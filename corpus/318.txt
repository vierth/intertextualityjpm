仪礼疏仪礼疏序重刻宋本仪礼䟽序仪礼合䟽于经注而并其卷第始自明正德陈凤梧迨李元阳以下皆因之从事校雠者多言其譌而宋景德官刊贾公彦元分五十卷不合经注之䟽与唐旧新志同者则均未得见也宋椠残本幸存仅缺去卅二至卅七无恙者计卷尚四十有四嘉庆初入吾郡黄氏于是张古余太守得其校本别合严州经注重编于江省后阮宫保取配十行不足者也唯时段若膺大令亦得此校本谓之单䟽仪礼亦订正自来用经传通解转改之失而单䟽之善旣有闻矣然五十卷之面目仍未有见之者也吾郡宋椠转归予艺芸书舎念世闲无二遂命工影写重彫之以饷学子使数百年来弗克寓目者今乃可家置一部竟如前此马廷鸾之得诸箧中岂非大愉快哉宋每半叶十五行每行卄七字修者不等各仍其旧缺卷亦然并卷内缺叶十有三翻因他本尽割弃所标经注无由推知也其卷内正误补脱去衍乙错数千百处视迩日诸家约略是同究不若此次之行摹款倣尤传景德之眞矣若夫撰定异同不特出入纷纭恐致词费抑复管窥专辄曷若阙如悉心寻绎元文自见云尔道光十年歳次庚寅秋九月长洲汪士钟序仪礼疏仪礼疏卷一仪礼䟽卷第一唐朝散大夫行太学博士引文馆学士臣贾公彦等撰仪礼䟽序窃闻道本沖虚非言无以表其䟽言有微妙非释无能悟其理是知圣人言曲事资注释而成至于周礼仪礼发源是一理有终始分爲二部并是周公摄政太平之书周礼爲末仪礼爲本本则难明末便易晓是以周礼注者则有多门仪礼所注后郑而已其爲章䟽则有二家信都黄庆者齐之盛德李孟悊者隋日硕儒庆则举大略小经注踈漏犹登山逺望而近不知悊则举小略大经注稍周似入室近观而逺不察二家之䟽互有脩短时之所尚李则爲先案士冠三加有缁布冠皮弁爵弁旣冠又着玄冠见于君有此四种之冠故记人下陈缁布冠委貌周弁以释经之四种经之与记都无天子冠法而李云委貌与弁皆天子始冠之冠李之谬也丧服一篇凶礼之要是以南北二家章䟽甚多时之所以皆资黄氏案郑注丧服引礼记檀弓云绖之言实也明孝子有忠实之心故爲制此服焉则绖之所作表心明矣而黄氏妄云衰以表心绖以表首以黄氏公违郑注黄之谬也黄李之训略言其一余足见矣今以先儒失路后冝易涂故悉鄙情聊裁此䟽未敢专欲以诸家爲本择善而从兼増己义仍取四门助敎李玄植详论可否佥谋巳定庶可施以函丈之儒青衿之俊幸以去瑕取玖得无讥焉士冠礼第一郑目録云童子任职居士位年二十而冠主人玄冠朝服则是于诸侯天子之士朝服皮弁素积古者四民丗事士之子恒爲士冠礼于五礼属嘉礼大小戴及别録此皆第一释曰郑云童子任职居士位年二十而冠爲士身加冠知者郑见下昬礼及士相见皆据士身自昬自相见又大戴礼公冠篇及下诸侯有冠礼夏之末造亦据诸侯身自加冠故郑据士身自加冠爲目也郑云四人丗事士之子恒爲士者是齐语文彼云桓公谓管仲曰成人之士若何管子对曰四人勿杂处也公曰处士农工商若何管子对曰昔圣王之处士就闲燕也处工就官府也处商就市井也处农就田野也少而习焉其心安焉是四人丗事士之子恒爲士也引之者证此士身年二十加冠法若士之子则四十彊而仕何得有二十爲士自加冠也二十而冠者郑据曲礼文二十曰弱冠故云年二十而冠其大夫始仕者二十巳冠讫五十乃爵命爲大夫故大夫无冠礼又案丧服小功章云大夫爲昆弟之长殇郑云大夫爲昆弟之长殇小功谓爲士者若不仕者也以此知爲大夫无殇服也小记云大夫冠而不爲殇大夫身已加冠降兄殇在小功是身有德行得爲大夫冠不以二十始冠也若诸侯则十二而冠故左传襄九年晋侯与诸侯伐郑还公送晋侯以公宴于河上问公年季武子对曰㑹于沙随之歳寡君以生注云沙随在成十六年晋侯曰十二年矣是谓一终一星终也国君十五而生子冠而生子礼也君可以冠矣是诸侯十二而冠也若天子亦与诸侯同十二而冠故尚书金縢云王与大夫尽弁时成王年十五云王与大夫尽弁则知天子亦十二而冠矣又大戴礼云文王十三生伯邑考左传云冠而生子礼也是殷之诸侯亦十二而冠若夏之天子诸侯与殷天子亦十二而冠可知若天子之子则亦二十而冠故礼记祭法云王下祭殇五又礼记檀弓云君之适长殇车三乗是年十九巳下乃爲殇故二十乃冠矣若天子诸侯冠自有天子诸侯冠礼故大戴礼有公冠篇天子自然有冠礼但仪礼之内亡耳士旣三加爲大夫早冠者亦依士礼三加若天子诸侯礼则多矣故大戴礼公冠篇云公冠四加者缁布皮弁爵弁后加玄冕天子亦四加后当加衮冕矣案下文云天子之元子犹士天下无生而贵者则天子之子虽早冠亦用士礼而冠案家语冠颂云王太子之冠拟冠则天子元子亦拟诸侯四加若然诸侯之子不得四加与士同三加可知郑又云冠于五礼属嘉礼者郑据周礼大宗伯所掌五礼吉凶賔军嘉而言宗伯云以嘉礼亲万民下云以昬冠之礼亲成男女是冠礼属嘉礼者也郑又云大小戴及别録此皆第一者大戴戴圣与刘向爲别録十七篇次第皆冠礼爲第一昏礼爲第二士相见爲第三自兹已下篇次则异故郑云大小戴别録即皆第一也其刘向别録即此十七篇之次是也皆尊卑吉凶次第伦叙故郑用之至于大戴即以士丧爲第四旣夕爲第五士虞爲第六特牲爲第七少牢爲第八有司彻爲第九郷饮酒第十郷射第十一燕礼第十二大射第十三聘礼第十四公食第十五觐礼第十六丧服第十七小戴于郷饮郷射燕礼大射四篇亦依此别録次第而以士虞爲第八丧服爲第九特牲爲第十少牢爲第十一有司彻爲第十二丧爲第十三旣夕爲第十四聘礼爲第十五公食爲第十六觐礼爲第十七皆尊卑吉凶杂乱故郑玄皆不从之矣仪礼释曰仪礼者一部之大名士冠者当篇之小号退大名在下者取配注之意故也然周礼言周不言仪仪礼言仪不言周旣同是周公摄政六年所制题号不同者周礼取别夏殷故言周仪礼不言周者欲见兼有异代之法故此篇有醮用酒燕礼云诸公士丧礼云商祝夏祝是兼夏殷故不言周又周礼是统心仪礼是履践外内相因首尾是一故周礼巳言周仪礼不须言周周可知矣且仪礼亦名曲礼故礼器云经礼三百曲礼三千郑注云曲犹事也事礼谓今礼也其中事仪三千言仪者见行事有威仪言曲者见行事有屈曲故有二名也郑氏注释曰后汉书云郑玄字康成青州北海郡髙密县人郑崇之后也言注者注义于经下若水之注物亦名爲着故郑叙云凡着三礼七十二篇云着者取着明经义者也孔子之徒言传者取传述之意爲意不同故题目有异也但周礼六官六十叙官之法事急者爲先不问官之大小仪礼见其行事之法贱者爲先故以士冠爲先无大夫冠礼诸侯冠次之天子冠又次之其昬礼亦士爲先大夫次之诸侯次之天子爲后诸侯郷饮酒爲先天子郷饮酒次之郷射燕礼巳下皆然又以冠昬士相见爲先后者以二十而冠三十而娶四十彊而仕即有挚见郷大夫见已君及见来朝诸侯之等又爲郷大夫州长行郷饮酒郷射之事巳下先吉后凶尽则行祭祀吉礼次叙之法其义可知略陈仪礼元本至于礼之大义备于礼记䟽士冠至庙门释曰自此至宗人告事毕一节论将行冠礼先筮取日之事案下文云布席于门中闑西阈外者闑爲门限即是门外故特牲礼筮日主人即位于门外西面此不言门外者阈外之文可参故省文也注筮者至庙神释曰郑知筮以蓍者曲礼云龟曰卜蓍曰筮故知筮以蓍也云问日吉凶于易也者下云若不吉则筮逺日如初仪又案周礼大卜掌三易一曰连山二曰归藏三曰周易筮得卦以易辞占吉凶故云问日吉凶于易也不筮月者夏小正云二月绥多士女冠子取妻时也旣有常月故不筮也云冠必筮日于庙门者重以成人之礼成子孙也者案冠义云筮日筮賔所以敬冠事敬冠事所以重礼是筮日爲重礼之事也冠义又云古者重冠重冠故行之于庙行之于庙者所以尊重事尊重事而不敢擅重事不敢擅重事所以自卑而尊先祖也是成人之礼成子孙也此经唯论父子兄弟不言祖孙郑兼言孙者家事统于尊若祖在则爲冠主故兼孙也云庙谓祢庙者案昬礼行事皆直云庙记云凡行事受诸襧庙此经亦直云庙故知亦于祢庙也然仪礼之内单言庙者皆是祢庙若非祢庙则以庙名别之故聘礼云賔朝服问卿卿受于祖庙又受聘在始祖庙即云不腆先君之祧是不言于庙举祖祧以别之也士于庙若天子诸侯冠在始祖之庙是以襄九年季武子云以先君之祧处之祧则与聘礼先君之祧谓迁主所藏始祖同也若然服氏注以祧爲曾祖者以其公还及衞冠于衞成公之庙服注成公卫曾祖故以祧爲曾祖庙时不冠于卫之始祖以非已庙故也无大夫冠礼若幼而冠者与士同在祢庙也云不于堂者嫌蓍龟之灵由庙神者此据经冠在庙堂此蓍筮在门外不同处故以庙决堂以蓍自有灵知吉凶不假庙神故云嫌蓍龟之灵由庙神也案天府职云季冬陈玉以贞来歳之美恶注云问歳之美恶谓问于龟凡卜筮者实问于鬼神龟筮能出其卦兆之占耳若然卜筮实问七八九六之鬼神故以六玉礼耳而龟筮直能出其卦兆之占似无灵者各有所对若以龟蓍对生数成数之鬼神则蓍龟直能出卦兆不得有神若以卦对生成之鬼神则蓍龟亦自有神是以易系辞云蓍之德圎而神又云定天下之吉凶成天下之亹亹者莫善于蓍龟又郭璞云上有䕃丛蓍下有千龄蔡凡虫之智莫善于龟凡草之灵莫善于蓍龟筮自有灵也若蓍自有神不假庙神也不于寝门筮者一取成人之礼成子孙二兼取鬼神之谋故易系辞云人谋鬼谋郑注云鬼谋谓谋卜筮于庙门是也主人至西面释曰此主人将欲谋日之时先服即位于祢庙门外东西面立以待筮事也注主人至入与释曰经直云主人当是父子加冠之礼知兼有兄者论语云出则事公卿入则事父兄父兄者一家之统父不在则兄爲主可知故兼其兄也又案下文若孤子则父兄戒宿冠之日主人紒而迎賔则无亲父亲兄故彼注云父兄诸父诸兄则知此主人迎賔是亲父亲兄也云玄冠委貌者此云玄冠下记云委貌彼云委貌见其安正容体此云玄冠见其色实一物也云朝服者十五升布衣者杂记云朝服十五升布也云素裳者虽经不言裳裳与韠同色云素韠者故知裳亦积白素绢爲之也云衣不言色者衣与冠同也者礼之通例衣与冠同色故郊特牲云黄衣黄冠是也裳与韠同色故下爵弁服纁裳韎韐韎韐即纁之类是也经直云朝服不言色与冠同可知也若然郑不言裳与韠同色者举衣与冠同裳与韠同亦可知故不言也其衣冠色异经即别言之是以下云爵弁服纯衣是也云筮必朝服者尊蓍龟之道者此决正冠时主人服玄端爵韠不服此服朝服是尊蓍龟之道也若然下又云有司如主人服又宿賔賔如主人服又宿賛冠者及夕爲期皆朝服云尊蓍龟者案郷饮酒主人朝服则此有司賔主朝服自是㝷常相见所服非特相尊敬之礼此筮而朝服决正冠时与士之祭礼入庙常服玄端今此筮亦在庙不服玄端故云尊蓍龟之道此筮唯有蓍草言龟者案周礼小事徒筮而已若大事先筮而后卜龟筮是相将之物同着朝服故兼言龟是以杂记卜筮皆朝服也案特牲礼筮日与祭同服玄端少牢筮日与祭同服朝服不特尊蓍龟者彼爲祭事龟不可尊于先祖故同服此爲冠事冠事龟可尊于子孙故服异也云缁带黑缯带者案玉藻云君素带终裨大夫素带裨垂士练带率下裨注云大夫裨其纽及末士裨其末而已又云杂带君朱緑大夫玄华士缁裨郑云君裨带上以朱下以緑终之大夫裨垂外以玄内以华士裨垂之下外内皆以缁是谓缁带郑彼云是谓者指此文也若然天子诸侯并绕腰及垂者皆裨之大夫则不裨其绕腰者直裨垂之三尺屈而重者士则裨其末绕三尺所垂者不裨在者若然大带所用物大夫巳上用素士练缯爲带体所裨者用缁则此言缁据裨者而言也云士带博二寸再缭四寸屈垂三尺者此亦玉藻文大夫巳上大带博四寸此士卑降于大夫巳上博二寸再缭共爲四寸屈垂三尺则大夫巳上亦屈垂三尺同矣云素韠白韦韠者案玉藻云韠君朱大夫素士爵韦彼以韠爲揔目而云君朱大夫素士爵韦是韠色不同下云韦者是君大夫同用韦也但彼是玄端服之韠此士用素韦爲之故郑云白韦韠也又云韠长三尺至博二寸亦皆玉藻文郑彼注云颈五寸亦谓广也颈中央肩两角皆上接革带肩与革带广同此韠即黻也祭服谓之黻朝服谓之韠也云天子与其臣玄冕以视朔皮弁以日视朝者此约玉藻而知案彼云天子玄端听朔于南门之外皮弁以日视朝又云诸侯皮弁以听朔于太庙朝服以日视朝于内朝彼注云端当爲冕谓天子以玄冕听朔于南门之外明堂之中彼皆不言臣此郑兼言臣者欲见在朝君臣同服引之者证此玄冕朝服而筮者是诸侯之士则诸侯与其臣与子加冠同服皮弁以筮日天子与其臣与子加冠同服玄冕以筮日矣知天子服玄冕诸侯服皮弁以筮日者郑旣取君臣同服明筮时还君臣同服若云天子用玄冕诸侯用皮弁其臣不得上同于君君下就臣同朝服也云凡染黑五入爲緅七入爲缁玄则六入与者案尔雅一染谓之縓再染谓之赪三染谓之纁此三者皆是染赤法周礼钟氏染鸟羽云三入爲纁五入爲緅七入爲缁此是染黑法故云凡染黑也但尔雅及周礼无四入与六入之文礼有色朱玄之色故注此玄则六入下经注云朱则四入无正文故皆云与以疑之但论语有绀緅连文绀又在緅上则以纁入赤爲朱若以纁入黒则爲绀故淮南子云以涅染緅则黒于涅又以绀入黒汁则爲緅故绀緅连言也若然玄爲六入缁爲七入深浅不同而郑以衣与冠同以缁与玄同色者大同小异皆是黑色故云同也有司至北上释曰此论主人有司从主人有事故立位于庙门外西方东面以待事也注有司至是也释曰士虽无臣皆有属吏胥徒及仆隷故云有司羣吏有事者也云谓主人之吏所自辟除府史以下者案周礼三百六十官之下皆有府史胥徒不得君命主人自辟除去役赋补置之是也又案周礼皆云府史此云羣吏吏史亦一也故举汉法爲证又周礼郑注云官长所自辟除此云主人者以此经云主人故依经而直云主人中亦爲长者也又此注以有司爲羣吏案特牲以有司爲士属吏不同者言羣吏则谓府史胥徒也言属吏则谓君命之士是以下文宿賛冠者注云谓賔若他官之属中士若下士也又主人賛者亦云其属中士若下士是言属者尊之义特牲之有司士之属吏亦亲类也特牲有司之上有子姓此文无者彼祭祀事重故子姓皆来此冠事稍轻故容有不至故不言筮与至西塾释曰下云布席于门中闑西阈外彼据筮此云西塾据陈处注筮所至堂也释曰筮所以问吉凶谓蓍也者案曲礼云龟爲卜䇿爲筮故知问吉凶谓蓍案易筮法用四十九蓍分之爲二以象两卦一以象三揲之以四以象四时归竒于扐以象闰十有八变而成卦是也云所卦者所以画地记爻者筮法依七八九六之爻而记之但古用木画地今则用钱以三少爲重钱重钱则九也三多爲交钱交钱则六也两多一少爲单钱单钱则七也两少一多爲坼钱拆钱则八也案少牢云卦者在左坐卦以木故知古者画卦以木也云易曰六画而成卦者说卦文彼云昔者圣人之作易也将以顺性命之理是以立天之道曰隂与阳立地之道曰柔与刚立人之道曰仁与义兼三才而两之故易六画成卦注云三才天地人之道六画画六爻引之者证画地识爻之法云西塾门外西堂也者案尔雅云门侧之堂谓之塾即士虞礼云羞燔俎在内西塾上南顺是也筮在门外故知此经西塾门外西堂也布席至西面释曰此所布之席拟卜筮之事言在中门者以大分言之云闑西阈外者指陈席处也注闑门至爲蹙释曰云闑门橛者闑一名橛也云阈阃也者曲礼云外言不入于阃阃门限与阈爲一也云古文闑爲槷阈爲蹙者遭于暴秦燔灭典籍汉兴求録遗文之后有古书今文汉书云鲁人髙堂生爲汉博士传仪礼十七篇是今文也至武帝之末鲁恭王坏孔子宅得亡仪礼五十六篇其字皆以篆书是爲古文也古文十七篇与髙堂生所传者同而字多不同其余三十九篇絶无师说祕在于馆郑注礼之时以今古二字并之若从今文不从古文即今文在经闑阈之等是也于注内叠出古文槷蹙之属是也若从古文不从今文则古文在经注内叠出今文即下文孝友时格郑注云今文格爲嘏又丧服注今文无冠布缨之等是也此注不从古文槷蹙者以槷蹙非门限之义故从今不从古也仪礼之内或从今或从古皆逐义彊者从之若二字俱合义者则互挽见之即下文云壹揖壹让升注云古文壹皆作一公食大夫三牲之肺不离賛者辨取之一以授賔注云古文一爲壹是大小注皆叠今古文二者俱合义故两从之又郑叠古今之文者皆释经义尽乃言之若叠今古之文说须别释余义者则在后乃言之即下文孝友时格注云今文格爲嘏又云凡醮不祝之类是也若然下记云章甫殷道郑云章明也殷质言以表明丈夫也甫或爲父今文爲斧事相违故因叠出合文也筮人至主人释曰此经所陈据筮时之事案少牢云史左执筮右抽上韇兼与筮执之东面受命于主人得主人命讫史曰诺西面于门西抽下韇左执筮右兼执韇以击筮乃立筮此云筴彼云筮一也但筮法不殊此亦应不异少牢具陈此不言者文不具当与彼同案三正记大夫蓍五尺故立筮士之蓍三尺当坐筮与彼异也注筮人至筮也释曰案周礼春官筮人掌三易一曰连山二曰归藏三曰周易注云问蓍曰筮其占易是筮人主三易者也云韇藏筴之器者韇有二其一从下向上承之其一从上向下韬之也云今时藏弓矢者谓之韇丸也者此举汉法爲况亦欲见韬弓矢者以皮爲之故诗云象弭鱼服是以鱼皮爲矢服则此韇亦用皮也知自西方而前者上云即位于西方故知前向东方受命也云受命者当知所筮也者谓执之不知以请筮何事宰遂命之也凡卜筮之法案洪范云七稽疑择建立卜筮人三人占从二人之言又案尚书金縢云乃卜三龟一习吉则天子诸侯卜时三龟并用于玉瓦原三人各占一兆也筮时连山归藏周易亦三易并用夏殷以不变爲占周易以变者爲占亦三人各占一易筮皆三占从二三者三吉爲大吉一凶爲小吉三凶爲大凶一吉爲小凶案士丧礼筮宅卒筮执卦以示命筮者命筮者受视反之东面旅占注云旅衆也反与其属共占之谓掌连山归藏周易者又卜葬日云占者三人在其南注云占者三人掌玉兆瓦兆原兆者也少牢大夫礼亦云三人占郑旣云反与其属占之则郑意大夫卜筮同用一龟一易三人共占之矣其用一龟一易则三代颗用不专一代故春秋纬演孔图云孔子脩春秋九月而成卜之得阳豫之卦宋均注云阳豫夏殷之卦名故今周易无文是孔子用异代之筮则大夫卜筮皆不常据一代者也宰自至賛命注宰有至自右释曰知宰是有司主政敎者士虽无臣以属吏爲宰若诸侯使司徒兼冢宰以出政敎之类故云主政敎者引少仪者取证賛命在右之义以其地道尊右故賛命皆在右是以士丧礼亦云命筮者在主人之右注云命尊者冝由右出特牲云宰自主人之左賛命不由右者爲神求吉变故也士丧在右不在左者以其始死未忍异于生故在右也少牢宰不賛命大夫尊屈士卑不嫌故使人賛命也筮人至在左释曰此言筮人于主人受命讫行筮事也但即席坐西面者主人爲筮人而言作坐文冝在西面下今退西面于下者欲西面之文下就画卦者亦西向故也注即就至爻者释曰郑知东面受命者以其上文有司在西方东面主人在门东西面今从门西东而主人之宰命之故东面受命可知也知右还北行就席者以其主人在门外之东南席在门中故知右还北行乃得西面就席坐也云卦者有司主画地识爻者上云所卦者谓于此云卦者据人以杖画地记识爻之七八九六者也卒筮至主人释曰此言所筮六爻俱了卦体得成更以方版画体示主人之事也注卒巳至之卦释曰云书卦者筮人者下文云筮人还东面旅占明此书卦是筮人也不使他人书卦者筮人尊卦亦是尊蓍龟之道也案特牲云卒筮写卦筮者执以示主人注云卦者主画地识爻六爻备乃以方版写之则彼写卦亦是卦者故郑云卦者画爻者彼爲祭礼吉事尚提提故卦者写卦筮人执卦以示主人士丧礼注云卦者写卦示主人经无写卦之文是卦者自画示主人以其丧礼遽于事故卦者自画自示主人也此冠礼筮者自写自示主人冠礼异于祭礼丧礼故也主人受眡反之释曰此筮讫写所得卦示主人主人受得省视虽未辨吉凶主人尊先受视以知卦体而已主人旣知卦体反还与筮人使人知共占吉凶也筮人至告吉释曰此言筮人旣于主人受得卦体还于门西东面旅共占之是吉卦乃进向门东东面告主人云吉也若不至初仪释曰曲礼吉事先近日此冠礼是吉事故先筮近日不吉乃更筮逺日是上旬不吉乃更筮中旬又不吉乃更筮下旬云如初仪者自筮于庙门巳下至告吉是也注逺日旬之外释曰曲礼云旬之内曰近某日旬之外曰逺某日彼据吉礼而言旬之内曰近某日据士礼旬内筮故云近某日是以特牲旬内筮日是也旬之外曰逺某日者据大夫以上礼旬外筮故言逺某日是以少牢筮旬有一日是也案少牢云若不吉则及逺日又筮日如初郑注云及至也逺日后丁若后已言至逺日又筮日如初明不并筮则前月卜来月之上旬上旬不吉至上旬又筮中旬中旬不吉至中旬又筮下旬下旬不吉则止不祭祀也若然特牲不言及则可上旬之内筮不吉则预筮中旬中旬不吉又预筮下旬又不吉则止若此冠礼亦先近日士冠礼亦于上旬之内预筮三旬不吉则更筮后月之上旬以其祭祀用孟月不容入他月若冠子则年巳二十不可止然须冠故容入后月也若然大夫巳上筮旬外士筮旬内此士礼而注云逺日旬之外者此逺日旬之外自是当月上旬之内筮不吉更筮中旬云逺日非谓曲礼文大夫巳上前月预筮来月上旬爲逺某日者彼自有逺日与此别也彻筮席注彻去也敛也释曰据席则彻去之筮则敛藏之故两训之也宗人告事毕注宗人至礼者释曰士虽无臣亦有宗人掌礼比于宗伯故云有司主礼者主人至辞许释曰自此巳下至賔拜送一节论主人筮日讫三日之前广戒僚友使来观礼之事也云主人戒賔者谓主人亲至賔大门外之西东面賔岀大门外之东西面戒之云賔礼辞许者即下云戒賔曰某有子某将加布于其首愿吾子之敎之也賔对曰某不敏恐不能共事以病吾子敢辞主人曰某犹愿吾子之终敎之也賔对曰吾子重有命某敢不从是一度辞后乃许之是賔礼辞许者也注戒警至许也释曰同官爲僚同志爲友此賔与主人同是官与爲同志故以僚友解之此谓上中下士甞执挚相见者也若未甞相见则不必戒故郑以僚友言之是也云古者有吉事则乐与贤者欢成之者则此经戒賔使来者是也云有凶事则欲与贤者哀戚之者则士丧礼始死命赴者使告君及同僚之等是也云礼辞一辞而许者即此文是也云再辞而许曰固辞者则士相见云某也愿见无由达某子以命命某见主人对曰某子命某见吾子有辱请吾子之就家也某将走见賔对曰某不足以辱命请终赐见主人对曰某不敢爲仪固请吾子之就家也某将走见賔对曰某不敢爲仪固以请主人对曰某也固辞不得命将走见是其再辞而许名爲固辞之义也云三辞曰终辞不许也者又士相见云士见于大夫终辞其挚是三辞不许爲终辞之义也若一辞不许后辞上许则爲礼辞许若再辞不许后三辞上许则爲再辞而许之曰固辞若不许至于三辞又不许则爲三辞曰终辞不许也又三辞而许则曰三辞若三辞不许乃曰终辞是以公食大夫戒賔上介出请入告三辞又司仪云诸公相爲賔主君郊劳交摈三辞车逆拜辱三揖三辞注云先辞辞其以礼来于外后辞辞升堂皆是三辞而许称三辞若然此戒賔賔礼辞许不固辞案郷饮酒主人请賔賔礼辞许注云不固辞者素所有志是賔习道艺本望賔举是素所有志故不固辞此亦素有志乐与主人欢成冠礼故不固辞诸经云礼辞许者是素有志之类也案郷饮酒主人戒賔賔拜辱主人荅拜乃请賔賔礼辞许主人再拜賔荅拜主人退賔拜辱郷射亦然皆与此文不同此经文不具当依彼文爲正但此不言拜辱者亦是不爲賔已故也前期至之仪释曰此文下尽宿賛冠者亦如之论筮賔若賛冠者之节云前期三日者加日爲期期前三日也筮賔者谓于僚友衆士之中筮取吉者爲加冠之賔也云如求日之仪者亦于庙门外下至告事毕唯命筮别其余威仪并同故云如求日之仪也命筮虽无文宰賛盖云主人某爲适子某加冠筮某爲賔庶几从之若庶子则改适爲一庶字异余亦同此经不云命筮并上筮日亦不云命筮者皆文不具也注前期至国本释曰云前期三日空二日也者谓正加冠日是期日冠日之前空二日外爲前期三日故云空二日也二日之中虽有宿賔宿賛冠者及夕爲期但非加冠之事故云空也云筮賔筮其可使冠子者即下文三加皆賔亲加冠于首者是也云贤者恒吉者解经先戒后筮之意凡取人之法先筮后戒今以此賔是贤者必知吉故先戒賔賔巳许方始筮之以其贤恒自吉故先戒后筮之也若贤恒吉必筮之者取其审愼重冠礼之事故郑引冠义爲证也云重礼所以爲国本者诗云人而无礼胡不遄死礼运云治国不以礼犹无耜而耕也故云重礼所以爲国本也然冠旣筮賔特牲少牢不筮賔者彼以祭祀之事主人自爲献主羣臣助祭而已天子诸侯之祭祭前巳射于射宫择取可预祭者故不筮之也乃宿至荅拜释曰此经谓宿賔摈者传主人辞入内告賔賔如主人服出门与主人相见之仪也注宿进至朝服释曰郑训宿爲进者谓进之使知冠日当来故下文宿曰某将加布于某之首吾子将莅之敢宿賔对曰某敢不夙兴是宿之使进之义也云宿者必先戒者谓若賔及賛冠同在上戒賔之内巳戒之矣今又宿是宿者必先戒也云戒不必宿者即上文戒賔之中除正賔及賛冠者但是僚友欲观礼者皆戒之使知而已后更不宿是戒不必宿者也云不宿者爲衆賔或悉来或否者此决賔与賛冠者戒而又宿不得不来衆賔主来观礼非要须来容有不来者故直戒不宿也云主人朝服者见上文筮日时朝服至此无改服之文则知皆朝服凡有戒无宿者非止于此案郷饮酒郷射主人戒賔及公食大夫各以其爵皆是当日之戒理无宿也又大射宰戒百官有事于射者射人戒诸公卿大夫射司士戒士射与賛者前射三日宰夫戒宰及司马皆有戒而无宿是也射人宿视涤此言宿者谓将射之前于宿预视涤濯非戒宿之意也若然特牲礼云前期三日宿尸前无戒而直有宿者特牲文不具其实亦有戒也又礼记祭统云先期旬有一日宫宰宿夫人夫人亦散齐七日致齐三日注云宿读爲肃肃犹戒也戒轻肃重也者彼以夫人尊故不得言戒而变言宿读爲肃者肃亦戒之义彼以宿当戒处非谓祭前三日之宿也大宰云祀五帝则掌百官之誓戒者谓戒百官使之散齐至祭前三日当致齐也凡宿賔之法案特牲云前期三日筮尸乃宿尸厥明夕陈鼎则前期二日宿之也少牢筮吉下云宿郑注云大夫尊仪益多筮月旣戒诸官以齐戒矣至前祭一日又戒以进之使知祭日当来又云前宿一日宿戒尸注云先宿尸者重所用爲尸者又爲将筮吉则乃遂宿尸是前祭二日筮尸讫宿尸至前祭一日又宿尸天子诸侯祭前三日宿之使致齐也乃宿至拜送释曰上据摈者传辞賔出与主人相见此经据主人自致时故再举宿賔之文也宿賛至如之注賛冠至明日释曰案下文冠子之时賛者坐栉设纚卒纮之类是賛冠者佐賔爲冠事者以其佐賔爲轻故不筮也云谓賔若他官之属者此所取本由主人之意或取賔之属或取他官之属故郑两言之案周礼三百六十官毎官之下皆有属官假令上士爲官首其下有中士下士爲之属若中士爲官首其下即有下士爲之属也云中士若下士也者此据主人是上士而言之賛冠者皆降一等假令主人是上士賔亦是上士则取中士爲之賛假令主人是下士賔亦是下士则亦取下士爲之賛礼穷则同故也云宿之以筮賔之明日者以下有厥明夕爲期是冠前一日宿賔宿賛在厥明之上则去冠前二日矣筮賔是前期三日则知宿賔賛冠者是筮賔之明日可知不在宿賔下而在宿賛冠之下言之者欲取爲厥明相近故也厥明至北上释曰自此至賔之家论冠前一日之夕爲明日加冠之期告賔之事也云厥明夕爲期者谓宿賔与賛冠明日向暮爲加冠之期必于庙门者以冠在庙知亦在庙爲期也主人之类在门东賔之类在门西者各依賔主之位夹处东西也注厥其至朝服释曰知宿服朝服者以其宿服如筮日之服筮日朝服转相如故知是朝服也摈者至行事释曰上经布位巳讫故此经见爲期之事言请期者谓请主人加冠之期言告日者即是宰賛命告之也注摈者至冠事释曰上云有司此言摈者故知摈者是有司佐主人行冠礼者也云在主人曰摈在客曰介者案聘礼及大行人皆以在主人曰摈在客称介亦曰相司仪云毎门止一相是也云旦日正明行冠事者案特牲请期曰羹饪郑注云肉谓之羮饪熟也谓明日质明时而曰肉熟重豫劳賔此无羹饪故云质明少牢云旦明行事故此注取彼而言旦日正明行冠事也告兄弟及有司注摈者告也释曰上文陈兄弟及有司位次此告讫下乃云告事毕则兄弟及有司亦庙门之外矣必告之者礼取审慎之义故也必知摈者告者上摈者请期此即云告明还是摈者告可知告事毕注宗人告也释曰知宗人告者亦约上文筮日时宗人告事得知也摈者至之家释曰有司是家之属吏者则告期皆得在位賔是同僚之等爲期时不在故就家告之于夕爲期当暮即得告之者以其共仕于君其家必在城郭之内相近故得告也夙兴至洗东释曰自此至賔升则东面论将冠子豫陈设冠与服器物之事也注夙早至小异释曰云洗承盥洗者弃水器也者谓盥手洗爵之时恐水秽地以洗承盥洗水而弃之故云弃水器也云士用铁者案汉礼器制度洗之所用士用铁大夫用铜诸侯用白银天子用黄金也云荣屋翼也者即今之博风云荣者与屋爲荣饰言翼者与屋爲翅翼也云周制自卿大夫以下其室爲夏屋者言周制者夏殷卿大夫以下屋无文故此经是周法即以周制而言也案此经是士礼而云荣郷饮酒卿大夫礼郷射丧大记大夫士礼皆云荣又案匠人云夏后氏丗室堂脩二七广四脩一五室此谓宗庙路寝同制则路寝亦然虽不云两下爲之彼下文云殷人重屋四阿郑云四阿四注屋重屋谓路寝殷之路寝四阿则夏之路寝不四阿矣当两下爲之是以檀弓孔子云见若覆夏屋者矣郑注云夏屋今之门庑汉时门庑也两下爲之故举汉法以况夏屋两下爲之或名两下屋爲夏屋夏后氏之屋亦爲夏屋郑云卿大夫以下其室爲夏屋两下而周之天子诸侯皆四注故丧大记云升自屋东荣郑以爲卿大夫士其天子诸侯当言东霤也周天子路寝制似明堂五室十二堂上圎下方明四注也诸侯亦然故燕礼云洗当东霤郑云人君爲殿屋也云水器尊卑皆用金罍及大小异者此亦案汉礼器制度尊卑皆用金罍及其大小异此篇与昬礼郷饮酒郷射特牲皆直言水不言罍大射虽云罍水不云枓少牢云司宫设罍水于洗东有枓郑注云设水用罍沃盥用枓礼在此也欲见罍枓俱有余文无者不具之意也仪礼之内设洗与设尊或先或后不同者若先设洗则兼余事此士冠賔与賛共洗昬礼有夫妇与御媵之等少牢特牲兼举鼎不专爲酒以是皆先设洗郷饮酒郷射先设尊者以其专爲酒燕礼大射自相对大射辨尊卑故先设尊燕礼不辨尊卑故先设洗又仪礼之内或有尊无洗或尊洗皆有文不言设之者是不具也仪礼䟽卷第一仪礼疏仪礼疏卷二仪礼䟽卷第二唐朝散大夫行太学博士弘文馆学士臣贾公彦等撰陈服至北上释曰自此至东面论陈设衣服器物之等以待冠者䘮大记与士丧礼服或西领或南领此东领者此嘉礼异于凶礼故士之冠特先用卑服北上便也爵弁至韎韐释曰此所陈从北而南故先陈爵弁服注此与至作熏释曰士礼玄端自祭以爵弁服助君祭故云与君祭之服也云爵弁者冕之次者凡冕以木爲体长尺六寸广八寸绩麻三十升布上以玄下以纁前后有旒其爵弁制大同唯无旒又爲爵色爲异又名冕者俛也低前一寸二分故得冕称其爵弁则前后平故不得冕名以其尊卑次于冕故云爵弁冕之次也云其色赤而微黒如爵头然或谓之緅者七入爲缁若以纁入黒则爲绀以绀入黒则爲緅是三入赤再入黒故云其色赤而微黒也云如爵头然者以目验爵头赤多黒少故以爵头爲喻也以緅再入黒汁与爵同故取钟氏緅色解之故郑注钟氏云今礼俗文作爵言如爵头色也玄此言亦者对文爲赤若将緅比纁则又黒多矣故淮南子云以涅染绀则黒于涅况更一入黒爲緅乎故巾车云雀饰郑注云雀黒多赤少之色是也云其布三十升者取冠倍之义是以丧服衰三升冠六升朝服十五升故冕三十升也云纁裳浅绛裳者绛则一染至三染同云浅绛诗云我朱孔阳毛传云朱深纁也故从一染至三染皆谓之浅绛也云朱则四入与者尔雅及钟氏皆无四入之文经有朱色故郑约之若以纁入黑则爲绀若以纁入赤则爲朱无正文故云与以疑之也然上注以解玄缁故引钟氏染黒法此注解纁故引尔雅染赤法也云纯衣丝衣也者案郑解纯字或爲丝或爲色两解不同者皆望经爲注若色理明者以丝解之若丝理明者以色解之此经玄衣与纁裳相对上玄下纁色理自明丝理不明则以丝解之昏礼女次纯衣注云丝衣以下文有女从者毕袗玄色理自明则亦丝理不明故亦以丝理解之周礼媒氏云纯帛无过五两注云纯实缁字也古缁以才爲声纳币用缁妇人隂也以经云纯帛丝理自明故爲色解之祭统云蚕于北郊以共纯服丝理自明故郑亦以色解也论语云麻冕礼也今也纯俭以纯对麻丝理自明故郑亦以色解之是况有不同之事但古缁䊷二字并行若据布爲色者则爲缁字若据帛爲色者则爲䊷字但缁布之缁多在本字不误䊷帛之䊷则多误爲纯云余衣皆用布者此据朝服皮弁服玄端服及深衣长衣之等皆以布爲之是以杂记云朝服十五升布玄端亦服之类则皮弁亦是天子朝服深衣或名麻衣故知用布也云唯冕与爵弁服用丝耳者祭统云王后蚕于北郊以共纯服爵弁服是冕服之次故知亦用丝也云先裳后衣者欲令下近缁明衣与带同色者衣在上冝与冠相近应先言衣今退衣在裳下者若衣与冠同色者先言衣后言裳今爵弁与衣异故退纯衣于下使与带同色也云韎韐緼韨也者此经云韎韐二者一物故郑合爲一物解之也云士緼韨而幽衡者玉藻文言幽衡者同系于革带故连引之也云合韦爲之者郑即因解名緼韨之字言韐者韦旁着合谓合韦爲之故名韐也云士染以茅蒐因以名焉者案尔雅云茹藘茅蒐孙氏注一名蒨可以染绛若然则一草有此三名矣但周公时名蒨草爲韎草以此韎染韦合之爲韐因名韨爲韎韐也云韨之制似韠者案上注巳释韠制其韨之制亦如之但有饰无饰爲异耳祭服谓之韨其他服谓之韠易困卦九二困于酒食朱韨方来利用享祀是祭服之韨也又案明堂位云有虞氏服韨夏后氏山殷火周龙章郑云后王弥饰天子备焉诸侯火而下卿大夫山士韎韦而已是士无饰则不得单名韨一名韎韐一名緼韨而已是韨有与緼异以制同饰异故郑云韨之制似韠也但染韦爲韨之体天子与其臣及诸侯与其臣有异诗云朱芾斯黄郑云天子纯朱诸侯黄朱诗又云赤芾在股是诸侯用黄朱玉藻再命三命皆云赤韨是诸侯之臣亦用赤韨易困卦九二云困于酒食朱韨方来利用享祀郑注云二据初辰在未未爲土此二爲大夫有地之象未上值天厨酒食象困于酒食者采地薄不足已用也二与日爲体离爲鎭霍爻四爲诸侯有明德受命当王者离爲火火色赤四爻辰在午时离气赤又朱是也文王将王天子制用朱韨故易干凿度云孔子曰天子三公诸侯同色困卦困于酒食朱韨方来又云天子三公大夫不朱韨诸侯亦同色者其染之法同以浅绛爲名是天子与其臣纯朱诸侯与其臣黄朱爲异也云冠弁不与衣陈而言于上以冠名服耳者案此文上下陈服则于房缁布冠及皮弁在堂下是冠弁不与服同陈今以弁在服上井言之者以冠弁表明其服耳不谓同陈之也云今文纁皆作熏者纁是色当从纟旁爲之故叠今文不从熏从经文古纁也皮弁至素韠释曰此皮弁服卑于爵弁故陈之次在爵弁之南上爵弁服下玄端服皆言衣此独不言衣者以其上爵弁服与爵弁异故言衣下玄端服但冠时用缁布冠不用玄冠旣不言冠故言衣也今此皮弁之服用白布衣与冠同色故不言衣也注此与至象焉释曰案玉藻云诸侯皮弁听朔于大庙又案郷党说孔子之服云素衣麑裘郑云视朔之服视朔之时君臣同服也云皮弁者以白鹿皮爲冠象上古也者谓三皇时冒覆头句颔遶项至黄帝则有冕故丗本云黄帝作旒冕礼运云先王未有宫室又云食草木之实鸟兽之肉未有麻丝衣其羽皮郑云此上古之时则此象上古谓象三皇时以五帝爲大古以三皇爲上古也若然黄帝虽有丝麻布帛皮弁至三王不变是以下记云三王共皮弁郑注云质不变郑注郊特牲云所不易于先代故孝经纬云百王同之不改易也案礼图仍以白鹿皮爲冠故云以白鹿皮爲冠象上古也云积犹辟也以素爲裳辟蹙其要中者经典云素者有三义若以衣裳言素者谓白缯也即此人之等是也画缋言素者谓白色即论语云缋事后素之等是也器物无饰亦曰素则檀弓云奠以素器之等是也是以郑云以素爲裳辟蹙其要中也知皮弁之衣亦用十五升布者杂记云朝服十五升此皮弁亦天子之朝服故亦十五升布也然丧服注云祭服朝服辟积无数则祭服皮弁皆辟积无数余不云者举皮弁可知不并言也唯丧服裳幅三袧有数耳云其色象焉者谓象皮弁之色用白布也以此言之论语注云素用缯者彼上服裼衣用素也玄端至爵韠释曰此玄端服服之下故后陈于皮弁之南陈三等裳者凡诸侯之下皆有二十七士公侯伯之士一命子男之士不命不同一命不命皆分爲三等故服分爲三等之裳以当之上下经三等之服同用缁带者以其士唯有一幅裨之带故三服共用之大带所以束衣革带所以珮韠及珮玉之等不言革者举韠有革带可知故略不言耳三裳之下云可也者欲见三等之士各有所当当者即服之故言可以许之也注此莫至爵韦释曰云此莫夕于朝之服者当是莫夕于君之朝服也案玉藻云君朝服以日视朝于内朝夕深衣祭牢肉是君朝服朝服夕服深衣矣下又云朝玄端夕深衣朝时不服与君不同故郑注云谓大夫士也则彼朝玄端夕深衣是大夫士家私朝也若然大夫士旣服玄端深衣以听私朝矣此服注云莫夕于朝之服是士向莫之时夕君之服必以莫爲夕者朝礼备夕礼简故以夕言之也若卿大夫莫夕于君当亦朝服矣案春秋左氏传成十二年晋郄至谓子反曰百官承事朝而不夕此云莫夕者无事则无夕法若夕有事须见君则夕故昭十二年子革云夕哀十四年子我亦云夕者皆是有事见君非常朝夕之事也云玄端即朝服之衣易其裳耳者上云玄冠朝服缁带素韠此玄端亦缁带彼云朝服即此玄端也但朝服亦得名端故论语云端章甫郑云端诸侯视朝之服耳皆以十五升布爲缁色正幅爲之同名也云易其裳耳者彼朝服素韠韠同裳色则裳亦素此旣易其裳以三等裳同爵韠则亦易之矣不言者朝服言素韠不言裳故须言易彼言素韠此云爵韠于文自明故不须言易也云上士玄裳中士黄裳下士杂裳者此无正文直以诸侯之士皆有三等之裳政还以三等之士记之但玄是天色黄是地色天尊而地卑故上士服玄中士服黄下士当杂裳杂裳者还用此玄黄但前阳后隂故知前玄后黄也云易曰者是文言文引之者证此裳等是天地二色爲之云士皆爵韦爲韠其爵同者三裳同云爵韠故知三等之士同用爵韦爲韠也其爵韦者所引玉藻文是也云不以玄冠名服者是爲缁布冠陈之者今不以玄冠表此服者此爲冠时缁布冠陈之冠旣不用玄冠故不言也云玉藻者案彼注云此玄端服之韠也云韠者与下君大夫士爲揔目韦者又揔三者用韦爲之言君朱大夫素士爵者韠之韦色也云君朱者见五等诸侯则天子亦朱矣韠同裳色则天子诸侯朱裳士言爵则此经爵韠亦一也以其裳有三等爵亦杂色故同爵韠若然大夫素裳则与朝服不异者礼穷则同也缁布至同箧注缺读至曰箧释曰云缺读如有頍者弁之頍者读从頍弁诗义取在首頍者弁貌之意也云缁布冠无笄者案经皮弁爵弁言笄缁布冠不言笄故云无笄也云着頍围发际者无正文约汉时卷帻亦围发际故知也云结项者此亦无正文以经云頍明于项上结之也云隅爲四缀以固冠也者此亦无正文以义言之旣武以下别有頍项明于首四隅爲缀上缀于武然后頍项得安稳也云项中有亦由固頍爲之耳者此亦无正文以义言之頍之两头皆爲别以绳穿中结之然后頍得牢固故云亦由固頍爲之也云今之未冠笄者着卷帻頍象之所生者此举汉法以况义耳汉时男女未冠笄者首着卷帻之状虽不智知旣言頍围发际故以冠之明汉时卷帻亦以布帛之等围绕发际爲之矣云頍象之所生者汉时卷帻是頍之遗象所生至汉时故云頍象之所生也云滕薛名蔮爲頍者此亦举汉时事以况之汉时滕薛二国云蔮蔮卷帻之类亦遗象故爲况也云纚今之帻梁者亦举汉法爲况耳帻梁之状郑目验而知至今乆逺亦未审也云纚一幅长六尺足以韬发而结之矣者人之长者不过六尺纚六尺故云足以韬发旣云韬发乃云结之则韬讫乃爲紒矣云有笄者即经云皮弁及爵弁皆云笄者是有笄也云屈组爲纮者经缁组纮纁边是爲有笄者而设言屈组谓以一条组于左笄上系定遶頥下右相向上仰属于笄屈系之有余因垂爲饰也云无笄者缨而结其绦者无笄即经缁布冠是也则以二条组两相属于頍故经云组缨属于頍也旣属讫则所垂绦于頥下结之故云缨而结其绦也云纁边组侧赤也者纁是三入之赤色又云边则于边侧赤也若然以缁爲中以纁爲边侧而织之也云同箧谓此上凡六物者缁布至属于頍共爲一物纚长六尺二物皮弁笄三物爵弁笄四物其缁组纮纁边皮弁爵弁各有一则爲二物通前四爲六物云隋方曰箧者尔雅无文此对笥方而不隋也隋谓狭而长也案周礼弁师云掌五冕而云玉笄朱纮则天子以玉爲笄以朱爲纮又案祭义云天子冕而朱纮诸侯冕而青纮诸侯之笄亦当用玉矣又案弁师韦弁与皮弁同科皮弁有笄则二者亦有笄矣又爲笄者属缨不见有緌则六冕无緌矣然士缁布冠无緌故下记云孔子曰其緌也吾未之闻也若诸侯亦以缁布冠爲始冠之冠则有緌故玉藻云缁布冠缋緌诸侯之冠也郑注云尊者饰其大夫纮案礼器云管仲镂簋朱纮郑注云大夫士当缁组纁边是也其笄亦当用象耳栉实于箪注箪笥也释曰郑注曲礼圎曰箪方曰笥笥与箪方圎有异而云箪笥共爲一物者郑举其类注论语亦然蒲筵二在南注筵席也释曰筵二者一爲冠子即下云筵于东序少北是也一爲醴子即下云筵于戸西南面是也云在南者最在南头对下文侧尊一甒醴在服北也郑注云筵席也者郑注周礼司几筵云敷陈曰筵借之曰席然其散言之筵席通矣前敷在地者皆言借取相承之义是以诸席在地者多言筵也侧尊至南上注侧犹至作庑释曰云侧犹特也无偶曰侧置酒曰尊侧者无玄酒者凡礼之通例称侧有二一者无偶特一爲侧则此文侧是也又昏礼云侧尊甒醴于房中亦是无玄酒曰侧至于昏礼合升侧载聘礼云侧袭士虞礼云侧尊此皆是无偶爲侧之类也一者聘礼云侧受几者侧是旁侧之义也云服北者纁裳北也者此上先陈爵弁服之时纁裳最在北向南陈之此云服北明在纁裳北可知也云篚竹器如笭者其字皆竹下爲之故以竹器言之如笭者亦举汉法爲况也云勺尊升所以㪺酒也者案少牢云罍水有枓与此勺爲一物故云尊升对彼是罍枓所以㪺水则此爲尊枓㪺酒者也云爵三升曰觯者案韩诗外传云一升曰爵二升曰觚三升曰觯四升曰角五升曰散相对爵觯有异散文则通皆曰爵故郑以爵名觯也云柶状如匕以角爲之者欲滑也者对士丧礼用木柶者丧礼反吉也云南上者篚次尊笾豆次篚知然者以经云尊在服北南上则是从南北向陈之以尊爲贵次云篚后云笾豆故知次第然也云古文甒作庑者此甒爲酒器庑是夏屋两下故不从古文也爵弁至东面释曰此一节论使有司三人各执其一豫在阶以待冠事賔未入南面以向賔在堂亦以向賔言升则东面据终言之也注爵弁至作襜释曰云爵弁者制如冕而黒色但无缫耳者巳于上解讫今复言之者上文直举冠以表服其冠实不陈故略言其冠至此专爲冠言之是以注并引皮弁以下之事案弁师言冕有五采缫玉皮弁有五采玉璂象邸玉笄下云诸侯及孤卿大夫之冕韦弁皮弁弁绖各以其等爲之郑注云各以其等缫斿玉璂如其命数也但上文巳言上公之法故此诸侯唯据侯伯子男是以郑云冕则侯伯缫七就用玉九十八子男缫五就用玉五十缫玉皆三采孤缫四就用玉三十二三命之卿缫三就用玉十八再命之大夫缫再就用玉八藻玉皆朱緑韦弁皮弁则侯伯璂饰七子男璂饰五玉亦三采孤则璂饰四三命之卿璂饰三再命之大夫璂饰二玉亦二采弁绖之弁其辟积如冕缫之就然庶人弔者素委貌一命之大夫冕而无斿士变冕爲爵弁其韦弁皮弁之㑹无结饰弁绖之弁不辟积彼经文具言之今此注略引以证士皮弁无玉以象爲饰之意不取于韦弁弁绖及依命数之事故不具引之云缁布冠今小吏冠其遗象也者但缁布冠士爲初加之冠冠讫则弊之不用庶人则常着之故诗云台笠缁撮是庶人以布冠常服者以汉之小吏亦常服之故举爲况云匴竹器名今之冠箱也者此亦举汉法爲况云执之者有司也者则上云有司如主人服有司不主一事故知此亦有司也云坫在堂角者但坫有二文一者谓若明堂位云崇坫亢圭及论语云两君之好有反坫之等在庙中有之以亢反爵之属此篇之内言坫者皆据堂上角爲名故云堂角云古文匴爲纂坫作檐者皆从经今文故叠古文也主人至西面释曰上文巳陈衣冠器物自此巳下至外门外论賔主兄弟等着服及位处也云玄端爵韠者主人之服与上所陈子加冠玄端服亦一也云立于阼阶下者时欲与賔行礼之事也云直东序者直当也谓当堂上东序墙也注玄端至之序释曰案特牲士礼祭服用玄端此亦士之加冠在庙故与祭同服故云士入庙之服也云东西墙谓之序者尔雅释宫文兄弟至北上释曰此论兄弟来观礼之服也注兄弟至均也释曰云兄弟主人亲戚也者旣云兄弟故是亲戚云袗同也玄者玄衣玄裳也缁带韠者以其同玄故知上下皆玄云缁带韠者缁亦玄之类因士有缁带故韠亦言缁实亦玄也云位在洗东退于主人者主人当序南西面洗当荣兄弟又在洗东故云退于主人也云不爵韠者降于主人也者爵弁同色主人尊故也兄弟用缁韠不同爵韠兄弟卑故云降于主人也摈者至东塾释曰摈者不言如主人服别言玄端则与主人不同可知主人与兄弟不同故特言玄端与下賛者玄端从之同言玄则此摈者是主人之属中士若下士也故直举玄端不言裳也注东塾至北面释曰知者摈者是主人摈相事在门内故知在门内东堂负之北面向主人也将冠至南面注采衣至爲结释曰将冠者即童子二十之人也以其冠事未至故言将冠者也云缁布衣锦縁者以其童子不帛襦袴不衣裘裳故云缁布衣以锦爲缁布衣之縁也云锦绅者以锦爲大带也云并纽者亦以锦爲纽绅之垂也云锦束发者以锦爲緫云皆朱锦也者童子之锦皆朱锦也云紒结发者则诗云緫角丱兮是也以童子尚华饰故衣此也賔如至之外注外门大门外释曰云賔如主人服者以其賔与主人尊卑同故得如之賛者皆降主人一等其衣冠虽同其裳则异故不得如主人服故别玄端也若然此冠兄弟及賔賛皆得玄端特牲主人与尸祝佐食玄端自余皆朝服者彼助祭在庙縁孝子之心欲得尊嘉賔以事其祖祢故朝服与主异也摈者告注告者出请入告释曰出请入告者告主人也主人至荅拜注左东至爲右释曰出以东爲左入以东爲右据主人在西出则以西爲右入则以西爲左也主人至先入注賛者至随賔释曰云賛者贱揖之而已者正谓賛者降于主人与賔一等爲贱也云又与賔揖者对前爲賔拜讫今又揖者爲主人将先入故又与賔揖乃入也云賛者随賔者后不见更与賛者爲礼故知随賔入也毎曲揖注周左至又揖释曰周左宗庙者祭义与小宗伯俱有此文对殷右宗庙也言此皆欲见入大门东向入庙云入外门将东曲揖者主人在南賔在北俱东向是一曲故一揖也至庙南主人在东北面賔在西北面是曲爲子揖故云直庙将北曲又揖也通下将入庙又揖三也至于至三让注入门至碑揖释曰经直云入门揖郑知此爲三揖者以上云毎曲揖据入门东行时此入庙门三揖是据主人将右欲背客冝揖将北曲与客相见又揖云当碑揖者碑是庭中之大节又冝揖是知三揖据此西言也案昏礼注入三揖者至内霤将曲揖旣曲北面揖当碑揖及聘礼郷飮酒入三揖注虽不同皆据此三节爲三揖义不异也主人至东面注主人至相郷释曰此文主人与賔立相郷位定将行冠礼者也主人升堂不拜至者冠子爲賔客故异于郷饮酒之等也賛者至南上注盥于至作浣释曰此賔者之賛冠者不在堂升即位于房中与主人賛者并立者以其与主人賛者俱是执劳役之事故先入房并立待事故郑云近事也云盥于洗西由賔阶升也者賛者盥于洗西无正文案郷饮酒主人在洗北南面賔在洗南北面如此相郷又主人从内賔从外来之便賛者亦从之又卑不可与賔并明在洗西东面及向賔阶便知在洗西也云由賔阶升者以与主人賛者在房并立恐由阼阶故明之同于賔客也云南上尊于主人之賛者以其賔主賛者俱降一等两賛尊卑同而云尊者直以主人尊敬賔之賛故云尊于主人之賛又知与主人賛并立者以賛冠一人而已而云南上明与主人爲序也主人至西面注主人至主人释曰云主人之賛者其属中士若下士者以主人上士爲正故云其属中士若主人是中士賛是其属下士爲之賔与賛冠者同云筵布席也者谓布冠者席也云东序主人位也者引冠义云适子冠于阼爲证是也将冠至南面注南面至賔命释曰知在房外之西不在东者以房外之东南当阼阶是知房外者皆在房外之西故昏礼女出于母左母在房外之西故得出时在母左也云待賔命者以其下文有賔揖将冠则賔有命也賛者至南端注賛者至爲节释曰前頍项已下六物同一箧陈于房今将用之故賛冠者取置于将冠之席南拟用若然六者俱用不言缨纮等四物大略其实皆有可知不言栉盛于箪今亦併箪将来置于席南端也服不将来置于席南者皆加冠讫冝房中隐处加服讫乃见容体也知賛者是其賔之賛冠者也者以其賛冠者主爲冠事而来故知取笄纚是賔之賛冠者若非賔之賛者则云主人以别之故上云主人之賛者是也賔揖至设纚释曰此二者劳役之事故賛者爲之也賔降至人对释曰云辞对之辞未闻者上筮賔宿賔之时虽不言其辞下皆陈其辞此賔主之辞下皆不言故云未闻也賔盥至初位释曰云主人升复初位者谓初升序端也注古文壹皆作一释曰一壹得通用虽叠古文不破之也賔筵至授賔注正纚至冠也释曰云正纚者将加冠冝亲之者以其賛者前已设纚讫今賔复出正之者虽旧设巳正以亲加冠故纚亦冝亲之也云下一等升一等则中等相授者案匠人天子之堂九尺贾马以爲傍九等爲阶则诸侯堂冝七尺则七等阶大夫堂冝五尺则五等阶士冝三尺则三等阶故郑以中等解之也知冠是缁布冠者以下文有皮弁爵弁故知此是缁布冠也賔右至者卒注进容至缨也释曰知进容者行翔而前鸧焉者曲礼云堂上不趋室中不翔则堂上固得翔矣又云大夫济济士跄跄注云皆行容止之貌此进容是士故知进容谓行翔而前鸧焉云至则立祝者以经祝下乃云坐如初故祝时立可知云坐如初坐筵前者上正纚时筵前坐是初坐也云卒谓设缺项结缨也者下文皮弁賛者卒纮此谓缁布冠无笄纮直頍项青组缨属于頍故卒者终頍项与结缨也若然经云右手执项谓冠后爲项非頍项其下皮弁爵弁无頍项皆云执项故知非頍项也冠者至南面注复出至容体释曰言复者对前出房故云复前出爲待賔命此出爲观衆以容体也案郊特牲论加冠之事云加有成也故此郑云一加礼成也云观衆以容体者以其旣去缁布衣锦縁童子服着此玄端成人之服使衆观知故云观衆以容体也賔揖至卒纮注如初至属之释曰此当第二加皮弁之节云即筵坐栉者坐讫当脱缁布冠乃更栉也云设笄者凡诸设笄有二种一是紒内安发之笄一是皮弁爵弁及六冕固冠之笄今此栉讫未加冠即言设笄者冝是紒内安发之笄也若安发之笄则缁布冠亦冝有之前栉讫不言设笄者以其固冠之笄缁布冠无笄而皮弁爵弁有笄上文已陈讫今若缁布冠亦言设笄即与皮弁爵弁相乱故缁布冠不言设笄其实亦有也若然缁布冠不言设笄而言设纚皮弁冠言设笄不言设纚互见爲义明皆有也其于固冠之笄则于賔加弁之时自设之可知云如初爲不见者言也者上加缁布冠时有賔降主人降賔辞主人对賔盥卒一揖一让升主人升复初位賔筵前坐之等相次此皆不见故设经省文如之而已故云爲不见者言也云卒纮谓系属之者即上注云有笄者屈组以爲纮仰属之左相系定右相系拟解时易爲系属之也兴賔至南面释曰兴谓冠者加皮弁讫起待賔揖之也云适房服素积素韠者上陈服皮弁云缁带素韠此不言缁带者上唯有一带不言可知故不言也注容者至益䌓释曰此对上加缁布冠时直言岀房南面不言容此则言容以再加弥成其仪益繁故言容其实彼出亦是容故郑注云观衆以容体也賔降至之仪注降三至容岀释曰云降三等下至地者据士而言云他谓卒纮容出者以其自余皆缁布冠见讫皮弁如之而以至卒纮容出唯皮弁有之故知他谓此二者也彻皮至于房注彻者至爲之释曰冠即缁布冠也不言缁布冠者可知故也皮弁具言者以有爵弁之嫌然不言爵弁者着之以受醴至见母兄弟姑姊讫乃易服故也云彻者賛冠者主人之賛者爲之者以其賛冠者奠栉主人之賛者设筵故知还遣之也筵于戸西南面注筵主至戸西释曰知主人之賛者设筵者以上文筵于东序已遣主人之賛故知此亦主人之賛者也云戸西室戸西者以下记醮于客位在戸西醮醴同处故知戸西也賛者至面叶注洗盥至爲擖释曰云洗盥而洗爵者凡洗爵者必先盥盥有不洗爵者此经直云洗明盥手乃洗爵故郑云盥而洗爵引昏礼房中之洗至北面盥者证房中有洗之事若然前设洗于庭者不爲醴以房中有洗醴尊也云侧酌者言无爲之荐者谓无人爲之荐脯醢还是此賛者故下直言荐脯醢不言别有他人明还是賛者也昏礼賛醴妇是賛者自酌自荐经虽不言侧酌侧自明也云叶柶大端者谓扱醴之面柄细故以爲柶大端此与昏礼賔皆云面叶者此以賔尊不入戸賛者面叶授賔賔得面枋授冠者冠者得之面叶以扱醴而祭昏礼賔亦主人尊不入房賛者面叶以授主人主人面枋以授賔賔得面叶以扱祭至于聘礼礼賔宰夫实觯以醴加柶于觯面枋授公者凡醴皆设柶聘礼宰夫不讶授公侧受醴则还面枋以授賔故面枋也賔揖至北面注戸东至爲柄释曰知室戸东者以其冠者在室戸西賔自至房戸取醴酌醴者出向西以授也冠者至荅拜注筵西至主人释曰云筵西拜南面拜也者上云冠者筵西南面知受觯拜还南面也知賔东面在西序者以上文与主人相对本位于西序也云东面者明成人与爲礼异于荅主人者案郷饮酒郷射賔于西阶北面荅主人拜今此于西序东面拜故云异于荅主人又昬礼礼賔聘礼礼賔皆云拜送此云荅拜不云拜送者彼醴是主人之物故云拜送此醴非賔物故云荅拜也荐脯醢注賛冠者也释曰上文云賛侧酌醴是賛冠者明此荐亦是賛冠者也冠者至荅拜释曰云祭醴三兴者三祭者亦如昏礼始扱一祭又扱再祭也云筵末坐啐醴建柶兴降筵此啐醴不拜旣爵者以其不卒爵故不拜也冠者至于母注荐东至闱门释曰云荐东荐左者据南面爲正故云荐左也云凡奠爵将举者于右者谓若郷饮酒郷射是也此文及昏礼賛醴妇是不举者皆奠之于左也云适东壁者出闱门也者宫中之门曰闱门母旣冠子无事故不在门外今子须见母故知出闱门也云妇人入庙由闱门者杂记云夫人奔丧入自闱门升自侧阶郑注云宫中之门曰闱门爲相通者也是也母拜至又拜注妇人至侠拜释曰郑云妇人于丈夫虽其子犹侠拜者欲见礼子之体例但是妇人于丈夫皆使侠拜故举子以见义也賔降至初位释曰此将欲与冠者造字而迎之位也注初位至之位释曰云初位初至阶让升之位者谓初迎賔至阶让升之位其賔直西序则非初让升之位主人直东序西者欲迎其事闻字之言故也冠者至者对注对应至未闻释曰云賔字之者即下文有字辞又有某甫之字若孔子云尼父之字是也云其辞未闻者下有賔祝辞不见冠者应辞故云未闻也案礼记冠义云旣冠而字之成人之道也见于母母拜之据彼则字讫乃见母此文先见乃字者此文见母是正见彼见母在下者记人以下有兄弟之等皆拜之故退见母于下使与兄弟拜文相近也若然未字先见母字讫乃见兄弟之等者急于母缓于兄弟也賔出至门外注不出至醴之释曰以下云请醴賔故云将醴之也请醴至就次注此醴至爲之释曰云此醴当作礼者对上文有酌醴受醴之等不破之此当爲上于下之礼不得用醴礼即从醴字何者周礼云诸侯用鬯不云鬯賔明不得以醴礼賔即爲醴故破从礼也云次门外更衣处也者次者舎之名以其行礼衣服或与常服不同更衣之时须入于次故云更衣处也云心帷幕簟席爲之者案聘礼记云宗人授次次以帷少退于君之次注云主国之门外诸侯及卿大夫之所使者次位皆有常处又案周礼幕人掌帷幕幄帟绶之事注云帷幕皆以布爲之四合象宫室曰幄云簟席者士卑或用簟席是以杂记诸侯大夫丧皆用布士用簟席爲之次亦当然冠者至如之注见賛至賔出释曰兄弟位在东方此賛冠者则賔之类故賛者东面也言賛者先拜冠者荅者也知賛者后賔出者文于见兄弟下始见之明賛者后賔岀也出亦当就次待礼之也入见至见母注入入至妹卑释曰男子居外女子居内庙在寝门外入见入寝门可知不见父与賔者盖冠毕则已见也不言者从可知也云不见妹妹卑者以其妹卑于姑姊故不见也乃易至先生注易服至仕者释曰云易服者爵弁旣助祭之服不可服见君与先生等故易服服玄端也云易服不朝服者非朝事也者此乃因加冠以成人之礼见君非正服之节故不朝服经直云玄端则兼玄冠矣今更云玄冠者以初冠时服玄端爲缁布冠服缁布冠非常着之冠而弊之易服冝服玄冠配玄端故兼云玄冠也朝服与玄端同玄端则玄裳黄裳杂裳黒屦若朝服玄冠玄端虽同但裳以素而屦色白也以其但正幅故朝服亦得端名然六冕皆正幅故亦名端是以乐记云魏文侯端冕而听古乐又论语云端章甫郑云端玄端诸侯视朝之服则玄端不朝得名爲玄端也云挚雉也者士执雉是其常故知挚是雉也云郷先生郷中老人爲卿大夫致仕者者此即郷饮酒与郷射记先生及书传父师皆一也先生亦有士之少师郑不言者经云郷大夫不言士故先生亦略不言其实亦当有士也乃醴至之礼注壹献至用清释曰此醴亦当爲礼不言可知也云壹献者主人献賔而已即燕无亚献者者案特牲少牢主人献尸主妇亚献爲二献此则主人献賔而已无亚献知即燕者郷饮酒末有燕故知献后有燕云献酢酬賔主人各两爵而礼成者主人献賔賔酢主人主人将酬賔先自饮讫乃酬賔奠而不举是賔主人各两爵而礼成也必知一献之礼礼备有酬酢者昏礼舅姑飨妇以一献之礼奠酬得正礼不旅又曰妇酢舅更爵自荐是备酬酢也郷饮酒亦备献酢酬是其义也云特牲少牢馈食之礼献尸此其类也者此賔主人各两爵无亚献彼主人主妇各一爵有亚献虽不同得主人一献义类同故云此其类也云士礼一献者即士冠及昏礼郷饮酒礼郷射皆是一献也云卿大夫三献者案左氏传云季孙宿如晋拜莒田也晋侯享之有加笾武子退使行人告曰小国之事大国也苟免于讨不敢求贶得贶不过三献又礼记郊特牲云三献之介亦谓卿大夫三献之介案大行人云上公飨礼九献侯伯七献子男五献是以大夫三献士一献亦是其差也云礼賔不用柶者泲其醴者此有献酢酬饮之泲者故不用柶冠礼礼子用醴不泲故用柶也云内则曰饮者郑注云目诸饮也云重醴清糟者郑云重陪也糟醇也清泲也致饮有醇者有泲者陪设之稻醴以下是也云凡礼事质者用糟文者用清者质者谓若冠礼礼子之类是也故于房戸之间显处设尊也主人至俪皮注饮賔至爲离释曰主人酬賔当奠酬之节行之以财货也此礼賔与飨礼同但爲飨礼有酬币则多故聘礼云若不亲飨致飨以酬币注云礼币束帛乗马亦不是过也又案大戴礼云礼币采饰而四马是大夫礼多与士异也案礼器云琥璜爵郑云天子酬诸侯诸侯相酬以此玉将币也则又异于大夫也下凡酬币之法尊卑献数多少不同及其酬币唯于奠酬之节一行而已春秋秦后子岀奔晋后子享晋侯归取酬币终事八反杜注云备九献之仪始礼自赍其一故续送其八酬酒币彼九献之闲皆云币春秋之代奢侈之法非正礼也云束帛十端也者礼之通例凡言束者无问脯与锦皆以十爲数也云俪皮两鹿皮也者当与射礼庭实之皮同礼记郊特牲云虎豹之皮示服勐也又觐礼用马则国君用马或虎豹皮若臣聘则用鹿皮故郑注聘礼云凡君于臣臣于君麋鹿皮可也言可者以无正文若然两说诸侯自相见亦用虎豹皮也賛者至爲介注賛者至爲介释曰郑知賛者衆賔者以其下别言賛冠者明上云賛者是衆賔也云介賔之辅者以其郷饮酒之礼贤者爲賔其次爲介又其次爲衆賔彼据将贡以爲优劣之次也此虽不贡以饮酒之礼立賔主亦以优劣立介以辅也云以賛爲之尊之者谓賔此賛冠者故遣爲介也云饮酒之礼贤者爲賔其次爲介者取尊爲义也賔岀至賔俎注一献至家也释曰賔不言荐脯醢者案舅姑共飨妇以一献有姑荐则此一献亦有荐脯醢可知经有俎必有特牲但郷饮酒郷射取择人而用狗此冠礼无择人之义则不用狗但无正文故云其牲未闻也知使人归诸賔家者以賔岀主人送于门外乃始言归賔俎明归于賔家也仪礼䟽卷第二仪礼疏仪礼疏卷三仪礼䟽卷第三唐朝散大夫行太学博士弘文馆学士臣贾公彦等撰若不至用酒注若不至爲礼释曰自此巳上说周礼冠子之法自此巳下至取笾脯以降如初说夏殷冠子之法云若不醴则醮用酒者案上文适子冠于阼三加讫一醴于客位是周法今云若不醴则醮用酒非周法故知先王法矣故郑云若不醴谓国有旧俗可行圣人用焉不改者也云圣人者即周公制此仪礼用旧俗则夏殷之礼是也云曲礼曰巳下者是下曲礼文也云君子行礼不求变俗者与下文爲目谓君子所往之国不求变彼国之俗若卫居殷墟者也云祭祀之礼者若郊特牲云殷人先求诸阳周人先求诸隂求诸阳者先合乐乃灌地降神也求诸隂者谓先灌地乃合乐若卫居殷地用殷礼则先合乐乃灌也云居丧之服者谓若檀弓周之诸侯絶旁期降上下殷之诸侯服旁期不降上下卫居殷墟亦不降上下也云哭泣之位者殷礼无文亦应有异也云皆如其国之故者谓上所云皆如其故国之俗而行之云是者依先王旧俗而行不改之事向来所解引曲礼据人君施化之法不醴不言禁醴非饮醉之物故不设戒也此用酒酒是所饮之物恐醉因而禁之故云因爲酒戒若然玄酒非饮亦爲禁者以玄酒对正酒不可一有一无故亦同有禁也云不忘古也者上古无酒今虽有酒犹设之是不忘古也洗有至南顺注洗庭至上也释曰知洗庭洗者上周法用醴之时醴之尊在房今醮用酒与常飮酒同故洗亦当在庭是以下云賔降取爵于篚卒洗升酌故知洗在庭也设洗法在设尊前此洗亦当在设尊前设之故此直云洗有篚在西不言设也若然上不言设洗者以其上云醮用酒即连云尊文势如此故不言设洗云当东荣南北以堂深者上巳有文也云篚亦以盛勺觯者周法用醴在房庭洗无篚此用酒庭洗有篚故周公设经辩其异者但醴篚在房以盛勺觯此庭洗篚亦盛勺觯故云亦也云南顺北爲上也者席之制有首尾者据识之先后爲首尾此篚亦云上者应亦有记识爲上下以其南顺之言故北爲上也始加至升酌注始加至东房释曰云始加醮用脯醢者此言与周别之事周家三加讫乃一醴于客位用脯醢此加讫即醮于客位用脯醢是其不同也但言始加醮用脯醢者因言与周异之意其实未行事是以下乃始云賔降取爵于篚也云加冠于东序醮之于戸西同耳者经不见者嫌与周异故辩之其经不言冠者醮之处即与周同故经不见也云始醮亦荐脯醢者以其经云醮用脯醢汎言若醮用酒未着其节故亦如上周家三加始荐脯醢云賔降者爵在庭酒在堂将自酌也者决周家醴在房賛者酌授賔賔不亲酌此则賔亲酌酒洗爵故有升降也云辞降如初如将冠时降盥辞主人降也者欲见用醴时直有将冠时賔降无賔降取爵以其酌在房故也今云如初者唯谓如将冠降盥之事也云凡荐出自东房者用醴时尊在房脯醢出自东房醮用酒酒尊在堂脯醢亦出自东房郷饮酒郷射特牲少牢荐者皆出东房故云凡以该之也冠者至如初注賛者至荐之释曰此经略言拜受荅拜不言处所面位言如初者以其虽用酒与周异自外与周同故直言如初也是以郑取上醴子法以言之故言如初以结之也云于賔荅拜賛者则亦荐之者经直云拜受荅拜如初亦不言出荐之时节故郑别言之亦当如周家醴子时荐也凡醴子醴妇并昬礼礼賔面位不同者皆随时之便故不同也冠者至筵西注冠者至之筵释曰此经虽用醴酒不同其于行事与周礼醴子同但位有异彼一加讫入房易服讫出房立待賔容命此则醮讫立于席西待賔命爲异皆爲更加皮弁也云兴筵末坐啐酒者爲醮于客位敬之故也昬礼礼賔与聘礼礼賔在西阶上啐醴者昬礼注云此筵不主爲饮食起聘礼注云糟醴不卒故也冠子用醴拜此醮子用酒亦拜者以与醴子同是成人法拜啐故虽用醮亦拜啐也彻荐至不彻注彻荐至便也释曰云彻荐与爵者辟后加也者案下文云加皮弁如初仪再醮摄酒其他皆如初酒则云摄明因前也除酒之外云其他如初明荐爵更设是后加卒设于席前也故知前云彻荐爵爲辟后加也加皮至如初注摄犹至爲聂释曰云摄犹整也整酒谓挠之者案有司彻云司宫摄酒注云更洗益整顿之不可云洗亦当爲挠谓更挠搅添益整顿示新也加爵至于母注干肉至甞之释曰前二醮有脯醢更加此干肉折俎言哜之者哜谓至齿甞之案下若杀再醮不言摄此经再醮言摄三醮不言摄则再醮之后皆有摄互文以见义也云取脯见于母者亦适东壁侠拜与周同案下文若杀巳下云卒醮取笾脯以降此亦取笾脯干肉曰脯云干肉牲体之脯也者案周礼腊人云掌干肉凡田兽之脯腊郑注云大物解肆干之谓之干肉若今梁州乌翅矣薄析曰脯捶之而施姜桂曰腵脩若然干肉与脯脩别言若今梁州乌翅者或爲豚解而七体以干之谓之干肉及用之将升于俎则节析爲二十一体与燕礼同故緫名干肉折俎也若杀至扃鼏注特豚至爲密释曰上醮子用干肉不杀自此至取笾脯以降论夏殷醮子杀牲之事杀言若者是不定之辞杀与不杀俱得云若也云载合升者在鼎曰升在俎曰载载在后今先言载后言升又合字在载升之闲通事之者欲见在俎在镬俱曰合也云设扃鼏者以茅覆鼎长则束其本短则编其中案冬官匠人庙门容大扃七个注云大扃牛鼎之扃长三尺又曰闱门容小扃参个注云小扃膷鼎之扃长二尺皆依汉礼而知今此豚鼎之扃当用小扃也云特豚一豚也者此特若郊特牲之特皆以特爲一也云凡牲皆用左胖者案特牲少牢皆用右胖少仪云大牢则以牛左肩折九个爲归胙用左则用右而祭之郷饮酒郷射主人用右体生人亦与祭同用右者皆据周而言也此云用左郑据夏殷之法与周异也但士虞丧祭用左反吉故也云煑于镬曰亨者案特牲云亨于门外东方西面北上注云亨煑也亨豕鱼腊以镬各一爨诗云谁能亨鱼漑之釡鬵是镬爲亨也云在鼎曰升在俎曰载者案昬礼云特豚合升又云侧载特牲亦云卒载加匕于鼎少牢云司马升羊实于一鼎皆是在鼎曰升在俎曰载之文但在鼎直有升名在俎则升载两称也故少牢云升羊载右胖升豕其载如羊有司彻亦云乃升注云升牲体于俎也是在俎升载二名也云载合升者明亨与载皆合左右胖者以升载并陈又合在二者之间故知从镬至俎皆合左右胖也云离割也割肺者使可祭也可哜也者凡肺有二种一者举肺一者祭肺就举肺之中复有三称一名举肺爲食而举二名离肺少仪云三牲之肺离而不提心也三名哜肺以齿哜之此三者皆据生人爲食而有也就祭肺之中亦复有三称一者谓之祭肺爲祭先而有之二者谓之忖肺忖切之使断三者谓之切肺名虽与忖肺异切肺则忖肺也三者皆爲祭而有若然切肺离肺指其形余皆举其义称也云今文扃爲铉古文鼏爲密者一部之内皆然不从今文故叠之也始醮如初注亦荐至彻矣释曰云始醮如初者此一醮与不杀同未有所加故云如初也再醮至栗脯注蠃醢至爲蜗释曰此二豆二笾増数者爲有杀牲故盛其馔也案郑注周礼醢人云细切爲虀全物若䐑爲菹作醢及臡者先膊干其肉乃后剉之杂以梁麴及盐渍以美酒涂置甀中百日则成矣是作醢及菹之法也云蠃醢螔蝓醢者尔雅文三醮至哜肺注摄酒至脯醢释曰云摄酒如再醮则再醮亦摄之矣者周公作经取省文再醮不言摄酒以三醮如之则再醮摄之可知故郑云再醮亦摄之矣云加俎哜之哜当爲祭字之误也者经有二哜不破如初哜之哜唯破加俎哜之字者以祭先之法祭乃哜之又不冝有二哜故破加俎之哜爲祭也云祭俎如初如祭脯醢者以三醮唯祭俎之肺不复祭脯醢也若然前不杀之时一醮彻脯醢爲辞再醮之脯醢至再醮不言彻脯醢者以三醮上唯加干肉不荐脯醢故不彻也今殷亦然一醮彻荐辞至再醮亦不彻荐直彻爵而已亦爲三醮以不加笾豆加牲俎是以祝辞一醮亦云嘉荐至三醮者直云笾豆有楚楚陈列貌是三醮不加笾豆明文也卒醮至如初释曰此取笾脯见母与前不异上周法与不杀皆不云笾者上皆直荐脯醢不云笾豆此若杀云两笾故云笾脯若然旣杀有俎肉而取脯者见其得礼而已故不取俎肉如若得束帛者不须取脯是以冠礼礼賔得束帛皆不取脯也若孤至戒宿注父兄诸父诸兄释曰上陈士有父加冠礼讫自此至东塾北面论士之无父自有加冠之法也周公作文于此乃见之者欲见周与夏殷孤子同冠于阼阶礼之于客位惟一醮三醴不同耳是以作经言其与上异者而已言父兄诸父诸兄者以其上文父兄非直戒宿而已故知此是诸父诸兄非已之亲父亲兄也冠之至于阼注冠主至作醴释曰云主人紒而迎賔者即上采衣紒是也云拜揖让立于序端者谓主人出先拜賔荅拜讫揖让而入于庙门旣入门又三揖至阶又三让而升堂乃立于东序端賔升立西序端一皆如上父兄爲主人故作文省略緫云揖让立于序端皆如冠主也云礼于阼者别言其异者也云今文礼作醴者郑不从今文者以其言醴则不兼于醮言礼则兼醴醮二法故也凡拜至荅拜释曰此亦异于父在者云凡拜者谓初拜至及啐拜之等賔主皆北面与父在时拜于筵西南面賔拜于序端东面爲异也若杀至北面释曰云若杀者有则杀无则已故云若不定之辞也言举鼎者谓于庙门外之东壁镬所举至庙门外之东直东塾二鼎豚鱼腊鼎皆北向相重而列之也注孤子至门外释曰案上文父在亦有杀法今郑云孤子得申礼盛之者不爲杀起止爲陈鼎于外而言郑知父在有鼎不陈于外者以上文若杀直云特豚载合升不辩外内孤子乃云举鼎陈于门外类于上父在陈鼎不于门外也凡陈鼎在外者賔客之礼也在内者家私之礼也是在外者爲盛也今孤子则陈鼎在外故云孤子得申礼盛之也若庶至醮焉释曰上巳言三代适子冠礼讫此经论庶子加冠法也周公作经于三代之下言之则三代庶子冠礼皆于房外同用醮矣但不知三代庶子各用几醮耳今于周之适子三加一醴夏殷适子三加三醮是以下文祝辞三醴一而醮三皆爲三代而爲言至于三代庶子皆不见别辞则周之庶子冝依适子用一醮夏殷庶子亦依三醮三代适子有祝辞言庶子则无故下文注云凡醮者不祝注房外至不尊释曰知房外谓尊东也者上陈尊在房戸之间案郷饮酒賔东则东则尊东明此亦于尊东也云不于阼阶非代也者案下记云适子冠于阼以着代也明庶子不于阼非代故也云不醮于客位成而不尊者下记云醮于客位加有成也是适子于客位成而尊之此则成而不尊故因冠之处遂醮焉冠者至阶下释曰案内则云舅没则姑老若死当云没不得云不在且母死则不得使人受脯今言不在者或归寕或疾病也使人受脯爲母生在于后见之也戒賔至之也注吾子至爲谋释曰自此至唯其所当者周公设经直见行事恐失次第不言其辞今行事旣终緫见戒賔醮及爲字之辞也云某有子某者上某主人名下某子之名加布初加缁布冠也云愿吾子之教之也者即此以加冠行礼爲敎之也云吾子相亲之辞吾我也者谓自己身之子故云吾子相亲之辞也云子男子之美称者古者称师曰子又公羊传云名不若字字不若子是子者男子之美称也今请賔与子加冠故以美称唿之也注今吉至首也释曰元首左传曰先轸入狄师而死之狄人归先轸之元是元爲首又尚书云君爲元首亦是元爲首也注尔汝至福也释曰云旣冠爲成德者案冠义旣冠责以父子君臣长幼之礼皆成人之德云祺祥也者祺训爲祥祥又训爲善也云因冠而戒者则经弃尔幼志顺尔成德是也云且劝之者即经云寿考惟祺介尔景福是也再加至尔服注辰子至重也释曰上云令月吉日此云吉月令辰互见其言是作文之体无义例也云辰子丑也者以十干配十二辰直云辰子丑明有干可知即甲子乙丑之类略言之也注黄黄至疆竟释曰尔雅云黄发齯齿故以黄爲黄发也云耇冻棃者尔雅云耇老寿也此云耇冻棃者以其面似冻棃之色故也醴辞至令芳注嘉善至香也释曰谓脯醢爲善荐芳香者谓作之依时又造之依法故使芳香而善也注善父至不祝释曰善父母爲孝善兄弟爲友者尔雅文不言善事父母善事兄弟者欲见非且善事兄弟而亦爲兄弟之所善者诸行周备之意也云凡醮者不祝者案上文前后例周与夏殷冠子法其加冠祝辞三节不辨三代之异则三代祝辞同可知也至于周醮之辞三等别陈之者以其数异辞冝不同故也若然醮辞唯据适子而言以其将着代重之故备见祝辞也此注云凡醮者不祝者言凡谓庶子也旣不出冠于阼又不礼于客位无着代之理故略而轻之也亦不设祝辞者曽子问注云凡殇不祭之类也其天子冠礼祝辞案大戴礼公冠篇成王冠周公爲祝辞使王近于人逺于天啬于时惠于财其辞旣多不可具载其诸侯无文盖亦有祝辞异于士也注湑清也伊惟也释曰湑泲酒之称故伐木诗云有酒湑我注云湑莤之文凫鹥诗云尔酒旣湑注云湑酒之泲者是湑爲清也云伊惟也者助句辞非爲义也注旨美至之貌释曰楚茨诗亦云笾豆有楚注云楚陈列之貌是用其再醮之笾豆不増改之故云有楚也注肴升至谓豚释曰云折俎者即谓折上若杀之豚也字辞至尔字释曰此字文在三代之下而言则亦遂三代字辞同此辞賔直西序东面与子爲字时言之也冝之至所当释曰云伯某甫者某若云嘉也但设经不得定言人字故言甫爲且字是以礼记诸侯薨复曰臯某甫复郑云某甫且字以臣不名君且爲某之字唿之即此某甫立爲且字言伯仲叔季者是长幼次第之称若兄弟四人则依次称之夏殷质则积仲周文则积叔若管叔霍叔之类是也云唯其所当者二十冠时与之作字犹孔子生三月名之曰丘至二十冠而字之曰仲尼有兄曰伯居第二则曰仲但殷质二十爲字之时兼伯仲叔季唿之周文二十爲字之时未唿伯仲至五十乃加而唿之故檀弓云五十以伯仲周道也是唿伯仲之时则兼二十字而言若孔子生于周代从周礼唿尼甫至五十去甫以尼配仲而唿之曰仲尼是也若然二十冠而字之未唿伯仲叔季今于二十加冠而言者一则是殷家冠时遂以二十字唿之二则见周家若不死至五十乃加而唿之若二十巳后死虽未满五十即得唿伯仲知义然者见庆父乃是庄公之弟桓六年庄公生至闵公二年庆父死时庄公未满五十庆父乃是庄公之弟时未五十庆父死号曰共仲是其死后虽未五十得唿仲叔季故二十冠时则以伯仲叔季当拟之故云唯其所当也注于犹至作父释曰知甫是丈夫之美称者以其人之贤愚皆以爲字故隐元年公及邾仪父盟于蔑谷梁传云仪字也父犹傅也男子之美称也是也云孔子爲尼甫者哀十六年孔丘卒哀公诔之曰哀哉尼甫因字号谥曰尼甫也云周大夫有嘉甫者桓公十五年天王使嘉甫来求车是也云宋大夫有孔甫是其类者案左氏传桓二年孔父嘉爲司马是也郑引此者证有冠而爲此字之意故云是其类也又甫字或作父者字亦通或尼甫嘉莆孔甫等见爲父字者也屦夏至博寸注屦者至广也释曰自此至繐屦论三服之屦不于上与服同陈者一则屦用皮葛冬夏不同二则屦在下不冝与服同列故退在于此此言夏用葛下云冬皮则春冝从夏秋冝从冬故举冬夏寒暑极时而言诗魏地以葛屦履霜刺褊也云屦者顺裳色者礼之通例衣与冠同屦与裳同故云顺裳色也云玄端黒屦以玄裳爲正也者以其玄端有玄裳黄裳杂裳经唯云玄端黒屦与玄裳同色不取黄裳杂裳故云以玄裳爲正也云絇之言拘也以爲行戒者以拘者自拘持之言故云以爲行戒也云状如刀衣鼻在屦头者此以汉法言之今之屦头见有下鼻似刀衣鼻故以爲况也云繶缝中紃也者谓牙底相接之缝中有绦紃也云纯縁也者谓遶口縁边也云皆青者以经三者同云青也云博广也者谓纯所施广一寸也素积至博寸注魁蜃蛤柎注者释曰以魁蛤灰柎之者取其白耳云魁蜃蛤者魁即蜃蛤一物是以周礼地官掌蜃掌共白盛之蜃郑司农云谓蜃炭引此士冠白屦以魁柎之玄谓今东莱用蛤谓之义灰云是也云柎注者以蛤灰涂注于上使色白也爵弁至博寸注爵弁至缋次释曰案此三服见屦不同何者玄端以衣见屦以玄端有黄裳之等裳不得举裳见屦故举玄端见屦也皮弁以素积见屦屦裳同色是其正也爵弁旣不举裳又不举衣而以爵弁见屦者上陈服已言纁裳裳色自显以与六冕同玄衣纁裳与冕服之嫌故不以衣裳而以首服见屦也云爵弁屦以黒爲饰爵弁尊其屦饰以缋次者案冬官画缋之事云青与白相次赤与黒相次玄与黄相次郑云此言画缋六色所象及布采之第次缋以爲衣又云青与赤谓之文赤与白谓之章白与黒谓之黼黑与青谓之黻郑云此言刺绣采所用绣以爲裳此是对方爲缋次比方爲绣次案郑注屦人云复下曰舄襌下曰屦又注云凡舄之饰如缋之次凡屦之饰如绣之次也者即上黒屦以青爲絇繶纯白屦以黒爲絇繶纯则白与黑黒与青爲绣次之事也今次爵弁纁屦纁南方之色赤不以西方白爲絇繶纯而以北方黒爲絇繶纯者取对方缋次爲饰举舄者尊爵弁是祭服故饰与舄同也冬皮屦可也释曰冬时寒许用皮故云可也不屦繐屦注繐屦至曰繐释曰案丧服记云繐衰四升有半繐衰旣是丧服明繐屦亦是丧屦故郑云丧屦也云缕不灰治曰繐者斩衰冠六升传云鍜而勿灰则四升半不灰治可知言此者欲见大功末可以冠子恐人以冠子故于屦末因禁之也记冠义释曰凡言记者皆是记经不备兼记经外逺古之言郑注燕礼云后丗衰微幽厉尤甚礼乐之书稍稍废弃盖自尔之后有记乎又案丧服记子夏爲之作传不应自造还自解之记当在子夏之前孔子之时未知定谁所録云冠义者记士冠中之义者记时不同故有二记此则在子夏前其周礼考工记六国时所録故遭秦燔灭典籍有韦氏雕氏阙其记则在秦汉之际儒者记之故王制有正听之棘木之下异时所记故其言亦殊也始冠至可也注大古至是也释曰此经直言加缁布冠不言有緌无緌又不言加冠之后此缁布冠更着以不故言不緌不更着之事也云大古冠布者谓着白布冠也云齐则缁之者将祭而齐则爲缁者以鬼神尚幽暗也云其緌也孔子曰吾未之闻也者孔子时有緌者故非时人緌之诸侯则得着緌故玉藻云缁布冠缋緌诸侯之冠也郑云尊者饰也经士冠不得緌也云冠而敝之可也者据士以上冠时用之冠讫则敝去之不复着也若庶人犹着之故诗云彼都人士台笠缁撮是用缁布冠笼其发是庶人常服之矣云大古唐虞以上者此记与郊特牲皆陈三代之冠云牟追章甫委貌之等郑注郊特牲云三代改制齐冠不复用也以白布冠质以爲丧冠也三代旣有此明大古是唐虞巳上可知云未之闻大古质盖亦无饰者此经据孔子时非其着緌未知大古有緌以不故郑云大古质无饰也云重古始冠冠其齐冠者以经云始冠缁布之冠即云大古冠布则齐冠一也故郑云冠其齐冠也云白布冠者今之丧冠是也者以其大古时吉凶同服白布冠未有丧冠三代有牟追之等则以白布冠爲丧冠若然丧服起自夏禹以下也适子至成也注醮夏至人也释曰此记人说夏殷法可兼于周以其于阼及三加皆同唯醮醴有异故知举二以见一也冠而至名也姓名者至无之释曰案内则云子生三月父名之不言母今云受于父母者夫妇一体受父即是受于母故兼言也云冠成人益文者对名是受于父母爲质字者受于賔爲文故君父之前称名至于他人称字也是敬其名也委貌至道也释曰记人历陈此三代冠者上缁布冠记诸殇故也虽早冠亦行士礼而冠是大夫无冠礼也云二十而冠急成人也五十乃爵重官人也者解试爲大夫二十则其爵命要待五十意也云大夫或时改娶有昬礼者释经而有其昬礼以其三十而取五十乃命爲大夫则昬时犹爲士何得有大夫昬礼乎五十巳后容改娶故有大夫昬礼也若然案下文古者生无爵郑云古谓殷此经以古爲周初者下云古者生无爵对周时士生有爵故知古者生无爵据殷也今此云古者以周末时大夫冠对周初时无若以古者爲殷时则周家有大夫冠礼何得言周末始有乎明古者据初而言也公侯至造也注造作至君也释曰记人言此者欲见夏初巳上虽诸侯之贵未有诸侯冠礼犹依士礼故记之于士冠篇末也云自夏初以上者以经云公侯之有冠礼夏之末造明夏初未有言以上者夏以前唐虞之等亦未有诸侯冠礼也未满五十者亦服士服行士礼五十乃命也者旣云服士服行士礼亦如上文五十而后爵何公侯冠礼之有以其与大夫同未五十服行士礼也云至其衰末上下相乱至以正君臣也者解经夏之末造公侯冠礼也引坊记者欲见夏末以后制诸侯冠礼以防诸侯相簒弑之事也云同车者谓参乗爲车右及御者也云不同服者案玉藻云君之右虎裘厥左狼裘又云仆右恒朝服君则各以时事服是不同服此谓非在军时若在军时君臣同服韦弁服也天子至者也注元子至下升释曰此记者见天子元子冠时亦依士冠礼故于此兼记之也天子之元子虽四加与十二而冠其行事犹依士礼故云犹士也元子尚不得生而贵则天下之人亦无生而贵者也云无生而贵皆由下升者天子元子冠时行士礼后继丗爲天子是由下升自余天下之人从微至着皆由下升也继丗至贤也释曰记此者欲见上言天子之子冠行士礼此诸侯之子冠亦行士礼以其士之子恒爲士有继丗之义诸侯之子亦继丗象父祖之贤虽继丗象贤亦无生而贵者行士冠礼故记之于此也云能法先祖之贤者凡诸侯岀封皆由有德若周礼典命云三公八命其卿六命大夫四命及其出封皆加一等出爲五等诸侯即爲始封之君是其贤也于后子孙继立者皆不毁始祖之庙是象先祖之贤也以官至杀也注杀犹至小官释曰记人记此者欲见仕者从士至大夫而冠无大夫冠礼者也云以官爵人者以用也谓用官爵命于人也云德之杀也者杀衰也以德大小爲衰杀故郑云德大者爵以大官德小者爵以小官官者管领爲名爵者位次髙下之称也死而至无谥注今谓至始也释曰记人记此者欲见自上所陈冠礼以士爲本者由无生而贵皆从士贱者而升也云死而谥今也者据士生时虽有爵死不合有谥若死而谥之正谓今周衰之时也云古者生无爵死无谥者古谓殷以前夏之时士生无爵死无谥是士贱今古皆不合有谥也郑云今谓周衰记之时也者以记者自云今也明还据周衰记之时案礼运云孔子曰我观周道幽厉伤之是周衰也自此已后始有作记故云周衰记之时也云古谓殷者周时士有爵故知古谓殷云殷士生不爲爵死不爲谥者对周士生有爵死犹不谥也云周制以士爲爵死犹不谥耳下大夫也者案周礼掌客职云羣介行人宰史以其爵等爲之牢礼之陈数郑注云以命数则参差难等略于臣用爵而已羣介行人皆士故知周士有爵虽有爵死犹不谥卿大夫巳上则有谥也云今记之时士死则谥之非也者解经死而谥今也云谥之由鲁庄公始也者案礼记檀弓云鲁庄公及宋人战于乗丘县贲父御卜国爲右马惊败绩公坠佐车授绥公曰末之卜也县贲父曰他日不败绩而今败绩是无勇也遂死之圉人浴马有流矢在白肉公曰非其罪也遂诔之士之有诔自鲁庄公始也若然作记前庄公诔士至记时亦行之故此礼云死而谥今也故郑云今谓周衰之时也案郊特牲云死而谥之今也古者生无爵死无谥郑注云古谓殷以前也大夫以上乃谓之爵死有谥也以此而言则殷大夫以上死有谥而檀弓云幼名冠字五十伯仲死谥周道也者殷已前皆因生号爲谥若尧舜禹汤之属是也因生号以谥故不得谥名周礼死则别爲谥故云死谥周道也义礼䟽卷第三仪礼疏仪礼疏卷四仪礼䟽卷第四唐朝散大夫行太学博士弘文馆学士臣贾公彦等撰士昬礼第二郑目録云士娶妻之礼以昬为期因而名焉必以昬者阳往而隂来日入三商为昬昬礼于五礼属嘉礼大小戴及别録此皆第二释曰郑知是士娶妻之礼者以记云记士昬礼故知是士娶妻郑云日入三商者商谓商量是漏刻也名故三光灵曜亦日入三刻为昬不尽为明案马氏云日未出日没后皆云二刻半前后共五刻今云三商者据整数而言其实二刻半也昬礼至用鴈释曰从此下至主人许賔入授如初礼陈纳采问名之礼云下逹者谓未行纳采巳前男父先遣媒氏女氏之家通辞往来女氏许之乃遣使者行纳采之礼也言下达者男为上女为下取阳唱隂和之义故云下逹谓以言辞下通于女氏也是以下记昬辞云吾子有惠贶室某也注云称有惠明下达谓此下达也云纳采用鴈者昬礼有六五礼用鴈纳采问名纳吉请期亲迎是也唯纳征不用鴈以其自有币帛可执故也且三礼不云纳言纳者恐女氏不受若春秋纳纳之义若然纳采言纳者以其始相采择恐女家不许故言纳问名不言纳者女氏巳许故不言纳也纳吉言纳者男家卜吉往与女氏复恐女家翻悔不受故更言纳也纳征言纳者纳币帛则昬礼成复恐女家不受故更云纳也请期亲迎不言纳者纳币则昬礼已成女家不得移改故皆不言纳也其昬礼有六尊卑皆同故左氏荘公二十二年经书冬公如齐纳币糓梁传曰纳币大夫之事也礼有纳采有问名有纳征有告期四者备而后娶礼也公之亲纳币非礼也故讥之彼无纳吉者以荘公在母丧内亲行纳币非礼之事故関其纳吉以非之也注达通至廉耻释曰郑云必先使媒氏下通其言女氏许之乃后使人纳其采择之礼者欲见纳采之前有此下逹之言也案周礼地官有媒氏职是天子之官则诸侯之囯亦有媒氏传通男女使成昬姻故云媒氏也云用鴈为挚者取其顺隂阳往来者案周礼大宗伯云以禽作六挚卿执羔大夫执鴈士执雉此昬礼无问尊卑皆用鴈故郑注其意云取顺隂阳往来也顺隂阳往来者鴈木落南翔冰泮北徂夫为阳妇为隂今用鴈者亦取妇人从夫之义是以非礼用湏引诗者证须媒下达之义也云昬必由媒交接设绍介者诗云匪媒不得是由媒也其行五礼自纳采巳下皆使使往是交接设绍介也云皆所以养廉耻者解所以须媒及设绍介者皆所以养成男女使有廉耻也使媒通之媵御沃盥交之等皆是行事之渐养廉耻之义也主人至右几释曰此女将受男纳采之礼故先设神坐乃受之注主人至首尾释曰云筵爲神布席也者下文礼賔云彻几改筵是为人设席故以此爲神席也云戸西者以户西是賔客之位故爲尊处也必以西爲客位者以地道尊右故也知受礼于襧庙者以记云凡行事受诸襧庙也云席西上右设几神不统于人者案郷射燕礼之等设席皆东上是统于人今以神尊不统于人取地道尊右之义故席西上几在右也云席有首尾者以公食记蒲筵席皆卷自末是席有首尾也使者玄端至注使者至缁裳释曰云使者夫家之属者案士冠賛者于中士下差次爲之此云夫家之属亦当然假令主人是上士属是中士主人是中士属是下士主人是下士属亦当是下士礼穷即同也云玄端士莫夕之服又服以事其庙者此亦如士冠礼玄端士莫夕于朝之服也但士以玄端祭庙今使者服玄端至亦于主人庙中行事故云又服以事其庙也云有司缁裳者案士唯有三等之裳玄裳黄裳杂裳此云缁裳者即玄裳者矣以其缁玄大同小异也然士有三等裳今直言玄裳者据主人是上士而言案士冠云有司如主人服则三等士之有司亦如主人服也摈者至入告注摈者至慎也释曰云摈者有司佐礼者案士冠礼有司并是主人之属及羣吏佐主人行礼之人故如此摈者亦是主人有司佐礼者也在主人曰摈云请犹问也礼不必事虽知犹问之重慎也者案论语云无必故云不必事也以其前巳有下达之事今使者来在门外是知有昬事也而犹问之重慎也主人至揖入释曰案士冠礼主人迎賔于大门外云主人西面賔东面此及郷飮酒郷射皆不言面位者文不具耳当亦如士冠也注门外至盛礼释曰知门外是大门外者以其大夫唯有两门寝门大门而矣庙在寝门外之东此下有至于庙门明此门外是大门外可知也云不荅拜者奉使不敢当其盛礼者此士卑无君臣之礼故賔虽属吏直言不荅拜不言辟若诸侯于使臣则言辟是以射礼摈迎入门公拜賔辟不荅拜公食大夫主爲賔己故賔荅拜稽首亦辟乃拜之以其君尊故也至于至三让注入三至碑揖释曰凡入门三揖者以其入门賔主将欲相背故须揖賔主各至堂涂北面相见故亦须揖至碑碑在堂下三分庭之一在北是庭中之节故亦须揖但士冠注云入门将右曲揖将北曲揖当碑揖此注至内将曲揖旣曲北面揖当碑揖文不同者郑举二文相兼乃足也三者礼之大节尊卑同故郷饮酒郷射聘礼公食大夫皆有此三揖之法但注有详略耳主人至再拜释曰賔则使者也礼之通例賔主敌者賔主俱升若士冠与此文是也若郷饮酒郷射皆主尊賔卑故初至之时主人升一等賔乃升至卒洗之后亦俱升唯聘礼公升二等賔始升者彼注云亦欲君行一臣行二也觐礼王使人劳侯氏使者不让先升者奉王命尊故也主人阼阶上北面再拜者主人不言当阿则如郷飮酒主人当楣再拜注阿栋至爲庪释曰案郷饮酒聘礼皆云賔当楣无云当阿者独此云賔当阿故云示亲亲也凡士之庙五架爲之栋北一楣下有室戸中嵴爲栋栋南一架爲前楣楣前接檐爲庪郷射记云序则物当栋堂则物当楣郑云是制五架之屋也郷大夫射于庠庠则有室故物当前楣士射于序序则无室故物当栋此士之庙虽有室其栋在室外故賔得深入当之也授于楹闲南面注授于至授也释曰楹闲谓两楹之闲賔以鴈授主人于楹闲者明和合亲好令其賔主逺近节同也凡賔主敌者授于楹闲不敌者不于楹闲是以聘礼賔觌大夫云受币于楹闲南面郑注云受币楹闲敌也聘礼又云公侧袭受玉于中堂与东楹之闲郑注云东楹之闲亦以君行一臣行二至礼賔及賔私觌皆云当东楹是尊卑不敌故不于楹闲也今使者不敌而于楹闲故云明爲合好也云南面并授也者以经云南面不辨賔主故知俱南面并授也賔降至老鴈释曰授鴈讫賔降自西阶出门主人降自阼阶授老鴈于阶立待后事也注老羣吏之尊者释曰大夫家臣称老是以丧服公士大夫以贵臣爲室老春秋左氏传云执臧氏老论语云赵魏老礼记大夫室老行事皆是老爲家臣之贵者士虽无君臣之名云老亦是羣吏中尊者也摈者出请注不必至有无释曰此主人不知賔有事使摈出请者亦是不必賔之事有无也賔执至初礼释曰此之一使兼行纳采问名二事相因又使还须卜故因即问名乃还卜之故共一使也云主人许者摈请入告乃报賔賔得主人许乃入门升堂授鴈与纳采礼同故云如初礼也注问名至爲醴释曰言问名者问女之姓氏不问三月之名故下记问名辞云某旣受命将加诸卜敢请女爲谁氏郑云谁氏者谦也不必其主人之女是问姓氏也然以姓氏爲名者名有二种一者是名字之名三月之名是也一者是名号之名故孔安国注尚书以舜爲名郑君目録以曽子爲姓名亦据子爲名皆是名号爲名者也今以姓氏爲名亦名号之类也郑云将归卜其吉凶者亦据下记文也摈者至醴賔注此醴至厚之释曰此下至送于门再拜主人礼賔之事云此醴亦当爲礼者亦士冠礼賔爲醴字彼巳破从礼故云亦此以醴酒礼賔不从醴者以大行人云上公再祼而酢侯伯一祼而酢子男一祼不酢及以酒礼之用齐礼之皆不依酒醴爲名皆取相礼故知此醴亦爲礼敬之礼不取用醴爲醴之义也秋官司仪云诸公相爲賔及将币賔亦如之注云上于下曰礼敌者曰傧聘礼卿亦云无摈注云无摈辟君是大夫巳上尊得有礼傧两名士以下卑惟称礼也賔礼辞许注礼辞一辞释曰礼賔一辞许者主人礼賔之常法郷巳行纳采问名賔主之情巳通矣故略行一辞而已主人至房中释曰彻几改筵者于戸西礼神坐彻去其几于后授賔改设其筵设侧尊甒醴在东房之中以礼賔也注彻几至之设释曰经云东上者统于主人注云郷爲神今爲人者爲神则西上爲人则东上不同故辨之云侧尊亦言无玄酒者醴糟例无玄酒配之以其醴象大古质故士冠与此昬礼之等皆无玄酒也郑知此亦有篚有笾豆如冠礼者此下云賛者酌醴加角柶明有篚盛之又云賛者荐脯醢则有笾豆可知但冠礼尊在服北南上则此尊与篚等亦南上故云如冠礼之设也主人至荅拜释曰云主人迎賔于庙门外揖让如初升者如纳采时三揖三让也云主人北面再拜者拜賔至此堂饮之是以公食大夫燕礼郷饮酒郷射大射皆云拜至并是拜賔至此堂也但燕礼大射公食大夫皆云至再拜先言至者欲见賔至乃拜之是有尊卑不敌之义余皆言拜至至在拜下者体敌之义也若然此爲礼賔有拜至者前虽有纳采问名之事以昬礼有相亲之义故虽后亦拜至也聘礼享礼及礼賔不拜至者聘礼不取相亲之义故不拜至是以彼郑注云以賔不于此始至也云主人拂几者此拂几虽不言外拂内拂又不言三案有司彻主人西面左手执几缩之以右袂推拂几三二手横执几进授尸于筵前注云衣袖谓之袂推拂去尘示新云拂者外拂之也则此亦外拂之三也凡行敌礼者拂几皆若此卑于尊者则内拂之故聘礼云宰内拂几三奉两端以进郑云内拂几不欲尘坋尊者是也若然冠礼礼賔无几者冠礼比昬爲轻故无几郷饮酒郷射及燕賔賔轻故无几聘賔及公食大夫賔重故有几也云授校者凡授几之法卑者以两手执几两端尊者则以两手于几闲执之授皆然是以聘礼宰夫奉两端以进有司彻云尸进二手受于手闲注云受从手闲谦也虽不言两手两手授之可知又案聘礼云公东南郷外拂几三卒振袂中摄之进西郷賔进讶受几于筵前以此言之公尊中执几以一手则賔以两手于几两端执之也而此亦賔主不敌授校者昬礼异于余礼云拜送者此当再拜送君于聘賔则一拜故聘礼云公一拜送郑注云公尊也是也此几以安体非己所得故賔受讫然后荅拜下经受醴之时先拜乃受者彼是入口之物已所当得故先拜乃受之云賔以几辟者以賔卑故以几辟聘礼賔卑亦云以几辟有司彻不云以几辟者尊尸故也觐礼不云以几辟者尊王使也凡设几之法受时或受其足或受于手闲皆横受之及其设之皆旋几纵执乃设之于坐南北面陈之位爲神则右之爲人则左之爲异不坐设之者几轻故也注拂拭至爲枝释曰郑知校几足者旣夕记云缀足用燕几校在南御者坐持之故知校是几足也賛者至于房注賛佐至作擖释曰云賛者亦洗酌加角柶覆之如冠礼矣者案冠礼云賛者洗于房中侧酌醴加柶覆之此与冠礼同故知如冠礼矣主人至拜送注主人至食起释曰经唯云主人西北面知疑立者郷飮酒云主人阼阶东疑立明此亦然也几主人将授酒醴于筵前待賔即筵前乃授之此郑云即筵谓就筵前与下賔即筵别也是以冠礼礼子及下礼妇皆于筵西受礼然礼賔进筵前受醴是不猎席之事也云賔复位于西阶上北面明相尊敬此筵不主爲饮食起者但此筵爲行礼故拜及啐皆于西阶也賛者至荅拜释曰此经云坐奠觯遂拜言遂者因事曰遂因建柶兴坐奠觯不复兴遂因坐而拜冠礼礼子并醮子及此下礼妇不言坐奠觯遂者皆文不具聘礼賔不言拜者理中有拜可知也注即就至停也释曰郑云祭以右手岀于郷射也云凡祭于脯醢之豆闲者谓祭脯醢俎豆皆于豆闲此及冠礼郷饮酒郷射燕礼大射皆有脯醢则在笾豆之闲此注不言笾直言豆者省文公食大夫及有司彻豆多者则言祭于上豆之闲也云必所爲祭者谦敬示有所先也者案曲礼云主人延客祭注云祭祭先也君子有事不忘本也此云谦敬示有所先先即本谓先丗造此食者也云啐甞也甞之者成主人意者主人设馔望賔爲美之今客甞之告旨是成主人意也賔即至人辞释曰此奠于荐左不言面位下賛礼妇奠于荐东注云奠于荐东升席奠之此云奠于荐东升席奠之明皆升席南面奠也必南面奠者取席之正又祭酒亦皆南面并因祭酒之面奠之则冠礼礼子亦南面奠之聘礼礼賔賔北面奠者以公亲执束帛待赐已不敢稽留故由便疾北面奠之也郷饮酒郷射酬酒不祭不举不得因祭而奠于荐东也燕礼大射重君物君祭酬酒故亦南面奠云降下也自取脯者尊主人之赐将归执以反命者案下记云賔右取脯左奉之乃归执以反命是也賔降至再拜注人谓至出去释曰郑知人谓使者从者者以其此脯使者将归故授从者也又知授于阶下西面然后出去者以其賔位在西授脯文在出上故知西阶下西面授之然后出去也纳吉至采礼释曰案上文纳采在前问名在后今此不云如问名而去如纳采者问名賔不出大门故此纳吉如其纳采也注归卜至是定释曰郑知义然者案下记云纳吉曰吾子有贶命某加诸卜占吉使某也敢告凡卜并皆于祢庙故然也未卜时恐有不吉㛰姻不定知纳吉乃定也纳征至吉礼释曰此纳征无鴈者以有束帛爲贽故也是以孝经钩命决云五礼用鴈是也案春秋左氏庄公二十二年冬公如齐纳币不言纳征者孔子制春秋变周之文从殷之质故指币体而言周文故以义言之征成也纳此则昬礼成故云征也注征成至作熏释曰云用玄纁者象隂阳备也束帛十端也者周礼凡嫁子娶妻入币缁帛无过五两郑彼注云纳币帛缁妇人隂也凡于娶礼必用其类五两十端也必言两者欲得其配合之名十象五行十日相成也士大夫乃以玄纁束帛天子加以糓圭诸侯加以大璋杂记云纳币一束束五两两五寻然则每端二丈若彼据庶人空用缁色无纁故郑云用缁妇人隂此玄纁俱有故云象隂阳备也案玉人谷圭天子以聘女大璋诸侯以聘女故郑据而言焉玄纁束帛者合言之阳竒隂偶三玄二纁也其大夫无冠礼而有昬礼若试爲大夫及幼爲大夫者依士礼若五十而爵改娶者大夫昬礼玄纁及鹿皮则同于士余有异者无文以言也请期至征礼释曰请期如纳征礼纳吉礼如纳采礼案上纳采之礼下至主人拜送于门外其中揖让升降及礼賔迎送之事此皆如之注主人至告之释曰壻之父使使纳征讫乃下卜㛰月得吉日又使使往女家告日是期由男家来今以男家执谦故遣使者请女家若云期由女氏故云请期女氏知阳唱隂和当由男家出故主人辞之使者旣见主人辞遂告主人期日也是以下记云使者曰某使某受命吾子不许某敢不告期曰某日注云某吉日之甲乙是告期之辞故郑云辞即告也期初至扃幂释曰此文下尽合卺一节论夫家欲迎妇之时豫陈同牢之馔也云陈三鼎于寝门外东方北面北上者谓在夫寝门外也言东方北面是礼之正但数鼎故云北面北上则此及少牢皆是也特牲陈鼎于门外北面北上当门而不在东方者辟大夫故也今此亦东方不辟大夫者重昬礼摄盛也鼎不言北上直言北面士冠所云是也凡鼎陈于外者北面爲正阼阶下西面爲正士丧礼小敛陈一鼎于门外西面者丧礼少变在东方者未忍异于生于大敛大奠及朔月奠旣夕陈鼎皆如大敛奠门外皆西面者亦是丧礼旣夕变也士虞陈三鼎于门外之右北面北上入设于西阶前东面北上不在东者旣葬鬼事之反吉故也公食陈鼎七当门南面西上者以賔是外人向外统之注期取至作密释曰云期取妻之日者此陈同牢之馔下云亲迎之礼其中无厥明之文明是娶妇之日也云鼎三者升豚鱼腊也者即经文自显也云寝壻之室也者命士以上之父子异宫自然别有寝若不命之士父子同宫虽大院同居其中亦隔别各有门戸故经㹅云寝门外也云合升合左右胖升于鼎也者以夫妇各一故左右胖俱升若祭则升右也云去蹄蹄甲不用也者以其践地秽恶也云举肺嵴者食时所先举者案下文賛者告具揖妇即对筵皆坐祭祭荐黍稷肺即此祭肺也下又云賛尔黍稷授肺嵴皆食以湆酱皆祭举食举也即此举肺嵴也祭时二肺俱有生人唯有举肺皆祭今此得有祭肺者礼记郊特牲论娶妇玄冕齐戒鬼神隂阳也故与祭祀同二肺也据下文先用祭肺后用举肺此经先言举肺后言祭肺者以举肺嵴长大故先言是以特牲少牢入鼎时举肺嵴在前云肺者气之主也周人尚焉者案礼记明堂位云有虞氏祭首夏后氏祭心殷祭肝周祭肺郑注云气主盛也但所尚不同故云周人尚焉云嵴者体之正也食时则祭之者对祭肺未食时祭也云饭必举之贵之也者但一身之上体揔有二十一节前有肩臂臑后有肫胳嵴在中央有三嵴正脡横嵴而取中央正嵴故云体之正凡云先以对后案特牲举肺嵴后食干骼注云肺气之主也嵴正体之贵者先食啗之所以导食通气此不言先食啗之从彼可知也云每皆二者夫妇各一耳者释经多之义云凡鱼之正十五而鼎减一爲十四者据特牲记云鱼十有五注云鱼水物以头枚数隂中之物重数于月十有五日而盈少牢馈食礼亦云十有五而俎尊卑同则是尊卑同用十五而同鼎也云欲其敌偶也者夫妇各有七也此夫妇鬼神隂阳故同祭礼十五而去一若乎生人则与此异故公食大夫一命者七鱼再命者九鱼三命者十有一鱼天子诸侯无文或诸侯十三鱼天子十五鱼也云腊兔腊也者少牢用麋腊士兔腊可知故曲礼云兔曰明视也云肫或作纯纯全也凡腊用全者此或少牢文案少牢腊一纯注云纯犹全也凡牲体则用一胖不得云全其腊则左右体胁相配共爲一体故得全名也特牲少牢亦用全士丧大敛与士虞皆用左胖不全者丧礼略云今文幂皆作密者郑以省文故兼下绤幂揔叠之故云皆也馔于至皆盖注醯酱至春时释曰郑知以醯和酱者得醯者无酱得酱者无醯若和之则夫妻皆有是以知以醯和酱也云生人尚亵味者此文与公食皆以醯和酱少牢特牲不言之故云然也引周礼释敦皆有盖者饭冝温比春时故也大羹湆在爨注大羹至作汁释曰湆与汁一也知大古之羹无盐菜者左传桓二年臧哀伯云大羹不致礼记郊特牲云大羹不和谓不致五味故知不和盐菜唐虞以上曰大古有此羹三王以来更有铏羹则致以五味虽有铏羹犹存大羹不忘古也引周礼者证大羮须热故在爨临食乃取也尊于至南枋注墉墙至作柄释曰云禁所以庪甒者士冠云甒此亦士礼虽不言甒然此尊亦甒也庪承于甒云禁者因爲酒戒故以禁言之也云玄酒不忘古也者古谓黄帝巳前以礼运云污尊而抔饮谓神农时虽有黍稷未有酒醴则神农以上以水爲玄酒也礼运又云后圣有作以爲醴酪据黄帝以后虽有酒醴犹是不忘古也尊于至合卺注无玄至曰爵释曰云无玄酒者略之者此对上文夫妇之尊有玄酒此尊非爲夫妇故略之也云夫妇酌于内尊其余酌于外尊者据上文玄酒知之云一升曰爵者韩诗外传云一升曰爵二升曰觚三升曰觯四升曰角五升曰散是也主人至前马释曰此至俟于门外论壻亲迎之节注主人至炤道释曰云主人壻也者以其亲迎向女家女父称主人男称壻巳下皆然今此未至女家仍据男家而言故云主人是壻爲妇主故下亲迎至男家壻还称主人也云爵弁而纁裳者下爵弁亦冕之类故亦纁裳也云玄冕之次者郑注周礼弁师云一命之大夫冕而无旒士变冕爲爵弁故云冕之次也云大夫以上亲迎冕服者士家自祭服玄端助祭用爵弁今爵弁用助祭之服亲迎一爲摄盛则卿大夫朝服以自祭助祭用玄冕亲迎亦当玄冕摄盛也若上公有孤之国孤絺冕卿大夫同玄冕侯伯子男无孤之国卿絺冕大夫玄冕也孤卿大夫士爲臣卑复摄盛取助祭之服以亲迎则天子诸侯爲尊则衮矣不须摄盛冝用家祭之服则五等诸侯玄冕以家祭则亲迎不过玄冕天子亲迎当服衮冕矣是以礼记郊特牲云玄冕齐戒鬼神隂阳也将以爲社稷主以社稷言之据诸侯而说故知诸侯玄冕也其于孤卿虽絺冕以助祭至于亲迎亦用玄冕臣乃不得过君故也云冕服迎者鬼神之鬼神之者所以重之亲之者郊特牲文云纁裳者衣缁衣不言衣与带而言袘者空其文明其与袘俱用缁者郑言纁裳者衣缁衣言缁衣即玄衣大同故也上士冠陈爵弁服云缁衣缁带此文有缁袘无衣带二字故云空其文以袘着缁者欲见袘与衣带色同故云俱用缁也云袘谓縁者谓纯縁于裳故字从衣云袘之言施者义取施及于物故作施也云以缁縁裳象阳气下施者男阳女隂男女相交接示行事有渐故云象阳气下施故以衣带上体同色之物下縁于裳也云从者有司也乗贰车从行者也者以士虽无臣其仆隷皆曰有司使乗贰车从壻大夫巳下有贰车士无贰车此有者亦是摄也云墨车车者案巾车注云栈车不革輓而漆之则士之栈车漆之但无革爲异耳案考工记云栈车欲其弇郑云无革輓又云饰车欲其侈郑云革鞔则大夫巳上皆以革輓则得饰车之名饰者革上又有漆饰士卑无饰虽有漆不得名墨车故唯以栈车爲名若然自卿巳上更有异饰则又名玉金象夏篆夏缦之等也云士乗墨车摄盛也者案周礼巾车云一曰玉路以祭祀又云金路同姓以封象路异姓以封革路以封四卫木路以封蕃国孤乗夏篆卿乗夏缦大夫乗墨车士乗栈车庶人乗役车士乗大夫墨车爲摄盛则大夫当乗卿之夏缦卿当乗孤之夏篆巳上有木路质而无饰不可使孤乗之礼穷则同也孤还乗夏篆又于臣之外特置亦是尊尊则尊矣不欲摄盛若然庶人当乗士之栈车则诸侯天子尊则尊矣亦不假摄盛依巾车自乗本车矣玉路祭祀不可以亲迎当乗金路矣以摄言之士之子冠与父同则昬亦同但尊适子皆与父同庶子冝降一等也妇车至有裧注亦如至有盖释曰妇车亦墨车但有裧爲异耳云士妻之车夫家共之者即此是也云大夫以上嫁女则自以车送之者案宣公五年冬左传云齐髙固及子叔姬来反马也休以爲礼无反马而左氏以爲得礼礼妇人谓嫁曰归明无大故不反于家经书髙固及子叔姬来故讥乗行匹至也士昬皆异据士礼无反马盖失之矣士昬礼曰主人爵弁纁裳缁袘从者毕玄端乗墨车从车二乗执烛前马妇车亦如之有裧此妇乗夫家之车鹊巢诗曰之子于归百两御之又曰之子于归百两将之国君之礼夫人始嫁自乗其车也何彼襛矣篇曰曷不肃雍王姬之车言齐侯嫁女以其母王姬始嫁之车逺送之则天子诸侯女嫁留其车可知今髙固大夫反马大夫亦留其车礼虽散亡以诗论之大夫以上至天子有反马之礼留车妻之道反马壻之义髙固秋月逆叔姬冬来反马则妇人三月祭行故行反马礼也以此郑箴膏肓言之则知大夫巳上嫁女自以其车送之若然诗注以爲王姬嫁时自乗其车箴膏肓以爲齐侯嫁女乗其母王姬始嫁时车送之不同者彼取三家诗故与毛诗异也凡妇车之法自士巳上至孤卿皆与夫同有裧爲异至于王后及三夫人并诸侯夫人皆乗翟车案周礼巾车王后之五路重翟厌翟安车皆有容盖又云翟车辇车郑注云诗国风硕人曰翟蔽以朝谓诸侯夫人始来乗翟蔽之车以朝见于君成之也此翟蔽盖厌翟也然则王后始来乗重翟受又诗序云王姬下嫁于诸侯车服不系其夫下王后一等以此差之王后始来乗重翟则上公夫人用厌翟侯伯子男夫人用翟车若然巾车安车次厌翟在翟车之上者以其安车在宫中所乗有容盖与重翟厌翟有屈退之在下其实安车无翟饰不用爲嫁时所乗也三夫人与三公夫人当用翟车九嫔与孤妻同用夏篆丗妇与卿大夫妻同用夏缦女御与士妻同用墨车也其诸侯夫人姪娣及二媵并姪娣依次下夫人以下一等爲差也云裧车裳帏周礼谓之容者案巾车职重翟厌翟安车皆有容盖郑司农云容谓幨车山东谓之裳帏或谓之潼容后郑从之卫诗云渐车帷裳是山东名帏裳也云车有容则固有盖者巾车云有容盖容盖相配之物此旣有裧之容明有盖可知故云固有盖矣至于门外注妇家大门之外释曰知是大门外者以下有揖入乃至庙庙在大门内故知此大门外也主人至右几注主人至布席释曰以先祖之遗体许人将告神故女父先于庙设神席乃迎壻也仪礼䟽卷第四仪礼疏仪礼疏卷五仪礼䟽卷第五唐朝散大夫行太学博士弘文馆学士臣贾公彦等撰女次至南靣注次首至非常释曰不言裳者以妇人之服不殊裳是以内司服皆不殊裳彼注云妇人尚专一德无所兼连衣裳不异其色是也注云次首饰也今时髲也周礼追师掌爲副编次者案彼注云副之言覆所以覆首爲之饰其遗象若今歩繇矣编编列发爲之其遗象若今假紒矣次次第发长短爲之所谓发髢言所谓谓如少牢主妇髲鬄也又云外内命妇衣鞠衣襢衣者服编衣褖衣者服次其副唯于三翟祭祀服之士服爵弁助祭之服以迎则士之妻亦服褖衣助祭之服也若然案内司服王后之六服袆衣揄翟阙翟鞠衣展衣褖衣素沙素沙与上六服爲里五等诸侯上公夫人与王后同侯伯夫人自揄翟而下子男夫人自阙而下案玉藻有鞠衣襢衣褖衣注云诸侯之臣皆分爲三等其妻以次受此服公之臣孤爲上卿大夫次之士次之侯伯子男之臣卿爲上大夫次之士次之其三夫人巳下内命妇则三夫人自阙翟而下九嫔自鞠衣而下丗妇自襢衣而下女御自褖衣而下嫁时以服之诸侯夫人无助天子祭亦各得申上服与祭服同也云纯衣丝衣者此经纯亦是丝理不明故见丝体也云女从者毕袗玄则此衣亦玄矣者此郑欲见旣以纯爲丝恐色不明故云女从袗玄则此丝衣亦同玄色矣云袡亦縁也者上纁裳缁袘袘爲縁故云袡亦縁也云袡之言任也以纁縁其衣象隂气上任也者妇人隂象隂气上交于阳亦取交接之义也云凡妇人不常施袡之衣盛昬礼爲此服者此纯衣即褖衣是士妻助祭之服寻常不用纁爲袡今用之故云盛昬礼爲此服云丧大记曰复衣不以袡明非常者以其始死招魂复魄用生时之衣生时无袡知亦不用袡明爲非常所服爲盛昬礼故服之引之者证袡爲非常服也然郑言凡妇人服不常施袡者郑欲见王后巳下初嫁皆有袡之意也姆纚至其右释曰此经欲见女旣在房须有传命者之义也注姆妇至妇礼释曰云姆妇人年五十无子出而不复嫁能以妇道敎人者妇人年五十隂道絶无子乃岀之案家语云妇人有七岀不顺父母出淫辟出无子出不事舅姑岀恶疾出多舌岀盗窃岀又庄二十七年何休注公羊云无子弃絶丗也淫佚弃乱类也不事舅姑弃悖德也口舌弃离亲也盗窃弃反义也嫉妬弃乱家也恶疾弃不可奉宗庙也又家语有三不去曽经三年丧不去休云不忘恩也贱取贵不去休云不背德也有所受无所归不去休云不穷穷也休又云丧妇长女不娶无敎戒也丗有恶疾不娶弃于天也丗有刑人不娶弃于人也乱家不娶类不正也逆家女不娶废人伦也是五不娶又案易同人六二郑注云天子诸侯后夫人无子不出则犹有六出其天子之后虽失礼郑云嫁于天子虽失礼无出道逺之而已若其无子不废逺之后尊如故其犯六岀则废之然就七岀之中余六出是无德行不堪敎人故无子出能以妇道敎人者以爲姆旣敎女因从女向夫家也云若今时乳母者汉时乳母与古时乳母别案丧服乳母者据大夫子有三母子师慈母保母其慈母阙乃令有乳者养子谓之爲乳母死爲之服缌麻师敎之乳母直养之而已汉时乳母则选德行有乳者爲之并使敎子故引之以证姆也云纚縚发者此纚亦如士冠纚以缯爲之广充幅长六尺以縚发而紒之姆所异于女者女有纚兼有次此姆则有纚而无次也云笄今时簮者举汉爲况义也云宵读爲诗素衣朱绡之绡者引诗以爲证也云姆亦玄衣以绡爲领因以爲名者此衣虽言绡衣亦与纯衣同是褖衣用绡爲领故因得名绡衣也必知绡爲领者诗云素衣朱绡诗又云素衣朱襮尔雅释器云黼领谓之襮襮旣爲领明朱绡亦领可知案上文云女褖衣下文云女从者毕袗玄皆是褖衣则此绡衣亦褖衣矣女与女从襌黼领此姆以玄绡爲领也若然特牲云绡衣者谓以绡缯爲衣知此绡爲领者以下女从者云被顈黼据领明此亦据领也云姆在女右当诏以妇礼者案礼记少仪云賛币自左诏辞自右地道尊右之义故姆在女右也女从至其后释曰此是从女之人在女后爲尊卑威仪之事也注女从至常服释曰知女从是姪娣者案下文云虽无娣媵先郑云古者嫁女必姪娣从谓之媵即此女从故云女从者谓姪娣也云诗者韩奕篇引之证姪之义也云袗同也同玄者上下皆玄者此袗读从左氏均服振振一也故云同玄上下皆玄也同者即妇人之服不殊裳也云顈襌也者此读如诗云褧衣之褧故爲襌也引诗尔雅周礼者证黼得爲领之义也黼谓刺之在领爲黼文名爲襮故云黼领谓之襮云天子诸侯后夫人狄衣者案周礼内司服云掌王后之六服祎衣揄狄阙狄又注云侯伯之夫人揄狄子男之夫人亦阙狄唯二王后袆衣故云后夫人狄衣也云卿大夫之妻刺黼以爲领者以士妻言被明非常故知大夫之妻刺之常也不于后夫人下言领于卿大夫妻下乃云刺黼爲领则后夫人亦同刺黼爲领也但黼乃白黒色爲之若于衣上则画之若于领上则刺之以爲其男子冕服衣画而裳绣绣皆刺之其妇人领虽在衣亦刺之矣然此士妻言被襌黼谓于衣领上别刺黼文谓之被则大夫巳下刺之不别被之矣案礼记郊特牲云绡黼丹朱中衣大夫之僭礼也彼天子诸侯中衣有黼领服则无之此今妇人事华饰故于上服有之中衣则无也云如今偃领矣者举汉法郑君目验而知至今已逺偃领之制亦无可知也云士妻始嫁施襌黼于领上假盛饰耳言被明非常服者对大夫已上妻则常服有之非假也主人至荅拜释曰此言男至女氏之大门外女父出迎之事也主人至降送释曰此言女父迎賔壻入庙门升堂父迎出大门之事也云賔升北靣奠鴈再拜稽首者此时当在房外当楣北靣知在房戸者见隐二年纪履緰来逆女公羊传曰讥始不亲迎也何休云夏后氏逆于庭殷人逆于堂周人逆于戸后代渐文迎于房者亲亲之义也注賔升至不参释曰云賔升奠鴈拜主人不荅明主爲授女耳者案纳采阼阶上拜至问名纳吉纳征请期转相如皆拜独于此主人不荅明主爲授女耳云主人不降送礼不叅者礼賔主冝各一人今妇旣送主人不送者以其礼不参也壻御至不受注壻御至人绥释曰云仆人之礼必授人绥者曲礼文今壻御车即仆人礼仆人合授绥姆辞不受谦也妇乗至者代注乗以至作憬释曰云乗以几者谓登车时也几所以安体谓若尸乗以几之类以重其初昬与尸同也云景之制葢如明衣者案旣夕礼明衣裳用布袂属幅长下膝郑注云长下膝又有裳于蔽下体深也此景之制无正文故云葢如明衣直云制如明衣此嫁时尚饰不用布案诗云衣锦褧衣裳锦褧裳郑云褧襌也葢以襌縠爲之中衣裳用锦而上加襌縠焉爲其文之大着也庶人之妻嫁服也士妻䊷衣纁袡彼以庶人用襌縠连引士妻䊷衣则此士妻衣上亦用襌縠硕人是国君夫人亦衣锦褧衣则尊卑同用襌縠庶人卑得与国君夫人同用锦爲文大着此士妻不用锦不爲文大着故云行道御风尘也壻乗至门外注壻车至门外释曰云壻车在大门外者谓在妇家大门外知者以其壻于此始言乗其车故知也云男率女女从男夫妇刚柔之义自此始也者并郊特牲文云门外壻家大门外者命士巳上父子异宫故解爲壻家大门外若不命之士父子同宫则大门父之大门外也妇至至盥交释曰此明夫导于妇入门升阶及对席媵御沃盥之仪云主人揖妇以入者此则诗云好人提提宛然左辟是也云夫入于室即席者谓壻也妇在尊西未设席壻旣爲主东靣须设馔讫乃设对席揖即对席爲前后至之便故也注升自至其志释曰云升自西阶道妇入也者以㝷常賔客主人在东賔在西今主人与妻俱升西阶故云道妇入也云媵送也谓女从者也即姪娣也云御当爲讶讶迎也谓壻从者也者以其与妇人爲盥非男子之事谓夫家之贱者也知媵沃壻盥于南洗御沃妇盥于北洗者以其有南北二洗又云媵御沃盥交明知夫妇与媵御南北交相沃盥也賛者至从设注执匕至载也释曰案特牲少牢公食与有司彻及此昬礼等执匕俎举鼎各别人者此吉礼尚威仪故也士丧礼举鼎右人以右手执匕左人以左人执俎举鼎人兼执匕俎者丧礼略也云从设者以从男之事故从吉祭法也公食执匕俎之人入加匕于鼎陈俎于鼎南其匕与载皆举鼎者爲之特牲注云右人也尊者于事指使可也则右人于鼎北南靣匕肉岀之左人于鼎西俎南北靣承取肉载于俎士虞右人载者丧祭少变故在西方长者在左也今昬礼鬼神隂阳当与特牲礼同亦右人匕左人载遂执俎而立以待设也云匕所以别出牲体也者凡牲有体别谓肩臂臑肫胳嵴胁之等于鼎以次别匕岀之载者依其体别以次载之于俎故云别岀牲体也北靣载执而俟注执俎至先设释曰知俟豆先设者下文菹醢后乃云俎入设于豆东故知也匕者至西上注执匕至贱也释曰云至此乃着其位略贱也者案士冠未行事陈主人位讫即言兄弟及摈者之位于此初陈鼎门外时不见执匕者位至此乃着其位故言略贱也注豆东菹醢之东释曰酱与菹醢俱在豆知不在酱东者下文酱东有黍稷故知在菹醢东也賛设至酱南注馔要方也释曰豆东两俎酱东黍稷是其要方也设对酱于东注对酱至特俎释曰壻东靣设酱在南爲右妇西靣则酱在北爲右皆以右手取之爲便故知设之当特俎东也菹醢至于北释曰菹醢在其南北上者谓菹在酱南其南有菹有醢若壻醢在菹北从南向北陈爲南上此从北向南陈亦醢在菹南爲北上也云湆即上文大羮湆在爨者羮冝热醢食乃将入是以公食大夫云大羮湆不和实于镫由门入公设之于酱西是也又生人食公食大夫是也特牲士虞等爲神设皆爲敬尸尸亦不食也郷饮酒郷射燕礼大射不设者湆非饮食之具故无也少牢无湆者又不备有司彻有湆者賔尸礼亵故有之与少牢礼异也云设湆于酱北者案上设壻湆于酱南在酱黍之南特俎出于馔北此设妇湆于酱北在特俎东馔内则不得要方上注云要方者据大判而言耳云启㑹却于敦南对敦于北者取壻东靣以南爲右妇西靣以北爲右各取便也却仰也谓仰于地也賛告至稷肺注賛者至菹醢释曰知賛者西靣告馔具者以其所告者冝告主人主人东靣知西靣告也云荐菹醢者以其仪礼之内单言荐者皆据笾豆而言也賛尔至举也释曰云祭举食举也者举谓举肺以其举以祭以食故名肺爲举则上文云祭者祭肺也注尔移至作稷释曰云尔移也者尔训爲近谓移之使近人故云移置席上便其食也案玉藻云食坐尽前谓临席前畔则不得移黍于席上此云移置席上者鬼神隂阳故此昬礼从特牲祭祀法云皆食食黍也者案特牲少牢祭举食举乃饭此先食黍乃祭举相反者彼九饭礼成故先食举以爲导食气此三饭礼略故不须导也此先尔黍稷后授肺特牲亦然以其士礼同也少牢佐食先以举肺嵴授尸乃尔黍者大夫礼与士异故也然士虞亦先授举肺嵴后乃尔黍者丧礼与吉反故也云用者谓啜湆肺𠯗酱者以其大羮汁不用箸酱又不须以箸故用口啜湆用指𠯗酱也三饭卒食注同牢至礼也释曰云同牢示亲不主爲食起者少牢十一饭特牲九饭而礼成此独三饭故云同牢示亲不主爲食起三饭而成礼也賛洗至皆祭释曰自此至尊否论夫妇食讫酳及彻馔于房节云主人拜受者壻拜当东靣酳妇亦如之者妇拜当南靣是以少牢云𧃊皆荅拜郑注云在东靣席者东靣拜在西靣席者皆南靣拜故知妇拜南靣若賛荅妇拜亦于戸内北靣也云皆祭者祭先也注酳漱至内尊释曰云酳漱也酳之言演也安也漱所以絜口且演安其所食者案特牲云主人洗角升酌酳尸注云酳犹衍也是献尸也谓之酳者尸旣卒食又欲頥衍养乐之又少牢云主人酌酒乃酳尸注云酳犹羡也旣食之而又饮之所以乐之三注不同者文有详略相兼乃具士虞亦是酳尸注直云酳安食也不言养乐及羡者丧故略之此三酳俱不言献皆云酳直取其絜故注云漱所以絜口演安其所食亦頥养乐之义知酳酌内尊者以下文云賛酌于戸外尊故知此夫妇酌内尊也賛以至菹豆释曰案特牲少牢献尸以肝从尸哜之加于菹豆与此同礼之正也主人与祝亦以肝从加于俎不加于豆者下尸故不敢同之也士虞献尸尸以肝加于俎者丧祭故郑云加于俎从其牲体也以丧不志于味但此云实不云加异于祭故也卒爵至如之注亦无从也释曰卒爵皆拜賛荅拜者献主处也云再酳如初者如自賛洗爵巳下至荅拜受爵也云亦无从也者三酳用卺亦如之亦自賛洗爵至受爵郑直云亦无从用卺文承再酳之下明知事事如再酳以其初酳有从再酳如初无从三酳用卺亦无从故郑以亦无从言之其实皆同再酳也賛洗至拜兴释曰言皆者皆夫妇也三酳乃酌外尊自酢者皆是略贱者也旣隔合卺乃用爵不嫌相袭爵明更洗余爵也主人出妇复位注复尊西南靣之位释曰直云主人出不云处所案下文云主人说服于房矣则此时亦向东房矣云复尊西南靣之位者妇人不冝岀复入故因旧位而立也乃彻至尊否释曰经云乃彻于房中如设于室虽据豆俎而言理兼于尊矣故云彻尊不设有外尊明彻中兼尊也云尊否者唯尊不设于房中而言也知爲媵御馂之者下文云媵馂主人之余巳下是也主人至授巾释曰自此至唿则闻论夫妇寝息及媵御馂之事也云主人说服于房媵受妇脱服于室御受者与沃盥文同亦是交接有渐之义也叠今文爲税不从者税是追服之言非脱去之义故不从也御衽至北止注衽卧至作趾释曰衽于奥主于妇席使御布妇席使媵布夫席此亦示交接有渐之义也云衽卧席也者案曲礼云请席何郷请衽何趾郑云坐问郷卧问趾因于隂阳彼衽称趾明衽卧席也若然前布同牢席夫在西妇在东今乃夫在东妇在西易处者前者示有隂阳交㑹有渐故男西女东今取阳往就隂故幼时缨也内则又云妇事舅姑子事父母衿缨綦屦注云衿犹结也妇人有缨示系属也是妇人女子有二时之缨内则示有系属之缨即许嫁之缨与此说缨一也若然笄亦有二等案问丧亲始死笄纚据男子去冠仍有笄与妇人之笄并有安发之笄也爵弁皮弁及六冕之笄皆是固冠冕之笄是其二也媵馂至酳之释曰亦隂阳交接之义云酌外尊者贱不敢与主人同酌内尊也媵待至则闻释曰不使御待于戸外供承夫妇者以女爲主故使媵待于戸外也夙兴至俟见释曰自此至授人论妇见舅姑之事云纚笄宵衣者此则特牲主妇宵衣也不着纯衣纁袡者彼嫁时之盛服今巳成昬之后不可使服故退从此服也注夙早至异宫释曰言昬明日之晨者以昨日昬时成礼此经言夙兴故知是昬之晨旦也云兴起也俟待也待见于舅姑寝门之外者因训即解之也云古者命士以上年十五父子异宫者案内则云由命士以上父子异宫不云年限今郑知十五爲限者以其十五成童是以郑注丧服亦云子幼谓年十五巳下则不随母嫁故知十五以后乃异宫也郑言此限者欲见不命之士父子同宫虽俟见不得言舅姑寝门外也质明至即席注质平至作咎释曰此经论设舅姑席位所在郑知房外是房户外之西者以其舅在阼阼当房戸之东若姑在房戸之东即当舅之北南靣向之不便又见下记云父醴女而俟迎者母南靣于戸外女出于母左以母在房戸西故得女出于母左是以知此房外亦房戸外之西也妇执至于席释曰此经论妇从舅寝门外入见舅之事也必见舅用枣栗见姑以腵脩者案春秋庄二十四年经书秋八月丁丑夫人姜氏入戊寅大夫宗妇觌用币公羊传云宗妇者何大夫之妻也觌者何见也用者何用者不冝用也见用币非礼也然则曷用枣栗云乎腵脩云乎注云腵脩者脯也礼妇人见舅以枣栗爲贽见姑以腵脩爲贽见夫人至尊兼而用之云乎辞也枣栗取其早自谨敬腵脩取其断断自脩正是用枣栗腵脩之义也案杂记云妇见舅姑兄弟姑姊妹皆立于堂下西靣北上是见巳注云妇来爲供养也其见主于尊者兄弟以下在位是爲巳见不复特见又云见诸父各就其寝注云旁尊也亦爲见时不来今此不言者文略也注笲竹至授也释曰知笲竹器者以字从竹故知竹器知有衣者下记云笲缁被纁里加于桥注云被表也笲有衣者妇见舅姑以饰爲敬是有衣也云如今之筥芦矣者此举汉法以况义但汉法去今以逺其状无以可知也云进拜者进东靣乃拜者谓从西阶进至舅前而拜云奠之者舅尊不敢授也者案下姑奠于席不授而云舅尊不敢授者但舅直抚之而已至姑则亲举之亲举者若亲授之然故于舅得云尊不敢授也舅坐至又拜注还又至侠拜释曰云先拜处者谓前东靣拜处也云妇人与丈夫爲礼则侠拜者谓若士冠冠者见母母拜受子拜送母又拜母于子尚侠拜则不徒此妇于舅而已故广言妇人与丈夫爲礼则侠拜降阶至授人释曰此经论妇见姑之事注人有至彻之释曰云人有司者凡行事者皆主人有司也知舅则使宰彻者此见下记云舅荅拜宰彻是也賛醴妇注醴当至厚之释曰自此至于门外论舅姑堂上礼妇之事云醴当爲礼者士冠内则昏义诸文醴皆破从礼者案司仪注上于下曰礼敌者曰傧又案大行人云王礼再祼而酢之等用郁鬯不言王鬯再祼而酢而言礼则此诸文虽用醴礼賔不得即言主人醴賔故皆从上于下曰礼解之席于戸牖闲注室戸至靣位释曰知义然者以其賔客位于此是以礼子礼妇礼賔客皆于此尊之故也侧尊至席西注疑正立自定之貌释曰云妇疑立于席西者以其礼未至而无事故疑然自定而立以待事也若行之闲而立则云立不得云疑立也賛者至脯醢释曰云面枋出房者以其賛授故面枋冠礼賛酌醴将授賔则面叶賔受醴将授子乃面枋也此妇又拜并下经妇又拜者皆侠拜也注妇东至之礼释曰云妇东面拜賛北面荅之变于丈夫始冠成人之礼者案冠礼礼子与此礼妇俱在賔位彼礼子南靣受醴此则东靣不同故决之彼南靣者以向賔拜此东靣者以舅姑在东亦靣拜之也妇升至门外注奠于至氏人释曰郑知奠者升席奠之者见上冠礼礼子礼賔皆云即筵奠于荐东降筵北靣坐取脯明此奠时升席南靣奠乃降北靣取脯降出授人云亲彻且荣得礼者言且兼二事何者下飨妇之俎不亲彻又自出门授人是且荣得礼下飨不亲彻俎者于礼时礼讫故于后略之知人是妇氏人者以其在门外妇往授之明是妇氏之人也舅姑至女礼释曰自此至之错论妇馈舅姑成孝养之事云其他如取女礼者则自侧载以下南上以上与取女异异者彼则有鱼腊并稷此则无鱼腊与稷彼男东靣女西靣别席其酱醢菹夫则南上妇则北上今此舅姑共席东靣俎及豆等皆南上是其异也注侧载至作併释曰豚载皆合升若成牲载一胖是常得云侧此乃载胖故云侧但周人尚右故知右胖载之舅俎左胖载之姑俎是以郑云异尊卑也云并南上者舅姑共席于奥其馔各以南爲上者决同牢男女东西相对各上其右也云其他谓酱湆菹醢者以同牢时夫妇各有此四者今以馈舅姑亦各有此四物故云如同牢时也虽不言酒旣有馈明有酒在其他中酒在内者亦在北牖下外尊亦当在房戸外之东郑不云者略耳妇賛至无从注賛成祭者授处之释曰賛成祭者谓授之又处置令知在于豆闲也席于北墉下释曰此席将爲妇馂之位处也妇彻至易酱释曰妇彻设于席前如初西上者此直馂余舅辞易酱者舅尊故也不馂舅余者以舅尊嫌相亵言西上者亦以右爲上也注妇馂至淬污释曰言将者事未至以其此始言妇馂之至下文妇馂姑之馔乃始馂耳云辞易酱者妇嫌淬污者以其酱乃以指𠯗之淬污也妇馂至奠之注奠之奠于篚释曰云御賛祭豆黍肺举肺嵴者御賛妇祭之也郑知奠之于篚者此云如取女礼取女有篚明此亦奠之于篚可知也妇彻至之错注古者至爲姑释曰云古者嫁女必姪娣从谓之媵者媵有二种若诸侯有二媵外别有姪娣是以庄公十九年经书秋公子结媵陈人之妇于鄄公羊传曰媵者何诸侯娶一国则二国往媵之以姪娣从姪者何兄之子也娣者何弟也诸侯夫人自有姪娣并二媵各有姪娣则九女是媵与姪娣别也若大夫士无二媵即以姪娣爲媵郑云古者嫁女必姪娣从谓之媵是据大夫士言也云姪兄之子娣女弟也娣尊姪卑者解经云虽无娣媵先之义以其若有娣乃先媵即姪也云犹先媵容之也者对御是夫之从者爲后若然姪与娣俱名媵今言虽无娣媵先似娣不名媵者但姪娣俱是媵今去娣娣外唯有姪姪言媵先以对御爲先非对娣也称媵以其姪娣俱是媵也云始饭谓舅姑者舅姑始饭而今媵馂舅余御馂姑余是交错之义若媵御沃盥交也舅姑爲饭始不爲馂始俗本云与始馂之错者误也舅姑至奠酬注以酒至举爵释曰自此至归俎于妇氏人论飨妇之事此飨与上盥馈同日爲之知者见昬义曰舅姑入室妇以特豚馈明妇顺也厥明舅姑共飨妇郑彼注云昬礼不言厥明此言之者容大夫以上礼多或异日故知此士同日可也此与上事相因亦于舅姑寝堂之上与礼妇同在客位也云共飨妇以一献之礼者案下记云飨妇姑荐焉注云舅姑共飨妇舅献姑荐脯醢但荐脯醢无盥洗之事今设北洗爲妇人不下堂也云姑洗于北洗洗者洗爵则是舅献姑酬共成一献仍无妨姑荐脯醢也云凡酬酒皆奠于荐左不举者此经直云奠酬不言处所故云凡通郷饮酒郷射燕礼之等云燕则更使人举爵者案燕礼献酬讫别有人举旅行酬是也飨亦用醴酒知者以云记云庶妇使人醮之注云使人醮之不飨也酒不酬酢曰醮亦有脯醢适妇酌之以醴尊之庶妇酌之以酒卑之是也若然知记非醴妇者以记云庶妇使人醮之明适妇亲之案上醴妇虽适使賛不亲明记醮庶妇使人当飨节也舅姑至阼阶注授之至代已释曰案曲礼云子事父母升降不由阼阶是主人尊者之处今舅姑降自西阶妇降自阼阶是授妇以室之事也云授之室昬义文也归妇俎于妇氏人注言俎至得礼释曰案杂记云大飨卷三牲之俎归于賔馆是賔所当得也飨时设几而不倚爵盈而不饮肴干而不食故归俎此飨妇妇亦不食故归也经虽不言牲旣言俎俎所以盛肉故知有牲此妇氏人即上妇所授脯者也故上注引此妇氏人证所授人爲一也舅飨至束锦注送者至爲帛释曰此一献与飨妇一献同礼则异彼兼有姑此依常飨賔客法知送者是女家有司者故左氏传云齐侯送姜氏非礼也凡公女嫁于敌国姊妹则上卿送之以礼于先君公子则下卿送之于大国虽公子亦上卿送之于天子则诸卿皆行公不自送于小国则上大夫送之以此而言则尊无送卑之法则大夫亦遣臣送之士无臣故知有司送之也云古文锦皆爲帛者此及下文锦皆爲帛不从古文者礼有玉锦非独此文则礼有赠锦之事故不从古文也姑飨至束锦注妇人至速之释曰左氏传云士有隷子弟士卑无臣自以其子弟爲仆隷并己之子弟之妻妾但尊无送卑故知妇人送者是隷子弟之妻妾也云凡飨速之者案聘礼飨食速賔则知此舅姑飨送者亦速之也几速者皆就馆召是以下云若异邦则赠丈夫送者以束锦郑云就賔馆则賔自有馆若然妇人送者亦当有馆男子则主人亲速其妇送者不亲速以其妇人迎客不出门当别遣人速之若异至束锦注赠送也就賔馆释曰案庄二十七年冬莒庆来逆叔姬公羊传云大夫越境逆女非礼也郑注丧服亦云古者大夫不外娶今言异邦得外娶者以大夫尊外娶则外交故不许士卑不嫌容有外娶法故有异邦送客也郑知就馆者赠贿之等皆就馆故知此亦就馆也仪礼䟽卷第五仪礼疏仪礼疏卷六云三帛二牲一死挚即士挚雉今此亦是士礼恐用死鴈故云不用死也云皮帛必可制者可制爲衣物此亦是敎妇以诚信之义也腊必至殽全注殽全至剥伤释曰腊用鲜者义取夫妇日新之义云鱼用鲋者义取夫妇相依附者也云殽必全者义取夫妇全节无亏之理此并据同牢时也女子至称字释曰女子许嫁谓年十五巳上至十九巳下案曲礼女子许嫁缨有笄兼有缨示有系属此不言缨文不具也云醴之称字者犹男子冠醴之称字同是以礼记丧服小记云丈夫冠而不爲殇妇人笄而不爲殇是其义同也注许嫁至其礼释曰知许嫁巳受纳征礼也者以纳采问名纳吉三礼虽使者往来未成交亲故曲礼云非受币不交不亲郑据纳征唯未行请期亲迎也二者要待女二十爲之云笄女之礼犹冠男也使主妇女賔执其礼者案杂记云女虽未许嫁年二十而笄礼之妇人执其礼郑注云言妇人执其礼明非许嫁之笄彼以非许嫁笄轻故无主妇女賔使妇人而巳明许嫁笄当使主妇对女賔执其礼其仪如冠男也又许嫁者用醴礼之不许嫁者当用酒醮之敬其早得礼也祖庿至宗室注祖庿至之家释曰此谓诸侯同族之女将嫁之前敎成之法经直云祖庙郑知女髙祖爲君者之庙也以有缌麻之亲者以其诸侯立五庙大祖之庙不毁亲庙四以次毁之经云未毁与巳毁是据髙祖之庙而言故云祖庙女髙祖爲君者之庙也共承髙祖是四世缌麻之亲若三世共曾祖曾祖小功之亲若共祖大功之亲若共祢庙是齐衰之亲则皆敎于公宫今直言缌麻者举最䟽而言亲者自然敎于公宫可知也云敎以妇德妇言妇容妇功者昬义文郑彼注云妇德贞顺也妇言辞令也妇容婉娩也妇功丝麻也云宗室大宗之家者案丧服小记继别爲宗谓别子之丗适长子族人来宗事之者谓之宗者收族者也髙祖之庙旣毁与君絶服者则皆于大宗之家敎之又小宗有四或继祖或继祢或继曾祖或继髙祖此等至五代皆迁不就之敎者小宗卑故也问名至乃降注受鴈至女名释曰此亦记经不具者案经直云问名如纳采之礼纳采礼中无主人西靣对事故记之也知受鴈于两楹闲南靣者纳采时賔当阿东靣致命主人阼阶上北靣再拜又云授于楹闲南靣问名如纳采之礼故亦楹闲南靣授鴈于彼唯不云西靣故记之也云还于阼阶上对賔以女名者此即西靣对与拜时北靣异处也祭醴至反命释曰云祭醴者谓賛醴妇之时礼成于三其爲三祭之时始祭醴云初故始扱壹祭后祭醴又扱爲再祭也云賔右取脯左奉之乃归者经直云降筵北靣坐取脯不言用左右手故记之也云右取脯左奉之者谓先用右手取得脯乃用左手兼奉之以降授从者于西阶下乃归执以反命注反命至壻父释曰知反命是此问名纳吉纳徴请期者以下云凡使者归反命曰某旣得将事矣敢以礼告言凡非一则知四者皆有反命也以纳采与问名同使亲迎又无使者故据此四者而言也纳徴至在南释曰案经直云纳徴玄纁束帛俪皮如纳吉礼则授币得如授鴈之礼至于庭实之皮无可相如故记之注摄犹至位併释曰执皮者相随而入至庭北靣皆以西爲左一手执两足毛在内故云内文云左首象生者案聘礼执皮者皆左首此亦执皮而左首故云象生与执禽者同故引曲礼执禽者左首爲证必象生者取妇人生息之义云随入爲门中阨陜者皮皆横执之案匠人云庙门容大扃七个注云大扃牛鼎之扃长三尺每扃爲一个七个二丈一尺彼天子庙门此士之庙门降杀甚小故云门中阨陜故随入得并也云西上中庭位併者俱北靣西上也賔致至东壁释曰此亦爲经不见主人之士受皮之事故记之也云释外足者据人北靣以足向上执之足逺身爲外受之则文见故释外足见文也云士受皮者取皮自东方出于后者谓自东方出于执皮者之后至于左北靣受之故云自左受也云逆退者二人相随自东而西今以后者先向东行故云逆退也注賔致至由也释曰云賔致命主人受币庭实所用爲节者以其上经纳徴授币如纳吉之礼其目巳具今言之者爲执皮者释外足见文及士受皮时节不见故云賔堂上致命时庭中执皮者释外足见文主人堂上受币时主人之士于堂下受取皮是其庭实所用爲节也云士谓若中士下士不命者但诸侯之士国皆二十七人依周礼典命侯伯之士一命子男之士不命命与不命国皆分爲三等上九中九下九案周礼三百六十官皆有官长其下皆有属官但天子之士上士三命中士再命下士一命与诸侯之士异若诸侯上中下士同命今言士谓若中士下士不命者据上士爲官长者若主人是中士则士是下士若主人是下士则士是不命之士府史之等此不命与子男之士不命者别彼虽不得君简䇿之命仍得人君口命爲士此则不得君命是官长自辟除者也案旣夕宰举币是士之府史则庭实胥徒爲之云自由也者谓由执皮者之左受之也父醴至房外注女旣至女也释曰此亦前经不具故记之云女旣次纯衣父醴之于房中南靣者见于上文云葢母荐焉者舅姑共飨妇姑荐脯醢故知父母醴女亦母荐脯醢重昬礼故母荐也云女奠爵于荐东立于位而俟壻者案士冠礼子与醮子及此篇礼賔礼妇皆奠爵于荐东明此亦奠荐东也云壻至父出使摈者请事者见于上文云母出南靣房外示亲授壻且当戒女也者并参下文而言也女出至不降释曰此记亦经不具以母出房戸之西南靣女出房西行故云出于母左父在阼阶上西靣故因而戒之云母戒诸西阶上者母初立房西女出房母行至西阶上乃戒之也注必有至不忘释曰云託戒使不忘者谓託衣笄恒在身而不忘持戒亦然故戒使不忘也下文父母及庶母重云戒者并与此文相续成也此士礼父母不降送案桓公三年经书九月齐侯送姜氏于讙谷梁传曰礼送女父不下堂母不出祭门祭门则庙门言不出庙门则似得下堂者彼诸侯礼与此异以其大夫诸侯天子各有昬礼故不同也妇乗以几注持几者重愼之释曰上经虽云妇乗以几不见从者二人持之故记之也此几谓将上车时而登若王后则履石大夫诸侯亦应有物履之但无文以言今人犹用台是石几之类也妇入至加勺释曰经中唯置酒尊不见彻幂以下事故记之注属注至尊中释曰经云酌玄酒三注于尊谓于外器中酌取此涗水三度注于玄酒尊中礼成于三故三注之也云玄酒涗水贵新者案郊特牲云明水涗齐贵新也又云凡涗新之也是礼有贵新也今昬礼事至乃取之故云贵新也若然礼有玄酒涗水明水三者各逐事物生名玄酒据色而言涗水据新取爲号其实一也以上古无酒用水爲酒后代虽有酒用之配尊不忘本故也明水者案周礼秋官司烜氏云以隂鉴取明水于月郊特牲云其谓之明水也由主人之絜着此水也注云着犹成也言主人齐絜此水乃成可得也配尊之酒三酒加玄酒郁鬯与五齐皆用明水配之郊特牲云五齐加明水三酒加玄酒不言郁鬯者记人文略也相对玄酒与明水别通而言之明水亦名玄酒故礼运云玄酒在室彼配郁鬯五齐是明水名爲玄酒也以其俱是水故通言水也若天子诸侯祭祀得郁鬯与五齐三酒并用卿大夫士祭直用三酒与玄酒无五齐与郁鬯又明水若生人相礼不忘本亦得用以其用醴醴则五齐之中醴齐之类也笲缁至彻笲释曰上经虽云笲不言表里加饰之事故记之也妇席荐馔于房注醴妇至荐也释曰此亦于经不见故记之但醴妇时唯席与荐无俎其飨妇非直有席荐并有俎俎则不馔于房从鼎升于俎入设于席前今据醴妇时同有席与荐馔于房中者而言也飨妇姑荐焉释曰经直言舅姑共飨妇以一献之礼时同自明不言姑荐故记之也妇洗至靣盥释曰经唯言北洗不言洗处及篚故记之也注洗在至隅闲释曰房与室相连爲之房无北壁故得北堂之名故云洗在北堂也云所谓北洗者所谓经中北洗也云北堂房半以北者以其南堂是戸外半以南得堂名则堂是戸外之称则知此房半以北得堂名也知房无北戸者见上文云尊于房戸之东房有南户矣燕礼大射皆云羞膳者升自北阶立于房中不言入房是无北壁而无戸是以得设洗直室东隅也云洗南北直室东隅者是南北节也云东西直房戸与隅闲者是东西节也妇酢舅更爵自荐释曰谓舅姑飨妇献时舅姑荐今妇酢舅妇自荐之嫌别人荐故记之也不敢至拜洗释曰此事当在妇酢舅之上退之在下者欲见酬酒洗时亦不辞故也此对士冠郷饮酒之等主与賔爲礼皆辞洗此则不敢也此事于经不见故记之也凡妇人相飨无降注姑飨至在上释曰本设北洗爲妇人有事不下堂今以北洗及篚在上故不降经不言故记之也言凡者欲见舅姑共飨妇及姑飨妇人送者皆然故言凡也妇入至祭行注入夫至祭也释曰此据舅在无姑或舅没姑老者若舅在无姑三月不须庙见则助祭案内则云舅没则姑老者谓姑六十亦传家事任长妇妇入三月庙见祭菜之后亦得助夫祭故郑云谓助祭也此亦谓适妇其庶妇无此事亦以经不见故记之也庶妇至不馈注庶妇至适也释曰不飨者以适妇不醮而有飨今使人醮之以醮替飨故使人醮之不飨也云酒不酬酢曰醮者亦如庶子醮然知亦有脯醢者以其飨妇及醮子皆有脯醢故知亦有脯醢也云其仪则同者适妇用醴于客位东靣拜受醴賛者北靣拜送今庶妇虽于房外之西亦东靣拜受醮者亦北靣拜送故云其仪则同也云不馈者共养统于适也者谓不盥馈特豚以其共养统于适妇也昬辞至某也注昬辞至壻名释曰郑知昬辞是摈者请事告之辞者以其言吾子有惠贶室某也是使告主人之辞明知是摈者出门请事使者告之辞也知吾子谓女父者使人告摈者称前巳有惠贶其妻于壻某申明是女父乃得以女许人故知吾子女父也云明下逹者此摈者称有惠贶室即壻家旧巳有辞下逹女家见许今得言贶室也故引上文下达以释此也引子谓公冶长可妻也者证以女许人称贶室室犹妻也某有至纳采注某壻至名也释曰此亦是使者门外通连上语告摈者之辞也以其使者称向主人摈者故知上某是壻父下某是使者名也对曰至敢辞注对曰至能字释曰郑知对曰者摈出纳賔之辞者以其上文賔告摈者辞下经致命主人明此是中闲摈者出领賔告者辞下经致语入告主人摈者又领主人此语以告使者知也致命曰敢纳采释曰此使者升堂致命于主人辞若然亦当有主人对辞如纳征致命主人对辞不言之者文不具也问名賔在门外请问名主人许无辞者纳采问名同使前巳相亲于纳采许昬讫故于问名略不言主人所传辞也是以于此直见賔升堂致命主人之辞也自此巳下有纳吉纳征请期之等皆有门外賔与摈者传辞及升堂致命主人对或理有不须而言或理须辞而文不具以情商度义可皆知也注某使至之女释曰知某使者名也者以使者对主人称某旣受命明是使者之名也云谁氏者谦也者以其下达乃纳采则知女之姓矣今乃更问主人女爲谁氏者恐非主人之女假外人之女收养之是谦不敢必其主人之女也且本云问名而云谁氏者妇人不以名行明本不问女之三月名此名即姓号之名若尚书孔注云虞氏舜名舜爲谥号犹爲名解之明氏姓亦得爲名若然本问名上氏姓故云谁氏也对曰至敢辞释曰云吾子有命者正谓行纳采问名使者将命来是已有命来择即是且以备数而择之也注卒曰至之女释曰云卒曰某氏者主人终卒对客之辞当云某氏对使也云不记之者明爲主人之女者若是他女当称女氏以荅今不言之者明是主人之女容旧知之故不对是以云明爲主人之女也注贶赐至父名释曰知某是壻父名者以其云命某加诸卜是壻父卜故知某是壻父名对曰至敢辞注与犹兼也释曰云我与在以其夫妇一体夫旣得吉妇吉可知故云我兼在名吉中也纳征至承命释曰吾子有命以下至请纳征是门外向摈者辞也云致命曰某敢纳征者是所升堂致命辞也云对曰者是堂上主人对辞也请期至吉日释曰云某旣申受命矣者申重也谓前纳采巳后每度重受主人之命也云惟是三族之不虞使某也请吉日者今将成昬须及吉时但吉凶不相干若值凶不得行吉礼故云惟是三族死生不可亿度之事若值死时则不得娶及今吉时使某请吉日以成昬礼也注三族至嫁子释曰郑知三族是父己子三者之昆弟者若大功之丧服内不废成礼若期亲内则废故举合废者而言以其父昆弟则伯叔及伯叔母己昆弟则己之亲兄弟子昆弟则己之适子庶子者皆己之齐衰期服之内亲故三族据三者之昆弟也引杂记者见大功小功之末旣葬则可以嫁子娶妻经云三族不据之矣今据父之昆弟期于子小功不得与子娶妻若于子期于父小功亦不得娶妻知今皆据壻之父而言若然已父昆弟于子爲小功而言此三族者己及子皆爲服期者亦据大判而言耳注某吉日之甲乙释曰云曰某日者是使者付主人吉日之辞云某吉日之甲乙者谓以十日配十二辰若云甲子乙丑丙寅丁卯之类故郑略举甲乙而言之也注告礼所执脯释曰知礼是所执脯者上文礼賔賔皆北靣取脯降授从者今此云归以反命故知礼是所执脯也父醮子释曰女父礼女用醴又在庙父醮子用酒又在寝不同者父礼女者以先祖遗体许人以适他族妇人外成故重之而用醴复在庙告先祖也男子直取妇入室无不反之故轻之而用酒在寝知醮子亦不在庙者若在庙以礼筵于戸西右几布神位今不言故在寝可知也勗帅至有常注勗勉至徽音释曰云以敬其爲先妣之嗣者谓妇人入室使之代姑祭也诗云大姒嗣徽音者大雅文王诗大姒者文王妃嗣继徽美也娶大姒所以继先妣美音也引之者证敬其爲先妣之嗣也賔至至承命注賔壻至来迎释曰云命某某壻父名者以其经有二某命某者是壻自称之以对摈者也经云使某者是壻名故不言也父送至违命释曰上送女之时父母俱戒讫今此记人又云此戒者当同是送女时并有此戒续成前语庶母所戒亦然以前后语时不同故记人两处记之但父戒之使无违舅命母戒之使无违姑命故父云命母云戒也然若此注有云命舅姑之敎命有姑字者传写误也云古文母爲无不从者以许氏说文母爲禁辞故从经今文母爲正也宫事释曰则姑命妇之事若内宰职云后敎六宫妇人称宫故也庶母至衿鞶注庶母至行之释曰云男鞶革女鞶丝者内则文男女用物不同故并引男子鞶革于经无所当也云所以盛帨巾之属爲谨敬者案内则云箴管线纩施縏袠郑云縏袠言施明爲箴管线纩有之是鞶以盛帨巾之属此物所以供事舅姑故云谨敬也云不示之以衣笄者尊者之戒不嫌忘之者前文父戒以衣笄此经母施衿结帨庶母直示之以衿鞶不示以衣笄故郑决之也云视乃正字今文作示俗误行之者案曲礼云童子常视母诳注云视今之示字彼注破视从示此注以视爲正字以示爲俗误不同者但古文字少故眼目视瞻与以物示人皆作视字故此注云视乃正字今文作示是俗人以今示解古视故云误也彼注云视今之示字者以今晓古故举今文示而言两注相兼乃具也宗子至命之注宗子至命之释曰云宗子者适长子也者案䘮服小记云继别宗继祢者爲小宗大宗小宗皆是适妻所生长子也云命之命使者者谓纳采巳下至请期五者皆名使者也云母命之在春秋纪裂繻来逆女是也者案隐二年经书秋九月纪裂繻来逆女公羊传曰裂繻者何纪大夫也何以不称使昬礼不称主人何休云爲养廉逺耻也又云然则曷称称诸父兄师友宋公使公孙寿来纳币则其称主人何辞穷也辞穷者何无母也休注云礼有母母当命诸父兄师友称诸父兄师友以行宋公无母莫使命之辞穷故自命之自命之则不得不称使又云然则纪有母乎曰有有则何以不称母母不通也休注云礼妇人无外事但得命诸父兄师友称诸父兄师友以行耳母命不得达故不得称母通使文所以逺别也服注亦云不称主人母命不通故称使妇人无外事若然直命使子之父兄师友使命使者不自亲命使者此注云命之命使者似母亲命者郑略言之其实使子父兄师友命使者也云躬犹亲也亲命之则宋公使公孙寿来纳币是也者成八年文义取公羊传如向说举纳币其余使亲命之也云言宗子无父至不及者案曲礼七十曰老而传注云传家事在子孙是谓宗子之父又王制云八十齐丧之事弗及也注云八十不齐则不祭也子代之祭是谓宗子不孤二者皆是宗子有父虽主家事其昬事则父命使者也支子则称其宗释曰云称其宗者谓命使者当称宗子以命之以大小宗皆然也弟则称其兄注弟宗子之母弟释曰知此弟是宗子同母弟者以上支子谓庶昆弟称其宗子命使者故知此弟宗子同母弟也若不至请觌释曰上巳言亲迎自此巳下至篇末论壻不亲迎过三月及壻往见妇父母事也必亦待三月者亦如三月妇庙见一时天气变妇道成故见外舅姑自此至敢不从并是壻在妇家大门外与摈者请对之辞注女氏至觌见释曰女氏称昬壻氏称姻者尔雅释亲文所以别男女则男曰昬女曰姻者义取壻昬时往娶女则因之而来及其亲则女氏称昬男氏称姻义取送女者昬时往男家因得见之故也主人至走见释曰云某之子未得濯漑于祭祀者前祭之夕濯漑祭器以其自此以前未庙见未得祭祀故未敢相见也云请吾子之就宫者使壻还就家是欲往就见也注主人至曰辱释曰云以白造缁曰辱者谓以絜白之物造置于缁色徳中是污白色犹今賔至己门亦是屈辱故云以白造缁曰辱也对曰至赐见注非他至终赐释曰此壻对摈者辞云非他故弥亲之辞者上摈云得爲外昬姻是相亲之辞今又云非他故是爲壻而来见弥相亲之辞也主人至拜出注出门至雉也释曰云出内门入大门者以大夫士迎賔皆于大门外故此决之也云婿见于寝者聘礼凡见賔客及上亲迎皆于庙者聘礼敬賔客故在庙亲迎在庙者以先祖之遗体许人故在庙此壻见外舅姑非賔非亲迎故知在适寝也云奠挚者壻有子道不敢授也者凡执挚相见皆亲授受此独奠之象父子之道质故不亲授奠之而巳云挚雉也者以其士执雉是其常也摈者以挚出请受注欲使至相见释曰案聘礼賔执挚入门右从臣礼辞之乃出由门左西进北靣从賔客礼此亦然故知所请受者请退从賔客相见受之壻礼至送出注出巳见女父释曰云受挚入者亦如聘礼受挚乃更西入也云出巳见女父者以其相见讫拟出更与主妇相见也见主至其内注主妇至左扉释曰云见主妇者兄弟之道冝相亲也者尔雅母与妻之党爲兄弟故知主妇于壻者兄弟之道也故云冝相亲也云阖扉者妇人无外事者妇人送迎不出门见弟不踰阈是无外事也云扉左扉者士丧礼卜葬云阖东扉主妇立于其内旣言东扉即是左扉故知是左扉也主人至无币注及与至賔客释曰训及爲与者以主人与壻揖让而入寝门升堂醴壻故训及爲与也云无币异于賔客者上冠礼醴賔酬之以币昬礼飨賔酬以束锦燕礼大射酬賔客皆有币此无币故云异于賔客也仪礼䟽卷第六仪礼疏仪礼疏卷七仪礼䟽卷第七唐朝散大夫行太学博士弘文馆学士臣贾公彦等撰士相见礼第三郑目録云士以职位相亲始承挚相见礼杂记会葬礼曰相见也反哭而退朋友虞祔而退士相见于五礼属賔礼大小戴及别録皆第三释曰郑云士以职位相亲始承挚相见者释经亦有大夫及庶人见君之礼亦士见大夫之法独以士相见爲名者以其两士职位不殊同类昵近故以士相见爲首云杂记相见也反哭而退朋友虞祔而退者以送葬之礼恩厚者退遟恩薄者退疾引之者证有执挚相见之义也云士相见于五礼属賔礼者案周礼大宗伯五礼賔礼之别有八春朝夏宗秋觐冬遇时㑹殷同此六者是五等诸侯见天子兼有自相朝觐之礼彼又云时聘曰问殷覜曰视二者是诸侯使臣出聘天子及自相聘之礼并执玉帛而行无执禽挚之法此属直新升爲士大夫之等同国执禽挚相见及见君之礼虽非出聘亦是賔主相见之法故属賔礼也且士卑唯得作介从君与卿大夫出向他国无身自聘问之事案周礼行夫是士官其有美恶无礼特行无介始得出向他邦亦非聘问之法也然昬冠及丧祭尊卑各自有礼及执挚相见唯有此士相见其篇内含卿大夫相见以其新升爲士或士自相见或士往见卿大夫或卿大夫下见士或见已国君或士大夫见他国君来朝者新出仕从微至着以士爲先后更有功乃升爲大夫巳上故以士爲惣号也又天子之孤卿大夫士与诸侯之孤卿大夫士执挚旣同相见之礼亦无别也士相见至某见释曰自此至送于门外再拜论士与士相见之事也云某也愿见无由逹者谓新升爲士欲见旧爲士者谓乆无绍介中闲之人达彼此之意虽愿见无由得与主人通达相见也云某子以命命某见者某子是绍介中闲之人姓名以主人之命命某是賔之名命某来见主人也案少仪始见君子者辞曰某固愿闻名于将命者谓以卑见尊法彼又云敌者曰某固愿见于将命者此两士相见亦是敌者不言愿见于将命者者此旣言愿见无由达见敌者始欲相见案下文及还挚者皆云于将命者明此亦有愿见于将命者不言者文不具也注挚所至爲脰释曰云挚所执以至者挚得训爲至升爲士者彼人相见欲相尊敬必执禽鸟始得至故云挚所执以至者也云士挚用雉者对大夫巳上所执羔鴈不同也云取其耿介交有时别有伦也者伦类也交接有时至于别后则雄雌不杂谓春交秋别也士之义亦然义取耿介不犯于上也云雉必用死者爲其不可生服也者经直云冬用雉知用死雉者尚书云三帛二牲一死挚则雉义取耿介爲君致死也云夏用腒备腐臭也者案周礼庖人云春行羔豚夏行腒鱐郑云腒干雉鱐干鱼腒鱐暵热而干干则不腐臭故此取不腐臭也冬时虽死形体不异故存本名称曰雉夏爲干腒形体异故变本名称曰腒也云左头头阳也者曲礼云执禽者左首雉与羔鴈同是合生执之物以不可生服故杀之虽死犹尚左以从阳也云某子今所因縁之姓名也者谓绍介之姓名云以命者称述主人之意者言绍介之人称述主人之辞意传来賔也云今文头爲脰者郑不从今文者以其脰项也项不得爲头故不从也但此云某子以命命某见谓旧未相见今始来见主人故须某子传通孺悲欲见孔子不由绍介故孔子辞以疾且经云某子郑云某子今所因縁之姓名案郷饮酒云某子受酬注云某者衆賔姓又郷射云某酬某子注云某子者氏也与此注某子爲姓名不同者彼旅酬下爲上尊敬在上以公羊传名不若字字不若子故下者称姓以配子彼对面语故不言名此非对面之言于彼遥称绍介之意若不言名直称姓是何人故郑以姓名解之也若然特牲云皇祖某子注爲伯子仲子者以孙不冝云父祖姓故以伯子仲子言之望经爲义故注有殊若然注冝有名无者误也主人至走见释曰云某子命某见者某子则是绍介姓名以某子是中闲之人故賔主共称之也此上下皆言请不言辞辞而不受须相见故言请而巳注有又至无走释曰郑转有爲又者以言某子以命命某往就彼见吾子又自辱来于义爲便故从又不从有也云走犹往也者以言走直取急往相见之意非走骤之义故释从往也云今文无走字者无走于文义不足故不从今文从古文也注不敢至以请释曰固如故也者固爲坚固坚固则如故以再请如前故云固如故也云今文不爲非者云非敢于义不便故不从今文非也云古文云固以请者固请于文从便若有以字于文賖缓故不从古文固以请也注不得至走见释曰云走犹出也者亦如上之走往彼据向賔家故走爲往此据出门故云走出也云辞其挚爲其大崇也者凡賔主相见唯此新升爲士有挚又初不相识故有挚爲重对重相见则无挚爲䡖是以始相见辞之爲大崇故也云古文曰某将走见者上再畨皆云某将走见今此三者亦云某将走见与前同此叠古文不从者以上第一畨请賔主皆无不敢爲仪第二畨賔及主人皆云不敢爲仪文句旣异若不云某于文不便故须云某也此三畨于上巳云某也固辞不得命于下不须云某于文便古文更云某将走见文叠故不从也注见于至大简释曰此士相见唯是平敌相伉案曲礼云主人敬客则先拜客客敬主人则先拜主人并不问爵之大小唯以相尊敬爲先后故虽两士亦得云相尊敬不敢空手须以挚相见若无挚相见是则大简略也注言不至见已释曰案上经賔云某不以挚不敢见是賔以崇礼来见主人今主人不敢当其崇礼来见已故变文言不足以习礼故郑云言不足习礼者不敢当其崇礼来见已也注言依至卑也释曰凡相见之礼以卑见尊必依挚礼记檀弓云鲁人有周丰也者哀公执挚请见之者是下贤非正法今士相见云不依于挚不敢见谦自卑也注右就至文无释曰凡门出则以西爲右以东爲左入门则以东爲右以西爲左依賔西主东之位也知受挚于庭者以其入门左右不言揖让而升之事故知在庭也云旣拜送则出矣者欲见賔拜送挚讫而言出则去还家无意得待主人留已也云不受挚于堂下人君也者聘礼賔升堂致命授玉又下云君在堂升见无方阶亦是升堂见君法故云不于堂下人君也主人请见至再拜注请见至而出释曰郑解主人留賔之意云请见者爲賔崇礼来相接则执挚来是也云以矜庄欢心未交也者正谓入门拜受拜送时賔主俱矜庄相敬欢心未交也云賔反见则燕矣者上士冠礼賔士昬纳采之等礼记皆有礼賔飨賔之事明此行礼主人留必不虚冝有欢燕故云则燕矣以挚相见非聘问之礼燕旣在寝明前相见亦在寝之庭矣若诸文有留賔者多是礼賔之事知此不行礼賔而云燕者彼诸文皆是爲余事相见以其事重故爲礼賔此直当身相见其事轻故直有燕矣是以诸文礼賔此燕賔故直云请见也云凡燕见于君至反见之燕义者凡燕见或反见或本来侍坐非反见下注云此请特见图事非立賔主之燕是也侍坐于君子之下乃有侍坐问夜膳羞赐食爵之等不引证燕见者彼直是侍坐法非燕见之礼故也云臣初见于君再拜奠挚而出者郑欲见自燕见于君下至凡侍坐于君子皆反见燕法其中仍有臣见于君法臣始事见于君法礼卑奠挚而出君亦当遣人留之燕也若然下有他邦之人则还挚虽不见反燕臣尚燕他邦有燕可知但文不具也主人至命者释曰自此至賔退送再拜论主人还于賔之事注复见至相者释曰云复见之者礼尚往来也者郑解主人还挚之意云礼尚往来曲礼文五等诸侯身自出朝及遣臣出聘以其圭璋重不可遥复朝聘讫即还之璧琮财轻故不还彼朝聘用玉自爲一礼有不还之义其在国之臣自执挚相见虽禽挚皆还之臣见于君则不还义与朝聘异不可相决也云将犹传也传命者谓摈相者者谓出接賔曰摈入诏礼曰相一也故聘礼与冠义皆云每一门止一相是谓摈介爲相也主人至敢辞释曰上言主人此亦言主人者上言主人者据前爲主人而言此云主人者谓前賔今在己家而说也注言不至当也释曰云嫌亵主人不敢当也者曏者主人见己今即来见主人賔主频见是亵也今云非敢求见嫌亵主人不敢更相见也故不敢当相见之法直云还挚而巳注言不敢至敢当释曰上云非敢求见巳是不敢当此云不敢以闻耳闻䟽于目见故云又益不敢当也注异日至则否释曰下云賔奉挚入不言主人出迎又不言厥明是与前相见同日知异日出迎者郷饮酒礼云明日乃息司正主人出迎之司正犹迎之况同僚乎是知异日出迎也若然聘礼公迎于大门内至礼賔又出迎者彼初是公迎彼初之命不爲迎賔身故至醴賔身虽同日亦出迎之故郑注云公出迎者己之礼更端是也昬礼賔爲男家使初时出迎至醴賔身虽同日亦出迎也有司彻前爲尸后爲賔所爲异故云虽同日亦出迎此二者亦是更端之义也案郷饮酒及公食大夫皆于戒賔之时未行賔主之礼是以賔至乃迎之故虽同日亦迎賔非更端之义也士见于大夫至再拜注终辞至尊賔释曰云以将不亲荅也者事未至谓之将如上士相见賔来见士后将亲荅就士家则辞而受其挚此则以将不亲荅终不受也若然经直云终辞其挚不言一辞再辞亦有可知但略而不言也又少仪云始见君子曰愿闻名此不言愿闻亦文不具也云凡不荅而受其挚唯君于臣耳者见下文他邦之人则使摈者还其挚见已君不言还挚又文有三辞初辞中辞终辞初辞之时则云使某中辞云命某以辞在中者传言而巳故云命某然使某者是尊君卑臣之义其心重若云命某者尊君卑臣稍浅渐轻之义故郑云或言命某传言耳必知有此义者案僖九年左传曰天子有事于文武使孔赐伯舅胙以伯舅耊老加劳赐一级无下拜是尊君称使传言云命有轻重之义也注受其挚而去之释曰云受其挚而去者以其甞爲臣爲轻旣不受其挚又相见无飨燕之礼故郑云而去以絶之也下大夫至执雉释曰言下大夫者国皆有三卿五大夫言上大夫据三卿则此下是五大夫也二十七士与五大夫转相副贰则三卿冝有六大夫而五者何休云司马事省阙一大夫注鴈取至其足释曰云鴈取知时者以其木落南翔冰泮北徂随阳南北义取大夫能从君政敎而施之云飞翔有行列也者义取大夫能依其位次尊卑有叙也上士执雉左头奉之此云如执雉明执鴈者亦左头奉之也案曲礼云饰羔鴈者以缋彼天子卿大夫非直以布上又画之此诸侯卿大夫执挚虽与天子之臣同饰羔鴈者直用布爲饰无缋彼不言士则天子之士与诸侯之士同亦无饰士贱故无别也上大夫至执之注上大至爲脰释曰云上大夫卿也者即三卿也云羔取其从帅者凡羔羊羣皆有引帅若卿之从君之命者也云羣而不党也者羊羔羣而不党义取三卿亦皆正直虽羣居不阿党也云系聮四足交出背上于胷前结之者谓先以绳双系前两足复以绳系后两足乃以双绳于左右从腹下向背上交过于胷前结之也云如麛执之者秋献麛有成礼如之者案周礼兽人云冬献狼夏献麋春秋献兽物鹿豕羣兽及狐貍可也麛是鹿子与鹿同时献之又庖人云秋行犊麛则献当在秋时故云秋献麛也又案礼器曲礼三千郑云曲犹事也事礼谓今礼也其中事仪三千则礼未亡之时三千条内有此献麛之法是有成礼可依故此经得如之也云或曰麛孤之挚也者案大宗伯及大行人与聘礼皆云孤执皮帛谓天子之孤与诸侯之孤执皮帛今此执麛者谓新升爲孤见已君法至余事则皆皮帛也云其礼盖谓左执前足右执后足者案经云左头则与雉鴈同是以曲礼云执禽者左首此郑又云执之盖谓左执前足右执后足者西阶释曰上文据君所在随便升阶无常之事亦谓反燕及图事之法若立賔主君升自阼阶賔及主人升自西阶燕礼所云是也凡言至传言注凡言至爲绥释曰此据臣与君言之法也云凡言谓己爲君言事也者谓臣有图爲君言也礼记少仪云量而后入不入而后量是臣有事将入见君须量已所言亦当量君安坐乃可得入而后传出已言向君道之云妥安坐也者尔雅释诂文与君至忠信释曰上文据与君言此文则㹅说尊卑言语之别云与君言言使臣与大人言言事君者但君臣相对有事即言不必与君言恒言使臣与臣言恒言事君今唯言使臣事君者下供上命礼法当然故君以使臣爲主臣以事君爲正无妨更言余事巳下皆随事爲主可也云与老者言言使弟子者谓七十致仕之人依书传大夫致仕爲父师士致仕爲少师教郷闾子弟雷次宗云学生事师虽无服有父兄之恩故称弟子也云与幼者言言孝弟于父兄者幼旣与老者相对此幼即弟子之类孝弟贰父兄之名是人行之本故云言孝弟于父兄与衆言言忠信慈祥者此文承老幼之下亦非朝庭之臣但是郷闾长幼共聚之处使之行忠信慈善之事也云与居官者言言忠信者此与在朝之士言以忠信爲主也注博陈至以下释曰云博陈燕见言语之仪也者据巳上博陈与君燕见举动言语知此博陈也云言使臣者使臣之礼也者并事君以服并是论语孔子对定公之文云大人卿大夫也者此云言事君明非天子诸侯又非士是卿大夫可知又案下文云凡与大人言始视面中视抱卒视面并是臣视君之法则大人据君也又礼运云大人丗及以爲礼郑解爲诸侯者以彼上文云天下爲家以据天子明下云大人是诸侯可知易革卦云君子豹变据诸侯则大人虎变是天子可知又案论语云狎大人注爲天子诸侯爲政敎者彼据小人不在朝庭故以大人爲天子诸侯政敎解之郑皆望文爲义故解大人不同云居官谓士以下者以上大人云事君巳据居官卿大夫其居官之内唯有二十七士并府史胥徒故云士以下也凡与至若是注始视至爲终释曰云中视抱容其思之且爲敬者案曲礼天子视不上于袷袷交领也不下于带上于袷则敖下于带则忧视大夫得视面此视君得视面者彼据寻常视君法此据与君言时故不同也云且爲敬者此言抱即面相袷不视袷是敬君之常礼故云且爲敬也云爲嫌解惰不虚心也者礼记云虚中以治之郑注云虚中言不兼念余事是虚心之意也云衆谓诸卿大夫同在此者言于君视之髙下如此其卿大夫视君之仪与言者无异也云古文母作无不从者说文云母盖亦禁辞故不从有无之无也云今文衆爲终不从者以上巳有卒卒爲终故从古爲衆也若父至于带注子于至作无释曰案曲礼大夫之臣视大夫得视面不得游目士之臣视士得旁游目今子视父应与视君同不上于袷与士大夫同者以子于父主孝不主敬所视广者因视安否何如也若不至视膝注不言至而巳释曰巳上皆据臣子与君父言语之时此据不言之时郑言伺其行起者行解经立行由立始故以行解立是以论语云立不中门郑云立行不当枨闑之中央是亦以行解立也一又以起解坐以其起由坐始故也凡侍至可也注君子至作蚤释曰此陈侍坐于君子之法郑云君子卿大夫者礼之通例大夫得称君子亦得称贵人而士贱不得也知及国中贤者者郷射礼云征唯所欲以告于郷先生君子可也郑云郷先生郷大夫致仕者君子有大德行不仕者则曲礼云博文强识而让敦善行而不怠谓之君子是也云志倦则欠体倦则伸郑注曲礼亦然云古文申作信早作蚤者此二字古通用故大宗伯云侯执身圭爲信字诗云一之日其蚤献羔祭韭爲蚤字旣通用叠古文者据字体非直从今爲正亦得通用之义也夜侍至可也注问夜至作薫释曰云问夜问其时数也者谓若钟鼓漏刻之数也云古文荤作薫者玉藻云膳于君有荤桃茢作此荤郑注论语作焄义亦通若作薫则春秋一薫一莸薫香草也非荤辛之字故叠古文不从也若君至后食注君祭至甞膳释曰此经及下经论臣侍君坐得赐食之法郑云先饭示爲君甞食也者凡君将食心有膳宰进食则膳宰甞君前之食备火齐不得下文是也今此文谓膳宰不在则侍食者自甞自己前食旣不甞君前食则不正甞食故云示爲君甞食也云此谓君与之礼食者谓君与臣小小礼食法仍非正礼食正礼食则公食大夫是也彼君前无食此君臣俱有食故知小小礼食此即玉藻云若赐之食而君客之则命之祭然后祭彼云客之则此注礼食亦不得祭故一也但此文不云客之命之祭然后祭文不具也若寻常食不得云礼食亦不得祭故郑注玉藻云侍食则正不祭是也若有至后食注将食至乃食释曰云膳宰进食则臣不甞食者臣爲君甞食本爲膳宰不在今膳宰旣在明臣不甞食也是以玉藻云若有甞羞者则俟君之食然后食饭饮而俟注云不祭待食不敢备礼也不甞羞膳宰存也是也云膳夫者天子膳夫则诸侯之膳宰引之者证经将食之人是膳宰因将膳与君品甞食凡君食臣有侍食之时唯子不侍食是以文王丗子云命膳宰曰末有原应曰诺然后退是大子不侍食若卿大夫巳下则有侍食法故内则云父没母存冢子御食羣子妇佐馂是也若君至虚爵法受爵至君也释曰云受爵者于尊所者曲礼亦是赐爵法而云酒进则起拜受于尊所是也云至于授爵坐授人耳者见曲礼与玉藻并此文并无立授之文故知坐授也云必俟君卒爵者若欲其釂然也者此经文与玉藻文同皆燕而君客之赐爵法故臣先饮以酒是甘味欲美君之味故先饮必待君卒爵而后授虚爵者臣意若欲君尽爵然也案曲礼云侍饮于长者酒进则起拜受于尊所长者辞少者反席而饮长者举未釂少者不敢饮彼是大燕饮礼故郑注引燕礼曰公卒爵而后饮案燕礼当无筭爵后得君赐爵待君卒爵乃饮是也退坐至遂出注谓君至当也释曰云谓君若食之饮之而退也者以上云若君赐之食若君赐之爵下而云退者明爲此二者而退也云隐辟俛而逡巡者案曲礼云郷长者而屦此亦当然云不敢辞其降者谓君降送时明有不降法故曲礼云就屦跪而举之屏于侧注云谓独退也云若者不定之辞也大夫至三辞释曰云大夫则辞退下者对上不敢辞是士士卑不敢辞降大夫之内兼三卿五大夫臣中尊者故得辞降也若先至见之注先生至拜賔释曰此先生即郷饮酒云就先生而谋賔介亦一也故彼注与此注皆云致仕者也云异爵谓卿大夫也者此士相见本文是士故以卿大夫爲异爵也训走爲出者亦谓士见异爵取急意而言走其实非走直出也引曲礼者欲见言敬客先拜也彼云客此云賔者对文賔客异散文賔客通故变文云賔也非以至之老注谓摈至之老释曰云非以君命使则不称寡者此则玉藻云大夫私事使私人摈则称名以其非聘问之礼则爲私事使私人摈也聘礼云若有言则以束帛如享礼引春秋晋侯使韩穿来言汶阳之田归于齐玉藻注亦引之是也郑云谓摈賛者辞也者以玉藻自诸侯之于天子以下至大夫皆云摈者曰故知不自称是摈賛之辞也云其使则皆曰寡君之某者释经大夫士则曰寡君之老爲公事使者也此则玉藻云公士摈则曰寡大夫君之老大夫有所往必与公士爲賔亦一也彼注云谓聘也大聘使上大夫小聘使下大夫则曰寡君之某故郑揔云某也若然经直云大夫郑兼云士者经本文是士则云非以君命使可以兼士也但士无特聘问或作介往他国亦有称谓而云寡君之士某也云檀弓曰仕而未有禄者谓试爲大夫士直有试功之禄未有正禄云君有馈焉曰献者谓有馈物于君亦与正禄者同称献云使焉云寡君之老者于他国君边自称寡君之某此文亦兼士大夫引之者证公事使称寡君之某也凡执至爲仪释曰案小行人合六币玉马皮圭璧帛皆称币下文别云执玉则此币谓皮马享币及禽挚皆是注不趋至无容释曰凡趋有二种有疾趋行而张足曰趋是也有徐趋则下文舒武举前曳踵是也今此经云不趋者不爲疾趋故云主愼也旣不云疾趋又不爲下文徐趋但徐疾之闲爲之故以进而益恭爲威仪也执玉至曳踵释曰此篇直见在国以禽挚相见之礼无执玉朝聘邻国之事而云执玉者因执挚相见故兼见朝聘执玉之礼也案玉藻记徐趋之节云圈豚行又与此不同者文有详略俱是徐趋也注唯舒至作抴释曰云唯舒者重玉器尤愼也者案玉藻云执龟玉不趋不趋者不爲疾趋又曲礼云凡执主器执轻如不克皆爲重玉器尤愼也云备跲也者跲则顚倒恐损玉故徐趋也凡自至外臣释曰云凡自称于君士大夫则曰下臣者此与君言之时案玉藻云上大夫曰下臣与此同也注宅者至作苗释曰此亦自称于君以其致仕不在故指宅而言故云宅者谓致仕者也云或在国中或在野者案尔雅郊外曰野则自郊至畿五百里内皆名野又案郷大夫职国中七尺野自六尺此亦云在国在野相对其言国外则云野则云宅在野者城外畿内皆是也云载师之职者彼郑注云宅田致仕者之家所受田也引之证彼言宅田据地此言宅据所居一也云刺犹刬除也者案诗有其镈斯赵注云赵刺也故以刺爲刬除草木者也仪礼䟽卷第七仪礼疏仪礼疏卷八仪礼䟽卷第八唐朝散大夫行太学博士弘文馆学士臣贾公彦等撰郷饮酒礼第四郑目録云诸侯之郷大夫三年大比献贤者能者于其君以礼賔之与之饮酒于五礼属嘉礼大戴此乃第十小戴及别録此皆第四释曰郑知此郷饮酒是诸侯之郷大夫献贤能法者案春官小胥掌乐县之法而云凡县钟磬半爲堵全爲肆注云钟磬者编县二八十六枚而在一虡谓之堵钟一堵磬一堵谓之肆半之者谓诸侯之卿大夫士也诸侯之卿大夫半天子之卿大夫西县钟东县磬士亦半天子之士县磬而巳今此下唯县磬而无钟故以爲诸侯郷大夫也若然谓诸侯郷大夫是大夫爲之亦应钟磬俱有而直有磬者郑彼注方賔郷人之贤者从士礼也故县磬而巳若然天子郷大夫賔贤能从士礼亦钟磬俱有不得独有磬也知诸侯之郷大夫非士者案郷射记云士则鹿中大夫则兕中又经有堂则物当楣序则物当栋则非直州射兼有诸侯郷大夫以五物询衆庶行射之礼则知诸侯郷大夫是大夫爲之可知也凡郷饮酒之礼其名有四案此賔贤能谓之郷饮酒一也又案郷饮酒义云六十者坐五十者立侍是党正饮酒亦谓之郷饮酒二也郷射州长春秋习射于于序先行郷饮酒亦谓之郷饮酒三也案郷饮酒义又有卿大夫士饮国中贤者用郷饮酒四也其王制云习射尚功习郷尚齿还是郷饮酒党饮酒法郷饮至賔介释曰自此至介亦如之论郷大夫与先生谋賔介并戒告之仪主人就先生而谋賔介者谓郷大夫尊敬之先就庠学者若先生谋此二人道艺优者爲賔稍劣者爲介注主人至齿也释曰云賔介处士贤者案玉藻云大夫素带士练带居士锦带弟子缟带郑玄以居士在士之下弟子之上解爲道艺处士非朝廷之士此处士亦名君子即郷射礼云征唯所欲以告于先生君子可也郑亦云君子有大德行不仕者以其未仕有德自处故名处士君子也云贤者义取郷大夫之兴贤能者而言也云周礼至书数并大司徒职文故彼郑注云物犹事也兴犹举也民三事教成郷大夫举其贤者能者以饮酒之礼賔客之旣则献其书于王矣知明于事仁爱人以及物圣通而先识义能断时冝忠言以中心和不刚不柔善于父母爲孝善于兄弟爲友睦亲于九族姻亲于外亲任信于友道恤振忧贫者礼五礼之义乐六乐之歌舞射五射之法御五御之节书六书之品数九数之计引此天子司徒者欲兼诸侯司徒亦使郷大夫教民以三物教成亦使郷大夫行郷饮酒之礼尊之爲賔客兴举之也云郷大夫巳下至于王并周礼地官郷大夫职文云正月之吉谓周之正月朔日也云受法于司徒者谓六郷大夫皆于大司徒处受三物敎民賔举之法也云退而颁之于其郷吏使各以教其所治者吏即州长党正族师闾胥之等是也云以考其德行察其道艺者德行即六德六行道艺正谓民中有道艺者考察知其优者拟举之也云及三年大比而兴贤者能者大比谓三年大案比戸口之时而兴举之贤者即德行者也能者即道艺者也云郷老谓三公二郷公一人云及郷大夫帅其吏者即帅其郷吏州长巳下云与其衆寡者即郷中之人也云以礼礼賔之者以郷饮酒之礼礼而賔举之也云厥明献贤能之书于王者今日行郷饮酒之礼至其明日献此贤能之书于王王再拜而受之登于天府也云是礼乃三年正月而一行也者欲见彼是天子郷大夫法诸侯郷大夫无文以此约之故云诸侯之郷大夫贡士于其君葢亦如此云但无正文故云葢以疑之也云古者年七十至学焉案略说云大夫七十而致仕老于郷里名曰父师士曰少师以教郷人子弟于门塾之基而教之学焉是也云贤者爲賔其次爲介又其次爲衆賔而与之饮酒是亦将献之以礼礼賔之也者谓据此经诸侯郷大夫贡士之法亦如天子之郷大夫贡法故云亦也若据郷贡一人其介与衆賔不贡之矣但立介与衆賔辅賔行郷饮酒之礼待后年还以贡之耳案射义云古者天子之制诸侯歳献贡士注引旧说大国三人次国二人小国一人大国三郷次国二郷小国一郷所贡之士与郷同则郷送一人至君所其国有遂数亦同其郷并有公邑采地皆有贤能贡之而贡士与郷数同不言遂与公邑采地所贡者葢当郷送一人至君所君又揔校德之大小取以贡之纵取郷外仍准郷数爲定郷大夫虽行饮酒礼賔之于君其简讫仍更行饮酒礼賔之于王是易观盥而不荐郑注云诸侯贡士于天子郷大夫贡士于其君必以礼賔之唯主人观而献賔賔盥而酢主人设荐俎则弟子也是郷大夫及诸侯贡士皆行饮酒礼礼賔也云今郡国至之说然者郑欲解此郷饮酒贡士法彼汉时所行饮酒礼者是正齿位与此不同之意汉时巳罢诸侯之国而爲郡郡有大守而封王子母弟者仍爲国故云郡国也云十月行此饮酒礼者谓行此郷饮酒礼也云以党正每歳邦索鬼神而祭祀者则礼记郊特牲云蜡者索也歳十二月合聚万物而索飨之周谓之十二月即夏之十月农功毕而蜡祭也云则以礼属民而饮酒于序以正齿位者属聚也谓当蜡祭之月党正聚民于序学中以三时务农将阙于礼此时农隙故行正齿位之礼则礼记郷饮酒义云六十者坐五十者立侍六十者三豆七十者四豆八十者五豆九十者六豆年长者在上是正齿位之法也云之说然者汉时十月饮酒礼取此党正之文而然与此篇郷饮酒礼异也云此篇无正齿位焉者以其此篇以德行爲本而贡之无党正正齿位法也云凡郷党饮酒必于民聚之时者此郷饮酒必于三年大比民聚之时党正郷饮酒亦于大蜡民聚之时也云皆欲其见化知尚贤尊长也者尚贤据此篇郷饮酒尊长据党正郷饮酒也但党正饮酒以郷大夫临观行礼或郷大夫居此党内则亦名郷饮酒也云孟子者孟子公孙丑篇齐王召孟子不肯朝后不得巳而朝之宿于大夫景丑之家景子讥之曰礼云父召无诺君召不俟驾而行固将朝矣闻君命而遂不果冝与夫礼若不相似然对曰天下有达尊三爵也德也齿也朝廷莫如爵郷里莫如齿辅丗长民莫如德恶有得其一以慢其二哉是也引之者证郷大夫饮酒是尚德也党正饮酒尊长尚齿也爵则于此无所当连引之耳主人至荅拜汪戒警至有志释曰云拜辱出拜其自屈辱至己门也者知賔出门者见冠礼主人宿賔賔出门左郷射戒賔亦出门故知此亦出门云所爲来之事者谓行郷饮酒之礼也云不固辞者素所有志者不如士相见固辞此礼辞即许者以其主人与先生谋时賔巳知欲贡己又賔以学习德业拟爲賔主情意相许是以不固辞爲素有志也案冠礼主人先拜賔荅拜此賔先拜主人荅拜者彼冠礼主人戒同寮同寮尊又使之加冠于子奠重之故主人先拜此则郷大夫尊矣賔是郷人卑矣又将贡己冝尊敬主人故賔先拜辱也是以下注云去又拜辱者以送谢之也介亦如之注如戒賔也释曰言如戒賔者亦如上主人戒賔巳下賔拜辱巳上之事谋賔介及戒亦言賔介意不言衆賔衆賔德劣但谋介时虽不言衆賔亦当谋之故上注兼言其次爲衆賔至于戒速之日必当遣人戒速使知但略而不言故下云賔及衆賔皆从之是也郷饮酒义云主人亲速賔及介而衆賔自从之亦据不得主人戒速而爲自从也乃席賔主人介注席敷至东面释曰知夙兴往戒归而敷席不别日者下记云郷朝服而谋賔介皆使能而不宿戒是同日也郑知賔介与主人席位如此者案郷饮酒义云主人者尊賔故坐賔于西北而坐介于西南以辅賔賔者接人以义者也故坐于西北主人者接人以仁以德厚者也故坐于东南而坐僎于东北以辅主人也又云賔必南面介必东郷介賔主也郷射云乃席賔南面席主人于阼阶上西面以此故知賔主及介其位然也衆賔至属焉注席衆至各特释曰郑知衆賔席在賔席之西者见郷射云席賔南面东上衆賔之席继而西此衆賔之席亦当然但此不属爲异耳云皆独坐明其德各特者郷射注云言继者甫欲习衆庶未有所殊别此乃特贡于君故衆賔之席皆不属焉明三物巳乆其德各特故不属续其席虽不属犹统賔爲位同南面也尊两至两壷注斯禁至陈也释曰凡设尊之法但醴尊见其质皆在房内故士冠礼礼子㛰礼礼妇醴皆在房隐处若然聘礼礼賔尊于东厢不在房者见尊欲与卑者爲礼相变之法设酒之尊皆于显处见其文是以此及醮子与郷射特牲少牢有司彻皆在房戸之闲是也燕礼大射尊在东楹之西者君尊专大惠也云设篚于禁南东肆者言东肆以头首爲记从西向东爲肆则大头在西也云斯禁禁切地无足者斯澌也澌尽之名故知切地无足昬礼冠礼皆云禁者士礼以禁戒爲名卿大夫士并有禁名故郑以大夫士双言也是以玉藻云大夫侧尊用棜士侧尊用禁注云棜斯禁也大夫士礼之异也礼器云大夫士棜禁注云棜斯禁也谓之棜者无足有似于棜或因名云耳大夫用斯禁士用棜禁然则禁是定名言棜者是其义称故礼器大夫士揔名爲棜禁案特牲礼云实兽于棜注云棜之制如今大木舆矣则棜是舆非承尊之物以禁与斯禁无足似舆故丗人名爲棜若然周公制礼少牢名爲棜则以周公爲丗人或有本无丗人字者是以少牢不名斯禁谓之爲棜取不爲酒戒特牲云壷禁在东序记云壷棜禁馔于东序注云禁言棜者祭尚厌饫得与大夫同器不爲神戒也其实不用云棜禁不敢与大夫同名斯禁作记解注故云士用棜禁明与少牢棜同也若然士之棜禁大夫之斯禁名虽异其形同是以礼器同名棜禁也其余士冠昬礼礼賔用醴不饮故无禁不爲酒戒若天子诸侯承尊之物谓之丰上有舟是尊与卑异号也设洗至南肆注荣屋翼释曰云南北以堂深者堂深谓从堂廉北至房室之壁堂下洗北去堂逺近深浅取于堂上深浅假令堂深二丈洗亦去堂二丈以此爲度云荣屋翼者荣在屋栋两头与屋爲翼若鸟之有翼故斯干诗美宣王之室云如鸟斯革如翚斯飞与屋爲荣故云荣也羮定注肉谓至孰也释曰云肉谓之羮者尔雅文言肉正谓其狗孰云定者孰即定止然故以定言之言此者以与速賔时节爲限不敢烦劳賔故限之也主人至拜辱释曰自此至皆从之论主人往賔门召之使来之事案郷射云主人朝服乃速賔賔朝服出迎再拜彼云乃速賔此不云主人乃者彼戒速别服故云乃以闲之此戒速虽与彼同但此戒速同服故不云乃云主荅拜还賔拜辱案聘礼云賔入境至近郊使下大夫至賔馆下大夫遂以賔入賔送不拜又公食大夫礼使大夫戒賔大夫还賔不拜送遂从之郑注云不拜送者爲从之不终事皆不拜送此独拜送者亦是郷大夫尊賔卑又拟贡故特拜辱而送之异于余者賔及至从之注从犹至中矣释曰郑云言及衆賔介亦在其中矣者上文戒及速皆言賔与介不言衆賔及从主人来即言賔及衆賔衆賔不戒不速尚从主人则介在从主人可知也主人至荅拜注相主至命者释曰自此至荅再拜论主人迎賔入升堂并拜至之事云主人一相迎于门外者谓主人于群吏中立一相使传賔主之命主人乃自出迎賔于大门外必非一相迎賔者案郷饮酒义云主人拜迎賔于庠门之外明主人自迎若然主人辄言一相者欲见使一相传命乃迎故云相主人之吏摈賛传命者也若然士相见注异日则拜迎同日不拜迎者彼以挚相见法此自以賔举贤能故与彼异也揖衆賔注差益至南面释曰云差益卑者以上文主人迎賔而拜介是介差卑于賔今于衆賔不拜直揖之而巳故云差益卑也知拜介揖衆賔皆西南面者以其賔介衆賔立位在门外位以北爲上主人与賔正东西相当则介与衆賔差在南东面明知主人正西面拜賔则侧身向西南拜介揖衆賔矣主人揖先入注揖揖至西面释曰此郷大夫行郷饮酒在庠学唯有一门即向阶门内旣有三揖故主人导賔揖而先入门至内西向待賔也賔厌至北上注皆入至无门释曰主人入后賔乃厌介介厌衆賔相随入门皆东面北上定位賔旣北上主人西面相向揖讫乃相背各向堂涂介与衆賔亦随賔至西阶下也云賔之属相厌变于主人也者以賔与介衆賔等自用引手而入故不揖是变于主人也云推手揖引手曰厌者厌字或作撎字者古字义亦通也云推手揖者案周礼司仪云土揖庶姓时揖异姓天揖同姓郑以推手小下之爲土揖平推手爲时揖推手小举之爲天揖皆以推手爲揖又案僖二年公羊传荀息进曰虞郭见与献公揖而进之何休云以手通指曰揖与此别者推手解其揖状通指道其揖意也郑则解揖体何氏释其揖意相兼乃足也云引手曰厌者以手向身引之云今文皆作揖者郑不从也云又曰衆賔皆入门左无门亦不从也主人至荅拜注三揖至尊之释曰云三让主人升者主人先升賔后升故郷射云主人升一等賔升是也云三揖者将进揖当陈揖当碑揖者尔雅陈堂涂也云楣前梁也者对后梁爲室戸上云复拜賔至此堂尊之者案公食礼云公升二等賔升公当楣北郷至再拜燕礼大射皆云主人升自西阶賔右至再拜郷饮酒义亦云拜至拜洗此不云至者略之是知此升堂拜亦是拜至可知凡拜至者皆是尊之也主人至降洗注将献賔也释曰自此至主人阼阶上荅拜论主人盥洗献賔之节也云主人坐取爵于篚者篚在堂上尊南故取之乃降也注重以至曰辞释曰主人献賔乃是主人事故云重以已事烦賔也云事同曰让事异曰辞者事同谓若上文主人与賔俱升阶而云三让是也事异若此文主人有事賔无事是事异则曰辞此对文爲义若散文则通是以周礼司仪云主君郊劳交摈三辞车逆拜辱三揖三辞拜受注云三辞重者先辞辞其以礼来于外后辞辞升堂事同而云辞是其通也注賔主之辞未闻释曰其辞未闻者谓若冠礼醮辞之等虽行事辞不见于后以次见辞此则无见辞之事故云未闻也主人至盥洗注巳盥至无奠释曰案郷饮酒义云主人盥洗扬觯所以致絜也拜至拜洗拜受拜送所以致敬也此经先言盥后言洗则盥手乃洗爵者所以致絜郑取郷饮酒义爲言也若然盥手洗爵止是致絜拜受之等乃是致敬并言敬者郑注兼拜至拜受而言耳賔进东北面辞洗释曰案下经云賔复位当西序东面注云言复位者明始降时位在此者案郷射賔进东北面辞洗彼注云必进者方辞洗冝违其位也言东北面则位南于洗矣是其賔𥘉降立至于序南东郷至于主人洗爵乃东行故此得北面辞洗也云示情者賔进前就主人示谦下主人之情也主人至东面注言复至在此释曰上经奠爵于阶前者主人未洗见賔降即奠爵故在阶前奠爵此即至洗将洗爵见賔辞故奠爵于篚兴对故不同也云言复位者明始降时位在此者上始降时直云賔降不言处所于此见之是举下以明上之义也主人至北面注沃洗至群吏释曰知主人群吏者下记云主人之賛者西面北上不与注云賛佐也谓主人之属佐助主人之礼事彻鼏沃盥设荐俎是也卒洗至让升注俱升释曰知俱升者郷射云主人卒洗一揖一让以賔升明俱升可知若然上文主人先升賔乃升者以初至之时賔客之道进冝难故主人升导之至此以辞让讫故略威仪而俱升也賔拜至降盥注复盥爲手坋污释曰言奠爵遂拜者因事曰遂是以燕礼云賔受酬坐祭酒遂奠于荐东注云遂者因坐而奠不北面是其类也凡賔主行事相报皆言荅此不言荅省文也賔降至疑立注疑读至之貌释曰言揖让升不言一揖一让从上可知云疑读爲疑然从于赵盾之疑疑正立自定之貌者案宣公六年公羊传云晋灵公欲杀赵盾于是伏甲于宫中召赵盾而食之赵盾之车右祁弥明者国之力士也仡然从乎赵盾而入放乎堂下而立何休云仡然壮勇貌郑氏以仡然从乎赵盾而入放乎堂下而立不取何休注义以郷射注云疑止也有矜庄之色自定其义不殊字义与何少异也主人至献賔注献进至于賔释曰云西北面者賔在西阶北面将就席受故西北面向其席故也賔进至少退释曰云賔进者以賔西阶上疑立今见主人西北面献于己席前故賔进将于席前受之故也案郷射云賔进受爵于席前复位此不言席前文不具也荐脯醢注荐进至有司释曰知非主人自荐者案昬礼礼賔賛者荐脯醢周礼膳宰荐脯醢皆非主人故知此亦非主人是有司也賔升席自西方注升由至中席释曰案曲礼云席南郷北郷以西方爲上今升席自西方云升由下者以賔统于主人以东方爲上故以西方爲升由下也乃设折俎注牲体至在俎释曰凡解牲体之法有全烝其豚解爲二十一体体解即此折俎是也是以下有賔俎嵴胁肩介俎嵴胁肫胳是体解也主人至脯醢注坐坐至右手释曰知賔坐坐于席上者上文賔升席下文降席故知此坐在席可知云祭脯醢者以右手者此经左执爵明祭用右手是以郷射亦云右祭脯醢奠爵至于俎注兴起至甞也释曰奠爵于荐右者爲取肺奠之将举故奠于右礼记少仪云取俎进俎不坐是以取时奠爵兴至加于俎又兴也云肺离之本端厚大者此是举肺刲者于下记文本谓根本肺之大端故云厚大云缭犹紾也者弗缭即弗紾一也云大夫以上威仪多者此郷饮酒大夫礼故云缭祭郷射士礼云絶祭但云缭必兼絶言絶不得兼缭是以此经云缭兼言絶也言大夫以上则天子诸侯亦缭絶兼有但礼篇亡无以可知也案周礼大祝云辨九祭七曰絶祭八曰缭祭注云本同礼多者缭之礼略者絶则祭之亦据此与郷射而言也大夫巳上爲缭祭燕礼大射虽诸侯礼以賔皆大夫爲之臣在君前故不爲缭祭皆爲絶祭也云哜甞也者哜至齿则甞之也坐挩手遂祭酒注挩拭至作说释曰案内则事佩之中有帨则賔客自有帨巾以拭手也坐挩手因事曰遂因坐祭酒故云遂也案郷射坐挩手执爵遂祭此不言执爵省文也兴席末坐啐酒注啐亦甞也释曰言席末谓于席之尾故云末郷饮酒义云祭荐祭酒敬礼也哜肺甞礼也啐酒成礼也于席末言是席之正非专爲饮食也此所以贵礼而贱财也注云祭荐祭酒哜肺于席中惟啐酒于席末是也啐酒于席末者酒是财贱财之义也云啐亦甞者亦前肺云哜是至齿爲甞此酒云啐谓入口爲甞虽至齿入口不同皆是甞也又肺于前用之不得言成礼酒后乃用故云成礼异于肺也降席至荅拜注降席至美也释曰賔拜告旨主人拜崇酒其节同义即异矣賔言旨甘主人之味啐则拜之主人云崇者崇充也谢賔以酒恶相充实饮讫乃崇酒先后亦同也賔西至荅拜注卒尽至食起释曰言遂拜者亦因奠爵不起因拜也云于此尽酒者明此席非专爲饮食起者但此席爲賔贤能起故谓在席尽爵于此西阶上卒之也云不专爲饮食者啐酒于席末兼爲饮食之事故以不专言之也仪礼䟽卷第八仪礼疏仪礼疏卷九仪礼䟽卷第九唐朝散大学行太学博士弘文馆学士臣贾公彦等撰賔降洗注将酢主人释曰自此巳下至西阶上荅拜论賔酢主人之事云将酢主人者案尔雅云酢报也前得主人之献今将酌以报之故降洗而致絜敬故云将酢主人也主人降注降立至西面释曰知面位如此者案下云主人复阼阶东西面故知此当于阼阶东西面也賔坐奠爵兴辞注西阶前也释曰郑知西阶前者郷射云賔西阶前东面坐奠爵兴辞降此亦然故也主人至賔礼注祭者至哜啐释曰此賔坐取爵适洗南盥坐取爵卒洗以此言之则賔未盥主人辞洗案郷射賔盥讫将洗主人乃辞洗先后不同者彼与郷人习礼轻故盥讫乃辞洗此郷人将賔举之故未盥先辞洗重之故也若然郷射礼内兼有郷大夫即尊与州长同于盥后辞洗者以其盥后辞洗是礼之常故也但郷射賔坐取爵适洗坐奠爵于篚下主人辞洗之时賔方奠爵于篚下此不奠爵篚下便言奠爵于篚者郷射云賔坐取爵洗之时未得主人之命故得奠于篚下得主人之命乃奠于篚此则賔取爵适洗未奠之时主人即辞故奠于篚也云揖让如初升者谓前主人卒洗一揖一让升也云降盥如主人礼者谓如主人降盥礼则此賔降主人亦降賔辞降主人对一与主人降辞巳下同也云祭如賔礼者如上賔祭时坐左执爵右祭脯醢奠爵于荐西兴右手取肺郄左手执本坐弗缭右絶末以祭尚左手哜之兴加于俎坐挩手遂祭酒兴席末坐啐酒故云祭如賔礼云祭者祭荐俎及酒者荐谓脯醢俎即离肺也云亦哜啐者直云祭如賔礼嫌祭不哜啐故郑明之云亦哜肺啐酒是以下文云不告旨明亦啐也自席至荅拜注自席至便也释曰案曲礼云席东郷西郷以南方爲上南郷北郷以西方爲上凡升席必由下降由上今主人当降自南方以啐酒于席末遂因从席北头降又从北向南北面拜是由便也若降由上之正亦是便故下云主人作相降席自南方不由北方亦由便也主人坐奠爵于序端注东西至充实释曰奠爵于序端者拟后酬賔讫取此爵以献介也云东西墙谓之序者尔雅释宫文但彼云东西厢厢即墙故变言之也主人至东面释曰自此至复位论主人酬賔之事注不辞至自饮释曰酬酒先饮乃酬賔故云将自饮若然旣自饮而盥洗者礼法冝絜故也若然经云賔降主人辞应奠爵不言者理在可知故爲文略也卒洗至荅拜注酬劝至爲周释曰云賔西阶上疑立者待主人自饮故也云酬之言周忠信爲周者此解主人将酬賔先自饮之意以其酬賔若不自先饮主人不忠信恐賔不饮示忠信之道故先自饮乃饮賔爲酬也忠信爲周国语文坐祭至拜洗注不拜洗杀于献释曰云坐祭遂饮者因坐祭即饮饮卒觯因事曰遂故曰遂云辞如献礼者主人辞賔降主人爲已洗爵此与献賔时同故云辞如献礼礼杀升堂不拜洗与献时异故别言之使不蒙如也礼杀于献者献时拜洗礼初不杀故也賔西至荐西注賔巳至其觯释曰賔巳拜主人奠其觯者非乆停下文賔取之奠于荐东是也賔辞至复位注酬酒至交也释曰賔辞不解所拜之事案郷射二人举觯于賔与大夫进坐奠于荐右賔与大夫辞坐受觯以兴注云辞辞其坐奠觯以彼云賔与大夫辞即云坐受觯以兴若自手受之以举觯是礼巳故賔与大夫可以当亢荅之礼得云辞其亲奠此礼初賔谦卑不辞其奠故经不云坐受以兴然此辞是主人复亲酌己故郷射主人酬賔云賔辞郑注云辞主人复亲酌己是也云酬酒不举君子不尽人之欢不竭人之忠以全交也者并曲礼文案彼欢谓饮食忠谓衣服引之并证饮食者郑于彼欢与忠相对解之故欢爲饮食忠爲衣服通而言之揔爲饮食于义合也云全交者所有饮食与己己尽之恐人嫌贪而交絶故不尽爲全交酬酒不饮亦是全交故引爲证也此以奠于荐东爲酬酒不举案燕礼二人媵爵于公奠于荐南彼皆举爲旅酬而在左者郑彼注云奠于荐南不敢必君举也案特牲主人酬賔奠于荐北彼举旅而在左者郑彼云行神惠故不与此同也主人至东面注主人至堂上释曰自此下至主人介右荅拜论主人献介之事主人至拜洗注介礼杀也释曰案上主人迎賔之时介与衆賔从入又主人与賔三揖至于阶之时介与衆賔亦随至西阶下东面今此文云揖让升如賔礼则唯于升堂时相让无庭中三揖之事矣升堂而云拜者谓拜至亦如賔矣云介礼杀也者谓不拜洗是以郷饮酒义云三让以賔升拜至献酬辞让之节繁及介省矣是也注不言疑者省文释曰此决上献酬辞賔时賔于西阶上疑立此亦当献酒节而不言疑者省文也主人至少退注主人至北面释曰云主人介之席前西南面献介者以介席东面故邪向之若献賔时于賔席前北面向之也主人拜于介右降尊以就卑也者以主人献賔时主人自在阼阶今于献介主人来在西阶介右是介卑故降主人之尊就西阶介之东北面拜也至旅酬皆同阶者礼杀故也主人至荅拜注不哜啐下賔释曰云主人立于西阶东者始献介之时近西在介右今于设荐之时主人无事稍近东案上献賔荐设之时主人云疑立此不言者文略也云主人介右荅拜者还近西于前立处荅拜也介降至如初注如賔酢之时释曰自此至介降立于賔南论介酢主人之事云主人复阼阶降辞如初者如賔酢主人之时介辞主人从己降主人辞介爲己洗一皆如之也卒洗主人盥注盥者当爲介酌释曰此主人自饮而盥者尊介也是以郷射云大夫将酢主人卒洗主人盥注云盥者虽将酌自饮尊大夫不敢亵是其类也介揖至之闲释曰揖让升者谓一揖一让升也云授主人爵于两楹之闲以爵授主人也注就尊至共之释曰知两楹闲是尊南者以上云尊于房戸闲房戸闲当两楹之北故云就尊南授之也云介不自酌下賔者以其賔亲酌以酢主人此不自酌故云下賔也云酒者賔主共之者此郑解酒賔主共之故賔自酌以酢主人介卑故不敢酌是以郷饮酒义云尊于房戸之闲賔主共之是也介西至荅拜释曰此主人旣受爵介无事故于西阶上立不言疑立可知也亦省文注奠爵至衆賔释曰知此奠爵爲衆賔者案下文云主人揖升坐取爵于西楹下是也郷射无介故献衆賔时于东序端取爵献讫奠爵于篚也主人至賔南释曰向来主人与介行礼于西阶上事讫故复阼阶揖让降介降立于賔南者以将献衆賔故介无事就賔南也主人至壹拜注三拜至贱也释曰自此巳下至奠于篚论献衆賔之事云西南面者以其主人在阼阶下衆賔在賔介之南故西南向拜之云三拜壹拜示徧不备礼也者衆賔各得主人一拜主人亦徧得一拜是不备礼故郷射云三拜衆賔衆賔皆荅壹拜彼注云三拜示徧也壹拜不备礼也大夫礼皆然故少牢云主人一拜𧃊者𧃊者皆荅拜郑云三拜旅之示徧也又有司彻云主人降南面拜衆賔于门东三拜衆賔门东北面皆荅壹拜大夫尊故也士则荅再拜故特牲云主人三拜衆賔衆賔荅再拜郑云衆賔再拜者士贱旅之得备礼是也云不升拜贱也者此决上主人与賔介行礼皆升堂拜至此三拜賔贱故不升拜至也主人至三人注长者至多矣释曰云主人揖升者从三人爲首一一揖之而升也云降洗升实爵者以下不更言洗则以下因此不复洗矣云西阶上献衆賔者下别言衆賔之长三人则衆賔之中兼言堂下衆賔故郑云衆賔多矣自三人巳下于下便以次历言之矣云拜受者三人则堂下衆賔不拜受矣主人拜送注于衆賔右释曰知在衆賔右拜送者约上文介右而知也坐祭至复位注旣卒至礼简释曰云卒爵不拜立饮立授爵贱者礼简者賔贤能以贤者爲賔其次爲介不问长幼其三賔德劣于賔介则数年之长幼故上衆賔之长也賔介则坐祭坐饮又拜旣爵此三賔则坐祭与賔介同不拜旣爵立饮立授则异贱故礼简也衆賔至立饮注次三至弥简释曰此据堂下衆賔不拜受简于三人故云礼弥简也每一至其席注谓三人也释曰上巳云献此以下别言荐云每一人还发三人而言云每一人献则荐诸其席则一一得献即荐之以其言席又下别言衆賔则此三是三人故郑云三人也衆賔辩有脯醢注亦每至作徧释曰云亦每献荐于其位者如上三人一一荐之知位在下者以其言堂下立侍不合有席旣不言席故位在下旣不言其数则郷人有学识者皆来观礼皆入饮酒之内是以郷射云旅酬堂上辩卒受者兴以旅在下者明衆賔在堂下也主人至于篚释曰以此合一献徧不复用故以主人爵降奠于篚也揖让至即席注序次至爲揖释曰自此至举觯者降论徧献衆賔讫将以旅酬之事云衆賔序升者谓三賔堂上有席者以年长爲首以次即席也云今文厌皆爲揖不从者以賔相引以手不得爲揖故也一人至于賔注一人至曰举释曰此一人举觯爲旅酬也云发酒端曰举者从上至下徧饮讫又从上而起是发酒端曰举也实觯至賔拜注賔拜拜将受觯释曰云賔席末荅拜者谓于席西南面非谓席上近西爲末以其无席上拜法也巳下賔拜皆然进坐至以兴注举觯至谦也释曰云举觯不授下主人也者决上主人献賔皆亲授而奠之今不亲授皆席工连言此不言席工文不具尔故此爲工布席下云工入升明此席也引燕礼者欲证此席爲工又取此工席在西阶东以其此经云堂廉东上不言阶东故取燕礼西阶上少东乐正又在工西此下云乐正于西阶东据乐正于西阶东而立在工西则知工席更在阶东北面可知但此言近堂廉亦在阶东彼云阶东亦近堂廉也工四至手相注四人至之者释曰云四人大夫制也者此郷大夫饮酒而云四人大射诸侯礼而云六人故知四人者大夫制也燕礼亦诸侯礼而云四人者郑彼注云工四人者燕礼轻从大夫制也郷射是诸侯之州长士爲之其中兼有郷大夫以三物询衆庶行射礼法故工亦四人大夫制也若然士当二人天子当八人爲差次也云二瑟二人鼓瑟则二人歌也者旣云工四人二人瑟明二人鼓瑟可知也云相扶工也衆賔之少者爲之者见郷射云乐正适西方命弟子弟子则衆賔之少者也云每工一人者案周礼瞽三百人又此经二人瑟相者二人皆左何瑟又大射仆人正相大师以诸文言之故知每工一人若然此经工四人二人瑟相二人则工二人歌虽不言相亦二人可知以空手无事故不言也云郷射礼曰弟子相工如初入者彼谓将射乐正命弟子相工迁乐于下降时如初入之次第亦瑟先歌后引之证弟子相工之事天子相亦使眡了爲之知者见周礼眡了职云凡乐事相瞽是也云凡工瞽蒙也者郑司农云无目眹谓之瞽有目联而无见谓之蒙有目无眸子谓之瞍故诗大雅云蒙瞍奏工是也引论语者证瞽人无目须扶之义也云师即大师之官无目瞽蒙之长也云后首者变于君也者案燕礼云小臣左荷瑟面鼓注云燕尚乐可鼓者在前也此郷饮酒亦尚乐而不面鼓是变于君也案大射主于射略于乐郷射亦应主于射略于乐所以面鼓亦是变于君也云挎持也者瑟底有孔越以指深入谓之挎也云其相歌者徒相也者徒空也无可荷空以右手相以经不言故也云内弦侧担之者以左于外侧担之使弦向内也乐正至阶东注正长也释曰案周礼有大司乐乐师天子之官此乐正者诸侯及大夫士之官当天子大司乐言先升对后升云长乐官之长也工入至乃降注降立至其事释曰工入升不言歌瑟先后案上文巳云瑟先其歌可知也郑知降立于西方近其事者郷射云乐正适西方命弟子賛工迁乐故知西方是近其事也工歌至者华注三者至光明释曰凡歌诗之法皆歌其类此时贡贤能拟爲卿大夫或爲君所燕食以鹿鸣诗也或爲君出聘以皇皇者华诗也或使反爲君劳来以四牡诗也故賔贤能而预歌此三篇使习之也云三者皆小雅篇也者其诗见于小雅之内也云鹿鸣君与臣下及四方之賔燕讲道脩政之乐歌也者自此巳下郑皆先引诗序于上覆引诗经于下以其子夏作序所以序述经意故郑并引之也案鹿鸣序云鹿鸣燕羣臣嘉賔也然后羣臣嘉賔得尽其心之事还依序而言也云此采其己有旨酒以召嘉賔嘉賔旣来示我以善道至可则傚也者案彼经云我有旨酒以燕乐嘉賔之心又云示我周行德音孔昭视民不恌是则是傚之事四牡序云劳使臣之来也经云王事靡盬我心伤悲岂不怀归将母来谂皇皇者华序云君遣使臣也经云于彼原隰駪駪征夫每怀靡及周爰谘谋之事故郑依而引之爲证也卒歌至送爵注一人至之洗释曰云一人工之长也者谓就四人之内爲首者也云凡工贱不爲之洗者下大师爲之洗是君赐者爲之洗明自外不爲之洗也案此郷饮酒及燕礼同是主欢心尚乐之事故有升歌笙闲合乐及其献工献笙后闲合不献以知二节自前巳得献故不复重献郷射主于射略于乐无笙闲唯有合乐笙工并爲至终緫献之大射亦主于射略于乐但不闲歌不合乐故有升歌鹿鸣三终主人献工乃后下管新宫不复得献此君礼异于郷射也若郷射与大射同略于乐大射不略升歌而略笙闲合者二南是郷大夫之正小雅是诸侯之正郑注郷射云不略合乐者不可略其正诸侯不略鹿鸣之等义亦然也荐脯醢使人相祭注使人至祭荐释曰知使人相祭者以相者扶工之人每事使之指授故知还使相者爲之知祭酒祭荐者以其云献荐脯醢即云相祭知相其祭酒祭荐也注坐授之释曰知坐授之者以经不云兴故知坐授之也衆工至不祭注祭饮至爲徧释曰言献酒重无不祭也者衆工诸事皆不备尚祭饮则知得献酒无有不祭故云献酒重无不祭也其正酬亦祭至于旅酬以下则不祭而巳故下记云凡旅不洗不洗者不祭郑注云敬礼杀也不甚絜也此衆工亦不洗而祭是以云献酒重无不祭也大师至辞洗注大夫至则后释曰天子诸侯有常官则有大师也大夫则无常官若君赐之乐并乐人与之则亦谓之大师主人爲之洗若然工非大师则无洗云賔介降从主人也者案郷射云大师则爲之洗賔降注云大夫不降尊也此旣大夫礼则有大夫亦不降可知也云工大师也者旣言大师则爲之洗而云工不辞洗故知工即大师是以论语云师冕见孔子爲之相郑云相扶工是工爲乐人之揔称也云上旣言献工矣乃言大师者大师或瑟或歌也者以其前工有瑟有歌后别言大师则大师能瑟或在瑟中若大师能歌或在歌中故云大师或瑟或歌也云其献之瑟则先歌则后者以其序入及升堂皆瑟先歌后其献法皆先瑟后歌是以知献之瑟先歌后随大师所在以次献之也燕礼云卒歌主人洗升献工工不兴左瑟一人拜受爵注云左瑟便其右一人工之长者也燕礼诸侯礼有常官不言大师以燕礼主爲臣子故工四人从大夫制其大师入工不别言之也大射云主人洗升实爵献工工不兴左瑟注云大师无瑟于是言左瑟者节也若大师在歌亦先得献与燕异也笙入至华黍释曰此升歌讫得献乃始入也云磬南北面者磬旣南面其南当有击磬者在磬南北面而云笙入磬南北面者在磬者之南北面也注笙吹至信也释曰言小雅篇也者今序仍在鱼丽之下是小雅也云今亡其义未闻者案诗鱼丽之下见子夏序序此三篇案彼子夏序云南陔孝子相戒以养也白华孝子之㓗白也华黍时和歳丰冝黍稷也此巳上是子夏序文则云有其义而亡其辞者此是毛公续序云有其义指子夏序有其义也云而亡其辞者谓诗辞亡矣若然彼亡辞此亡义与此义异也云昔周之兴也周公制礼作乐至明矣者欲明周公制此仪礼之时有此三篇之意也云后丗衰微幽厉尤甚者礼运云孔子曰我观周道幽厉伤之吾舎鲁何适是幽厉尤甚者也礼乐之书稍稍废弃者自幽厉巳后稍稍更加废弃此篇之失也又引孔子以下至其信者欲明孔子以前言亡三篇之意也案南陔注云孔子论诗雅颂各得其所时俱在耳篇第当在于此时遭战国及秦之丗而亡之其义则与衆篇之义合编故存至毛公爲诂训传乃分衆篇之义各置于其篇端彼诗郑注又与此不同者郑君注礼之时未见毛传以爲此篇孔子前亡注诗之时旣见毛传以爲孔子后失必知战国及秦之丗者以子夏作序具序三篇之义明其诗见在毛公之时亡其辞故知当战国及秦之丗也主人至人爵注一人至于下释曰自此至不祭论献笙者之事云一人拜者谓在地拜乃尽阶不升堂受爵也云一人笙之长者也者笙者四人今言一人受爵明据爲首长者而言也云笙三人和一人凡四人者案郷射记云三笙一和而成声注三人吹笙一人吹和凡四人尔雅曰笙小者谓之和是也云郷射礼曰笙一人拜于下者即此一人拜者亦在堂下可知但献工之时拜送在西阶东以工在阶东故也此主人拜送笙之时在西阶上以其笙在阶下故不同也衆笙至不祭注亦受至爲徧释曰衆笙除一人之外二人者不备礼故亦受爵于西阶上者与一人同也云荐之皆于其位磬南者依前笙入立于磬南之处是其类也乃闲至由仪释曰此一经堂下吹笙堂上升歌闲代而作故谓之乃闲也注闲代至未闻释曰云谓一歌则一吹者谓堂上歌鱼丽终堂下笙中吹由庚续之以下皆然此鱼丽南有嘉鱼南山有台其诗见在云六者皆小雅篇也者见编在小雅之内故知之见在者郑君亦先引其序后引其诗案鱼丽序云鱼丽美万物盛多也诗云君子有酒㫖且多南有嘉鱼序云太平之君子至诚乐与贤者共之也诗云君子有酒嘉賔式燕以乐南山有台序云乐得贤也得贤则䏻爲邦家立太平之基矣诗云乐只君子邦家之基又云乐只君子民之父母遐不眉夀是也此其郑君所言义意云由庚崇丘由仪今亡其义未闻者案诗序云由庚万物得由其道也崇丘万物得极其髙大也由仪万物之生各得其冝也有其义而亡其辞此毛公续序义与南陔白华华黍同堂上歌者不亡堂下笙者即亡盖当时方以类聚笙歌之诗各自一处故存者併存亡者併亡也乃合至采苹注合乐至未闻释曰此一经论堂上堂下衆声俱合之事也云合乐谓歌乐衆声俱作者谓堂上有歌瑟堂下有笙磬合奏此诗故云衆声俱作云周南召南国风篇也者案论语注国风之首篇谓十五国风之篇首义可知也云王后国君夫人房中之乐歌也者案燕礼记云有房中之乐注云弦歌周南召南之诗而不用钟磬之节谓之房中者后夫人之所讽诵以事其君子是也既名房中之乐用钟鼓奏之者诸侯卿大夫燕飨亦得用之故用钟鼓妇人用之乃不用钟鼓则谓之房中之乐也云关雎言后妃之徳以下至脩其法度周南三篇即言后妃召南三篇则言夫人不同者此虽同是文王之化召南是文王未受命巳前之事诸侯之礼故称夫人周南是文王受命称王之后天子之礼故称后也云昔大王王季居于岐山之阳者案鲁颂云后稷之孙实维大王居岐之阳郑云大王自豳徙居岐阳是大王居于岐阳也兼言王季者王季大王之子继大王后亦居岐阳至文王始居于丰故兼言王季也云躬行召南之教以兴王业者大王得鸑鷟鸣于岐又实始翦商王季又纂我祖考是其以兴王业也云及文王而行周南之教以受命者文王徙居丰得赤雀之命故云以受命也郑注郷射云昔大王王季文王始居岐山之阳彼兼言文王者欲见文王未受命以前亦得召南之化知者案羔羊诗序云召南之国化文王之政摽有梅序云召南之国被文王之化此不兼言文王者㩀文王徙丰受命之后专行周南之教是周南十一篇唯言文王之化不言大王王季也大雅云刑于寡妻者是大雅思齐之诗也引之者证文王施化自近及逺自微至着之意云其始一国耳者谓大王自豳迁于岐山周原膴膴过百里之地言此者欲见徙居于丰以后二分天下以此故国分与二公故云文王作邑于丰以故地爲卿士之采地乃分爲二国也云周周公所食召召公所食者此二公身爲三公下兼卿士即上采地一也云此者欲见采地得称周召之意云于时文王三分天下有其二德化被于南土者欲见周召皆称南之意也云是以其诗有仁贤之风者属之召南焉者谓文王未受命以前也云有圣人之风者属之周南焉者谓受命以后也故诗序云关雎麟趾之化王者之风故系之周公鹊巢驺虞之德诸侯之风也先王之所以敎故系之召公必将二南系此二公者天子不风文王受命称王故系于二公也云夫妇之道生民之本王政之端者欲见合乐之时作此六篇之意也云故国君与其臣下及四方之賔燕用之合乐也者此据燕礼而言之也云郷乐者风也者亦据燕礼而言故燕礼记云遂合郷乐者据此郷饮酒郷大夫所作也云小雅爲诸侯之乐者则升歌鹿鸣之等是也云大雅颂爲天子之乐者肆夏繁遏渠之等是也云郷饮酒升歌小雅礼盛者可以进取也者据此郷饮酒爲飨礼升歌鹿鸣进取诸侯之乐飨礼盛可以进取也云燕合郷乐礼轻者可以逮下也者逮及也以燕礼轻故言可以逮下也郑君据仪礼上下而言其实飨燕同乐知者穆叔如晋晋侯飨之歌鹿鸣之三是与燕礼同乐也若然小雅云郷或进取燕可以逮下者飨亦逮下也云春秋传曰者襄公四年左氏传文彼云穆叔如晋晋侯享之金奏肆夏之三不拜工歌文王之三又不拜歌鹿鸣之三三拜韩献子使行人子贠问之曰吾子舍其大而重拜其细敢问何礼也穆叔对曰三夏天子所以享元侯也使臣弗敢与闻文王两君相见之乐也臣不敢及鹿鸣所以嘉寡君也敢不拜嘉引之者证肆夏繁遏渠是颂谓天子之乐歌案钟师杜子春注引吕叔玉云肆夏时迈也繁遏执竞也渠思文也郑君不从以爲诗篇名颂之族类也此歌之大者载在乐章乐崩亦从而亡之是以颂不能具是也云然则诸侯相与燕升歌大雅合小雅天子与次国小国之君燕亦如之与大国之君燕升歌颂合大雅者此约穆叔云肆夏繁遏渠天子所以享元侯肆夏繁遏渠则颂也元侯大国之君也凡合乐者遏取卑者一节故歌颂合大雅也若元侯自相享亦依此案诗谱云天子诸侯燕羣臣及聘问之賔皆歌鹿鸣合郷乐郑云诸侯相燕天子与国君燕与大国之君燕国语及襄公四年公言飨见之者亦欲飨同也向来所言皆据升歌合乐有此尊卑之差若纳賔之乐天子与五等诸侯同用肆夏是以燕礼纳賔用肆夏礼记郊特牲云大夫之奏肆夏由赵文子始也是大夫不得用之其诸侯以上同用之也云其笙闲之篇未闻者案郷饮酒礼笙闲之乐前与升歌同在小雅则知元侯及国君相飨燕笙闲亦同升歌矣而云未闻者谓如由庚由仪之等篇名未闻工告至乃降注乐正至北面释曰郑知降立西阶东北面者以其堂上时在西阶之东北面知降堂下亦然在笙磬之西亦得监堂下之乐故知位在此也此郷饮酒及郷射大夫礼卑无大师故工告乐备国君礼备有大师告乐备大射不告乐备者是主于射略于乐故也主人降席自南方注不由北方由便释曰自此至退立于觯南论立司正之事云不从北方由便者主人之席南上升由下降由上是其常而言不从北方由便者解礼故所以升由下降由上者是由便也侧降注賔介不从释曰侧者特也賔介不从故言侧上来主人降賔介皆从降此独不从者以其方燕礼杀故也作相爲司正注作使至其许释曰上经云一相迎于门外今将燕使爲司正监察賔主之事故使相爲司正也云礼乐之正旣成者谓主人与賔行献酢之礼是礼成也升歌笙闲合乐三终是乐成也故郑揔言礼乐之正旣成也主人至辞许注爲賔至西阶释曰此司正升西阶适阼阶上案郷射云司正升自西阶由楹内适阼阶上北面彼此同此不言由楹内者省文也云告賔于西阶者郷射云司正西阶上故知也司正至复席注再拜至就席释曰凡相拜者当在賔主拜前今相见云在賔拜下者以经云司正告于主人因即拜賔賔即荅拜文理切不得先言相拜故退之在下其实相时在賔主拜前是以郷射云司正告于主人遂立楹闲以相拜主人阼阶上再拜賔西阶上荅再拜是其相拜在前也云賔主旣拜揖就席者以郷射賔主拜讫即揖就席故也知此亦然也司正至少立注阶闲至北面释曰云阶闲北面东西节也者阶闲谓两阶之闲东西等是东西节也云其南北当中庭者案郷射云司正实觯降自西阶中庭北面坐奠觯此经虽不言中庭冝与彼同故云中庭也云己帅而正孰敢不正者此是论语孔子语季康子之言也彼言子帅指季康子爲子此言己帅指司正爲已欲见司正退也云共拱手也少立自正愼其位也者欲见令賔主亦皆正愼其位也云燕礼曰右还北面者燕礼司正降自西阶右还北面取不背其君此亦降自西阶亦右还北面取不背大夫也故引以爲证也坐取至觯南注洗觯至察衆释曰执觯兴洗北面者案郷射大射礼皆直云取觯洗南面反奠于其所不云盥此俗本有盥者误又此文及郷射奠空觯皆位南北面奠之燕礼大射皆南面奠之者以国君礼盛仪多故也仪礼䟽卷第九仪礼疏仪礼疏卷十仪礼䟽卷第十唐朝散大夫行太学博士弘文馆学士臣贾公彦等撰賔北至賔东释曰自此至司正降复位论堂上堂下徧行旅酬之事云取俎西之觯者谓前一人举觯奠于荐右今爲旅酬而举之前主人酬賔奠于荐东者不举故言俎西以别之云主人降席不云自南方北方者案下记云主人介凡升席自比方降席自南方指此文也注初起至遗矣释曰云凡旅酬者少长以齿以下并是郷饮酒义文是以彼云賔酬主人主人酬介介酬衆賔少长以齿终于沃洗者焉知其能弟长而无遗矣案下记云主人之賛者西面北上不与注云賛佐也谓主人之属佐助主人礼事彻鼏沃盥设荐俎者与及也不及谓不及献酒言不及献酒则旅酬亦不与旅酬所以酬正献也记又云无筭爵然后与若然此旅酬得终于沃洗者郑解酬之大法欲见堂上賔主人之党无不与故郑君连引无筭爵旅酬而言终沃洗也其实此时未及沃洗也注旅酬同阶礼杀释曰决上正酬时不同阶今同阶故云礼杀也注其酌至如之释曰知西南面授介者案賔酬主人时于阼阶上东南面向之则知此主人酬介于西阶上西南面可知云自此巳下旅酬酌者亦如之者谓亦如主人酬介其酬酌介实觯西南面授之以其旅酬皆西阶上故也注旅序至别之释曰上文作相爲司正注云将留賔爲有懈惰立司正以监之今以賔主及介旅酬不监之至衆賔乃监者以其主人与賔介习礼巳乆又各一位不嫌失礼至于衆賔旣不乆习礼又同在一位恐其失礼故须监之也云某者衆賔姓也者以某在子上故知是衆賔姓也若单言某则是字故郷射云某酬某子注云某者字也云同姓则以伯仲别之者但此衆賔之内有同姓司正命之则唿伯仲别之也云又同则以且字别之者爲同姓之中有伯仲同者则以某甫且字别之也司正至东面注辟受至北面释曰司正初时在堂上西阶西北面命受酬者讫退立于西序端东面者一则案此下文衆受酬者受自左即是司正立处故须辟之二则东面时賛上賛下便也云始升相西阶西北面者虽无正文以衆賔之席在賔西南面介酬在西阶上司正升相旅当在西阶西北面命賔故知位如此也受酬者自介右注由介至故位释曰北面以东爲右故郑云由介东也云尊介使不失故位者凡授受之法者授由其右受由其左即下文衆受酬者是也此受介酬者应自介左而自介右者介位在西故云尊介使不失故位也衆受至自左注后将至酬者释曰言衆受酬者谓上衆賔之内爲首者一人自介右受之自第二以下并堂下衆賔皆自左受之言变于介者即是授受之常法也注辩辩至阶上释曰引郷射者彼礼与此同经直言辩不云遂酬在下者皆升受酬于西阶上者文不具故引以证也司正降复位注觯南之位释曰复位者以相旅毕堂上无事故降复觯南之位使二至荅拜注二人至盥洗释曰自此至无筭乐论賔主燕坐爵乐无数之事云賔介席末荅拜者賔于席西南面荅拜介于席南东面荅云二人亦主人之吏者亦上一人举觯是主人之吏以其主人使之故知皆是主人之吏也云若有大夫则举觯于賔与大夫者以其大夫尊于介故也引燕礼者证此二人举觯将盥时亦于洗南西面北上以次盥手也注于席末拜释曰言席末拜者賔在席西南面介在席南东面以其俱是荅拜故同前席末拜也皆进至其所释曰言皆进者一人之賔所奠觯于荐西一人之介所奠觯于荐南注賔言至异文释曰尊者得卑者物言取是以家语云定公假马于季氏孔子曰君于臣有取无假故賔尊言取介卑言受也司正至以俎释曰云司正升自西阶受命于主人此不言阼阶上受案郷射司正升自西阶阼阶上受命于主人适西阶上北面请坐于賔则此亦同彼云主人曰请坐于賔者亦是使司正传语于賔也注至此至贵者释曰自此以上皆立行礼人皆劳倦故请坐于賔也云酒清肴干者案聘义云酒清人渇而不敢饮也肉干人饥而不敢食也彼上云聘射之礼至大礼也则是聘射皆有饮酒礼故此郷饮酒引之云賔主百拜者乐记文彼是饮酒礼与此同故引而相证但此郷饮酒之礼虽无百拜举全数而言也云强有力者亦聘义文言此者欲见自此以前未得安坐饮食也云张而不弛弛而不张非文武之道者此杂记文略而言之此以弓弩喻行礼之法张而不弛以喻旅酬巳前立行礼弛而不张喻无筭爵以后坐食一张一弛是文武之道张而不弛弛而不张非文武之道故后须坐也云俎者肴之贵者谓骨体贵而肉贱故云肴之贵者云辞之者不敢以礼杀当贵者自旅以前立行礼是盛自此后无筭爵坐以礼谓之杀故今将坐辞以俎不敢以礼杀当贵者案燕礼司正奠觯于中庭请彻俎而坐此礼司正监旅讫二人举觯后将行无筭爵始请坐于賔不同者燕礼司正之前云二人致爵三举旅得爵多故司正奠时即坐燕此礼由来未行旅酬故使二人举觯彻俎后乃坐也司正降阶注西阶至之义释曰云弟子賔之少者以其称弟子故知是賔之少者西阶前命之故知賔弟子賔敬主人而使弟子彻俎故云賔之义也司正至席端释曰司正降阶前命弟子彻俎讫即升立于席端弟子仍未彻俎故郑云待事也賔降阶至南面释曰皆立者将取俎以授人遵不北面者以其尊故席东南面向主人注皆立至爲全释曰云皆立相须彻俎也者须待也受俎之人一时彻而授之也云遵者谓此郷之人仕至大夫者也者以郷射云大夫若有遵者入门左注云谓此郷之人爲大夫者也谓之遵者方以礼乐化民欲其遵法之也旣云大夫若有遵明士不得有遵又士立于下不得升堂故知此遵是大夫也云或有无者下文云賔若有遵言若者不定之辞故知或有或无也云来不来用时事耳者言来之与不来事在当时故云用时事耳賔取至皆降释曰主人取俎还授弟子弟子以降自西阶案燕礼膳宰彻公俎降自阼阶与此不同者彼公不降故宰夫降阼阶此主人降自阼阶故弟子降自西阶也注取俎至之位释曰云取俎者皆郷其席者以其俎在席前郷席取俎还转授之故经皆言还授也云旣授弟子皆降复初入之位者以其下云揖让如初升故知此降时亦复初入之位位在东阶西阶相让也说屦至升坐释曰自此以下至再拜论无筭爵饮酒礼终送賔之事也云如初升坐者谓賔主初入揖让而升堂升堂虽同前则升堂立此则即席坐与前异也注说屦至爲税释曰云说屦者爲安燕当坐也者凡堂上行礼之法立行礼不说屦坐则说屦屦空则不冝陈于侧故降说屦然后升坐也云说屦主人先左賔先右者案曲礼云上于东阶则先右足上于西阶则先左足郑注云近于相郷敬也案玉藻着屦之法坐左纳右坐右纳左今说之亦北面郷阶主人先坐左賔先坐右亦取近于相郷敬之义也乃羞注羞进至贤也释曰知所进者狗胾醢者案下记云其牲狗礼记又云荐羞不踰牲则所羞者狗胾也但醢是旧作之物诸经又不见以狗作醢则胾必狗也醢则当兼有余牲也云郷设骨体所以致敬也今进羞所以尽爱也者骨体贵人不食故云致敬胾醢贱人所食故云尽爱也无筭爵注筭数至皆是释曰引郷射礼者证此无筭爵从首至末更从上至下唯醉乃止郑云皆是者从首至末皆是行无筭爵之义无筭乐注燕乐至无筭释曰云燕乐亦无数者亦上无筭爵也案上升歌笙闲合乐皆三终言有数此即无也云或闲或合尽欢而止也者以其不言风雅故知或闲如上闲歌用小雅也或合用二南也言或闲或合者于后科用其一但不并用也引春秋者彼是国君礼此是大夫礼见其异也但无筭之乐还依尊卑用之案春秋爲季札所歌大雅与颂者但季札请观周乐鲁爲之尽陈又鲁周公之后歌乐得与元侯同故无筭之乐雅颂并作也賔出奏陔注陔陔至皆出释曰云陔陔夏也者周礼钟师有陔夏故云陔夏也云周礼钟师以钟鼓奏九夏者案钟师云凡乐事以钟鼓奏九夏王夏肆夏昭夏纳夏章夏齐夏族夏祴夏骜夏杜子春云王出入奏王夏尸出入奏肆夏牲出入奏昭夏四方賔来奏纳夏臣有功奏章夏夫人祭奏齐夏族人侍奏族夏客醉而出奏陔夏公出入奏骜夏言以钟鼓者庭中先击钟却击鼓而奏此九夏故云是奏陔夏则有钟鼓矣云钟鼓者天子诸侯备用之者钟师天子礼有钟鼓大射诸侯礼亦具有钟鼓故云天子诸侯备用之云大夫士鼓而巳者案郷射云不鼓不释明无钟可知此且语钟鼓若用九夏则尊卑不同天子则九夏俱作诸侯则不用王夏得奏其肆夏以下大夫以下据此文用陔夏其余无文云葢建于阼阶之西南鼓者据此奏陔夏之时其鼓约大射建鼓在阼阶西南鼓而知无正文故云葢彼注云鼓不在东县南爲君也此郷大夫无东县直有一鼓而巳故县在阼阶之西南郷主人也引郷射者证賔出逺近陔作之义云賔出衆賔皆出者经賔据正賔不言衆賔与介则賔出之时衆賔与介俱出可知主人至再拜注门东至终也释曰云门东西面拜也者此约主人迎賔之时门东西面拜今送賔还依此位立也云賔介不荅拜礼有终也者于迎賔介时賔介荅拜今送賔主人再拜若賔介荅拜是行礼无终毕故賔介不荅是礼有终也不言衆賔者迎送俱不拜故不言也賔若至乃入释曰自此巳下至不加席论郷内有诸公大夫来观礼主人迎之与行礼事也注不干至谓之公释曰言不干主人正礼者正礼谓賔主献酢是也是以一人举觯爲旅酬始乃入若然即是作乐前入而于此篇末乃言之者以其无常或来或不来故于后言之也云遵者诸公大夫也者孤只一人而言诸者案郑注燕礼云诸公者谓大国之孤也孤一人言诸者容牧下三监案王制云天子使其大夫监于方伯之国国三人王制所陈是殷法言容者周公制礼时因而不改故云容也云大国有孤四命者周礼典命文谓之公者若天子有三公也席于至再重注席此至大夫释曰言三重再重者席有地可依若衣裳在身一领即爲一重再重三重犹二领三领也云席此二者于賔东者賔在戸牖之闲酒尊又在戸东席此二者又在酒尊之东但继賔而言耳云尊之不与郷人齿也者郷人谓衆賔之席在賔西故云不与郷人齿案上注云此篇无正齿位之事今此言齿者彼云无正齿位者对党正饮酒郷人五十巳上九十巳下有齿法郷饮酒贡士以德爲次故云无正齿位之礼此言齿者谓士巳上来观礼乃有齿法云天子之国三命者不齿者案周礼党正职云国索鬼神而祭祀则以礼属民而饮酒于序以正齿位壹命齿于郷里再命齿于父族三命不齿彼是天子党正饮酒法故知天子之国三命不齿彼是天子贡人郷饮酒法郑引之爲证者欲见天子郷饮酒三命不齿同也云于诸侯之国爵爲大夫则不齿矣者以此篇及郷射皆云若有大夫不辨命数故知爵爲大夫即不齿也皆谓郷射郷饮酒之礼若党正饮酒则与此异案文王丗子云其朝于公内朝则东面北上臣有贵者以齿下文云庶子治之虽有三命不踰父兄郑注云治之治公族之礼也唯于内朝则然其余会聚之事则与庶姓同又引党正饮酒云一命齿于郷里再命齿于父族三命不齿不齿者特爲位不在父兄行列中但文王丗子是诸侯之法即诸侯党正饮酒还与天子同但诸侯之国一命巳上至三命大夫士具有言一命齿于郷里者公侯伯之士一命与堂下郷人齿以其士立堂下故也子男之士不命与一命之士同齿于阶下子男之大夫一命坐于上与六十巳上齿于堂再命齿于父族者谓子男之卿与公侯伯之大夫以父族爲賔则与之齿异姓爲賔则不与之齿席于尊东三命不齿者谓公侯伯之卿虽父族爲賔亦不与之齿席于尊东也云不言遵者遵者亦卿大夫者案上文賔若有遵者与诸公大夫虽文异诸公大夫则遵也故郑云遵者诸公大夫也明此经不言遵者亦卿大夫可知公如至去之释曰此据诸公大夫入賔介与衆賔皆避之降复西阶下东面位注如读至大夫释曰郑云如读若今之若者前无大夫入直以大夫与主人爲礼是其当公则非当故郑读如若今之若谓大夫之于公更无异礼矣云主人迎于门内者以经公如大夫主人不言出故知迎于门内也云辞一席谦自同于大夫者大夫再重公三重故辞去一席同于大夫再重大夫至加席释曰云大夫则如介礼者以其公如賔故大夫则如介礼主人迎賔賔厌介此公与大夫同入公亦厌大夫故云大夫如介礼云有诸公则辞加席委于席端主人不彻者大夫再重是其正大夫以公在故谦委加席于席端主人不彻也注加席至再重释曰云加席上席也者以其再重三重席皆一种故云上席也记云蒲筵缁布纯明无异也以其郷大夫贤者公与大夫来观礼而巳故俱加重数更无异席也公食大夫礼异国之客有别席是以公食大夫云宰夫设筵加席几又记云司宫具几与蒲筵常缁布纯加萑席寻又上注云谓三命大夫也孤爲賔则莞筵纷纯加藻席画纯是与当国之大夫异也燕礼云司宫筵賔于戸西东上无加席也者以其燕私故也大射云司宫设賔席于戸西南面有加席与公侯同者以其大射辨尊卑故也明日至拜赐注拜赐至郷服释曰郑知郷服是朝服者下记云朝服而谋賔介是也此賔言郷服其郷射賔言朝服不同者案郷射记云大夫与则以公士爲賔谓在朝着朝服是其常此賔是郷人子弟未仕虽着朝服仍以郷服言之故郑云不言朝服未服以朝也主人至拜辱注拜賔至乃退释曰引郷射者于此文不具故引以爲证明彼此賔主皆不相见造门外拜谢而巳主人释服释曰自此巳下至郷乐唯所欲论后日息司正征唯所欲更行饮酒之礼注释朝至作舎释曰言释朝服更服玄端也者以其昨日正行賔举饮酒之礼相尊敬故朝服此乃燕私轻故玄端劳也注息劳至长也释曰郑云劳赐昨日賛执事者者案下记云主人之賛者西面北上不与郑注云主人之属佐助主人礼事彻幂沃盥设荐其上者于脯爲横于人爲缩其挺有五通祭者六故郷射记云荐脯用笾五膱祭半膱横于上膱长尺二寸则祭半膱者长六寸此脯不言长短者记文不具也云冠礼之馔脯醢南上者欲见此房中之馔亦南上也引曲礼者欲见此脯与曲礼脯羞虽朐挺有异其设之皆横于人前郑彼注云屈中曰朐以左手案之右手擘之便俎由至阶升注亨狗至东方释曰亨狗于东方熟乃载之于俎馔陈于东壁旣馔于东方恐由东阶升故记辨之云自西阶升也賔俎至进腠注凡牲至作骼释曰此序体賔用肩主人用臂介用胳其闲有臑肫在而介不用者葢爲大夫俎故此阙焉是以郷射记云賔俎嵴胁肩肺主人俎嵴胁臂肺注云賔俎用肩主人用臂尊賔也若有尊者则俎其余体是臑肫爲大夫明矣大夫虽尊不夺賔主正礼故用体卑于主人与賔而尊于介也或有介俎肫胳不言者欲见用体无常若有一大夫即介用肫若有二大夫则介用胳故肫胳两见亦是也云后胫骨二䏝胳也者此皆如特牲少牢不取觳也云祭统者据祭祀归俎之法此据饮酒生人之礼引之者取一边骨有贵贱之义以其賔用肩主人用臂介用胳前贵于后也以爵拜者不徒作注作起至主人释曰经直云以爵拜者不徒作郑知拜旣爵者不徒起起必酢主人者以其拜受爵者有不酢主人法故上经衆賔之长一人受爵而不酢主人故此是拜旣爵起必酢主人者也坐卒至旣爵注降杀至此礼释曰以其工无目不使立卒爵唯坐卒爵不拜旣爵与立卒爵者同故云唯工不从此礼也凡奠者于左注不饮至其妨释曰奠于左者谓主人酬賔之觯主人奠于荐右客不尽主人之欢奠之于左是不欲其妨后奠爵也将举于右注便也释曰谓若上文一人举觯爲旅酬始二人举觯爲无筭爵始皆奠于右是其将举者于右以右手举之便也衆賔至賔礼注于三至不洗释曰此记上主人献衆賔时主人揖升坐取爵于西楹下降洗爵衆賔长一人降亦进东向辞洗如賔礼是于三人之中复差尊者得辞洗余二人虽爲之洗不敢辞也云其下不洗者谓其堂下立者不爲之洗献之而巳立者至东上注贤者至于门释曰此谓堂下立者郷人贤者或多或少若少则东面北上统于堂也若多东面立不尽即门西北面东上统于门也乐正至以齿注谓其至北面释曰云谓其饮之次也者谓乐正与立者以齿受旅是饮之次也云荐者以先饮乃荐依饮之次而荐之故明饮也必知饮荐相将者案上经云衆賔徧有脯醢郑注云亦每献荐于其位位在下此言乐正与立者皆荐以齿明受献乃荐于衆賔在下者同也凡举至徒爵释曰徒空也谓献賔献大夫献工不空以爵献之而巳皆有荐脯醢乐作大夫不入注后乐贤者释曰大夫之入当一人举觯之后未乐作之前以助主人乐贤若乐作之后后乐贤者故不入也献工至下篚注明其至三爵释曰郑知上篚三爵者以上经初主人献賔时云取爵于篚降洗献賔受酢主人奠爵于序端酬賔讫又取爵于东序端以献介受酢讫奠爵于西楹南降三拜衆賔讫犹升取爵于西楹下献堂上堂下衆賔讫主人以爵降奠于篚是其上篚一爵也此记又云献工与笙取爵于上篚旣献奠于下篚是上篚二爵也又郷射礼献大夫云主人揖让以大夫升拜至大夫荅拜主人以爵降洗献大夫此篇亦有大夫故知上篚有三爵也其笙至阶上注谓主至无上释曰上经主人献笙于西阶上此记人又言之者爲拜送送爵而言也故郑云主人拜送爵也云于工拜于阼阶上者以其坐于西阶东也者以工坐于西阶东主人不得西阶上拜送爵故也此笙在西阶献于西阶上嫌亦阼阶拜送故此明之也磬阶至鼓之注缩从至爲蹙释曰言大夫而特县者案周礼小胥半爲堵全爲肆郑注云钟磬者缩县之二八十六枚而在一虡谓之堵钟一堵磬一堵谓之肆半之者谓诸侯之卿大夫士也诸侯之卿大夫西县钟东县磬今诸侯卿大夫合钟磬俱有今直云磬是以郑云大夫而特县方賔郷人之贤者从士礼也云射则磬在东者据郷射而言避射位故在东与此阶闲异也主人至南方注席南至由便释曰案曲礼云席南郷北郷以西方爲上东郷西郷以南方爲上郑注云坐在阳则上左在隂则上右是以主人与介席南方爲上故升由下降由上者便也若然席坐在隂以东爲上者统于主人也司正至其位注司正至荐之释曰案下文云主人之賛者西面北上不与无筭爵然后与是其无献也故因举觯荐诸其位凡旅不洗注敬礼杀也释曰案上二人举觯皆爲旅始不可不自絜故洗自此以后旅酬皆不洗故云凡旅不洗也旣旅士不入注后正至燕矣释曰旅谓旅酬所酬献皆拜受故云正礼旣旅之后无筭爵行燕饮之法非正礼故士不入后正礼故也彻俎至从者释曰以上文正经賔介遵者之俎直云降自西阶无出之文故记之上之必授从者以其已所当得也主人之俎以东注藏于东方释曰巳上文直云主人授弟子俎弟子以降自西阶不言以东故记人辨之云藏于东方者以其主人故云藏之乐正至陔作释曰陔谓陔夏诗篇名命击鼓者賔降自西阶恐賔醉失礼故至阶奏之若有至西面注其西至于公释曰若无诸公则大夫南面西上统于遵也主人至不与注賛佐至献酒释曰云西面北上统于堂也者以其主人之属故也注燕乃及之释曰以其主人之属非主人所敬故无筭爵乃得酒也仪礼䟽卷第十仪礼疏仪礼疏卷十一仪礼䟽卷第十一唐朝散大夫行太学博士弘文馆学士臣贾公彦等撰郷射礼第五郑目録云州长春秋以礼会民而射于州序之礼谓之郷者州郷之属郷大夫或在焉不改其礼射礼于五礼属嘉礼大戴十一小戴及别録皆第五释曰郑云州长春秋以礼会人而射于州序者周礼地官州长职文也郑引之者证此郷射是州长射法云谓之郷者欲见州长射得名郷射之意云州郷之属者周礼大司徒职云五州爲郷是州属郷故云州郷之属云郷大夫或在焉者一郷管五州郷大夫或宅居一州之内则郑注礼记云或则郷之所居州党而郷大夫来临此射礼是爲郷大夫在焉则名郷射又郷大夫三年大比兴贤者能者讫而以郷射之礼五物询衆庶亦行此州长射礼以询之亦是郷大夫在焉故名爲郷射云不改其礼者虽郷大夫在其礼仍依州长射礼故云不改其礼案经郷大夫射于庠云堂则由楹外又云堂则物当楣又云大夫用兕中其礼与士射于序别而云不改者大判卿大夫士射先行郷饮酒礼及未旅而射爲不改其实亦有少异也郑云射礼于五礼属嘉礼者案周礼大宗伯云以嘉礼亲万民下有以賔射之礼亲故旧朋友故知属嘉礼也郷射至乃请释曰自此至无介论州长将射先戒賔之事案大射前三日宰夫戒宰及司马又射前一日乐人宿县此不言日数则戒賔与射同日矣礼同郷饮酒也以其郷射先行郷饮酒郷饮酒戒賔与饮酒同日知此郷射戒賔与射亦同日也注主人至庶乎释曰案郷大夫是诸侯郷大夫则此州长亦诸侯之州长以士爲之是以经云释获者执鹿中记云士鹿中是皆爲此州长射而言是诸侯州长可知若天子州长中大夫爲之若然记云大夫兕中者爲郷大夫询衆庶而言也云郷大夫若在焉则称郷大夫也者谓大夫来临礼之时州长戒賔不自称称郷大夫以戒賔也云出迎出门也者谓出序之学门亦如郷饮酒出庠门皆有一门入门即至堂耳云不言拜辱者此爲习民以礼乐不主爲賔已也者对郷饮酒主人戒賔賔拜辱者彼爲賔也非爲习民以礼乐故也云不谋賔者时不献贤能事轻也者还决郷饮酒献贤能故须就先生而谋賔介礼重对此不献贤能爲轻故不谋賔也云今郡国行此礼以季春者汉时虽无诸侯国而置郡爲守其王之子弟犹名国其君曰相故郑注礼记云如令从太守相临之礼是也引之者证时节与周异也云周礼至衆庶皆周礼郷大夫职文引之者证此郷射中兼有郷大夫行射礼故有射于堂及兕中之事云五物者案彼云一曰和二曰容三曰主皮四曰和容五曰兴舞郑注云和载六德容包六行也庶民无射礼因田猎分禽则有主皮主皮者张皮射之无侯也主皮和容兴舞则六艺之射与礼乐与当射之时民必观焉因询之也是也郑云和载六德者和是六德之下六德大故举下以载上也容爲孝者人有孝行则性行含容故以孝爲容孝是六行中之大故举上以包下故云容包六行也云主皮六艺之射者但六艺中射揔言诸射不专据主皮但三物敎万民射唯有主皮此询衆庶不兼士巳上故以主皮爲六艺之射以和容爲礼者礼之用和爲贵又行礼有容仪是以汉时谓礼爲容故以礼爲和容也以乐爲兴舞者爲乐必兴舞故兴舞以表乐也若然六德与六行在身所有故可举少以兼多六艺施于外非独身所行不可举一以包六但六者之中御与书数三者于施化民爲缓故特举礼乐与射而言之郑以主皮和容兴舞非射及礼乐之正名故云乎以疑也注退还至射事释曰射宫者郷庠州序是也知省録射事者即下文云乃张侯之等是也下言饮酒之事知不爲饮酒事者以饮酒者止爲射事故以射爲主也无介注虽先至礼略释曰郑云虽先饮酒者自此巳下先言饮酒献后乃射以是礼记射义云古者诸侯之射也必先行燕礼卿大夫士之射也必先行郷饮酒之礼是也但郷饮酒之礼有介一人以辅賔此无介者主于射序賔之礼略故无介以辅賔也乃席至东上注不言至于序释曰自此以下至羮定论将射预前设席位尊罍乐悬及张侯之事也云不言于戸牖之闲者此射于序者决郷饮酒在庠以其序无室庠有室此据州长射于序以其无室无戸牖设席亦当戸牖之处耳言东上亦主人在东故席端在东不得以曲礼席南向北向西方爲上因隂阳解之也衆賔至而西注言继至殊别释曰甫始也言始欲习衆庶未有所殊别此决郷饮酒三賔之席不属殊别彼有德之人故各自特不继有所殊别尊于至东肆注斯禁至陈也释曰云斯禁禁切地无足者也者案州长是士应言禁制不言者其中兼有卿大夫礼故举大夫斯禁与郷饮酒同云设尊者北面西曰左尚之也者经云左玄酒据人设尊北面故以西爲左若据酒则以南面爲正地道尊右以西爲右玄酒在右故云尚之若然云左据设尊又云尚之据酒尊也注此县至无钟释曰云此县谓磬也者对大射县钟磬镈具有也云县于东方辟射位也者此言决郷饮酒无射事县于阶闲也云但县磬者半天子之士无钟者案周礼小胥职云半爲堵全爲肆郑云钟磬者编县之二八十六枚而在一虡谓之堵钟一堵磬一堵谓之肆半之者谓诸侯之卿大夫士也诸侯之卿大夫半天子之卿大夫天子之卿大夫判县者东西各有钟磬爲肆诸侯之卿大夫判县者分一肆于两厢东县磬西县钟若天子之士特县者直东厢有钟磬二虡爲一肆诸侯之士分取磬而巳县于东方爲特县故云无钟对大夫及天子士有钟若然此旣兼郷大夫询衆庶当爲判县冝有钟而揔云无钟者方以礼乐化民虽大夫亦同士特县也若郷饮酒方賔卿人之贤者从士礼也其天子诸侯钟磬镈具卿大夫天子士巳下亦无镈知者以其诸侯卿大夫士半天子卿大夫士若有镈添钟磬爲三半不得故知卿大夫巳下皆无镈也乃张至地武注侯谓至数焉释曰此巳下论预张侯之事郑知侯用布案下记云兽侯大夫士皆言布侯则余賔射大射其侯皆用布此郷射采侯二正亦用布可知云纲持舌绳也者周礼梓人云上纲与下纲出舌㝷縜寸焉注云纲所以系侯于植者也故云纲持舌绳也云武迹也中人之迹尺二寸者无正文盖目验当时而言似云中人定扼围九寸也汉礼云五武成歩歩六尺或据此而言也云侯象人者案郑注梓人云上下皆出舌一㝷者亦人张手之节也以其张侯之法下两舌半上舌两头纲皆出一㝷即是上广下狭象人张足六尺张臂八尺故云象人也云纲即其足也者谓经下纲象足云是以取数焉者以下纲象足张之六尺是取数于武也不系至束之注事未至也释曰案下记云东方谓之右个注云侯以向堂爲面也则此左下纲以西畔而言云中掩束之者案记云郷侯一丈倍中以爲躬躬二丈倍躬以爲左右舌舌四丈两舌各出一丈又云下舌半上舌则左右各出五尺今将此五尺与下纲不系者中掩左厢向东待将射乃解之故云事未至也乏参至五歩注容谓至三丈释曰乏参侯道者谓三分侯道云居侯党之一者党旁也谓在侯西北邪向之故以旁言之其居旁之一者谓侯道内三分之居一分之地十丈也云西五歩者据侯之正北落西有五歩即三丈也云容谓之乏者案周礼射人职云王以六耦射三侯三获三容五正彼据王三侯有三容容者以革爲之可以容身故云容也云乏者谓矢于此匮乏不去故云乏也云获者御矢也者谓唱获者恐矢至身故云获者御矢也云侯道五十歩者记云郷侯五十弓弓之下制六尺与歩相应故郑云歩也云此乏去侯北十丈者五十歩计之歩六尺五十歩则三十丈三分取一爲十丈云西三丈者经云西五歩五六三十故云三丈也逺近如此者一得避矢一得去堂二十丈闻唱获声是其节也羮定注肉谓至可食释曰云谓狗孰者此与郷饮酒同亨狗于东方是也主人至再拜释曰自此至当楣北面荅再拜论主召賔从已之事此主人与賔俱朝服案郷饮酒賔主俱不言服者以彼賔礼重故戒与速賔俱朝服故不言此习礼轻是故戒时玄端召时乃朝服故须言之也必此戒时玄端者见公食大夫云賔朝服即位于大门外如聘注云于是朝服则初时玄端冝与彼同皆是戒时不言服后速时朝服故知此亦戒时玄端矣且郷饮酒戒速俱不言服知皆朝服者下记云郷朝服而谋賔介是也云今郡国巳下引之者欲见与周异也賔及至再拜注相主至命者释曰郷饮酒云賔及衆賔皆从之彼兼介故云皆此无介故不言皆也云主人一相出迎于门外注与郷饮酒同此亦主人自迎而言一相者使之传賔言兼相礼也揖衆賔注差卑礼冝异释曰此賔与衆賔同是郷人无爵者而云差卑者唯据立爲賔者尊衆賔即不爲卑不论有爵无也云礼冝异者賔则拜之衆賔则揖之是其异也主人至先入注以犹至西面释曰云以犹与者案左氏传云蔡人以呉子与楚人战于伯举彼以者能东西之曰以以谓驱使前人之称此言嫌有驱使之称故以爲与谓主人与賔是以爲平敌之义故须训之云先入入门右西面者此注亦与郷饮酒同以其賔入东面故西面待之賔厌至少进注引手至衆賔释曰此经亦与郷饮酒同此云賔少进彼亦冝然不言者文不具也主人至賔升注三让至难也释曰言皆行者賔主旣行衆賔亦行故云皆行郷饮酒亦皆行不言者文略也知主人先让于賔者以其主人之法先升导賔賔后升进冝难礼之常法故知主人先让賔也此先升一等礼之常燕礼君升二等者尊君故也注主人拜賔至此堂释曰知拜是拜至者郷饮酒义云拜至拜洗公食亦云当楣北向再拜故知拜是拜至主人至以降注将献賔也释曰自此至主人阼阶上荅拜论主人献賔之事凡取爵于篚以降者皆是上篚郷饮酒不言上者文略也賔对注对荅释曰郷饮酒注云賔主之辞未闻此不注从可知注疑止至之色释曰郷饮酒注疑读爲疑然从于赵盾之疑疑正立自定之貌此言疑止也有矜庄之色二注相兼乃具也注进酒至曰献释曰云凡进物曰献者欲见此賔乃是郷民而巳无尊卑上下犹言献者此献直是进物而言献进之也案周礼玉府注云古者致物于人尊之则曰献彼据尊敬前人虽卑亦曰献若齐侯献捷于鲁之类义与此别也注少退犹少辟也释曰郷饮酒文与此同注云少退少辟又下文云賔少退注云少退逡巡义亦与此同注賔升降由下也释曰凡席升由下降由上下文降席不由上者以主人在东敬主人不得降由上又于席西拜便使升降皆由下故云賔升降由下也注却左至爲末释曰郑皆约郷饮酒知之也賔以虚爵降注将洗以酢主人释曰自此至賔西阶上荅拜论賔酢主人之事郷饮酒不言虚爵直云降洗此直云虚爵降不言洗互见爲义相兼乃具也注从賔至东序释曰皆郷饮酒文也注賔北至外来释曰对主人自内出南面是也上文主人坐取爵适洗南面是也注反位至洗进释曰云反位从降之位也者即上东序之西南面位云主人辞洗进者经直言反不言进郑以言反位由前进乃反位故郑却本之主人辞洗进也賔卒至初升释曰言如初则亦一揖一让也注自由至便也释曰郑知义然者亦约郷饮酒得知也主人坐奠爵于序端释曰奠爵于序端此拟下献衆賔故云取爵于序端与郷饮酒同也主人至以降注将酬賔释曰自此至当西序论酬賔之事注以将酌已释曰郑言此者前不辞洗主人自饮至此辞洗以将酌已故辞也注賔辞至酌已释曰此射前献时亲酌已今复亲酌已主人阼阶上拜送注酬酒不举释曰郷饮酒注引曲礼不尽人之欢之事此不言亦从郑注可知主人至壹拜注三拜至能并释曰云三拜示徧也者衆賔无问多少止爲三拜而巳是示徧也云一拜不备礼也者衆賔人皆一拜是拜不备礼此亦荅大夫拜法以其此礼中含卿大夫法若荅士拜则亦再拜见于特牲也云献賔毕乃与衆賔拜者自尔来唯与賔拜未与衆賔拜今始拜之故云敬不能并主人至三人注长其至有乎释曰衆賔之长升拜受者三人此虽非賔贤能其衆亦三人在堂上与郷饮酒数同其堂上衆賔无定数故郑云言三人则衆賔多矣云国以多德行道艺爲荣者案周礼大司徒以郷三物敎万民一曰六德二曰六行三曰六艺此旣郷人则德行亦据六德六行道艺则六艺也此并与郷饮酒賔介与衆賔之类并来与在射中是以孔子射于矍相之圃观者如堵墙彼亦据孔子爲郷大夫习人以礼乐之射至于誓之于后仅有存焉亦无常数之事也主人拜送注拜送至賔右释曰知在衆賔右者约郷饮酒献衆賔皆于西阶上賔右知之也坐祭至复位释曰此还上三人者降复賔南东面位衆賔至立饮注自第至弥略释曰此谓堂下衆賔无数者故郑云自第四以下云又不拜受爵礼弥略者三賔虽坐祭立饮不拜旣爵仍拜受此衆賔非直坐祭立饮不拜旣爵又不拜受爵故云礼弥略也每一至其席释曰此还据堂上三人有席者故云荐诸其席谓席前也衆賔辩有脯醢注荐于其位释曰还据堂下无席者故郑云荐于其位不席也揖让至就席释曰自此以下至举觯者降论旅酬之事一人洗举觯于賔注一人主人之吏释曰主人之吏亦谓府史以下非属官也注不授贱不敢也释曰以其是主人之吏旣贱故不敢亲授奠之也注若亲受然释曰云若亲受然者賔辞即坐取以兴故云若亲受然也举觯至举觯者降释曰云反奠于其所者还于荐西以其射后賔北面举之爲旅酬故不奠于荐东也大夫至门左注谓此至爲僎释曰云大夫若有遵者言若者或无不定故云若也郑知是当郷大夫者以其郷射旣与人行射礼而言大夫者当郷大夫可知云其士也于旅乃入者下记云士旣旅不入明未旅闲皆得入是以未旅而射其士皆在也知郷大夫士非郷人礼亦然者以其同是郷大夫士礼无异故也但异郷不助主人乐賔爲别也主人降注迎大至于賔释曰郑知迎大夫于门内者以其上文大夫入门左此经直云主人降不云出故知迎大夫在门内可知賔及至初位注不敢至东面释曰知初位门内东面者上文賔厌衆賔皆入门左东面北上故知也主人至尊东注尊东至尊也释曰上云尊于賔席之东则在尊西今大夫言席于尊东明爲賔夹尊可知云不言东上统于尊也者席于尊东继尊而言又不言东上西上是以下云大夫降席东南面降由下故知西上统于尊也升不至加席注辞之至重席释曰云升不拜洗者以大夫尊故不拜洗也云反位者大夫反西阶上位云主人大夫之右拜送者谓在大夫之东拜送爵也云辞之者谦不敢以已尊加贤者郷射之礼郷人爲賔下记云若大夫与则以公士爲賔亦选贤者爲之故辞加席又不以已尊加贤者也云不去者大夫再重席正也者郷饮酒云公三重大夫再重故知大夫再重席礼之正也云賔一重席者郷人故一重纵公士爲賔亦一重也乃荐至荅拜注凡所至东方释曰云凡所谓经中三事以其杀于賔若然上云不拜洗亦是杀于賔之类也云大夫升席由东方者以其大夫席西上升由下故知大夫升席由东方也大夫降洗注将酢至乃酢释曰自此至皆升就席论大夫酢主人讫賔主皆升就席之事知大夫若衆则辩献长乃酢者此经据一大夫而言故献大夫即酢案有司彻主人洗爵献长賔于西阶上然后衆賔长升拜受爵宰夫賛主人酌若是以辩乃升长賔主人酌于长賔西阶上北面賔在左注云主人酌自酢序賔意賔卑不敢酢賔尸与凡平饮酒礼同可以相叅亦是辩献长乃酢也主人至人盥注盥者至不敢亵释曰云盥者虽将酌自饮者以其下文大夫洗爵升受主人爵是主人酌以自酢故云虽将酌自饮云不敢亵者决有司彻主人自酌不盥是此爲尊大夫虽自酢亦不敢亵也揖让至揖降注将升賔释曰云主人坐奠爵于西楹南者前献賔賔酢主人主人饮酢讫奠爵于东序端将后献衆賔不得奠于篚中此受大夫酢不奠于篚者爲士于旅乃入拟献士故奠爵于此也大夫至賔南注虽尊至正礼释曰大夫尊在堂则席之于尊东特尊之今降而在賔下者欲使賔主相对行礼若在北北则妨賔主揖让之正礼故云不夺主人之正礼席工至其西注言少至射位释曰自此至告于賔论作乐之事云席工者谓爲工设席下文乃升席也云言少东者明乐正西侧阶者旣言席工于西阶上少东则在西阶东矣复云乐正立于其西则近席西其言从近故知乐正侧近西阶东则不欲大东辟射位大射亦同此注燕礼注亦然者燕亦容有射法郷饮酒工位与此同注不言者不射故也工四至乃降释曰云四人二瑟则是二人歌可知经不言相歌二人者以其空相亦与瑟者同故不言直言瑟之难者也注瑟先至西方释曰云瑟先贱者先就事也者案大射太师少师歌衆工瑟是知瑟者贱也凡工者皆先瑟后歌是贱者先即事故序亦在前若然得献亦在前以随其先后而取之故也云鼓在前变于君也者郷射与大射相对大射君礼而后首此臣礼前首故云变于君燕礼与郷饮酒相对是以燕礼面鼓又与郷饮酒后首相变云执越内弦右手相者案郷饮酒注云内弦侧担之者据瑟体而言燕礼注云内弦弦爲主者据弦体而说此言内弦右手相由便语异义同也云前越言执者内有弦结手入之浅也者瑟体首寛尾狭内越孔虽长广狭亦等但弦居瑟上近首鼓处则寛近尾不鼓处并而狭侧持之法近鼓持之入则近手入则深是以通与燕礼言面鼓则云执之手入浅也大射与郷饮酒言后首则云挎越手入深故也云相者降立西方者其相者是弟子位在西者是以下文云乐正适西方命弟子賛工迁乐于下故知此相工是弟子故降立还于西方也笙入至西面注堂下至西面释曰云堂下乐相从也者案上文云县于洗东北西面此云立于县中明是堂下相从皆在东方也云县中磬东立西面者谓在磬东当磬之东郑知不在磬西西面者若磬西西面则笙者背磬不可故知在磬东西面也乃合至采苹释曰言乃者以其作乐之法先歌后乃合乐今不歌不笙不闲唯合乐故言乃以见非常故也注不歌至歌之释曰据郷饮酒燕礼作乐有四节今不歌不笙不闲唯有合乐故云志在射略于乐也云合乐者周南召南之风郷乐也者上注巳云颂及大雅天子乐小雅诸侯乐此二南郷大夫乐但郷饮酒郷射是大夫士爲主人故大夫士乐爲郷乐者也云不可略其正也者二南是大夫士之郷乐已之正乐故云不可略其正者也云昔大王巳下于郷饮酒注巳说义具于彼此注略言之耳若然者燕礼与郷饮酒文同注又与燕礼不异者以其郷射与郷饮酒同是大夫士礼卿大夫士行射礼先行郷饮酒礼郷饮酒与郷射自爲首尾故郷饮酒注具于此略言燕礼是诸侯礼天子诸侯射先行燕礼则燕礼与大射自爲首尾是以燕礼歌笙闲合郑亦具注之大射又略言之也工不至歌备注不兴至略也释曰言正歌者升歌也升歌鹿鸣是上歌诸侯乐非已正乐故以二南爲正歌也言备者凡作乐皆三终此备明亦三终也云不兴者瞽蒙礼略也者以工告乐正以卑告尊当兴今以瞽蒙无目不可责其备礼故不兴者于礼略也乐正至乃降注乐正至北面释曰言告于賔者作乐主爲乐賔今歌备故告賔言歌备也言乐正降者堂上正乐毕也者以其郷饮酒燕礼但升歌笙闲合乐皆是正歌今略去升歌笙闲三者唯有合乐于堂上故云堂上正乐毕也云正乐者对后无筭乐非正乐也下射虽歌驺虞亦是堂下非堂上故以堂上决之也云降立西阶东北面者此无正文约堂上乐正位在西阶东北面今降亦当在西阶东北面也主人至之洗注尊之至大师释曰自此至及升席论主人献工笙之事但天子诸侯官备有大师少师瞽人作乐之长大夫士官不备不合有大师君有赐大夫士乐器之法故春秋左氏云晋侯歌钟二肆取半以赐魏绛魏绛于是乎始有金石之乐礼也时以乐人赐之故郑云君赐大夫乐又从之以其人谓之大师也賔降主人辞降注大夫不降尊也释曰云大夫不降尊也者此賔降大夫若降直与賔共文今不言大夫降郷饮酒亦云賔介不言大夫降明大夫皆不降以其尊故也工不至受爵释曰此言工不辞洗及一人拜受爵皆上大师也不言大师言工一人者欲见有大师则大师不辞洗拜受爵若无大师则凡工不辞洗拜受爵故变言工与一人假令大师左瑟先献若歌则后献亦先献工一人是以郑云一人无大师则工之长者以郷饮酒献工时云一人不兴受爵注云一人笙之长者也大师爲歌者未得献先献瑟工之长者也主人至相祭注人相者释曰云人相者则弟子相之旣相工明祭亦相之可知工饮至不祭注祭饮至坐饮释曰云工饮不拜旣爵者还是上一人拜受爵者虽不拜旣爵仍拜受也下衆工又对上一人拜受爵衆工不拜受爵也郑云祭饮不兴受爵坐祭坐饮者对上賔主坐祭立饮故云坐祭坐饮亦不拜旣爵可知也不洗至阶上注不洗至洗也释曰云衆工而不洗矣而着笙不洗者笙贱于衆工正君赐之犹不洗也郑云此者欲见工在上贵君赐之大师爲之洗笙贱位在下正谓君赐之笙人犹不爲之洗况衆笙乎欲取赐笙人不爲之洗之意不取衆笙不爲洗也笙一至于篚释曰此经揔献笙人虽贱中亦有尊卑故一人升阶受爵余者不升不拜旣爵则同也反升就席注亦揖至皆升释曰云亦揖让以賔升衆賔皆升者谓亦前大夫若有遵者则入门左主人降賔及衆賔皆降主人共大夫行礼讫主人揖让以賔升大夫及衆賔皆升就席相似故云亦若然上賔降时虽不言衆賔降衆賔卑从降可知故今从賔升也主人至南方注礼杀由便释曰自此尽未旅论立司正之事也云礼杀由便者对上文主人受酢爵时礼盛故主人降席自北方啐酒于席末亦然今此立司正礼杀故降席自南方故云礼杀由便也侧降注賔不从降释曰侧降犹特降故云賔不从降也作相至荅拜注爵备至之史释曰云爵备者谓賔及衆賔与尊者并工笙并得献是爵备也云乐毕者合乐讫是乐毕以无升笙与闲故不言乐成而云毕而巳也云将留賔以事者下有射事射讫行旅无筭之事故须立司正以监之但中闲爲射系变司正爲司马射讫反爲司正以监察仪法也引诗者证监与正爲一物皆察仪法也主人至主人注洗觯至楹北释曰云受命于主人者谓受主人请安賔之命是以下云请安于賔郑注云传主人之命也司正至少立注奠觯至退立释曰此云北面坐奠觯郷饮酒亦然者此二者皆臣礼故北面奠觯燕礼大射皆司正南面奠觯者彼是君礼欲取还不背君故南面奠觯故大射云南面坐奠觯兴右还北面少立坐取觯兴坐不祭卒觯奠之兴再拜稽首左还南面坐取觯洗南面反奠于其所北面立注云皆所以自昭明于衆也将于觯南北面则右还于觯北南面则左还如是得从觯西往来也必从觯西往来者爲君在阼不背之也又取威仪多此及郷饮酒在阼非君直北面奠觯又威仪简故也与少至觯南注立觯至摈位释曰云立觯南亦其故摈位者案上未有摈位此立摈位者案射礼云摈者退中庭是摈者在中庭有位燕礼大射皆摈者爲司正则此郷射及郷饮酒云作相爲司正相即摈者也故知觯南者中庭故摈位也未旅注旅序至终也释曰旅衆也而言序者谓衆以次序相酬必于未旅而射者旅则醉礼终恐不得射故于未旅而射也此大夫士礼将射先行郷饮酒行旅酬而巳故射前未旅而射后乃始行旅酬燕礼大射国君礼故先行燕礼虽行一献以其辨尊卑故行四举旅大射主爲射故再拜讫即射燕礼主爲燕故三举旅乃射彼皆与此不同也三耦至东上注司正至于此释曰自此巳下尽乐正北面立于其南论三畨射事郑知司正旣立司射即选弟子之中爲三耦俟事于此者经云俟于堂西明此时始选故知旣立司正司射乃选弟子使俟事于此也故记云三耦者使弟子司射前戒之注云弟子賔党之少者也前戒谓先射请戒之司射至请射注司射至作接释曰云司射取弓于阶西兼挟乗矢者以其司射之弓矢豫陈于西阶故司射于堂西袒决遂讫即取弓矢于阶西是以下记云司射之弓矢与扑倚于西阶之西是也云有司请射者此有司谓司马故大射云司射自阼阶前曰爲政请射注爲政谓司马司马政官主射礼诸侯之州长无司马官直言有司请射以比司马也云司射主人之吏也者大射诸侯礼有大射正爲长射人次之司射又次之小射正次之皆是士爲之则此大夫士礼不得用士故知是主人之吏爲之可知云于堂西袒决遂者主人无次隐蔽而巳者此对大射人君礼有次在东方不须适堂西也云袒左免衣也知袒左者凡事无问吉凶皆袒左是以士丧主人左袒此及大射亦皆袒左不以吉凶相反唯有受刑袒右故觐礼云乃右肉袒于庙门之东注云右肉袒者刑冝施于右是也云决犹闿也以象骨爲之者大射注亦然案缮人云掌王之用弓弩矢箙矰弋决拾郑注云士丧礼决用正王棘若檡棘则天子用象骨与无正文故引士丧礼又言与以疑之若然诸侯及大夫生用象死用棘天子无问死生皆用象者盖取其滑也云着右大擘指以钩弦闿体也知者以右巨指钩弦故知着于右大擘指也以右擘着极是以大射云朱极三注云以朱韦爲之三者食指将指无名指是也云遂射鞴也以韦爲之以遂弦者也者大射注亦云遂射鞴也以朱韦爲之着左臂所以遂弦也云其非射时则谓之拾拾敛也所以蔽肤敛衣也者此篇及大射将射云袒决遂射讫则云说决拾于公虽射亦谓之拾故大射云公就物小射正奉决拾以笥大射正执弓皆以从于物彼亦临时而云拾以公射袒朱襦言拾以见敛衣故变文以见义也云所以蔽肤敛衣也者言蔽肤据士敛衣据大夫巳上是以下记大夫与士射袒薫襦燕礼记云君射袒朱襦若对君大夫亦与士同亦蔽肤也云方持弦矢曰挟知者下记云凡挟矢于二指之闲横之是言其方可知引大射挟乗矢于弓外见镞于弣是其方也若侧持弓矢则名执故下文云司射犹袒决遂左执弓右执一个兼诸弦面镞注云侧持弓矢曰执面犹尚也并矢于弦尚其镞是也云乗矢四矢也者下云司射搢三挟一个又诗云四矢反兮是四矢曰乗凡物四皆曰乗也引大射者欲见挟爲方持弦矢賔对至许诺注言某至巳下释曰二三子谓衆賔以下者谓除三耦之外通射者而言故云谓衆賔以下也若然投壷礼賔固辞乃许者彼因燕而爲之再辞乃许此爲衆习礼不专爲已故一辞即许大射不请者彼爲择士而射故不须云许直告射节而巳此爲衆庶习礼故云爲二三子许诺亦一辞而许也司射至射器注弟子至西面释曰郑知弟子是賔党之年少者以其賔党西方东面今以西面命之明是賔党是以郑云賔党东面主人之吏西面也言弟子故知少者知射器弓矢以下者并案下文所陈用者知之也云賔党东面主人之吏西面者案投壷賔党及主党皆爲弟子皆得与投壷者彼燕法主欢心故皆与今此射与郷人习礼郷饮酒同上下经文党皆不与也乃纳至其上注上堂至北括释曰云賔与大夫之弓倚于西序矢在弓下北括衆弓倚于堂西矢在其上者以其序在堂上故矢在弓下堂西矢在堂上随其弓在堂下随其所冝而巳云上堂西廉者以其在堂西故矢在上者还在堂上之廉稜也云矢亦北括者其在堂上西序者北括故知堂下者于上亦北括也主人至序东注亦倚至北括释曰上賔大夫弓矢在西序矢在北括此主人弓矢如上也司射至子射注比选至于子释曰言遂以者司射因上阶前令弟子纳射器不释弓矢遂比三耦因曰遂故云遂以也云比选次其才相近者也者才虽各自用乃因选其力相近爲冝也司正爲司马注兼官至无事释曰言兼官者若以诸侯对大夫大夫兼官诸侯具官特以诸侯对天子天子具官诸侯兼官各有所对故云兼官云由便也者使司正爲司马不烦余官也案射义云孔子射于矍相之圃射至于司马使子路执弓矢出延射又使公罔之裘序点扬觯而语但此篇是州长春秋习射法兼士有郷大夫三年贡士之后以五物询衆庶射于庠郷大夫五物询衆而引孔子射于矍相之事则孔子鲁之郷大夫也以其天子郷卿大夫爲之诸侯郷大夫使下大夫爲之是其差也但郷饮酒之礼二人举觯爲无筭爵据此篇未旅先射射讫行旅酬酬讫乃始二人举觯爲无筭爵未射时询衆庶得使公罔之裘序点二人扬觯者扬觯实在射后一酬讫始行之今孔子询衆庶之时借取无筭爵时于旅也语故使公罔之裘序点二人扬觯以询衆庶此篇司射但执弓矢子路亦执弓矢则子路爲司射也射于矍相时云射至司马此文又云司正爲司马则使子路询衆庶时当此节也司马至下纲注事至也释曰上张侯时不系左下纲中掩束之今弟子说其束不致地遂系左下纲于植事至故也司马至侯中注爲当至名之释曰案下记云司马阶前命张侯遂命倚旌以记言之司马命张侯与命倚旌其事相因故云遂明同是西阶前也云爲当负侯也者下云司马命获者执旌以负侯是也知获者亦弟子者堂下位主人之党在东賔弟子在西下云获者由西方坐取旌倚于侯中言由西方是賔党弟子可知亦上张侯者也云以事名之者以其唱获故名获者也弟子至上坐注笴矢干也释曰言如初入者亦如上升堂时相者亦在左何瑟面鼓内弦右手相如入升时也云笴矢干也者案矢人注矢干长三尺是去堂九尺也乐正至其南注北面至序也释曰云不与工序也者工西面北上以南北爲序乐正北面则东西爲列故云不与工序也仪礼䟽卷第十一仪礼疏仪礼疏卷十二仪礼䟽卷第十二唐朝散大夫行太学博士引文馆学士臣贾公彦等撰司射至矢拾注犹有至更也释曰自此尽取扑搢之以反位论司射诱射敎三耦射法之事大射有次三耦取弓矢于次注云取弓矢不拾者次中隐蔽处则此无次取弓矢拾者拾更也递取弓矢见威仪故也云犹有故之辞者前巳云司射兼挟乗矢此云犹是有故之辞云此者欲见司射恒执弓矢未改之意三耦至授弓注有司至俟事释曰前有司请射解爲司马此有司爲弟子者以有事者皆有司故郑注解上有司请射与大射爲政请射同故解爲司马此经以纳射器使弟子不见出文则弟子执射器入者即使守之以授用者故知有司还是弟子是以郑云凡纳射器者皆执以俟事遂授矢注受于至授之释曰此授矢者则上文有司授弓者以其弟子执弓矢故授弓讫复授矢是以郑云受于纳矢而授之三耦至一个注未违至带右释曰上云三耦俟于堂西又云遂以比三耦于堂西此云三耦皆执弓搢三而挟一个前后皆因前位去未违俟处下文乃云三耦皆进由司射之西立于其西南东面北上是移本位者也云搢插也插于带右者以其左手执弓右手抽矢而射故知插于带右故诗云左旋右抽是也司射至一箇注爲当至时还释曰云固东面矣复言之者明却时还者司射先在中西南东面今三耦立定司射却来向三耦之北东面明司射却时右还西南东面也揖进至面揖注钩楹至非也释曰凡行射礼耦耦各相对揖故司射诱射发东面位揖进当西阶北面揖及阶揖升堂揖讫东行向两楹闲物须过西楹是以豫则钩楹内北过以记云序则物当栋物近北故过由楹北也堂则由楹外过而东行以记云堂则物当楣物近南故过由楹南也云当左物者以南面爲正东爲左物北面又揖也云钩楹绕楹而东也者北而东也云序无室可以深也者据州立序而言云周立四代之学于国者案王制云有虞氏上庠下庠夏后氏东序西序殷人左学右学周人东胶虞庠周立四代者通己爲四代但质家贵右故虞殷大学在西郊小学在国中文家贵左故夏周大学在国中王宫之东小学在西郊周所立前代学者立虞夏殷三代大学若然则虞氏上庠则周之小学爲有虞氏之庠制在西郊也立殷之右学则瞽宗周立之亦在西郊立夏后氏之东序则周之东胶立在王宫之东以其改东序爲东胶东胶二代名故云周立四代学文王丗子亦论四代学中学乐之事云而又以有虞氏之庠爲郷学者与周立虞庠同制故引郷饮酒义爲证郷立庠之义也云庠之制有堂有室也者则此篇云堂则由楹外又记云堂则物当楣是也论语云由也升堂矣未入于室室堂相将有室必有堂言此者见庠则室堂俱有对榭则有堂无室也云今言豫者谓州学也者周礼地官州长职云春秋以礼㑹民而射于序是也云读如成周宣榭灾之榭者案宣公十六年经书成周宣榭火彼虽不据学以其无室与尔雅无室曰榭同故引以爲证也云周礼作序者据州长职文云凡屋无室曰榭宜从榭者郑广解榭名尔雅云阇谓之台有木者谓之榭及成周宣谢及此州立谢皆是无室故云凡以该之不得从豫及序故云宜从榭也云州立榭者下郷也者以其郷之庠有室有堂州谢则有堂无室故云下郷也云今文豫爲序序乃夏后氏之学亦非也不从今文者以其虞庠夏序皆是有室州之序则无室故云非言亦者古文爲豫巳非今文作夏后氏之序亦非若然礼记学记及州长职并下记皆作序郑不破之者以郷立虞庠依虞有室州立夏序去室犹取序名是以郑注州长云序州党之学也故不破之也及物至正足注方犹至其足释曰云志在于射者解足未正先视侯中之意言左足至者解左足履物云右足还併足则是立也者解经不方足还及正足之言若然云还时兼视侯中也此不言画物早晚案大射纳射器之下而言工人士与梓人升自北阶两楹闲䟽数容弓若丹若墨度尺而午此不言者卑者文略亦当在纳射器后即画之也不去旌注以其不获释曰以其旌拟唱获今以三耦诱射不唱获故不去旌也将乗矢注将行至四方释曰云象有事于四方者诗云四矢反兮以御乱兮是四矢有事于四方执弓至执弦注不挟矢尽释曰案上文司射将射时云搢三而挟一个又云将乗矢故知矢尽空执弦也南面至挟之释曰云出于其位南适堂西者上文司射位设于所设中之西南东面今乃适位南而北回适堂西者取教衆耦威仪之法故也云改取一个挟之者此不在西阶而在堂西故适堂西即云改取一个也遂适至反位注扑所至敎刑释曰引书者舜典文也彼谓敎学之刑此爲敎射法敎虽不同用扑是一故引爲证也司马至负侯注欲令至于中释曰自此尽搢扑论三耦爲第一畨射法云欲令射者见侯与旌深有志于中者凢射主欲中侯使获者举旌唱获以是豫使见之望深有志于中也获者至而俟释曰俟待也而待者谓待司马命去侯司射至耦射注还左还也释曰知左还者经云还当上耦上耦位在司射之西南东面司射还欲西面与上耦相当故知左还廻身当之取便可知也司射至中等释曰云司射反位者反中西南东面位也上射至并行注併东行释曰知併行併东行者以其旣言升乃言併行故知併东行向物也云少左者言上射先升少左避下射升阶也皆当至执弓注不决至不备释曰皆左足履物者谓先以左足履物东头合足而俟司马命去侯云因不射不备此决司射诱射行事袒即决遂执弓挟矢今司马不射故不备直袒而巳也若然大射司马正不射而袒又复决遂者彼大射志于射故司马正虽不射袒复决遂以其不爲射仍不挟矢也出于至去侯注钩楹至举也释曰钩楹者于西楹西而北东行过由上射之后乃西南面立于物闲者欲取南扬弓向侯便故也右执箫者不可一手扬弓故引大射曰左手执弣左当郄手则右执箫者右当覆手也获者至而俟注声不至仆也释曰云而俟者待射者发矢当坐故下云获者坐而获也云郷射威仪省者决大射云负侯皆许诺以宫趋直西及乏南又诺以商至乏声止是其唱诺爲宫商是其威仪多此不者威仪省故也司马至之南注围下至去侯释曰司马由上射之后立于物闲命去侯讫物闲南行西向适阶降是其顺矣今命去侯讫乃围下射之后绕下射之东南行而适西阶去若出物闲西行则似直爲上射命去侯是以并下射围遶之明爲二人命去侯也司射至反位注射获至从傍释曰云交于阶前相左者旣云司射与司马交于阶前相左乃云由堂下西阶遶东北面则相左之时在西阶之西司马由北而西行司射由南而东行各以左相迎故云相左也司射旣不升堂不得云司射向北司马向南而相左也云射获谓矢中人也者人谓获者亦以事名云猎矢从傍者谓从乏傍也乃射至乗矢注古文至从后释曰引孝经说取孝经纬援神契文彼说孝经云然后能保其社稷之等皆作后后孝经也故不从古文后是以云当从后获者坐而获注射者至获也释曰此未释筭故下经云获而未释获郑云但大言获未释其筭是也云获得也射讲武田之类是以中爲获也者诗云舎拔则获谓射诸禽兽爲获获则得也战伐得囚俘亦曰获射着正鹄亦曰获但举旌以宫大言获也偃旌以商小言获也注宫爲至相生释曰宫爲君商爲臣礼记乐记文宫数八十一数最浊故爲君配中央土商数七十二次君故爲臣配西方金云声和律吕相生者以其以黄钟之初九下生林钟之初六林钟又上生大蔟之九二初九与九二虽非以次相生大蔟亦由黄钟所生故云声和由律吕相生故举旌以宫偃旌以商不取其余律吕也上射至于左释曰此上射下射升与降皆上射为先又上射升降皆在左与升至卒射注去扑至之侧释曰云不敢佩刑器即尊者之侧者此司射将升堂即賔前故去扑于阶西乃升是不敢佩刑器即于尊者之侧也大射司射去扑倚于阶西适阼阶下北面告于公曰三耦卒射不升堂亦去扑者国君尊虽堂下亦去扑也賔揖注以揖然之释曰大射司射告公三耦卒射不见公揖然之者公尊故也司马适堂西释曰自此尽加于楅论三耦射讫取矢之事注揖推之也释曰推手曰揖引手曰厌故周礼司士天揖时揖土揖郑注皆以推手解之是以推手为揖但揖弓者向侯而推之以其命取矢故也扬弓者向乏而扬之以其命去侯故也注俟弟至教之释曰此即下文弟子取矢委于楅是也司马至设楅注楅犹至矢者释曰云楅犹幅也训楅爲幅者义取若布帛有边幅整齐之意故云所以承笴齐矢即下云委于楅北括又大射云旣拾取矢梱之注云梱齐等之是其承笴也乃设至东肆注东肆统于賔释曰此弟子设楅之时司马敎之故大射云小臣师设楅司马正东面以弓爲毕郑注云毕所以敎助执事者明此亦然云东肆统于賔者然则楅有首尾故下记云楅长如笴博三寸厚寸有半龙首郑注云两端爲龙首若然则有首无尾而言西上者应有刻饰记之爲首尾也司马至乗之注抚拊至乃袒释曰云司射之南退释弓者司马往堂西释弓还依三耦所行之处亦取威仪进止之事故曰司射之南也云委矢于楅北括者顺射时矢南行故也云抚拊之也者言抚者抚拍之义言拊者取拊近之理故转从拊也云就委矢左右手抚而四四数分之也者谓司马北面就所委矢之南北面以右手抚四矢于东以左手抚四矢于西是四四数而分之也云上旣言袭矣复言之者嫌有事即袒也者案上文命弟子设楅退时巳袭今复言袭进者嫌有事则袒故重言之也云凡事升堂乃袒者堂下虽有事亦不袒若司射不问堂上堂下有事即袒司马与司射递行事恐同故明之也注増故至相明释曰上言获者执旌许诺故曰曏获者许诺至此弟子曰诺以其事同互相明也言互者获者执旌许诺不言弟子许诺则弟子亦许诺此直言弟子自西方应曰诺不言获者应诺则获者亦应诺可知以其事同省文故互相明之司射至爲耦注言若至賔射释曰自此尽比衆耦辩论次畨将射比衆耦之事但射礼三而止第一畨直司射与三耦诱射不释筭第二畨三耦与衆耦俱射释筭第三畨兼有作乐爲射节云言若者或射或否者以若是不定之辞故知或射或否射者绎已之志者礼记射义文绎谓陈已之志意也云大夫遵者也者上云大夫有遵者是也故与賔主同在任情之限云告賔曰主人御于子告主人曰子与賔射此约下大夫与士射之辞以賔比大夫以主人比士尊賔之义也遂告至于子注大夫至郷里释曰云大夫爲下射而云御于子尊大夫也者上命三耦云命上射曰某御于子命下射曰子与某子射今命大夫云某御于子与上射同者尊大夫也大夫虽爲下射其辞不与下射同也云士谓衆賔之在下者言衆賔则与賔俱来者也下记云大夫与则公士爲賔郑注云公士在官之士则衆賔之内亦有士矣与賔俱至则得主人之所命者也其将射而至者非主人之所命直来观礼者也但是一命巳下莫问先后而至皆齿于堂下故郑揔云士谓衆賔之在下者及羣士来观礼者也云礼一命以下齿于郷里者周礼党正礼十月行正齿位之礼云一命齿于郷里再命齿于父族三命不齿案郷饮酒注云此篇无正齿位之礼则郷射先行郷饮酒之礼亦无正齿位之法而云一命以下齿于郷里者郷饮酒郷射虽无正齿位之礼士立于下是以一命者在下与郷里齿是其常法诸侯之士无再命以上若爲公卿大夫自在尊东爲遵也言士谓衆賔之在下者则堂上三賔不与大夫爲耦矣亦皆射故下文云衆賔与射者皆降是也司射至衆耦注衆耦至三耦释曰云衆耦大夫耦及衆賔也者言大夫之耦唯谓堂下之士言衆賔则兼堂上三賔故下云衆賔皆降云命大夫之耦曰子与某子射此即上文命下射之辞也云其命衆耦如三耦者上命三耦云命上射曰某御于子命下射曰子与某子射是也以其俱是士故命辞同衆賔至北上注言若至数也释曰言由司马之南适堂西者上文司马位在司射之南东面是也云多无数也者以其言若亦是不定之辞故无常数也衆賔若少以南面爲正若多不受则西边东面北上若然大夫来在尊东爲遵而此言之者郑揔解来观礼之意不谓大夫辄在此位也賔主至未降注言未至在射释曰言未降后有降阶之理故下云三耦卒射賔主人大夫揖皆由其阶降与耦俱升射也言志在射者以其射在于堂上故也司射至耦辩注衆賔至乃徧释曰云衆賔射者降比之耦乃徧者以上文司射降比衆耦下文乃云衆賔将与射者皆降郑恐衆賔堂上后降者不比故兼堂上后降亦比乃徧也遂命至反位注反位至遂来释曰自此尽爲上论拾取矢并衆耦皆就射位之事云反位者俟其袒决遂来者下文云三耦拾取矢进立于司马之西南是也此司射反位不言先下将欲爲下畨射司射堂西命三耦及衆賔皆袒决遂执弓就位司射先反位郑注云言先三耦及衆賔曏不言先三耦未有拾取矢位无所先以此言之明言先反者对未反位之辞俱有位得言先若一有一无不得言先即此文是以下文注决此也若俱无亦得言先故上云司射比三耦于堂西云司射先立于所设中之西南东面三耦皆进由司射之西立于其西南东面北上而俟是其皆未有位亦得言先三耦至西南注必袒至射事释曰立于司马之西南者案上司射位在中西南司马位在司射南今立于司马之西南亦东面北上也云必袒决遂者明将有射事者始取未有射事而袒决遂者以其取矢即讫有射故豫着之故云将有射事也司射至取矢注作之至作射释曰案上文司射作射之时左还当上耦西面作上耦射今作取矢亦如之故云还当上耦如作射司射至楅揖注当楅至东西释曰此上耦发位东行时一南一北并行及将至楅南下耦在南稍进当前楅南俱北面揖其时上射稍西下射稍东东西相当故云当楅楅正南之东西也上射至面揖注横弓至可也释曰言顺羽且兴者谓以右手顺羽之时则兴故云且兴也言左还者以左手向外而西回东面揖者揖下射使取矢也云横弓者南踣弓也者覆左手以执弓却右手以取矢便故知不北踣弓也云以左手在弓表者表弓背也覆手以执背故云左手在弓表云右手从里取之便也者覆手在表执弓一手却在里取矢故云便也云不言母周在阼非君周可也者案大射云左旋母周反面揖郑注云左还反其位母周右还而反东面也君在阼还周则下射将背之此直云左还反位不言母周明还周可也郑云下射将背之则上射背左还母周也下射至上射注覆手至亦便释曰云以左手在弓里右手从表取之亦便者上射在西云南踣弓此不云踣弓则亦南踣弓知者以其亦用左手执弓覆右手取矢则执弓却左手可知旣仰左手向上执弓而南踣故用右手弓上向下取矢亦便也旣拾至一个注楅南至之位释曰云楅南郷当楅之位者上云进当楅北面揖今至此位皆还北面也揖皆至于右注上射至西面释曰云上射转居右便其反位也者此决射时升降上射皆居左彼自堂西不复庭位故也此复庭位故上射转在右是以郑云便其反位也云下射左还少南行乃西面者以其初北面时东西相当今西行冝并故下射少南行乃西面取并行故也与进至反位注相左至之北释曰云由进者之北者以其进取矢者东行此则西行由进者之北则得相左也三耦至反位注取诱至之后释曰云三耦拾取矢亦如之者上云三耦之中上耦外而言之云取诱射之矢挟五个者以其前拾取矢皆搢三挟一个乃反位此则先取四矢亦搢三挟一个乃并取诱射四矢兼挟之故五个也云弟子逆受于东面位之后者弟子即纳射器者因留主授受于堂西西方今见下耦将司射矢来向位仍西面弟子即往逆受之讫下射乃反东面故云授有司于西方而后反位谓反向东面位是以郑亦云弟子逆受于东面位之后也衆賔至爲上注未犹至礼也释曰云未犹不也者若言未谓此第一畨初时未有拾取矢礼以其第一畨唯有三耦射无賔射法不得云未是以转爲不以其全不拾取矢也云言此者嫌衆賔三耦同伦初时还北面受筭反东面实之者以其所纳射器皆在堂西执中与筭皆从堂西来向西序之南南面执中者旣东面坐设讫兴还向北面受筭回向东面实之也司射至不释注贯犹至作关释曰言不贯者以其以布爲侯故中者贯穿布侯故以中爲贯也是以郑云贯犹中也中则贯也上射至而俟注执所取筭释曰八筭者人四矢一耦八矢虽不知中否要须一矢则一筭改实八筭拟后来者用之乃射至委之注委余至中西释曰云上射于右下射于左者以释筭者东面爲正依投壷礼賔党于右主党于左是以上射于右賔党也下射于左主党也云委余筭礼尚异也者手中余筭未知有几不可尽中所有余亦得于后释要委余于地别取中内八筭者礼尚异故不用余者云委之合于中西者筭法多少视射人多少不定要横委其余于中西手中余者与之合也又取至就席注或言至堂西释曰上云榭则钩楹内谓射于榭者也堂则由楹外谓射于庠者也此当有郷大夫射于庠亦有州长射于序故互见其义互言者今袒决遂则言堂东西见在庠在榭亦然释弓说决拾则言序东序西序则榭也在庠亦然故言互言之周公省文欲两见之也云大夫止于堂西者上賔主人大夫俱降无堂西之文下云大夫袒决遂就其耦故知此时止于堂西故下记大夫降立于堂西以俟射也大夫至就席注耦于至得申释曰言在堂如上射之仪者谓耦先升是如上射身先升法以其近射事故得申也衆賔至上耦注于是至及賔释曰云于是言唯上耦者嫌賔主人射亦作之郑言此者若二耦射下即言所作唯上耦则賔主人射作之未可知故于衆賔射讫乃言此明賔主射不作可知故于此乃言所作唯上耦明除賔主矣故郑云于是言唯上耦嫌賔主射亦作之引大射者公尊公与賔射不作直请记云賔主人射则司射摈升降是虽不作犹爲摈相之但不请也卒射至而俟注司射至数也释曰云冝终之也者决前畨射司射告卒射此二畨射不告卒使获者告是冝终之也云余获余筭者一耦不必尽中故有余筭也云无余筭则空手耳者或賔主八矢尽中释八筭故空手告也司马至握焉注兼束至作尚释曰自此尽司马乗矢论取矢之事云束于握上则兼取之顺羽便也者握上则兼取之顺持之处今束于握之上取持于中央握之向下顺羽便故乗矢揔束之也云不束主人矢不可以殊于賔也者主人郷大夫则是大夫官当束之不敢殊别于賔若主人是州长则士自然不束也肃愼氏者国语文引之者证矢有题识以有题识故束者得知是大夫之矢也司射至视筭注释弓至事巳释曰凡言遂者因上事司射于上无事而言遂适者以司射与司马递行事今以司马进乗矢司射遂适西阶西释弓去扑也云射事巳此始再畨射未巳而言巳者前畨不释获今据第二释获之功成则爲巳是以下记云司射释弓矢视筭与献释获者释弓矢注云唯此二事休武主文休武者射讫数筭主文者洗爵献释获者是也释获至右获注固东至右获释曰释获者在中西东面释筭之时賔党于右主党于左今将数筭冝就之是以少南就右获更东面也二筭爲纯注纯犹至隂阳释曰云耦隂阳者隂阳对合故二筭爲耦隂阳也注缩从至爲蹙释曰凡言从横者南北爲从东西爲横今释筭者东面而言从横则据数筭东爲正是以东西者爲从南北者爲横故郑云于数者东西爲从也有余至于下释曰此则以南北爲横也注少北至郷之释曰云少北于故故则右筭也又移至左筭之后东面郷之是以云少北于故注变于右释曰云变于右者右则一一取之于地实于左手此则揔敛于左手二取之于左手委于地是变也必变之者礼以变爲敬也司射至于賔注贤获至其余释曰云齐之而取其余者解经取贤获以筭爲获以其唱获则释筭故名筭爲获左右数齐有余则贤获故以告也若右至曰竒注贤犹至干竒释曰若干者数不定之辞凡数法一二巳上得称若干竒则一也一外无若干郑亦言若干者因纯有若干竒亦言若干竒言若干者衍字也若左至而俟释曰此将爲第三畨射故豫设之或实或委一如前法也司射至设丰注将饮至而卑释曰自此尽彻丰与觯论罚爵之事云设丰所以承其爵也者案燕礼君尊有丰此云承爵丰则两用之燕礼注丰形似豆卑而大此不言大彼以承尊故言大此承爵不言大或小耳弟子至反位注胜者至有事释曰知弟子是少者以其执弟子礼使令故知少者也云执弓反射位不待其党已酌有事者以此弟子由堂西固在射賔中矣党即衆賔是也案下文三耦及衆射者皆与其耦进立于射位今酌者不待其党与俱进而先反射位者由己酌酒有事讫其党未得司射命又无事不得共酌者同就射位故酌者不得反射位也司射至张弓注执张至卒射释曰云右手执絃如卒射者上文卒射执弓不挟右执弦矢尽故也此非卒射亦执张弓爲无矢亦右执弦也故注云如卒射注固袭至执弦释曰云固袭说决拾矣者谓前降堂时旣袭说决拾矣云起胜者也者谓至此复言不胜者谓以此袭说决拾以不能用也起发胜者袒决遂能用也云两手执弣又不得执弦者上胜者言执张弓如卒射则左手执弓右手执弦此则云执弣明仰弓于左手之上执弣横之而不得执弦则冝右手共执弓弣故云两手执弣又不得执弦也司射先反位注居前俟所命来释曰云居前俟所命来者以衆射者皆止于堂西未向射位而司射先反位于下文衆耦等乃来就位射是得命即来故云俟所命来也来讫司射乃作之也三耦至少右注先升至之位释曰云少右辟饮者也者以其丰在西楹之西正当西阶饮者升少西又当辟丰上之爵故云少右辟饮者也云亦相饮之位者以其相饮者皆北面于西阶授者在东饮者在西故云亦相饮之位注右手至执弓释曰此无正文以祭礼皆左手执爵用右手以祭故知此亦用左手执弓右手执觯可知也注后升至由次释曰此对射时升降皆有上射在先今后升先降故云略之不由次第也注俟复射释曰待复射者谓待第三畨射也有执爵者注主人至序端释曰以初使胜党第子酌酒于丰上以发首故使弟子今云有执爵者明主人使賛者代弟子酌于丰上以次至终也賛者谓主人之贱不射者此则郷饮酒云主人之賛者之类也云于旣升饮而升自西阶立于序端者谓于上耦旣饮讫賛者乃升自西阶酌讫奠于丰上如下文賛者即立于序端立于序端文出于大射也执爵至如初注毎者至于徧释曰云执爵者坐取觯实之者谓初饮讫反奠于丰上賛者取此觯实之反奠于丰上云升饮者如初巳下皆如初故郑云毎者辄酌以至于徧也司马至于侯注郷人至献也释曰自此尽负侯而俟论司马献获者之节云郷人获者贱明其主以侯爲功得献也者案大射云司马正洗散遂实爵献服不服不侯西北三歩北面拜受爵注云近其所爲献彼国君礼使服不士官唱获故就其所爲唱获献之此郷人获者贱故献于侯明以侯爲功得献也荐脯至三祭注皆三至处也释曰三处者下文右与左中是也获者至送爵注负侯至受爵释曰知负侯中者以下云适右个又适左个后言中明先居中可知云拜送爵不同面者辟正主也者案上文正主献賔献衆賔皆北面与受献者同面今此与受献不同面故云辟正主也云其设荐俎西面错以南爲上者获者据之东面而云西面错据设人而言以南爲上者特牲少牢东面笾豆皆以南方爲上故知此亦然云受爵于侯荐之于位者此云负侯北面拜受爵是受爵于侯云荐之于位者下云左个之西北三歩东面设荐是荐之于位也若然不荐亦在侯者以其酒在人手可得就侯献获者荐乃设之于地若与酒俱在侯所则正祭侯何名献获也若大射则献与荐俱在乏乃适侯祭之君礼与此异也获者至荐俎注获者至新之释曰此将祭侯也云获者以侯爲功是以献焉者以获者卑贱因侯有功乃得献今还以得献之酒献侯故云是以献也云人谓主人賛者以其前使爲获者设荐俎是主人之賛者今还使之设荐俎故知人是主人賛者知笾在东豆在西俎当其北也者以其侯以北面爲正依特牲少牢皆笾在右故知笾在东右厢豆在西左厢可知也云言使设新之者郑意嫌更使人设之其实荐此者仍前人而云使人设荐俎示新之而巳故云言使设也获者至祭酒注爲侯至大射释曰此正祭侯故获者南面郷侯祭故郑云爲侯祭也云亦二手祭酒反注如大射者案大射云获者左执爵右祭荐俎二手祭酒郑注云二手祭酒者南面于俎之北当爲侯祭于豆闲爵反注爲一手不能正也此荐爼之设如于北面人焉此祭亦然故云如大射也左个至旣爵注不就至北面释曰云不就乏者明其享侯之余也者若就之则已所当得今不就乏近侯者明享侯之余云立饮于荐右近司马者解在荐右之意也知于是司马北面者此约献释获者司射之位案下文司射献释获者释获者荐右东面拜受爵司射北面拜送爵故知此时司马亦北面也若然释获者在司射之西北面立饮此获者不北面饮者案大射注此曏受献之位也不北面者嫌爲侯卒爵此亦然故不北面也司马至乏南注迁设至之前释曰云迁设荐俎就乏明已所得礼也者前设近侯见享侯之余此近乏者乏者己所有事之处迁近乏是明其己所得礼故也云设于南右之也者以右取之便也云凡他荐俎皆当其位之前者言凡见广解荐处谓凡燕及食并祭祀之荐俎皆当其位之前唯此与大射获者与释获者荐俎辟设不当前也获者负侯而俟释曰获者旣受献负侯而俟第三畨射也司射至有祭注不当其位辟中释曰自此尽反位论司射献释获之事此荐脯醢及折俎有肺祭一与献获者同但彼三祭此一祭爲异也一祭者亦荐有祭肺俎有祭肺以爲将食而祭故言有祭也云不当其位辟中者以释获者位在中西故献之于其位少南所以辟中也释获至反位注辟荐至辟俎释曰云亦辟俎者上献获者讫获者执其荐使人执俎从之设于乏南此释获者受献讫释获者少西辟荐不云辟俎亦辟俎与获者同可知故云亦辟俎也司射至反位注爲将复射释曰自此尽反位论将爲下畨射作之使拾取矢之事司射至就位注位射至取矢释曰云位射位者知是射者下云各以其耦反于射位故知此是射位在司射之西南东面者也云不言射位者以当序取矢者以此当次序拾取矢射故不言射位也司射先反位注言先至所先释曰言先三耦及衆賔也者此下有三耦及衆賔故知先三耦及衆賔也云曏不言先三耦未有拾取矢位无所先者案前第二畨将射命三耦拾取矢司射反位不言先未有位无所先故决之第二畨无位者以司射之西南有三耦射位至再畨司射反于故位三耦将移于司马之西南拾取矢之位未往之时末有故位三耦旣无故位故司射不得言先故以此决之也凡射大射与郷射各有三位此郷射无次有堂西取弓矢袒决遂及比耦之位又有三耦射位在司射位西南又有拾取矢及再畨射位是三位大射有次次内有袒决遂取弓矢之位又有堂东次比耦之位又有射位并拾取矢之位是亦有三位但君臣礼异故位事不同也三耦至射位注以犹与也释曰训以爲与者春秋之义能东西之曰以若存以字谓言尊卑不同任意以之故转爲与则平敌之义也司射至前揖注南面至行也释曰言南面者谓賔主各于堂东西南面立相待言揖行者谓各于堂上北面相见而揖揖讫行向楅也及楅至三耦注及楅至便也释曰云及楅当楅东西也者賔主出堂东西相见揖讫东西行至楅所也云不北面揖由便也者决三耦及衆賔皆于楅南北面揖及楅揖此则无楅南北面揖賔主各由东西便故也卒北至一个注亦于三耦爲之位释曰经云搢三挟一个与上三耦取矢讫搢三挟一个同又同处故云亦于三耦爲之位也揖退注皆巳至反位释曰云皆巳揖左还各由其涂反位者谓賔主北面揖退之时賔主皆左还相背各向堂涂反堂东西之位知左还者约上三耦也賔堂至就席注将袒至賔也释曰袒是尽敬之事袭是脩容之礼故上经将袒先言主人此经袭则先言賔是尊賔故也大夫至其耦注降袒至取矢释曰知于堂西者上文賔主人大矢降賔堂西袒决遂又上文大夫射时堂西袒决遂故知也揖皆至矢束注说矢至拾取释曰大夫西面者爲下射故也兴反至位揖注兼取至接也释曰此大夫与耦取矢踣弓覆手仰手一如上三耦法其揖退之仪亦如上左还而西也司射至如初注进前至升射释曰自此尽退中与筭而俟论第三畨用乐射之事云曏言还当上耦西面是言进终始互相明也者上畨将射时云司射还当上耦西靣作上耦射不言进明还当上耦时者进近上耦乃作之此直进作射不言还当上耦明进时亦还当上耦而作之故言终始互相明也司马至賔许注东面至在堂释曰知在西阶之前不就乐正命之者以经云司射降搢扑即言东靣命乐正无行进之事故知西阶之前遥命之也云乐正亦许诺知者案大射云司射东面命乐正曰命用乐乐正曰诺是乐正许诺之事此不言者文不具故言之云犹北面不还以賔在堂者此亦无文乐正位东阶东南北面大师位东北西面賔在堂南面乐正犹北面不还西面是以下文特云东面命大师明此时不西面受命矣大射郑注彼云乐正西面受命左还东面命大师与此礼异者虽无正文郑以义言君在阼故也司射至不释注不与至听也释曰云郷射之鼓五节者以卿大夫士用五节是以射人云王以驺虞九节诸侯以貍首七节卿大夫以采苹五节士以采蘩五节是卿大夫士同五节云歌五终所以将八矢者下记云歌驺虞若采苹皆五终是也云一节之闲当拾发四节四拾其一节先以听也者尊卑乐节虽多少不同四节以尽乗矢则同其余外皆以听以知乐终始长短也王九节者五节先以听诸侯七节者三节先以听卿大夫士五节者一节先以听皆四节拾将乗矢但尊者先以听则多卑者先以听则少优至尊先知审政也此节亦取侯道之数故郑注射人云九节七节五节者奏乐以爲射节之差言节者容侯道之数也凡射皆与臣下共爲若与尊者同耦自然与尊者同节若不与尊者同耦则各自用其节乐当与射义同上射至若一注东面至重节释曰云东面者进还郷大师也者以其大师西面乐正北面明知进身郷大师乃命之云此天子之射节也者周礼射人而知云取其冝也者驺虞喻得贤者多此郷射亦乐贤故云取其冝也云其他賔客郷大夫则歌采苹者采苹是郷大夫乐节其他谓賔射与燕射若州长他賔客自奏采蘩若然此篇有郷大夫州长射法则同用驺虞以其同有乐贤之志也云闲若一者重节者闲若一谓五节之闲长短希数皆如一则是重乐节也大师至射降注皆应至衆賔释曰云乐正退反位者反工南北面位也云降者衆賔者次畨射时賔与主人大夫卒射皆升堂此降者衆賔也释获至如初注侧持至射也释曰言犹袒者亦是有故之辞以其常袒恐不袒故言犹以连之也云侧持弦矢曰执者对方持弦矢曰挟并矢于弦尚其镞将止变于射也者亦是对将射挟矢而言司射至堂西注不挟至礼毕释曰云不挟亦谓执之如司射也者执之如司射兼诸弦弣则与司射异以其司射直执一个无三矢兼于弣三耦以下则执一个并于弦又以三矢并于弣所以异也辩拾至就席注谓賔至留下释曰知相俟于堂西者以经言辩拾取矢讫乃言揖皆升就席则知先取矢者皆相待堂西其主人则在堂东徧取矢讫乃揖而升堂就席也云主人以賔揖升大夫及衆賔从升立时少退于大夫三耦及弟子自若留下者衆賔则三賔也皆依上文献后升及留在下之法司射至反位释曰司射之扑在阶西今来去扑于堂西之等以其不复射故也司马至释之注说解至束之释曰上初张侯时云乃张侯下纲不及地武不系左下纲中掩束之郑云事未至也又至将射时司马命张侯弟子说束遂系左下纲郑注云事至今言司马命弟子说侯之左下纲而释之直言说侯之左下纲而释之明未全去备复射故郑下注云诸所退皆俟于堂西备复射也故知此释之爲三畨射毕不复射若有射则行燕射旅酬以后乃爲之故于此时中掩左下纲如初张时也命获至而俟注请所至荐俎释曰获者释获者亦退荐俎者上献时皆有荐俎辟之于右今获者以旌退释获者退中故知亦退荐俎也司马至而立注当监旅酬释曰自此尽司正降复位论射讫行旅酬之事故司马反爲司正郑云当监旅酬也乐正至反坐注賛工至北面释曰前爲将射迁工于东方西面乐正北面今将旅酬作乐故迁升于堂上也云降时如初入者以经直云如其降也降时威仪不见故取上文降时如初入初入则上工四人巳下是也云乐正反自西阶东北面者上初升于西阶之东乐正立于其西合乐讫工告乐正曰正歌备乐正告于賔乃降立于西阶东北面又将射时乐正命弟子賛工迁乐于下弟子相工如初入降自西阶东北面近其事知不升者以正乐毕上无告请于賔之事冝与正歌备巳后同也賔北至南面注所不至立饮释曰賔北面坐取俎西之觯者谓上一人举觯于賔賔奠于荐西者也云賔立饮者郷饮酒当此賔酬主人时云賔不祭立饮是也注旅酬至杀也释曰对献酬之时賔主各于其阶故云同阶礼杀也賔揖至之礼注其旣至所酬释曰云主人以觯适西阶上酬大夫者旅酬恒执此觯以相酬故言以知义然者上文命获者以旌退郑注云旌言以者旌恒执也是也云其旣实鱓进西南面立曏所酬知者以上賔酬主人阼阶上实觯进南面则知此主人酬大夫西阶上实觯而亦进西面可知也主人至如之释曰云若无大夫者郷人爲公卿大夫来观礼者爲遵或有或无不定故云若有大夫先酬之无大夫则酬长以郷射无介直有三賔以长幼之次受酬此言酬衆賔则三賔也司正至某子注某者至爲主释曰云旅酬下爲上尊之也者以旅酬者少长以齿逮下之道前人虽卑其司正命之饮酒唿之称谓尊于酬者故受酬者爲某子酬他爲某也云春秋传曰者案庄十年秋九月经书荆败蔡师于莘以蔡侯献舞归公羊传曰荆者何州名也州不若国国不若氏氏不若人人不若名名不若字字不若子何休云爵最尊也郑引之者证旅酬下爲上之义酬者称字受酬者称子子是尊称云此言某酬某子者射礼略于饮酒饮酒言某子受酬以饮酒爲主者此郷射主于射略于饮酒故称酬他仪礼疏仪礼疏卷十三仪礼䟽卷第十三唐朝散大夫行太学博士弘文馆学士臣贾公彦等撰司正降复位释曰自此尽唯賔论举觯于賔与大夫爲无筭爵之事云司正降复位者司正当监旅酬讫故降使二人举觯于賔与大夫爲无筭始也举觯至荐右注坐奠之不敢授释曰賔与大夫皆席末荅拜者皆席西南面荅拜云皆进坐奠于荐右者以其将饮者于右故也云坐奠之不敢授者对献酬时亲授主人之賛者卑不敢亲授觯也賔与至以兴注辞辞其坐奠觯释曰必辞者賛者不敢亲授賔与大夫不可自尊故辞之不言取而言受者亦是若亲受之然举觯至所兴注不举至反坐释曰崇重也凡饮酒礼成于酬前巳旅酬所盛礼巳重今主人复举觯爲无筭爵尽欢情客不尽主人欢故且奠之未举之故不奠荐左若无大夫则唯賔注长一至之爲释曰曏二人举觯爲賔与大夫今若无大夫当阙一人故云则唯賔也云长一人举觯如燕礼媵爵之爲者燕礼初二大夫媵觯至旅酬复使二人君命长媵一爵于君与此同故云如燕礼之爲彼旅酬此爲无筭爵不同但一人是同故引爲证也司正至于賔注请坐至倦焉释曰自此尽少退北上论请坐彻俎之事云酒清肴干强有力者犹倦焉者此礼记聘义文案彼云故强有力者将以行礼也酒清人渴而不敢饮也肉干人饥而不敢食也日莫人倦引之者证此賔须坐之义賔辞以俎注俎者至贵肴释曰俎所盛骨体骨体是肴之贵者故辞之也反命至彻俎注弟子至备耳释曰知弟子是賔党者以其司正降自西阶阶前命之明賔党弟子在西阶东面也必使賔党弟子者彻俎是賔请之故郑云俎者主人賛者设之今賔辞之使其党俟彻顺賔意也云上言请坐于賔此言主人曰互相备耳者凡辞皆司正请于主人主人有命司正乃传告賔今上文云司正请坐于賔直见司正传主人辞不见主人曰请坐于賔之辞此经直见主人曰请彻俎不见司正传主人以告賔是互相备也不言互文而云互相备者凡言互文者各举一事一事自周是互文此据一边理一边理不备文相续乃备故云互相备若云糗饵粉餈郑注云饵言糗餈言粉互相足之类也司正至南面注俟弟子升受俎释曰云俟弟子升受俎者下云司正以俎出授从者注云授賔家从来者也所以厚礼之则此弟子升受俎者案下文据大夫与主人而言若賔俎授司正非弟子也注授賔至礼之释曰云古者与人饮食必归其盛者所以厚礼之者郷饮酒燕礼大射賔客皆有俎彻归客之左右俎是肴之贵是归其盛者公食大夫旣食有司卷三牲之俎归于賔馆故揔云古者与人饮食必归其盛者所以厚礼之也主人至面立注以东至侍者释曰云以东授主人侍者弟子是賔党非主人之賛者故知彻主人俎还授主人侍者归入于内也注从降亦爲将燕释曰賔主人大夫有俎从俎而降此三賔无俎亦从大夫而降亦如賔主人大夫将燕故同降同升也主人至升坐注说屦至被地释曰自此尽门外再拜论升坐行无筭爵賔醉送出之事云说屦则抠衣爲其被地者曲礼云抠衣趋隅彼谓升席时引之证说屦低身亦然若不抠衣恐衣被地履之但对文上曰衣下曰裳散文衣裳通此衣即裳也案少仪云排阖说屦于戸内一人而巳矣郑注云虽衆敌犹有所尊也彼尊卑在室则尊者说屦在戸内自余说屦于戸外若尊卑在堂则亦尊者一人说屦在堂自余说屦于堂下是以燕礼大射臣皆说屦于阶下公不见说屦之文明公舄在堂矣此乃郷饮酒臣礼賔主人行敌礼故皆说屦于堂下也乃羞注羞进至案酒释曰云所进者狗胾醢也者以其牲用狗故知狗胾醢醢未必狗以其醢豫造乃成非临时之物故知非狗连言之也无筭至不拜注二人至复崇释曰经賔上有于字者误以此二觯仍是前二人所举者今以二人升者举发使行无筭爵非新觯以郑注可知故误有也若然举觯上属賔下属爲句也云卒觯者固不拜矣着之者嫌坐卒爵者拜旣爵者上正旅酬时賔酬主人賔不祭卒觯不拜不洗今此二人举觯礼弥杀故云卒觯者固不拜矣嫌坐卒爵者拜旣爵者以正献酬时皆坐卒爵拜旣爵嫌此无筭爵饮卒觯亦有拜义故明之云坐于席礼旣杀不复崇者此决正行献酬时在于阶下有拜旣爵此说屦就席礼旣杀不复崇重故无拜爵也注错者至杀也释曰云其或多者迭饮于坐而巳者衆賔之长在賔西者三人大夫则席于賔东若大夫亦三人则与衆賔等得交错相酬言其或多者若有一大夫则衆賔二人无所酬直二人迭饮而巳若大夫四人巳上多于三賔自三人之外亦无所酬则亦自相酬迭饮而巳云皆不拜受礼杀也者上二人举觯于賔与大夫皆拜受及饮卒不拜是其杀今衆賔与大夫不拜受觯故言礼又杀也辩卒至阶上注衆賔至复位释曰经云辩谓堂上衆賔巳上皆饮讫云卒受者谓最末后饮者云衆賔之末饮而酬主人之賛者大夫之末饮而酬賔党亦错焉者此亦若堂上交错也云不使执觯者酌谓不使二人执觯者酌云以其将旅酬不以己尊孤人也者其堂上皆坐行酒至此立阶上旅在下解经兴以旅在下者云其末若皆衆賔则先酬主人之賛者谓大夫或少或无则衆賔爲末饮也云若皆大夫者谓大夫多衆賔徧后二觯并酬大夫则大夫爲末饮也云执觯者酌在上辩降复位者谓二人举觯酌堂上衆賔巳上辩其堂下自酌相旅二人无事故降复于东阶前西面北上位也故郷饮酒记云主人之賛者西面北上不与无筭爵然后与必知复位者下经云执觯者皆与旅是也长受至实之注言酬至不拜释曰谓堂下或賔党之长或主人賛者之长受堂上酬酬者不拜郑云酬者不拜者嫌酬堂下异位当拜也者嫌堂下异位堂上则堂下当拜故明之也受酬者不拜受注礼杀至不拜释曰堂下卑者受堂上尊者酒当拜由礼杀虽尊者之酬犹不拜也辩旅皆不拜注主人至有拜释曰以郷饮酒记云主人之賛者不与无筭爵然后与故郑偏言主人之賛者于此始旅嫌有拜故明之也执觯者皆与旅注嫌巳至旅也释曰此即上文二人举觯者于西阶上巳卒觯故郑云嫌巳饮不复饮也卒受至大夫注复奠至爲之释曰今文此经云执觯者无此执觯又今文无执觯及賔觯大夫之觯皆爲爵不从者以其皆在无筭爵之科明不爲爵云实觯觯爲之者亦不从也无筭乐注合郷乐无次数释曰知合郷乐二南者约上正歌时不略其正巳歌郷乐但上有次第先歌关雎次歌葛覃卷耳次歌鹊巢采苹采蘩皆三终有次数今无次数任賔主所好也賔兴至奏陔注陔陔至而巳释曰此賔兴即命奏下文賔降乃作乐也云陔陔夏其诗亡者九夏皆诗篇郑注钟师云歌之大者载在乐章乐崩亦从而亡云周礼者钟师云陔夏杜子春云客醉而出奏陔夏虽非正文亦据周礼而言云陔夏者天子诸侯以钟皷知者钟师云以钟皷奏九夏是天子法襄公四年穆叔如晋晋侯飨之金奏肆夏之三不拜则陔夏奏用钟矣大夫士尚有鼓明诸侯亦有鼓故揔云天子诸侯以钟鼓知大夫士用鼓者此郷射郷饮酒皆有鼓故知以鼓奏陔而巳也賔降至再拜注拜送至有终释曰知拜送賔于门东西面者此约迎賔时于此拜也云不荅拜礼有终者以行礼有终故不荅也明日至门外释曰自此尽经末论息劳司正之事主人至乃退注不见至屈辱释曰不见不䙝礼者礼不欲数数则渎今主人不见恐相䙝故不见也主人至司正注释服至息之释曰上文主人如賔服则主人亦朝服矣今言释服谓释去朝服朝服之下衣则次玄端故知释服说朝服服玄端也玄端即朝服之下易其裳爲异也月令者彼是十月农功毕劳农以休息之爲息田夫之腊祭引之者证息劳来休息之义也无介注劳礼至异者释曰云劳礼略贬于饮酒也者谓贬于郷饮酒郷饮酒礼有介此上司正饮酒及此劳礼皆无介是贬于郷饮酒也云此以下皆记礼之异者谓息司正之礼与上饮酒礼异之事也不杀注无俎故也释曰下文云无俎无俎故不杀杀即有俎也使人速注速召賔释曰若公食使人召之还司正爲摈也迎于至筭爵注言遂至筭爵释曰云言遂者明其闲阙也者闲阙谓闲一人举觯下言工升歌立司正旅酬及二人举觯及彻俎之事以其阙此数事故云遂无筭爵也云賔坐奠觯于其所摈者遂受命于主人请坐于賔賔降说屦升坐矣此并依正饮酒礼不言遂请坐者请坐主于无筭爵者以其请坐主于无筭爵今言无筭爵自然请坐可知故不湏言请坐于賔也无司正注使摈至立之释曰不立司正亦是与饮酒礼异賔不与注昨日至作豫释曰賔者主人所尊敬不可复召之复召之亦是䙝渎也征唯所欲注征召至请唿释曰湏止则止湏召则召在主人之意故云所欲请唿也以告至可也注告请至仕者释曰云郷大夫致仕者也者此即郷饮酒注云先生谓老人教学者云君子有大德行不仕者大德行谓六德六行可贡而不仕者此即居士缟带亦曰处士羞唯所有注用时见物释曰谓昨日所有之余见物郷乐唯欲注不歌至所好释曰此即与上无筭乐同而云不歌雅颂者以其上饮酒主于射略于乐不用小雅此非郷射而亦不歌雅颂者亦不可过于正饮酒礼故云周召之诗在所好也记大至爲賔注不敢至处士释曰据此郷射使处士无爵命者爲賔故有大夫来不以郷人加尊于大夫故易去之使公士爲賔若然郷饮酒贡士法贤者爲賔其次爲介又其次爲衆賔有大夫来不易去之以其賔拟贡故也云郷賔主用处士即君子者也使能不宿戒注能者至习之释曰解上賔用处士云能者敏于事者孝经云参不敏郑云敏犹达也则此通逹于事其牲狗也注狗取择人释曰郷饮酒郷射义取择贤士爲賔天子巳下燕亦用狗亦取择人可与燕者亨于堂东北注郷饮至发也释曰阳气起于东北而盛于南方亨狗于东北饮酒是阳故法之尊绤幂賔至彻之注以绤至坚絜释曰凡幂者皆爲尘埃加故设之但用幂不用幂不同者凡用醴皆不见用幂质故也即士冠礼子昬礼礼賔賛礼妇聘礼礼賔此等用醴皆无幂是也醮用酒亦无幂者从礼子质也或以尊厌卑亦无幂燕礼君尊有幂方圜壶则无幂昬礼尊于室内有幂尊于房戸外爲媵御贱故无幂郷饮酒郷射有幂者无所厌故也若祭祀之幂幂人云以䟽布幂八尊郑云天地之神尚质以画布幂六彛郑云宗庙可以文凡王巾皆黼注云周尚武其用文德则黻可诸侯无文或与王同其丧中之幂皆用䟽布士丧礼小敛用功布大敛亦同士虞用絺幂与吉同大夫亦当然也云賔至彻之者巾幂必布执幂賔未至恐尘加賔至彻去不复用以其郷射饮酒不见更用之文故也燕礼君命彻幂则未命之前重用之者君尊乆设恐尘故重覆之蒲筵缁布纯注筵席也纯縁释曰郷大夫州长与郷人习礼虽有公郷之尊无加席唯一种故记人记之云筵席者郑注周礼序官云铺陈曰筵借之曰席然其言之筵席通但在地者爲筵取铺陈之义在上曰席取相承借之义耳西序之席北上注衆賔统于賔释曰衆賔之席继賔巳西南面东上今云西序之席北上者谓衆賔有东面者则北上此东面非常故记之也若然此郷射上设席虽不言衆賔之数上文云三拜衆賔郑云三拜示徧也则衆賔亦三人矣而复有东面者若公卿大夫多尊东不受则于尊西賔近于西则三賔东面北上统于賔也荐脯至二寸注脯用至作植释曰云豆冝濡物也者案王制云一爲干豆郑云谓腊之以爲祭祀豆实与此违者以其豆实则醢也郑注周醢人云作醢及臡者必先膊干其肉乃后细莝之杂以粱麴及盐渍以羙酒涂置甀中百日则成矣是干以爲豆实醢是也云膱犹脡也爲记者异耳者郷饮酒记云脯五脡此云五膱膱与脡不同非训之是记者异名不同非别有义故郑云膱犹脡也云于人爲缩者脯法于人爲缩者郷饮酒记引曲礼云以脯脩置者左朐右末郑注曲礼云屈中曰朐取左手案之右手擘之便故于人爲缩横祭半膱横上于脯爲横于人则爲纵也俎由至阶升注狗旣至东方释曰云狗旣亨载于东方者上云亨于堂东北今云俎由东壁者亨在东北实俎曰载载则于东方东方则东壁故云俎由东壁也云自西阶升者旣由东壁恐如祭馔由东阶升故记人明之若祭馔则东阶升特牲少牢是也尊神故由阼阶升賔俎至进腠注以骨至体也释曰云以骨名肉者骨爲本有名肉爲末无名所食即肉故以骨名肉必知骨有肉者特牲乃食举注云举言食者明凡解体皆连肉是有肉也云賔俎用肩主人用臂尊賔也者此据前三体而言以其体有肩臂臑礼记祭统云周人贵肩爲其显故賔用肩尊賔也云离犹㨒也者案礼记少仪云牛羊之肺离而不提心郑云提犹絶也离之不絶中央少者中央少者即是心也此将食举肺也云进理谓前其本者此与公食同生人食法少牢进下者是鬼神食法云右体周所贵也者对左殷所贵云若有尊者则俎其余体也者前有三肩臂臑以次用之賔主巳用肩臂有一大夫则用臑二大夫则取后体用䏝若有三大夫巳上则用胳其嵴胁与賔主同故下文云获者之俎折嵴胁肺臑注云臑若䏝胳觳折之以爲大夫之余体是也注谓献至有荐释曰知此三人者以其言三作故知唯此三人而巳凡奠者于左释曰谓若酬賔奠于右賔奠之于左将举者于右释曰谓若酬一人二人举奠之于荐右后举之者也衆賔至賔礼注尊之于其党释曰此献三賔之时主人唯爲长者一人洗爵如经文恐巳后更洗故记人明之也三笙至成声注三人至之和释曰云尔雅曰笙小者谓之和者案尔雅释乐云大笙谓之巢孙氏注云巢髙大又云小者谓之和注云和小笙是也献工至阶上注奠爵至与笙释曰云奠爵于下篚不复用也者谓堂上不复用无妨堂下更入用之知者献获及释获者皆取而献之是也大射献服不氏用散不用爵者彼君礼与此异也立者东面北上注賔党释曰此谓一命及不命来观礼者与堂下衆賔齿东面北上而立司正至其位注荐于觯南释曰知荐于觯南不荐于觯北者以司正觯南北面立若荐觯北与觯相隔非位前故知觯南位北也三耦至戒之注弟子至戒之释曰云使弟子司射前戒之者谓请射之前戒之以其经云三耦俟于堂西故郑云前戒谓先射请戒之也司射至之西注便其事也释曰此矢谓挟一个者初司射适堂西袒决遂取弓矢于阶西兼挟乗矢则诱射之弓矢亦在阶西矣若然诱射讫适堂西改取一个挟之遂适阶西取扑此一个实在堂西至视筭之时于西阶西释弓矢去扑献释获者此亦在西阶西故郑云便其事也司射至倚旌注着并至倚旌释曰云着并行者谓司射与司马有不并行事时案上文将射适堂西袒决遂取弓矢于西阶上北面告賔曰弓矢旣具有司请射其时司马即阶前令倚旌此皆同时故郑云着并行事如上经纳射器及比三耦以前司射独行事后及司正爲司马与司射并行事故记人记之也凡侯至鹿豕注此所至物之释曰云此所谓兽侯也者周礼梓人云张兽侯以息燕注云息者休农息老物也燕谓劳使臣若与羣臣饮酒而射是也云燕射则张之者燕礼大射正爲司射如郷射之礼是诸侯燕用郷射之礼故云燕射则张之也天子虽无文据记天子燕射记明天子燕射亦用郷射之法也云郷射及賔射当张采侯二正者案周礼射人掌賔射大夫士同二正是賔射二正郷射无文知亦采侯二正者周礼賔射与賔客爲射此郷射虽与郷人习礼亦如賔主行射礼又非私相燕劳故约与賔射同也言采侯者梓人云张五采之侯则逺国属是賔射之侯故云采侯也云而记此者天子诸侯之燕射各以其郷射之礼者以天子自用郷射之礼诸侯自用郷射之礼大夫士亦各随其君用郷射之礼也用郷射之礼谓张侯道五十歩及三耦一与郷射同云张此侯则经兽侯是也云由是云焉者谓由是用郷射法故云兽侯于此郷记也云白质赤质皆谓采其地者案周礼掌蜃云共白盛之蜃则此以蜃灰涂之使白爲地赤质者亦以赤涂之使赤爲地云不采者白布也者谓大夫士直云布侯者也云熊麋虎豹鹿豕皆正面画其头者知皆画首者以其言貍首者射不来者之首明此兽侯等亦正面画其头也云象于正鹄之处耳者案梓人云参分其广而鹄居一焉据大射之侯若賔射之侯则三分其侯正居一焉若燕射之侯则兽居一焉故云象其正鹄之处耳云君画一臣画二阳竒隂耦之数也者礼记郊特牲云君之南郷荅阳之义也臣之北面荅君也是君阳臣隂又天一生水地二生火是一二隂阳之数故云君一臣二阳竒隂耦之数也云燕射射熊虎豹不忘上下相犯者三者皆勐兽不苟相下若君臣之道亦献可者替否者不苟相从辄当犯颜而諌似兽等故用之云射麋鹿豕志在君臣相养也者案内则云麋鹿豕皆有轩并是可食之物故云相养也云其画之皆毛物之者此无正文但画五正三正之侯各以其色明画兽侯亦以毛物画之可知也凡画者丹质注賔射至于赤释曰云賔射之侯燕射之侯者此郷射以采侯二正是賔射之侯也此兽侯也又是燕射之侯故郑并言之云皆画云气于侧以爲饰者郑解经凡言画者皆画云气故以云气解之也盖象云色若賔射之侯天子九十歩侯朱白苍黄玄五正者还画此五色云气于其侧七十歩侯朱白苍三正者还画此三色云气于其侧五十歩侯朱緑二正者还画此二色云气于其侧以爲饰也云必先以丹采其地者欲画此五色三色云气时必先用丹采此地乃于其上画云气也天子侯九十歩之内更有七十五十歩侯畿内诸侯七十歩侯内更有五十歩侯畿外诸侯者之九十歩侯之内更有七十五十歩侯其画之采皆如其数也以侯数非一尊卑又不同故云凡以广之言凡画云气以丹爲质地者也云丹浅于赤者案月令云乗朱路驾赤駵载赤旗衣朱衣朱与赤互言之即爲一物又案冬官钟氏云以朱湛丹秫四入爲朱色深而湛丹秫故知丹浅于赤郑言此者欲见以丹爲地丹上得见赤色云之义故言此也射自至长武注自楹至二寸释曰云自楹闲者谓射于庠也知者以其言楹闲则是庠则物当楣故知非射于序者也云楹闲中央东西节也者以其楹闲南北无限东楹西楹相当故知东西之节也云长如笴者谓从画之长短也者其下有距随爲横此言物长又是从迹之称故知南北之长短也云笴矢干也长三尺者以矢人职得知也云与跬相应者礼记祭义云故君子跬歩而弗忘孝也一举足谓之跬再举足谓之歩歩射者履物不过一跬故知以三尺爲限也云距随者物横画也始前足至东头爲距后足来合而南面爲随者谓上射下射并足处皆然言长武武迹也中人之迹尺二寸谓横尺二寸也序则至当楣注是制至曰庪释曰云是制五架之屋也者庠序皆然但有室无室爲异命负至其位释曰其位者正据司马自在已位遥命之遥命者由负侯者贱略之故也对司射比耦则就其位经无司马命负侯之位故记之也旌各以其物注旌揔至于谢释曰云旌揔名也者以周礼司常云九旗对文通帛爲旜杂帛爲物全羽爲旞析羽爲旌各别今名物爲旌者散文通故云旌揔名也云杂帛爲物大夫士之所建也者司常文通帛者通体并是绛帛周所尚赤也杂帛者中绛縁边白也白殷之正色故郑彼注云言先王正道佐职也云各者郷射或于庠或于谢者诸侯郷大夫是大夫询衆庶射于庠射于谢于序是诸侯州长是士春秋习射于谢大夫士同建物而云各者虽同建物仞则大夫五仞士三仞不同故云各也无物至二㝷注无物至爲翿释曰云无物者谓小国之州长也者案典命子男之卿再命大夫一命士不命大夫一命得建物士不命则无物是以不得与上各以其物同别爲此旌云此翿旌也者据下文士鹿中翿旌也下云君国中射则皮树中以翿旌获此不命士与国君同者士卑不嫌命士以上尊卑自异也云翿亦所以进退衆者此非直用之于获案丧大记君葬时执翿居前诏倾亏亦所以进退衆人也云七尺曰仞者无正文郑案书传云雉长三丈髙一丈则墙髙一丈礼记祭义云筑宫仞有三尺墙髙一丈云仞有三尺除三尺之外只有七尺故知七尺曰仞也王肃则依小尔雅四尺曰仞孔君则八尺曰仞所见不同也云鸿鸟之长脰者也者脰则项也云八尺曰㝷者亦无正文冬官云车有六等之数云殳长寻有四尺长丈二而云㝷有四尺除四尺则㝷长八尺矣凡挟至横之注二指至挟之释曰云二指谓左右手之第二指知左右手皆挟之者以云二指之闲横之则知左右手也云此以食指将指挟之者以左擘指拓弓右擘指钩弦故知挟矢以第二第三指闲第二指爲食指左传云子公之食指动是也第三指爲将指左传云吴王阖闾伤于将指是也故云食指将指之闲挟之知不在无名指闲者以无名指短与将指不相应故知不是也司射在司马之北释曰经不明言司射与司马南北相当故明之也始射至行之释曰始射获而未释获据三耦射时云复释获者据第二畨射时复用乐行之据第三畨射时楅长至韦当注博广至于当释曰云蛇龙君子之类也者易云龙战于野其血玄黄郑注云圣人喻龙君子喻蛇是蛇龙揔爲君子之类也云直心背之衣曰当者直通身之言其楅两头爲龙首于背上通身着当言当心中央也知丹韦爲之者周尚赤上云凡画者丹质又周礼九旗之帛皆用绛故知此当亦以丹韦爲之云司马左右抚矢而乗之分委于当者若未分时揔在于当今则四四在一边不谓分讫乃置于两当也楅髤至当洗注髤赤黒也释曰云南面坐而奠之者取向弟子持矢北面故南面奠之云南北当洗者恐南北不知逺近故记言南北当洗南北节也射者至挞之注过谓至教刑释曰云是以轻之以扑挞于中庭而巳引书者谓尚书尧典之文彼据教学故彼注云不勤道业则挞之引之者于射时司射搢扑亦是教射法故引证挞犯礼之过者是以尚书亦云侯以明之挞以记之是也衆賔至不降注不以至爲云言不胜者降不复升射也者据主皮射者也礼射二畨不胜仍待三畨复升射也尚书传者济南伏生爲尚书作传云巳祭取余获陈于泽然后卿大夫相与射也者此则周礼山虞田讫虞人植旗于中属禽焉每禽择取三十余将向国以祭谓若大司马云仲春祭社仲夏享礿仲秋祀方仲冬享烝巳祭乃以余获陈于泽宫中卿大夫士共以主皮之礼射取之云虽不中虽中者据内田时也云非所于礼者云云揖让取即是行礼而云非所于行礼者揖让虽是礼对大射之等其体比于礼其节比于乐爲非所行礼也云此主皮之射与者书传不言主皮以义约同故云与以疑之也云天子大射巳下者案梓人云张皮侯而栖以鹄则春以功即此郑云天子大射张皮侯一也梓人又云张五采之侯逺国属即此郑云賔射张五采之侯也梓人又云张兽侯以息燕即此郑云燕射张兽侯也郑言此者证此是礼射与主皮异也若然天子有泽宫又有射宫二处皆行射礼者泽宫之内有班余获射又有试弓习武之射若西郊学中射者行大射之礼张皮侯者是也泽宫中射将欲向射宫先向泽宫中试弓习武之射此习武之射无侯直射甲革椹质故司弓矢职云王弓弧弓以授射甲革椹质而注引圉人职曰射则充椹质是也主人至阶上注就射至辞罚释曰此谓主人在不胜之党受罸爵之时也云就射爵而饮也者谓西楹西丰上射爵也云己无俊才不可以辞罚者以主人尊恐不受罚爵故言此也获者至肺臑注臑若至余体释曰上賔主人巳用肩臂唯有臑及䏝胳觳若嵴胁骨多尊卑皆有自臑巳下各得其一今郑具言之欲见科取其一不定以其若无大夫获者得臑即经所云者故臑在肺下欲见无大夫已合得若大夫一人大夫得臑获者得䏝若大夫二人获者即得胳若大夫三人获者即得觳若大夫公卿更多则折之不得整体或更取余体也故郑又云折以大夫之余体也东方谓之右个注侯以郷堂爲面也释曰以其经直云左右个不辨东西故记人明之也释获至有祭注皆皆至祭肺释曰云以言肺谓刌肺不离者即经中嵴胁肺是切肺与祭肺同也云嫌无祭肺者此明记人之意见上巳有刌肺不离者即经中嵴胁肺是刌肺与祭肺同嫌更不别有祭肺故言皆有祭肺言皆皆获者欲见释获者与主获者二者皆别有祭肺故云皆也若然上肺即举肺案公食大夫有切肺与祭肺者优賔使賔祭此二者亦以举肺爲祭肺者略贱者之义是以有司彻侑羊俎切肺一侑豕俎亦切肺一郑云豕又祭肺不哜肺不备礼则是略贱之类也歌驺至无筭注谓衆至终也释曰上用驺虞以化民下用采苹大夫之乐节亦可皆五终者大夫士皆五节一节一终故云五终也郑言衆賔无数者谓堂下衆賔继射者故无数若堂上衆賔则三人也注士入齿于郷人释曰以其士立于下故齿于郷人也大夫后出注不干其賔主之礼释曰賔主及衆賔出后乃出故云不干其賔主之礼主人至再拜注拜送至拜之释曰上文大夫后出是大夫意不干賔主之礼此经主人意故郑云拜送大夫尊之也知主人送賔还入门揖大夫乃出送拜之者以其上经云賔出主人送于门外再拜此记又云大夫后出主人送于门外再拜故知主人送賔还入门揖大夫乃出送再拜之也郷侯上个五㝷注上个至四丈释曰以五㝷㝷八尺五八四十故四丈也中十尺注方者至中也释曰云方者也者谓侯中正方十尺云用布五丈今官布幅广二尺二寸旁削一寸者郑意此言十尺用布五幅幅广二尺二寸两畔各削一寸爲缝幅各二尺在故五幅爲一丈也汉法幅二尺二寸亦古制存焉故举以爲况若然周礼郑志纯三只只八寸二尺四寸者据缯幅也士丧礼云亡则以缁长半幅注云半幅一尺终幅二尺亦谓缯而幅二尺者幅有二种丧礼略用其狭者故周礼郑云凡爲神之衣物必沽而小是也引梓人者彼揔据三侯侯中皆广与崇方引之证经十尺是方也侯道至侯中注言侯至肱也释曰云言侯中所取数也者谓侯中大小取数于侯道云量侯道以貍歩者大射文故彼云以貍歩张三侯是用歩耳而云弓者六尺爲歩弓之下制六尺与歩相应而云弓者侯之所取数冝于射器也故此经云弓也云正二寸者骹中之博也者案周礼弓人云骹解中有变焉谓弓弣把中侧骨之处博二寸故于此处取数焉倍中以爲躬注躬身至二丈释曰身谓中上中下各接一幅布者故郑云中之上下幅用布各二丈也倍躬以爲左右舌注谓上至之舌释曰言谓上个者对下个不得倍躬故谓上个也云两旁谓之个在躬之两傍则谓之个云左右出谓之舌谓躬外两相各出一丈若人舒舌故下云下舌半上舌据出者而言也注半者至六丈释曰半者半其出于躬者也者以其言舌故知半其出者也云用布三丈者上舌两相各一丈今下舌两相各五尺通躬二丈故云用布三丈也云侯人之形类也者人形上广下狭故也云五八四十据上个四丈五六三十据下个三丈以此上下爲衰差也云凡郷侯用布十六丈数起侯道五十弓以计者用布十六丈者中五幅幅一丈用布五丈上下躬各二丈揔四丈上个四丈下个三丈是揔十六丈也云道七十弓之侯用布二十五丈二尺者道七十弓弓取二寸二七十四侯中丈四尺七幅幅有丈四尺中用布九丈八尺上下躬各用布二丈八尺上下揔用布五丈六尺上个倍躬爲五丈六尺下舌半上舌上舌出者两相各出丈四尺下舌半之两相各出七尺下舌用布一丈四尺通躬二丈八尺揔计用布四丈二尺也通计用布二十五丈二尺云道九十弓之侯用布三十六丈者弓取二寸九十弓侯中丈八尺侯中用布九幅幅别丈八尺中用布十六丈二尺倍中以爲躬上下躬各用布三丈六尺上下揔七丈二尺倍躬以爲左右舌上舌用布亦七丈二尺下舌亦半上舌上舌出者丈八尺下舌半之则下舌揔用布五丈四尺以此计之揔用布三十六丈也箭筹八十注箭篠至从賔释曰云箭篠也者谓以箭爲筹射之耦随賔多少今言八十举成数以十耦爲文但一者数之始十者数之终以十耦爲成数也长尺有握握素注握本至一肤释曰云长尺复云有握则握在一尺之外则此筹尺四寸矣云刋本一肤者公羊传僖三十一年云触石而出肤寸而合不崇朝而徧雨乎天下者唯泰山尔何休云侧手爲肤又投壷云室中五扶注云铺四指曰扶一指案寸皆谓布四指一指一寸四指则四寸引之者证握肤爲一谓刋四寸也以翿旌获注国中至无以释曰知城中是燕射者以其下有賔射大射不在国故国中是燕射以其燕在寝故也云以翿旌获尚文德也者以其燕主欢心故旌从不命之士亦取尚文德之义必知取尚文德者以其以文德者舞文舞羽舞也以武德者舞武舞干舞也此旣用羽知取尚文德也于郊至旌获注于郊至爲旌释曰知于郊谓大射也者案大射云公入骜从外来入此旣言于郊故知大射在郊也云大射于大学者据诸侯而言也天子大射在虞庠小学以其天子大学在国中小学在郊诸侯不得立大学在国立大学在郊故郑引王制小学在公宫之左大学在郊是殷法诸侯用焉故引爲证必知诸侯立大学在郊者见诗鲁颂有泮宫礼记云故鲁人将有事于上帝必先有事于类宫郑云頖宫郊之学也则诗泮宫此郊学是也云闾兽名如驴一角或曰如驴歧蹄周书曰北唐以闾者歧蹄巳上山海经文周书见于国语也于竟则虎中龙旜注于竟至爲旜释曰与邻国君射则賔射也以其君有送賔之事因送则射云尚文章也者亦若翿旌也云通帛爲司常文郑注云凡九旗之帛皆用绛则通帛者正幅爲绛长㝷曰旐系旐曰斾通体皆用绛帛爲之名旜大夫至物获注兕兽名似牛一角释曰下有士则此专据大夫爲文而云各以其物者公侯伯大夫再命子男之大夫一命爲卿大夫刃数虽同旒依命数不同故云各又下云士翿旌以获唯小国之州长不命者则公侯之州长一命有旌亦入物中则各内兼之矣故云各兕似牛一角案尔雅及山海经知之唯君至余否注臣不至余否释曰天子诸侯皆燕射在国又天子賔射在朝亦在国大夫士燕射賔射不在国大夫又得行大射虽无郊学亦不得在国是以孔子爲郷射射于矍相之圃是其一隅若然此郷射亦不在国射亦冝在国外故记人于此见之也君在至肉袒注不袒至于君释曰上云大夫与士射袒纁襦今与君射爲厌与士同故肉袒也仪礼䟽卷第十三仪礼疏仪礼疏卷十四仪礼䟽卷第十四唐朝散大夫行太学愽士弘文馆学士臣贾公彦等撰燕礼第六郑目録云诸侯无事若卿大夫有勤劳之功与羣臣燕饮以乐之燕礼于五礼属嘉大戴第十二小载及别録皆第六释曰案上下经注燕有四等目録云诸侯无事而燕一也卿大夫有王事之劳二也卿大夫又有聘而来还与之燕三也四方聘客与之燕四也若然目録云卿大夫有勤劳之功聘使之劳兼王事之劳二者也知臣子頫聘还与之燕者四牡劳使臣是也知有王事之劳燕者下记云若以乐纳賔则賔及庭奏肆夏郑注云卿大夫有王事之劳则奏此乐焉是也知君臣无事有燕者案鲁颂云夙夜在公在公明明振振鹭鹭于下鼓咽咽醉言舞于胥乐兮郑笺云君臣无事则相与明义明德而巳絜白之士羣集于君之朝君以礼乐与之饮酒燕乐以尽其欢是其无事而燕也又知賔及庭奏肆夏是己之臣子有王事之劳者案郊特牲云賔入大门而奏肆夏郑注云賔朝聘者是异国聘賔入大门奏肆夏故知记云賔及庭奏肆夏者是已之臣子也又知异国聘賔有燕者聘礼所云燕与时赐者是也燕礼小臣戒与者释曰自此巳下尽射人告具论告戒羣臣及陈馔之事必使小臣戒与者以其燕爲聘使者爲主兼与旧在者欢乐之故今戒可与之人使依期而至注小臣至欢也释曰云小臣相君燕饮之法者案周礼大仆职云王燕饮则相其法又案小臣职云凡大事佐大仆则王燕饮大仆相小臣佐之此诸侯礼降于天子故冝使小臣相是以下云小臣师一人在东堂下注云师长也小臣之长一人犹天子大仆正君之服位者也是诸侯小臣当大仆之事戒与者谓留羣臣也者谓羣臣留在国不行者也云君以燕礼劳使臣若臣有功者此即目録卿大夫有勤劳之功劳使臣即四牡劳使臣也若臣有功即王事之劳也故郑揔云卿大夫勤劳之功若然郑不言与羣臣无事燕者以其经云戒与者功劳之外与及之爲有事之臣燕不得云无事燕者故不言之案大射云君有命戒射者以其大射辨尊卑故云君有命明政敎由尊者出燕礼主欢心不辨尊卑故不言君有命膳宰至寝东注膳宰至路寝释曰以其燕在寝故膳宰具官馔于寝东拟燕时设之云膳宰天子曰膳夫掌君饮食膳羞者也者以其天子有宰夫兼有膳夫掌君饮食诸侯亦有宰夫复有膳宰掌君饮食与天子膳夫同故引天子膳夫并之云具官馔具官之所馔者谓卿大夫士之馔揔馔之大射亦用燕礼直云官馔不言膳宰与此同不言者文不具云谓酒也牲也脯醢也知者案下所设亦有此三者牲即其牲狗也云寝路寝者以其飨在庙服朝服下记云燕朝服于寝正处在路寝不在燕寝可知故云路寝也案公食大夫云凡宰夫之具馔于东房不使膳宰者彼食异国之大夫敬之故使宰夫具馔此燕已臣子故使膳宰卑者具馔必知膳宰卑于宰夫者案天子宰夫下大夫膳夫上士天子膳夫卑于宰夫则知诸侯膳宰亦卑于宰夫者也乐人县注县钟至新之释曰案大射乐人宿县在射前一日又具辨乐县之位者以其大射在学宫学宫不常县乐射乃设之故射前一日县之又辨乐县之位此燕在路寝有常县之乐今言乐人县者爲燕新之而巳故不在燕前一日又不辨乐县之处又直云乐人未知乐人意是何官案周礼春官大司乐云凡乐事宿县又案乐师云凡乐成则告备是天子有大司乐并有乐师之官案序官乐师下大夫四人上士八人下士十有六人以此知天子有大司乐乐师诸侯无大司乐直有大乐正小乐正以其诸侯兼官此二者皆当天子乐师大夫及士则诸侯乐师不用大夫大乐正当上士小乐正当下士爲之故郑下注云乐正于天子乐师也大射注亦云小乐正于天子乐师若然县乐之法案周礼眡了职云掌大师之县郑注云大师当县则爲之案下仆人相大师则诸侯无眡了则使仆人县乐大师以声展之乐师又监之云县钟磬也者案小胥天子宫县诸侯轩县面皆钟磬镈各一虡大夫判县士特县不得有镈故云钟磬案下唯有磬而无钟而云钟磬者郑汎解乐县法故兼言钟其实诸侯之士特县磬而巳云国君无故不彻县者案曲礼唯有大夫无故不彻县士无故不去琴瑟不言国君但大夫无故不彻县则国君无故亦不彻县可知郑以燕礼爲国君法故以义约之也云言县者爲燕新之者更整理乐县之法爲新之也设洗至西面注设此至其文释曰云设此不言其官贱也者决膳宰具官馔乐人县司宫设尊皆言其官独此不言官故知贱也案少牢司宫设罍水大夫兼官此国君礼或可别人爲之但无文故郑不细辨云当东霤者人君爲殿屋也者汉时殿屋四向流水故举汉以况周言东霤明亦有西霤对大夫士言东荣两下屋故也云亦南北以堂深者亦士冠礼郷饮酒等也云膳篚者君象觚所馔也者案下文洗象觚升实之东北面献于公是也但君尊不可与臣同篚故别释之也云亦南陈者亦臣之南肆者也言西面尊之异其文者欲见膳篚西面南肆者亦西面此不可言南肆而言西面是尊君之篚故异其文也司宫至圜壷注司宫至爲緆释曰云司宫天子曰小宰听酒人之成要者也者案天官小宰职掌建邦之宫刑以治王宫之政令是小宰掌宫事此诸侯无小宰有司宫明司宫亦当掌宫刑治宫之政令可知是司宫掌宫事与小宰同又案酒正云酒正之出日入其成月入其要小宰听之此司宫亦设酒尊当掌酒事与小宰同是以知此诸侯司宫当天子小宰者也若然案酒正云酒正之出日入其成月入其要小宰听之案彼文则是小宰听酒正之成要此注云听酒人成要者案彼注云出谓授酒材及用酒之多少也受用酒者日言其计于酒正酒正月尽言于小宰云日言其计于酒正者是酒人也酒正月尽揔言于小宰则是小宰所听者并是酒人所言故郑之此注据酒人而言也云尊方壷爲卿大夫士也者以其燕揔有卿大夫士又别有公尊瓦大两故知方尊爲此人也云于东楹之西予君专此酒也者此决郷饮酒郷射皆于房戸之闲賔主共之此于东楹之西向君设之人君尊专大惠故云予君专此酒也引玉藻者欲见尊面向君顺君面非賔主共之意案少仪云尊壷者面其鼻郑注云鼻在面中言郷人也郷人者据此燕礼尊面向君而言少仪又云尊者以酌者之左爲上尊郷饮酒云尊两壷于房戸之闲玄酒在西又郷射云尊于賔席之东两壷斯禁左玄酒郑注云设尊者北面西曰左此等皆据酌者北面而言玄酒在左若据设尊之人及尊面而言即南面以右爲尊此燕礼尊面向君据君面以左爲尊玄酒在南若据酌者不得背君而西面当尊西东面则酌者之右爲上尊是以下文媵爵于公者交于东楹北也云瓦大有虞氏之尊也者明堂位文引礼器君尊瓦甒大射亦云膳尊两甒不引大射而引礼器者郑欲同此三者之文皆是一物故也云丰形似豆卑而大者据汉法而知但豆径尺柄亦是尺此承尊之物不可同于常豆故知卑而大取其安稳也云幂夏绤冬钖冬夏异也者夏冝用绤冬冝用钖葛之麄者曰绤案丧服传云钖者何也麻之有钖者也钖者十五升抽其半无事其缕有事其布曰钖郑注云治其布使之滑易是也云在尊南在方壷之南也者其幂本爲瓦大设今未用陈在方壷之南者不可在方壷瓦大之闲相杂故也瓦大不言玄酒者以其言瓦大两又言南上有玄酒在南可知凡无玄酒者直陈之而巳不言上下是以此尊士旅食直云两圜壷大射亦云两圜壷特牲尊两圜壷于阼阶西方亦如之皆是无玄酒不言上下也又凡用醴者无玄酒士冠礼醴子昬礼醴妇聘礼醴賔醴皆无玄酒质故也昬礼房外之尊无玄酒郑云略之此及大射尊士旅食无玄酒郑云贱也特牲少牢阳厌纳一尊无玄酒郑注云礼杀也士丧旣夕士虞皆有酒醴无玄酒者以凶变于吉故也特牲东西阶两壷无玄酒者注云优之云士衆食谓未得正禄者以其士大夫巳上得正禄王制云下士九人禄中士倍下士上士倍中士下大夫倍上士卿四大夫禄皆正禄此则未得正禄云所谓庶人在官者也者所谓王制文故王制云庶人在官者其禄以是爲差谓府史胥徙谓府八人禄史七人禄胥六人徒五人皆非正禄号爲士旅食者也司宫至席也注筵席至筵也释曰云筵席也者案周礼序官司几筵郑注云铺陈曰筵借之曰席然其言之筵席通若然铺陈曰筵者先铺一席在地者借之曰席据重巳上相承借者筵席一也故郑云筵席通云席用蒲筵缁布纯者案公食大夫记云蒲筵常缁布纯加萑席㝷玄帛纯彼有加席故有萑在上此无加席故言席用蒲云无加席燕私礼臣屈也者对公食大夫礼异国之賔有加席礼得申云诸侯之官无司几筵也者对天子有司几筵布席诸侯兼官使司宫设尊并设席射人告具注告事至射也释曰云射人主此礼以其或射也者案公食大夫礼賛者负东房告具以其无射故使賛者此乃射人告具与大射同案下文若射则不献庶子言若者或射或不故此郑注云以其或射言或亦是不定之义案大射告具之上有羮定此不言羮定者文不具也小臣至西郷注周礼至后也释曰自此下尽诸公卿者论君臣位次及命羞者之事注引周礼者司几筵之丈也彼诸侯祭祀神席及受酢之席此乃燕饮之席引之者欲见燕饮与受酢席同若飨诸侯来朝则郊特牲云大飨君三重席而酢焉是也燕他国之臣即郊特牲云三献之介君专席而酢焉此降尊以就卑也故君单席受酢也云后设公席者凡礼卑者先即事尊者后也者此燕私礼故贱者先即事大射辨尊卑故先设公席后设賔席也小臣至东上注纳者至闑西释曰云卿大夫皆入门右北面东上者此是拟君揖位故下经君始尔之就庭位云士立于西方东面北上者此是士之定位士贱故不待君揖入门即就定位云祝史立于门东北面东上者案大射大史在豻侯之东北北面不言祝此言祝史不言大史者大射及下文云大史俟于所设中之西东面以听政嫌其位初在此不在豻侯之东北故着大史以明之其余祝史彼不言者以其大射先行燕礼此燕礼有祝史故于彼不言省文也云纳者以公命引而入也者虽无正文进止由君故知以公命者也云自士以下从而入即位耳者对大夫以上小臣引之就门东揖位未就庭位自士巳下不湏引从大夫而入径即庭位云师长也小臣之长一人犹天子大仆正君之服位者也者案夏官大仆职云掌正王之服位出入王之大命彼下文有小臣之官上士四人其职云掌王之小命诏相王之小法仪诸侯兼官无大仆唯有小臣出入君之教命正君之服位但诸侯小臣之官有上下是以大射云小臣师从者在东堂下南面西上又云小臣正賛袒若然诸侯小臣正次有小臣师大射礼小臣正相君小臣师佐之常在君左右不在堂下之位故唯云小臣师从者在堂下南面此燕轻冝有小臣师及从者相君燕饮小臣正一人无事得在堂下此言小臣师即大仆小臣正一也故郑以爲当天子大仆云凡入门而右由闑东左则由闑西者郑云凡入门者广解賔主人入门之义案曲礼云大夫士出入君门由闑右又玉藻云公事自闑西私事自闑东言私事即大夫士出入君门一也又与此经卿大夫士入君门亦由闑右同公事自闑西者即聘礼聘賔入由闑西是也若然此注云入门而右由闑东者是臣朝君之法也左即由闑西者是聘賔入门之法公降至少进注尔近至少前释曰曲礼云揖人必违其位是以公将揖卿大夫降立于阼阶之东南南面揖之变揖言尔者尔训近也移也卿大夫得揖移近中庭也是以郑云揖而移之近之也云大夫犹北面少前者三卿五大夫初入门右同北面三卿得揖东相西面五大夫得揖中庭少进北面不改故云大夫犹北面少前射人请賔注命当由君出也释曰案大射云大射正摈摈者请賔此直云射人请賔不云爲摈者但射人有大小大者爲大射正其次爲射正又其次爲司正悉监射事见于大射礼大辨尊卑故云大射正爲摈此燕礼或因燕而射以其礼轻或大射正爲摈或小射正爲摈此二者皆是射人故直云射人请賔不定尊卑也旣当请君不辨射人面位者以其君南面射人北面可知故不言公曰命某爲賔注某大夫也释曰知大夫非卿者以其賔主相对宰夫爲主人是大夫明賔亦是大夫燕义云不以公卿爲賔而以大夫爲賔爲疑也故知是大夫射人至礼辞注命賔至敏也释曰郑知命賔者东面南顾者少仪云诏辞自右明知在君之右东面者向君南顾者向賔便也知礼辞辞不敏者取孝经曽子云参不敏爲义賔出至东面注当更以賔礼入释曰前卿大夫从臣礼相从而入故出更以賔礼入是以下经賔入及庭公降一等揖之公揖至就席注揖之人之也释曰言人之者公将及升堂故以人意相存偶是以揖之乃升小臣至膳者注执幂至庶羞释曰云执幂者执瓦大之幂也方圜壷无幂郑知者以其上文幂用绤文承瓦大之下方圜壷不言幂故知义然云羞于公谓庶羞者知羞于公者以其言羞膳据君而言又与执幂者连文幂据君明羞膳据公可知又知是庶羞者以其脯醢称荐明羞是庶羞乃命至东上注以公至略之也释曰郑知西阶前命之者案下记云羞膳者与执幂者皆士也士位在西方东靣故知西阶前以君命命之云东上玄酒之幂爲上也者以其唯瓦大两有幂玄酒尊于正酒经云东上故知玄酒之幂爲上羞膳者以下尽略之郑知义然者以经直云执幂者升自西阶羞膳者无升文又且东面阶西面阶妇人之阶非男子之所升则羞者升自北阶知由堂东者以羞在房又大射云工人士与梓人升自北阶知房中西面南上者约士冠礼脯醢在房中服北賛者盥于洗西升立于房中西面南上下注云近其事也言略之者解不由前堂升执幂与羞膳临时请者以其诸侯兼官有常职先定亦有临时命之者是以经与记直云士不言其官不请羞賔者下记约与君同亦用士也膳宰至卿者注小臣至爲敬释曰言弥略者上请賔使射人请执幂使小臣巳是其略今羞诸公卿乃使膳宰膳宰毕于小臣故云弥略也知膳宰卑于士者周礼膳夫是上士此诸侯膳宰明非上士且礼之大例荐羞者尊于设俎者公士爲荐羞膳宰设俎故知膳宰卑也射人纳賔注射人至摈者释曰自此至賔以虚爵降论賔升堂主人献賔之事案大射大射正摈此云射人爲摈与上射人请賔义同还是小射正也賔入至揖之注及至至面时释曰郑知至庭谓旣入而左北面时者以其云賔入及庭賔入谓入门时及庭谓賔入门而出堂涂北面是其当公降揖之节故知北面时也公升就席注以其至之也释曰郑知将与主人爲礼不参之者下经云賔升主人亦升是其賔与主人爲礼不得相参之也賔升至再拜注主人至献主释曰知主人是宰夫者案礼记燕义云使宰夫爲献主是也云宰夫大宰之属者案天官云大宰卿一人小宰中大夫二人宰夫下大夫四人宰夫属大宰故云大宰之属云掌賔客之献饮食者也者案宰夫职云凡朝觐㑹同賔客掌其牢礼委积膳献饮食引之者证宰夫爲主人之义云其位在洗北西面者案下文献大夫下胥荐主人于洗北西面是也云君于其臣虽爲賔不亲献以其尊莫敢伉礼也者此略取燕义文设賔主饮酒之礼使宰夫爲献主臣莫敢与君伉礼也不以公卿爲賔而以大夫爲賔爲疑明嫌之义也是君不亲爲主人之事也云天子膳夫爲献主者案膳夫职云王燕饮酒则爲献主是也案燕义注云天子使膳宰爲主人则是膳宰膳夫一人也上文注云膳宰天子曰膳夫者欲见天子诸侯之臣名异其实同也主人至北面释曰此宰夫代君爲献主升降不由阼阶与賔同由西阶升降故降自西阶当洗南北面今西北面者郑云賔将从降郷之当辞賔降故也案郷饮酒郷射主人降洗爵在阶下辞賔降者彼賔主异阶故在阶下不在洗南也主人至反位注賔少至爲觯释曰賔少进者又辞冝违其位也者言又辞对前主人辞降今又賔辞洗言少进者前賔降賔在阶下曲礼云揖人必违其位以其賔又辞洗冝违本位也云献不以爵避正主也者此宰夫爲主人非正主故用觚对郷饮酒郷射是正主皆用爵主人至乃升注賔每先升尊也释曰每先升者前賔初升时先云賔升自西阶后云主人亦升自西阶此賔揖乃升下云主人升故云賔每先升賔先升者尊賔故也主人至降盥注主人至尘也释曰言复盥者前盥爲洗爵此盥爲污手注君物至賔也释曰言君物曰膳膳之言善也者言君物揔衆物之名上云设膳篚设膳尊膳之言善所以别于臣子之尊篚也云酌君尊者尊賔也者大夫爲賔賔亦臣子而酌膳尊尊賔故也必尊之者立賔以对君故也膳宰至折俎注折俎至肩肺释曰引郷饮酒记者燕礼不言賔之牲体之数此燕礼旣与郷饮酒同用狗则与此賔之牲体数同故引以爲证也賔坐至荅拜注降席至美也释曰云降席坐奠爵拜郑云降席席西不言面案前体例降席席西拜者皆南面拜讫则告旨賔西至荅拜注遂拜拜旣爵也释曰经云坐卒爵又云兴坐奠爵遂拜遂拜之文隔坐奠爵嫌遂拜不爲拜旣爵故郑明之云遂拜拜旣爵也賔以虚爵降注将酢主人释曰自此巳下尽序内东面论賔酢主人之事郑知将酢主人者下经论酢主人之事故知也主人至面对注上旣至爲爵释曰云上旣言爵矣复言觚者嫌易之也者上文主人洗觚献賔云賔以虚爵降此经又云坐奠觚中闲言爵者欲见对文一升曰爵二升曰觚散文即通觚亦称爵以此言之此觚即前爵周公作经嫌易之故复言觚也引大射礼者此经直有主人降又云主人东面对不辨主人立处又无少进之文大射先行燕礼与此同故引以爲证賔坐至送爵注賔旣至之左释曰郑云賔旣南面授爵乃之左郑知南面授爵与主人者以经言主人北面拜受爵明賔于东楹之西东面酌膳讫向西阶南面授主人可知授爵讫乃之主人之左北面拜送爵故郑云南面授爵乃之左也主人坐祭不卒酒注辟正至臣也释曰案郷饮酒郷射皆是正主经直云祭如賔礼亦不见有啐酒之事未知正主有啐不此云不啐辟正主者案文可知以燕礼大射啐酒告旨并不爲者经云不啐酒不告旨并言不郷饮酒郷射直云不告旨不言不啐酒明主人啐矣有司彻傧尸之礼尸酢主人云席末坐啐酒特牲少牢尸酢主人主人皆有啐酒是其虽不告旨唯有啐酒之事云未荐者臣也者对賔礼献讫则荐脯醢此主人是臣故献讫不荐至献大夫下胥荐主人于洗北是也不拜酒不告旨注主人之义释曰拜酒主人爲告旨但告旨者賔拜讫主人告酒美郷饮酒郷射正主人不拜酒不告旨主人无自告美故此主人代君爲主不得直云主人故云主人之义射人至东面注东西至升賔释曰东西墙谓之序者尔雅文引大射礼者证此经云射人升賔之时亦得君命主人至于公注象觚至东面释曰自此下尽奠于膳篚论主人献公之事云取象觚者东面者以膳篚南有臣之篚不得北面取又不得南面背君取从西阶来不得篚东西面取以是知取象觚者东面也公拜至西阶注荐进至左房释曰凡此篇内公应先拜者皆后拜之尊公故也是以下举旅行酬皆受酬者先拜公乃荅拜此公先拜受爵者受献礼重故也是以下云主人受公酬得酌膳燕上欢故也大射主人受公酢者辨尊卑故也云士荐脯醢膳宰设折俎者案前献賔荐脯醢及设折俎皆使膳宰者賔卑故也今于公士荐脯醢膳宰设折俎异人以其士尊于膳宰君尊故使士荐必知士尊于膳宰者以其诸侯膳宰当天子膳夫上士二人诸侯降等膳宰则卑故下记云羞膳者与执幂者皆士也郑注云尊君也膳宰卑于士是其士尊也大射主于射略于饮酒故公及賔同使宰胥荐脯醢庶子设折俎此燕礼燕私主于羞故賔之荐俎庶羞同使膳宰君之脯醢庶羞同使士尊官爲之大射必使庶子设折俎者案周礼庶子下大夫大射序尊卑变于燕礼故尊官爲之引大射礼者证此经脯醢从左房而来天子诸侯有左右房故得言左房大夫士燕右房故言东房而巳公祭至爵兴注凡异至賔也释曰云凡异者君尊变于賔也者云凡非一谓膳宰賛授肺立卒爵又上文士荐脯醢皆是异于賔故言凡以广之更爵至再拜释曰自此巳下尽主人奠爵于篚论主人受公酢之事主人受公酢而自酌者不敢烦公尊君之义注更爵至爲受释曰献君自酢同用觚必更之者袭因也不敢因君之爵丧服传云君至尊也故以君爲至尊也主人至荅拜释曰自此尽东南面立论主人酬賔之事案前受献讫立于序内以来未有升筵之事案郷饮酒大射酬时皆主人西阶上坐奠爵拜賔西阶上北面荅拜酬前賔皆无逆在席者又以下文賔奠于荐东賔降筵西东南面立以此约之则此无升筵之事或言降筵者盖误注媵送至作腾释曰云媵送也读或爲扬扬举也者案礼记檀弓下云知悼子卒未葬平公饮酒师旷李调侍鼓钟杜蒉自外来升酌曰旷饮斯又酌曰调饮斯注云皆罚平公曰寡人亦有过焉酌而饮寡人杜蒉洗而扬觯注云举爵于君也礼扬作腾扬举也媵送也扬近得之若然此注今文媵作腾腾与媵皆是送义读从檀弓杜蒉扬觯之扬扬训爲举义胜于媵送故读从之也主人至荅拜注辞者至酬也释曰案郷饮酒郷射主人酬賔皆坐卒觯此主人酬賔亦坐饮賔辞之者上文献君君立卒爵此主人代君酬賔亦冝立饮今主人坐祭遂饮故郑云辞者辞其代君行酒不立饮云此降于正主酬也者正主谓郷射饮酒正主酬处主人酌膳释曰自此至荐东此爲酬賔若然案郷饮酒郷射主人酬賔皆主人实觯席前北面賔始西阶上拜此及大射主人始酌膳时賔巳西阶上拜者以其燕礼大射皆是主人代君劝酒其賔是臣急承君劝不敢安暇故先拜也主人又不坐奠于荐西賔祭讫遂南面奠于荐东不北面奠也主人至面正注賔不至类与释曰云賔不立于序内位弥尊也位弥尊者其礼弥卑者案上𥘉賔得献降升之时序内立是不敢近賔席是礼尊而賔卑至此酬讫立于席西是賔位弥尊礼渐杀故云弥卑也云记所谓一张一弛者礼记杂记文案彼孔子谓子贡党正饮酒百日之蜡一日之泽以弓弩喻是一张一弛之法此献时爲盛是一张也酬时爲杀是一弛也无正文故云是之类与言与以疑之小臣至命长注命长至使者释曰自此尽公荅再拜论使下大夫媵爵于公之事此旅酬从公而起故湏大夫之中长幼可使者知非卿大夫最长而云长幼可使者案下文大夫长升受旅是长幼次第非专最长则此命长非最长是长幼之中可使者也小臣至媵爵注作使至其尊释曰案王制上大夫卿是卿爲上大夫云不使之者爲其尊者谓若主人与賔使下大夫不使卿之类也媵爵至再拜释曰西面北上者是未盥相待之位序进盥则北面向洗注序次至爲上释曰云楹北西楹之北也者二大夫盥手洗爵讫先者升西阶由西楹之北向东楹之西东面酌酒讫右还由西楹北向西阶上北面后者升西阶亦由西楹之北向东楹之西酌酒讫亦由西楹之北西阶上北面相待乃次第而降故云交而相待于西阶之上旣酌右还而反往来以右爲上云以右爲上者谓在洗南西面及阶上北面时先者在右地道尊右故也媵爵至洗南注待君命也释曰云执觯待于洗南待君命者以其君尊臣卑虽自饮讫故执觯待于洗南以侍君命也小臣请致者注请使至君也释曰案下二人俱致礼法当然是以不敢必君举也故云一人与二人与取君进止是优君也若君至再拜注序进至反位释曰云序进进往来由尊北交于东楹之北者前二人酌酒降自西阶故交于西楹之北此酌酒奠于君所故交于东楹之北交于东楹北者以其酒尊所陈在东楹之西西向而陈其尊有四并执幂者在南不得南头以之君所又唯君面尊尊东西面酌酒以背君故先酌者东面酌讫由尊北又楹北往君所奠讫右还而反后酌者亦于尊北又于楹北与反者而交先者于南西过后者于北东行奠讫亦右还而反相随降自西阶云奠于荐南不敢必君举也者案郷射皆云奠者于左将举者于右是郷饮酒一人举觯及二人举觯皆奠于荐右今言媵爵于公是将举旅当奠于荐右而奠于荐左故云不敢必君举也引大射礼者此经二人阶下再拜稽首送觯无反位之文故引大射媵爵者皆退反门右北面位公坐至成拜注兴以至成然释曰自此至奠于篚论公爲賔举旅之节公坐取大夫所媵觯者取上楹北觯云兴以酬賔就其阶而酬之也者经但云兴以酬賔郑知公就西阶者以其賔降拜不于阼阶下而言西阶下故知公在賔西阶上也不言西阶者以公尊空其文也云升成拜复再拜稽首也先时君辞之于礼若未成然者凡臣于君虽爲賔与君相酬受爵不敢拜于堂上首拜于堂下若君辞之闻命即升若堂下拜讫君辞之即升堂复再拜稽首所以然者以堂下再拜而君辞之若未成然故复升堂再拜稽首以成之升则不云再拜稽首直云成拜以堂下旣有再拜稽首则此文是也若堂下未拜之闲闻命则升升乃再拜稽首则不得言升成拜以其堂下未拜即下经云小臣辞賔升再拜稽首郑注不言成拜者爲拜故下实未拜是也凡臣拜于君有三等初受献拜于堂下或亲辞或遣小臣辞成与不成如上说至于酬酒虽下堂拜未即拜待君辞即此下经云公坐奠觯荅再拜执觯兴立卒觯賔下拜小臣辞賔升再拜稽首注云不言成拜者爲拜故下实未拜也下不輙拜礼杀也此篇末无筭爵受公赐爵者皆下席堂上拜稽首不堂下拜者礼末又轻于酬时公坐至稽首注不言至于君释曰云此賔拜于君之左不言之者不敢敌偶于君者上云公酬賔于西阶上则此賔升再拜者拜于君之左可知经不言拜于君之左者若言再拜于君之左则臣与君敌偶故郑云不言之者不敢敌偶于君阙其文也公坐至觯洗注君尊至文也释曰云君尊不酌故也者以其君酬賔当亲酌以授賔今賔爵自酌者君尊不酌与臣故也云凡爵不相袭者也于尊者言更自敌以下言易者于尊者言更谓受尊者之爵及与尊者爵皆言更上文主人献公讫受爵以降奠于膳篚更爵洗酌膳以自酢是受尊者之爵言更也下文云賔酬卿若膳觯也则降更觯郑注云言更觯卿尊也是与尊者之爵言更云自敌以下言易者谓与卑者之爵及受卑者之爵皆云易此文公酬賔云賔进受虚爵降奠于篚易觯洗言易者賔尊以公举觯酬賔是与卑者故言易也上文大夫二人媵爵于公者卒觯执觯待于洗南小臣请致者若君命皆致则序进奠觯于篚阼阶下再拜稽首媵爵者洗象觯升实之序进坐奠于荐南是受卑者之爵合言易而不言者理自明若不言易者奠散觯洗象觯隔再拜稽首故不复言易也若然主人受公酢賔受公酬二者之爵皆从尊者来所以受酢爲受尊者之爵言更受酬爲与卑者之爵言易者以其主人受酢由己献公公报己己所当得是以爲受尊者之爵言更也賔受公酬以公举媵觯就西阶上以酬賔特爲賔举旅故以爲尊者与卑者之爵言易案下士举旅公坐取賔所媵觯唯公所赐受者如初受酬之礼降更爵洗升酌膳彼亦是尊者与卑者之爵不言易而言更者旅酬下爲上尊前人故不言易而言更也云更作新者欲见此爵前人巳用今不复用更新用一爵故云更作新也云易有故之辞者言此爵我先甞用今由前人后用已不用亦以爲爵故云易有故之辞也案特牲賔长致爵于主人主妇言更爵酢者欲得嘉賔美客以事其先故言更少牢不傧尸云致爵于主人主妇賔易爵酢者大夫礼尊于賔有君道故言易若然又案少牢不傧尸主妇致爵于主人主妇更爵酢注云更犹易也若然更与易似不别者但更易不殊以尊卑不同设文有异云不言公酬賔于西阶及公反位者亦尊君空其文也者以其公就西阶是降尊就卑敬公不言降尊故空文不言公有至稽首注下拜至成拜释曰云凡下未拜有二或礼杀或君亲辞云礼杀者谓若酬时下爲拜实未拜辞之即升再拜稽首是也云或君亲辞者谓若公食大夫云公拜至賔降西阶东北面荅拜公降一等辞賔不拜直言阶上北面再拜稽首是阶下未拜不得言升成拜直言再拜稽首而巳注拜于至侍臣释曰云于是賔请旅侍臣者案下记云凡公所酬旣拜请旅侍臣郑注云旣拜谓自酌升拜时也摈者阼阶下告于公还西阶下告公许旅行也请行酒于羣臣必请者不专君恵也大射于此时賔请旅于诸臣此不言者文不具故记人辨之賔以至阶上注旅序至饮酒释曰此经论旅酬先尊后卑之法仍未行旅下经射人作大夫长乃始旅酬射人至受旅注言作至卑后释曰遣人作大夫者燕或射故使之云言作大夫则卿存矣者以其卿称上大夫言大夫长故知卿亦存在作中矣云长者尊先而卑后者賔则旅三卿三卿徧次第至五大夫大夫徧不及士賔大至荅拜注賔在至之位释曰言賔在右者賔在西阶上酬卿賔与卿并北面賔在东卿在西是賔在大夫之右賔位合在西今在东故云賔在右者相饮之位也賔坐至不拜注酬而礼杀释曰此对酢之时坐卒爵拜旣爵是礼盛也今旅酬立卒觯不拜旣爵故云礼杀也若膳至拜送注言更觯卿尊也释曰案上文体例与卑者之爵称易与尊者之爵称更虽立爲賔仍是大夫爲之是賔卑于卿故言更觯者卿尊也大夫至于篚注卒犹至作徧释曰言不祭亦是酬礼杀也引大射礼者此经云降奠于篚不言反位故引大射奠爵于篚讫当复门右北面位主人至阶上释曰自此尽无加席论主人献孤卿之节注酬而至酬也释曰此酬非谓㝷常献酬乃是君爲賔举旅行酬以其主人献君君酢主人主人不敢酬君故使二大夫媵爵于公以当酬处所以覆献也但君恩旣大爲賔举旅饮酒之礼成于酬故酬辨乃献卿以君尊卿卑是以君礼成卿乃得献故云别尊卑也仪礼䟽卷第十四仪礼疏仪礼疏卷十五仪礼䟽卷第十五唐朝散大夫行太学博士弘文馆学士臣贾公彦等撰司宫至东上注言兼至房来释曰此经设三卿之席在于賔东言兼卷则每卿异席也者若三卿同席则直云卷重席不须言兼今云兼卷则兼三卿重席皆卷之故知毎卿皆异席也云重席重蒲筵者案公食大夫记云司宫具几与蒲筵常缁布纯加萑席㝷玄帛纯彼爲异国之賔有蒲筵萑席两种席故称加上小臣设公席与公食大夫席及賔皆称加亦是两种席两种而称加此燕已臣子一种席重设之故不称加若然案郷饮酒云席于賔东公三重大夫再重公升如賔礼大夫则如介礼有诸公则辞加席郷射亦云大夫辞加席案彼二文虽称加上文云三重再重则无异席故彼记直云蒲筵彼云加者以上席加于下席故郑彼云加席上席也故此下注云重席虽非加犹爲其重累去之是其一种席也云卿坐东上统于君也者决郷饮酒郷射诸公大夫席于尊东西上彼遵尊于主人故郑注云统于尊此爲君尊故统于君而东上也云席自房来者案公食记云宰夫筵出自东房故知也卿升苟敬席于阼阶之西以爲敬此孤亦席于阼阶之西故爲苟敬私昵之坐也小臣至如初释曰自此至送觯公荅再拜论一人致爵于公之事云二大夫媵爵如初者亦上二人媵爵媵爵者阼阶下皆北面再拜稽首公荅再拜媵爵者立于洗南西面北上序进盥洗角觯升自西阶序进酌散交于楹北降阼阶下皆奠觯再拜稽首执觯兴公荅再拜媵爵者皆坐祭遂卒觯兴坐奠觯再拜稽首执觯兴公荅再拜媵爵者执觯待于洗南相似也故言二大夫媵爵如初也请致至再拜注命长至暇也释曰上文小臣请媵爵则此请致者亦小臣也云命长致者公或时未能举自优暇也者脱屦升坐以前公爲賔爲卿爲大夫三举旅也燕礼之正不得损益而云公或时未能举自优暇者正谓周公作经以优之非实也故云若命长致言若者不定之辞优君之义故唯命长致不然似言皆致以其三举旅唯有此三觯故也洗象至再拜注奠于至劝君释曰云奠于荐南者于公所用酬賔觯之处者案前大夫二人媵觯奠于公荐南北上其上觯巳取爲賔举旅下觯仍在今大夫又媵一觯而云奠于荐南明知是所用酬賔觯之处云二人俱拜以其共劝君者上云媵爵者二大夫媵爵如初是共劝君酒今始命长致故俱拜以其共劝君故也公又至所酬释曰自此至奠于篚论爲卿举旅之事注一爵至酬賔释曰知一爵是先媵者之下觯者以其前大夫二人媵爵皆奠于荐南以其上觯者巳爲賔举旅今又行一爵故知先媵者之下觯也其后媵二觯者留之后爲大夫举旅也云若賔若长则賔礼杀矣者前爲賔举旅不云若賔若长专爲賔礼盛至此爲卿举旅不专爲賔举旅科从其一是賔礼杀也云长公卿之尊者也者有诸公公爲尊若无诸公三卿爲尊长中可以兼此二者云賔则以酬长长则以酬賔者释经若賔若长言若不定或先或后故两言之以旅至于篚释曰言如初者一如上爲賔举旅之节主人至复位释曰自此尽皆升就席论献大夫之节注旣尽至又杀释曰云不拜之者礼又杀者前卿受献不酢辟君巳是礼杀今大夫受献不但不酢主人又不拜旣爵故云礼又杀胥荐至无脀注胥膳至俎实释曰云胥膳宰之吏也者案周礼有府史胥徒郑注天官胥读如谞谓其有才知爲什长是庶人在官者所羞荐者皆膳宰胥是膳宰之吏云主人大夫之下先大夫荐之尊之也者案大射注直云主人大夫不云下此云大夫之下者谓大夫之中位次在下下经云辩献大夫乃荐此荐文在上是先大夫荐之尊之也云不于上者上无其位也者案此燕礼大夫堂上士在下独此宰夫言堂上无位者以其主人位在阼阶君巳在阼故主人辟之位在下是以大射注云不荐于上辟正主也云脀俎实者脀者升也谓升特牲体于俎故云俎实也辩献至东上注徧献至席也释曰凡大夫升堂受献得献讫即降献徧不待大夫升遂荐于其位大夫始升故言遂也云徧献之乃荐略贱也者决上卿与賔得献即荐贵故也云亦献而后布席也者亦上献卿之时司宫兼卷重席设于賔左此大夫不言设席眀亦得献后即布席也若然案大射席小卿賔西东上注云席于賔西射礼辨贵贱也以此言之燕礼主欢不辨贵贱小卿与大卿皆在賔东故此賔西无小卿位席工至其西释曰自此至降复位论作乐之事此上下作乐之中有四节升歌一笙二闲三合乐四注工瞽至告备释曰工瞽蒙歌讽诵诗者也者案周礼瞽蒙掌播鼗讽诵诗郑云讽诵诗谓闇读之不依咏也彼不依琴瑟闇读之即尔雅徒歌曰謡此作乐之时依于瑟即诗注云曲合乐曰歌一也故下云工歌鹿鸣之类是也云凡执技艺者称工者执技艺文出于王制但能其事者皆称工是以引少牢馈食祝称工乐记师乙爲大师乐官亦称工至于冬官巧作者皆称工云乐正于天子乐师也知乐正与乐师相当者案周礼乐师职云凡乐成则告备此乐正告乐备故知乐正当天子乐师乐师下大夫四人上士八人下士十有六人乐师大小多矣此诸侯乐正亦有大小之名也故大射云小乐正从之郑注云小乐正于天子乐师也是其诸侯乐正虽有大小当天子乐师知大乐正不当天子大司乐者以其天子大司乐不告乐备故不得以大乐正当之但大射主于射略于乐故小乐正告乐备此燕主欢心故大乐正告乐备故不同小臣至乃降注工四至同官释曰工四人者燕礼轻从大夫制也者郑言此者决大射礼重工六人从诸侯制案公羊传诸公六诸侯四若然知非大射是诸公制此燕礼是诸俟制者案郷射皆工四人是大夫制则诸侯不得有工四人五等诸侯同六人彼公羊六人四人不同者自是舞人之数不得以彼决此也云面鼓者燕尚乐可鼓者在前也者此决郷饮酒左何瑟后首臣降于君故也引天子大仆二人也者周礼序官文引之者此经小臣相工大射云仆人正徒相大师仆人师相少师仆人士相上工仆人以下同官旣多递换相工但大射辨尊卑故仆人正等相工此燕礼轻故小臣相工是以别周礼同官人多得相参之意工歌至者华注三者至明也释曰此经歌诗之类郑于郷饮酒巳注此注与彼同但此燕礼歌小雅亦合郷乐下就卑也郷饮酒升歌鹿鸣之等飨或上取故彼此诗同注亦不异也卒歌至送爵注工歌至于席释曰云工歌乃献之贱者先就事也者歌诗是其事先施功劳乃始献之是贱者先就事对工以上不就事而得献也故大射注云工歌而献之以事报之是也云左瑟便其右者工北面以西爲左空其右受献便者酒从东楹之西来故以右爲便案大射云献工工左瑟郑注云大师无瑟于是言左瑟者节也以其经云仆人正徒相大师无瑟言大师左瑟者爲饮酒之节此与郷饮酒同无所分别大师或瑟或歌是以不得言节之案郷饮酒大师则爲之洗则衆工不洗也此经主人洗升献工不辨大师与衆工则皆爲之洗爵又案郷饮酒记不洗者不祭此篇与大射羣工与衆笙皆言祭故知皆爲之洗云工拜于席者以经云工兴左瑟即云一人拜受爵不见有降席之文明工拜于席可知荐脯醢注辄荐至夫也释曰案上献大夫之时云辩献大夫遂荐之郑注云徧献之乃荐略贱也此献工之长一人即荐脯醢非谓贵工即献之正是礼尚异变于大夫也使人相祭注使扶至祭酒释曰上云小臣相工则此扶工相祭是小臣也此据相长一人文承受爵荐脯醢之下故知祭荐脯醢及祭酒二事对下衆工祭酒不祭脯醢也公又至如初注言赐至弥卑释曰此燕尚饮酒故工歌之后笙奏之前而爲大夫举旅大射虽行燕礼主于射故笙之闲至射乃爲大夫举旅云言赐者君又弥尊賔长弥卑者案上爲賔举旅直云公兴以酬賔爲卿举旅而云若賔若长言若不定科酬其一不专爲賔是君礼渐尊賔礼渐杀虽然犹言酬至此言唯公所赐者以上下言之是君又弥尊賔长弥卑也卒注旅毕也释曰言旅毕者谓爲大夫举旅酬行于西阶之上或从賔或从卿次第尽大夫故云旅毕也笙入至华黍注以笙至信也释曰此笙奏南陔白华华黍三篇等经注与郷射同亦不复重释但此云笙入立于县中以其诸侯轩县阙南面而巳故得言县中郷饮酒唯有一磬县而巳不得言县中而云磬南注引郷饮酒者欲见此虽轩县近北面县之南也主人至主人注一人至于下释曰引郷射礼者证笙一人拜此与郷饮酒皆直云一人拜不言拜于下故郷饮酒与此注皆引郷射以爲证欲见拜者拜于阶下衆笙至不祭释曰言不拜受爵降者于阶下受爵者亦尽阶不升堂云辩有脯醢者亦献讫荐于位之前乃闲至由仪注闲代至未闻释曰此经注一与郷饮酒同彼巳释讫不复重解遂歌至采苹注周南至未闻释曰云遂歌郷乐者郷饮酒云乃合乐与此文不同者以其二南是大夫士乐大夫士或作郷大夫或作州长故名郷大夫乐饮酒不言郷乐者以其是己之乐不须言郷故直言合乐此燕礼是诸侯礼下歌大夫士乐故以郷乐言之又郷饮酒注云合乐谓歌与衆声俱作彼经有合乐之字故也此经无合乐之字故阙而不言其实此歌郷乐亦与衆声俱作是以彼处解合爲歌与衆声俱作耳此歌而解合明同也自周南以下所注亦与郷饮酒同亦不复重释大师至歌备注大师至成也释曰云大师上工也者案春官大师下大夫二人小师上士四人又云上瞽四十人中瞽百人下瞽百有六十人注云凡乐之歌必使瞽蒙爲焉命其贤知者以爲大师对小师巳下二百人爲上士也云掌合隂阳之声敎六诗以六律爲之音者也者并大师职文案彼云掌六律六同以合隂阳之声注云阳声黄钟大蔟姑洗㽔賔夷则无射隂声大吕应钟南吕林钟中吕夹钟又云皆文之以五声宫商角征羽皆播之以八音金石土革丝木匏竹又云敎六诗曰风曰赋曰比曰兴曰雅曰颂以六德爲之本以六律爲之音云子贡问师乙以下至何歌也并乐记文师乙鲁之大师以掌乐事故子贡问焉引之者证大师知乐节故告歌备故郑云是明其掌而知之也知升歌以下四节皆三终者案礼记郷饮酒义云工入升歌三终主人献之笙入三终主人献之闲歌三终合乐三终工告乐备故知皆三终彼与此经闲歌合乐不献之者但闲歌合乐还是始升歌笙奏之前巳得献故不复重献云备亦成也者案周礼乐师职云凡乐成则告备故云亦成也乐正至复位注言由至之北释曰言由楹内者以其乐正与工俱在堂廉则楹南无过处故由楹内适东楹之东告于公云复位位在东县之北者案大射略于乐小乐正升堂经有左右正则知亦有大乐正至席工于西阶上少东东面时小乐正亦降立于其南北面卒管工向东坫之东南西面北上坐时郑注云于是时大乐正还北面立于其南臣位尊东明工升堂时小乐正升大乐正东方西面工来东坫之东南西面时大乐正东县之北北面其小乐正则立于西阶下东面此燕礼主于乐故大乐正升堂今降明复于东县之北北面也射人至司正注君许至事同释曰自此尽皆反坐论立司正遂行所监之事云君三举爵者爲賔爲卿爲大夫举旅云乐备作矣者歌笙闲合四者备作各三终矣案郷饮酒郷射立司正后始行旅酬者彼是士飨礼飨礼之法莫问尊卑徧献之后乃行旅酬故立司正之后乃行旅酬此燕礼国君燕其臣子虽一献以辨尊卑故主人献君而受酬主人卑不敢酬公献之礼成于酬故使大夫媵觯于公当酬公君行大惠即举之爲賔賔得觯请旅诸臣徧卿大夫乃成一献之礼复献卿大夫皆爲之举旅行酬皆成其献但卿大夫皆堂上有位近君不敢失礼故虽举旅行酬而未立司正作乐后将献羣士士职卑位在堂下将爲士举旅恐失礼故未献之前即立司正监之故不同也司正至不安注洗奠至于賔释曰云洗奠角觯于中庭明其事以自表威仪多也者此奠觯于中庭威仪多决郷饮酒不奠是以郷饮酒作相爲司正洗觯执以升自西阶是不奠威仪少也云君意殷勤欲留賔饮酒命卿大夫以我故安者以主人安客乃安故欲安賔先语卿大夫以我意故须安也云或亦其实不主意于賔者郑意两解前解主意爲賔故使卿大夫爲賔安或亦其实不专主爲賔兼羣臣共安也司正至稽首注右还至其位释曰右还将适觯南先西面也者右还谓奠时南面乃以右手向外而西面乃从觯西南行而右还北面云必从觯西爲君之在东也者若从觯东而左还北面则背君以其君在阼故也云自严正愼其位者以司正监察主爲使人严正谨愼故先自严正谨愼也左还至其所注反奠至位也释曰必使不空者亦欲使衆人覩知司正严正之处升自至以东注膳宰至彻然释曰云降自阼阶以賔亲彻若君亲彻然者臣之升降当西阶今见賔亲彻膳宰代君彻不降西阶而降自阼阶当君降处故云若君亲彻降自阼然也卿大至北上注以将至反也释曰案大射云大夫降复位注云门东北面位不与卿同东面位者彼卿有俎卿取俎以出故大夫不敢独在西阶下故复位复门东北面位此燕卿无俎故大夫与卿同降西阶下东面北上位也云以将坐降待賔反者上文賔以俎出当反入升坐故卿大夫待賔反亦升坐也賔反至乃安注凡燕至之心释曰凡在堂立行礼不说屦安坐则说屦故郑云凡燕坐必说屦以其屦在足贱不宜在堂陈于尊者之侧也云礼者尚敬敬多则不亲燕安坐相亲之心者左氏传云飨以训恭俭设几而不倚爵盈而不饮燕以示慈惠飨在庙立行礼是敬多则不亲者也燕在寝以醉爲度是相亲之心者也若然直云賔及卿大夫说屦不云君降说屦则君说屦之在堂上席侧是以礼记少仪云排阖说屦于戸内者一人而巳矣彼据尊者坐在室则尊者一人说屦在戸内今此燕在堂上则君尊说屦于席侧可知也羞庶羞注谓至之道释曰案大射云羞庶羞注云所进衆羞谓肝膋狗胾醢也或有炮鼈脍鲤雉兎鹑鴽大射先行燕礼明与彼同此注不言炮鼈巳下注文不具郑知有此物者以经云庶羞不唯二豆而巳案内则爲肝膋取狗肝一蒙之以其膋濡炙之举燋其膋不蓼注云膋膓闲脂此及大射其牲皆用狗故知有肝膋狗胾知有炮鼈脍鲤者诗云吉甫燕喜饮御诸友炮鼈脍鲤又内则及公食大夫上大夫二十豆有雉兎鹑鴽礼记王制云庶羞不踰牲此燕用狗必可有此物而巳郷饮酒郷射亦有狗但经直云羞不云庶是以郑注云胾醢明二豆无余物也云骨体所以致敬也者据未坐以前庶羞所以尽爱据说屦巳后也大夫祭荐注燕乃至礼也释曰不敢于盛成礼谓未立司正之前立行礼受献之时不祭脯醢祭先是成礼不敢成礼于盛时司正至反坐注皆命至序端释曰云起对必降席者经云反坐不云降明起对必降席旣对乃反坐也是以孝经云曽子避席曰参不敏亦是起对也知司正退立西序端者此无降文见郷饮酒云司正升相旅退立于序端东面故知此亦然也主人至送觯注献士至作觚释曰自此尽立饮论献士之事云献士用觯士贱也者对上大夫巳上献用觚旅酬乃用觯此献士即用觯故云士贱也不从今文觚者若从觚与大夫巳上何异故不从士坐至立饮注他谓至不拜释曰云他谓衆士也者上云士长明此士长之外皆衆士也知亦升受爵者以其士尊于笙之长笙之长尚受爵于阶上明士得升堂受爵也言不拜者以其士长得拜明衆士不拜也乃荐至东上注天子至爲上释曰此等皆士而先荐者以其皆有事故先得荐司士亦先荐者案周礼司士掌羣士爵禄废置之事士中之尊故亦先得荐也郑引周礼序官射人司士下大夫二人约出此诸侯则上士者天子官尊诸侯冝降一等以是诸侯射人司士得在士位中云其人数亦如之者案周礼序官射人下大夫二人上士四人下士八人皆名射人则诸侯虽使士爲之人数亦等以其畿外诸侯张三侯与天子同故知射人之数亦同也言此者欲见射时射人有事非一故下文注云大射正射人之长是以大射礼大射正及小射正皆有事也云司正爲上者虽同是士以其爲庭长故设在上先荐之此经三者当官虽多皆取长先荐其余在于衆位依齿也又士位在西有事者别在觯南北面东上也辩献至荐士注毎巳至其位释曰云即位于东方盖尊之者以其庭中之位卿东方西面大夫北面士西方东面是东方尊今卿大夫得献升堂位空故士得献即东方卿位是尊之以无正文故云盖以疑之也知毕献荐之者以其经云辩献士乃荐士故知当毕献后乃荐也祝史至荐之注次士至东方释曰云次士献之巳不变位者对先献士士即变位郷东方也云位自在东方者案上设位之时祝史在门东小臣在东堂下是先在东方也主人至立饮注北面至复位释曰云北面酌南郷献之于尊南者案大射旅食尊在西鑮之南北面则此主人在南亦北面以陈尊向君若东楹之西东向设尊亦是向君爲正彼酌者尊后东面酌此亦尊后北面酌南面献之于尊南也云不洗者以其贱者此乃庶人在官府史胥徒之辈故云贱略之也云亦毕献乃荐之者亦上文士此毕献乃荐可知云主人执虚爵奠于篚复位者此约大射献旅食讫云执虚爵奠于篚复位故知也若射至之礼注大射至饮酒释曰此一经论燕末行射之节云大射正爲司射者燕礼轻又不主爲射故射人爲摈又爲司正至射时大射正爲司射大射之时略于燕主于射故大射正爲摈又爲司正至射又亲其职故不同爲司射也云冝从之者郷射是卿大夫礼故乐之还从之也云如者如其告弓矢旣具至退中与筭也者经云如郷射之礼明从始至末皆如之案郷射初司射告弓矢旣具至三畨射讫而退中与筭故如之也云纳射器而张侯者欲见此与郷射因纳射器后即张侯大射纳射器之后无张侯之事是以特言此也云告请先于君乃以命賔及卿大夫者此燕礼与大射皆国君之礼此燕礼毎事皆先请于君大射亦先请于君故故大射初司射自阼阶前请于公公许乃命賔及卿大夫郷射西阶上告賔曰弓矢旣具乃告于主人遂告大夫是先后异也云其爲司正者亦爲司马者郷射将射云司正爲司马此亦于将射司正爲司马故亦之也若然则上文射人告具射人请賔又云射人请立司正公许射人遂爲司正皆一人也必云司正爲司马者诸侯有常官嫌与郷射异故言此也若士射则司正不爲司马云君与賔爲耦者欲见郷射賔与主人爲耦此君与賔爲耦亦是异于郷射也引郷射记君射至龙旜亦其异者也者谓旌与中异何者彼因记国君三处射旌与中各不同云君国中射则皮树中以翿旌获白羽与朱羽糅言国中则此燕射也又云于郊则闾中以旌获谓诸侯大射在郊又云于竟则虎中龙谓诸侯賔射在竟此皆诸侯礼射虽记在郷射皆与郷射异也云荐旅食乃射者是燕射主于饮酒者此献士旅食后乃射是燕射于饮酒决大射未爲大夫举旅之前则射是彼大射主于射故也賔降至再拜注此当至误尔释曰自此尽賔反位论賔媵爵于公之节云古者觯字或作角旁氏曰此误尔者案冬官梓人爲饮器勺一升爵一升觚三升献以爵而酬以觚一献而三酬则一豆矣郑引南郡大守马季长云觚当爲觯豆当爲斗郑康成云古者觯角傍氏似觚故误爲觚时人又多闻觚寡闻觗是以误爲觚此注与彼同也賔坐祭至反位注反位至象觚释曰知反位是反席者以其堂下无席堂上乃有之而云賔升成拜不云降明上反位者反席可知也公坐至所赐注至此至爲觚释曰自此尽士旅酌卒论君爲士举旅之事云唯公所赐者辞与爲大夫举旅同也云至此又言兴者明公崇礼不倦也者以其说屦升坐之后理当倦今言兴明不倦矣有执爵者注士有至之者释曰无筭坐劝酒有执爵行之者今此爲士举旅亦有执爵行之若无筭爵然后士有盥升主酌授之者若然前三举旅皆酬者自酌授人也司正至酬士注欲令惠均释曰此所命者命大夫也以前三举旅辩大夫则止今此爲士举旅故及之云欲令惠均者惠均于室及均于庭也士特牲爵止欲得神惠均于室及均于庭此据人君之惠均于庭也大夫至荅拜注兴酬至坐位释曰此即上文司正所命者也云兴酬士者士立堂下无坐位者凡礼堂上有席者坐堂下无席者立是以礼记檀弓工尹商阳是士而云朝不坐堂下无坐位者也大夫至上辩注祝史至及焉释曰知旅食皆及者以士未得献时旅酬不及得献之后旅则及之旅食亦次士得献故知亦酬及之其庶子以下未得献者至献后无筭爵及焉卒主至之礼注庶子至荐也释曰此一经献庶子以下之节云庶子掌正六牲之体及舞位使国子脩德学道丗子之官也者案周礼诸子职云大祭祀正六牲之体凡乐事正舞位国子存游倅使之脩德学道彼天子诸子之官属大子若据诸侯爲丗子之官引之者以天子谓之诸子诸侯谓之庶子掌公卿大夫士之适子掌事是同故取诸子职解此庶子之事云而与膳宰乐正聮事者以掌正六牲之体得与膳宰聮事掌国子脩德学道得与乐正聮事以其乐正亦掌敎国子故也言此者欲见膳宰得献此庶子亦得献之意云乐正亦敎国子以舞者欲见庶子掌国子得与乐正聮事云左右正谓乐正仆人正也仆人正以下至北上郑知义然者见大射礼而知云左右正者据中庭爲左右大射礼工迁于东仆人正亦与乐正同处名曰左正复云右正明是小乐正在西爲一也若小乐正不在西大射之礼不得有左右正之文又两面俱县明大小乐正各监一县又知仆人正以下在小乐正之北北上者以郷射弟子相工皆在西今仆人正以下亦是相工之人故知亦在西方也又工堂上西阶之东相工者冝近其事故在西方乐正之北也又知北上者以大射郷射工迁在下之时皆北上统于乐正今相者以工爲主明在堂下则冝北统于堂上矣下又知大乐正在东县北者约郷射云县于洗东北至射时迁乐于阼阶下之东南堂前三笴西面北上坐乐正北面立于其南是得爲一证也云若射以下至工后者案大射将射之时工迁于下东坫之东南西面北上坐相者以工爲主故知相工陪于东即在工后也云内小臣奄人掌君隂事隂令后夫人之官也者案天官小臣序官云内小臣奄上士四人其职云掌王之隂事隂令郑注云隂事羣妃御见之事隂令王所求爲于北宫彼后之官兼云夫人者欲见诸侯夫人内小臣亦与后之内小臣职同故双言之云皆献于阼阶上别于外内臣也者臣云外内者案周礼有外内命夫郑注云外命夫六郷以出案内命夫朝廷卿大夫则诸侯臣在郷遂及采地者爲外臣在朝廷者爲内臣但外内臣皆献于西阶上此献于阼阶故云别于外内臣也云则磬人以下至尽献可知也者此据周礼天子有此官诸侯并以下士爲之则诸侯亦有此官以其庭中之乐轩县别有钟磬镈鼓故知也兼言仆人者此经直见仆人正不见仆人师仆人士大射见之内小臣奄人之贱者尚得献明此等皆得献可知也知凡献皆荐者以经云如献士献士有荐凡此等献讫明皆有荐也无筭爵注筭数至而止释曰自此尽无筭乐论酒行乐作无次数之节云爵行无次无数者此对四举旅以前皆有次有数此则无次数也士也至荅拜注席下至再拜释曰自旅酬巳前受公爵皆降拜升成拜至此不复降拜者礼杀故也云席下席西也者賔与卿大夫席皆南面统于君皆以东爲上故知席下爲席西也受赐至后饮注不敢至来也释曰上巳言君命所赐至此经云受赐自然惠从尊者来但先君受爵似惠不由君来故后饮然后授虚爵是由尊者来故后饮之也此执爵者皆酌行之以徧唯卒爵者兴以酬士自酌与之是以郷饮酒郷射皆云辩卒受者兴以旅在下者注云不使执觯者酌以其将旅不以己尊孤人也执膳至奠之注宴欢至其意释曰云成其意者君意欲得皆醉今执膳者酌反奠于君前望当君心故云宴欢在于饮酒成其意也注乃犹而也释曰转乃爲而者乃是缓辞此将劝士士巳升阶大夫即饮不可爲乃故从而解之也士不至皆辟注命彻至受也释曰云士旅酌亦如之者亦如大夫相酌之法云公有命彻幂者此君尊在东楹之西专大惠故待无筭爵乃彻幂郷饮酒尊在房戸之闲賔主共之故賔至则彻之与此异也云小臣辞不升成拜明虽醉正臣礼也者臣之礼当下拜爲正今不言升成拜者于下巳拜是虽无筭爵巳醉而不倦行臣礼礼之正也云不言賔賔弥臣也者经直言卿大夫皆降不别言賔是燕末賔同于臣言弥者上旅酬云若賔若长犹言賔但言赐不言酬巳是賔卑今乃设賔不言賔是賔弥臣故同臣例也云君荅拜于上示不虚受也者案燕义云礼无不荅言上之不虚取于下也彼释此言也但彼言不虚取于下者揔申此燕礼君荅拜之事不独爲此言也遂升至如初注卿大至卒之释曰云卿大夫降而爵止者上文巳云大夫不拜乃饮实爵士不拜受爵是大夫饮讫爵止也云于其反席卒之者谓上士受得大夫爵此经云士终旅于上如初是于大夫反席士卒之也无筭乐注升歌至亦然释曰此无筭对上升歌笙闲合各依次第而三终有次有数此则任君之情无次无数其诗乐章亦然亦无次无数宵则至门外注宵夜至客出释曰凡燕法设烛者或射之后终燕则至宵也或冬之日不射亦宵夏之日不射未必至宵也云烛燋也者古者无麻烛而用荆燋故少仪云主人执烛抱燋郑云未爇曰燋但在地曰燎执之曰烛于地广设之则曰大烛其燎亦名大烛故诗云庭燎之光毛云庭燎大烛也郑云夜未央而于庭设大烛毛郑并指此甸人执大烛之文也司烜氏云凡邦之大事共坟烛庭燎玄谓坟大也树于门外曰大烛于门内曰庭燎言树则大烛亦在地广设之而巳此阍人爲大烛于门外者亦是大烛在地者案郊特牲云庭燎之百由齐桓公始也注云僭天子也庭燎之差公盖五十侯伯子男皆三十文出大戴礼也此亦诸侯礼以燕礼轻故不言庭燎设大烛而巳云甸人掌共薪蒸者天官甸师氏职文引之者以其内有烛燋故使之在门爲大烛地云阍人门人也者案天官阍人掌守王中门之禁诸侯亦当然奏陔注陔夏至奏之释曰云陔陔夏者案钟师九夏之中有陔夏九夏皆是诗诗爲乐章故知乐章也云賔出奏陔夏以爲行节也者此及郷饮酒皆于賔出奏陔夏明此爲行节戒之使不失礼云凡夏以钟鼓奏之者案周礼钟师云以钟鼔奏九夏郑注云先奏钟次击鼓是凡夏皆以钟鼔奏之公与客燕注谓四方之使者释曰自此尽敢拜赐命论与异国臣将燕使卿大夫就馆戒客之辞事但燕异国卿大夫与臣子同唯戒賔爲异故于礼末特见之也云谓四方之使者以其云客以寡君对之故知四方使卿大夫来聘主君将燕之也曰寡至以请注君使至无之释曰云礼使人各以其爵者案公食大夫云使大夫戒各以其爵以其大聘使卿小聘使大夫爵不同故主君亦以其爵戒之也云上介出请入告者亦约公食使者至馆门外客使者上介出请事入告賔但彼食礼重故三辞此燕礼轻故再辞爲异耳又彼见賔出拜辱大夫不荅拜此不言者文不具对曰至敢辞注上介至之辞释曰云敢者怖惧用势决之辞也者谓若怖惧之事不避危难用势往决之故云用势决之辞也注敢拜至辞也释曰主君使大夫往戒只爲燕事今客从之者来就燕而云拜主君赐燕之命者谦不必有燕事记燕朝服于寝注朝服至异也释曰凡记皆记经不具者以经不言燕服及燕处故记人言之也云谓冠玄端缁带素韠白屦者皆士冠礼文案屦人注天子诸侯吉事皆舄诸侯朝服素裳素韠应白舄而云白屦者引士冠礼成文其实诸侯当白舄其臣则白屦也郑注周礼屦人云复下曰舄襌下曰屦下谓底以此爲异也云燕于路寝相亲昵也知燕于寝者以其飨在庙明燕在寝私处可知也引汉法欲见与古异者周时玄冠服则缁布衣今衣皮弁服是其异也亨于门外东方注亨于至掌也释曰此君礼故云臣所掌案公食记云亨于门外东方注云必于门外者大夫之事也注不同者以其飨食在庙严凝冝亲监视不得言臣所掌故注云大夫之事也郷饮酒亨狗于堂东北者非君礼是臣于堂东北不在外者冝主人亲供又法阳气之所始故三者注皆不同也若与至让升注四方至賔也释曰云自戒至于拜至皆如公食者此燕用狗彼用大牢此戒賔再辞彼三辞至于卿大夫立位皆不同而云如公食者谓除此之外如之若然依公食从首使大夫戒各以其爵上介出请入告巳下至北面再拜稽首皆如之馔具之等不如之也云亦告馔具而后公即席小臣请执幂请羞者乃迎賔也者言此者欲见燕四方賔此等依上文与燕己臣子同亦不如公食以其公食公无席又无入庙之事又公食无请执幂羞膳故别言此也賔爲至爲賔注苟且至燕也释曰云主国君飨时亲进醴于賔者谓行聘享讫礼賔之时君亲酌醴进于賔若然前有飨食不言之者飨礼亡无以可言食礼又无酒醴所献之事故不言而云飨时也云今燕又冝献焉者案上燕己臣子使宰夫爲主人知此亲献者若不亲献即同己臣子賔何须辞之而爲苟敬故知君当亲献焉云至此升堂而辞让者若此时升堂不辞即行燕賔之礼故知辞之在初升堂时云欲以臣礼燕爲恭敬也者正谓在阼西北面故云席之如诸公之位也云言苟敬者賔实主国所冝敬也者賔实主国所冝敬但爲辞让故以命介爲賔不得敬之今虽以介爲賔不可全不敬于是席之于阼阶西且敬也故云苟敬也云不哜啐似若尊者然也者案此燕礼与大射郷射皆不哜啐是诸公如郷礼今聘卿在诸公之坐亦不哜不啐是爲似若诸公尊者然也云介门西北面西上者约聘礼而知也云公降迎上介以爲賔揖让升如初礼者此如上文燕己臣子以大夫爲賔者同故云如初礼也云主人献賔献公旣献苟敬乃媵觚者若上燕己臣子之时献賔献公旣即媵觯以酬賔但苟敬之前冝有荐有俎实与君同明知献公后即献苟敬乃可酬賔也云羣臣即位如燕者如上燕己臣子同若然羣臣不待迎賔入乃从君入者以其皆蒙献酬故因其先至寝门故小臣引之即入不待賔入后也无膳尊无膳爵注降尊以就卑释曰郊特牲云三献之介君专席而酢焉此降尊以就卑也注云三献卿大夫来聘主君飨燕之以介爲賔賔爲苟敬则彻重席而受酢也专犹单也彼与此事同故郑引彼经以证此燕己臣子不见有君亲受賔酢若燕异国臣子得有专席受酢者献卿大夫之后依次各爲此三人举旅献士之后賔乃媵觯于公賔取所媵觯爲士举旅应以爲酢君君专席而受之也与卿至爲賔注不以至无燕释曰此谓与己臣子燕法若与异国賔燕皆用上介爲賔如上说也云公父文伯巳下是鲁语文此三人皆鲁大夫自相燕法云此之谓也者此谓不使所爲燕者爲賔之义云君恒以大夫爲賔者大夫卑虽尊之犹逺于君者案礼记燕义云不以公卿爲賔而以大夫爲賔爲疑也明嫌之义也注云公卿尊矣复以爲賔则尊与君大相近是不用公卿爲賔恐逼君用大夫爲賔虽尊之犹逺于君不畏逼君也羞膳至士也注尊君至于士释曰经直云请执幂与羞膳不辨其人故记人言之云尊君也膳宰卑于士者言膳宰别小膳宰也以其下云羞卿者小膳宰明于君者士也士尊于小膳宰也若然士则膳宰之长者故下注小膳宰云膳宰之佐也若以至乐阕注肆夏至乐焉释曰自此尽若舞则勺论臣子有王事之劳与之燕之事云若者不定之辞以其常燕已臣子无乐王事之劳或有或无故言若也云肆夏乐章也今亡者郑注钟师云九夏皆诗篇名颂之族类也此歌之大者载在乐章乐崩亦从而亡是以颂不能具也云以钟鑮播之鼔磬应之者钟师云掌金奏郑注云击金以爲奏乐之节金谓钟及镈又云凡乐事以钟鼓奏九夏郑注云先击钟次击鼓是奏肆夏时有钟鑮鼓磬彼经注虽不言磬但县内有此四者故郑兼言磬也言所谓金奏也者所谓钟师掌金奏也云记曰者此郑引二记之文何者云入门而县兴是仲尼之文仲尼燕居云两君相见揖让而入门入门而县兴揖让而升堂升堂而乐阕郊特牲云賔入大门而奏肆夏示易以敬也必引二记文者以燕在寝賔及庭及寝庭与仲尼燕居入门而县兴事相类故引之证賔及庭乐作之义也此肆夏以金奏之故引郊特牲示易以敬证用肆夏之义也不取賔入大门者大门非寝门故也云卿大夫有王事之劳则奏此乐焉知者以发首陈君与臣子常燕及聘使之臣燕次论四方賔燕今此言賔及庭奏肆夏则非㝷常大夫爲賔与宰夫爲主人相对者谓若賔爲苟敬四方賔之类特奏肆夏其事旣重若非有王事之劳何以致此故知是臣有王事之劳者乃奏此乐也升歌至三成注新宫至终也释曰鹿鸣不言工歌新宫不言笙奏而言升歌下管者欲明笙奏异于常燕常燕即上所陈四节是也今工歌鹿鸣三终与笙奏全别故特言下管新宫乃始笙入三成者止谓笙奏新宫三终申说下管之义云新宫小雅逸篇也知在小雅者以配鹿鸣而言鹿鸣是小雅明新宫小雅可知若舞则勺注勺颂至功也释曰言若者或爲之舞或不爲之舞在于君意故以不定而言云舞则勺者谓爲之舞则歌勺诗以爲曲云勺颂篇告成大武之乐歌也者勺诗序文云其诗曰于铄王师遵养时晦者铄美也言于唿美武王之师遵循也循养晦昧之纣三分天下犹服事于殷又曰实维尔公允师者公事允信也言武王伐纣实维汝武王之事信得用师之道云旣合郷乐者以文承合郷乐之下故知旣合郷乐也云万舞而奏之者释经舞时作周万舞之舞而奏勺诗宣八年公羊传云壬午犹绎万入去籥传曰万者何干舞也谓秉干舞以奏勺诗也云所以美王侯劝有功也者天子诸侯作之是美王侯亦所以劝有功也唯公与賔有俎注主于至无俎释曰主于燕其余可以无俎者对大射辨尊卑公卿皆有俎其牲用狗则同也献公至听命注授公至受之释曰谓若主人献公賔媵觯于公虽非献亦释此辞也凡栗阶不过二等注其始至升堂释曰凡堂及阶尊者髙而多卑者庳而少案礼器云天子之堂九尺诸侯七尺大夫五尺士三尺士冠礼降三等受爵弁郑注云降三等下至地则士三等阶以此推之则一尺爲一阶大夫五尺五等阶诸侯七尺七等阶天子九尺九等阶可知今云凡栗阶不过二等言凡则天子九等巳下至士三等皆有栗阶之法栗阶不过二等据上等而言故郑云其始升犹聚足连歩一也故曲礼云渉级聚足连歩以上郑注云渉等聚足谓前足蹑一等后足从之併连歩谓足相随不相过也此即聚足一也天子巳下皆留上等爲栗阶左右足各一发而升堂其下无问多少皆连歩杂记云主人之升降散等郑注云散等栗阶则栗阶亦名散等凡升阶之法有四等连歩一也栗阶二也歴阶三也歴阶谓从下至上皆越等无连歩若礼记檀弓云杜蒉入寝历阶而升是也越阶四也越阶谓左右足越三等若公羊传云赵盾避灵公躇阶而走是也凡公至侍臣注旣拜至惠也释曰云旣拜谓自酌升拜时也者此即上賔得君酬酒饮讫自酌降拜升时请旅侍臣云摈者阼阶下告于公还西阶下告公许旅行者此约大射而知也凡荐至宰也注谓于至亦士释曰云谓于卿大夫以下者以其执幂与羞膳于君是士则知此凡者于卿大夫也云上特言羞卿者小膳宰者欲絶于賔羞賔者亦士者郑意于此言凡揔卿大夫于文足矣上文君下特言羞卿者小膳宰者欲见直言君不须言賔以其賔之荐俎与君同明羞膳亦与君同不使小膳宰故云欲絶于賔爲羞賔者亦士也有内羞注谓羞至粉餈释曰云谓羞豆之实酏食糁食者天官醢人云羞豆之实酏食糁食郑注云酏也内则曰取稻米举糔溲之小切狼臅膏以与稻米爲又曰糁取牛半豕之肉三如一小切之与稻米稻米二肉一合以爲饵煎之是也云羞笾之实糗饵粉餈者笾人职云羞笾之实糗饵粉餈郑注云此二物皆粉稻米黍米所爲也合蒸曰饵饼之曰餈糗者擣粉熬大豆爲之爲饵餈之黏着以粉之耳饵言糗餈言粉互相足是也糗熬之亦粉之其粉擣之亦糗之是互相足也若饮君燕则夹爵释曰夹爵者将饮君先自饮及君饮讫又自饮爲夹爵注不纁襦厌于君释曰郷射记大夫对士射袒纁襦此对君肉袒故云厌于君也若与至爵者注受赐至惠也释曰谓公取二大夫所媵觯上者以酬賔是也云賔降洗升媵觯于公者谓上献士讫賔媵觯于公是荅恩惠也有房中之乐注弦歌至君子释曰云弦歌周南召南之诗而不用钟磬之节者此文承四方之賔燕下而云有明四方之賔而有之知不用钟磬者以其此二南本后夫人侍御于君子用乐节是本无钟磬今若改之而用钟磬当云有房中之奏乐今直云有房中之乐明依本无钟磬也若然案磬师云敎缦乐燕乐之钟磬注云燕乐房中之乐所谓隂声也二乐皆敎其钟磬房中乐得有钟磬者彼据敎房中乐待祭祀而用之故有钟磬也房中及燕则无钟磬也仪礼䟽卷第十五仪礼疏仪礼疏卷十六仪礼䟽卷第十六唐朝散大夫行太学博士弘文馆学士臣贾公彦等撰大射第七郑目録云名曰大射者诸侯将有祭祀之事与其群臣射以观其礼数中者得与于祭不数中者不得与于祭射义于五礼属嘉礼大戴此第十三小戴及别録皆第七释曰云诸侯将有祭祀之事以下文出于射义大射至戒射注将有至尊者释曰自此尽西纮论射前预戒诸官及张侯设乐悬之事不言礼言仪者以射礼盛威仪多故以仪言之是以射义云孔子曰射者何以射何以听循声而发发不失正鹄者其唯贤者乎若夫不肖之人则彼将安能以中是其射容难故称仪也云将有祭祀之事当射者按射义云天子将祭必先习射于泽泽者所以择士也巳射于泽而后射于射宫射中者得与于祭不中者不得与于祭是其将祭必射也云宰告于君君乃命之者郑意不云宰戒百官者宰先告君君之使戒乃戒即云戒百官是也云言君有命政敎宜由尊者其经云戒射此戒亦政敎之类故以政敎言之也宰戒至射者注宰于至百官释曰按周礼大宰职云掌百官之誓戒此言宰戒百官其事同故郑以天子冢宰言之也其实诸侯兼官无冢宰立地官司徒以兼之故聘礼云宰命司马注云宰上卿贰君事者也诸侯谓司徒爲宰是诸侯立司徒兼冢宰之事也言大事则掌以君命戒于百官者周礼大宰职云作大事则戒于百官賛王命是郑之所引以证宰戒之事也射人至賛者注射人至射者释曰上文宰官尊揔戒此射人司士色别重戒之谓若天官冢宰戒百官宗伯大司㓂之等重戒也云射人掌以射法治射仪者夏官射人文云司士掌国中之士治凡其戒令者此司士职文云国中之士彼士揔公卿大夫士而言此射人巳戒公卿大夫则司士戒士賛者唯有士不兼大夫巳上不同者断章取义故与本职不同也云皆司马之属也者射人司士皆属司马故云司马属也此上下文所云戒者皆谓祭前旬有一日知者祭统云先期旬有一日宫宰宿夫人夫人亦散斋七日致斋三日若然卜及戒皆在旬有一日是大宰云前期十日帅执事而卜日遂戒注云前期前所诹之日也十日容散斋七日致斋三日其天子又有天地及山川社稷宗庙诸侯直有境内山川社稷宗庙卜日及戒皆同也按郊特牲云卜郊受命于祖庙作龟于祢宫卜之日王立于泽亲听誓命又云献命库门之内戒百官也大庙之命戒百姓也注云王自泽宫而还以誓命重相申勑也王自此还齐路寝之室若然卜日在泽宫又至射宫皆同在旬有一日空十日故后日乃齐也前射至视涤注宰夫至射宫释曰此宰夫戒是再戒之宿不云宿者辟下宿视涤何者宰夫戒是申戒下宿是夕宿是以宗伯云凡祀大神享大鬼祭大示帅执事而卜日宿视涤濯注云宿申戒也此前有射人戒是七日前期此宰夫戒是申戒又知宿是夕宿者以戒宿同文明不同日以其上云前射三日戒明此非三日是前一日矣云宰夫冢宰之属者按大宰云小宰中大夫二人宰夫下大夫四人属冢宰故云冢宰之属云掌百官之征令者宰夫职文云司马于天子政官之卿者小宰职云四曰司马其属六十掌邦政是也云凡大射则合其六耦者大司马职云若大射合诸侯之六耦是将祭而射故使诸侯爲耦若其余射则卿大夫以下爲耦也云涤谓漑器埽除者以其诸侯射先行燕礼不视涤器明涤器是射器及埽除射宫也司马至北十注量人至不射释曰云量人司马天子卿大夫用麋侯诸侯卿大夫亦用麋侯并据已家用之若助祭亦射君之第二侯明君之第二侯用麋饰其侧侯以饰得名又畿内诸侯第二侯用豹爲鹄故知畿外诸侯亦以豹皮爲鹄可知云干读爲豻豻侯者豻鹄豻饰也者亦取捷黠意大夫将祭于己射麋侯者司裘云卿大夫共麋侯是天子卿大夫以孝经云大夫有争臣三人以有臣故将祭得大射择士郑言此者以己射用麋侯又见助君祭亦射君之麋侯云士无臣祭不射者孝经云士有争友不言臣以仆隷爲友司裘卿大夫下不言士故祭不言士大射若然士有賔射燕射不得大射虽不得大射得与君賔射故射人注不言士者此与诸侯之賔射士不与也若然诸侯之士亦然也遂命至用革注巾车至志焉释曰上文直命量人量侯道及乏逺近之处此经论张侯髙下之法也云设乏西十北十者郷射云乏参侯道居侯党之一西五歩注云此乏去侯北十丈西三丈云西十北十则西与北皆六丈不得爲三分居侯党之一者以其三侯入堂深故也若然此三侯之下揔云西十北十则三侯之乏皆西十北十矣西亦六丈者以三侯恐矢扬伤人与一侯亦异也云巾车半寸者即三分寸一也言大半寸者即三分寸二也故知糁侯下纲去地一丈五寸少半寸也大侯中文八尺中之上下各四尺即八尺矣中方文八尺更加八尺二丈六尺也糁侯去地丈五寸少半寸本上纲下纲相去二丈二尺其举也上纲去地三丈二尺五寸少半寸也大侯鹄下畔与糁侯上纲齐所谓见鹄于糁也侯中丈八尺三分之则鹄下亦有六尺下躬身四尺一丈矣则大侯自鹄以下掩糁侯一丈也自一丈以下犹有二丈二尺五寸少半寸在是大侯下纲去地亦然故注依此数也云前射二日张侯设乏知三日者前文云前射三日下云乐人宿县下云厥明自前射三日以后论事不着异日故知张侯与设乏同是射前三日矣乐人至南陈注笙犹至爲节释曰云东爲阳中万物以生者阳气起于子盛于午故东方爲阳中也万物以生以其正月三阳生大蔟用事故万物生焉云春秋传者是外传伶州鸠对周景王辞引之者证钟磬爲笙之事大蔟者寅上候气之管度律均钟金即钟也故奏之所以賛阳出滞云姑洗所以脩絜百物考神纳賔者亦据度律均钟姑洗在辰三月百物脩絜而出考神纳賔谓祭祀而有助祭之磬而巳或于阶闲或于东方又天子宫县四面皆有诸侯轩县阙南面面皆有钟磬鑮及皷具有也卿大夫士皆无鑮者若有鑮则诸侯臣半天子臣不得具是以阙之云鑮如钟而大者特牲注亦云鑮如钟而大并据国语而注之以言鑮形如钟而复大以大故特一县不编之也云奏乐以皷鑮爲节者按周礼鑮师云掌金奏之皷注云谓主击晋皷以奏其钟鑮也以此言之则先击皷后击钟鑮皆是与乐爲节故郑注以皷鑮爲节不言钟磬巳注解故不言也建皷至南皷注建犹至君也释曰下西面北面建皷皆言一此建皷不言一者彼在本方故须言一见无他皷此皷本东方以爲君故移来在北方故异其文不言一也云建犹树也以木贯而载之树之跗也者按明堂位云殷楹皷周县皷注云楹爲之柱贯中上出也县县之于簨虡也此云以木贯而载之则爲之柱贯中上出一也周人县皷今言建皷则殷法也若醮用酒之类主于射略于乐故用先代皷云皷不在东县南爲君者决下一建皷在其南东皷者爲賔复不在东县北者取顺君面故也西阶至其北注言成至爲庸释曰言春秋传者亦是外传文云咏歌九则者谓六府三事九功之德是也以此九则平民使无差慝云无射所以宣布哲人之令德者哲人谓后稷后稷以稼穑之功成于季秋先王之业以农爲本故云示民轨义谓轨法义理也云先击西鼙乐爲賔所由来也者解先击朔之意賔向外来位在西其乐主爲乐賔故先击朔鼙应鼙应之也云钟不言颂不言东皷义同省文也者决上东方言笙钟应言南皷此当言颂钟东皷义与上文同亦合有而不言者省文也云古文颂爲庸者此虽叠古文不从亦通义是尚书云笙庸以闲笙东方钟磬西方是庸亦功也亦有成功之义也一建至南面注言面至轩县释曰云言面者国君于其群臣备三面尔者言国君合有三面爲辟射位又与群臣射阙北面无钟磬镈直有一建皷而巳故不言南皷而言南面也云其爲诸侯则轩县者若与诸侯飨燕之类则依诸侯轩县三面皆有皷与钟磬镈簜在建皷之闲注簜竹至于堂释曰按禹贡云篠簜旣敷注云簜竹故知此簜亦竹也其器则管也是以下云乃管新宫注云管谓吹簜故知竹管也按小师职注云管如而小併两而吹之今大予乐官有焉尔雅云大笙谓之巢小者谓之和箫大者二十三管长尺四寸小者十六管长尺二寸大笙十九簧小者十三簧若然笙箫与管器异以其皆用竹故云笙箫之属也云倚于堂者管拟吹之不倚在两建皷闲者以不得倚于皷故知倚于堂也鼗倚至西纮注鼗如至将之释曰知鼗如皷而小者按那诗云猗与那与置我鼗皷传云猗叹辞那多也郑读置爲植植鼗皷者爲楹贯而树之美汤受命伐桀定天下而作护乐故叹之多其改夏之制乃始植我殷家之乐鼗与皷也鼗虽不植贯而揺之亦植之类以其殷人植皷以木贯之而下有拊鼗亦以木爲柄而贯之但手执而不植爲异故云亦植之类鼗与皷同文是鼗如皷而小也知有柄賔至揺之以奏乐者按眡了职云掌凡乐事播鼗击颂磬笙磬磬言击鼗言播播爲揺之可知鼗所以节乐賔至乃乐作故至賔至揺之以奏乐也云纮编磬绳也者纮若天子诸侯冕而朱纮用组之类磬又编县之用纮故知纮编磬绳也知设鼗于磬西倚于纮者以其钟磬皆靣向东人居其前西靣故知鼗在磬西倚之于纮也引王制者证鼗以节乐之器柷状如漆筩中有椎所以节乐鼗亦节乐柷大于鼗故赐公侯乐则以柷将命赐伯子男乐则以鼗将命自余乐器陈于外也厥明至在北注膳尊至作晋释曰自此尽羮定论豫设尊洗具馔之事按礼记燕义诸侯射先行燕礼此以下至东陈皆陈设器物与燕礼同但文有详略耳云说者以爲若井鹿卢者鹿卢之形即葬下棺碑闲重鹿卢之軰今见井上竖柱夹之以索绕而挽之是也云其爲字从豆声者此谓上声下形之字年和糓豆多有故从豆爲形也丰者承尊之器象形也是以丰年之字下着豆今诸经皆以承尊爵之不用本字之而用丰年之丰故郑还依丰字解之故云其爲字从豆爲形以爲声也云近似豆大而卑矣者旣用豆爲形还近似笾豆之豆举汉法而知但豆口径尺柄亦长尺口径小而又髙此承尊之物口足径各冝差寛中央亦大共髙尺比常豆而下故云近自豆而卑但斵一大木爲之取其安穏此丰若在宗庙或两君燕亦谓之坫致爵在于上故论语云邦君爲两君之好有反坫郑注云反坫反爵之坫是也必用丰年之丰爲坫者以其时和年丰万物成孰粢盛丰备以共郊庙神歆其祀祝嘏其福至郷饮酒郷射燕礼大射或君与臣下及四方之賔燕家冨民足人情优暇旨酒嘉肴盈尊满俎于以讲道论政旣献酬侑酢至无筭爵行礼交乐和上下相欢劝饮爲乐故也云钖细布也者丧服记曰钖者十五升抽其半无事其缕有事其布曰钖故知钖是细布也谓之钖者治其布使之滑易也云唯君面尊者玉藻文注云面向也彼谓人君燕臣子专其恩惠此大射亦谓人君燕臣下与彼是同专惠之道故皆尊鼻向君云言专惠者决郷饮酒尊于房户之闲賔主夹之不得专惠故也尊士至圜壷注旅衆至玄酒释曰前设县时鑮南更有一建皷今设尊不应在皷北而云鑮南者其实在皷南门西北面与燕礼同而云鑮南者遥继鑮而言必继鑮者乐以县爲主故也又尊至献酒注爲隷至东面释曰知爲隷仆人巾车糁侯豻侯之获者以其此人皆有功又下文以此尊献之故知也知沙酒浊者以五齐从下向上差之醍沈清于泛醴鬯郁又在五齐之上故知沙酒浊也云特泲之必摩沙者也者此解名沙酒之意云郊特牲曰汁献涗于醆酒者此以五齐中取醆酒盎齐泲郁鬯之事献沙也洓郁鬯之时和盎齐以手摩沙出其香汁涗清也泲之使清也此爲隷仆以下卑贱之人而献郁鬯者此所得献皆因祭侯谓侯之神故用郁鬯也云服不之尊俟时而陈于南统于侯皆东面知此不爲大侯服不设者按下文云服不之尊东面南上故郑云俟时而陈于南统于侯皆东面也设洗至西面注或言至文也释曰云异其文也者洗篚言南陈亦西面膳篚言西面亦南陈其实所从言异尊君故也又设至东陈注亦统至其南释曰云亦统于侯也者前设尊两献酒亦云服不之尊俟时而陈于南统于侯今此设篚在南后设服不之洗在南亦统于侯小臣至东上注唯賔至公矣释曰知賔及公席布之其余树之于位后者下文更有孤卿大夫席文故知也此实未布而言布之者欲辨尊卑故先言也孤尊而后言之者言若是有无不定故后言也云小卿命于其君者也者按王制云大国三卿皆命于天子次国三卿二卿命于天子一卿命于其君小国亦三卿一卿命于天子二卿命于其君若言小卿据次国巳下有之云射礼辨贵贱也者决燕礼大小卿皆在尊东西无小卿位彼主于燕不辨贵贱故也云与君论道亦不典职如公矣者成王周官云立大师大傅大保兹惟三公论道经邦爕理隂阳是三公论道无职此大国立孤一人论道与公同亦无职故云不典职如公也纵郑不见周官于周礼三公亦无职考工记云或坐而论道亦通及三公矣官馔释曰燕礼宰馔此不言宰而言官者欲见非独宰故郑云百官各馔射人至西上注大史至大命释曰自此尽少进论群臣立位之事云大史在干侯东北士旅食者在士南爲有侯入庭深也者决燕礼士旅食者立于门西东上此不继门而在士南继士者爲有侯故入庭深也云小臣师正之佐也者下有小臣正正长也故以师爲佐云正相君出入君之大命者小臣正小臣中尊如天子大仆故引大仆职解之也注诏告至衍耳释曰燕礼言尔以其近门去君逺而言尔尔近也移也揖之使移近此入庭深故不言尔而言揖揖之而巳不湏移近之也云上言大夫误衍者以其大夫与公卿面有异故下别言大夫少进明上有大夫误衍大夫大夫四字也大射正摈注大射正射人之长释曰自此尽门外北面论请立賔之事大射正对射人爲长若小臣正对小臣师亦爲长公揖至膳者注请士至无幂释曰自此尽公卿者论卿大夫定位及请执幂之事云请士可使者郑知请士者据燕礼而知云方圜壷献无幂者方圜壷臣尊献获者尊皆无幂乃命至东上注命者至略之释曰知命之在西阶前者以其小臣位在东堂下于阼阶请公命乃就西阶请执幂者以其执幂者士位在西故也云羞膳者从而东者巳于燕礼释讫云不升堂者但不由南方升略之升自北堂是亦升堂矣膳宰至卿者释曰不言命者对君言命于臣略之摈者至賔辟注及至至当盛释曰自此尽賔荅再拜论主人迎賔拜至及献賔之事云公降一等揖賔不言请賔至位就席者亦是以賔与主人爲礼礼不参故不请也此言賔辟燕礼不言文略也奏肆夏注肆夏至肆夏释曰云肆夏乐章名今亡者按周礼钟师云以钟鼓奏九夏杜子春引吕叔玉以爲肆夏时迈也繁遏执傹也渠思文也后郑云以文王鹿鸣言之则九夏皆诗篇名颂之族类也此歌之大者载在乐章乐崩亦从而亡是以颂不能具郑彼注破吕叔玉此注亦云肆夏乐章名今亡与彼注亦同今此又引吕叔玉于下者以无正文叔玉或爲一义故郑于此两解之也云祭山川之乐歌者以其时迈序云廵守告祭柴望也谓巡守祭当方山川则王制及尚书云望秩于山川是也云明昭有周者美武王有明明于周云式序在位者式用也任贤用能序之使在官位云我求懿德者懿美也我求取美徳之人也云肆于时夏肆遂也夏大也能如此遂于王道之大云奏此以延賔其着宣王徳劝贤与者今国君歌此诗延賔入者其欲着明诸侯宣布王之德以劝贤人使有徳言与者郑以义解之无正文故云与以疑之也云周礼曰賔出入奏肆夏者按大司乐云王出入则令奏王夏尸出入则令奏肆夏牲出入则令奏昭夏下云大飨不入牲其他皆如祭祀郑注云大飨飨賔客也彼賔客谓诸侯来朝者也不入牲牲不入亦不奏昭夏也其他谓王出入賔客出入亦奏王夏肆夏以此言之王用肆夏以飨诸侯来朝今引之者证燕时纳賔亦奏之按燕礼记云若以乐纳賔则賔及庭奏肆夏郑云卿大夫有王事之劳则奏此乐焉此亦同彼注也若臣无王事之劳则如常燕无以乐纳賔法也又此纳賔乐故诸侯亦得用若升歌则不可若賔醉而出奏陔夏与此异也主人至北面注賔将至正主释曰自此至虚爵降论主人献賔之事也云不于洗北辟正主者按郷饮酒郷射主人降洗洗北南面是正主此宰夫代君爲主故不于洗北南面也注賔旣至复位释曰云賔旣拜于筵前受爵者郑恐读者以拜下读爲句注宰胥至于燕释曰云不使膳宰荐者不主饮酒变于燕者决燕礼使膳宰荐主于饮酒故也乐阕注阕止至上也释曰此上经云奠爵拜告旨下经云賔卒爵则此经者是賔啐酒节即乐阕燕礼记亦云賔及庭奏肆夏賔拜酒主人荅拜而乐阕亦据啐酒时按郊特牲賔入大门而奏肆夏又曰卒爵而乐阕与此啐酒乐阕不同者彼注谓朝聘者故卒爵而乐阕此燕己臣子法故啐酒而乐阕也云尊賔之礼盛于上也者賔及庭奏肆夏乃至升堂饮酒乃乐止是尊賔之礼盛于堂上者也仪礼䟽卷第十六仪礼疏仪礼疏卷十七仪礼䟽卷第十七唐朝散大夫行太学博士弘文馆学士臣贾公彦等撰賔以虚爵降释曰自此尽西序东面论賔酢主人之事注賔南至受者释曰知者以经云主人北面明凡授爵郷所受者郷饮酒郷射献酢酬皆然故云凡谓南面授与所受者也賔降至东面注旣受至安盛释曰以堂上爲盛故降下下文于酬賔降筵西东南面立注云不立于序内位弥尊燕礼注云位弥尊礼弥卑是未酬巳前礼盛者也注命公至之序释曰知公命者命由尊者出故也云东西墙谓之序者尔雅释宫文主人至于公注象觚至于燕释曰自此尽于篚论主人献公之事云取象觚东面者郷公爲敬故也云不言实之变于燕者燕礼云实之主于饮酒此云酌不云实之主于射略于饮酒故也公拜至肆夏注言乃至于賔释曰言异者賔及庭奏此君受爵乃奏是其节异故也云乃者缓辞也注人君左右房释曰以人君左右房故云左房对大夫士东房而巳故云东房不言左以无右所对故也注凡异至于賔释曰言异者使庶子授肺不拜酒立卒爵之等皆异于賔也更爵至荅拜注更易至爲受释曰自此尽于篚论主人受公酢之事主人至荅拜注媵送至作腾释曰自此尽南面立论主人受賔爵之事注辞者至酬也释曰上文公饮立卒爵此则坐饮故以公决之云此于正主酬也者谓于郷饮酒郷射是正主酬賔之节也主人至荐东注遂者至举也释曰云不北面也者此决郷饮酒郷射賔北面坐奠觯于荐东注皆云酬酒不举引曲礼君子不尽人之欢不竭人之忠以全交也注賔不至弥尊释曰案郷饮酒注云位弥尊礼弥卑引杂记一张一弛此对酬时立于西序之时不降于下礼稍卑位稍尊此在席西东面位弥尊礼弥卑也小臣至命长注命之至则卑释曰自此尽反位论将爲賔举旅使二大夫媵爵之事云命之使选于长幼之中知不取卿大夫之年长者以其下作大夫不取年长又知不取臣中位长者以其不取卿故郑云卿则尊士则卑故不取之而取下大夫尊卑处中者注旣酌至君举释曰言亦者亦前酬酌自饮时相左于西楹之北时后者南相东向先者北相西向向西阶右旋北面待后至降也今此二人先者于尊西东面酌讫于东楹之北东向向公前奠之右旋于东楹之北北畔西过后者亦于罇西东面酌讫于东楹之北南过东向于公前奠之是亦交于楹北相左也云奠于荐南不敢必君举者凡举者于右不举者于左今奠于荐左是不举之处故云不敢必君举也注反及门右北面位释曰但大夫初与卿在门右北面得揖少进中庭北面今当反庭中位而立云门右北面位者大夫虽得揖少进仍是门右北面位少进而巳故郑还以门右北面言之公坐至成拜注公起至成然释曰自此尽复位论爲賔举旅下及大夫之事云小臣长辞变于燕者燕礼直使小臣辞亦是燕主欢此射礼辨尊卑故使小臣长辞异于饮酒礼故云变于燕也公坐至稽首注不言至下拜释曰自此巳下皆云公荅拜不言再拜燕礼皆言公荅再拜不同者燕主欢不用尊卑故公拜皆再拜此射礼主辨尊卑故直云答拜荅一拜此一拜者正礼也故周礼大祝辨九拜一曰稽首首至地臣拜君法二曰顿首顿首平敌相拜法三曰空首君荅臣下拜复不爲再拜即七曰竒拜是也云下亦降也者此非训下爲降故以发端言降拜因上事言下拜直因降有上文即云下也经云公卒觯賔下拜者公尊不拜旣爵賔降拜若为君拜旣爵也注賔在右相饮之位释曰賔位在左而在大夫之右者是相饮之位非賔主之位也注言更至礼杀释曰上注云不相袭者于尊卿更自敌以下言易此賔于卿是自敌以下当言易今言更者尊卿尊则卑賔礼杀也大夫至复位释曰言复位者亦如上复门右北面位即庭中北面位也主人至阶上注酬賔至于酬释曰自此尽无加席论献公卿之事司宫至东上注言兼至房来释曰上文设席之下注云唯賔及公席布之也其余树之于位后耳者以至献卿乃布之若然此云兼卷者不谓始卷之直是铺设之时兼卷而设之也乃荐至折俎注卿折至礼尊释曰云卿折俎未闻者以燕礼卿无俎故云未闻又云盖用嵴胁臑折肺者案郷射记云賔俎嵴胁肩肺主人俎胁臂肺又获者之俎嵴胁肺臑彼注云臑若䏝胳觳之折以大夫之余体以此言之则此賔俎亦用嵴胁肩肺君俎亦嵴胁臂肺前体有肩臂臑后体有䏝胳觳尊卑以次用之故卿冝用臑若有公公用臑卿冝用䏝也云卿有俎者射礼尊者对燕礼不辨尊卑故公卿等皆无俎也注陈酒至之意释曰案燕礼不在射亦不啐者彼爲臣有功君与之燕恩及于卿故卿不敢啐也卿有无俎者自然不哜也小臣至于篚注命长至优暇释曰自此尽奠于篚论举旅之事注于是言至尊卑释曰案燕礼爲卿举旅言若賔若长唯公所酬燕礼主于饮酒此言所赐是以决之也主人至复位释曰自此尽就席论献大夫之事注大夫至备礼释曰此注云大夫卒爵不拜贱不备礼燕礼注云礼杀者两注相兼乃足对公卿拜旣爵此不拜此献卿后是礼杀亦是贱不备礼也辩献至就席注辩献至席也释曰旣言辩献大夫遂荐之后乃云继賔以西东上以下云云者上揔言献大夫辩乃一时荐之下文更明布席位次就席之仪故云辩献乃荐略贱也略贱则是献讫降阶献辩摈者乃揔升之就席就席讫乃荐之乃席至四瑟注工谓至衆也释曰自此尽西面北上坐论作乐及献工之事云六人者大师少师各一人上工四人皆据文而言也云礼大乐衆也者对燕礼工四人而言也仆人正至上工注徒空至贵贱释曰云仆人正仆人之长师其佐也者以正爲长师爲衆故仆人正爲长仆人师爲佐也云士其吏也者以其在仆人之下故知仆人之吏吏则府史之类云天子视了相工者见于眡了职文云大师少师工之长也者周礼春官大师下大夫二人小师上士四人郑注云凡乐之歌必使瞽蒙爲焉命其贤知者以爲大师小师是乐工之长也云杜蒯曰旷也大师也者礼记檀弓文引之者证大师爲乐工之长也云于是分别工及相者射礼明贵贱者对燕礼主欢不明贵贱故不分别工贵及相贱后者徒相入注谓相至出入释曰上列官之尊卑此陈先后之位亦是以明贵贱者上列官之尊卑谓先言仆人正与大师后言仆人士与上工是列官尊卑也此陈先后则上工与瑟在前大师少师在后是先后之位旣据入时行位亦据升堂坐之先后亦依此也云凡相者以工出入者欲见入时如此出时亦然小乐正从之注从大至师也释曰云从大师也后升者变于燕也者燕礼乐正先升又不使小乐正者彼主于乐此则略于乐故也坐授瑟乃降注相者至之北释曰郷饮酒注云降立于西方近其事以取近其事故在西县之北也小乐至阶东注不统至在此释曰云不统于工明工虽衆位犹在此者决燕礼工四人乐正升立于工之西在西阶东不统于工此虽六人衆于彼犹统于阶而云西阶东不变若使小乐正通之于工恐工位移近西故犹统于阶也乃歌鹿鸣三终注鹿鸣至谘事释曰云主于讲道略于劳苦者据四牡劳使臣此不用之云与谘事者谓皇皇者华有谘谋谘度谘询之事亦略之也主人至左瑟注工歌至节也释曰云洗爵献工辟正主也者案郷饮酒郷射云大师则爲之洗谓君赐之乐者其余工不爲之洗是正主法今此工六人皆爲之洗故云辟正主也必知同洗者以其更无别献之文故知同洗也云献不用觚工贱异之也者燕礼大射献賔献卿大夫皆用觚而献工用爵故云异之郷饮酒郷射献同用爵者变于君故也云大师无瑟于是言左瑟者节也者上言献工下云一人拜受爵则六人皆在工内而云工不兴左瑟于是明大师亦入左瑟中故须云大师无瑟于是言左瑟者以其六人揔当献酒之节故揔入左瑟文不谓有瑟也一人拜受爵注谓大至于席释曰云谓大师也言一人者工贱同之也者郷饮酒郷射云大师则爲之洗则知此一人谓大师不言大师对君工贱不异其文故同之而云一人也主人至脯醢注辄荐之变于大夫释曰案上文云辩献大夫遂荐之此工得献不待辩辄荐之故云变于大夫也使人相祭注使人至祭酒释曰知祭荐祭酒者此文承一人受爵荐脯醢之下明二者皆祭也若下文衆工直祭酒不祭脯醢也大师至于后注鼓北至六寸释曰知鼓北是西县之北者以其下文大师少师始迁向东明此降者降在西县之北可知云言鼔北者与鼓齐面余长在后也者案前列乐县之时鼓在镈南今不言在钟磬之北遥据鼓而言之者欲取形大又面向东工亦面向东故遥取鼓面也言余长在后者欲见鼔长六尺六寸工面与鼓面齐鼓有余长在人后矣言此者工与鼓前面齐后面不齐之意也云羣工陪于后三人爲列也者大师少师二人上工四人今若立时三人爲列大师后有工二人少师后亦有工二人故云三人爲列也云于是时小乐正亦降立于其南北面者亦约迁乐于东方工西面乐正北面言亦者亦东方也云工立仆人立于其侧坐则在后者亦约迁乐东方时面位得知也云考工记曰鼓人爲臯陶长六尺有六寸者彼云韗人爲臯陶先郑云韗书或爲玄谓者以臯陶名官即陶字从革今云鼔人者误当作人人掌鼔后人误言鼓鼓人自在地官掌敎六鼓矣云爲臯陶者鼓木之名其穹隆二十版谓鼓木长六尺六寸贾侍中彼解爲晋鼓引之者证鼓东西长工齐前面于后有余之义也乃管新宫三终注管谓至之中释曰云管谓吹簜者此云管上云簜故郑合爲一事解之云其篇亡其义未闻者以其堂下诗故与由庚之等同亡但上由庚由仪之等有序无诗同云有其义而亡其辞此则辞义皆亡故云其义未闻云笙从工而入者案燕礼云笙入立于县中有笙入之文此上下不见笙入之文故知笙从工而入也上云簜解爲竹谓笙箫之属竹即管也今此经云管巳解簜爲管复云笙从工而入者燕礼记云下管新宫笙入三成则吹管者亦吹笙故兼言笙欲见笙管相将也云立于东县之中者燕礼笙入立于县中则于此县而言此辟射位故知立于东县之中也卒管至上坐注不言至其南释曰工人前不即迁于东者爲管笙所作不以无事乱有事故待卒管大师乃东坫西面北上坐不言去堂逺近当如郷射迁工阼阶下之东南堂前三笴西面北上云不言县北统于堂也者上云鼓北不统于堂者彼权立非正位故也摈者至司正注三爵至法也释曰自此尽北面立论将射立司正察仪安賔之事注奠觯至多也释曰燕礼及此君礼司正不以觯升而奠之于地比郷饮酒及郷射爲显其威仪多自此巳后还与二郷同也司射至钩弦注司射至作接释曰自此至于次论射事将至誓射者及比三耦之事云司射射人也者案燕礼射人告具注云射人主此礼以其或射又云射人纳賔又云射人请立司正公许射人遂爲司正则射人司正一人也又云乃荐司正与射人一人注天子射人司士皆下大夫二人诸侯则上士其人数亦如之又曰若射则大射正爲司射注大射正射人之长此篇云射人告具又曰大射正摈自此以后皆止云摈摈者自阼阶下请立司正公许遂爲司正则此篇司正与大射正爲一人也下云公就物小射正奉决拾以笥大射正执弓注云大射正舎司正亲其职乃荐司正注云司正大射正是也云耦次在洗东南者此无正文案郷射记云设楅横奉之南面坐奠之南北当洗此下云三耦出次西行拾取矢又当北行向楅则次在洗东南矣云方持弦矢曰挟者以矢横爲方郷射记云凡挟矢于二指闲横之是也自阼至请射注爲政至射礼释曰云爲政谓司马也者案大宰云四曰夏官其属六十掌邦政是爲政谓司马也云司马政官主射礼者其属有射人主射事故司马政官主射礼也遂告至大夫注因告至爲于释曰云不足则士侍于大夫与爲耦也者是以曲礼云君使士射注谓以备耦是也遂适至射器释曰命谓司射命之也言有司则前文司士戒士射与賛者注云谓士佐执事不射者是也郷射西阶前西面命弟子纳射器此言东面者君在阼冝向之故东面右顾者以其有司是士士在西阶南东面是以右顾向之射器至而俟注中闾至作待释曰云中闾中筭器也者郷射记云于郊则闾中据此大射故知闾中中所以盛筭故云筭器也云司射矢亦止西堂下者下文云司射卒诱射遂适堂西改取一个挟之是也若然司射有矢无弓在堂西有弓者误或则据司射将献释获者适阼阶西去扑适堂西释弓脱决拾是时弓在西堂下也工人至莅之注工人至之长释曰知工人士与梓人皆司空之属能正方圜者冬官虽士不知官属之号见今考工记有三十官有梓人之官此工人士又与梓人同事故知冬官未亡时属司空也云能正方圜者以工巧之能知也缋人职云火以圜土以黄其象方梓人职张五采之侯之类是知方圜也云一从一横曰午谓画物也者则上文横与距随是也但未知从者横者若爲用丹若爲用墨或科用其一云午十字谓之先以左足履物右足随而并立也云度尺者即郷射记从如笴三尺横如武尺二寸是也卒画至阶下注埽物至堂下释曰知工人梓人司宫位在北堂下虽无正文南方不见有位其人升降自北阶明位在北堂下太史至听政注中未至东面释曰注引郷射者欲见太史位之所在在此也司射至许诺注誓犹至作辞释曰卑者尊者射不异侯言此者以其誓云君射大侯大夫射参侯士射干侯恐与尊爲耦亦各射已侯故覆言此賔与君爲耦同射大侯士与大夫爲耦同射参侯以其旣与尊者爲耦不可使之别侯别侯者则非耦类故也遂比三耦注比选至东面释曰云不言面者以下云面故决之云大夫在门右北面士西方东面者仍依朝位以其设朝之班位以来其位未改明知司射命誓及比次须还依旧位司射面皆向之而比次也若耦及侯数天子大射賔射六耦三侯畿内诸侯则二侯四耦畿外诸侯大射賔射皆三侯三耦但诸侯畿外畿内各有一申一屈故畿外三侯逺尊得申与天子同三耦则屈畿内二侯近尊则屈四耦则申若燕射则天子诸侯例同三耦一侯而巳以其燕私屈也若卿大夫士例同一侯三耦略言之数备礼记射义也三耦至北上注未知至爲立释曰云未知其耦者下经始命之故云未知其耦若然此经巳言面位者三耦虽未知与谁爲耦要知爲三耦故立于此司射至于次注取弓至蔽处释曰云取弓矢不拾者次中隐蔽处者对郷射堂西显露之处拾取矢也司射至诱射注搢扱至诱人释曰自此至东面论司射诱射之事此射人诱射与郷射同但郷射往阶西取弓矢此则入次取弓矢爲异然此云入次搢三挟一个则巳前皆挟乗矢不改郷射亦然引论语者彼夫子敎弟子学问事司射敎人射事虽不同同是敎法故引爲证也注不南至背卿释曰案郷射诱射射卒南面揖者彼尊东或公或卿大夫位同不别故司射不特尊之此大射辨尊卑尊东唯有天子命卿其余小卿及大夫皆賔西故特尊之不背之也注扑所至之西释曰云于是言立着其位者案郷射司射先立所设中之西南三耦从之立于西南司射却就之搢三挟一个乃诱射此则诱射卒乃始来就位者由此有次就次取弓矢射讫无事乃于此立故云于是言立着其位也引郷射记者此不言司射倚弓矢之处引之证此与彼记文同也司马至负侯注司马至爲旌释曰自此尽而俟论司马师命服不负侯之事也引天子服不氏下士一人徒四人者欲见诸侯亦三侯亦使服不氏与徒爲获者也云折羽爲旌周礼司常文司射反位释曰此不言先反位者爲三耦始出次未有次前位无所先故不言先也注上射至闲也释曰云上射在左便射位也者郷射亦云上射在左不云便射位者彼东面位上射在北故在左不取便射位之义此次北西面位亦上射在北居右故上射须在左以其发位并行及升北面就物位皆言居左履物南面上射乃在右故云上射在左便射位也注视侯至十尺释曰弓二寸以爲侯中参侯七十弓故侯中十四尺干侯五十弓故侯中十尺司马至去侯注司马至物闲释曰云司马正政官之属者非大司马大司马之下属大司马故云司马属案天子有大司马卿一人小司马中大夫二人此虽诸侯礼亦应有小司马号爲司马正也知适下物由上射后东过也者案郷射司马命去侯时由上射后过至下射西西南面扬弓命去侯故引郷射证此亦在物闲西南面也负侯至声止注宫爲至爲磬释曰云宫爲君商爲臣乐记文云声和相生者宫生征征生商而云相生者虽隔征亦是相生之义也云声和者宫数八十一商数七十二弹宫则商应故云声和也引郷射者彼臣礼下云诺声不绝不言宫商引之证与此不同之意授获至而俟注大侯至非也释曰云大侯服不氏负侯徒一人居乏相代而获者上注引周礼服不氏下士一人徒四人是以郑分之于三侯之上大侯尊故使服不氏与一徒居乏自余徒三人分之于二侯徒以少一人不得相代也引郷射者此文不具冝与彼同司马至反位注拾遂至之南释曰引郷射者于此司马不言位冝与郷射同故引爲证获而未释获注但言至爲舎释曰云但言获未释筭者郑注郷射云但大言获此注不言大省文也上射至反位注上射至皆袒释曰云上射降三等者诸侯阶有七等言三等者欲明下射中等是降一等之上下下射过向西畔由右故上射至地待之乃得二人并行上射于左也云与升射者相左交于阶前者降射者仍南行故得阶前交往来也云上射于左由下射阶上少右乃降待之者此郑解在阶下而上射得在左之意由下射阶上少右向西畔乃降上射于地待之故并行时得上射在左也云凡射皆袒者案郷射命三耦各与其耦让取弓矢拾三耦取弓遂至卒射云脱决拾袭而俟于堂西南面此则前遂命三耦取弓矢于次不言袒至此亦言袭故须言凡射皆袒决在此不见袒亦袒可知也三耦至反位释曰云司射去扑倚于西阶西适阼阶下北面告于公者案郷射司射去扑倚于西阶之西升堂北面告于賔曰三耦卒射注云去扑乃升不敢佩刑器即尊者之侧此不升堂而在阼阶下而亦去扑者尊公故也司马至相左注出出至适次释曰自此至兴反位论取矢设楅云出于次也袒时亦适次者以此而言则袒时入次今更出次知不在位上袒而入次取弓者凡袒袭皆隐处郷射无次司马适堂西袒执弓矢不在位此大射有次明入次袒不在位可知注此出至降之释曰此出于下射之南还其后而降之者郷射文此亦然故引爲证也小臣至爲毕注毕所至东肆释曰云毕所以敎助执事者以毕是助载鼎实之物故司马执弓爲毕以指授若周礼执殳以爲鞭度然引郷射礼文者证经设楅故亦当洗司射至于公注倚扑至闻之释曰自此尽未降请君行第二畨射并命耦之事云倚扑者将即君前不敢佩刑器也者上以去扑告君不注至此乃注者彼告在阼阶下逺君故不注至此升堂乃注义与彼同也上不升者以告以三耦射射卒事缓故在下此告欲诸公卿大夫徧闻也故升但升者是其正故郷射升堂大射告公故前在堂下此升者欲公卿闻之故也司射至北上注适次至面立释曰云告于大夫曰请降者以诸公卿在上故请大夫降郷射降告主人与賔爲耦遂告于大夫又曰賔主人与大夫皆未降注云言未降者见其志在射大夫未降者彼臣礼主人与賔皆卑故大夫未降与此异也云适次由次前而北西面立者上云司射等适次谓入次中此适次者大夫降自西阶东行适次所过向堂东西面立因过次爲适次非入次也司射至爲上注爲上至之上释曰云爲上居羣士之上者若是士与大夫之尊者爲耦故居羣士之上也郑云羣士之上者旣爲上射恐在大夫之上故云羣士之上是以下注云士虽爲上射其辞犹尊大夫也若然国皆有三卿五大夫三耦六人而巳而云使士爲耦者卿大夫或有故或出使容其不足使士备耦之法也注言未至在射释曰言未者后当降故云未也若终不射不得言未是以郷射记云衆賔不与射者不降注不以无事乱有事是不射不得云未也遂命至挟之注此命至未讫释曰自此尽袭反位论命拾取矢之事郑知此是命入次之事者上来未有三耦入次袒决遂之事又下文乃云一耦出明此是命入次之事若然司射命讫当反位不言者以其三耦入次出乃当作取矢待作取矢即是事未讫故不言反位也仍未知令入次之后未出之闲且在西方位且在阶下位二者虽无文以事缓急言之三耦入次出则作之宜在阶下位于义可也又郷射云司射反位者司射反位则有三耦位得言反位此曰射位在西方去次逺又曰射位若阶下去次亦逺不得言反故不言也上射至面揖注横弓至爲阻释曰云左还反其位母周右还而反东面也者母周者左还行至位即位右还而反东面是还不周也云君在阼还周则下射将背之者上射左还巳还背君而据下射而言者上射去君逺故据下射而言以其下射若右还周爲背君若左还向东覆即右还西面是不背君周即背故也下射至面揖注横弓至便也释曰云横弓亦南踣弓也者谓南踣弓以左手仰执弓里以覆右手于弓表向下取矢亦便也上射下射俱南踣弓者取背君向南爲顺故也兼挟至面揖注内还至可也释曰云不皆右还亦以君在阼嫌下射故左还而背之者若上下俱向内是相向爲顺若上射左还是不故背君若下射右还背君少亦左还初时面向君转身南向背君多似故背君故不左还也云上以阳爲内下以隂爲内因其冝可也者上射东面左还时以左手还取东相阳方爲内下射西面右还时以右手还取西相隂方爲内随其隂阳得左右相向是因其冝也揖以至于左注以犹至东面释曰云言以者耦之事成于此意相人耦也者揖不须言以今云以者必有义意故郑云言以者耦之事成于此谓成于此拾取矢以其取矢后一畨了更无事故云成于此人意相存耦也云上射转居左便其反位也者位在次北西面是以上射居左至次北右还西面便也云上射少北乃东面知不少南者以其次在楅东南北面揖时巳在次西面故知上射少北乃东面得东当次也大史至而俟注先犹至南末释曰此不见执筭之人案郷射命释获者释获者执鹿中一人执筭以从之彼臣礼官少释获者自执中设之尚使人执筭况国君官臣多大史不自执中岂得自执筭明亦使人执之云小臣师退反东堂下位者其位以见篇首也引郷射者证筭以南末爲顺也司射至不与注离犹至作魁释曰中谓中侯注不言可知云离犹过也猎也者谓矢过猎因着维与纲二者云侯有上下纲其邪制躬舌之角者爲维者案梓人云上纲与下纲出舌㝷縜寸焉注纲所以系侯于植者也上下皆出舌一㝷者亦人张手之节也郑司农云縜笼纲者维持侯者若然则纲与维皆用绳爲之又以布爲縜笼纲然后以上个下个边缀着縜两头以纲系着植维者于上个下个上下躬两头皆有角又以小绳缀角系着植故矢或离纲或离维也云或曰维当爲绢绢纲耳者郑更爲一解绢则维也云绢纲耳者以绢为纲耳离着绢也云衆当中鹄者大射鹄则梓人云张皮侯而栖鹄是也唯公至皆获注植中至释获释曰云中三侯皆释获则离维纲及扬触梱复亦释之不言者以中爲主也注传告服不释曰据在大侯而言告服不则参侯干侯告可知举逺见近司射至反位注贯犹至作关释曰案上文离维纲公则释获言之则此云不中不释筭者据除君而言也仪礼䟽卷第十七仪礼疏仪礼疏卷十八仪礼䟽卷第十八唐朝散大夫行太学博士引文馆学士臣贾公彦等撰三耦至堂西注不敢至事毕释曰自此尽共而俟论第二畨射三耦讫次公卿大夫之事但此賔先降取弓矢即升堂者以其不敢与君并待告故下云司射告射于公小射正取公之决拾并授弓拂弓是君得告乃取弓矢是不敢与君并俟告也云取之以升俟君事毕者案下文云公将射则賔降适堂西袒决遂执弓搢三挟一个升自西阶是君事毕君事毕賔降袒决遂乃更升若然賔于此不即袒决遂者去射时逺故不可即袒也诸公至以南注言继至夫北释曰言适次者但射位在堂东次在洗东南今诸公卿东南适次前北至三耦之南以次西面立云继三耦明在大夫北者以其三耦在北大夫在南而言继三耦明知大夫之北也公将至而俟注君尊若始焉释曰云君尊若始焉者案上始时司马命负侯三耦将射司马命去侯今三耦卒射君将射司马使更命负侯是君尊若始焉小射至东堂注授弓至去尘释曰据此经上下或云大射正或云司射或云小射正不同者今行射礼大射正一人爲上司射次之或云小射正若然大射正与司射各一人据其行事小射正不止一人而巳此云小射正一人取公之决拾于东坫上下云小射正奉决拾以笥与此一人此又云小射正授弓与取决拾别则小射正二人也云授弓当授大射正者下云大射正执弓以袂以授公明此小射正授弓者当授大射正也公将至面立注不敢至君也释曰云公将射则賔降者案前文賔降适堂西取弓矢无賔升堂之文但文不具其实即升矣是以此文云賔降云笴矢干者案周礼矢人矢干长三尺则此賔立于物北三尺矣注还右至右还释曰云还右还君之右也者君爲下射賔爲上射司马在君之西南扬弓命去侯讫还君之右东而南西向降自西阶犹出下射之南还其后也者由如上文初将射时司马立于物闲南扬弓命去侯讫出于下射之南还其后降自西阶前后是同故取彼解此云今文曰右还不从右还者若右还则右还于上射不得还君故不从也公就至于物注笥萑至其职释曰前解大射正与司射别人案此注大射正舎司正亲其职则大射正与司正爲一人又案上文司射请立司正遂立司射爲司正则司射又与大射正爲一人与上解似相违者以大射正与射人俱掌射事相当则大射正与司射别若通而言之射人不对大射正射人亦名大射正故此以射人爲大射正也注旣袒至襦上释曰案上文设决讫乃云公袒朱襦始云小臣正賛设拾拾当拾敛肤体冝在朱襦之上故郑云旣袒乃设拾拾当以鞴襦上郷射云袒决遂以其无襦故遂与决得俱时设若大夫对士射袒纁襦设遂亦当在袒后大射至揉之注顺放至爲纽释曰云顺放之也者以袂向下于弓隈顺放之云观其安危也者案考工记弓人云其弓安其弓危者以弓弱者爲危其弓强者爲安则此云观安危者谓试弓之强弱公旣至乗矢注公下至尊也释曰案上三耦射者上射射讫乃次下射此公爲下射当后射今君射前于賔故郑云先发不留尊也注阶西至降位释曰案上文賔受献讫降立于阶西东面此云反位于阶西东面故云反位也公即至复筵释曰此公与賔复升即位者公卿以下当继射公与賔当观之故升就位也司马至如初释曰自此尽就席论射讫取矢委于楅之事注司马至乗矢释曰知司马是司马正司马师亦坐乗矢者此经皆言如初案上畨射司马正与司马师乗矢故知也注异束至殊之也释曰公卿皆异束但言大夫者公卿自相对其矢俱束之及其脱之亦拾取但三耦之内大夫以士耦之士矢不束大夫束之故曰尊殊之下注云不言君矢小臣以授矢人于东堂下可知知者以其小臣取矢明取之以授矢人注此言至于楅释曰云此言其升前小臣委矢于楅者案上文司马降释弓如初在小臣委矢之上其司马降释弓之时卿大夫即升就席委矢当依司马命取矢之下不失其次故不即见卿大夫升事是以于此特言司马降释弓与卿大夫升爲节耳故郑亦言其次第也司射至去扑释曰自此尽共而俟论数筭之事直言去扑不言去矢矢亦去之是以下文司射执弓挟一个搢扑明此时去矢后更挟之司射命设丰释曰自此尽彻丰与觯论二畨射讫行射爵之事注弟子至略之释曰自此以上其䟽见于郷射于此不复言云不授者射爵犹罚爵略之者案诗云兕觥其觩旨酒思柔注云觩陈设貌觥罚爵不手授此饮射爵亦不手授故云犹罚爵也案献酬之爵皆手授之此不手授故云略之也若然士以下饮罚爵者取于丰大夫巳上皆手授尊之故下注云授爵而不奠丰尊大夫也其三耦之内虽大夫亦取于丰者以其作三耦与衆耦同事故不复殊之注固袭至挟也释曰云固袭说决拾矣复言之者起胜者也者起胜者射毕之时降堂皆就次袭说决拾矣故云固袭今复言之者以其胜者更袒决遂故复言不胜袭说决拾欲与胜者相起复发故复言之也注不胜之党无不饮释曰以其经云三耦及衆射者皆升饮射爵者言升之明知不胜之党无不饮但大射者所以择士以助祭今若罚爵在于不胜之党虽数中亦受罚及其助祭虽饮射爵亦得助祭但在胜党虽不饮爵若不数中亦不得助祭以其饮罚据一党而言取其助祭取一身之艺义故不同也注先升至礼然释曰云亦因相饮之礼然者案郷饮酒郷射献酬之礼献者在右酬者在左故云亦也注立卒至执弓释曰案郷饮酒皆祭坐卒爵拜旣爵故此决之受罚不备礼也云右手执觯左手执弓者以其执弛弓不释于地明知未饮时两手执弓今受罚爵右手执爵爲便左手执弓可知不胜者先降注后升至并行释曰云后升先降略之不由次也者案上文胜者先升此文不胜者先降故云略之不由次云降而少右复并行者见下文与升饮者相左明降至堂下此二人少右复并行以其辟升者在左故也若賔至不升注此耦至尊也释曰知此耦谓士者以大夫坐于上士立于下经云耦不升故云此耦谓士也是以郑解其意云诸公卿或阙士爲之耦者不升其诸公卿大夫相爲耦者不降席以其大夫在堂上故云不降席云重耻尊也者解士不升大夫巳上不降席意以其卑者对饮尊者是可耻之事不对饮是重耻尊者也注虽尊至夫也释曰云不可以已尊枉正罚也者正罚谓上文饮者在左胜者在右于西阶之上北面跪取丰上之觯饮之是也今虽不取于丰亦于西阶北面是不可以已尊枉正罚也若饮至降拜注侍射至礼也释曰云侍射賔也者以其賔与君对射耦自相饮故知侍射者賔也云饮君则不敢以爲罚从致爵之礼也者罚爵如上文罚者饮之而巳今则从燕臣致爵于君之礼下文所谓夹爵者是也但此经云角觯与上文觯皆是三升曰觯觯与角连故谓之角觯或单言角或单言觯是以礼记少仪云侍射则约矢侍投则拥矢胜则洗爵而请不角注云角谓觥罚爵也于尊长与客如献酬之爵又诗云我姑酌彼兕觥毛传云兕觥角爵笺云兕觥罚爵是其角觯兕觥皆罚爵此角觯以兕角爲之非谓四升曰角者也若然此角觯对下文饮君云象觯故云角觯谓賔酌如兕自饮君即下文賔降洗象觯亦从献酬之爵不敢用罚爵也注賔复至夹爵释曰云所谓若饮君燕则夹爵者言所谓郷射文彼云燕者则此经夹爵也注不祭象射爵释曰案上文受罚者取爵于丰饮之不祭此饮君爵不祭是以賔饮夹爵亦不祭皆与射同故云象司宫至于篚注爲大至五升释曰自此尽侯而俟论设尊献服不之事云不于初设之者不敢必君射也君不射则不献大侯之获者若然此设大侯之获者君不射则不设之不豫设者不敢必君射案上张侯先设大侯君射大侯张之必君射者但圣人设法一与一夺以大射者爲祭择士所以助祭人君不可不亲故夺其尊使之必射故豫张大侯至此设大侯之尊君射讫乃设之者许其自优暇容有不射之理是以不射则不设射乃设之云散爵名容五升者案韩诗传云一升曰爵二升曰觚三升曰觯四升曰角五升曰散是其散容五升也司马至服不注言服至西面释曰云服不者着其官尊大侯也者自此巳前皆以事名之于此而言服不着其官言尊大侯故也云服不司马之属者以其服不在大司马下六十官之属者云掌养勐兽而敎扰之者勐兽熊罴之属敎之使扰驯人意象王者服不服诸侯使归服王者云洗酌皆西面者以其设尊设洗皆东面故知洗爵酌酒皆西面向之也若然献旅食尊后酌者爲背君此西面不嫌背君以其南统于侯故也服不至受爵注近其所爲献释曰云近其所爲献者以其服不得献由侯所爲故不近乏而近侯献之故云近其所爲献也司马至反位注不俟至反位释曰云不俟卒爵略贱也者案上文献服不讫又案下文卒祭左个之西北三歩东靣设荐俎立卒爵若然卒爵礼祭侯讫今司马反位在未祭俟之前故略贱也云此终言之献服不之徒乃反位者但大侯尊服不与其徒二人共在获所献服不亦兼献徒此经唯见献服不不见献其徒即云司马反位明献徒移始反位是以知反位者终言之其实献徒后乃反位故下注云司马正皆献之是也宰夫至折俎注宰夫至胁肺释曰云宰夫有司宰夫之吏也者诸侯宰夫是士而宰夫有司明是宰夫之吏府史也引郷射记者此俎实无文故引之爲证卒错至从之注不言至右个释曰云国君大侯服不负侯其徒居乏待获变其文容二人也者案上注云天子服不氏下士一人徒四人掌以旌居乏待获郑言容二人者欲见服不与徒二人皆得献故郑云司马正皆献之云适右个由侯内者以其旣祭左个次祭右个乃祭于中故云适右个由侯内获者至祭酒注祭俎至未闻释曰云祭俎不奠爵不备礼也者言祭俎者谓祭俎上肺但肺有二种此云祭是祭肺也非是离肺知者案郷射记云获者之俎折嵴胁肺臑又曰释获者之俎折嵴胁肺皆有祭则此俎祭肺亦离肺若然凡祭祭肺皆不奠爵是其常云此不奠爵不备礼者但祭肺离肺两有祭肺不奠爵若空有祭肺亦不奠爵今祭俎不奠故云不备礼云天子祝侯曰以下周礼梓人文云诸侯以下祝辞未闻知诸侯不与天子祝辞同而云未闻者以本所射侯天子中之则能服诸侯诸侯中之则得爲诸侯若天子云抗而射女诸侯则不得云抗而射女是以知祝辞有异但未闻耳注郷射至三祭释曰以其左右及中故三者皆三祭非谓一处有三祭卒祭至东面注此郷至卒爵释曰云不北面者嫌爲侯卒爵者前服不受献之时侯西北面者欲归功于侯故也今卒爵虽同旧处而东面者以其前受献爲已今卒爵还爲已卒爵故东面是以云不北面者嫌爲侯卒爵也设荐至卒爵注不言至立饮释曰云不言不拜旣爵司马正巳反位不拜可知也者决郷射获者荐右东面立饮不拜旣爵此则不言之以其司马在对司马不拜旣爵司马巳反位不拜旣爵可知故不言引郷射礼者此不言立位之处当同郷射荐者东面立司马至之礼注隷仆至可知释曰云隷仆人埽侯道者谓君射时初埽之时亦是隷仆人也云巾车张大侯者举尊者而言其参侯干侯亦张之是以上文司马遂命量人巾车张三侯此直云大侯举尊而言也云及参侯干侯之获者以其上文以献大侯服不获者明此经获者是糁侯豻侯可知云隷仆人巾车于服不之位受之知者以其隷仆人巾车素无其位而经云如大侯之礼明就大侯之位受献是以郑云功成于大侯也云不言量人者此自后以及先可知者案上张侯之时先言量人后言巾车君射之时乃有隷仆人埽侯道受献先言隷仆人后言巾车是自后以及先隷仆尚得献明量人在巾车之先得献可知注隷仆至而南释曰知自服不而南者虽无正文以其受献于服不之位明继服不而南可知司射至少南释曰自此尽反位论献释获者之事注文武不同释曰言文武不同者以其献获者于侯西北面受献归功于侯是其武献释获者升堂酌酒东面献之就释筭之所是其文故云文武不同注俎与至爲异释曰云俎与服不同者以其俱用一俎云唯祭一爲异者上祭侯之俎引郷射获者俎与荐皆三祭郑郷射注云祭侯三处至此献释获者不主祭侯正唯一祭俎耳故云唯祭一爲异注祭俎至备礼释曰上祭侯之时祭俎不奠爵不备礼至此祭俎亦祭肺不奠爵贱亦不备礼注亦辟俎也释曰以其荐俎相将荐旣辟俎亦辟可知司射至反位注爲将复射释曰自此尽于公如初论司射请公爲三畨射事注云不升堂賔诸公卿大夫旣射矣闻之可知者决前司射升堂请射于公升今不升者诸公卿大夫前巳射闻之矣反搢至取矢注曏言至言耳释曰自此尽袭反位论三耦与卿大夫取矢之事云曏言拾者谓第一射时三耦云拾取矢云是言序者谓序出次时一耦先后互者皆次序出次至庭拾取矢司射先反位注言先至先也释曰云曏不言司射先反位三耦未有次外位无所先也者凡言反位者谓前巳有位今乃反之是今礼反于旧位旧位第一畨之时三耦次外旧无位司射虽先有位不得言先反位是以决之三耦至如初注小射至代之释曰云礼杀代之者决第一畨不言小射正作取矢三耦至三耦注皆进至从初释曰云凡继射命耦而巳不作射不作取矢从初者言凡继射命耦者前三耦卒射后大夫降至三耦之南西面北上司射东面于大夫西比耦大夫与大夫命上射曰某御于子命下射曰子与某子射卒遂比衆耦云云至公即席后賔升阶复位还筵而后卿大夫继射后衆皆继射释获皆如初注云诸公卿言取弓矢衆言释获互言也旣司射注司射所作唯上耦是此文小射正但作三耦拾取矢公以下亦无作拾文故曰不作取矢从初从三耦法也注说矢至谦也释曰云自同于三耦谦也者以其三耦是士之束旣是大夫若束则异于三耦故云说矢束自同于三耦谦也郷射坐说矢束注云说矢束者下耦以将拾取彼不言同三耦者彼三耦非大夫故也注大夫至下位释曰诸公卿大夫自爲耦者拾取矢在前大夫与士耦者说矢束拾取矢在后今待大夫反位公卿乃升就席者以其上大夫与下大夫同是大夫爵但上下有异耳故上大夫待下大夫反位乃后升就席注请奏至者乎释曰云请奏乐以爲节也者谓若天子驺虞九节诸侯貍首七节大夫采苹士采蘩皆五节云始射获而未释获者谓第一畨三耦射中时虽唱获未释筭云复释获者谓第二畨衆耦皆射释筭未作乐云复用乐行之者谓第三畨射非直释筭复用乐焉云射用应乐爲难者但礼射其容体比于礼其节比于乐又须中于侯名爲应乐节云孔子曰者礼记射义文引之者证射用应乐而爲难之意注言君至北面释曰云乐正在工南北面者此时工在洗东西面乐正在工南北面司射在西阶下东面经云命乐正者东面遥命之注不与至下五释曰引学记者证鼔得与乐爲节之事云凡射之鼓节投壷其存者也者射之鼓节多少无文案今礼记投壷篇图出鲁鼓薛鼔云取半以下爲投壷节尽用之爲射节是其投壷存者云周礼射节天子九以下者是射人乐师皆有此文引之者证射节多少上射至若一注乐正至重节释曰云貍首逸诗曽孙也者以其貍首是篇名曽孙是章头知者以其射义上文云其节天子以驺虞诸侯以貍首卿大夫以采苹士以采繁以类言之驺虞采苹是篇名貍首篇名可知射义下文诸侯君臣尽志于射又云故诗曰曽孙侯氏四正具举小大莫处御于君所注云此曽孙之诗诸侯之射节也四正正爵四行也四行者献賔献公献卿献大夫乃后乐作而射也上云貍首下云曽孙曽孙章头也是以郑云曽孙其章头射义所载曽孙侯氏是也云后丗失之谓之曽孙者以曽孙爲篇名是失之云曽孙其章头也是正丗人也云小大莫处巳下则燕则誉以上皆射义文彼注以燕以射先行燕礼乃射是也云闲若一者调其声之䟽数重节者谓九节七节五节中闲相去或希䟽或密数中闲使如一必䟽数如一者重此乐故也大师至初仪注不以至其目释曰此经云如初者皆如上第二畨射法唯作乐爲异耳云辟不敏也者若以乐志不与乐节相应则见君不敏今不以乐志遟速从心其发不必应乐是辟不敏也引春秋传者定八年左氏传文正月公侵齐门于阳州其时鲁人颜息射人中眉退曰我无勇吾志其目也服氏注云志中其目是非其诚诈以自矜引之者证志是意所儗度也注侧持至射也释曰上文皆云挟一个此经云执一个故上注云方持弦矢曰挟以其将射故也此注云侧持弦矢曰执谓镞向上故云兼矢于弦尚镞将止变于射也案郷射礼云矢不挟兼诸弦弣不言面镞此言面镞不言兼弦弣各举一边省文之义言兼弦弣者一矢兼弦三矢兼弣也注诸所至荐俎释曰云皆俟备君复射者但射巳三畨于后或射或否但臣不敢必君射故备拟于君也云释获者亦退其荐俎者前辟荐俎今旣退中与筭荐俎不可虚留明亦退之可知公又至反位释曰此一节论射讫爲大夫举旅之事司马至公许释曰自此尽反位坐论彻俎升坐安燕之事大夫降复位注门东北面位释曰云大夫降者大夫虽无俎以賔及公卿皆送俎不可独立于堂故降复位云门东北面位者谓初小臣纳卿大夫门东北面揖位案下文賔诸公卿皆入门东面北上谓在西阶下知大夫不复在西阶下位者以其言复位者复前位其西阶下旧无位故知非西阶下若然公卿入西阶下郑云诸公卿不入门而右以将燕亦因从賔者也大夫以公卿未入不可犹居西阶故在门东北靣位也羞庶羞注羞进至鹑鴽释曰知有肝膋者此大射先行燕礼燕法其牲唯有狗又案内则云肝膋取狗肝一幪之以其膋濡炙之举燋其膋不蓼注云膋肠闲脂故知此羞中有肝膋也又知有狗胾醢者以其公食大夫有牛胾炙半胾炙豕胾炙此燕无三牲故知胾醢亦用狗知有缹鼈脍鲤者案六月诗云吉甫燕喜旣多受祉又云饮御诸友炰鼈脍鲤故知有此也公食大夫有王事之劳乃有之故六月诗郑注以吉甫逺从镐地来又日月长乆今饮之酒使其诸友恩旧者侍之又加其珍羙之馔所以极劝之也是有王事之劳乃有之无王事之劳则无故公食大夫不见也又知有雉兎鹑鴽者公食大夫二十豆有此四者此仍引内则上大夫二十豆者不引二十豆尽以其二十豆有三牲之物此狗故唯引此四者大夫祭荐注燕乃至成礼释曰云燕乃祭荐不敢于盛成礼者此大夫卑不敢与公卿同时于盛成礼也司正至位坐注皆命至序端释曰云兴对必降席者经直云兴不言降席郑知降席者以爲反坐故知降席也言敬也者决上文司正命賔与大夫以我安虽未坐不云降而对故以此爲敬若然上不降席者彼直云安未尽殷勤故不降此命使醉是尽殷勤故兴降加敬也知司正退立西序端者案司正监酒此将献士事未讫亦如郷饮酒监旅时立于西序端也主人至拜送注献士至作觚释曰自此尽奠于篚论献士及祝史等之事云献士用觯士贱也者言献士用觯对上献大夫巳上觚觚二升觯三升用大者贱用小者尊故云士贱也注其他至受爵释曰云其他谓衆士也者长谓士中之长次云士谓长巳下又云其他谓衆士者亦谓二十七士以其下经旅食谓庶人在官故知此非府史以下注司正至其佐释曰案燕礼荐司正与射人一人司士一人执幂二人此不言其数又不言司士与执幂者以射人是小射正非一人互见执事执事者皆同献不言其数不言执幂者二人文不具注士旣至略贱释曰云毕献荐之略贱者案上献士立饮是毕献讫乃云乃荐司正与射人于觯南是献士又献司正巳下若然荐士当在乃荐司正上至此言之者其实荐士在乃荐司正上今此更言士得献讫立在东方立毕乃荐不毕献待司正荐乃荐士也是以荐司正言乃者缓辞明司正巳下荐在士后也注主人至略之释曰知主人旣酌西面士旅食北面受之者以其不可背君南面授故知位之如此若然大史等亦北面则亦西面授酒也其小臣师等案上文位在阼阶东南自然北面授賔降至再拜释曰自此尽旅酌论賔举爵爲士举旅行酬之事注賔受至再拜释曰云賔受公赐多矣礼将终冝劝公序厚意也者上文爲賔爲卿爲大夫举旅皆臣自致爵今此其賔爲士举旅行酬因得爲賔致爵于君故郑云序賔厚意也注反位至爲觯释曰自此巳前賔位在西阶下东面无席戸牖之闲位则有席此賔升成拜不言降反位明反位者反于戸牖之闲席位云此觚当爲觯者凡旅酬皆用觯献士尚用觯故知觚当爲鱓下经觚亦当爲觯有执爵者注士有至授之释曰知士有盥升者以其爲公卿大夫使行旅不可不絜知是士者案下文云士有执膳爵者有执散爵者故知士有盥升主酌授之注欲令惠均释曰以堂上公卿大夫旅徧并堂下之士故云欲令惠均也注兴酬至异也释曰云兴酬士者决向来堂上相旅皆坐相酬执爵者行之大夫未能受酬者辄兴西阶上故郑云士立堂下与上坐者异也注祝史至及焉释曰郑知祝史以下皆得旅酬者前得献祝史与旅皆得献明此旅酬得之可知士旅酌注旅序至爵者释曰云无执爵者对上文卿大夫等有执爵者以其坐故也士无执爵者以其贱不坐故以次自酌以相酬无执爵者也注献庶至无事释曰献酬之礼庶子巳下最后得献若献庶子之后正礼毕不得更有射事故命复射在献庶子之前注司射至心也释曰此乃三畨射后爵行无筭直非懈怠复有醉者是以不可恣心所欲注拜君至在上释曰云不言賔賔从羣臣礼在上者谓初酬賔直言賔再举旅言若长不专于賔巳是礼杀第三举旅云唯公所赐若賔若长至此賔士举旅直云唯公所赐复不言若賔若长賔从羣臣礼在上注其功至中者释曰上文第二畨第三畨唯公得中三侯皆释获至此燕后复射礼杀臣与君同是以郑云和者益多尚欢乐也云其功一也者谓三侯所中皆是功故云一也云矢扬触或有参中者卿大夫主射参侯士主射豻侯其中或扬触容中别侯皆与释主人至之礼注庶子至西上释曰云小乐正在颂磬之北右也工在西即北面者工在西谓迁乐于下时大师少师上工立于鼓北也云工迁于东则东面者案上迁乐于东之时直云大师少师上工皆东坫之东不见小乐正从之明留在西县之北东面向工矣云大乐正在笙磬之北左也工在西则西面者案上文司射东面命乐正单言乐正者谓大乐正旣东面命之则大乐正元立于东矣以其工在西阶下故知西面向之矣云工迁于东则北面者案上文乐正及位大师旣西面明乐正北面可知是以郷射工迁于东西面北上乐正北面立于其南此亦与彼同北面也云国君无故不释县二正君之近官也言此者人君路寝之廷乐县不释乐正与仆人正同掌乐事是君之近官也云同献更洗以时事不聮也者以其虽同献于阼阶上献有前后故更爵洗之是以云时事不聮也云庶子内小臣位在小臣师之东者案公食堂上夹北有宰夫内宰在东北此射礼堂上夹北无宰位又案执事者堂上又非乐人不得在乐正位以其与小臣师同名小臣故知小臣师之东也又云少退西上者见公食在宰东北少退故知此亦少退知西上者以此位皆西上故也无筭爵释曰自此尽无筭乐论爵与乐恣意无数之事注酬之至者来释曰凡行酬之法转爵递饮今膳散两有冝得即饮犹待公卒爵乃饮犹代饮然明惠从公来嫌得即饮不代故着嫌不卒爵然后饮故曰嫌不代注燕之至意也释曰云燕之欢在饮酒者诸安燕之欢正在于饮酒故受公爵者更酌反奠于公所拟公更赐爵是其欢燕成之意也注乃犹而也释曰郑转乃爲而者乃是缓辞于理不切故爲之也注升不至臣礼释曰于例臣于堂下再拜稽首得小臣以君命辞其拜不成当升成拜今直升不成拜者以其拜于下是臣之正礼故郑云于将醉正臣礼注卿大至卒之释曰上文卿大夫酬辩始酬士公命彻幂公卿以下降而爵止是以卿大夫升反席士以下相酬而卒之宵则庶子执烛释曰自此尽篇终论礼毕容公卿出入之事賔所至遂出释曰案郷饮酒郷射賔出无取脯赐钟人之事者彼是臣礼此爲君法故详略不同公不送注臣也至礼也释曰案燕义云使宰夫爲献主臣莫敢与君亢礼曏来安燕交欢君若送之是臣与君亢礼故君不送賔也故燕礼注云賔礼讫臣礼是也公入骜注骜夏至入也释曰云骜夏亦乐章也者案周礼钟师有九夏皆乐章其中有骜夏如陔夏故云亦乐章也云以钟鼓奏之者案钟师以钟鼓奏九夏郑云先击钟次击鼓故云以钟鼔奏之云其诗今亡者郑注钟师云九夏皆诗篇名颂之族类也此歌之大者载在乐章乐崩亦从而亡是以颂不能具是其今亡云此公出而言入者射宫在郊以将还爲入者天子射在虞庠周之小学祖西郊案郷射记于郊则闾中郑注云诸侯大学在郊是诸侯大射所故言入者射宫在郊以将还爲入也郑知燕在路寝者燕礼记云燕朝服于寝与羣臣賔客燕不合在燕寝故知从路寝也此篇所解多不具者以其诸侯大夫射先行燕礼大射三畨多依郷射是以与礼同者于此不复重释之也仪礼䟽卷第十八仪礼疏仪礼疏卷十九仪礼䟽卷第十九唐朝散大夫行太学博士引文馆学士臣贾公彦等撰聘礼第八郑目録云大问曰聘诸侯相于乆无事使卿相问之礼小聘使大夫周礼曰凡诸侯之邦交歳相问殷相聘也丗相朝也于五礼属賔礼大戴第十四小戴第十五别録第八释曰郑云大问曰聘者则此篇发首所论是也云乆无事者案下记云乆无事则聘焉注云事谓盟㑹之属若有事事上相见故郑据乆无事而言云小聘使大夫者下经云小聘曰问其礼如爲介三介是也周礼曰者大行人文郑彼注小聘曰问殷中也乆无事又于殷朝者及而相聘也父死子立曰丗凡君即位大国朝焉小国聘焉此皆所以习礼考义正刑一德以尊天子也必择有道之国而就脩之然歳相问殷相聘聘义所云比年小聘三年大聘是也大行人云上公九介侯伯七介子男五介又云凡诸侯之卿其礼各下其君二等聘义上公七介侯伯五介子男三介是诸侯之卿介各下其君二等者也若小聘曰问使大夫又下其卿二等此聘礼是侯伯之卿大聘以其经云五介上介奉束锦士介四人皆奉玉锦又云入竟张旜孤卿建旜据侯伯之卿之聘者必见侯伯之卿聘者周公作经互见爲义此见侯伯之卿大聘玉人云瑑圭璋八寸璧琮八寸以覜聘上公之臣公食大夫俎实云伦肤七据子男之臣是各举一边而言明五等俱有是其互见爲义也聘礼至图事注图谋至东面释曰自此尽官具论聘人及用币之事云谋聘故及可使者谋聘者爲乆无事须聘故谓有事故或因聘或特行若记云若有故则卒聘束帛加书将命是因聘者也晋侯使韩穿来言汶阳之田之类是特行者也言及可使者谓于三卿之中选可使者即经云遂命使者是也其揔三事皆须谋者也言谋事者必因朝者欲取对衆共询之意云其位君南面巳下知面位然者此仪礼之内见诸侯三朝燕朝燕礼是也又射朝大射是也不见路门外正朝正朝当与二朝面位同案燕礼大射皆云卿西面大夫北面士东面公降阶南面揖之是以知正朝面位然也若天子三朝射人见射朝司士见正朝不见燕朝以诸侯正朝与燕朝同明天子燕朝亦与正朝同也遂命使者注遂犹至使卿释曰云旣谋其人因命之也者谓谋其人人亦在谋事之中故云因命即上注可使者是也云聘使卿者以其经云及竟张旜周礼司常云孤卿建旜故知使卿也若然使者自在谋内审知所聘之国逺近何以下记云使者旣受行出遂见宰问几月之资注云古者君臣谋密草创未知所之逺近问行用多少但所谋之时经云出聘不言其国使者不得审知故更问之是以左氏呉公子季札遂聘齐晋衞郑之等下文云无行则重贿反币是亦有历聘之事也使者至首辞注辞以不敏释曰云辞以不敏者郑取孝经曾子曰参不敏之辞爲义也君不许乃退注退反至必进释曰知受命者必进者以其云退故知进乃有退法是受命前进近君也旣图至如之注旣巳至于介释曰旣谋事乃命介在谋后别命之谋使者是难谋后命介是易也宰命至不辞注宰上至受也释曰天子有六卿天地四时之官是诸侯兼官而有三卿立地官司徒兼冡宰立夏官司马兼春官立冬官司空兼秋官是以左氏杜泄云吾子爲司徒叔孙爲司马孟孙爲司空故礼记内则云后王命冢宰降德于衆兆民郑云周礼冢宰掌饮食司徒掌十二敎今一云冢宰记者据诸侯也诸侯并六卿爲三或兼职焉是其诸侯并六卿爲三诸侯以司徒爲冢宰义与此同宰上卿贰君事诸侯谓司徒爲宰者也云士属司马引周礼者案司士属司马而云作士适四方使爲介诸侯之司马亦然故引以证诸侯司马戒衆介也云不辞者是其副使之贱者故不敢辞宰书币注书聘至之用释曰宰即上命司马兼官者也云书聘所用币多少也者谓聘邻国享君及夫人问卿之等币周礼司仪云凡诸侯之交各称其邦而爲之币以其币爲之礼郑云币享币也于大国则丰于小国则杀是也云宰又掌制国之用者案王制云冢宰制国用必于歳之杪是以使之书币也命宰夫官具注宰夫至冝赍释曰所命者冢宰司徒命之以宰夫属司徒周礼宰夫掌百官府之征令故命诸官云官具者谓使宰夫命诸官各具所行币币在官之府其司非一故言衆官币谓享币及问大夫问卿揔具之及所冝赍者谓行道所用多少皆是及期夕币注及犹至聘也释曰自此尽受书以行论陈币付使者之事云夕币先行之日夕知者下云厥明释币于祢是行日明此夕是先行之日夕也云视之者正谓賔及衆介视之故下云使者朝服帅衆介夕注云视其事是也管人至门外注管犹至作敷释曰云馆人谓掌次舍帷幕者也者案天官有掌舎掌次幕人等掌次云有邦事则张幕设案掌舍职云爲帷宫设旌门又幕人云掌帷幕幄帟绶之事郑云在旁曰帷在上曰幕幕或在地展陈于上即此布幕是也馆人即彼掌舎以诸侯兼官故郑揔言之也云幕以承币者即下文官陈币是也云寝门外朝也者谓路门外即正朝之处也下记云宗人授次次以帷则馆人与宗人共掌之若賔客则宗人掌之也官陈至其前注奉所至无则释曰云官陈币者即上文官具者也馆人布幕于地官陈币于其上云奉所奉以致命谓束帛及玄纁也者所奉谓后享时奉入以致命故知是以下文享时所致束帛加璧以享君玄纁加琮以享夫人郑不言璧琮者璧琮不陈厥明乃授之也云马言则者此享主用皮或时用马者主用皮谓有皮之国国无皮者乃用马故下云庭实皮则摄之郑注皮言则者或用马也记云皮马相闲可也注闲犹代也土物有冝也云马入则在幕南者以经云马则北面奠币于其前也是马在幕南故下展币时云马则幕南北面奠币于其前也知皮马皆乗者案下賔觌时云緫乗马又云礼玉束帛乗皮是皆乗也使者至东上注旣受至幕南释曰云旣受行同位者对未受命行巳前卿大夫士面位各异是以记云使者旣受行日朝同位郑注云谓前夕币之闲同位者使者北面介立于其左少退别其处臣也是也知在幕南者币在幕上使者须视币故在幕南也卿大至北上注大夫至使者释曰此谓处者大夫常北面今与卿同西面故云辟使者注入告至而告释曰朝在路门外故知入路门至路寝而告君以其在路寝听政处故也史读书展币注展犹至之也释曰知史幕东西面者以其君南面使者北面故知幕东西面读之可知是以郑云欲君与使者俱见之也知贾人抚币者以其贾人主币行者故知贾人抚币受之其币谓官具之者非直所奉而巳若然贾人当在幕西东面抚之亦欲使君与賔俱见之也注史展至北面释曰云史展币毕以书还授宰者以其宰在幕东西面史居前西面读书展币展币讫明回还授宰宰以书授使者云其受授皆北面者当宰以书授使者之时宰来至使者之东北面授使者使者北面授介三者皆北面向君故也公揖入释曰以展币授使者讫礼毕故入于寝也官载至于朝注待旦行也释曰此云官谓官人从賔行者与前官陈币者异必知行者以下文入竟又展之又有司展羣币以告注云有司载币者自展自告是也云待旦行者下文厥明释币遂行是也上介视载者注监其至乃出释曰经直云上介视载者注云监其安处之毕乃出不言余人出则上文舎于朝不出待旦则行以其须守币故也所受书以行注爲当复展释曰书谓前宰授使者此书将行爲当复展故也厥明至于弥注告爲至如祭释曰自此尽亦如之论賔与上介将行告祢之事云朝服者卿大夫朝服祭故还服朝服告也云天子诸侯将出告羣庙者案礼记曾子问云孔子曰诸侯适天子必告于祖奠于祢注云皆奠币以告之是诸侯出告羣庙案彼下文又云孔子曰天子诸侯将出必以币帛皮圭告于祖祢遂奉以出是天子与诸侯同告羣庙之事云大夫告弥而巳者大夫三庙降天子不得并告故直告弥而巳若父在则告祖知者下记云赐饔唯羮饪筮一尸若昭若穆注云筮尸若昭若穆容父在父在则祭祖父卒则祭祢以此言之明初行时父在释币于祖庙可知案昭元年楚公子围聘于郑云布几筵于庄共之庙而来服氏云庄谓楚庄王围之祖共王围之父是大夫并告羣庙者彼不告聘直告娶故得并告古者大夫得因聘而娶故传云且娶于公孙叚氏是也云凡释币设洗盥如祭者案曾子问云凡告用牲币注云牲当爲制则告无牲直用币而巳但执币须絜当有洗而盥手其设洗如祭祀之时亦洗当东荣南北以堂深水在洗东篚在洗西必知无祭事者下文还时云乃至于祢筵几于室荐脯醢觞酒陈郑云行释币反释奠略出谨入是其差也有司至再拜注更云至行也释曰云更云主人者庙中之称也者上云賔至此更云主人是庙中之称故特牲少牢皆称主人对聘称賔也释币至下出注祝释至八尺释曰知祝释币者案曾子问君薨而丗子生大祝裨冕执束帛升自西阶命无哭告曰某之子生敢告奠币于殡东则知此亦大祝释之可知也云凡物十曰束者案昬礼玄纁束则毎卷二丈自余行礼云束者每卷一丈八尺爲制币帛锦十卷者皆名束至于脯十脡亦曰束故云凡物十曰束也云玄纁之率玄居三纁居二者言率皆如是也玄三纁二者象天三覆地二也云朝贡礼云纯四只制丈八尺者纯谓幅之广狭制谓舒之长短周礼赵商问只长八寸四八三十二幅广三尺二寸大广非其度郑志荅云古积画误爲四当爲三三咫则二尺四寸矣杂记云纳币一束束五两两五㝷然则毎卷二丈若作制币者毎卷丈八尺爲制合卷爲匹也注少顷至于神释曰案士虞礼无尸者出戸而听若食闲此无祭事故云有俟于神也又释币于行注告将至礼乎释曰云行者之先其古人之名未闻者此谓平地道路之神云古人名未闻者谓古人敎人行道路者其人名字未闻云天子诸侯有常祀在冬者月令祀行是也言此者欲见大夫虽三祀有行无常祀因行使始出有告礼而巳至于出城又有軷祭祭山川之神喻无险难也大夫三祀曰门曰行曰厉者见祭法文云丧礼有毁宗躐行出于大门者檀弓文案彼云掘中霤而浴毁灶以缀足及葬毁宗躐行出于大门殷道也下文周柩入毁宗虽不云躐行亦有行可知所毁者毁庙门西而云躐行明行神在庙门西矣不云埋币可知者承上宗庙埋之此亦埋可知云今时民春秋祭祀有行神古之余礼乎者郑以行神无正文虽约檀弓犹引汉法爲况乎者犹疑之矣若然城外祭山川之神有軷坛此礼行神亦当有軷壤是月令冬祭行注云行在庙门外之西爲軷坛厚二寸广五尺轮四尺是也遂受命注賔须至复入释曰下云上介及衆介俟于使者之门外是其賔须介来乃受命也云自是出不复入者自释币于门不复更入若然则待介于门矣上介至门外注俟待至北上释曰自此尽歛旜爲使者与介向君朝受命即行之事知待于门外东面北上者上云賔释币讫不复入明介待賔于大门外賔出则向君也言东面北上者依賔客门外之位使者至于朝注旜旌至爲膳释曰云载之者所以表识其事者人见张旜则知是孤卿爲使之事是表识其事也云周礼曰者司常文云至于朝门者凡平诸侯三门臯应路路门外有常朝位下文君臣皆朝列位乃使卿进使者使者乃入至朝即此朝门者臯门外矣知北面东上者还依展币之位也君朝服至使者注进之至使己释曰此还依展币之位知大夫与卿同西面避賔下文使者还亦同展币北面东上位贾人至授宰注贾人至作璪释曰云贾人在官知物贾者谓若王制云庶人之在官府史胥徒之类以知物贾故名贾云其或拜则奠于其上者故觐礼记云奠圭于缫上是也但缫有二种一者以木爲中干以韦衣之天子五采公侯伯三采子男二采采爲再行下记及典瑞皆有其文此爲缫也下记云绚组尺及曲礼下文执玉其有借者则裼郑亦爲之缫若韦版爲之者奠玉于上此则无垂缫屈缫之事若绚组爲之者所以系玉于韦版使不失坠此乃有屈垂之法则此经所云者是也案向来所注皆以韦版缫借解之者郑意以承玉及系玉二者所据虽异所用相将又同名爲缫是以和合解之故以韦版爲之者以解绚组之缫也宰执至使者注屈缫至之义释曰云自公左賛币之义者礼记少仪云诏辞自右賛币自左取地道尊右之法是賛币之义故于公左也使者至受命注同面至其左释曰知宰就使者北面者以经言同面不见使者进文使者旣先北面故知就使者北面并面授之旣授与使者即言受命明知则出命矣云凡授受者授由其右受由其左者据此宰由其右授使者使者受由其左又据郷饮酒郷射燕礼献酢酬皆授由其右受由其左故云凡以广之若有所因由则有授由左受由右是以使者反命之时宰自公左受玉郑云亦于使者之东同面并受不右使者由便也又賔授觌时士受马适右受郑云适牵者之右而受由便又郷饮酒云受酬者自介右郑云尊介使不失故位如此者皆是变例郑据平常行事而言也旣述至上介注述命至失误释曰上文授玉讫君出命命辞虽不知何语要知使者旣受命使者又重述君命爲述命述命者重失误上介至不从注贾人至北面释曰云衆介不从者以上介送圭向外与贾人反来故衆介不从以待之云贾人将行者知者经言授贾人使受之则是行人主掌此玉故知将行者对上云贾人出玉者是留者也知在门外北面者以其使者在门外时皆北面此贾人不入明依本北面可知受享至如初注享献至覜聘释曰此经中三事上经巳受聘君圭此经受享君束帛加璧又受聘夫人璋又受享夫人琮案上文夕币时云官陈币皮北首西上加其奉于左皮上郑注云奉所奉以致命谓束帛及玄纁也则知所陈直陈束帛及玄纁不陈璧琮是以此经受璧而连言束帛玄纁者以其享时束帛加璧于其上玄纁加琮于其上以相配之物故兼言束帛玄纁若然璧琮右受者以其璧琮与圭璋同类尊之故也云帛今之璧色缯者周礼大宗伯云孤执皮帛郑注亦然又案宗伯云以苍璧礼天下云牲币各放其器之色币即币帛礼天之璧用苍色则币帛之色亦苍色是璧色缯于汉时云璧色缯者亦因周法则此束帛亦与璧色同以其相配但未知正用何色耳云聘用璋取其半圭知半曰璋者案周礼典瑞云四圭有邸以祀天两圭有邸以祀地圭璧以祀日月璋邸射以祀山川以上向下差之以两圭半四圭圭璧半两圭璋邸射又半圭璧是半圭曰璋也云圭璋特逹瑞也者聘义云圭璋特逹德也郑云特达谓以朝聘也言瑞者大宗伯云以玉作六瑞公执桓圭以下皆是瑞故尚书云班瑞于羣后言特逹者不加束帛也云璧琮有加往德也者谓加于束帛之上言往德者郊特牲云束帛加璧往德也谓以束帛加璧致厚往爲主君有德故以玉致之君子于玉比德故言往德也往德义出于彼郑言此者欲见朝置享用玉之意也周礼曰玉人文云瑑圭璋璧琮以覜聘者欲见此篇聘賔不用君之所执圭璋以其公则执桓圭侯执信圭伯执躬圭子执谷璧男执蒲璧臣出聘圭璋璧琮则瑑之而巳无此桓信躬谷蒲之文又所执皆降其君一等故引之爲证也遂行舎于郊注于此至于家释曰言遂行者受命则行不留停故云遂行言于此脱舎衣服乃即道者上文云賔朝服告祢及遂朝君受命至此衣服未改郑注云吉时道路深衣则此脱舎朝服服深衣而行故云于此所脱舎衣服乃即道也引曲礼者见受君命及君言言别有告请之事遂行舎于郊则彼云不宿于家也敛旜注此行至藏也释曰云此行道耳未有事也者案下文云及竟张是有事也故此自郊巳后未有事敛藏也若过至奠币注至竟至当由释曰自此尽执策于其后论过他国竟假道之事云诸侯以国爲家不敢直径者案左氏传僖三十三年秦师袭郑不假道于晋爲晋所败是其不假道直径过天子之师行过无假道以其天子以天下爲家所在如主人故也天子微弱则有之是以周语定王使单襄公聘于宋遂假道于陈以聘楚服氏注云是时天子微弱故与诸侯相聘同是也下大夫至受币注言遂至命也释曰云言遂者明受其币非爲许故也者币本爲行礼非爲求许若许受币当云出许受币不须言遂今不以许道受币云遂是以容其辞让不受此币不得命遂受之故云遂也饩之至有饩注凡赐至秣马释曰此谓主国所致礼云凡赐人以牲生曰饩者言凡者揔解诸文案此下经云主国使卿归饔饩五牢云饪一牢腥二牢饩二牢陈于门西郑注云饩生也牛羊右牵之豕东之是牲生曰饩上介及士亦皆牲生爲饩论语云告朔之饩羊郑注亦云牲生曰饩春秋传云饩臧石牛服氏亦云牲生是凡牲生曰饩春秋僖三十三年郑皇武子云饩牵竭矣服氏以爲腥曰饩以其对牵故以饩爲腥诗序云虽有牲牢饔饩郑云腥曰饩以其对生是活故以饩爲腥又不爲牲生者郑望文爲义故注不同也饩犹禀也给也者于賔爲禀禀受也于主人爲给给賔客也云以其礼者尊卑有常差常差者上賔上介牲用大牢经不言上介知与賔同大牢者若上介与羣介同当爲介皆少牢是以下文大夫饩賔云上賔上介皆大牢米八筐衆介皆少牢米六筐是上介与賔同之义也云米皆百筥以下尽二十车皆约下文君使卿致饔饩礼若然上介与賔同大牢依大夫饩賔礼米不依大夫饩賔与上介米八筐而依君致饔饩者以此经有刍禾大夫饩賔礼无刍禾故还依主国归饔饩之礼也案下归饔饩上賔上介米陈于门内衆介米百筥设于门外郑不言者略而不辨之也云上賔上介致之以束帛羣介则牵羊者案大夫饩賔礼使老牵牛以致之上介亦如之不依此依归饔饩者以其彼此皆是国君礼唯牵以行道之闲不依归饔饩之法致之用束帛冝与归饔饩同也云羣介则牵羊焉者致礼于士无用束帛之法但归饩则用大牢礼盛宰夫朝服牵牛以致之此衆介皆少牢当与大夫饩賔少牢亦牵羊以致之同也无正文故言则也上賔有禾十车刍二十车亦与下归饔饩同也若然大牢则上介与上賔同刍禾不同者以经上賔云唯刍禾言唯着异明上介无也但下文设飱时大夫之礼禾视死牢而巳此饩賔用生牢不用死牢得有禾者此过国致礼异于常礼故生致而有刍禾也以刍薪倍禾故禾十车刍二十车也誓于至其后注此使至示罚释曰此誓当在使次介假道之时止而誓言今在士帅没其竟之后言之者此文因上设彼国礼法讫乃更却本而言之不谓此士帅没竟后是以郑云此使次介假道止而誓也言賔南面专威信者此聘礼虽非军事亦是梱外之事使专威信故南面若君然也知史于衆介之前北面读书者以经言衆介北面则言史读书明亦北面与衆介同北面又賔南面复对之故也云君行师从巳下定四年召陵之㑹祝佗辞引之者此聘使有旅从恐暴掠也未入竟壹肄注谓于至失误释曰自此尽私事论虽未至主国预习聘享威仪之事此与下文爲目所习之礼事在下云谓于所聘之国者郑解未入境境谓所聘之国境未入也爲壝至无宫注壝土至垣也释曰案觐礼与司仪同爲坛三成宫方三百歩此则无外宫其坛壝土爲之无城又无尺数象之而巳云帷其北冝有所向依者虽不立主人賔介习礼冝有所向故帷其北也云无宫不壝土画外垣也者不壝土爲宫是画外垣垣墙壝土爲外墙土今则不画宫也朝服至执也注不立至而巳释曰云不立主人主人尊也者主人则主国君受聘享者不立臣作君故云主人尊也介皆至西上注入门至作豫释曰此所习之礼不习大门外内及庙门内之礼者以其于外威仪少而易行故略之但习入庙聘享揖让升降布币授玉之礼是以直云北面西上之位也云入门左之位者案下文云賔入门左介皆入门右北面西上是也习享士执庭实注士士至之节释曰享时庭实旅百献国所有非止于皮知所执是皮者以其金龟竹箭之等皆列之于地不执之所执者唯有皮而巳是以下聘时賔升致命授玉之时执皮者张之以见文是以特言执也是以云皮有摄张之节习夫至私事注公事致命者也释曰云习夫人之聘享亦如之者以其行聘君讫则行聘夫人行享君讫即行享夫人还君受之一如受君礼故云亦如之也云习公事者谓君聘亨夫人聘享及问大夫皆致君命故郑云公事致命者是以下文行君聘享及夫人聘享讫摈出请賔告事毕郑注云公事毕又问卿时云卿大夫升堂北面听命賔东面致命郑注云致其君之命皆公事致命者也私事者谓私觌于君私面于卿大夫故下文賔觌入门右注云私事自闑右是又问卿讫賔西面如觌币入门右大夫辞賔遂左注云见私事賔虽敌谦入门右爲若降等然是也若然大夫之币不在朝付之至郊乃付之避君礼不谓非公事及竟张旜誓注及至至维之释曰自此尽入境敛旜论賔至主国之境谒关人见威仪之事云张旜明事在此国者以其行道敛旜及境张旜明所聘之事在此国故张旜以表其事也是以郑云明事在此国也云张旜使人维之者案礼纬稽命征云大夫杠五刃齐于较较崇八尺人又长八尺人维得手及之者盖以物接之乃得维持之案节服氏掌祭祀朝觐六人维王之大常诸侯则四人但大常十二旒人有六则一人维持二旒郑云维之以缕用线维之大夫无文诸侯四人不依命数大夫或一人或二人维持之乃谒关人注谒告至异言释曰古者境上爲关者王城十二门则亦通十二辰辰有一门一关诸侯未知几关鲁废六关半天子则余诸侯亦或然也云关讥异言案王制云关几而不征注亦云几几异服异言二注皆无正文案周礼司门云几出入不物者注云不物衣服视占不与衆同郑以出入不物几之则不物中含有此异服异言云衣服视占不与衆同则是异也但周礼司关上士二人中士四人又云毎关下士二人但司关爲都揔主十二关居在国都每关下士二人者各主一关今所谓关人者谓告毎关关人来告司关司关爲之告王故司关职云凡四方之賔客叩关则爲之告是也关人至几人注欲知至之具释曰不问使人而问从者关人卑者不敢轻问尊者故问从者云欲知聘问者问得从者即知使者是大聘亦知使者是小聘知者以君行师从一州之民卿行旅从一党之人若大夫小聘当一族之人百人也且谓有司当共委积之具者賔客入竟当于庐宿市设少曰委多曰积是爲行道之具也以介对注以所至二等释曰云以所与受命者对谦也者上问从者几人当爲卿行旅从对今不云而以介与受命者对是谦也聘礼上公之使七介至三介皆礼记聘义文而云聘礼者聘义亦得言聘礼也云以其代君交于列国是以贵之贵之者随国大小节级与之介以副使者是贵之也引周礼者欲见贵之才下其君二等而巳也郑注周礼二等谓介与朝位賔主之闲也君使至入竟注请犹至道之释曰君得关人告即知爲聘来使士迎之故聘义云君使士迎于竟是也而云使士请事君子不必人故知而犹问也云遂以入竟者若然向来賔之问犹停关外君使士请讫乃导以入竟入竟歛旜乃展注复校至始入释曰自此尽贾人之馆论三度展币之事云重其事者亦恐有脱漏失错故云重其事不可轻也敛变于始入者上及竟张旜注云事在此国也此则入竟后乃敛敛之者谓若初出至郊敛旜郑云行道耳未有事也此亦及竟示有事于此国张之始入张之去国逺更是行道未有事故郑云变于始入始入时示有事于此国今是行道去之故云变于始入也布幕至拭圭注拭清至开椟释曰賔西面者虽不对君由是臣道异于前誓时示威信也知贾人侧幕者以其幕所陈皆贾人所主此圭虽不陈亦冝侧近于幕以开圭也知贾人坐者下文聘时于庙门外贾人开圭坐授上介故知此亦坐遂执展之注持之而立告在释曰此经告讫下文乃云上介北面视之则此所告者告賔云在上介乃视之上介至复位注言退至违位释曰郑言此者见经直有退文不见其进故云则视圭进也违位之言出于曲礼曲礼云揖人必违其位郑云礼以变爲敬今此进违位亦是敬也退圭注圭璋尊不陈之释曰尊不陈对下文拭璧加于左皮上陈之爲卑故也上不言璋直言圭下乃言夫人之聘享则璋未拭而并言璋者欲见皆不陈故陈皮至之退注㑹合至北首释曰璧言合诸币者享时当合故今亦合而陈之故小行人云合六币六币亦是所享之物故也展夫至于賔注展夫至之类释曰知面位如此者其贾人北面在幕南上介亦北面明贾人旣拭夫人聘璋享琮讫乃回身南面告上介上介于是还东面告賔可知也云所谓放而文之类者所谓礼器文案礼器云有放而文也注云谓若天子服日月以至黼黻是天子衣放象日月以下而爲文今夫人聘享展讫但上介不视至于贾人南面告上介上介东面告賔放象君礼而爲文变是其类也有司至以告注羣币至自告释曰云羣币私觌及大夫者上展君及夫人币讫此言有司展群币故知是私觌及大夫者私觌者行君夫人聘亨讫賔以私礼己物见主君云大夫者亦谓賔以己物面主国之卿必知私觌之币是賔介自将已物者以经记上下唯有君及夫人聘享及问大夫聘之币付使者之文不见有付賔介私觌之币又案下文賔将还云遂行舎于郊公使卿赠如觌币使下大夫赠上介亦如之使士赠衆介如其觌币还至本国陈币于朝云上賔之公币私币皆陈上介公币陈他介皆否注云此币使者及介所得于彼国君卿大夫之赠赐也其礼于君者不陈公币君之赐也私币卿大夫之币也至于賔反命讫君使宰赐使者及介币以此言之彼国所报私觌之币还与賔介明知私觌是賔介私赍行可知也夏官校人云凡国之使者皆供其币马郑注使者所用私觌若然彼使者谓天子使卿大夫存覜省问诸侯之事使者得之行私觌私觌之马校人供之与诸侯礼异也及郊至如初注郊逺至半之释曰云周制天子畿内千里者周礼大司徒云制其畿方千里据周礼而言其自殷巳上亦畿方千里商颂云邦畿千里唯民所止夏亦千里王制云天子县内方千里郑据夏时禹贡方千里曰甸服据唐虞畿内是也云逺郊百里者司马法文畿方千里王城面五百里以百里爲逺郊若公百里中置国城面二百五十里故逺郊五十里自此巳下至子男差之可知云近郊各半之者亦约周天子逺郊百里近郊五十里亦无正文尚书君陈序云命君陈分正东郊成周郑注周之近郊五十里今河南洛阳相去则然郑以目验知之若然天子近郊半逺郊则诸侯近郊各半逺郊可知也及馆至如初注馆舎至疾也释曰案周礼遗人职云十里有庐三十里有宿五十里有市市有候馆畿内道路皆有候馆郑云逺郊之内有候馆者据此候馆在逺郊之内指而言之不谓于此独有也以行道之闲停息故云小休止沐浴又得展币也云展币不于賔馆者爲主国之人有劳问己者就焉便疾也者若并在賔馆则事烦不疾若展币于贾人之馆其賔馆受劳问是以就贾人之馆展币便疾也案大行人诸侯朝天子上公三劳侯伯再劳子男一劳孤不问一劳诸侯自相朝无过如朝天子遣臣相聘无过一劳此下文使卿近郊劳此乃逺郊之内得有此劳问己者谓同姓舅甥之国而加恩厚者别有逺郊之内问劳也賔至至帛劳注请行至朝服释曰自此尽遂以賔入论主君使大夫及卿行请劳之事入近郊张者示将有事以自表也知皆朝服者以卿劳礼重尚朝服明以外士大夫轻者朝服可知也故举后以明前也上介至再拜注出请至弥録释曰云入北面告賔也者此时賔当在賔馆阼阶西面故上介北面告賔也云毎所及至皆有舎其有来者皆出请入告于此言之者賔弥尊事弥録者道皆有庐宿市来之舎前出请士大夫请行亦当出请入告于此始言之者先士次大夫后卿以是先卑后尊今复见此言故云賔弥尊事弥録也劳者不荅拜注凡爲至其礼释曰言凡者非直此卿爲君劳賔不敢当其礼不荅拜聘賔亦初入大门主君拜賔辟不荅拜也如此之类皆然故云凡以该之至后傧劳者与之荅拜爲己故也賔揖至门内注不受至于堂释曰知公之臣受劳于堂者案司仪云诸公之臣相爲国客及大夫郊劳三辞拜辱三让登听命是公之臣受劳于堂之事劳者至致命注东面郷賔释曰賔在馆如主人当入门西面故劳者东面向之也賔北至者出注北面至降拜释曰云北面听命若君南面然云少退象降拜者下文归饔饩大夫东面致命賔降阶西面再拜稽首是此象之也若然此行尊卑礼讶受法归饔饩时上北面受币此在庭亦当北面讶受币劳者南面可知也授老币注老賔之臣释曰大夫家臣称老若赵魏臧氏老之类也出迎劳者注欲傧之释曰司仪注云上于下曰礼敌者曰傧此言傧者欲见賔以礼礼使者故云欲傧之劳者至皮设注设于至皮也释曰庭实当三分庭一在南设之今以傧劳者在庭故设于门内也云皮麋鹿皮者郑于下注云君于臣臣于君麋鹿皮可者以无正文知用麋鹿皮者案郊特牲云虎豹之皮示服勐也彼诸侯朝享天子法用虎豹此臣聘君降于享天子法用麋鹿皮故齐语云齐桓公使诸侯轻其币用麋鹿皮四张亦一隅也賔用至劳者注言傧至爲賔释曰云言傧者賔在公馆如家之义亦以来者爲賔者凡言傧者谓报于賔今以賔馆故賔若主人故云傧劳者即以劳者爲賔故也劳者至首受注稽首尊国賔释曰周礼大祝辨九拜一曰稽首首至地臣拜君法二曰顿首头叩地平敌相于法三曰空首首至手君荅臣下拜法郊特牲云大夫之臣不稽首非尊家臣以辟君也今此劳者与賔同类不顿首而稽首故云尊国賔也下賔亦稽首送者以是爲君使故亦稽首以报之也注受送至阶上释曰知受送拜皆北面象阶上者此经面位无文案归饔饩賔傧大夫时賔楹闲北面授币大夫西面受此賔亦冝与彼同北面授还北面拜送若然云受送拜皆北面者误当云授送拜皆北面并据賔而言也劳者至再拜注揖皮至而出释曰知东面揖执皮者以其执皮者在门内当门劳者在执皮之西故知东面揖皮可知揖之若亲受之又执皮者是賔之使者执皮者得揖从出劳者从人当讶受之是以公食大夫礼云賔三饭公侑食以束帛庭实设乗皮賔受币賔出揖庭实出郑云揖执皮者若亲受云上介受賔币从者讶受皮则此从者亦讶受可知也仪礼䟽卷第十九仪礼疏仪礼疏卷二十仪礼䟽卷第二十唐朝散大夫行太学博士引文馆学士臣贾公彦等撰夫人至有盖注竹簋至方耳释曰自此尽以賔入论夫人劳賔之事夫人劳使下大夫者降于君故不使卿凡簋皆用木而圎受斗二升此则用竹而方故云如簋而方受斗二升则同如今寒具筥者寒具若笾人先郑云朝事谓清朝未食先进寒具口实之笾实以冬食故谓之寒具筥圎此方者方圎不同爲异也案玉人云案十有二枣栗十有二列诸侯纯九大夫纯五夫人以劳诸侯彼有玉案者谓王后法有玉案并有竹簋以盛枣栗故彼引此爲证此诸侯夫人劳卿大夫故无案直有竹簋以盛枣栗其实至以进注兼犹至执栗释曰云兼犹两者谓一人执两事知右手执枣左手执栗者见下文云賔受枣大夫二手授栗则大夫先度右手乃以左手共授栗便也明知右手执枣可知必用右手执枣先度之者郑注士虞礼云枣美故用右手执枣也注受授至之也释曰初两手俱用旣受枣不共授栗游暇一手不愼也今右手授枣讫即共授栗不游手爲谨愼也傧之至賔入注出以至不拜释曰云出以束锦授从者因东面释辞请导之者傧下大夫如前有束锦则此大夫亦受得束锦经言遂以賔入明知有辞请导之虽无文郑以意言之大夫在西明出时授束锦与己从者乃得因东面释请导之辞也云然则賔送不拜者以其云遂以賔入即从之明賔送不拜谓若公食大夫使人戒賔不拜送遂从之其类也案上君使士请遂以賔入郑云因导之郑不言賔送不拜者士请事空手无币賔亦不傧请导賔賔从入无再拜送之理故郑不言賔送不拜此大夫劳傧与卿同有拜送之理故云賔送不拜也觐礼大夫劳侯氏侯氏即从大夫入拜送大夫天子使尊故虽从亦拜送与此异至于至俟矣释曰自此尽俟闲论賔初至主君请行聘礼賔又请俟闲之事云至于朝者郑云賔至外门者外门即诸侯之外朝故下云以柩造朝亦谓大门外爲外朝也云下大夫入告出释此辞者此下大夫即夫人劳賔导賔入者也云明至欲受之不敢稽賔案觐礼云侯氏遂从之天子赐舎郑云且使即安不即言欲受之者彼天子以诸侯爲臣故使且安此邻国聘賔不臣人之臣故言不敢稽賔也云迁主所在曰祧者此揔解天子诸侯称祧也云周礼天子七庙文武爲祧者案周礼大宗伯序官守祧职云奄八人郑注云逺庙曰祧又守祧职云掌守先王先公之庙祧郑注云庙谓大祖之庙及三昭三穆迁主所藏曰祧先公之迁主藏于后稷之庙先王之迁主藏于文武之庙云奄八人庙有一奄周立七庙通姜嫄庙爲八故奄八人祭法郑注云祧之言超也超上去意也不毁之也云迁主所藏曰祧天子有二祧以藏迁主诸侯无二祧迁主藏于大祖庙故此名大祖庙爲祧也云旣拚者少仪云埽席前曰拚拚者埽除之名云诸侯五庙王制与祭法文云则祧始祖是亦庙也言祧者祧尊而庙亲侍賔客者上尊者下文迎賔于大门揖入及庙门受賔聘享皆在庙此云先君之祧明下云庙是大祖庙可知是以于大祖庙受聘享尊之若飨食则于祢庙燕又在寝弥相亲也此郑义若孔君王肃则以髙祖之父及祖爲二祧非郑义也賔曰俟闲注賔之至闻命释曰此郑以意解之上文以意解主君不欲稽留于賔此经解賔意不欲奄卒主人故云俟闲必知有齐戒沐浴者案玉藻云将适公所宿齐戒沐浴彼谓臣见己君入庙必须齐戒沭浴此有齐戒沐浴可知也云未敢闻命者谓不腆先君之祧旣拚以俟之命不敢闻之也大夫至致馆注致至至之也释曰自此尽送再拜论主君遣卿致馆之事云賔至此馆主人以上卿礼致之者案觐礼云侯氏遂从之天子赐舍辞曰赐伯父舎侯氏再拜稽首受傧之束帛乗马注云王使人以命致馆无礼犹傧之者尊王使也无礼谓无束帛此云以上卿礼明有束帛致亦可知若然有礼则称致觐礼不称致无礼故也案司仪云诸公相爲賔主君郊劳云三辞拜受拜受谓拜受币又云致馆亦如之郑云使大夫授之君又以礼亲致焉亦是有币可知又云诸侯诸伯诸子诸男之相爲賔也各以其礼相待也如诸公之仪是五等相待致馆同有币矣天子待诸侯无币则其臣来无币可知据此文侯伯之卿聘郊劳致馆有币则五等待臣皆同有币也司仪诸侯之臣相爲国客亦皆有币与此同若诸侯遣大夫小聘曰问下云小聘曰问不享有献不及夫人不筵几不礼面不升不郊劳注云记贬于大聘所以爲小也献私献也面犹觌也虽不言不致馆略之耳亦不致也又诸臣朝觐天子天子无礼以致犹傧尊王使又五等自相朝主国皆有礼皆有傧故司仪云賔继主君皆如主国之礼郑玄谓继主君者傧主君也傧之者主君郊劳致馆饔饩还圭赠郊送之时也此等皆主君亲致馆又云致馆亦如之亦如郊劳时亦有傧矣以此言诸臣致者皆有傧也若诸侯遣卿大夫聘王国有用币致馆无傧也故司仪云诸公之臣相爲国客致馆如初之仪郑注云如郊劳也不傧耳是也賔迎至再拜注卿不至礼也释曰云賔迎再拜者賔在馆如主人故先拜也卿不言荅拜荅拜可知但文略耳虽不言入言迎则入门可知言卿致命者亦东面致君命也云卿不俟设飱之毕以不用束帛致故也者下直云宰夫朝服设飱不言致则此卿致馆兼致飱矣致馆有束帛致飱空以辞致君命无束帛者案下记云飱不致郑注云不以束帛致命草次馔飱具轻若然卿以空拜致飱旣即退不待宰夫设毕也以不用束帛致故也云非大礼也者对下聘日致饔郑云急归大礼也若然此侯伯之卿礼其公之臣亦以币帛致案司仪云诸公之臣相爲国客致馆如初之仪郑注云不言致飱者君于聘大夫不致飱也聘礼曰飱不致賔不拜是也其子男之臣不致可知又案司仪云君亲致馆至于致飱如致积之礼郑注云俱使大夫礼同也以此言之致馆致飱似别人者但致积在道致飱在馆所致别人若致馆与致飱同时致馆者兼致飱无嫌也言俱使大夫者言积与飱同使大夫决君不亲之义何妨致馆与致飱一人也其臣致飱无币其五等诸侯致飱则有币案司仪诸侯相于致飱如致积致积有币知致飱亦有币也宰夫朝服设飱注食不至谓是释曰云食不备礼曰飱者对饔饩也生与腥饪俱有余物又多此飱唯有腥饪而无生余物又少故云不备礼也引诗传者案诗云彼君子兮不素飱兮毛云熟食曰飱郑云读如鱼飱之飱则诗飱与传鱼飱同是直食鱼与饭爲飱彼少牢小礼中不备此则两大牢大礼中不备不备是同故引证一边不备其实礼有异也春秋传曰方食鱼飱者案宣六年经书晋赵盾衞孙免侵陈公羊传曰赵盾弑君此其复见何亲弑君者赵穿也亲弑君者赵穿则曷爲加之赵盾不讨贼也复国不讨贼此非弑君如何赵盾之复国奈何灵公爲无道灵公使膳宰以熊膰不熟公杀之盾入谏公见盾再拜盾拜稽首归公使勇士某者往杀之勇士入门不见人闚其户方食鱼飱勇士曰嘻子诚仁人也是子之俭也吾不忍杀子也虽然吾不可复见吾君矣遂刎颈而死是鱼飱之事饪一至鼎七注中庭至曰陪释曰云中庭之馔也者对下文是堂上及门外之馔也云象春秋也者腥之言生象春物生饪熟也象秋物有成熟故云象春秋也云鼎西九东七者九谓正鼎九牛羊豕鱼腊肠胃肤鲜鱼鲜腊东七者腥鼎无鲜鱼鲜腊故七云凡其鼎实与其陈如陈饔饩者如其死牢故掌客云诸侯之礼饔饩九牢七牢五牢其死牢如飱之陈凡介行人皆有飱饔饩此则如介礼也是飱之死牢与饔饩死牢实与飱陈同亦于东阶西阶也云羞鼎则陪鼎也知是一物者此云羞鼎下饔饩言陪鼎故知一也陪鼎三则下云膷臐膮是也堂上至夹六注八六至饔饩释曰堂上与西夹所陈六八非一知六八是豆者凡设馔皆先设豆乃设余馔故郑云凡馔以豆爲本无妨六八之内兼有余馔故郑言簋钘之等也凡郑所云皆约饔饩故云亦如饔饩也郑必约与陈饔饩同者以其陈鼎饔饩同故知余亦同也门外至十车注禾槀至门西释曰诸侯之礼车米视生牢禾视死牢牢皆十车者案掌客云上公之礼飱五牢饔饩九牢其死牢如飱之陈牵四牢车米死生牢牢十车车秉有五籔车禾视死牢牢十车侯伯飱四牢饔饩七牢其死牢如飱之陈牵三牢子男飱三牢饔饩五牢其死牢如飱之陈牵二牢皆米视生牢牢十车禾视死牢牢十车是其义也云大夫之礼皆视死牢而巳虽有生牢不取数焉者知然者见下归饔饩五牢饔三牢饩二牢饔三牢死牢也门外米禾皆三十车与死三牢同不取饩二牢生之数故知义然也云米陈门东禾陈门西者此亦约下归饔饩知之上皆云陈如饔饩此不云如饔饩者至下经与薪刍并云凡此之陈亦如饔饩是也上介至倍禾注西鼎至鲜腊释曰六者与賔西夹数同但言堂则西夹无矣云西鼎七无鲜鱼鲜腊者此亦约饔饩时賔饪鼎数故下文賔腥鼎七无鲜鱼鲜腊此亦鼎七故知无鲜鱼鲜腊也衆介皆少牢注亦饪至无簠释曰知亦饪者依上介知然知鼎五者以賔九上介七衆介当五降杀以两又约少牢五鼎此亦少牢故知亦五鼎也知鼎实有羊豕鱼腊与肠胃者以上介无鲜鱼鲜腊此又无牛故从羊豕以下数之得五案少牢有肤此无者生人食与祭异故玉藻朔月少牢五俎亦云羊豕鱼腊肠胃不数肤也案上注皆不言新至尚熟于此言之者上文賔与上介皆言饪一牢在西下归饔饩亦言饪一牢在西此衆介直言少牢不言饪下文归饔饩亦直言饩一牢无饪恐衆介飱饔前后皆无饪故特言之新至尚熟对后无饔直有饩不尚熟也必知少牢是饪者承上介一牢饪知此亦饪云堂上之馔四豆四簋两钘四壷无簠知数如此者以賔与上介降杀以两故然也知无簠者以賔簠有二曲礼云歳凶大夫不食粱非歳凶大夫食粱粱大夫常食大夫礼多与賔同簠盛稻粱则上介亦二簠与賔同士非直不合食粱差降亦无簠也厥明至于馆注此讶至皮弁释曰自此尽毎曲揖论将行聘礼主君迎賔向庙之事云此讶下大夫也者案周礼有掌讶中士八人爲之此讶下大夫非彼掌讶也案下记云卿大夫讶大夫士讶士皆有讶又周礼掌讶云凡賔客诸侯有卿讶卿有大夫讶大夫有士讶士皆有讶此大聘是卿故使下大夫讶也天子诸侯虽有掌讶之官朝聘之賔不使掌讶爲讶直以尊卑节级爲讶故云此讶下大夫也言以君命迎者凡举事皆以承君命故知迎賔待君命也云亦皮弁者下文君及賔皮弁明此大夫亦皮弁服也賔皮至于次注服皮至爲之释曰云服皮弁者朝聘主相尊敬也者周礼大行人诸侯朝天子各服冕服庙中将币三享觐礼亦云侯氏裨冕在庙觐天子此诸侯待四方朝聘皆皮弁者入天子庙得申其上服入己庙不可以冕服又不可服常朝之服故服天子之朝服诸侯以爲视朔之服在庙待朝聘之賔是相尊敬故也知此皮弁是诸侯视朔服者以其玉藻云诸侯皮弁以听朔于大庙是也云次在大门外之西以帷爲之者下记云宗人授次次以帷少退于君之次以賔位在西故知也乃陈币注有司至而俟释曰有司入于主国庙门外者案下文行聘时币在主国庙门外知在此也知有幕者以言陈币如展币明亦布幕陈币也云圭璋贾人执椟而俟者案下文云贾人东面坐启椟取圭郑注贾人郷入陈币东面俟于此言之就有其事也是也卿爲至请事注摈谓至无摈释曰此摈陈在主国大门外主君之摈与賔之介东西相对南北陈之云其位相承继而出也者从门向南陈爲继而出云主君公也则摈者五人侯伯也则摈者四人子男也则摈者三人者案周礼大行人天子待诸侯云上公之礼摈者五人侯伯之礼摈者四人子男则摈者三人今以诸侯待聘賔用天子待己之摈数者以诸侯自相待无文郑以意解之但天子尊得分辨诸侯尊卑以待之诸侯卑降天子不敢分辨前人故据己国大小而爲摈数且春秋又有大国朝焉小国聘焉又有卿出并聘之事则小国有朝大国法无大国下朝小国之礼若相聘问大小皆得若然待其臣据此文与待君等天子待诸侯之臣亦冝与君同也又案周礼大宗伯爲上摈小行人爲承摈觐礼啬夫爲末摈若待子男三人足矣若侯伯少一人待上公少二人一人二人皆以士充数也引聘义者案彼郑注质谓正自相当故设摈介通情乃相见是敬之至引之者证须摈介之意也云旣知其所爲来之事者在道巳遣士请事大夫问行郊劳致馆之等是足知来事矣云复请之者賔来当与主君爲礼爲其谦不敢斥尊者启发以进之者亦解所以立摈介通情及进相见之义也云于是时賔出次直闑西北面者案玉藻云君入门介拂闑大夫中枨与闑之闲士介拂枨此谓朝君又云賔入不中门此谓聘賔云不中门则此闑西北面者若然聘賔入门还依作介入时同亦拂闑也云上摈在闑东阈外西面者主位在东故賔在闑西上摈在闑东以摈位并门东西面故上摈亦西面向君也云其相去也公之使者七十歩侯伯之使者五十歩子男之使者三十歩者此依大行人云诸侯之卿其礼各下其君二等郑注云所下者介与賔主之闲是以歩数与介数亦降二等也云此旅摈耳者案司仪云三问旅摈郑云旅陈陈摈介不传辞故郑此云不传命也若然上注下注皆引聘义云介绍而传命者若交摈传命则是賔介传命此旅摈传命者直是賔来至末介下对上摈传本君之命也其介相绍继则交摈旅摈同唯传命不传辞有异矣是以司仪云及将币交摈郑注亦引聘义介绍而传命爲证以其皆是相连继于位也云上介在賔西北东面承摈在上摈东南西面此谓賔直闑西北面主君在门内南面列位时云西北东南者据賔西北望上介介仍向正北陈之矣上摈东南望承摈等仍向正南陈之矣不谓介西北邪陈摈东南向邪陈也云各自次序而下者賔之介或七或五或三从南向北次序上次下至末介主人之摈或五或四或三从承摈向南上次下至末摈也东西相去三丈六尺云上摈之请事进南面揖賔俱前者谓上摈入向公前北面受命出门南面遥揖賔使前摈者渐南行賔至末介北东面上摈至末摈南西面东西相去亦三丈六尺云止揖而请事者二人俱立定乃揖而请所爲来之事云还入告于公者賔对讫上摈入告公公乃有命纳賔也云天子诸侯朝觐乃命介绍传命耳者此引聘义文自此以下论天子诸侯交摈法云绍者亦谓使介相绍继以传命传命即摈介相传賔主之命也此交摈谓在大门外初未迎賔时案曲礼注春夏受挚于朝受享于庙秋冬一受之于庙觐礼天子不下堂而见诸侯则秋冬受贽受享皆无迎法无迎法则无此交摈之义若春夏受贽于朝无迎法受享于庙则迎之故大行人云庙中将币三享郑注朝先享不言朝者朝正礼不嫌有等也是正朝无迎法若然觐礼无迎法此云朝觐彼言觐者觐虽无迎法飨食则有迎法故齐仆云朝觐宗遇飨食皆乗金路其法仪各以其等爲车送逆之节故连觐也云其仪各郷本受命反面传而下者虽言各郷本受命非一时之事先上摈入受命出传与承摈承摈传与末摈此是上摈郷本受命反面传而下末介向末摈边受命传与次介次介传与上介上介传与賔是及其末则郷受之反面传而上也云又受命传而下亦如之者此乃发賔传向主君一如前发主君传而向下故云亦如之如此三回爲交摈三辞此则司仪云诸公相爲賔交摈三辞者也诸侯伯子男相爲賔如诸公之仪其交摈则同也云此三丈六尺者此则却计前云相去三丈六尺云门容二彻参个者冬官匠人云天子五门匠人直计应门直举应门则臯库雉亦同云二彻参个者辙广八尺参个三八二十四门容二丈四云傍加各一歩也者此无正文但人之进退周旋不过再举足一歩故门傍各空一歩丈二添二丈四尺爲三丈六尺注公不至皆裼释曰云降于待其君也者案司仪诸公相爲賔公皮弁交摈车迎拜辱出大门此于门内是降于待其君也云从大夫揔无所别也者春秋之义卿称大夫王制云上大夫卿是揔无别也云于是賔主人皆裼者案玉藻云不文饰也不裼又云执龟玉袭下文行聘时执玉賔主人皆袭此时未执玉正是文饰之时明賔主人皆裼也賔入门左注由賔至相君释曰知衆介随入北面西上少退者约下文入庙行聘享时衆介入庙随賔入门左相北面西上少退不敢与賔齐也知摈者亦入门而右北面东上者亦约衆介统于賔北面西上明摈者北面东上亦约朝君揖位亦北面东上而知之也知上摈进相君者郷党云君召使摈郑云有賔客使迎之彼据初迎賔时至于入门之后毎事皆上摈相君也公再拜注南面拜迎释曰知君南面者经虽不见君面位主君尊于外国臣犹南面故郊特牲云君之南郷荅阳之义故知君南面也注不敢当其礼释曰云不敢当其礼者以卿奉君命使不敢賔辟当相酬亢之礼故不荅拜直逡遁而巳公揖至曲揖注每门至之摈释曰诸侯三门臯应路则应门爲中门左宗庙右社稷入大门东行即至庙门其闲得有毎门者诸侯有五庙大祖之庙居中二昭居东二穆居西庙皆别门门外两边皆有南北隔墙隔墙中夹通门若然祖庙巳西隔墙有三则合门亦有三东行经三门乃至大祖庙门中则相逼入门则相逺是以每门皆有曲有曲即相揖故毎曲揖也是以司仪亦云每门止一相亦据合门而言也云以相人偶者以人意相存偶也云凡君与賔入门賔必后君者以賔主不敌是以玉藻云于异国之君称外臣某故知聘賔后于主国君也言凡者非直聘享向祖庙若飨食向祢庙燕礼向路寝皆当后于主君故言凡以广之云介及摈者随之并前而鴈行者言并上摈与上介并次摈与次介并末摈与末介并各自鴈行于后也云旣入则或左或右者东行賔介于左君摈于右也云相去如初者初谓大门外相去三丈六尺也玉藻曰君入门介拂闑大夫中枨与闑之闲士介拂枨郑注云此谓两君相见也君入必中门上介夹闑大夫介士介鴈行于后示不相㳂也君若迎聘客摈者亦然又云賔入不中门不履阈郑注云辟尊者所从也此经谓聘客郑君并引朝君欲见卿大夫聘来还与从君爲介时入门同故并引之也云君入门介拂闑又云门中门之正又云卑不踰尊者之迹若然聊爲一闑言之君最近闑亦拂之而过上介则随君而行拂闑而过所以与君同行者臣自爲一列主君旣出迎賔主君与賔并入主君于东闑之内賔于西闑之内并行而入上介于西闑之外上摈于东闑之外皆拂闑次介次摈皆大夫中枨与闑之闲末介末摈皆士各自拂枨如是得君入中门之正上摈上介俱得拂闑又得不踰尊者之迹矣又云賔入不中门者此谓聘賔大聘大夫故郑卿大夫并言入门之时还依与君爲介来入相似賔入还拂闑故上注賔自闑西拟入时拂闑西故也云门中门之正也者谓两闑之闲云卑不踰尊者之迹者士以大夫爲尊大夫以上介爲尊上介以君爲尊也云賔之介犹主人之摈者欲见摈介鴈行不别也及庙至中庭注公揖至俟之释曰自此尽公裼降立论行聘之事云公揖先入省内事也者曲礼云请入爲席彼卿大夫士礼是以郑注云虽君亦然省内事即请入爲席之类也云如此得君行一臣行二于礼可矣者言得君行一臣行二者案下文三揖言之初揖注云将曲揖谓在内霤之闲住主君先立无过近于内霤闲若然去门旣近去阶又逺也以此不得君行一臣行二下文受玉于东楹之闲彼得爲君行一臣行二矣下文又云公升二等賔升君阶七等君升二等賔升一等巳上仍有五阶亦不得爲君行一臣行二与此同欲见君行近臣行逺之义皆据大判而言不可细分之矣言于礼可者以其尊者冝逸卑者冝劳故言于礼可也云公迎賔于大门内卿大夫以下入庙门即位而俟之者上初命拜迎賔于馆之时卿大夫士固在朝矣及賔来大门外陈介之时主君之摈亦在大门外之位君在大门内时其卿大夫不以无事乱有事当于庙中在位矣必知义然当见行事之时公授宰玉又云士受皮又云宰夫授公几皆是于外无事在庙始有事更不见此官等命入庙之文明君未入庙时此官巳在位而俟公食大夫以其官各具馔物皆有事不预入庙故公迎賔入后乃见卿大夫以下之位与此异也賔立接西塾注接犹至于士释曰云门侧之堂谓之塾者尔雅释宫文云立近塾者己与主君交礼将有出命俟之于此者对在大门外时未与主君交礼直使摈传命故去门七十歩五十歩三十歩此将与君交礼故近门也云于此介在币南北面西上者以上文入竟展币时布幕賔西面介北面东上统于賔今此陈币賔在门西北面明介北面西上统于賔也云上摈随公入门东东上少进于士者案下几筵旣设摈者出请命更不见上摈别入之文明随公入可知也知门东有士者案公食云士立于门东北面西上郑云统于门者非其正位也故知此亦然以摈者是卿又相君故知进于士在士前也几筵至请命注有几至彫几释曰云有几筵者以其庙受冝依神也者此对不在庙受不几筵故下云聘遭丧入竟则遂也不郊劳不几筵注云致命不于庙就尸柩于殡宫又不神之下小聘不几筵注云记贬于聘是以记云唯大聘有几筵觐礼不云几筵文不具也又案曲礼注春夏受挚于朝受享于庙秋冬一受之于庙诸侯无此法四时皆在于庙亦无四时朝觐之别名同皆曰朝也云賔至庙门司宫乃于依前设之神尊不豫事也者此对公食宰夫设筵加席几而后迎賔彼食礼与此异也知在扆前者案司几筵云大朝觐大飨射王位依前南郷设筵几觐礼亦云依前诸侯亦然尔雅释宫云牖户之闲谓之扆但天子以屏风设于扆诸侯无屏风爲异席亦不同也云至此言命事弥至言弥信也者上入竟士请事近郊下大夫请行皆是谦问不敢以必来之己国不正言之至此事益至言则信矣故正问之而言请命是其事至言信矣云周礼至彫几者周礼司几筵文彼诸侯祭祀席三重上更有加莞筵纷纯不引之者文略可知引之者证此所设者设常祭祀之席也贾人至上介注贾人至系也释曰贾人郷入陈币东面俟于此言之就有事也者上云賔入次乃陈币在门外不言者彼贾人未有事今此有事故就此言面位以此东面明初亦东面矣故举此明前东面也云授圭不起贱不与爲礼也者以贾人是庶人在官者故云贱不与爲礼爲礼当起而授也云不言裼袭者贱不裼也者若不贱以垂缫当裼以贱故不裼也云缫有组系也知有组者下记云所以朝天子圭与缫皆九寸问诸侯朱緑缫八寸皆玄纁系长尺绚组是也上介至授賔注上介至则袭释曰上介裼于贾人处垂缫受得圭而不袭者郑云以盛礼不在于己故也以賔执圭升堂致命爲盛礼在己者也云上介北面受圭进西面授賔者以上介本位北面故北面受圭賔东面故上介西面授賔引曲礼者彼记人据此绚组尺爲缫借不据韦皮衣木版画以五采之缫借也云执玉其有借者则裼据此贾人垂缫以授上介上介不袭受之时也云其无借者则袭者据此上介屈缫以授賔賔袭受之时也记人直记裼袭之义不论盛礼在己之意故各举一边而言也賔袭执圭注执圭至袭也释曰云执圭盛礼者玉藻云执玉龟袭注重宝瑞也若然云盛礼者以其圭瑞以行礼故爲盛礼也云又尽饰爲其相蔽敬也者玉藻又云君在则裼尽饰也注云臣于君所今聘賔于主君亦是臣于君所合裼以尽饰今旣执圭以瑞爲敬若又尽饰而裼则掩蔽玉之敬故不得裼也云服之袭也充美也者彼注云充犹覆也是故尸袭者爲尸尊故去饰也不裼云执玉龟袭也者彼注云重宝瑞也以龟玉爲宝瑞若裼则尽饰爲蔽敬故引之证不裼也摈者至辞王注摈者至尊让释曰知摈是上摈者案上相礼者皆上摈故知此亦据上摈云圭贽之重者大宗伯云以玉作六瑞君之所执又云以禽作六贽臣之所执揔而言之皆是贽故左氏传云男贽不过玉帛禽鸟但君之所执爲贽之重者也云辞之亦所以致尊让也致尊让郷饮酒义文彼爲賔主三辞三让是致尊让此辞玉亦是致尊让之事故引之爲证也案文公十二年左氏传云秦伯使西乞术来聘襄仲辞玉賔对曰不腆敝器不足辞也彼主人无三辞者文不具亦当三辞也纳賔賔入门左注公事自闑西释曰案玉藻云公事自闑西注云聘享也又云私事自闑东注云觌面也故郑引之以证此入门左是聘享賔入自闑西入门左也介皆至西上注随賔至无门释曰案司仪云诸公之臣相爲国客及将币毎门止一相及庙唯君相入注云唯君相入客臣也相不入矣此介皆入不同者彼云每门止一相郑云絶行在后耳非是全不入庙又云唯君相入者谓前相君礼须入故言之臣相不前相礼故不言入其实皆入与此同也三揖注君与至碑揖释曰前云公揖入立于中庭三分庭一在南賔后独入得云入门将曲揖者谓公先在庭南面賔旣入门至碑曲揖賔旣曲北面賔又揖主君揖主君二者皆向賔揖之再揖讫亦主君东面向堂涂北行当碑乃得賔主相向而揖是以得君行一臣行二非谓賔入门时主君更向内霤相近而揖若然何得云君行一臣行二也公升二等注先賔至行二释曰诸侯阶有七等公升二等在上仍有五等而得云君行一臣行二者但君行少臣行多大判而言非谓即君行一臣行二此文出齐语晏子辞摈者退中庭注郷公至相也释曰上文公揖入立于中庭今公与賔升堂云摈者退中庭此文与君立中庭同故云郷公所立处公左还北郷注当拜释曰言左还北郷者公升受賔致命时西郷以左手郷外回身北面乃拜故云当拜摈者进注进阼至拜也释曰知阼阶西者以其摈者在中庭公立处直言进则进至阼阶西不得更向阼阶前亦不可更进西阶故知进阼阶西释辞于賔复得相公拜也公当楣再拜注拜贶至赐也释曰拜贶之言文出聘义彼云北面拜贶拜君命之辱是也賔三退负序注三退至授之释曰案上文賔入门公再拜賔辟不荅拜又下文云賔讶受几于筵前公一拜送賔以几辟皆言辟此不言辟故决之也案司仪云诸公之臣相爲国客及将币客登拜客三辟授币注云客三辟三退负序也者彼诸公之臣相聘之礼与侯伯之卿聘于邻国之礼少异故也公侧至之闲注侧犹至行二释曰云佗日公有事必有賛爲之者案大射云公卒射小臣正賛袭是其賛爲之也云凡袭于隐者案士丧礼小敛主人袒于戸内袭于序东丧礼遽于事尚袭于序东况吉事乎明知袭于隐者也云公序坫之闲可也者士丧袭于序东谓于堂东地上此则公在堂上堂东南角爲坫郑以意斟酌隐处无过于序东坫北可也无正文故云可也云中堂南北之中也入堂深尊賔事也者凡庙之室堂皆五架栋南北皆有两架栋北一架下有壁开戸栋南一架谓之楣则楣北有二架楣南有一架今于当楣北面拜讫乃更前北侵半架于南北之中乃受玉故云南北之中乃入堂深尊賔事故也云东楹之闲亦以君行一臣行二者两楹之闲爲賔主处中今乃于东楹之闲更侵东半闲故云君行一臣行二也公侧授宰玉注使藏至序端释曰郑知授于序端者凡公授受皆于序端是以下云公升侧受几于序端故知此亦授于序端也裼降立注裼者至作赐释曰云裼者免上衣见裼衣者案玉藻云君衣狐白裘锦衣以裼之注云君衣狐白毛之裘则以素锦爲衣覆之使可裼也袒而有衣曰裼必覆之者裘䙝也诗云衣锦絅衣裳锦絅裳然则锦衣复有上衣明矣天子狐白之上衣皮弁服与凡裼衣象裘色也若然凡服四时不同假令冬有裘儭身裈衫又有襦袴襦袴之上有裘裘上有裼衣裼衣之上又有上服皮弁祭服之等若夏则以絺绤絺绤之上则有中衣中衣之上复有上服皮弁祭服之等若春秋二时则衣袷褶袷褶之上加以中衣中衣之上加以上服也言见裼衣者谓袒衿前上服见裼衣也故玉藻云裘之裼也见美也袭者奄之故玉藻云袭充美是也云凡当盛礼者以充美爲敬非盛礼者以见美爲敬礼尚相变也者玉藻云执龟玉袭是礼之盛者充美爲敬玉藻又云君在则裼尽饰也是非盛礼者以见美爲敬据此二者是礼尚有相变也引玉藻者证礼不盛者以裼见美也又曰麛裘青豻褎绞衣以裼之引论语素衣麛裘又云皮弁时或素衣其裘同可知也郑并引二文者欲见诸侯与其臣视朔与行聘礼皆服麛裘但君则麛裘还用麛褎臣则不敢纯如君麛裘则青豻褎裼衣君臣亦有异时若在国视朔君臣同素衣爲裼故郷党云素衣麛裘彼一篇是孔子行事郑兼见君臣视朔之服是其君臣同用素裼可知若聘礼亦君臣同用麛裘但主君则用素衣爲裼使臣则用绞衣爲裼是以郑揔云皮弁时或素衣其裘同可知也言或素衣者在国则君臣同素衣聘时主君亦素衣唯臣用绞衣爲裼也依杂记云朝服十五升布皮弁亦天子朝服与诸侯朝服同用十五升布亦同素积以爲裳白舄臣用白屦也云裘者爲温表之爲䙝者案月令云孟冬天子始裘是裘爲温云表之者则裼衣是也裼衣象裘色复与上服色同也云凡襢裼者左者吉凶皆袒左是也是以士丧礼主人左袒檀弓云呉季札左袓右还其封大射亦左袒若受刑则袒右故觐礼侯氏袒右受刑是也知降立俟享也者下文賔行享是也仪礼䟽卷第二十仪礼疏仪礼疏卷二十一仪礼䟽卷第二十一唐朝散大夫行太学博士引文馆学士臣贾公彦等撰摈者出请注不必至有无释曰自此尽以束帛如享礼论享礼之事庭实至设也注皮虎至可也释曰知皮是虎豹皮者经云毛在内不欲文之豫见是有文之皮郊特牲云虎豹之皮示服勐也束帛加璧往德也文无所属则天子诸侯皆得用之此聘使爲君行之故知皮是虎豹之皮也齐语云桓公知诸侯归己令诸侯轻其币用麋鹿皮非其正也云摄之者右手并执前足左手并执后足者下云皮右首故云右手执前两足必以一手执两足者取两足相向得掩毛在内俱放又得毛向外故郑云内摄之者两手相郷也知入设参分庭一在南者见昬礼记纳征执皮摄之内文兼执足左首随入西上参分庭一在南故知此亦然但此右首彼左首者昬礼象生故与此异也云则者或以马也者以其皮马相闲有皮则用皮无皮则用马故云则见其不定故也云凡君于臣臣于君麋鹿皮可也者云凡君于臣谓使者归若使卿赠如觌币及食飨以侑币酬币庭实皆有皮故云凡也臣于君谓私觌庭实设四皮及介用俪皮此皆有麋鹿皮故亦云凡也若然大宗伯云孤执皮帛郑云天子之孤用虎皮诸侯之孤用豹皮得用虎豹者彼所执以爲贽与庭实不同故得用虎豹也賔入至张皮注张者至文也释曰案昬礼记賔致命释外足见文主人受币士受皮注云賔致命主人受币庭实所用爲节此亦然下受皮以授币爲节也公再至右客注自由至而出释曰云执皮者旣授亦自前西而出者此约下私觌时牵马者自前西向出相类故云亦也賔出至摄之注象受于賔释曰云坐摄之者向张皮见文今摄之者还如入时执前后足内文也公侧至而东注如入至生也释曰云公侧授宰币者上云公侧袭侧犹独也此巳上侧亦独无人賛之也云如入左在前者皮四张三人入门时先者北面在左西头爲上余取皮向东者亦左在前向东爲次第也云皮右首者变于生也者曲礼云执禽者左首士相见挚用雉左头奉之下大夫执鴈上大夫执羔如执雉皆左首雉虽死以不可生服执之如羔鴈亦从左首象阳今此皮则右首变于生昬礼左首昬礼取象生与此异也若有至享礼注有言至实也释曰云有言有所告请若有所问也者言有所告即告籴之类是也请即乞师之类是也问即言汶阳之田之类是也郑据传而言有此三事皆是有言有言即记云有故一也云有言即有书致之故记云有故则束帛加书以将命也云春秋臧孙辰告籴者事在庄公二十八年也云公子遂如楚乞师者事在僖二十六年也云晋侯使韩穿来言汶阳之田事在成公八年也此三者皆见春秋经引之者证此有言以束帛加书之事也云无庭实也者以经直云束帛如享礼则除束帛之外更无所有故知无庭实也国语云臧孙辰以鬯圭者是告籴之物服注云无庭实也又哀七年左传云邾茅夷鸿以乗韦束帛自请救于吴求救非法故有乗韦爲庭实也賔奉至请觌注觌见至特来释曰自此尽从者讶受马论賔将私觌主人不许而行礼賔之事云郷将公事者聘享是也云是欲交其欢敬也者聘是公礼非是交欢此行私礼爲交欢敬也案郊特牲云爲人臣者无外交郑注私觌是外交也者彼谓臣爲君介而行私觌是外交若特行聘则得私觌非外交也故彼上经云大夫执圭而使所以申信也注云其君亲来其臣不敢私见于主国君也以君命聘则有私见是也云不用羔因使而见非特来者谓因爲君聘使而行私见故用束锦非特来若特来则卿用羔也若然案士相见卿初仕见己君及卿皆见以羔见他君得有羔者案尚书有三帛二生二生卿执羔大夫执鴈彼见天子法从朝君而见得有羔若诸侯相朝其臣从君亦得执羔见主君可知其爲君聘则不得执羔见主君也故郑云因使而见非特来案定公八年经书公㑹晋师于瓦左传云范献子执羔赵简子中行文子皆执鴈亦是从君见主君法也摈者入告出辞注客有至待之释曰云大礼者即上行聘享是也云未有以待之者谓主人未有以待之以礼待之即下礼賔是也故止客私觌即下文行礼賔也宰夫彻几改筵注宰夫至几与释曰云宰夫又主酒食者也者对上宰夫设飱今又主酒食以礼賔也云賔席东上者对前爲神而西上也云公食大夫礼曰蒲筵及萑席此筵上下大夫也者以公食蒲筵萑席二者是爲上下大夫法又引周礼者郑欲推出上下大夫用漆几也案司几筵云诸侯酢席莞筵纷纯如缫席画纯筵国賔于牖前亦如之左彤几注云国賔诸侯来朝孤卿大夫来聘后言几者使不蒙如也朝者彫几聘者彤几但司几筵是天子之官几筵又是诸侯之法又郑云国賔诸侯来朝孤卿大夫来聘是诸侯与朝聘天子法则孤卿大夫是诸侯之臣也以此言之则天子孤卿大夫几筵与诸侯之臣同可知若然公食大夫筵上下大夫礼同用蒲筵莞席与此席不同郑注此国賔中卿大夫得与孤同者郑欲广国賔之义其实此国賔中唯有诸侯与孤无卿大夫也郑必知卿大夫漆几者司几筵有五几从上向下序之天子玉几诸侯彫几孤彤几卿大夫漆几下有素几丧事所用差次然也无正文故云与以疑之公出至如初注公出至端也释曰云公出迎者己之礼更端也者前聘享俱是公礼故不出迎此礼賔私礼改更其端序故公出迎也宰夫至以进注内拂至授君释曰知几自东箱来者案觐礼记云几俟于东箱又此经直云进不言升明不从下来从东箱来可知也公东至西郷释曰云中摄之者拟賔用两手在公手外取之故也賔进至面俟注未设至爲梧释曰未设而俟者待公拜送讫乃设之故也公壹拜送注公尊至作一释曰賔再拜稽首公乃壹拜当空首故注云公尊也注不降至左几释曰云不降以主人礼未成者案郷饮酒义云啐酒成礼也于席末据此而言则啐酒爲成礼此设几主爲啐酒今未啐醴故云礼未成也凡云賔左几者对神右几也宰夫至面枋注酌以至授也释曰宰夫亦洗升实觯者经无宰夫升降之文以理亦之者亦上授几时从下而升东箱取几进以授君今亦从下升东箱酌醴进以授君故亦之不言宰夫升降者贱略之也云以醴自东箱来者下记云醴尊于东箱瓦泰一有丰是也云不面擸不讶授也者公西面向賔宰夫自东箱来在公傍侧并授与公是以下云公侧受醴不讶受故不面擸也注賔壹至爲贵释曰礼器云礼有以少爲贵者今賔于上下皆再拜稽首独此一拜故郑据大古之醴质无玄酒配之故壹拜以少爲贵也宰夫至东塾注事未至宰夫释曰云事未毕摈者不退中庭以有宰夫也者案上文摈者退中庭又云摈者进事未毕在中庭可知此下文亦云摈者进相币事亦未毕而在东塾故决之若然以有宰夫主饮食之事宰夫所主己虽事未毕犹得负东塾以其闲有事宰夫相己无事故也若无宰夫在中庭矣注庭实乗马释曰郑知乗马者下文賔觌至稽首注不请至觌也释曰自此尽公降立论行私觌之事云不请不辞郷时巳请也者云不请賔不请不辞主君不辞所以不辞者郷时巳请觌主人辞之以礼賔故今不复请亦不辞之也云觌用束锦辟享币也者以上文享主君用束帛享夫人用玄纁束帛以今用束锦是辟享币也云緫者至扣马也者賔緫八辔在前牵之二人賛者各居两马闲各用左右手手扣一匹故云在马闲扣马也云入门而右私事自闑右者玉藻云公事自闑西郑注云聘享也又云私事自闑东注云觌面也此行觌礼故引之也云奠币再拜以臣礼见也者谓由闑东介又不从又自牵马又不升堂入币皆是以臣礼见也云賛者贾人之属者旣行臣礼不使介从明賛者是贾人之属从行者云介特觌也者主君辞賔賔入门左则介五人随入门西北面西上其介五人行觌礼各自特行无介从爲特觌也注将还至北面释曰云賛者有司受马乃出者賔出之特賛扣马者未得出待人受马乃得出所以然者币可奠之于地其马不可散放故待人受之乃可以出故云有司受马乃出也云凡取币于庭北面者言凡非一此时辞賔更出取币后门右礼讫又取币皆北面又衆介奠币摈者取亦北面故云凡以广之也牵马右之入设注庭实至牵之释曰云庭实先设客礼也者对前入门右时賔奉束帛緫乗马一时入无先后之别是臣礼今此入设下经乃云賔奉币是先设庭实客礼也云于是牵马者四人事得申也者知四人者若如前賛者二人则不得云右之旣言右之明人牵一匹不须賔牵之事得申人牵一匹賔不緫牵是也引曲礼者欲见牵马在右礼之常彼效马效羊谓尊者之物使养之今来呈见此取一边牵之法义不与彼同也注以客至从介释曰对入门右行臣礼不得从介也公揖至再拜注公再拜至之也释白臣礼见谓初入门右是以今再拜新之也知此不爲拜至者下记云礼不拜至郑注云以賔不于是始至私觌固非始至而爲再拜明爲臣礼见新之也賔三至负序注反还至圭同释曰云反还者不敢与授圭同者上行聘时三退负序不言反还故决之也注不言至之也释曰此决聘享皆言公受此乃私觌故略之不言其公受也士受至右受注自由至受皮释曰此庭实之马四匹在庭北面西上牵马者亦四人各在马西以右手执马而立士受马者从东方来由马前各适牵马者之前还遶其后适牵马者之东马西而受之牵马者自前行而出之云此亦并授者不自前左由便也者郷饮酒之等于西阶之上皆授由其右受由其左今乃受马者不自左而由其右受者使授马者授讫右廽其身于出时爲便故郑注云便其巳授而去也云受马自前变于受皮者上受享庭实之皮受皮者自后右客郑注云自由也从东方来由客后西居其左受皮也此亦从东而来由马前者马是生物恐惊故由前是变于受皮也牵马至乃出释曰四马并北面牵马者皆在马西士旣受马其最西头者便即出门不须由马之前其次东三匹者皆由西于马前而出故云牵马者自前西乃出据三人而言也賔降至君辞注拜送至郷之释曰此言賔拜送币者私觌己物故也前享币不拜送者致君命非己物故也注君乃至敬也释曰经上云拜送而云君辞君辞复云拜也是其君乃辞之賔由拜者敬主国君故也注此礼至明说释曰云此礼固多有辞矣者谓此仪礼之内賔主之辞固多有辞矣但周公作经未有显着明言之者直云辞耳此及公食皆着其辞此二者是志记之言焕乎可见云未敢明说者据此二者触类而长之余辞亦可以意量作但疑事无质未可造次明说故上注毎云其辞未闻也賔降至马出注庙中冝清释曰云公侧授宰币不言出言马出者以庙中冝清㓗出就廐币不言出与上皮币同皆以东入藏之故记云賔之币唯马出其余皆东注云马出当就廐也余物皆东藏之内府是币不出之义也公降至请觌注玉锦至便也释曰自此尽举皮以东论上介衆介行私觌之事云玉锦锦之文纎缛者也者案聘义孔子论玉而云缜密以栗知也是玉有密致锦之纎缛似玉之密致者云礼有以少文爲贵者礼器直云有以文爲贵者有以少爲贵者无少文爲贵之语但有以少爲贵以文爲贵明亦有以少文爲贵故郑以义而言之也注上介用皮变于賔释曰賔用马今上介用皮故云变于賔也注賛者奠皮出释曰郑知賛者奠皮出者下云有司二人举皮从其币出无人授之明賛者奠即出可知注此请至而俟释曰云此请受请于上介也者对前賔此请上介亦不请衆介也知摈者先即西面位请之者以其上介等先立门西东面故摈西面对之云释辞之时衆执币者随也释曰介初在揖位君在中庭奠皮近西故介发揖位经皮西北出三分一乃东行北向当君乃北行至君所乃授币故云自皮西进北面授币也介出至受币注不侧授介礼轻释曰案賔觌礼云侧授宰币此不云侧授故云介礼轻宰自公左受即是侧不云侧者当有賛者于公受转授宰故云介礼轻也摈者又纳士介注纳者出道入也释曰自此尽序从之论士介行私觌之事云纳者出道入也者谓若燕礼大射小臣纳卿大夫出道入之也注终不至礼见释曰上介奠币讫辞之终以客礼是士介卑奠币出私觌即了然不敢以客礼见也摈者至固辞注礼请至大夫也释曰知固衍字当如面大夫者案下士介面大夫时摈者执上币出礼请受賔辞无固字故知此固衍字当如士介面大夫注摈者至告之释曰郑知摈立门中阈外西面者以公在内賔在门外之西东面摈者两处相之明居阈外西面向賔告之也士三至币立注俟摈至来也释曰上文摈者执上币以出賔辞之上介皆辟之乃云士三人取币立摈者执上币始来明士三人立俟之可知也摈者进注就公所也释曰以公在庭故摈者常引论语者彼虽非聘亦是大夫使人往来法问夫子何爲亦是问君之类故云之类也注拜其至亦辟释曰案尔雅释言恙忧也言亦者亦初迎賔入门主君拜賔辟故云亦也公劳至不顾注公旣至顾矣释曰云賔不顾据上摈送賔复回谓君云賔不顾矣故引孔子事爲证若然此送賔是上摈则卿爲上摈孔子爲下大夫得爲上摈者以孔子有德君命使摄上摈若定十年夹谷之㑹令孔子爲相同也賔请至大夫注请问至告之释曰自此尽亦如之论賔请问大夫讫即馆卿大夫劳賔介之事云不言问聘聘亦问也嫌近君也者对文大聘曰聘小聘曰问揔而言之问聘一也不得云问卿若言问近君矣故云有事于大夫也郑云摈者反命因告之者但从朝以来行聘享行礼賔之事事巳烦矣今日即请未可即行故云反命因告之告之使知而巳是以賔至馆行劳賔介及受饔饩终日有事明日乃行问卿之礼也賔所请问卿冝云有事于某子故下记云币之所及皆劳郑云所以知及不及者賔请有事固曰某子某子是也賔即馆注小休息也释曰言休息者据此一日之闲其事多矣明旦行问卿暂时止息故云小休息也注以己至辞之释曰云以己公事未行者其聘享公事巳行仍有问大夫之等公事未行故不敢见云上介以賔辞辞之者以经云賔不见明上介以賔辞辞之可知是以下言上介受明此上介辞也大夫至介受注不言至执羔释曰云周礼者案周礼秋官掌客云凡诸侯之礼上公五积卿皆见以羔侯伯四积卿皆见以羔是主国之卿见朝君皆执羔引之证主国卿见聘客不得执羔与大夫同用鴈不见朝君故也君使至五牢注变皮至爲馈释曰自此尽无傧论主君使卿归饔饩于賔介之事云变皮弁服韦弁敬也者案周礼春官司服王之吉服有九祭服之下先云兵事韦弁服后云视朝皮弁服则韦弁尊于皮弁今行聘享之事等皆皮弁至归饔饩则韦弁故云敬也云韦弁韎韦之弁兵服也者郑知弁用韎韦者案司服注郑引春秋传曰晋郄至衣韎韦之跗注又云今时五伯缇衣古兵服之遗色故知用韎韦也韎即赤色以赤韦爲弁也云兵服者司服云凡兵事韦弁服故云兵服也云服之者皮韦同类取相近耳者有毛则曰皮去毛熟治则曰韦本是一物有毛无毛爲异故云取相近耳云其服盖韎布以爲衣而素裳者此无正文但正服则郑注司服云韦弁以韎韦爲弁又以爲衣裳又晋郄至衣韎韦之跗注郑志解此跗注以跗爲幅以注爲属谓制韦如布帛之幅而连属爲衣及裳今此郑云以韎布爲衣而素裳全与兵服异者郑以意量之此爲賔馆于大夫士之庙旣爲入庙之服不可纯如兵服故爲韎布爲衣而素裳郑志兵服以其与皮弁同白舄故以素裳解之此言素裳又与郑志同若然唯变其衣耳以无正文故云盖以疑之也云杀曰饔生曰饩者周礼有内饔外饔皆掌割亨之事诗云有母之尸饔故知杀曰饔生曰饩者以其对饔是腥饪故知饩是生故下云饩二牢皆活陈之也上介至礼辞注朝服至尊服释曰郑知义然者案下云賔皮弁迎大夫是受之用皮弁爲尊服明此着朝服朝服卑于皮弁是示不受言示不受终受之也有司入陈注入賔至其积释曰案上文直云致馆及即馆不辨庙与正客馆之名案下记云卿馆于大夫大夫馆于士皆是大夫士之庙下文又云揖入及庙郑据此而言明陈之于庙也曾子问孔子云自卿大夫士之家曰私馆即卿大夫士之庙一也孔子又云公馆与公所爲曰公馆郑注云公馆若今县官宫也彼是正客馆彼此两言之者若朝聘使少则皆于正客馆若使多则有在大夫庙多少不定两言之也案大行人及掌客积与饔饩各别此注以饔饩爲陈其积者对文饔饩与积别散文揔是委积故云积也饔注谓饪与腥释曰知者上揔言饔饩五牢下陈有三处据此饔下云饪一牢腥二牢下又别云饩二牢故知饔别饪腥二者也若然饪与腥共以饔目之者以其同是死列之以鼎故也注陪鼎至用木释曰案公食大夫庶羞也以非正馔故在正鼎后而言加也云当内廉辟堂涂也者正鼎九虽大判继阶而言其云于阶前则阶东稍逺故陪鼎犹当内廉也而辟堂涂堂涂之内也云肠胃次腊以其出牛羊也郑言此者以其肤是豕肉肠胃是腹内之物而在肉前者以其肠胃出于牛羊故在肤前列之也云肤豕肉也唯燖者有肤者君子不食圂腴犬豕曰圂若然牛羊有肠胃而无肤豕则有肤而无肠胃也且豕则有肤豚则无肤故士丧礼豚皆无肤以其皮薄故也纵豕以四解亦无肤故旣夕大遣奠少牢无肤以其豚解故也云此馔先陈其位后言其次重大礼详其事也者先陈其位者南陈巳上是也后言其次者牛羊豕巳下是也案设飱时直云饪一牢在西鼎九羞鼎三腥一牢在东鼎七直言西九东七不言次陈位飱是小礼轻之故也云宫必有碑所以识日景引隂阳也者言宫必有碑者案诸经云三揖者郑注皆云入门将曲揖旣北面揖当碑揖若然士昏及此聘礼是大夫士庙内皆有碑矣郷饮酒郷射言三揖则庠序之内亦有碑矣祭义云君牵牲丽于碑则诸侯庙内有碑明矣天子庙及庠序有碑可知但生人寝内不见有碑虽无文两君相朝燕在寝岂不三揖乎明亦当有碑矣言所以识日景者周礼匠人云爲规识日出之景与日入之景者自是正东西南北此识日景唯可观碑景邪正以知日之早晩也又云引隂阳者又观碑景南北长短十一月日南至景南北最长隂盛也五月日北至景南北最短阳盛也二至之闲景之盈缩隂阳进退可知云凡碑引物者宗庙则丽牲焉以取毛血者云凡碑引物则识日景引隂阳皆是引物则宗庙之中是引物但庙碑又有丽牲丽系也案祭义云君牵牲丽于碑以其鸾刀以取血毛毛以告纯血以告杀兼爲此事也云其材宫庙以石窆用木者此虽无正文以义言之葬碑取县绳繂暂时之闲往来运载当用木而巳其宫庙之碑取其妙好又须乆长用石爲之理胜于木故云宫庙以石窆用木也是以檀弓云公室视丰碑三家视桓楹时鲁与大夫皆僣言视桓楹桓楹宫庙两楹之柱是葬用木之验也腥二至二列注有腥至賔也释曰云优賔者案下文士四人皆饩大牢无腥是不优之也堂上至醢屈注戸室至爲併释曰云设于戸西西陈皆二以并东上韭菹其南醓醢屈者谓其南东上醓醢醓醢西昌本昌本西麋臡麋臡西菁菹菁菹北鹿臡鹿臡东葵菹葵菹东蜗醢蜗醢东韭菹案周礼天官醢人朝事之豆有八韭菹醓醢昌本麋臡菁菹鹿臡茆菹麏臡馈食之豆葵菹蠃醢此经直云韭菹醓醢屈知此昌本巳下八豆者案公食下大夫六豆韭菹醓醢昌本麋臡菁菹鹿臡又云上大夫八豆郑注云记公食上大夫异于下大夫之数豆加葵菹蜗醢以充八豆若然案朝事八豆菁菹鹿臡下仍有茆菹麏臡不取而取馈食葵菹蜗醢者案少牢正祭用韭菹醓醢葵菹蜗醢朝事馈食之豆兼用之明此賔上大夫亦兼用朝事馈食之豆以充八豆可知云东上者变于亲食賔也者案公食大夫公亲食賔云宰夫自东房荐豆六设于酱东西上此云东上是变于亲食賔也云屈犹错也者犹下经错黍此经菹菹不自相当皆交错陈之故云错也八簋至稷错注黍在北释曰云继者继八豆以西陈之云八簋者此陈之次第与八豆同故郑云屈犹错也八豆言屈八簋言错者以八豆之实各别直次第屈陈之则得相变故云屈也八簋唯有黍稷二种虽屈陈之则闲杂错陈之使当行黍稷闲错不得并陈设亦相变故郑下注凡馔屈错要相变是也六铏至羊豕注铏羮器也释曰此不言䋫屈错者䋫文自具故不言之也案此文上下䋫屈错似各别郑此注屈犹错士丧礼陈衣于房中南领西上䋫注云䋫犹屈又似不别者云䋫屈二者下手陈之少异屈者句而屈陈之䋫者直屈陈之不爲句陈讫则相似故注士丧礼云䋫犹屈言错者闲杂而陈之与䋫屈同或句屈陈而错此文是也或䋫陈如错公食大夫是也故公食大夫云宰夫设黍稷六簋于俎西二以并东北上黍当牛俎其西稷错以终南陈是其直䋫错之也注凡馔至相变释曰凡豆及簋之数皆耦两自相对而陈之屈错不相对者欲使陈设者其要杀各得相变不使相当其六铏䋫者牛及豕二者相变羊豕相当不相变以其大牢牛羊豕不耦故羊豕不得变也八壷至南陈注壷酒至爲味释曰郑云盖稻酒粱酒也者以下夫人归礼醙黍清各两壷此中若有黍不得各二壷若三者各二壷则止有六壷与夫人归礼同又不得各三壷若三者各三壷则九壷不合八数止有稻粱无正文故云盖以疑之郑知不直有稻黍而爲稻粱者稻粱是加相对之物故爲稻粱也此陈饔饩堂上及东西夹簋有二十簠六上文设飱时与此堂上及西夹其对则簋十四簠四案掌客设飱公侯伯子男簋同十二公簠十侯伯簠八子男簠六又皆陈饔饩其死牢如飱之陈如何此中飱之簋数及饔饩之簠数皆多于君者彼是君礼自上下爲差此乃臣礼或多或少自是一法不可以彼相并又此中致饔饩于賔醯醢百罋米百筥周礼上公罋筥百二十侯伯罋筥百子男罋筥八十子男少于此卿大夫礼礼或损之而益此其类也西夹至东陈释曰六豆者先设韭菹其东醓醢又其东昌本南麋臡麋臡西菁菹又西鹿臡此陈还取朝事之豆其六簋四铏两簠六壷东陈其次可知义复与前同也仪礼䟽卷第二十一仪礼疏仪礼疏卷二十二仪礼䟽卷第二十二唐朝散大夫行太学博士引文馆学士臣贾公彦等撰馔于至北上释曰云西北上者则于东壁下南陈西北有韭菹东有醓醢次昌本次南麋臡次西有菁菹次北有鹿臡亦屈错也上西夹馔六豆直言北上不云西北上此东夹独云西北上者以其西夹言北上其东醓醢是西北上可知此东夹馔若不言西北上恐东夹馔从东壁南陈以东北爲上其西有醓醢与西夹相对陈之故云西北上见虽东夹其陈亦与西夹同是以郑云亦韭菹其东醓醢也醯醢至在东注夹碑至隂也释曰案旣夕礼云罋三醯醢屑郑注云罋瓦器其容亦盖一觳瓬人云簋实一觳又云豆实三而成觳四升曰豆则罋与簋同受斗二升也礼器云五献之尊门外缶门内壷君尊瓦甒注云壷大一石瓦甒五斗即此壷大一石也云夹碑在鼎之中央也者上陈鼎云西阶前陪鼎当内廉东面北上上当碑南陈下腥鼎亦如之此言夹碑自然在鼎之中央可知云醯在东醯谷阳也醢肉隂也者醯是酿谷爲之酒之类在人消散故云阳醢是酿肉爲之在人沈重故云隂也大宗伯云天产作隂德地产作阳德注云天产六牲之属地产九谷之属以六牲爲阳九谷爲隂与此醯是谷物爲阳违者物各有所对六牲动物行虫也故九谷爲隂郊特牲云鼎俎竒而笾豆偶隂阳之义也又以笾豆醯醢等爲隂鼎俎肉物揔爲阳者亦各有所对以鼎俎之实以骨爲主故爲阳笾豆谷物故爲隂也有司彻注又以庶羞爲阳内羞爲隂者亦羞中自相对内羞虽有糁食是肉物其中有糗饵粉餈食物故爲隂庶羞肉物故爲阳也饩二至羊豕注饩生至其左释曰先言饔后言饩者陈者先以熟爲主是以先陈饔饔下即陈孰物继之故六豆以下相次此饩是生物其下次陈刍薪米禾之等相继也云牛羊右手牵之者曲礼云效马效羊者右牵之以不噬啮人用右手便也言右手牵之则人居其左也云豕束之寝右亦居其左者豕束缚其足亦北首寝卧其右亦人居其左案特牲云牲在其西北首东足郑注云东足者尚右也与此不同者彼祭礼法用右胖故寝左上右士虞记云陈牲于庙门外北首西上寝右郑注寝右者当升左胖也变吉故与此生人同也米百至四行注庭实至深也释曰云庭实固当庭中言当中庭者南北之中也者上享时直言庭实入设不言中庭则在东西之中其南北三分庭一在南此更言中庭欲明南北之中也上文公立于中庭宰受币于中庭皆南北之中也知北上东西爲行者以经云北上黍粱稻皆两行稷四行若南北纵陈止得言东西不得言北上何者以黍粱稻及稷当行皆一种无上下故也明横陈可知黍两行在北次粱两行次稻两行次南稷四行所以不用稻爲上者稻粱是加黍稷是正故黍爲上端稷爲下端以见上下而稻粱居其闲亦相变者亦上䋫屈错之义云此言中庭则设碑近如堂深也者陈鼎上当其碑南向陈之醯醢夹碑在鼎中央亦南向陈之今米爲筥在醯醢之南北之中则碑近北可知言堂深者犹若设洗南北以堂深相似若然碑东当洗矣门外至东陈注大夫至爲逾释曰云大夫之礼米禾皆视死牢者上文饪一牢腥二牢是三牢死故米三十车并下禾三十车亦是视死牢也云秉籔数名也秉有五籔二十四斛也者下记云十斗曰斛十六斗曰籔十籔曰秉若然一秉十六斛又有五籔爲八斛揔二十四斛也云籔读若不数之数者郑君时以籔爲数名数名有数有不数故云不数之数此从音读其字仍竹下爲之得爲十六斗爲籔故下记注云今江淮之闲量名有爲籔者是十六斗量器之名注秅数至百秉释曰下记云四秉曰筥十筥曰稯十椶曰秅四百秉爲一秅三四十二爲千二百秉也薪刍倍禾注倍禾至焉尔释曰云薪从米刍从禾者以其薪可以炊爨故从米陈之刍可以食马故从禾陈之郑言此者以经云倍禾恐并从禾陈之故也云四者之车皆陈北辀者以其向内爲正故也引聘义者欲见主君享礼聘賔外内皆善故引爲证也賔皮至荅拜注大夫使者卿也释曰云外门外者谓于主人大门外入大门东行即至庙门也云不荅拜者亦以爲君使不敢当故也云大夫使者卿也者即上卿韦弁者也揖入至揖入注賔与至夫庙释曰云使者止执币者下经始云大夫奉束帛入明此賔揖入时使者止执币可知云賔俟之于门内谦也者聘时主君揖入立于庭尊卑法此賔与使者币故賔在门内谦也云门内即宁下故下賔问卿云及庙门大夫揖入郑注入者省内事也旣而俟于宁下是也云古者天子适诸侯必舎于大祖庙者案礼运云天子适诸侯必舎其祖庙下记云卿馆于大夫大夫馆于士士馆于工商郑注云不馆于敌者之庙爲大尊也以此差之诸侯无正文郑注舎于诸公庙者诸公大国之孤云大夫行舎于大夫庙者谓卿舎于大夫也若无孤之国诸侯舎于卿庙也入三揖皆行注皆犹至主人释曰云使者尊不后主人者主人则賔所在若主人也然君与使者行当后君也至于至一等注让不至三让释曰云让不言三不成三也凡升者主人让于客三敌者则客三辞主人乃许升者是三让三辞成也今賔三让大夫即升无三辞则不成三也云使者尊主人三让则许升矣者即此经主人让大夫先升是也云今使者三让则是主人四让也者经虽言让大夫先升大夫之让不明故郑君两言之但使尊终先升若主人三让使人亦三让主人又一让则主人四让使者乃升故郑复言此也案周礼司仪云诸公之臣相爲国客大夫郊劳三让登听命又云致饔饩如劳之礼即得行三让之礼此中古文云三让与彼合郑不从者周礼统心举其大率而云三让此仪礼据屈曲行事观此经直云让大夫先升是主人或三让大夫无三让故不从古文也云公虽尊亦三让乃许升不可以不下主人也者此据公爲主人亦有三让故上行聘时云至于阶三让公升二等賔升亦是公先让先升故成三让是以聘义云三让而后升公尊必三让者不下賔客主人之义故也注大夫至礼也释曰大夫以束帛同致饔饩五牢及陈豆壷车米之等今賔拜饔三牢及庭实又别拜饩二牢及门外米禾殊拜之者敬主君以重礼故也大夫至升堂注賔先至北面释曰前大夫奉君命归饔饩故先升一等今賔私傧使者无君命体敌故賔先升在馆如主人之仪故也知皆北面者以其体敌又下始云賔奉币西面大夫东面明此北面可知注止不至余尊释曰凡賔主体敌之法主人降賔亦降今賔降使者不降者使之余尊虽合降而不降注稽首至辞也释曰賔主旣行敌体之礼当行顿首今大夫稽首于賔爲拜君之拜尊君客故也致者賔致币当有辞对者大夫对亦当有辞所以无辞者文不具故也受币至面俟注賔北至之使释曰此賔傧使者是体敌之义经云受币于楹闲南面知賔不南面并授而云賔北面授者凡敌体授之义授由其右受由其左今尊君之使是以大夫南面賔北面故知賔北面授币注出庙至受之释曰言亦者上賔受礼时受币马云賔降执左马以出上介受賔币从者讶受马此亦从者讶受马故云亦也賔送至稽首注拜谢至弁服释曰知拜谢在大门外者以其直言賔拜于朝无入门之文故知在大门外若然诸侯外朝在大门外明矣引周礼者秋官掌讶职云賔客至于国賔入馆次于舎门外待事于客及将币爲前驱至于朝诏其位凡賔客之治令讶讶治之引之者欲见賔客发馆至朝来往皆掌讶前驱爲之导知此拜亦皮弁者以其受时皮弁故知此拜亦皮弁也故公食大夫云若不亲食使大夫各以其爵朝服以侑币致之賔朝服以受明日賔朝服以拜赐于朝彼朝服受还朝服拜则知此皮弁受亦皮弁拜可知上介至鼎三释曰自此尽两马束锦论主君使下大夫归饔饩于上介之事注饪鼎至异馆释曰云饪鼎七无鲜鱼鲜腊也者对上賔九鼎有鲜鱼鲜腊也云賔介皆异馆者案下记云卿馆于大夫大夫馆于士士馆于工商彼云卿即此賔一也彼云大夫即此上介也彼云士即此衆介也故知賔介各异馆必异馆者所陈饔饩后无所容故也西夹至上賔注凡所至介也释曰云如上賔者有束帛故以爲略之也云士介西面拜迎者以其士介爲主人故西面每上賔与上介米禾皆视死牢具有刍薪米禾此士直有生饩无死牢则无刍薪米禾矣士介至首受注受于至从者释曰知自牢后适宰夫右受者以其牢东北面拜明在宰夫东南从牢后来适宰夫至宰夫之后受取牛便故也必知在宰夫右受者见前君使士受私觌之马适其右受知此亦在后受也若然君使士受私觌由前此由牢后与受马不同者牛畜扰驯与马有异故得从其后适宰夫右取便也云由前东面授从者于宰夫之后受牛遂由宰夫之前东授从者亦是取便也无摈注旣受至于朝释曰言无摈者决上賔与上介皆有傧士介贱故略之知明日衆介亦各如其受之服从賔拜于朝者案下夫人使下大夫韦弁归礼賔受如受饔之礼傧之乗马束锦又归礼于上介上介受之如賔礼傧之两马束锦明日賔拜礼于朝郑注云于是乃言賔拜明介从拜夫人归礼介尚从拜则君饔饩介皆从拜可知賔朝服问卿注不皮至三人释曰自此尽无傧论賔赍聘君之币问主国卿之事云不皮弁别于主君者对上文行聘享私觌皆皮弁此朝服降一等故郑注云别于主君云卿每国三人者毎国三卿是其常郑言此者欲见三卿皆以币问之其主国下大夫曽使向己国者乃得币问之与卿异卿受于祖庙注重賔至父也释曰卿受邻国君所问之礼不辞让者以其初君送客之时賔请有事于大夫君礼辞许是以卿不敢更辞故下记云大夫不敢辞云祖王父也者大夫三庙有别子者立大祖庙非别子者并立曽祖庙王父即祖庙也今不授于太祖庙及曽祖庙而受于祖庙者以其天子受于文王庙诸侯受于祖庙大夫下君故受于王父庙下大夫摈注无士至见之释曰行聘享于主国君时主君摈者三人以上并有士摈賔又设介今直云大夫摈无士摈者以其设摈介多者不敢质示行事有渐但賔行聘享于主君之时卿以与賔相接故急见之不须士摈摈者至揖入注入者至宁也释曰大夫二门入大门东行即至庙门未及庙门而有每门者大夫三庙毎庙两旁皆南北竖墙墙皆阁门假令王父庙在东则有毎门毎曲之事云入者省内事也者曲礼云请入爲席是也云旣而俟于宁者宁门屋宁也知俟于宁者下云賔入三揖皆行郑注云皆犹并也賔与卿并行以卿俟于宁故得并行与卿三揖不俟于庭者下君也案曲礼云客至于寝门则主人请入爲席然后出迎客主人肃客而入此卿旣入不重出迎客者彼曲礼平常賔客故重出迎客此聘问之賔与平常賔客异上君揖賔不重出此卿亦不重出与彼同但在庭在宁不同矣注亦从至君也释曰亦者亦君受聘时摈者从君而入几筵旣设摈者出请此摈者亦从卿而入省内然后出请注古文曰三让释曰不从古文者亦是不成三故賔先升一等大夫从升堂故不从三让也注不摈賔辟君也释曰上文賔行聘享讫而君礼賔有束帛乗马敌者曰摈今卿不摈賔者辟国君也摈者至觌币注面亦至质也释曰自此至授老币论賔行私面于卿之事賔私面于卿其币多少与私觌于君同故云如觌币賔私觌之时用束锦乗马则此私面于卿亦用束锦乗马可知也云面亦见也其谓之面威仪质也者觌面并文其面爲质若散文面亦爲觌故郑司仪注云私面私觌也又左传云楚公子弃疾以乗马八匹私面郑伯是也賔奉币庭实从注庭实四马释曰以其言如觌币故知庭实四马也注大夫至迎之释曰知阶下辞者以其授老币时降故也知迎者下文揖让如初明迎之可知注见私至西阶释曰云爲若降等者主人是大夫客是士降等法士就东阶今此賔与卿觌者就门右若士于大夫降等引曲礼者主人辞賔賔遂左就门右西阶复正也庭实至如初注大夫至并行释曰云大夫至庭中旋并行者賔初入门右大夫阶下辞賔賔遂门左大夫至庭中迎賔大夫回旋与賔揖而并行北出言如初者大夫不出门唯有庭中一揖至碑又揖再揖而巳注受币至面授释曰知賔北面授者以云大夫南面退西面立言退明賔不得南面又见下文賔当楣再拜明北面授因拜可知云受币楹闲敌也者凡授受之义在于两楹之闲者皆是体敌故昬礼云授于楹闲南面注云授于楹闲明爲合好其节同也南面并授也谓賔主俱至楹闲南面并而授是以曲礼云郷与客并然后受注云于堂上则俱南面礼敌者并授此是敌者之常礼也虽是敌者于两楹之闲或有讶受者皆是相尊敬之法则此云大夫南面賔北面授虽是敌礼是尊大夫故讶受又前致饔饩傧使者于楹闲賔北面授币郑云賔北面授尊君之使自余不在楹闲别相尊敬是以前云公受玉于中堂与东楹之间郑注云东楹之闲亦以君行一臣行二又云公礼賔賔受币当东楹北面注云亦讶受又賔觌公云振币进授当东楹北面如此之类不在两楹之间者皆非敌法就文解之摈者至奉币注特面至从之释曰自此尽再拜送币论上介私面于邻国卿之事云特面者异于主君者介初觌主君之时不敢自尊别与衆介同执币而入今私面于邻国卿不与衆介同而特行礼焉故云特面者异于主君也云士介不从而入者对觌君时衆介从而入故郑云君尊于衆介始觌不自别也云上賔则衆介皆从之者上介言特面则賔问卿与私面介皆从可知皮二人賛注亦俪皮也释曰案经云币如觌则上介私面亦与私觌于君币同故云亦俪皮也入门至再拜注降等也释曰言降等者主人是卿上介是大夫故入门右不敢自同賔客摈者反币注出还于上介也释曰不言反皮出还于上介皮出可知但文不具注大夫至入设释曰云亦者亦上賔行私面大夫升一等賔乃升此上介私面亦然故云亦也注亦于至而受释曰亦者賔行私面大夫受币于楹闲南面故云亦得在楹闲爲敌法上介是下大夫与卿小异大同明得行敌法在楹间可知摈者至賔辞注賔亦爲士介辞释曰自此至拜辱论士介私面于邻国卿之事云賔亦爲士介辞者亦者亦士介私觌于主国君时故云亦也下大至及之注甞使至忘旧释曰自此尽于卿之礼论主国下大夫尝使至己国者聘君使上介以币问之事诸侯之国皆有三卿五大夫其三卿不问至己国不至已国皆以币及之上巳论讫其五大夫者或作介或特行至彼国者乃以币及之略于三卿故也言君子不忘旧者此大夫尝与彼国君相接即是故旧也今以币及之故云君子不忘旧也注上介至礼也释曰云上介三介下大夫使之礼也者下经云小聘曰问其礼如爲介三介是下大夫小聘之礼据此篇大聘使卿五介小聘使大夫三介若大国之卿七介小聘使大夫五介小国之卿三介小聘使大夫一介也曲礼云儗人必于其伦故问下大夫还使上介是各于其爵易以相尊敬者也大夫若不见注有故也释曰自此尽不拜论主国卿大夫有故不得亲受聘君之币之事言有故者或有病疾或有哀惨不得受其问礼君使至不拜注各以至礼也释曰云各以其爵主人卿也则使卿大夫也则使大夫者若然经云君使大夫大夫中有卿大夫揔名也云各以其爵亦是易以相尊敬故也云不拜代受之耳不当主人礼也者案周礼宗伯云大賔客则摄而载祼郑注云宗伯代王爲祼拜送则王亦此类拜是致敬之事不可代人之拜故直授之而巳不当主人之礼拜之夕夫至归礼注夕问至小君释曰自此尽賔拜礼于朝论主君夫人归礼于賔与上介之事云夕问卿之夕也者案下记云聘曰致饔明日问大夫夕夫人归礼是其问卿之夕也云使下大夫下君也者归饔饩使卿此夫人使下大夫故云下君也云君使之云夫人者以致辞当称寡小君者案隐二年传九月纪裂繻来逆女何以不称使㛰礼不称主人又云纪有母乎曰有有则何以不称母母不通也何休注云礼妇人无外事明知此使下大夫归礼者是君使之可知而称夫人使者以其致辞于賔客时当称寡小君故称夫人使下大夫其实君使之也堂上至东陈注笾豆至六豆释曰言笾豆六东陈者其馔自戸东爲首二以并东陈先于北设脯即于脯南设醢又于醢东设脯以次屈而陈之皆如上也云笾豆六者下君礼也者君归饔饩八豆此六豆故云下君也设于戸东又辟君馔位故也云其设脯其南醢屈六笾六豆者此约君礼设豆法云韭菹其南醯醢屈故知此醢在南屈陈之又知笾豆各六者下文上介四豆四笾降杀以两明夫人多二六豆六笾可知壷设至两壷注醙白至设之释曰其设壷于东序自北向南而陈稻黍粱皆二壷并之而陈也故言醙黍清皆两壷也云以黍闲清白者互相备者醙白也上言白明黍粱皆有白下言清明稻黍亦有清故也于清白中言黍明醙即是稻清即是粱也故言互相备也三酒旣有清白二色故言六壷必先言醙者以白酒尊重故先设之也大夫至致之注致夫至君也释曰案周礼掌客云上公之礼夫人致礼八笾膳大牢致飨大牢侯伯以下亦皆有牢是朝君来时有牢此卿来聘无牢故云下朝君也注四壷无稻酒释曰知者案上致于賔六壷稻黍粱皆有清白今上介四壷明从上去之无稻米之酒清白俱去之故四壷也注于是至爲醴释曰郑解若于上文賔下言之则介从拜之事不明故于上介之下乃云明日賔拜礼于朝则介从牢明飨礼亨大牢可知但以食礼无酒飨礼有酒故以饮賔言之引公食飨与食互相先后者此经先言食后言飨则食在飨前公食言设洗如飨礼则飨在食前飨先后出于主君之意故先后不定也燕与至常数注羞谓至作淑释曰案周礼掌客上公三燕侯伯再燕子男一燕皆有常数此臣无常数者亦是君臣各爲一不得相决知羞谓禽羞鴈鹜之属者案下记云禽羞俶献故知是禽知成孰煎和者以其言羞鼎臐之类故知成熟煎和者也知禽是鴈鹜之属者案下记云宰夫归乗禽日如饔饩之数郑注乗禽乗行之禽也亦云鴈鹜之属以无正文故以意解之注飨食至之也释曰不言从食者公食介虽从入不从食賔食毕介逆出是不得从食矣知从飨者下记云大夫来使无罪飨之过则饩之其介爲介注云飨賔有介者賔尊行敌礼也故知介从飨案襄二十七年宋公兼享晋楚之大夫赵孟爲客子木与之言弗能对使叔向侍言焉子木亦不能对也叔向爲赵孟介而得从飨是其义也云复特飨之即此经是也若不至无傧注君不至作宥释曰案上文云君使卿归饔饩于賔馆賔傧之今君有故不亲食使卿生致其牢礼亦于賔馆但无傧爲异云谓有疾及他故也者他故之中兼及有哀惨云非必命数也者依典命公侯伯之卿三命大夫再命子男之卿再命大夫一命经云各以其爵故知不依命数云无傧以己本宜往者饔饩之等不宜召賔故君使人致礼賔则傧使者此飨食之礼主君无故合速賔之来就主君入庙賔无傧礼今主君有故生致于賔亦无傧故云本宜往此篇据伯侯之卿来聘是使卿致礼郑兼云使大夫于大夫者小聘使大夫来使大夫致礼也若然经直言使大夫者大夫中兼有上大夫兼卿也致飨至如之注酬币至诸侯释曰云礼币束帛乗马亦不是过也者郑以飨之酬币无文故约上主君礼賔之时用束帛乗马此飨賔酬币亦不过是故云亦不是过引礼器者案彼经云有以少爲贵者圭璋特琥璜爵郑注云圭璋特朝聘以爲瑞无币帛也琥璜爵者天子酬诸侯诸侯相酬以此玉将币也彼经不云天子诸侯相酬之币故此注云盖言酬诸侯者公侯伯用琥于子男用璜引之者证与此酬卿大夫不同之义大夫至侑币注作使至同之释曰此一经论主国卿大夫飨食聘賔及上介之事此直言飨食不言燕亦有燕是以郑诗羔裘云知子之来之杂珮以赠之郑注云与异国賔客燕时虽无此物犹言之以致其厚意其若有之固将行之士大夫以君命出使主君之臣必以燕礼乐之助君之欢是也又昭二年左传云韩宣子来聘宴于季氏传无讥文明邻国大夫有相燕之法又此大夫相礼飨食有常数虽有燕之亦无常数亦无酬币矣仪礼䟽卷第二十二仪礼疏仪礼疏卷二十三仪礼䟽卷第二十三唐朝散大夫行太学博士弘文馆学士臣贾公彦等撰君使至于馆注玉圭至终也释曰自此尽賔送不拜论主君使卿诣馆还玉及报享之事云玉圭也者举聘君之圭云君子于玉比德焉以之聘重礼也并相切厉之义并聘义文案聘义云天子制诸侯比年小聘三年大聘相厉以礼又云巳聘而还圭璋此轻财而重礼之义又云夫昔者君子比德于玉焉是其义也云还之者德不可取于人相切厉之义也者旣以玉比德德在于身不取于人彼旣将玉来似将德与己己不可取彼之德故还之不取德也旣不得取而将玉往来者相切磋相磨厉以德而尊天子故用之也云皮弁者始以此服受之不敢不终也者始谓受聘享在庙时今还以皮弁还玉是终之也賔皮至以入注迎之至爲率释曰云帅大夫以入者大夫即卿卿亦大夫也云不纯爲主也者客在馆如主人卿往如賔今不拜迎是不纯爲主也决上君使卿归饔饩时賔拜迎是纯爲主人故也大夫至钩楹注钩楹至外也释曰云不东面以賔在下也者决归饔饩时大夫东面致命行聘时賔亦东面致命也云必言钩楹者賔在下嫌楹外也若然不在楹外近之者以初行聘时在堂上楹内故今还在楹内也賔自至而立注听命至南面释曰云听命于下敬也者此决賔受礼时公用束帛賔西阶上听命归饔饩时賔阼阶上听命此特于下听命故云敬也云自左南面右大夫且并受也者以郷饮酒献酢之时授者在右受者在左故右大夫也且并受者欲取如向君前然也云若向君前耳者谓于本国君前受圭璋时北面并受今还南面并受面位受不同并受一边不异故云若向君前耳云退爲大夫降逡遁者以大夫降爲之逡遁而退因即负右房南面而立大夫士直有东房西室天子诸侯左右房今不在大夫庙于正客馆故有右房也大夫至阶东注大夫至面立释曰云大夫降出言中庭者爲賔降节也者以其大夫授賔圭讫降自西阶将出门至中庭不止今云大夫降出中庭者大夫中庭賔乃降故郑云爲賔降节也云授于阼阶东者欲亲见贾人藏之也者贾人是上启椟者是掌玉之人此时无事在堂东待此玉故賔向阼阶东得见之云賔还阼阶下西面立者以其賔在馆如主人在阶下西面立是其常处立者以待授璋也注唯升堂至改也释曰案上文云賔自碑内听命升自西阶是其升堂由西阶也云凡介之位未有改也者以其賔唯升自西阶明介犹在东方故上文授上介于阼阶东也故言未有改賔裼至束纺注贿予至至也释曰此则未知何用之财若是报享之物不应在礼玉之上今言此束纺者以其上圭璋是彼国之物下云礼玉束帛报聘君之享物彼君厚礼于此此亦当厚礼于彼故特加此束纺是以郑云相厚之至也云贿予人财之言也者案下记云贿在聘于贿又云无行则重贿反币郑注周礼云布帛曰贿是贿爲财物是与人财物谓之贿也云纺纺丝爲之者因名此物爲纺云今之縳也者郑注周礼内司服亦云素纱者今之白縳也则此束纺者素纱也故据汉法况之礼玉束帛乗皮注礼礼至作醴释曰云礼礼聘君也者此谓报享之物以其彼持享物来礼此主君此主君亦以物礼彼君故云礼礼聘君也云所以报享也者彼以物享此君此君亦以物享彼君曲礼云往而不来非礼也来而不往亦非礼也今以来而往是相享之法故云报享也云亦言玉璧可知也者上文聘賔行享之时束帛加璧束锦加琮今报享物亦有璧琮致之故云亦言玉璧可知此玉则琮也以其经言玉故以玉言之若然经言束帛兼有束锦矣案下记云贿在聘于贿又云无行则重贿反币则此礼也公馆賔注爲賔至朝服释曰自此尽賔退论明日賔将发主君就馆拜谢聘君使臣来礼己国之事云公朝服者以其行聘享在庙之时相尊敬重故着皮弁此拜谢之礼轻故知着朝服賔辟注不敢至乃下释曰云此亦不见言辟者君在庙门敬也者此言亦者亦劳賔时故上文賔即馆卿大夫劳賔賔不见以其不见故遣上介听命故知此賔亦不见凡言辟者将见而不见则谓之辟此本不见而言辟者以其君在庙门外虽不见而言辟故郑云敬也云凡君有事于诸臣之家车造庙门乃下者以其卿馆于大夫之庙此馆则是诸臣之家案公食记云賔之乗车在大门外又曲礼云客车不入大门以此言之君车入大门矣大夫士有两门入门东行则是庙门矣旣至庙门须与賔行礼故郑云造庙门乃下也上介听命注听命至之老释曰云听命于庙门中西面如相拜然也者案前受士介币之时賔固辞公荅再拜摈者出立于门中以相拜注云立门中阈外西面此中賔不见使介听命明如相拜然取其视外便也必知在门中西面者以其君来如賔礼东面介西面向公可知云摈者毎賛君辞则曰敢不承命告于寡君之老者以其君尊不自出辞以是故君之摈者毎事賛君出辞则曰敢不承命者谓上介荅君之辞知告賔云告于寡君之老者案玉藻云摈者曰寡君之老注云摈者之辞主于见他国君今上介当摈者之处故知告于賔称告于寡君之老聘享至再拜注拜此至北面释曰云聘享者谓賔聘君以圭享君以璧夫人聘享者谓賔聘夫人以璋享夫人以琮问大夫者问三卿及甞聘彼国之下大夫送賔以登路云拜此四事者君礼一夫人礼二大夫礼三送賔礼四四事皆再拜云公东面者公如賔礼门西东面摈者向公向介故知北面爲相而言也公退至于朝注賔从至之意释曰云言请命者以己不见不敢斥尊者之意者案司仪云君馆客客辟介受命遂送客从拜辱于朝此经不言拜辱而言请命凡言请者得不由君君听则拜此下经直云公辞賔退不见拜文是君不受其谢故云请命者以己不敢斥尊者之意故不言辱而言请公辞賔退注辞其至行之释曰云退还馆装驾者以明旦将发故装束驾乗引周礼者证明日客拜礼赐遂行之事郑彼注云礼赐者谓乗禽即此下文賔拜乗禽是也賔三至听之注发去至不识释曰自此尽送至于竟论賔介发行主国赠送之事云明己受赐大小无不识者以其乗禽是礼以细小尚记识而拜之况饔饩食礼之大者记识可知故云大小无不识遂行舎于郊注始发至展軨释曰曲礼云巳驾仆展軨郑注云具视也彼是君车故使仆展之此卿大夫故郑云自展軨恐不得所故也公使至觌币注赠送至爲君释曰所以好送之者来而不往非礼以礼来往皆是和好之事故云好送之也云言如觌币见爲反报也者以其赠之多少一如觌币故郑云见爲反报也注不入至同节释曰言不入无傧对归饔饩入设而有傧此则不入无傧明賔去礼冝有巳云如受劳礼以赠劳同节者賔来劳之去有赠之皆在近郊礼又不别故言同节也使者至反命注郊近至得入释曰自此尽拜其辱论使者反命之事知郊是近郊者以下文云朝服载旜郑云行时税舎于此郊今还至此正其故行服以俟君命敬也者初行云舎于郊敛旜今至此载旜而入故知近郊也云告郊人使请反命于君者以其使者至所聘之国谒关人明此至郊告郊人使请可知引春秋者案闵二年公羊传云郑伯恶髙克使之将逐而不纳弃师之道也何休云使将师救卫随后逐之彼无大夫文言大夫者郑君加之也禳乃入注禳祭至灾凶释曰案春官小祝云掌侯禳祷祠之祝号郑注云禳禳郄凶咎故郑此云禳是祭名也乃入陈至皆否注皆否至从者释曰云此币使者及介所得于彼国君卿大夫之赠赐也者于君所得爲公币于卿大夫所爲私币賔之公币有八郊劳币一也礼賔币二也致饔饩三也夫人归礼币四也侑食币五也再飨币六也夕币七也赠贿币八也此八者皆主君礼赐使者皆用束锦故曰公币賔之私币略有十九主国三卿五大夫皆一食有侑币飨有酬币皆用束锦则是十六有三卿郊赠则十九也其上介公币则有五致饔饩一也夫人致礼币二也侑食币三也飨酬币四也郊赠币五也降于賔者以其上介无郊赠币又无礼賔币又阙一飨币故賔八上介五也上介私币有十一主国三卿五大夫或飨或食不备要有其一则其币八也又三卿皆有郊赠如其面币通前则十一也主国下大夫甞使己国者聘亦有币及之则亦有报币之事其数不定士介四人直有郊赠报私币主国卿大夫报士介私面士介私币数不甚明云礼于君者不陈者谓贿用束纺礼用束帛乗皮不陈之者以经云公币又云上介公币他介皆否若礼于君者一统于賔不得云介之币故知礼于君者不陈必礼于君不陈礼于己始陈者以其礼于君者是其正故不陈之礼于己者以其荣故陈之是以下注云不加于其皮上荣其多是其义也若然聘君以币问卿而其卿不见报聘君之币者以其尊卑不敌若执之嫌其敌体故也注不加至多也释曰此决初夕币时束帛皆加于左皮上今不言加于皮上者若加于皮上相掩蔽故不加于皮上荣其多也公南郷注亦宰至南郷释曰此陈币当如初夕币之时管人布幕于寝门外使者北面衆介立于其左东上卿大夫在幕东西面北上宰告于君君朝服出门左南郷是以郑此注亦依夕币而言之卿进至其左注此主至东上释曰案上行聘礼之时上介屈缫授賔賔袭受之今此賔执圭垂缫賔则裼变于賔彼国致命时也上介执璋屈缫者变于賔故也必变之者反命致敬少于邻国致命时故賔于君前得裼见美爲敬也云士介亦随入并立东上者此言亦者亦初行受于朝时君使卿进使者入衆介随入北面东上此中虽不云士介入明亦随入可知反命至再拜注君亦至辱命释曰云君亦揖使者进之乃进反命也者亦谓亦受命于朝位立定时君揖使者乃进受命明反命亦然某君某国名者若云郑国君齐国君云某宫若言桓宫僖宫者左传有桓宫之楹宫是庙名其受聘享于庙故以宫言之但受聘享在大祖庙不在亲庙四而云桓宫僖宫者略举庙名而言也宰自公左受玉注亦于至便也释曰此言亦者亦于出使初受圭时宰自公左授使者圭同面注云北面并授之凡并授者授由其右受由其左此中受由其右者因东藏之便故郑云不右使者由便也受上至如之注变反至略之释曰云变反言致者若云非君命也者君与夫人聘于邻国君与夫人各有所当聘邻国君受命于君今使者还反命于君聘于邻国夫人当受命于夫人使者还反命于夫人但妇人无外事虽聘夫人亦君命之今使还反命不云反命于君变反言致命者若本非君命犹夫人之命然故变反言致也若然妇人旣无外事而承君命聘邻国夫人者以其夫妇一体共事社稷故下记云君以社稷故在寡小君拜是賔主相对之辞也云致命曰巳下聘夫人反命无文此郑君依记上文反命于君之辞而言之云不言受币于某宫可知略之者以其夫人受聘享皆因君聘享同时同宫故略之也执贿至授宰注某子至外也释曰此贿币者即上文贿用束纺是也云某子若言髙子国子者案闵公二年冬经书齐髙子来盟僖三十二年经书齐国归父来聘左传曰国子爲政齐犹有礼者是也云凡使者所当以告君者上介取以授之者以上受上介璋是上介授賔明其余皆上介取以授之云贿币在外者以其上文云礼于君者不陈此贿币即是礼于君前明在外也礼玉亦如之注亦执至皮也释曰此即上云礼玉束帛乗皮郑注云礼礼聘君也所以报享也云亦执束帛加璧也者言亦亦上文行享时束帛加璧者也云宰受之士随自后左士介受乗皮者此约初行享之时公侧授宰币士受皮皆自后右客今执享皮币玉宰受之可知言宰受之士随自后随宰自后谓自士介后其在东上者不须云自后其余三人皆后乃得左之必左士介者取向东藏之便故也云上介出取玉束帛士介从取皮也者此亦初享之时賔奉束帛加璧是上介取以授賔明士介从取皮可知注礼币至于赠释曰云礼币主国君初礼賔之币也者谓从郊劳巳后至于赠贿八度礼賔皆有币是自郊劳爲初也云以尽言赐礼谓自此至于赠者此则郊劳也授上至再拜注授上至陈之释曰云不授宰者当复陈之者此币皆先陈之今賔执以告君賔释辞君曰勤劳使于四方故授上介币当拜荅君言此币不授与宰者当复陈之于本处此币入于己者故不授宰也上贿币礼君者反命讫皆授宰故以此决之若有至赐也注言此至孝也释曰此献物谓入賔者故下记云旣觌賔若私献奉献将命注云时有珍异之物或賔奉之犹以君命致之则是賔亦言有私献于彼君则彼君亦有私献报賔则此献者也云大夫出反必献忠孝也者案下曲礼云大夫私行出疆必请反必有献彼私行出疆反必有献此以公聘出疆反亦有献故云大夫出反必献此以入已之物献于君者忠孝也事君言忠事父言孝此献君忠也而兼言孝者忠臣出孝子之门故连言孝也君其以赐乎注不必至己也释曰言君其以赐乎者大夫所献之物谦不必当君所须此物君其以赐臣下乎言乎者或当君意或不当君意故言乎以疑之云不拜者爲君之荅己也者士拜国君国君不拜士贱故也大夫拜国君国君即荅拜大夫尊故也故云不拜者爲君之荅已拜若然自反命以来尽于赐礼之等或拜或不拜无荅己之嫌独此不拜爲君之荅己者自此以前皆是彼国报君之物賔直告事而巳君受之而无言故賔不拜君有言及己者乃拜之拜君言也此献是彼国君赐与己理须拜送是以玉藻云凡献于君大夫使宰士亲皆再拜稽首送之又郊特牲云大夫有献弗亲不面拜爲君之荅己亦此类故郑云献不拜者爲君之荅己若然玉藻不亲此亲者此因反命故亲献也注士介至贱也释曰郑知旅荅士介共一拜者君劳上介上介再拜稽首君荅拜不言再拜则君荅上介一拜矣劳士亦如之不言皆则揔荅一拜矣劳賔君荅再拜劳上介君荅一拜对賔再拜巳是贱矣今此士介四人共荅一拜故云又贱也此一拜荅臣下则周礼大祝辨九拜七曰竒拜是也是以彼注云一拜荅臣下也案曲礼云君于士不荅拜此君荅拜士者以其新行反命君劳苦之故荅拜异于常也君使至稽首注以所至授之释曰云礼臣子人赐之而必献之君父不敢自私服也君父因以予之则拜受之如更受赐也者案内则云妇或赐之衣服则受而献诸舅姑舅姑受之则喜若反赐之则辞不得命如更受赐臣子于君父亦然言此者证此经君使宰以所献之物反赐使者使者辞不得命再拜稽首受之如更受赐云旣拜宰即以上币授之者以其上文云执礼币授上介者是执上币不执下币明知宰所执授之者是上币可知乃退注君揖入皆出去释曰知君揖入皆出去者初賔将行君前受命讫君揖入揖賔介出故知此君退者亦反命讫賔介出可知介皆至之门注将行至礼也释曰云将行俟于门是出之礼初行之时介皆至賔门俟賔同行今行反又送至于门是入之礼故云与尊长出入之礼注再拜上介三拜士介释曰上介是大夫与已同类故知再拜士卑与已异类各一拜故言三拜士介释币于门注门大至见也释曰自此尽亦如之论賔上介使还礼门神及奠于祢之事知门是大门者以其从外来先至大门即礼门神故知门是大门也案特牲筮时云席于门中闑西阈外故知此亦席于闑西阈外知东面者神居东面爲正故也云设洗于门外东方者以其庙在学设洗皆云洗当东荣故在门外亦在东方也云其余如初于祢时者初出亦释币于行不如之者以其初出于庙礼文具设于行其文略故此云如祢时也言如者谓释币于祝先入巳下埋于西阶东是也云出于行入于门不两告告所以先见也者出时自庙出先见行即告行入时先见门故告门出入皆告一故云不两告也乃至至脯醢注告反也荐进也释曰云筵几于室者还以特牲少牢司宫设席于奥东面右几但无牲牢进脯醢而巳以告祭非常故也觞酒陈注主人至入也释曰云言陈者将复有次也者但云主人一献当言奠今不言奠而言陈者以其下仍有室老及士献以备三献故言陈陈有次第之言以其三时次第皆列于坐者也云先荐后酌祭礼也者以其特牲少牢皆先荐馔乃后献奠于铏南此与彼同故云先荐后酌祭礼也云行释币反释奠略出谨入也者必略出谨入者出时以祷祈入时以祠报故不同也席于阼注爲酢至于祭释曰郑知祝取爵酌者案特牲少牢尸酢主人祝取爵以酢主人但此无尸爲异也不酢于室异于祭者此决特牲少牢皆于室内尸东西面受酢此乃于外行来告反故在阼不在室知与正祭异也又于正祭时有尸尸饮卒爵以尸爵酢主人此告祭无尸爵兼奠故别取爵以酢主人亦异也荐脯醢注成酢礼也释曰此奠谓若特牲少牢主人受酢时皆席于戸内有荐俎此虽无俎亦荐脯醢于主人之前以成酢礼也三献注室老至自酢也释曰郑注丧服云室老家相士邑宰知无主妇而取士者以其自外来主于告反即释奠于祢庙故知主妇不与而取士备三献必知有室老与士者以其前大夫致饔饩于賔时使老牵牛以致之郑注云皆大夫之贵臣故知此亦贵臣爲献也云每献奠辄取爵酌者此通三献皆献奠讫别取爵自酢故云辄取爵酌也别云主人自酢者对正祭有尸三献皆献尸讫尸酢主人主妇賔长今此无尸皆自酢独云主人者主人爲首正故举前以包后一人举爵注三献至举也释曰云三献礼成者大夫士家祭三献特牲少牢礼是也云更起酒者此欲献酬从者不得酌神之尊是以特牲人未告则反者聘使至关乃谒关人关人入告君君知乃使士请事巳入关自然入矣若关人未告君君不知使者又未入闻主国君死理当反矣不郊劳注子未君也释曰案文公八年天王崩九年毛伯来求金公羊传曰何以不称使当丧未君也踰年矣何以谓之未君即位矣而未称王也未称王何以知其即位以诸侯踰年即位亦知天子之踰年即位也以天子三年然后称王亦知诸侯于其封内三年称子若然云子未君公羊传文但彼据踰年即位后此据新遭父丧引之者以其同是子未君故也不筵几注致命至神之释曰不筵几致命不于庙决正聘设几筵也就尸柩于殡宫者国君虽以国爲体主聘其国但聘亦爲两君相好今君薨当就尸柩故不就祖庙也云又不神之者以其鬼神所在曰庙则殡宫亦得爲庙则设几筵亦可矣但始死不忍异于生不神之故于殡傍无几筵也曽子问云君薨世子生告殡殡东有几筵者郑云明继体也然则寻常则殡东不设几筵当在室内矣不礼賔注丧降事也释曰云不礼者谓旣行聘享讫不以醴酒礼賔也主人毕归礼注賔所至飨食释曰知归礼中兼有飨食者主人有故虽飨食亦有生致法故主人亦归之且下文云賔唯饔饩之受明本并飨食亦归賔乃就中受饔饩若本不归飨食空归饔饩何顿云饔饩之受明其时并致飨食也賔唯饔饩之受注受正不受加也释曰饔饩大礼是其正自飨食之等是其加也不贿不礼玉不赠注丧杀礼爲之不备释曰云不贿者皆据上文谓不以束纺不礼玉者谓不以束帛乗皮以报享不赠者賔出至郊不以物赠之也遭夫至君丧注夫人至所降释曰云夫人世子死君爲丧主者案礼记服问云君所主夫人妻大子适妇郑注云言妻见大夫以下亦爲此三人爲丧主也故云君爲丧主旣爲丧主是以使大夫受聘礼不以凶接吉也云其他谓礼所降者谓不礼以下不赠以上皆阙之遭丧至以受注遭丧至义也释曰此经揔说上三人死主君不得受命故使将命于大夫主人即大夫故郑云此三者皆大夫摄主人也云长衣素纯布衣者此长衣则与深衣同布但袖长素纯爲异故云长衣素纯布衣也此长衣之縁以素爲之故云素纯也去衰易冠者谓脱去斩衰之服而着长衣脱去六升九升之冠而着练冠故云去衰易冠也云不以纯凶接纯吉者聘礼是纯吉礼爲君三升衰裳六升冠爲夫人丗浅绛也者对三入爲纁爲浅绛云一染谓之縓者尔雅文案彼云一染谓之縓再染谓之赪三染谓之纁也云縓縁三年练之受饰也知者引檀弓云练衣黄里縓縁注云练中衣以黄爲内縓爲饰爲中衣之饰据重服三年变服后爲中衣之饰也此公子爲母在五服外轻故将爲人初死深衣之饰轻重有异故不同也云诸侯之妾子厌于父爲母不得申权爲制此服不夺其恩也者诸侯尊絶朞巳下无服公子被厌不合爲母服不夺其母子之恩故五服外权爲制此服必服麻衣縓縁者麻衣大祥受服縓縁练之受饰虽被抑犹容有三年之哀故也云爲妻縓冠葛绖带妻轻者以縓布爲冠对母用练冠以葛是葬后受服而爲经带对母用麻皆是爲妻轻故也传曰至不服也注君之至而葬释曰传发问者恠亲母与妻其服大轻故问之荅云君之所不服者以尊降诸侯絶旁朞向来所释皆是主君始薨假令君薨踰年嗣子即位邻国朝聘依吉礼受之于庙故成十七年经书邾子貜且卒十八年邾宣公来朝传云即位而来见踰年可以朝他国他国来朝亦得以吉礼受之于庙矣虽踰年而未葬则不得朝人人来朝已亦使人受之于庙于夫人丗子亦然以其本爲死者来故也聘君至则遂注旣接于主国君也释曰自此尽唯稍受之论聘者遭己君之丧行非常之礼事云接于主国者谓谒关人关人告君君使士请事是接于主国矣故入境则遂也赴者至于馆注未至至作讣释曰未至谓赴告主国君者也以其本国遭丧赴者有两使一使告聘者一使告主国云未可爲位者以其赴主国之使未至是以未可爲位受人弔礼云衰于馆未可以凶服出见人者对下经赴者至则衰而出云其聘享之事自若吉者下云受饔饩之礼故知先行聘享乃后受礼以其主国未得赴告故自若吉也受礼注受饔饩也释曰上文遭主国之丧賔唯饔饩之受受礼亦饔饩之礼不受飨食注亦不受加释曰上文遭主国之丧云唯饔饩之受注云受正不受加也加即此飨食也故此云亦不受加也赴者至而出注礼爲至事也释曰云礼爲邻国阙者案襄二十三年春秋左氏传云𣏌孝公卒晋悼夫人丧之平公不彻乐非礼也礼爲邻国阙服注云邻国尚爲之阙乐况舅甥之亲乎若然赴者至主国君使者衰而出则主国可以阙乐云于是可以凶服将事者谓主人所归礼则賔可以凶服受之其正行聘享则着吉服矣故杂记云执玉不麻是也唯稍受之注稍禀食也释曰礼君行师从卿行旅从从者旣多不可阙于稍食案周礼毎云稍事皆谓米禀以其稍稍给之故谓米禀爲稍归执至升堂注复命至亡同释曰自此尽即位踊论使者丧还执圭还国复命之事云臣子之于君父存亡同者案礼记奔父母之丧升自西阶此复命于殡亦升自西阶法生时出必告反必面故云臣子于君父存亡同也子即位不哭注将有至哭位释曰云不言世子者君薨也者案公羊传君存称世子君薨称子某旣葬称子踰年称君案上文称世子此文单称子是知其君薨故君不称某而与此旣葬同号者以其旣不得称世子略云子而巳故不言某其实正法称子某是以杂记在殡待邻国之使皆称某云诸臣待之亦皆如朝夕哭位者但臣子一列上下文唯言子不言羣臣与子同知如朝夕哭位者案奔丧云奔父之丧在家者待之皆如朝夕哭位故知此亦然辩复命如聘注自陈至无劳释曰言辩复命如聘者上文君存时使者复命自陈公币巳下至赐告之等今复命于殡所亦尽陈之故言辩知无劳者劳主君出命今君薨不可代君出命故知无劳也子臣皆哭注使者至皆哭释曰此据子在位哭亦兼羣臣故郑云子与羣臣皆哭与介入北郷哭注北郷至朝夕释曰使者升阶复命讫不见出文而言与介入者以其复命之时介在币南北面去殡逺复命讫除去币賔更与介前入近殡北郷哭郷内爲入故言与介入北郷哭也云北郷哭新至别于朝夕者朝夕哭位在阼阶下西面今于殡前北郷故云别于朝夕也出袒括发注悲哀变于外臣也释曰案奔丧云至于家入门左升自西阶东面哭括发袒于殡东是于内者子故也此使者出门袒括发变于外者臣故也入门右即位踊注从臣至丧礼释曰案奔丧云袒括发于西阶东即位踊袭绖于序东此门外袒括发入门右即位踊亦当袭绖于序东故郑云自哭至踊如奔丧礼也若有至飨食注私丧至不反释曰自此尽从之论使者有父母之丧行变礼之事云不敢以私丧自闻于主国者解哭于馆又云凶服干君之吉使者亦取不敢解之言衰而居谓服衰居馆行聘享即皮弁吉服故不敢凶服干君之吉使也引春秋传者案宣八年经书夏六月公子遂如齐至黄乃复公羊传云其言至黄乃复何有疾也何言乎有疾乃复讥何讥尔大夫以君命出闻丧徐行而不反何氏注闻大丧而不反重君命也徐行者爲君当使人追代之以丧喻疾者丧犹不还而况疾乎是也以此言之使虽未出国境闻父母之丧遂行不敢以私废王事君使人代之可也以此言之明至彼所使之国虽闻父母之丧不反可知是以哭于馆衰而居归使至从之注己有至深衣释曰云己有齐斩之服者以其私丧之内有爲父斩爲母齐衰故齐斩并言之也云不忍显然趋于往来者解经并使衆介先衰而从之意经云归据反国时兼云往者郑意去时闻父母之丧不敢即反亦使衆介先衰而从之故往来并言云在道路使介居前者谓去向彼国时云归又请反命己犹徐行随之者此谓还国至近郊使人请反命君许入犹使介居前徐行于后随介至国也云君纳之乃朝服者以其行聘之时犹不以凶服干君之吉使而服吉服知此反命时亦不以凶服干君之吉使而服朝服如吉时反命矣云出公门释服哭而归者案杂记云大夫士将与祭于公旣视濯而父母死则犹是与祭也次于异宫旣祭释服出公门外哭而归亦云其它如奔丧之礼明此亦出公门释朝服而归但彼祭服不可着出故门内释服此朝服可以着出门乃释服爲异也云其他如奔丧之礼者案奔丧云至于家入门左升自西阶殡东西面坐哭尽哀括发袒降堂东即位西郷哭成踊袭绖于序东绞带反位拜賔成踊送賔反位有賔后至者则拜之成踊送賔皆如初衆主人兄弟皆出门出门哭止阖门相者告就次于又哭括发袒成踊于三哭犹括发袒成踊三日成服拜賔送賔皆如初云吉时道路深衣者以其朝服之下唯有深衣庶人之常服旣以朝服反命出门去朝服还服吉时深衣三日成服乃去之仪礼䟽卷第二十三仪礼疏仪礼疏卷二十四仪礼䟽卷第二十四唐朝散大夫行太学博士弘文馆学士臣贾公彦等撰賔入至而殡注具谓至当用释曰自此尽卒殡乃归论賔介死之事云賔入境而死遂也者若未入境即反来云主人爲之具而殡者谓从始死至殡所当用者主人皆供之郑云具谓始死至殡所当用直云至殡所当用明不殡于馆取其至殡节主人供丧具以其大敛讫即殡故连言殡故下文归介复命之时柩止门外明敛于棺而巳介摄其命注爲致至闻命释曰云初时上介接闻命者郑解介得代賔致命之意以其命出于君初賔受命于君之时賔介同北面上介接闻君命矣以是今賔死得摄其命君弔介爲主人注虽有至尊也释曰古者賔聘家臣适子皆从行是以延陵季子聘于齐其子死葬于嬴博之闲故郑云虽有臣子亲因犹不爲主人以其介尊故也主人至以用注当中至賔礼释曰賔旣死主人所归礼与币必以当丧者之用云当中奠赠者解经中小敛大敛之用云当中奠赠诸丧具之用者具谓袭与小敛大敛解经币云不必如賔礼者不必如致飱饔之礼束纺皮帛之类不堪丧者之用故也介受賔礼无辞也注介受至辞之释曰云介受主国賔己之礼者谓公币私币之属故郑云当陈之以反命也言无辞者虽无三辞以其賔受饔饩之时礼辞受食三辞明介亦有礼辞云无所辞也者以有賔丧嫌介有三辞故云介受賔礼无辞也不飨食释曰案上遭君丧受饔饩不受飨食郑云受正不受加此云不飨食介不就君受飨食明受饔饩正礼也归介至门外注门外至忠心释曰知门外是大门外者国君有三门皐应路又有三朝内朝在路寝庭正朝在路门外应门外无朝外朝当在皐门外经直云止于门外无入门之言明知止于大门外外朝之上是以上賔拜赐皆云于门外亦在外朝矣故郑云必以柩造朝达其忠心也介卒至卒殡注卒殡成节乃去释曰当介复命之时賔之尸柩在外朝上介卒复命谓复命讫出君大门奉賔之柩送至賔之家尸柩入殡于两楹之闲君往就弔卒殡者谓殡讫殡是丧之大节故云卒殡成节乃去谓君与大夫尽去若大至如之注不言至士也释曰云不言上介者小聘上介士也者案经大夫介卒据大聘上介是大夫而言今郑以经不言上介则大夫介卒中兼有聘使大夫其卒亦如之故郑云不言上介小聘上介士也欲兼见小聘之法也若小聘上介末介皆士则入下文士介死中以其下文更不见小聘賔介死法故此兼言之也注不具至服也释曰以其士介卑其礼降于賔与上介非直具棺他衣物亦具之此士介直具棺不具他物也其士介从者自用时服敛之君不弔焉注主国至亲往释曰云主国君使人弔不亲往者对上经賔死君弔介爲主人此士云不弔者明不亲弔使人弔之可知也若賔至将命注未将至君命释曰前云賔入境而死谓在路死未至国此经更说賔至朝俟闲之后使大夫致馆未行聘享而賔在馆死之事故郑云俟闲之后是以郑云以柩造朝以其旣至朝志在达君命则知上国外死不以柩造朝可知小聘至郊劳注记贬至觌也释曰自此尽三介论侯伯行小聘之事云不享者谓不以束帛加璧献国所有云不礼者聘讫不以齐酒礼賔面不升者谓私觌庭中受之不升堂此对大聘升堂受若然不言私觌而言面者对大聘言觌故辟之而言面也其礼至三介注如爲至上介释曰云其礼如爲介者谓特问使大夫得主国之礼多少如大聘卿此大夫爲上介之时即上文介之礼飱饔饩之食燕之等三介者大夫降于卿二等故也举此侯伯之小聘则公之臣子男之臣小聘礼数其义可知也记乆至聘焉注事谓盟㑹之属释曰此云乆无事则聘焉者则周礼殷聘也是以周礼大行人云凡诸侯之邦交歳相问也殷相聘也丗相朝也注云小聘曰问殷中也乆无事又于殷朝者及而相聘也云事谓盟㑹之属者案春秋有事而㑹不协而盟是以春秋有㑹而不盟盟必因㑹若有盟㑹相见故云乆无事则聘焉若有至于方注故谓至板也释曰云故谓灾患及时相告请者此即上经云若有言一也言灾患上注引春秋臧孙辰告籴于齐公子遂如楚乞师此云及时事者即上注引春秋晋侯使韩穿来言汶阳之田是也云名书文今谓之字者郑注论语亦云古者曰名今丗曰字许氏说文亦然言此者欲见经云名名者即今之文字也云䇿简方板也者简谓据一片而言䇿见编连之称是以左传云南史氏执简以往是简者未编之称此经云百名以上书之于䇿是其衆简相连之名郑作论语序云易诗书礼乐春秋䇿皆尺二寸孝经谦半之论语八寸䇿者三分居一又谦焉是其䇿之长短郑注尚书三十字一简之文服䖍注左氏云古文篆书一简八分字是一简容字多少者云方板者以其百名以下书之于方若今之祝板不假连编之䇿一板书尽故言方板也主人至门外注受其至玺之释曰云旣聘享賔出而读之者上经云若有言则以束帛如享礼文承聘享之后故知此读诸门外故云旣聘享也郑知人是内史者案内史职云凡四方之事书内史读之此云使人与客读诸门外者亦是四方事书故知人是内史也知书必玺之者案襄二十九年左传云公如楚还及方城季武子取卞使公冶问玺书追而与之故知此书亦玺之也客将至于馆注爲书报也释曰此爲书报上有故之事彼以束帛加书将命此亦以束帛加书反命于馆明日君馆之注旣报至疾也释曰爲昨日爲书报之今日君始就馆送客者书问之道尚疾故也必须尚疾者以其所报告请多是密事是以郑云旣报馆之书问尚疾也旣受至之资注资行至作赍释曰使者受命于君但知出聘不知逺近故云古者君臣谋密草创未知所之逺近故问宰行粮多少即知逺近也故知须问之使者至同位注谓前至臣也释曰云旣受行日者谓巳受命日夕币之前使者及介朝君之时皆同位北面东上在朝处臣东方西面北上故郑云同位者北面介立于左少退以别处臣也出祖至其侧注祖始至作祓释曰云旣受聘享之礼行出国门止陈车骑释酒脯之奠于軷者凡道路之神有二在国内释币于行者谓平敌道路之神出国门释奠于軷者谓山行道路之神是以委土爲山象国中不得軷名国外即得軷称引诗传曰者证軷祭道路之神也引春秋传曰者案襄二十八年左氏传子大叔云軷涉山川蒙犯霜露引之者证軷是山行之名涉者水行之称故鄘诗云大夫軷涉我心则忧毛传云草行曰軷水行曰涉云是以委土爲山者案月令冬祀行郑注行庙门外之西爲軷壤厚二寸广五尺轮四尺祀行之礼北面设主于軷上国外祀山行之神爲軷壤大小与之同郑注夏官大驭云封土爲山象以菩刍棘柏爲神主旣祭之以车轹之而去喻无险难也云或伏牲其上者案周礼犬人云掌犬牲凡祭祀供犬牲用牷物伏瘗亦如之郑注云伏谓伏犬以王车轹之故知有伏牲其上云使者爲軷祭酒脯祈告者也案周礼大驭掌驭玉路以祀及犯軷王自左驭驭下祝登受辔彼天子礼使驭祭此大夫礼故使者自祭犯軷而去云卿大夫处者于是饯之者案诗云饮饯于祢是处者送行人而饮酒名曰饯也云遂行舎于郊者即上经云舎于近郊是也云其有牲犬羊可者犬人职云伏瘗亦如之是用犬也诗云取羝以軷是用羊也是犬羊各用其一未必并用之言可者人君有牲大夫无牲直用酒脯若然此见出行时祭軷案韩奕诗云韩侯出祖出宿于屠显父饯之清酒百壷是韩侯入觐天子出京城爲祖道又左氏传郑忽逆妇嬀于陈先配而后祖陈鍼子曰是不爲夫妇诬其祖矣郑志以祖谓祭道神是亦将还而后祖道此聘使还亦冝有祖但文不具所以至白仓注圭所至作璪释曰云圭所执以爲瑞节者案周礼大宗伯云以玉作六瑞以等邦国又云王执鎭圭公执桓圭侯执信圭伯执躬圭子执谷璧男执蒲璧是以其圭爲瑞又案周礼掌节有玉节之节即是节与瑞别矣今此云瑞节但连言节者案节不得言瑞瑞亦是节信故连言节也云剡上象天圜地方也者下不剡象地方上剡象天圜案杂记賛大行曰博三寸厚半寸剡上左右各寸半此经直剡上寸半不言左右文不具也凡圭天子鎭圭公桓圭侯信圭皆博三寸厚半寸剡上左右各寸半唯长短依命数不同云杂采曰缫者凡言缫者皆象水草之文天子五采公侯伯三采子男二采皆是杂采也云以韦衣木板饰以三色再就者依汉礼器制度而知也但木板大小一如玉制然后以韦衣之大小一如其板经云三采六等注云三色再就者就即等也是一采爲再就三采即六等也是以郑注典瑞云一帀爲一就典瑞云侯伯三采三就者以一采虽有再帀併爲一就觐礼注云朱白仓爲六色者亦是一采一帀爲二色三采故六色三采据公侯伯子男则二采故典瑞云子男皆二采再就是也所以荐玉重愼者玉者宝而脆今以缫借荐之是其重愼也问诸至八寸注二采至相备释曰此诸侯使臣聘缫借之等云二采再就者上云三采六等此二采不云四就者此臣礼与君礼异此二采虽与子男同子男即一采爲一帀二采爲再而爲四等今臣一采爲一就二采共爲再就是二采当君一采之处是以典瑞云瑑圭璋璧琮缫皆二采一就以覜聘亦是臣二采共当君一采一帀之处云降于天子者案典瑞王执鎭圭缫借五采五就言五就者据一采爲一等若据一采一帀而言即五采十等此二采二等是降于天子也此亦降于诸侯而言降于天子者此郑君指上文朝天子而言故言聘诸侯降于朝天子也云于天子曰朝者据上文所以朝天子是也则诸侯自相朝亦同圭与缫九寸侯伯以下亦依命数云于诸侯曰问者诸侯遣臣自问若遣臣问天子圭与缫亦八寸是以云记之于聘文互相备案玉人云瑑圭璋八寸璧琮八寸以覜聘无所依据则于天子诸侯同言八寸者据上公之臣侯伯之臣则六寸子男之臣则四寸各降其君二等若然经言八寸者据上公之臣也皆玄至绚组注采成至作约释曰上文缫借尊卑不同此之组系尊卑一等云采成文曰绚郑注论语文成章曰绚与此语异义同云系无事则以系玉因以爲饰者无事谓在椟之时亦以系玉因以爲饰此组系亦名缫借即上文反命之时使者执圭垂缫上介执璋屈缫又曲礼下云执玉其有借者则裼无借者则袭郑注亦云借缫也裼袭皆据有缫无缫之时是其因以爲饰云皆用五采组者以其言绚绚是文章之名经又言皆复无尊卑之别故知皆用五采组也云上以玄下以绛爲地者以其皆用五采而经直云玄纁爲地上加五采上下皆据垂之爲上下必知上玄下绛者上玄以法天下绛以法地故也经云纁注云绛者尔雅三入赤汁爲纁绛则赤也故本绛以解纁问大夫至皮马注肆犹至爲肄释曰知载大夫币是宰夫者以其初宰衆官具币故知载币于郊付使者亦是宰夫可知云币云肆马云赍因其冝亦互文也者以其币是财贿易可陈列故言肆不言赍亦付使者矣马是难陈之物故直言赍亦付使者亦陈之是因其冝互文也注受命不受辞释曰受命谓受君命聘于邻国不受賔主对荅之辞必不受辞者以其口及则言辞无定准以辞无常故不受之也注史谓䇿祝释曰案周礼大史内史皆掌䇿书尚书金縢云史乃䇿祝是䇿书祝辞故辞多爲文史辞曰至敢辞注辞不至不敢释曰辞谓賔辞主人荅谓賔荅主人介则在旁曰非礼也敢故易旅卦初六云琐琐斯其所取灾郑云琐琐犹小小爻互体艮艮小石小小之象三爲聘客初与二其介也介当以笃实之人爲之而用小人琐琐然客主人爲言不能辞曰非礼不能对曰非礼毎者不能以礼行之可知释曰云记此重者沐浴可知者以其食礼轻尚沐浴而食饔饩食重者沐浴而食可知卿大至有讶注卿使至护客释曰云卿大夫讶者谓大聘使卿主人使大夫迎士讶者小聘使大夫主人使士迎言皆有讶者自介巳下皆迎之云卿使者大夫上介士衆介也者据此篇是侯伯之卿大聘而言其实小聘使大夫亦使士迎之所迎者谓初行聘及飨食燕皆迎之故郑君无所止定賔即馆讶将公命注使已迎待之命释曰案秋官掌讶职云賔入馆次于舎门外待事于客注云次如今宫府门外更衣处待事于客通其所求索彼谓天子有掌讶之官共承客礼此诸侯使无掌讶是以还遣所使大夫士讶将公命有事通传于君又见之以其挚注又复至执雉释曰云复以私礼见者讶将舎于賔馆之外冝相亲也者礼掌讶舎于賔之馆门外此大夫士君使爲讶虽非掌讶之官亦爲次舎于賔之馆外冝相亲故执挚以相见大夫讶者执鴈士讶者执雉案士相见及大宗伯文也賔旣至其挚注旣巳至其讶释曰云以公事聘享问大夫者此并行君物享主国君及问大夫故云公事也云复报也者有报讶者以挚私见己今还以挚私报之知使者及上介同执鴈不执羔者见上文主国卿大夫劳賔同执鴈则知此使者及上介同执鴈可知各以见其讶者谓使者见大夫之讶者上介见士之讶者士介亦见士讶者凡四至可也注言国至璧琮释曰案周礼大宗伯云以玉作六瑞王执鎭圭公执桓圭以下人执之曰瑞又云以玉作六器以礼天地四方谓礼神曰器此四者人所执不言瑞而言器者对文执之曰瑞礼神曰器散文则通虽执之亦曰器是以尚书云五器卒乃复与此文皆称器云言四国独此以爲宝者案周礼天府职凡邦国之玉鎭大宝器藏焉注云玉鎭大宝器玉瑞玉器之美者是其玉称宝云四器谓圭璋璧琮者是据上经圭璋以行聘璧琮以行享而言此据公侯伯之使者用圭璋璧琮若子男使者聘用璧琮享用琥璜宗人至之次注主国至常处释曰主国门外以其行朝聘陈賔介皆在大门外故次亦在大门外可知云诸侯及卿大夫之使者次位皆有常处者以其上公九十步侯伯七十步子男五十步使其臣聘使大聘小聘又各降二等其次皆依其步数就西方而置之未行礼之时至于次中至将行礼賔乃出次凡爲次君次在前臣次在后故云少退于君之次故云皆有常处上介至授賔注愼之至不克释曰此谓当将聘于主君庙门外上介屈缫以授賔賔袭受之节引曲礼者彼器即此玉欲证执玉如重之义也賔入至志趋注皇自至作王释曰賔入门皇谓未至堂时升堂让谓升堂东面向主君之时将授志趋谓賔执玉向楹将授玉之时念郷入门在庭时执玉徐趋今亦然若降堂后趋进翼如则疾趋也云让谓举手平衡也者谓若曲礼云凡奉者当心下又云执天子之器则上衡注云谓髙于心国君则平衡注云谓与心平则此亦执国君器也故引之爲证引孔子之执圭者郷党论孔子爲君聘使法彼足蹜蹜如有循谓徐趋据入彼国庙门执玉行步之时以足容重退之在降堂之下与此趋同故爲证也授如至后退注重失至后也释曰授谓就东楹授玉于主君时如与人争承取物恐失坠云下如送君还而后退者以上文次言之此下如送者止谓聘享每讫君实不送而賔之敬如君送然故云下如送也君回还賔则退出庙门更行后事非谓賔出大门也下阶至又趋注发气至如也释曰云下阶发气怡焉者即论语云出降一等逞颜色怡怡如也云再三举足自安定乃复趋也者谓降时再三举足故又趋进翼如也云发气舎息者以将授玉屏气似不息今旣授玉降阶纵舎其气怡然和恱也云至此举足则志趋卷遯而行也者是释志趋爲徐趋此举足爲疾趋也及门正焉注容色至威仪释曰此谓聘讫将更有享而出门时云心变见于威仪者以其貌从心起观威仪省祸福覩貌可以知心故也执圭至失之注记异说也释曰亦谓将聘执圭入庙门时云鞠躬焉则鞠躬如也如恐失之者即执轻如不克也云记异说者以上文巳记执圭此又记执圭之仪以同记事而言有差异人记事说有不同也及享至盈容注发舎至容色释曰云及享发气焉盈容者即孔子行享礼有容色一也故注引爲证也此发气即上注云舎息一也衆介北面跄焉注容貌舒扬释曰此谓賔行聘衆介从入门左北面曲礼云大夫济济士跄跄郑云皆行容止之貌故此注亦云容貌舒扬也但彼大夫云济济诸侯云皇皇上文賔入门皇得与诸侯同者以其执君圭璋志在重玉故行容得与君同若寻常行则大夫济济也私觌愉愉焉注容貌和敬释曰上文享时盈容对聘时仪貌战色颜舒缓此私觌对享时又愉愉和敬舒于盈容也出如舒鴈注威仪至鴈鵞释曰此出庙门之外行步如鵞又舒缓于愉愉也云舒鴈鵞者尔雅释鸟文皇且至主愼注复记执玉异说释曰上巳二度记执玉行步之法今又云皇且行是别有人更记此执玉行法故云复记执玉异说也凡庭至可也注随入至作干释曰云左先者以皮马以四爲礼北面以西头爲上故左先入陈也云君子不以所无爲礼者案礼器云天不生地不养君子不以爲礼言当国有马而无虎豹皮则用马或有虎豹皮并有马则以皮爲主而用皮也云畜兽同类可以相代者畜谓马兽谓虎豹尔雅释云在家曰畜在野曰兽云同类者尔雅又云二足而羽谓之禽四足而毛谓之兽若然则马畜亦是四足之类故云同类可以相代也賔之至皆东注马出至内府释曰云马出当从廐也者若有皮之国用皮则不出亦从余物东藏也知东藏之内府者案天官内府职云凡四方之币献之金玉齿革兵器凡良货贿入焉注云诸侯朝聘所献国珍彼天子礼诸侯亦当有内府诸侯自朝聘其贡献珍异亦入内府故注依之也多货则伤于德注货天至爲德释曰此经主论聘享所用圭璋璧琮不得过多之事也云货天地所化生谓玉也者郑注周礼九职亦云金玉曰货布帛曰贿故此注云货天地所化生谓玉也下注云币人所造成币则布帛曰贿对金玉是自然之物也云君子于玉比德焉者聘义文云重礼也亦聘义文云多之则是主于货伤败其爲德者以玉比德故朝聘用之相厉以德不取重宝珍美之意若多之则是主于货物不取相厉以德是伤败其爲德是以圭璧聘享主国君璋琮聘享主国夫人各用一而巳也币美则没礼注币人至见也释曰此主论享时用束帛故享君用束帛享夫人用束锦皆不得过美云币人所造成以自覆币谓束帛也者案礼记檀弓伯髙之丧孔氏之使者未至冉子摄束帛乗马而将之孔子曰异哉徒使我不诚于伯髙郑注云礼所以副忠信也忠信而无礼何传乎是知自覆者覆忠信而巳若更美则主意于财美而礼不见故没礼也云爱之斯欲衣食之君子之情也者礼记檀弓云爱之斯録之矣彼据爱父母而作重此亦微取彼文伹此云爱之斯欲衣食之兼言食谓以币欲之君子之情则忠信贿在聘于贿注贿财至作悔释曰郑转于作爲者欲就司仪之文爲解故也云言主国礼賔者释经贿是主国礼賔也云当视賔之聘礼者释经在聘谓在賔聘财多少云而爲之财也者释经于贿也谓主人视賔多少爲财贿报賔云若苟丰之是又伤财也者凡行礼用财者取不丰不俭取于折中若苟且丰多则伤于贪财引周礼者秋官司仪职文案彼注云币谓享币也于大国则丰于小国则杀解经各称其邦而爲之币彼又注云主国礼之如其丰杀之礼解经以其币爲之礼谓贿用束纺礼玉束帛乗皮及赠之属是也凡执玉无借者袭注借谓至借玉释曰凡缫借有二种若以木爲中干施五采三采者此缫常有不得云无借今此云无借者袭据绚组尺缫借而言若庙门外贾人启椟取玉垂缫以授上介上介裼受上介屈缫以授賔賔即袭受即此执玉无借者是也此文与曲礼同故曲礼云执玉其有借者则裼无借者则袭是也礼不拜至注以賔至爲醴释曰此文承执玉帛之下聘臣事据郷饮酒賔主升堂主人有拜至之礼此賔昨日初至之时主人请賔行礼賔言俟闲此时賔巳至矣故聘时不拜至是以郑云以賔不于是始至注膱脯至貌焉释曰此脯礼賔时所用荐脯是也案郷饮酒礼云荐脯五脡故云或谓之脡皆取直貌主人至受之注此谓至从者释曰此主人之庭实者谓主人礼賔时设乗马也经云賔执左马以出三马在后主人从者牵之遂从賔以出于门外賔之士介迎受之故郑云此谓余三马也知士是士介从者以其经云从者讶受马此旣云士故知士介从者也旣觌至将命注时有至致之释曰云犹以君命致之者以经云将命是以知虽是私献己物与君物同皆云君命致之臣统于君故注送献至礼轻释曰云奉物礼轻者谓以奉私献之则是主于货伤败于享觌故不入摈者至请受注东面至客也释曰摈者东面坐取献举以入告者谓摈者从门东适南方西行于賔北举币入告于君及出一请于賔而受之故云出礼请受云东面坐取献者以冝并受也者献物在门外摈者出受之摈者与賔敌并受故云冝并受也云其取之由賔南而自后右客也者案上受享之时受皮者自后右客郑注云自由也从东方来由客后西居其左受皮也此賔门西东面奠献摈者从东由賔南自客后居賔左取献物故云自后右客也注固亦衍字释曰知固是衍字者以其上摈者礼请受不云固明知賔不固辞故云固衍字云亦者亦士介私觌时賔固辞郑注云固衍字当如面大夫也注兄弟至夫人释曰云兄弟谓同姓者若鲁于晋郑之等同姓也云若昬姻甥舅有亲者若鲁取齐女以爲舅齐则以鲁爲甥是有亲者也云非兄弟献不及夫人者以其经云兄弟之国则问夫人则非兄弟问不及夫人可知若君不见注君有至使者释曰云他故者病之外或新有哀惨也使大夫受注受聘至卿也释曰知受聘享者以其在后虽有觌献之法聘享在前是以据在先者而言云大夫上卿也者以其卿上大夫故以卿爲大夫必知使卿不使下大夫者以其君无故君亲受今旣有故明使上卿代君受之注此仪至处耳释曰案上使大夫还玉于馆大夫升自西阶钩楹賔自碑内听命升自西阶自左南面受圭退负右房而立大夫降中庭賔降自碑内东面授上介于阼阶东此中与彼还玉皆升自西阶此非易处也但还玉时賔自大夫左受之此中大夫于賔左受之其賔主之位皆易处于还玉时故云易处也不礼注辟正主也释曰案上聘享及私觌讫主君礼賔此大夫代君不礼故云辟正主也币之至释服注以与至某子释曰云不可以不速也者释经不释服即往云所不及者下大夫未甞使者以其经云下大夫甞使至者币及之故知所不及者是下大夫未甞使者也云不劳者以先是賔请有事于己同类旣闻彼爲礼所及则己往有嫌也者此劳賔在后賔请有事于大夫在聘日云先是賔请有事于己同类同类谓币所及者故郑云旣闻彼爲礼所及云则己往有嫌者彼国币及己是以礼加于己今劳賔者是以礼报之若币不及己若往劳賔则是己有礼于賔是讥賔无礼于己之嫌是以不往劳之故云己往有嫌也云所以知及不及者賔请有事固曰某子某子者当賔请事于大夫之时显其张子李子之等使受礼者预知尔时不道己姓则知己乃币所不及赐饔至若穆注羮饪至作腍释曰古者天子诸侯行载庙木主大夫虽无木主亦以币帛主其神是以受主国饔饩故筮尸祭然后食之尊神以求福故也昭穆言若者以其昭穆不定故云若也云腥饩不祭则士介不祭也者上致饔饩之时云上介饔饩三牢则饪腥饩三者皆有故云士介四人皆饩大牢无饪可祭故知士介不祭也仆爲至某子注仆爲至官也释曰经并云孝孙孝子皇祖皇考以其不定故两言谓上经若昭若穆亦两言之云仆爲祝者大夫之臣摄官也者若然诸侯不摄官使祝祝䇿矣案定四年祝佗云嘉好之事君行师从卿行旅从则臣无事若君到主国祭饔之时得不摄官乎诸侯不使人摄是以觐礼云侯氏裨冕释币于祢注云释币于祢之礼旣则祝藏其币归乃埋之于祧西阶之东大夫使仆摄祝则是本无祝官与诸侯异矣其诸侯礼大祝不行知不使小祝行者以其掌客云羣介行人宰史是诸侯从官不言祝明大小祝俱不行矣如馈食之礼注如少牢至无之释曰云如少牢馈食之礼者案少牢礼有尊俎笾豆鼎敦之数陈设之仪隂厌阳厌之礼九饭三献之法上大夫又有正祭于室傧尸于堂此等皆冝有之至于致爵加爵及献兄弟弟子等固当略之矣假器于大夫注不敢至祭器释曰案曲礼云大夫士去国大夫寓祭器于大夫士寓祭器于士注云与得用者言寄觊己后还若然卑者不得用尊者之器是以此大夫聘使不得将己之祭器而行致饔饩虽是祭器人臣不敢以君之器爲祭器是以聘使是大夫还于主国大夫假祭器而行之朌肉及廋车注朌犹至作纷释曰此谓祭讫归胙在下云廋廋人也车巾车也者案周礼天子夏官有廋人职掌养马春官有巾车职诸侯虽兼官亦当有廋人巾车是故引周礼爲证旣致至之数注稍禀至爲饩释曰云旣致饔旬而稍者以其賔客之道十日爲正行聘礼旣讫合归一旬之后或逢凶变或主人留之不得时反即有稍礼故下文云旣将公事賔请归注云谓巳问大夫事毕请归不敢自专谦也主国留之飨食燕献无日数尽殷勤也是主人留之是以周礼浆人亦共賔客之稍礼注云稍礼非飱饔之礼留闲王稍所给賔客者浆人所给亦六饮而巳诸侯相待亦如之是其留闲致稍者也云乗禽乗行之禽也者别言此者欲见此乗非物四曰乗言如其饔饩之数者一牢当一双故聘义云乗禽日五双是此饔饩五牢者也云鴈鹜之属者依尔雅二足而羽若然上介三牢则三双也士介一牢则一双也羽谓之禽故以禽爲鴈鹜之属云其賔与上介也者以其下文别有士介故也凡献至于面注执一至门外释曰云上介受以入告之士举其余从之者此乗禽而云凡献冝约私献私献摈者取献以入士举其余此若上介受入明其余士举从入可知云不辞拜受于庭者以其经无辞文又饔饩云礼辞明此禽礼轻无辞受于庭可知上介执之以相拜于门中乃入授人者此亦约私献私献之时摈者取献以入又云摈者立于阈外以相拜賔辟摈者授宰夫是其约也云上介受亦如之者以其受饔饩之时上介受巳如賔礼故知受乗禽亦如賔也云士介拜受于门外者以其受饩在门外此受乗禽在门外可知禽羞俶献比注比放至时赐释曰云禽羞谓成熟有齐和者以其称羞谓若庶羞内羞之等故称禽则以鴈鹜等爲之故以成熟解之聘义谓之时赐者案聘义云燕与时赐无数时赐谓四时珍异以赐诸賔客与此俶献是一物故引以爲证各以其爵朝服注此句至在此释曰云冝在凡致礼下者以其各以其爵朝服爲致礼而言故知义然士无至无摈注谓归饩也释曰案上经直云宰夫朝服以致之是其无饔宰夫退去士介不傧之是也大夫至辞矣注此句至之下释曰此谓賔问卿之时卿不敢辞者以賔聘享讫出大门请有事于大夫君礼辞许是君初爲之辞故卿不辞也凡致至笾豆注凡致至今亡释曰云其其賔与上介也者案上经賔壹食壹飨上介若食若飨唯士介不言飨故知其中唯有賔与上介耳云加笾豆谓其实也亦实于罋者案致饔饩醯醢是豆实实于罋明此飨之豆实亦实于罋可知也案昭六年夏季孙宿如晋拜莒田也晋侯享之以加笾武子退使行人告曰小国之事大国也苟免于讨不敢求贶得贶不过三献今豆有加下臣弗堪无乃戾也此中致飨有加笾豆者飨使者无加笾豆是正礼此云加笾豆者殷勤之义也云飨礼今亡者以其食礼在知其豆数飨礼亡无文以知之无饔者无飨礼注士介无飨礼释曰无飨者无飨礼文承飨下故郑以无飨礼解之以其賔与上介饔饩俱有故有飨士介唯有饩而巳无饔故无飨礼也凡饩至五斛注谓大至大略释曰案上经云大夫饩賔大牢米八筐衆介米八筐不辨大小故此记人辨之云筐五斛云器寡而大略者以其君归饔饩于賔与大夫介筥米小而多者是尊者所致以多器爲荣今大夫致礼于賔介器寡而大是略之于卑者也旣将公事賔请归注谓巳至勤也释曰云巳问大夫者请问三卿与下大夫甞使于彼国币所及皆是君命及以君物行礼者皆是公事事讫故请归也云主国留之飨食燕献无日数尽殷勤也者亦谓至旬賔乃将归主君乃留賔有此飨食燕献之等故燕礼注云今燕又冝献焉是也云无日数者谓行此飨食之等相去希数无常日数尽主人殷勤也凡賔至听之注拜拜至不拜释曰案上经云賔三拜乗禽于朝讶听之遂行舎于郊又案司仪云明日客拜礼赐遂行是临行大小礼皆拜赐则知唯米禀刍薪等不拜也燕则至苟敬注飨食至以上释曰云飨食君亲爲主尊賔也者以其飨食在庙爲賔故君亲爲主至后燕礼在寝又以醉爲度崇于恩杀于敬故賔辞而使介爲賔也以苟敬爲小敬者以阼阶西近主爲位诸公坐位故云小敬对戸牖南面爲大敬云更降迎其介以爲賔者介在庙门内西北面降至庭迎之云不与亢礼也者略取燕义文解君不亲爲献主而使宰夫之意也云主人所以致敬者自敌以上者谓两君相见两大夫两士以上则主人亲献也无行至反币注无行至反币释曰云重其贿即上贿在聘于贿是也反币谓上礼玉束帛乗皮是也云秦康公者案文公十二年左氏传云秦伯使西乞术来聘云云是也此特来非歴聘歴聘则呉公子札聘于上国聘齐聘鲁是也曰子至之辱释曰此及下三经即上经云公馆賔賔辟上介听命聘享夫人之聘享问大夫送賔公皆再拜注云拜此四事彼见其拜此见其賛辞也君以至君拜注此賛至之辱释曰云言君以社稷故者夫人与君体敌不敢当其惠也者释经云社稷故以其礼记哀公问孔子云取夫人爲社稷主妇人无外事天地并社稷后夫人虽不与以夫妇一体故夫人亦得云社稷主是其云社稷故者见夫人与君体敌今夫人使致礼来主人不敢当下文云君贶寡君延及二三老是与君不敌敢当之也又拜送注拜送至之下释曰此即上经君即馆拜送賔故郑云此冝承上君馆之下注不致至敬也释曰若賔敬主冝致主人敬賔冝拜皆是崇敬若致与拜即是崇新敬故不爲若郷饮酒送賔賔不荅礼有终相类也大夫至飨之注乐与嘉賔爲礼释曰案鹿鸣序燕羣臣嘉賔此无罪飨之亦是乐賔爲礼者也过则饩之注饩之至执之释曰云过则饩之谓礼有失误故引聘义使者聘而误主君云不言罪者罪将执之者春秋之义聘賔有罪皆执之若然上经云无罪飨之有罪非但不飨又执之此过则饩之虽不飨犹生致过轻故也若然上云罪下云过互见其义也其介爲介注飨賔至礼也释曰谓飨賔于庙之时还以聘之上介爲介若然上经上介主人别行飨则是从賔爲介得介得飨复别飨也云賔尊行敌礼也者若郷饮酒賔主行敌礼而有介然也有大至致之注卑不至齐礼释曰此据聘礼而言则无君朝之事若然则前有小国之卿大夫来聘将行飨食有大国卿大夫来聘则废小国飨食之礼以其卑不与尊齐礼并行之唯大聘有几筵注谓受至神位释曰案上经云几筵旣设摈者出请命者行聘享及私觌礼毕云宰夫彻几改筵是行聘享爲神位今小聘不爲神位屈也四秉曰筥注此秉至敛穧释曰云此秉谓刈禾盈手之秉也对上文秉爲量名也引诗者证此秉爲盈手穧即此筥亦一即今人谓之一铺两铺也注一车至作緵释曰云一车之禾三秅即经致饔饩时云禾三十车车三秅也仪礼䟽卷第二十四仪礼疏仪礼疏卷二十五仪礼䟽卷第二十五唐朝散大夫行太学博士弘文馆学士臣贾公彦等撰公食大夫礼第九郑目録云主国君以礼食小聘大夫之礼于五礼属嘉礼大戴第十五小戴第十六别録第九释曰郑知是小聘大夫者案下文云宰夫自东房荐豆六于酱东设黍稷六簋又设庶羞十六豆此等皆是下大夫小聘之礼下乃别云上大夫八豆八簋又云上大夫庶羞二十豆是食上大夫之法故知此篇据小聘大夫也若然聘礼据侯伯之大聘此篇据小聘大夫者周公设经互见爲义案篇末云鱼肠胃伦肤若九若十有一下大夫则若七若九郑注云此以命数爲差九谓再命者十一谓三命者七谓一命者九或上或下者再命谓小国之卿次国之大夫也卿则曰上大夫则曰下大国之孤视子男以此言之鱼肠胃伦肤皆七者谓子男小聘之大夫此公食序在聘礼之下是因聘而食之不言食賔与上介直云大夫者若云食賔与上介则小聘使下大夫上介乃是士是以直云大夫兼得大夫聘賔与上介亦兼小聘之賔若然聘礼据大聘因见小聘此公食先见小聘后言大聘者欲见大聘小聘或先或后不常之义公食至其爵注戒犹至亲敬释曰自此尽如聘论主君使大夫就馆戒聘客使来行食礼之事云各以其爵者此篇虽据子男大夫爲正兼见五等诸侯大聘使卿之事故云各以其爵也上介出请入告注问所以来事释曰据大夫就賔馆之门外賔使上介出请大夫所爲来之事三辞注爲旣至敢当释曰旣先受赐者谓聘日致饔受赐大礼故今辞食不敢当之但受饔之时礼辞而已至于飨食皆当三辞賔不至从之注不拜至终事释曰案郷饮酒主人拜送賔不荅拜云礼有终此賔不拜送爲从之不终事故賔不拜送也若然郷饮酒郷射戒賔遂从之而云拜辱拜送者以其主人先反不相随故得拜辱拜送觐礼使者劳賔于门外侯氏再拜遂送之使者旣不先反犹拜送者尊天子使故也賔朝至如聘注于是至次俟释曰云大门外如聘者则賔主设摈介以相待如聘时云于是朝服则初时玄端者初时谓賔发馆时服玄端若郷射主人朝服乃速賔郑注云射賔轻也戒时玄端以此言之亦賔在馆拜所戒大夫即玄端賔遂从大夫至君大门外入次乃去玄端着朝服出次即位也云如聘亦入于次俟者案聘礼賔皮弁聘至于朝賔入于次注云入于次者俟办则此入次亦俟主人办也若然聘礼重賔发馆即皮弁此食礼轻及大门乃朝服即位具注主人至之外释曰云摈者俟君于大门外者解即位之事云卿大夫士序及宰夫具其馔物皆于庙门之外者以其君迎賔入始言卿大夫以下庙内之位则知此具馔物时皆在庙门外也故郑下文注云自卿大夫至此不先即位从君而入者明助君飨食賔自无事故不在大门内是其义也羹定注肉谓至爲节释曰云肉谓之羹者尔雅文云着之者下以爲节者羹定与下文陈鼎之节爲目也甸人至若编注七鼎至作密释曰云七鼎一大牢也者案聘礼致飱与饔饩皆九鼎此亦一大牢而七鼎者此食礼轻无鲜鱼鲜腊与聘礼腥一牢鼎七同也云甸人冢宰之属兼亨人者案天官有甸师氏兼有亨人皆属冢宰彼天子礼诸侯比天子爲兼官故甸人兼亨人也必使甸人陈鼎兼亨人者案亨人职云掌共鼎镬又案甸师职云掌帅其徒以薪蒸役外内饔之事故使甸人兼亨人陈鼎若然案少牢羹定饔人陈鼎者以其无甸人官故饔人陈鼎也旣夕士礼云甸人抗重又云甸人筑坅坎以士无臣使属吏摄甸人之事非谓置此官也云凡鼎鼏盖以茅爲之者诸文多言鼎鼏皆不言所用之物此经虽言若束若编亦不指所用之体故郑云盖以疑之然必知用茅者诗云白茅苞之尚书孔传云苴以白茅茅是絜白之物故疑用茅也设洗如飨注必如至作郷释曰云必如飨者先飨后食如其近者也郑据此文行食礼而云如飨明先飨设洗讫乃后食故郷前如之是先飨后食也案聘礼云公于賔壹食再飨则食在飨前矣不言如燕礼者飨食在庙燕在寝则是飨食重先行之故二者自相先后是以不得用燕礼决之也引燕礼者欲见设洗之法燕与飨食同故无飨礼引燕礼而言也小臣至堂下注爲公至服位释曰知此爲公盥者按特牲尸尊不就洗盥用槃匜故知此所设槃匜亦爲公盥不就洗也云小臣于小賔客飨食掌正君位者按夏官小臣职云小祭祀賔客飨食如大仆之法此诸侯之聘客飨食故亦小臣掌之也宰夫至席几注设筵至略此释曰云设筵于戸西南面而左几者以其賔在戸牖之闲南面又生人左几异于神右几故也云公不賔至授几者亲设湆酱可以略此者决聘礼礼賔时公亲授几者以无设湆酱之事故也故下记云不授几郑云异于醴也饮酒至东房注饮酒至饮也释曰云饮酒清酒也者按周礼酒正注先郑云清酒祭祀之酒后郑从之则此賔客用之者优賔故也云浆饮酨浆也者酨之言载以其汁滓相载故云酨汉法有此名故也云其俟奠于丰上也者下云饮酒实于觯加于丰是也此云奠即彼加也云饮酒先言饮明非献酬之酒也者以其郷饮酒燕礼等献酬之酒皆不言饮饮之可知此拟酳口故言饮是异于献酬酒故也是以酒人云共賔客之礼酒饮酒郑注云礼酒飨燕之酒不言饮食之酒云饮亦是其义也云浆饮先言浆别于六饮也者按浆人云共王六饮水浆醴凉医酏彼先云六饮后云水浆与此先云浆不同故云先云浆别于六饮必别于六饮者彼六饮爲渴而饮此浆爲酳口不爲渴故异之凡宰至东房注凡非至在堂释曰云酒浆不在凡中者虽无尊犹嫌在堂者以其酒浆常在堂若不待言之则凡中不含之言谓酒浆仍在堂故上特言之公如至门内注不出至国君释曰自此尽阶上北面再拜稽首论主君迎賔入拜至之事云不出大门降于国君者按周礼司仪云将币交摈三辞车逆拜辱賔车进荅拜又云致饔饩飨食皆如将币之仪是国君来则出迎也及庙门公揖入注庙祢庙也释曰仪礼之内单言庙者皆据祢庙是以昏礼纳采云至于庙记云凡行事必用昏昕受诸祢庙以此而言则言庙皆祢庙也若非祢庙则言庙祧若聘礼云不腆先君之祧问卿云受于祖庙之类是也但受聘在祖庙食飨在祢燕轻于食飨又在寝是其差次也至于阶三让释曰按曲礼云客若降等则就主人之阶主人固辞然后客复就西阶此亦降等初即就西阶者此君与客食礼礼之正彼谓大夫士以小小燕食之礼故与此不同也公升二等賔升注逺下人君释曰言逺下人君者亦取君行一臣行二之义也大夫至北上注东夹至于堂释曰此谓主国卿大夫立位云取节于夹明东于堂者序巳西爲正堂序东有夹室今大夫立于夹室之南是东于堂也士立至西上注统于至在此释曰按燕礼大射士在西方东面北上不统于门又在门东北面冝东统于君今在门东西上统于门者以賔在门西辟賔在此非正位故也小臣至南上注宰宰至南上释曰云宰东夹北西面南上者谓在北堂之南与夹室相当故云夹北也云宰宰夫之属也者以经云南上则非止一人但宰官之内有宰夫之等是以下有宰夫之官皆于此立可知故云之属也若然宰尊官在小臣之下者以其小臣位在北堂南故先见之非谓尊卑先后爲次也内官至南上注夫人至无事释曰云夫人之官内宰之属也者经云内官按周礼天官内宰下大夫掌王后巳下彼天子内官诸侯未必有内宰以其言内官之士以士爲之明当天子内宰故举内宰况之也云自卿大夫至此不先即位从君而入者明助君飨食賔自无事者按前聘时君迎客于大门内时卿大夫巳下入庙即位者受聘事重非飨食之事故先入庙即位此巳下虽有宰及宰夫者皆有事及大夫二牲士庶羞之等皆助君食賔非己之事故后入也介门至西上注西上至东上释曰云然则承摈以下立于士西少进东上者以其介统于賔而西上则摈统于君而东上可知承摈以下旣是有事之人承摈是大夫又尊于士故知少进东上不言上摈者上摈有事其位不定故不言公当至再拜注楣谓至降矣释曰自此尽稽首论公拜至賔荅拜之事云公再拜賔降矣者释经賔降在至再拜下公再拜上以其至再拜者公巳一拜賔即降下公再拜者賔降后又一拜虽一拜本当再拜故皆以再拜言之犹下侑币之时公一拜賔降公再拜注云賔不敢俟成拜也若然郑云公再拜賔降矣者解经至再拜者賔降也賔西至荅拜释曰自此尽稽首论賔降荅拜之事此云荅拜下云拜也并据公未降之前賔爲一拜以其賔始一拜之闲公降一等故闲在一辞之中是以郑云賔降再拜释经北面荅拜及拜也云公降摈者释辞矣者解经辞曰寡君从子虽将拜兴也郑注云賔犹降终其再拜稽首者按下文賔栗阶升不拜升旣不拜略于下虽辞賔犹终降再拜稽首也若然摈者辞拜于下之时其位在下故下记云卿摈由下注云不升堂是也按下文云摈者退负东塾而立注云无事又云摈者进相币然则摈者有事则进无事则退故负东塾也賔栗阶升不拜注自以至曰辵释曰云自以巳拜也者于堂下终爲再拜稽首故于堂上不拜也云栗寔栗也者谓疾之意也云不拾级连步者曲礼云拾级聚足连步以上郑注云拾当爲涉声之误也级等也涉等聚足谓前足蹑一等后足从之併此涉级也连步郑云重蹉跌也连步谓足相随不相过也其连步据足而言涉级据阶而说其实一也此等寻常升法此栗阶据趍君命而上按燕礼记云凡君所辞皆栗阶注云栗蹙也谓越等急趍君命也又曰凡栗阶不过二等注云其始升犹聚足连步越二等左右足各一发而升堂是栗阶之法也云不拾级而下曰辵者凡升降有四种云辵者君臣急谏诤则越三等爲辵阶越一等爲歴阶又有连步又有栗阶爲四等也义巳具于燕礼记䟽也命之至稽首注賔降至不成释曰按论语孔子云拜下礼也今拜乎上泰也是以上文主君虽辞賔犹终拜于下尽臣之礼爲成拜主君之意犹以爲不成故命之升成拜賔遂主君之意故升更拜也士举至待载注入由至爲持释曰自此尽逆退复位论鼎入巳载之事云去幂于外次入者次入谓序入也故少牢云序入去幂于外者以其入当载于俎故去之也士丧士虞皆入乃去幂者丧礼变于吉故也雍人至鼎退注旅人至多也释曰云旅人雍人之属者即燕礼云尊士旅食于门西两圜壷郑云士旅食者所谓庶人在官者也引王制解之者是也云雍人言入旅人言退文互相备也者雍人言入亦退旅人言退亦入皆入而退去故云文互相备也云毎器一人诸侯官多也者按少牢云鼎序入雍正执一匕以从雍府执四匕以从司士合执二俎以从司士賛者二人皆合执二俎以相从是大夫官少故毎人兼执也若然特牲云賛者执俎及匕从鼎入士虞亦云匕俎从士昏礼亦云匕俎从设彼注云执匕者执俎者从鼎而入设之不言并合者士官弥少并合可知不言者文不具或可士礼又异于大夫执鼎人兼执匕俎故士丧礼小敛大敛奠举鼎者兼执俎也若依前释则士丧礼略威仪故也大夫至面匕注长以至洗南释曰云进盥退者与进者交于前郑云前谓洗南但言前不云北郷饮酒郷射賔盥北面则此大夫亦皆北面可知云长以长幼也者若燕礼云命长之类皆据长幼爲长不谓衆中之长者也载者西面注载者至载之释曰前云左人待载其时鼎东南面今大夫鼎北面南匕之左人当载故序自鼎东西面于其前矣俎正当鼎南则载者在鼎南稍东也鱼腊饪注饪孰至冝孰释曰上文直云羮定肉谓之羮恐鱼腊不在羮定之中故此特着鱼腊饪也以食礼尚孰故皆饪也注飨有腥者释曰乐记云大飨而俎腥鱼郑注云以腥鱼爲俎实不臑孰之是飨礼有腥也又宣公十六年冬晋侯使士㑹平王室定王享之原襄公相礼殽烝武子私问其故王闻之召武子曰季氏而弗闻乎王享有体荐宴有折俎公当享卿当宴王室之礼也又国语云禘郊之事则有全烝王公立饫则有房烝亲戚宴飨则有殽烝以此观之明飨有腥以飨礼用体荐体荐则腥矣故礼记云腥其俎谓豚解而腥之豚解者皆腥也载体近奏注体谓至七个释曰三牲与腊皆载体直言体不辨体形及数以下鱼肠胃伦肤皆言七则此亦七体故郑云下大夫体七个若然七个此不言体形按士虞记云升左肩臂臑肫骼嵴胁七体彼丧礼用左又按郷饮酒郷射记皆云右胖进腠则此亦用右胖肩臑臂肫胳嵴胁可知旣用右胖则左胖爲庶羞其庶羞者此下大夫十六豆上大夫二十豆是也若致飱及归饔饩腥鼎皆无庶羞郷饮酒郷射燕礼大射虽同用狗一牲以其亨亨亦皆有庶羞也云奏谓皮肤之理进其理本在前者此谓生人食法故进本本谓近上者若祭祀则进末故少牢云进下郑云变于食生是也鱼七缩俎寝右注右首至骨鲠释曰云缩俎者于人爲横缩纵也鱼在俎爲纵于人亦横云寝右郑云右首也寝右进鬐也賔在戸牖之闲南面俎则东西陈之鱼在俎首在右腹腴郷南鬐嵴也进嵴在北郷賔必以嵴郷賔者郑云干鱼近腴多骨鲠故不欲以腴郷賔取嵴少骨鲠者郷賔优賔故也若祭祀则进腴以鬼神尚气腴者气之所聚故少牢进腴是也肠胃七同俎注以其至十八释曰云以其同类也者释经同俎以其牛羊同是畜类也云不异其牛羊腴贱也者以牲体则异俎及此肠胃即同俎以其腹腴贱故略之同俎也云此俎实二十八者牛羊各有肠胃肠胃各七四七二十八也但此肠胃与牲或同鼎同俎或别鼎别俎何者据此下文七鼎肠胃与牲别鼎别俎是其正法取其鼎俎竒也少牢五俎肠胃与牲同鼎者以其有鲜兽若肠胃别鼎则六不得竒故并肠胃与牲同鼎有司彻亦然此肠胃七者以其与牲体别鼎故取数于牲亦七少牢并肠胃于牲鼎故云肠三胃三取数于嵴胁各三也賔尸礼杀于正祭故肠胃各一旣夕盛葬奠故肠胃五也伦肤七释曰伦肤谓豕之皮革爲之但此公食大者谓以西爲上君设当席中故东迁之辟君设处侧近也近其故处公立至西郷注不立至亲馔释曰云不立阼阶上示亲馔者以其君之行事皆在阼阶上今近阼北者以其设馔在戸西近北今君亦近北是亦亲监馔故也宰夫至鹿臡注醓醢至作麋释曰云醓醢醢有醓者按周礼醢人云朝事之豆韭菹醓醢巳下依此爲次彼注云醓肉汁也则此醓醢是肉之汁昌本者彼注云昌蒲根又按彼注韲菹之称菜肉通又云细切爲韲全物若䐑爲菹又按彼经爲菹者经言菹不言韲菹者即是韲也彼言昌本亦即韲也此注云菹者韲菹麤细爲异通而言之韲亦得爲菹故云菹也云醢有骨者谓之臡案尔雅释器云肉爲之醢有骨者谓之臡又郑司农云有骨爲臡无骨爲醢也云菁蓂菁菹也者即今之蔓菁也士设俎至亚之注亚次至俎尊释曰云不言䋫错俎尊者上设豆䋫陈之下设黍稷错陈之此设俎不䋫不错者但尊故也肤以爲特注直豕至牲贱释曰云出下牲贱者以豕在牛羊之下贱肤豕之所出故云出下牲贱特之于俎东也旅人至其所释曰前旅人以匕入加于鼎退出今还使之取匕前士举鼎入今不使士举鼎出者以其士载讫遂设俎于賔前事未毕故甸人举鼎而出也大羮至反位注大羮至无升释曰云以盖降出入反位者宰位在东夹北西面南上今以盖降出送于门外乃更入门反于东夹北位也云大羹湆煑肉汁也大古之羹者谓是大古五帝之羮云不和无塩菜也大古质故不和以塩菜对铏羹调之以塩菜者也云瓦豆谓之镫诗云于豆于登毛亦云木曰豆瓦曰登云宰谓大宰宰夫之长者以单言宰诸侯三卿无大宰以司徒兼大宰大宰之下有宰夫故云宰夫之长也公设至迁之注亦东迁所释曰言亦者亦前酱东迁所以酱旣东迁所今于酱西迁之明亦东迁所移之故酱处也宰夫至东牛注铏菜和羮之器释曰云铏菜和羹之器者下记云牛藿羊苦豕薇是菜和羮以铏盛此羮故云之器也据羮在铏言之谓之铏羮据器言之谓之铏鼎正鼎之后设之谓之陪鼎据入庶羞言之谓之羞鼎其实一也宰夫至豆东注食有至于左释曰云食有酒者优賔也者按下文宰夫执浆饮賔兴受唯用浆酳口不用酒今主人犹设之是优賔引燕礼者彼据酒主人奠于荐左賔不饮取奠于荐右此酒不用故亦奠于豆东酒义虽异不举是同故引爲证也按燕礼无此文郷饮酒郷射记皆云凡奠者于左举者于右不同之而引燕礼记者此必转写者误郑本引郷饮酒郷射之等也注㑹簋至之西释曰云亦一一合却之者却者仰也簋盖有六两两皆相重而仰之谓之却合故云一一却合之各当其簋之西爲两处亦者亦少牢故少牢云佐食启㑹盖二以重设于敦南也賛者至于公注负东至賔也释曰自此尽酱湆不祭论賔所祭馔之事经直云负东房郑知负房戸而立者以公在东序内賔在戸西虽告具于公且欲使賔闻之故知于房近西是以郑云得郷公与賔也賛者东面至祭之注取授至不坐释曰此所授者皆谓逺賔者故菹醢及铏皆不授以其近賔取之易故不言按曲礼云殽之序辩祭之故知虽不授亦祭可知也经直云祭知祭之于豆祭者按少牢云尸取韭菹辩㨎于三豆祭于豆闲故知于豆祭也云独云賛兴优賔者欲见賔坐而不兴是优賔其实俱兴也引少仪者欲见賛兴賔亦兴之义以其賔坐賛亦坐故也三牲至授賔注肺不至作一释曰云肺不离者刌之也者按少仪云牛羊之肺离而不提心郑云提犹絶也刲之不絶中央少者此即爲食而举肺也少牢云举肺一长终肺祭肺三皆切之是祭肺切举肺不切云不言刌刌则祭肺也者是与祭肺同其实举肺云祭离肺者絶肺祭也者此郑解举肺将祭之时絶末而祭之与祭肺异也凡举肺有二名一名离肺亦名举肺祭肺亦名刌肺也挩手至闲祭注扱以至以巾释曰此云上铏之闲祭者着其异于余者余祭于上豆之闲此铏别自祭铏闲云挩拭也拭以巾者案内则左佩纷帨帨即佩巾而云挩拭拭手以巾似帨不名巾者本名帨者以拭手爲名其实名巾故郑举其实称也此有四铏而云扱上铏辩擩则唯有一柶优賔故用一柶而巳少牢二铏祭神故冝各有柶也祭饮至不祭注不祭至盛者释曰此不祭者以正在馔之内以其有三牲之体鱼腊湆酱非盛者故不祭也若入庶羞则祭之故下文云士羞庶羞皆有大又云辩取庶羞之大兴一以授賔賔受兼壹祭之少仪云祭膴膴诂爲大鱼肉之脔是亦祭之宰夫至迁之注旣告至上也释曰自此尽降出论设加馔粱与庶羞之事云迁之迁而西之以其东上也知粱东上者下文宰夫膳稻于粱西是以粱在东爲上也公与粱右执湆以降公辞升反奠于其所是賔往来也旁四列西北上注不统至中别释曰云所谓羹胾中别者按曲礼云左殽右胾彼云殽骨体也此肉谓之羹亦一也殽爲正馔胾谓切肉则庶羞云左殽右胾则曰此正馔在东庶羞在西闲容人同故谓所谓羹胾中别也注先设醢䋫之以次也释曰此云先设醢䋫之次而特牲注云以有醢不得䋫也与此先设醢䋫之以次违者大汎醢配胾是其正而醢卑于胾今牛羊豕胾皆在醢下者直是䋫之次非尊卑之列特牲以一有醢若䋫之当醢在胾上不成错故不得䋫少牢四豆羊胾醢故得䋫而错与此同也賛者至于公释曰自此尽兼壹祭之论賛告馔具賔祭之事賛升賔注以公命命賔升席释曰前设馔讫賛者告具于公公再拜揖食此使賛升賔者以其礼杀故也是以上文正馔公先拜賔荅拜此賔先拜公公荅拜爲异也注即就至于加释曰云祭稻粱不于豆祭祭加冝于加者按下文云賔三饭以湆酱注云每饭歠湆以肴擩酱食正馔也三饭而止又云不以湆酱注云不复用正馔也则此湆酱是正馔而云加者但湆酱与粱皆是加故公亲设之下文爲正馔而此云加者爲湆酱虽是加以在正馔之上得与正馔爲本故名正馔其实是正馔之加故公亲设之也賛者至祭之注壹壹至馔也释曰壹壹受之而兼一祭之庶羞轻也者决上三牲之脯祭之今此祭庶羞并之故云轻也云自祭之于膷臐之闲以异馔也者不云于豆祭而云于膷臐之闲以祭冝于加故也賔降拜注拜庶羞释曰自此尽鱼腊不与论賔正食受侑币至于食终之事注奠而至之事释曰云成其意者谓成其食降阶下之意故奠乃对此决下文大夫相食賔执粱与湆之西序端主人辞賔反之而不奠也注箱东至之处释曰按尔雅有东西厢曰庙其夹皆在序外故也知是俟事之处者正以此文公揖退于厢而俟賔食即待事之处也賔坐至不辞注賛者优賔释曰知云賛者以告公公听之者公旣在序外賔食在戸西若不告公公何以知之明知賛者告公也云重来优賔者若公来则劳賔不来则賔不劳故难重来而不来则优饶賔也賔三饭以湆酱注每饭至优賔释曰云毎饭歠湆以殽擩酱者按曲礼三饭主人延客食胾然后辩殽郑注云先食胾后食殽殽尊此先食殽者彼郑云大夫士与客燕食之法其礼食冝放公食大夫礼云若然此爲礼食故先食殽大夫士与客燕食则先食胾故不同又按昏礼同牢云賛尔黍授肺嵴皆食以湆酱皆祭举食举也注云皆食黍也以用也用者谓歠湆𠯗酱而不食殽者此公食賔礼解体折节明食殽可知彼豚解者皆不食故彼不食殽也是以彼又云三饭卒食注同牢示亲不主爲食起三饭而成礼也故不食殽也但湆言啜淡故也酱言擩咸故也云三饭而止君子食不求饱者解三饭而止故下宰夫进浆是不求饱故引论语学者食不求饱爲证也云不言其殽优賔者案特牲少牢尸食时举殽皆言次第此不言者任賔取之是优賔也宰夫至稻西注酒在至右浆释曰云酒在东浆在西者案上饮酒实于觯宰夫设于豆东是酒在东也云浆在西者即此经设于稻西是也云是所谓左酒右浆者按曲礼云酒浆处右郑云此言若酒若浆耳两有之则左酒右浆云两有者据此公食而言左酒右浆也公受至郷立注束帛至序端释曰云西郷立序内位也者按上文公设酱公立于序内西郷此经亦云西郷立故知亦在序内位也云受束帛于序端者按大射礼公凡受于序端故毎云公之所受者皆约之受于序端賔降筵北面注以君至阶上释曰云以君将有命者谓有束帛侑食之命故賔降筵北面于西阶上以待主君之命賔降至听命注降辞至许辞释曰云主国君又命之升知者约聘礼礼賔賔降辞币公降一等辞栗阶升听命是也退西楹西东面立注俟主至将降释曰按聘礼賔三退负序注云三退三逡遁也不言辟者以执圭将进授之彼皆当楣再拜故賔退负序此亦爲公拜送币但在楹西耳故賔在阶西不负序以将降故也注从者至梧受释曰云从者府史之属知非士介者此子男小聘使大夫士介一人而巳介巳受賔币故知讶受者非士介是府史之属也賔入至稽首注便退至此退释曰云便退则食礼未卒不退则嫌者此郑探解賔意食礼自有常法三饭之后当受侑币更入以终食礼故送庭实而后入是以郑云便退则食礼未卒解经賔入之意云不退则嫌者谓有贪食之嫌解再拜稽首将辞之意是以更入行拜若欲从此退者待公设辞留賔之意也注賔揖介入复位释曰上文云介逆出下更云介逆出明知中闲介复入可知但复入之节当此賔入之时也注卒巳也至稻粱释曰知㑹饭是黍稷者见上文云宰夫东面坐启簋㑹各却于其西此云食㑹饭故知㑹饭者是黍稷也前賔三饭不云㑹以其簠盛稻粱以其稻粱无㑹故郑云此食黍稷则初时食稻粱矣不以酱湆注不复至后用释曰云初时食加饭用正馔此食正饭用庶羞互相成也者按上文賔三饭以湆酱注云毎饭歠湆以殽擩酱是正馔稻粱是其加此云卒食㑹饭三饮不以酱湆郑意以庶羞黍稷是其正庶羞是其加互相成而巳言相成者旣非互文直取馔食互相成而巳云后言湆者湆或时后用者前文賔三饭以湆酱先言湆后言酱是先用湆此后言湆或容前三饭后用湆也故作文有先后也注示亲至侑币释曰云不以出者非所当得又以巳得侑币者云不以出者决士昏礼賔取脯出以授从者彼是已所当得此非直巳得侑币下文有司卷三牲之俎归于賔馆是己所当得郑不言三牲而言侑币者据巳得者而言之东面再拜稽首注卒食至于辞释曰云卒食拜也不北面者按上文賔受侑币出入门左没北面再拜稽首其时辞欲退公留之卒食故决之以其待公留故北面此卒食礼终故东面爲意有异故面位不同是以郑云不北面者异于辞也介逆至不顾注初来至还也释曰云摈者以賔不顾告公公乃还也者知摈者告公者按经公送于大门内公不见賔矣而云賔不顾明知摈者告公公还入宴寝也此摈者告賔不顾即论语云賔退必复命曰賔不顾矣但彼据聘享讫此据食礼讫事虽不同复命云賔不顾矣即不异有司至賔馆注卷犹至释故释曰云归俎者实于篚者此食礼无肵俎而言卷三牲之俎不言用俎惟云实于篚按士虞礼亦无肵俎尸举牲体皆盛于篚吉凶虽不同无肵俎是一故知同用篚也云它时有所释故者解三牲之俎言卷案特牲及士虞尸卒食取俎归于尸三个是有所释此无所释故称卷也彼注云释犹遗也遗者君子不尽人之欢不竭人之忠也仪礼䟽卷第二十五仪礼疏仪礼疏卷二十六仪礼䟽卷第二十六唐朝散大夫行太学博士弘文馆学士臣贾公彦等撰明日至稽首注朝谓大门外释曰自此尽讶听之论賔拜谢主君之事云朝谓大门外者以其经云拜赐于朝无賔入之文又聘礼以柩造朝亦无丧入之文皆言朝故云朝谓大门外也若然案闵二年左氏传云季友将生使卜楚丘之父卜之曰男也其名曰友在公之右闲于两社爲公室辅注两社周社亳社之闲朝廷执政所在但诸侯左宗庙右社稷在大门之内则诸侯外朝不在大门内者但外朝在大门外两社之闲遥系外朝而言执政所在又此食礼拜侑币聘礼归饔饩直言拜饔与饩不拜束帛者彼使人致之故不拜此食礼君亲赐故拜之讶听之注受其至士讶释曰云此下大夫有士讶者此篇是子男使下大夫小聘又案周礼掌讶大夫有士讶故云此下大夫有士讶也上大夫至二俎注记公至无特释曰云豆加葵菹蜗醢者案周礼醢人朝事之豆云韭菹醓醢昌本麋臡菁菹鹿臡苑菹麇臡案上文下大夫六豆用鹿臡以下仍有苑菹麇臡在今上大夫八豆不取茆菹麇臡而取馈食之豆葵菹蜗醢者郑以特牲少牢参之彼二篇俱以馈食爲始皆用周礼馈食之豆特牲两豆用馈食葵菹蜗醢少牢四豆二豆与特牲同两豆用朝事之豆韭菹醓醢注云韭菹醓醢朝事之豆也而馈食用之丰大夫礼以此观之故此公食大夫兼用馈食之豆亦是丰大夫礼也云俎加鲜鱼鲜腊者上文下大夫七俎牛羊豕鱼腊肠胃与肤此云九俎明加鲜鱼鲜腊云无特者陈馔要方上七俎者东西两行爲六俎一俎在特于俎东此九俎爲三行故无特虽无特肤亦爲下鱼肠至若九注此以至子男释曰云此以命数爲差也者案周礼典命公侯伯之卿三命大夫再命士一命子男之卿再命大夫一命士不命则诸侯之臣分爲三等三命再命一命不命与一命同此经鱼肠胃伦肤亦分爲三等有十一有九有七则十一当三命九当再命七当一命若然惟有上下二文者以公侯伯之大夫与子男之卿同再命卿爵尊爲上大夫爵卑爲下则上言若九者子男之卿也下言若九者公侯伯大夫也故郑云卿则曰上大夫则曰下云大国之孤视子男者欲见此经唯见三命以下案周礼典命大国之孤四命又大行人云大国之孤执皮帛以继子男又云其他皆视小国之君若然孤与子男同十三侯伯十五上公十七差次可知庶羞至四列注谓上至爲无释曰上文云庶羞旁四列此上大夫馔内言庶羞西东毋过四列则东西横行上下大夫皆四以爲行下大夫四四十六东西四行南北亦四行上大夫东西四行南北五行矣上大至鹑鴽注鴽无母释曰云鴽无母者案尔雅释鸟云鴽鴾母郭氏曰䳺也青州人唿曰鴾母庄子云田䑕化爲鹑淮南子云虾䗫所化也月令曰田䑕化爲鴽然则鴽鹑一物也若不亲食注谓主至它故释曰自此尽听命论主君不亲食使大夫致礼于賔馆之事疾病之外别云他故者君有死丧之事故聘礼云主人毕归礼賔唯饔饩之受谓毕致飨食但賔不受之豆实至南陈注陈罋至作併释曰云南北相当以食馔同列耳者案上文正食之时黍稷亦南陈今于楹闲陈筐米亦南陈是正食及此馔陈是同列也云罋北陈者变于食者上文正食之时宰夫自东房荐豆六设于酱东西上陈之今于楹闲二以併北陈故云变于食也云罋数如豆者以菹醢各异物不可同罋故罋数如豆上大夫八豆则八罋下大夫六豆则六罋云醢芥酱从焉者以其三牲不杀牲列于门内醢经百日乃成不由不杀故有醢庶羞之醢同是酱类故使之相从但庶羞之醢更无别种冝同一罋芥酱冝亦一罋知有芥酱者以其有生鱼故知有也云筐米四者上文上大夫八簋今乃生致之黍稷冝各一筐稻粱又二筐故云筐米四庶羞陈于碑内注生鱼至正馔释曰云生鱼者上文鱼脍是鱼之中脍者皆是生鱼也案郑注周礼云燕人脍鱼方寸切其腴以啗所贵是也此则全生不脍何者本脍在豆与胾炙俱设今胾炙在牲未杀脍全不破可知若然庶羞之内衆羞俱有郑独云生鱼者以其胾炙在牲不杀于此无矣虽有干腊雉兔之等以生鱼爲主故云生鱼也云鱼腊从焉者虽无三牲之肉有干鱼腊可知云上大夫加鲜鱼鲜腊雉兔鹑鴽者以其下大夫七鼎无鲜鱼鲜腊上大夫九鼎加鲜鱼鲜腊可知雉兔鹑鴽亦生致之矣云不陈于堂辟正馔者以其庶羞本在堂上正馔之西今在碑内故云辟正馔也若然不陈于碑南者以其本合在堂今冝近堂故在碑北庭实陈于碑外注执乗至近内释曰执乗皮者不参分庭一在南者以言归冝近内者庭实正法皆参分庭一在南而陈之故昬礼记云纳徴执皮者参分庭一在南今云碑外继碑而言近北矣彼参分庭一在南陈之者谓在主人之庭参分庭陈之拟与賔向外故近南此陈于客馆拟与賔入内故郑云以言归故在内也牛羊至东上注爲其至近外释曰案上庶羞与庭实在碑之内近内陈之此牛羊豕陈于门内继门言之云爲其践污馆庭使近外也若然致饔饩牛羊豕亦在此此云使近外者以饔饩有腥有熟故略其生者近门是其常此旣不杀牛羊豕冝近内故决之也賔朝至饔礼注朝服食礼轻也释曰云朝服食礼轻者以其归饔饩时卿韦弁賔皮弁受此食礼賔朝服受不皮弁故云食礼轻无摈注以已本冝往释曰云以已本冝往者明主君无故速賔在庙行食礼而有侑币賔无傧法主君有故致食礼并有侑币亦不合有傧故云以已本冝往注赐亦谓食侑币释曰云亦者亦上速賔食时拜食与侑币今亦然故云亦大夫至戒速注记异至召之释曰自此尽大夫之礼论主国大夫食賔之礼别于主君之事云记异于君者案下文其他皆如公食大夫之礼故知自此巳下皆记异于君法是以此经大夫亲戒速决君不亲戒速此则异于君也以其下诸文皆异故云记异于君者也云先就告之归具旣具复自召之者以其戒具两有皆亲爲之故爲此解与郷饮酒郷射同故彼二文皆云戒賔旣归布筵设尊乃亲速賔是也賔止也注主人三降賔不从释曰云主人三降者案上文郑注皆者谓受酱受湆受币皆自阼阶降此郑云主人三降即上三者不数主人降盥者案郷饮酒所言降盥者皆爲洗爵故賔从降此降盥不爲洗爵故郑不数之案聘礼致饔饩賔降堂受老束锦大夫止注云止不降使之余尊此賔不降者虽賔主敌以主人降堂不至地故賔止不降也賔执至序端注不敢食于尊处释曰此两大夫敌故之西序端上公食大夫大夫降阶下臣卑故也受侑至亦然注敌也释曰案郊特牲云大夫之臣不稽首非尊家臣以辟君也又案左氏传哀十七年公㑹齐侯盟于蒙孟武伯相齐侯稽首公拜齐人怒武伯曰非天子寡君无所稽首若然臣于君乃稽首平敌相于当顿首今言敌而稽首者以食礼相尊敬虽敌亦稽首与臣拜君同故也其他至之礼释曰云其他谓豆数俎体陈设皆不异上陈但礼异者谓亲戒速君则不亲迎賔公不出此大夫出大门公受酱湆币不降此大夫则降也公食大夫大夫降食于阶下此言西序端上公食卷加席公不辞此则辞之皆是异也賔受于堂无摈注与受君礼同释曰云与受君礼同者聘礼賔受致饔币云堂中西北面注趋主君之命也堂中西中央之西此虽无傧受币亦与之同也记不宿戒注食礼至一日释曰祭祀散齐七日爲戒致齐三日爲宿此则与祭祀异此不宿戒者谓不爲三日之戒又不爲一日之宿故郑云此所以不宿戒者谓前期三日之戒申戒爲宿谓前期一日者若然必知三日之戒一日之宿者大射前期三日宰夫戒宰及司马又少牢辟人君有前期一日之宿此虽人君礼以食礼轻故知有三日之戒一日之宿旣无前日之事冝与郷饮酒郷射礼同当日爲之故皆不言日数故下注云食賔之朝宿兴戒之賔则从戒而来不复召是也不授几注异于醴也释曰决礼賔时公亲授几也亨于门外东方注必于至主阳释曰案上经甸人亨人之等亨人是士官不得言大夫之事言大夫之事者解亨在门外之礼也燕礼注云亨于门外臣所掌也言臣亦是大夫事少牢廪爨饔爨皆在门外亦大夫事特牲云主妇视饎爨于西堂下者以其无廪人主之故在内若然郷饮酒虽是大夫之事以其取祖阳气之始故亦于门内司宫至自末注司宫至爲莞释曰云司宫太宰之属掌宫庙者案燕礼云司宫尊于东楹之西注司宫天子曰小宰听酒人之成要者也注虽不同其义一也但燕礼司宫云设尊故以小宰解之此司宫设几席故以太宰之属解之案太宰之下有宫人掌宫中除污秽之事即此司宫彼不言设几席者以天子具宫别有司几筵又有小宰诸侯兼官故司宫兼司几筵及小宰也云丈六尺曰常半常曰寻者此皆无正文案周礼考工记云车有六等之数云轸崇四尺谓之一等又云戈长六尺六寸旣建而迆之崇于轸四尺谓之二等人长八尺崇于戈四尺谓之三等殳长寻有四尺崇于人四尺谓之四等车㦸常崇于殳四尺谓之五等酋矛常有四尺崇于㦸四尺谓之六等自轸至矛皆以四尺爲差以是约之即知常是丈六尺寻是八尺也云萑细苇者以类言之其实全别是以诗云葭菼注云葭芦菼薍则苇一名芦一名薍一名萑一名菼此萑又与莞蓆之莞不同彼莞谓蒲也云有以识之者席无异物爲记但织之自有首尾可爲记识耳云必以长筵者以有左右馔者賔在戸牖之闲南面上陈馔之时正馔在左庶羞在右陈馔虽不在席上皆陈于席前当席左右其闲容人故谓长筵也宰夫至东房注筵本至右房释曰上云司宫具几筵具之在房宰夫敷之而巳天子诸侯左右房以其言东房对西房若大夫士直有东房而巳故直云在房也賔之至面立注賔车至节也释曰云賔车不入门广敬也者曲礼云客车不入大门与此同觐礼云偏驾不入王门偏驾谓同姓金路之等乗墨车以朝墨车亦云不入大门与此亦同云凡賔即朝中道而往者内则云男子由右女子由左车从中央故賔乗车中道云而后车还立于西方者案少仪云仆于君子始乗则式君子下行然后还立注云还车而立以俟其去是还立于西方郷外云賔及位而止北面者案玉藻云賔立不当门彼亦谓聘使也云卿大夫之位当车前者案大行人云上公立当轵侯伯立当前疾子男立当衡又云大国之孤朝位当车前者则卿大夫立亦与孤同一节兼云大夫者小聘曰问使下大夫立与孤卿同当车前故连言也云凡朝位賔主之闲各以命数爲逺近之节者案大行人云上公朝位賔主之闲九十步侯伯七十步子男五十步注云朝位谓大门外賔下车及王车出迎所立处又云凡诸侯之卿其礼各下其君二等以下及大夫士皆如之若然如诸侯则依命数臣下其君二等则不得依命数矣而云依命数者依命数据君而言其臣依君命数而降之故郑揔以命数言之也铏芼至有滑注藿豆至爲芐释曰云滑堇荁之属者案士虞记云铏芼用苦若薇有滑夏用葵冬用荁郑注云荁堇类也干则滑夏秋用生葵冬春用干荁此经云皆有滑不言所用之物故取士虞记解之云之属者其中兼有葵也賛者盥从俎升注俎其所有事释曰直言此者豆亦从下升不言从豆升者賛者不佐祭豆直佐祭俎故云俎其所有事是以上经云三牲之肺不离賛者辩取之壹以授賔若然黍稷亦賛祭不从黍稷升者黍稷设之在后故也黍稷虽后升先祭者以其先食黍稷后食肉故也簠有盖幂注稻粱至作幕释曰簠簋相将簋旣有㑹明簠亦有㑹可知但黍稷先设故却㑹于敦南簠盛稻粱将食乃设故郑云去㑹于房盖以幂幂巾也至于陈设幂亦去之经云有盖幂者据出房未设而言凡炙无酱注巳有咸和释曰云凡者欲解仪礼一部之内牛羊豕炙皆无酱配之云巳有咸和者若今人食炙然上大至夫纯注谓三至纯也释曰经云上大夫不辨命数则子男之卿再命其席亦同下大夫郑言谓三命大夫者欲见公侯伯之卿三命亦与子男下大夫同公之孤四命其席则异郑据三命而言云孤爲賔则莞筵纷纯加缫席画纯者案周礼司几筵云筵国賔于牖前莞筵纷纯加缫席画纯云左彤几与此记三命巳下席不同故知彼国賔谓筵孤也无正文故云则也卿摈由下注不升堂也释曰此谓上摈摈诏賔主升降周还之事故云不升堂上賛下大夫也注上谓至爲名释曰案上经云賛者告具于公而賛賔食故云上賛使下大夫爲之上大夫至可也注于食至优賔释曰案上经云上大夫庶羞二十豆此记人复记之者欲见上大夫食加饭之时得兼食庶羞又食㑹饭及庶羞之时宰夫更设酒饮浆饮故郑云于食庶羞宰夫又设酒浆所以食庶羞可也所以然者优尊故也觐礼第十郑目録云觐见也诸侯秋见天子之礼春见曰朝夏见曰宗秋见曰觐冬见曰遇朝宗礼备觐遇礼省是以享献不见焉三时礼亡唯此存尔觐礼于五礼属賔大戴第十六小戴十七别録第十释曰郑云春见曰朝等大宗伯文云朝宗礼备觐遇礼省者案曲礼下云天子当扆而立诸侯北面而见天子曰觐天子当宁而立诸公东面诸侯西面曰朝郑注诸侯春见曰朝受挚于朝受享于庙生气文也秋见曰觐一受之于庙杀气质也朝者位于内朝而序进觐者位于庙门外而序入王南面立于扆宁而受焉夏宗依春冬遇依秋春秋时齐侯唁鲁昭公以遇礼相见取易略也觐礼今存朝宗遇礼今亡据此彼而言是朝宗礼备觐遇礼省可知郑又云是以享献不见焉者享谓朝觐而行三享献谓二享后行私觌私觌后即有私献献其珍异之物故聘礼记云旣觌賔若私献奉献将命注云时有珍异之物或賔奉之所以自序尊敬也犹以君命致之臣聘犹有私献况诸侯朝觐有私献可知是以周礼大宰职云大朝觐㑹同賛玉币玉献注云币诸侯享币玉献献国珍异亦执玉以致之大朝觐㑹同旣有私献则四时常朝有私献可知案下文有享亦当有献而云享献不见者案周礼大行人云上公冕服九章介九人賔主之闲九十步庙中将币三享侯伯子男亦云郑云朝先享不言朝者朝正礼不嫌有等彼据春夏朝宗而言不见秋冬者以四时相对朝宗礼备故见之觐遇礼省故略而不言此下文见享者不对春夏故言之郑云是以享献不见者据周礼大行人而说也必知郑据大行人者以其引周礼四时朝见即云是以享献不见明郑据周礼大行人而言也有人解享字上读以献不见爲义者苟就此文有享无献不辞之甚也觐礼至再拜注郊谓至旌门释曰自此尽乃出论侯氏至近郊天子使使者劳侯氏之事云郊谓近郊者案聘礼云至于近郊君使卿劳故知此郊者亦近郊也知近郊去王城五十里者成周与王城相去五十里而君陈序云分正东郊成周郑云今河南洛阳相去则然是近郊五十里也引小行人职者约近郊劳是大行人以其尊者冝逸小行人旣劳于畿明近郊使大行人也案大行人上公三劳侯伯再劳子男一劳此虽不辨劳数案小行人云凡诸侯入王则逆劳于畿不辨尊卑则五等同有畿劳其子男唯有此一劳而巳侯伯又加逺郊劳上公又加近郊劳则此云近郊据上公而言若然聘礼使臣聘而云近郊劳者臣礼异于君礼君礼冝先逺臣礼冝先近故也若然书传略说云天子之子十八曰孟侯者于四方诸侯来朝迎于郊孝经注亦云天子使丗子郊迎者皆异代法非周礼也案玉人职云案十有二寸枣栗十有二列诸侯纯九大夫纯五夫人以劳诸侯注云夫人谓王后劳诸侯皆九劳大夫皆五此文不见者以其聘礼于聘客主国夫人尚有劳以二竹簋方明后亦有略言王劳不言后文不具也云皮弁者天子之朝朝服者司服云眡朝则皮弁故知在朝服皮弁至入庙乃裨冕也云璧无束帛者天子之玉尊者此对诸侯玉卑故聘礼云束帛加璧是诸侯臣所执小行人合六币云璧以帛琮以锦琥以绣璜以黼是诸侯所执以致享皆有束帛配之诸侯玉卑故也此乃行劳所用以享礼况之耳云不言诸侯言侯氏者明国殊舎异礼不凡之也者言诸侯则凡之揔称言侯氏则指一身不凡之也而所劳之处或非一国舎处不同故不揔言诸侯而云侯氏也云郊舎狭寡爲帷宫以受劳者周礼十里有庐三十里有宿五十里有市市有馆郊关之所各自有舎或来者多馆舎狭寡故不在馆舎以帷爲宫以受劳礼也云掌舎职曰爲帷宫设旌门者谓爲帷宫则设旌旗以表四门彼天子所舎平地之事引之者证诸侯行亦有帷宫设旌爲门之事也案聘礼使卿劳賔受于门内司仪诸侯之臣相爲国客亦是受劳于馆不爲帷宫者彼臣礼卿行旅从徒衆少故在馆此诸侯礼君行师从徒衆多故于帷宫襄二十八年左氏传云子产相郑伯以如楚舎不爲坛注云至敌国郊除地封土爲坛以受郊劳又外仆言曰先大夫相先君适四国未甞不爲坛今子草舎无乃不可乎子产曰大适小则爲坛小适大苟舎而巳焉用坛彼亦是诸侯相朝当爲坛以帷爲宫受劳之事也使者至受玉注不荅至听之释曰云升者升坛者以帷宫无堂可升故知升者升坛也云使者东面致命侯氏东阶上西面听之者知面位如此者并约下文就馆赐侯氏车服而知也使者至乃出注左还至重礼释曰直云使者左还不云拜送玉者凡奉命使皆不拜送若卿归饔饩不拜送币亦斯类也若身自致者乃拜送下文傧使者及聘礼私觌私面皆拜送币是也云左还还南面示将去也者以其东面致命而左还明左还者南面也未降而南面示将去故也云立者见侯氏将有事于己俟之者经云而立即云侯氏还璧故知立者见侯氏将有还玉之事于己故俟之不降云还玉重礼者案聘义圭璋还之璧琮加束帛报之所以轻财重礼彼以璧琮不还则爲轻财者以其璧琮加束帛故爲轻财不还此以天子之璧不加束帛尊之与圭璋同故亦还之爲重礼也侯氏至荅拜注侯氏至席也释曰自此尽遂从之论侯氏傧使者遂从入朝之事云侯氏先升賔礼统焉者行賔礼是賔客之礼是以賔在馆爲主人主人先升使者爲賔賔后升故云礼统焉谓賔统有此堂也云几者安賔所以崇优厚者案太宰云賛玉几注云立而设几优尊也此使者亦不坐而设几故云所以优厚也聘礼卿劳受傧不设几者诸侯之卿卑故不与此同也云上介出止使者则己布席者经不云上介出止使者郑云上介出止使者案至馆皆不敢当皆使上介出请事又见此经云使者乃入始云侯氏与之让升是侯氏不出故知使上介止使者也云则己布席者以其素不云布席而云设几几不可设于地明有席席之所设唯在此时案聘礼受聘云几筵旣设是几筵相将故云上介出止使者则己布席也侯氏至送币注傧使至其阶释曰云傧使者所以致尊敬也者案聘礼使卿用束帛劳賔賔不还束帛賔傧卿以束锦此使者以玉劳侯氏侯氏还玉仍亦傧使者是致尊敬天子之使故也知拜各于其阶者此賔与使行敌礼若郷饮酒郷射賔主拜各于其阶也使者至从之注騑马至至朝释曰知左骖设在西者陈四马与人以西爲上案聘礼礼賔时賔执左马以出此亦以左骖出故知左骖设在西也又知其余三马侯氏之士遂以出授使者之从者于外者亦案聘礼礼賔执左马以出记云主人之庭实则主人遂以出賔之士讶受之此侯氏在馆如主人明主马亦侯氏之士以出授使者从者可知云从之者遂随使者以至朝者亦如聘礼云下大夫劳賔使者遂以賔入至于朝其义同故知义然也天子赐舎注以其至作钖释曰自此尽乗马论赐侯氏舎馆侯氏傧使之事云赐舎犹致馆者犹聘礼賔至于朝君使卿致馆此不言致馆言赐舎者天子尊极故言赐舎也云所使者司空与者聘礼使卿致馆此亦冝使卿知是司空非卿者周礼以天地春夏秋冬六卿无致馆之事司空主营城郭宫室馆亦宫室之事故知所使者司空也但司空亡无正文故云与以疑之知小行人爲承摈者案聘礼致馆賔主人各摈介故知此亦陈摈介必知使小行人爲承摈者案小行人云及郊劳眡馆将币爲承而摈是其义也曰伯至父舎注此使者致馆辞释曰此及下经皆云伯父者案下文谓同姓大国举同姓大国则同姓小国及异姓之国礼不殊也傧之束帛乗马注王使至于内释曰云王使人以命致馆无礼犹傧之者尊王使也者决聘礼卿无礼致馆賔无束帛傧卿此王使亦无礼致馆其賔犹傧使者用束帛乗马故云尊王使也云侯氏受馆于外者案聘礼大夫帅至馆卿致馆而云賔迎再拜卿退賔送再拜则聘礼致馆不在外此不见大夫帅至馆即云天子赐舎是侯氏受舎于外可知与聘礼异也知旣则傧使者于内者以其旣受馆则爲己所有明傧使者在内可知也天子至初事注大夫至作率释曰自此尽再拜稽首论天子使大夫戒侯氏期日使行觐礼之事知大夫是卿爲讶者以其周礼秋官掌讶职云诸侯有卿讶故知大夫即卿爲讶者云其爲告使顺循其事也初犹故者以其四时朝觐自是寻常故使恒循故事之常也诸侯至北上注言诸至同姓释曰此一经论前朝一日诸侯各遣上介受次于朝之事云言诸侯者明来朝者衆矣者上注云言侯氏者明国殊舎异礼不凡之于此言诸侯凡之者以其诸国同时遣上介故言来朝者衆矣若其行礼自有前后故郑云顾其入觐不得并耳云受舎于朝受次于文王庙门之外者以其春夏受贽于朝无迎法受享于庙有迎礼秋冬受贽受享皆在庙并无迎法是以大门外无位旣受觐于庙故在大门外受次知在文王庙门外者案聘礼云不腆先君之祧旣拚以俟则诸侯待朝聘之賔皆在大祖之庙以其诸侯者无二祧迁主所藏皆在始祖之庙故以始祖爲祧案天子待觐遇亦当在祧祭法云天子七庙有二祧又案周礼守祧职云掌守先王先公之庙祧郑注迁主所藏曰祧穆之迁主藏于文王庙昭之迁主藏于武王庙今不在武王庙而在文王庙者父尊而子卑故知在文王庙也若然先公木主藏于后稷庙受觐遇不在后稷庙者后稷生非王故不冝在焉云言舎者尊舎也者此賔以帷爲次非屋舎尊天子之次故以屋舎言之是尊舎也若天子春夏受享诸侯相朝聘迎賔客者皆有外次即聘礼记宗人授次是也有外次于大门外者则无庙门外之内次天子觐遇在庙者有庙门外之内次无大门外之外次此文是也云天子使掌次爲之者案周礼掌次云掌王次舎之法以待张事故知使掌次爲之诸侯兼官无掌次使馆人爲之故聘礼云馆人布幕于寝门外郑注云馆人掌次舎帷幕者是也云诸侯上介先朝受焉者知使上介者案下文诸侯觐于天子爲宫方三百步上介皆奉其君之旂置于宫明知此亦使上介也云其来之心犹若朝也者案周礼大宗伯云春曰朝秋曰觐郑注云朝之言朝也欲其来之早觐之言勤欲其勤王事各举一边而言其实早来勤王通有也故郑云其来之心犹若朝故变觐言朝也云分别同姓异姓受之将有先后者案此经同姓西面异姓东面案下曲礼云天子当依而立诸侯北面而见天子曰觐彼此皆是觐礼彼诸侯皆北面不辨同姓异姓与此不同者此谓庙门外爲位时彼谓入见天子时故郑注云觐者位于庙门外而序入入谓北面见天子时引春秋者案隐十一年经书滕侯薛侯来朝左传曰争长薛侯曰我先封滕侯曰我周之卜正也薛庶姓也我不可以后之公使羽父请于薛侯曰君与滕君辱在寡人周谚有之曰山有木工则度之賔有礼主则择之周之宗盟异姓爲后寡人若朝于薛不敢与诸任齿君若辱贶寡人则愿以滕君爲请薛侯许之乃长滕侯也若然彼服注云争长先登授玉此位在门外引之者以其在先即先登外内同故引以爲证侯氏至于祢注将觐至爲絻释曰此经明诸侯之在馆内将觐于王先释币告于行主之礼知将觐质明时者案聘礼賔厥明释币于祢故知此亦质明时也云裨之言埤者读从诗政事一埤益我取裨陪之义云天子六服大裘爲上其余爲埤者天子吉服有九而言六服者据六冕而言以大裘爲上无埤义衮冕以下皆爲裨故云其余爲裨云以事尊卑服之者即司服所云王祀昊天上帝则大裘而冕祀五帝亦如之祀先王则衮冕以下至羣小祀则玄冕举天子而言故云以事尊卑服之云而诸侯亦服焉者亦据司服而言诸侯唯不得有大裘上公则衮冕以下故郑云此差司服所掌也云上公衮无升龙者案白虎通引礼记曰天子乗龙载大旗象日月升龙传曰天子升龙诸侯降龙以此言之上得兼下下不得僭上则天子升降俱有诸侯直有降龙而巳若然彼升龙文承大旗之下知不施于旌旗而据衣服者案司常云交龙爲旂又云诸侯建旂注云诸侯画交龙一象其升朝一象其下复则旌旗升降俱有而白虎通云诸侯降龙者据衣服而言案玉藻诸侯玄冕以祭不得服衮冕以下是以郑注司服云诸侯自于其家则降若然诸侯自家祭降鲁与二王之后皆不得用衮冕鷩冕毳冕则此及孤卿大夫絺冕玄冕者是入君庙及入天子之庙故服也今云诸侯告祢用裨冕者将入天子之庙故服以告祢谓若曽子问云诸侯裨冕以朝郑注云爲将庙受亦斯之类也云祢谓行主迁主矣者案礼记曽子问云师行必以迁庙主行乎孔子曰天子巡守以迁庙主行载于齐车言必有尊也彼虽据天子其诸侯行亦然以其皆有迁庙木主若然大夫无木主聘礼賔释币于祢者大夫虽无木主以币帛主其神亦爲行主也而云祢亲之者以其在外唯有迁主可事故不言迁主而云祢也云其释币如聘大夫将受命释币于祢之礼者案聘礼将行释币于祢此祢无文故约与之同乃受命即出行故云将受命释币于祢皆是告将行无祭祀知祧则祝藏其币归乃埋之于祧西阶之东者此无正文案聘礼祝告祝又入取币降卷币实于䈂埋于西阶东此亦与彼同云祧者诸侯迁主藏于始祖之庙诸侯旣以始祖之庙爲祧迁主归还入祧庙故知此币埋于祧西阶之东也乗墨至有缫注墨车至爲璪释曰自此尽乃出论诸侯发馆至天子庙门之外以次行觐礼之事云墨车大夫制也者案周礼巾车职云孤乗夏篆卿乗夏缦大夫乗墨车士乗栈车庶人乗役车故知墨车大夫制也必言墨车大夫制者封玉路金路象路之等天子诸侯之制也云乗之者入天子之国车服不可尽同者巾车云同姓金路异姓象路四衞革路并得与天子同据在本国所乗下记云偏驾不入王门偏驾金路象路等是也旣不入王门舎于客馆乗此墨车以朝也云交龙爲旂诸侯之所建者司常职文也云弧所以张縿之弓也者尔雅说旌旗正幅爲縿故以此弧弓张縿之两幅故云张縿之弓也云弓衣曰韣者案月令云后妃帅九嫔御乃礼天子所御带以弓韣授以弓矢于髙禖之前言带以弓韣韣是弓衣可知云瑞玉谓公桓圭之等皆大宗伯典瑞职文云缫所以借玉至爲六色其义䟽巳见于聘礼记天子至右几注依如至黼纯释曰云依如今绨素屏风也者案尔雅牖戸之闲谓之扆以屏风爲斧文置于依地孔安国顾命传云扆屏风画爲斧文置戸牖闲是也言绨素者绨赤也素白也汉时屏风以绨素爲之象古者白黒斧文故郑以汉法爲况云有绣斧文所以示威也者案周礼缋人云青与赤谓之文赤与白谓之章白与黒谓之黼黒与青谓之黻五色备谓之绣此白黒斧以比方绣次爲之故云有绣斧文所以示威也云斧谓之黼者据绣次言之白与黒谓之黼即爲此黼字也据文体形质言之刄白而銎黒则爲此斧字故二字不同也云几玉几也者案周礼司几筵云左右玉几故知此几是玉几也注左右有几优至尊也亦与此同又案大宰云賛玉几郑注云玉几王所依也立而设几优尊者但几唯须其一又几坐时所以冯依今左右及立而设之皆是优至尊也两注相兼乃具云其席莞席以下亦司几筵文案彼云大朝觐大飨射凡封国命诸侯王位设黼依依前南郷设莞席纷纯等郑注云纷纯者纷如绶有文而狭缫席者削蒲弱展之编以五采若今合欢矣画纯者谓画云气次席者桃枝蓆有次列成文此次席即顾命所谓篾席也篾谓竹青据竹而言次谓次列据文体而说是以顾命云牖闲南向敷重篾席孔传云桃枝竹义与郑同天子衮冕负斧依注衮衣至侯见释曰云负斧依者负谓背之南面也云衮衣者裨之上也者但裨衣者自衮冕至玄冕五者皆裨衣故云裨之上也上文云裨衣者㹅五等诸侯指其衣有三等不得定其衣号故言㹅裨衣此据天子一身故指其衣体言衮冕云缋之绣之爲九章者衣缋而裳绣衣在上爲阳阳主轻浮故对方爲缋次裳在下爲隂隂主沈深故刺之爲绣次是以尚书衣言作缋裳言紩绣爲九章者郑注司服云冕服九章登龙于山登火于宗彞尊其神明也九章初一曰龙次二曰山次三曰华虫次四曰火次五曰宗彞皆画以爲缋次六曰藻次七曰粉米次八曰黼次九曰黻皆絺以爲绣则衮之衣五章裳四章凡九也云南郷而立者此文及司几筵虽不云立案下曲礼云天子当宁而立又云当扆而立在朝在庙皆云立故知此南面而立以俟诸侯之见也啬夫至天子注啬夫至夫驰释曰云啬夫盖司空之属也者无正文知司空属者案五官之内无啬夫之名故知是司空之属但司空职亡故言盖以疑之云末摈承命于侯氏下介传而上上摈以告于天子者案周礼司仪职两诸侯相朝皆爲交摈则此诸侯见天子交摈可知此所陈摈介当在庙之外门东陈摈从北郷南门西陈介从南郷北各自爲上下此经先云啬夫承命告于天子则命先从侯氏出下文天子得命唿之而入命又从天子下至侯氏即令入故下注云君乃许入若然此觐遇之礼略唯有此一辞而巳无三辞之事司仪云交摈三辞者据诸侯自相见于大门外法其天子春夏受享于庙见于大门外亦可交摈三辞矣云天子见公摈者五人以下并大行人文云皆宗伯爲上摈者案大宗伯职云朝觐㑹同则爲上相郑注云相诏王礼也出接賔曰摈入诏礼曰相若四时常朝则小行人爲承摈故小行人职云将币爲承而摈此文啬夫爲末摈若子男三摈此则足矣若侯伯四摈别増一士若上公五摈更别増二士若时㑹殷同则肆师爲承摈故肆师职云大朝觐佐摈郑注云爲承摈是其义也引春秋传者案左氏传昭十七年夏六月朔日有食之叔孙昭子救日食引夏书云辰不集于房瞽奏鼓啬夫驰庶人走郑引者欲见啬夫是卑官得爲末摈之意也天子至受之注言非至作贺释曰此经直云伯父其入不云迎之礼记郊特牲云觐礼天子不下堂而见诸侯故无迎法若然案夏官齐仆云掌驭金路以賔朝觐宗遇飨食皆乗金路其法仪各以其等爲车送逆之节者觐遇虽无迎法至于飨即与春夏同故连言之侯氏至稽首注入门至不授释曰云卑者见尊奠挚而不授者案士昬礼云壻执鴈升奠鴈又云若不亲迎则妇入三月然后壻见主人出门壻入门奠挚再拜出郑注云奠挚者壻有子道不敢授也又士相见凡臣见于君奠挚再拜与此奠圭皆是卑者不敢授而奠之摈者谒注谒犹至其升释曰云其辞所易者曰伯父其升者此又不见谒告之辞郑注云上摈告以天子前辞者谓摈者谒以上辞云天子曰非他伯父实来予一人嘉之伯父其入予一人将受之是摈者于门外传王辞告之使入此摈者谒告还用彼辞所改易者唯改入字爲升故云伯父其升也以其唤使升堂亲受之也侯氏至乃出注摈者至进也释曰云侯氏坐取圭则遂左降者以经侯氏得摈者之告坐取圭即言升致命无出门之文明知遂向门左从左堂涂升自西阶致命也云从后诏礼曰延延进也者以其賔升堂摈者不升若特牲少牢祝延尸使升尸升祝从升与此文同皆是从后诏礼之事仪礼䟽卷第二十六仪礼疏仪礼疏卷二十七仪礼䟽卷第二十七唐朝散大夫行太学博士弘文馆学士臣贾公彦等撰四享至所有注四当至致之释曰自此尽事毕论侯氏行觐礼讫相随即行三享之事云四当爲三古书作三四或皆积画此篇又多四字字相似由此误也者知四当爲三者诸文唯谓三享无四享之事所以误作四者由古书作三四之字或皆积画者尧典云帝曰咨亖岳皐陶云外薄三海泰誓序云作泰誓三篇是古书三四皆积画也云此篇又多四字者下有四传摈又云路下四亚之又云束帛四马四门四尺四字旣多积画四又似三由此故误爲四字也引大行人者欲证三享爲正文云其礼差又无取于四也者案聘礼小聘曰问不享大聘虽有享不言数明一享而巳案大行人五等诸侯皆同三享若然三与一及不享是其礼之差是无取于四之义故从三爲正云初享或用马或虎豹之皮者案下经先陈马聘礼特言皮故知初享以此二者爲先言或者聘礼记云皮马相闲可也又聘礼经夕币时皮则左首展币时更云马则幕南北面此下经亦用马案郊祀特云虎豹之皮示服勐也是其或用马或用虎豹之皮爲初享也云其次享三牲鱼腊笾豆之实以下皆礼器文是以礼器云大飨其王事与三牲鱼腊四海九州之美味也笾豆之荐四时之和气也内金示和也束帛加璧尊德也龟爲前列先知也金次之见情也丹漆丝纩竹箭与衆共财也其余无常货各以其国之所有则致逺物也彼诸侯国王爲祫祭而致之与此因觐致之同以其因觐即助祭因祭即致享物若不当三年祫祭即特致三享也云皆以璧帛致之者案聘礼束帛加璧享君束锦加琮享夫人小行人亦云璧以帛琮以锦是五等诸侯享天子与后此云璧帛致之者据享天子而言若享后即用琮锦但三享在庭分爲三段一度致之据三享而言非谓三度致之爲皆也凡享者贡国所有或因朝而贡或歳之常贡歳之常贡则小行人云春入贡及大宰九贡是也因朝而贡者则大行人云侯服歳一见其贡祀物之等是也皆有璧帛以致之案小行人云合六币圭以马璋以皮璧以帛琮以锦琥以绣璜以黼此六物者以和诸侯之好故注云合同也六币所以享也五等诸侯享天子用璧享后用琮其大各如其瑞皆有庭实以马若皮皮虎豹之皮用圭璋者二王之后也二王后尊故享用圭璋而特之礼器曰圭璋特义亦通于此其于诸侯亦用璧琮耳子男于诸侯则享用琥璜下其瑞也凡二王后诸侯相享之玉大小各降其瑞一等若如此言郑知五等享玉各如其瑞者见玉人职云璧琮九寸诸侯以享天子言九寸据上公琮以享后不言者文不具公依命数与瑞等则侯伯子男之享玉亦如其瑞可知又知五等自相享各降其瑞一等者又见玉人职云瑑琮八寸诸侯以享夫人郑云献于所朝聘君之夫人兼言聘者欲见聘使亦下君之瑞一寸与君同直言瑑琮享夫人不言瑑璧以享君亦文不具若然侯伯子男自相享各降其瑞一寸可知圭璋据二王后享天子与后者五等诸侯旣用璧琮二王后尊明用圭以享天子用璋以享后可知又知二王后自相享亦用璧琮者以五等诸侯降于享天子明二王后退用璧琮可知子男自相享用琥璜者以其子男瑞用璧享天子可与瑞同自相享不得与瑞等降用琥璜可知若然子男之臣自相聘亦享用琥璜不得踰君故也又知五等之臣聘享之玉皆降其君一寸者又见玉人云瑑圭璋八寸璧琮八寸以覜聘八寸据上公之臣则侯伯子男臣各降其君一寸可知案孝经纬援神契云二王后称公大国称侯则二王之后爲公而则前谓公者案典命云上公九命爲伯其国家宫室车旗衣服礼仪皆以九爲节郑注云上公者谓王之三公有德者加命爲二伯二王之后亦爲上公若然典命云王之三公八命有功加一命爲二伯则周公召公是也本国犹称侯则鲁侯燕伯是也奉束至稽首注卓读至敬也释曰云中庭西上者案昬礼云参分庭一在南又聘礼云庭实皮则摄之注云参分庭一在南又米筥设于中庭郑注云言当中庭者南北之中也则此云中庭亦是南北之中不参分庭一在南者以其三享同陈须入庭深设之故也云卓读如卓王孙之卓卓犹的也者以音字旣同而读从之卓王孙是司马相如之妻文君之父也于十马之内以素的一马以爲上故训卓爲的也云书其国名后当识其何产也者谓若晋有郑之小驷复有屈产之类是也云马必十匹者不敢斥王之乗用成数敬也者此爲庭实故用十匹案康王之诰二伯率诸侯而入皆布乗黄朱而陈四匹者彼据二王之后以国所有享新王享物陈于庭用圭以马致享马不得上堂亦陈于庭直以圭升堂致命乗马若乗皮故以四爲礼非所享之物故用四马与此异也摈者至受之注亦言至受之释曰云亦言王欲亲受之者亦上亲受之也侯氏至随之注王不至益臣释曰云授宰币王旣抚玉不受币币即束帛加璧并玉言币故小行人合六币皮马与玉皆爲币此单言宰即大宰大宰主币故周礼大宰职云大朝觐㑹同賛玉币玉献玉几玉爵注云助王受此四者是也云王不受玉抚之而巳轻财也者案聘义圭璋还之爲重礼璧琮不还爲轻财是以圭璋亲受璧琮初即不受爲轻财故也云以马出随侯氏出授王人于外也者谓侯氏牵马而出马随侯氏之后出授王人于外也云王之尊益君侯氏之卑益臣者春夏受贽于朝虽无迎法王犹在朝至受享又迎之而称賔主至觐礼受享皆无迎法不下堂而见诸侯巳是王尊爲君礼臣卑爲臣礼王犹亲受其玉今至于三享贡国所有行供奉之节故使自执其马王不使人受之于庭者是王之尊益君侯氏之卑益臣故也聘礼享用皮及賔私觌马皆使人受之者见他国之君不臣人之臣故与此异也若然聘礼享君尚有币问卿大夫此诸侯觐天子享天子讫亦当有币问公卿大夫是以隐七年左氏传云初戎朝于周发币于公卿而凡伯不賔服注云戎以朝礼及公卿大夫发陈其币凡伯以诸侯爲王卿士不修賔主之礼敬报于戎是以冬天王使凡伯来聘还戎伐之于楚丘以归是诸侯朝天子亦有聘及公卿大夫之事也乃右至听事注右肉至无咎释曰自此尽降出论侯氏受刑王免之降出之事刑袒于右者右是用事之便又是隂隂主刑以不能用事故刑袒于右也云凡以礼事者左袒左袒者无问吉凶礼皆袒左知者士丧礼云主人出南面左袒扱诸面之右檀弓云延陵季子葬其子于嬴博之闲葬讫左袒故云凡以该之引易曰折其右肱无咎者案易丰䷶卦九三云折其右肱无咎凡卦爻二至四三至五两体交互各成一卦先儒谓之互体故郑随其义而注云三艮爻艮爲手互体爲巽巽又爲进退手而便于进退右肱也犹大臣用事于君君能诛之故无咎引之者证刑理冝于右之义云告听事者告王以国所用爲罪之事也者加得字解之当云告王以国所用爲者得非罪之事也正是罪之一辞解拟受刑之意又解云告王以己无罪引下文伯父无事解之不辞之甚也侯氏至降出注王辞至劳也释曰云当出隐于屏而袭之也者以屏外不见天子爲隐向者右袒今王辞以无事故冝袭也云天子外屏者据此文出门乃云屏南即是外屏云天子外屏取礼纬之文故礼纬云天子外屏诸侯内屏大夫以帘士以帷是也天子至再拜注赐车至外也释曰自此尽亦如之论王使人赐侯氏车服之事云同姓金路异姓象路案周礼巾车掌五路自玉路至木路玉路以祀尊之不赐诸侯金路云同姓以封象路云异姓以封革路云以封四卫木路云以封蕃国郑云同姓谓王子母弟率以功德出封虽爲侯伯其画服犹如上公赐鲁侯郑伯服则衮冕得乗金路以下与上公同则大公与𣏌宋虽异姓服衮冕乗金路矣异姓谓舅甥之国与王有亲者得乗象路异姓侯伯同姓子男皆乗象路以下四卫谓要服以内庶姓与王无亲者自侯伯子男皆乗革路以下蕃国据外爲揔名皆乗木路而巳郑直言金路象路者略之也云服则衮也鷩也毳也据司服而言案司服上陈王之吉服有九下云公之服自衮冕而下如王之服侯伯自鷩冕而下如公之服子男自毳冕而下如侯伯之服也路先至车南注路谓至十两释曰云凡君乗车曰路者郑注周礼云路大也君之居以大爲名是以云路寝路门之等引春秋者闵二年左氏传云狄人伐卫又云及狄人战于荧泽衞师败绩遂灭卫夜与国人出狄入卫遂从之又败诸河宋桓公逆诸河宵济立戴公以庐于曹齐侯使公子无亏帅车三百乗甲士三千人以戍曹归公乗马祭服五称牛羊豕鸡狗皆三百与门材归夫人鱼轩重锦三十两郑引之证重赐无数在车南也诸公至是右注言诸至氏也释曰云言诸公者王同时分命之而使赐侯氏也者以其言诸非一之义以诸侯来觐者衆各停一馆故命诸公分往赐之云右读如周公右王之右者案襄公二十一年左氏传晋栾盈出奔楚范宣子杀羊舌虎囚伯华于是祁奚老矣闻之乗驲而见宣子祁奚曰夫谋而鲜过惠训不倦者叔向有焉社稷之固也犹将十丗宥之以劝能者今壹不免其身以弃社稷不亦惑乎鲧殛而禹兴伊尹放太甲而相之而卒无怨色管蔡爲戮周公右王若之何其以虎也弃社稷郑引此者证大史是右是佐公而在公右之义也云是右者始随入于升东面乃居其右者大史卑明始时随公后升讫公东面大史乃居其右故云是右谓于是乃居公右而并东面知并立者以其在公右宣王命故也升成拜注大史至之类释曰引春秋者僖九年经夏公㑹宰周公齐侯宋子卫侯之等于葵丘传云王使宰孔赐齐侯胙曰天子有事于文武使孔赐伯舅胙齐侯将下拜孔曰且有后命天子使孔曰以伯舅耊老加劳赐一级无下拜对曰天威不违颜咫尺小白余敢贪天子之命无下拜恐陨越于下以遗天子羞敢不下拜下拜登受郑引之者证此大史述王辞侯氏下拜亦如此故郑云此辞之类也但彼以齐侯年老故未降巳辞此下拜礼也故降拜乃辞之彼齐侯不升成拜者亦以年老故也使者至如之注旣云至遂言释曰云旣云拜送乃言傧使者以劳有成礼略而遂言者经云侯氏送再拜者事势冝终故连言之其实傧使者在拜送前必以之傧后略言者以傧有成礼可依故后略言案上篇以来毎有傧礼皆是成篇之法是成礼也同姓至叔舅注据此至而言释曰案周礼冢宰职云掌建邦之六典以佐王治邦国注云大曰邦小曰国邦之所居亦曰国者彼经或邦国连言或单言国则邦国连言据诸侯单言国据王以邦在国上故云大曰邦小曰国唯王建国是邦之所居亦曰国彼对文则例散文则通故此大国言国小国言邦也郑云据此礼云伯父同姓大邦而言者郑欲解称伯父叔父不要同姓爲定之意云据此云伯父者即上文云伯父此文即云同姓大国则曰伯父是以云据此礼云伯父同姓大邦而言若也据文则不要同姓与大国案下曲礼东西二伯不问同姓异姓皆称伯父州牧而称叔父郑云牧尊于大国之君而谓之叔父辟二伯亦以此爲尊是此又云同姓大国则曰伯父者唯据此礼而云伯父而言不据他文故郑此注决爲不定之意飨礼乃归注礼谓至一燕释曰云礼谓食燕也者案聘礼及诸文言飨皆单云飨无云礼郑所引掌客五等飨食燕三者具有今飨下有礼故以礼爲食燕也云王或不亲以其礼币致之郑言此者欲解经变食燕而言之礼见王有故不亲食燕则以礼币致之故言之礼云略言飨礼互文者直言飨见王无故亲飨之若王有故亦以侑币之礼致之食燕公之礼见王有故以币之礼致之亦冝有王无故亲食燕故云互文也引掌客者见五等诸侯飨食燕皆具有证经之礼是食燕之义也以此文爲互则飨食燕皆有酬币侑币是以掌客职三飨三食三燕云云即云若弗酌则以币致之郑注云若弗酌谓君有故不亲飨食燕彼是诸侯自相待法此郑引之证经天子待诸侯法则天子待诸侯三者皆有币可知案掌客云王巡守从者三公眡上公之礼卿眡侯伯之礼大夫眡子男之礼则天子使公卿大夫存覜省至诸侯之国诸侯与之飨食燕皆有币与诸侯同可知也若大国之孤聘于天子及邻国其飨食燕有侑币酬币亦与子男同故大行人云凡大国之孤执皮帛以继小国之君出入三积不问一劳又云其他皆眡小国之君郑注云他谓贰车及介牢礼賔主之闲摈者将币祼酢飨食之数故知飨食燕亦有币也案聘礼云若不亲食使大夫各以其爵朝服致之以侑币如致饔无傧致飨以酬币亦如之是亲飨食之有币可知又云燕与俶献无常数又不言致燕以币则无致燕之礼亲燕亦无酬币鹿鸣序云燕羣臣嘉賔也旣饮食之又实币帛筐篚以将其厚意则饮食据飨食有币若然发首云燕羣臣嘉賔者文王于羣臣嘉賔恩厚燕之无数故先言其实无币也若然天子燕已臣及四方卿大夫诸侯燕己臣及四方卿大夫皆无酬币也诸侯至其上注四时至侯也释曰自此尽四传摈论㑹同王爲坛见诸侯之事云四时朝觐受之于庙者案曲礼下经言之春夏朝宗在朝不在庙而言四时朝觐皆在庙者朝宗虽在朝受享则在庙故并言之云此谓时㑹殷同也者以司仪职云将合诸侯则令爲坛三成与此爲一事则合者合诸侯也故知此爲坛见诸侯谓时㑹殷同时也案大宗伯云时见曰㑹殷见曰同郑注云时见者言无常期诸侯有不顺服者王将有征讨之事则旣朝觐王爲坛于国外合诸侯而命事焉春秋传曰有事而㑹不协而盟是也殷犹衆也十二歳王如不巡守则六服尽朝朝礼旣毕王亦爲坛合诸侯以命政焉所命之政如王巡守殷见四方四方四时分来终歳则遍若如此注则时㑹殷同亦有朝觐在庙而独云四时朝觐在庙者以其周礼大行人诸侯依服数来朝时㑹无常期假令当方诸侯有不顺服则顺服者皆来朝王其中则有当朝之歳者复有不当朝之歳者若当朝之歳者自于庙朝觐若不当朝之歳者当在坛朝若十二年王不巡守则殷朝亦云旣朝乃于坛者六服之内若以当歳者即在庙则依服数十二歳合有侯服年年朝者在庙朝觐其五服自甸男采衞要五服若以十二歳王巡守揔合朝服不得独在庙在坛朝故郑㑹同皆言旣朝觐乃爲坛于国外也朝事仪未在坛朝而先言帅诸侯拜日亦谓帅巳朝者诸侯而言也云爲宫者于国外春㑹同则于东方云云者经直言爲坛郑知逐四方爲之者案司仪云将合诸侯则令爲坛三成郑注云合诸侯谓有事而㑹也爲坛于国外以命事天子春帅诸侯拜日于东郊则爲坛于国东夏礼日于南郊则爲坛于国南秋礼山川丘陵于西郊则爲坛于国西冬礼月与四渎于北郊则爲坛于国北旣拜礼而还加方明于坛上而祀焉郑引此文下及朝事仪而言故知爲坛皆依方爲之但四方之坛并冝在四郊之内以其拜日之等于近郊退来就坛明坛在近郊之内但去城不知逺近或四方皆依成数东方八里南方七里西方九里北方六里四方此其定分案职方王㑹同或出畿在诸侯之国故职方氏令诸侯供待之事则无常数云八尺曰寻者依考工记云殳长寻有四尺从轸差之知寻长八尺云三重者自下差之爲三等而上有堂焉堂上方二丈四尺上等中等下等毎面十二尺者此以下基九十六尺上下三等毎等两相各丈二尺共二丈四尺三等揔七丈二尺通堂上二丈四合九丈六尺也云方明者上下四方神明之象也者谓合木爲上下四方故名方此则神明之象故名明此乐解得名方明神之义也云所谓明神也者所谓秋官司盟之职云此面诏明神旣盟则贰之是也云则谓之天之司盟有象者案春秋襄十一年经书公㑹晋侯宋公之等伐郑郑人惧行成秋七月同盟于亳范宣子曰不愼必失诸侯乃盟载书曰凡我同盟毋蕰年毋壅利毋保姦毋留慝救灾患恤祸乱同好恶奖王室或闲兹命司愼司盟名山名川明神殛之注云二司天神司盟司愼不敬者盟司察明者是爲天之司盟也云有象者犹宗庙之有主乎者以其宗庙木主亦上下四方爲之故云犹宗庙之有主无正文约同之故云乎以疑之虽同四方爲之但宗庙主止一神而巳此下文以六色爲六神用六玉礼之有此别但取四方同而巳云王巡狩至于方岳之下诸侯㑹之亦爲此宫以见之者案下文祭天燔柴祭山丘陵升祭川沈祭地瘗郑注云升沈必就祭者也则是谓王巡守及诸侯之盟祭也者是王巡守在方岳亦爲此宫可知是以司仪注云王巡守殷国而同则其爲宫亦如此与以其与宫同也案司仪云王合诸侯令爲宫据时㑹而言其巡守据王就方岳殷国此王有故不行诸侯同来此二者其坛文约与时㑹同故云与以疑之是以郑注大宗伯云殷同王亦爲坛于国外亦时㑹有文者也引司仪者彼此同是一事但文有详略此文言者取司仪以足之云南郷见诸侯也者王在堂上立于上等侯伯于中等子男于下等奠玉拜皆升堂授王乃降也方明至方圭注六色至着之释曰云上冝以苍璧下冝以黄琮者案大宗伯云苍璧礼天黄琮礼地青圭礼东方赤璋礼南方白琥礼西方玄璜礼北方据彼文上冝用苍璧下冝用黄琮今于四方还依宗伯唯上不用璧下不用琮故郑云而不以者则上下之神非天地之至贵者也案宗伯注此礼天以冬至谓天皇大帝在北极者也礼地以夏至谓神在崐崙者也郑云非天地之贵其天地之贵即昊天崐崙是也旣非天地之贵即日月之神故下云祭天燔柴祭地瘗郑注天地谓日月也若然日月用圭璧者典瑞云圭璧以祀日月故用圭璧也四方用圭璋之等案大宗伯注云礼东方以立春谓苍精之帝而大昊勾芒食焉余三方皆据天帝人帝人神则此亦非彼神也以其下文有日月四渎山川丘陵之神迎拜以爲明神故知非天帝人帝之等是以司盟云凡邦国有疑㑹同则掌其盟约之载及其礼仪北面诏盟神郑注云有疑不协也明神神之明察者谓日月山川也觐礼加方明于坛上所以依之也是郑解方明之神明日月山川之等非天帝也若然四方礼神还用圭璋琥璜非天神还用礼玉者尊此明神而与天神同故用之也云刻其木而着之者虽无正文以意言之以其非置于坐以礼神于上下犹南北爲顺刻木于四方亦顺不刻木安于中则不可故知义然也上介至而立注置于至作上释曰云上介皆奉其君之旂置于宫尚左者此虽不言前期郑云豫爲其君见王之位也则亦前期一日可也公侯就旂据临朝之时也此旂郑虽不解郑注夏官中夏辨号名此表朝位之旂与铭旌及在军徽帜同皆以尺易刄小而爲之也云中阶之前巳下皆朝事仪明堂位文以朝事仪论㑹同之事明堂位周公朝诸侯于明堂不在宗庙皆与此同故郑依之也言上者皆以近王爲上云尚左者建旂公东上侯先伯伯先子子先男而位皆上东方者以其侯伯别阶相对子男虽隔门亦相对皆以东爲上故云侯先伯子先男也云诸侯入壝门或左或右各就其旂而立者案下注云诸侯初入门王官之伯帅之则此云诸侯入壝门或左或右者是二伯初帅之各依左右若康王之诰云大保帅西方诸侯入应门左毕公帅陈方诸侯入应门右皆北面此虽无应门亦二伯帅诸侯初入宫门或左或右亦皆北面立定乃始各就其旂而立王乃降南面见之而揖必知王有降揖之事者燕礼大射公降揖羣臣使定位故知王亦然又知王土揖庶姓之等者此是司仪职王在坛揖诸侯之事彼与此同郑彼注云土揖推手小下之也时揖平推手也天揖推手小举之以推手曰揖引手曰撎故爲此解也若然觐礼天子不下堂而见诸侯今王降者以在坛㑹同相见与觐异故也以其觐礼庙门设摈此则堂壝门设摈是以虽继觐礼之下觐礼无降揖法此与诸侯对面相见故有降揖之事四传摈注王旣至作传释曰知奠瑞玉及享币公拜于上等侯伯于中等子男于下等摈者每延之升堂致命王受玉抚玉降拜于下等者三等拜礼皆司仪职文摈者延之升堂以下约上觐礼之法云王受玉谓朝时抚玉谓享时是以司仪三等之下云其将币亦如之郑云将币享也又云及请事劳皆如觐礼者请事谓上文侯氏奠圭摈者请侯氏王欲亲受之劳谓侯氏受刑后王劳之故云皆如觐礼云公也侯也伯也各一位者以其面位同故各自设摈云子男侠门而俱东上亦一位也者以其虽隔门相去近又同北面东上故共一位设摈故有四传摈云至庭乃设摈者对上觐礼门外设摈案此上经诸侯各就其旂而立乃云四传摈则在诸侯之北故知至庭乃设摈云则诸侯初入门王官之伯帅之耳者约顾命而知之天子至方明注此谓至祝号释曰自此尽西门外论将见诸侯先礼日月山川之事云此谓㑹同以春者也者案下文于南门北门西门之外礼日月四渎㑹同以夏秋冬此云拜日于东门之外故知㑹同以春者也云马八尺以上爲龙者是周礼廋人职文案彼云马八尺以上爲龙七尺以上爲騋六尺以上爲马五尺以上爲驹云大旂大常也者案周礼司常云日月爲常交龙爲旂则旂与常别此旣象日月则是大常而云大旂者九旂各有定称亦有通名故桓二年臧哀伯云三辰旂旗服氏注云九旂之揔名故大常亦谓之大旂是以诸侯建交龙爲旂亦谓之常大行人云五等诸侯亦曰建常九斿亦是通称也云王建大常縿首画日月其下及旒交画升龙降龙知义然者以其先言日月后言龙故知縿首画日月依尔雅说旌旗云正幅爲縿长寻曰辰谓旌旗身也其下属旒乃画日月交龙案左传云三辰旂旗服注云三辰谓日月星孔君尚书传亦云画日月星于衣服旌旗郑注司服亦云王者相变至周而以日月星辰画于旌旗所谓三辰旂旗昭其明也若然大常当有星所以司常及此直云日月不云星者旣言三辰则日月星俱有周礼司常不言星者司常九旂皆以二字爲名故略不言星是以此文亦略不言星案文大常之上又有交龙则诸侯交龙爲旂无日月王之大常非直有日月兼有交龙司常不言交龙亦是于文略引朝事仪以下至朝诸侯此亦同法故引之证此拜日于东门之事云天子冕而执鎭圭者案玉藻天子玄冕拜日于东门之外则知此亦玄冕也搢大圭者则周礼玉人职大圭长三尺杼上终葵首是也云乗大路者则周礼玉路也以周之玉路因殷之大路饰之以玉故犹以大路爲名云樊缨十有二就者案巾车郑注云樊马大带缨马鞅就成也以五采罽饰之一帀爲一成樊与缨各饰爲十二帀十二就也云贰车十有二乗者案周礼大行人云上公贰车九乗侯伯七乗子男五乗而天子十二以爲节故十二乗贰车者饰皆与正路同当亦饰之以玉使人乗之少仪云乗贰车则式佐车则否是也云帅诸侯朝日于东郊者朝日即拜日一也以其朝必有拜云所以敎尊尊也者天子至尊犹往朝日是敎天下尊敬其所尊者故云敎尊尊也云退而朝诸侯者朝日于东郊退就坛使诸侯朝己云由此二者言之巳祀方明乃以㑹同之礼见诸侯也者言一者诸侯朝事仪与此觐礼其朝事仪朝日退乃始朝诸侯此觐礼加方明于坛上公侯伯子男就其旂而立王乃四传摈见之是巳祀方明乃始见诸侯二者同故云由此二者言之若然朝事仪直有朝日礼毕退见诸侯此觐礼祀方明礼毕乃朝诸侯不同者以其邦国有疑则有盟事朝日旣毕乃祀方明于坛祀方明礼毕退去方明于下天子乃升坛与诸侯相见朝礼旣毕乃更加方明于坛与诸侯行盟誓之礼若邦国无疑王帅诸侯朝日而巳无祀方明之事是以朝事仪直云朝日敎尊尊而朝诸侯不言祀方明之事郑云巳祀方明者据此觐礼上下有盟誓而言此天子乗龙及下文礼日之等若有盟誓文当在宫方三百步之上今退文在下者欲见盟誓非常寻常无盟誓之事直朝日而巳故也云凡㑹同者不协而盟者左氏传云有事而㑹不协而盟引此者解此经反祀方明之意反祀方明者爲不协而盟故也故引司盟证之云旣盟则藏之者盟誓旣讫写此盟辞颁之于六官司盟之官覆写一通自藏拟后覆验云言北面诏明神则明神有象也象者其方明乎郑言此者司盟云诏明神不言方明此文直言方明不言明神郑欲合爲一事故云言北面诏明神则明神有形象可告以其方明有四方四色是其象无正文以义约爲一事故言乎以疑之云及盟时又加于坛上乃以载辞告焉者对前祀方明加于坛上祀讫退而乃朝诸侯讫又加于坛上以载辞告之云诅祝掌其祝号者案春官诅祝职云掌盟诅类造攻说禬禜之祝号注云八者之辞皆所以告神明也盟诅主要誓大事曰盟小事曰诅又云作盟诅之载辞以叙邦国之信是也礼日至门外注此谓至信也释曰知此谓㑹同夏秋冬者以经礼日之等各于其门外上经礼日于东门之外巳是春㑹同明知此是夏秋冬也旣所礼各于门外爲坛亦各合于其方是以司仪云将合诸侯则令爲坛三成宫旁一门郑注云天子春率诸侯拜日于东方则爲坛于国东夏礼日于南郊则爲坛于国南秋礼山川丘陵于西郊则爲坛于国西冬礼月四渎于北郊则爲坛于国北云变拜言礼者容祀也者言拜无祀祀则兼拜上春云拜日无盟誓不加方明于坛直拜日敎尊尊而巳此经三时皆言礼见有盟誓之事加方明于坛则有祀日与四渎及山川之事故言礼是以或言拜或言礼云礼月于北郊者月大隂之精以爲地神也者郑据经三时先北后西不以次第以其祭地于北郊祭月四渎亦于北郊与地同但日者大阳之精故于东郊南郊于阳方而礼之以月是地神四渎与山陵俱是地神以山陵出见爲微隂故配西方四渎爲极隂故月同配北方又以月尊故先言之而又祭于北郊也云盟神必云日月山川焉者爲其着明也者以山川是着见日月是其明故同爲盟神也引诗者曰明诗人以爲明证引春秋者定元年二月孟懿子㑹城成周宋仲几不受功即云士弥牟曰晋之从政者新子姑受功归吾视诸故府仲几曰纵子忘之山川鬼神其忘诸乎引之者山川神爲盟神义也不言月者诸文无以月爲盟神之事故不引据此觐礼言月以月明爲盟神可知祭天至地瘗注升沈至作殪释曰上论天子在国行㑹同之礼于国之四郊拜礼于日月山川之神以爲盟主巳备于上今更言祭日月山川者据天子巡守于四岳各随方西祭之以爲盟主故重见此文云升沈必就祭者也者对上经山川丘陵但于四郊望祭之故不言升沈之事此经言升沈必是就山川丘陵故言升沈案尔雅云祭山曰庪悬祭川曰浮沈不言升此山丘陵云升者升即庪悬也此祭川直言沈不言浮者以牲体或沈或浮不言浮亦文略也云就祭则是谓王巡守及诸侯之盟祭也者此经主爲天子春东郊夏南郊皆礼日即此经祭天燔柴也秋西郊即此经祭山丘陵升是也冬北郊即此经祭川沈祭地瘗也以其川即四渎也郑兼言诸侯之盟者以其诸侯自盟亦祭山川爲神主故兼言之此经兼有王官之伯以月爲神主不言者无正文故不言也云其盟愒于着明者亦如上释以日月爲明山川爲着也云燔柴升沈瘗祭礼终矣者案周礼禋祀实柴燎是歆神始礼未终而言礼终者以其祭礼有三始乐爲下神始禋柴爲歆神始牲体爲荐馔始燔柴是乐爲下神之后是下神之礼终故云礼终案尔雅祭天曰燔柴祭地曰瘗埋柴与瘗相对则瘗埋亦是歆神若然则升沈在柴瘗之闲则升沈亦是歆神之节皆据乐爲下神之后而爲祭礼终矣或可周礼此三者爲歆神至祭祀之后更有此柴瘗升沈之事若今时祭祀讫始有柴瘗之事者也引郊特牲者案易纬三王之郊一用夏正春分以后始日长于建寅之月郊天云迎长日之至者预迎之又云大报天而主日也者郑彼云大犹徧谓郊天之时祭尊可以及卑日月以下皆祭以日爲主又云大宗伯职日以实柴祀日月星辰者此所引不取月与星辰之义直取日而巳与此经燔祭文同郑引此诸文者欲证此经祭天燔柴是祭日非正祭天神以其日亦是天神故以祭天言之是以郑云则燔柴祭天谓祭日也又云柴爲祭日则祭地瘗者祭月也者以其前文天子在国祀日月燔祭旣是日祭地是月可知亦非正地神也云日月而云天地灵之者以其尊之欲爲方明之主故变日月而云天地是神灵之也云王制曰王巡守至于岱宗柴是王巡守之盟其神主日也者案彼注以爲告至案祀典歳二月东巡守至于岱宗柴注爲考绩燔燎柴此又爲祭日柴不同者但巡守至岱宗之下有此三种之柴告至讫别有考绩皆正祭之神别有祭日以爲方明之主尚书与王制并此文唯有柴之文故注不同互见爲义明皆有是以此引王制之柴以爲祭日引春秋者僖公二十八年晋文公败楚于城濮爲践土之盟传云山川之神引之证诸侯之盟用山川爲主此不言宋仲几者所引之言皆是诸侯之事云月者太隂之精上爲天使臣道莫贵焉者郑注周礼九嫔职引孔子云日者天之明月者地之理隂契制故月上属爲天使妇从夫放月纪此二处俱是纬文郑言此者证王官之伯臣中最尊奉王使出与诸侯盟其神主月以其无正文故言与以疑之郷来所解诸侯以山爲主王官之伯以月爲主案襄十一年左传云秋七月诸侯同盟于亳云司愼司盟名山名川彼非直有山川兼有二司则此所云日月山川者兼有此二司可知又王官之伯非直奉王使出㑹诸侯而盟若受弓矢之赐得专征伐亦与诸侯爲盟记几俟于东箱注王即至之处释曰云王即席乃设之也者案公食大夫记宰夫筵出自东房则此天子礼几筵亦在东房其席先敷其几且俟于东箱待王即席乃设之谓若聘礼賔即席乃授几若然公食大夫宰夫设筵加席几同时预设者公亲设湆可以略几故以几与席同时设之若爲神几筵亦同时而设故聘礼几筵设摈者出请命云东箱东夹之前者案上文觐在文王庙中案郑周礼注宗庙路寝制如明堂明堂有五室四堂无箱夹则宗庙亦无箱夹之制此有东夹者此周公制礼据东都乃有明堂此文王庙仍依诸侯之制是以有东夹室若然乐记注云文王庙爲明堂制者彼本无制字直云文王庙爲明堂云相翔待事之处者翔谓翶翔无事故公食賔将食辞于公亲临己食公揖退于箱以俟賔食是相翔待事之处也偏驾不入王门注在旁至馆与释曰云在旁与已同曰偏者依周礼巾车掌王五路玉路以祀不赐诸侯金路以賔同姓以封象路以朝异姓以封革路以即戎以封四衞木路以田以封蕃国此五路者天子所乗爲正四路者诸侯乗之爲偏是据诸侯在旁与王同爲偏云不入王门乗墨路以朝是也者据上文而言云偏驾之车舎之于馆与者偏驾旣云不入王门又云乗墨车而至门外诸侯各停于馆明舎在馆无正文故言与以疑之奠圭于缫上释曰此解侯氏入门右奠圭释于地时当以缫借承之力乃释于地此缫谓韦衣木版朱白苍与朱緑画之者非谓绚组尺爲系者彼所以系玉固者也仪礼䟽卷第二十七仪礼疏仪礼疏卷二十八仪礼䟽卷第二十八唐朝散大夫行太学博士弘文馆学士臣贾公彦等撰丧服第十一案郑目録云天子以下死而相丧衣服年月亲䟽隆杀之礼不忍言死而言丧丧者弃亡之辞若全存居于彼焉己亡之耳大戴第十七小戴第九刘向别録第十一释曰案礼器云经礼三百曲礼三千郑云经礼谓周礼也曲犹事也事礼谓今礼也礼篇多亡本数未闻其中事仪三千若然未亡之时有天子诸侯卿大夫士之丧服其篇各别今皆亡唯士丧礼在若然据丧服一篇揔包天子以下服制之事故郑目録云天子以下相丧衣服亲䟽之礼丧服之制成服之后冝在士丧始死之下今在士丧之上者以丧服揔包尊卑上下不专据士故在士丧之上是以丧服爲第十一丧服所陈其理深大今之所释且以七章明之第一明黄帝之时朴略尚质行心丧之礼终身不变第二明唐虞之日淳朴渐亏虽行心丧更以三年爲限第三明三王以降浇伪渐起故制丧服以表哀情第四明旣有丧服须明丧服二字第五明丧服章次以精麤爲序第六明作传之人并爲传之意第七明郑玄之注经传两解之第一明黄帝之时朴略尚质行心丧之礼终身不变者案礼运云昔者先王未有宫室食鸟兽之肉衣其羽皮此乃伏羲之时也又云后圣有作治其丝麻以爲布帛养生送死以事鬼神此谓黄帝之时也又案易系辞云古之葬者厚衣之以薪葬之中野不封不树丧期无数在黄帝九事章中亦据黄帝之日言丧期无数是其心丧终身者也第二明唐虞之日淳朴渐亏虽行心丧更以三年爲限者案礼记三年问云将由夫患邪淫之人与则彼朝死而夕忘之然而从之则是曽鸟兽之不若也夫焉能相与羣居而不乱乎将由夫脩饰之君子与则三年之丧二十五月而毕若驷之过隙然而遂之则是无穷也故先王焉爲之立中制节壹使足以成文理则释之矣然则何以至期也曰至亲以期断是何也曰天地则巳易矣四时则巳变矣其在天地之中者莫不更始焉以是象之也郑注云法此变易可以期也又云然则何以三年也注云言法此变易可以期何以乃三年爲又云曰加隆焉尔也焉使倍之故再期也注云言于父母加隆其恩使倍期也据此而言则圣人初欲爲父母期加隆焉故爲父母三年必加隆至三年者孔子荅宰我云子生三年然后免于父母之怀是以子爲之三年报之三年问又云三年之丧人道之至文者也夫是之谓至隆是百王之所同古今之所壹也未有知其所由来者也注云不知其所从来喻此三年之丧前丗行之乆矣旣云喻前丗行之乆则三年之丧实知其所从来但喻乆耳故虞书云二十八载帝乃殂落百姓如丧考妣三载四海遏密八音是心丧三年未有服制之明验也第三明三王巳降浇伪渐起故制丧服以表哀情者案郊特牲云大古冠布齐则缁之郑注云唐虞巳上曰大古又云冠而敝之可也注云此重古而冠之耳三代改制齐冠不复用也以白布冠质以爲丧冠也据此而言则唐虞巳上吉凶同服唯有白布衣白布冠而巳故郑注云白布冠爲丧冠又案三王以来以唐虞白布冠爲丧冠又案丧服记云凡衰外削幅裳内削幅注云大古冠布衣布先知爲上外杀其幅以便体也后知爲下内杀其幅稍有饰也后丗圣人易之以此爲丧服据此丧服记与郊特牲两注而言则郑云后丗圣人夏禹也是三王用唐虞白布冠白布衣爲丧服矣第四明旣有丧服须明丧服二字者案郑目録云不忍言死而言丧丧者弃亡之辞若全存于彼焉己弃亡之耳又案曲礼云天子曰崩诸侯曰薨大夫曰卒士曰不禄庶人曰死尔雅曰崩薨卒不禄皆训死也是士以上爲义称庶人言死得其揔名郑注曲礼云死之言澌精神澌尽又案檀弓孔子云丧欲速贫春秋左氏传鲁昭公出居干侯齐侯唁公于野井公曰丧人其何称是丧弃亡之辞弃于此存于彼是孝子不忍言父母精神尽澌虽弃于此犹存于彼以此郑义言之其丧字去声读之人或以平声读之者虽不与同义亦通也死者旣丧生人制服服之者但貌以表心服以表貌故礼记闲传云斩衰何以服苴苴恶貌也所以苴其内见诸外斩衰貌若苴齐衰貌若枲大功貌若止小功缌麻容貌可也下又云斩衰三升三升半齐衰四升以下是其孝子丧亲以衣服表心但吉服所以表德凶服所以表哀德有髙下章有升降哀有深浅布有精麤不同者也第五明丧服章次以精麤爲叙者案丧服上下十有一章从斩至缌麻升数有异异者斩有二义不同爲父以三升爲正爲君以三升半爲义其冠同六升三年齐衰唯有正之四升冠七升继母慈母虽是义以配父故与因母同是以略爲节有正而巳杖期齐衰有正而巳父在爲母与爲妻同正服齐衰五升冠八升不杖齐衰期章有正有义二等正则五升冠八升义则六升冠九升齐衰三月章皆义服齐衰六升冠九升曽祖父母计是正服但正服合以小功以尊其祖不服小功而服齐衰非本服故同义服也殇大功有降有义爲夫之昆弟之长子殇是义其余皆降服也降服衰七升冠十升义服衰九升冠十一升大功章有降有正有义姑姊妹出适之等是降妇人爲夫之族类爲义自余皆正衰冠如上释也繐衰唯有义服四升半皆冠七升而巳以诸侯大夫爲天子故同义服也殇小功有降有义妇人爲夫之族类是义自余皆降服降则衰冠同十升义则衰冠同十二升小功亦有降亦有正有义如前释缌麻亦有降有正有义皆如上陈但衰冠同十五升抽去半而巳自斩以下至缌麻皆以升数升数少者在前升数多者在后要不得以此升数爲叙者一则正义及降升数不得同在一章又繐衰四升半在大功之下小功之上郑下注云在小功之上者欲审着缕之精麤若然丧服章次虽以升数多少爲前后要取缕之精麤爲次第也第六明作传之人又明作传之意传曰者不知是谁人所作人皆云孔子弟子卜商字子夏所爲案公羊传是公羊髙所爲公羊髙是子夏弟子今案公羊传有云者何何以曷爲孰谓之等今此传亦云者何何以孰谓曷爲等之问师徒相习语势相遵以弟子却本前师此传得爲子夏所作是以师师相传盖不虚也其传内更云传者是子夏引他旧传以证己义仪礼见在一十七篇余不爲传独爲丧服作传者但丧服一篇揔包天子巳下五服差降六术精麤变除之数旣繁出入正殇交互恐读者不能悉解其义是以特爲传解第七明郑玄之注经传两解之云郑氏者北海郡髙密县人姓郑名玄字康成汉仆射郑崇八丗孙也后汉徴爲大司农而不就年七十四卒于家云注者注义于经传之下辨其义意若传不释经者则注在传上以释经若传义难明者则在传下以释传又在传下注皆须题云玄谓以别传若在传上注者不须题玄义可知或云注或云传出注述者意耳或有解云前汉以前云传后汉以后云注若然王弼王肃之等后汉之人云传此说非也丧服至屦者释曰题此二字于上者与此一篇爲揔目言斩衰裳者谓斩三升布以爲衰裳不言裁割而言斩者取痛甚之意知者案三年问云创鉅者其日乆痛甚者其愈遟杂记县子云三年之丧如斩期之丧如剡谓哀有深浅是斩者痛深之义故云斩也若然斩衰先言斩下䟽衰后言齐者以斩衰先斩布后作之故先言斩䟽衰先作之后齐之故后云齐斩齐旣有先后是以作文有异也云苴绖杖绞带者以一苴目此三事谓苴麻爲首绖要绖又以苴竹爲杖又以苴麻爲绞带知此三物皆同苴者以其冠绳缨不得用苴明此三者皆用苴又丧服小记云苴杖竹也记人解此杖是苴竹也又绞带与要绖象大带与革带二者同在要要绖旣苴明绞带与要绖同用苴可知又丧服四制云苴衰不补则衰裳亦同苴矣云冠绳缨者以六升布爲冠又屈一条绳爲武垂下爲缨冠在首退在带下者以其衰用布三升冠六升冠旣加饰故退在带下又齐衰冠缨用布则知此绳缨不用苴麻用枲麻故退冠在下更见斩义也云菅屦者谓以菅草爲屦诗云白华菅兮白茅束兮郑云白华巳沤名之爲菅濡刄中用则此菅亦是巳沤者也巳下诸章并见年月唯此斩章不言三年者以其丧之痛极莫甚于斩故不言年月表创鉅而巳是以衰设人功之䟽绖又言麻之形体至于齐衰巳下非直见人功之䟽又见绖去之麻状貌举齐衰云三年明上斩衰三年可知然此一经爲次若此者以先丧而后服故服在丧下又先斩后乃爲衰裳故斩文在衰裳之上绖杖绞带俱蒙于苴故苴又在前经中绖有二事仍以首绖爲主故绖文在上杖者各齐其心故在绞带之前冠缨虽加于首以其不蒙于苴故退文在下屦乃服中之贱最后爲冝圣人作文伦次然注者者至用布释曰云者者明爲下出也者周公设经上陈其服下列其人此经所陈服者明爲下人所出故服下出者明臣子爲君父等所出也案下诸章皆言者郑君一解余皆不释义皆如此也云凡服上曰衰下曰裳者言凡者郑欲兼解五服案下记云衰广四寸长六寸缀之于心揔号爲衰非正当心而巳故诸言衰皆与裳相对至于弔服三者亦谓之爲衰也云麻在首在要皆曰绖知一绖而兼二者以子夏传要首二绖俱解礼记诸文亦要首并陈故士丧礼云要绖小焉故知一绖而兼二文也云绖之言实也明孝子有忠实之心故爲制此服焉檀弓云绖也者实也明孝子有忠实之心故爲制此服焉案问丧云斩衰貌若苴齐衰貌若枲之等皆是心内苴恶貌亦苴恶服齐苴恶是服以象貌貌以象心是孝子有忠实之心若服苴而貌美心不苴恶者是中外不相称无忠实之心者也云首绖象缁布冠之缺项者案士冠礼缁布冠青组缨属于缺郑注云缺读如有頍者弁之頍缁布冠之无笄者着頍围髪际结项中隅爲四缀以固冠也此所象无正文但丧服法吉服而爲之吉时有二带凶时有二绖以要绖象大带明首绖象頍项可知以彼頍项爲吉时缁布冠无笄故用頍项以固之今丧之首绖与冠绳缨别材而不相缀今言象之者直取绖法象頍项而爲之至于丧冠亦无笄直用六升布爲冠一条绳爲缨与此全异也云要绖象大带者案玉藻云大夫以下大带用素天子朱里终裨以玄黄士则练带裨下末三赤用缁是大带之制今此要绖下传名爲带明象吉时大带也云又有绞带象革带者案玉藻韠之形制云肩革带博二寸吉备二带大带申束衣革带以佩玉佩及事佩之等今于要绖之外别有绞带明绞带象革带可知案士丧礼云苴绖大鬲要绖小焉又云妇人之带牡麻结本注云妇人亦有首绖伹言带者记其异此齐衰妇人斩衰妇人亦有苴绖以此而言则妇人吉时虽云女鞶丝以丝爲带而无頍项今于丧礼哀痛甚亦有二绖与绞带以备丧礼故此绖具陈于上男女俱言于下明男女共有此服也云齐衰巳下用布者即下齐衰章云削杖布带是也若然案此经凶服皆依旧名唯衰与绖特制别名者案礼记檀弓云有以故兴物者郑云衰绖之制以绖表孝子忠实之心衰明孝子有哀摧之义故制此二者而异名见其哀痛之甚故也传曰至无时释曰云斩者何问辞以执所不知故云者何云不缉也者荅辞此对下䟽衰裳齐齐是缉此则不缉也云苴绖者麻之有蕡者也案尔雅释草云蕡枲实孙氏注云蕡麻子也以色言之谓之苴以实言之谓之蕡下言牡者对蕡爲名言枲者对苴生称也是以云斩衰貌若苴齐衰貌若枲也若然枲是雄麻蕡是子麻尔雅云蕡枲实者举类而言若圎曰箪方曰笥郑注论语云箪笥亦举其类也下传云牡麻者枲麻也不连言绖此苴连言绖者欲见苴绖别于苴杖故下传别云苴杖后传牡麻不连言绖此苴连言绖者彼无他物之嫌独有绖故不须连言绖也云苴绖大搹左本在下者士丧礼文与此同彼此皆云苴绖大搹连言苴者但经连言苴绖绖中有此二言绖大搹先据首绖而言也雷氏以搹搤不言寸数则各从其人大小爲搤非郑义据郑注无问人之大小皆以九寸围之爲正若中人之迹尺二寸也云左本在下者本谓麻根案士丧礼郑注云下本在左重服统于内而本阳也以其父是阳左亦阳言下是内故云重服统于内以言痛从心内发故也此对爲母右本在上轻服统于外而本隂也云去五分一以爲带者以其首绖围九寸取五寸去一寸得四寸余四寸寸爲五分揔二十分去四分余十六分取十五分五分爲寸爲三寸添前四寸爲七寸并一分揔七寸五分寸之一也云齐衰之绖斩衰之带也者以其大小同故叠而同之也云去五分一以爲带者谓七寸五分寸之一也中五分去一爲齐衰之带今计之以七寸中取五寸去一寸得四寸余二寸寸分爲二十五分二寸合爲五十分余一分者又破爲五分添前爲五十五分亦五分去一揔去一十一分余四十四分在又二十五分爲一寸余十九分在齐衰之带揔五寸二十五分寸之十九也云大功之绖齐衰之带也去五分一以爲带者就五寸中去一寸得四寸前二十五分破寸今大功百二十五分破寸则以十九分者各分破爲五分十九分揔破爲九十五与百二十五分破寸相当就九十五分中五分去一去十九余七十六则大功之绖五寸二十五分寸之十九带则四寸百二十五分寸之七十六又云小功之绖大功之带也去五分一以爲带者又就四寸百二十五分寸之七十六中五分去一前百二十五分破寸今亦四倍加之以六百二十五分破寸然后五分去一爲小功带又云缌麻之绖小功之带去五分一以爲带则亦四倍加之前六百二十五分破寸今则三千一百二十五分破寸五分去一取四以爲缌麻之带绖带之等皆以五分破寸旣有成法何假尽言然斩衰有二齐衰有四大功小功成人与殇各有二等缌麻殇与成人章又不别若使绖带各依升数则参差难等是以子夏作传五服各爲一节计之似周礼掌客云羣介行人宰史各以爵等爲牢礼之数郑云以命数则参差难等略于臣用爵而巳此绖亦然也士丧礼云苴绖大鬲下本在左要绖小焉郑注云绖带之差自此出焉谓子夏言绖带之差出于士丧之绖故郑指而言之也但斩衰之绖围九寸者首是阳故欲取阳数极于九自齐衰以下自取降杀之义无所法象也云苴杖竹也削杖桐也者传意见经唯云苴杖不出杖体所用故言苴杖者竹也下章直云削杖亦不辨木名故因释之云削杖者桐也若然经言苴杖因释削杖唯上下二章不通于下是以兼释之至于绖带五服自明故不兼释然爲父所以杖竹者父者子之天竹圎亦象天竹又外内有节象子爲父亦有外内之痛又竹能贯四时而不变子之爲父哀痛亦经寒温而不改故用竹也爲母杖桐者欲取桐之言同内心同之于父外无节象家无二尊屈于父爲之齐衰经时而有变又案变除削之使方者取母象于地故也此虽不言杖之麤细案丧服小记云绖杀五分而去一杖大如绖郑注云如要绖也郑知如要绖者以其先云绖五分爲杀爲要绖其下即云杖大如绖明如要绖也如要绖者以杖从心巳下与要绖同处故如要绖也云杖各齐其心者杖所以扶病病从心起故杖之髙下以心爲断也云皆下本者本根也案士丧礼下本注云顺其性也云杖者何爵也者自此巳下有五问五荅皆爲杖起文云者何者亦是执所不知以其吉时五十巳后乃杖所以扶老今爲父母之丧有杖有不杖不知故执而问之云爵以爵荅之以其有爵之人必有德有德则能爲父母致病深故许其以杖扶病云无爵而杖者何问辞也庶人无爵亦得杖云檐主也者荅辞也以其虽无爵无德然以适子故假取有爵之杖爲之丧主拜賔送賔成丧主之义也云非主而杖者何问辞也辅病也荅辞也郑云谓衆子虽非爲主子爲父母致病是同亦爲辅病也云童子何以不杖者案此子夏之问辞有不同或云者何或云何以或云何如或云孰后或云孰谓或云何大夫或云曷爲有此七者荅有义意凡言者何皆谓执所不知故隐元年公羊传云元年者何何休云诸据疑问所不知故曰者何即此问杖者何是也称何以者皆据彼决此即下云父爲长子何以三年据期章爲衆子期适庶皆子长子独三年是据彼决此也此即公羊传云何以不言即位何休云据文公言即位隐不称即位是也云何如者问比类之辞即下传云何爲而可爲人后者同宗则可爲人后是其问比类也云孰后者不问比类依不杖章子夏传云孰后后大宗礼有大宗小宗故问谁爲后云孰谓者亦是问比类但旧君有二等一是待放之臣二是致仕之臣俱爲旧君是以齐衰三月章云旧君传曰爲旧君者孰谓也仕焉而巳者也由其有二等故问比类也即公羊传云王者孰谓谓文王是也云何大夫者亦是据彼决此即齐衰三月章云大夫爲旧君传曰何大夫之谓乎言其以道去君而犹未絶也由其大夫有致仕者有待放者不同故举何大夫之问也言曷爲者亦是据彼决此故不杖章云大夫曷爲不降命妇也云谓据大夫于姑姊妹出嫁冝降不降故举曷爲之问也今云童子何以不杖问辞也不能病也荅辞也此庶童子非直不杖以其未冠首加免而巳故问丧云免者以何爲也曰不冠者之所服也言何以者据当室童子及成人皆杖唯此庶童子不杖故云何以决之也知当室童子杖者案问丧云礼曰童子不缌唯当室缌缌者其免也当室则免而杖矣谓适子也案杂记云童子哭不偯不踊不杖不菲不庐注云未成人者不能备礼也此独云不杖余不言者此上下皆释杖故言杖不云余者其实皆无直有衰裳绖带而巳又云妇人何以不杖亦不能病也者此亦谓童子妇人若成人妇人正杖知者此丧服上陈其服下陈其人丧服之下男子妇人俱列男子妇人同有苴杖又丧大记云三日子夫人杖五日大夫丗妇杖诸经皆有妇人杖文故知成人妇人正杖也明此童子妇人案丧服小记云女子子在室爲父母其主丧者不杖则子一人杖郑注云女子子在室亦童子也无男昆弟使同姓爲摄主不杖则子一人杖谓长女也许嫁及二十而笄笄爲成人成人正杖也是其童女爲丧主则亦杖矣若然童子得称妇人者案小功章云爲姪庶孙丈夫妇人之长殇是未成人称妇人也雷氏以爲此丧服妻爲夫妾爲君女子子在室爲父女子子嫁及在父之室爲父三年如传所云妇人者皆不杖丧服小记妇人不爲主而杖者唯着此一条明其余不爲主者皆不杖此说非何者此四等妇人皆在杖科之内何得不杖又礼记诸文说妇人杖者甚衆何言无杖也云绞带者绳带也者以绞麻爲绳作带故云绞带也王肃以爲绞带如要绖马郑不言当依王义雷氏以爲绞带在要绖之下言之则要绖五分去一爲带但首绖象頍项之布又在首要绖象大带用缯又在要故须五分去一以爲带今绞带象革带与要绖同在要一则无上下之差二则无麤细可象而云去要绖五分一爲绞带失其义也但绖带至虞后变麻服葛绞带虞后虽不言所变案公士衆臣爲君服布带又齐衰巳下亦布带则绞带虞后变麻服布于义可也云冠绳缨条属者丧用绳爲缨属着也着之冠垂之爲缨也云外毕者前后两毕之末而向外摄之也云锻而勿灰者以冠爲首饰布倍衰裳而用六升又加以水濯勿用灰而巳冠六升勿灰则七升巳上故灰矣故大功章郑注云大功布者其锻治之功麤沽之则七升巳上皆用灰也云衰三升者不言裳裳与衰同故举衰以见裳爲君义服衰三升半不言者以缕如三升半成布三升故直言三升举正以包义也云菅屦者菅菲也外纳居倚庐者周公时谓之屦子夏时谓之菲案士丧礼屦外纳郑注云纳收余也王谓正向外编之居倚庐孝子所居居在门外东壁倚木爲庐故旣夕记云居倚庐郑注云倚木爲庐在中门外东方北戸又丧大记云凡非适子者自未葬以于隐者爲庐注云不欲人属目盖庐于东南角若然适子则庐于其北显处爲之以其适子当应接弔賔故不于隐者若然此下有臣爲君则亦居庐案周礼宫正云大丧授庐舎辨其亲䟽贵贱之居注云亲者贵者居倚庐䟽者贱者居垩室又杂记朝庭卿大夫士居庐都邑之士居垩室见诸侯之臣爲其君之礼案丧大记云妇人不居庐若然此经云居倚庐专据男子生文云寝苫枕块旣夕文与此同彼注云苫编藁块堛也彼又云不说绖带郑注云哀戚不在于安若然在中门外者哀亲之在外寝苫者哀亲之在草故也此之衰三升枕块据大夫巳上若士则大夫适子爲士者得行大夫礼若正士则枕草衰则缕三升半成布三升杂记所云齐晏平仲爲其父麤衰斩枕草是也但平仲谦爲父服士服耳云哭昼夜无时者哭有三无时始死未殡以前哭不絶声一无时旣殡巳后卒哭祭巳前阼阶之下爲朝夕哭在庐中思忆则哭二无时旣练之后无朝夕哭唯有庐中或十日或五日思忆则哭三无时也卒哭之后未练之前唯有朝夕哭是一有时也云歠粥朝一溢米夕一溢米者孝子遭父母之丧当爲父母致病故丧大记云水浆不入口三日之后乃始食必三日许食者圣人制法不以死伤生恐至灭性故礼许之食虽食由节之使朝夕各一溢米而巳也曽子有母之丧水浆不入于口七日者失礼之法故子思非之云先王制礼过之者俯而就之不至者跂而及之故君子执亲之丧水浆不入于口者三日杖而后能起是礼之常法也云寝不说绖带者案杂记孔子云少连大连善居丧三月不解郑注云不解倦也又案旣夕文与此同郑注云哀戚不在于安绖带在衰裳之上而云不说则衰裳在内不说可知此据未葬前故文在虞上旣虞后寝有席衰绖说可知也云旣虞翦屏柱楣者案王制云天子七月而葬诸侯五月而葬大夫士三月而葬又案士虞礼旣葬反日中而虞郑注士丧三虞云虞安也葬时送形而往迎魂而反反哭之时入庙中上堂不见入室又不见乃至适寝之中旧殡之处爲虞祭以安之礼记檀弓云葬日虞不忍一日离也是日也以虞易奠是也依公羊传云天子九虞诸侯七虞大夫五虞士三虞今传言旣虞谓九虞七虞五虞三虞之后乃改旧庐西郷开戸翦去戸旁两厢屏之余草柱楣者前梁谓之楣楣下两头竖柱施梁乃夹戸傍之屏也云寝有席者案闲传云旣虞卒哭柱楣翦屏苄翦不纳郑云苄今之蒲苹即此寝有席谓蒲席加于苫上也云食䟽食水饮者未虞巳前朝一溢米夕一溢米而爲粥今旣虞之后用麤䟽米爲饭而食之明不止朝一溢夕一溢而巳当以足爲度云饮水者未虞巳前渴亦饮水而在旣虞后与䟽食同言水饮者恐虞后饮浆酪之等故云饮水而巳也云朝一哭夕一哭而巳者此当士虞礼卒哭之后彼云卒哭者谓卒去庐中无时之哭唯有朝夕于阼阶下有时之哭丧服之中三无时哭外唯此卒哭之后未练之前一节之闲是有时之哭故云而巳言其不足之意云旣练舎外寝者谓十三月服七升冠男子除首绖而带独存妇人除于带而绖独存又练布爲冠着绳屦止舎外寝之中不复居庐也云始食菜果饭素食者案丧大记祥而食肉闲传云大祥有醯酱中月而禫而饮醴酒始饮酒者先饮醴酒始食肉者先食干肉曲礼云父母之丧有疾饮酒食肉疾止复初皆爲不以死伤生也云哭无时者此三无时哭中谓练后垩室之中或十日或五日思忆则哭大记云祥而外无哭者禫而内无哭者皆在哭无时之限也注盈手至异数释曰云以五分一爲杀者象五服之数也者郑五服之内升数至多若绖带象升数降杀参差难等若五服服爲一节则降杀易明故郑云象五服之数也云爵谓天子诸侯卿大夫士也者案白虎通云天子爵号又夏殷之士无爵周之道爵及命士卿大夫自然皆爵也是天子以下皆曰爵也云属犹着也通屈一条绳爲武垂下爲缨着之冠也者案礼记云丧冠条属以别吉凶若然吉冠则缨武别材凶冠则缨武同材是以郑云通屈一条绳爲武谓将一条绳从额上约之至项后交过两相各至耳于武缀之各垂于頥下结之云着之冠者武缨皆上属着冠冠六升外毕是也云布八十缕爲升者此无正文师师相传言之是以今亦云八十缕谓之宗宗即古之升也云今之礼皆以登爲升俗误巳行乆矣者案郑注仪礼之时古今二礼并观叠古文者则从经今文若叠今文者则从经古文今此注而云今之礼皆以登爲升与诸注不同则今古礼皆作升字俗误巳行乆矣也若然论语云旧谷旣升升亦训爲成今从登不从升者凡织絍之法皆缕缕相登上乃成缯布登义强于升故从登也引杂记者证条属是丧冠若吉冠则缨武异材云三年之练冠亦条属者欲见条属以至大祥除衰杖大祥除丧之际朝服缟冠当缨武异材从吉法也云右缝小功以下左者案大戴礼云大功巳上唯唯小功以下额额然孝子朝夕哭在阼阶之下西面弔賔从外入门北面见之大功以上哀重其冠三辟积郷右爲之从隂隂唯唯然顺小功缌麻哀轻其冠亦三辟积郷左爲之从阳弔賔入门北郷望之额额然逆郷賔二者皆条属但从吉从凶不同也云外毕者冠前后屈而出缝于武也者冠广二寸落顶前后两头皆在武下郷外出反屈之缝于武而爲之两头缝毕郷外故云外毕案曲礼云厌冠不入公门郑注云厌犹伏也丧冠厌伏是五服同名由在武下出反屈之故得厌伏之名檀弓云古者冠缩缝今也衡缝故丧冠之反吉非古也是吉冠则辟积无杀横缝亦两头皆在武上郷内反屈而缝之不得厌伏之名云二十两曰溢爲米一升二十四分升之一者依筭法百二十斤曰石则是一斛若然则十二斤爲一斗取十斤分之升得一斤余二斤斤爲十六两二斤爲三十二两升取三十两十升升得三两添前一斤十六两爲十九两余二两两爲二十四铢二两爲四十八铢取四十铢十升升得四铢余八铢一铢爲十参八铢爲八十参十升升得八参添前则是一升得十九两四铢八参于二十两仍少十九铢二参则别取一升破爲十九两四铢八参分十两两爲二十四铢则爲二百四十铢又分九两两爲二十四铢则九两者二百一十六铢并四铢八参添前四百六十铢八参揔爲二十四分直取二百四十铢余二百二十铢八参在又取二百一十六铢二十四分分得九铢添前分得十九铢有四铢八参四铢铢爲十参揔爲四十参通八参爲四十八参二十四分分得二参是一升爲二十四分分得十九铢添前四铢爲二十三铢将二参添前八参则爲十参则十参爲一铢以此一铢添前二十三铢则爲二十四铢爲一两一两添十九两揔二十两曰溢云楣谓之梁所谓梁闇者所谓书传文案丧服四制云髙宗谅闇三年郑注云谅古作梁楣谓之梁闇读如鹑䳺之䳺闇谓庐也庐有梁者所谓柱楣也即此柱楣者也云舎外寝于中门之外屋下垒墼爲之不涂墍所谓垩室也者今至练后不居旧庐还于庐处爲屋但天子五门诸侯三门得有中门大夫士唯有大门内门两门而巳无中门而云中门外者案士丧礼及旣夕外位唯在寝门外其东壁有庐垩室若然则以门爲中门据内外皆有哭位其门在外内位中故爲中门非谓在外门内门之中爲中门也言屋下垒墼爲之者东壁之所旧本无屋而云屋下爲之者谓两下爲屋谓之屋下对庐偏加东壁非两下谓之庐也云不涂墍者谓翦屏而巳不泥涂墍饰也云谓所垩室者闲传云父母之丧旣虞翦屏期而小祥居垩室彼练后居垩室即此外寝故郑云所谓垩室也云谓复平生时食也者此食爲饲读之不得爲食读之知者天子巳下平常之食皆有牲牢鱼腊练后始食菜果未得食肉饮酒何得平常时食明专据米饭而言也以其初据一溢米而言旣虞饭䟽食食亦米饭也此旣练后复平生时食食亦据米饭而言以其古者名饭爲食与公食大夫者同音也云斩衰不书受月者云云凡丧服所以表哀哀有盛时杀时服乃随哀以降杀故初服麤至葬后练后大祥后渐细加饰是以冠爲受斩衰裳三升冠六升旣葬后以其冠爲受衰裳六升冠七升小祥又以其冠爲受衰裳七升冠八升自余齐衰以下受服之时差降可知然葬后有受服有不受服案下齐衰三月章及殇大功章皆云无受正大功章即云三月受以小功衰即葛九月者今此斩衰章及齐衰章应言受月而不言故郑君特解之案杂记云天子七月而葬九月而卒哭诸侯五月而葬七月而卒哭大夫三月而葬五月而卒哭士三月而葬是月而卒哭是天子巳下虞卒哭异数尊卑皆葬讫反日中而虞天子九虞诸侯七虞大夫五虞虞讫即受服士三虞待卒哭乃受服必然者以其大夫巳上卒哭在后月虞在前月日巳多是以虞即受服不得至卒哭士葬月卒哭与虞同月故受服待卒哭后也今不言受月者丧服揔包天子以下若言七月唯据天子若言五月唯据诸侯皆不该上下故周公设经没去受服之文欲见上下俱含故也仪礼䟽卷第二十八仪礼疏仪礼疏卷二十九仪礼䟽卷第二十九唐朝散大夫行太学博士弘文馆学士臣贾公彦等撰父释曰周公设经上陈其服下列其人即此文父巳下是爲其人服上之服者也先陈父者此章恩义并设忠臣出孝子之门义由恩出故先言父也又下文诸侯爲天子妻爲夫妾爲君之等皆兼举着服之人于上乃言所爲之人于下若然此父与君直单举所爲之人者余者若直言天子臣皆爲天子故举诸侯也若直言夫则妾于君体敌亦有夫义妾爲君若直言君与前臣爲君文不殊巳外亦皆嫌疑故兼举着服之人子爲父臣爲君二者无嫌疑故单举所爲之人而巳云传曰爲父何以斩衰也父至尊也者言何以者问比例以父母恩爱等母则在齐衰父则入于斩比并不例故问何以斩不齐衰荅云父至尊者天无二日家无二尊父是一家之尊尊中至极故爲之斩也诸侯爲天子释曰此文在父下君上者以下文君中虽言天子兼有诸侯及大夫此天子不兼余君君中最尊上故特着文于上也传曰天子至尊也释曰不发问而直荅之者义可知故直荅而云天子至尊同于父也君释曰臣爲之服此君内兼有诸侯及大夫故文在天子下郑注曲礼云臣无君犹无天则君者臣之天故亦同之于父爲至尊但义故还着义服也注天子至曰君释曰卿大夫承天子诸侯则天子诸侯之下卿大夫有地者皆曰君案周礼载师云家邑任稍地小都任县地大都任畺地是天子卿大夫有地者若鲁国季孙氏有费邑叔孙氏有郈邑孟孙氏有郕邑晋国三家亦皆有韩赵魏之邑是诸侯之卿大夫有地者皆曰君以其有地则有臣故也天子不言公与孤诸侯大国亦有孤郑不言者诗云三事大夫谓三公则大夫中含之也但士无臣虽有地不得君称故仆隷等爲其长弔服加麻不服斩也父爲长子释曰君父尊外次长子之重故其文在此注不言至以长释曰言长子通上下则适子之号唯据大夫士不通天子诸侯若言大子亦不通上下案服问云君所主夫人妻大子适妇郑注云言妻见大夫巳下亦爲此三人爲丧主也则大子下及大夫之子不通士若言丗子亦不通上下唯据天子诸侯之子是以郑云不言适子通上下非直长子得通上下冢子亦通上下故内则云冢子则大牢注云冢子犹言长子通于下也是冢子亦通上下也云亦言立适以长者欲见适妻所生皆名适子第一子死也则取适妻所生第二长者立之亦名长子若言适子唯据第一者若云长子通立适以长故也传曰何至祖也释曰云何以者亦是问比例以其俱是子不杖章父爲衆子期此章长子则爲之三年故发何以之传也不问斩而问三年者斩重而三年轻长子非尊极故举轻以问之轻者尚问明重者可知故举轻以明重也云正体于上又乃将所传重也者此是荅辞也以其父祖适适相承爲上己又是适承之于后故云正体于上云又乃将所传重者爲宗庙主是有此二事乃得三年云庶子不得爲长子三年不继祖也者此明适适相承故须继祖乃得爲长子三年也注此言至共庙释曰云此言爲父后者然后爲长子三年者经云继祖即是爲祖后乃得爲长子三年郑云爲父后者然后爲长子三年不同者周之道有适子无适孙适孙犹同庶孙之例要适子死后乃立适孙乃得爲长子三年是爲父后者然后爲长子三年也云重其当先祖之正体者解经正体于上又云又以其将代己爲宗庙主也者释经传重也云庶子者爲父后者之弟也者谓兄得爲父后者是适子其弟则是庶子是爲父后者之弟不得爲长子三年此郑据初而言其实继父祖身三丗长子四丗乃得三年也云言庶者逺别之也者庶子妾子之号适妻所生第二者是衆子今同名庶子逺别于长子故与妾子同号也云小记曰不继祖与祢此但言祖不言祢容祖祢共庙者案祭法云适士二庙官师一庙郑注云官师中下之士祖祢共庙则此容祖祢共庙据官师而言若然小记所云祖祢并言者是适士二庙者也祖祢共庙不言祢直言祖举尊而言也郑注小记云言不继祖祢则长子不必五丗者郑前有马融之等解爲长子五丗郑以义推之己身继祖与祢通已三丗即得爲长子斩长子唯四丗不待五丗也此微破先师马融之义也以融是先师故不正言而云不必而巳也若然虽承重不得三年有四种一则正体不得传重谓适子有废疾不堪主宗庙也二则传重非正体庶孙爲后是也三则体而不正立庶子爲后是也四则正而不体立适孙爲后是也案丧服小记云适妇不爲舅后者则姑爲之小功郑注云谓夫有废疾他故若死而无子不受重者妇旣小功不大功则夫死亦不三年期可知也爲人后者释曰此出后大宗其情本䟽故设文次在长子之下也案丧服小记云继别爲大宗继祢爲小宗大宗即下文爲宗子齐衰三月彼云后大宗者则此所后亦后大宗者也传曰至若子释曰云何以三年者以生己父母三年彼不生己亦爲之三年故发问比例之传也云受重者必以尊服服之者荅辞也雷氏云此文当云爲人后者爲所后之父阙此五字者以其所后之父或早卒今所后其人不定或后祖父或后曽髙祖故阙之见所后不定故也云何如而可爲之后问辞同宗则可爲之后荅辞此问亦问比类以其取后取何人爲之荅以同宗则可爲之后以其大宗子当收聚族人非同宗则不可谓同承别子之后一宗之内若别宗同姓亦不可以其收族故也又云何如而可以爲人后问辞云支子可也荅辞以其他家适子当家自爲小宗小宗当收敛五服之内亦不可阙则适子不得后他故取支子支子则第二巳下庶子也不言庶子云支子者若言庶子妾子之称言谓妾子得后人适妻第二巳下子不得后人是以变庶言支支者取支条之义不限妾子而巳若然适子不得后人无后亦当有立后之义也云爲所后者之祖父母巳下之亲至若子谓如死者之亲子则死者祖父母则当己曽祖父母齐衰三月也妻谓死者之妻即后人之母也妻之父母昆弟昆弟之子并据死者妻之父母妻之昆弟妻之昆弟之子于后人爲外祖父母及舅与内兄弟皆如亲子爲之着服也若然上经直言爲人后不言爲父此经直言爲所后者之祖父母及妻及死者外亲之等不言死者缌麻小功大功及期之骨肉亲者子夏作传举䟽以见亲言外以包内骨肉亲者如亲子可知妻爲夫传曰夫至尊也释曰自此巳下论妇人服也妇人卑于男子故次之案曲礼云天子曰后诸侯曰夫人大夫曰孺人士曰妇人庶人曰妻后以下皆以义称士庶人得其揔名妻者齐也妇人无爵从夫之爵坐以夫之齿是言妻之尊卑与夫齐者也若然此经云妻爲夫者上从天子下至庶人皆同爲夫斩衰也传言夫至尊者虽是体敌齐等夫者犹是妻之尊敬以其在家天父出则天夫又妇人有三从之义在家从父出嫁从夫夫死从子是其男尊女卑之义故云夫至尊同之于君父也妾爲君传曰君至尊也释曰妾贱于妻故次妻后案内则云聘则爲妻奔则爲妾郑注云妾之言接闻彼有礼走而往焉以得接见于君子是名妾之义但其并后匹适则国亡家絶之本故深抑之别名爲妾也旣名爲妾故不得名壻爲夫故加其尊名名之爲君也亦得接于夫又有尊事之称故亦服斩衰也云君至尊也者旣名夫爲君故同于人君之至尊也注妾谓至亦然释曰言不得体之加尊之也者以妻得体之得名爲夫妾虽接见于夫不得体敌故加尊之而名夫爲君是以服斩也云虽士亦然者案孝经士言争友则属隷不得爲臣则士身不合名君至于妾之尊夫与臣爲异是以虽士妾得称夫爲君故云虽士亦然也女子至爲父注女子至许嫁释曰自此尽爲父三年论女子子爲父出及在室之事制服又与男子不同云女子子者子女也别于男子也者男子女子各单称子是对父母生称今于女子别加一字故双言二子以别于男一子者云言在室者关巳许嫁者郑意经直云女子子爲父得矣而别加在室者关巳许嫁关通也通巳许嫁内则女子十年不出又云十有五年而笄女子子十五许嫁而笄谓女子子年十五笄四德巳备许嫁与人即加笄与丈夫二十而冠同死而不殇则同成人矣身旣成人亦得爲父服斩也虽许嫁爲成人及嫁要至二十乃嫁于夫家也布緫至三年注此妻至无衽释曰上文不言布不言三年至此言之者上以哀极故没其布名与年月至此须言之故也以其笄旣用箭则緫不可不言用布又上文绖至练有除者此经三者旣与男子有殊并终三年乃始除之矣案丧服小记云妇人带恶笄以终丧彼谓妇人期服者带与笄终丧此斩衰带亦练而除笄亦终三年矣故以三年言之云此妻妾女子子丧服之异于男子者郑据经上下妇人服斩者而言若然周公作经越妻妾而在女子子之下言之者雷氏云服者本爲至情故在女子之下爲文也若然经之体例皆上陈服下陈人此服之异在下言之者欲见与男子同者如前与男子异者如后故设文与常不例也以上陈服下陈人则上服之中亦有女子子今更言女子子是言其异者若然上文列服之中冠绳缨非女子所服此布緫笄髽等亦非男子所服是以爲文以易之也云谓之緫者旣束其本又緫其末者郑解此经云布緫者只爲出紒后垂爲饰者而言以其布緫六升与男子冠六升相对故知据出见者而言是以郑云谓之緫者旣束其本又緫其末也云箭笄篠竹也者案尚书禹贡云篠簜旣敷孔云篠竹箭是箭篠爲一也又云髽露紒也犹男子之括发者髽有二种案士丧礼曰妇人髽于室注云始死妇人将斩衰者去笄而纚将齐衰者骨笄而纚今言髽者亦去笄纚而紒也齐衰以上至笄犹髽髽之异于括发者旣去纚而以发爲大紒如今妇人露紒其象也其用麻布亦如着幓头然是妇人髽之制也二种者一是未成服之髽即士丧礼所云者是也将斩衰者用麻将齐衰者用布二者成服之后露紒之髽即此经注是也云斩衰括发以麻则髽亦用麻者案丧服小记云斩衰括发以麻免而以布男子髻发与免用布有文妇人髽用麻布无文郑以男子髻发妇人髽同在小敛之节明用物与制度亦应不殊但男子阳以外物爲名名爲括发妇人隂以内物爲称称爲髽爲异耳郑引汉法幓头况者古之括发其髽之状亦如此故郑注士丧礼云其用麻布亦如着幓头也引丧服小记者彼男子冠妇人笄相对有二时一者男子二十而冠妇人许嫁而笄吉时相对也一者成服后男子丧冠妇人箭笄丧中相对也今此小记所云参上下文是据丧中冠笄相对而言引之者证经箭笄是与男冠相对之物也云男子免而妇人髽者亦小记之文此免旣齐衰以下用布爲免则髽是齐衰以下亦同用布爲髽相对而言也但男子阳多变斩衰名括发齐衰以下名免耳妇人隂少变故齐斩妇人同名髽案士丧礼郑注云衆主人免者齐衰将袒以免代冠免之制未闻旧说以爲如冠状广一寸亦引小记括发及汉幓头爲说则括发及免与髽三者虽用麻布不同皆如着幓头不别若然成服以后斩衰至缌麻皆冠如着幓头妇人皆露紒而髽也云凡服上曰衰下曰裳此但言衰不言裳妇人不殊裳者以其男子殊衣裳是以衰缀于衣衣统名爲衰故衰裳并见案周礼内司服王后六服皆单言衣不言裳以连衣裳不别见裳则此丧服亦连裳于衣衰亦缀于衣而名衰故直名衰无裳之别称也云衰如男子衰者妇人衰亦如下记所云凡衰外削幅以下之制如男子衰也云下如深衣者如深衣六幅破爲十二阔头郷下狭头郷上缝齐倍要也云深衣则衰无带下者案下记云衣带下尺注云衣带下尺者要也广尺足以掩裳上际也今此裳旣缝着衣不见里衣故不须要以掩裳上际故知无要也云又无衽者又案下记云衽二尺有三寸注云衽所以掩裳际也彼据男子阳多变故衣裳别制裳又前三幅后四幅开两边露里衣是以须衽属衣两旁垂之以掩交际之处此旣下如深衣缝之以合前后两边不开故不须衽以掩之也案深衣云续衽钩边注云续犹属也衽在裳旁者也属连之不殊裳前后也钩边如今曲裾也彼吉服深衣须有曲裾之衽此妇人凶服之衰下连裳虽如深衣不得尽如深衣并有衽故郑揔云下无衽则非直无丧服之衽亦无吉服深衣之衽也传曰緫至二寸释曰云箭笄长尺吉笄尺二寸者此斩之笄用箭下记云女子子适人爲父母妇爲舅姑用恶笄郑以爲榛木爲笄则檀弓南宫縚之妻之姑之丧云盖榛以爲笄是也吉时大夫士与妻用象天子诸侯之后夫人用玉爲笄今于丧中唯有此箭笄及榛二者若言寸数亦不过此二等以其斩衰尺吉笄尺二寸檀弓南宫縚之妻爲姑榛以爲笄亦云一尺则大功以下不得更容差降郑注小记云笄所以卷发旣直同卷发故五服略爲一节皆用一尺而巳是以女子子爲父母旣用榛笄卒哭之后折吉笄之首归于夫家以榛笄之外无可差降故用吉笄也若然緫不言吉而笄言之者以其丧中有用吉笄之法故小记无折笄之法当记文故小记折吉笄之首是也注緫六至饰也释曰云緫六升者首饰象冠数也上云男子冠六升此女子子緫用布当男子冠用布之处故同六升以同首饰故也十五升首饰尊故吉服之冕三十升亦倍于朝服十五升也云长六寸谓出紒后所垂爲饰也郑知者若据其束本入所不见何寸数之有乎故郑以六寸据垂之者此斩衰六寸南宫縚妻爲姑緫八寸以下虽无文大功当与齐同八寸缌麻小功同一尺吉緫当尺二寸与笄同也子嫁至三年释曰不言女子子直云子嫁者上文巳云女子子别于男子此承上故不须具言直云子嫁是女子子可知直云反爲父足矣而云反在父之室者以其出时父巳死初服齐衰不与在室同旣服齐衰后反被出更服斩衰即与在室同故须言在室也言三年者亦有事须言以其初死服朞服死后被出向父家更服斩衰三年与上在室者同故须言三年也注谓遭丧至适人释曰郑知遭丧后被出者若父未死被出自然是在室与上文同何须设此经明是遭丧后被七出者云始服齐衰者以其遭父丧时未出即不杖期麻屦章云女子子嫁爲父母是也云出而虞则受以三年之丧受者若不被出则虞后以其冠爲受嫁女在室爲父五升衰裳八升緫今未虞而出是出而乃虞虞后受服与在家兄弟同受斩衰斩衰初死三升衰裳六升冠旣葬以其冠爲受受衰六升冠七升此被出之女亦受衰裳六升緫七升与在室之女同故云受以三年之丧受也云旣虞而出则小祥亦如之者未虞巳前未被出至受后受以出嫁之受以八升衰裳九升緫今旣虞后乃被出至家又与在室女同至小祥练祭在室之女受衰七升緫八升此被出之女与之同故云旣虞而出小祥亦如之云旣除丧而出则巳者此谓旣小祥而出者以其嫁女爲父母朞至小祥巳除矣除服后乃被出不复爲父更着服故云旣除而出则巳也云凡女行于大夫巳上曰嫁行于士庶人者曰适人案齐衰三月章云女子子嫁者未嫁者爲曽祖父母传曰嫁者嫁于大夫未嫁者成人而未嫁者是行于大夫曰嫁不杖章云女子子适人者爲其父母昆弟之爲父后者传虽不解丧服本文是士故知行于士庶人曰适人庶人谓庶人在官者府史胥徒名曰庶人至于民庶亦同行士礼以礼穷则同之行大夫以上曰嫁若天子之女嫁于诸侯诸侯之女嫁于大夫出嫁爲夫斩仍爲父母不降知者以其外宗内宗及与诸侯爲兄弟者爲君皆斩明知女虽出嫁反爲君不降若然下传云妇人不二斩犹曰不二天今若爲夫斩又爲父斩则是二天与传违者彼不二天者以妇人有三从之义无自专之道欲使一心于其天此乃尊君冝斩不可以轻服服之不得以彼决此若然外宗内宗与诸侯爲兄弟服斩者岂不爲夫服斩乎明爲君斩爲夫亦斩矣公士至绳屦注士卿至其正释曰云士卿士也者以其在公之下大夫之上尊卑当卿之位故知是卿士也不言公卿言士者欲见公无正职大夫又承副于卿士之言事卿有职事之重故变言士见斯义也云公卿大夫厌于天子诸侯故降其衆臣布带绳屦者郑解公卿大夫天子诸侯并言之者欲见天子诸侯下皆有公卿大夫公卿大夫下皆有贵臣衆臣若然天子诸侯下公卿大夫周礼典命及大宰具有其文此诸侯下公卿典命大国立孤一人是也以其诸侯无公故以孤爲公卿燕礼云若有诸公则先卿献之郑注云诸公者大国之孤也孤一人言诸者容牧有三监是以其孤爲公言厌于天子诸侯故除其衆臣布带绳屦二事其余服杖冠绖则如常也其布带则与齐衰同其绳屦则与大功等也云贵臣得伸不夺其正者下传云室老士贵臣故云贵臣得伸得伸者依上文绞带菅屦故云不夺其正也传曰公至菲也释曰云室老士贵臣其余皆衆臣也者传以经直云衆臣不分别上下贵贱故云室老士二者是贵臣其余皆衆臣也云有地者衆臣杖不以即位欲见公卿大夫或有地或无地衆臣爲之皆有杖但无地公卿大夫其君卑衆臣爲之皆得以杖与嗣君同即阼阶下朝夕哭位若有地公卿大夫其君尊衆臣虽杖不得与嗣君同即阼阶下朝夕哭位下君故也注室老至借也释曰云室老家相也者左氏传云臧氏老论语云赵魏老是家臣称老云家相者案曲礼云大夫不名家相长妾以大夫称家是室老相家事者也云士邑宰也者杂记云大夫居庐士居垩室郑注云士居垩室亦谓邑宰也与此同皆谓邑宰爲士也若然孤卿大夫有菜邑者其邑旣有邑宰又有家相若鲁三卿公山弗扰爲季氏费宰子羔爲孟氏之郕宰之类皆爲邑宰也阳货冉有子路之等爲季氏家相亦名家宰若无地卿大夫则无邑宰直有家宰则孔子爲鲁大夫而原思爲之宰是直有家相者也此等诸侯之臣而有贵臣衆臣之事案周礼载师云家邑任稍地小都任县地大都任畺地是天子公卿大夫有菜地者也案郑志荅云天子之卿其地见赐乃有何由诸侯之臣正有此地则天子下有无地者也有菜地者有邑宰复有家相无地者直有家相可知云近臣阍寺之属者周礼天子宫有阍人寺人阍人掌守中门之禁晨夜开闭墨者使守门者也寺人掌外内之通令奄人使守后之宫门者也是皆近君之小臣又与衆臣不同无所降其服又得与贵臣等不嫌相逼通也是以丧服小记云近臣君服斯服矣其余从而服不从而税彼亦是近君小臣与大臣异也云君嗣君也者释传云君服但其君以死矣更有君爲死君之服故知是嗣君若然案王制畿内诸侯不丗爵而丗禄彼则天子公卿大夫未爵命得有嗣君者以丗禄降未得爵亦得爲嗣君况其中兼畿外诸侯下卿大夫也且诗云维周之士不显亦丗左氏传云官有丗功则有官族皆是臣有丗功子孙得袭爵故虽畿内公卿大夫有嗣君也云绳菲今时不借也者周时人谓之屦子夏时人谓之菲汉时谓之不借者此凶荼屦不得从人借亦不得借人皆是异时而别名也仪礼䟽卷第二十九仪礼疏仪礼疏卷三十仪礼䟽卷第三十唐朝散大夫行太学博士弘文馆学士臣贾公彦等撰䟽衰至年者注䟽犹麤也释曰此齐衰三年章以轻于斩故次斩后䟽犹麤也麤衰者案上斩衰章中爲君三升半麤衰郑注杂记云微细焉则属于麤则三升正服斩不得麤名三升半成布三升微细则得麤称麤衰爲在三升斩内以斩爲正故没义服之麤至此四升始见麤也若然爲父哀极直见深痛之斩不没人功之麤至于义服斩衰之等乃见麤称至于大功小功更见人功之显缌麻极轻又表细密之事皆爲哀有深浅故作文不同也斩衰先言斩者一则见先斩其布乃作衰裳二则见爲父极哀先表斩之深重此齐衰稍轻直见造衣之法衰裳旣就乃始缉之是以斩衰斩在上齐衰齐在下牡麻绖者斩衰绖不言麻此齐衰绖见麻者彼有杖杖亦苴故不得言麻此绖文孤不兼杖故得言麻也云冠布缨者案斩衰冠绳缨退在绞带下使不蒙苴齐冠布缨无此义故进之使与绖同处此布缨亦如上绳缨以一条爲武垂下爲缨也云削杖布带者并不取蒙苴之义故在常处但杖实是桐不言桐者以斩衰杖不言竹使蒙苴故阙竹字此旣不取蒙苴亦不言桐者欲见母比父削杀之义故亦没桐文也布带者亦象革带以七升布爲之此即下章带縁各视其冠是也齐斩不言布此缨带言布者以对斩衰缨带用绳故此须言用布之事也䟽屦者䟽取用草之义即尔雅云䟽不熟之䟽若然注云䟽犹麤者直释经䟽衰而巳不释䟽屦之䟽若然斩衰章言菅屦见草体者以其重故见草体举其恶貌此言䟽以其稍轻故举草之揔称自此以下各举差降之冝故不杖章言麻屦齐衰三月与大功同绳屦小功缌麻轻又没其屦号言三年者以其爲母稍轻故表其年月若然父在爲厌降至期今旣父卒直申三年之衰犹不申斩者以天无二日家无二尊也是以父虽卒后仍以余尊所厌直申三年不得申斩也云者者亦如斩衰章文明者爲下出也传曰至菲也注沽犹至异数释曰缉则今人谓之爲缏也上章传先云斩者何不缉也此章言齐对斩故亦先言齐者何缉也云牡麻者枲麻也者此枲对上章苴苴是恶色则枲是好色故闲传云斩衰貌若苴齐衰貌若枲也云牡麻绖右本在上者上章爲父左本在下者阳统于内则此爲母隂统于外故右本在上也云䟽屦者藨蒯之菲也者藨是草名案玉藻云履蒯席则蒯亦草类云冠尊加其麤麤功大功也者此郑虽据齐衰三年而言冠尊加服皆同是以衰裳升数恒少冠之升数恒多冠在首尊旣冠从首尊故加饰而升数恒多也斩冠六升不言功者六升虽是齐之末未得沽称故不见人功此三年齐冠七升初入大功之境故言沽功始见人功沽麤之义故云麤功见人功麤大不精者也云齐衰不书受月者亦天子诸侯卿大夫士虞卒哭异数者其义说与斩章同故云亦也父卒则爲母注尊得伸也释曰此章专爲母三年重于期故在前也直云父卒爲母足矣而云则者欲见父卒三年之内而母卒仍服期要父服除后而母死乃得伸三年故云则以差其义也必知义如此者案内则云女子十有五而笄二十而嫁有故二十三年而嫁注云故谓父母之丧言二十三而嫁不止一丧而巳故郑并云父母丧也若前遭母丧后遭父丧自然爲母期爲父三年二十三而嫁可知若前遭父服未阕即得爲母三年则是有故二十四而嫁不止二十三也知者假令女年二十二月嫁娶之月将嫁正月而遭父丧并后年正月爲十三月小祥又至后年正月大祥女年二十二欲以二月将嫁又遭母丧至后年正月十三月大祥女年二十三将嫁此是父服将除遭母丧犹不得爲申三年况遭父丧在小祥之前何得即申三年也是父服未除不得爲母三年之验一也又服问注曰爲母旣葬衰八升亦据父卒爲母与父在爲母同五升衰裳八升冠旣葬以其冠爲之受衰八升是父卒爲母未得伸三年之验二也闲传云爲母旣虞卒哭衰七升者乃是父服除后乃爲母申三年初死衰四升冠七升旣葬以其冠爲之受衰七升与此经同是父服除后爲母乃申三年之验是三也诸解者全不得思此义妄解则文说义多涂皆爲谬也云尊得伸者得伸三年犹未伸斩继母如母释曰继母本非骨肉故次亲母后谓己母早卒或被出之后继续已母丧之如亲母故云如母但父卒之后如母明父在如母可知下期章不言者举父没后明父在如母可知慈母之义亦然皆省文也故皆举后以明前也若然直言继母载在三年章内自然如母可知而言如母者欲见生事死事一皆如己母传曰至殊也释曰传发问者以继母本是路人今来配父辄如己母故发斯问荅云继母配父即是片合之义旣与己母无别故孝子不敢殊异之也慈母如母释曰慈母非父片合故次后也云如母者亦生礼死事皆如已母传曰至命也释曰传别举传者是子夏引旧传证成已义故也欲见慈母之义旧巳如此故须重之如己母也云妾之无子者谓旧有子今无者失子之妾有恩慈深则能养他子以爲己子者也若未经有子恩慈浅则不得立后而养他不云君命妾曰而云父者对子而言父故言父也必先命母者容子小未有所识乃命之或养子是然故先命母也云若是则生养之终其身者案内则云孝子之身终终身也者非终父母之身终其身也彼终其身爲终孝子之身此终其身下乃云如母死则丧之三年则以慈母轻于继母言终其身唯据终慈母之身而巳明三年之后不复如是以小记云慈母不丗祭亦见轻之义也云如母贵父之命也者一非骨血之属二非配父之尊但唯贵父之命故也传所引唯言妾之子与妾相事者案丧服小记云爲慈母后者爲庶母可也爲祖庶母可也郑云縁爲慈母后之义父之妾无子者亦可命己庶子爲后又云即庶子爲后此皆子也传重而巳不先命之与适妻使爲母子也若然此父命妾之文兼有庶母祖庶母但不命女君与妾子爲母子而巳注此主至伸也释曰郑知此主谓大夫士之妾妾子之无母父命爲母子者知非天子诸侯之妾与妾子者案下记云公子爲其母练冠麻衣縓縁旣葬除之父没乃大功明天子庶子亦然何有命爲母子爲之三年乎故知主谓大夫士之妾与妾子也云其使养之不命爲母子则亦服庶母慈己之服可也者小功章云君子子爲庶母之慈己者注云君子子者大夫及公子之适妻子彼谓适妻子备三母有师母慈母保母慈居中服之则师母保母服可知是庶母爲慈母服小功下云其不慈己则缌可也是大夫之适妻子不命爲母子慈己加服小功若妾子爲父之妾慈己加服小功可知若不慈己则缌麻矣士爲庶母缌麻章云士爲庶母传曰以名服也故此云不命爲母子则亦服庶母慈己者之服可也云大夫之妾子父在爲其母大功者大功章云大夫之庶子爲其母是大功也云士之妾子爲其母期矣者期章云父在爲母不可言士之妾子爲其母郑知者推究其理大夫妾子厌降爲母大功士无厌降明如衆人服期也云父卒则皆得伸也者士父在巳伸矣但大夫妾子父在大功者父卒则与士皆得伸三年也母爲长子释曰长子卑故在母下但父爲长子在斩章母爲长子在齐衰以子爲母服齐衰母爲之不得过于子爲己故亦齐衰也若然长子与衆子爲母父在期若夫在爲长子岂亦不得过于子爲己服期乎然者子爲母有降屈之义父母爲长子本爲先祖之正体无厌降之义故不得以父在屈至期明母爲长子不问夫之在否也传曰至降也释曰云何以三年者此亦问比例父母爲衆子期等是子此何以独三年云父之所不降母亦不敢降也者斩章又云何以三年荅云正体于上将所传重不降故于母亦云不敢降故荅云父之所不降母亦不敢降若然夫不敢降妻亦不敢降而云父母者以其父母各自爲子故父母各云何以三年而问之是以荅各据父母爲子而言不据夫妻也注不敢至正体释曰云不敢以己尊降祖祢之正体者上传于父巳荅云正体于上是以郑解母不降亦与父同以夫妇一体故下降之义亦等䟽衰至期者释曰案下章不言䟽衰巳下者还依此经所陈唯言不杖及麻屦异于上者此章䟽衰巳下与前章不殊唯期一字与前三年有异今不直言其异而还具列之者以其此一期与前三年悬絶恐服制亦多不同故须重列七服者也但此章虽止一期而禫杖具有案下杂记云期之丧十一月而练十三月而祥十五月而禫注云此谓父在爲母即是此章者也母之与父恩爱本同爲父所厌屈而至期是以虽屈犹申禫杖也爲妻亦申妻虽义合妻乃天夫爲夫斩衰爲妻报以禫杖但以夫尊妻卑故齐斩有异传曰至其冠释曰云问者曰何冠也者此还子夏之问荅而言问者曰者子夏欲起发前人使之开悟故假他问荅己之言也云曰齐衰大功冠其受也者降服齐衰四升冠七升旣葬以其冠爲受衰七升冠八升正服齐衰五升冠八升旣葬以其冠爲受衰八升冠九升义服齐衰六升冠九升旣葬以其冠爲受受服衰九升冠十升降服大功衰七升冠十升旣葬以其冠爲受受衰十升冠十一升正服大功衰八升冠十升旣葬以其冠爲受受衰十升冠十一升义服大功衰九升冠十一升旣葬以其冠爲受受衰十一升冠十二升以其初死冠升皆与旣葬衰升数同故云冠其受也大功亦然云缌麻小功冠其衰也者以其降服小功衰十升正服小功衰十一升义服小功衰十二升缌麻十五升抽其半七升半冠皆与衰升数同故云冠其衰也义䟽备于下记也云带縁各视其冠者带谓布带象革带者縁谓丧服之内中衣縁用布縁之二者之布升数多少视犹比也各比拟其冠也然本问齐衰之冠因荅大功与缌麻小功并荅带縁者子夏欲因问博陈其义是以假问荅异常例也注问之至布缨释曰云问之者见斩衰有二其冠同皆下记云斩衰三升三升有半冠六升是其冠同也云今齐衰有四章不知其冠之异同尔者下记云齐衰四升其冠七升旣葬以其冠爲受受衰七升冠八升唯见此降服齐衰不见正服义服及三月齐衰一章不见以不知其冠之异同故致此问也云縁如深衣之縁者案深衣目録云深衣连衣裳而纯之以采素纯曰长衣有表则谓之中衣此旣在丧服之内则是中衣矣而云深衣以其中衣与深衣同是连衣裳其制大同故就深衣有篇目者而言之案玉藻云其爲长中继揜尺注云其爲长衣中衣则继袂揜一尺若今褎矣深衣则縁而巳若然中衣与长衣袂皆手外长一尺案檀弓云练时鹿裘衡长袪注云袪谓褎縁袂口也练而爲裘横广之又长之又爲袪则先时狭短无袪可知若然此初丧之中衣縁亦狭短不得如玉藻中衣继袂揜一尺者也但吉时麛裘即凶时鹿裘吉时中衣深衣目録云大夫以上用素士中衣不用布縁皆用采况丧中縁用布明中衣亦用布也其中衣用布虽无明文亦当视冠若然直言縁视冠不言中衣縁用采故特言縁用布何妨丧时中衣亦用布乎云今文无冠布缨者郑注仪礼从经今文者注内叠出古文不从古文若从经古文者注内叠出今文不从今文此注旣叠出今文明不从今文从经古文有冠布缨爲正也父在爲母释曰斩章直言父即知子爲之可知今此言母亦知子爲之而言父在爲母者欲明父母恩爱等爲母期者由父在厌故爲母屈至期故须言父在爲母也传曰至之志也释曰上章巳论斩衰不同讫故传直言何以期而不三年决之也屈也者荅辞以家无二尊故于母屈而爲期是以云至尊在不敢伸其私尊也解父在母屈之意也言不敢伸其私尊明子于父母本尊若然不直言尊而言私尊者其父非直于子爲至尊妻于夫亦至尊母则于子爲尊夫不尊之直据子而言故言私尊也若然夫妻敌体而言屈公子爲母练冠在五服之外不言屈者举尊以见卑屈可知大夫妾子爲母大功亦斯类也云父必三年然后娶达子之志也者子于母屈而期心丧犹三年故父虽爲妻期而除三年乃娶者通达子之心丧之志故也不云心而言志者心者万虑之揔喜怒丧乐好恶六情皆是情则爲志母虽一期哀犹未絶是六情之中而哀偏在故云志也不云心也左氏传晋叔向云一歳王有三年之丧二据大子与穆后天子爲后亦期而云三年丧者据达子之志而言三年也妻传曰至亲也释曰妻卑于母故次之夫爲妻年月禫杖亦与母同故同章也以其出嫁天夫爲夫斩故夫爲之亦与父在爲母同传曰何以期也者传意以妻拟母母是血属得期恠妻义合亦期故发此之传也此问异于常例上问母直云何以期今云爲妻乃云何以期者雷氏云妻卑以拟同于母故问深于常也云妻至亲也荅以妻至亲故同于母言妻至亲者妻旣移天齐体与己同奉宗庙爲万丗之主故云至亲也注适子至庶子释曰云适子父在则爲妻不杖以父爲之主也者不杖章之文也又引服问者郑彼注云言妻见大夫巳下亦爲此三人爲丧主也若士卑爲此三人爲丧主可知若然至此经爲妻非直是庶子爲妻欲见兼有适子父没爲妻在其中云父在子爲妻以杖即位谓庶子者案丧服小记云父在子爲妻以杖即位可是也引之者证经云是天子巳下至士庶人父皆不爲庶子之妻爲丧主故夫皆爲妻杖得伸也出妻之子爲母释曰此谓母犯七出去谓去夫氏或适他族或之本家子从而爲服者也七出者无子一也淫泆二也不事舅姑三也口舌四也盗窃五也妬忌六也恶疾七也天子诸侯之妻无子不出唯有六出耳雷氏云子无出母之义故继夫而言出妻之子也传曰至私亲也释曰云出妻之子爲母期则爲外祖父母无服者传意似言出妻即是絶族故于外祖可以无服恐人疑爲之服故传明言之也又云传曰者子夏引他旧传证成己义云絶族者嫁来承奉宗庙与族相连缀今出则与族絶故云絶族也无施服者傍及爲施以母爲族絶即无傍及之服也云亲者属者旧传解母被出犹爲之服也云出妻之子爲父后者则爲出母无服者旧传释爲父后者谓父没适子承重不合爲出母服意云传曰者子夏释旧传意云与尊者爲一体者不言与父爲体而言与尊者上斩衰章巳者彼亦是异于上不言者以下文更有公士大夫之衆臣爲其君布带绳屦亦是异于上同是斩衰而有二文皆异故不得言异于上直注云此妻妾女子子异于男子而巳此则虽是别章唯此二事异于上故得言之也此不杖章轻于上禫杖故次之又云此章与上章虽杖与不杖不同其正服齐衰裳皆同五升而冠八升则不异也必知父在爲母不衰四升冠七升与上三年齐衰同者见郑注杂记云士以臣从君服之齐衰爲其母与兄弟是父在爲母与兄弟同正服五升八升之验也又郑注服问云爲母旣葬衰八升是初死衰五升冠八升旣葬以其冠爲受受衰八升冠九升是亦爲母同正服衰五升之验也又案此章云不杖麻屦郑云言其异于上则上章下䟽衰之等亦同又是爲母同正服五升之验也案下记云齐衰四升冠七升及闲传云爲母旣虞受衰七升者唯据上章父卒爲母齐衰三年者也祖父母释曰孙爲之服丧服条例皆亲而尊者在先故斩章先父三年齐衰先母此不杖期先祖亦是其次若然此章有降有正有义服之本制若爲父期祖合大功爲父母加隆至三年祖亦加隆至期是以祖在于章首得其冝也传者谓子与父骨血是同爲体因其父与祖亦爲一体又见丗叔与祖亦爲一体也云夫妻一体也者亦见丗叔母与丗叔父爲一体也云昆弟一体也者又见丗叔与父亦爲一体也故马云言一体者还是至亲因父加于丗叔故云昆弟一体因丗叔加于丗叔母故以夫妻一体也因上丗叔是旁尊故以下广明尊有正有旁之义也人身首足爲上下父子亦是尊卑之上下故父子比于首足因父子兼见祖孙故马云首足者父尊若首加祖在期子卑若足曽孙在缌也云夫妇牉合也者郊特牲云天地合而后万物兴焉是夫妇半合子胤生焉是半合爲一体也云昆弟四体也者四体谓二手二足在身之旁昆弟亦在父之旁故云四体也云故昆弟之义无分者此传兄弟有合离之义以手足四体本在一身不可分别若昆弟共成父身亦不可分别是昆弟之义不合分也云然而有分者则辟子之私也者昆弟理不合分然而分者则辟子之私也使昆弟之子各自私朝其父故须分也云子不私其父则不成爲子者内则云子事父母鸡初鸣咸盥漱栉纚笄緫朝事父母若兄弟同在一宫则尊崇诸父之长者第二巳下其子不得私其父不成爲人人之子之法也云故有东宫有西宫云云案内则云命士以上父子异宫不命之士父子同宫纵同宫亦有隔别亦爲四方之官也云丗母叔母何以亦期也以名服也者二母是路人以来配丗叔父则生母名旣有母名则当随丗叔而服之故云以名服也注宗者至如之释曰案丧服小记云继别爲大宗继祢爲小宗大宗继别子之后百丗不迁之宗在五服之内者族人爲之月筭如邦人如爲齐衰齐衰三月章宗子是也小宗有四皆据五服之内依常着服五丗别髙祖则别事亲者今宗子在期章之内明非大宗子是丗父爲小宗典宗事者也云爲姑姊妹在室亦如之者大功章云爲姑嫁大功明未嫁在此期章若然不见姑者雷云不见姑者欲见时早出之义大夫之适子爲妻释曰云大夫之适子爲妻在此不杖章则上杖章爲妻者是庶子爲妻父没后适子亦爲妻杖亦在彼章也传曰至不杖释曰恠所以期发比例而问者大夫衆子爲妻皆大功今令适子爲妻期故发问也云父之所不降子亦不敢降也者大功章有适妇注云适子之妻是父不降适妇也云子亦不敢降者谓不敢降至大功与庶子同也云何以不杖也者旣不降恠不杖故发问也父在爲妻不杖者父爲适子之妇爲丧主故适子不敢伸而杖也服问云君所主夫人妻大子适妇是大夫爲适妇爲丧主也故子不杖也若然此适子爲妻通贵贱今不云长子通上下而云适子唯据大夫者以五十始爵爲降服之始嫌降适妇其子亦降其妻故明举大夫不降天子诸侯虽尊不降可知注大夫至出降释曰云大夫不以尊降适妇者重适也者此解经文所不降适子之妇对大夫爲庶子之妇小功是尊降也云凡不降者谓如其亲服服之者谓依五服常法服之云降有四品者郑因传有降不降之文遂揔解丧服上下降服之义云君大夫以尊降者天子诸侯爲正统之亲后夫人与长子长子之妻等不降余亲则絶天子诸侯絶者大夫降一等即大夫爲衆子大功之等是也云公子大夫之子以厌降者此非身自尊受父之厌屈以降无尊之妻下记云公子爲其母练冠麻麻衣縓縁爲其妻縓冠葛绖带麻衣父卒乃大功是也大夫之子即小功章云大夫之子爲从父昆弟在小功皆是也云公之昆弟以旁尊降者此亦非己尊旁及昆弟故亦降其诸亲即小功章云公之昆弟爲从父母昆弟是也案大功章云公之庶昆弟爲母妻昆弟传曰先君余尊之所厌不得过大功若然公之昆弟有两义旣以旁尊又爲余尊厌也云爲人后者女子子嫁者以出降者谓若下文云爲人后者爲其父母报又下文云女子适人者爲其父母昆弟爲父后者比二者是出也凡大夫之服例在正服后今在昆弟上者以其妻本在杖期直以父爲主故降入不杖章是以进之在昆弟上也昆弟注昆兄至如之释曰昆弟卑于丗叔故次之此亦至亲以期断云昆兄也者昆明也以其次长故以明爲称弟弟也以其小故以次弟爲名云爲姊妹在室亦如之者义同于上姑在室也爲衆子注衆子至其首释曰衆子卑于昆弟故次之注兼云女子之义如上姑姊妹但上注郑云在室此不云在室可知故略不言也昆弟衆子及下昆弟之子者皆不发传者以其同是一体故无异问姊妹女子子在室不见者亦如上姑不见雷氏云欲见出当及时又大功章见姑姊妹女子子嫁大功明此在室可知故略之也云士谓之衆子未能逺别也者经不云士郑云士者丧服平文是士故言士可知也云大夫则谓之庶子降之爲大功者下文大夫之子皆云庶子降一等故大功云天子国君不服之者以其絶旁亲故知不服若然经所云唯据士也引内则者案彼云子生三月之末择日翦发爲鬌以见于父若冢子生则见于正寝其日夫妻共食具视朔食天子则大牢诸侯则少牢大夫特牲士特豚冢子未食而见必执其右手咳而名之执右明授之室事退入夫之燕寝乃食下云其非冢子皆降一等云适子庶子巳食而见必循其首者不授室事故也而郑注未食巳食急正缓庶之义言冢子犹言长子通于下也彼言适子谓适妻所生第二巳下庶子谓妾子也引之者证言庶子是别于适长者也昆弟之子注檀弓至进之释曰昆弟子䟽于亲子故次之丗叔父爲之此两相爲服不言报者引同己子与亲子同故不言报是以檀弓爲证言进者进同己子故也大夫至昆弟注两言至爲弟释曰此大夫之妾子故言庶若适妻所生第二巳下当直云昆弟不言庶也云两言之者以其适妻所生适子或长于妾子或小于妾子故云两言之适子或爲兄或爲弟是以经昆弟并言之传曰至降也释曰云父之所不降者即斩章父爲长子是也云子亦不敢降者于此服期是也发何以传者余兄弟相爲皆大功独爲适服期故发问比例之传也注大夫至爲之释曰云大夫虽尊不敢降其适重之也者释传父之所不降云适子爲庶昆弟巳下郑广明大夫与适子所降者以大夫适子得行大夫礼故父子俱降庶庶又自相降也如大夫爲之皆大功也适孙释曰孙卑于昆弟故次之此谓适子死其适孙承重者祖爲之期传曰至如之释曰传云何以问比例者亦爲衆孙大功此独期故发问也云有适子者无适孙者谓适子在不得立适孙爲后也云孙妇亦如之亦谓不立之故云亦如之也注周之至期也释曰云周之道适子死则立适孙是适孙将上爲祖后者也者此释祖爲孙服重之义言周之道对殷道则不然以其殷道适子死弟乃当先立故言周之道也云长子在则爲庶孙耳者旣适子在不得立孙明同庶孙之例云凡父于将爲后者非长子皆期也者案丧服小记云适妇不爲舅后者则姑爲之小功注云谓夫有废疾他故若死而无子不受重者小功庶妇之服也凡父母于子舅姑于妇将不传重于适及将传重者非适服之皆如衆子庶妇也是以郑云凡父母于子舅姑于妇非长子皆期明非长子妇及于非适孙传重同于庶孙大功可知也若然长子爲父斩父亦爲斩适孙承重爲祖斩祖爲之期不报之斩者父子一体本有三年之情故特爲祖斩祖爲孙本非一体但以报期故期不得斩也爲人后者爲其父母报释曰此谓其子后人反来爲父母在者欲其厚于所后薄于本亲抑之故次在孙后也若然旣爲本生不降斩至禫杖章者亦是深抑厚于大宗也言报者旣深抑之使同本䟽往来相报之法故也传曰至大宗释曰问者本生父母应斩及三年今乃不杖期故问比例也云不贰斩者荅辞又不贰斩者持重于大宗者降其小宗此解不贰斩之意也此问荅虽兼母专据父故荅以斩而言案丧服小记云别子爲祖继别爲大宗谓若鲁桓公适夫人文姜生大子名同后爲君次子庆父叔牙季友此三子谓之别子别子者皆以臣道事君无兄弟相宗之法与大子有别又与后丗爲始故称别子也大宗有一小宗有四大宗一者别子之子适者爲诸弟来宗之即谓之大宗自此以下适适相承谓之百丗不迁之宗五服之内亲者月筭如邦人五服之外皆来宗之爲之齐衰齐衰三月章爲宗子之母妻是也小宗有四者谓大宗之后生之谓别子之弟小记注云别子之丗长子兄弟宗之第二巳下长者亲弟来宗之爲继祢小宗更一丗长者非直亲兄弟又从父昆弟亦来宗之爲继祖小宗更一丗长者非直亲昆弟从父昆弟又有从祖昆弟来宗之爲继曽祖小宗更一丗长者非直有亲昆弟从父昆弟从祖昆弟来宗之又有从曽祖昆弟来宗之爲继髙祖小宗也更一丗絶服不复来事以彼自事五服内继髙祖巳下者也四者皆是小宗则家家皆有兄弟相事长者之小宗虽家家尽有小宗仍丗事继髙祖巳下之小宗也是以上传云有余归之宗亦谓当家之长爲小宗者也云爲人后者孰后后大宗也者此问小宗大宗二者与何者爲后后大宗也案何休云小宗无后当絶与此义同也又云后大宗者降其小宗此则继爲人后爲父母父母尚降明余皆降也故大功章云爲人后者爲其昆弟是降小宗之类也云曷爲后大宗大宗者尊之统者此问必后大宗何意也明宗子尊统领是以书传云宗子燕族人于堂宗妇燕族人于房序之以昭穆旣有族食族燕齿序族人之事是以须后不可絶也故云尊之统也云禽兽巳下者因上尊宗子遂广申尊祖宗子之事也云禽兽知母不知父者尔雅云两足而羽谓之禽四足而毛谓之兽彼对文而言之也若散文言之兽亦名禽禽兽所生唯知随母不知随父是知母不知父云野人曰父母何算焉者野人谓若论语郑注云野人粗略与都邑之士相对亦谓国外爲野人野人稍逺政化都邑之士爲近政化周礼云野自六尺之类者不知分别父母尊卑也云都邑之士则知尊祢者士下对野人上对大夫则此士所谓在朝之士并在城郭士民知义理者揔谓之爲士也云大夫及学士则知尊祖者此学谓郷庠序及国之大学小学之学士文王之丗子亦云学士虽未有官爵以其习知四术闲知六艺知祖义父仁之礼故敬父遂尊祖得与大夫之贵同也诸侯及其大祖天子及其始祖皆是爵尊者其德所及逺之义也云大宗收族巳下谓论大宗立后之意也云适子不得后大宗者以其自当主家事并承重祭祀之事故也注都邑至道然也释曰都邑之士者对天子诸侯曰国采地大夫曰都邑故周礼载师有家邑小都大都春秋左氏诸侯下大夫采地亦云邑曰筑都曰城散文天子巳下皆名都邑都邑之内者其民近政化若然天子诸侯施政化民无以逺近爲异但近者易化逺者难感故民近政化者识深则知尊父逺政化者识浅不知父母有尊卑之别也大祖始封之君者案周礼典命云三公八命卿六命大夫四命其爵皆加一等加一等者八命爲上公九命爲牧八命爲侯伯七命爲子男五命此皆爲大祖后丗不毁其庙若鲁之周公齐之大公卫之康叔郑之桓公之类皆是大祖者也云始祖感神灵而生若后稷契也自由也及始祖所由出谓祭天者谓祭所感帝还以始祖配之案大传云王者禘其祖之所自出以其祖配之是后稷感东方青帝灵威仰所生契感北方黒帝汁光纪所生易纬云三王之郊一用夏正郊特牲云兆日于南郊就阳位则王者建寅之月祀所感帝于南郊还以感生祖配祭周以后稷殷以契配之故郑云谓祖配祭天也又郑注大传云王者之先祖皆感大微五帝之精以生则不止后稷与契而巳但后稷感青帝所生即生民诗云履帝武敏歆据郑义帝喾后丗妃姜原履青帝大人迹而生后稷殷之先母有娀氏之女简狄吞燕卵而生契此二者文着故郑据而言之其实帝王皆有所感而生也云上犹逺也下犹近者天子始祖诸侯及大祖并于亲庙外祭之是尊统逺大夫三庙适士二庙中下士一庙是卑者尊统近也若然此论大宗子而言天子诸侯大夫士之等者欲见大宗子统领百丗而不迁又上祭别祖子大祖而不易亦是尊统逺小宗子唯统五服之内是尊统近故传言尊统逺近而云大宗者尊之统也又云大宗者收族是大宗统逺之事也引大传者案彼称姓谓正姓若殷子周姬之类缀之以食者以食礼相连缀使不相䟽若宗子与族人行族食族燕者也云百丗婚姻不通周道然者对殷道则不然谓殷家不系之以正姓但五丗絶服以后庶姓别于上而戚单于下下婚姻通也引之者证周之大宗子统领族人序以昭穆百丗不乱之事也女子子至父后者释曰女子卑于男子故次男子后传曰至服期也释曰经兼言父母传特问父不问母者家无二尊故父在爲母期今出嫁仍期但不杖禫而巳未多悬絶故不问女子子在室斩衰三年今出嫁与母同在不杖麻屦悬絶故问云爲父何以期也妇人不贰斩也荅辞云妇人不贰斩者何更问不贰斩之意也云妇人有三从之义巳下荅辞前斩章云爲人后不云丈夫不贰斩至此女子子云妇人不贰斩者则丈夫容有二斩故有爲长子皆斩又丧服四制云门内之治恩揜义门外之治义断恩至于君父别时而丧仍得爲父申斩则丈夫有二斩至于女子子在家爲父出嫁爲夫唯一无二故特言妇人是异于男子故也若然案杂记云与诸侯爲兄弟者服斩是妇人爲夫并爲君得二斩者然则此妇人不贰斩者在家爲父斩出嫁爲夫斩爲父期此其常事彼爲君不可以轻服服君非常之事不得决此也言妇人有三从之义者欲言不贰斩之意妇人从人所从即爲之斩若然夫死从子不爲子斩者子爲母齐衰母爲子不得过齐衰故亦不斩也云妇人不能二尊者欲见不二斩之意云曰小宗故服期者欲见大宗子百丗不迁妇人所归虽不归大宗宗内丈夫妇人爲之齐衰三月小宗宗内兄弟父之适长者爲之妇人之所归宗者归此小宗遂之期与大宗别传恐人疑爲大宗故辨之曰小宗故服期也注从者至大宗释曰归宗者父虽卒犹自归宗知义然者若父母在嫁女自当归寕父母何须归宗子传言妇人虽在外必归宗明是据父母卒者故郑据父母卒而言若然天子诸侯夫人父母卒不得归宗以其人君絶宗故许穆夫人卫侯之女父死不得归赋载驰诗是也云小宗者言是乃小宗也者郑解传意言曰小宗者传重释归宗是乃小宗也云明非一者欲见家家皆有也云小宗有四者巳于上释云丈夫妇人爲小宗各如其亲之服者谓各如五服尊卑服之无所加减云避大宗者大宗则齐衰三月云丈夫妇人五服外皆齐衰三月五服内月筭如邦人亦皆齐衰无大功小功缌麻故云避大宗也仪礼䟽卷第三十仪礼疏仪礼疏卷三十一仪礼䟽卷第三十一唐朝散大夫行太学博士弘文馆学士臣贾公彦等撰继父同居者释曰继父本非骨肉故次在女子子之下案郊特牲云夫死不嫁终身不改诗恭姜自誓不许再归此得有妇人将子嫁而有继父者彼不嫁者自是贞女守志而有嫁者虽不如不嫁圣人许之故齐衰三年章有继母此又有继父之文也传曰至异居释曰何以朞也者以本非骨肉故致问也传曰巳下并是引旧传爲问荅自此至齐衰朞谓子家无大功之内亲继父家亦无大功之内亲继父以财货爲此子筑宫庙使此子四时祭祀不絶三者皆具即爲同居子爲之朞以继父恩深故也言妻不言母者巳适他族与己絶故言妻欲见与他爲妻不合祭己之父故也云异居则服齐衰三月必甞同居然后爲异居者此一节论异居继父言异者昔同今异谓上三者若阙一事则爲异居假令前三者仍是具后或继父有子即是继父有大功之内亲亦爲异居矣如此父死爲之齐衰三月入下文齐衰三月章继父是也云必甞同居然后爲异居者欲见前时三者具爲同居后三者一事阙即爲异居之意云未甞同居则不爲异居谓子初与母往继父家时或继父有大功内亲或己有大功内亲或继父不爲己筑宫庙三者一事阙虽同在继父家亦名不同居继父全不服之矣注妻稺至服之释曰郑知妻稺谓年未满五十者案内则妾年五十闭房不复御何得更嫁故未满五十也云子幼谓年十五巳下者案论语云可以託六尺之孤郑亦云十五巳下知者见周礼郷大夫职云国中自七尺以及六十野自六尺以及六十有五皆征之七尺谓年二十六尺谓年十五十五则受征役何得随母则知子幼十五巳下言巳下则不通十五以其十五受征明据十四至年一歳巳上也云大功之亲谓同财者下记云小功以下爲兄弟则小功巳下䟽故得兄弟之称则大功之亲容同财共活可知云爲之筑宫庙于家门之外者以其中门外有己宗庙则知此在大门外筑之也必在大门外筑之者神不歆非族故也若在门内于鬼神爲非族恐不歆之是以大门外爲之随母嫁得有庙者非必正庙但是鬼神所居曰庙若祭法云庶人祭于寝也神不歆非族大戴礼文云夫不可二者据传云妻明据继父而言以其与继父爲妻不可更于前夫爲妻而祭故云夫不可二也云此以恩服尔者并解爲继父期与三月云未甞同居则不服之者以其同居与异居有服明未甞同居不服可知爲夫之君传曰至从服也释曰此以从服故次继父下但臣之妻皆禀命于君之夫人不从服小君者欲明夫人命亦由君来故臣妻于夫人无服也不直言夫之君而言爲者以夫之君而言爲者以夫之君从服轻故特言爲夫之君也传曰何以期者问比例者恠人䟽而同亲者故发问云从服也以夫爲君斩故妻从服期也姑姊至姊妹报释曰此等亲出适巳降在大功虽矜之服期不絶于夫氏故次义服之下女子子闲在上不言报者女子子出适大功反爲父母自然犹期不须言报故不言也姑对姪姊妹对兄弟出适反爲姪与兄弟大功姪与兄弟爲之降至大功今还相爲期故须言报也传曰至主者也释曰云无主者谓其无祭主者无主有二谓丧主祭主传不言丧主者丧有无后无无主者若当家无丧主或取五服之内亲又无五服亲则取东西家若无则里尹主之今无主者谓无祭主也故可哀怜而不降也注无主至降之释曰云人之所哀怜者谓行路之人见此无夫复无子而不嫁犹生哀慜况姪与兄弟及父母故不忍降之也若然除此之外余人爲之服者仍依出降之服而不复加以其余人恩䟽故也不言嫁而云适人者若言适人即谓士也若言嫁之嫁之乃嫁于大夫于本亲又以尊降不得言报故云适人不言嫁爲君之父母妻长子祖父母释曰此亦从服轻于夫之君及姑姊妹女子子无主故次之言爲者亦如爲夫之君也传曰至者服斩释曰云父母长子君服斩者欲见臣从君服期若然君之母当在齐衰与君父同在斩者以母亦有三年之服故并言之云妻则小君也者欲见臣爲小君期是常非从服之例云父卒然后爲祖后者服斩者传解经臣爲君之祖父母服期若君在则爲君祖父母从服期注此爲至曽祖释曰云此爲君矣而有父若祖之丧者谓始封之君也者若周礼典命三公八命其卿六命大夫四命出封皆加一等是五等诸侯爲始封之君非继体容有祖父不爲君而死君爲之斩臣亦从服期也云若是继体则其父若祖有癈疾不立者此祖与父合立爲癈疾不立己当立是受国于曽祖若然此二者自是不立今君立不关父祖又云父卒者父爲君之孙冝嗣位而早卒今君受国于曽祖者此解传之父卒耳郑意以父祖有癈疾必以今君受国于曽祖不取受国于祖者若今君受国于祖祖薨则羣臣爲之斩何得从服期故郑以新君受国于曽祖若然曽祖爲君薨羣臣自当服斩若君之祖薨君爲之服斩臣从服期也若然父卒者父爲君之孙冝嗣位而早卒则君之祖亦是癈疾或早死不立是以君之父受国于祖复早卒今君乃受国于曽祖也赵商问己爲诸侯父有癈疾不任国政不任丧事而爲其祖服制度之冝年月之断云何荅云父卒爲祖后者三年斩何疑赵商又问父卒爲祖后者三年巳闻命矣所问者父在爲祖如何欲言三年则父在欲言期复无主斩杖之冝主丧之制未知所定荅曰天子诸侯之丧皆斩衰无期彼志与此注相兼乃具也妾爲女君释曰妾事女君使与臣事君同故次之也以其妻旣与夫体敌妾不得体夫故名妾妾接也接事适妻故妾称适妻爲女君也传曰至姑等释曰传意谓妾或是妻之姪娣同事一人忽爲之重服故发问也荅曰妾之事女君与妇之事舅姑等者妇之事舅姑亦期故云等但并后匹适倾覆之阶故抑之虽或姪娣使如子之妻与妇事舅姑同也注女君至则嫌释曰云女君于妾无服者诸经传无女君服妾之文故云无服必无服者郑解其不服之意是以云报之则重还报以期无尊卑降杀大重也云降之则嫌者若降之大功小功则似舅姑爲适妇庶妇之嫌故使女君爲妾无服也妇爲舅姑释曰文在此者旣欲抑妾事女君使如事舅姑故妇事舅姑在下欲使妾情先于妇故妇文在后也传曰至从服也释曰问之者本是路人与子判合则爲重服服夫之父母故问也云从服也者荅辞旣得体其子爲亲故重服爲其舅姑也夫之昆弟之子注男女皆是释曰檀弓云兄弟之子犹子也盖引而进之进同己子故二母爲之亦如己子服期也云男女皆是者据女在室与出嫁与二母相爲服同期与大功故子中兼男女但以义服情轻同妇事舅姑故次在下也传曰何以期也报之也释曰报之者二母与子本是路人爲配二父而有母名爲之服期故二母报子还服期若然上丗叔之下不言报至此言之者二父本是父之一体又引同已子不得言报至此本䟽故言报也公妾大夫之妾爲其子释曰二妾爲其子应降而不降重出此文故次之传曰至遂也释曰传嫌二妾承尊应降今不降故发问荅云妾不得体君爲其子得遂也者诸侯絶旁期爲衆子无服大夫降一等爲衆子大功其妻体君皆从夫而降之至于二妾贱皆不得体君君不厌妾故自爲其子得伸遂爲服期也注此言至同也释曰云唯爲长子三年更云其余谓已所生第二巳下以尊降与妾子同诸侯夫人无服大夫妻爲之大功也女子子爲祖父母释曰章首巳言爲祖父母兼男女彼女据成人之女此言女子子谓十五许嫁者亦以重出其文故次在此也传曰至祖也释曰祖父母正期也巳嫁之女可降旁亲祖父母正期故不降也故云不敢降其祖也注经似至不降释曰知经似在室者以其直云女子子无嫁文故云似在室云传似巳嫁者以其言不敢则有敢者敢谓出嫁降旁亲是巳嫁之文此言不敢是虽嫁而不敢降祖故云传似巳嫁也经传互言之欲见在室出嫁同不降故郑云明虽有出道犹不降也云出道者女子子虽十五许嫁始行纳采问名纳吉纳徴四礼即着笄爲成人得降旁亲要至二十乃行谓请期亲迎之礼以其笄而未出故云明虽有出道犹不降不直言出而言道者实未出故云出道犹如郑注论语云虽不得禄亦得禄之道是亦未得禄而云之道亦此类也大夫之子至于室矣释曰此言大夫之子爲此六大夫六命妇服期不降之事其中虽有子女重出其文其余并是应降而不降故次在女子爲祖下但大夫尊降旁亲一等此男女皆合降至大功爲作大夫与己尊同故不降还服期若姑姊妹女子子若出嫁大功适士又降至小功今嫁大夫虽降至大功爲无祭主哀怜之不忍降还服期也传云无主者命妇之无祭主者也者郑兼言命妇欲见旣爲命妇不降又无祭主更不降服期之意也传云何以言唯子不报也郑云子中兼男女传唯据女子子郑不从也云何以期也父之所不降子亦不敢降也者欲见此经云大夫之子得行大夫礼降与不降一与父同故传据父爲大夫爲本以子亦之也云大夫曷爲不降命妇也巳下欲见大夫是尊同大夫妻是妇人非尊同亦不降者传解妻亦与夫同尊卑之意是以云夫尊于朝妻贵于室以其大夫以上贵士以下贱此中无士与士妻故以贵言之也注命者至夫爵也释曰云命者加爵服之名者见公羊传云钖者何赐也命者何加我服也又案觐礼诸公奉箧服加命书于其上以命侯氏是命者加爵服之名也云自士至上公凡九等者不据爵皆据命而言故大宗伯云以九仪之命正邦国之位壹命受爵再命受服三命受位四命受器五命赐则六命赐官七命赐国八命作牧九命作伯伯则分陜上公者是九等者也以其典命上公九命侯伯七命子男五命大国孤四命公侯伯卿三命大夫再命士一命子男卿二命大夫一命士不命天子三公八命其卿六命大夫四命上士三命中士二命下士一命此经虽无士郑揔解天子诸侯命臣后夫人命妻之事故兼言士也云君命其夫者君中揔天子诸侯云后夫人亦命其妻矣者案礼记云夫人不命于天子自鲁昭公始也由昭公娶同姓不告天子天子亦不命明臣妻皆得后夫人命也郑言此者经云命夫命妇不辨天子诸侯之臣则天子诸侯下但是大夫大夫妻皆是命夫命妇也云此所爲者凡六大夫六命妇者六命夫谓丗父一也叔父二也子三也昆四也弟五也昆弟之子六也六命妇者丗母一也叔母二也姑三也姊四也妹五也女子子六也云无主者命妇之无祭主谓姑姊妹女子子也郑言此者经六命妇中有丗母叔母故郑辨之以其丗母叔母无主有主皆爲之期故知唯据此四人而言也云其有祭主者如衆人者自爲大功矣云唯子不报男女同不报尔者以其男女俱爲父母三年父母唯爲长子斩其余降何得言报故知子中兼男女是知传唯据女子子失之矣云大夫曷爲不降命妇者据大夫于姑姊妹女子子旣以出降其适士者又以尊降在小功也者此亦六命妇中有二母故郑辨之也云夫尊于朝巳下郑亦解姑姊妹女子子之夫贵与已同之义若然案曲礼云四十强而仕五十艾服官政爲大夫何得大夫子又爲大夫又何得爲弟之子爲大夫者五十命爲大夫自是常法大夫之子有德行茂盛者岂待五十乃命之乎是以殇小功有大夫爲其昆弟之长殇大夫旣爲兄弟殇明是幼爲大夫举此一隅不得以常法相难也大夫至爲士者释曰祖与孙爲士卑故次在此也注不敢至亲也释曰大夫以尊降其旁亲虽有差约不显着故于此更明之经云不降祖与适明于余亲降可知大夫降旁亲明矣公妾至父母释曰以出嫁爲其父母亦重出其文故次在此云公谓五等诸侯皆有八妾士谓一妻一妾中闲犹有孤犹有卿大夫妾不言之者举其极尊卑其中有妾爲父母可知传曰至遂也释曰传曰何以期也问者以公子爲君厌爲己母不在五服又爲己母党无服公妾旣不得体君君不厌故妾爲父母得伸遂而服期也注然则至明之释曰郑欲破传义故据传云妾不得体君得爲其父母遂也然则女君体君者有以尊降其父母者与言与犹不正执之辞也云春秋之义者案桓九年左传云纪季姜归于京师杜云季姜桓王后也季字姜纪姓也书字者伸父母之尊是王后犹不得降父母是子尊不加父母传何云妾不得体君乎岂可女君降其父母是以云传似误矣言似亦是不正执故云似其实误也云礼妾从女君而服其党服者杂记文也云是嫌不自服其父母故以明之者郑旣以传爲误故自解之郑必不从传者一则以女君不可降父母二则经文兼有卿大夫士何得专据公子以决父母乎是以传爲误也䟽衰至受者释曰此齐衰三月章以其义服日月又少故在不杖章下上皆言冠带此及下传大功皆不言冠带者以其轻故略之至正大功言冠见其正犹不言带缌麻又直言缌麻余又略之若然礼记云齐衰居垩室者据期故谯周亦云齐衰三月不居垩室注无受至绳屦释曰云无受者服是服而除不以轻服受之者凡变除皆因葬练祥乃行但此服至葬即除无变服之理故云服是服而除若大功巳上至葬后以轻服受之若斩衰三升冠六升葬后受衰六升是更以轻服受之也云不着月数者天子诸侯葬异月也者大夫士三月葬此章皆三月葬后除之故以三月爲主三月者法一时天气变可以除之但此经中有寄公爲所寓又有旧君旧君中兼天子诸侯又有庶人爲国君郑云天子畿内之民服天子亦如之也但天子七月葬诸侯五月葬爲之齐衰者皆三月藏其服至葬更服之葬后乃除是以不得言少以包多亦不得言多以包少是以不着月数者天子诸侯葬异月故也云小记者彼记人见此丧服齐衰三月与大功皆不言屦故解此二章同绳屦是以郑还引之证此章着绳屦也寄公爲所寓注寓亦至君服释曰此章论义服故以䟽者爲首故寄公在前言寓亦寄者诗式微云黎侯寓于衞寓即寄其义同故云寓亦寄也作文之势不可重言寄公爲所寄故云寓也传曰至同也释曰传依上例执所不知称者何问比例者等是诸侯各有国土而寄在他国故发问也失地之君也荅辞也失地君者谓若礼记射义贡士不得其人数有让数有让黜爵削地削地尽君则寄在他国诗式微黎侯寓于衞彼爲狄人所迫逐寄在卫黎之臣子劝以归是失地之君爲卫侯服齐衰三月藏其服至葬更服葬讫乃除也云言与民同也者以客在主国得主君之恩故报主君与民同则民亦服之三月藏其服至葬又反服之旣葬讫乃除也注诸侯至除之释曰上以释变除要待葬后诸侯五月葬而言三月故知三月藏服至葬更服葬后乃除可知不于章首言之欲就三月之下解之故也丈夫至母妻释曰此与大宗同宗亲如寄公爲所寓故次在此言丈夫妇人者谓同宗男子女子皆爲大宗子并宗子母妻齐衰三月也注妇人至大宗也释曰此经爲宗子谓与大宗别髙祖之人皆服三月也案斩章女子子在室及女反在父室者又不杖章中归宗妇人爲当家小宗亲者期爲大宗䟽者三月也云宗子继别之后者案丧服小记及大传云继别爲大宗又云有五丗则迁之宗小宗有四是也有百丗不迁之宗继别爲大宗是也云所谓大宗也者即上文大宗者尊之统是也传曰至妻服也释曰传以丈夫妇人与宗子服絶而越大功小功与曽祖同恠其大重故问比例何以服齐衰三月云尊祖也至之义也荅辞也祖谓别子爲祖百丗不迁之祖当祭之日同宗皆来陪位及助祭故云尊祖也云尊祖故敬宗者是百丗不迁之宗大宗者尊之统故同宗敬之云敬宗者尊祖之义也者以宗子奉事别子之祖是尊祖之义也宗子之母在则不爲宗子之妻服也者谓宗子父巳卒宗子主其祭王制云八十齐丧之事不与则母七十亦不与今宗子母在未年七十母自与祭母死宗人爲之服宗子母七十巳上则宗子妻得与祭宗人乃爲宗子妻服故云然也必爲宗子母妻服者以宗子燕食族人于堂其母妻亦燕食族人之妇于房皆序以昭穆故族人爲之服也爲旧君君之母妻释曰旧君旧蒙恩深以对于父今虽退归田野不忘旧德故次在宗子之下也但爲旧君有二一则致仕二则待放未去此则致仕者也不云旧臣而云旧君者若云旧臣言谓旧君爲之非丧服体例故云旧君若斩章云父君者则臣子爲之此不复言臣法如君也传曰至小君也释曰云爲旧君者孰谓也者此经上下臣爲旧君有二故发问云孰谓也云仕焉而巳者也者荅辞也传意以下爲旧君是待放之臣以此爲致仕之臣也云何以服齐衰三月者恠其旧服斩衰今服三月也云言与民同也者以本义合且今义巳断故抑之使与民同也云君之母妻则小君也者虽前后不得同时皆是小君故齐衰三月恩深于人故也注仕焉至于民释曰云仕焉而巳者谓老若有癈疾而致仕者也者此解仕焉而巳有仕巳老者曲礼云大夫七十而致仕云有癈疾者谓未七十而有癈疾亦致仕是致仕之中有二也云爲小君服者恩深于民也者下文庶人爲国君无小君是恩浅此爲小君是恩深于民也庶人爲国君注不言至如之释曰案论语云民可使由之不可使知之注云民者冥也其见人道逺案王制云庶人在官者其禄以是爲差也庶人谓府史胥徒经不言民而言庶人庶人或有在官者据在官者而言之檀弓云君之丧诸达官之长杖谓士大夫爲君杖则庶人不爲君杖斩则下同于民三月也云天子畿内之民亦如之者以其畿外上公五百里侯四百里巳下其民皆服君三月则畿内千里是专属天子故知爲天子亦如诸侯之境内也大夫至国君注在外待放巳去者释曰此大夫在外不言爲本君服与不服者案杂记云违诸侯之大夫不反服违大夫之诸侯不反服以其尊卑不敌若然其君尊卑敌乃反服旧君服则此大夫巳去他国不言服者是其君尊卑不敌不反服者也是以直言其妻长子爲旧国君注云在外待放巳去者知是待放巳去者对上下文而知以其上传以爲仕焉而巳下传云而犹未絶此传云长子言未去明身是巳去他国与本国絶者故郑云待放巳去者也传曰至未去也释曰并服而问者恠其重何者妻本从夫服君今夫巳絶妻不合服而服之长子本爲君斩者亦大夫之子得行大夫礼从父而服之今父巳絶于君亦当不服矣而皆服衰三月故发问也注妻虽至无服释曰云妻虽从夫而出古者大夫不外娶者郑欲解传云妻言与民同之意以古者不外娶是当国娶妇妇是当国之女今身与妻俱出他国大夫虽絶而妻归宗往来犹是本国之民其归者则期章云爲昆弟之爲父后者曰小宗者是也云春秋者案春秋公羊传庄二十七年莒庆来逆叔姬传曰大夫越竟逆妇非礼彼云妇此云女郑以义言之以其未至夫家故云女引之者证古者大夫不外娶之事云君臣有合离之义者谓谏争从臣是有义则合三谏不从是无义则离子旣随父故去可以无服矣继父不同居者注甞同居今不同释曰此则期章云必甞同居然后爲异居者也但章皆有传维庶人爲国君及此继父不传者以其庶人巳于寄公与上下旧君释讫继父巳于期章释了是以皆不言也曽祖父母释曰曽髙本合小功加至齐衰故次继父之下此经直云曽祖不言髙祖案下缌麻章郑注云族祖父者亦髙祖之孙则髙祖有服明矣是以此注亦兼曽髙而说也若然此曽祖之内合有髙祖可知不言者见其同服故也传曰至尊也释曰云何以齐衰三月也者问者恠其三月大轻齐衰又重故发问也云小功者兄弟之服也案下记传云凡小功巳下爲兄弟是以云小功者兄弟之服也云不敢以兄弟之服服至尊也者传释服齐衰之意也注正言至恩杀也释曰云正言小功者服之数尽于五者自斩至缌是也云则髙祖冝缌麻曽祖冝小功也据爲父期而言故三年问云何以至期也曰至亲以期断是何也曰天地则巳易矣四时则巳变矣其在天地之中莫不更始焉以是象之也彼又云然则何以三年也曰加隆焉尔也焉使倍之故再期也是本爲父母加隆至三年故以父爲本而上杀下杀也是故言爲髙祖缌麻者谓爲父期爲祖冝大功曽祖冝小功髙祖冝缌麻又云据祖期是爲父加隆三年爲祖冝期曽祖冝大功髙祖冝小功故郑云髙祖曽祖皆有小功之差此郑揔释传云小功者兄弟之服其中含有曽髙二祖而言之也又云则曽孙玄孙爲之服同也者曽祖中旣兼有髙祖是以云曽孙玄孙各爲之齐衰三月也云重其衰麻尊尊也者旣不以兄弟之服服至尊故云重其衰麻谓以义服六升衰九升冠尊此尊者也云减其日月恩杀也者谓减五月爲三月者因曽髙于己非一体恩杀故也大夫爲宗子释曰大夫尊降旁亲皆一等尊祖故敬宗是以大夫虽尊不降宗子爲之三月宗子旣不降母妻不降可知传曰至其宗也释曰以大夫于余亲皆降独不降宗子故并服而问荅云不敢降其宗也者于余亲则降也旧君注大夫待放未去者释曰此旧君以重出故次在此也郑知此旧君是待放未去之大夫者郑据传而言也案上下四经皆爲旧君不言国庶人爲国君言国其妻长子爲旧国君言国此旧君又不言国者据继在土地而爲之服正如爲旧君止是不敢进同臣例故服之三月非爲土地故不言国庶人本继土地故言国也其妻长子本爲继土地故言国此待放未去本爲君埽其宗庙爲服不继土地故不言国也传曰至絶也释曰此爲旧君服对前巳去不服旧君此虽未去巳在境而爲服故恠其重所以并服而问也又余皆不并人问直云何以齐衰唯此与寄公并人而问者所恠深重者并人而言至如寄公本是体敌一朝重服故并言寄公此待放之臣巳在国境可以不服而服之故并言大夫也注以道至若民也释曰云以道去君谓三谏不从待放者此以道去君据三谏不从在境待放得环则还得玦则去如此者谓之以道去君有罪放逐若晋放胥甲父于卫之等爲非道去君云未絶者言爵禄有列于朝出入有诏于国者下曲礼文爵禄有列谓待放大夫旧位仍在出入有诏于国者谓兄弟宗族犹存吉凶之事书信往来相告不絶引之者证大夫去君埽其宗庙诏使宗族祭祀爲此大夫虽去犹爲旧君服若然君不使埽宗庙爵禄巳絶则是得玦而去则亦不服矣云妻子自若民也者此郑还约上大夫在外其妻长子爲旧国君也上下旧君皆不言士者上仕焉者有士可知是以传亦不言大夫次云大夫在外言大夫者以其士妻亦归宗与大夫同其大夫长子父在朝长子得行大夫礼未去爲君服斩若士之长子与衆子同父去子虽未去即无服矣与大夫长子异故特言大夫也此不言士者此主爲待放未絶大夫有此法士虽有三谏不从出国之时案曲礼踰竟素服乗髦马不蚤鬋不御妇人三月而后即向他国无待放之法是出国即不服旧君矣是以此旧君唯有大夫也若然不言公卿及孤者诗云三事大夫则三公亦号大夫则大夫中揔兼之矣曽祖父母爲士者如衆人传曰至其祖也释曰问者以大夫尊皆降旁亲今恠其服故发问经不言大夫传爲大夫解之者以其言曽祖爲士者故知对大夫下爲之服明知曽孙是大夫女子子至未嫁释曰此亦重出故次在男子曽孙下也但未嫁者同于前爲曽祖父母今并言者女子子有嫁逆降之理故因巳嫁并言未嫁注言嫁至所降释曰言嫁于大夫者明虽尊犹不降者以举尊以见卑欲明适士者以不降可知也云成人谓年二十巳笄醴者也者以其云成人明据二十巳笄以醴礼之若十五许嫁亦笄爲成人亦得降与出嫁同但郑据二十不许嫁者而言之案上章爲祖父母本无降理不须言不敢又女子子爲祖父母传亦不敢言降其祖父母传不言不敢降其祖者至此乃言者谓曽祖轻尚不降况祖父母重者不降可知是举轻以见重也云此着不降明有所降者案大功章女子子嫁者未嫁者爲丗叔父母如此类是有所降也余者皆不次大功至受者释曰章次此者以其本服齐衰斩爲殇死降在大功故在正大功之上义齐衰之下也不云月数者下文有缨绖无缨绖须言七月九月彼巳见月故于此略之且此经与前不同前期章具文于前杖章下不杖章直言其异者此殇大功章首爲文略于正具文者欲见殇不成人故故前略后具亦见相参取义云无受者以传云殇文不缛不以轻服受之注大功至沽之释曰云大功布者其鍜治之功麤沽之者斩麤皆不言布与功以其哀痛极未可言布体与人功至此轻可以见之言大功者斩衰章传云冠六升不加灰则此七升言鍜治可以加灰矣但麤沽而巳若然言大功者用功麤大故沽踈其言小者对大功是用功细小子女子子之长殇中殇注殇者至殇也释曰子女子子在章首者以其父母于子哀痛情深故在前云殇者男女未冠笄者案礼记丧服小记云男子冠而不爲殇女子笄而不爲殇故知男女未冠笄而死可哀殇者女子子许嫁不爲殇者女子笄与男子冠同明许嫁笄虽未出亦爲成人不爲殇可知兄弟之子亦同此而不别言者以其兄弟之子犹子明同于子故不言且中殇或从上或从下是则殇有三等制服唯有二等者欲使大功下殇有服故也若服亦三等则大功下殇无服故圣人之意然也传曰至不哭也释曰云何以大功也问者以成人皆期今乃大功故发问也云未成人也者荅辞以其未成人故降至大功云何以无受也问者以其成人至葬后皆以轻服受之今丧未成人即无受故发问也云丧成人者其文缛巳下荅辞遂因广解四等之殇年数之别并哭与不哭具列其文但此殇次成人是以从长以及下与无服之殇又三等殇皆以四年爲差取法四时谷物变易故也又以八歳巳上爲有服七歳巳下爲无服者案家语本命云男子八月生齿八歳齓齿女子七月生齿七歳齓齿今传据男子而言故八歳巳上爲有服之殇也传必以三月造名始哭之者以其三月一时天气变有所识䀎人所加怜故据名爲限也云未名则不哭也者不止依以日易月而哭初死亦当有哭而巳注缛犹至庶也释曰云其文数者谓变除之节也者成人之丧旣葬以轻服受之又变麻服葛缌麻者除之至小祥又以轻服受之男子除于首妇人除于带是有变除之数也今于殇人丧象物不成则无此变除之节数月满则除之又云不樛垂者不绞带之垂者凡丧至小敛皆服未成服之麻麻绖麻带大功以上散带之垂者至成服乃绞之小功巳下初而绞之今殇大功亦于小敛服麻散垂至成服后亦散不绞以示未成人故与成人异亦无受之类故传云盖不成也引杂记者证此殇大功有散带要至成服则与成人异也云以日易月谓生一月者哭之一日也若至七歳歳有十二月则八十四日哭之此旣于子女子子下发传则唯据父母于子不关余亲云殇而无服哭之而巳者此郑揔解无服之殇以日易月哭之事也云昆弟之子女子子亦如之者以其成人同是期与衆子同今经传不言者以其亦犹子故也云凡言子者可以兼男女者谓若期章云子又云昆弟之子是子中兼男女也又云女子子者殊之以子关适庶关通也爲子中通有长之适若然成人爲之斩衰三年今殇死与衆子同者以其殇不成人与谷物未熟故同入殇大功也故别言子见斯义也王肃马融以爲日易月者以哭之日易服之月殇之朞亲则以旬有三日哭缌麻之亲者则以三日爲制若然哭缌麻三月丧与七歳同又此传承父母子之下而哭缌麻孩子踈失之甚也叔父至中殇释曰自此尽大夫庶子爲适昆弟之长殇中殇皆是成人齐衰朞长殇中殇殇降一等在功故于此揔见之又皆尊卑爲前后次第作文也云公爲适子大夫爲适子皆是正统成人斩衰今爲殇死不得着代故入大功特言适子者天子诸侯于庶子则絶而无服大夫于庶子降一等故于此不言唯言适子也若然二适在下者亦爲重出其文故也注公君至如之释曰云公君也者直言公恐是公士之公及三公与孤皆号公故训爲君见是五等之君故言诸侯言天子亦如之者以其天子与诸侯同絶宗故也其长殇至缨绖注绖有至无缨也释曰绖之有缨所以固绖犹如冠之有缨以固冠亦结于頥下也五服之正无七月之服唯此大功中殇有之故礼记云九月七月之丧三时是也云绖有缨者爲其重也者以经云九月缨绖七月不缨绖故知绖有缨爲其情重故也自大功巳上绖有缨此郑广解五服有缨无缨之事但诸文唯有冠缨不见绖有缨之文郑捡此经长殇有缨法则知成人大功巳上绖有缨明矣郑知一条绳爲之者见斩衰冠绳缨通屈一条绳屈之武垂下爲故知此绖之缨亦通屈一条属之绖垂下爲缨可知小功巳下绖无缨也者亦以此经中殇七月绖无缨明小功五月巳下绖无缨可知大功至月者注受犹承也释曰此成人大功章轻于前殇章旣略于此具言传曰至十一升注此受之至礼也释曰云大功布九升小功布十一升者此章有降有正有义降则衰七升冠十升正则衰八升冠亦十升义则衰九升冠十一升十升者降小功十一升者正小功传以受服不言降大功与正大功直言义大功之受者郑云此受之下正据受之下发传者明受尽于此义服大功以其大功至葬唯有变麻服葛因故衰无受服之法故传据义大功而言也云又受麻绖以葛绖者言受衰麻俱受而传唯发衰不言受麻以葛故郑解之云又受麻以葛绖引闲传者证经大功旣葬其麻绖受以小功葛者以其大功旣葬变麻爲葛五分去一大小与小功初死同即闲传云大功之葛小功之麻同一也故引之爲证耳云凡天子诸侯卿大夫旣虞士卒哭而受服者以于斩章释讫言此者欲见天子七月而葬诸侯五月而葬虞而受服若然经正三月者以其天子诸侯絶旁朞无此大功丧以此而言经言三月者主于大夫士三月葬者若然大夫除死月数亦得爲三月也云此虽有君爲姑姊妹女子子嫁于国君者非内丧也者彼国自以五月葬后服此诸侯爲之自以三月受服同于大夫士故云主于大夫士也姑姊至人者释曰此等并是本朞出降大功故次在此传曰至出也释曰问之者以本朞今大功故发问也注出必至之者释曰案檀弓云姑姊妹之薄也盖有受我而厚之者也郑取以爲说若然女子子出降亦同受我而厚之皆是于彼厚夫自爲之禫杖朞故于此薄爲之大功从父昆弟注丗父至如之释曰昆弟亲爲之朞此从父昆弟降一等故次姑姊妹之下云其姊妹在室亦如之者义当然也谓之从父昆弟丗叔父与祖爲一体又与己父爲一体縁亲以致服故云从也降于亲兄第一等是其常故不传问爲人至昆弟释曰在此者以其小宗之后大宗欲使厚于大宗之亲故抑之在从父昆弟之下传曰至昆弟也释曰案下记云爲人后者于兄弟降一等者故大功也若然于本宗余亲皆降一等也庶孙注男女至妇人同释曰卑于昆弟故次之庶孙从父而服祖朞故祖从子而服孙大功降一等亦是其常故传亦不问也云男女皆是者女孙在室与男孙同其义然也引殇小功者欲见彼殇旣男女同证此成人同不异也仪礼䟽卷第三十一仪礼疏仪礼疏卷三十八仪礼䟽卷第三十八唐朝散大夫行太学博士弘文馆学士臣贾公彦等撰旣夕第十三郑目録云士丧礼之下篇也旣巳也谓先葬二日巳夕哭时与葬闲一日凡朝庙日请启期必容焉此诸侯之下士一庙其上士二庙则旣夕哭先葬前三日大戴第十五小戴第十四别録名士丧礼下篇第十三释曰郑目録云士丧礼下篇者依别録而言以其记下士之始死乃记葬时而揔记之故名士丧礼下篇也郑又云先葬二日与葬闲一日者验经云旣夕哭请启期告于賔明旦夙兴开殡即迁于祖一日又厥明即葬故知是葬前二日与葬闲一日也云必容者请启期在葬前二日中闲容朝庙一日故云必容焉郑又云此诸侯下士一庙其上士二庙则旣夕哭先葬前三日者以其一庙则一日朝二庙则二日朝故葬前三日中闲容二日故三日若然大夫三庙者葬前四日诸侯五庙者葬前六日天子七庙者葬前八日差次可知旣夕哭注旣巳至位时释曰此经论旣夕哭请启期之事夕哭者是主人朝夕哭在殡宫阼阶之下礼将请启殡之时主人于夕哭讫出寝门复外位故郑云谓出门哭止复外位时者郑知复外位请者见上篇卜日礼云旣朝哭皆复外位朝夕之哭其礼并同明知此请启期亦在复外位时若然上篇卜日礼云旣朝哭皆复外位此不于旣朝哭而待旣夕哭者谓明日之朝始启殡又不可隔夕哭故于旣夕请也但复外位之时必有弔賔来亦在外位故请期因告賔也请启期告于賔注将葬至爲开释曰云将葬当迁柩于祖有司于是乃请启肂之期于主人以告賔者郑解时未至而豫前二日夕哭之后出于门外位请期者明旦须启肂以柩朝于祖故有司于此时请启肂之期告賔使知而来赴弔之事也夙兴至门外注祖王至共庙释曰自此尽阶闲论豫于祖庙陈馔之事言夙兴者谓夕哭请期讫明旦早起豫设盆盥于祖庙门外拟举鼎之人盥手案小敛设盆盥在东堂下大敛设盥于门外虽不言东方约小敛盥在东堂下则大敛盥亦门外东方此下陈鼎如大敛奠则此设盥亦在门外东方如大敛也云祖王父也者案祭法云曰考庙曰王考庙此云王父王父之言出于彼云下士祖祢共庙者又祭法云适士二庙官师一庙郑注云官师中士下士案下记云其二庙则馔于祢则此经所朝据一庙者而言设盥于祖是下士一庙祖祢共庙据尊者而言也陈鼎至如之注皆皆至之奠释曰案上文殡后大敛之陈三鼎有豚鱼腊在庙门外西面北上此陈鼎亦如之云东方之馔亦如之者彼大敛时云东方之馔两瓦甒其实醴酒毼豆两其实葵菹芋蠃醢两笾无縢布巾其实栗不择脯四脡故今云东方之馔亦如之云皆皆三鼎也者以其言皆明非一鼎皆三鼎可知又不言外内即门外及陈于阼阶下亦西面北上外内同云如殡如大敛旣殡之奠者以其大敛于阼阶即移于棺而殡之殡讫乃于室中设大敛之奠即大敛奠在殡后恐于殡时别有奠故明之云如殡如大敛旣殡之奠也夷牀馔于阶闲注夷之至此牀释曰云夷之言尸也者迁尸于堂亦言夷尸盘衾皆依尸而言故云夷之言尸也云朝正柩用此牀者谓柩至祖庙两楹之闲尸北首之时乃用此牀故名夷牀也二烛至门外注早闇至用蒸释曰自此尽夷衾论启殡及变服之事二烛者以其发殡宫二者下云烛入注云炤彻与启肂者故于此豫备之云烛用蒸者案周礼甸师氏云以薪蒸役外内饔注云大曰薪小曰蒸又案又案少仪云主者执烛抱燋郑云未爇曰燋燋即蒸故云烛用蒸也丈夫至如初注爲将至外位释曰云爲将启变也者凡男子免与括发散带垂妇人髽皆当小敛之节今于启殡时亦见尸柩故变同小敛之时故云爲将启变也云此互文以相见耳髽妇人之变者髽旣是妇人之变则免是男子之变今丈夫见其人不见免则丈夫当免矣妇人见其髽不见人则妇人当髽矣故云互文以相见耳引丧服小记者证见未成服巳前男子免而妇人髽旣成服以后男子冠妇人笄若然小敛之时斩衰男子括发齐衰以下男子免不言男子括发者欲见启殡之后虽斩衰亦免而无括发知者案丧服小记云缌小功虞卒哭则免注云棺柩巳藏嫌恩轻可以不免也言则免者则旣殡先启之闲虽有事不免以此而言先启不免则启当免矣又丧服小记云君弔虽不当免时也主人必免不散麻虽异国之君免也亲者皆免注云不散麻者自若绞垂爲人君变贬于大敛之前旣启之后也亲者大功以上也注直言不散麻贬于旣启之后则主人着免不贬矣以此言之启后主人着免可知若启后着免亦是贬矣若然后至卒哭其服同矣以其反哭之时更无变服之文故知同也云妇人髽及妇人笄者若未成服之时妇人髽无笄故空云髽成服之后妇人髽即有笄故丧服斩衰妇人云箭笄檀弓云南宫縚之妻之姑之丧夫子诲之髽盖榛以爲笄是成服有笄明矣是以妇人成服云笄也云散带垂者小敛节大功巳上男子皆然若小功巳下及妇人无问轻重皆初而绞之云如初朝夕哭门外位者但经直云即位如初知如门外位者以下经始云主人拜賔入即位袒明知此未入门在门外如朝夕哭位也妇人至位袒注此不至讙嚣释曰云此不蒙如初者以男子入门不哭者案上篇朝夕哭云主人即位辟门妇人抚心不哭主人拜賔旁三右还入门哭妇人踊此主人入门不哭妇人不哭不踊故不得蒙如初也云将有事者谓将有启殡之事也商祝至命哭注功布至作絻释曰云功布灰治之布也者亦谓七升以下之布也云执之以接神爲有所拂㧍也者拂㧍犹言拂拭下经云商祝拂柩用功布是拂拭去尘也此始告神而用功布拂㧍者谓拂㧍去凶邪之气也云三有声存神也者案曽子问亦云祝声三郑云警神也即此存神也云旧说以爲声噫兴者郑注曽子问云声噫歆不云旧说亦是旧说也烛入注炤彻与启肂者释曰上云二烛此郑云炤彻与启肂则一烛于室中炤彻奠一烛于堂照开殡肂也祝降至于重注祝降至作名释曰此祝不言商夏则周祝也烛旣入室周祝从而入室彻宿奠降降时夏祝自下升取铭降置于重爲妨启殡故也云祝降者祝彻宿奠降也者谓昨暮所设夕奠经宿故谓之宿奠也此宿奠拟朝庙所用即下云重先奠从者是也此奠所彻所置之处虽不言案上篇大敛迁小敛奠于序西南此亦序西南可也云吉事交相左者则郷射大射皆云降与射者交于阶下相左是也云凶事交相右者此凶事不言交相左者以凶事反于吉明交相右可知交相右者周祝降阶时当近东夏祝升阶当近西是交相右也云今文铭皆作名者此铭及下陈明器云取铭置于茵二者皆名但铭书作名亦通一涂也踊无筭注主人也释曰下文云商祝拂柩则踊无筭当知开棺柩之时以其踊爲哀号之巳甚故知主人也商祝至夷衾注拂去至形露释曰开柩巳出时是棺南首夷衾本拟覆柩故敛时不用今得覆棺于后朝庙及入圹虽不言用夷衾又无彻文以覆棺言之当随柩入圹矣迁于祖用轴注迁徙至以龙释曰自此尽由足西面论以柩朝庙之事云迁于祖用轴者谓朝庙之时从殡宫迁移于祖庙朝时用輁轴载之案士丧礼将殡云棺入主人不哭升棺用轴则迁于祖时亦升輁轴于阶上载之挽柩而下若然未升馔陈之当在堂下是以下记云夷牀輁轴馔于西阶东注云明阶闲者位近西夷牀馔于祖庙輁轴馔于殡宫而言阶闲明在堂下也云檀弓曰殷朝而殡于祖者殷人将殡之时先朝庙讫乃殡至葬时不复朝也云周朝而遂葬者周人殡于路寝至葬时乃朝朝讫而遂葬引之者证经将葬朝祖之事云盖象平生将出必辞尊者曲礼云出必告反必面是也案聘礼大夫将出聘告于祢乃行介无告祢之事故不得象之云轴輁轴也者下记云夷牀輁轴是也云轴状如转辚者此以汉法况之汉时名转轴爲转辚辚轮也故士丧礼云升棺用轴注云轴輁轴也輁状如牀轴其轮輓而行是以轮爲辚也云刻两头爲轵者以轴头爲轵刻轴使两头细穿入輁之两髀前后二者皆然云輁状如长牀穿桯前后着金而关轴焉者此輁旣云长如牀则有先后两畔之木状如牀髀厚大爲之两畔爲孔着金钏于中前后两畔皆然然后关轴于其中言桯者以其厚大可以容轴故名此木爲桯也云大夫诸侯以上有四周谓之輴者大夫殡葬虽不用輴士朝庙用輁轴则大夫朝庙当用輴诸侯天子殡葬朝庙皆用輴但天子画辕爲龙谓之龙輴檀弓诸侯云輴天子云菆涂龙輴是也此輴皆有四周爲輴故名爲輴也重先至人从注行之至在后释曰此论发殡宫郷祖庙之次序柩之前后皆有烛者以其柩车爲隔恐闇故各有烛以炤道若至庙烛在前者升炤正柩在后者在阶下炤升柩故下记云烛先入者升堂东楹之南西面后入者西阶东北面在下是也云主人从者丈夫由右妇人由左以服之亲䟽爲先后者经直云主人从者以主人爲首者而言故郑揔举男子妇人并五服而言知男子由右妇人由左者以内则云道路男子由右女子由左郑云地道尊右彼谓吉时此虽凶礼亦依之也云亲䟽爲先后各从其昭穆者假令昭亲则在先昭䟽则在后就同昭穆之中又以年之大小爲先后男从主人后女从主妇后云男賔在前女賔在后者谓无服者亦各从五服男子妇人之后爲序也升自西阶注柩也至阼也释曰云犹用子道不由阼也者案曲礼云爲人子者升降不由阼阶今以柩朝祖故用子道不由阼也奠俟至北上注俟正柩也释曰旣升阶当正之于夷牀之上北首旣正乃设奠故云俟正柩也主人至即位注东方之位释曰主人主妇从柩而升言妇人升东面不言主人西面举主妇东面主人西面可知故下文云主人西面也云衆人东即位者唯主人主妇升自衆主人以下从柩至西阶下遂郷东阶下即西面位正柩至夷牀注两楹至北首释曰云两楹闲象郷戸牖也者以其戸牖之闲賔客之位亦是人君受臣子朝事之处父母神之所在故于两楹之闲北面郷之若言郷戸牖则在两楹闲而近西矣故下记云夷牀輁轴馔于西阶东馔夷牀俟正柩而言西阶东则正柩于楹闲近西可知矣云是时柩北首者旣言朝祖不可以足郷之又自上以来设奠皆升自阼阶今此下文设奠升降皆自西阶下郑注云奠升不由阼阶柩北首辟其足以此而言此时柩北首明矣主人至如初注如殡宫时也释曰主人主妇从柩升即当西面东面郷柩主妇上文即言东面至此乃言主人西面者以其主妇东面位不改故从柩升因言东面男子在柩东西面旣改西面位故待正柩讫乃言西面也其重依上文序从之时重先不先置者以其上待正柩讫乃置之云如初者亦如上篇三分庭一在南二在北而置之故郑云如殡宫时也席升至西阶注席设至风尘释曰此论设宿奠于柩西云席设于柩之西直柩之西当西阶也者知当西阶以其柩当戸牖之南席北铺之自然当西阶之上云从奠设如初东面也者如初谓如殡宫朝夕奠设于室中者从柩而来此还是彼朝夕奠脯醢醴酒据神东面设之于席前也云不统于柩神不西面也者谓不近柩设奠若近柩则统于柩爲神不西面故不近东统于柩知神不西面者特牲少牢皆设席于奥东面则天子诸侯亦不西面可知云不设柩东东非神位也者此亦据神位在奥不在东而言也若然小敛奠设于尸东者以其始死未忍异于生大敛以后奠皆设于室中亦不统于柩此奠不设于室者室中神所在非奠死者之处故也云巾之者爲御当风尘者案礼记檀弓云丧不剥奠也与祭肉也与据小敛大敛之等也有牲肉故不裸露故巾之以此宿奠脯醢醴酒无祭肉巾之者以朝夕奠在室不巾此虽无祭肉爲在堂风尘故巾之异于朝夕在室者也主人至西面注设奠至房中释曰云降拜賔即位踊袭者賔谓在殡宫看主人开殡朝祖之賔袭者从殡宫中拜賔入即位袒至此乃袭袭者先即位踊踊讫乃袭绖于序东云设奠时妇人皆室戸西南面奠毕乃得东面者知妇人戸西南面者案下记云将载柩祝及执事举奠戸西南面东上则知此设之时妇人辟之亦戸西南面待设奠讫乃由柩足郷柩东西面不即郷柩东西面者以主人在柩东待设奠讫主人降拜賔妇人乃得东也若然云亲者西面则大功以上相随同西面也又云堂上迫䟽者可以居房中者以其言亲者西面明䟽者小功以下不得堂上西面爲堂上迫狭自然在房中西面矣荐车至北辀注荐进至中庭释曰自此尽还出论荐车马设迁祖奠之事荐车者以明旦将行故豫陈车云进车者象生时将行陈驾也者案曲礼云君车将驾则仆执䇿立于马前巳驾仆展軨是生时将行陈驾今死者将葬亦陈车象之也云今时谓之魂车者郑举汉法况之以其神灵在焉故谓之魂车也云辀辕也者周礼考工记有辀人爲辀辀亦谓之辕故云辀辕也云车当东荣东陈西上于中庭者此车旣非载柩之车即下记云荐乗车道车槀车以次言之则先陈乗车次陈道车次陈槀车知东陈西上者下云陈明器于乗车之西明器继乗车而西明乗车在上巳东有道车槀车故知三者西上也乗车旣当东荣则三者不当中庭而云中庭者据南北之中庭不据东西爲中庭也何者以下经云荐马入门三分庭一在南马右还出荐马者当车南在庭近南明车近北当中庭矣质明灭烛释曰自启殡至此时在殡宫在道及祖庙皆有二烛爲明以尚早故也今至正明故灭烛也彻者至西阶注彻者至爲䙝释曰云新奠者谓迁祖之奠将设新故彻去从奠以辟新奠也云不设序西南巳再设爲䙝者谓彻从奠不设于序西南爲再设䙝黩故不设也其再设者未启殡前夕时一设至此朝庙又设是再设也乃奠至西阶注爲迁至其足释曰云爲迁祖奠也者谓迁柩朝祖之奠也云如初者亦于柩西当阶之上东面席前爲之则同其馔则异以其上三鼎及东方之馔皆大敛之奠是也云奠升不由阼阶柩北首辟其足者以前大敛小敛及朝夕奠皆升自阼阶降自西阶今此迁祖奠升不由阼阶故云辟足辟足者以其来往不可由首又饮食之事不可䙝之由足故升自西阶也若然彻时所以由足者奠毕去之由足无嫌也主人要节而踊注节升降释曰云节升降者奠升时主人踊降时妇人踊由重南主人踊此不言妇人文不具也荐马至牵之注驾车至在南释曰荐马并荐缨者缨爲马设故与马同时荐之案下记云荐乗车又云缨辔贝勒县于衡又云道车载朝服稾车载蓑笠注云道车稾车之缨辔及勒亦县于衡也若然荐车之时缨县于衡此荐马得有缨者以荐车时县于衡至此荐马时又取而用之故两见之也云驾车之马者即上文荐车之马也云毎车二匹者下经云公赗两马注云两马士制也故知此车有三乗马则六匹矣云缨今马鞅也者古者谓之缨汉时谓之鞅故举汉法爲况也云诸侯之臣饰缨以三色而三成者以此下士荐马缨三就则不依命数则大夫亦同三色知者案巾车上公缨九就侯伯缨七就子男缨五就诸侯之臣不得与子男同五就故知与士同三就此三色则如聘礼记三色朱白苍也云此三色者盖绦丝也者谓以丝爲绦无正文故云盖以疑之云其着之如罽然者郑注巾车云玉路之樊及缨皆以五采罽饰之十二就其下金路九就象路七就注皆云五色罽饰之此则三采丝爲绦饰之但着之则同故云其着之如罽然也云天子之臣如其命数者案典命云三公八命其卿六命大夫四命出封皆加一等命数虽卑于诸侯以王人虽微犹序诸侯之上故得与同依命数就依命数其色则无过五采罽以其金路以下与诸侯其饰与王同诸侯之臣旣同三色明天子大夫巳上亦五采罽与诸侯同但天子之士三命以下不得依命少于诸侯之臣当同色与诸侯之臣同矣若然公之孤四命以降于天子大夫冝与三卿同三色也云王之革路绦缨者至革路木路不用罽而用绦丝爲缨与此缨三色者同故引爲证也云圉人养马者案周礼校人职云乗马一师四圉是圉人以养马以其养马故使之荐也云在左右曰夹者以车三乗马则六匹毎马二人交辔牵之故云在左右曰夹云旣奠乃荐者爲其践污庙中者车马相将之物前荐车在奠上今此荐马在奠后者欲其旣荐即出恐践污庙中故后荐之也云凡入门参分庭一在南者大判陈事在庭分爲三分一分在北则继堂而言一分在南则继门而言此旣继门故云三分庭一在南又不言门左门右则当门之北矣御者至还出注主人至荐马释曰云主人于是乃哭踊者荐车之礼成于荐马者以其车得马而成故前荐车时主人不哭踊至荐马乃哭是由车成于荐马故也主人哭踊讫马则右还而出右者亦取便故也賔出至祖期注亦因至始也释曰自此尽属引论祖时饰柩车之事此賔即上来弔主人启殡者朝庙事毕而出主人送之云亦因在外位请之者上旣夕哭讫因外位请启期故云亦也此经不言告賔知告賔者若不告賔时至则设何须请期故知拟告賔故云当以告賔也云毎事毕辄出者有司请期之礼毎皆待事事毕因主人出在外位乃请之言毎事者篇首云请期此云请祖期下文请葬期皆因出在外请之故云毎事也云将行而饮酒曰祖祖始也者案诗有韩侯出祖出宿于屠显父饯之清酒百壷又云出宿于泲饮饯于祢皆是将行饮酒曰祖此死者将行亦曰祖爲始行故曰祖也曰日侧注侧昳至之时释曰此主人辞以上文有司请主人祖期主人荅之曰日侧者是傍侧亦爲特义转爲者取差跌之义故从也云过中之时者则尚书无逸云文王至于日中即侧也主人至束袭注袒爲至此车释曰云袒爲载变也者将载主人先袒乃载故云爲载变也云乃举柩却下而载之者却犹却也郷柩在堂北首今却下以足郷前下堂载于车故谓之爲却也云束束棺于柩车者案礼记丧大记云君盖用漆三衽三束檀弓云棺束缩二横三彼是棺束此经先云载下乃云卒束则束非棺束是载柩讫乃以物束棺使与柩车相持不动也云賔出遂匠纳车于阶闲谓此车者案下记云旣正柩賔出遂匠纳车于阶闲此经不辨纳车时节故郑明之降奠当前束注下迁至后也释曰卒束乃云降奠则未束以前其奠使人执之待束讫乃降奠之当束也云当前束犹当尸腢也者下记云即牀而奠当腢彼在尸东此在柩车西当前束亦当腢故取当腢而言也云束有前后也者以经旣言前束则有后束可知故云有前后也商祝至无贝注饰柩至有贝释曰此并饰车之事其柩车即周礼蜃车也四轮迫地其轝亦一状如长牀两畔竖軨子以帷绕之上以荒一池县于前面荒之爪端荒上于中央加齐云饰柩爲设墙柳也者即加帷荒是也云巾奠乃墙下记文郑引之者以此经直云饰柩不言设墙时节故记人辨之以巾覆奠乃墙谓此饰柩者也云墙有布帷柳有布荒者案丧大记云饰棺君龙帷黼荒大夫画帷画荒士布帷布荒郑注云布帷布荒者白布也君大夫加文章焉此注墙柳别案丧大记注又云在旁曰帷在上曰荒皆所以衣柳也则帷荒揔名爲柳者案缝人云衣翣柳之材郑注必先缠衣其木乃以张饰也柳之言聚诸饰之所聚若然对则帷爲墙象宫室有墙壁荒爲柳以其荒有黼黻及齐三采诸色所聚故得柳名揔而言之皆得爲墙巾奠乃墙及檀弓云周人墙置翣皆墙中兼有柳缝人衣翣柳之材柳中兼墙矣郑注丧大记云荒蒙也取蒙覆之义云池者象宫室之承以竹爲之者生人宫室以木爲承仰之以承水死者无水可承故用竹覆之直取象平生有而巳云状如小车笭衣以青布者此郑依汉礼而言云一池县于柳前者案丧大记君池大夫二池士一池君三池三面而有大夫二池县于两相士一池县于柳前面而巳云士不褕绞者案杂记云大夫不褕绞属于池下䄖者依尔雅释鸟云江淮而南青质五采皆备成章曰鹞绞者仓黄之色则人君于仓黄色缯上又画鹞雉之形县于池下大夫则阙之故云大夫则不褕绞属于池下池下褕绞一名振容故丧大记云大夫不振容振容者车行振动以爲容仪但大夫不振容池下仍有铜鱼县之士不但不褕绞又无铜鱼故丧大记大夫有鱼跃拂池士则无郑注云士则去鱼云左右面各有前后者柩车左右以有帷分两相各爲前后故云前䞓后缁云齐居柳之中央者虽无正文以其言齐若人之齐亦居身之中央也云若今小车盖上蕤矣者汉时小车盖上有蕤在盖之中央故举以爲说云以三采缯爲之上朱中白下仓者案聘礼记云三采朱白仓彼据缫借用三采先朱次白下仓此爲齐用三采亦当然故取以爲义也云着以絮者旣云齐当人所覩见故知以絮着之使髙知元士以上有贝者案丧大记云君齐五采五贝大夫齐三采三贝士齐三采一贝郑注云齐象车盖蕤缝合杂采爲之形如瓜分然缀贝落其上及旁是彼士爲天子元士元士巳上皆有贝也此诸侯之士故云无贝也设披注披辂至爲藩释曰云披辂柳棺上贯结于戴者案丧大记注云戴之言值也所以连系棺束与柳材使相值因而结前后披也此注云披柳棺上贯结于戴以此而言则戴两头皆结于柳材又以披在棺上辂过然后贯穿戴之连系棺束者乃结于戴余披出之于外使人持之一畔有二爲前后披故下记云执披者旁四人注云前后左右各二人是也人君则三披各三人持之备倾亏也引丧大记者证披连戴而施之也云二披用纁者与戴所用异大夫与人君则戴与披用物同故丧大记云君纁戴六纁披六大夫戴前纁后玄披亦如之是其用物同也云今文披皆爲藩者言皆者此文披及下文商祝御柩执披并下记执披者三字皆爲藩今不从之也属引注属犹至之三释曰引谓绋绳属着于柩车云在轴輴曰绋者士朝庙时用轴大夫巳上用輴故并言之言绋见绳体言引见用力故郑注周礼亦云在车曰绋行道曰引云古者人引柩者杂记乗人专道而行又云诸侯五百大夫三百皆是引人也言古者人引对汉以来不使人引也引春秋者案定公九年左氏传云齐侯伐晋夷仪敝无存死之齐侯与之犀轩而先归之坐引者以师哭之亲推之三注云坐而饮食之此郑略引之云坐引者亦谓饮食之而哭之亦以师哭之三者亦谓公亲推之三也引之者证古者人引也陈明至之西注明器至北也释曰云明器藏器者也自筲以下皆是藏器故下云器西南上綪又云茵注云茵在抗木上陈器次而北也则自包筲以下揔曰藏器以其俱入圹也引檀弓者案彼注成犹善也竹不可善用谓边无縢味当作沫沫靧也又云琴瑟张而不平竽笙备而不和注云无宫啇之调又云有钟磬而无簨虡注云不县之也横曰簨植曰虡云陈器乗车之西则重北者无正文上荐车云直东荣继庙屋而言上注云中庭不得云近北明车近不在重今东陈于乗车之西明重北可知折横覆之注折犹至面也释曰云折横覆之者郑云盖如牀则加于圹上时南北长东西短今经云横明知以长者东西陈之言覆者谓善面则折加于圹时拟郷上看之爲面故善者郷下今陈之取郷下看之故反覆善面郷上也云折犹庪也者以其窆毕加之于圹上所以承抗席若庪藏物然故云折犹庪也云方凿连木爲之盖如牀而缩者三横者五无箦者此无正文以经云横覆之明有纵对之旣爲纵横即知有长短广狭以承抗席故爲如牀解之又知缩者三横者五亦约茵与抗木但于圹口承抗席冝大于茵与抗席故知缩三横五也知无箦者以其缩三横五以当箦处故无箦也知窆事毕加之圹上以承抗席者下葬时窆事毕云加折却之加抗席覆之是折窆事毕加之圹上承抗席者也云横陈之者爲苞筲以下䋫于其北便也者郑解折不缩者南北顺陈而横陈之意爲折横陈则东西广是以苞筲陈之于北便也抗木横三缩二注抗御至掩圹释曰云所以御止土者以其在抗木之上故知以御土也其横与缩各足掩者以其圹口大小虽无文但明器之等皆由羡道入诸侯巳上又有輴车亦由羡道入圹口唯以下棺则圹口大小容棺而巳今抗木亦足掩圹口也加抗席三注席所以御尘释曰旣陈抗木于折北又加此抗席三领于抗木之上知抗木不在折上者以抗木直言横三缩二不言加明别陈于折北抗木之下而此云加加于抗木之上可知抗席之下而云加茵明又加于抗席之上此三者以后陈者先用故先陈抗木于下次陈抗席而后陈茵先用取后陈于上者便故也是以下文及葬时茵先入圹窆事讫加折圹上则先用抗席后用抗木是其次也若然折于抗席前用而不加于抗席之上者以长大故别陈于南用之仍在茵后其茵用之在明器前入而陈之于明器上者以其同葬具故与抗木同陈于上也但抗席茵相重陈者以其入圹时相当又皆是纵横重累之物故重加陈之也云席所以御尘者上云抗木所以御土此抗席云御尘者以此二者在圹口以承土承尘但抗木在上故云御土抗席在下隔抗木虑有尘郷下故云御尘是以释之有异也加茵至横三注茵所至作浅释曰云加茵者谓以茵加于抗席之上此说陈器之时云用䟽布者谓用大功䟽麤之布云缁翦者缁则七入黒汁爲缁翦浅也谓染爲浅缁之色言有幅者案下记云茵着用荼实绥泽焉此郑注云有幅縁之者则用一幅布爲之缝合两边幅爲帒不去边幅用之以盛着也故云有幅也云茵所以借棺者下葬时茵先属引乃窆则茵与棺爲借故先入在棺之下也郑云幅縁之者盖缝合旣讫乃更以物縁此两边幅缝合之处使之牢固不坼坏因爲饰也云亦者亦抗木也者抗木云缩二横三此亦缩二横三故知亦者亦抗木也云及其用之木三在上茵二在下者上抗木先云横三后云缩二此茵先云缩二后云横三并据此陈列之时郑据入圹而言故云其用之也木三在上茵二在下各举一边而言其实皆有二三云象天三合地二者浑天言之则地之上下外内周帀皆有天若然云木二则在下及其用之则茵三在下茵二在上以此而言木与茵皆有天三合地二也云人藏其中焉者亦谓浑天而言上下俱有天地人尸柩藏其中故说卦云参天两地又云立天之道立地之道立人之道爲三材也器西南上綪注器目至反之释曰云器目言之也者器与下爲目即下文苞以下是也茵注茵在至北也释曰茵非明器而言之者陈器从此茵郷北爲次第故言之故郑云茵在抗木上陈器次而北是也苞二注所以至之肉释曰下文旣设遣奠而云苞牲取下体故知苞二所以裹奠羊豕之肉也筲三黍稷麦注筲畚至觳也释曰案下记云菅筲三则筲以菅草爲之筲三各盛一种黍稷麦也云筲畚种类也者旧说云畚器所以盛种此筲与畚盛种同类故举以爲况也云其容盖与簋同一觳也者案考工记瓬人爲簋实一觳又云豆实三而成觳案昭三年晏子云四升曰豆豆实三而成觳则觳受斗二升此筲与簋同盛黍稷知受一觳斗二升约同之无正文故云盖以疑之也罋三至䟽布注罋瓦至作密释曰云罋瓦器者以罋与甒等字从缶瓦故知是瓦器云其容亦盖一觳者聘礼记致饔饩云罋斗二升则此罋约同之故云盖以疑之也知屑是姜桂者以其与内则屑桂与姜同云屑故引内则爲证也甒二至功布注甒亦至作庑释曰谓二者所盛须继罋三而陈之言亦瓦器亦上罋三也皆木桁乆之注桁所至异桁释曰云皆木桁乆之者则自苞筲以下皆塞之置于木桁也若然旣皆乆塞而罋甒独云幂者以其苞筲之等燥物冝苞塞之而无幂罋甒湿物非直乆塞其口又加幂覆之云乆当爲灸灸谓以盖案塞其口者此亦如上设重鬲亦与之同故读从灸也云毎器异桁者以其言皆木桁故知毎器别桁也用器至南流注此皆至爲桙释曰谓常用之器弓矢兵器耒耜农器敦杅食器盘匜洗浴之器皆象生时而藏之也无祭器注士礼至器也释曰知大夫以上兼用鬼器人器也者案檀弓云宋襄公葬其夫人醯醢百罋曽子曰旣曰明器矣而又实之注云言名之爲明器而与祭器皆实之是乱鬼器与人器以此而言则明器鬼器也祭器人器也士礼略无祭器空有明器而实之大夫以上尊者备故两有若两有则实祭器不实明器宋襄公旣两有而并实之故曽子非之有燕乐器可也注与賔至器也释曰言可者许其得用故云可也云与賔客燕饮用乐之器也者则升歌有琴瑟庭中有特县县磬也役器甲胄干笮注此皆至矢箙释曰此役器中有干笮无弓矢示不用故不具上用器是常用之器故具陈之也云甲铠胄兜鍪者古者用皮故名甲胄后代用金故名铠兜鍪随丗爲名故也但上下役用之器皆麤沽爲之故下记云弓矢之新沽功注云设之冝新沽示不用弓矢云沽余虽不言皆沽可知也但此笮是送死之具下记云荐乗车鹿浅幦干笮革靾者是魂车所载象生者与此别也燕器杖笠翣注燕居至翣扇释曰云燕居安体之器也者以杖者所以扶身笠者所以御暑翣者所以招凉而在燕居用之故云燕居安体之器也云笠竹盖也者竹青之皮以竹青皮爲之彻奠至而踊注巾席至乆也释曰自此尽入复位论还车爲祖奠之事此彻迁祖奠者爲将还迁车更设祖奠云巾席俟于西方祖奠将用焉者以下经云祖还车还车讫布席设祖奠则布此巾席也故巾席俟祖奠在西方也云节者来象升丈夫踊去象降妇人踊者案上篇彻小敛大敛奠时皆升自阼阶丈夫踊降自西阶妇人踊仐奠在庭无升降之事直有来往经云要节而踊明来象升丈夫踊去象降妇人踊但此经直云主人要节知有妇人亦踊者以下经彻祖奠时云彻者入丈夫踊设于西北妇人踊注云犹阼阶升时也彻设于柩车西北亦犹序西南是男子妇人并有踊文则知此要节踊内亦兼妇人也云彻者由明器北西面旣彻由重南东者凡奠于堂室者皆升自阼阶降自西阶奠于庭者亦由重北东方来陈由重北而西彻讫由重南而东象升自阼阶降自西阶也但设奠于柩车西而东面则彻者由奠东而西面彻之也云不设于序西南者非宿奠也者以其大敛小敛奠及夕奠乃皆经宿故皆设之于序西南爲神冯依此迁祖奠旦始设之今日侧彻之未经宿即彻故不设于序西南也袒注爲将祖变释曰下经商祝御柩乃祖是将祖故此主人袒袒即变也商祝御柩注亦执至爲节释曰云商祝御柩者谓居柩车之前却行诏倾亏使执披人知其节度云亦执功布者下经商祝执功布以御柩执披故此亦如之故执布乃祖注还柩至行始释曰商祝旣执功布爲御乃还柩车使辕郷外也祖者始也爲行始去载处而已也踊袭至前束注主人至东南释曰前袒爲祖变今旣祖讫故踊而袭云主人也者前袒是主人则此袭亦主人也经云少南郑云则当前束南者以其东未还之时当前束近北今还车亦当前束少南妇人至阶闲注爲柩至东上释曰妇人降者以柩还郷外阶闲空故妇人从堂上降在阶闲云爲柩将去有时者去有时即明旦遣而行之是时也今此爲行始也云位东上者以堂上时妇人在阼阶西面统于堂下男子今柩车南迁男子亦在车东故妇人降亦东上统于男子也妇人不郷车西者以车西有祖奠故辟之在车后祖还车不还器注祖有至南上释曰祖还车者爲载时郷北今爲行始故须还郷南故郑云祖有行渐车亦冝郷外也不还器者郑云器之陈自巳南上南上者即上文茵下注云茵在抗木上陈器次而北是也祝取铭置于茵注重不至茵上释曰初死爲铭置于重启殡祝取铭置于重祖庙又置于重今将行置于茵者重不藏拟埋于庙门左茵是入圹之物铭亦入圹之物故置于茵也是以郑云重不藏故于此移铭加于茵上也士无廞旌唯有乗车所建摄盛之旃并此铭旌而巳大夫以上有廞旌通此二旌则皆备三旌也二人还重左还注重与至便也释曰云重与车马还相反由便也者以车马至中庭之东以右还郷门爲便重在门内面郷北人在其南以左还郷门爲便是以二者虽相反各由其便布席至而踊注车巳至祖奠释曰云主人要节而踊者祖奠旣与迁祖奠同车西又皆从车而来则此要节而踊一与迁祖奠同云车巳祖可以爲之奠也者奠本爲柩设其柩未安不得设奠今车巳还名之爲祖尸柩巳定可以爲奠也云是之谓祖奠者下记云祝馔祖奠于主人之南是谓彼祖奠荐马如初注柩动至之也释曰上巳荐马今又荐马者以柩车动而郷南爲行始冝新之故荐马如初也賔出至葬期注亦因在外位时释曰云亦因在外位时者亦上启期祖期事毕在外位故此亦因事毕出在外位时请葬期也入复位注主人至内位释曰云主人者以其送賔据主人入今送賔讫入复位明主人也云自死至于殡自启至于葬主人及兄弟常在内位者自死至于殡在内位在殡宫中自启至于葬在内位据在祖庙中处虽不同在内不异故揔言之云在内位者始死未小敛巳前位在尸东小敛后位在阼阶下若自启之后在庙位亦在阼阶下也仪礼䟽卷第三十八仪礼疏仪礼疏卷三十九仪礼䟽卷第三十九唐朝散大夫行太学博士弘文馆学士臣贾公彦等撰公赗至马两注公国至繁乎释曰自此尽入复位杖论国君赗法之事云公国君也者公及大夫皆有臣臣皆尊其君唿之曰公故左氏传伯有之臣曰吾公在壑谷今此云公则国君非大夫君也以下云主人释杖迎于庙门外与丧大记如此迎送者皆据国君也云赗所以助主人送葬也者案两小传皆云车马曰赗施于生及送死者故云助主人送葬者也是以下注云赗奠于死生两施是也云两马士制也者谓士在家常乗之法若出使及征伐则乗驷马其大夫以上则常乗驷马故郑駮异义云天子驾驷尚书康王之诰康王始即位云诸侯皆布乗黄朱诗云驷騵彭彭武王所乗鲁颂云六辔耳耳僖公所乗小雅云驷牡騑騑大夫所乗是大夫以上驾驷之文也引春秋者左氏传哀公二十三年春宋景曹卒注云景曹宋元公夫人小邾女季桓子外祖母又云季康子使冉有弔且送葬曰敝邑有社稷之事使肥与有职竞焉是以不得助执绋使求从舆人注云舆衆也又云曰以肥之得备弥甥也注云弥逺也康子父之舅氏故称弥甥又云有不腆先人之产马使求荐诸夫人之宰其可以称旌䌓乎注云称举也繁马饰繁缨也引之者证公有赗马助人之事摈者至人袒注尊君至西面释曰云尊君命也者谓释杖迎入是尊君命也故下文賔赗摈者出告须注云不迎则此经皆是尊君命故郑无所指属君命故郑解经不哭又前文袒袭皆据主人此则衆主人亦袒亦是尊君命云衆主人自若西面者以其主人一人迎賔入门门东而右其余衆主人不迎賔明自若常位柩东西面可知也马入设注设于庭在重南释曰以马是庭实故云设于庭知在重南者以庭实法皆参分庭一在南设之又重北陈明器不得设马故知在重南也賔奉至致命注賔使至前后释曰云賔使者案此使者即士也知者士丧礼君使人弔注使人士也礼使人各以其爵故知是士也云辂辕缚所以属引者谓以木缚于柩车辕上以属引于上而挽之故名辕缚也云由马西则亦当前辂之西者以经直云当前辂不言辂之东西及前后郑以义言之以其马在重南当门柩车在阶闲少南亦当门賔由马西北行当前辂致命明在辂西可知云于是北面致命得郷柩与奠者以賔当辂西经云北面致命明当奠柩之南北面是得郷柩与奠也云柩车在阶闲少前参分庭之北者案下记云遂匠纳车于阶闲是柩车在阶闲也云少前者上经祖还车讫云妇人降即位于阶闲明柩车少南是少前也云参分庭之北者以其中庭陈明器不得在中庭故知在参分庭之北谓参分庭在北分之北此解賔致命之处云辂有前后者以经云前辂明有后以对前故知辂有前后也主人至服出注栈谓至作輚释曰主人哭拜者仍于门右北面以賔致命讫遂哭拜也云成踊者三者三凡九踊云栈谓柩车也凡士车制无漆饰者此栈车即柩车以其賔由辂西而致命云奠币于栈者明此栈车柩车即蜃车四轮迫地无漆饰故言栈也云左服象授人授其右也者案聘礼宰授使者圭时云同面使者在左宰在右而授其右也此车南郷以东爲左尸在车上以东爲右故授左服容授尸之右也宰由至以东注柩东至藏之释曰云柩东主人位者解经由主人之北以币在车东主人在车东故宰由主人位北而郷左服上取币以东藏之于内也但此时主人仍在门东北面此位虽无主人旣有定位故宰由位北而取币不得履主人之位故由主人之北也士受马以出注此士至可也释曰云此士谓胥徒之长也有勇力者受马不得爲属士以其受币者冝尊受马者冝卑故知受马是胥徒之长以其受马故知有勇力者也若然婚礼记云士受皮注云士谓中士下士不爲胥徒者彼主人亲受币明受皮非胥徒是正士也引聘礼者欲见此用皮亦可也主人至位杖释曰主人旣送賔还入庙门车东复位杖也賔赗者将命注賔卿大夫士也释曰自此尽知生者赙论賔及兄弟赙奠之事云賔卿大夫士也者以其上云君下有兄弟则此賔是国中三卿五大夫二十七士可知言将命者身不来遣使者将命告主人注不迎至某须释曰案杂记诸侯使卿弔邻国诸侯主人使摈者告賔云孤某须矣故引之爲义注柩车至室同释曰云旣启之后与在室同者案上篇始死时云庶兄弟襚使人以将命于室主人拜于位此主人亦拜于位俱是不爲賔出故云与在室同至于有君命亦出迎也注賔出至有事释曰云賔出在外请之爲其复有事者以其賔旣行赗讫出更请之爲其复有事若无事賔报事毕送去也若奠注賔致可以奠也释曰谓賔不辞此释所致之物或可堪爲奠于祭祀者也注士亦至复也释曰以其受羊与马同是畜类故知亦胥徒之类但受羊不须勇力故郑不言也若赙注赙之至曰赙释曰云货财曰赙者公羊传文也注主人至主人释曰郑知施于主人者以下经云知生者赙是施于主人也案春秋文五年春王使荣叔归含且赗传讥一人兼二事此賔所以兼事者彼讥一人独行不与介各行故讥若杂记云上客弔即其介各行含襚赗则不讥则卿大夫士礼一人行数事可也注坐委至后位释曰郑知反位反主人之后位者以主人在门东西面而云宰由主人之北郷賔奠币之处举币明宰位在主人之后故得由主人之北西行是以宰位在主人之后也若无至受之注谓对至委地释曰以堂上授有并受法以其在门外若有器盛之则坐委于地若无器则对面相授受故云捂受之捂即遻也对面相逢受也注如其至告须释曰谓如上賔赗时摈者出请入告出告须也若就至于陈注就犹至之陈释曰知赠无常者案下记云凡赠币无常注云賔之赠也玩好曰赠在所有言玩好者谓生时玩好之具与死者相知皆可以赠死者故此经云若就器则坐奠于陈者就器则是玩好之器也云陈明器之陈者以其庙中所陈者唯明器即陈于车之西以外或言荐或言设无言陈者故指明器而言也凡将至拜送注虽知至人意释曰云君子不必人意者义取孔子云无必无固之言也兄弟赗奠可也注兄弟至两施释曰知兄弟有服亲者丧服传云凡小功以下爲兄弟旣言兄弟明有服亲者也知非大功以上者以大功以上有同财之义无致赗奠之法云可且赗且奠许其厚也者若然此所知许其赗不许其奠兄弟许其贰赗兼奠而上经亦賔而有赗有奠有赙三者彼亦不使并行俱见之见三礼之中有则任行其一故揔见之云赗奠于死生两施者以下经云知死者赠知生者赙注云各主于所知此赗奠不偏言所主明于生死两施也所知至不奠注所知至不奠释曰云所知通问相知也者言所知明是朋友通问相知言降于兄弟者许赗不许奠也云奠施于死者爲多故不奠者但赗与奠皆生死两施其奠虽两施施于死者爲多知者以其言奠爲死者而行故知所知爲䟽不许行之也知死至者赙注各主于所知释曰云各主于所知者以其赠是玩好施于死者故知死者行之赙是补主人不足施于生者故知生者行之是各施于所知也书赗至若五注方版至五行释曰以賔客所致有赙有赗有赠有奠直云书赗者举首而言但所送有多少故行数不同书遣于䇿注䇿简至以下释曰云䇿简者编连爲䇿不编爲简故春秋左氏传云南史氏执简以往上书赗云方此言书遣于䇿不同者聘礼记云百名以上书于䇿不及百名书于方以賔客赠物名字少故书于方则尽遣送死者明器之等并赠死者玩好之物名字多故书之于䇿䇿书明器之物应在上文而于此言之者遣中并有赠物故在賔客赠贿与赗之下特书也乃代哭如初注棺柩至敛时释曰案丧大记大夫以上官代哭士无官以亲䟽代哭云初谓旣小敛时者案丧大记小敛之后乃代哭初死直主人哭不絶声士二日小敛小敛主人懈怠容更代而哭也宵爲至之右注爲哭者爲明释曰燎大烛必于门内之右门东者奠于柩车西鬼神尚幽闇不须明柩车东有主人阶闲有妇人故于门右照之爲明而哭也厥明至如初注鼎五至奠时释曰自此尽主人要节而踊论葬曰之明陈大遣奠于庙门外之事知五鼎是羊豕鱼腊鲜兽各一鼎者以下经云羊左胖豕亦如之鱼腊鲜兽皆如初与少牢礼同故知也云士礼特牲三鼎者特牲馈食礼陈三鼎故知也云盛葬奠加一等用少牢也者以其常祭用特牲今大遣奠与大夫常祭用少牢同是盛此葬奠故加一等用少牢也云如初如大敛奠时者以其上迁祖奠时云如殡谓如大敛明此云如初亦如大敛在庙门外及东方之馔也虽如大敛鼎数仍不同以其大敛三鼎此则五鼎然大小敛时无黍稷朔月则有黍稷此葬奠又无黍稷者大敛前无黍稷者以其初死至朔月乃有之故郑注云至此乃有黍稷今葬奠更无黍稷者以其始死至殡自启至葬其礼同故无黍稷亦同也凡牢鼎数或多或少不同若用特豚者或一鼎或三鼎若士冠礼醮子及婚礼盥馈并小敛之奠与朝祢之奠皆一鼎也三鼎者婚礼同牢士丧大敛朔月迁祖及祖奠皆三鼎而以鱼腊配之是也其用少牢者或三鼎或五鼎三鼎者则有司彻云陈三鼎如初以其绎祭杀之于正祭故用少牢而鼎三也五鼎者少牢五鼎大夫之常事此葬奠士摄之奠用少牢亦五鼎聘礼致飧衆介皆少牢亦五鼎玉藻诸侯朔月少牢亦五鼎其用大牢者或七或九或十或十二其云七鼎九鼎者公食大夫下大夫大牢鼎七上大夫鼎九是也鼎十与十二者聘礼致飧于賔饪一牢鼎九羞鼎三是十二也又云上介饪一牢鼎七羞鼎三是其十若然案郊特牲云鼎俎竒而笾豆偶以象隂阳鼎有十与十二者以其正鼎与陪鼎各别数则爲竒数也其实羊左胖注反吉至骨也释曰云反吉祭也者以其特牲少牢吉祭皆升右胖此用左胖故云反吉祭也云言左胖者体不殊骨也者旣言左胖则左边共爲一段故云体不殊骨虽然下云髀不升则除髀以下䏝胳仍升之则与上肩胁嵴别升则左胖仍爲三段矣而云体不殊骨据嵴胁以上䏝胳已下共爲一亦得爲体不殊骨也髀不升注周贵肩贱髀释曰云髀不升者则䏝已上去之取䏝胳已下云周贵肩贱髀者案祭统云殷人贵髀周人贵肩故云脾不升肠五胃五注亦盛之也释曰亦盛之者以其不用特牲而用少牢是盛葬奠案少牢用肠三胃三今加至五亦是盛此奠也离肺注离㨒释曰此非直升肠胃又升离肺者案少仪云牛羊之肺离而不提心注云提犹絶也离之不絶中央少者使易絶以祭耳此爲食而举亦名举肺也豕亦至肠胃注如之至溷腴释曰云亦如之郑云如之如羊左胖髀不升离肺也者谓豕与羊同者右胖虽同仍与羊异以其羊则体不殊骨上下共爲二段此豕之左胖则爲四段矣故别云豚解豚解揔有七段今取左胖仍爲四段矣云亦前肩后肫嵴胁而巳者郑欲爲四段与羊异也云君子不食溷腴者礼记少仪文彼郑注云谓犬豕之属食米谷者也腴有似于人秽引之者证不取肠胃之义也鱼腊至如初注鲜新至略之释曰云士腊用兔者谓此腊是其干者云鲜新杀者二者皆用兔必知士腊用兔者虽无正文案少牢礼大夫腊用麋郑云大夫用麋士用兔与以无正文故云与以疑之此亦云士腊用兔虽不云与亦同疑可知但士腊冝小故疑用兔也云加鲜兽而无肤者豕旣豚解略之者以葬奠用少牢摄盛则当有肤与少牢同以豕旣豚解四段丧事略则无肤者亦略之而加鲜兽也东方至蠃醢注脾读至爲蜗释曰陈鼎旣讫又陈东方之馔于主人之南前辂之东其豆有四脾析一蜱醢二葵菹三蠃醢四案周礼郑注醢人云细切爲韲全物若䐑爲菹又云韲菹之称菜肉通又经不云菹者类皆是韲则此经云脾析者即韲也云脾读爲鸡脾肶之脾者郑读之欲见此脾虽与脾肾之脾同正谓百叶名爲脾析故读音从鸡脾肶之脾时俗有此语故读从之也案醢人注云脾析牛百叶也此不云牛者彼天子礼容有牛此用少牢无牛当是羊百叶故不云牛也云蜱蜯也者即蛤也知蜱即蛤者以周礼醢人云蠯醢注云蠯蛤也此注云蜱蜯也以蜱蠯是一物故知蜱蜯即蠯蛤也四笾枣糗栗脯注糗以豆糗粉饵释曰云糗以豆糗粉饵者案笾人云羞笾之实糗饵粉餈郑云此二物皆粉稻米黍米所爲也合蒸曰饵饼之曰餈糗者擣粉熬大豆爲饵餈之粘着以粉之耳饵言糗餈言粉互相足者此本一物饵言糗谓熬之亦粉之餈言粉擣之亦糗之不言互文而云互相足者凡言互文者是二物各举一边而省文故云互文此糗与粉唯一物分爲二文皆语不足故云互相足也又案笾人羞有二笾糗饵及粉餈此经直言糗则举糗以见饵而无餈故郑云糗以豆糗粉饵也醴酒注此东至巾之释曰郑知义然者案下记云祝馔祖奠于主人之南当前辂北上巾之注云旣祖祝乃馔以此言之祝馔祖奠即是还柩郷外乃馔之于主人之南自还柩车至此馔葬奠柩车未动则此葬奠东方之馔亦馔于主人之南当与前同处故注云与祖奠同在主人之南但祖奠与大敛奠同二豆二笾此葬奠四豆四笾笾豆虽不同而同处耳云北上者盖两甒在北次南馔四豆豆南馔四笾也陈器注明器至藏之释曰陈馔巳讫又陈明器也本作夜敛适似写误云适敛者以其上朝祖之日巳陈明器此复陈之者由朝祖至夜敛藏之至此厥明更陈之也灭燎至北面注炤彻与葬奠也释曰昨日朝祖日至夕云宵爲燎于门内之右至此灭燎旣灭二人执烛侠辂北面一人在辂东一人在辂西辂西者炤祖奠辂东者炤葬奠之馔故注云炤彻与葬奠也賔入者拜之注明自至出礼释曰此时有弔葬之賔主人皆不出迎但在位拜之所以不出迎者旣启之后旣覩尸柩不可离位以迎賔唯有君命乃出故注云明自启至此主人无出礼也彻者至人踊注犹阼至西南释曰云彻者入者谓将设葬奠先彻祖奠故云彻者入入谓祝与执事彻祖奠者亦旣盥乃入由重东而主人踊至彻讫设柩车西北则妇人踊也云犹阼阶升者谓彻小敛奠者门外盥讫入升自阼阶丈夫踊今彻者亦门外盥讫入由重东主人踊故云犹其升也云自重北西面而彻设于柩车西北亦犹序西南者此彻祖奠设于柩车西北亦犹小敛大敛朔月奠设于西南也彻者东注由柩至之馔释曰以其彻讫当设葬奠故彻者由柩车北东适葬奠之馔取而设于柩车西也知由柩车北而东者以其彻者设于柩车西北而云彻者东若柩车南不得云彻者东故知在柩车北东行也鼎入注举入至如初释曰以其彻者旣祖当设葬奠故五鼎皆入陈也云陈之也盖于重东北西面北上如初者以其上篇小敛奠举鼎入阼阶前西面错大敛奠云举鼎入西面北上又朔月奠云鼎入皆如初其迁祖奠云陈鼎皆如殡则皆在阼阶下西面北上今此但云鼎入不言如初无正文故云盖以疑之旣疑而知在东北西面北上者以其奠祭在室掌设者皆陈鼎于阼阶下西面如大小敛故知也乃奠至上綪注笾蠃至酒也释曰云笾蠃醢南辟醴酒也者如上所馔则先馔脾析于西南次北蜱醢次东葵菹次南蠃醢陈设要方则四笾冝亦设于脾析巳南綪之爲次今不于脾析巳南爲次而发蠃醢巳南爲次故知辟醴酒醴酒当设在脾析之南可知也俎二至鲜兽注成犹至爲俎释曰知俎二以併不綪者若綪则冝先设羊于西南次北设豕次东设鱼次南设腊今于西南设羊次北豕以鱼设于羊东设腊于鱼北还从南爲始是不綪也其鲜兽在北北无偶故云特也是以郑云不綪者鱼在羊东腊在豕东也醴酒至北上注统于豆也释曰云统于豆者豆即脾析也以其云北上上谓二甒醴酒继豆言北上故云统于豆也奠者至而踊注亦以至南东释曰自上巳来堂下设奠彻奠皆云主人要节而踊注皆云往来爲节此主人要节而踊亦以往来爲节奠来时由重北而西旣奠由重南而东此奠馔在辂之东言由重北者亦是由车前明器之北郷柩车西设之设讫由柩车南而来者礼之常也甸人至倚之注还重至由此释曰自此尽彻者出踊如初论将葬重及车马之等以次出之事云道左倚之者当倚于门东北壁云还重不言甸人者上云二人还重不言甸人至此乃言甸人也云重旣虞将埋之者杂记文彼注云就所倚处埋之但天子九虞诸侯七虞大夫五虞士三虞未虞以前以重主其神虞所以安神虽未作主初虞其神即安于寝不假重爲神主又士大夫无木主明亦初虞即埋之也云不由闑东西者重不反变于恒出入者恒出入则闑东闑西也云道左主人位者檀弓云重主道注云始死未作主以重主其神也则重主死者故于主人之位埋之也郑云今时以下者引汉法证重倚道左之事也荐马至南上注南上至序从释曰云南上者谓于门外之时南上云便其行也者以其葬于国北在路则南上上者常在前故云便其行也云行者乗车在前道槀序从者案下记云乗车载旜道车载朝服槀车载蓑笠是序从也彻者至下体注苞者至爲哀释曰云苞者象旣飨而归賔俎者也案杂记文而言之云取下体者胫骨象行者以父母将行郷圹故取前胫后胫下体行者以送之故云象行也云又俎实之终始也者此盛葬奠用少牢其载牲体亦当与少牢同案少牢载俎云肩臂臑䏝骼在两端又云肩在上以此言之则肩臂臑在俎上端爲俎实之始䏝骼在俎下端爲俎实之终今取此两端胫骨包以归父母直取胫骨爲象行又两端爲俎实之终始也云士苞三个者自上之差案檀弓云国君七个遣车七乗大夫五个遣车五乗注云人臣赐车马者乃得有遣车遣车之差大夫五诸侯七则天子九诸侯不以命数丧数略也个谓所包遣奠牲体之数也杂记曰遣车视牢具彼注云言车多少各如所包遣奠牲体之数也然则遣车载所包遣奠而藏之者与遣奠天子大牢包九个诸侯亦大牢包七个大夫亦大牢包五个士少牢包三个大夫以上乃有遣车以此而言士无遣车则所包者不载于车直持之而巳士有一包而云包三个郑又云个谓所包遣奠则士一包之中有三个牲体故云前胫折取臂臑后胫折取骼者若然大夫云遣车五乗包五个则一包之中有五个五五二十五一大牢而爲二十五体则亦取下体前胫取臂臑后胫取骼三牲有九体又就九体折分爲二十五个五包包各五个诸侯亦大牢而包七个天子亦一大牢又加以马牲牲别有三体则十二体就十二体中细分爲八十一个九包包各九个大夫以上皆不得全体谓若少仪云大牢则以牛左肩臂臑折九个之类亦爲不全体也云亦得俎释三个者羊俎上注云体不殊骨也其髀又不升则骼别爲一段在俎今前胫折取臂臑其肩仍着胖爲一段后胫折取骼仍有肫一节在俎则羊俎仍有两段在俎豕则左胖豚解爲四段在俎今前胫折取臂臑后胫折取骼仍有四段在俎若然羊俎有二段豕俎有四段相通则二俎俎有三段在故得爲俎释三个案特牲俎释三个注云爲改馔于西北隅遗之则此奠虽不改爲馔西北隅留之亦爲分祷五祀也引杂记者案彼云曽子谓或人曰吾子不见大飨乎夫大飨旣飨卷三牲之俎归于賔馆父母而賔客之所以爲哀也注云旣飨归賔俎所以厚之也言父母家之主今賔客之是孝子哀亲之去也取此者以证此包牲归父母亦是賔客父母之事也不以鱼腊注非正牲也释曰云非正牲也者正牲谓上三牲鱼腊非正牲故不以鱼腊载之故云非正牲行器注目葬至之次释曰包牲讫明器当行郷圹故云行器云目葬行明器者即下云茵苞巳下是也故云目葬行也茵包器序从注如其陈之先后释曰此直云序从者序从即上文器西南上茵包巳下是也故此亦言茵包以其爲首故也车从注次器释曰上陈明器讫次列车以从明器故云次器也彻者出踊如初注于是至柩车释曰彻者谓包牲讫当彻去所释者出庙门分祷五祀者彻者出时主人踊云于是庙中当行者唯柩车者以其上文明器及车马郷圹者皆出唯有柩车在庙未出故云于是庙中当行者唯柩车也主人至南面注史北至爲筴释曰自此尽灭烛出论读赗读遣之事经直云史请读赗郑知史北面请者以其主人于车东北面所请者请于主人明史北面问之故知史北面也又知在主人之前读之对面当柩故知在主人之前西郷柩也请讫乃西面请时及入时书在前筭在后则史西面之时筭在史南西面今烛在史北近史炤书爲便若在左则隔筭不便也读书释筭则坐注必释至其多释曰读书者立读之敬也释筭者坐爲释之便也云必释筭者荣其多者以其所赗之物言之亦得今必释筭显其数者荣其多故也卒命至逆出释曰言逆出则入时长在前出时长在后烛言灭不言出者以其烛巳灭不得言烛出其人亦出可知公史至烛出注公史至侠路释曰知公史是君之典礼书者以其言公史故知君史案周礼大史小史皆掌礼则诸侯史亦掌典礼可知云成其得礼之正以终者以其死葬之以礼是死者得礼之终事故以君史读而成之也知烛侠辂者上陈设葬奠云执烛夹辂北面故知也商祝至执披注居柩至无以释曰自此尽杖乃行论柩车在道发行之事云执功布者谓执大功之布麤者也云以御柩执披者葬时乗人故有柩车前引柩者及在傍执披者皆御治之故云御柩执披也云柩车之前若道有低仰倾亏则以布爲抑扬左右之节者道有低谓下坂时道有仰谓上坂时倾亏谓道之两边在车左右辙有髙下云以布爲抑扬左右之节者道有低则抑下其布使知下坂道有仰则扬举其布使知上坂云左右者谓道倾亏髙下则左右其布使知道之有倾亏也若东辙下则下其布向东西边执披者持之西辙下则下其布向西东边执披者持之若然郑云使引者执披者知之者执披者知其左右引者知其上下也知士执披八人者案下记云执披者旁四人注云前后左右各二人是士执披者八人也主人至无筭注袒爲至之序释曰云乃行谓柩车行者经云乃行文承主人袒下嫌主人行故云乃行谓柩车行以行处据柩爲主柩车行主人行可知故举柩车行也云凡从柩者先后左右如迁于祖之序者上迁于祖时注云主人从者丈夫由右妇人由左以服之亲䟽爲先后各从其昭穆男賔在前女賔在后此从柩向圹之序一如迁于祖之序故如之也出宫踊袭注哀次释曰云哀次者以经云出宫踊袭以出宫有此踊袭以出宫有此踊者止爲出宫大门外有賔客次舎之处父母生时接摈之所故主人至此感而哀此次是以有踊踊讫即袭袭讫而行也故檀弓云哀次亦如之注云次他日賔客所受大门外舎也孝子至此而哀是也至于至纁束注邦门至送也释曰云邦门者案檀弓云葬于北方北首三代之达礼也此邦门者国城北门也赠用玄纁束帛者即是至圹窆讫主人赠死者用玄纁束帛也以其君物所重故用之送终也主人至致命注柩车至柩车释曰此谓宰夫将致命主人乃去杖不哭由柩车前辂之左右若然在庙柩车南郷左则在东此出国北门柩车郷北左则在前辂之西也賔由右致命则在柩车之东矣经直云左右郑必知据前辂左右者次柩车在庙门时賔在柩车右主人在柩车左故知此亦当前辂左右也云当时止柩车者下记云唯君命止柩于堩其余则否注云不敢留神明此宰夫致命时柩车止也主人至乃行注升柩至车后释曰賔旣致公赠命讫主人乃哭拜稽颡賔乃升车实币于棺之盖中载以之圹上文在庙所赠之币皆奠于左服此实于盖中者彼赠币生死两施故奠左服此赠专爲死者故实于盖中若亲授之然云复位反柩车后者上在庙位在柩车东此行道故在柩车后也仪礼䟽卷第三十九仪礼疏仪礼疏卷四十仪礼䟽卷第四十唐朝散大夫行太学博士弘文馆学士臣贾公彦等撰至于至北上注统于圹释曰自此尽拜送论至圹陈器及下棺讫送賔之事云统于圹者对庙中南上此则北上故云统于圹也茵先入注当借至茵焉释曰云当借柩也者解茵先入之意以其茵入乃后属引下棺于其上以须借柩故茵先入云元士则葬用輁轴加茵焉者元士谓天子之士葬时先以輁轴由羡道入乃加茵于其上乃下棺于中知元士葬用輁轴者檀弓云孺子䵍之丧哀公欲设拨注云拨可拨引輴车所谓绋问于有若有若曰其可也君之三臣犹设之颜柳曰天子龙輴而椁帱诸侯輴而设帱爲榆沈故设拨三臣者废輴而设拨窃礼之不中者也以此言之天子诸侯殡葬皆用輴朝庙用輴可知大夫虽殡葬不用輴朝庙亦用輴以其士殡葬不用輁轴朝庙得用之明大夫朝庙得用輴故上注云大夫诸侯以上有四周谓之輴以其大夫诸侯以上有四周谓之輴以其大夫朝庙得用輴故言之也诸侯之大夫有三命再命一命殡葬不得用輴天子之元士亦三命再命一命葬得用輁轴者春秋之义王人虽微犹在诸侯之上明天子之士尊谓之爲元元者善之长故得用輁轴不与诸侯大夫同也属引注于是至爲烛释曰云于是说载者谓柩车至圹解说去载与披及引之等除饰者解去帷荒池纽之等然后下棺云更属引于缄耳者案丧大记云君窆以衡大夫士以咸郑注云衡平也人君之丧又以木横贯缄耳居旁持而平之今齐人谓棺束爲缄以此而言则棺束君三衽三束大夫士二衽二束束有前后于束末皆爲缄耳以绋贯结之而下棺人君又于横木之上以属绋也主人至不哭注侠羡道爲位释曰主人袒者爲下棺变妇人不言北上亦如男子北上可知不哭者爲下棺冝静云侠羡道爲位者羡道谓入圹道上无负土爲羡道天子曰隧涂上有负土爲隧僖二十五年晋文公请隧弗许是也乃窆至无筭注窆下棺也释曰主人哭踊不言处还于圹东西面也云窆下棺者春秋谓之塴皆是下棺之名也袭赠至如初注丈八至五合释曰云丈八尺曰制者朝贡礼及巡狩礼皆有此文以丈八尺名爲制昏礼币用二丈取成数凡礼币皆用制者取以俭爲节聘礼云释币制玄纁束注云凡物十曰束玄纁之率玄居二纁居二此注云二制合之束十制五合者则毎一端丈八尺二端爲一匹五匹合爲十制也卒袒至三袭注主妇至反位释曰卒谓赠卒更袒拜賔云反位者各反羡道东西位其男賔在衆主人之南女賔在衆妇之南賔出则拜送注相问至中焉释曰郑知賔是相问之賔也凡弔賔有五此举中者案杂记云相趋也出宫而退相揖也哀次而退相问也旣封而退相见也反哭而退朋友虞祔而退注云此弔者恩薄厚去迟速之节也相趋谓相闻姓名来㑹丧事也相揖甞㑹于他也相问甞相惠遗也相见甞执挚相见也以此而言此经旣葬而退是相见问遗之賔举中以见上下五者去即皆拜送可知藏器于旁加见注器用至置翣释曰云器用器役器也者用器即上弓矢耒耜之等役器即上甲胄干笮之属此器中亦有乐器不言者省文知有用器役器者以下别云包筲之等则所藏者是此器也云见棺饰也者饰则帷荒以其与棺爲饰是以丧大记云饰棺君龙帷黼荒大夫画帷画荒士布帷布荒注云饰棺者以华道路及圹中不欲衆恶其亲也此柩入圹还以帷荒加于柩故郑注云及圹中也云更谓之见者加此则棺柩不复见矣者以其唯见此帷荒故名帷荒爲见是棺柩不复见也云先言藏器乃云加见者器在见内也内之者明君子之于事终不自逸也者以用器役器近身陈之是不自逸也引檀弓者见帷荒在柩外周人名爲墙若墙屋然其外又置翣爲饰也藏包筲于旁注于旁至容甒释曰云于旁者在见外也者以其加见乃云藏包筲故知见外也云不言罋甒馔相次可知者以其陈器之法后陈者先用罋甒后用包筲包筲藏明罋甒先藏可知故云相次可知云四者两两而居者谓包筲居一旁罋甒居一旁故云两两而居也引丧大记者欲见椁内棺外所容寛狭得容器物之意也加折至抗木注冝次也释曰云冝次也者冝谓折上陈之美面郷上今用即美面郷下抗席又覆之又折冝承席席冝承木皆是其冝也次者木则先陈后用席则后陈先用是其次也实土至郷人注谢其勤劳释曰案杂记云郷人五十者从反哭四十者待盈坎注云非郷人则少长皆反以此而言于时主人未反哭郷人并在故今至实土三徧主人拜谢之谢其勤劳勤劳者谓在道助执绋在圹助下棺及实土也即位踊袭如初注哀亲之在斯释曰谓旣拜郷人乃于羡道东即位踊无筭如初也云哀亲之在斯者以亲之在斯故哀号甚踊无筭乃反至北上注西阶至神位释曰自此尽门外拜稽颡论主人反哭賔弔之事反哭者拜郷人讫反还家哭于庙入升西阶东面哭云西阶东面反诸其所作也者案檀弓云反哭升堂反诸其所作也注云亲所行礼之处是也云反哭者于其祖庙者谓下士祖祢共庙故下经賔出主人送于门外遂适于殡宫适士二庙者自殡宫先朝祢后朝祖今反哭则先于祖后于祢遂适殡宫也案春秋僖八年经书用致夫人左氏云凡夫人不殡于庙者春秋之丗多行殷法不与礼合也云不于阼阶西面西方神位者以特牲少牢主人行事升降皆由阼阶今不于阼阶故决之以西方神位知者特牲少牢皆布席于奥殡又在西阶是西方神位主人非行事直哭而巳故就神位妇人至阼阶注辟主人也释曰反哭之礼主人男子等先入主妇妇人等后入故妇人入丈丈在位者皆踊妇人不升西阶者由主人在西阶故郑云辟主人主妇至踊三注入于至更也释曰案檀弓云主妇入于室反诸其所养也郑注云亲所馈食之处但主人旣在西阶亲所行礼之处以妇人无外事故于馈食之处哭也云出即位堂上西面也者自小敛奉尸夷于堂巳后主妇等位皆在阼阶上西面是以知出即位者阼阶上西面也云拾更也者凡成踊而拾皆主人踊主妇人踊賔乃踊故云更也賔弔至稽颡注賔弔至无曰释曰知賔弔是衆賔之长者以其弔賔皆在堂下今升堂释词故知賔中爲首者賔之长也云反而亡焉失之矣于是爲甚者亦檀弓文引之证周人反哭而弔哀之甚也云弔者北面者以经云賔弔者升自西阶即云曰如之何不见弔者改面之文明升堂北面可知云主人拜于位者拜于西阶上东面位知者以其上经主人升自西阶东面故知仍东面位也云不北面拜賔东者以其亦主人位也者郷饮酒郷射主人酬賔皆于賔东主人位特牲少牢助祭之賔主人皆拜送于西阶东面故于东面不移以其亦主人位故也賔降至稽颡释曰此于杂记五賔当相见之賔故郑上注云举中焉明五賔皆依节而弔也遂适至踊三注启位至之位释曰案士丧礼朝夕哭位云妇人即位于堂南上主人堂下直东序西面启殡时云主人位如初又云主人入即位则此主启位妇人亦即位于堂东面主人即位于堂下直东序西面直东序西面即中庭位也兄弟至拜送注兄弟至以归释曰丈夫妇人在殡宫拾踊旣讫兄弟入门者出主人拜而送之知兄弟小功以下也者此兄弟等始死之时皆来临丧殡讫各归其家朝夕哭则就殡所至葬开殡而来丧所至此反哭亦各归其家至虞卒祭还来预焉故丧服小记云缌小功虞卒哭则皆免是也云异门大功亦可以归者大功以上有同财之义爲异门则恩轻故可归也衆主至就次注次倚庐也释曰云衆主人出门者则主人拜送兄弟因在门外云阖门者鬼神尚幽闇云次倚庐也者以未虞以前仍依于初东壁下倚木爲庐齐衰居垩室大功张帏丧服传云旣虞柱楣前屏此直云倚庐据主人斩衰者而言犹朝夕哭不奠注是日至易奠释曰自启殡已来常奠今反哭至殡宫犹朝夕哭如前不奠耳檀弓云葬日虞弗忍一日离也是日也以虞易奠故不奠也三虞注虞丧至日离释曰云虞丧祭名日中而虞不忍一日离皆檀弓文案彼云葬日虞弗忍一日离也又云卒哭曰成事是日也以吉祭易丧祭丧祭则三虞也云虞安也者主人孝子葬之时送形而往迎魂而返恐魂神不安故设三虞以安之云骨肉归于土精气无所不之者案檀弓云延陵季子葬其长子于嬴博之闲旣窆左袒右还其封云骨肉归复于土命也若魂气则无不之是其骨肉归于土精气无所不之之事言此者欲见迎魂而反以虞祭安之是以郑云孝子爲其彷徨三祭以安之云朝葬日中而虞即檀弓所云葬日虞弗忍一日离又下士虞记亦云日中而行事是也卒哭注卒哭至而巳释曰云卒哭三虞之后祭名者三虞者再虞用柔日后虞改用刚日又隔柔日卒哭用刚日故云卒哭三虞之后祭名也云始朝夕之闲哀至则哭至此祭止也者始死主人哭不絶声小敛之后以亲代哭亦不絶声至殡后主人在庐庐中思忆则哭又有朝夕于阼阶下哭至此爲卒哭祭唯有朝夕哭而巳言其哀杀也然则丧有三无时哭者始死至殡哭不絶声一无时旣殡庐中思忆则哭二无时卒哭祭后唯有朝夕哭爲有时至练祭之后又止朝夕哭唯有垩室之中或十日或五日一哭通前爲三无时之哭也是以檀弓云哭无时使必知其反也是据练后哭无时也明日以其班祔注班次至爲胖释曰云班次也者谓昭穆之次第云祔卒哭之明日祭名者以卒哭用刚日祔用柔日是以下士虞记云卒哭祭即云明日以其班祔故云卒哭之明日祭名云祔犹属也祭昭穆之次而属之者以其孙祔于祖孙与祖昭穆同故以孙连属于祖而就祖而祭之也记释曰凡记者皆是经不具记之使充经文理备足也士处至墉下注将有至爲于释曰云将有疾乃寝于适室者以士丧篇首云士死于适室此记云适寝者适室一也故互见其文若不疾则在燕寝将有疾乃寝卧于适室故变室爲寝也云东首者郷生气之所云墉下者墉谓之墙丧大记谓之北牖下必在北墉下亦取十一月一阳生于北生气之始故也士丧礼论其死事故不云疾此记人记其不备凡人死皆因疾故记其疾之所在也有疾疾者齐注正情至其室释曰云有疾者旣有疾当齐戒正情性故也云适寝者不齐不居其室者案郷党孔子齐居必迁坐又祭义云致齐于内散齐于外皆在适寝但散齐得郷外故云于外耳是其齐居适寝也养者皆齐注忧也释曰案曲礼云父母有疾冠者不栉行不翔笑不至矧怒不至詈不饮酒食肉疾止复故男女养疾皆齐戒正情性也彻琴瑟注去乐释曰君子无大故琴瑟不离其侧今以父母有疾忧不在于乐故去之案丧大记云疾病内外皆埽君大夫彻县士去琴瑟注云凡乐器天子宫县诸侯轩县大夫判县士特县去琴瑟者不之士亦谓子男之士不命者也疾病外内皆埽注爲有至曰病释曰云疾甚曰病者则外内皆埽爲賔客来问疾自絜清也彻亵衣加新衣注故衣至恶之释曰此文承疾病者及养病者则彻亵衣据死者而言则生者亦去故衣服新衣矣彻亵衣谓故玄端已有垢污故来人秽恶是以彻去之加新衣者谓更加新朝服丧大记亦云彻亵衣加新衣郑注云彻亵衣则所加者新朝服矣互言之也加朝服者明其终于正也互者亵衣是玄端新衣是朝服朝服言新则亵衣是故玄端言亵朝服是絜不亵矣各举一边而言明皆有言也必知亵衣是玄端新衣是朝服者案司服士之齐戒服玄端则疾者与养疾者皆齐明服玄端矣檀弓云始死羔裘玄冠者易之而已羔裘玄冠则朝服故知临死所着新衣则朝服也故郑云终于正也御者至持体注爲不至之人释曰案丧大记云体一人注云爲其不能自屈伸也若然四体各一人亦爲不能自转侧诗云辗转反侧据身云不能自屈伸据手足二文相兼乃具云御者今时侍从之人者士虽无臣亦有侍御仆从近人终于其手也属纩以俟絶气注有其至新絮释曰案丧大记注云纩今之新緜易动揺置口鼻之上以爲候亦二注相兼乃具云纩新絮即新緜禹贡豫州贡纎纩明纩新緜也男子至之手注备亵释曰案丧大记注云君子重终爲其相亵若然疾时使御者持体并死于其手若妇人则内御者持体还死于其手故丧大记云其母之丧则内御者抗衾而浴僖三十三年冬公薨于小寝左氏传曰即安服注云小寝夫人寝也礼男子不絶于妇人之手今僖公薨于小寝讥其近女室是男子不絶于妇人之手备亵也乃行祷于五祀注尽孝至曰行释曰云尽孝子之情者死期巳至必不可求生但尽孝子之情故乃行祷五祀望祐助病者使之不死也云五祀博言之士二祀曰门曰行者祭法文今祷五祀是广博言之望助之者衆其言五祀则与诸侯五祀同则祭法云诸侯五祀是也乃卒注卒终也释曰自此尽迁尸论上篇始死迁尸于南牖之事曲礼与尔雅皆云大夫曰卒士曰不禄今士不言不禄而云卒者义取君子曰终小人曰死故郑云卒终也美言之使与大夫同称也主人啼兄弟哭注哀有至易之释曰云哀有甚有否者啼即泣也檀弓云皐柴泣血三年注云言泣无声如血出则啼是哀之甚发声则气竭而息之声不委曲若往而不反对齐衰以下直哭无啼是其否也知于是始去笄纚服深衣者礼记问丧云亲始死鸡斯徒跣扱上衽注云鸡斯当爲笄纚上衽深衣之裳前是其亲始死笄纚服深衣也引檀弓者证服深衣易去朝服之事也设牀至设枕注病卒至爲茨释曰经直云士死于适室怃用敛衾不云此等之事故记人言之也云病卒之闲废牀至是设之者丧大记云疾病寝东首于北牖下废牀是其始死亦因在地无牀复而不苏乃设牀于南牖下有枕席是病卒之闲废牀于是设之云事相变者谓疾病时去牀旣死设牀是生死事相变也衽卧席者曲礼云请席何郷请衽何趾郑云坐问郷卧问趾因于隂阳是衽爲卧席昏礼注云衽卧席也迁尸注徙于至敛衾释曰云徙于牖下者并有之事以其始死卒未有醴则用新酒若然醴酒俱有容有醴则用之不更用酒以其始死不备故也若小敛以后则酒醴具设甒二醴酒是也赴曰至某死注赴走至作讣释曰云母妻长子则曰君之臣某之某死者上某是士名下某是母妻长子假令长子则云长子某甲母妻则妇人不以名行直云母与妻也云赴走告也者言赴取急疾之意故云赴走告也云今文赴作讣者杂记作讣者义取以言语相道亦一涂也室中至亦坐注别尊卑也释曰云兄弟有命夫命妇在焉亦坐者若无命夫命妇则皆立可知此士丧礼故郑云别尊卑也尊谓命夫命妇案大记君之丧主人主妇坐以外皆立若大夫丧主人主妇命夫命妇皆坐以外皆立也士之丧主人父兄主妇姑姊妹皆坐郑云士贱同宗尊卑皆坐此命夫命妇之外立而不坐者此谓有命夫命妇来兄弟爲士者则立若命夫命妇则同宗皆坐也尸在至不出注不二主释曰经直云主人唯君命出不言衆主人故记人辨之云衆主人不出在尸东耳云不二主者曽子问云丧有二孤庙有二主爲非礼不云不二孤而云不二主者彼庙主与丧孤相对此孤不对庙主孤亦是丧主故以主言之也禭者至不坐注牀髙由便释曰云牀髙由便者曲礼云授立不跪授坐不立此委衣于牀者不坐委之以牀髙亦如授立不坐之义故云由便也其襚至致命注始死时也释曰云始死时者谓未小敛之前尸在室中戸西故北面致命若小敛之后奉尸夷于堂则中庭北面致命夏祝至盛之注差择之释曰经直云祝淅米于堂南面用盆不言夏与盛之故记人言之注内御至冠也释曰云内御女御者以妇人称内故以女御爲内御妇女不死男子之手故知内御女御也天子八十一御妻亦曰女御与此别也云无笄犹丈夫之不冠也者丧服小记云男子冠而妇人笄士丧礼男子免不冠此云妇人不笄与男子不冠同故云犹丈夫不冠也设明至中带注中带至禅襂释曰经直云设明衣不辨男子与妇人故此记人云设明衣者男子其妇人则设中带郑云中带若今襌襂者郑举目验而言但男子明衣之状郑不明言亦当与中带相类有不同之处故别虽名中带亦号明衣取其圭洁也卒洗至左齻注象齿坚释曰经直云实贝于尸左右及中不言逺近故记人辨之云右齻左齻谓牙两畔最长者象生时齿坚也夏祝彻余饭释曰经不言夏祝彻故记人言之瑱塞耳释曰经直云瑱用白纩用掩之不云塞耳恐同生人县于耳旁故记人言之也掘坎至其壤释曰经直云甸人掘坎于阶闲不辨大小故记人明之注块堛也释曰云块堛者尔雅释言文孙氏云堛土块也明衣至下膝注幕布至深也释曰云明衣裳用幕布则衣裳同用幕布云袂属幅长下膝者唯据衣而言以其下别云裳故也云幕布帷幕之布者周礼幕人云掌帷幕幄帟绶郑云帷幕皆以布爲之幄帟皆以缯爲之以其帷幕所以张之于外恐不相胜举故须用布郑亦取此文用幕布爲义也故此云帷幕之布云升数未闻者以其不云䟽布直云幕布故云未闻也云属幅不削幅者布幅二尺二寸凡用布皆削去边幅旁一寸爲二寸计之则此不削幅谓缭使相着还以袂二尺二寸云长下膝者谓爲此衣长至膝下云又有裳于蔽下体深者凡平爲衣以其有裳故不至膝下此又有裳而言膝下故云于蔽下体深也蔽下体解此经衣至膝下也有前至及觳注不辟至被土释曰云不辟质也者以其凡男子裳不连衣故皆前三幅后四幅辟积其要闲示文今此亦前三后四不辟积者以其一服不动不假上狭下寛也云凡他服短无见肤长无被土者他服谓深衣深衣云短母见肤注云衣取蔽形又云长母被土注云爲污辱是也此裳及觳至足跗亦是不被土故引爲证也縓綼緆注一染至曰緆释曰云一染谓之縓者尔雅文谓一入赤汁染之即汉时红故举以爲况也云饰裳在幅曰綼者案深衣云纯袂縁纯边注云纯谓縁之也縁边衣裳之侧广各寸半则表里共三寸矣此在幅亦衣裳之侧縁法如彼也设握至于注掌至结之释曰手无决者以其经巳云设握丽于与决连结据右手有决者不言左手无决者故记之云以握系一端绕还从上自贯反与其一端结之者案上文握手用玄纁里长尺二寸今里亲肤据从手内置之长尺二寸中掩之手才相对也两端各有系先以一端绕一帀还从上自贯又以一端郷上钩中指反与绕者结于掌后节中甸人筑坅坎注筑实至曰坅释曰经直云甸人掘坎不云还使甸人筑故记人明之还使甸人筑之也隷人涅厕注隷人至不用释曰知隷人罪人者案周礼司厉职云其奴男子入于罪隷则中国罪人对夷隷蛮隷貉隷之等是征四夷所得也故郑举汉法今之徒役作者也云爲人复往亵之又亦鬼神不用者若然古者非直不共偪浴亦不共厕故得云死者不用也旣袭至中庭释曰士之丧死日而袭经不云中庭设燎故记明之也厥明灭燎陈衣注记节释曰云记节者爲小敛陈衣当袭之明旦灭燎之时故记节正经不云故记人亦明之也凡绞至朝服注凡凡至爲轮释曰言凡非一之言以其唯小敛至大敛有绞大敛又有紟故知凡中有大小敛也言类如朝服者杂记云朝服十五升是也仪礼䟽卷第四十仪礼疏仪礼疏卷四十一仪礼䟽卷第四十一唐朝散大夫行太学博士弘文馆学士臣贾公彦等撰设棜至如之注棜今至角柶释曰自此尽出室论陈大小敛奠记经不备之事云角觯四木柶二爲夕进醴酒兼馔之也者以其大小敛之奠皆有醴酒醴一觯又用一柶酒用一觯计醴酒但用二觯一柶矣而觯有四柶有二者朝夕酒醴及器别设不同器朝夕二奠各馔其器也云豆笾二以併则是大敛馔者以其小敛一豆一笾大敛乃有二豆二笾故知二谓大敛馔云记于此者明其他与小敛同陈者郑意大敛馔不在大敛节内陈之而在小敛节陈之者以其陈此笾豆之外皆与小敛同故就小敛节内陈之取省文之义也云同陈者谓多少同陈不谓大敛馔陈之亦在小敛节内也凡笾至巾之注笾豆至不巾释曰云实具设皆巾之者谓于东堂实之于奠设之二处皆巾故云皆巾之云笾豆偶而爲具具则于馔巾之巾之加饰也者此郑指解大敛之实馔于堂东之时巾之加饰对小敛之实于堂东不巾不加饰云明小敛一豆一笾不巾者以其云笾豆具据大敛奠二豆二笾实与奠二处皆巾明小敛奠一豆一笾堂东馔时不巾若然小敛奠设于牀东巾之爲在堂经乆设尘埃加故虽一豆一笾亦巾之即礼记檀弓云丧不剥奠也与祭肉也与以其有牲肉故也觯俟至建之注时朝至逮日释曰言此者记人恐馔时巳酌于觯故记云俟时而酌也引檀弓者谓时是朝夕之时必朝奠待日出夕奠须日未没者欲得父母之神随阳而来故也小敛辟奠不出室注未忍至去之释曰云未忍神逺之也者释奠不出室之义始死犹生事之不忍即爲鬼神事之故奠不出室云辟袭奠以辟敛者以经云小敛辟奠故知辟袭奠只爲辟敛也云旣敛则不出于室设于序西南者又解袭奠不出室若将大敛则辟小敛奠于序西南此将小敛辟奠于室至于旣小敛则亦不出于室设于序西南故言不出室若然奠不出室爲旣敛而言也云事毕而去之者敛事毕奉尸夷于堂乃去之而设小敛奠于尸东无踊节注其哀未可节也释曰自死至此爲节賔主拾踊有三者三有踊节而云无踊节者除三者三之外其闲踊皆无节即上文踊无筭是也云其哀未可节也亦谓三者三之外无踊节而言也旣冯至布带注衆主至以下释曰小敛于戸内讫主人袒髺发散带垂经不云绞带及齐衰以下布带事故记者言之案丧服苴绖之外更有绞带郑注云绖象大带又有绞带象革带齐衰以下用布齐衰无等皆是布带也知衆主人非衆子者以其衆子皆斩衰绞带故知衆主人齐衰以下至缌麻首皆免也大敛于阼注未忍至賔之释曰经大敛时直云布席如初不言其处故记云大敛于阼阼是主人位故郑云未忍便离主人位也云主人奉尸敛于棺则西阶上賔之者丧事所以即逺敛讫即奉尸敛于棺賔客之故檀弓云周人殡于西阶则犹賔之是也大夫至东上注视敛释曰知视敛者以其文承大敛下故知大夫升爲视敛也旣冯至复位注中庭西面位释曰知大夫位在中庭西面者上篇朝夕哭云主人入堂下直东序西面卿大夫在其南卿大夫与主人同西面向殡故知大夫位在中庭西面也巾奠至北东注巾奠而室事巳释曰上篇大敛奠时直云乃奠烛升自阼阶无执烛降由主人之北故记人言之云由主人之北东也云巾奠而室事巳者旣巾讫是室事巳故执烛者出也旣殡主人说髦注旣殡至未闻释曰自此尽乗车论孝子衣服饮食乗车等之事云旣殡置铭于肂复位时也者案上篇云主人奉尸敛于棺乃盖主人降拜大夫之后至者北面视肂卒涂祝取铭置于肂主人复位云复位者从西阶下复阼阶下位也凡说髦尊卑同皆三日知者丧大记云小敛主人即位于戸内乃敛卒敛主人冯之主人袒说髦髺发以麻注云士旣殡说髦此云小敛盖诸侯礼也士之旣殡诸侯之小敛于死者俱三日也是尊卑同三日也必三日说髦者案礼记问丧云三日而不生亦不生矣以髦是子事父母之饰父母旣不生故去之云今文说皆作税者此说及下经不说绖带二字皆作税凡释今古之文皆在注后此在注中者以其释经义尽者于注末言之以文更有义者释今古字讫乃更汎说即此注巳解今古字讫更释髦义是也云儿生三月鬋发爲鬌男角女羁否则男左女右者内则文彼注云夹囟曰角午达曰羁引之者证髦象幼时鬌之义故云长大犹爲饰存之谓之髦所以顺父母幼少之心是以舜年五十不失孺子之心者也云髦之形象未闻者案诗云髧彼两髦郑云髦者发至眉子事父母之饰以其云髧髧者垂之貌又云两髦故以发至眉解之其状未闻三日绞垂注成服至垂者释曰以垂小敛日要绖大功以上散带垂不言成服之时绞之故记人言之云成服日者士礼生与来日则除死三日则经云三日成服此云三日绞垂之日也小功缌麻初而绞之不待三日也冠六至属厌注縪谓至伏也释曰云冠六升者据斩衰者而言齐衰以下冠衰各有差降云縪谓缝着于武者古者冠吉凶皆冠武别材武谓冠卷以冠前后皆缝着于武若吉冠则从武上郷内缝之縪余在内谓之内縪若凶冠从武下郷外缝之谓之外縪故云外之者外其余也云缨条属者通屈一条绳爲武垂下爲缨属之冠者吉冠则缨武别材凶冠则缨武同材以一绳从前额上以两头郷项后交通至耳各缀之于武使郷下缨结之云属之冠者先爲缨武讫乃后以冠属着武故云属也云厌伏也者以其冠在武下过郷上反缝着冠冠在武下故云厌也五服之冠皆厌但此文上下据斩衰而言也衰三升注衣与裳也释曰经直云衰郑兼言裳者以其衰裳升数同故经举衰而通裳但首对身首爲尊故冠六升衰三升衰裳同三升也是以吉时朝服十五升至于麻冕郑亦爲三十升布与服一倍而解之屦外纳注纳收余也释曰案丧服斩衰而言此则菅屦也云外纳者谓收余末郷外爲之取丑恶不事饰故也杖下至一也注顺其性也释曰案丧服爲父斩衰以苴杖竹爲母齐衰以削杖桐桐竹皆下本本谓根本郑云顺其性者谓下其根本顺木之性但爲父杖竹者义取父者子之天竹性自然圎象天父子自然至孝爲母杖桐者义取桐者同也同之于父言至孝同之于父故丧服贬于父非自然之意也居倚庐注倚木至北戸释曰知在中门外东方北戸者一释案丧服传云居倚庐旣虞翦屏旣练舎外寝郑彼注云舎外寝于中门之外屋下垒墼爲之不涂墍所谓垩室郑以子夏传以旣练居垩室而言外外爲中门外则初死居倚庐倚庐亦中门外可知也东方者以中门内殡宫之哭位在阼阶下西面郷殡明庐在中门外亦东方郷殡是以主人及兄弟卿大夫外位皆西面云北戸者以倚东壁爲庐一头至地明北戸郷隂至旣虞之后柱楣翦屏乃西郷开戸也寝苫枕块注苫编藁块堛也释曰孝子寝卧之时寝于苫以块枕头必寝苫者哀亲之在草枕块者哀亲之在土云苫编藁者案尔雅白盖谓之苫郭云白茅苫也与此不同者彼取絜白之义此不取絜白故郑因时人用藁爲苫而言编藁云块堛也者亦尔雅文不说绖带注哀戚不在于安释曰云不说绖带者冠衰自然不说以其绖带在冠衰之上故周公说经举绖带而言也哭昼夜无时注哀至至朝夕释曰此谓殡后在庐中除朝夕入哭于庐中思忆则哭无时节故郑云哀至则哭非必朝夕也非丧事不言注不忘所以爲亲释曰丧服四制云不言而事行者扶而起言而后事行者杖而起庶人面垢而巳则天子诸侯有臣不言而丧事得行者丧事亦不言大夫士是臣降于君言而事行若然此士礼亦言而事行故于丧非丧事不言也孝经云言不文亦据大夫士也云不忘所以爲亲者则丧事也是以曲礼云居丧未葬读丧礼旣葬读祭礼丧复常读乐章丧事而言亦兼此也歠粥至菜果注不在至曰䟽释曰云不在于饱者案周礼廪人中歳人食三鬴注云六斗四升曰鬴三鬴爲米一斛九斗二升三十日之食则日食米六升四合今日食米一溢二升有余是不在于饱又案檀弓云必有草木之滋焉以爲姜桂之谓也彼姜桂爲滋味此郑以菜果爲滋味则姜桂之外菜果亦爲滋味也云粥糜也者案尔雅饘糜谓粥之稀者故郑举其类谓性不能食粥者糜亦一溢米同也云二十两曰溢爲米一升二十四分升之一者依筭法百二十斤曰石则是一斛若然则十二斤爲一斗取十二斤分之升得一斤余二斤斤爲十六两二斤爲三十二两取三十两十升升得三两添前一斤十六两爲十九两余二两两二十四铢二两爲四十八铢取四十铢十升升得四铢余八铢铢爲十絫十升升得八絫则是一升得十九两四铢八絫于二十两仍小十九铢二絫则别取一升破爲十九两四铢八絫分十两两爲二十四铢则爲二百四十铢又分九两两爲二十四铢则爲二百一十六铢并四铢八絫添前得四百六十铢八絫揔分爲二十四分且取二百四十铢分得十铢余二百二十铢八絫在又取二百一十六铢二十四分分得九铢添前分得十九铢余有四铢八絫四铢铢爲十絫揔爲四十絫通八絫二十四分得二絫是一升爲二十四分分得十九铢二絫将十九铢添前四铢爲二十三铢将二絫添前八絫则爲十絫爲一铢以此一铢添前二十三铢则爲二十四铢爲一两以一两添十九两揔二十两曰溢云实在木曰果在地曰蓏者案周礼九职云二曰园圃毓草木郑云树果蓏曰圃案食货志臣瓉以爲在地曰蓏在树曰果张晏又云有核曰果无核曰蓏则此云在木曰果在地曰蓏用臣瓉之义在木曰果枣栗之属在地曰蓏瓜瓠之属主人乗恶车注拜君至作垩释曰云拜君命拜衆賔及有故行所乗也者以其主人在丧恒居庐哭泣非有此事则不行知义然也引杂记者证丧事上下同无别义以其贵贱虽异于亲一也故孝经五孝不同及其丧亲唯有一章而巳亦斯义也云然则此恶车王丧之木车者案巾车云王之丧车五乗发首云木车蒲蔽是王始丧所乗木车无饰与此恶车同故引之见尊卑同也白狗幦注未成至爲幂释曰案玉藻云士齐车鹿幦此丧车无饰故用白狗幦以覆笭云未成豪狗者尔雅释畜文也蒲蔽注蔽藩释曰藩谓车两边御风爲藩蔽以蒲草亦无饰也御以蒲菆注不在至作驺释曰御谓御车者士乗恶车之时御车用蒲菆以䇿马丧中示不在于驱驰云蒲菆牡蒲茎者案宣十二年楚雄负羁囚知罃知庄子以其族反之厨武子御毎射抽矢菆纳诸厨武子之房服注云菆好箭又云厨子怒曰非子之求而蒲之爱注云蒲杨柳可以爲箭以此而言蒲非直得䇿马亦爲矢干也犬服注笭闲至爲大释曰云笭闲兵服者凡兵器建之于车上笭闲丧中乗车亦有兵器自衞以白犬皮爲服故云以犬皮爲之取其坚固也云亦白者幦用白狗皮明此亦用白犬皮也木錧注取少至爲鎋释曰其车錧常用金丧用木是取少声也约绥约辔注约绳至升车释曰知约是绳者案哀十一年左传云人寻约呉发短杜注云约绳也故知此约亦谓绳也平常吉时绥辔用索爲之今丧中取其无饰故皆用绳爲之也木镳注亦取至爲苞释曰平常用马镳以金爲之今用木故知亦取少声也马不齐髦注齐翦至车与释曰此注解文不于末者亦以释不齐髦讫别记释车义故也云齐衰以下其乗素车缫车駹车漆车与案巾车王之丧车五乗木车始死所乗素车卒哭所乗缫车旣练所乗駹车大祥所乗漆车旣禫所乗此士之丧车亦当五乗主人乗恶车齐衰乗素车与卒哭同大功乗缫车与旣练同小功乗駹车与大祥同缌麻乗漆车与旣禫同主人至卒哭巳后哀杀故齐衰以下节级约与主人同故郑爲此义也若然士寻常乗栈车不革鞔而漆之今旣禫亦与王以下同乗漆车者礼穷则同故也主妇至布裧注裧者至垂之释曰䟽布裧在亦如之之下见不与男子同云裧者车裳帏者案衞诗云渐车帏裳注云帏裳童容又案巾车后之翟车有容盖容则童容也若然则裧与帏裳及容一也故注者互相晓也云于盖弓垂之者案巾车云皆有容盖容盖相将其盖有弓明于盖弓垂之也贰车白狗摄服注贰副至差饰释曰依正礼大夫以上有贰车士卑无贰车但以在丧可有副贰之车非常法则有兵服服又加白狗皮縁之谓之摄服云狗皮縁服差饰者对主人服无縁此则有縁是差也其他皆如乗车注如所乗恶车释曰云其他者唯白狗摄服爲异其他谓恶车白狗幦以下齐髦以上皆同主人恶车也朔月至奉之注童子至未用释曰此尽下室论馈奠埽絜之事案曲礼埽地者箕帚俱执此直执帚不执箕者下文埽室聚诸㝔故不用箕也云童子隷子弟者案桓二年左传云士有隷子弟服注云士卑自其子弟爲仆隷禄不足以及宗是其有隷子弟也知有内竖及寺人者士虽无臣亦有内外之言寺人奄者以通宫中之命也云示未用者用之则用右手也从彻者而入注童子不专礼事释曰案论语宪问云童子将命先生并行注引玉藻无事则立主人之南北面皆不专以礼事故从彻者而入也比奠至而东注比犹至之㝔释曰案上文童子从彻者入及此经则从执烛者出者以其入则烛在先彻者在后出则彻者在先执烛者在后童子常在成人之后故出入所从不同也云室中东南隅谓之㝔者尔雅释宫文燕养至他日注燕养至其顷释曰云燕养者谓在燕寝之中平生时所有共养之事则馈羞汤沐之馔是也如他日者今死不忍异于生平之日也云馈朝夕食也者郑注郷党云不时非朝夕日中时一日之中三时食今注云朝夕不言日中者或郑略言亦有日中也或以死后略去日中直有朝夕食也知羞四时之珍异者聘礼有禽羞俶献聘义云时赐郑云时赐四时珍异故知此羞亦四时珍异也引内则者证经进汤沐亦依内则之日数知下室日设之者言其燕食在燕寝又下经云朔月不馈食于下室明非朔月在下室设之也以其燕养在燕寝中设之可知云进进彻之时如其顷者一如其平生子进食于父母故虽死象生时若一食之顷也朔月至下室注以其至朝事释曰云以其殷奠有黍稷也者大小敛奠朝夕奠等皆无黍稷故上篇朔月有黍稷郑注云于是始有黍稷唯有下室若生有黍稷今此殷奠大奠也自有黍稷故不复馈食于下室也若然大夫巳上又有月半奠有黍稷亦不馈食于下室可知云下室如今之内堂者下室旣爲燕寝故郑举汉法内堂况之云正寝听朝事者天子诸侯路寝以听政燕寝以燕息案玉藻云朝玄端夕深衣郑注云谓大夫士也则亦在正寝也筮宅冢人物土注物犹至营之释曰自此尽不哭论筮宅卜日之事正经筮宅之事不物土故记人言之云相其地可葬者乃营之者凡葬皆先相乃筮之筮吉乃掘坎今直云营之不言筮宅者营之中兼筮故经云筮宅冢人物土是使冢人物土乃筮者也卜日至皆止注事毕释曰正经直云阖东扉主人哭不云主妇升堂哭者皆止之事故记明之云卜日吉宗人告从于主妇主妇哭时堂上妇人皆哭主妇升堂堂上妇人皆止不哭启之至不哭注将有至爲开释曰自上皆记士丧上篇事自此以下皆记此篇葬首将启殡唯言妇人不哭不云男子故记以明之云内外男女不哭止讙嚻故也夷牀至阶东注明阶至爲拱释曰其夷牀在祖庙輁轴在殡宫以其西阶东是同故并言之郑云明阶闲者位近西也者以正经直云阶闲恐正当两阶之闲故记人明之是以郑云明阶闲者位近西以其柩当殡奠位之处故夷牀在西还当牖輁轴以候载柩故近西皆在西阶东云其二庙者于祢亦馔輁轴焉者以其先朝祢故至祢庙一移柩升堂明旦乃移柩于輁轴上载以朝祖庙朝祖庙时下柩讫明日用蜃车輁轴不复更用不馔之故云二庙者于祢亦馔輁轴焉其二至乃启注祖尊至共庙释曰自此尽主人踊如初论上士二庙先朝祢奠设及位次之事云其二庙则馔于祢庙者以先朝祢后朝祖故先于祢庙馔至朝设之故也云如小敛奠者则亦门外特豚一鼎东上两甒醴酒一豆一笾之等也云祖尊祢卑也者欲见上文朝祖时如大敛奠此朝祢如小敛奠多少不同之意也云士事祖祢者揔上士及中下之士而言云上士异庙据此经而言下士共庙据经而言中士亦共庙而唯言下士者略之其实中士亦共庙故祭法者案上经朝祖时旣正柩设从奠讫主人降拜賔至于要节而踊故此如之也云不荐车不从此行者案上祖祢共庙者朝庙日即荐车此二庙明日于祖庙荐车马以其从祖庙行故荐今此祢庙不从此行故不荐也祝及至适祖注此谓至无从释曰自此尽不煎论至祖庙陈设及赠之事云此谓朝祢明日者以其下文朝祖之时序从如初中有烛若同日则朝祖之时巳自明矣何须更有烛也以此言之则此朝祖与朝祢别日可知故郑云举奠适祖之序也云此祝执醴先酒脯醢俎从之巾席爲后者此祢奠与小敛奠同小敛奠时云夏祀及执事盥执醴先酒脯醢俎从此经亦祝及执事举奠明此亦执醴先酒脯醢俎从之此经所云巾席爲后云旣正柩席升设设奠如初祝受巾巾之者上正经朝祖时正柩于两楹闲讫席升设于柩西奠设如初巾之以经直云巾之无祝受巾知受巾巾之者以上篇设小敛奠讫祝受巾巾之此与小敛奠同明设奠讫祝受巾巾之可知云凡丧自卒至殡自启至葬主人之礼其变同者主人常在丧位不出唯君命乃出迎及送其变同则此日数亦同以其此二篇荐者启日朝祢又明日朝祖又明日乃葬与始死日袭明日小敛又明日大敛而殡亦同日主人主妇变服亦同以其小敛主人散带主妇髽自启至葬主人主妇亦同于未殡也云序从主人以下者案上注云主人与男子居右妇人居左以服与昭穆爲位是也荐乗至于衡注士乗至爲膳释曰此并下车三乗谓葬之魂车云士乗栈车者巾车之文云鹿浅幦谓车前式竖者笭子以鹿夏皮浅毛者爲幦以覆式是以诗韩奕云鞟鞃浅幭传云鞟革也鞃轼中也浅虎皮浅毛也幭覆轼也引玉藻者彼注云犆谓縁也士之齐车与朝车同引之欲证此鹿幦亦以豹皮爲縁饰云旜旌旗之属云云者案司常云孤卿建旜大夫士建物此士而用旜故云亦摄焉云皮弁服者视朔之服者案玉藻云诸侯皮弁以听朔于大庙郷党孔子云素衣麑裘亦是视朔之服君臣同服是以此士亦载皮弁视朔之服也云贝勒贝饰勒者贝水物故以贝饰勒云有干无兵有箙无弓矢明不用者以其干与戈㦸兵器及箙与弓矢皆相须乃用今有干无兵有箙无弓矢明死者不用故阙之也道车载朝服注道车至素裳释曰知道车朝夕及燕出入之车者但士乗栈车更无别车而上云乗车下云槀车此云道车虽有一车所用各异故有乗车道车槀车之名知道车朝夕者案玉藻云朝玄端夕深衣郑注云谓大夫士也私朝之服春秋左氏传云朝而不夕据朝君于是有朝无夕若然云朝夕者士家朝朝暮夕当家私朝之车又云及燕出入者谓士家游燕出入之车案周礼夏官有道右道仆皆据象路而言道又案司常云道车载旞郑注云王以朝夕燕出入与此道车同则士乗栈车与王乗象路同名道云朝服日视朝之服者案郷党云缁衣羔裘是孔子所服郑注云诸侯视朝之服是君臣同服故玉藻云诸侯朝服以日视朝士之道车而用朝君之服不用私朝玄端服者乗车旣载孤卿之旜故道车亦载朝君之服摄盛也云玄衣素裳者士冠礼云主人玄冠朝服缁带素韠注云不云衣衣象冠色则不云裳裳象韠色可知故云玄衣素裳也槀车载蓑笠注槀犹至衡也释曰云槀犹散也者案上乗车道车皆据人之乗用爲名不取车上生称则此散车亦据人乗爲号知散车以田以鄙之车者案司常云斿车载旌注云斿车木路也王以田以鄙谓王行小小田猎巡行县鄙此散车与彼斿车同是游散所乗故与斿车同解若然士亦与王同有以田以鄙者亦谓从王以田以鄙也若正田猎自用冠弁服乗栈车也云蓑笠备雨服者案无羊诗云尔牧来思何蓑何笠彼注云蓑所以备雨笠所以御暑而此并云备雨者非直蓑以御雨笠亦以备雨故都人士诗注云笠所以御雨丧事不辟暑是以并云备雨之服云今文槀爲潦者案周礼轮人爲盖郑云礼所谓潦车谓盖车与若然彼注此文则爲潦车者义亦通矣凡道车槀车之缨辔及勒亦县于衡者以车三乗皆当有马有马则有此三者但记人举上以明下乗车云缨辔贝勒县于衡即此三者亦县于衡可知将载至柩西注将于至设之释曰经载柩时不云去奠设席之事故记人明之云将于柩西当前束设之者经虽先云举奠后云降席要须设席乃设奠故云将于柩西当前束设之正经云降奠当前束是也巾奠乃墙注墙饰柩也释曰正经直云降奠当前束商祝饰棺不云巾奠故记人辨之巾奠讫商祝乃饰棺墙即帷荒与棺爲饰故变饰棺云墙也杭木刊注剥削之释曰刊削也而云剥者木无皮者直削之有皮者剥乃削之故兼言剥茵箸至泽焉注荼茅至御湿释曰茵内非直用茅秀兼实绥泽取其香知且御湿者以其在棺下须御湿之物故与荼皆所以御湿苇苞长三尺一编注用便易也释曰言便易者苇草即长截取三尺一道编之用便易故也菅筲三其实皆瀹注米麦至爲敬释曰经直云筲三黍稷麦不辨苞之所用及黍稷生熟故记人明之是以云筲用菅草黍稷皆淹而渍之云未知神之所享者以其鬼神幽暗生者不见故淹而不熟以其不知神之所享故也云不用食道所以爲敬者案檀弓云饭用米贝不以食道食道亵则不敬故云不用食道所以爲敬也祖还车不易位注爲郷外耳未行释曰案正经乃祖还乗车道车槀车不辨还之逺近故记人明之虽还车不易本位爲郷外耳还车未行者皆不易位上经未还奉车在阶闲妇人在堂上还车去阶闲妇人降堂下若然则是还车易位而云不易位者以其三分其庭爲三位车虽去阶闲犹不离三分其庭一在北之位据大判而言不易位也执披者旁四人注前后左右各二人释曰前后左右各二人者谓前之左右后之左右则一旁四人两旁则八人上经郑注云备倾亏也凡赠币无常注賔之至所有释曰正经云公赗用玄纁束帛是赠有常矣上又云賔赗奠币如初直云奠币如初不云物色与多少故记人明之以其賔客非一故云凡赠币无常郑云賔之赠也云玩好曰赠在所有者诗云知子之来之杂佩以赠之是赠在所有也凡糗不煎注以膏至非敬释曰正经葬奠直云四笾枣糗栗脯不云糗之煎不故记人明之凡糗直空糗而巳不用脂膏煎和之是以郑云以膏煎之则亵非敬故云不煎此篇唯葬奠有糗而云凡者记人通记大夫以上唯君至则否注不敢至于堩释曰正经直云柩至邦门君使宰夫赠不云止柩之事故记人明之引曽子问者彼爲日食此爲君命虽不同止柩是同故引之证止柩之事车至至东上注道左至在东释曰正经直云陈器于道东西北上统于圹以其入圹故也不云三等之车面位之事故记人明之以其不入圹故东上不统于圹也云道左墓道东者据墓南面爲正故知道左是墓道东也当是陈器之南云先至者在东者以乗车道车槀车三者次第爲先后先至谓乗车也必知此车是乗车之等者以其下有柩车故知此是三等者也柩至至载之注柩车至之冝释曰正经直云柩至于圹属引乃窆不云柩车敛服载之故记人明之云柩车至圹祝说载除饰乃敛乗道槀车服载之不空之以归者此解说载谓下棺于地除饰谓除去帷荒柩车旣空乃敛乗车皮弁服道车朝服槀车蓑笠三者之服载之于柩车示不空之以归者也云送形而往迎精而反者礼记问丧文引之证此不空归之义云亦礼之冝者形往则送之主人随柩路是也精反则迎之主人随精而反是亦礼之冝然也故云礼之冝也卒窆而归不驱注孝子至在彼释曰此文解上敛服载之下棺讫实土三孝子从蜃车而归不驱驰而疾者疑父母之神不归云孝子往如慕反如疑者亦礼记问丧文云孝子往如慕者如婴儿随母而啼慕反如疑者孝子不见其亲不知精魂归否故疑之云爲亲之在彼者谓疑精魂在彼不归言此者解经不驱之事君视至卒事注爲有至忌也释曰君于士旣殡而往有恩则与大敛旣布衣君至奠讫乃出不辩不得终视敛之事故记人明之是以经二事皆见于礼而言云君视敛若不待奠加盖而出者一爲君有急事他故是以不得待奠云不视敛则加盖而至卒事者亦是君有辟忌不用见尸柩是以加盖乃来云卒事者待大敛讫乃出旣正至阶闲注遂匠至曰辁释曰正经不云纳柩车时节故记人明之旣朝正柩于两楹之闲当此之时遂匠纳柩车于阶闲云遂人匠人也者以其周礼有遂人匠人天子之官士虽无臣亦有遂人匠人主其葬事云遂人主引徒役匠人主载柩窆职相左右也者案周礼遂人职云大丧帅六遂之役而致之掌其政令及葬帅而属六綍及窆陈役注云致役致于司徒给墓上事陈役者主陈列之耳是遂人主引徒也又郷师职云及葬执翿以与匠师御匶而治役谓监督其事又此遂人与匠人同纳车于阶闲即匠人主载窆与遂人职相左右也云车载柩车者以其此云纳车于阶闲正爲载柩若乗车道车之等则当东荣不在阶闲故知此是柩车也云周礼谓之蜃车者案遂师职云大丧使帅其属以幄帟先及蜃车之役注云蜃车柩路四轮迫地而行有似于蜃因取名焉是也云杂记谓之团或作辁或作抟声读皆相附耳未闻孰正者言或作辁或作抟者皆或礼记别本故云皆相附耳但未知孰正也云其车之轝状如牀中央有辕前后出者观郑此注其轝与輴车同亦一辕爲之云设前后辂者正经唯云前辂言前以对后明知亦有后辂云轝上有四周者此亦与輴车同云下则前后有轴以辁爲轮者此则与輴异以其輴无轮直有转辚此有辁轮引许叔重说者案许氏说文云有轮无辐曰辁证此辁无辐也祝馔至巾之注言馔至乃馔释曰正经直云祖还车及还重讫乃奠如初不云馔处故记人明之祝馔祖奠于主人之南当前辂云则旣祖祝乃馔者以其未祖以前柩车郷北辂在主人之北今云馔于主人之南明知旣祖还乃郷馔之弓矢之新沽功注设之至作古释曰自此尽篇末论死者用器弓矢麤恶之事以其正经直云用器弓矢不辩弓矢善恶及弓矢之名故记人明之设之冝新者爲死者冝用新物云沽示不用者沽谓麤爲之有弭饰焉注弓无至爲饰释曰案尔雅云弓有縁谓之弓无縁谓之弭孙氏云縁系约而漆之无縁不以系约骨饰两头是此弭也诗云象弭鱼服是用象骨弓隈旣用角明两头亦得用故郑揔云骨角爲饰亦张可也注亦使可张释曰生时之弓有张耳此死者之弓虽不射而沽略亦使可张故曰亦也有柲注柲弓至作枈释曰柲弓檠者案冬官弓人造弓之时弓成纳之檠中以定往来体此弓檠谓凡平弛弓之时以竹状如弓缚之于弓里亦名之爲柲者以若马柲然马柲所以制马弓柲所以制弓使不顿伤故谓之柲引诗云竹柲绲縢者绲绳也縢约也谓以竹爲柲以绳约之此经之柲虽麤略用亦如此故引之爲证设依挞焉注依缠至爲铦释曰言依者谓以韦依缠其弦即今时弓是也云挞弣侧矢道者所以挞矢令出谓生时以骨爲之弣侧今死者用韦云皆以韦爲之者谓依与挞皆以韦爲之异于生者也有韣注韣弓至爲之释曰知韣弓衣者案月令云带以弓韣故知韣弓衣也郑知用缁布爲之者此无正文郑验当时弓衣用缁布而言也翭矢至短衞注翭犹至其一释曰言候物而射之者案司弓矢郑注云可以司候射敌之近者及禽兽郑君两注语异义同云骨镞短衞亦示不用也者案上文沽功郑云示不用故此亦之云生时翭矢金镞者此亦尔雅释器文案彼云金镞翦羽谓之翭是也此言短羽即翦羽也云凡爲矢五分笴长而羽其一者案周礼矢人上陈五矢下乃云五分其长而羽其一故云凡以广之也案郑彼注云矢笴长三尺五分羽一则六寸也谓之羽者指体而言谓之衞者以其无羽则不平正羽所以防衞其矢不使不调故名羽爲衞志矢至短衞注志犹拟至轻也释曰云志犹拟也者凡射志意有所准拟故云志犹拟也云习射之矢者案司弓矢郑注云恒矢之属轩輖中所谓志以此言之则此恒矢也在八矢之下知是习射矢者以其矢中特轻于习射冝也案六弓唐弓大弓亦授习射者则此矢配唐大也引尚书盘庚者证志爲准拟之事輖者郑读輖从以其车傍周非是轩之故读从执下至云无镞短衞亦示不用者知此矢无镞者上经翭矢言骨镞此经不云镞故知无镞示不用也若然翭矢生时用金镞死用骨镞志矢生时用骨镞死则令去之云生时志矢骨镞者亦尔雅释器文案彼云骨镞不翦羽谓之志此志矢是也云凡爲矢前重后轻也者案司弓矢郑注云凡枉矢之制枉矢之属五分二在前三在后杀矢之属参分一在前二在后矰矢之属七分三在前四在后恒矢之属轩輖中若然前重后轻者据杀矢翭矢枉矢絜矢矰矢茀矢而言引之者证此志是恒矢矢无前重后轻之义但周礼有八矢唯用此二矢者以其八矢之内翭矢居前最重恒矢居后最轻旣不尽用故取其首尾者也仪礼䟽卷第四十一仪礼疏仪礼疏卷四十二仪礼䟽卷第四十二唐朝散大夫行太学博士弘文馆学士臣贾公彦等撰士虞礼第十四郑目録云虞安也士旣葬父母迎精而反日中祭之于殡宫以安之虞于五礼属凶大戴第六小戴第十五别録第十四释曰案此经云侧亨于庙门外之右又记云陈牲于庙门外皆云庙目録云祭之殡宫者庙则殡宫也故郑注士丧礼凡官有鬼神曰庙以其虞卒哭在寝祔乃在庙是以郑注丧服小记云虞于寝祔于祖庙是也士虞礼特豕馈食注馈犹归也释曰自此尽南顺论陈鼎镬祭器几筵等之事案左氏传云卜日曰牲是以特牲云牲大夫巳上称牲亦称牢故云少牢此虞爲丧祭又葬日虞因其吉日故略无卜牲之礼故指豕体而言不云牲大夫巳上亦当然杂记云大夫之虞也犆牲又此下记云陈牲于庙门外檀弓云与有司视虞牲皆言牲者记人之言不依常例故也然少牢云司马刲羊士击豕不言牲者据杀时须指事而言亦非常例也云馈犹归者谓以物与神及人皆言馈是以此虞及特牲少牢皆言馈坊记云父母在馈献不及车马是生死皆言馈又案周忍一曰离也是日也以虞易奠卒哭曰成事是日也以吉祭易丧祭如是则卒哭即是吉祭而郑此注云祔爲吉祭者卒哭对虞爲吉祭卒哭比祔爲丧祭故下记云卒哭祭乃饯云尊两甒于庙门外之右少南洗在尊东南水在洗东篚在西注云在门之左又少南则鼎镬亦在门左又云明日以其班祔沐浴又云其他如馈食是祔乃与特牲吉祭同以祔爲吉祭是以云祔而以吉祭易丧祭也云鬼神所在则曰庙尊言之者对时庙与寝别今虽葬旣以其迎魂而反神还在寝故以寝爲庙虞于中祭之也鱼腊至北上注爨灶释曰上豕爨在门右东面此鱼腊各别镬言北上则次在豕鼎之北而云爨灶者周公经爲爨至孔子时爲灶故王孙贾问孔子曰与其媚于奥寕媚于灶是前后异名故郑举后决前也饎爨至西面注炊黍至弥吉释曰以三镬在西方反吉案特牲云主妇视饎爨于西堂下宗妇主之在西方今在东亦反吉也少牢廪爨在饔爨之北在门外者是大夫主之廪人掌男子之事故与牲爨同在门外东方也知炊黍稷曰饎者案周礼饎人云掌凡祭祀共盛齐盛即黍稷故知也云北上上齐于屋宇者此案特牲记云饎爨在西壁郑注云西壁堂之西墙下旧说云南北直屋梠稷在南彼此东西皆言壁彼云屋梠此云屋宇故知此亦齐屋也云于虞有亨饎之爨弥吉者以其小敛大敛未有黍稷朔月荐新之等始有黍稷向吉仍未有爨至此始有亨饎之爨故云弥吉设洗至在东注反吉至堂深释曰如其上文设爨反吉此亦反吉又上下篇吉时设洗皆当东荣南北以堂深今在西阶西南亦当西荣南北以堂深可知也尊于至南枋注酒在至葛属释曰云酒在东上醴也者醴法上古酒是人所常饮故在东吉礼玄酒在酒上今以丧祭礼无玄酒则醴代玄酒在上故云上醴也云絺布葛属者絺绤以葛爲之布则以麻爲之今絺布并言则此麻葛杂故有两号是以郑云葛属也素几至序下注有几始鬼神也释曰经几席具有注唯云几者以其大敛奠时巳有席至此虞祭乃有几故也然案檀弓云虞而立尸有几筵筵则席虞祭始有者以几筵相将故连言筵其虞有几若天子诸侯始死则几筵具故周礼司几筵云毎焘一几据始殡及葬时是始死即几席具也苴刌至坫上注苴犹借也释曰此苴而云借祭故易云借用白茅无咎馔两至亚之注醢在至设之释曰此馔继西楹言之则以西楹爲主向东陈之云一铏亚之者菹以东也云醢在西南面取之得左取菹右取醢便其设之者以其尸在奥东面设者西面设于尸前菹在南醢在北今于西楹东馔之菹在东醢在西是南面取之得左取菹右取醢至尸前西面又左菹右醢故云便也从献至北上注豆从至于正释曰此从献豆笾虽文承一铏之下而云亚之下别云北上是不从铏东爲次冝于铏东北以北爲上向南陈之若然文承一铏下而云亚之者以其次在铏以东去楹渐逺故云亚不谓亚铏以东也据此陈之次然则东北菹爲首次南醢醢东栗栗北枣枣东枣枣南栗此以东面取之而入北面设之祝前得右菹左醢其笾亦然先陈者先设后陈者后设枣在左亦得其设故郑云北上菹与枣也云豆从主人献祝者以其尸前正豆已设讫以爲隂厌不名爲从此二豆主人先献祝酒后乃荐豆故言从云笾从主妇献尸祝者以其四笾二笾从主妇献尸二笾从主妇献祝亦是从也云不东陈别于正者以二豆与铏在尸爲献前爲正此皆在献后爲非正故东北别也馔黍至苇席注借犹至爲席释曰云借犹荐也者谓先陈席乃陈黍稷于上是所陈席借荐黍稷也陈三至扃鼏注门外至爲铉释曰此扃虽先云设其设扃在后知者案士丧礼小敛云右人左执匕抽扃予左手兼执之取鼏委于鼎北加扃则扃在鼏上故先抽扃后去鼏则鼏先设可知扃鼏虽在三鼎之下揔言其实陈一鼎讫即设之知者案下记云皆设扃鼏注云嫌旣陈乃设扃鼏是也俎在西塾之西注不馔至南郷释曰云不馔于塾上统于鼎也者决下文羞燔俎在内西塾上而在塾上又云賔降反俎于西塾至于主妇亚献讫直云賔燔从如初明尸受燔讫賔亦反俎于西塾上是互见义也主人至如之注葬服至事也释曰自此尽北面论将虞祭于位及衣服之事云葬服者旣夕曰丈夫髽散带垂也者此唯谓葬日反日中而虞及三虞时其后卒哭即服其故服是以旣夕记注云自卒至殡自启至葬主人之礼其变同则始虞与葬服同三虞皆同至卒哭卒去无时之哭则依其丧服乃变麻服葛也云賔执事者賔客来执事也者以其虞爲丧祭主人未执事故云賔客来执事也案下注云士之属官爲其长弔服加麻即此经賔执事者弔服是也若然此士属官中有命于其君者是以特牲记賔中有公有司郑注云公有司亦士之属命于其君者也案曽子问士则朋友奠不足取于大功以下又云士祭不足则取于兄弟大功以下者郑云祭谓虞卒哭时以此而言彼朋友则公有司与此执事一物以僚友言之虽属官亦爲朋友也祝免至南上注祝亦至南也释曰云祝亦执事者谓亦上执事也云免者祭祀之礼祝所亲也者案礼记丧服小记云缌麻小功虞卒哭则免注云卒哭缌麻巳上至斩衰皆免今祝是执事属吏之等皆无免法今与缌巳上同着免嫌其大重故云祭祀之礼祝所亲而可以受服也宗人至人哭注临朝夕哭释曰朝夕哭祭时门外送賔讫入门男子妇人共哭也主人至哭位注旣夕至朝夕释曰此明賔将与祭主人及兄弟等即位之事云如反哭位郑引旣夕者证主人等面位之事也祝入门左北面注不与至尊也释曰云不与执事同位接神尊也者执事即上兄弟賔即位于西方如反哭位皆是执事故曽子问丧祭不足则取兄弟故云不与执事同位接神尊也宗人至北面注当诏至之事释曰此宗人在堂下是主人在堂时若主人在室宗人即升堂是以下记云主人在室则宗人升戸外北面注云当诏主人室事是也祝盥至止哭注缩纵也释曰自此尽哭出复位论设馔于神杖不入于门之事也案此文隂厌时主人倚杖入祝从在左西面下记云尸入祝从尸注云祝在主人前也嫌如初时主人倚杖入祝从之初时主人之心尚若亲存冝自亲之今旣接神祝当诏侑尸也主人前自西入向东在阶下未得倚杖于序今主人在西阶将入室故倚杖于西序賛荐至在北注主妇至下者释曰案特牲主妇盥于房中荐两豆此主妇不荐故决之旣引曽子问士祭不足则取于兄弟大功以下者彼文承奠下故引之下卒哭旣取大功以下则齐斩不执事可知此齐斩不执事唯爲今时至于尸入之后亦执事两笾枣栗设于㑹南至于祔祭虽隂厌亦主妇荐主人自执事也知者下记云其他如馈食案特牲云主人在右及佐食举牲鼎是也若大夫巳上尊不执事故少牢云主人出迎鼎注云道之也是不执事也賛设至东稷注簋实尊黍也释曰云簋实尊黍也者以经西黍东稷西上故云尊黍也经云敦注言簋者案特牲云佐食分簋铏注云分簋者分敦黍于㑹爲有对也敦有虞氏之器也周制士用之变敦言簋容同姓之士得从周制耳然则此注变敦言簋者亦谓同姓之士得用簋故也注铏菜羮也释曰此对泰是湆羮佐食至戸西注馔巳至戸西释曰佐食出者以无事不可以空立故出立于戸西不从今文无于戸西三字者若无此文不知立之所在故不从也祝酌至复位注㑹合至爲开释曰特牲少牢直言酌奠不言酌醴者以彼直有酒故不言酒是酒可知此酒醴两有今所奠者醴故须言醴也若然彼单酒此两有者以其同小敛大敛朔月迁祖祖奠大遣奠等皆酒醴并有故此虞之丧祭亦两有异于吉祭也祝奠至稽首注复位至之左释曰云复主人之左者上主人倚杖入祝从在左不见祝更有位故复主人左也祝飨命佐食祭注飨告至是也释曰下云祝祝卒注云祝祝者释孝子祭辞又下文迎尸后尸堕祭云祝祝主人拜如初此等三者皆有辞此文飨神引记者是隂厌飨神辞下文迎尸上释孝子辞者经记无文案少牢迎尸祝孝子辞云孝孙某敢用柔毛刚鬣嘉荐普淖用荐歳事于皇祖伯某以某妃配某氏尚飨此是释孝子辞此迎尸上释孝子辞冝与彼同但称哀爲异其迎尸后祝辞者即下记飨辞云哀子某圭爲而哀荐之飨郑注云飨辞劝强尸之辞也凡吉祭飨尸曰孝子是以特牲迎尸后云祝飨注云飨劝强之也其辞取于士虞记则冝云孝孙某圭爲孝荐之飨是也下二虞卒哭记皆有辞至彼别释佐食至稽首注钩袒至何乎释曰云钩袒如今擐衣也者经云钩袒若汉时人擐衣以露臂故云如今擐衣也云孝子始将纳尸以事其亲爲神疑于其位设苴以定之耳者案上文祝取苴降洗设于几东者至此乃祭于苴下文乃筵尸是孝子迎尸之前用苴以将纳尸以事其亲爲神疑于其位故设苴以定之解预设苴之意也云或曰苴主道也则特牲少牢当有主象而无何乎者解旧有人云苴主道似重爲主道然故郑破之云若是苴爲主道特牲少牢吉祭亦当有主象亦冝设苴今而无苴何乎是郑以苴爲借祭非主道也若然此据文有尸而言将纳尸有苴案下记文无尸者亦有苴又特牲少牢吉祭无苴案司巫祭祀则共匰主及蒩馆常祀亦有苴者以天子诸侯尊者礼备故吉祭亦有苴凶祭有苴可知祝迎至从尸注尸主至虞尸释曰自此尽如初设论迎尸入九饭之事郑知一人衰绖是主人兄弟者以主人哭出复位无从尸之理又云衰绖且非䟽逺故知一人衰绖是主人兄弟也引檀弓者证祝随主人葬先反宿虞尸故得有祝迎尸之事云旣封者封当爲窆窆下棺也尸入至人踊注踊不至主敬释曰云踊不同文者有先后也者主人在西序东面衆兄弟西阶下亦东面妇人堂上当东序西面故主人与兄弟见尸先踊妇人后见尸故后踊是有先后云尸入主人不降者丧事主哀不主敬者决特牲少牢尸入主人皆降立于阼阶东敬尸故此不降爲主哀淳尸至授巾注淳沃至者也释曰此直言盥不言面位案特牲云尸入门左北面盥宗人授巾上陈器时匜水之等在西阶之东合在门左则以器就特牲注云侍盥者执其器就之若然特牲设尸盥在门内之右注云尸尊不就洗门内之右象洗在东此虞礼反吉祭故在西阶东少牢礼异于士礼故尸盥在西阶东与此虞礼同也云沃尸盥者賔执事者也案上文賔与主人皆在执事之中旣宗人授巾明沃盥亦賔执事也尸及阶祝延尸注延进至以升释曰案特牲云祝延尸注云延进也在后诏侑曰延又案少牢注云由后诏相之曰延然则延者皆在后也若然记云尸谡祝前郷尸又曰降阶还及门如出户注云降阶如升时以此言之降在尸前云如升者直取与尸升同不取后同故礼器诏侑无方是也尸升至如初注言诏至诏之释曰云言诏踊如初则凡踊宗人诏之者以其上无宗人诏踊之事以此宗人诏踊云如初明前踊并明下文踊皆宗人诏之故郑云凡也妇人入于房注辟执事者释曰以其妇人在堂上执事者由堂东故辟之入房也主人至遂坐释曰案郊特牲注云尸即至尊之坐或时不自安则以拜安之此亦然妥安坐也尔雅文从者至其北注北席北也释曰此虞礼篚象特牲肵俎肵俎置于席北明此篚亦在席北以拟盛尸之馔也尸取至堕祭注下祭至爲堕释曰云尸取奠左执之者以右手将堕故也云下祭曰堕者以其凡祭皆手举之向下祭之故云下祭曰堕云堕之犹言堕下者案左传云子路将堕三都以三都大髙故堕下之取堕爲下祭之义故读从之引周礼守祧职云旣祭藏其堕谓此也者谓此堕祭一也引之者证守祧同之耳云今文堕爲绥又云特牲少牢或爲羞失古正矣者此二字皆非堕下之义故云失古正也云齐鲁之闲谓祭爲堕者齐南鲁北谓祭爲堕者由堕下而祭因即谓祭爲堕是郑从堕不从绥与羞之意也案特牲云祝命挼祭注云士虞礼古文曰祝命佐食堕祭周礼曰旣祭则藏其堕堕与挼读同耳今文改挼皆爲绥古文此皆爲擩祭也又少牢尸将酢主人时上佐食以绥祭郑注云绥读爲堕此三处经中堕皆不同者此五字或爲堕或爲挼或爲羞或爲绥或爲擩此五者郑旣以挼绥及羞三者巳从堕复云古文作擩以其特牲及此士虞皆有擩祭故亦兼擩解佐食至奠之注如初至稽首释曰云如初亦祝祝卒乃再拜稽首者亦如上文迎尸前祝祝卒也佐食至执之注右手至于豆释曰案特牲祝命尔敦佐食尔黍稷于席上举肺嵴以授尸尸受振祭哜之彼举肺嵴在尔敦后此举肺嵴在尔敦前者彼吉祭吉凶相变故也云右手将有事也者爲下文祭铏甞铏是也云尸食之时亦奠肺嵴于豆者解经无奠文知不执以食卒者案下文云尸卒食佐食受肺嵴实于篚在尸手当云受肺嵴又知在豆者特牲云尸实举于菹豆是也案特牲尸乃食食举注云举言食者明凡解体皆连肉少牢云食举注云举牢肺正嵴也先饭啗之以爲道也此丧祭不言食举亦食举可知是以特牲注云肺气之主也嵴正体之贵者先食啗之所以道食通气也案下文注云尸不受鱼腊以丧不备味则亦不食庶羞矣尸祭铏甞铏注右手至羊铏释曰知以右手者上经云佐食举肺嵴授尸尸受振祭哜之左手执之郑云右手将有事指此甞铏用右手也引少牢者证此经甞祭之时亦用柶案下记云铏芼用苦若薇有滑夏用葵冬用荁有柶是用柶祭之义泰羮至于左注博异至肉也释曰云设于铏南者以泰羮湆未设故继铏而言之其实觯北留空处以待泰羮云胾四豆设于左者案特牲四豆设于左南上云左者正豆之左又少牢云上佐食羞胾两瓦豆有醢设于荐豆之北注云设于荐豆之北以其加也言北亦是左也云博异味者以其有湆有胾故也尸饭播余于篚注不反至爲半释曰云古者饭用手者案曲礼云无抟饭又云无放饭饭黍无以箸故知古者饭用手言此者证播饭去手爲放饭云吉时播余于㑹者可知故决之三饭至于篚注饭闲至食气释曰云饭闲啗肉安食气者以其胳胁骨体连肉又在三饭之闲故云饭闲啗肉安食气又三至于篚注尸不至备味释曰云尸不受鱼腊者案经佐食举鱼腊不云尸受哜之明尸不受鱼腊可知云以丧不备味者案特牲三举鱼腊尸皆振祭哜之此佐食举鱼腊实于篚尸不哜故云丧不备味又三至如初注后举至成也释曰云后举肩者贵要成也者案礼记祭统云周人贵肩故云贵者要成也要成者据后食即饱也举鱼至三个注释犹至牲也释曰此经直举鱼腊俎盛于篚俎释三个不言盛牲体者案下记云羮饪升左肩臂臑肫骼嵴胁七体此上经佐食初举嵴次举干又举胳终举肩揔举四体唯有臂臑肫三者佐食即当俎释三个不复盛牲体故直举鱼腊而巳云遗之者君子不尽人之欢不竭人之忠此上曲礼文案彼注欢谓饮食忠谓衣服于此引之併据饮食者彼注对文此注散文则欢与忠通故揔证牲体也又案特牲释三个注云谓改馔于西北隅遗之与此注不同者此注亦有改馔之义又兼有此不尽欢忠之礼云今俗或名枚曰个音相近者经中个人下竖牵俗语名枚曰个者人傍着固字虽不同音声相近同是一个之义云此腊亦七体如其牲也者案下记牲有七体此腊亦不过于牲体故云如其牲言此以对彼案彼特牲吉祭十一体是以特牲记云腊如牲骨乃有十一体与此不同吉礼异故也尸卒至初设注九饭至肵俎释曰云反黍如初设者案上设黍稷在俎南西黍东稷次上文佐食举黍错于席上此尸卒食故反黍于本处如初设云九饭而巳士礼也者少牢十一饭诸侯十三饭天子十五饭故云九饭士礼也云篚犹吉祭之有肵俎者案特牲少牢尸举牲体振祭哜之皆加于肵俎此尸举牲体振祭哜之皆实于篚故云篚犹吉祭之有肵俎主人至甞之注爵无至作酌释曰自此尽升堂复位论主人初献尸并献祝及献佐食之事云爵无足曰废爵者案下文主妇洗足爵郑云爵有足轻者饰也则主人丧重爵无足可知凡诸言废者皆是无足废敦之类是也云主人北面以酳酢变吉也者案特牲少牢尸拜受主人西面拜送与此面相反故云变吉也案特牲直有主人拜送虽不见主人面位约与少牢同皆西面也云凡异者皆变吉者案特牲云主人拜送此云主人荅拜特牲云尸卒角祝受尸角曰送爵此不云送爵特牲哜肝讫加于菹豆此哜肝讫加于俎皆是异于吉时故云凡异者皆变吉賔长至右盐注缩从至併也释曰云缩从也从实肝炙于俎也丧祭进柢者案下记云载犹进柢柢本也谓肝之本头进之向尸云右盐于俎近北便尸取之也者纵执俎一头向尸据执俎之人左畔有肝右畔有盐西面向尸尸东面以右手取肝于俎右畔擩盐于左畔是以盐于俎之近北便尸取之云缩执俎言右盐则肝盐併也者谓俎旣缩执则狭肝盐不容相逺是执俎人右畔有盐左畔有肝故云併也尸左至复位注取肝至于味释曰复位者谓賔长也尸旣振肝讫复西阶前衆兄弟之南东面位云以丧不志于味者决特牲少牢尸哜肝讫加菹豆以近身此虞礼尸哜肝讫不加于菹豆而逺加于俎以同牲体者以丧志不在于味故逺身加俎也若然特牲少牢祝不敢与尸同加于菹豆哜肝讫加于俎与此尸同者祝无不在味之嫌礼穷则同故也筵祝南面注祝接至席释曰上文尸用苇席其祝席经记虽不言以尸用在丧故不用萑今祝冝与平常同故用萑也云祝接神尊也者解先得献之事主人至荅拜注献祝至面位释曰云献祝因反西面位者以少牢云主人受酢时主人拜受爵尸荅拜主人西面奠爵特牲云主人拜受角虽不言西面彼注云退者进受爵反位则西面也是吉祭时主人西面故上注云北面以酳酢变吉也今至酳酢及献祝讫明因反西面位可知也荐菹至荅拜释曰此直言荐菹醢设俎者不见荐彻之人案下文云祝荐席彻入于房注云彻荐席者执事者则此设者亦执事可知注篚在至面立释曰云篚在庭者此虽无文约同荐车设迁奠之等也云不复入事巳也亦因取杖乃东西面立者上文哭时主人升堂西序东面又上文云主人倚杖入今升堂复位不复入室以其事巳因得取杖复东面位也主妇至人仪注爵有至东隅释曰自此尽入于房论主妇献尸并献祝及佐食之事云如主人仪者即上主人酳尸尸拜受爵主人北面荅拜之等今主妇亚献亦然故云如主人仪也云爵有足轻者饰也者主妇主人之妇爲舅姑齐衰是轻于主人故爵有足爲饰也引昏礼者证经洗爵于房中不言设洗处冝与昏礼同也自反至在西注尚枣枣美释曰案特牲宗妇执两笾主妇受设于敦南此主妇自反两笾不使宗妇者以丧尚纵纵反吉故然上主人献使賛荐菹醢注云齐斩之服不执事者彼爲主人献故不使主妇荐此亚献己所有事故自荐可知尸祭至于房注初主人仪释曰此尸祭笾已下至笾燔从献佐食皆与主人献尸賔长以肝从至佐食祭酒卒爵拜主人荅拜受爵出实于篚并如主人仪故皆云如初也賔长至初仪注繶爵至弥饰释曰此一节论賔长终三献之事云繶爵口足之闲有篆又弥饰者案屦人繶是屦之牙底之闲缝中之饰则此爵云繶者亦是爵口足之闲有饰可知云又弥饰以其主妇有足已是有饰今口足之闲又加饰也妇人复位注复堂至哭踊释曰自此尽拜稽颡论祭讫送尸及改馔爲阳厌之事云复堂上西面位者上云主人即位于门外如朝夕临位妇人及内兄弟服即位于堂亦如之以下更不见别有妇人位明复位者还此位可知又案士丧礼凡临位妇人即位于堂南上即面位也云尸将出当哭踊者以哭送此丧祭故踊特牲吉祭不哭踊故亦无此复位之事也祝出至人哭注西面至闲嫌释曰云西面告告主人也者以处主人东面故祝西面对而告之云不言养礼毕于尸闲嫌者若言养礼毕即于尸中闲有嫌讽去之或本闲作闲音以养尸事毕而尸空闲嫌讽去之皆哭注丈夫至哭矣释曰言上云主人哭则主人之外缌麻以上在位者皆哭故郑揔丈夫妇人于主人哭斯哭矣祝入尸谡注谡起至爲休释曰云祝入而无事尸则知起矣者虽不告尸无事尸亦知无事礼毕而起矣云不告尸者无遣尊者之道也者谓不告尸以礼毕者尸尊若告之则如发遣尊者故云不告尸者无遣尊者之道也祝前至如之注前道至哀同释曰案上文尸入门丈夫踊妇人踊尸及阶祝延尸尸升宗人诏踊如初尸入戸踊如初故此郑云出如入降如升三者之节悲哀同是以如之得有三者也祝反至用席注改设至幽闇释曰祝反入谓送尸出门而反入彻神前之馔改设于西北隅也云如其设也者谓设于西北隅次第一如奥中东面设云几在南变古文者上文隂厌时设几席于室中东面右几今云几在南明其同必变文者案少牢大夫礼阳厌时南亦几在右此言右几嫌与大夫同南面而右几故变文云几在南与前在奥同故云明东面也又以特牲云祝筵几于室中东面至于改馔云佐食彻尸荐俎敦设于西北隅几在南是与此同也云不南面渐也者以特牲东面右几今虞爲丧祭示向吉有渐故设几与吉祭同厞隐也于厞隐之处从其幽闇者谓以席爲障使之隐故云厞隐从其幽闇也祝荐至俎出注彻荐至房来释曰云彻荐席者执事者但祝之荐席设与彻不言其人知使执事者以其主人之士不言官者皆爲之故也云祝荐席则初自房来者以其上文神席在西序下此祝经记俱不言今知自房来者见公食大夫记云筵出自房昏礼与士冠席皆亦在于房故此祝席亦自房来今还于房可知也賛阖牖戸注鬼神至食者释曰云或者逺人乎者礼记郊特牲文此郑玄之义非直取鬼神居幽闇或取逺人之意故也知是生人之意云賛佐食者自上以来行事唯有祝与佐食以其云祝自执其俎出故知阖牖戸者是佐食也注门外未入位释曰知是门外位者以经云出门乃更云皆复位明门外未入位可知宗人至稽颡注送拜至弟也释曰云送拜者明于大门外也者以其上文云复位是殡门外未出大门此云送拜是大门外送拜可知知彻室中之馔者兄弟也者賔即执事而云賔出则室中无执事之人唯有兄弟故彻室中之馔者兄弟可知也记虞沐浴不栉注沐浴至沐浴释曰云唯三年之丧不栉期以下栉可也者经云不据三年爲主案下文班祔而明期以下虞而沐浴栉可也陈牲至寝右注言牲至虞牲释曰知腊在牲中者士虞唯有一豕而云西上明知兼兔腊得云西上也云西上变吉者案少牢二牲东上是吉祭东上今此西上是变吉也云寝右者当升左胖也者若然特牲腊在东置于棜东首牲在西尚右今虞礼反吉故寝右升左胖知腊用棜者案特牲陈鼎于门外北面北上棜在南南顺实兽于其上东首是也引檀弓者证虞时有牲之事日中而行事注朝葬至质明释曰云辰正者谓朝夕日中也以朝有葬事故至日中而行虞事也云再虞三虞皆质明者以朝无葬事故皆质明而行虞事是用朝之辰正也杀于至豚解注主人至无庙释曰云主人视牲不视杀凡爲丧事略也者案特牲馈食礼宗人告濯具賔出主人出皆复外位郑云爲视牲也又曰告事毕賔出主人拜送夙兴主人服如初立于门外东方南面视侧杀然则特牲吉祭故主人视牲又视杀今虞爲丧事故主人视牲不视杀是其略也凡者衆辞但此经与特牲馈食不同者皆爲丧事略故云凡以广之豚解解前后胫嵴胁而巳孰乃体解升于鼎也者体解下文七体是也羮饪至上鼎注肉谓至殳声释曰肉谓之羮尔雅释器文饪孰释言文云嵴胁正嵴正胁也者案特牲注云不贬正嵴不夺正也然则此爲丧祭体数虽略亦不夺正故知嵴胁正嵴正胁也云丧祭略七体耳者案特牲尸俎右肩臂臑肫胳正嵴二骨横嵴长胁二骨短胁注云士之正祭礼九体贬于大夫有併骨二亦得十一之名合少牢之体数此所谓放而不致者然则此所升唯七体故云丧祭略七体耳云离肺举肺也者案特牲注云离犹㨒也小而长午割之亦不提心谓之举肺是也引少牢馈食礼者证离肺举肺之异也云膉脰肉也者案少牢云雍人伦肤九实于一鼎注云伦择也肤胁革肉择之取美者案下注今以脰肉贬于纯吉则此用膉爲贬于纯吉之事也云古文曰左股上此字从肉殳殳矛之殳声者郑注仪礼叠古文从经今文又就古文解之者郑欲两从故也但字从肉义可知而以殳与股不是形人之类其理未审升鱼至中鼎注差减之释曰差减之者案特牲鱼十有五今爲丧祭略而用九故云差减之也升腊至下鼎注腊亦七体牲之类释曰云腊亦七体牲之类者牲上文升左肩臂臑肫骼嵴胁是牲之七体今升腊左胖亦然特牲记云腊如牲骨是也皆设扃鼏陈之注嫌旣至作密释曰云嫌旣陈乃设扃鼏也者经云陈三鼎后言设扃鼏有嫌故记人辨之皆先扃鼏后陈之也载犹至进鬐注犹犹至爲耆释曰鬐柢二者皆变于吉是以少牢云下利升豕其载如羊皆进下注云变于食也又曰腊一纯而俎亦进下又曰鱼用鲋十有五而俎缩载右首进腴注云亦变于食生也是皆与此反矣是变于吉也云犹犹士丧旣夕言未可以吉也者云与吉反则明与生人同士丧礼小敛云皆覆进柢注云柢本也进本者未异于生也至大敛载鱼左首进鬐腊进柢郑注云亦未异于生也又葬奠云如初皆未异于生故记人以犹之是以郷饮酒郷射记皆云右体进腠是也祝俎至敦东注不升至下尸释曰云不升于鼎贱也者祝对上尸俎羮饪升于鼎爲贵者也云统于敦明神惠也者案上文馔黍稷二敦于阶闲西上是神之黍稷今陈祝馔于神馔之东统于神物明惠由神也云祭以离肺下尸者以其尸祭用刲肺祝不用刲肺用离肺故云下尸也淳尸至南面注槃以至卑也释曰上经直云淳尸盥宗人授巾不云执槃与执匜执巾及宗人授巾等面位故记人明之主人至北面注当诏主人室事释曰上经唯言宗人告有司具及诏主人踊皆堂下之事今主人入室宗人当升戸外诏主人室中之事故升堂也佐食至南面注室中至之依释曰云戸牖之闲谓之扆此尔雅文谓戸西南面也铏芼至有柶注苦苦至爲芐释曰案公食记三牲具则牛藿羊苦豕薇各用其一若一牲者容兼用其二是以及特牲一豕皆云铏芼苦薇是科用其一也知荁堇类者内则云堇荁枌榆同爲滑物故知荁堇类也云干则滑者以其冬用之故知干则滑于堇也云夏秋用生葵冬春用干荁者以其秋与夏同有生葵春初未生者故春约与冬同是以经直云冬明举夏以兼秋举冬以兼春也豆实至栗择注枣烝至籐也释曰云枣烝栗择则菹刌也枣烝栗择则豆不楬笾有籐也者此虽无正文案士丧礼大敛云毼豆两其实葵菹芋蠃醢两笾无籐布巾其实栗不择脯四脡自大敛后皆云如初则葬奠四豆脾析葵菹亦长矣四笾枣糗栗脯亦不择也至此乃云枣烝栗择则菹亦切矣豆笾有饰可知尸入祝从尸注祝在至尸也释曰上经隂厌时主人先祝入戸至此迎尸祝在主人前先后有异故记人明之是以郑云祝在主人前也嫌如初时主人倚杖入祝从之也云今旣接神祝当诏侑尸也者尸神象是以云旣接神祝当诏侑尸即上祝命佐食尔敦举黍稷及祝酌授尸及祝出告利成祝入尸谡之等是也尸坐不说屦注侍神至爲税释曰案郷饮酒燕礼之等凡坐降说屦乃升坐今尸虽坐不说屦者爲侍神不敢燕惰故也仪礼䟽卷第四十二仪礼疏仪礼疏卷四十三仪礼䟽卷第四十三唐朝散大夫行太学博士弘文馆学士臣贾公彦等撰尸谡祝前郷尸注前道至之节释曰此记尸谡之时祝前尸之仪也云必先郷之爲之节者言必先面郷尸者爲之节度也还出至郷尸注过主至之敬释曰过主人则西阶上不言及阶明主人见尸有踧踖之敬者以其经出戸降阶及门皆指物而言主人者欲见阶上不言西阶而言主人者欲见主人见尸有踧踖之敬故没去阶名而云主人也降阶至出戸注及至至在此释曰言还至门明其闲无节也者以经自阶已前皆不言及从阶到门言及者以其自阶到门其中道逺故特言及以殊之是以郑云言还至门明其闲无节谓无还郷尸之节也云降阶如升时将出门如出戸时皆还郷尸也经直云及门如出戸虽不言降阶如升时以将出门如出戸明降阶如升时故郑约出门以明降阶也云皆还郷尸者欲见经还者皆还郷尸也谓郷尸乃前道也云毎将还必有辟退之容者辟退即逡巡谦让之容貌也云凡前尸之礼仪在此者以仪礼一部所云前尸之礼仪在此经爲具悉者尸出至诏降释曰尸出祝反入门左北面复位者谓祝旣送尸出反入门复位复上文祝入门左北面位故云复位也云然后宗人诏降者谓祝复位宗人乃诏告主人降以其无事故也尸服卒者之上服注上服至衣耳释曰上经直见主人服不见尸服故记人明之云上服对深衣在下玄端者案特牲经筮日云主人冠玄端至祭日夙兴主人服如初是士之正祭服玄端即是卒者生时所着之祭服故尸还服之云不以爵弁服爲上者祭于君之服非所以自配鬼神者案曽子问孔子曰尸弁冕而出卿大夫士皆下之注云爲君尸或弁者先祖或有爲大夫士者彼君之先祖爲士尸服爵弁不服玄端者子孙爲诸侯先祖尸在中故先祖爲士者尸还服助祭于君之服也云士之妻则宵衣耳者以其经直云尸不辨男女士虞旣男女别尸明经云尸可以兼男女故郑并云士之妻也案特牲正祭主妇着纚笄宵衣明女尸亦宵衣可知男男至贱者注异姓至适也释曰虞卒哭之祭男女别尸故男女别言之也云异姓妇也者以男无异姓之礼故也知经云必使异姓者据与妇爲尸者也不使同姓与妇爲尸者尸须得孙列者孙与祖爲尸孙妇还与夫之祖姑爲尸故不得使同姓女爲尸也云贱者谓庶孙之妾也尸配尊者必使适也者男尸先使适孙无适孙乃使庶孙女尸先使适孙妻无适孙妻使适孙妾又无妾乃使庶孙妻即不得使庶孙妾以庶孙之妾是贱之极者若然庶孙妻亦容用之而郑云必使适也者据经不使贱有适孙妻则先用适而言其实容用庶孙妻法也必知无容用庶孙者以曽子问孔子曰祭成丧者必有尸尸必以孙孙幼使人抱之无孙则取于同姓可也彼不言适是容无适而用庶此经男女别尸据虞祭而言至卒哭巳后自禫巳前丧中之祭皆男女别尸知者案司几筵云毎敦一几郑注云虽合葬及同时在殡皆异几体实不同祭于庙同几精气合少牢吉祭云某妃配是男女共尸篇末云是月也吉祭犹未配注云是月是禫月也当四时之祭月则祭犹未以某妃配某氏哀未忘也则引少牢吉祭妃配之事爲证明禫月不当四时祭月则不云某妃配配则共尸可知无尸至如初注无尸至升降释曰自此尽诏降如初论丧祭无尸之事云无尸谓无孙列可使者知谓无孙列者礼记云无孙则取同姓之适则大夫士祭先取孙无孙取同姓之适是有孙列可使复无同姓之适是无孙列可使者也云殇亦是也者礼记曽子问云祭成丧者必有尸明殇死无尸可知曽子问又云宗子直有隂厌庶殇直有阳厌是无尸也云礼谓衣服即位升降者虽无尸主人亦如葬所服即位于西序及升降与有尸相似旣飨祭于苴释曰云旣飨者正谓祝释飨神辞告之使令祔之安之释飨讫佐食取黍稷祭于苴祝祝卒注记异者之节释曰云记异者谓记无尸者异于有尸何者有尸祝释孝子辞释辞讫爲祝祝卒别有迎尸巳后之事今无尸者祝祝卒飨神讫无迎尸巳后之事故下文云不绥祭之等是记异者之节也不绥至从献注不绥至爲堕释曰此四事皆爲尸是以上文有尸者云迎尸而入祝命佐食绥祭又泰羮湆自门入设于铏南胾四豆设于左又尸食之后主人献之后賔长以肝从主妇亚献賔长以燔从賔长献后亦如之无尸阙此四事自羮巳下三事皆蒙无字解之也云不绥言献记终始也者以见经无尸具陈四事凡祭礼以献爲终举终以见始亦得爲义今不但言献记其终始具言四事者欲明始于绥祭终于从献故郑即云事尸之礼始于绥祭终于从献者故具言之云绥当爲堕者周礼守祧职云旣祭藏其堕字爲正取减爲义主人哭出复位注于祝祝卒释曰谓祝祝卒无尸可迎旣无上四事主人遂即哭出复戸外东面位也祝阖至门西注门西北面位也释曰郑此及下注皆云复位者门西北面位者据上文尸出祝反入门左北面复位也男女拾踊三注拾更也三更踊释曰凡言更踊者主人踊主妇踊賔乃踊三者三爲拾也如食闲注隐之至须也释曰隐之者谓阖牖戸也九饭之顷时节也祝升至启戸注声者至爲开释曰云声者噫歆也者若曲礼云将上堂声必扬故云将启戸警觉神也主人入注亲之释曰云亲之者启牖郷是亲之事主人无事而入者是主人亲至神所恭敬之事也注牖先至在左释曰云牖先阖后启扇在内也者见上文阖牖戸阖时牖先言此经上云主人入祝从乃言启牖是戸先开乃启牖故须解之扇在内也云郷牖一名也者案诗云塞郷墐戸注云郷北出牖也与此注不同者语异义同北牖名郷郷亦是牖故云牖一名也云如初者主人入祝从入在左者郑以经如初之文在牖郷之下恐人以爲启牖郷如初上旣无启牖郷之事明据主人与祝位如初也主人哭出复位注堂上位也释曰案下文云宗人诏降如初注云诏主人降之乃降堂明此复位者复堂上东面位也注祝复至亵也释曰郑知祝与佐食位如此者见上经云主人即位于堂衆主人及兄弟賔即位于西方佐食即賔也故知佐食言复位复西方可知知祝复位复门西北面位者上经祝入门左北面注不与执事同位接神尊也明此祝复位复门西北面位可知云不复设西北隅者重闭牖戸亵也者上经有尸者有隂厌有阳厌无阖牖戸之事今无尸者隂厌时阖牖戸今更设馔于西北隅复更阖牖戸爲亵渎故不爲也宗人诏降如初注初賛至降之释曰此降谓礼毕降堂也上经云賛阖牖戸主人降賔出注云宗人诏主人降彼谓降堂故郑知此云如初亦如上经诏降也始虞用柔日注葬之至其静释曰自此下尽哀荐成事论初虞二虞三虞卒哭明三者之祭飨神辞及用日不同之事云葬之日日中者上文云日中行事是也葬用丁亥是柔日葬始虞用日中故云始虞用柔日也注敢昧至刚鬣释曰敢昧冒之辞者凡言敢者皆是以卑触尊不自明之意故云昧冒之辞云豕曰刚鬣者下曲礼文香合注黍也至荐上释曰案下曲礼云黍曰香合粱曰香萁稷曰明粢是也云大夫士于黍稷之号合言普淖而巳此言香合盖记者误耳者曲礼所云黍稷别号者是人君法特牲少牢黍稷合言普淖此别号黍爲香合下特号稷爲普淖故知记误也云辞次黍又不得在荐上者依设荐法先设菹醢次设俎后设黍稷今黍在嘉荐之上此亦记者之误故郑非之也若然俎在后今絜牲在黍上者祭以牲爲主故先言非设时在前也嘉荐普淖注嘉荐至号云释曰言故以爲号云者郑以意解之无正文故言云以疑之明齐溲酒注明齐至爲醙释曰云言以新水溲酿此酒也者郑以溲水边爲之与缩字义异谓以新水渍麴乃溲酿此酒又引郊特牲明水涗齐贵新也者彼注云涗犹清也五齐浊泲之使清谓之涗齐及取明水皆贵新也据彼注明水则周礼司烜氏所取月中之水与此明齐新水别郑引之者彼此虽异引之直取新义是同故引爲证非谓爲一物也言或曰当爲明视谓兔腊也者士祭有兔腊是故或有人作如此说云今文曰明粢粢稷也皆非其次者若以明齐当爲明视作兔腊解者应在上与牲爲次何因退在下今文又爲稷解者上巳云普淖兼黍稷何用又见稷也故知二者皆非其次也若然特牲少牢无腊号以小物略之哀荐祫事注始虞至古事释曰始虞谓之祫事者主欲其祫先祖也者案公羊传文二年云大祫者何合祭也合先君之主于大庙故此郑亦以祫爲合而言但三虞卒哭后乃有祔祭始合先祖始虞而巳言祫者郑云以与先祖合爲安故下文云适尔皇祖某甫是始虞预言祫之意也注丁日至言耳释曰己日再虞者以其后虞用刚日初虞再虞皆用柔日始虞用丁日隔戊日故知再虞用己日云祝辞异者一言耳者一言或有一句爲一言若论语云一言以蔽之曰思无邪是也今此一言则一字爲一言谓数一虞云祫再虞云虞三虞云成是也三虞至成事注当祔至爲它释曰郑云当祔于祖庙爲神安于此者却解初虞再虞称祫称虞之意今三虞改用刚日将祔于祖取其动义故也云士则庚日三虞壬日卒哭者以其已日爲再虞后改用刚日故次取庚日爲三虞也卒哭亦用刚日故庚后降辛日取壬日爲卒哭云祝辞异者亦一言耳者改虞爲成是一言也云他谓不及时而葬者谓有故及家贫不及三月因三日殡日即葬于国北引丧服小记者彼郑注云报读爲赴疾之赴谓不待三月因殡日虞所以安神以送形而往迎魂而反而须安之故疾虞三月而后卒哭者谓卒去无时之哭郑云卒哭待哀杀故至三月待寻常葬后乃爲卒哭祭云然则虞卒哭之闲有祭事者亦用刚日者以虞卒哭巳是刚日他祭在后故亦用刚日也云其祭无名谓之他者谓虞卒哭祔祥皆有名此则无名故谓之他云文不在卒哭上者此他祭在卒哭上今退在卒哭下者以其非常又非祭故也引檀弓者证卒哭辞称成事之义但卒哭爲吉祭者丧中自相对若据二十八月后吉祭而言禫祭已前揔爲丧祭也若然此经云三虞与卒哭哀荐成事明文而郑注檀弓云卒哭而祭其辞盖曰哀荐成事言盖疑之者以郑君以前有人解云三虞与卒哭同爲一事解之者郑故疑卒哭之辞而云盖也是以杂记云上大夫之虞也少牢卒哭成事祔皆大牢郑注云卒哭成事祔言皆则卒哭成事祔与虞异矣是微破前人三虞与卒哭同解者也献毕未彻乃饯注卒哭至爲践释曰自此尽不脱带论卒哭之祭未彻饯尸于寝门外之事郑云卒哭之祭者案上文直云献毕未彻乃饯不言卒哭郑知是卒哭之祭者以其三虞无饯尸之事明旦祔于祖入庙乃有饯尸之礼故郑据卒哭而言若然三虞不饯尸者以其三虞与卒哭同在寝祔则在庙以明旦当入庙以其易处郷尊所故特有饯送尸之礼也引诗者彼生人饯行人之礼爲行始此祭祀饯尸之礼亦郷祖庙爲行始事虽异饯送饮酒是同故引爲证也知旦将始祔于皇祖者下云明日以其班祔郑云卒哭之明日也是明日之旦也注少南至庑也释曰云少南将有事于北者正谓下文云尸出门右南面巳下是也云有玄酒即吉也者以其虞祭用醴酒无玄酒至卒哭云如初则与虞祭同今至饯尸用玄酒酒则寻常祭祀之酒非醴酒故云即吉也云此在西尚凶也者以其吉祭祭尊在房戸之闲至于虞祭尊在室是凶今卒哭饯尸尊在门西不在门东是尚凶故变于吉也注干肉至爲蹙释曰云凉州乌翅者经云干肉折俎则汉时干脯似之故郑以今晓古也尸出至席从注祝入至事也释曰云祝入亦告利成入前尸尸乃出者虽饯行饮酒尸将起之时祝亦如虞祭告云利成尸乃兴以前尸也知几席素几苇席也者上经初虞云素几苇席在西序至及再虞三虞及卒哭皆如初不见更设几席之文明同初虞用素几苇席今卒哭祭未饯尸于门外明是卒哭之几席故知是素几苇席也尸出门右南面注俟设席也释曰知俟设席者尸在门右南面在坐北立下即云席设之事明俟设席也注妇人出者重饯尸释曰妇人有事自堂及房而巳今出寝门之外故云重饯尸也尸即至在南注朐至于吉释曰云主人拜送者案上祭云主人其拜特牲亦云拜送则拜时吉凶同也云屈者在南变于吉者案曲礼云以脯脩置者左朐右未郑云屈中曰朐则吉时屈者在左今尸东面而云朐在南则是凶礼屈者在右末头在左故云变于吉也注反之至有终释曰郑知反之反于佐食者经云佐食授哜尸受振祭哜哜讫而云反之明反与佐食佐食乃反于俎可知也云尸奠爵礼有终者上经云三献尸皆有酢今饯尸三献皆不酢而奠之是爲礼有终谓若主人拜送賔不荅拜亦是礼有终也注男女至作休释曰郑知男女从尸男由左女由右者约上文男子在南妇人在北南爲左北爲右因从此位便故知男子由左妇人由右也云从尸不出大门者由庙门外无事尸之礼也者在庙以庙爲限在寝门外以大门爲限正祭在庙庙门外无事尸之礼今饯尸在寝门外则大门外无事尸之礼故郑举正祭况之从尸不出大门外取正祭比之故注云由庙门外无事尸之礼也尸出门哭者上注以饯至庙门释曰郑意所以尸出大门哭者便止者正以饯于寝门以大门爲限似事尸在庙门爲限故郑云大门犹庙门也賔出至稽颡注送賔至门外释曰上从尸不出大门者有事尸限故不出大门送之送賔于大门外自是常礼故云送賔拜于大门外但礼有终賔无荅拜之礼也主妇亦拜賔注女賔至掖门释曰上主人送男賔故知此主妇拜女賔也云不言出拜送之于闱门之内者决上文男主拜男賔言出送此明主妇送女賔于门之内以其妇人送迎不出门见兄弟不踰阈故也云闱门如今东西掖门者案尔雅释宫云宫中之门谓之闱则闱门在宫内汉时宫中掖门在东西若人左右掖故举以爲况也丈夫至门外注旣卒至爲税释曰云旣卒哭当变麻受之以葛也者丧服郑注云大夫以上虞而受服士卒哭而受服士亦约此文而言也云夕日则服葛者爲祔期者今日爲卒哭祭明旦爲祔前日之夕爲祔祭之期变麻服葛是变重从轻明旦亦得变不要夕期之时变之夕时言变麻服葛者郑云爲祔期是因祔期即变之使賔知变节故也入彻主人不与注入彻至爲豫释曰郑知入彻是大功以下者见曽子问云士祭不足则取于兄弟大功以下者经云入彻主人不与明取大功小功缌麻之等入彻也云言主人不与则知丈夫妇人在其中者上文直言丈夫说绖不辨亲䟽下文妇人脱首绖不辨齐斩妇人此云入彻据大功以下则此文入彻主人不与之中丈夫妇人兼有可知以其平常祭时诸宰君妇废彻不迟则凶祭丈夫妇人亦在但齐斩不与彻耳妇人至说带注不脱至葛带释曰知齐斩妇人带不变也者案丧服小记云齐衰带恶笄以终丧郑云有除无变举齐衰则斩衰带不变可知齐斩带不变则大功巳下变可知云妇人少变者以其男子旣葬首绖腰带俱变男子阳多变妇人旣葬直变首绖不变带故云少变也云而重带带下体之上也者对男子阳重首在上体妇人隂重腰腰是下体以重下体故带不变也云大功小功者葛带者案大功章云布衰裳牡麻绖缨布带三月受以小功衰即葛九月者又案小功章云布衰裳澡麻带绖五月者二者章内皆男女俱陈明大功小功妇人皆葛带可知云时亦不说者未可以轻文变于主妇之质者变是文不变是质不可以大功以下轻服之文变主妇重服之质故经直见主妇不见大功以下也云至祔葛带以即位者此郑解大功以下虽夕时未变麻服葛至祔日亦当葛带即位也知大功以下夕时未变麻服葛者以其与主妇同在庙门外主妇不变大功以下亦不变若然夕时不变夕后入室可以变故至祔旦以葛带即位也引檀弓者亦证齐衰妇人不葛带之事无尸至踊三注以饯至爲筵释曰自此至賔出论卒哭祭无尸可饯之事云几席设如初者虽无尸送神不异故云如初故郑云饯尸者本爲送神也云丈夫妇人亦从几席而出者以其云出几席设如初即云拾踊三明在门外有尸行礼之处即知丈夫妇人从几席出可知言亦者亦饯尸之时也死三至卒哭注谓士至或殊释曰自此尽他辞一也论记人所记其义或殊是以更有此文也云遂卒哭不言三虞者是记人略言之注云谓士也者以其此篇是士虞故知三日三月据士而说引杂记者见大夫巳上与士异者以其王制大夫士同有三日而殡三月而葬之文杂记云大夫亦同三月而葬卒哭则士云三月大夫五月卒哭之月不同者曲礼云生与来日死与往日郑云与犹数也生数来日谓成服杖以死来日数也死数往日谓殡敛以死日数也大夫以上皆以来日数若然士云三日殡三月葬皆通死日死月数大夫以上殡葬皆除死日死月数是以士之卒哭得葬之三月内大夫三月葬除死月通死月则四月大夫有五虞卒哭在五月诸侯巳上以义可知云此记更从死起异人之闲其义或殊者上巳论虞卒哭此记更从始死记之明非上记人是异人之闲其辞或殊更见记之事其实义亦不异前记也将旦而祔则荐注荐谓卒哭之祭释曰谓卒哭之祭日将旦而祔则荐荐谓卒哭之祭云祔则荐者记人见卒哭之祭爲祔而设故连文云将旦而祔则爲此卒哭而祭也卒辞至尚飨注卒辞至爲齐释曰云卒辞卒哭之祝辞者谓迎尸之前祝释孝子辞云尔云不称馔明主爲告祔也者但卒哭之祭实有牲馔而不称者以其卒哭祭主爲告神将祔于祖而设牲馔故不言也女子至某氏注女孙祔于祖母释曰此女子谓女未嫁而死或出而归或未庙见而死归葬女氏之家旣葬祔于祖母也注不言至某氏释曰此对上文孙祔于祖而云祔于尔皇祖某甫此则不曰尔而变曰孙妇妇差䟽故不云尔也若然上女子亦不云尔者文承孙下云尔可知直言其皇祖妣异者耳其他辞一也注来日至尚飨释曰他辞一者正谓来日某隮祔尚飨女子及孙妇皆有此辞故云其他辞一也其祔女子云来日某隮祔尔于尔皇祖妣某氏尚飨其孙妇云来日某隮祔孙妇于皇祖姑某氏尚飨飨辞至之飨注飨辞至孝子释曰飨辞劝强神之辞也者案特牲礼迎尸入室尸即席坐主人拜妥尸尸荅拜执奠祝飨郑云劝强之也其辞引此士虞记则冝云孝孙某圭爲孝荐之飨当此时爲之凡吉祭飨尸曰孝子者此一辞说三虞卒哭劝尸辞若祔及练祥吉祭其辞亦用此但改哀爲孝耳故郑云凡以该之也明日以其班祔注卒哭至爲胖释曰引丧服小记者彼解中犹闲也一以上祖又祖孙祔祖爲正若无祖则祔于髙祖以其祔必以昭穆孙与祖昭穆同故闲新死者于庙故用卣也若然唯祔祭与练祭祭在庙祭讫主反于寝其大祥与禫祭其主自然在寝祭之案下文禫月逢四时吉祭之月即得在庙祭但未配而巳又玄鸟诗郑注云君丧三年旣毕归于其庙而后祫祭于大祖明年春禘于羣庙若如此言则三年丧毕更有特禘者郑意除练时特禘三年丧毕更有此特禘之礼也沐浴栉搔翦注弥自至爲鬋释曰云弥自饰也者上文虞沐浴不栉注云自㓗清不栉未在于饰郑虽不言不在于饰沐浴少饰今祔时栉是弥自饰也用专至脰膉注专犹至嗌也释曰云折俎谓主妇以下俎者郑知折俎是主妇以下俎者特牲记云主妇俎觳折佐食俎觳折少牢云主妇俎臑折是也其他如馈食注如特至明矣释曰云如特牲馈食之事者知不如士虞馈食礼者虞不致爵则夫妇无俎矣上文有俎则祔时夫妇致爵以祔时变麻服葛其辞称孝夫妇致爵与特牲同故云如特牲馈食之事也或云以左胖虞右胖祔者当郑君时有人解者云虞祭与祔祭共用一牲各用一胖以左胖爲虞祭右胖爲祔祭不是故郑破之云今此经云如馈食谓如特牲馈食之礼尸俎用右胖解之主人俎左臂左胖之臂以爲虞祭主人岂得复取虞时左胖之臂而用之乎明不然矣用嗣尸注虞祔至筮尸释曰言用嗣尸则从虞以至祔祭唯用一尸而巳云虞祔尚质未暇筮尸者以其哀未杀故云尚质未暇筮尸若然练祥则筮尸矣故丧服小记云练筮日筮尸大祥筮尸可知是以郑上文注云饯尸旦将始祔于皇祖是用一尸也注称孝者吉祭释曰对虞时称哀案檀弓虞爲丧祭卒哭爲吉祭卒哭旣爲吉祭祔在卒哭后亦是吉祭故郑以吉祭言之也用尹祭注尹祭至误矣释曰郑知尹祭是脯者下曲礼云脯曰尹祭故知也但曲礼所云是天子诸侯礼用脯号案特牲少牢无云用脯者故云大夫士祭无云脯者唯上饯尸有脯此非饯尸今不言牲号而云尹祭亦记者误也以其上文初虞云敢用絜牲刚鬣今不言牲号而云尹祭是记人误云亦者亦上文香合也注普荐至爲醙释曰知普荐是铏羮者案上文虞礼及特牲皆云祝酌奠于铏南则铏在酒前而设此亦普荐在酒上故知也但虞礼一铏此云馈食则与特牲同二铏故云普荐也云不称牲记其异者对与初虞之等称牲但记其异虽不说牲之号有号可知也若然云记其异者所以嘉荐普淖普荐溲酒与前不异记之以其普荐与前异将言设荐在普淖后溲酒前故并言其次耳适尔至尚飨注欲其至之乎释曰云欲其祔合两告之者欲使死者祔于皇祖又使皇祖与死者合食故须两告之是以告死者曰适尔皇祖某甫谓皇祖曰隮祔尔孙某甫二者俱飨是其两告也引曽子问者案彼郑注象有凶事者聚也云卒哭成事而后主各反其庙者至祔须得祖之木主以孙祔祭故也天子诸侯有木主可言聚与反庙之事大夫无木主聚而反之故云无主则反庙之礼未闻云以其币告之乎者曽子问云无迁主将行以币帛爲主命此大夫士或用币以依神而告使聚之无正文故云乎以疑之朞而小祥注小祥至作基释曰自祔以后至十三月小祥故云朞而小祥引檀弓者彼谓颜回之丧馈祥肉于孔子而言彼云馈此云归者馈即归也故变文言之引之者证小祥是祭故有肉也曰荐此常事注祝辞之异者谓小祥辞与虞祔之辞有异异者以虞祔之祭非常一期天气变易孝子思之而祭是其常事故祝辞异也云朞而祭礼也者丧服小记文案彼云期而祭礼也期而除丧道也祭不爲除丧也注云此谓练祭也礼正月存亲亲亡至今而期期则冝祭期天道一变哀恻之情益衰衰则冝除不相爲也是以谓小祥祭爲常事也又朞至祥事注又复也释曰此谓二十五月大祥祭故云复朞也变言祥事亦是常事也中月而禫注中犹至爲导释曰知与大祥闲一月二十七月禫徙月乐二十八月复平常正作乐也云禫之言澹澹然平安意也者禫月得无所不佩又于禫月将郷吉祭又得乐悬故云平安意也但至后月乃是即吉之正也是月至未配注是月至尚飨释曰谓是禫月禫祭仍在寝此月当四时吉祭之月则于庙行四时之祭于羣庙而犹未得以某妃配哀未忘若丧中然也言犹者如祥祭以前不以妃配也案礼记云吉事先近日丧事先逺日则大祥之祭仍从丧事先用逺日下旬爲之故檀弓云孔子旣祥五日弹琴而不成声十日而成笙歌注踰月且异旬也祥亦凶事先逺日案此禫言澹然平安得行四时之祭则可从吉事先近日用上旬爲之若然二十七月上旬行禫祭于寝当祭月即从四时祭于庙亦用上旬爲之引少牢礼者证禫月吉祭未配后月吉如少牢配可知也仪礼䟽卷第四十三仪礼疏仪礼疏卷四十四仪礼䟽卷第四十四唐朝散大夫行太学博士引文馆学士臣贾公彦等撰特牲馈食礼第十五郑目録云特牲馈食之礼谓诸侯之士祭祖祢非天子之士而于五礼属吉礼释日郑知非天子之士而云诸侯之士者案曲礼云大夫以索牛士以羊豕彼天子大夫士此仪礼特牲少牢故知是诸侯大夫士也且经直云适其皇祖某子不云考郑云祖祢者祭法云适士二庙官师一庙官师谓中下之士祖祢共庙亦兼祭祖故经举祖兼有祢者郑达经意祖祢俱言也若祭无问一庙二庙皆先祭祖后祭祢是以文二年左传云文武不先不窟子不先父是也若祭无问尊卑庙数多少皆同日而祭毕以此及少牢惟筮一日明不别日祭也特牲馈食之礼不诹日注祭祀至爲诅释曰自此至事毕论士将筮日之事云祭祀自孰始曰馈食馈食者食道也者案檀弓云饭用米贝弗忍虚也不用食道用美焉尔郑注云食道亵米贝美若然食道是生人饮食之道孝子于亲虽死事之若生故用生人食道馈之也此释经不言祭祀而言馈食之意耳云祭祀自孰始者欲见天子诸侯馈孰巳前仍有灌鬯朝践馈献之事但馈食见进黍稷云馈孰见牲体而言天子诸侯堂上朝践馈献后迎尸于堂亦进黍稷牲体其犬豕牛羊亦孰之同节也云士贱职亵时至事暇可以祭则筮其日矣者此解经不诹日谓不如大夫巳上预前十日与臣诹日而筮之是以郑云不如少牢大夫先与有司于庙门诹丁己之日也凡士言不者对大夫巳上爲之此士言不诹日少牢大夫诹日士丧礼月半不殷奠则大夫巳上殷奠如此之类皆是也郑云时至事暇可以祭者若祭时至有事不得暇则不可以私废公故也若大夫巳上尊时至唯有丧故不祭自余吉事皆不废祭若有公事及病使人摄祭故论语孔子云吾不与祭如不祭注云孔子或出或病不自亲祭使摄者爲之不致肃敬于心与不祭同又祭统云是故君子之祭也必身亲涖之有故则使人可也虽使人也君不失其义者君明其义故也是君大夫有病故皆得使人摄祭若诸侯有朝会之事则不得使人摄故王制云诸侯礿则不禘禘则不甞甞则不烝烝则不礿郑注云虞夏之制诸侯歳朝废一时祭又明堂位云是故夏礿秋甞冬烝郑注云不言春祠鲁在东方王东廵守以春或阙之是诸侯朝会不得摄以诸侯礼大故也案桓八年经书正月己卯烝公羊传云烝者何冬祭也春曰祠夏曰礿秋曰甞冬曰烝常事不书此何以书讥何讥尔讥亟也亟则黩黩则不敬君子之祭也敬而不黩䟽则怠怠则忘士不及兹四者则冬不裘夏不葛何休云礼本下爲士制四者士有公事不得及兹四时祭者则不敢美其衣服若然则士不暇不得祭又不得使人摄大夫巳上有公事乃有摄可知及筮至西面注冠端至庙门释曰云冠端玄玄冠玄端下言玄者玄冠有不玄端者不玄端则朝服下记云助祭者朝服不着玄端故也若然玄端一冠冠两服也对文则玄端有纁裳玄裳黄裳杂裳若朝服缁布衣而素裳但六入爲玄七入爲缁大判言之缁衣亦名玄是以散文言之朝服亦名玄端故论语云端章甫郑云端玄端也诸侯日视朝之服以端是正幅非直服称端六冕亦有端称故礼记魏文侯曰吾端冕而听古乐则唯恐卧是冕服正幅亦名端也云门谓庙门知者士冠礼云筮于庙门爲冠礼筮尚在庙门此爲祭庙筮在庙门可知若然士冠言庙非祭恐不在庙故言庙此不言庙者爲祭庙筮可知不须言庙也子姓至北上注所祭至皆侍释曰云子姓者子之所生者案郑注丧大记云姓之言生也云子之所生则孙是也云小宗祭而兄弟皆来与焉者案丧服小记云继别爲宗继祢者爲小宗郑注云小宗有四或继髙祖或继曽祖或继祖或继祢皆至五丗则迁若然继祢者长者爲小宗亲弟等虽异宫皆来祭继祖者从父昆弟皆来祭继曾祖者从祖昆弟皆来祭继髙祖者族祖昆弟皆来祭是皆据小宗而言也云宗子祭则族人皆侍者此郑据书传而言案书传康诰云天子有事诸侯皆侍尊卑之义注云事谓祭祀又云宗室有事族人皆侍终日大宗巳侍于賔奠然后燕私注云谓卿大夫以下宗室大宗之家引礼记别子爲祖继别爲大宗继祢爲小宗賔寮友助祭者若然大宗子祭一族之内皆来助祭引之者证经子姓兄弟若据小宗有服者若据大宗兼有絶服者也有司至北上注士之属吏也释曰云如兄弟服者如主人冠端玄左传云士有隷子弟谓此言爲属吏而巳席于至阈外注爲筮人设之也释曰案士冠礼云筮与席所卦者具馔于西塾乃言布席于门中筮人执筴抽上韇兼执之北不言具馔于西塾而经但言席于门中取筮于西塾又不云抽上韇者皆是互见省文之义注筮人至蓍也释曰案周礼春官有卜人筮人此士礼亦云筮人故云官名也云筮问也取其所用问神明者谓蓍也者案周礼天府云季冬陈玉以贞来歳之美恶注云问事之正曰贞凡卜筮实问于鬼神谓卜用龟龟知生数一二三四五之神筮用蓍蓍知成数七八九六之神则此郑云神明者也若然神旣爲生成之神郑云谓蓍者则蓍亦有神易系辞有蓍之德圎而神非直筮有成数之神亦有蓍之神也宰自至尚飨注宰羣至庶几也释曰云宰羣吏之长者賛命之事非长不爲又天子诸侯宰皆尊官故知羣吏之长也云賛命由左者爲神求变也者决士冠礼宰自右少退賛命郑注云宰有司主政敎者自由也賛佐也命告也佐主人告所以筮也少仪曰賛币自左诏辞自右此祭祀故宰自左賛命爲神求吉故变于常礼也云士祭曰歳事此言某事又不言妃者容大祥之后禫月之吉祭者案下宿賔云荐歳事据吉祭而言又少牢吉祭云以某妃配即与士虞记云中月而禫是月也吉祭犹未配此与彼文同故知是禫月吉祭也云言君祖者尊之也者天子诸侯名曽祖爲皇考此士亦云皇祖故云尊之也云某子者祖字也伯子仲子者以其某在子上爲男子美称故以某爲伯仲叔季五十字下篇云皇祖伯某郑注云伯某且字也不爲五十字者以某在伯下故爲且字解之与此异也注士之至写之释曰云士之筮者坐蓍短由便者决下少牢云史曰诺遂述命旣乃释韇立筮郑注云卿大夫之蓍长五尺立筮由便与士不同知蓍有长短者案三正记云天子蓍长九尺诸侯七尺大夫五尺士三尺是也云卦者主画地识爻爻备以方写之者案士冠礼云筮人许诺右还即席坐西面卦者在左卒筮书卦执以示主人郑云卒巳也书卦者筮人以方写所得之卦彼云书卦即云执以示主人则筮者书写以示主人也此经云卒筮写卦乃云筮者执以示主人则写卦者非筮人故此郑云卦者主画地识爻爻备以方写之也注长占至占之释曰经直云长占知非长者一人而云长幼旅占之者士冠礼云筮人还东面旅占明此亦是长幼旅占经直云长者见从长者爲始也若不至初仪注逺日旬之外日释曰案曲礼云吉事先近日丧事先逺日此尊卑礼同也又云旬之内曰近某日旬之外曰逺某日此尊卑有异云旬之内曰近某日据士礼吉事先近日谓祭祀假令孟月先于孟月上旬内筮筮不吉乃用中旬之内更筮中旬又不吉更于下旬内筮筮不吉即止大夫巳上假令孟月祭于前月下旬筮来月之上旬不吉又于孟月之上旬筮中旬中旬不吉又于中旬筮下旬下旬又不吉即止不祭今云逺日旬之外日者谓上旬不吉更于上旬外筮中旬爲旬之外日非谓如大夫巳上旬之外谓旬前爲旬外也前期至尚飨注三日至爲尸释曰自此尽主人退论祭前筮尸宿尸之事云三日者容宿賔视濯也者谓前期二日宿賔一日视濯是以下云厥明夕陈鼎于门外下至夙兴皆祭前一日视濯之事以其夙兴上事是祭前一日也宿賔又是厥明夕爲期上则宿賔与视濯别日又知宿賔是祭前二日此经乃祭前三日筮尸故郑云容宿賔视濯言容者爲筮尸之后祭日之前有二日容此二事也若然筮尸在祭前三日宿尸云乃乃是缓辞则与筮尸别日矣以此而言则宿尸与宿賔中无厥明之文则二者同日矣二者旣同日郑直言容宿賔视濯不言容宿尸者以其宿賔在厥明之上故不嫌宿尸与宿賔别日也云某之某者字尸父而名尸者经直云某之某郑知字尸父而名尸者曲礼云爲人子者祭祀不爲尸郑彼注云尊者之处爲其失子道然则尸卜筮无父者又云卒哭乃讳讳则不称名故知尸父云某是字尸旣对父故某爲名云连言其亲庶几其冯依之也者尸父前丗与所祭之父同时同时必相识知今又筮其子爲尸尸又与所祭之子相识父子皆同类故连言其亲庶几其神冯依之也云大夫士以孙之伦爲尸者案祭统云夫祭之道孙爲王父尸所使爲尸者于祭者子行也父北面而事之所以明子事父之道也注云祭祖则用孙列皆取于同姓之适孙也天子诸侯之祭朝事延尸于戸外是以有北面事尸之礼如是则天子诸侯宗庙之祭亦用孙之伦爲尸而云大夫士者但天子诸侯虽用孙之伦取卿大夫有爵者爲之故凫鹥诗祭尸之等皆言公尸又曽子问云卿大夫将爲尸于公若大夫士祭尸皆取无爵者无问成人与幼皆得爲之故曽子问孔子曰祭成丧者必有尸尸必以孙孙幼则使人抱之是也乃宿尸注宿读至作宿释曰云古文宿皆作羞叠之不从古文云凡宿或作速谓一部之内或作速者若公食大夫速賔之类是也云记作肃者曲礼云主人肃客而入是也又云周礼亦作宿者大宗伯文宿眡涤濯是也是以郑汎云或也主人至东上注不东至其后释曰云不东面者来不爲賔客者爲尸者父象也主人有子道故主人北面不爲賔客不敢当尊故不东面此决冠礼宿賔主人东面此中北面不同也云上当其后者子姓兄弟北面陪主人后东头爲上者不得过主人故爲上者当主人之后也尸如至西面注不敢南面当尊释曰此决少牢云主人即位于庙门外之东方南面以其大夫尊于恩有君道故南面当尊此士之孙伦爲尸虽被宿犹不敢当尊也注主人先拜尊尸释曰此决下文宿賔賔先拜主人乃荅拜故云尊尸是以主人先拜也案少牢云吉则遂宿尸祝摈主人再拜稽首祝告曰孝孙某云云尸拜许诺祝先释辞讫尸乃拜许此尸荅拜后宗人乃摈辞者士尸卑主人拜尸即荅拜不得摈辞讫大夫之尸尊尊得释辞讫乃拜宗人至敢宿注宗人至无敢释曰云如初者如宰賛命筮尸之辞者案筮尸时虽不见宰賛命以其云筮尸如求日之仪筮日时有宰賛命则筮尸时亦有宰賛命可知故此得如之也云卒曰者着其辞所易也者前筮尸辞云筮某之某爲尸尚飨易巳上之处也祝许诺致命注受宗至释之释曰云始宗人祝北面至于传命皆西面受命东面释之者以其上文始时主人与子姓兄弟立于尸门外北面重行则宗人与祝相随亦皆北面故云始宗人祝北面至于尸出门左西面主人避之门西东面定位讫宗人进主人之前西面郷之受命受命讫尸旣西面明宗人旋郷东面释之可知尸许至稽首注其许至主人释曰云其许亦宗人受于祝而告主人者谓祝受尸许诺辞旋西面告宗人宗人告主人尸许诺主人乃再拜稽首注相楫至尸尊释曰郑知有相楫而去者约下篇少牢云主人退尸送揖不拜是也但彼有送文此经尸入后乃言主人退则尸不送可知此尸不送者士卑故尸被宿之后不送也大夫尊故尸虽受宿犹送大夫也宿賔至敢宿注荐进至賔耳释曰自此尽賔拜送论士将祭宿属吏内一人爲备三献賔之事也云言吾子将临之知賔在有司中者以其云将临之明前筮尸在其中可知以上无戒文今宿之云吾子将涖之明知賔在有司内可知案前文有司羣执事如兄弟服东面北上郑云士之属吏此云賔在有司内则賔是士之属吏可知下记云公有司门西北面东上献次衆賔私臣门东北面西上献次兄弟賔及衆賔行事在西阶之下复似賔不在有司中者但賔是士之属吏内言私臣据己自辟除者言公有司者亦是士之属吏命于其君者言賔在有司中者诸士此献者之中选以爲賔又选爲衆賔以下若在门外时同在门西东面北上及其入爲賔及衆賔者适西阶以俟行事公有司不选爲賔者门西北面私臣不选爲賔门东北面门外不列者以其未有事入门而列者爲将行事公有司门西私臣门东二者皆无事故经不见记人乃辨之见其与于献也云今特肃之尊賔耳者賔有司之内不嫌不助祭今特宿之者将使爲賔也注厥其至爲密释曰自此尽主人拜送论祭前一日之夕视濯与视牲之事云门外北面当门也者以其经直云门外不言门之东西故知当门下篇少牢陈鼎在门东此当门者士卑避大夫故也棜在至东首注顺犹至腊也释曰下篇云少牢牲北首东上司马刲羊司士击豕宗人告备乃退不言兽少牢五鼎明有兽可知不言之者巳有二牲略其小者故不言之也案士虞记陈牲于庙门外北首西上郑注云言牲腊在其中西上变吉此亦其西北首东足与彼文同彼云变吉者彼牲云北首西上明腊亦北首可知此实兽棜上东首不与牲相统故云变吉云棜之制如今大木轝矣上有四周下无足者郑举汉法以晓古诸礼礼记及此仪礼而言棜者以无足解之云兽腊也者特牲鼎有豕鱼腊案周礼腊人郑注云小物全干爲腊故知豕云牲鱼水物云兽是腊可知注其而至其生释曰豕不可牵之缚其足陈于门外首北出棜东其足寝其左以其周人尚右将祭故也云牲不用棜以其生者对腊死用棜而言之注东房至南耳释曰大夫士直有东房西室若言房则东房矣故士冠礼陈服于房中西墉下东领北上不言东又昏礼侧尊甒醴于房中亦不言东如此之类皆不言东以其直有一房不嫌非东房故不言东今此经特言东房明房内近东边故云东房也夹室半以南爲之以壁外相望则当夹北也又与少牢笾豆所陈相反少牢近于西方此经则房中之东也言当夹北者以其夹室在房近南东故云房中之东当夹北也云西堂西夹之前近南耳者案尔雅注夹室前堂谓之相此在西堂在西相故云西夹之前近南也注不象至不在释曰云不象如初者此决上经主人及子姓兄弟即位于门东如初筮位今賔及衆賔者即是前者有司羣吏执事当言如初不言者以宰前筮时在门东賛主人辞今宰在门西同行又宗人祝离位賔西北东面南上异于筮位时故不言如初也注事弥至位弥异释曰云事弥至者谓祭事弥至位弥异者谓宗人祝近门离本位故云位弥异注衆賔至礼也释曰云旅之得备礼者谓衆賔无问多少揔三拜之旅衆也衆賔共得三拜故云旅之也衆賔再拜者士贱衆賔得备礼案有司彻主人降南面拜衆賔于门东三拜衆賔门东北面皆荅一拜注云言三拜者衆賔贱旅之也衆賔一拜贱也卿大夫尊賔贱纯臣也经云皆荅一拜明人人从上至下皆一一独荅拜以其纯臣故也所以不再拜者避国公故也此士賔莫问多少皆得一时再拜者以其士贱衆賔得备礼故也宗人至濯具注濯漑至几席释曰云不言敦铏者省文也者决上文初馔时云豆笾铏在东房明敦及铏亦视可知文不云者省文故也上陈时经有几席郑注所以不并言几席省文者经言告濯具几席不在濯内故不得云几席爲省文也云释曰自此尽于中庭论祭日夙兴主人主妇陈设及行位之事云主人服如初则其余有不玄端者案下记云特牲馈食其服皆朝服玄冠缁带缁韠注云于祭服此也皆者谓賔及兄弟筮日筮尸视濯亦玄端至祭而朝服朝服者诸侯之臣与其君日视朝之服大夫以祭今賔兄弟縁孝子欲得嘉賔尊客以事其祖祢故服之缁韠者下大夫之臣夙兴主人服如初则固玄端是也郑云其余有不玄端者明亦有着玄端者是以下记人辨之云唯尸祝佐食玄端玄裳黄裳杂裳可也皆爵韠郑注云与主人同服是有同服者有着朝服者故郑云其余有不玄端者也云侧杀杀一牲也者案少牢主人即位于庙门之外司马刲羊司士击豕皆主人不视杀案楚语云诸侯宗庙之事必自射其牲刲羊击豕又司弓矢云凡祭祀共射牲之弓矢注云射牲示亲杀也杀牲非尊者所亲唯射爲可又国语云禘郊之事天子必自射其牲玉藻云凡有血气之类君子弗身翦也者据凡常非祭祀天子尊于郊射牲诸侯降天子故宗庙亦亲杀大夫士不敢与君同故视之而不亲杀之侧杀杀一牲者案冠礼云侧尊一甒醴在服北郑注云侧犹特也无偶曰侧以其无玄酒是以少牢云司马刲羊司士击豕以其二牲不云侧也注炊黍至作释曰知宗妇爲之者以经言主妇视饎爨明主妇自爲也是以下记云宗妇賛荐者执以坐于戸外授主妇尸卒食而祭饎爨郑以祭饎爨用黍而巳是宗妇爲之可知也云爨灶也者周公制礼之时谓之爨至孔子时则谓之灶故论语王孙贾云与其媚于奥寕媚于灶是孔子时爲灶也云西堂下者堂之西下也者以其爲爨不可正在堂下当逼西壁爲之故云堂之西下近西壁也又知南齐于坫者案旣夕记云设棜于东堂下南顺齐于坫明在东西堂下皆齐于坫可知又郑下注引旧说云南北直屋梠稷在南是也案少牢云雍人槪鼎匕俎于雍爨雍爨在门东南北上廪人槪甑献匕与敦于廪爨廪爨在雍爨之北廪爨旣在门外不见主妇有视文主妇未知视之以否主妇视饎爨犹主人视杀牲故易归妹上六云女承筐无实士刲羊无血郑注宗庙之礼主妇奉筐米如饎之时兼视之可知云周礼作者所谓故书者或作也注亨煑至釜鬵释曰知用镬者下少牢云羮定雍人陈鼎五三鼎在羊镬之西二鼎在豕镬之西故用镬也注戸东至在左释曰知戸东是室戸东者若据房戸东西则举东房而言今直云戸东故知室戸东也云玄酒在西尚之凡尊酌者在左者左爲上尊今云玄酒在西故云尚之是以郷饮酒郷射皆玄酒在西事酒在东若燕礼大射唯君面尊不从此义也注如初至反之释曰经云实豆笾者取豆笾实之又言陈于房中如初者明旣而反之可知也执事至北上注执事至于神释曰郑知经执事之俎祝主人主妇亦存焉者见士虞记祝俎陈于阶闲敦东彼虞不致爵故见主人主妇俎明此吉祭有致爵主人主妇陈于阶间可知以主妇亦是执事之人也若然少牢主人主妇无俎者以三献礼成别爲傧尸正祭无致爵故主人主妇无俎傧尸行三献致爵乃有俎下大夫不傧尸者亦于三献尸爵止行致爵乃有俎也云不升鼎者异于神者前俎升鼎而入设于阶前此鼎在门外不入而言陈于阶闲二列故知不升鼎注盛黍稷者宗妇也释曰知盛黍稷是宗妇者以其黍稷是宗妇所主故知也尸盥至之右注设盥至左右释曰云不挥者挥振去水使手干今有巾故不挥也是以僖二十三年左氏传云公子重耳在秦秦伯纳女五人怀嬴与焉奉匜沃盥旣而挥之怀嬴怒是也云门内之右象洗在东者东谓门东据向内爲右故郑云统于门东西上云凡郷内以入爲左右郷外以出爲左右者欲明门内据郷内以入爲右者也注爲神至接神释曰案上视濯时云宗人祝立于賔西北东面南上郑注云事弥至位弥异宗人祝于祭冝近庙至入庙时宗人独升视濯及出门外视牲告充未有使祝之文至此临祭使祝敷神席故郑云至此使祝接神故也主妇至南面注主妇至于姑释曰云虽姑存犹使之主祭祀者谓姑老不堪祭祀故姑存犹使之主祭祀也云纚者谓若士冠礼广终幅长六尺笄安发之笄非冠冕之笄冠冕之笄男子有妇人无若安发之笄男子妇人俱有妇人笄对男子冠故内则云男女未冠笄又丧服小记云男子冠而妇人笄是也云宵绮属也此衣染之以黒其缯本名曰宵者谓此宵衣是绫绮之属郑注内司服云男子之褖衣黒则是亦黒也以其士丧礼有褖衣与士冠玄端爲一玄端黒是男子褖衣亦黒则此妇人宵衣亦黒可知其玄则黒之类也故郑引玉藻君子狐青裘玄宵衣以裼之证妇人玄宵衣亦黒也云其缯本名宵者此字据形声爲绡从丝省声但诗及礼记仪礼皆作宵字故郑云其缯本名曰宵故引诗及礼记爲证引诗者直取字爲证引记谓礼记玉藻非直取证字爲宵亦以证妇人宵衣爲玄也云凡妇人助祭者同服也者经及记不见主妇及宗妇异服之文故知同服对男子助祭祝佐食等与主人服异也少牢云主妇賛者一人亦髲鬄衣移袂与主妇同其余虽不移袂同亦宵衣可知依内司服天子诸侯王后以下助祭皆不同者人君尊卑差等大夫士卑服穷则同也引内则者彼舅没时年七十巳上姑虽存年六十巳上而当传之家事故子之妻代姑祭虽代姑每事必请于姑引之者证经主妇而含姑未老自爲主妇姑老则子妻爲主妇也佐食至中庭注佐食至之西释曰案下记云佐食当事则戸外南面无事则中庭北面据此而言则此经谓无事时也云立于宗人之西者案士虞礼云主人及兄弟賔即位于西方如反哭位注引旣夕礼云反哭入门升自西阶东面经又云宗人反阶前北面注云当诏主人此特牲吉礼主人行事由阼阶宗人亦在阼阶阶南摈主人佐食北面于中庭明在宗人之西可知仪礼䟽卷第四十四仪礼疏仪礼疏卷四十五仪礼䟽卷第四十五唐朝散大夫行太学博士弘文馆学士臣贾公彦等撰主人至戸内注祝先至南面释曰自此尽稽首论主人主妇及祝与佐食陈设隂厌之事云主人从西面于戸内注引少牢者证主人戸内西面其时祝北墉下南面之事以其未有祝行事之法直监纳祭而巳下文乃云祝在左爲孝子释辞乃有事也注及与至用兎释曰鼎在门外北上东爲右人西爲左人右人尊入时在鼎前左人卑入时在鼎后又尽载牲体于俎又设俎于神坐之前主人升乃以东爲主今在堂下主人在右故云统于东也云主人与佐食者賔尊不载者以賔主当相对爲左右以賔尊不载牲体故使佐食对主人使賔爲右人而使执事在左而载也宗人至南面注毕状至心义释曰云毕状如叉者下引旧说有他神物恶桑叉之言故以叉而言云盖爲其似毕星取名焉者案诗云有捄天毕载施之行无正文故云盖以疑之也云主人亲举宗人则执毕导之旣错叉以毕临匕载备失脱也知义然者以经言宗人执毕先入是导之也又知旣错叉以毕临匕载备失脱也者以经云当阼阶南面明郷主人执毕临匕备失脱可知也云今此朼用棘心则毕亦用棘心者案下记云棘心匕刻是也知毕亦棘心者以杂记匕毕同用桑据丧祭今吉祭匕用棘心则毕亦棘心也云旧说云毕以御他神物神物恶桑叉旧说如此又引少牢士虞巳下破旧说之意也云此无叉者乃主人不亲举耳者揔解士虞少牢二礼云少牢大夫祭不亲举者大夫尊主人不亲举云虞丧祭祭也主人未执事者对吉祭主人执事有毕彼无也云祔练祥执事用桑叉者以其虞时主人不执事则祔巳执事执事用桑叉则杂记所云是也云自此纯吉用棘心叉者除祥后则禫月及吉祭用棘心也案易震卦彖辞云震来笑言哑哑震惊百里不丧匕鬯郑注云雷发声于百里古者诸侯象诸侯出敎令能警戒国内则守其宗庙社稷爲之祭主不亡其匕鬯人君于祭匕牲体荐鬯而巳其余不亲爲也若然诸侯亲匕牲体大夫不亲者辟人君士卑不嫌得与人君同亲匕也注賛者至北面释曰云其错俎东缩加匕东柄者少牢云俎皆设于鼎西西肆又云匕皆加于鼎东枋则此加匕于鼎东柄可知云旣则退而左人北面也知者以其俎从于鼎西其人当北面于其南载之便是以昏礼亦云北面载执而俟是也注肵谓至作密释曰知肵谓心舌者下记云肵俎心舌皆去本末午割之实于牲鼎载心立舌缩俎是也引郊特牲者见敬有肵俎送于尸前注卒巳至加焉释曰主人匕牲体宗人以毕助之主人匕事讫加之于鼎则宗人旣事亦加于鼎可知注入设至以正释曰知载人设俎者以其经卒载下即云入设不见别人明是载者设之可知云腊特馔要方也者案经豆在神坐之前豕俎入设于豆东鱼俎又次其东若腊俎复在东则馔不得方故腊俎特于俎北取其方故也注宗妇至菜也释曰案少牢主妇设金敦宗妇賛三敦以其多故使宗妇賛此士祭祀二敦少故不使宗妇賛主妇可亲之也若然案少牢佐食賛铏宗妇不賛铏此不以佐食决之而并云宗妇者此决有司彻故有司彻云主妇洗于房中出实爵尊南西面拜献尸尸拜于筵上受主妇西面于主人之席北拜送爵入于房取一羊铏坐奠于韭菹西主妇賛者执豕铏以从主妇不兴受设于羊铏之西又下至主妇致爵于主人主妇设二铏与糗脩如尸礼皆是也注酌奠至奠之释曰引少牢者案少牢祝酌奠遂命佐食佐食启会乃奠者彼大夫礼与此士礼相变是以与此奠乃启会异也注稽首至尚飨释曰引少牢祝祝巳下者欲见迎尸之前释孝子之辞也祝迎尸于门外注尸自至尸次释曰自此尽反黍稷于其所论隂厌后迎尸于正祭之事云尸自外来代主人接之者下注云主人不迎尸成尸尊故也云就其次而请不拜不敢与尊者爲礼者凡平賔客皆在门西主人出门左西面拜今此经直云迎尸于门外不言祝拜尸荅拜是祝出就次尸乃出次迎之而入门是不敢与尊者爲礼引周礼者证门外张尸次之事也注主人至爲厌释曰云主人不迎尸成尸尊者案祭统云君迎牲而不迎尸别嫌也尸在庙门外则疑于臣在庙中则全于君君在庙门外疑于君入庙门则全于臣全于子郑云不迎尸者欲全其尊也尸神象也鬼神之尊在庙中人君之尊出庙门则伸此士礼虽无君道亦尊尸主人不迎迎之尊不成不迎之则成尸之道尊也云尸所祭者之孙也者礼记云孙爲王父尸是也云祖之尸则主人乃宗子者以其祭祖兄弟来助祭故知宗子小宗大宗五宗皆然书传云宗子将有事族人皆入侍也云祢之尸则主人乃父道者礼记祭统云夫祭之道孙爲王父尸所使爲尸者于祭者子行也父北面而事之所以明子事父之道也此父子之伦也注云祭祖则用孙列皆取于同姓之适孙是其祢之尸则主人乃父道也云事神之礼庙中而已出迎则爲厌有出庙门主人有君是是厌臣之义故不迎也注侍盥至门左释曰引少牢者见上经陈盥在门右今尸入门左尸尊不就盥槃匜巾等郷门右就尸之义也尸至至人从注延进至人从释曰云在后诏侑曰延者案士虞礼尸谡祝前郷尸郑注云前道也祝道尸必先郷之爲之节彼祝居尸前道之此则在尸后诏之故云延也云礼器所谓诏侑武方者彼注武无也祝诏侑尸无常谓若檀弓子事父母左右就养无方今祝延尸道尸亦无常也引少牢者见祝从尸主人又从祝入之事尸荅至如初注飨劝至荐之释曰云其辞取于士虞记则冝云孝孙某圭爲孝荐之飨者但丧祭称哀吉祭称孝故士虞记卒哭飨尸辞曰哀子某圭爲哀荐之飨此旣吉祭冝云孝孙某圭爲孝荐之飨以其改哀云孝故曰冝云也引旧说者证圭爲絜明之义也祝命至豆闲注命诏至于醢释曰云挼祭祭神食也者郷者设馔未迎尸隂厌厌饫神今尸来升席而挼祭祭讫当食神余引周礼而云堕与挼读同则二字通用云今文改挼皆爲绥不从今文引古文者欲见㨎下有祭无醢故叠之而不从也云㨎醢者染于醢从经爲正也注肺祭至享之释曰知肺祭是刌肺也者下记刌肺三郑注爲尸主人主妇祭明是刌肺非举肺也注铏肉至能亨释曰云铏肉味之有菜和者此即公食大夫牛藿羊苦豕薇之等是也以其盛之铏器因号羮爲铏故云肉味有菜和者引曲礼者证铏羮有五味调和不合絮调之义故告旨若大羮不调以盐菜无絮调之理也设大羮湆于醢北注大羮至爲汁释曰云醢北者爲荐左案公食大夫昏礼大羮湆皆在荐右此在左者神礼变于生人士虞礼大夫羮湆设于铏南在右与生人同有不忍异于生故也云不和贵其质者案桓二年左氏传云大羮不和以盐菜是贵其质也云不爲神者隂厌时未设尸来始设爲尸故士虞记云无尸则礼及荐馔皆如初不挼祭无大羮湆胾从献有尸即有大羮湆从献纵有亦不祭不哜是不爲神爲尸非盛者也引士虞礼曰大羮湆自门入者证迎尸后乃从献来也乃食食举注举言至连肉释曰乃食谓食肺云食举谓骨体正嵴从俎举郷口因名体爲举凡牲体或七或二十七皆据骨节而言今言食不可空食骨以体皆连肉也注肵俎至其先释曰云肵俎主于尸者以其入后乃设之故知主于尸主人亲进者敬尸故也前神俎使载者设之者欲得尊賔嘉客以事其先故也注干长至牲同释曰云长胁文出下记也云兽腊其体数与牲同知者亦见下记云腊如牲骨是也注庶衆至䋫也释曰案公食大夫云旁四列西北上膷以东臐膮牛炙炙南醢以西牛胾醢注云先设醢䋫之次也此四豆有醢则不得先设非䋫之次故也又复一醢不得与胾炙相对相对之法炙在南醢在北胾在北醢南如此见得䋫故少牢云韭菹醓醢葵菹蠃醢韭菹在南葵菹在北注云葵菹在北䋫又云羞胾两瓦豆有醢亦用瓦豆设于荐豆之北注云四豆亦䋫羊胾在南豕胾在北此皆有醢亦得䋫者以其四豆胾醢具相对故郑皆云䋫也注不复至次也释曰云举先正嵴后肩自上而却下䋫而前终始之次也者先举正嵴自上也次举胁即却也后举骼即下䋫也终举肩即前也前者牲体之始后者牲体之终故云终始之次也注佐食至读然释曰云俎释三个爲改馔于西北隅遗之所释者牲腊则正嵴一骨长胁一骨及臑也知者案下记云尸俎右肩臂臑肫胳正嵴二骨横嵴长胁二骨短胁今以举正嵴一骨长胁一骨及骼嵴胁各一骨在前脚三节后脚二节各举其一讫前脚举肩讫冝次盛臂后脚举胳讫冝次盛肫前后各一节以归脡嵴以其次正嵴故也前脚唯有臑在并嵴胁各一骨爲三也注尸授至俎豆释曰经直云肺嵴加于肵俎郑知尸不自加而授与佐食佐食受而加之者约少牢云上佐食受尸牢肺正嵴加于肵郑注云受者尸授之也是云肺嵴初在菹豆者上文云尸实举于菹豆是也主人至酳尸注酳犹至爲酌释曰自此尽入复位论主人献尸及祝佐食之事知是献尸者下有主妇洗爵献尸并賔长献尸故知此是主人酳尸也云不用爵者下大夫也者此决少牢云主人降洗爵酳酒乃酳尸用爵不用角也云因父子之道质而用角角加人事略者旣辟大夫不用爵次当用觚而用角者因无臣助祭父子相养之道而用角者父子是质角加人事略得用功少故也尸拜至肝从注肝肝至无长释曰此直言肝从亦当如少牢賔长羞牢肝用俎缩执俎肝亦缩进末盐在右此亦不言者文不具也注醋报至作酢释曰云祝酌不洗者尸当酢主人冝亲洗爵酌酒不亲洗酌尸尊故也授代酌由祝代酌故不洗也注退者至作挼释曰云挼祭亦使祭尸食也者前祝命尸挼祭祭神食今命主人祭尸食亦如尸祭神食故云亦也云其授祭亦取黍稷肺祭者亦如上佐食取黍稷肺祭授尸尸祭之相似故云亦也佐食至主人注独用至有焉释曰案少牢云祝与二佐食皆出盥于洗入二佐食各取黍于一敦上佐食兼受抟之以授尸尸执以命祝卒命祝祝受以东北面于戸西以嘏于主人但少牢不亲嘏者大夫尸尊又大夫礼文此亲嘏者士尸卑礼质故也云其辞则少牢馈食礼有焉者案少牢云祝以嘏于主人曰皇尸命工祝承致多福无疆于女孝孙来女孝孙使女受禄于天冝稼于田肩寿万年勿替引之是也云独用黍者食之主者案上文云尔黍于席上不云尔稷者以稷虽五糓之长不如黍之羙故云食之主是以䘮大记云君沐粱大夫沐稷士沐粱士丧礼士沐稻诸侯之士郑注云差率而上天子沐黍是黍爲糓之贵也注诗犹至作卦释曰云挂袪以小指者便卒角也但右手执角左手挂袪以小指不于左手言便卒角者饮酒之时恐其遗落故挂以小指故云便卒角也主人至笾受注变黍至成功释曰案少牢云主人出宰夫以笾受啬黍主人甞之纳诸内此大夫尊不似有入房直见大夫出宰夫以笾受此主人写啬于房祝以笾受以其士贱故也云变黍言啬因事託戒欲其重稼啬者以黍者五糓之名非农力成功之称故以黍爲啬欲其重稼啬故少牢郑注云秋敛曰啬是用农力之言也注行神至设俎释曰此汝佐食以佐食接尸故后献之祝接神先献之云菹醢皆主妇设之佐食设俎知者前献尸时菹醢主妇设之亚献及致爵于主人笾豆亦皆主妇设之则此设菹醢亦主妇可知又知佐食设俎约少牢主人献祝佐食设俎故此亦佐食设俎可知祝左至复位释曰云主人荅拜受角酌献佐食者案上献祝有俎此献佐食不言俎者上经云执事之俎陈于阶闲二列北上郑注云执事谓有司以佐食亦在有司内者下记云佐食俎觳折嵴胁也又下经賔长献节郑注云凡献佐食皆无从人之北西面与内子同賔三至爵止注初亚至待之释曰自此尽卒复位论賔长献尸及佐食并主人主妇致爵之事此一科之内乃有十一爵賔献尸一也主妇致爵于主人二也主人酢主妇三也主人致爵于主妇四也主妇酢主人五也尸举奠爵酢賔长六也賔长献祝七也又献佐食八也賔又致爵于主人九也又致爵于主妇十也賔献主人酢十一也云初亚献也者知不初献者以主妇亚献丞初献后賔长又丞亚献后故知如亚献不得如初献也又面位及燔从皆如亚献也云三献礼成欲神惠之均于室中是以奠而待之者谓尸得三献而礼成言其实饮三爵祝与佐食亦得三献主人主妇各得一酢而已未得献是神惠未均奠而待之者待主人主妇致爵乃均也案下文衆賔长爲加爵如初爵止郑注云尸止爵者欲神惠之均于在庭止得一献亦言均则不以爵数爲均直据得一献则爲均也注主妇至酌爵释曰云主妇拜拜于北面也者约有司傧尸于堂主妇致爵于主人主人致爵于主妇北面于阼阶上荅拜是也注初賛至面也释曰上主妇亚献时但云宗妇执两笾又云祝賛笾祭无豆此云賛豆如初明賛豆之时与賛笾同故得言如初知东面者以主人西面故知也俎入设注佐食设之释曰知佐食设之者见有司下大夫不傧尸者主妇致爵于主人时佐食设俎彼室内行事与士礼略同故郑约之知佐食设之也注絶肺至作说释曰引少仪者彼注云提犹絶也不絶中央少许者引之证离肺长而不絶故须絶之云忖肺不挩手者以不断絶取祭之不须以手絶之故不挩手也注于席至示均释曰此决上主人献尸賔长以肝从主妇献尸兄弟以燔从今一酌而肝燔从则与尸等故云亦均亦者亦上酒均于堂内注主人至爲受释曰云主人更爵自酢男子不承妇人爵也者案上主妇献尸尸酢主妇不易爵郑注云辟内子致爵于主人则易爵也若然案下记设洗篚在洗西实二爵郑注云二爵者爲賔献爵止主妇当致也此賔长所献爵尸奠之未举其篚唯有一爵得云易者上主妇亚献洗爵洗爵于房中则房中有爵又主妇献祝及佐食讫以爵入于房后主妇致爵于主人还是房内爵后主人致爵于主妇者是下篚之爵主妇饮讫实于房中之篚主人更取房内之爵以酌酢酢讫奠于下篚云主人更爵者谓酌酢爵与房内爵相更郑注下记云主妇当致者谓主人致爵于主妇则用下篚内爵也注洗乃至爲受释曰此决上文賔献尸献祝及佐食皆不洗今致于主人洗故决之也案下篇不傧尸洗爵致于主人注云以承佐食贱新之此云爲异事新之注不同者但爲异事异事则是承贱承贱后则事异言虽不同理则一也云燔从皆如初者如亚献及主人主妇致爵者谓如上主妇亚献尸及祝皆燔从此言皆燔从如初故云如亚献及主人主妇致爵虽云如初则无肝从故经释云燔从皆如初云凡献佐食皆无从者谓主人主妇及賔长献佐食皆无从故云凡郑言此者以经献祝及佐食洗爵致于主人主妇燔从皆如初在献佐食下嫌献佐食亦然有燔从故郑辩之若然佐食得献与祝得献同亦得如初但无从爲异云其荐俎献兄弟以齿设之者以上佐食得献时不见有设荐俎之文下记云佐食于旅也齿于兄弟故佐食荐俎亦与兄弟同时设之也主人至初洗注拜賔至拜者释曰自此尽实爵于篚论献賔及衆賔之事也賔辞至荅拜注就賔至无洗释曰云就賔拜者此礼不主于尊也者案郷饮酒郷射賔主献酢各于其阶至酬乃同阶此因祭如初賔非爲尊之所尊者谓尸也又賔是士家有司卑不得专阶故就之使不得专阶也对郷饮酒郷射得专阶也云主人在右统于其位者以其賔得在西阶上北面以东爲右主人位在阼阶故云统于其位郑言此者主人就西阶异于饮酒主人在右则与饮酒礼同以言主人常居右也荐脯醢设折俎注凡节至设之释曰案下记云賔骼郑云骼左骼也賔俎全体尊賔也折骨而曰折俎明凡节解牲体皆曰折升于俎故名折俎与臑折同名其折义则异彼折骨云不言其体略云折俎非贵体也者案下记云賔骼骼是牲体此经云折俎者亦用骼非贵体故略云折俎若然经尸俎祝佐食及主人主妇俎体皆不言之而郑注独云賔俎不言体者尸祝等经不言牲体亦不言折以其体贵故也此賔俎不言牲体而言折明非贵体也云上賔骼衆賔仪者案下记唯云賔骼其衆賔巳下皆殽脀不言仪者郑见有司彻主人献賔仪司士设俎羊骼一又云衆賔长拜受爵其脀体仪也注云仪者尊体尽仪度余骨可用而用之尊者用尊体卑者用卑体而巳是也云公有司设之者此即有司彻云司士设俎羊骼一衆賔脀体仪是也此下文云公有司在门西则此设俎者也注主人至其意释曰云賔不敢敌主人主人达其意者以其实是士之有司之中以卑不敢与主人爲敌酢之是以主人酌以自酢达賔意故也若郷饮酒郷射賔皆亲酢主人以其賔尊行敌礼故也注位如至之与释曰以賔位在西阶下东面今受献于西阶上经云执祭以降西面奠于其位又言位如初明复西阶下东面位可知也尊两至如之注爲酬至在下释曰自此尽揖复位论堂下设尊酬賔之事云行神惠不酌上尊卑异之者决上文献賔及兄弟皆酌上尊者献是严正故得与神灵共尊至此旅酬礼亵故不敢酌上尊案司尊彞职四时之祭云皆有罍诸臣之所酢少牢上下大夫堂下皆无尊者士卑得与人君同大夫尊辟人君故也云两壷皆酒优之者设尊之法皆有玄酒今两壷皆酒无玄酒优之也案玉藻云唯飨野人皆酒郑云饮贱者不备礼与此注无玄酒爲优之异者此士之祭礼欲得尊賔嘉客以事其先非贱者故以皆酒爲优之彼飨野人野人是贱者故以不备礼解之也云先尊东方示惠由近者东方主人位西方賔位今先设东方乃设西方者见酒由主人来故云示惠由近爲始也引礼运者彼注澄爲沈齐酒是三酒酒所以饮诸臣证此壷尊亦饮在下者也注西面至东北释曰以经云主人对卒洗酌西面賔北面拜主人西面授賔北面荅拜明主人之得南过于賔故郑以义言之云立于西阶之前賔所荅拜之东北也注奠酬至饮酒释曰以其神惠右不举生人饮酒左不举今行神惠不可同于饮酒故奠于左与生人相变故有司彻云二人举觯酬尸侑侑奠觯于右郑注云奠于右者不举也神惠右不举变于饮酒是也此酬奠于荐左下文賔举爲旅酬以其神惠故也言不可同饮酒者谓不可同于郷饮酒故郷饮酒记云将举者于右奠者于左其义与此别此下文奠觯于荐南明将举以初在北饮酒将举奠于荐南便其复举賔坐至复位注还东至将举释曰云揖复位者则初奠时少南于位可知云还东面者则初賔坐取觯荐东西面可知故郑注云还东面就其位荐西也主人至賔仪注酬賔至之与释曰自此尽如衆賔仪论主人献长兄弟及衆兄弟之事云酬賔乃献长兄弟者献之礼成于酬者以其献賔之礼以酬副之乃礼成故冠礼云乃礼賔以一献之礼郑注云献酢酬賔主人各两爵而礼成又郷饮酒献及酬賔讫乃献介又此文献賔即酬賔乃献兄弟故郑注献之礼成于酬也云亦有荐脀设于位者以经云献长兄弟于阼阶上如賔仪则长兄弟初受献于阼阶上时亦荐脯醢设折俎于阼阶上祭讫乃执以降设于下位皆当如賔仪郑下注云设荐俎于其位者据执祭以降及其位而言也言亦者亦賔郑必知有荐俎者见于下记云长兄弟及宗人折是也云私人爲之与者私人者即私臣下记云私臣门东北面西上是也以賔荐公有司设之则兄弟荐俎私人可知以无正文故言与以疑之也注献卑至明矣释曰云此言如衆賔仪则如献衆賔洗明矣者以其上献衆賔时虽不言洗此云洗献衆兄弟如衆賔仪明献衆賔洗可知不言之者举下以明上省文之义故也洗献至之仪注内兄至受爵释曰自此尽入复位论主人献姑姊妹及宗妇之事云内賔宗妇也者此揔云内兄弟下记云内賔宗妇案彼注云内賔姑姊妹宗妇族人之妇若然兄弟者服名故号妇人爲兄弟也云其位在房中之尊北者案下记云尊两壷于房中西墉下南上内賔立于其北东面南上宗妇北堂东面北上是也云不殊其长略妇人者决上文献賔于西阶上献兄弟于阼阶上皆殊其长此不殊故云略之引有司彻者欲见此内賔受献时亦南面拜受爵故下注云内賔之长亦南面荅拜言亦者亦前受献时前虽无文约有司彻内賔之长亦南面荅拜注爵辩至荅拜释曰云爵辩乃自酢以初不殊其长也者对上賔与长兄弟不得献衆賔衆兄弟徧主人先自酢也云内賔之长亦南面荅拜者献时不殊其长酢时犹如賔及兄弟殊其长与男子同男子妇人衆賔以下皆无酢也长兄至无从注大夫至主妇释曰此一经论士三献之外爲加献尸之事云如初仪者如賔长三献之仪但賔长献十一爵此兄弟之长加献则降唯有六爵以其阙主人主妇致爵并酢四爵及献佐食五唯有六在者洗觚爲加献一也尸酢长兄弟二也献祝三也致爵于主人四也致爵于主妇五也受主人酢六也云大夫士三献而礼成者天子大祫十有二献四时与禘唯有九献上公亦九献侯伯七献子男五献卿大夫士略同三献而祭礼成也是以多之者爲加若生人饮酒礼卿大夫三献士唯一献而巳祭礼士与大夫同者摄盛葬奠亦与大夫同少牢五鼎又乗车建旜亦与卿大夫同也衆賔至爵止注尸爵至在庭释曰庭賔及兄弟虽得一献未得旅酬其巳得三献又别受加爵故停之使庭行旅酬是以云尸爵止者欲神惠之均于在庭也仪礼䟽卷第四十五仪礼疏仪礼疏卷四十六仪礼䟽卷第四十六唐朝散大夫行太学博士引文馆学士臣贾公彦等撰嗣举至稽首注嗣主至诸侯释曰自此尽出复位论嗣子饮奠酌献之事云嗣主人将爲后者不言适而言将爲后者欲见无长适立庶子及同宗爲后皆是故汎言将爲后也云举犹饮也者非谓训举爲饮直是嗣子举而饮之耳云将传重累之者谓将使爲嗣牵累崇敬承重祭祀之事是以使饮之而献也云大夫之嗣子不举奠辟诸侯者案文王世子云其登馂献受爵则以上嗣注云上嗣君之适长子以特牲馈食礼言之受爵谓上嗣举奠也献谓举奠洗爵酌入也馂谓宗人遣举奠盥祝命之馂也大夫之嗣无此礼辟君也今案少牢无嗣子举奠之事故此注云辟诸侯士卑不嫌得与人君同故有嗣子举奠之事也奠者即上文祝酌奠奠于铏南是也郊特牲云举斝角诏妥尸郑注云始入举奠斝若奠角将祭之祝则诏主人拜安之使之坐尸即至尊之坐或时不自安则以拜安之天子奠斝诸侯奠角彼郑注意亦引此特牲祝酌奠于铏南也尸执至拜焉注食肝至爲复释曰直言受肝明有是以下记云嗣举奠佐食设豆是也云食肝受尊者赐不敢余也者食之当尽以其食若不尽直云哜之而巳此经云食肝明不敢余也举奠至复位注啐之至西阶释曰云啐之者荅其欲酢已也者郷饮酒郷射主人献賔賔皆啐酒洗爵即酢主人此嗣子献賔賔啐之亦欲酢己故啐之其实无酢也云嗣齿于子姓者姓之言生子之所生谓孙行者今嗣亦孙之流故齿之也云凡非主人升降自西阶者案曲礼云爲人子者升降不由阼阶是以虽嗣子亦冝升降自西阶适子孙不升阼阶故于此揔言凡也兄弟至賔仪注弟子后生释曰自此尽乃羞论弟子举觯将行旅酬之事云如主人酬賔仪者谓如上文主人酬賔就其阶同北面并拜乃饮卒爵拜洗酌乃西面賔北面拜位故言如此亦然弟子洗觯酌于东方之尊阼阶前东面献长兄弟长兄弟北面拜受弟于奠于荐南长兄弟坐取觯还西面拜弟子北面荅拜长兄弟奠于荐北揖复位若有司彻云兄弟之后生者举觯于其长长在左弟子自饮讫升酌降长拜受于其位举爵者东面荅拜郑注云拜受荅拜不北面者傧尸礼杀此不傧尸则拜送皆北面可知也弟子后生者此即有司彻云兄弟之后生者是也注脀俎至可知释曰云告祭脀者谓告衆賔之等知无长賔者以其初得献时即祭肺于阶上此献时乃设荐俎于其位故此无长賔也上又下长兄弟如賔仪则亦献时祭可知故知宗人所告告衆賔衆兄弟内賔也云献时设荐俎于其位者得献时乃荐于堂下及房内之位云至此礼又杀告之祭使成礼也者案上文加爵致爵不及佐食无从杀也此告之祭使成礼是再杀故云又杀也云其祭皆离肺者巳于记文解之也云不言祭豆可知者以衆賔言荐俎从设言荐即豆也故云不言祭豆可知乃羞注羞庶至内羞释曰知羞非荐羞者上文受献时皆设荐俎于其位故知此羞乃是庶羞非荐也云下尸胾醢豆而巳者上爲尸佐食羞庶羞四豆设于左郑注四豆膮炙胾醢此祝以下荐羞降于尸当去膮炙故云胾醢豆而巳云此所羞者自祝主人至于内賔者言自祝下及内賔及衆賔兄弟皆在可知又下记云公有司献次衆賔私臣献次兄弟则内賔亦及之是以少牢下篇云乃羞庶羞于賔兄弟内賔及私人不傧尸亦云乃羞于賔兄弟内賔及私人辩是也若然少牢与有司彻傧尸与不傧尸庶羞与房中羞皆与尸佐食及祝主人主妇皆同时羞之者彼上下大夫礼尊故得与尸同时羞此士礼卑故不得与尸同也云内羞者以其尸尊尚无内羞况祝卑故无内羞也賔坐至在右注荐南奠觯释曰自此尽实觯于篚论行旅酬之间作止爵之事但此特牲之礼堂下行旅酬无筭爵并有室中者不与旅酬之事上大夫傧尸与旅酬不与无筭爵之事故别使二人举觯于尸侑尸侑得举爲旅酬徧及堂下尸与旅酬者以其傧尸在堂礼杀故也若下大夫不傧尸者堂下无旅酬直行无筭爵于堂下而巳尸则不与之所以下大夫无旅酬直有无筭爵者以其礼尸于室中辟国君堂下不设尊故无旅酬直行无筭爵而巳以其堂上与神灵共尊不得与尸行旅酬故屈之此特牲堂下得旅酬无筭爵并行者以其堂下与神灵别尊故爲加爵礼尸于室中酌上尊堂下旅酬行神惠酌下尊故上大夫及士之祭礼旅酬行无筭爵或行或不皆参差不等也賔酬长兄弟长兄弟在右下文长兄弟酬衆賔长自左受旅如初是賔主相酬主人常在东其同在賔中则受酬者在左若郷饮酒賔酬主人主人立于賔东主人酬介介立于主人之西其衆賔受介酬者自介右郑注云尊介使不失故位衆受酬者受自左异其义也賔主相酬各守其位不以尊卑变同类之中受者于左尊右也注其尊至北面释曰以其旅酬无筭爵以饮者酌已尊酬人之时酌彼尊是各自其酒故无筭爵賔弟子及兄弟弟子举觯于其长各酌于其尊也云此受酬者拜亦北面者以经长兄弟拜受觯不言面位故郑云受酌者拜亦北面言亦者亦賔北面也爲加至之仪注于旅至并作释曰前衆賔之长爲加爵如初爵止今还使爲加爵者作止爵也故云如长兄弟之仪云于旅酬之闲言作止爵明礼杀并作者此决上文賔三献爵止郑注云三献礼成欲神惠之均于室中是以奠而待之故有室中主人主妇致爵讫乃三献作止爵此衆賔长爲加爵如初爵止郑注云尸爵止者欲神惠之均于在庭而堂下庭中行旅酬未讫爲加爵者作止爵故郑注云礼杀并作也注长兄至文省释曰云长兄弟酬賔亦坐取其奠觯者亦谓亦上賔坐取荐南奠觯此长兄弟所举奠觯者即上弟子举觯于其长是也云明其相报礼终于此其文省者以其賔举奠觯于长兄弟行旅酬尽皆徧长兄弟举觯于賔行旅酬亦皆徧故云相报礼终言明者嫌其不终所以嫌者嫌其不终所以嫌者賔之酬不言卒受者此不言交错以辩嫌其不卒不辩其实賔之酬亦卒受者实觯于篚此亦交错以辩故郑云文省賔弟至荐右注奠觯至荐右释曰自此尽爵无筭论二觯并行无筭爵之事云奠觯进奠之于荐右非神惠也者案上尊两壷于阼阶东加勺南柄西方亦如之郑注云爲酬賔及兄弟行神惠至此云非神惠者彼三献止爵欲得神惠均于室中衆賔长爲加爵止爵者欲神惠均于在庭故止爵行旅酬虽以尸而奠爵待之亦得爲神惠至此别爲无筭爵在下自相劝故得爲非神惠故奠于荐右同于生人饮酒举者奠于荐右也长皆至其位注复其至北面释曰云复其位者东西面位者上旣言皆复位荅拜此复重云复位则上文复位复在庭初举北面位此重言复位者当复东西面位可知云凡堂下拜亦皆北面者前主人酬賔弟子举于其长行旅酬及无筭爵兄弟弟子賔弟子举觯皆北面则知凡堂下虽不见面位者皆北面拜可知云凡賔以下至于私人拜受送皆北面故云凡也利洗至于篚注利佐至杀也释曰自此尽西序下论佐食献尸祭祀毕之事云利佐食也言利以今进酒也者利与佐食乃有二名者以上文设俎启会尔敦之时以黍稷爲食故名佐食今进以酒酒所以供养故名利利即养也故郑云以今进酒也若然少牢名佐食上利执羊俎下利执豕俎者大夫礼文故即两见其名云更言献者以利待尸礼将终冝一进酒嫌于加酒亦当三也者此决兄弟长及衆賔长爲加爵于尸不言献今进酒更言献不言加爵故郑君解其义意以利事尸礼将终冝一进酒不似长兄弟助宗子祭祀爲加爵衆賔之长助主人祭祀设爲加爵嫌此佐食同彼二者爲加爵故变言献是以郑云嫌亦当三也亦者亦上主人献主妇献賔长爲三献也长兄弟爲加爵衆賔长爲加爵通洗散献尸亦三都井尸饮六士祭事尸礼毕也云不致爵礼又杀也者上文云长兄弟洗觚爲加爵如初仪不及佐食洗致如初无从注云不及佐食无从杀也此又不致故云又杀也祝东面告利成注利犹至之嫌释曰少牢云主人出立于阼阶上南面祝出立于西阶上东面祝告曰利成此户外告利成彼阶上告利成以尊者稍逺于尸若天子诸侯礼毕于堂下告利成故诗楚茨云礼仪旣备钟鼓旣戒孝孙徂位工祝致告郑注云钟鼓旣戒戒诸在庙中者以祭礼毕孝孙往位堂下西面位也祝于是致孝孙之意告尸以利成是尊者告利成逺于尸也云不言礼毕于尸闲之嫌者闲闲暇无事若然礼毕则于尸闲暇无事有发遣尸之嫌故直言利成而巳也尸谡至人降注谡起至备矣释曰引少牢者证大夫礼生人立位与士不同又证前尸出庙之事云前尸之仪士虞礼备矣者彼有室中出户降阶出庙前尸之事故云备矣注俎所至归之释曰引少牢者是少牢下篇有司彻下大夫不賔尸之礼彼云佐食彻尸俎佐食乃出尸俎于庙门外有司受归之此士礼不傧尸与下大夫同故引以相证也彻庶至序下注爲将至于房释曰知非神馔而云爲尸者以其尸三饭后始荐庶羞故彻之乃馂也凡馂者尸馂鬼神之余祭者馂尸之余义取鬼神之惠徧庙中庶羞非鬼神惠故不用也引尚书传巳下者是彼康诰传文大宗巳侍于賔奠者或有作𧃊或有作暮者皆误以奠爲正也引之者证彻庶羞不入于房而设于西序下以拟燕故也必知祭有燕者案楚茨诗云鼓钟送尸下云备言燕私郑注云祭祀毕归賔客之俎同姓则留与之燕所以尊賔客亲骨肉也其上大夫当日傧尸安有燕故有司彻上大夫云主人退注云反于寝也是无燕私若下大夫不傧尸与此士礼同亦当有燕也云与者以经直言设于序下不言燕疑之引书传爲证有燕故言与以疑之也云然则自尸祝以下知义如此者以兄弟受献于堂上主妇内賔受献于房中尸出之后堂房无事故知燕时男子在堂妇人在房可也筵对至簋铏注爲将至政矣释曰自此尽戸外西面论嗣子共长兄弟对馂之事云敦有虞氏之器者礼记明堂位云有虞氏之两敦上文黍稷之敦是周制士用之云言簋容同姓之士得从周制耳者大夫异姓旣用异代之器故少牢特牲皆用敦则同姓之士当同周制用簋故经言分簋是以文王世子郑注亦云同姓之士缌衰异姓之士疑衰亦同姓与异姓别也引祭统者证馂是鬼神之惠徧庙中若国君之惠徧境内是可以观政之事也注命告至作馂释曰此决下篇少牢二佐食及二賔长馂明惠大及异姓不止族亲而巳注以读至席南释曰云以读如何其乆也必有以也之以者此辞在诗邶风旄丘篇必有以从之者以此经云有以也者以先祖有功德子孙当嗣之而庙食先祖有德亦合享此祭故读从之也是以彼注亦云我君何以乆留于二佐必以卫有功德故也云其坐𧃊其余亦当以之也者亦谓亦似其先祖巳上皆爲以爲似者误也云少牢馈食礼不戒者非亲昵也者谓二佐食与二賔长是非亲昵也引旧说者以经直言主人西面拜不见其处故引旧说以明下𧃊席南面注食乃祭铏礼杀释曰前正祭之时尸祭铏甞之告㫖讫佐食尔黍于席上尸始食今馂食乃祭铏故决之云礼杀故也注少牢至𧃊爵释曰引少牢者欲见此礼主人亦受于戸内以授次𧃊引旧说以此经云酳下𧃊主人面位无文当北面也注主人至化之释曰云读如诸侯以礼相与之与者案礼运云诸侯以礼相与者诸侯会同聘问一德以尊天子言此者戒嗣子与长兄弟及衆兄弟相教化相与以尊先祖之德也注旣授至就坐释曰以其主人位在戸内下馂席南西面故知上馂授爵于戸内乃就坐祝命至序下注命命至燕也释曰自此尽毕出论彻荐俎改设馔于西北隅爲阳厌之事云祝命彻阼俎者是佐食彻之当彻阼俎之时堂下賔兄弟俎毕出故下文云佐食彻阼俎堂下俎毕出是也者然祝命彻阼俎时堂下俎毕出又退在下者欲见先彻室内俎乃彻堂下是以祝命佐食彻阼俎及豆笾又祝自执俎以出又宗妇彻祝豆笾入于房即佐食改馔西北隅是以作经并说室内行事乃到本云上佐食彻阼俎时堂下俎毕出也云命命佐食者此命命使彻阼俎下文云佐食彻俎故知祝命者命佐食也云宗妇不彻豆笾彻礼略各有爲而巳者以豆笾宗妇賛设之佐食设俎理应佐食还自彻俎宗妇彻豆笾以彻礼略各自有爲而巳故宗妇豆笾今佐食并彻之故云彻礼略也各有爲而巳者谓宗妇彻祝俎豆笾佐食彻阼俎豆笾是各自有爲何必依前所设之时也注俟告至以出释曰案有司彻下大夫不傧尸改馔于西北隅讫主人出立于阼阶上西面祝执其俎以出立于西阶上东面司宫阖牖戸祝告利成乃执俎以出于庙门外有司受归之彼不傧尸之礼亦与此特牲礼同故引爲证也宗妇至荐俎注宗妇至于房释曰宗妇不彻主人豆笾而彻祝豆笾入房者爲主妇将用之爲燕祝两豆笾而主妇用之者祝接神尸之类主妇燕姑姊妹及宗女冝行神惠故主人以荐羞井及祝庶羞燕宗人于堂主妇以祝笾豆用之燕内賔于房是其事也云宗妇旣并彻彻其卑者以宗妇不彻主人笾豆而彻祝与主妇是彻其卑者故得并彻引士虞礼者以经自有入房之文注更引士虞礼者有嫌也嫌者以主妇荐俎先在房嫌经入房又爲彻注厞隐至厌也释曰云不知神之所在或诸逺人乎礼记郊特牲之文彼论正祭与绎祭之事此爲阳厌引之者欲见孝子求神非一处故前爲隂厌后爲阳厌之事也引少牢者见彼大夫礼阳厌南面此士礼东面虽面位不同当室之白则同案曽子问庶殇爲阳厌之事故彼云凡殇与无后者祭于宗子之家当室之白尊于东房是谓阳厌郑注云当室之白谓西北隅得戸之明者也凡言厌者谓无尸直厌饫神故郑云则尸未入之前爲隂厌矣谓祭于奥中不得戸明故名隂厌对尸谡之后改馔于西北隅爲阳厌以向戸明故爲阳厌也引曽子问云殇不备祭何谓隂厌阳厌者彼上文孔子云有隂厌有阳厌谓宗子有隂厌无阳厌凡殇有阳厌无隂厌曽子言谓殇死隂厌阳厌并有故问孔子孔子引宗子一有隂厌凡殇一有阳厌引之证成人隂厌阳厌并有之义也注拜送至荅拜释曰云凡去者不荅拜者云凡揔解诸文主人拜送賔皆不荅拜郑注郷饮酒云礼有终是也若賔更荅拜是更崇新敬礼故不荅也注记俎至賔者释曰云唯賔俎有司彻归尸侑之俎不賔尸归尸俎皆不见归賔俎郑所以知归賔俎者正见賔出主人送于门外再拜明賔不目彻俎主人使归之若助君祭必自彻其俎郑注曲礼大夫以下或使人归之是以孔子丗家云鲁郊不致燔俎于大夫孔子不恱冕而行士大夫家尊賔则使归之自余亦自彻而去也记特牲至缁韠注于祭至玄端释曰此退玄冠在朝服下者欲令近缁色士冠在朝服上从而正也云皆者谓賔及兄弟筮日筮尸视濯亦玄端者见上经云筮日主人冠玄端子姓兄弟如主人之服有司羣执事如兄弟服筮尸云如求日之仪至于视濯又不见异服故知皆玄端至祭日夙兴云主人服如初初即玄端明其余不如初是朝服可知是以此注云皆者谓賔及兄弟也云朝服者诸侯之臣与其君日视朝之服大夫以祭者案玉藻云诸侯朝服以日视朝下少牢云主人朝服是也缁韠者下大夫之臣者士冠礼云主人玄冠朝服缁带素韠韠与裳同色此朝服缁韠大夫之臣朝服素韠此缁韠故云下大夫之臣云夙兴主人服如初则固玄端引上经者直言皆朝服恐主人亦在其中故引证主人服玄端与兄弟异也注与主至下士释曰周礼士之齐服有玄端素端司服文引之者欲见士之齐服有一玄端而裳则异故郑云然则玄裳以下见玄端一而裳有三也彼注云素端者亦谓札荒有所祷请服之于此经无所当而连引之耳若然士冠亦有玄端三等裳而引司服者以此特牲祭祀时彼据齐时四命已上齐祭异冠大夫齐祭同冠故就此祭祀引齐时冠服爲证也注顺从至五升释曰云二爵者爲賔献爵止主妇当致也者以一爵献尸尸奠之未举又一爵主妇当致者案经主妇致爵于主人妇人不见就堂下洗当于内洗则主妇致爵于主人时不取堂下爵而云主妇当致者谓主妇当受致之时用此爵也云四觯一酌奠其三长兄弟酬賔卒受者与賔弟子兄弟弟子举觯于其长礼杀事相接者酌奠于铏南是嗣子虽饮还复神之奠觯也余有三在主人洗一觯酬賔奠于荐北賔举奠于荐南此未举也下篚有二觯在又长兄弟洗觚爲加爵衆賔长爨之事也注賔从至去之释曰云士之助祭终其事也者谓送尸爲终其事旣送尸爲终其事则更无傧尸之礼若上大夫有傧尸者尸出賔不送以其事终于傧尸故也注尸俎至神俎释曰云亦得十一之名合少牢之体数者谓少牢正体之数十一若牢并骨并数则十七郑云此所谓放而不致者致至也所谓礼器彼郑注云谓若诸侯自山龙以下皆有放象诸侯山龙以下至日月星辰卿大夫又不山龙此士併骨二数乃得十一除此唯九而巳亦是放而不至也云凡俎实之数竒者有九有七有五是竒数以其鼎俎竒故实数亦竒而相称也二嵴无中胁无前贬于尊者不贬正嵴不夺正也者以少牢大夫礼三嵴胁具有此但有二体贬于大夫大夫即尊者也等贬牲体不贬正嵴者不夺其正长胁亦不贬者义与正嵴同云正嵴二骨长胁二骨者将举于尸尸食未饱不欲空神俎者此嵴与胁二骨本爲馔厌饫所设也又次尸旣举嵴胁而犹有嵴胁在旣不空神俎义得两施离肺一注离犹至举肺释曰云亦不提心者言亦谓亦少仪云牛羊之肺离而不提心郑注云提犹絶也㨒离之不絶中央少许者是也注鱼水至等也释曰云鱼水物以头枚数者对三牲与腊以体数也云取数于月十有五日而盈者案礼运云月三五而盈三五而阙文出于彼也云此所谓经而等者亦所谓礼器彼郑注云谓若天子以下至士庶人爲父母三年是也引之者谓鱼数亦尊卑同也注不但至骨者释曰云不但言体以有一骨二骨者若但言体体有九有十一则不兼二骨者若言牲骨则一骨二骨兼在其中故直言如牲骨也祝俎至二骨注凡接至三体释曰云祝俎直云胁二骨谓代胁也知者以尸俎无脡嵴祝则有之尸俎无代胁祝俎有代胁可知云凡接于神及尸者俎不过牲三体以特牲约加其可併者二亦得竒名者言凡者凡祝佐食賔长长兄弟宗人之等是也接神者谓祝与佐食佐食尸未入爲神设俎却㑹祝酌奠于铏南故曰接神也接尸者賔爲三献长兄弟爲加爵尸盥宗人授巾皆是与尸相接也知皆三体者下佐食俎觳折嵴胁也賔骼长兄弟及宗人折其余如佐食俎故知皆三体也衆賔之长亦有加爵接于尸亦应三体下文但言兄弟及宗人而衆賔长亦在焉可知故下文直云衆賔及衆兄弟皆殽脀注云不备三者贱也则衆賔长爲加爵不在贱限以特牲约加其可併者二骨者是尊祝也佐食也巳下卑无加故下注云三体卑者从正是也云少牢馈食礼羊豕各三体者以少牢二牲故祝俎无加者直三体引之以证此特牲约三体之外加其併骨也若然俎实其数二牲各三体共六体不竒者通腊髀爲七则亦竒数也以其腊旣两髀属于尻不殊故爲一体也肤一至短胁注主人至体臂释曰云臂左体臂者以其尸用右不云折明全升主人又云臂明左臂可知胁骨多不嫌得与尸同用右体犹嵴然也注觳后至作谷释曰云觳后足者案旣夕记云明衣裳长及觳郑注云觳足跗也是觳后足也云分后右足以爲佐食俎者经不云后右足郑知者以少牢主妇用左臑此士妻辟之不用左臑用后右足不用后左足左足大卑故知用后右足故知用后右足故郑云辟大夫妻也佐食至嵴胁注三体卑者从正释曰直云嵴胁不定体名欲见得便用之少牢佐食俎设于两阶之闲其俎折一肤郑注云折者择取牢正体余骨折分用之有脀而无荐亦逺下尸是无定体也注骼左至略之释曰知骼是左骼者以其尸用右骼故知賔所用骼是左骼可知也云长兄弟及宗人折不言所分略之者此决上文主妇俎觳折佐食俎亦名觳折此不言所分故知略之也注又略至除者释曰云又略者上文长兄弟及宗人直言折不言所折骨体巳是略此又不言折而言殽脀是又略也言此所折骨值有余体即破之可也云祭礼接神者贵者谓长兄弟及宗人巳上俎皆三皆有哜肺以接神及尸贵故三体不止接神尸神象所接尸者亦贵可知自衆賔以下折体而巳不接尸神贱无献故也宗人虽不献执巾以授尸亦名接尸也引祭统者见贵贱皆有骨示均之义云己所辟除者则府史之等不命于君者也注献在至与旅释曰公有司献在衆賔后私臣献在兄弟后故云献在后者贱也云祭祀有上事者贵之者谓衆賔兄弟次賔之卑得献衆賔择取公有司可执事者谓前举鼎已载羞从献衆賔择取公有司酬爵之属如此者门外在有司羣执事中入门列在东面爲衆賔余者在门西位也兄弟虽无上事亦皆在西面位族亲故也私臣献在兄弟后者职贱公有司在衆賔后不执事贱于执事者故曰有上事者贵之宗人献与旅齿于衆賔则公有司爲之佐食于旅齿于兄弟则私臣之中择爲賔使爲佐食也是以前文佐食北面立于中庭注云佐食賔佐尸食者是也案前賔得献荐脯醢设折俎注云公有司设之及献兄弟荐脀注云私人爲之与二者皆使执事云非执事者以受献者不得自设俎暂使二者设之非本执事之人然则公有司私臣荐俎皆使徒隶爲之与云皆与旅者上宗人献旅云齿于衆賔佐食旅齿于兄弟是但言献次不言旅以宗人佐食约之与旅者亦此二人也若天子诸侯祭祀其位无文此公有司在门西北面东上私臣在门东北面西上天子诸侯祭祀可依此位矣同姓无爵者在阼阶前西面北上卿西阶前东面北上大夫在门东北面士门西北面旅食在其后少牢下篇云衆賔位在门东北面旣献在西阶西南衆賔继上賔而南天子诸侯之賔其位或依此与案祭统云凡赐爵昭爲一穆爲一昭与昭齿穆与穆齿凡羣有司皆以齿此之谓长幼有序此不见昭穆位者主人衆兄弟非昭穆乎故彼注昭穆犹特牲少牢馈食之礼主人之衆兄弟也羣有司犹衆賔下及执事者君赐之爵谓若酬之是也若其有爵者则以爵序之何故然也案文王丗子其在外朝则以官其在宗庙之中则如外朝之位宗人授事以爵以官是不以姓其献之亦以官故祭统云尸饮五君洗玉爵献卿尸饮七以瑶爵献大夫尸饮九以散爵献士及羣有司皆以齿明尊卑之等是也其酬盖因此位而昭穆得献盖依少牢下篇主人洗升酌献兄弟阼阶上注云兄弟长幼立饮贱不别大夫之賔尊于兄弟又曰辩受爵其位在洗东西面北上升受爵其荐脀设于其位注云先着其位于上乃后云荐脀设于其位明位初在是也此中皆无爵者以此二者差之知无爵者从昭穆有爵者则以官矣郷释执事者贵即衆賔无事者公有司私臣注祭统云羣有司犹衆賔下及执事者似衆賔不执事言下及殊卑者指谓公有司私臣是亦得名爲执事言衆賔据尊言谓之不执事者或衆賔中容有不执事者也仪礼䟽卷第四十六仪礼疏仪礼疏卷四十七仪礼䟽卷第四十七唐朝散大夫行太学博士弘文馆学士臣贾公彦等撰少牢馈食礼第十六郑目録云诸侯之卿大夫祭其祖祢于庙之礼羊豕曰少牢少牢于五礼属吉礼大戴第八小戴第十一别録第十六释曰郑知诸侯之卿大夫者曲礼下云大夫以索牛用大牢是天子卿大夫明此用少牢爲诸侯之卿大夫可知賔尸是卿不賔尸爲下大夫爲异也少牢馈食之礼注礼将至之牲释曰自此尽如初仪论卿大夫祭前十日先筮日之事云礼将祭祀必先择牲系于牢而刍之者案周礼地官充人职云掌系祭祀之牲牲祀五帝则系于牢刍之三月享先王亦如之注云牢闲也必有闲者防禽兽触啮养牛羊曰刍三月一时节气成案楚语诸侯卿大夫等虽不得三月亦皆有养牲之法故郑据焉言刍之唯据羊若豕则曰豢故地官藁人职云掌豢祭祀之犬乐记亦云豢豕作酒非以爲祸不言豕曰豢文略也云羊豕曰少牢者对三牲具爲大牢若然豕亦有牢称故诗公刘云执豕于牢下经云上利升牢心舌注云牢羊豕也是豕亦称牢也但非一牲即得牢称一牲即不得牢名故郊特牲与士特牲皆不言牢也日用丁己注内事至乃筮释曰云内事用柔日曲礼文彼云外事以刚日内事以柔日内事谓冠昏祭祀出郊爲外事谓征伐巡守之等若然甲丙戊庚壬爲刚日乙丁己辛癸爲柔日今直言丁己者郑云取其令名自丁寕自变改皆爲谨敬之义故也云必先诹此日明日乃筮者以其举事尚朝旦不可今日谋日即筮是以此文云日用丁己乃云筮旬有一日是别于后日乃筮也筮旬有一日注旬十至之己释曰知旬十日者此云旬有一日以先月下旬之己筮来月上旬之己者除后己之前通前已爲十日十日爲齐后己日则祭若然筮日即齐乃可故下文筮日即云乃戒官不云厥明也郑直云下旬己上旬己据用己一日而言若用丁言先月下旬丁筮来月上旬丁若丁己之外辛乙之等皆然郑必言来月上旬不用中旬下旬者吉事先近日故也筮于至主人注史家至事者释曰云主人朝服西面于门东者此爲将筮故西面案下文爲期于庙门外主人门东南面注云主人不西面者大夫尊于诸臣有君道也者彼不爲卜筮之事故主人南面也又主人朝服者爲祭而筮还服祭服是以上篇特牲筮亦服祭服玄端以此而言天子诸侯爲祭卜筮亦服祭服案司服云享先王则衮冕祭义云易抱龟南面天子衮冕北面虽有明知之心必进断其志焉是爲祭而卜还服祭服则诸侯爲祭卜筮服祭服可知若爲他事卜筮则异于此孝经注云卜筮冠皮弁衣素积百王同之不改易士冠主人朝服注云尊蓍龟之道是也云史家臣主筮事者案杂记大夫士筮亦云史练冠长衣是史主筮事也主人至尚飨注丁未至歆也释曰云丁未必亥也直举一日以言之耳者以日有十辰有十二以五刚日配六阳辰以五柔日配六隂辰若云甲子乙丑之等以日配辰丁日不定故云丁未必亥经云丁亥者不能具载直举一日以丁当亥而言余或以己当亥或以丁当丑此等皆得用之也云禘于大庙礼曰日用丁亥者大戴礼文引之证祭用丁亥之义也云不得丁亥则己亥辛亥亦用之者郑云此吉事先近日唯用上旬若上旬之内或不得丁己以配亥或上旬之内无亥以配日则余隂辰亦用之故春秋宣八年经书辛巳有事于大庙文二年经书八月丁卯大事于大庙昭十五年经书二月癸酉有事于武宫桓十四年乙亥甞此等皆不独用丁己之日与亥辰也云无则茍有亥焉可也者此即乙亥是也必须亥者案月令云乃择元辰天子乃耕注云元辰盖郊后之吉亥也隂阳式法亥爲天仓祭祀所以求福冝稼于田故先取亥上旬无亥乃用余辰也云伯某且字也者以某在伯下若某在子上者某是伯仲叔季以某且字不得在子上故也云大夫或因字爲谥者谓因二十冠而字爲谥知者以某且字者观德明功若五十字人人皆有非功德之事故知取二十字爲谥也春秋者案隐八年左氏传云无骇卒羽父请谥与族公问族于衆仲衆仲对曰天子建德因生以赐姓胙之土而命之氏诸侯以字爲谥因以爲族公命以字爲展氏彼无骇之祖公子展以展爲谥在春秋前其孙无骇取以爲族故公命爲展氏若然无骇赐族不赐谥引之者大夫有因字爲谥证伯某某或且字有谥者即某爲谥也此经云伯某是正祭之称也若时有告请及非常祭祀则去伯直云且字言某甫则聘礼赐饔唯羮饪筮一尸若昭若穆仆爲祝祝曰孝孙某荐嘉礼于皇祖某甫是也若卿大夫无谥正祭与非常祭一皆言五十字在子上与士正祭礼同则云某子故聘礼记云皇考某子是也特牲士礼无谥正祭称皇考某子若士告请之祭则称且字故士虞记云适尔皇祖某甫是也史曰至击筮注将问至而神释曰云史曰诺西面于门西者谓旣云诺乃之于门西阈外西面述命乃筮也云左执筮及下云击筮筮者皆是蓍以其用蓍爲筮因名蓍爲筮云兼执韇者上文巳用右手抽上韇此经又用右手抽下韇是二韇兼执之也云易曰蓍之德圎而神者郑彼注云蓍形圎而可以立变化之数故谓之神也引之者证蓍有神故击而动之也遂述至尚飨注述循至占繇释曰云遂述命者史旣受主人命乃右还向阈外西面遂述上主人之辞谓之述命述命讫乃连言曰假尔大筮有常此是即席西面命筮与述命同爲一辞者对士丧礼卜葬日云不述命若述命即与即席西面命龟异异者郑注云述命命龟异龟重威仪多也对此大夫少牢述命命筮同筮轻威仪少爲文也云常吉凶之占繇者谓应凶告吉应吉告凶则不常此吉凶之占依龟之繇辞繇辞则占龟之长若易之爻辞以占筮也乃释韇立筮注卿大至由便释曰云卿大夫之蓍长五尺者大戴礼三正记皆有此文立筮由便以其蓍长立筮爲便对士之蓍三尺坐筮爲便若然诸侯蓍七尺天子蓍九尺立筮可知卦者至退占注卦者至占之释曰云卦者史之属也者以其筮是史故知卦者是史之属也云书于版者释经书卦于木木即版也云史受以示主人者以经书卦是画卦者恐是卦者以示于主人以卦者卑冝还使筮史受以示主人也注从者至之言释曰以主人之祭本以求吉今以疑而问筮筮而得吉是从主人本心故曰从者是求吉得吉之言也乃官至乃退注官戒至宗庙释曰云官戒戒诸官也当共祭祀事者使之具其物且齐也涤漑濯祭器埽除宗庙者以其筮祭日得吉当以崇祭事故知官戒戒诸官有此数事此等皆事见于下文故郑揔而言也若不至如初注及至至后己释曰云逺日后丁若后己者案上曲礼云丧事先逺日吉事先近日近日即上旬丁巳是也若上旬丁己不吉则至上旬又筮中旬丁已不吉至中旬又筮下旬丁己不吉则止不祭以其卜筮不过三也是以郑云后丁若后己也宿注宿读至作羞释曰自此尽改筮尸论筮尸宿尸及宿诸官之事云大夫尊仪益多者其大夫宿戒两有士有宿而无戒是仪略故云大夫仪多也此直是仪多而云益多者据士尸一宿下文大夫尸再宿是仪益多益多犹云弥多也此云前祭一日又戒以进之使知祭日当来并下文明日朝服筮尸并是前祭一日唯下文前宿一日宿戒尸者是前祭二日以言前宿一日明祭前二日可知也注皆肃至将筮释曰云皆肃诸官之日者解经宿是肃诸官之日云又先肃尸者揔解经前宿一日宿戒尸谓是肃诸官之日前又先肃尸校一日当祭前二日也云重所用爲尸者肃诸官唯一肃尸有再肃是重所用爲尸者故也云又爲将筮者亦是肃之使知祭日当来故也若然宿与戒前后名不同今合言之者以前有十日之戒后有一日之宿若单言戒嫌同十日若单言宿嫌同一日故宿戒并言明其别也或可此是初戒尸云宿戒尸者故加宿字于戒上也明日至如初注某之至士异释曰云某之某者字尸父而名尸也者案曲礼云父在不爲尸注云爲其失子道然则尸卜筮无父者若然凡爲人尸者父皆死矣死者当讳其名今对尸故知不称尸父之名故上某是尸之父字下某爲尸名是生者可称名是以云字尸父而名尸也云字尸父尊鬼神也者以不称名是尊鬼神也云不前期三日筮尸者大夫下人君者决上篇特牲士礼云前期三日筮尸此祭前一日筮尸吉遂宿尸不同之事但天子诸侯前期十日卜得吉日则戒诸官散齐至前祭三日卜尸得吉又戒宿诸官使之致齐士卑不嫌故得与人君同三日筮尸但下人君不得散齐七日耳大夫尊不敢与人君同直散齐九日前祭一日筮尸并宿诸官致齐也云祭之朝乃视濯与士异者亦是士卑得与人君同祭前一日视濯大夫尊不敢与人君同故与士异也云与士异亦是下人君下人君亦是与士异互换省文爲义也吉则至祝摈注筮吉至神象释曰云筮吉又遂肃尸重尸也者以其诸官一肃其尸巳宿讫今筮吉又肃再肃者是重尸者也云旣肃尸乃肃诸官及执事者此重解上文宿是此宿尸后事置于上文者彼爲前宿一日宿戒尸之事故云也其实当在此重肃尸之后也云祝爲摈者尸神象者决前筮尸时皆主人出命至此使祝摈以尸是神象故使祝摈也案特牲使宗人摈主人辞又有祝共传命者士卑不嫌两有与人君同此大夫尊下人君故阙之唯有祝摈而巳又此尸不言出门面位案特牲主人宿尸时尸如主人服出门左西面郑注云不敢南面当尊则大夫之尸尊尸出门径南面故主人与尸皆不在门东门西也注尸不拜者尸尊释曰凡賔主之礼賔去主人皆拜送今云尸送揖不拜者以大夫尸尊故也注即改至逺日释曰此决上文筮日不吉筮逺日者以日爲祭祀之本须取丁已之类故须取逺日后旬丁此筮尸不吉不须退至后旬故筮不待逺日也旣宿至之外注爲期至肃之释曰自此尽曰诺乃退论宗人请祭期之事云爲期肃诸官而皆至者此即上文宿同时之事以其后宿尸及宿诸官与爲期皆于祭前之日也知爲期亦夕时也者案特牲云厥明夕陈鼎于门外又下文同日夕时而云请期曰羮饪是夕时则此大夫礼爲期亦夕时可知也知大夫尊直肃尸余使人肃之者以经云宿尸反即云爲期明大夫不自肃賔以下可知故云使人肃之也注比次至来也释曰言比次早晏者一日一夜辰有十二冬日夏夜长短不同是以推量比次日辰之早晏也云主人不西面者大夫尊于诸官有君道也者决特牲主人门外西面士卑于属吏无君道故也云爲期亦唯尸不来也者言亦特牲爲期时賔及衆賔即位于门西时无尸此大夫礼余賔之等并来亦唯尸不来是以主人南面亦爲无尸也明日至乃退注刲击至属水释曰自此尽东荣论视杀视濯之事案特牲视牲与视杀别日今少牢不言视牲直言刲击告备乃退者省此大夫礼视牲告充即刲击杀之下人君士卑不嫌故异日矣必知人君视杀别日者大宰职云及执事眡涤濯及纳亨賛王牲事注云纳亨纳牲将告杀谓郷祭之晨旣杀以授亨人又云及祀之日賛玉币爵之事注云日旦明也是其视牲与杀别日案祭义云君牵牲穆荅君卿大夫序从旣入门丽于碑卿大夫袒而毛牛尚耳诸侯礼杀于门内此大夫与特牲士皆杀于门外者辟人君云刲击皆谓杀之者豕言击动之使鸣是视牲也羊言刲谓杀之是视杀也大夫视牲视杀同日故互见皆有故郑云刲击皆谓杀之又云此实旣省告备乃杀之文互者省也者亦是视牲讫即视杀如郷所解下言告备欲见兼有也云尚书传曰羊属火豕属水者此尚书大传文引之者解司马刲羊以其司马火官还使刲羊羊属火故也案周礼郑注司空奉豕司士乃司马之属官今不使司空者诸侯犹兼官大夫又职职相兼况士无官仆隶爲司马司士兼其职可知故司士击豕也注雍人至告絜释曰云雍人掌割亨之事者周礼饔人职文云凡摡者皆陈之而后告絜者案特牲视濯时皆陈之视讫告絜此亦当然注廪人至爲烝释曰云廪人掌米入之藏者周礼地官廪人职文以其谷入仓人米入廪人故也云甗如甑一孔者案冬官陶人职云甗实二鬴厚半寸脣寸甑实二鬴厚半寸脣寸七穿郑司农云甗无底甑以其无底故以一孔解之云匕所以匕黍稷者也者上雍人云匕者所以匕肉此廪人所掌米故云匕黍稷也司宫至东荣注放犹至器也释曰案特牲云宗人升自西阶视壷濯及豆笾反降东北面告濯具郑注云不言絜以有几席若然彼几席不摡则几洗篚三者亦不摡而并言之者以其同降于东堂下故继觚觯连言之其实不摡也云大夫摄官司宫兼掌祭器者下文司宫筵神席于奥此又掌豆笾之等故郑云摄官案内则郑注云诸侯兼官者彼对天子天子六卿诸侯三卿兼六卿此则大夫对诸侯诸侯具官大夫摄官也羮定至之西注鱼腊至于牲释曰自此尽箪巾于西阶东论鼎及豆笾盘匜等之事云鱼腊从羊肤从豕统于牲者案公食大夫云甸人陈鼎郑注云甸人冢宰之属兼亨人者此大夫雍人陈鼎者周礼甸人掌供薪烝与亨爨聮职相通是以诸侯无亨人故甸人陈鼎此大夫又无甸人故使雍人与亨人聮职故亨人云职外内饔之爨亨故使饔人也云鱼腊从羊肤从豕者上文摡鼎时郑云羊豕鱼腊皆有灶今陈鼎冝各当其镬此三鼎在羊镬之西二鼎在豕镬之西故云鱼腊从羊肤从豕也其实羊豕鱼腊各有镬也此直有羊豕言皆有镬前注何知鱼腊皆有灶案士虞礼云侧亨于庙门外之右东面鱼腊爨在庙门外东南鱼腊爨在其南士之鱼腊皆有爨则大夫鱼腊皆有镬可知故羊豕鱼腊皆有灶也司马至一鼎注升犹至爲併释曰上十一体言一者见其体也下言皆二骨以并见一体皆有二骨也云嵴从前爲正胁旁中爲正嵴先前胁先后屈而反犹器之䋫也云先前者正嵴是也先后者即短胁是也故特牲记云尸俎正嵴二骨横嵴长胁二骨短胁郑注云嵴无中胁无前贬也明代胁最在前也嵴先前胁先后者取䋫屈之义若然嵴以前爲正其次名脡却后名横者取脡脡然直后言横者取阔于脡凡名骨皆随形名之唯言正者以义取称焉此言䋫者指解嵴不取肩胳也若尸举牲体则胁肩胳爲䋫故郑注特牲云举先正嵴后肩自上而却下䋫而前终始之次也故尸举牲体如䋫也案下注云升之以尊卑此注云犹器之䋫也若䋫则不得见尊卑若以尊卑升复不得见䋫两注似乖者凡牲体四支爲贵故先序肩臂臑䏝胳爲上是尊然后序嵴胁于下是卑次应先言正胁而先言短者又取䋫之义也但所序骨体各有冝不可准定也若然旣以尊卑升之而祭肺贵序在下者肠胃及肺在内不得与外体爲尊卑之次当以肠内自爲先后之次也云嵴胁骨多六体各取二骨併之以多爲贵者此经肩臂巳下皆言一至十一体之下揔言皆二骨知二骨据嵴胁骨多六体各取二骨者案特牲记肩臂臑肫胳不言二骨至序嵴胁即言二骨以并故知此言皆二骨亦据嵴胁可知也注豕无至溷腴释曰云君子不食溷腴礼记少仪文彼注云腴有似于人秽故乐记注云以谷食犬豕曰豢是似人也注伦择至羙者释曰知胁革肉者下文云肤九而俎亦横载革顺故知肤者是胁革肉也司士至用麋注司士至全也释曰云司土又升副倅者谓是第三俎其司士与前文司士升豕者别知者以下经云司士三人升鱼腊肤则此豕鱼腊冝各一人又此升鼎冝俱时明是副倅者非升豕者可知云倅者案诸子职云掌国子之倅郑云是公卿大夫之副贰则此云倅亦副之别名以其副牲鼎故云副倅也司宫至玄酒注房戸至作幂释曰云棜无足禁者酒戒也大夫去足改名优尊者若不爲之戒然者此决特牲用棜仍云禁此改名曰棜是优尊者若不爲神戒然郷饮酒虽是大夫礼犹名斯禁者㝷常饮酒异于祭祀也司宫至南肆注枓㪺至此也释曰云凡设水用罍沃盥用枓礼在此也者言凡揔仪礼一部内用水者皆须罍盛之沃盥水者皆用枓爲之郑言礼在此者以士冠礼直言水在洗东士昏礼亦直言水在洗东郷饮酒特牲记亦云然皆不言罍器亦不云有枓其燕礼大射虽云罍水又不言有枓故郑注揔云凡此等设水用罍沃盥用枓其礼具在此故余文不具省文之义也改馔至之实注改更至东面释曰前司宫摡豆笾讫馔豆笾放于西方今欲实之乃更设豆笾于房中南面如馈之礼东面设然者此大夫礼威仪多决特牲士礼视濯时豆笾铏在东房至实豆笾时直云豆笾铏陈于房中如初郑云如初者取而实之旣而反之是其不改豆笾之处因而实之是士礼威仪略也小祝至阶东注爲尸将盥释曰案特牲直云尸盥匜水实于槃中箪巾在门内之右不言其人未闻也知非祝者彼下文始言祝筵几于室中注云至此使祝接神明前非祝也主人至西面注爲将祭也释曰自此尽革顺论祭时将至布设举鼎匕载之事司宫至右之注布陈至爲右释曰案特牲云祝筵几郑云使祝接神此使司宫者此大夫礼异于士故司宫设席祝设几大夫官多故使两官若共其事亦是接神故祝设几也注道之至不举释曰此决特牲主人降及賔盥士礼自举鼎此大夫尊不举故不盥也司宫至南柄注二尊至爲枋释曰云二尊两甒者即上司官尊两甒于房户之间是也知二勺两尊用之者玄酒虽有不酌重古如酌者然也陈鼎至东枋注肤爲至西南释曰此云肤爲下门外陈鼎时不言至此言之者以肤者豕之实前陈鼎在门外时东有俎据鼎所陈则肤在鱼上今将载于俎设之最在后故须分别之也云肤爲下以其加者以羊无别俎而豕有肤俎故谓之加以加爲下也云南于洗西陈于洗西南者洗当东荣近东也其陈鼎鼎当东序则近西也而言南于洗西则鼎陈于洗西稍近南东西不得与洗相当也俎皆至西肆注肵俎至当鼎释曰云异其设文不当鼎者羊俎在羊鼎西今云肵俎在羊俎北不继鼎明不当鼎也若继鼎言者即在鼎西也佐食至爨也注牢羊至爲刌释曰言皆如初爲之于爨也者经言此者以前肤鼎时不见心舌嫌不在爨故明之云皆如初爲之于爨皆者皆羊豕羊豕皆有心舌也案特牲记云肵俎心舌皆去本末午割之实于牲鼎载心立舌缩俎即是未入鼎时则制此心舌然也旣未入鼎时先制之是以虽出爨亦得爲皆如初爨也云凡割本末食必正也者郷党孔子云割不正不食故割本末爲食正也云肵之爲言敬也者郊特牲文彼云肵之爲言敬也言所以敬尸也云周礼祭尚肺者礼记明堂位云有虞氏祭首夏后氏祭心殷祭肝周祭肺是周之礼法祭肺而此肵俎不取肺而用心者以其事尸尚心舌心舌知滋味者故特牲记郑注亦云心舌知食味者欲尸之飨此祭是以进之若然舌之所甞五味乃是心之所知酸苦也故心舌并言之佐食至在上注升之至于此释曰升羊载右胖者准例实鼎曰升实俎曰载今实俎而言升者以其升者上也是以载俎升载两言之也但此经所载牲体多少一依上文升鼎不异而重序之者以其载俎之时恐与入鼎时多少有异故重序之举肺祭肺上巳言今又言之者以其上升鼎时直言举肺一祭肺三不言长短上所以不言长短者以其入鼎时二者未制故不辩长短至此载俎乃制长短及切之故具辩之也若然上升鼎时不制者若升鼎制之恐二肺杂乱是以升俎乃制之若然心舌未升鼎时巳午割勿没不言至载俎乃言午割者彼二者其体殊异不杂乱故俎乃一辩之而已云肩臂臑䏝胳在两端嵴胁肺肩在上者此是在俎之次俎有上下犹牲体有前后故肩臑在上端䏝胳在下端嵴胁肺在中其载之次序肩臂臑正嵴脡嵴横嵴代胁长胁短胁肺肠胃䏝胳也云升之以尊卑者即上文上利升羊以下序其在鼎也云载之以体次者俎法四体尊于嵴胁即经四体在两端嵴胁肺在中者故云各有冝也云拒读爲介距之距者案左氏传昭二十五年云季郈之鸡闘季氏介其鸡服氏云擣芥子播其鸡羽郑氏云介甲爲鸡着甲又云郈氏爲之金距注云金距以金踏距今郑君合取季氏之介又取郈氏之距而云介距之距也引之者彼距在鸡足爲距此俎距在俎爲横也是以云俎距胫中当横节也案明堂位云俎有虞氏以梡夏后氏以嶡殷以椇周以房俎注云梡断木爲四足而巳嶡之言蹷也谓中足爲横距之象周礼谓之距彼注云周礼谓之距即指此俎距而言是距爲俎足中央横者也此言俎距胫中当横节者案明堂位夏后氏以嶡谓中足之横下仍有殷之椇谓横下仍有曲桡之足下又有周之房俎谓四足下更有跗郑云上下两间有似于堂房是横下更有二事故言胫中当横节也云凡牲体之数及载备于此者案此经即折前体肩臂臑两相爲六后体䏝胳两相爲四短胁正胁代胁两相爲六嵴有三揔爲十九体唯不数觳二通之爲二十一体二觳正祭不荐于神尸故不言是牲体之数备于此言及载备于此者上经云升于鼎此经云载于俎是其及载备于此也下利至进下注进下至相见释曰云进下变于食生也者决公食大夫郷饮酒牲体皆进腠腠是本是食生人之法此言进末末爲终谓骨之终食鬼神法故云变于食生也云所以交于神明仪礼疏仪礼疏卷四十八仪礼䟽卷第四十八唐朝散大夫行太学博士弘文馆学士臣贾公彦等撰卒脀至戸内西面注将纳祭也释曰自此尽主人又再拜稽首论先设置爲隂厌之事也主妇被钖衣至入于房注被钖至爲蜗释曰云主妇賛者一人亦被钖者此被钖移袂与主妇同旣一人与主妇同则其余不得如主妇当与士妻同纚笄绡衣若士妻与妇人助祭一皆纚笄绡衣以绡衣下更无服服穷则同故特牲云凡妇人助祭者同服是也云被钖读爲髲鬄者欲见鬄取人髪爲之之义也云古者或剔贱者刑者之发以被妇人紒爲饰因名髲鬄焉者此解名髲鬄之意案哀公十七年左传说衞庄公登城望戎州见己氏之妻发美使髡之以爲吕姜髢是其取贱者发爲髲之事也云此周礼所谓次也者案周礼追师云掌王后以下副编次三翟者首服副鞠衣襢衣首服编褖衣首服次郑彼注副首饰若今步揺编编列发爲之若今假紒次次第发长短爲之所谓髲鬄郑云所谓髲鬄郑云所谓髲鬄者指此文也是彼此相晓也云不纚笄者大夫妻尊者此决特牲主妇纚笄士妻卑故也云亦衣绡衣者亦如特牲士妻主妇绡衣也绡衣者六服外之下者云而侈其袂耳侈者盖半士妻之袂以益之衣三尺二寸袪尺八寸者士妻之袂二尺二寸袪尺二寸三分益一故三尺三寸袪尺八寸也故内司服注亦爲此解也或云衣三尺三寸或云袂俱合义是以丧服记云亦名袂爲衣也云韭葅醓醢朝事之豆也者案周礼醢人职朝事之豆韭菹醓醢昌本麋臡菁菹鹿臡茆菹麋臡彼天子八豆今大夫取二豆爲馈食用之丰大夫礼故也若然葵菹蠃醢亦天子馈食之豆今大夫用之郑不言者彼馈食当其节天子八豆此大夫取二而巳故不须言之云葵菹在䋫者以其韭菹在南醓醢在北今于次东葵菹在北蠃醢在南是其䋫次之也主妇至于房注敦有至于房释曰敦有首者尊者器饰也饰盖象龟知有此义者以其经曰敦南首明象龟虫兽之形故云首知象龟者以其盖形龟象故也云周之礼饰器各以其类者案周礼梓人云外骨内骨以脰鸣者以胷鸣者之类郑云刻画祭器博庶物也又周礼司尊彞有鸡彞之等是周之礼饰器各以其类也云龟有上下甲者欲言此敦盖取象之意以龟有上下甲故敦盖象之是亦取其类也敦盖旣象龟明簋亦象龟爲之故礼器云管仲镂簋朱纮注云谓刻而饰之大夫刻爲龟耳诸侯饰以象天子饰以玉言以玉饰之还依大夫象形爲饰也天子则簋敦兼有九嫔职云凡祭祀賛玉齍注云玉齍玉敦受黍稷器是天子八簋之外兼用敦也特牲云佐食分簋铏注云爲将馂敦有虞氏之器也周制士用之变敦言簋容同姓之士得从周制耳则同姓大夫亦用簋特牲少牢用敦者异姓大夫士也明堂位云有虞氏之两敦夏后氏之四琏殷之六瑚周之八簋郑注云皆黍稷器制之异同未闻案周礼舎人注圎曰簋孝经注直云外方曰簋者据而言若然云未闻者据殷巳上未闻周之簋则闻矣故易损卦云二簋可用享注云离爲日日圎巽爲木木器象是其周噐有闻也孝经纬钩命决云敦规首上下圎相连簠簋上圎下方法隂阳是有闻而郑云未闻者郑不信之故也注酌奠至累之释曰酌奠酌酒爲神奠之者以其迎尸之前将爲隂厌爲神不爲尸故云爲神奠之也云后酌者酒尊要成也者上经先设余馔此经乃酌者酒尊物设馔要由尊者成故后设之也引特牲者酌奠之处当在铏南此经不言故引爲证也云重累之者以黍稷各二二者各自当重累于敦南却合之也注羊曰至丰也释曰云羊曰柔毛豕曰刚鬣下曲礼文羊肥则毛柔濡豕肥则鬣刚也彼注云号生物者异于人用也引春秋者证黍稷大和之义案彼左氏桓六年传文楚武王侵随使薳章求成焉军于瑕以待之随人使少师入楚军董成楚以羸师而纳少师少师还请追楚师季梁止之曰天方授楚楚之羸其诱我也臣闻小之能敌大也小道大淫所谓道忠于民而信于神也上思利民忠也祝史正辞信也今民馁而君逞欲祝史矫举以祭臣不知其可也公曰吾牲牷肥腯粢盛丰备何则不信对曰夫民神之主也是以圣王先成民而后致力于神故奉牲以告曰博硕肥腯谓民力之普存也奉盛以告曰絜粢丰盛谓其三时不害而民和年丰也则此之所言随季梁辞也注主人至后尸释曰自此尽牢肺正嵴加于肵论尸入正祭之事云主人不出迎尸伸尊也者礼记云君迎牲而不迎尸别嫌也尸在庙门外则疑于臣在庙中则全于君故主人皆不出迎尸尸在庙门外爲臣道故主人不出迎尸伸尊也引特牲者尸出入时主人与賔西位上皆逡巡辟位敬尸也云旣则后尸者下经云祝延尸尸升自西阶入祝从注云由后诏相之曰延是后尸者也注庭南没霤释曰庭南者于庭近南是没尽门屋霤近门而盥也是以特牲亦云尸入门北面盥继门而言即亦此没霤者也祝延至祝从注由后至西阶释曰周礼曰大祝相尸礼者案职云相尸礼注云延其出入诏其坐作是也注主人至人左释曰祝先入至主人入而居祝之右者以祝从尸后诏侑之故在尸后主人前及尸即筵主人与初西面则主人尊故也云祝从尸尸即席乃却居主人左者解祝在先居左之意也祝主至遂坐注拜妥至而杀释曰案尔雅妥安坐也故云拜妥尸拜之使安坐也案特牲云尸啐酒告旨主人拜尸荅拜祭铏甞之告㫖不得遂坐此经云荅拜遂坐故郑解其遂坐而卒食之意以其间有不啐奠不甞铏不告㫖也大夫之礼尸弥尊故无拜事特牲所云甞铏谓甞豕铏此不甞铏谓不甞豕铏也知非不甞羊铏者案下云甞羊铏故知不甞豕铏也不告旨者旣不啐奠故无告也言弥尊者旣不啐奠一尊又不甞铏不告㫖是弥尊也云不告㫖者爲初亦不飨者案特牲迎尸即席坐主人拜妥尸尸荅拜执奠祝飨主人拜知初注云飨劝强之也其辞取于士虞记则冝云孝孙某圭爲而孝荐之飨是士贱不嫌得与人君同大夫尊嫌与人君同故初不飨后亦不告㫖故云不告㫖者爲初亦不飨也云所谓曲而杀者礼器文彼注云谓若父在爲母期不得申大夫不得者亦不得申故引爲证若然曲而杀爲初不飨而言也注未有至不命释曰云未有事也者释祝反南面也云堕祭尔敦文在下经官各肃其职不命者言祝无事之义案宿诸官各肃其事不须命故祝得反南面注牢羊至爲徧释曰云黍稷之祭爲堕祭者肺与黍稷俱得爲堕故周礼守祧职旣祭则藏其堕堕中岂不能兼肺肺与黍稷俱祭于苴上上旣藏之明肺与黍稷器不动人就器减取之故特得堕名举肺则全取因上絶之不得堕称及其藏之并有堕名也云将食神余尊之而祭之者谓隂厌是神食后尸来即席食尸馂鬼神之余故尸亦尊神而祭之以其凡祭者皆不是盛主人之馔故以祭之爲尊也上佐至右之注尔近至相因释曰曲礼云饭黍无以箸是古者饭食不用匙箸若然器即不动器中取之故移之于席上便尸食也云重言上佐食明更起不相因者前举尸牢肺时坐而取之兴以授尸不因此坐取肺即尔敦黍明更坐尔黍而起不因前坐也案特牲云黍稷此及虞皆不云稷者此后皆黍稷连言明并黍稷食之不虚陈而不食不言尔之者文不具其实亦尔之也主人至肤北注羞进至之加释曰郊特牲训肵爲敬今此主人亲进之故郑云敬尸之加以其爲尸特加故云加也若然特牲三俎肤从豕俎故肵在腊北此五俎有肤俎故肵在肤北上佐至羊铏注芼菜至有滑释曰芼菜者菜是地之芼知羊用苦豕用薇皆有滑者案公食大夫记云铏芼牛藿羊苦豕薇皆有滑是也食举注举牢至道也释曰此食举在羞肵之下特牲食举在羞肵之上不同者彼特牲食举下乃云羞肵俎者是其正以食举后尸即哜干之属即加于肵俎故食举后即进肵是正也此食举不在羞肵之上上佐食羞铏羮尸祭铏讫乃得食举故退食举在祭铏之下又不退羞肵在食举下者由主人敬尸故不退在下也特牲尔敦下设大羮此不云者大羮不爲神直是爲尸者故此不言傧尸乃有也云举牢肺正嵴也者上文云上佐食举尸牢肺正嵴以授尸尸受祭肺明今食先云食举是上牢肺正嵴也云先食啗之以爲道也者案特牲举肺嵴以授尸尸受振祭哜之左执之注肺气之主也嵴体之贵者先食啗之所以道食通气是也三饭注食以黍释曰知先食黍者以前文先言尔黍故知先食黍也注干正胁也释曰上文序体先言短胁次言正胁则正胁在中上食举是正嵴故知此食干亦先取正胁也特牲云食干郑注爲长胁也彼记序九体有长胁无代胁者案郑注云嵴无中胁无前贬于尊者故与此异也上佐至之北注设于至尚味释曰特牲略于少牢故有豕膮此少牢二牲故不尚味而无臐膮也尸又至横之注又复至于肉释曰云食大名者以其论语文多言食故云食大名也云小数曰饭者此少牢特牲言三饭五饭九饭之等据一口谓之一饭五口谓之五饭之等据小数而言故云小数曰饭也云鱼横之者异于肉者鱼在俎缩肉在俎则横其同在肵俎仍横之鱼本缩今则横矣与牲体异故云鱼横异于肉也必知肉在肵仍横者但言加于肵不云缩则与本俎同横可知也大夫不傧尸者于此时亦当设大羹此主爲大夫不傧尸者大羮之文也注腊鱼至威仪释曰云腊㨎之是其便也注主人至尊尸释曰云弥尊尸者此少牢与特牲尸酢主人使祝代尸酌者巳是尊尸今主人拜受讫又拜爲侠拜是弥尊尸也注绥或至爲肵释曰经中绥是车绥或有礼本作挼者故亦读从周礼守祧旣葬则藏其堕取堕减之义也云将受嘏者下文主人受嘏之时先堕祭是以佐食授黍稷与主人爲堕礼注右受至则坐释曰云尸常坐有事则起主人常立有事则坐者案礼器云周坐尸曲礼云立如齐郑云齐谓祭祀时则是尸常坐主人祭时则常立经云坐祭之谓堕祭尸余是尸与主人爲礼是主人有事乃坐也尸荅主人拜乃立是尸有事则起也注命祝以嘏辞释曰谓命祝使出嘏辞以嘏于主人下文是也卒命至引之注嘏大至相近释曰云嘏大也者郊特牲云嘏长也大也故郑云予主人以大福案特牲尸亲嘏主人此尸使祝嘏主人者大夫尸尊故不亲嘏特牲无嘏文不具也主人至诸内注诗犹至作卦释曰云出出戸也者以主人位在戸内西面今云出故知是出户也此宰夫以笾受啬大夫之礼特牲主人出冩啬于房祝以笾受彼士礼与大夫异也案春官郁人云大祭祀与量人受举斝之卒爵而饮之郑云斝受福之嘏声之误也王酳尸尸嘏王此其卒爵也少牢馈食礼主人受嘏诗怀之卒爵执爵以兴出宰夫以笾受啬黍主人甞之乃还献祝此郁人受王之卒爵亦王出房时也是王受嘏与大夫同也案楚茨诗旣齐旣稷旣匡旣勑注云嘏之礼祝徧取黍稷牢肉鱼擩于醢以授尸孝孙前就尸受之天子使宰夫受之以筐祝则释嘏辞以勑之天子嘏辞与大夫同也云复甞之者重之至也者前已哜之是巳甞今复言甞是重受福之至也特牲不言复甞者文不具也主人至坐受注室中迫狭释曰言迫狭大夫士庙室也皆两下五架正中曰栋栋南两架北亦两架栋南一架名曰楣前承檐以前名曰庪栋北一架爲室南壁而开戸即是一架之开广爲室故云迫狭也必知栋北一架后乃爲室者昏礼主人延賔升自西阶当阿东面致命郑云阿栋也入堂深明不入室是栋北乃有室也主人西面荅拜注不言拜送下尸释曰上主人酳尸尸拜受主人拜送今主人献祝祝拜受主人荅拜拜送礼重荅拜礼轻今言荅拜故云不言拜送下尸也荐两豆菹醢注葵菹蠃醢释曰知者上云韭菹醓醢郑云朝事之豆也而馈食用之丰大夫礼上亦云葵菹蠃醢是馈食之豆当馈食之节是其常事故不言丰大夫之礼今祝用之亦其常事故知用葵菹蠃醢也注皆升至不殊释曰言升下体者髀与短胁横嵴皆羊豕之下体属于尻又腊之下体爲祝贱故也云鱼横者四物共俎殊之也者以其鱼犹在俎缩载今横者爲四物共俎横而殊之也缩有七物而云四物者据羊豕鱼腊故云四物也云尤贱者羊豕体不属于尻以腊用左右胖故有两髀言髀属于尻尻在中谓髀与尻相连属不殊是尤贱也周祝贱常连之也祝取至祭俎注大夫至不盛释曰云大夫祝俎无肺祭用肤逺下尸者案特牲尸俎有祭肺离肺祝俎有离肺无祭肺是下尸今大夫尸俎亦皆有祝则离肺祭肺俱无是逺下尸也云不哜之肤不盛者决离肺祭讫哜之加于俎今以无肺祭不盛故也凡肤皆不哜独于此言之者以其以肤替肺肺则哜此则不哜故须言之也注亦如至贱也释曰亦如佐食授爵乃兴者此经直云卒爵兴不云授爵故特明之案下文主妇献祝祝卒爵坐授主妇爵主妇又献二佐食二佐食坐授主妇爵主妇献祝与献二佐食同明主人献祝祝授主人爵亦与二佐食同可知云不拜旣爵大夫祝贱也者此决特牲祝卒角拜主人荅拜以士卑故祝不贱此大夫尊故祝贱不拜旣爵也注不啐至礼略释曰特牲士之佐食亦啐大夫佐食贱礼略天子诸侯礼虽亡或可对天子诸侯佐食啐乃卒爵贵故也俎设至一肤注佐食至下尸释曰云有脀而无荐亦逺下尸者有脀即经俎实是也无荐谓无菹醢也旣无肺巳是下尸又无荐是逺下尸也有司至房戸注男女至于篚释曰云自此尽入于房论主妇亚献祝献尸与佐食之事此直云有司授妇賛者于房案礼记内则云非祭非丧不相授器其相授则女受以篚其无篚则皆坐奠之而后取之此经虽不言受以篚及奠于地之事亦当然也云男女不相因者案特牲佐食卒角主人受角降反于篚升入复位讫坐妇乃洗爵于房酌亚献尸是不相因爵也引特牲者证男女不相因爵主妇不取此爵也注入戸至东隅释曰云入戸西面拜由便也者下注云此拜于北则上拜于南矣由便也云不北面者辟人君夫人也者案特牲主妇北面拜注云北面拜者辟内子也则是士妻卑不嫌得北面与人君夫人同也注賛者至主妇释曰知賛者有司賛者也者上文云有司賛者取爵于篚此还是上有司賛者也賔长至筵前释曰云尸祭酒卒爵者案特牲賔长献爵止注云欲神惠之均于室中待夫妇致爵此大夫礼或有傧尸者致爵在傧尸之上故不致爵爵不止也若然有司彻尸作止爵三献致爵于主人主人不酢主妇又不致爵于主妇下大夫不傧尸賔献尸止爵主妇致爵于主人酢主妇主人不致于主妇特牲主人与主妇交相致爵参差不同者此以尊卑爲差降之数故有异也上大夫得傧尸故致爵上辟人君下大夫不傧尸故增酢主妇而巳士卑不嫌与君同故致爵具也注啐酒至礼杀释曰云不献佐食将傧尸礼杀者以其祝与佐食俱是事神及尸是以献尸并及之故主人主妇献祝与佐食今賔献祝不及佐食者但爲待傧尸故于賔长献是祭末礼杀故不及佐食阙之也主人至庙门释曰自此尽庙门论祭祀毕尸出庙之事注事尸之礼讫于庙门者上祝迎尸于庙门今礼毕又送尸于庙门案礼记尸在庙门外则疑于臣是以据庙门爲断祝反至阶南注彻肵至归尸释曰自此尽篇末论彻肵俎行馂之事云彻肵俎不出门将傧尸也者决特牲佐食彻尸俎出庙门者送尸者也云肵俎而以傧尸者其本爲不反鱼肉耳者案曲礼云母反鱼肉谓食时鱼肉不反俎故尸食亦加肵俎本爲尸不反鱼肉今賔尸将更食鱼肉当加于肵俎未得即送尸家故云本爲不反鱼肉也故傧尸讫并后加者得归之也注大夫至大也释曰案祭统云凡馂之道而兴施惠之象也是故上有大泽则惠必及下是以特牲二人馂惠之小者大夫四人馂明惠之大者也上佐至人备注备四至盥升释曰下佐食对之者不谓东西相当直取上佐食东面下佐食西面爲对以其下佐食西面近北故不得东西相当也云賔长二人备者亦不东西相当以其一賔长在上佐食之北一賔长在下佐食之南是亦不东西相当也故云备不言对也注右之至在北释曰东面在南据上佐食西面在北据下佐食右之者饭用手右之便故也注资犹至作赍释曰云两下是馂者据二賔长以二佐食爲下故云一賔长在上佐食之北一賔长在下佐食之南以地道尊右故二佐食皆在右若然羊俎两闲南北面置之故二賔长于俎一端取黍也必知上佐食东面近南下佐食西面近北者以其尸东面近南今尸起上佐食居尸坐处明知位次如此司士至祭举注举举至爲徧释曰知举是举肤者以其尸举肺馂者下尸明不举肺当举肤是以特牲云佐食授馂者各一肤明此大夫礼亦举肤也主人至取举注三拜至面拜释曰知面位如此者以主人在戸内西面三拜馂者馂者在东面而荅主人拜可知在西面位者以主人在南西面不得与主人同面而拜明回身南面向主人而拜故郑以义解之如此也司士至食举释曰云又进二豆湆于两下者以其神坐之土止有羊豕二铏一进与上佐食一进与下佐食故更羞二豆湆于两下湆者从门外镬中来以两下无铏故进湆也注不拜至壹也释曰云不拜受爵者大夫馂者贱也者决特牲使嗣子与兄弟馂爲贵故拜受爵也云荅壹拜略也者特牲亦无再拜法此云略者以其四馂皆拜主人緫荅一拜故云略也注主人至酌也释曰特牲上馂亲自酌酢主人此上馂不酌者上馂将嘏主人故在尸位不可亲酌特牲上馂酌者以上馂不嘏主人旣卒爵三馂俱出上馂酢主人少牢礼备又嘏主人故不酌也注亲嘏至以黍释曰言亦者亦上皇尸命工祝嘏主人以黍此亦以黍上文司士进敦乃分黍于羊俎两端下不言稷故知亦黍也注送佐食不拜贱释曰賔主之礼賔出主人皆拜送此佐食送之而不拜故云贱也仪礼䟽卷第四十八仪礼疏仪礼疏卷四十九仪礼䟽卷第四十九唐朝散大夫行太学博士引文馆学士臣贾公彦等撰有司彻第十七释曰郑目録云少牢之下篇也大夫旣祭傧尸于堂之礼祭毕礼尸于室中天子诸侯之祭明日而绎有司彻于五礼属吉大戴第九小载第十二别録少牢下篇第十七释曰言大夫旣祭傧尸于堂之礼者谓上大夫室内事尸行三献礼毕别行傧尸于堂之礼又云祭毕礼尸于室中者据下大夫室内事尸行三献无别行傧尸于堂之事即于室内爲加爵礼尸即下文云若不傧尸以下是也有司彻注彻室至祭也释曰自此尽如初论彻室内之馈并更整设及温尸俎之事云彻室中之馈及祝佐食之俎者室内之馈主于尸馔荐俎黍稷皆名馈下大夫不傧尸馂讫云有司官彻馈馔于室中西北隅彼郑注云官彻馈者司马司士举俎宰夫取敦及豆则此馈内兼数物唯无肵俎肵俎上篇佐食彻之先设于堂下也又言及祝佐食之俎者殊其尊卑爲文祝亦有荐在室内北墉下佐食之俎在两楹之闲无荐此等见于上篇今彻祝与佐食并爲文者贱者省文之义其实祝荐俎在室内佐食俎在阶间此直云有司不言官下大夫不傧尸云官彻者彼爲更馔西北隅爲阳厌故见官也肵俎亦用傧尸不使有司同时彻者肵俎本爲尸故设之彻之皆不与正俎同时而后设先彻案楚茨诗云诸宰君妇废彻不迟此不言者彼人君礼故不同也云卿大夫旣祭而賔尸礼崇也者此对下大夫不傧尸礼不崇也云以此荐俎之陈有祭象而亦足以厌饫神者对下大夫尸出之后改馔西北隅爲厌饫神今傧尸者虽不设馔西北隅以此荐俎之陈有祭象亦足以厌饫神亦下大夫也云天子诸侯明日祭于祊而绎者欲见天子诸侯尊别日爲之与卿大夫礼异但祊与绎二者俱时爲之故郊特牲云绎之于库门内祊之于东方失之矣郑注云祊之礼冝于庙门外之西室绎又于其堂神位在西此二者同时而大名曰绎其祭礼简而事尸礼大引春秋传者此宣八年左氏传辛巳有事于大庙仲遂卒于垂卿佐卒轻于正祭不合废但绎祭礼轻冝废而不废故讥之云壬午犹绎引之者证人君别日爲绎又见二者虽同时而大名绎故孔子书绎不书祊引尔雅者尔雅释天文彼云周曰绎商曰肜夏曰复胙复胙者复胙日之胙祭殷曰肜者义取肜肜祭不絶周曰绎者取㝷绎前祭之事但祊者礼器云爲祊乎外注祊祭明日之绎祭也谓之祊者于庙门之旁因名焉其祭之礼旣设祭于室而事尸于堂孝子求神非一处是也此祊是明日又祭故于庙门外若然正祭祊即于庙门内故楚茨诗云祝祭于祊祀事孔明毛传云祊门内也郑云孝子不知神之所在故使祝博求之平生门内之旁待賔客之处祀礼于是甚明是正祭祊在门内也郊特牲云索祭祝于祊不知神之所在于彼乎于此乎或诸逺人乎祭于祊尚曰求诸逺者与亦是祭之明日祊故云求诸逺者但此大夫傧尸同用正祭之牲天子诸侯礼大别日又别牲故牛人云享牛求牛郑云享献也献神之牛谓所以祭者也求终也终事之牛谓所以绎者也是其别牲也埽堂注爲賔至曰拚释曰爲賔尸新之者正祭于室之时堂亦埽讫今将傧尸又埽之故云爲傧尸新之引少仪者若直埽席前止可云拚今云埽不云拚明于堂庙汎埽引之见汎埽爲义也司宫摄酒注更洗至爲聂释曰郑云更洗益整顿之者案士冠礼再醮摄酒注云摄犹整也整酒谓挠之此更添益整顿则此洗当作挠此谓賔尸唯彻室中之馈亦因前正祭之酒更挠搅添益整新之也乃燅尸俎注燅温至寒也释曰知温尸俎于爨者见下文云卒燅乃升牛豕鱼三鼎故知先温于爨之镬乃后升之于鼎也肵亦温焉知者案下文载俎所举在肵肩胳嵴胁皆在载于俎明亦温可知又云独言温尸俎则祝与佐食不与賔尸之礼者但正祭时尸祝及佐食皆有俎今独言温尸俎欲见賔尸时祝与佐食不与而别立侑也云古文燅皆作㝷者论语及左传与此古文皆作㝷论语不破至此叠古文不从者彼不破者或古文通用至此见有今作燅有火义故从今文也云记或作燖者案郊特牲云有虞氏之祭也尚用气血腥爓祭用气也注云爓或爲燖今此义指彼记或读之故云记或作燖也引春秋传者案哀公十二年左传夏公会呉于橐皐呉子使大宰嚭请㝷盟公不欲使子贡对曰盟所以周信也故心以制之玉帛以奉之言以结之明神以要之寡君以爲苟有盟焉弗可改也巳若犹可改日盟何益今吾子曰必㝷盟若可㝷也亦可寒也服注云㝷之言重也温也寒歇也亦可寒而歇之郑引之者证燅尸俎是重温之义卒燅至如初注腊爲至爲密释曰云腊爲庶羞者郑解不燅腊之义案上燅尸俎则皆在其内今升鼎言无腊下载又不见腊体明从庶羞可知云肤从豕去其鼎知者下载体时肤犹在豕鼎不爲庶羞可知但正祭时五鼎今二者皆去其鼎故云賔尸之礼杀于初也乃议至异姓注议犹至作宥释曰自此尽侑荅拜论选侑并迎尸及侑之事云是时主人及賔有司已复内位者下文侑出俟于庙门之外又云主人出迎尸侑言侑即賔之贤者明賔有司主人皆复内位矣若然知賔主不先在内必知出复内位者上篇云四馂者二佐食二賔长馂讫皆出未见入主人送上馂言退皆有出事今议侑在内故云是时賔主人巳复内位也宗人戒侑注戒犹至爲侑释曰知南面告于其位者以賔位在门东北面请以爲侑明面郷其位可知知賔位在门东北面者下文将献賔时云主人降南面拜衆賔门东三拜衆賔门东北面皆荅壹拜是也云戒曰请子爲侑者案燕礼公曰命某爲賔射人传公命当云请子爲賔此处命侑当先云主人曰命某爲侑宗人传主人辞戒曰请子爲侑郑以互文约之故云然也侑出至之外注俟待至心也释曰云主人兴礼事尸极敬心也者正谓立侑以辅尸使出便迎之是极其敬心也注言与至賔客释曰云尸益卑者以傧尸之礼以尸爲賔客当在门西东面北上今执臣道门外北面故云益卑也主人至人摈注賔客至摈賛释曰案少牢宿尸祝摈此宗人摈者以祝不与傧尸故使宗人爲摈也云賔客尸而迎之主人益尊者上篇正祭时主人不迎尸以申尸之尊至此賔客尸而迎之以尸同賔客是主人益尊故也注没霤至又让释曰经直云揖乃让郑知没霤相揖至阶又让者案上篇郷饮酒之等入门三揖至阶又让故知也注东上统于其席释曰尸在门外北面西上统于賔客至此升堂亦应西上故决之云东上统于其席以其賔席以东爲上故也乃举注举举至杀也释曰自此尽西枋论门外举鼎匕俎入陈于庙门之事云举者不盥杀也者决正祭时皆盥讫乃举鼎此傧尸礼杀举者不盥故云杀也注如初至北上释曰云如初者此如上经正祭时陈鼎之事也注雍正至爲蹙释曰云雍正羣吏掌辨体名肉物者案周礼内饔职云掌割亨煎和之事辨体名肉物注云体名嵴胁肩臂臑之属肉物胾燔之属此士之雍正所掌亦依之也知四俎据尸侑主人主妇者据下文四者皆有俎知之也云陈之冝具者此四俎当俱陈于鼎之西分二俎陈豕鼎鱼鼎之西者欲便三鼎之西并有俎故云陈之冝具也注并併至作併释曰云其南俎司马以羞羊匕湆羊肉湆者匕湆谓无肉直汁以其在匕湆也即下文司马在羊鼎之东二手执桃匕枋以挹湆注于䟽匕是也云肉湆者直是肉从湆中来实无汁下文云羊肉湆臑折正嵴一正胁一肠一胃一是也案下文次賔羞羊匕湆司马羞羊肉湆此注并云司马不云次賔者案上经正祭时云司马刲羊据此正文没次賔不言其实羞羊匕湆者是次賔也又云其北俎司士以羞豕匕湆豕肉湆豕脀湆鱼者此经陈二俎以爲益送之俎南俎巳是司马所用于羊湆之等则此北俎是司士羞豕湆之等若然案下文亦次賔羞豕匕湆司士羞豕脀此并云司士者亦据上经正文司士击豕而言实次賔羞豕匕湆也云䟽匕匕柄有刻饰者以其言䟽是䟽通刻饰之名若礼记云䟽屏之类故知柄有刻饰亦通柄刻云气以饰也注几所至玉爵释曰引大宰者证宰授主人几之义注位阼至上位释曰郑言此者主人位常在阼阶上其賔位在戸西及在西阶上今恐尸复位在戸西以其未得在戸西故言賔阶上位也主人至不坐注左之至几轻释曰云主人退尸还几缩之者以主人横执几进授尸时尸二手受于主人手闲时亦横受之将欲纵设于席故还之使缩以右手执几外廉故郷北面缩设于席也云左之者异于鬼神者谓若上篇以来设神几皆在右爲生人皆左几之等是其生人阳故尚左鬼神隂故尚右也云不坐奠之者几轻者此决下文啐酒坐奠之不言坐是重之此言坐执之故也注侑拜者从于尸释曰以主人授几止爲尸故主人拜送其尸独荅拜今侑亦拜故云从于尸以其立侑以辅尸故侑从尸拜也主人至送爵释曰自此尽兴退论主人主妇献于尸之事云主人降洗尸侑降尸辞洗者案郷饮酒主人降洗賔降主人辞降賔对此中亦应主人降洗賔降主人辞降主妇至兴退注昌昌至房也释曰案此上下经主人先献主妇乃后荐者若正祭则先荐后献若绎祭则先献后荐故祭义云君献尸夫人荐豆郑注云谓绎日也则此傧尸礼与天子诸侯绎祭同故亦先献后荐也云昌本巳下等物至此皆朝事之笾䵄蕡白黒形盐膴鲍鱼鱐醢人云朝事之豆韭菹醓醢昌本麋臡菁菹鹿臡茆菹麋臡故郑注此皆据彼而言又案彼注昌本昌蒲根有骨爲臡无骨爲醢云蕡熬枲实也者案丧服传云苴者麻之有蕡者也牡麻者枲麻也若然蕡麻有实枲麻无实郑云蕡枲实者举其类耳其实枲是雄麻无实若竹器圎曰箪方曰笥郑注论语亦云箪笥亦是举其类也白黑之等无正文郑以形色而言之云大夫无朝事而用之傧尸亦丰大夫之礼者案礼记坐尸于堂子北面而事之注云天子诸侯之祭朝事延尸于戸外是以有北面事尸之礼是特牲少牢正祭无朝事于堂直有室中之事若然大夫虽用天子诸侯朝事之笾豆以其礼杀故八笾八豆之中各取其四耳其韭菹醢者则无骨之醢昌菹醢者即周礼麋臡臡散文亦名醢又案周礼郑注云韲菹之称菜肉通全物若䐑爲菹细切爲韲彼昌本不言菹是细切爲韲此云昌菹则大夫以昌本爲菹异于天子诸侯所用也云主妇取笾兴者以馔异亲之者郑意以笾豆俱时设而笾不使妇賛者取笾以授主妇者以笾与豆不同所实又别故主妇冝亲就房亲取之也乃升释曰自乃升尽于其上论司马载俎因歴说十一俎之事注言燅至一俎释曰云言燅尸俎复序体者明所举肩骼存焉者上篇少牢载牲体十一嵴胁皆加并骨二尸食特举嵴肩骼在于肵俎上文直言燅尸俎嫌所举在肵者不在故复序其体所举肩骼则存焉所举未知此正俎爲在下羊肉湆以本嵴胁皆二骨以并今皆一骨故郑云明所举肩胳存焉以肩胳一骨前尸所举今复序之明在可知嵴胁虽举以其二以并今嵴胁载一骨在正俎一骨在湆俎故郑云亦着嵴胁皆一骨也以其前所举者未知在何俎故直注云着嵴胁皆一骨不云存耳云一俎谓司士所设羊鼎西第一俎者此俎在侑俎之南故下文注侑俎云羊鼎西之北俎也郑君知尸俎在南见羊肉湆俎在豕俎之南羊尊豕卑明尸俎在侑俎之南或解云言第一者最在北故侑俎下注云司士所设羊鼎西之北俎也明北俎在俎之南已下所注俎之次第皆据司士雍人所陈爲次义可知也羊肉至南俎注肉湆至爲汁释曰云肉湆肉在汁中者以増俎实爲尸加也者以决正祭之鼎直升牲体无湆者以正祭之俎非加今傧尸増俎实爲尸加故有湆也凡牲体皆出汁不言湆又下豕脀亦出于汁皆不言湆此特得湆名者特牲少牢正祭升牲体于鼎时皆无匕湆故直云升体于俎设于尸前鼎内亦无匕湆升文今此升牲体于尸前匕湆亦升焉故得湆名以在俎实无汁故进羊肉湆必先进羊匕湆然后进羊肉湆见此湆爲肉而有故在羊肉湆前进之使尸甞之故郑下注云哜湆者明湆肉加耳甞之以其汁尚味是也若然豕亦有匕湆不名肉湆而名豕脀者互见爲文言脀者见在俎无汁言肉湆者见在鼎内时有汁也若然羊豕互见爲文鱼何以不言鱼湆而云湆鱼者羊先言肉后言湆使肉前进匕湆明是湆从肉来可知鱼前无进匕湆故先言湆以明鱼在湆可知鱼无匕湆者郑下注云不羞鱼匕湆略小也羊有正俎羞匕湆肉湆豕无正俎鱼无匕湆隆汚之杀云必爲臑折上所折分者上经退臑在下者以折分故退之今此经云臑折即上经所退臑在下者也左右体之臑而必取右体之臑折分用之贵神俎故也若然嵴胁二骨亦分一骨爲肉湆者亦是贵神俎故也云此以下十有一俎俟时而载于此歴说之尔者案下文卒升賔长设羊俎于豆南賔降尸升筵唯设此一俎余十一俎皆未又主人主妇升席时乃设之是其俟时而载今于此巳下虽未载因前俎遂歴陈说之耳十一俎者即尸之羊肉湆一也豕脀俎二也侑之羊俎三也豕俎四也主人羊俎五也羊肉湆俎六也豕脀七也主妇羊俎八也尸侑主人三者皆有鱼俎是其十一通尸羊正俎爲十二俎其四俎尸侑主人主妇载羊体俎皆爲正俎其余八俎雍人所执二俎益送往还故有八其实止二俎也司士至一俎注臑在至北者释曰云臑在下者顺羊也者以其豕脀不折臑臑亦在下顺上文羊臑在下由折分此虽不折顺羊故亦在下也豕肉湆所以不折者由豕无正俎皆是肉湆故不顺所折也侑俎至一俎注侑俎至尸同释曰侑俎用左体者案少牢载尸俎皆右体嵴胁皆二骨举肺一切肺三尸主人主妇尽用肠三胃三尸正俎用一湆俎用一唯有一在此是以自侑巳下及主人主妇皆用左体嵴脇若然燅尸俎时左体亦同升于鼎上不云者文不具是以前陈俎时皆设于鼎西若不同升鼎则侑主人主妇俎如特牲执事之俎陈在阶闲不应在鼎侧也若然特牲执事与主人主妇之俎亦不升鼎彼爲自异于神小牢祝与佐食俎亦不升鼎亦自异于神此自侑巳下悉与尸同鼎者以傧尸礼益卑唯尸尊礼详侑巳下礼略故也云其羊俎过三体有肫尊之加也者鼎俎数竒今体数四故云加若礼纬云礼六十巳上笾豆有加是以少牢祝羊豕体各三又下文主人羊肉湆俎体亦三今傧尸之有侑犹正祭之有祝侑四体必知以肫爲加者侑豕俎无肫主人羊肉湆俎亦无肫故知有肫爲加以立侑以辅尸尊之故以肫爲加体也云豕左肩折折分爲长兄弟俎也者以下文设荐俎而注云衆兄弟仪礼文荐脀皆不云折唯兄弟云先生之脀折郑云先生长兄弟折豕左肩之折是以知义然也云无羊湆下尸也者直云无羊湆不云肉者以匕湆肉湆皆无故直云无羊湆以包二者皆无此二湆尸皆有侑皆无故云下尸也云豕又祭肺不哜肺不备礼者上尸羊俎有祭肺豕俎有哜肺是备礼侑羊俎豕俎皆切肺故曰不备礼也阼俎至一俎注阼俎至俎同释曰无体逺下尸者尸用右体主人用左体是其相下之义今主人正俎全无牲体故云逺下尸也云以肺代之肺尊也者尸侑一肺今主人一俎有两肺故知以肺代体肺者气之主食所先祭尊于肠胃故以肺代体云加羊肉湆而有体崇尸惠亦尊主人者以俎物虽与尸不同者肉湆与尸同至尸酢主人而设之故曰崇尸惠正俎所以不崇尸惠者逺下尸故无正俎逺下则无肉湆者近下尸故侑无羊肉湆注但云下此非直崇尸惠亦见尊主人者侑无羊匕湆无豕上湆而主人尽有是其尊主人所有者尊见下文受酢致爵时云不言左臂者大夫尊空其文者牲右体贵左体贱侑用左体皆言左肩左肫今主人用左臂直云臂不云左者大夫尊故空其文似若得用右体然必知是左臂者以右臂在尸俎故也云降于侑羊体一而増豕肤三有所屈有所申亦所谓顺而摭也者案礼器注云谓若君沐梁大夫沐稷士沐粱大夫不沐粱屈于君士则申与君同是亦屈申之义故引爲证也云其湆俎与尸俎同豕俎又与尸豕俎同者以其共用益送之俎故知同也主妇至一俎注无豕至西者释曰云无豕体而有肤以主人无羊体不敢备也者以主人俎无羊体故主妇俎亦无豕体以主人逺下尸主妇亦逺下尸也云无祭肺有哜肺亦下侑也祭肺尊者言亦者亦主人下侑也侑用肩主人用臂祭肺尊哜肺卑侑俎皆祭肺主妇皆哜肺故云下侑也云哜羊肺者文承肤下嫌也者肺文承肤下有豕肺之嫌故须辨之云哜羊肺者以别之也云肤在羊肺上则羊豕之体名同相亚也者羊豕虽异嵴胁之等体名则同今豕虽直言肤不言体以豕肤在羊肺之上使䋫羊之体故云相亚若然下文主人献賔之时司士设俎羊骼一肠一胃一切肺一肤一所以肤又在肺下者彼取用之先后故退肤在下司士至其上注横载至俎同释曰案上歴说十一俎尸侑主人之下皆次言豕俎鱼俎亦是歴说十一俎独不陈鱼俎于豕俎之下而陈并于此者欲见鱼水物别于正牲又欲见鱼独副賔长献三故并于此序之云横载之者异于牲体弥变于神者以其牲体皆横载于俎于人爲缩鬼进下生人进腠上篇少牢正祭升体时云下利升豕其载如羊无肠胃体其载于俎皆进下郑注进下变于食生也所以交于神明不敢以食道敬之至也引郷饮酒礼进腠羊次其体豕言进下互相见明正祭之时牲体皆横载进下可知至此傧尸事神礼简傧尸礼隆以尸爲賔客故从生人礼牲体皆进腠横载于俎异于载鱼于正祭之时缩载故少牢云司士升鱼十有五而俎缩载右首进腴于俎爲缩于尸爲横首向右腹腴向尸郑注云右首进腴亦变于食生也者生人则亦缩载于人爲横首亦向右进鳍嵴向人腹腴向外今傧尸之礼载鱼冝亦同生人缩载进鳍今横载于人爲缩不与正祭同又与生人异欲见傧尸之礼异于正祭又不得全与生人同郑云弥变于神者牲体旣进腠是巳变于神至于鱼载又横于俎是弥变于神也云膴读如殷冔之冔者读从士冠礼郊特牲周弁殷冔冔覆也可以覆首此亦取鱼腹反覆于上以拟祭云其俎又与尸豕俎同者谓上司士所设于豕鼎之西者也卒升注卒巳至羊俎释曰自此尽立于筵末论荐献于尸之事云卒升者案上有主人酌献尸主妇荐笾豆又升羊俎进于尸前因歴说十一俎之事今言卒升还计上升羊俎故云卒是以郑亦云巳载尸羊俎而言之此事从上文献尸下尽乃卒爵有五节五节者从主人献酒于尸并主妇设笾豆是其一也賔长设俎二也次賔羞羊燔尸乃卒爵五也賔长至豆祭注賔长上賔释曰上文载羊俎退卒升于十一俎下者欲就此賔长设羊俎之事故此言賔长设羊俎于豆南賔乃降注云賔长上賔者案下三献时云上賔洗爵注云上賔长也是以郑上下文相晓爲一人者也注桃谓至爲扱释曰云读如或舂或枕之枕者读从诗或舂或枕彼注枕杼臼也云此二匕者皆有浅升状如饭槮此以汉法况之言浅升者对寻常勺升深此浅耳注肺羊祭肺释曰知羊祭肺者见上载尸羊正俎而云祭肺一故知此羊俎上祭肺其羊肉湆虽有哜肺一此下经乃升此时未升故知非哜肺也次賔至以降注哜湆至尚味释曰云哜湆者明湆肉加耳甞之以其汁尚味者此匕湆似大羮案特牲大羮不祭不哜以不爲神非盛此哜之者明湆肉加先进其汁而甞之尚味故也以湆肉加在鼎有汁在俎无汁故以匕进汁是以上注云肉湆肉在汁中者以増俎实爲尸加是也特牲大羮自门入本不在鼎不调之此肉湆在鼎巳调之故云尚味也尸席至荅拜注旨美至之东释曰案上篇少牢尸不啐奠不告㫖大夫之礼尸弥尊至于傧尸啐酒告㫖者异于神奠具尸礼弥傧故也司马至以降注絶祭至敬也释曰引周礼者案大祝职辨九祭七曰絶祭注云絶末以祭引之证絶祭与此同也云湆使次賔肉使司马大夫礼多崇敬也者司马火官羊又火畜则羊湆与肉皆当司马载之案上文次賔载湆此经司马羞肉者以大夫官多各使载其一是以云大夫礼多崇敬也注燔炙释曰案诗云载燔载烈注云傅火曰燔贯之加于火曰烈烈则炙也彼以燔炙相对则异此云燔炙者燔之傅火亦是炙类故曰燔炙主人至荅拜注不洗至专阶释曰自此尽主人荅拜论主人献侑升荐俎从献之事也此节内从献有三事主人献时主妇荐笾豆一也司马羞羊俎二也次賔羞羊燔三也侑降于尸二等无羊匕湆又无肉湆云不洗者俱献闲无事也者此则以其献尸讫即献侑中闲无别酢酬之事故不洗凡爵行爵从尊者来向卑者俱献闲无事则不洗爵从卑者来向尊虽献闲无事亦洗是以此文献尸讫俱献侑不洗是爵从尊者来故特牲賔致爵于主人洗爵者郑云洗乃致爵爲异事新之以其承佐食贱虽就献闲以其爵从卑者来故洗之故不傧尸郑注云洗致爵者以承佐食贱新之是爵从卑者来故洗也云主人就右者贱不专阶者对主人不就尸阶者尸尊得专阶故也注醢在至统焉释曰凡设菹常在右便其擩今菹在醢北者以其立侑以辅尸故菹在北统于尸也注荅拜至之右释曰知拜于侑之右者以其前拜爵时尸在侑之右尸受至爵酌注酌者将酢主人释曰自此尽就筵论主人受尸酢并荐笾豆及俎之事就此事中亦有五节行事尊主人故与尸同者尸酢主人时主妇亦设笾豆一也賔长设羊俎二次賔羞羊匕湆三司马羞肉湆四也次賔羞羊燔主人乃卒爵五也但特牲少牢主人献尸尸即酢主人主人乃献祝及佐食此尸待主人献侑乃酢主人不同者此尸卑达主人之意欲得先进酒于侑乃自饮彼尸尊不达主人欲自达已意故先酢主人乃使主人献祝与佐食故不同是以下文賔长献尸致爵主人尸乃酢之遂賔意亦此类也司宫至于房注设笾至二笾释曰此乃陈主人受酢设席之位案特牲爲士案少牢下大夫皆致爵乃设席此傧尸受酢即设席者以其傧尸尸益卑主人益尊故明一等受酢即设席案上设尸笾云兴取笾于房麷蕡注云以馔异亲之与此妇賛者执二笾䵄蕡主妇不兴受文不同者凡执笾豆之法皆两双执之此侑与主人皆二笾故主妇与妇賛者各执其二于事便故主妇不兴受设之上尸笾豆各四故主妇兴取笾豆于房亦见异馔亲之义也云设笾于菹西北亦辟铏者上设侑笾正当豆此在西北明辟铏云亦亦尸笾当豆西外列以辟铏故也注奠爵至复用释曰云言虚俎者羊湆俎讫于此虚不复用者此俎雍人所执陈奠于羊俎西在南者自此賔羞匕湆司马羞羊肉湆于尸次賔又羞匕湆于主人同用此俎三降皆不言虚欲见后将更用至于此言虚俎明其不复用此俎又见下次賔羞羊燔于主人则北之豕俎用北之豕俎而得羞羊燔者以其礼杀故也主人至序南注不降至崇酒释曰直云次賔羞燔者燔即羊燔知者以其主人与尸侑皆用羊体郷主妇献尸以后悉用豕体賔长献尸后悉用鱼从是以知主人之燔羊燔也云不降奠爵于篚急崇酒者此下唯有崇酒之文更无余事故云急崇酒案郷饮酒介荅拜主人卒爵坐奠于西楹南介右再拜崇酒注云奠爵西楹南以当献衆賔与此不同者彼实有献衆賔之事故云当献衆賔亦复见急崇酒两见之也司宫至主妇注房东至之东释曰自此尽主妇荅拜论主妇亚献尸并见从献之事上文主人献节凡有三爵有主人献尸献侑并受酢此主妇献内凡有四爵即分爲四节解之四者主妇献尸一也献侑二也致爵于主人三也受尸酢四也下文賔长爲三献爵止故与主妇亚献同此主妇亚献尸一节之内从献有五五者主妇亚献主妇设两铏一也主妇又设糗与脩二也次賔羞豕匕湆三也司士羞豕脀四也次賔羞豕燔尸乃卒爵五也尸拜于筵上受注尊南至便也释曰賔主献酢无在筵上受法今尸于筵上受者以妇人所献故尸不与行賔主之礼故不得各就其阶若然少牢主人祝拜于席上坐受者注云室内迫狭故拜筵上与此礼异云尊南西面拜由便也者此决下文西面于主人之北拜送爵今酌尊因在尊南西面拜献尸者便也言便者便其西面授尸故不退主人之北注饮酒至爲断释曰云无黍稷杀也者决正祭时有黍稷故也酌献至荅拜注酌献至西面释曰同有三等降于尸二等无铏羮与豕匕湆云三等者主妇酌献侑主妇羞糗脩一也司士羞豕脀二也次賔羞燔侑乃卒爵三也主妇至侑兴注豕脀至礼杀释曰案上下文尸与侑及主人主妇但是正俎皆横执俎以升又横设于席前若益送之俎皆缩执之又缩于席前今司士所羞豕脀是益送之俎缩执是其常而言缩执者以其文承上主人献侑时无羊肉湆故主妇献侑司士羞豕脀不得相如是以经特着缩执俎见异于正俎诸文特云横执缩执者皆此类受爵至荅拜注主妇至併敬释曰自此尽荅拜受爵论主妇致爵于主人之事此科亦有五节行事主妇致爵于主人时主妇设二铏一也又设糗脩二也豕匕湆三也豕脀四也豕燔主人卒爵五也云主妇易位拜于阼阶上辟併敬者前主妇献尸侑拜送于主人北今致爵于主人拜于阼阶上者辟併敬主人与尸侑故易位也若然案特牲三献爵止乃致爵此未三献巳致爵者以上篇巳有献于尸故此不待三献又见傧尸礼杀故早致主妇至不拜注主人至告旨释曰云主人拜啐酒甞铏不拜若然则啐酒有拜甞铏无拜案前主妇献尸尸坐啐酒左执爵甞上铏执爵以兴坐奠爵拜拜在甞铏之下则甞铏有拜坐啐酒不拜与此违者彼拜虽在甞铏下其拜仍爲啐酒拜在甞铏下者以因坐啐酒不兴即甞铏甞铏讫执爵兴坐奠爵拜拜仍爲啐酒是以特牲少牢尸甞铏皆不拜或此经啐酒之上无拜文有者衍字也尸降至以降注将酢主妇释曰自此尽皆就筵论尸酢主妇之事此科内从酢有三三者主妇受酢之时妇賛者设豆笾一也司马设羊俎二也次賔羞羊燔主妇卒爵三也以其主妇受从与侑同三主人受从与尸同五尊卑差也注设席者主妇尊释曰以賔长以下皆无设席之文唯主妇与主人同设席故云主妇尊特牲及下大夫主妇设席亦是主妇尊注妇人至少者释曰案特牲记云宗妇北堂东面北上注云宗妇族人之妇其夫属于所祭爲子孙者是也彼直云宗妇是特牲宗妇一人而巳不言賛或少未可定此大夫礼隆賛非一人而称賛賛主妇及长妇故云宗妇之少者注出房至子也释曰云不坐者变于主人也者上主人受酢坐卒爵故云变于主人也执爵拜变于男子者上下经凡男子拜卒爵皆奠爵乃拜故云变于男子也上賔至賔降注上賔至止也释曰此一经论賔长备三献献尸其尸奠于荐左未举之事尸不举者以三献讫正礼终欲使神惠均于庭徧得献乃举之故下文主人献及衆賔以下讫乃作止爵若然特牲及下大夫尸在室内始行三献未行致爵尸奠爵欲得神惠均于室此傧尸之礼室内巳行三献至此傧尸夫妇又巳行致爵讫傧尸又在堂故爵止者欲得神惠均于庭与正祭者异云上賔賔长者上文云賔长设羊俎是此与上文长賔互见爲一人云谓之上賔以将献异之者言长賔賔中长尊称轻若言上賔賔中上尊称重故以将献变言上賔云或谓之长賔者或少牢文案彼云长賔洗爵献于尸此异之称长上者少牢尸有父尊屈之故但云长賔耳若然不傧尸亦云长賔特牲云賔三献如初又不言长賔者士賔卑又阙之云奠爵爵止者特牲云賔三献如初燔从如初爵止不傧尸者亦然是其爵止之事案下经爵止者多非爲均神惠之事故此特解之主人至不升注侑不至不从释曰自此尽皆左之论主人酬尸设羞之事云侑不升尸礼益杀者傧尸之礼杀于初今侑不升又杀故云益杀也尸北至荐左注降洗者主人释曰此主人酬尸尸奠于荐左者不举案下经不举二人举觯于尸侑侑奠觯于右注云奠于右者不举也神惠右不举变于饮酒与此不同者特牲及下不傧尸皆无酬尸之事此特有之由傧尸如与賔客饮酒无故有酬异于神惠神惠右不举侑奠于右是也侑一名加者少牢无侑尸此乃有故无加称是以主人酬賔賔奠于左亦是神惠故即举之特牲及不傧尸皆有酬賔同是神惠故皆奠于左也注二羞至阳也释曰以二羞是内羞房中之羞以傧尸用之故云尽欢心云房中之羞其笾是周礼笾人职云羞笾之实案彼郑注云此二物持粉稻米黍米所爲也合蒸曰饵饼之曰餈糗者擣粉熬大豆爲饵餈之黏着以粉之耳饵言糗餈言粉互相足是也云其豆则酏食糁食者周礼醢人职羞豆之实案彼郑云酏也内则曰取稻米举糔溲之小切狼臅膏以与稻米爲又曰糁取牛羊豕之肉三如一小切之与稻米稻米二肉一合以爲饵煎之是也若然案王制云庶羞不踰牲注云祭以羊则不以牛肉爲羞依内则羞用三牲者据得用大牢者若大夫已下不用大牢者则无牛矣而此引之者举其成文以晓人耳云庶羞羊臐豕膮皆有胾知者案公食大夫牲皆臛及炙胾今此郑直云臐胾不言炙者此傧尸饮酒之礼故主人献尸皆羊燔从当主妇献皆豕燔从公食大夫是食礼故庶羞并陈此饮酒之礼故先以燔从酬賔之后乃言司士羞庶羞则知止有羊臐豕膮羊胾豕胾以其燔炙前已从献讫故知止有臐胾而已云房中之羞内羞也者案下大夫不傧尸云乃羞宰夫羞房中之羞司士羞庶羞于尸祝主人主妇内羞在右庶羞在左是也云内羞在右隂也者以其是谷物故云隂也云庶羞在左阳也者以其是牲物故云阳大宗伯亦云天产作隂德地产作阳德郑亦云天产六牲之属地产九谷之属是其谷物隂牲物阳者也仪礼䟽卷第四十九阊门外洞泾西青霞髙吴刻字仪礼疏仪礼疏卷五十仪礼䟽卷第五十唐朝散大夫行太学博士弘文馆学士臣贾公彦等撰主人至壹拜注拜于至爲一释曰自此尽賔降论主人献长賔巳下井主人受酢之事云拜于门东明少南就之也者以其继门言之明少南就之云言三拜者衆賔贱旅之也者案周礼司士职孤卿特揖大夫以其等旅揖注云特揖一一揖之旅衆也大夫爵同者衆揖之此云旅之者旅衆也衆人共得一拜云衆賔一拜贱也者以贱不得备礼故云贱也云纯臣也位在门东者此对特牲记云公有司门西北面东上献次衆賔私臣门东北面西上献次兄弟此賔皆在门东故云纯臣者指北面时也得献讫在西阶下亦不纯臣故下经云献私人于阼阶上注云私人家臣已所自谒云献私人于阼阶上注云私人家臣己所自谒除也大夫言私人明不纯臣也若然大夫云私人见不纯臣士言私臣不言人者大夫尊近君若言私臣则臣与君不异故名私人士卑无辟君臣之名不嫌故名私臣注羊骼至爲胳释曰云设俎者旣则俟于西序端者案郷饮酒司正升相旅受酬者降席司正退立于序端然则先事旣设后事未至其退立之位当在于序端知此不降者下文賔执祭以降宰夫执荐以从司士执俎以从无升文明此不降退立于序端可知注成祭至脯肺释曰云取祭以降反下位也反下位而在西阶西南巳献尊之者凡言反位者或反初位或上下位异亦爲反此则初位在门东今得献反在西阶南与主人相对巳献尊之故也若燕礼士得献位于东方亦是尊之者也云祭脯肺者案经云取脯取肺祭之明祭是脯肺注旣尽至不拜释曰云长賔升者以次第升受献者知不直次上賔后一人爲衆賔长时受献必以长幼次第受献者以其下文云宰夫賛主人酌若是以辩郑云每献一人奠空爵于棜宰夫酌授于尊南是奠爵故以长幼次第受献也辩受至仪也注徧献至爲议释曰即荐谓若燕礼三卿巳上得献即荐大夫徧献乃荐亦其类云亦宰夫荐司士脀者此约上賔此衆賔亦同此二人爲之云仪者尊体尽仪度余骨可用而用之尊者用尊体卑者用卑体而巳者以其言仪取尊卑得其仪但尊体旣尽就卑体之中度尊卑之仪而用之不可辩其尊体故郑以意解之尊者用尊体卑者用卑体而巳也云亦有切肺肤者案特牲用离肺知此衆賔用切肺肤者以其侑用切肺不敢殊于尸明衆賔亦不敢殊于侑若然不傧尸者亦用切肺者亦是不敢变于傧尸礼也乃升至在左注主人至敢酢释曰特牲主人献长賔讫即酢此辩献乃酢者主人益尊先自达其意特牲主人献内賔辩乃自酢注云爵辩乃自酢以初不殊其长也则此大夫尊初则殊其长故也宰夫至荅拜注宰夫至爲爵释曰自此尽于荐左论主人酬长賔于堂下之事也云宰夫授主人觯则受其虚爵奠于篚者谓上主人受賔之酢爵今宰夫旣授觯讫因受取酢之虚爵降奠于篚也知然者上文主人受爵讫賔降主人无降文即云宰夫授觯主人受之明主人手中虚爵宰夫受之奠于篚可知若然知不待酬賔虚觯受之奠于篚者以其下文賔之虚觯奠于荐左故知非賔虚觯其賔奠荐左者后举之以爲无筭爵也主人至以辩注兄弟至待之释曰自此尽其衆仪也论主人献兄弟于阼阶之事云兄弟长幼立饮贱不别者案特牲云献长兄弟于阼阶上如賔仪者士卑长兄弟爲贵殊贵贱故云如賔仪长賔坐饮也此大夫礼长賔坐饮衆賔立饮至于大夫贵兄弟贱兄弟长幼皆立饮不得如賔仪故立饮贱不别也云大夫之賔尊于兄弟宰夫不賛酌者兄弟以亲昵来不以官待之者决上文大夫賔贵使宰夫賛酌今兄弟酌不使宰夫賛酌者爲兄弟是亲昵不以官待之故兄弟虽贱于賔不得使人賛酌而亲之也辩受至其位注亦辩至私人释曰云旣云辩矣复言升受爵者爲衆兄弟言也者以上经云兄弟之长升拜受爵嫌衆兄弟亦升拜受爵是以此更云升受爵直爲衆兄弟不拜受爵而言郑即云衆兄弟升不拜受爵也若然上賔拜受爵又拜旣爵衆賔拜受爵不拜旣爵长兄弟得与衆賔同衆兄弟又不拜受爵是其差也云先着其位于上乃后云荐脀设于其位明位初在是者初位谓经云其位在洗东西面北上是先着其位于上乃云升受爵者谓发此位升堂受爵又云荐脀设于其位者谓受爵时设荐脀于其东西面位是先着其位于上乃后云荐脀设于其位明位初在是也故先云洗东位以此而言则衆賔亦先有位在门东北面继上賔后献讫亦荐脀于位皆是先有位不继于门东而在西阶西南者彼谓巳献荐之故也云位不继于主人而云洗东卑不统于尊者案特牲主人卑故兄弟助祭之位得继主人于阼阶下南陈又得辟大夫不敢自尊也此以大夫尊故兄弟之位在洗东不继主人卑不统于尊故也云此荐脀皆使私人者上献賔长及衆賔使宰夫设荐司士设俎又使宰夫賛酌至于此献兄弟爲亲昵不以官待之主人亲酌明亦不以官使私人荐脀可知注先生至之折释曰知先生是长兄弟者以其文承长兄弟之下故知先生非老人教学者知折是豕左肩之折者以上初亨牲体明侑俎豕左肩折注云折分爲长兄弟俎是也主人至荅拜注内賔至左人释曰自此尽亦有荐脀论主人献姑姊之等于房中之事知内賔是姑姊妹及宗妇者约特牲记而知也云献于主妇之席东主人不西面尊不与爲賔主礼也者案特牲献内兄弟于房中如献衆兄弟之仪主人西面荅拜此大夫礼主人南面拜故决之不与爲賔主之礼也云南面于其右主人之位恒左人者谓人在主人左若郷饮酒郷射之等于西阶上北面主人在东賔在西此南面则主在西賔在东故云恒左人也坐祭至荐脀注亦设至北上释曰云亦设荐脀于其位者言亦者亦上先生之等引特牲记者欲见内賔设荐之位处主人降至荐脀注私人至位定释曰自此尽主人就筵论主人献私人之事云私人家臣己所自谒除也者此对公士得君所命者此乃大夫自谒请于君除其课役以补任爲之云大夫言私人明不纯臣也者大夫尊近于君故屈己之臣名爲私人云士言私臣明有君之道者士卑不嫌近君故得名属吏爲私臣也云北上不敢专其位者以其兄弟北上今继兄弟之南亦北上与兄弟位同故云不敢专其位云兄弟位定者与上衆兄弟云其位在洗东西面北上升受爵其荐脀设于其位注云先着其位于上明位初在是此不先着位于上俱言继凡献者是据献位爲言则未献时在衆賔后矣案特牲记云私臣位在门东北面是衆賔后也云凡献位定则是凡献以前非定位也尸作三献之爵注上賔至自举释曰自此尽降实于篚论举三献之爵賔长又献侑并致爵之事云上賔所献爵者若然三献是上賔不言上賔而言三献者以其主人主妇并此賔长备三献因号上賔爲三献是以事名官者也云不言三献作之者对特牲云三献作止爵故决之下大夫不傧尸自作爵者顺上大夫爲文作其爵者以神惠均于庭讫欲使尸饮此酒但此一节之内有四爵行事四者尸作三献之爵一也献侑二也致爵于主人三也受尸酢四也注不羞至之杀释曰云不羞鱼匕湆略小味也者对羊豕牲之大有匕湆之等鱼无以鱼爲小味故略之也云隆汚之杀者以有者爲隆盛无者爲杀少也注司马至于尸释曰上文尸使司士羞鱼此侑使司马羞鱼故云变于尸也注賔拜至就之释曰就之者賔于礼当在西阶上今在东楹之东以主人席在于阼阶是以賔拜于东楹东就之也注旣致至賔意释曰遂賔意者賔虽不言其意欲得与主人抗献酢之礼今尸见致爵于主人讫即酌以酢賔是遂达賔之意二人至皆降注三献至尸侑释曰自此尽及私人论旅酬从尸及上下无不徧之事云三献而礼小成者以此献爲正后仍有举奠加爵之等终备乃是礼之大成故云小成也云使二人举爵序殷勤于尸侑者饮酒之礼酬与无筭爵乃尽欢心故以旅酬及无筭乃爲殷勤于尸侑也案郷饮酒及郷射特牲等皆一人举觯爲旅酬始二人举觯爲无筭爵始今傧尸乃以二人爲旅酬始者此傧尸别一礼与彼不同以其初时主人酬尸尸奠之侑未得酬故使二人举觯侑乃得奠而不举即与亦奠一爵一爵遂酬于下是以须二人举觯兄弟之后生者举觯于其长爲无筭爵者以其賔长所举奠酬亦爲无筭爵以此二觯者皆在堂下故爲无筭爵尸不与无筭爵故举堂下觯爲无筭爵其爲旅酬皆从上发尸爲首故特牲等使一人举觯爲旅酬与賔长所举荐右之觯此賔不举旅酬皆从尸举故所奠者爲无筭一爵亦是异于特牲注尸拜至礼杀释曰决上文尸酢主人主人东楹东北面拜受爵尸西楹西北面荅拜是各各于其阶今尸酬主人同于阼阶故云礼杀也注言就至待之释曰言立待之者以其不言适阼阶上酬主人明主人不去立待之可知注酬不至侑也释曰此决上主人酬賔賔奠之也注遂旅至唿之释曰知者若不賛唿之则当如上文衆賔长升兄弟之长升拜受爵故知有賛唿之也注私人至饮之释曰私人位在兄弟之南今言下饮之则私人之长一人在西阶下饮之其余私人皆饮于其位故下经云卒爵升酌以之其位相酬辩是也卒饮至于篚注末受至犹饮释曰凡旅酬之法皆执觯酒以酬前人前人领受其意乃始自饮此私人末受酬者后虽无人可旅犹自饮之讫乃实爵于篚以其酒是前人所酬不可不饮故也乃羞至私人注无房至宗妇释曰此经论无筭爵时羞庶羞于賔及兄弟之等事云此羞同时羞则酌房中亦旅者旅酬之下云乃羞庶羞内賔羞在私人之上私人得旅酬则房中内賔亦旅可知兄弟至其长注后生至作觯释曰自此尽爵止论后生举觯于长兄弟主人酬兄弟之事注长在左辟主人释曰凡献酬之法主人常左人若北面则主人在东今长兄弟北面云长在左则在西故辟主人注拜受至待也释曰云傧尸礼杀者案特牲兄弟之后生举觯于其长爲旅酬又兄弟弟子举觯于其长爲无筭爵拜送皆北面此云东面决上傧尸礼杀也云长賔言奠兄弟言止互相发明者上文主人酬賔奠爵于荐左是长賔言奠此言爵止是兄弟言止长賔言奠明止而未行此言止明亦奠荐左故云互相发明也云相待也者酬賔虽在前及其行之相待俱时举行故下文云賔及兄弟交错其酬皆遂及私人爵无筭是也若二人举觯于尸侑侑奠于右不举尸即酬主人主人酬侑侑酬长賔至于衆賔遂及兄弟遂及私人依次第行徧不交错所谓旅酬也賔长至不止注如初至者也释曰此一经论衆賔长加爲爵数多与上賔异何者上賔献侑致爵于主人时皆有湆鱼从今无湆鱼从故经云无湆也云爵不止者上賔献尸时亦止爵待献堂下毕乃举觯今尸不止爵即饮故云爵不止云賔长者賔之长次上賔者非即上賔者以其上賔将献异之言上賔此不异其文明非上文上賔爲賔长者故以爲次上賔者也经云无湆爵不止文在如初之下不蒙如初之文则知与上异故文在如初下也云不使兄弟不称加爵大夫尊也者此决特牲云长兄弟爲加爵又衆賔长爲加爵不言献此言献者尊大夫若三献之外更容有献故云大夫尊也云不用觚大夫尊者此亦决特牲云长兄弟洗觚爲加爵此用爵爵尊于觚故云大夫尊者也賔一至于下注一人至发明释曰此一经论次賔举觚于尸更爲旅酬如上旅酬之事但前二人举觯于尸侑尸举旅酬从上至下皆徧饮今亦从上至下故云亦遂之于下云上言无湆爵不止互相发明者上经云爵止与上賔奠爵云互相发明今此又与上文无湆爵不止相发明是以二文皆在如初之下賔及至无筭注筭数至数也释曰自此尽有司彻论堂下行无筭爵礼终尸侑出主人送于庙门外之事云长賔取觯者是主人酬賔觯云长兄弟取觯者是兄弟之后生者举觯于其长之觯也尸出至不顾注拜送之释曰傧尸之礼尸侑賔也故孔子亦云賔不顾矣有司彻注彻堂至不彻释曰云彻堂上下之荐俎也者案上文堂上有尸侑之荐俎堂下有賔及兄弟之荐俎皆彻之也云外賔尸虽堂上妇人不彻者案特牲云宗妇彻祝豆笾入于房彻主妇荐俎此篇首云有司彻郑注云彻室中之馈及祝佐食之俎爲将傧尸故使有司彻之下大夫不傧尸改馈馔于西北隅云有司官彻馈馔于室中西北隅至篇末礼终云妇人乃彻注云彻祝之荐及房中荐俎不使有司者下上大夫之礼然则此篇首云有司彻别无妇人也下大夫有司馔阳厌妇人彻之篇末云彻室中之馔注云有司馔之妇人彻之外内相兼礼杀此戸外傧尸亦礼杀嫌妇人亦彻之故云虽堂上妇人不彻妇人必不彻者异于下大夫也堂上傧尸犹如堂内之阳厌故郑注篇首云賔尸则不设馔西北隅以此荐俎之陈有祭象而亦足以厌饫神是也若不賔尸注不賔至之矣释曰自此尽牢举如賔论下大夫不賔尸之事云不賔尸谓下大夫者从尸饮七巳前皆与上大夫賔尸者同巳后则以此祝侑续之是傧尸之礼故云不賔尸谓下大夫也云其牲物则同不得备其礼耳者谓不备傧尸礼也引曽子问者破旧说案彼上云若宗子有罪居于他国庶子爲大夫其祭也祝曰孝子某使介子某执其常事摄主不厌祭不旅不假不绥祭不配注云皆辟正主厌厌饫神也厌有隂有阳迎尸之前祝酌奠奠之且飨是隂厌也尸谡之后彻荐俎敦设于西北隅是阳厌也此不厌者不阳厌也不旅不旅酬也假读爲嘏不嘏不嘏主人也不绥祭谓今主人也又云布奠于賔賔奠而不举是也云而此备有似失之矣者谓此不傧尸者不厌巳下皆有则非如旧说使昆弟摄者故云似失之矣则祝侑亦如之注谓尸七饭时释曰案上篇尸食七饭告饱祝西面于主人之南独侑不拜侑曰皇尸未实侑是也尸食注八饭释曰上巳七饭故知此当入饭也乃盛至皆牢注盛者至体焉释曰案特牲尸食讫乃盛今入饭即盛者大夫礼与士相变若然此先言臑者见从下起不言盛肩肩未举举乃盛不言骼骼已举先在俎有司彻不盛俎者更无所用全以归尸故也云盛者盛于肵俎也者以特牲云盛肵俎俎释三个故知盛于肵以归尸故也云此士体羊豕者以其五鼎下有鱼腊肤又不升故唯羊豕也云其嵴胁皆取一骨也与所举正嵴干骼凡十矣者案上篇载时皆二骨以并今但盛一骨不云正嵴长胁者先举一骨故不序也凡骨体之数左右合爲二十一体案少牢注云肩臂臑肱骨也䏝骼股骨郷饮酒注前胫骨三肩臂臑也后胫骨二䏝胳也又后有髀觳折特牲记云主妇俎觳折注云觳后足也昏礼不数者凡体前贵于后觳贱于臑故数臑不数觳是以不升于鼎又以髀在肫上以窍贱正俎不用又嵴有三分一分以爲正嵴次中爲脡嵴后分爲横嵴胁亦爲三分前分爲代胁次中爲长胁后分爲短胁是其二十一体也云而俎犹有六体焉者谓三嵴三胁皆取一骨盛于肵各有一骨体在俎不取以备阳厌也故云而俎犹有六体焉也鱼七注盛半至而巳释曰云鱼十有五而俎者案少牢载鱼鲋云十有五而俎云其一巳举者谓尸食时巳举其一唯有十四在云必盛半者鱼无足翼于牲象嵴胁而巳者案中候云鱼者水精随流出入得申朕意郑注引春秋纬琁玑枢曰鱼无足翼纣如鱼乃讨之是也纣虽有臣无益于股肱若鱼虽有翼不能飞若然此注云鱼无翼者亦从彼文鱼虽有翼不能飞云象嵴胁者六体十二骨盛六是半鱼无足象牲嵴胁亦盛半盛半相似数则不同以其牲之嵴胁则六鱼之半则七也腊辩无髀注亦盛至作脾释曰云亦盛半者谓除尸举其余两半亦似鱼十四盛七爲半必知盛半者以其此腊在鱼下明盛半与鱼同此腊亦盛右体知者以其牲用右故此亦盛右体知嵴属焉者案上篇少牢云腊一纯而俎嵴不折直爲一叚代胁长胁短胁各一骨左右三胁胁骨合爲六体并嵴爲七通肩臂等十爲十七体与牲体同如腊肩尸食旣举而俎唯有十六在言盛半明嵴属又且凡牲载体者嵴皆属焉下经云乃摭于鱼腊俎俎释三个其余皆取之明不尽盛可知若然案士虞礼升腊左胖髀不升实于下鼎注云腊亦七体牲之类又特牲记云腊如牲骨郑注云不但言体以有一骨二骨者以此言之腊与牲体设骨多少尽同而云腊嵴胁皆一骨者以其左右尽升欲使祝及主妇巳下俱取于此腊体故下云祝主人之鱼腊取于是注云祝主人主妇俎之鱼腊取于此者大夫之礼文待神余也三者各取一鱼其腊主人臂主妇臑祝则骼也今若复分一骨二骨则数多于特牲祝以下俎无腊体不升腊右胖故云腊如牲骨与右胖同皆祝俎所不用上篇少牢虽祝俎有腊两髀属窍上大夫礼又异于此士虞礼祝以下亦无腊体故郑注士虞礼腊亦七体牲之类郑注云凡腊用纯者据上下大夫以上祭祀及士之嘉礼士祭礼则腊不用纯辟大夫云言无髀者云一纯而俎嫌有之者案上篇少牢载腊云一纯而俎不云髀不升故此明之而云腊辩无髀也案上篇少牢祝俎云腊两髀在祝俎不升于鼎不在神俎已自明矣今此更明之者以少牢陈鼎上下大夫皆同今此下大夫不傧尸其祝俎腊骼不云无髀何以明之注不言至于尊释曰案少牢云设俎羊在豆东豕亚其北鱼在羊东腊在豕东特肤当俎北端今摭鱼腊冝在鱼俎东而继羊俎言之以羊尊爲主也乃摭至以出注个犹至爲摕释曰知鱼摭四枚腊摭五枚者以鱼盛半其俎犹有七个在故摭去四枚释三个腊盛半而俎犹有八体在摭去五枚释三个皆爲改馔西北隅也云腊则短胁正胁代胁鱼三枚而巳者以腊右体巳盛嵴又属焉唯有左在下文云主人腊臂主妇腊臑祝则骼所释者故知胁又牲体所释者是胁嵴此腊嵴巳在盛半限故知所释唯有三胁耳祝主至于是注祝主未闻释曰案特牲士礼不待神余故王人主妇祝皆无腊上大夫之祝当有腊俎至于傧尸腊爲庶羞又不载于俎与此异此下大夫待神余故祝主人主妇皆有腊体也云其腊主人臂主妇臑祝则骼也与者主人用臂主妇用臑见于下经祝无文而知用骼以其骼无正文故云与以疑之也云此皆于鼎侧更载焉者上摭时共在一俎以出及下设时主人主妇及祝各异俎又不同时故知更载俎云鼎侧则不复升鼎也云不言主妇未闻者下有主妇俎腊臑则主妇用腊可知此经直云祝主人不云主妇未闻其义或转写者脱耳尸不至三饭注凡十至五饭释曰上篇士礼九饭少牢上下大夫同十一饭士大夫旣不分命数爲尊卑则五等诸侯同十三饭天子十五饭可知主人洗至如傧释曰自此尽荐脀皆如賔礼论主人献尸祝及佐食之事此主人献有五节主人献尸一也酢主人二也献祝三也献上佐食四也献下佐食五也注肝牢至爲㨎释曰云绥皆当作挼者案经唯有一绥而云皆者郑并下佐食绥揔破之故云皆也云读爲藏其堕之堕者读从周礼守祧职云旣祭则藏其隋必读从之者义取隋减之事也主妇至如傧注自尸至上篇释曰自此尽入于房论主妇亚献尸及祝并献二佐食之事此一节之内献数与主人同唯不受嘏爲异云与傧同者经旣云如傧而注复云与傧同者爲事在上篇而发也主妇至反位释曰此设笾实继在少牢室内西南隅隂厌神馔也注枣馈至爵位释曰案周礼笾人职云馈食之笾枣㮚桃干䕩榛实羞笾之实糗饵粉餈又加笾之实蔆芡㮚脯是郑据笾人职而言也云杂用之下賔尸也者案上傧尸者䵄蕡白黒糗饵之等朝事之笾羞笾之实各用之而不杂也案上賔尸主妇亚献尸设笾直有脯脩二笾下大夫之礼主妇亚献有四笾者賔尸之礼主人献尸主妇设四笾䵄蕡白黒故至主妇献时直设糗饵与脯脩二笾通前四笾六笾此主人初献如上篇无笾从故至主妇亚献设四笾犹自少于賔尸两笾注自主至于賔释曰上篇主妇伹有献而巳无笾燔从之事此篇首傧尸主妇亚献尸乃有笾饵之事其物又异唯糗同耳故云此异于傧也上注云自尸侑不饭告饱至此与傧同者在上篇此注云此异于賔者上注云至此与傧同者皆与傧礼同在上篇故注云至此也此自卒爵下至荅拜与傧同在上篇自祝受加于肵以上至主妇反笾傧尸异所得相决郑所以不在卒爵上注而在尸荅拜下注者取终一事故也注主妇至曰酌释曰案特牲主妇献尸不夹爵拜上篇上大夫賔尸主妇献尸夹爵拜此下大夫旣不賔尸主妇冝与士妻同今夹爵拜者爲不賔尸降崇敬故夹爵拜与上大夫同言降谓降賔尸之礼也注自尸至上篇释曰经无尸卒爵之文郑注云尸者以经有卒爵之文多故言尸以别之也注内子至于賔释曰案特牲主妇设笾者士妻卑也案上尸与主人笾皆主妇设之至此祝不使主妇而使宰夫设笾故云祝贱使官可也案礼记注内子卿妻引春秋赵姬请逆叔隗以爲内子证卿妻爲内子今此下大夫妻得称内子者欲见此下大夫妻于祝不荐笾兼见上大夫妻亦不荐笾故变言内子也或可散文下大夫妻亦得爲内子也云自宰夫荐至賔羞燔亦异于賔者少牢主妇献祝亦无笾燔从一事此有笾燔从者亦异于賔也賔长至爵止注尸止至待之释曰自此尽庶羞在左论賔长献尸祝佐食并致爵之事此一节之内凡有十爵献尸一也主妇致爵于主人二也主人酢主妇三也尸作止爵饮讫酢賔长四也賔献祝五也又献上佐食六也又献下佐食七也賔致爵于主人八也又致爵于主妇九也賔受主人酢十也云賔戸西北面荅拜者案上少牢正祭賔献与此篇首賔长献皆云拜送此特言荅拜者下大夫故也言拜送者礼重云荅拜者礼轻主妇至设席注拜受至士也释曰此下大夫夫妇致爵之礼祭统云夫祭有十伦之义七曰见夫妇之别焉又曰尸酢夫人执柄夫人受尸执足夫妇相授受不相袭处酢必易爵彼据夫妇致爵而言又诗旣醉序云醉酒饱德谓见十伦之义志意充满是天子诸侯皆有夫妇致爵之事但少牢上大夫受致不酢下大夫受致又酢不致士受致自致是上大夫尊辟君受致不酢下大夫与士卑不嫌得与人君同夫妇致爵也云拜受乃设席变于士也者案特牲礼未致爵巳设席故云异于士其上大夫正祭未致爵至賔尸尸酢主人设席以有尸賔故设席在前也案周礼司几筵云祀先王昨席亦如之郑注云谓祭祀及王受酢之席彼受酢时巳设席与大夫礼异也郑注周礼司几筵又云后诸臣致爵乃设席与此礼同者士卑不嫌多与君同故也注臂左至牲体释曰知是左臂者右臂尸所用故知左臂也云特牲五体此三者以其牢与腊臂而七者以经云臂嵴胁皆牢牢谓羊豕也旣羊豕臂嵴胁俱有是六也通腊臂而七是以牲体唯有三也云牢腊俱臂亦所谓腊如牲体者腊如牲体特牲记文案彼云腊如牲骨骨即体也故以体言之以其上腊摭五枚左肩臂臑肫骼今主人不用肩而用臂者以其羊豕皆用臂故腊亦用臂是以郑云腊如牲体但此腊臂直一骨无并故须云腊如牲体也主人至爵拜注无从至摭也释曰云无从者变于士也者案特牲主妇致爵于主人肝燔并从此无肝燔从故云变于士也注自酢不更爵杀释曰此决上主妇受酢时祝易爵洗酌授尸尸以醋主妇今自酢又不更爵故云杀也注作止至于賔释曰云作止爵乃祭酒亦变于士者特牲賔三献如初燔从如初爵止无祭酒之文至三献作止爵尸卒爵亦无祭酒之文知特牲祭酒讫乃止爵者以经云燔从如初乃云爵止郑注云初亚献也亚献时祭酒讫乃始燔从则三献燔从如初始云爵止明是祭酒旣讫乃始止爵今大夫作止爵乃祭酒故云变于士云自爵止至作止爵亦异于賔者此篇首賔尸礼賔长献尸奠爵又云尸作三献之爵不解以爲与賔同云异者賔尸止爵在致爵后其作之在献私人后欲神惠之均于庭此止爵在主妇致爵前作之在致爵后欲神惠均于室中与特牲燔从如初爵止同少牢上篇所以不致爵者爲賔尸賔尸止爵者欲室中神惠均于庭故止爵也特牲再止爵者一止爵欲神惠均于室中一止爵者顺上大夫之礼也注北堂至南上释曰云东面者变于士妻者案特牲记宗妇北堂东面北上注云宗妇冝统于主妇主妇南面此东面故云变于士妻云内子东面则宗妇南面西上者此无正文郑以意解之何者宗妇位继于主妇今主妇准特牲在宗妇位易处则宗妇位亦易处在主妇位南面西上可知云内賔自若东面南上者亦约特牲记文注席北至爲下释曰案特牲宗妇东面北上今主妇在宗妇之位东面郑以北爲下者若宗妇之衆则北爲上今主妇特位立则依曲礼席东郷西郷以南方爲上因于隂阳故北爲下注豕折至而五释曰云豕折骨也者谓不全体就体骨中折之故云折骨云不言所折略之者谓不言所折骨名是略之引特牲主妇觳折者证略而不言骨名其折是觳折也云豕无嵴胁下主人者主人于上文有嵴胁也云羊豕四体与腊臑而五者上主人牢与腊臂而七此五是其略也注自賔至于賔释曰异者谓賔献及二佐食以下至此奠于篚异于少牢賔长献直及祝不及佐食故郑彼注云不献佐食将傧尸礼杀是也主人降至人辩注自乃至庶羞释曰此一经论主人献堂下衆賔兄弟下及私人并房中内賔皆与上大夫礼同之事賔长至于篚注致谓至佐食释曰此经论次賔长献尸巳下之事以其上賔长上巳献尸讫明此是次賔长爲加爵也云不言如初者爵不止又不及佐食者谓不言同上文云賔长献于尸如初无湆爵不止注云如初如其献侑酌致主人受尸酢也无湆爵不止别不如初者此文不与彼同者爲经不可如一故郑注彼此各申经意賔兄至筭爵注此亦至此篇释曰此一经论堂下賔及兄弟行无筭爵之事此堂下兄弟及賔行无筭爵似上大夫无旅酬故郑云此亦与傧同者在此篇若此经兼有旅酬郑不得言与傧同案特牲尸在室内亦不与旅酬之事而堂下賔及兄弟行旅酬又使弟子二人举觯爲无筭爵者下大夫虽无傧尸之礼堂下亦与神灵共尊不敢与人君之礼同旣与神灵共尊故阙旅酬直行无筭爵而巳特牲堂下得献之后与神别尊故旅酬无筭爵并皆行之士贱不嫌与君同故得礼备也利洗至奠之注利献至于賔释曰此一经论佐食事尸礼将毕爲加爵献尸及祝之事云利献不及主人杀也者此对上文賔长爲加爵及主人此不及主人是杀也又云此亦异于賔者案上少牢无利献賔三献尸即止此篇首傧尸之礼佐食又不与故无佐食献故云异也释曰云自主人出至此与賔杂者也者谓有同有不同故上少牢直云祝告曰利成此云祝告于主人曰利成上少牢云祝入尸谡主人降立于阼阶东西面此云祝入主人降立于阼阶东西面尸谡彼云祝先此云祝前彼云祝命佐食彻肵俎降设于堂下此云祝反复位于室中祝命佐食彻尸俎佐食乃出尸俎于庙门外有司受归之故云杂云先𧃊彻主人荐俎者变于士者特牲旣馂祝命佐食彻阼俎此馂前彻阼荐俎故云变于士引特牲者证彻阼荐俎所置之处也卒𧃊至用席注官彻至作茀释曰自此下尽篇末论馂讫改馔于西北隅爲阳厌之事云官彻馈者司马司士举俎者经云官彻则司马主羊司士主豕明还遣此二人举俎可知即上经云司马刲羊司士击豕是之云宰夫取敦及豆者以其宰夫多主主妇之事此敦及豆本主妇设之今云官彻明非妇人知是宰夫爲之也是以上文云宰夫羞房中之羞又上主妇献祝宰夫荐郑注云内子不荐笾祝贱使官可也以此言之则宰夫代主妇设笾豆及敦可知云当室之白孝子不知神之所在庶其飨之于此所以爲厌饫者此言杂取曽子问郊特牲祭义之文案曽子问说阳厌之事云当室之白尊于东房郑云得戸明者也郊特牲云索祭祝于祊不知神之所在于彼乎于此乎尚曰求诸逺者与祭义云勿勿乎其欲飨之是郑所取阳厌及祊祭求神之事云不令妇人改馔敦豆变于始也尚使官也者此决少牢初设馔主妇荐两豆宗妇一人賛两豆主妇设一敦宗妇賛三敦是其始时妇人设之今使宰夫彻豆敦者尚使官故也注埽豆至阶东释曰引旧说者案曽子问凡币帛皮圭爲主命埋之阶闲此豆闲之祭案旧说埋之西阶东以神位在西故近西阶是以郑亦依用也注拜送至賔也释曰此决賔尸时尸出侑从主人送于庙门之外拜尸不顾拜侑与长賔亦如衆賔从郑注云从者不拜送也言从者不拜送则此云拜送者拜送长可知不言长者下大夫贱无尊賔故不别其长也注彻祝至之礼释曰云不使有司者下上大夫之礼者决上大夫祭毕将賔尸有司彻賔尸礼终亦有司彻今妇人彻故云下上大夫之礼也注有司至礼杀释曰云有司馔之妇人彻之外内相兼礼杀者此彻室中之馔者于上经有司彻馈馔于室中西北隅者今使妇人彻之故云外内相兼外者谓有司官改馔西北隅内者谓今妇人彻馈故云相兼也仪礼䟽卷第五十计肆拾柒万伍阡捌伯肆拾捌字宣德郎守大理寺丞国子监直讲赐绯鱼袋崔校定通直郎守太子洗马国子监直讲骑都尉杭州监彫印版王校定诸王府侍讲承奉郎守尚书屯田贠外兼国子监直讲赐金鱼袋孙奭校定承奉郎守尚书屯田贠外郎直集贤院骑都尉李校定朝散大夫行尚书职方贠外郎祕阁检理上柱国舒雅校定朝请大夫尚书虞部郎中崇文院检讨阁护军杜校定南宫朝请郎中守大理寺丞再校朝奉郎守国子博士骑都尉李再校翰林侍讲学士太中大夫守尚书工部侍郎兼国子监祭酒权同句当官院事柱国河闲郡开国侯食邑一千户食实对四伯戸赐紫金鱼袋邢昺都校大宋景德元年六月日朝散大夫给事中叅知政事柱国太原县开国伯食邑八百戸食实封贰伯戸赐紫金鱼袋王钦若朝散大夫守尚书刑部侍郎叅知政事柱国瑯琊郡开国侯食邑一千戸食实封四伯戸赐紫金鱼袋王旦推忠协谋佐理功臣光禄大夫尚书右仆射兼门下侍郎同中书门下平章事监修国史上柱国陇西郡开国公食邑三千八伯户李沆推忠协谋翊戴佐理功臣特进守司空兼门下侍郎同中书门下平章事昭文馆大学士上柱国东平郡国公食邑五千七百戸吕蒙正仪礼疏仪礼疏后序重刻宋本仪礼䟽后序道光庚寅歳阆原观察重刻所藏宋景祐官本五十卷贾公彦仪礼䟽自一至卅一又自卅八至五十旣成以千里平日粗涉此经命以一言缀于后千里思夫治经者期晓然乎经之意而巳经之意不易晓晓之必由注经注之意不易晓晓之必由䟽此读䟽之所以爲治经先务欤读贾公彦之䟽由之以晓经注之意者最多举其一言之郷饮酒礼䟽曰郑注郷射云昔大王王季文王始居岐山之阳彼兼言文王者欲见文王未受命以前亦得召南之化此不兼言文王者据文王徙丰受命之后专行周南之敎贾合郷饮酒郷射燕三篇之注周南召南者而䟽通其意也学子但读此䟽则郷饮酒之注与燕同不兼言文王者可以晓然而郷射之注与郷饮酒燕不同兼言文王者亦可以晓然又何用如若膺大令待其晚年别读诗序先王之所以敎郑注而后始见其或不言文王或言文王有不合仍未述及贾公彦具有明文转谓从前不能知此哉用是推之治经者必以读䟽爲先务断断然矣今阆原观察知所先后独举罕遘之本用饷学子可谓盛心千里转虑此后得之较易而读者通患习焉弗察爰附着之若乃是书流传之绪美善之征校刊之例此不具出者见观察所自序中也元和顾千里撰