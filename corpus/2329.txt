公是集提要钦定四库全书公是集提要等谨案公是集五十四巻宋刘敞撰敞有春秋传已着録叶梦得避暑録话称敞集一百七十五巻据其弟攽所作集序称公是总集七十五巻叙为五种曰古诗二十巻律诗十五巻内集二十巻外集十五巻小集五巻文献通考亦作七十五巻则梦得所记为误矣原本不传今新喻所刻三刘文集公是集仅四巻大约採自宋文鑑者居多而又以刘跂赵氏金石録序㤗山秦篆谱序误入集中即攽所作公是集序亦採自文献通考而未见其全故注云失名其编次踈舛可知又钱塘呉允嘉别编公是集六巻亦殊缺畧考史有之序春秋意林曰清江为二刘三孔之乡文献宜征而足今三孔集故在独二刘所着燬于兵则其佚已久矣惟永乐大典所载颇富今裒辑排次釐为五十四巻疑当时重其兄弟之文全部収入故所存独多也敞之谈经虽好与先儒立异而淹通典籍具由心得究非南宋诸家逰谈无根者比故其文湛深经术具有本原攽序称其合衆美为已用超伦类而独得瓌伟奇特放肆自若又称其考百子之杂博六经可以折𠂻极帝王之治功今日可以按行学圣人而得其道所以优出于前人友于之情虽未免推扬太过然曽肇曲阜集有敞赠特进制曰经术文章追古作者朱子晦菴集有墨庄记曰学士舍人兄弟皆以文章大显于时而名后世语録曰原父文才思极多涌将出来每作文多法古絶相似有几件文字学礼记春秋或学公糓又曰刘侍读气平文缓乃自经书中来比之苏公有髙古之趣云云则其文词古雅可以概见矣晁公武读书志谓欧阳修尝短其文于韩琦叶适习学记言亦谓敞言经㫖间以谑语酬修积不能平复忤韩琦遂不得为翰林学士盖祖公武之説今考修草敞知制诰诏曰议论宏博词章烂然又作其父立之墓志曰敞与攽皆贤而有文章又作敞墓志曰于学博自六经百氏古今传记下至天文地理卜医数术浮屠老荘之说无所不通为文章尤敏赡常直紫薇阁一日追封皇子公主九人方将下直止马却作一挥九制数千言文辞典雅各得其体其铭词曰惟其文章灿日星虽欲有毁知莫能则修亦雅重之晁氏叶氏所言殆非其寔欤干隆五十四年二月恭校上总纂官纪昀陆钖熊孙士毅总校官陆费墀公是集卷一钦定四库全书公是集巻一宋刘敞撰赋秦昭和钟赋袐阁有秦昭和钟形制絶异其始得之豳雍之间其铭首曰不显朕皇祖十有二公云云其藏于册府久矣予因为之赋阅故府之藏器厯先秦之遗踪哀三代之逾逺美昭和之寳钟何形制之瑰谲骇观聴之鲜同上盘拏而夭矫若腾蛟兮升龙下纷结而扶倚状菱华与芙蓉彼僻陋之小国曽铸作之絶工非以其铭祖考之休烈交人神之肃雝者哉越千祀而独存兮俟有道而一见谅鬼神之图佑兮谌盛徳之幽赞夫固夏声之所出兮袭二周之余徽苟延陵之既没兮哀知音其为谁询欵识之尚传兮邈沮颉之遗迹世行隶之趋俗兮又虽久而不觌响沈潜以寂黙兮文幽晦而蔽匿鲜人情之好假兮在独异而为谪幸䝉君之厚徳兮发隂壤之祕封去瓦石之汚处兮厯君门之九重庇高阁之虚爽兮参衆寳而见容俪笙镛以干际兮终诡时而不逢审则而仪量兮尚毋惑于权度推律而攷钧兮犹将谨夫韶濩等弃之而勿庸兮喟观者之未悟保厥美以安处兮焉惆怅而懐遇栟榈赋圆方相摩纯粹精兮刚健専直交神灵兮冯翼正性栟榈荣兮中立不倚何亭亭兮受命自天非曲成兮外无附枝匪其劳兮宻叶森森劒㦸铓兮温润可亲亷而不伤兮霜雪青青不冻僵兮寿比南山邈其无疆兮被髪文身何佯狂兮沐雨栉风蹇无所妨兮苦身克已用不失职兮磨顶至踵尚禹墨兮黄中通理类有得兮屹如承天孔武且力兮懔其无华不尚色兮表英衆木如绳墨兮播弃蛮夷反自匿兮遯世无闷曷幽嘿兮明告君子吾将以为则兮罪歳赋星传曰歳星所居五谷逢昌又曰其国不可伐伐之反受其殃所从来逺矣自去年而歳旅于鸟帑及今朞焉鸟帑曰翼轸翼轸楚也自黔中至于长沙自鄢郢至于鄂皆楚也于歳星至之日郢大水壊其两邑其后黔中长沙之蛮皆叛所杀掠编户不可胜纪吏士死者数十人厮役扈养死者数千人今又大旱安在其逢昌且不可伐也予甚惑之作罪歳赋云昔余受命于圣哲兮谓天道其不吾欺何重华之莫予谅兮忽乎使予以交疑歳涒滩之南征兮旅鸟帑以徘徊美瞽史之有言兮曰允庆而无菑皇天既付至仁兮固下民以为归忽不察予𠂻兮纷多故而逢殆民离㪚而震愆兮洵扰扰兮晦在何向者慕用之诚兮今顾为此敦害水与旱以并爽兮中与外而交悴天苍苍其不言兮吾谁与鉴夫赏罚吾初恶夫倿人兮在邦家而必闻羗名是而实非兮苟以济夫不仁何重华之昭晰兮犹有此之不情弃终古之所守兮丧厥初之令名察重华其若兹兮又况三苖与驩吺寕世道之交丧兮余壹不知其邮入周章兮帝廷出旁皇兮两垣哀蠢蠢兮下民君胡悦而宴安祛君蔽兮任忠敷大徳兮无穷降福兮穰穰忧民兮徃者不可及兮来者犹可终也病暑赋伊年六月天久不雨阳亢而不能反隂笮而不能举赫兮歊歊上下瘅暑其中人也螴蜳郁蠖若曛若曜若烹若灼若病大甚而不可救药若壮士之困而草之解缚若昔酒之酲若毒蛊之蠚若渍胶漆若偾沟壑若商之季懔乎厥角若秦之敝无所措手足目眩白黒耳乱清浊噫其甚也哉彼天地之上信有所谓造化者耶隂阳之枢信有所谓陶冶者耶一动一静信有所谓槖籥者耶彼其镕之烁之炊之沃之万物职职其所以作也耶惟共若是是以少者且壮而老矣鲜者且花而藁矣若膏之燃若薪之传若影之改而不见其眹焉岂不悲夫孰能违俗之昬昬去物之汶汶款大莫之所极超无有而独存亘万古而一息兮吾请从其后云离忧赋抱戚戚以长处兮弔惸惸以自眎魂离离以骏迈兮精䝉䝉而就翳气贸乱以轇轕兮形爽沕而荒瘁信民生之多囏兮伊天命之方挚知陨性之无续兮畏忝经而遗义日月腾以漂忽兮春与秋其狎至卒抚心以抑志分谅投艰以遗大胄帝尧之余烈兮厯三正而相仍下天汉而逾炽兮启东藩于大彭国交讧以泯棼兮贤辟世而迅征遡江介以幽处兮汔三徙而弗声求王明而受福兮祖来仪于太平友羣龙以登绩兮敕休命于逺夷兆别子于都邑兮更名教于京师繇清白以象贤兮爰頽庆而厯兹驭长䇿以遹骏兮周穷荒而不疑敌输欢以驯教兮𤏡变服而来嬉中心实使生外兮谌大道之难推惟保姓之蝉聮兮上参差以千歳裕后叶之孔艰兮惮情申而事废志激扬之未究兮不克荷而为罪诲丁寕之在耳兮洵僶俛而违殆忽驰思于昊天兮又寤擗而自怼发与龄以交永兮旦命诉而罔害凉不肖而遘愍兮曽夫人之髣髴原本始而罔豫兮心沸汤以崩溃腼履厚而戴髙兮顾久生其谁赖愿去人间以超举兮复供养以弭忧苟一覩于颜色兮岂余生之足留中怳惚而自失兮恭闻命乎前修天不可以忌兮道不可与谋毋苟袭匹妇以图谅兮固将徇骞父以寡尤在陈赋予读孔子世家盖三至陈皆困焉及他传说亦徃徃言孔子在陈事窃以谓贤者辟地翔而后集危邦不入乱邦不居以彼其明圣则宜有以先知无颠沛之忧矣然而动离厄难至于门人加疎喟然思归遂终不寤何哉予甚惑焉作赋以辩之循太昊之故墟兮抚上古之遗风世超絶而莫纪兮窃独悲夫孔公在天纵之将圣兮亦何所其不容周四海而厯聘兮汔栖迟于此邦似先迷而后得兮反过涉而为凶方从者之告病兮门人愠而加疎虽藜羮有不具兮死与生而杂居麟伤足于鉏商兮龟见縻于豫且处陷阱而不知避兮谓圣智其焉如其身之不皇恤兮庸后世之能图游中国莫我信兮在蛮貊而行乎吾诚疑此二三兮亦君子之病诸惟㣲服以过宋兮又接淅而去齐诡蒲盟而信迈兮临晋渊而思归狂狡无所售其谋兮姧邪不得以遂非亦何先觉之昭昭兮至于今而忽迷信天命之固然兮亦人事之未尽非骄气与矜色兮谬伯阳之所徇傥修身以饰智兮惑任公之幽训不捐尽而絶学兮伤莱子之深吝时滑稽而倨傲兮自晏婴而患进夫大白必污兮大直必曲赍章甫而适越兮谅求荣而愈辱天下多大国兮何必安此陋俗谓舜后为庶几兮曰不知韶之已亡明楛矢之逺集兮既惊愚而骇狂不徳我以刺讥兮反仇予以甲兵鷾鸸之智不给处兮千古之愚而知来孰有诚明之全徳兮顾临几而惑哉信天命之固然兮迨无妄而为灾所贵松栢之特操兮非以其在春夏而青青必将厯歳寒而后彫兮斯可以见天地之炳灵且夫水激则旱矢激则逺孰知夫桑落之下兮乃春秋以终显感吾党而懐归兮聊舒忧以淫衍躬木铎而周流兮岂戚嗟而思反竒羊赋今年有货药于市者牵一羊有三口观者异之或谓物有同类而殊名六合内毛羽鳞介不可胜纪也其罕见者人则怪之此傥自一物而未必羊也为作赋订其意伊造化之播物兮犹巧冶之曲变虽轇轕而纷错兮亦同形而相嬗何兹羊之瑰异兮邈独违于天理孰祖胄之自出兮不属毛而离里察饮龁其如衆兮骇形貎之特诡嵒兮运颐粲兮嚼齿刚外柔中名祥实毁安刍拳之近祸兮衆枢机以便已彼率然之救首兮虽谢害而弗如蚘争利而自伤兮愧厥贪之有余揆四气之平分兮察五纬之盈虚万物莫能两大兮是曷徳而至于斯体离明之炎上兮曽何视之不逺象兑説之引吉兮又奚很之甚反抑神灵所不化兮宜兹世之或鲜傥殊方之异禀兮固非吾人之能辨或曰士之怪羵羊兮殆季孙之所尝得无将圣之𤣥览兮夫孰鉴其肝鬲或曰羊之神獬豸兮自尧时而来觌蔑庭坚之明允兮尚焉谇夫枉直试刑之而不嘷兮谅以判夫羣惑诚存之而勿论兮慕哲人之遗则下令如流水赋因人而治惟徳之优下令而顺如水之流葢有悦从之美而无底滞之忧命苟出中势殆无于反汗理符趋下速奚止于置邮稽昔伯臣诞修人纪谓君者所以出令必先于得衆令者所以驭俗故譬之流水得其道则万方咸若犹川之决焉失其义则千里违之如泽之壅尔必也訏谟定命平易近民使上有渊源之喻下无垫隘之因先甲后庚示国彛之必信开物成务俾王泽之咸均且夫政不出于上则民无所轨令不行于下则君失其势欲其出于上莫若壹而止欲其行于下莫若顺而已是以喻彼旁流逹兹至理下而忘返源于君岂源于山乎逝者如斯渐于人不渐于海矣取类为密贻谋孔深葢宪度者国之纪而主上者民之心孚号未明戒泉流之胥败逺犹斯布畏川壅之为临迩罔弗从逺无不顺四邦之内泳其沫穷海之表䝉其润木铎修禁譬决䝉而就卑象魏观书法行险而有信如是则君之发令也可不慎夫令之于国也奈何忽诸焉有水逆行而物无伤者令废格而国不乱欤与其乱而救于后孰若详而慎其初得百姓之欢曽建瓴而何逺硏诸侯之虑非赴壑而焉如已矣乎功以衆成官以理盛未有违衆而功遂越理而官正故君子于流水必观焉以其有似于令登台观云赋天事见象人君顺时登观台而谨尔候云物以书其陟兹累土之居非求自佚占彼垂天之状庶或前知古之为邦敏于节事葢隂阳之数不可以独越则水旱之变冝先其未至升高而望是台也固经始于子来推象而言彼云也可逆为于歳备贵若侯氏尊如天王并有事于览观示察微于祲祥诚由慎徳者固务民者昌峻或九层岂惮烦于陟降变惟五色殆无惑于丰荒若乃日月分至春秋启闭气动乎下而云为之出祥见乎上而物莫能蔽于是俨君仪以居髙诏保章而占歳义殊临国固无鲁史之讥志取望氛允恊楚臣之说岂不以先天者天所不违忧民者民亦说随故登台也可以知勤民之至观云者可以见奉天之为因爽垲以四通髙为贵者辨郁纷之万状书用识之毋以台为奢其意甚美毋以云为逺其应甚迩胡不揆厥攸建察其所以备不虞者善政有焉无逺虑者近忧至矣故汉明复古见颂于孟坚鲁僖秉常取贵于左氏稽合典礼昭明策书非临下之为乐葢恤人而有初寓目以观陋章华之奉已非烟是纪类河广之跂予彼执同律者聴军事之吉凶序星辰者诏天文之精祲虽均先见之美本非南面之任固未若躬灵台而候五云顺四时以施禁无可无不可赋有能有不能之谓贤无可无不可之谓圣贤也者择善而固守圣也者体神而终静万物并作无得称其名亿变齐同莫不尽其性且夫自然为质不测为神尸居而龙变天运而日新能体全徳是谓至人故虽有取舍其迹难窥虽有去就其情不私寂尔任物汎乎适时且若是而已矣曽何足以间之是以语着仲尼之贤毋意毋必诗颂文王之美不识不知岂非可否者俗之明变化者圣之道游于俗内者须有适而有莫跻于圣域者亦奚丑而奚好序才而处彼诚一曲之人与化而迁此盖上天之造其大也无为其行也善应体逹节以素游观万物以交胜进退有义可以其理求用舍无常难以其类证是故虽柳惠之并容伯夷之不屈各自守于一节讵兼通于庶物夫惟抱惟睿之识应变而不穷蹈无名之方旁行而弗咈且世之所谓可者未必可世之所谓愚者未必愚故信其可而作将同乎刍狗指其愚而去何异乎守株必也行无辙迹独与道俱苟出处之非地岂污隆之在吾智絶自私信能周于万类大斯容物亦允奉于三无得是道者静而圣动而王葢举一而废百者陋贱彼而贵我者亡苟非圣人之性也孰能若是其无方者哉我战则克赋以仁合衆以义济师内辑和于中国外震憺于四夷当之者失其据动之者悦也随故曰我战则克其义在斯且夫以道徳为藩以礼让为国以忠信为用以仁义为力故守必有威动则能克葢威也无暴彊之名克也非权诈而得在乎审所治修厥诚使民爱之若父母而敌畏之如神明若是则绥之而服令之而行决机两阵之间孰能违我制胜千里之外敢有争衡且兵者凶器战者危亊何衆人言之甚难而君子用之反易葢言之难以其有后患行之易以其无死地无死地故虽柔而必彊有后患故虽胜而不义筹于庙堂之上寕越余心阵于原野之中罔违朕志且彼慿其衆则不加我民恃其勇则孰若吾仁故金鼓之声未之能以㑹旌旗之用未之能以陈然而必败之形曰兆于勍敌独克之势方在于斯人是以尧伐三苖禹誓羣后髙宗讨叛于鬼方周武致戎于商纣念刺伐而岂无谓奔北而则不乃知战在胜不在多术在徳不在他是以弃天时与地利贵王道与人和四国顺之顾独夫其安徃上帝临汝非大凯而如何若是失吾道者弃其衆败其绩亦孔之丑用吾义者保其国伏其敌于战何有葢用不用之间为克不克之道是以喟然叹曰莫我知也夫何功业之可偶孔子佩象环赋谦以比徳取其无穷圣人虽明而若䝉虽盈而若沖却佩玉以居让用象环而饰躬生而知之谦不期于比徳文为贵者义可见于无穷原夫服物者常士之仪佩用者衆人之饰左结右设所以助成于俨恪退扬进揖所以豫防于淫慝然而非上圣之法岂中庸之徳故我以象为佩因环作则瑳而备用识纯粹之积中循之无端妙变化之不测岂无珠玑恶夫尚竒岂无金碧为其异冝独资巴浦之美外恊圣师之为昔以贿而焚躯吾无取尔今中规而成象礼亦冝之岂徒观夫粲如英琼结以綦绶参逢掖而并用约华组而独受径虽五寸以文理而获称佩可终身由旋相而见取然则服称其貎之谓中礼徳过其饰之谓好谦陋白珩之致侈抱素修以无嫌容止可观治兽齿而为用肉好若一伟儒服之相兼虽无锵鸣之音吾见其美虽无希世之价吾贵其理葢退让者君子服焉易简而王事得矣岂非抗逹节之休风导将圣之深㫖饰櫑劒而崇武未可儗伦佩缓玦以断疑胡能为比象者何如由象表而名诸环者孰谓自环中而録夫游心于象表则合乎天纵应物于环中则契乎道枢嘉名体之脗合谅竒衺之独无盛服以行初讶执规之子鞠躬而至适同反絶之夫嗟乎微言既亡去圣弥久葢思其人则想见其为状玩其服则兼明其所守有㫖哉赋仲尼之象环不然则不季春出火赋国有常宪月当季春俾出火以便俗示奉天而牖民治厯明时占心宿之昬见范金合土顺炎精之日新眇观古初启迪法象星之神也犹隐见之有序火之利也冝出纳之无爽葢天人之相与或精祲之交荡得不慎尔日用戒兹炎上着于月令候建辰而勿逾儆乃官仪敕司爟而攸掌用能与世垂法授人以时仰列舍以钦若率百工而悦随察夫日月之交歳既单矣谨此陶冶之用民咸从之肇自五帝至于三季虽建国之不同其修火也无异葢以稽合干度丕承天意且谓阜财之道贵节用而遵常熯物之功罔奸时而邀利是以及大辰之初见因成象之自然奋木铎以修禁正夏数之得天大则焚于草莱符戴氏之旧记小亦钻夫榆柳协鄹子之遗篇噫为政者毋慢于从辰制器者勿亟于行火慢则匮民而乏用亟则争明而取祸故相土正其序商人因而勃兴子产失其常士弱议其不可非夫识蹈先觉智周百为厯春秋而协纪奋淳耀以从冝又安得百姓与能咸冨陶钧之化六府交正蔑闻灾燀之期彼候西陆以启冰占定中而揆日或义専于荐享或功止于宫室岂若诏司存而火纪时焉器用于是乎出王配于京赋大哉天祚明徳世有哲王纉乃祖之休烈配于京而溥将三后成功逹孝思而维则四夷面内知圣徳之无疆且昔者羣雄纷争五季昬忒惟我艺祖自天生徳内揖让以兴治外征伐以宣力武节飙逝怙恶者丧其巢盛徳日新为善者得其职于是余孽未靖神宗作求躬一戎以归兽旷百王而继周正朔所加葢罔有于不服封禅之礼犹未遑乎聿修克成大勲用集先帝丕显元徳发明王制上则升中于天下则作程于世故创业如彼之艰难守成若此之昭晳岂非文武并用而治乱随时明圣不同而述作相继者哉冝乎世济厥美工配于京实对越而在上兹遹骏而有声亦何必道上古之书希成康之治语鸿荒之事慕尧舜之名且夫湛恩蒙涌而易丰宪度着明而不昧故王在京而善继帝在天而克配岂独下武之什歌周发于丕承同墠之灵美姬公于裒对且上方法太祖之武以平叛继二宗之文以永图越无名之荡荡返兹世之于于因斯谈之则何贵乎周镐攷于徃者将孰先于浚都客有起而颂曰于皇上天辅景铄兮有赫天子恢圣作兮祗遹祖考垂矩矱兮万有千歳永钦若兮贵知我者希赋衆所共知者其器小人鲜能察者其理微故圣人不从事于俗老𥅆贵知我者希和其光同其尘毋䘏骜民之怨出乎类拔乎萃岂嫌举世之非然后覩其操之暠暠见其徳之巍巍已古之圣贤以贱为在人以贵为在已葢审乎内外之分辨乎荣辱之理是以不同誉于流俗期度越于诸子岂以其重若彼其轻若此未遘真赏虽多亦奚以为忽逢知音有以少为贵矣且夫在邦必闻者斯佞人之行也遯世无闷者惟有徳者能之如是则苟患乎不立无忧乎弗知遇非其人则同舟有胡越之异得其所谓虽万世犹旦暮之期物固有密不若疎衆不若寡与其显于常士孰若称于识者尽获下流之誉我必其辱焉一遇忘言之知吾见其珍也譬夫荆山之璞以非寳见欺鲁郊之兽以不祥获疑及夫被旌于卞氏见赏于仲尼然后一角之麟后王明其瑞矣连城之璧厯代仰夫温其况乎道之精者可以神交不可以功计意之微者可以心照不可以言谓是以知之弥衆者其术弥下识之愈希者其身愈贵亦犹巴人之唱苟下里皆可以继声虞韶之音非至人不能以忘味岂徳与世邈者应必少技与衆同者和必多多而易求斯贱也已少则难得非贵如何嗟乎世之士务于人之知而不计其不可急于已之贵而不悟其在我将市义于比周而衒名于衆伙斯人也乡原之徒欤道奚由果三命不踰父兄赋元圣制礼内朝治亲屈三命之殊宠后先生于下陈受位造庭义不踰于父行循墙尽礼恭无乱于天伦古训与稽旧章为美正外者必慎其内化逺者亦资于迩由是敕公侯以惇睦自燕朝而基始班异官爵位虽极于命卿谁无父兄理自冝于序齿疎不凌近卑不渎尊修之廷内而君臣之叙立逹于天下而孝友之教存车马之赐虽优岂无定着长㓜之伦勿废以诏后昆然则百官疎也故朝于外九族亲也故治于内于外故右贤而贵爵于内故尚亲而立爱贵爵然后知王官之不可乱立爱然后见人道之不可废礼或三赐亲惟一槩若弟若子敢介宠而自矜有尊有先冝适卑而少退肃肃合族雍雍在朝饰情文而皆尽戒容貎之有骄名位不同彼乡饮也或不齿之为尚少长有礼此宗室也冝入事而勿佻且夫事父严则忠可资于君事兄谨则顺可逹于治故尊尊贵贵者礼之叙亲亲长长者仁之至奈何治其外不修其内有其一遂慢其二爵虽元士非父党之可踰位絶诸昆亦鴈行之相次职在庶子教成有司示训民于亲爱昭辨等于尊卑想攷父之益恭由兹可见虽唐尧之惇叙舍此奚为是谓人之大伦国之元纪以睦兄弟以亲父子贵无骄汰之失贱有和顺之理故曰正家而天下平非此则何以哉士挚用雉赋士之相见挚以为仪必用雉以将命取择交而有时见于所尊常难进而谨尔执以自致示守介而如之伊昔圣王慎别名类知礼之贵者毋䙝欲人之交也有义由是逺取诸物必依于挚四民殊业士独有于常心六禽异名雉可昭于尚志将使谨尔攸执慎其所从深明出处之趣无烦左右之容志耻懐居择文禽而章物义羞屈节视疏趾以思庸且夫无因而至者殆或可疑非礼而动者何足为见必将称挚以仗信饬躬而进面雉实有别士非自衒从大夫之后秉殊羽舞之为游诸公之间拱若山雌之荐岂非用舍殊检尊卑异冝仰羔鴈而非僭顾鸡骛而若遗洁已不污取象爰资于禽作多文是冨着诚足验于离为然则可杀不可辱者人之贤易得而难畜者鸟之美将因物以昭徳故习容而奉雉是以周公创典咸等于诸臣虞舜省方特称夫一死彼佩瑗玦者但旌于屡断秉文行者或示于有章岂若焕翚翟而拱揖盛辞让之交相事贤友仁我则逹刚毅之节书名委质我则示耿介之方惜乎古风既渝浇俗寖启进则无仗节之教退则多竞进之礼吾乃知挚雉之仪为国家之大体公是集卷二钦定四库全书公是集巻二宋刘敞撰赋御试戎祀国之大事赋戎在御侮祀専飨神皆有邦之大事岂庶政以同伦宜社而行外伸威于殊俗受釐以报内均福于生民盖所谓朝廷之先务教化之本因者也稽合前经发挥至理政有常法事或殊轨以保民者莫若戎以驭神者莫如祀善师不战谅治体之孰加精意克禋眷彞伦之莫拟是故将命武事也必有归脉将格神贶也必先执膰盖大其所当大尊其所可尊干戈肖躬信丕经之斯在玉帛荐徳㣲末节以同论然则治道有后先国务有小大威四海者兵为急叙五经者祭为最民神之事不一皆以底和平腥熟之俎不同皆以福中外故圣王劳意于用衆致诚于逆禧动则谨尔下皆仰之知夫事之大不在于彼礼之重莫先于斯亦犹仲尼陈三慎之端惟斋及战箕子序八政之目兼祀与师用能祭典不奸天威无陨或谨以进胙或重之受脉迩遐一体武节而服从上下交欢欣徳馨之明允故曰圣人之祭不能独丰天下虽治亦将御戎大而慎之则蒙福细而慢之则亡功谨禁暴戢兵之机惟政之本明昭孝息民之义何治之隆盛哉丕冒羣生钦崇大节非戎无以威远非祀无以着洁故蛮夷服而鬼神飨焉有以缉熙于鸿烈化成殿瑞芝赋惟皇四世徳茂洽乎无极仁化昭乎上天伊中扆之祕地擢灵芝乎盛年徒观其萃寳玉浮紫烟浸瑞露涵灵泉华煜燿居蜎蜵葢所谓非致而致自然而然者也始其御人献祥宫童效异按以神谋稽以天意参以人事验以孝治伊化成者所以昭徳至乎无穷亦芝秀者所以见美包乎衆瑞是谓道与之貎人与之名腾茂实飞英声昭絶代烜后生金为之华兮玉为之英报景贶融休明扬盛徳諴至诚帝钖之命兮神储之精怳尔而就倐焉而荣岂荡荡黙黙不知其力天台以三秀为竒铜池以九茎夸徳语地则幽鄙较美则昬昃岂若功就三后上陟于帝廷气涵九重中位于枢极于是天子怡尔而念茫然而思且曰见瑞而怠者虽于灾变无以异矣闻美而劝者吾与大夫其勤图之乃命吉士宾逺夷捐不急之务隆日新之基夫然者将以升介丘之禅修后土之祠岂独尧仁如天纪生阶之蓂荚汉道杂霸咏斋房之紫芝而已哉于是撃壤之臣称而言曰灵芝伊何有徳斯秀昔闻其传今遂于觏濯淳治于风俗熙元化乎幽陋是宜荐郊庙垂策书被金石昭乐胥使同颖之禾不能逺过连理之木无以加于乱曰宋治有道自天眷兮祥气回复于斯殿兮万有干岁尚无变兮后非贤不乂赋厯选上古究观盛君将图治以无非忽得贤而未闻兼聴万机思降衷而俾乂敷求多士贵图任而成勲发挥旧经稽合至徳民不能自治待君而率教君不能独化待贤而宣力是以博选羣智仰成衆职同体之宻若股肱之自然注意之劳期寤寐而必得此所以流化率土熙功上天髙拱而物服不言而教宣岂非为之用者衆助之治者専聚精㑹神增固本朝之重创业垂统盛推当世之贤且夫外辑四夷内懐中夏一人之明也当戒乎遗逺万乘之势也率难乎逮下釐尔天工属之能者使甚盛之徳覃及乎方隅无穷之休丕承乎宗社以此见非明君毋以得士非贤士毋以康时譬犹济川者假力乎舟楫御侮者因备乎藩篱其具修则其事立其用阙则其功隳然而临政而失人无足观已舍贤而望治不亦逺而是以圣王总览英雄旌别能否仄席思进询谋虚受重禄赏以劝其前逺䜛邪以固其后名泽纯粹士得以愿忠功烈昭明下欣于戴后且虞舜之圣也由穆穆而兴文王之仁也以济济而宁葢好善者得民之大略吁俊者事帝之丕经一徳永孚实茂宣于圣职衆材并用弥上燀于君灵盛矣㢤民非后罔安后非贤孰乂母举枉以乱直母损正以盈秽庶㡬乎太平之功垂万世而不废观逺臣以其所主赋善不徒立徳常有邻将尽远臣之趣必原内主之因来宾于王信无迷于懐寳深察所馆可不误于知人原夫士无懐居居无常所欲精覈于趣操宜䆒观于出处葢夫人之过犹各于其党士之穷必视其所与翔而后集既观国以来斯为之先容庶推类而及汝诚由攷行于乡里者易察择臣于羇旅者难知故论其主也则情可见攷其交也则行不疑仲尼悦司城之贤徳斯着矣商鞅因景监之嬖祸亦宜其固未有仁者而依于不仁义者而寓于不义明君则以此而鉴其下智士则以此而引其类尔慎已归衆将彼视譬之鸟矣犹有择木之称岂伊人焉而谬託身之智然则居上而治者知臣则为优自外而至者无主则不留思得臣必自逺者始思观远必以近而求览乎徳辉虽疏贱而何有宾于私馆识邪正之焉廋故曰善以彚征物以类聚士谨身兮诚难乎所寓君相士兮亦先乎得主譬若声之生响清浊之不欺影之附人曲直之可覩此其分也岂或乱哉是以四方之贤可得而官使一介之士弥务于朋来困虽旅人苟自他而有耀善得常主将借外而论才已矣乎亲仁实然附势则岂谅䘮道兮固久曷知贤而无㡬孰能举而行之亦庶㡬乎卓伟者哉圭璋特达赋礼崇朝聘器用圭璋推至珍而在御昭特达以为常抗瑞节而来仪含章有耀先庭实而自至比徳弥光察旧典之遗文窥盛王之懿则圭以底信璋惟辅徳朝而至则上公之飨王后聘而用则诸侯之交邦国虽有皮马之币莫得而同升虽有黼黻之珍不能以致饰何哉内不足者籍外以见美质有余者畧文以効竒我用至寳尔捐末仪自玉人而作矣及宾礼而陈之慎其独焉有君子之象少为贵者协礼器之辞徒观夫辨物乎行人正名乎典瑞虹气温润珍光纯綷陈其数虽待人而彰备其用不因物而致瑑八寸以旁达岂货之多冠四器而独升维徳之至且夫结好莫如聘尊王莫如朝斯礼也由玉而后达斯玉也因礼而孔昭天质颙卬以难得而称贵缫文绚耀虽専达而非骄然则王者之制有尊卑天下之理有本末苟尊矣卑安得而并及是本也末不足以上达因方挺质无一物之可偕判白凝辉非衆珍之能夺噫币美则礼㡬乎没徳盛则物莫能齐此所以専尚乎寳镇特旌夫半圭彼束锦加琮何相湏之宻白鹿荐璧何竞进之迷贵贱于此乎分媺恶于此乎识譬夫体道者无待而素游性善者直前而自得则夫学礼之人何怪夫圭璋之特也享礼有容色赋聘既尽礼享难极恭俨多仪而将事发和气而盈容庭实序陈嘉奉辞之逊悦宾荣改观知饰貎之肃雍古之诸侯交于邻国其聘也珪璋以申信其享也璧琮以徃徳信莫如固则示之诚悫徳莫如厚则论之文饰然而诚悫难以见故严其状貌文饰易以明故逞其颜色仪不及物谅君好之益隆和以宣心何天机之自得想夫肃肃宗庙颙颙国宾能曲直而赴节毋怠荒而乱伦鞠躬之慎也岂不诚善致享之叹也吾无所因奉币入门有舒扬以率已升堂受命靡促数以临人然则隆杀者礼之不同文质者仪之可象致辨异于宾主戒猥并于聘享曩子袭而今子禓见美可推正尔容而悦尔颜参和足仰且夫臣之致使也过恭而奚害客之结好也非严而何观葢夫弛张者所以为文武之道茂悦者所以昭邦国之欢寳四器以同升体盛则文缛率衆介而将事心广而体胖是以上不为缩缩之矜下不为愉愉之盛先私觌以致献耸温颜而承命上观仪礼周公举此而着经近察鲁论仲尼法之以行聘岂非厚恩惠者享不可以阙远暴慢者色不可以轻必在修采章而时当和体貌而躬行且异察祀于神専尚恭之説㑹同于国擅主诩之名此葢盛升降以示人践行色而在我济君灵于辑睦戒臣节于轻惰夫如是享礼之有容奚适而非可右射驺虞赋射于右学歌以驺虞示君仪之至重识文教之诞敷王在西郊爰举尚功之曲声依九节以成观徳之谟伊昔武王既平商纣未革新礼聿遵徂后其习射也欲偃武而兴文其居学也姑贱左而贵右诗乐之节虽远及于国风臣主之仪母下渎于貍首想夫主归自镐天方授周外饬万乗中严七驺眷西学而戾止法泽宫而载游乃习斯射曰昭厥猷矢之威所以服四海揖让之礼所以懐诸侯苟微仁声安取正已不有嘉乐孰明尽美故必攷律度于太师辨等威于天子勇非贯革取服勐以示人巧在循声明备官于同轨且夫射也讲徳而绎志序宾而攷声内可以教士外可以事天习非其地则礼失而乱聴非其节则乐流而偏是故因商人养国老之方抗侯有所奏召南应鹊巢之什舍㧞无愆用能上有常尊下亡僭礼遵国郊而西顾辟儒宫而洞启彼或教胃昭尚右于质家我以和容歌得贤于治体岂非事为之制物有其仪国之兴也建学则不暇王之射也于左则已卑慎所习者谁能间之号称瞽宗岂特育材之用礼行君鹄必先彼茁之诗稽仲尼之遗言伟宗周之善化急于诱民也故因先代之太学笃于尊王也故正列侯之左射圣人之治世也葢皇皇然岂苟悦于自暇哉乡饮升歌小雅赋古者为国厚于养贤故乡饮登歌之节取周诗小雅之篇左圣序宾推人声而在上肆三官始揜风什以居先攷缛仪于古经得嘉言于达者礼有盛而进取仪有轻而迨下燕虽示惠亶合乐于二南饮葢属民反升歌于宵雅何则养老以教爱上贤而习乡孝悌之本邦家之光微重礼不能以变俗微备乐不能以宾王由是献酒于阼席工于堂庶令在位之人徧闻其奏虽用诸侯之乐未失其常且夫教希阔则政昏礼废壊则民扰十月饮酒也吾犹以为简三年兴贤也吾犹以为少宜乎发徳于民上永言于物表曲髙和寡美周徳之尚衰气盛化神知王政之有小用能丕变黎俗发扬至和饮虽微也教让以为主雅虽尊也厚贤而匪他亦犹士冠本微三加爵并之服乡射至简一用驺虞之歌葢志恭者貎必甚严礼盛者文岂宜畧方将序长幼之等成宾主之乐坐以四面正齿位而无逾倡者二人始鹿鸣而有作然则饮非乡也不足以敦化歌非雅也不足以独升仰徳容之交举俾兆衆之钦承然后和乐而不流符戴氏之着记恭俭而好礼协师乙之所称是谓导民岂曰崇饮领其音者信国风之为陋处其位者䆒阳礼之有品故曰观乡知王道之易易焉由此而可审矣不下堂见诸侯赋诸侯北面天子当阳义葢専于尊主仪蔑闻于下堂顺命于王尔有尽恭之节受享于庙此无思降之常原夫制有万国必依于顺时序四朝必示之信所以昭上下之交正示威懐之至慎焉有亲屈至尊下从肆觐矧秋见之最质贵君仪之特峻储精蠖濩俟辑瑞之来升髙拱穆清观入门之序进大节斯着祲容不䌓下屈体而弥谨上抗威而益尊万玉前趋伊述职之无爽九筵洞启奚降阶之可言葢觐也所以比天下之功堂也所以示王者之礼必毋损上以益下是谓正位而居体临轩自若仰徳度之颙颙当扆不迁俯骏奔之济济用能制尔多辟宗于大君思体貌之无䙝自庙堂而可分摈诏交相焉取就卑之诮威颜咫尺曾微去所之勤不如是则朝廷之势易凌臣主之节不厚易凌则生犯上之渐不厚则多苟简之咎岂若谨入觐以为常谓倨见而则不车马效贡序臣职于蕃宣被衮居髙俨天姿于户牖得非正逺在乎近慎终戒乎初修之朝㑹而易干之制定谨于廊庙而陵僭之患除専九尺之崇髙仪惟谨尔定一王之制度世得据于丕宣国经挥绰皇化惟觐也有贵于师事斯堂也非美乎能下独不见夷王之乱典常凌迟而至于五霸者哉路寝聴政赋朝位非一邦仪必分稽辨方于路寝资聴政于人君深居法宫耸颙昻之上徳总揽㡬务集丕远之洪勲古之大猷礼存异数朝廷有内外之辨必为之定位宫室有游燕之别宜慎其常度于赫太寝维亲庶务政教于此乎成号令于此乎布收视反聴虽深处于虎门安上治民将率遵于王路业业明后巍巍广居诚制治而钦若岂便安而自如髙拱内朝思无求于出位究观治体制必便于宗予大则四方之风小则一国之政举而失则民受其弊行而当则世蒙其庆安得不储思乎凝严养神乎清净间于戸牖曾靡宴惰之容垂其衣裳是専法度之正且夫尊而不可不慎者位也是君之仪贵而不可不勤者政也是国之基故必严其所启处谨其所施为然而外朝则已逺小寝则已卑酌是中制垂为典彞恭已五门之中人皆仰止厉精万㡬之㑹政靡殆而是何垂宪有邦裁仪广廷託民上以临御躬日昃而观聴是使独化陶钧之表物莫能违游精巖廊之间治将自定然则路大名也示君徳之孔昭政本务也贵民事之不佻必推重于正处表克勤于视朝独不见斋居决事者汉宣之贤取褒于史策应门失守者周康之过兴刺于歌謡是以为君外统百官内严正寝辨居处以勿贰専聴断而有禀宜乎天子诸侯遵以为常见治道之必审郊用夏正赋王虽有三郊则惟一因正歳之更始卜上幸而协吉圣人飨帝礼莫重于感生夏数得天气遂迎于长日原夫损益殊世质文异宜谓治人之政则可得而革奉天之礼则无得而移必正其节必严其仪五精不同虽各祀其祖出三正非一而咸贵于夏时若乃厯告王春律囘人统天地之气交㤗隂阳之和错综验之于卦三着者效已明参之于天大报之仪可用于是天子对越在上亲见于郊席以槀秸器用陶匏因天事天则发生之侯为称禘祖配祖而肸蠁之灵可交故曰祭莫重于时时莫先于孟将修严父之飨必用前王之正葢所以钦若昊天迪知帝命用祈农事顺启蛰而布和将拥神休迨发春而施令然则周以建子其阳尚藏商以建丑乃地之方皆不足以逆繁禧于吉土格上灵于彼苍是以稽合徂后发挥盛王统和天人是资出震之始降兴上下聿为嗣歳之常古之制也此其盛者徳非王不足以兴大禘禘失时亦何以格纯嘏故鲁侯博卜春秋讥其用郊颜渊问邦仲尼告以行夏得非祭祀之典贵乎咸秩沿革之制美乎登三顺天时之资始见王道之相参夫然则郊之用夏正也蔽百代而无慙公是集巻二公是集卷三钦定四库全书公是集巻三宋刘敞撰骚逐伯强文寳元二年予羇旅淮南医来言曰今兹歳多疾疫予因作文以逐伯强伯强厉也能为疫者故逐之皇皇上天兮浩浩后土厥生孔䌓兮其施甚溥陶陶仲夏兮草木蕃庑鸟兽孳息兮我民乐胥我民孔灵兮上帝是仁天子孔圣兮百工日新上无粃政兮下无悖人邻里其集兮乐哉欣欣伯强何为兮孰畀以政反世五福兮持极以令我民不怡兮既丧其盛白黒眩瞀兮孰詧其正谓寿反天兮谓康反病仁义无益兮苟且为幸嗟尔子强兮其独何心絶世和气兮俾民不任上天孔神兮大徳曰生天不可长罔兮民不可久侵天诛诚加兮靡所避雷公驱兮风伯逝嗟尔子强兮何所诣南有蛮兮为㓂为逋西羗戎兮恃艰自虞天子孔仁兮靡焉毕屠子强往兮代天伐诛嗟中国兮不可久留子不去兮颠倒思予屈原嘏辞梅圣俞在江南作文祝于屈原讥原好嘏辞民习尚之因以鬭伤溺死一歳不为辄降疾殃失爱民之道其意诚善也然竞渡非屈原意民言不竞渡则歳辄恶者讹也故为原作嘏辞以报祝明圣俞禁竞渡得神意维时仲夏吉日维午神歆既祠钖辞以嘏曰朕之初生皇揆予度嘉朕以名终身是守抑岂不淑不幸逢遇离愍被忧天不可诉宗国为墟宁敢自贼惟朕忍生岂不永年悁悁荆人是拯是怜赴水蹈波歳不废㫋既招朕魂巫祝昔先岂朕是私将徳是传沦胥及溺初亦不悛其后风靡民益轻死匪朕之心是岂为义妇弔其夫母伤其子人讯其端指予以詈予亦念之其本有自昔朕婞直不为衆下世予尚之谓予好怒昔朕不容自投于江世予尚之谓予弃躬既习而鬭既逺益谬被朕伪名汓朕以咎朕生不时乱世是遘民之秉彞嘉是直道从仁于井朕亦不取汝禁其俗幸懐朕忠好竞以诬一何不聪我实鬼神民焉是主其祀其祷予之所厚予惧天明焉事戏豫予悯横流焉事竞渡予懐尧舜焉事狎侮汝惟贤人曾不予怒徇俗雷同讥予以好履常徇直切谏尽节人神所扶未必皆福去邪即正何以有罸曾非予懐可禁其伪毋使佞臣指予为戒钖尔多福畀尔龎眉使尔忠言于君毕宜寄胡二因甫我思友人兮在江之臯去我无所兮远哉遥遥世岂无美士兮莫慰我劳愿为白鹤兮从之逍遥河之水自河决商胡八年于兹矣用事者议塞之与勿塞至今未决而河颇为害予至河北问河之曲折作河之水二章以告病河之水兮一直而一曲嗟汤汤兮安所属河之水兮一浊而一清嗟汤汤兮何时平彼山诗郡县多旷土往往径三四十里无一人耕者问之曰逃矣或十年或七八年或五六年或四三年呜唿百姓非乐去坟墓违君长也凡有不得已朝廷诏书欲招徕之甚赦其罪戾捐其租粟济其不及恩至深矣犹莫有至者异乎予所闻作彼山之诗道所以不来之意彼山之阻兮虎豹兟兟我旋而归兮虎来即人彼山之澳兮雄虺攸伏我息而作兮虺将起陆深不可游兮髙不可飞我后而悔兮安庸归武溪深武溪之水兮日夜而东流浅不可厉兮深不可游武溪之山兮髙下而相乘卑不可越兮危不可凭母水于憾兮毋山于仇庚武溪兮曷云其尤懐归诗淮水悠悠兮去我无舟匪我无舟兮此焉优游淮水洋洋兮去我无梁匪淮无梁兮此焉翺翔淮水东注兮惟禹之绩古人不可及兮吾独淹留其何得四言古诗魏京诗上二十年始建北京以章明先帝巡狩之徳以达孝思于下于是野之处士或相与议曰盖文王都丰武王都镐之间不能数百里文武之位不过侯伯而诗乃以圣人之徳天子之事歌之有如圣朝徳位相侔述作相继而无遹骏烝哉之诗此乃处士之罪非公卿之过也乃攷声譔辞以继大雅垂之无穷其文曰皇作大都大都雄雄奄定北国四方来同皇曰卿士在昔圣考祗遹文武维慈幼老天监在上既有明徳乃命于下罔有不服匪允命之亦章庆之匪允服之亦保育之时维玁狁侮予之疆靡度靡虞跳唿以狂业业烝黎载震载惊侵魏及澶羣心不宁帝奋厥武百万其士匪怒以棘于三十里如虎如貔如霆如雷靡有远迩天子其来天子来止士增其喜孰偷其生以不奋兴驱之浑浑攘之贲贲靡有辀张殱厥鲸鲲或献其寳或请其命帝振于旅惟时既定屹屹魏土山河之固匪山河则固惟上帝伊怒既閟尔弓既櫜尔矛玁狁臣此四方是休皇曰卿士圣考之徳允于孝思孝思惟则尔视京魏以作我都以赫厥灵俾后勿踰皇曰卿士惟帝时功时亦惟人惟㓂莱公尔慎尔止弼予于治期尔前人用迪尔事皇曰卿士惟帝作武垂是万年莫敢予侮㤗山之封后土之禅予监若兹惟天是眷翼翼之土天子国之穆穆原庙圣人则之孰为强暴敢不来觐俾怛于威于忠是训显显天子孝徳自躬率是休烈覃之北戎河水东注昭哉禹绩时万斯年天子之徳古怨诗鸿鴈飞矣邕邕其族孰是人斯惸惸其独鸿鴈飞矣或羣或伍孰是人斯惸惸其处天兮地兮戴且履兮孰是人斯莫我视兮日兮月兮出兮没兮孰是人斯远我忽兮杂诗效阮歩兵浮云泱郁迨天未雨习习和风长我稷黍干道变化羣龙以序元首永康股肱是辅其辅惟何惟伊及吕其康惟何惟尧及禹我食既丰我衣惟楚无有后艰既歌且舞我徂何往于彼淮滨俯玩其流清波磷磷扶摇起鷴四海扬尘孰能髙蹈独洁其身衆人惑惑贤者葆真独寐寤歌忘我贱贫四皓歌四皓之意伤秦之虐而刘项之暴又甚故往而不反也汉已平天下又耻髙祖侮予故云尔与汝携手南山之阿富贵多忧孰知其他大风横厉江海荡波嗟汝鳞介伤如之何髙巖有薇深谷有芝人生实难委曲何为闵雨诗臣伏见春首以来天久不雨厯官李用晦治大衍轨革太医赵从古治黄帝六气咸以谓风旱歳恶而然陛下焦心劳意侧躬修徳撤蕃乐损膳议狱宥过以迎导善气爰及言事得罪者唐介杜枢之徒复特见甄序小大之臣莫不欣然人情悦则天气和矣乃三月已已日入而雨至于庚午诗不云乎益之以霡霂既优既渥既霑既足生我百谷以此见我圣人之徳与天相符言出而物应行发而神助虽水旱之占有常数者犹不能违之况其眇者乎窃观诗书所载盛徳之君至诚动天之速未有及陛下者也臣不胜鼓舞之至谨撰闵雨诗一首十三章章六句投进以闻干冒天威臣无任云云堪舆絪緼一晦一明或沈而毁或亢而旸自古已然世习为常民生冥冥靡究靡知其幸而吉不幸而灾猖狂妄行惟所遇之天命降监在我元圣兼覆广裕四方既定惟民之恤无所疵病伊年暮春旱久不雨人曰时哉厯有常数禹汤之贤莫能弗遇帝独喟息是岂足言化育万物若容以埏患在诚薄不能动天退而斋心渊黙以居钟鼓不设宴游不娱左右肃然壹懐瞿瞿疏狱省刑与物更始内恕孔悲引咎在已爰及四海愚智咸喜追悟谠直褒进淹滞声色无迕式序在位嬖习权近慑威屏气已已乃雨若有鬼神凄凄其风渰渰其云自东徂西罄无不均匪震匪拔匪溢匪洩生我百谷区萌毕达以享以食小大胥悦天子之徳视雨之施肇自京师达于四裔无有蛮貊孚我君惠天子之政视雨之时养老长幼速哉熙熙更化易俗而民不知天子之庆视雨之积自天降康时万时亿眉寿无疆以靖四国公是集巻三公是集卷四钦定四库全书公是集巻四宋刘敞撰五言古诗杂诗二十二首五都货财地车马趋市阛平明侧肩入薄暮掉臂旋意气何所期盛衰俛仰间乃知艺利合厚薄未可原张陈父子游一旦复相残万古称凶终此独何足言大火序炎夏盛阳剧炮燔空桐疾风来书景中变寒皇天自平分四气尚相干凉燠异朝夕万事谁独坚宛彼风中箨衆芳自此残至理冥变化履霜用为叹至人迈龙徳世岂识潜升昔在周道衰伯阳起西征胡为委一世畏此网与罾川竭山亦摧喟然吾何称岂不怀徘徊民言憯无惩亹亹强着书后贤以为经崑崙邈人境日月相蔽亏上有仙圣居帝阍俯崔嵬王毋坐少广有娥閟瑶台弱水不可梁大荒旷无厓周穆昔好游超絶仅能陪方朔偷桃儿沈浊何乃来青鸟通其使雄鸟为之媒灵化信难测真契从此推勿以隋侯珠弹雀千仞峯勿以和氏璧投人昬夜中弹雀不可期投人未必容大贤恶皦皦所以明若蒙积薪莫自高失马莫自悲薪积常先焚马失常复归人情习所近物理岂易推君看祸福间纷纠如纆徽朱晖乗余香三月觉徂暑流光不相待时节犹逆旅煌煌园中花零落㑹见汝啼鴂鸣空林良辰竟何许秋风吹宾鸿千里飞一息水阔稻粱寡天寒霜雪逼岂不抱逺志顦顇伤颜色鸸乗春晖采采华羽翼侧身袭人间慧巧谁憷愓出入金玉堂戸牖初不隔上无饮啄患下有居处益胡为事高逺肮脏莫自适驽骀不下廏骐骥行万里劳逸谁为多刍豢复谁美天机信其冝人事亦何耻世无王乐徒骏骨或空死悠悠浮空云明晖何倐忽造物固难恃变化亦仓猝响莫为雷霆明莫为日月日月易遮蔽雷霆易奔絶古风不可复习俗已久敝咄嗟忠与信流荡为诈术诈忠惑其君诈愚安其身色厉内以荏行违貎取仁三年始横流后来更日新至公弃涂炭正道败荆榛已矣千载后谁能反其身毁巢鳯不至竭泽龙不游贤者有所归得非龙鳯俦周公下白屋圣徳被九州赵禹谢宾客汉朝以为优浇淳不相袭用舍何其缪苟循一身利不为万姓谋哀彼杖杜诗死生遗道周皇天不絶命百姓何震愆歳暮霜雪至悠悠事南迁羇鸟哀去巢游鱼乐懐渊如何道旁子逝将不复还西望周郑郊顾想河洛间伯鱼不可作涕流为沦涟㸑桐深灶下埋剑古狱间怨声动旁人愤气凌彼天当时颇见旌后世称为贤自古闻知音此事或偶然嶰山有竒竹老弃隂崖巅太丘有神鼎逃匿千丈渊光景閟不见音容杳无传岂能向时俗干进心拳拳世贵一人敌又称朱丝弦吾欲评其风愿君咏此篇凿井取泉饮上山采薇食岂不信憔悴所愿皆我力泉也非难致薇也亦易得志士耻徒饱衆人苟所获牺牲畏刍拳樊笼害羽翼悟理冝在早无为晩更惑蛟龙蟠深泥鱼龟颇同调变化且何有蝘蜓亦可笑煌煌千金珠百仞閟其耀风雷在所遇隐显始独妙屈身天地间微物安得料伯夷逃西山尼父居九夷世苟不我用我方从此辞道悠岂忌逺义丰不云饥世非乏贤士为问从者谁由也实好勇叔齐固同时舍此乃无人籧篨而戚施逺矣千歳后怆焉我心悲道薄徳亦㪚功名为时须用力世所贤守正衆云愚智者竞蒿目小人复迩图悠悠三季后此风益已渝安知治未病䑛痔而多车尧舜无能名越哉巳矣夫雍门妙絃歌哀响激人耳伟哉孟尝君慷慨泪如水当生复念死谁谓悲能已丝桐信感人世固乏之子昔者有化人来集周王庭咫尺逝万里顷刻超百龄五音荡心神耳乱不可聴衆采眩其目不分丹与青飘鹞惑真伪怳忽迷窈㝠驰思八极表讵知日与星未尝出户牖自疑涉天廷左右莫觉悟兀然殆遗形祈招作悲歌圣贤用为经翩翩丹穴鸟志在万里外营营持罦叟何事守蒿艾声音可得闻羽翮不能害嗟彼雉与兔首身自此碎咏古诗十二首虹蜺明西方五色相属聫浮云万里来泱郁天宇间白日晦无象盛阳变为寒洚水弥九土陵谷相贸迁盈虚叵前测物理有固然长离乗风起四顾求所栖路穷临苍梧复排层霄飞岂不愿安处不知所可依罾缴充迳隧鸱枭正鸣悲瞑夫抱同律旷絶将何希赵国弃鸣犊孔圣为之回西伯善养老伯夷以为归驰驱西楚郊徘徊太皥墟周汉多封君不祀既忽诸三坟基皇徳八索总道枢若人岂欺我虞夏亦典谟万里如浮云古风讫无余徃矣不可追喟然为踌躇游鳞泳泉下黄鹄巢林端得失不相及天理庸自全有虞垂衣裳西母献厥环周穆宾崑丘车辙万里间宗庙頽为墟阊阖不可攀祈招作悲诗万里用为叹灵山生神芝一年再三秀绚彩夺霞露荧煌寄巖岫眞人劝我飡可以跻万寿自古王子乔祕此莫轻授采之岂辞逺时逝不可又歳晏懐所思终焉不盈䄂元钧运洪炉昼夜不少停万物更相禅一气纷异形驹掇出灶下久竹为青寕孰知范氏牺晩就南亩耕至人友造化逝与一世冥善恶故不屑宠辱何足惊东游沧海滨回首面大荒豁逹三齐风连山郁苍苍在汉田横氏不忍南面王磊落五百贤从死忽若亡壮士不必成令名固为长异体同一心万年尚耿光天道不可闻自昔孔子徒籍籍秦汉间将非愚且诬大河决东郡火徳以为符哀哉冀州壤兆民散为鱼公孙虽前觉执政疾鲁儒世无异物神终竟遗泥涂苌𢎞谋周室愤血死犹碧子胥殒呉门江水为之逆精能动天地忠不谕两国九鼎既西逝姑苏亦东侧偷容习为俗万世未遽易形势敺使然生民岂恶直麒麟不可羁安得书春秋鳯凰云难致孰使鸣岐周无田于甫田歳月忽已遒如非行迈谋自冝道路脩安知吹鸣律燕谷成良畴不见託秋驾崑墟亦能游通都天下衢名化交百廛鸣鸡侧肩入日暮掉臂还有生寄无穷过若空中烟俯仰异去就况乃多厯年留候独悟此解组从列仙万户如脱屣故为絶世贤南山有樛木葛虆蔓其封上枝结纷菲下枝散䝉茏下能使上好上亦令下通寕知力不足歳暮摧烈风苦成任两国徳孰与栋隆君苟以此始又当以此终读岘山诗寄献八舅龙图道悠寄先觉神契无近知彼美羊公意今在岘山诗陵谷非一变荣名独至兹当时偶然语正与来者期慷慨激悲歌崔嵬构丛祠懐哉千歳后慰此江汉思公亦蹈前人方为帝王师奋笔成不朽何啻中亭碑偶作二首蓬蒿附髙原芙蕖植污池物生自有性不为髙下移贵在世所用未可以为师贱在衆不识未可以为嗤州来薄千乘巢父轻九州齐景登牛山涕泗独交流左右同来人呜咽不息収共知富贵乐变化不可留四顾更悲叹万类莽悠悠歌舞未终曲回首已可愁或指白杨下荒草古时丘危辞才感拂耿耿相应詶岂识逹观士笑尔若蜉蝣䝉示容斋诗辄为五言仰续逸唱逹人与道运投迹系所逢在治信若鳯处幽固犹龙外物纷屡变中扃豁兼容乃知云梦区未足婴其胸明公蹈康济兹世已陶镕优游就偃息暇豫奏时雍髙斋危舍字数亩环崇墉虚轩便炎夏奥室冝隆冬采眞混出处造适观羲农玩名肆独乐怙势轻万钟越人起丹穴子房去赤松材为用见循道以世难从古事何昭昭斯民积颙颙独应甘棠树方使来者封得汝州舍弟新诗鲁人贵韶濩海鸟眩以忧岂不盛钟鼓性违理自愁忆在田野时终歳颇优游食鱼出有车夏葛冬亦裘弄翰不自量着书望孔周处身笑汲汲视世良悠悠误及时君门过縁名字求轩冕非已好簿书反自羞因欲饰所短强为妻子谋精神敝蹇浅学殖谁劝修归卧常喟然歳月屡以流愧尔从军诗气完语更遒岂独古人风逺与王粲俦实为平生赏若慰钟仪囚我年向四十苍髪已满头箧中无寸书磨灭悲蜉蝣念此可以惊如何复淹留昔买呉下田颇闻利锄耰汝宦何时归相与寻沧洲处使有茅屋出使有渔舟知命赞易篇没身记春秋但令文章显不愧时俗偷世事非所了咄哉无夷犹续黄子温读陶渊明诗十首四海方荡潏匡山得三隐若人独秀士逸响露深藴江汉东南流滔滔未之尽羽轻鲜知福地重毎贪祸有以羲皇民居然北牕卧此意俗莫悟将非首阳饿长梧有高韵千载不可及五柳遗世名于今亦独立悲哉市朝士夸竞常汲汲子綦委天乐穷逹两已忘九歅尔何知梱也安得祥一吟责子篇千古如相望追俗情易合玩竒当企尔柴桑彼何者髙唱屡在此县令不俛眉吾又悲扬子州县徒劳人着作非所务道殊岂自强气直已多迕屡招遂长徃归欤彼何暮昔在八州牧功业济衰晋吾闻贤者后鲜不祚休运如何竟廖廓天道葢难问孟尝实超迈举世少其并风流自有钟若士复孤迥祖述酒中趣乃知外家性吾今乞食士因咏乞食诗谅无乞食怨复想乞食时贫贱自古然岂愧世上儿曩游浔阳郭懐古怆来暮不意陈蔡间起予欣有遇彼此共一时怅然感佳句昼寝三首日出百事集人生亦多忧曲肱试少息乃得逍遥游圉圉为潜鱼因之乗波流翻翻为飞鸟爰以凌空游在已孰是非于物任沈浮观化悟独乐眞伪竟悠悠成败劳耳目是非丧神虑我生天地间安得弃之去始疑昬逾明渐觉梦胜寤但可寐无聪安知歳云暮神交既倜傥魄定奚忧惧此以遣朝昬因之保吾素久思谢时俗奔走难自谐逍遥衡门下虽陋得我懐汲彼井底泉扫兹风中埃歊蒸为之去襟抱萧然开养心贵能适造适不及排胡为车马客一徃忘归来昼寝上府公长日无所为髙卧聊自如清风拂庭树萧萧牕户虚旷逸追羲皇粹和反华胥畅然物外游谓若天下无方今少阳交田野东作初壮者固不暇老者日竞趋胡为乃自便徐徐以于于从吏代力耕饱食良自娯事贤庇敏政宿官特多余念兹寄幽闲未觉劳簿书但恨不可雕正当砭其愚六月二十六日西阁昼寝驰骛圣不足治安愚有余愿言从物役即事实燕居清切掖垣峻深沈云阁虚食有万钱膳架多四部书低头悟素飡游日惭古初非吏复非隐人言定何如平生山林尚自与功名疎何为出不反视此歳月徂秋风陨髙林蟋蟀鸣阶除行矣浮扁舟季鹰不欺余苦雨二首洪河滔冀州大陆日夜摧天时普隂沴飞雨皆北来崩腾乱云雾顷刻不暂开通衢为深渊髙堂生苍苔稼穑日以没民生一何哀微禹既已矣我其为鱼哉独坐空堂上漏湿无与娯晨炊烟不然败灶将生鱼被服鼃蠙衣出入螺蚌居里闾杳相絶滔滔水渐车安得䨇羽翰超然谢泥涂久雨三首繁隂过五日积雨迷九天衣冠亦泥涂陵陆成深渊忘屦已乗橇舍车始思船曰余蹈沧海良知时适然清渠彼涓流通逵此夷坦风云瞬息间江汉倏生眼渊源讵能问浩荡颇可惮白日蔽九霄吾行幸当返巖巖蓬莱巅赫赫崑崙墟上帝严紫垣羣仙亦深居髙出云电外俯视风雨除安知昬垫民汩没才阖庐石林亭成宴府僚作五言吾爱谢宣城适意安独徃虽聮鳯池步不废山泉赏吾慕应休琏感事能属书颇婴下流谤独占仁智居寥寥二贤后忽忽千载余若士不可追此风或在予延石象衆山决泉泻交渠林壤使我欣不知歳月徂薜萝分蔽亏松竹相扶疎时时四方客顾此亦踟蹰傥遇钟子期知子情所摅自京师汎舟还郡作三首秋夜何迢迢一梦八九觉孤舟寄风雨短烛才自照冥冥髙云过寂寂山鬼啸展转谁与欢漂泊未可料昔我自兹迈春华巧相笑今我复来此落叶纷满道客行无逺近劳苦略同调一歳再羇旅人生岂长少良无二顷田讵得守蓬藋昔在马少游抗志安故土共后龎徳公迹不践城府出乗欵段马身与麋鹿伍乡里称善人妻子同陇亩人生资衣食既足尚何取致求多赢余筋力但自苦常隂贯秋序洚水弥平陆居人逐飞鸟徃徃巢树木四顾何茫茫江海忽在目古语乃信然髙陵或为谷乗桴义无憾断髪忧可辱弁冕绩禹功谁其悲濡足西阳池新舟邀府公游泛昔贤济川意固与斯人共旷代属明徳至乐下及衆池台固旧赏舟楫为新用忽疑江湖景稍信风澜纵追参凫雁泳厯览鱼鼈动颇已寓高兴矧今结舆诵啸歌一时适顾盻万全重好勇知未能乗桴自欣从赠马恽供奉朝廷功名次晋国在第一受遗先皇帝事与周召匹丹青烂勲伐终始最密勿宗族宜甄庸百世皆宠秋公孙非遐胄何乃尚淹屈官名虽供奉宂散眞士卒努力习文华家贫传清徳翰飞终不髙好事见心骨人生系逢遇进退岂定律古者如尔徒万户自可必今者如尔徒富贵亦未失主张有眞宰时态莽回聿咄嗟元功世颇复困蓬荜吁彼山野人奚由自奋出出城出城得自便下马事幽讨旷野荒不耕蒺藜牛满道徃徃逢饥人羣背掘野草不惟黄头儿亦有白髪老问之指积水此去殊浩浩室庐久漂荡树木多立藁食此且賖死尧年亦久涝不能去坟墓更欲依蒲藻昨来计莲芡颇不减粳稻明年当大种妻子或相保梦中谁谓夏夜短一夕梦九逝梦中如平生欢笑随母氏觉来拊形躯独在人间世上唿声连天洒泣血满地何忍留我生哀哀抱微志瘿木樽先民任天眞吾得见其器其器云如何葢若刳木类不戕生以戚不伤材以蔽不以逺见遗不以枯见弃因其无用姿授以有用意取彼自然象廓此闳然制岂无彫磨工不欲败淳粹岂无青黄文不欲増巧伪其髙岂无葢不设簋簠制其下岂无舟不着鸡鸟丽任真肆获落肯慕金玉贵儿童诮敦朴妇女惊丑异岂若轻薄子形容混兹世矜愚以相高饰貎以自喜淳风陷衰薄古道丧简易自非窊樽民慎勿同一醉泛舟长啸望江汉缅懐沧浪行因浮扁舟去共尽幽人情春日天气佳近郊颍水清杂花乱缤纷好鸟相嘤鸣解缆相沿泝凌风恣纵横适心故眞乐徇物皆虚名兴尽相与归夕阳半东城过士建中屯田居此君年六十请致仕所居蔽风雨而已市朝隠非一躁静理不同多君金闺彦逺有山林风千钟卧名利三径入蒿蓬似是于陵子又云张长公相望千年外独得环堵中自古用先进谁当驻飞鸿出城简服谢车马逍遥理轻䇿平原草树美百里见秋色稍知人境殊似与嚣尘隔悠悠出岫云杳杳归林翮烦肠寛郁纡逺相俱幽寂孤烟起晴缥去水照心白所期尚臯壤生事视耕植适野非昔贤于焉如有获泛舟三首冰泮池水緑春意亦已归长杨特多思浩荡随风飞弄舟不用楫漾漾陶春晖回还无终极孰谓江湖非举觞属坐人行乐常苦稀一醉捐百虑念子勿相违乗日复来游北林稍芳菲当令鱼与鸟识我心无机雪消泉似涨冰解舟可通操篙不惮冷环渚故无穷歌咏淹短日醉酣轻朔风何须万乗相始辨鸱夷翁方池亦通舟水色涵碧霄解舟不用楫漾漾随风飘中河乍纵横顾眄幽兴饶白鸟逃人飞赤鲤时复跳稍与外物逺解襟歌且謡安知抱忧思谓我士也骄初到毗陵献歳涉重江仲春安我居衆物已熙熙新花生遶庐解装慰羇旅置此琴与书稍稍道吾真幽襟得轩虚颇闻兰陵俗尚有荀卿余文章幸仰止夙好今欲摅膏雨复应候带经得耕锄歌成拟焱氏赋就期相如出处方自尔名声亦从渠无烦畏礨民屑屑俎豆予雨后城下雨余百川涨逺水浮林梢忽怪有帆席何为出鸟巢登临非吾土虚爽慰南交稍见暝烟起隂虫啼草茅下汴畏途心多惊强寝终不安虽是仗忠信犹有行路难古今恶随波今乃知所患胡为出溷浊幽兴悠然寛望九华山九华非人境闻誉不相识南浮大江波始见苍翠色是时雨初霁积霭尚融液九峯若惊龙并跃云外碧森然耸牙角未谓眞是石问名审其实欢喜惬所适恢竒一何甚逺想始开辟造化竞淫巧斧斤恣彫刻不然何其功不与嵩华敌我行宇宙间若此曽未觌中国名山川几何亢斯迹徘徊不能去尘土媿行役平生乐间旷时俗况迫阨谁为隐君子携手宅巖隙鸡冠花秋至天地间百芳变枯草爱尔得雄名宛然出陈寳未甘阶墀陋肯与时节老赤玉刻缜栗丹芝谢凋藁鲜鲜云叶巻粲粲凫翁好由来名实副何必荣华早君看先春花浮浪难自保陈郎中竹园苍竿十余亩歳晩色更好诘曲逗逺村深沈象晴岛鸣禽自相应风叶不待扫何事主人心白头三署老浮云髙云乗飇风泱漭纵所适大哉九霄阔俾尔万里客岂无一掬润浩荡洗南国应龙潜冀州回首空眇黙公是集巻四公是集卷五钦定四库全书公是集卷五宋刘敞撰五言古诗题度支㕔事许道寕画松石呈彦猷邻几直孺长松森无依苍石俨相对自然山林气若出天壤外许生笔妙絶今世殊少辈发挥得意表潇洒与神㑹炎热五月交尘土九衢内微风度牕来左右含天籁下有渔樵翁生事尤可爱茅茨乍隐见畎畆更向背吾庐若办此轩冕本不頼愿从二三子相与驾言迈拟阮步兵一夕复一晨一昬复一晨一晨复一夕扰扰若有为悠悠定何役譬如风中叶不自知所适譬如池中鱼强自营所得朝乘日车出暮与羇鸟息昔我髪纯漆今我髪半白谁能邀神灵传我云表翼我与从之游览观元化极纪危四月河水湍怒风复相乘维絶柁亦摧舟人废其能中流急回环顷刻不可胜性命委自然岂知所依凭堤旁多聚观失色气崩腾孰不愿引手而乏钩与䋲嗟我亦天幸既危乃复兴追思方厄时汗出如洗冰侧闻前此者覆溺已屡曽此事通为邦长民可以惩因书作长诗俾不忘战兢十二月十一日雷电有作今兹方隆冬阳春尚宜少何忽雷早闻因之电争曜砰轰非常怒䃸磹通夕照号令无乃乖灾祥谅谁召吾闻玉女戯独得天公笑此理正应尔君毋强讥诮种紫苏赤日厚地裂百草殆立枯朝雨应所至虽微念胜无力难兴禾黍可以成嘉蔬嵗暮有此望帯经且亲锄今兹五月交盛阳消已徂汲汲愧老圃仲尼云不如养生寄空瓢虽乏未可虚正以营一饮形骸如此劬遣懐三首天道与性命圣人罕其言七十岂常士游夏终不闻鞠躬慕仁义或不免饥寒奸雄何为者往往为世贤倘复有眞宰无用预其间有形毎共生逹士独无惑昔有䝉袂子耻从嗟来食物生㑹当尽夀非金与石但恨居世俗不能尽胸臆壮士志沟壑斯言着前识初嵗志虑浅所慕在轻肥自恨闻道晩不虞失性非迷途将未逺回驾有庶几古贤多事业出处何不知寕受刍豢辱倘为鸿鹄飞归牧相访示所作诗赋篇予与其兄子纬还往颇熟曰予谢賔客久与时世疎何忽衡门下见枉使君车彤斾映落日腰间有悬鱼抵掌若平生论文及空虚昔与君犹子结交幸通书往还苦不早相见情有余置我二阮间逺慙徳不如强来束帯起投谒寻君庐大雨中入局寄彦猷时以疾卧家歊蒸变繁隂快雨如破谷明趋阊阖路深水入马腹此地常结辙江海忽在目冥行畏坎井蹑迹戒顚覆慙问高眠翁不知泥涂辱贺龙图兼知延安大兵昔摧伤两将折旗鼓哀哉中国士化作城下土寃魂不得返杀气凌彼苍天亦为之悲白昼日无光人言此城下往往鬼神哭此事天子忧此心大夫辱昔公守东越人怨公不用今日公在西知公徳持重筑城不必坚解甲不可攻何况保金城弛张皆系公汲黯辅炎汉淮南内竦惧郅都守穷边匈奴为之去此事昔所闻今日见所亲折冲樽俎间震动旃裘民国耻行且刷寇雠不可保斯人叹微管愿及太平老奉和宋次道游嵩十五韵嵩峯三十六皆在青云端宿昔望见之恨不生羽翰卷脔尘土中日月如波澜迩来老将至更觉行路难闻君谢车徒选胜羣峯峦幽深每独往神异多所观若有眞仙子羽衣白玉颜吹笙烟雾中举手留盘桓信非人间境邈与时俗悬顾懐平生旧慰以逍遥篇三复想在目令人愧衣冠处世濶且疎㓜舆亦有言一丘与一壑自谓无间然安得从君游解缨弄云泉昬昬嵗复晏相望空长叹和圣俞逢羊道旁逢羣羊问羊将何之朝供大官膳踯躅未自知觳觫此何罪无乃刍豢为肥躯一报徳鼎爼安可辞寕辱泥涂中故人所以悲懐归图养始干禄执官复辞亲外物与我违幽懐安得仲低徊畏简书苟且谋贱贫碌碌已无期规规徒自珍秋风巻层云鸿雁知所賔我独无羽翰不能絶飇尘送吕光禄氾滥诚易挹俊贤噬肯留愧君殊邂逅卒嵗能优游㑹心到稽吕访古穷嬴刘谁令春风来翩翩动归舟千里在明发一樽成献酬江湖望魏阙离思空悠悠题改芷亭作水鑑亭昔人种白芷既以名此亭今我开蠪渊复以水鑑名吾岂异昔人而徒易其称所乐于水乎内明而外清内明可比心外清可照形照形不吾欺比心不吾倾虚静吾自居逍遥以无营㑹有水鑑贤吾能与同登闭门二首闭门无所事嵗月忽已极岂敢空絶交出门谅安适是非歛外虑文字堆四壁尧舜参在前孔孟凛居侧崑崙黙泛览万里在瞬息夐古时幽寻千年仅顷刻悠悠富贵士此趣犹未得胡为逐车马辛苦牵事役傅巖由帝赉圯桥自神授商道粲复兴汉基翕然构穷通苟有命贫贱岂足疚斯道谁得闻人方薄圭窦小孤山惊波触南崖反怒射北壁苍山相与排所谓小孤石蟠根万仞渊耸角百丈碧祠堂豁精严行旅进粉泽或云妇女神肸蠁颇有迹吾知定名意似欲旌介特流俗失其眞传闻莫开释居人私其利祸福妄损益竞为媚妒説以诬聪明徳先王秩山川礼典有庙食奈何媚于灶屈已忘正直吾欲为小孤作书解行客复恐不见从嗟哉世多惑新种杂花树天地大逆旅浮生逺行客大无万里异逺不百年役乘流惟其遇得性从所适何必思旧乡而复名一宅此邦非吾土此庐非我迹彼我苟巳齐宾主不足择终树宿所好及闲易为力芳草十余品往往手自植春风二月交重叠庭下碧欣欣生意好一一见颜色对之黙终日澹若无情极四时背人驰壮士每叹息忧来忽无方外物不可释中和一相伐头髪先为白萱乎尔能忘于我独有徳滕司谏知泾州天狼东南鸣雨矢西北集覆载岂不容縳虎宜在急诗书擢将帅高枕付城邑权变非武臣恩威在唿吸壮夫气已激义士感成泣籍籍名四喧萧萧髪竞立行旂乱鹰集已有边风入遥知谒明光介胄但长揖城下秋成雨更绿高下共萋萋浮烟晩自起归鸟暝争栖山谷入幽想茅茨多旧蹊日涉遂成趣身将麋鹿齐庶几堂徂暑亦已烦清旦尚余爽薰风应候至芳物与春往庭树交浮隂山禽转清响空堂更幽寂初日正苍莽时节无所感忘言以为赏凉夜疎雨洗明月清风生晩凉动揺星辰影汎澹河汉光萤变觉草腐虫吟知境荒端忧易逺感不眠疑夜长秋梁公李太尉庙就列贵陈力立功尚成名两君虽异时令望相提衡治狱多隂徳不战屈人兵去思独至今奉祀见遗氓文武百世师将相一时荣念我谁与归怆然悲九京毕吏部冢蓬蒿道旁冡云是晋时贤名声与陵谷共尽一千年惟昔纵逹观死生同蜕蝉安知泉下魄非复瓮间眠和张洞春雪水国虽暑湿亦恶春令早雨旸恒不时过燠未为好凌威集骄阳瘴疹一以埽宿麦根复濡丰年不烦祷堪舆气清眞生物同夀考大哉造化力排斡正穹昊能令四时顺少失安足道君胡乃嗟叹哀彼花与草方今王正始节物自未老繁华虽云迟秀实终自保可以寛君爱毋为色枯藁雪意凄风起幽朔白日晦光色仰视浮云高苍茫天容碧林林𢥠羣木栗栗抱寒魄今朝识天意欲见松与柏雪后日出桑柘巅鹤鸣风景和纵心适田野顾觉春意多欣欣林间叟负薪行且歌此中有眞乐富贵如余何夀寕观残雪春阳漏潜筦凛气留深殿金茎向飞露碧瓦仍铺练寒光寂寞回暖色依微变壶中异风景㑹待花如霰初雪荒居人迹絶但觉嵗月頺北风不我欺吹雪天上来入户时缤纷当轩肆徘徊有情知相亲高卧未足哀他日门昼闗今旦门早开开门将谁为南山玉崔嵬雪中寄贡弟天寒云长浮雪急风更厉行子归何时逺游感人思嵴令顾俦下鸿雁顺时逝原隰无安居稲梁无深志谁令嵗月晩坐使羽毛瘁江湖可遣忧引领正相迟月夜日入更洒埽翛然庭槛空酒杯落明月白羽来清风佳兴自不浅幽人无异同徘徊卧林下重露霑兰丛和阎都官九月十三日夜对月是夕某与子华圣俞如晦㑹饮君谟所秋霖恣滛溢后土无时干忽惊浮云尽更觉天宇寛凉月如白璧飞来青㝠端衆星稍灭没惊鹊自盘桓兴发思逺游惜无凌风翰聊寻故人家唿酒浇肺肝适与二三子四座俱解鞍意合心同赏百觞不辞难玩古騐汉魏舞姝试邯郸诙谐杂謡语大笑倾衣冠足为一时乐未悟清夜䦨毎至絶倒处恨君不获观明发得新诗照人莹琅玕又知共兹翫正若相从欢君本青云人淹留尚郎官旷懐不自屑遇景宴且般古来悲秋士局促宋与潘相望如辕驹岂足为君叹夜月执热不可濯昬昬倦衣巾凉月如有情万里来慰人浮云巻层虚六合随清新河汉涵光辉城郭息埃尘兹时一可畏与子聊相亲逍遥夜未央更益情性眞夜起唿徐监簿同看月夜长愁无端嵗晚易多感徘徊中庭步相与肆遐览繁霜冷次骨皎月清照胆幽意暂欲飞秀色若可揽明夕虽复来素华巳应减念兹径使醉无使我心惨南伐诗兵行何怱忽百里不一息南征有期㑹相观各努力三年戍西荒虮虱生金革归来席未煖羽檄何奔廹行行当逾岭五月逼炎赫尚有筋骨存所虞生死隔山林如惔焚溪水沸湍激自古皆有言一夫万人敌蝮蛇长相逐虎豹不可格主将贪功名谋臣贵恩泽奈何轻人命弃置曽不惜探汤入其中未半死已积苍生亦齐民不必皆盗贼贤主尚扇暍仲春犹掩骼一身不自爱所惧失为国尧舜有旧书庙堂为法则城楼送别惊风走枯蓬百里不暂息宻云乘飞雨前山坐成隔蓬老初无根岂辞逺为客山高虽可望路逺当不识去留类如此览物意寕极鞍马未动间㑹合弥可惜缓歌送清觞更醉日将夕李緜州访别天寒起常晏日出扉未启深巷闻传唿儿童怪旌棨知是汉中守访旧来至此适我平生懐趋迎愿少止结交许忘年并坐每抗礼语罢当逺行眷然色不喜君惟二千石我徒一男子贫贱宜轻肥反如不能巳善化迟朞月壮心隘万里侧闻报政速永观凌风起寕复悲东山㴞㴞厯年祀食橘吾闻江陵橘乃比千户侯嵗献天子旁取为庙堂羞问其何能尔无胫而逺游橘也不自言请君以臆酬凭生覆载中颇亦万木俦通为骚人颂谬得禹贡収託身圣贤间自觉名誉浮苞苴頼㩗挈富贵常见求明珠无先容按剑或暗投而我适衆口铄金不予忧物生有通塞不必在中州何用懐苦辛但为时所仇留邻几君章奕棊便宿小斋簿书易短景灯火宜清夜过从喜吾子尊酒迨我暇欢来中扃豁兴尽外物借错落盘上棊白黒互陵跨决机竞神速取胜颇雄覇惜我壮士气局此万里驾时乎无由试寓目亦悲咜天地一枰土古今万物化愿无辨其间痛饮但来舎与邻几对棊戯作碌碌无用智玩此方罫间君乘百战余胜气不可攀拙速亦天幸出竒犯险艰数俘効军实斥境除边关捧觞跪进养座客欢解颜安得百壶酒使君酩酊还公是集巻五公是集卷六钦定四库全书公是集巻六宋刘敞撰五言古诗今古路出门道路多纵横不可测我今欲逺行须问曽行客徐徐逄路人借问青松侧客曰今何徃答之游京国客乃指要路而言行有益古路虽大道不如今路直但行今人路犹如假羽翼彼客别我去独自踌躇立为见今古路信乃无差忒今路足轮蹄古路多荆棘欲行今人路恐背古人迹欲行古人路今人笑迂僻又拟不出门奈何饥寒逼哀哀此时路悠悠苍天色不避今人嫌路须行古陌古陌虽然逺且保无蹶失勉哉自勉哉前去难云适不获见杨朱万古凝愁魄晓至池上宿雨坠高叶薄云丽朝阳园林澹澹秋庭户萧萧凉水浅鱼怫郁荷深鹭低昂幽懐欣自得住赏契所望忽恐羣动作深林沸蜩螗晚凉落日蔽崑崙微风起阊阖虫声语悽恻树影翻离合蚤露结明珠圆蟾莹尘匣浩歌始自放喟此区中狭金山东崖北望海门凭高仍一望北固何崔嵬地形东吴越江险通卭崃英雄既已矣壮观空在哉寂寥寒潮上孤帆当槛来屏上两贤二首谢公乐山水不以官爵间天机有所赋世俗从尔讪上蹑巉巖峯下㺯清冷涧吾生慕如此敢避刺疎慢宁为途中龟勿作蒿下鷃人在谁不如妄为世所束兴来当自徃兴尽期自复大雪暗溪路新晴月微烛去非之子慕返岂斯人辱优游便所适偃蹇媚幽独赠梅圣俞耳闻梅圣俞及此将十载洛下聚英豪文章富如海声名动冠劔久合参朝寀何意幕中客新违江上宰材高虽用晚大器终有在三公识者多荐抜可立待栖栖九衢里尘土増厌殆相逄恨知晩乍似去贫馁邻居幸见过沃此胷礧磈登禅智寺上方赠同游诸公重冈抱城起清川带野回旧都迁陵谷遗寺空池台脩竹入晻霭荒溪转崔嵬鸣禽畏人起故老惊客来置酒感兴废浩歌寄欢哀伊昔游此人于今安在哉谷深春先觉地爽景后頽造适假一笑愿君尽余盃杨白花飞飞杨白花随风渡江水江水来不极杨花去无已鸦啼浅深树雪落千万里春风伤人心緜緜复如此涵虚阁玩𤣥猿孔雀清池明夕景高树含凉风巴猿戯前槛越鸟安深笼悲吟激清涨文绣挥䝉茸弱丧不自非全生或为容旷然感真乐逹哉濠梁翁雨霁同望民登西北楼雨余暑气灭日出浮云开高楼极逺目百里无纎埃山形西北骛江势东南来旧都尚能记北观多可哀微风激清啸浩雾侵寒杯亦知非吾土聊复乐徘徊秋典三首微风起阊阖秋意日已滋隂虫羣悲鸣草木同变衰天道虽茫昧平分为四时功名自当去揺落独何悲魏牟贵公子沉没功名间一浮江湖水惨戚頽朱颜鲁连揖万乘蹈海如忘还弃世脱敝屣风流安可攀耿耿河汉辉中夜西南流牛女永相望婉娈悲素秋安知乘槎翁径出海外游天路或幽险神仙非所求留城子房庙大风起豊沛海水羣飞扬逐鹿未有归飞熊犹道旁一见契千载立谈开八荒蛟龙不可羁鸿鹄得新翔昔为黄石师智䇿无与䨇晩蹈赤松赏功名忽如忘由来神仙流理与天地长陵谷自有迁若人岂复亡我行覧遗蹟城邑空苍苍感古追逺游白云杳无乡同介甫和圣俞赠狄梁公裔孙陈平智有余周勃勇无敌两人相提衡终复汉社稷梁公柱石姿独立谢羣力匡居多直言荐士有深画既扶将頽运复起未然䇿事业兼二子浩然雪霜白偏材戒独徃特达见令徳谁谓十世逺风义犹不隔末孙何支离畎畆有饿色明诏问乐乡布衣列士籍名垂天壤间气使懦夫激闻君啇声歌更若出金石赠圣从待制君居御街西我居御街东如何百步间十日不相从君非园中植落落千丈松我亦湖海人庶㡬孤飞鸿俱逰人世间俛仰岂不同萧萧髪向白哀哀嗟转蓬仕固不期逹贫亦不讳穷行当一麾去幸识撄宁翁早至凉榭观芙蕖林深池亦浅日出光晩及粲粲花尚含漙漙露犹浥良鱼潜复跃幽鸟翔又集物情怳如慕心赏浩难戢谁能赠逺人采采空伫立同客饮涪州薛使君佚老亭百尺井底泉激轮乍飞流潺湲入庭户宛转如奔虬主人三署即持节西南州弃之卧故里富贵安足留郄埽长闭门赢余非所求官来坐林下樽酒相献酬未尝语朝市余亊良悠悠乃知独徃意不必山林幽衣冠多隽才继踵公与侯谁能悬其车五十未白头嗟嗟贤大夫此风可镇浮为问三辅间何如马少游曲水台竹间黙坐杖履不能逺逍遥池上林微风起衆响炎日隔繁隂斐亹激流泉间闗语鸣禽放懐在离人寄赏欣㑹心既谢朝市喧亦忘山谷深虽知非吾室犹以开烦襟永兴军中凉风响高树清露坠明河谁复夏夜短已觉秋气多艳肤丽华烛皓齿扬清歌临觞不作意奈此粲者何北轩手种竹两竿近辄有甘露降其上作五言示诸同舍秋来手种竹憔悴不成林复此雪霜晩空惊孤直心如何沾瑞露似欲慰穷隂珠华粲将坠玉色润还深含春乍荏苒载日尚萧森𤣥泽非人力樵苏无见侵舅氏见索新诗贱子本不学大贤宜见踈奈何手赐教反谓诗起予高义终炯然内慙良阙如得非鲁仲尼不废狂接舆羇旅习荆楚荒唐存简书敢惊和者稀长恐歳已徂云汉回天章图书祕石渠琼瑶落咳唾寒暑随吹嘘百年渭阳悲万古秦风余嗟我送舅氏终焉非路车赠苏颂犬豕䝉虎革气能慑羣雌衆人见之美苏生见之嗤褐客懐宝玉精神暗尘缁他人望而唾苏生望而知知之竟何补位下容貌卑雷同世方尚独异诚难施嗟子岂不谬拳拳心不移拜我唿我兄问我谓我师奔蜂负藿蠋谁道当其宜悯子空慕古且为世人非古人亦如此如此名已垂但当励行习慰我千里思雪后城上作雪后原野旷春生风气和蔼蔼林表色辉辉池上波形闲境逾静望逺意更多年华适可玩不醉将谓何寄因甫君虽委计吏官似宣尼公贫贱更何恨优游聊与同忘懐䲭夷酒乘兴松江风此亦隠柱下何用卧隆中寄圣俞徘徊帝城里独咏有所思故人昔别此秋风今古兹流水去不已新鴈来有期寄声可相及一见慰天涯秋雨天道去人逺好恶常若违始耕苦炎旱既获雨过时憔悴两无补饥寒方自兹素饱犹可恃眷言采其薇寄密令杨彦文再举学官皆中正三年不相见相见当何时曩别不谓久后期庸可知周南滞留地宿昔太史悲春草愁山中王孙髪垂丝懐宝常若迷献玉常若疑闻君已屡荐终歳独差池得鹿在诡遇亡羊实多岐着书成自乐回首空相思赠黄子温别䨇鸿俱异乡来集清川流鸣声偶邂逅形影共沉浮一以风波去一以罦网留去留虽殊趣失侣自懐愁五里一敛翼十里一回头有情同覆载谁免顾朋俦南国江海阔丰年稻梁优力弱霜霰繁无因携汝游同谢十三赋盆池碧沼含白水动揺明镜光浮沉见鱼乐舒巻闻荷香赏翫兹有适纷嚣因以忘多君江湖意不复疑坳堂庭前箭竹冉冉东南美託根郡在兹鳯凰不可待歳月方屡移非复山林意空余霜霰姿清风有时至独与幽人期新置盆池种莲荷菖蒲养小鱼数十头终日玩之甚可爱偶作五言诗采芳未盈手积润不满寻游鱼亦何乐幽客同此心安排在所寓相与忘浮沉济理趣自足孰知慕高深鹏翻荡沧海龙起焚山林体妨反多累岂若终蹄涔送郁林杨守鸿鹄懐逺心不畏霜露寒鸡鹜守樊笼朝游暮来还人生感意气朋友死一言况分社稷忧复在君臣间杨侯一麾守万里苍梧山瘴海不可游衆人昔云难升车独慷慨即路无险艰乃知抱忠信可以居夷蛮昔贤尚功名天子忧南蕃报国恩汲汲勿令歳月迁送春莫埽林下花花存春尚在一随南风散飘忽不可待四时相乘凌万物随变改不如玩三秀忘年蹈云海答舅氏时诏不就学官者郡勿举故见督赴期飞鸟知深林潜鱼乐渊濬升沉久相笑出处各自殉漆雕不愿仕孟子耻独进轩冕世所荣吾斯未能信辟雍焕文章王国聚英俊及门足自喜内省媿多吝且将事畎亩亦以乐尧舜悠悠谢知音当识斯言讱送张宗道崇班自颍徙秦不乐于行宛马来东道燕鸿起南飞适时必有遇去逺不独迷左揽繁弱絃右拂青萍辉笑作千里别出门亦依依人生何新故行道情有违勉率歌清风以慰君永懐陈元龙元龙湖海士固有湖海气自卧百尺楼羣儿仆诸地大贤资逺到高节迈一世四野为戸庭九河乃衣带灵机有时屈英识岂独闭蛟龙随波游耻与鱼鼈计撃劒歌啇声捐书谢俗议功名留当年异代见君意一月赠深甫一月三过公此非儿女情诗人感伐木相鸟犹嘤鸣尚友百世近结交千里轻矧惟生并时况复居同城携手未宜少兴发从公行开口露肝胆觧衿顿尘缨心亲爱自至外物都忘形赤日留中天火云正峥嵘颇复哀老子安眠枕羣经怀归徃昔佩觽日童䝉幸相求中间万里别倐忽二十秋人事固契濶歳华易如流闻君尚黄绶失意成白头奄速不可期升沉亦难谋宁知及门晩忽辱从政优感旧劳心肠相逄恨淹留寄声不尽意何以纾离忧同寄题康州陈生连理木幽人吉素履佳瑞应精诚萧萧衡门下珍木为之荣连理出高榦交隂庇前庭顾恐俗未知天方表其闳太邱徃千歳慈孝复腾声谁言报施逺有若昼夜明世悲上留田吾慕董生行作诗寄南州且以慰父兄雪后雪销吐膏润日出春意归蔼蔼多时趣融融含夕晖徘徊终林下髣髴田野期天欢颇不减吏隠亦庶㡬歳宴竟何事浊酒但当挥和彦文秋兴商飊零枯林疎雨堕中夕覧物怆已惊懐人𣺌难得明发聆逸唱愿言慰幽寂胡为抱纡郁更使动悽恻蜚鸿识来賔鹰隼知所撃物微有逄辰子北独失职高夭终难问浅俗每忌直浮沉岂非智器逺固难识赠周生骐骥能千里不能走䑕穴勐虎拘穽中不如狗善啮周生学干禄强进屡顚蹶时不用周生周生亦不屑行年过五十颇就知命説未尝畜妻子名利敢贪窃所忧道未能欲辨孔与桀人知如此鲜况不厌藜蕨与我始相见便觉抱高节人皆用其巧子独趋所拙春秋举逸民蔽善尚贬絶谁期大夫贤荐使在班列啸亭纳凉翻翻竹梢叶习习苹末风水气稍澄澈云隂反䝉笼解襟面虚旷幽兴欲飞冲得意耻独善慨然环堵中过澶州阳桥有感河水东赴海还从天上回寕知今日波还复前时来岸栁亦已荑原田正莓莓念我平生欢怅然使心哀春晩小园歳华一何速春物俱已老緑柳低映墻臯兰生满道郊居止幽旷野色慰懐抱入鸟不乱羣闭门但郄埽平生佯狂性更觉高卧好不及古之人吾谁玩芳草公是集巻六公是集卷七钦定四库全书公是集巻七宋刘敞撰五言古诗停云诗停停何山云霭霭在我庐浓光贲草木润气下琴书望望若可亲久之翳寒虚坐恐猋风来东西随所如我道与世异里闾相见疎嗟云亦何事低徊能慕予谅以无心故形影暂相于华山隠者图神仙不可学浅俗如醯鸡逍遥二三叟乃独秦遗黎避地思远适名山得幽栖深巖紫芝秀归路桃花迷稍逺人世隔遂忘陵谷移至今山中人往往犹见之吾闻秦皇帝甚慕真人为驾石窥蓬莱载车象云蜺沙丘往不返四海忽若遗安知全真子近在西山垂一千二百年修身未尝衰古称山泽臞非复万乘期观君此图意有以和天倪送上元张孟侯着作避世金马门歇直承明庐月赢一囊粟调笑驺侏儒忽忆东南行秋风熟鲈鱼闻君已先我扁舟向江湖铜章垂腰问赐履双飞凫千室岂不忧弦歌自为娯古称有人民无事専读书自顾都城游刺促辕间驹六朝若流川览古半有无山中折瑶华千里懐离居小隠吟世道丧纯粹徼名掠其美悲哉山林客过半朝市死夸诞一相习浇浮益纷起古风日飘泊末路空頽靡尧舜安得逢巢由亦已矣我歌竟谁和惆怅同心子招隠鳣鲟不容池鸿鹄常畏网全真贵逺到先觉每独往绮皓遗泰忧季鹰乐吴壤知几効来世前识妙难赏勿谓鸟兽羣高山适予仰反招隠伊尹乐尧舜伯夷傲姬周颜生一箪瓢陋巷亦自休岂不困寂寞时俗非所谋脱身洒泥滓缅与前人游嗟哉波上凫徒为信沈浮鸿鹄假长风不能占渠沟晞羽扶桑阿刷翼沧海流世途既超邈矰缴何足愁所以狂接舆肆歌悟东丘触时懐慷慨视世悲蜉蝣哲人有先觉达者无近忧绮皓吾所师绪言起长讴郡斋燕居寄海陵道粹仪真景休高邮不疑三太守学士尚容耻玩世畏景希就阴一麾谐微愿千里非遐心平生志江海寤寐在山林及此吏如隠始知古犹今鷾鸸避落实蜎蠉安蹄涔但恐得已多尚非力可任诸公蓬莱秀夙昔交契深击柝声相闻照邻光四临清浊泾以渭离合商与参愿言三秋思毋閟金玉音新作凉轩㑹张拱辰至张翁垂白须扶病过我庐向无俗客至适慰幽人居酌此瓢中泉振兹架上书虽无徳与汝㑹有歌起予欲识消长情愿君讲盈虚发桑干河四牡怀靡及侵旦肃征騑凝霜被野草四顾人迹稀水流日边去鴈向江南飞我行亦已久羸马声正悲览物嵗华逝抚事壮心违岂伊越乡感乃复泪沾衣寄吕侍郎荒山逄故辙自上重冈立君车不可望君手何由执旅思随日逺徂年背人急舞劔中夜兴应知忧感集广陵蒋生死十四年矣尸犹温其妻与其女闭门守之未尝与邻里通水火或者疑其有道而杜君懿实之盖尝有自逺来者以书一封畀其家视之蒋生迹也故俗以为仙因作五言赠君懿仙翁弃妻子徃为壶中客玉棺竟未掩人世已成昔白云无回期三径灭余迹犹传有青鸟往往寄消息新年流光无停期二十忽复五古昔如我人功烈难遽数上天终无私日月不少驻三皇与五帝回首焉得顾新年独何为扰扰趁俗务壮羞儿女态浩叹觉已屡巍巍九重阙象魏悬法度木铎非仲尼布衣欲何预沧溟百万里乗桴意决去顾世聊徘徊非为取材误东风发幽滞花彩映草树烂醉苟自娱终焉背时誉筑室种树诛茅作吾庐种树满百株偃仰可卒嵗优游问谁如墨翟不暖席仲尼无安居良知圣贤贵逝与功名疎清泉可深凿恶草须早除适意田野间谁能叹归欤题所种金鳯花自淮北携子种之云爱此名字佳携之不惮逺岂惟江淮阔兼恐嵗月晩手植中庭地分破紫兰畹緑叶纷映阶红芳烂盈眼辉辉丹穴禽矫矫翅翎展卑飞何在此寂寞难自显按图感形似览物意缱绻三复接舆歌悲风动湘沔得隠直书并闻将之洛阳三月一得书始知去君逺开缄见无恙豁达百虑展秋风催时节揺落嵗向晩迟迟行旅外色瘁足更趼邉封鸣狐狸牙爪贵鹰犬儒者非所湏弃置自未免上书报闻罢试吏何缱绻虽无小官羞颇贵有道巻洛阳雄王都主簿亦极选折腰得免否局促时态浅閲武堂凉风郄炎暑飞雨除氛埃旅行得兴㑹珍馆为我开主人平生旧上客自逺来何异东序贤共此中山杯留连恨落日披冩仍髙䑓山川怆兴废歌舞寄欢哀徐方多贤牧天禄继英才游子悲故乡为君更徘徊寄张十二时在城北读书简云几至絶粮新秋意无聊多病时畏晩出门尘埃隔扶杖行歩蹇虽闻一城居邈有千里逺风雨思鸡鸣幽懐固缱绻食贫非余病学道与时反悲歌空相望不复能裹饭因甫移宰晋陵自我游毗陵五年今于兹未尝不闵雨未尝不苦饥成汤周宣世岂复能过斯上无桑林祷下无云汉诗赤子饿沟渠良田生蒺藜聼于闾里间愁毒不可为思得一贤人救其渇与饥上天似悔祸子乃今来尸爱民在㳟俭自可为吏师但恐百里小膏泽难尽施子本湘乡君湘人望子来下难兄弟别上顾坟墓违将母以谂君上书再三辞朝廷欣然许多士咸谓宜为政推此心可令孝者慈吾闻屠牛刀不贵于割鸡思君苦道逺莞尔寄此词同彦文送敦儒宰晋陵朝廷贵儒术子以文学显郡国重民社子由政事选荣名信难兼衆望固不浅古人定何如壮志独能勉由来跬歩益必有千里逺去去聆絃歌吾当谢言偃九日霜薄气早寒木落景已变佳晨事厌胜习俗推往彦忧来初无方兴尽复自遣所遇无故物登临殊非愿寓言感豫常出异御宼哀壶丘好大固累已巢父笑许由东海有意怠飞飞何所求纵躯天地间细故纷悠悠愿言不死乡可与贤逹游晩景结庐玩蓬藿反畏人足闻杖藜有时去入兽不乱羣踈雨洗徂暑夕阳澹微曛俛仰多物态逍遥遣尘纷兴适将何述寄心孤飞云野人致枸杞青蒿味薄时共笑野人犹相高春田有余暇馈我杞与蒿酌酒谢其意採之亦诚劳城中多好事过半称贤豪杯肴具五鼎珠玉轻一毫将之献门下皆有千金襃何故背此计而反从吾曹淡泊徒自乐膏芗未能叨信知老农美颇欲耕东臯因闲有余力从尔观芟薅春暮到小园春余百芳歇乔木有轻隂客子成春服商絃应鸣琴独行迕世俗长往期山林庭竹风正驶池波雨已深临流窥跃鱼倚杖聆迁禽顺时寄俯仰适兴契飞沈试谢及门客未慙招隠吟送雅禅师若神太湖三万顷澄澈浮寒穹明月不可取孤帆安所穷俯弔沧浪人缅懐鸱夷翁古今共灰灭得失如梦中诗兴触物逺禅心随念空犹多碧云句寄信东南风苍筤源日出江气暖歩行村落间偶逄苍筤息若在山中闲绿篠既䝉密清波自回环初疑人迹絶乆有笑语諠脱足渉涧水隔林叩柴闗主人疎世事相见亦欢然稍觉耳目旷久之遂忘还归来诧舟子适过武陵源乐郊陈渔䑓下柏林中结茅作小亭命曰幽素本懿臣刑部之书也谢且戱之结茅更何好列柏自成林素履宜独往幽人欣宿心炎辉翳羽葢清吹和瑶琴稍与事物逺忽如丘壑深良无山水趣安得契知音种蔬二首时雨破膏壤荷锄回城隂疾耕意不足覆陇力可任里巷多父兄往来迹相寻见我山野服欣然用尽簮劝我勿灭裂哀我识浮沈虽微生平故颇用愧其心採芝商于岭食薇首阳岑念我非其人岂敢慕山林聊以资素饱身世实﨑嵚文人不我厌荷莜时见临种蔬南冈下地薄旱亦久抱瓮出复入拮据病两手辍耕起长叹四海万亿畆过亢今若兹我谁与餬口县官祈雨泽四望已并走巫女歌且舞土龙矫其首上天何寥寥百请未一偶霖雨待尔辈古人亦可丑咄嗟云汉诗万古竟何有天地何不仁百姓为刍狗重阳劳生惜流隂徂嵗逼穷律灿灿黄菊花离离紫茱实芳香不可再採掇自有术零落势足悲盛时亦未失登高㪚百虑驱马恣所出或云避阳九可以纳元吉嘉愿谁间然且当醉终日浚井凿井勿惮深汲绳欲令长凿深源不竭汲逺气自凉岂如潢污水汩汩道路旁虽复不逺求饮之剧燖汤虚烦生四支淟涊不自强野语合为国愿君着巖廊古寺唐殿弛栋梁空庭长荆棘坳堂客水腥壊碣苔藓积经营东晋始逺近千嵗逼兴废纷可悲徘徊意不怿尚余土木巧未露斤斧迹使鬼固已劳斯民忍终役悠悠竞頽波扰扰非一国台城更荒唐万古共悽恻书候潮亭沧江浸长空天使限南北繁隂属暮嵗波浪无时息烈风何轰豗深木腾霹雳逺吹湖中白来蔽江南碧巉巖千峯玉变化不可测恐是时向晩鬼神任胸臆烛龙衔长耀来集崑岭侧又疑呉王兵如荼压上国勇气吞中原晶光洞江北久望生悸慄嗟我问津客横流岂难制路险未可得吾道固当然滔滔欲谁易徐安抚伏波喜功名南伐终不返死余薏苡谤生恨鹪鸟晩干戈非一方智勇易谋显富贵谁不然枯荣子何反冥冥炎州隔杳杳天道逺荆楚犹古风招魂动哀挽从人除忧谤不得志者罕石首县丛石浮水中峻隄缺复连往往为深潭波流自回环秋山未揺落碧树皆参天仰观积水痕仍在高树巅里人半巢居出入随乌鸢令尹亦菜色市楼寂无烟皇天不纯命百姓何震愆苦云耕织废租税尚未蠲赤子向漂荡所存皆偶然虽知负官输未忍更弃捐柰何唐尧世复见昬垫年何以救汝饥朝廷急忧邉召诸弟博饮今日寒颇甚淮南似京土江风既落木山雪亦带雨幽居自无聊病卧亦寡侣壮心顾牢落出门孔多阻古人戯枭卢志气本尚武胜来在快意百万不足数恨无酒如渑杯盂空屡举开颜强隠几岂必叹贫窭别和弟暂㑹复逺别惆怅终无极人生非神仙岂有头不白维舟相邀宿淮水风浪黑辗转不复眠四聼人尽息丈夫非懐安少壮宜努力况子行多欢自怪情不怿谁言冬宵永达旦才顷刻鸡鸣日光出握手各南北仰谢云中鴈羣飞接羽翼何以纾我懐作诗寄相忆舟中夜饮忆和弟聨句人生如浮云聚㪚苦不定向来诗酒欢虽唱谁与应蟋蟀鸣在户玉衡逼冬孟悠悠千里思寂寂中夜静岂曰无他人不如我同姓吁嗟繋名利有若置机穽窘然尘埃中耻无六翮劲访戴舟已慙攀嵇驾难命临觞置不饮引领起独咏莽莽天地昬谁知我心怲苏安上之淮南十八舍弟之河北十九舍弟之汉中皆㑹予赋三韵为送携手常苦难倾葢不易得今宵四面坐明日异乡客秋风楚懐悲出处各努力凤凰篇赠府公给事别鳯凰起北海少留南岳巅梧桐有余音乌鹊相回旋耳闻和声乐目怪文采鲜虽知非俦匹慕用亦欣然祥飇巻层云迅羽凌九天卑飞忽如絷絶迹不可攀徘徊故林下叹息高风前愿及䕫作韶率舞如舜年承以鳯凰篇为况谨用来韵和酬丹山郁世表巖巖千仞巅自非常雏辈安得参周旋胡为此弱羽越簉祥仪鲜飞鸣过所据飇骇俄翻然退则安栖地翔风娱楚天始病孰俦侣乃与朱鸾攀英英日相照老翮徒愧前少别正倾聼览辉当圣年深甫往固陵闻君异乡客嵗暮江淮间山雪夜多兴桂枝春可攀南风玩啙窳浮俗矜游闲安所弹长铗何当问刀环天伦眉最白子舍衣仍斑勿学髠接舆佯狂因不还饮郇公园赠章湖州何汉州朝晖散浮隂天气清且佳春城足行乐况此公侯家珍馆深窈窕茂林扬芬葩幽禽啭新声宿草含芳芽览物曲池平置酒白日斜因歌雍门诗四座皆叹嗟平生布衣愿不过东陵瓜致求多嬴余竟是迷纷华一醉称日富此风独可嘉安能拘浮俗局若井底蛙客有章与何髙冠耀文緺方为二千石㑹促别且赊他日还相思当在天一涯欢极情难忘愿君尽流霞雪后到荐福寺梅下行寻残雪逺暖就梅隂坐悟彼寒气消识此春景破留僧迨日暮聼鸟忘巾堕从此到芬芳应湏数来过呈献臣始四月予来上清宫见石榴花方盛开已而复有青箱忘忧红丝夜合蜀葵朱槿芙蕖蒲劒紫薇红蓼金钱之属相继不絶而适及秋矣过此又将有鸡冠拒霜黄菊为续岂神仙之居固自嘉哉因歌以寄献臣兹心厌嚣宂幸与上清邻上清何崔嵬高静违飙尘珍林㪚玲珑寳气浮氤氲绿华未及衰绛蘂忽复新闲馆宾列仙祕殿朝衆真浓香无停期艳彩惊幽人顾谢武陵子四时长见春寄吴江大博徐君章吏退簿书敛日落风景凉偶无事物累真得逍遥乡疎花媚空园脩竹䕃广坐浊酒不难醉磐石可径卧何必凌江汉乃能濯埃尘何必潜山林乃能寄隠沦人多笑此言此言未易笑非君契心赏谁肯过蓬藋观鱼台城下春池深潜鱼时复跃高台可以望暇日从尔乐㪚懐混飞沈适意宜丘壑始悟濠梁翁荒唐谢名爵府公射堂饮酒辄陪尊丈侍郎兼揖诸孙拜献拙诗煌煌南极星粲粲北维斗禀龄瑞明时运柄变万有降神非寻常希世曽一偶积善如公家于今见纯佑安车告归日三府升平久万石均禄秩鲁公拜前后茫茫周汉来此事复闻否黄金铸大印绿丝绾长绶方为累世荥况多后来秀戏禽试强弩劝客满春酒贱子敢再拜愿公更眉夀秋隂浮云初无心已南复更北萧萧清风急忽忽白日匿时逝物稍变感集意鲜适𤣥蝉号庭树蟋蟀吟四壁自古共此悲岂伊越乡客久隂南方信卑湿风雨无时节春风仍晩寒阳和恐中絶蛟龙乗江湖云雾欺日月驱除懐熏风悒悒生内热蟋蟀七月鸣在野八月鸣在宇九月登我堂十月入床下滔滔嵗方晏促促声亦苦悲秋不悲已终夜如独语时俗有新声谁能一聼汝送王十二还干州穷通盖有命富贵不能早君侯希世珍三十未为老栖迟升斗禄奔走周秦道及亲固为荣捧檄岂辞小北风正凝霜千里径无草人生贵感激岂以外物扰当为昂藏驹勿自使枯藁坐啸亭纳凉长啸振林木半空鸾鹤声清风苹末来孤月海上生坐久物色改如有神仙迎王昭君婵娟巫崃女秀色倾阳台昔为一片云飞入汉宫来明镜徒自姸幽兰谁为媒丹青固难恃逺嫁委尘埃十歩一反顾百歩一徘徊出门如万里泪下成霰摧左右相娱乐丝竹声正哀岂不强言笑郁郁不可开黄河入东海还从天上回嗟尔独抱恨一往掷蒿莱重一首同圣俞邻几持国作用前韵昭君信絶世窈窕祕瑶台嵗华坐将晩玉辇何当来一以画为赏有如鸩为媒含悲下紫殿即路指黄埃光艳动左右君心再徘徊白水不可变孤芳从此摧盛时能几何千载独余哀至今青冢傍积怨昬不开掖庭用色选丹青以利回寄语闺中子何憾处蒿莱忆松松隂何婆娑松盖何偃蹇松香不堪折松色无可选旦暮青松间吟懐未尝逺严霜百木死高秀初欲展泠泠海风飘辉辉甘露泫去矣混尘滓懐哉邈林巘谅无刀斧忧千载行可践辇毂念山海谁期共攀搴独有风入声琴中尚悠衍留侯张良韩孺子夙昔志未伸授书黄石公问礼仓海君契合见神助济时効经纶指挥转雷电顾盻定楚秦以伋三寸舌抗兹百万军一为帝王师晩就赤松宾富贵心不屑功名谅谁论出处何昭昭贤哉古之人録近文呈晏公麟趾感素文跃鱼赴鸣琴殊类岂自识至和动其心济世有先觉铸人不铸金删诗在正始好乐非好音万生依陶冶一气谐飞沈贱子晩及门独学谬知今趋隅诵所志踊跃不自任救渇而饮河栖枝以巢林量微志复小俛仰感高深读晏子春秋世讥晏婴之节偪下夫晏婴大不治宫室细不治冠带无衣帛之妾则信俭且陋矣至其脱左骖以济越石父之困出仓粟以成北郭骚之孝又何其裕哉世之君子未尝道其裕也而独病其陋是以宫室则必修冠带则必䴡陈妾则必富所恶陋于已者从矣所能裕于贤者谁哉吾闻陋于已裕于贤之谓俭陋于贤裕于已之谓吝晏子固俭矣于圣人之道何贬焉平生实善交厚薄等新故觧骖济越石调禄谓车御犹称礼偪下未免俭则固高风往既息頽迹后方骛陈妾轻绮纨贤士敝𥜗袴若人不重得遗论今始布吾亦太史徒执鞭所欣慕公是集巻七公是集卷八钦定四库全书公是集巻八宋刘敞撰五言古诗以近文投谢学士自昔周旦死珍鳯閟空峦民斯未尝见犹取图象观况彼圣人没衆説纷无端能言拒杨墨岂秪均遗鸾念我生苦后读书乐瓢箪潜精探遗文倣象良云难犹如琢圭玉攷法求所安虽无绳与矩我知不为丸凝诚矢弗变势利非攸欢譬于寸木微积久能巑岏有羽必懐耸有声必希弹方期沐清徳敢不振斯冠答呉沖卿学士人生若浮云聚㪚不自知昔与子相逢綵衣汝水湄两家贺羊酒道路生光辉变故一朝革各在天一涯我病陈蔡间固穷莫自持君为周南居流涕极所思日月忽已改旧游不可追岂悟羣玉峯携手如素期感怆从中来当欢反成悲求友聆嘉音喟然见新诗废学老将落积忧志益衰俛仰诸公间嘿嘿慙见嗤子我平生交夙昔聆箴规相爱当见朂勿同衆人为寄朱三学士忆在京辇居相与巷南北幸非势利合同有春秋癖往来熟杖屦假借通经籍谁谓数斯疎要云谅且直别离淹日月寤寐见颜色惠我以好音欣然对真迹微官事如毛徇俗头欲白庸知尚可敎愿子更良食送李綖学士请示江韩诸君我醉阙门外卧备东藩臣君从天上来秀色落青云留连三日语多得所未闻僻陋不自知喟予久离羣南风吹白沙六月天昼昬送行不尽境引望空复勤相识何必旧白头或如新有信当寄书毋遗倾葢人今旦今旦风凄冷始觉隂气繁白日无光彩未敢启前轩卜居止容膝他时用为叹及此殊觉胜闭塞有余温拨弃当世虑纵观上古言禹稷称栉风孔颜乐闭门穷通或相背劳逸足自论优游盖卒嵗逹者尝有言送李才元车马何赫奕观者更叹息冨贵归故乡任州二千石赐金为亲夀衣锦供子职里闬纳华驷公堂列严㦸地兼百城㑹衆有万户籍指撝吏奔走宣布民悦怿丈夫虽非通岂负稽古力懐章过故人笑别见颜色吾徒若匏𤓰长繋慙不食赠君当何言有信勉相忆送焦生苍鹰懐风云六月不忘习寒蛟待雷雨深水聊自蛰多君起江湖力学如不及择师视洙泗履奥窥所立翰飞自兹逺变化谁能絷孤劔屡感激四方慎翔集公子诚爱客相门许长揖结辔因北游挥手谢朋执藏书就史氏观国荣天邑借甚诸公间青紫亦可拾宁复悲归来眷眷儿女泣圣俞受诏行田是时圣俞葬其弟公异未毕而去虫潦败耕耘西成絶人望乡农吁天意守阙书屡上忧民圣天子择吏贤宰相王畿葢根本嵗赋在寛放曰君往行田究彼荒稔状一当薄其租用以息民谤朝廷慎指使推择无与让非君精明姿曷以致忠谅忧公剧私为即夕治行仗懐悲念其弟卜日不果葬乃知体纯粹世士难以尚徳泽既敷宣风谣还歴访归来悟明主自致谁云妄张老子出田所鲁人有林类底春独被裘沿畦拾遗穗带索仍长讴知命忘其老乐天固不忧既惊端木赐复感东家丘夫翁何为者嵗暮亦逺游北风吹白发萧飒田陇头此意如昔贤世人知尔不同圣民围棋钓鱼山林自微尚轩冕非所营每及逍遥趣欣然得吾生春塘漾绿水珍树啼黄莺心逺忘外喧境幽识人情垂钓如有求而无得失惊临局非期胜聊为白黒争得意物可遗忘言赏逾精此理俗鲜悟固当属渊明秋园晩歩秋物足悲咤丘园良考槃翺翔摅结虑徙倚纵遐观爽气使心厉凄风令自单酸念无迳託那使百忧寛鸟下见人寂螀啼知露寒夕烟起城际反照映林端竚立不能返迷懐増屡叹竞渡三闾虽已死郢人独见思五月江水深遶城碧逦迤轻舟烂龙鳞利楫剧鸟飞箫鼓骇蛟龟鹰隼乱旌旗争先爱中流观者被水湄漠漠懐沙魂一去不可追千载万嵗后儿女以为嬉已矣国无人终焉莫子知读离骚空庭衆嚣息风叶独纷纷秋期此时改感叹坐黄昬逺懐灵均子着书为平分念尔刚直心吐兹清䴡文上嘉唐虞世下悼商周君能与日月争不能却浮云浮云蔽日月嵗暮柰忧勤精诚谁谓逺恍惚若相闻秋过临波亭寄陜府资政给事不复池上游秋意忽已繁卧桞半死生枯荷自翩翻忆昔载后车逍遥临中园观鱼有纵辨运斤契忘言岂独嵗月晩正伤离别魂人遐室空迩幽兴谁与论读圣俞我今五十二诗感之子真神仙吏不识伤别离忽逢旧交叹始悟人间悲嵗月流水逝富贵浮云驰徘徊抚往事感激吐新诗流水难以追浮云难以推百年半如此万事从可知且欲拂衣行聊及鲈鱼期君若变名姓相逢复何时上岭下岭上岭惟恐迟下岭惧颠覆一岭但数里思虑千盈腹不闻二大夫致身未尝辱送袁同年殿丞陟通判抚州因还洪井旧居袁在朝数上书言当世事某与袁别十年矣语旧多可悲者留三日乃去轻舟何翩翩斵冰浮清川问之亦奚乐嵗宴道且邅云我大梁客游説万乗前画䇿不见収故乡复言旋薄禄及吾亲就官若归田名实两有适逺近谁间然忆昔都门别尔来弥十年苍苍豫章质更觉摩青天语旧或涕流举觞愧留连相从且未果使我心劳悁送裴殿丞君已头髪白犹着五綵衣出门我意失赠别双涕挥自古不泽禄念公早旋归天欢固为乐外物焉足希逹矣老莱子千年见余辉裴殿丞访别説春秋期嵗初复来吾衰不梦周知我在春秋斯道宜未坠夫公能见求相看头可白感别嵗空遒念子期鸡黍母懐汗漫游送雍秀才归瑯琊山希声未易合皇华衆方笑与子东西人相逢偶同调亿年寄神觧万里在心照此间岂容言吾得安蓬藋煌煌千金珠举世矜赏好安知纬萧翁弃置久高蹈盛论山水趣局促恨未到江湖且相望送子一长啸鸣禽朝日升屋梁喧禽鸣树巅东风不相期自与春意旋振衣起前庭天色緑窅然非烟飏㣲和目极相緜緜行寻林间歩荑英已可攀万物在阳舒胡为惨不欢幸有二三子采芳玩华年不及古之人幽懐聊复蠲惊禽幽鸟何所託高栖衆林端风巢雏鷇危露叶毛羽寒半夜吐明月惊鸣递嚣讙迎光怪焚巢顾影疑飞丸何为贪择木通夕不自安乗高非尔谋宜下易所观不见丹穴鳯深居全綵翰八角井谁凿八角井不方亦不圆此地饶美水此井独苦泉泉甘常早竭泉苦更永年浪得世上名对之还慨然雨过张先生禀生本迂阔习性益疎嬾遇境賸欲留得人辄迷返先生老乡曲素髪颇樗㪚相遇年已忘心亲礼逾简幸无富贵忧时可青白眼惊呵左右人邂逅以缱绻初随朝阳出忽报山雨晩天路良幽艰归途失平坦寄公黙先生昔贤避言色先觉如观火作者有七人清风缅遗我浮俗滋鈌鈌羇人畏琐琐知言岂易値巻迹恨莫果所愿学孔子无可无不可寡过知未能同声赖铭左恩赐御书呈同舍诸公圣神绍先古述作备新书㣲生滥中祕重赐等诸儒日月明天文龟龙粲河图精神骇耳目黼藻贲泥涂发挥箧中藏更得神宗初光华混新旧笔墨肖锱铢幸生尧禹间而见典与谟上为四方贺善继古所无下窃私室荣搢绅谁与俱汉史探㑹稽周臣览崑墟萧条千万里筋力固已劬而我独何人荷宠安厥居受学庶无负传家既多余愿从二三子讲诵无时虚与景仁圣俞饮景彛西园鬓髪今日白山林未能往每逢负郭趣嘿有归田想置酒松柏间当春更萧爽欣欣二三子相与留一赏早花何娟娟秀色倾宿莽驯禽声喧唿永不忌罗网物情乐于适未必在深广育育井中鱼胡然困偃佒佳哉主人翁示我以天壤放懐寓一醉益愧鸣佩响送懐安李使君屯田汝颍多竒士磊落布方册先进存古风若人复令徳诗书秀英华鹰鹘勇排击曩者从军行早闻平戎策纵横志未展慷慨意更激坐惊齿牙脱忽使头髪白颇与嵇阮同闭闗以藏迹老骥甘道路黄鹄羞斥泽复持一麾去坚取万里役旌旗暗长亭已想蜀山碧鼓吹喧前除稍知楚风易专城自足贵逺览固多适胡为结离愁恨此晩同得题贾大夫射雉图控弦谁家子驰射落名翚倾城絶代女巧笑扬脩眉览古按图画怅然増我唏壮士不击贼顾从儿女嬉威弧无用世反事禽荒为嘿嘿千嵗后正为来者嗤示张直温筑山必使高凿井必使深百工戒浅近盛徳羞浮沈焉有尺寸枝能栖垂天禽焉有升斗泉能容横江鲟借兹喻物理足以开君心隘在容不足弱在力不任大道如路然固无古与今临渊亭望鳯凰等山作孟公多胜诣故在杯酒间虽非菊花时辄复寻龙山平明骑马出日暮倒帻还若人难重得此风犹可攀问我亦何为翛然方闭闗忘言在得意独往路已难闻隠直欲调官蛟龙居池中仰活数掬水虎豹离山林求食辄摇尾张君宜大用亦是龙虎比何得图小官折腰五斗米屈伸盖时命隠显乃君子譬由合抱材当自毫末起昔为青云高今落尘土里可喭复可惊谁能叩天耳津亭西风豁愁隂天水两涵泳微波荡寒日极目万里浄离披蒹葭老萧瑟原野迥物容惊客懐橹声动归兴倦游髪恐白多虑身复病缅慕苍梧云无心自辉映和持国登开寳寺上方院寄孔宁极崔象之孙曼叔重山抱城起清川带野回深严古佛寺嵽嵲耸高台此地宜眺览冠絶都城隈逺近见千里令人心目开忆在七月中丞相自魏来百官迎道傍休骑兹徘徊衣冠相胜凌尘土如炎灰我随衆人趋出入再歴阶不得及此时披襟濯氛埃至今意耿耿负愧不可裁迩来读君诗足慰平生懐忽如升其巅四顾心悠哉往者不可及信陵久已頽来者不可见孔侯与孙崔古今殊茫茫慨叹成欢哀㑹复从君游于焉谢崔嵬临波亭饮席赠徐二华星烂长天明月被清池良景岂易得佳宾共在兹形骸久相忘巵酒安足辞高歌激风飙宜笑㪚春晖中置浩长叹民生信多为非无逍遥乡固在闲暇时及尔不快饮嵗月忽欲驰世事纷悠悠放言为吾师送张四隠直游邉吾昔读汉书逺嘉马文渊慷慨有大志不辞走穷邉尝言功名期当及少壮年生图万里勲死裹马革还此语颇豪荡书之在青编其人虽已亡其意犹凛焉羌戎未伏诛王旅多䘮偏安得如此人西行陇与汧借筹资方略还为天子言海上惟叹息今时岂无贤忽闻张公子奋起殊欣然歴览泾渭旁究观敌根源宁复谢古人正堪豁忧煎卫青出行伍去病幸有天相继取封侯有若翻手间男儿谁不如可得甘弃捐读书反三黜何用师孔宣我岂少游徒规规守乡田力弱非志弱送君心长悬同贡甫咏丁晋公园池一死复一生一虚复一盈犹悲门易轨况乃谷为陵曲池久芜没高屋尚峥嵘自古若传舍毋为方叹惊送韩七寺丞知萧山君家颍川上时论数八龙声华自照映逺与高阳同季慈又青出秀气凌秋空安歩可逺到何为菰芦中㑹稽自禹来山水天下雄古人每独往胜事殊未穷聊欲因弦歌登临极江东超然语高迈令人媿樊笼我昔更此邑稚年尚儿童迩来成梦寐自笑成秃翁安得方寸金换君腰下铜越吟不自然极目南飞鸿初夜汲汲书弥短悠悠夜増长贫家不具烛坐湏明月光隠几四寂黙隂虫鸣我傍天时有推敚物性随悲伤感彼忽自惊喟然发心狂壮年何所成忧患攒中肠咄嗟牛衣叟妇女知激昂国耻吾亦羞如何埽封疆譬如笼中禽左右不得翔知音古亦稀谁谓歌中商静夜花影不可埽纵横月明中光芒裛新露香气生微风夜永兴不浅幽人与谁同迎恩甫相别才一月相忆如一年岂无白首游不及夫子贤邂逅发寤寐奋飞絶由缘忽闻乗春浪千里下归船鸡黍可以具班荆畅幽悁公是集巻八公是集卷九钦定四库全书公是集巻九宋刘敞撰五言古诗雨中独居有怀江梅晨起风雨交萧萧秋意寒出门无所诣行道如此难思我平生游相得他日欢兴来未尝约趣合不待言浊酒有与醉孤琴能一弹时时商声歌磊落千琅玕浮云归无期宿草秋向残独咏鸡鸣诗一唱三四叹过圣俞读其近文明日寄之昨日过君家双瞳偶清刮非无尘俗累喜见秋隂豁注瑟请新声瑶音邈超越神惊自束躅不为天寒发忆梅岂无栋梁材为君构明堂岂无调羹资为君致烹鬺独使限荒鄙委之道路旁嵗晏吐竒秀芬芬有余香疾风见松柏衆秽知蕙芳譬彼君子质幽沈道逾彰安得假神术徙根俪长杨辽哉计不果我心不能忘伤胡二人生期百龄子适四之一人仕期万石子适升斗秧禀灵甚纯粹守道复贞吉无负于神明如何有仓猝虽登爵一命亦治邑千室名竟未达君泽亦不被物鬼神莽无状天道𣺌难诘𠖇𠖇九原深永与颜贾匹观永叔五代史大均运元和万物分一气相杂以成文自然故为贵道衰三王末议出百家沸仲尼日月也薄日为之既春秋日笔削天地复经纬大法初粲然乱臣以为畏微言迨秦汉变雅从晋魏逐末竞锥刀浇淳玩花卉安知作述本庸识文章意中间马与班二子称髣髴犹云崇货力尚或排刚毅才难乃其然可以长歔欷退之不为史于道其犹未胡为体明哲曾是回怨诽国典竟芜杂唐风亦隐厞陵夷九易姓祸乱森如猬儒术骇中絶斯民迟攸塈纷纭混朱紫清浊谁泾渭龙飞真人出虎变斯文蔚天意晩有属先生拔乎彚是非原正始简古斥辞费哀善伤获麟疾邪记有蜚处心必至公拨乱岂多讳何必藏名山端如避罗罻曰余仰炉治有意自勍剕踵门投耒耜假䕃亲蔽芾所望窥册府无寕辱赒饩狂者实进取日中固必熭饮河虽非量满腹尚自慰演孔幸受经居斋窃忘味寄张拱辰楚人少眉寿此翁七十余剕士多轻扬此翁乃好书世医悦肤浅此翁识古初习俗争锥刀此翁尚𤣥虚数欲见此翁为其亦起予责人必求备尧舜犹病诸渔者公阅休逸人狂接舆有之幸见告我且从彼居竹牀栉栉裁脩竹荧荧粲寒光浮筠凝烟雾疎节留雪霜甘寝百疾觧侧身夏日长此时四海波亦已如探汤嗟我智虑短苟为安一牀哀三良诗秦风有哀三良诗刺穆公以人从死后王粲作哀三良者兴曹公以已事杀贤良也陈思王亦作之者怨已不及死者也吾以哀三良仍有余意犹可赋诗故复作焉当有能知者士为知已死女为恱已容咄嗟彼三良杀身徇穆公丹青怀信誓夙昔哀乐同人命要有讫奈何爱厥躬国人悲且歌黄鸟存古风死复不食言生宁废其忠存为百夫防逝为万鬼雄岂与小丈夫事君谬始终马生自汝南来求入太学不得请诗以归士贫谋国拙安得辞泥涂马生负长劔叹曰归来乎尺薪等芳桂斗粟兼明珠王门不见容憔悴如枯鱼我无升斗水慰子朝夕须亦有西江涛疏逺不可图相劝早旋归诗书自为娱男儿患无术余事从巻舒时至当奋飞翩如巢中雏微物尚变化况君七尺躯咏史主父希世者画䇿妙纵横指麾一言用震动诸侯惊日暮临逺涂中道方倒行不忍藜藿食意从五鼎烹宁知鹿门翁白首长躬耕天下非所保功名安足营入荆江此江自岷山浩瀚浮西极中为三崃束壅阏气愤激崩腾得平地千里怒未息虽投洞庭濶争道犹逼窄触岸皆倒流势兼万牛力浑黄不可鑑咫尺瞢𤣥白颇似崑崙流洩源下积石逶迤屡屈折九曲乃大直始信枉渚歌至今犹悽恻中流忽沙沸惨惨半江黒俄顷成丘陵方舟渡安得坤仪理専静何故輙损益多异真穷乡所逢岂中国墨生忍黔突孔子不暖席贤圣亦逺游吾宁倦行役和隣几持国景徳寺纳凉四时急相乘五月大火中天地为炽炉万物皆沸铜吁嗟望云汉长啸懐清风覆载虽高厚跼蹐似不容蚩蚩道旁子奔走劳厥躬外以尘土伤内为利害攻狂酲无由濯势与羣物终安知逍遥游采真得所从寳宇豁髙严剧谈叩真空虚白从中来清凉脱樊笼惜哉但独乐不与斯人同作诗寄妙赏藐若凌青穹依隐或玩世诡时在不逢三复金玉音旷然已发蒙送刘初平谒㑹稽范吏部刘生大梁客五十耻独醒观书汎为通不肯明一经壮嵗怀慷慨边游忍伶仃担簦售白璧垂蒯提青萍归来面朝士口写山川形公侯尽高意礼数争分庭落魄破小节浮游谢尘𠖇诙谐若流輠㨗胜如建瓴荏苒混朝市缤纷迈年龄有云致官爵百説无一聼二子才劔吷衆豪固螟蛉以兹滞玉帛亦不羞巖垧太尉辟开府中丞请居廷拂衣东南走髙揖千巖青禹穴发穷寳雷门叩惊霆邦侯万人杰忧国心无宁得善輙觧榻发竒肖开硎抽辞肯聼莹宴旧方淹停箬下进醇酎鑑中结飞铃髙哉鸿鹄心去矣穷沧溟谢主簿示杂文少不学为吏僶俛亦非良终日簿书间忽疑鬓髪苍无闻畏后生素习成兼忘吾子岂独迷相从道文章上论圣贤心下救世俗荒磊落古人风粲然在我旁精莩眩日月爰居惑铿锵置此但为好切磋非所望开元寺自古皆有死岂惟直如弦鲁公既中夭狂宼不独延兹寺数经乱丛林废为烟若人昔所居故老广其传直气触白日沈忧凌青天悠悠穹壤间肯与蛛蚁捐事往理㝠漠悲来涕潺湲作诗识其处尚想音容全汉武帝二首武帝固英雄总擥皆轶材南并桂林地北守单于台军费累万金马迹穷九垓时独卜大夫规规输其财忠义岂不然告缗自此开茫茫文景后田野卒污莱孰谓将相谋竟贻黔首哀晚悟富民侯后时信悠哉洪波漏金隄河伯独不仁不有封禅行安知愁吾民翩翩海滨子自以通鬼神黄金成虚言鸿飞邈无因武安玩天时独秉万国钧怆似宣房诗郎吏终负薪寂寞千载间真伪共沉沦何乃忘谤书世固无直言楚风四首三楚多秀士从古谓之然接舆既髠首三闾复沈渊大屈备时玩白珩为世传粃糠凤鸟歌瓦砾离骚篇已矣徳既隐孔车为回旋严严章华宫灼灼高唐观庆弔随俯仰离合异昏旦人生讵能几物化毎交乱千秋万嵗后寂寞江与汉宜僚乐市肆叔敖荣寝丘不恶渔钓卑吾闻公閲休颠𠖇天地间世与我悠悠岂悟多种橘可齐千户侯唐侯两骕骦夙昔困多难蔡国双狐白岂知反为患世衰道为遹服美自取间敝緼可终身鸿飞谅何簒杂咏今年四十一髪白牙齿脱未能游逍遥意毎不自豁偶寻乐天诗往在江州日年几与我同哀疾与我埒伊人了无生外物均寂灭而且于形骸变化难自适况我狭中者万縁日相伐力小觉任重忧多使内热安能保平和但有就衰竭贤哉香山翁精诚妙前哲悬车未六十鼓缶终大耋以兹揆损益亦似有与夺至理何心得吾其守兹説二十六日大风寄贡甫雨止天大风草木皆怒号居人不得寐起见星月高鸟兽羣悲鸣空虚如波涛行子今安至怆怆我心劳山川幸非逺嵗月亦未㴞自伤下泽车不及乡里豪衮衮随飞蓬悲歌撃长刀丈夫寒如此何愧儿女曹无由託飞云更寄身上袍墨河馆连日大风空桐倚不周近戴北斗魁上天限中外自古常风霾我行廹隆冬周览穷荒回魑魅丑正直共工负其材初如百万兵鸣鼔天上来日月惨不光星辰为之頺又如海水翻洪洞奔天台四顾无复人但聼万壑雷揺山堕危石略野荒纎荄鸟雀失食悲虎豹忘羣哀大呌不自闻却行尚欲摧而我仗汉节何由脱氛埃先王外荒服赤子弃草莱隂姧窃号令天网殊恢恢我车伤崔嵬我马劳虺隤感彼鸡鸣诗聊以慰永怀奉和永叔夜闻风声有感用其韵往为名山客浩荡多竒观六月湖海卧飘飘生羽翰悮升紫垣籍草野非所安金火三伏交束带愁衣冠飞尘变形骸内热焦肺肝岂惟天有时人事亦可叹适有凉风来萧骚庭叶干感之意飞动忽若骖龙鸾银汉水可涉枯槎去无难洞庭鱼正肥逰子行足欢饮酒读离骚睥睨天壤寛要当以乐死日月谁控抟夫子文章伯已在青云端且方济一世讵肯哀盘桓作诗破𠖇烦磊落氷雪颜懔懔屈宋词千秋剧椒兰春旱天多风赠深甫春旱天多风十步不见人自非势利役谁肯轻出门我亦闭户居寂寞卧晏温叹息中庭花散随扶揺翻百芳半摧折白日或翳昏安得超尘埃髙乘云雷奔壮心更激烈中热生肺肝愧君忧陋巷眷眷迂轻轩髙论清我怀忽然失𠖇烦吕梁吕梁信天险鱼鼈不可游引棹出丛石一絙用百牛汹涌含风电蜿蜒喷蛟虬世自有畏涂吾仍耻随流侧见百仞奔俯窥千丈幽自非跂达观未易寛百忧夙昔涉老庄纵心㑹虚舟忠信犹足恃放言礼门由蜀冈南麓山深行易迷南麓偶清旷鸡犬鸣谷中樵童戏巖上茅茨肖浮居牖户相背向竹径通往来清隂亦弥望白头三四老相见语欢畅心疑避世子形迹一何放行将从之游自恨苦羇鞅不能问姓名聊作招隐唱种竹偶书少有王子癖长怜此君雅常嫌地喧窄不敢谋潇洒昨日山客来劝我栽砌下感荷知我心遂得移遶舍其中置磐石可以措尊斚于此更一座以待违名者山禽时复来清啭如郊野其余即无见不辨春与夏吾惟厌时俗人亦来者寡顺然两无议外誉焉足假新笋渐盈尺新枝已铺瓦燕雀勿相惊深沈似隆夏劝思弟于南轩种竹世皆笑幽独何不少自贬种竹南轩间亦足以相检况兹嵗华晚衆卉日凋歛清节良自如栽培匪为謟岂知牕户侧秀色窥荏苒㑹兹东南美相对情不慊楚人昔颂橘行比伯夷忝此君最孤髙坚直难外掩凛气有精粹筠光射圭琰他时雪中客往往疑清剡古侠客行壮年志慷慨结交慕英雄大梁多长者燕赵有古风千金起为寿一诺不顾躬自谓松与栢忽为萍与蓬市道今乃知利穷非义穷深甫过留宿并示近诗别长㑹时稀乐少忧日多邂逅非素期悲欢奈君何明灯照空牕风雪满天地此时坐相对达旦终不寐少年慕结交徒以此方寸危生始自感来日安可问意气久已夺形髪亦已衰如何切磋意不废平生时惊禽坠虚弦病叶陨轻露一闻伤心奏涕下已如注留张十二宿少年有佳趣老夫意独驩常恨离别乆忽忘㑹聚难殷勤置杯杓萧㪚遗衣冠诚知惜短夜为我强盘桓和邻几八月十五日夜对月外事已波涛囘首已陈迹独有云间月相见不改色慰我平生怀故在中秋夕我髪见二毛羇旅多所厯毎逄桂花秋兴发劝更剧江湖与山林所至得真适今年都城游日与贱事逼得闲輙昏醉向晦专寝黙觉醒忽天明不见千里白谁令心赏违坐使歳华隔徘徊不自惬怅望空叹息见君新诗章暂若对寒魄清光动人目讽咏当自释脚冷践霜脚如脱知我血气衰况复齿牙落鬓边亦有丝人生㑹当老何计迟速为但愿多美酒忧来忽如遗和江十饮范景仁家晩宿秘阁睹伯镇题壁记畨直日月感之作五古阮公有大度于世无所营顾独好饮酒而欣为歩兵未尝语是非举俗骇且惊夫岂知胸中磥磈独不平西登广武原咄嗟竖子明朅来蓬池上咏怀激哀声此风久不闻寥落成千龄邻几颇其流贫贱能忘形校书天禄阁不忍游公卿时从好事饮傲兀人间情髪白不自疑归来卧前楹顾见壁上书始知歳月倾喟然感旧交因欲东南行黄鹄眞去矣白云远冥冥吾闻至人语大块劳我生天地一毫间出处何重轻但使樽有酒长醉不用醒君当觧此意独往何必清贺王介甫初就职祕阁凤凰信髙逺矰缴安得羁非君九韶奏讵肯一来仪王子美无度孤飞絶云霓常恐浊一世斯人莫见之天子蹈轩虞公卿聚臯䕫孰言阿阁下定有朝阳诗愿得调律吕聆音辨雄雌毋空着图象但取夸童儿修府学后同官僚见诸生用儒沐休运抚俗奉明诏虽愧文翁治犹非武城笑兹堂丞相规颇尽泮宫妙髙阁横青冥长廊骛䆗窱春秋大复古修旧非所诮庭坛一巳新丹垩歘相照迂踈赖衆才简黙希坐啸况多都邑贤厯讲道术要藩篱可目渉弦诵或耳剽氾乡亦何人千载名独劭煌煌京洛行紫极开天门庆云丽皇居卜郊定九鼎悬阙观寳书徳泽浸无疆风俗返华胥冠葢百万家车马十二衢轻肥耀朝日富庶极中区游侠信陵后节义大梁余顾盼生光辉吹拂动萎枯贵贱且贸迁高陵忽为墟变化若有神升沉岂尝拘咄嗟邹鲁士何用空踌躇代书寄鸭脚子于都下亲友予指老无力不能苦多书书苟过百字便觉筋挛拘京都多豪英往往在石渠作书不可周寄声亦巳疎后园植佳果逺赠当鲤鱼中虽无尺素加餐意何如寄贡甫时随侍入蜀曩别百里近愁心乱清秋今别百里遥秋色萦逺愁我飞乏羽翰我居怅淹留忽如辕下马局足难自谋古人有先觉不愿往诸侯我乃今知之曰归邈无由朝吟南陵篇暮弦梁山讴离魂如明月昔昔西南流戴村羇旅淹歳改江臯属春早幽村屡独往胜事时黙讨深竹尚残雪阳崖已芳草茅茨忽连接邻里自相保人犹安道族景是山阴道徘徊问耆旧或遇栖真老种瓜瓠吾生拙用大江海思远适岂独为瓠𤓰长系取不食漆园有遗意放荡豁心臆树此无何乡近身见多益五日拙一旬十日成百尺累蔓更相引甘实行可摘因之浮汗漫去矣笑跼蹐从我其谁与由也不可得简深甫与君一城居其实跬歩间慊慊不相从十日俄忽然一城岂为逺十日岂为短客子局人事心与迹相反而况各异乡茫茫隔山陂嵗时若奔车过去谁复推伊昔厌幽独愿子东西隣虽隣尚不觌何似南北人人间实如此千别能一㑹兴来即上马埽塌聊相对赠陈襄秘丞自崃中召归淮海南国冲冠葢结浮云面交固不数白首犹若新之子天际来各自东西人一语旦连夕欢如平生亲岂伊名闻久固以意气均驰骛诗书间博哉醇乎醇我昔病俗学莫明圣与仁常恐遂至地岂期晩有隣君还觐清光一二席上珍贤者任必重勉旃觉斯民送沖卿守高邮鸡骛守樊笼鸿鹄游四溟羡君一麾去不负人间名孤㠶西北风海日东南明回首笑富贵浮云亦何轻我忆童子时綵衣戏五亭离怀重自感堕泪沾长缨公是集巻九公是集卷十钦定四库全书公是集巻十宋刘敞撰五言古诗闻王十八除检讨沧海有蓬莱去人初不逺舟车自难到方士曽空返闻子骑鲸鱼姓名已金简谁云路幽险但怪波清浅俯窥紫贝阙洞视白玉版神仙岂学致变化絶㣲显乃知淮南药力可及鸡犬相望云雾深㝠冥白日晩任城道中驱车太山下过憩任与樊此地昔建侯邈哉羲皇孙市朝非一世茂草空平原三十余万嵗忽如飞鸿奔毁墓骨已销但有石椁存纵横委路隅㝠漠㳺岱魂古今一邱貉成败谁复论区区东家翁乃复哀玙璠牛山顾千驷涕下何由谖忠义独不朽庶㡬长者言陈桥别隐直柔逺在无外饮冰宁顾家旌麾辞北阙原隰生光华水涸雨亦收劲风巻惊沙送车何其多髙葢垂文緺张侯平生亲情义固所加哀我志慷慨睠我天一涯出宿水上亭暮谈见晨霞百里亦已逺心乎不云遐我自东西人岂能守蓬麻周爰愧靡及敢不重拜嘉答江邻㡬到颍州见寄并封示晏公送行日夕风雪佳相念思乗兴忽忆君在逺离忧纷难定入门对新诗满眼冰玉莹因疑君居侧恍惚不自胜别来虽无㡬日月稍已迸一苇悲河广况乃山川迥逺逰殊风土孤响谬羣聴常恐弔原宪夫子叹何病幸传丞相篇复见仁者赠悬知惬真赏有以夸厯聘何用慰索居一朝再三咏寄深甫兄弟时在颍回面簿领役终嵗无一欣思君阻晤语坐想如古人百里非遐方书踈絶相闻亦知平生懐未为踈数分昔君幸见怜约礼博以文今也知不及瞠然已絶尘裹饭更欲驰漭漭风雪晨髙㑹汝颍间千秋愧荀陈舟次颍上寄贡甫我诗持寄君宛在汝水浔君诗欲寄我苍茫烟浪深寒水争赴壑驶流激清音扁舟泝游往寂寞嗟独寻颍烟稍塞望淮月初清心恨无知赏同樽酒谁献斟相思意不极宛抑诉鸣琴晓灯半明灭抱膝成苦吟古意三首相逢偶相识相识竟相离㑹知别情苦宁作未相知相见如梦中梦中还相见薄帷鉴明月恍惚仍对面主父昔未仕颇为乡人轻上书虽晚逹称説何纵横不忍脱粟饭甘为五鼎烹岂不爱厥身徒为丧其生吾闻南山翁轩冕不得荣栁下不违俗独耻伐国言三黜何尝忧一问遂惨然世衰狙诈用贤者防其源孟轲不言利顾有仁义存何乃百世后功名为时敦秋意四首阴虫鸣空阶危叶堕髙树秋风虽昨日所遇已如故悠悠嵗方晏采采行多露芳香日可闵宛彼兰与杜鸿鴈起海滨凌风自翺翔冥㝠清云间矰缴安可望千里一悲鸣一里一徬徨时变感自深岂伊恨越乡鷾鸸信多智出处能自谋非无人间畏而袭人间逰微风动髙林梁栋生早秋歛叶从所愿落实安得留翻翻林间藿昔惟桃李华飘飖终焉薄江海无津涯荣华寄须臾顦顇空泥沙良无凌霜节安得复叹嗟雨晴率张生及诸弟到建福僧居沈阴天气昏忽霁景物好墙阴且残雪池岸已芳草愁懐无端涯强出慰枯藁白日当青天所至豁如埽山僧一饭毕钟鼓不复考庭宇若无人牕轩照丹藻徒行不知逺适兴惬所祷如觉逍遥逰颇堪谢烦恼诸子吾宗秀张生一经老相顾能不言欢然屡絶倒初鴈翩翩南飞鴈契濶万里道朔雪常逼秋知㡬谅宜早敌兵盛西北弓矢断飞鸟侧翅锋镝间悲鸣触懐抱往时商山翁自放亦忘老避地吾所师相望戒轻矫始闻鴈冬夜何漫漫北风扇凄恻始闻南飞羽稍稍过我侧来宾无乃后恐非嵗时忒朔方稽常贡物性随变易哀音一何厉路逺霜雪积就阳既云归感义宁自黙胡为堂上士抚劒重叹激没蕃士丁年仕辕门欲食万里肉敌兵方强梁边境日局缩是时十月交转战大河曲落日天地昏风尘蔽川陆我师自凭陵敌骑出深谷路穷矢交坠壮士同僇辱投身致网罟南向长恸哭忠义安可论功名亦已覆悠悠捐嵗序忽忽抱心曲每生悔为祸致死倘还福夜渡黄河冰独依荒榛宿狐狸鸣我旁虎豹相驰逐脱身仅毫毛夜动昼必伏肌肤存空骨性命半鬼箓十月到亭堠门人识风俗回头复长望慷慨泪盈目忆昔万人出今还一身复可怜同时辈视我犹鸿鹄永弃絶域中㡬时脱臣仆叩门谒主帅长跪向人哭可汗甚雄杰其下亦辑睦弩力思长策勿轻用人属寄子华内翰时亦宿斋是夕风雨君居白玉堂我在红药署出处岂不同咫尺限相遇风雨闻鸡鸣节物惊嵗暮思君正展转梦中亦知路过澶州桥有感河水东赴海还从天上回宁知今日波还复前时来岸栁亦已荑原田正莓莓念我平生欢怅然使心哀和江邻㡬雪轩与持国同赋二首君居近城市每独厌嚣烦积雪成髙卧故人来在门埽除更爽垲谈笑寂无喧开牕延寒月拂席置清樽真得酒中趣安知狐白温长安虽大雪车马无休时穷巷有髙士闭门独何为朝烟不黔突弹琴方赋诗逍遥无忤色慷慨多逸辞适有感同好寄声赠所思调髙当和寡无以答君知养鸡茅茨一畆寛生理备委曲鸡豚自古昔豢飬随世俗凿垣安其栖幼长何碌碌旦出四散飞暮还相从宿颇哀鸿鹄辈饮啄不充腹何事万里逰羁旅伤局促衣冠相妩媚庭庑更追逐未悟粪土非岂知稻粱辱物理常有此人情苦不足安见避世翁頽然卧空谷乗小舟入朝京门访安道南山厌清流春光满上头懐人不胜意乗兴去扁舟静吟日光午孤棹正脩脩固当见安道曷若王子猷送陈竒祕校逰寝邱世徃人物非古今共滔滔闻君寝邱客因忆孙叔敖脱身田野间功业青云髙忧国不忧家子孙负薪劳苟无滑稽士亦已埋蓬蒿嗟来千户封晚受侯王褒贤卿尚遗忘反慕贪与饕况彼里闾人安能厌糠糟伊昔方断蛇许身轻鸿毛阴徳尚有报天宁绐吾曹努力道路勤我心良郁陶宴得解进士汝颍纪南国星极丽中州多竒兆两汉粹气兼九邱里巷含古风文章耀前修上恩荣计偕博选充诏求杂㳫㑹骏骨轩昻出骅骝日余瞢深识有司属同忧攻玉固以石妍媸岂云侔登龟但投饵美恶非其俦堂上歌鸣樽前亲献酬有功幸九钖与祭为诸侯送胥元衡殿丞通判湖州平生笑山涛非隐复非吏今更欲似之颠瞑老将至羡君负清识于世寡所求能从魏阙下径取江湖逰扁舟驾长风千里破髙浪倚樯一清啸佚气横云上醲碧箬下酒红鳞苕溪鱼綵衣起为寿此乐天下无谁不慕轩冕顾多困朝市人生难自谐禄仕当若此讥谢十三利交势相营义交气相得千嵗若旦暮万里犹咫尺昔我相闻声但嫌未相识今我相同逰又恨莫相益同时复同道同官又同籍平生重结交然诺亦自惜子为太守丞我为里中客虽复戒疎数不应事形迹宿九里潭潭树老垂叶荫兹千百寻蛟潜伏遗劒鱼跃应鸣琴逺客何所羡神渊涵净心橄揽吾昔评橄榄不在百果后其材中栋梁其实过橙楱俗人多未识至美或莫售材以逺见遗实以苦为诟华堂娱嘉宾甘脆陈左右此物万里来真味宁免陋欲观絶伦效宜与危事遘江鱼肆潜毒顷刻辄僵仆昔酒发狂醒千日尚沈瞀性命如危絃一絶不可救幸能服刀圭咄嗟反其旧此亦天下竒能使夭者寿岂殊鲁连子谈笑解纷鬭功成归海滨不愿千乗富闻伯庸再安抚泾原西师又失律将帅各颠覆流血丹川原积尸委山谷咄嗟仁寿域短夭生理促王命有不行国威为之衂鄙夫无忧责感慨祗恸哭况闻哀痛诏辍食想颇牧朝廷足名卿多垒各含辱谋议宜深长疮痍待湔浴使乎非常任天子意所属百万气未苏吾民且局缩贤人勤功名报国忍劳笃往者博望侯昔时来君叔再三持汉节白髪走川陆岂不乆顦顇事业光简牍闗河据上㳺郡国同心腹征膳向五年强宗亦单独君乗赤轮车一一询比屋唐虞升平风惆怅难再沐邻㡬过门不留戯作陈平少负郭亦回长者车贫贱虽足羞犹问道何如此风固宜少未谓今便无所望台阁贤尚能念古初左轓涂朱漆长绶要银鱼化我不少留始知心见疎弥年寄禄仕竟日劳簿书相与同笑言俱幸逃空虚春秋期知我雅颂诲起予兹意未可忘君宜诵权舆秋雪剥候凋羣阳幽阴肆腾涌清霜飞云初大雪吁不兇缤纷舞鸿鹄细碎翻蠛蠓北风故相资冻雨仍更纵泥涂絶行道珠璧弃郊垄峩峩九重髙兀兀双玉耸寒光坐辉映凛气弥冲拥壮士歌慷慨儒生议刑宠长年昔未逢噤语空多悚皇天无私尤徳惠答䖍巩岂伊伤时和盖亦遵顺动况兹秋方髙民麦皆在陇龙蛇蛰既坯鸟兽毛亦氄农夫乐休役天子寛垂拱信此丰年祥尔曹何必恐秋雪寄献臣三年海水旁卑湿厌歊热都城幸相从比嵗秋逢雪秦吴乖风土南北异时节惟君嵗寒一致乃欲别出门顾道路冰霰埋车辙咫尺阻相过谁当慰寥泬月夜期江梅两君不至闻在李二审言家饮日入更洒埽翛然庭槛空酒杯落明月白羽来清风佳兴自不浅幽人无与同徘徊卧林下重露沾兰丛城楼新晴彊人意步上西城楼云烟开井邑绮绣错田畴离离麦就熟翳翳桑尚柔懐归感初服览物怅淹留子髙作司谏见举自代智短多不堪宂官畧自保念非拨烦用犹觊赵魏老故人紫㣲仙自致青云早回首记平昔露章慰枯藁先容轮囷木进取万里道妄意巉巖石庶㡬千金宝过聴为君羞贪名怯阴讨人亦谓我何自笑方絶倒闻子飞作谏官寄隐直玉以二献珍金以百鍊精钱侯困踬时讵免时俗轻感激生愤勇辛勤就功名居然取髙第自此凌诸生谏官近冕旒地望临公卿报国须荐贤致君在举能萧朱尚结绶张杜犹提衡小雅纪伐木㣲禽识同声此风乆已无贤者当肯行念子早治装复令世人惊贺隐直三年守一官五年调一职选门万余人过半头髪白贤愚必待次先后各循格相与为波流其谁辨白黑子今特招起方与尘土隔翰林诚知人中丞亦好徳古来御史属自与二府敌于今任虽卑其实名不易必将寄纪纲岂独亲簿籍鸿鹄须逺飞骐骥无近迹往矣勿自疑天方佑正直贺王纯臣昔者巖穴客多随辟书起荣名耀山泽髙阁下闾里此道不复振此时竟已矣不图廷中贤有意及之子十年困乡书三黜竟不仕一朝遘知音籍籍到天耳穷通谅有数自古多若此年华犹未晚富良方自治伐木情所深弹冠坐增喜请歌反招隐以激南州士咏庭桧赠深甫自吾卧家巷幽独谢邻里顾怜庭中桧常以比君子春秋色不变朝夕影双峙谁言冰霰繁稍乱蒹葭毁始知嵗寒甚惨惨不自喜怅然对之叹尔复那至此陈蔡称愠见由也徳可鄙天损吾能违放歌有焱氏桧花百花乗春辉红白相妩媚暂开已半落过眼如梦寐繁奢能㡬时寂寞都埽地儿童惜徘徊妇女瞻歔欷中庭两桧树百尺浮云际芳意不玩俗秀色亦自喜绿烟凝参差金粟㸃细碎霏霏堕疎香袅袅隔清吹足明后凋节不与衆草类忽思折瑶花自放天宇外初秋病中作五言呈君钖待制介夫学士蹇浅闇闻道螴蜳自焚和负兹嵗阴改闭合秋风过浓露变园草号蝉翳庭柯览时怅頽暮顾影惊婆娑平生江湖尚薄逰不愿多奚为役外物况乃淹旧疴徂西识艽野采菽聆悲歌今昔容不同情感殆靡他劳生共逆旅驰景均腾波行矣自免归息阴安薜萝送王子直还斥沟薄薄云蔽日凄凄寒中人飞飞燕归蛰漠漠鴈来宾送子独无友悲秋空病身登山复临水便觉二毛新初卜颍州城西新居羇鸟能择木㳺鱼知赴渊飞沈岂异意行止私自怜玩世本无术辟人庸得贤卜居幸乐国负廓依良田心与地俱逺我徒共熙然生涯亦何有聊以忘吾年早行虚舟却烦暑初旦更清和尘襟暂轩豁幽兴亦滋多黄鸟啭深树良鱼跃层波岸花间红紫村叟杂笑歌稍忘溯洄力未悟嵗时过侧肩市朝客偃蹇奈予何晴日后园羣鸟飞朝日鸣鹤响晴空宿雪乍消释滞阴反冲融幽居亦可爱老圃愿与同负暄空林下逰目故城东世事见流水嵗华指飞蓬酣歌用自适贫贱何必终公是集巻十公是集卷十一钦定四库全书公是集巻十一宋刘敞撰五言古诗新作石林亭朝廷入忘返山林往不还念无髙世姿聊处可否间筑基倣崔巍鞭石轻险艰羣玉相磊落万峯正孱颜种树亦苍苍激流复潺潺湡浯歘在眼崐阆若可攀自我婴世网迩来须毛斑邱壑成弱丧簿书常自环及尔灭闻见旷如逺尘寰岂敢同避世庶㡬善闭闗子牟困懐魏谢傅悲徂山兹焉可遗老讵厌终嵗闲樊口回舟武昌郭暂往樊水上樊水何清冷樊山亦孤壮寿藤验百嵗木过十丈絶俗殊崎岖攀縁幸可傍林端见渔舍户牖相背向鸡犬鸣云中神仙岂殊状昔闻元次山于焉寄荒浪邻里俱已非陵谷平得丧茅茨固㣲物芜灭不可访向乏数巻书终随衆人葬清时易直道末俗摈髙尚陈迹成渺茫孤吟屡惆怅宿州道中逢圣俞入京翩翩河中船一西复一东相逢且不留相别何时逢黄鹄安稻粱有时顾池笼一为沧浪去不复思樊中哀君苍髪白扰扰悲途穷努力千万乗寄声谢醉翁谢学士赴阙还京师公提史臣笔记注天子侧日成唐虞风噩噩在典策家声继纯粹论着多切直周南未成书流涕尝感激忽从东溟飞上拱宸斗极清淮净无波归马闲且奕帝宫青冥间白日升晓色儒人相庆语文道宜乆职公归演纶诰制度期能觌和甫自京师至过事与日多欢忧两如梦安知盈樽酒此国今宵共寸心不如昔感遇每易动孤笑破羣愁强颜不为用天河转屋角缺月照樑栋烬落屡缤纷良时亦倥偬驹晨在门十里起相送暂醉醒不迟旧愁来更重得邻㡬书君乗使者车我为列郡守地理秦与越天文井兼斗梦寐且不通言笑安得同忽传咫尺书逺愧西南风衰老容貌迁忧患志气落闻君白纷如我亦不如昨舍书计离别忽忽三四年一日成九秋此语犹信然天地大逆旅外物不可必出处多舛驰相逢定何日尚禽晚且㳺沮溺长耦耕此意虽未合且当勤寄声答李谷同年书归客江南来迢迢数千里故人遗我书细字三四纸上言平生懐伐木义所倚下道相知心结绶方独喜宁知淮阳翁弃外甘卧理不预朝廷议何由发吾子杨彦文过病起时节改遶池飞嵴令宾交絶来往门户常昼扄朔风捭阊阖冻雨翻沧溟泥涂垫后土气象昏圆灵局促乆増欷据梧目思瞑窅然顾环堵嗒若亡我形夫子亦何事羇旅复伶仃孔懐在接淅过我不遑宁嵗晏絶晤语谁当慰长醒晩过深甫忽忽衡门下㡬希田舍翁有时寄一笑目送南飞鸿今旦天正佳草树揺春容忽惊枝上花飘落随西风偶然幽兴展思乐古人同尘埃比殊深杖屡亦可通谁谓车马多澹如初不逢读邻㡬泰山十二诗宿心慕邹鲁寤寐泰山杪慷慨念遐观滞留想轻矫人寰何鼎鼎羣动困扰扰安知有神灵独立万物表圆天似车葢沧海称池沼丹梯无留迹絶壑通过鸟古今更废兴万事论莽眇七十二家旧永兴耳目窅羡君能自力穷览谢烦湫超然昔贤趣处觉兹世少吐诗状竒䴡思与云缥缈忽如按图画所向得了了悠哉仲尼意信彼天下小休复谨次韵和呈垂览拙诗之作朝跻天门路暮宿白云杪超然六合外如翼鸾鳯矫运眸极遐旷收念息奔扰盘盘上絶顶独立颢气表天壁涌神泉玉龟泳灵沼凌奥无螫虫集灌尽百鸟胜境穷赏践陈迹嗟缅眇接遯终焉託真仙事殊窅云路相飘飖尘途忘湫湫蹑屐㳺已屡操觚才患少思轧㡬沈伏神驰空缥缈谢客兴不浅尚子计未了何时出尘笼重看衆山小送从兄东门杨栁深下有还乡路之子千里行春风三月暮旅心常草草飘忽不可驻居者空徘徊行者亦反顾丈夫方贫贱四海无所遇不如辙中鱼犹以沫相喣悠悠大江水日夕自东注何当激风雷慰尔饥渴慕山光寺送献臣嘉集常苦难送归岂辞逺檥舟故相逐携手行自挽古寺何崔巍深林象巖巘幽寻取乗兴造适非素选寒泉冰深池衰草被长坂嵗穷景萧条僧老意缱绻胜赏竟谁同相知幸非晩离懐自无极日暮仍忘返燕誉堂饮别朱着作嵗晚节物变㑹难羇旅悲踈灯照四座残菊醉空巵歌阕风雨起舞余冠佩攲天明念陈迹忽忽丛予思以石为玉梧台有沈璞由来非一春时无司南驾自比连城珍宁如崑邱叟相与笑缁磷勿以名夸世而将暗投人夜分东牕见月逾望月弥晩宵分在东牕随风漏踈隙散彩夺寒釭留翫坐忘寐启书对空缸惜哉皆陈迹谁为足经邦酬某读书与博簺亡羊信多岐何以消烦忧谢墅观奕棋寓物多欢适吾道有张弛谁能长刺促屈首就鞅羁陈遵嗜盃酒柏松见诮嗤袁丝沈里闾剧孟相追随君方总府事吏牍正纷披走见固所愿清闲在他时酬林国华先辈昔吾临汝南休骑思俊贤此邦号多士今世犹依然奉诏选计偕至者皆比肩子时避逃我常独懐悁悁岂我非其人长鲸隘蹄泉将由求之失黄鹄去不还察亷未塞责负课终弥年解印归卧家百忧正纒绵闻子来仕门华裾灿云烟手携一巻书金碧纷蝉聨慰我平生懐意好何深坚始知向难进非以相弃捐乡评让父兄观国气无前翰飞果自致大笑诸老先毫末为豫章衆流成深渊物常积于乆念子亦勉㫋令名百世荣文学贵本元爱至相期深愧无长者言夜雨盛阳烁微阴五月气藴隆天地为大炉万物皆废铜俯欲濯江汉仰思凌苍穹缩身投蜗角救暍号天公天亦哀人谋𤣥云送雷风须臾雨如泻一埽万里空有似脱炮烙又如逃祖龙大哉造化力因见王霸功登吕屯田清暑亭日永虽徂暑虚堂自清幽主人意未展改席兹城楼嘉树逺近合清川纵横流好风万里至浩荡开客愁长啸欲飞动劳生局逺逰眇然不自惬目极孤云浮许州西湖羇旅懐江湖氛埃愿臯壤及兹已俱适初意恨独往楼观涌参差轩棂豁髙爽清光见毛髪衆影兼俯仰昔者廊庙客于兹濯尘网疏源不惮逺胜事日以广美矣流水意当为知音赏晩过西湖日暮无与适缓带此逍遥湖光悦我心步上西城桥逺烟被林莽楼阁隐岧嶤归鸟先后飞夕风正飘飘怅然念逺渚兴尽复行謡睡起日午更稍休池上逍遥眠水木澹相映庭户清无喧时有山中禽来鸣髙树巅㣲风拂径过㑹意成翛然有生滞形役万物安静便愧无淮阳绩髙卧亦终年奉和府公新作盆山激水若泉见招十二韵谁谓山水秀忽登君子堂乃知仁智乐不与冠葢妨浓霭万叠碧悬流百尺长列峯映落落遶熘含苍苍气爽变衡霍声幽激潇湘意真景自逺趣逸累已忘鸣玉无时续翠屏终日张赏音得虚寂寓兴成轩昂夙昔慕邱壑迩来倦簪裳欣符洗耳愿遽有寻源狂纵目寄歴览挟琴写铿锵但疑主人厌应接殊未央逰五岳观寄邻㡬圣俞五岳神仙境可闻不可攀安知采真逰近在都城间楼观横飞云虎豹司重闗车马自兹止始觉非人寰层波涨沧溟参差出三山金银䴡宫阙日月相循环东来复㡬时花草纷斑斑长杨垂轻丝若委千髻鬟氛埃无由及鱼鸟相与闲造适不自知忽如脱沈那得窥壶中逍遥去尘阛主人自瑶盃劝客流霞殷此中可遗老岂独聊忘还嗟嗟二三子世路迷险艰流光竞奔走俯仰移朱颜谁肯委俗纷相从解朝班濯君冠与缨春谷水潺潺谿上避暑滴沥松下雨清㣲萍际风欣然此时赏我与斯人同倦鸟堕水上㳺鱼翔鑑中不言閲羣动未觉幽兴穷东馆避暑虚馆含微风髙梧散层阴逍遥敞户牖旷荡披烦襟云光压孤城火气连千岑四海俱探汤独清亦何心愿倾西湖水起就三日霖落落抱寸诚此志谁能任得隐直书庭柯结浮阴深竹聴鸣鵙晚凉爱轩宇黙念得佳客适有南逰鸟堕君一封帛眷予方幽独慰我正相忆洛中轻肥地子复顦顇色富贵若可求吾从执鞭役隐直近诣阙献书报闻炎晖若探汤周道行倭迟之子忍重跰斯人方病痱上书苍龙阙移副鼎足司卓跞动羣聴谓言即张弛虞卿万乗相子房帝王师古事可髣髴世涂实参差天阍虎豹深弃我忽若遗却走国西门素衣化为缁行行屡回首未忍从此辞贤者爱其君肯如悻悻为吾闻先逹语进退自有时版筑不为辱饭牛岂嫌迟男儿建功名或与老大期努力梁甫吟古人不予欺将入京得淮南王工部书及遣寿州官船以来五言寄之生理厌漂荡三年若栖苴春深感松柏流涕望京华谁言数舍近局滞成天涯鬓色新二毛怅然空复嗟明侯平生意虽逺不云遐叩君金玉音眷我需于沙旭日明清川扁舟问贫家虽非方外逰此亦海上槎尽日庇短篷不慙负舍蜗愧君济川才引领隔云霞何由一乗兴世累纷如麻答君章誉两儿见寄窥镜见二毛自怜忧患余岂惟壮心尽方与功名踈终嵗不捉笔歴时长束书顾常念絶学正复伤离居忽忽莫自聊悠悠空嵗除过壮而无闻我其衆人欤故人来江南丹毂映隼旟尚持平生意期我相得初殷勤作新诗烂漫聨琼琚溢美及儿曹伻来问起予虽知非其实但愧情相于矧乃笔力雄骎骎逼曹徐一读必三叹何由望储胥故人昔流落襟抱乆不摅乃者始再迁通直承明庐苍龙脱鞴绁快马从轻车神至气自豪心广体亦舒渊源未易测变化天池鱼宁独扬子云其工似相如苟能哀顦顇有似慰空虗月寄三四幅穷愁直见祛答无逸秀才寄示新文金华神仙境山川天下无之子复清发自与常人殊问学当世贤不违智如愚归来守桑梓寂寞安故庐此风足蛎俗有以光吾儒如何卧空谷自乐诗与书我辱廷中臣一麾寄江湖荐贤力不足相望空长吁对酒忆诸子此酒自足饮胡为坐无欢念我意中人四顾用长叹平生交逰少而复聚㑹难万古胶漆姿各在天一端用兵轻文儒诸子俱小官物生系所逢穷逹何足言但恨适有酒共醉乃无縁出塞曲三首桓桓良家子趫趫羽林儿恩讐乆未报感激气拂霓无用丈二组不须一丸泥独身斩敌首手揽封王圭丈夫不惧死所惧潜阘茸出身义许国桀石贾余勇岂无亲戚怜决去甘登陇人生在奋发将相宁有种茫茫郊塞逺木落原野空鼔鼙湿前雨笳吹悲后风山川行无极敌窟未可穷生当取荣名死当为鬼雄移苇萧萧江上苇夏老丛已深悠悠文王死常惧牛羊侵迁根横污池慰我江湖心清风日夕过白鹭时见临疎响拂琴瑟緑华旷衣襟处卑节不改习静情足钦炎晖已堪爱秋景坐可寻愿及搆明堂甘心辞故林欲于旧州石桥作偶浯台以备逰览先为五言河决鉅野溢此时吾山平百川㑹两泽千里围孤城桑野就芜漫石桥尚峥嵘往往有白鹤飞来羣悲鸣我欲览风土因之省民耕谁能同我乐谁肯从我行楚人哀江南倚沼而畦瀛临髙诵斯语正复伤人情当筑十丈台偶浯为之名上可容宴豆下堪列斾旌棹歌出中流箫鼓㑹前楹浮云来东山落日隐北溟此乐或难忘请公为我评章华台楚子志方盛筑台临章华度髙累百寻计产逾万家参差蔽日月焕烂生烟霞侍酒皆列侯佐欢尽名娃嬉逰未云乐荆棘纷已芽奈何竭民力用此为盗夸蔓草匿頽基长风巻飞沙废兴若纠纒故老犹咨嗟曲水台杖履不能逺逍遥池上林㣲风起衆响炎日隔繁阴斐亹激流泉间闗语鸣禽放懐在离人寄赏欣㑹心既谢朝市喧亦忘山谷深虽知非吾室犹以开烦襟暖景偶作垂杨欲吐花芳草遍抽芽低风动帘幕细雨湿堤沙暖景荡愁思一城千万家冬雨偶作江上朝来雨城中起寒色凄凄湿尘土漠漠蔽空碧筑场看已晚及物怅无益苞蓍怨下泉客子长太息豫章儒者豫章有儒者读书三十年但识上古风不知时俗迁一闻西戎叛有意摧羣顽诣阙上封章臣知用兵权不在劳士卒不须役戈鋋要先正其本本正末自安臣观朝廷中或有可废员臣观草泽中或有可用贤国家既失此奸吏随矫䖍吏奸万事隳外患随因縁所以子玉存文公积愁颜所以汲黯亡淮南为无难天子览表叹当朝常拳拳回头谓羣公可付史馆编可使靡好爵以补风化源岂知贵臣忌投尔南海壖不得面指陈胸襟曷由宣卒走驱使行行行酌贪泉名与囚𨽻俱位乃胥校聨九重竟不知犹谓列王官奈何乐尧舜乃是取危颠谁云遇明主未免遭弃捐遂令天下士齚舌戒勿言宁有死壑中安有议君前浮云蔽白日自古同所叹岂为此生悲我歌愿胪传贺尹学士辟经略府年来方苦兵边氛荡区夏西陲亭障尽人骨蔽荒野汉家飞将多程李相上下试问谁董之王朝大司马分廷授斧钺号令从此把主忧臣当辱开府纳儒雅堂堂䝉山旧乃是谪仙者谋画当代无胸襟一朝写诚知铄铅鑛不合烦大冶要使借前筹非公谅谁假鹰饥肯择肉骥逸始流赭由来抱轩昂可得不脱洒昨闻负刍粟中户困楚槚此事已大急哀哉动鳏寡兵家尚神速世务忌苟且愿公更深谋郄敌如破瓦䲔鲵埽封境疲瘵沐纯嘏岂令鲁仲尼独赞王孙贾鷾鸸巾逺思意而子因作鷾鸸中虑世本遗物全生翻近人轻凉便肌髪潇洒外埃尘山林有独往此亦陶唐民望洞庭洞庭七百里浩荡敌溟渤云梦开其胸巴陵束喉舌东流汇羣川盛涨五六月飘飖浮干坤倚葢低兀臲吾行寰海间未见此水濶峡流下衣带岛屿尽毫末髙秋巻氛翳两涯浴日月何得径寸珠晦明互出没苍茫蛟龙宅溷杂鱼鼈窟太古到于今沈潜孰分别风帆引北极波浪限百越国絶南顾忧献琛各通逹山川非一险此实辅明哲俯笑三苖愚竟为独夫灭逺逰世俗隘偶此耳目豁淅沥临清风滂沱濯炎热萧萧霜林暮蔼蔼芳草歇壮观激我懐当歌意复咽寂寥轩辕乐万古逸响絶惨淡虞帝魂九疑莽嵽嵲况闻屈贾辈各赐楚汉玦至徳无复还后王寝衰缺滔滔更南征郁郁抱㣼怛太湖虽云深未救懐古渴公是集巻十一公是集卷十二钦定四库全书公是集巻十二宋刘敞撰五言古诗同圣俞寄金山昙频次韵我虽游都城心亦无所住误得世俗偿形骸寓冠屦少时侍吾亲游览爱北顾至今颇思之想见江上鹜白头昙道人夙昔竟未遇闻其最安禅无念无作故劳生有喧寂得意无早暮尘埃未易厌臯壤固多趣若复乘桴行从君款幽素送僧归君山羇旅头髪白寤寐君山青逺游负雅志举俗笑独醒西风吹新秋幽兴浮洞庭忽见九疑峯如列枕上屏辽辽伯牙意寂然谁为聴归客适我愿欢然叩柴扃振钖循东道汎槎问南星潇湘落君手去矣鸿冥冥橘柚雨初熟杜兰晚更馨上方试回顾笑指江汉萍入山连山何丛丛相背复相向盘溪殆千曲险石弥万状或疑天地翻斗起渤碣浪蹙沓更腾凌变化倐竒壮舟车未为用夷夏永觖望凿空伊谁氏重译肇霸王茫茫千万嵗冉冉道交丧薄伐策已卑割据事逾妄衣冠惨分裂玉帛敝辞让至仁有柔服逺驭耻惩创非无一丸泥不乏万人将齐雠纾九世鲁锦轻百两羊肠劳跻攀鱼齿困沿并彼岐亦云岨易简徳固旷大哉天作诗因见圣者量治渠旱久沟畎废忽雨浸我庐晨兴不及屦出门自手锄一直复一曲水流若江湖蚯蚓为蛟龙蚁封即邱墟生理避燥湿一室足有余人事戒偷安未能轻须臾岂恨规摹小所伤筋力劬衰疾实使然不胜一匹雏伊昔论五帝毎嫌尽信书及兹始欲叹微禹吾其鱼东门行拂衣趋长道抚剑独叹息并嵗不易衣期旦曾一食悠悠风俗薄顾我若异域积金要能笑弹铗轻下客岂辞蓬蒿居未与尘世隔黄鹄非池禽东南举六翮出门尚徘徊悲鸣念旧国何日复来还为君涕沾臆歩登南门呈府公秋至久独醒今旦始一醉非公爱宾客何以强兹意清风与人期萧瑟万里至落日髙城西参差数间地顾兹景方夕悟彼嵗亦逝造适常若希开懐欲谁忌畅然就酩酊更尽酒中味小雨春阳转为旱惠泽积不泄稼穑亦已晚泉涌为之竭吁嗟叫苍天阊阖不可越精诚凭土龙神化空怳惚今旦微风来朝阴度城阙霏霏堕疎润稍稍漏白日尘埃暂埽地草树才沐发终宜云汉枯尚喜雷电发帝方复威令世莫患妖魃宁作成汤时弥年困饥渴淮上微雨寄天隐彦文海风吹微云载雨淮上来洒埽区宇间削然无尘埃四月虽徂暑幽襟为之开思我同心人閟兹千里懐悠悠日巳逺勤勤首屡回安得乘轻飇相从孝王台细雨小雨满前轩浓阴不时巻随风气潜润竟日花微泫池光惨澹昬楼危依微辨寒添夕景长坐逼秋容晚楚客歌泬寥吟懐孰云浅呉九秋过西池作诗持国和之邀予同赋三山凌波涛云汉邈氛埃世无乘槎客安得穷昭回天门洞阊阖海池含风雷渊沦蛟龙室焜炫金银台西颢何萧条百芳日已摧谁能莹心赏喟子懐仙才时变感所思驻车载徘徊已秋孰愿夏览物弥欢哀韩生肆爽言观变均齐谐而我拘俗者俊游日已乖欲濯缨上尘何时与君偕读杂説小书长日无与语聊及齐谐书纷纭六合外莽眇三皇初近既难必有逺亦非必无古今梦寐间过事蚉䖟如达生齐万物曲士拘一隅苟以忘吾忧焉能识其余初到淮西读书申申堂寄友禀性实无用干名谬所望中为禄仕逼误有世俗偿组绶见羁縻簿书正抢攘语言畏时忌谈笑忧事妨往者託山林未能下羲皇迩来失吾眞终日几发狂期㑹非本务米盐岂大方洒心頼篇籍发兴依松篁朋友素所畏道路阻且长怨极倘见思寄声慰离肠夜读汉书明灯一编书往古千嵗事值欢輙孤笑触愤还累欷四旁寂无声童仆正熟寐欢愤虽不同均非平和气可怜自戕伐忽忽老将至反爱童仆愚冥然不识字和永叔寒夜㑹饮寄江十昔与江翁别酣歌国门道黄花落酒罇白发借霜草本谓此行逺定知此乐难岂意二三子复为今夕欢主人文章伯谈道辄忘倦每至絶倒处恨不使君见鸟迹上古书龙头冢中器其人骨已朽感此相与醉唿问西飞云游子何当返寒风吟枯梧嵗月益已晚吾闻太华峰乃有神仙居莫逐秦时人独结山中庐三日同景仁隣几济川晦叔景吕祕校刘判官㑹南曹饮五君皆尚书外郎刘吕修唐书官秋气迎节至凉雨乘髙风车马㪚北阙冠葢㑹南宫从吏殆成隐玩嵗复将穷簿书幸无他谈笑偶多同郎选冠一时史才映羣公着书骇深妙闻道惴颛䝉但愿窃余论常此樽不空寄迹三署老不慙颜与冯期隣几饮不至醉作江侯诗并解座客秋云乐邂逅拂我榻上尘江侯旧多信今作叵信人我求江侯意因得江侯眞乘兴本当出兴尽便回轮已诺虽可嘉将非俗中伦弃言似不诚未害方外羣江侯不为名名者实之宾江侯不为貌貌疎意自亲作诗解江侯饥渴夜复晨十月二日邀隣几饮裴二如晦来遂留至夕晚下渠石阁方辔得倾盖天寒畏干人巵酒自相对裴侯非宿约来预心赏㑹吾季方家居四坐客解帯献酬杂嘲谑欢笑以为快幸无俗中士形迹一不怪蟋蟀鸣髙堂嵗月聿已迈于今鲜吏责无所忧其外但当勤来顾数醉此庭内良无徳与汝聊足纾慷慨和贡甫瓜歩诗江介多悲风川广不可越畏涂非吾土游子怆明发羣山起楚蜀衆水㑹溟渤地险自适然天衷岂端设凭陵三雄际偃蹇五国末非无英雄姿于此智勇竭疑城尚虎踞戎马余饮窟人谋虽工拙神物有予夺请陈眞人朔颇亊丹浦伐风云埽氛埃雷雨救焚暍禹功东渐海汉使南诮越太平自兹始盛徳信贻厥和江十雨中与持国师直饮旦上天禄阁暮直承明庐避喧虽足慰取适固已疎佳雨及我暇兹晨殊晏如紾絺委冠帯髙枕睨庭除熏风㪚微凉润气浮郊墟沸声涌江瀬暝色晦绮疏惊电时烁目疾雷不废书商歌勤金石尘谷盈鼃鱼此乐不可改古人良起予惜无同音赏幽独成离居闻君逹亹亹樽酒㑹朋裾髙贤卧家巷固多长者车宁无寂寞者闭闗讲𤣥虚不饮忆昔常好饮非以酒多味亲友惠兹适笑语坦无畏不知天地广岂问嵗月逝尔来顾可怜自觉不如意秋风正萧骚万物尽憔悴颇欲濯旅懐无人共昬醉独游何时欢白眼向兹世石头城石头非人力翠壁百仞髙上盘巉巖云下激涌涛攀跻猿猱苦游涌鱼鼈劳乃知百万师未易损一毛混茫有开凿形势岂一朝太古至徳世斯民各逍遥艰难非所婴秦汉仍寂寥发挥自孙氏力控刘与曹基业何崔巍谋谟亦雄豪龙蟠与虎踞势足万古牢徳义苟不修忽焉亡其操缤纷不一姓气象何萧条往者游猎区尽为黍稷苗前事不可忘后来鉴孔昭客行倦烦促胜槩惬所遭眇然抱幽想慷慨成郁陶古人若腾波逝者日已滔壮观谁与论悠悠背行舠直舍留道粹广渊君实圣民伯初饮是日隣几济川宴王金吾园亭不预㑹戯作五言寄之校雠中祕书闻子宴城隅大第丞相府主人执金吾浮云驻清唱回雪舞妖姝金罍溢醇液犀筯厌鲜腴髙谈郁不发应接固已劬我从四五公置酒此石渠开牕埽残雪列俎焚枯鱼谹言规姚姒小説本虞初不知敝緼寒未觉膏粱殊从容忽竟日此乐亦谁如长安事交游贫富固有徒不恨我失君恨子不顾予回头成陈迹万事与化俱题诗寄余欢毋乃笑其迂过圣俞饮积雨不出门局促如井蛙初晴强人意今日来君家下马笑握手埽堦去尘沙银瓶拨醅酒紫碗双井茶黄雀随素鲂安榴杂木瓜举非一方物逺或万里遐不知王侯宅此味何以加扶疎庭下槐灿烂盘中花春事岂不多游览何必赊与公平生亲总角见髪华饮当外形骸语当恕喧譁纵心倒所诣相对白日斜江韩亦我徒但恨宿约差愿使公多财此乐宁有涯招隣几圣俞和叔于东斋饮观孔雀白鷴及周亚夫玉印赫连勃勃龙雀刀辟邪宫玺数物又使女奴奏伎行酒圣俞首示长篇因而报之前日俱逺别梦中毎难期何言一堂上相与同宴嬉幸勿卑陋巷陋巷何独卑幸勿辞樽酒樽酒安足辞君看笼中禽亦有山林思习习不如意焉用文章为君寻古人物信有陵谷悲扰扰不自适㑹为后世嗤促节无窄袖缓歌逐鸣丝自美亦自恶贵贱吾不知纵谈剧虚舟快饮若漏巵人生但如此为乐自一时谁言冬夜长俛仰星汉移念无千金夀愧子勤称诗答黄寺丞紫薇五言紫薇异衆木名与星垣同应是天上花偶然落尘中艳色丽朝日繁香㪚清风㛹娟虽自喜幽寂逝将终主人谪仙籍浩歌沧浪翁卜居抗静节搴秀怜芳丛猗狔庭中华固为悦已容如何又将去含意黙忡忡青苔侵履綦揺落知嵗穷独赖君子徳庶几甘棠封曲阳亭送别海滨寂寥地送别何须频数上曲阳亭自然愁旅人晴日排寒色清光湛奫沦微风海上来满目飞鱼鳞孤云去无所野鸟鸣相驯信美非吾土送目倦南津寄贡弟劲云翔空林积雨荒茂草哀鸣闻离兽惊栖见羇鸟时逝运自頽物壮势还老感至境寥怆悲来色枯藁玩此岂有极辨之苦不早如何复伤别咫尺成逺道和弟自京师来四海无风涛五年再相逢㑹合如此难况我罹百凶悲端素塡膺触事涙满胸欲言不能语岂知涕所从良久得仰视恍忽如梦中非复平昔游岂复平昔容危生若霜叶懔懔待烈风不有亲戚欢其如忧患攻破啼强为笑意气徒衰翁慰尔友于情急难义所隆送秦州通判陆学秦地天下险秦兵天下强曩在景祐末叛国正陆梁渡河窥中原不见飞鸟翔汉将虽城守覆没犹相望时秦独髙枕毫髪无所伤岂惟形势然固亦任使良近者敌已弱旄头灭无光尚须得勐士分命修封疆陆子呉中贤英英富文章作人易感激遇事殊轩昻旧知军中乐复爱边地凉不忍京尘间着书鬓毛苍拜疏如终军请缨督羣羌大笑朱买臣衣锦怜故乡旌旗导前车丝竹呜后房指唿百夫走谈笑千里康虽云半刺史其实专一方古来成功名竒偶不可常得时或幸㑹微贱升庙堂况君閲诗书智策未易量协心得元帅展意输所长朝廷酹勲阀曽不矜银黄他日重见君非复东观郎贡甫在京口阻潮未渡向晦月消魄楚涛为之衰坳堂无深渉客子缓归期吟遶沙歩阔眺赏秋山时大川奔南岛落日明西垂登髙既易赋懐古岂难诗喟彼一带阻积此三嵗思何当命海若利涉慰调饥淮西延平以诗见寄因书陜城即事用酬来唱陜郊古云重雄胜地所该羣山左右顾大河西北来府署凭中髙一日万景开是时八九月秋色清池台樽酒雨余酌笙歌云际回追欢缅前㑹眞乐非昔陪宾客虽日过礼俗多嫌猜于焉备厨传安得忘形骸神交与心赏懐旧何悠哉送献臣是时献臣侍亲之淮南予亦且侍行临荆州献臣先从东门出故有此作风土乐荆楚尘埃倦都洛东游欣邂逅勿复惊离索尚悔不同舟令人慙李郭送客不及欲折杨栁枝赠言别所思日落飞鸟息孤帆奔何之行人乐前途何以寛我懐还将别离思吹示横笛儿送隣几日没崑邱峯月出沧海波区区三万里相望能几何一出仍一处一合复一离正尔人间世无复欢笑时子行何怱怱将老思所试恨我无羽翰不能省君治黄河从天来太华出云上登临若相思寄声问无恙送彦猷苍苍南山桂嵗暮独华滋非无栋梁用道逺莫致之黄雀巢其巅蝼蚁穴其卑全生亦以遂匠石空复悲两唐迈青节千嵗接光辉珪璋固特达鸿鹄佳羽仪庶几朝廷老出入王者师何事江湖间浮沈衆人为我实牛马走不能强絷维欲往路苦艰怆兹四愁诗送直温终军西入闗弃繻笑路旁丈夫贵成名用此还故乡虽无鲁儒操意气殊激昻稚龄如頽波讵忍鬓髪苍古人汝南秀契阔升我堂宿昔梦生翼已排九门翔未尽复来归帝阍隔微茫髙卧三年喑忽随南风扬万里快超诣岂知道路长努力戒后时相劝不可忘送孜生遭遇爵位轻治平进取难不见明经士白首成一官怜尔吾家驹学问知所安得名万衆中奋迅生羽翰天子临广廷公卿肃衣冠传唿署甲乙谁不倾目观我时忝陪侍趋拜玉座前鄂秀莩亦荣不自知欣懽勿言势尚卑无以地固寒鸾鳯曽棘栖蛟龙亦泥蟠孟轲称三乐富贵不与焉恨我不如尔千钟益悲叹奈何方逺别浩荡江湖间临分岂自胜流涕空汍澜送杨十一公緼之延平寡欲求易给縦心居常安一为淮阳卧及再芳嵗单处事非事事居官岂官官念以拙者效而为朝责寛故人懐英迈抚辔辱盘桓心期谢外奖谈笑用为欢淹泊遂将永望舒毁其团别君感匏系更欲愁且叹送王国卿功名世所济时节不可迟夙昔闻斯语至今良独疑筋力与时背进取将愿违譬如寳燕石无用于重赀不恨岁月晚畏为豪俊嗤见君复感叹吾道其如台古之英贤人隐显亦不齐出处各努力悠悠慰我思送子南南师鼔琴者余力推歩精千里求知音徒歩入王城能髙颇自负一一游公卿朝廷富贵人宠辱心若惊闻至必解榻招邀剧生平以兹禄命术独得当时名朱絃与素徽弃置莫为听往往黙自抚或疑非断声红尘车马中随俗翻营营振衣忽长叹吾巳知时情巻槖郄东下野风萧然清且赍山水意永待钟期生公是集巻十二公是集卷十三钦定四库全书公是集巻十三宋刘敞撰五言古诗幽懐山梁鸣雌雉节物春已深故花稍辞枝新叶渐成隂流光不可挽四序密相寻今晨已非昔明日岂复今自我惬幽独放言冥此心胡为复屡叹孔圣有遗音送隐直侍行陜郊相如忽将老推輓竟无力如何羇旅后弃我复逺适贫病束我身送子恨不得时登髙邱望尘土蔽西北山河绕秦陇闗陜入胸臆形胜悬眼前顾盼生感激指陈出图像踊跃効功绩朝廷厌兵久勉上平戎策九月三日逰乐郊作五言赠同逰昔在西省直常有中园思今来非吾室犹称宣城诗芳郊后揺落秋初尚华滋丹寳何纂纂黄花复离离俯见渊鱼翔仰观云鸟嬉物性附所适吾生亦尔期置酒得同好追胜不知疲和歌凉风起看舞白日移兴言想邱壑弱丧惭旌麾负郭如办此懐金宁足为夜月露卧微月翳西林繁星灿如锦欢言恋清景展席不遑寝凉风能相期沆瀣若可饮劳生伤局促徂嵗急苒荏为君捐万虑髙卧且安枕因季㸃同幕中诸君过车辋湖歩行野间山野宜独往出郭愧宾从终为吏事役犹与贤者共平湖色清浅霜落冰始冻逺郊气氤氲腊近春稍动鸟飞甚闲暇兽起或惊纵爱此去人逺相劝解君鞚崇冈象崤坂宿莽似云梦游目际天地褰裳凌菰葑吟非骚人怨赏及舞雩诵涂逺意逾适笑彼阮籍恸适野夏至无与适驱马出东城渐去市井喧稍増耳目明风劲山瘦髙露寒水澄清造景不及言畅然得此生姓名谢朝隠出处与物冥岂伊渔樵合鸟兽亦不惊待此用卒嵗优㳺谐我情挽叶翰林翰林气英发博学起徒歩初射东堂策巳称济时具出入三千嵗差池千一遇青云得自致白眼与俗迕劲节凌秋旻𤣥文匿深雾尺璧可令毁坚石难使铸董生胶西相贾子长沙傅终疑希世才良用制作误衔悲去修门觖望动行路落落长松姿嵗晏悴霜露平生慕髙名邂逅隔清晤心许千金剑无由挂君墓端居端居亦无赖幽赏每多违扁舟试独泛鸥鸟肯相依日暮无所诣兴尽复还归答黄寺丞九月二十一日出郊闭闗予非用适野子能谋勿言雅俗异卒嵗共优㳺清诗状景物秀气豁霜秋篇终寄一笑因以缓心忧读三国志独夜一巻史上寻千嵗间咄嗟兴废更俯仰朝市迁古人病无闻愚智矜后先共乐无穷中正如朝露然向观功名际自以皆万年迩来令人悲蚊蚋过目前安得谢浮俗髙举凌九天捐书以絶学寄心崆峒仙十二月二十一日雪中早朝海风水羣飞中夜满城雪闻鸡倒衣起犹谓庭下月出门望天地髙下同莹洁念非汗漫期驱马正迷辙我本江湖人云端想华阙今来怳自失旅唱空愁絶得彦文书将游呉中微霜下芳草日月逝逾迈青青松与柏嵗暮两相对念我平生逰孤懐用慷慨谁言干里近引领若海外清颍流东南浮云向呉㑹临风意莫展将子多自爱寄王子坚时在寝邱治东臯达人视天下轻重如浮云震雷不经听虫飞宁足分吾慕龎徳公谷口自耕耘身世两相弃放言麋鹿羣此风久难尚之子今复闻我亦问津者滔滔逺慙君菊花枕鲜鲜秋菊花粲粲黄金钱採掇时苦晚弃遗情所怜道人教为枕示可以延年早昧摄生术恐为多病纒又从省俗事视听苦不便往往发昬愦未知所除蠲但使寐无觉不谓药可痊今者诚有遇祕之愼其传愈风得难老髙卧齐古贤作诗叙终始物薄戒轻捐答张洞推官忧患使志衰羇旅哀年迈夙昔仰髙山迩来得倾葢孤㳺幸无恨三益良有待惠我金玉音醒如濯聋瞶怅然反自感久矣病昬惫微君念气臭谁与振菅蒯聆弦感英韶观海惮珍怪内省终悬罄无由报杂佩洪州黄推官江表山水区南昌神仙宅固宜生贤俊邈与尘土隔昔在君伯氏实为万夫特文采何辉煌声名盛赫奕差池中道夭冥漠神理黙徳业谁与伦天伦自准的龙蟠岂终潜鸟伏必逺击君今钟其美逺到未可测闻官输竹箭毛翎边兵未云备竞矜弓弩强斯人久衔恩献力固所当上山伐檀栾入林候飞翔岂无解网心大义须勤王安得㑹稽岭集居共工旁安得解羽泽在君礼义乡剪翎副之箭一一坚且良朝发摧西戎夕发毙东𦍑不烦天下民万里坐宁康秋日平日日在檐今日日在堂西风稍已急百草不复芳蟋蟀何独悲戚戚鸣四墙客子多所感中夕起徬徨贫病自早衰何必秋气凉心忧不能眠非惟寒夜长桐轩晚坐孤轩遶危桐飒飒闻閙雨惊起视前除飞花乱如舞轻香密伊席晚景容当户玉粉散㳺蜂珠华溅髙宇纷纷绿苔上半已随泥土邈彼丹穴鸟何年翥文羽芳时不可骤嵗晏聊容与李觏以太学助教召曾巩以进士及第归俱㑹郡下素闻两人之贤留饮涵虚阁孤鸾方北㳺威凤复南翔邂逅中道遇其音何锵锵太平向百年此固多美祥扰扰都人士争先显辉光虽无醴泉流江水清且长虽无朝阳桐翠树茂且芳念将万里逝愿得少徬徨为君赋巻阿因以谢楚狂秋晴浮飙解重阴白日丽青天凛凛秋气肃萧萧风景鲜脂车驾我马览物往于田幽兴未能尽中途复来旋古人不可及独往秖自怜岂若偃吾室优游以忘年晓晴朝光出屋角鸟雀声正喧天寒未能起緼袍有余温智士困朝市勇士敝中原自古贵髙卧岂嫌长闭门送蔡奕同年功名贵早达时俗轻小官念子两未适出门何独欢古贤有禄仕先圣戒色难义慊固为美势卑岂足叹采兰嵗云暮接淅心不安宛转腰间丝崔嵬头上冠车马有光辉里闾有耸观勉旃爱玉体自致青云端送裴煜同年裴侯江海士往者未相识但闻太学生素号万人敌羣雄㑹南宫精鉴动宗伯先鸣气轩昂一日声烜赫青云开岐路黄鹄张羽翮多幸旅后陈同时被亲策指縦听髙论洒落骇余力不意沈下僚于予有愧色兰台校中书幕府赞婉画起家固多荣负米轻逺役此心古人少于义吾子得秋风感羇旅道逺思自适送杨辟同年昔在谷子云语妙气縦横遨逰五侯间谈笑临公卿丈夫伸知巳未必老一经懐寳迷其邦古人谁谓平杨侯东州客三嵗不飞鸣杂沓二府书缤纷委弓旌结靷西入闗长揖谢诸生风霜岂不永意气故自轻伊昔惟一剑蒯缑吐悲声当令代舍长见我珠履荣秋月暮归欲投息明月强我行越陌复度阡古人知此情叩门童奴走升堂儿女惊唿酒径就醉益复招友生不可不与饮子眞胜公荣顾闻四壁间丝竹金石声此非孔子居那得尔铿轰夜䦨兴不尽积云解我醒噫嘻王子猷浪得千载名韩文公画像分题微言昔废絶大道随荒榛上下千嵗间天将复斯文若人实命世述作参鬼神横制万里波不为流俗珍大音破昬聋有若雷霆震惜乎世莫用竟以竒怪闻哀哉揭阳贬势屈道则伸孔子亦有言求仁而得仁我昔读其书固常见其人迩来观遗像忽若平生亲轮扁不言巧丹青岂复真尚存髙山意俯仰冀日新杨十一没后重登见山楼有感平生交一臂观化此山川俯仰成陈迹髙低俱絶弦浮云杳何处衰病兀萧然扰扰红尘合谁予慰目前卧北牕下读书髙枕北牕下柴门昼仍闗偶有微风至欣然解人颜瞑目恣逺想超遥出尘寰自昔太古来几人得此闲读书取适心名誉非所攀尧跖本不辨况乃章句间牛羊死牢筴麋鹿安深山牧性有不齐何知智与顽寄贑相去不在逺百里若异方相别不在久一日如嵗长我昔不愿仕㑹知出处妨因循竟不免密勿犹自强黙黙抱逺志悠悠视流光岂知豢鸡鹜止欲归稻粱飞鸟唿其俦羁马忆故乡况兹平生懐奔走非所望朝吟在子边夕梦居子旁嵗暮菽可採云谁助倾筐桑落酒当熟谁复共称觞忽忽无一欢昬昬坐中堂拂衣告言归念彼穉且狂作此聊自娯我思不能忘八月六日寄邻几诸君谬为天官属得与选事亲略计三百州绿衣九千人较材迷长短守法愧因循救末知不足澄源力难伸诸君备乡老多士竞国宾鉴形肖止水播物参洪钧解论皆造微详延必逢眞仰成寛吏责端本慰吾民功则太平始任非百职伦聚精㑹冠剑重钥閟埃尘寄重地必禁问迹疎无因风雨何萧萧鸡鸣夜将晨一日如三月况兹别累旬寄王深甫前日君逺逰相怜每独悲宁知君未返自笑还若兹贤者易姓逃圣者微服驰圣贤不必容吾道其如饴浮舟颍水清逺与尘嚣违卜邻西郊郭得近樵渔期主人文章伯声望髙一时平生莫往还见我如旧知势与年俱忘胸中坦无疑人当意气展何有忧寒饥反思万类情紏纒未易推向者虽定居睽孤常不怡迩来暂奔走师友足自持物或损而益吾又何怨为且苟无陈人吾岂能至斯嵗穷景萧条多感令志衰须君济其弱嗟子何当来风雨寄贡甫积雨不自巳季秋闻惊雷行子方逺道憔悴感我懐流潦纷纵横髙冈蔚崔嵬左右无所覩出入蒿与莱百歩一踯躅十歩一徘徊村墟断人烟沈灶或产蛙日月悬一隅云雾安得开天逺人事迩劳生使心哀独不如凫鹄奋翼超髙飞相望空长叹抚襟泣如頺寄王深甫城东与城西相去咫尺耳不得同朝夕譬如隔山水况兹歴三秋正复累百里念我谁与逰怅然岂能已古人称莫逆未必居密迩自嫌感豫深更失笑谈理寡陋使心忧空虚见人喜观过而知仁且当谢君子寄论翊走马平舒道初日明三峯岚光共淡荡千丈青芙蓉伊昔临画图但爱神仙踪安知复壮丽翰墨难为工我行天地间异景曾此逢至今想见之秀气常沖融世事劳人生壮年成老翁山中定见佳恨未与君同寄永叔俱持强汉节共下承明殿相从不相及相望不相见平生慕俦侣宿昔异乡县展转多逺懐恍惚犹对面桑干北风度冰雪卷飞练古来战伐地惨澹气不变赠君貂襜褕努力犯霜霰一尺握中策无由奉深眷寄邻几昨日非今日今吾非故吾蛊鸣知嵗晚须变哀年徂万事异俯仰达者与化俱故人千里外髙义独何如眷眷尺素书湛湛双酒壶劝我加餐食示我长相于可怜平生好不异东西居我今心如结那得从公舒寄佑之长安风尘地见子若旧交意气何激昻骨干真蒲梢戎马扰边封杀气连二崤丈人国长城多垒忧四郊劲兵向海西千里沸鼓铙共传校尉印勇略如虎虓功业系感激念当覆妖巢秋风日夜清敌人知折胶努力张国家寄声慰衡茅寄贡甫贫别书信阔接壤如天涯沉忧心膓窄少日如嵗时食荼苦在味集蓼辛在外百感従中生通夕不遑寐世路岂飘风游子常转蓬镜中见二毛何啻非老翁晚慕马少游结庐守乡井简略或易足长当并形影寄张宜张君于福乐先进野人也曩者吾见之大惊彼何者须眉交苍白被服必儒雅故善殷周间不居王郑下诸士多及门之子独在野食有脱粟饭出无欵段马乡闾行虽髙时俗知亦寡昨闻修庠序造士系陶冶斯人宜聘起可以专楚槚养贤须勤渠风教随用舍望君万里余谁谓我心写寄阮二举之杨十七彦文我昔居宋都潜有伐树忧不期得君子卒嵗同优㳺杨生旧相知情分故绸缪阮公出倾葢而肯如白头古人有忘年嗟我非此俦譬如羔袖微岂可参狐裘知人视其友孔圣称焉廋所以梁楚间亦闻东家丘相从未云厌相别难自留赠我数百言精神露蛟虬杨子期我用谓当佐王侯阮公推我文云可齐尹欧斯言岂易当斯道岂易求奈何千金珠中夜而暗投书绅愿自勗杂佩非可酬欲知相忆心淮水清悠悠寄杨阮中堂明华灯宥坐湛清酒笔砚居我前史籍在我后君知我不乐我念平生友强醉谁与欢怅然夜将久温柑后皇富佳树柑实掩羣衆磊落骊珠圆参差金壶重剖丹琼瑶碎蓄润霜雪冻封苞万里险照耀髙堂供忆昔伯禹籍苍茫阙斯贡及乎骚人赋流落遗尔颂反登橘柚辈海物随错综图谍迷万世不平竟谁讼颇疑古未有彼故得豪縦溟海通蓬莱近由仙者种又疑美过絶䜛口斥不用寂寥三王时此理弥可痛安得举其族北迁越巖洞嵗比万户封蠲烦与人共赠山僧贫病不出门趣与时俗乖髙卧谢宾客秋叶忽满阶今旦为谁埽释子逺见懐问我平安否旷然外形骸貌疎意如眞语淡情反谐旅人非一感及尔能安排闻道常愧晚智也岂有涯他日更解榻虚谈慰心斋达师师虽支离流于道乃全人未尝事感豫来者自欲亲时时平是非往往动精神纵横及万事慷慨惊四隣乃知全一身不必山野民乃知忧当世不必朝廷臣语黙两有适动静皆可循彼哉小丈夫孰能识吾眞喜晴寄彦猷积阴向十日不见江南山何意浮云尽依然庭户间芳草晚巳歇瑶华初可攀故人在逺道怅望凋朱颜永叔西斋送沖卿知陜府我求一州牧竟至无津涯相看佩铜虎似欲凌青霞分陜本相事憩棠成棣华优游山河胜肯厌多风沙后出郊二首人逺地形旷气收天宇髙不辞乘兴出直恐应接劳送雁时挥弦羡鱼复临濠君知适意乐未悟生二毛歳晚农事毕里闾竞欢然相见有余情独游颇忘年上懐羲皇世下感沮溺贤岂以六金印而轻二顷田凉榭许道宁画山许生擅邱壑融结随毫端醉埽堂上壁参差皆可观飞雪暗连峯对之中夏寒吾能捐万事于此聊盘桓公是集巻十三公是集卷十四钦定四库全书公是集巻十四宋刘敞撰五言古诗独钓南湖澄澄春波深中有鲂与鲤无人收潜隐好生得吾子投竿坐孤石尽日倦未起既失常若惊有逄忽然喜子心岂残物子道岂娯已人谁辨子意我请尽其理垂钓须得鲜治国须得贤所以不惮勤岂无虾鱼间君子爱其君讽谕以为先詹何臧丈人古事皆已然谁将子之术更诵吾君前负暄四首歳晚天地闭积隂冻干坤大钧止亭育羣鬼私自尊窃弄造化柄擅令衆隂存幽奸发𤣥漠死气蒸黎元朋党渐相蔽大辰诉其寃帝惟百物忧恐不见阳春敕使拘衆鬼朝曦送㣲温大明焕幽郁和气迥崑崙初晓尚余禀渐高遂增暄烦冥避穷朔玉烛调中原衆蛰久僵俘今来更腾鶱㣲禽鷃与雀弄影势飞翻草木反生意益思擢鲜繁潜鱼离冰穴无数游清源嗟我同此庆兀然坐朝昏緼袍幸可赖卒歳无复论稍稍出辞气仰天荷公恩始知过狐白愿得陈至尊昔宋有愚叟亦能欵君门况今事西讨十万罗櫜鞬烽火通警急鐡衣遶夷蕃辛悲堕指魄少慰无衣魂诚使胜挟纩岂在衣便蕃斯言出感激忠信非诈谖何由露天听虎豹守天阍南极无永昼北方多苦寒负暄意颇适容膝居亦安啸傲长者辙崔嵬切云冠道书异俗味稚子同大欢不觉老将至安知利害端被褐暖不足负暄温有余内慙意气狭婉娈在庭除清晨倚西楹夕暮守东隅常恐浮云起冰雪不须臾靳靳懐薄愿安得留飞乌日出东南隅晨光散瞳昽山形西北去暖气浮冲融天地大逆旅客身一飘蓬胡雏啼朝霜边马嘶朔风独懐负暄乐未许斯人同归当献天子无乃笑愚忠游仙焦明忌常处蟪蛄愁永年浅俗更相訾旷怀自邈然我从造化游夐立万物先四海固咫尺大椿不独延日月为我驾昏明相回旋超遥无终薄浩荡遗拘蛮岂与功明士姝姝以暖暖智极蜗角下形敝阳荣间种萱种萱不种兰自谓忧易忘緑叶何萋萋春愁更茫茫古人有虚语名实未必当南箕与北斗灿烂空成章读庄子三首箫韶岂不美爰居终自悲俛仰鲁城上惊顾不能怡伊昔舜廷内鸣鳯为来仪和声讵中变衆听邈难齐浇淳悬异代聪昧未殊施咄嗟播鼗武永乏沧海归汉隂灌园叟抱瓮力难任规为一何拙机事自伤心赐也不受命媿之汗沾襟至言与世邈幽操非俗寻以此高宇宙岂知倦山林彼哉夸夺子佩服烂朱金商丘有竒树厥生非一朝修根走灵社腾榦拏赤霄拳局无大用液樠不可彫谁谓非世器终焉托逍遥致身适有遇松桂宁免樵呉中大水有负郭田在常州云已漂溃作一首示公仪百谷驰东南三江浇吴㑹积隂漏云汉涌水翻积块斯民既昏垫我稼堕颠沛鱼鼈有余粮郊原靡遗穗餬口窃自恕矜寡将何赖天道有盈虚吾宁罪于歳救饥苦谋拙禹稷不可待行矣㠶长风因之浮海外览古二首固国不须险用兵不须强域民在所守威敌在所良由余仕诸戎秦穆警封疆晏子犹在齐范昭识难亡小国有其人大国岂易当奈何亿万师牧野遂煌煌天马出西极由来中国用楩楠秀荆楚乃作晋梁栋遗材彼兴忧得寳此以重伍员楚亡命一旦摧郢衆世薄事有然申胥得无恸和圣俞织女无耻羞织女有耻羞歳一过牵牛暂来巳遽往光景不少留㑹合一何亟离别一何脩不知灵匹意正使今人愁河汉清且广风波无时休蹇修古不存乌鹊相为谋理拙心莫同谁令结绸缪蛾眉坐自老纨扇空悲秋同献臣七月七日夜咏牛女荧煌昭回章婉娈灵匹燕薄雾垂絪衣明星缀华瑱洁身奉君子所幸常顾眷风浪既多艰歳时剧飞箭㑹赊别堪疑那能不变愿构虹蜺梁与君常相见观水楚山积隂霖百谷盛号怒虎豹亡其曹蛟龙失所据势排苍崖列力与巨石注顷刻浮青天㣲茫浸高树兹城依平原自古北悬瓠垫溢安敢辞漂浮实所惧禹功不可及河伯欲谁恶宁以蛙龟欢姑为下民蠧筑防力不足疏泻志犹慕安得鞭冯蠵从兹万里骛喜雨海上雨初至中庭树交翻幽人整冠帯喜见雷电存积润泻河汉余滋被邱原鱼龙倘可活鼃黾谁嫌喧稍稍秋欲变㣲凉入前轩古人致亹亹吾亦开吾樽御叔小丈夫颇知笑臧孙贤愚定谁是兴尽忽忘言送张氏家姊至丹阳早别旷夜凉气早八月风已寒遥云结层隂白云被芳兰徬徨步高隰憷惕伤肺肝奈何逺别离涕下若波澜木鴈堂听讼吾犹人安得终曰间从吏巳可知拂衣未能还逍遥及余暇苟且寛心颜洒扫延清颷空凉辟重闗古人有所处才与不才间持此以自娯将非真隐然寄题萧山歳寒堂伊堂早頺挫松栢亦憔悴常惟摧为薪中涂失苍翠昨来始营葺榱桷复高丽萧萧青云榦始有百大意神明顿来还故老咸歔欷朝燕得所常问谁救其敝吾家渥洼驹颇有超絶气好亊能复古爱竒趣起废后凋甚明白来者思髣髴此实贤智谋古人贵岂弟仲尼颂子产其飬民也惠召公憇甘棠后世歌蔽芾勉旃崇其业事足伯父继令名与佳树自可俱亿歳示乡人陈生我祖学芦山潜光玩诗书君家独先觉一见矜里闾固有如陈平长贫贱者乎青云果自致逺鉴惊羣愚鸣风兆有妫懿占信不诬粲然诸子贤仕各列大夫号称万石君盛事衣冠无声华辉图史岂独荣枌榆外族继清高耻为亊物拘未尝入城府奕世风不渝宜有羔鴈求怪其久阙如君来就乡赋信足光庆余郡守劝驾行紫庭与计俱努力事学问豫章擢扶疎游子怀故乡矧伊接葭莩勉率为歌诗尚能念起予听府妓歌忆春卿资政给事南方酒如渑醉倒本容易蔡姬缓声歌清响动云际惜哉知音稀此辈自难值曩者东山游一日巳三歳人遐成陈迹兴尽失超诣寥寥方外欢独数嵇阮辈冻云临寒空掩郁迈往气引杯乱愁思击节还拊髀招斁凿井不及水虽劳乃无功耕田舍终亩歳暮安俟丰人当少年时耳目明以聪所为患不能所学患不通患之不自勉老去逾颛䝉虽复欲自力歳时已飘蓬譬彼陟大水不能晓西东谕尔安可忘我尝梦周公朝乘朝乘日车出暮戴星影还颠冥朝暮中出入咫尺间已觉素志非更知人理艰小利専欲速大徳不踰闲雪楚塞常闵雪穷冬未为晚欣看朔风过想自万里逺崩腾龙沙飞浩荡北溟巻势排炎荒瘴力救南国旱悲鴈飞何之蛰龙卧终偃至神亦憔悴尔辈何缱绻歳隂倐将改天运有必反慷慨吾何言短衣数自挽复雪二首十日三雨雪同隂坐朝昏幽人感歳晚更觉日月奔劲风西北来轰哮动干坤中州山崑墟四彻皆玙璠鸿鴈游可哀竹柏生仅存念此使心悲何时见阳春志士则憔悴薄俗安足论乡里狐狢儿反怪天正温前夕盛雷电谓言春和发典衣买春酒歳事亦可悦不知天难谌信宿更凝冽朝来雪盈尺初计顿乖越吾庐甘重塞敝褐忍百结岂敢咨祁寒又非慕炎热隂阳相交错万一成灾孽忆昔鲁隐公九年春三月癸酉雨震电庚辰大雨雪春秋书为法其事何照晰曾经圣人笔下学而上逹况此四月间又当季春末愿排阊阖㦸一献春秋説路逺泥阻深愁哉卧巖穴书堂客身困旅人未如负舍蜗滚滚荆呉间所居不常家宴安非吾事但恐髪早华且复一日葺随时具生涯白盛烂四壁茔凈磨疵瑕虚明豁心府永使思无邪愁来莫与语起就书龙蛇亦足写方寸放歌快咨嗟苦嫌中庭窄所生野草花故须种松竹反忆日月遐歳寒与谁共惆怅终无他答江丈雨中繁隂乘炎夏晦色正朝暮蛟龙困云雷虎豹病氛雾过时畏昏垫推分纵所遇闭合空自愁救饥𦕈无素江侯卧闾里本自济时具方与造物游昔同斯人虑作诗破幽愤㥛笔纡逺慕磊落三贤人千秋如面晤道同义相契未必形影附长謡鸡鸣篇因见君子度九月十日雨中孚先见过围碁尝茶幸从大夫后而无吏事忧出沐风雨夕闭门松菊秋素交辱见过意气何绸缪车骑皆雨立富贵若浮云围棊纾壮心酌茗当献酬岂惟邻里好足慰平生游书籍可许通水火得所求独恨鸡黍薄无以从淹留我穷若匏𤓰于世良悠悠寂寞守一隅非君谁见收庶几除三径玩此歳方遒莫令子衿诗更作商声讴渴雨示府僚东风破穷隂农者亦望歳宿雪滋巳消骄阳更为沴玑衡运元化律吕导和气四序宜平分斯人尚憔悴闗中大兵后所向半凋敝荆棘独至今睠言可涕泣忆昨辞紫宸从容画民事焦劳见颜色旷荡洒恩惠开仓出其陈履亩夺浮议乃知圣神心独在舜禹际所忧吏不称未足效兼济安得三日雨滂沱泽厚地百昌奋皆作吾亦免于戾吁嗟望云汉冥漠想萍翳交泰及此时羣生岂终否成冬富贵抱忧患贫贱苦煎熬居此二者间幸无终歳劳养生赖裘葛卜隐开蓬蒿既不碌碌宂又不巍巍高炎凉纵所遇寒暑俱可逃竭力供子职大欢对儿曹至人贵真乐名位岂所饕咄嗟路傍子生死堪悲号卜居谢晏公燕雀赴广厦鸡鹜就卑栖我生共有託生理与汝齐忧患歴险艰转徙疲东西常慕蛮与触所居能自赍哀吟蹈楚郊主人欲招携卜筑烦里旅妇姑免勃谿此邦非故乡习俗素所迷颇以羁见忌得安糁与藜下见贤相仁恤隐逾天倪隂徳少阳报眉夀至介圭巳当受一廛终身活灌畦卜居清波照荜门垂栁拂危轩静境偏相慰鸣禽时一喧羡鱼还结网引水自疏源啸傲陶唐世幽忧不可谖芦泉吾山㑹雨泽汗漫千里秋不如芦泉水来入城中流经营万余家澄澈去无际我乐与衆同泉能起人意泉旁宜嘉林时多桐与梓泉间宜美鱼时有鲂与鲤谁能捐万事来我泉上居我欲解章绶从之泉上渔浮光山人先生方独往逝与一世辞虽未超云霞岂尝顾喧卑事亲止于适接物能不为谷中虎豹多往往行自随此是真人风何必太古时吾欲从之游自嫌迹尚非寄心逍遥间聊可以相期初到东平得雨少服逢掖衣又为梁甫吟谬膺东藩守似慰畸人心宣布祗上恩浚明肃官箴治醇俗易美事半功反深嘉雨苏旱苖庆云结重隂天将假民乐我以开烦襟鉅野㑹百川东山凌衆岑庶几缓吾带一一穷登临雨中送张六秋隂蔽阳光雨潦如昏垫居人郁无聊游子行可念方携一樽酒欲别情不厌虽无车马赠篇赋私敢占人生逺图在离索安足慊愿为东南风刮日割长熖取觞醉车轨千里由此渐摄领审官六日还印长文戏作五言山野不事事未尝中绳墨得官笔砚间懒与慢成癖前日承君乏始亲薄领役捶钩校毫芒简髪差寸尺自知非其任良有不可力君诚神仙人那得头不白繇兹谢睎跂依隐就闲寂桐花一株青玉立千叶緑云委亭亭五丈余高意犹未巳仙僧年九十清净老不死自云手种时一颗青桐子同梅圣俞送尹郎中监舒川灵仙观真人西度闗乃祖独知之强着五千言竦身弃喧卑灵光无时没人世自超忽上下千歳间裔孙亦清出论兵复击劒逺与道同符功名不如意白髪笑桑榆藏书天禄阁卜居天柱山此职无吏责去去何时还山中醉白云山下弄流水吾巳了损益未知生死耳聊登千仞巅下视寰中尘更因长风来挥手谢世人记所居草树幽兰晚已秀新竹直且疎朴亦巢禽坳堂自容鱼长日肆炎赫周轩正清虚适心不贵多一亩觉有余理㑹遣孤笑兴来味羣书彼何扰扰尔我独欣欣欤人臣无怀安吏治犹蘧芦幸及三年淹庶几闲燕居铜雀台瓦砚当时鸳鸯梦飞入魏宫来崇构减余香碧瓦空在哉磨砻变新砚洗刷涤故苔但取圭角全何必琼与瑰树下二首中庭两佳树密叶如翠帷擢榦一何高铺隂被前墀清风自翩翻正昼无炎曦拱揖在我前我常往参之隐几旦复暮巻书坐忘疲安知非华屋聊以庇䕃为瑶室陨帝辛璧台丧周姬由来灭亡祸不为草野施偃仰更何顾欣欢方在兹召公爱小棠百歳俾勿拔仲尼憩大树一宿辄巳伐圣贤岂殊途人事有穷逹出处何可常我身固㣲末上无燕伯遇下无宋人孽从容圣贤间得此亦已窃庭树中庭无多树花尽自成隂熏风吹清和午影还萧森上有出谷鸟间闗鸣好音下有放言人寂寞卧机心人鸟各相忘语黙不见侵吾庐此最好岂意在山林送石昌言知宿州宦情重居内世论轻守藩出处苟自得重轻安足原昔常怪萧傅耻乗太守幡颇独多严生厌直金马门优游树风迹宣布流上恩何负廷中臣而贬千乘尊石侯古人风自令薄夫敦平日不汲汲左迁更轩轩轻舟趣行装合符去天阍高卧可以治簿书岂所烦我亦羁旅人不堪市朝喧又无适时用坐自悲素餐愿为江湖长聊复育元元子若未北归相过识吾言题和弟所居桐树卜隐谢林薮考槃寄闾里嘉树为我徒清风濯尘耳手披漆园书身拟长梧子穷秋忽感悲埽榻且欢喜冬晚赠深甫客游巳昨日已复歳月改流光一如此故物纷晦在忽使中心悲悠悠若浮海相思间何阔此意君当解公是集巻十四公是集卷十五钦定四库全书公是集巻十五宋刘敞撰五言古诗效陶潜体出门逢一士抱书亦南山问其何为尔欲语辄复叹少小贵诗书志业觊孔颜尔来三十载鬓髪倐已斑唐虞不可待世誉亦耻干宁赴巖谷老行行未遽还其言乃可感使我再凄然人生归有命穷逹何足言劝尔饮此酒唐虞在其间懒诗分表难强营俗中弥不堪始觉懒亦真功名焉可贪婆婆玩流光幽寂信所谙束带愁逢迎燕处倦交谈碌碌史隐间将为兹世惭菖蒲香清自足爱味厚非所伦如何缺缺徒反以花为真花竒不可见举世皆忌辛谁将擢仙骨愿比芝苖珍登荐福寺山亭时事如不闻烦襟尚鬰怫高亭一何壮俾我遗外物是时夏景初竹树雨飘拂燕雀飞檐楹喧争互强倔世纷类如此小大何得失始知絶羣动方外真有佛此地可终隐不惟谢炎郁逍遥鞭其后岂恨久蟠屈九曲池广陵春欲归九曲池先暖积雪未全消流波已全满宫城落乔木岸竹排纤簳古事无足悲登临苦日短和永叔夜坐鼓琴二首衆人于五音丑正不丑随所以匣中琴寂寂少人知淳和太平风简淡邃古时得意亦忘言居然见无为非公藴真乐此道谁复期知音古亦少况乃今人乎至和动殊类此则今世无舜韶舞百兽事可观于书但非耳目接便自疑其虚谁谓今之人反不如兽欤大音盖希声聋俗或万殊中孚有不化嗟嗟乎豚鱼苦寒行驱马涉长碛千里径无草天寒日光淡积雪常杲杲劲风裂肌肤狐狢甚鲁缟况我被甲铠寝迟起常早崔嵬陟高山日落尚逺道人生各有命岂惮事遐讨饮冰伤心骨重研如巨枣义深自最励身贱宁要好亲戚何可逄功名未自保少年慕壮健我独贵疎老送霍邱谢寺丞吾闻欧公客必皆当世贤衆中一见子始信斯言然綵衣得意归笑语春风前轻赍尚方履去影袅翩翩百里不足仕桂枝淹华年故须多种秫烂醉挥鸣絃答黄寺丞濠梁杂咏闭门委余事久矣卧幽寂忽枉临濠篇如逮问鱼客山川尽写倣人物多在昔形倨游自逺善行固无迹吁嗟相知晚起予遽多益乃悟文字工足兼造化力荧煌淮夷珠磊落荆山璧他人竭泽求吾子希世得禽微戒轻弹路暗慎虚掷如何忽在此咏叹生感激黄寺丞九月十三日见寄兹年见二毛秋至独多悲况乃霜露繁悟彼歳月驰衡门静无辙幽径荒不治眷眷武夷翁倾盖成旧知每枉林下步笑言辄移时目击良已久鳯歌复见诒谅君徜徉意当以振其衰生槐苒苒庭下槐苍苍山中桧臭味久矣殊荣枯莫相待胡为寓形生曾不异风概擢榦初无根交隂忽成籁死生诣胶漆㓜壮姿姿态本同非不佳末异终恐害吾意造化巧淫乐为狡狯玩此三公才比之女萝辈不然世俗薄苟合耻刚介妄彼特立姿乐附柔弱类谁能极物理且以嘲大块陶冶如吾言庸庸亦何怪樱桃东风吹陈根万木含芳华客愁独不改浩荡津无涯朝光破浮隐暄鸟声交加樱桃此时盛满树纷彤霞当户仍拂帘参差自相遮日高卧未起顾见惊且嗟此复几日繁譬如空中花非无一樽酒玩之到景斜多虑使意衰怅然奈尔何摘樱桃此花前日时素雪揺东风已惊变浓緑忽更垂繁红俛仰物三换歳华终无穷因笑树下人未悟成老翁磊落火齐珠参差珊瑚丛赠逺限道路成蹊纵儿童春隂朝日送风光宿云浓不巻微隂助惆怅旅思増婉婉新花秀且含芳草緑更逺乐赏及融怡春晖未应晚除草二首昔歳有壮志耻事一室中独愿埽万里指麾走羣雄少壮意更衰弃书学老农羁旅无田园飘如野间蓬徘徊陈蔡间呰窳见楚风託足不期广所存一亩宫秋草日芜没荷锄事儿童叹息念变化古人颇固穷中庭不踰亩百草何荒芜緑叶间紫茎薫莸互相渝所怜薄筋力岂爱不埽除贤者曾蒿莱吾徒亦何如公侵藩垣出蔓也自难图下牀值蛇蟒依隐行郁纡至使蚊蚋多不堪匝肌肤古人遗我言芳兰戒必锄努力蔑小惠作诗感踌躇早发襄城之龙山呈曼叔鸟啼斋前树促驾吾当西朝从良友别夕赴幽人期方以㑹合喜敢曰道路疲予戆昧时利百事弃不为惟有好贤心未媿缁衣诗敔来速尝新酒徒咢无与同徒歌无与和徒行莫之友徒语无所破慷慨一无徒始觉从君过欣闻酒新酿堂有佳客座欢从尊罍罄醉听冠巾堕庶可效名士因君读楚些日醉犀首从横时无事犹饮酒我生太平际日醉亦何有太平多贤才台阁固其薮济世图功名汲汲常恐后我宁乐自放甘与物俱朽顾惟人间迹澶漫独已久智谋乏施设筋力倦奔走幸为朝廷知而免职亊守人当自量度快意安所受何能强绳检希世视自负晶荧流霞波泔淡白玉斗欢来无虚席嘲笑命宾友残冬虽余几自足数开口浩歌迎春风安用独醒叟寒芦虽居江上城不识江边路故移芦苇丛粗慰江湖趣翠华侵砚席疎影入牖户歳寒待尔共好尚与时迕勿以比蒹葭苍苍瘁白露和两府诸公马上作富贵信多士况乃主恩深京洛多风尘冠葢自成隂片言代拱璧一顾溢千金嗟我固贫贱处俗谬浮沈咄咄人间世俯仰媿山林和永叔十九韵送魏广信陵贵公子仁义不挂口犹有三千客名声极高厚而况贤者门四方所奔走岂无青云士磊落照前后我虽非其人慕用意殊久差池混出处百望乖一隅羁旅陈蔡间忙如丧家狗担簦始自致倾葢许白首中堂陈诗书高㑹置樽酒岂惟听余论复喜识宾友魏侯希世珍颇为平生旧他时恨契濶并生喜邂逅危冠切浮云长劔挂南斗同志此莫逆孤游信无负切磋变新巧綵绘饰余丑自谓当穷年如何复分手士生得所师文学致不朽吾衰莫自力子壮谅何有当取天下名还为生人寿游龙山孟公乗兴出必造龙山头回望黙不言夕阳始还辀千年虽悠逺此意故风流咄嗟无知者寂寞空荆州霜风萧骚晚楚水荒凉愁安得欵叚马往来时独游放鹯上天赋尔才若不受羁绁失身偶见获羞与家禽列秋风半夜起鸿鹄两飘瞥物生各自适听尔归寥泬白云入双眸尺地肯自屑慎勿逐鷃爵不足絶不过仓廪中朋党为偷窃鴂鶗最堪憎擅使芳草歇勉力霜霰期方为鸟中杰呜蝉芳草久已歇星火奄向中日暮𤣥鸣蝉歳华坐将空轻举尘壤外逍遥神仙同岂伊感时节悲啸临长风夕露鲜余润炎颷成藴隆清虚浪自足高饿亦云穷和圣俞十二韵处世诚碌碌白髪生满头所以不自惭数从长者游醉翁名世者事业晞孔周独立千歳外邈然已难俦韩范青云姿奋飞起西州徘徊霄汉间下视轻蜩鸠诗老最前辈名声三十秋篇章被海表岂独鲁与邹今我亲见之执鞭乃所求何况登其堂举觞预献酬清谈破羣疑嘲笑寛百忧以此捐歳月吾生同悠悠宿緑溪云昬江水阔两淮不可测山邱望亦迷马牛岂易识高㠶乗长风俄倾屡欹仄未知所趣向稍稍万㝢黑近津见芦苇其外水正白操舟投其间宿鸟俱辟易水深不可缆䕺梗以为力蚊蚋秋尚繁不眠坐通夕中宵风逾厉潮水相荡击安得似人者謦欬在我侧天明启牕户愿见白日色莽苍旸谷间竟为雾雨隔追观宵征处波恶生悸惕絶粮非陈蔡从者亦悽恻如意台冷冷清池水汎汎不系舟兴来可独往兴尽自难留留无淹回责往无进取忧世人共扰扰真赏空悠悠章华楚人困姑苏麋鹿游君看如意台乃知贤者谋闵雨长夏炎气隆高田剧焚烧惜哉淮海卑无力能沃焦起顾郊野间离离悉苞萧日夕多狂风飞尘蔽招揺谁能起蛟龙雷雨苏宿苖眇然坐自想幽意增烦歊和过骐骥院观马因饮李氏夜归复与江谢㑹于敝居子真王济徒爱马有马癖毎嫌驽骀衆未覩千里格朅来飞龙廐一一数白黑始惊麒麟骨秀出无与敌旗旄乱云霞鼓吹喧霹雳从容看回旋感激私叹息此当逝崑崙上与天无极奈何局轩陛终歳老羁靮主人贵公子埽榻多命客聊欲寛其意无为稍戚戚珍羞杂水陆清酒漾金碧嘲笑心目开留连日已夕归来兴不尽驻马问所适知我方㑹友投鞭遽登席贫家竟何如脯醢乏余力歌舞复无素儿童强敦逼多君平生怀不与贫富隔欢来亦酩酊俛仰愧三益早行雨息风亦止落月犹在天舟人相唿起稍出芦苇间暗中各纷拏四听声正讙开户视所从大江自漫漫衆星若连珠累累浮深渊津涯杳难知势与天地寛俯见舟楫㣲万牛一毛然虎豹嘷岸傍蛟龙浮其涎兢兢抱危惧忽忽忘食眠人生诚多忧况乃行路难重阳日得景烈送酒歳晚见黄菊悲秋空复情故人岂知我朋酒适平生举杯逺相属目尽归鸿声醉眠东篱下此亦渊明情和焦生石字韵我惟一逢掖入为二千石声迹不相同礼貎谓谁敌既许游藩篱又喜升宴席酌酒浇磥魁赋诗听警策朋从常苦少佳节古所惜既醉忘形骸笑言俱莫逆使公贵且寿富有贫贱客寄隐直㑹短别日长愁多欢情少古来人间世于道同扰扰我髪日已苍我颜日已藁离忧固如此四十未应老谁能跨浮云相与成莽𦕈吾子心莫逆庶当悟意表旦日城东渡汝水与邻几饮别归作五言寄之繁霜堕衆木朝光破初寒游子侵旦发隐忍行旅艰走马东郊门别愁莽无端川长不可厉泛舟触波澜相及墟落逺解骖请盘桓班荆道路侧酌酒还据鞍殊乡閲人多浮俗见子难结交形骸外生计出处间江湖天一涯冰雪歳欲䦨昔贤往不反子陵与伯鸾东游信不恶相望终永叹寄深甫君章烂漫十日饮未快逺别情醉魂几时醒直见颍水清前欢絶莫寻离念纷更盈车骑暂休汝赏晤得时英披襟两相照话言仆屡更论史既衮衮説经亦铿铿一觞亦一咏乐事真相并㑹合固难常我独嗟南行回首念前好感物非嘤鸣明发成寤歌勉勉趣遥程寄裴呉江王乔一双凫乃是尚方履误逐阊阖风飘然太湖水湖水连天涯茫茫湛清辉秋来兴不尽似欲都忘归玉叠鲙如雪碧壶酒若渑醉辄问左右何如张季鹰君乃蓬邱人神仙有名籍不应自放浪久为尘中客我顷卧广陵西风见白髪八月观海涛壮心谢超越因欲解印绶从君五湖游功名非所及为具鸱夷舟寄赠献臣龙兴幽泉中溶云自潜飞气还大渊下灰籥先察㣲气应不必迩至诚神与归嗟予接休徳志合无纤讥譬诸死灰然安事旦夕违胡为久相越书问月增稀五言寄江丈邻几时往尉氏未还终日相与居岂知相得懽出门一分袂乃觉携手难西风过浮云急雨生早寒清秋令人悲兹游何当还歳月游将晚念君尚加餐寄深甫往卜颍上居徒爱颍上人巢由节并世管鲍必相亲而我与夫子阡陌东西邻正可白首游岂计中道分人生莫自必一别俄六春入践西掖垣出乗两朱轮佐时乏明畧来往徒纷纷上愧洗耳翁下慙图霸臣念欲投劾去结茅复从君摅我宿昔意寄声谢水濵寄杨忱明叔君有湖海气沆砀凌斗牛逺持一巻书濯我千歳忧大音不衆合至寳非暗投感激移人心汍澜使涕流俗讥陈元龙世乏刘豫州安得排羣儿卧君百尺楼雨中寄徐二北风吹飞雨中夏变早寒浮云满天地坎井成波澜秋兴集我懐旅愁散无端阳光旦自匿后土何得干嗟君贫非病所寄瓢与箪陋巷无杂賔啇歌激清弹甚愿裹薄饭相从餍朝餐亦思造旸谷相与晞朝冠力弱泥潦深乃知行路难论交张陈父子游乃为白刃仇萧曺平生欢亦作眦雠交合名利间安得无后忧商山有四人衰老俱白首但食巖谷芝终身不相尤未必能独贤苟云无他求古称结交难成败视此由作诗告同心市义诚足羞秋霁醼北轩北轩属秋霁晓见风叶零置觞命宾友环坐飞渌醽遇适辄献笑放言豁中扃兀然不省醉起见天上星勉强相劝引我謡子宜听幸无兵农忧稔歳䝉休宁读书业文外惟有醉不醒世途若波涛富贵乃浮萍置之无可称视彼鸿㝠㝠送杨十七祕丞知瀛州河间洪涛翻金堤冀州变泥涂哀哉百万室所忧半为鱼流穴接道路呻吟交里闾若无慈仁长安使疲疹苏子在新密时治声溢西都大水无麦禾闵然若疾痛不忍使者求建言解其粗邦人喜更生老㓜欢以唿绳墨制奸吏弦歌训诸儒复新卓侯庙慕用巳不诬今者河朔行岂其易然乎彼将誉所试况子材有余但恨治者小百里为区区割鸡用牛刀孔圣所叹吁贤者必爱民民活心乃愉㓜学长行之固为圣人徒位下非所恤勉哉宁君躯送梁山军徐祕丞鷾鸸一何智俯仰人间游落实不给视去之畏少留高贤在天下富贵如浮云得失不概懐损益宁所忧若人古巳亡今复得徐侯词科二十载朝籍方见收四海厌名声庙堂多軰俦后时不自失观化君悠悠入辞未央廷逺牧荒山陬去矣成独往岂嫌时俗羞东邻花卜居非卜邻适幸邻花发照曜东轩东暄然二三月露香送清吹晨艳开繁雪稚子戏墙根鸣鸡出林樾我来奔羁旅疑及武陵歇欲访竟无从空观对寥寂为人懵俗事邻里多谢絶独尔可相亲芬芳未应灭公是集巻十五公是集卷十六钦定四库全书公是集巻十六宋刘敞撰七言古诗忆洞庭少年慷慨轻逺行岀入楚越多所经每令百川尽衣带独忆岳阳观洞庭方舆沈潜似无地倚葢回还徒见星始疑上帝限南北恐有漏泽连青冥西风八月氛雾收旷宇千里令人醒苦为外境相诱掖欲弃尘世浮沧溟当时发狂颇自怪真拟乗兴携湘灵至今局促不如意坐视嵗月无时停凉秋满眼更多感回首尚觉君山青闻鴈去年闻鴈江湖边尔时异乡望白云今年鴈南身更北可怜送目懐居人我生羇旅自南北鴈飞何为亦逺役浮云满天我无翼相与因风寄消息庭楸中庭长楸百尺余翠叶晻蔼当四隅晨霞夕日自相翳并坐可得千人俱忆昔河决鉅野溢定之方中作宫室当时鲁人始种此还赋卫风伐琴瑟春华亹亹六十年髙榦错落摧寒烟怅望空随衆木老中舍至音无与宣送张公往建溪秋风驾流溪水急君帆胡为破烟入仙人近约武夷㑹汉祀山头羽旄立羣山丛丛野波緑君缨无尘见心曲江淹梦笔灵有余君归何时伫盈轴晓起栖乌未动清漏残寥寥空堂生早寒相重树色如泼墨欲落月采成渥丹市声嘈嘈入人耳自笑带星还若此防秋秋霜折胶边马壮边马窥边怒边将游骑夜入烧回中烽火朝传过陇上闗东行客闗西来欲説兵形先啜哀长戈不能断右臂壮士无过委黄埃嵗输缯帛顾何益匈奴反以驰荆棘安得连山如长城遍限中原郄蛮貊打鱼南人登鱼作膢腊清潭数里奔舟檝层冰始解川气和百尺分明见鬐鬛大网如云遮要津须臾牵网回水滨地髙势蹙渐逼窄忽复逸出黄金鳞钓叟篙师共惊骇失声夺气俱逡巡素鲂赤鲤不足数弃掷千万如埃尘岂知异物通变化暂网中还有神戏题西湖中鱼育育水满湖中有千金鱼浮沈得意似太古不畏网罟畏鹈鹕緑蒲欲齐藻初密红尾差差映朝日疾雷骤雨人莫知潜有蛟龙取之逸养鱼凿池不容数斛水养鱼才胜十余尾可怜出没萍藻间还如汎澹江湖里君勿笑坳堂坎井无逺期假有神物君不知风云变化在倏忽随衆幽潜聊尔为和永叔食糟民嵗丰饮酒衆同醉嵗饥散糟民亦济乃知酒酤在官为长䇿上可足财下均利黄头稚子白髪翁哺糟相随尘土中岂嫌身居犬彘后还喜生值恩施丰翰林仙伯屈主诺忧民之忧乐民乐祸阶六筦不易救恵及连城自云薄周公以来千百年希世俗儒玩糟粕排斥酒诰终莫用感激长謡岂虚作恨公未为富民侯此等区区岂所忧渔翁白头老翁披败蓑求鱼终日罩淮波波深水濶望不絶网目虽繁能几何大鱼鳣鱏入渊底小鱼鲵登网里手皲足趼吁可怜何不为网大如天苦雨东风十日不肯回浓云勐雨无时开纷然万瓦垂组练忽变百里吹尘埃河鱼无翼蹈平陆水鸟哺子升髙台羲和送日不竟夜阳乌翅湿方摧頽腐薪数吹不堪湿灵井已满无用汲大衢泥潦安得出败瓦漏缺端愁入街头红粟更腾踊嵗晏敝裘方缀缉黄花荧荧独不忧怅然为尔临风立麻黄州送李斯石铭二十一字麻侯昔为莱子国海滨渔人献文石云是秦始皇帝东巡碑二十一字李斯迹桑田变海岸为谷此石亦沈沧海侧浪翻水转石段空偶存数尺非人力文章虽传失首尾犹与史记无差忒字形讹缺非昔时蛰龙病虺相排迮念昔属车八十一气如虎狼食中国方士献䇿通神仙谀臣奋笔夸功徳始皇未死名已灭秦地初分石皆泐迩来似觉天意然欲令后世羞其惑君不见夏禹九鼎传三王末年乃随殷社亡时平往往暂一见龙文玉铉曾无伤圣贤作事宜万代事非圣贤多立壊画草虫扇子周南草虫但书兴尔雅虫鱼浪多证岂如纨扇裂冰霜画出肖翘皆絶胜蝇谗蝶轻螗蜋狷同类殊名悉相应毗陵老匠含天真独得于心非气孕牸牛落笔殊偶然秦女骖鸾不相称因笔力尤天下一借㣲躯闻万乗听江十诵食鲙诗戏简圣俞长安贫客食无鱼浩歌弹铗归来乎主人聆歌知客意酌酒买鱼相与醉一鱼百金不可偿操刀作鲙挥雪霜鳞分骨解珠玉光举盘引筯丝线长楚饭彫胡香且洁吴羮入口如沃雪主欢赋诗客称夀裂简揺毫落寒月我亦羇旅秋萧条思鲈回首江汉遥过门大嚼取快意咏诗忘味如闻韶君若乗风驾沧海更鲙长鲸且相待积雪示张翁冥冥同云昼如墨十日江城雪三尺骐骥长鸣向朔风鸿鴈悲飞困双翼此时穷巷多泥涂念子衰年少筋力时俗反称少壮贤丈夫动与饥寒逼乗兴能枝笻竹来煮鱼温酒浇胸臆苦雪积雪冥冥春不淹流光骤去十之三根拳枝折物可念衣敝履穿吾自堪天枢回环错寒燠地轴开阖差朔南干坤密移世莫测安得辨士能剧谈雪夜留二三客饮髙楼鼔絶昏鸦宿疎帘暗幕开明烛雪风振海夜未央酒池无冰春更緑迎年送腊醉莫辞回环四序长相续奉和圣俞春雪一日朔风三日雪冬来严凝春复结不知长此终安穷芳物差池且三月雷公怒号何淬嗟欲起草木唿龙蛇可怜惨栗夺气意正复惟悴哀泥沙紫宸放朝车马息邻里谢交门径寂解龟换酒聊自乐浮云蔽日殊未极同圣俞十二月十三日喜雪楚越祅氛杂炎瘴凭陵中州冬益壮天兵横厉江湖间杀气冥冥逐飞将南风不竞寒律回暮雪逺从阊阖来云崩涛涌天地闭埽洒万里空尘埃公卿入贺陛下圣海神来朝军事定和永叔喜雪隂风触物生晚劲积雪经旬戏春令气排水国吁可骇势覆山城力谁竞缤纷乍逐飞霰夺惨淡仰见浮云定稍并日夜明相续欲乱𤣥黄色交映邱陵迤逦增更髙市井喧卑听逾静包荒含垢似天徳履素居纯近民性可怜佳境浩无极非有雄辞岂能咏怱忆避地歌其雱携手驱车及寛政迩来盈尺亦何有髙卧闭门方自庆矧占丰嵗宜九糓重抑骄阳敺百病龙蛇在蛰莺在谷与我俱欣四时正新诗翩翩摧古人汝隂太守明廷臣侔色揣称笑流俗与民乐赓阳春曲由来曲髙和必寡况我才居郢人下去年对雪一首赠江十去年对雪本忆梅今年看梅更忆雪繁香浩色他日时谁为年年剧胡越乃知古来人间世十常八九不如意况我与君羇旅人别多㑹少谁复计闲来看梅取一笑对雪更作明年调月夜清风巻云天雨霜衆星灭没月腾光纷纭六幕含苍苍莹如冰壶察毫芒太虚真人河汉旁攀援桂枝曳霓裳紫贝为阙白玉堂珠筵瑶席罗羽觞倚风微吟声抑扬揖我起㳺谓我臧左骖蛟螭左鳯凰倏忽万里天路长尘埃下土殊茫茫乐如何其乐未央依韵和永叔即席送择之出守陜府骊驹在门且勿喧主人留客姑进酒一时转盼巳陈迹千里相望更何有祖侯声名二十年天下英豪共奔走谁云白髪寄郎曹更喜朱轓入吾手扬雄天禄就寂寞召伯甘棠变枯朽乃知人事不如意自古十常有八九男儿何曾计出处时运由来有竒偶莫嫌青云晚着鞭㑹取黄金大如斗君能食饮和天倪余事无可付庄叟飞轮团扇歌赤云烧天天欲焚深堂如炮井如饙肴干不食酒具陈君胡愁嗟念南熏主人白羽竒且新㨗逾輠膏机有神飞亷舒御旋相奔晻蔼翕霍娯坐宾衣襟飘飘恍凌云何用御风絶埃尘主人顾嗟颜色颦安得救暍通下民羊角扶揺非敢珍愿使大鹏离隠沦上客捧觞起为贺君宜千年位卿佐雨过前轩偶记江南羇客懐乡墅晓起前轩对零雨清波满目如鑑中遶岸髙松十余树砌旁芳草似汀洲巉巖殿角飞红楼沈光倒影入浪底宛是若邪溪上头薄雾疎烟迷近逺水色谁能辨深浅忽惊谢去尘中游不知正自居京辇何人草服倚长松回头误问钓鱼翁眼前景致偶相同岂异仙术逰壶中赠才元学士待诏先生穷巷居箪瓢屡空方晏如自操井臼秣羸马郄整衣冠迎赐书王人驻车久叹息天子闻知动颜色饱死曾不及侏儒牧民㑹肯输筋力诏书朝出蓬莱宫绣衣还乡由上衷君今已作二千石亦复将为第五公题梅尉春波亭层栏压湖春水碧日照髙穹同一色东风引浪飞鱼鳞极目伤心如楚泽茫茫白芷连芰荷倚沼畦瀛遥望多官贤与衆共其乐渔樵日暮常经过君家徳祖呉门子弃职从仙如脱屣此中吏隠人不知且濯君缨洗君耳吴宫吴儿歈郑女舞彩衣姣服垂楚楚姑苏台髙春日迟急节新声閙钟鼓美人欢醉捧瑶爵君王万夀长如许吴宫四面尽山川越兵那得到城下隂山女歌种玉不满畦种花易满枝王生寄石自有处花飞随风那得知婵娟翠髪隂山女能为汉装説汉语春心未知向谁是夜弹琵琶涙如雨赤车使者过鳯凰闇中一闻先断肠碧牕锁烟未容去侍儿密献江南珰鹊飞上天星沈海人心不同事随改翦环洗妆许君老百年如梦情终在妾乗油壁郎乗骢西陵松栢墨色浓新欢未已旧愁起水流曲曲山重重周周衔羽鹣比翼天生相亲人岂识虽不及清路尘犹当作山上石迁南行伏波将军昔征南功业虽壮身不还曾出封疆铸铜柱竟留种族依荒山君不见如今圣天子埽荡妖巢悉内徙雕题来作冠带民鼻饮翻宜伊洛水此功一成万世宁五岭三苖长坦平寄王二子直鸿飞辄上天鱼跃还入渊故人去我百里余我欲附书无由縁俗间离合谁得免心虽欲近身逾逺少壮相欢长年悲自恨今为丈夫浅夜寄献臣同居汴水上自与君居隔月出城头人尽归思君携手独不得兴来狂歌无与赓白云时向望中生城外明月未应减期君对举黄金觥和永叔鸣鸠诗晴鸠讙求雌雨鸠閙逐妇天地有晴隂嗟尔何欣复何怒柔桑如云春暮时吴蚕半眠紫葚肥食不过数粒寝不过一枝妇子相安可以老何用汲汲合且离雷公号唿风伯舞天借之权作霖雨可怜汝愚终不省反室于怒谁哀汝昔人恶尔巧今人笑尔拙巧不得近瑶台拙不能保家室尔巧尔拙非汝情天机回阖难自平世人假尔推隂晴秋蛩促即复促即秋蛩一何力不见机杼巧但闻日夜织霜陨木落天下寒嗟我妇子衣裳单大钧万物各有在尔独憔悴使人欢一鸣复一飞秋堂燕将归四时自兴叹天道不得违忆昔春风和且柔畏人来入人间游鹰隼横厉自兹始索寞分散还可愁三瑞堂甘露被草朝阳易晞池莲并蒂及秋变衰独有长松连理老益壮十年百年仍附枝昔来一物足为瑞何况三异俱称竒吴中衣冠不胜数天意自与宁馨儿露干莲死不复见正以青松并验之凯风孝子尝悲思三荆兄弟伤分离此家遗风五十慕物理推类谁能欺到客为尔俱题诗闻辘轳辘轳复辘轳日夜声相续长绠无已时深泉变空谷君不见开辟至今千万年斗枢坤轴相廻旋河汉西流亦不息见尔沧海成桑田过王氏弟兄出城问穷僻负郭正潇洒主人着书长闭闗佳树当门宜系马下马上堂还读书新诗古琴双起予昏鸦栖鸡欲敛翼兴尽将去犹须臾徒见城中轩冕客不如吾人一缝掖安得茅茨同里居子在东阡我南陌同永叔赠沈博士我不识醉翁亭又不闻醉翁吟但见醉翁诗爱彼絶境逢良琴上多髙峯下流泉后有芳草前茂林𤣥猨黄鹄翩翻共悲鸣兮白云翠霭倏忽而阳隂此间真意不可尽未遇知者犹荒岑醉翁昔时逃世纷恋此酩酊遗朝簮心虽独醒迹弥晦举俗莫得窥浮沈迩来十年定谁觉独沈夫子明其心写之丝桐寄逸赏曲度寥落含髙深絶调衆耳多不省醉翁一闻能别音乃知精识自有合何必相与凌﨑嵚伯牙钟子期目击意已歆蓬莱三山荡析不可见惟有水仙之操传至今安知后世万千嵗此地不为水火侵但存君诗与君曲虽逺犹可期登临沈夫子与醉翁斯言至悲君更寻六月六日自城北还过深甫避暑热不就恶木枝渇不近盗泉水自古有成言念我还如此爱君井源百尺深爱君庭树千里隂相知岂计一饭报长啸聊为勐虎吟得萧山书言吏民颇相信又言湘湖之竒及生子名湘戏作此诗吾家千里驹气与齿俱壮去年射䇿雄东堂今年调官在越上指挥小吏遣簿书笑语不废才有余清酒肥鱼宴賔客时时骑马临湘湖湖波无风百里平人道官心如此清居民爱尹氏为字令尹生儿湖作名家家祝君多男子越中更有余山水翦楸叶词凉风天际来拂我阶前树稍惊枝上禽复堕叶间露儿童畏我逢秋悲刻叶作花矜嵗时祝我宜秋劝使插未能免俗复尔为鬓边二毛殊不恶淮南何须伤木落寄书十里一反顾五里一徘徊悠悠三千里莫知我心哀客愁纷无涯嵗月忽如掷人生莫自料皓首岂易测节旄未落归去来天遣春风随我回入朝宁食建业水还家郄赋南山雷妇能秦声妾赵舞稚子可使行酒杯急须为乐娯日夜何事憔悴淹尘埃行矣乎归去来答金陵使君答王待制见寄杂言阮公青云器寓意必豪纵西临广武寄一笑英雄纷纷竞如梦有时不能平途穷即长恸仕哉咏懐篇千载共悲讽金陵昔为帝王居气象萧索无复余长江连天水东注台城髣髴存邱墟主人文章谪仙老感古能无激懐抱作亭正得山水胜登临更值风月好宾客满堂丝竹悲古今风流自一时君家夷吾虽有慷慨语快意未必如君诗淮水东流千万年此亭方与淮共传念君归老庙堂上未负赓歌留北山古城古城何巍巍古墓何累累生逰市朝死田野从古到今无免者城荒郄为狐兔宅墓在他人种松栢伏羲以来三万年此城此墓几变易谁人听唱野田诗能令君悲亦不悲筑室种树抚剑欲逺适舍旃辄复息四海广大身正孤东西南北颇同役筑室种树反开门闾里小人哀王孙丈夫委顺故任俗余事悠悠何足论风花风花不自知髙下逐风飞故有多情处时来㸃客衣仙源应在晴溪侧弄雪吹香不忍归种莲雨余池上清且满浮萍漂漂緑蒲短主人惜此芳意薄移藕丁宁不辞逺南陂芙蓉少人识叠蘂重房无俗格託根得地今始逢西风白露为君容公是集巻十六公是集卷十七钦定四库全书公是集巻十七宋刘敞撰七言古诗朱云志士不忘弃沟壑勇士不忘丧其元伏鸡搏狸狗袭虎感激只在精神存汉朝陵替外戚盛五岳振荡三辰昏臣强主弱上不悟庭中唯唯谁能言朱生节义迈金石面劾不避师傅尊愿求上方斩马剑诛一厉百清其源天威震怒不我受利刃接颈雷霆奔当前折槛色不变命在顷刻谁扳援昔时仲尼鲁司寇七日行戮端干坤嗟我此生心不就㝠㝠后土埋其冤汉家社稷变王氏张禹虚蒙师保恩卓然先见在物表佞臣败国谁复论我愿乗云款天阍巫阳掌梦招其魂立朝蹇蹇辨邪正无复姧谀开倖门金山廨院门前松响乱头上壁上江图流眼前松声水响两不辨似有疑非心悠然安得乗兴浮轻船潘道士上清宫中老道士曾从先皇去封祀山头候夜窥火轮汾上掊钩出金耳云成龙虎当翠华丰隆前导清泥沙万灵扶驾百神䕶杂沓仙侣堆云霞黄衣羽客十有余多能引説轩辕初汉廷儒士议迂濶天子自用申公书金绳玉䇿埋石壤神光夜见连空虚天心报贶宸意喜白茅玉印旌其徒帷宫赐席接虎幄待之如宾尽诚悫中书祕术使之观神动精揺易飞跃鼎湖龙去何超越日月茫茫自奄忽龙髯堕地秋草生人世霜华满头髪遇海舟秦王好神仙东上琅琊台蛾眉緑髪五千辈去乗长风款蓬莱此时秦人海旁立生别死分不敢泣但见髙帆云中没野鸟悲鸣为翔集过海舟何时还火焚荆棘空骊山勐虎行陆不辞虎豹怒水不避蛟龙争衆人亦有命大贤岂虚生千嵗犹须臾四野如戸庭解弓挂扶桑脱剑倚太清腾身骑日月万事如蚊贫贱有固穷慷慨激中情炎火燎崑邱乃知白璧精雪霜没衆草髙松独青青甯生歌车下戚促儿女声时至乗化迁运頽与物㝠震雷不经听芥蔕何足婴君不见贾竖竞锥刀蚍蜉利羶腥何如乗云御气逰咸池长啸濯我冠与缨雷陂劝耕作杂言君不见江都宫昔时何崔嵬下临雷陂水前踞吴王台台倾无余级水竭空尘埃隋人已曾顾此长叹息今世更为隋人哀乃知天地间一盛亦一衰但从伏羲已来三十余万嵗未有书契胜言哉尧桀是非何两忘我欲劝人辟草莱种稻水一方艺麻陵四頽爽鸠之乐非我有聊独玩此田莓莓未知百世间更复谁当来且欲及闲从宾客省耕访此时徘徊碧澜堂苕溪之水揺空山霅溪波流无日闲上有髙堂䕃华宇苍翠凌乱轩楹间异时客心乐真旷白鸟䴔䴖期往还解缨敧枕便所适焉能复问居夷蛮岚光稜稜耸屏幌水响滥滥揺琼环正如明鑑发尘匣万象聚眼醒容颜秋风已髙白芷老编荷制蕙文斓斑魂清魄爽弄明月洞庭跬步寻非艰神仙有无未可信物色但讶非人寰瑶宫紫府竟何若茫然逺想令人潸长竿独茧可以老安用驰猎卢重镮况复邦人讲文墨风雅不待仲尼删丞相词章状元笔荦荦神裁无由攀嗟我胡然陷尘滓不能追逐鸥白鷴发狂醉问二三子吴溪钓碣何如顽濉阳歌梁人犹为濉阳歌隋人水调能相和梁人池台已平地隋人岸树空嵯峨梁人隋人去如水水声日夜流不已张巡庙前春草生里人尚识将军名国雠已灭心不死愤气半夜凌欃枪丈夫节义岂在下愿为长剑刳长鲸马蹄砚巴巫之山足竒石气含秋云如黛色君家寳砚安所得圆为马蹄萤为璧宛城路阻流沙长中国久絶真乗黄惜哉逸足世不识所存一迹犹形相鄙夫虽非伯乐比偶见褭蹄识千里愿君不惜勤示人倘有骅骝免空死天中山兹山陂陀但盈尺其下盘根乃无极勇如共工莫可触力敌愚父无能役开辟以来传至今形势虽小当天心斗极回旋未易测日影短长犹可寻石旁隂穴穿洞府中有神物为之主祷祠往往见光景暵旱时时作霖雨由来邱山贵灵不贵大正复陂陀亦何怪岸旁倒树沧洲老树生几秋榦如墨龙根紫虬雨水摧激势突兀夭矫出饮沧江流危不见持颠不扶萧萧生意令人愁岂无耕夫与过客暂时憇尔行则休西风八月海水飞枯槎昔曾凌斗牛恐尔漂零未终极挂帆欲去仍回头黄寺丞井上桐树为雷所击君家井泉深百尺上有髙桐十寻碧鳯鸟不至独何忧蛟龙深潜莫能识迅雷烈风来击时地轴翻倒海水飞正直摧伤岂天意爨不成琴殊未迟送人之㑹稽鹰隼羞逐巢上雏骐骝耻随厩中驹由来俊迈恶羁絷子独三年留上都江南秋风鲈鱼美庖鲙炊粳东入吴腰间兰佩垂左右船若神仙人不如㑹稽古来好风俗严助买臣相继驱近来太守廷中臣拔贤好善当朝无子今东去懐自许解榻非君尚谁与克日飞声动洛阳听君如聴雷门鼓题深甫所种树中庭郄埽无余地怜君种树还有意重隂覆屋千尺时徙坐读书殊可喜似君秀骨不易攀当援桂枝星汉间岂能玩此便自老尘俗纷纷聊闭闗雷氏子推迹石鼓为隶古定圣俞作长诗叙之诸公继作予亦继其后结绳既亡书契出文字变化尤倏忽太山七十有二代遗事昏昏万无一岐阳石鼓起晚周宣王之诗史籀笔天下金石凡几存此当为甲彼皆乙体势鸟迹杂蝌蚪词章车攻与吉日六书既废小雅缺能使兼存此其实韩公昔甞歌感激若弦周诗播琴瑟雷生今复隶古定如破鲁璧传简帙道之难行乃若兹二千年间能事毕先王亲用必贵本流俗玩文因丧质此虽于今似不急岂不班班见儒术藏之天府自其所大训河图亦何物㑹稽羣玉久㝠寞漆简韦编尚髣髴昔人虽死名不朽智者能为巧当述太学先生事起废诵此勤勤救埋没㑹令永与天壌传不比酒诰俄然失城头乌城头月出天正白衆乌惊飞啼夜色枝髙风多露新滴畏声恶影不能息愁人感之援鸣琴拂弦成声泪沾襟嗟尔一生八九雏游翔不过东西林白头反哺无所恨桓山分飞独何心惊乌北林风多丹叶稀栖乌畏月夜中飞哀音乱发不自得孤影履翻无所依作巢欲髙避弹射谁道通宵不能息山深林逺去冥冥清露寒霜损毛翼梅江东梅树江西客僻地相逢眼俱白杂花乱草鬭青春玉树琼枝比颜色轻隂漠漠寒不返清雨髙风旦连夕惜无白日照芳菲决云之剑那能得忽忆曾过上林苑五柞长杨心所识结根擢秀皆寻常得地翻宜帝王侧后皇嘉树无逺迩尔生自合居南国勉留佳实和君羮丁宁妇女无所摘蒲萄蒲萄本自凉州域汉使移根植中国凉州路絶无遗民蒲萄更为中国珍九月肃霜初熟时寳珰碌碌珠累累冻如玉醴甘如饴江南萍实聊等夷汉时曾用酒一斛便能用得凉州牧汉薄凉州絶可怪今看凉州若天外和道粹探春去嵗探花烦两郎今年逢春情更长广文主人似知我一首新诗能发狂载酒可以过扬子肩舆不嫌干辟彊东风老去甚容易百日醉倒我无妨岳州引水诗洞庭清波一千里城中酿酒常无水泥涂逺汲人共悲缾缶屡空罍亦耻凿井引竿髙下流清泉泠泠六物修邦人巳息汉隂拙楚酒无复邯郸忧谁谓机心有机械大贤事业终除害去年得澄心堂纸甚惜之辄为一轴邀永叔诸君各赋一篇仍各自书藏以为翫故先以七言题其首六朝文物江南多江南君臣玉树歌擘牋弄翰春风里斵冰析玉作宫纸当时百金售一幅澄心堂中千万轴摛辞欲巻东海波乗兴未尽南山竹楼船夜济降幡出龙骧将军数军实舳舻衔尾献天子流落人间万无一我从故府得百枚忆昔繁丽今尘埃祕藏箧笥自矜玩亦恐嵗久空成灰后人闻名宁复得就令得之当不识君能赋此哀江南写示千秋永无极题永叔白兔同贡甫作梁王兔园三百里不闻有与雪霜比今公畜此安取之莹若寒玉无磷缁春秋书瑞不常有歴年旷世曾一偶宁知彼非太隂魄鳯凰麒麟亦郊薮周南之人公腹心张罝肃肃横中林献全不损一毫末顾直肯计千钧金雕笼密槛回君宠初不惊人有时拱由来文采絶世必见羁岂能随衆碌碌自放原野为三清殿木槿三清殿前木槿树朝繁夜暗自相催晨光始出洛水上暮雨又下云阳台仙姬神女衣服丽紫玉杂佩垂玫瑰春余衆木苦寥落况乃渐逼清秋来繁花满目真可惜稍稍万戸舖苍苔黄冠道士情意薄见似不见年年开清风满席车马少莫与共赏倾金罍尝疑壶中有仙术安得升天系白日和吴九元㑹汉家初成长乐宫亦以十月朝百工武夫崛起少仪节秦制苟简非王风犹云始知天子贵此甚可笑田舍翁圣朝礼乐百年备文物寖盛兼羲农月正元日古所用数嵗一讲宾王公东至日出西太䝉南极丹穴北崆峒重译欵闗惟恐后奉琛荐币无不恭太常调乐辨韶武少府拭璧差桓躬旗常巻舒王路肃干羽出没顽民从协风入律效朔易瑞雪盈尺迎年丰隂惨阳舒变顷刻天决地辟含沖融君看此等圣人事岂得复顾叔孙通道旁撃壤九龄叟校室受书三尺童惯习昇平不自觉岂悟帝力髙无穷赖君作诗播英实如以鸣鼔祛昏聋吾知朝廷亿万载与地侔富天比崇荆州儿歌都卢小儿歌且舞口吹鸣笛手击鼓日落羣游尘土中噭咷不分巴与楚年年送腊迎春光家家相随夜开戸嗟汝儿曹舞更歌及尔不为如老何赠文显古来画工着名者呉氏鬼神韩氏马鬼神既伪不足称狗马空难亦多假显师幼年独写人至今精絶疑有神洒毫便觉面如面后素倏讶身观身髙冠长剑天子侧他时金声复玉色师皆对之槃礴臝衆谓十常八九得诸公固为廊庙贤麒麟未画宜私传一邱一壑吾亦可烦仗丹青无间然戏作汛槎篇呈知府给事君不见枯槎去时八月风海水自与天河通飘飘反出扶桑上恍惚遍歴羣仙宫宫旁佳人莹如玉邂逅相聚欢不足诈言物外日月长正苦归来光景促回头稍与烟霞隔世人空辨支矶石伯劳燕子东西飞惆怅中间断消息春日作天王城西金明池三月欲尽花菲菲逰人白马黄金羁騑骖结驷来金堤禁城恩波无逺迩清光面面均流水赏阁后小桃同景纯作仆本山野之生民不堪刺促拘冠绅江湖自放老将至岂悟嵗月如驰轮谬随多士贡王府浪得虚名通紫宸遽从下列居第一当时颇似称平津感激更恩报天子僶俛从事希涓尘滥书闺籍比朝旧骤上天禄均儒臣肖躬顾影每自愧譬如蒿艾参松筠未能引分拂衣往正用饱食慙悬鹑太平中外虽少事贤哲驰骛犹辛勤幸无官守逃吏责自可昏醉穷青春夭桃花繁髙倚楼似若有意娱佳宾浩歌大笑忘检局座客欢倒知吾真东风瞥来能几时况子东西南北人人间㑹合常苦少撃鲜举白毋羞贫林端啼鴂风雨夕异方相忆空酸辛土牛行立春自昔为土牛古人设象今人愁岂有笵泥作头角便可代天熙九畴村夫田妇初不知缤纷围遶争相祈皆云宜蚕又宜谷拜跪满前同致词由来人事常反覆久立要津宁尔福请看今者拜跪徒少选分张取其肉牛实无知何用祭牛能有情岂不媿化育万物非尔才世人资尔聊为戏胡九龄画牛歌书契已来有绘事画牛着牛今始二胡生戴氏虽异时形似之间实兄弟鬼神易写狗马难古人旧语乃信然不尔寥寥千万年笔墨旷絶无比肩胡生曾画百一牛变态曲尽称为尤翰林主人题辞古四海文士歌赋优俗情䕶前喜排后此事戴嵩未曾有㑹知诵玩无巳时画与胡生俱不朽同邻几观中道家书画宋公好古天下闻法书奇画多求真独将文雅遗后世官虽贵达家尤贫近自唐室逺及秦上下畧数千余春丹青翰墨着名者一二収拾忘辛勤象贤济美声不坠手泽鉅细皆如新朝廷交逰累千百未尝肯示寻常人蔡侯江翁与梅伯于今磊落称絶伦退朝相从得尽见更觉清门无杂宾鉴微赏异极毫髪四座若获千金珍往往发狂或大叫咏诗落笔争纷纶我随衆人久碌碌学殖欲落衣生尘愿登羣玉探禹穴不惮山海驰舟轮此君家近未宜后率然欲往懐逡巡淹留秖觉嵗月老复恐异物潜通神但传妙唱想絶蹟诵叹慷慨书搢绅西戎行吾闻圣人之兵有不战不战之胜善之善况复良将握天威西戎虽强安得擅忆昔属国羽书闻中宴彻酒诏图勲丞相陈谋御史请独可遣将诛其君吏民诖误不足治我以威徳周无垠尚书侍郎尽明哲秉钺载旆如火烈羽林积卒眀号令贼兵蹙戚忧巢穴方春缓诛已偷息天不假易行勦絶太常请献象功舞史臣愿勒西山岊悬头藁街敕狂慢积粟金城抚疲苶西戎行告尔勿逆果自坑百蛮来威天下平题浙西新学文翁昔时理蜀土能令蜀人似邹鲁范公今者镇江东亦云教化似文翁文翁范公本同志蜀人吴人有殊异蜀人之先自鱼凫不闻道徳能过吴吴前泰伯后季札礼让继为天下师迄今遗风未全灭得逢贤侯益昭晰本之旧俗已相百况乃磨砻皆俊杰当时文翁化蜀者独有扬雄及司马后生可畏不可诬安知不在吴公下吴人于今歌且仰我公去矣安所倣愿公上佐天王明姬文孔术从兹行戏金壶道士法墨走笔杂言寄邻几圣俞狂鲸荡海海逆潮巨鳌抃山山动揺疾雷劲风自相薄潜鳞伏介俱不聊我无巨麴复借糟无思逺人心㣼㣼公是集巻十七公是集卷十八钦定四库全书公是集巻十八宋刘敞撰七言古诗送刘泾州刘侯之弓三百斤壮气可以摧浮云不忍区区事狐兔自请治郡当邉尘天子外家异恩礼秋庙旧鼎多功勲少虽侍中贵省士匈奴宜避飞将军忆昔汝南始相得十年见君我髪白可怜日月如过翼我诚儒生犹恨惜腰间寳刀手中䇿驰骛万里须努力种桐东园方树盈百株四桐晩种皆丈余不縁桃李鬪颜色不为琴瑟养肌肤霜秋要成万叶子他日与致丹山雏野人此意真不诬凤鸟不至吾已夫怀归操二章蟋蟀在堂嵗月除今我不乐郁以纡岂不懐归畏简书蟋蟀在堂嵗月逝今我不乐濡以滞岂不懐归朋友畏新滩行忆昔秭归之山崩震惊千里如雷霆江水逆流洞庭竭至今蓄怒犹腾凌洄渊沈沈色如墨髣髴半露峯峦形悬波一泻三百仭鱼鼈蛟龙俱不宁天宫高居漏天隔无故设险忧羣生时无伯禹真巳矣坐念蔬凿何由能灵椿馆风折椿树野人独爱灵椿馆馆前灵椿耸危干风柔雨练三月余奕奕中庭荫华伞清阴及物不自惜赤日当天损炎旱危檐宻牖清有余翠竹猗桐何足算南山白虎啸狂飇孤根易动枝条散芳华寂寞未及衰萎迟遂比沟中断君不见月中紫桂天上榆有名无实安自如天河均濶易生植甘露洒叶长扶疎结根得所应自贵庇荫虽逺真徒虚灵椿乎庄子浪叟诚尔徒尔当自取八千嵗今颠蹶矣人谁扶观林洪范禹贡山川图若昔文命熈帝虞大龟浮洛出元谟翍山泻泽魑魅走四海砥定由天扶周摧嬴仆乱疆理壁中但得司空书先生始病学者惑为画盈尺山川图职方舆地在眼下地势天文高下殊始惊六合可舒巻吾道指掌何难乎先生当时持此艺欲以稽古开天意命乖时背竟何为于今传者为张宜宜生五十头已白连蹇不为州郡辟朝廷何时举行河合笑平当未精赜昨日风赠王舒昨日风今日雨门前泥坑昨夜土秋懐悽怆谁最多江南秀才洛下旅十年麻衣走南北饥寒不比仓中鼠悠悠暖日庇重云举头看天不得语同永叔和介甫昭君曲汉家离宫三十六宫中美女皆胜玉昭君更是第一人自知等辈非其伦耻捐黄金买图画不道丹青能乱真别君上马空反顾朔风吹沙闇长路此时一见还动人可怜怏怏使之去早知倾国难再得不信傍人端自误黄河入海能郄来昭君一去不复回青冡消摧人迹絶惟有琵琶声正哀子直携杂文见过王孙少年敏于笔壮如骅骝勇鹯鹘揺毫裂简殊多端因事陈词不専一春风吹空花满眼秋霜缩物寒吹骨元气回复无常形四时变化岂定律斯文法天亦自然古来逹者犹识偏今君始冠便如此后日更老当谁先忆昔孟轲有遗语取之左右逢其源乃知述作繋根本根本苟盛枝条繁君能致身取不朽得世知吾得贤友戏题欧阳公㕔前白鹤明公双鹤未易知志在赤霄万里外低头啄泥不自聊拊翼向人几可爱北风崩云三尺雪侧睨天池颇愁絶不忍凫鴈争稲梁误讥燕雀附炎热答公厚意终一飞万人仰首公看之大风嘈嘈大风起朔方白日不没天苍苍洞庭彭蠡半飞洒厚地圆天俱抑扬鵾鹏变化不可测风云感㑹生羽异方春杀气何时极生物悲愁少颜色同永叔哭圣俞子真之后千余年人物寥落无几传圣俞晚出江海壖眉目自觉真神仙气如阳秋和以妍文若河汉清且渊大钧匠物岂强镌飞黄絶尘宁俟鞭名为实宾道所捐才与时行苦邅起草建礼衰可怜掌教国子寒无毡谁不富贵君重迁谁不耄期君疾蹎长松摧壑芝焚烟谁其尸之当问天遗草大小三千篇白玉落落珠聨聨此自可敌当世权物莫两大犹信然我家江南再世前与君通家情有连见君縂角今华颠于我莫逆好巳偏今也已矣嗟絶絃涙如翻波正沦涟翰林文章日月悬凿石铭徳埋九泉上书立后禄绍先分宅恤穷祭有田呜唿岂非天下贤义不背死而苟焉念子可以无悁悁鲁风二首时闻孔中丞卒太山之云朝触石清阴油油丽空碧尘生东田禾麦藁季女唿嗟待膏泽北风吹空不成雨中道无复见形迹呜唿天高谁问天人今相説䜛风伯新甫之栢徂徕松枯根高齐千仭峯天令尔生禀刚直夀比王乔谁与同惊霆何时发巖底坚节青姿化为燬君不见蟠木但以左右为先容能令人意尚竒诡续杨十七輓蘓子美诗吾闻蘓侯不及识内嘉孤雄世难得文如翻波气龙虎风云晦明在顷刻中间流落自天意今虽暂困当永适忽传长逝既巳矣知与不知同叹息曩者避地金马门献书着论惊上国材豪志剧少所有倐忽变化不可测结交必皆天下士朝廷见人退自斥指挥功名力可取城郭披露曽不惜庙堂诸公交口荐天子亦称万人敌中道龃龉空归来扁州东浮问损益登临姑蘓睨沧海愤叹始觉区中窄徉狂烂醉遗日月欲乘长风挂危席安期洪厓殊髣髴蓬莱方壶定可陟浩歌秀句凌斗牛至今紫气犹融奕若人不应逐物化吴中好事先巳惑迩来安知非形解世上蜉蝣限畛域遗编逸藁尚多有但恐灵物随变匿君当收拾藏永久毋以交情死生易大雨行日中骤雨海上来悬流滂沱正奔勐㘭堂旧干不濡足回头穿凿成方井炎凉更代如恍惚明晦回环不俄顷地形天事无久长何况人情足驰骋君不见张耳陈余刎颈交中道相捐岂终永锦绣溪行金霞巻风漾清碧翠藻玉沙相厯厯旌旗不动蛟龙眠空蒙锦绣张春色五纹婉转沈吟香时时飞出双鸳鸯笑窥贝阙倚瑶瑟金华射天高下光海近蓬莱郄清浅星客浮槎莫轻返斋房几日餍华芝瑶席香残舞燕归锦绣溪邉春几许欲寻清浅醉芳菲送邻几之官兼游天台四明见于诗中蓬莱谪仙头半白揺揺去为江南客长风醉送浮海航宿雨自蜡登山屐山海使人行易迷君虽吏隠归何时若攀琪树亦相忆三鸟飞来寄消息襃信新蔡两令言飞蝗所过有大鸟如鹳数千为羣啄食皆尽幕府从事往按视如言因作短歌记其实广州竒禽鸿鹄羣劲羽长翼飞蔽云啸俦命侣自其职饮水栖林余不闻今年飞蝗起东国所过田畴畏蚕食神假之手天诱𠂻此鸟乃能去螟贼数十百千如合围捜原剔薮无孑遗厯寻古记未曽有细察物理尤应稀忆昔虞舜徳动天象为耕地鸟耘田圣时多瑞亦宜尔请学春秋书有年月夜闻唱歌满城明月中宵白淮南唱歌如淮北春风忽起高入云余声却下盘阡陌南音俚曲自相知时复一笑情熙熙谁道幽兰白雪好只见独謡应独悲寄杨彦文高冠长剑非一贤子独困穷情可怜差池早为后曺掾坎砢复就东山眠昔者结交期白首迩来倾葢凡几年穷辙决江竟寥濶緼袍共敝无由縁人生如处不如意自古富贵皆由天天门九重不可问咄嗟拊髀心拳拳寄范十九君毋走马君竟走走马蹶块伤君手蹭蹬翻成折臂翁世间肯要三公否西郊敌骑非常壮年年犯邉杀邉将劲弓长剑如君徒始堪追逐青海上功名弃置时未可意气激昻人所望侧身万里风雪寒无由赠子黄金丹刘泾州以所得李士衡观察家寳砚相示与圣俞玉汝同观戯作此歌李侯寳砚刘侯得上有刺史李元刻云是天寳八年冬端州东溪灵卵石我语二客此不然天寳称载不称年刺史为守州为郡此独云尔奚所传两君卢胡为絶倒嗟尔于人几为寳万事售伪必眩真此固区区无足道和府公观刘团练寳刀诗吾宗寳刀清如水东夷昔时献天子孤光昼射沧海寒杀声夜吼蛟龙起上为镣琫下珧珌粲如珠玑耀朝日制度还存三代风精神未是尘中物祕藏武库人莫窥外家将军独得之四方昇平竟未试流落功名翻可悲时无薛烛谁赏异庙堂宗工诗絶世丈夫要取万里侯肯令神兵负诗意与圣俞君章枢言持国饮因以太公大刀王莽错刀示之君不见九府圜法倾东邻齐公大刀又日新君不见黄牛白腹荡沧海亡新错刀忽遽改一盈一虚更贸迁势如流波不复还迩来上下各千嵗何异俛仰须㬰间王伯之事百存一况此钱刀握中物愚智共尽令人悲兴废相寻空史笔前有一樽酒浩歌为君夀君能识此当日醉身世悠悠复何有往年筑青涧城各有得佩刀者莫知其何世物余按故史则赫连勃勃所铸也所谓大夏龙雀者是矣客因以遗予为作七言诗赫连寳刀利且坚霜鳞错落龙雀环当时铸作妙一世赫赫似与天相连雷公祝融借光彩蓬飞中原鲸振海神物羞为不义屈一去人间向千载蛟蟠虎化自有时气如投蜺世莫知力能提携倚天外一埽云雾君看之寒林石屏风屏风画山皆任假寒林石屏自然者苍纹绀脉乱交加短树高枝自潇洒观者宁分画与非但怪竒妙非人为又疑古苔着石瘦何得本末无纎遗桑田变海松柏死寒暑不及荣枯期佳哉大钧育羣类埏镕精巧无巨细天真通貎皆生成俗师笔墨那形似居人幽独最相宜朴厚逺谢雕镂姿城中云母屏更好慎勿浪示豪家儿秋园行空园过霜无余绿上有梧楸下兰菊疎阴虽存不自蔽残香已断谁更续忆昔繁华今九秋天时人事略相侔放懐未能惊物化烂醉聊可为君谋槐阴都城广陌如绮分緑槐左右结浮云火轮东升又西没倒影参差朝复曛轻车重马谁家子侧肩相逢宻如蚁共看择荫须㬰间可怜争道寻常里下有沟水日夜流年华视此俱悠悠春阴楚山春阴谁复数朝朝出云暮暮雨高唐恍惚信有神晦明代谢今犹古蜀江渺渺水东流苦雾凄雨翻似秋日月高悬不可遇眼看卑湿令人愁桃源武陵谿水清无尘武陵桃树花长春会买渔舟谢賔客来作武陵山下人秦人洞府晋人谿碧草红桃处处迷流水至今堪怅望问津从古失端倪山川非复壸中见鸡犬犹传云外啼頋视人间真敝屣为烦仙子託幽栖和永叔十二韵爱公犹爱屋上乌何况公家手种菊忆昔重阳醉共赏已落纱帽欢不足谁令繁霜逼芳意坐使严风巻余馥主人于此情不浅上客方来强令束马声玲珑揺玉环屦綦参差破苔緑重寻荒径忆五栁因咏东篱憇茅屋巳怜归鸟有真意更觉晨风伤局促引杯大釂倾玉壶击节应非响乔木物华瞬息暂入梦世事蚊虻一过目浮邱接袂当凤举俗士歌骊真狗曲衣冠顷来尘土变形貌今者毛髪秃公诗乃使我㤀老逸调何由能继属今城寄仲弟共城稲秧如黍禾共城木少种竹多熟闻迩来风土美贫无置锥知奈何百门苍翠太行麓百泉清泠淇水澳长安宦游跬步到隠居鸡黍终年足人生早念少游言燕领莫矜飞食肉即今囊空未果归且为黎侯歌式微寄声好在久良苦异时自檝来迎汝田家行春耕高原不辞苦晚嵗离离满百畆岂知输稲如输金始信种田虚种黍持黍易金入市行粳稻踊贵黍价轻十钟一石亦不惮三时力农空自惊去年嵗荒食丰菽今年嵗丰弥不足物理悠悠难豫谋谁谓丰荒略相覆荒田行大农弃田避征役小农挈家就兵籍良田茫茫少耕者秋来雨止生荆棘县官募兵有着令募兵如率官有庆从今无复官劝农还逐鱼盐作亡命戯作青甆香毬歌蓝田仙人採寒玉蓝光照人莹如烛蟾肪淬刀昆吾石信手镌花何委曲蒙蒙夜气清且嫮玉缕喷香如紫雾天明人起朝云飞髣髴疑成此中去樱桃花开留徐二饮晨晖照屋清露晞樱桃花房开欲齐繁花先得造物巧不与衆卉争高低参差蕚蕚相照耀恍惚满眼令人迷鸟惊风过若无意云起雪飞空满蹊仰攀浓香俯玩影应接不暇昏鸦栖流光易失动壮士斗酒相劳和天倪浩歌直欲并日夜醉耳不能分鼓鼙人间出处未尝定暂虽㑹合终当暌子今跃马至万里脱略尘土排云霓豫知明年花复发怅望君子无由携少年且作后日意更使封植惊淮西万巻生白头书生南国贤读书万巻夜㤀眠陋巷箪瓢未曽饱苦心独行竟谁怜繙经遍穷十二等陈力夐过三千年莫笑青袍学士老太平能颂连中絃公是集巻十八公是集卷十九钦定四库全书公是集巻十九宋刘敞撰五言律诗野望重阳去寥落小雪碧苍茫兽起骇枯草鸟归横夕阳薄云低引白衰菊暗消黄伫立何为久怆人非故乡芜城闲望二首幽㝷古城上秋景日悽悽落照映原没阴虫当路啼隋宫变芜蔓楚分失端倪自是伤亡国非闗醉眼迷春草忽更緑荒城阴雾滋风存鲍昭赋秋益宋生悲慨想秦兵出传闻羽檄驰江湖嵗将晚空羡逐鸱夷夏晚闰余时候早夏晚似新秋月出空堂静蝉鸣深树幽健逢鹰学习喜见火倾流早晚凉飈起重修白罽裘聴钟陋巷客回辙夕阳钟送秋寒声满空谷暝色下髙楼陡逐悲风起㣲兼逺角收旅怀伤急景聴此愧淹留野望江水不可越扁舟浮夕阳高秋露寥落逺树出毫芒涧水清兼浊山苖緑映黄渔翁岂招隐何待唱沧浪观南戍士卒作乐箫鼓军中乐旌旗嵗晚过激昂双劒舞慷慨万人歌睥睨荆衡小腾凌虎兕多北风随杀气横絶洞庭波闻圣俞移官霅上以便归养亲老不择禄此心如古人戴星捐吏事戏綵过乡隣若下开新酌汀边咏白苹醉吟俱入手亦未负青春西域请平三首西域请都䕶崆峒献凯歌两阶增羽籥万里肃山河甲第旃裘少春宫苜蓿多雌雄双匣剑弃置欲如何御戎传上策不战屈人兵逐断祁连臂何湏万里城出车非逺畧高枕得昇平战骨翻空死吁嗟壮士名单于贪汉物自古号天骄赐予金银贵行来玉帛遥悲伤贾太傅慷慨霍嫖姚恸哭辞新第英雄未可招雪后登观风楼雪带郊原阔城横碧玉齐夕阳寒似落逺树望如迷旅鴈情更急栖鸟饥乱啼强歌非郢客竟日恋危梯开竹下小径招君章翠竹生无数萧萧一径新阴繁催短日地僻断飞尘磐石兼容客幽禽不避人君能烂漫醉当及七贤真赠刁十八自蜀还乡昔与此君别于福唐瘴海三年别巴山万里迷相逢忻邂逅即事恨睽携梦减清江外愁寛太白西知君偃乡墅巳忘子规啼送李监丞致仕还乡耄期吏隐倦归去上恩荣国子瞻师保乡人庆父兄挥金慰游旧击壤傲昇平逺笑吴门叟何为变姓名怀陈州旧居所种桐寄黄翁忽忆南轩树春风空复来陈亡韶已矣孔老凤悠哉不作沟中断应随㸑下灰旧居阡陌并君到为徘徊荷华水国非人境芙蕖五月秋乱香清宿醉浓艳破征愁鱼戏都堪数鸥飞絶自由㑹湏穷一赏诘曲任扁舟七月二日西风入庭树天气飒然秋细雨才成润高云淡不流平分感一叶逺兴忆扁舟蟋蟀何湏急羇人始欲留秋雨所居漏湿皇天不爱物风雨害秋成未恨泥涂辱端忧柱石倾淹留惊嵗宴坚卧怅鸡鸣吾道还如此商歌天未明秋雨采萧逼晚嵗飞雨度高云暝色空牕见秋声坠叶闻过萤低似灭逺岫望如分蟋蟀悲虚织轻丝竞欲棼始凉北风吹过雨晚景留新秋高卧来一笑如棼寛百忧精神露鹰隼意气激骅骝自觉亦飞动江湖思逺游八月旦始凉骚骚北风急杳杳白云飞江汉波新起蒹葭露欲睎狂歌闻凤鸟楚制见荷衣歴歴先贤趣南浮亦庻几重到谢氏园亭寄裴博士俊叔王主簿宗杰徘徊逺林下幽草为谁芳前日同游客今朝俱异郷东风虽淡荡陈迹似凄凉何用江千里春心故易伤送晁殿丞佥判郑州世徳缁衣美天伦玉树温于君如旧识曽子欲奚言东里贤能宅成臯战伐原从容访耆老遗蹟尚多存檀州穷谷回看尽孤城平望遥市声衙日集海葢午时消冠带才通汉山川更入辽春风觧氷雪最觉马蹄骄雨中闻钟疎钟不隔雨迢递入重城倦客未能寐归禽初不惊霏微通暮色飒沓隐秋声帘幕鲜风起明朝应早晴珍簟珍簟平铺水珠帘半卷风劳生高枕里多事剧棋中性僻非朝隐民淳頼嵗丰翛然对松菊但觉讼庭空蝉微躯定谁恨清啸不知劳屈宋悲秋苦夷齐卧隐高风林含咽絶露叶动萧骚何必催揺落人今巳二毛临雨亭秋至感人思登临成惘然浮云帝乡外落日古城邉归鴈声相别幽花色可怜名山负独往触物见徂年同梅二十五饮永叔家观所抄集近事陶公一畆宅尤爱北牕风心逺地成僻客来樽不空观书太史氏全性市门翁予亦何为者于兹清赏同伏波伏波志慷慨南涉武溪深铜柱功一跌壶倾悲至今吾闻威四海亦有失前禽试察两阶舞应如丹浦心客有遗予注辇国鹦鹉素服黄冠语音甚清慧此国在海西距中州四十一万里舟行半道过西王母三年乃逺番禺也四十万里外孤舟天与隣应夸王母使更遇越裳人素质宜姑射黄冠即羽民那将笼禽比萧洒絶埃尘九月十四日于雍熙院为舅氏斋设作他时伤逺别渭北遽成悲今作终天恨悠悠奈我思平生华屋处回首不胜悲寂寞西州路何堪再到时晦日是月佳游胜兹辰旧俗同㑹湏陶一醉相与送诸穷江栁参差緑林花㸃染红春期犹大半作意竞东风新蝉五月微隂始鸣蝉高树幽倚风偏送晓迎露欲先秋孤管清兼浊幺絃断复留年华自当尔羇客浪多愁和江学士闻蝉微阴变潜律浓雾引疎音时化能无感清吟独有心萧条映落日断续响中林秋风忽满眼叹息嵗华深寄隐直避人非故土带郭喜幽居浅俗情多畏新知意尚疎负暄胜构火汲井足滋疏二物関身外悠悠谢里闾寄袁陟巫崃行云外春江落日邉隔年鸡黍具万里孝亷船逺道比何若相思长𣺌然郢中轻白雪逸响待君传寄范佑之吾子世罕识他时醒亦狂由来韵高逸固自得轩昂阮籍哭道路接舆歌凤凰之人亦岂病相叹不能忘寄王二十累累烦书札悠悠感别离平生义缱绻相忆路逶迤羇旅老将至江湖天一涯佯狂人事絶乗兴尔难期寄苏州张六西风入帘幕游子念江湖丹橘垂珠实肥鱼荐玉腴他时肯招隐快意欲乗桴物色烦相候佯狂兴不无寄隐直俱为异乡客似伴老僧禅虚室矜生白时流笑草𤣥嵗寒差自若生理直翛然无术能乗兴苍茫欲雪天寄张献臣缔交从若水百里絶相过平日相离索期年见揣摩从容席上客清絶郢中歌拟属阳春和伊予独在薖寄张晋卿时弃官还家闻道新安尉清只自如归来陶令赋养性子真书情在交游厚心于仕进疎人忧弃妻子独入剡中居寄范佑之范子三年别长安北望深相知非势利寄信各浮沉勇鋭百夫敌轩昂万里心何时杀羣贼自取肘边金寄梅山阴县与吴门近居家识旧游山回江表尽水入鑑中流胜事皆高古诗怀易满眸春风花又发能寄北人不寄苏颂兄弟秋风生眼前客子思悠然羇旅独无友别离私自怜赋甘伧父诮诗许俗人传他日梁王客偏怀太子贤寄因甫昔别大梁下至今三嵗余岂无万里使不寄一行书风俗与时薄交游于义疎知君淡如水非是故忘予寄张仲谋张也真吾友今年见老成自彊虽不息积习亦诸兄曲讲闻师汎题诗使客惊莫如班定逺投笔笑诸生和直孺夜凉急雨逐云过微风吹月生寥寥天宇濶粲粲葛衣轻展转漏将永昭回河正横秋槎旧有信忽忆汎沧瀛送楘州王学士春草碧将歇江南莺乱飞王孙去有适綵服粲生辉古郡富山水斯人歌海沂惟应布寛诏谈笑树风徽素屏简拙违时好丹青谢尔工坐看居士室想见古人风当戸月常入过春霜未融物情忌太白少自晦尘中城楼望春高楼新雪后春意已端倪遶石泉声急围城栁色齐滞流贪适兴幽僻嬾招携旧种桃千树春游豫恐迷送邵武张学士待诏勤穿履承明厌直庐一麾从此去千骑上头居嵗事畬田早风謡鴂舌余班春急乗传知不为鲈鱼野思野色行行逺春辉树树繁看花频落帽聼鸟久能言遣兴惟诗句开怀独酒樽谁能顾名利终嵗不窥园访杨异寺丞三径向松菊始疑元亮居但多栁五树复对隼双旟相识是倾葢剧谈能起予樵苏不用㸑耳目且清虚黄寺丞风雨中见过节物重阳晚风云万里阴君来慰孤愤语次豁愁心名下如旧识人间仍陆沈独醒感庭菊萧索万黄金送洛南周寺丞不知商洛道空慕紫芝歌从事老将至送君情独多双凫尚方去驷马故乡过想见挥弦乐春风初扇和弔南宜守尉百越谁生祸南宜遂不师干戈伤耋老守尉死城陴荒洞招魂逺官军请救迟弱妻携稚子嗟尔欲何之弔亡卒厉俗侵王畧祅冤积楚氛民荒谁念乱功败失图勲天子忧南土戈船促大军何时收尔骨委祭越江濆和杨备国愽弔屈原知音不恨逺异代忽同声灵魂自识路幽遇亦含情记属扬子临渊悲贾生鬲文激頽俗㑹使衆人清闻夏太尉自长安徙备西邉防秋未得还战士出长安地利山河险天时闗塞寒𦍑夷避飞将天子倚良翰见説成功近秦中意似寛三月四日上方寺送随州十一屯田载酒怜春尽寻芳到翠微緜緜芳草逺飏飏杂花飞俯仰悲陈迹淹留恨落晖青枫千里目那复送将归啸台尚有高台在遗名幸未空不时嗟眼白失所念途穷已矣先生意萧然烈士风清芬定谁嗣漫啸白云中日晚夜歩过孙监丞幽居巷南北鸡犬略相闻乘兴偶有适杖藜聊复勤高城秋草落宻树夕光曛微尔开三径悠悠麋鹿羣浮舟西阳池中爱水都成癖浮舟不厌频寒泉清见底刳木畧容人故故乘流往飘飘得意真槎头尺许地鸥鸟欲相驯乏酒揺落偏悲客清寒昜中人寂寥那自守淡泊亦殊真浮俗仍皆醉虚谈浪饮醇高歌傲燕市忽忆重千钧西戎乞降南国传消息西戎送好音怀柔知帝力启佑亦天心御酒葡萄逺离宫苜蓿深仍闻编旧里五岳望君临寿山白隰见层峯巉巖倚碧空上多千嵗木下有百年翁栎社不材永东陵非义终吾闻仁且夀故在太平中山寺野竹檀栾翠孤峯杳霭青山楼随诘曲石路上青冥云色移时合钟声隔水聼似闻堪避世游子未尝经城南泛舟三首乗兴随所适出郊聊汎然青波能照发白鹭巧迎船老树悲秋雨高风急暮蝉孤城隐不见落日暝浮烟不踏城南陌从春及素秋萧条非复昔顾眄莾堪愁白露蒹葭老清风兰杜幽佯狂惊楚俗应识棹夷犹高岸看为谷通波几覆城橧巢非太古野俗竞偷生雨逐行云过山依返照明楚歌揺落际更动北归情斁除苏州掾三年不相见万里比何如闻道词曹掾新承选部书弓裘传习在簪笏抗尘初努力人间世毋为薄诏除黄州临臯亭春秋黄子国楚越穆陵闗比屋皆编竹孤城半践山岸泥观虎迹云水暗荆蛮三入承明客那能鬓不斑暴雨山晚云雾合江秋风雨多凭夷何事舞楚水忽翻波黯黯夕阳尽翩翩暮鸟过轻舟送两桨闻唱石城歌骤雨炎日大冶沸清风愁意苏黒云过山岳白雨覆江湖彷彿鬼神战腾凌车骑趋森然异气象真复慰泥涂夏夜暴雨大暑积炎夏沈阴昬楚天疾雷五河裂飞电万星悬涨泽通南国孤城鬭百川似传黄鸟语欲反濯龙渊久雨秪忆风回雪俄惊地出雷沈隂连甲子春事总归来湖水寒侵夜江云去复回开年厌卑湿不待熟黄梅久雨二首江雨黄梅实湖云起蛰龙寒生夜牀簟声絶暮山钟药裹添新粉书编坼旧缝虽知恨卑湿凉夜尚吾容颇忆家居日朝眠一事无迩来趋幕府曙雨踏泥涂城郭飞鸣鹤阶除戏浴凫秋风殊不逺行欲问江鲈茶山送道粹海上相逢少山中别恨多浮云自向阙秋水更増波携手意不尽班荆情若何徘徊强一醉且勿奏骊歌招晋卿时晋卿到丹阳识心非识面常恨不相从那作经年别曽无一日逢兴来清剡雪吟出暮山峯浄埽门前路期君马系松女郞台城郭临湖尽楼台此地偏动揺浮积水高絶近诸天应接都无暇虚空足悟禅尘中故易厌兴尽惜回船闵雨风伯㑹何憾高云不少留声如鬼神过势巻日星浮河汉漠无象鱼龙方自忧古书难尽信雩舞竟悠悠砧妇清霜石上干孤响耳中酸嵗逼秋芳尽风量板屋寒君行自悠逺妾意亦艰难此夜闗山月应知带日寛李太傅輓词三首数闻伏阁议屡上荐贤书任重道空逺名荣身反疎异乡悲鵩鸟清诏隔公车招隐真虚语江湖万里余报国念推毂逢忧甘噬脐孤鸣一垂翅举俗竞吹斋山鬼离居逺灵魂失路迷天高不可问愁意日凄凄识理未曾误疾邪惟过深岂忘事反覆不忍俗浮沈去国尚回顾埋名方自今异时山水意恻恻弔鸣琴鲁拾遗輓词二首市朝非故日年代属传闻始兆滕公室来观季子坟埋名书故事编简属遗文苦恨相如赋俱随谏草焚西晋登贤日东堂第一人竞推天下士争辟幕中宾故国无乔木流风及搢绅新阡广陵上荒草欲含春庶几堂闭门吾自足况亦近墻东滴滴阶鸣雨梢梢竹过风緑苔侵杖屦秋色近梧桐高卧殊多兴诗成寂寞中昼寝井迳从芜漫青藜亦倦扶百年惟有且万事总无如弃置焦中鹿驱除屋上乌独眠牕日午往往梦华胥延州沈待制輓词诗书谋国体谈笑却邉尘巳矣今成昔归来悲故人余忠焚谏草遗恨画麒麟禁角闻鼙鼓能无忆虎臣祠部王郞中送山水枕屏作枕上万峯合苍苍惊梦魂如浮武林水卧向桃花源杖屦几时士茅茨何处村悠然独往意欲问复忘言城楼望水逺水全无地高城畧近天龙吟忽半见虹饮竞相鲜鱼鼈争乗渚儿童狭济川秋风只昨日物意已萧然送南昌郭主簿楚劒炟照地梅真从吏乡簿书非急务鸿鴈试高翔貍品牛尾贵茶牙鹰𤓰长因君访风土游子不能忘公是集巻十九公是集卷二十钦定四库全书公是集巻二十宋刘敞撰五言律诗戯和同年时在荐福寺逃暑涓涓酒开襟细细风过云催急雨落日澹秋空树影经行熟泉声笑语通少年兴不浅宁与老人同鍊丹井丹成人已去泉在月空沉轻举非吾事泓澄似客心饮虽资一腹贪不近千金更爱双桐好曽非恶木阴水斋野塘春水平间客自扬舲鸥鹭时相近波涛亦俯聼榜歌渔父曲醉读屈平经便欲从兹去秋河泛客星长芦口泱漭东流白微茫逺屿青风飈万里浪性命一浮萍飞鸟戢倦翼潜蛟浮暗腥由来限南北天意亦冥冥登东城楼二首揺落客愁乱登临秋色空溪流寒更碧霜树晩増红旷野驻残日虚轩来朔风怀归复感别不语向征鸿高楼望不极野兴逺相宜宇宙一长啸山川多所思薄寒才胜酒短景不禁棊俯仰哀羣动辽辽见尔为送人之岭南君去炎方逺行行万里余渐惊南瘴酷益见北人疎山谷藏雄虺谿潭养鳄鱼秋风鴈不到何处俟归书城楼避暑积水动微吹高楼浮薄阴登临倦非土潇洒劝披襟涤涤原野旷熹熹城郭深浮云空蔽日无意欲为霖寄内风雨惊春老山川入梦遥此时看破镜何处正吹箫旧种萱丛碧新归燕语娇佳期漫自笑不似浙江潮送祖学士使北汉廷用五饵无复请长缨犹是輶轩使时通絶域情山川资览眺战伐想纵横不负四方志那辞万里行闻张六复弃官归应懐折腰辱复作弃官行颇似陶彭泽兼疑尚子平兵戈未消散盗贼苦纵横余亦存邱壑相期作耦耕萤翩翩岂自知厯厯眩羣飞故作穿疎牖时来鍳薄帷助明清夜永除害一身微秋草隋宫路茫茫旧赏非送签判雍祕丞还朝我有幕中士名高天下闻方从玉堂召欲就子虚文相得已非早送归宁易分期君望此府急自致青云定水二首定水涵空碧羣山凝逺岚渊鱼颇易得菱实最余甘旷野应人语凉风快酒酣谁云陵谷换自此识南潭此地去人近向来幽赏违使君留隼斾烟水浄鱼矶秋入冷蛩急波明白鹭飞异时江汉兴抚事更懐归索米索米东方朔端居陆士衡书仍闻北阙赋亦让南伧感激秋风起提携夜剑横南军败王畧谁事请长缨自屯田归望山别墅岱阴宿雨霁汶北秋风过独往予所慕躬耕人谓何林间鸡黍具日慕渔樵歌郄望青山郭应知惆怅多送高处士归丰邑别墅不及西京盛空知鄠杜间衣冠为我累邱壑羡君还陇麦逢春秀林花着雨斑鸡豚社下醉多与谢南山射雕将军乐射雕壮士挟乌号影捩重云静声翻一箭高猎酣生鼻火空濶散风毛快意中原㨗何辞汗马劳和杨襃雨中见寄二首佳雨云龙㑹高堂河汉声驱除三伏过埽荡九衢清造物不无意为霖真有情怜君独高卧亹亹向羣生明暗变牕色萧骚翻树声闭门无所诣高枕有余清枥马正局迹鞴鹰多逺情分明动秋兴似欲恼潘生贳酒小径入村坞风帘拂暮霞桃源还可宿樽酒亦容赊举眼青山秀随松白露斜寻常出郊少未醉莫还家张学士送酒秋风埽飞叶客子鬓垂斑好事烦携酒懐情惬闭闗坐看凉月堕醉送暮鸿还后日相思意萧萧丛菊间朱桥朱桥栁映潭忽见似江南风物依然是登临昔所谙犬声寒隔水山气晩成岚留恨无人境幽竒不尽探闰月朔日寄府公给事二首良闰百年逢佳辰献嵗同春应随北斗天与缓东风栁帯参差翠花英㸃染红韶华供醉眼未负黒头翁嘉月重非常芳期及载阳却因春意晩得见嵗华长余雪留寒色新梅着早香祗应勤一醉持以答风光晦日自荐福院泛舟上女郎台晦日疑春晩佳辰强客㳺放船无用楫置酒不惊鸥牵率㤀多病登临乱百忧繁阴欺白日容易暮云浮新鴈二首逢时志万里非为稲粱谋眇眇江汉阻萧萧霜路秋知机自有素侧翅莫多愁风起浮云暮空看片影流万里南飞鴈今年复此逢自难随燕雀非不病秋冬风急声高下云深影叠重江湖虽异土汎汎尔能容白河逢鴈白河见归鴈顾我影徘徊忆昔从此逝相看经嵗回春生聊自乐乡近不湏哀为问经南国能无尺素来雪中鴈万里羽毛弱经时霰雪纷江湖更何取天地正同云影困低如落声悲逺似闻识时端北向送目感离羣灯花寒灯不及邻花艳竞争新重叠芝三秀分明桂半轮东风谁变律芳意自惊春流玩堪通夕长眉莫效颦王秀才自蜀之京留月余归南都相逢暂相会又向睢阳行险梦尚存蜀缁衣空厌京故园见树喜旧友出郊迎幸去君家近飞鸿时寄声哀王十三都官把臂犹昨日如何长不归宾天亦有似招隠固疑非玉折谢庭树綵余莱子衣永懐想平昔涕下不能挥始秋二首暑兼流火逝秋共北风回嵗晏蒹葭色宵征蟀蟋哀平分感揺落留滞怅徘徊知负沧洲约枯槎八月来秋色忽已改旅程殊未央水云含变态山雨送凄凉杳杳青枫暮菲菲白芷香多才悲宋屈揺落近沧浪送张器判官王国推多士闻名二十年白头倾敝葢珠履尚賔筵礼乐期先进功名望昔贤激昻知已晩意气歘飘然隠直感秋思南游予欲北还未得枥马常嘶北邉鸿郄愿南一时秋气感两地物情谙俗怪𤣥尚白自疑青出蓝何当鹿门隠数就徳公谈始闻鴈长风送羽翼千里逐阳和朔漠应飞雪江湖始见波识时机不浅愁旅叫空多勿以稲梁故早飞乘网罗府公説牡丹盛开是日逼晩意不及观落日含明艶轻风袭煖香传闻乱人意相见㺯春光醉里嵗空晏愁中夜未央异时惊丽絶秉烛正难㤀与杨十二廷评同登城东门緑树浮萍合青山昼障开登临共今古壮观杂欢哀长日消棊局微风引酒杯浮云满西北容易雨飞来春暮闻莺醉里春空尽江邉客未归可怜鸣晛晥似欲诉芳菲珍树移时语残花入眼稀离居亦幽独求友莫相违除日雪迎年椒献颂驻腊雪留寒偏坐春华早微増暮景寛琼瑶九城阙玉帛万衣冠欲书甘泉会他时盛暑看秋莺高举慕求友翩然辞谷中那知改春序又复到秋风节物感归燕异声嗟逺鸿归非今正好霜露脱梧桐凉夜露卧风露清相袭银河湛不流澄辉亦终夕爽气特先秋高卧自微尚冥烦嗟倦游不眠计万事出处竟悠悠空钓得鱼持钩非有钓吾犹臧丈人何知引纎茧忽复得潜鳞独乐意逾适傥来情亦真君看渭旁叟八十老垂纶秋月蟾光莹碧墀天色冻琉璃市响新晴后风和欲暖时杉松冷岑寂楼殿黒参差静者非无趣长吹遗所思月夜二首月出浮云尽风生中夜清星辰竞揺动河汉湛虚明老树稀疎影惊禽断续声秋怀先已乱蟋蟀更宵征凉月含秋色江天复雨晴风雪异明灭河汉亦凄清惊鹊时翻树悲笳逺过城不眠看列宿磊落背人倾送同年王殿丞知鄞县同日大梁客共登青云梯逢时方跃马从政暂驱鸡万水会东海干巖开郯溪逺㳺观益壮肯为簿书迷风雨园林自有主风雨苦无情宻叶枝枝绿飞花片片轻眼看春不住醉任酒频倾何处莺求友时闻啭一声送汝南张祕校及第后之官从我陈蔡者怜君不及门青云期自致鸣鹤果孤鶱仕道半纶重及亲三釜尊因声谢汝士为喜月告存戯呈府公残春亦无几短夜不须眠翠幕深灯烛清风引管絃诙谐玩兹世醉倒㤀吾年不作方外趣安知濠上贤度支蘓员外才翁挽歌二首湖海青云士元龙如古人草书到圣地词学洎天伦零落风流尽平生意气亲空存华屋处寂寞已埃尘爱客毎倾葢传家能象贤犹多嫌白眼自不废青毡吏隠如他日郎潜遂几年人琴俱已矣情至一潸然挽宋道中词交㳺日零落之子复云亡常恨神锋隽端成中道伤文章不用世词赐仅为郎名士如君辈风流岂易㤀吴侍郎挽词二首高第贤良䇿朝廷擢季功固疑多直諌不得久居中长啸临邉月孤飞避逺鸿盘桓周召际重见二南风临汝休车骑治中愧后门平生一倾葢谈笑极㤀言契阔声尘逺差池嵗月奔匣中寳刀赠知辱故交恩与黄寺丞卜邻卜居先卜邻相望成相亲无复羇旅恨况逢性情真食薇亦自足倾葢不为新杖屦通阡陌谁能倦角巾闻徙闗中兵偹河东敌兵絶当路戍卒下河源烽火飞狐口旌旗积鴈门和亲固下䇿薄伐本中原谁断匈奴臂非无国士恩立冬后风雨冷雨欲成雪高风催过云流光随衮衮吹萚共纷纷此去天地闭向来金石焚敝貂宁独恨四序欲平分别西掖手种小梧桐赠三阁老亭亭高未足玩玩意空深颇似少陵叟能留一院阴幸今长勿翦无用晚知音莫作吴侬态翻从爨下寻西风西风木叶下逺想洞庭秋物色摧年老天时助客愁李衡千树橘张翰一渔舟亦自人间乐功名安足谋北风北风动江海飞雨湿清秋蝉噪曽何急猿啼不自愁冥㝠高叶下莽莽乱云浮正复开人意披襟百尺楼盗贼村落枹鼓起城楼刁斗频畏涂深虎豹行路入荆榛故老人人怨烽烟处处新桃源容客棹属意武陵春风雨春光从此半无复强淹留风雨仍何急莺花各自愁登临非故土揺落自清秋物物惊人眼应须与醉谋黛陀石马蹄砚一片苍山石遥怜巧匠心能存辟雍法宛是褭啼金气夺秋云湿光含墨海深鱼龙随醉笔变化出幽岑离鄂州至汉阳小郡縁山腹孤城闇夕枫蛟龙戯雾雨鼓角乱西东江汉浮南纪秋冬拟绪风离骚楚人恨过半夕阳中初冬阳光转南极渐喜入吾庐物色经霜后云容欲雪初严风动枯藁凛气益萧疎何日阳春筦潜兴冰下鱼三月九日过正衙去事驹过隙此身江载萍赤墀容再谒清涕忽双零海鸟眩韶舞天潢愁客星平生鸿鹄志独有去冥冥病中辱圣从龙图侍郎见访闻便赴西州不及款曲偶成五言奉呈衰病淹嵗晩分飞愁逺行能回长者辙因见故人情后㑹知何地相看疑此生不为习凿齿应作左丘明君章见过衡门入秋草幽独得栖迟车马来何屡樵蘓不自期书成𤣥尚白衣敝素为缁予亦贫非病君应信所为邻几君章见过两君共羇旅三径肯淹留秀色映凉月清风生早秋樵蘓亦不爨樽酒自相酬欢然夜遂永河汉西南流新燕无奈春还老秪看燕复来凌风舞轻健尽日语徘徊久客宜相识重帘为尔开畏人俱混俗出处免沈猜驯燕非无鹰隼虑自识主人归立语移日翻飞试羽衣江湖万里濶天地一身微不作惊鸥别何须强察机雨中出城行汝水上东野宜独往此中如旧溪好风凉送雨流水碧循堤树宻扶行葢沙平印马啼城楼隔云雾归路欲全迷次韵奉和少濯沧浪水成君真隐高虚舟恣上下樽酒寄逰遨静境惬外奨缓歌㤀我劳兴余可迳返落日丽平臯奉陪汎汝水作汝颍日㴞㴞巢由絶世高风流虽缅邈舟楫共游遨雉堞萦回逺山川应接劳幸陪觞咏末旌斾驻兰臯西浦阻雨黒云连海靣急雨涨淮潮稍稍州渚没昬昬城郭遥畏涂仗忠信高举幸扶揺不作图南兴谁当慰寂寥黒云屯云望如墨万里横空浮白日变𤣥夜朱明成素秋疾风动屋瓦急雨落河流俯仰骇神化精微难与谋伤梅公异二首已矣梅公异乡庠漫贡生竟无杨得意终失马相如道徳生何负心懐死不摅新坟帝城外赠泪独沾裾刻苦身常病忧愁夀易侵空令武子死谁聼伯牙琴寥落书盈箧肃条风满林惟应都下士能记洛生吟伤胡二湘知心不易得此别定终天自古皆有死夫君独少年论文真已矣挥涕黙澘然会有清琴在祗应永絶絃公是集巻二十公是集卷二十一钦定四库全书公是集巻二十一宋刘敞撰五言律诗闵雨肤寸无时合昭回此夜逢春秋还闵雨郡国共忧农词欲谗风伯书将诘乱龙闗西兵税急惧失万余钟寄江东弟兄二首分手如昨日清秋独异乡长年悲落木短髪怯初凉归燕自有适幽兰谁为芳裁书寄鸿鴈相与访沧浪却埽与人絶悲秋惊嵗徂山川举俗异宇宙此身孤弔影临清月书空向瞑乌懐归属吾党浮海待乘桴荐福寺竹亭兹亭四时好秀色映长松静境非千畆幽人如素封吹声偏洗耳暑昼亦成冬暂到还忘返心知叔夜慵观陜西图二首险固非天意承平怪主忧三年劳将帅万里问旃裘尚记安西道空悲定逺侯大河知所向日夜正东流忆昨传消息羌来渭水旁信知秦地险未觉汉兵强青海通西域长城起朔方分明见地里怅望隔要荒送张六将漕烦明府东游慰越吟斲氷虽楚水乘兴即山阴去去陶嘉月悠悠见子衿因君倚城闗送目乱愁心送杨慥着书非白首待诏已公车试吏何用喜慰亲聊自如还从近闗出稍与京尘疎岂谓三年久君方就子虚送范贯之范叔贫如此谁当与敝袍哀歌困牛角异味笑乡豪相得空长铗徒归欲二毛多慙访夷节无以慰滔滔送隠直久客意无赖送归私自怜悠悠想行路苒苒背流年雪过兔园少春归楚泽偏君应解冠冕笑傲辟人贤送卫州贾云卿淇奥文雅地相门英妙才春风万人喜都城千骑来啸激鸾鳯响歌传松栢哀懐贤复访古处处为徘徊送史馆齐学士知荆南唐相映之孙有权文公行修国史制书在间代唐丞相当时太史公白麻存旧物青简见遗风鸣玉蓬邱峻专城楚泽雄由来稽古力肯效一经穷近无西事消息此心除国雠安得借前筹未报将军㨗空増壮士忧谁能占太白试为上高楼自恐匣中劔精光犯斗牛细雨细雨春城暗空郊草色㣲崃云朝复暮沙燕语还飞栁帯柔堪结梅香冷渐稀旅游时畏失数醉得忘归小雨四首㣲风载云起好雨与风俱暝色经时合凉声入夜疎炎蒸暂洒埽天事有驱除倦客倚危枕明灯照旧书泱漭轻云湿飘潇昼雨来稍霑飞絮重竞逼栁花开江靣春阴濶天涯暮色催郢中词客意最识楚王台漠漠云蒸柱萧萧雨过城不时变炎景竟日度秋声洒濯林光净归飞燕羽轻野夫学为圃因欲事躬耕春城频过雨一望一増新欲晓云成锦初晴草似茵和声散喧鸟芳意属游人向晩车马息东风吹暗尘喜从兄自京回曽作东都赋无人与共论欣逢京辇客仍是鹡鸰原耳接天韶盛尘栖素袂昬秋风江海上归梦入夷门秋晴西楼清风巻氛翳广野露秋毫木落山觉瘦雨晴天似高开牕置樽酒看月涌江涛高卧淹湖海非闗气独豪春日楼上二首春流抱城郭暖色媚楼台麦秀闻雉雊鹳鸣知雨来浮烟着垂栁晴雪落新梅此地春愁阔无人共一杯跃鱼依暖景归鴈逐轻风隔水麦苗緑入檐花蕚红郊原共欎欎云日故融融醉眼伤千里非闗江上风醉后举眼醉向晩甘心醒似狂形骸随酩酊谈笑助轩昻舞袖翻宜窄歌声不厌长高城涌明月风景正虚凉树隂偶坐朝阳送㣲暖晴霭入寒空负暄春盎盎探䇿乐融融松下坐㤀返树端遥见红喟然感时节举酒属邻翁春隂江上浮云聚城中暮景兼东风酒味溢小雨客愁添寒色端侵牖斜阳不满帘滞留成楚老卑湿意无嫌雨后小亭疎雨才能润㣲风未肯凉低松无限碧白芷可怜香埽榻从高卧归禽不乱行悠悠对老圃几与尔俱忘同伯镇寄赠北都定雅禅师逍遥方外禅宴坐不知年合抱平生柏成区社长莲公卿尽随喜语黙两忘筌闻有诗三百无由一一弦夜坐因读隠直书寄之徂嵗曽何急清宵不复长蹉跎问甲子愁寂看灯光崃雨萧萧冷江云澹澹黄殷勤故人别容易二年彊和孙监丞送书生南游厯国向七十滔滔何日还轻赍一劔在壮节二毛斑浮俗风波里高情天地间滞留多愠见送逺愧登山夏寒冥冥梅送雨椮椮麦迎秋四月应徂暑南方复重裘崑崙揺地轴渤海涨河流天事无端错民生若许愁同黄子温小寒隂老疑龙战风高怯海飞枯蓬不自息归鸟竞相依时节惊流水生涯託墐扉哀歌向妻子吾道亦牛衣晨至西阳池示同行风定水逾静雨收天倍高分明写氷鑑深浅露秋毫车马情颇厌山林心正劳观鱼近至乐相与更临濠又过西阳池役役轻日月回回分簿书怅然靣止水乐矣羡游鱼鸥鸟舞迎客江湖兴起予顾邀二三子退食未宜疎送信阳舒使君闻名自夙昔已作旧相知倾葢成邂逅如何还别离军声咽鼔角行色满旌麾莫怪樽前醉亲邻心所期送南仪守黄中允十年幕中客万里海南州命服仍朱绂夸乡未白头山城时昼黒岭水或西流问道林多桂王孙莫自留和阎工部新作西斋逍遥不期逺趣足外嚣尘谁谓持斧客翻同高卧人江芦烟叶重巖菊露香匀爱惜凌寒意留欢过小春次韵王寺丞北城专城空嵗月报国愧纎毫幸及农功暇初成壁垒高飞翚邻雉堞萦帯俯鱼濠与聴舆人诵无令板筑劳同年陈君制䇿高第改佐着作东还余杭作五言送行兼寄彦猷阁老使君二兄江海一逺别见君金马门先鸣二三子强着五千言清望开中祕英辞动至尊荐贤受上赏时论重西垣兴庆池送客红蕖千顷合碧树百年藤长日宜沿泝清风破欎蒸别离情易恶衰老醉那能还望邯郸道悲歌不自胜立春日斋祠毕还过金明池寄永叔宿雨原野润朝云宫殿明东风未半日佳气满重城涣涣泉披冻欣欣木向荣江头景如此公起探春晴送次子敏归河阴表里山河险成皋广武间仕贫宁自佚待次复空还寿酒千秋祝儿衣五綵斑人生此乐少何事惨离颜泛舟溪流向人急野色背人偏轻浪仍堪鑑虚舟不费牵栁长勤拂靣鸥戯巧随船幽兴终难尽禽鱼莫间然九日对酒二首惨惨霜天迥纷纷风叶黄湏倾一樽酒少浣九回肠世事浑无定秋容毎自伤登高何必赋㑹使鬓毛苍懰慓看秋尽差池感嵗穷薄寒侵白罽危叶陨青枫零落茱萸佩淹留桂树丛年光不可玩生意羡冥鸿对酒忆献臣二首举酒惜春尽缓歌伤别离江山空发兴鸡黍若为期醉起疑千日愁来独五噫皋桥羇旅客惆怅不同时春日懐吾子羇逰各异方况逢青眼絶早识白眉良树逐相思老江回去路长感时惟尚寐终日醉无妨汝隂送扬州通判广陵高祕丞朱轓垂丝旒千里下扬州本郡荣何甚治中望最优高人孙绰贵节妇孟光尤问俗应宾礼清风逺镇浮新作小桥幽池旧徒涉春涨得新桥自恨济川小欣忘渡水遥中流横螮蝀别径㑹渔樵更爱凭栏处东风栁万条五月十一日早行是日风寒如八九月晨兴事朝谒星汉巳䦨干云薄露犹湿风髙天正寒尘衣先改素蓬鬓强弹冠兴在江湖永空歌行路难月夜独饮霜落月更白云开天正青卷帘邀玉兔引酒劝天星起舞凭相属高歌愿共聼春宵谁谓短罍罄适添缾雨中赠徐监簿明闇云移影萧骚雨送凉逺林寒起雾清簟润浮霜小隐交游絶微吟杖履妨奕棊还偃几幽趣亦难忘寄和弟鸽飞砌下广莫起寒风感物念游子赋诗同召公楚歌还落木淮月更虚弓羇旅伤离别如何嵗亦穷九日寄因甫遥想登高处姑苏秋草多那无万古恨少作五噫歌野菊萧萧晩江鸿叠叠过尺书不可託送目奈愁何九日登城北门送孙许州红叶迎霜陨高楼近日暄送归仍暮节极望正平原容易风吹帽殷勤菊满樽岂嫌径先醉当识别销魂九日采采黄花菊飘飘阊阖风醉从纱帽落兴与古人同北岳烽烟隔甘泉候骑通悲歌伤逺目不独为青枫薇花宫中万年树天上紫薇垣此地飞尘隔经时绛雪翻幽香通复阁密影半层轩巳后阳春节无辞白露繁怀襄阳郭户曹逺身适荆楚苦掾寄书题他日相思甚终年引望迷销忧岘山醉招隐鹿门楼勿以徒劳故全家自此携竹西亭送二十六弟赴定州去年三月亦于此相别即崑冈䝉谷之阳山中招隐地江上未归人那可连年别俱逄欲暮春乱飞莺恋友北向鴈辞宾自觉双蓬鬓萧萧日更新送和弟通判陜府丹绂双纹绶朱轓左画轮平生固自负归去亦荣亲美俗余分陜悲歌激在陈别离俱未易因目二毛新萧山舍弟将发南都以诗候之闻道双飞舄看来万里流传声淮口渡审候越侬讴霜蟹人人得春醪盎盎浮襄贲差不恶湏汝共销忧春晴小园偶歩弱弱纤纤桞朱朱白白花春风最无頼客鬓亦空华草色明深径泉声落浅沙江枫千里思醉眼向天涯寄盐城舍弟得书言嵗大稔兼求作夫子庙记海邑近蟠桃铜章肯许劳公田都种秫霜蟹餍持螯宫庙比洙泗弦歌通掾曹想多记石柱非复笑牛刀蚁鬭扰扰嗟何急营营若有侵由来穴知雨非尔旱为霖王霸强并弱兴亡古到今愿君推逹观安得异机心酒后登清风亭清笳转不极碧水望偏多醲酒春先醉晴阳晩更和起提如意舞自击唾壶歌芳树知多少春游奈汝何同持国过江十新作池亭三首筑榭因高栁疏泉激浅沙登临容展席游汎足浮槎露盌涵醇醴冰盘饷美𤓰爱君难兴尽未醉惜还家菡萏千枝发池塘五月秋香繁初过雨影密欲藏舟鱼跃知琴乐鸥飞为客留江湖未成往愧此意悠悠吏隐由来事郊居故自宜池台随意定泉石象天为珍树移时语清风竟日棊市朝情久厌野老不相疑寄鳯翔舍弟早悟出处际同归羇旅间从军差复乐捧檄莫思还百仞磻溪水千巖大白山异时曾想见乘兴辄跻攀百里异形影况今殊楚秦陇云虚引领江月漫随人愁恨西山雪惊心絶塞尘寄书悬胜梦鴈足莫嫌频俞氏甥及第后赴寿春尉立别尔门大父行俱是云霄人诸孙自骏骨高第复青春试吏小山下还家芳桂新当成我宅相宁肯滞埃尘劝耕亭晩望田家作田庐非一处微径自相通日下耕钓息林边言笑同此虽人问俗独有方外风吾亦毕婚嫁还从击壤翁危楼尚有危楼在犹传羽驾归悲歌城郭是故老姓名非积水浮天宇孤云遶翠微逺游悲世俗思见菊花衣四望楼二首白露参差晩丹枫㸃染深高楼延逺恨嘶马动归心留客小山桂愁人思妇砧昬鸦稍欲集堑黑倒城隂展步乘幽兴登临当逺游凉轩不用扇高树自知秋月出潮声涌云生岳色浮旅怀虽易失无奈角声愁中元雨后招两漕积水吾山溢轻风汶篠秋微凉禁鲁酒清唱发齐讴小雨何湏急髙云更肯留知公兴不浅能醉月边楼小雨朝归东轩小雨车马息微风牕户虚尘埃顷洒埽蝇蚋一讴除高枕华胥梦忘言藏室书不知吾丧我安更问其余雨中北轩草树朱明晩云霓白日頽幽居谁与适山鸟独无猜蠧实危将堕衰花冷自开秋光殊不意顿入眼前来西郊候客西郊逄故人倾葢暂相亲车马有行色衣裳栖洛尘问笻出冉筰询道自峨岷却话别时意悠然巳四春中秋月榭饮㑹清秋望不极凉月夜还新河汉初无际山川共絶尘举盃光可挹起舞影相亲此兴何曾浅风流忆古人独行南山半云雨天气杂暄寒野兴宜独往春愁无定端鸟声来静聴栁色入遥看却谢芳樽酒悠悠谁与欢石少傅致仕独持子房计欲伴赤松仙犹行少傅事更觉大夫贤诏䇿容就问子孙随拜前顾嫌越相国逺汎五湖船望沙楼朱轩映粉堞遥出夕阳中云雨通巫崃江山入楚宫登临余壮观潇洒向雄风万事随陵谷滔滔水向东杨子寺送彦猷阁老去年四月某别彦猷于京师到今适期年矣一年再逺别尘世令人嗟况复江湖永空惊鬓髪华青山浮海上逺水即天涯出处俱萍汎悬知后㑹賖出山万里亘东西连峯隐朔陲气纒冰雪惨险极鬼神为偪仄单车度盘桓壮士悲今朝识天意正欲限华夷隂山隂山天下险鸟道上稜层抱石千年树悬崖万丈冰愚歌愁倚劒侧步怯扶绳更觉长安逺朝光午未升占晴三首小雨何曽湿轻云苦易开蛟龙自喣沬江汉欲飞埃碧草寒仍短喧禽去不回楚山长对日未信有阳䑓白日丽江上初晴风景饶春愁来集眼暖气起连宵旷野苍茫合饥鸢上下飘长亭送行处稍复栁垂条巫崃空多雨江南自有春瘴排寒色早晴发嵗华新地暖仍余湿风和欲起尘旧伤千里目巳复觉愁人登扬州城北门予昔侍亲寓居此城下驿舍十八年矣怆然感动昔钓城下水今来十八年居人几能在里巷独依然手种成乔木躬耕有废田悲歌顾千骑不觉涕沦涟有怀北归寄张四和弟安得生羽翼超然成逺游探书下禹穴问礼适东周贤圣有遗迹江山俱早秋西风日夜急无事独淹留金山寺水面尘土少山头炎景微蛟龙能䕶法鱼鸟各忘机空寂见佛事幽闲滞客归蓬莱似咫尺拟纵海帆飞送张介归山中君归湖上山寄傲白云间巖树定未改春条应可攀曽随太守荐近揖上公还知子不贪贵令人思闭闗寒鸦天清北风厉日落乱鸦栖望逺影如叠聼长声渐低月中惊不定城上暗仍啼出处乘朝夕应无失旦迷舍弟及杨十七尊兄同年登科贺彦文紫禁过从密青云步武通文章一朝盛兄弟两家同结绶轻萧育忘年似孔融相看各相喜安得恨途穷冬暖南服已卑湿隆冬方晏温夏虫轻火伏葛履易霜繁谁复谋吹律吾真笑负暄爰居或避地亦慰异乡魂山暖通谷近中原初阳生旧年欣欣林动色漠漠野浮烟鸣雉飞朝日新芽发暖泉东风彊人意车马亦翩翩公是集巻二十一公是集卷二十二钦定四库全书公是集巻二十二宋刘敞撰五言律诗铜陵阻风惊浪乘风疾浮云映水低巻帆高卧熟看鹢退飞迷山逺㣲分树村深略辨鸡蒹葭萦客恨极望正萋萋螳蜋𤣥蝉无所营风露正凄清执翳机何密当车勇自轻将迷黄雀患已变玉琴声得䘮还相召南华所以惊雨中入省简书无暇日风雨送残秋车马常侵旦泥涂空自愁平生本迂拙嵗暮强淹留㑹将投劾去偃息谢交游旅居雨中尘垢厌淟涊风雨为驱除稍稍烦襟尽萧萧秋气初堪忧忘陋巷匡坐读羣书半夜梁山操悲歌问起予雨中萧萧过轩雨物色送春归树绿初成盖垣青半长衣吟懐空扰扰愁思动依依想似江南景草长莺乱飞北牕闻雨泄云霏栋宇危叶堕霜枝忽忽时空晩萧萧坐自悲竟无高枕兴还有闭闗宜生事安蓬藋商歌恣所为送因甫宰湘乡相思恨不见今子去长沙幸有国百里可怜天一涯春风洞庭水殊俗楚人家囘首伤卑湿知君髪易华挽仁宗皇帝歌四首汉恩隆四世商歴盛三宗与子孙能继宁民戸可封云归疑厌代鼎就莫攀龙庙乐兼韶武应传盛徳容措刑文武后四十有余年几与华胥比宁知帝力然占龄无协梦弃躧趣登山后世称稽古应参尧舜篇不阵威逾逺无为俗自柔诗书通月窟箫勺靖炎陬毕陌宫车晩苍梧草露秋定知千嵗后民尚是轩邱讴歌归命启遏密罄宗尧陵寝略依汉衣冠深塟桥空㸔同轨至非复总章朝西望新宫柏悲风亦后凋太一斋居适野性所喜采真今更谙地偏尘土少人远井泉甘长日眠高枕㣲风酒半酣从来天尺五信有此城南城南晩归高秋变揺落逺水露澄明飞鸟江中堕孤帆木末征逆风吹㡌侧疎雨逐云行兴尽聊当反涂穷眼自惊独酌忆和甫开牕一杯酒独酌静无言明蟾不可驻流水自东奔野犬迎虚吠舟人争渡喧怅然此时意不醉已消魂履冰昔闻小旻戒今践薄冰行涌水怒愁裂寒蛟蟠畏惊迟迟但觉逺战战尚思轻谁断孤疑志穷源更北征烧残树古树荒祠侧他年雷震余蛟龙从此逝蝼蚁至今居错节摧犀甲烧㾗蠧漆书㑹看妨要路终胜断沟渠䨇树吾庐双好树簇簇近浮烟急雨仍堪倚斜阳不废眠山童勤扫叶稚子莫惊蝉俗态轻幽寂柴门赖素偏题巷北桃花深巷山桃树无人亦自芳青苔何限地红蕚可怜香俗眼轻幽僻隂天逼艶阳殷勤谋一醉容易送春光杜祁公挽词二首天下苍生望朝端百辟师辞荣如弃躧得道去乘箕无复临雍问空余罢市悲㑹书廊庙语世世奉萧规第五㢘莫比留侯功不居遗风何峻极雅尚得冲虚平昔常开合深慙晩曳裾千金论一字永慨䄂中书送人之洛逢人问嵩少千里驾征轩倦马夜未寝鸣蝉秋尚烦风烟新洛邑冠盖上东门合有西宾问归时许共论圣俞坠马伤臂以其好言兵调之知兵心自许见谓百夫雄上马常慷慨堕车宁困穷诚非代大匠疑欲作三公匹似陈汤病犹成絶域功烽火齐秦谁谓远烽火自相通消息雌雄国闗防百二同流光下沧海飞㷔避惊鸿不及承平日空悲垂白翁得贡甫巢县书云阻风别离常作恶衰老异他时望望风波苦悠悠见女悲江空人迹絶天逈鸟飞迟若复无双鲤何由慰我思晒书藏书不满万幽蠧亦时除上有朝廷副多从秦汉余山川迷禹穴云海隔崐墟持此遗清白归来林下居卲少卿挽词二首湖海青云噐朝廷白首郎蹉跎遇已晩零落意仍伤屡拥行台节频腰太守章东南满遗爱不独一桐乡广桞非高葢空山异昔归善人天不与行道涕交挥髣髴音容在留连义故违安居自传世闾里尚光辉镇潼观察留后赠侍中李君挽词筑坛辞将钺分土继缁衣忌满名犹误宜年报尚非离鸿哀断续埋玉想光辉冥漠金貂赠空看卤簿归侍读右丞赠尚书李公挽词扶阳诗礼学世世有知名玉树芳荣早金华地望清川沈终合剑风折欲分荆萧瑟乌衣巷偏伤道路情再见禁卒住桂阳二首古亦苗民患今仍禁旅过祅氛半翼轸杀气覆山河御史暴公子将军马伏波不应淹日月频献凯旋歌肃肃巻征甲萧萧出郢门蛟螭雄歩骤鹰隼急飞翻数有蛮夷警遥怜赋税烦唐虞两阶舞帝肯用昌言丁右丞挽词二首再歴三公府终崇万乘师优游迩臣表简淡古人为爱士常推毂传家不遗危平生赤松愿犹复白驹悲司籍归良史调钟待一䕫遽闻麟掩袂犹觖凤来仪絶笔流风在遗音后世知春原国人送黄鸟寄哀诗国殇屡闻戎马入辄有国殇诗多垒非吾责亡民痛尔为请缨慙肉食无敌怪王师闻道临洮野天隂战骨悲暮角落日孤城闭高风暮角愁邉声乱归马物色向新秋尚有单于怨仍传出塞忧时平翻感激不语㸔层楼题天池馆二首谁人画素屏中座对沧溟云气随蛟蜃波涛涌戸庭风高鹏解羽天近客浮星㑹有汤汤意无琴亦自聼粉墨势回环沧波入座间溟茫朝百谷迢递隔三山怪兽有时化孤槎何日还乘桴古人勇向壁毎慙颜自长平至陈州河水絶清清川百里余凈渌照空虚落日金波荡㣲风雾縠舒茔心看白石明目数游鱼洗耳非吾事兹身与世疎金山馆出塞二千里荒亭无四邻贪乌饥攫肉狡兔急投人短短西隅日冥冥北路尘腰间丈二组空愧汉廷臣庶几堂雨夜偃几作短夜催㣲月流云湿太空潇潇鸣竹雨飒飒舞松风形影明灯里欢娯隠几中吾衰傥未甚正复梦周公春晩芳菲不少住白日定空长庭树暗新绿春衣生晩凉悠悠向时节细细到壸觞谁使风前絮来参醉后狂鐡浆馆稍出卢龙塞回看万壑青旷原开碛口别道入松亭敌马寒随草奚车夕戴星忽悲田子㤗寂寞向千龄凉雨晩雨萧萧急秋隂处处高风云愁宇宙淮海怒波涛贫有匣中劒饥余井上桃谁能㪚积霭万里度鸿毛风雨寄张野人天地初开㤗云雷未厌屯泥深长闭戸谋拙苦忧贫狼籍千株雪空亡一半春仍愁三径里草色断幽人孤垒二首孤垒敞新观层轩临暮霞分明鱼意乐徙倚客愁賖远近见百里高低有万家春风甚不远更种满城花落日含古意高台多远心鱼龙潜冻水蟋蟀有哀音江汉南浮远闗山北望深张衡四愁意歴歴起登临连日西南风戏作连日风且曀端居突不黔西南人殆絶甲子雨还兼巫崃云屡起洞庭波正添谁能诛屏翳试使后飞㢘雨中送孜入京兼呈诸亲旧江外五年别斋中三日留何能慰衰疾正足乱羇愁泽国𤓰时雨淮山桂树秋思归欲招隠一一谢交游对雪朔雪似迎春霏霏㪚玉尘稍看人迹絶坐对物华新地暖消还疾风高舞正频郊扉聊自卧误怪洛城人对雪忆隠直淅淅度牕竹纷纷缀馆梅怕消愁寂寞看舞爱徘徊寡和思吾友相望共酒杯时披白鹤西北上高台八月十六日夜月不减冰轮满㣲増玉漏长过云收薄润重露湿清光歴歴素娥影菲菲丹桂芳枯槎容客载醉过羽人傍秋霁望月明蟾此夜新竚立爽精神几夕隔霖雨相看如故人风生疑折桂云过欲埋轮应有闗山客长歌泪满巾送张噐着作昔年闻子虚上国重相如老厌诸侯客晩陪东观书絃歌鲁儒习风俗楚人余感激青云气功名亦未疎江行寄隠直自念复远适与君仍解携天文鹑首尾地势陜东西江汉饶风雨闗山盛鼔鼙离忧各易老秋意欲悽悽新梅寄春卿给事徂嵗嗟无奈新花笑自如雪消去未春色复归初欲折意空逺少留香有余一枝寄驿使浪语故愁予御冬漂泊愁多病差池嵗复阑老惊时月疾贫畏雪霜寒外物闗身足空堂寓膝寛敢希王佐略聊取一枝安春日小园忆张六不见张公子春游分寂寥独行愁楚泽何处榜呉桡芳树皆宜笑垂杨总细腰一樽成强醉四望欲魂销雪后游小园园林过新雪草木㪚芳华物色皆疑似春归亦有涯迳泥生沮洳冻乳滴楂枒所适从吾乐淹留见暮霞纳凉明教台呈太守榻移随树影杯侧见山岑白鸟渇求水𤣥蝉清噪林道书无近语天籁有遗音向北新开迳行苔过竹隂临渊亭寄辇下亲旧蚕鱼山迤逦济汶水交流信羙终非土思乡更倚楼露滋黄菊晩风起白云秋长啸澄潭上谁怜公子牟丁酉五月郭守恩战殁武戡走入壁守恩勇将有智略敌兵得汉巧五月战西河壮士平原死孤城杀气多犹闻疏勒守无复鲁阳戈不反东流水㴞㴞奈尔何闻舅氏以祕书监致政谨献拙诗为贺今日王朝士多称贤大夫恩荣随几杖官职上蓬壸行路叹或泣都城画有图他时辟雍问惇史记訏谟得和书自越入京时寓商丘遥想行舟处春江花正繁殊方更回首不语独销魂寡和愁郢客雅游思兔园吾能事应聘见尔大梁门送杜横州小郡横山外居民半岛夷路偏逢客少地湿见秋迟铜鼔侵城角蛮旌接使麾平生闻义勇好祭伏波祠送余江州潮汐通城下东南仍上游懐章趋便道叠鼔送华舟巻旆鹰隼急落帆江汉秋心知恋魏阙频上庾家楼冬至卽事南极日差永幽人喜不胜阳生渐堙郁隂老尚慿陵风解呉山雪江流蜀地冰冲寒彊乘兴屣履过邻僧晏公挽词三首望苑牧英隽巖廊奉徳音功如四支重化以二南深安仰嗟维石能传赖碎金浮云送哀挽惨澹更为霖简易能容士精诚乐与贤如何五湖上非复赤松年几几空遗舄悠悠不问天独应春辍相令望故依然衮韨三司旧笳箫一品荣独伤去国意仍以抚封行落日白驹影空林黄鸟声公归那不复悽怆国人情邻几挽词二首那知一樽酒流涕寝门前非复平生日空看东逝川诗书遗素业山水閟空弦人物陈留古当慿耆旧传忘年一倾葢适意两虚舟老去翻相失人生固若浮萧条蒿里饯零落竹林游知与不知者同时俱涕流圣俞挽词孤宦衆人后空名三十年交游一时絶诗笔四方传归旐江湖永藏书日月邉应封史通子他日慰穷泉洗竹舍侧万竿绿萧萧终嵗佳翠深疑魍魉根老畏龙蛇翦剔扶霜节分张及马挝世无嵇阮辈竟负野人家爆竹节物随时俗端忧见旅情土风犹记楚辞赋谩讥伧烈火琅玕碎深堂霹雳鸣但令休鬼瞰非敢愿高明嵗暮忆隠直嵗穷浩长叹心事如波澜高卧老将至相思天正寒浮云纷霰雪陋巷独瓢箪里饭非无意悠悠行路难雪中与长文景仁㑹西阁梁山风与雪嵗暮自峥嵘误逐沧浪叟飞来白玉京屯云紫㣲阁叠壁九重城更挹浮丘袂端令俗眼惊梅泽国春还早山梅腊竞花缤纷迷雪意浩荡逼年华驿使红尘逺江风短日斜芳菲恐易失愁思乱悲笳立春日雪中游䝉谷冰解泉应动云寒雪更飞谷中知律变林下觉春归风物如游蜀衣冠似浴沂瑶林与碧树处处竞芳菲墨竹羇游念此君子墨慰幽人洒落不经思苍筤如出尘交加月下影浓澹雾中筠试作呉山想萧萧意亦真夕阳过雨风景好斜阳林下明倦游宜几杖却埽称柴荆宿蝶依花静归禽触叶惊逍遥共兹世聊复得吾生寄题歙州流盃池公子爱客意髙山流水间清波无断续翠斝自廻还野兴四时得棠隂终日间何当竹林赏醉耳聼潺潺答张给事途中㣲雪见寄四韵空行万里塞不见六花飞今日传清唱端来㸃客衣度闗迷马色拂树㪚春晖不减山隂兴从军中夜归雪后飞尘暂消冻春意亦冲融野水涓涓绿林梢靡靡红跃鱼轻泮冻鸣鹤舞和风出处惊时节悠悠看嵗穷古北口对月万古闗山月遥怜此夜看蛾眉空自妩丛桂不胜寒他日刀头问何时客寝安因之千里梦共下白云端新月花外惊新月春残复满弓余香轻坠露疎影细寒风火禁通方俗年华思老翁清光堪半夜稍醉玉壸空雪后病愈至射堂作病失千峯雪晴开万影新鴈飞天欲暖风起野无尘弱桞悲羌笛辛夷思楚人攀条复顾影颇似去年春目疾呈深甫久思废耳目乃复困观瞻黙坐但慿几幽居长下帘𤣥黄迷宇宙明晦错乌蟾万事形骸外人将不汝嫌新晴二首雨余春更好日出望还新暄鸟啼惊客林花笑向人年华如过鴈世事剧飞尘置酒陶嘉月㴞㴞醉任真薄云开早景宿润减飞尘好在松筠色依然鸟雀驯避人深却埽炙背暖生春未得献天子潜书报近邻秦淮对月旧熟秦淮水今浮万里船泬寥明月夜淡泊始秋天静境他时絶清光度晓圆无人漫咏史回首忆先贤晩泊对月川光晩都白岸色逺全青明月随孤劒浮槎送客星南飞鹊扰扰北鴈向冥冥谁谓悲歌短能吟酒易醒欲雪寄贡甫欲雪天地闭积云江海昏着书成寂寞玩嵗觉崩奔鸿鴈自啸侣常在原离忧纷满眼浪作种庭萱初雪三日风振海中宵雪覆城已看秋落漠更逼嵗峥嵘原隰龙沙碛楼台白玉京知谁错吹律物物骤堪惊残雪积素不可巻潜阳方未苏劲风吹强起明月照全无封蛰龙蛇病伤根竹栢枯谁能开白日后土正泥涂望雪山朔风何处雪径度江南山半出青天外犹临庭户间崔嵬海潮涌泱漭暮云还壮观感人意长謡如可攀戯贺叚生骠骑门下士蹉跎已白头知人家监误弹劒起吹愁忽逐侏儒饱遥闻禄仕优还乡问耆旧当忆负薪讴公是集巻二十二公是集卷二十三钦定四库全书公是集巻二十三宋刘敞撰七言律诗赠致政叶郎中老挂朝冠息故园国人同叹仲翁贤心慙白首恋三署意与赤松均大年玉树承风荣紫闼史臣书美耀青编他时就问朝廷䇿还见公卿语邓先次韵和寄讲业儒林璧水开望亲云下想徘徊平原日暖歌鸰在横陇风髙聴鴈来隐几郡斋闲主诺荐羞家府乐循陔何时乞得归宁告对袭班衣捧庆盃寄献淮西大哥给事千里提封盛府开照淮红斾晩徘徊地灵固有壶公旧时泰不同唐相来韦断陈编占药喜珠挥新什咏兰陔阿连今羡南飞翼酒影犹能入夀盃送晏公留守南都苍龙大火明堂分原庙离宫万乘居五帝遗声在名颂三公出使用安车去思尚想多耆老条教祇烦读旧书复道平台弥百里邹阳何处曵长裾伯父挽词四十賔兴七十归清风逺与古人稀未如彭祖犹为天颇似桐乡得所依何路可能奔逺日此生无复待乌衣故寻庭树丁宁诲东望吴门涕自挥城下种竹今春极有佳笋环城宻篠旧檀栾春笋新成几万竿池上龙蛇惊蛰起军中矛㦸绕营看呜啼窈窈千重碧风过萧萧五月寒缓带轻裘容自暇屦綦多向此林端四月见梅花作腊前芳树暑前开笑忆周南摽有梅玉色还如雪中见天香不减岭头来黄莺未识休频顾粉蝶初逢亦自猜应与灵芝竞三秀碧城瑶圃隔尘埃寄庆州子华侍读谏议禁中颇牧去临戎属国归来敌垒空闻道诗书今絶幕复看天马亦从东醉倾床酒留邉月歌倚鵾弦舞朔风犹忆平生欢一笑莫忘书札寄賔鸿姚家寨道中逄李谏议萧萧归骑厯崔嵬一见尘中耳目开授玉同为万里使望云先识二星囬北荒鹏跃南溟去西极马循东道来世上应无此别逺留连彊尽手中杯逢范景仁李审言二谏议怪来原隰满光华不意相逢天一涯乆别班荆情未易少留倾盖日空斜山连木叶千峯雪地逼龙城万里沙深愧壮心轻逺适自嫌憔悴聴悲笳贝州未破书寄王子直司徒孤城死地尚睢盱智勇俱当竭蹶趋贫且贱焉真耻也壮之良者盍行乎料无豪杰同吴反隂有神灵助汉诛深怪先登少瑕叔不应时论惜蝥弧酬宋次道忆馆阁曝书七言长廊复阁接天居炎日清风蠧宝书乍到似迷羣玉近餍观疑及羽陵余俊游真与尘埃隔逸赏空惊应接踈石室㑹湏归史笔周南宁复滞君车九日龙华阁寄永叔黄花欲落晓霜浓极目秦川一望中节物还如去年好懽游不与故人同接䍦自恣风前落羽檄宁妨席上通还畏简书归未得寄诗黄阁付征鸿寄题友生水阁曲岸重重植浅莎雨余初觉长㣲波水纹满屋浮清簟风力冲阶折芰荷境静自宜诗兴逺夜空应见月明多从来着述希扬子为羡幽人载酒过逢永叔絶域逢君水暂留举杯相属问刀头久持汉节旄空尽独拜穹庐死可羞醉里嵗华惊易老愁邉沟水怆分流玉闗生入知无恨不愿张骞博望侯和永叔景灵朝谒从驾还宫汉帝迎年十二楼明廷朝计万诸侯真仙降集钧天乐云旆囬翔驷玉虬物色遥占紫气入香烟不隔曙光浮祕词非为神君语自饬衣冠渭北游泥雨早朝云气巻舒东复西月华明晦晓兼迷正怜盛服坐假寐何处苍蝇来误鸡髙卧山林劳梦想出门冠带混涂泥人间气味故易厌岂若从容归治畦次韵得午日酒午日风光复晏隂轩昂未许嵗华侵楚魂招后宜皆醉春醖来时且献斟髙枕洞庭看鸟度巻帘衡岳聴猿吟郢中寡和由来事应喜新诗有嗣音十二月十六日水国冰销天欲春山城日出景还新可怜物色曽非土亦复穷愁不放人碌碌流年转车毂悠悠生意厌风尘草茅不必开三径杖履何尝及四邻孙侍郎访及仍携示近诗泌水衡门野老居彤幨丹毂使君舆固惊北海犹知备曽谓西河尚起予髙卧穷愁述嵗晩立谈襟抱为公摅浪传方伯中和颂讵有虚仪讲徳书逄吕侍郎北鴈南凫不自期异乡交臂复分飞壮心巳折霜侵鬓徂嵗相看涙满衣絶幕隂多逄日少滞林行苦见人稀子牟意绪君谙识况乃登临逺送归寄西台吴侍郎淮阳髙卧彊逾时洛水嵩峯入梦思霖雨徒深旱嵗望白云自与帝乡期功名摆落人间世出处优游万乘师坐视天民应未可似公当就太平基同济川题王金吾园亭王侯功业等山河谢傅风流倦爕和治第由来处穷僻赏心曽是极酣歌嵗寒松竹孙枝在诗罢池塘宿草多闻道将军亦爱客春游不问主人过谢晏公莲实落蘂漂香思碧莲嫩芳成实澹晴烟玉杯侧露参差重麟趾模金约略圆撷秀乍闻囬急桨荐新还许备加笾渉江不限刍荛往志服深希百疾蠲答许待制依韵水衡钱朽太仓陈均逸于藩布上仁朞月政声归卧理旧邦风物变车邻懐章昔别江湖永辞剧由来意气真召伯甘棠大山赋去思留得与邦人曹秀之待制罢福建还朝刘君玉待制自长沙移邓俱㑹郡下作七言叙别华阁昭囬云汉间侍臣髙选奉清闲曹刘共许同时贵楚粤初看报政还邂逅相逢惊逺别从君一笑发愁颜莫教铙鼔催行色更益春风雨鬓斑将去上清题梧桐树小砌圆隂覆暝霞曲轩疎牖称相遮已成嘉实诚无用未遇知音勿遽嗟得地岂湏矜露井随流方共笑枯槎明年冠者成春服重看纷纷满树花鳯凰山笙竹仙山不记鳯鸣时碧篠空含玉润姿海外虽传有嶰谷人间似未悟孙枚道家正贵知音少野处还于静节宜千嵗重寻乐毅传悠悠更觉使心悲上巳日玉津园赐宴是日杂端为主人御苑初晴暖景㣲侍臣还许宴春辉鸣禽试羽交交啭落叶迎风冉冉飞执法在前容款曲大官先置尽膏肥和平自是欢娯日未醉春醪未可归和忆幽谷二首早闻幽谷未曽窥翠壁清泉入梦思到眼惜无名手画醒心欣得醉翁诗种花旧比甘棠树刻石今成岘首碑使我一麾从此逝胜游当不减君时深居忽忽春空过积雨潇潇夏欲交近砌梧桐新有䕃衔泥燕子总成巢此邦卑湿酒长醉随事文章亦解嘲心逺地偏人迹絶漫劳三迳数诛茅京尹仲议侍读自成都赴阙将过长安先寄都城一别逺相望楚水秦山各异方毎颂中和传四子重闻京兆得三王执经误接金华袐卧阁惊看鬓色苍逃暑肯为千日饮能无歌舞荐清觞初雪朝退与诸公至西阁朝光初上九门开贝阙珠宫白玉台真有烛龙浮渤澥却占云气认蓬莱斗囬暖景开鸣鹤稍借新芳入早梅更觉年华无限赏履綦重叠遶苍苔答河中梅龙图龙池栁色锁春烟故国风光此地偏髙下楼台浑浸水往来车马自随船举杯醉舞时相属倚瑟悲歌忽怆然安敢为文敌金谷误烦求友赋新篇离陈州先寄颍上龙图蓬蒿一畆亦蘧庐终嵗纷纷三徙居客耳欣沾颍川水儿謡积厌武昌鱼宁知代舍悲长铗忽幸侯门埽敝裾虽信师金讥数昧未甘莱子劝捐书寄襄阳舅氏龙图虎符龙节镇方州天禄先生尚黑头南纪山川殊壮丽髙阳賔客故风流沈碑几度书遗爱非土他时恨倚楼想咏五君夸屡荐为凭三鸟寄绸缪送司马倩赴权官平凉尉将女随郎过渭城正如前曰武陵行当时底事伤离别今日安知隔死生𣺌𣺌平波侵汉苑累累髙冢厌秦京登临感慨寻常事何况衰年父子情和春乡答韩殿丞暂辞金鼎拥朱旛注意虽殊体貌存摆落功名如脱屣招携宾客许游藩东人愁咏鸿遵渚北海欣看酒满罇无以公归君幸识鳯池深隔九重阍复雨闭门髙枕避春霖眼见羣芳稍见侵独醒不如终日醉蹔晴那似断年隂老惊嵗月都无用兴在江湖特更深正想青枫千里外草长波濶乱愁心雨中醉归楚山终日雨霏霏寥落村花入眼稀可惜东风变酒味无端宿霭破春晖屈原渔父谁清浊御叔臧孙交是非倒着接䍦惊道路悠悠判与世相违永叔附寄滁州庶子泉李监题十二字瑯琊山侧白云溪石壁何年李监题翰墨一时称妙絶尘埃数字尚端倪惊看龙虎潜光彩恨使莓苔损角圭大呌发狂心未足竹林幽赏负招携临崑亭孤城西北起髙楼天半崑崙入寸眸碧树参差见平圃屯云重叠辨轩邱百年礼乐逢休运千里江山极胜游那似鲍昭空写恨不为王粲独销忧和永叔李太尉饮席闻筝红颜翠髪夺春辉繁手哀弦逐羽巵正使千觞无复醉谁令中曲不胜悲留连起舞惊残夜倣写遗音入怨诗我识东山安石意沾襟应自属桓伊斋宿集禧观戯酬永叔见寄时永叔在后庙摄事尚平故有五山期独许迎年太液池贝阙碧城相绚烂石林琪树共叅差玉盃好经时醉冰簟风多尽日棊正想火龙劳陟降更烦佳句寄相思依韵和致政龎相公上巳约游集禧观不至琳馆经春瑞气浮当时㑹约相车游仙花又向庭中落宫水还萦苑外流云路空思攀去鹤沙堤犹忆问行牛明年三月芳菲在湏把兰亭褉事脩马上南风变晴繁隂欲闭凯风来一埽穷荒万里开日色葱昽浮渤澥云容舒巻映蓬莱旅情更觉光华逺暖意何妨节物催醉眼却思山雪好腊前容可当新梅新种杂花树江邉腊破东风起舍侧栽花遶四邻要似桃源堪避世㑹令桂树黙留人即看红叶娟娟秀豫想喧蜂处处新庾宅荒凉宋亭古应湏大占郢中春答子温雪中见寄劲风萧飒结冲波飞雪奔腾万里过亦未妨人洛阳卧还闻有客郢中歌壮心可念哀鸿逺正色遥怜翠竹多㑹卜豊年慰羇旅敢辞荒迳重张罗次韵和永叔嵗旦对雪见寄时某于上源驿典䕶契丹朝正使人日当归前一日始得此诗朔风千里动髙帘雷起龙山昼拥檐属国请缨谋巳拙屠苏浇酒嵗空添翦幡春事宜人日破鑑归期见玉蟾聊欲为君留薄具蠡床酒水精盐答景彛对月正惜蟾蜍沈夕霭忽传钟鼔送秋晴浮云四巻无余迹斜汉西流亦自明危槛钩帘吟独久薄帷髙枕梦逾清幽兰佳菊漙新露的厯珠华满翠茎立夏祠太乙宫綘阙迎年候执期羽衣通夕侍严祠神光映月开璇室香雾含风拂桂旗路遶城南天最近地非人境日偏迟还闻増授无穷䇲驰奏中宸对受釐自陕到阙感而成咏葱葱气象瞻峣阙肃肃行装造近畿钧奏昔年曽梦到玉闗今日是生归茂林病乆迷朝序宣室人疎慑帝晖簮履未忘恩再造不然何路谒彤闱送人赴阙五月齐侯报政时衮章英节照西畿昔看髙鴈冥𠖇去今喜长婉婉归诏使相望拥冠盖都人倾倒迟光晖师臣固有三公拜岂独优游奉讲闱留别永叔囬车欲度幕南庭此地那知眼界清老觉鬓毛俱种种醉看风物尽𠖇𠖇平时恸哭休论事逺别悲歌更忍聴且共春风同入塞忆君时计短长亭澄心堂读许浑以下诸诗许浑诗后三百年长啸空堂览旧篇落日孤城曽不改曲池髙榭复依然尘埃暂憇道路客文雅相追今昔贤鱼跃鸢飞殊有意卜居仍欲近湖邉寄密令杨彦文倾盖相亲成白头离懐终日敌三秋可怜鸡黍虚朋好应用弦歌乱旅愁太史成书自留滞石城通信巳沈浮王孙可恨山中乆旧令曽为襃徳侯答杨令彦文从吏相望千里余蓬蒿无以避空虚岂惟论议沈时俗更觉精神耗簿书慙愧故人存雅素殷勤佳句慰离居周南㑹是弦歌地莫忘寻盟一起予寄致政张大卿昭囬云汉丽清秋曽看星槎厯斗牛归去还为竹林㑹相望寕减赤松游逹人轩冕都如梦尘世功名不自谋闻道东山多逸赏从君欲具五湖舟送伯镇守湖州冯公白首敞长裾莱子斑衣乐有余金马门前歌避世水精宫里奉安舆万重巖岫髙藏日百丈溪前俯见鱼去去春风称行乐京尘囬首忆离居次韵四叔父出守新定寄欧阳一首勾呉半在海山中闻道驱车更向东旧治空传汉都尉遗民无复楚诸熊文章老去轻时辈势利恬来付觉雄卧理便应长闭阁一方还见古人风园人献蒲萄婉婉柔条万虺蟠累累佳实紫金寒甘泉渗液秋香重瑞露凝膏晓色干鲛室珠盘惊不定蓬莱金体恨㣲酸贵人寕借凉州牧暂负衡门报一餐送刘先辈恕闗东少年西入都诸老先生惊不如射䇿遂为天下选限年郄就里中居豫章固起秋毫末千里方从跬步初会见髙明成伟噐不忧綘灌毁新书闻范参政巡西邉汉与匈奴如弟兄犹传敌骑向邉城数烦卿士亲持节始恨儒生妄请缨形势倒悬方舛逆计谋无益是纵横古来贤哲多屠钓公试谘询䇿太平次韵和王刑部秋日寄元兄尚书嵴令原隰晓霜清季子嗟行不自宁归梦时环北斗极相辉犹隔太㣲星源流淮水占何逺羽翼西山药最灵接武禁严多故事共看兰玉出阶庭至日早起至日应添一线长汉仪忆奉万年觞鸣珂列炬随丞相长劒髙冠满未央法从此时瞻玉座侍臣独许近清光輶轩今出荒山外厌见尘沙万里黄冬至殊方喜及固隂消积雪层冰意亦聊就日稍欣南极永观云尚恨帝乡遥闭闗自信天心复吹律应知玊琯调留滞能无越乡恋甘泉受计万神朝闻元旦大朝㑹玊帛雍容万国来帝城如斗挹春逥旂常影乱三辰象钟皷声喧百里雷北极正临丹鳯扆南山遥入万年杯诸神受计明堂定留滞江濵志已摧公是集巻二十三公是集卷二十四钦定四库全书公是集巻二十四宋刘敞撰七言律诗招友上清宫脩竹髙松无俗尘全然不似近城闉黄冠习静多藏客野鸟忘机郄傍人高阁切云衔落日广庭霏雨湿清珉北牕固有逍遥地来读离骚戴角巾闻范饶州移疾汲黯亷平汉主知淮阳移病苦情羸偃藩政事应无及伏阁精神定未衰天欲期人身必乏帝疑飞将数多竒何当半夜开宣室独使雍容对受釐编杜子美外集少陵诗笔㨗悬河乱后流传简策譌乐自戴公全废坏书从鲁壁幸增多斯文未䘮㣲而显吾道犹存啸也歌病肺悲愁情自失苦吟时复望江沱鼓角楼宴集周城百雉拥中军阿阁三间丽白云燕雀总知依盛徳山河相与助雄文轻裘缓带居多暇旨酒嘉肴客易醺还识魏牟怀北醺正逢长日扇南熏夏日上府公红芳过尽绿阴多索寞无如长日何午影迟留成藴暑熏风飘荡作清和梦余欲騐松生腹棊罢眞知斧烂柯还想髙吟酬美景讼庭岑寂长青莎贺司马君实何济川得宠公炭上府爱才天下闻两军素出将军门欲正大阙慰民望豫排寒风作春温不烦束缊资逰説聊复逰贤报国㤙自笑野人卧穷巷负暄方拟献天阍独宿直舎谈笑从容宫漏稀髙轩去尽掩重屝风含玉宇霜威劲月上疎牕烛影微周衞相望諠夕警炉香不断䕶朝衣尘躯更觉仙山峻旅梦端从江海归五月望日赴紫宸谒待旦假寐半夜北风天反寒倒衣惊问紫宸班云容不辨阴晴际月色犹迷爽晦间独喜鸣鸡应钟漏正怜残梦识江山濯缨簪笔初无补空愧纷纷数往还送李留后守东平少壮去人如水流似君那作待祠侯高谈毎及功名际出守真寛圣主忧麾下百城包海岱道旁千骑拥貔貅家声时论俱辉赫世将宁为好畤羞题连理亭灵光芜灭泮宫平三百年中独此亭无复乔林见连理尚传髙栋出穷溟疎帘清簟宜炎日菀栁长梧半广庭卧向汶篁慙蓟植燕山都欲负刋铭答陈州通判廷评同年黄门献赋接羣贤上国知名独累年不谓招徕从隗始至今惭愧在卢前簿书几废三余学绳墨空勤一割铅还喜迁乔友声近高山流水入清絃麃子岭帐馆寄隠直离肠易感嵗华催更雪龙沙望紫台持节不眠宵自永聴笳无事泪空摧扁舟何处山阴雪驿使他年岭上梅欲寄一书愁已乱天边应候客星囘过中京走马上平安奏状载驱冬嵗拯河源状奏今朝欵帝阍目断白云浮魏阙心先飞骑向中原揣摩讵试衡人术感激空衔国士㤙犹使匈奴戴黄屋南归惭弔陆公魂冀州正月十六日饮席月缺雪残云乱飞千灯相照续长辉寒欺短夜禁杯酒春入东风试舞衣老惜佳辰经嵗得醉惊陈迹出门非渔阳鼓节尤悲壮知我心从万里飞无双亭观琼花赠圣民东风万木竞纷华天下无双独此花那有灵霙凌暖日不为琪树隔流沙祠城寂寂春空老江雨㝠㝠日易钭仙品国香俱絶妙少倾髙兴尽流霞园人献芍药淮海由来草木夭春工殊复自娇娆始知隋苑多佳丽未觉呉宫久寂寥氷雪肌肤明绰约云霞衣服润飘萧一枝漫取堪谁赠老去风情不自聊雨中北轩晩寝树色禽声相与闲吾庐仍共一枝安浮云蔽日绵绵雨积水婴城惨惨寒还恐百芳从此歇不知后土㡬时干闭闗髙枕交㳺絶一梦江湖意绪寛和府公多叶榴花翠条红蘂映贫家笑倚熏风拂露华重疉火云烧落日浅深金鼎矗丹砂多情强自含春恨不语那能学舘娃但寄一枝共醉赏试将颜色比裙纱寄谢霍丘静乐亭城西陵谷几推移仍有中亭玉树枝从政真同傲吏隠赏心能与古人期诛茅改筑成芳榭引水交流涨曲池闻道小山多丽句还因春草梦新诗昼寝屋边髙树绿云阴堂下清池碧玉深卧想溪山迷逺近梦为鱼鸟或飞沉治逢平日如无事老觉衰容稍见侵聊取南华寄齐物不为东武极悲吟雨中家人致酒急雨连宵昼不收草堂晨起似新秋山歌倚瑟清无赖野馔随樽特自优追古最宜真浑沌旁骚仍有畔牟愁纶巾搭脑醒还醉得此尧民已甚休答令狐司封使君舟中见寄汝颍相从弥十年江楼今日迟归船自惊物役还如昔但觉诗情更爽然寥落莺花千骑里苍茫烟雨万山前未知后㑹仍何地彊醉春风酒似泉次韵和春卿城西同歩夕光郄射戍楼红野色遥瞻百里中玉帐坐休铃下卫春衣行试舞雩风招擕直许威仪略戏笑深矜意气融流水髙山俱在眼知公令望共无穷往得南岳𤣥猿特善啸立秋后风雨颇凉声尤清絶怜其山林之思为作七言薄云疎雨湿风枝衡岳猿啼忆此时囘首那无万里感向人时作一声悲钟仪故有南冠恨荘舄犹多旧国思车马纷纷九域客路傍翻笑断肠为过思乡岭南茂林清溪啼鸟㳺鱼颇有佳趣山下囘溪溪上峯清辉相映㡬千重㳺鱼出没穿青荇断蝀蜿蜒奔白龙尽日浮云横暗谷有时喧鸟语髙松欲忘旅思行行逺无奈春愁处处浓过临波亭绿杨芳草旧无蹊竹隖花源敌剡溪水影时翻高槛动天形略抱曲城低逢迎野兴鸥双下㸃缀春愁莺乱啼宿雨楚山云正满髙楼莫上使人迷至日宴水上呕吐先醉上府公南极微阳中夜新碧池风物晓来春鼓鼙似动鱼龙伏旌斾不惊鸥鹭驯东阁于今待贤士西曹不意吐车茵博阳气度平津学虽贱犹堪颂得人次韵奉和给事中律上阳和虽始煦罇前人意已生春濠梁且欲观鱼乐淮郡何能致鹿驯为访心朋犹纵棹况逢时隽与均茵别车岂必辞沈醉更有髙阳倒载人送沈康学士知常州三科妙选汉台臣君去分符牧逺人富贵湏为千骑长中和好布万家春山川阳羡由来胜謡俗延陵自古淳曾是倦逰覉旅地送行曽羡两朱轮送栁舒州金马宿儒当世贤着书天禄自忘年中和屡以乐职用九次方为耆老迁何恨一囘仍出守㑹湏千室看鸣絃祗因闭阁江湖上正想遥心象魏前送张苏州始上蓬邱肃羽仪旧更台省着清规怀章又下芙蓉阙候骑先瞻鸟隼旂楚泽潦収腾驾逺广陵涛起渡江迟呉中事事皆竒胜还见风流太守诗送刁越州笑持符印下瀛州真得千巖万壑㳺父老为郎无自苦鑑中行乐不知秋居人旧俗多姚姒幕府连城半斗牛太守㑹兼四千石玺书宁复久淹留送修撰张待制知越州倦簪华笔直承明自请分符江外行真得蓬莱为治所径从云汉濯尘缨山㳺访古穷书穴春事劭农见象耕若向鑑中望明月㑹吟还肯寄新声送张兵部知遂州锦帐郎官锦里贤皁衣休直綵衣还怀章过邸惊羣吏建节乘春感旧闗道侧壶浆积遗爱里中牛酒庆承颜朝廷孝治君先布更聴传歌太学间送彭待制知瀛州赵北燕南如掌平定知台选寄长城雅歌不废军中乐缓带能令塞外清倾葢由来欣意气着鞭从此想功名㶚池送目邯郸道倚瑟空多惜别声同邻几持国过杜和州江南太守水斋居残雪层氷正满渠忽忆山阴乘兴往可怜心抱向人摅放歌浩荡惊狂客换酒从容解佩鱼四座欢𠂻两倾倒归鞍欲犯夕钟初寄献臣通塞由来自有期奏书未上莫嗟咨锥藏勉后三千客舌在湏强百万师固有青云堪自致暂虚丹桂不为迟如今相府闻名甚应以雄文荐赤墀离京后寄贡甫隠直哉生魄后一日雨中作清川如带屡囘环信宿犹居百里间敢恨淹留同桂渚正怜风雨似梁山月残虚魄无由共云映高楼不可攀郄怪梦中翻识路化为蝴蝶一飞还伯镇出都后见寄疉鼓鸣笳太守船都人倾注似登仙旧逰俯仰成陈迹离思纷纭遶别絃愁目青枫空自极素书双鲤不忘传恐君未得江湖乐追诏方将急用贤寄刘景烈汉设重闗斥塞垣诏移飞将护秋屯边庭无复窥南牧燕客时应祭北门清酒肥牛宴长日轻车精骑猎平原穷途何必多垂泪况复诗书盛讨论寄隠直江汉相思山万里君家少室定西东年华过去如流水心事差池似老翁一世共争蜗角上微生多付酒杯中穷途何必多垂泪吾更㝠㝠笑阮公寄王二十昔借君家杜甫集无端卧疾不曾编近从霅上呉员外复得遗文数百篇夫子删诗吾岂敢古人同疾意相怜新书不惜传将去怅望秦城北斗边新居陈州城下读书作诛茅负郭楚人居泌水衡门自有余数困米盐希辟谷素轻农圃重捐书絶粮尼父期先进画卦羲皇序古初千世风流尚在眼百年贫病不欺予读汉书贾谊求为典属国终军愿得使匈奴和亲不及当时策慷慨犹为大丈夫百年强敌轻中国一世竒功悲腐儒闻道边民尚严警异时囘首恨江湖连雨三日东轩读书雨中无复故人居寂寞闭门三日余郄信袁安似有道未知原宪定何如浮云极目无由巻积藓侵堦不易除正赖髙眠堪自遣时时纷乱满床书次韵滕岳州谢王南郡酒谁信专城千骑居空斋圗籍两三厨销忧尽付鸱夷酒乘兴兼忘阮籍涂爱客谁先魏公子长贫郄爱范莱芜归轩仍有东门饯显父还湏至百壶和章伯镇南上湘潭谁记初北还宣室受釐余共怜贾傅才无敌真作扬雄老着书调笑羣驺饥欲死去来千骑乐何如洞庭木下鲈鱼熟三叹新诗重起予和滕巴陵寄张虢州明府功名期壮年滞留中路鬓成斑岂知汲黯轻为郡真为刘伶善闭闗归梦未尝离帝所谪仙宁久混人间㑹看使者持三节缓带轻裘且自闲公是集巻二十四公是集卷二十五钦定四库全书公是集巻二十五宋刘敞撰七言律诗寄杨子华阁老使君吾邱不乐直承明固请分符闗外行赐册最荣批鳯尾离羣独恨出龙城壮谋欲负腰间组愁思空揺塞外旌尘土满衫头半白一闻班马不胜情风雨晩云蒸雨泻惊湍积水浮城五月寒卑湿向人如楚泽风尘囘首忆长安嵗华徂暑参差尽旅舘怀归去就难自昔梁山有遗操试慿繁手一清弹重过华隂马上口占寄李君钖王懿臣薛师政三漕三嵗重过二华间衰年弥觉厌尘喧自知碌碌初无补正是纷纷不惮烦江壁向来忧郑客鼎湖今日望轩辕修门渐近翻鸣咽满面风埃涕泪痕过中京后寄和贡两弟归鞍蹀躞㺯轻尘满眼韶光破宿云去国几愁歌白纻上天真喜望缇羣华林雪尽莺先啭广陌风多草竞熏我欲还家千日饮益湏酿酒张吾军舎弟东还病中口占七言奉寄景仁彜唐公甫眼暗头昬逾十旬涔涔终嵗发华新幽如羑里迷天路醉似中山与鬼邻闭阁郄怜廷掾力废书弥信道家淳修门已后君无恙试枉招魂慰满身句容刘同年寄示游山诗及术煎江外三峯倚碧天古来相续㡬神仙自无飞骨何由到頼有新诗尚许传饵术始知堪度世聴松真得自忘年㑹驱鸡犬从君隠与择华阳数畆田登城前嵗登城日㡬囘去年犹记隔辰来老侵筋力铢铢减慵坏心情寸寸灰幸有风光相挽引那无宾友共追陪北台好在中秋月便是重阳菊蘂开喜春卿自陜归休汝曾更月旦评㡬年漂泊倦尘㝠神峰好在巖巖石符采依然两两星天禄自嫌书尚白绛帷犹喜眼犹青召南风什知多少一一亲弦更许聴闻莺舎南舎北栁阴阴竟日啼莺不自禁羇旅可怜还择木间闗似欲向知音鴂鶗无事催芳草燕雀相喧守旧林幽独闭门惊嵗晩固烦求友慰愁心寄贡甫时迁居城南水上城南风物似江湖卜筑尤宜近水隅俗薄容垂真钓否庭闲得种此君无闗身调度惟存劒适意图书略满厨心逺地偏俱可喜免逢甲马与尘涂中使传宣二月一日史院赐御筵某亦预召作七言呈禹玉真孺景仁三内翰虞书纪典上稽唐鲁史传经近属商刻玉春山瞻气象积星东壁聚钩芒朝思膏饫懽情洽天令中和尽刻长虽引客卿讥子墨翰林还许望清光答次道学士世路相逢难自期江城三嵗想琼枝宁知邂逅驱千骑亦复东南寄一麾把酒聊同醉乡乐看花欲后麦秋时旧都红药犹堪赏不负风流谢客诗送陜府祖学士氶明持槖倦徂年自陜分符得近闗人物风流二南后山河形势两周间莫嗟落魄书犹白共许优㳺鬓未斑数醉申湖好风月传车行且趣君还酒席赠钦圣提刑学士弃捐不预朝廷议落莫真成老秃翁放眼能寛蜀郡礼髙贤信有古人风都门倐忽三年别樽酒淹留一笑同还有野歌随拙舞肯敎庭炬彻明红秋日和韵禁垣清切近云霓楚客逢秋意亦悲拙学由来𤣥尚白敝裘何意素成缁解嘲郄笑朱丹毂迕俗兼惩百一诗短景正湏棊玩嵗薄寒宁厌酒盈巵涵虚阁昼卧池水无波清照心庭柯交让绿成阴㳺鱼自与江湖阔翔鸟不期山谷深身外悠悠日复夜世间扰扰古犹今寄愁天上从吾乐髙卧聊为招隠吟于司録东园辟疆园圃厌城闉闻道池台事事新自置一樽消永日别留槃石待幽人雨添草色迷三径风散花香入四邻亦欲肩舆乘兴去主人何必旧相亲送刘郎中监灵仙观尽室而往华髪星郎七十余碧山遥访羽人居白石不为天上药淮南欲试枕中书长缨自濯沧浪水高葢仍瞻驷马车福地神仙应易致㡬时南岳候乘舆奉和诸公御制后苑赏花钓鱼四照䌓英拂槛开九重芝葢赏春来卿云共和光华旦瑞雾偏凝沆瀣杯池藻跃鱼波淡荡林光倾日景徘徊淮阳闭阁头今白梦逹钧天惜未陪秋晩西楼微霜欲堕木叶脱积潦已収天宇清皎皎日华映林莽潇潇风色闭柴荆正怜边马秋防塞何处悲笳暮绕城囘首浮云满西北七哀还见古人情送刘中允涣年五十余以颕上县令致仕卜居庐山五栁先生厌俗纷拂衣归去卧江滨松菊还同昔人好山川复似向时新瀑泉飞雪千巖晩仙杏蒸霞万树春亦欲扁舟乘兴往沧浪借取濯埃尘答令狐司封求酒冯公郎隠髪苍苍拨弃尘烦得醉乡富贵两行安用圣沧浪独醒讵非狂顾惭宿酿能千日逺愧深𠂻颂短章当就天公借北斗更倾东海益君觞持礼北庭囘示希元并寄之翰彦猷当世肃承朝命谒穹庐郄卧空牀涕满裾不敢复论天下事更能重读箧中书男儿战死自无恨国势倒悬谁为摅我本不来人强我百年空使愧相如闻莺阴阴老树连村路羃羃轻烟过雨天长爱禽声能永日似于莺友欲忘年朱缨紫椹看齐熟深巷荒城得屡迁朗咏谢公池上作勿惊春物变熏絃元日发古北口寄禹玉直孺昌言三阁老桂酒椒盘共发春山川虽旧物华新仲尼鲁史王正月泰帝河图嵗甲寅玉殿耸闻斟白兽火城想见接清尘应怜二使星安在北斗杓端析木津立春后逰杜城陈丞相郊园韦杜胜逰谁可寻相君旧隠对云岑水渠婉转蛟蛇活霜竹参差孔翠深故老能言卧龙地儿童不用满籯金郡斋殊负青山郭空挹芳樽慰客心至日登楼南极阳生天地新高楼气色巳含春得无鸿鴈翻归翼应有龙蛇动蛰鳞亦复书云占楚歳不辞为夀引湘醇甘泉从祀虽能赋怅望钩陈拥北辰久雨长至湏㬰二月来朔云零雨未尝开阴藏昼景长绣线寒夺阳和潜律灰宿翼困氷多后鴈暗香漂水惜残梅撩晴召暖无他术安得凉风一夜囘同邻㡬伯镇观祕阁壁上苏子美草书苏子佯狂不自疑汉庭籍甚莫言非放歌金马居常醉穷老沧洲不更归浮世功名均梦寐平生翰墨独光辉壁间数字龙蛇动神物通神亦恐飞立春腊去春归意可怜久为羇客海西偏温风泛泛生卮酒和气融融媚管絃剪綵直为儿女戏土牛向自国家传事情争爱新翻掷还道今年胜去年立春日紫宸拜赐归持国见率同过江十不行蓬莱佳气旧无时春物迎新特更宜燕识玉箱来自早漏随宫线报还迟沟声破冻才通苑酒力含风易满卮蓬鬓不堪双綵胜懒随君向习家池贺隠直寂寞三年倦一飞知音不限向来希虽然主簿非高士犹喜分曹近太微吏部铨中趋俗状京官班首望天威汉儒多有司空掾努力新书更发挥送杨景修祕校归武夷曾孙尘外仙手擕桂枝归故山夸乡始信一经是衣锦不湏三组还蓬莱观书聊复尔枳棘栖鸾殊未然野人放荡辱先进惭愧竹林诸阮间答校书郎孙侔少述金华劝讲愧通经铜虎分忧强请行千骑亦知翁子贵一麾谁觉仲容轻西宾落莫空遗俗北斗阑干有旧城欲作过秦无与语故人高论忆盱衡次韵奉答屯田宋员外汗血龙文千里驹长楸未试跼庭隅一麾㡬老诸侯相五日初还建礼趋独得鳯毛惊衆目相望花蕚照亨衢白头漫感悲秋赋自笑妨贤此禁涂为转运沈郎中题寳轴牙籖三万余中园华宇荫清渠风流复见郊居赋荣观归乘使者车俯仰江山乐无有优㳺文籍昔谁如何当去此从君语尽得平生未见书题溪堂苏侠遗懽小洞庭高堂殊恨曲池平山川满目仍非昔鱼鸟依人自不惊琐细幽花相妩媚囘环流水共澄清秋风初足江湖意不作鲈莼万里情和伯镇初拜湖州君向江湖领一麾亲欢自与宿心期腰间紫绶新光彩都内青钱厚宠私廐吏莫催乘传去诏㤙方许戌瓜时碧澜堂上青山下烂醉寻春亦未迟和韩司谏移亳宫双桧植于道山仙子分根白鹿檀定知髙峭出巖端浓云借色曾无变初日移阴渐可观风外共成苍鹤舞夜深齐作翠幢看人今俟尔为梁栋慎勿轮囷取自安新秋七月荆人亦具裘朔风飒飒动昭丘巫崃出云杳无定洞庭飞月絶堪愁长歌濯足沧浪水囘首开襟西北楼宇宙蒸暂潇洒小山青桂与淹留和宿直晨出遂赴奉慈斋告寄持国子履玉殿鸣鞘辟寝闱银台归骑蹀霜蹄楼光已映朝霞动树色犹衔宿霭迷身贵承明翻厌直嵗穷樽酒幸招擕太常㡬日休斋禁亦欲从公醉似泥逰平山堂寄欧阳永叔内翰芜城此地逺人寰尽借江南万疉山水气横浮飞鸟外岚光平堕酒杯间主人寄赏来何暮逰子销忧醉不还无限秋风桂枝老淮王先去可能攀再逰平山堂背城厯厯才十里经嵗悠悠能一来可惜薄书捐白日强从宾客宴平台暮云自与千山合醉眼时令万宇开老子谁怜兴不浅黄花欲落更添杯病中口占七言奉送前成都尹吕寳臣龙图还朝闻逺故城长乐坡三年从此送君过宦逰不道相逢少愁病何堪惨别多强敌犹知奉威信巴童莫忘习中和庙堂应趋缁衣拜少缓离亭白玉珂月夜独酌凉月破云涵碧霄暂怜庭宇断尘嚣露翻高树光明灭风度踈篁影动揺惊鹊似投人处息暗虫如恨歳华凋短歌薄酒清辉里百感先秋不自聊奉和永叔雨中见寄泥涂后土未曾亁骑马相过行路难卧聴鸡鸣知景晦起逢花谢惜春残银台幸阕连宵直樽酒能谋尽日懽红药苍苔虽寂寞多情肯作旧㳺看城楼晩望长夏淮天郄似秋居人未解白貂裘云起岱山时涨雨风迎沧海欲横流日邉渇问长安使天际频瞻顾客舟自是七哀宜写望不闗非土故登楼答宋都官㳺骊山见寄华清宫殿映春晖未醉三晡莫遽归人事废兴犹可记风光流转不相违歌临㶚岸朱絃脆走度章台汗马肥自是秦川贵公子城隅相望不能飞和孙少述题虎丘吴墟秦烬㓕遗踪谁见千巖锁梵宫化出楼台双树外密移天地一壶中石形虎踞森相向劒气龙盘冷射空羇宦无由蜡山屐因君诗句梦江束和孙侔鴈荡山二首鳌翻溟涨折灵山漂落尘区莽眇间自有神仙䕶真境故令林木断人寰碧城万玉重重合琪树三株寂寂间安得长风破高浪拂衣东去一跻攀天台赋后世多贤复在君家鴈荡篇气逸还令人耸动境幽初许俗流传万峯林立浮云外一径梯横絶海邉闻道归艎从此逝秋风招隠特依然答罗同年忆楸花之作勾稽严密不通宾因见楸花忆去春当日同僚尝把酒于今邑子逺思人临安草木皆䝉锦金谷池塘各鬭茵自笑痴儿了公事经年不识酒沾唇依韵谢某送行诗天涯毕昴隔烟尘风雪梁山忆侍亲行记简书聊接淅去怀印绶正逢春评依月旦情增恋诗感兰陔意重陈先向沙隄候归骑郄瞻霖雨作伊晨阁下午寝晩归高阁遥依日月光苍苔重疉紫微芳蝉声已觉迎秋急云物还惊过午凉独往山林非复昔梦为鱼鸟不能忘芝泥封诏鸡栖树半落宫槐满地黄观沖卿所试诗赋贺府君斗城烟雾隔金銮日破轻隂玉滴寒捷笔补天凌造化髙文惊世涌波澜梦成白鳯飞鸣逺功就丹梯步武寛囘首蓬莱笑清浅春风前后发芝兰嵗晩偶作不嫌腊过催人老直恐春归恼客愁栁眼梅心俱次苐云容雪意与淹留嵗穷楚俗依稀古氷解巴江汹涌流遣兴长湏一樽酒唿儿径典敝貂裘立春日过荐福寺一嵗还随一嵗来立春人日竞相催细细谷风能破冻熙熙习俗似登台初阳㺯色明髙桞残雪留寒伴落梅淮北风光元自好壮心摧谢不胜哀宿斋中书外省答永叔京尹内翰朝囘马上见寄并谢子华次韵朝罢章台日几竿遥闻走马试雕鞍春风自发逰人意宿雪偏留下省寒坐乆独知宫漏永诗成谁尽玉堂懽㑹湏一办如泥醉从笑归来笔向干富谷老人臧自用云本京师兵士咸平中没畨五十余年矣白髪衰翁双涕零曾随诸将战咸平一来陇右迷归路郄问中华似隔生思报汉㤙身已朽耻埋邉壤死无名今朝纵观非他意得见官仪眼自明都运陈光禄自河北移陜西以病不得诣别作七言奉送西州判袂忽三年梦想城南尺五天谢病归来真老矣伤春刻意益茫然受降塞外威名逺足食闗中寄注专北顾邯郸复临㶚更能一醉促哀弦㳺禅智寺重冈斗上半浮云行绕芳丛日已曛䝉顶川原眼中见扬州歌吹竹西闻梵王重壁台先毁古佛双林火亦焚㑹看旃檀重满地莫悲糜鹿向成羣寄题黄州李史君韦杜山居主人朝隠望谁先卜筑城南地复偏服食早知仁者夀退休前惜大夫贤封千户比苍苍竹畆一钟金上上田从此去天才尺五㡬时鸡犬亦登仙和龎相公寄题白郎中鳯栖巖山居丹鳯何年此地栖苍山流水入巖扉主人早逐长离去邑子先期驷马归脩竹万竿终嵗碧蹲鸱千畆入秋肥已闻父老酾牛酒㑹看夸乡画锦衣次韵酬张真温未曾相见已相知自许闻絃可识微毎信白头于义得岂将青眼向君违坳堂仍滞三年蛰寥廓方看万里飞谁谓夜光投道路莫因长铗起思归陪府公汎汝水作七言奉呈府公给事寒波略傍曲城流彩鹢遥兼翠葢浮努力济川天下望暂时乘兴鑑中㳺蓬莱清浅迷沧海河汉昭囘隔斗牛君看龙门盛宾客世间还自有仙舟公是集巻二十五公是集卷二十六钦定四库全书公是集巻二十六宋刘敞撰五言长律闻韩范移军泾原兼督闗中四路泾原非逺畧韩范各名卿地尽三秦国身当万里城指麾沙漠静谈笑铁山轻报国心如日忧民病若酲终军材冠世汲黯直知名风雪随车骑鹰鹯起斾旌年年战频䘐事事泪堪横㑹刷苍生耻重看铸劒耕送隠直辟青州幕府全齐七十城表海寄名卿开府驰羔鴈除书得俊英借筹心感激凭轼气纵横浩荡军中乐从容稷下生士由知已用禄以及亲荣送别羞长铗能无归去声驾幸飞山教场阅武侍宴冬令三农毕时巡万乗行川源分壁垒貔虎望麾旌王气云成殿天光日绕营风随鼔桴急尘絶马蹄轻发石机投短抨弦火激眀响振摧列缺影堕落欃枪令下凝霜肃恩加挟纩平搴旗轻俯仰夺槊妙纵横壮士前歌勇儒生纵观荣炙行熢燧举觞溢海涛倾清道遥传警鸣鞭夕向城欲知威略逺区外詟天声凤览徳辉婉婉丹山凤飘飘万里飞识时翻羽翼览徳下光辉逸势凌云起和声遂吹㣲层霄犹降顾治世独知归缯缴初无虑梧桐正可依愿分阿阁地永谢楚狂讥校猎同支使作长郊被山泽积雪浄林臯杀物天时武从禽士气豪飈尘遂车骑鹰隼乱旌旄壮节排苍极欢声激怒涛兴余生鼻火空阔㪚风毛狡穴无遗噍穷巢或暗嘷中原遂除害汗马敢辞劳劝赏车行炙均恩士籍醩归涂喧鼓吹余勇属鞬櫜快意当如此君看嵗月淊得隠直书重阳日登髙于三门禹庙怅然恨不参之作一诗以寄九日情何极三门望特髙大河横日夜砥柱析毫毛眺览兴亡古登临意气豪穷源悲絶域微禹叹容刀万事浮云去前贤逝水滔秋阴生逺塞杀气起临洮努力追游晩逢人应接劳黄花满酌酒白鹭看惊涛醉舞相倾倚商歌㪚欎陶别离怀病友书礼谕绨袍俗态随伧父愁吟困楚骚飞车傥可得携手恣游遨王祕丞惠然相访并见遗蜀牋𤣥石砚仆本时名薄君胡雅顾偏闻弦赏流水望气覔龙泉谈笑心相得逢迎礼率然樵苏从不㸑诗赋许深传墨石巴山砚鱼鳞蜀客牋宠分通缟带慕用比先贤知我春秋贵论交金石坚谁能惮先进自古有忘年送孙之翰知陜府山河晋表里方伯陜西东昔重诸侯选今烦太史公固疑多直谏不得久居中时论讥忧半天心待攷功旌麾都䕶道谣俗召南风偃息甘棠下知君简易同吴资政守陜一年还守西都又改礼部寄示在陜时诗作此致谢分陜间何濶朞年迨有成去思仍旧俗来暮已新声父老壶浆逺儿童竹马轻图书还洛奥礼乐命春卿继出甘棠什流传大雅情正风瞻岂弟旧观复神眀露鹤九秋警霜蝉千里清知音非季子犹识二南并寄张六卧疾在山阳都门一分袂覉旅两如何薄宦贫病久畏涂忧惧多几成哭寝户幸免𦵏江波弥有三秋感谁杭一苇过新愁添素髪幽境长青莎安得携君手开怀醉且歌张乐洞庭闻昔轩辕帝时巡临洞庭咸池备广乐南极燀威灵至乐均夷夏希声入窈㝠江湖乱鱼鸟宇宙激雷霆㑹有冯夷舞还令楚客醒遗音不可学逝近向东溟分题鸟鸣山更幽空山髙不极喧鸟自相求永日曽一咔深林疑更幽遗音㪚虚谷习响动岑楼寂寂千峯暝苍苍万木稠居成境外趣真慰静中游谁强骚人赋王孙不可留社日宴临波亭呈府公春色池上好公来朝日初栋梁归喜燕霖雨跃潜鱼云气随歌妓林光暗碧车心闲簿领暇兴适酒盃余言志吾与㸃论诗商起予定知金谷集不比右军书送升之谏官上耳目河北今股肱出处谁与并功名方见称钩陈虚侍从天路逼飞腾急病忍濡足忧民先饮冰万人瞻使表百县慑风稜雅意本朝在规摹方面凭寒荄待暖律狡兔避秋鹰慷慨都亭语无嫌力未能九月八日晩㑹永叔西斋醉翁手种菊唿我宴西斋落日有余兴穷秋多所怀缓歌挥白羽趣舞堕金钗乌㡌何胜落黄花故自佳念离还作恶处世亦安排苍鬓聊相对青云岂易阶母容烛见跋能尽酒如淮少作三年别人生定鲜谐奉酬春卿资政给事见寄并贶法酒王甸雄三辅侯邦重百城公虽纵谈笑人自服神明烹干元和正陶镕庶物精优游破余地洒落动髙情讼比甘棠息居无吠犬惊勤追頖宫学继出汝南评风雅移方俗弦歌溢颂声忘年及晚辈与进絶诸生预列登堂拜陪参别乗行襟怀向客尽风彩照人清弧矢亲观徳沧浪并濯缨宴余花烂漫猎罢雪纵横末节形骸外良辰乐赏并西曹寛吏讁东阁借宾荣密席眀金炬佳人出玉笙听歌浓黛敛看舞小腰轻敢谓招携讯由来许与诚㑹知私坎井未可屈长鲸凤尾腾中诏麟符寄别京去思邈已逺陈迹浩难平叩叩烦书礼悠悠想斾旌何时命霖雨举世望阿衡逸唱回春藻深衷释吝萌自然心醉久那在酒如饧次韵和宋职方北城菏泽元通济陶邱已近齐身纡㑹稽绶诏圻武都泥求瘼初无术端居愧择栖万家严壁垒五雉耸楼梯版筑人同欲经营事不迷峻防谁敢慢隆栋可言低兵卫森旂㦸军声叠鼓鼙论诗讥自郐肄士取诸暌物境晨昬异宾朋步武跻逺烟春漠漠残雪昼凄凄华发欢同籍他年恨解携琼瑰何足报埽壁为君题䝉某借示新诗不胜叹服辄妄作五言一首以志欣慕元化陶钧外中枢斗极边济时俱陟降均逸暂蕃宣近辅城连十东方骑累千亲欢主于适时论老而传养志古何有承颜能浩然君羮鼎味在綵服衮衣聫徳表真希世天伦略比肩名今万石最学肯一经専相戒南陔养赓歌棠树篇埙箎盛迭奏金玉烂相鲜钖类迂深眷懐归私自怜一闻诗礼意特悟昔人贤观后苑瑞莲灵液涵秋色仙花露夕香交隂分擢秀并蒂烂齐芳回复天钟气深沈地献祥寳灯辉四照文羽势双翔飞葢宸㳺密披图祕牒光重华与同本併此祝无疆拟御试求遗书于天下中祕收图籍清衷访古初周爰驰使传悉上得遗书事有先秦旧文多变隶余千巖穷禹穴四彻按崐㠊髙阁题天禄羣英议石渠定知奎壁彩从此丽云居河决东郡以平声为韵叔父令赋传闻大河决逺与北溟通汜滥蛟鼍怒萧条郡国空淇淇园方下竹瓠子复修宫世代文成术民懐伯禹功沈牲烦太史负土困闗东封禅应知外谁人秦矩公上夏太尉四海传烽急长安亦响振老儒稽变事强敌暴生民廷议衣冠客书闻草野臣诸公咸世杰天子识平津开府三司旧提兵十万新丹青大信着明白睿谋伸赐马飞龙亚分衣宝带亲貔貅帐下士鹓鹄幕中宾虎节闗河雪天街毕昴尘朔方须筑郡燕谷豫含春策效曽无敌师行辄有神人心惟助顺天道亦亲仁执钺来刑虢勾芒下赐秦成功符屈指黙化剧陶钧既已通西域还应察珮珉焉知充国颂不足壮麒麟次袁陟十四韵羇旅嗟无友佯狂汉水阴相逢幸倾葢送别怅分襟之子虽吏隠髙名何陆沈蛟龙蟠学海风雨润词林寡和尝歌郢传经雅属参丈人今谕蜀干誉尔劳心接淅予征逺看云反顾深旅怀兼去住秋色怆登临信有江山助宜无雾露侵相思见逸唱清絶响寒砧击节时孤笑开樽忆共斟歳华几向晚客恨孰能禁城阙愁回首诗人诲嗣音曽非青玉案为媿洛生吟闻西使到闗遥闻西域使来献大明宫故事三苗比官仪敌国同赐书深慰借钖命极优崇含垢应王度怀柔尚古风苍生向来急殊俗此时通冠葢长城北边闗絶幕东春秋大一统吏事责三公何有长沙客题诗恸哭中寄阆州诸弟渤澥来参首西南入漏天泄雪三崃壅喷雨五河悬雷电虚巖底虹霓白日边孤城危兽角沈灶溢蛟涎朐䏰愁巴俗超腾怯羽仙传闻吞梦泽想见堕飞鸢汉河星槎逺泥涂劒阁偏空怀万里浪兴尽阆风前九月二十五日召赴后苑观稻农祥依帝力钩盾即天田览物秋成后回舆铚艾前膏塍衆锦错香穟万珠聨共赏仓箱富初非雨露偏铜池寒引熘玉树晩含烟纵观欣游豫登尝庆吉蠲执经纡顾问拜赐滥周旋不负春秋学端逢大有年行诣扬州寿宁寺隋宫老荆棘淮地祖山川天子周王狩诸侯楚社迁宿军江水上休甲古城边清跸乃过此髙台亦宛然殿空生影响画古剥丹𤣥缺甃惊跳鲋遗碑失纪年废兴真可感耆旧毎多传一咏芜城作斜阳闻暮蝉和喜雨望嵗忧农事为霖属柄臣吁嗟动云汉精祲验天人霏雾凝空曲雄风激水滨驱除断炎燠洒埽浄埃尘势欲翻河海声疑过鬼神山川共秀发穹壤划清新庶物含生意元和倚大钧穴蛟深奋角辙鲋黙翻鳞雷电天威逺耕桑帝力匀依然四时正好在万家春㑹府开清旦髙堂引庆宾沃焦心有待濯热正无伦蒸础遗占信随轩旧史真京师并福润爻象在经纶舞罢看佋服谈余识垫巾新诗追大雅舆诵洽烝民单袷寒仍薄清和气已震晴晖明旭日霁色巻髙旻亹亹希前哲凄凄幸及辰阳秋书闵雨一颂鲁公仁病中逢秋欣然慰怀作五言呈两倅过更縻逺戍怀禄滞归休一卧淮阳阁三防塞外秋伤时惟恸哭谢病不幽忧主画稀前辈忘形赖隽游韩稜才抗俗枚叔赋无俦感慨今如此支离尚有瘳凉风鴈南去清夜火西流江海鲈鱼兴何当汎斗牛诏书求方略之士咸令自陈破敌须多士忧民赖九重公车皆自荐物议絶先容骏骨何妨市金台不易逢处嚢争耀末跃治要居镕秋野腾鞲鹘春雷起蛰龙吾徒正髙卧欲老白云峯闻徳州河决九河乗积雨大水出平原无复金堤固空惊漏泽翻蛟龙移窟宅鱼鼈害黎元直想崑崙圻兼疑渤澥浑三山屡漂荡百谷互并吞大惧彞伦斁谁能谒帝阍送子髙知润州屈指朝廷士谁能望素风贤良方正举父子弟兄同鄙谚黄金贵愚儒白首穷今看一战霸信有万夫雄官秩南宫峻天文右掖通埙篪谐大雅鸿鹄起层空帝予夸乡乐民怀济物功吴人真得虎汉守去凭熊山势端临北江流正直东遥知子牟意故在九城中题幽州图代北屯兵盛渔阳突骑精弃捐看异域感激问苍生尚识榆闗路仍存汉郡名可怜成反拒未见请横行先帝曽亲伐斯人昔徯征大功危一跌遗恨似平城往者干戈役因之玉帛盟权宜缓中国苟且就升平名号于今错恩威自此轻奈何卑圣主岂不负宗祊事有违经合功难与浴评复雠宜百世刷耻望诸卿封畛唐虞旧氛祲渤碣清遗黎出涂炭故老见簪缨寒谷青阳及幽都日月眀此怀如万一髙揖谢纵横某往嵗侍大人守丹阳粗知此郡之盛复戏成小诗呈子髙自古佳丽地到今风物竒羣山尽回抱緑水止逶迤事体存都㑹繁华盛昔时秋声雄鼓角晓色乱旌旗楼观浑飞动林峦互蔽亏子䳘留客饮白纻送歌词太守贵如此郎官清可知虚投射堂策深恨着鞭迟淮上期十一不至淮上称晨朝晨光满丽谯有怀空怅望无和独行谣水色全含鑑林花半隠樵云烟平宿莽鸥鸟破春苗野俗阳歌丽游人白马骄先生惟寂寞至乐亦逍遥洙泗风差逺川原景幸饶思君不得见何以助箪瓢和府公二十韵百草迎年茂羣花逼夏零天工感寥落春事出丁宁皓月彫寒魄鲜风结暖馨彩霞融缥缈甘露洒清泠照坐千枝烛摇空九子铃轻黄金缀缕凝碧玉镌缾烂漫辅鲛锦褵褷聚鹤翎问名惊竞秀变态骇流形钟美应成媪储芳或景星意真乗澹泊气淑倚娉娗浄影临彫槛疎音隔后庭瑶妃旦酣酒玉女夜窥櫺时世妆浓澹朝云梦窈㝠魂从攀处乱醉任看余酲禁籞曽迂幸天歌独仰听一时矜絶出衆卉谢晶荧正尔生成巧由来造化灵属词劳比兴图象费丹青雨重碧油幕灯昬云母屏谪仙才不世激赏为君聆同贡甫贺钱子飞兄弟盛徳淳熙耀丰规振后昆降心徕俊杰前席问黎元嘉㑹真千载休声聚一门象贤俱秀出济美并鸿鶱性复朱绳直书曽玉露繁十年森气象江海豁词源心伏惊诸老名闻动至尊深严亲赐䇿渊黙静临轩明白朝廷制丹青教化原屡闻唿万嵗争诵累千言宜有非常遇谁嫌不次恩官仪推粉署地望逼星垣令闻人人得风流善善存春华照棠树髙韵溢箎埙义辱交游接欢心抃笑烦空慙一枝小当谢北溟鲲召赴崇政殿观新乐圣人千嵗合礼乐百年兴律以声身效功兼述作称道将谐一变天欲佑丕承旧典周官在遗音制氏増献书嘉魏叟博物待延陵金石完新制工师变旧能英华融治世淳古邈逾绳纵观倾朝野𢋫歌望股肱和风动寥廓协气㪚凌兢帝所真疑梦天阶自絶升三雍汉未盛九辩夏徒矜珥笔欣摅颂名山益望登社后雪故阴不自敛飞霰一何骄强妬春阳盛那妨玉琯调滔天初极望见晛已全消讵损朱华丽秖添緑野饶泥涂穷道路絺绤乱鼲貂遂恐天时错仍虞嵗事枵浮云犹苦结燕贺乍惊飘但使风从律无嫌物反祅初过元日社又放紫宸朝乗兴从君饮孤音续郢谣立春日干祐县送梅花终南全近蜀春日得新梅始信秦风是非闗越使来雪霙眀自照云叶薄谁裁香重浮山露肤清避俗埃衆芳知逺矣独秀亦悠哉翦綵何胜妬严妆莫自猜差池鼎鼐味旷絶栋梁材把酒千山外那令寂寞开淮西庙梅花独此处有之荏苒江南村芬菲腊后春逾淮翻不变映雪已争新侠骨香惊俗氷肤冷照邻定非随驿使直恐谪仙人闻笛空含怨看图恨失真应为一时赏莫与衆芳伦形盐象虎备物崇宾飨斯盐肖虎形熬波烦巧匠象武示君灵天产参多品秋严耸外庭炳文随镂刻毅气得仪型服孟非同趣昭文亦异经碎身如见取调鼎荐芳馨同徐监簿灞涘望长安驱车凌灞岸回顾望长安北阙尘明灭南山气郁盘人来日逺近城转斗阑干长乐钟声断秦川树色残听歌迷夏首倚瑟想邯郸鬒变惊游子因知行路难㨗诗㨗报苍龙阙书从白豹城闗河开地利雷雨肃天兵气摄千山动威加万里平献俘多宝玉効首悉长鲸社稷灵何逺巖廊策自精余妖暂煦沫壮士待龚行天马来西域貂裘实上京遥知无干羽冠劒贺公卿寄上濠州舅氏天阁愁扬子诸侯困仲舒反为清浄误竟以谤谗疎开幕临濠水怀章下石渠塞翁轻失马庄叟乐观鱼倚杖曽何怪逍遥直自如贵为千骑长富有万家居卧理翻无事髙谈雅不虚旧怜狂简性遥想赋归欤和永叔对雪次韵惊飈巻白日朔气逼寒门已密何须急虽多未觉繁势轻飞有态光洁莹无痕磥砢封乔木玲珑缀夕轩迹深看敝躧歌苦相车辕测厚矜肤寸愁消怯晏温崩腾云将合飒沓雨师屯埽去蛟螭乱堆成虎豹蹲夜明休秉烛诗兴助开樽公若怜萱桂那辞访小园为纪四谒旧相识非无负米志复作退飞身岂但龙蛇蛰终慙鸿鴈宾萧条依陋巷契阔问通津长铗行焉往悲歌夜复晨交游青眼隔世路白头新意谢栖栖侫情依恋恋仁敢齐天下士真媿辙中鳞肯问三年学壶飱及病亲和邻几圣俞持国雪十八韵依次用集霰羣阴结飞霙万寓低干坤豁开辟方域露端倪广宇规茅借彫墻筑粉泥山容包紫翠壤色变𤣥黎筒葛来従越冰纨制自齐游欢慰枚马猎兴助良奚饰貌沽珍粹因方衒角圭隙间巇可抵行际道先迷沾服惊游雾临渊怪饮蜺调元思暖津跧伏悯灵蠵几误乌成鹄才分鹤处鸡惨肤森若竖堕指酷逾刲泽国水还袭焦原足易栖贫儒欣夜诵季女戚朝侪舟楫胶藏壑骅骝滑踠蹄冰歌竞若擿埴杖频携景幸人人得诗从物物题长吟歌真乐安羡舞前溪奉同邻几咏雪侵旦满城雪从天万里风阴沈朝日变惨澹宿云同径渡湖沙逺羣飞海上空崩腾兼上下眩晃失西东帝所银为阙河滨贝作宫瑶林髙不极璧水阔无穷巨丽神仙境精㣲造化工霏花争烂漫喷雾极溟蒙埽洒埃尘豁苞含物象充牛衣愁病客鹤髪思衰翁侵冒貂余黑凭凌火似红厉威深刻轹正色坦昭融妬舞多珍鹭迷羣有断鸿阳微怯频复阴老恣骄雄蔀屋贫奢等辉牕昼夜通嵗华惊朔易故老识年丰占赋慙宾右闻歌慕郢中闭门徒自喜乗兴力难崇再和邻几冱寒凋暮节大雪冒神州气象昬千里光芒混六幽度前蚊过目陨旷叶惊秋烟素长谁引云罗薄自浮势轻低更起影乱去还留玉石均朝采珠玑共暗投围城眀组练格野乱旗旒模象羣形富牢笼衆险周履空谙曳纵骋望快登楼栖璧函珍带装帘耀宝钩润应何泽比甘岂井泉侔万物纷同态繁阴惨共愁波声増渤澥原色借来麰邀醉时吹面欺贫屡洒裘驱除夏蛊尽排迮楚氛收人谢泥涂辱家成汗漫游画图饶粉垩比兴极歌讴积久风逾厉消迟嵗聿遒短才非子敌祕思为君抽髙韵侵梁郢烦言不可詶壶公祠大树若人既羽化伊树亦千年委榦龙蛇蛰交阴孔翠鲜流光驹过隙浮世海成田信有壶中药能移物外天真游藐何许神理信茫然㑹见辽东鹤悲歌感市门里七言长律刘永年部署清燕堂汉庭谋帅用诗书丞相今来握虎符帐下偏裨皆缓带军中谈笑亦投壶故开广榭宜髙㑹自有清泉入座隅三辅衣冠献谣俗五陵豪侠壮规模椎牛酾酒捐长日急管哀弦舞艳姝射取天狼作干豆莫推卫霍擅西都和王待制新作白鹭亭七言十韵六朝形势㑹层轩前俯苍洲却践山二水中分鑑澄澈万峯离立翠回环古人遗赏兴亡外良守来居仁智间听讼遂同棠树爱放懐真与海沤闲啸余风雨知何处望及云霞若可攀乔木参天怆城郭浮萍满地笑人寰楚谣清絶酣秋兴吴拂从容舞玉颜象魏由来心自逺湡浯聊复乐忘还掖垣幸许追遐躅天禄仍欣接近班尘土扬州头欲白逺从君借慰疎孱和陈度支杜城园池长韵诗三辅衣冠多俊贤迩来风物故依然君家复在城南社时望从知尺五天韦氏训经门益大酇侯治第世相传雪残太一虚无里尘涨重城苍莽边修竹万竿迷暗谷清渠百道㪚鸣泉欣欣树色知春近寂寂禽声觉地偏使节归来同昼锦扁舟浮去似登仙禆谌适野非无兴更挹逍遥池上篇贺春卿拜资政殿学士移西京留守自昔东郊择股肱至今筦钥委名卿官仪髙出金华殿地理雄专北斗城宝带别兼天马赐彩衣仍照玉符眀正风鼓动周南什和气销除武库兵听讼甘棠从勿翦攀辕旧吏不胜情千年重得吴公守门下无由望贾生公是集巻二十六公是集卷二十七钦定四库全书公是集巻二十七宋刘敞撰五言絶句蒲三首青青水中蒲根叶自勾带今我不如彼望君万里外青青水中蒲秀色宜三春常苦秋气早飘飘悲路人青青水中蒲谁能移之陆妇人系所徇憔悴甘独宿顺州闻角北山三千里归来已近边如何闻鼓角晨坐更悽然瑞竹耸节偶相并雪霜终不迷应将古人比孤竹有夷齐暮冬寄盐城弟二首流水应无极东流向海城殷勤嘱双鲤为寄别离情海上春常早相思正一涯北风吹雪尽遥想折梅花东楼能怀望乡思慎勿上东楼海气常常雾淮声故故愁鼎池丹成鸡犬去鼎在陵谷迁惟有千年鹤时来浴水边啸台髙台映水末极望有层轩览物惟长啸逢人未始言酒舫悠悠转小棹漾漾逐浮萍载酒和嘉月投篇弔独醒杏源浅水通渔艇低花损㡌檐东风日夜起幽兴此中添莲池东池种莲子红白间稀疎夏木阴成后君看锦不如渔台陈渔何处好层观倚髙城快意屠门嚼安知万里鲸花屿孤屿曲池中芳菲四面同春愁随雀舫缭绕未曽穷袁真人祠绛节朝何所白蜺空此堂神仙讵学得客到彊焚香丹井清源秪数尺知是鍊丹余安得栖真子相邀肘后书竹冈层冈南面起仰见檀栾姿诘曲成幽洞因堪象武夷大楸长楸荫栢堂小枝犹合抱得地遂天年斧斤安敢到红玉谁家女四首红玉谁家女双曈如水流映花看汉使不觉坠搔头红玉谁家女眀艳夺青春羞人不得语含笑却成嚬翠霞金缕衣独立翳斜晖无奈春风荡吹人只欲飞春风能吹衣不能解人意使我为朝云与君从此逝清明后鴈留滞江南久今来万里归春风稍和暖作意入云飞忆闗中诸弟好去北归鴈凭将千里书潼闗何日到送目故愁予立春日宿髙阳闗以病酒不饮复用前韵月色初元夜花香翦綵春而公髙阳客翻作独醒人寄书区脱逢归驿作书凭寄声那知梦识路先入大梁城雨后回文绿水池光冷青苔砌色寒竹深啼鸟乱庭暗落花残芍药跗蕚晴相照芳香暖竞飘波翻蜀地锦霞萃赤城标萱花种萱不种兰自谓忧可忘绿叶何萋萋春愁更茫茫叠韵图书如蘧庐吏事累志意招邀即逍遥醉寐自弃置山行荒径惑东西回环极翠㣲空持征鸟意长作准绳飞池上修竹仍封雪交渠已泮冰那知四时改独有醉腾腾过分水岭去去百忧集回头归路迷纷然万行泪自逐水东西草虫扇子洒落烟纨薄肖翘物象竒坐愁冰鑑释深恐夏虫疑雄州留寄醉翁沙漠惟逢雪燕谿不见春聊将曽折栁留待未归人马上口占冰涧纵横水风松髙下声逺游应易老跋马更凝情冬至寒事欲无几春归方有期嘉辰正须醉爱日为君迟南斋病卧香巻风飘幌灯昬雨映帘客愁浑不寐更觉漏声添对月口号今夜闺中月应怜破镜辉南飞乌与鹊为我报将归戏题薄宦遭百舌不如归去来提壶沽美酒泥滑滑如苔戏呈叔恬府辟入幕不谐得宛丘簿闻道珠履客今朝黄绶归定知髙士贵一府莫言非东池避暑二首凉风千箇竹疎雨万枝莲自是清无寐非闗醉不眠翠石琅玕色长杨风雨声不湏醉剧饮此地有余清古北口守嵗二首春渡辽东海星回幕北天悠悠乡国别明日便经年山尽寒随尽春归客亦归一杯分嵗酒送腊强依依公是集巻二十七公是集卷二十八钦定四库全书公是集巻二十八宋刘敞撰七言絶句题行者店石楠无限荒山秪一家竹园蔬圃寄生涯老翁手种石楠树三十余年看好花翠钟亭二首空城风雨晦如秋漠漠长江天际流故倚髙楼望行色南山不见使人愁江外羣山如画图轻烟残雪入荆吴东风醉问春多少逺郭垂杨十万株李氏池上醉中诗春塘泉脉活龙鳞宿雨花枝覆锦茵薄俗不容白眼客醉乡自有葛天民中秋夜作凄风白露堕清秋月上江湖开客愁世事纷纷欲如发醉醒任意判悠悠思乡岭絶壑参差半倚天据鞍环顾一悽然乱山不复知南北惟记长安白日边宿麃子岭穹庐中千山雪遶帐庐寒一半冰消塞井干忆卧衡门甘泌水可怜孤枕未曽安摸斗岭盘峯回栈几千层径欲凌云揽玉绳浪得虚名夸鄙俗古来天险絶阶升狎鸥亭波光栁色交相乱野客沙禽特共闲未醉那宜径归去夕阳犹在杏花山黄河轻车重马自相腾横度长河百丈冰贝阙珠宫应浪语黄沙际海谷为陵过临潢口号云消归路暖无尘试学章台走马身塞栁闗榆莫相恼小园桃李解迎人寄张四二首城下清淮百丈深楼前明月冷镕金何似闗山望处景因人寄示陇头吟清秋千里梦相思颍水沧浪各一涯洗耳君方避尧舜濯缨吾请学鸱夷寄圣民十月十一日方到跋马望君秋暮时君来何后菊花期斋中故有金铃酒犹可篱边倒接篱送萧山和弟江上苍山百里国鑑中明府校书郎腊梅冬笋知时节驿骑回时早寄将絶句送和弟行东臯兼过献臣二首落日浓霞辉碧潭淮南风物似江南榜船载酒随凫雁物色诗怀着意探西风满眼荻飞花楚泽秋光一半差庖鼈好期张仲友卷帆应带海山槎渭城举世几人歌渭城流传江浦是新声栁色青青人送别可怜今古不胜情虎丘和孙可述崑阆乗沙不可攀蓬莱渉海去无还宁知胜絶神仙境近在青林绀宇间画屏二首滔滔江湖万千顷何为飞来入轩屏大涝不增旱不减静听无声视无影六月炎蒸百虑烦举目一见心暂闲市人悠悠那得识此意髙山流水间自西桥至紫温载酒作乐即事呈府公四首欲暖水流初汎汎半闲人意正悠悠清觞自可轻捐日髙管无端吹暮愁澹烟苍翠笼髙树密竹交加隠曲堤水调向终人欲醉夕阳稍近戍楼西潜鳞畏乐勿复跃舒鴈避船争乱飞乗兴正湏勤一到㑹令鱼鸟见忘机主人宿望功名际下客素心江海中舟楫由来归𫝊说沧浪元自属渔翁雷琴三百年中天下工密移山水入号钟世间㑹有孙枝在自是知音不可逢晩步城上寄贡甫雨过行寻旧履綦江南山色逺相随池塘芳草新无限还引新诗入梦思雪后见山楼春寒天气似江南闲倚髙楼酒半酣尽借前山作屏障更烦佳雪洗烟岚送人游苏州莫倚春风烂漫游姑苏台上特多愁倾城人逐鸱夷去惟有空江日夜流重登见山楼有感髙轩送目万重山不尽东西千里间长啸何由生羽翼径排云雾看人寰答钟元达覔藕栽二首红妆翠葢出汚涂水面风吹醉欲扶自是凌波有仙种文君莫讶茂陵姝渐㸃青钱浮水面犹将素节混泥沙送君百顷风潭上莫笑元非十丈花新年雪消冰解漏青春醉眼惊看物物新已识年华似飞鸟直将身世委天均果园巷访杨寺丞雪霁江城气色春果园巷口静无尘林间水上俱通马径入谁能问主人闻江十吴九得洛相酒戏呈二首洛城春酒碧霞光东阁遥分东观郎陈侠应嗤伯松拙魏侯元惜次公狂衆人皆醉屈原醒天禄寥寥白发生束缊君当游相国那能我自胜公荣朝谒武信殿三首旌旗千里自天来投策黄河饮马回圣主醳兵方外服东巡日观望蓬莱原庙衣冠渭北游侍臣世世祀春秋敌马何由向南牧万神相与卫轩丘天下安危寄老臣幄中谈笑静边尘丹青未备云台像笳管犹悲道路人㣲雨登城二首雨映寒空半有无重楼闲上倚城隅浅深山色髙低树一片江南水墨图日午风髙新雨晴残花飞絮两轻轻垂鞭缓辔饶闲望时复林间布谷鸣檐下檐下渠泉朝暮声楼头山色四时青此中故有无穷意正要悠悠醉复醒围棋调邻几华髪仙翁共奕棋樵柯烂尽忘归时洞中日月迟如此世上荣枯讵得知见召西阳池汎舟仍示雅章因成二絶希笑览也画舫欲随波上下行人先似水西东翠萍却是多情物漂泊不离芳沼中习池几度共芳菲烂醉池头到落晖临去主人虽不召山公能不少依依顺州马上望古北诸山平原不尽对羣峯翠壁回环几万重背日映云何所似秋江千丈碧芙蓉伯劳伯劳东去燕西归可惜春光相见稀惟有歌声留别恨画梁三日更尘飞同河中府签判刘状元廷平访华阴云台观陈搏先生故居是日云雾不尽见诸峯平舒道上望诸峯翠出浮云几万重过客仍迷五里雾真人与致二茅龙题戚化源画清济贯浊河图浊河清济坐中分沙浪澄波两逼真自画壁来多少日能知清浊几何人西楼西楼独上不能回遶郭新花正盛开谁信不曽骑马出春光自到眼前来兴庆池送江淮陈度支是日㣲凉芙蕖满地水浮空不意江湖入望中独把一杯送归客可怜羇思满秋风九疑山图苍梧南岸碧嵯峨直上云衢不甚多天使九峯迷万世可怜虞舜不悲歌送智慈海上忘机是白鸥暂来非为稻梁谋乗风又作沧浪别怊怅居人浪得愁西掖闻莺宫树阴阴翠葢成熏风尽日语流莺秪应欲助归田兴故作林间旧友声游龙山七泽髙秋霜叶红龙山一望夕阳中愁来乗兴时时往楚老相疑是孟公出城水映朱扉树遶城午天暄煦仆姑鸣马蹄款春泥燕自爱乗凉半日行琵琶亭江头明月琵琶亭一曲悲歌万古情欲识当时㫁肠处只应江水是遗声过湖城诵隽不疑传作北阙公卿如堵墙谁持一语判兴亡君知京兆人无及正用春秋侍帝旁晩步城头雪色连云色池面冰光乱日光泥滑应湏劳杖履幽期恐后野梅芳石牌矶长江激水成飞电苍石横波起疾雷自觉心能仗忠信布帆无恙御风来送张岳同年长安道侧风尘里倾葢相逢许白头误在卢前已深愧莫随时态作沈浮答刘同年寄青䭀术煎松汤并诗自无金骨凌风相心愧仙翁度世方一听山中白云曲已如挥手谢华阳遣思淮上秋光凝客恨城头暮色滞斜晖独醒未必能胜醉逺望山来可当归杨无敌庙西流不返日滔滔陇上犹歌七尺刀恸哭应知贾谊意世人生死两鸿毛雪中诣相国寺西风巻雪白如沙索漠空林开白花病僧迎客兴不浅自启轩牕煎越茶栁河相望不容三日行多岐无奈百长亭欲知河栁春来绿正似山松雪后青神山林立衆峯俱到天传闻此地有神仙名山三在蛮夷国方土之书犹信然早春野泊夀宁观小径连村行几曲垂杨未绿草成蹊门前野水还如带恐是仙源使客迷依韵奉和梅尧臣四首阴云着地无精光细雨翳日看㣲茫千里江山在何处心怜社燕冲风翔而今四海虽休兵犹有防秋在戌城征妇裁衣欲寄逺时将蚁子候阴晴春草更绿春林衰长安游客未成衣凄凄计欲变寒色一夜无语看灯辉欲埽鹏翅还北溟欲引羲辔来东瀛从兹阴翳永絶灭康衢不使泥涂生春草春草緜緜不可名水边原上乱抽荣似嫌车马繁华处才入城门不见生寄王合使忆醉离亭舞翠娥举觞同听渭城歌故人却出阳闗见愁问行云奈若何兴化寺花蟠桃浪占三千嵗琪树虚传十二城争似此花常在眼风吹日炙四时荣古北口自古北口即奚人地皆山居谷汲耕牧其中而无城郭疑此则春秋之山戎病燕者也齐桓公束马悬车涉辟耳之溪见登山之神取其戎菽冬葱布于诸侯盖近之矣口占一篇因以传疑束马悬车北度燕乱山重复水潺湲本羞管仲令君霸无用俞儿走马前直舍竹下残雪二首阿阁三阶敌井干宫墙十仞逼云端故留残雪侵春事欲伴孤篁老嵗寒重叠空阶委玉尘萧疎碧篠束浮筠池寒自称孤髙节不共阳林竞早春十一月十五日朝拜章武殿雪中口占呈圣民学士原庙衣冠月出游侍祠义比汉诸侯应有海神朝绛阙勿惊飞雪满崑丘嵗暮雪中寄隠直前年季冬与隠直相㑹京师凡十余日长安积雪深三尺穷巷相看共一樽物色嵗华还彷彿异方回首重消魂秋夜见月㣲风送雨江南去凉月衔云海上来暑气顿除秋暗入忽疑浮汉弄昭回别彦文兔园风物共追游直自霜秋到麦秋何故临岐犹有恨未曽携手上商丘登新河桥诗朝阳破雾水浮空极目江湖一望中三十六陂冰雪解鱼龙鳞鬛动春风小园弱栁低花俱有意浅沙深竹总无尘从今不恨交游絶还倚东风作主人雪霁行小园力埽墙根通野径少留林下访初春魂翻眼眩看梅杏几处攀条辄误人正月二日雪后到小园新年已觉有春光宿雪无多映夕阳竹箭晴来依旧碧栁条暖去不胜黄纳凉明教台呈太守台下井泉冰冷滑城隅川色劒光铓多惭簿领相寛假全得南风一日凉闻张隠直率范十九佑之游边寄之三首莫怪黄河来积石又疑弱水隔崑崙若嫌古记难全信他日君归与细言未甘海上乗桴去犹託隆中竟日眠努力英雄树功业鄙夫洗耳太平年红旂白羽尚纷纷渭北洮河十万军厯览山川穷胜负朝廷肯弃奉春君题浄严观春波亭满目烟芜蘸緑漪江淹遗恨楚江湄仁人四海皆兄弟何必东风怅别离初雪冥冥浓雪半空黑烈烈北风吹日回海水翻从九天落龙沙却渡五湖来野人寄枸杞青蒿烂蒸香荠白鱼肥碎㸃青蒿凉饼滑宿酒初消春睡起细履幽畦掇芳辣答杜九重过东门船戏作共醉江南日落春悲歌一曲思离人却寻陈迹愁先乱况复青青栁色新牡丹三首刻成红玉万枝香排出华灯四照光闻道阆风有琪树可能一二敌芬芳宫女妆花不必匀浅红深紫自争新已能含笑惊愁眼枉是无言对暮春密密芳华乱夕晖碧油幕下觉春迟何时谢絶人间事看尽东风烂漫时题慧礼师双树院双树婆娑三百年江南秀色上参天不知昔日谁来种正为道人开法缘扬州闻歌二首淮南旧有于遮舞隋俗今传水调声白雪阳春长寡和着书愁絶郢中生半夜暖风吹朔雪东城南陌晓来春郊光野气望不极栁意梅香愁向人徧阅斋房题名独不见永叔戏作七言十二楼居五碧城祠官多识汉名卿蓬莱仙客飞升早不向丹台稍刻名自东门汎舟至竹西亭登崑丘入䝉谷戏题二首汎汎扁舟春水平缘苹白芷欲齐生王孙自喜山中客莫唱淮南招隠声万竿苍翠隔晴川寂寞芜城三百年此地重闻歌吹发扬州风物故依然养鸡耆旧漂零汉汝南长鸣独与古无慙萧萧风雨思君子欲倚空牕听尔谈受诏俟代先遣家人南归发后一日寄内七言年长渐难禁逺别宵长初信有相思天寒展转不得寐一夜风吹庭树枝一百五多叶白牡丹答陈度支二首玉色天香无与俦猝风暴雨判多愁君知大半春将过初识人间第一流嵩少雨晴寒食时年年驿使按瑶墀尘埃落莫长安陌笑倚春风不自知安福院二首溪流婉转树䝉茏复阁虚廊小径通下马解鞍一长啸便疑身已出尘中三十六陂秋水来龙蛇奔走起风雷老僧与置南轩地㑹是凭栏心目开题新开花呈永叔野客赏春怜物华不将手觞新开花且留林下引狂蝶看舞东风倾緑霞东山独孤刺史提千骑飞葢驩游向此中髙岸如今已成谷还如岘首忆羊公五色蔷薇春来百花次第发红白无数竞芳菲解向人间占五色风流不尽是蔷薇黄蔷薇绿叶黄花相映深水边台畔结浮阴何人解赏倾城态一笑春风与万金嶰林已看秀色动髙林㑹见翛翛满翠岑不学渭川千亩富欲闻嶰谷凤凰音杜鹘花嫩红轻紫仙姿贵合是山中寂寞开九陌风尘肯相顾可怜空使下山来公是集巻二十八公是集卷二十九钦定四库全书公是集巻二十九宋刘敞撰七言絶句阁后丛篠中自生梧桐手封殖之因作口号呈范七王八二阁老常咏椅桐待髙凤忽经阿阁见孙枝朝恩未放江湖去更看亭亭百尺时种梧桐欲种梧桐满碧轩春风岑寂映琴樽虽未能令丹凤至要湏长絶衆禽喧别永叔后记事醉中不记别君时卧载征车南向驰惊觉尚疑君在侧满身眀月正相随即事梅靥稀疎无賸白栁眉繁弱未全青墙头红杏春多少醉看愁吟意总醒寒芦洞庭木落风霜秋兼葭处处使人愁可怜一见京尘里却忆孤槎天际浮呈主人二首世上年华似车毂俗中形态若樊笼解开绛帐陈红粉何必通儒独马融雨催春意苦无多栁色花香奈汝何谁举一樽属明月小垂手舞缓声歌迎春花二首秾李繁桃刮眼眀东风先入九重城黄花翠蔓无人顾浪得迎春世上名沈沈华省锁红尘忽地花枝觉嵗新为问名园最深处不知迎得几多春自淮南移天平兼西路安抚使六月五日初入东界得快雨是时齐鲁久旱欣然作小诗示攽奉世等聊志一时意耳东郊问俗拥征辕天与为霖破郁烦慙愧泰山云触石误疑刺史雨随轩偃师驿观先帝所植两松及钱丞相壁记华封耆老望车尘故以青松祝圣人云去帝乡桑变海旧枝重叠长龙鳞十二月二日十月黄河冰未凘栁条若若草离离寒蛩逐马声相续都似江南秋半时便坐廷中稆生嘉禾两本因成二十八字呈同僚诸君报政三年愧鲁公将何归奏未央宫便廷嘉谷知天意因得从容贺嵗丰即事二首长日熏风春欲回啼莺鸣鴃乱相催不嫌栁絮都飞尽惜许酴醾取次开白社不知天上乐残芳可惜逐东风谁家酴醾花正发走马平明看醉翁种花五首粉蕚朱华俱满丛莺喧蝶舞乱春风前年手种今年看自觉淹留已老翁弱栁海棠虽晩栽翠眉红脸已齐开蜀姬艳色巴姬舞倂送春愁入眼来长爱武陵溪上人种花无数碧溪滨莫轻野客时情薄看尽灵桃嵗嵗春行遶新芳不拟回春光二月已全催江南寒食饶风雨未落应湏日日来忆昔空园今作林墙头枕上总成阴废兴人事非天意时暂纷华亦赏心探花郎送花坐中与邻几戏作七首两郎探花如顾山红紫黄白俱可怜春风过此即埽地尔复碌碌慰眼前两郎敖荡不自羁春物寂寥宁得知能读离骚饮美酒头白江翁殊复竒春服始成天气新沂水风起如鱼鳞由来舞咏吾与㸃童子与公凡几人眼昬头白老冯唐三十余年离举场春色年年在琼苑曽经十牓探花郎溱洧芍药堂背萱浓红柔绿相映繁郑卫之风久寂寞坐无诗翁谁使言酴醾蔷薇香最竒古人不闻今始知世间此辈复何限零落深林方足悲牡丹开尽羣芳少红药丹萱亦可怜眼看春事已如此有酒不饮讵为贤桃花三首消露浓霞满眼春攀香弄影地无尘仙源一入吾将老不学武陵溪上人碧海仙山拂太微春风蟠木发瑶池人间日月知多少坐见髙花烂漫时小楼西望那人家出屋香梢几树花只恐东风能作恶乱红如雨堕牕纱闻御试毕寄同人鹏欲图南鱼戴角风云变化不踰时谁知遁世聱牙者翻覆西牕数局棋赠省判沈郎中休文零落向千年一世风流㡬许传锦袋牙籖二万巻羡君能似昔人贤在北得家书论从定约欲车回笑领双鱼手自开便觉长安近于日不闻人自日边来奉天门观汝水流水回还萦雉堞乱山苍翠拥层楼㑹将緑蚁捐长日幸有髙风送麦秋崑邱台重峦似欲学层城上有帝宫人不行访古寻幽复观化垂杨生肘未曽惊洪泽阻风风振苍山海逆流扁舟未济使人愁聊把钓竿消永日溪翁沙鹭共悠悠时㑹堂二首雪霁苍山未有尘阳崖气色已含春不闗南国年芳早自有东藩欲贡新江涌岷山万里来地蟠崑岭百寻开故移䝉顶延年味共献无穷甘露杯十二月雷后作腊破春光逼眼来暄风膏雨杂轻雷黑貂已敝京尘里兴发犹堪贳酒杯寄贺隠直㨗开封府解髙士何湏轻主簿客星今欲上灵槎题名趁取台中旧前后龙头属当家闻张给事倍道兼程已过古北戏作七言叱驭勤王肯暂留边沙朔雪犯貂裘飞黄一日湏千里应笑迂儒骑土牛雷雨寂寞荒居草木深商歌犹足玩愁霖仰头笑问丰隆苦亦未妨人倚柱吟椶榈纛影咤㲚竿影直雪中霜里伴松筠可怜憔悴凌云色还是昂藏独立人江梅江南谁折一枝春玉骨冰肤画不真撩乱清香随驿使尘埃满眼正愁人观儿童逐兔辄失之戏呈希元二首碧眼儿童夸絶伦竞驰犇兔蹙飞尘俯身㨗下重冈去空听弦歌不见人满目苍山宿草衰雪残深谷正多岐莫将弓箭穷飞走笑杀黄须邺下儿初出古北口大风我持汉节议和亲北上边闗极海滨宜有鬼神阴受命劲风来埽幕南尘十二月十二日斋祠西太一宫是日大风绛阙碧城天与通世间惟望气浑融神仙定与尘埃隔自怪来时亦驭风和圣俞逢卖梅花五首送腊迎年越岭梅几时随驿过江来上林桃杏矜颜色已老东风寂寞开三月都城雪巻沙幽芳偏恨杂羣花九衢何处江南客一笑相知越女家东阡北陌竞春游弄雪翻云为少留落去能无怨羌笛折来端是乱乡愁安得繁英种满园风前月下共方樽放歌起舞浓阴里长使清香濯醉魂可怜风雨逼流阴无奈芳菲恼客心暂引江南春入眼不辞多掷袖中金观城上梅花忆和城头梅树花初发每到花前忆剡中白水碧山应不少与谁携手过春风送张译归雪霜载涂春欲晞江流水驻君北归南方遐夐久共住可怜不及双凫飞小园春日草色初新栁带长宿烟清露湿朝阳东山云起西山碧南舍花开北舍香寄东平侍读叔平侍郎曲榭层台花木深春风千骑盛登临髙山流水非无意正得君来慰我心上已不赴金眀集招邻几谈楼船旗鼓飏春风曲水浮觞一醉同穷巷谁怜车马絶萧条相对两衰翁梅雨无穷云雾湿梅天终日昬昬只欲眠髀肉生圆头髪白强寻髙处望山川诏赐御书稽古两字作口号示子弟毛玠素屏非俗物韩稜宝劒得龙渊谟明敢与臯陶比稽古虚参尧舜篇秋晩雨中隠几偶书寄圣俞五首秋云欺日不得光西风送雨寒苍茫北来鸿雁翅羽湿那能自致凌天翔如闻蛮服愚弄兵凶酋恃险愁孤城军书挿羽惧不急安得良术吹天晴穷秋未穷草木衰里人过半单裳衣谷中吹律不可待上天爱日何时辉我欲乗桴渡南溟手携水伯趋蓬瀛秋来雨多蛟蜃喜满目愁见风涛生安得独上崑崙巅侧身常近清阳边氛妖堕㪚昬垫解使我目朗心萧然羊角风我似灵鲲初化鹏径辞北海向南溟可烦更借扶摇力已度臯兰望紫庭观梅樱桃梅花欲落樱桃盛白雪彤霞各自愁肠㫁黄峯与粉蝶东园来去不知休潞河饮马长安行且谣雕鞍金勒映春朝潞河正月冰都尽不惜障泥走度桥陈胜伙涉矜豪欣据陈力崇司过督羣臣欲将燕雀轻天下自使侯王不复亲客寄天台月桂子天上仙人月里栽无端飘逐海风来可能种作千寻树嵗看髙花烂漫开辛夘十二月同持国游㑹灵观各曽赋诗后一年㑹灵烧髙下俱尽天子为先朝所为不忍废复治集禧畧放渭阳帝祠制度五岳同宇毋乏事而已不能如向之鉅丽也戊戌十二月以事过谒祠下作七言寄持国白玉五城十二楼还曽同作采真游重来无复壶中景惟见苍林锁碧流戏成一首参差翠嶂坐中分㫁续流泉尽日闻何异髙唐与巫崃梦余真复有朝云杂诗三首大梁公子乐邯郸爱士能从市井间虽诧平原倾食客鲁连犹蹈海滨还季长诞节薄拘儒俳笑纷纭绛帐居为问从来三辅士几人门下撇衣裙天禄先生空白头时时好事载书游滑稽不及鸱夷辈寂寞端成淑徳侯絶句书苔满地初晴后绿树无人昼梦余惟有南风旧相识偷开门户又翻书彭城先辈未披竒采早饮隽声遗诗寄答二首清门早日映朝端俊域于今有二难虹气韫来徒想玉国香闻处已知兰劒池夜久光芒𦂳梦草春深景象寛寄惠新诗仍过此濡毫容易报琅玕朝日偶作呈友人渐知春意入城来向午池冰已半开和气满天真可望凭君须上最髙台榴花洞熏风四月羣芳歇火玉烧枝拂露华偶坐清阴人不到白须道士进流霞和永叔宿斋太庙闻莺二韵碧树凋零满眼秋黄鹂飞去使人愁翰林仙老斋房客犹恨人间嵗月流题庭前药栏宿雨初晴晓尚寒土膏欲动未全干碧萱红药饶情态世漏春光已满栏壶公祠送别尘世纷纷多别离一攀庭树欲沾衣不知何故壶中叟能弃人间不复归山中作空山日午东风起积雪半消巖下池逐胜不知芳草逺长谣石上失回期浄土院从王伯初饮呈座人雪满春城幽兴长放歌起舞尽君觞幸怜犀首饮无事不怪次公醒亦狂饮子华家醉翁不来因令鸾英弹醉思仙翠眉红袖拜尊前撩弄春声入四弦坐少车公还不乐为君重奏醉思仙月下蟾蜍滴露侵石垣松桧吟风如涧泉夕梦未穷山路逺自疑乗月弄潺湲城南杂题当日龙船校五兵旋开池沼学昆眀迩来封禅和平久旧地分教百姓耕垂杨冉冉笼清籞细草茸茸覆路沙长闭园门人不入禁渠流出雨残花盘姗不称三公位掩抑空妨数亩庭只有老僧偏爱惜倩人图画作书屏早时风景爱东吴一到京师兴益疎偶向城南疑泽国夹川垂栁带僧居芙蓉池绿华清葢满方塘雨洒风吹着处香浄埽钓矶双树下醉攲凉枕弄秋光忆和楚泽茫茫白芷生春风红树语流莺髙楼不见千巖路落日空含万里情啸亭雨后风卷髙花舞成雪雨湿芳草绿侵云层轩独立时惆怅淮北春光过五分西楚楚割淮西自不轻元王宾客亦洪生重捐醴酒迷髙士末路翻亡五千城袁本初横刀长揖紫廷中健者宁须属董公郿坞然脐直假手始知天下有英雄魏文帝江水由来一带横魏文何事畏疑城不应天意分南北自是无人敢请缨武皇武皇英气古无俦解道平城遗朕忧汗血龙媒十八万单于台下猎清秋后土庙琼花繁香簇簇三株树冷艳飘飘六出霙移植天中来几月欲看憔悴老江城送张奕进士归广徳省亲南北旅游三十年相逢依旧孝亷船千钟不洎今吾老羡尔归安二顷田自淮南迁东平移后土庙琼花植于濯缨亭此花天下独一株尔永叔为扬州作无双亭以赏之彼人别号八仙花也或云李卫公所赋玉蘂花即此聊以小诗记其所从来海内无双玉蘂花异时来自八仙家鲁人得此天中树乞与春风赏物华董相江都治后徙胶西衰老诸侯等弃之为问平津相天下尚开东阁欲宾谁白登白登计祕自堪羞相印犹归曲逆侯安用熊罴三十万平城遗有子孙忧锁宿礼部中夜口号浮云不动月微眀锦帐香寒梦易惊犹觉春风花未发独闻宫漏出重城题送客亭别任迥北飞鸿鴈南飞燕扰扰俱非自在身莫向孤亭南北望野花江草最愁人送魏广祕校同年羡君归着老莱衣风雨纷纭欲别时㑹是东堂许为友自怜扶路不胜悲风雨人生老去自多忧索索逢春却似秋过尽百花初不省何须风雨更添愁山光寺隋家昔日歌舞地荒草满庭烟雾深犹有老松长百尺悲风来动海潮音答张安内翰见赠二絶云鹏自合纵天池蒿鷃宁嫌寄一枝适往蚤闻仙老辨解嘲聊慰俗人嗤玉螭阶侧凤池边接武严徐愧昔贤天骥絶尘方万里知君不顾绕朝鞭答阮逸中允天后天先隠姓名曽闻注易动公卿穷愁不得无编述慙愧删诗取正声小桃鸣鸠唤雨天色变迟日烘云花意催一日出游三日醉自知慙负小桃开和赵七得屯田郎童稚闻君赋上林校雠偏愧接华簪朝廷礼乐推先进莫叹郎潜佩肘金公是集巻二十九公是集卷三十钦定四库全书公是集巻三十宋刘敞撰制诰龙图阁直学士兵部郎中泾原路经畧使王素可谏议大夫朕临御天下赖宗庙之灵方内乂安元元䝉福而往者戎狄窥间缘隙时入为暴患皆在守圉之臣文不能附衆武不足威敌使贪暴之民震惊朕师具官王素假节剖符居边三年内镇抚百姓外教战士令行禁止惠于鳏寡爰及疆外羁縻之国咸懐服集不失朝贡中国以安朝廷益尊此蕃卫之勲也诗不云乎大邦维翰其议迁秩升于谏列以慰吏士出车东山之思前邠州观察推官李育可着作佐郎前赵州军事推官许林宗可大理寺丞古之礼珪璋特达而璧琮有借宝非不同也所从用之异岂惟宝哉士亦宜然育用文学进有以自见林宗由吏材选称于知巳夫蓬丘图书之府廷尉法理之本往为之属各践尔位思所以报毋隳而守前秀州崇徳县尉左惟温可涟水军录事参军天下无事人得养老长幼修孝悌之行甚善而猾恶民起为盗贼夺攘以侵扰之郡县所患者也汝以邑尉捕击如律尚书条上阀阅迁尔纪曹祇服明命益思自奋西京左藏库使忠州刺史髙阳闗路驻泊兵马铃辖时明可文思使执干戈典兵马之臣当以战多勇功受赏于朝而但累嵗月计资攷以此取髙位壮士之耻也然今天下乂安士无所试其能故偏禆将帅例以恩进迁尔使列以观来效尔亦毋谓易而得之因易而守之盍亦竭节顾义思所以报国者乎宰相富弼奏试国子四门助教王渊宰相韩琦奏乡贡进士李常并可试将作监主簿曩者朕亲祀清庙推恩延赏而大臣得荐其门下之士置之仕籍今丞相以渊等闻夫与吾陶冶万物长育人材者非丞相欤何惜一命以慰士大夫之望其慎所履毋辱已知内殿崇班唐询可内殿承制边吏欲其奉法守职以安吾民而不欲其徼功兴事以挠王畧也故嵗满无负者辄迁其秩尔有治状协于赏格进承制命无堕常守定武军节度推官卫观可大理寺丞常州团练推官沈披可卫尉寺丞昔唐有天下诸侯自辟幕府之士惟其材能不问所从来而朝廷常收其俊伟以补王官之缺是以号称得人今州郡从事皆吏部旨授然其试之临政而不苟察之行已而有立亦皆一时之选也故吾亦且命以九卿之属使渐而升于朝观与披也既厯试于外又亟称于知已得人之声庶必能勉焉礼部侍郎参知政事曽公亮可加正奉大夫进封开国公食邑五百户赐推忠佐理功臣朕承七庙之光继三圣之绪惟慎祀时享未足副盛徳委亊有司未足尽诚孝故稽旷典厯吉日亲率公卿躬执豆笾昭见祖宗并受祉福若乃裒时之对申钖无疆天㝢之内莫不受庆而况一二耄老肃雍显相者乎具官曽公亮徳器浑厚智谟闳达予欲观于雅颂参𤣥鸟清庙之诗以追孝于前人汝明予欲谨于王亊极四海九州之美以备物于大飨汝图予欲时和年丰以荐厥嘉生登黍稷之馨汝翊予欲制礼协乐以对越太室交神人之雍汝助夫赏国之典不可废也进阶中朝颁爵上公衍食加田勒忠甲令使百执事粲然皆知辅徳政治之报焉不其伟欤将作监林洙可司农卿自周以来稷为大官今吾非废稷不务也而官益轻岂居其职者未能勉乎具官林洙资禀通裕临履修洁擢正卿位尚宜其事昔乃先正实领大农之任以迪文考今年谷未充边人望哺尔其勤身敏行无沗名实于以劝穑劭民庶有赖焉济尔世美不其多乎都官贠外郎邢梦臣可侍御史殿中丞沈起可监察御史里行御史执宪毂下纪纲国体非雅亮劲正之士不足参论议广聪明拯与景初吾所信也使之慎简厥僚必皆其人而拯也以起间景初也以梦臣可稽之阀阅察之望誉人咸曰允哉予甚嘉之夫鉴以明故可正容绳以直故可形枉毋勤小补而遗大体毋忽近务而隳常守事君尽礼其可以报知已乎屯田贠外郎胡揆除都官贠外郎朝廷镇抚四夷以绥中国贵于息民而不务佳兵故常敕边吏毋邀竒功五岭已南蛮夷杂居其俗剽悍尤为易动而桂州一都㑹也前通州军州事尚书屯田贠外郎胡揆承用诏旨悉心疆事终揆之任恬然无虞亦可谓善吏能宣明威信者矣夫守边之患常在见小利不达大体以侵迫驱夺之为故至大乱贻忧吾民则若揆者不可以不赏也稍増其秩以示褒宠陜西路都转运使兵部郎中天章阁待制傅求可右谏议大夫河北转运使工部郎中天章阁待制周沆可兵部郎中依旧岐毕吾西土也被山带河百二之险而有昆夷之虞燕亳吾北土也平原广牧四战之地而有玁狁之警赡足兵食纲领郡县将命宣指甚难其人具官傅求明智敏察表以文雅具官周沆深中笃厚居以名检并委节传分按州郡皆有述职之勤美俗之风夫较攷陟明其来尚矣或正谏省之列或迁夏卿之属所以襃善劝能尔其钦哉司门员外郎张巩可开封府推官京师者举衆大之辞名之者也风俗杂而狱市繁治称浩穰吾令襄为尹急吏缓民甚有文理其僚虚席思得敏才以左右之具官张巩尝使行河决川滁源衆工胥作輓漕以通其精力干用效在已试俾赞辇毂之政尚克有立夫都邑翼翼四方是则无习苟且违道干誉则子一人汝嘉太子中舍通判衡州张兊可殿中丞郡有倅贰闗决衆务所以优民事示重慎也俗吏不察大体而矜势怙权以争重轻吏民反苦之甚非朝廷意尔居职自若奏课亦善通籍循省以畴嵗劳方天之休尔其朂哉兵部贠外郎张中庸可开封判官京师衆大之居其俗具五方而诸侯所视法也号称难治盖自古记之为之尹者专用击㫁则网密俗敝崇之以寛则威信不立故常择精明疏通之人以参其职具官张中庸材剧而用博行修而志坚处烦决疑必有余裕俾赞浩穰之政当适寛勐之中根本之地尔惟钦哉度支郎中李硕可三司户部判官财赋大计一出于民取之寡则用不足然而民逸取之多则用有余然而民困此三司之难也术不能通轻重智不能调盈虚则吾不以为之僚具官李硕尝以名字典郡风采奉使敏以为政精于检下所到而治有迹可纪使之参计耗登赞举筹策庶可以不伤财不害民乎往即㑹府毋乏乃事龙图阁直学士赵师民包拯刑部郎中任莫重于有土功莫美于宜民故周设加地进律之典而汉着増秩赐金之令以劝能者朕折衷焉拯识清气劲直而不挠凛乎有嵗寒之操师民经明行修敏而好学浩乎若天府之富俱备顾问并参法从屡献切直之议讲闻絶出之业而勤请为郡期于报政曽未期月翕然治声昔望之自以谏臣耻于补外而龚胜进以儒者窘于拨烦我图杰材无愧往哲宜程功次之久俾践刑曹之属褒善陟明孚我休命枢密直学士右谏议大夫权三司使包拯加上轻车都尉食邑祀者国之大事也而祫又加大焉朕既亲飨祖考承致多福庆赐所被自公卿大夫六师庶卫执干戈之人外薄四海罔不毕及搢绅欢唿士卒凫藻其调度费用一出大农固亦勤矣某强志尽瘁夙夜匪解任重权专不可以非理挠使吏谨其职下安其业民不加赋而国有余财以成朝廷之大礼可无褒乎古者叙六勲之等藏乎天府者固以旌有劳颁五爵之封衍以真食者固以优有徳有司其明按旧事申钖休命以称朕意程戡检校太傅宣徽南院使判延州西戎即叙方外无警然而襟带之地重兵所集欲守卫中国宣明威信非股肱旧徳帷幄宿望岂足与朕同西顾之忧哉某识量闳博猷为靖密政事之干长于治人忠厚之诚形于事上陟降二府勤劳厯年所以翊亮国体裁成机畧为益多矣其谁间然乃者辞剧就闲委权谢事虽嘉沖尚之意俾逺侍从之列而风力克壮问誉攸属方且修边备以憺逺俗岂宜辍老谋以忽外虑参荣四贵视秩三师衍以爰田之封畀以元戎之寄文武惟宪尔其勉焉罢诸路同提㸃刑狱使臣置转运判官国家兼覆㝢内疆理天下分立州邑十有八路惟吏之不平民之失职政之颇类狱之纠纷未能独察也故设纠䖍之司使奉钦恤之寄专属朝寀贰以武吏诚欲审疑察枉释冤决滞纳民于不冤流化于无讼而武吏或起世家或由军功文墨期㑹未必深究监司背项适増其繁夫非其习而望其效违其方而冀其功不亦难乎其罢诸路同提㸃刑狱使臣令枢密院勘㑹已及二年者即令赴阙未及二年者与就移合入差遣及于河北河东陜西缘边兵马多处相度添置路分都监以次补用庶几人尽所长官不虚受夫转运使之任所寄耳目治财赋集事功也江南东西荆湖南北广南东西福建益梓利䕫等十一路此其去京师逺者万里近者数千里或跨带山海岖﨑蛮夷而皆一贠主之处则无与参虑出则无与僇力设有缓急之警调输之烦机㑹一失民受其敝甚非豫虑先事之策其各増置转运判官一贠以三年为一任选差第二任以上知州资序人候一任满日提㸃刑狱差遣初入知州及第任通判资序人候满两任日与提㸃刑狱差遣若居部无状隳职败事亦重行其罚盖士常患任之不当其材无以见长用之不久其任无以见功今朕别异文武使得自试选擢贤能使得次进吾于士大夫可谓无负矣其各竭力悉心勉成功名布告中外咸谕朕意太常少卿张铸可光禄卿致仕古者有司年至则致仕所以恭让而不尽其力也具官张铸履尚夷粹足以检俗精力强敏足以济物而能顾礼畏义愿上印绂朕闵劳以官职之烦今听其请夫佚老之士虽不能输力于朝其矫厉风节不亦过絶保禄持宠不知止者乎俾列九卿以荣其归祗若休命思底终誉无为军录事参军马易简可太子中舍致仕控搏禄利者至于迁籍损年饰貌匿衰以绥退休之期尔齿未耄仕无缺行能决于去庸非亷乎自下郡掾升东宫属归安乡闾足为荣观矣权郴州军事判官杨永可右赞善大夫致仕前岳州平江县张正已可大理寺丞致仕年至还政典也而贪禄者或不能止能止者皆好礼者也至于以亷自嘉者有不待年去矣今永也礼而正巳也亷忽而不录何以慰其子弟之心或升籍朝闺或丞事卿寺归荣乡闾以乐暮齿韩通赠中书令易姓受命王者所以循至公临难不苟人臣所以明大节周故天平军节度使检校太尉同中书门下平章事侍卫亲军马步军副都指挥使韩通定交霸府委质前朝荷戈共厯于艰贞钖壤迭分于戎律朕以三灵睠祐百姓乐推言念元勲方畴异渥苍黄遇害良用怃然追升浴凤之池式表潜龙之旧皇伯故右武卫大将军汉州团练使世荣可特赠密州观察使追封髙密侯敕礼以称情而立文荣以哀死而加厚赠䘏之典在于有司具官某地近属尊身修行治翺翔膴仕表仪公姓内聨环卫之严外假州符之重奄至大故未究营途眷言悼伤良用恻楚追贲亷车之秩仍疏侯社之封尚其有知对越休命可皇叔故右武卫大将军汉州刺史叔豹可特赠䕫州观察使追封云安侯敕具官某赠襚之典古有加等所以追贲材徳而示愍䘏也我朝缘惇睦之恩崇哀荣之册褒赠宗室厥有异数以某托居近属生有懿行开环卫之幕府领名城之符章惜其不永遐龄遽违昭世追钖亷车之宠仍启侯社之封眷惟有知歆此休命可皇叔故右监门卫大将军叔奢可赠济州防御使追封济阳侯敕具官某莫逺具迩公族之恩也生荣没哀有司之事也以某身居近属居有显誉未及修龄遽辞昭世愍焉伤悼良以为轸建侯御侮是为宠秩济阳之区实为奥壤钖命幽穸用宁潜魄可皇伯故龙武军大将军滁州团练使世经可赠洺州防御使追封广平侯敕具官某公族之恩莫逺具迩虽有疵吝粲而不殊某庀职环尹领符要郡不淑而夭良用恻悼追崇赠典申钖休命防御广平因授侯印泉壤有知歆此光宠可皇叔右武卫大将军忻州刺史世枚皇叔右武卫大将军舒州团练使叔婼并可赠观察使追封侯敕生着令誉没有余荣所以好善而不忘观功而无忽矧吾近属宜有嘉宠具官某等谨身自修学古敏志为宗室之令望若都士之素守夭阏不淑愍悼良深亷车按俗之名茅土赐国之贵俾推赠典併示优恩尚其有知膺此殊渥可皇兄故右监门卫大将军士颖可特赠洺州防御使追封广平侯敕莫逺具迩所以厚睦族之恩生荣没哀所以隆宜赗之礼眷惟近属庸有加等具官某资性好善始终寡尤享年不永早世无禄兴悼于再思有以称俾崇䘏典下慰九泉使麾领州之盛侯印启封之贵併疏密章用光壤户可皇姪右监门卫将军克孝妻某氏可封仁和县君常棣之诗其辑之乱曰宜尔室家乐尔妻孥知其为治内之本也今夫宗妇有汤沐之邑封君之号此其所以称宜且乐不亦光大章显乎具官克孝妻某氏凭庆良奥作嫔懿近柔静之操足仪闺壸荘肃之风能承祭祀俾疏列壤且择令名尚无懈于夙夜思能对于休宠参知政事程戡曽祖守瓌赠太子少保徳厚者流广徳薄者流狭朕亲建配天之祀对越祖考而股肱大臣恩不及三世则非重本追逺之义也某以鸿渐之翼屈歌之政治加其民而摅藴不尽教施其族而庆钟方逺肆尔曽孙毗予大政朕嘉与之同徳协义丕承宗庙故若稽贵始之典推本贻谋之实且欲申人后之宠教天下以孝褒加愍册列于孤卿九原而有知也其尚荣我丕显休命乎曽祖母某氏追封郡太夫人迺者朕以戡有英济之器谟明之望故选于衆置诸丞弼而中外翕然咸以为宜夫源深者其流永根固者其枝茂朕以此知程氏之世家声壸彛必有积仁累庆没而不朽者矣夫用人之子遗人之先岂示民训俗之道哉戡于国制得赠三代故以褕狄显而庙室和气犹存歆后于有祖某赠太子少傅人之情为父祖则欲其子孙之贵为子孙则欲其父祖之荣朕所矜式大臣表显先正申钖异数追加宠爵庶曰有以慰其孝思乎某处幽履素抱徳怀和才能见遗于时文采不表于世然而于公仁恕髙门有待太邱道广奕叶方起不有褒崇之册岂称燕贻之心哉有司其判密章以少傅之靸襚之虽戡哀往奉先可以无憾也妻曹氏追封安定郡夫人召南歌贤者风而鹊巢美夫人之徳此言朝廷之教必先始于近而公侯之贵得以荣其家也某氏生于茂族有温惠淑懿之禀归于君子有夙夜警戒之益夫善同者报等体敌者礼均今戡积徳累行参荣宰路而其妻车服命号未之能称则礼有不答岂典也哉诗不云乎如山如河象服是宜期疏善郡之封以章有家之庆曽祖母平原郡太夫人田氏追封某国太夫人枢机之任下所具瞻必使泽副其爵服称其礼而后可以一统类美风俗矣故吾于股肱之良加礼貌之重申钖宠数逮于曽门某氏具体圣善作嫔良家奥宫无违梱教兼备既成蕃衍之祉实启燕翼之训肆其裔孙服在存辅原钟庆于有后知积善之攸从俾疏大国之封以极小君之宠襚服愍荣泥书密章足以光贲泉壤流美厥后矣祖太子少傅思义赠太子太傅卿士之孝念祖修已则福禄从之朝廷之选尚贤报功而典教备焉若其不懈于位无沗所生膺受光宠増益天秩宜徇追逺之志以着率亲之典某徳操昭融业履纯茂久幽而不改有闻而无声乃其元孙嗣承休绪陟降四辅之密左右万事之㣲懿厥勲劳既覃三钖之命推夫燕翼实有先世之谋是宜崇饰愍章増贲幽穸陟春宫前傅之烈茂宗彞时享之华志气尚有膺我休宠祖母彭城郡太夫人刘氏追封某国太夫人朕闻自仁率亲至于祖而义备立爱广孝始于家而道逺然惟位崇者可以充其数徳盛者可以如其志眷吾鼎臣进执机柄俾増宠命以副具瞻某氏幽闲挺操婉嫕成徳珩珮之节光乎女图山河之质宜是象服虽假褕翟之宠领汤沐之封未从开国之崇尚觖宜孙之庆函疏奥壤荐钖愍章庸俾宠光増贲泉路母京兆郡太夫人王氏追封某国太夫人褕翟小君之命汤沐六郡之封王泽下流国人称愿在乎多士可谓盛矣其有梱教甚茂子贵増进荐钖宠章以辅孝治某氏淑慎之质禀乎天性柔顺之美居为少师委蛇山河之徳积累闺壸之庆虽万钟之养弗待而二南之风蔼存是宜疏成国之荣加襚服之贵将俾海内化母慈之善廷臣怀子养之极往告其室尚兹歆顾祖太师尚书令兼中书令楚王彬封吴王古之礼于异姓固重矣而况国有大祀恩被天下而椒房之贵别子之宗积善遗徳钟美储庆而无漏泉之泽及祖之荣则非王者之智矣某元精所生佐命之首昔王业始基国命犹跼而能宣力股肱敬届吴蜀谋无遗策忠协成筭外之济干城之安内之保帷幄之胜功兼三杰声冠羣后朕躬执圭瓒亲祀太室观于庭享之列籍于景钟之铭慨然叙不朽之迹兴可作之感虽哀荣义极褒襚礼备犹欲追以义王之封称兹元勲之旧吴大国也尚云享之祕书丞范纯仁父仲淹赠吏部尚书朕亲执圭瓒昭见祖考还御端门发号施庆昭天漏泉恩靡不逮诚欲慰士大夫立身扬名奉先追逺之思况王室旧徳功在盟府者乎某英亮特达宏正深雅文学自奋忠义事上故入赞机政出董边师朝廷以尊四裔畏之可谓股肱心膂大臣之表矣不幸早世栋折梁壊衋然伤之至今不忘闻其有后庶能济美夫积善必报显亲无逺追命之典自春秋固行矣苟可以旌忠臣之节申孝子之感岂非崇励风教通于神明者乎其以天官冡卿告其封襚公是集巻三十公是集卷三十一钦定四库全书公是集巻三十一宋刘敞撰奏疏土仁宗论辨邪正臣伏䝉圣造擢居儒馆虽步履尚艰稍稽入觐屡得寛告跧跼私门然不敢安居常思当今切务欲伸报塞而事颇纷综固非笔墨可尽今且以一事最大者仰尘天聴伏惟圣慈更赐裁察夫君臣之道本是一体君者元首也执政者股肱心膂也谏官御史侍从论思者耳目也内外羣有司者筋肌支节血脉也体若具备方能成人为君者上下之官亦具而无阳不能成国者正如为人之体也人之体一脉不和则为疾矣君之国一官不和则为害矣体之不和为疾最大者股肱心膂也国之不和为害最大者执政也夫执政者辅赞万几为国大臣日至君前议论天下之事赏善罚恶进贤退不肖喜怒系乎人情之舒惨邪正系乎朝廷之盛衰是执政者天下之所观望羣有司之所师表也执政不和则羣有司安得而和哉羣有司不和则万务安得而治哉万务不治则天下之民受其弊矣民既受弊则国家衰乱随之此万万必然之理也是故为国者欲求治且安非天下人和不可也欲天下人和非中外官司皆和不可也欲中外官司皆和非执政先和不可也执政者朝廷教令之所出而天下治乱之所系也安得不和也尚书皋陶曰同寅协恭和衷哉周武王曰纣有亿兆人离心离徳予有乱臣十人同心同徳康王曰三后协心同底于道夫三后皆当时圣贤此足见圣贤若不和亦不能同致其道也且夫执政者和则类无猜嫌所议皆合事必极其理尽其善然后行下人固悦服而禀从之承流宣化风动草偃遂使天下䝉其利岂有不治而安者乎及其至也乃能致昇平而令国家享祚于数百年者矣昔西汉陈平为右相周勃为左相勃既诛诸吕平以勃功高遂以右相推勃及平对文帝决狱治粟事有条理勃自知能不如平复推平为右相也唐太宗召宰相房乔以杜如晦能断大事如晦复谓乔善嘉谋而太宗卒用乔策兹四相者非用心至和以天下为任安肯互相推荐为国逺虑如是之切而不自争胜耶此乃臣前所谓执政者和则致世昇平使国家享祚数百年之明效也若执政者不和则议事之间动有疑贰或忿争于官府或辨列于君前咸蓄不平之心必无至当之论假使彊自牵合终或乖戾互相厌苦阴肆倾挤门下賔朋助为揺撼彼此窥伺是非纷挐忿逞私憾之讐何䘏公家之事既行于下人不悦服而不肯禀从沦胥展转遂至天下受其弊则岂有不衰而乱者乎其甚者至有贾祸召乱为国大患而不可救者矣昔唐宪宗相裴度时方镇跋扈度劝帝用兵诸道叛乱者悉皆归服宪宗遂成中兴之业王室大振既而误用李逢吉为相逢吉大姧邪嫉度功业令门下朋党号八闗十六子者兴造谤讪百般中伤以至撰作謡䜟谓度有天分宪宗既惑度遂罢去寻致河朔徐汴再陷贼庭王室复弱矣僖宗用郑畋卢携为相争黄巢邀请节旄事携以畋语至切遂拂袂授砚而起喧于都下然衆议畋语为是携议为非时议用宰相王铎为都统出讨黄巢携大不悦益固执不与巢节旄只授以率府其意欲激黄巢之怒使铎功不成以快己志殊不以天下安危为虑而僖宗不明终用携议黄巢大怒拥衆百万自岭表横行天下是时大乱无一州一县不用兵者俄而两京陷没僖宗幸蜀生民涂炭之极自古无比久之巢虽渐败而朱温自巢军投来终移唐祚自号大梁兹二相者营私徇己用心不公挤陷忠良败坏时政或翦弱王室覆亡宗社为臣至此陨族何偿此臣前谓贾祸召乱为国家大患而不救者之明效也以此足见执政者和与不和实系乎天下治乱之本存亡之机也如人股肱心膂之疾可以丧其生也至于谏官御史侍从论思及内外羣有司者亦不可谓其职小而容有不和也苟有不和则亦如人耳目筋肌支节血脉之疾安得谓其小而不治之使和平哉周武王曰纣有臣亿万惟亿万心予有臣三千惟一心夫三千者举其内外官也成王曰庶官惟和不和政龎礼曰和者天下之达道也汉刘向亦曰衆贤和于朝则万物和于野昔贤又以烹调鼎鼐更张琴瑟操执辔驭合炼药石设于方以为喻者或大或细未有不以和为主也为君者不可不察也不可不审其所择也夫内外大小之官所以致其不和者何哉止由乎君子小人并处其位也盖君子小人方圆不相入曲直不相投贪亷进退不相侔动静语黙不相应如此而望议论协和政令平允安可得耶安可幸而致耶易泰卦君子道长小人道消则时自泰矣否卦小人道长君子道消则时自否矣若使君子小人并位而处其时之否泰必无两立之理君子常寡小人常衆则小人必胜君子不胜君子不胜则奉身而退乐道无闷万一小人不胜则阴阳交结互为朋蔽驾虚鼔扇白黑杂糅千岐万辙眩惑主聴必得其胜然后能己也小人既胜则益复肆毒于良善枭心虺志无所不为所以自古泰而治世少否而乱世多者亦止乎小人常胜君子常不胜之所致也小人但能为乱不能致治若小人或能致治则易更九圣必不于小人道长之时谓之为否也凡六十四卦三百八十四爻大抵诸圣以意象配君子小人而分善恶至多不可悉数也易曰小人不耻不仁不畏不义不见利不动不威不惩夫小人者圣贤无不鄙而恶之故易曰小人而乗君子之器盗思夺之矣诗曰忧心悄悄愠于羣小此皆圣贤鄙恶小人之甚者也书曰君子在野小人在位民弃不保天降之咎此谓用小人则民叛而天降咎也仲尼曰君子中庸小人反中庸荀子亦曰君子小人相反也夫小人所为既与君子相反戾则安可使之并处哉所议安能得其协和哉夫天子无官爵无职事但能辨别君子小人而进退之乃天子之职也自古称明王明君后者无他惟能辨别君子小人而用舍之方为明矣至于烦思虑亲细故则非所以用明之要也夫前车者后车之所望也古事者今事之所鉴也仲尼删书于尧舜大禹皆称曰若稽古傅説戒高宗亦曰事不师古以克永世匪説攸闻恭惟皇帝陛下禀上圣之资嗣累朝之业缵服未久勤劳己至更望攷前世盛衰治乱之迹近代安危存亡之机凡所选求力辨邪正所喜者未可遽用之所怒者未可遽弃之礼曰爱而知其恶憎而知其善者是也又人所毁者未必为恶人所誉者未必为善人仲尼曰衆恶之必察焉衆好之必察焉者是也孟子尤于进退善恶之説至详齐宣王问曰吾何以识不才而舍之孟子对曰国君进贤如不得已将使卑踰尊疎踰戚可不慎欤左右皆曰贤未可也诸大夫皆曰贤未可也国人皆曰贤然后察之见贤焉然后用之左右皆曰不可勿聴国人皆曰不可然后察之见不可焉然后去之夫一国之人皆曰贤皆曰不可亦不可不谓之出于衆议而不可不从之也孟子尚以谓未可信而进退之犹复躬自察焉直俟王亲见其果贤则用之亲见其果不可则去之此所以大防姧人朋比毁正誉邪亦所以防偏见者以丹素甘辛而好恶之差也盖恐用舍或爽则所损多也实惧之至也苟如是而失之者尚恐不免然亦鲜矣陛下君临天下必不如孟子之辞尽闻天下所议论若夫左右之説及在廷诸人之语则皆可闻之矣然固未可遽信而遽行更在博询而参校之也所询者须询于可询者也询之必不肯误陛下也若询及姧险浮薄不正之人则向所谓爱憎毁誉偏见者皆有焉有之则邪正错乱是非混淆陛下至英至睿亦莫得而辨之也兹事虽自古圣王亦以为至难皋陶曰在知人在安民禹曰惟帝其难之帝谓尧也仲尼独取尧舜比之如天尚以知人安民为难况自尧而后者哉由是而语陛下可不慎之又慎之大抵有天下得人可治而安不得人则乱而危至甚则又遂系乎存亡也臣前所援据特一二而己但且欲证臣狂瞽非臆説焉其有在方策者比比皆是不可弹引陛下开巻则见之矣惟望慎之慎之又慎之也臣昨䝉陛下召从僻左之外起于衰病之中秪是念其旧人授以国钧辞不获免夙夜惊惶若非旁假衆贤共成大政则臣虚薄老朽立见败事夫四海至广万几至烦更借天下之才以济天下之务所以不避烦渎之罪愿陛下持古鑑今选贤与能者乃犬马之至诚也惟圣情开纳则非臣之幸乃宗庙之庆生灵之福也臣死罪死罪论邪正臣伏以驭臣之道在分别邪正正臣当亲而近之邪臣当疎而逺之至于天下之人亦皆以此窥朝廷若正臣聚于朝则姧雄屏息治平可望若邪臣聚于朝则侥倖竞进倾败可待二者不可不深察也臣伏观朝廷太平积久贤能衆多然其间邪正亦杂有之或爱君忧国非公正不发愤或朋党比周背公树私亦有循黙自守不能为善又不敢为恶陛下临御三十余年矣以上圣之姿鉴羣下所为固无遁形固无隠情然有可戒慎者在此而己凡正臣常难进而易退邪臣常易进而难退何以言之正臣者惟义所在言则逆君之耳是所以难进也言或不用不欲自显因事而去是所以易退也邪臣者惟利所在言则逢君之欲是所以易进也行虽恶不顾礼义名虽丑不知愧耻患失之耳是所以难退也此两臣者愿陛下参伍观之毋使当亲者疎当疎者亲则朝廷尊荣而社稷安矣近者翰林侍读学士蔡襄继出典郡今又闻御史中丞孙抃翰林学士欧阳修知制诰贾黯韩绛并乞补外此其人等皆有直质无流心议论不阿执政有益当世者也诚不宜许之使四方有以窥朝廷而姧佞侥倖之雄因而竞起此则分别邪正之一端也臣以孤拙忝官侍从日夜思维无以少禆聪明恐陛下忽于正臣之易退而忘左右前后直道之不容也不胜其愚谨献所闻惟赐采择论聴政臣近曽密献愚忠乞特降手诏谕与合门前后殿聴政稍増数刻足以广聪明收衆心未䝉采纳伏念九月以后昼漏益短日始东出己涉辰初比至百官起居二府奏事逡巡俯仰便及辰正实恐羣臣因此请对稀少习俗既成下情壅隔甚非陛下忧勤万几之意臣谓自九月以后用已初为限三月以后用辰正为限虽升降止于数刻之间其于收歛羣情已无量矣臣又窃闻顷来奏事者虽有可否罕闻徳音君臣之情亦似未通且万乗至尊羣下至卑以至卑接至尊甚难也皆攷据条制斋戒沐浴乃得一见自以为千载之遇而曽不䝉少垂察问尽其忠藴则人人抑黙退而失望臣愿陛下延见上殿臣僚仍赐委曲访问侍从之臣则问以治体言事之臣则问以所言财利之臣则问以国计守土之臣则问以民俗如此则朝廷得失人情善恶无不闻者矣易曰惟君子能通天下之志能通天下之志而天下不治者未之有也臣忝近列无补聪明辄贡所闻伏増战恐取进止上仁宗论睦亲宅不当建神御殿臣伏见古之正礼诸侯不祖天子公庙不可设于私家所以明正统尊一人也今睦亲宅兴建神御殿不合王制不应经义窃闻圣慈以天寒人劳权罢役徒臣谓若于礼当作则不可以人劳之故而止何则祖宗至尊也役徒至贱也䘏至贱之衆而辍至尊之庙非所以为名也若礼本不当作则不如遂止之耳何以权罢哉伏乞令礼官详议其事使下不爽于名上不愆于礼上仁宗论修商胡口臣闻天有时地有势民有力圣王之建功谋事者不与天分时不与地分势不与民分力则功成而事立今朝廷以河决商胡议必塞之臣窃谓过矣乃者霖雨淫溢山谷发泄经川横溃或冲冒城郭此天时也澶魏之埽如商胡者多矣咸决而商胡独败此地势也淮汝以西闗陜以东数千里之间罹干水忧者甚则溺死不甚则流亡夫妇愁痛无所控告路计百万人未闻朝廷有以振业之也而议塞河强疲病之余以极其力乗残耗之后以畧其财重为事而罚所不胜急为期而诛所不至上则与天争时下则与地争势此臣所谓过也臣闻河之为患于中国久矣其在前代或塞或不塞今塞之为仁不塞不为不仁此有时而否者也以尧为君以舜为臣以禹为司空十有三年而后仅能胜水患耳今朝廷之无禹明矣而欲以数月之间塞决河不权于时不察于民不亦甚乎议者以为不塞河则冀州之水可哀甚不然夫河未决之时能使水不病冀州则己矣既决之后县邑则己没矣人民则已亡矣府库则己丧矣虽塞河不能有救也今且纵水之所欲往而利导之其不能救与彼同而可以息民何嫌而不为诗云民亦劳止汔可小康惠此中国以绥四方夫中国者固四方之本也惟陛下与知道者虑之上仁宗论天久不雨臣伏以古今之通义主逸而臣劳陛下亲聴万几日昃不倦与羣臣等勤矣今又闻以天下久不雨之故降服彻膳躬自暴露夜辄升坛祷祠达旦不寐此则圣躬之劳过于羣臣羣臣实未有及陛下者也臣窃闻之不胜其忧且水旱之数未可前测设复弥月连旬不如圣意陛下何能専以万乗之体为羣臣代劳哉如今万一冒风寒霜露之苦有所不怡陛下当使谁受其责而宗庙社稷之忧独在陛下陛下不可不自爱也诗书百家圣贤精论皆曰人者天地之心人和则天地之和致矣近者大赦恩及四海解宿逋裁减常税宥过除罪与之自新徳厚如此和气宜应而愆亢尤甚者臣之愚窃意今日政事所褒进所刑罚所施舍所废置犹有未合人心不当天意者故令阴阳否隔也陛下诚少加圣恩延问正直日新其徳则和气可致时雨可望何必降服彻膳躬自暴露涉风寒霜露之险増宗庙社稷之忧非计之安者也陛下视羣臣百姓如子羣臣百姓望陛下如父父以子将失所之故深自克责不避灾疾而子方晏然自若不可谓孝臣虽贱窃不胜犬马之心又以谓救旱之术在彼不在此故敢冒昧陈闻惟陛下裁幸论孟阳河公事臣伏见军巡院现勘孟阳河公事准中书札子惟只取勘后来检计官吏壕寨等臣窃闻衆议皆云相度此河本由杨佐所役人夫七八千人掘破丘墓百五十余处生者劳敝死者暴露百姓怨痛谤议沸腾今舍佐不问専罪余人未审出于圣意将由有司之误以此断狱恐不合人情况自正月以来和气不应风雪为沴人多死亡未必非政役失中刑罪乖当之变臣忝司刑狱既有所见不敢不陈其孟阳河公事伏乞断自圣衷以相度者为首检计者为从一例取勘重行贬黜少谢劳敝之衆粗慰暴露之魂且匹夫匹妇精诚有以动天伏望不以臣言为迂取进止论边臣臣伏以豫备不虞军之善政曩者元昊畔乱西边震惊骚动之患延被天下赖陛下神圣与宗庙之灵元昊殒灭国内多故其子幼弱委政舅氏故边鄙得以复安百姓飬老长幼早寝晏起此诚天道助善中国之福也然自尔以来又十余年矣其子益壮窃谓虎狼野心未可待以不疑设使一旦发狂能为风尘而边备少懈又如曩时甚非豫虑制胜之策臣望朝廷申敕边臣常若冦至城郭必固甲兵必修仓廪必实赏罚必明候望必谨威信必立使疆场懔懔无可乗之隙则边患逺矣顷者边吏颇以饮食之费役使之佣得罪即今武吏多不愿临边有不得己就职者皆畏避微文情不自聊居常救过苟免而已缓急恐不足以责效又非所以明朝廷大体也孙沔吕溱皆贵重之臣有功名于时犹以此见废设复有孟舒魏尚之徒臣固知议者不能容之此乃冯唐所以疑汉文帝不能用亷颇李牧也乡饮酒之礼一献百拜其为修悫至矣然而终不可以治军旅则治军旅者姑亦取其大节而已边臣有材者寡可用者少臣愿陛下容养此辈濶畧细过无甚督以微法使得乐职嗜事展力效用人人思报上恩则折冲逺矣臣所部不当边剧然而言此者欲推明圣徳驾驭智勇之一端非敢为边吏游説也不胜区区取进止论张茂实臣伏以为国之道防患于未然逺嫌于万一所以安羣情止邪谋也伏闻张茂实本周王乳母子尝养宫中故往年市人以狂言动茂实颇骇物聴近者韩绛又以谗説倾宰相重揺人心则是一茂实之身逺则为小人所指目近则为羣臣所欵惧虽圣心坦然于物无猜恐未能家至户晓使人人不惑也假令茂实其心如丹必无他肠亦未能家至户晓使人人不忧也如此则备宿卫典兵马适足以启天下之惑动天下之忧甚非重宗庙安臣民备万一之计臣谓今日之宜要令两善莫若解茂实兵权处以外郡于茂实不失富贵而朝廷得逺嫌疑此最策之善者也昔王郎自称刘子舆卢芳自号刘文伯因疑饰伪未必皆有犯上之心但流言驱扇羣情眩惑使之然耳臣忝近列方当逺出心之所疑不敢不极论乞以臣言密付执政商量取进止论元日合朔避寝太早臣窃闻朝议以元旦合朔欲自二十一日避正殿臣以谓天明虽有可畏之道然亦当稽古率礼然后为允按三代之典日食无豫避之事左氏传称避移时曽子问诸侯入门不得行礼者日食居其一此皆覩有变而戒非蚤备也先王制礼过之者犹不及其制法先时者与不及时者均贵得中而己汉唐素服寝兵却朝㑹不视事及求直言大率皆在合朔之辰未有先时旬日者也兆忧太过春秋所讥今敌使来朝逺方观礼举措失中或轻为所觇伏乞详求旧典折衷于礼取进止公是集巻三十一公是集卷三十二钦定四库全书公是集巻三十二宋刘敞撰奏疏上仁宗论吴充不当以谴责礼生被逐臣伏闻同知太常礼院吴充鞠真卿并除知军差遣馆阁补郡盖是常事资序之间亦无重轻今者在外论议皆云鞠真卿曽因自陈先有指挥而吴充只缘公事谴责礼生以此迕旨不审虚实但此声既布此体可惜何者吴充官则博士职则礼院朝廷欲有兴为询求宜适而胥吏辄敢擅发印状曽不禀问此则岂惟轻侮吴充而己实亦上忽诏旨在于事体不得不怪而太常寺长官初不纠按开封府受牒又曲为容庇观此首尾乃是礼生可诛太常寺可责开封府可劾而吴充可赏也今既未然礼生一以赎论礼官随而斥罢自然衆情不能无惑也朝廷久安吏习因循百司庶府处处苟且稍激厉振职尚未有知如何更行此事恐浅近之徒因以为戒且见吴充以振举职事被謪以谴劾胥吏被逐不如苟且岂不伤事岂不害政哉先王所以下酌民言释疑止谤盖为此也伏望神慈追正前命臣初拜官谢恩面䝉开许有不便事得以奏陈奉承以还不敢失坠窃谓外间此议实称不便上仁宗论大臣不当排言者臣昨闻吴充黜官冯京落职将谓其人所行实有过当所言实有不可是以触忤圣意不䝉矜恕及于延和殿奏事面奉宣谕充乃是振职京意亦无他中书恶其太直不与含容臣窃惊骇不觉愤咽前古以来惟有人主不能容受直言或致窜谪臣下今陛下慈仁好谏寛大如此不知中书何故不思将顺圣意之美要须排逐言者今四方之人不知本末反谓陛下不能聴谏口谤腹诽所损不小且如此事陛下心所必恕中书却欲必行是蔽君之明止君之善侵君之权増君之过苟要作威惊动朝望今后虽有不公不直人不敢言得以利口得以罔上陛下不可不深察也臣按六经旧史大臣蔽君之明止君之善侵君之权増君之过者皆为不忠䧟于刑诛况今时人情逺不如古若闻陛下欲为而牵于大臣大臣欲作威而不惮陛下则必相率背公向私奔竞权门矣此风一动此势一失是为君与臣同国圣人之至戒也鲁僖公时频致天旱春秋谓由公子遂専权之应而洪范五行僭则常晹䝉则常风下侵上则山崩地震日月薄蚀如今者此事逆于伦理必恐感动阴阳或能遂致灾旱风雾山崩地震日月之眚望陛下留神深察此言臣以浅近荷陛下厚恩不敢不报窃恨此一事近世未有臣虽口陈未能详尽谨手书具奏以闻再上仁宗论大臣不当排言者臣前月十一日延和殿奏公事因论吴充冯京谪官本末面䝉宣谕云中书怒其直不与含容臣其时曽奏言若如此则大臣蔽君之明専君之权而擅作威福也必恐动感阴阳有地震日食风雾之异今臣窃闻镇戎军地震一夕三发夫臣所言五日之内尔又京师雪后昬雾累日复多风埃太阳黄浊此皆变异之可戒惧者也臣所以先知必然者按五行志云事虽正専之必震况其不正乎又尚书洪范䝉常风若而京房易传臣之蔽君则䝉气起以此数者合之必知有异也然皇天保祐陛下至深至厚以灾异随事辄应欲陛下覩变自戒永绥四方也不可不思不可不忧今陛下推诚委信大臣而大臣依势作威政事不平如此甚衆在外畏惮己非常时陛下宜深究天地之意收揽威权无使聪明蔽塞法令不行则足以消伏灾异矣臣前己奏陈故敢再述所闻特乞留中详加省览上仁宗乞固辞徽号臣伏见宰臣率文武百官诣东上合门拜表乞加上尊号准批答不允此诚见陛下恭逊持满恶盈好谦之意且陛下自寳无以来不复加徽号近二十余年矣沖逊之徳上通于天下信于民此上天所以保祐圣躬受福无疆万民所以爱戴圣政日新一日者也今实不须稍増数字示人自满臣窃愿陛下固执雅意羣臣虽十上表坚逊勿受足以益见积年沖逊之实必大得天人之祐且陛下尊号既已云体天法道钦文聪武圣神好徳尽善极美矣复曰大仁不足増光而曰至治则有若自矜今百姓多团仓廪不实风俗未清贤否混淆狱讼繁多盗贼羣辈水旱继有虽四夷初定然本以重赂厚利羁縻而服之非畏威慕义者也未可谓至治然则逊而不居于圣徳弥高矣今羣臣皆以加上徽号为请而臣独望陛下以固辞徽号为愿其心则同欲尊君同欲爱君然望陛下裁之圣虑参之美志断而行之则有高世之名与道同符岂数字可尽哉再上仁宗乞固辞徽号臣近上封事欲望陛下坚逊尊号今己两奉批答不允愿陛下遂执此意断在不疑且陛下不加尊号己二十年谦沖之徳超絶前古简在帝心人臣归美夫以二十年行之一旦改之于义不可盖推善归美以尊君父者臣子之常节也逊徳恶盈以保天下者圣人之至道也臣谓陛下永执至道以当天心必有一谦四益之报増加数字未足发扬光辉实恐反累陛下二十年昭升之美又入今嵗以来颇有灾异日食地震雨雹大雪飞蝗涌水伤害广逺以理论之陛下寅畏天命正当深自抑损岂可于此时加上尊号昔伊尹戒商王曰有言逆于汝心必求诸道有言逊于汝志必求诸非道今臣此言逆于心者也诚望陛下求诸道而己三上仁宗乞固辞徽号臣两贡愚忠欲望陛下辞不受所加尊号似未䝉采纳臣岂敢阻衆人之意岂敢损主上之美实以为崇陛下之称号不如明陛下之谦逊徇臣子归美报上之心不如广君父克己畏天之道此事至重至大在陛下力能行之不当复询左右之臣今羣臣五上表聴之则顿失二十年谦逊之美不聴则合于严恭寅畏持盈克逊之义亦令四方无窥圣徳之浅深臣虽狂暗窃重惜此不敢不再三陈闻上仁宗论皇女生疏决赐予臣伏见今月二十八日疏决在京系囚虽恩出一时然在外羣情皆云圣意以皇女生故赐庆泽恐非王者之令典也去年闰月己曽减降尚未半年复行此恩传称民之多幸则于国不幸再赦好人喑哑前世明君贤臣论此详矣虽成事不説臣愿朝廷戒之又闻多作金银犀象玉石琥珀玳瑁檀香等钱及铸金银为花果赐于臣下自宰相台谏皆受此赐臣谓陛下无益之赐无名之赏殆无甚于此若夸示奢丽臣以辅主为职奈何空受此赐曽无一言焉遂事不谏臣愿陛下戒之伏惟皇上开祐圣徳故后宫有多子之祥陛下当明谨政令深执恭俭以答上天之贶建无疆之基不宜乎姑息之恩以损政体出浮穴之费以隳俭徳臣虽鄙浅窃独惜此故敢触冒陈闻惟赐裁幸上仁宗论水旱之本臣伏见城中近日流民甚多皆扶老携幼无复生意问其所从来或云久旱耕种失业或云河溢田庐荡尽窃闻圣慈熌其如此多方救济此诚陛下为民父母之意足以感动羣心臣犹谓但可寛目前之急而己非救本之术也譬如良药疗病必先审其病源病源不除强食无益今百姓之病己可见矣父子兄弟不能相保鳏寡孤独不能自存强者流转弱者死亡所以致此者其源在水旱也所以致水旱者其本在阴阳不和也所以致阴阳不和者其端在人事不修也然则三公之职主和阴阳而议臣之任主明天人陛下何不责三公以其职使之陈阴阳不和之理询议臣以其学使之述天人相与之际参之圣心以观今日政事若陛下所委任皆己得人所施皆己应天则水旱者盖无妄之灾不足畏矣若天人之际少有不合岂得晏然坐视其病心知其源不思救之哉臣言似迂其理实切今羣臣为陛下谋者不过煮粥粜米名为救济其实亦欲欺聪明自解免而己非谋国之体也又今天气当暑反寒率多常风雨泽愆候秋成不可必愿陛下速思所以救其本者召致和气无令圣心重増焦劳则天下幸甚上仁宗论灾变宜使儒臣据经义以言臣伏以圣主所甚畏事者莫如天所甚聴用者莫如民是故观天意于灾祥详民情于謡俗因灾祥以求治之得失原謡俗以知政之善否诚少留意则皆灿然矣前古贤圣之君莫不循此以导其下忠信之臣莫不缘此以讽其上上下相饬而自天祐之窃见朝廷每有吉应嘉瑞则公卿称贺至于灾异非常可怪之事则寂然莫有言者虽归美将顺臣子之常操而于戒儆吁俞理似未尽陛下复不自延问以求天意恐非所谓小心翼翼昭事上帝聿懐多福者也臣愚以为五经灾异之説最深最切凡四方所上奇物怪变妖孽沴疾有非常可疑者宜使儒学之臣据经义傅时事以言若其言是可当天意若其言非足以广圣聪如近日雨雪骤寒人有冻死者此亦灾变之一端矣惟聪明睿知深思逺虑顺时谨微不可不虑也臣忝近列愚不能通古今窃观前世商高宗周成王畏天威享福祚之益诚愿陛下留意于此臣不胜区区上仁宗乞濶畧唐介之罪臣伏闻陛下以殿中侍御史里行唐介言事狂狷责授春州别驾寻又闻陛下以春州险逺瘴疠之地怜其孤危将不生全改授英州此诚陛下圣徳厚恩容忍臣子万万无穷也臣窃观诗书所载帝王之君徳莫盛于知过仁莫大于好生名莫荣于聴谏陛下皆践之且唐介居下讪上至陷于戾而陛下察其本心以忠信为之故曰知过既责介身投之逺方而复忧其不全故曰好生当介初得罪之时中外震动以言为戒及闻徙还英州人人忻幸知陛下无意杀之忠义者更思竭尽故曰聴谏臣不胜幸甚闻伊尹戒商王曰有言逆于汝心必求诸道有言逊于汝志必求诸非道此商所以保乂四海格于皇天者也臣窃谓介之所言虽逆耳求之于道亦当有合者陛下幸寛全不诛矣若复濶畧其罪优游其身俾得省过追咎复齿朝列于以开广言路劝来者则盛徳无疆高视上古臣不胜犬马之心上仁宗论狄青宣抚当置副使臣闻朝廷以狄青宣抚荆湖经制盗贼而议不置副臣以为不便或曰置副而使中人为之臣又以为不便臣闻上古王者之遣使命将也必为之设介贰参佐非独司纪纲广谋策而已亦以谨大事备不然也今拥数万人之衆连四路之师节制万里吉凶所系而单车临之孤拱独立猝有疾病不意之虞无所仗託莫相维持非计之得也狄青起于行伍而迁枢近天下诚未见其美方以盗贼之急拥兵而出故人人相望风采愿闻成功以得贞固干畧之臣参职共事设以中人为之必大失事望足以示陋非朝廷之光也臣故曰议不置副不便置副而使中人为之亦不便此臣所以拳拳也盖先事而言者常若迂濶后事而言者常若不及惟陛下留意刍荛谨重军旅之任上仁宗请诸州各辟教官臣伏见近敕更张贡举条约欲令四方游士各归其乡里而有司得以观行聴言絶滥进之弊此诚上近古制下适时宜然臣犹谓必欲人安其居皆有常心渐之于仁摩之于义化民成俗则莫若开庠序以收养之设师弟子以教诲之月攷时试以劝勉之教定俗成然后贤不肖立见而真伪不杂矣今州郡皆有学学皆有生徒而终患无师以教之但令掾曹领其事职既不専教用不明自古儒学之官不兼治民盖为此也臣欲乞州郡有学处聴长史各奏辟教授一员于前任判司簿尉中选有文行堪为人师者充仍令以四年为一任学理攷数官资俸禄同之掾曹则学有常师教有常业士子竞劝矣于朝廷长育人材之意诚未失也今欲游壮归乡而不为设学则无以收之设学而不为置师则无以率之置师而不立课试讲习之法则无以成之三者名存实亡则学者不归虽欲别贤不肖兴亷让崇乡党之化不可得矣惟陛下裁许上仁宗论龙昌期学术乖僻臣闻人主所谨一嚬一笑诚以衆人所望视天下所倣傚者也古者圣王之行赏也服物之章不可倖得府库之财不以滥予前日朝廷以龙昌期所着书下两制臣等观其穿凿臆説诡僻不经甚至毁訾周公疑误后学难以示逺乞下益州毁弃板本未闻朝廷卓然有所施行今忽加赐五品章服及绢百匹臣未知谁主为姧邪崇伪饰虚附下罔上以误陛下执政乂曽不能谨重政体顾畏公议苟慰借人情卖弄国恩其失岂特嚬笑之间哉按昌期之书违古背道所谓言伪而辨学非而博是王制之不聴而诛者也陛下哀其衰老未便服少正夘之刑则幸矣又何赏之哉昔孔子作孝经以非圣人者无法乃比不孝之罪要君之罚而朝廷顾多昌期之毁周公臣所不晓也且陛下使臣等议之臣等不敢不尽忠既而弃其言焉岂以臣等为蔽贤而害能乎夫蔽贤而害能人臣之大罪也愿陛下因正臣等之罪而大表显昌期之书使天下皆服诵而习尚之则可以释谤于万世矣自非然者置臣等之言而不用纵昌期之妄而不诛乃反褒以命服厚以重币是非贸乱沮劝颠倒使迷国之计行于侧而非圣人之俗倡于下臣窃为陛下不取也书曰天命有徳五服五章哉夫章服固天所有而财力又民之所出也陛下奈何曲徇大臣之意而苟荣小人之身乎将使逺方寡见浅闻之民奔走于辨伪之学沈没于非圣人之论迷而不反非国家之利也伏乞追还诏书㫁天下之疑议毋使有识之士窥朝廷之浅深臣不胜拳拳上仁宗论景灵宫不当建郭后影殿臣所领礼院得御药公文称奉圣旨送画到景灵宫广好殿后建郭皇后影殿图子一本详定者其图子已别具状缴奏讫臣伏见近日京师木土之功靡耗国用其弊特深原其本因只为差内臣监修利于偷窃官物及讫功之后侥求恩赏以故多起事端务广兴作其甚则託以祖宗神御张皇事势近年以来如此兴造畧无虚嵗伏以景灵宫建自先朝以尊奉圣祖陛下又建真宗皇帝章懿太后神御殿于其间天下之人皆知陛下奉先广孝之意然则此宫乃陛下奉亲之所今乃欲以后宫已废未复之后建殿与先帝太后并列有渎神灵莫此之甚臣窃谓事决不出于圣意皆小人私与兴作有所侥求尔盖自前世帝王于宗庙之外别为庙享以追奉祖宗者则有之未闻有自追奉其妃后者也盖小人不识事体但苟一时之利不思损亏圣徳伏乞特赐寝罢以全典礼上仁宗论孔宗愿袭文宣公臣等谨按汉元帝初元元年以师孔霸为闗内侯食邑八百户号褒成君而霸上书求奉孔子祭祀元帝下诏曰其令师褒成君闗内侯霸以所食八百户祀孔子及霸卒子福嗣福卒子房嗣房卒子莽嗣皆称褒成君平帝元光二年始更以二千户封莽为褒成侯而追谥孔子曰褒成宣尼公以此观之则褒成者国也宣尼者谥也公侯者爵也褒成宣尼公者犹曰河间献王云尔盖推宣尼以为褒成祖非用褒成以为宣尼谥也唐世不深察此义以褒成为夫子之谥因疑霸等封褒成者皆袭其祖之旧耳故遂封夫子文宣王而爵其后文宣公攷校本末甚失事理因循承袭至今不改先帝既封泰山亲祀阙里又加文宣以至圣之号则人伦之极致盛徳之显名尽在此矣尤非其子孙臣庶所宜袭处而称之者也臣等以为无择议是可用其文宣王四十代孙孔宗愿伏乞改赐爵名若褒成奉圣之比上足以尊显先圣有不阶之势下不失优礼孔氏使得守继世之业改唐之失法汉之旧传曰必也正名乎又曰正稽古立事可以永年此类之谓也上仁宗论折变当随土地之宜臣闻圣王之处民也顺其性是故居山者不使居川居渚者不使居中原其取民也任其宜是故山虞不以鱼鳌为赋川衡不以材木为贡盖顺其性者知天者也任其宜者知地者也圣王之功不变天地是以其养易足其教易成其求易贡其取不匮今之时善言政者莫不欲富民欲富民而常患夺其财者由有司取之反其性而戾其宜于是或以谷为金或以刍为帛粺非精也而求之不舍民是以困穷是以流亡是以盗争朝廷岂不恤哉盖不得己也臣以为方今用度不足之时欲尽如古盖亦不可且敇有司毋责鱼鼈于山毋索材木于川则百姓亦庶㡬矣臣非敢虚言也臣所治州十县其五皆种种稑而有司乃使以糯与粳为赋一不如约吏当坐之若此者上则不顺于天下则不因于地中则不悦于人去圣王之功逺矣惟陛下哀怜之臣幸备职事以治民为职诏书问可以寛民者臣窃疑莫先于此夫赋税固自古有之臣愿敕诸转运使必不得己而变折其所有毋变其所无变其所可得毋变其所不可得则民疾不困矣上仁宗论城古渭州有四不可臣今月二十二日奏公事臣得预上殿亲闻徳音以谓古渭州存之则为害弃之则伤威两者未决询及左右指音恳恻臣诚独美陛下聪明谦逊好谋无穷也臣虽不闻公卿之议然臣之愚以为弃之便何者朝廷与羌戎约和久矣今一旦夺其地而城之弃明信规小利使外国有以窥中国不可一也羌戎种落非一族也自见稍侵必人人懐疑交谋间谍以新城为比或能相率大为边患不可二也自始筑城到今半年耳所费己鉅万计秦州为空竭而调终馈运不可胜纪设复屯兵守之日引月长财尽力竭则闗中皆可忧不可三也向者敌出争利多杀官军数千人后虽击破其衆足以相当而敌怨益深其志复得故地而已兵若不解忧患方起不可四也假令新城足以蔽秦州长无羌冦之虞虽倾国守之可也不然地形便利贼能乗之以窥边圉虽倾国争之可也今失所重轻而糜国财用困民力损士卒之命以贪此咫尺之地计功则可辱言利则可耻虑患则可忧昭昭甚明而谈者不忍决之谓为伤威臣所不谕也昔者舜伐三苗三苗不服益赞于禹班师振旅而有苗来格由此观之帝王之威在使物畏之不在使物恶之故动以义顺于理则物畏之矣动以利逆于理则物恶之矣畏之则服恶之则侮自然之道也武帝黜丞相御史之请而止不田车师轮台则天下复平元帝用贾捐之之策而罢珠崖则中国复安故以徳言之则不过舜禹以强言之则不过汉武帝以驭外国也患枉于义不患力不足也患逆于理不患威之损也惟陛下察于此两者以观利害之熟在谋之贵多㫁之贵独明鑑所以见容古事所以知今臣不胜狂直之至上仁宗论温成立忌臣伏闻敕旨为温成皇后立忌礼官请对不许臣窃惑之凡朝廷常务百司小事犹当上稽旧典下採衆论何况宗庙大礼至尊至重岂可以一时之宠独决圣心义有僭失贻笑万世亏损盛明悔不可追今议者乃云有邪臣密启眩惑圣聪导陛下以非礼劝陛下以拒谏若此无实尚非美事设有其实罪亦大矣当伏两观之诛以谢天下且自太祖以来后庙四室皆陛下之妣也犹不立忌奈何以温成私昵之爱变古越礼则贵妾于妣尊嬖于嫡上无以事宗庙下无以教后嗣恐祖宗神灵不乐于此非陛下奉先思孝之意也昔成汤改过不吝故称圣王格于皇天愿陛下毋笃于嬖近之宠毋安于邪佞之説毋变先帝之旧典毋枉宗庙之正礼回易意虑却情去私询于司存追寝过命使万万亿年无复讥议天下幸甚臣以无能忝备儒馆礼乐之失臣得预言上仁宗论辅郡节制臣伏覩诏敕建置辅郡改张官司实欲开广王畿増重京邑垂制久逺强干弱枝者也然臣窃有所惑以为许郑陈滑曹既在寰内则不当复存军额犹称节镇节镇之设盖古方伯连率之谓非寰内诸侯也凡改制立法固必闗盛衰之中然后可以永世无弊者孔融疾曹操専法汉室寡弱于是建议欲复古千里之制不以封建操遂恶融终于害之然此本由汉家制度无法不稽古尔设令京师诸侯素有分限则强臣何由因缘以觊觎今朝廷甫欲建设近辅周卫都内诚不宜复存五州节制之号以开后世诸侯因缘封建之萌何况今之节制重于古之封建孔子曰必也正名名之不正五变之末至于民无所措手足故不可不审也汉武本置三辅皆治长安中非不知鼎立千里之内为便也其意乃实不欲使亿兆之衆偏有所分而已及唐虽以同华为二辅各自一郡然犹不立军额者皆方面征镇当一道者也臣谓今日事体固当法之忠武彰化等军额尽可停罢独存其州名于理为允伏乞令近臣详议上仁宗论日食用牲于社非礼社者上公之神羣阴之长故日食则伐鼓于社所以责上公退羣阴今反祠而请之是屈天子之礼从诸侯之制抑阳扶阴降尊贬重非承天戒尊朝廷之义也公是集巻三十二公是集卷三十三钦定四库全书公是集巻三十三宋刘敞撰奏疏上仁宗请罢五溪之征臣闻舜为天子禹为司空伯益赞之君臣之盛自古未有也以伐三苗曽不得咫尺之地因班师振旅而归晋却缺率诸侯之师八百余乗挟公子㨗菑以攻邾娄斥堠不设城门不闭以韦帛通语言诸侯皆罢故曰非吾力不能攻义实不尔克也此二者皆不可谓善战矣然舜禹不以其故贬圣伯益却缺不以其故损贤理有逆顺义有曲直也今武溪诸彭父子结怨而边臣轻发兵为子讨父得无非春秋王霸之畧乎臣以谓过矣智者欲骋其巧勇者欲用其力矫箭累絃励劒负㦸以深入为事甚非治天下之大体臣闻古者三王之伐征不贡讨不朝今彭氏父子所以争一旦之命者乃自失职不得朝贡也臣以谓可聴以休边民此舜禹之策益却之义所以明于典谟春秋也往年嵗星在鹑尾则宜厚仁义以应之而始诛五溪逆父子之节难以得天今盛夏动衆下潦上雾多毒蛇恶草之害难以得地得天地之道者自古五帝三王之所以务通而顺也虽有圣辩莫之能变其説而况纵欲贪功徼一时之务者乎恐此为人臣之利而非国家之福也臣愿朝廷谨之论纠察司臣伏以先帝哀矜庶狱开释无辜以京师浩穰狱讼繁多创设纠察一司辨理微枉澄审谬误诚不欲使吏得㺯法民陷非罪设令侵冤有所告诉也伏见诸大辟公事或具狱既上情涉可疑或审问之际囚自翻变者并皆移司推勘左军则移右军右军则移左军府司亦然然此三处形势既均利害畧同更相顾望自为地道宁伸吏曲莫念民枉以此治狱恐非朝廷钦恤之意臣谓诸大辟公亊其情理可疑及囚自变者并委纠察司奏请别差官置勘其司狱等仍须与元勘处不相干碍方许抽差如此则狱无衔冤之滥吏无试法之倖好生之徳洽于民心取进止辞不受详定官制敕臣伏以人臣之义不能宜辞不反宜让若不辞不能不让不及且上误朝廷之任下贻来者之笑则非忠信之道也今月二十九日合门召臣受敇令详定官制臣以谓此帝王能事朝廷大务必将损益沿革弥纶兴废成一朝之制不独空言而己此则非臣所能今英俊林立号称多士韩绛首建经世之画可令草具其事欧阳修吴奎皆学该古今穷极贯变欲定大典非其人不可此则非臣所及臣顾常规规守循习之论所谓食而聴事者也不敢以为事不可行而窃自计力有不足故辄缘忠信之义辞所不能让所不及所有敕命不敢祗受取进止再奏臣准合门告报受敕详定官制寻曽奏乞辞免今月二十日中书札子奉圣旨不许退自徇省必非所任岂敢黙黙贪功就事故复别白言之且陛下欲纪纲国体裁成王制改创服章述作典训此一世大务也当得其人乃可成事臣之浅暗非其人矣力小任重者不立智小谋大者不行前日朝廷欲正大乐先定律吕自景祐至今近三十年所费鉅万而功不就岂不就哉盖由羣臣无䕫旷之才而猥当䕫旷之责是以责愈精而功愈疎耳今之所为又重于乐上当得周召制作之明次当得管萧经纶之畧乃可庶几自非然者恐虽三十年未可望也此臣之所以量力揆能度长絜大而不敢诬上也伏乞特留圣鉴聴臣所让则制作之功不失所期所有敕命未敢受取进止受敇后奏乞先条数事与中书门下更加商量翰林学士胡宿同上寻得圣㫖依奏奉敕详定官制并曽恳辞不䝉允许伏缘朝廷百司官名职任多不合古若稍加裁正粗成统绪亦恐行来已久未协时宜今乞且未置局容臣等取前代官制将今日官名职任商度可改正者可裁损者可申明者条列三两事先送中书门下更加商量若果可施行置局辟官次第删定或以为君子之业乐因循重改作则更俟朝旨择其可从取进止条上详定官制事件臣等昨奉敕为翰林学士韩绛上言国家奄有四海承平百年官制未修方苦其陋欲望讨论唐百官制及本朝官制品秩事件量加裁定正其名体等事奉旨差臣等同共详定臣等累曽恳辞不䝉允许寻具札子陈乞且未置局容臣等取前代官制将今日官品职位商度可改正者可裁损者可申明者各条三两事先送中书门下更加商量若果可施行即制局辟官次第删奏圣旨依奏臣等今详定到事件如左一汉置丞相其后改置三公官皆公府辟召掾属唐制以尚书门下中书三省长官为宰相尚书令仆射侍中中书令是也官品未至者同中书门下三品今平章事即其比也参知政亊唐初亦是正相崔温等尝为之国朝之制下宰相一等若用唐制正其名体则四辅之任当悉用平章依汉制即须立丞相府一唐制御史大夫一人中丞三人国朝之制大夫不置以中丞为台长他官或以给事中谏议大夫权之若欲改正官制置丞相府则大夫当复轻重乃等一唐制无公卿为枢密事五代用兵始与中书对掌机密欲改正官制当以院事还中书及尚书兵部一尚书省二十四司既为虚名所以官宂员衆即欲改正官制当罢三司复二十四司及九卿官使有定员其郎中不在本省治职事者并以前资及散官处之其涖外任者或依唐制置上中下等州刺史及别驾之类随官品任之或欲轻其权则曰知某州刺史之类一文武散官及检校兼官勲爵实封等在开元己前颇有实事于今为散官犹叙服色粗系轻重其余悉皆虚名无益治体即欲改正官制当例行省罢若以假虚名而任实职兼存亦可己上所谓改正者也畧举一隅若于今可行即推此类具正之一大理寺决天下之狱刑部覆之于事己足又加审刑院则为骈衍即欲裁损官制当以院事官属还刑部一吏部尚书侍郎分领铨事则当差以轻重分别流品今审官院掌京朝官磨勘差遣而流内铨惟典州县幕职官体制不伦即欲裁损官制当以审官院职事归尚书铨州县幕职官归侍郎铨一羣牧司提举司观察司之类皆古无此职即欲裁损官制悉当省罢还属尚书九卿已上所谓裁损者也畧举一隅若于今可行即推此类具正之一左右史并当随宰相入立仗下以记言动今史官之任不及闻前殿正事故徳音善政多失纪録欲申明复此旧制一中书出制敇唐制并经门下审覆然后尚书出告身经厯三省比来惟于中书发敕虚置三省官名今欲申明复此制国朝令文具载一国朝近制观文殿大学士惟待旧相自资政殿大学士至天章阁待制已上其间多有无员数数除受侵广者由边幅不立也诸旧有员者宜依旧数未有者宜差定其员着为久制以革一员之滥一唐制舍人六人分判尚书六曹事所以佐丞相谨政令欲乞申明此制一旧制九卿之职不肄尚书今卿监职事三司闗领者宜取还寺亦省侵官之类一唐制左右丞相判尚书省事中书判门下省事中书舍人判中书省事国朝门下省权用近臣判之中书省即舍人年深者判与唐制畧同准昨来言者称近臣判省太重攷按唐制似不如此惟常衮自以同中书门下事即当兼判中书省是时崔祐甫以舍人判省谓衮侵官士论由此不平衮也一三班自供奉官至殿侍差使之类唐制武选皆无此名目宜徙置于外以区别华冗一朝廷若从改正之説即俟改正之后设官分职如周唐乃可约六典着书垂之后世若未能如此而欲着书惟可将曽要及诸司编敕并格令删繁取要因今日官名粗书职分而已己上所谓申明者也畧举一偶若于今可行即推此类具正之论让官疏臣伏见故事诸让官者或一让或再让或三让皆有品秩非不欲人人让也让之迹近名近名则容伪而为礼者恶烦烦近于䙝故设中制有所止之也昔舜命九官䕫龙不让其他伯益之徒一让而止此则治世之法也窃见顷来士大夫每有除命不问高下例辄累让虽有出其至诚恬于势利然亦已逾典制过䕫益矣若习俗遂巧流风稍敝必且挟伪采名要上迷衆更以为进取之㨗俓奔竞之祕策甚可恶也岂独烦于礼哉夫让虽美道君子所有余小人所不足然非其真则丑亦甚昔郑公孙段辞为卿退则又使太史命己子产恶其为人其后卒为乱故饰伪之敝至于此非国家之福也公孙段尚其小者耳子之擅燕王莽代汉其始皆以善自名己而稍入于邪也臣谓贤者之节难进而易退者非让一官之谓也谓其能择于义不犯非礼也故虽不多让其节犹可见衆人之情好得而恶失好得而恶失者亦非勉受一职之谓也谓其不择于义越礼而动也故虽复饰让其情亦弥险让与不让一以故事旧典为准无使钓利者要君采名者售伪不幸而不值子产之精识则公孙段之徒纷然竞于朝矣臣言似迂而虑实逺望赐财择论奉慈庙臣伏见中书札子下太常杂议奉慈庙废置事臣以有司之职惟当据经己与臣镇等参按经传旧文奏陈然臣之愚意犹有未尽何者国家承厯代之后去圣久逺礼文残缺宗庙之礼常因时施宜不尽滞古务沿人情也伏惟章惠太后之于仁宗皇帝虽非真庙命以为母然仁宗皇帝一以如母之礼事之生则安养号比长乐殁则大𦵏谥配真庙祭称皇妣祝云嗣子其诚礼如此之重也今议者疑于毁其庙瘗其主如此岂惟震骇士大夫之情亦甚违先帝之意春秋毁泉台犹曰先祖为之己毁之不如勿居周庙姜嫄閟而无事梁之小庙享祫有数臣谓奉慈一室当于此二者之间制定其仪上称先帝褒崇之意下成泉台折衷之义又以明圣主无改父道之美伏乞参之圣心令两制台谏重加详定取进止奏乞改郡名臣近㸃检诸军转员官告窃见殿前司虎翼右第一军都指挥使杨荣封𢎞农郡开国侯农上一字即宣祖御讳伏以国朝之制崇奉七庙二名偏讳行来己久不宜于开国建侯独有触犯窃谓杨荣可改封别郡或以洪字代之如汉武帝以彻侯为通侯事理既正可以行逺取进止论举荐臣伏以朝廷设保荐之令者欲振拔幽滞甄録才实也士大夫所以报国恩无过于此矣然犹闭其聴请滥进之隙故限以定员结以同罪防禁既详责望又重不可复加而顷乘奏章之入或文字小不应式或笔画偶有所遗于义无害皆见退却甚失朝廷求才实之本亦非士大夫举所知之意也臣谓中外举状除员数须要照㑹可不言及同罪所以立法不可不谨其他虽小小差误并许收使不须曲难如此足以开广荐引之路亦杜絶所由巧文要市之弊庶几简而易行矣取进止论契丹告哀臣窃闻契丹遣使告哀朝议择吉日然后见之臣以谓情礼未称何则国家与戎约和立兄弟之亲者非畏其力也又非爱其义也欲继好偃兵以安百姓而已今其主不幸讣丧朝廷诚得小国归命天子之义宜称顺其意致哀痛之情使其君臣欢然感动皆知天子仁厚之徳发于至诚也今稽留使者择日受讣虽协阴阳时日拘忌之説而违君子匍匐救丧之节下令逺方有以疑朝廷无恻隠厚终之实非所以感人心也昔唐太宗闻张公谨之丧哭之不避辰日史策以为美谈臣谓朝廷甫欲结异俗之欢示中国之礼宜推此意行之令使者夕入而朝见之则情礼相副足以固好存爱不言而信矣取进止论除降不用诰臣至和中因任颛落职不降诰词曽奏陈朝廷非故事难以为法其时延和奏对面奉徳音许赐施行自此故事复正去年刘尤瑜降官直以敕牒近日王琪降官亦不出诰则是前诏寻复废阁事体之间似趋苟简虽非王政之急然亦失朝廷赏罚训诰慎重之意伏乞检㑹申明所贵虽小事犹不失旧体使百司有以遵法取进止上仁宗论石全斌不当除入内副都知臣窃见入内押班石全斌为入内副都知臣谨按全斌昨已有制㫖除宫苑使利州观察使未能三日复换此命朝令夕改古人所非若因全斌陈请探其不满之意曲徇所求以悦其心便是朝廷恩典未有定制惟系宦官临时徼乞宣布天下必以为惑传示复世必以为笑何则陛下赏罚当信天下当教后世不知全斌功勤凡有几何昨者岭外之行己曽受赏今后温成𦵏毕赏又不薄不知厌足愈求迁进朝廷亦当爱惜事体无宜轻改成命全斌闺闼之臣尚如此姑息万一复有权势重于全斌者如何待之臣虽鄙贱实惜此体不敢辄撰告词礼部贡院定夺郑荀起请科塲未便事件当院准中书批下前权奉宁军节度推官郑荀奏科场未便事件奉圣㫖进贡院定夺闻奏者今具画一如后一郑荀称伏覩云云当院今详看天下解额多少不同不可均一所从来久矣幸因赦令増益者四十余处恩己无量若更限以十人取一在他路虽未有大损于福建江南川广则必特为侥倖到省之人必须比旧数倍恐非今日治体所宜不可施行一郑荀称科场旧制四年云云当院今看详昨朝廷下间嵗之诏盖欲开广贤路使士子无后时失业之恨又欲游士各归其乡不复有寄籍冒贯之敝本不驱迫逺方举人必令奔走也何故反更恤其不便况降敕己来裁三四年常人安于所见尚未尽信具当循守渐变习俗不可轻改一郑荀称天下逐州军云云当院今看详聚试之议今时多持此説但于国体未为通允本责刺史县令乡举里选重操行而后文词若聚之转运司则此法何寄又一路不下十数州军所差试官正令不得人决不尽失若聚之一处而试官非其人则一路俱受其弊矣此必然之患也事不稽古又不便今难以施行一郑荀称窃见南省云云当院今看详取士之制古今不同非务相反事有所因也祖宗收揽威权兼聴天下鉴唐之弊亲程多士四圣相继以为定法固非羣臣所当辄议若以南宫攷校日多为精崇政攷校日少为粗此又不然南宫虽累旬然所攷不下数千人崇政虽浃日然所攷不上数百人相去有十一之较诚未见其淹速精粗之弊也一郑荀称诸处发解及南省帖经云云当院今看详帖经墨义诚为无用然所以厯久未废罢者当以其唐室以来有司旧法虽无甚利亦不甚害废之未为多有之无所妨比之告朔之饩羊以爱礼为胜耳一郑荀称举人除齐衰丧服云云当院今看详此制施行己久如妻及子孙弟妹虽皆齐衰犹以卑幼不废贡举自余服纪固未尝釐革即未知荀指何等为齐衰右谨具如前郑荀所画科场事今定夺到皆非要切不可施行具状奏闻礼部贡院駮张洞起请乞降等收録少字赋论进士奏准中书批状右谨具如前伏以礼部攷试条式颁行天下盖设公共之格以便程文之体使举子务各毕力而有司得以攷实譬于射御者不失其驰而射者自能中乃为善也若欲变法易令徇人所短事同诡遇非所以待天下贤士也又业文之人惟务语省亦不于数字之间便成骈赘且施行己久未尝闻以此为弊朝廷信令何必轻改所称欲依御试宣巻即当院无由检㑹况御试恩系临轩而贡院责在有司以此比类体亦非允其张洞起请议难施行奏乞州郡辟选人为教授臣伏见今嵗制举中选者三人耳其间犹有以薄于行谊而被黜者此非有司较试之不精盖在于聴言而不察行玩文而不计实之蔽也选举若此岂可为永法哉臣前嵗尝言州郡有学学皆有生徒而患无讲授之师以専领之乞令州郡自辟选人为教授仍理四攷为一任未䝉施行臣以为朝廷大务莫重于选举常患游士不安其乡里则有司无由攷行实是以専取词藻则贤不肖混淆至于亷耻之节壊而浮伪之俗成皆从此涂出也今使州郡有学学皆有师师皆有课试之法居常则勉其学而矫其失当贡士则订其行而程其言一郡之士性之若否习之邪正能之多少皆可豫见而蚤定也于是上其名与言偕则选举精矣人知为善于其身然后乃能信于乡里信于乡里然后乃得闻于朝也则皆劝于为善矣一纪之外三十年之内教成俗定则士各安其土相厉以义相尚以节何患贤士之难得哉诚如此治古之风庶㡬可复也事固有言之似迂而理甚切行之似近而功甚逺者教化之谓也伏乞检㑹臣前奏事理特赐详择取进止奏外官亲戚相代臣伏见审官三班流内铨注拟外官其间或兄弟伯叔子姪自相为代若前人政善后人继之善固无可言设前人政恶后人因循之则害政而负于义如发举之则伤恩而戾于教二者俱不可即令前人有吏民之怨因以去位而后人怀亲戚之耻乗之报忿则一郡一邑为害必多非所以安细民也臣谓审官三班流内铨所注拟外官其在五服之内于法许相容隠者皆不得相为代有敢妄冒居之者以私罪论于理为便公是集巻三十三公是集卷三十四钦定四库全书公是集巻三十四宋刘敞撰表扬州谢上表一介之材善无所取千里之地任为不轻仰戴恩华退増慙惧臣闻事上之行莫若爱君爱君之臣莫重去国汲黯遗言李息望之致意本朝古今美谈贤哲余事况臣本以薄技遘兹昌辰幸得出入周卫之中优游侍从之末持槖簪笔庶乎寡尤带剑佩衡足以自効岂其轻去严宻之奉偷得便安之私盖引嫌避亲中外着令因事补吏朝廷通规幸䝉赐可之事殆殊共治之选伏遇皇帝陛下天度容物圣资尽人拨其忠诚非有违象魏之意察其浅识犹足寄民社之安沛然徳音委以符竹敢不勤恤人隠奉宣上恩自饬固陋之心庶几乐易之政进四铭表臣某言臣伏见周世宗使其臣王朴定雅乐当时称为精及太祖闻之以为声髙一律非和音也虽有此诏未及改创陛下稽古之徳自诚而明深究礼乐之本而以述作为务故敇有司宿儒据周汉旧典乃魏晋以来百家之説参覈是非以立钟律前后二十余年及得其真至详至慎无以加矣律初就以校尺寸与司天景表正合可谓得天及以铸钟考其声下王朴一律如太祖之素由此观之国家制作之美通于神明盖所谓性与天道不可得而闻者也陛下又因以兴神鼎鸾刀奏事郊庙皆出于圣虑稽合典训所以藏万世示子孙器之寳也古者作器必铭铭之义天子合徳臣幸得召赴崇政殿从士大夫之后周旋器寳之侧目覩其状耳闻其声窃不胜其愚谨献律钟鼎鸾刀之铭四章以发明令徳之指而庶几不朽之地扬子云曰铭哉铭哉有意于慎臣以子云为知言也干冒旒扆臣无任恐惧待罪之至谢加学士表常人之情得所求而喜智者之虑过其任而忧今边备虽严帅责差易学者虽衆儒选实难岂有贪就应声之求忽忘非分之任怔忪失据欣惧兼懐固欲辞荣不获承命伏念臣猥以薄技起于诸生内之无子产润色之才外之无山甫将明之用久典训诰洊临藩垣七年于兹微效不立犹以陪外廷之末闻长者之风间䝉分章平议臣之奏时引大体正宗庙之仪苟图纳志非敢忤物然而谗人饰词以巧诋法吏挟怨以中伤当是之时几无以免圣心先觉公议尚存浸润之説不行震惊之衆为止风波可畏天幸实多内私自怜惧久得罪辄匄十里之守庶警一麾之行不谓皇帝陛下生成曲全覆露无己进増金华之讲増重儒林之光委以西州适其素愿望非所及幸不可涯夫匹夫一饭之恩庸士然诺之信犹能捐生出死成功立名况臣连数十城之封兼四千石之重于以宣明威信抚养细民尽其愚忠庶无大悔以此图报敢为虚言序易外传序余读周易表其彖象爻辞盖圣人之意微矣非通材达识孰能言之传曰仁者见之谓之仁智者见之谓之智以言者尚其辞以动者尚其变以制器者尚其象以卜筮者尚其占四者所从得之殊其称君子一也然易之书最为深至天道性命变化之数自孔子罕言后世无述焉以为传其人不待告告非其人虽言不着云尔学者或有谓易之辞非为数者此以目聴何异及论刚柔始交而生屯分泰之体而成则莫能通习于所可见而蔽于所不能覩然后知易非一家之术也夫君子所居而安者易之序也所乐而玩者爻之辞也是以自天祐之吉无不利以其穷理尽性能自镜得失也余以为仲尼有云垂之空言不如见之行事深切着明故采五帝以来明君贤相忠臣良士下及亡国丧家兴壊成败祸福善恶之理附之彖象爻辞以见白黑其説主王氏也而时有不同亦微辨而不斥后有观者总而理之得以自省焉春秋权衡序刘子作春秋权衡权衡之书始出未有能读者自序其首曰权准也衡平也物虽重必准于权权虽移必平于衡故权衡者天下之功器也所以使轻重无隠也所以使低昻适中也察之者易知执之者易从也不准则无以知轻重不平则轻重虽出不信故权衡者天下之至信也凡议春秋亦若此矣春秋一也而传之者三家其善恶相反其褒贬相戾则是何也非以其无准失轻重耶且昔董仲舒江公刘歆之徒盖常相与争此三家矣上道尧舜下据周孔是非之议不可胜陈至于今未决则是何也非以其低昂不平耶故利臆説者害公议便私学者妨大道此儒者之大禁也诚准之以其权则童子不欺平之以其衡则市人不惑今此新书之谓也虽然非达学通人则亦必不能观之矣耳牵于所闻而目迷于所习懐恐见破之私意而无从善服义之公心故亦譬之权衡矣或利其寡而视权如盈或利其多而视权如缩若此者非权衡之过也人事之变也虽然以俟君子耳孔子不云乎知我者以春秋罪我者亦以春秋于权衡何伤哉于是卒定其书为十七巻颜鲁公文集序鲁公极忠不避难临难不违义是尘垢糠粃犹祇饰而诵习之将以劝事君况其所自造之文乎然鲁公没且三百年未有祖述其书者其在旧史施之行事盖仅有存焉而杂出传记流于简牍则百而一二铭载功业藏于山川则十而一二非好学不倦周流天下则不能遍知而尽见彼简牍者有尽而山川者有壊不幸而不传则又至于千万而一二未可知也吴兴沈侯哀鲁公之忠而又佳其文惧久而有不传与虽传而不广也于是採掇遗逸辑而编之得诗赋铭记凡若干篇为五十巻学者可观焉盖君子多见则守之以约沈侯好学喜聚书至三万巻若是多矣然犹常汲汲而不足者至其集鲁公之文使必传于天下必信于后世可谓守之以约而尚友者乎予是以序其意时㑹堂诗序州城北带广阜古所谓崑崙冈也其木宜茶与䝉顶比故或谓之蜀冈太守嵗贡蜀冈茶以火前采之发轻使驰至京师不过十日为天下先自禹抑洪水分九牧淮海惟扬州其任土之法若瑶琨金木篠簜齿革羽毛织贝诸奇物当备输王府天子为其逺费民力皆止不以为常贡常贡独茶至节易矣然犹嵗所上不过三数斤所以御于至尊者贵精不贵衍也世或説䝉顶茶宜久服能轻身除疾郄老诚有是者岂非臣子至愿哉貍首之诗以时㑹为乐者固诸侯之事也于是筑堂蜀江之阳命曰时㑹将率官属修职贡于此焉且使来者世世勿忘服也嘉祐二年十二月右正言知制诰知扬州军州事刘某题辞张氏杂义序韩文公作欧阳詹哀辞言闽之人举进士自詹始明詹以来未有举进士者也举进士由詹而始则当时虽有举者必未甚多也詹死于今三百年而闽之举进士为特盛焉自流寓他处及占名数京师入太学为胄子者不数人其举以乡里者嵗常不下六七百人其衆居天下五分之一闽之进士可谓多矣凡读书作文章被儒服无不举进士者其不举进士独侯官张宜宜为人龎眉而甚古少言语有诚悫不为狎侮治毛氏诗孔氏书王氏易郑氏礼左氏春秋皆通其训话名其家法转以相解条分节断剖芒析亳不可以辩给夺也其言三代制度出于经者不啻如眼见乃不説魏晋时事不知有格律诗赋也吾尝与共读诏令数事时方立今王后宜惊曰是于古不可上如何若行耶吾曰公所言周公法也国家承厯代之弊亦杂用汉唐礼不纯出于周此所谓损益可知者也宜于是悦然解观其意非周公仲尼之制虽出于天子犹以为大不可其笃信好道而不阿世可见于此矣性便讲解多新意异义务与圣人合而不求党同间尝邀其着书宜时年四十余谦让未肯当也然吾乐其道固穷而不戚絶俗而不诡虽古君子不过也自吾与宜别而游于上国且七年矣求其在贫贱而用心若宜者盖未有由是知古君子亦止于此而已耳传曰举逸民夫宜之事父母孝与友信于乡里和用其身端闽人皆知之而无爵禄之劝宜可谓逸民也己矣此固圣王所欲举也因记忆宜所言诗书杂义嵗久颇不存得其十事为一巻以传之其徒以达执事者庶几于宜有所发云衡字公甫序古之人有圣智者出然后制器济用以为天下利而洪荒之风革矣前圣作之后圣因之以至于多且备宫室栋宇养生之大物也丘墓宗庙奉祀之大归也城郭沟池守国之大防也车辂所以行陆也舟梁所以行水也险阻由是而通耒耜镃錤筐筥杵臼所以资农作也薄槌以时蚕机杼以成丝丝麻布帛所以资女功也衣食由是而有鈇钺干戈介胄矛㦸所以卫民人也常旂旟旐所以表师帅也鼓鼙铙镯所以警进退也姧暴由是而戢网罟毕翳所以给畋渔也灾害由是而除衣裳韠舄所以周身也冕弁巾冠所以饰首也天子之镇圭诸侯之五瑞所以班国也佩玉于身触以冲牙组绶咸异所以节行也贵贱由是而衰丧期有数丧制有别齐斩苴枲以杖履辅其隆以日月致其杀所以厚人道也孝思由是而笃珪璧琮璜凡用玉者所以礼神修好也诚悫由是而交鼐鼎锜釜所以致烹餁也俎豆簠簋所以旅饮食也爵勺奠彛所以㪺酒醴也賔祭由是而供金石丝竹匏土革木舞以干戚羽旄象其君徳所以谐音乐也和乐由是而合莞簟几杖所以佚四体也尊少由是而分射侯既抗正鹄既设弓矢以中所以习射也礼容由是而攷节符印玺所以孚逺近也命令由是而质府库之藏键闭筦籥以固之所以谨出纳也作伪由是而察五行之产五材之用或文也或素也或有象也或无象也或贵其声也或贵其色也或贵其徳也视其所施而己大小有宜上下有称于以尊尊而亲亲老老而賔賔敬鬼神而利民事国家制度于是乎始罔滛为异器以启奇邪是以作而可法用而可观惟度量权衡齐衆之器也多寡天下之物诚信天下之民本之同律㕘之同度数以适规短方圆以定准绳平直法于王府同于四海之内凡出于人力者莫不得所以程百器以役百工是以先王务审之今吾族子者衡其名子平其字矣尝得进士第冠多士于天子之廷是尊儒之重选也六朞而拜四官籍在外朝职在书府出守大邦世人犹以为淹相见于江之南固请于予曰为我推衡平之义而易字焉予不得其辞而告之曰衡平而物得轻重物得轻重而民得其情天下之公所由出也字曰公甫可乎公甫曰衡也不得叔父之言为不自安今朋友以为衡也者将告之曰是吾叔父之言也郑野甫字序鸟兽与人杂生于世鸟兽之形有头足毛羽之异吾人者因其形之一类槩以其物称之人之形同莫可辨者古之人以名人出其父祖之命以为识别后之人因名配字以义类相符非谓有劝沮之殊欲令人人行其名字也故有因义以配物有因物以配义有因名之文损益藏显而字乃反之有因名之物遂以其实配之是以因义以配物如耕之于伯牛如由之于子路因物以配义如赤子于子华师之于子张字反名如商之于子夏偃之于子游物配实如长之于子长予之于宰我是其意也今之人不究本初以意起事或谓此名也宜充之以是道彼字也可行之于终身虽失古人之心犹未离乎告人以善也然而以名字自守于吾道之门固矣狭矣郑子名叔熊其友字以正夫子欲闻其説也命予为言其理以易之夫子学于古道智深而见博又以行谊自潜不待正夫字然后劝也请字之曰野甫以附于因物以配义者如曰不己质哉为赋白驹之卒章曰生刍一束其人如玉其人如玉者谓其来自外也斁字序古之人重冠重冠故重相字字之也者传其名也传其名者主成其徳故字表徳者也若名则非表徳者也古之人有名狗名䲡名黑臀名籧篨皆贤人也周公之子名禽孔子之子名鲤圣人之命其子亦无择焉然则恶乎择择乎字而己帝乙爱其子字之受徳使其人充其字而守之其祥淑岂短哉今斁之名者厌也不择也然则孰字之宜宜乎思昔箕子之言者思曰睿孔子之言者曰不思罔周书之言者曰罔念狂呜唿思则睿也不思罔也罔念狂也今尔何监非时箕孔周书致身之迪且思岂一端而已哉将为子思乎孝将为弟思乎顺将为兄思乎爱将为友思乎信将为长思乎惠是由尔身出者也人其斁尔乎是故言人思其中也行人思其度也徳人思其永也居人思其亲也树木人思其不伐也如是焉曰罔未之有其不曰睿亦未之有其字斁曰思惟无斁刘景烈字解序刘侯外戚公子也而过人者三其弓七钧而射百步末可以毙牛兵无长短剑无单复应敌施巧倐忽不可知如神居士大夫间而恂恂不失节似儒者子是以嘉之夫士有英迈之气而非功名之时则畧为不用资功名之时而无信任之势则效为不见今刘侯其天材多矣又有肺腑之亲而四方敌国尚多恣雎者设使因其时奋其气功名岂遂少哉而久处未试予以是惜之他日因燕饮酒言曰吾名永年而字昌龄以为释可也以为训则不可幸有以易之予曰然使贵而可以永年则安有齐梁之君使富而可以永年则安有范中行之臣齐梁之贵范中行之富而忽然不闻彼可以永年者安在哉在功名而已矣天地无穷而人之生有涯夫以有涯游无穷之中而无以自别也蠢然作盭然止而己矣虽万物何辨焉嗟乎此智勇士捐筋力忘利害而不顾以求就功名者也故一託于义而终身安之金石象其声丹青状其貌简策叙其实若是可以永年矣字子以景烈如何座客相和唱善刘侯拜且谢曰谨受教请铭之心不敢须臾忘因序其语授之公是集巻三十四公是集卷三十五钦定四库全书公是集巻三十五宋刘敞撰序送从父弟斁序吾闻富者送人以财仁者送人以言吾非仁者以吾一日长乎尔莫尔告也不可昔者庄生有言吾甚善之其言曰形莫若就徳莫若和就不欲入和不欲出又曰内直者与天为徒外屈者与人为徒呜唿知此可以无怠矣就而入者不可以羣和而出者则掩上也内而不直则其中不立外而不屈则衆厚怨之夫智无小也学而己矣官无小也敏而已矣知学不病知敏不匮居处恭执事敬与人忠虽之夷狄犹足恃也又况泰伯季子之国伯父叔父之所旧治者哉尔其以此矣送王舒序由中国入扬越五千余里其地隘絶号为一人守险万人莫攻盖自秦汉乱时则然今宋徳一致夷以为郡县人民反习笔墨嵗贡士比中州为多南北人往来商货财吏送故迎新旦暮不絶若夷径然然犹山行不能度车马依草木巖壁极上复下斗絶无渐毒蛇狼虎据要处为害或时瘴雾昬闇发于草莽早衰暮年易以致病其川行不能胜百石下濑漂激声气汹骇船石礧浪隠辚乗波水奔逝不能正目篙工一举手不得所辄碎散沈溺不可援拯故北人去者常惴焉今王生治装正归闽中无难色出门取道无畏辞岂王生其土人能习之哉其怚悍不避虎狼滩濑之恶甘从事哉王生之意思于归见其亲犹方坏水决菑揵篑土不能遏故接淅而行尚何顾险乎虽然王生恶得勿重其身哉亲忧亦忧亲喜亦喜曽子也事亲有道而信乎友孟子也王生不道曽氏孟子则已苟道之王生欲行者何以异兹吾闻吴越多竒士者也王生如得其人而与之游吾又将贺王生之信于友而获乎上也送江邻几序古今为左氏者衆矣功名之士则尚权变词辩之士则贵文章数家则隆䜟纬小学则工文字亦徒禄利存焉若夫大不为功名细不为词辩不伪于䜟纬不衒于文字居今之世无有禄利之劝而治左氏者惟独邻几邻几之学则可谓得乎其性而出乎其心矣虽然吾闻君子之学者贵其为道也非贵其为名也贵其适于圣人也非贵其愈于衆人也夫澶漫而无家闭絶而无宗此今世之儒固非矣有家以相訾也有宗以相夺也此汉世之儒庸是乎然则邻几何説焉故谓邻几盍为春秋夫春秋者五帝之所以化三王之所以治礼可以起义可以制者也一之于仲尼则得之一之于左氏则失之而邻几犹固以不然昔蘧伯玉盖年五十而五十化邻几以吾言寘于耳东南将有贤者乎吾愿子评之将无贤者乎吾愿子复之子之化也何必五十吾敢以此为赠送梅圣俞序昔者边鄙无事士大夫耻言兵圣俞独先注孙子十三篇献之可谓知权矣及其有事士大夫争言兵或因以取富贵圣俞更闭匿不省利害可谓知道矣夫圣俞前非勇也知天下忘战之必有忧也后非怯也知功名之説胜则隳教化也圣俞之任其身不轻矣世人其若圣俞何哉某少圣俞十六嵗然圣俞与我为友所以从之游常恐不足今圣俞应聘许昌某以事留京师不得偕行也古者赠人以言吾何以赠子乎明子之趣以示人不欺耳呜唿世有君子者以我为知言矣于圣俞无负焉送苏安上序荘子曰得者时也失者顺也可谓尽于理矣今夫学者守一先生之言则自以为有余其以干于世则自以为足矣济天下不幸而不得则自以为不若人是以有愤怨之色是以有鄙倍之气是以有戚嗟之声若是其得也不足以便人其失也足以伤身岂不可怜哉曩者安上尝举于乡名称甚高亦得矣而曽不喜其意乃耻所以举者非巳之学也今斥于有司名称甚屈亦失矣而曾不憾其意乃推所以失者非己之时也苟不安于道达于命逺于利能若是哉呜唿明安上之意以语衆人乃得笑焉明安上之意以语贤者吾庶乎无取友之过吾请以此为上賮送王生序王生尝过刘子刘子弗谢也闻其将之京师受业太学往送之门而告之曰吾闻赠人以其币也弗若以其道也资人以其货也弗若以其言也今子进于艺矣而逺行吾母以赠子虽然子之学也将学于道乎将学于利乎将道与利兼存之乎其母乃貎为道而情为利乎何子之汲汲不惮烦哉反修而身反宁而亲反友而兄弟夫道已至矣人有非子者乎且夫古之君子之学也慎其所以为号其仕也慎其所以为名是以其号可传其名可信也今之君子则不然其学也託号于仁其仕也寄名于义是以其号不可传其名不可信也故学者至乎乡原而不自觉仕者至乎兼爱而不自耻呜唿慎之哉道术既为天下裂矣子母寡吾徳而轻吾言哉荣子之量尔送杨郁林序郁林名郡也太守尊官也其任不轻矣然而当拜者辄以炎瘴雾露为解天子以谓此皆全躯保妻子之臣无忧国之风皆置不用而诏丞相择刺史之贤者使举竒伟倜傥之士以充其选于是大人部荆州诏书先至则以杨侯闻天子可焉遂自郡从事迁廷尉丞假五品服以行别赐钱十万衆皆荣之然杨侯既受命退而治装汎然不以为喜闻岭海之説风土之异漠然不以为忧如他日焉人皆曰杨侯矫亢人也呜唿前世之所以能治也为官择人后世之所以不治也为人择官彼庸庸之臣志得意满坐而养交以饕富贵真若长者一旦有境外之事忧畏首鼠坚以死避世常有之夫不可使往春秋贬焉若无君子何以矫也吾以杨侯矫世之君子春秋之徒欤推此心也虽在山海之外而加千乗之国其有难治哉于其行序以赠之送邵贤良序墨讥儒以言命夫儒者岂好言命哉古之贤多所説而不见钩用多为善而不得升举幸而説合善取则龃龉乖戾卒败其功而后已是类有若天为之者故推其穷而归于命孔子之相鲁也孟子之仕齐也贾谊之用汉也乐毅之用燕也功施矣而不待究名达矣而不得遂皆天也苟出于天者又曷怨乎今邵氏举贤良天下之人举贤良者不独一邵氏然而邵氏无媒援于世犹奋于畎亩之中则邵氏诚贤良也今之时太平而士务进故山海之士无伏匿以不伏匿之士遭举贤良之时士至者必多然而有司择之邵氏之外不能满三可谓精矣夫合天下之士触有司之情虽十册之其势不为人后亦明甚于是而不获命也是功施而不得究名达而不得遂者类也事虽失图其自致卓然之风犹足以暴于后生昔公孙子前举贤良不见用后举贤良为第一夫公孙子非愚于前智于后也曩日之画犹今日之务也前见绌而后见宠者遇不遇之时异也已适不适虽智无益已适当遇言必见可皆非人力所能为也而命非乎故惜邵氏之未逄者宜推之于命而致乎勿忧致乎勿忧者本乎儒者之道者也送刘初平序读书而讲道据权而涖事其功徳易以及民孰若士大夫耶然而天下緤组垂绂爵上闻者无不慕山林之士而愿与之齐为山林者嚻然若固当也此其故何哉岂朝廷之士真可薄山林之士真可高彼何予之而不辞此何受之而不让乎亦曰不污于利不近于耻不亲于忧不烦于事苟异乎此者无不慕焉如此虽糠粃乎尧舜无非者矣若刘生者岂真士大夫所慕者耶其游遍公卿无往而不若旧相识使污于利近于耻亲于忧烦于事而能尔乎往者朝廷喜求才拔草野有出茅屋任谏大夫者后太平益厌懈人亦益近薄故蒲草珪璧往往流于瞽叟而诏书亦辄以先生处士宠之欲以致后人今刘君好史书语当世事有权变乂博识多前知为士大夫所称而未闻有以举应诏者何耶事固有难知者哉行矣入于越诚将见范公愿以告曰斯道也将亡矣苟相天下也而能勿兴此乎送焦千之序君子之学也至于自得而己耳智足以经天下而不虑论足以合当世而不言仁足以懐万物而不忧非可忧而不忧也忧其所忧不忧其所不忧今世之士皆不忧其忧而忧其所不忧舜之陶伊尹之耕太公之渔至矣当是之时洚水滔天怀山襄陵下民其咨而舜不虑桀作淫侈慢神虐民并告无辜而伊尹不言纣脯鬼侯醢鄂侯残贼仁义而太公不忧此一圣二贤岂自逺于人哉徳有守任有职以道援天下枉尺直寻而不为者也夫不汲汲于世者固世所汲汲焉不汲汲于世者乃可以大行王者不作圣人之道衷于是乎有宋墨之学以救攻止鬬有苏张之学以排患折难有孙吴之学以强国胜兵有商管之学以长材足用外託号于仁以邀利内寄名于忠以干权嗟乎道之所以不明也学者衆而达者寡得之者喜失之者忧吾安知夫得之非失而失之非得欤吾又安知夫喜之非忧而忧之非喜欤是以君子慎所学惟至于自得而已耳焦生既学于欧阳公因北游京师京师贤智之所聚也伎能之所试也变化之所出也生其务自得毋枉道忧天下之忧以翘于人忧天下之忧以翘于人人将谓生宋墨也孰与勿学吾亟得见焦生于欧阳公之门美生之志足以造于道而不流于俗于其行也赠之以言送谢希乐学士赴阙序学者称仁义必归尧舜尧舜圣人也当时之行事在二典者孔子叙之矣其君臣之言吁命以成不忮不疑熏然太和以有凤鸟之符呜唿何纯古粹至若此爰及商周其道徳虽不与尧舜偕比然史之所载圣人述焉后世诵以为经师师相传由百世之下等百世之盛莫之失也及两汉受命史臣奋力以书于策然由无圣人裁之褒贬不中学者不宗师况又无两汉之美者可道也哉今天下康乂无异于古而天子以尧舜为法所践所言合符前王则史官左右所记注得不宜盛而推之于圣人乎前日谢公处此任天下共美之今公之朝也人又以宜代天子言者也夫代天子言者岂不欲制度诏令如尧舜三王坦然措之六经乎呜唿人今以尧舜之道责公公虽欲强而辞让不可公能思之裁之推之明之则史之所记宜在彼二者之间矣此可谓国家大务凡号儒者得勿喜乎苟志之及乎此母留公行三月某日序送福州文学蜀人范宗韩序盖君子之仕也辞贵不辞贱辞富不辞贫夫文学之位可谓贱矣其禄可谓贫矣是范生所不得辞也范生蜀人为古文章有名或荐于上上以福州文学处之范生于是携其妻东南出巴崃以趋海濵呜唿太平以来治贵和同四方之士未有特超而起者也及其多事而年少羣不逞之人逃奔蛮夷为之谋主以病中国由是隠居之贤以名高见疑稍稍就吏矣其禄虽宠囚之实也其籍虽仕窜之实也岂可谓非命也哉吾尝游福州识张宜太和诩诩老儒也其为人介而不别同而不流是以不为世俗知亦不为世俗患子往从之乎又何陋哉送潘况序士不遇者隠可也古之所谓隠者非求异于人将以同于人是故择可以託者名焉因可以利者惠焉资可以养者食焉彼且索之以其智任之以其材则术深矣守之以其诚达之以其识则志广矣詹何之钓至于可以为邦庖丁之解牛合桑林之舞严君平之卜筮蜀人以化世岂知所以隠哉潘生始以进士举既不偶故去而治医夫医者世特患其无常潘生之医合色脉立经纪平权衡序清浊其有所治犹掇之也可谓深矣是其所以索之者固精任之者固良守之者固明达之者固逺欤是古隠者之志也夫士屈首受书出于蓬蒿之下者必有济天下之心幸而在位拘文法顾利害至于白首或未能活一人今以医故嵗所活辄数十百千此两者责就为深功孰为多潘生之隠于医可以无讥矣于其行序以赠之送从兄赴选序从兄居乡里执耒耜耕者殆三十年衣食未尝充旱干水溢稍丧其土则乞于乡党邻里以养其亲家君闻而怜之适曽上郊推恩得任子弟从兄以是为郎又三年将西之京师见予于襄濆海上其色焦然其发班班然其足踽然病矣呜唿前此者兄知劳力而已后此者又将劳心古之人所谓生为役者一身而二任焉其有不病乎虽然吾闻之惟知道者可以不忧兄其亟为学其犹可及壮也送新安尉张诜序古者诸侯制有其国惟卿命于天子命于天子者不名于春秋以尊之也今也不然公卿大夫出为方伯州牧者得行古诸侯之事不得行古诸侯之权其吏也天子置之诸侯之所得为者贡士而己贡士多者数千人少犹数百人拔其尤者闻于上其大率十取一然而㑹于尚书者亦不减数千人有司杂试其艺第其能者而闻于上其大率亦十取一然而进于天子者裁数百人万取千焉千取百焉不为不精矣天子又亲试其言而校之退其不中程者録其中程者则益加少矣故凡拔于卿攷于尚书策之廷中非其才千百人之尤也莫至焉如是而以为士以佐诸侯以治天子之民其不轻而重也亦明矣是春秋所不名者类也然而或以为小者彼自侈其才而负其气不度栁下恵以予观之不然夫天下有事执干戈之卒瞋目语难破坚陷敌出万死一生之计奋不顾后可以朝弛担而暮析圭儒者辨武厉精驰意应变语竒以恫愒当世之权可以立谈而取公侯势激之然也及其无事将攷以文采询以制度与之揖让以行礼可者斯与之焉不假时以为势不资辨以徼用其言必合于先王其徳必蓄于其躬故仕者难也不得以卑为耻然则能勿重乎今晋卿既自能力于其术以取尤于千百人又能顺天子佐诸侯治其社稷人民之事是栁下惠之智也苟顺是而行之其获于邑人而得于诸侯闻于天子也易矣其于高爵若诏摈而上诸堂孰能御之吾知天子之命大夫士于春秋有重也故为之序以赠送湖南安抚某使君序苗民之顽不率帝命盖自古记之矣以尧为君以舜为相而有三危之诛以舜为君以禹为相而有羣后之师此非其徳不至力不足也不得已也然则圣朝独得已而己之乎夫苗夷异类异焉其暴虎也其贪狼也其㨗猱㹨也山林之与居鸟兽之与羣其险阻幽絶非人境也然而驱中国之士衣三注之甲负弩荷戈加粮糗其上夜则冒雾露昼则负赤日日夜不休与之驰逐是以难也然则虽欲急成功安可得哉今者上策莫若修尧舜之义明布其徳而彼将自服其次严兵以守之絶其抄畧之路而勿为深入之师其次诱而致之使去其宂则因可取也若夫耻不能追而探其巢不为致人而致于人衅于勇而啬于祸可进而不可退是以用师侥倖也非国家之利也愿使君不为昔者三苗之事益赞于禹故其功烈垂于后世而莫得过焉世不可诬安知后来者之非益也将在使君所以达之而已何畏乎有苗送湖南运使慎学士序景祐四年七月诏以某叔父为湖南转运使明日诣阁门疏曰荆湖去京师盖数千里其地于古为三苗有彭蠡洞庭大泽之险而其南蛮夷与国为境凡风雨明晦率常蒸毒易以疾病而臣母老不可往惟陛下哀怜未报又上奏曰臣不敢惮逺恐羁縻南方以为老母忧则死有余恨臣本三司判官今诚得罢所领独校讐祕阁资以其暇奉亲不胜幸甚制曰可更以慎公为湖南转运使当是时尚书郎在荆湖察狱者以不迎亲之官为㑹稽太守劾举见责问而叔父以母老故辞内外任以求在左右朝廷以为美谈而慎公在书馆三十年前后佐大司农为外郡守亦十余嵗勤劳久矣乃得此任士大夫以为少而公处之无愠色呜唿古所谓各行其志者欤孝者念其亲而忠者念其公者欤念其亲者忘其禄念其公者遂忘其亲欤诗曰是用作歌将母来谂念亲之谓也又曰岂不怀归畏此简书念公之谓也天子以此命其臣而其臣又用此以报天子欲求内外之不治风俗之不劭不可得也若夫吏道之端民事之情教化之本徴赋之法孰为贤而不识此者未足以赠也故于公之行语所可颂者为来者法焉公是集巻三十五公是集卷三十六钦定四库全书公是集巻三十六宋刘敞撰记天台山记汝阳地理书有天台山在今县北三里所其高尺余传自古至今莫有能损者其上土其下石也亦曰天中山以为豫州于四方最中汝南故刺史治于豫州亦最中是山于汝南又最中盖处天地三万里之极自古考日景测分至者皆莫正于此以是名之其傍有祠其主山也其神为蛇黑文而赤章其见无常或修或短或幽或明民有不恭事不信不饬则变怪动之其地居屯营营之士嵗时献享之夏丞相之为此州尝亲至其处祝曰蛇若使吾见之吾力能大而祠莫见丞相去未能数十步遂见从骑多见者犹蛇也其脩尺丞相亦遂不复顾然吏民亦以故加严畏之或夸诞过其真要之有山之名无山之情而民不厌以山称之盖得四方之中易所谓地中之山谦尊而光卑不可踰者也故作记表其地双庙记淮西于古为豫州唐武氏改制称受命诸李多失职越王正以刺史与所部兵讨不当立既而兵败王自杀吏踪迹党与穷治之数千人皆列大逆于时武氏方以刑立威大臣坐飞语不问曲直皆族夷以故知越事多滥无敢救者狄梁公为刺史独倡言胁从非首恶不当坐奏疏免之竟全此数千人其后百余嵗当宪宗时豫州已更号察节度使吴元济据城反天子引天下兵征之不顺攻之不胜戍之不服丁壮苦军旅老弱疲转饷士大夫咸共怒而将颜将重将古将武将通四面击之以尽力战尽诛为意而李太尉独任智策夜入其城缚之不杀一人所以使百姓复见礼义脱于戮死呜唿梁公可谓贤相太尉可谓贤将矣其恩厚其施博尸而祝之不亦宜也哉开元中刺史元通理始作感徳碑载梁公之仁其后段文昌作平淮西碑明太尉之功而俱不为祠堂使民无所追享宋兴八十载知军州事王质询问其故叹曰善为后慕之也岂可使二公不祀哉度地以作庙异室而同宇南面上左未及成质迁又十余嵗数换守帅莫克就者今太守至遂就之庭宇甚设仪卫甚饰嵗时报焉水旱祷焉呜唿徳之不朽者如此夫使凡相者而皆若梁公则治安得不平使凡将者而皆若太尉则功安得不成然则庙此者非徒思昔人而已亦为来者允蹈之也不可不刻石以谨其始故于是乎书质者丞相旦弟子清浄慈惠为政不烦苛官至天章阁待制尚书郎中所居见称云某月某日刘某记王沂公祠堂记齐鲁虽皆称贵文学尚礼义之国然其俗亦与时升降小白右功力任权数则其敝多匿智伯禽尊尊亲亲至其衰也洙泗之间长幼相揖让其失盖以逺矣然仲尼称之曰齐一变至于鲁鲁一变至于道由此论之非明君贤师扶世导民孰能反其本哉五代之乱儒术废絶宋受命垂七十年矣天下得养老长幼无兵革之忧庶且富矣然未有能兴起庠序致教化之隆者也自齐鲁之间弦诵阙然况其外乎丞相沂公之初守青也为齐人建学其后守郓也为鲁人建学由是二国之俗始益知贵诗书之业而安其性之所乐老师宿儒幼子童孙粲然自以复见三代之美礼让日兴刑罚日衰呜唿君子之盛徳大业哉孔子所谓至于道者非耶沂公薨于郓且二十年郓人爱慕而悲思之佥曰不可使文正之徳不享于世前太守钱公子飞闻之因即学宫而建祠堂以称士大夫之意钱公去位之五年堂乃成其广若干脩若干崇若干凡皆钱公之素也甘棠之诗曰勿翦勿伐召伯所茇亦诸侯之正风哉序其语于石以诏后世又作登歌一章并刻之云文武维周天命郅隆孰相其成周公太公周公冢宰太公尚父逊厥硕肤惠于齐鲁维此齐鲁圣贤之绪尊徳乐道四方爰茹不振不竞靡则靡定既晦而明在我文正天子是毗诸侯是师赋政于外俾民不迷乃设学校乃敦诗书翼翼齐鲁若周之初二公之位文正履之二公之治文正以之周厯千嵗二公实使之文正之功后亦将似之徂徕之松新甫之柏我作此堂以告无斁待月亭记春卿刘侯监兵于兖之明作作新基移旧亭于园池之亷名之曰待月一日燕賔友之酒三行客有长揖主人请问待月之旨答曰先是置有西园园有旧亭昔人尸之荒榛与并栖鸡于垣闲马于楹或寝以羊或宿以兵有风至止林籁少清有月来思池光不盈一日植足于园纵观而叹曰景物否闭久矣将祈泰于予乎由是唿卒夫具啚挶辇粪秽鉏蒿茅一之日培竹与松育美材也二之日浚池及泉养清徳也三之日因池土以封其基四之日即亭材而广其构不役于民不扰于公以溃于厥成鲁山巖巖惠我苍翠鲁水汤汤遗予潺湲而又周公之宇仲尼之乡圣贤遗蹟尽画于壁若有神物阴来相之或疑化工私以与之夫亭以池迁尽能事也月以水鑑取善类也予今是亭西南去天空旷千尺不植草木为月之地若秋之夕夏之夜素魄初上纳于清池婵娟沦涟相与为一如金在镕如圭在磨忽忆湘江之流若洞庭之波登斯亭对斯景发吾之浩歌则待月之名不有当欤主人之词既毕客有举觞而言曰春卿吾闻士闲燕相与言则及仁与义又曰文武之道未坠于地在人贤者志其逺者大者君今掲亭待清月宜乎礼贤材广賔友求仁义之説与文武之用内则思建明堂兴辟雍与三代之故事外则思复河湟平蓟壤续汉唐之旧服用之则为事业为功名垂光册书不用之则有孚在道以畜其实与夫晏安之流游西园寝北堂同心而异志焉主人曰晋人善祷或讥轮奂周人落成秖美寝兴吾子博吾以王道勤我以功名君之言古人不如顾谓敞曰先生业文为我书今日賔主之辞与亭成之嵗月敞固不让云东平乐郊池亭记古者诸侯虽甚陋必有苑囿车马钟鼓之好池台鸟兽鱼鼈之乐然后乃能为国非以娱意崇不急也以合士大夫交賔客贤者而同吏民也蟋蟀山枢车邻驷驖有駜之诗是已不然则觳觳者墨术也不侈于礼乐不晖于度数曰人我之养毕足而止亦瘠矣夫东平盖古之建国又有州牧连率之政于今为重其地千里其四封所极南则梁东则鲁北则齐三者皆大国也其土沃衍其民乐厚其君子好礼其小人趋本其俗习于周公仲尼之遗风余教可驯以诗书而不可诡以朱墨诡以朱墨鄙矣郓故有负城之园其废盖久士大夫无所于游四方之賔客贤者无所于观吏民无所于乐殆失车邻驷驖有駜之美而况于蟋蟀山枢之陋敞以谓非敦诗书节礼乐之意也据旧造新筑之凿之増之扩之营之辟之有堂有台有池有榭有坞有亭有馆有南北门堂曰燕誉台曰陈戯池曰芹藻榭曰博野坞曰吾竹亭曰玩芳馆曰乐游南门曰舞咏北门曰熙春其制名也或主于礼或因于事或寓于物或谕于志合而命之以其地曰乐郊所以与上下同棨者也其草木之籍松梧槐柏榆栁李梅梨枣梬柿安榴来檎木𤓰樱桃葡萄太山之竹汶丘之篠峄阳之桐雍门之荻蒲圃之槚孔林之香草奇药同族异名洛之牡丹吴之芍药芙蓉蔆芡亭兰菊荇茆可玩而食者甚衆孟子曰贤者而后乐此不贤者虽有此不乐也吾其敢自谓贤乎抑亦庶几焉后世将必有追数吾过者矣吾请以此谢汉中三亭记五年伯父以选为兴元既至平狱讼时赋役协羣吏程百工政事备举矣明年作亷让弭节汉三亭于是相攸面势或因或创高其闬闳厚其垣墉谨其塈涂以交賔客以休王人以燕僚友属役于其贰蒋侯瓦木之费不出于府而财有余板筑之任不求于民而力有余壮丽之度不越于法而巧有余处者欣欣来者熏熏而是嵗大有年禾合颖木连理牛两犊百姓胥庆吏请着记患不得其説伯父因举图授某某以为凡南面而聴治者皆公侯公侯之于其国有所兴无不记者其在春秋作南门新延廏筑王姬之馆或以得其制书或以得其宜书或以得其时书呜唿圣人治天下必自人道始而世或以为不然靳于财啬于力陋于礼故郡国废送劳之节简燕豫之乐夫兴元固都㑹也使四方之賔来而无所于接三监之大夫至而无所于息执政之士劳而无所于游又何以观政也哉作三亭而可以观政非得其宜乎有因有创因者无絶也创者无侈也非得其制乎不伤财不害民而嵗以有年非得其时乎是三者有一焉固书于春秋矣况其参也哉某请进此説以示后世之君子后世之君子将大有得于三亭焉尔若夫风土之乐山川之美耳目可及者不足道也某年月日某记嵗寒堂记天圣中伯父为萧山去十二嵗而吾弟和亦为萧山萧山之人固望而喜矣和至官尽复修伯父之政而不敢有加焉居数月作嵗寒堂者故便㕔之废为庖者也因其墙壁而垩墁之因其栋宇而端治之因其松竹而封植之为之令名以宠嘉之而吏民乃皆喜曰果也吾侯善起废者县故无射堂和乃益其东偏作求已亭以交賔客接贤者修弓矢射侯之礼而从之游者皆驩然忘归或游扬侯声浸寻达于淮泗之间长老闻者咸悦和于是欲记其指于石以示越人吾曰凡有百里之地者皆曰国君国君之所为百姓之所视也将由乎爱民勤政之为乎则百姓喜将由乎广已造大之为乎则百姓怨是故不可不慎也今和嵗寒堂能使吏民信之作求己亭能使賔客乐之是亦足称矣始伯父为萧山凿郑渠以便国漕嵗省度支钱累百万而不名其功君子以为难百姓歌美之今和益树政又能使百姓不忘者吾见嵗寒求已与郑渠偕矣呜唿吾因此又有感者凡天下之事先王之政其己废可起如嵗寒堂者衆甚凡当世之俗圣人之礼其已忘可举如求己亭者亦衆甚谁为君子果而行之乎此非今所得及也姑以书于石达吾心焉尔庆厯三年十一月刘某记欣欣亭记刘子作欣欣亭先是𢎞农杨异亦为欣欣亭自为之记序其所以欣欣之意或曰子之欣欣杨之欣欣欤刘子曰否可得闻欤刘子曰何为其不可也吾得所以居此者达亦欣欣也穷亦欣欣也富亦欣欣也贫亦欣欣也人知之亦欣欣也人不知亦欣欣也欣欣之实尽于此矣吾又尝闻夫戚戚之实未尽于此呜唿戚戚之实穷亦戚戚也达亦戚戚也贫亦戚戚也富亦戚戚也人不知亦戚戚也人知之亦戚戚也穷而戚戚者为达也达而戚戚者其又有大不达者存贫而戚戚者为富也富而戚戚者其又有大不富者存人不知戚戚者为知也人知之亦戚戚者其又有大不知者存呜唿吾敢为戚戚毋欣欣乎吾请以欣欣之实为终身之居岂直亭也而道之哉伯父寳书阁记初伯父以尚书郎致政归筑室于苏之长洲曰吾昔为之宰矣赋役吾未尝不均也因其力而时使之狱讼吾未尝不谨也察其情而恕思之人皆思我后世居之安室既成聚书数千巻覆以重阁指之示子孙曰此先帝以赐先子者也此先子所以教后嗣者也吾尝以此事亲以此事君矣行年八十无悔于心者今以遗汝吴中士大夫闻若言皆记以为惇史某以为古之君子莫难于择所处择所处而当故令闻长世其身休焉伯父之卜居也于人之我思其遗子孙也以己之事亲与君而归于无悔心忠信学问而己矣牛羊仓廪金玉之富不预焉颂不云乎在彼无恶在此无斁虽庞氏之义何以逺过于是名其阁曰寳书阁而刻其语于石使后生有述焉若夫栋宇之制奢约之度智者可以观其则仁者可以见其志非为者所及也嘉祐三年正月右正言知制诰知扬州军州事某记三嵴茅记古之祭祀无不用茅者而至于封禅则必三嵴茅以为神借三嵴茅出于江淮之间盖非其地不生而江淮之间则皆楚越国也有王者则后服无王者则先叛自三代之君莫不患之故封禅者必三嵴茅其意以为能服楚越使以其职来贡则三嵴茅可致三嵴茅可致而封禅乃宜矣古之人非辄贵异物也事理相起知其必然尔周衰齐桓公霸天下其功大而自矜欲遂封太山故管仲亦以三嵴茅止之是所以不能致者也三嵴茅既非世所常玩又封禅之礼希阔不讲故学者往往不能得其名先帝将封太山责三嵴茅于荆荆人莫识有一老父识之然后得贡于天子天子竟至太山而还以老父为有人助赐九品之服呜唿非明天子不能封禅告成功非封禅无所用三嵴茅久矣天下之无明天子也彼其不为时用可胜言耶余令画工图之以示学者壶公祠大树记壶公祠在县西北十里其中庭有大树絜之蔽牛壶公者费长房之师当东汉时卖药汝南市中归辄挂其壶而跃入焉长房为市掾见而怪之就传其方一旦别长房去莫知所终盖神仙人也其所挂壶处则此树是也至今百姓道之疑以为仙者不死故其物亦夀也汉以来九百余嵗矣常草木所不能待也此独存是其异者一也察其根则虬结而胶致察其榦则空虚而穿穴察其叶则柔弱而繁泽是其异者二也条之下垂蒂之上属侧穿复出大者合抱小者径尺环之成林是其异者三也挟可异者三汝南人世世传之而莫能正其名故通谓之大树云夫天下之物未可以理穷则未可以类推也彭祖欤冥灵欤其或使之欤吾恶乎知之咸平二年有为壶公祠者不能久遂废庆厯初夏丞相守此邦乃益新之于是民之祈福祥者士之攷技术者吏之览方俗者常至其下呜唿能使此树不朽未必非壶公也能使壶公益闻者未必非丞相故作记以信来者刻之庙中先秦古器记先秦古器十有一物制作精巧有欵识皆科斗书为古学者莫能尽通以他书参之迺十得五六就其可知者校其世或出周文武时于今盖二千有余嵗矣嗟乎三王之事万不存一诗书所记圣王所立有可长太息者矣独器也乎哉兑之戈和之弓离磬崇鼎三代传以为寳非赖其用也亦云上古而已矣孔子曰多见而识之知之次也衆不可概安知天下无能尽辨之者哉使工模其文刻于石又并图其象以俟好古博雅君子焉终此意者礼家明其制度小学正其文字谱牒次其世谥迺为能尽之林华观行镫记某获一铜器刻其侧曰林华观行镫五凤二年造第一不知何所用按汉书五凤宣帝年号其嵗丙寅到今嘉祐壬寅一千一百一十七年矣又刻其柄上为扶字皆秦小篆也龙雀刀记右一刀往年筑青涧城掘得之其铁精利其环为龙身而鸟喙盖赫连勃勃所作大夏龙雀者也勃勃使其臣作铭曰大夏龙雀威服九区然今不见铭处或嵗久磨灭欤将其时虽有铭亦不皆刻之欤贞观刀记右一刀以金错其背曰真观十六年并州都督府造锷刀匠苏四等造専当参军事王某物勒工名盖古制也其字体劲金亦精好足以明当时总核名实百工所制作后世鲜及之公是集巻三十六公是集卷三十七钦定四库全书公是集巻三十七宋刘敞撰义士相见义自天子至于庶人皆有挚挚者致也所以致其志也天子之挚鬯诸侯王卿羔大夫鴈士雉鬯也者言徳之远闻也主也者言一度不易也羔也者言柔而有礼也鴈也者言进退之时也雉也者言死其节也故天子以远徳为志诸侯以一度为志卿以有礼为志大夫以进退为志士以死节为志明乎志之义而天下治矣故执斯挚也者执斯志者也君之挚以事神臣之挚以养人惟君受挚者惟君受养也非其君则辞挚不敢当养也古者非其君不仕非其师不学非其人不友非其大夫不见士相见之礼必依于介绍以言其不苟合者也必依于挚以言其以道亲也苟而合惟小人而不耻者能之君子可见也不可屈也可亲也不可狎也可远也不可疎也宾至门主人三辞见宾称挚主人三辞挚所以致尊严也大夫以礼相接士以礼相谕庶人以礼相同然而争夺兴于末者未之有也人苟为悦而相亲若者末必争苟为简而相亲若者末必怨是故士相见之礼者人道之大端所以使人重其身而毋迩于辱也所以使人审其交而无迩于祸也惟仕于君者召而往未仕而见于君者冠而奠挚在邦曰市井之臣在野曰草茅之臣君虽召不往也是故虽有南靣之贵千乘之富士之所以结者礼义而已矣利不足称焉刑罚行于国所诛者好利之人也未有好利而俗不乱者也无介而相见君子以为謟故诸侯大国九介次国七介小国五介公食大夫义食礼公养宾国养贤一也亲之故爱之爱之故养之养之故食之食之而弗爱犹豢之也爱而弗敬犹畜之也飨礼敬之至也食礼爱之至也飨为爱弗胜其敬食为敬弗胜其爱文质之辨也公使大夫戒必以其爵恭也已轻则卑之已重则是以其贵临之也宾三辞听命言是礼之贵弗敢当也弗敢当故难进也公迎宾于大门内非不能至于外也所以待人君之礼也臣之意欲尊其君子之意欲尊其父故迎宾于大门内所以顺其为尊君之意也三揖至于阶三让而升堂充其意谕其诚也于庙用祭噐诚之尽也君子于所尊敬不敢狎不敢狎故神明之故忠臣嘉宾乐尽其心也大夫立于东夹南西靣北上士立于门东北靣西上小臣东堂下南靣西上宰东夹北西靣北上内官之士在宰东北靣南上百官有司备以乐养贤也设筵加席几致安厚之仪也公设醤然后宰夫荐豆葅醢士设俎公设犬羔然后宰夫设铏启簋言以身亲之也宾徧祭公设粱宰夫膳稲士膳庻羞为慇懃也宾三饭饭粱以湆醤此君之厚已也宾必亲彻有报之道也庭实乘皮侑以束帛虽备物犹欲其加厚焉也公拜送终之以敬也有司巻三牲之俎归于宾馆不敢䙝其余也上大夫八豆八簋六铏九俎庶羞二十其余衰是见徳之杀也君子之言曰爱人者使人爱之者也敬人者使人敬之者也亲人者使人亲之者也自卑者使人尊之者也是故公养宾国养贤其义一也未有爱之敬之亲之尊之而其位不安者也未有不爱不敬不亲不尊而能长有国者也将由乎好徳之君则将饴焉惟恐其不足于礼将由乎骄慢之君则将曰是食于我而已矣故礼君子所不足小人所㤗者也孔子食于少施氏将祭主人辞曰不足祭也将飱主人辞曰不足飱也孔子退曰吾食而饱少施氏有礼哉故君子难亲也将亲之舍礼何以哉致仕义自顷有司屡言士大夫过七十而不致仕请引籍校年而却之天子弗忍也以诏戒告之而已予谓致仕之义君非使之臣自行也宜乎天子弗忍督廹之而以诏书告戒也然而天下之老臣犹自若也甚矣夫其非天子之意也故作致仕义致仕之义古者大夫七十而致仕君非使之也臣自行也臣虽行之君曰是犹足以佐国家社禝也留之不可失也于是乎有几杖之赐安车之钖所以致留之意也君留之臣曰不可贪于人之荣不可溷于人之朝不可塞于人之路再拜稽首反其室君不彊焉义也毋夺其爵毋除其禄毋去其采邑终其身而已矣此古者致仕之义也此之谓上下有礼故古者大臣让小臣㢘庶人法百姓不竞由此道也是以古之为臣者不四十不禄不五十不爵不七十不致仕四十而禄为不惑也五十而爵为知命也七十而致仕则以养衰老也不惑故可与谋大事矣知天命故可以受大宠矣养衰老故可以全节俭教百姓矣故古之仕者为道也非为食也为君也非为已也为国也非为家也是以时进则进时止则止也是以进不贪其位止不慕其权也凡致仕之义君曰畜犬马不可以尽其力而况士大夫乎是虽诚贤也虽诚智也吾不可尽其力也此恩之至也臣曰为人臣者不顾力虽然吾力不足矣不可以当社禝之役而䝉干戈之任矣不可以劳夙夜之虑而苟旦暮之利矣全而归焉亦可已矣此义之至也故君以恩御臣臣以义事君贪以是息而让以是作今之人则不然仕非为道也而为食也非为君也而为已也非为国也而为家也是以进不知止而困不知耻也是以当老者上虽屡督教之而犹莫从也有司虽痛诋发之犹莫顾也此无他㢘让之节不素厉而赏罚之政混也然则奈何曰必引籍校年而命之退则薄于恩而觳于义必毋引籍校年而待其退则贪位而害民蠧国均之二者莫若察有功者而必赏之无问其齿焉察无功者而必废之无问其齿焉彼知赏不出于有功废不遗于无功也则震而自谋矣震而自谋则贤不肖去与就决矣如是亦焉用引籍校年而命之退以损吾义哉今夫无功与有功者皆杂然莫辨也彼所以得偷容于其间也故夫偷容之人而欲其畏义由礼以自洁于䋲墨之外是难能也圣王之治也非礼义所诱则敺之以法敺之以法亦不废其礼义之指此故法之敺也鸣唿为致仕而卒以法敺也不已薄乎其亦出于不得已为之者乎然则又何惮而不为哉投壶义古者投壶之礼主人以宾燕而后投壶也燕者礼之轻者也轻则易易则䙝䙝则慢酒之祸恒由此作是以君子恶其䙝以慢也为壶矢以节其礼全其欢也君子之于人苟有以欢之必有以礼之苟有以礼之必有以乐之苟有以乐之必有以言之宾者所法也非法人也所养也非养人也主人奉矢以亲之言卑其身以事贤也主人三请不怠宾三辞不烦尊礼重乐之义也尊礼则敬矣重乐则和矣敬以和故上下能相亲也君子之所异乎人者其惟易事而难説乎不䙝其接所以致难説也主人拜送宾辟宾拜受主人辟授受之礼也授受者人道之大也不可以不敬也拜以敬之也胜饮不胜者罚也辞不曰罚曰养不尚人以胜也不耻人以不能也饮曰赐灌不耻过也不忌人以胜已也故尚人以胜则矜耻人以不能则怨自耻其过则忿忌人以胜也则怼矜以怨忿以怼此辨讼之所由作也胜者有爵贵也有马富也内不失其乐外不失其功然后富贵可保也投顺为入不顺虽入不释明顺而后有功也乐以貍首以顺为节也侍于先生长者不角不擢马以顺为礼也顺为功故弗非也顺为节故节可守也顺为礼故礼不悖也故曰古之君子乎不必相与言也以礼与行示之而已矣诗云示我显徳行此之谓也辨祭法郊庙辨有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹商人禘喾而郊㝠祖契而宗汤周人禘喾而郊稷祖文王而宗武王传曰禘大祭也禘者帝也帝者先王之配天者也礼不王不禘王者禘其祖之所自出以其祖配之所以明徳厚者流光徳薄者流卑也郊者祭天也孝莫大于严父严父莫大于配天天者物之本也祖者人之始也所以致尊极之意祖宗者庙之不毁者也古者天子七庙曰考庙曰王考庙曰皇考庙曰显考庙曰祖考曰有二祧祧之言超也远庙也去祧为坛去坛为墠凡祖考之庙皆迭毁也其不毁惟有功及有徳者或谓之祖或谓之宗祖者非太祖也言后世述之也宗者非宗祀也言后世尊之也何以知祖非太祖宗非宗祀也曰文王非周太祖武王非周宗祀也周人祖后稷周公宗文王何以知祖者后世述之宗者后世尊之曰商有祖甲祖乙皆非太祖又有中宗高宗皆非宗祀也曰夏后氏不郊颛顼而郊鲧何也曰祖者必有功有功则庙不毁鲧无功其庙毁故推以配天严父也商人郊㝠何也曰㝠诸侯也未受命不可称祖宗其庙毁久矣故亦推以配天也因是以见非天子不禘非天子不郊非天子不建祖宗非有功徳不为祖宗非有祖宗无不毁庙鲧无功故不敢食于庙而食于郊食于庙为必毁食于郊则世世修之此禹之孝也冥无庙故不敢与于祖而食于郊与于祖为必毁食于郊则世世修之此汤之孝也因是以见庙已毁虽有功犹不可复立春秋曰立武宫盖刺之也郊者祭之至尊者也或配以祖或配以父三代异物有近有远其祭不同其所以严父配天一也曰然则夏之郊也以颛顼商之郊也以冥而礼运曰杞之郊也禹也宋之郊也契也何也曰汤放桀封禹之后以上公迁鲧而郊禹武王杀纣封汤之后以上公迁冥而郊契祭法之言者言其始也礼运之言者言其末也是以二者不同也君临臣丧辨君临臣丧以桃茢先非礼也周之未造也事之斯为臣焉使之斯为君焉君臣之义非虚加之也寄社稷焉尔寄宗庙焉尔寄人民焉尔夫若是其孰轻之故君有庆臣亦庆君有戚臣亦戚书曰元首明哉股肱良哉尊卑异而已矣虽于其臣亦然故臣疾君亲问之臣死君亲哭之所以致忠爱也若生也而用死也而弃生也而厚死也而薄生也而爱死也而恶是教之忘生也是教之背死也祸莫甚于背死而忘生苟为背死而忘生故不足以託六尺之孤寄百里之命施之于人者不变于存亡然后人之视其亡犹存矣则夫桃茢何为乎诸臣之庙哉或曰于记有之宜若礼然曰否是固亦周之末记也昔者仲尼之畜狗死使子贡埋之曰邱闻之也敝帷不弃为埋马也敝盖不弃为埋狗也而邱之贫无葢也亦与之席焉夫不以贱而弃之为有劳也夫不以死而欺之为有生也劳虽贱不弃也死虽狗不欺也而况于君臣乎吾故曰君临臣丧以桃茢先非礼也周之未造也虽然必有以也古者人君非弔丧问疾不至乎诸臣之家非弔丧问疾而至乎诸臣之家谓之君臣为谑故君弔于臣使巫祝先释采于庙门然后入释采者告有事也或失其义而谓巫其祓之乎昔鲁襄公尝朝于荆荆君死荆人曰公必亲袭鲁人辞不得命则使巫祝以桃茢祓而先葢厌之也由是观之则鲁襄公为之也曰君临臣丧不以桃茢先则君信之矣二人执戈以前也非恶之也曰岂谓是哉君之行固必有卫之者矣况诸臣之家乎昔者楚公于围㑹诸侯于宋将升坛使两人执戈设服离卫诸侯之大夫皆知其为君也如苟恶之而已㑹于宋何为恶之哉公是集卷三十八钦定四库全书公是集巻三十八宋刘敞撰论易本论易曰太极生两仪两仪生四象四象生八卦此何谓也曰太极者天地之先也未有清浊未有刚柔未有上下未可以物名故谓之太极也太极将判则清者始上浊者始下上下絪緼而未可以天地名有其仪而已矣此之谓太极生两仪也杂乎两仪之中芒芴之间是始有水火木金土之象是始有一二三四五之数是始有东西南北中之位而未可以五行称有其象而已矣此之谓两仪生四象也一三五者阳二四者隂阳之数九隂之数六因其九而三之则得干因其六而两之则得坤此之谓参天两地此之谓干元用九坤元用六且夫天者积阳也地者积隂也凡积之类老老则能变矣故干一变而得震坤一变而得巽干再变而得坎坤再变而得离干三变而得艮坤三变而得兑此之谓干道成男坤道成女此之谓四象生八卦也或曰子言则羙矣理则深矣愿闻水之所以一火之所以二木之所以三金之所以四土之所以五其先后多少之序者气耶数耶曰气也亦数也两仪之气合而生沖和之气生于于子者黄钟也其位北方当十一月而一阳生故水数一也黄钟之气下生林钟林钟者未之气也其位南方当六月而二隂生故火数二也林钟之气上生太蔟太蔟者寅之气其位东方当正月而三阳生故木数三也太蔟之气下生南吕南吕者酉之气也其位西方当八月而四隂生故金数四也南吕之气上生姑洗姑洗者辰之气也其位东南当三月而五阳生故土数五也故因其先后之序而数之则水一火二木三金四土五因其隂阳之位而数之则亦水一火二木三金四土五此自然也曰子之言者盖五象而谓之四象何也曰土者两仪之别也先四象而生后四象而用四象赖之而有故不名一象而寄其位于东南也东南者辰也胡不寄之西南而寄之东南土者非有正居也顺取一位而已矣曰黄钟者冬至之气也一嵗则一至十嵗则十至而子以能生谓四象何也曰是乃所以能生四象也天地之气一而已矣其之北者则为寒其之南者则为大热其之东者则为大温其之西者则为大凉寒谓之水热谓之火温谓之木凉谓之金天用其精地用其形而人不知耳苟明其一嵗一至十嵗十至推而上之至于千嵗千至万嵗万至又推而上之至于未始有物气之至也有止乎又何怪不生四象哉曰请问天有六阳自子至已地有六隂自未至亥今黄钟生阳则宜传之大吕而反传之林钟何也林钟传之太蔟则是矣太蔟传之南吕又何耶此为复有一阳气乎固同物也曰此自同物而隂阳有尊卑授受有顺逆耳阳尊隂卑尊者专其位卑者不敢专其位必寄之于其冲以求就阳也故黄钟下生林钟而大吕之气应者寄之大吕也太蔟下生南吕而夹钟之气应者寄之夹钟也姑洗下生应钟而仲吕之气应者寄之仲吕也蕤宾上生大吕而林钟之气应者寄之林钟也夷则上生夹钟而南吕之气应者寄之南吕也无射上生仲吕而应钟之气应者寄之应钟也此皆其冲也此之谓妻道臣道地道故妻从夫臣从君地从天其义一也曰请问干坤生六子而干坤六子并列干居西北坤居西南何也曰八卦者皆出四象四象生八卦则八卦不得不并列也其位有先后耳干者天也天道贵阳阳者皆属天坤者地也地道贵隂隂者皆属地阳始于子终于戌置干于子戌之间者此阳之终始也隂始于未终于酉置坤于未酉之间者此隂之终始也曰何谓大衍之数五十其用四十有九曰衍者积也天地之数始于一积于十圣人参天两地而倚数故衍天之参则为三十衍地之两则为二十所以参天两地而不一天两地者一不可用也故干积三坤积二而不积一一者干坤所不用是以其用四十有九何谓干之策二百一十有六坤之策百四十有四皆老阳老隂也何为皆老阳老隂也干无少阳坤无少隂也然则老阳何以九老隂何以六曰干积三以为九故老阳九也坤积二以为六故老隂六也少阳何以七少隂何以八曰老阳则生少隂老隂则生少阳隂阳之相生犹环之无端阳道作息隂道作消七者言益一于老隂也八者言损一于老阳也易何以独用七八九六为占乎曰天一地二天三地四天五地六天七地八天九地十皆五行也五以上为道五以下为噐圣人用其道以画卦用其噐以推数土者四时所不载也故上则并于四象下则遗而不用此圣人作易之本也何谓阳卦多隂隂卦多阳曰索干者为阳震也坎也艮也皆干之索也索坤者为隂巽也离也兑也皆坤之索也干之索皆一阳二隂非多隂欤坤之索皆一隂二阳非多阳欤何谓阳卦竒隂卦偶曰震一也巽二也坎三也离四也艮五兑六也是竒偶也阳必画五而后卦隂必画四而后卦是竒偶也何谓阳一君而二民君子之道隂二君而一民小人之道曰阳者君之象隂者民之象阳者君子之事隂者小人之事阳卦一阳而二隂非一君而二民欤隂卦二阳而一隂非二君而一民欤一君而二民非君子欤二君而一民非小人欤敢问二君而一民奈何曰执徳不一斯二君也政出多门斯二君也有国家天下而不能守贤圣将因而兴百姓各择主而归之斯二君也此所谓小人之道也重黎絶地天通论昔天地之始判也清者在上浊者在下在上谓之阳在下谓之隂其已久矣然而书独曰重黎絶地天通何哉曰凡天地者名也清浊者体也隂阳者气也是虽人物而有上下之异然其治乃反在人人者天地之心也故人道治则天地适其位清浊安其常隂阳辨其序人道不治则上下交乱矣其名虽不变其体虽不杂其气虽不改然其政扰矣故古之治天下者必有神民之官以序天地盖恶扰也凡亲上者本乎天者也亲下者夲乎地者也是以神之事皆属天民之事皆属地毋以民乱神毋以神惑民则天地之道得矣然则上下不位乎隂阳不安乎幽明不别乎所谓重黎絶地天通者此也昔观射父既言其略矣未尽其方也则世虽有重黎而欲絶地天通何由哉吾请言其方凡天子祭天诸侯祭土卿大夫祭五祀士庻人祭其先天子七庙诸侯五庙卿大夫三庙士一庙天子祀以犊诸侯祀以牛卿大夫祀以羊士祀以豕天子有禘有祫有享有荐诸侯祫而不禘卿大夫享而不祫庻人荐而不享天子以公为尸诸侯以卿为尸大夫士以孙为尸天子事尸十有二献诸侯九卿大夫七士五天子之祭天下助诸侯之祭一国助卿大夫之祭一邑助士之祭朋友助天子舞六代之乐诸侯舞时王之乐大夫以下不乐也故贵贱有礼上下有等而不相逾所以治神也士以徳农以力工以巧商以利二十而冠三十而娶五十而衣帛七十而食肉不耕者祭无盛不绩者丧无服不事事者出夫家之征师教之也宗收之也友摄之也吏治之也卿宾之也生有所依死有所归不犯非礼不慕非福则人劝其业而刑是用措所以治民也此可谓絶地天通矣今庻人而得祭天地旅山川祀非其鬼卿大夫不得立宗庙可谓治神乎庻人服侯服食侯食居侯居男不耕女不蚕起而相随以事神为俗无父子之亲无君臣之节下者乃为巫祝略计天下常百万人可谓治民乎由是观之重黎之业已矣然则天地不通乎人神不扰乎上下不渎乎百事不隳乎鸣唿明吾言者可以治天下矣虽使重黎复生何以易此哉师以贤得民论先王治天下有不劳而民自为正者治之至也不劳而民自为正者其惟师乎天地生之父母养之而师教之然后内可以事亲外可以事君大可以治民小可以治身矣故师者非他也所以使人知事亲之道事君之义治民之术治身之法者也有人于此内不足事亲外不足事君大不足治民小不足治身则禽兽无以异矣知自别于禽兽则必从师以学之故师者非以饮食望人之口也非以财利钩人之心也非以权势制人之力也非以名誉饰人之意也以仁为本以礼为教以乐为和以信为符使人乃诱然而归之翕然而随之故有国家者恃之以化良民焉恃之以得贤臣焉故师者常与人君分天下之治者也位不同耳名不类耳权不及耳衆不如耳不然殆无以异是以先王知其若此也则重师之礼以系邦国之民也民诚从师耶则是下已善矣民诚不从师耶则是下已恶矣善恶之端皆出于师故师不可不重也是以先王制事师之礼虽于天子无不北面言有君之尊也制丧师之礼虽于诸侯无不三年言有亲之戚也设用此等故能使师重于世矣凡传学者说义必称师聼从必尽力说义不称师命之曰背聼从不尽力命之曰畔背畔之人世主不以为臣世士不以为友乡里贱之宗族疎之设用此等故能使师信于时矣然后天子按已教之民已成之俗而施政令焉何难哉今夫上不以师为意则民不可得而系也民不可得而系则㪚矣是与彼无牧长宗主一类也此之谓要道故冡宰执而司之使师之道逹于天下而无皆畔乎是冡宰之职得也师之道不逹于天下而背畔多乎是冡宰之职失也冡宰者治本而不治末者也舍九两而任簿书求以系民不亦远哉郑康成以为师者诸侯师氏之官是守章句者也得其一不得其二者也未及知先王之治不劳而民自为正之道者也夫师岂独师氏之官哉师氏岂独诸侯之臣哉故大司徒之职以本俗六安万民其一曰聨师儒师则以贤得民者矣儒则以道得民者矣而曽以为异乎三代同道论上古者有言夏后氏尚忠忠之敝小人以野救野莫如敬商人尚敬敬之敝小人以鬼救鬼莫如文周人尚文文之敝小人以僿救僿莫如忠三王之道若循环此非君子之言好事者饰之也圣人之道同而王者之政一同也故能同不同一也故能一不一同者道也不同者物也一者徳也不一者俗也故自伏羲氏神农氏黄帝氏少昊氏颛顼氏高辛氏陶唐氏有虞氏天下之生久也一盛一衰一乱一治然而所以盛者常同所以治者常一何以言之凡圣王之后而至于衰者非其道衰也物使之衰也其使之乱者亦非其徳乱也其俗使之乱也继而起者明道以待物则衰远矣正徳以训俗则乱远矣故可以革物者道也而道未尝革可以变俗者徳也而徳未尝变夏后氏有天下四百余嵗桀为无道颠覆禹之典型夏人不忍成汤伐而放之四海之内归之如一非叛夏也以成汤为能复禹之绩也故仲虺称之曰天钖王智勇缵禹旧服此之谓也商有天下六百余嵗纣为无道颠覆汤之典型商人不忍武王伐而杀之四海之内归之如一非叛商也以武王能反商之政也故武成曰乃反商政政由旧此之谓也故汤复禹之绩则得禹之天下武王反商之政则得汤之天下当是时也禹没而复起汤灭而复见同焉而已矣一焉而已矣安得忠敬文之三而异之且夫忠也敬也文也是三者之于道本末也表里也相待而成相须而行者也不可一日离而以为千嵗而代兴故曰非君子之言好事者饰之也奚以谓之凡父子之道君臣之义夫妇之亲宾友之好长㓜之序此所谓人道之大端此人道之大端非忠则不足以相懐故先王之为礼必本于忠忠也者礼之本也然而不敬则忠不见故先王表以敬敬也者礼之体也然而不文则敬不昭故先王等之以文文也者礼之成也是先王非尚此三道也其变节次序不相縁则礼不立然而相縁之甚密喘而言蠕而动一皆杂于是有隆有衰有左有右而已矣是以发于内者则隆于忠接于外者则隆于敬旁畅曲巧极物之变则隆于文惟君子能体之能体之则能言之能言之则能述之术有文而不原于敬者未有敬而不因于忠者也未有忠而不敬不文能成其忠者也故曰三者之于道本末表里也相待而成相须而行者也不可一日离然而以为千嵗而代兴故曰非君子之言好事者饰之也三代同道论中古者有言有虞氏贵徳而尚齿夏后氏贵爵而尚齿商人贵富而尚齿周人贵亲而尚齿此非君子之言好事者饰之也夫圣贤之治国家天下所以率民而教之有达贵者有公贵者有私贵者有无贵者徳者其达贵也爵者其公贵也亲者其私贵也至于富则无贵也所以谓徳达贵者徳之于天下无所不贵在朝廷贵于朝廷在乡党贵于乡党在市井则贵于市井在夷狄则贵于夷狄是百王之所同故谓之逹贵所以谓爵公贵者爵之敬在朝廷则伸在宗族则屈是又百王之所同也故谓之公贵所以谓亲私贵者亲之爱在宗族则伸在朝廷则屈是又百王之所同也故谓之私贵此数物者人情之纪王事之本圣人所不能夺也是以推而任之推而任之故以徳王天下以爵尊朝廷以亲定宗族以徳王天下故天下不可不贵徳以爵尊朝廷故朝廷不可不贵爵以亲定宗族故宗族不可不贵亲三者不失其处则王道成三者失其处则王道不成是以有九徳者治天下有六徳者治一国有三徳者治一邑有一徳者治一职此所以见徳之贵也治天下者爵天子臣兆民治一国者爵诸侯臣万民治一邑者爵大夫臣陪𨽻治一职者爵为士臣舆皁此所以见爵之贵也虽为天子必有父虽为诸侯必有兄故三年之丧达乎天子期之丧达乎诸侯大功之丧达乎大夫其在宗庙则皆以齿此所以见亲之贵也其义并隆而不相害并行而不相悖措之而安施之而通王者之盛也未有能尚其一而遗其二者也故曰非君子之言好事者饰之也所以谓富无贵者彼富非徳之脩也非爵之隆也非亲之懿也以世禄多财先人而已矣则为义者必耻之为政者必疾之是又百王之所同也故谓之无贵然而商人贵富则是以商人之为商者殆乎秦之为秦者也昔者秦有天下右货而尊利以昉于灭吾未始知秦之所以灭非蔽于商人贵富为之祸也昔者魏有天下弃亲而崇势以昉于灭吾未始知魏之所以灭非蔽于夏后氏贵爵为之祸也昔者晋有天下侈亲而灭制以昉于亡吾未始知晋之所以亡非蔽于周人贵亲为之祸也故圣人不然以徳王天下以爵尊朝廷以亲定宗族三者并隆而不相害并行而不相悖有偏而不起者则乱矣岂及于虞夏商周异世而贵之哉故曰非君子之言好事者饰之也三代同道论下古者有言夏人尊命商人尊神周人尊礼此非君子之言好事者饰之也彼谓命者四时政令所以教民云尔是非夏之道也夏后氏以建寅为正其数得天子以下政令宜此有由然者也非固以为道而尊之也彼谓神者四时祭祀所以训民事君云尔是非商之道也夏之末山川鬼神莫能亿宁而葛伯不祀成汤诛葛而放桀正天地之祭定社稷之礼修山川之典此亦有由然者也非固以为道而尊之也彼谓礼者君臣朝㑹凡以挚交接相施予云尔是非周之道也武王伐纣天下之诸侯㑹于孟津者八百余国既入定商骏奔走执豆笾受命于周庙武王于是班宗彝分寳玉竒货以懐诸侯诸侯禆冕搢笏射乎太学养老乎东序耕乎籍田此亦有由然者也非固以为道而尊之也若夫圣人之治王者之法宰制万物兼覆天下则此三者无不修也无不谨也不能以一废矣故当其尊命则虽周由夏也当其尊神则虽夏由商也当其尊礼则虽商犹周也何以言之耶民事则尊命鬼事则尊神王事则尊礼同时可也同日可也同月可也当其义则今所尚者先不当其义则向所先者后后者复先先者复后一物不应而乱起矣岂及于夏商周异代而尊之哉故曰非君子之言好事者饰之也夫好事者知三王之异物而不知其道之同也知三王之异俗而不知其徳之一也道者所以革物而非革于物者也徳者所以变俗而非变于俗者也故三王之所改者正朔縁于歴而改律吕縁于声而改都邑縁于地而改徽号縁于色而改乐舞縁于功而改官职縁于事而改田赋縁于俗而改械用縁于便而改及夫以性为内以情为外以名为制以礼为体此所谓道徳之本也夫苟不可改则忠也敬也文也三代同尚矣徳也爵也亲也三代同贵矣命也神也礼也三代同尊矣奚独三代哉吾以此推之昔者伏羲氏神农氏黄帝氏少昊氏颛顼氏高辛氏陶唐氏有虞氏封于太山禅于梁甫者七十有二君其实一也四代养老论养老盖以尽孝慈也刘子曰以养老莫善于燕莫不善于飨而食次之以养义莫善于飨莫不善于食而燕次之周人备矣所谓养老者养其体者也故择其柔嘉选其馨香洁其酒醴品其豆邉脩其簠簋奉其牺象谨其祓除于是乎体解折节而共饮食之又为折俎加豆是以惠丰而徳洽民之见者以为尽心也莫不加爱焉故莫善于燕夫飨所以训恭俭也而养老所以充气体也修其物笃其意而不得躬之酒盈而不饮肉亁而不食设几而不倚一献而百拜恶在其惠也故莫不善于飨是有虞氏所以不从也所谓养义者养其贤者也年者天下之达尊也爵者天下之达尊也以达尊之爵养达尊之年其意犹不敢䙝为之故一献而百拜民之见者以为至恭也莫不加肃焉故莫善于飨夫养义者贵其养志也若曾子之养曾晳者也而食者无百拜之恭无一献之节此所谓养口体者也若曾元之养曾子者也民之见者可易也故曰莫不善于食是夏后氏所以不从也虽然三圣之作非以相反也养老以彼养义以此所以尊其年尚其徳也尊其年仁也尚其徳义也仁且义所以天下无所为而晏然矣故周人通其道达其意修而兼用之兼之是谓大备不可改矣孝之道达则子咸若悌之道逹则㓜咸若登歌清庙则君咸若下管象武则臣咸若所以虑之以大受之以广行之以礼修之以孝纪之以义终之以仁一事举而衆羙具焉孔子曰郁郁乎文哉吾从周此之谓也公是集巻三十八公是集卷三十九钦定四库全书公是集巻三十九宋刘敞撰论救日论春秋左氏传曰二至二分日有食之不为灾又曰非正阳之月不鼔臣以为过矣夫圣王所甚畏而事者莫如天天神之最着而明者莫如日日者衆阳之宗人君之表也日有食之天子则伐鼔于社诸侯则伐鼔于朝非为慕迂阔而涂民耳目也明其隂侵阳柔乘刚臣蔽君妻陵夫逆徳之渐不可长也如是则奚救奚不救奚畏奚不畏哉丘明之言使谀臣依以謟其君邪臣资以固其身臣请辨之幽王之诗曰十月之交朔日辛邜日有食之亦孔之丑周之十月则二分矣安在其不为灾者欤夏书曰乃季秋月朔辰弗集于房瞽奏鼔啬夫驰庶人走夏之季秋非正阳也安在其不鼔者欤由此观之日食之必可畏必当救也无所疑矣夫谄谀姧邪之臣出则朋党比周以遂其私入则诐伪欺罔以济其欲固日夜无须臾之间惟恐君之觉已也日有食之是将喜焉庸肯斥言灾异以儆于上哉是以或至于陵夷而犹不悟鲁季孙汉张禹是也昔者季孙意如之専鲁知日食之为伤其君而不忧也卒逐昭公张禹之仕汉知日食之为害国而不告也卒成王氏鸣唿变所从来微矣为人上者可不察哉可不察哉城郢论子囊为令尹城郢君子称之曰忠矣能卫社稷囊瓦为为令尹城郢君子讥曰卑矣必亡楚国夫楚一也子囊囊瓦令尹等也城郢均也子囊以取褒囊瓦不免于贬何哉君子者固誉成而讥败乎论之曰否昔子囊之为令尹也修法制举贤才附百姓亲邻国所以守其四封者已遂矣惟郢之未城于是城郢则豫患而已矣安得不谓之忠囊瓦之为令尹也则不然远忠直比谗謟贪愎无厌遂过不更百姓怨之诸侯怒之所以守其四封者已小矣惟郢之可城于是城郢则外民而已矣安得不谓之卑夫外民民亦外之此囊瓦所以亡楚也事固有同功而异情同迹而异论者此之谓也易曰王公设险以守其国夫设险之与恃险岂得同哉设险者彊恃险者亡故先王制城郭沟池所以立固而非固之本也制乡遂都鄙所以便守而非守之本也制师旅卒乘所以建威而非威之本也本之所在在徳义在知人在安民必有其本然后城郭沟池可得而固也乡遂都鄙可得而守也军旅卒乘可得而威也故政有本末事有先后无后其所先而先其所后则天下可治百官可任万民可附四夷可服惟明者而后及之非囊瓦之所能见矣不朽论士之不朽者三所以本者一也徳能服人则不朽功能济时则不朽言能贻世则不朽虽然本之者徳而已矣徳者仁义忠信之谓也内着于其外达则其功也穷则其言也故徳者本也功与言者末也处世高名泽及于远谋而世用之行而世信之则功必立处世卑名泽不及于远谋而世弗用也行而世弗信也则言弗着故功者以徳为功者也非俗之所谓功也言者以徳为言者也非俗之所谓言也俗之所谓功者规一切者也争地以战杀人盈野争城以战杀人盈城则有彊兵之功壊井田废什一困百姓之力实府库之藏则有富国之功以诡谲为机以刑法为驱以君心为度以巧伪为制若是而已矣俗之所谓言务无用者也饰名数以干礼合章句以导谀为曼衍以诡俗务名誉以邀利大不可施于朝小不可教于乡以靡丽为精以辩异为竒若是而已矣是以徳也功也言也判而为三嗟乎君子之道所以隠也功非其功矣言非其言矣然而世犹贵功而尚言自以谓不朽吾未始知其诚不朽也夫世之士既无以明功与言之端又因见世俗之功而趋之闻世俗之言而羙之自以太上立徳不可及也鸣唿则是以功与言常必去徳而独存者也丧其本矣申商也孙呉也仪秦也杨墨也何可胜言哉仁智动静论禀天之性刚健中正纯粹明白生而知之者是谓仁矣贫贱不能忧富贵不能淫死生不能变乘物而用循理而动率性而行推分而安是终始本末不出于静故孔子曰仁者静也静莫如山山之为物天质自然一成而立亘万世而不变损之者难益之者易可谓能静矣故孔子曰仁者乐山也夫贫贱不能忧富贵不能淫死生不能变者固不知所谓贫亦不知所谓富不知所谓贱亦不知所谓贵不知所谓死亦不知所谓生者也审乎自得得乎无假若是则何夀如之矣故孔子曰仁者夀也夫智者亦禀天之性而不能纯粹有所好恶有所嗜慾有所喜怒有所偏溺不学则不知其道不问则不知其惑是故食无求饱居无求安日夜不厌就有道而正焉损其好恶损其嗜慾损其喜怒损其偏溺以求入大中之检合圣贤之度使言满天下无口过行满天下无怨恶而后可已矣是终始本末不出于动故孔子曰智者动也动莫如水水之为物源于山而赴于海盈科而后进见险而不止以求遂其志之所趋必放乎平而止增之则深益之则广可谓能动矣故孔子曰智者乐水也夫损其好恶损其嗜慾损其喜怒损其偏溺非自苦也其心见道理之显然所以去不善而就善以自悦矣故虽见外物而不迁虽处污世而不易如是则何乐如之矣故孔子曰智者乐也夫仁者以安仁为静智者以利仁为动安仁者本于诚而明之利仁者本于明而诚之诚而明之不亦静乎明而诚之不亦动乎诚者天事也明者人事也天事故静矣人事故动矣虽然苟诚而不明虽静未可谓仁是以颜渊问仁子曰克已复礼也明而不诚虽动未可谓智是以子夏曰博学而笃志切问而近思也夫颜渊可谓能仁子夏可谓能智欲求仁智之动静者舍二子亦何观乎或曰既谓之仁者静矣又曰克已复礼何哉应之曰仁内也礼外也仁者难以与人共而礼者所以并容也是故贤者俯而就之不肖者跂而及之夫颜子之克已复礼乎俯而就之耳亦何适而非静哉博施济衆为圣论仲尼之门问仁者多矣以令尹子文之忠陈文子之清子路之勇冉求之艺犹未备仁之称也至于子贡问博施于民而能济衆则遂以为圣何哉尝试论之所谓博施者殆非俗之所谓博施矣所谓济衆者殆非俗之所谓济衆矣彼俗之所谓博施者不过以㪚利布惠为言俗之所谓济衆者不过以分灾救患为解必若是则贤者亦能及之何待圣哉必若是则有国家天下者乃能行之贱贫则不能矣是贫贱必无圣人哉此皆计功而言不足以知仲尼之意明圣人之道者也夫圣人者与天地合其徳与日月合其明与四时合其序与鬼神合其吉凶是以在下位则化育万物物尽其性而不见其迹可谓博施济衆矣在上位则陶冶百官官服其体而不得其名亦可谓博施济衆矣岂独欣然以㪚利布惠为羙谈分灾救患为已务哉夫㪚利布惠分灾救患可勉强而暂为则是圣人亦可忽然而暂到也圣人之神不可暂到则㪚利布惠分灾救患非圣人之任亦已明矣以谓不然复效以事夫仲尼在下者也随之者三千之徒或智或仁或过或不及莫不尽其性得其欲皆可以治天下则其施不亦博而济不亦衆乎尧舜在上者也亿兆之衆或贤或愚或善或不善莫不安其教乐其生而不知为之者则其施不亦博而济不亦衆乎故圣人法天者也天之道能以羙利利天下而不言所利如圣人必㪚利布惠而施必分灾救惠而济是非天矣何足称哉或曰㪚利布惠分灾救患非圣人之任然则是仁者之事乎曰亦非也使仁人在下乎苟免于穷困亦幸矣何暇及人使仁人在上乎则利不待㪚而均矣惠不待布而广矣灾不待分而民懐矣患不待救而物遂矣然则㪚利布惠分灾救患者贤人之业其功名可数者也畏天命论传曰畏天命夫天命可畏而未有能知者也惟圣人然后知之所谓天命者非谆谆然接乎人者也害于民谓之孽变于常谓之异动于气谓之沴发于色谓之眚逆于类谓之祥杂于俗谓之妖着于天谓之象是故有以兴有以亡有以败有以成惟圣人然后能见之识之识而名之所谓性与天道者也非圣人则不能知之故古之君子务畏天命而不务知天命也夫非圣人而务知天命者吾见其不能且不信矣古之君子其畏天命也闻一异则悚然惧见一祥则悚然惧未知是之为善欤为恶欤悚然惧而已者吾知畏而止矣是故其守也约其行也悫妖祥之事休咎之说付之蓍龟瞽史而不劳吾心吾非不愿知天命也天命固不可知也强求知之是不诬天必且诬人昔夏之衰也龙降于帝庭其漦为物而卒丧周周之衰也麟获于鲁沙鹿之崩也晋史卜之曰后六百嵗而圣人兴夫若是者其孰能知之此圣人所独知也故曰莫若以畏仲尼在陈闻鲁有火曰其桓僖宫乎夫圣人之于天命有不待卜矣汤之时八年七旱汤亲之南郊而祷焉曰政不一欤民失职欤宫室营欤女谒盛欤苞苴行欤谗夫昌欤由是观之汤且不知也然而古之君子有曰天命也可推类而得可观象而察自董仲舒咸有是言离之合之文之饰之大者篡乱其次贼虐然则非实使之其启有间矣夫天命决不可知求知天命者以谓尊天也然而不得其指不殆乎以天欺人乎古之君子莫恶乎以天欺人以人欺人犹不可而况乎以天欺人者乎是所谓南靣之祸也北靣之贼也故善畏天者莫如成汤为国家若成汤可也仕者世禄论文王之治岐也仕者世禄而小雅亦讥絶功臣之类然则贤者之治国也固官人以世乎应之曰否非此之谓也凡士农工商者盖通功易事相为用者也士以仁义农以稼穯工以噐用商以货殖士之所以为士者术也然而待农而食之待工而用之待商而资之农之所以为农者力也然而待工而用之待商而资之待士而治之工之所以为工者巧也然而待商而资之待士而治之待农而食之商之所以为商者利也然而待士而治之待农而食之待工而用之兹四人者世序其业而食其劳是故明王之治也使仕者世禄使仕者世禄则农者世耕工者世巧商者世利矣徳及天下者称天子天子世天下徳及一国者称诸侯诸侯世一国是皆人君也非君无所世故虽卿大夫官以世也卿大夫莫之世是谓逼君春秋讥之故所谓世禄者世世有禄者非世世其禄者也故古者自卿大夫士之子不贰业㓜则入小学长则入大学教之以诗书之训礼乐之方正其齿辨其节齐其衣服明其辞让业成而志定矣虽未就吏而不累有司焉虽未执事而化民之端见焉至于三十然后试以事至于四十然后授以位至于五十然后命以爵然犹论辨而任之度财而进之使上无弃财下无弃人凡贤者之子孙公卿大夫之胄莫不在位矣能大者禄厚能薄者禄少如是而已矣此乃所谓世禄也及至后世富贵以其势排蹙贫贱虽贤不得进虽老不得试而富贵者虽不肖与婴儿犹乘父兄之尊列于朝廷是以为政者患其若此也则进孤寒疎远以为公收管库盗贼以为名是两者皆失也教之以其道则贤者可得论之以其材则能者可见限之以其年则学者不偷毋以其势挠之毋以其亲疑之则仕者皆世禄矣今不正其本以从先王而顾忧其末以反先王此固王道之不行于世也呜唿行文王之政者天下必治矣为仁不富论凡天下有至理此盈者彼虚此厚者彼薄是自然之不可易者也故为仁者不富为富者不仁亦若此矣夫仁人之为身必将先义而后利先徳而后禄以礼为法以智为辅以文为表以义为内非其道虽加千乘之利不悦焉非其志虽加万钟之禄不取焉此仁人之所以为身也此其为身所以无富之称也及其为家则正其居处以应法薄其奉养以应礼均其有余以济不足言其利以去其贪此仁人之所以为家也此其为家所以无富之名也及其为国爱民而时使之养民而薄歛之取民而节用之币帛寳货与百姓共其利弗专有也藏之于民而上下皆足此仁人之所以为国也此其为国所以无富之号也故小为一身大为一国取予施舍进退行止必出于仁而无富者矣虽然其无富乃所以为大富也故仁者虽一身而贫贱不能辱虽一家而万乘不能夺虽一国而天下不能倾近者亲戚安之宾友归之远者四邻懐之九夷向之尚非大富乎彼为不仁者不然苟为一身而已力之所及将无不攘智之所及将无不取也故在下则盗在上则暴为仓廪至于使百姓无以食为府库至于使百姓无以衣可谓富矣然而不仁之患则又至焉是以昔者蚩尤诛荣夷灭桀纣亡非患财用之乏也非苦货力之少也凡以身富而不仁也是以圣王制税赋足以养百官备水旱制朝贡足以结诸侯通远方然犹厚往而薄来轻费而广施恶不仁也故天子不言有无诸侯不商货利大夫不畜鸡豚士不问什一所以远利而近仁也所以厉风俗而禁淫伪也冉求为季氏宰不能改于其徳而赋粟倍他日孔子曰求非我徒也小子鸣鼔而攻之可也由是观之君子之富可知矣公是集巻三十九公是集卷四十钦定四库全书公是集巻四十宋刘敞撰论封建论三代之王也举天下以封建秦之帝也破封建以立郡县二者孰是乎曰封建者道也郡县者利也封建者公也郡县者私也然则奚以为道奚以为利奚以为公奚以为私曰非圣人不能王天下非王天下不能封建非封建不能长世是以古之封建也不主于功亦不主于亲主于徳而巳矣徳厚者其封大徳薄者其封狭车服以明之制度以一之礼乐以脩之仁义以结之祭祀以教之丧纪以厚之朝贡以劝之聘享以懐之犹惧其未也于是冕服圭璧以赏其勤甲兵鉄钺以耸其怠制谥羙恶以出其名䇿书简牍以观其行其治忠厚其政淳一其教诚悫然犹战战以持之翼翼以守之如畏其倾如苦其生非以其贵自骄者也非以其富自凂者也自天子至于诸侯自诸侯至于大夫自大夫至于士庶人上下率是其化深矣其俗成矣其意安矣故可以传世故曰封建者道也及乎秦则不然其取天下以诈力其治天下以苟简其仁义不足以相懐其忠信不足以相恃有功者疑之有徳者忌之自其子弟不能信也是以权天下之贵以尊其巳歛天下之富以厚其身灭絶礼乐以逞其心严刑滥罚以快其意皆以封建为害巳也故秦之有天下也便其私而已矣故曰郡县者利也利用其私则道用其公者分矣故封建作而仁义行焉郡县立而刑名制焉由是观之非圣人不能封建审矣周之有天下也太王王季基之文王武王成之周公成王守之是以其化民也深其易俗也固九牧之君千有八百世守其法莫之敢贰至于穆王王愆于徳淫游无度而诸侯不畔至于厉王泯乱典训天下勿㻣流王于彘诸侯释位以谋王室二伯共和以相王事宗庙乏主二十余载而神器不移至于幽王昬于嬖妾虐害于下下弗堪命王以兵死周遂东迁于时政教陵夷不能及逺故齐桓晋文率天下诸侯以服事天王桓公北伐山戎南破楚召陵西讨孤竹东定海濵功业大矣然葵邱之㑹管仲一言动色下拜文公讨叔带之乱败楚郑之师救齐宋之危诛曹卫之罪小国奔走大国悸恐威力逺矣然过而请隧天子不许稽首趋避故乱如忧厉而不能迁也强如桓文而不能谋也孰使之哉由是观之非封建不能长世也审矣或曰周室之弱此不足以知之夫周之失也其在废文武之法而已矣每守其法每布其义虽有齐桓晋文之强莫敢不率又况邾莒滕杞之小国乎然则周之失也非封建弱之矣三代封建威分于外而享国长汉魏郡县威专于内而享国短其享国长也封建之效也其威分于外也则非封建之罪也其享国短也不封建之效也其威专于内也则非不封建之力也其亦可知尔已然则谓封建不若郡县者妄也其曰非圣王不足以封建而郡县者固世无圣王而用之者也与其无圣王而封建不得其理不若去封建而为郡县可苟而治是则可矣贤论人君之贤其身不若其使贤之为贤也人臣之贤其身也不若其荐贤之为贤也聪明辩慧技艺敏给此可谓贤矣然是谓匹夫之局非人君之操也人君者目不自视明者效之耳不自聴聪者效之口不自言智者效之心不自虑圣者效之故曰百官当而巳矣此人君之操也明者视之则视必逺聪者聼之则聼必㣲智者言之则言必当圣者虑之则虑必精使独用其身不能治也虽欲治之不能给也故曰不若使贤之为贤也忠信仁义刚毅有立此可谓贤矣然是谓终身之善也未足以传世也人臣者以其宗庙为心焉以其万民为心焉以其后嗣为心焉大为之谋而使智者就之逺为之略而使仁者守之今世赖其泽后世䝉其福世续其类是天地之功也是春夏秋冬之相与成嵗也故曰不若荐贤之为贤也刘子曰昔者舜有天下大圣人也惟其不欲其身贤而已矣是以舜好问好察迩言所举而用者二十有二人被袗衣鼓琴二女果而天下治昔者周公相天下大圣人也惟其不欲其身贤而巳矣是以日昃不倦劳于求士所执贽见者十有余人所交友者百有余人贤者相与继其徳而成之至其末也刑措四十余年故君莫盛于舜臣莫盛于周公不为舜之为者非贤君也不为周公之为者非贤臣也刘子曰君之不君非独愚也虽聪明辩慧技艺敏给而不知用贤者犹不君也臣之不臣非独鄙也虽忠信仁义刚毅有立而不知荐贤者犹不臣也昔者桀纣矜天下以能髙人臣以声则是岂不聪明辩慧技艺敏给哉惟其自贤而已不知用贤至于亡也昔者臧文仲相鲁国鲁国以强其言必当则是岂不忠信仁义刚毅有立哉帷其自贤而巳不知荐贤至于削也故曰虽有周公之才之羙使骄且吝其余不足观也已所谓骄者非独以贵骄人以富骄人者也以材骄人者有甚焉所谓吝者非独吝于爵人吝于分人者也吝于教人者有甚焉故以材骄人慢也人怨之吝于教人忌也人踈之是以古之君子莫为骄与吝也求为人君者尽于此矣求为人臣者尽于此矣诗云不识不知顺帝之则言君之所以为君也诗云乐只君子保艾尔后言臣之所以为臣也君为君焉臣为臣焉虽亘万世吾不知其可改也赏罚论赏为劝有功也赏必以春夏不已怠乎罚为惩有罪也罚必以秋冬不已缓乎怠则不劝缓则不惩然而曰赏以春夏罚以秋冬者是非圣人之意也应之曰否子所谓功者谓夫辅世治民之为功乎抑谓辟土彊兵之为功乎子所谓罪者丧业失序之为罪乎抑谓残民害上之为罪乎子赏之劝也将劝其至于善而已乎将幸其身而巳也子罚之惩也将勉其至于耻乎将勉其身而巳也吾语汝圣王之治圣王之治官得其职民劝其事物安其所无独治之名无仓猝之功是以三载攷绩三攷黜陟幽明其陟也所谓赏其黜也所谓罚赏以春夏罚以秋冬则何怠且缓之有古者惟军赏不逾时军罚亦不逾时用命赏于祖欲民速得为善之利也不用命戮于社欲民速见为不善之辜是圣王之所不得巳而用之者也非所以治士大夫故子之所刺者平世之治也子之所称者军中之法也且夫赏为劝善也为善者终身诚之今一赏以春夏而巳至于怠矣则是虽为善未尝不伪也从而赏之是赏伪也岂所谓善乎与其赏是人也则若勿赏是人也故君子正行非以干禄也经徳非以希世也爱民非以要誉也尊主非以懐赏也故有功虽赏不骄赏之虽晚不怠曰非春夏则不可赏乎趣取赏而已矣何必春夏为曰否是所谓顺天时者也为人父者莫不欲其子之孝于巳欲其子之孝于巳莫若巳为孝为人上者莫不欲其下之顺于巳欲其下之顺于巳莫若巳为顺天者王之上也王者诸侯之上也诸侯者大夫士之上也故王者顺天则诸侯顺王诸侯顺王则大夫士顺君君之所为而大夫士为之是良大夫士也王之所为而诸侯为之是贤诸侯也天之所为而王者为之是圣王也故春夏者天之和气也天所以施生也物之所荣也故赏行焉秋冬者天之义气也天所以肃杀也人物之所畏也故罚行焉故赏罚之所以顺天者臣事君也子事父也少事长也贱事贵也其本在王天下之君悦而言之曰王犹顺天则天下莫不悦而顺王天下之君悦而顺王则天下之大夫士悦而言之曰君犹顺王则天下之大夫士莫不悦而顺君故王者父事天母事地兄事日非以祈报也以逹天下之大义也鲁法论鲁人之法也取人于他国者府与之金可谓惠矣未可谓之仁也君子之制其国也井牧其田野而时制其贡赋多乎什一则虐寡乎十一则不足十一而上下均矣工作之啇行之为士者治之平其政令教其仁义老有所息幼有所养而民安其乡里矣君不行仁政吏不恤民士不教之敌国日至而不能守长幼相携持而行苟能以归者而予之金是寄民为政也取之不给则益赋益赋则益困益困则又转而去之是徒取诸彼而予诸此是无异竞之而后偿之者也为君子遵其本务其要平其政令教其仁义老有所息幼有所养而民厚矣安在人人而悦之人人而悦之可谓恵矣未可谓之仁也是非周公之旧也不能民者之为也子贡取人而不受金孔子曰鲁人不取人于他国矣是亦非孔子之言也孔子之教人也将以人乎将以利乎必以利鲁国之法乃益不可为矣君不行仁政吏不恤民士不教之敌国日至而不能守长㓜相携持而逝苟能以归者而予之金是聚好利之民而乏国用也民固见金而不见仁也必以仁则子贡是矣子贡所以取人于他国者为仁也所以不受金者为义也子贡以仁率其国民以义率其国民一正其身而恵大矣故一郷而亡十人未为衆能以十人归而为利者巳多矣亲戚莫相䘏也故旧莫相援也朋友莫相先也闾里莫相爱也得金则幸以存不得金则道路然其心岂曰仁乎哉亦曰利而已矣是亲戚故旧朋友闾里终相与去仁而为利也诗曰吁嗟濶兮不我活兮吁嗟洵兮不我信兮言仁义之不相予也今又过而责子贡之仁义则是非孔子之意也且孔子亦教之爱民而已耳何为恐恐然惧不能赎民于他国贵功论人之贵士者贵其有成功者也当世荣之后世师之图象肖之典册纪之鼓歌舞之皆以其人贤不可尚也是恶识所谓贵乎夫立功者有五重有其志无其术一重也有其术无其时二重也有其时无其位三重也有其位无其主四重也有其主无其年五重也五者俱得然后能立功然则谓立功者贤耶幸乎治水莫如禹使禹遭成汤之世术无试矣时不合也生于尧舜之间故能见其材使不为司空水未可治也其位非矣然所以得治水者有尧舜也治兖州之水十有三年治他州之水九年如有不幸而早死又安得功烈哉由是而言立功者谓之贤非也谓之幸是也焉有非其时无其位失其主而能运天下之柄者乎士也奈何以功名矜人人也奈何以功名慕士哉齐不齐论或问贵贱可等欤曰可惟有徳者能等贵贱昔者周公相天下履乘石南面而朝诸侯然而身执贽而见者数十百人此以贵等贱也曽子居于鲁布衣不完万乘之国欲以卿相之位致之而不能此以贱等贵也故惟有徳者为能等贵贱曰贵贱吾得闻之矣贫富也亦可同欤曰可惟有礼者能同贫富昔者天子卑宫室菲饮食非不能侈也礼不宜也此以富同于贫也伯夷叔齐正衣冠严辞令不以一介取人亦不以一介予人非其道系马干驷致禄千钟不顾也以饿于首阳之山此以贫同于富也故惟有礼者能同贫富曰贫富吾得闻之矣死生也亦可齐欤曰可惟有道者能齐死生昔者仲尼尝畏于匡困于陈蔡或不食者七日然而讲诵益坚不衰晏婴哭灵公崔杼以㦸勾之不动此以死齐于生也古之人未不慕富贵生而恶贫贱死也庶民以是丧徳以是犯义以是弃道君子以是守之以是荣之以是安之夫是故贵有所不就也富有所不求也生有所不苟也故苟不能等贵贱将谋去之则无不为矣苟不能同贫富将谋迁之则无不为矣苟不能齐死生将谋活之则无不为矣夫当其无不为则人道何治焉古之君子所以称有徳曰穷而固为其能等之也所以称有礼曰贫而乐为其能同之也所以称有道曰夀殀不贰为其能齐之也曰然则扬子云何以谓不可齐不可同不可等也曰吾所言学士之操君子之事也扬子所恶匹夫之志衆人之僻也是欲以齐生死而无忌于法也同贫富而无畏于政也等贵贱而无严于上也是尧舜所诛也恶之不亦可乎古之人岂无死生之感贫富之累贵贱之情哉亦审于义志于道使不义之生不能夺不义之富不能污不义之贵不能夸而巳矣是之谓齐不齐患盗论天下方患盗或问刘子曰盗可除乎对曰何为不可除也顾盗有源能止其源何盗之患或曰请问盗对曰衣食不足盗之源也政赋不均盗之源也教化不脩盗之源也一源慢则探囊发箧而为盗矣二源慢则执兵刃刼良民而为盗矣三源慢则攻城邑略百姓而为盗矣此所谓盗有源也丰世无盗者足也治世无贼者均也化世无乱者顺也今不务衣食而务无盗贼是止水而不塞源也不务化盗而务禁盗是纵焚而救以升龠也且律使窃财者刑伤人者死其法重矣而盗不为止者非不畏死也念无以生以为坐而待死不若起而图生也且律使凡盗贼能自告者除其罪或赐之衣裳劒带官爵品秩其恩深矣而盗不应募非不愿生也念无以乐以谓为民乃甚苦为盗乃甚逸也然则盗非其自欲为之由上以法驱之使为也其不欲出也非其自不欲出由上以法持之使留也若夫衣食素周其身亷耻素加其心彼惟恐不得齿良人何敢然哉故惧之以死而不惧劝之以生而不劝则虽烦直指之使重督捕之科固未有益也今有司本源之不恤而倚辧于牧守此乃臧文仲所以辞不能诘也凡人有九年耕然后有三年之食有三年之食然后可教以礼义今所以使衣食不足政赋不均教化不修者牧守乎哉吾恐未得其益而汉武沈命之敝殆复起矣若乃尚摘发之术任巧谲之数者未足以絶姧而郄雍因以见杀于晋故仲尼有言听讼吾犹人也必也使无讼乎推而广之亦曰用兵吾犹人也必也使无战也乎引而伸之亦曰禁盗吾犹人也必也使无盗乎盍亦反其本而已矣爰自元昊犯邉中国颇多盗山东尤甚天子使侍御史督捕且招懐之不能尽得于是令州郡盗发而不輙得者长史坐之欲重其事予以谓未尽于防故作此论从横论昔六国之世地丑徳齐天下未有所归而游士说客以从横为术是故凭轼结靷而东者无不言从凭轼结靷而西者无不言横故从成则山东强横就则秦人帝当赵肃王之时苏秦为从约长合六国之将相盟于洹水之上投其书于秦秦人畏之为闭闗者十五年及张仪相秦权谲诸侯而破其从六国瓦解争割地事秦输其寳货从其诏命外多其敌内殚其力而六国自此而灭矣由是观之秦惟毋使六国从亲则秦必受其忧六国惟毋使秦之横成则六国必䝉其患虽然为六国谋秦不出于从矣为秦谋六国不出于横矣未有能兼从横之势以相操蹙之者也窃惟今日天下之患莫甚于从横制从者在外制横者在内此其可为大忧也何以言之耶夫元昊国之仇贼而北戎之姻亲也隂山之外结之乆矣间使相通潜兵相资粮糗相周掳获相分此其虽异族实一家也攻城下邑破军杀将有邱山之利而无毫毛之辱是以其相得益深非制从者在外乎自先帝以来与戎约和画壤界通邉闗弃冠带之民虚府库之积嵗嵗输之犹以为少窥闲抵巇乘时邀利挟长短之数规必得之路今者二十万复往矣然恬而不虑也以姑息为䇿以苟安为时非制横者在内乎夫制从者在外此苏秦之势也秦兵虽强不足以亢之闭关而巳矣制横者在内此张仪之势也六国虽衆不足以亢之割土地効寳货而巳矣今者使外专为从人之计内专任横人之说苟如是国何以御之是故兵力屈于西民力屈于北也兵力屈者瓦解之形也民力屈者鱼烂之形也夫欲坚其未觧全其未烂莫若破从而散横欲破从而散横莫若絶其和约欲絶其和约莫若出于不意夫敌有轻中国之心乆矣易而无备故借兵于贼者以中国为不足虑也善战者因其势而导之选智勇顺地形出其不意袭其不备虽不尽其巢穴范阳之地吾必举矣如此则彼方内忧其国不暇又奚暇以兵与人哉如此则外不为从内不为横外不为从则易支内不为横则难困以难困之兵当易支之敌虽不善守犹不常失况又全天下之力任天下之智奋天下之勇致天下之怨者哉必若不为六国复出于兹秦兵复雄于彼虽有智者不知任其咎矣其祸变岂可胜言耶故曰天下之患莫甚于从横惟毋使从者制其外横者制其内而已矣欲治天下者破其从散其横然后天下可为也万事是非何足备言鸣唿戒哉汤武论说者曰汤武非放弑是不然是不及知圣人之权不以至公之道待圣人疑其有利天下之心疑其有利天下之心是以恶其有放弑之名是以矫为之说伪为之辞其意则善矣其义则不可通凡恶放弑之名者为其利之也大则利天下小则利一国是以斥其所以取之之状贬其所以夺之之罪今汤武者圣人也太有天下小有一国无利之之心无求之之意然则何疑矣果不足疑尚何讳夫有放弑之名已哉以为汤武非放弑是不及知圣人之权不以至公之道待圣人率其私心而为之隠者也是蔽惑之说非汤武之本指也汤武之本指在乎隆至公之道以立放弑之业受放弑之名以一至公之义是以昔者汤放桀惟有惭徳武王作大武之乐尽其羙不敢尽其善苟不以放弑为名汤尚何惭武尚何未善哉夫帝王之事有变有常常事礼也变事权也尧授舜舜授禹汤放桀武王伐纣是皆所谓权也权者反于经而后善故必自贬损然后中权矣故尧舜不辞外禅之非汤武不恶逆取之名贬而益明损而益隆者也尚何疑而讳哉说者曰汤武非放弑问之曰汤武圣贤而桀纣大恶也应之曰然则以汤武为非臣以桀纣为非君乎夫放弑者正君臣之名也非正善恶之名也桀纣虽不善其位君也汤武虽善其位臣也以臣伐君而不谓之放弑是去君臣乱上下之道也苟无君臣焉可也如有君臣则桀纣乃所谓君汤武乃所谓臣也故桀纣天下之恶而已矣汤武天下之贤而巳矣汤武之有天下不利之耳不求之耳至放桀而伐纣谁得而避之哉故谓汤武非放弑则去君臣而乱上下矣天下之贤者将起而掖其君以夺之矣深非其君以罪而厚自荣以名矣故善言道者不然彼汤武者真放弑者也明白其道所以序圣人之心贬损其名所以受天下之垢受天下之垢而名不辱百姓不疑万世不非是乃圣人之所以为圣也谓汤武非放弑是不及知圣人之权不以至公之道待圣人率其私心而为之隠者也是去夫君臣上下丧名实者也矫为之说伪为之辨者也昔者晋灵公为不道诛国人辱士大夫支觧膳宰逐大臣赵盾赵盾出奔赵穿因民之不悦执公弑之然而董狐书曰赵盾盾曰弑者非我也董狐曰子为正卿亡不出境入不讨贼非子弑君则谁哉孔子曰董狐良史也赵盾良大夫也由是观之盾非不知弑君之名也为法受恶也为法受恶者所以崇君臣之义厉上下之叙也然而谓汤武非放弑者是谓汤武无赵盾之徳无孔子之志也狂谲华士少正夘论世俗说曰太公封齐诛狂谲华士周公闻而非之孔子为鲁司冦七日杀少正夘两观之间门人见而惑之论之曰是皆不然也齐无狂谲华士而已矣如有太公必不诛也太公诛周公必不非也鲁无少正夘而巳矣如有仲尼必不杀也仲尼杀之门人必不惑也夫世俗之说狂谲华士者齐髙士也不降其志不仕非其主如是则伯夷叔齐之比也昔者武王伐纣伯夷叔齐扣马而谏曰以臣伐君不可以训左右欲兵之太公扶而去之曰义士也不可杀夫太公以伯夷叔齐为义则亦必以狂谲华士为义矣以伯夷叔齐之义为不可杀则亦必以狂谲华士之义为不可杀矣夫武王伐纣从圣智之士与天下之诸侯举国而东伯夷叔齐沮觧其意非毁其事三军之衆莫不怒者太公独以为义而不诛也罪莫大于误军过莫大于非圣人伯夷叔齐兼此二者而太公不诛齐无狂谲华士而已矣如有太公必不诛也夫狂谲华士不可诛则所诛者非狂谲华士也非狂谲华士则必巧伪以诬世诡法以惑衆者也夫巧伪以诬世诡法以惑衆是王政之所当去者故曰太公诛之周公必不非也夫世俗之説少正夘者鲁之闻人也与仲尼并居于鲁仲尼之门人三盈三虚独颜渊不去夫言独颜渊不去是闵子骞之徒尝去之矣少正夘能使闵子骞之徒去圣人而从巳是少正夘非细人也夫以闵子骞之智足以昭善恶决去就犹深悦少正夘之义则少正夘之非细人审矣故曰鲁无少正夘而已矣如有少正夘仲尼必不杀也且仲尼与之并居不能以义服其心与之立教弗能使弟子不叛巳是鲁国之人莫不以是人为贤也民以为贤仲尼始为政七日而诛之百姓不知是仲尼嫉贤也嫉贤而惑民何以为政故曰仲尼不杀也然而杀之者必非少正夘也非少正夘则必巧伪以诬世诡法以惑衆者矣夫巧伪以诬世诡法以惑衆是王政之所当去也故曰仲尼杀之门人必不惑也世人好言圣而不知其道好言政而不知其统夫圣人之道不出于礼义而王政之统不出于顺民心违于礼义逆于民心者圣人不以为道王者不以为政也故圣人作而脩天下之礼明百物之义设取予之分决向背之趣使百姓闇然而服是故移世易俗而不见其迹如之何不教而杀哉非子产论子产聼郑国之政有事公孙叚赂与之邑刘子曰权而不义子之事亲性也臣之事君义也以性合者谏不入不去也厄穷祸患不避也有功不报也以义合者谏不入有以去之厄穷祸患有以避之有功有以报之有功而报之义也未有无功而赐者也无功而赐以为说也父不能以使子则不父子不可使也则不子君不能使臣则不君臣不可使也则不臣故父有使子而无报君有报臣而无赂赂臣而使之不可谓国三卿五大夫二十七士可胜使乎使而赂之可胜赂乎臣不见利必莫之劝也是君臣上下相率而为利也义不足以动之仁不足以存之忠不足以论之信不足以结之礼不足以明之几何相率为利而国不亡乎君子为国家者修其义逹其礼君君臣臣父父子子而安有不行者哉或曰子产不得巳也对曰然吾固曰非治世之法也叔輙论叔輙哭日食叔孙昭子讥之曰叔輙将死矣非所哭也呜唿叔孙昭子不知言者乎夫昭公弱君也享国乆矣季氏强臣也能专其政所树置非亲戚则党与也一臣君不得使焉一民君不得有焉赏罚违于衆而形势敦于外子家驹逹于人者也闭其口而禄仕矣梓慎逹于天者也诡乱不敢正言矣是以叔輙知日食之忧必将及君欲陈则不见信欲嘿则不能已欲谋则逼于祸欲随则失其守发愤壹郁而无与谁语故慷慨感激至于号咷也设使昭公因而感悟聼用其谋援忠直退奸邪破朋党之敝禁强僣之臣鲁可复兴岂独长守其贵哉当是之世仲尼圣人也而生其国颜渊之徒仁人也四方归之举而用焉以谋三桓易矣然而遂不觉悟长恶养㓙不及五年奔走失国寄于干侯终身愁孤从此观之岂不可大哀而恸哭也乎此乃叔輙之所以感也夫忠国之君子明于礼义而陋于知人心人固未易知也易曰书不尽言言不尽意夫言而书之以为详矣而犹曰不尽而况乎未始书之未始言之者哉此叔輙所以见讥于当世狂而不信也嗟夫公是集巻四十公是集卷四十一钦定四库全书公是集巻四十一敞撰议天子五门议礼说天子五门曰臯门曰库门曰雉门曰应门曰路门此有五门之名无五门之实以诗书礼春秋攷之天子有臯门无库门有应门无雉门有毕门无路门诸侯有库门无臯门有雉门无应门有路门无毕门天子三门诸侯三门门同也而名不同三同也而制不同何以言之耶诗曰乃立臯门臯门有伉乃立应门应门将将书曰二人雀弁执恵立于毕门之内又曰王出任应门之内此皆道天子之礼者也无道库门雉门者非天子门故也虽然毕门或谓之虎门或谓之路门路门者建路鼓于此门之外太仆司之指路鼓而言故曰路门虎门者王在国则虎贲氏守王之宫盖居此门故太保命仲桓南宫毛俾爰齐侯吕伋为天子虎贲也指虎贲而言故曰虎门其实一也明位堂曰库门天子臯门雉门天子应门此言鲁之库门制如臯门鲁之雉门制如应门也鲁用王礼故门同王门其制虽同而名不同也诸侯有路寝路寝之门是谓路门此诸侯三门也无道臯门毕门应门者非诸侯门故也春秋曰雉门及两观灾子家曰设两观乘大辂诸侯之僣礼也讥两观不讥雉门雉门者诸侯之礼两观者天子之礼也天子三朝诸侯三朝天子外朝在臯门之外诸侯外朝在库门之内天子内朝在毕门之内诸侯内朝在路门之内其建国之神位左宗庙右社稷皆夹治朝此春秋所云间于两社为公室辅者也礼説以为庙于库门之内诚然者仲尼助祭于庙事毕出游观之上观者雉门也雉门在内库门在外当言入游不当言出也祭毕而出游乃得至观之上明庙在治朝之左雉门之内也郊特牲曰绎之于库门内失之矣绎当于庙即庙在库门者无失也又曰献命库门之内戒百官也太庙之命戒百姓也百官踈故戒之于外朝百姓亲故戒之于太庙此亦鲁事也鲁之有库门审也天子无库门也何谓毕门毕者䟆也王出于此则䟆也师氏掌焉何谓应门应者应也王居治朝正天下之政则四海之内罔不敬应也何谓臯门臯者告也王居外朝则播告万民谋大事也此亦春秋大言天子也何谓库门路门雉门诸侯不敢戚天子名门以其所近也库者府库所在也雉者治朝所在也谓之雉犹治也路者路寝所在也此亦小言诸侯也或问子之所言宫室门户之间道欤曰然固正宫室门户之道也为兄后议礼天子之庙三昭三穆与太祖而七诸侯二昭二穆与太祖而五所谓昭者父道也所谓穆者子道也天子诸侯未必皆身有子故或取于兄弟之子以为嗣亲同则取其贤者贤同则取其长者长同则卜其吉者非兄弟之子则勿取故不以诸父为嗣父尊也故不以诸兄为嗣兄亦导也不以诸弟为嗣弟已之伦也此古者五庙七庙之序以昭穆不相越迭毁不相害也至乎后世国家多事或传之诸兄或传之诸弟盖有不得已也则礼散乆矣然既已受国家天下则所传者虽非其子亦犹子道也传之者虽非其父亦犹父道也以天下国家为重矣春秋僖公实闵公之兄闵公遭弑僖公书即位明臣子一体也公孙婴齐卒春秋谓之仲婴齐以谓为人后者为之子当下从子例不得复顾兄弟之亲称公孙也春秋之义有常有变夫取后者不得取兄弟此常也既已不可及取兄弟则正其礼使从子例此变也故僖公以兄继弟春秋谓之子婴齐以弟继兄春秋亦谓之子所谓常用于常变用于变者也既正其名则僖公不得不以闵公为昭归父不得不以婴齐为穆既正其昭穆则迭毁之次不得不以一代一也而儒者或疑礼无后兄弟之文遂以春秋书仲婴齐为不与子为父孙非也子为父孙诚非礼之正有不得已者春秋正其为臣子一体而巳故实公孙婴齐而谓之仲婴齐若春秋本不聼其为后者则当书曰公孙婴齐卒学者问之曰此仲婴齐曷为谓之公孙婴齐不与为兄后也乃可矣夫春秋家犹重之况国乎国犹重之况天下乎故凡继其君虽兄弟必使子之继其大宗虽兄弟必使子之如继其君继其大宗而不使子是教不子而轻其所託也此文公所以受逆祀之贬也然春秋固为衰世法非太平正礼也太平之世未尝有也汉时定迭毁之礼丞相𤣥成丞相衡引昭宣两帝为昭独以孙为昭而不知礼无两昭使昭帝之天下无所传宣帝之天下无所受失礼意也又恵帝文帝皆髙祖子恵帝亲受之髙祖文帝则受之惠帝虽皆兄弟此与闵公僖公何异哉存当以臣子叙之死当以昭穆正之而汉时议者皆推文帝使上继髙祖而惠帝亲受髙祖天下者反不与昭穆之正至于光武当继平帝又自以世次为元帝之子上继元帝而为元帝后皆悖经违礼而不可传者也自汉世以来其议尤衆皆曰兄弟不相为后不当以昭穆格之妄也若不以昭穆格之则天下受之谁乎凡人君以兄弟为后者必非有子者也引而为嗣臣子一体矣而当嗣者反以兄弟之故不继所受国而继先君则是所受国者竟莫有嗣之者也不可一矣生则以臣子事之死则以兄弟治之忘生悖死不可二矣已实受之后君不受之先君今当自继先君者不惟弃后君命巳之命又当废先君命兄之命不可三矣天下国家则归之已而父子之礼则耻不为不可四矣徐邈曰若兄弟昭穆者设兄弟六人为君至其后世当祀不及祖祢此又妄之甚者礼有所极义有所继为之后者为之子所以正授受重祖统也兄弟六人相代为君亦六代祀祖祢矣假令非兄弟相代其祖亦当迁矣不得故存也即如此言使有兄弟六人为君各自称昭是有十三庙也又其最后一君当上继先君而五君终为无后也岂其所以传重授国之意乎礼为人后者降其私亲设兄弟六君故当各自为嗣义不可曲顾其亲何谓祀不及祖祢哉凡言礼者恶其謟时君之意苟曰益广宗庙大孝之本而不详受授之道春秋之义使当传国者不忍以国与其宗曰非吾子也当受国者又不肯以臣子之礼事其君曰非吾父也至令宗庙猥衆昭穆骈积而鬼有不嗣者推生嗣死独何悖哉独何悖哉奔丧议臣窃见旧制官自三司副使以上及班行使臣遭父母丧者例皆有百日公除孝子虽有思慕之心犹逼于土命不得遂行此诚伤教害理无取于今臣伏以三年之丧通于天下以义制恩古人有之自谓身在军旅躬被金革者不敢以私事辞王事尔本非承平之时游谈侍从之臣所当行也又非班行宂下之职所当预也习俗既乆寖以成风其贤者则以不即人心为悲其不肖者遂以当丧墨缞为荣以之钖类是为伤恩以之教民是为忘孝今天下往往有闻哀不举废哀图仕源自此始不可不虑传曰君子不夺人之亲人亦不可夺亲窃谓惟在军中者可权从变礼其旧制三司副使以上及班行使臣百日公除不合礼意宜聼行三年之服以崇孝悌之风臣又闻古者大夫去国三年然后收其田里明有恩也今丁忧臣僚即日絶其俸禄亦为大确岂有行礼之人反不及被放之臣臣往见丁忧者家贫无食乞丐餬口其皇皇伤孝子之心非所以化民成俗也臣以谓文官两制武官自诸司使以上与给全俸其余京官下近臣啇量可否妾为君之长子三年议李端懿卒其庶弟之母疑其服或曰妾为君之长子三年某未之闻也故议之妾为君之长子三年传无其文而郑𤣥以为礼然经大功布衰裳牡麻绖缨布带三月受以小功衰即葛九月章曰大夫之妾为君之庶子其传曰妾为君之党服得与女君同故𤣥以谓女君三者妾亦三年矣按三年之服髽衰䟽衰无妾为君之长子则君之长子未可以三年服也凡礼之所慎名为大妾不得体君是以其服也有故而遂者矣以别嫌明统也然则得体君者惟小君尔小君为长子三年妾又为之三年则安在其能别嫌明统且不得体君也难以言礼然则所谓妾为君之党服得与女君同者殆指谓庶子以下尔为庶子大功则为长子宜期为长子期虽无明文然犹可有见者传曰妾为女君君之长子恶笄有首布总是言服女君之笄与君之长子筓同也筓同则衰宜同矣为女君期不得不为君之长子期此文之一隅可反求者也凡服之降也不过一等其加也不过一等妾为君之庶子大功为长子三年失其等矣然则妾为君之长子疏衰裳齐不杖麻履恶笄有首布总于礼为节然康成推庶子之传以言长子而不求其意法家因康成之言以着服制而不原其失轻重贸乱乆矣某以谓九伯先帝之甥大王之子李氏世嫡也其丧也国人觇焉使庶弟之母为之三年于义未安改而从政傥亦礼之一得云为人后议孔子射于矍相之圃子路誓客曰贲军之将亡国之大夫与为人后者不入其余皆入盖去者半敢问何如斯谓之与为人后矣与之也者干之也求之也庶子夺其宗非干欤嫡子不后族人攴子后族人嫡子而后其族非干欤诸父诸兄尊也诸弟伦也义不可为后非干欤礼不后异姓异姓不为子异姓而为人子非干欤庶子而夺其宗则簒其祖也嫡子而后其族则轻其亲也诸父诸兄诸弟而后其子兄弟则乱昭穆也异姓而后于人则背其姓也当周之衰贲军之将亡国之大夫与为人后者盖多此仲由所恶也曰礼不后异姓异姓何以有为人子者曰礼所言者方其治世也世衰礼废必首于夫妇之间夫死子幼莫之安其室矣于以适人少则依其居长则从其姓贵则利其禄富则利其货而莫之自外矣此乱之甚者也或曰继父期日继父者有父道也非其实也妻穉子幼子无大功之亲而与之适人所适者为之筑宗庙于门外使子以四时享其先妻不敢预焉筑宫于庙门外者逺其宗也妻不敢预焉正其族也如此则继父之道矣故同居则服朞异居则服三月未有能易其姓者也君子不易人之姓人亦不可易姓也或曰昔之言礼与子异曰然昔之言礼者以谓人有后矣而又往与之者也有后而又往与之是两后矣安见有两后者欤且人惟无后故求后焉未有后而又求副焉者也此非子路之㫖或曰立后者立族人族人既为人之后矣而父晚有子立族人欤立子欤曰诸侯将立后必告于天子而见于祖大夫将立后必告于诸侯而见于祖传曰为人后者为之子为之子者降其私亲所以重之也如有子则反苟代匮而巳非立后也复雠议父不受诛子复雠可乎曰可君臣义也父子性也曰不以亲亲害尊尊乎曰亲亲内也尊尊外也亲亲本也尊尊末也重内而轻外先本而后末者道有在焉若是则可以报君手之亦可乎曰否非此之谓也君之于臣也固有诛道若何其可手哉然则奈何而复之曰以告于方伯方伯致其法古之事有在于是者矣书曰葛伯仇饷汤征自葛为饷者之父而仇之者也告于方伯而不从则告于天子致其法古之事有在于是者矣书曰皇帝清问下民鳏寡有辞于苖遏絶苖民无世在下为鳏寡之人而仇之者也告于天子而复不从则是上无天子下无方伯上无天子下无方伯则缘恩而疾之可也请问其人曰伍子胥是矣曰伍子胥亦尝告诸方伯天子而不从乎曰否子胥未尝告也未尝告何以得专复雠曰子胥知虽告焉犹无益也当是之时周为天子而楚以王自居晋王诸侯而楚与之狎主盟周晋之下不能行于楚也乆矣恶能诛之此春秋所以缘恩而疾之者也君子以谓犹告敢问师友之雠亦可通乎曰不可太上无雠莫敢亢也国君惟父母之恩逹牧长惟朞之恩逹其余力能报之则报之可也曰太上无雠则仕焉可乎曰否不谋其利亦不致其怨而巳矣仕则吾不知也处士号议刘子曰仕之有爵礼也有号非礼也古者盖名而不字其次字之矣而死不谥其次死有谥矣而生无号号者下事上也臣事君也古者有神农氏轩辕氏非所以褒士也故士有不可臣而无不臣有隠居以求其志而无矜世以立名名之于人也大矣其亦将有叛亲戚薄君父毁圣智以干于世者乎且夫士之隠也非恶富贵也为上之不我知也既知之矣贫可使富贱可使贵故有天下者斯养天下之贤有一国者斯养一国之贤士大夫不能也是以士则荐之大夫大夫则荐之君荐之者逹之也非苟増其名也养之者用之也非苟美其号也古之善为士者不敢以贤自誉是故无事而食其食不敢也无位而服其服不敢也如非其礼而践其号何为哉不举贤良为非议景祐四年诏举贤良方正之士至者数十人明年有司试其艺独二人应科于是宰相议以贤良猥衆多名少实欲一切罢之余在京师作此议也贤良通于古今之变政教之本岂止心辨善辞以自鬻一时哉今夫天子深居臯库之中而洞视四海之表虽有日月之明不能隠于旛旆故外有登闻匦函内有银台阁门而设御史谏官是纪是纲则岂不欲尽下情而断欺负哉虽然民能自诣登闻匦函者非必有长材异画动主聼者也特州里细故诉困于上不则利其身以禄者也臣能自致银台阁门者非必有谠言切辞为国忧者也特簿书往来各守一端不则幸其遇以求位者也夫细故不举不足为天下忧簿书不期㑹不足为朝廷病由是而言虽使百登闻匦函不若十贤良之尽下情也虽使十银台合门不若一方正之识本务也谏官御史位隆志满充庭取备不若使草野之士直言而极谏也夫古之取士者选之于乡举之于民三公賔而荐之天子拜而受之是以礼义全而亷让作也其意盖曰贤能重而禄位轻云尔是以或藏而不肯仕或走而不肯见其意亦曰吾之身重于禄位云尔故君人者趣于人不闻趣人今天下之仕必由进士求进士者又不谨于礼聚之如召役校之如试技意可则荐不可则黜故进士之名至卑也进士之礼至薄也进士之仕苟易也上重其禄下轻其身故洁已髙世之士不忍从也深自託于贤良而发愤今大夫之议谓贤良无益而学者顾多奔竞而可废勿举焉呜唿曷为其然哉大夫固患其无益欤谓进士者乃有益哉固患其多奔竞欤则胡不使公卿举之而乃使其自进也夫自进者多则忘以利为耻使待举而动则天下之人莫不以礼自守如是而患奔竞者多未之有也抑又有甚便者一焉今公卿皆禄位自广才徳自髙耻有迎师之名羞有亷士之问其来长矣今一旦敕之使为国荐贤宜人人用心而天子必有垂拱无为之安吾又以阅公卿之才忠信者进私党者退譬若着之权衡不可诬也使上无文仲窃位之过下无伯尊攘善之祸不亦大哉所谓甚便者也然则言贤良可废非贤良之失凡吏待之不以礼使之不自重也故礼之不谨则贤者不出待之不厚则贤者不劝其理然也又曷为废其举哉天下洁已髙俗之士焉所而发愤忧国济世之士焉所而布䇿懐义愿忠之士焉所而赴诉贪进苟得之士焉所而矫厉且夫贤良美称也方正善行也方为天下而自不举贤良始是使今之天下不得与周汉比隆也古之治国家者有益于用则存之夏后之鼎汤之典寳周之琬琰鲁之大弓晋之阙巩卫之大吕陈之石弩和之弓垂之矢离之罄𦙍之舞衣此其非有通古今之变明王道之本逹下情之塞然而世掌之况在其求人乎故子贡欲去告朔之饩羊仲尼不悦臧文仲废六闗君子讥其不仁然则循名而忘其实失所以废弃大而恤其小失所以置患不使有司举贤良不患贤良无益也张忠定谥议太常礼院谥故礼部尚书张公曰忠定太子中允直集贤院同判吏部尚书曹刘敞覆议曰尚书布衣之时任侠自喜破产以奉賔客而借躯报仇往往过直及读书为文折节受学则表厉明白务求道真至于䇿名试吏俶傥奋发思自见于世不令巳失时盖有古贤之风而神宗圣考知人善任使每尽其用虽专断于外而上不疑此其所以感激慷慨能成功名者也夫英伟卓荦之人固自负其材可以意气忠信结而不可以禄位富利取也尚书再在蜀及他临莅皆朝廷所倚重或兵荒之余而言聼计从徳泽下流民到于今称之盖君之图任一则士之报施重不其然乎自宋兴以来且百年言治者甚衆其直已以事上尽心以抚下生有荣名死有遗爱者尚书殆无与并焉末年以疾害于朝谒不至大位士君子以为恨今皇上甄徳念功使有司追赐之谥而曰亷方公正安大虑窃以谓无间然矣请从博士之论以充太史之录谨议赵僖质谥议春秋之议视逺物者见其形不见其容听逺声者闻其疾不闻其舒此褒贬之审也少傅公厯仕三朝尝列四辅谋谟之益施为之效盖多有矣然而入则直论出则诡词是以人无闻焉虽推美让徳大臣之宜亦其天性恭慎然也今太常易名谓之僖质稽论揣称窃以为允谨议巷议人或言于巷曰吾闻国家录有功之臣访其子孙为将用之若赵韩王冦莱公张尚书者皆谓有功矣何以反不录耶有应之曰然吾固疑之必有司失之矣谓此三公子孙已着故弗录耶则大臣有子孙在朝廷者衆甚而亦录谓此三公之烈薄故弗录耶是大不然方祖宗在侧陋时韩王故人也祖宗龙飞韩王之功为多祖宗有天位地不过数州擅生杀借号命者相属也韩王宣其股肱之力强者诛夷弱者臣从日辟国百里卒使中国为一统修法令章程传世之具至今天下赖之以比萧曹不可谓功薄也真宗即位日浅契丹内侵兵至澶渊上亲即戎未敢渡河当是之时大臣葸葸忧惧不知所为或劝上避之秣陵或劝上避蜀汉然莱公扣马抗辞发愤慷慨以谓弃中国而去则河北山东非朝廷所有废兴之功危于累卵矣天子感悟遂渡河北契丹由是遁逃则莱公之谋也巴蜀再叛百姓凋弊盗贼满野时尚书受命治之单车到府城无居民库无金帛仓无见粟而羣孽在外尚书能安而辑之威而懐之盗贼殄灭善民得职至今蜀之人称之若神明不可谓无功也呜唿方韩王之时天下地狭人寡财力不足而敌国多韩王能以弱为强以小为大今天下地广人衆财力有余而敌国小然元昊叛不能诛也日蹙国百里方莱公之时贼兵深侵河北再三欲亡大臣懐异谋请弃中国东师可谓危急矣然莱公独以为无能为天子用其一言而百万之衆北首奔骇今无故兵不压境畏其虚言嵗至鉅万以贬威损重方尚书之时乘乱败剽刼之后公私埽地然尚书外御冦内治民克成厥功今居平地因承平之资盗贼发輙更数十郡杀官吏辱士大夫恶不忍言长吏以下或开门送迎具牛酒过兵可哀也使此三公且在天子得而用之天下不足忧矣今此三公子孙㣲甚可因此大振显以示在位者也曷为反不录吾固曰是有司之失呜唿由元昊之叛将帅无功失律者相继虽或贬退然皆不旋踵用之矣以此易彼而何有焉某闻其言因窃着于简为巷议公是集巻四十一公是集卷四十二钦定四库全书公是集巻四十二宋刘敞撰説杂説九首善治天下者求之于其身而巳矣耳也者所以聼也目也者所以视也口也者所以言也心也者所以思也手也者所以攫也足也者所以走也凡此数者相待而成相湏而生废之则病缺之则丧然而莫相易也莫相徳也分定故也圣人之治天下能使百官万物如耳目心口手足之不可相易亦不相徳济之如一身而天下安有不治者屠羊説者楚之屠羊者也当昭王之时呉兵入郢昭王奔走屠羊説有功焉王定而赏之屠羊説曰不可王始失国吾亦失屠羊今王复国吾亦复屠羊吾职巳足矣又何赏乎此其不相徳也甚矣所谓分定者非名位有所极人不敢间之者也清浊中理贤不肖中伦人莫能间之者也譬若足之不可为手耳之不可为目也故天子忧天下诸侯忧其国公卿大夫忧其家所任大者忧亦大所任小者忧亦小非上独逸而下独苦也古者以进为役以退为休劳力者安劳心者忧也其不以利私已也已故上下一体也忧大者忧逺忧小者虑短故有天下者其视百嵗犹旦暮也有一国者其视一世犹旦暮也有一家者其视一嵗犹旦暮也旦逸乐而暮忧患人情所不为是故天子有百世之忧诸侯有十世之忧士庶人有终身之忧非独百姓为有俗也至于有司执事亦有俗也为国者谨察其俗变之则治不变则壊不可不虑也然则今执事之俗何也曰今执事之俗以希世为贤以守道为拙以苟简为治以姑息为安以佞谀为礼以雷同为美以希世为贤故巧竞之路开也以守道为拙故敦朴之节消也以苟简为治故政有所不举也以姑息为安故事有所不修也以佞谀为礼故忠信之士匿也以雷同为美故正直之风坏也虽然此六者非忽然而败也若火之烧膏若泉之穿石渐之渍之将效于尽而止不尽则不止方其尽也可不忧耶故及其未尽而救之庶有已乎然则何不视其不为希世者而贵之富之以抑其不守道者视其治苟简者而黜之辱之以进其不苟简者视其安姑息者而黜之辱之以升其不姑息者视其佞谀者而紏之谪之以振其不佞谀者视其雷同者而紏之谪之以来其不雷同者如此而人尽其心吏专其职内之无秕政外之无败事亦不数嵗而习以为俗矣及其习以为俗也天下何事之不治哉今至使国家者委之天曰治天也不治天也抱道徳者委之命曰逹命也不逹命也凡治国家者在仁而享富贵在贤今也皆委之天与命者六者之俗不除曲直相混淆故知其无可奈何者为此言也夫习俗之人惟见其是不见其非也是以祸至而不知今不能变后之人其必有任是者乎呜唿若火之销膏可不戒之哉古今不同风化不一帝王之政在谨察其时之俗其善者敦而悦之其恶者反而新之然后政可行也今天下之俗其何如哉曰今天下之俗习于机巧急于财利薄于礼义轻于刑罚机巧习则用不足财利急则盗将起礼义薄则君子隠刑罚轻则小人肆此固反而新之之时也其反而新之无説乎曰有欲机巧之反也莫如尚忠厚欲财利之反也莫如进亷士欲礼义之反也莫如谨制度行斯三者则刑罚重矣欲刑罚之反也其要在知人知人者求若人者尊之使可则也贵之使可尚也富之使可悦也百姓恶有不勉而从之者乎夫百姓者固见利而不见义今且使其见为利不若为义者之荣也恶有不顺乎今且使其见为义不若为利者之荣也恶有不悖乎三代之王各有官刑所以然者公卿大夫操事任职与百姓异百姓以勤劳效事为务而卿士以兴化致治为责其法不得一也近观春秋之义责贤者备责不肖者略所谓贤者固卿士之品也官刑见于书传者夏则昬墨贼杀商则具训于䝉士周则多矣今刑罚宪章所以防禁小人揜博淫盗争鬭殴击者甚备而卿士大夫其荒谩颇僻伤教损俗者于法无比则置而不论必求其揜博淫贼争鬭殴击者然后举行刑焉彼为卿士大夫者虽甚不肖亦安有为夫市井小人之为者乎苟不为市井小人之为则皆良大夫也而其懐恶颇僻伤教损俗有甚于市井小人之为者反置而不论不亦操下详责上略乎是背于春秋今宜粗定官刑以兴化致治贤者任责之使夫居官者有畏也亦不待揜博淫贼争鬭殴击而后罚之矣则必畏正其身以扶世道民如是不亦忠乎古之公族髙可以秉国钧下犹列大夫所以能尔者诚教训服习之至也人之材性贤愚不同贤者可使亚圣愚者可使畏义若饱食逸居而无师保之严则放僻邪侈无不为巳今公族子弟虽有说书伴读类不能开导其性假使天资茂异犹不自知况其膏梁渐染何由振起乎古者太平之世无弃人今公族国之枝叶也其贤者未尝効用中下又不养育但令饱食逸居其为弃之不亦甚乎天下一家四海一法荒徼山野之士无不并取可谓立贤无方矣而亲戚懿私以嫌不用公卿大夫懐左官附益之疑莫肯任忠信建言其事幸天下常寕固无可疑若时移俗变或有强臣跋扈而公族枝叶无权无勇不足畏惮前古如此可胜言哉夫言且然之势于未然之时俗必笑之及其有然恨不早然何可然也魏文帝明知秦所以亡者无亲亲之辅而拘束子弟愈于盗贼国不三纪移于强臣此可谓昭昭之鍳也夫为政之体用兵之术苟平生未尝见虽抱智勇或失规矩今公族甚多宜选厉贤隽嵗出数人令晓民事若其大雅卓然便借以权柄此与任殊姓异族功相辽矣诗曰扬之水不流束楚无信人之言人实廷汝又曰有枤之杜其叶菁菁独行惸惸岂无他人不如我同姓同姓之亲亲其所以然者禀性受体共源异泒出于天性而不可觧于心也故公子不去国呜唿可不念也哉可不念也哉古太学教胄子以九徳及其学成志就足以不惑然后授以爵位故二帝三代世族门子多得贤材今公卿大夫郎吏以上皆得任子弟下者至京官其次仕州郡非复专学问道苟以荣富家贵族耳势崇力鉅易以讲道往往据要职重任十有八九嫡庶不分贤不肖混淆天下常若官多员少者此等害之也可为着令诸当任子者得任为后者一人余皆不得若自以为有殊功异行诏上名者不用此令而令朝臣以上子弟悉诣太学着籍受学为设五经博士随所欲学从博士习之闻嵗輙一试如汉朝射䇿取问经典大义通五经四经为上三经次之二经为下不及二经且勿举以十道为问不失为上失一二次之失三四为下失五勿举既得其人以学优劣制其爵禄假令其父若大父世父官本㣲也今以其子孙才髙自以髙官与之称也假令其父若大父世父官本崇也今以其子孙材下自以小官与之亦称也人当以言行为类非若万物可种传也如此仕者皆得其人经义益修矣古者求士先退让敦朴者欲以励世矫俗也士之应世求者亦偃蹇自厚而鄙小荣利是以人懐亷约之心俗长敦厚之风若不得巳而应聘効力则谔然中立以道进退何则其素所操持者不近势利也故古者鲜患失之叹今进士猥多自十年以来嵗嵗増益州郡所举㑹于尚书者常三千以上若尽以为贤是何贤之多也虽兔罝之世不能及此必若不能尽贤但启贪竞之心开奔走之路非朝廷之美也又懐利干进互相窥诋发扬其短长或携手扬袂佻逹傲荡无复处士之态习俗为长不觉不禁必复有西晋旷放狂谲之败窃以谓宜令州郡间嵗举进士取其实行经学试之如太学胄子大郡三人其次二人其次一人无则阙京邑四方所赋士之占籍多可令五十人余京或五十七人其佻薄无行皆摈斥勿收如此号为州郡举进士可矣非进士自举也夫自举之与人举之所以厉世矫俗岂可同日而语哉今不惟进士自举而已至于贤良方正亦自举也岂不过乎夫贤良美称也方正善行也古之当此名者方将髙卧潜处不知羔㕍珪璧之聘三四至而遂能起乎今皆循循然窥颜色求便利而进矣争门齰指不足谕其情侧肩攫金不足况其态鼓腹自鬻不足比其羞无乃其实与其名不相符哉今世皆知髙贤良于进士矣不知贤良之害于俗甚于进士何以言之耶人有言曰南城之泽有兔焉可逐而取也彼闻之者必争先致力焉然其至也必游手惰农耳又有言曰有鹿焉可逐而取之也则不独游手惰农而后争之也必将有舍业而往者矣则兔小而鹿大故也夫进士兔也贤良鹿也二者皆以动贪利之心而贤良之所动者多可不慎哉故女以自媒为丑士以自献为汚今朝廷使公卿大臣举贤良方正则名实当矣太守县令宰民之官久则民爱之畏之不久则威不下徳不及令数移易少及三年者至于善郡或数月而一改人知当迁怀苟且之心吏见其上当去又欺罔之或因缘为奸不可攷较如此朝廷虽欲使二千石宣布教化势不可得二千石虽欲为朝廷宣布势亦不可得而民吏奉承长上又非独易也或嗜好不同或寛急异术或趣舍殊路或惩劝相駮期年一变法数月一易政虽有百心不知所从若不如指鞭扑随之岂不可怜也哉宜一以九年为限又湏令守宰募兵满率者赏之如此则守宰去字民之任而更当主兵也夫守宰以占民田户口衆寡为殿最乆矣今一日以募兵为事若不籍流人将安取之哉流人不复田畆而为兵守宰贪募赏格为无御之者不出数年天下丧失户口必甚复安得人而充之乎若满率不赏则弃信也方欲用兵而先弃信不可为也若满率必赏之则欲赏者必多谁欲朝廷安集饥饿之人乎又宜假守长以权使轻重有所出恶逆自劾盗贼不生要在任之以乆耳书云谋及卿士庶人盖以通下情慎事机也今天下之事惟决两府假令尽得贤智犹当询衆况又未必得贤乎夫民吏上书或兴建利害朝廷大事可以唐汉故事令百官杂议议而行之以法洪范往者诏书有所为或一年或二年或三年或数月之间又辄取格此皆谋之不审议于苟且方行之时以为万世之䇿也事未及半乃知不便因而止之耳故数下不信之令轻损神明之威非朝廷之福也若谋而后行议而后决安得此患乎又顷兵兴以来调度不足吏民献攻战之䇿富国之术者不可胜纪髙得入幕下犹恭军抑岂无硕画竒效可施之当世者乎然浮伪猥多善恶不分时议皆谓惩张元呉皓姑息此辈以故扇习更求试用造作怨谤兴出事端欲以恫愒主上规取货利此不可不察也尽禁其端则衆情壅塞苟有至者而辄赏之则奸伪滋长宜取所言下贤臣攷较騐可用者则聼待诏其不可用者罢之所待诏者或必试用则敕近臣问状若䇿试时务审无虚伪然后随其噐用之则留者必自以得上心失者必自不恨今者雷同一槩无所玉石或长材异谋不见旌别虽被国恩犹以为耻其庸庸者则又过幸或私相假借文字窜窃姓名或宻从左右刺取前人所上书巳尝奏御者认为巳有所以规中上意百端千绪不可不察也其言兴利除害者类无逺识以掊克为智以歛怨为徳以一切为便以米盐为能有司乐之辄为行下于国术有毫毛之益而于民有邱山之损此岂可持久哉凡若此类尤宜与衆议也议必可行之议之不可奈何行也今朝廷非无议事之典也所议数事而已诛大臣则议之谥大臣则议之皆有司成其文而郎吏以下唱唯而巳非能有所指发异同也而诸近臣辄移疾自便不赴其期如此孰与不议也名存实亡何益诗曰询于刍荛刍荛犹可询况诸大夫乎百工説百工之事圣人智也百子之术圣人治也百工殊智而同巧百子殊术而同治作车以行陆作舟以行水铄金以为刃凝土以为噐鞣革以为韦合异以为缋甲欲其坚也刃欲其利也弓欲其规也矢欲其直也其意舛驰其务相反其智不一能并而容之并而任之者司空也或为杨或为墨或为刑名或为从横或为道徳或为法术为人欲其弃已也为巳欲其忘人也其意亦舛驰其务亦相反其智亦不一能并而容之并而任之者圣人也故司空氏得其人百工者咸安其职勉其业居其次司空失其人百工者起而相时之好恶以巧相倾以利相排以説相胜圣人在上百子者各输其术陈其力守其官圣人隠王道废百子者不得其用起而察时之治乱深念而逺虑之以智相多以学相非以法相厉天下于是大乱人自为教家自为治则上无圣王而使人不得其材贤者在下而业不试故也着之其书传之其徒以谓若已而治矣此一官之事一噐之用譬犹鼎之可烹罍之可盛使相易而不能行矣其浅深度量规矩措置适其所宜而巳矣杨氏思天下之乱以谓乱生于利彼也故为我墨氏思天下之乱以为乱生于私巳也故兼爱申韩思天下之乱以谓乱生于民分之不定也故尚刑名苏秦张仪之徒思天下之乱以谓乱生于患难之不排纷揉之不觧也故为縦横荘老思天下之乱以谓乱生于多欲也故教以清净陈仲史䲡思天下之乱以谓生于贪曲也故教以亷直许行陈相思天下之乱以谓乱生于逐末也故教以稼穑孙武吴起思天下之乱以谓乱生于不教民战故立兵法此皆其美者也是以言之或相摈也或相尚也虽然尚之非也摈之又不是也圣人者立数子者得其欲而言止矣故言者生于不用也术者生于不试也言而皆得其用天下安有言术而皆得其试天下安有术故仲尼之门徳行颜渊闵子骞冉伯牛仲弓言语宰我子贡政事冉有季路文学子游子夏圣人之能尽人之材也知人之能止其分也使治天下亦若是矣使世而无仲尼徳行者或为老荘或为陈史言语者或为秦仪或为恵施政事者或为刑名或为法术故曰非百子之害也无圣人之害也圣人不息王政不灭百子者不起夏有天下四百余嵗传之啇啇有天下六百余嵗传之周圣人治之仁人接之百子者不得作周有天下八百余嵗文敝极矣仲尼生而无位百子者纷然而起由是言之百子出于周衰也周之前固未有也及至今之时道无所主治无所出学者丧其性而万物失其体而欲复三五之治何可得哉故曰世之敝必乡原也相悦以名相饰以利而巳矣世之所向而为之世之所背而去之因主为操因俗为度因伪为礼滑稽而无法诞漫而无家世之敝必郷原也乡原不及百子百子不及中庸中庸者圣人之治也尧舜所以君也周公所以臣也仲尼所以师也子思孟轲所以救敝也惟仁人能知圣人子思孟轲之谓也説犬马由汉以来苟进言于天子无不以犬马自予者呜唿犬马之贱诚若是甚矣使夫治国守道之臣进以义退以礼而犬马之説不已贬乎使夫乱国偷容之臣进以利退以刑而犬马之説不以僣乎今夫犬之为人用也不过受一噐之食然而外则有获兽之效内则有御冦之勐斯可谓适其材矣今夫马之为人用也不过尽一钧之刍然而外则有兵战之㨗内则有驰猎之奉斯亦可谓适其材矣故功着而利不益身勤而事不害此虽亷能之士尽瘁不贰何有能过焉若夫乱世偷容之臣享五鼎禄万钟非特一噐之食也髙堂华宇宠章美服非特一钧之刍也挟虚誉而邀利窃主权以移国外之无获兽之效内之无御冦之勐者世不可胜纪也所谓功薄而罪尤身利而事害如此何以自比犬马耶且吾闻贼臣之丧国矣未闻犬马之乱世也诚使桓灵惠懐之君其左右前后尽若犬马也则天下何丧焉故吾以谓乱国之臣其不若犬马未可以为比也用贵拟贱之谓譲用贱拟贵之谓僣然而以彼乱国之臣而比犬马吾见共僣不见其譲也公是集巻四十二公是集卷四十三钦定四库全书公是集巻四十三宋刘敞撰书启拟朝廷报契丹书恭问大契丹皇帝遣某子遗朕书告将亲伐元昊朕不敢闻先帝割灵夏五州之地封李徳明使奉拓跋之祀编族宗籍以宠其姓尊官贵爵以养其身厚赐重禄以足其意丹书铁券以坚其信徳至厚也泽至大也曩者元昊不思先帝之至徳忘其祖先之勤苦因中国累世之赐予以煦沐其人民遂扇揺种族造作名号掠刼郡县西邉苦之当时公卿大夫皆曰元昊所为大恶不道朕不得赦故诏邉郡厉兵马为士民之卫絶其属籍削其官爵以苦之而已然皇帝遣使再来让书随至以为起残民之伐无忌器之心邀开南之地求二十万之赂朕甚恧焉以皇帝之书问公卿大夫皆曰地者先帝所有不可辄移二十万之赂在中国秋毫耳不足爱惜以絶驩心故诏有司如皇帝所谕今西邉之吏将帅和辑兵械益修财用大足元昊数至攻无所利掠无所得智穷变索甫求纳款使者再至朕未许也而皇帝欲躬御师徒深涉其境意者傥有他故以怒皇帝之心不然向也全安之今乃破毁之乎且元昊中国之畔臣皇帝之尚主也朕将劝行则是以疎间亲而不忌器也朕将沮行则是失计而养畔也其伐其不伐皇帝自处之朕不敢预闻攻城下邑归之彼国系掳人民归之彼都输获珍寳归之彼时朕不以破元昊为幸亦不以不攻元昊为怨守先帝之约全二国之欢不亦可乎皇帝勿疑譬如交阯云南有为不顺者朕诏有司讨之岂以此远烦皇帝哉闻皇帝行猎西北苦寒之地自重为望与呉九论武学书前此有人自京师至言朝廷制作武舞教之庠中者小人窃喜以为太祖太宗功业轶三王徳厚侔天地而庙乐未立雅颂未备公卿大夫乃宜冬不裘夏不葛而日夜谋之所以使名声洋溢与万世无穷百姓有以咏歌四夷有以观聼也而阔然寖乆功烈掩塞是以天子感焉而作乐崇徳以荐之宗庙肆之上帝矣周室既衰管絃之书遂亡于今千嵗焉而吾徒乃且复得閲其蹈厉亲其文物是千一之㑹也以足下方为学官所以欣然奉书求粗问制度亦欲夸动下国奋扬辉光今辱来讯乃知传者之误而国家自以邉鄙未靖故立武学以校骁鸷之士孙呉贲育之俦小人失望又重感叹昔三代之王建辟雍成均以敦化者峩冠缝掖之人居则有序其术诗书礼乐其志文行忠信是以无鄙倍之色鬭争之声犹惧其未也故贱诈谋爵人以徳襃人以义轨度其信壹以待人故曰勇则害上不登于明堂民知所厎而无贰心是以其教不肃而成其政不严而治曾未闻夫武学之制也夫缦胡之缨短后之衣瞋目而语难按剑而疾视者此所谓勇力之人也将教之以术而动之以利其可得不为其容乎为其容可得无变其俗乎吾恐虽有智者未易善其后也而况建博士之职广弟子之员本之不知教化其寖弱矣夫战国之时天下竞于驰鹜于是乎有纵横之师技击之学以相残也虽私议巷説有司不及然风俗由是以薄祸乱由是以长学者之所甚疾仁人之所忧而辨也若之何其效之且昔先王务教胄子以道而不及武者非无四夷之患诚恐示民以佻也今既示之佻矣道其已乎四方之人何观焉且足下预其议而不能救欤吾所甚惑也足下书曰时事日新恨不我见此独非新事乎吾既见之矣故聊以裁答答进士潘起辞不为师书某顿首秀才足下前日吾子有辱于某闻吾子称挚不敢见也辞不获命既已见矣敢使从者以书还挚某虽未得识吾子之面然亟与乡大夫执政者游其论处士之秀必以吾子为最誉莫信于郷党故某也始有愿交之心今吾子乃幸过其门而谕以书是使某内得所望而外有以託于交也夫信于乡党之信固信矣犹之信于人也未若信吾之所自信为信于已也是以因吾子之书而审求之则夫不自多以年不自足以智不自惮以力此君子志士之所尚而某也方得法于吾子子有何望师于我哉或者人有以不肖欺聪明欤吾子之聼有时而过欤亡其所谓寡于世者矫而辟之欤燕王之尊郭隗是也不然师之道甚难何愿于不肖夫古之人既乐于育材又重于为人师既悦于问学又慎于得已师师者聼之者也无拂师者则之者也无违无拂者君事也无违者亲事也古之人兼君亲而奉之未尝易于师师亦不可易也某常诵此不敢易于人亦愿吾子不失易于人也道徳之师深而约章句之师杂而竞文字之师辨而夸今吾子上愧于道徳而下不愿为章句文字然则吾子何求矣哉吾子亦谨用其志母怠所事道徳将自至某也不足以司进退吾子察之某顿首为伯父作上范参政书某月某日某官某再邦献书参政谏议葢闻小人之事君子也尽心焉耳矣事可陈虽私不嫌也言可出虽疎不避也忠信故也今某愿有谒于阁下不敢嫌其私亦不敢避其疎愿阁下聼之人皆言曰执事好善恐不及用人不求备是周公以来一人而已夫好善恐不及则士乐归之用人不求备则世无弃材宜乎小人之率胸臆舒肝胆于左右也某之获私也非一日又尝得为属吏又尝得预于荐论以某之不肖也而见信于执事故亲戚为某酌酒而相贺朋友为某易貌而改观然而某之意独不自幸也何则当是之时执事犹在外故某非敢望伸于人也十年于兹矣今自执事之赞天下之政也善无所不升能无所不用某也窃不自逊以为奉令承教亦幸无罪非敢当执事之首举也其亦庶乎一之后而及之乎其亦庶乎再之后而及之乎其亦庶乎三之四之而及之乎今既不获矣意者某之愚不概于心耶抑亦衰老不足以任事耶抑亦不肖将有谗慝之口间之其中耶自非然者执事岂轻昔日之举而重今日之赐哉黙而不言其无乃使人疑夫执事之遗忘微贱乎其无乃使人疑夫执事之荐人不以诚居情乎其无乃使人疑夫执事之不自信其信乎是故事虽私不敢嫌言虽疎不敢避此小人事君子忠信之实也愿执事察之某又闻赵文子之相晋国也所举而用者管库之士七十余家夫管库之贱而文子不舍者攷其素行有以效其将来者也故能成其功仲尼曰如有所誉其有所试今某则自谓见誉于门下矣未见试于门下也执事如不忍废文子之意遗仲尼之义则某也愿窃自比管库之士岂独某幸甚而已抑四方之人将大有悦执事之不遗微贱者焉干冒威重不胜战恐上郑资政启邈远符光亟迁嵗籥晞虹蜺之隆燿渴江汉之清流心如旌揺讯将雨絶伏惟坐镇南国翕宁纯禧恭以某官禀灵山川为世梁栋迈一徳以齐俗舍至诚而协中往者董正武经毗参公铉折冲出于樽俎威令被乎夷戎茂功越成优诏均逸虽帝尧四岳之任下统诸侯而姬旦九罭之诗咸思衮服矧惟注意固亦匪朝闇于知人幸兹守土诚陶钧之远及趋棨㦸而无縁仰冀上为庙朝益绥福祉与知府龙图启右某仰止英辉藐焉陋国顾恪居之鞅掌曾奏记之差池非敢自疎诚独内愧何徳宇之宽裕循雅故之勤隆贬损音题开谕䝉蔽于传玩而无斁辄藏弆以为荣伏惟某官积学渊通扶义倜傥以功业而为任急名教以济时仁政所加休声之所偃善民得职犷俗之革心天下想见其风主上方倚为相敢希慎重以塞具瞻与知府龙图启右某乆违符光寖易年籥方遘闵而潜处絶奏记而自通驰精棨扉萌吝心曲伏惟坐镇多暇味腴积中恭以某官政为吏师文入圣奥绍先觉之逸轨含正始之古音清徳镇浮休风偃俗诚明堂之良榦亦太室之元龟曩者典领大农总司邦计忧思独远谋谟至深暂违近班求全而或毁旁询余议皆仰而益光顾彼价藩岂淹大用缅冀俯顺炎燠倍颐寝兴与许州龙图启右某伏䝉迂念旧治寄声下寮在谦尊之光诚有余裕愿朴鄙之质非所勉任窃承弭节便时涓日树政去思未解条教复新虽巖石之瞻以淹远致而方面之寄可谓允懐某近驰悃诚谅布聼览怅云雾之益骤远坐隅惟燕雀之依仍在宇下敢冀为国自重少副区区与滑州龙图启右某愿游藩篱望见风采幸被外台之檄尚叩大府之严接淅于行趋尘在近伏惟绥万夫之政道六气之和徳业优优吉祥止止矧闻膺镇圭之召修卓马之朝舍人治装方隆相汉之望霖两审象即颁命説之篇仰冀上为倚毗倍宁寝处与审官龙图启右某缅违英表洊易流隂百忧忘生殆无视息之意三年俟放独作羇孤之臣虽辱赐环犹弃居郡藐漂沦而是惧嗟僻陋之见容简记差池精爽飞越惟雅素之甚厚冀神照之未忘近承雍容清严左右顾问矧导和之有术固钖福以弥沖恭惟某官贤业几深徳华彪蔚宿负致君之略况多正始之风宜䖏弼谐益观治象谅在匪伊之夕即颁诞告之书某过被诏函远分使指趋阶符而尚远摇心旆以增劳冀顺天和允副时望与经略龙图启右某启伏审升荣内阁临统西师图书之渊固归徳望屏翰之地宜在伟人实亦朝廷之华岂伊交游之宠伏惟某官猷为英亮神检邃深直清播于当时功烈效于已试犹屈方面之任寄外御之忧傥周九命之崇尚先作牧汉三公之选必更治民订之舆情又可前贺某叨膺符守往继治规自顾空疎窃所欣预与知郡屯田启右某偃伏髙风想见英采徇挈缾于吏局絶捧谒于宾闳过辱流谦特迂华检缅荷勤渠之眷秪舒郁结之悰伏惟某官伟度渊停敏材锋出方摅远到之藴以极冥升之基岂伊近藩乆淹令望冀慎卫生之术少宽引领之懐上参政谏议启右某伏覩邸报窃审某官光被佥俞毗参大政贰公演化方茂太平之风间世得贤实快具瞻之望恭以某官徳辉华国智略该时经纬之气甚髙王霸之术独茂施之为政卓尔絶伦固宜主上极注意之求朝廷期迓衡之美岂独不宾之国未康之民偃薄乎威声渗漉乎仁教某职居守土礼絶没阶仰跂虹蜺之光俯同燕雀之贺上枢宻谏议启右某忝预搢绅之后得游化钧之中洒濯至和奔走贱事以谓竿牍之礼不足以自通然其燕雀之诚则深于预附惟均调丕律燕翼大猷神明降休福祉如响伏以某官具体元哲炳灵崧髙蹈先觉之英规藴庻几之贤业所以经国尊主扶世导民莫非正始之风以趋大中之极功徳并茂辉光日新故出临价藩则万夫恱服入赞上枢则百工咸熙葢折冲两楹之间而寝兵万里之外上方博采舆诵稽古懿经将正富民之封母觖在庭之望敢冀上为宗社精调寝兴上枢宻谏议启右某伏审某官光膺诏册荣贰枢衡伏惟庆慰恭以某官徳重国基道邻圣奥用经济为已任以忠肃得士心致君之规期于熙盛康世之度实効忧勤下推具瞻之谣上揆可乆之业所以増重宗稷覃化朔南时论翕然佥选斯在命下之日海内写懐皆习闻于訏谋已想见于风采伏惟三后之治髙并羲轩四辅之贤今得伊召太平可翘足而待盛徳方随流而攘某忝聫具寮庆覩休遇莫谐班贺但极驩心瞻望符阶不任抃激之至与龙图谏议启右某近修贺牍辄枉嗣音仰厚睠之过隆抚懦衷而増感伏以某官道隮圣壸名耸朝端入赞靖渊之谟出寄蕃宣之重声猷絶拟功业并崇而雅素不忘劳谦益甚夫以教化为任必敦恺悌之风仰咏诲言祇钦徳望尚阻侍前之便更深引领之懐伏冀上为庙祧倍宁寝履与龙图谏议启右某倥偬官曹淹留荆楚地处南海几絶马牛之风知慙小夫遂忘竿牍之礼永惟僻陋无以奋飞近审赐方底之书急追锋之召佥俞允属柄任必归远方传闻通夕载抃矧以某官智穷精祲学富渊源䖏继事而皆得其宜主盛徳而不牵于俗圣朝所以简照多士所以推贤名泽并流功业已试方旌华国之望以正富民之封敢冀上为倚毗倍宁寝餗不任恳恳之至与知府谏议启右某暌远徳符淹留官局虽引领而继日念置邮而旷时逖聼风声坐慰孤陋谅偃藩之多暇益専气而攷祥伏惟某官髙度镇浮远猷济俗明见秋毫之末智均輠毂之流举无遗功谋不失利管啇强富之䇿国用以饶申甫蕃宣之材上心攸属矧最七人之近列树千里之休风试之治民萧侯不乐于居外倚以为相汉帝素察其深中方期促装愿必加爱栖仰之抱一二罔伸与参政谏议启右某启窃覩邸报伏审某官光被佥俞毗参大政天下幸甚伏以某官徳为柱石言合典谟荡正始之徽音敦致君之远业忧民惟切奉已甚微退让形乎具寮直清见于行事乆蓄贰公之望果膺补衮之求况今强敌凌邉疲氓失职实须廸哲大济羣生追太古仁夀之风熙先帝文明之治功业甚盛指挥可期某忝分外官亲觏嘉㑹虽罄得贤之颂尚稽贺厦之仪瞻望符阶卑情不任踊跃之至与知府内翰谏议启右某伏承偃息近藩将明盛徳虽本朝之望士论觖然而方面之安民谣籍甚伏以某官学犹天府道几圣邻谋谟之渊深器干之英亮卓跞当世翺翔昌期固当调玉铉之至和贲衮衣之繁宠辍处外屏猥同衆人福润之流限以千里恩教之远局于万夫甚未称致君之姿且将有遵渚之咏遄归可伫葆毓是祈瞻望轩墉无任恳款之至与中丞谏议启右某窃覩邸报伏审某官光被佥俞擢领风宪伏惟庆慰恭以某官清修方洁妙虑渊深智出千人之英徳居四科之首所以润色王度光辉朝端后进得以承风天子倚以为相厯金銮之祕近専内史之浩穰到皆有声政在已试犹且眷上卿之府国体所崇惟七人之班朕命宜允龙光骈委风采昭融盍徇倚毗之恩以开弼谐之渐某効官有局趋贺无期仰跂虹蜺之光俯同燕雀之庆与知府谏议启右某比者御命荆州假途㑹府揖虹蜺之絶焰聆河汉之绪言沃如清风祛此凝吝矧以重乡枌之爱厚宗姓之盟宴有加笾礼常异数迨启行于南浦复延饯于丽谯感着实深跂恋何极涉始秋之余暑投芒刃之新硎理解居多天均自若伏惟某官炳灵南纪挺徳中朝明白球琳之姿深闳廊庙之器辍从星阁超践蒲规尚觖望于符阶暂吐金于江表岂诚优于共理抑将试以治民固应匪朝即有宠拜幸慎葆光之术稍宽引领之劳恳款于兹敷陈奚既与知府龙图谏议启右某祗膺明命再涉东曹捧纶綍而若惊感风波之可畏积薪相袭后者居先屈产复归齿其加长矧外无尤异之积内乏左右之容旧物猥还衰颜自哂且夏官之属甚贵书勲赏典之行皆盛盟府亦宜得清通之智英敏之才岂伊滞姿可以虚受此葢伏遇某官至诚推士闳量容人深感彚征之非辜仍忧屈谷之无用齐素为紫庻几三倍之赀燕马非良忽増一顾之价仰衔异眷但刻深衷收功桑榆愿激昂于壮节誓心金石期慷慨于当时瞻望符光岂胜恳款与知府资政谏议启右某伏审某官暂解枢衡出临藩屏本朝注意虽均逸而优贤苍生具瞻仍矫首而觖望窃以某官比徳伊管致君勲华谋大而志深器逺而任重借筹帷幄覃化邉荒甫臻偃武之规亟辞执事之柄功髙而不与道隆而从污穆然清风粲若白日昔吉甫有徂齐之驾人咏其遄归周旦挟居东之疑王思于新逆佥俞乆洽登拜不遐伏冀上为庙朝倍宁寝处永兴到任谢宋承㫖启右某启肃将命书临署吏牍藐是空疎之质寄以㑹繁之区方地数千连城累百内修民社之政外总兵戎之机僶俛事为经营分表力非其任智不逮心此葢某官雅懐并容余论推假不遗三益之素使就一麾之安顾恐非才终无云补冀因徳辉之及犹有朞月之成方阻披瞻曷胜铭向与知府侍读给事启右某骤远徳辉遽彫月彩以琐旅之无暇曾奏记之后时伏惟镇抚一方翕宁百禄窃以某官材为世杰智则吏师优游上前之严徘徊天下之望出守近辅甚觖乎民瞻入毗大钧方钦乎帝赉敢冀倍宁寝食仰副俞谐与留守资政给事启右某伏审某官诹询谷旦临抚别都伏惟庆慰窃以某官赞襄大猷登翊元治名泽纯粹而并茂规画昭衍而无疆简诏自天均劳于外伊王城之开奥总宫籥之申严深寄股肱保釐郊甸福润之博布山川而交流钟重之威参九鼎而特固上采古事下聆佥谋萧何之居闗中尚跻相国周公之在洛邑亦有衮衣将副具瞻岂云旷日敢冀顺倚毗之眷敦葆辅之才瞻望符阶不任颂恋之至与知府侍读给事启右某屡驰短记恭诇下风惟藴暑之戒辰方前旌之取道清尘勤止㤗宇晏然窃以某官徳昭圣邻学该天府歴居顾问之地积负弼谐之瞻居临价藩大翊邦甸曾未入境黎俗欣望而已多永惟简心䇿书延登以斯逼伏冀俯顺时序精调寝兴与郓州给事启右某启伏审宠陞禁琐改镇须句虽巖石之瞻尚觖时望在股肱之寄诚出上心素辱顾怜伏深庆抃窃承远驱王节俯压楚郊望清尘而匪遥逼贱事之有守莫谐趋见但极劳心恭以某官蓄谋渊通具体纯粹修治世之具见于弥纶抱逢辰之资合若符契宻筹帷幄之䇿大镇邉境之虞成功甫施均逸居外且衮衣有遵渚之感本朝多注意之勤虽于藩是崇实宰政斯在仰希上为宗祏精调寝兴与资政给事启右某数被简书载驱道路瞻棨㦸之邈若曾竿牍之阙如内讼冥烦交驰神干伏惟饮醇专气条教宁民宜庆祐之方长兹徳符之永固恭以某官秀出人杰卓为国华体貌着于上心利泽见于天下岂其局迹千里巻懐一时信将振芳风于清尘恢宏业以济俗尚冀良食益符具瞻与知府给事启右某沿牒旁郡省亲京师深惟便私之行葢蒙钖类之赐重迂驺驭临饯郊亭贪恃厚恩怱忘浅量至于昬醉有渎视瞻虽高明之见寛实寤寐以自讼伏惟聼览多裕吉祥来宁某骤违后尘甫越数舍引领驰恋向风増懐冀养环中之和庸慰天下之望与资政给事启右某暌远符阶贸迁嵗律縻簿书之鲜暇修鱼素之旷时惟宽度之过人固恕情而容物侧聆布宣诏教翕受多祺伏以某官柱石之材龟玉之寳由中庸以希圣推盛徳以镇浮顷尝赞襄万机焜燿三府方为霖以赐册遽均逸而作藩近辅陪京之邦实繄福润明堂布政之地方借弼谐幸保寝兴允符祷颂与皇甫给事启右某启焉依寳邻时假余润未有及民之徳过窃増秩之恩此葢某官素加阳秋曲厚风义使疲蹇效贺庳虚䝉荣重烦咫尺之音深谕勤渠之意愧当雅睠增镂鄙悰方拏舟以启行阻诣门而取别伏希上为朝社精调寝兴瞻望之深非笔能究与知府给事启方某恪居官次跂仰符光迷于期㑹之文旷是竿牍之礼伏惟临一都之㑹据千里之邦惇树休声缉宁福履恭以某官醇文贯道髙义镇浮腾肤敏之徽声挺中和之正气功业已试议论有余圣上之所简心多士莫不推美论股肱之郡孰若中天次承弼之臣佥曰旧徳即期入辅以副具瞻敢冀上为庙朝精调寝履与知府给事启右某间者于役忽焉累旬奔道路之孔修淹简书之多畏心系幕府思如风旌伏䝉迂念空疎亲贬教诲一字之重固比于衮衣八行之勤本施于敌体非此贱陋所宜捧承恭审燕处超然茀禄绥止且感且庆以昼以昬窃聆道路之谣卿士之论以谓盛徳素着宜遂就格天之功而方面本轻不当屈致君之量深恐大旆亟还中朝实惟佥俞敢不私喜某饬驾还郡拜尘有期更冀上副倚毗倍加摄养与给事启右某恭沿使檄就省亲闱还轸近郊复觇星符之采趋风上馆再聆月且之评慰抃交深指陈罔究与许州知府给事启右某肃承朝命开决郡条屈首受书不能半古弹冠充赋苟利及亲幸试可于上前辱推恩于券外参民社之重居僚吏之先曾非所宜何以自强此葢伏遇某官陶冶庻俗熏蒸太和不欲寝昌之朝而有退处之士使得奏薄伎以自効相诸侯以协恭受赐甚多败材是惧然而土宇所及柝声相闻譬若层云之隂必及庻草溟海之浸莫遗近封用此而言知免于戾顾守恪居之律阻修趋见之仪瞻望符阶飞越神榦伏冀上为宗祏精调寝兴公是集巻四十三公是集卷四十四钦定四库全书公是集巻四十四宋刘敞撰书启与沈邱仇香祕校启右某顷赖英鉴共登贤书私喜邂逅之逢矧瞻颙昂之表遽惊判别骤荷记存缅佩玉音祗搅心府伏承履肃霜之序味粹道之腴茀禄用宁启处自若尚賖款㑹益冀保和驰企之悰数陈㒺究与判府相公启右某属因道道幸得趋风幕府容宾里人授馆识恩顾之加厚愧微贱之不遗迨兹启行假以后乗且复贬损手泽稠重诲言虽小雅之序緜蛮亦古人之称乐易曾靡远过曷能弭忘㐲惟某官纯粹含章直方钟美上求至治之术下察当世之宜裁成大猷铺绎元化顾均劳而居外暂握节以陪京周公处东还践赤舄召伯分陜入为冢卿矧在稽古之朝方增迓衡之望耸闻佥议大慰舆詹敢冀益慎寝兴少符祷颂与判府相公启右某伏以景近极而就长律奏阳而复本候云备嵗布始经邦恭惟某官徳茂帝臣义均国体正气诩物备四时之和盛功格天宜万福之报及羣隂之滋损谐衆望之佥俞光华本朝陶冶元化某素依教育宻庇恩辉阻庆下尘驰精重㦸与判府相公启右某託于一官邈若千里虽复䝉福润之沾洽偃徳风之清泠㒺能奋飞祗益固陋窃惟抚宁黎俗翕受祺祥恭以某官股肱中朝蕃屏方面名泽纯粹功实辉光上有同心之欢下多注意之愿岂宜淹乆京辅徘徊衮衣跂闻瑞节之还大慰巖石之望敢冀仰为宗祏俯和寝兴与判府相公启右某宿官甚贱偃徳素深譬犹处钧范之和渍江海之润日以䝉益忽不自知又逼简书之繁重稽竿牍之问岂意假借光宠勤渠诲言藏以为荣服之无陨伏惟某官晞徳圣域禀符元精葢上天所以保祐国家而圣君有以康乂民物功着廊庙泽遗昆黎让而作藩静以镇俗虽齐侯赐履王室是毗抑周公处东人望犹觖侧庆玉堂之册复还金鼎之司敢冀上为敷求益加保摄与判府相公启右某伏审某官肃奉制书临抚近镇伏惟庆慰窃以尧命四岳外总诸侯周逮三公出倡九牧葢社稷之卫重而股肱之寄深恭以某官徳度昭明器宇渊博固尝歌九功之美赞万务之微均逸弥年注意在上仍徘徊于方面益宣布于善经南山巖巖犹觖乎士望华舄几几方兆乎公归某宻附庆隂阻修礼贺瞻望台屏不任欣抃之至与判府相公启右某游于陶钧之和渐于江汉之润䝉徳甚厚依仁已深未尝自通门阑望见风采邈若数舍忽如异方伏惟蹈中和之精膺元吉之报恭以某官翼亮淳治弼成茂勲格于上天简在明主以谓负济民之术者不宜虚富民之封立长世之业者不宜觖当世之望必委政柄大为孚先钦闻畴咨跂俟册命敢冀上为宗祏倍宁寝兴上致政少保启右某暌远门墙差池嵗月顾辕下之局促蹈海滨之阻幽竿牍颇疎形影相媿伏惟颐神浩素绥履康宁恭以某官迈徳济时建功扶世跻苍生于既富从赤松以自居明哲保身进退中道振髙节于頽俗有大庇于斯民葢周公明农宜加金舄之礼鲁侯俾夀必有儿齿之祥某早辱重知再为属吏坐远荧煌之照尤深跂恋之懐敢冀仰顺时和俯凝福祐与通判国博启右某祗奉诏凾来临治所属馆舍之初定加簿书之易迷旷于置邮固以生媿遽捧寄声之问粗宽引领之思伏承晏处自如吉祥萃止顾微官之见缚卜髙㑹其未涯仰冀保和少纾驰想与邻州通判启右某肃膺朝命分贰藩条媿治干之不优欣提封之相接伏惟某官识精以敏器闳而深固为羣吏之师矧最诸侯之选河海均润诚有望于余波爵里自通尚无从于良觌敢希善啬庸副倾瞻与颍州知府少卿启右某伏惟某官英气弸中徳符灼外膺帝衷之深简蹈玉烛之至和顺履三微翕宁百禄某乆依余润阻庆髙闳驰望清尘㒺胜欣预与运使太博启右某伏审循览属封言还计府跋涉之远炎凉既迁惟偃息乎至和固绥凝乎多福某恪居贱局仰庇洪庥曾不获履幕下之清尘窃坐隅之余论感逾秋实揺若风旍伏冀上念简照之隆倍精养气之术又右某伏审某官肃分威节出建漕台伏惟庆慰恭以十二牧之分上沿虞氏六百石之拜近法汉朝必皆识度深沈问望英特矧属昌旦尤难得人窃惟某官智析秋毫明极水监经国之具足以垂将来富民之谋方且宽当世钦若慎简总兹利权列城耸观下吏偃伏某猥以无状幸而忝员尚依乐易之风庻逃迟钝之责阻修趋见但剧倾瞻敢冀啬神少符引领与运使启右某伏以流光徂暑戒三务于豳诗凉风告寒协上官于神瞽恭惟某官将明盛徳宣布善经政优优而洽闻祥止止而来萃某恪居有局走见无从伏冀顺蹈至和不凝多祐与运使度支启右某启执别未几懐贤实深良由相照之意多自使仰髙之诚尽遽烦流问益愧撝谦兼审跋涉修涂按循属部吏民瞻徳固已澄清戎敌憺威遂皆詟服方奏肤功之状亟升上笏之劳更冀节宣用宽企伫与两转运启右某幸沿使檄得省亲闱祗畏简书亟还官局荷仁恩之钖类欣徳宇之庇身延仰宾闳増揺心旆伏惟布宣诏指翕受春祺窃以蹈絶人之资振希世之略所到皆治好谋有成国器卓然士论咸在必将跻深严之地书尤异之勲铺张嘉谟摅发妙藴伏希上为简照俯凝粹和与京东两转运启右某启比缘亲嫌外领藩守三换嵗籥再更使符未见恵民之称而当进秩之宠此葢某官阳秋素及风义相先饰短为长乐善无厌使迂疎之质滥蕃衍之恩矧焉依外台自力方面仰止徳望庶逃啧言欣耸并深敷述宁喻上大尉相公启右某猥以冗琐之材叨当刺举之任亟承诏㫖行视蛮陬屡有奔命之勤乆疎奏记之礼内惟懦节素辱重知既未有以报恩复无縁以进面跂瞻门下踧踖眉间伏惟某官寅亮国经缉熙帝载及功成而自引绥眉夀以归居昔之折冲兵戎或不出樽俎之表偃息里第亦大建藩垣之威又况盛徳絶伦远猷葢世画一之规素着可乆之业甚修朝野具瞻神人致喜勾芒赐秦穆之夀岂止九龄燕伯胙成周之功必逾百嵗仰希自重下副祷祈上枢宻大尉启右某伏审光被朝佥宠専武柄伏惟庆慰窃以枢机宥宻之地帷幄靖渊之谋外张皇于六师内弼成于万务化参维斗爵列上公昔难其人今觏斯美伏惟某官体纯粹之徳蹈中庸之方练达前修经纬当世治世之效甫就于升平华国之光夙彰于无外然而权季未正功次或差主上所以简衷士类所以引领果膺徽命以豁具瞻俾夫牧马絶于幕南竒兵成于堂上是为盛徳实曰烈光某辱顾眄之素深荷陶甄而期乆徇衆增喜望风驰懐载笑载言倍百常品上太尉相公启右某近驰柔幅幸叨侍铃何兹毣毣之诚遽辱谆谆之诲陈公尺牍传以荣家鲁史一言宠于华衮仰轩墉而尚阻铭肺腑而不忘恭以某官国器渊深天材特达以康济为已任用忠肃合世资协徳股肱折冲帷幄訏谟底绩既指期而太平成功不居遂偃藩而夹辅昔周以二伯倡九牧尧命四岳统诸候古今之典靡殊中外之寄兼重然而鸿飞遵渚宜无信处之期帝曰奋庸方尽迓衡之望敢冀上为宗祏精调寝兴贺上夏太尉启右某窃覩邸报伏审上枢太尉宠被帝俞入専兵柄伏惟庆慰恭以某官元精钟粹迪哲秉彛经纬之气甚髙王霸之略独茂訏谟万务则庻绩熙成训齐六师则远戎震盪功髙往牒徳简睿衷惟兹宥宻之几实宜英杰之用折冲帷幄成算庙堂上有同心之欢下增偃草之望休期所属有衆所瞻某忝效一麾缅賖上府虽罄得贤之颂尚稽进贺之仪延仰符阶再深踊跃知永兴军谢两府启雍州上腴见称前史秦地四塞实雄诸侯至于人物车甲之饶风声謡俗之盛择守未易得人为难岂有抱空疎之姿守朴陋之学材不洎衆智非过庸擢从讲闱假以威节兼四千石之重连数十城之封自视缺然曷以称此此葢伏遇某官専陶钧之化隆作厦之功至和平分羣力并用不爱美锦曲从庇身之求申钖介圭略比元侯之旧葢观国者以处远为陋事君者以居中为荣揆能苟微冒宠忻过固当励断断之节立优优之风庻几所长尚有云补下塞谗慝之口上答甄镕之私郓州谢两府启右某启四月十六日䝉恩授起居舍人知郓州事兼西路安抚使已于某月日到任上讫朝廷之士贵际而骤陟侍从之严社稷之守重民而洊叨屏翰之寄智所不及人其谓何葢材各有宜赏欲无僭昔夀王东郡见谴玺书买臣㑹稽许奉计最成负课自脱或终更亟还以彼具絶人之材犹未免旷位之责而某方申钖明诏优游便藩岂自谓拨烦之宜殆必有过情之闻伏惟某官衡石多士股肱本朝盛徳处懐至公期物袁丝陋于学宁有不得居中之嫌潘岳拙于长固宜自试用短之效方当上师法令下勤簿书庶几乐职之风仰酧造物之意谢外任两府启右某启比者叨膺恩秩更领使符右使之华在日月之际东藩之㑹参股肱之都内惟寡能惧辱重寄此葢某官推平以进物谋治以济时大钧所埏必无窳器广厦既构或兼衆材使得输尺寸之长谨宣布之复灵𣲖均润休光照邻击柝之音相闻髙山之仰跂及庶依旷宇以谢烦言无任瞻望感激之至上留守资政尚书启右某得游化钧多厯年所惟重恩之未报属孤迹之见摧屏息海傍贻羞门下既不能负荆以造谢亦耻奏记而摅懐藐然跂瞻窃独咎责伏承某官弼谐帝业震荡天声思四海之必孚耻一物之遗用以故卑蕞复辱甄收不然淹辙之麟迨无决水之望夫赐而不徳此大贤之风贪于私恩则小人之事辄捐竿牍母溷聪明嵗荏苒而殆徂心揺荡而无极仰惟宸宇㤗定福履康宁伏以某官禀和维崧具体元哲葢上帝所以赉弼而圣朝必于迓衡保釐别都虽有三后之政缉熙大业尚觖万夫之心将授衮衣且还玉铉上副倚毗之重下均尊养之宜瞻望符阶卑情不任邈激之至与制置待制启右某窃审某官光被帝俞宠升天阁且出宣于使指悉兼总于利权朝廷得人衣冠须庆伏以先帝䇿府法云汉之昭回郡国均输集京师之平准清华之选为最繁剧之柄鲜双号称才难必符衆允恭惟某官朱绳秉直贝阙凝姿茂乆业之经纶知当世之取舍总执宪之任志乎澄清赞司㑹之谋国以充富刃无綮肯智极渊泉博聼佥谐宜备顾问既雍容于近侍乃董振于外台昔萧何馈军髙祖称其人杰诸葛流马三国许以名臣迹其勤劳并居相辅推故事而可见矧令望之絶伦缅冀上为倚毗倍精寝处与刘守待制启右某比者击汏遄征班荆胥遇协邂逅之良愿奉雍容之雅谈莫能淹留遽尔暌越时返顾以増恋託置邮而尚疎伏惟保釐郊畿宴安休社恭以某官清徽肃物高论端朝裁经术以自将耸徳华而絶出优游侍从振动谋谟士林望之以龙门天子目之于国器且以大火明堂之分白水真人之邦宫钥攸存麟符宜慎暂辍从于近列将大赞于万几舆望实然休命何远幸保沖和之气以符颂愿之心瞻望轩墉岂任凝约与铨主待制启右某向常驰记遽辱嗣音不以侍从之严遂迁畴昔之雅服之无斁藏以为荣方隆暑之在辰谅燕见之多暇吉祥止止启处休休恭惟某官智穷㡬㣲学有根本处全徳以耀世振远猷以事君蔚为国基能得士望虽复陟深沈之地居顾问之班犹以道非大行泽不广被宜补衮衣之阙以恢王佐之风天眷亦优帝赉不远伏冀倍精寝处上副倚毗与审官待制启右某託于疎冗之官藐然僻陋之国声尘不接牋记实稽惟旷度之多容岂雅素之遂絶恭惟雍容帝侧绥养时中伏以某官徳量渊深神锋颕擢知当世之要务自一时之伟人议论精通文采英发多士咸自以不及天子深察其有余厯试于难所到皆治固将举富民之典收命世之功永观丰规大济黎政敢希酌民望之方集推天眷之攸光益思自珍以隆嘉遇与都运待制启右某伏审某官辍从顾问出领漕输虽马牛之风犹限以南北故竿牍之礼遂旷于浮沈伏惟循察列城敦树贤业神明于是来舍福禄有以如茨恭以某官髙节映时清规照物蹈先觉之令徳茂当世之远猷雍容尔僚范多士间以烽堠未息兵调尚繁资深智之絶人委前筹以富国地方万里储及九年朝无北顾之忧马絶南下之牧订勲甚大计徳实髙伫颁梦弼之书爰举代工之命敢冀精啬以副仰瞻与制置待制启右某近因便风辄奉柔翰况不遐于旌棨谅已叩于聪明春序甫中阳和増茂惟悉心于邦计靡失节于道腴伏以某官髙义薄天纯文华国黼黻帝王之术昭回云汉之章论议详明利害彰着行无可择人亦爱其储胥至必有声树兼存于蔽芾廼者西戎背徳千里餽粮经赋必出于大农输漕方资于长䇿遽从顾问之列暂委财利之权功期有成军不乏用方将赞襄几务允釐庶官人望尤从心祷斯在伏冀上为宗祏精调寝兴与纠察宗正待制启右某伏审攷庸太室增秩夏卿用春秋渐进之襃见朝廷佥俞之重伏惟庆慰恭以某官炳灵邦镇钖胄国宗迪淳懿以自居蹈中和以超举不屑近务求观休风雍容内朝挥绰徳度俨乎圭璋之望灿乎云汉之光宁当稍迁以淹大用葢七兵之贵主上有以简衷三事之贤衆人欣于厯试订兹宠遇曷究远图仰冀节宣以副瞻诵与虢州张待制启右某近于行邮忽辱答教窥词意之甚重铭心腑而弗忘伏承坐镇多余葆光自若矧以某官天机沖邃器度闳深乆陟顾问之聫方储赞襄之业士无异议人已注心然有非妄之灾出于不意之变暂迂良干外典剧藩葢大贤将兴先乏其体鸷鸟欲举必卑其身天有还形福其焉往幸遵偃息之术以俟光亨之期与岳州待制启右某启伏以王春正始干象布和风入律以应期斗为天而改朔恭惟某官勤宣令徳恵懋齐民同福禄而殿邦分股肱而为郡鸿飞遵渚乆流布于声诗帝曰奋庸将上熙于天宰履端在旦受祉惟新祷咏所深敷陈焉究与渭州知府待制启右某向审宠膺节召临统邉封幄中之谋主上许其人杰阃外之任羌戎畏于天威可以懐柔不独镇静恭以某官倜傥扶义慷慨立朝䘏功名之后时患郊野之多垒见古人之风采为当世之藩垣故叱驭取途不以亲解让爵辞赏母以家为英气憺于远夷高义动乎宿将功业屈指而可待问望与日而益隆昔申伯于宣吉甫薄伐上増荣于宗庙下绥福于苍生咸秉大钧以报盛徳伫聆赞元之命以启迓衡之朝伏冀上为倚毗倍加调䕶与岳州知郡侍制启右某启伏审涓选休辰按临剧部方条布于教令已延见于吏民戎有良翰坐闻周邦之喜鸿飞遵渚抑非盛徳之宜伏惟某官英气深闳神锋卓颕鹜絶尘之逸轨迈扶世之髙风慷慨功名发挥事业固已入充顾问之选出靖震惊之师方崇茂勲以厎至治何垂成之变忽于丕图葢无妄之灾殆必有喜夫聪明可以理解而贤哲难以数逃汗隆其期淹速奚恤方阻咫尺之问遽杜一介之来仰窥谦光祗揽吝腑涉新秋之沆砀投硎刃之优游勉隆至和以俟休复与某待制启右某近修短记幸叩侍铃何兹疎宂之人遽损勤隆之笔诚大贤之念旧见明哲之用心捧玩再三感叹稠叠恭以某官知参彖系文贲天人体圭璋之令姿履金石之劲节雌黄所及过于春秋之襃善俗攸归有同溟渤之赴矧委夷末路跼从頽辕徒以乆要之情遂均一顾之价向风慷慨引领徘徊念章绶之见拘趋门馆而伊阻伏冀上为庙祏精调寝兴与提刑太保启右某託贰郡条仰依云䕃曾之趋风之望居多引领之劳伏䝉某官过齿懦姿曲流荣问缅荷勤勤之赐秪深叩叩之懐隆暑在辰闻名旷愿冀察辅生之术益绥沖气之和跂伫丰恩少符至恳公是集巻四十四公是集卷四十五钦定四库全书公是集巻四十五宋刘敞撰书启囘汉阳郭郎中启右某启廼者引嫌避亲得请补外𤓰时再易续用靡升天秩不遗龙光猥及既尘右史之笔又抚东侯之封某官风义相先忠爱有素逺形庆问深谕谦亨祗佩攸深指陈焉迨尚阻晤言之适冀精沖养之方引瞩为劳寤寐于是与知郡郎中启右某窃伏下风悚闻髙义未尝修一日之雅望先进之门故虽怀贤终失通问岂意敦尚谦徳勤渠诲言愧非所堪祗以为好伏惟某官藴志方洁得机邃深固籍甚乎中朝聊偃息于名部揆以令望宜跻近班稽之治功矧有善最兼冀卫生之术并观进秩之荣企诵特深敷宣罔究与杂端郎中启右某㐲审某官荣被佥俞入毗风宪伏惟庆慰窃以纪纲之地厯代难其人真清之材当时頼其用所以修厥典法树之徽声俾朝有肃穆之光士无苟且之患隐括所系慎简攸先世方得贤人用胥庆恭以某官抱嵗寒之坚操藴正始之休规徳业汪洋其无涯风采峻峙而可畏足以立懦夫之志镇流俗之浮果升中台实持枢要天骥首路固非迩图元龟在庭方袭重寳冀精卫生之术以永名世之称不任恳款之至与通判郎中启右某伏承涓选休辰往临善治委翼下国怪三年之不飞絶尘西郊信千里之方展忽䝉示问姑慰怀贤怅吏守之有常俯礼饯而伊阻商秋沆砀道路阻深勉精寝味之宜庸俟公侯之复倾瞻攸甚敷述罔殚上运使提刑贺冬启右某伏以元统含三万物将作中声倡六衆阴其消恭惟某官味至道之醇乗和气之运宣布上指将眀治经蹈此迎长之辰绥于积善之报某宿官有局修庆无縁瞻望旌麾不任欢欣之至谢馆职启右某启今月某日䝉恩授前件官充职者虎闱引籍骤望清光璧府观书遽参华列皆极盛朝之选岂伊寒士之宜承诏若惊荷䝉弥重窃以右文遘运躬圣抚辰优游太平阐绎洪业储思天人之际垂精道徳之渊上稽汉仪下袭唐旧开辟儒馆表章圣涂长育英材宾礼贤俊将使辨邦国之典参礼乐之司整齐百家是正六艺固当得纯学硕闻之杰博物不覊之雄内副详延外慰观望今垂缨戴绂而羞管晏者继踵搢笏修绅而希稷契者比肩渊源之所渐风流之所及杂㳫并出雍容相推自以绳契以来河洛而下厯选列辟之盛参稽信书之传语才为难于斯莫盛若度长絜大询事攷言必得其尤以充厥位使获耀日月之炎垂虹蜺之光庻㡬増辉本朝洵美顾问岂宜使庸庸之介玷济之昌实不中声道所深忌如某者智非语上材仅及中少无闻达之求长有䝉愚之蔽浸寻壮齿汩没下流悼世守之或隳激懦衷而求晋嵗不我与㡬成从事之迷斐然成章犹及进取之望备能书于乡老辱下第于太常自以天机不深学殖方落幸得陪士大夫之后愿不过掾功曹之微岂意奏技中宸程衡乙览许夀王之智以谓少双擢平津之文乃居第一虚名浮实浩宠逾涯参叙廷中之平分贰方面之守孤生薄祜罔极遘凶魂离干而仅存性遁天而将灭隙驹骤逺仕版复还手泽尚存箧书已废亲欢不洎风树弥哀姑上里仁之庐秪索长安之米推恩给笔奏颂得览内省骫骳之辞仰尘清闲之燕分甘投削理絶觊觎而誉生不虞惠出非望加秩青宫之属庀职道家之山荣耀赫然声徽籍甚夫澼洸贱技鬻万户之封纬萧薄资私千金之富物情攸畏天幸实多此葢伏遇某官股肱大猷陶冶庶俗推毂晚进持衡化源且聚精㑹神属图治世之具故拔十失五以广得人之风底是空疎冒干东照斯诚大贤旷度盛徳至诚仰蹈嘉鱼之规俯循菁莪之乐举此错枉其谁不欣岂伊懦夫独享丰泽固当师平眀之理饰固陋之心带钩佩衡以自修守法诵数而聪事义不假器言无隐情庶以小磬策名之方次酬匠物之赐过此以往未知所裁永兴到任谢隣路启右某启某过膺朝綍擢侍经帷仍委使符来临雍部内惟鄙仆之质私计便安之宜就阴寡尤处逺无竞省技能之至短顾荣幸之实多此葢某官推毂衆材提衡清议假阳秋之丰润垂虹蜺之末光义均同升爱忘所短矧复土宇相错柝声交闻袭岂弟之风流聆中和之成颂亦足以祓饰固陋优游绪余驰慕之深启处宁舍伏冀上为眷倚精调寝兴扬州到任谢上启朝廷欲治未尝轻长人之权郡国甚微亦皆有分土之寄然则宜得智力肃给器能周通上足以奉宣诏恩下可以表率方面岂伊浅薄辄误简求伏惟某官登翊圣期恢张王纪乐育人物因材而措之宜熈成天工授方而效以事将使懦质有资昌时昔汲黯之忠不难淮阳而眷眷于李息萧侯之节非疎平原而汲汲于本朝谢知制诰启右某启䝉恩授前件职者望卑而宠厚能薄而选优内视缺如自量幸甚窃以三代之盛溢于诗书两汉之隆布在史册虽上徳独茂时文日新亦有代言之臣谋谟于内秉笔之士发挥于朝是以坟典粲然若日星之华制度焕乎有金玉之丽兹体甚大惟贤之求而况皇图寖昌妙虑臻极鼓天下者悉独运于神化居廷中者举絶望于清光将使少窥渊源进赞名命声教所被八荒其同训辞之传万世无斁则宜得当代之杰絶人之材练达古今发眀贯变矕秀龙虎垂光虹蜺庶㡬相如视草之工子产润色之美若时述职可以无慙如某者禀生颛䝉执艺迂浅径从诸儒之末窃售一日之长譬犹射非前期难以称善中铸者跃冶或以为不祥然且玷甲乙之科借交游之宠通籍省户飞缨蓬山出入舆卫之间编摩简牍之记虽复自强已非其宜岂可参法从之严直右垣之祕此葢某官乐兴善类出于至诚欲斵雕轮囷以成大辂之用驱策偃蹇而效秋驾之奇故俾懦姿遂肩荣选夫力不能进则虽任鄙有絶膑之忧精非所堪则虽颜生有皓髪之变然而僶俛奏技徘徊就官葢上答天施之隆次酬已知之厚过此以往未知所裁与扬州知府启右某困于期㑹之文藐在僻陋之国颠瞑乎从政愦眊而无奇故虽当世之贤平生所慕犹疎竿牍之问徒仰云汉之髙岂优游迩隣敦尚风义欲收一日之雅固枉八行之音伸纸慨然终夕如接矧以某官秉彛迪哲成徳镇浮绩醇醇以为文濯暠暠以为白汉武之称严助海内少双扬雄之叙子渊天下鲜俪固将大用必愿自珍倾跂之深敷陈非究与新知府启右某伏审前旌已临近县万夫耸跂方有来慕之謡永道倭迟喜闻坦履之吉即期趋见増剧欢心与知府先状启右某伏审前驱俯临近县某以摄符节之重守筦籥之严不得趋诣路傍瞻望马首无任欣欢悚仄之极与陜府知府待制启右某伏审受剖圭之封典分陜之命函谷天险包二周以为雄甘棠颂声厯千嵗而复见仰惟盛徳实髙当时恭以某官素履镇浮清规格物挺中和之正气腾肤敏之徽声颜氏知㡬固超殆庶之品王祥正始不在能言之流入侍清闲出屏方面虽千里之地非所以极其贤抑万夫之雄必有以观其政昔尧用四岳命为三公周之诸侯入掌六事葢有故实炳然风声矧兹济世之才必踵弼予之典望加保摄以副倚毗与参政侍郎启右某窃覩邸报伏审某官光被制书毗参邦政伏惟庆慰恭以某官挺中和之正气藴康济之逺猷世袭徽名佥若令望曩者席斗枢之宥密筹帝命之深严不如子房天子每称其英杰乃命申伯朝廷屡委以藩垣然而畴咨允归衆望乆觖亟下赞元之命果先当世之贤郑国缁衣遂彰于前烈杨公清徳弥着于后来诗书所称简牍所载实増辉于有国岂多让于昔人升平之期跂足而俟某早繄钧铸亲遘逢昌虽私颂于得臣终莫谐于趋贺瞻望符照卑情不任欣踊之极与枢密侍郎启右某伏审循览异方还奏北阙推股肱之隆眷抚边徼之羣黎翕如阳春涣若时雨奋壮士之鋭气挫狂冦之先心威畅不毛徳厚无极固神明之所劳惟启处而益宁恭以某官文茂经天器深镇国勤皇王之本务输社稷之元忠动合人心言垂世范以渊衷之简佑与苍生之具瞻宜正保衡允作霖雨矧方叔自镐还履上卿晋公视师旋拜真相推故事而眀白况时望之佥同敢冀上为倚毗益绥祉福与知府龙图侍郎启右某近者某官析圭分国秉节抚封弭驾近藩便时珍馆哀尝僚之忧困矫流俗之沈浮屡枉顾临深形悯恻魂去干而已乆神还观而暂新及闻涓选休辰延见诸吏念当奉牋以修庆因使以问安礼节寖荒情意莫属岂谓曲迂英念特贬诲音身先匹夫固非小人之望义动君子益见大雅之风捧玩以还感激并集窃惟裂壤千里虽䝉润于京师观政万夫实稽用于廊庙倚毗有素图任叵量伏冀俯践时和仰绥天祐上副枢密侍郎启右某伏念恪居官次逖逺符阶虽涵咏洪钧之间而寂寞沧海之上伏惟赞襄宥密翕受祯祥恭以某官藴圣相之姿有人杰之量文章尽于经纬功业着于谋猷陟降庙堂镇安社稷运筹于枢机之内覃化于宇宙之中上所同心民实受赐尚虚玉堂之拜未専金铉之司卿士积具瞻之诚衆庶郁迓衡之望固当伊匪爰正弼谐敢冀上为宗祧益绥福履囘王屯田启右某启猥从大夫之后乆闻长者之风不以言轻辄陈公举遽烦谢记过谕谦辞尚阔晤言宜精绥履自余感戢曷既裁名与知府龙图侍郎启右某伏审陟冬卿之贰抚天党之封简照便蕃休誉充洽窃以某官惇大深博直清昭融自结渊中之知厯居方面之任敏以布政静以镇浮序阀閲之髙稽闻望之重乆宜处常伯之列赞大钧之和果膺宠章亟更剧镇然而専地千里未能以摅妙藴之精树风一方不足以观逺驭之略伫升鼎席甫慰民謡敢觊上为倚毗倍宁寝膳与知县着作启右某伏审光被诏函宠升中祕相君荐士风烈耸闻公朝进贤声实自称方剧欣欢之恳忽迂巽与之文仰服周勤曷胜铭镂伏惟某官神锋秀达智局闳深政术自将民誉已试宜升尤异之最以结钦眀之知辟书始闻嘉庆爰下谅逺到之叵测抑渐褒之有开更希保和庸副驰咏与知县殿丞启右某阔对风徽骤迁时律幸隣土宇稔熟政声虽欣䝉润之多尚失置邮之问岂期厚睠特贬华缄铭荷良深诵玩无斁伏惟某官济相门之美擢英彀之先方当奋飞以极妙藴然犹观万夫之政寄百里之封事有渐阶势必逺到勉慎摄生之术少寛引领之诚与知郡寺丞启右某窃承宣布盛徳亿宁遐藩亲奉计书入践朝着眷兹与游之旧尚阙寄声之文忽遗玉音如款犀表愧悚既集抃笑以并矧以过人之姿岂縻待次之赏侧俟休命永观逺图勉毓道真庸浣心曲与通理殿丞启右某向审光被诏除来贰藩政虽未晤子英彩已前耸于休风矧复更践之契不轻贺问之礼宜举顾萦吏役乆堕邮音忽枉相先之辞益増无斁之服伏惟某官器干敏济声猷䆳深以智自将所到皆治犹屈千里之驾以赞六条之烦某非才居前承命多幸尚赊披对侧冀葆绥缕缕之诚敷述岂究与紫微舍人启右某伏审宠膺帝綍荣陟星垣帝王之文所以鼓四方之动典谟之体有以复三代之风实曰才难必符衆允恭惟某官学犹天府徳为国基浩浩江汉之流峩峩嵩华之表曩者飞龙御厯仄席求贤首应茂亷之书髙入英雄之彀廷臣自以不及天子喜其同时犹复厯试蓬灜徊翔江海衆人觖望于留滞后进面风而咨嗟果还载笔之游复正代言之选名实相称辉光日新且上观紫微之躔密临三台之次彯缨服彩继踵秉钧矧令望之絶伦岂登延之旷日辱知甚乆推数以懽仰冀上为宗祧载精寝餗与致政宫傅启右某伏䝉某官猥顾宂僚特颁珍教陈公尺牍传以荣家鲁史一言宠于华衮仰轩墉而尚慕铭肺腑而弗忘伏惟某官具体上仁秉彛懿哲逢治平之休运奋保义之宏规周旦硕肤宜膺金舄之命留侯少傅遽请赤松之游望建帝廷徳为国老犹复徘徊举吏密勿诲言诚前世之未闻实懦夫之过望属拘印韨阻诣符阶仰冀善固寝兴永绥祉福与宗正舍人启右某近託蘧庐逺驰竿牍仰料雍容之暇俯昭悃款之诚眇是固阴忽将朔易惟陟降于帝右増沭浴于天和矧复令望髙眀珍光纯粹足以跻民生于仁夀谋国体于太平佥畴之期日月以继仰希顺蹈时序葆集休祥与知府密学启右某向尝䞇书遽辱赐教荷玉音之声应知贤徳之谦光置以为荣服之无斁兼审镇临全蜀绥静羣黎犬无夜吠之惊神有来舍之福恭惟某官气含淳劲眀照㡬微对风声以导人敦名教以振俗旷然致君之量卓尔正始之规犹且缓歩乎迩僚厯试乎方面昔尧以四岳参领三公周之诸侯入掌六事揆盛徳之髙世加休绩之殿邦必将畴咨舆人佥举故典収冀上为宗稷精调寝兴与审刑舍人启右某沈于僻陋之乡迷于期㑹之事虽虹蜺之絶跂亦竿牍之旷修葢恃知音庶捐小智伏惟入隆顾问出总祥刑惟恺悌之降康在兴居而䝉福伏以某官禀材渊厚秉徳融眀讲求王佐之资优入圣师之阃名声表海文义薄天兹可谓后进之元龟中朝之硕望故擢从七人之列峻陟紫微之垣润色大猷赞襄密命方将下玉堂之册升鼎铉之司推其仁心均之天下敢冀益绥寝履用俟都俞与和州紫微舍人启右某近审暂辞掖垣出建侯屏下淮波而击沃临楚郊而弭旌清风弗遐英概如揖顾守土之罔越曽趋前而莫遑伏惟跋渉脩涂镇抚剧部道腴自胜神宇益宁恭以某官钟秀山川挺质珪璧擢文学之髙第赞纶綍之微言问望益髙蕃宣是属骋神骥于千里非尽其能窥天文之三阶抑为之渐仰希慎重允副倾瞻与宗正紫微舍人启右某託传车之倥偬望紫掖之深严奋不能飞惄其如渴伏惟迩凝旒之靖密味至道之醇腴履必考祥神兹来舍润色王度已着坦眀之风弥纶国经即开太平之路伏冀上为庙祏精调寝兴与徐州龙图启右某启廼者剖符临州假道诣部岂春秋之义笃于善隣何恺悌之风惠以多礼遽达麾㦸方困旅行引领已劳寄声几晚伏惟某官徳器浑厚智谋渊通上所自知效在已试方当谟明庙堂之地时亮柱石之功岂伊近藩能屈逺绩某受署云始亲仁有初驰仰清规増结丹藴与运使郎中启一右某仰庇层云之阴缅介外台之府蔑瞻风表秪役襟悰伏惟辅六气之和践百禄之报窃以某官徳符人杰英器天成知流輠而无涯眀析毫而自照方隆朝寄暂总利权将亟陟于近班庸大摅于素藴敢冀顺时良食为国自珍二右某伏以律中事统辰以析津汉修上宿之郊秦纪成冬之令恭惟某官将眀诏㫖敷绎政经恺悌之徳允隆吉祥之报斯集伫膺佥简益践丰恩某幸庇余光尚赊良觌瞻望旌葢秪役怀悰三右某伏审某官被诏典州涓辰视事恭惟庆慰窃以某官髙度跨世长材出人屦驾肤使之车厯乎外台之选风采特立声猷逺闻复总司预之权益崇方牧之烈谅惟匪夕亟陟近班某幸守一官得因大庇再欣际託尤极欢愉冀精养气之宜庸浣由衷之祷四右某比者幸迂使节临抚郡封霁澄清之威以寛不逮恢宣布之泽以来至和庻怀欣然盛徳着矣遽赊眉宇増结心旍伏惟昌赫曦之藴隆味冲和之纯粹优优投刃止止凝祥怅官局之不迁瞻轺驾之方逺敢希保毓少浣依栖五右某伏审秉抚封抚靡旌及境已尝通咫尺之问道方寸之诚恭惟跋履山川绥宁弗禄偃徳风之先路符采之照人迎竚前麾不任欣附六右某縻职有常趋风无所跋非烟之流荫増揺旆之遐心伏惟循览属城将眀盛业吉祥为之止止出处坦乎休休窃以某官智察未形器非近用基长材于逺到资厯试于剧司计絶差毫刃无留迹方课殊尤之等亟升严近之聨仰冀谷神益绥多福公是集巻四十五公是集卷四十六钦定四库全书公是集巻四十六宋刘敞撰杂着论性人之性必善乎曰然人之性可为尧舜乎曰否性同也而善不同善同也而性不同故善有上有中有下上之中又有上焉中之中又有中焉下之中又有下焉上之上者圣也其次仁也中之上者君子也其次善人也下之上者有常也其次齐民也仁不能圣善不能为君子齐民不能有常而谓人皆可以为尧舜谬也曰苟如是人有性矣性有善矣善有等矣则学无益乎曰否玉之为物也人知其寳也有相倍差者有相十百者有相千万者则岂一玉哉人之性何以异于是虽有万镒之玉不剖不见寳不琢不见用人之学何以异于是孔子曰圣人吾不得而见之矣得见君子者斯可矣善人吾不得而见之矣得见有恒者斯可矣世乱礼废人莫自学学又不能克其性此孔子所为喟叹然则人之情恶乎曰否情者性之动也性既善矣情安云恶子见夫影乎形曲而曲形直而直夫情亦犹是矣性者仁义也情者礼乐也今夫人未有不亲其亲者令夫人未有不尊其尊者亲亲之谓仁尊尊之谓义故性者仁义也亲其亲驩然乐矣尊其尊肃然恭矣肃然恭者礼之本也驩然乐者乐之原也故情者礼乐也故圣人以仁义治人性以礼乐治人情未有言礼乐而非善者也背其性或毁仁义此非性之过也背其性也丧其情或弃礼乐此非情之过也丧其情也物有夺之矣是故适其理则喜违其分则怒亲之则爱害之则恶生则乐死则哀此皆民之善者也君臣以此相保父子以此相亲夫妇以此相睦长幼以此相序贤不肖以此相别圣人以此起君子以此治奚谓不善耶今夫水火人所恃以生也火失则焚水决则溺非水火之罪也焚者相继溺者相及无怨乎水火而弃之者水火利用也独至于情而以谓不善乎无已则忘其情者而善乎禽兽木石之为乎是可知也孟子曰人之性善人之性皆可为尧舜此过言也尧之时不为无人尧而已矣舜之时不为无人舜而已矣文武周公之时不为无人文武周公而已矣孔子之时可以治国家天下者惟七十余士亦不为无人孔子而已矣安在人可为尧舜哉荀子曰人之性恶其善者伪此悖言也夫古之人曷为乃教人反其性背其真而为道哉信斯言也是圣王礼义无所积而起也杨子曰人之性善恶混此饰言也善则善矣恶则恶矣彼圣人者生而神焉其何恶之存韩子曰人之性上者善下者恶中者善恶混此虚言也昔者仲尼不云乎性相近习相逺必上者而善下者而恶是白黒而已何相近之有是四者皆非所以尽性也若孟子可谓知之矣故不知性之善者不知仁义之所出也不知情之善者不知礼乐之所出也是故有反仁义于性而为道丧礼乐于情而为达生于其心害于其躬发于其躬害于其俗圣人复起必从吾言矣悯学由周以来至于今千有余嵗学者益多达者益少其故何耶古之学者其材非有殊于今也其所闻者皆正声耳其所言者皆正道耳其所视者皆正色耳其所习者皆正术耳于以学道是由性之也其达不亦宜乎今之学者其材亦非有殊于古也其所闻者非正声耳其所言者非正道耳其所视者非正色耳其所习者非正术耳于以学道由其反之也其不达不亦宜乎且古之学者非独性之而已又多劝之以义今之学者非独反之而已又多动之以利鸣唿居今之世学古之学不亦勤乎其勤至矣而犹未适于道不亦可悲乎虽然非学者罪也非人性不同也非道去世也时俗改矣师术衰矣复使古之人生于今世其学亦若是止矣虽然君子不可不勉也天下治之理在道道之意在经惟夫好学之士博雅之人与一时超絶者将独至焉其亦安能如古之多达也哉虽然古之达者共逄世有位则将施之今之达者其逄世有位又将以吏为师则是其学之也未始非学于无用者也劳心于无用岂不可悯也哉呜唿学之犹不学也习俗乆矣谁居其救此敝者其惟圣人乎论治察天下之所以不治者何也曰惟其不好善而已矣故君不好善自以为善在已矣故忘其卿大夫虽有善道不得进也卿大夫不好善自以为善在已矣故忘其士士虽有善言不得陈也如此则上无善也下亦无善也孤立自用而无所与谋矣是故法出而天下怨之令下而四海非之是何也由不攷天下之善不因天下之是天下之所谓善者上不用天下之所谓是者上不知也凡人之所疆而不足者善也所恶而有余者恶也天下之善固不可徧攷然而倾心于善天下之善必归之矣天下之是固不可徧因然而劳意于是天下之是必得之矣故水深而鱼聚之林茂而鸟集之物理相召也夫君不好善必忘其卿大夫使卿大夫贤人耶必不留矣不肖耶君虽恶之犹苟而进如是则君不好善终身与不肖者居也卿大夫不好善必忘其士使贤人耶必不留矣不肖耶卿大夫虽怒之犹苟而进如是卿大夫不好善终身与不肖者居也君与不肖者居卿大夫与不肖者居天下乱可待矣吾本其乱由上不好善故古之眀王使卿进大夫之贤者大夫进士之贤者士进民之善者是故四海之内里巻侧陋有善焉君得而用之而况亲戚父兄之臣乎而况左右侍从之臣乎必不伏矣诚尽得人之欢心也是故古之眀王畏不得人之善则卑身以先之是故父事三老兄事五更立敢谏之鼓设进善之旌置诽谤之木故王者之好善如此则四海之内思致其善逺者蹶而趋之近者就而罄之能者因而陈之不能者亦问而厌之是故王者之好善如此则其臣何为不好善哉故上有善也下亦有善也博览并用而无所疑矣是故法出而天下喜之令下而四海顺之是何也由尽得天下之心者也治道之贵无过此矣虽然好善有三有好而行之者有好而任之者有好而尊之者好而行之者王舜禹是也身善矣而又好善此仁圣之度也好而任之者霸桓文是也身不能善举善而委心马此雄杰之虑也好而尊之者彊魏文候是也身不能善闻善不能行又不能任尊而事之天下归其贤敌国不敢伐是亦好善之实也呜唿能知此三者之别而致行之治国何难哉是乃孟子所谓优于天下者也言治为治者有其迹矣而迹未必可复也语治者有其言矣而言未必可常也遗迹而因于时忘言而徇于理治之大方也故昔者无怀氏神农氏封于泰山禅于梁父者七十有二君而治未尝同此道之谓也崔实论为政仲长统善之贾谊谋匈奴班固非之自汉以来莫谓不然实之言曰明君者以严致平非以寛致平也大宋之兴刬五代之敝除其苛虐吏以难扑赦赎为治而天下以宁南至交趾北至幽都东渐于海西被于流沙外无彊桀之邦内无羣党之冦民不见金革之患者于今百年自三代以来未尝有也此可谓以严致平者乎固之言曰谊欲试属国设五饵三表以钓匈奴其术已疎矣先帝与戎约和内爱百姓外亲隣国畧循谊之策而匈奴服从至今五十余年自三代之盛讲信修睦附疎柔逺亦未尝有若此其乆也可谓术已疎者乎从此观之为治者因于时而迹不足守也语治者狥于理而言不足専也故自诗书礼乐治世之具者皆遗迹而求所以迹者也忘言而索于所以言者也非仲长统班固之徒所能见也为政善为政者使人自养而非养人也使人自治而非治人也务养人者不足于养而离人务治人者不足于治而罔人曰然则如之何使人自养而人自治也曰士农工商者通工易事而相为役者也非相为赐也于是焉敏手疾力而任其事劳心竭虑而致其术既已足其父母妻子矣然后推而及于其族然后推而及于其乡然后又推而及于其道路然后鳏寡孤独残疾者有怀此人之情也岂患不能养哉患不使之养也夫人之生也固㝠然其无所守固杂然其不可一是必有师友之势必有宗主之统师友宗主者非威人以刑者也安人以徳习人以礼而已矣彼人自有师家自有宗故在上者得善民而教之得善民而教之故在上者不劳而治今夫废人所以自养者而尽其财所谓不足而后养之所以离人也今夫人不为师而家不为宗则亷耻不立而习俗不一所谓不治矣不治而后治之所以罔人也离人者凶罔人者危故圣王务人之所自养者而养人故不乏务人之所自治者而治人故不苛言畏善者之治其民畏而不惧不善者之治其民惧而不畏何以实之夫善治者固必正其民齐其分壹其志而吾民晓然知之利虽可得不偷取也君子则顾义小人则顾法其不见若其见之其不闻若其闻之是谓畏如是者议可以废于朝刑戮可以废于市矣夫名诚正可传也分诚齐可守也志诚壹可信也事当其是而行之虽不宿戒坦乎其无疑义当其否虽不先请而废之决乎其无忧曰功就而已矣名立而已矣无有逺近也无有新故也无有疎戚也上下一之是谓不惧此无他惟其议善眀而论恶审也夫不善治则易其名错其分贰其志而吾民无能知之事虽当是不敢行也曰忌义虽当否不敢废也曰䜛忌则死矣䜛则离矣无有逺近也无有新故也无有疎戚也贤不肖一之是谓惧如是者在上则丧其功在下则丧其名夫民既已知功之不可致矣既已知名之不可守矣苟可利焉而引取之而已矣幸于所不见觊于所不闻其私则胜也是谓不畏此无他惟其议善不眀而论恶不审也故闻为治者谨于民之所畏与惧而善观治者察于民之所畏与惧畏者心服也畏乃修修乃来惧者貎服也惧乃谋谋乃乱昔者三代之王使民畏故其刑省而治日广且多功秦之王使民惧故其刑繁而治日拙且无功后世之治者慎所以惧民哉疑礼今之礼非醇经也周道衰孔子没圣人之徒合百説而杂编之至汉而始备其间多六国秦汉之制离文断句统一不眀惟曽子问一篇最详而又不信其问曰君塟而世子生则如之何对曰三月而告于祢吾疑非仲尼之言也古者诸侯将薨无世子则命贵公子先为之定也命之定则后无纂夺之忧虽愚人亦知其必然又恶有既殡而待世子生乎既殡而待且不可况既塟而待乎既塟而待是或旷年春秋诸侯逾年无君最其重也况旷年乎仕三月无君则相弔此仕无君也况果无君乎苟以君之重嫡不可不须焉则夫人之生也不可期苟为世子焉苟为女子焉如遂女子亦将尊之乎或曰此谓世子生而告神之礼也非须以为君也为君者先定矣此不然也其名之以世子举之以继体之义宰祝从之有君仪焉何谓非君或曰其诸将反先定者而授之乎曰恶是何言也为人后者为之子也彼既为后矣屡易之可乎或曰吾闻之参也鲁问之㡬是乎曰问之者对之固亦宜鲁何独参也昔者春秋讥惠公不早分其嫡庶以底大乱又奚为此论哉或曰三年之间有冢宰焉此其见之曰冢宰者奚设哉设以佑嗣子乎设以待嗣子乎且冢宰亦何常之有有伊尹之心则可无则纂也安能望人人于伊尹哉其亦可知矣予以谓质家亲亲先立弟文家尊尊先立子圣人之意必有从乎此不在乎彼也且成王幼周公以为忧况日以冀月以望乎吾以是观之今之礼非醇经审矣续谥法刘子曰古者生无字死无谥生无字故名而不讳死无谥故上下同之及至于周㓜而名冠而字死而谥字者所以贵其名也谥者所以成其徳也盛矣文哉刘子曰夏商之道不胜其质两周之道不胜其文其斯之谓欤赏罚穷矣刘子曰古之为谥者有取也取于名取于号取于字贤者取贤称焉愚者取愚称焉黄帝号之崇也舜禹名之隆也桀纣名之污也尼父字之珍也刘子曰爵而不谥周也爵而谥之鲁也不爵而谥汉也由文已哉由文已哉嘉鲁哀公诔尼父合于谥法尧舜禹汤之志作续谥五十以待后世天爵之君子成徳焉耳教化无方曰尼先觉任重曰摰述而不作曰彭信而好古曰彭隐居求志曰夷仁义庶㡬曰渊不幸短命曰渊和而不流曰惠愚知适时曰俞进退寡过曰瑗恭俭好礼曰婴清浄无为曰聃耄期适道曰聃惠而多爱曰侨直而不挠曰肸轻爵守节曰札居敬行简曰雍孝友时格曰骞尚徳慎言曰适善事父母曰参使能造命曰贡在约思纯曰宪伎之敏给曰求勇而知义曰由文学博识曰商容貎庄敬曰张信道轻仕曰开不得中庸曰晳言合圣人曰若敬慎威仪曰华有徳疾忧曰冉知徳中庸曰伋蹈道知言曰轲隐居放言曰逸反性敦礼曰况兼爱尚贤曰翟上同遵俭曰翟救攻上开曰钘独善为我曰居巵言日出曰周洁白不汚曰皓言行轨物曰舒简易多闻曰向守死善道曰胜覃思寡慾曰雄审音知化曰旷巧厯絶伦曰衡达数知来曰辂博物多爱曰迁良史实録曰迁説大射三侯乡射记曰乡侯上个五寻中十尺上个者最上幅中者最中幅也又曰侯道五十弓弓二寸以为侯中此説中幅所以用十尺者取之侯道者也又曰倍中以为躬倍躬以为左右舌此説躬与舌各一幅也又曰下舌半上舌此説上下皆有躬舌也侯中一幅上二幅下一幅幅广二尺则与侯中方矣梓人职所谓广与崇方者此也必先量侯乃制侯中既得侯中乃定躬舌既定躬舌乃因侯中之广而求其崇必定而足凡五十弓之侯其中十尺其布五幅躬舌各一幅也七十弓之侯其中丈四尺其布七幅躬各二幅舌亦各二幅也九十弓之侯其中丈八尺其布九幅躬舌各二幅也其崇则中十尺者崇亦十尺矣中丈四尺者崇亦丈四尺矣中丈八尺者崇亦丈八尺矣谓之中者正以其居中也中者对上之言也有上有中则有下矣九十弓之侯布九尺以五为中七十弓之侯布七尺以四为中五十弓之侯布五尺以三分为中也大射仪曰大侯之崇见鹄于参参见鹄于干干不及地武此髙下之节也大侯崇丈八尺栖鹄于其中从逺视之则出于参之右舌下故曰见鹄于参也参崇长四尺栖鹄于其中从逺视之亦出于干之右舌下故曰见鹄于干也所以必于舌下者舌长能蔽之故以见为节矣干侯之鹄则去地武武者三尺也世言歩武歩六尺则武三尺武者迹也两迹之间则三尺武以是名之干侯之鹄用此为髙葢㡬中矣其设之次大侯在东参次之干次之使密不至相掩疎足以射其势参差相入是谓貍歩郑云中犹身也身之外复有躬舌躬舌身三者异物则五十弓之侯其崇丈八尺七十弓之侯其崇二丈二尺九十弓之侯其崇二丈六尺二丈六尺既难巻舒矣至其设之又令参侯去地一丈五尺少半寸计其上纲则三丈二尺五寸少半寸也大侯去地二丈二尺五寸少半寸计其上纲则四丈八尺五寸少半寸也此之难信不俟言矣郑意以为不若是则大侯之鹄不见于参参不见于干然虽如郑説求之大侯之鹄终不能见于参参亦终不能见于干也胡不尝试以勾股求之人去干五十歩干去参二十歩干髙一丈九尺二寸令人目髙七尺从干望参侯之鹄去地二丈四尺五分寸之四乃能见之今郑所説参侯之鹄去地一丈九尺二寸髙则髙矣欲使鹄裁见不足二寸欲使鹄尽见不足四尺八寸五分寸之四从参侯视大侯亦然然则非也且郑意谓三侯重张当使后侯髙前侯耳是与经不合经令获者旌各负其侯执旌者欲使射者视之审也如令大侯在参之背参在干之背其去地皆数十尺虽执旌安得而负之而射者亦安得而覩之哉又经云以貍歩张三侯者非为射者之志也乃为张者之法也而郑以为射当如貍之拟物则何预于张侯乎且司射命射惟欲卿大夫皆降再拜稽首公答拜一发中三侯皆获是言值中一侯辄释获尔而郑以为矢扬触有参中者是又失之亦惑已哉小功不税韩子作小功不税书小功不税礼也曽子曰小功不税是逺兄弟终无服也而可乎韩子尝弔于人见其貎慼其意哀而其服吉者问之曰何也曰小功不税也是以韩子疑之而作小功不税之书夫韩子之疑之是也彼人之为非也然而小功不税礼也韩子曰君子于其骨肉死则悲哀而为之服者岂牵于外哉闻其死则悲哀岂有间于新故死哉甚矣夫韩之达于礼而近之也虽然疑之未尽也求之不得也夫为服者至亲之恩以朞断其杀至于大功兄弟之恩以小功止其杀至于缌外亲之服以缌穷其杀至于袒免圣人之制礼岂苟言情哉亦着其文而已矣大功税小功不税其文至于是也兄弟之服不过小功外亲之服不过缌其至于是也因其情而为之文亲疎之杀见矣故礼大功以上不谓之兄弟兄弟有加而大功无加无加者亲亲也有加者报之也亲亲者税下亲亲者不税是亦其情也且礼专为情乎亦为文乎如专为情也则至亲不可以朞断小功不可以不税如为文也则至亲之朞断小功之不税一也夫曽子韩子隆于情而不及文失礼之指而疑其説虽然韩子疑之是也彼人之为非也何以言之耶小功虽不税亦不吉服而已矣记曰闻逺兄弟之丧既除丧而后闻之则免袒哭之成踊夫若是奚其吉哉故曰彼人之为非也韩子疑之是也小功不税礼也然则免袒成踊则已矣乎犹有加焉曰我未之闻也虽然降而无服者麻不税是亦降而无服已哀之以其麻哭之以其情逾月然后已其亦愈乎吉也师三年觧晋髙宗伐鬼方三年克之周公征东山三年而归夫髙宗至明也鬼方至幽也周公大圣也管蔡大恶也以至明伐至幽以大圣讨大恶何必三年三年克之何足以多然而周易是称诗人是美以谓中兴之功莫髙悦使之道莫先如此殚财力旷日持乆而有胜焉亦足称矣则岂若速成而务财丰孙呉之师不闻朽之乆也以是推之所谓三年者殆非世之所谓三年者矣故观既济者离下而坎上也离下则文眀莫盛焉坎上则伏隐莫盛焉以文眀之进当隐伏之退势不能乆而东山亦曰勿士行枚吾以是观之则三年者一年而庻之一年而富之一年而教之之谓矣且夫圣人之于天下也非私其有天下之名也哀夫民之不被其泽而乱政之罔民也是以有征伐焉岂欲亟一时之胜而遗后世之患乎岂欲贪胜之名而忘爱民之道乎是故三年者并庶之富之教之而言也夫为之徐则垂之固教之习则措之安岂若小丈夫哉战则穷国之力而后已若不胜则以诈谋济之故奇变诡谲以计相中邀一时之㨗而弃长乆之策故胜则遗其患于君不胜则遗其患于民此所谓不忠之大者而圣人所以贵持乆孙吴所以尚掘速也夫以孙呉之智窥桓文之徳尚不能合以规圣人之道固绵逺矣而世不知者乂以谓圣人之师尚若是其缓矣三年而后有成是故老师费财恬而勿虑宿兵玩冦安而勿疑则是俱未得其中也何谓庶之曰除其苛虐寛其征赋老其老幼其幼何谓富之曰畴其田伍治其里邑原其本业节其服用通商阜农劝功易事何谓教之曰生有以养死有以塟祭祀有法出入有仪良其师保美其官守一人莫非吾臣也尺地莫非吾有也引师而去之民効死不畔矣御龙觧天下之物无智于龙者是能乗云气雷雨而游乎天地之间在天地之间无微细隐隙而不容其身者其为物也可谓神矣然而昔之人得而扰之御之则以能识其嗜慾而不倍其性也凡扰畜物之道苟为不尽其性虽狎不留苟为尽其性虽不狎留之然而狎犀象虎豹也易狎龙也难彼龙者恃其才之大而智之神如有不合则去矣非若犀象虎豹之受制于人而求全于人而丧身于人也是以狎之非其道弗就也方夏之衰御龙氏死天下无传御龙之术者龙于是去而不返若无龙焉然则非实无龙也彼其神知天下无有能识已之嗜慾而御之者故匿而不出也其不出天下始益好而奇之万有一遇焉犹震眩颠踣窜匿而不敢视甚矣夫龙之可好而不可亲也可怪而不可扰也岂实龙之情哉然而世之人始因旱而像之因水而禜之怨唿咨嗟以求其肸蠁髣髴之应者呜唿何世之人不惮烦而与龙异好尚且至于此哉公是集巻四十六公是集卷四十七钦定四库全书公是集巻四十七宋刘敞撰杂着二明舜桃应问于孟子曰舜为天子臯陶为士瞽臾杀人则如之何曰执之而已矣然则舜不禁欤曰舜安得而禁之哉夫有所受之也然则舜如之何曰窃负而逃遵海滨而处终身诉然乐而忘其天下刘子曰孟子之言察而不尽理权而不尽义孝子之事亲也既外竭共力又内致其思不使其亲没不义之名不使其人有间非之言瞽臾使舜涂廪从而焚之乃下使浚井从而揜之乃出舜往于田日号泣于旻天䕫䕫斋栗瞽亦允若书曰父顽母嚣弟傲克谐以孝烝烝又不至姦由是观之舜为天子瞽叟必不杀人也仲尼之作春秋为尊者讳为亲者讳为贤者讳故以子则讳父以臣则讳君岂独春秋然哉虽为士者亦然故必原父子之亲君臣之义以听之昔者商鞅之作法也太子犯之鞅曰太子君之贰也不可以刑刑其传与师鞅之谓刻矣然而犹有所移由是观之瞽叟杀人臯陶必不执也叶公子髙问于孔子曰吾党有直躬者其父攘羊而子证之何如孔子曰不可吾党之直也异于是父为子隐子为父隐由是观之瞽叟杀人臯陶虽执之舜必不听也舜岂以天下有所受顾临其亲哉夫圣人莫大焉天子莫尊焉以天下养莫备焉徳为圣人尊为天子以天下养然而不能使其亲无一朝之患是则非舜也知圣人之徳知天子之尊知天下养之备然而不知天子父之贵也而务搏执之是则非臯陶也无其事云尔有其事奚至于窃负而逃遵海滨而处故曰孟子之言察而不尽理权而不尽义夫衡之为物也徒悬则偏而倚加权焉则运而平一重一轻之间圣人权之时也请问权曰臯陶不难弃士不过失刑而已矣以君臣权之天下之为君臣者必定义莫髙焉舜不难弃位不过隐法而已矣以父子权之天下之为父子者必悦仁莫盛焉故善为政者毋以小妨大毋以名毁义毋以术害道毋以所贱千所贵迂其身有以利天下则为之贬其名有以安天下则为之其惟舜臯陶乎舜死舜以天下让禹十有七年而死于苍梧苍梧夷也去中国万有余里欲天下之一乎禹也周公继文武摄天下七年制礼作乐反政于成王使其子伯禽就封于鲁而已居成周死塟于毕欲天下之一乎周也舜周公同道舜君也周公臣也舜周公易地而处则皆然然则尧何以不去中国死夷狄乎曰舜之相尧也二十有八载徳施于民也长功见于民也大天下忘尧焉尧之子不肖书曰罔水行舟罔昼夜頟頟眀淫于家天下疾焉故尧崩三年四海遏密八音如是而已不能有加矣禹之举也由舜其相舜也不能若舜之乆舜之子又不若丹朱之甚不肖也天下不以为戒虽舜死天下将不忘舜是以舜去中国焉去中国而天下一乎禹矣或曰舜勤民而野死曰有天下以与圣人不使后世万姓被其害也而去之可不谓勤民乎或曰舜死于巡狩征有苗曰不然也尧以天下让舜使舜巡四岳书二十有八载帝乃徂落舜以天下让禹使禹征三苗书曰苗民逆命禹乃班师布文徳夫尧舜未尝不巡狩伐无道也抑既让天下矣则无所事天下夫舜何为而巡狩且伐三苗乎然则古之有是説也何故曰昔者晋文公召天子以㑹诸侯春秋为之讳曰狩于河阳然则舜不能忽然违天下而去将託于狩而至苍梧也舜之让春秋之讳圣人之意也孟子曰前圣后圣其揆一也昔者太王之子曰太伯仲雍王季王季有圣子曰文王太王欲传之太伯仲雍知之因採药而去以窜于荆呉之间然则圣贤之所以让其国家天下于圣人者亦必有道矣孔子曰太伯可谓至徳也已矣三以天下让民无得而称焉伊吕问读鬼谷书以伊尹在夏吕望在商为仵合读孙武书又以二人为反间夫世衰道敝天下语权变者宗鬼谷语奇正者宗孙武学者既无以拒之而复假圣人以自耀将使浇薄之俗甘心于诈伪予甚惧焉作伊吕问或问人有言曰伊尹五就桀五就汤太公三就纣三就西伯有诸曰有之曰然则为仵而合者欤曰否不然也昔者伊尹避桀耕于有莘之野不以耒耜为可贱也以须天下之平卒不可得汤闻其贤往聘而起焉太公避纣钓于渭水之上不以渔之事为可薄也以须天下之平卒不可得文王闻其贤往猎而起焉二子者皆圣人之仇也知不以乆幽为不贤而曽纷纷以求合为贤乎且吾闻之伊尹归于商而为之相太公归于周而为之师二子者法尧舜者也以尧舜之道不可以臣伐君可以臣辅君成汤察焉古者诸侯嵗一贡士于天子汤因是焉而贡之故伊尹入于夏夏不能用古者士不得其职则去谏不用其言则去伊尹数谏而不入识夏之可丑也归于亳汤又贡之贡而反者五知其不足与有为然后终相之当此之时伊尹乃自亳之北门入遇汝鸠汝方于徐而作汝鸠汝方之书伊尹太公其臣均也成汤文王其主均也夏桀与纣其乱均也以伊尹之入于夏故亦知太公之入于商以伊尹之入于夏为汤贡之故亦知太公之入于商由文王贡之也则二子者皆愿为而不得者非仵之而后合者也且仵而后合者若苏秦者乎昔者苏秦尝为燕谋齐而伪得罪于燕者以纳于齐齐人剥而裂之天下莫不笑故图为仵合者苏秦也不免于死而谓伊吕之圣人为之乎哉曰伊吕之不求于合则吾信之矣若乃汤贡之文王贡之者非间欤曰恶是何言也且以汤之得天下也为得桀而得欤为得道而得欤文王之得天下也为得纣而得欤为得道而得欤汤之得天下也自其伐葛文王之得天下也自其伐崇汤伐葛而莫之逆者而桀丧其天下矣文王伐崇而莫之违者而纣丧其天下矣且子谓汤之得桀也伊尹间之其得葛也孰间之乎文王之得纣也太公间之其得崇也孰间之乎圣人之为圣也为其正而已矣是以衆人为不可及必以间而有天下则其所以为圣也不亦衆人而可为之欤曰然则世之有是言也何出曰出乎贪势而好利者贪势者乐纵横好利者喜用兵其于术犹号而售之也是以私自託于圣人问南子或问语曰子见南子子路不悦信乎曰信然则仲尼之见南子也欲因以行道乎曰否不然也昔者叔向囚于晋人将杀之乐王鲋者嬖臣也使谓叔向曰事我我免子于死叔向不应亦不谢也夫叔向不应岂不曰生者人之所安也为不义而生者我之所不安也富贵人所欲也为不正而富贵者我所不欲也得势而行道者所愿也为不正而行道者我所不愿也夫曲其身以赴利者叔向所不忍为而谓仲尼为之乎且夫欲行道而求合于人者吾未之闻也求合于人而欲以行道者吾亦未之闻也他日王孙贾以微言问于仲尼曰与其媚于奥宁媚于灶何谓也仲尼曰不然获罪于天无所祷也夫仲尼生居乱世固天下无所遇得其人可以行道而不为也曰毋以获罪于天而因南子以求致其行是媚于灶矣何以为仲尼曰仲尼之不因南子以行道则吾既闻命矣敢问仲尼之见南子何也曰古者不传䞇不为臣故称其君曰君称其君夫人曰小君二者皆君也国君有宗庙之事君亲牵牲大夫从之夫人亲荐盎命妇从之将与之共宗庙之事正君臣之位不可以不见也南子者卫小君也当是时仲尼仕于卫如之何不见敢问礼欤礼也礼则子路何不悦曰子路之意以为亲于其身为不善者君子不入也卫君无道夫人无徳君子奚宜留哉乃仲尼则欲先正其名君臣名之大者也名正则庶民服道不行然后去是以未尝有所终三年淹也此之谓也孟子曰孔子有见行可之仕有际可之仕有公养之仕于季桓子见行可之仕也于卫灵公际可之仕也于卫孝公公养之仕也所谓际可者接可见也古之人接可斯仕矣启疑昔者齐伐鲁孔子忧之谓门弟子曰鲁父母之国也今危如此二三子何为莫出于是子贡往见田常而説之曰臣闻忧在内者攻疆忧在外者攻弱今君忧在内而鲁弱不可攻也则不如攻呉于是子贡南説吴使伐齐东説越使伐呉北説晋使承呉之敝故子贡一出号为安鲁乱齐破呉强晋而霸越呜唿不亦甚哉此亦周末战争贪利之人耳而谓子贡为之乎且夫却齐以存鲁于鲁则幸矣于彼四国则败矣不惟如是又使其身䝉恶于田常如与之纂焉不惟如是又使圣人被不知人之讥如与之谋焉虽然齐伐鲁之事不能无也子贡説田常不能无也虽然子贡之言则谓何哉子贡必将谓田常曰吾闻君三封而三不成者大臣害君也今君上不见信于君下又见壅于大臣外为髙鲍将兵伐鲁君伐而胜则髙鲍之谋也伐而不胜则髙鲍将正君之罪上者不见信于君下又壅于大臣外与诸侯与国为仇君之位若朝露可翘足而亡矣夫鲁干乗之国也未可量也君不如按兵勿伐以销髙鲍之谋外自树党下以妪拊百姓使不践战死之患全而归之夫百姓全而归戴君如父母鲁喜于不伐亲君如师友销髙鲍之谋则未有以间君也君乃释此三利而必践万危之涂开大臣之意身与之为市不亦惑乎如此庶乎子贡之意矣犹恐非也今乃饰纵横之诈挟反覆之辩亲指之圣贤之问学者信而不论论者昬而不谕毋乃已谬哉虽然是传闻者也疑似者也古之为书之二者多有之其始也出乎信而今也成乎伪吾请言之传曰彭祖最夀八百余嵗敢问彭祖非人也耶则岂独八百嵗而已哉是人也何以独得乎此固难通也虽然为是有端仲尼曰述而不作信而好古窃比于我老彭吾以此推之所谓老彭者古述作士也上采五帝下及五伯上下八百嵗之间譬若春秋是非二百四十二年太史公述厯黄帝以来三千余嵗也非仲尼与鲁隐竝生太史与黄帝俱壮其书则然也此传闻不攷实者也舍彭祖无传闻者乎曰有传曰徐偃王有筋而无骨夫徐偃王徐国之君也主祭祀奉朝聘交隣国接百官古者人君无所不亲则偃王何以能自力哉古者有天疾者不入宗庙有人疾者人入宗庙则偃王何以能入即位哉语曰偃王好为仁义而不修武备以亡其国吾以此推之文徳柔柔者筋象也武备刚刚者骨象也故贵文而废武亦不可以存国犹有筋而无骨而不可以为人也此出于议论比兴者也而不审则疑矣舍徐偃王无疑者乎曰有传曰鲁阳公与韩战怒而挥戈日退三舍夫天至髙也日至逺也鲁阳以七尺之躯丈二之戈气不足以盈谷力不足以破山愤而指麾日为之却则岂独日哉葢天亦随之此不可以诳婴儿终日又况天下乎古者兵法三十里一舍吾以此推之鲁阳者战而败绩一日之中而北三舍尔世人不知则以为日退三舍矣此传闻而譌者也舍鲁阳无疑者乎曰有传曰黄帝与蚩尤战于版泉之野帅熊罴狼豹貔虎为前驱鵰鹖鹰鹯为旗帜夫黄帝之人民犹今之人民黄帝之郡国犹今之郡国黄帝何以能独任异类与之成功哉言黄帝之士卒如熊虎言黄帝之旗帜载鹰隼则可已岂独黄帝有是哉书曰如虎如貔诗曰织文鸟章此亦闻而不察者也舍黄帝无闻而不察者乎曰有传曰文王四乳所谓文王者其仁义忠信圣人之姿尔恶得形状之异乎必形状异然后为圣人则孟子又乌得云尧舜与人同乎语曰周有八士伯达伯适仲突仲忽叔夜叔夏季随季騧此八人者同母而四乳吾以此推之所谓四乳者亦犹是四乳之谓也此固美之过实之言也舍文王无过实者乎曰有传曰伊尹生于空桑夫人之不生于木犹木之不生于人也伊尹独为絶类离伦无所受其气若蜉蝣醯鸡之出于物也礼曰空桑之琴瑟斵琴瑟莫宜于空桑之木吾以此推之伊尹之生于空桑犹文王之生于西戎也何怪之有哉此固好奇而不经者也故曰言逺而伪道散而惑三皇之事万不存一五帝之事千不存一非笃学而心知其道者岂足胜论哉昔者宰我问于孔子曰黄帝三百年信乎孔子曰黄帝在位百年崩而民哀之百年用其教又百年此其所以三百年也楚子问于观射父曰书曰乃命重黎絶地天通使无重黎民其登天矣观射父曰不然昔者髙辛使南正重司天北正黎司地天地之道序而人神不相杂乃所谓絶也民不能登天也呜唿吾安得夫孔子观射父而听之哉五百或问曰五百嵗而一圣人作有诸曰否不然也或问乎孔子曰吾闻黄帝三百年黄帝何以能若此之乆也孔子曰黄帝在位者百年崩而民畏其神又百年已而民用其教又百年此之谓三百年夫言固有若是者也古者一圣王之法五百年然后移故曰五百嵗而一圣人也曰昔仲尼有言大人者与天地合其徳日月合其明今曰圣人之法五百嵗而移是可谓天地合其徳日月合其明乎曰是非此之谓也葢古者有不粒食不衣裳居不屋死不塟之俗矣非不乐之也不知为耳矣而今也耕而食织而服安而宅塟而得者固不一俗夫圣人葢因时而设法相时而制治者也法固有必变治固有必革谋不能五百年者非圣人也当五百年之极而不知承之者非圣人也夫五百年之极其礼与其俗既已滥矣然后归而新之故圣人者常出于五百年之后者也不五百年其法不亡不可得而亡也既五百年而犹不亡所谓不亡非不亡也直亡矣而未有絶也由尧至于汤五百有余嵗由汤至于文王五百有余嵗由文王至于孔子五百有余嵗尧之仁汤之武文王之治适因其时得其际而改焉民之去故俗而就新治悦然如水之赴下也谁能御之孔子得其际矣而不得其时周之俗遂极乎敝所谓非不亡也直亡矣而未有絶者也故孔子作春秋春秋之作曰行夏之时乗殷之辂服周之冕乐则韶舞夫后世未有为孔子之为者也如有孔子之为者则亦必五百年而后可亡也故曰五百嵗一圣人作一圣人作者一圣人之法变千五百年者也前之则民未忘徳过之则遂极乎敝极乎敝虽乆非圣人所谋也今曰周人八百殷人六百以为文王贤于汤也而可乎故圣人非能计嵗必五百年而生也以其成之则宜乎居五百嵗之后也是以传此言也或曰扬子云以谓事之不然曰子云玩文而遣意者也其曰不然不亦宜乎公是集巻四十七公是集卷四十八钦定四库全书公是集巻四十八宋刘敞撰杂着题三公子传孟尝平原信陵皆称贤君善养士士至三千人然孟尝以䜛废惟冯生从车一乗入秦使孟尝复重于齐平原背千里之赵与楚约从非毛遂㡬不定信陵最贤矣得侯嬴乃能成功士亦安在多哉然不多养士亦失此三人此三人非特百十之雄也乃在三千之一也以彼其折节慕义贫贱无所遗卒得其用者三千而一耳况乎不养士士无所归者乎其不困辱幸矣何功名之望哉读封禅书刘子曰新垣平候日再中文帝以建元言汾阴有寳鼎气乃效于后平之于术亦可免矣其卒以诈死为世大僇何哉彼以其术为逺而饰之以巧以其利为迂而益之以谄者也其败不亦宜乎是故博学而精择之正言而谨守之不为顷乆变志不以利钝迁虑避此患也庄周有言毋以人徇天毋以故灭命岂新垣平之谓耶悲夫题东汉逸民传后东汉逸民十有七人得道之中者龎公而已矣富贵不能淫贫贱不能移威武不能屈隐居以求其志行义以达其道此所谓不遭时者非激世长往者也古之君子进以礼退以义故进不谓之贪退不谓之伪以其身为天下法也故贤者至焉不肖者勉焉故曰礼义天下之公也若夫二三子者以絶世为髙不臣为名至其后世也羞朝廷之士孔子所谓鸟兽不可同羣欲洁其身而乱大伦者此之谓欤题魏太祖纪汉髙帝既诛项羽而哭之哀魏武帝平袁绍亦祭焉世或以二君匿怨矫情非也方天下畔秦刘项兄弟也及董卓之乱袁曹同盟也其艰难周旋祸福同之岂云虚哉及权就势成人怀图王之意还自相攻耳非有宿怨积仇必达大义者也既摧破其国非其初约虽功业归已而英心感动自然陨涕此乃所谓慷慨英雄之风也岂介介然幸已成而乐人祸哉且夫为天下除残则推之公义感旧抚往则均之私爱此明取天下非已欲破敌国非已怨也其髙怀卓荦有以效其为人固非龊龊者所能察也嗟夫如彼英杰之人尔犹未易得其意义况圣人乎哉设侯公説辞天下之辩士皆自以能排患释难亡使存危使安者也然而説有可以行有不可以行子贡説野人野人拒之此不可行者也夫以楚之强项羽之暴其甚于野人眀矣而侯生一语而太公以归其道奚出哉请试陈之谓项王曰汉使陆贾请太公乎曰然然则楚与之乎曰否何以不与也曰汉急寡人常寛之危常存之汉得志辄欺寡人寡人不忍与并立乎天下是以不与也曰噫亦甚矣大王之厚于汉有天下必矣天下之归汉必矣楚之不得天下必矣天下之不归楚必矣何也臣请言之大王尝与汉临广武而军当是之时楚欲烹太公而汉不救彼知杀人之亲者不可以得志于天下而可以致天下之怨故不示楚以急也今何故而请之且大王何以不遂烹太公曰伯谓我为天下者不顾家烹之无益故不烹也曰诚如伯言者今汉之意其欲得其父者耶其外欲以得其父为请内实使楚害之而致天下之怨以灭楚耶夫豪杰并起以诛秦为事秦既破矣而战伐不息使百姓父子肝脑涂地至苦也楚与汉亦各有分地今汉去其地而与楚争彼自知智不若大王勇又不若大王故轻委其亲以邀怒衆心曰凡所为天下汹汹者楚耳又出信使厚币使天下见之皆信汉用兵之不得已也则人人致死于楚矣故曰甚哉大王之厚于汉也故大王不如归太公眀与汉分天下而王之天下之人皆知大王之无负于汉也又知汉之有分地也彼虽欲欺其衆复从事于楚衆不为用虽强之不听是汉孤也大王之霸可以万全今大王益留太公汉亦益怒其衆楚亦益怠汉亦益进愿大王熟计之且夫为天下者不顾家苟杀之无益则虽留之亦无益矣苟杀之足以益怨则留之亦足以益怨矣不识争天下者使天下怨我利也使天下怨彼利耶两者愿大王计之臣非敢为汉谋得太公也欲为楚谋取天下也臣之言用则汉无辞以用其衆无名以行其诈而天下定矣寓辩刘子论疾辩士或曰刘子安得疾乎辩夫辩者排患难觧纷糅或立谈之间而致和平此虽孙武之师仲由之材贲育之勇不洎于此矣乃可喜也顾刘子未能耳何遽而疾之哉且夫秦破赵军长平进围邯郸之危若缀旒者诸侯畏秦而不敢救秦刦诸侯而不敢进也故驰辩之士深计而无所用多言而无所纳皆欲存赵而抑秦奉诸侯以弊闗中然而诸侯之兵不出于境彼亦智者之虑所未尽也及鲁仲连画新垣之策而秦兵退舍刘子诚能造意设辞为可以动诸侯之兵者则刘子于辩固易而可非之矣今刘子未能穷辩者之虑又焉能斥辩者之过刘子笑而应之曰夫邯郸之围诸侯莫救勇者不能进其断説者不能伸其意彼诸侯畏秦之势则固然又何足怪虽然诸侯未睹秦灭赵之患也今请説而出其兵子其为齐楚韩魏之王吾请説子遂説齐楚之王曰秦围邯郸邯郸且亡其大夫之谋曰诸以天下帝秦而赵国举臣于秦赵帝秦之使旦夕且行而臣窃为大王忧之夫赵入于秦则秦益强秦得其尊号而归必释赵而令诸侯秦赵合欢则赵有河南秦有山东秦因下兵崤谷伐其后帝已者赵亦出兵而佐之伐其后帝秦者如此则齐楚先危矣且夫齐楚之不伐于秦者以赵迩而齐楚逺也今赵先下秦秦必不外于赵矣而与之谋诸侯之事则齐楚必先伐矣秦贪其尊号而欲并天下兵不至郢临淄不肯止矣是齐楚疎赵而受其兵畏秦掇其患也何赵之智而齐楚之愚也且赵之帝秦社稷之故其计必果矣而秦有并天下之心其兆必从矣秦从赵请又责于诸侯则王能遂帝秦而臣于秦乎王曰不能曰然则王之不救赵亦过矣今日赵下明日兵必至齐楚齐楚天下之强国也秦必欲先其强者而后其弱者臣恐齐楚之病又甚于邯郸之围也王曰然则奈何曰今夫齐楚之地方数千里带甲数百万车数千两马数千驷万乗之国也而秦亦万乗之国也秦围邯郸而莫能救固畏之也俱据万乗之国而齐楚独臣于秦臣窃为大王羞之臣闻秦战长平民年十五者必赴焉秦王又爵民于河内以与赵战连时而不觧臣窃度之秦名胜赵其衆固已困矣非十五者不可用其民固已竭矣王于此时以齐楚之强选将授兵因秦之敝以救邯郸臣见赵之寳器重赂必入于王而秦必以信使厚币以交王国不此之务而委兵以俟帝秦窃为大王不取也于是齐楚之王曰善吾又因见韩王而説之曰韩赵世世之与国也而秦天下之仇讐也秦围赵而韩不救者必以秦为强而赵为弱今赵自见其弱而诸侯莫救必请以国事秦而以帝帝秦秦得其帝已必纵赵而与之连谋以图诸侯赵之怨王也必深则必以兵伐韩而秦又出兵宜阳而责于韩曰何为后帝我是赵攻于北而秦攻于西也韩不割膏腴要郡以事于赵不北而委䞇以事于秦韩不得息是韩弃与国之好而要仇讐之祸也假使赵不帝秦秦不纵赵赵必折而入于秦矣亡赵以益秦于王何利哉齐楚救之我不救之是王独招患于是也且夫秦乆留赵而不去岂能无畏诸侯之救赵哉故宣言以刦诸侯而诸侯遂听之假如秦兵伐韩则韩能遂为之臣哉王必不欲为之臣则愿王之以兵救赵也王不救赵则秦赵之患必至矣愿王图之韩王曰诺已説韩则见魏王而説之曰臣闻魏遣晋鄙将二十万之衆以救赵也憷于秦而止臣窃以王谋之过也夫秦人贪而多诈故竭国之兵以事邯郸邯郸未下而其兵亦困矣故恐诸侯之救赵也先宣言以刦之彼虽名强实惧王耳今王义止晋鄙之兵而不行是王之谋中秦之计也且夫以声威魏者秦也王犹畏之有如秦既胜赵以实伐魏则魏能臣于秦乎秦见魏弱必以魏为不能国非尽臣魏其兵固未可止也臣固以谓王之谋过也且救人而止其兵以观望成败使秦胜赵则秦之兵必至于魏矣使赵胜秦则赵之兵亦必至于魏矣而秦必反为赵之助也臣请言之昔者秦伐韩之修鱼而楚救不至韩之君臣谋曰秦欲伐楚久矣不若与秦和而伐楚则秦必听韩而舍韩矣且韩失于秦而取于楚也楚人闻之大恐命战车满道士卒满野而告于韩曰寡人将救韩也然卒不救韩韩大穷困请和于秦秦闻楚之先欲救韩也使将将兵伐楚至丹阳斩首八万而归夫当秦韩之相持楚兵不出故秦得胜韩既胜韩因而伐之其势然也故楚虽不救韩而秦兵犹至者秦贪而戾于事也向使楚兵救韩则秦必丧师而失衆矣夫大王之兵为救赵虽未常与秦战然而赵已灭秦必移兵以临大王前日之楚是也臣故曰使秦胜赵则秦之兵必至于魏矣夫许而不与失其所以与怨而不絶失其所以怨今王之兵有救赵之名无救赵之实赵胜于秦则王何功于救也夫以无功之事招失许之怨故赵胜秦则赵之兵必至于魏矣而秦欲和赵故必反为之助也今王何不使晋鄙进兵以眀救赵秦久围赵势不能固彼畏王之威必引而去是王西抑强秦而北存孤赵天下之强图必请服弱国必入朝则王之王业成矣不务以此而务蹑楚之迹起秦之祸兴赵之怨甚为王不取也王曰善如此则五国必从从则邯郸必觧矣于是或者曰善今日乃知刘子天下之士也而辩固刘子之末也请谨事左右夫邯郸之围诸侯莫救辩士説者万端而兵莫肯出及鲁仲连谋之秦兵退焉公子无忌至遂败秦师秦师非不能勿惧鲁仲连也畏其説之当也非不能勿惧公子无忌也知其师久而敝也所以刘子深求当时之事託以利害之趣东引齐楚南动韩魏可谓至当之理必然之效也谕客宝元康定之间元昊畔诏书求材谋之士于是言事自荐者甚衆辄下近臣问状髙者除郡从事其次补掾史且数百人时予方游呉中客有相哀者作谕客谓公是先生曰葢闻贤者不遗利智者不失时因形推势以事为机是以功勲流于竹帛盛徳载于黎庶厯百世而不衰掩衆人以独骛此所谓豪杰之士也而先生亦有意于此乎先生曰何以教之客曰今西兵距境崑崙道絶主上不怡边有宿甲旃裘之贡不入钟鼓之娯不劝者于是三年矣是以下求贤之诏开自荐之路总揽奇俊兼听天下恩涵于人心义激于肺腑故令下之日坐者泣沾襟卧者涕交頣咸欲奋必死之力蹈难测之机忘山川之苦薄战伐之危请长缨以系颈输家财以济师拜章者交乎公车献策者满乎北阙起徒歩以析爵由一言以改列此亦遭遇之时变化之契勇辩之辰敌国之势穰苴所以权军而西出苏秦所以掉舌而东逝也今先生乃悄乎如不知藐乎如不闻名与智寂迹与势沦怀书满腹不如衆人意者暗于事势而然乎且夫道期于用不必全洁功期于成不必无辱是以伊尹负鼎伍员鼓腹百里食牛包胥恸哭乗时因势大直细曲崇如丘山炳若执烛今先生乃独习无用之言守难行之事遗弃诸子专愚六艺并田虽通不可以厚财赋之入乡饮虽讲不可以助军旅之急羽舞虽文不可以代干㦸之执麻冕虽纯不可以更甲胄之袭睢盱拳曲空言少实不可图进取之益则何不卑论侪俗夜寝夙兴驰骋乎孙呉之场揣摩乎苏张之营舌如电流功如雷行威名竝建家国两荣乃反侈陋巷之处甘藜藿之食目无韶曼耳絶金石抱瓮而汲不知用力行身若此老且奚益先生曰吁客何貎之壮而语之少何愿之大而智之小信难以议道矣虽然不可以不陈也昔者轩辕有坂泉之师尧有丹浦之征舜有三苗之诛启有扈氏之兵成汤造攻于牧宫文王牧绩于崇城当此之时覆载侔于天地文眀比于日月休恩渗于时雨厉威粲于霜雪跂行喙息罔有不服然且弓矢未尽闭干戈未尽戢小至俘馘大至流血巍巍之功不为之差减赫赫之号不为之灭裂适足以増其徽名广其休烈而已客以谓有损于盛徳耶夫狂童鸱张天夺其魄跳踉颠豗假命顷刻亲戚不辅鬼神所殛狗吠其主鼠窃疆场此与蚩尤三苗何以异哉然而将帅之臣閲于诗礼介胄之卒奋于貙兕赏未及悬刑未及峻而天下之民亿兆之衆固己集矣于是乎虎盼鹰视龙行云起譬若挽千石之弩决垂溃之疽引洪河之流沃殆灭之燬曽不移息而可见又何足烦天下之学士主上所以朝干夕惕劳于求贤通自进之路开博访之门者恐伯髙傅説之流藏于巖野伊尹太师之品逸于屠钓又所以明谦让之义恭听卑之操使非常之业与士大夫共有也此乃三王所不及五帝所难行愚陋之人岂能昭见其情哉昔燕欲骏马乃市朽骨而千里之驹果至越欲勇士乃揖怒蛙而百夫之勇来萃主上亦欲得特达之人是以狂狷者无所咈排触者无所忌髙爵重禄或富或贵鑑洞乎神明量配乎天地岂可以为小丑之未夷羣兇之尚恣哉且夫东渐岛夷南及交趾西奄孤竹北越凿齿受令朝朔齐一车轨雷动风行方百万里观数郡之地元昊之衆曽不若黑子之着面蝼蚁之循穴而欲以敌国论之固失类矣且客独不开宋受命之説乎昔者唐失其御海水横溢寰宇之内分为六七不贡不朝靡所统一于是蠢蠢之氓困于戈鋋积尸为山流血为川糜溃屠剥者葢五十余年上帝眷之乃命太祖受禅启国方行千里犹有残孽弗率弗祀太宗平之真宗成之至于制作之道似或未遑然亦开籍田封泰山礼河汾攷百王皇上率循圣武靡有遗轶而胜残去杀适底今日是以往者申访古乐绪正郊配大定六籍谨敇元㑹欲以就一王之法成必世之期使后嗣遵其矩太常肄其仪参于六经表于万年泽漏乎重溟功陟乎上年还成康之俗俨典谟之篇包弓偃革无得踰焉此学者所以踊跃而鄙儒所以拳拳也何以夸苏张于平世侈孙呉于异类终无益于王道空自絶于圣治客徒笑我暗于事机我亦悲客躁于富贵而不知制作之义也言未毕客竦然而谢曰荒野之人溺于所闻先生幸教之谨受令矣责和氏璧楚人和氏得玉璞荆山之中奉而献之厉王厉王使玉人相之玉人曰石也王以和为诳而则其左足及厉王薨武王即位又奉其璞而献之武王武王使玉人相之又曰石也王又以和为诳而刖其右足武王薨文王即位和乃抱其璞哭于荆山之下三日三夜泣尽继之以血王闻之使人问曰天下之刖者多矣何子之怨也对曰吾非怨已之刖也哀夫宝玉而题之以石贞士而名之以诳也王使人治其璞果得宝焉故命曰和氏之璧此世世称和氏善知宝而又甚悲其不幸也吾意善知寳者不然彼天之生玉也有常质居上不待以为益在下不损以为少此人主之所贪也虽全而言之犹辱今一不免其身其不知宝也甚矣至于刖而后哀之其不知过也甚矣苟使和宝之则若勿献苟使和哀之则若勿怨彼非所眀而眀之其刖也犹幸周人得夏后氏之鼎藏之太庙已八百有余嵗矣周衰宋大丘之社亡而鼎入于泗水之中秦始皇灭周耻不得其器于是斋七日使万人没水求焉不获而后止楚有良弓号之曰大屈传世之宝也齐与晋越闻之皆欲得之兴兵而围之夫兴兵者上有破军杀将之祸下有析交离亲之辱然而不计者宝之所在则不惮以安为危以存为亡彼人之所求而非求于人也试使一人负鼎之秦一人挟弓之晋则不敢以冀百金之偿岂独宝哉虽道亦然今使天下之贤士有道之君子负抱其义祗饰其辞不择趣向不度可否号唿于人主之侧以冀万一焉甚者杀身捐生其次刑戮流亡终无与任其责者则呉起逐于鲁而韩非死于秦其欲将与説难为之祸也非二君之过也然而世独谓和为不幸谬矣夫谓和之不幸固失其理而和之自谓贞又非其名所谓贞者必审于轻重之际荣辱之分和不哀其身而哀其玉忘所重而徇所轻是竖刁之自害易牙之杀其子世主所以厚疑也吾未知其贞故为贵在乎贱为逺在乎近为大在乎小古之君子不外于己而内人不厚于人而薄身倡而后应引而后动舜陶于深山之中伊尹耕于有莘之野傅説筑于巖险之下太公钓于渭水之上及其大行也名甚白居甚安功甚信此其离于世俗之患也逺矣无他人主者求之也谕归太原王舒以进士处太学太学于今无师弟子之教养老讲兵之礼废已久诸生至者无所观习皆欲着名广文馆觊三嵗一贡士为苟可以幸其身耳其非胄子者至以钱入吏自隐为士大夫之后王生耻之乃更占名数京师求举于乡又连不获葢居者十年焉王生闽中人也父母皆老矣异日吾尝谓王生必归或曰王生不必归吾曰古者仕不遇则去説不用则去夫仕而去者道也説而去者激也以其京师不入犹有诸侯存焉齐鲁宋楚秦晋之大国千乗者非一也滕薛韩魏邾莒之小国百乗者非一也今天下一家仕进一道黜于京师复进于阙下去则无所矣则王生之居可也虽然王生能无朝夕之念于其父母乎其父母能无朝夕之念于其子乎故曰王生必归且王生所以久不归者何为乎为贫贱羞父母乎为不遇耻乡里乎抑为上国胜下国乎夫王生士也岂为是哉使贫贱可羞是曽子不足为也不遇为可耻是孟子不足多也以上国胜下国是仲尼不足师也夫曽参至孝未尝羞贫贱孟子亚圣固不耻不遇仲尼诚眀而欲处九夷彼一圣二贤其意何如哉为士者可法乎不可也今夫胡马也闻北风而嘶心怀其旧土也有仁心焉曷为士也苟耻其身而废其归曽轻任其身而不知也且使王生得之不以道其躬虽富贵其事亲为能自厌其心哉吾与王生同道也同道近乎友欲乎吾欲之无过也是厚乎身于无过也故谕王生使之归觧其惑杂録处士之有道者孙侔常秩王令侔扬州人居于苏湖间好为古文章尤方亷不能与俗浮沈而接物则恭以和秩颍州人应进举初未为人知欧阳永叔守颍令吏较郡中户籍正其等秩赀簿在第七衆人遽请曰常秀才亷贫愿寛其等永叔怪其有让问之皆曰常秀才孝悌有徳非庸衆人也永叔为除其籍而请秩与相见悦其为人秩由此知名及张唐公守颍因荐秩于朝廷赐以米麦束帛秩固让不受自陈方应举无隐者之实不敢当其赐是时余守扬州亦以孙侔闻朝廷赐之如秩侔受之而不谢两人者取舍异或议其意予以秩尚节而侔安礼者也所谓赒之亦可受矣尚节者洁而介安礼者广而通令亦扬州人少时落拓不检未为乡里所重后折节读书作文章有古人风王介甫独知之以比颜囘也志雪闽越地滨海气窳薄多旸余三年居之未始见雪明年丁丑来京师秋即雪长老或以为寡人知其寡或共议之或曰九月干卦为剥剥五阴一阳阴虽太盛阳亦未絶未当雨雪也然雨雪者阴太早刑太急也或曰物不时为灾雪当降于冬不当降于秋降于秋不时也是当为灾人觧之曰否凡以卦为剥阴虽盛阳尚存不当雪者是十一月雪亦可怪也十一月阳始生固㣲正月三阳而雪人不怪也何以独怪秋也且三阳为泰泰时雨雪犹可五阴为剥剥时雨雪何以不可而谓之刑失乎且刑何以失夫古者昬乱之时天子不隐愚大夫不爱人吏不哀矜鳏寡不见収则狱有过而气有变耳今天子圣而明大夫谨而详吏畏而法鳏寡悦而安其于刑也讯从恕议从厚疑从赦何致于失而雪哉此议之非也又凡所谓不时而灾者谓害于嵗耳今九月雪何以害也谷已入则不害麦已布则不害民已室处授衣则不害鸟兽既氄则不害昆虫已蛰则不害而犹谓九月雪为不时失类也夫南方地卑故瘅暑北方地髙自倍南方盛冬无雪非异故北方未冬为雪何怪乎且雪不当降于秋降于冬可也降于春可乎夫春犹秋也世不怪春雪何怪秋雪人傥以少见为疑耳夫麦宿种而性能寒故种麦而雪殆丰年祥也未可议眀年麦果大収倍于昔年然则二者之言前果谬后大信也人见所鲜即议以为怪为不时为灾则凡出处异于世言语异于世文采异于世世所谓鲜而可怪者以施于事必以谓不时行之于民则以谓且有灾然卒无灾有福者多也世人岂但好论议哉亦怪其非常与已殊致耳然则是与非未可信也是嵗也秋复雪眀年吾又将贺民之丰麦也故志焉公是集巻四十八公是集卷四十九钦定四库全书公是集巻四十九宋刘敞撰碑辞莱公祠堂碑辞上元年相国莱公以谗死南方有诏归葬雒阳道岀江陵江陵之人徳公之相天下又哀其死相率迎柩公安哭以过丧大家赙奠小家斩竹揭钱币献之已献因投诸路旁竹皆更生葱菁成林邦人神之号曰相公竹云遂私作祠堂以为公归水旱疾疫于是请命罔不响答后二十余嵗南郡太守乃告县更作公庙以遂百姓之思昔者召伯聼讼甘棠勿伐邹子吹律隂谷生黍全而封殖孰与㫁而蕃育为之而荣孰与感之而生惟莱公相天下生能使一物不失其所死能使枯藁复息以昭其仁以显其神黔首戴之子孙不忘可谓灵矣乃作哀歌刻之庙碑辞曰孰作祠堂江陵之人云孰享之莱公之神孰毁莱公朝廷不知孰谮莱公死而不归公归无所于汝信处取彼谮人投畀豺虎赫赫莱公为天子忠公今既死谁相天子西有昆夷北有玁狁公乎不存鳏寡尤蠢纎纎之竹昔惟枯茎公惠我民速哉青青谁谓公逺我瞻在堂顾我人斯亦孔之明谁谓公逺我瞻在竹顾我人斯亦孔之育世勿我摧莱公之依于斯万年不遐有违字辞张诲字辞张诲既冠谋所以字者刘子曰是于礼有辞为之作辞令月吉日既备尔仪爰告尔仪字为尔传师先民有言事若莫咨敬服勿忘维徳之基彼昏之陋靡懐靡度其告谆谆其聼藐藐昔者曾子三省厥身传不习乎世以有闻毋曰髙止跂焉可及母曰深止俛焉可汲信尔朋友乐尔兄弟聼用我谋是无大悔箴畏言箴吾甚畏言言可畏也而不能黙然吾言悃悃倡而后和人犹以为过吾言绳绳誉而不訾人犹以为非非吾言之畏惟人之多忌非吾之不能黙然而人实多言若是者其止乎其已乎其勿问而唯乎譬之于物其为石不为水乎水之滔滔徃而不来有䧟而渊有壅而回有激而在山椒曰水哉水哉让箴资政富公始让枢宻直学士又让翰林学士又让枢宻副使凡三让所让益尊所守益坚粲然有古人之遗风故作让箴以矫世厉俗云让如何其让非为名欲先信吾道于天下氓让如何其让非为利欲天下之人咸信吾义世有常患患其欲速枉尺直寻卒附于辱世有常患患其在得辞小受大卒没于直公皆咈之公既述之启之辟之俾世则之曰吾岂恶富贵富贵惟徳人以厚已我以厚国时岂无人昏夜乞怜纵或得之何如其贤时岂无人乗机射利纵或得之何如其智嗟此富公直哉优优孰视富公而能弗羞孰持富公携手以游昔宋考父三命益㳟嗟此富公千世与同作诗载美穆如清风毁箴杨君某曰人多毁子某始作毁箴以自警名乎贵阶利乎富梯汝不人阏而人汝疑疑汝斯怒怒汝斯沮汝不见耶而忘戒惧戒也有道汝毋习非惧也有道汝毋诡随随也伤直毁也适宜非也害勇毁将由谁能守而直胡言多之恤能洁而勇将保汝于吉凡毁之作患吾不修如毁而益明吾复何尤道非不章又以书绅惟无忌毁以率吾真铭新律铭律之长以立度以轨天下律之实以为量以禄四方律之重以起权万物运动律之数以治厯四时不忒律之声以和乐以诏述作上仪之天阳晷既同下揆之地八风攸从天地是符而况于人乎况于鬼神乎神鼎铭帝兴神鼎象天地人赫赫神鼎聿维国珍光润龙变其徳日新是鬺是定上帝是宾是芼是和皇祖是禋敷佑多福惠于孝孙休矣孝孙亿宁上下斡调隂阳茂实时夏如鼎之和无逆于化休矣孝孙羞用多福豋进俊杰并昌方牧如鼎之固无覆于餗休矣孝孙富有多子室家君王是续是似如鼎之载无丧于士郓州乐郊陈渔䑓下作幽素亭铭其石柱茅为宇石为柱幽且素哉君子之处石为柱茅为宇安且固哉君子之度庻㡬堂铭既作此堂名之庻㡬毋曰予小子颜徒是睎一簟之食不可废也一瓢之水不可弃也饮之食之犹吾义也吾闻君子以身殉仁不戚富贵而羞贱贫或曰颜徒易乎睎之则是吾虽不能及犹冀一二游于斯息于斯非夫人之为思而谁思噫颂瑞木颂庆厯三年澧州献瑞木有文曰太平之道澧州澧阳县男子杨修伐道旁大树卖之主人主人析以为薪见其中有𨽻书四字曰太平之道字体茂美白黑分明如笔墨所为者异之不敢蓄于家以告太守验问所见百余人词皆同乃献之天子呜唿徳至必有自然之符非力所以达天命至于白鱼赤乌嘉禾之伦皆因象推类以知神意非仁配天地则不有文字显明之告伏羲之河图夏禹之洛书与今之瑞木皆文字顕明者也自元昊犯邉中国疲病于今五年矣天子痛士大夫勤劳在外不忘于心宵衣旰食以徳为治然则始于忧勤终于逸乐太平之期将由斯道焉天地命之神其朂之上下感动而文出于木木仁也又所以明天子之仁也乃作颂曰上天之载兮无臭无声眷我圣徳兮告以太平非笔非墨兮自然以成我民富庻兮天王圣明上天之载兮无声无臭眷我圣徳兮太平以告非笔非墨兮自然有以我民乐康兮天子万夀日出东海兮月入西方日月所照兮孰为不王我歌且舞兮乐我洋洋以为不信兮视此灵章赞商周二贤赞刘子曰儒者或称殷道衰㣲子抱祭器入周纣杀比干箕子惧佯狂为奴孔子皆贤此两人两人殊行而同名总其实不然自殷之未乱微子谏不用欲去诰父师少师曰殷其弗或正四方我出为狂自逊于荒野古者同姓虽危不去国微子纣庻兄也何入周之有及纣杀比干箕子谏之尤力纣遂囚箕子而奴辱之武王告诸侯曰纣乃囚正士可伐矣武王伐纣败之牧野纣自杀武王则使人释箕子囚载与俱归而作洪范由是言之箕子之不死幸耳岂自苟全须臾者哉然微子所以能去者以先其未乱也虽去犹不逾国斯仁矣如己乱无为去也必去之是逃也非仁者也周二贤赞刘子曰世皆以伯夷叔齐谏武王不用退而隠于首阳之山不食周粟採薇而食之以至于饿死以予攷之不然彼伯夷叔齐者仁人也爱其君如恐伤之故矫世厉俗达天下之大义而不私焉其进以道其退以义此孔子所谓求仁而得仁者也岂若小丈夫哉谏其君而用则欣欣然见于色谏其君而不用则悻悻然见于色终身不向国而坐也彼所谓不食其粟者言致为臣而去不在廪饩之例是乃所谓为饿也安得採薇之事乎盖少餙者矣自尧舜以来髙世之士不可胜纪然夷齐为之首学者皆称之始周之乱鲍焦疾之不忍食其粟採蔬于道而食人谓鲍焦曰今不食其粟而食其蔬此非焦所济也于是鲍焦辍蔬吐哺立毙其处然孔子不以为仁学者无称焉西汉三名儒赞余读西汉书爱董仲舒刘向扬雄之为人慕之然仲舒好言灾异几陷大刑向铸伪黄金亦减死论䧺仕王莾作剧秦美新复投阁求死皆背于圣人之道惑于性命之理者也以彼三子犹未能尽善才难不其然欤然其善可师其过可警也为三赞以自览焉仲舒先觉承秦絶学进退规矩金玉其璞发明春秋大义以修旁及五经博哉优优世莫能庸黜相诸侯仁义所渐易刚以柔茫茫大道在昔圣考盖有不闻奚究奚讨主父掎之歩舒诡之嗟若先生有以启之惩违告休不预世忧着作孔多后世是遒嗟尔君子克遵厥猷子政翼翼简易正直博览百家以充其徳黄金之伪智由信惑臲邪世身居困阨不为俗儒苟取拘拘略其威仪忠质之符疾邪救危着论上书同姓之仁贤哉已夫虽不三事其文实章以迄于今日月之光嗟我后人庻㡬不忘子云清虚自有大度非圣不观耻为章句拟倣六经其文孔明隠隠谹谹实为雷霆世世不迁知命理神胡为投阁剧秦美新君子之缺衆儒有言盖天絶之亦何必然末世之人以道邀利或狗耳目得之弗愧嗟尔君子能勿此畏汉右将军辛庆忌赞矫矫将军在汉虎臣实秉一心以坚事君昔有朱云廷刺安昌天子震怒懔如朝霜将军免冠此生狂直使言而是用之奚惑如不可从受之为益以谏杀士羣心恫疑后有大姧上且不知叩头流血帝亦感悟云得不诛将军之故凡人之情侮弱畏强惟时将军吐柔茹刚衆人之智上观下获惟时将军犯颜抗色将军之功史不絶书将军之节万世则无汉室之衰竟由大臣将军此举可谓知人千嵗而生其犹比肩有若将军者吾请颂焉三贤赞丞相沂公葬东里子产之墟而与裴晋公邻郑人以三贤者之行已事上养人使民其终始同然则宜相近为之作祠堂合而享之岂所谓尊徳乐善缁衣之遗风也欤赞曰贤不常出旷世而遇其犹旦暮如三公者或相一国或相天下善始令终髙明有融盛徳大功时之逺也千有余嵗若相长弟循迹揆心死而不忘孰有古今其像于此自郑人始有来仰止呜唿若登髙山若浮深渊夫又孰测焉伯冏敦赞右二敦得于蓝田敦者有虞氏之敦周礼有金敦有玉敦玉敦以盛血天子以盟诸侯金敦以盛黍稷大夫主妇以事宗庙此金敦也其铭曰伯冏父作周姜寳敦子子孙孙永寳用伯冏盖穆王太仆正周畿内诸侯食采于周者皆周公之后然则伯冏周公裔孙也赞曰穆王耄荒周巡天下祭公作招实止王过冏亦正仆其僚遵度铭器贻世似续妣祖载祀二千示我懿矩张仲簠赞右二簠得于骊山白鹿原簠者稻粱器其铭曰张仲云云张仲见于小雅宣王臣也所谓张仲孝友者矣籀书竒字不能尽识当有能辨者赞曰宣治中兴方虎董征张仲孝友秉徳辅成或外是经或内是承文武师师安有不宁骊山十钟赞右钟十枚得于骊山北原无欵识然其制度似周器权之其重者十有余斤轻者三四斤世无知音者莫能名其律吕按尔雅钟大者谓之镛中者谓之栈小者谓之剽然则此栈钟也赞曰幽亡骊山礼乐崩壊宗庙为墟彛器用坠禹之尚声追蠡而在盖恶之效永世作戒䇿问䇿问二首问唐时嵗举进士至烦矣然所取不过三四十人今国家间四嵗乃举进士至简矣乃取之多或至五六百人议者甚疾此欲放唐制则恐贤士失职者衆欲仍旧贯则吏员不可胜纪夫贤士失职者衆则怨必兴于下吏员不可胜纪则力必屈于上裁此二者宜奈何诸生极意尽言焉问学者治仁义之术皆称孟轲轲讥宋牼之言利也曰号则不可是所慎者莫如号也然而轲教梁齐之君则曰好勇不害好乐不害好货不害好色不害夫勇之与乐货之与色足为号乎轲之议人甚详而自任大略轲不宜至此者也试相与辨之公是集巻四十九公是集卷五十钦定四库全书公是集巻五十宋刘敞撰文郓州谒庙文维年月日起居舍人知制诰知郓州军州兼劝农羣牧使京东西路按抚使刘某谨以清酌庶羞祭于天齐仁圣帝某受朝命来守兹土四履之内山林川泽苟民所瞻仰者皆得以礼秩祭而况岱宗乎故躬执豆笾进见庙貌神亦昭于厥诚大庇下民郓州祷雨文某年月日某官某谨以清酌庶羞祭于东岳天齐仁圣帝某初署政周询民事佥曰春夏闵雨至于六月非不雨也下雨而不甚此乃春秋所记圣人所忧故祗祓厥身分遣有司将以吉日丁酉乞灵于尔大神未及厥期而雨三降岂谓至诚能昭于天惟尔大神实监其衷曷敢隠神之赐使人不闻躬执祀事以彰灵徳神亦顾哀下民永终厥惠秋赛诸庙谢雨文某年月日某官某谨以清酌庶羞告于某神曩者自春不雨至于夏六月毛泽将竭人力将尽神惠而福之优之渥之长之育之爰及秋成遂以有年恭荐常事以答灵徳谢雨文维年月日某官某谨遣某官以清酌特羊之具赛祷于太一湫之神乃者天久不雨百姓恫恐用乞灵于尔有神顾哀下民鉴其至诚惠厥所求浃辰之间既优既渥既霑既足嵗庶几以登民庶几以安吏庶几以免责山川社稷上下之祀庶几以无乏敢不荐陈苾芬以答明徳祷雨文年月日某官某谨率官属恭祷于某神曰天子忧闵元元数下诏令并遣使者则劝耕务穑亦惟是上下空匮无以供亿百神之故今天弗雨毛泽竭矣大惧无以庇民事神不敢不请惟尔有神克相天子敷惠于下下民其康神以永享牲币不敢爱罪戾不敢祈惟尔有神鉴之谢雨文旱气为虐神能已之百谷将瘁神能起之民将困于食神能济之吏将负其殿神能庇之敢不备苾芬新洁以答灵徳祭帝尧庙文昔帝光被四表格于上下然当时之民犹无能名况累千嵗之后有窥至徳者乎百姓区区奉事庙貎某也守土敢不进见舍人院为中书作祭土地文伏以五祀之神莫尊中霤三公之府爰设种祠今兹土气含収天明昌作于国俗有赛祷之旧顾人间仰司察之灵恭敬苾芬肃瞻庙貌神其鉴善记恶佑直纠邪毋误聪明永享祈报告城隍土地文某也守土之臣方将宣布朝廷之徳惠兹黎庶罔或不若惟尔有神克相其志祭勾芒文今兹立春农事将兴爰出土牛晓寤耕者惟尔有神克相黎庶是顾是歆无有后艰秋赛祝文今兹风雨协序疵疠不作昆虫之灾他邑颇甚犬牙相入不及此邦嵗以有成人受其福此皆神之赐也守土何功封羊索豕洁陈鼎爼箫鼓毕具馨香上达以告民乐以扬灵徳祗祗严严无敢贰请蔡州秋赛祝文某年月日某官某谨以清酌庶羞祭于某神往嵗大旱道殣相望赖天之仁与神之赐风雨适时百谷顺成民以安其居吏以守其业不敢忘徳㳟荐苾芬以答灵贶以兴嗣嵗祷炭谷湫文维年月日某官某谨遣莭度推官王伋以清酌时果量币㳟祷太一湫之神今兹仲春农事方兴而天久不雨生物歉然勾者不尽逹萌者不尽出百姓新罹旱灾衆心恫恐某也上无以佐天子施徳惠下不能存鳏寡平政刑和气并隔罪戾是惧惟南山雍州之镇惟神南山之灵足以兴云致雨纪纲天下惠而泽之使百谷奋兴物不疵疠岂独守土之吏免于罪而已其亦俾兹下民丕承灵徳永享无极祷湫文年月日某官某云云㳟祷于某神嵗既单矣上者宿麦未秀下者嘉谷未布百姓喁喁惟雨之望是用乞灵于尔大神诗不云乎有渰凄凄兴雨祁祁无使鳏寡重困吏婴其责二年月日某官某谨率府属申祷于某神某所以乞灵神湫者以百谷阙雨也自癸丑至乙未七日之间而四得雨神之贶则厚矣然而润泽犹不足民心犹不宁故复少留神舆当满十日愿神终赐之俾黎民庶充其所望永庇休祐三某为百姓祈年㳟谒神湫自六七日至于旬时虽常得雨而润不足神岂忘我民哉殆守土之人徳薄诚浅无以自媚于神也虽然百姓乏困则将不能事神神失百姓亦将亡其依归愿神有以哀之诗云神之格思不可度思矧可斁思不敢淹留以䙝神贶其亦使甘雨时至毋困我民四自春至于秋七月凡三请雨矣赖神之惠罔不响答今时禾稼被野苖者待秀秀者待实而雨不降民心喁喁无所归命不敢不重以告古人有言曰狐埋之而狐搰之是以无成功惟尔有神顾哀下民无乏常祀谢湫文前日某忧旱甚故遣从事乞灵于尔有神葢汋之也以甲子始至云气回复载旸载隂若有慿依乃丁邜旦卒获嘉㴻宿麦赖以复全秋稼幸而就艺岂某浅诚能有感通繄神之明不忘下民㳟荐芳洁丕昭灵徳天旱宿麦将藁秋稼未布太守政刑放纷诚志浅薄故至于是赖神之惠膏雨沾足不敢久留神贶率僚属拜送惟尔有神永庇下民春祈诸神文维年月日谨以清酌庶羞之奠祭于某神曰恊风既至百物奋作故择吉旦以迎休祥维神聪明正直依人而行将蠲其祅灾俾无乏祀百姓之愿也有司之幸也不敢不告谒诸庙神文某年月日某官某谨以庶羞清酌谒见某神某始署政谨循旧礼封内之神敢不㳟事洋洋在上明明在侧荐此令芳以答正直弔海文襄贲之城在淮上东走大海八十里余日夕登焉美其壮观可以为赋而土俗无足语者又悲前世君昬政乱而贤者往往自放于海恨不出于今世使效能事职也乃为文弔徐衍而下四人以舒吾懐亦楚辞招魂之意矣北望沧海兮哀逝者之如斯阳既赴而不反兮襄絶世而自怡衍沈石以信迈兮仲连又辞贵而不为嗟唿遭世不幸贤智窜伏宁不足以自全兮诚耻羣乎贪俗黄鹄之洁身而高飞兮知厠䑕之为辱视九渊之潜龟兮孰与夫太庙之孤犊易明夷之象兮贵于飞而欲速四海岂其无君兮羌异心而同欲嗟乎彼茫茫之穷波也上乎无天下乎无地长蛟巨鱼狂搏贪噬卉服左衽逐臭为类言语不通衣服殊制非先王之故乡胡为乆安此顦顇嗟乎先生之意我知之矣上暗下塞是非罔诏孰若晞髪阳阿之耀䜛疾背憎人懐其忧孰若自放至清之流行乎无朋言乎无伍孰若高蹈与世无覩是皆先生之心已嗟柬夷之溷浊兮孰有慕夫先生之所为诚自託于圣人兮名磨灭而无期胡生不辰兮曽不及今之世也寛贤容衆兮得夫子之志也礼乐明备兮大人位也胡今之望兮古弃反也呜唿逺哉兮是可哀也夫子之魄兮傥还来也祷庙文维年月日具官某谨再拜祷于天齐仁圣帝之神曰闻之于经触石而起肤寸而合不崇朝而徧天下者惟泰山尔今也天乆不雨江汉之间十二都之地方数千里黍稷枯藁百姓颙颙无所控语执事之臣是以为忧神苟䘏而安之犹反手也生物将絶而神济之是非仁乎济物不穷配天之明是非圣乎则岂独颙颙者鼓舞灵徳终嵗而已是明经之言者虽亘万世可信而不可诬也敢告扬州赛庙文年月日某官某谨以清酌庶羞祭于城隍之神乃十二月晦某以自冬无雪愆阳为灾大恐害嵗事以乏上下之祀用乞灵于尔有神惟尔有神实鉴厥衷其夕雨雪若响之答益之以霡霂既优既渥既霑既足小大欣欣罔不逸豫谨择良日荐此苾芬以报灵徳示人不欺弔二岳生文今年有诏州郡皆立学乃命处士有不受学者勿举之其受学者吏为设员程日夜不休有疾病庆弔辄书其日为后按视当偿之满日如律令乃可举岳有两生自下邑辞其亲而来为愽士弟子既乆告归当渡洞庭时方大风不可渡两生畏失期而吏黜之遂渡溺死予悲其意而弔之其文曰葢君子道而不径舟而不游所以为孝也彼洞庭之天险兮夫何二子之乗舟路幽昧以不顾兮委死生其若浮自古皆有死兮独失乎江流意有所恨兮而曽不得其由魂放荡而无归兮骨沈潜而不收父母悲于堂上兮妻子号乎中洲谅行险之来患兮信徼幸之为尤且使子而无学兮又安得此之忧是以君子溺名小人死利夸者没权贪夫踣势岂独二子兮又吾以悲于今之世竞进之为悦兮静退之为愚干禄之为敏兮守节之为迂一世之皆然兮固若人以丧躯昔重华之事叟兮躬秉耒乎歴山之下受帝禅之不喜兮夫孰欣于进取乗沅湘以南征兮吾知重华之絶汝生汎汎而无名兮死惸惸而终古故君子审乎自得安乎幽贞道徳为爵仁义为荥不以贵故学问不以贱故自轻悠悠兮江波柰何乎二生祭梅圣俞文年月日具官某谨以清酌庶羞致祭于圣俞二十五兄之灵曰乃者邻几病革君问之退而过我相对咨嗟我视君色异于他时自为君诊劝君从医君虽我信其中犹疑明日大飨四方来贺奉觞上夀戎客在坐百辟相趋敢或私卧赐食上前谨惧已过疾果大作仆不能起俗医控抟以表为里中涸外干翕翕如燬势一大跌不得中止俯仰晨夕遂有生死痛骇惊唿曷云能已孰云旬日杀二贤士呜唿哀哉物固有生生固有命岂曰吾子独天其性君之文学信于友朋君之孝友乡党是称仕不过庸夀不百龄一至于此何其不平丧还故乡义从此诀哭送道周情岂能絶祭观文呉左丞文年月日具官某谨以清酌庶羞祭于观文殿学士左丞呉公之灵曰呜唿徳不蚤服誉不素闻虽富且贵其犹浮云公起布衣望重一时鳞跃翰飞邈不可追迺谋帷幄迺和鼎饪深识逺䇿四方爰禀曰刚曰柔奚吐奚茹上弼下争匪躬之故谢剧就闲以徳偃藩所居而治小大晏然帝曰徽猷惟汝予宣汝抚朕师于时西迁功业未究以疾去位天又夺之人其殄瘁公昔临蔡某备府属忘势与年分逾骨肉意气之感岂独知音柱石頽矣行道陨心陈此薄奠爰申我辞公归不复云何其悲祭天章许待制文维年月日某官某谨遣某人以清酌庶羞之奠祭于天章阁待制许公之灵曰呜唿惟公孝友克施其亲强力自喜敏于事君进退不懈赫然有闻始命漕输西给京师足食与兵外御四夷十有二年积焉如坻功劳位尊名优望充上意攸属宜在崇近公让莫居自请治郡淮南朞月亦既有成改命浙东肃然治声亟以疾闻归居海陵天不可问道不可豫孰是人斯至于大故自古有死于公为遽昔我先人荐公于朝意气之感期以后凋公今永归孔音昭昭陈此苾芬以写我诚莫哭于堂莫弔于庭魂也不亡庶几自聼祭崔侍郎文年月日某官某谨以肴酒果蔬祭奠于故刑部侍郎致仕崔公之柩曰少壮从官耆艾归政善始令终君子之庆公既蹈焉犹有不幸携子弄孙采组光辉筑室肆耕阡陌东西可以佚老不能耄期歌也于斯哭也于斯九原无憾乡党实悲音备外廷从公歩武今守京兆接公壤土一日之雅忽焉千古春秋善邻义不薄死申荐令芳以告恻楚告伯父殡文古者庶人之丧邻里执事其在士夫千里赴义及其送葬涂潦毋避焉有至亲而或不至某独不幸受命典城戎马是司匍匐不能不哭于堂不祖于庭窆不复土虞不奉牲回望万里悲号失声门外之治王命实行葢古亦云不即人情于奠陈词以昭哀诚江休复祭文呜唿当今之时学不为人仕不期通养不耻贫吾于邻几独谓得之何辜于天而至于斯呜唿哀哉君始遘疾物不甚治固曰吾命将有所制笑语作书命子后事其处夀夭可谓不贰某之得交从蔡汝南待我忘年不耻不堪直谅多闻所益者三十有余年若青依蓝亦有出处东西南北意气之合常若在侧亦有毁誉苍蝇红紫论议之同流言以止君今永归使我从谁伐木之感悽其孔悲酌酒陈肴叙心以词平生之欢从此而违呜唿哀哉胡因甫哀辞冥冥上天固爱贤欤贤者则死何其偏欤生杀予夺岂无权欤宜淑而罚独不可迁欤谓物有其数其又信然欤莫重乎生莫全乎夀莫美乎贵莫厚乎富人或逄之子独大谬鬼神虚无谁执其咎终孝且慈有志不就惟彼惸惸令妻夀母是故悲莫悲于失志祸莫祸于夭生痛莫痛于不嗣惜莫惜于丧情子皆罹之终身不平呜唿哀哉是可柰何虽有神知亦安以为公是集巻五十公是集卷五十一钦定四库全书公是集巻五十一宋刘敞撰家传先祖磨勘府君家传刘氏之先出楚元王世为彭城人西晋末避兵乱迁江南其后又迁庐陵世次皆不明不可得而知然犹以彭城为望自庐陵迁新喻者曰逊逊生超超生逵逵生琠琠赠大理评事凡四世自唐末更五代颇假版仕州郡而未尝有显者评事生礼部尚书讳式字叔度少有志操好学问不事生产年十八九辞家居庐山假书以读治左氏公羊谷梁春秋旁出入他经积五六年不归其业益精是时天下大乱江南虽偏霸然文献独存得唐遗风礼部取士难其人甚叔度以明经举第一同时无预选者由是江南文儒大臣自张洎徐铉皆称誉之调庐陵尉太祖平江南叔度随衆入朝见于殿下党类数十人上一一亲阅视察问皆罢遣独叔度拜商水尉迁绛州推官又迁鸿胪寺丞监潭州茶场改大理寺丞歳终奏课倍前人太宗善之立召还对语便殿改赞善大夫复出知利丰监是时初得并州又絶契丹和亲诛灵夏叛族邉费多有司不能给颇以扰民叔度通轻重以谓此非长久之利因奏曰唐虞至治懋迁化居所以调有余不足便民赡国臣前在潭州见积茶成山或不能泄歳久则皆焚弃今利丰监积盐复益多有司无术以御之但坐守视之耳国家据山海之源而不能用边宼小警蒐敝补败輙以劳民至上下空匮甚非计也臣请通茶盐之利被之河北闗中国可益赋而财用足上异其言即以驿召入问计䇿语合意因留判三司都磨勘司赐绯银鱼自唐厯五代天下分裂百余歳矣呉蜀交益荆晋闽越大者称帝小者称王其财赋自入不统天子有司及太祖受襌十余年间呉蜀交益诸国稍诛降太宗即位闽越请吏入朝又定并州则天下始一统矣四方财赋一归三司文籍相乗㑹计不分明吏因为奸主者无由知叔度建请増置主辖等司以参校出入天子从之吏欺诬毫毛必察至今以为便转祕书丞淳化中髙丽絶契丹自归天子方事取幽州嘉其识去就厚答其使因欲结其心断敌肩臂使叔度往谕指王以下郊迎叔度美秀明辩进退有䂓矩望见者皆心服先是髙丽大旱及使者授馆澍雨尺余国中大喜事汉使愈谨自陈国小齿下愿执子弟礼叔度不许然所赂遗甚厚叔度亦为之纳还朝封上天子善之髙丽通中国自此始也转太常博士领旧职前后以职事利害议于上前及所施行天下以为便者不可胜纪奏对明简天子听之率常数刻居磨勘之职十余年后兼三部勾院条领益精明朝廷言轻重者皆自以不及故天下称之刘磨勘云改工部员外郎赐紫章服天子令合门使择善犀带以赐其见遇如此真宗即位例转刑部初李维清为盐铁使其女壻盗用官钱数十万吏畏维清不敢劾叔度发举其事维清坐黜维清由是怨而三司贪猾吏以欺枉为生疾叔度禁其业亦皆怨常狙伺欲涂陷之太宗察其情每坐朝輙衆称其材故毁不得入太宗崩真宗在谅闇吏因此告叔度事时维清为御史中丞典治欲深致其文而吏所告皆虚反坐维清愈怒叔度既辨即出视事如他日维清乃讽吏劾以不俟诏入朝免官其年卒年四十有九叔度尚名检好宾客所交游皆一时名人徐铉张佖陈省华杨亿之徒虽年辈先后待之各尽其意亿与石中立为独拜牀下其见推如此初太宗好书集祕府古书模其笔迹自仓颉史籀下至隋唐君臣以书名世者为古今法帖朝廷宿儒鉅贤輙以赐之非其人虽宰相终不得而赐叔度独六十轴当世以为荣自叔度没四十年间诸子皆仕于朝每上郊籍田輙以赦令追宠其亲以至今赠礼部尚书行状宋故推忠佐理功臣光禄大夫行尚书吏部侍郎参知政事柱国太原郡开国公食邑二千三百户食实封四百户赠尚书左仆射王公行状公讳尧臣字伯庸其先太原祁人六世祖为辉州刺史唐季兵乱遂家焉今单州砀山是也后徙居宋虞城公祖府君事亲以孝闻其为政兴利除害多阴徳尝言曰我世当有显者及公生爱之曰此儿庶几成吾言公举进士天子程其文为天下第一授将作监丞通判湖州年二十五矣天圣八年召试翰林改着作郎直集贤院公考以事左官于蔡公亦请知光州以便亲迁右正言是歳大饥百姓不能忍死羣辈望屋而食或扺极法公建言宜依荒政弛刑以全安细民朝廷用其议丁外艰去职服除为三司度支判官赐绯衣银鱼又迁右司谏郭后废死议者不一而宦官阎文应方强用事公请狱治侍医左右无状者为朝廷除谤释疑事虽不行物论多之后犹在殡有司张灯合乐饬供帐望幸乗舆临当出公又言前以诏复郭氏位号则后礼不可阙观灯非礼之急毋使天下有间言者天子从之景祐四年以本官知制诰赐金紫同知通进银台司兼门下封駮提举诸司库务寳元元年召入翰林为学士改尚书六部员外郎知审官院元昊畔西鄙宿兵公为体量安抚使将行言曰故事使者所至辄称诏存问官吏将校而初不及百姓自兵兴三年矣政烦赋重小大彫敝今攻守未决宜因使者之出致劳来之意许以赋平蠲其租二年则人人致力而忘死矣朝廷嘉其意以敕牓付公是时贼马出入镇戎环州间官军数不利士气伤沮公按其地形易置将校调率民力皆因事授宜先行而后闻百姓便之还又言陜西兵亡虑二十万分屯田路不足自守贼尝三战三胜者由以十当一也臣视地形泾原最可忧请益兵万人屯泾州二万屯渭州渭足以制山外泾足以控闗中则贼不敢送死矣不然臣恐其乗虚复来溃决必甚又荐狄青王信种世衡刘昭孙等三十余人可将帅先是好水之战韩丞相为招讨副使以偏裨失律左迁知秦州而范文正公经略延州亦坐移檄让元昊不先闻谪守耀州公至为上分别两人忠义智勇可大任不当以纤芥为进退失士大夫心与宰相意迕持其议久之未即行明年九月贼果如公䇿自镇戎原州以入败葛懐敏之师数十万衆乗胜掠平凉击潘原闗西响震自邠泾已东皆闭壁自守于是范文正公帅庆州之衆以出身自当贼冲贼由此不敢深入而议者乃以前公言之是复以韩范为招讨使置府于泾州益屯兵三万人而使公乗传安抚泾原还奏曰陛下以边事属仲淹等而盛其备泾原诚得制胜之要贼必不敢动矣然军贵神速不容唿吸愿委以便宜毋令中覆上为许用其言凡公再奉使皆丧败之后所筹画施为便兵益民以利易害成全胜之䇿者大体若此其细不可胜纪废函谷闗示以不外拒西土懐之罢泾原五州营田益置弓箭手筑徳顺军张形势之制省冗官黜无功事为之虑皆极其当贼于此止不为㓂其明年因乞降矣初曹玮守渭州开山外地置笼竿等四寨募弓箭手给田二顷教以耕战使自为守其后将帅养视之不善又稍侵夺之人人怨怒有言徳胜寨将姚贵材勇为衆所伏遂逼以闭城畔公适使还过之知贵素忠其畔未能固立自作书射城中谕以祸福死生贵恐惧畏服即日将其衆开门出降公复为申明约束使可继守如曹玮之旧而去明年加户部郎中权三司使既拜请自择僚属许之以张昷之杜杞等十五六人为副使判官天下称其材入内都知张永和建言取民间房钱十之三以助军费事下三司公持不许永和宻使人致意曰公能行此则大用矣明日入见具为上言因曰此衰世之事非平时可行且召怨而携民唐徳宗所以致朱泚之乱也上以为然而度支副使林潍畏永和势助之说甚力公廷奏黜潍议乃定川崃转运司奏乞增盐井钱嵗十余万缗公固不从上问其说对曰两蜀僻逺恩泽鲜及而贡入常倍民力由此困朝廷既未有以恤之而又牟厚利焉是重困也虽小有益将必大损矣上善其对公之行已谋国论议向正不可回以利类若此其治大计以知盈虚为急有所调发常先事因利不暴取于民故能殖其财而簿书谨详吏亦不得欺自前使姚仲孙借内藏钱数百万缗乆不能偿公居三年悉按籍偿其负而军国之费犹沛然有余以母老求解要剧六年正月拜承㫖归院兼端明殿学士充羣牧使明年丁内艰皇祐初免丧还翰林迁谏议大夫上祀明堂加给事中受诏与陈旭等议茶法当时颇言其便三年九月拜枢宻副使侬智高反残十余郡遂围广州公按旧事及地形利害调兵遣将上常是之贼平公䇿为多又奏请略准唐制分桂广潭宜邕为五管重募土人增澄海忠敢等兵以省京师遣戍之烦边备益谨而卫兵以不耗减至今便之枢府虽本兵然自中人宦官医工伶师嬖习近戚之进退除用皆属焉公在位六年持法守正以身当天下之务滥恩倖请一皆抑损教坊乐工不得补班行中人非有功不以为三路钤辖内侍两省非年五十无赃私不以为押班兴缮土木之劳不以官为赏班行百司失职之人其伤财而害民必再赦乃得用叙法皆定律令天子深倚頼焉而倖进者用此怨公至为飞书以中伤之上察其情不疑而购为书者甚急嘉祐元年三月拜户部侍郎参知政事张尧佐以女宠进至是复有㫖以为同中书门下平章事公曰尧佐未尝出京城无功劳不可假以相位由此罢三年进拜吏部侍郎八月二十日薨于位享年五十六公为人雅厚信重以诚接物不修矫饰抗厉之誉士大夫以君子长者归之其与同列议事必依于正时有不合反覆劘切止于当而已不以独见为竒在上前所陈天下利害甚衆至施行之亦未尝自名将薨唿其弟纯臣口授遗奏大旨以宗庙至重根本未立为忧天子加愍恻焉亲临其丧辍视朝一日赠以左仆射印绶明年某月葬宋城县敦孝原公凡所履厯典为具是矣至他所领审刑院尚书省之类甚衆及累阶勲开国号功臣又加以例进故弗论也娶丁氏封安康郡夫人三子同老大理评事周老太常寺太祝早卒朋老大理评事二女长嫁试校书郎戚师道早卒次在室公本以文学进至为侍从典诏诰者十有余年其文贵体不贵竒也有集五十巻藏于家爱乐士大夫称为知人所荐拔初若不审其后多赫然有闻尝荐彭思永为侍御史首奏抑张尧佐不得为二府朝廷称之右谨条仆射公世胄官簿行事如右请牒太常议所谥及乞铭于立言之君子以志其墓伏惟加详择焉谨状王开府行状维王氏得姓于周灵王之子晋晋既仙去而世人指其族曰王家其后翦以秦将显东汉有处士霸霸生孙甲徙居于祁自是太原王为着姓元魏时固为广阳侯侯二子神念神感神念避乱南奔梁神感北事齐而其家散处宋郑间子孙蕃盛至丕又徙开封陈留之通许镇镇后为咸平县今为开封咸平人者公之髙祖也世以赀雄曾祖太师公祖中令公皆好义周急畜徳不显至考韩国公仕为江宁句容县令后以公贵赠皆太师封大国追封曾祖妣李氏义宁郡太夫人祖妣张氏同昌郡太夫人妣张氏同昌郡太夫人赵氏㑹宁郡太夫人李氏呉兴郡太夫人公呉兴出也少竒警力学能文词天圣八年举进士仁宗廷试以为天下第一时年十九拜将作监丞同判懐州改颍州以呉兴忧去官继丁韩国公忧居丧摧棘杖乃能起景祐二年服除改祕书省着作郎直集贤院建言朝享太庙祝文着后姓非是请止以谥别之废后郭氏卒诏葬以后礼既启菆天子以上元御楼观灯公以谓春秋晋大夫智悼子卒未葬公燕于寝杜蒉谏止之君于臣义且若此矧后生虽见贬而死被尊礼宜有恩也请罢元夕灯燕俟十七日遣奠仍禁士庶声乐三年充三司盐铁判官赐绯银鱼袋五年权同修起居注转右正言寳元二年知制诰充北朝正旦国信使明年赐三品服制太常礼院同知通进银台司兼门下封駮事同知审官院当三班院公言广南幅员千里邻控蛮獠而节制所总止桂广二州边阻势离蛮或窥犯缓急不及事请倣唐制以东路之广潮西路之桂容邕分五管以宻援疏上不报其后十年侬智髙陷广州又二十年李正徳陷邕廉钦于是人思公言而服其识明年充益梓路体量安抚使是时两川荒馑公私凋残既至奏蠲逋负閲官吏良否多所进绌之人大慰说蜀郡媪某氏多赀无子一孙才数嵗媪意以赀厚其弟顾难于其妇乃诣郡诬妇不善抚吾孙愿出之狱具公至立姑妇于庭置儿其间儿急趋母公曰岂不善育也媪伏诬状又里民孙氏产刀鉅万死而子㓜其妻念门户事请其兄经理之嫉者或告其畜禁物州用坐长法以徒当其兄且诬其妻不睦于夫常祀神呪诅将以义絶出之公曰良人已殁而妻以罪出甥家犯禁而舅为共犯非礼律意闻见所无皆奏正之二事蜀人夸以为神明未还拜翰林学士庆厯元年知审官院明年同知贡举契丹之盗边常为塘水所限是年春其使刘六符谓馆伴贾文元公曰南朝塘泺何为者也一苇可杭投箠可平不然决其隄十万土囊遂可路矣时言事者亦请涸其地耕以养兵仁宗以问公对曰兵事尚诡彼诚有术不应以语敌此六符夸言耳设险为国先王所不可以已而祖宗之所以限敌骑也仁宗深然之其后神宗复尝问之公对如是神宗曰正朕志也是北敌以王师问罪元吴故谋为牵挠勒兵境上使六符为不可得之求耳七月富文忠公再报聘既行继有诏附文忠以赐六符文忠疑国书与政府口宣及诏语或参差至中路启书果异遂倍道驰还叩阁门请对公方攷试后殿仁宗急召谕之曰毋湏同列往独视之公归院与文忠议一夕易其书诏大要以强中国絶后日牵制为意前此敌书有太宗皇帝于有征之地才定幷汾以无名之师直扺燕蓟之语一时莫知所答公独请间曰臣知其故因奏书云太宗尝驾幷郊匪谋燕垒于是贵国刺梅里求致书行在而反潜假其援兵既交石岭之锋遂举蓟门之役仁宗喜曰乃自有本末谕执政曰非王某该详故事殆无词也十月敌泛遣萧阶来议事公实馆伴阶因请为我禁元昊犯边而指在求赂是时朝廷亦已厌兵矣及阶行燕于班荆始诏公许阶诚能约束元昊则当班师可録诏语付阶公以诏书予之使常得持以邀我非便但详谕阶而已还奏之仁宗善之曰唐之回鹘恃功王室难制几有之也转起居舍人十二月知开封府踰日都城肃然明年上元故事籍尝为盗恶少每至是拘之狱公唿谕遣之曰倘更为官得盗当除尔籍皆拜而去五夜无警三月以諌议大夫拜御史中丞李用和以元舅除宣徽使意不满不谢居数日除彰信军节度使同中书门下平章亊公言杜审琼太祖太宗舅事两朝有劳然终不至宣徽使祖宗所以保后家也用和无功贪骄而陛下名器听其所欲恐非所以全安之欲报母后厚赐之可也兼判国子监请辟钖庆院以广学官因请车驾视学夏文庄公经略西师久无功移疾归淮西未几召为枢宻使公言竦无忠谅之节専为身谋当要重之任不深惟报効而以疾为辞今遽擢起是避亊为得计也无以厉世又入对极论之而仁宗未省遽起公引帝裾毕其説遂罢竦石介作庆厯圣徳诗所颂一事也苏舜钦子美监进奏院鬻故牍得缗钱数千夜召朋友宴集客或为傲歌有醉卧北极遣帝扶周公孔子驱为奴云者公弹劾之遂坐黜又言中书枢宻院总天下机务职分不明执政之臣劳而无功日五鼓趋待漏院閲文书以待陛奏退集议归近已午数刻之间占书施行未既已逼再集讲明日事矣酬酢有不逮何暇安危逺虑哉古所谓三公坐而论道作而行之谓之士大夫则繁简固有节奏请以今事细例孰者归之有司仁宗既用公之议升章献明肃章懿章恵皇后祔于真宗庙室因言艺祖孝章皇后尝正位号而祀别室非是亦请升配时不见用至元丰中卒如公议李良臣陷于敌数年来归议增六室复合门故职公言良臣虽能终自拔前不死战为贼俘实有罪今加赏叙无以示后李广汉名将陷匈奴得还议当斩赎为庶人苏武不屈节白首归汉才得典属国古之驭将法义如此良臣宜待后效兴国僧绍宗铸铁象妄言灾福惑衆聚财士女倾赴之以金银器饰投诸冶中贵人督作宫掖出赀佐之公以为西师宿邉而财费于不急动士心起民怨诏立还中使禁止之又言四月朔太阳当亏经典所忌请罢游幸西苑诸后既升祔赐羣臣帛有差以公由翰林学士迁特命倍赐与学士等公曰不敢以臣废法屡敦谕讫不受天章阁待制滕宗谅帅庆州以边事用度无艺军费几屈公累疏之逐宗谅岳州五年官伴北朝回谢使六年春复拜翰林学士兼龙图阁学士权三司使公言太祖时兵十二万太宗时十八万章圣时四十万今遂倍之兵在精不在衆冗数坐食非计也三司虽总财用大计而事实在外请太原大名永兴帅臣各带计置一路粮草是冬请补外改侍读学士兼龙图阁学士知亳州改郑州明年三月转给事中七月移澶州明年拜尚书礼部侍郎坐举张得一罢职是年河朔大水民流亡朝廷分河北为四路冬置帅公以本官充高阳闗路安抚使知瀛州至则为方略振哺全活甚衆皇祐元年春复两学士五月充永兴路都部署兼安抚使知永兴军七月改河南府兼西京留守十一月转户部侍郎河东安抚使知幷州兼本路计置粮草四年还朝知审官院充翰林学士承㫖兼侍读判太常寺公在经筵每进读必以古义反复劝上以传当世之事仁宗于迩英阁置太原经蓍草顾曰宫中每閲此卿亦知其说乎公具对本末因曰愿垂意六经正史此非帝王所宜学翌日巳彻去五年知贡举至和元年充三司传充回谢北朝国信使见敌主于混同江敌每嵗春帐于水上置晏钓鱼惟贵族近臣预一嵗盛礼在此每得鱼必亲酌劝公又亲鼓琵琶以侑之谓其相刘六符曰南朝少年状元入翰林十五年矣吾故后之使还除宣徽北院使言者以公是行遇正旦使宋选于靴淀选与敌使争不直公实与㑹即改端明殿学士知永兴军嘉祐二年移秦州𦍑族瞎药木征唃厮啰连衡更出歳为边患公以威信诱服皆请吏修贡西境无事知河南府知定州八年英宗即位拜兵部尚书治平二年知大名府兼北京留守京师大水公上治平政鉴十篇大槩谓宜寅天尊祖慎威福判真邪爱民肃兵以答天诫神宗即位拜太子少保遣中使李舜举诏曰卿㑹献忠先朝今宜有辅不逮者公约政鉴之义上圣政备览十篇明年检校太传宣徽北院使再任熙宁初西边乆无事而疆吏产谋造端公极陈所以绥怀之者夏人果使横山族杀保安守将杨定继遣使以其主谅祚讣至公请选勇辩士诘取害定者𦍑果送之戮于境上而受其使未几边将又遣兵攻𦍑境𦍑复犯我庆州我亦取其䝉古城公知边患未有艾也复上疏言章圣得潘罗支而继迁之患息仁宗得唃厮啰而元昊衰今横山五族与吐蕃董等衆族世受王命今宜以恩信深结之可得其用是夷狄攻夷狄之道也又请按求唐韦坚裴耀卿水运以实闗中唐引粟江淮为回逺今可漕太仓粟则比唐为易其言道路甚悉常因日蚀上天下形势忧勤启圣为政先后三论召还有大臣语公曰今大新百度能少黙当进矣公谢曰士固欲得位以行其志然未闻枉志以求位也遂论新政谓青苗助役皆县官渔利谓诸役法困民惟衙前籍上米石使相助若可行以代吏禄然是竭良民以飬浮浪公于是不得留京师去留守南都四年判河阳五年再判河阳府八年还朝兼中太一宫使言今天下兵分𨽻所谓三十六将臣观其人皆鬭将而已仓猝当悞事又言国马大事监牧不可废交阯袭邕管罪不可赦宜募兵江湖使习风土便器械赋刍粮于荆闽则无劳费公恳求闲退章八上元豊元年检校太尉南院宣徽西太一宫使赐金方团帯先茔得置寺皆异礼也归居洛阳面辞陈天下利害有人所难言者自执政而下侍从馆阁士大夫皆为诗以美其行三年彗出西方诏求直言公上疏大要以爱民省事为本愿振滞淹伸寃枉蠲逋负秋大享明堂诏入陪祠既毕事召对曰北门常湏旧徳而卿故治也当再劳卧镇之又屈指数曰某年召卿归矣时三路籍民为保甲下户皆不免日聚教之提举官禁令苛急河北保甲往往为盗贼百十为羣州县不敢以闻公极论其弊谓非止困其财力害其农业所以使为不良者法驱之也将恐浸淫为大盗可忧愿蠲裁下戸于是主者指公沮法异国论公曰此老臣所以报国也章入不已天子始悟保甲之为盗也六年三月拜安武军节度使再任八年三月今上即位拜彰徳军节度使公再至魏前后求退章累上不许七月寝疾诏遣中使挟国医临视二十一日薨于府第之正寝讣闻两宫惊悼遣使慰䘏赐予甚厚又朝中贵人䕶䘮归洛以开府仪同三司告其第公仪观端秀动容歩武皆有规度语韵如钟于书无所不观博杂涵茹而折衷于孔氏为文章浑厚清伟尤长于比事俪辞平生奏章皆自为之至老不以属人对宾客喜清谈论文诵讲古人词章及国朝典故少遭天下无事仁宗向意经术奨用文学士公翺翔出入论思谋谟知无不言言无不尽指切权近发明时政无回隐侃侃谔谔白首逾壮故逮事四朝多见纳用而眷遇深渥在朝廷清涂要地践履周遍外之名都大镇多再至者所至首访民所同患所同欲废举之专以恺悌之情与人休息人是以安乐之去而思之深也雨蜀魏定皆立生祠士大夫皆曰王公之志虽不得坐庙堂行之然内外五十余年凡诏告于上设施于外其及物者盖多矣累典贡举遇士有大体号为得人公少喜道家説其于颐生练气盖有自得之者故年益髙神明益强临终且索笔草奏求舆疾归洛奏成而目瞑词气不乱或泣于傍犹揺手止之兄弟十人从子孙衆多以公官以公嫁者数十人疎族寒士有谒必厚之薨之日槖无余赀而孙犹未有官者公娶薛氏资政殿学士简肃公之女追封平乐妹今封和义郡夫人子男七人未名而卒者四人仕而卒者二人曰正甫奉议郎曰端甫大理评事次曰晋明今为承奉郎任公裕孙亚卿而卒者三人今二人之壻曰节度推官石宗彞宣徳郎吕希亚孙男七人秉文景文并承务郎敏文假承事郎贲文尚㓜余早卒女三人曾孙男女三人公所着内制外制集各五巻奏议十巻文集七十巻王氏世葬开封府开封县之苏村至公始葬其考韩国公于尉氏县之柏子冈今又卜之地得于河南府河县教忠乡府下里而日得公薨之年十二月之甲申吉乃葬公焉公旧名拱寿唱第日仁宗面赐今名谨具公世系官事始终上尚书省移于太常告于太史氏谨状先考益州府君行状公讳某字某世居江南之临江而望彭城曾祖某祖某避五代乱皆隐居不出考讳某入朝廷仕至工部员外郎没因葬京师累赠礼部尚书国史自有传公于尚书为中子生十三嵗则丁尚书忧哭泣毁慕过于成人及虽免丧哀至则恸哭闻者皆感动太夫人陈氏尤怜之常曰此儿能不忘其父吾可无忧读书学问未尝烦教督又自约敕不轻与人往还不多言笑祥符初以进士及第年二十四自尚书薨公兄弟皆㓜惟伯兄以延赏就仕其余未有立者公首自奋用文学成名不失世守授福州连江县尉职典盗贼刑狱所发擿纵舎穷极情伪未尝小愧于心民有邻里争田者讼之厯十余歳不决即举其事属公公立辩其奸吏大惊以为神其后公替归所讼得田者私候公于建州屏人请曰闻公北还某有善香数斤愿以为夀发视之白金也公笑不取曰吾岂以公事祈私报耶命之去调睦州清溪主簿民至今传以为自清溪入宋朝吏㢘㓗爱民者未有如公改宣州南陵令是时李阶知州事朱正辞贰之两人皆精悍负其材能于吏事刻深待属县多易属县亦惮之奔走趋向不敢不如意及公至以法令从事符下不便者按其故辨之不为少屈两人初忿后无如之何数自绌所见遂更为相知荐公于朝尝权绩溪绩溪在深山中民好讼多事而无学者公患之为立小学请师于旁县及公去有读书者其后有举进士者庆厯中有登第者与某同年具自道如此云改大理寺丞知婺州金华县县治城中民以织作为生号称衣被天下故尤富是时禁网尚阔守丞至者不甚以亷自持吏民有所请求輙移县改章易辞以为俗公一一絶之善善恶恶贫弱者得职胡则以太常少卿丁忧居杭州其乡人所亲有犯法者公持之则欲为之请自杭州来见公既见但叙平生卒不敢言而去干兴初上即位改太子中舎移梓州中江县嵗调民数千治隄县前多不如实公较之省其工半而筑作精坚倍他歳李若谷知梓州条公所行事下他县使为法自中江徙通判泸州百姓相率画公像于浮图舎对之号泣如失慈母泸州在西南徼上与戎夷接境自前世以武人为守苟置勇力不习吏事听讼决狱不得其情故盗贼时时乱边天子忧之议增置通判使转运使上其人时任布为转运使以公治中江之状闻故公得之公在泸州始尽去旧弊峻其防禁事事有守吏不得因縁为欺蛮夷亦无由与吏为怨百姓便之其后皆遵川以为故事自未置通判郡不能数歳无兵及置通判公首为之兴事创法究其利害遂以安寕至今王䝉正以财雄巴蜀而与庄献太后有连自请占盐井利每嵗倍输事下转运使转运使不敢抗因以属州䝉正多赍金帛挟太后指以请公不肯曰井盐非王氏之旧欲夺贫民以厚豪族虽嵗加数倍之输于朝廷犹秋毫耳而贫民必有失业者非王政也事遂止转殿中丞通判常州改国子博士知髙邮军髙邮故扬州太祖时置军自社稷孔子庙城郭门戸仓廪邮亭因循不中仪制厯六七十年公补旧造新大小皆缮修一瓦之用不以劳民而事毕立王琪叙其语刻之石赐五品衣鱼明道元年江淮大旱蝗虫起扬楚间尤甚公悉心抚辑使富人出粟以分贫乏然犹有羣辈持仗为盗者捕得皆当死公安其情无他悉笞遣之前后数十百人益募壮健为兵或曰大旱来歳未可知仓廪且不足多此宂食何为转运使亦以为言公曰凡人有七尺之形者必不忍坐俟死急则起为盗贼耳胜广亦是也足其口腹可以消其邪心何爱于仓廪因奏言州郡无兵荒俭之后易启盗贼心宜稍增屯防以俟歳定朝廷从之扬楚庐夀诸要处皆益兵是嵗米一斗数百钱然盗贼终不敢发还朝转虞部员外郎又转比部知润州前守三四公死徙相继狱讼或数歳不决帐籍当上尚书者吏稽缓亦往往出嵗因恣为欺谩公下车数日间旧讼尽决平之帐籍尽条正之转运使王夷简上状于是复置诸路提㸃刑狱就除公福建路在福建三年察大寃滥除盗贼举故事而巳不轻出教令奏贬知泉州苏夀通判张太冲以鞫狱入人死属部莫不耸动转司勲员外郎入朝御史中丞攷天下提㸃刑狱课为第一拜开封府判官公既明习法令通达政事毎进见有所请谳平处上常以为是寳元初除荆湖北路转运使将行对于紫宸殿语移数刻上喜曰卿去勉之不久当召卿赐紫章服丁太夫人忧解官时张诘为河南渑池令鞫狱故不寔流岭南诘者公福建时部吏公尝荐之故公亦坐免服除寄居毗陵故丞相杜公衍参知政事李公若谷参知政事范公仲淹皆奏言西边未宁宜进用材干通敏之士如刘某者不当在㪚地由是复召为比部员外郎知涟水军作大浦牐通淮潮城中以便往来诏书褒美苏舜钦刻石记之庆厯三年议大汰诸路转运使老耄疲懦者以隽贤代之加按察之号公复为湖北转运按察使是时陜西路元昊广西路宜蛮湖南路山猺䕫崃路施蛮皆扰乱朝廷方患之而下溪州诸彭亦相扇应和推明哲石柱扬言为变诸寨颇有告者诏书问公公对以谓终不能为变可无所忧后辰州太守又奏请彭诱汉人亡命者为心腹私置椽从事移书故不逊郡使人往輙侮慢玩辱请加兵讨灭诏书又以问公公曰蛮中贫薄所以不轻犯约束以生生之具皆仰于汉也是汉已制其命矣蛮夷往来入汉必道辰溪落写水势漂激可下不可上故臣度其必不敢为变今縁语言意气小不足欲轻动大兵疲曵士卒于篁竹草莾之间如令敌各惊逃保据悬险淹费日月事未可究且中国礼义为治尚犹有怨恨争讼加于刑狱况蛮夷本与人异不足深诛前世待蛮夷取覊縻职贡不絶而已臣前较辰州土工无虑三万余皆伉健可用益积粟支二年器械兵甲皆缮完足以坐待其变无为反入其巢穴以侥倖也比来诸处用兵小胜輙赏或诈增首级亦超拜官故边臣争欲造事邀功甚不可聴奏入诏书并下辰鼎澧三长郡吏令兵事禀公毋得妄动蛮亦终不敢失贡职鄂州官市茶歳五百余万斤三司计积年羡余奏请增买一百万三千余斤公曰鄂州买茶多故民不聊生今已不能减又奈何增之引利害固争上许宽一年公曰事可行不必寛一年事不可行虽宽十年犹之不可也奏益坚为三司所抑及替还见上面奏竟免之初置按察使歳竟奏簿分别贤不肖所宜以备黜陟取舎朝议欲自此致太平奉使者知指所称进纠駮人人为品题或过直失实务以称上意执政平其章十用二三以寃自讼者纷然公独言知仁尧孔所难能以一言知之固尤难荆州十二郡吏员大小四百余臣以秋到职冬奏簿此理不可信非诬则愚臣不敢也吏材过人效显然者立奏用其顽顿嗜利不事事者立举绳皆毋湏时至于奏簿人人品题其贤不肖能否必非旬日所能定愿以为后朝廷亦许之公之议论郑重务大体不趋时皆如此当是时荆湖奏贬官吏比他路为少而请谳与聴罚必当其罪终无自讼者然公资不忍废人虽在刺举之职外方严见绳墨内实宽裕耻以察为名其发擿贪汚必先下小罪去之毋居位而已不去乃稍正其罚然疾诈谩不悔过者居部虽无势或亏除不服罪偃蹇去之远虽有势终不贷寕建令李康在事多不法公先露其擅赋民造船等事康即日移病寻医康多亲戚有力人居朝未月余就迁长沙令康因盛衣服诣府门上谒陈恩公知其意欲以夸示无忌惮奏诘其前事因言旧制寻医者满三年乃复用所以惩奸伪康寻医未能月何以得以为县乱旧制轻百里之任不可诏书追毁康告敕时康已署事旬日矣湖南转运使又奏康挟债赴官使吏民偿债康遂坐废云庆厯五年复拜司勲员外郎六年判三司度支勾院盐鐡判官旧三司诸部有所奏辟輙先白判使相踵以为俗其后判官置奏状而已或不自知所举为谁及公至三司使有所欲用以空名状使公署公求知举者姓名三司使不悦更令他判官举之既而奏上多非其人议者纷然三司使亦由此罢契丹使公来以太常少卿接伴遂送之还言河北州郡多建请筑城凿河所役皆数十万工冀贝之间尤甚百姓失业可哀而吏以此邀赏苟不禁止后将放傚竞事土功因縁致他变宜着令城非陊顿不得擅请增广河渠非可通漕省大费者毋议穿凿当修城浚渠者虽能省功亦不加赏如此自止矣又言澶魏塞河堤当霜降水落治之是也今失其时春水日生农事方急而十余万人不得缘南亩其取土处去河三十里以上恐终不能成工就能成之功必不坚盛夏水涨乃甫可忧不如因水势所欲趋且稍稍决通两州东西多古河水自此自可以少劳而定朝廷以公言颇黜诸土功又遣近臣行河城犹筑治如故间一歳河竟决商胡盐鐡于三部米盐烦剧公处之若无事初金明池楼船壊将修之使湖南入楩楠巨材厯二年乃到京师计其费数百万以上中人用事者欲盗取之指请修内寺上许焉书下三司公因见言曰楼船非楩楠不可用故令湖南上之捐费虽多不得已也其余自宫寝之用不以劳远人今欲辍船以完寺寺既当完船亦当修湖南絶远费殊未易上曰朕本不知此木为楼船用所费如此寺与楼船俱未湏修也乃止太祖作东西水硙以供禁中歳乆颇废因不复用自御膳所供麫皆市买上之所由旁縁侵渔京城内外以磨硙自给者皆厌苦之公复修两硙使遵旧职而禁絶奸吏事多若此不可胜纪又以太常少卿使契丹八年五月改主客郎中益州路转运因请曰蜀人久安不可不虑其变臣闻益州旧输河东陕西京西三路绢布共一百六十余万自西兵以来稍増七十九万事出一切足用而已今西鄙幸定诸増赋反因循为常臣请尽罢之无竭民财又益州歳买中沙布十余万疋给京师诸军官估既薄百姓苦之布以故尤楛恶不中用军士得者人人有言宜増实其估宽民力止怨乱上皆许及上任遂条奏行之蜀人大喜相贺其年十一月二十六日薨于位夀六十四初至蜀未能三月蜀人皆啼号失声明年孤某等奉公丧归京师公为政喜兴利除害无巨细必尽心上有赋调可免免之或不能免为设方法使吏无所轻重虽领转运及参度支盐鐡事以财赋为职犹持此心不变专以民为本事有不可行虽出上指或所从来久远终持之不惮改及其施功效明白亦终不自矜其用刑威而不烦故所至必见爱去必见思自初仕至终四十年终不营产业馈遗虽故人不受不与人交利不谄笑尤慎交游非其人不以虚言相唯阿不数干贵人之门杜李范诸公皆平生相知毎衆称道之然当位亦不用也官遂留落后辈多先之初无芥蒂常称先君仕太宗朝居一官终身虽其时士大夫乐职恬势亦皆然故所兴造功效声实常溢其望今士大夫亟迁官无宿业此风俗之敝也吾岂敢忘先君之守自坐张诘免后三迁皆以大臣荐论及用称功劳特拜不复经审官院求磨勘故为司勲前后凡十五年多所称举已显者今枢宻直学士孙沔天章阁待制社杞田瑜本以属吏进其余在台阁者甚衆积阶至朝㪚大夫勲至䕶军夫人临沂县君王氏屯田郎中赠尚书右仆射砺女夫人初归家尤贫能与公协志上事姑下収宗族叔妹无不安悦诸妹姒来归者皆在夫人后动静施为视夫人为法莫不柔顺或以母礼拜事不以先后匹敌亢也太夫人少不见则思之太夫人既终夫人思慕成疾嵗余亦不起年五十三康定元年五月十二日也五子元卿真卿皆早亡某大理评事攽凤翔府节度推官放太庙斋郎长女嫁广德军判官杜舜元早亡次嫁御史台主簿张讽次嫁将作监主簿徐緽某等皆同产惟放及一女五嵗晩出云葬祔尚书公夫人同坟伏以先君事亲行已临政治民事实皆可传某既愚闇不能偹识而窀穸逼近愿因执事传载于石以信天下而重无穷某虽不肖然执事幸哀而许是成某之终事而赐以不朽也故敢顿颡泣血以请惟执事哀焉谨状公是集巻五十一公是集卷五十二钦定四库全书公是集巻五十二宋刘敞撰墓志铭皇兄故金紫光禄大夫检校太子宾客使持节禄州诸军事州刺史充本州防御使上柱国天水郡开国公食邑四千四百户食实封九百户赠昭化军节度使追封祁国公墓志铭公讳永裔秦悼王孙赠保平军节度使郧国公之子母李氏生十五年以胜衣冠召见赐名补右侍禁上之开国夀昇及为皇太子也公皆以恩迁凡三迁至内殿崇班上即位拜礼宾副使西京作坊使内园使领贵州刺史又迁左领军卫大将军本州团练使左龙武军大将军莱州防御使宗祀明堂助祭者赐爵一级徙州防御使罢将军官皇祐五年九月庚午以疾薨享年五十有七公之于属籍天子兄也天子哀焉为辍视朝赠以昭化军节度使祁国公印绂遣中贵人予祠禭赗䕶丧事恩礼甚厚公性聪敏开悟其为儿时已能自修饬真宗皇帝怜之尝召入禁中亲谕使学而授以书由是益自喜数应制赋诗诏辄褒之及长好学慕善动静顾礼不以富贵加人累阶金紫光禄大夫勲上柱国爵开国天水郡公食邑四千四百户实食九百户自祖宗制天下监于前世惇叙紏合以睦宗族厚其爵禄尊宠之而不任以事故宗室得以无吏责自保而材美亦无以见于世然其保禄持宠至于永年善始令终而无纎芥者其贤行亦足以推而知云公娶韩氏封高宻郡君彰徳军节度使重赟之曽孙礼宾使允并之女先公一年卒继室以武氏左清道率府率昭信之女仍封高宻子男十人曰克平右卫率府率早卒曰克寛克友克仕并右监门卫将军曰克勇克研并太子右内率府副率共一未赐名出后伯父承简三不及名而夭女八人长适东头供奉官王延之次适西头供奉官杨应昌次适右侍禁高凯次适右班殿直石立皆有汤沐之封其二人尚幼二人早卒公之薨也殡奉先寺嘉祐五年有诏归葬汝州梁县乃以十月某日祔其祖先王之兆使者视襄事而词臣刻铭志其墓曰秦惟宠王郧亦贵公嶷嶷其国是为小宗胜衣就传实敏实聪为善之乐简于帝衷富贵不骄动而顾礼棠棣之华莫逺具尔古也惇叙于今为美夀不百年令闻不已丧还汝坟从先王居天子有命懿实是书纳石幽堂恩笃礼殊茫茫万世敢告不诬皇侄故金紫光禄大夫检校国子祭酒右屯卫大将军兼御史大夫轻车都尉天水县开国伯食邑九百户赠洺州防御使广平侯墓志铭赠洺州防御使广平侯克温郧国公徳钧之孙濮州团练使承伟之子母曰范氏以天禧二年十月十日生生十余歳赐名补右班殿直转左侍禁改太子右卫率府率右领军卫将军上祀明堂迁右屯卫大将军皇祐五年闰月丙戌以疾卒享年三十六诏以洺州防御使广平侯之印绂策书告其殡又特使中人弟赙视丧事于礼为丰侯为人谦逊敏慧能以其贵下人娴于辞令应对涉猎多所通而尤邃音律积阶金紫光禄大夫勲轻车都尉爵天水县开国伯食邑九百户上于宗室固厚而侯之资又足以持富贵使幸而永年且久观太平之盛其名位岂少哉夫人宋氏封夀安县君太子太师赠侍中彦筠之曽孙也子男七人其四未及名而卒叔彻为右千牛卫将军叔民太子右内率府副率共一人未赐官女六人长适右班殿直李傅共一早死四尚幼侯既卒天子哀伤之使中人取以入度其一为女道士而养其三人者禁中嘉祐五年十月诏以侯之丧祔于汝州秦悼王之园而志其墓中臣实为之铭铭曰葛藟之延本根是赖懿懿王族曰繁以大广平蚤秀华叶俊茂中道而摧天理谁咎梁汝之壤先王是茔魂兮往居万世攸宁皇弟故金紫光禄大夫检校太子宾客左监门卫大将军使持节昌州诸军事行昌州刺史兼御史大夫柱国天水郡开国公食邑二千二百户食实封一千户赠泾州观察使安定侯墓志铭赠泾州观察使安定侯承操秦悼王廷美之孙广陵康简王徳雍之第六子母曰清河郡君崔氏干兴元年正月生广陵邸天圣九年召见赐名遂以为右侍禁再迁东头供奉官改右千牛卫将军左监门卫大将军天子祀明堂以三后配上帝宗室皆助祭内外进爵加昌州刺史嘉祐三年正月乙未以疾终于位享年三十有七讣闻天子哀焉诏以泾州观察使安定侯印䇿告其柩又遣中使视丧事弔赙之于礼为丰即以其月殡城南奉先佛寺君为人敏慧有姿望尝授尚书畧通大义爱乐宾客接之穷日夜不厌于技艺多所通而琴奕射御皆尤精过人又能为欧虞书号得笔法娶王氏封普安县君赠太师中书令兼尚书令守斌之孙崇仪使令杰之女前卒继室以其娣内殿崇班令短之女封新安郡君子男五人长克勉太子右内率府副率次克助右千牛卫将军次克贡次克勍皆太子左监门率府率克勉克贡早卒其一不及名而三女亦皆夭死嘉祐五年自京师归葬汝州梁县祔于其先王之兆其窆之日实十月某甲子云铭曰帝绥四方亲亲以睦秦为别子亦畴其福翼翼诸孙岂伊异人念徳畏义克亢其门安定幼慧敦书习艺不怠不骄以保爵位没有追策天子之思刻铭幽穸后世是诒皇侄故金紫光禄大夫检校太子宾客右监门卫大将军使持节浔州诸军事浔州刺史兼御史大夫䕶军天水郡开国侯食邑一千八百户赠邠州观察使追封新平侯墓志铭赠邠州观察使新平侯克构者上从祖兄之子曽祖曰廷美秦悼王祖曰徳彛颍川郡王父曰承最赠宫苑使宣州刺史母刘氏东平郡夫人生十余歳召见赐名补右班殿直再迁西头供奉官天子以谓宗室以服属为亲疎其授之官虽无事当使位尊而秩优以宠异之不当与庶姓等由是改右千牛卫将军迁左监门卫大将军皇祐二年助祭明堂领浔州刺史嘉祐元年十二月辛未以疾卒于位讣闻天子加哀怜使中使䕶丧事厚赙䘏之而以邠州观察使新平侯印䇿告其柩侯之为人温厚有姿望能自饬以礼举止甚厚事太夫人以孝闻喜读书为诗又善射好虞世南书学之㡬得其法尝与宗室召对各使冩先帝自所造歌诗第共高下侯所书第一受诏敦奖上与族人嘉善而矜不能所以教育矫括之惟恐不至其有一善辄加赐金帛以厉其意而侯尝以材见优故于其时受赐为多累阶金紫光禄大夫勲䕶军开国郡侯食邑至一千八百户享年四十二夫人李氏呉王煜之曽孙右侍禁继荣之女封乐夀县君先侯十二年而卒又娶王氏赠镇南军节度使中正之孙东头供奉官世昌之女封仁和县君子男六人长叔璨右千牛卫将军次叔况太子右监门率府率次叔派叔婼皆太子右率府副率其二人不及名而死女六人长未嫁而卒次适左班殿直郭昭彛次适右班殿直刘君平其三人不嫁学老子法居延宁宫为道士天子赐之名曰洞仙洞深洞惠云其一亦早死嘉祐五年十月诏以侯之丧葬汝州梁县其先人之兆铭曰麟趾之诗王风是首显允公族共徳信厚猗嗟新平资质淑温知孝其亲信厚之元不忌不矜技艺毕能以善自名天子是称生有荣耀没有褒钖刻此铭章以告窀穸皇姪故银青光禄大夫检校国子祭酒行右监门卫将军兼御史大夫上䕶军天水县开国子食邑六百户赠右武卫大将军墓志铭君讳克萧于上为从祖兄弟之子曽祖曰秦悼王廷美祖曰高宻郡王徳恭父曰循国公承庆母刘氏封金乡县太君君以天圣八年生生数歳补右班殿直俄而改太子右监门率府副率其后又迁右清道率府率君于宗室属籍非甚逺自曽祖祖父皆王公积富贵君始为儿未能就外传则以恩赐名得官矣然犹知慕学兴艺不专以安逸自放皇祐中尝召宗室子弟对延和殿试其所书敕宗正定高下君书第一特诏束帛赏之宗祀明堂助祭者皆赐爵迁右监门卫将军嘉祐二年四月癸丑以疾卒享年二十八诏赠右武卫大将军君娶徐氏封东阳县君兵部尚书翰林之曽孙西头供奉官祐之之女先君一年卒子男三人长叔慈次叔巘皆太子右内率府副率其季不及名而夭女子六人四人尚幼其二亦夭死嘉祐五年十月诏遣使者以君丧葬汝州之梁县祔于祖考之次而令词臣叙其世系为之铭铭曰迺祖迺父惟王惟公同姓之恩虽逺犹丰孰谓若人禀命不融年不逾壮位不过庸刻铭其丘以永无穷皇姪故银青光禄大夫检校国子祭酒行右清道率府率兼御史夫夫轻车都尉墓志铭君讳克协曽祖曰廷美秦悼王祖曰徳雍广陵康简王父曰承睦处州观察使母陇西郡君董氏生十余歳方有诏赐以名补右班殿直巳而以殿直秩卑改太子右监门率府副率久之迁右清道率府率故事宗室无吏职其迁无常期朝廷有大礼辄推恩进阶䇿勲凡三加恩得银青光禄大夫检校国子祭酒兼御史大夫轻车都尉年二十七庆歴八年七月辛丑以疾卒其为人内和外顺宗室佳子弟也奕棋学书人亦颇称其能娶李氏礼部侍郎应机之孙子叔颐为右监门率府率嘉祐五年十月葬汝州梁县悼王之茔内于君之卒凡十有三年云铭曰族食世降疎戚有伦振振公路并受渥恩其恩如何结绶乗轩修涂未半天夺之年輀车还葬祔祖以孙尚有余庆幸其后昆皇姪孙故银青光禄大夫检校国子祭酒行右监门卫将军兼御史大夫上䕶军天水县开国子食邑六百户赠右武卫大将军墓志铭皇再从孙银青光禄大夫检校国子祭酒行右监门卫将军兼御史大夫上䕶军天水县开国子食邑六百户赠右武卫大将军叔詹其先出秦悼王曽祖曰保平军节度使徳钧祖曰仪崇使承震考曰河内侯克明母慕容氏封清福县君君生十余歳补右班殿直已而改太子右监门率府副率君初赐名叔昭避叔祖徳昭讳有诏改命迁右清道率府率明堂汎恩授右监门卫将军始开国天水县君食邑三百户更大礼进爵子益封亦三百户嘉祐三年十一月乙酉以疾卒年二十五矣娶曹氏封金乡县君无子五年十月葬汝州梁县君虽膏粱少年然性温厚喜读书为诗其出入恂恂不逾节若终享贵夀者既夭遏早死又无后不祀何耶然其卒也天子赠以大将军印绶其葬也使者䕶视词臣为之记其于哀荣亦可谓备矣铭曰有贵之势无待于贤有贤之资无愧于全两者遂矣而诎于年非命也耶其谁使然皇兄故深州团练使承训妻安定郡夫人张氏墓志铭夫人姓张氏曽祖琎赠祕书丞祖炳赠光禄卿父利用内殿崇班合门祗侯母金城县君薛氏夫人以大中祥符七年归于秦邸称来妇年十有八矣明道中以恩封上谷郡君皇祐三年进封安定郡夫人生子男五人克勤克俭克禋克孚克懋克勤右屯卫大将军秦州团练使克俭右千牛卫大将军克禋左侍禁克孚右屯卫大将军克懋右监门卫大将军俭禋并前卒女三人皆有汤沐封然不嫁读老子书居太和宫为道士赐名曰道正道昇道仙云夫人大王父王父三世儒者习为礼义能知书又通于音温柔慈良母有多子年六十六嘉祐四年十二月壬戌以疾卒明年权殡法济僧舍十月葬汝州梁县凡宗室虽甚材无事职于外其言行固莫得而闻而宗妇无外事于家其莫得闻又益甚然而视其奉祭祀和宗族教子孙夀考且宁其贤亦可知矣铭曰妇称外成亦允有命或成或隳未必皆幸祁祁夫人习善厥躬来归于宗继启其封鱼轩象服小君之饰惠于皇天以彰有徳有子有孙肃何诜诜其庆绳绳其诲谆谆六十有四未足云夀柔惠之风是用诒后皇姪故和州防御使歴阳侯夫人安福县君王氏墓志铭夫人姓王氏曾祖赟赠崇信军节度观察留后祖文庆赠左武卫将军父承彬内殿承制夫人既世仕朝廷闺门有法而其性亦婉嫕温厚可以配君子生十有七歳归于宗室故和州防御使歴阳侯克周克周上从祖兄弟之子也族近世贵夫人能嫔以礼既三年封安福县君有子男二人长曰叔何为太子右内率府率次曰叔苖为副率女二人皇祐二年十月甲戌以疾卒于广亲邸第年二十有七后十歳得嘉祐五年十月葬汝州梁县祔其先祖姑云铭曰妇以义从得其归难又况王族富贵显严婉嫕夫人出于良奥作嫔公侯其节静好斋祓祭祀肃恭朝㑹小君之尊汤沐是赉贵且有子奚福如之独不永年云何其悲皇姪右屯卫大将军克戒妻太宁县君李氏墓志铭李氏尚书驾部员外郎定之曽孙国子博士京之孙屯田郎中周珣之女年十有七以礼选纳为克戒妇事尊章尽其勤孝上承下接皆有礼意族人称其妇徳妇功妇容妇言皆具之庆歴中封大宁县君至和二年十一月丁丑以疾卒年三十有五凡生七男九女男曰叔杲右千牛卫将军曰叔縠叔满叔涉皆太子右内率府副率三人不及名而夭长女嫁右班殿直王定次嫁右班殿直张从政其二早卒其一学浮屠为比丘尼居资圣禅院其四尚幼嘉祐五年十月葬汝州梁县先姑之茔铭曰古之嫁者教于公宫礼义之益实被其宗夫人之先世世儒者苹藻之习自其牖下既得所从孔惠且温媚于尊章上下欣欣九女七男是谓多庆而不永龄嗟哉其命皇姪右监门卫将军克淳妻追封仙游县君李氏墓志铭皇再从昆弟之子右监门卫将军克淳妻李氏皇城使高州刺史继中之女赠司徒斌之孙赠骁骑大将军训之曽孙年十有四庆歴八年以礼称来妇性温惠敏于女工又善书颇知为文其习好若此非世禄及将家所为也凡生一女早夭皇祐三年五月庚午感疾卒享年十有八以未及赐邑封诏特以仙游县为汤沐追告其殡嘉祐五年十月日自京师归葬汝州梁县祔其先祖姑而命词臣为之铭铭曰归得其从天子之宗从得其职公侯之宫贤也宜永夀何不容赫赫王命追褒邑封副笄展翟既禭其躬纳铭壤下以质无穷皇姪右监门卫将军克常妻濮阳县君卢氏墓志铭夫人姓卢氏曾祖赟东上合门使诚州刺史祖亮太子右监门率府率父炳泉州徳化令外族周氏年十有六以礼聘为克常妇克常于天子再从兄弟之子曾祖祖父封皆至王公亲近族大支庶繁衍然夫人称为能孝其宗沈静谦顺乐于为善封濮阳县君至和二年十二月甲寅以疾卒年二十有九生子男二人长曰叔兴太子右监门率府率次曰叔邑大子右内率府副率女四人二早夭二尚幼其殡于门封法济寺其葬于汝州梁县实嘉祐五年十月云铭曰王族緜緜其丽不亿风教之首亦繄内则卢为着姓前世尤盛有婉夫人载共休令归于良夫宗族以愉有子有封短年何吁凡葬没铭以视来裔刻此坚石閟于幽隧公是集巻五十二公是集卷五十三钦定四库全书公是集巻五十三宋刘敞撰墓志铭大中大夫行刑部侍郎致仕上柱国赐紫金鱼袋俞公墓志铭公讳献卿字谏臣其先河间人晋永嘉之乱徙居黟歙公之父曰某赠工部尚书尚书之父曰某某之父曰某皆蓄徳不仕庆诒其后尚书取闵氏赠太原郡君实生二子长曰献可官至某官天章阁待制其季则公公之初学师友某兄强力敏捷儒术自任其后遂相继成进士名闻天下云拜夀州芍陂尉临事明察善钩人情推显至于隠故盗贼不敢发发又輙得人有告其师浮屠出游者公揣其有姧使吏拘之而索其室得浮屠之尸一县大惊以为有神转昭州军事推官陈进乱岭南象州危甚吏民莫自坚其太守欲背城奔使公往䕶之公至为説利害复教使坚壁治兵为不可攻太守急聴其言得免诛贼亦不至官兵之在宣州公部昭民往输之粟及事平议留昭民伐山林以治官府曰役病矣不可以不示信请期三日许之民闻公令知不久役皆劝功趣事事如其素陈进死上功第一赏未行丁尚书忧丧毕转大理寺丞为本寺详㫁官选殿中丞知庐州慎县又换杭州仁和县丁母夫人忧服除改太常博士知南雄州潮阳吏民不相能讼系不决一郡恟恟徙公知潮阳镌其曲直潮阳又多水害公亲相地势筑防金山百姓便之转屯田员外郎大臣荐可为郡守厯两院御史领左军巡使举察称职拜三司盐铁判官上初即位公疏言民力不足其弊在取之太繁用之太奢可减宂食及诸无益引先帝为法累数百言天子嘉之罢清卫兵及省浮屠老子祠醮公本谋也淮南二浙一嵗耗盐十三万尚书经费不足公往示之至则条废旧弊以新法从事吏尽偿所负又増五百万石以兄为盐铁副使改开封府推官㑹陜西言兵食不足转运使非其人朝议换之上亦重其选宰相数奏进拟无合意者召公问状公不辞让因入言之天子识公名曰是前使淮南者可奏公至部三日得半年之储终嵗余二年之食虽一切方略然其百姓富者不病贫者不扰云泾原塞外武延川本羌地诸将请筑保凿濠守之公奏以谓生事不可许已而寇果至杀掠吏士塞所凿濠而去转兵部员外郎迁京西召对边事荐赵某可将帅赐三品服以兄没当𦵏求为东南官改福建召还判盐铁勾院转刑部郎中居二年命直史馆知荆南府进諌言事上聴不倦喜曰卿不当往荆州即日拜三司户部副使厯度支盐铁三部转右諌议大夫复出荆南满嵗授直集贤学士知杭州登石作堤以捍江涛水不为灾召回判三班院及银台门下省出为宣州元昊畔西边大扰诏书问所欲施公条上十余事朝廷称其知时务徙知应天府改工部侍郎以疾请老天子忧之以为刑部侍郎致仕闻其居杭州即从徙二子官呉中以便奉养庆厯五年四月十七日终于所居享年七十有六明年某月某日葬歙州某县之某原从先人居夫人冯翊郡君钱氏柔淑知礼是配是宜子四人长希楚某官次希元进士及第早夭次希及次希忠皆将作监主簿女三人长适祕书丞江杞其二未嫁公为人高明刚严论议立规矩似不能容物至典法持狱平易寛恕不肯妄有轻重其在京西钱丞相为许州厚宾客之奉嵗费千万执政素不説又疑其有私公奏事至京师开其端问公公对曰无他世称公长者累阶至大中大夫勲至上柱国爵至开国伯食邑至九百户所与交游同僚多厯两府事而公独不遂可谓命矣铭曰俞之先世基徳相继其大而章自公兄弟雍雍在家矫矫在官厯试以难富贵不愆忠而好谋天子是咨功济西方国人不知辞老而休亦不踰距其风孔高以惮进取仲尼有言积善余庆公实有子嗣武其盛尚书屯田郎中提举兖州仙源县景灵宫王公墓志铭公讳沖字景儒其先自太原迁宋居虞城祖化赠太傅考砺赠太师中书令于今为显家故弗论着也公少则好学论议依名节慷慨自喜不与衆浮沈士友多惮之祥符中举服勤词学成进士名得试校书郎知兴国军永兴县父丧解官服除选于吏部试判优等为武安军掌书记授武昌军崇阳氏陈广与人鬬鬭者以他疾死而吏劾广杀人议寘大辟广亦不能自明公擿其状以闻有诏下旁郡覆广狱广卒无事转运使竒其意欲为之请赏公辞不受天圣初改着作佐郎知夀州霍邱县吏积不治盗贼放横公使其百姓邻伍相收司而以耳目一切纠发老姧宿逋中尽服禽无脱者徙蜀州晋源改祕书丞知陈留当是时章献太后垂帘聴朝而中人用事者罗崇勲之徒交通县豪借之意气以渔夺细民吏不敢何公独以法绳之请谒无所聴大姓田滋等由此惧造飞语以姧利事污公太后果怒下公吏使中人杂治之讯掠甚急欲公自诬服公义不屈宁必死不肯少自下狱遂不具然犹坐除名徙雷州景祐初上始亲政尽斥逐罗崇勲等诸附丽之者亦贬废言事者多以公不辜闻天子亦自识其名复起为卫尉寺丞又诏尽雪向罪后勿用以为负改着作佐郎知越州㑹稽县都巡检使张怀信所部兵乱百姓恟惧欲逃入山谷间公䇿其不足虞固请彻城门兵以坚衆心郡中由是安康定初复为祕书丞通判干州自元昊畔边将数战不利而民力以屈公上备边御戎等䇿及言复郑国渠以实闗中事遂施行通判华州月余擢知干州迁太常博士知洋州真符县言民家失火举族焚死公视其状曰必仇者为之教吏推迹其人与三日期贼果得一郡大惊以为神明郡故无学公为立黉舍收其才子弟得二三十人亲教养之吏观聴悦喜由此彬彬然兴于学与西州等矣迁屯田员外郎知泰州明年改都官嵗饥发常平仓以食饥者凡所活数万人使者上其治为淮南第一赐绯衣鱼符改职方领南京留司御史台就迁屯田郎中提举兖州仙源县景灵宫受诏未行嘉祐元年十一月甲子以疾终年六十八后三年十月甲子塟某原初公起黄绶至二千石更四县五州所居见纪未甞官京师一为陈留以刚直㡬不免犹滨于死及复召士大夫翕然向仰之兾其且大用然遂汩没不进未能如其意称其量也自以道终不行而公长兄年九十矣以太子宾客谢事家居故求为留司官以优游相从乡闾间怡怡如也有终焉之规呜唿可谓笃于义知所进退不失其正者矣性不妄悦人谓穷困益坚于时人鲜所合而范文正公特知之数荐于朝其为政也勇于当事兴利若不及去恶如恐失之亦以此故仕甞难进易退然其处之晏然未甞以见色辞喜读书属文尤长于诗诗凡千余篇读之其志可见也夫人叶氏封冯翊县君三子长汉臣进士及第为长举令次真臣试将作监主簿皆能世其家者也次某尚幼三女长适大理寺丞尚颖次适祕书丞孙珪其季未嫁某也公之甥也故于公之葬得叙其志而铭其哀铭曰为道者有言白则涅矣刚则缺矣嗟嗟舅氏涅而不变缺而不巻硁硁其声矫矫其行极晦而明其辱则荣孰不公侯孰不耄期人也天欤其止于斯我葬舅氏悠悠我思铭以藏之以写我悲故尚书虞部员外郎分司南京赠光禄卿杜君墓志铭君讳惟则字定国姓杜氏其先蜀人少举进士不遇而其兄以尚书郎守睦州当先帝即位四方贺受命君亦奉其兄章上礼有司天子嘉之召试学士院得试祕书省校书郎调含山县主簿南雄州司理参军稍迁徳清江都令川荐者言改大理寺丞知南安县徙知雷州是时琼管有大狱太守坐击者千八百人吏民恫恐上下莫自安百姓废业而夷獠素易吏狙伺重轻转运使患之以狱事属君君颿海风一日至郡下条其情状悉罢遣千人百余人而取其尤桀恶当坐者具狱上廷尉朝廷是之吏民頼以安改太子中舍通判濠州赐绯衣银章又改殿中丞通判杭州干兴中转国子博士知处州迁尚书虞部员外郎年老自表分司南京因家于雍邱君为人温厚和易与人交尚义久而益恭其言必践之不为虚词以导悦人亦未甞斥人过至于仕宦视公事如私视百姓如家人苟可以便之必啇度处画使得其宜而后已不求为名故所至见爱去之辄见思及其谢事归居也乡里慕仰之称为诚长者曽祖某祖某皆不仕考某赠太仆卿夫人某氏封某县君四子长某早卒次子某次舜元次叔元三人者天圣八年同嵗进士而君夫人尚皆夀考无恙兄弟既成名还家拜庆一县往贺之车马塞里巷士大夫以为荣君随其少子官淮隂明年十一月某甲子卒享年八十二未及归葬夫人长子次子诸妇诸孙相继又卒贫不能自还且三十年叔元乃克举君之丧葬于某乡某原而尽祔其余实嘉祐五年七月甲子云叔元固善士孝慈有志节自其宦于朝数以令请赠君官至光禄卿然叔元之事亲其设心以谓必已之所自尽者然后慊于义是以其得反葬为艰且久矣铭曰以仕必才耶致位一州不为卑矣以夀必仁耶至于耄期不云微矣嗟嗟杜君乐易信厚长者之规矣实有良子实收实食谓天不可信于此乎视纳铭其邱以诏后世故朝散大夫尚书刑部郎中致仕上柱国赐紫金鱼袋张公墓志铭公讳沔字楚望姓张氏其先出留候子房三国之分纮仕孙氏由是为江南人其后居鄱阳者曰子员子员生瑶瑶徙建安之浦城瑶生厉厉生大王父从晟从晟生曽王父赟赟生王父霭霭生考瓌自王父而上皆仕南唐不及见天下之平公考见天下之平而早世不及仕故不闻于时公之孤八嵗矣虽幼知感慕沈静不戏狎异于他儿少长发其家书读之勤志强力期以文学成名当是时杨文公以文章名一世于公乡里外姻也因起从之㳺游杨氏之门者常数十百人而公以才见称祥符初举进士甲科得试校书郎知抚州临州县再调睦州遂安县治皆有声用荐者言改大理寺丞知平阳县迁殿中丞母忧去官服除知溧水县转太常博士通判温州赐绯衣银鱼庄献称制张旻以旧徳用骄僭乱法公上书请出旻补外事虽不即行然士大夫忻然向之擢御史台推直官转尚书屯田都官员外郎甞奉使决大狱朝中称其平丞相李文忠公善之拜侍御史数月吕文靖复入相二人者不相能争于上前以谓故事三院由中丞荐不当以执政用出公知信州既至又移福州嵗余乃复召还言事引大体正得失而已不苛细充开封府判官转兵部员外郎改三司盐铁判官出为淮南转运使赐金紫转工部郎中复入为盐铁判官假諌议大夫使契丹还言敌情慢疑有非常宜敕边为备既而敌果以兵临境求闗南地如公䇿庆厯二年加直史馆知陜州明年转刑部郎中元昊入泾原败葛怀敏数十万之师闗中震惊兵少不足自守朝议不暇逺发使中贵人即崤渑之间遮四路归戍悉还补其阙兵久乗塞自以得生归与妻子相见复驱之就死地人人怨唿以言相激拔刃彍弩且欲絶河桥为变中贵人无若之何疾驰入陜以诏书属公而去吏民骇惧奔逃公单马出城矫诏谕之曰贼已出境受诏诸军趣还营毋得差池衆见公之易也帖然皆敛兵就道莫复諠譁于是范文正经畧闗中梁丞相奉使延州皆奏议以公权事合变消乱止祸宜厚其赏朝廷不能用契丹复修好除边闗备徙公河北转运使初保州以被边故戍兵廪赐厚他处及张昷之为转运使议有所増损军中怨之相率杀守佐闭城反诸将闻变争欲急攻城大兵㑹城下几十余万公独不聴曰兵骄故作乱耳民不反也攻城必多所残百姓何罪且城未易攻与之相反覆诸将不能夺乃登东闗门唿首恶者谕以祸福使出降衆皆踊跃投兵杖再拜曰公活我愿见诏书面缚后旬余天子为遣近臣受其降卒全一城者公本谋也犹以事不先觉贬秩知汝州富丞相宣抚河北封敕不下曰张某有谋功乃当赏祭何夺之位然天子以辈例皆贬故不许公为人温恕仁让在朝廷恂恂无所竞称为博厚长者至临急变勇鋭坚决以身蹈不测处之不疑其治军旅应变画䇿能任大事虽宿将无以校得失百姓頼以安岂所谓仁者必有勇耶移知宿州初陈恭公有所爱吏私属公公不应及其在位因事左迁公都官员外郎监宣州鋭士大夫由此恶之不平于其免相也乃复得工部郎中知广徳军又迁刑部郎中江南东路转运使召还判三司户部勾院未几自请治明州有诏视三路转运使嵗满当入朝因上章请老子苏天子许焉用其少子为州从亊以便奉养初公以材进数试繁剧有异效世许其任公卿其后失意更不迁而新进常辈名位顾多超处其右自丞相以下数称其功理其枉然遂终不用十有余年他人为公恨而公处之晏然未甞寘色辞性亷不治家人活业仰俸禄以生而厚于宗族乡党宾客所资养周给称其意厚薄初不计有无及其归家居也囊箧无余赀所居才蔽风雨饮食或日阙亦不以累其志改其乐嘉祐五年某月某甲子无疾卒享年七十有八积阶朝散大夫勲上柱国夫人魏氏封某县君子三人皆孝谨讽太子中舍诜太常博士诲则州从事者也女五人皆嫁名家明年某月某日葬某县某乡之穹隆山吾闻有隂徳者有阳报不在其身在其子孙若公之徳多矣殆亦其后且大乎铭曰仕系其逄进退有时嗟我张公长者之规排难寝兵洞然至诚不伐不矜弃功与名富贵磨灭令徳则长惠之在人世以不忘穹隆之葬公则有子宜尔子孙尚食庙祀朝散大夫殿中丞知汝州叶县骑都尉陈君墓志铭君讳耿字仲操真定人祖日审交父曰昌业世世传郑氏礼皆不仕君受学父祖祥符初以经中第得上元尉厯永定军司理参军霸州録事叅军甘泉令迁建雄军节度推官知永济县丞相沂公镇魏善其政奏徙大名大名治城内事尤剧嵗满课最得见上拜权永清军节度判官初丞相率其属连奏举君可京官必得之而才稍迁丞相以为赏薄知其有亲更敕其弟子融辟君监光州㭟场便奉养数月以忧免其后服除为苏州观察支使达官鉅人荐君材能于朝者前后十余章改祕书省着作佐郎知霍丘顷之移阆中迁太子左賛善大夫代还除叶县未行又迁中氶庆厯八年十一月五日卒于家享年七十五君为人亷直不阿势附俗而内恕有爱故长于为政其在永定军人有杀死于路者贼不得其子疑怨家所为诣吏辨诉吏以子言名捕诉者按之证逮詾詾囚无以自明君察其不真讼系待讯而急自守丞请捕贼守丞怒曰司理侮法耶何敢为死罪解脱遣他掾与司理杂治囚笞掠数百千囚不胜痛诬服具狱待报君犹守之不聼人皆为君惧明年博野县捕得真杀人者举郡大惊衆乃皆伏及为永济县当契丹使往来道自先帝与戎约和结兄弟嵗时聘问一以敌国礼待之使者入境天子使中贵人候迓馈劳冠葢相属其有求市令所司调与之以见中国广大厚其欢心而少从旁县赋取蹴迫令长稽缓不如意辄劾以违制文移仓猝百姓骚扰嵗嵗苦之畧比军兴而县吏乡典亦利得其势侵渔细民其敝葢久及君至为设方略饮食供张百物皆豫储待后使者过县有所调取不复及民民便安之王丞相由此知君其始至阆中嵗大旱郡守希转运使意不聴民诉灾民遮君自言君即诣府请之犹不许因趋出悉取民所诉状属吏以令蠲其租而公文上转运使转运使初不悦后无如之何文丞相守成都闻而嘉之更分遣官属行视两川郡县之被灾者皆奏除其租独阆中由君免于流亡而上恩浸滛至于东西川十有余万户矣君晩升朝赠其父大理寺丞母崔氏仙㳺县君位虽不大显世守荣焉娶薛氏封高平县君先君卒子五人女四人初君仕官过汝隂乐之筑室焉君既没三嵗十二月丙申诸子裔竒京苏等乃以君及高平之丧葬怀音乡之高原以成君志竒举进士与予同嵗孝友慈祥予甚知之故予得铭其葬庶几不朽云铭曰学如其才有以显亲仕如其职有以便民夀尔厥年夫又何怨卜处于此实惟君存盖古别子百世不迁尚越其延施于后昆翰林学士呉君前夫人赵氏墓志铭翰林学士呉君长文之元配赵夫人者兾州言都人父立仕为遂平令家颇饶于财怜其子为择所从至年二十翰林君尚未仕治孔氏书王氏易通达有闻而遂平贤之以女予之夫人既归呉氏事尊章迨及祖姑婉嫕敏恪执勤左右夙夜不懈虽退居其宫未甞有隋色呉氏甚贫夫人不敢有私财自其所赍服玩器用百物者苟可以备家费缓急无所爱以故族人无内外小大皆归其贤翰林以经明选于礼部调回福州古田尉广信军判官夫人皆随以往人谓其去舅姑之侧当少假豫自寛而夫人滋益恭犹其故时也观其志不为逺近有所辍作虽贤士大夫或不能矣寳元二年八月二十二日以疾终年二十二其后翰林以亷能升王朝又举贤良对䇿直言天子用为諌臣遂掌制命召为学士显贵得封其凄县郡君而夫人不及封人皆为之恨夫人凡生一男二女男曰璟有至性其幼也未能识其母长而思慕悲哀有过于人者今补太庙室长长女嫁祕书省着作佐郎胡稷臣而亡其次嫁泉州司法参军王孝寛初呉氏自齐之禹城徙北海九世矣由曽祖而下藳肂未葬翰林卜其地得东阿之鱼山乡孟栅原为吉嘉祐四年十月告于朝迁曽祖妣王考以葬而举夫人之丧以从曰生不与我同其乐矣死若有知也其祔于祖姑尚获其志焉铭曰女得其归妇宜其家不幸不淑悲如之何夫也茔之子也承之祔于祖姑万世其宁之公是集巻五十三公是集卷五十四钦定四库全书公是集巻五十四宋刘敞撰石记皇姪孙故右内率府副率叔舍石记太子右内率府副率叔舍上之再从姪孙曽祖曰徳彝昭徳军节度使兼中书令颍川郡王祖曰承钖左屯卫大将军楚州团练使父克辟右千牛卫将军母曰呉氏陈留县君嘉祐元年十一月已丑生于宫邸二年四月以宗室长子赐名为太子右内率府副率四年六月甲子以疾终厝奉先佛寺五年十月葬汝州梁县古之道天下无生而贵者故虽王者之子犹胜衣冠而后爵之然亦任其事责以职时有不能以恩全者矣国朝变此制公族虽疎逺皆以官禄富贵之而终不任以事使之必全其待长嫡又加异故叔舍未至能言而官矣然亦夭遏早死岂固有命耶谨记故右监门率府率克壮石记皇再从姪故银青光禄大夫检校国子祭酒行右监门率府率兼御史上骑都尉赠左领军卫将军克壮字称之庆厯三年五月二十二日生生四嵗诏赐之名拜太子右内率府副率又四年上祀明堂宗室之助祭者仲叔季弟幼子童孙不问能与未能胜衣冠皆赐爵进秩由是迁右监门率府率嘉祐四年年十有七矣六月乙酉以疾不起闻诏赠左领军卫将军自始赐名至于终积阶银青光禄大夫检校国子祭酒兼官侍御史䇿勲上骑都尉葢见其进未见其止也曽祖廷美秦悼王祖徳雍广陵康简王父承亮磁州防御使母杜氏初其出就外傅也尤警速成有所授学未甞不以忠孝为言磁州贤之谓其左右曰此我家宝也性多所通于书画音律皆精过人比其卒尚未娶故无后明年十月葬汝州梁县其先王之墓次固有苖而不秀者耶叙其行事以塞诏㫖以表其竁穴谨记皇姪孙故太子右内率府副率叔罕石记皇姪孙叔罕者庆厯五年五月八日生生五嵗以干元节与宗室子弟皆上夀得召见因赐名授太子右内率府副率明年正月十三日有疾卒嘉祐五年十月葬汝州梁县曽祖徳彞保信军节度观察留后赠昭徳军节度使兼中书令颍川郡王祖承矩庄宅使赠洺州防御使广平侯父克循右监门卫大将军栁州刺史母刘氏其葬虽以殇略然自启至窆犹使使者以王命督视云谨记皇姪孙故右内率府副率叔疾石记皇姪孙太子右内率府副率叔疾其父克广右监门卫大将军其祖承矩赠洺州防御使广平侯其曽祖徳彝赠中书令颍川王其母杨氏其生以皇祐元年八月其赐名以五年四月其卒以九月其他官以银青光禄大夫检校国子祭酒兼监察御史武骑尉其𦵏以嘉祐五年十月甲子实祔其高祖秦悼王之园有诏刻其世系于石而藏于其墓所以异宗室之恩云谨记皇姪𤣥孙故太子右内率府季培石记皇姪𤣥孙季培其先出奉悼王曽祖曰克已右千牛卫大将军祖曰叔韶右屯卫大将军贺州刺史父检之右千牛卫将军检之于悼王五世矣季培之生以嘉祐四年三月其世次上从祖兄弟曽孙之子也最逺生月余即赐名授太子右内率府副率阶勲兼官检校皆如故事所以优宗室长子异其礼其年十月八日夭死厝延祥院明年十月日𦵏海州梁县有诏刻石识其竁云谨记皇姪曽孙太子右内率府副率持之石记太子右内率持之至和二年六月三日生生一年以宗室长子赐名除太子右内率府副率嘉祐三年八月十八日卒厝于延祥佛舍又二年十月葬于汝州梁县先王之茔曽祖承勗赠宫苑使宜州刺史祖克构赠邠州观察使新平侯父叔㻮右千牛卫将军母王氏持之于天子为再从曽孙其属益已疎逺然其所以爱厚敦睦礼秩如一将长养而富贵之不幸早死命也夫谨记皇姪孙太子右内率府副率叔鬷石记皇姪孙鬷至和二年十月二十日生嘉祐四年干元节用家人礼上夀见省中赐以名拜太子右内率府副率其阶光禄大夫加银印青绶检校国子祭酒兼官监察御史勲武骑尉所以宠秩之甚厚其年七月三日感疾卒葢生五嵗矣下殇也墓逺未得葬厝禅惠佛舍嘉祐五年十月乃葬汝州梁县祔于其先王之墓曽祖曰徳恭追封高密郡王祖曰承庆循国公父曰克绚右屯卫大将军母王氏无命号此其世系也谨记故右监门率府率克播石记皇从祖兄弟之子银青光禄大夫检校国子祭酒行右监门率府率兼殿中侍御史上骑都尉克播字伯芳广陵康简王徳雍之孙磁州防御使承亮之第十一子母杜氏以宝元元年十二月生于宫邸庆厯二年始赐名授太子右内率府副府得银青光禄大夫检校国子祭酒兼监察御史武骑射其后迁右监门率府率加兼殿中侍御史上骑都尉幼聪悟机速有成人之姿磁州爱之甚日课使学书未甞有倦色其用法颇得古法嘉祐元年十月甲子感疾卒年甫十有二云权瘗奉先佛寺后十二年当嘉祐五年十月乃𦵏汝州梁县曽祖秦悼王之茔是虽于礼殇且无后然天子犹以族人之爱使使者䕶葬事词臣为之志以成人之礼处之可谓厚也已谨记皇再从姪曽孙太子右内率府副率化之石记皇再从姪孙化之者右监门卫将军叔广之长子祖曰克已赠深州防御使饶阳侯曽祖曰承夀赠均州防御使武当侯化之以皇祐二年九月一日生明年以宗室长子赐名授太子右内率府副率其年六月二十一日病不育嘉祐五年十月葬于汝州梁县先王之园是古所谓无服之殇也然其礼亦备矣谨记皇姪孙故右监门率府率叔亹石记皇姪孙叔亹其先出秦悼王曰祖曰徳恭衡州防御使祖曰承夀南作坊使父曰克基右武卫大将军母曰扶风县君宋氏以庆厯三年始生生五嵗始赐名遂以为太子右内率府副率上祀明堂复以恩迁右监门率府率初出就外傅知爱书事笔砚不类诸儿皇祐五年六月三日以疾终年十有一嵗矣殡普济佛寺嘉祐五年十月日葬汝州梁县从其先祖之兆云谨记皇姪孙故太子右内率府副率叔鼐石记皇姪孙叔鼐其父曰右屯卫大将军克殉其祖曰赠武信军节度使循国公承庆其曽祖曰赠䕶国军节度使兼侍中高密郡王徳恭徳恭之父则秦悼王故叔鼐于上为从祖兄弟之孙生五嵗则赐以名及官得银青光禄大夫检校国子祭酒行太子右内率府副率兼监察御史武骑射而疾卒实至和二年九月十日犹以成人礼殡延祥佛寺后五年乃葬汝州梁县其高曽之墓兆实嘉祐五年十月日云谨记皇姪孙故内率府副率叔闾石记皇帝再从姪孙银青光禄大夫检校国子祭酒行太子右内率府副率兼监察御史武尉骑叔闾者赠昭徳军节度使兼中书令颍川郡王徳彝之曽孙赠武信军节度观察留后遂宁郡公承衎之孙左武卫大将军克谐之长子母曰冯氏皇祐四年四月四日生生旬日以干元节预宗室长子例赐名除太子右内率府副率明年五月二十日卒遂厝于昭圣禅院嘉祐五年十月𦵏于汝州梁县从高祖秦悼王之茔是诚不幸而夭矣然而其生有爵其死有归其葬有志是殇以成人之礼居也岂不亦幸耶谨记皇姪孙故右监门率府率叔僧石记皇姪孙叔僧庆厯丁亥十二月二十日生明年以宗室长子例赐名授太子右内率府副率皇祐二年上祀明堂用汎恩迁右监门率府率至和元年十一月九日以疾卒始八嵗厝于东兴福佛舍曽祖徳恭衡州防御使赠䕶国军节度使兼侍中高密郡王祖承庆和州团练使赠武信军节度使循国公父克頠右千牛卫将军母乐夀县君高氏嘉祐五年十月葬汝州梁县祔于先王先公下殇也然以亲亲恩録其义已厚矣谨记皇再从姪孙右千牛卫将军叔䇿妻万年县君王氏石记皇再从姪孙右千年卫将军叔䇿妻万年县君王氏者西头供奉官汉宾之曾孙右班殿直从周之孙三班奉职温恭之女年十有六以礼成㛰至和二年封万年县君明年六月庚申得病死殡奉先资福院后四年嘉祐五年十月某日葬汝州梁县上于宗室恩厚其子孙服属虽逺苟胜衣冠能趋拜无不命以官者王归为叔䇿妇安富亦乐矣然不能成子姓甫三嵗而亡其命也哉谨记公是集巻五十四