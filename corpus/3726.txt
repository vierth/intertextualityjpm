历世真仙体道通鉴正统道藏三家本五十三卷洞真部记传类历世眞仙体道通鑑序醎一白海琼先生曰晋抱朴子作神仙传所纪千有余人刘纲法师复缀一千六百爲续仙传宋朝王太初集仙者九百人爲集仙传宣和间考古校今述所得仙者五万人谓之仙史盛矣哉太上无爲之教也每观超俗至士洁己高人或孝子忠臣或烈妇贞女傲节于清虚之地游心于玄妙之乡欲隐晦以韬光慕超凡而跻圣故乃嚼浑沌握洪蒙饵日月之精参天地之化澡心而浴性养素以存眞探虚无以爲立鼎之根基究妙有以爲炼丹之药物铅升汞降赖水火以烹煎虎跃龙腾仗阴阳而制伏故有金翁姹女之号黄婆丁老之名是皆修炼之秘事昇玄之密㫖也太上垂教字曰金丹得人则传誓盟授受其始也炼精爲气炼气成神炼神合道以至羣阴剥尽体变纯阳身外有身胎仙变化方曰丹圆九转法契大成以至积阴功而至三千修德行而逮八百太一符召移居蓬岛之间上帝诏征飞步大罗之境其次功行则四种尸解百变神游更且师资有殊有分修习不一或念经持咒饮水吞符或存思运用嚥津服气或饵草木之药或烹金石之丹万法千门总归一道所谓处处垂杨堪系马家家有路到长安然惟内炼金丹该括万化如遵正路如水朝宗故凡尸解飞昇莫不由此超度方其修炼之时也忘世荣华甘心寂澹灰头垢面破服弊衣或露宿而雨眠或松餐而涧饮或和光而混俗或厌世而避尘散处山林徧游湖海宴息洞府涉览世途其庸辈凡流轻耳贱曰耆以告稚甲以谕乙此贫道人也此丐子流也近之者转身睹之者回盻其有能尊而事之者畿希有如贵宦者恃圭爵以爲高富豪者怀金赀以爲重其笑而耻爲之似者纷纷皆是矣及其潜功外修精心内炼乘云驭气策空驾浮名纪上清身栖碧落则旒冕屈尊而下拜金紫仰慕而惊心吁吾于道又何损益哉惟我元始天尊在昔大浮黎土寳珠说经都竟天人廓散十方当此之时道浃群黎恩霑万有茂开劫运启迪眞风逮至无上道君太上老君继演斯玄迭振其化暨我昊天上帝符历开极眞道凝虚梯级羣仙陶冶万类白日飞昇之士尸解神变之人自古迄今益盛而益隆也愚者一介渺微苦耽玄学欲希度世颇厌俗纷常观儒家有资治通鑑释门有释氏通鑑惟吾道教斯文独阙白海琼先生之所谓传所谓史皆不见行于世间因録集古今得道仙眞事迹究其践履观其是非论之以大道而开化后人进之以忠言而皈依太上务遵至理不诧虚文但眞仙玩世显少隐多其所留名百不逮一且传记行藏每有闻见之先后踪迹变化难以次序而铺舒是故不可例世间作史编年纪事论也如得一名眞仙证道须是详审校定严行笔削不敢妄书庶几剖判仙凡垂名者贵人间天上普见愚衷惟万劫至人上士鉴之焉编成名之曰历世眞仙体道通鑑浮云山圣寿万年宫道士臣赵道一再拜焚香谨序传闻异辞所传闻异辞况神仙狡狯或亡氏名变氏名不可知如张子房传黄石公即赤松子赤松子即圯上老人圯上老人即四皓四皓即东海君东海君即力士人自不悟当时若非此一老人变化岂有平沙旷野能自蔽并蔽力士又岂有路傍兵革间有四老同处爲上所知而人无闻焉从是而推八公能老能少眇道士遽如许遽如许皆意生身一一不足怪又从是而推眞诰所称圣贤忠孝文人才士古今一气有随化而无诚死盖天地一人之身也吾天地之身也尝欲效班孟坚人名表谱轩辕以来得道之士虽有精有麤有眞有伪然此爲天仙此爲地仙此爲栖隐如此而修炼成如此而服食效如此而无成与不幸可师可慕可警可惧不得于其萃则得于其类如赵文子冠而受教如诸菩萨一时对佛说法至言满眼诸门洞开要爲有益于无穷无量非特记姓名事迹而已古瑞赵全阳高士乃能会聚刘子政葛稚川至近年诸书罢精竭力朱窠细字如虫蚀叶不可爲万计虽传闻所传闻异而大略具是矣予因是又见北方所谓作者皆不爲诡怪方伎与不可知而自不可及殆眞教也有蠹鱼者不可谓知然得仙字食之如发人者得其发食之亦仙全阳寤寐是间食仙也多矣非直蝉比也傥得其一发足与老仙共传敬哉吾题是集爲顾将军人物点眼凡质已飞复欲疑武陵人云我则不暇甲午五月庐陵刘辰翁书自昔得仙者皆云名应图史此图史在天上地下名山洞府不系世间度人经言元始说法始青天中十方无极无量品至眞大神无鞅之衆浮空而至曰无极曰无量曰无鞅数衆正犹佛书说三世十方河沙数百千万亿那由他不可说不可说诸佛菩萨欲人人而注名姓字之竹帛殆不堪纪更生列仙始赤松终玄俗上不及黄帝稚川神仙始广成至封君达下不及晋代沈玢续仙谓人间得仙之人犹千不得闻其一眞诰载杨君笔受地下主者谓有职位粗相识其无位者不可一二尽知如此散者无限数也要知玄间有仙籍人间有史籍人不能知仙仙不求闻于人故数目悬而详略异耳浮云山道士赵全阳着仙鑑编纂详考订核可谓仙之董狐矣抑余有疑焉稚川传淮南王八公事甚伟谓汉史秘之可矣更生父德治淮南狱得鸿寳枕中书诵之以爲奇及着列仙乃摈淮南八公而不列江乡间相传旌阳事迹焜曜耳目及考眞诰载诸许眞胄家世谱系讳行伯仲羣从上自司徒下至虎牙玉斧独一语不及旌阳名不挂谱眞诰作于梁距东晋不远未应堕史之阙文良可爲怪今全阳所纪刘安许太史风绩相望于列仙眞诰得无间然否若天眞列圣玄间地位已在经藏若存之仙鑑之目反似挂一漏万一一具述不可胜书全阳笔削间试重思之阏逢敦牂岁三月中澣中斋叟邓光荐书于本一庵旧见儒家有夫子礼文史四明斥之曰尊之乃所以小之此考亭所以于白鹿洞亦不欲塑夫子像止于祭时设位也然夫子世系竟未有过而问者此止斋老因观复实録重爲儒教感也浮云山道士赵全阳编仙鑑可谓能人所不能者敢问夫子非海上广桑山主宰邪此载之韩滉传列之金箓醮位者君重遗之何也岂君所编施仙名存者即孔门三千之徒而夫子之尊固已隐于辞之所不及邪噫尘尘刹刹玉皇身总入无边明镜裹请以斯语爲君赞云进表臣道一言伏以大道无爲先天地之始眞仙垂教亘今古以同爰自三皇以前世代绵邈结绳爲政无文字之可稽逮至伏羲氏始立书契后世则而效之而历年滋多竹简湮没太古之事后世十不得闻其一人心不古深可叹也赖有太上之化身历世出而阐教是以世降俗末之际犹存还淳返朴之风不亦伟欤臣道一诚惶诚恐稽首顿首恭惟太上昊天金阙至尊玉皇上帝陛下眞常湛寂智慧妙圆作三界之师尊总十方之玄范永弘至道无量度人臣不揆愚昧採摭经传所载得上圣高仙眞修实行之可纪者编爲历世眞仙体道通鑑一部于以公评论于道德于以揭仙圣之范模用显眞宗赞扬大化将昭先觉远诏方来但眞仙住世每隐景潜形变化莫测留名于传记者百不得一焉请以浅近之见爲陛下陈之谓如三清之境十方诸天海上神山海外五岳天眞上帝眞人神王威如雷霆明如星斗皆莫不有攸司而度人经所谓十方无极无量品至眞大神无鞅数衆有非人世之所能尽述今据眞经所载前列高眞上圣数位以举纲维其次羲农轩三皇之世得眞仙名于世者数十人以显天人交通之始自三皇以降虽眞仙脉络传授接踵于其间然多尚隐逸不立文字其声迹亦间闻于人今自历五帝三代得眞仙名于世者几百人然亦不能究其出没变化之详尽逮至殷周太上复化身下降大道阐扬故自历秦汉三国大晋南北朝隋唐五代宋朝中间垂教立法莫盛于此然而洞天福地朝市林泉或和光同尘或隐形韬迹有传记之所不能尽载耳目之所不能周知所得眞仙名于世者几千人而已外如世人之感遇或飞仙下降或神仙戏游隐姓潜名倏忽遐迈者多不与笔所编者特眞仙躬行践履之接于人之闻见者尔然而绵历今古编载岂无差讹赋禀凡愚述作岂无谬戾伏冀陛下察其微悃念其向慕而省览焉然后颁付人间以爲方来证眞仙子之监戒此区区之至愿也干冒天威不胜战慄所以编成历世眞仙体道通鑑谨奉表陈进以闻道一诚惶诚恐稽首顿首谨言浮云山圣寿万年宫道士小兆臣赵道一上表仙鑑编例浮云山圣寿万年宫道士赵道一修撰一首列三清上帝五老高眞自爲五卷并用引经爲据举其大纲以示敬天尊主之象名曰通鑑外纪其体道通鑑始自上古三皇下逮宋末其得道仙眞事迹乃搜之羣书考之经史订之仙传而成间或芟繁摭要不敢私自加入一言庶可示信于后亦窃比述而不作之意一修仙有五等炼丹有三成旣以证眞妙用莫测只得浑融而书之难以分别异同优劣高下一诸仙传载飞昇冲昇上昇昇天登天轻举冲举昇举飞举登眞昇眞尸解解化昇化羽化隐化示化示卒示终等例并照元传书之不敢改易一眞仙修践有合于道德五千言者间立论断归美以示崇尚道德之贵后之学者宜取则焉一是书编次难以攷覈年代故揭其大略次序而已其有博学之士能考究者幸刊而正之一辨资治通鑑年谱差误考周之世厉王在位三十六年周召共和十四年总五十年令通鑑年谱乃作厉王在位四十年共和又五十年则是总九十年而差加入四十年在内世岂有大臣辅少主居摄五十年而方归政之理只据刘恕作外纪厉王亦不曾有四十年而书共和十四年厉王崩乎彘即不曾有共和五十年之说此作年谱者之误也且周之诸王享年有差互增减乃总其享国共九百二十七年考之乃是周之世差加入一循环甲子在内五十四年在周六年在商因而所排甲子纪年并差又据刘恕外纪论断亦准三统历纪西周东周共八百余年未尝有九百余年之说又可见后人作年谱差误分晓自周上至唐尧元年诸家所载帝王纪年虽不不同而不曾外加入一循环甲子在内姑寘勿论下至秦元年起方与诸家所载纪年同一历肚眞仙体道通鑑成其中年月用谢观复作混元实録中年谱亦欲效资治通鑑体再修历世眞仙传道通鑑一部因先考年代以遗方来如资治通鑑起周威烈王释氏通鑑效之起周昭王则道家用二家之体合起殷阳甲盖老君以阳甲十七年自泰清境分神下降託孕于玄妙玉女也今考刘恕通鑑外纪及邵雍经世书与道家经书所载历代帝王享国年谱特异三书之异盖因所载享国修短之不同所以纪元年甲尽不相符合刘邵之作乃儒家考古之前辈而二人之所考已异儒者亦莫能分别是非或曰刘之书志在深究治乱而不专意年甲邵之书考明数学专注意于年甲者或邵之书是也如是则刘之书本于史书纪年史果妄乎或曰前代乆远莫能辨惑此说良是矣今编体道通鑑只合本于道家所载经书如谢观复所编混元实録年谱盖已考究详尽后之述者幸无疑焉历世真仙体道通鉴正统道藏三家本五十三卷洞真部记传类历世眞仙体道通鑑卷之一轩辕黄帝轩辕黄帝姓公孙有熊国君少典之次子也其母西乔氏女名附寳瞑见大电光绕北斗枢星照于郊野附寳感之而有娠以枢星降又名天枢怀之二十四月生轩辕于寿丘帝生而神灵幼而徇齐弱而能言长而敦敏成而聪明龙颜日角河目隆颡苍色大肩始学于大项长于姬水帝年十五心虑无所不通乃受国于有熊袭封君之地以制作轩冕乃号轩辕以土德王曰黄帝得奢龙辨乎东方得祝融辨乎南方得火封辨乎西方得后土辨乎北方帝娶西陵氏于大梁曰嫘祖爲元妃生二子玄嚣昌意初喜天下之戴己也养正娱命自取安而顺之爲鸿黄之代以一民也时人未使而自化未赏而自劝其心愉而不伪其事素而不饰谓太清之始也耕者不侵畔渔者不争岸抵市不预价市不闭鄙商旅之人相让以财外户不闭是谓大同帝理天下十五年忧念黎庶之不理竭聪明进智力以营百姓具修德也考其功德而务其法教时元妃西陵氏始养蚕爲丝乃有天老五圣以佐理化帝取伏羲氏之卦象法而用之据神农所重六十四卦之义帝乃作八卦之说谓之八索求其重卦之义也时有臣曹胡造衣臣伯余造裳臣于则造履帝因之作冠冕始代毛革之弊所谓黄帝垂衣裳而天下理也帝因以别尊卑令男女异处而居取法干坤天尊地卑之义帝见浮叶方爲舟即有共鼓化狄三臣助作舟楫所谓刳木爲舟剡木爲楫也盖取诸涣涣散也物大通也所以济不通也帝又观转蓬之象以作车时有神马出生泽中因名泽马一曰吉光二曰吉良出大封国文马缟身朱鬣乘之寿千岁以圣人爲政应而出又有腾黄之兽其色黄状如狐背上有两角龙翼出日本国寿二千岁黄帝得而乘之遂周游六合所谓乘八翼之龙游天下也故迁徙往来无常帝始教人乘马有臣胲作服牛以用之世本云所谓服牛乘马引重致远以取诸随得随所宜也有臣黄雍父始作舂所谓断木爲杵掘地爲臼以济万人取诸小过也小过者过而通也帝作灶以着经始令铸釜造甑乃蒸饭而烹粥以易茹毛饮血之弊有臣挥始作弓臣夷牟作矢所谓弦木爲弧剡木爲矢也弧矢之利以威天下以取诸睽睽乖也制不顺也帝始作屋筑宫室以避寒暑燥湿谓之宫宫言处于中也所谓上栋下宇以待风雨取诸大壮大者壮也帝又令筑城邑以居之始改巢居穴处之弊又重门击柝以待暴客以取诸豫备不虞也又易古之衣薪葬以棺椁以取诸大过有服斋于中宫于洛水上坐玄扈石室与容光等内观忽有大鸟衔图置于帝前帝再拜受之是鸟状如鹤而鸡头燕喙龟颈龙形骈翼鱼尾体备五色三文成字首文曰愼德背文曰信义齐文曰仁智天老曰是鸟麟前鹿后蛇颈背有龙文足履正尾击武有九苞一曰包命二心合度三耳聪达四舌屈伸五采色备六冠鉅鋭钩七金目鲜明八音激扬九腹大一名鶠其雄曰凤其雌曰凰高五六尺朝鸣曰登晨昼鸣曰上祥夕鸣曰归昌昏鸣曰固常夜鸣曰保长皆应律吕见则天下安宁黄帝曰此鸟遇乱则去居九夷矣出于东方君子之国又出丹穴之山有臣沮颂苍颉观鸟迹以作文字此文字之始也黄帝修德义天下大理乃召天老谓之曰吾梦两龙挺白图出于河以授予敢问于子天老对曰此河图洛书将出之状天其授帝乎试斋戒观之黄帝乃斋于中宫衣黄服戴黄冕驾黄龙之乘载交龙之旂与天老五圣游于河洛之间求梦未得帝遂沉璧于河乃大雾三日又至翠嬀之泉有大鲈鱼于河中泝流而至杀三牲以醮之即甚雨七日七夜有黄龙负图而出于河黄帝谓天老五圣曰子见河中者乎天老五圣乃前跪受之其图五色毕具白图兰叶而朱文以授黄帝乃舒视之名曰録错图令侍臣写之以示天下黄帝曰此谓之河图书是岁之秋也帝旣得龙凤之图书苍颉之文即制文字以代结绳之政以作书契盖取诸夬夬决也决断万事于是黄帝定百物之名作八卦之说谓之八索一号帝鸿氏一号归藏氏乃名所制曰归藏书此易之始也黄帝垂衣裳之后作龙衮之服画日月星辰于衣上以象天故有龙衮之颂帝纳女节爲妃其后女节见大星如虹下临华渚女节感而接之生少皥帝又纳丑女号嫫母使训宫人而有淑德奏六德之颂又纳费修氏爲夫人是时庶民甘其食美其服乐其俗安其居无羡欲之心邻国相望鸡大之音相闻至老而不相往来无求故也所谓黄帝理天下便民心谓之至理之代是时风不鸣条谓之天下之喜风也雨不破块谓十日一小雨应天下文十五日一大雨以协运也以嘉禾爲粮谓之大禾也其穗异常以醴泉爲浆谓泉水美味如酒可以养老也以五芝爲芳谓有异草生于圃则芝英紫芝黑芝五芝草生皆神仙上药时有水物洋涌山车满野于是德感上天故有黄星之祥谓之异星形状似月助月爲光名曰景星又有赤方气与青方气相连赤方中有二星青方中有一星凡三星又有异草生于庭月一日生一叶至十五日生十五叶至十六日一叶落至三十日落尽若小月即一叶厌而不落谓之蓂荚以明于月也亦曰历荚帝因铸镜以象之爲十五面神镜寳镜也于时大挠能探五行之情占北斗衡所指乃作甲乙十干以名日立子丑十二辰以名月以鸟兽配爲十二辰属之以成六旬谓造甲子也黄帝观伏羲之三画成卦八卦合成二十四气即作纪历以定年也帝敬大挠以爲师因每方配三辰立孟仲季自是有阴阳之法焉黄帝闻之乃服黄衣带黄绅首黄冠斋于中宫即有凤凰蔽曰而至帝乃降阶东面再拜稽首曰天降丕祐敢不承命凤乃止帝东园集于梧桐又巢于阿阁非竹实不食非醴泉不饮其饮也则自鸣舞音如笙箫帝即使伶伦往大夏之西阮榆之谿昆仑之阴嶰谷采钟龙之竹取其窍厚均者断两节间长七寸七分吹之爲黄钟之音以本至理之代天地之风气所谓黄帝能理日月之行调阴阳之气爲十二律吕雄雌各六也时有女娲之后容成氏善知音律始造律历元起丁亥又推冬至日在之星又问天老得天元日月星辰之书以纪时有臣隶首善筭法始作数着筭术焉臣伶伦作权量黄帝得蚩尤始明乎天文帝又获寳鼎乃迎日推策于是顺天地之纪旁罗日月星辰作盖天仪测玄象推分星度以二十八宿爲十二次角亢爲寿星之次房心爲大火之次尾箕爲析木之次斗女爲星纪之次虚危爲玄枵之次室壁爲诹訾之次奎娄爲降娄之次昴毕爲大梁之次觜参爲实沉之次井鬼爲鹑首之次星张爲鹑火之次翼轸爲鹑尾之次立中外之星作占日月之书此始爲观象之法皆自河图而演之又使羲和占日常仪占月鬼臾区占星帝作占候之法占日之书以明休咎焉黄帝有茂德感眞人来游玉池至德所致也有瑞兽在囿玄枵之兽也尚书中候云麋身牛尾狼蹄一角角端有肉示不伤物也音中黄钟文章彬彬然牡曰麒牝曰麟生于火游于土春鸣曰归禾夏鸣曰扶幼秋冬鸣曰养信帝又得微虫蛄蝼有大如羊者大如牛者虫名螾大如虹者应土德之王也有兽名𧏮如狮子食虎而循常近人或来入室人畏而患之帝乃上奏于天徙之北荒帝以景云之瑞庆云之祥即以云纪官官以云爲名故有缙云之官于是设官分职以云命官春爲青云官夏爲缙云官秋爲白云官冬爲黑云官帝以云爲师也帝置四史官令沮诵苍颉隶首孔甲居其职主图籍也又令苍颉主人仪孔甲始作盘盂以代凹尊杯饮之朴着盘盂篇盘盂之诫也帝作巾几之法以着经黄帝书中通理黄帝史谓之坟坟大也有臣史玉始造画又济南人公玉带上黄帝明堂图有复道上有楼从西南入此楼之始也帝依图制之曰合宫可以观其行也乃立明堂之议以观于贤也时有仙伯出于岐山下号岐伯善说草木之药性味爲大医帝请主方药帝乃修神农所尝百草性味以理疾者作内外经又有雷公述炮炙方定药性之善恶扁鹊俞附二臣定脉经疗万姓所疾帝与扁鹊论脉法撰素书上下经帝问岐伯脉法又制素问等书及内经帝问少俞鍼注乃制鍼经明堂图炙之法此鍼药之始也黄帝理天下始以中央之色称号初居有熊之国曰有熊帝不好战争当神农氏之八代榆冈始衰诸侯相侵以黄帝称中央故四方僭号亦各以方色称佥共谋之边城日骇帝乃罢台榭之役省靡丽之财周戎士筑营垒帝问于首阳山令来首山之金始铸刀造弩又于东海流波山得奇兽状如牛苍身无角一足能出入水吐水则生风两目光如日月其音如雷名曰夔牛帝令杀之以其皮冒之而爲鼓击之声闻五百里帝令军人吹角爲龙鸣此鼓角之始也于是又令作蹴踘之戏以练武士黄帝云日中必熭操刀必割狂屈竖闻之曰黄帝之言也帝有天下之二十有二年忽有蚩尤氏不恭帝命诸侯中强暴者也兄弟八十人并兽身人语铜头铁额不食五谷啗沙吞石不用帝命作五虐之刑以害黎庶于葛庐山发金作冶制爲铠甲及剑造立兵仗刀戟大弩等威震天下不顺帝命帝欲伐之征诸侯一十五旬未克敌思念贤哲以辅佐将征不义乃梦见大风吹天下尘垢又梦一人执千钧之弩驱羊数万群觉而思曰风号令执政者也垢去土解化清者也天下当有姓风名后者夫千钧之弩冀力能远者也驱羊数万群是牧人爲善者也岂非有姓力名牧者乎帝作此二梦及前数梦龙神之验帝作释梦之书令依二梦求其人得风后于海隅得力牧于大泽即举风后以理民初爲侍中后登爲相举力牧以爲将此将相之始也以大鸿爲佐理于是顺天地之纪幽明之数生死之说是谓帝之谋臣也帝问张若谋敌之事张若曰不如力牧能于推步之术着兵法十三卷可用之乃习其干戈以征弗享始制三公之职以象三台风后配上台天老配中台五圣配下台黄帝于是取合己者四人谓之四面而理时获寳鼎迎日推策又得风胡爲将作五牙旗及烽火战攻之具着兵法五篇又以神皇爲将帝之夫人费修之子爲太子好张罗及弓矢付以大将谓之抚军大元帅爲王前敌张若力牧爲行军左右别乘以容光爲大司马统六师兼掌邦国之九法又寘左右大监监于万国臣龙纡者有勇有义亦爲将帝之行也以师兵爲营卫乃与榆冈合谋共击蚩尤帝以玉爲兵帝服黄冕驾象车交六龙太丙太乙爲御载交龙之旂五牙旗引之以定方位帝之行也常有五色云气状如金枝玉叶止于帝上如葩华之象帝因作华盖黄帝即与蚩尤大战于涿鹿之野帝未克敌蚩尤作百里大雾弥三日帝之军人皆迷惑乃令风后法斗机作指南车以别四方帝乃战未胜归太山之阿惨然而寐梦见西王母遣道人披玄狐之衣以符授帝曰太乙在前天一在后得之者胜战则克矣帝觉而思之未悉其意即召风后告之风后曰此天应也战必克矣寘坛祈之帝依之以设坛稽首再拜果得符广三寸长一尺青色以血爲文即佩之仰天叹所未捷以精思之感天大雾㝠㝠三日三夜天降一妇人人首鸟身帝见稽首再拜而伏妇人曰吾玄女也有疑问之帝曰蚩尤暴人残物小子欲一战则必胜也玄女教帝三宫秘略五音权谋阴阳之术玄女传阴符经三百言帝观之十旬讨伏蚩尤又授帝灵寳五符眞文及兵信行帝服佩之灭蚩尤又令风后演河图而爲式用之创百八局名曰遁甲以推主客胜负之术黄帝又着十六神历推太一六壬等法又述六甲阴阳之道作胜负握机之图及兵法要诀黄帝兵法三卷河图出军诀称黄帝得西王母兵符又有出军大帅年命立成各一卷太一兵历一卷黄帝出军新用诀一十二卷黄帝夏氏占兵气六卷黄帝十八阵图二卷黄帝问玄女之诀三卷风后孤虚诀二十卷务成子玄兵灾异占十四卷鬼臾区兵法三卷图一卷黄帝于是纳五音之策以审攻战之事复率诸侯再伐蚩尤于冀州蚩尤率魑魅魍魉请风伯雨师从天大风而来命应龙蓄水以攻黄帝黄帝请风伯雨师及天下女妖以止雨于东荒之地北隅诸山黎土羌兵驱应龙以处南极杀蚩尤与父不得复上故其下旱所居皆不雨蚩尤乃败于顾泉遂杀之于中冀其地因名絶辔之野旣擒杀蚩尤乃迁其庶类善者于邹屠之乡其恶者以木械之帝令画蚩尤之形于旗上以厌邪魅名蚩尤旗杀蚩尤于黎山之丘掷械于大荒中宋山之上其械后化爲枫木之林所杀蚩尤身首异处帝悯之令葬其首冢于寿张其肩膂冢在山阳收得蚩尤兵书行军秘术一卷蚩尤兵法二卷黄帝都于涿鹿城黄帝又与榆冈争天下榆冈恃神农氏之后故争之黄帝始以鵰鹗鹰鹯爲旗帜以熊罴貙虎爲前驱战于版泉之野三战而后克之又北逐獯鬻之戎诸侯有不从者帝皆率而征之凡五十二战天下大定帝以伐叛之功始令岐伯作军乐鼓吹谓之箫铙歌以爲军之警卫㭎鼓曲灵夔吼鵰鹗争石坠崖壮士怒玄朱鹭等曲所以扬武德也谓之凯歌于是诸侯咸尊轩辕爲天子帝以己酉立承神农之后火生土帝以土德称王天下号黄帝位居中央临制四方帝破山通道未尝宁居令风后负筹书伯常荷剑旦出流沙夕归阴浦行万里而一息反涿鹿之阿帝又试百神而朝之帝问风后予欲知河所泄对曰河凡有五皆始于崑崙之墟黄河出于崑崙山东南脚下即其一也帝令竖亥步自东极至于西极得五亿十选九千八百八步南北得二亿三万一千三百步东尽泰还西穷邠国东西得二万八千里南北得二万六千里黄帝始画野分州令百郡大臣授德教者先列珪玉于兰蒲席上使舂杂寳爲屑以沉榆之胶和之爲泥以分土别尊卑之位与华戎之异帝旁行天下得百里之国者万区所谓首出庶物万国咸宁有青乌子能相地理帝问之以制经帝又问地老说五方之利害时有瑞草生于帝庭名屈轶佞人入则指之是以佞人不敢进时外国有以神兽来进名獬豸如鹿一角寘于朝不直之臣兽即触之容成子者得道知声律女娲之后初爲黄帝造律历元起丁亥至此时造笙以象凤鸣素女于广都来教帝以鼓五十絃瑟黄帝损之爲二十五絃瑟长七尺二寸伏羲寘琴女娲和之黄帝之琴名号钟作清角之弄帝始制七情行十义君仁臣忠父慈子孝兄良弟悌夫义妇听长惠幼顺十义也帝制礼作乐之始也东海有度索山山有神荼郁垒神能御凶鬼帝制驱傩之礼以象之帝以容成子爲乐师帝作云门大卷咸池之乐乃张乐于洞庭之野北门曰其奏也阴阳以之和日月以之明和风俗也黄帝将会神灵于西山之上乃驾象车六交龙毕方并辖蚩尤居前风伯进扫雨师洒道凤凰覆上乃到山大合鬼神帝以号钟之琴奏清角之音登崑崙之灵峰致丰大之祭以诏后代斯封禅之始也于时有神人西王母者太阴之精天帝之女也人身虎首豹尾蓬头戴胜颢然白首善啸石城金台而穴居坐于少广之山有三青鸟常取食此神人西王母慕黄帝之德乘白鹿来献白玉环又有神人自南来乘白鹿献鬯帝德至地秬鬯乃出黄帝习乐以舞衆神又感玄鹤二八翔舞左右帝于西山尝木果味如李状如棠花赤无核因名沙棠食之御水不溺帝立台于沃人国西王母之山名轩辕台帝乃休于㝠伯之丘崑崙之墟帝游华胥国复往天毒国居之因名轩辕国又西至穷山女子国北又复游逸于崑崙宫赤水北及南望还归而遗其玄珠使明目人离娄求之不得使罔象求而得之后爲蒙氏之女奇相氏窃其玄珠沉海去爲神帝巡狩东至海登桓山于海滨得白𤢟神兽能言达于万物之情因问天下鬼神之事自古精气爲物游䰟爲变者凡万一千五百二十种白𤢟言之帝令以图写之以示天下帝乃作辟邪之文以祝之帝周游行时元妃嫘祖死于道帝祭之以爲祖神令次妃嫫母监护于道以时祭之因以嫫母爲方相氏黄帝以天下大定符瑞并臻乃登封泰山禅于亭亭山又禅于几几山勒功于乔岳作下畤以祭炎帝以观天文察地理架宫室制衣服候气律造百工之艺累功积德故天授舆服斧钺华盖羽仪天神之兵黄帝着轩舆之铭帝以事周毕即推律以定姓纪钟甄声帝之四妃生二十五子得姓者十二人姬酉祈己滕箴任苟僖诘旋依黄帝九子各封一国元妃嫘祖生二子玄嚣昌意并不居帝位玄嚣得道爲北方水神昌意居弱水弟少昊黄帝之小子也帝妃女节所生号金天氏后即帝位黄帝之女溺于东海化爲鸟名精卫常衔西山木石以堙东海昌意娶蜀山氏之女生颛顼居帝位号高阳氏黄帝之嫡孙也黄公託拔昌意之少子也封北土禺强黄帝之胤不居帝位亦得道居北方爲水神少昊有子七人颛顼时以其一子有德业赐姓曼氏余不闻黄帝以天下旣理物用具备乃寻眞访隐问道求仙冀获长生乆视所谓先理代而后登仙者也时有甯子爲陶正有神人过教火法出五色烟能随之上下道成仙去往流沙之所食飞鱼暂死二百岁更生作沙头颂曰青蕖灼烁千载舒万龄暂死饵飞鱼有务光子者身长八尺七寸神仙者也有赤将子舆不食五谷啗百草而长年有容成公善补导之术守生养气谷神不死能使白发复黑齿落复生黄帝慕其道乃造五城十二楼以候神人即访道游华山首山东之泰山时致怪物而与神仙通接访神人于蓬莱回乃接万灵于明庭京兆仲山甘泉寒门谷口黄帝于是祭天圆丘将求至道即师事九元子以地皇元年正月上寅日斋于首山复周游以访眞道令方明爲御昌寓骖乘张若谬扅导焉昆阍滑稽从车而至襄城之野七圣俱迷见牧马童子黄帝问曰爲天下若何童子曰理天下何异牧马去其害马而已黄帝称天师而退至于圜丘其国有不死树食其子与叶人皆不死有丹峦之泉饮之而寿有巨蛇害人黄帝以雄黄却逐之其蛇留一时而反帝令三子习服之皆寿三百岁比到洪堤上具茨山见大隗君又见黄盖童子受神芝图七十二卷适中岱见黄子中受九茄子方登崆峒山见广成子问至道广成子不答帝退捐天下筑特室借白茅间居三月方往再问修身之道广成子乃授以自然经一卷黄帝舍帝王之尊託猳豚之文登鸡山陟王屋山开石函发玉笈得九鼎神丹注诀南至江登熊湘山往天台山受金液神丹东到青丘山见紫府先生受三皇内文大字以劾召万神南寘五芝玄涧登圜壠荫建木观百灵所登降采若干之芝饮丹峦之水南至青城山礼谒中黄丈人乃间登云台山见甯先生受龙硚经问眞一之道于中黄丈人丈人曰子旣君海内复欲求长生不死不亦贪乎频相反复而复授道帝拜谢讫东过庐山祠使者以次青城丈人庐山使者秩比御史主总仙官之道是五岳监司也又封潜山君爲九天司命主生死之録黄帝以四岳皆有佐命之山而南岳孤特无辅乃章词三天太上道君命霍山爲储君命潜山爲衡岳之副以成之时参政事以辅佐之帝乃造山躬写形象以爲五岳眞形图黄帝往炼石于缙云堂于地炼丹时有非红非紫之云见是曰缙云因名缙云山帝藏兵法胜负之图六甲阴阳之书于苗山黄帝合符瑞于釜山得不死之道奉事太一元君受要记修道养生之法于玄女素女受还精补脑之术玄女授帝如意神方即藏之崆峒山帝精推步之术于山稽力牧着体用之诀于岐伯雷公讲占候于风后先生黄帝得玄女授阴符经义能内合天机外合人事帝所理天下南及交阯北至幽陵西至流沙东及蟠木帝欲弃天下曰吾闻在宥天下不闻理天下我劳天下乆矣将息驾于玄圃以返吾眞矣黄帝修舆封禅礼毕采首山之铜铸九鼎于荆山之下以象太一于州是鼎神质文精也孙寿三百六十岁入九嶷山仙去后三千六百岁尧理天下洪水旣甚人民垫溺禹念之乃化生于石纽山曰女狄暮汲水得石子如珠爱而吞之有娠十四月而生子及长能知泉源乃赐号禹后人称曰神禹是也金简玉字黄帝之遗诫也帝又以所佩灵寳五符眞文书金简一通藏于宛委之山帝尝以金铸器皆有铭题上古之字以记年月或有祠也时有薰风至神人集成厌代之志即留冠剑珮舄于鼎湖极峻处崑崙之上立馆其下崑崙山之轩辕台也时马师皇善医马有神通之妙思有龙下于庭伏地张口师皇视之曰此龙病求我医也师皇乃引鍼于龙口上下以牛乳煎甘草灌之龙病愈师皇乘此龙仙去黄帝闻之自择日卜还宅昇仙之日得戊午果有龙来垂胡髯下迎黄帝乃乘龙与友人无爲子及臣僚等从上者七十二人小臣不得上者将龙髯拔陊及帝之弓小臣抱其弓与龙髯而号泣弓因曰乌号铸鼎之地后曰鼎湖其后有臣左彻削木爲黄帝像率诸侯朝奉之臣僚追慕罔极或取几杖立庙而祭或取衣冠寘墓而守是以有乔山之冢黄帝曾游处皆有祠五百年后乔山墓崩惟剑与赤舄在焉一旦亦失黄帝居代总一百二十年云云在位一百五年自上仙后昇天爲太一君其神爲轩辕之宿在南宫黄龙之体象后来享之列爲五帝之中方君以配天黄帝土德中央之位以主四方以镇星配爲子名枢纽之神爲佐配享于黄帝帝之子少昊名挚字青阳号金天氏居帝位八十一年都曲阜子孙相承共四百年黄帝之孙颛顼号高阳氏母蜀山氏所生有圣德居帝位七十八年都商丘濮阳帝喾高辛氏黄帝之曾孙也帝喾生而神灵自言其名居帝位七十年都偃师寿一百五岁帝尧陶唐氏黄帝之玄孙帝喾之子也姓伊祈字放勋兴于定陶以唐侯爲帝都平阳在位七十年寿一百一十八岁帝舜有虞氏黄帝九代孙姓申屠摄帝位三十年正居位五十年寿一百一十二岁都蒲坂夏禹亦黄帝之玄孙也姓姒居帝位都安邑在位九年子孙相承共四百三十二年按遁甲开山图曰禹得道仙人也古有禹女娲十九代知吉知凶知存知亡能轻能重能息能行不灼而沸不汲自满中生五味眞神物也黄帝炼九鼎丹服之逮至炼丹成后以法传于玄子此道至重盟以诫之帝以中经所纪藏于九嶷山东号委羽承以文玉覆以盘石其书殷汤黄帝二十代孙姓子居帝位都亳在位一十三年子孙相承共六百二十三年周发黄帝二十二代孙姓姬居帝位六年都镐京后平王迁洛邑子孙相承共八百七十三年黄帝子孙各得姓于事帝推律定姓者十二前九子各封一国总三十三氏出黄帝之后先天纪云子孙相承凡一千五百二十年道一曰轩辕屈黄帝之尊礼七十二师然后垂衣裳而天下治当是时也君明臣良民淳俗朴以有天下而不耻不问是故神人悉愿归之民到于今称之此后世所以有黄帝王霸之品者于此乎可见矣道德经曰是以圣人处无爲之事行不言之教万物作焉而不辞生而不有爲而不恃功成而弗居夫惟不居是以弗去岂非轩辕之谓乎历世眞仙体道通鑑卷之一历世真仙体道通鉴正统道藏三家本五十三卷洞真部记传类历世眞仙体道通鑑卷之二醎二通玄天师通玄天师一号玄中大法师在天皇时出洞眞经一十二部以无极大道下教人间有古大先生有古大先生于地皇时出洞玄经一十二部化人以无上正眞之道盘古先生盘古先生在人皇时出洞神经一十二部化人以太平无爲之道郁华子郁华子在宓牺时降于田野授天皇内文又降河图八卦之文教人以顺性之道一号宛华称田野子作元阳经三十四卷广寿子广寿子在祝融时降于恒山授人皇内文教人以安神之道俾陶铸爲器以变生冷一号传豫子作按摩通精经九十卷大成子大成子又号传豫子在神农时降于济阴授地皇内文教人以好生之道俾播殖谷果以代烹杀和合方药救疾养性一云作太一元精经三十六卷广成子广成子居崆峒之山石室之中黄帝闻而造焉曰敢问至道之要广成子曰尔治天下云不待族而雨木不待黄而落奚足以语至道哉黄帝退而闲居三月复往见之膝行而前再拜请问治身之道答曰至道之精窈窈㝠㝠至道之极昏昏默默无视无听抱神以静形将自正必静必清毋劳尔形母揺尔精乃可长生愼内闭外多知爲败我守其一而处其和故千二百年未尝衰老得吾道者上爲皇失吾道者下爲土予将去汝入无穷之间游无极之野与日月齐光与天地爲常人其尽死我独存焉乃授帝阴阳经一号力默子作道成经七十卷道一曰广成子谓我守其一而处其和故千二百年未尝衰老道德经曰昔之得一者天得一以清地得一以宁神得一以灵谷得一以盈万物得一以生侯王得一爲天下正其殆以此乎广成之意欲轩辕抱一爲天下式而已厥后轩辕得道白日昇天后世帝王卒未能及广成之功妙矣哉随应子随应子一号太极先生在少皥时降于崆峒山说庄敬经教以顺时行令赤精子赤精子在颛顼时说微言经教以忠顺之道南岳总圣集云芙蓉峰今有传经坛晋咸和中山南见数童子与群白鹤游翔其上录图子録图子在帝喾时降于江湄说黄庭经教以清和之道又命九天眞王三天眞皇执八光之节景云之符下牧德台授帝喾以九天眞灵三天寳符上以奉天使二仪无遗下以营人使年命无坠帝乃祭天于北河之坛藏符于钟山之峯后昇天爲玄宫眞人録图子是时传道与赤松子被衣子王倪啮缺一云作黄庭经五十卷务成子务成子在唐尧时降于姑射山说玄德经教以谦逊之道一云作政事宣一化经四十卷尹寿子尹寿子在虞舜时降于河阳说道德经教以无爲之道又传道与彭祖一云作通玄眞一经七十卷道德经千二百卷眞行子眞行子一号甯眞子在夏禹时降于商山教以勤俭之道授九畴书又命宛委之神玄夷使者授禹玉书灵寳五符治水眞文及罡步劾召鬼神之法玉笥山太秀法乐洞天即授禹灵寳眞文之所遗迹存焉今太湖中洞庭山林屋洞天即禹藏眞文之所一名包山吴王阖闾十二年正月登包山之上命稳者龙威丈人入包山之洞究其深远见金城玉屋题曰天后别宫太阴之堂于玉室几上得素书一卷凡一百七十四字而还阖闾不识其书使使问仲尼云赤乌衔书以授于王仲尼曰吾昔游于西海之上闻童謡曰吴王出游观震湖龙威丈人名隐居北上包山入灵墟乃造洞庭窃禹书天帝大文不可舒此文长传百六初今强取出丧国庐丘按謡言乃龙威丈人洞中得之赤乌所衔非丘所知也吴王惧复归其书一云夏禹时出爲师号季子肯作元始经四十六卷复作妙乐经七十卷复作德戒经三十卷了钖则子钖则子在商汤时降于潜山说长生经教以恭爱之道今潜山天祚宫前龙堂之址即其所也一号钖寿子或称戒子肯作道元经七十卷燮邑子燮邑子亦称赤精子降于岐山之阳说赤精经教以仁信之道西伯闻之召爲守藏史育成子育成子周武王克商践祚以守藏史迁爲柱下史作璇玑经一云周武王时出爲师号郭叔子亦称续成子或号天老公复称爲老君乍爲常人乍爲柱下史作长生经三十卷以授于王经成子经成子周成王时爲柱下史说广化经又以道授周公旦乃退而闲居因出游西极大秦竺干等国号古先生郭叔子郭叔子周康王时爲柱下史历世眞仙体道通鑑卷之二历世真仙体道通鉴正统道藏三家本五十三卷洞真部记传类历世眞仙体道通鑑卷之三赤松子赤松子者神农时雨师服水玉以教神农能入火自焚至崑崙山常止西王母石室中随风雨上下炎帝少女追之亦得仙俱去至高辛时复爲雨师今之雨师本是焉丹台録云爲崑林仙伯治南岳山抱朴子云赤松子以玄蛊血渍玉爲水而服之故得乘烟上下也玉屑服之与水饵皆令人不死甯封子甯封子者黄帝时人也世传爲黄帝陶正有人过之爲其掌火能出五色烟乆则以教封子封子积火自焚而随烟气上下视其灰烬犹有其骨时人共葬于甯北山中故谓之甯封子焉马师皇马师皇者黄帝时马医也知马形气死生之诊理之辄愈后有龙下向之垂耳张口师皇曰此龙有病知我能理乃鍼其唇下口中以甘草汤饮之而愈后数有疾龙出其陂告而治之一旦龙负而去赤将子舆赤将子舆者黄帝时人不食五谷而噉百草华至尧时爲木正能随风雨上下时与市中货缴亦谓之缴父偓佺偓佺者槐山採药父也好食松实形体生毛长数寸两目更方能飞行逐走马以松子遗尧尧不暇服也松者简松也时人受服者皆至二三百岁焉方回方回尧时隐人也尧聘以爲闾士炼石云母粉亦与人民之有病者隐于五柞山中夏启末爲宫士爲人所劫闭之室中从求道回化而得去更以方回印封其户时人言得回一圆泥涂门户终不可开籛铿籛铿帝颛顼之玄孙因进雉羹于尧尧封于彭城后谓之彭祖有子二人长名武次名夷其所隐山后人名曰武夷山一云虞舜时尹寿子传道与彭祖一云籛铿即彭祖有导引术有疾则闭气以攻所患运行体中下达指末即体如常云上士异床中士异被服药百裹不如独卧人集其术爲彭祖经列仙传云彭祖历夏至殷末八百余岁常食桂皮善导引行气历阳有彭祖仙室前世祷请风雨莫不报应常有两虎在祠左右祠讫地即有虎迹云后昇仙而去一云铿隐山中编竹爲户餐松爲粮能乘风御气腾身踊空至殷之末世已七百余岁后七百七十七岁解化赵次公云徐州彭城县以彭祖而得名按寰宇记殷之贤臣彭祖颛帝玄孙至殷末寿七百六十七岁今墓北故邑号大彭庐山名贤传云彭铿曾过彭蠡之滨造其名岳今庐山是也遍游洞府以窥圣迹已而把钓于台上双鲤化爲双龙冲天而去或云今江滨有钓鱼台本彭祖遗迹也啸父啸父冀州人少在西周市上补履数十年人不知也后奇其不老好事者造求其术不能得惟梁母得其作火法临上三亮山与梁母别列数十火而昇天西邑多奉祀之焉师门师门者啸父之弟子也亦能使火食桃李葩爲夏孔甲龙师孔甲不能顺其心意杀而埋之野外一旦风雨迎之讫则山木皆焚孔甲祀而祷焉还而道死按刘恕通鑑外纪云孔甲好鬼神之事不务修德诸侯多叛时天降乘龙有雌雄孔甲不能食而未获豢龙氏陶唐氏旣丧其后有刘累学扰龙于豢龙氏事孔甲能饮食之夏后嘉之赐氏曰御龙以更豕韦之后龙一雌死潜醢以食夏后夏后享之旣而使求之累惧而迁于鲁县据道一之见刘累恐即是师门未审是否因注于下以俟后之高人讨论臣道一曰师门得道而仕于有夏遇君之不幸也孔甲始则杀而埋之终则感悟而祀之卒还而道死是犹孙策杀干吉而创裂姚苌斩王嘉而寻亡然王嘉即逢于陇右干吉复见于镜中师门旦迎于风雨于道何损焉爲人上者可不谨诸使有道之君尊贤乐士宁得有此道德经曰奈何万乘之主而以身轻天下轻则失臣躁则失君此之谓也务光务光夏时人耳长七寸好琴服蒲韭根商汤伐桀因光而谋光曰非吾事也汤曰孰可曰吾不知也汤曰伊尹如何曰强力忍垢吾不知他汤旣克桀以天下让于光曰智者谋之武者遂之仁者居之古之道也吾子胡不遂之请相吾子光辞曰废上非义也杀人非仁也人犯其难我享其利非廉也吾闻非义不受其禄无道之世不践其位况于尊我我不忍也遂负石自沉蓼水已而自匿后四岁至武丁时复见武丁欲以爲相不从武丁以舆迎而从逼不以礼遂投河浮山后游尚父山臣道一曰太朴旣散而后有汤誓之师鸣条之战傥非有道至人出于其间则千载而下纲常荡然矣以务光折汤之非明君臣之分至于负石沈水处生死之际不改其操其所以立万世忠义之标杓者端在于此其后有盟津之会伯夷叔齐叩马而谏饿死首阳岂非本于光之道欤道德经曰国家昏乱有忠臣愚则曰其不幸而有昏乱也其亦幸而有忠臣也仇生仇生者不知何许人汤时爲木正三十余年而更壮皆知其寿人也咸共师奉之其人云常食松脂在乡北山上自作石室至周武王时幸其室祠之容成公容成公者自称爲黄帝之师见周穆王善补导之事炼精于玄牝其要谷神不死守生养气发白反黑齿落更生事与老子同亦云老子师之焉臣道一曰道德经曰谷神不死是谓玄牝玄牝之门是谓天地根绵绵若存用之不勤夫得是道者上爲仙失是道者下爲鬼容成公得此道衆妙之门也后世不得其道而流于傍蹊曲径抑末矣又极而至于爲御女之术乃託容成公以爲辞误也吕尚吕尚者冀州人也生而内智预见存亡避纣之乱隐于辽东四十年西适周匿于南山钓于蟠溪三年不获鱼比闾皆曰可已矣尚曰非尔所及也已而果得兵钤于鱼腹中文王梦得圣人闻尚遂载而归至周武王伐纣尚作阴谋百余篇服泽芝地髓且二百年而告亡有难而不葬后子伋葬之无尸唯有玉钤六篇在棺中云葛由葛由者羌人也周成王时好刻木羊卖之一旦骑羊入蜀蜀中王侯贵人追之上绥山绥山在峨嵋山西南高无极也随之者不复还皆得仙道故里谚曰若得绥山一桃虽不得仙亦足以豪范蠡范蠡字少伯徐人也事周师太公望好服桂饮水爲越大夫佐勾践破吴后乘轻舟入海变名姓适齐爲鸱夷子更后百余年见于陶爲陶朱君财累亿万号陶朱公复弃之卖药后人世世识见之云州二十四化志云范蠡于北邙山得仙邛䟽邛疏者周封史也能行气炼形煮石髓而服之谓之石钟乳至数百年往来入太室山中有卧石牀枕焉介子推介子推者姓王名光晋人也隐而无名悦赵宣子与游旦有黄雀在门上晋公重耳异之与出居外十余年劳苦不辞及还介山伯子震晨来唿推曰可去矣推辞母入山中从伯子常游后文公遣数千人以玉帛礼之不出后三十年见东海边爲王俗卖扇后数十年莫知所在涓子涓子齐人好饵术接食其精至三百年乃见于齐着天地人经四十八篇后钓于河泽得鲤腹中有符隐于宕山能制风雨受伯阳九仙法淮南王安少得其文不能解其㫖也其琴心三篇有条理焉马丹马丹者晋狄人也当文侯时爲大夫至献公时复爲幕正献公灭狄杀恭太子丹去至赵宣子时乘安车入晋都候诸大夫灵公欲仕之逼不以礼有迅风发丹入回风中而去北方人尊而祠之平常生谷城平常生不知何所人也数死复生时人以爲不然后大水出所害非一而平辄在缺门山头大唿言平常生在此云复水雨五日必止止则上山求祠之但见平衣帔革带后数十年复爲华阴门卒陆通陆通楚狂接舆也好养生食橐卢木实及芜菁子游诸名山在蜀峨嵋山上人世世见之孔子适楚楚狂接舆游其门曰凤兮凤兮何如德之衰也来世不可待往世不可追也天下有道圣人成焉天下无道圣人生焉方今之时仅免刑焉福轻乎羽莫之知载祸重乎地莫之知避已乎已乎临人以德殆乎殆乎画地而趋迷阳迷阳无伤吾行吾行却曲无伤吾足山木自寇也膏火自煎也桂可食故伐之漆可用故割之人皆知有用之用而莫知无用之用也肩吾见狂接舆接舆曰日中始何以语汝肩吾曰告我君人者以已出经式义度人孰敢不听而化诸狂接舆曰是欺德也其于治天下也犹涉海凿河而使蚊负山也夫圣人之治也治外乎正而后行确乎能其事者而已矣且鸟高飞以避矰弋之害鼷鼠深穴乎神丘之下以避重凿之患而曾二虫之无知肩吾问乎连叔曰吾闻言于接舆大而无当往而不及吾惊怖其言犹河汉而无极也大有迳庭不近人情焉连叔曰其言谓何哉曰藐姑射之山有神人居焉肌肤若冰雪绰约若处子不食五谷吸风饮露乘云气御飞龙而游乎四海之外其神凝使物不疵疠而年谷熟吾以是狂而不信也连叔曰然瞽者无以与乎文章之观聋者无以与乎钟鼓之声岂非形骸有聋盲哉是其言也犹时女也之人也之德也将旁礴万物以爲一世蕲乎乱孰弊焉以天下爲事之人也物莫之伤大浸稽天而不溺大旱金石流土山焦而不热是其尘垢粃糠将犹陶铸尧舜者也孰肯以物爲事皇甫谧云接舆躬耕楚王遣使以黄金百镒车二驷聘之不至琴高琴高赵人能鼓琴爲宋康王舍人行涓彭之术浮游冀州涿郡间二百余年后辞入涿水取龙子与诸弟子期期日皆斋洁待于水傍设祀果乘赤鲤来至祠中且有万人观之留一月入水去寇先寇先者宋人也钓鱼爲业居睢水傍百余年得鱼或放或卖或食着冠带好种荔食其葩实焉宋景公问其道不告即杀之后数十年踞宋门鼓琴数十日而去宋人家家奉祀焉王子乔王君名晋字子乔亦名乔字子晋周灵王有子三十八人子晋太子也生而神异幼而好道虽燕居宫掖往往不食端默之际累有神仙降之虽左右之人弗知也常好吹笙作鸾凤之音声贯行云响满宫掖白鸾朱凤延颈鼓翼集而听之奇禽异鸟率舞庭砌以爲常也一日天台山浮丘公降授道要使修石精金光藏景録神之法是时灵王二十二年谷洛鬭将毁王宫太子晋累谏不听以其忤㫖遂退居别宫斋戒思道浮丘公密降其室赐以灵药接以登高山后数年友人林良遇子晋于缑山之上谓良曰七月七日我当昇天可与故人会别也至是良与故人群官登山见子晋弃所乘马于涧下饮龁如初子晋乘白鹤挥手谢时人昇天而去远近观之咸曰王子登仙遂言曰王即吾姓也因以爲王氏是时群官拜别回拜所乘马焉亦飞空而去今有拜马涧在焉子晋昇天爲右弼主领五岳司侍帝晨号桐柏眞人理金庭洞天楚辞离骚天问篇云白蜺婴茀胡爲此堂安得夫良药不能固藏天式从横阳离爰死大鸟何鸣夫焉丧厥体註引仙传云崔文子学道于王子乔子乔化爲白蜺而婴茀持药与之文子惊怪引戈击蜺因堕其药俯而视之子乔之尸也须臾化爲大鸟飞鸣而去方舆记云西山中峰最高顶即王子乔之遗坛在岭侧今隶隆兴府幼伯子幼伯子者周苏氏客也冬尝着单衣盛暑着襦袴形貌岁异后数十年更壮时人莫知世世来诫祜苏氏子孙得其福力焉桂父桂父者象林人也时黑而时白时黄而时赤南海人见而尊事之常服桂及葵以龟脑和之千丸用十斤桂累世见之今荆州之南尚有桂丸焉瑕丘仲瑕丘仲甯人也卖药于甯百余年人以爲寿而因地动舍坏仲及里中数十家屋临水皆败仲死民或取仲尸弃水中收其药卖之仲被裘而从诣之取药弃仲者惧叩头求哀仲曰非恨汝也使人知我尔后自北复来至甯北方谓之谪仙人酒客酒客梁市上酒家人也作酒常美售人日得万钱有过而逐之主人酒常酢败贫穷梁市中贾人多欲以女妻而迎之或去或来后百余岁来爲梁丞使民益种芋菜三年当大饥果如其言梁民不死后五年解印绶去莫知所终任光任光上蔡人善饵丹卖于都里间积八十九年乃知是故时任光也称说如故后数十年间顷后长老识之赵简子聘与俱归常在柏梯山上三世不知所在晋人常服其丹萧史萧受姓于殷至周宣王时有萧钦者妻王氏皆富好道老君曾降其家以宣王十七年五月五日生即萧仙也生而不事家业游终南山遇异人授长生术且教以吹箫归家告父母愿入道父母强爲娶妻萧仙云异人教我勿娶当得帝女父母听之宣王末史籍散乱萧仙能文着本末以备史之不及人以史目之实无名也行第三浪迹入秦孟明之师从军引败归秦侯迓而哭之史在孟明侧立甚恭秦侯问败师状孟明不能答史代对甚悉孟明免罪史之力也孟明归史又放浪山水间时秦侯有女名弄玉善吹笙无和者求得吹笙者以配孟明以代对故荐史因召见秦侯问史云善箫侯曰吾女好笙子箫也奈何史以不称㫖退女在屏间唿曰试使吹之一声而清风生再吹而彩云起三吹而凤凰来女曰是吾夫也愿嫁之史曰女亦且吹笙且三吹之如史所感于是孟明爲媒蹇叔爲賔合宴于西殿座中不奏他乐惟二人自以箫笙间奏曲未终凤凰来下二仙乘之而去秦侯惘然咎孟明孟明遣人四方寻之至楚尾吴头有人见西山高峰男女坐而吹笙箫箫者凤栖其傍使者闻急访之又冲昇矣后不知其所之此其大略也赤须子赤须子者酆中传世见之云秦穆公主鱼吏也数言酆界灾害水旱十不失一张君房迎面师之从受业以长好食松实天门冬石脂齿落更生发白还黑服霞絶粒后住吴山下十余年莫知所之祝鸡翁祝鸡翁洛人居尸乡北山下养鸡百余年鸡皆有名字千余羣暮栖树上昼放散之欲引唿名即种别而至卖鸡及子得千余万钱辄置钱去之吴作养鱼池后昇吴山白鹤孔雀常止其傍崔文子崔文子秦时泰山人世好黄老事居潜山下后作黄散赤丸成石父祠卖药都市自言三百岁后有疫气民死者万计长吏告之请救文子拥朱旛系黄散以询民间饮散服丸者辄愈所愈万计后去蜀卖药故世寳崔文赤丸黄散近于神焉朱仲朱仲会稽人汉高后时下书募三寸珠仲读书曰眞值汝矣赍三寸珠诣阙上书珠好过度即赐五百金鲁元公主复私以七百金从仲求珠仲献四寸珠送至阙即去帝下书会稽征聘不知所在景帝时复来献三寸珠数十枚辄去不知所之东方朔东方朔字曼倩平原厌次人也朔生三日而父母俱亡后游泽中有黄眉寿指朔曰此吾儿也吾却食使气三千年一反骨洗髓二千年一易皮伐毛吾生已三洗髓三伐毛矣汉武帝初即位征天下贤良文学材力之士待以不次之位四方士多上书言得失自衒鬻者以千数其不足采者辄报罢朔初来上书曰臣朔少失父母长养兄嫂年十三学书三冬文史足用十五学击剑十六学诗诵二十二万言十九学孙吴兵法战陈之具钲鼓之教亦诵二十二万言凡臣朔已诵四十四万言又常服子路之言二十长九尺三寸目若悬珠齿若编贝勇若孟贲捷若庆忌廉若鲍叔信若尾生若此可以爲天子大臣矣臣朔昧死再拜上闻朔文辞不逊高自称誉帝伟之令待诏公车奉禄薄未得省见乆之朔绐邹侏儒曰上以汝曹无益于县官耕田力作固不及人临衆处官不能治民从军击虏不任兵事无益于国用徒索衣食今欲尽杀若曹侏儒大恐啼泣朔教曰上即过叩头请罪居有顷闻帝过侏儒皆号泣顿首帝问何爲曰东方朔云上欲尽诛臣等召问朔何恐侏儒爲对曰臣朔生亦言死亦言侏儒三尺余奉一囊粟钱二百四十侏儒饱欲死臣朔饥欲死臣言可用幸异其礼臣言不可用罢之无令但索长安米价上大笑因使待诏金马门稍得亲近上常使诸数家射覆置守宫孟下射之皆不能中朔自赞曰臣尝受易请射之乃别蓍布卦而对曰臣以爲龙又无角臣以爲蛇又有足是非守宫即蜥蜴也帝曰善复使连射他物皆中辄赐帛时有倖倡郭舍人滑稽不穷舍人所问朔应声辄对变诈锋出莫能穷者左右大惊帝以朔爲常侍郞遂得爱倖后帝与越王爲亲乃使朔泛海求寳委令一周回朔经二载乃至未至间帝问左右朔乆而不至今寰中何人善卜对曰惟有孙賔者极明易筮帝乃更庶服潜行与左右赍绢二匹往叩賔门賔出门而延坐未之识也賔乃启卜卦成知是帝惶恐起拜帝曰朕来觅物卿勿言賔曰陛下非卜他物乃卜东方朔也朔行七日必至今在海中面西招水大叹到请诘之至日朔至帝曰卿约一年何故二载朔曰臣不敢稽探寳未得也帝曰七日前卿在海中面西招水大叹何也朔曰臣非叹别事孙賔不识天子与帝对坐帝深异之朔后与友人书云不可使尘网名缰拘锁怡然长笑脱去十洲三岛相期拾瑶草吞日月之光华共轻举尔王母尝指朔与帝曰此我邻家小儿性多滑稽曾三来偷桃此子昔爲太上仙官太上令到方丈山但务游戏擅动雷电激波扬风致令蛟螈陆行山崩海竭太上斥谪使在人间近金华二仙及九嶷君陈乞原之帝乃知朔非世俗之徒乃信天下神仙之事而淫色自纵杀伐不休受书六年意㫖自畅以爲神眞见降必获度世兴起台馆劳弊百姓每事不从王母之微言上元之妙戒二眞遂不复来太初二年柏梁台灾眞形图六甲五帝灵飞十二事灵光生经并烧失不存但帝先承王母言以五岳图授董仲君又承上元夫人言以六甲授李少君书遂行于世帝旣焚书自知道丧其后朔一旦乘龙飞昇而去刘向列仙传云东方朔至昭帝时时人或谓神人或谓凡人作深浅显默之行或忠言或戏语莫知其㫖至宣帝初弃郞以避乱世置帻官舍风飘之而去后见于会稽卖药五湖智者疑其岁星精也脩羊公脩羊公魏人华阴山石室中有悬石榻卧其上石尽穿陷略不动时取黄精食后以道闻于上汉景帝礼之使止王邸中数岁道不可得有诏问公何日发语未几牀上化爲白石羊题其脇曰脩羊公谢天子后寘石羊于通灵台上羊后复去不知所在臣道一曰道德经曰天地之间其犹橐籥乎静而不屈动而愈出多言数穷不如守中脩羊公得之矣且化白石羊题其脇曰脩羊公谢天子此又见其不忘知遇之意道之深义之尽也稷丘君稷丘君者泰山中道士汉武帝时以道术受赏赐发白返黑齿落更生后罢去上东巡泰山君乃冠章甫衣黄衣拥琴来迎武帝曰陛下勿上必伤足指及数里左足果折上讳之但祠而还爲君立祠复寘百户使承奉之犊子犊子邺人也少在黑山採松子茯苓饵服之且数百年时壮时老时美时丑乃知是仙人常过沽酒于阳都家都女者眉生而连耳细而长衆以爲异皆言此天人也会犊子牵一黄犊来过都女悦之遂相奉侍都女随犊子出取桃李一宿而返皆连兜甘美邑中随伺逐之出门共牵犊耳而走不能追也旦复在市中数十年乃去见蟠山下冬卖桃李也骑龙鸣骑龙鸣者浑亭人年二十于池中求得龙子状如守宫者十余头养食结草庐以守之龙长大稍稍去后五十余年水坏其庐而去一旦骑龙来至浑亭下语云我冯伯昌孙也此间人不去五百里必当死不信之者以爲妖言至八月果水至死者万计主柱主柱不知何所人与道士共上宕山言此有丹砂可得数万斤宕长吏知而上山封之砂流出飞如火乃听柱取焉邑令章君明饵砂三年得神砂飞雪服之五年能飞行与柱俱去鹿皮翁鹿皮翁菑川人也少爲府小吏木工精巧举手能成器械岑山上有神泉人不能至小吏白府君请木工斤斧三十人作转轮悬阁意思横生数十日梯道四间成上其巓作祠舍留山其傍絶其二间以自固食芝草饮神泉且七十年菑水来三下唿宗族家室得六十余人令上山半水尽漂一郡没者万计小吏乃辞遣宗族家室令下山着鹿皮冠遂去复上阁后百余年下卖药于市溪父溪父南郡甗人居山间有仙人常止其家从买瓜教之炼瓜子与桂附枳实共藏而对分食之二十余年能飞走昇山入水后百余年絶居山顶唿溪下父老与道生时事山图山图陇西人少好乘马马踏之折脚山中道人教以雌黄当归羌活独活苦参服之一岁而不嗜食病愈身轻道士问之自言五岳使之名山採药能随吾使汝不死山图追随之六十余年一旦归来行母服于家期年复去莫知所之谷春谷春栎阳人汉成帝时爲郞疫死而尸不冷家发丧行服犹不敢下钉三年更着冠帻坐县门上邑中人大惊家人迎之不肯归发棺有衣无尸留门上三宿去之长安止横门上人知而追之复去之太白山立祠于山上时来至其祠中止宿焉阴生阴生常求乞于长安市中市人厌之有以粪洒其衣者其衣不污如故长吏闻之试收系着桎梏而复在市中又试欲杀之乃去洒粪之人家室自坏杀十余人道一曰阴生之道爲万世困穷无告者设也彼市人家室自坏者盖恶之贯盈殃及之尔观其爲恶不悛以凌辱孤贫爲意可见其不仁之甚者如阴生特因其事以示其化也非阴生害之也又如曹国舅之隐悲曰王遁甲之堕丐者类皆此意道德经曰是以圣人常善救人故无弃人阴生之道非以是乎子英子英者舒乡人也善入水捕鱼得赤鲤爱其色好持归着池中数以米谷食之一年长丈余遂生角有翅翼子英怪异拜谢之鱼言我来迎汝汝上背与汝俱昇天即大雨子英上其鱼背腾昇而去岁岁来归故舍食饮见妻子鱼复来迎之如此七十年故吴中门户皆作神鱼遂立子英祠云服闾子服闾子不知何所人也常止莒往来海边诸祠中有三仙人于祠中博赌瓜顾闾令担黄白瓜数十头令瞑曰及觉乃在方丈山山在蓬莱山南后往来莒取方丈山上珍寳珠玉卖之乆乆一旦髡发着赭衣貌更老人问之言坐取庙中物云复数年貌更壮好鬓发如往日时矣文賔文賔太丘乡人也卖草履爲业数取妪数十年辄弃之后时故妪寿老年九十余续见賔更壮他时妪拜賔涕泣谢賔曰不宜至正月朝傥见会乡亭西杜中邪妪老夜从儿孙行十余里坐杜中待之须臾到賔大惊曰汝好道邪知汝尔前不去汝也教令服菊花地肤桑上寄生松子取以益气妪亦更壮复百年见云商丘子胥商丘子胥者高邑人也好牧豕吹竽年七十不娶妇而不老邑人多奇之从受道问其要言但食术菖蒲根饮水不饥不老如此传世见之三百余年贵戚富室问之取而服之不能终岁辄心怠慢矣谓将复有匿术也子主子主楚语而细音不知何所人也诣汉江都王自言甯先生雇我作客三百年不得作直以爲狂人也问先生所在云在龙眉山上王遣吏将上龙眉山巓见甯先生毛身广耳披发鼓琴主见之叩头吏致王命先生曰此子主吾比舍九世孙且念汝家当暴死女子三人勿预吾事语竟大风发吏走下山比归宫中相杀三人王遣三牲立祠焉陶安公陶安公六安铸冶师数行火火一旦散上行紫气冲天安公伏冶下求哀须臾朱雀止冶上曰安公安公冶与天通七月七日迎汝赤龙至期赤龙降大雨而公骑之东南上一城邑数万人衆共送视之皆与辞决也赤斧赤斧者巴戎人爲碧鸡祠主簿能作水澒炼丹与消石服之三十年反如童子毛发生皆赤后数十年上华山取禹余粮饵及卖之于苍梧滇江间累世传之手掌中有赤斧焉唿子先唿子先汉中阙下卜师老寿百余岁临去唿酒家老妪曰急装当与妪共应中陵王夜有仙人持二茅狗来至唿子先子先持一与酒家妪得而骑之乃龙也上华阴山常于山上大唿言子先酒家母在此矣负局先生负局先生不知何许人语似燕代间人常负磨镜局巡吴市中衒磨镜一钱因磨之辄问主人得无有疾苦者辄出紫丸药以贻之得莫不愈如此数十年后大疫家至户到与药活者万计不取一钱吴人乃知其眞人也后上吴山絶崖头悬药下与人将欲去时语下人曰吾还蓬莱爲汝曹下神水崖头一旦有水白色流从石间来下服之多愈疾立祠十余处阮丘阮丘者睢山上道士衣裘被发耳长七寸口中无齿日行四百里于山中种葱薤百余年人不知时下卖药广阳人朱璜有毒瘕疾丘与七物药服之而去三尸后与璜俱入浮阳山朱璜发明之乃知是神仙也朱璜朱璜者广陵人也少病毒瘕就睢山道士阮丘丘怜之言卿除腹中三尸有眞人之业可度世也璜曰病愈当爲君作客三十年不敢自还丘与璜七物药日服九丸百日病下如肝脾者数斗养之数十日肥健心意日更开朗与老君黄庭经令读日三过通之能思其意丘遂与璜俱入浮阳山玉女祠且八十年复见故处白发尽黑鬓更长三尺余过家食止数年复去如此至武帝末故在焉陵阳子明陵阳子明铚乡人好钓鱼于旋溪得白龙子明惧解钓拜而放之后得白鱼腹中有书教子明服食之法子明遂上黄山採五石脂沸水而服之三年龙来迎去止陵阳山上百余年山去地千余丈大唿下人令上山半所言溪中子安当来问子明钓车在否后二十余年子明死人取葬着山中有黄鹤来栖其冢树上呜唿子安邗子邗子自言蜀人好放犬知相犬大走入山穴邗子随入十余宿行度数百里上出山头上有台殿宫府青松森然仙吏侍卫甚严见故妇主洗鱼与邗子符一函使还与成都令乔君君发函有鱼子也着池中养之一年皆爲龙邗子复送符还山上大色更赤有长翰常随邗子往来百余年遂留止山上时下来护其宗族蜀人立祠于穴口常有鼓吹传唿声西南数十里共奉祠焉木羽木羽鉅鹿南和平乡人母贫贱主助产尝探产妇儿生便开目视母大笑母怖惧夜梦见大冠赤帻守儿言我司命君也当报汝恩使汝子木羽得仙母阴言识之后母生儿字爲木羽所採儿生年十五夜有车马来迎去遂过母家唿木羽爲我御来遂俱去后二十余年鸦雀旦旦衔二三鱼着母户上母匿不说而卖其鱼三十年乃发云母至百年乃终玄俗玄俗称河间人服巴英卖药都市七丸一钱善治百病汉河间王患瘕买药服之下蛇十余条问药意俗曰王瘕乃六世余殃下堕情非王之所招王尝放乳鹿麟母也仁心感天故遭俗尔王家老舍人自言父世见俗俗之身无影王乃唿着日中看实无影王以女聘之俗夜亡去后人见于常山下历世眞仙体道通鑑卷之三历世真仙体道通鉴正统道藏三家本五十三卷洞真部记传类历世眞仙体道通鑑卷之四醎四天眞皇人天眞皇人不知其得道之始然是前劫修眞极道之人也身长九尺玄毛被体皆长尺余黄帝时在峨嵋絶阴之下苍玉爲屋黄金爲座张华罗幡然百和香侍者仙童玉女座賔三人皆称泰清仙王黄帝再拜问道授以五牙三一之文又在峨嵋山以太上灵寳度人经授黄帝又授帝喾于牧德之台一云蜀岷山江北有慈母山天眞皇人修炼之所山有龙池池中有金银铜铁鱼各从其色得食者味同干姜服之可以长生谓之肉芝龙池一在山中一在空中澄洁如镜纤芥不污或干条藁叶飞堕其上即有五色凡鹜衔去白石生白石生者中黄丈人之弟子也至彭祖时已二千余岁矣不肯修昇仙之道但取于不死而已不失人间之乐所行者正以金液之药爲上也初患家贫身贱不能得药乃养猪牧羊十数年约依节用致货万金乃买药服之常煮白石爲粮因就白石山居时人号白石生亦时食脯饮酒亦时谷食日能行三四百里视之色如三十许人性好朝拜存神又好读仙经及太素传彭祖问之何以不食药昇天乎答曰天上无复能乐于此间也但莫能使老死尔天上多有至尊相奉事更苦于人间尔故时人号白石生爲隐遯仙人以其不汲汲于昇天爲仙官而不求闻达故也王倪上古神仙王倪君即老君弟子也得道于义农之间黄帝遇之以传道要历少昊颛顼世常游人间帝喾以前爲啮缺师行飞步之道尧舜之时犹有见者后一旦昇天洪崖先生洪崖先生者或曰黄帝之臣伶伦也得道仙去姓张氏或曰帝尧时已三千岁矣汉武帝时有卫度世者入华山寻其父叔卿叔卿在絶岩中与数人博戏于石上问之爲谁曰洪崖先生许由巢父大低公飞黄子王子晋薛容也东汉时班孟坚作西京赋云洪崖立而指麾纷羽毛之纤纚是先生爲衆仙之长乆矣陶弘景眞诰云洪崖先生今爲青城洞眞故青城山今亦有洪崖郭景纯游仙诗云左挹浮丘袂右拍洪崖肩又云姮娥扬妙音洪崖颔下颐盖先生当此时与姮娥浮丘之徒学仙者尚皆可得而见也洪崖山在豫章之西山是先生隐焉隋文帝开皇九年改豫章郡爲洪州以先生所居山名之今洪井在伏龙山北岩左右石崖陡起峻絶春夏飞湍奔注洪洪如雷入井则陡杀余流爲小谿注鸾陂有古坛临井上相传爲先生炼丹处岁旱祷焉有赤蛇浮水面雨爲立霔井北一里许于石碛上得五舂臼色渥如丹各圆深二尺余相传爲先生捣药处土人云每岁端午日未明或闻捣药声樵夫往往遇其余滓井南二里许爲峦冈四周有水即鸾陂是也相传鸾冈爲先生乘鸾所憩处冈侧旧有鸾山观司马天师五岳朝仪云青城山洞周回二千里昔洪崖先生服琅玕之花而隐代爲青城眞人展上公展上公者高辛时仙人也学道于伏龙地乃值李弥满上公得道今爲九宫内右司保常向诸仙人云昔在华阳下食白李美忆之未乆忽已三千岁矣郭四朝后于其处种五果又此地可种柰所谓福乡之柰可以除灾疠玉匮记云衔珠山俗唿独女山也仙人展上公昇天后云昔在华阳下食白李倏忽三千年矣有碧柰茅君监植白李溪在小茅山北眞诰注云诸历检课谓尧元年戊戌至齐之己卯岁二千八百三年高辛即尧父说此语时又应在晋世而已云三千年即是尧至今不啻二千八百年外历容或不定如此丁亥之数不将已过平考汲冢纪年正二千六百四十三年弥复大悬也何侯何侯者尧时隐苍梧山慕长生三百余口耕耘舜南狩止何侯家天帝五老来谓舜曰昇举有期翌日五帝下迎舜白日昇天至夏禹时五帝以药一器与何侯使投酒中一家三百余口饮不竭以余酒洒屋宇拔宅上昇天位爲太极仙人今嶷山有何侯庙在舜庙侧文子文子姓辛名钘一名计然葵丘濮土人其先晋公子也学道于老君周平王问于文子曰闻子得道于老聃今贤人虽有道而遭淫乱之世以一人之权而欲化乆乱之民其庸能乎文子对曰道德匡邪以爲正振乱以爲治化淫败以爲朴淳使德复生天下安宁要在一人故积德成王积怨成亡尧舜以是昌桀纣以是亡平王用其言而天下治后南游吴越范蠡师之越欲伐吴范蠡谏曰臣闻之师曰兵凶器战逆德争者事之末也阴谋逆德好用凶器试身于所末不可勾践不听败于夫椒后位以上大夫弗就隐吴兴余英禺山相传以爲登云而昇按寰宇记吴兴志俱载余英东南三十里有计筹山越大夫计然尝登此山筹度地形因名焉今山阳白石顶通玄观乃故隐处也其紫云关昇元观即古常清观宋孝宗干道间改赐今额山之半有曰登云石者在唐明皇追号爲通玄眞人其着书号通玄眞经亢仓子亢仓子者姓庚桑名楚陈人也得老君之道能以耳视而目听叔孙告鲁君闻之大惊使上卿厚礼以致之亢仓子至鲁君卑辞请问亢仓子曰传之者妄也我能视听不用耳目而不能易耳目之用鲁君曰增异矣其道奈何亢仓子曰体合于心心合于气气合于无其有介然之有唯然之音虽远在八荒之外近在眉睫之间我必知之乃不知我七孔四肢之所觉心腹六府之所知其自知而已矣鲁君大说一云居畏垒之山其臣之画然知者去之其妾之絜然仁者远之拥肿之与居鞅掌之爲使居六年畏垒大穰后游吴兴隐毗陵盂峰道成仙去后有汉张道陵唐张果老相继隐脩因号张公坛福地古建洞灵观宋改大甲万寿宫浮丘公李浮丘伯世号浮丘公居嵩山脩道白日飞昇尝作原道歌云虎伏龙亦藏龙藏先伏虎但毕河车功不用隄防拒诸子学飞仙狂迷不得住左右得君臣四物相念护干坤法象成自有眞人顾又以相鹤经授王子晋崔文子学道于子晋得其文藏嵩山石室淮南公採药得之遂传于世相鹤经云鹤者阳鸟也而游于阴因金气乘火精以自养金数九火数七故七年小变十六年大变百六十年变止千六百年形体尚洁故其色白声闻于天故头赤食于水故喙长轩于前故后指短栖于陆故足高而尾凋翔于云故毛丰而肉疏大喉以吐故脩颈以纳新故天寿不可量所以体无青黄二色者木土之气内养故不表于外是以行必依洲渚止必集林木盖羽族之宗长仙人之骐骥也鹤之上相瘦头朱顶露眼黑睛高鼻短喙颊𩨛耳长颈竦身鸾膺凤翼雀毛龟背鼈腹轩前垂后高颈初节洪髀纤指此相之备者也鸣则闻于天飞则一举千里鹤二年落子毛易黑点三年产伏复七年羽翮具复七年飞薄云汉复七年舞应节复七年昼夜十二时鸣中律复七年不食生物大毛落茸毛生乃洁白如雪或纯黑泥水不能污复百六十年雌雄相视而孕一千六百年饮而不食胎化产鸾凤同爲羣圣人在位则与凤凰翔于甸今湖北澧州有独浮山图经云昔浮丘子修眞于此山今有石室存焉宋来子宋来子楚庄公时市长宋来子常洒扫一市乆之时有乞食公入市经日乞歌曰天庭发双华山源彰阴邪清晨按天马来诣太眞家常歌此句乞食一市人无解歌者独来子忽悟疑是仙人然未能解其歌耳遂乃师此乞食公弃官追逐积十三年此公遂授以中仙之道来子今在中岳乞食公者西岳眞人冯延寿周宣王时史官也沈羲沈羲者吴郡人也学道于蜀中但能消灾除病救济百姓百姓服药功德感天天神识之周赧王十年丙辰老君遣使召隐士沈义羲一日与妻贾氏共载诣子妇卓孔宁家道逢龙车虎车白鹿车各一乘从骑数十人皆朱衣仗矛带剑辉赫满道问羲曰君是道士沈羲否羲愕然答曰是也骑曰羲有功于民心不忘道从生以来履行无过受命不长寿将尽矣黄老今遣仙官相迎之侍郞薄延白鹿车是也度世君司马生青龙车是也送迎使者徐福白虎车是也须臾三仙羽衣持节以白玉册青玉界丹玉字授羲碧落侍郞羲不能读遂载昇天尔时道间耕锄人共见之须臾大雾雾解失其所在但见羲所乘车牛在田中食苗或有识是车牛以语羲家子弟数百人恐是邪魅将羲入山谷间乃将数百人分布于百里之间求之不得至后汉殇帝延平元年丙午凡四百一十二年乃还乡里推求得数十世孙名怀喜怀喜曰闻先世相传有祖仙人仙人今来留数十日说初上天时不见天帝惟谒老君老君东向坐宫殿郁郁有如云气五色玄黄不可名字侍从数百多女少男庭中有珠玉之树衆芝丛土龙虎辟邪游戏其间但闻琅琅如铜铁声不可知测四壁熠熠有符书着之老君身形长可丈身体有光不可正视老君令玉女持金案玉杯盛药赐羲曰此是神丹饮者不死夫妻各得一刀圭告言饮毕复赐枣二枚大如鸡子复以符一道及仙方一道赐羲令且还人间救治百姓之疾苦者若欲昇上界书此符悬之竿杪仙吏当迎汝也语已羲奄忽如睡已在地上窦太后疾尝遣使请羲安帝时犹在人间后复昇天王傅王傅字恭确周人也五十弃家学道服黄连一百四十年耳目聪明智慧目广发白返黑齿落更生有儿名神精其父子并得道后昇天而去刘奉林刘奉林周时人学道于嵩高山四百年三合神丹爲邪魔所败乃入委羽山能闭气三日不息至千余年犹未昇仙但服黄连得不死尔成连先生伯牙学琴于成连先生乃与游蓬莱山留伯牙曰君习之我将迎师刺船而去伯牙凝望但见海水澒洞山林㝠杳鸟兽悲号叹曰吾师将移我情乃援琴而歌曲终成连至遂爲天妙操成连乃仙也武夷君武夷山有神人自称武夷君曰吾居此山因而爲名焉又云混沌初开有神曰圣姥母子二人居占此山秦时人号爲圣姥衆仙立爲大姥圣母今人祝庙唿大元夫人是也又云天台山元灵老君华眞仙师遣第七仙子名属仁乘云驾鹤游历此山安排地仙今人号爲控鹤仙人是也或云昔有魏王名子骞在同州立王城对大王石东去十里今即城基尚在此人是坠地仙人后于此山得道又云昔有张湛孙绰赵元奇彭令昭刘景顾思远白石先生马鸣先生并胡氏李氏鱼氏王氏女子四人通成十二人同诣此山求道偕至谒魏王爲地主会天亢旱魏王寘酒酺祭仙祈雨时控鹤仙人乘云鹤白马从空中而下遂霈雨泽张湛等因获见时张湛献仙人诗一絶云武夷山下武夷君白马垂鞭入紫云空裹只闻三奠酒龙潭陂上雨雰雰仙人得诗甚喜又见张湛等骨气不常访道精确意其各有仙分乃遣何凤儿往天台山取仙籍一卷到山检视其谪下凡间爲庶类合居此山八百年后方得道换骨归天仙人旣见仙籍各有姓名乃安排魏王而下一十三人同居此山各赐胡麻一合汤药半合遂令魏王开筵置酒张湛遣元亨打羯鼓彭令昭吹横笛顾思远立色李三娘弹琵琶欢宴而罢羣仙会散仙人语云魏王公等至八百年后可斫取黄心木爲棺于此岩中玄化䰟𩲸便得归天至期果然玄化乃于小藏岩中安排长梃材榇一十三具插木匦于岩中挂其灵骨迄今在焉又云秦始皇二年八月十五日武夷君置肴酒会乡人幔亭峰上初男女千余人斋戒如期而往乃见虹梁跨溪制度精巧飞梯回级傍设阑中体轻心喜不觉其倦至山顶在幔亭彩屋玲珑掩映前后可数百间夹幔亭立八彩幢八枚银龙衔玉藴幡金凤翠毛其幔亭可坐千余人设东西地席各有长座如今之僧尼位施緑油红卷花食卓自北竞南无接续其幔亭北壁当中设一虚牀谓之太极玉皇座北壁西厦设一虚牀谓之太姥魏眞座北壁东设一虚牀谓之武夷君座悉施红云茵紫霞褥各一铜盂贮花水初乡人至幔亭峰衙门外闻击鼓声少顷空中有告云悉唿乡人爲曾孙乃曰汝等男孙先入东序而进女孙后入西序而进旣而闻赞告曰有太极玉皇大帝降临山薮曾孙可拜谢又曰太姥魏眞人曾孙可拜又闻嘘咳之声乃武夷君焉高声而言曰汝等曾孙若男若女皆平安好男孙东座女孙西座中亭有青绫帐幄各设一牀陈诸乐具又闻赞告曰命鼓师张安陵打引鼓赵元奇拍副鼓刘小禽坎铃鼓曾少重摆鼗鼓乔知满振嘈鼓高子春持短鼓管师鲍公希吹横笛板头何凤儿抚等散如此处东幄奏停云左仙之曲命弦师董娇娘弹箜篌谢英妃抚长琴吕荷香戛圆琵琶管师其次姑噪毕篥秀淡鸣洞箫朱小娥运笙金师罗妙容打铜钹如此处西幄奏賔云右仙之曲见乐具空间横竖自响精妙命及行酒须臾酒至无谢礼酒味甘香而醇酒醴百味珍奇并皆殊越又命行酒乃令歌师彭令昭唱人间可哀之曲辞曰天上人间兮会合稀疏日落西山兮夕鸟归飞百年一饷兮志与愿违天宫咫尺兮恨不相随歌罢忽彩云四合环佩人马之音竟空而至又闻赞告云玉灵太姥与大姥与曾孙别再拜又云汝等宜速下此山间乆即有蛇螭虎豹之伍不可遭逢乃下山俄而风雨暴至各回顾山顶无复一物乡人相唤曰我等凡贱得与仙尊共宴后致祠其山号曰同山云尔侍郞刘夔序云山在建宁北二百里外崇安县南三十里按茅君内传云仙家有三十六洞天武夷山乃第十六洞昇眞玄化之天王玮玄王玮玄不知何所人也得道居林屋山洞室中吴国韩崇好道游名山採方术于林屋遇玮玄求度世之道玮玄以流珠丹授之谓崇曰子行此道无妨居世功成之日自当仙举也崇行之大验仕爲汝南太守在郡十四年政化自洽着爲天下最年七十四玮玄又降之授崇隐遁解形之法入大霍山又授崇道化泥丸紫户之术而昇天矣韩衆韩衆汉州德阳县秦中化学道天眞皇人授以金书玉字行住得驾紫烟白日昇天楚辞离骚经云奇传说之託星辰爲羡韩衆之得一形穆穆以寖远兮离羣人而退逸王次仲王次仲者古之神仙也当周末战国之时合纵连衡之际隐居范阳大夏小夏之山以爲苍颉篆文工多而用寡难于速就四海之事笔札爲先乃变篆籀之体始爲隶书秦始皇旣定天下以其功利于人三诏之使入秦不至复命使谓之曰吾削平六合一统天下孰敢不賔者次仲一书生而违天子之命以轞车载之不尔当杀之持其首来以正风俗无肆其悖幔诏使至山致命载轞车中次仲忽化一大鸟翻然岀车使者惊拜曰无复命必见诛惟神人悯之鸟徘徊空中拔堕三翮使者得之以进始皇素好神仙之道闻其变化亦甚悔恨因名其地爲落翮山乡里祀之不絶若士若士者古之仙人也莫知其姓名燕人卢敖者以秦时游乎北海经乎太阴入乎玄阙至于蒙谷之山而见若士焉其爲人也深目而玄准鸢肩而脩颈丰上而杀下欣欣然方迎风而舞顾见卢敖因遁逃乎碑下卢仍而视之方踡龟殻而食蟹蛤卢敖乃与之语曰唯以敖焉背群离党穷观六合之外幼而好游长而不逾周行四极唯北极之未窥今睹夫子于此殆可与敖爲友乎若士淡然而笑曰嘻子中州之民不宜远而至此此犹光乎日月而载乎列星此乎不名之地犹穾奥也昔我南游乎𣶈之野北息乎沉默之乡西穷杳㝠之室东贯澒洞之光其下无地其上无天视焉无见听焉无闻其外由有沃沃之氾其行一举而千万余里吾犹未之能究也今子游始至于此乃语穷观岂不陋哉然子处矣吾与汗漫期于九垓之上不可以乆驻乃举臂竦身遂入云中卢敖仰而视之不见乃止恍惚若有所丧也敖曰吾比夫子也犹黄鹄之与壤虫也终日行不离咫尺而自以爲远不亦悲夫道一曰卢敖游乎北海而见若士语及穷观是诚陋矣惟若士游乎六合之外无止极之处而犹未能尽其妙后世固有不卢敖之若有得一法得一术而自以爲大道虚无不过如此能不浅哉道德经曰视之不见名曰夷听之不闻名曰希抟之不得名曰微此三者不可致诘故浑而爲一其上不皦其下不昧绳绳不可名复归于无物是谓无状之状无象之象是谓恍惚若士其庶几于道乎古丈夫恂大曰尹子虚同游嵩华松下见古丈夫一女子二公曰神仙何以至此古丈夫曰予秦之役夫此毛女亦秦之宫人合爲徇者同脱骊山之祸匿此不知今几甲子二公曰幸遇大仙愿求金丹大药丈夫曰予本凡人初饵柏子后食松脂岁乆凌虚毛发绀緑不知金丹大药果何物也毛女诗曰谁知古是与今非闲蹑青霞绕翠微箫管秦楼应寂寂彩云空惹薛萝衣丈夫曰有万岁松脂千年柏子汝可饵之亦应出世二公后巢莲花峯上衍门子衍门子得道尸解墓在渔阳潞县见在蒙山大洞黄金之庭受书爲中元仙卿衍门即羡门也紫阳眞人周义山闻有药先生得道在蒙山能读龙硚经乃追寻之蒙山遇羡门子乘白鹤执羽盖佩青毛之节侍从十余玉女义山乃再拜叩头乞长生要诀羡门子曰名在丹台玉室之中何忧不仙远越江河来登此何索沈文泰沈文泰九疑人也得红泉神丹法土符延年益命之道服之有效欲之崑崙留安息二千余年以传李文渊曰土符却不去服药行道无益也文渊遂受秘要后亦昇仙后以竹根汁煮丹及黄白去三尸法出此二人矣董谒董谒字仲玄武都郁邑人少好学常游山泽负挟图书患其繁重家拾树叶以代书简言其易卷也尝爲人佣牧或採薪货之见野地有书皆鬼神所化更本写之以爲卷帙纵诞不仕游于屠肆或乞大羊皮爲衣所居不过容膝编荆爲牀聚鸟兽毛而寝夏则露宿草石之上年一百九十岁鬓发如童子出隐无常或乘牛驴或蹑履屧家去长安三百里不日能至常息人家以题掌还家以片箨写之则纸掌之字少来勤苦舌爲之黑掌爲之烂世人谓仲玄掌録而舌学常疾世人嚣烦着依其之说数万言以周孔之徒惑荡末世屈曲爲礼乐令后人多以此自失夫人禀五常之气爲万物之秀自然知礼乐何劳之教以裁情者乎伏羲轩辕唐尧夏禹殷汤爲上圣周孔爲通人何以言之伏羲取鸟兽以充庖后知腥羶之变黄帝教人乘舟后有庐室之居唐尧夏禹殷汤三圣或能治水禳旱爲人除害至周孔强拘人以礼乱人以乐乐极则弥哀礼逸则臻乱皆非治国之大统汉武帝闻其不拘于俗乃征至西京与帝言皆协会精理后莫知所在李充李充冯翊人自言三百岁从秦始皇发会稽望江海少好学爲博士门徒万人伏生时年十岁乃就充石壁中受尚书以口传授伏子四代之事略无遗脱伏子因而诵之常以绳十余寻缚腰诵一遍一结十寻之绳皆绳结矣诵记之数万遍但云食谷损人精慧故有遗失伏子今所传百卷得其一矣尧舜二典阙弘多充在汉世常饵菊术人问先生何以不语至经旬日曰世间无可食亦无可语者精神往来採云膏霞液身中惟心在尔岂能言乎正恐烦神使舌尔帝闻神异乃聘征充衣荷草畚负五岳眞形图而至帝礼待之亦号负图先生孟岐孟岐清河逸人也寻师不避险阻年七百岁记及周初时事了了如曰前或云见周公旦抱成王以朝于周庙岐时侍周公陞坛公上岐以手摩成王足周公以王笏遗岐岐常寳执每以衣袂拂拭笏笏今鋭欲折耳尝饵桂叶在华阴山下拾药闻帝好仙披草莱而出郭琼郭琼东方郡人也其形貌丑劣而意度过人扶杖游行每寄宿人家辄乞薪自照读书不眠主人有笥中秘书谶纬缄籐甚密而琼已闇知悉览莫不服其神异闻琼寄宿则闭户塞门有不得之书悉焚之乃开门进琼人恐知其阴谋琼常袖中出一把筭子散置膝前测人家隐事皆知或昼卧不闭目行地无踪袒裼如狂汉武帝尚其异之黄安黄安代郡人自云卑陬不敢处人间执鞭推荆诵书昼地以计舌数一夕地成池明复移处亦然也时人谓之舌耕可八十余视若童子常服朱砂举身皆赤不着衣坐一神龟广三尺时人问子坐龟几年曰昔伏义氏始造网罟有此龟以授吾背已平此龟畏日月之光三千岁一出头我得此龟来已五过出头矣行则负龟而趋世人谓安年万岁汉武帝闻有异迹乃进与论虚无神仙之事帝往屈焉及封泰山诏董谒李充孟岐郭琼黄安五人同辇谓之五仙臣帝崩后即去不知所之历世眞仙体道通鑑卷之四历世真仙体道通鉴正统道藏三家本五十三卷洞真部记传类历世眞仙体道通鑑卷之五醎五皇初平皇初平丹溪人年十五家使牧羊有道士见其良谨将至金华山石室之中四十余年翛然不复念家其兄初起寻索初平历年不得后见市中有一道士善易而问之曰吾弟牧羊失之四十余年不知存亡之在愿君与占之道士曰昔见金华山中有一皇初平非君弟乎初起闻之惊喜即随道士去求弟果得相见悲喜语毕兄问初平曰牧羊何在答曰近在山东初起往视之杳无所见但有白石垒垒复谓弟曰山东无羊也初平曰羊在耳兄自不见兄与初平偕往寻之初平言叱叱羊起于是白石皆起成羊数万头兄曰我弟独得神仙之道如此可学否弟曰唯唯好道则得尔初起于是便舍妻子留就初平共服松脂茯苓至五万日坐在立亡日中无影颜有童子之色乃俱还乡里亲戚死方畧尽乃复还去临行以方教南伯逢易姓爲赤松子也初起改字爲鲁班初平改字爲松子此后服此药仙者有数十人金华山今属婺州见有石羊存焉一云茶陵云阳山黄初平号赤松子治南岳之阳即此地有松高万丈沈建沈建者丹阳人也世爲长吏而建独好道不肯仕宦学导引服食之术还年却老之法又能理病病无轻困见建者愈奉之者数千家每远行寄奴侍三五人驴一头羊数十口各与药一丸谓主人曰但累屋舍不烦饮食也便辞去主人大怪之云此君所寄奴畜十五余口并不留寸资当如何建去之后主人饮食奴侍奴侍闻食气皆吐逆不视又以草与驴羊亦避去不食更欲抵触人主人乃惊异之后百余日而奴侍身体光泽异于食时驴羊俱肥健建三年乃返各复以一丸药与奴侍驴羊乃还饮食如故建遂断谷不食能举身飞行或去或还如此三百余年乃絶迹不知所在也华子期华子期者淮南人也师甪里先生受山隐灵寳方一曰伊洛飞龟秩二曰白禹正机三曰平衡按合服之日以还少一日行五百里能举千斤一岁十易皮后得仙去所居名子期山今属建宁府王远王远者字方平东海人也举孝廉除郞中稍加至中散大夫博学五经兼明天文图谶河洛之要逆知天下盛衰之期九州吉凶之事汉孝桓帝闻之连征不出使郡国逼载以诣京师低头闭口不肯答诏乃题宫门扇四百余字皆纪方来帝恶之使人削之外字适去内字复见墨皆彻入木裹方平无复还子孙乡里人累世传事之同郡太尉公陈耽爲方平架道室旦夕朝拜之但乞福愿从学道也方平在耽家三十余年耽家无疾病死丧奴婢皆安然六畜繁息田蚕数倍仕宦高迁后语耽云吾期运当去不复停明日日中当发至时方平死耽知其化去不敢下着地但悲啼而叹息曰先生舍我去我将何怙具棺器烧香就床衣装至三日三夜忽然失其所在衣带不解如蛇蜕也方平去后百余日耽薨或谓耽得方平之道化去或谓方平知耽将终故委耽去也方平东入栝苍山过吴往胥门蔡经家方平得道位西极西城眞人领仙士万五千人镇青城山九仙寳室之天蔡经蔡经者小民尔而骨相当得仙方平知之故往其家谓经曰汝生命应得度世故来取汝补官撩然汝少不知道今气少肉多不得上天去当作尸解须臾如从狗窦中过尔告以要言乃委经去经后忽身体发热如火欲得水灌之如沃焦状如此三日中消耗骨尽乃入室以被自覆忽然失其所在视其被中有皮头足具存如蝉蜕也去后十余年忽还家去时已老还更少壮头发皆黑语家人曰七月七日王君当来过到其日可作数百斛饮以供从官乃去其家依其言假借瓮器作酒数百斛罗列覆置庭间以候之其日方平果来未至经家一时但闻金鼓箫管之声比近皆惊不知何等及至经举家皆见之方平着远游之冠朱衣虎头鞶囊五色之绶带剑黄色少须长短中人也乘五盖之车驾五龙龙各异色前后麾节旌旗导从威仪如大将军出也有十二队五百士皆以蜜蜡封其口鼓吹皆乘麟从天上来下悬集不从人道行也旣至从官皆不复知所在惟见方平身坐须臾引见经父兄因遣人与麻姑相问亦莫知麻姑是何神也言王方平敬报乆不行民间今来在此想姑能暂来语否有顷信还但闻其语不见其所使人也答言麻姑再拜但不相见忽以五百余年尊卑有序修敬无阶思念乆烦承来在彼故当躬到而先被诏当按行蓬莱今便暂往如是当还便宜亲觐愿未即去尔如此两时间麻姑来也来时亦先闻人马之声旣至从官半于方平也麻姑至蔡经亦举家见之是好女子年可十八许于顶中作髻余发散垂之至腰其衣有文章而非锦绮光采曜日不可得名字皆世所无有也入拜方平方平爲起立坐定各进行厨皆金盘玉杯餚膳多是诸花而香气达于内外擘脯而行之如有柏炙云是麟脯也麻姑自说接侍以来已见东海三爲桑田向到蓬莱水乃浅于往者会将减半也岂将复爲陵陆乎方平笑曰圣人皆言海中行复扬尘也麻姑欲见蔡经母及经妇而经之妇新产数十日麻姑望见乃知之曰噫且止勿前索少许米来便以掷之视米堕地皆成丹砂方平笑曰麻姑故作少年戏也吾老矣不复喜作此狡狯变化也方平语经家人曰吾欲赐汝辈酒此酒乃出天厨其味醇醲非俗人所宜饮之或能烂人肠胃今当以水添之汝辈勿怪也乃以水一斗合酒一升搅之以赐经家人饮一斗许皆醉良乆酒尽方平语左右曰不足还复取也以一贯钱与余杭姥求沽酒须臾信还得一油囊酒五斗许传余杭姥答言恐地上酒不中尊饮尔又麻姑手爪不似人形皆似鸟爪蔡经心言背痒时得此爪以爬背当佳也方平已知经心中所言即使人牵经鞭之曰麻姑神人也汝谓其爪可爬背何也但见鞭着经背亦不见有人持鞭者方平告经曰吾之鞭可妄得也经家比舍有姓陈者失其名字尝罢尉闻经家有神人乃诣门叩头求乞拜见于是方平引前与语此人便乞得随从驱使比于蔡经方平曰君但起向日立方平从后视之言噫君心针不正不可教以仙道也当授君地上主者之职临去以一符并一传着小箱中以与陈尉告言此不能令君度世能令君延寿本寿自出百岁也可以禳灾治病病者命未终及无罪过者君以符到其家便愈矣若有邪鬼血食作祸祟者君使带此符以敕杜吏当收送其鬼君心当亦知其轻重临时以意治之陈尉以此符治病有效事之者数百家寿一百一十岁而死死后子孙行其符不复效方平去后经家所作数百斛酒在庭中者皆尽亦不见人饮之也经父母私问经曰王君常在何处经答言常治崑崙往来罗浮山栝苍山此三山上皆有宫室王君常平天曹事一曰之中与天上往复者数十过地上五岳生死之事皆先来关王君王君出入惟乘一黄麟道从甚肃所至则山海之神皆来奉迎拜谒也或者于道白言者后数十年经复暂归省家方平有书与陈尉书字廓落大而不楷先是人无知方平名远者至此乃知之陈尉家今四世存録王君手书及其符传小箱也涉正涉正者字玄眞巴东人也说秦始皇时事了了似及见也汉末从二十弟子入吴而正常闭目虽行犹不开也弟子随之二十年莫有见其开曰者有一弟子固请之正乃爲开目目开时有音如霹雳而光如电照于弟子皆不觉顿伏良乆乃能起正已复还闭目正道成莫见其所服食施行而授诸弟子皆以行气絶房室及服石脑小丹云李八百唿正爲四百岁儿道一曰道德经曰五色令人目盲又曰圣人爲腹不爲目古仙亦云䰟在肝而不在眼漏又曰闭目见自己之目使人能神守于内不爲物转则泰山在前而目不见矣今涉正乃常闭目虽行犹不开也岂非故以圣人爲腹不爲目之意神其教以开化其弟子乎后之学道者合于此乎有悟孙博孙博者河东人有清才能属文着诗百篇诵经数万言晩乃学道能治墨子之术能使草木金石皆爲火光照耀数十里中亦能令身成火口中吐火指树火生叶即焦枯更指之即复故亦能使三军之衆各成一聚火有藏人亡奴在军中累日求之不得博语奴主曰吾爲卿烧其营舍奴必走出卿但当谛伺捉取之于是博以赤丸掷军营中须臾火起张天奴果走出而得之博乃更以一青丸掷火火即灭所燔屋舍百物已焦枯者皆悉如故博每作火有所烧他人虽以水灌之终不可灭须自止之乃止耳行大水中不但己身不沾及能使在己者皆不沾又能将人于水上布席坐饮食作乐使衆人舞于水上不没不濡终日尽欢其疾病者就博自治亦无所云爲直指之言愈即愈又山间石壁及地上磐石博乃入其中去初犹见背及两耳出石间良乆乃没又能吞刀剑数十枚及从壁中出入如有孔穴也引镜爲刀屈刀爲镜可积时不改须博指之乃复故形尔后入林泸山中合神丹仙去矣班孟班孟者不知何许人或云女子也能飞行终日又能坐空虚之中与人言语又能入地中初没足至腰及胸渐渐但余冠帻良乆而尽没不见又以指刺地即成泉井而可汲引又吸人屋上瓦瓦即飞入人家人家有桑果数千株皆聚之成积如山如此十余曰吹之各还其本处如常又能舍墨舒纸着前嚼墨亦喷之皆成文字满纸各有意义后服酒饵丹年四百岁更少容后入大冶山中仙去也王刚天门子姓王名刚尤明补养之诀故其经曰阳生立于寅纯木之精阴生立于申纯金之精夫以木投金无往不伤故阴能疲阳也阴人着脂粉法金之白也是以眞人道士莫不留心住意精其微妙审其盛衰我行青龙彼行白虎取彼朱雀前我玄武不死之道也又阴人之情有急于阳而外自收抑不肯请阳者明金之不爲木屈也阳性气刚躁志节疏略至于游宴声气和柔言辞卑下明木之畏于金也天门子旣明此道年二百八十岁犹有童女之色乃服珠醖得仙入玄洲中去皇化九灵子姓皇名化得还年却老胎息内视之要五行之道其经曰此术可以辟五兵却虎狼安全己身营护家门保子宜孙内外和穆人见则喜不见则思旣宜从军又利远客他人谋己消灭不成千殃万祸伏而不起杜奸邪之路絶妖怪之门咒咀之者其灾不成厌蛊之者其祸不行天下诸贤皆来宗己倾神灵之心得百姓之意田蚕大行六畜繁孳奴婢安家疾病得愈县官道解争理得胜百事皆利世有专世行此道者大得其妙在人间五百余年颜容益少复后炼丹乃登仙去阴恒北极子姓阴名恒其经曰治身之道爱神爲寳养性之术死入生出常能行之与天相毕因生求生眞生矣以铁治铁之谓眞以人治人之谓神后服神丹而仙去李修洞子姓李名修其经曰弱能制强阴能弊阳常若临深履危御奔乘驾长生之道也年四百余岁颜色不衰着书四十篇名曰道源服还丹昇天也柳融南极子姓柳名融能含粉成鸡子吐之数十枚煮而啖之与鸡子无异黄中皆余粉少许如指端者取杯咒之即成龟煮之可食肠脏皆具而杯成龟殻煮取肉则殻还成杯矣取水咒之即成美酒饮之醉人举手即成大树人或折其细枝以刺屋间连日犹在以渐萎坏与眞木无异也服云霜丹得仙去葛越黄卢子姓葛名越甚能治病千里寄姓名与治之皆愈不必见病人身也善气禁之道禁虎狼百虫皆不得动飞鸟不得去水爲逆流一里年二百八十岁力举千钧行及走马头上常有五色气高丈余天下大旱时能到渊中召龙出催促便昇天使作雨数数如此一旦与亲故别乘龙而去遂不复还刘安淮南王刘安汉高皇帝之孙好儒学方技作内书二十一篇又着鸿寳万年三卷论变化之道有八公往诣之门吏自以意难问之曰王上欲得延年却期不老之道中欲得博物洽闻精义入微之大儒下欲得勇敢武力扛鼎暴死横行之壮士今先生皆耆老矣自无註书之术贲育之气岂能究三坟五典八索九丘钩深致远穷理尽性乎三者并乏不敢相通公笑曰闻王钦贤好士吐握不倦苟有一介莫不毕至古人贵九九之学养鸣吠之士诚欲市马骨以致骐骥师郭生以招羣彦吾等虽鄙不合所求故远致身欲一见王就令无益亦不爲损云何限之逆见嫌择若王必欲见少年则谓之有道见垂白则谓之庸人恐非发石取玉探渊索珠之谓也薄吾等老谨以少矣言毕八公变爲十五岁童子露髻青鬓色如桃花于是门吏惊悚驰走白王王闻之不及履即徒跣出迎以登思仙之台列绵绮之帷设象牙之床燔百和之香进金玉之几穿弟子之履北面拱手而言曰安以凡才少好道德羁锁世业沉沦流俗不能遗累放逸山林然夙夜饥渴思愿神明沐浴垢秽诚革浮薄抱清不畅邈若云泥不图厚幸道君降屈是安禄命当蒙拔擢喜惧屏营不知所措惟乞道君哀而教之则螟蛉假翼去地飞矣八公便已成老人矣告王曰虽复浅识且备先学知王好道故来相从不知意何所欲吾一人能坐致风雨立起云雾画地爲江河撮土爲山岳一人能崩高塞渊牧虎豹致龙蛇役神鬼一人能分形易貌坐在立亡隐蔽三军白日尽暝一人能乘虚步空起海凌烟出入无间唿吸千里一人能入火不焦入水不濡刃之不伤射之不中冬冻不寒夏暑不汗一人能千变万化恣意所爲禽兽草木立成转徙山川陵岳一人能防灾度厄辟邪却害延年益寿长生乆视一人能煎泥成金锻铅爲银水炼八石飞腾流珠乘龙驾云浮游太清任王所欲安于是旦夕朝拜身进果酒先乞试之变化风雨云雾无不有效遂授丹经及三十六水银等方药成未服而安有子名迁好剑自谓莫及也郞中雷被与戏而被误中于迁迁怒被乃求击匈奴以赎罪安不听被惧爲迁所杀乃上书于天子是时汉法诸侯壅阏奋击匈奴者罪死安当诛武帝素敬重安但削其二县雷被与伍被素亲伍被亦以奸私得罪于安安怒之而未发被恐诛乃诬告安谋反天子使宗正持节治安八公告安曰可以去矣此乃天所以发遣王愿王勿疑乃与安登山大祭埋金于地即白日昇天八公与安所践石上皆陷于今人马之迹存焉八公告安曰虽复天使有此然伍被爲臣诬告君父夫有神仙之籍者人谋之者死犯之者灭被今当受诛也于是宗正旣至失安所在推问云王仙去矣天子闻之怅然乃讽使廷尉张汤奏伍被爲安昼谋反计遂族诛二被如八公言矣汉史秘之不欲言神仙之事恐后世人主常废弃万机以求不死故言安自杀一云王同八公昇天乃弃置药鼎鸡犬舐之并得轻举鸡鸣云中犬吠天上一云安得鸿寳万年之术仙去位太极眞人刘图汉安帝永初三年己酉二月老君降于泰山遣泰山使者羽以车骑召江夏善士刘图欲使校定天下簿籍图至见老君当殿南面而坐泰山君居东西向九天仙君居南北向八极天君居西东向命图与官属校定天下名籍三日而毕老君欲示图以罪福报应乃令羽将图至天堂见太清宫中金台玉殿音乐自然仙眞多着青衣执金简歌咏经文观毕遣回图因此得道遂爲道士后亦仙去介琰介琰者不知何许人也往建安方山师白羊公杜必受玄一之道能变化隐形常随师入东海暂过吴吴主孙权礼之爲琰起静堂一日之中数过遣人问起居琰或爲童子或爲老翁无所食琰不受饷遗吴王欲学其术琰以吴王内御遂不传道法吴主大怒敕缚琰着甲辕引弩射之发而绳索独存不知琰所之耳臣道一曰道之在人静默虚无恬淡质朴声色不能挠其志名利不可汩其心彼吴主安足与言道哉惟此时介琰道成已能变化隐形返老复少可谓入军不避甲兵矣吴主以一旦之忿欲杀之何其陋邪道德经曰兵无所容其刃夫何故以其无死地学者省之龙述龙述不知何许人也于金山得神芝实如梧桐子大治而服之日饵刀圭服二年得仙尸解而去眞诰云龙伯高者后汉时人汉伏波将军马援戒其兄子称此人之佳可法即其人也伯高后从仙人刁道林受服受胎气之法又常服青䭀方託形醉亡隐处方台师定録君也注云伯高名述京兆人汉建武中爲山都长推至零陵太守马援征南日遗兄子严书曰龙伯高敦厚周愼口无择言谦约节俭廉公有威吾爱之重之愿汝曹效之效伯高不得犹爲谨饬之士所谓刻鹄不成尚类鹜者也赵丙赵丙后汉东阳人曾游行道遇故人便酌水爲酒削一楫爲脯皆得醉饱又曾至渡头求船不得乃布席于水而坐乘风而过又咒枯树便生花叶折象折象字伯式广汉人也少好黄老之业后师东平先生虞叔雅亦得道者也笃尚养生玄默无言家世丰财以爲多藏厚亡无益散千金以赈贫苦或谏之象曰昔窦子文有言我之施物乃逃祸非避时也知者咸服焉自尅亡日尸解如蛇蜕而去王遥王遥字伯辽鄱阳人也有妻无子颇行治病病无不愈亦不祭祀不用符水鍼药其行治病但以八尺布敷地坐不饮不食须臾病差便起去其有邪鬼作祸者遥画地作狱因召唿之皆见其形物在狱中或狐狸鼋蛇之类也乃斩之燔烧病者即愈遥有竹箧子长数尺有一童子姓钱以九节竹杖担箧将出冒雨行遥及弟子皆不沾湿及夕尝有两火炬导前约当行三十里许登一小山入石室石室中先有二人遥旣至取弟子担箧发之中有五竹簧三枚遥自鼓一枚以一枚与石室中二人并鼓之良乆遥辞去三簧皆纳箧中使钱担之室中二人并送遥与遥言卿当早来何爲乆在俗间遥答言我如是来也遥还家百余日一夜天复雨然灯火治装遥先有葛单衣及葛巾五十余年未尝着之此衣皆取着其妻即问遥欲舍我去也遥曰暂行尔妻涕泣曰旦复留少时遥曰如是即当还后三十余年弟子又见遥在马迹山中颜色更少如向年盖已爲仙矣陈永伯陈永伯者南阳人也得淮南王七星散方试按合服之二十一日忽然不知所在永伯有兄子名增族年十七亦服之其父系其足闭于密户中昼夜使人守视之二十八日亦复不见不知所之本方云服之三十日得仙陈氏二子服之未三十日而失所在后人不敢服仙去必有仙官来迎但人不见之耳刘政刘政沛国人也高才博物学无不览深惟居世荣贵须臾不如学道可得长生乃絶进取之路求养性之术勤寻异闻不远千里苟有胜己虽奴客必师事之后治墨子五行记兼服朱英丸年一百八十余岁色如童子好爲变化隐形又能以一身作百人百人作千人千人作万人又能隐三军之衆使人化成一丛林木亦能使成鸟兽试取他人器物以置其处人不觉之又能种五果之木使华实可食坐致行厨供数百人又能吹气爲风飞沙扬石以手指屋宇山林壶器便欲倾坏更指之则还如故又能化作美女之形及作木人能一日之中行数千里嘘水成云奋手起雾聚壤成山刺地成渊能忽老忽少乍大乍小入水不湿步行水上召江海鱼鳖蛟龙鼋鼍即皆登岸又口吐五色之气方广十里气上连天又能腾跃上下去地数百丈后不知所在王乔王乔犍爲武阳人也武阳有北平山在益州南一百四十七里高一千三百丈上有白虾蟆谓之肉芝食者长生非仙材灵骨莫能致也乔好道望山朝拜积十余年登山感致因得食之身轻力倍行及走马后爲柏人令遂于东巏山得道今武阳有乔仙祠王乔有三同姓名有太子晋王乔有叶令王乔食肉芝王乔乃蜀中神仙也成君平成君平者长沙郡人也年十五兄使牧鹅羊忽遇一仙翁将入东华山兄后寻至山中见君平因问所牧鹅羊何在君平指白石曰此是也遂驱起令随兄去旬日却还山下复化爲石今犹存焉因名此山爲鹅羊山此山在长沙县北二十里本名东华山亦谓之石寳山上有仙坛丹灶毕田诗云羽客何年此炼丹尚留空灶镇孱颜云中鸡大仙应有山下鹅羊石转顽湘渚几回沧海变辽城无复令威还何年仙驭重来此尽遣飞腾上九关丁约异人丁约隐于卒伍韦子威师事之一日辞去谓子威曰郞君得道尚隔两尘历世眞仙体道通鑑卷之五历世真仙体道通鉴正统道藏三家本五十三卷洞真部记传类历世眞仙体道通鑑卷之六醎六木公木公亦云东阳公亦云东王父盖青阳之元炁万神之先也冠三维之冠服九色云霞之服亦号玉皇君居于云房之间以紫云爲盖青云爲城仙童侍立玉女散香眞僚仙友巨亿万计各有所职皆禀其命故男子得道者名籍所隶焉校定功行上奏元始以禀命于老君也一云木公即青童君治方诸山在东海中九元子九元子者炼紫金合神丹登仙其经曰庚辛经上黄先生上黄先生者修步斗之道得隐形法常生子常生子者常漱水和玉屑服之以昇长存子长存子者学道成爲玄洲仙伯张穆子张穆子修太极上元年纪昇仙后以此法授龚叔进王文卿尹子房皆得道高丘子高丘子殷人也好道入六景山中积五百二十余岁但读黄素道经服饵术后合鸿丹以得陆仙游行五岳二百余年后得金液以昇太清也今爲中岳眞人喜县闻喜乃属河东蒲先生蒲先生者常乘白鹿採芝草于茅山童子先生童子先生者于狄山学道修浴契铃经得仙九源丈人九源丈人者爲方丈宫主领天下水神及阴精水兽蛟鲸之类宛丘先生宛丘先生服制命丸得道至殷汤之末世已千余岁以方传弟子姜若春服之三百年视之如十五岁童子彭祖师之受其方三首青乌公青乌公者彭祖之弟子也身受明师之教精审仙妙之理乃入华阴山中学道积四百七十一岁十二试之有三不过后服金液而昇天太极道君以爲三试不过仙人而已不得爲眞人长桑公子长桑公子者常散发行歌曰巾金巾入天门唿长精吸玄泉鸣天鼓养丹田柱下史闻之曰彼长桑公子所歌之词得服五星守洞房之道蔡琼蔡琼字伯瑶师老子受太玄阳生符还丹方合服得道白日昇天常以阳生符活已死之人但骸骨存者以符投之即起列子列子郑人也姓列名御寇问道于关尹子复师壶丘子林又师老商氏友伯高子进二子之道九年之后能御风雨行弟子严恢问曰所谓问道者爲富乎列子曰桀纣爲轻道而重利是以亡尝隐居郑圃四十年人无知者得道之后着书名列子见行世唐玄宗追号爲冲虚眞人其书号冲虚眞经宋徽宗封致虚观妙眞君庄子庄子宋人也姓庄名周字子休生于睢阳蒙县学老氏之道梁惠王时爲蒙县漆园吏以卑贱不肯仕楚威王以玉帛聘之欲以爲相使大夫二人往先焉曰欲以境土累矣庄子方钓于濮水之上持竿不顾曰楚有神龟死已三千岁矣王巾笥而藏之庙堂之上此龟者宁其死爲留骨而贵乎宁其生而曳尾于涂中乎二大夫曰宁生而曳尾于涂中庄子曰子往矣吾将曳尾于涂中二大夫遂去宋王遣使聘于庄子庄子曰子见夫牺牛乎衣以文绣食以刍菽及其牵而入于太庙虽欲爲孤犊其可得乎子亟去无污我我孰爲有国者所羁遂终身不复仕后得道着书名庄子眞诰云庄子师长桑公子受其微言谓之庄子也隐于抱犊山中服北育火丹白日昇天补太极闱编郞下注云长桑即是扁鹊师事见魏传及史记世人苟知庄生如此者其书弥足可重矣唐玄宗追号爲南华眞人其书号南华眞经宋徽宗封微妙元通眞君刘越周时有匡先生名续修道于南嶂山后有一少年数来相访言论奇伟先生异之问曰熟子风猷有日矣借问乡邦姓字答曰予姓刘名越居在山之左山下有石高二尺许叩之即当相延先生如其语访之叩石已石忽自开双户洞启一小鬟迎先生行数十步继有二青衣绛节前导渐见台榭参差金碧掩映珍禽奇兽草木殊异眞人冠玉冠朱绂剑佩来迎先生意欲留居之眞人已觉谓先生曰子阴功易满后会可期他日相从不晩也饮玉酒三爵延龄保命汤一啜而出先生返顾所叩石宛然如初他日复叩无所应矣王果王果楚之贤人也厌秽风尘臊膻名利遁隐山林静退诸行一旦乘云而去鬼谷先生鬼谷先生晋平公时人姓王名诩不知何所人受道于老君入云气山採药合服得道颜如少童居青溪之鬼谷因以爲号苏秦张仪问道于先生先生曰闻道易修道难二子世心未㝠可学游说以适今时之宜必得相其国矣必不得相其死矣若不惧之当相传二子请学之三年辞去先生云二子轻松乔之永寿贵一旦之浮荣惜哉后复遗其书曰二君足下勤劳驷马功名赫赫九州稽首春荣到秋不得乆茂日数将尽时讫将老子不见河边之木乎仆马折其枝波浪漱其根此所居者然也子不见崧岱之松柏乎华霍之梓檀乎叶干青云根洞三泉千秋万岁无斤斧之患元狐疫死者有鸟如乌衔草覆其面遂活有司上闻秦始皇遣使赍草以问先生先生曰巨海中有十洲祖洲有不死之草生于琼田之中亦名养神芝其叶似菰而不丛生一株可活一人耳先生在人间数百岁后不知所之或曰鬼谷在嵩高之阳城也茅蒙茅蒙字初成咸阳南关人也即东卿司命君盈之高祖师鬼谷先生入华山修道后乘云驾龙白日昇天先是其邑歌曰神仙得者茅初成驾龙上昇入泰清时下玄洲戏赤城继世而往在我盈帝若学之腊嘉平秦始皇闻之改腊曰嘉平以希慕得仙西门君西门君者少好道明诸谶纬以开山图授秦始皇而不能用徐福徐福字君房不知何许人也秦始皇时大宛中多枉死者横道数有鸟如乌状衔草覆死人面皆登时而活持草以问北郭鬼谷先生而云祖洲上养神芝始皇乃谓可索得因访求精诚得道士徐福发童男童女各五百人率楼船等入海寻祖洲不返不知所在逮沈羲得道黄老遣福爲使者乘白虎车来迎由是后人知福得道仙传拾遗云唐开元中有士人患半身枯黑御医张上客等不能活其人聚族言曰形体如是宁可乆全闻大海中有神仙正当求仙方可愈疾宗族留之不可因与侍者赍粮至登州大海侧遇空舟乃寘所携挂帆随风可行十余日近一孤岛上有数百人如朝谒状须臾至岸岸侧有妇人洗药问彼皆何者妇人指云中心床坐须发白者徐君也又问徐君是谁妇人云君知秦始皇时徐福耶曰知之曰此则是也顷之衆各散去士人遂登岸致谒具语始末求其医理徐君曰汝之疾遇我即生初以羹饭哺之器物皆奇小士人嫌其薄徐君曰能尽此爲佳飡也但恐不尽尔士人连啖如数瓯物至饱而竭复以一小器盛酒饮之至醉翌日又以黑药数丸与食利黑汁数斗其病乃愈士人求住奉事徐君云尔有禄位未宜即留当以东风相送毋愁归路远也复与黄药一袋云此药善治一切病还遇疾者可以刀圭饮之士人还数日至登州以药奏闻时玄宗令有疾者服之皆愈郭四朝郭四朝者周时燕人也兄弟四人同学道四朝居长秦时得道来勾曲山南所住处作塘遏涧水令深基遮垣墉今犹可识处四朝乘小船游戏其中每扣舷而歌歌曰清池带灵岫长林郁青葱玄鸟藏幽野悟言出从容鼓檝乘神波稽首希晨风未获解脱期逍遥林丘中浪神九垓外研道遂全眞戢此灵凤羽藏我华龙麟高举方寸物万吹皆垢尘顾哀朝生惠孰尽汝车轮游空落飞飙虚步无形方圆景焕明霞九凤唱朝阳挥翮扇天津掩霭庆云翔遂造太微宇挹此金梨浆逍遥玄垓表不存亦不亡驾欻舞神霄披霞带九日高皇齐龙轮遂造北华室神虎动琼林香风合成一开阖幽㝠户灵变玄灭迹周太賔周太賔秦时道士也同姜叔茂学道在勾曲山种五果五辛菜货之以市丹砂今山间多有韭薤即其遗种也二人并得仙太賔有才艺善鼓琴能弹独絃而八音和以教糜长生孙广田姜叔茂姜叔茂不知何许人常与周太賔爲友学道修仙今在蓬莱爲左卿南郑诸姜则叔茂之后也叔茂曾作书与太极官僚云昔学道于鬼谷道成于少室养翮于华阳待举于逸域时乘飙轮宴于勾曲悟言永叹代谢之速物存人亡我劳如何眞诰曰秦时道士周太賔及巴陵侯姜叔茂者来住勾曲山下又种五果并五辛菜叔茂以秦孝王时封侯今名此地爲姜巴者是矣以其因叔茂而名地焉下注云地号今亦存有大路从小茅后通延陵即唿爲姜巴路也但秦孝公时未併楚置郡巴陵县始晋初不知那有巴陵之封恐是巴蜀之巴故也龚仲阳龚仲阳者受嵩山少童步六纪之法谷希子谷希子者学道得仙爲太上眞官东方朔师之受阆风钟山蓬莱及神州眞形图王仲高王仲高不知何所人也常在淮南市卜父老传世见之面有童颜伍被言于淮南王刘安安闻之欣然即使召至被曰仲高常在张勐家臣与勐善每云仲高性简正难请求不可以势屈臣当因勐致之安令具车乘遣被至勐所招焉勐曰王先生昨云当暂行在近耳亦时得相见今已出卜晩间还被待之须臾便返见被大笑谓勐曰吾昨云近别正在此客也即随被之安安出门迎之东面请受道便执弟子之礼仲高曰某庸人耳仅得长生不死之道他无所能惧所知浅不足以上献大王殿下非有爱恡之心安因请弥至仲高谓被曰吾欲授大王道王心志浮浅旣不能行亦不宜闻又曰黄帝吾父之长也昔师朱襄君受长生之诀又师黄洞君受不死之道于今已六千余岁矣遂以道传安仲高后莫知其所之公孙卿公孙卿者学道于东梁甫山一云滋液山山宫中有合成仙药得服之人立仙日月之神并在宫中合药时颂曰玉女断分剂蟾蜍主和擣一丸炼人形二丸颜色好汉武帝时方士入海求蓬莱公孙卿先行见一老父牵狗武帝以爲仙人也冀获其眞李少君李少君字云翼好道入泰山採药修絶谷全身之术遇安期生少君疾困扣头乞活安期生以神楼散一七与服之即愈汉武帝初至雍郊见五畤后常三岁一郊是时少君以祠灶辟谷却老方见上常自谓七十能使物却老上方故铜器问少君对曰此器齐桓公十年陈于栢寝已而按其刻果齐桓公器一宫尽骇以少君神数百岁人也少君言上祠灶皆可致物而丹砂可化爲黄金黄金成可以爲饮食器则益寿益寿而蓬莱仙乃可见以封禅则不死黄帝是也臣尝游海上见安期生安期生食臣枣大如瓜于是天子始祠灶遣方士入海求蓬莱安期生之属一云少君上言臣能凝汞成银飞丹砂成黄金服之白日昇天身竦则凌空伏入无间控飞龙而八遐徧乘白鸿而九垓周溟海之枣大如瓜钟山之李大如缾臣食之遂生奇光师安期授臣口诀是以保万物之可成也于是上甚尊敬爲立屋第抱朴子曰按董仲舒所撰李少君家传云少君有不死之方而家贫无有市以药物故出于幕以假途见钱道成而去又按汉楚中起居注云少君将去也武帝梦与之共登嵩山逢绣衣使者乘龙自云中下云太一请少君帝觉语左右曰如我梦少君舍我去也数日而少君病死入棺帝令发棺无尸独衣冠在焉历世眞仙体道通鑑卷之六历世真仙体道通鉴正统道藏三家本五十三卷洞真部记传类历世眞仙体道通鑑卷之七醎七董仲君董仲君者临淮人也少行气炼形年百余岁不老常见诬系狱佯死臭烂生虫狱家举出而后复生尸解而去车子侯车子侯扶风人也汉武帝爱其清静稍迁其位至侍中一朝语家云我今补仙官此春当去至夏中当暂还少时复去果如其言武帝思之乃作歌曰嘉幽兰兮延秀簟妖淫兮中臧日斐斐兮丽景风徘徊兮流芳皇天兮无慧至人逝兮仙乡天路远兮无期不觉涕下兮沾裳王兴王兴者阳城人也常居宛谷中本凡民不知无学道之意也汉武帝元封二年正月甲子上嵩高山登大虞石起道宫使董仲君东方朔等斋洁思神忽见仙人长及二丈余耳出头顶下垂至肩武帝礼而问之仙人曰吾九嶷山人也闻中岳石山菖蒲一寸九节服之可以长生故来採之言讫忽失所在武帝顾谓侍臣曰彼非学道服食之徒也恐是中岳之神以此谕朕耳乃採菖蒲服之二年武帝性好热食服菖蒲每食热辄烦闷不快乃止时从官亦多服之然莫能持乆惟王兴闻仙人服菖蒲之言乃採服之不息后爲蒲江主簿闻县境有神仙灵化每瞻望云际归心达诚遂罢官隐于秋长山即二十二化也下有洞穴中有千岁金蟾古老相传有见之者当即得道又有琼花木在山之顶径八九尺叶若白檀终冬常茂云此木花开即有于此昇天得道者花如芙蓉香闻数里兴居此山存神抱一吸景内修又以乘龙蹑纪之道九载修炼忽有琼花吐艳又见金蟾跳跃引入洞中遇金液之丹拜而服之后云车迎之白日昇天后人因兴得道遂相传爲主簿化寿光侯寿光侯者能劾百鬼衆魅令自缚见形其乡人有妇爲魅所病侯爲劾之得大蛇数丈死于门外又有神树人止者辄死鸟过必坠侯复劾之树盛夏枯落见大蛇长七八丈悬死其间汉武帝闻而召见乃试问之曰吾殿下夜半后常有数人绛衣被发持火相随岂能劾之乎曰此小怪易消尔帝伪使三人爲之侯劾三人登时仆地无气帝大惊曰非魅也朕相试耳解之而甦卫叔卿卫叔卿者服云母得仙汉武帝天汉二年八月壬辰老君复遣卫叔卿来见帝时帝闲居殿上忽见羽衣星冠乘云车驾白鹿而至帝惊问爲谁答曰中山卫叔卿也帝曰子若是中山之民乃朕臣也可前共语叔卿忽焉不知所在帝甚悔恨即遣梁伯至中山求之不得见但将其子度世还见帝帝问云汝父今在何所对曰臣父少好道不交人事委家而去已四十五年云当入华山也帝复遣梁伯与度世共之华山寻之至絶巖之下望见叔卿与数人博戏于巖上紫云覆之白玉爲牀又有数仙人持憧节立其后度世望而再拜叔卿曰汝何爲来度世曰帝甚恨前日仓卒不得与父言今故遣使者梁伯与度世共来愿更得见父也叔卿曰我前爲太上所遣欲告帝以大灾之期及救危厄之法国祚可延而帝乃骄慢自贵不识眞道是以去耳今当与中黄太一共定天元吾终不复往也梁伯还奏帝悔之当时度世问叔卿曰不审与父并坐是谁也叔卿曰洪崖先生许由巢父太玄公飞黄子王子晋薛容也今世向大乱后数百年间土灭金亡汝归当取吾斋室西北隅大柱下玉函中有神素书取而按合服之一年则能乘云而行道成来就于此度世拜辞而去后以神方爲梁伯之师合而服之与梁伯俱得仙戴孟戴孟武当山道士字成子武威人也汉武帝时爲殿中将军本姓燕名济字仲微得道后改姓名又云汉明帝时人少孤养母甚至复好神仙学周游四方母旣即世入华阳山服白术黄精兼能种植及服云母雄黄丹砂芝草笃志于道乆而愈勤一日授玉珮金珰经并石精金光符于清灵裴眞人精思修之则自觉体轻游名山访眞境日行七百里得不死之道腰间有十数卷书即太微黄书也仙人郭子华张季连赵叔达山世远常与之游处谢允常师事之允字道通历阳人幼时爲人所掠卖往东阳乆之告官被诬陷乌伤狱将入死夜有老翁授其符又有黄衣童子往来于是得免晋成帝咸康中至襄阳武当山见戴孟观其风骨即先来狱中授符者乃孟耳遂执弟子礼求授道要后出仕作历阳新丰西道三县所至多神验允年七十犹不老孟则或隐或显莫知所之眞诰云黄衣童子者即玉珮金珰之官耳山世远山世远授戴孟先生法暮卧先读黄庭内景经一过乃眠使人䰟𩲸自制炼尝行此二十一年亦仙矣是爲合万过夕得三四过乃佳世远得道爲太和眞人毛伯道毛伯道刘道恭谢稚坚张兆期皆后汉时人也同于王屋山学道四十余年共合神丹成伯道先服即死次道恭服之又死稚坚兆期不敢服弃药而归未出山忽见伯道道恭各乘白鹿在山上仙人执节以从之二人悲愕悔谢道恭授以服茯苓方二人后亦度世苏林苏君讳林字子玄濮阳曲水人也少禀异操独逸无伦访眞之志与日弥笃尝负担至赵师琴高先生时年二十一受炼气益命之道琴高初爲周康王门下舍人以内行补精术及丹法能水游时已九百岁唯不死而已非飞仙也后乘赤鲤入水或出入人间而林託景丹霄志不终此后改师华山仙人仇先生仇先生者汤王时木正也服胎食之法还神守䰟之事大得其益先生曰子眞人也当学眞道我迹不足蹑矣乃致林于涓子涓子者眞人也旣见之遂授以眞诀告林曰欲作地上眞人必先服食药物除去三尸杀灭谷虫三尸者一名青古伐人眼是故目暗面皱口臭齿落由是青古之气穿凿泥丸也二名白姑代人五脏是故心耄气少喜忘荒闷由白姑贯穿六腑之液也三名血尸伐人胃管是故肠轮烦满骨枯肉焦志意不开所思不固失食则饥悲愁感叹精神昏怠神爽杂错由血尸流噬䰟胎之关也若不去三尸而服药者谷食虽断虫犹不死也徒絶五味虽勤吐纳亦无益焉盖其虫生而求人不死不可得也是故服食不辟于死生由青古白姑血尸三鬼不去所致尔虽复断谷人体重滞淹淹淡闷又所闷非眞颠倒翻错邪淫不除由虫在内摇动五神故也凡欲求眞当先服制虫丸制虫丸者一名初神去本丸也欲作眞人当先服制仙丸制仙丸者太上八琼飞精之丹也夫求长生不死仙眞之初罔不先服制虫丸以除尸虫建长生之根也若人腹中有虫宁得仙乎形中饶鬼安得眞乎其虫凶恶速人之死故当除之涓子告林曰我被帝召上补中黄四司大夫领北海公去世无复日也后林诣涓子寝静之室得书一幅以遗林也其文曰五斗三一大帝所秘精思二十年三一相见授子书矣但有三一长生不灭况复守之乎能存三一名刊玉札况与三一相见乎加存洞房爲上清公加知三元爲五帝君后圣金阙帝君所以乘景迅雷周行十天实由洞房三元眞一之道吾饵木精三百年服气五百年精思六百年守三一三百年守洞房六百年守玄丹五百年中间复周游名山看望八海回翔五岳休息洞室乐林草之垂条与鸟兽而相激川渎吐精丘陵蓊郁万物之秀寒暑之节弋钓长流遨游玄籁静心山岫念眞养气唿召六丁玉女见卫展转六合无所羁束守形思眞二千八百余年实乐中仙不求闻达今卒被召上补天位徘徊世泽惆怅絶气吾其去矣请从此别子勤勖之相飈室也林省书流涕徬徨拜空涓师之迹亦絶矣夫玄丹者泥丸之神也其法出太上素灵诀守三一爲地眞守洞房爲眞人守玄丹爲太微宫也林谨奉法术修行道成周观天下游睠名山分形散景寝息丹陵卖履市巷丑形试眞得意而栖遯化不伦时人莫能识也以汉元帝神爵二年三月六日告弟子周季通曰我昨被玄洲召爲眞人上领太极中候大夫今与汝别比明旦有云车羽盖骖龙驾虎侍从数千人迎林林即日登天冉冉西北而去良乆云气覆之遂絶林未去之时先是太极遣使者下拜爲中岳眞人后太上又遣玉郞下拜爲五岳地眞人宫在丹陵也弟子周季通曰予见先师得道爲仙已三被拜授乃登昇盖洪德高妙玄韵宿感灵化虚源神澄八方龙昇凤逐飞步眞门隐显津梁观试风尘其道神矣其法珍矣非纸札麤意所能述宣今聊撰其标略尔所冀将来有道之士以游目也阳生阳生者住少室西金门山山有金罂浆服之得道王思眞王思眞者不知其得道年代位爲太上侍经仙郞汉灵帝光和二年己未正月一日太上老君降于天台山命思眞披九色之韫出洞玄大洞等经三十六卷以授太极左宫仙公葛玄王仲都王仲都汉人也一云道士学道于梁山遇太白眞人授以虹丹能御寒暑已二百许年汉元帝召至京师试其方术尝以严冬之月从帝而游令仲都单衣乘驷马车于上林昆明池环水驰走帝御狐裘而犹觉寒仲都貌无变色背上气蒸烋烋然又当盛夏曝之日中围以十炉火口不称热身不流汗后亦仙去孙思邈尝于峨眉山栖眞习道仲都与三五人假爲猎夫过其居试之因论长生之㫖遂授道思邈而去上成公上成公宓县人其初出行乆不还家后归语其家人曰我已得仙因辞家而去人见其举步稍高出虚空中良乆乃没后汉时人也桐君汉献帝建安三年员图国献鸣石鸡其色如丹大如燕常在地中应时而鸣声能远彻其国闻其鸣乃杀牲以祠之当声处掘则得此鸡若天下太平翔飞颉颃以爲佳瑞亦谓之寳鸡人听地中以候晷刻道士云仙人桐君採石入穴数里得丹石鸡舂碎爲药服令人有声气后天而死吴寳鼎元年四方贡珍怪有琥珀燕置之静室自于室内鸣翔此之类也刘晨刘晨阮肇剡县人也汉明帝永安十五年二人往天台山採药迷失道路粮食乏尽望山头有一桃木共取食之如觉少健下山得涧水饮之并各澡浴又望见蔓菁菜从山腹出次又有一杯流出中有胡麻饭屑二人相谓曰去人间不远矣因过水深四尺许行一里又度一山出大溪见二女颜容絶妙世所未有便唤刘阮姓名如有交旧也喜悦因语曰郞等来何晩也因邀过家厅馆服饰无不精华东西各有牀帐帷幔七寳璎珞非世所有左右直息青衣悉皆端正都无男女须臾下胡麻饭山羊脯食之甚美又设甘酒又有数仙客将三五桃至女家云来庆女婿各出乐器歌调作乐日旣向暮仙客各还去刘阮就所邀女家止宿驻留十五日求还女答曰今来此是宿福所招得至仙馆比之流俗何有此乐遂住半年天气和适常如三二月百鸟哀鸣无不悲思求归甚切女曰罪根未灭使令君等如此更唤诸仙女共作鼓吹送刘阮从此山洞口去不远至大道随其言而得还家乡并无相识也乡里怪异乃验得七代子孙传上祖公入山不出不知何在旣无亲属栖泊无所却欲还女家寻当年所往山路迷莫知其处至晋武帝太康八年竟失二公不知其所之也武丁桂阳城武丁有仙道常在人间忽谓其弟曰七月七日织女渡河诸仙悉还宫吾已被召不得停与尔别矣弟问织女何事渡河兄何时当还答曰织女暂诣牵牛吾去后三千年当还耳明旦失武丁所在世人至今犹云七月七日织女嫁牵牛云玄都先生玄都先生者授仙人黑玉天地钤经行而得道蔡长孺蔡长孺者蜀郡人服十精丸年三百岁色如少童延明子高延明子高者服麋角得仙崔野子崔野子者服术以度世灵子眞灵子眞者服桃胶以得仙任敦任敦博昌人也少在罗浮学道后居茅山南洞行斗步之道及洞玄五符能役召鬼神隐身分形居山舍虎狼不敢触犯敬玄子敬玄子修行中部之道存道守三一常歌曰遥望崑崙山下有三顷田借问田者谁赤子字元先土生二灵木双关侠两边日月互相照神路带中天採药三微岭饮漱华池泉遨游十二楼偃蹇步中原意欲观绛宫正值子丹眠金楼凭玉几华盖与相连顾见双使者博着太行山长谷何峥嵘齐城相接邻纵我飞龙辔忽临无极渊黄精生泉底芝草披岐川我欲将黄精流丹在眼前徘徊饮流丹羽翼奋迅鲜意犹未策外子乔提臂肩所经信自险所贵得神仙帛举帛举字子高尝入山採薪见二白鹄飞下石上即成两仙人共语云顷合阴丹就河北王母索九剑酒服之至良子高闻仙人言就访王母者得九剑酒还告仙人乞阴丹服之即翻然昇虚治于云中掌云雨之任徐季道徐季道少住鹄鸣山后遇眞人谓曰夫学道当巾天青咏大历跖双白徊二赤此太素五神道之秘事也其语隐也大历者三皇文是也季道修行得道赵叔期赵叔期不知何许人学道于王屋山中时时出民间闻有卜者在市叔期往见之卜者谓叔期曰欲入天门调三关存朱衣正崑崙叔期知是神人因拜扣头请其要道因以一卷书与之是胎中记拜受之后合神丹而昇天庄伯微庄伯微者汉时人少好道不知求道之方惟以日入时正西北向闭目握固想崑崙山积三十年后见崑崙山人授以金液方合服得瞿武瞿武后汉人也七岁絶粒服黄精紫芝入峨眉山天竺眞人授以眞诀乘白龙而去今蜀州有瞿君祠匡俗匡俗字子希少以孝悌着称召聘不起至心学眞游诸名山至覆笥山上有湖周回数里多生灵草异物不可识其傍有石井泉通湖中又有石鴈至春秋时皆能群飞复有小石笥中有玉谍多记山名福地及得道人姓名后服食得道卢耽卢耽者少学道得仙后复仕爲州治中每时乘空归家到晓则反州尝元会期贺在列时耽后至回翔阁前欲下次爲威仪以箒掷耽得一只履坠地耽由是飞去傅先生傅先生者学道于焦山中精思七年遇太极眞人与以木钻使之穿一石盘厚五尺许戒云石盘穿仙可得也于是昼夜钻之积四十七年钻尽石穿仙人来曰立志若斯宁有不得道者即授以金液还丹服之度世丹台録云昇太清爲南岳眞人黄观子黄观子少好道家奉佛道朝朝拜叩求乞长生如此积四十九年后遂服食入焦山太极眞人以百四十事试之皆过遂服金丹而咏大洞眞经今补官爲太极左仙卿石坦石坦字洪孙渤海人也游赵魏诸名山得道能分身同时请十余家各家有一坦所言各异张巨君张巨君者不知何许人也许季山得病不愈清斋祭泰山请命昼夜所诉忽有神人来问曰汝是何人何事苦告幽㝠天帝使我问汝可以实对季山曰仆是汝南平舆许季山抱疾三年不知罪之所在故到灵山请决死生神人曰我是仙人张巨君吾有易道卜筮射知汝祸祟所从季山因再拜请曰幸蒙神仙迂降愿垂告示巨君爲筮卦遇震之恒初九六二六三有变巨君曰汝是无状之人病安得愈乎季山曰愿爲发之巨君曰汝曾将客东行爲父执仇于道杀客内空井中大石盖其上此人上诉天府以此病谴汝也季山曰实有此罪巨君曰何故尔邪季山曰父爲人搏耻蒙此以终身时与客报之未至客欲告怨主所以害之巨君曰㝠理难欺汝勤自首吾还山当爲汝请命也季山渐愈巨君传季山筮卦卜喜于易占但不得巨君度世之方历世眞仙体道通鑑卷之七历世真仙体道通鉴正统道藏三家本五十三卷洞真部记传类历世眞仙体道通鑑卷之八醎八尹喜无上眞人尹喜字公文初母氏尝昼寝梦天下绛霄流绕其身及喜生时家内陆地自生莲花光色鲜盛眼有日精姿形长雅垂臂下膝堂堂有天人之貌少好学坟索善于天文祕纬仰观俯察莫不洞彻虽鬼神无以匿其情大度恢杰不修俗礼损身济物不求闻达逸响遐宣周康王时爲大夫后召爲东宫賔友结草爲楼仰观干象精思至道号爲楼观喜于是时瞻见东方有紫气西迈天文显瑞知有圣人当度关而西乃求出爲函谷关令王从之昔在浩劫有圣人名太上老君自开辟以来传弘大道历世降爲帝者师至殷阳甲十七年自太清境分神化气下降託孕于玄妙玉女计八十一年于武丁九年庚辰二月十五日降生生而皓首故号曰老子老子者老君也于四十三年甲寅于亳州乘白鹿昇天至辛纣二十一年文王再降于歧山之阳周文王爲西伯召爲守藏史周武王时迁爲柱下史成王时仍爲柱下史乃游西极大秦竺干等国号古先生化导其国至康王时还归于周复爲柱下史昭王时去官归亳隐焉老君复欲开化西域乃以昭王二十三年癸丑五月壬午驾青牛之车薄版爲隆穹徐甲爲御将西度函关喜至关曰夫阳数极九星宿值金岁月并王法应九十日内有大圣人经过京邑乃敕关吏孙景曰若有形容殊俗车服异常者勿听过喜即预期斋戒使扫路四十里夹道烧香以俟天眞入境至七月十二日甲子果有一老人皓首聃耳乘白舆驾青牛而至关吏曰明府有教愿公少留乃入白喜喜曰道今来矣我得见圣人矣即具朝服出迎跪伏扣头邀之曰愿大人暂留神驾老君谢曰吾贫贱老翁居在关东田在关西今暂往取薪何故见留幸听度喜复稽首曰大人岂是取薪乆承大圣当来西游劳神暴露愿少憩神驾老君曰闻开导竺干有古先生善入无爲永存绵绵是以昇就道经历关子何苦留邪喜又曰今睹大人圣姿超絶乃天上之至尊边夷何足往观愿不託言少垂哀愍老君曰子何所见而知吾喜曰去冬十月天理星西行过昴自今月朔融风三至东方眞气状如龙蛇而西度此大圣人之征喜少好坟易及天文秘纬凡仰观俯察未尝不验故知必有圣人度关夙夜存思未尝暂息今以有縁果遇仙驾愿垂慈诲开济沉㝠老君旣三试之皆过乃怡然笑曰善哉子之知吾吾亦已知子矣子有通神之见当得度世也喜忻跃叩头再拜曰敢问大圣姓字可得闻乎老君曰吾姓字渺渺从劫至劫非可悉说也吾今姓李字伯阳号曰老聃喜于是就官舍设座供养进盥栉行弟子之礼老君之御者徐甲少赁于老君约日雇百钱至出关时计当七百三十万钱甲见老君去官远适亟来索钱老君谓曰吾往西海大秦罽賔天竺安息诸国令汝御车还当以黄金计直价汝甲如约及至关饭青牛于野老君欲试之乃以吉祥草化爲一美女行至牧牛之所辄以言戏甲甲惑之欲留遂负前约乃诣关令讼老君索佣钱老君谓甲曰汝随我二百余年汝乆应死吾以太玄生符与汝所以得至今日汝奚不念此而讼吾言讫符自甲口中飞出丹篆如新甲即成一聚白骨喜悯甲违心致死乃爲甲叩头请命愿赦其罪赐以更生乞爲出钱偿之老君重喜慈舍曰善乃复以太玄生符投之甲即立生老君曰吾不责汝汝负本约道自去汝故死耳今偿汝钱喜即以钱给甲而礼遣之甲请留不许伏地抟颊曰已沐圣恩曲赦罪戾今此枯骨复见光明刻骨铭心愿从云驾老君竟弗许老君爲喜留关下百有余日喜斋戒叩头再拜跪请曰尘凡孺子幸遇圣人投身委命愿闻大道老君曰微哉子之问也夫大道守眞三品爲则以一爲度以正爲德喜曰道品有三要得昇仙其可行乎老君曰子能知一万事毕闭塞情欲入奥室炼金食气爲第一子能知之守勿失喜踊跃稽首曰炼金奈何曰神方也自至眞上帝莫不由金丹而得道履九幽而入杳㝠上下虚无因神明而俱升喜稽首曰愿闻其㫖老君曰红铅黑钖大丹头从红入黑是眞修黑中取精赤取髓解取赤黑药无比用赤入黑保长生用黑入赤天仙矣喜曰道则高矣妙矣末学未究愿赐指示老君曰一者是铅铅爲君二者是汞汞是臣若铅不眞其汞难亲若铅是亲不失家臣青腰使者赤血将军和合两姓异族同羣白汞作脑黄芽爲根化铅爲粉炼汞成尘阴居阳位阳数阴匀日盈月昃寒暑区分开设法象赫然有文惟吾此道天地常存喜拜曰药物之㫖敬闻命矣炉鼎之制水火之候奈何老君歌曰圆三五寸一分口四八两寸唇长二寸厚薄均腹三齐坐垂温阴在上阳下奔首尾武中间文始七十终三旬内二百善调匀阴火白黄芽银两柒聚辅翼人子处宫得安存来去游不出门渐成大性精纯即归一还本原至一周甚栖勤密防护莫迷昏途路远甚幽玄若达此会干坤子午沾凈𩲸䰟得长寿入仙村乐道者寻其文谛思之勿须论又歌曰日月本是干坤精卦象周回甚着明前三五兮后三五五六三十又还生生兮灭兮周十二十二中分二十四二十四气内推迁万象爻铢都在此水银一味翻爲二变化阴阳成旣未旣未却配爲夫妇始觉壶中有天地又歌曰金液还丹仙华流高飞云翔登天丘赤黄之物成须臾当得雌雄纷乱珠可以腾变致行厨灵人玉女我与俱出入无间天同符其精凝霜善沉浮汝其震敬必来游金液之诀尽于此矣丹成作金以爲食器亦得长生先试作金金成乃可服故曰金可作世可度也于是授喜太清八符经太清观天经九都经神丹经金液经及八炼九转还丹伏火之诀焉老君复谓曰审欲神仙当先服还丹金液汝不服还丹金液虚自苦尔爲寒温风湿鬼气所击司命不能救也可不勉哉努力作丹早自防卫勿示愚人令讪毁神道益子之过嗟乎行尸虽富有万物贵爲王侯不满百年成土一篑甚可哀也合作神丹劳苦须臾一成便仙与天相毕恣心所欲乐可央乎喜曰炼金食气道有二乎老君曰天地之精华阴阳之根本二气之谓也阳龙阴虎木液金精二气交会炼而成者谓之外丹含和炼藏吐故纳新上入泥丸下注丹田循环不息朝于绛宫採于五府以哺百神此内丹也修道之士得内丹者可以延年得外丹者可以昇天三一九思者内修之要也九丹金液者外炼之极也合而修之道成决矣喜重请曰炼金之法旣奉教矣敢闻食气奈何老君曰食气固精受明玄经生道要妙出幽入㝠上固云门下固灵根知之甚易行之甚难夫形动德散气越道判精消䰟损目动𩲸乱是以圣人静形固气畜精爱视则道德虚凝䰟𩲸固守形一神万道乃成就常以半夜之后偃卧握固鼻纳清气口徐吐之复守三一入室九思神定气安仙道近矣因授喜玉历中经三十五章喜曰三一之㫖愿赐指示老君曰三一之道神仙所重世莫得闻子其祕之两眉间却入一寸爲明堂二寸爲洞房三寸爲泥丸上丹田宫也中有赤子字元先名帝卿心中爲绛宫中丹田宫也中有眞人字子丹名光坚脐却入三寸爲命门丹田宫也中有婴儿字元阳名玄谷皆长三寸同服赤帻赤衣赤履此三一也下一座金牀玉几常以金炉玉匕搅精华以哺上一中一下一当昼夜存之也子欲长生三一当明子能守一一亦守子矣气变爲精精变爲神神化爲婴儿婴儿上爲眞人眞人然后爲赤子此眞一也又曰伪道养形眞道养神神眞道通能亡能存神能飞形亦能移山形爲灰土其何识焉耳目声色爲子留愆鼻口所喜香味是冤身爲恼本痛痒寒温意爲形累愁毒忧烦弗疾去之则志气日耗寿命不延其来乆矣子当先损诸欲莫令意逸闲居静处精思斋室丹书万卷不如守一常以虚爲身以无爲心无身之身无心之心可谓守神守神玄通是谓道同其犹高山大泽非欲虫鱼鸟兽而虫鱼鸟兽归之人能虚无无爲非欲于道道自归之矣乃授喜太阳金眞九炼之法谓之九室存思第一无邪思第二正身思第三致正思第四大正思第五极正思第六深正思第七正眞思第八洞玄思第九大洞思入此九室行此九思即与太阳合形同臻于道喜皆得其秘再拜稽首敬佩玄恩喜于是辞疾去官十二月二十五日奉邀老君归其家他日请曰惷愚不知所问愿请益老君曰子欲修身养性行道纪形结气成神终始无穷者莫先以静故天静以爲定神静以爲变人静以爲生将静之时反听内观心不妄念口不妄言形不妄动无色之色爲之见无声之声爲之闻无味之味爲之甘不言之言爲之教神景爲之降福德爲之臻和气爲之应矣子欲静神先沐浴斋戒二十五日然后精炼己身䰟𩲸和平乃可入室入室之后或丹蛇来着子心或王母来降或道身应见此皆身中之神试子尔但勿惊怖有问不对有所伤犯应勿爲惧但安心定志其物自去经二十五日四十五日六十日八十五日一百五日一百二十五日一百五十日一百八十日并有神来皆是试子安心勿对不能爲害若生怖惧爲试不过则失道矣戒之谨之百八十日后室内自明安危存亡之事无不预知身中宫府一一显见二百八十日后衆病皆除一年之后瘢痕皆灭千日之后形神俱妙爲眞人矣即授喜妙眞内解等太清上法三洞眞经灵寳符图太玄等法俾教授至精仁者羽化神仙令毋断絶喜稽首礼谢乃谓喜曰吾重告尔古先生者即吾之身尝化乎竺干今将返神还乎无名绵绵若存吾今逝矣亦反一源老君将欲西适喜叩头乞请侍行老君曰吾游乎天地之表戏乎玄㝠之间四维八极上下无边子欲随吾乌何得焉喜曰入火入渊入地上天灰身没命愿随大仙老君曰得道之士曰能洞视耳能洞听变化不测隐显莫定尚未可随吾远适子虽骨相合道法当成眞然受道日浅未能通神安得变化随吾圣身喜再拜曰通神变化之道可得闻乎老君曰有生之气有形之状尽幻也造化之所始阴阳之所变者谓之生谓之死穷数达变因形移易者谓之化谓之幻造物者其巧妙其功深故难穷难终因形者其巧显其功浅故随起随灭知幻化之不异生死也始可与语变化之道子能精修此道体入自然斯可与子行化诸国尔越二十有八日喜复焚香再拜请曰喜幸闻至道欣庆难言愿赐着书阐扬道㫖以语后世老君曰善汝应爲衆眞之长当于此宛利天下弃贤世界传弘大道即以道德五千言授之曰吾此文未尝轻以授人凡经千载方一传尔子其勉之喜拜受欣跃持诵奉行道成已遂传后学云老君次年甲寅岁四月二十八日将于喜宅南山阜上辞决昇天域喜悲恋请留老君重告喜以除垢止念静心守一之㫖戒喜曰千日之外可寻吾于蜀青羊之肆也言讫耸身空中坐云华之上面放五明身见金光洞照十方冉冉昇空光烛馆舍五色玄黄良乆乃没喜目断云霄涕泣攀恋其日江河汎涨山川震动有五色光贯太微徧及四方喜遂以老君所说理国修身之要去奢灭欲之言叙而编之爲三十六章以将昇西极之际所演故名西昇经喜乃于草楼清斋屏絶人事三年之内修炼俱毕心凝形释无有饥渴不畏寒暑穷数达变之微形一神万之㫖悉臻其妙乃自着书九篇号关尹子至丁巳岁即往西蜀寻访青羊之肆老君以甲寅年昇天至乙卯岁复从太微宫分身降生于蜀国大官李氏之家已先敕青帝之青龙化生爲羊毛体华洁色如青金常在婴儿之侧爱翫无斁忽一日失羊童子寻觅得于市肆喜至蜀徧问居人无识青羊肆者忽见童子牵羊因自解云旣有青羊复在市肆圣师所约其在是邪因问此谁家羊牵欲何往童子答曰我家夫人生一儿爱翫此羊失来两日儿啼不止今却寻得欲还家喜即嘱曰烦爲告夫人之子云尹喜至矣童子如其言入白儿即振衣而起曰令喜来前喜旣入其家庭宇忽然高广涌出莲花之座老君化数丈白金之身光明如日项有圆光建七曜之冠衣晨精之服披九色离罗之帔坐于花座之上举家见之皆惊怪老君曰吾太微是宅眞一爲身太和降精耀𩲸爲人主客相因何乃怪邪尹喜匍匐歔欷悲啼踊跃喜慰无量稽首言曰不谓庆会复奉天颜未审慈尊出无入有起居安否老君从容告曰与子别后何得何丧汝存道守一亦有益乎喜稽首曰自奉秘要粗得其妙恩济祖先咸受无极之庆老君曰善吾所以留子者以子居世来乆深染恩爱初受经诀未克成功是以待子于此今子保形炼气三年功毕已造眞妙心结紫络面有神光金名表于玄图玉札系于紫房气参太微解形合眞矣喜再拜稽首谢曰圣师德重天地恩过父母天地能覆载喜不能令喜得道父母能生育喜不能令喜长存老君曰亦汝之玄分致然即命召三界衆眞时诸天帝君十方神王洎诸仙衆倏忽之顷浮空而至各执香花稽首听命老君敕五老上帝四极监眞授喜玉册金文号文始先生位爲无上眞人赐紫芙蓉冠飞青羽裙丹䙱緑袖交泰霓裳罗纹黄绶九色之节及玉童玉女各五千人居二十四天王之上统领八万仙士喜降拜俯伏曰尘凡孺子得遇大圣使枯骨再肉千生庆幸俾居则执扫除之役行则备仆御之徒喜之愿也亦喜之荣也位号崇高礼文优渥愧何德以祇承敢辞老君曰子慕道积乆隐德昇闻修炼勤劳玄功已遂非吾有私于子也子其勉之喜辞不获乃再拜受命自此方得飞腾虚空参侍龙驾游行八方老君遂爲大官圣母说元阳经其家长幼二百余口即时拔宅昇天老君谓尹眞人曰子音欲从吾远游今道已成可以游观于八绂之外也乃吐八方隐文授之喜奉授讫即致八景云舆老君乘舆驾五色神龙建流霄皇天丹节廕九光鹤盖前导十二卫官神丁执麾后有九万飞仙骖控飈轮狮子启途凤凰翼轩策空东游眞人与四天王从焉至日窟常旸之山掇搏桑之丹椹散若木之朱华观碧海挹东井过郁池宫旸谷神王东海青童衆仙陈丹椹朱实金津碧醴次登祖山观芝田採养神草息蓬莱宫复南游风山登青丘过紫府太元眞人紫府先生献九光甘液白文玉英青林白子此山亦名萧丘出九光之英火浣之布次登长离山越赤津入太丹宫南极夫人设琼花玉酒赤灵火枣至绛山观流火之乡息朱陵之阙太和玉眞华盖上公列炎冈朱髓飞丹紫桃云浪之液而奉焉乃西游龟台入七寳园观飞玄紫文过流精阙九灵金母太素元君进玉文之枣其实如缾命侍女陈反䰟灵香玄光碧桃金紫交梨次汎弱水登凤山入玉池息昆吾山白帝天君採七明石芝流精玉膏金光丹醴进焉北游空洞山过洞阴宫北极眞公献十结神草玄云李空洞瓜登玄丘观朔阴八鍊池息广寒墟太玄仙伯奉绛树丹实三玄紫柰进焉复登中岳崑崙山游玄圃瑶台观七寳琼林聆九苞鸣凤盻日月星辰交晖下览四天下如指掌其上有金台玉楼七寳宫殿昼夜光明天帝神王之下游处也一面有二百四十门有珠玉七寳之林紫华丹实碧叶瑶音如琴瑟和韵皆应律吕大玄九宫仙人居焉皆自然天厨出入在意天伎雅絶乐难可胜实㝢内之清都神眞之盛观也尹眞人初受童眞之任随侍老君游此宛利天下五岳名山洞天宫馆及四海江河洞泉水府其主者或称圣帝或号眞王或公或侯有所咨启多论二仪三景阴阳气候劫运赊促及帝王命録脩短安危兴废兆人祸福并学道进仙阶级黜陟之事调和气序抑消阳九百六灾会之法或请问道德宗源希夷之㫖老君皆如所请酬答言辞隐奥世莫得传老君谓喜曰吾将与汝上朝玉宸游历帝乡作是语时灵音八会云骑四合冉冉昇虚遂徧历九天诸天帝皆来迎老君入其宫宇设琼英玉实月液云浆灵芝仙果光华映席天乐繁会灵唱妙絶诸天帝仙眞皆礼拜请问自然无上玄妙至眞帝一之道已而上元太有眞公中元太极仙公下元太清仙伯乘碧霞黄素云舆驾苍虬麒麟狮子张交辉流霞鸾凤飞鹤之盖仗日精命眞之旆月华命魔之节星光命仙之旗侍从神仙灵宫十五万各持香花稽首拜迎老君上昇上清日阙丹城蕊珠宫老君乃命喜朝礼高圣玉晨太上大道君于是道君赐喜环刚丹果隐伏龙芝珠英玉醴共十二事乃从老君下降于天水之灵山遂之西域初老君去周尝西化大秦安息月氏乌戈竺干等国号古先生其国王及臣民皆奉教戒乃还中国复与无上眞人尹喜至罽賔国行化次及条支于阗等国行化且降伏九十五种外道焉至穆王四年甲申老君降游东海至榑桑会大帝校集诸仙名位高下复分身降于西海至苏邻国行化俄复昇天穆王少好神仙之道登舂山瑶池而归在位五十四年年一百四岁时尹喜旣适流沙其草楼在终南之阴王追慕灵迹命驾诣焉爲修观建祠延杜冲等七人爲道士以奉祠事夷王之世老君与玄古三师降于蜀绵竹之三学山授李眞多以飞昇之道厉王二十一年甲辰老君降于楼观授道士宋伦以中景之道通眞之经并灵飞六甲素奏丹符平王二十三年癸卯十二月老君复出关开化诸国遂游西海至流麟等洲考校群仙功行乃复昇天定王之世王问老君以在世神仙老君对以东岳有展禽先生南岳有匡续先生西岳有尹喜北岳有皇人中岳有古先生即予是也显王八年庚申秦孝公时老君东还又与尹眞人等游于上虞赤城蒙山重过榑桑大帝之所校集羣仙已而隐于洛中景室山时有黄发老叟五人或乘鹤或衣羽握青筠之杖相与共谈天地之数世无知者老君着述经书垂十万言傍有二神人捧金壶盛墨状若淳漆以写之其墨写木石皆成篆籀之文赧王九年乙卯老君与尹眞人诸仙游女几地肺天柱诸山复西出散关渡流沙昇崑崙还紫微上宫返乎太玄之乡秦昭王闻之恨不及见乃于西麓下老君所经由处爲修城邑以表圣迹今有老停驿尹喜城故墟尚存焉尹轨太和眞人尹轨字公度太原人也乃文始先生之从弟少学天文兼通谶纬来事先生因教服黄精花及授诸道经凡百余篇皆蒙口诀先生登眞之后即与隐士杜冲等同于先生宅修学时年二十八絶粒养气专修上法太上哀之赐任太和眞人仍下统仙僚于杜阳宫轨时出游带神丹十余筒周历天下济护有縁或炼金银以赈贫苦或行丹药以救危厄求哀之人咸得其福利焉其出入有无隐显莫测故上清琼文帝章曰太和眞人与太华眞人三天长生君南极总司君西台中候北帝中眞九灵王子太灵仙妃赤精玉童玄谷先生南岳赤松子中山王乔紫阳眞人西城王君中黄先生赵伯玄山仲宗等并修行三眞寳经上法皆面发金容项负圆光乘虚登霄游宴紫庭变化无方适意遨翔啸命立到征召万灵摄制羣魔决断死生驾霄乘烟出入帝庭焉晋惠帝永兴二年建通天之冠佩摄神之策服绛章之裙披黄文之帔从东来止于尹眞人之观时道士梁谌叩头愿陈其所习谓谌曰吾是无上眞人文始先生之从弟先生登眞时吾年三十八已絶粒养气专修上道太上哀吾乃赐登太和下统仙僚于杜阳宫其宫东西四千里南北七百里有金城九重玉楼十所宫殿服玩神芝灵草不可具名其上清元阳大洞诸经百万卷皆有金童玉女卫之自然有日月星辰云气伏光流精洞照其下神仙略有万计皆神光虚映长生不死无爲自在或出游天下或上朝玉京宣校一切行业善恶报应宿命之期或论天地日月星辰运度赊促之分或宴诸天参订神仙图箓品位部御之方或定童眞始仙威仪俯仰之格或临诸地领察兆人建功立行斋醮之福或监度学道男女经方药饵之术或游百山千川检阅神司鬼官考録罪福之因或论风雨雷电水旱丰歉之事吾所爲无常相或爲道士或爲儒生或爲童愚或爲长老不可以一途限也或与羣眞衆仙骖龙靷凤策空驾虚云驰电迈出有入无分形散影处处游集或巡五岳之洞或适十洲之岛或出八荒之域或入九幽之府或钓碧海之津或挹玄丘之雪或採丹华于阆苑或掇绛实于玉圃斯并由己身累功研习灵文勤劳甘辛所致尔吾至今已及一千三百余岁所历事颇多非尔曹短札所能记録略举其大槩尔八月一日忽竦身腾空冉冉昇天而去犹闻宛然笙箫之音唯余器服缃素存焉臣道一曰尹轨道高德妙功行絶伦散景分形神通浩博道德经曰古之善爲士者微妙玄通深不可识夫惟不可识故强之爲容如尹轨者眞得其㫖也历世眞仙体道通鑑卷之八历世真仙体道通鉴正统道藏三家本五十三卷洞真部记传类历世眞仙体道通鑑卷之九醎九杜冲太极眞人杜冲字玄逸镐京人也以周昭王二十七年丁巳闻文始先生登眞乃于兹灵宅栖玄学道于时幽人逸士自远而来者有五人焉并沉默虚远方雅高素道术相忘共弘不伐之则也先生本第周康王时赐金百镒重加完葺赐号曰楼观沖居之吟讽道德营护神气至是穆王闻之爲修观建祠置沖爲道士焉将以气均巢许德爲物范故天子礼之而不臣诸侯敬之而不爵也冲居楼观经二十余年幽感眞人展先生降于寝靖侍者二人捧碧玉函立于左右冲乃拜首求哀蒙授九华丹经二函谓冲曰老君与尹先生于东海八淳山召大帝校集群眞天下山川洞室仙人无远不至时有地司保举子之勤劳老君敕我付尔仙经也冲依方合服而身生玉映五脏坚润仅容气息又感眞人李君授以太上素灵洞玄大有妙经冲复修之甚得其验遂乃解胞释结保命凝眞领摄群神洞观衆妙焉穆王亲崇道教以祈神仙共策追风之骏日驰千里中到崑崙山昇玄圃之宫西诣龟山谒王母于青琳之室东游碧海展敬丈人採若木之华北适玄垄南迈长离同挹绛山之髓驱策虎豹役使百灵通㝠达幽莫测其涯年一百二十余以懿王十二年己亥上清元君遣仙官下迎授书爲太极眞人下任王屋山仙王臣道一曰杜冲究道德之妙轻富贵之微故天子礼之而不臣诸侯敬之而不爵道德经曰道常无名朴虽小天下不敢臣侯王若能守万物将自賔杜冲岂非以斯道自任而纳王侯爲道之归乎彭宗太清眞人彭宗字法先彭城人也年二十服业于杜冲眞人深蒙赏接周穆王好尚黄老景慕神眞因诣冲遂缮完珍馆崇建灵坛立庙置老君及尹眞人像广延天下学道之士以绍仙风仍立典司四时扫饰后西游崑崙复拜谒而去宗乃栖眞味道精贯人神尝从师採药忽堕深谷手足伤损逮至危困良乆苏息肃恭如初又行山使之採樵乃被蛇中曾无愠色冲悯之爲立坛盟誓丹经五千文玄一之道宗寳而修之日臻幽妙尝宵中有神灯数枚浮空映席凝晖留耀洞畅幽㝠或晨起脩按则气象高明常有五色云霞霏霏临绕能三昼三夜通爲一息或自没水底竟日方出若瞑目僵卧辄一年许不动尘委其上积厚如纸见者皆疑已殒及起颜色愈鲜泽能以一气诵五千文通爲两遍言声清畅与出入常人无异山中毒蛇勐虎宗每以气禁之潜伏盘僻人虽磨触终不得动宗解之方去尝有猎者遥想谤毁或及门欲相凌辱宗用气禁之其人手足不觉自拘蠢然尸立或使幽灵击之傍门惟闻叩头之声莫测其所以俟其悔过宗即爲释之年一百五十余岁常如二十年少至厉王十三年丙申正月太上道君遣仙官下迎授书爲太清眞人治赤城宫宋伦太清眞人宋伦字德玄洛阳人也以周厉王二十一年甲辰岁入道栖止楼观于是凝心寝景抱一冲和不交人事独步虚旷日诵五千文数遍服黄菁白术积二十余年乃密感老君项负圆明面放金光披九色离罗之帔建七映晖晨之冠有仙童六人辅眞执箓伦匍匐乞哀乃告伦曰吾有景中之道通眞之经生乎三元之始出乎九玄之庭五德合庆六气凝精分眞散景保固遐龄子能修之立致云軿出有入无彻幽洞㝠三光并耀二气斋灵变化适意飞昇上清也伦于是五体据地声泪悲咽老君止之乃开寳韫出灵飞六甲素奏丹符以付于伦又曰尔能精修上道味眞想玄行之无隙修之能坚保尔昇度凌空驾云敬则福降慢则祸缠道与能行愼勿轻传也伦得经修行遂自然通感尝有玉童六人更递侍之凡有未萌之事预知其吉凶察物如神言无不验或与五帝内眞寝息神仙接汝游宴山林飘然飞步一日能行三千里凌波涉险即会津路时或逍遥川泽试人之心变爲鸟兽驯其左右或化麋鹿有猎者逐之常相去百步五十步不能至善射者射之亦不至或化鸠鸽之类翱翔原陆弋者罗之莫得而维之或化蛊癞之人方便开示令其了悟而病者顿差年九十余以宣王三十二年丁已七月太上遣仙官下迎授书爲太清眞人下司中岳嵩高山神仙之録焉冯长西岳眞人冯长字延寿骊山人也年十五即通阴阳占候之书周宣王闻之辟爲柱下史常内澄外混惧涉兴衰睹天文之错乱恐祸将及己乃退居託疾潜光幽遯损弃财帛絶去交游味道摄生研神保气日诵五千文兼服天门冬五六年稍觉其益精勤勇决誓延天筭乃感眞人邓先生授以灵书紫文寳神之道长乃辔晨登景御气游元于终南灵阜栽巖架远唿景列曜炼𩲸柔䰟回黄转赤而面生玉泽经十余年芳华郁畅自然青精凝液紫云结泉百絶皆荣三关流润复遇眞人彭宗驾白虎将侍者二人降于室中长设弟子之礼侧侍下风胁气累息从求道要眞人曰尔德音幽妙神气遐清道必归眞当得度世尔欲鹏飞云路玉璨琅玕可精勤无退自当有以相召也乃出太上隐书以授于长长又注眞八景味玄九元寓景流霄㝠葆太漠尔乃游迈元隰观览安危时逢有疾无不垂护尝有狂者阴爲治之或十日五日而差或癞人求哀不过一月便愈有人失火檐栋相连风焰交驰无能朴灭长以意救之勐火自止年八十余以平王二十年庚寅春三月昇化时天帝遣仙官下迎授书爲西岳眞人上游上清出入无爲矣姚坦玄洲眞人姚坦字元泰平阳人也周平王元年迁洛晋襄公送周有功封爲诸侯诏使致礼币于祠庭重修观庙给户五十人及度硕儒一十七人坦时年十九以其稽古偏蒙赏接襄公乃屈膝顿首北面称师飧风味道弥历年载坦之精确俨若神明羣下咸所畏服其子文公亦修钦仰时因四年东游泾渭复亲存庆劳供承药物坦以纷扰乃远憩幽岩常诵五千文精思不出时忽岩窦倾隤击折林木若自天下直度其顶惊沙飞石不可称数坦凝注不顾顷又大蛇群出奔集其居口吸曰视将若吞噬之状或萦绕其身坦终不怖时又山神率群鬼擎一巨石耸若高峰风驰电激垂相逼迫坦乃张目徐叱之曰尔何物小丑欲爲非理吾宿植眞果诚心如玉非尔妖惑可得遏吾眞路也于是㝠心一往斯须自灭乃有三人形貌端伟谓坦曰吾是此山之正神也天帝敕吾故来相试试今过矣言讫而去坦乃服炼松脂数十年中常有青衣童子游于寝室室中渐明通见诸物后密降灵人许君授以玄白回形之道及天关三图飞行之经坦运心克己妙获灵感雨中行不霑衣蹈泥涂不污履目有神光开如电发行常闭目有弟子请之微爲小开便流光迅裂衆人惊悸不能自持合之则止年二百一十余岁以简王十一年丙戌夏五月忽风雨晦㝠雷电奔激人不敢辄出雷声渐歇弟子出见天雨银花缤纷委地良乆方销其日太素元君遣仙人下迎授书爲玄洲眞人莅于白水宫周亮八素眞人周亮字泰宜太原人也母曾寝见五色流霄罗覆其宅因感有妊经十五月而生年十九形长八尺堂堂然有古人之风潇洒高放不欣荣禄尤明易经子史虽寓言世典而期心眞极师事姚坦授五千文及八素眞经亮修之甚有通感人家有鬼怪振动宅宇或化水爲血或伤人及畜亮爲诵五千文及行隐咒其凶祸自然消没有遭狐狸龟蛇爲魅秽人饮食窃人财物以瓦砾戏人莫能遣者亮爲诵经持咒邪物各复其眞形或死于左右周灵王太子晋闻之召与相见或鼓琴吹笙同游商洛亮乃以武絃孤弹八音谐畅百禽率舞太子嘉之赐九光七明之芝及飞解脱网之道亮修道服芝日觉神验帝密与仙人游行寳洞挹漱玉酒弹琴奕棋啸歌终日或年如七十发白齿落经一宿两宿不出则变爲年少姿容更好或被凶人执之戏以粪壤须臾已隐莫知所在其人不觉已自缠缚困于考击或有恶言向之骂者口中自然流血谢过求哀乃释年一百九十余岁以威烈王二十四年己卯天帝遣天官下迎授书爲秦陇宫眞人出入太清宴游诸天矣尹澄太微眞人尹澄字初默汾阳人也年二十八以周安王三年壬午冬十月于楼观寄慧炼神宅心虚旷清斋讽经不杂人事衣如带索食才充口常市香灯列于坛靖初奁中香尽忽有灵薰满炉焚之皆名香也又尝然灯无光自然有神光空映此皆精理感发神灵营助也曾行山中遇鹿有伤足踬顿不前者澄哀其苦乃以药封之后因入山忽遇洪雨食尽衣单困于林薮时有群鹿掩至相依而止饥则吮其乳安则卧其怀相随累日不返又于絶巘之上寓居小穴夜中忽有山火炎烟满谷欲避无所乃有群猿连肱而下相携直上越度危难此又神祇之垂护也至秦始皇闻之屡垂诏致请摄生之术焉至三十年有华山得道茅蒙白日昇天有謡歌及帝始皇闻之弥发信仙之意及遣使赍金帛以凭心时欲往蓬瀛乃诏回老君像向东于眞人庙南别建庙安着并置道士二七人赐香田三十项给户一百诏云大道汎兮其可左右老君迹虽西游返则东顾朕方造蓬瀛愿垂影响至汉高祖吕太后及惠帝景帝窦太后并相承注心灵域每召幽人逸士常使满二七八人仍赐弟子各一人增庙户至一百五十加典司营护礼给优厚祈谒不絶时人崇敬归者如云澄以其喧挠乃密告弟子曰吾仙功未就德资今运要以山林爲家作幽居之子也遂改名林字逡巡山谷逃遁若壑食柏漱流循危蹈朽契阔林阜形容憔悴幽访神师备尝艰苦虽峥嵘亘涂靡不投赴于太一山遇石像芝悬映青岩夜望有光乃採服方七便日行六七百里后于峨眉山中遇仙人宋君授以三皇内文及九丹秘诀澄修之大验遂能封山掌岳生骸护病曾临水以投符符水逆流数步洪涛顿絶以药救暴死皆得生活数年有血食鬼神劾之皆自缚而来或击杀者或自求哀放者及有遭疾风坏其林屋爲制之他处皆被飞飏其家独免曾行逢山崩木折奔坠溪谷以符法封之应手而止年三百四十余岁以汉昭帝始元年乙未六月间太微帝君遣仙官下迎授书爲太微眞人上游九天矣王探黄庭眞人王採字养伯太原人也玮貌瑰态云爽霞辉洞洽元津深穷道本仕汉爲中常侍中郞以吕后专政探抗迹南山居于楼观常以朝元炼藏吐故纳新爲务至文帝即位遐仰其风以逸人见礼时年三十六常诵五千文知名与身疏德爲道本乃广行赈惠念及苍生仙人赵先生託以狂人形容毁弊从探求乞施与不已而求取无厌採欣然拯之未尝疑怪乃密告之曰我试子尔子可教者也遂授以黄庭内修之诀及泽泻丸方依按累月顿觉神异入南山採药复止于楼观后遇太元玉女西灵子都授以藏景録形之道即能变身化景倏忽万端或立丛林或坐泉石或化水火或成鸟兽而探之本身与人言笑宛然无异复师司马季主得其神化无方之术常与人同行忽採身散爲云雾或屹立平地即爲崇山观者战骇而其貌俨然犹在旧处年九十一岁以汉武帝元朔六年戊午正月西灵金母遣仙官下迎授书爲太极眞人理于大有宫李翼西岳仙卿李翼师眞人王探得道仙去以道传河上公授道德五千文深究谷神玄牝之㫖又遇异人传易洞晓天地阴阳造化是故探赜索隐钩深致远与天地合其德与鬼神合其吉凶用能尸居而龙见渊默而雷声神动而天随登天游雾挠挑无极一日功成道备玄德升闻天帝授书爲西岳仙卿历世眞仙体道通鑑卷之九历世真仙体道通鉴正统道藏三家本五十三卷洞真部记传类历世眞仙体道通鑑卷之十醎十李八百李八百蜀人也莫知其名初来卜居于筠阳之五龙冈又名赤冈寨令高安郡治是也有淬剑池七星井存焉历夏商周年八百岁又动则行八百里时人因号爲李八百或隐山林或居廛市后修行于华林山石室丹成道备还蜀中至秦时知唐公房有志而不遇明师欲教授之乃先往试之爲公房作佣客公房乃不知仙人也驱使八百任意过于他人公房甚爱之后八百诈爲病困劣欲卒公房乃命医合药费用数万钱不以爲损忧念之意形于颜色八百又转作恶疮周徧身体溃烂臭浊不可近也公房乃流涕曰汝爲吾家勤苦历年而得笃疾吾甚要汝得愈无所吝惜而今正尔当奈若何八百曰吾疮可愈须得舐之公房令三婢舐之八百又曰婢舐不能使吾愈若得君舐之应愈耳公房即自舐之八百言君舐复不能使吾愈若得君妻舐之当差公房乃复使妻舐之八百曰吾疮已差欲得三十斛㫖酒以沐浴乃当都愈耳公房即爲具酒三十斛致于器中浴疮即愈体如凝脂亦无余痕乃告公房曰吾是仙人子有至心故来相试子定可教也今眞相授度世之诀矣使公房夫妻及舐疮三婢以其浴余酒澡洗即皆更少颜色美悦以丹经一卷授公房入云台山中合作丹丹成乃服之仙去也一传载公房作公昉云唐公昉兴元府人也饮李八百仙酒后拔宅飞昇今有斗山观是其遗迹混元实録云李脱学长生之道周穆王时来居蜀之金堂山龙桥峯下合九华丹丹成去游五岳十洞二百余年于海上遇飞阳君授水玉之道还归此山炼药成又去数百年或隐或显游于市朝后复回龙桥峯下炼金鼎还丹丹成已八百岁矣蜀人历代见之因号曰李八百凡三于此山学道故世人号此山爲三学山九域志仙居观图经云李八百于此上昇华林山实録云李八百于汉州金堂县三学山白日冲昇石室在浮云观西一百步中峰下阔一丈高如之号八百洞天东南角又有洞门才容人入行经数丈渐渐高广其深莫测唐玄宗开元初年孙天师授得张天师秘诀藏于此洞人又唿爲孙天师洞武宗会昌中邑人龚氏入此洞获得六丁祈雨诀一卷每遇亢旱祈祷立应懿宗咸通五年高安道士朱元整入此洞于石函中获经二卷上有题云眞风显色性元整思曰性姓也色性必朱氏也遂还高安阐授经教盛行于时此洞前后入者甚衆经历之状各异惟秽浊之人自有阻障信乎神仙窟宅不容无道骨者妄入窥测也浮云观宋改浮云山圣寿万年观隶隆兴府奉新县匡续匡阜先生姓匡名续字君平南楚人也或曰本夏禹之裔生而神灵儿时便有物外志周武王时师柱下史老聃得长生之道遂结茅于南嶂山虎溪之上隐焉室中无所有唯置一榻简策数编而已武王闻其名屡加征聘不起居岁月之乆有少年数诣之自通曰姓刘名越家在前山之左邀先生过之且曰至山下有石高二尺许即予舍续后如约而往至山下四顾无居室果唯一石乃扣之石爲之开若双扉然有二青衣执绛节前导先生渐见楼台参差金碧辉映禽鸟翱翔花木珍异其少年顶玄玉冠朱绂剑佩陞堂接引先生悟非人世心欲求驻少年谓先生曰子阴功未满后会可期遂饮以玉酒三爵继索延龄保命汤一啜先生告别而出反顾其所惟巨石宛然先生自得遇之后神观日益精明而功行不辍定王尝间柱史伯阳父方今神仙之在世者伯阳父举五岳诸仙以对先生其一也王乃召之先生遯不见至威烈王时复遣使以安车迓之未至之先先生曰时至矣遂白日腾空而去使者访其所隐空存靖庐使回因奏请以南嶂山爲靖庐山邦人亦以先生姓氏唿爲匡山曰匡阜曰匡庐其后避宋太祖讳改匡曰康至今其乡若杜皆因先生而命名虎溪由是爲三十六福地先生飞昇之后上帝命司吴楚水旱及赐以主温之印统摄八部温神俗因号爲和温康阜先生先生高弟二人一号白鹿眞人一号洪子眞今庐山有炼丹洪井白鹿洞是其遗迹汉武帝元封元年南巡狩登祀天柱尝望秩焉继而射蛟浔阳江中顾问此山何神主之博士刘歆奏曰匡续先生得道于此帝由是封先生爲南极大明公仍命立祠于虎溪旧隐列于祀典迨至东晋雁门僧慧远游罗浮回夜宿祠下爱其溪山之胜谒郡守桓伊曰昨梦匡先生愿舍祠爲寺伊从之而迁先生祠于山口之干维唐开元间再加兴建天寳初明皇命使致斋尊爲仙庙土民水旱疠疫祷之皆应南唐保大中相国周宗控节南服而临九江睹庙貌隳残复加兴建始召道士阙元隐主之以备香火之奉复奏赐田庄一所永充斋赡宋英宗治平中赐额爲观钖名寿圣行郊祀降祝版州遣贰车酌献永爲彝典建中靖国元年徽宗诏封先生爲靖明眞人高宗绍兴三十二年避德寿殿尊号改赐额广福琼山白玉蟾题古风云武王笑骑青玉骊生絷老纣而磔之四海苍生尽札瘥林下哲人甘忍饥有人着书嵩山下亦有首阳采薇者八流瘟毒赤子八纮风车吹火马吾闻康续隐靖庐青牛老人授以书紫皇钖之敛瘟玺天下苍生渐嘘枯旣闻人间爵十乱胶志茄芝饮春涧定王烈王唿不起秦王船到崤函岸及其望夷已苍苔中原一鹿走之汉好仙天子矢江龙遂封先生大明公晋僧爱地栽白莲诉梦绐牧树佛宫吾疑老聃昔化龙公意无乃与聃同虎溪之水蟠青龙虎溪之山摩苍穹后人因笑葛洪错旣到庐山还动脚葛洪去后几人来满洞白云寒漠漠臣道一曰匡续以周王屡征之不起砺志于道其视王侯之贵金玉之富曾土芥之不如矣卒能功成行满白日冲昇道德经曰虽有拱璧以先驷马不如坐进此道此诚匡续以之后世得道之士不事王侯高尚其事或飞昇或尸解不知其几千人矣其殆本于匡续乎玉子玉子者姓章名震南郡人也少学衆经周幽王征之不出乃叹曰人生世间去生远去死转近矣但贪富贵不如养性命尽气絶则死位爲王侯金玉如山何益形爲灰土乎独有神仙度世可以无穷尔乃师桑子具受衆经乃别造一家之法着道书百有余篇其术以务魁爲主而精于五行之意演其微妙以养性治病消灾散祸能起飘风伐屋折木作雷雨云雾能以草芥瓦石爲六畜龙虎立便成行分形爲数百千人能步涉江海含水喷之皆成珠玉遂亦不变也或时闭气不息举之不起推之不动屈之不曲伸之不直百日数十日乃复起与弟子行各丸泥爲马与之皆令闭目须臾皆成大马乘之一日行千里又能吐气五色起数百丈飞鸟过指之即堕地临渊投符召鱼鳖即皆上岸又能使诸弟子举眼即见千里之物但不能乆也其务魁时以器盛水着两魁之间吹而嘘之水上直有赤光辉辉起一二丈以此水治百病病在内者饮之在外者澡之皆便立愈后入崆峒山合丹白曰昇天离明太阳子姓离名明本玉子同年之亲友也玉子学道已成太阳子乃事玉子尽弟子之礼不敢懈怠然玉子特亲爱之有门人三千余人莫与其比也而好酒常醉颇以此见责然善爲五行之道虽鬓发斑白而肌肤丰盛面曰光华三百余岁犹自不改玉子谓之曰汝当理身养性而爲衆贤法师而低迷大醉功业不修大药不合虽得千岁犹未足以免死况数百岁者乎此凡庸所不爲况于达者乎对曰晚学性刚俗态未除故以酒自驱其骄慢如此着七寳树之术深得道要服丹得仙时时在肚间五百岁中面如少童多酒故其鬓发皓白也杜字杜宇蜀主也蜀尝大水宇与居人避水于长平山筑城垒居第后鳖灵开崃治水人得陆处宇禅位与之自居西山得道昇天鳖灵子孙世有蜀土传十二叶至开明尚爲秦所并乃通中国李冰李冰杨磨皆蜀川得道之士役御鬼神驱斥云龙无所不能当开明氏时游息于蜀故尝佐开明氏理水爲蜀除患至秦孝文王时冰爲蜀郡守开江灌田万顷时巫言每岁江伯取童女一人爲妇冰至江祠责之忽不见良乆有二苍牛鬭于岸上有顷冰还流汗谓官属曰吾鬭大困能相助邪南向腰中白者我变也顷复鬭主簿刺北向者江伯乃死江水不复爲灾亦不复娶矣冰琢五石犀以厌水一在青城一在犀浦一在成都市桥一在江中又于县北玉女房下白沙堆立三石人于水中与江神誓曰涸不出足涨不至肩今如其誓石人今在江左岸上蜀人世世祀冰唐玄宗幸蜀以冰功及于人命饰祠宇追加司空相国令诸有水泛之处乡里爲冰立庙水势即止杨磨亦有神术能伏龙虎亦于大皁江侧决水灌田与龙爲誓鲁般鲁般炖煌人功侔造化尝怨吴人杀其父于肃州城南作一木仙人手指吴地吴地大旱三年卜曰般所爲也赍物谢之般爲断其手其月吴中地大雨马成子周秦之间天下鼎沸强侵弱衆暴寡输转征伐人不遑安扶风人马成子睹而叹曰百年之命六尺之身不能自保者举世然也天旣生我必有可延之道何爲自投于死乎我闻道者万物之祖禀生之元化生之本天地之根历世不变湛然常存我何由得明师而示我修道之门乎兴此念历年遂弃家访师求道闻岐山之阳汧渭之侧有伯阳川是老君与尹喜经行之所有老君授西伯至道之台乃往寻焉至伯阳川适遇一童子问成子曰何求而登山邪成子告以求道童子笑曰我事老君万二千岁矣尚未闻大洞希微之道今子几岁游隘陋蹄涔之内而欲求道不亦难乎成子异其言再拜稽首求哀请命曰朝菌之生瞬息之命非圣人延之将复委朽坏沦粪土一失此身何时复得闻道乞圣人哀而教之童子曰我太上之侍童尔年且幼眇未闻大道无以教子但子苦志丘泉劳迹损神孜孜念道亦甚可念然我闻太上老君昔谓郁单天王曰道生万物物不离道得道者生失道者死道在于身不在他人今子劳涉山川履此险艰盖爲有志然去道远矣成子复拜问曰道之在身何门修之童子因授以胎元炼气之法乃入蜀临卭鹄鸣山隐居石洞中有一人身长丈余鹿裘毛帻策杖而至诣成子话隐地之术因谓成子曰此山有石鹄三百年一鸣鸣则此山之中有得道昇天者此鹄频鸣子当昇天矣乃授以神丹告之曰太上道气爲内丹药爲外丹阴功爲内丹金石爲外丹子炼气胎元受于黄盖童子黄盖玄天太阳之子与金华玉女侍太上左右历亿劫之数而常若童颜子遭值此师与亲朝太上亦无异矣内丹旣然吾外丹亦耳太上所教太微帝君太微帝君乃授后圣太平君太平君以诀授我我于中玄之山鼓八风之橐炼五纬之精运日月之炉合干坤之气役三元召万神炼之及九九之年而丹成今以授子朝九天而服之当拜太上太极上卿九华侍郞入侍玉晨列爲高眞矣言讫乘云而去成子敬受服之谓门人曰此山道气非常常有大功高眞功冠三天者于此得道三百年应尔遂白日昇天后天师张道陵亦居此山太上降之授三天大法师领太玄都省果三百余年也楚康王楚康王未见名本怀王之后也素有贤行服衆故国人立之秦始皇吞併六国爲三十六郡康王穷蹙乃逃奔于庐山遂入山东南深谷以避难于是潜祷于山神冀有阴助时将军王翦领兵至谷口见烟雾蒙霾雷雨暴集洞壑涌溢不辨道路翦始惧退师康王得免遥见人马之迹其去甚速今山侧有马到岭是也康王乃叹曰昔舜南巡不返吾得隐庐山老林泉足矣愈入深谷不复出乆之遇异人得道后人入山时有见之者顾其举动异常问之得其髣髴或自言其名氏梁大同初乃立观其侧武帝诏爲康王观戴师愈赞曰陈舜俞庐山记称楚康王昭以春秋鲁襄公二十一年卒鲁陈郑许之君送葬于西门之外诸侯之大夫皆至于墓时楚方强去王翦灭楚者凡三百二十六年其间容复有康王邪殊不知周前有定王瑜后有定王介鲁前有文公兴后有文公贾则是周有二定王鲁有二文公也审此则康王昭之后复有康王固无足怪偶太史公不之载尔况庐山名贤多不见于正史而杂出于传记邪唐建威秦三将军者一名建威姓唐氏一名德殳姓李氏一名云刁姓宋氏悉不知何许人始皇时三人皆武士有大功于国爵位崇重旣而见秦政日乱乃相与谋曰时势去矣英雄起矣方今小人满朝正言不用王道失序政事乖错不早爲之所吾徒其鱼肉矣时有名宦十人皆正人君子亦相率而去之于是十有三人皆弃官学道访名山入烟萝如鹿脱猎场无复反顾之意遂经庐山之阳至紫霄峯下爱其山水之胜三人欲遂栖焉十人曰不然初志归群玉洞府岂可中道而废言讫未行一夕雷电奄至洪流泛涌旦视庐舍左右化成二溪溪中盘石上有玉简天篆云神化灵溪金简标题眞人受眞玉洞潜栖十人莫知所往三武士遂栖于溪侧种桃茄芝爲养眞之具建威曰当惠以施贫德殳曰当药以济病云刁曰当言以涤迷异术同功而远近蒙其福乆之但见祥云游空双鹤飞舞自是三人得道仙去矣后人指其居曰三将军洞而置祠焉至汉武帝时赐名灵溪观历世眞仙体道通鑑卷之十历世真仙体道通鉴正统道藏三家本五十三卷洞真部记传类历世眞仙体道通鑑卷之十一河一孔丘明孔丘明骆法通吴天印张法枢谢志空周仙用邹武君谢幽嵒杨元中何紫霄辈十三人当秦之二世恶闻其乱因相与交结浩志罢官远访大道内三武弁李德殳宋云刀唐建威莫详氏族爵里初至庐山便欲休息一夕疾风甚雨结成一溪中得石刻云神化灵溪金简标题眞人受㫖玉洞潜栖三人遂留溪今灵溪观是也十人者孔公家玉笥山西南吴公家淦江之西孔曰江南群玉峰系第十七洞天号大秀法乐之天山秀洞灵可踵栖遯初志如此岂得中道而废十人结束前趋群玉孔曰洞天之西奇峰耸秀必有灵巖憩息朝元果于东南石壁之前逢一嵒穴壁上有古篆又云洞天西门十公俱是恬退上士炼神怡气殆非一术一日有素服老人持铜盆贮小鲤鱼十枚曰此鱼有异宜善视之亟于洞天之后穿池以蓄后人唿爲养龙池何紫霄好远游而多简慢衆勉之而不听九人知不死可学而行之愈力汉景帝时修炼道备神降于庵自称洞天司命告九人曰子等精诚至矣今北酆落籍名镂南宫遂传还丹之秘而去丹成服之神又至曰上帝诏且至速之送仙台以须时偕登而衆仙已至肆筵祖饯颇如君臣之会酒行毕清风穆然云物骈集香气龚人九龙控驭鸾凤前舞玉帝敕遣绣衣使者青衣童子赍玉册十道霞衣十箱金丹一合霓旌羽节俱至台上独有何紫霄远游未回从辰至巳九眞服丹更衣整驾相待不至留玉册与霞衣一箱及一素册在飞仙石上以遗之仙乐凄清群仙趣驾孔眞叹曰仙良仙良于何之乡吾今往矣子独奚亡俄而气势渐高杳不复见九龙驾乃当年所养之鱼耳九眞于东阳治石台炼十寳剑未仙去时一与仙良佩一埋送仙台余镇洞天八门矣何紫霄何紫霄字仙良或云姓邓九眞已飞昇而仙良方归神清飘荡泣对烟云上飞仙石受箱与册司命眞君至曰眞人有违玉诏不得同昇九眞元会功行未圆可隐元龟洞发箱挂衣视素册其中有服太清草法云可以成地仙亦言山之东北有洞在平野此地仙之府可居仙良已覆其箱于峰顶俄化爲石后人因以名峰而状亦酷似又放白猿犬各一以食仙药皆得腾身而去仙良饵太清草行素册秘法不浃日已能凌虚残山之巨石飞入石洞所谓地仙初神遣鱼蓄之池变九龙以腾九眞复视之池无有矣独一鱼乍出乍没后亦化龙潜伏嵒洞耳唐公昉唐公昉兴元府人也兴元有斗山观自平川内耸一山四面壁立其上方如斗底故号之薛萝杉桧景象尤奇上有唐公昉饮李八百仙酒全家拔宅之迹其宅基三亩许陷爲坑此盖连地上昇也一云公房举宅昇仙鸡犬皆去唯鼠恶其不凈不将去鼠自悔一月三吐易其肠束广微所谓唐鼠是也有前人题诗云霞衣欲举醉陶陶不觉全家住绛霄㳂宅只知鸡大在上天谁信路岐遥三清寥廓抛尘梦八景云霓事早朝惟有故林苍栢秀露华烟霭锁惊飈又洋州有寒泉山汉中记云秦唐公房师事仙人李八百公房中渴八百以杖指崖出涌泉即此山登之者必加严肃或諠譁立有风雷暴起因此爲名丁令威丁令威者辽东人也少随师学得仙道分身任意所欲常蹔归化爲白鹤集郡城门华表柱言曰我是丁令威去家千载今来归城郭如旧人民非何不学仙离冢累遂高飞冲天而去夫左元放爲羊令威爲鹤斯并一时变化之迹尔非永爲羊鹤也辽东诸丁谱载令威汉初学道得仙张良张良字子房其先韩人也秦灭韩良以家财求客刺秦王爲韩报仇以五世相韩故良尝学礼淮阳于沧洲得力士爲铁椎重一百二十斤秦皇东游至博狼沙中良与客狙击秦皇误中副车秦皇怒求贼急甚良乃更姓名亡匿下邳良尝间从步游下邳圯上有一老父衣褐至良所直堕其履圯下顾谓良曰孺子下取履良愕然欲欧之爲其老乃彊忍下取履因跪进父以足受之良殊大惊父曰孺子可教矣后五日平明与我期此良因怪跪曰诺五日明良往父先在怒曰后何也五日鸡鸣往父又先在复怒曰后何也后五日夜半往有顷父亦来喜曰当如是出一编书曰读是则爲王者师后十年兴十三年孺子见我济北谷城下黄石即我矣遂去不见旦日视其书乃太公兵法良因异之常习诵居下邳爲任侠数以太公兵法说沛公沛公喜常用其策爲他人言皆不省良曰沛公殆天授遂从不去沛公欲击秦峣关军良曰臣闻其将屠者子贾竖易动以利愿且留壁益张旗帜诸山上爲疑兵令郦食其持重寳取秦将秦将欲和因其解击之秦兵败遂至咸阳秦王子婴降沛公入秦宫室帷帐狗马重寳妇女以千数意欲留君之樊哙谏不听良曰秦爲无道故沛公得至此爲天下除残去贼宜缟素爲质今始入秦即安其乐此所谓助桀爲虐且忠言逆耳利于行毒药苦口利于病愿听哙言沛公乃还军灞上见羽鸿门沛公爲汉王良因说王烧絶栈道示天下无还心固项王意汉王还定三秦良遗项羽书曰汉王失职欲得关中如约即止不敢东又以齐反书遗羽曰齐与赵欲併灭楚羽以故北击齐汉王以良爲成信侯从东击楚兵败而还下马踞鞍而问曰吾欲捐关以东弃之谁可与共功者良曰九江王布楚枭将与项王有隙彭越与齐王反梁地此两人可急使而汉王之将独韩信可嘱大事当一面即欲捐之捐之此三人楚可破也汉王乃遣随何说布连彭卒破楚者此三人也良多病尝爲昼策臣时时从汉三年羽急围汉王于荥阳汉王与郦食其谋挠楚权郦生曰昔汤代桀封其后𣏌武王诛纣封其后宋今秦灭六国陛下诚立六国后皆争戴陛下德义愿爲臣妾德义已行南面称伯楚必歛衽而朝汉王曰善趣刻印先生因行佩之未行良从外来谒汉王方食曰客有爲我计挠楚权者具以郦生计告良良曰请借前箸以筹之诚用此谋陛下事去矣汉王辍食吐哺骂曰竖儒几败乃公事韩信破齐欲爲齐王汉王怒良说汉王五年汉王壁固陵诸侯不至良说汉王诸侯皆至六年封功臣良未尝有战鬭功帝曰运筹帷幄中决胜千里外子房功也自择齐三万户良曰始臣起下邳与上会留此天以臣授陛下陛下用臣计幸而时中愿封留足矣乃封爲留侯与萧何等俱封其余争功未得行封上居雒阳云云上即日驾西都关中良从入关性多疾即导引不食谷闭门不出岁余上欲废太子立戚夫人子赵王如意吕后使建成侯吕泽劫良曰君常爲上谋臣今上日欲易太子君安得高枕而卧良曰此难以口舌争也顾上有不能致者四人四人年老皆以上嫚侮士故逃匿山中义不爲汉臣然上高此四人固请宜来来以爲客时从入朝令上见之则一助也于是吕后令吕泽使人奉太子书卑辞厚礼迎此四人至十一年黥布反上疾欲使太子击之四人乃说建成侯曰太子将兵有功即位不益无功则从此受祸诸将皆与上定天下枭将也使太子将之无异使羊将狼臣闻母爱者子抱今戚夫人日夜侍御赵王常居前明其代太子位必矣吾何不急请吕后承间爲上泣言布天下勐将善用兵今诸将皆陛下等夷乃令太子将此属莫肯爲用且布闻之鼓行而西尔上虽疾彊载辎车卧而护之不敢不尽力上虽苦彊爲妻子计后如四人意上曰竖子不足遣乃公自行耳上自将而东良疾彊起见上曰楚人剽疾愿无与争锋因说上令太子爲将军监关中兵上谓子房虽疾彊傅太子时叔孙通爲太傅良行少傅事上从破布归疾益甚愈欲易太子良谏不听因疾不视事叔孙通引古以死争上阳许之犹欲易之及宴置酒太子侍四人者从太子年皆八十有余鬓眉皓白衣冠甚伟上怪问曰何爲者四人各言其姓名上惊曰吾求公避逃我今何从吾儿游乎四人曰陛下轻士善骂臣等义不辱今闻太子仁孝恭敬爱士天下莫不延颈愿爲太子死者故臣等来上曰烦公卒调护太子四人爲寿毕趋去上目送之召戚夫人指示曰我欲易之彼四人爲之辅羽翼已成难动揺矣戚夫人泣涕上曰爲我楚舞吾爲若楚歌歌曰鸿鹄高飞一举千里羽翼已就横截四海横截四海又可奈何虽有矰缴尚安所施歌数阕威夫人歔欷流涕罢酒竟不易太子者良本招四人之力也良所与从容言天下事甚衆良乃称曰家世相韩韩灭不爱万金之资爲韩报仇今以三寸舌爲帝者师封万户此布衣之极于良足矣愿弃人间事从赤松子游耳乃学道欲轻举后六岁薨谥文成侯良始见圯上老父后十三岁从高帝过济北果得谷城山下黄石取而寳祠之及良薨并葬黄石每上冢伏躐祠黄石子不疑嗣道书云良仙去至八世孙道陵得道飞昇太上遣良下爲诏使焉道一曰至人隐则上仙显则瑞世是故独善其身则诚意正心修身兼善天下则齐家治国平天下其道未尝不两存顾所遇穷达隐显如何尔张良可谓两存其道者也道德经曰修之于身其德乃眞修之于家其德乃余修之于乡其德乃长修之于国其德乃丰修之天下其德乃溥此正张良之忠于韩而成汉之功业也然神仙虽以功名成就于世是岂图富贵以自荣盖亦行其志也故终爲遯世之归焉经又曰功成名遂身退天之道非此之谓乎苏耽苏耽桂阳人也耽之母李氏因江中浣帛触沉木而感孕焉耽生有双鹤飞于庭白光贯户牖及生数岁寡言语不爲儿戏少以至孝着称年已十四母方食荤曰吾偶思资兴泷鲊患远不可得也耽曰今往市之乃去母以爲戏言见悦尔食未竟耽来鲊于前曰此资兴泷鲊也母曰汝最爲谨厚资兴泷去此二百余里汝不一时往还何诈也耽曰市鲊时见舅儿来言致意母不数日亦来谒母矣母举鲊而食眞资兴泷鲊也不数日舅至具言市中见耽母亦大神其事耽一日告母道果已圆昇举有日翱翔云水之乡脱落尘泥之外命蒂胎根已爲我有琨台紫府本是各家阴阳不能陶铸天地不能管辖陵谷迁而此不可迁日月老而吾不可老眞元一气万古长存母曰吾恃尔也尔去吾何依何言去乎耽曰常闻师曰一人昇仙九族受庇虽过去者亦不爲下鬼今虽去母之动息皆可知也乃留一柜封钥甚固愿母毋开若有所需告之如所言也因谓乡人曰更后二年郴人大疫乃殖橘凿井曰受病但食一橘叶饮泉水一盏自愈语已有五色云下庭中箫鼓隐隐而至耽乃昇云泣别母与乡人冉冉东南而去乡人数百郡官悉见之时汉文帝三年也尔后母凡有乏祷其柜皆如所求一日母思耽谓在其中乃发柜了不见物惟见二鹤凌空而去苏仙冲昇之后二年郴人果大疫乃取橘泉治病即时皆愈所存活者千百人郡将与僚佐郡人悉拜祭橘泉之下常若市焉不数年耽母有疾耽尝来问疾不乆耽母倾丧寿百余岁朝廷乃命郡守送丧遂葬苏山之南于时猿惊鹤怨风惨烟昏愁云不散悲雨自泠山顶闻哀泣远听而近近听而远郡守率郡撩郡人诣山慰耽虽闻仙泣而不见其形郡守卢献可乃曰不因慰问无由拜仙愿得一见仙容以消尘障非某一身之幸乃九族之幸也耽曰仙凡异道升沉殊涂吾不惜令汝见但恐汝辈福尠不能尽见吾也乃曰吾令汝见吾之半耽乃出半面一臂示献可等郡官见面若眞玉艳而有光臂亦绀毛与日气相射郡官再拜跪慰仙耽曰山路絶险远劳郡官吾欲造一桥令汝等安然至家愼勿回顾也乃取玉轴金庭经一卷对空掷之俄成巨桥若玉虹之架空栏楯皆金寳爲饰卢献可率郡官隐隐而陞不乆到郡惟判官张信臣回顾坠堕絶涧爲朽木败叶借地不曾损三日方到郡耽母之终山上哭声服除乃止后郡守以其事闻于上封其山爲苏仙山名其观爲苏仙观郡守以时严洁醮祭焉元结诗云灵橘无根井有泉世间如梦又千年乡关不见重归鹤姓字今爲第几仙风冷露坛人悄悄地闲荒径草绵绵如何蹑得苏君迹白日霓旌拥上天又沈彬咏苏仙山诗云眼穿林罅见郴州井裹交连侧局揪味道不来闲处坐劳生更欲几时休苏仙宅古烟霞老羲帝坟荒草木愁千古是非无处问夕阳西下水东流宋初俄有一鹤栖郡斋屋嵴乆而不去郡僚子弟辈聚观乃弹之鹤乃举足画屋若书字焉郴屋皆以板爲瓦也鹤乃骞翼昇云而去郡将乃遣人陞屋即见所画字曰乡原一别重来事非甲子不记陵谷迁移白骨蔽野青山旧时翘足高屋下见群儿我是苏仙弹我何爲翻身云外却返吾居郡将取其板藏之府中后乃归之本观仙亦不复再来高宗绍兴间赐苏仙爲冲素普应眞人司马季主司马季主者楚人也卜于长安市汉文帝时贾谊宋忠爲大夫曰吾闻圣人不在朝廷或游廛肆试往观之焉见季主闲坐弟子侍而诵阴阳之纪二人曰望先生之状听先生之辞未尝见也尊官高位贤者举之君何行之迂也季主笑曰观大夫类有道术何言之陋令蛮夷不服四时不和徒趑趄而言相引以势相延以利贤者乃可羞尔夫内无饥寒之累外无劫夺之忧处上而人敬居下而无害君子之道也卜之爲业所谓上德不德也凤凰不与燕雀爲群公等琐琐不足知长者乎二人忽尔自失后相谓曰道尊者安势高者危卜而不审不见夺糈爲人生计而不审身无所处其后宋忠抵罪贾谊感鵩不逃季主之鉴季主入委羽山大有宫中师西灵子都受石精金光藏景化形之道临去之际枕席以代形粗如其眞身家人葬之于蜀盘山之南诸葛亮爲其碑赞云玄漠大寂浑合阴阳天地交泮万品滋彰先生理着分别柔刚鬼神以观六度显明季主得道后常读玉经服明丹之华挹扶晨之辉颜如少女须三尺黑如墨有子二人男名法育女名济华乃俱在委羽山并读三十九章历世眞仙体道通鑑卷之十一历世真仙体道通鉴正统道藏三家本五十三卷洞真部记传类历世眞仙体道通鑑卷之十二河二刘讽刘讽字伟惠颍川人也师季主服日月精华得道后归乡里託形杖履而去眞诰云颍川刘伟惠汉帝时公车司马刘讽也事司马季主爲入室弟子道成晩归乡里託形杖履身隐桑树之下遗蹟在汝南安成县鲍叔阳鲍叔阳者广宁人汉高帝时赵王张耳张敖之大夫也少好养生服桂屑与司马季主俱在委羽山师西灵子都得尸解之道眞诰曰遗蹟在辽东蓟城之北山刘京刘京者本汉文帝时侍郞也从邯郸张君学道受饵云母朱英方服之百三十余岁视之如三十许人能知吉凶之期又能爲人祭天益命或延得十年五年至魏武帝时京游诸弟子家皇甫隆闻而随事之以云母丸子方教隆隆合服之得三百岁不能尽其道法故不得度世又有王公看于京得九子丸时王公已七十岁乃服之御八十妾生二十儿骑马猎行日二百里饮酒一斛不醉得寿二百岁刘㦎刘㦎者不知何许人也长大多须垂手下膝乆住武当山去襄阳五百里旦发夕至不见有所修爲颇以药术救治百姓能劳而不倦用药多自採所识草石皆穷于药性雍州刺史刘道产忌其臂长于襄阳録送京师文帝每旦槛车载将往山採药暮还廷尉㦎后以两短卷书与狱吏吏不敢取㦎焚之一夜失㦎关钥如故阊阖门吏行夜得㦎送廷尉㦎语狱吏云官寻杀我殡后幸勿钉棺也后果被杀死数日文帝疑此言使开棺验之果不见尸但有竹杖尔臣道一曰刘㦎以臂长而解于兵以身而杀身也使刘㦎知有身则不知有道知有道则不知有身惟其不知有身则得道之妙身外之身非一日矣此其所以被杀之后开棺惟竹仗也道德经曰吾所以有大患爲吾有身及吾无身吾有何患学者当深究其㫖严青严青者会稽人也居贫常于山作炭忽遇一人与青语青不知其神人也临行以一卷书与青曰汝骨应得长生吾以神方授汝青言我不识书当奈何神人曰不须读也但以洁器盛之置高处尔并教青服石髓法青受之侨居山中无他佳器唯有饮壶乃用以盛所授书即便见其左右常有数十人侍之青船载炭时出山下此神便爲青挽船也人但见青船自行又治病救患但以所授之书到其人家所病便愈百姓多尊奉之青常从弟子家夜归都巡夜逢青呵问何人夜行青亦厉声问曰汝是何人而夜行都督怒其应对不恭因叱从兵使收録犯行人青复叱其从神曰皆録其夜行人青径去而都督及从者数十人人马皆不复得去明旦行人见都督问何爲住此都督说事状如此行人曰此必是严公也都督曰我今不能动可报吾家速往叩头谢青自说昨实不知是先生乞得放遣青乃大声曰遣放昨所録夜行人都督乃得去其后夜行者每见行人皆先问非严公乎青后断谷不食一年而入小霍山仙去今吴会多奉事青爲严家道但不复知食药物以求长生惟存其祭祀尔王谷神王谷神皮玄耀者西汉蜀青城山道士幼而颖悟不居荣宠通老庄文列妙于星纬周游名山渡荆渚泛潇湘至南岳卜庵于金母殿后修胎息还元数年道成东游群玉访九仙值武帝南巡见之神气不群乃延之卜隐于西峰帝厚赐兼封王爲太微先生皮爲太素先生以上卿礼待之三年控碧骡上昇太山老父太山老父者莫知其姓名汉武帝东巡狩见老父锄于道间头白光高数尺怪而唿问之老父状如年五十许人而面有童子之色肌体光华不与俗人同帝问有何道术邪老父答曰臣年八十五时衰老垂死头白齿落有道士教臣絶谷服术饮水并作神枕枕中有三十二物其二十四物以象二十四气其八物以应八风臣行之转老爲少黑发更生齿堕复出日行三百里臣今年百八十矣武帝受其方赐之金帛老父得入岱山中去十年五年时还乡里三百余年乃不复还也巫炎巫炎者字子都北海人也汉武帝出见子都于渭桥其头上郁郁有紫气高丈余帝召而问之君年几何所得何术而有异气乎子都答曰臣年今已百三十八岁亦无所得将行帝召东方朔相此君有何道术朔对曰此君有阴术武帝屛左右而问之子都对曰臣昔年二十五时苦腰嵴疼痛脚冷不能自温口中干苦舌燥涕出百节四肢各各疼痛又足痹不能乆立得此道以来已七十三年有子三十六人身体强健无所疾患气力乃如壮时帝曰卿不仁有道而不闻于朕非忠臣也子都顿首曰臣诚知此道爲眞然阴阳之事公中之私臣子之所难言也又行之皆逆人情能爲之者少故不敢以闻帝曰勿谢戏君尔遂受其法子都年二百余岁服饵水银白日昇天武帝后顿行其法不能尽用之然得寿最胜于他帝远矣李奉仙李奉仙者东蜀人自幼不语年十八常欲寒栖以避臭茹人问之曰知白守黑道贵昏默我师南岳公云吾周灵王太子吹笙者也子三生奉道而所试由功之不着也今授子朱纲之法将昇度南宫吾师浮丘公授予今付于子子宜勤焉若更迟此生万劫不度吾将爲南岳司命侍帝晨又补桐柏眞人言讫遂隐汉宣帝诏不起清平吉清平吉沛国人汉高皇帝时卫平也至光武时容色不老后尸解去百余年复还乡里数日间又尸解而去黄山君黄山君者修彭祖之术年数百岁犹有少容亦治地仙不取飞昇彭祖既去乃追论其言爲彭祖经得彭祖经者便爲木中之松柏也吕恭吕恭字文敬少好服食将一奴一婢于太行山採药忽有三人在谷中因问恭曰子好长生乎而乃勤苦艰险如是邪恭曰实好长生而不遇良方故採服此物冀有微益也一人曰我姓吕字文起一人曰我姓孙字文阳一人曰我姓李字文上皆太清太和府仙人也时来採药当以授新学者公既与同姓又字吾半是公命应长生也若能随我採药语公不死之方恭即拜曰有幸得遇神人但恐闇塞多罪不足教授若见来救是更生之愿也即随仙人去二日乃授恭秘方一通因遣恭还曰可归省乡里恭即拜辞仙人语恭曰公来虽二日今人间已二百年恭归到家但见空野无复子孙乃见乡里数世后人赵光辅遂问吕恭家何在人转怪之曰君自何来乃问此乆远之人吾闻先世传有吕恭将一奴一婢入山採药不复归还以爲虎狼所伤尔经今已二百余年君何问乎吕恭后世孙吕习者在城东北十里作道士人多奉事之推求易得尔恭承光辅言往到习家叩门而唿之奴出问曰公何来恭曰此是吾家也我昔採药随仙人去至今二百余年今复归矣习举家惊喜徒跣而出拜曰仙人来归流涕不能自胜居乆之乃以神方授习而去时习已年八十服之转转还少至二百岁乃入山去其子孙世世服此药无复老死皆得仙也陈安世陈安世者京兆人也爲灌叔平客禀性慈仁行见鸟兽下道避之不欲惊动不践生虫未尝杀物年三十而叔平好道思神忽有二仙人託爲书生从叔平行游以观试之叔平不觉其是仙人也乆而转懈怠叔平在内方作美食二仙人复来诣门问安世曰叔平在否答曰在入白叔平叔平即欲出其妻止之曰饿书生辈复欲求腹饱尔勿与食于是叔平使安世出言不在二人曰汝向言在今言不在何也答曰大家使我云尔二人益嘉之以实对乃相谓曰叔平勤亦有年今日值吾二人而反懈怠是其不遇我几成而败之乃问安世曰汝好游戏邪答曰不好又曰汝好道希仙邪答曰好道然无縁知耳二人曰汝审好道明日早会道北大树下安世早往期处到日西而不见二人乃起将去曰书生定欺我尔二人已在其耳边唿曰安世汝来何晚邪答曰早且来但不见君尔二人曰我端传汝道尔频三期之而安世辄早至知其可教乃以药两丸与之诫曰汝归家勿复饮食别止一处安世依诫二人常往其处叔平怪之曰安世处空室何得有人语往复不见何也答曰我独语尔叔平见安世不复食但饮水止息别位疑非常人自知失贤乃叹曰夫道尊德贵不在年齿父母生我然非师莫能使我长生也先闻道者则爲师矣乃自执弟子之礼朝夕拜事安世爲之洒扫安世道成白日昇天临去遂以要道传叔平后亦得仙也灵寿光灵寿光者扶风人也年七十余而得朱英丸方合而服之致得其效转更少壮年如二十时汉献帝建安元年光已年二百二十岁常寄寓于江陵胡田家无疾而卒田殡埋之百余日人复见在小黄寄书与田田得书掘发棺之中无所有钉亦不脱唯履在棺中张礼正张礼正始明期二人昔衡山中学道者礼正以汉末入山服黄精颜色丁壮常如年四十时明期以魏末入山服泽泻柏实丸共止巖中后俱受西城王君传虹景丹方从来服此丹已四十年中患丹砂之难得俱出广州爲沙门是滕含爲刺史时也遂得内外洞彻眼明身轻日行五百里后入九嶷山李根李根字子源许昌人也有赵买者闻其父祖言传世见根也买爲儿时便随事根至买年八十四而根年少不老昔住寿春吴大文家大文从之学道作金银法立成根能变化入水火中坐致行厨能供二十人皆精细之馔四方奇异之物非当地所有也忽吿大文曰王陵当败寿春当陷兵中不复居可急徙去大文窃以语弟弟无意泄之王陵闻之以爲妖言惑衆乃使人收根欲杀之根时乃方欲书疏奄闻外有千余人围吴家求根根语大文父曰勿勿但语吾不知官自来搜之昨日去矣大文出户还顾窥根失所在左右书器物皆不复见于是官兵入索囷食衣箧之中无处不徧不得根及良乆大文出见根故在向坐俨然如故根语大文曰王太尉当族诛卿弟泄语十日中当卒死皆果如言弟子家又有以女给根者此女知书根出行窃取根素书一卷读之得根自记其学道经疏云以汉元封中学道于某甲时年计根已七百余年也又大文说根两目童子皆方按仙经云八百岁人童子方也根告诸弟子言我不得神丹大道之诀唯得地仙方尔寿毕天地然不爲下土之士也黄敬黄敬字伯严武陵人也少读诵经书仕州爲部从事后弃世学道于霍山八十余年复入中岳专行服气断谷爲吞吐之事胎息内视召六甲玉女吞阴阳符又思赤星在洞房前转大如火周身至二百岁转还少壮道士王紫阳数往见之求要言敬吿紫阳曰吾不修服药之道但守自然盖地仙耳何足诘问问新野阴君神丹昇天之法此眞大道之极也子可从之人能除遣嗜欲如我者不可以学我所爲也紫阳固请不止敬吿紫阳曰大关之中有辅星想而见之翕习成赤童在焉指朱庭指而揺之炼身形消遣三尸除死名审能守之可长生失之不乆沦窈㝠紫阳受之得长生之道也甘始甘始者太原人也善行气不饮食又服天门冬行房中之事依容成玄素之法更演益之爲一卷用之甚有近效治病不用针灸汤药在世百余歳乃入王屋山仙去也黄子阳黄子阳后魏人知长生之妙学道在博落山中九十余年但食桃皮饮石中黄水司马季主以导仙八方与之遂能度世河上公河上公莫知其姓名也亦号河上丈人汉文帝时结草爲庐于河之滨常读老子道德经文帝好老子之言诏命诸王公大臣州牧二千石皆令诵之有所不解者数句时天下莫能通者闻侍郞裴楷说河上公读老子乃遣使赍所不了义问之公曰道尊德贵非可遥问也文帝即驾从诣之帝曰普天之下莫非王土率土之滨莫非王臣域中四大王居其一也子虽有道犹朕民也不能自屈何乃高乎朕足使人富贵贫贱须臾河上公即拊掌坐跃冉冉在虚空中如云之升去地百余丈而止于玄虚良乆俛而答曰今上不至天中不累人下不居地何民之有陛下焉能使予富贵贫贱乎帝乃悟知是神人方下辇稽首礼谢曰朕以不德忝统先业才不任大忧于不堪虽治世事而心敬道德直以暗昧多所不了惟蒙道君宏愍有以济之则幽夕睹太阳之光曜河上公即授素书老子章句二卷谓帝曰熟研此则所疑自解予註是经以来七千余年凡传三人连子四矣勿传非人文帝跪受经言毕失所在一云起雾而去今有河上公庙在陜府之北并文帝望仙台遗迹存焉臣道一曰河上公结庐于河上淡然不谋泊然无爲其出有入无隐显圣凡非一日矣道德经曰道之尊德之贵夫莫之爵而常自然是诚河上公也一旦汉文帝闻其有道亲驾诣之河上公乃授素书老子章句二卷厥后文帝以恭俭化天下后世议者谓汉文帝有三代之风岂非河上公道德之化邪历世眞仙体道通鑑卷之十二历世真仙体道通鉴正统道藏三家本五十三卷洞真部记传类历世眞仙体道通鑑卷之十三河三安期生安期生琅琊阜乡人卖药于东海边时人皆言千岁翁秦始皇东游请见与语三日三夜始皇异之赐金璧度数千万出于阜乡亭皆置去以赤玉舄一爲报留书曰后千年求我于蓬莱下始皇即遣使者徐市卢生等数百人入海未至蓬莱山辄逢风波而还立祠阜乡亭海边数十处也汉郊祀志云安期生仙者通蓬莱中合则见人不合则隐颜师古註云合谓道相合也混元实録云安期生后以道授马明生马授阴长生阴授尔朱先生又按史记云乐毅之族有乐臣公善修黄老言其本师曰河上丈人不知其所出河上丈人教安期生安期生教毛翕公毛翕公教乐瑕公乐瑕公教乐臣公乐臣公教盖公盖公教于高密胶西爲曹相国师又曰惠帝元年曹参相齐尽召长老诸生问所以安集百姓诸儒以百数言人人殊参未知所定闻盖公善治黄老言使人厚币请之公爲言治道贵清静而民自定推此类具言之参用其术故相齐九年齐国安集仙传云有王老者不知其名与鲁女生封君达爲友访道游名山于东岳之阳遇神仙乘白鹿与侍女十许人自山中而下知是神人再拜以求延生之道神仙曰子知有安期生乎即我是也子精诚动天太上使我授汝度世之诀因谓乙曰仙道不远近取诸身无思无爲不吐不纳眞一充于内而长生飞昇矣勿使汝思虑营营劳尔之生也太上曰绵绵若存用之不勤是眞道矣言讫昇天而去又抱朴子云安期生龙眉𩑺以修养服金液长生其止世间或延千岁而后去尔臣道一曰秦始皇以穷奢极侈惨刻之君安足以语道安期生委金璧而去者所以示之廉曰后千年求我于蓬莱所以示之仙不可学矣乃欲强一时之力入海以求蓬莱其可得乎安期生非秘其道也秦始皇不可至于道也道德经曰天地不仁以万物爲刍狗圣人不仁以百姓爲刍狗秦始皇纵耳目之欲以劳动天下曾不休息与天地圣人之心相违亦甚矣舍道而求长生道外岂有仙也哉此安期生所以不容迹于海内而去之蓬莱也马明生马明生齐国临淄人也本姓和字君实少爲县吏捕贼爲贼所伤遇太眞夫人适东岳见而悯之当时殆死良乆忽见一女子年可十六七服饰奇丽姿容絶世行步其傍问君实曰汝何伤血也君实以实对夫人曰汝所伤乃重刃关于肺五脏泄漏血凝绛府气激肠外此将死之急也奈何君实知是神人叩头求哀乞赐救护夫人于肘后筒中出药一丸大如小豆即令服之登时而愈血絶疮合无复惨痛君实再拜跪曰家财不足以谢不知何以奉报恩施惟当自展驽力以报所受尔夫人曰汝必欲以谢我意亦可嘉可见随去否君实乃易名姓自号爲马明生随夫人执役夫人入东岳岱宗山峭壁石室之中上下悬絶重巖深隐去地千余丈石室中有金牀玉几珍物奇伟乃人迹所不能至处也明生初但欲学金疮方既见其神仙来往乃知有不死之道朝夕供给洒扫不敢懈倦夫人亦以鬼怪狼虎眩惑衆变试之明生神清澄正略不恐惧又使明生他行别宿因以好女于卧息之间调戏令接之明生心坚志静固无邪念夫人或行去十日五日还或一月二十日辄见有仙人寳客乘龙驾凤往来或有拜谒者眞仙弥日盈坐客到辄令明生出外别室或立致精细厨食殽果非常香酒奇浆不觉而至不可目名或唿明生坐与之同饮食又闻空中有琴瑟之音歌声宛妙夫人亦时自弹琴瑟有一絃五音并奏高玄响激闻于数里衆鸟皆爲集于岫室之间徘徊飞翔驱之不去盖天人之乐自然之妙音也夫人栖止常与明生同石室中而异榻尔幽寂之所都惟二人或行去亦不道所往之处但见常有白龙来迎夫人即着云光绣袍乘白龙而去抱上专是明月珠缀着衣缝缝带玉佩戴金华太玄之冠亦不见有从者既还即龙自去不知所在石室玉牀之上有紫锦被褥绯罗之帐中有服玩之物瑰金函英玄黄罗列非世所有不能一一知其名也有两卷素书上题曰九天太上道经明生亦竟不敢发舒视其文也惟供给洒扫守巖室而已至于服玩亦不敢窃视之亦不敢有所请问如此五年愈加勤肃辄不怠惰夫人叹而谓之曰汝眞可教也必能得道者也以子俗人而不淫不慢恭仰灵气而莫之废虽欲求长生不死亦焉有不得乎因以姓字本末吿之曰我姓王名婉罗字勃遂事玄都太眞有子爲三天太上府都官司直总纠天曹官秩此人间卿佐也年少数委官游逸虚废事任有司奏劾降生东岳退眞王之编司鬼神之师五百年一代其职因来视之励其后使修守政事以补其过我乆在人间今奉君王命又被太上召不得复停念汝专谨故以相语欲教汝长生之方延年之术而我所受服以太和自然龙胎之体适可授三天眞人不可以教始学之者固非汝所得闻矣纵或闻之亦必不能用以持身也有安期生晓金液还丹之法其方秘要是九君太一之道白日昇天者矣安期生明日来吾将以汝付嘱之焉相随稍乆其术必传明日安期生至乘駮麟身着绯衣头戴远游冠带玉佩及虎头鞶囊视之可年二十许洁白严整从六七仙人皆执节奉卫见夫人揖之甚谨称下官须臾设酒果厨膳饮宴半日许夫人语明生曰吾不复得停汝随此君去勿忧念也我亦时时当往视汝因以五言诗二篇赠之可以相存明生流涕而辞拟随安期生受九丹之道夫人赠诗其一曰暂舍墉城内命驾岱山阿仰盻太清阙云楼郁嵯峨虚中有眞人来往何纷葩炼形保自然俯仰食太和朝朝九天王夕馆还西华流精可飞腾吐纳养青牙至药非金石风生自然歌上下凌景霄羽衣何娑婆五岳非吾室玄都是我家下看荣竞子笃似蜗与蟆顾盻尘浊中忧患自相罗苟未悟玄㫖安事于琢磨祸凑由道泄密慎楅臻多其二曰昔住崑崙宫共讲天年延金液虽可遐未若太和仙仰登㝠灵台虚想咏灵人忽遇槫桑王九老仙都眞驾骖紫虬辇灵颜亦何鲜启我寻长涂邀我自然津告以鸿飞术授以玉胎篇琼膏凝玄气素女爲我陈俯挹琳凤腴仰上飘三天云纲立尔步五岳可暂还玄都安足远蓬莱山脚间传受相亲爱结友爲天人替即游刑对祸必无愚贤秘则享无倾泄则躯身顚明生受诗讫乃随安期生负笈西至女几北到圆丘南至秦庐潜及青城九嶷周游天下二十年中勤苦备尝安期生乃曰子眞有仙骨专恭之甚吾所不及也遂授以太清金液神丹方而吿之曰子若未欲昇天但先服半剂得明生相别而去明生乃入华阴山依方合金丹服之半剂得仙而与俗人无异人莫识其非凡汉灵帝时惟太傅胡广知其有道尝访明生以国祚大期问之明生初不对后亦吿焉无不验者后人恠其不老遂复饵金丹半剂白日昇天临去着诗三首以示将来时光和三年也其一曰太和何乆长人命将不永翕如朝露晞奄忽睡觉醒生生世所悟伤生由莫静我将寻眞人澄神挹容景盘桓崑陵宫玄都可驰聘涓子牵我游太眞来见省朝朝王母前夕归钟岳岭仰採琼瑶葩俯漱琳琅井千龄犹一刻万纪如电顷其二曰天地自有常人命最险毳年若惊絃发时犹轻矢逝虽有灼灼姿玉爲尘生秽林草无秋耀緑叶岂终岁惜彼繁茂摧哀彼寒霜厉有存理必亡有兴必有废眞君戏玄津与物无凝滞神冲紫霄内形栖山水际对虚忘有怀游目託容裔风尘将何来眞道故可大其三曰浊涂谅爲叹世乐岂足预振褐扫尘遐飘飘独远举寥寥巖岳际萧萧纵万虑灵眞与我游落景乘鸿御朝乘云轮来夕驾扶揺去嗷嘈天地中嚣声安得附阴长生阴长生新野人汉和帝永元八年三月已丑立皇后阴氏即长生之曾孙也少处富贵之门而不好荣位潜居隐身专务道术末闻有马明生得度世法乃入诸名山求之到南阳太和山中得与相见乃执奴仆之役亲运履舄之劳明生不教以度世之道但旦夕与之高谈荣华当世之事治生园圃之业十有余年长生未尝懈怠同时有共事明生者十二人皆怨恚而去独长生礼敬弥笃而明生数因言语得失之际屡责骂之长生乃和颜悦心奉谢不及如此积二十年后清闲之日明生问其所欲长生跪曰惟乞生尔今以粪草之身委质天匠不敢有所汲汲惮于迟速也明生哀其语而告之曰子眞是能得道者也乃将长生入青城山煮黄土爲金以示之立坛歃血即日以太清金液神丹授之欲别去长生乃叩头陈谢暂留仙驾拜辞曰弟子少长豪乐希执卑逊克身励己若临水谷不能弘道赞德宣畅妙味徒尸素壁立而耄及之是以心存生契舍身寻眞天赐嘉会有幸遭逢自执箒二十二年心力莫植常惧毁替筋力弱薄微效靡骋恩养不酬夙夜感悦告以更生顿受灵方是将灰之质蒙延续之年炎林焦草惠膏泽之霑所谓絶气与其苏息瞽暗开其视听感荷殊戴非陋词所谢昔太岁庚辰闻先生与南岳眞人洪崖君云成公瀛洲仙女数人共坐论传度当委绢之誓教授有交带之盟应祭九老仙都九炁丈人诸君祷祠受之大药必行下祭而受爲之不成弟子预在典室尝偆惟侧亦具闻诸仙起末得道之言说昔授丹节度矣先生今日见谕不复陈此或非先生所授之不尽将恐示弟子困穷矣明生慰谕之曰非有不尽汝性耽玄味专炁而和灵官出鉴以相察矣不复烦委俗人之信耳于是长生入武当山石室中合丹先服半剂不即昇天而大作黄金数万斤以布施天下穷乏不问识与不识周行天下不与妻息相随举门皆寿后与委之入忠州平都山修炼服丹白日昇天临去着书九篇言上古仙者多矣不可具记而论但汉兴以来高士得仙四十五人迨千爲六矣二十八人是尸解去余者白日昇天焉又自作序云惟汉延光元年新野山之北受仙若神丹要诀道成去世副藏名山如有得者列爲眞人行乎去来可爲俗间不死之道要在神丹行气导引俛仰屈伸服食草木可得小道不能永度于世以至天仙子欲闻道此是要言积学所致不爲有神上士爲之勉力加勤下愚大笑以爲不然能知神丹乆视长存于是以黄素及金简写丹经三通各藏于嵩华及缓山缣书一通付弟子世世当有所复有四言诗三章遗世诗云维予之先佐命唐虞爰逮汉世紫文重纾予独好道而爲匹夫高尚素志不事王侯贪生得生亦又何求超迹苍霄乘飞驾浮青要乘翼与我爲仇入火不灼蹈水不濡逍遥太极何虑何忧游戏仙都顾愍羣愚年命之逝如彼川流奄忽未几泥土爲俦驰走索死不肯暂休予之圣师体道之眞昇腾变化松乔爲邻惟予同学十有二人寒暑求道历二十年中多怠惰志行不坚痛乎诸子命也自天天不妄授道必归贤身投幽壤何时可还嗟尔将来勤加精研勿爲流俗富贵所牵神丹一成昇彼九天寿同三光何但亿千维予垂发少好道德弃家随师东西南北委放五经避世自适二十余年名山之侧寒不遑衣饥不暇食思不敢归劳不敢息奉事圣师承颜悦色面垢足胝乃见哀识遂传要诀恩深不测妻子延年咸享无极黄白已成财货千亿役使鬼神玉女侍侧予得度世神丹之力晋丹阳葛洪曰尝闻谚言有云不夜行则不知道上有夜行人今不得仙者安知天下山林间密自有学道得仙者邪阴君已服神药虽未昇天然方严厉同声相应便自与仙人相寻求闻见故知此近世诸仙人之数尔而俗人谓爲不然己所不闻则谓之无有不亦悲哉夫草泽闲士以隐逸得志经籍自娱不耀文彩不扬名声不修求友不营文达犹且不能识之又况仙人亦何急令朝菌之徒知其所云爲哉道一曰阴长生艰难事师不得其道而不倦诚之至矣非常人之所可及也故同时事马明生者十有二人皆怨恚而去独长生礼敬弥笃而卒得其道焉道德经曰学不学复衆人之所过以辅万物之自然而不敢爲长生之谓也魏伯阳魏伯阳吴人也高门之子而性好道术不肯仕宦闲居养性时人莫知其所从来谓之治民养身而已入山作神丹将三弟子知两弟子心不尽诚丹成而诫之曰金丹虽成当先试之饲于白犬大能飞者人可服之若犬死者即不可服也伯阳入山时将一白犬自随又丹转数未足和合未至自有毒丹毒丹服之皆暂死伯阳故便以毒丹与白犬食之犬即死伯阳乃复问诸弟子曰作丹恐不成今成而与犬食犬又死恐是未得神明之意服之恐复如犬爲之奈何弟子曰先生当服之否伯阳曰吾背违世路委家入山不得仙道吾亦耻归死之与生吾当服之耳伯阳便服丹丹入口即死弟子相顾谓曰所以作丹者欲求长生耳而服之即死当奈此何惟一弟子曰师非凡人也服丹而死得无有意邪又服之入口复死余二弟子乃相谓曰作丹求长生耳今服丹即死当用此何爲若不服此自可得数十年在世间活也遂不服乃共出山欲爲伯阳及死弟子求棺木殡具二人去后伯阳即起将所服丹内弟子及白犬口中须臾皆起将服丹弟子姓虞及白犬而去逢入山伐薪人作手书与乡里人寄谢二弟子弟子见书始大懊恼伯阳作参同契五相类凡二卷其说似解周易其实假借爻象以论作丹之意一云东汉魏伯阳会稽上虞人也世袭簪裾惟公不仕修眞潜默养志虚无每视轩裳如糠秕焉不知师授谁氏得古人龙虎经尽获妙㫖乃约周易撰参同契三篇又云未尽纤微复作补塞遗脱一篇继演丹经之奥所述多以寓言借事隐显异文公撰参同契者谓修丹与造化同途故託易象而论之今行于世后来解註者数家惟眞一子彭晓所解最正丹成仙去书幸流传道一曰道德经曰道者万物之奥善人之寳魏伯阳善人也不私其寳而与天下共之善之至也盖自广成子发三丹九鼎之秘以明至道历五帝有夏之世虽神仙服胳传授间闻于人丹道之玄几絶响逮至殷周太上复化身降生世间斯道再扬至前汉诸仙微寓歌诗斯道犹未大阐至伯阳假易道作参同契至道之微尽之爲法于天下可传于无穷善人之寳其泄矣此其教隆于汉晋盛于隋唐以迄于今岂非伯阳之功乎历世眞仙体道通鑑卷之十三历世真仙体道通鉴正统道藏三家本五十三卷洞真部记传类历世眞仙体道通鑑卷之十四河四周义山紫阳眞人姓周名义山字季通汝阴人也汉丞相勃七世之孙以冠族播流世居贵宦祖玄汉昭帝元凤元年爲青州刺史父秘爲范阳令时君始生焉父后积秩累迁官至陈留刺史君时年十六随从在郡始读孝经论语周易爲人沉重少言笑喜怒不形于色好独坐静处不结名好然精细微密所存必感常以平旦之后日出之前正东向立漱口咽液服气百数向日再拜旦旦如此爲之经年父怪而问之所行何等事君长跪对曰义山中心好日光长景之晖是以拜之尔至月朔旦之日辄游市及闾阎陋巷之中见穷乏饥饿之人解衣给食时时登陟名山喟然悲叹或入石室中欢然独笑时陈留大儒名士闻君盛德体性沉美咸往诣焉君辄称疾不见賔客汉侍中蔡咸陈留高士亦颇知道闻君德行数往诣君每称疾不欲见之父乃大怪怒责之督切使出见之既不得已遂出相见咸大发清谈及论神仙之道变化之事君乃凝默内闭敛神虚静颔而和之一不答也是岁大旱斗米千钱路多饥莩君乃倾财竭家以济其困阴行之人亦不知是君之慈施也对万物如临赤子斯积德仁爱之施矣后遇陈留黄泰吿君曰闻君好道阴德流行用思微妙诚感于我是以相诣吾是中岳仙人须林字子玄也本卫人灵公末年生少好道德受学于岑先生见授炼身消灾之道术后又遇仇公见教以服气之法还神守魂之事吾行之甚验大得其益子少知还阳精髓不泄又知导引伏气吞景咽浆不复须阴丹内术补胎之益也然犹三虫未坏三尸未死故导引服气不得其理可先服制虫细丸以杀谷虫虫有三名一名青古二名白姑三名血尸谓之三虫三虫在内令人心烦满意志不开所思不固失食则饥悲愁感动精志不至仍以饮食不节断故也虽复断谷人体重滞淹淹淡闷所梦非眞顚倒反错邪俗不除皆由此虫在内揺动五脏故也其方用附子五两麻子七升地黄六两术七两茱萸根大者七寸桂四两云芝英五两凡七种先取菖蒲根煮浓作酒使清淳重美一斗半以七种药㕮咀内器中渍之亦可不用㕮咀三宿乃出暴之之燥又取前酒汁渍之三宿又出暴之须酒尽止暴令燥内铁臼中捣之极细簁令成粉取白蜜和之令可丸以平旦东向初服二丸如小豆渐益一丸乃可至十余丸也治腹内弦实上气心胸结塞益肌肤令体轻有光华尽一剂则虫死虫死则三尸枯三尸枯则自然落矣亦可数作不限一剂也然后合四镇丸加曾青黄精各一两以断谷毕若导引服气不得其理可先服食衆草苣胜茯苓术桂天门冬黄连地黄大黄桃糛及皮任择焉虽服此药以得其力然不得九转神丹金液之道不能飞仙也但可爲延年益寿尔君按次爲之服食术五年身生光泽彻视内见五脏乃就仙人求飞仙要诀仙人曰药有数种仙有数品有乘云驾龙白日昇天与太极眞人爲友拜爲仙官之主其位可同眞公定元公大生公及中黄大夫九气丈人仙都公此皆上仙也或爲仙卿大夫上仙之次也游行五岳或造太清役使鬼神中仙也或受封一山总领鬼神或游翔小有群集清虚之宫中仙之次也若食谷不死日中无影下仙也或白日尸解过死太阴然后乃仙下仙之次也我受涓子秘要是中仙耳子名上金书当爲眞人我之道非子眞人所学也今以守三一之法灵妙小有之书二百事传子石菌朱柯若干芝与子服之吾道毕矣子可远索师也君再拜受教退而服神芝五年目视千里外日行五百里遂巡行名山寻索仙人闻蒙山栾先生能读龙硚经遂往寻之遇衍门子于是授龙硚经及三皇内文登王屋山遇赵陀子授芝图十六首及五行秘符又遇黄先生受黄素神方五帝六甲左右灵飞之书四十四诀登嶓冢山遇上卫君授太素传左乙混洞东蒙之録右庾素文摄杀之律登嵩高山遇中央黄老君合会仙人在其上太室洞门之内君顿首拜乞长生度世老君曰子存洞房之内见白元君邪君对曰实存洞房尝见白元君黄老君曰子道未足未见无英君也且复游行受诸要诀当以上眞道经授子矣见白元君下仙之事可寿三千年见无英君乃爲眞也可寿一万年矣君再拜受教而退游行天下名山大泽西登白空山遇沙野帛先生授太清上经登峨嵋山入空洞金府遇宁先生授大丹隐书八禀十诀登岷山遇阴先生授九赤斑符登岐山遇臧延甫授忧乐曲素诀登梁山遇淮南子成受天关三图登牛首山遇张子房授太清眞经登九嶷山遇李伯阳授李氏幽经登钟山遇高丘子授金丹方二十七首登鹤鸣山遇阳安君授金液丹经九鼎神丹登勐山遇青精先生授黄素传登陆浑山潜入伊水洞室遇李子耳授隐地八术登戎山遇赵伯玄授二九素女术登阳洛山遇幼阳君授青要紫书登霍山遇司命君授经命青图上皇民籍登鸟鼠山遇墨翟子授紫度炎光内视图中经登曜名山遇大帝候夜神童授金根之经登委羽山遇司马季主授石精金光藏景化形登大度山遇刘子先授七变神法登都广建木遇谷希子授黄气之法太空之术阳精三道之要登桐柏山遇王乔授素奏丹符登太华山遇南岳赤松子授上元眞书登太㝠山遇九老仙都君授黄水月华四眞法登合黎山遇皇人授八素眞经太上隐书登景山遇黄台万毕先生授九眞中经登玄垄羽山遇玉童十人九气丈人授白羽紫盖眼黄水月华法到桑木登扶广山遇青眞小童君授金书秘字南行朱火登丹陵山遇龚仲阳授仙忌眞记西游登空山见无英君视西眼洞房中无英君处其左白元君处其右黄老君处其中无英君服金精朱碧玉绫之袍光赤朝霞流景曜天要太上灵气之章佩九帝驱邪之策戴翠上紫灵之冠盖太玄丹灵上元赤子之祖父也左连青宫之气气冠万神乃未有天地先自虚空而生矣白元君服丹玉之锦云罗重袍白光内朱流景参天垂晖映神玄黄彻虚要太上灵精之章佩玄元摄魔之策戴招龙皂冠盖玉房云庭上元赤子之父右英皓青之室朝运生者也中央黄老君是太极四眞王之师老矣上摄九天中游崑崙黄阙来其外紫户在其内下与二君入洞房圆三寸威仪具焉夫至思神见得爲眞人若见白元君得爲下眞寿三千岁若见无英君得爲中眞寿万岁若见黄老与天相倾上爲眞人列名金台君既诣之乃再拜顿首乞与上要诀黄老君曰可还视子洞房中君乃暝目内视良乆果见洞房之中有二神人无英白元君也被服状如在空山中者黄老君笑言曰微乎深哉子用意思之精也白日昇天之道子还登常山授子上眞之道君乃还常山石室中斋戒念道复积九十余年中白元君无英君黄老君遂使授之大洞眞经三十九篇有玉童二十一人玉女二十一人皆侍眞烧香昼夜习之积十一年遂乘云驾龙白日昇天上诣太微宫受书爲紫阳眞人佩黄旄之节八威之策带流金之铃服自然之衣食玉醴之饴饮金液之浆治葛衍山金庭铜城所谓紫阳宫也紫阳有八眞人君处其右一日三登崑崙一朝太微帝君以嶓冢爲紫阳别宫所谓洞庭潜宫也嶓冢山有洞穴潜行通王屋清虚小有天亦潜通阆风也道一曰周义山称疾养晦积德累仁终始一诚广参衆妙眞神仙之博学者也观汉侍中蔡咸陈留高士诣之咸大发清谈论神仙之道变化之事义山乃凝默内闭敛神虚静颔而和之一不答也道德经曰信言不美美言不信善者不辩辩者不善知者不博博者不知义山之意也王襃清虚眞人王君名襃字子登范阳襄平人也安国侯七世之孙君以汉元帝建昭三年九月二十七日诞焉洪基大业世籍贵盛君父讳楷以德行懿美比州所称举茂才除议郞转中垒大夫上党太守黄门侍郞侍中左将军鴈门太守楷正色彤管坦诚献替纳言推谟披襟抜领率职莅民政以礼成舍刑宽赋不肃而敬天子贤之迁殿上三老使賔皇太子讲春秋尚书论语礼易恢恢仁长循循善诱遂名沸絶圃声驰京夏君即闲夜之感喟然悲叹曰人间尘蔼趋竞得失利害相攻有踰鹓雏之视老燕矣遂决志辞亲入华山中九年一日夜半忽闻林泽中有人马箫鼓之声须臾渐近仰而望之见千乘万骑浮空而至神人乘三素云辇手把虎符宋钺启途握节执旄曲晨倾荫锦旗蔽虚神人暂停驾而言曰吾太极眞人西梁子文也闻子好道劬劳山林未该眞要诚可愍也勤企长生实爲至矣君乃驰诣轮毂之下扣头自搏而言曰襃以肉人愚顽庸贱少好生道莫知隐诀眞人曰夫学道无师无縁自解我太极眞人神仙之司主试校学者领举正直尔子玄録上清金书东华名编清虚位登小有必当掌括寳籍爲天王之任但注心四景勤慕上业道自成也后隐阳洛山中感南极夫人西城眞人授君以太上寳文八素隐书大洞眞经灵书八道紫度炎光石精玉马神眞虎文高仙羽玄凡三十一卷依科立盟结誓而付乃将君观玄洲须臾而至四面大海悬涛千丈洲上宫阙楼观琼室瑶房不可称记西城眞人曰此仙都之府太上丈人处之乃将君入紫桂宫见丈人着流霞羽袍冠芙蓉之冠腰带神光手把火铃侍女数百龙虎卫阶太上丈人与西城眞人相礼而已相携共坐君时侍侧焉太上丈人曰彼所谓王子登乎学道遭逢良师将得之矣西城眞人笑因命君拜拜毕太上丈人使坐北向丈人乃设厨膳唿吸立具灵殽千种丹醴湛溢燔烟震檀飞节玄香陈钧天之大乐击金璈于七芒崆峒启音彻朗天丘于是龙腾云崖飞凤鸣啸山阜洪鲸涌波凌涛云起太虚风生广辽灵歌九眞雅吟空无玉华作唱西妃折腰尔乃衆仙挥袂万神迁延羽童拊节庆云缠锦于是太上丈人会二十九眞人皆玄洲之太眞公也其第一眞人自称主仙道君指君而向西城眞人言曰视此子心眸澄邈神停形凝圆晨丕涣六景发华殆眞人之美者小有之贤王也西城眞人答曰盖闻性发乎天而命成乎人也于是主仙道君命侍女范运华赵峻珠王抱台等发琼笈披緑韫出上清隐书龙文八灵眞经二卷授君又以云碧阳水晨飞丹腴二升赐君君拜服之眞人遂将君还西城九年道成给飞飈之车东行渡启明沧海登广桑山入始晖庭诣大帝君稽首再拜大帝授以龙景九文紫凤赤书上清神图八道玉箓次南行渡渤海丹海登长离山诣南极紫元夫人华盖上公授以五云夜光云琅水霜次西行渡庾丘巨海沈羽之津登丽农山诣紫盖晨夫人景眞三皇道君授以玉道緑字回曜太眞隐书次北游渡彫柔玄海济饮龙上河匏瓜津登广夜山诣高上虚皇大道玉君会其出游驾日月之晨乘紫始之光郁霭黄素之云勃蔚八景之曜飞眞万亿不可称数君再拜道侧乃诣上清玉晨帝君玄清六微元君二君授以寳洞飞霄絶玄金章及赐太极隐书龙明寳珠绛和云芝君拜而饮之即身金色项映圆光七曜散华流焕映形又退登阆风之野玄圃之宫诣中皇玉帝受解形遁变流景玉经乃越郁絶济弱河西诣龟台谒九灵太眞上清夫人退更清斋三月受三华寳曜琼文琅书灵晖上録七晨素经退又清斋三年浮浩汗之河登白空虞山山周回三万里游行翌日趋诣紫清太素琼阙即太素三元上道君所治焉处丹灵白玉宫飞映絶曜紫霞落焕七光交陈结于云宇之上奇丽玄黄不可名字仙童玉女侍右眞人盖无数也君稽首再拜诣琼阙之下乆时太素三元上道君乃使绣衣命者西林藻授君金眞玉光流金火铃豁落七元八景飞霞又使清眞左夫人郭灵盖右阳玉华仲飞姬赍神策玉玺授君以爲太素清虚眞人领小有天王三元四司右保上公治王屋山洞天之中给玉童玉女各三百人主领上清玉章太素寳玄太极上品九天灵文六合秘籍山海妙经悉主之又总括洞内明景三寳得乘虎旂龙辇金盖琼轮八景飞舆出入上清受事太素寝宴太极也梅福梅福字子眞九江寿春人也少学长安明尚书谷梁春秋爲郡文学补南昌尉汉成帝委任大将军王凤凤专执擅权而京兆尹三章素忠直讥刺凤爲凤所诛王氏浸盛灾异数见群下莫敢正言楅复上书讥切王氏上不纳又成帝乆亡继嗣楅以爲立建三统封孔子之世以爲殷后复上书终不见纳是时楅居家读书养性爲事至平帝元始中王莽专政福一朝弃妻子去九江爲吴市门卒云道家云梅福得道仙去豫章职方乘云梅岭在西山极崇峻羊肠而上五里至顶山下有梅仙观今号阳灵观观之上有梅仙坛旧说梅子眞弃南昌尉学道于此梅岭之下白石源水出焉又云墨池在南昌县治东汉南昌县尉梅福故宅基因立爲观水竹幽茂晋王右军羲之典临川郡日每过此盘礴久之不能去因号墨池宋谢灵运亦尝居此一年着老子经隐述并疏一部唐太宗贞观中号太一观礼迎万天师居之高宗龙朔二年来致醮祭夜有云降殿上至晓而散坛上有仙灯之祥玄宗开元间即爲开元观玄宗自书额宋徽宗崇宁二年爲崇宁万寿观后又曰天宁十道四蕃志载梅楅池楅种莲华池中叹曰生爲我酷身爲我梏形爲我辱妻爲我毒遂弃妻入洪崖山岂墨池即此池与如抚州之梅山梅仙观隆兴府丰城县之梅仙观有仙坛丹井在焉临江军新淦县之玉笥山承天宫瑞州新昌县之梅墩宅仙观梅仙观皆梅福经由修眞之地建宁府梅山在城南三里方舆记梅福尝炼丹于此有昇仙坛梅仙事实云梅君求师慕道访鴈荡诸山游南闽入支提山又入仙霞山乃武夷之东也遂于巖上结庵积年遇空同仙君授以内外丹法乃至鸡笼山修炼不成次至毛竹洞入演仙山复往玉华山次至乌石山至剑江西岭再遇空同仙君降谓曰汝之道縁在飞鸿山也梅君遂至飞鸿山结庵修炼千日功成神游体外丹光烛天梅君服丹讫趣装登途复回九江只见祥光射日紫雾浮空云中仙乐嘹亮金童执节玉女持幡力士控鸾侍仙捧诏梅君拜诏谢恩乘青鸾飞昇而去自后飞鸿山号曰梅仙山也宋神宗元丰五年七月敕梅楅在汉之际以孤远极言天下之事其志壮哉晩而家居读书养性卒于遗化高蹈世传爲仙今大江之西实存庙像祷祠辄应能泽吾民有司上闻是用钖兹显号光灵不泯其服朕恩宜特封寿春眞人高宗绍兴二年闰四月敕朕向巡狩于南国以豫章爲东朝母后率掖庭而行舟楫冒风波之险凡所经涉必有护持爰钖襃恩以答神贶洪州丰城县大江北岸梅福昇仙坛观寿春眞人正谏不用高名独存悯汉室之不纲去吴市而莫返既严祠馆亦钖封名兹复益以美称盖少敷于新渥其歆异数少慰平生可特封寿春吏隐眞人臣道一曰道德经曰将欲取天下而爲之吾见其不得已此如汤武革命顺天而应人者也又曰天下神器不可爲也爲者败之此如新室王莽犯分而窃位者也以汤武之仁犹不免见讥议于后世况以乱臣贼子专权擅柄以谋篡弑之事乎善乎梅楅之上书诋王氏朝夕之渐其虑患也深矣其爲纲常之计密矣惜乎当时人主不能用其言卒成其祸爲姦伪之倡遂使后世如桓玄侯景之徒纷纷皆是也道德经曰爲之于未有治之于未乱岂非梅福欲以斯道增乎三纲五常之重而不幸乎道德经又曰大道废有仁义智慧出有大伪斯言尽之矣历世眞仙体道通鑑卷之十四历世真仙体道通鉴正统道藏三家本五十三卷洞真部记传类历世眞仙体道通鑑卷之十五河五裴君清宁眞人裴君字玄仁右扶风夏阳人也以汉明帝二年君始生焉爲人清明颜仪整素善于言笑目有精光垂臂下膝声气高彻唿如钟鸣家奉佛道年十余岁昼夜不寐精思读经尝于四月八日与冯翊赵康子上党皓季成共载诣佛图时天阴雨忽有贱人着故布单衣巾黄巾诣君车后索载君礼而问之不答君下车以载之康子季成并大怒呵问何等人而上吾车乎君乃陈谕遂听俱载君自徒行在后颜无变色寄载人自若亦不以爲惭也将至佛图乃曰吾家近在此乃下车奄然失之佛图中道人支子元者颇知道宿旧人传之已年一百七十岁见君而叹曰吾从少至老见人多矣而未尝见如子者乃延君入曲室之中幽静之房大设丰馔饮食既毕将君更移隐处唿之共坐乃谓曰吾善相人莫如尔者子目中珠子正似北斗瑶光星自背已下象如何魁既有贵爵又当爲神仙天下志愿子保享焉然津梁未启七气未淳不见妙事亦无縁而成也因以所修祕术以告君道人曰此长生内术世莫得知吾昔游焦山及鼈祖之阿遇仙人蒋先生者乃赤将子舆也以神诀五首授吾奉而行之于今一百七十年矣气力轻壮不觉衰老但行之不勤多失眞志不能去世故虽延年不得神仙也犹是行之多违精思不至之罪也今以教子于是授之以诸阶存思运用持呪等法及授诸高眞经书符文并授服茯苓胡麻二法蒋先生惟服此二方已凌烟化昇唿吸立至出入无间舆乘群龙上朝帝眞位爲仙宗也栾巴栾巴字叔元内黄人事汉桓帝四迁桂阳太守甚有政声后迁豫章太守郡土多山川鬼怪小人常破赀产以祈祷巴素有道术能役使鬼神乃悉毁坏房祀剪理姦巫于是妖异自消百姓始颇以爲惧终皆安之桓帝崩后灵帝即位陈蕃被诛巴坐党复谪爲永昌太守以功自劾辞病不行上书极谏理陈窦之冤帝怒下诏切责收付廷尉巴自杀记纂渊海云后一旦大风天雾暗失巴所在寻问之其日还成都与亲戚别去而昇天矣仙传云栾巴蜀成都人也少好道不修俗事时太守诣巴请屈爲功曹待以师友之礼巴到太守曰闻功曹有道可试见一竒乎巴唯唯乃平坐即入壁中去冉冉如云气之状须臾失巴所在壁外人见化成一虎虎乃巴矣后举孝廉除郞中迁豫章太守庐山庙有神能于帐中共外人语饮酒空中投杯人往乞楅能使江湖之中分风举帆船行相逢巴至郡往庙中便失神所在巴曰庙神诈爲天官损百姓日乆罪当治之以事付功曹巴自行捕逐若不时讨恐其后游行天下所在血食枉害良民责以重祷乃下所在推问山林社稷求鬼踪迹此鬼于是走至齐郡化爲书生善谈五经太守即以女妻之巴知其所在上表请解郡守往捕其鬼巴到诣太守曰闻君有贤婿愿见之鬼已知巴来託病不出巴谓太守曰令婿非人也是老鬼诈爲庙神今走至此故来取之太守召之不出巴曰出之甚易请太守笔砚奏案乃作符符成长啸空中忽有人将符去亦不见人形一座皆惊符至书生向妇泣曰去必死矣须臾书生自携符来至庭下见巴不敢前巴叱曰老鬼何不复尔形应声即变爲狸扣头乞活巴勑杀之皆见空中刀下狸头堕地太守女已生一儿复化爲狸亦杀之巴去还豫章豫章郡多鬼又多独足鬼爲百姓害巴到后更无此患妖邪一时消灭后徴爲尚书郞正旦大会巴后到有酒容赐百官酒又不饮向西南三噀之有司奏巴不敬诏问巴曰臣乡里以臣能治鬼护病生爲臣立庙今旦且有耆老皆来臣庙中享臣不能早委之是以有酒容臣适见成都市上火臣故噀酒爲雨以救之非敢不敬当请诏问虚抵罪乃发驿书问成都成都奏言正旦食后失火须臾有大雨三阵从东北来火乃止雨着人皆作酒气后一旦忽大风雨天地晦㝠对坐不相见因失巴所在寻问巴还成都与亲故别称不更还老幼皆于庙中送之云送时因风雨晦㝠莫知去处也眞诰云昔巴作兵解去入林泸山中积十三年而后还家今在鹤鸣赤石山中左慈左慈字元放庐江人也少明五经兼通星纬见汉祚将尽天下向乱乃叹曰值此衰运官高者危财多者死当世荣华不足贪矣乃学道术尤明六甲能役使鬼神坐致行厨精思于天柱山中得石室内九丹金液经能变化万端不可胜纪曹公操闻名召取关一室中使人守视断谷日与二升水期年乃出之颜色如故操欲学道慈曰学道当清静无爲操怒谋杀之慈知之乃求乞骸骨归操曰何忽尔慈曰知公欲见杀故求去尔操曰固无此意公欲高尚其志亦当不乆留乃爲设饮慈曰今将分旷愿乞分杯饮酒操曰善慈拔簪以画杯酒酒即中断其间相去一分许慈即饮其半送与操操不喜未即爲饮慈乞尽饮之以杯掷屋栋杯便悬着栋动摇似飞鸟之俯仰若欲落而复不落举坐莫不属目杯良乆乃堕地诸人乃视杯已失慈所在后操一日宴賔慈亦预坐操顾谓衆賔曰今日高会珍羞略备所少吴松江鲈鱼尔慈因求铜盘贮水以竹竿饵钓于盘中须臾引一鲈鱼出操曰一鱼不足以供坐客慈更以钓沉之复引鲈出皆三尺余操又曰既已得鱼恨无蜀中生姜尔慈曰易得操恐近取之曰吾前遣人至蜀买锦可报增二匹语顷即得尝并获使报后返验问增锦之状若符契焉操出近郊士大夫从者百许人慈乃赍酒一升脯一斤手自斟酌百官莫不醉饱操怀不意因坐上收欲杀之慈乃却入壁中霍然不知所在后有人见慈住处乃往白操操又遣人收之得慈慈非不能隐故令世人知其神尔于是收执下狱狱吏欲拷诘户中有一慈户外有一慈不知当考何者操闻而恶使将军引出市杀之须臾有七慈相始一官收得六慈失一慈有顷六慈俱失操乃令闭四市门而索之或不识慈问慈何如人曰眇一目着葛巾青单衣无非慈者竟不知所收操令捕得逐人便斩后数日见慈便斩头断以白操操大喜言果左慈头也就而视之一束茅尔还视其尸亦失所在人有从荆州来者见慈在荆州矣后人逢慈于阳城山头因复逐之遂走入羊群操知不可得令自羊中吿之曰不复相杀本试君术尔忽有一老羝屈前两膝人立而言曰遽如许即竞往赴之而群羊数百皆变爲老羝屈前膝立云遽如许遂莫知所取焉刺史刘表亦以慈爲惑衆拟收害之表出耀兵慈意知欲见其术乃诣表云有薄醴愿以饷军表曰道人单侨吾军人衆安能爲济乎慈重道之表使视之有酒一斗器盛之脯一束而十人共举不胜慈乃自出取之以刀削脯投地请百人奉酒及脯以赐兵士酒三杯脯一片食之如常酒脯味凡万余人皆周足而器中酒如故脯亦不尽坐上賔客千人皆大醉表乃大惊无复有害慈之意慈委表去入东吴丹徒徐堕有道术慈过之堕门下有宿客牛车六七乘欺慈云徐公不在慈知客欺之使去客即见牛在杨树梢行适上树即不见下即复见行树上又车毂皆生荆棘长一尺斫之不断推之不动客大惧即报徐公有一老翁眇目吾见其不急之人因欺之云公不在去后须臾牛皆如此不知何等意公曰咄咄此是左公过我汝曹那得欺之急追可及诸客分布逐之及慈罗布扣头谢之慈意解即遣还去及至车牛等各复如故慈往见孙讨逆讨逆复欲杀之后出游请慈俱行使慈行于马前欲自后刺之慈着木履拄一竹杖徐徐而行讨逆鞭马逐之终不能及乃止慈后入霍山合九华丹丹成仙去眞诰云左慈今在小括山常行来数在此下寻更受职也慈颜色甚少正得炉火九华之益其下注云左慈字元放李仲甫弟即葛玄之师也魏武父予招集诸方士慈亦同在汉献帝建安末渡江寻山乃得入洞又乞丹砂合九华丹九华丹是太清中经法小括即小括苍山在永嘉溪桥之北孔元方孔元方者许昌人也常服松脂茯苓实始得此药时年已老自后岁岁更少常如四十许人郄元节左元放皆爲亲友俱业五经及当世之事专修道术元方仁慈恶衣蔬食饮酒不过一升年一百七十余歳道家或时请元方会饮人作一酒令次至元方元方无所说直以杖拄地乃手抱杖倒竖头在下足向上以一手持酒杯倒饮之人莫能爲也元方有一妻一子不积余财颇种五谷尝遭火发诸人并来救之出屋下衣粮牀几元方了不之顾惟露坐篱下视火其妻催使元方助之元方大笑曰何用此爲忧惜又别于水边凿岸作一窟室方广丈余元方入其中断谷数月乃复还家家人亦不得往来室前有一栢树往复从棘草间行委曲弟子有急欲诣其居处终莫能得后东方有一少年姓冯名愚好道伺见元方入室愚寻得之元方曰人未尝得见我汝今日见我似可教也乃以素书二卷授之曰此道之要言也四十年得传一人世若无人不得以年限足故而妄授也若四十年无所授八十年如有二人可授者则顿授之与二人也可授不授爲闭天道不可授而授爲泄天寳闭道泄寳殃及子孙我已得所传吾今去也乃委妻子入西巖后五十年暂还乡里时人当有识之者焦先焦先者字孝然河东大阳人也在乡里累歳年一百七十常食白石似今之熟者大芋也先日日入山伐薪以施人先从村头一家起周而复始始担薪以置人门外人见之时布席与坐爲设食先便坐食亦不与人语若人不见便私置薪于人门间便去连年如此及魏受禅居河之湄结草爲庵独止其中不设牀席以草蓐衬坐其身垢浊如泥漆或数旦一食行不由径不与女人交游衣弊则于市卖薪以买故衣着之冬常着单衣太守董经往视之亦不肯语经亦以爲贤后野火起烧其庵屋人往视之见先危坐于庵下不动火过庵烧尽先乃徐起其衣服亦不焦灼又更作庵时天大雪人屋多坏先庵倒人往不见先所在恐已冻死乃共拆庵索之见先熟卧于雪下颜色赫然气息休休如暑夏醉卧之状人莫知其异多欲从学道先曰我无道也或老或少如此三百余年乃与人别去不知所适所请者竟不得一言也魏书云自羲皇以来一人而已阳翁伯阳翁伯事亲孝葬父母神感之泉出墓侧有饮马者以白石一升与之令种生美玉一日有青童引至海山仙人曰汝孝于亲当夫妇仙后徐氏有女以白璧成婚数年夫妇俱昇天又搜神记云阳翁伯常以浆给行旅一日有人饮讫怀中出白子一升与之曰种生美玉并得好妇如言种之有徐氏女极美求之徐公曰得美玉一双即可以所种得玉璧遂妻之李意期李意期者蜀郡人也乃汉文帝时人至蜀先主时尚在也有人说四方郡国宫观市里者意期即爲撮土成之郡国人物皆是也但纤微尔须臾消灭不知所之先主欲东伐吴报关羽之怨使人迎意期意期至先主问以吉凶意期不答索纸笔画作兵马器仗十数便以手裂坏之又画一大人掘土埋之便径还去先主不悦果出军爲陆伯言所败师屠十余万衆仅得数百人还兵甲蒭粟略无存者先主惭恚发病而卒于永安诸人乃追念意期所画大人埋之正是先主之死像也一传云李意期于城角中作一土窟居其中冬夏单衣但饮酒食脯及枣或百日或二百日不出杜契杜契字广平京兆杜陵人也汉灵帝建安初渡江依孙策后孙权用爲信校尉黄武二年契学道师介琰受玄白术居茅山之东乆之能隐形遁迹时与弟子採伐货易衣粮而人不能知之数入洞中得仙李阿李阿者三国时蜀人也传世见之不老如故常乞食于成都市所得随多少尽皆施与贫穷者夜去朝还市人莫知其还宿有古强者疑阿是异人常亲事之试随阿还所宿乃去青城山中强后复随阿去然未知道恐有虎狼私持其父大刀阿见而怒强曰汝随我行那畏虎也取强刀以击石刀折败强切忧刀折至旦复出阿问强曰汝忧刀败邪曰实恐父怒阿即收刀以左右击地刀复如故以还强强逐阿还成都未至道逢人犇车阿以脚置车下轹其骨皆折阿即死强守视之须臾阿复起以抑脚而复如常强时年十八见阿如五十许人至强年八十余而阿犹如故语人言被崑崙召当去遂不复还臣道一曰李阿得道己深历年已乆观其汲汲以济孤贫爲念且屑身乞食以行其教其意亦深矣观其语古强曰尔随吾行那畏虎也此正道德经所谓陆行不遇兕虎之意彼古强者虽能具眼力识阿是异人又岂能知兕无所投其角虎无所措其爪哉介象介象字元则会稽人也学通五经博览百家之言能属文阴修道法入东岳受禁制之术能茅上然火煮鸡鸡熟而茅不焦能令一里内不炊不蒸鸡犬三日不鸣不吠能令一市人皆坐不起能隐形变化爲草木爲兽闻九丹之经同游数千里求之不值明师乃入山精思冀遇神仙疲极卧石上有一虎往噬象象睡寤见虎乃谓之曰天使汝来侍卫我者汝且停若山神使汝来试我汝疾去象入山见谷中有石子紫色光彩大如鸡子不可称数乃取两枚而游谷深不得度乃还于山中见一美女年十五六许颜色非常衣服五彩盖仙人也象扣头乞长生之方女子曰汝急送手中物还故处乃来吾于此待汝象以石送于谷中而还见女子在旧处象复扣头女曰汝血食之气未尽断谷三年更来吾止此象归断谷三年乃复往见此女故在前处乃以丹方一首授象告曰得此便仙勿他爲也象未得合作药常住弟乐延雅舍帷下平牀中有书生数人共论书传事不判象傍闻之不能忍乃爲决解之书生知象非凡人密表奏象于吴主象知之欲去曰恐官事拘束我尔延雅固留吴主诏徴象到武昌甚敬重之称爲介君爲象起第宅以御帐给之赐遗前后累千金从象学隐形之术试还后宫及出入殿门莫有见者又令象变化种瓜菜百果皆立生与先主共论鲙鱼何者最上象曰鰡鱼爲上先主曰此鱼乃在海中安可得乎象曰可得尔但令于殿中庭方埳着水满之象即索钩饵起钓之垂纶于埳中不食顷得鰡鱼先主惊喜问象曰可食否象曰故爲陛下取作鲙安不可食仍使厨人切之先主曰蜀使不来得姜作鲙至美此间姜不及也何由得乎象曰易得尔愿差一人并以钱五十文付之象书一符以着竹杖中令其人闭目骑杖杖止便买姜买姜毕复闭目此人如言骑杖须臾已到成都不知何处问人言是蜀中也乃买姜于时吴使张温在蜀从人恰与买姜人相见于是甚惊作书寄家此人买姜还厨中鲙始就矣象又能读诸符文如读书无误谬者或不信之取诸杂符除其注以示象象皆一一别之又有一人种黍于山中常患猕猴食之闻象有道从乞辟猴法象告无他汝明日往看黍若见猴群不大唤语之曰吾已吿介君介君教汝莫食黍此人仓卒直言象欺弄之明日往见群猴欲下树试告象言语猴即各还树絶迹矣象在吴连求去先主不许象言某月日病先主使左右以梨一奁赐象象食之须臾便死先主殡埋之以日中死其日晡时已至建邺以所赐梨付苑吏种之吏后以表闻先主视其棺中唯一奏版符尔先主思象便以所住屋爲庙时时躬往祭之常有白鹄来集座上良久乃去后弟子见象在盖竹山中颜色更少焉历世眞仙体道通鑑卷之十五历世真仙体道通鉴正统道藏三家本五十三卷洞真部记传类历世眞仙体道通鑑卷之十六河六董奉董奉字君异楅州候官县人也昔吴先主时有年少作本县长见君异年三十余不知其有道也罢去五十余年复爲他职以经候官诸故吏人皆往见故长君异亦往颜色如昔了不异故长宿识之问曰君无有道邪昔在县时年纪如君辈今已皓白而君犹少也君异曰偶尔杜燮爲交州刺史得毒病死已三日君异时在南方乃往以三丸药内死人口中令人举死人头揺而消之食顷燮开目动手足颜色渐还半日中能起坐遂活后四日乃能语云死时奄然如梦见有数十乌衣人来收之将载露车上去入大赤门径以付狱狱各一户户才容一人以燮内一户中乃以土从外封之不复见外恍惚间有一人言太一遣使者来召杜燮急开出之闻人以锸掘其所居户良乆引出之见外有车马赤盖三人共坐车上一人持节唿杜燮上车将还至门而觉燮既活乃爲君异起高楼于中庭君异不饮食唯啖脯枣多喜饮酒一日三爲君异设之君异辄来就燮处饮食下楼时忽如飞鸟便来到座不觉其下上楼亦耳如此三年从燮求去燮涕泣留之不许燮问曰君欲何所之当爲具大船也君异曰不用船宜得一棺器耳燮即爲具之至明日日中时君异死燮使人殡埋之七日人有从宕昌来者见君异因谢杜侯好自爱重燮乃开视君异棺中但见一帛一面丹书符君异后还庐山下居有一人少便病癞垂死自载诣君异扣头乞哀君异使病者坐一户中以五重布韬其目使勿动揺乃敕家人莫近病人云闻有一物来舐之痛不可堪无处不匝度此物舌当一尺许其气息大小如牛竟不知何物良久乃去君异乃往解病人之巾以水与饮遣去云不乆当愈且勿当风十数日间病者身体通赤无皮甚痛得水浴即不复痛二十余日即皮生疮愈身如凝脂后尝大旱百谷焦枯县令丁士彦谓纲纪曰董君有道必能致雨乃自赍酒脯见君异说大旱之患君异曰雨易得耳因仰视其屋曰贫家屋皆见天不可以得雨如何县令解其意因曰先生但爲祈雨当爲架好屋于是明日士彦自将吏人乃运竹木爲起屋屋成当泥涂使人掘士取壤欲取水作泥君异曰不烦运水日暮自当雨也其夜大雨高下皆足又君异居山间呪水治病不取钱物使人重病愈者栽杏五株轻者一株如此数年计得七万余株郁然成林而山中百虫群兽游戏杏下竟不生草有如耘治也于是杏子大熟君异于杏林下作箪仓语时人曰欲买杏者不须来报径自取之得将谷一器置仓中即自往取一器杏每有以谷少而取杏多者即有三四头虎瞰逐之此人怖惧而走杏即倾覆虎即还去到家量杏一如谷少又有人空往偷杏到家人死遂送杏还扣头谢过死者即活自是买杏皆于林中自平量之不敢有欺者君异以其所得粮谷赈救贫穷供给行旅岁消三千斛尚余甚多县令亲故家有女爲精邪所魅百不能治以语君异若能得女愈当以侍巾栉君异即爲召勑诸魅有大白鼍长丈六尺陆行诣病者门君异使人斩之女病即愈遂以女妻之久无儿息君异每出行妻不能独住乃乞女养之女年十岁君异一旦受上帝钖命位碧虚上监太一眞人白日飞昇妇及养女犹守其宅卖杏取给有欺之者虎逐之如故养女长大纳婿同居其婿兇徒也常取诸祠庙中神衣物庙中神下巫语云某甲恃是仙人女婿夺吾衣物吾不在此但羞人尔当爲仙人故无用爲问君异在民间住百年其颜色常如三十许冲昇之后人即杏林之故地置祠曰太一宫宋眞宗赐额大中祥符观徽宗宣和间勑封昇元眞人所姚光姚光者不知何许人也得神丹之道能分形散影坐在立亡火之不焦刀之不伤吴主身临试之积荻数千束令光坐其中四面发火焚之烟焰翳日观者盈都咸谓光爲煨烬矣火息后见光从灰中振衣而起神容晏如也手把一卷书吴主读不能解后不知所之徐弯徐弯者吴郡海盐人也少有道术能收束邪精钱塘人杜氏女患邪弯爲作法召魅即见一丈夫着白夹葛裘衣入门弯一叱即成白龟一旦与群从兄弟数人登石崎山斫春柴日暮弯不返明旦寻不见忽见弯在山上腋挟镰倚树而不动遂乃抱弯惟存空殻茅盈眞人姓茅讳盈字叔申咸阳南关人也姬冑分根氏族于茅积德累仁祚流百世诞纵明贤继踵相承高祖父讳蒙字初成深识玄远察览兴亡知周之衰不仕诸侯乃师于北郭北阿鬼谷先生遂隐遁华山盘西灵峰逍遥幽岫静念神仙高抗萧寥絶尘人间也盈曾祖父讳偃字泰能蒙之第四子也仕秦昭襄王之世位爲舍人稍迁车骑校尉长平恭信侯毗弼霸正有功业于时焉盈祖父讳嘉字正伦仕秦庄襄王爲广信侯当是时也秦地已并巴蜀汉中宛郢置南郡矣北收上郡以东爲河东太原上党东至荥阳灭二周置三川郡以吕不韦爲丞相号文信侯使招至賔客游士欲併天下始皇即位嘉辅帝室以嘉爲德信侯六年韩魏赵卫楚共击秦取寿陵始皇使嘉将兵攻之有功焉卫迫东都嘉又克讨皆平之始皇壮嘉志节赐金五千斤二十五年秦大兴兵使嘉攻燕辽东得燕王而还又遣嘉定荆江南地皆降是年置会稽郡嘉将兵于会稽而亡始皇哀其忠因以相国礼葬之于长安龙首山西南嘉有六子并知名于时始皇皆官爵承先并各赐姓其第六子讳祚字彦英不仕不学志愿农巷即盈之父也祚有三子长子讳盈字叔申次子讳固字季伟小子讳衷字思和盈生于汉景帝中元五年丙申歳少秉异操天才颖烁矫志萧抗行迈远逸不营闻达不交非类独味清虚恬心玄漠盈时年十八遂弃家离亲入于恒山读老子道德经周易传採取山术而饵之潜景絶崖素挺灵岫仰希标玄与世永违始皇三十年九月庚子盈高祖父蒙师鬼谷先生于华山之中乘云驾龙白日昇天先是时其邑謡曰神仙得者茅初成驾龙上昇入太清时下玄洲戏赤城继世而往在我盈帝若学之腊嘉平始皇闻謡歌而问其故父老具对曰此仙人之謡劝帝求长生之事于是始皇欣然乃有寻仙之志因改腊曰嘉平盈于恒山积六年思念至道诚感密应寝兴妙论通于神梦髣髴见太玄玉女把玉札而谓之曰西城有王君得道可爲君师子奚不寻而受教乎盈乃感悟登危陟峻径到西城斋戒三月沐浴向望遂超榛冒险稽首灵域卒见王君后二十年从王君西至龟山见王母盈乃扣头再拜自陈于王母曰盈小丑贱生枯骨之余敢以不肖之躯而慕龙凤之年欲以朝菌之质而求积朔之期虽仰远流莫不知济津涂坚塞所要无寄常恐一旦死于钻放之难取笑于世俗之夫是以昔日负笈幽林贪师所生遂遇王君哀盈丹苦见授治身之要服气之法于是静斋深室造行其事师重见吿以盈身非玉石而无主于常气非四时常生于内正当率御出入唿吸中适和液得修形神靡错感应思积则魂魄不滞理合其分气甄其适乃可形精不枯宅不可废也若使精神疲于往反津液劳于出入则形当日凋神亦枯落岁减其始月亏其昔矣宜妙访求长易之益西王母曰子心至矣吾昔先师元始天王及皇天扶桑大帝君见遗以要言汝愿闻之邪于是口告盈以玉珮金珰之道太极玄眞之经盈拜受所言稽首而立又告盈曰夫金珰者上清之华盖阴景之内眞玉珮者太上之隐玄洞飞之寳章得其道者皆上陟霄霞登遨八极寝宴高空游行紫虚也向说元始天王大帝君言是太霄二景隐书玉珮金珰之文章也又有阴阳二景内眞文与本文相随太上法惟令授诸司命子玉札玄挺録字刊金黄映内曜素书上清似当爲上卿之君司命之任矣此道后别当付于子也然不先闻明堂玄眞之道亦无由得太霄隐书也盈于是辞师乃归紫索混俗亦不矫于世自说入恒山北谷学儒俗之业时年四十九也盈父母尚存父见大怒爲子不孝不亲供养寻逐妖妄流走四方吾当喻汝爲不生之子也欲杖罚之盈长跪谢曰盈受命应当得道道法世事两不相济虽违远供养无旦夕之益能使家门平安父母老寿盈已受圣师符箓见营助者以天丁之兵见侍卫者以仙童玉女今道已成不可打击恐三官考察非小故也父外信礼度未该内秀道德玄域意有未释故验盈情状俾衆不惑于是操杖向盈适欲举杖杖即摧折成数十段皆飞扬如弓矢之发中壁壁穿中柱柱陷父悟不凡嗔意乃止盈曰向所启正虑如此邂逅中人则有所伤故尔至汉宣帝时二弟俱贵衷爲五官大夫西河太守固爲执金吾并当之官乡里送者数百人时盈亦在座谓賔曰吾虽不作二千石亦有仙灵之职矣来年四月三日当知诸君能如今日之集会不衆许之时元帝初元四年也明年送客如斯而集至期日盈门前数顷地忽自平治无复寸芥皆青缣幄屋屋下铺数重白毡容数百人坐远近翕赫相语来者塞道客乃有数陪于送弟时衆賔并集尔乃大作主人不见使人但见金盘玉杯自至人前奇殽异果不可名字酒更美好复有妓乐丝竹金石声动天地香麝之芳达于数里饮食随益六百余人莫不醉饱明日迎官来至文官则朱衣素带数百人武官则甲兵牙旗器仗曜日盈与家人及亲族辞决而语宗室子弟曰夫眞仙道隐贵有迹翳不应表光曲饰动耀视听吾所以不得默遁藏景潜举空同者盖以此道诱劝一一弟子追慕也亦何但固衷之返迷邪天下有心者尽当注向神仙之冀获尔言讫遂归句曲邦人因改句曲爲茅君之山时二弟在官闻盈玄迹渺迈白日神仙乘飞步虚越波凌津灵官奉从着于民口节盖旌旗光耀天下始乃信仙化可学神灵可致然后明松乔不虚鼎湖实有于是并各弃官还家以日昃之年方修盈糟粕遗事不得口诀未爲补益乃相与共叹而相谓曰吾兄得道非他人也今不往从亲问密诀而留此按云云方书以规度世乎纵往而不达兄之神仙终不使吾等死于非所也遂共弃家扶舆自载以寻斯举以汉元帝永光二年三月六日渡江求兄于东山遂与相见悲欣流涕吿二弟曰悟何晩矣二弟跪曰固衷顽下不达道德愿赐长生济弟云云盈曰卿已老矣难可补复纵得眞诀适可成地上仙耳其昇霄大术非老夫所学今且当渐阶其易行以自住于是并教二弟服青牙始生咽液之道以住血断补焦枯摄筋骨之益亦停年不死之法也因以长斋三年授以上道使存明堂玄眞之气以摄运生精理和魂神三年之内竭诚精思神光乃见于是六丁奉侍天兵卫护盈又各赐九转还丹一剂并神方一首各拜而服之仙道成矣后授紫素之书各百字以付固衷固衷拜受其时亦有执疑者以启正之紫素文曰太上有命天载眞书言咸阳茅固家于南关厥字季伟受命当仙位爲定録兼统地眞使保举有道年命相关勤恭所涖四极法令宫馆洞台治丹阳句曲之山固其勗之动静察闻又曰盈固弟衷挺业该清虽晓反正思微彻诚断馘六天才颖标明今屈三官保命建名总括岱宗领死记生位爲地仙九宫之英劝教童蒙开道力成教训女官授诸妙灵涖治百鬼典祟校精开察水源江海流倾封掌金谷藏録玉浆监殖龙芝洞草夜光治于良常之山带北洞之口镇阴宫之门也使者授书讫而去至汉哀帝元寿二年八月已酉五帝各乘方面车从群官来下受大帝之命授盈爲东岳上卿司命神君文以紫玉爲板黄金刻之其文曰惟盈虚挺远朗幽耽妙玄爰自童蒙散发北山静心林泽精思求神登峻履谷艰寻师门掷形絶崿投躯万津丹诚率任肆其天然遂造明匠九授灵篇剪发祝𧵥残首截身带索自乐不耻饥寒所适惟道所保以眞情昭上帝感激太玄今敬授盈爲大元眞人领东岳上卿司命神君君平心正格秉操金石丹心矫衆栖神高映故报盈以玉钺緑旌八威之策使盈征伐源泽折冲万神君寒冻林谷味玄仰眞思激穷岫启心精诚今故报盈以紫旄之节藕敷华冠使盈招驱万灵封山召云君弃家独往离亲乐仙契阔崄巇冬袒山川今故赐盈绣羽紫帔丹青飞裙使盈从容霄阶携命玉眞君步骤深薮足履危仞心耽志尚曾不愆惮今故报盈以斑龙之舆素虎之軿使盈浮景太空飞轮帝庭君披榛併景寒凌霜雪心求明眞不战不慄今故报盈以曲晨寳盖琼帏緑室使盈游盻九宫静神温密君远秀遁荣无疲于心潜形幽岳静思万林今故报盈以流金火铃双珠月明可以上闻太极通音上清君眞心高静淫累不经素挺浩映内外坦平今故报盈以锦旌绣幡白羽玄竿可以唿召六阴玉女侍轩君慈向触物阴德万生蠢动之毛皆念经营今故报盈以凤鸾之箫金钟玉磬可以和神虚馆乐眞舞灵君饥渴养神艰辛求眞万物不能致其惑千邪不能毁其淳今故报盈以紫琳之腴玉浆金罂可以寿同三光刻简丹琼也盈标领清玄紫玮八映心晖重离神耀太霞实眞人之长者故赐以大元爲号君九德既备咸积太微天人虚白不期同归今酬九事以报往怀盈心神方朗四灵所栖丹神启焕秉直不回正任全固监无照微今屈宰上卿总括东岳又加司命之任以领録图籍给玉童玉女各四十人以出入太微受事太极也治宫赤城玉洞之府盈其涖之动静以闻于是盈与二弟决别而与王君俱去到赤城玉洞之府道次诸山川神灵有司迎启引从者以千万矣临去告二弟曰吾今去矣便有局任不得复数相往来旦夕相见要当一千年再过来于此山三月十八日十二月一日期要吾师及南岳太虚赤城眞人游盻于二弟处也将可记识之及有好道者待我于是吾自当料理之以相教训未悟于是季伟思和遂留治此山洞内立宫结构于外将道着万物流润苍生德加鸟兽各获其情神验祸楅罪恶必明内法既融外教坦平尔乃风雨以时五禾成熟疾疠不起暴害不行也眞诰云固位句曲眞人定録右禁郞衷位三官保命司父老歌曰茅山连金陵江湖据下流三神乘白鹄各治一山头甘雨灌旱稻陆田苗亦柔妻子咸保室使我无百忧白鹄翔青云何时复来游道一曰茅盈以眞仙之裔谶仙人之謡藐钟鼎之荣慕玄元之教故其刻志于道精感神明玄功克成荣踰富贵彼二弟之崇爵显秩而盈略不动心盈盖视二弟之荣华特一梦幻泡影而已然犹未之悟故示神变以悟之焉终使二弟爲道之归也道德经曰乐与饵过客止道之出口淡乎其无味视之不足见听之不足闻用之不可既茅盈之意其㫖若此韩崇韩崇者字长季吴郡毗陵人也少好道林屋仙人王玮玄曾授之以流珠丹一法崇奉而修之大有验玮玄语之曰子行此道亦可以出身仕宦无妨仙举也崇遂仕至宛陵令行仁以爲政用道以抚民虎狼深避蝗不集界迁汝南太守抜书佐袁安安后位至司徒时人通以崇有识物之鉴也崇独居清素上竒之加崇俸禄秩中二千石后汉孝明皇帝巡狩汝南上治崇府崇使妻出住孤独老妪家上闻叹韩崇可谓百炼不消也赐缣五十匹崇在郡积十四年政化洽着举天下最年七十四玮玄乃授以隐解法得去入大霍山受玮玄遁化泥丸紫户术以度世今在洞中爲左理中监历世眞仙体道通鑑卷之十六历世真仙体道通鉴正统道藏三家本五十三卷洞真部记传类历世眞仙体道通鑑卷之十七河七冯良冯良南阳冠军军人少作县吏年三十爲尉从佐迎督邮自耻无志因毁车辖裂败衣帻遂去从师受诗传礼易复学道术占候家中谓已死十五年乃还整修志节抗操严恪州郡礼辟不就诏特徴贤良高第半道委之还家时三公争让位于良遂不降就年六十七乃弃世东渡入山今在鹿迹洞中郎宗郞宗者字仲绥北海安丘人少仕宦爲吴县令学精道术占候风气后一旦有暴风经窗间占知京师大火烧大夏门遣人往参果尔诸公闻之以博士征宗宗耻以占事就夜解印绶负笈遁去居华山下服胡麻丸得道今在茅山鹿迹洞中淳于斟淳于斟字叔显会稽上虞人汉桓帝时作徐州县令灵帝时大将军辟掾少好道明术数服食胡麻黄精饵后入吴乌目山中隐居遇仙人慧车子授以虹景丹经修行得道今在洞中定録府爲典柄执法郞桃俊桃俊字翁仲系钱塘人少爲郡干佐末负笈到大学受业明经术灾异晩爲交趾太守汉末弃世入增城山中学道遇东郭幼平幼平秦时人乆隐增城得道者也幼平教俊服九精炼气辅星在心之术俊修之道成今在洞中兼北河司命主水官之考罚此位虽隶定録其实受事于东宫中节度刘翊刘翊字子翔颍川人少好道德而家世大富常周穷困爲事好行阴德密惠陈留张季札当弔师丧车败牛困翊于汝南界逢之与语不示名字即推车牛与乘之恤死救穷非一人矣后都长安翊举计掾到都帝嘉其心拜郞中迁陈留太守出长安五百里中歛死恤穷损己分人行达阳平遂遇马皇先生告翊曰子仁心感天阴德神鬼太上将嘉子之用情矣使我来携汝以长生之道吾仙官也尔乃能随我去不翊于是扣头自搏曰少好长生幸遇神仙乞愿侍给马皇先生因将翊入桐柏山中授以隐地八术服五星之华法今度名东华来在洞中爲定録右理中监吕子华吕子华者山阳人也阴君弟子已服虹丹之液而未读内经来从东卿受太霄隐书而诵之常以幽隐方台爲乐不愿造于仙位也蔡天生蔡天生者上谷人也小爲啸父卖杂香于野外以自业赡情性仁笃口不言恶道逢河北少女从天生市香天生知是异人再拜上一担香少女感之乃教其朝天帝玉皇之法遂以获仙託形舄杖隐存方台少女今犹往来访之也天生师之刘平阿刘平阿者无名姓不示人也汉末爲九江平阿长故以爲号行医术有功德救人疾病如已之病行遇仙人周正时授以隐存之道託形履帽而来居茅山方台常服日月晨气颜色如玉似年三十许人张激子张激子者河南张奉者也字公先少时名激子耳此人亦少发名字太传袁隗叹其高操妻以女女服饰奢丽奉不顾赀无异路人妇改服然后成室家也后弃世入剡山遇山图公子山图公子周哀王时大夫仙人者也授激子九云强梁炼玉法激子修此得道今在东华宫行爲太极所署也或领九宫尚书与北河侯对职治水考北河司命或爲禁保侯亦併共业故也北河司命亦治在洞天之中与张激子对局赵广信剡小白山中有学道者赵广信阳城人魏末来渡江入此山受李法成服气法又受师左君守玄中之道内见五脏彻视法如此七八十年周旋郡国或卖药出入人间人莫知也多来都下市丹砂作九华丹丹成一服太一道君以晋穆帝永和元年六月十七日遣迎停三日与山中同志别去遂乘云驾龙白日登天今在东华海中张祖常张祖常者彭城人也吴时从北来得入茅山方台洞祖常託形堕车而死故隐身幽馆而修守一之业师事上党鲍察者汉司徒鲍宣五世孙也察受道于王君虞翁生狼五山中有学道者虞翁生会稽人也昔受仙人介君食日精法以吴时来隐此山兼行云气回形之道精思积乆形体更少如童子晋穆帝永和元年七月二十三日东大帝遣迎即日乘云昇天今在阳谷山中朱孺子赤水山中学道者朱孺子吴末入山服菊花及术饵后遇西归子授以要言入室存泥丸法三十年遂能致云雨于洞房中晋穆帝水和元年八月五日西王母遣迎即日乘五色云车登天今在积石台尹虔子华阴山中有学道者尹虔子张石生李方白并晋武帝时人受仙人管城子蒸丹饵术法俱服得延年健行又受苏门周寿陵服丹霞之道行已五十年精心内视不复饮食体骨轻健色如童子以晋穆帝永和元年二月十二日太一遣迎以其日乘云昇天今在玄洲受书爲高山眞人张石生爲东源伯郑景世庐江潜山中有学道者郑景世张重华并以晋初受仙人孟德然口诀以入山行守五脏含日法兼服胡麻又服玄丹乆乆不复饮食而身体轻强及易故形以晋穆帝永和元年四月十九日北玄老太一迎以云軿白日昇天今在玄洲平仲节括苍山有学道者平仲节河中人以大胡乱中国时来渡江入括苍山受师宋君存心镜之道具百神行洞房事如此积四十五年中精思身形更少体有眞气晋穆帝永和元年五月一日中央黄老遣迎即日乘云驾龙白日昇天今在沧浪云台吴睦吴睦者长安人也少爲县吏掌局枉尅人民人民讼之法应入死睦登委叛远遁山林饿经日行至石室遇见孙先生在室中隐学左右种黍及胡麻室中恒盈食睦至乞食经月不去孙先生知是叛人初不问之与食料理及诵经讲道说及祸楅睦闻之于是心开意悟因扣头自搏列其事源立身所行自首事实求得改往遂留石室爲先生扫除驱使经四十年后先生授其道俱採药服食胡麻精修经教得三百二十年服丹白日昇天郭静郭静者颍川人也少孤无父母兄弟穷苦依栖无所年十六县召爲吏后得罪仍逃伏经二月日不出遇见郑先生救度一切以法劝化之静遂随郑负担驱使经七年不敢懈怠遂受其导引之要饵服山术茯苓得寿三百岁复于天维山赤松子降授其二人眞道今在大有洞中爲眞人范伯慈范伯慈者桂阳人也家本士族而忽得狂邪因成邪劳病顿卧牀席经年迎师解事费用家资渐尽病故不愈闻大道清约无所用于是意变闻沈敬作道士精进理病多验乃弃俗师之得五十日病疾都愈后遇陆玩之受眞内道玩之不能入山伯慈不乐于世遂辞去入天目山服食胡麻精思十七年大洞眞仙司命君下降受三十六篇经得服还丹白日昇天今爲玄一眞人韩伟远九嶷眞人韩伟远昔受于中岳宋德玄德玄者周宣时人服此灵飞六甲得道能一日行三千里数变形爲鸟兽得玄灵之道今在嵩高伟远乆随之乃得受法行之道成今处九嶷山刘少翁昔有刘少翁曾数入太华山中拜礼向山如此二十年忽一旦见西岳丈人授其仙道历世眞仙体道通鑑卷之十七历世真仙体道通鉴正统道藏三家本五十三卷洞真部记传类历世眞仙体道通鑑卷之十八河八张天师天师眞人姓张氏讳道陵字辅汉沛丰邑人留侯子房八世孙也子房初游下邳遇黄石公授以素书后从汉高帝有功封侯养眞辟谷师友赤松得东园公飞步之诀谥文成侯阴功隐行流芳后叶有子名不疑不疑次子高高子通通子无妄无妄子里仁里仁子觉觉子起起子大顺眞人乃大顺之长子也母初梦天人自北斗魁星中降至地长丈余衣绣衣以蘅薇香授之既觉衣服居室皆有异香经月而不散感而有孕于东汉光武建武十年甲午正月望日生于吴地天目山时黄云覆室紫气盈庭室中光气如日月复闻昔日之香浃日方散年及冠身长九尺二寸厖眉广颡緑晴朱顶隆准方颐目有三角伏犀贯脑玉枕峰起垂手过膝美须髯龙踞虎步丰下锐上望之俨然虽亲友见之肃如也七岁读道德二篇十许遍而达其㫖于天文地理河洛图纬之书皆极其妙通习坟典所览无遗从学者千余人天目山南三十里西北八十里皆有讲诵之堂临安神仙观余杭通仙观即其地也后举贤良方正直言极谏科中之身虽仕而志修炼形轻举乆之退隐北邙山三年有白虎衔符文置座傍朝廷就徴爲博士称疾不起和帝即位闻其有道以三品印绶驷马车等徴爲太傅后封冀县侯三诏不就语使者曰爲我谢天子人生百岁光阴瞬息间父母妻子恩爱隆厚岂能长保哉九天之上无何有之乡金阙帝君将诏吾以爲臣矣惟清静寡慾则天下自治何以臣爲时永元四年壬辰岁也遂自河洛乐蜀之溪岭深秀遂隐其山苦节学道啬气养神谓弟子曰吾少嗜学研穷六籍大抵皆经世具也夫通爵显秩籯金㲄玉比吾身中一毫孰重然四体百骸又岂吾所固有也皆游尘聚洙耳刳心炼形与道合眞乘云驾龙白昼上賔岂不快哉人生有会则离有生则死死者精神㝠㝠不可复还惟昔轩辕味道松乔食霞并白日飞腾永劫无穷不亦美乎古人辞万乘之贵千驷之富良有以矣既不能兼才通俗与世俱济请从所学各宜及时于此分别不亦可乎夫人情亦无极聚极则散去乐极则悲来岂可逃也吾今将游涉山海远离尘境栖寓幽渺以究所学与汝等别离子等固如何也弟子有王长者习天文通黄老留侍左右遂散学徒以清虚淡薄爲务不交人事王长负书行歌同往云锦山居而眞人修玄玄之道后乃按方炼龙虎大丹一年有红光照室二年有五云覆鼎夜不假烛髣髴有青龙白虎各一常绕丹鼎三年丹成眞人年六十余饵之而容貌益少若三十许人行及犇马又得祕书祕文制命山岳檄召万灵一日谓王长曰五岳多仙子三蜀足名山吾将能偕游乎遂与北入嵩山崖岭石居数年精思感彻有绣衣使者告曰中峯石室藏上三皇内文黄帝九鼎太清丹经得而修之者昇天也眞人感其言乃斋戒七日入其室足所履处跫然有声即坎其地取之果得丹书进而受之遂复寻西极名山其地胜多名物因入阳平山精思服炼能飞行远听得分形散影之妙通神变化坐在立亡每泛舟池中诵经堂上隐几对客杖藜行吟一时并赴人皆莫测其灵异也眞人惟读五千文昼夜无倦色后往西城山筑坛朝眞以降五帝忽一乡夫告曰西城房陵间有白虎神好饮人血每岁其民杀人祭之眞人召其神戒之遂灭又告梓州有大蛇藏山穴中鸣则山石振动时吐毒雾行人未及三五里率中毒而死眞人以法禁之不复爲害在葛璝山隐形巖舍服气调神在秦中山修九眞祕法在昌利山採服五芝衆药在隶上山始授弟子养形轻身法在涌泉山得入水入火之术于是度人救物已着阴功矣在眞多山思神念眞在北平山有勐兽数百驯扰户外在稠稉山有一老翁化爲狞鬼来恐眞人诵经不顾逡巡自退在鹤鸣山服五云气其间石鹤鸣则有昇天者先是章和间其鹤鸣焉后居渠亭山修炼九鼎神丹三年将成未敢服谓王长曰冲天之士当功及生灵佐国立家兴利除害然后轻举臣事三境则无愧焉苟利一身功不及民非大道弘济之㫖吾观蜀中蛇毒鬼气绵亘山谷生民不知潜罹其害吾甚悯之今且修行清静之化辅赞大道抚育元元尔于是精思上彻金阙后圣时顺帝汉安元年壬午岁正月十五日午夜月明眞人在鹤鸣山寝方酣熟老君驾飞云緑軿驻山东南顾谓衆眞曰道陵修行困苦吾感其志将授以治身祕箓飞腾长生之道而遇其休息神游物外卿等勿惊今自觉也时眞人梦见一人带夜光之甲冠通天之帻执命魔三气之幢谓眞人曰咄咄道陵子何心生疲倦圣驾乆驻待子梦觉眞人忽然惊起攘袂振衣疑爲外邪所乱良乆銮佩珊珊天乐隐隐香花覆地紫云满空瞪目东瞻紫云之上有素车一乘驾五白龙青袖朱衣金甲执戟者二十四人左右环列车前对立玉女綵衣花帔云发頽肩各执一幢上有玉榜金文曰命魔之幢次列二童青衣绀首垂环曳裙各执一旛上左青龙右白虎金榜朱文曰召仙之旛复次二人朱袖金甲各执三气十絶旌节上有丹榜素文曰倒景之节前立一人绣衣玉冠捧三五斩邪雌雄二神剑上各有星斗日月之文车右一人霞衣金冠捧一玉印文曰阳平治都功印其余翼卫侍从莫知其数素车之上九色轻霞蒙蒙然须臾光景澄彻见车中一神人容仪若冰玉手执五明寳扇项负八景圆光身六丈余神光照人不可正视车前一人敕眞人曰子勿怖即太上老君也眞人敛简前拜不敢仰视老君告曰吾昔降蜀山立二十四治乃二十八宿之下圄实阴景黑簿之司分掌人世死生罪福吾愍下元生人絷绁苦魂延累祖考积成幽衅令人凶折终不成道即在此狱之中吾已更置楅庭经今数劫仙僚不充职任隳废近有六天鬼神血食之辈侵夺以居昼夜不分人鬼无别枉暴生民妄罹灾害深可痛惜子何爲吾摄邪归正分别人鬼各守昼夜复典此治以楅生民则子功无量矣吾以汝名在丹台当爲眞人故委汝也眞人叩头谢曰道陵性识愚戆万劫幸遇遭会大道死魂再生枯骨重肉钦佩道㫖谨当奉行不敢懈怠老君遥召三五功曹须臾西方有五色之气勃勃而起其中有二仙乘龙虎二骑皆长数丈黑帻朱衣佩剑执圭从官百二十人皆黑帻绣衣持剑执戟侍卫进拜老君曰卿等三五功曹乎速爲吾开紫阳南宫玉宸内殿取正一盟威祕箓吾欲传授俄顷之间南方起二十四生气祥光瑞彩泱然满空其中各列玉童捧一玉函贮箓一品皆玉札金文及都功版券职箓以授眞人谓眞人曰与卿千日爲期后会阆苑老君复以三清衆经九百三十卷符箓丹灶祕诀七十二卷一千二百官章雌雄二剑都功印二仪交泰冠驱邪帔褐鱼鬛衣方裙朱履等赐之令制科律佐国行化行之千日则邪鬼不敢正视传度已讫于鹤鸣山研味祕文按法遵行修之千日内顾五脏外集三万六千神又感清和玉女教以吐纳清和之气摄伏精邪行箓中三步九迹交干履斗之道即魁罡七元随兵所指隐遁出没皆得自然遂依吿命战鬼于蜀时有八部鬼帅各领鬼兵动亿万数周行人间刘元达领鬼行杂病张元伯行瘟病赵公明行下痢钟子季行疡肿史文业行暴汗寒疟范巨卿行酸痟姚公伯行五毒李公仲行狂魅赤眼皆五行不正殃祸之气随时更名在东方爲魔王在南方爲鬼帅在西方爲外道在北方爲鬼王在中央爲神鬼春三月百鸟鸣叫之时作祷诅五墓之鬼直入秋作人家亲土部上公宅龙伏尸之鬼冬作冢墓攻食之鬼随月建胎生或作畜类之形嘘毒啸祸暴杀万民枉夭无数其八部鬼帅领鬼衆居西蜀青城山巓有鬼城鬼市分形变化混杂人间布行疫沴人莫知之人鬼合杂市利交易眞人以汉安二年七月一日佩盟威秘箓往青城山置瑠璃高座左供大道元始天尊右置三十六部眞经立十絶灵旛周帀法席鸣钟扣磬烧香行道及诵道德诸经布龙虎神兵于城市衆鬼即持兵刃矢石来害眞人眞人举手一指化爲一大莲花拒之鬼衆持火千余炬来眞人举手一指鬼反自烧不能前进遥语眞人曰师自住峨嵋山何爲来夺我居处师等速下山须臾必杀师眞人曰汝等兇毒残害衆生所以吾不使汝居此当摈于西方不毛之地元达等闻此语即会鬼帅兵马各千万衆精甲犀刃上山围绕王长惊怖启眞人曰魔王衆来作何计术眞人曰小鬼何足惊怖取丹笔来王长以进眞人执笔遥画鬼阵其衆皆死小帅校一时僵仆八大鬼王困卧扣头抟颊求乞残生眞人闻语良久不言再以丹笔倒画之鬼衆复苏即唿鬼王曰汝等进前吾有处分鬼王各各前立眞人曰汝等可速远避自今勿复行病妄有杀害今之民庶皆吾子弟之家尔不然诛无留种鬼王曰天下人民本自隶我云何尽夺当分一半眞人不许叱咄之鬼王复会六大魔王领百万鬼兵再来攻战围绕此山王长曰鬼衆不可当复何作计眞人笑曰子勿惊吾自能却之复以丹笔一画鬼衆悉死惟六天魔王仆地不能起叩头抟颊乞残生而去眞人不顾复以丹笔一拟此山遂中分爲二摩霄散泉鬼兵欲度不能大声求哀自今而去不敢复来乞往西方婆罗之国而居止焉眞人恕许到笔再书八帅六魔悉起唿之使前趍进不得眞人乃令王长肩一大石爲桥度之鬼王方得进拱立侍前眞人谓曰汝能以笔画石得破亦当与汝分民若不破汝可急驰万里也元达等执笔交画石皆不破时虽摄伏鬼衆更欲尽制其心谓之曰汝等既欲与吾分民当与汝辈各尽法力以分胜负元达等曰惟命是听眞人投身入大火中即足履青莲而出鬼帅投身爲火所烧眞人入木身度木外木即随合鬼帅投身即坠于地眞人入水乘黄龙而出鬼帅入水爲水所溺眞人以身入石透石而出鬼帅投身才入一寸眞人以身入铁山透铁而出鬼帅才入半寸眞人咒神符一道左手指之鬼毙右手指之复生鬼帅举手指之无复生死元达等乃化八大虎犇攫而来眞人化二狮子逐之奔走无地鬼帅又化八大龙欲来擒师眞人再化金翅鸟啄龙目晴其龙乃走又化作大神赑屃震吼双持大檛欲击眞人眞人化金刚身长七十二万丈广五十二万围戴大冠负圆光踏莲花寳台具十二种无量相一杵一拳一拟大神退走鬼帅等腾身十二丈即坠眞人腾空高百余丈上无所攀下无所乘鬼帅作五色云昏暗天地不见光明眞人化五色瑞日炎光晖灼云即流散鬼帅变见穷尽更无所爲眞人化一大石可重千余斤以藕丝悬之徧满鬼帅营上令二鼠争啮其丝欲压杀其衆鬼帅等无所逃避同声哀吿愿乞余生即当远去不敢害及生民眞人遂命五方八部六天鬼神会盟于青城山黄帝坛下使人处阳明鬼行幽暗使六天鬼王归于北酆八部鬼帅领衆窜于西域五行之毒又戒而释之乃执丹笔曰吾笔所指鬼衆尽灭要之人鬼分治幽明异境不欲尽灭汝类即与盟誓折石爲契刻作天地日月之形于黄帝坛下絶崖之上誓曰天地交日月合汝等若复行必尽诛之勿留种矣乃以神印封鬼营市使不得相通盟誓之后鬼衆踌躇不去眞人口敕神符一道飞上层霄于时风雨天仙兵马风刀立至诸鬼灭影而走于是战鬼一十四败荡涤区薮夺鬼幽狱复爲二十四楅庭立二十四阴官降二十八宿正气以通地中官一人仙官一人分掌世人罪楅有立功立行修斋设醮腾章拜表谢过祈楅迁抜祖考者则仙官録其功行奏名于上宫增其楅寿如不孝不忠欺诈狠戾常行恶事不能改过者则阴官録其罪闻于地府损其楅寿或絶其后由是善恶报应如影响焉眞人既行正一之化摄三万六千种外道恶魔诛絶邪伪于是百姓翕然奉以爲师居弟子数万家立诸祭酒分领民户有如官长并立条制令民随事输出粟帛器物纸物荐席樵薪所在贮之以备斋醮及供给行旅而人禀行无敢欺窃教民立桥梁修道路置义井谓之立功或有州县官及人民疾病者持一手状来投眞人检察其人所犯罪愆二条列之令设斋醮布施谢过其疾即愈又教以廉勤理民不烦刑罚蜀民畏罪迁善盗贼不作物无疵疠皆天师之化也眞人因至苍溪县云台山覩山水秀异群峰朝挹地无邪毒乃谓王长曰此山乃吾成功飞腾之地遂卜居以修九还七返之功一心存念大道经四十九日复聆昔日銮佩天乐之音眞人整衣扣伏乃见老君如前导从千乘万骑来集空际乆之徘徊不下眞人再拜悲泣踊仆言曰臣昔者自念夙承寳荫亲授祕文乃依天宪战鬼行化功成退居今飈驾再临不我下降意者大道离臣臣其爲尸败乎遂举手以身自仆老君乃命使者吿曰卿之功业合得九眞上仙吾往使卿入蜀夺鬼幽狱区别人鬼布清静之化而卿杀鬼过当擅兴风雨役使鬼神驱驰星斗震荡山川阴景翳昼杀气秽空此非大道好生之意上帝责子之过所以吾不得近子矣吾未能与子论功且当退居世间待吾于下元之主当与申叙罪戾以雪重责眞人悲泣请死于今日老君复告曰子可闭目东视乃见一人黄衣黑帻捧一玉函中有素书三卷题曰三八谢罪灭黑簿超度玄祖章眞人再拜受讫老君告曰子可勤行修谢日月二十八宿二十四气阴阳本命主者罪灭黑簿名昇紫清七祖父母同爲上仙谢过之后更修之三千六百日吾待子于无何有之乡上清八景宫中言讫圣驾已回眞人遂依吿文领弟子迁鹤鸣山筑坛以醮太阳太阴遇三元八节本命元辰庚申甲子三会五腊修斋设醮转经然灯忏谢日月星辰天地阴阳自已九玄七祖所犯之罪三年之后玄祖生天从学弟子再聚数日同往主簿山隐功馨闻衆瑞符应一夕神人授以玉璧谓曰群仙使我以此光子居本竹山衆眞授灵寳上经居蒙秦山有神人夜召眞人以俱往三日乃返领弟子迁渠亭山是时从眞人游者数十人一日告其徒曰诸弟子谢尔辈勤事我奈尔辈俗态未除不能弃世正可得吾行气导引之术或可得服食草木数百数之方尔业重縁薄未可遽议成道更三世可与吾会第往之乃指王长曰惟尔累世种善可以成就矣又曰东方有男子走小月者亦当飞昇不远千里明年正月七日当来矣具说容貌长短形色及期眞人曰日且午赵子其至乎言卒而昇至皆如所言门人以吿眞人曰噫此人来矣未可遽纳乃七试之初不受谒令人唾辱遣之不去露宿四十日志益确乃见之又使入山守黍驱兽夕有美女言远行遇夜愿寄宿昇与接席端坐达早明日又吿病足逗留冶容挑昇昇终不失正又行道见遗金在数十饼过而不取又令伐薪有三虎哮吼而前昇色自若曰吾远从圣人求不死之道汝爲山鬼试我邪虎乃去又使令入肆市帛付直讫而物主诬以未得昇了无所争更贸衣以偿之又令守稻有弊衣瘠容疮疡徧肤口齿臭败扣头乞食昇惕然动容解衣饷饭以余粮遗之凡六试皆动心感色之事昇执心无二眞人又领登云台絶崖之上逍遥啸咏下临万仞之壑有桃生絶壁间其实甚异眞人谓诸弟子有能得此实者当吿之以道于是俯而窥者将二百余人莫不股慄骇汗谢曰此桃不可得也惟昇进曰圣师所护何峻险之有师在终不使昇殒于此谷分若可教此桃可得矣于是投身而下正及桃上足不蹉跌摘满怀攀縁石壁欲上不可即仰而掷之二百余颗眞人分诸弟子留一待昇临谷以手援之衆见其臂不加长欻虚引而上徐曰昇犹以正心得桃不致殒坠吾今试自投之当应大得桃也衆言不可惟昇长不谏遂投身而下因失所在乆而不上衆惊莫测昇长默然良乆乃曰师则父也父既往矣吾将安归言讫俱投谷中正坠师前见眞人在琼林寳帐之中七寳台上瞑目端坐笑曰吾知汝二人当至也遂授以神丹及寳经祕诀其诸弟子守于云台絶崖之上二日各散去眞人与王赵三日复还治中一日领弟子遥见阳山白气属天谓长昇曰彼处必有妖怪当往除之遂至其地值十二神女于山前姿态妖艳因诘其由神女答曰妾等实土地阴灵也眞人遂问咸泉何在神女曰前有大湫毒龙处之眞人以法召之不出遂书一符化爲金翅凤向湫上盘旋毒龙惊惧舍湫而走出其湫即竭遂得咸泉煎之成盐金翅凤泊于南山之上后人唿爲凤凰台鸟雀至今不敢栖其上十二神女各捧一玉环来献曰妾等愿事箕帚眞人受其环以手揖之十二环合而爲一谓曰吾投此环于井中能得之者应吾夙命也神女闻语竞解衣而入争取玉环眞人遂掩之盟曰令作井神勿得复出免爲生人之患眞人方治咸泉有一猎者至眞人戒其好杀因授以煮盐之法其井深五百四十尺阔一丈日得咸泉四十余函其利甚博眞人遂指西北山上曰此处可以筑城又指城南下曰此处川岳相朝可建楅庭后人感眞人之言因而立祠至今崇奉祈祷不絶眞人领昇长往阆中居一日思神之际谓二子曰吾向取神女衣深虑神女复取之出爲人害遂再诣其所取衣藏于高峰石室中勑地神守护即焰阳洞也彼方之民至今不罹神女之害而获盐井之利后以眞人之讳旌其事今陵州是也蜀中盐池皆于其傍立清河府君之祠清河乃张氏郡也其山下无江及井居人乏水眞人以神剑插地因而成井遣神卫之使之不竭眞人谓昇长曰此山多巖人民居焉虑山崖或坠落遂召其神誓之使不伤人眞人与弟子过宋江其中多异物爲人害眞人置石函于江中録神姦之名以法召入锁之复以大山篆符以镇焉其怪遂絶后人唿爲摈鬼符每水涸人多见之摹归供养以屛妖恶眞人复领昇长往鹤鸣山亭午之际忽见一人朱衣青襟曳履执版一人黑帻绡衣佩剑捧一玉函从朱衣使者进曰奉上清眞符召眞人游于阆苑须臾东北有十四人皆龙虎鸾鹤龟鳞鱼鸟之骑执节持幢前后从引千乘万骑狮子辟邪天丁甲卒无鞅骑吏来迎眞人次有黑龙驾一紫轝玉女二人引眞人登车旋踵至阙阙前榜云拟太玄都正一眞人阙眞人既至群仙礼谒良乆二黑衣吏持天符佩剑执图籍而至上云超度先祖之籍即皆上朱陵府矣眞人视事讫领弟子居渠亭山石室中调太眞之气一日忽有二青童引群仙皆朱衣绛节前导曰老君至矣中有一人长丈余素发朱颜项负圆光从者二人可二十许或指曰此子房也此子渊也坐顷乃引青车一辆别遣二人翼眞人登车腾空而上至一处台殿巍巍金阶玉砌或谓眞人曰将朝太上元始天尊也眞人整衣趋进望见殿上圆光照人不可正视或语曰左侍无上大道君右侍太极眞人前侍虚微元君后侍太上眞人金童玉女侍香散花妙行眞人执经俯而前立班成群眞皆谓曰今子等皆成眞矣由汝一念而万劫业縁皆尽于今日移时殿上勑青童谕眞人以正一盟威之法使传世世宣布爲人天之师拜眞人爲太玄都正一平炁三天扶教辅元大法师勑还人间劝度未悟仍密谕飞昇之期眞人受命复返渠亭赤石崖舍出三天正一祕法付长昇复于漓沅山中敷演其法次还阳平山以飞仙轻举之法付嗣师又入鹿堂山中炼九鼎神丹迁平盖山合九华大药时有东治禁气师姚徐二姓能收社庙之鬼回丧车起死口周流九州之内常统阴鬼甲马万数闻师在蜀乃求见焉曰大道一气尔神灵之间宁有隆卑邪吾等统八极阴兵万亿假令有道其如吾何麾其徒至户外眞人不纳顾谓长昇曰此乃六天邪神不合与正气相见令立道傍三昼夜不与进退弟子怪而问之眞人曰此与群精大邪共来试我今令立于门外亦无苦也姚徐唿曰闻师有道故来求见既蒙不纳复令乆立我何罪也眞人乃令弟子语曰今赦原汝不问往罪其衆乃得辞去眞人领弟子还鹤鸣山于桓帝永寿元年乙未正月七日五更之初长昇见空中神仙骑吏一人驾云车徘徊于山之东南大声言曰张道陵功行已就将授以祕箓言讫老君驾龙舆眞人乘白鹤自渠亭山会于成都城下老君同至万神凑迎涌出一玉局高丈余老君昇座爲眞人再授道要重演正一盟威之㫖说北斗延生经以十五日上元再会于成都说南斗经及演说诸经眞人听毕老君已回玉局消散因成空洞眞人往鹿堂治召四镇太岁五岳四凟社稷神祇群仙悉集是时山前有一石笋可高丈余眞人执起以誓衆神曰太上有勑令吾誓衆当崇奉正道好生恶杀佐国安民其有不禀恭者吾遣万神诛之乃掷石笋于巖下立于治侧遂与定三十六靖庐七十二福地三百六十名山高低品秩各置一正神主守如世间郡邑之治遂领昇长往云台治于西北隅筑坛安炉炼大丹丹成服之浴于水有神光亘天永寿二年丙申眞人自以功成道着乃于治之西北半崖间举身跃入石壁中自崖顶而出因成二洞今崖半曰峻仙洞崖上曰平仙洞是年九月九日在巴西赤城渠亭山中太上遣使者并五帝部从持玉册授正一眞人之号眞人将以盟威都功等诸品祕箓斩邪二剑玉册玉印以授其长子衡戒之曰此文总统三五步罡正一之枢要世世一子绍吾之位非吾家宗亲子孙不传谓长昇曰吾有余丹在炼丹亭上金盂之中汝二子可分饵今日当随吾矣是日亭午之际复见一人朱衣青襟曳履持版一人黑帻绡衣结履佩剑各捧玉函从朱衣使者趋前再拜曰奉上清眞符迎眞人于阆苑须臾东北有二十四人皆龙虎鸾鹤之骑各执青幢绛节狮子辟邪天驺甲卒皆至称景阳吏即有黑龙驾一紫舆玉女二人引眞人与夫人雍氏登车前导后从天乐引迎于云台峯白日昇天时眞人年一百二十三岁也唐玄宗赞云邈彼炎汉天图中缺万汇消残三灵荡越惟师膺运神威迅发躬侍眞元亲传祕诀妖毒云驱崇山剑裂大布声教全清蛊孽一振无爲永光有截鸾鹤斯迈丹青是设玉相眞仪传芳不歇又赞云邈矣眞仙孤高峻节气贯穹㝠玄元示诀落落神仪亭亭皓月诛邪斩精魅驱鬼彻汉代盟威流传不絶肃宗赞云德自清虚圣教之实或隐或见是朴是质静处琼堂焚香玉室道心不二是爲正一宋徽宗进封眞君玉册文维大观二年岁次戊子十月丁丑朔十有六日壬辰皇帝御名谨再拜言曰惟道无方待人而成若昔至眞以道兴世功被万物则爲神明主务称其休夫何敢不崇恭惟汉天师正一眞人三天扶教辅元大法师体妙阐幽有大利于天下刘氏之季厥绩甚茂遂挟光景上超人群秘箓眞图孚系于后弭除妖孽摈御不祥阴骘有民既乆弥着不有徽称何以极报典扬嘉惠谨遣朝奉大夫知信州军州事刘晏上尊号正一静应眞君大道藏于幽显于明功施于远着于近匪我能然惟常弗息则能尚鉴观兹以衍其余佑相我邦家延及我民懋昭无疆之休俾嗣于永世理宗嘉熙三年封正一静应显佑眞君道一曰鬼神变化从古以之人鬼混殽道将违矣张天师乃禀符箓之教通天地之情分隶阴阳区别人鬼至于夺鬼幽狱立二十四治其与太上之降九十五种外道不殊正一之教流传后世实非小补且德垂后裔世袭眞风以至于今亦天之报功也道德经曰以道涖天下其鬼不神非其鬼不神其神不伤人非其神不伤人圣人亦不伤张天师必能深究其㫖历世眞仙体道通鑑卷之十八历世真仙体道通鉴正统道藏三家本五十三卷洞真部记传类历世眞仙体道通鑑卷之十九河九王长眞人王长不知何所人也从张正一眞人学眞人往云锦山散群弟子惟王长习天文通黄老留侍左右长遂负书行歌同眞人往云锦山日侍眞人服丹战鬼积行累功后于渠亭山眞人一日指长曰惟尔累世种善宿有仙骨可与成就矣遂尽得眞人九鼎之要白日飞昇赵昇眞人赵昇号鹿堂子不知何所人也始张正一眞人在蜀昇不远千里而来愿执弟子礼眞人试以难者七事而昇终始如一第七试因取桃同王长投谷中见眞人坐琼牀寳帐遂拜授神丹寳经后事眞人功行满备白日昇天臣道一曰赵昇不远千里而求师守一诚而不变志于道亡其身忍辱含垢坚节砺操卒能得明师之㫖授参道德之玄微积行累功炼形轻举观其志其与传先生之穿盘石不殊后之学仙者眞可爲轨范也道德经曰强行者有志其斯之谓夫张衡嗣师张衡字灵眞张正一眞人长子也少博学隐居不仕有大名于天下时帝闻其有道徴爲黄门侍郞不就不关世务吐纳不食于汉灵帝光和二年己未正月二十三日以眞人之法付子师与妻卢氏得道阳平山白日飞昇张鲁系师张鲁字公期嗣师长子也好道守眞人之法仕汉历典农校尉安民中郞将汉中南郑二郡太守后隐身学道以符法治病致米一斗疾苦立愈乆之积米鉅万魏王闻之遣使统兵来讨弟子告师师曰愼勿爲惧遂同弟子登岭而望见兵马四合师以手版画地成河怒涛泗涌下临不测兵不得度使者复统水师至岸师又以手版画其河中辄出一峰高千余丈兵不能进使者回具述其事魏王遣使追谢赍印绶拜爲梁益二州刺史镇南将军封阆中侯食邑三万户师固辞不受谓使者曰吾修道之士世慕冲举今裂地之封非所愿也请还印绶无复再来后修炼白日乘龙昇天有弟二人长曰卫次曰傀卫历招义将军好道于嘉陵飞昇傀历南郡太守弃官学道乆之白日飞昇张滋张滋字元微系师长子也辟丞相掾给事黄门侍郞历汉中太守封昌亭侯乆之得道尸解而去四弟曰永曰盛曰溢曰巨永字龄宗历奉车都尉议郞封楼亭侯得道尸解盛字元宗历奉车都尉散骑侍郞封都亭侯尝喟然叹曰吾先世教法常以长子传授而诸兄皆不娶可使至此遂无传乎西晋永嘉中夜望大江之东有瑞气彻天谓其妻曰是可成吾丹矣乃弃官南游至鄱阳郡望之曰近矣即山行五日至一处山岭秀丽登无喜曰吾得之矣山顶有眞人丹穴井灶存焉乃昔日炼丹修养之地遂就其井穴左右结庐居一年卢氏来寻之遂与同居此山得一子居九年丹成一日尸解而去人唿其爲龙虎子孙多居山之东北溢字立宗仕历牙门将军驸马都尉讨寇将军汉中南郑太守阆中侯乆之得道尸解巨字儒宗仕历侍御史安南正参羲阳太守乆之得道尸解张昭成张昭成字道融盛之长子也学道不懈每端坐室中出神数百里外能驯虎豹年一百十九岁卒而尸温温如生既葬冢上生菌数千一日居人见鹤穿墓而出有彩云盛之后开墓视之唯冠履在焉张椒张椒字德馨道融长子也得眞人治鬼之法以眞人所授诸阶祕箓传度世人晋帝累徴不起得道年一百余岁吿别门弟子逌然而化张仲回张仲回字德昌德馨之长子也传授父法能辟谷日行数百里后入蜀山不归不知所终张回张迥字彦超德昌之长子也幼年得道美丰姿善裁鉴日列眞人诸阶品箓于净室中严奉六时香火终身无怠治病驱邪无不安愈世人仰之年九十而卒一云齐太祖召赴阙张符张符字德信彦超之长子好道传守眞人之法年九十二岁而卒张子祥张子祥字鳞伯德信之长子博览诸经究採今古袭儒衣冠仕隋历洛阳尉未几弃官与妻子退隐龙虎山仕从学者数百人志在修养颜容益少常若二十岁人能吐腹中丹置掌中翫弄或夜投器中光芒穿屋乃复吞之乆之得道年一百二岁而卒举棺甚轻葬之夕墓忽有穴其冢开视所存唯衣服尔张通张通字仲达鳞伯之长子传守眞人之法常闭户不出四十年妻子非时不见乆之得道年九十七歳而卒经数月入棺尸竟不坏张仲常张仲常字德润仲达之长子通览儒书亦有神异唐高宗召至阙潜归叹曰吾几落世网学道于家传守眞人之法能分形变化尝推瓮于室中与妻茹荤饮酒夜醉于瓮傍吐其中经日不坏年九十八岁卒张光张光字德昭德润之长子少传授眞人之法久之弃妻与次子悟入山修行二十余载乃出见其妻又同处五年后终于家年一百二岁而悟亦能辟谷张慈正张慈正字子明德昭之长子博学群书最精于易从学者百余人乆之学道隐山与妻子不相见传守眞人之法岁以三元传度诸阶祕箓四方归之所积法信备荒岁以助贫乏之士亦能煅炼黄白之法百余歳卒于山中空中有仙乐隐隐焉张高张高字士龙子明长子也学道守眞人之法饮酒至一石而不醉唐明皇召见于京师置坛受箓降赐金帛仍免租税册封汉祖天师之号肃宗降香建醮亲洒宸翰以赞天师贞元中降供养供养金镀银香炉香合绯罗绡金帕及黄复器物年九十一岁卒家张应韶张应韶字治凤士龙之长子博学经典后隐山中辟谷能百日不食与妻子躬耕能吹铁笛数里外闻之一日吿其子曰吾世传眞人之教功及于人多矣吾今垂年汝当传守言讫兀然端坐暝目而化年九十九张顺张顺字仲孚治凤之长子少事母孝曰不孝不忠而欲学道求仙是犹舍舟楫而涉大川也仕爲本县贵水尉后弃官并妻子结茅以居年八十七岁童颜皓齿不疾而化张士元张士元字仲良仲孚之长子少博习群书年四十余始学道习夜坐乆之能通臂上下出入如飞以符法传人治病能种桃李顷刻而实时君闻其有道屡以美官徴之固辞不起终于家年九十二张修张修字德眞仲良之长子爲人质朴常衣布素不喜华饰与妻耕于野不与乡人交通岁以符法传人治病应时而验所得法信皆施贫士甘于寂寞无所贪慕先二年自营坟郭曰吾二年当去至期乃沐浴更衣端坐而化时年八十五岁张谌张谌字子坚德眞之长子博学爲当时通儒攻草隶晩年好道能辟谷一日三饮大醉而化年一百余岁张秉一张秉一字温甫子坚之长子母初梦金龟入腹觉而有孕少年学道能洞窥墻壁外尝累千金遇凶年市谷救施贫乏年九十二歳一日语妻曰吾死后地震则歛而葬之言讫乃正坐执简而化七日果地震乃敛而葬焉体尚温而不坏张善张善字元长温甫之长子幼不茹荤长好道游历名山大川二十年方还即不出户深有内养年八十七歳而终张季文张季文字仲归元长之子歳以诸阶祕箓传度弟子之能修行者用符水治病立愈年八十七岁而卒张正随张正随字寳神仲归长子也爲人质直淳朴不与俗人交遇诸途则趋而避之岁以传度法信救施贫乏虽家贫而不顾年八十七岁而终追封眞静先生张干曜张干曜寳神之长予也好道守掌眞人之教法宋仁宗闻其有道天圣八年五月召赴阙赐澄素先生之号上问以飞昇之事沉吟乆之对曰此非可以辅政教也上嘉之又问几子对以长子传道次业儒遂以次子见素爲将作监主簿见素虽仕而志尤慕道以卫尉寺丞休官隐居鄱阳东湖至今子孙家焉张嗣宗张嗣宗澄素先生之长子袭眞人之教传度秘箓得吐纳之法年七十容貌如童孩年八十一岁而卒封虚白先生生张象中张象中字拱辰虚白先生之长子七歳赐紫承袭张敦复张敦复字延之拱辰长子少儒服有声场屋后以嫡子承正一二十八世丕阐祖风四方宗之年五十三而卒追封葆光先生张景端张景端字子仁乃二十四代之后名迪第五子也好道承袭眞人之教年三十一岁二歳卒追封葆眞先生张继先张继先字遵正乃二十六代之后宣教郞临川知县名处仁字德玄第二子也九岁承袭眞人之教宋徽宗崇宁以来凡四召至阙赐号虚静先生视秩中散大夫初神宗以眞人印文阳平治都功印凡六字用崑玉刻之藏于三清储祥宫法从库将以畀有道者至是以赐继先已而进封眞人爲正一静应显佑眞君仍诏有司就国之东建下院以居之赐额曰崇道又赐缗钱修龙虎山上清宫拨步口庄五万以饭其衆改赐上清正一宫额追封其祖及父先生号度其祖母陈氏冯氏妹葆眞皆爲道士建眞观以居之复用澄素先生例官其兄绍先假将仕郎恩赉甚厚先生志在冲淡引辞以归尝作静通庵于上清宫后爲心斋坐忘之所又因祖师云锦山龙虎丹灶而修炼焉瑞彩祥光照耀山谷有降祥堂濯鼎池遗迹犹存后着心说及大道歌以贻于世丁未年三十六岁钦宗诏赴阙至泗州解化己酉年冬赴杭州薛门下生日斋是年大盗入境先生预吿衆而去至今道侣往还多见在罗浮西蜀隐显不定云张时修张时修字朝英虚白先生之后也素习儒术累举不第乃恬然静退志慕修炼以虚静不娶无嗣衆推承龚年六十一岁于龙虎故居解化张守眞张守眞字遵一朝英长子也母吴氏尝梦畀以仙果曰汝食之生子当主阳平治都功印生而纯素守静长而寡慾宋绍兴十年庚申承袭世教每岁三元传度四方辐凑除邪馘毒道化盛行二十九年二月七日高宗赐号正应先生孝宗干道六年十月十三日高宗召命十一月十三日诏赴德寿宫馆于养鱼庄越三日引见赐坐咨访道法甚款十九日孝宗召见赐坐赐金钖斋退就馆舍钖赉频蕃十二月十九日高宗命醮月台所祷有异应越明年复召见以上清三洞诸品寳箓流传寖乆乃钖金委道録院锓木成书就延祥观传度且命以其版归及赐象简景震剑并手书阴符经以畀之先生既归林下翛然自得不以世俗介意每云尝收兄虚静先生书有川蜀之约吾将往游焉于淳熙三年十月三十日无疾羽解张伯璟张伯璟字德莹正应先生长子也仪冠轩伟丰玉枕美须髯人皆谓有正一之风宋孝宗干道中侍正应先生赴召高宗赐坐赐斋御笔更名景渊又见南内宣演道法甚嘉纳焉越月高宗命正应大醮月台正应以景渊隶其事每获殊应上加钖赉併赐象简以归遂掌三元之教符箓受者尤盛初皇子魏王镇明州以玉坛召师相得尤厚一日遣人荐来邀迓忽谓其徒曰人间之宠虽至然吾自有仙期不可爽矣遂隐几而化张庆先张庆先字绍祖德莹嫡子也庆先未生时德莹尝鞠幼弟嗣先爲子既而摄祖教庆先降世天姿闲雅赋性简默盖如列子之居郑圃时人无知者乆而声名方馨神异焕发道俗宗向不谋同辞曰眞正一先生之裔也遂鸣于有司以宋宁宗嘉泰元年辛酉五月正袭三十四代之位三元传箓奉香火者云至师常以眞纯自守俭素居家慈仁接物见贫乏寒栖之士尤加恻隐而赒济之无他嗜好惟喜饮而不爲酒困至嘉定二年下元开坛越七日有绨抱幅巾之士神风伟岸类有道者衆莫诘其所从来师一见之开樽下榻如平生欢既别犹附耳语移时乃去师自是焚香絶粒不交人事家人意其蝉蜕有日请遗法诀閟而不言至是月二十九日晨兴盥栉如平时翛然宴坐而逝张可大张可大字子贤乃正应先生第二子伯瑀之孙仁静先生天麟之次子也初景渊羽化时伯瑀尝摄三十四代事至庆先羽化嫡子成大幼天麟复摄行三十五代教法尝被宋宁宗召赐号仁静先生未几成大早化遂以可大爲庆先后理宗绍定三年仁静仙去可大年方十三正承三十五代之教丰神秀异性识不凡四方参受法箓者动数万计道化盛行端平三年奉圣㫖赐钱重刊先朝元赐箓板嘉熙二年加封正一静应显佑眞君助法鸣山玉泉龙井之神咸加封焉三年四月奉圣㫖召赴行都退潮祷雨禳蝗保边咸有感格七月召见赐坐赐斋赐号观妙先生褒嘉甚至钖赉便蕃仍赐钱重兴先朝元赐眞懿观俾爲母子同居之地钖以土田免其租赋御书观额及眞风之殿紫微之阁以赐又赐扇一握亲洒宸翰曰神与道而爲一天与人而相连苟精守以专密必驾景而凌烟先生又爲助法鸣山玉泉龙井之神请于朝咸加封爵自是简眷愈隆时有宣赐降香建醮无虚岁每祷辄应至寳祐二年复奉圣㫖召赴行在住持龙翔宫以亲老故辞准勑提举三山符箓兼御前诸宫观教门公事主领龙翔宫事至今遥领自是既得请有逍遥物外之志景定三年乃以教法授次子宗演具表奏闻至四月初十日羽解上与东宫各有赐赙至瘗剑宣赐尤厚丞相江万里爲撰碑铭历世真仙体道通鉴正统道藏三家本五十三卷洞真部记传类历世眞仙体道通鑑卷之十九历世真仙体道通鉴正统道藏三家本五十三卷洞真部记传类历世眞仙体道通鑑卷之二十河十干吉干吉者琅琊人也先名室后改名吉其父祖世有道术不杀生命吉精苦有踰于昔人常游曲阳流水上得神书百余卷皆赤界白素青首朱目号曰太平青领书时汉成帝河平二年甲午也盖吉亲受于老君今道家太平经也其经以甲乙丙丁戊己庚辛壬癸爲部每部一十七卷一云吉忽得痼疾经十余年百药不愈乃晨夕焚香哀告上天愿赐救度老君感其精诚乃令仙人帛和爲卖药翁行市中授之经且曰卿得此书非但愈疾而已当得长生化行天下吉乃拜受其疾顿除老君复降亲授其㫖遂编前经成一百七十卷吉得其㫖遂以修身养性消灾治疾无不验者其要曰夫人之生也天付之以神地付之以精冲和付之以气人能保精爱神护气内则致身长生外则致国太平又曰人臣之行当上爱其君欲其长生爲人子者当念父母畏其将老风化其意使之入道常爲求索奇方殊术以奉君亲爲人弟子者当念録师恩夫人生于父母成道德于师得尊荣于君每念君父师将老无以复之或行学更事贤明求奇方异法而资益之此乃应太古上皇最善忠臣孝子顺弟子也人皆爲之则天下太平矣有心之人所作皆善言行精实心自克责洒心易行感动于上受天施恩辄言报谢精专不怠得致神仙其方曰吾字十一名爲士丙午丁已爲祖始四口治事万物理子巾用角治其右潜龙勿用坎爲巳人得见之寿长乆居天地间活而已治万百人仙可待善理病者勿轻绐乐莫乐于长安市使人寿若西王母比若四时周反始九十字策传方士盖神丹奇药可以奉君父师者焉又出科戒祭酒之法以付吉吉后奉经行道分布弟子置男官女官广化人民四方归向后孝章皇帝元和二年老君复降诘责吉曰吾前授汝道助国扶命忧念万兆而自顷以来诸男女弟子託吾位号贪财纵欲骄倨自大嫉贤妬才更相是非皆不当尔故来语汝吉稽首伏地叩头百下曰唯唯愿太上赦既往之罪容臣修将来之善从今日已往不知当何以救诸男女弟子之谴责老君曰汝善听教人生虽寿万年不持戒律与老木乆石何异宁一日持戒爲道德而死不忍犯戒而生持戒者上补天官尸解昇仙世人虽爲王公上至帝皇脱有重罪无益魂神可不痛邪明奉吾戒以教授之乃爲说一百八十戒讫又语吉曰往古先圣皆从此得道道本无形从师得成道不可废师不可轻吉稽首受命再拜而谢吉后寓居会稽孙策平江东进龚会稽见士民皆唿吉爲干郞事之如神策招吉爲客在军中将士多疾病请吉噀水辄差策将兵数万人欲迎献帝讨曹公使吉占风色每有神验将士咸崇仰吉且先拜吉后朝策策见将士多在吉所因怒曰吾不如干君邪乃收吉责数吉曰天乆旱水道不通君不同人忧安坐船中作鬼态束吾将士败吾部曲今当相除即缚吉暴日中使请雨若能感天今日中大雨则相原不尔加诛俄而云兴雨霔江中漂泛将士共贺吉策遂杀之将士涕泣收葬明旦往视俄失其尸策大怆恨从此常见吉在其前后后策寻爲许眞伏客所伤照镜见吉在镜中策大惊因掊镜大叫胸创裂而死混元实録云吉尚周旋人间百余年然后仙去臣道一曰道德经曰夫佳兵不祥之器物或恶之故有道者不处干吉祖父慕道而躬自勤苦有踰前人乃致身军旅之中而爲孙策所杀虽曰兵解也然使干吉退藏于密积行累功又安知不证飞昇之品乎后之学仙者当以处佳兵爲深戒宫嵩宫嵩者琅琊人也有文才着书百余卷师事仙人干吉汉元帝时嵩随吉于曲阳泉上遇天仙授吉青缣朱字太平经十部吉行之得道以付嵩后上此书书多论阴阳否泰灾眚之事有天道地道人道云治国者用之可以长生此其㫖也嵩服云母数百岁有童子之色后出入纻屿山仙去矣王道眞王道眞汉时人得道于鬼谷山东古柏台常有白云出于台中远望如百尺楼道眞常乘此云游戏山顶暮归台中白云亦歛入此台中即荆州北清溪鬼谷山也或谓此爲台非也王玄甫上仙姓王名玄甫汉代东海人也师白云上眞得道一号华阳眞人六月十五日降世十月十六日上昇不记是何朝代后传道与钟离觉即正阳子钟离权也所着文辞隐而不传世有诗一章载混成集其诗曰华阳山里多芝田华阳山叟复延年青松巖畔高柯下白云堆里饮飞泉不寒不热神荡荡东来西往气绵绵三千功行好归去休向人间说洞天大元至元六年正月襃赠东华紫府少阳帝君蓟子训蓟子训二百余年颜色不老曾抱邻舍婴儿误堕地死儿家即埋之子训自外来抱儿还之家恐是鬼子训掘视所埋但泥而已汉时京师贵人莫不虚心欲见既到京师公卿以下候之者座上常数百人皆爲设酒脯终日不匮一日太学诸生诣请子训子训以食时发日中到未半日行千余里往二十三处诸贵人喜自谓先诣之明日相问各言子训衣服颜色如一远近惊异后因遯去遂不知所止初去之日惟见白云腾起数十处行人于长安东霸城见之与一老公共摩娑铜人相谓曰适见铸此而已近五百岁矣见者唿之曰蓟先生小住并行视若迟徐而走马不及出后汉书仙传云蓟子训齐人举孝廉除郞中又爲都尉人莫知其有道所载他事略同王乔王乔者河东人也汉明帝爲尚书郞出爲叶县令汉法畿内长吏节朔还朝乔每月朔旦常自县诣台朝帝怪其来数而不见车骑密令太史伺望之言其临至辄有双凫从东南飞来于是候凫至举罗张之得一只舄焉乃诏尚方诊视则四年中所赐尚书官属履也每当朝时叶门下鼓不击自鸣闻于京师后天下玉棺于堂前吏人推排终不揺动乔曰天帝独召我邪乃沐浴服饰寝其中盖便立覆宿昔葬于城东自成坟其夕县中牛皆流汗喘乏而人无知者百姓爲之立庙号叶君祠吏人祈祷无不如应若有违犯亦便见祸或云即古仙人王子乔祠后改双凫观属汝州壶公壶公不知何许人也常卖药悬一壶于肆头及市罢跳入壶中市人莫之见惟汝南人费长房于楼上观之异焉因往再拜奉酒脯公知长房之意其神也谓曰子明日更来长房一日复诣与俱入壸中惟见玉堂华丽㫖酒嘉殽盈衍其中共饮毕而出公曰我神仙之人以过见谪今当去能相随乎楼下有少酒与卿爲别长房令十人扛之犹不举翁笑以一指提上视器如一升许二人终日饮不尽长房遂欲求道而顾家人爲忧翁乃断一青竹度与长房身齐使悬之舍后家人见之即长房形也以爲缢死大小惊号遂殡葬之长房立其傍而莫之见也于是遂随从入深山践荆棘于群虎之中留使独处长房不恐又卧于空室以朽索悬一千斤石于心上衆蛇共来啮索且断长房亦不移翁还抚之曰子可教也复使食粪粪中有三虫臭秽特甚长房意恶之翁曰子几得道恨于此不成如何长房辞归翁与一竹杖曰骑此任所之则自至矣可以杖投葛陂中也又爲作一符曰以此主地上鬼神长房垂杖须臾来归自谓去家适经旬日而已十余年矣即以杖投葛陂观视则龙也家人谓其乆死不信之长房曰往日所葬竹杖尔乃发冢剖棺杖犹存焉遂能医疗衆病鞭笞百鬼至驱使社公或在坐独自恚怒人问其故曰吾责鬼魅之犯法者尔又尝坐客而使至宛市鲊须臾还乃饭或一日之间人见其在千里之外者数处焉后失符爲鬼所杀道传云汝南岁岁常有魅伪作太守章服诣府门槌鼓者郡中患之时魁适来而逢长房爲谒府君惶惧不得退便前解衣扣头乞活长房呵之云便于中庭正汝故形即成老鼈大如车轮颈长一丈长房付其一札以勑葛陂君魅即扣头流涕持札植于陂边以颈绕之而死后东海君来谒葛陂君因淫其夫人于是长房劾系之三年而东海大旱长房至海上见其人请雨乃谓之曰东海君有罪吾前系于葛陂今出之使作雨也于是雨立霔长房曾与人共行见一书生黄巾被裘无鞍骑马下而扣头长房曰还他马赦汝罪问其故长房曰此狸也盗社公马尔长房又能缩地脉数千里牵至前宛然具足吴均续齐谐志云汝南桓景从费长房学长房谓曰九月九日汝家当有灾急令家人缝绛囊盛茱萸系臂上登高饮菊花酒此祸乃消景从其言举家登山夕还见鸡犬一时暴死今人九月九日登高盖本是也今建宁府有登高山存焉丹台録云壶公姓谢名元一又兴化军有壶公山昔有人遇壶公引至山顶见宫阙楼殿曰此壸中日月也又有壶公庙存焉一云蔡州悬壶观即费长房旧隐有悬壸树信州灵阳观亦云费长房竹杖化龙处未知其故也华陀华陀字元化汉时沛国谯人通数经晓养性之术年且百岁而犹有壮容时人以爲仙沛相陈珪举孝廉太尉黄琬辟皆不就精于方药处剂不过数种心识分铢不假称量针灸不过数处若疾结于内针药所不能及者乃令以酒服麻沸散既醉无所觉因割破腹背抽割积聚若在肠胃则断截洗除去疾秽而缝合付以神膏四五日创愈一月之间皆平复广陵吴普彭城樊阿皆从他学并依准他疗多所全济青谷先生青谷先生者不知何许人也常修行九息服气之道后合炉火大丹服之得道刘文饶刘文饶者弘农刘宽也少好道曾举汉方正稍迁南阳太守视民如子怒不形颜口不疾言行阴德拯寒困万民悦而附之如父母焉后爲司徒太尉上赐酒伏地睡诏问故乃答曰臣任重责大恒忧心如醉旦使奴至市买菜而奴盗用钱饮酒晏乃还卧于合内又不得菜既醒乃骂之爲死狗骂毕即束带来入恐奴从后自杀所以虑之不觉忽然睡尔愿见哀恕宽用心仁爱触类如此矣年七十三一旦遇青谷先生降之于寝室授其杖解法去入太华山行九息服气及授以炉火丹方修之道成今在洞中作童初府帅上侯主始学道者道一曰刘文饶仕于汉朝视民如子盖道德之发越于外也观其爲政怒不形颜口不疾言好行阴德拯济寒困眞可爲万世隐朝市而修仙者之标表大抵积功累行亦在兹也道德经曰圣人无常心以百姓心爲心善者吾善之不善者吾亦善之德善岂非刘文饶之谓乎赵威伯赵威伯东郡人也少好道受业于邯郸张先生晩在中岳授玉佩金珰经于范丘林乃是汉楼船将军卫行道妇也学道得仙遂授行挹日月之道服九灵明镜之华得道来入华阳内爲保命丞河图云吴楚多有得见太平者语人云此语不虚此验不乆其所存明镜非世间常法又善啸声若冲风之击长林衆鸟之群鸣时在天市坛上长啸唿风须臾云翔其上或㝠雾四合零雨其蒙保命有四丞威伯主仙籍并记学道者并暴雨水灵芝草乐长治乐长治东卿司命君乡里人也仕汉桓帝至中书侍郞后师中岳李先生受步七元法修之得道入华阳内爲保命丞刘根刘根颍川人能令见鬼隐于嵩山颍川太守杜新闻之以爲妖讹召至郡新谓根曰君有何能而常惑衆根曰仆能令人见鬼新曰今即试看若无鬼汝当见诛于是根左顾而笑须臾新之亡父母悉反缚于伊前鬼乃责曰汝爲人子不能光益我因何累及亡人仍语新曰可急谢过于刘先生新乃泣涕扣头谢根俄顷根与鬼俱不见莫知所之不日新亦卒或云刘根常服枣核中仁百邪疾不复干后汉时人皮日休与毛公泉诗云刘根昔成道兹坞四百年毵毵被其体号爲緑毛仙因思清泠汲凿彼岝𡿃巓五色既炼矣一勺方铿然既用文武火俄穷雌雄篇赤盐扑红雾日华飞素烟服之生羽翼倏尔冲玄天眞隐尚有迹厥祀将近千我来讨灵胜到此期终焉滴若破窦净藓深余甃圆澄如玉髓洁泛若金精鲜颜色半带乳气味全和铅饮之融痞蹇濯之神俱挛有时翫者触倏忽风雷顚素绠丝不短越罂腹甚便汲时月液动担处水浆旋大献大司谏置之铃阁前清如介洁性涤此扫荡权炙背野人兴亦思侯伯怜也知饮水苦愿受一缾泉南岳总胜集云刘根先生修大洞帝乙之道游宦四方爲政有德晩归南岳之东峰炼眞朝斗服气祭神而玄化刘伟道中山刘伟道汉时人学仙在嶓冢山积十二年仙人试之以石重十万斤一白发系垂之使伟道卧其下伟道心安体悦了无忧怖卧在其下十二年仙人数试之无所不至遂赐神丹白日昇天夏馥夏馥字子冶陈留人也少好道常服术和云母后入吴山从赤须先生授炼魂法又遇桐柏眞人授之黄水云浆法行之得道馥少时被公府辟召悬辟书于桑树乃去其高迈如此道成爲明晨侍郞范幼冲范幼冲辽西人也曾爲汉尚书郞善解地理受胎化易形之道常旦旦存青白赤三气各如綖从东方日下直入口中挹之九十过自饱便止行之十年身中自有三色之气遂得神仙此高元君太素内景法眞诰云范监者即其人也昔得爲童初监今在华阳中钟离简钟离简后汉人爲郞中与弟权俱入华山三峰得道后道备白日昇天历世眞仙体道通鑑卷之二十历世真仙体道通鉴正统道藏三家本五十三卷洞真部记传类历世眞仙体道通鑑卷之二十一淡一封衡封衡字君达陇西人也幼学道通老庄学勤访眞诀初服黄连五十年后入鸟兽山採药又服术百余年还乡里如二十许人闻有病死者识与不识便以腰间竹管药与之或下针应手立愈爱啬精气不极视大言凡图籍传记无不习诵复遇鲁女生授还丹诀及五岳眞形图遂周游天下故山官水神潜相迎伺而凶鬼怪物无不窜避人或疑之以矢刃刺御皆不能害常驾一青牛人莫知其名因号青牛道士魏武帝问养性大略师曰体欲常劳食欲常少劳勿过极少勿过虚去肥浓节酸咸减思虑损喜怒除驰逐慎房室则几于道矣故圣人春夏养阳秋冬养阴以顺其根以契造化之妙有二侍者一负书笈一携药笥有容成养气术十二卷墨子隐形法一篇灵寳卫生经一卷笥有炼成水银霜黄连屑等在人间仅二百余年后入元丘山不见王老王老不知其名与鲁女生封君达爲友访道游名山于东岳之阳遇神仙乘白鹿与侍女十许人自山中而下知是神人再拜以求长生之道神仙曰子知有安期君乎即我是也子精诚动天太上使我授汝度世之诀经云绵绵若存用之不勤是眞道矣言讫昇天而去王老行之愈力三年行及奔马肌肤充泽状若处子能分形变化坐在立亡周游人间四海之内时有见之者张皓张皓字文明汝南人东汉安帝永初中尝韶逸人爲道士皓年二十岁与选一日封衡召至皓望风服膺求启未悟衡因观其心遣涉于深渊则遇鲛鲸迫之而貌不变诱之以色试之以财而心不动衡曰可教也于是付以青要紫书金根上经及神丹半两从而戒之曰勤则得之替则失之皓俯伏受命遂入赤城山服丹行道乆之耳能洞听目能彻视常有学道者来访则或爲白鹤或爲飞云搏空游虚隐没而莫之见至魏明帝太和初登眞王少道王少道与同志李伯山常以阴德密惠拯救于人皆积世有道至行所钟累功积德以至成仙少道常谓人曰功满三千白日冲天修善有余坐降云车弘道不已自致不死斯言信哉昔太极眞人一日八身展转得道葛玄七世方证仙公之任然积善之功上济玄祖下流后世岂止一身长生而已勉哉勤哉吾匪虚言也俱得神仙矣路大安眞人姓路名光又名大安西蜀大宁军内黄县人也后徙居婺州乃汉路温舒九世孙于顺帝汉安元年九月十五日子时诞生神清骨秀发疏眼青袭世箕裘博通经史历三国鼎分晋室肇造科目不公仕途艰进乃自叹曰仆幼蹇滞时运兴废虽有济世之才奈何时与命违所谋弗就功名之念顿息遂舍家修道游至河阳假舍驿亭吏曰不可宿驿中有妖傥或不信必有祸害眞人曰吾有神剑能斩邪怪不必多言遂投宿夜半风寒凛凛瞑目视之庭隅妖气中有妇人悲告曰眞官乞赐救拔此乃张氏古宅向爲寇劫掠杀妾张氏而埋此也若得收葬方遂往生翌日掘之果得连环白骨遂葬之于高陵眞人因此坚心慕道广求济生度死之术寻访名山于晋武帝太康五年甲辰岁五月五日纵步姑射忽于古桧下见一老叟衣黄裘踞石而坐进揖之曰先生何独在此仰而长吁乆而不答眞人礼貌尤至乆之老叟谓眞人曰乆立我傍果何求哉观子禄气薄道气重异日名与年同事俱终矣眞人闻此语如梦得觉乃再拜告之弟子所求者道也叟曰道者杳杳㝠㝠无形无像何以求之再拜告曰道固难言愿得济生度死之术以救世可乎叟曰道者妙万物而爲言常应常静不可声求亦不容索惟在留神恬淡集性希夷元气长存外物不扰然后行功布气漱液炼神可以超凡入圣眞人曰今日得闻诲语心如死灰乞望先生明教一术度人修己叟曰子可教矣遂以六天如意大法经箓谓之曰依此行持济生度死妙用难思子宜祕之叟就拂袖而去追之莫及复反顾谓眞人曰修半纪相会眞人自是往华山仙掌峰修炼至惠帝永熙二年十月十五日夜半梦太上老君命右侍玉童赐玉钥匙十事而参合前老叟法书梦觉神开意解自此书符行功布气治病驱邪无不应验至永康元年三月秦地血雨降妖星昼见疫毒流行民遭横夭眞人敬施符水点混元灯越三旬间方息至永康二年正月虎兕入城民心揺动莫能禁止时王戎知相位惠帝责之曰卿任辅弼之重何致此物搔我生灵今降敕召人剿治眞人于戎甥舅也眞人遂往揭榜谓戎曰某有术可禁此戎见其甥言遂奏帝召入内奏对乞与民除害奉勑令任便行持依混元法摄召虎兕自空飞至帝愕然眞人呪水噀之化爲蝇蟆布气吞之一城安静帝喜褒询之曰子乃吾朝眞天师也与汉天师殊时同号异世同功赐以緑纨朱服青丝縚碧玉环及以金帛赠之眞人笑而不受奏曰助国救民忍以财贿污身遂居华山以混元箓传之丁义以混元经传之郭璞以混元法传之许旌阳以混元针灸传之妙通朱仙大安元年八月十二日夜梦太上老君谓曰年与名同可以冲天佐紫微北极大帝职充司命眞君更宜每月三九日下降人间察其功过应有灾患急难应声度之梦觉身轻倏忽飞举昇天而去其混元之法今行于世焉王眞王眞者上党人也年七十九乃学道行胎息之术断谷三十余年容少而色美行及走马力兼数人魏武帝闻之召相见似三十许人意疑其诈遂验问其乡里皆异口同辞多自儿童时见之者眞年已四百岁矣武帝乃信其道甚加钦礼焉陈长陈长在纻屿山上已六百余岁纻屿山中人爲架屋每四时烹杀以祭之长亦不饮食颜色如六十歳人诸奉事者每有疾病即以器诣长乞祭水饮之皆愈纻屿山上累世相承事之莫知其所来及服食本末纻屿在东海中吴中周详者误到其上留三年乃得还具说之如此纻屿其山地方圆千里上有千余家有五谷成熟莫知其年纪风俗与吴同王晖道士王晖者魏时人白羊公子之弟子也居华岳熊牢岭洞眞观常种黄精于溪侧则虎爲之耕豹爲之耘出入亦乘虎豹具鞯辔行鞭策如人乘马无异饵黄精苍术积有岁时其后以道术传王法冲乃尸解而去门人葬冠履于巖左有黄云覆其上尝着祕诀百余言以教人而人莫能晓其辞曰黄帝昇鼎湖乘素入紫烟明精阴不乆运往驰龙旋枯悴林将凋鲜鳞沉深渊游仙腾霞观喜作岁月绵昼占勿龟兆夕唱良有縁中岳镇和气般轮共成篇若能思得之赐与金一缾音骈昌季昌季不知何许人也入山担柴崖崩堕山下尚有微气其妇来见之涕泣哀恸仙人尹伊闻之怆然谓妇曰吾是仙人能治汝夫即以药赐之并付其方药尽未差可随合作也能长服之令人成仙妇以药治季即愈季合药服之千日忽然飞昇妇流涕追之顾谓妇曰道与世殊卿善自爱敬妇慨然复合药服之三年便复飞去至蓬莱山见季季曰知卿当来尔张玄賔张玄賔者定襄人也魏武帝时曾举茂才归乡里师事西河蓟公受服术行洞房白元之事后遇樊子明于少室山授以遁变隐景之道昔在天柱山中今在华阳爲理禁伯理禁伯者主诸水雨官也玄賔善谈空云无者大有之宅小有所以生焉积小有以养小无见大有以本大无有有亦无无焉无无亦有有焉所以我目都不见物物亦不见无寄有以成无寄无以得无于是无则无宅也太空亦宅无矣我未生时天下皆无无也其所论端据如此桐柏诸仙亦不能折也自云昔曾诣蓬莱宋晨生宋晨生者蓬莱左仙翁也与其论无粗得大意道一曰夫以无之一字论道是诚得道之妙矣道德经曰无名天地之始有名万物之母故常无欲以观其妙常有欲以观其徼此两者同出而异名同谓之玄又曰天下万物生于有有生于无张玄賔必深得其㫖而略寓于言也王中伦高唐县鸣石山高百余仞人以物扣巖石声甚清越晋武帝太康中逸士田宣隐于巖下叶风霜月常拊石自娱每见一人着白单衣徘徊巖上及晓方去宣后令人击石乃于巖中潜伺果来因遽执袂诘之自言姓王字中伦卫人周宣王时入少室山学道此来频适方山去来经此爱此石响故辄留听宣乃恳乞长生诀遂留一石如雀卵遗之云可辟谷初别凌空百余步犹见渐渐烟雾障之宣得石含辄百日不饥蓬球蓬球字伯坚北海人也晋武帝大始中入具丘西玉女山中伐木忽觉异香球迎风寻之此山廓然自开宫殿盘郁楼台博敞球入门窥之见五株玉树复稍前有四仙女弹棋堂上见球俱惊起谓曰蓬君何故得来球曰寻香而至焉言讫复弹棋如初有一小者登楼弹琴戏曰元晖何爲独升楼球于树下立饥以舌舐叶上垂露俄有一女乘鹤而至曰玉华云汝等何故有此俗人王母即令王方平按行诸仙室可令速去球惧出门回头忽然不见及还家已是建中矣旧居庐舍皆爲墟墓因复周游名山访道不返鲍靓鲍靓字太玄陈留人也少有密鉴洞于幽玄深心㝠肆人莫之知一云爲南海太守得祕法悟眞理受眞仙要诀于谌姆按洞天记云靓及妹并是先身七世祖李湛张虑者俱杜陵北乡人同在渭桥爲客舍居积行阴德好道希生故楅逮于靓等使易世变族改氏更生合爲天伦根冑虽异德荫并同靓学明经术纬候师左元放受中部法及三皇五岳劾召之要行之神验能役使鬼神封山制魔晋元帝大兴元年靓暂往江东于蒋山北道见一人年可十六七许好颜色俱行数里其人徐徐动足靓奔马不及以渐而远因问曰相观行步必有道者其人曰吾仙人阴长生也太上使赤城君有心于道故得见我尔靓即下马拜问寒温未及有所陈阴君曰此地复十年当交兵流血后苏峻之乱果足十年又云君慕道乆矣吾当度尔仙法考得仙者尸解爲妙上尸解用刀下尸解用竹木皆以神丹染笔书太上太玄阴生符于刀刃左右须臾便灭所书者面目死于牀上矣其眞身遁去勿复还家家人谓刀是其人也用竹木如刀之法阴君乃传靓此道又与靓论晋室脩短之期皆演一爲十爲百以表元帝託云推步所知不言见阴君所说是阴君戒其然矣罗浮图志云稚川居罗浮时靓爲南海太守以道术见称尝行部入海遇风饥甚取白石煮食之与稚川善常往来山中或语论达旦乃去人见其来门无车马独双燕往还或怪而问之则双履也墉城集仙録云靓以女妻葛洪靓后还丹阳卒葬于石子冈后遇苏峻乱发棺无尸但有大刀而已贼欲取刀间冢左右有兵马之声顾之惊骇中间其刀鞫然有声若雷震之音衆贼奔走贼平之后收刀别复葬之许迈许迈字叔玄小名映丹阳句曲人也世爲冑族冠冕相承映总角好道潜志幽契曾从郭璞筮卦遇大壮之大有上六爻发璞谓映曰君元吉自天宜学轻举之道初鲍靓授以中部之法及三皇内文一旦辞家往而不返东入临安悬霤山中散发去累改名远游服术黄精渐得其益注心希微日夜无间数年之中密感玄虚太一眞人定録茅君降授上法遂善于胎息内观步斗隐逸每一感通将超越云汉后移临安赤城遇王世龙赵道玄傅太初映因师世龙受解束反行之道服玉液朝脑精三年之中面有童颜临映得道三官都禁遣典柄侯周鲂主非使者严白虎出丹简罪簿各执一通诘映诸愆如其无答便当执也赖得龚幼节李开林相助映甚怖惧强长笑叱诧而答曰大道无亲惟善是与天地无私随德乃矜是以版泉流血无遗龙髯之举三苗丹野涿鹿绛草岂妨大圣灵化高通上达邪吾七世祖许子阿者积仁藴德阴加鸟兽遇凶荒疫疠之年百遗一口子阿散财拯救自营方药已死之命悬于子阿手得济者四百八人德坠我等应得仙者五人皆録字青宫岂是尔辈可以豫乎言毕会司命君遣听候李遵握铃而至鲂等笑而走即得度世东宫爲地仙中品映第五弟穆亦同时得道许穆许穆字思玄一名谧祖尚父副穆少知名晋简文在藩爲世表之交起家爲太学博士累迁位散骑常侍护军长史虽居蝉冕心慕道德以第四兄远游嘉遯不返遂表辞荣太宗不夺其志穆乃宅于茅山与杨羲徧该灵奥天降玉札授爲上清眞人年七十二解驾遗世梁高祖爲于山别立祠眞馆长史本宅天监十三年立爲宗阳观今之紫阳观是也宅南一井即长史所穿南一塘郭四朝筑以壅柳谷曰公泉茅山记云小茅山北有一山名雷平山山西北有上清眞人许长史宅今爲观观前有眞人灵坛扈谦扈谦魏郡人也性纵诞不耻恶衣食好饮酒不择精麤常吟曰风从牖中入酒在杯中揺手握四十九灵光在上照巍峨藂蓍下独向㝠理笑又曰进不登龙门退不求名位无以消白日常作巍峨醉精于易占常在建康后巷许新妇店前筮一卦一百钱日限钱五百止次卦千钱不爲也谦母住尚方门外路西谦日送钱三百供养母余钱二百谦以饮酒乞与贫寒晋海西公旦出见赤蛇蟠于御牀玄至艰难谦筮曰公第西北六间马俄尔失蛇诏谦筮卦易林曰晋室有磐石之固陛下有出宫之象海西曰可消伏否谦曰后年应有大将北征失利以三万人逆之于寿春北此灾可消明年秋桓温北讨败绩咎豫州刺史袁眞不爲后援诛眞还镇石头废海西立简文温妾产息厂坏竟便差是男儿声气雄烈当震动四海温赐谦钱三十万谦云谦用筮钱常患不尽且无容钱处请还公库温不听许氏以空柜借谦贮钱俄而夫人复送钱三十万谦从得温钱后日筮三卦以供养母以温钱饮酒求能酣客不问识与不识群聚极饮客随谦者衆许氏常以贤人礼待谦不计求酒之多少谦后断不复诣许氏访觅经年忽于谯沟遇谦曰家中欲得柜用先生幸还家中取去先所寄钱谦笑曰三年所饮数千斗唯四十日才足相补止余一百半许有耳大夫不复足顾矣吾以爪刻壁记之写筭便知也许氏试依其言筭之不差一文后谦母夜亡谦旦还云因縁尽矣安葬而去不知所之数日许氏家人于落星路边见谦卧地始谓其醉捉手牵引唯空衣无尸道一曰扈谦以孝养母不干名利内修至道外混光尘每筮一卦百钱日限钱五百止多以奉母少以自赡次卦则须千钱不爲非廉而不刿者宁得至此道德经曰名与身孰亲身与货孰多得与亡孰病是故甚爱必大费多藏必厚亡知足不辱知止不殆可以长乆扈谦诚熟究此道也历世眞仙体道通鑑卷之二十一历世真仙体道通鉴正统道藏三家本五十三卷洞真部记传类历世眞仙体道通鑑卷之二十二淡二杜昺杜昺字叔恭吴国钱塘人也年十八岁与时辈戏北郭有父老召昺曰此童子有不凡之相惜吾已老不及见之昺早孤事后母至孝名闻乡郡三辟命仕不就叹曰方当人鬼淆乱非正一之气无以镇之于是师余杭陈文子受治爲正一弟子救治有效百姓咸附焉从夜中有神人降云我张镇南也汝应传吾道法故来相授诸祕要方典阳平治昺每入静烧香能见百姓三五世祸福说之了然章书符水应手即验远近道俗归化如云十年之内操米户数万晋太傅谢安时爲吴兴太守见黄白光以问昺昺曰君先世有阴德于物庆流后嗣君当位极人臣尚书令陆纳世世临终而并患浸淫𤸚纳时年始出三十忽得奏章云令君大戹得过授纳灵飞散方纳服之云年可七十九司马桓温北伐问以捷不昺曰公明年三月专征当挫其锋温至枋头石门不开水涸粮尽爲鲜卑所摄谓弟子桃叶云恨不从杜先生之言遂致此败符坚未至寿春车骑将军谢玄领兵伐坚问以胜负昺曰我不可往往必无功彼不可来来必覆败是将军效命之秋也坚果败散卢竦自称先生常从弟子三百余人昺以白桓温竦乃协东治老木之精衒惑百姓比当逼突宫阙然后乃死耳晋简文帝咸安中竦夜半男女数百人直入宫称海西复位一时官军诛剿温方叹服后桓冲欲引昺息该爲从事昺辞曰吾儿孙并短命不欲令进仕至玄孙方得吾福尔昺曰吾去世后当有假吾法以破大道者亦是小驱除也与黄巾相似少时消灭素书此言函封付妻冯氏若有灾异可开示子姪勤修德自守安帝隆安中琅琊孙泰以妖惑陷咎及祸延者衆昺忽弥日聚集纵乐无厌使书吏崇桃生市凶具令家人作衣衾云吾至三月二十六日日中当行体寻小恶至期于寝不觉尸柔气絶诸道民弟子爲立碑谥曰明师朱库朱库者不知何许人也乆服石春辟谷符水不饥不渴强壮不老库忽云应得仙尅日发与亲旧别云当有迎者单衣白鞈须臾有两黄鹤下中庭库便度世中庭仍有三黄鹤相随飞向东郭外三黄衣道土携手东行因乡人附书与家人家人看尸惟有空殻姜伯眞姜伯眞者不知何许人也少好道在勐山採药忽值仙人史伯眞平立日中背后观之其心不正仙人曰勤学之至而不知心之不正爲失因教之服石脑石脑色班柔软形如小石处所皆有乆服身热而不渴后遂得仙繁阳子服之亦得道王霸王霸梁时人在福州三山怡山飞昇今冲虚宫是也有皂角树犹存霸尝以金板凿丹诀埋于山后有掘得之人亦得道其诀曰金是砂精牙是铅脚但了宗枝用即不错一周既济开户方得红紫射人光泽夺目研如粉腻粒若胡麻日服其一不可妄加骨换金质容改童华如欲点制一粒之功干汞十两立成马牙后蔡君谟留题云眞人玉骨轻御气升瑶台俯首视下方万落腥尘埃香火乆寂寞山川空徘徊旧树络青蔓虚坟生紫苔宴坐白昼永长吟清风来飞花乱棋子游蜂依酒杯嘉月多醉饮上客诚珍才神仙那可冀金鼎何时开元藏几隋处士元藏几爲海使判官遇风船坏破木载至洲岛人曰此乃沧洲去国数万里洲方千里花木常如三二月人多不死产分蒂瓜长二尺碧枣丹栗皆大如梨池中有四足鱼金莲花妇人採爲首饰曰不戴金莲花不得在仙家藏几忽思中国洲人制凌风舸送之激水如箭旬日达东莱问其国乃唐自大业至贞元二百年矣王叡进士王叡渔经躐史之士也孜孜矻矻穷古人之所未穷得先儒之所未得着炙毂子三十卷六经得失史册差谬未有不针其膏而药其肓者所有二种之篇释喻之说则古人高识洞鉴之士有所不逮焉嗜酒自娱不拘于俗酣畅之外必切磋义府研覈词枢亦犹刘阑之诟诮古人矣然其咀吸风露唿嚼岚霞因而成疹积年苦冷而莫能愈游燕中道逢樱杖棕笠者鹤貌高古异诸其侪名曰希道笑谓之曰少年有三惑之累耶何苦瘠若斯叡语其故希道曰予有炉鼎之功何疾不除也叡委质以师之斋于漳水之滨三日而授其诀曰木精天魂金液地魄坎离运行宽勐无成金木有数秦晋合宜近效六旬远期三载尔歌曰魄微入魂牝牡结阳呴阴滋神鬼灭千歌万赞皆未决古往今来抛日月受而制焉饵之周星疹且瘳矣乃隐晦自处佯狂混时年八十殕于彭山道中识者瘗之未几又在成都市常寓止乐温县时挚兽结尾爲害尤甚叡醉宿草莽露身林野无所惮焉斯亦蝉蜕之流也李筌李筌号达观子居少室山好神仙之道常历名山博採方术至嵩山虎口巖得黄帝阴符本经素书朱漆玉缄以玉匣题曰大魏太平眞君二年七月七日上清道士寇谦之藏诸名山用传同好其本糜烂筌抄读数千遍竟不晓其义理因入秦至骊山下逢一老姥发髻当顶余发半垂弊衣扶杖状貌甚异路傍见遗火烧树因自言曰火生于木祸发必克筌惊而问之曰此黄帝阴符老姥何得而言之姥曰吾受此经己三元六周甲子矣少年从何而得之筌稽首再拜具吿所得姥曰少年颧骨贯于生门命门齐于日角血脑未减心影不偏德贤而好法神勇而乐智眞吾弟子也然四十五当有大戹因出丹书符一道贯于杖端令筌跪而受之姥于是坐于石上与筌说阴符之义曰阴符凡三百言一百言演道一百言演法一百言演术上有神仙抱一之道中有富国安民之法下有强兵战胜之术皆内出心机外合人事观其精微黄庭八景不足以爲玄察其至要经传子史不足以爲文任其巧智孙吴韩白不足以爲奇非有道之士不可使闻之故至人用之得其道贤人用之得其法正人用人得其术识分不同也如传同好必清斋而授之有本者爲师无本者爲弟子也不得以富贵爲重贫贱爲轻违者夺纪二十本命日诵七遍益心机加年寿每年七月七日写一本藏于名山石巖中得加筭乆之姥曰日己晡矣吾有麦饭相与爲食袖中出一瓢令筌谷中取水既满矣瓢忽重百余斤力不能制而沉于泉及还已失姥所在但留麦饭数升而已筌食之自此絶粒唐玄宗开元中爲江陵节度副使御史中丞筌有将略作太白阴经十卷又着中台志十卷时爲李林甫所排位不显竟入名山访道后不知所之也王可交王可交苏州崑山人也本农亩之夫素不知道年数岁眼有五色光起夜则愈甚㝠室之中可以鉴物或人谓其所亲曰此疾也光尽则丧其目矣父母愚召庸医以炙之光乃絶唐懿宗咸通十年十一月可交自市还家于河边见大舫一艘络其金綵饰以珠翠张乐而游可交立而观之舫舣于岸中有一青童引之登舫见十余人峨冠羽服衣文班駮云霞山水之状各执乐器一人唱言曰三三叔欲与汝相见亦不知何许人也傍一人言曰好仙骨爲火所损未可与酒但不食十年方可得道尔以栗子一枚与之令食可交食一半留一半在手中遂奏乐饮酒童子复引之上岸忽如梦中足才及地已坠于天台山瀑布之巖下顷刻之中水陆千里台州刺史袁从疑其诈妄移牒验其乡里自失可交之日洎到天台之时已三十日矣可交自此不食颜状鲜莹袁以羽褐授之使居紫极宫越州廉察御史大夫王讽奏曰姑以神游天上之箫韶一曲俄如梦觉人间之甲子三旬虽云十载爲期终恐一朝飞去诏曰神仙之迹具载缣缃灵异可称忽详听鉴既升凡骨况在名山今古不殊蓬瀛何远委本道切加安期先生栖隐于是任其游息数年犹在江表间陈简陈简婺州金华县小吏也早入县未启关踌躇以候忽逢一道流其行甚急简不觉随之行三五里忽及一宫观殿宇森耸傍有大山道流引之至一室内有几案笔墨之属以黄素书一卷纸十余幅授之曰以汝有书性爲我书之发标视之皆古篆文素不识篆字亦未尝攻学心甚难之道流已去无可推逊试按本书之甚易半日已毕道流以一杯汤与之曰此金华神液不可妄得饮之者寿不可限味甚甘美因劳谢而遗之曰世难即复来此金华洞天也出门恍如梦觉已三日矣还家习篆书遒劲异常而不复饮食太守鲜梓方将受箓颇异其事以爲神仙嘉应判县状曰方得秘箓有此嘉祥既彰悟道之阶允协登眞之兆简寻复入金华山去后不知其所终卢钧相国卢钧进士射策爲尚书郞以疾求出爲均州刺史到郡疾稍加羸瘠而不耐见人常于郡后山斋养性独处左右接侍亦皆远去非公召莫敢前也忽有一人衣饰故弊踰垣而入公诘之云姓王问其所自云山中来公笑而谓之曰即王山人也公曰此来何以相教曰公之高贵位极人臣而寿不永灾运方染由是爲沉绵之疾故来相救尔山斋无水公欲唿人取汤茶之属王止之以腰巾蘸于井中解丹一粒裂腰巾之水以丹与之因约曰此后五日疾当康愈倍常复三年当有大戹劝立阴功救人悯物爲意此时当再来相会在夏之初也自是卢公疾愈旬日平复明年解印还京署盐铁判官夏四月于务本东门道左忽见山人寻至卢宅会而言曰君今年第二限终爲灾极重以君在郡去年雪冤狱活三人之命灾已息矣只此月内三五日小不康已困无忧也翌日山人令使二仆持钱十千于狗嵴坡分施贫病而已而后复去云二十三年五月五日午时可令一道士于万山顶候此时君节制汉上当有丹华相授勿愆期也自是卢公历任清显便蕃贵盛而后出镇汉南之明年已二十三年矣及期命道士牛知微五月五日午时登万山之顶山人在焉以金丹二粒使知微吞之谓曰子有道气而无阴功未契仙品更宜勤修也以金丹十粒授与卢公曰当享上寿无怠修炼世限既毕伫还蓬宫矣与知微揖别忽不复见其后知微年八十余状貌常如三十许卢公年方九十耳目聪明气力不衰既终之后异香盈室王子芝王子芝字仙苗自云河南缑山人常游京洛间耆老云五十年来见之状貌常如四十许莫知其甲子也好养气而嗜酒故蒲帅琅琊公重盈作镇之初年子芝廨宇紫极宫公令待之甚厚又闻其嗜酒日以二榼饷之子芝因出遇一樵者荷檐于宫门貌非常也意甚异焉因市其薪厚偿厥价樵者得金亦不让而去子芝令人蹑其后以闚之樵者径趋酒肆尽饮酒以归他日复来谓子芝曰是酒佳则佳矣然殊不及解县石氏之醖也予适自彼来恨向者无侣不果尽于斟酌子芝因降阶执手与之拥炉祈于樵者曰石氏芳醪可致不樵者许之因丹笔书符一置于火上烟未絶有小竖立侍樵者命之曰尔领尊师之仆挈此二榼径往石家取酒吾待以尊师一醉时既昏夜门已扃禁小竖谓子芝仆曰可闭目因搭其头人与酒壶皆岀自门隙已及解县买酒而还因与子芝共倾焉其甘醇郁洌非世所俦中宵樵者谓子芝曰子已醉矣予召一客坐子旁可乎子芝曰可樵者复书朱符致火上瞬息闻异香满室有一人貌堂堂美须眉紫袍秉简揖坐于是共饮良乆樵者烧一铁筋以焌紫衣者曰子可去时东方明矣遂各起别樵者因谓子芝曰识向来人不少顷可造河渎庙睹之子芝送樵者讫因过庙所睹夜来共饮者乃神耳铁筋之验宛然其后子芝再遇樵仙别传修炼之诀遂爲地仙王廓布衣王廓唐懿宗咸通中自荆渚随船将过洞庭风甚泊舟君山下与数人沿岸寻山径登山而行忽闻酒香问诸同行皆曰无良乆香愈甚路侧崖间见有洞穴廓心疑焉遂入穴中行十许步平石上有洼穴中有酒掬而饮之味极醇美饮可半斗余陶然如醉坐歇洼穴之侧稍醒乃归舟中话于同侣衆人争往求之无复所见自此充悦无疾渐厌五谷乃入名山学道去后看仙书云君山有天酒饮之昇仙廓之所遇者乃此酒也历世眞仙体道通鑑卷之二十二历世真仙体道通鉴正统道藏三家本五十三卷洞真部记传类历世眞仙体道通鑑卷之二十三淡三葛仙公仙公姓葛名玄字孝先家本琅琊世传簪组高祖卢爲汉骠骑大将军封下邳侯后让国与弟文托遂南游江左逍遥丘壑适丹阳句容见其山水秀丽风俗淳厚深合雅意偶会仲弟孙来爲别驾一日参侍而言曰吾从祖既爲泰伯而劣孙可爲仲雍之后乎因是同居焉仙公祖矩仕汉爲黄门侍郞父孝儒历大鸿胪登尚书其先裔出葛天氏食封于葛遂以国爲姓世载忠德历代诸侯也仙公本大罗眞人下降以后汉桓帝延禧七年甲辰岁四月八日诞世仙公父素奉道法即遣使赍香华钱诣本里玄静观求香水浴儿时有自然道士支道纪莫知其所由来闻尚书得男乃欣然与来使曰吾昨宵梦见通玄眞人从大罗天下降与吾言昔别已经劫子将忘我耶予作礼称弟子愿得无上正眞道眼汝归悉告尚书明日当往贺君生奇男使者归以实闻越一日道纪果来贺尚书吿曰始有此子图爲宗嗣计式副愿望道纪求儿看母有难色父令抱儿出道纪见儿不觉起敬尚书惊问道纪曰吉之先见敢以爲贺此儿有紫气覆之状如寳盖神光流转焕耀当爲神仙非世间常儿比尚书曰仙圣寥邈变化茫昧深不可测愿得寿考以爲宗嗣足矣道纪曰聪明智慧暂经人世九天称庆七祖同欢生者被福死者登天道纪遂念眞人宿世之功因作礼十方仙圣永保元吉礼竟爲仙公作赞其辞曰身虽轮圣化魂神无暂灭宿楅积重縁昔愿非今日大罗眞人降仙圣含眞出天龙漱香花濯我炼胎质微言将谁信灵期玄佑毕道心超不二混成表元一独悟本无想放朗大乘逸颂毕道纪长揖而出倏然不见仙公年八岁失怙恃已能好学自立生而颖秀英姿振发天才超质性识明茂至十三通古今凡经传子史靡不该览有父手泽履迹必仰天号泣飞鸟爲之悽鸣怅然曰山川不改色严父已归空天下有长生不死之道何不修之因遁迹灵岳遐求异人常好弹琴诵庄老安闲澹泊内足无求年十五六名振江左时贤欲辟爲掾仙公曰蔬食被褐枕石漱流吾所乐也岂能以此而易彼哉乃衣道家服入天台赤城上虞山精思念道所愿有得遂遇眞人左元放授以九丹金液仙经炼炁保形之术治病劾鬼秘法三元眞一妙经行持三年广积功效灵帝光和二年正月朔感太上老君勑太极眞人徐来勒等同降于天台山老君乘八景玉舆从官千万正一眞人侍焉老君自号太上玄一眞人眞定光爲洞经高玄法师命侍经仙郞王思眞披九光玉韫出洞玄大洞灵寳经凡三十六部以授仙人葛玄及上清斋法二等并三箓七品斋法三箓者曰金箓斋谓保镇国祚曰玉箓斋保佑后妃公侯贵族曰黄箓斋抜度九玄七祖永辞长夜之苦七品者曰明眞斋超度幽爽解诸冤对也曰自然斋普爲衆生请楅谢罪学仙修行之法也曰三元斋自谢犯戒之罪解考于三官也曰八节斋谢玄祖及己身之罪灭黑簿之法也曰洞神斋以精简爲上求仙保国之法也曰持教斋以清素爲贵救疾禳灾之法也曰涂炭斋以苦节爲功悔过请福之法也并劝戒法轮经四十五卷无量通玄转神入定等经以授仙公俾行教于世曰子应常思虚无眞人高上大法王大千世界号曰老子是玄中大法师焉又示以天府所定世人罪福篇目曰感应篇又曰功满三千白日昇天修善有余坐降云车弘道不已自致不死仙公稽首礼谢今天台山桐柏观有法轮院三眞降经之处及仙公役鬼所筑受诰坛存焉仙公年十八九岁仙道渐成乃遨游山海倏忽去来遂东入括苍省侍其叔叔讳弥字孝公时授业横经四方英才肩摩袂接立讲堂于其居仙公归拜之弥劳问翱翔之意曰予尝念子幽窈与人事踈阔仰盼青云俯临沧海险阻艰难备尝之矣古人所惮子能爲之今天下文明三国求士子才博术奇必是出也仙公吿曰玄禀性愚钝不通世用负辜先绪谢干禄之客辞负鼎之士尝絶志巖穴栖心烟霞流浪山水以此爲乐庶期与涓子爲交赤松结友惟叔父远弘道艺讲论五经洙泗之风翕然复振诗雅之道盛于今日三国隆平必尚无爲之化如玄旷远固谢时荣愿叔父策名委质亮天熙载垂裕后昆弥答曰子絶类离伦超凡入圣吾所不及当勤卫生之经思慎终之语然后鼎湖之举何足爲难仙公辞谢而去复周旋于括苍南岳罗浮诸山以卜修炼金丹之地遂迤逦经由玉笥诣合皂乃登东巘高峰之上而望焉曰形合色皂土良水清此眞仙之住宅吾金丹之地得之矣然丹成之后必须广积阴功超度群品庶几三天书名九霄列职无愧于心矣乃慨念汉家倾覆三国战争旱潦凶荒兵伤殍死不可纪极穷魂滞魄沉沦恶趣难出轮回于是删集灵寳经诰撰成祭炼大法生天寳箓灵符秘诀等奏闻天帝建立法坛每于三元八节吉日良宵普召十方诸大地狱穷魂滞魄来诣坛前俱受祭炼祗承符箓各遂超生行持之后屡有感格时当甲午岁下元令节之夕正值祭炼之时有一鬼王形长五丈身衣绯袍稽首再拜前进而言曰某爲下鬼统管穷魂动经累劫沉沦恶道无有出期每蒙眞仙普设法筵祭拔魂爽给赐符箓济度幽㝠数百万衆俱获超生我等悉沾善利同听法音感德难言径来朝谢且闻玄天北帝勑示诸狱鬼魂云葛眞人祭炼年深功积玉书名标金简五年之后宜三天降韶钖命同颁上列天曹矣言讫辞谢而退于是仙公以祭炼经法寳箓符文诀目等付合皂宗坛及冲虚坛流传后学广度沉沦仙公再念群生得遂人身生于乐国恣情纵慾不修正道罪愆既积业报难酬惟灵寳三乘秘典可以开导衆生忏悔罪尤拔济苦爽俾悟正眞遂总括上清灵寳诸部眞经撮其枢要集爲慈悲道场九幽大忏法一部十卷流传天下善信男女或有宅舍生灾眷亲亡殁广建道场严陈眞像礼诵九幽大忏当得见存获庆过去超生宿业新愆尽皆消灭寒庭罢对苦爽沾恩此忏法流传四海惠利无边仙公佩受上清灵寳诸部眞经精心研诵复于洞神太清部内增广道德注释撰成经序冠于篇首仍品题清净经云吾得眞道曾诵此经万遍吾昔受之于东华帝君东华帝君受之于金阙帝君金阙帝君受之于西王母皆口口相传不记文字吾今于世书而録之则此经流传实自仙公始昔仙公遇眞师授以分形万化之术灵感应变之法能坐薪纵火而衣冠不焦酣饮卧泉而身体不湿途次遇亲朋辄邀止折草刺树汁以杯盛之流通如泉杯满即止劝客饮皆㫖酒也取瓦砾草木之实劝客曰此乃殽核食之皆脯枣也尝有客从仙公泛舟见箱中有十数符客曰此符之验可得见不仙翁即取一符投水中逐水而下仙公曰何如客曰常人投之亦尔仙公复取一符投水中逆水而上仙公曰何如客曰异矣仙公复取一符投之符即不上不下须臾上符下下符上会于中流三符聚而止良乆而收之又于水滨见鬻大鱼者谓鱼主曰欲假此鱼到河伯鱼主曰此已死矣曰亦可以丹书纸内口中投于水则跃然而去尝有客来谒既坐有继至者复见仙公迎与俱入而座上仙公自与客谈笑不动时苦寒谓客曰居贫不能设炉以致暖试作火以待诸君于是口中吐气火赫然而出须臾屋中火满又盛暑中卧次使人傅粉腹上谓客曰苦热不能作他戏乃以腹徐徐上摩屋梁而粉着梁上又与客对食因言神变之事客曰食毕当作一奇戏食未已仙公曰诸君得无欲速见乎即吐口中饭尽成飞蜂满室或集客身莫不震悚但不螫人良乆张口蜂却飞入爲饭复食之复指牀使行指虾蟆及诸虫使飞燕雀龟之属使舞应节如人也复以冬爲客设生瓜枣夏致冰雪又以数十钱使人散投井中仙公以一器于井上唿钱出于是钱一一飞从井出皆向所投也又爲客设酒无人传之杯自至前如或不尽杯不去也又仙公尝行遇一神庙凡过者离百步下车否则有警庙傍有大树数十株上有数禽人畏莫犯仙公乘车直趋俄然大风骤起尘埃障天从者惊怖仙公怒曰小邪敢尔举手指风风即止以一符令人投庙中禽鸟皆坠死庙屋自焚仙公过武康见一人家病作命巫祀妖邪其邪附巫者令仙公饮仙公不饮而精邪出语不逊仙公厉声叱曰姦鬼敢尔敕社伯拽精人头付柱鞭背但闻鞭声出血流地精人怖谢曰忤犯眞人愿乞赦原仙公曰汝是何等邪精速自首吿曰是后山鬼仙公曰赦汝罪要病者愈限三日爲期否则痛治无赦仙公尝过华阴见一士人溺于蛇精之家仙翁化作一田夫驱黄犊而耕因说士人曰汝陷身于非地此妇人乃蛇精也前后啖食生人不计其数引士人看古井中皆是白骨盈积遂教士人密窥之即望东而走吾当救护士人如其言窥之果蛇精也张牙弩目在网帐中附一小蛇儿在身傍仙公诛而斩之即有无数小蛇来救援仙公尽数诛戮毕以一符与士人服即吐出蚯蚓虾蟆之类遂得金生昔仙公感太上老君授以霹雳火府雷法策役雷神诛伐不道吴赤乌二年正月一日仙公登劳盛山精思念道是时日中感太上授以千眞科戒乃与衆眞演说劝戒未悟流传于世仙公又尝在荆门军紫盖山修炼值天寒大冻仙公跣足衣衫蓝缕时有屈家二女窥见怜其忍冷夤夜促成双履次日欲献之往炼丹之所仙公已去但存炉灰尚温二女拨灰而得丹一粒姊妹分而服之自后神气冲冲不饥不渴惟慕清静后隐去时人谓得仙矣仙公与天师相爲表里遗踪逸迹亦多在蜀中历世寥邈时人无能知者难以备举仙公尝在旴江麻姑山小有洞天修炼凿五井以应五行上应五星至今其泉消息盈虚以一至五周而复始若有度数是时吴主以賔礼待遇仙公一日与仙公坐危楼遥望道间人奉土神祷雨吴主曰百姓思雨宁可得乎仙公曰可即书符令人焚社中顷刻天地晦㝠风雷骤起澍雨立至大苏苗稼仙公尝从吴主船行至三江口阻风船多漂没仙公船亦不知所在吴主叹曰葛仙公有道何不能免此遣使求之踰宿忽见仙公水上步来既至尚有酒态乃谢曰昨伍子胥强邀留饮淹屈陛下于此上忻然曰先生常爲神灵所延道德所至尔一日游会稽间逍遥自适有会稽贾人自海中还过一神庙忽睹庙吏延贾人曰欲寄一笺与会稽山葛仙公即以书函掷贾人船中函盖如钉抜之不动及还会稽白仙公仙公接书函即自发乃东华小童君书题曰太极左宫仙公合下字皆科斗古文人因见其书乃知仙公名在天阙乆矣吴主一日请仙公陞殿焚香清斋弟子张泰孔龙郑思远等侍侧焉吴主曰朕以暗昧未达玄㫖好闻神仙之说愿师指教秘典斋直及修眞之捷径道经之品何者爲先符图秘要何者爲妙开发未悟以副愿望仙公避席曰既蒙圣主特赐垂问敢有所隐但非国君所笃好若万机之余能静心守一其则不远矣夫神仙之道微妙各载丹经学道修仙先修戒行方见渐阶道行既立乃可服食灵药导引元气嚥纳太和唿吸阴阳固炼内丹可以爲地仙入火不灼入水不濡过度灾戹却祸来祥然须斋直得成此经出太上灵寳洞玄大道无极自然眞一五称文中古三皇内书论其神仙事衆妙悉归于灵寳大法昔张天师得仙亲遇太上授以正一盟威修眞秘诀及灵寳五称文岀斋事爲首如灵寳大法其文简要义趣弘深难可槩举夫地仙先登灵山爲山神主大期六百年或三百年者后皆补天仙惟于九转金液还丹金液玉醴皆得乘云驾龙白日昇天如大洞眞经诵之便可昇举坐见十方不须服御丹液夙有仙骨得见斯文盗窃灵文者如有翅不能飞须要从师授受口诀告开天地眞仙乃可传也三皇内文五岳十地神洲七变七寳灵图内篇皆上仙之所寳夫学道者从微至着自迩陟遐不可越略灵寳符图至尊至重可度大阳九百六之灾眞人超迈三界者皆由此道矣吴主曰宿縁流庆得爲人君仰遇仙姿既闻好音虽沈湎浮华然持敬在心辄书之于金简封之于玉函不敢轻示非人当终身钦奉仙公曰陛下能尔善哉于时有释道微远闻仙公得道故来求师焉作礼请问曰我闻道无先后无古今不审其道同异仙公曰本无高下贵贱形名之殊是以字之曰道老子生于天地之先应化于商宗之世广宣道教化诱华戎应物自然永无生灭也仙公曰左爲阳阳主生右爲阴阴主灭至阴无生至阳无灭自然之理也但大道深秘不传流俗非天下至人莫得而闻之也道微再拜称叹曰善哉愿闻其道仙公曰夫人功德未备不求仙子等宿命功满德备我先世已爲子等师夤縁会遇汝将度世矣乃于天台山立坛授道微五岳眞形图吿曰此太上传命之信执之游八方名山三界奉迎又以太上金丹经灵寳自然五称寳曜文三皇内文大有妙经金书玉光灵书紫文大洞三十九章太霄隐书明镜图箓等并太极龙腾芝草一茎告盟仙官各令佩身命弟子郑思远具宣口诀又告思远等曰吾昔从左元放先生于赤城山受五岳图及金丹经今付于汝其于诸品符箓洞眞洞玄洞神眞经等是太极眞人徐来勒于会稽授我我已流传于大江之西合皂楅地此乃上方禁文自有飞仙守卫今付汝等宗奉大法然九天禁重勿示非人若有至心之士依四极明科年劫传授思远等再拜承戒命又与道微仙药一粒令辟谷除五味食嗜之类可以远游名山絶人世事道微受服及流明七曜紫丸之丹即觉体轻心神怡然无所思欲及百日斋竟仙公又吿道微曰子当还嵩山斋三年后往王屋山清斋精思大法道微既受指要寳经灵药不饥不渴愿少留侍左右仙公曰子心存我我即可见不必依恋今子凡躯始学未得洞视子当登嵩高到彼见诸眞当复教子矣后五年又当付子秘诀成子之道方得洞见无形睹十方如指掌若明镜中物尔子等当处阆风台三百年应昇天也夫仙道有即世白日昇天者亦有十年数十年数百年者三千岁五千岁一万岁乃得昇天者其未得昇举之时权舍诸五岳名山洞天福地及八海中复有十洲三岛皆七寳宫殿琼楼玉房自然金银珠玉神仙之药珍奇异寳百千万种不可名状自然音乐声发太虚鸾凤麒麟交罗戏舞玉树琼林之中清风雅韵皆如九韶之音凡仙人未得昇度者居此山内外宫殿宴乐从容子辈同游岂不幸耶但广积善功当游五岳谒诸眞公吾今不得停此诸山与衆眞游息子斋七曰可服前芝不须饮食和气怡然未有耄期况进修大经乎又于天台名山吿郑思远曰我所授上清三洞灵寳中盟诸品经箓吾昇举之日一通付合皂名山一通付吾家门弟子世世録传至人不可轻授非人勿示若得其人宜传勿秘又谕门人曰吾按行五岳税驾蓬莱时暂还京都谒谢吴主因会从弟吏部郞奚言曰今吾门弟子有通才博学驰誉朝廷克昌门祚恐未有学仙者但笃修文义盛德安身乐天下忧亦不失爲君子官爵亦何以加焉若眞道未絶吾昇举之后当生睿哲雅素通玄之子遯世高尚旷志清虚振起仙裔矣后即有稚川出焉晋书列传葛洪究竟典籍尤好神仙之道修养之法历仕晋朝身居仕版留意仙道乃求爲句漏令欲就丹砂之便修炼大丹冀得成就却就仙公弟子郑思远传受上清三洞灵寳中盟诸阶秘箓九丹指要后携妻子登罗浮山立坛昭谢天地服饵大丹举室昇仙果符仙公先知之徴矣一日仙公辞吴主曰山林微贱乆借恩庇今者暂违丹陛未有再见之期愿陛下息兵字民推诚及物永安宗社长享太平吴主曰卿性识高尚道行尊贵名隶丹台岂容乆淹尘世矣于是太子登闻仙公得道乃筑别室招延日亲访问仙公曰至道之精杳杳㝠㝠至道之极昏昏默默无视无听抱神以静形将自正必静必清毋劳汝形毋摇汝精乃可长生此广成子答轩辕黄帝所请也今殿下位居储宫将嗣大寳要在清心寡慾远佞尊贤拔择英豪光宅天下燮调四序抚育群黎此乃四海无疆之休岂特一身之福也太子曰睹卿所陈允合时论然予意亦欲修身以及国且丹经非造次可闻至道精微非万机之余能悉研究又问仙公庄周云六合之外圣人存而不论六合之内圣人论而不议何也仙公曰六合之内囿于形象阴阳之数犹可致诰六合之外人所希见渺茫之中太虚之表圣人罔述故存而不论也太子称善至嘉禾二年正月朔日仙公辞太子而去出京谓弟子曰比爲主上淹留而光阴迅速老之将至功用虽积金丹未炼不可徒费岁月径往合皂楅地于东峰之侧建庵曰卧云筑坛立灶居其中谢絶人事修炼九转金丹时有瑞气祥光映照山谷越三载大丹成熟遂于洞口金砂池中浴丹其泉忽然涌涨金沙腾沸仙公曰是丹火力尚炎未可便服遂藏之东崖石室中以待醮谢天地然后服之迄今丹池之内金沙自沸灵迹可验仙公凡经二十二处修炼未见功效如近境有赤城长生招仙杯山麻岭西山冲虚皆有仙坛炼丹灵迹惟于合皂方得成就遂作流珠歌云流珠流珠役我形躯奔驰四海历览群书披寻不悟情思若愚焚徧金石烧竭汞珠赀财荡尽拊膝长吁吾年六十功效踌躇赖师指授元气虚无窈㝠中起恍惚中居眞阴眞阳一吸一唿先存金鼎次认玉炉离火激海坎水升虚玉液灌溉洞房流酥天机眞露万类难如眞人度人要大丈夫天长地乆同看仙都念兹在兹语吾记吾仙公炼丹之时常于西峯石壁上石臼之中捣药因遗坠一粟许有飞禽遇而食之遂得不死至今夜静月白风清之时其禽乃作丁当杵臼之声名之曰捣药鸟有琴高仙闻仙公得道自东海跨双鲤而来访仙公于卧云庵翁与之酣饮既醉而高卧白云间酒醒则双鲤化爲石矣仙公遂以双鹤赠之乘跨而往其石至今存后山之间仙公于赤乌元年太岁戊午十一月初一日蒙太上节次三颁钖命遣天吏告下福庭第一钖命曰太上玉书勑无上学仙弟子葛玄先世苦行累劫立功损身布施济度危亡积感太上遂令名注玄都上仙定籍是故英明智慧诞降德门所以才质玉秀馨兰清发天姿逸颖卓然挺抜道模渊伟独步羣萃高辞世荣抱朴尚质注意仙经含光守一徜徉林麓不恋朝市慈心度人拳拳不辍道德既充宜有钖命今赐子天寳羽服丹霞绣帔飞罗之裙矣芙蓉寳冠金眞神虎仗命魔幢役海召山所爲任意第二钖命曰勑无上学仙弟子葛玄索隐繙经长斋静念存思专精苦而不倦再赐子八景玉舆驾龙乘云项生圆光金章玉文以酬宿德纪纲道门后贤仰止秉持法轮太上尊教三天所铨矣第三钖命曰勑无上学仙弟子葛玄体德弘道开化未悟普济群品俱超方觉功成名扬高眞信服三界群灵尊奉穆穆恩盈十方威济所欲也宜钖子位爲太上玉京太极左宫仙公总统三界六天大魔王之官主行三洞经箓给眞仙玉童玉女各五百人侍直左执九耀之华旛右捧洞玄之眞经龙旂虎节游行上清九宫一年三朝太上玄都玉京金阙太上钖命天帝承书一如三天故典奉行赤乌元年太岁戊午十一月一日甲子日中天帝讳远奉勑命吿行于霍童山仙公金丹已熟又蒙玉帝三颁钖命不得乆住人世当立坛醮谢天地山川百灵方可服饵乃于楅庭之中筑坛一所名曰八景乃择吉日登坛告谢天地大醮三日跪服金丹于时天花飘地神光烛天仙公再谓门人弟子曰金丹既服当有勑命自天而降吾轻举有日矣乃将三洞四辅经箓秘藏于灵坛之上后当有吾门弟子精心宗奉于此流传秘典灵文楅被四海矣于吴赤乌七年八月十五日日中忽闻仙乐嘹喨旌幢翳天麟驾羽车浮空沓至仙童玉女灵官翊卫先后下降坛所时有飞天神王捧持玉诏仙公端简长跪面天门听宣诏曰勑无上学仙弟子灵寳经箓大法宗师葛玄乆专至道善养胎精演眞经祭炼于沉魂集仙典开明于后学可谓阴功济世密行齐眞名隶玉都身归天界可特赐子位爲太上玉京太极左宫仙公总统三界六天大魔王之职主行三洞四辅经箓事可于甲子岁八月十五日午时飞昇径赴阙庭仍赐玉函金丹仙衣等太上诏命天帝承书依法启迎一如三天旧典勑天帝讳远奉㫖吿行于合皂楅庭仙公望天门再拜受诏讫遂与弟子乡朋分别于东峰之侧登着衣台身披离罗之服头戴芙蓉之冠项负圆光手执玉简绛裙朱履玉珮呜珂坐八景琅舆霓旌绛节前后导从仙童玉女左右卫迎祥云白鹤盘绕空碧冉冉而昇弟子乡朋攀恋不已于是仙公暂停仙驾赋五言歌诗三篇降付乡朋普令歌诵开悟方来昇天之年八十有一三篇之诗次列于后其一曰眞人昔遗教愍念孤痴子嬖邪不信道祸乱由斯起身随朝露晞悔恨何有已罪大不可揜流毒将谁理㝠㝠未出期劫尽方当止转轮贫贱家仍复爲役使四体或不完蹩躄行乞市不知积罪报怨天神不恃大道常无爲弘之由善始吾今获轻举修行立功尔三界尽稽首从容紫宫里停驾虚无中人生若流水临别属素翰粗标灵妙纪其二曰我今便昇天愍念诸儒英大道体虚无寂寂中有精视之若㝠昧窈窈中昭明莫言道虚诞所患不至诚奚不登名山诵是洞眞经一讽而一咏玄音彻太清太上辉金容衆仙齐应声十方散香花燔烟栴檀馨皇娥奏九韶鸾凤谐和鸣龙驾翳空迎华盖耀杳㝠翛闲劫仞台帝释倏降庭八王奉丹液挹漱身腾轻逍遥有无间流朗絶形名神童侠侍侧自然朝万灵飘飘八景舆游宴白玉京七祖昇福堂先亡悉超生王侯能笃信必爲天下贞大人体至德一切蒙其成其三曰散诞游山水吐纳和灵津竦气同希夷静咏道德篇至心宗玄一㝠感今乃宣飞驾御九龙飘飘乘紫烟华景耀空衢红云拥帝前暂迂蓬莱宫倏忽已賔天伟伟衆眞会渺渺凌重玄体固无终劫金颜随日鲜惧乐忘上境悲念一切人谁能离死坏结是㝠中縁悠悠成至道无有入无间微妙良难测智者谓我贤若能弘衆妙轻举昇神仙歌毕云舆冉冉昇天而去仙公所着老子道德经序及断谷服食方三卷入山精思经十九卷洎神仙歌诗令遗世间吴书云先帝好道术有事仙者葛玄尝与游处帝重之特爲于方山立洞玄观后仙公于合皁白日昇天至今方山犹有煮药铛及丹臼在焉按舆地志于赤乌二年建立方山观也宋徽宗崇宁三年二月二十八日奉勑临江军清江县合皂山葛仙公坛山川胜境仙圣所居其盛德茂功显闻于世者朕必秩而祀之惟眞人寄言立称咸造宗极出入无畛与道翶翔坛于琳宫积有年所祈禳休息美利在民赐嘉褒荣特建崇号尚祈歆怿永福此邦可特封冲应眞人理宗淳祐六年三月十七日奉勑临江军清江县管下合皂山葛仙公冲应眞人庄周氏云神人使物不疵疠而年谷熟仙之谓欤尔修于名山以成妙道世传飞昇尚矣在崇宁间固已钖封迺者部使者从邦甿之请复以祈祷应响岁事屡丰之状来上朕于方士说无所嗜嘉其有功于民爰命礼官用衍称谓若夫乘云御风游乎八极之表何有于名然姑以见朕褒表之忱也可特封冲应孚佑眞君历世眞仙体道通鑑卷之二十三历世真仙体道通鉴正统道藏三家本五十三卷洞真部记传类历世眞仙体道通鑑卷之二十四淡四郑思远郑思远少爲书生善律历候纬晚师葛孝先受正一法文三皇内文五岳眞形图太清金液经洞玄五符入庐江马迹山居仁及鸟兽所住山虎生二子山下人格得虎母虎父惊逸虎子未能得食思远见之将还山舍养饲虎父寻还依思远后思远每出行乘骑虎父二虎子负经书衣药以从时于永康横江桥逢相识许隐具煖药酒虎即拾柴然火隐患齿痛从思远求虎须欲求热插齿间得愈思远爲之抜之虎伏不动臣道一曰道德经曰上善若水水善利万物而不争思远可谓上善者也至于养道林泉仁及鸟兽且虎乃害人之兽人共恶之思远乃怜虎子之失母收而饲之古人所谓养虎自患者此必然之理而思远不见其爲患且负经书衣药以从及拾薪而然火可谓道之高德之厚上善之感也葛洪葛洪字稚川丹阳句容人少好学家贫躬自伐薪以货纸墨夜辄写书诵习遂以儒学知名性寡慾无所爱玩不知棋局几道樗蒲齿名爲人木讷不好荣利闭门却扫未尝交游时或寻书问义不远千里崎岖冒涉期于必得遂览究典籍尤好神仙导养之法从祖玄吴时学道得仙号曰葛仙公以其炼丹秘术授弟子郑隐洪就隐学悉得其法焉晋成帝咸和初司徒王导召补州主簿后选爲散骑常侍领大着作洪固辞不就以年老欲炼丹以期遐寿闻交趾出丹砂乃求爲句漏令帝以洪资高不许洪曰非欲爲荣以有丹尔帝从之洪遂将子姪俱行至广州刺史邓岳留不听去洪乃止罗浮山炼丹在山积年优游闲养着述不辍其自序云洪体乏进趣之才偶好无爲之业假令奋翅则能凌厉玄霄骋足则能追风蹑景犹欲戢劲翮于斥鷃之群藏逸迹于跛驴之伍何况大块禀我以寻常之短羽造化假我以至驽之蹇足自卜者审不能者止岂敢力苍蝇而慕冲天之举策跛鳖而追飞兔之轨哉是以望絶于荣华之涂而志安乎穷圮之域藜藿有八珍之甘蓬荜有藻枕之乐也世儒徒知服膺周孔莫信神仙之书不但大而笑之又将谤毁眞正故予所着子言黄白之事名曰内篇其余剥难通释名曰外篇内外凡一百一十六篇虽不足藏之名山且欲缄之金匮以示识者自号抱朴子因以名书洪博闻深洽江左絶伦着述篇章富于班马又精辨玄赜祈理深微后忽与岳疏云当游行寻师尅期便发岳得疏狼狈往别而洪坐至日中兀然若睡而卒岳至遂不及见年八十一视其颜色如生体亦柔软举尸入棺甚轻如空衣世以爲尸解得仙云史臣曰稚川束发从师老而忘倦䌷奇册府总百代之遗编纪化仙都穷九丹之秘术谢浮荣而捐杂艺贱尺寳而惜分阴游德栖眞超然方外全生之道其最优乎眉山唐庚子西赞云江左日陋无复德辉翔而不集翩然南飞邓岳细儿处仲余党岂有识知亦复瞻仰吾縁内丹遂居罗浮岂以岳故而议去留所就者大宁卹其小吾与岳游如狎鸥鸟道一曰道德经云宠辱若惊贵大患若身葛洪以才学之优弃功名之贵夫岂无其故哉盖晋室自东迁之后奸臣搆祸王道衰微奇士异人不一二作纷纷江左何时定乎葛洪之见可谓出于类拔乎萃矣是以遯世无闷乐道全眞遗宠而辱不及忘身而患不至卒能终始于学仙道克成后之道者宜取则焉黄野人黄野人葛仙之弟子也稚川栖山炼丹野人随之葛既仙去留丹于柱石之间野人自外至得一粒服之爲地行仙今肉身常在世间有縁者或遇之后有人游罗浮宿留巖谷间中夜见一人身无衣而绀毛覆体意必仙也乃再拜问道其人了不顾但长笑数声响振林木歌诗云云来万岭动云去天一色长笑两三声空山秋月白其即野人明矣又宋度宗咸淳中客有戴爲方帽着鞾往来罗浮山中见人则大笑反走三年不言姓名它日醉归忽取煤书壁上云云意不知沧海春光欲上翠微人间一堕千劫犹爱梅花未归书毕度海而去岂非野人之俦侣乎杨羲眞人杨君名羲晋成帝咸和五年庚黄九月生似是吴人来居句容学道于茅山爲人洁白美姿容善言笑攻书好学该涉经史性渊懿沉厚幼有通灵之鉴与二许早结神明之交二许者远游许迈长史许穆也长史荐于相王用爲公府舍人以穆帝永和初受中黄制虎豹法六年又就刘璞传灵寳五符璞即魏夫人长子也君渊沉应感虚抱自得若燥湿之引水火㝠默幽欻相袭无朕矣年三十六以哀帝兴宁三年乙丑歳衆眞降授道要有若上相青童君太虚眞人赤君上宰西城王君太元茅眞人清灵裴眞人桐柏王眞人紫阳周眞人中茅君小茅君范中候荀中候紫光夫人南岳夫人右英夫人紫微夫人九华安妃昭灵夫人中候夫人莫不霓旌暗曳神辔潜竦纷纷属乎烟霄沦踪收于俗蹊䜩声金响于君月无旷日岁不虚矣君师魏夫人俪九华而朋于诸眞故九华安妃云明君灵质虚闲秘搆玉朗兰渊高流清响金宫必高佐四辅承制圣君理生断死赏罚鬼神摄命千灵封山召云主察阴阳之和气爲吴越鬼神之君也后二十二年将乘龙驾云白日昇天矣今苦不耐风火之烟可寻剑解作告终之术也又玄清眞人谓羲曰夫学道当如射箭箭直往不顾乃造堋的操志入山惟往勿疑乃获至眞羲恭受勤行得仙晋简文帝后师羲得道羲后果剑解隐化眞诰筭以孝武帝太元十二年丙戌去世弟子许翙翙父穆亦因君遇眞故许氏九人虽道庆自先数至神发如尘鉴凝照挥莹之功并归于君矣太元十三年君乃乘云驾龙西谒太素北朝玉清辅佐东华总括吴越人鬼神灵之司丹台録云爲东华上佐许翙雷平山眞人许翙字道翔小名玉斧父穆晋护军长史眞位上清左卿母陶氏名科斗先于长史入洞爲易迁宫夫人眞人幼独标挺含眞渊嶷长史器异之郡举上计掾主簿并不赴清秀莹洁穅秕尘务如泉去蒙盈其科而自进居雷平山下师杨君传三天正法曲素凤文后定録眞人授其上道告之曰学道当如穿井井愈深士愈难出若不坚心正行岂得见泉源耶眞人常愿早游洞室不欲乆停人间遂诣北地吿终即居方隅山洞方原馆中常去来四平方台故眞诰云幽人在世时心常乐居焉又杨君与长史书亦云不审方隅眞人设座于易迁户中后十六年当度东华授书爲上清仙公上相帝晨谱云年三十而不记去岁按二録晋海西公太和二年丁卯时年二十七岁则是成帝咸康七年辛丑生自太和三年以后无复显迹依谱年三十则庚午年去世耆旧传云在北洞北石坛上烧香礼拜因伏而不起明旦视形如生坛今犹在又云从张镇南受衣解法盖夜于坛上去耳娶建康令黄演女生男黄民乃还家许黄民临沮令许仙人名黄民字玄文上清仙公翙之子上清左卿穆之孙以晋穆帝昇平五年辛酉生娶西阳令葛万安女时掾年二十一仕郡主簿察孝廉司农丞南蛮参军临沮令惠帝永兴三年京畿纷乱令乃奉经入剡爲马朗所翘敬朗从父弟罕亦相周给时人咸知许先生得道又父祖皆有名称各加崇敬宋文帝元嘉六年欲移居钱塘乃封其眞经一厨作朗静中语此是仙灵之迹纵有书亦勿与人及至杜道鞠家停少时而终时年六十九陆修静庐山陆先生吴兴懿族陆氏之子讳修静道降元气生而异俗其色怡恰其德熙熙明以启着虚以贯幽少宗儒氏坟索谶纬靡不总该以爲先天辅化混一精气与眞宰爲徒者载在金编玉字遂收迹寰中㝠搜潜衡熊湘暨九嶷罗浮西至巫崃峨嵋如云映松风丽乎山而映乎水功成叩玄感神授神灵诀适然自得通交于仙眞之间矣宋元嘉末因市药京邑文帝素钦其道风作停霞寳车使左仆射徐湛宣㫖留之先生固辞弗顾拂衣而去后帝有太初之难人咸异之先生时溯江南尤嗜匡阜之胜概孝武帝大明五年爰搆精庐于白云峯下太始三年明帝复加诏命使刺史王景文敦劝不得已而就焉及登车日乃有熊虎猿鸟悲鸣满路出山而止先生既至阙帝设崇虚馆通仙台以待之于是顺风问道妙沃帝心朝野识眞之士若水奔壑如风应虎其谁能御之先生拨雾开日汰沙引金指方以倒之中人已上皆自盈其分司徒袁粲之流是也既立崇虚馆殳氏所寳经诀并归于彼由是翕然一变頽俗朝野宗师焉明年帝不豫韶请先生修涂炭之斋是夕坛宇间卿云纷郁翌日疾瘳桂阳王用兵暴白骨徧野先生具棺榇收而瘗之其阴德密运盖多此类先生屡求还山帝不许迨苍梧王元徽五年春正月忽谓门人曰吾迫于恩命违其宿尚今将还旧山尔可饬装整驾弟子皆迓之至三月二日忽偃然解化其肤体晖映异香芬馥后三日庐山诸徒共见先生霓旌霭然还止旧隐斯须不知所在相与惊而异之遗命盛以布囊投所在崖谷门人不忍遂奉还庐山时春秋七十二所谓炼形幽壤腾景太微者矣有诏谥曰简寂先生始以故居爲简寂观宗有道也先是洞眞之部眞伪混淆先生刊而正之泾渭乃判故斋戒仪范爲将来典式凡撰记论议百有余篇并行于世门徒得道者孙游岳李果之最着称首后孔德彰与果之书论先生云先生道冠中都化流东国帝王禀其规人灵宗其法微言既絶大法将谢法师禀神定之资居入室之品学悟之美门徒所归宜其整葺遗踪提纲振纪光先师之余化纂妙道之遗风可以导引末俗开晓后途者矣初先生之赴诏也尝曳布囊及逝而归忽有布囊挂于巖树今所居西涧一峰名布囊巖有醮石高六七尺方广丈余其向干亥亦名礼斗石门外有炼丹井有连理树其榦合抱其根蟠罩又有石磬其声清越又有药苗苦竹亘于山谷皆遗迹也唐天后太极元年勑醮于观有黑龙群鹤之异降诏襃崇仍付史馆宋徽宗宣和元年七月一日封丹元眞人其词曰朕惟前古高蹈之士名迹不泯而称号未称者议所以追显之简寂先生陆修静精眞内得是正遗经垂范一时脱然超世庐阜故隐有祠至今考实定名礼以眞人之号非特用襃往躅亦俾后之闻风者知道之所在而加勉焉可特封丹元眞人孙游岳先生姓孙名游岳字颖达东阳人吴之裔也幼而恭长而和其静如渊其气如春甄汰凡流潜神希微尝步赤松涧缙云堂卜终焉之地宋文帝太初中简寂先生至庐岳乃执籍事之遂授三洞经法及杨许二眞人墨迹其后茹芝却粒又专服谷仙丸六十七年颜色精爽乆而愈少暨简寂羽化还旧隐研味眞趣至齐武帝永明二年诏主兴世馆由是奇逸之士争相趋赴若孔德璋刘孝标辈皆结方外之好虽常以病求归诏命未允以七年五月中忽沐浴安坐而终门弟子数百人惟陶弘景爲入室以三洞经及杨许墨迹竭箧相付后弘景因撰眞诰行于世陶弘景隐居先生姓陶名弘景字通明丹阳人也宅在白杨巷南冈之东宋初土断仍割秣陵县西乡之桐下里至今居之陶氏本冀州平阳人帝尧陶唐之苗裔也尧治冀州平阳故因居焉汉兴有陶舍爲高祖司马子青擢位至丞相十三世祖超汉末渡江始居丹阳七世祖濬交州刺史璜之弟仕吴爲镇南将军封句容侯食邑二千户与孙皓俱降晋拜议郞散骑常侍尚书六世祖谟濬之第三子怀帝永嘉中爲东海王越司马领屯军随王出许昌因败仍复过江爲大将军王敦参军敦爲丞相转军谘祭酒后随敦南下而情惧祸及乃启分属籍禁锢积年晩起爲车骑丞相参军不就穆帝昇平四年卒始别葬白石山之阳瞻湖北高祖毗有理议器干高奇以文被黜不肯游宦州郡辟命并不就后抜受南安正佐亦不起安帝元兴三年卒曾祖兴公多才艺颇营产植举郡功曹察孝廉除广晋县令义熙二年卒祖隆身长七尺五寸美姿状有气力便鞍马善射好学读书善写兼解药性常行拯救爲务行参征南中郞军事侍从宋孝武伐逆有功封晋安侯除正佐固辞颜峻恃宠就求宅以易佛寺弗与因辞官见谮削爵徙广州后被恩除南海酉平县令后监新会郡宋孝武帝大明五年卒于彼父讳贞寳字国重司徒建安王刘体仁辟爲侍郞迁南台侍御史除江夏孝昌相亦闲骑射善禀隶书家贫以写经爲业一纸直价四十书体以羊欣萧思话法深解药术博涉子史好文章美丰仪凡游从与萧思话王钊刘秉周旋多爲诸贵胜所赏遇苍梧王元徽四年冬奉使虏庭通邻国之好甚得雅称顺帝昇明元年还都具撰游历记并诗数千字及所造文章等刘秉索看后值石头事亡失无复别本不得传世先是贞寳携家随萧之郢州宋武帝孝建二年萧亡其年九月母觉有娠仍梦见一小青龙忽从身中出直东向而昇天遂视之不见尾既觉密语左右云我当孕男子非凡人也然恐无后时年二十五其冬仍随萧部伍还都住东府射堂前参左廨中以孝建三年太岁丙申四月三十日甲戌夜半先生诞焉是年乃闰三月明旦即夏至也先生及生神仪明秀朗目疏眉细形长额耸耳右膝有数十黑子作七星文幼而聪识成而博达年四五岁便好书今犹有六岁时书已方幅成就九岁渐徧诵六经颇究属文至十岁得葛洪神仙传昼夜研寻便有养生之志谓人曰仰青云睹白日不觉爲远矣读书万余卷一事不知以爲深耻善琴棋攻草隶年十一爲司徒左长史王钊子吴博士十三父移宅席卷随吏部尚书刘秉之淮南郡十五归都寓憩中外除冑舍后仍立别宅从此不复还旧庐十七乃冠常随刘秉尹之丹阳郡得给帐下食岀入乘厩马秉第二男俣少知名时爲司徒祭酒俣雅好文籍与先生日夜搜寻常共味而食同车而游俣与江斅褚玄刘俟俱爲顺帝四友故最以才学得名俣作宋德颂连珠七警当世称絶俣既亡后文章皆零落先生欲爲纂集竟不能得是岁昇明元年冬先生年二十二随刘秉入石头城就袁粲建事先生与韩贲糜谈同掌文檄及事败城溃即得奔出俣及弟侅爲沙门以逃爲人所获建康狱死人莫敢视先生躬自收殡瘗葬查刑旧墓营理都毕自此弃世寻山而止值宋齐之际物情未安既结刘宗常怀幽惕父乃因纪僧眞求事齐高帝于新亭即蒙帐内驱使二月沈攸之平从还东府公仍遣使侍弟五息晔六息暠侍读兼助公间管记事先生时年二十三除巴陵王侍郞先生云革运之际颇有微勋何处不容三两阶级遂不拜又明年随安城王岀镇石头次岁夏丁孝昌府君忧世祖武帝即位以振武将军起侍宜都王侍读齐世侍读任皆总知记室手笔专选须大才者先生于吉凶内外仪礼表章爰及牋疏启牒莫不絶衆数王书佐典书皆承授以爲准格诸侍读多有惭惮颇致谗嫉先生亦任之不以介意年二十八服阕诏拜左卫殿中将军颇慰时望先生惊亦不解所以即告庾道敏论诸屈滞庾爲面启武帝帝云先帝昔亲命此官卿不知耶其何辞之庾告先生先生喟然叹曰昔不受豫章王侍郞于今五年反爲此职驿马非骥騄犹欲固辞庾切言之云大元以来此官皆用名家如裴松之从此转员外郞但问人才若官何所枉君恐爲尔误我事于时正被委任总知诸王府事先生不获己而拜矣年二十九清溪宫新成帝宴乐之先生拜表献颂又有伏曼容亦上赋于是勑遣中书省舍人刘系宣㫖襃赞并勑豫旧宫金石会于时上意欲刻此颂于石碑王俭沮议而止时献赋者五人惟以先生爲最将欲迁擢会丁母忧去职寻授振武将军起特赐酒食省禄随宜都王赴京帝欲幸武进宫先生复作颂颂成而车驾废不复得奏云此颂体制爽絶倍胜旧格三年还都除奉朝请拜竟怏怏与从兄书云昔仕宦应以体中打断必期四十左右作尚书郞出爲浙东一好名县粗得山水便投簪高迈宿昔之志谓言指掌今年三十六矣方除奉朝请此头颅可知矣不如早去无自劳辱明年五月遂拜表解职求託山林青云之志于斯始矣是岁武帝永明十一年壬申岁也先生初隐不欲辞省出乃脱朝服挂神虎门鹿巾径出东亭已约语左右曰勿令人知尔乃往与王晏语别晏云主上性至严治不许人作高奇事脱致忤㫖坐贻罪咎便恐违卿此志讵可作先生默思良乆答云予本徇志非爲名若有此虑奚爲所宜于是即不诣省直上表陈诚诏赐帛十匹烛二十鋋又别勑月给茯苓五斤白蜜二升以供服饵先生旣遂命理舳东下公卿饯于征虏亭供帐甚盛车马填咽咸云江东比来未有斯事乃见今日尔于是止于句容之句曲山先生云此山是金坛洞宫周回百五十里名曰华阳之天有三茅司命之府故名曰茅山乃中山立馆自号华阳隐居亦犹士安之玄晏稚川之抱朴凡人间书疏皆以此号代名先生善稽古训诰七经大义备解而不好立义异于先儒议论惟着纸不甚口谈尤好五行阴阳风角气候太一遁甲星历筭数山川地理方国所产及医方香药分剂虫鸟草木考校名类莫不该悉善隶书不类常式别作一家骨体劲媚琴棋骑射亦皆领括爲性圆通谦谨出入㝠会心知明镜遇物便了言无烦舛有亦随觉爲人少忧戚无嫉竞淡哀乐夷喜怒先生以甲子乙丑丙寅三年之中就兴世馆主东阳孙游岳咨禀道家符图经法虽相承皆是眞本而经历摹写有意所未惬者于是更博访斤以正之戊辰年始往茅山便得扬许手书眞迹欣然感激至庚午年又启假东行浙越处处寻求灵异至会稽大洪山谒居士娄慧明又到余姚太平山谒居士杜京产又到始宁山谒法师钟义山又到始丰天台山谒朱僧标及诸处宿旧道士并得眞人遗迹十余卷游历山水二百余日乃还爰及东阳长山吴兴天目山于潜临海安固诸名山无不毕践身本轻捷登陟无艰赡恤寒栖拯救危急救疗疾恙朝夕无倦其别有阴恩密惠人莫得而知之虽借人书随误治定东昏侯永元初更筑三层楼先生处其上弟子居其中賔客至其下与物遂絶惟一家僮得至其所本便鞍马善射晩皆不爲惟听吹笙而已特爱松风庭院皆殖松每闻其响欣然爲乐有时独游泉石望见者以爲仙人性好着述尚奇异顾惜光景老而弥笃尤明阴阳五行风角星筭山川地理方国产物医术本草帝代历年以筭推知汉熹平二年丁丑冬至加时在日中而先天实以乙亥冬至加时在夜半凡差三十八刻是汉历后天二日十二刻也又作浑天象高三尺许地居中央天转而地不动二十八宿度数七曜行道分明中星见伏早晩以机转之悉与天相会云此修道所须非但史官家用又欲因流水作自然漏刻使十二时轮转循环不须守视而患山涧水易生苔垢参差不定是故未立先生行步举动翩翩轻利颜仪和明不严毅小大见之皆乐悦附而自令人畏服门徒胥附承奉祇肃有如宫庭小来与人有隔数岁便不与人共瓯箸饮食及长游处宿息常安性不嘲调世中戏谑一切不爲爲人强精䰟夜行独宿无所疑畏深慕张良之爲人云古贤无比率任轻虚飘飘然有云霞气其所修爲皆自得于心非傍识能及至永元二年深託向晦及梁武帝革命议国号未定先生乃引诸谶记梁是应运之符又择郊墠日灵验昭着勑使入山宣㫖酬谢帝旣早与之游及即位后恩礼弥笃书问不絶冠盖相望旣得秘诀以爲神丹可成每苦无药帝皆给之帝每得其书烧香虔受帝使造年历至己巳岁而加朱点实太淸三年也帝手诏招之钖以鹿皮巾后屡加礼聘先生乃昼两牛一牛散放水草之间一牛着金络头有人执绳以杖驱之帝笑曰此人无所求欲效曳尾龟岂有可致之理耶国家有大事无不前以谘询时人谓之山中宰相武帝天监四年移居积金东涧先生行辟谷导引之法自隐处四十许年逾八十而有壮容大通初献刀二口一名善胜一名成胜爲佳寳大同二年尅日告化时年八十五颜色不变屈伸如常屋中香气积日不散诏赠中散大夫谥贞白先生仍遣舍人监护后事弟子数十人唯王远知称上足焉先生妙解术数逆知梁祚覆没预制诗云夷甫任散诞平叔坐谈空不意昭阳殿化作单于宫诗秘在箧里化后门人稍出之大同末士人竞谈玄理不习武事后侯景篡位果在昭阳殿所着学苑百卷孝经论语集注帝代年历本草集註效验方肘后百一方古今州郡记图象集要及玉匮记七曜新旧术疏占疏合丹法式其秘密不传及撰而未讫又十部惟弟子得之梁帝金楼子云于隐士重陶贞白于士大夫重周弘正其于义理情转无穷眞一时之名士也马枢得道传云陶弘景授蓬莱仙监上文所载多同南史臣道一曰道德经云以正治国以奇用兵以无事取天下又曰兵者不祥之器非君子之器不得已而用之恬惔爲上胜而不美而美之者是乐杀人夫乐杀人者不可得志于天下矣老氏之意盖欲追还太古羲黄唐虞之风务质朴而不尚虚华使君臣上下远声色去奢侈而成清静之化不至于穷兵黩武而灭无爲之治也后世之人不省厥㫖乃以清谈纵诞爲奇其涖政或偏于姑息而不明赏罚或放于怠惰而不务勤恪或病于疏卤而不究精微或恃高才而骄傲忽略其弊不一至大败于晋朝君臣之间沦及后来有临兵而讲老子道德经者至是老子之道爲之受污使能深识老氏之道者果如是乎陶弘景遭逢乱世栖逸山林其观朝政之弊有诗曰夷甫任散诞平叔坐谈空不意昭阳殿化作单于宫时梁武以释学治天下朝臣亦竞谈玄理爲政乖缪武备不修渐至覆亡其国故弘景之诗及之弘景学老氏之学者也后世学老氏之学而立人之朝者可不深味其㫖哉历世眞仙体道通鑑卷之二十四历世真仙体道通鉴正统道藏三家本五十三卷洞真部记传类历世眞仙体道通鑑卷之二十五淡五王远知道士瑯琊王远知陈扬州刺史昙首之子外祖丁超梁驾部郞中其母因梦灵凤有娠僧寳志曰生子当爲神仙宗伯也年七岁日览万言博总群书心㝠至道年十五入华阳事陶贞白先生授三洞法又从宗道先生藏矜传诸秘诀陈主召入重阳殿特加礼敬赏赉资送还茅山先生乃于洞西北岭上结靖室以居研味玄秘陈宣帝大建末靖室中忽有一神人醉卧呕吐先生然香礼候神人曰吾将游天台山卿能去否先生即随出上东岭至山半忽思未二三弟子付嘱经书背行十余步回望神人化爲鹤飞去隋晋王广镇扬州王子相柳顾言相续奉请先生旣至斯须而须髪变白王惧而归之少选复旧王践祚勑崔凤举谘迓帝亲执弟子礼勑江都起玉清玄坛以处之仍令代王越师焉唐高祖龙潜时先生尝密告符命秦王与房玄龄微服就谒先生迎谓曰此中有圣人秦王请以实告先生曰方作太平天子愿自爱也秦王诣先生受三洞法及登极将加重位固辞归山至太宗贞观九年勑润州于茅山置太平观并度七人降玺书曰朕昔在藩朝早获问道眷言风范无忘寤寐近览来奏请归旧山己有别敕不违高志所令置观用表宿心先生浩气虚怀语默一致涵照如镜应物无私时有窦德玄先经扬州遇司命使者言其有重禄以九九之数当终命德玄求哀使者云眞人王法主是少室仙伯检録人鬼之任关奏天曹无不即应德玄遂恳祈于先生先生不得已因与请命使者报曰更延十三年至高宗朝德玄爲左相捐馆舍之日言皆如之故举世唿先生爲法主又知已授仙职后谓潘师正曰吾昨见仙格以小时误伤一童子唇不得白日昇天署少室仙伯将行有近翌日沐浴加冠衣焚香而寐告化时年一百二十一岁潘师正徐道邈同得秘诀爲入室弟子陈羽王轨次之其余各栖洞府终身无替高宗调露二年赠太中大夫谥曰昇玄先生乃勑置太平观度道四十九人天后嗣圣初又赠金紫光禄大夫改谥昇眞先生明皇天寳中勑李含光于太平观造影堂写眞像用旌仙迹焉一云先生善易知人死生祸福作易总十五卷一日雷雨云雾中一老叱先生曰所泄者书何在上帝命吾摄六丁雷电追取先生惶惧据地傍有六人青衣已捧书立矣老人责曰上方禁文自有飞天保卫金科秘于玄都汝何敢辄藏缃帙先生对曰青溪之老传授老人曰上帝勑下汝仙品已及受度期展四年二纪数也先生化后有人过海爲风飘荡忽见叶舟自天末来乃先生也且曰君涉险何至如此此洋海之东十万里也借子迅风一夕可到登州旣去舟如飞羽觉风毣毣而过明日果至登州王轨道士王轨者字洪范临沂人也曾祖筠梁散骑常侍少府卿度支尚书大父铦梁简文太子洗马招远将军父瑜陈着作郞鄱阳王常侍轨年二十岁事法主王远知执巾瓶之礼凡十六年每座下听道德西昇灵寳南华诸经退席爲人曲讲又摹写上清尊法洞玄洞神符图秘寳封于石室以镇山岳饵术飡松积有日矣斋讲传授有所得惟造像周急爲先唐太宗知其名常咨访道要高宗干封二年十一月旦谓门人曰吾昨夜梦三人羽衣执简前曰华阳天官用师爲神仙主者兼知校领省官吾昔在桐柏山已感斯梦辞不获今乃复然殆将去矣戒门人修道之要经书秘诀各有所付至八日沐浴衣冠翌日坐笏而化及就榇但空衣结带而已春秋八十八河南于信之刻石于华阳洞潘师正潘师正者字子眞贝州宗城人祖居常周楚州刺史父寞隋通州刺史母鲁氏善言名理师正始生有光邻母善骨法谓此儿不仙即贵及能言授六经皆通且曰此书外有过此者乎母曰惟道德五千文尔遂诵之及母病将危谓师正曰死者人之大期期至而徃吾何恨哉然汝尚幼不免爲吾念师正泣血捧母手曰若天夺慈颜某亦不能生母曰汝若毁灭非尽终始之孝也师正殒絶良乆曰忍死强生当絶粒从道庶凭眞教以爲津梁母摩其顶勉之旣葬庐于墓以孝闻隋炀帝大业中有道士刘爱道见而器之曰三清之骥非尔谁乘之时茅山王远知爲炀帝所重每诏入禁中躬荐松水以祈福庆爱道谓师正曰吾非不欲尔相从然成就功道非远知不可远知旣见忻然谓爱道曰今日复有潘仙吾教之幸也由是隶道士籍授三洞隐诀眞文未几远知请还茅山师正侍行渡扬子江饮秽水痢下如凝脂遂梦见一人衣冠皓鲜乘空而下授白药一粒饮之及寤而愈旣至远知谓曰吾虽欲留汝于此而嵩阳乃汝修眞之地当亟还也于是与刘爱道合居双泉顶间二十余年复庐于逍遥谷食饮惟青松涧水而已洗心忘形与草木俱所修经法有太清之道三中眞之道六下眞之道八唐高宗幸东都召见请作符书辞不解复问山中所须对曰茂松清泉臣之所须此山中不乏矣帝异之遂莫留即其庐作崇唐观及奉天宫又敕其逍遥谷作门南曰僊游北曰寻眞时太常献新乐帝更名祈仙望仙翘仙曲调露初高宗狩嵩岳以车舆迎师正入嵩阳观问道复送至逍遥谷见薜荔绳床将朽败余无火粒之具惟有两大瓢问何所用对曰臣有青䭀饭昔西城王君以南烛爲之服食得道旣还都命使江东造青䭀饭以赐之每手诏抚问皆具弟子姓名咨白而法服香烛金帛继奉不絶其感遇之盛如此谓弟子曰吾实无用天恩滥加爲道士衣皆上之所赐复处以崇构兴动土工屠害草木惊挠禽兽吾罪人也必招㝠谴汝等少年学道当求深山穷谷絶迹之处则无累矣上在洛阳又诏辞不获遂馆于天苑逮还山帝以诗送永淳元年正月一日谷之东巖忽有箫管空歌之音弟子来白先生曰吾无所闻汝勿爲名以眩俗也忽谓弟子韩文礼曰爲吾造石室于北巖之下夏末当迁居文礼未忍爲而促之不已白曰北巖通灵岳可乎曰吾居此五十余年降眞者三语要者七各能精一当自知之至六月十四日索沐浴书青符置汤中云终身凈也翌日将旦闻猿鹤悲鸣徘徊不去至晩闻石室未成则曰果不济吾用遽云去文礼问何去曰泰山检校功德至十六日复曰石室未成权作瓦屋以寘我无改衣服后百日迁石室中是日云气覆庭异香满室须臾解化年九十八诏赠太中大夫谥曰体玄先生先生神标仙骨雅似隐居夫阶眞韬眞练景游化者其有类乎弟子凡八人并皆殊秀然鸾姿凤态渺映云松者有韦法昭司马子微郭崇眞皆禀训瑶庭密受琼室专玉淸之业遗下仙之俦矣时陈子昂作颂司马承祯后周瑯琊公司马裔玄孙名承祯字子微洛州温人也事潘师正传辟谷导引术无不通师正异之曰我得陶隐居正一法逮汝四世矣乆之辞几席遍游名山庐天台构层轩于坛上目爲衆妙台唐武后尝召之未几去与陈子昂卢藏用宋之问王适毕构李白孟浩然王维贺知章爲仙宗十友睿宗复命其兄承祎就之诏曰鍊师德超河上逍遥浮丘高游碧落之庭独步淸源之境朕初登寳位乆借徽猷虽尧帝丕图翘心啮缺轩皇御历远想崆峒缅惟彼怀宁妨此顾朝钦夕伫迹滞心飞欲遣使者专迎或虑鍊师嘉遯故令祎往愿与同来披遂不延先此毋虑旣至引入中掖延问其术对曰爲道日损损之又损以至于无爲夫心目所知见每损之尚不能已况攻异端而增智虑哉帝曰治身则尔治国若何对曰国犹身也故游心于淡合气于漠与物自然而无容私焉则天下治帝叹咏曰广成之言何以加此赐寳琴霞帔以还公卿赋诗送之常恒徐彦坦总而爲之序曰白云记后复遣使迎至京师亲授符箓赏赐甚厚每固辞请归卢藏用早隐终南山后登朝居要官见承祯将还天台藏用指终南山曰此中大有佳处何必天台对曰以仆观之乃仕宦之捷径尔藏用有惭色明皇诏于王屋山置坛室以居之承祯善篆隶金剪刀书自成一家体帝命以三体写老子刊正文句尝铸含象鉴震景剑进之命光禄卿韦滔至所居按金箓设祠厚赐上封泰山回问承祯五岳何神主之对曰岳者山之巨镇而能出云降雨爲国之望然灵仙所隐别有仙官主之于是诏五岳别立仙官庙时女眞焦静眞泛海诣蓬莱求师至一山见道者指言曰天台山司马承祯名在丹台身居赤城眞良师也静眞旣还诣承祯求度未几昇天尝降谓薛季昌曰先生得道高于陶都水之任当爲东华上清眞人开元中文靖天师与承祯赴长生殿千秋节斋直中夜行道毕隔云屏各就枕斯须忽闻小儿诵经声玲玲如金玉响天师乃褰裳蹑步而窥之见承祯额上有小日如钱光耀一席逼而听之乃承祯脑中之声也天师退谓其徒曰黄庭经云泥丸九眞皆有房方圆一寸处此中又云左神公子发神语其先生之谓有弟子七十余人忽曰吾玉霄峯东望蓬莱有灵眞降驾今爲东海小青童君东华君所召必须往俄顷化去如蝉脱蜕弟子葬其衣冠焉时年八十有九诏赠银青光禄大夫谥正一先生帝亲文其碑韦渠牟作传尝撰修眞秘㫖天地宫府图坐忘论登眞系等行于世臣道一曰司马承祯藐视轩裳栖身洞府心地之高迈学问之渊源不易及也其答唐睿宗之问曰国犹身也故游心于淡合炁于漠与物自然而无容私焉则天下治此诚得太上之深㫖道德经云我无爲而民自化我好静而民自正我无事而民自富我无欲而民自朴即此义也李含光晋陵人也弘孝威家本淳儒州里号贞隐先生后避唐敬宗讳改爲李氏其子曰含光年十三笃好道学虽处暗室如对君父然人见之神色皆歛工篆隶或称过其父一闻之终身不书后师正一先生云篆寳书倾囊相付且曰眞玉清之客也抱虚无而行功则其道不穷託幽阜而灭迹则于德亦浅承教虽远宜先救人含光旣禀眞训乃忘情于身周急于物每启章奏则斋心洁己未始少怠唐明皇召见问理化对曰道德经者君王之师也昔汉文帝行之跻民于仁寿之域又问金鼎曰道德者公也轻举者公中之私也虽见其私亦圣人之存教若求生徇欲类于系风不亦难乎帝嘉之优礼以待未几以疾辞东归句曲诏爲紫阳观以居之帝受杨许眞经请爲师复以疾不赴遂于大同殿具词遥请加号文靖先生手诏屡降给奉相续尝撰仙学传及论三玄异同并本草音义又诏补杨眞人手迹数纸代宗大历四年十一月谓弟子韦景昭孟湛然曰吾将顺化有顷颜色怡然而往于是祥云降芝草生享年八十七历世眞仙体道通鑑卷之二十五历世真仙体道通鉴正统道藏三家本五十三卷洞真部记传类历世眞仙体道通鑑卷之二十六淡六许大史太史眞君姓许氏名逊字敬之曾祖琰祖王父肃世居许昌高节不仕颖阳由之后也父汉末避地于豫章之南昌因家焉吴赤鸟二年己未母夫人梦金凤衔珠坠于掌中玩而吞之及觉腹动因是有娠而生眞君焉句曲山远游君迈晋护军长史穆皆眞君再从昆弟也眞君生而颖悟姿容秀伟少小通疏与物无忤尝从猎射一麀鹿中之子堕鹿母犹顾舐之未竟而毙因感悟即折弃弓矢克意爲学博通经史明天文地理音律五行谶纬之书尤嗜神僊修炼之术颇臻其妙闻西安吴勐得至人丁义神方乃往师之悉传其秘遂与郭璞访名山求善地爲栖眞之所得西山之阳逍遥山金氏宅遂徙居之日以修炼爲事不求闻达乡党化其孝友交游服其德义尝有售铁灯檠者因夜然灯见有漆剥处视之乃金也翼日访主还之人有馈遗苟非其义一介不取郡举孝廉不就朝廷屡加礼命不得已乃以晋武帝太康元年起爲蜀郡旌阳县令时年四十二视事之初诫吏胥去贪鄙除烦细脱囚絷悉开谕以道吏民悦服咸愿自新发擿如神吏不敢欺其听讼必先教以忠孝慈仁忍愼勤俭近贤远奸去贪戢暴具载文诫言甚详悉复患百里之远难于户晓乃择秀民之有德望与耆老之可语者委之劝率故争竞之风日销乆而至于无讼先是岁饥民无以输租郡邑绳以法率民多流移眞君乃以灵丹点瓦砾爲金令人潜瘗于县圃一日籍民之未输纳者咸造于庭使服力于后圃民䦆地获金得以输纳遂悉安堵邻境流民慕其德惠来依附者甚衆遂至户口增衍属岁大疫死者十七八眞君以所授神方拯治之符咒所及登时而愈至于沉痾之疾无不痊者传闻他郡病民相继而至者日旦千计于是标竹于郭外十里之江置符水于其中俾就竹下饮之皆瘥其悼耄羸疾不能自至者汲归饮之亦获痊安蜀民爲之謡曰人无盗窃吏无奸欺我君活人病无能爲后江左之民亦来汲水于旌阳眞君乃咒水一器置符其中令持归置之江滨亦植竹以标其所俾病者饮之江左之民亦良愈今号蜀江眞君任旌阳旣乆知晋室将乱乃弃官东归蜀民感其德化无计借留所在立生祠家传画像敬事如神明焉启行之曰赢粮而送者蔽野有至千里始还者有随至其宅愿服役而不返者乃于宅东之隙地结茭以居状如营垒多改氏族以从眞君之姓故号许家营焉其遗爱及民有如此者眞君尝至新吴憩于栢林忽有女童五人各持寳剑来献眞君异而受之旣而偕至眞君之第惟日击剑自娱人莫能测眞君识其剑僊也常礼遇之卒获神剑之用旣而与吴君游于嵩阳闻金陵丹阳县黄堂靖有女师谌姆多道术遂同往致敬叩以道妙姆曰君等皆夙禀灵骨仙名在天然昔孝悌王自上清下降化度人世示陈孝道初降兖州曲阜县兰公家谓公曰后晋代当有神仙许逊传吾此道是爲衆眞之长留下金丹寳经铜符铁券令公授吾使掌之以俟子积有年矣吾复受孝道明王之法亦以孝爲本子今来矣吾当授子乃择日登坛依科盟授阐明孝道誓戒丁宁出铜符铁券金丹寳经并正一斩邪之法三五飞步之术诸阶秘法悉以传付许君顾谓吴君曰君昔以神方爲许君之师今孝道明王之道独许君得传君当返师之也况玉皇玄谱君位玄都御史许君位高明大使总领仙籍品秩相寮又所主十二辰配十二国之分许君司玄枵之野于辰爲子统摄十二分野君领星纪之邦于辰爲丑尔自今宜以许君爲长也二君礼谢讫辞行眞君方心期每岁必来谒姆姆觉之曰子勿来吾即还帝乡矣因取香茅一根南望掷之曰子归认茅落处立吾祠岁秋一至足矣二君还首访飞茅之迹寻于所居之南四十余里得之已丛生矣遂建祠宇亦以黄堂名之崇道观每岁仲秋之三日必往朝谒焉初眞君往访飞茅路傍见陂水淸彻爲之少憩曰憩眞靖又见乡民盛烹宰以祀神且相诧曰祭不腆则神怒降祸矣眞君曰怪祟敢尔耶夜宿于逆旅召风雷伐之拔其林木明日告其里人曰妖社已驱毋用祭也又见负担远汲者满道乃以杖刺社前涸泽出泉以济之虽旱不竭明日登山巓指山腰之泉罅曰是有异物藏焉后将爲孽遂立坛靖以镇之乃渡小蜀江抵江干之肆主人朱氏虽贫而迎接甚敬眞君戏画一松于其壁而去其家即日市利加倍后江涨溃堤市舍俱漂惟松壁不坏眞君尝炼神丹于艾城之黄龙山山湫有蛟魅护爲渊薮辄作洪水欲漂丹室眞君遣神兵擒之钉于石壁丹成祭于幕阜葛仙翁石室遂至脩川爱其湍急而味坚乃取神剑磨于涧傍之石寻渡水登秀峰爲坛于峰顶以醮谢上帝乃服仙丹吴君居近焉遂造吴君之宅过西安县县社伯出谒眞君诘其地分有妖物爲民害者其神匿之眞君行过一小庙庙神迎告曰此有蛟物害民知仙君来故往鄂渚逃避矣后将复还愿爲斯民除之眞君如其言蹑迹追之至鄂渚路傍逢三老人询其蛟孽所在皆指曰见伏于前桥下眞君至桥侧仗剑叱之蛟惊奔入大江匿于渊乃勑吏兵驱之蛟从上流奔出遂诛之眞君怒西安社伯之不职锢其祠门止民享祀令祀小庙已而还郡城眞君曰此地水陆冲要人物繁伙岂无分合得僊之人试以丹数粒杂他药货之令其信縁而取继而赎者虽多竟无一人遇者眞君吁叹以世间仙才之难得也眞君闻新吴有蛟爲孽因持剑捕逐之蛟惧窜入溪穴眞君乃以巨石书符及作镇蛟文以禁之时海昏之上辽有巨蛇据山爲穴吐气成云亘四十里人畜在其气中者即被吸吞无得免者江湖舟船亦遭覆溺大爲民害眞君闻之乃登北岭之巓验之果见毒气涨空眞君愍斯民之罹其害乃集弟子将往诛之初入其界远近居民三百余人知眞君道法竸来告愬求哀恳切眞君曰世运周流当斯厄会生民遭际合受其殃知之此来正爲是事当爲汝曹除之吾誓不与此蛇俱生也有顷群弟子至亦同劝请眞君曰须时至乃可于是卓剑于地默祷于天良乆飞泉涌出俄有赤鸟飞过眞君曰可矣遂前至蛇所仗剑布气蛇惧入穴乃飞符召海昏社伯驱之不能出复召南昌社公助之蛇出穴举首高十余丈目若火炬吐毒冲天乡民咸鼓譟相助是时眞君啸命风雷指唿神兵以摄伏之使不得动吴君乃飞步踏其首以剑噼其颡蛇始低伏弟子施岑甘战等引兵挥之蛇腹裂有小蛇自腹中出长数丈甘君欲斩之眞君曰彼未爲害不可妄诛小蛇惧而奔行六七里鼓噪声犹返听而顾其母群弟子请追而戮之眞君曰此蛇百五十年后若爲民害吾当复出诛之以吾坛前植栢爲验其枝拂坛扫地乃其时也又预䜟云吾仙去后一千二百四十年间豫章之境五陵之内当出地仙八百人其师出于豫章大扬吾教郡江心忽生沙洲掩过沙井口者是其时也此时小蛇若爲害彼八百人自当诛之苟无害于物亦不可诛也蛇子遂得入江大蛇旣死其骨聚而成洲眞君于海昏经行之所皆留坛井凡六处通候时之地爲七其势布若斗星之状盖以镇弭后患复至邑之西北见山泉清冽乃投符其中与民疗疾其效亦比蜀江巨蟒旣诛妖血污剑于是磨洗之且削石以试其锋告其徒曰大蛇虽灭蛟精未诛彼物通灵必知吾有除害意恐其伺隙溃郡城吾归郡乎战岑二子从我焉时怀帝水嘉六年也眞君道术高妙着闻远迩求爲弟子者数百人却之不可得乃化炭爲美妇人夜散群弟子处以试之明且阅之其不爲所染污者惟十人耳即异时上昇诸高弟也自是凡周游江湖诛蛟斩蛇不无从焉其余多自愧而去眞君乃与甘施二君归郡周览城邑适有一少年美风度衣冠甚伟通谒自称姓愼礼貌勤恪应对捷给遽告去眞君谓弟子曰适者非人老蛟之精故来见试也体貌虽是而腥风袭人吾故愚之庶尽其丑类耳迹其所之乃在江浒化爲黄牛卧郡城沙碛之上眞君乃剪纸化黑牛往鬭之令施岑潜持剑往俟其鬬酣即挥之施君一挥中其左股牛奔入城南之井中眞君遣符吏寻其踪乃知直至长沙于贾谊井中出化爲人即入贾玉使君之家先是蛟精尝慕玉之女美化爲一美少年谒之玉大爱其才许妻以女因厚赂玉之亲信皆称誉焉遂成婚居数岁生二子常以春夏之交孑然而出周游江湖若营贾者至秋则乘巨舰重载而归所资皆寳货盖乘春夏大水覆舟所获也是秋徒还绐玉云财货爲盗所劫且伤左股玉举族叹惋求医疗之眞君乃爲医士谒玉玉喜召其婿出求医蛟精觉之惧不敢出玉自起召之眞君随至其堂厉声叱曰江湖蛟精害物非一吾寻踪至此岂容逃遁速出速出蛟精计穷乃见本形蜿蜒堂下爲吏兵所诛眞君以法水噀其二子亦皆爲小蛟併诛之贾女亦几变形其父母爲哀求眞君绐以神符故得不变眞君谓玉曰蛟精所居其下即水今居舍下深不踰尺皆洪波也可速徙居毋自蹈祸玉举家骇惶迁居高原其地不日陷爲渊潭深不可测眞君复还豫章而蛟之余党甚盛虑眞君诛之心不自安乃化爲人散游城市访眞君弟子诡言曰仆家长安积世崇善远闻贤师许君有神剑愿闻其功弟子语之曰吾师神剑指天天裂指地地坼指星辰则失度指江河则逆流万邪不敢当神圣之寳也又曰抑有不能伤者乎弟子戏之曰惟不能伤冬瓜葫芦尔蛟以爲诚然继而尽化其属爲葫芦冬瓜连枝带蔓浮泛满江拟流出境眞君晨兴觉妖氛甚盛乃顾江中见蛟精所化即以剑授施岑使履水斩之党属茹连悉无噍类江流爲之变色眞君曰此地蛟螭所穴不有以镇之后且复出爲患人不能制也乃役鬼神于牙城南井铸铁爲柱出井外数尺下施八索钩锁地脉祝之曰铁柱若亚其妖再兴吾当复出铁柱若正其妖永除由是水妖屏迹城邑无虞复虑后世奸雄妄作故因铁柱以爲䜟记有地胜人心善永不出奸雠纵有兴谋者终须不到头之言眞君之虑后世也深有如此者次年眞君以蛟蜃之属有散入鄱阳浔阳界者虑其复还乃周行江湖以殄灭之至苕峣山顶有蛟湖三所其孔穴透大江通饶信眞君诛其蛟魅立玉阳府靖以镇之其西北石壁下湾立开化靖以镇之更立太城府靖又铸铁符镇鄱阳湖口杜其所入之路铸铁盖覆庐陵元潭制其所藏之薮仍以铁符镇之留一剑在焉明年复游长沙遂至韶阳又明年至郴衡诸郡所至皆爲民馘毒除害乃还豫章前后凡立府靖七十余所皆所以镇郡邑辟凶灾也明帝太宁二年大将军王敦仲举兵内向次于湖眞君与吴君同往上谒冀说止之时郭璞先生在幕府乃因璞与俱见处仲喜延之饮而问曰予梦一木破天君等以爲如何眞君曰非嘉兆也吴君曰木上破天未字也公宜未可妄动处仲色变令璞筮之璞曰无成处仲不悦曰予寿几何璞曰公若举事祸将不乆若还武昌则寿未可量也处仲怒曰君寿几何璞曰予寿在今日日中处仲大怒令武士擒璞斩之眞君乃举杯掷起化爲白鸽飞绕梁栋处仲一举目已失二君所在处仲竟败二君还至金陵欲赁舟至豫章而船主告以乏操舟者眞君曰尔等但瞑目安坐切勿觇视吾自爲尔驾之乃召二龙挟舟而行因以印印西岸之崖壁以辟水怪今印文犹在舟渐凌空俄过庐山顶至紫霄峰金阙洞二君欲游洞中故其舟稍低抹林梢戛戛有声舟人不能忍窃窥之龙即舍舟于层岫之上折桅于深涧之下眞君谓舟人曰汝不听吾言将何所归乎舟人拜求济度眞君教以服饵灵草遂得辟谷不死尽隐于此山二君各乘一龙分水陆还会于北岭之天寳洞遂归旧隐日与弟子讲究眞诠数十年间不复以时事关意惟精修至道作醉思仙之歌又着八寳垂训曰忠孝廉谨宽裕容忍忠则不欺孝则不悖廉而罔贪谨而勿失修身如此可以成德宽则得衆裕然有余容而翕受忍则安舒接人以此怨咎涤除凡我法子动静勤笃念兹在兹常守其独有爽厥心三官考戮乡党化之皆迁善远罪孝悌兴行平时出处随机应物不异常人但所居之处鸣鹤翔飞景云旋绕而已自东晋乱离江左频扰眞君所居环百余里盗贼不入闾里晏安年谷屡登人无灾害其福被生灵人莫知其所以然也至孝武宁康二年甲戌眞君年一百三十六岁八月朔旦有云仗自天而下二仙乘辇导从甚都降于眞君之庭眞君降阶迎拜二仙曰奉玉皇命赐子诏眞君俯伏以听乃宣诏曰上诏学仙童子许逊卿在多劫之前积修至道勤苦备悉经纬逾深万法千门罔不师历救灾拔难除害荡妖功济生灵名高玉籍衆眞推仰宜有甄昇可授九州都仙太史高明大使赐紫綵羽袍琼旌寳节玉膏金丹各一合诏至奉行眞君再拜登阶受诏一仙曰予乃玉眞上公崔子文一仙曰予乃元眞大卿瑕丘仲言毕揖眞君坐告以冲举之日遂乘云车而去眞君乃召门弟子与乡曲耆老谕以行期自此朝夕会于眞君之第日设宴饮共叙惜别且教以行善立功以致神仙之㫖着灵剑子等书又与十一弟子各爲五言二韵劝诫诗十首以遗世以大功如意丹方传衆弟子之不与上昇者此方即丁义神方中一也其诀必先择日斋戒设位醮十八种药之神然后书符逐味诵咒而修合之其治衆疾如意而愈是月望日大营斋会遍召里人长少毕集至日中遥闻音乐之声祥云弥望须臾渐至会所羽盖龙车从官兵卫僊童綵女前后导从红霞紫气舒布环遶前二诏使又至眞君降阶拜迎二仙复宣诏曰上诏学仙童子许逊脱子前世贪杀匿不祀祖先之罪録子今生咒水行符治病罚恶馘毒之功已仰潜山司命官传金丹于下界闭债封形回子身及家口厨宅百好归三天子急凈秽𤽤土凌空左大力天丁与流金火铃照辟中黄无或散慢告行仍封远祖由玉虚仆射曾祖琰太微兵卫大夫先祖玉太极把业録籍典者父肃中岳仙官赐所居宅曰仙曹左府玉眞上公曰卿门弟子虽衆唯六人合从行余各自有超举之日不得偕往也乃揖眞君眞君昇龙车命陈勋时荷持册前导周广曾亨骖御黄仁览与其父族侍从盱烈与母部从仙眷四十二口同时昇举鸡犬亦随逐飞腾里人攀恋投地悲号不忍别眞君曰僊凡路殊悲懽自切执奉孝慈恭顺天地何患无报耶乃留下修行钟一口并一石函谓之曰世变时迁即爲陈迹矣聊以此爲异时之记有仆许大者与其妻市米于西岭闻眞君将飞昇即奔驰而归仓忙车覆遗米于地米皆复生比至哀泣求从行眞君以其分未应仙乃授以地仙之术夫妇俱隐于西山仙仗旣举有顷坠下药臼车毂各一又坠一鸡笼于宅之东南十里余并鼠数枚坠地虽拖肠而不死意其尝得窃食仙药也后人或有见之者必爲瑞应焉仙驾凌空向远望之不可见唯祥云彩霞沵漫山谷百里之内异香芬馥经月不散初眞君回自旌阳奉蜀锦质信于谌姆姆制以爲殿帷至是忽飞来周游故宅之上竟日复飞入云霄初眞君与郭璞寻眞选胜至宜春栖梧山王长史之子朔迎眞君居西亭乆之眞君谓朔曰吾视子可传吾术乃密授仙方复云此居山川秀丽兼有灵泉出于道南前对洞天俯临袁水宜爲道院朔从之眞君书一天篆靖字也字于壁而去飞昇之日云軿过其上遣二青衣下告朔以被玉皇诏命因来别子朔洎阖家瞻拜祈度眞君俯告曰子辈仙骨未充但可延年乃飞仙茅一根授朔曰此茅味异殖于兹地乆服长生甘能养肉辛能养节苦能养气咸能养骨滑能养肤酸能养筋宜和苦酒服之必效言讫而别自后王族如言服饵各寿百龄焉眞君所从游者三百余人其功行杰出通吴君十有一人眞君飞昇之后里人与眞君之族孙简就其地立祠以所遗诗一百二十首写竹简之上载之巨筩令人探取以决休咎名曰圣签其钟车函臼并寳藏于祠中蜀旌阳之民竞赍金帛负砖甓来甃𡒄井以报功德各镌姓名于上隋炀帝时焚修中辍观亦寻废至唐高宗永淳中天师胡惠超重兴建之明皇尤加寅奉宋太宗眞宗仁宗皆赐御书眞宗又遣中使赐香烛花旛旌节舞偶改赐额曰玉隆取度人经太释玉隆腾胜天之义仍禁名山樵採蠲租赋之役复置官提举爲优异老臣之地徽宗皇帝降玉册上尊号醮告词文云政和二年太岁壬辰五月丁巳朔十七日癸酉皇帝御名谨遣入内内侍省内殿程奇请道士三七人于洪州玉隆观建道场七昼夜罢散日设醮一座三百六十分位上启神功妙济眞君伏以至神无像虽莫能名成德在人姑从所示式襃显蹟肇荐徽称冀享钦崇永绥福地某无任诚惶诚恐恳祷之至谨词御降眞君册告表文臣某祇奉高眞肇扬显蹟仰太霄之在望祓灵宇以申虔美利所加旣作黎民之福纯熙来被更延景历之昌臣无任精虔激切之至谨奉表奏告以闻臣某诚惶诚恐顿首谨言玉册文曰维政和二年岁次壬辰五月丁巳朔十七日癸酉皇帝再拜言曰天眷用懋宠绥四方爰有至眞克相上帝烜威赫德钖羡降康而名号弗宣曷彰报典迺诏有司考循秘牒发挥遗懿垂示无穷共惟眞君躬握元图密庸妙契繇魏迄晋嗣休炳灵赈乏蠲疴一方攸赖剪妖馘毒三气获分肆膺谌姆之符荣启都仙之籍超昇璇极载纪绵邈庙像屹崇风烈如在矧炎晖之有赫方皇运之郅隆荐降嘉祥聿彰幽赞禬禳响答民物阜宁宜极徽称以昭严奉谨遣朝奉大夫充集贤殿修撰知洪州军州管干学事兼管内劝农使充江南西路兵马钤辖护军赐紫金鱼袋王上尊号曰神功妙济眞君洪惟降鉴诞受丕章佑我无疆保兹景命俾缉熙于纯嘏用敷钖于群伦谨言政和六年改观爲宫眞君昭灵着验非一屡承恩宠事迹详载逍遥山玉隆万寿宫志臣道一曰许太史辞弃官荣潜心道法活民则行符咒水除害则诛蛟斩蛇行满功成高陞仙品然而乡党化其孝友交游服其德义随机应物不异常人但所居之处常有鸣鹤翔飞景云旋绕而已其在仕也政有可观其归隐也内则修丹外则混俗眞神仙之雄杰者也道德经曰道冲而用之或不盈渊乎似万物之宗挫其鋭解其纷和其光同其尘湛兮似若存吾不知谁之子象帝之先许太史得之也历世眞仙体道通鑑卷之二十六历世真仙体道通鉴正统道藏三家本五十三卷洞真部记传类历世眞仙体道通鑑卷之二十七淡七吴勐吴君名勐字世云濮阳人仕吴爲西安令因家焉今分宁县是也性至孝龆齓时夏月手不驱蚊惧其去己而噆亲也年四十得至人丁义神方继师南海太守鲍靓复得秘法吴黄龙中天降白云符授之遂以道术大行于吴晋之间晋武帝时许眞君从世云传法世云尽以秘要授之永嘉末杜弢寇蜀攻陷州县眞君旣诛大蛇世云曰蛇是蜀精蛇死则杜弢灭矣卒如其言尝见暴风大作书符掷屋上有青鸟衔去风即止或问其故答曰南湖有舟遇此风中有二道士唿天求救故以此止之验之果然西安令于庆死已三日世云曰令长数未尽当爲讼之于天遂卧于尸傍数日与庆俱起庆弟着作郞寳感其异遂作搜神记行于世尝渡豫章江值风涛乏舟世云以所执白羽扇画水而渡观者骇异晋孝武帝宁康二年眞君上昇世云复还西安是年十月十五日上帝命眞人周广捧诏召世云遂乘白鹿车与弟子四人白昼冲昇宅号紫云府宋徽宗政和二年五月准诰封眞人词曰洪都福地紫府列眞旣灵异之有闻岂褒崇之可后以尔早学至道尝悟秘言道化施行世称慈父功行甫就飞昇帝乡大江之西尚存故宅凡祷辄应吾民是依钖之新封用彰德懿朕命惟允其鉴于兹可特封神烈眞人陈勋陈勋字孝举蜀川人博学洽闻时魏遣钟会邓艾伐蜀刘禅降孝举时尚少已有出尘之志入青城山师谷元子求度世之法继闻许眞君在旌阳仁政及民走谒公庭愿充书吏眞君嘉之付以吏职凡表率辈流设化民俗抚字之术裨益爲多遂引爲门弟子而託以腹心典司经籍守视药炉眞君冲翥命执策导前焉昔玉隆宫西庑有孝举道院号承仙府手植巨柏一株其院面北而居宋徽宗政和二年诰封正特眞人其词略曰以尔早以诚恳师事道君门人之中独掌秘奥功行甫就摭幢而昇大江之西俨有遗像周广周广字惠常庐陵人大将军瑜之后少好天文音律之学长通无爲淸静之教尝与同志游巴蜀云台山得汉天师驱翦精邪之法救民疾苦闻许眞君在旌阳径诣公庭愿备下执眞君纳之令供侍杖屦夙夜惟勤遵行道法始终不怠还居私第左右无违乃就宅西百余步间筑室以居眞君飞举惠常与曾兴国同骖龙车宅号宣诏府宋徽宗政和二年封元通眞人其词略曰以尔早契山宇师事仙君元化通神能得其道功行甫就偕昇帝乡大江之西俨有故迹诰曾亨曾亨字兴国泗水人参之后也少爲道士天资明敏博学多能修三天师之教逆知来物名山列岳有路必通妙诀灵符无治不愈神人孙登见之曰子骨秀神慧砥砺精勤必作霄外人矣子勉之后隐居豫章之丰城闻许眞君道誉投谒门下愿侍巾几眞君雅器重之神方秘诀无不备传后骖龙车昇天今丰城县眞阳观是其遗迹宋徽宗政和二年诰封神惠眞人其词略曰以尔骨秀神惠天禀殊姿师事仙君雅与道合功行甫就偕游帝乡大江之西尚存坛井首尾同吴君诰时荷时荷字道阳鉅鹿人少爲道士入四明山遇神人教以胎息衆妙之术用能却寐絶粒役使鬼神驱除邪魅点化金玉赒济穷苦民受其赐声闻远迩惠怀之世闻许眞君孝道法盛行江左徒步踵门愿充弟子眞君纳之授以秘诀复遣还山教导徒衆晋明帝诏赴阙师问之坚不愿留竟归依栖侍侧孝武帝宁康二年与陈孝举执册导从昇天有遗迹在豫章城号紫盖府今南昌县厅是也东海沐阳县奉仙观乃其旧隐宋政和二年封洪施眞人其词略曰以尔系出东海世称仙材能自得师以有洪范前驱龙节参驾同昇大江之西尚存故宅首尾同吴君诰甘战甘战字伯武丰城人以孝行见推于乡党遭时乱离晦迹草泽喜神仙乆视之术闻许眞君行孝道法除害利物遂造门恳请愿备驱役眞君异其材器可其所请至眞君上昇复付以金丹秘诀伯武后归丰城布德行惠至陈宣帝大建元年正月七日亭午天诏下乃驾麟车乘云而去其故宅号华阳亭有飞簧观爲之奉祀宋征宗政和二年封精行眞人其词略曰以尔幼耽道教长事仙君驱妖除邪厥功甚茂精行旣备昇游帝乡大江之西尚存故宅首尾同吴君诰施岑施岑字太玉沛郡人祖朔仕吴因徙居九江赤爲县太玉状貌雄杰勇健多力弓剑絶伦许眞君初领徒衆诛海昏大蛇会乡壮三百余人来助力太玉预焉致恭恳乞愿充役者眞君纳之与甘伯武常执剑侍左右晋孝武帝宁康二年十月二十八日晨见东方日有一童子乘綵云执素策驱苍虬降其所居宣玉帝诏遂御苍虬乘云而去眞君宅东南二里间有坛曰紫玉府即其所栖之地西岭镇江干石上有观爲太玉眺台南昌之地亦有之皆所以眺望水妖也宋徽宗政和二年封勇悟眞人其词略曰以尔性勇而悟能自得师授以至言俾之入室神童指妙飞昇帝乡大江之西故宅犹在彭抗彭抗字武阳兰陵人举孝廉仕晋累迁尚书左丞密修仙业以病辞朝师事许眞君仍纳爱女爲眞君子妇眞君念其恪诚应诸秘要纤悉付之速遣还朝至穆帝永和二年致政南游挈家居豫章城中再诣门下朝夕叩问道益精进宋高祖永初二年八月二十四日举家二十六口白日昇天宋徽宗政和二年封潜惠眞人其词略曰以尔絶名去利潜默内修竭诚亲师授以秘要功行甫就飞昇帝乡大江之西尚存故宅仙室灵坛俨有陈迹盱烈盱烈字道微南昌人少孤事母以孝闻母盖许眞君之姊也眞君凡二姊盱母爲之孟眞君爲其孀居乃筑室宅西数十步间俾居之故母子日闻道妙眞君每出则盱母代掌其家事仙賔隐客咸获见之母子并受玉皇诏部分仙眷昇天今墻西道院乃其旧居宋徽宗政和二年诰封和靖眞人其词略曰以尔学眞君之道悟五炼之源惟性闲和动合大化卒与其母偕昇帝乡大江之西尚存故宅钟离嘉钟离嘉字公阳南昌人眞君仲姊之子少丧父母植性简淡眞君尝叹其有受道之资乃授之神方能拯救付之妙诀能役逐眞君昇天首有金丹之赐是年十月十五日中碧霞寳车自天来迎公阳拜诏昇车而去新建象牙山西源是其所居也有观曰丹陵石药臼尚存号钟玉府宋徽宗政和二年诰封普惠眞人其词略曰以尔持修炼之术善符禁之能普惠迩遐功行昭着眞君付诀昇游帝乡大江之西尚存故宅黄仁览黄仁览字紫庭高安人父辅字万石举孝廉仕至御史紫庭神彩英秀局量凝远眞君以女妻之尽得眞君之道任青州从事单骑之官留妻侍父母然每夜辄归人莫得知一夕家僮报许氏院中夜有语笑声姑讯之许氏日黄郎耳姑曰吾子从仕数千里安得至此许氏曰彼已得仙道能顷刻千里戒在漏语故不敢令姑知姑曰若然当使我见之是夕紫庭归许氏告以故比明紫庭不得已出谒父母曰仁览虽从宦远乡夜必潜归膝下仙道秘密不可泄言恐招谴累言讫取竹杖化爲青龙乘之而去故万石亦知仙道足慕执弟子之礼以事眞君惟紫庭二弟勇健不检日事游畋虽父兄奉诏飞昇而二人尚在猎所自言受性纵逸不堪作仙任兄举族飞腾容我二弟捕鹿紫庭叹其赋分复折草化鹿以止其妄心遂与父母三十二口乘云而东从眞君仙驾昇天二弟后隐于西山仙仗旣行云间坠下石毬药臼各一傍有许氏坠钗洲宋徽宗政和二年诰封冲道眞人其词略曰以尔袭初平之庆禀非常之资师事道君洞该至妙功行甫就昇游帝乡大江之西尚存故宅仁览父辅亦求爲眞君弟子眞君以其宫戚待以客礼故不与十一人之数诸弟子受法皆许传族坛靖各立府亭之名兰公昔有异人姓兰名期人莫敢唿其名称之曰兰公初居兖州曲阜县高平乡九原里其家百余曰精修孝行致斗中眞人下降其家自称孝悌王讳弘康字伯中语兰公曰始气爲大道于日中爲孝道仙王元气爲至道于月中爲孝道明王玄气爲孝道于斗中爲孝悌王夫孝至于天日月爲之明孝至于地万物爲之生孝至于民王道爲之成吾于上清以下托化人间示陈孝道之教后晋代当有眞仙许逊传吾孝道之宗是爲衆仙之长因付兰公秘㫖及金丹寳经铜符铁券令传授丹阳黄堂靖女眞谌姆且戒之曰将来有学仙者许逊汝当以此授之孝弟王遂将兰公游于郊野道傍忽有三古冢指以示兰公此是汝三生解化之迹其第一冢乃昔尸解所遗仙而已第二塜乃太阴炼形形体已就今当起矣第三冢藏蜕骨耳宜移冢傍之路勿令人物践履也孝悌王言讫昇天兰公乃榜示行人断其旧路人谓其妖妄擅移路迳执以诣官官吏拘公而诘其验公具以前事对官吏云必若妄言将加诛公曰吾言得之孝悌王安得妄官吏遂引兰公与地分对开其冢其第一冢果有黄衣一领其第二冢见一人童颜弱质如睡初觉之状第三冢见有连环骨一具衆咸惊叹吏乃持衣还献府君着衣着衣不能胜还与兰公公服之即同冢中之人合爲一体竦身轻举官吏悔谢虔恳拜问何时再降人间兰公俯语之曰我自此或十日或百日一降施行孝道以济迷涂其后吴都有十五岁童子丹阳三岁灵童并是眞仙之化身也将弘孝道之教以授合仙之士焉道一曰兰期积世修眞念不忘道至感斗中眞人下降示陈孝道以开来证眞仙子如兰期者诚之至焉者观其三生解化之迹昭然动人至于妙合形神竦身轻举盖以一诚而历四世仙道竟成岂旦夕之功行哉道德经曰不失其所者乆死而不亡者寿岂非兰期之谓乎许大许大眞君之役夫也眞君上昇之日适与其妻运米出市闻眞君昇天夫妇推覆米车奔驰而归至则仙仗已兴夫妇抚膺哀号乞从行眞君告以善功未备不应飞昇乃授以地仙之术夫妇俱隐于西山其覆车之米在地复生旣隐不欲人识改姓曰午又爲人所知复改曰干夫妇各有诗留于世干君诗曰自从明府昇天后出入尘寰直至今不是藏名混世俗卖柴沽酒贵忘心其妻诗云醉舞狂歌踏落花緑罗裙带有丹砂往来城市卖生药秖个西山是我家又诗云出入仙乡不记春岂知尘世有寒温儿家秖在西山里除却白云谁到门因干君出游经时不归独步醮坛有感而作昨日因游到翠微醮坛风冷杏花稀碧桃爲我传消息何事人间去不归许大夫妇闻眞君将上昇苦求随行眞君以诏使告合从昇天人数已有定命难徇其请故预期使之出干虽覆车而归已无及矣今时人有见之者稽神録云洪州西山中有樵人自称干大衆莫知其名时出村落与人相接拱揖而已未尝交一言人欲问之辄揖而去有少年者俟其出拜之曰愿事先生干大惊欲去少年急捉其衣褐随之而往干大曰尔何爲者辄对曰愿事先生且拜且行经历险絶辄不蹔舍乆之乃坐涧水傍曰尔欲茶不少年曰诺即解衣襟间取茶末置少年掌中使掬水吞之讫因卧良乆而寤遂失干大寻樵路而出乃分宁县界数日还家少年自此轻健无疾胡惠超天师胡惠超字拔俗不知何许人也莫知其年寿唐高宗上元间来自庐山栖于豫章西山之洪井幅巾布褐徒行负杖至游帷观见同辈手不执板擎拳而已美须眉体貌瓌伟类四十许岁人身不甚长然每处稠人中其首独出其上虽至长者止及其肩故时人称爲胡长仙人问其年几何曰五十二岁逾数十载问之亦复云然至论晋宋已来治乱兴废纤豪不差喜谈晋司空张华文博物如其友或云许吴君尝授其延生炼化超三元九纪之道能檄召神灵驱奋雷雨至陶弘景校茅山华阳洞太清经七十卷天师亦与焉背缝尽宋书其姓名览之者皆见之又曰吾昔到此客于盱姆用是不知爲何代人物也每逢路傍暴骨遗骸悉爲瘗之地有古物寳器掘之如其言而获闻邪怪之物疾之如寇雠即务翦除之时豫章西门有樟木精爲独足神大兴怪祟邀人淫祀天师一见叱骂书符禁制即命斩伐积薪灌油以火焚燎妖祟遂灭以地爲观昔游帷观唐初荒废因问主观胡不修葺答以乏材力天师奋然而往不逾月以木栰至高安樟木江口距观九十里命栰人紧系缚各就宿江岸临暮飞黑符一道中夜烈风雷雨比明栰已在坛下矣凌抹岭谷所当之路林木披靡摧折又于山下发一窖出钱三百千爲工役之需应殿宇非人所居者皆夜役鬼神爲之门外凿三井以辟火灾乆之异迹显着唐高宗时偶抵京邑诏除寿春宫狐妖赐洞眞先生至是天后以蒲轮召之天师深隐巖谷州县搜求之急不得已而出至都引见于武成殿后临问仙事天师止陈道德帝王治化之源后大喜又欲留于都下委以炼丹之事天师辞请还山修炼敕遣使赍金璧送归行次单父赐书曰先生道位高尚早出尘俗如轩历之广成汉朝之河上遂能不远千里来赴三川日御先开望霓裳之渐远天津后渡瞻鹤盖以方遥空睇风云惆怅无已傥蒙九转之余希遗一丸之药天师乃于洪崖先生古坛之际炼丹首尾三年降诏趣召诣阙至则馆于禁中天师辞归固留不许天师一朝遁去上闻叹恨乆之遣使赍赠甚厚兼赠诗一篇云高人协高志山服往山家迢迢闻风月去去隔烟霞碧岫窥玄洞玉灶炼丹砂今日星津上延首望灵槎天师归西山居于盱母靖观有三清中门眞君横堂皆鬼工所造平柱眠枋叠至嵴斲削之工人或可侔至植立不斜坚固不朽非人可及梁牌亲题年号笔力遒劲又自写其眞容于后殿之壁其居西山人皆师事之千里之内无疫疠水旱之灾无勐鸷夭枉之苦远近赖焉长安三年二月十六日命弟子于游帷观之西北伏龙冈造砖坟藏太玄眞符二七星神剑灵寳策杖各一三日而讫天师正衣冠坐绳床异香满室空中云鹤墻外人马之声纷纷不絶视之已解蜕矣州具以闻赐钱帛修斋醮复谥曰洞眞先生姑苏先生司马贞撰碑具载详悉开元中天师复出爲明皇所重以诗送还山云仙客厌人间孤云比性闲话离情未已烟水万重山又世传明皇三公主从之学道一曰玉眞长公主二曰玉眞次公主三曰眞一公主其后道成皆隐翔鸾洞师亦隐去今伏龙山凌云观乃师还山所居公主从之学道处凌云南去十余里平地有山爲冢三又师再藏剑印符箓处俗唿曰三椁至今属籍凌云观其门人高弟甚多最显者曰万天师蔺天师临川井山黄花姑云游帷观有胡天师画眞像壁一日将頽忽有一云水道士至以木板模写之俨然复前状越夕而壁倒道士亦不知所往门堂以宋徽宗政和六年奉㫖重造始彻去今惟眞板存焉历世眞仙体道通鑑卷之二十七历世真仙体道通鉴正统道藏三家本五十三卷洞真部记传类历世眞仙体道通鑑卷之二十八淡八王纂道士王纂者金坛人居马迹山常以阴功救物值西晋末中原乱离饥馑疠疫交作民多毙无救纂悯之遂于静室飞章告天而泣涕不已后三日室中有光如昼已而祥风景云纷郁空际异香天乐下集于庭先有介金执鋭之士三十余人斯须珠幢寳旛霓旌羽节导从前后又四青童执花捧香二侍女捧案地舒云锦前立巨屏左右龙虎将军侍从官将各二十余人立屏左右若有备卫复有金甲大将军二十六人神王十人次龙虎二君之外班列肃如也俄而笙簧之音自西北至五色祥光灼烁流映一人佩剑持简而前告纂曰太上道君至于是百寳大座自空而下道君据坐有二眞人二天帝立侍焉纂拜手跪伏而前道君曰子悯生民形于章奏刳心抆血感动幽明地司列言吾得以鉴盻于子纂礼谢毕道君告曰夫一阴一阳化育万物而五行爲之君五行互有胜负各有盛衰代谢推迁气与生之相续间不容息亿劫已来未始暂辍得其生者合于至阳昇天而爲仙得其死者沦于至阴在地而爲鬼鬼物之中有优劣强弱刚柔善恶与人世无异玉皇天尊虑鬼神之肆横害于人常命五帝三官检制部御律令刑章罔不明备然而季世之民淳源旣散浇伪曰生不忠于君不孝于亲违三纲五常之教自投死地由是六天故炁魔鬼之徒与历世以来败军死将戕害生民驾雨乘风因衰伺隙爲种种病中伤极多亦有不终天年如王翦白起从来将领生爲兵统死爲鬼帅有功者迁爲阴官残害者由居魔属乘五行败气爲瘵爲瘥然吾以阳威惮之神咒伏之自当弭戢今以昔于杜阳宫所授眞唐平神化神咒二经复授子行之可拯万民即命侍童披九光韫以二经及三五大斋诀授之曰勉而行之阴功可成眞阶可冀也言讫千乘万骑西北而举纂按经品斋科行世江表自是疫疠不复作矣单道开单道开敦煌人常衣粗衣或赠以缯服皆不着不畏寒暑昼夜不卧常服细石子一吞数枚日一服或多或少好山居而山树诸神见异形试之初无惧色石季龙时从西平来一日行七百里至秦州表送到邺季龙令佛图澄与语不能屈也澄曰此道士观国兴衰若去者其境有大乱及季龙末道开南渡许昌寻而邺中大乱晋穆帝昇平三年至京师后至南海罗浮山独处茅茨萧然物外年百余岁卒于山舍敕弟子以尸置石穴中弟子乃移入石室陈郡袁宏爲南海太守登罗浮山至石室口见道开形骸如生香火瓦器犹存宏曰法师业行殊群正当蝉蜕尔乃爲之赞云云宋眉山唐子西序云葛稚川化去三十余年单道开始来罗浮今山中人知有稚川而不知有道开盖稚川旣爲邓岳所留居山烧炼着书数年丹灶具存而道开平日惟食细石子数枚淡无所爲以故后世莫得而考陈郡袁宏虽作道开赞然宏尝爲桓温作九钖文矣此手岂宜复弄世外事而赞文亦不复见于世遂作二赞书之山谷而不显其处以贻后世之好奇者云作道开赞曰世人茹柔刚则吐之匙抄烂饭口如牛呞至人忘物刚柔一致其视食石如啖饼饵北平饮羽出于无心食石之理于此可寻我虽不能而识其理庶几潄之以砺厥齿出罗浮图志王嘉王嘉字子年陇西安阳人轻举止丑形貌滑稽好语笑不食五谷不衣美丽清虚服炁不与世人交游隐于东阳谷凿崖穴居弟子数百人亦穴处一云嘉御六炁守三一冬夏不改其服颜色日少季龙之末弃其徒潜于终南山结菴而止门人复随之乃迁于倒兽山好尚之士师宗问当世之事随问而对好爲譬喻如调戏者言未然之事辞如谶记当时人莫能晓过皆有验人候之至心则见不至心则隐形不见衣服在架履杖犹存或欲取其衣者终不及企而取衣架愈高而屋亦不大履杖诸物亦然秦符坚累征不就坚寻大举南征以茅融爲大将军遣人问嘉嘉曰金坚火强仍乘使者马正衣冠徐徐东行数百步而策马驰反脱衣服弃冠履而归下马踞床而不言坚又不解更遣人问世祚如何嘉曰未央坚欣然以爲吉征明年岁在癸未坚大败于寿春遂亡秦国是央在未年也以秦居西爲金晋都南爲火火能铄金也嘉寻移嵩高山姚苌与符登相持问嘉曰吾将杀登定天下否嘉曰略得之苌大怒曰得当云得何略之有遂斩之及二弟子苌先使人陇右逢嘉将两弟子已千余里正是诛嘉日也嘉使书与苌苌令发嘉及二弟子棺并无尸各有竹杖一枚苌寻亡嘉着拾遗记十卷多纪异事见行世孟钦孟钦洛阳人有左慈刘根之术百姓慕而趋之符坚召诣长安恶其惑衆命符融诛之俄而钦至融留之遂大燕字僚酒酣目左右收钦钦化爲旋风飞出第外顷之有告在城东者融遣骑追之垂及已远或有兵衆拒战或前有溪涧骑不得过遂不知所在坚末复见于青州符朗寻之入于海岛郭志生郭志生字通明宋提郡人晋元帝时云已四百岁见之如五十许人有短卷书满两箧中常负之多止爲场张绩家毎叹曰兵荒方生流毒生民将以沟渎爲棺材苍蝇爲孝子必然之期可爲痛心后二年孙恩妖乱冬夏杀害及饿死者十不遗一忽谓绩曰应亡爲吾备麤材器殡不须埋但送山巖中以石镇材上后少日而死绩谨依斯教经数日绩亲人自富阳还见志生骑白鹿山中行作书与绩郭璞郭璞字景纯河东人也好经术博学有高材而讷于言论词赋爲晋中兴之冠好古文奇字妙于阴阳算历有郭公者客居于河东精于卜筮璞从之受业公以青囊中书九卷与之由是遂洞五行天文卜筮之术禳灾转祸通致无方虽京房管辂不能过也璞门人赵载尝窃青囊书未及读而爲火所焚惠怀之际河东先扰璞筮之知难将作于是避地东南抵将军赵固会固所乘良马死固惜之不接賔客璞至门吏不爲通璞曰吾能活马吏惊入白固固趋出曰君能活吾马乎璞曰得健夫二三十人皆持长竿东行三十里有丘林社庙者便以竿打拍当得一物宜急持归得此马活矣固如其言果得一物似猴将归此物见死马便嘘吸其鼻顷之马起奋迅嘶鸣食如常不复见向物固奇之厚加资给璞过江王导深重之引参己军事元帝初镇建邺导使璞筮之所言皆验迁着作佐郎时阴阳错缪而刑狱繁兴璞上疏云夫寅畏者所以享福怠傲者所以招患宜荡除瑕衅赞阳布惠建武四年三月癸亥日中有黑子璞以帝用刑过差阴阳错缪皆繁刑所致赦不欲数然子产铸刑书非政之善不得不作须以救弊故也今之宜赦理亦如之顷之迁尚书郎永昌元年春正月璞复上疏请因皇孙生下赦令帝从之大赦改元王敦以璞爲记室参军璞善卜筮知敦必作乱已预其祸甚忧之大将军掾陈述卒璞哭之极哀曰嗣祖焉知非福也元帝崩璞以母忧去职卜葬地于暨阳去水百许步人以近水爲言璞曰当即爲陆矣其后沙涨掩墓数十里皆爲桑田璞尝爲人葬明帝微服往观之因问主人何以葬龙角此法当灭族主人曰郭璞云此葬龙耳不出三年当致天子也帝曰出天子耶答曰能致天子问耳帝甚异之明帝大宁元年三月王敦谋篡位讽朝廷征己帝手诏征之敦移镇姑熟二年五月将举兵向京师令璞占梦璞筮之曰无成敦曰予寿几何璞曰公若举事祸将不乆若还武昌则寿未可量也敦怒曰卿寿几何璞曰寿尽今日日中敦大怒令伍伯缚之璞谓伍伯曰吾年十三时于栅塘脱袍与汝言吾命应在汝手中汝可用吾刀伍伯感昔深惠衔涕行法璞未筮梦之先已预报家人备送终之具在行刑之所命即窆于江侧两松之间后三日南州市人见璞货其平生服饰与相识共语敦闻之不信开棺无尸乃兵解也后爲水府仙伯璞生平与桓彝友善彝每造之或值璞在卧内便直入璞曰卿来他处自可径前但不可厠上相寻耳必客主有殃彝后因醉诣璞正逢在厠掩而观之见璞裸身被髪衔刀设餟见彝抚心大惊曰吾嘱卿勿来反更如是非但祸吾卿亦不免矣璞终婴王敦之祸彝亦死于苏峻之难璞撰前后筮验六十余事名爲洞林又抄京费诸家要最更撰新林十篇卜韵一篇注释尔雅又注三苍方言穆天子传山海经楚辞皆传于世所作诗赋诔亦数万言臣道一曰郭璞之答王敦止奸臣贼子之心也王敦处大将军之贵窥晋室之微欲行反噬可谓可欲而不知足者璞冀说止之观其辞曰若将举事祸将不乆若还武昌则寿未可量也郭璞岂非以斯道自任而冀回奸臣贼子之心乎道德经曰罪莫大于可欲祸莫大于不知足咎莫大于欲得故知足之足常足此诚郭璞止王敦之意也郭文举郭文举河内轵人少爱山水常游名山观华阴石室洛阳陷入吴居大辟山停木于树苫覆而止时勐兽爲暴文举居之十余年无患丞相王导使迎至京师朝士咸共观之文举頽然箕踞傍若无人周顗问曰勐兽害人先生独不畏耶文举曰吾无害兽之心故兽不害人周顗庾亮桓温刘恢共叹曰文举虽无贤人之才而有贤人之德晋成帝咸和元年恳求还山导不许复少日遁入临安白土山明年苏峻作乱时人谓文举逆知故去也有老子经二卷韫盛悬屋未尝见读之山外人徐凯师事文举受箓箓上将军吏兵见形于凯使役之又令凯见社灶神戒凯曰不可有房室不复爲卿使凯后娶暨氏女诸神即隐惟余箓吏二人不复从命语凯云汝违师约天曹已摄吏兵留我等守太上箓不复可使文举亡如蝉蜕山下人爲之立碑文举书箬叶上着金雄诗金雌记后人于其所住床席下得之次第寻看谶纬相似乃传于世臣道一曰郭文举栖隐山林不畏勐兽观其答周顗之问曰吾无害兽之心故兽不害人其所养所学可知矣此所以起人之叹服道德经曰含德之厚比于赤子毒虫不螫勐兽不据攫鸟不搏岂非郭文举之谓乎王质王质晋时东阳人也入山伐木至信安郡石室山遇见石室中有数童子围棋歌笑质置斧柯观之童子以物如枣核与质令含咽其汁便不觉饥渴童子云汝来已乆可还质取斧柯烂已尽质便归家计已数百年亲旧零落无复存者复入山得道百余年人往往见之后亦昇天而去浙东信安有烂柯山即其地也一名斧柯山今属衢州西安县又广东信安亦有烂柯山今属肇庆府董幼董幼者海陵人也兄弟三人幼最小早丧父幼母偏念其多病不能治家年十八谓母曰幼病困不可卒愈徒累二兄终不得活欲依道门洒扫以度一世母许之幼在师家恭谨勤修长斋笃学未尝暂怠遂洞明道术年四十一夜有眞人降授幼水行不溺之道以一马鞭与幼令幼以鞭水行于水上如行平地晋安帝义熙中幼还家辞母云幼已得道不复留人间今还与家别母曰汝应在何处去复几时可还幼曰应在峨嵋山更受业未有归期中表乡邻共送幼至区阳西江见幼鞭水而行渐渐而远顾谓二兄曰世世传道业矣范豹范豹者巴西阆中人乆住支江百里洲修太平无爲之道临目嘘漱项有五色光起冬夏惟单布衣至桓温时头已班白至宋文帝元嘉中状貌不变其占吉凶虽万里外事皆如指掌咸问先生是谪仙耶云东方朔乃黠我我小儿时数与之狡狯又云我见周武王伐纣洛城头战前歌后舞宋文帝召见豹答诏称我或称吾元凶爲太子豹从东宫过指宫门曰此中有博劳鸟奈何养贼不知文帝恶之敕豹自尽江夏王使埋于新亭赤岸冈文帝令发其棺看柩无尸乃悔之越明年豹弟子陈忠夜起忽见光明如昼而见豹入门就榻坐又一老翁后至豹起迎之忠问是谁豹笑而不答须臾俱出门豹问忠比复还东乡善护我宅即百里洲也冯伯达冯伯达者豫章建昌人世奉孝道精进济物道民陈辞得㫖与戴矜相似又是同时人也宋文帝元嘉中伯达下都后寄载乡人还南行至梅根阻风连日伯达谓船主曰欲得速至家但安眠愼勿开眼其夜闻舫下刺树杪而不危抗窃有窥者见两龙挟梁翼船迅若电逝未晓到舍伯达寻入庐山不返马荣马荣者住梁国谷城中两眼赤烂瞳子不见物而能明察洞视北方多病癞乡里不容者辄来投荣荣爲治之悉差荣云患脚常乘白鹿车行无远近不见人手推引而车自至或一日赴数十处请而各有一荣凡与人语自称厄子作牵车三诗类乎谶纬宋武帝孝建二年三月初作书与两国人别至十六日中时果化韩越韩越者南陵冠军人也心慕神仙形类狂愚随师长斋诵咏口不辍响常着屐行无远近入山或百日五十日辄还家人问越未尝实对后乡人斫枯木作弓于大阳山絶崖石室中见越与六七仙人读经越后自山中还于峦村暴亡家迎丧觉棺轻疑非眞尸发看惟竹杖尔宋孝武帝大明中越乡人爲台将北使于青州南门遇越容貌更少共语移时访问亲表存亡悲欣凝然越云吾妇患嗽未差今因与卿散一裹令温酒顿服之台将还都具传越言越妇服散嗽即愈严东道士严东不知何许人年四十余齐高帝建元中诣晋陵依道士李景游尝自悔若愚衣弊履穿惟赍一瓢亦无经书及与之谈论所造深微而声音清彻听者骇异其爲笑傲歌謡和光混迹时人皆知非常而钦尚之在晋陵五六年一日将别援笔註灵寳度人经辞不停翰穷日而终乃入溧阳甑山中后亦不知所在王灵舆王灵舆者九江道士性和缓而勤于道始居五老峰夜有神人谓曰得道者各有其地如植五谷于沙石中则不能成旣有飞昇之骨当得福地灵墟可以变化虽累德以爲土地积行以爲羽翼苟非其所则魔坏其功道无由冀矣灵舆问可栖者何地曰宋陵之上峰紫盖之邻岫可以冲天矣遂迁衡岳中宫凡一纪梁武帝天监十一年七月十三日群仙下迎于坛所而昇天宋徽宗赐号通微集虚大师双袭祖道士双袭祖字仲远梁时吴人也始居南岳后迁九嶷山潜心于道以求度世尝谓诚素所至高眞必通遂刻志诵黄庭玉篇因作黄庭观使弟子居之自栖于白马巖一日归观沐浴闭室而坐凡七日不出弟子惊异开视之忽然轻举遗仙帔于木杪时唐太宗贞观元年夏四月也巖中卧席后百余年皆不坏详见南岳总胜集桓闿桓闿者不知何许人事陶隐居居茅山华阳馆十余年立性端谨执役之外寂寂然若无所爲一日有二青童一白鹤自空而下集于庭隐居欣然而接谓己当之青童曰太上所召者桓先生也隐居默计门人皆无姓桓者索之惟得执役桓闿焉诘其所致则曰常修默朝之道亲朝大帝已九年矣故有今日之召将昇天隐居欲师之闿执谦固辞隐居不获请旦谓曰某行教修道勤亦至矣尚淹于世俗得非有过致然幸爲我访之他日见谕闿于是服天衣驾白鹤昇虚而去后三日密降而言曰先生之阴功固已着矣然所修本草以蝱虫水蛭之类爲药功虽及人而反害物命以此更一纪当解形去授蓬莱都水监隐居复以金石草木药可代物命者别着本草三卷以赎其过后果解形而去历世眞仙体道通鑑卷之二十八历世真仙体道通鉴正统道藏三家本五十三卷洞真部记传类历世眞仙体道通鑑卷之二十九淡九寇谦之天师寇谦之字辅眞上谷平昌人后魏刺史赞之弟也远祖仁汉成帝时隐王屋山白日飞昇号明眞先生仁之孙曰隽亦乘龙而去父冯翊爲河东太守以秦符坚建元乙丑岁七月七日生天师年十六长八尺有余至十八岁乃倾心慕道幽感上达有仙人成公兴佣于谦之从母家因易之使垦田一日于林下筭周髀不合公兴因教之应手而成谦之乃叹赏有顷忽谓谦之曰法师有意学道可相与爲隐乎遂与之游华山常採药食谦之自此不复饥又隐于嵩山数年一日谓谦之曰某出当有人将药相遗但食之果如所言视其药皆毒虫臭恶物乃恐惧而出公兴还具对公兴叹曰法师未易得仙但可爲王者师复曰某不乆留翼日午时当去公兴亡后先生幸爲沐浴自当有人见迎公兴乃入第三重石室而卒谦之躬自沐浴明日日中有叩石室者谦之出视见两童子一持法服一持钵及杖谦之引入至公兴尸所公兴倏然而起着衣持钵执杖而去谦之遂守志嵩阳不复出后魏明元帝神瑞二年夏四月一日遽有二人衣翠衣羽服冠洞云冠乘龙持麾来曰老君至徐闻音乐之声斯须太上乘白玉车九龙骖驾威仪赫奕神仙导从集上山顶谦之虔心作礼见辟五宫门台殿岌然太上坐白银华林下敕仙伯王方平引谦之前立曰吾得中岳集仙宫主表称张道陵登眞以来修眞之人无所师授今有中岳道士寇谦之行合自然宜处师位故吾授汝以天师之任及云中音诵新科经戒自开辟以来不传于世今运数当出汝宜修之佐国扶命以化生灵遂出新科经戒九卷谦之受讫五云台殿俱隐太常二年正月十五日太上复降又赐新科符箓十余卷且戒之曰前后符箓得人可授授非其人罪及汝身谦之稽首奉教而后志行日新太武帝始光中朝廷遣洛州刺史梁公率官千余人诣山迎师至阙而朝野未甚信奉惟司徒崔浩师事之上䟽曰臣闻圣主受命则天应以瑞河图洛书皆寄言虫兽未若今日神人对接也昔汉高帝虽曰英圣四皓犹不屈之上悟其言乃命使奉玉帛告祭嵩岳及赐师宫馆前席问道礼遇益恭复欲授辅弼之位师固辞曰我今圣师太上四临神仙六降并授天经科法量其所感乃眞圣也遂建都坛创静轮天宫制作威仪一如经戒于是天下归仰焉至庚辰岁师请爲帝祈福于中岳精诚通感太上㝠授帝以太平眞君之号并冠服符箓师还具奏是岁改爲太平眞君元年二年谦之奏曰今陛下以眞君御世建静轮天宫自古未有当受符箓以彰圣德上然其言乃登坛受之九年正月七日谓弟子曰吾昨梦成公兴召我于中岳仙宫五月二十五日果羽化有青炁若烟出口中至天半乃消其体渐缩识者谓之尸解降年八十四至七月十五日东郡沈猷採药于嵩岳顶见谦之身作银色光明如日由是知爲仙人李皎李皎爲寇谦之弟子遂服气絶粒数十年隐于常山年九十余颜如少童一旦沐浴冠带家人异之俄而坐化道士咸称其得仙尸解韦节法师韦节者字处元京兆杜陵人其族名家藏书万余卷节幼而好古通经传子史傍及占候之术靡不精索十四岁后魏武帝擢爲东宫侍书及孝明帝初即位太后视朝出守于鲁郡庄帝立复爲阳夏守以可近嵩山隐眞道士赵静通法师也旣至遂还簪绂于朝而谒法师受三洞灵文神方秘诀静通曰嵩高是神仙福地顷浮屠氏栖于此非有絶俗之行直欲託名岳以鬻风声由是积尸沈𩲸秽浊灵山比者天文气候怒戾失中恐灾流于此尚宜安居耶汝可抵商洛岷益间吾当游泰山或乘桴浮海节乃卜居华山之阳人因号华阳子饵黄精白术胡麻茯苓丹砂雄黄修三一雌一八道九眞又行黄庭内景智慧消魔经法撰爲三洞仪序注妙眞西昇等经及庄列中庸孝经论语惟老子周易有别论八十余卷又读太和眞人楼观先生内传复爲一卷周武帝尝请受灵寳五符赤书眞文有白鹤临坛徘徊而去帝嘉之屡有钖赐复诏爲修眞之曲遂撰精思法上叹仰再四因赐号精思法师时有陈国使周洪正闻师名欲即问道帝召与之对剖析深微抑扬三教洪正美而叹曰此三界杰人非止二国之可仰而已帝特改号玄中大法师已而庐于山之东岭屏诸喧杂以宅清旷上闻之复赐太元精舍武帝太和四年外纪作天康忽彩云如盖覆其庐且曰予当乘此而去遂不出户十有二日乃寂然解化降年七十三田仕文田法师名仕文右鄠人也隋文帝开皇七年试业入道事韦节法师传授三洞经法及符诀又诵灵寳生神章二经居常饵服白术茯苓乆而有益每炼气于静室或一旬半月而出颜色愈光泽凡八节十直庚申日斋戒修奉未尝少辍爲人祈福无不通感或爲人救病无不平愈陈纲常请醮忽袖降枣数颗在坛食之则非人间所有者又道士尹漆一日令佩符箓函忽坠水騞然有声漆已在岸其眞箓神符之灵皆此类常语人曰世之人有苦必援之然未之信时有里人贺兰开者受戒于师一夕忽卒爲鬼吏所执至一府庭如人间有司之所掌簿者阅之谓开曰汝有受戒之名可复还由是重苏其通幽达㝠之效如此四方之际信尚者多而受赐不可胜纪唐太宗贞观十七年六月十九日羽化人皆见旛花羽节迎师而去且曰吾今登南宫福堂矣降年七十有五门弟子惟尹文操爲入室者徐则道士徐则者东海郯人沉静寡慾常怀栖隐之志乃入缙云山修道乆之太极徐眞人降谓曰汝出八十当爲王者师然后得道因庐天台山絶粒养浩所资惟松水而已隋炀帝爲晋王镇扬州以书召之谓门人曰吾今年八十一王召我徐眞人之言验矣旣至晋王请授道法则辞以日不利其夕虽香火如常朝礼至五更寂然返眞王命使送还天台时自江都道中人或见师徒步云得还及至旧隐以经书道法遗弟子仍扫一室曰有客至宜延之于此有顷跨石梁而去不知所在翌日果使至时年八十有二晋王追叹三遣使图其形又命柳誓爲赞曰可道非道常道无名上德不德至德无营眞风扇矣粤有夙炼金骨怡神玉清石髓方漱灵丹欲成言念葛稚将从茅盈我王遥属爰感虚诚柱下暂启河上沈精留符信在化杖龙轻求思灵迹曷用掳情岐晖法师岐晖字平定京兆人也周武帝太和五年入道未几会武帝沙汰释老之徒因复流俗至隋道法重兴时年二十六景行之心愈固遂事苏法师于通道观乆之传授三洞经法修按未尝少怠内以希夷全其眞外以逍遥适其趣历年之乆湛然自得隋大业七年炀帝亲驾征辽晖谓门弟子曰天道将改吾犹及见之不过数岁矣或问曰不知来者若何曰当有老君子孙治世此后吾教大兴后数年隋果乱至唐高祖钦异其德遣使赍龙綵以祈福醮夕有白云覆坛双鹿驯砌其精感如此上嘉之诏修楼观坛宇尊像一皆鼎新仍以蓝田充焚修之费命师主之一日上躬诣祠庭谓左右曰老君乃吾圣祖也今爲社稷主不有洪建其可已乎因改观爲宗圣诏赐粟帛以充斋给师每爲国祈谢之外修存三守一及卧斗之法尝以仙经云欲爲仙客入太白于是择门人志道者俱往旣至而返则室中常有神仙谈笑唐太宗贞观四年七月十八日忽谓门人曰翌日巳时吾当去世及期果羽化春秋七十三孙思邈孙思邈京兆华原人七岁就学日诵千言洛州总管独孤信见其少异之曰圣童也顾器大难爲用耳及长好谈庄老百家之说周宣帝时以王室多事隐于太白山学道炼气养形求度世之术洞晓天文推步精究医药审察声色常藴仁慈凡所举动务行阴德济物爲功偶出路行见牧牛童子杀小蛇已伤血出思邈求其童脱衣赎而救之以药封里放于草内复月余出行见一白衣少年仆马甚整下马拜思邈谢以言曰小弟蒙道者所救思邈闻之不以爲意少年复拜思邈请以别马载之偕行如飞到一城郭花木正春景色和媚门庭焕赫人物繁杂俨若王者之居少年延思邈入见一人端正美貌袷帽绛衣侍从甚衆欣喜相接谢思邈曰深思道者故遣儿子相迎前者小儿独出忽爲愚人所伤赖脱衣赎救获全其命此中血属非少共感再生之恩今得面道者荣幸足矣俄顷延入若宫闱内中见少年女子领一青衣小儿出再三拜谢思邈曰此儿痴騃爲人伤损赖救象害思邈省记尝救青蛇即讶此何所也又见左右皆阉人宫妓唿袷帽君王唿女子爲后妃心异之潜问于左右曰此泾阳水府也王者乃命賔僚设酒馔妓乐以宴思邈辞以辟谷服气惟饮酒尔留连三日问其所欲对曰山居乐道思眞炼神目虽所视心固无欲乃以轻绡珠金赠行思邈坚辞不受曰道者不以此爲意耶何以相报乃命其子取龙宫药方三十首与思邈曰此眞道者可以济世救人俄复命仆马送道者归山思邈旣归深自以爲异历试诸方皆若神效后着千金方三十卷散龙宫方在其内又以声色诊人之疾着脉经一卷大行于世隋文帝辅政微爲国子博士不就尝谓人曰过此五十年当有圣人出吾方助之以济生人至唐太宗时召诣京师上讶其容貌甚少曰故知有道者诚可尊重羡门之徒岂虚言哉将授以爵位固辞不受高宗初即位拜谏议大夫复固辞时年九十有九视听不衰范阳卢照邻有时名而染恶疾嗟禀受之不同昧遐夭之殊致问于思邈曰名医愈疾其道如何对曰吾闻善言天者必质于人善言人者必本于天夫天有四时五行寒暑迭代其转运也和而爲雨怒而爲风凝而爲霜雪张而爲虹霓天地之常数也人有四肢五藏一觉一寐唿吸吐纳动而爲往来流而爲荣卫彰而爲气色发而爲音声此人之常数也阳用其精阴用其形天地之所同也及其失也蒸则生热否则生寒结而爲疣赘陷而爲痈疽奔而爲喘息竭此而爲焦枯诊发乎面变动乎形推此以及天地则亦如彼故五纬盈缩星辰失度日月错行彗孛流飞此天地之疾疹也寒暑不时此天地之蒸否也石立土涌此天地之疣赘也山崩地陷此天地之痈疽也奔风暴雨此天地之喘乏也雨泽不时川源涸竭此天地之焦枯也良医遵之以药石救之以砭剂和之以道德辅之以人事故人有可愈之疾天地有可消之灾照邻曰人事奈何曰心之爲君君尚恭故欲小诗曰如临深渊如履薄冰小之谓也胆爲之将以果决爲务故欲大诗曰赳赳武夫公侯干城大之谓也仁者静地之象故欲方传曰不爲利回不爲义疚方之谓也智者动天之象故欲圆易曰见几而作不俟终日圆之谓也故其文学也颖出其道术也不可胜纪复问养性之要答曰天有盈虚人有屯危不自愼不能济也故养性必先知自愼也愼以畏爲本士无畏则简仁义农无畏则惰稼穑工无畏则慢规矩商无畏则货不殖子无畏则忘孝父无畏则废慈臣无畏则勋不立君无畏则乱不治是以太上畏道其次畏天其次畏物其次畏人其次畏身忧于身者不拘于人愼于小者不惧于大戒于近者不悔于远如此则人事毕矣高宗后无何制授承务郎致之尚药局不就永徽三年二月十五日时年已百有余岁晨沐浴俨其衣冠端拱以坐谓子孙曰我爲世人所逼隐于洞府修炼将昇无何有之乡臣于金阙不能应召往来俄而气絶遗命令薄葬不设明器牲牢之奠月余颜色不变举尸入棺如空衣焉已尸解矣至唐明皇幸蜀梦思邈乞雄黄乃命中使赍十斤送峨嵋山顶上中使上山见老人幅巾被褐二青衣童夹侍曰有表録上皇帝中使视石上朱书百余字遂録之随録随灭须臾白气漫起因忽不见后成都有一僧诵法华经甚专虽经兵乱卒不能害忽一日有山仆至云先生请师诵经遂引行过溪岭数重烟岚中入一山居仆曰先生老病起晩请诵经至寳塔品欲一听之至此先生果出野服杖藜两耳垂肩焚香听经罢入不复出遂供僧以藤盘竹箸秫饭一盂杞菊数瓯僧食之无盐酪味美若甘露并得钱一镮仆送出路口僧因问曰先生何姓曰姓孙问何名仆于僧掌中手书思邈二字僧大骇回视仆遽失不见僧乃于山中寻求竟迷旧路归视资乃金钱一百文也由兹一饭身轻无疾至宋眞宗天禧中僧已一百余岁后隐去莫知所之道一曰孙思邈炼气养神精究医药务行阴德常藴仁慈汲汲以善爲务小蛇之伤昆虫之微尔思邈以药封而放之其德及昆虫非人可及至于龙宫之报感灵异之若此道德经曰常善救物故无弃物孙思邈以之胡隐遥胡隐遥者洞庭山道士也自云甪里先生之孙其山有甪里村甪里庙累世多得道隐遥居焦山学太阴炼形之法死于巖中嘱弟子曰常视吾体无令物犯六年后若再生当复我以衣冠弟子视之肌体烂坏惟五脏不变乃复闭护及期果再生遂备汤沐浴加新衣其发松而黑其髯粗而直后十六年如前死更七年复生如此凡三度约八十岁状貌如三十许人隋炀帝闻之召见恩礼隆异唐贞观中太宗诏入内殿问摄生之道对曰臣所修者匹夫之志功不及物帝王修道一言之利万国蒙福得道之效尤速臣区区之学非九重万乘之所修也请归山后不知所之刘道合刘道合者一名爱道陈宛丘人也幼怀隐逸志住寿春安阳山隋末迁苏山从仙堂观道士孟诜传道复入霍山春分日启誓文于谷中返数里间雷电而雨遂止于巖是夕梦有人召觉则恍然有光见一神人身长丈余衣冠剑佩持符从介甲士六七人谓道合曰吾爲黄神大威使者今六天丑类贼害民物闻子好道志节不屈可制魔群吾以三天正一盟威摄召符契授子道合受而吞之自是道法所施无不验唐高祖武德中入嵩山与潘师正同居高宗闻之降诏于所隐立太一观使居之时将封泰山雨不止帝使道合禳呪俄霁得宠赐辄散贫乏洛邑苦飞蝗道合以符示官吏俾散贴境内则立消唐高宗咸亨中上召作符旣成未克进忽料简书汲汲然似有行意弟子问之则曰庐山司命君召吾有顷沐浴具冠褐而化调露中创奉天宫迁道合墓发棺见赅骨拆若蝉蜕者帝闻之曰爲我合丹而乃自服去耶历世眞仙体道通鑑卷之二十九历世真仙体道通鉴正统道藏三家本五十三卷洞真部记传类历世眞仙体道通鑑卷之三十淡十梁谌道士梁谌者字考成京兆扶风人也博通经史虽阴阳占候之术靡不精究外声利薄滋味唯以安闲自适一日相者见之且曰此子目流白光貌集眞气非常人也后果乐神仙道大魏元帝咸熙初事郑法师于楼观时年十七仁不胜生和不好胜人皆乐之常梦与仙人游或登名山或酌石髓由是自有所娱至晋惠帝永兴二年乙丑五月五日老君命眞人尹轨降于楼观乃尽弟子礼事之踰月遂授炼气隐形之法次授水石还丹术卒授六甲符及采服日月黄华法后隐于终南山食炁吞符大尽其妙又广索丹砂还而爲饵凡辞气之出则音韵清彻自是钦奉者多乃深入巖谷尝阻大雪鸟兽俱毙而谌独守寂其志坚笃故灵眞自集目能视地中物耳能听数里声一日忽谓门人曰有朋友待吾于南峰今须往矣乃冠服而出则云气迷统不见其形惟闻鼓吹之音隐隐于空时元帝大兴元年戊寅岁混元实録云能飞行变化三年丹成白日昇天孙彻道士孙彻者字仲宣不知何许人即尹通之籍师也性端直寡言语外视若愚而中养素人莫能测之前赵初光中师事王先生方十八岁先生与之出处人皆唿先生爲大炼师彻爲小炼师先生爲时所望请访益多而遂隐遁惟彻住楼观或宿于木杪与人迹罕及之地居常编葛爲席合目端坐若有所思人或侮之谦以自牧故皆歉然自失而退每观人颜色不待人语言而已知人吉凶年七十余秦建元八年春忽谓侍者曰吾须暂行乃拂衣而去终莫知其所适其友马俭思之乃取葛席置静室中供养凡数日辄闻席上有人语其灵异如此道一曰孙彻疏絶尘俗乐道养眞人或慢之谦以自牧故人皆自爲之歉然矣道德经曰夫惟不争故天下莫能与之争又曰圣人之道爲而不争孙彻之谓矣马俭法师马俭字元约京兆右扶风人尹通之度师也年十六岁长八尺耳大而厚垂手过膝额有伏犀手有纵理损声色外名利博通经史尤长于风骚郡邑异之有辟命不就秦甘灵中隶道士籍于楼观从孙彻学道时十七岁遂授以道要其经史之赡则五符眞文三皇内文道德灵寳衆经遁甲占候之法其药术之妙则断谷服水饵枣膏天门煎术煎商陆酒五方云牙六甲符诸天内音行气导引之方其役使万灵制御群邪则有八吏六丁二十四神三皇衆要之科无施不验姚苌闻而奇之遣使往召辞以疾苌嘉其节乃给香烛钦尚加厚俭志道益坚仁惠周物人所奔凑日以滋多一日天神降而言曰法师夙有功德今复勤修道业丹名玉历白简玄台积有日矣但保其天年必得度世何区区于祈擣役役于召劾者哉自可优游三素混合五神絶诸闻见独保清旷由是怡神养素不复出而仙眞时降年九十八后魏太武帝大延五年冬十月一日谓弟子尹通曰吾平生所修所感当秘之勿泄也顷有白云从西北来覆寝室须臾返眞惟闻香气不絶而白云南举焉尹通道士尹通者字灵鉴眞人轨之后也幼从儒学群经子史博无不览常嗟幻化非固每仰天而叹父母未之达迫以婚宦通乃跪伏曰切闻张眞昇天镇南嗣美茅君得道太守投诚况高祖太极眞人之遗德可无隆绍愿从所志父母许之遂飘然而去时天下寇难纵横通履艰危冒惊险而至楼观年二十六后魏太武始光初事马俭法师服勤历年方授眞人祕韫玉字金书及恃怙已失孝礼旣尽而希眞守一之心与日俱往香火朝谒无或少怠服黄精雄黄天门冬数十年体渐清爽性亦敏慧尤急于疗疾可愈者治之言不可者决不可救太武好道钦闻其名常遗使致香烛俾之建斋行道自是四方请谒不絶而通惟以功德爲怀与而无求散而无积时有姪法兴及牛文侯王道义与其徒七人继踵而来共希灵迹故仙风眞教自此复彰年一百一岁耳聪目明尤能夜书至孝文太和二十三年夏四月八日忽与门弟子爲终天之别有顷奄忽而化颜色如常藏剑之乆老子昇眞陵之西有神灯数枚光映其上而后渐散牛文侯道士牛文侯陇西人也性识颖拔学洞古今尤深于庄老至于天文地理无微不综又善诲人随其性导以忠孝其劝戒则示罪福之理其威禁则以符箓之科由是法教重兴人多化恶爲善尝爲人讲说未始措意于利财至于不得已则受小而辞大访人贫乏密遣致物于其家欲人不知其所从来也每冬寒则布谷于地使禽虫有所食阴功密惠大以及于人小以及于物修身积德乆而愈笃西魏文帝大统五年八月二十八日梦青衣道童告云上帝有命宜早治装明旦当发及觉乃与门人别翌日澡浴讫果化降年八十二王道义道士王道义者魏时人博览群书兼明纬候知终南有尹喜登眞之所后魏孝文帝太和中自姑射山将门弟子六七人来居之初道士牛文侯尹灵鉴等四十余人敷弘道化朝野钦奉时岁歉常住之资殆不充给道义大修观宇兴土木工丁匠就役日常百数而用度不乏人讶而窥之则仓库皆备取多而益不穷咸知师之神化阴有灵助由是楼殿坛宇一皆鼎新惟秦始皇所造老子殿以其宏丽不加修饰令门人购集眞经万余卷皆自捐己力未始求于人其性浩然无系累室中常有人语弟子辈潜往伺之乃眞仙之降会也后魏宣武永平中将反眞之际白云满室异香盈庭踰日方散里人有见道义乘鹿而去陈寳炽正懿先生陈寳炽颖川人也年二十一不乐婚宦后魏孝文太和十八年隶籍楼观事法师王道义未几羽化遂游华阴复遇陆景眞人授祕法而归于是端诚虚己依按修持及诵大洞经乆之通感故珍禽奇兽常来侍卫每朝老子祠及八节投龙简则白虎驯遶左右导从往来人或有恶意则咆哮震奋触观左之槐使彼恶者惊畏自匿人因号曰老虎木其德感如此通幽达㝠无所不至事有未兆则先知其祟妖害人禁之立止西魏文帝钦异之召入延英殿问道时太师安定公及朝士大夫皆从而师之年七十有六大统十五年三月十七日告门人曰吾昨梦仙官召不果乆留来何爲欣去何爲怆生死道一梦觉理均尔等体之无或悲矣言讫奄忽而化诏谥正懿先生王延道士王延字子元扶风人也才九岁好道西魏孝文帝大统三年丁巳入道师正懿先生陈寳炽至十八肄业于楼观与眞人李顺与相友善未几访华山云台观复师焦旷眞人授三洞祕诀眞经惟松餐涧饮以希眞理后周武帝钦闻乃遣使召之焦眞人谓曰道教陵夷乆失拯援可应诏出弘大道教吾自此逝矣至都乆之得请还西岳云台观复诏增修以居之然山石无土致之极劳因虚默擣于天忽涌土出于观侧取多而不竭尝苦乏油乃置一器经夕自满乆用而有余凡賔客将至则先有二青鸟其状如鸟飞鸣报之每登仙掌陟莲峰如履平地居常出处有勐虎驯遶若相保卫是时天下溺于浮屠氏且其徒不能维持禅律之学务以罪福骇俗其弊浸盛故行沙汰道教亦从而几絶时师之名独爲上所钦召至阙咨问道要复欲建通道观命校雠三洞经法科仪戒律飞符箓凡八十余卷又撰三洞珠囊七卷诏颁于通道观由是道教复兴朝廷以大象纪号至隋文帝禅位置玄都观诏延主之开皇六年丙午特召见于大兴殿上斋诚受智慧大戒于是祥风景云罗覆坛所因职以道门威仪威仪之名自兹始矣时公卿大夫翕然钦附仁寿四年春三月吉日告门人曰吾欲归西岳但恐上未许至九日羽化于仙都观有白鹤飞鸣徘徊庭户上异之遣使护葬西岳及就圹但空棺而已道一曰王延幼年学道能得明师扶教立宗通灵感物观武帝诏修云台观则患劳于致土默祷于天地忽涌土出取多不竭此积诚动天夫岂易致哉道德经曰天道无亲常与善人此之谓也李顺兴道士李顺兴京兆人母因梦明星自天而降遂有娠及生有一道士来曰此子乃前生得道人暂寄胞胎也才九岁好清虚常端坐湛然不动父母谕其意俾师正懿先生年十一与道士籍常诵大洞经勤乆不怠正懿乃爲立坛授五千文及黄庭经且曰汝虽尚幼心已合眞考之隐诀三年诵之白日昇天尔冝勉之遂即所居虔恳修诵不三年忽于秋分之夕有飞仙千数集空中神光照室出望则有二人曰上帝有命遣仙官于紫阁巖室中相待吾直日之神也以命来召遂与乘飙驭忽尔而至乃见三仙人各据一床有五色云霞罗覆其上侍从幢羽殆不可名乃稽首请飞昇之道且曰子有宿德位阶眞人欲形神同举不爲难也但太上命子下生以积功勤今子斋心诵经积有日矣然功未及人可遽得乎于是沥恳以告冀励凡庸且曰积功累行以偿前过未知可乎仙曰善哉是心良可愍也子虽骨气合眞而胎形未脱命侍经仙郎开九色流霞之韫出经三卷置三仙之前长仙乃手发太上玉眞金光经谓曰吾是上清眞人赵伯元昔受是经于东华青童君学以成眞今付子宜修之次仙又出神洲七转七变儛天经谓曰吾是上清眞人张仲逸昔受此经于小有天王修之得爲眞人今授子宜勉之三仙乃于二仙之手中传取眞经复嘱曰吾是上清眞人李少君昔奉此经遂获昇眞吾与子有縁故来监度若依四极礼科行之七年身得飞腾七百年中听传三人无其人则当封之名山今所授仙经眞术能精修不已则化俗成功可指日而仙矣苟无此道则神不洞察体不清虚寔爲八帝之所録六天之所倾则何足以化俗哉眞道尽此子能勤修自当神会从而爲颂曰至道本无形因物以爲名人能勤上学仙道自然成玉帝召赤子金眞总黄庭六觉旣玄会八难于是㝠熙神光七转虚襟明四清唿吸能万变俛仰朝百灵混化游尘路迅辔抚云旌契我诸賔友与子期蓬瀛已而三仙命驾而去遂复所居归诵其经按其术年十七道成变化无方应机接物未尝凝滞正懿知而待之愈厚有疑者密试之以汤又加之火终不云热使之蹈火赴水不能焚溺时西魏文帝闻其名诏都城凡百余坊同日作斋皆能赴之上虽知其能分形化影尚疑能近而不能远复诏岐宁同华四州同日爲斋请又能徧赴由是朝野钦信其始人未知之但称爲李炼师及其通感灵变则号曰李圣师年三十八大统六年託疾告终旣葬之日有姪遇于骊山道中谓曰若天子尚未忘我则于此作吾像以北向居之当爲国家辟北方之淫俗也姪还家方知已化遂以实奏遣使发视则空棺而已乃立祠于沙苑侯楷道士侯楷字法先京兆人也年十四力究经典尤精老庄之学趣向孤高不毕婚宦遂就学于正懿先生年十九后魏宣武正始中爲道士授玄文祕诀晨夕之奉乆而愈勤正懿曰汝虽秉心励节于道不懈苟非栖隐山林未易有得也楷曰道在方寸何必山林曰吾亦知道无不在然人间修之时亦有得但古来仙者多託巖薮成眞之后出而同尘上眞亦曰大洞眞经不得人间咏之咏之则大魔败之也又葛仙翁将登眞别弟子郑思远云何不登名山诵大洞眞经一讽而一咏玄音彻太清由是知入山非惟不是可欲抑亦自然与经道相符汝今景慕希夷入山乃其宜也曰入山虽可存眞然违远几席宁逭科律之责耶师嘉其言且曰道非知之难行之难也果能始卒无替道在中矣逮正懿羽化乃卜居于寒谷行三奔术诵大洞经及三皇内文劾召之法其居有清泉环流三松偃覆洒然幽寂是爲栖眞之所遂号三松观人有爲魑魅之害者无有远近皆乞救于楷或持之以禁呪或示之以符术则无不立除之将去无他疾谓门弟子曰昔费长房失符爲鬼所杀吾非失符也终归道眞苟世俗不达以谓吾爲长房者也春秋八十六周武帝建德二年冬十月解化严达法师严达字道通扶风人也自髫齓已有方外志每得一花一果辄羞献于像前楼观侯法师见而器之后魏明元帝永兴中入道年始二十斋眞之暇常请问大经遂学穷琼韫博通妙术周武帝建德中诏法师及王延于便殿是时已沙汰浮屠氏又下议于公卿复欲去道家者流上问法师道与释孰优曰主优而客劣上曰主客奚辩曰释出西方得非客乎道出中夏得非主乎上曰客旣西归主无送耶曰客归则有益胡土主在则无损中华去者不追居者自保又何送乎上嘉其对然不免有所减损自五岳观庙外悉废之特爲法师建通道观于田谷之左复选楼观之士十人俾共弘眞教时王延更欲多得之法师曰古之达者先存诸己而后存诸人今上不欲废道教而意则去繁但道贵得人玄纲自振何必多人耶盖多人则多累反爲吾道之玷夫道不欲杂杂则多多则惑惑则乱乱则眞理丧矣讵有益哉遂与王延苏道标程法明周化生王眞微史道乐于长文张法成伏道崇等十人以道术相忘同乎出处世号曰田谷十老至隋室道教复振文帝开皇中诏重修二庙精择羽流累致墨词以祈景福于是朝野宗奉焉炀帝大业五年三月十七日听周法师鼓琴乃曰琴声感神当有神降更奏一曲吾听之曲未彻奄然返眞春秋九十一于章法师于章字长文右扶风人年七岁父母教读孝经数日乃曰闻有道德经意愿习诵父母异之随其所好令习于侯法师至西魏大统九年披度服巾瓶之劳凡十有四载法师愍之爲开三洞衆眞要法倒箧相付尝自谓曰眞人符命非俗可传今吾得之固所寳也于是静室图写云篆龙章精严其事而施之于人靡不神验适会诏选戒洁之士十人居通道观而师与焉然常怀希眞之心期居幽寂至周静帝大象二年遂卜观之下西岭下诛茅累石啸咏林泉饵黄精茯苓山地黄又服气吞符飞章设醮如此积勤历年无辍隋文帝开皇十七年复受皇化丈人太极眞公六十甲子及五帝五岳符印凡一百三十六首并论天地源流符之本末置坛法式乃録授符日月及眞仙诰诀次第记之名爲起序由是通眞之心与日俱进故除妖翦祟其神变不可量而流俗霑惠日益多矣炀帝大业十年六月十四日羽化春秋八十有二临窆之日有一白爲自棺而去人谓得蜕形之道张法乐道士张法乐者南阳人幼而学道性悦泉石才及成童之年託迹楼观事尹起法师竭诚致力于左右积有岁月感其勤苦遂付道要露盟之夕神灯发辉庆云流彩而后巾瓶之奉几案之劳礼尽始末遂寻幽访奇卜居于耿谷之西衣弊茹蔬谢絶人事日诵五千文及修雌一之道炼形养炁抱一守眞凡三十载云生梁栋霞集窗扉人号爲云居观乆而道业已着灵感自通有虎踣躩虓震视之而不畏后乃往来驯伏似有所卫人或请谒亵慢无诚心则皆爲所逼而不得至旦夕常闻有神钟声隐隐于耳然莫测其远近每斋日有草衣人二十许常送薰陆香及干枣数枚出户袭视之遂不见西魏废帝三年三月谓弟子张通曰我虽幽感奈功德未就近有神告必不乆留当委形厚土二百余年㝠事贵密汝可略知至四月十五日清旦凭几而化时有白炁如云穿牖而出长丈余食顷方散巨国珍巨法师名国珍武功人性淳厚好神仙学年三十断俗縁而事游法师于楼观时隋文帝仁寿之四年也焚修之外口必诵经心常存一名利两忘喜怒俱遣食蔬衣弊所守弥笃或有遗物者随得随散或有轻侮者终不恚怒法师嘉其行乃授以思微戒箓封召符章依按而修勤亦备至每临坛诵经遍未及数则虽冬风夏日未尝辄废一日因感疾人勉之以药曰道胜则疾除何虑之有其自信之如此由是远近之俗向风而至不可胜计春秋六十唐太宗贞观八年夏五月十三日昼寝门人忽闻车马之声有顷瓦屋皆震法师遂化历世眞仙体道通鑑卷之三十历世真仙体道通鉴正统道藏三家本五十三卷洞真部记传类历世眞仙体道通鑑卷之三十一淡十一钟离权眞人姓钟离名权后改名觉字寂道号和谷子一号正阳子又号云房先生燕台人也父列侯至云中府生仙诞之时异光数丈状若烈火侍卫皆惊眞人之相顶圆额广耳厚肩长目深鼻耸口方颊大唇脸如丹乳远臂垂如三岁儿昼夜不哭不食第七日跃而有声曰身游紫府名书玉京其音如钟行如奔马童稚莫之能及及壮仕晋爲大将统兵出战西北土蕃两军交锋忽天大雷电风雨晦㝠人不相睹两军不战自溃眞人独骑奔逃山谷迷失道路夜进深林幽涧期以全生乃遇一胡僧鬅头拂额体挂草结之衣引行数里到一村庄曰此东华先生成道之所将军可以歇泊揖别而退眞人未敢惊动庄中良乆忽闻人语云此碧眼胡僧饶舌相挠庄中一老人披白鹿裘扶青藜杖抗声前曰来者非大将军钟离权否眞人应曰是老人复曰尔何事不寄宿山僧之所眞人闻而大惊心想曰必异人也是时已失虎狼之威遽有鸾鹤之志不觉回心向道哀求度世之方于是老人授以长生眞诀赤符玉篆金科灵文金丹火候青龙剑法嘱之勤行眞人告辞出门回顾庄居不见其处自是领悟玄㫖一云自知夙有仙骨故摆脱世縁冀绍仙果首遇上仙王玄甫得长生诀再遇华阳眞人传太乙刀圭火符内丹洞晓玄玄之道一云昔轩辕黄帝得金丹祕诀以玉匣藏于寿春县东紫金山悬钟洞眞人得遇师传之后复游云水至鲁居邹城入崆峒于紫金四皓峰居之遇仙人引入洞获玉匣祕诀至德内全遂终妙道后有唐进士吕绍先屡举不第乃纵游天下首于庐山遇火龙眞人传剑法后于长安道中遇眞人题璧间云坐卧常将酒一壶不教双眼看东都干坤世界无名姓疏散人间大丈夫绍先乃再拜眞人令绍先作言志诗绍先诗云生在儒家遇太平悬缨垂带布衣轻谁能世上争名利臣侍玉皇归上清眞人喜曰予所居在终南山鹤顶有洞子可予此行眞人乃神示变化顷刻辄到一峰洞门霞彩三虎踞门眞人叱之虎下絶涧遂饮绍先以元和之酒坐石谈玄须臾有青童持蓬莱山书云群仙宴聚邀先生赴天池论五元眞人神游记眞人临去谓绍先曰尔旣到此从吾奉道今子当名嵒字洞賔吾今去矣汝但解屛尘劳肃清仙骨吾不晩即还以三虎守门于是冉冉白鹤前望东南云际渺渺而没嵒遂将眞人所付洞中之书朝夕亲阅次日眞人还谓曰得无忆归否嵒曰尘縁旣断俗骨已清幸从眞人得探妙道岂敢再生尘累耶眞人曰善哉汝等守阴者惟知是𩲸有阳只是㝠䰟世人不知分离阴阳之异若能全阳而聚其㝠䰟以合阴𩲸使阴阳相合䰟𩲸成眞是谓眞人嵒问曰至理甚深何以全形眞人曰慧发㝠㝠泰定神灵神旣混合岂不契眞金形玉质本出精诚大药旣成身乃飞轻是夕赐以上眞玄诀俄有扣户者乃清溪郑思远与泰华施眞人由东南而来缓步凌虚体凝金碧相揖共坐少顷适尹思逸炼丹之所遂造仙扉施眞人曰此侍者何人也眞人曰今朝吕海州让之子本习儒墨失意上国邂逅长安酒肆从吾奉道通阴阳制炼形神入妙之微嵒乃拜二仙郑眞人曰形清神在目秀精藏子欲脱尘网可示一诗授嵒金管霞笺灵胶犀砚嵒立献一诗云万劫千生到此生生生身始得飞轻抛家别国云山趣炼𩲸全䰟日月精比见世人论九鼎欲穷大药访三清如今获遇神仙面紫府仙扉得姓名三仙相视叹其才清句丽时春禽㗀嘤眞人谓嵒曰可于洞口题云春气塞空花露滴朝阳拍海岳云收又谓嵒曰吾朝元有期十洲羽客至玉京奏功行以陞仙阶恐汝不可乆居此洞后十年洞庭湖相见取笔于洞中石壁草书一十六字曰书日高明夜月圆清阴阳䰟神混合上昇掷笔告嵒曰世间游行当施利济之道行满功成复当际会即见数仙子绡衣露彩手捧金简灵符云上帝召钟离权于是翔鸾飞凤金幢玉节僊吹嘹喨冉冉而去嵒不胜依恋乆之客游江淮洞庭荆湖鄂岳及汴洛两都道成仙去其问答玄妙神仙施肩吾编之爲钟吕传道集今行于世宋钦宗靖康初封眞人爲正阳眞人元至元六年正月褒赠正阳开悟传道眞君刘纲刘纲晋时下邳人也初居四明山后爲上虞令师事帛君受道治中部事历年道成作续仙传行于世一日邀诸亲故人会别饮食毕上县厅侧大皂荚树上去地十余丈举手而别忽然飞入云中而去其妻亦得道同时昇举王烈王烈字长休邯郸人也烈入海东抱犊山中尝与嵇叔夜同游烈得石髓如饴即自服半余半与叔夜叔夜旣至皆凝爲石又入一石室室中有两卷素书烈读不知其字不敢取颇记十数字形体归书之以示叔夜叔夜尽知其字烈喜乃将叔夜同往识其径分明了了往至失石所在烈因语弟子曰叔夜未应得仙也刘道成刘道成豫章新吴人也学黄老术晋怀帝永嘉中以明经入仕累迁陈州刺史后归乡里精持香火奉大罗眞符后数十年全家白日昇天徐铉作开业观碑云永嘉二年八月十五日举族上昇里中数千人望云送别梁武帝大同中立宅爲开业观今名昭德去县治百余步白玉蟾访昭德陈灵寳诗云我见乡仙不是夸面颜玉鍊灿丹霞新开天上图书府旧是云中鸡犬家三十七年心胜铁百千万事眼无花而今渐觉逢迎嬾每日两番蜂报衙项蔓都项蔓都河东蒲坂人入山求仙十年而归家人问其故蔓都曰在山中精思三年有仙人来迎我共乘龙而昇天良乆低头视地㝠㝠窈窈上未有涯去地絶远龙行甚疾头尾低昂令在背上危怖崄巇乃到天上先见紫府金床玉几晃晃昱昱眞贵处也仙人但以流霞一杯与我饮之忽然忘家对天人之前失仪见斥遂还人间更自反责乃可得更往昔淮南王刘安见大清仙伯以坐起不恭责守天厠三年之后学道者可不谨哉河东因号蔓都爲斥仙人徐启玄道士徐启玄宋文帝元嘉中居终南山道德尊重人皆钦之能通法术遂知吉凶前世之事历历可闻时有王大夫只养一女可初笄乃世之极色也怜爱颇甚名曰金英启玄一日闲游之次经过其门见其宅上有宿世冤雠怨气亘天启玄问阍者曰大夫在否答云在启玄曰可与予报之云终南山道士徐启玄有少事欲见大夫阍人入告大夫闻语即出见之启玄曰勿迓造次起居然有事咨白未知可否答曰望示及启玄曰适观大夫宅上有宿世重冤欲伺便报怨大夫知否对曰非尊师无縁知之某凡俗肉眼岂明此事启玄白请童仆男女等徧观之皆言不是又曰宅内更有何人大夫曰某有一女小字金英每怜惜之颇自羞赧启玄曰只此小娘子便是大夫之冤家矣可令出来大夫闻语将谓谬言令夫人召来夫人因往唤之已见其女扃其房门面壁而坐叹曰我之宿世冤结未解方欲伺便报雠无奈道士显我世事夫人闻之惊告大夫大夫惶惧无计乃礼启玄曰此宿世冤对相会如何脱免启玄曰此小事尔大夫曰傥蒙尊师慈悯特垂救拔以生以死何敢忘之又复再拜启玄曰勿在多言即爲驱遗启玄遂取剑一口索水一瓯仗剑噀水随大夫至合内令可开门金英曰是我之冤干尔何事启玄曰道门以救拔爲功济人爲上汝可速变本形无更居此呪讫乃令备棺榇逡巡而至启玄乃开门视之已化爲白骨即令左右歛之致灵车诫曰可送出都门行十里余遇大林木中弃之急奔勿更回顾左右依言送出都门可十里果有大林木便安其下急奔而归回至都门方始回望见大林红焰亘天悉爲灰烬大夫与夫人惊哭拜谢仍备珍寳钱帛酬之启玄悉不顾而去万振万天师名振字长生洪郡之南昌人得长生乆视之道显晦齐梁间人莫知其年有符呪济物治人疾苦立效当时以爲旌阳栾巴之徒隋文帝闻其名声重之诏于洪崖山爲精舍即今栖眞观是也唐太宗贞观十五年太守周逊请于梅福宅建太乙观礼迎天师居之即今天宁万寿观是也先是渔者得青石长七尺扣之有音乐声郡以献于朝高宗命碎之得二剑镡上刻天师姓名帝异之显庆二年高宗召见光曜日殿帝问治国养生之道振答曰无思无爲清静以爲天下正治国犹治身也帝尊待之如师友赐予无所受龙朔元年尸解于京师数日启棺惟有一剑一杖而已诏以铜函盛剑杖葬于西山天寳洞之侧今洞阳观是也天师有德业碑乃唐滕王元婴文在开元观中云曹德休曹德休自言从东海青屿山来游江西人见之三十余年颜貌不改常行民间有疾者以符药救之无不愈者人有一女子年二十余将聘于人忽有邪物爲魅百方治之益甚其父诣德休具陈病状德休曰汝家居近山溪有潭穴否父言有之德休又曰女子春时闲步溪侧爲蛟所窥已拘摄精䰟在其穴矣汝可将吾一符往彼投于潭中少顷有验投符之后忽见潭水翻涌水有霹雳之声须臾一物浮出长二丈余形如乌蛇头若大杓已噼裂脑流血毙矣其父还家见女精神明爽全失其病乃以财帛往谢德休曰本以救病何以此爲终不肯受德休常谓人曰若家有疾苦不必财帛就德休求符药以江鱼爲鲙一盘并美酒一壶飨吾告之其疾自痊如其言乡里爲之无不应验人皆神事之后忽告人曰我舍此入西山天寳去然来春牛疫颇甚我留一姓名与汝传写牛疫之时以鲙飨吾书其字贴牛角上自当无苦其后牛果大疫一境之贴其字者免灾不贴者毙矣人咸思之无复见者杜昙永杜昙永字元老或云道名元老三辅京兆人也世业蝉联鼎命南迁寓家吴郡之钱塘县释褐爲大司马豫章王国左常侍郎萧子云侍郎南齐之故寮外勤儒学内修道眞因齐梁革命慨然兴叹以珥笔曳裾同之维絷脱迹繁华振衣长往远游岷陇临洮峨嵋复还旧山已逾二载后过句曲访道寻眞精专法门谦虚靖默人莫知其所修梁武帝天监十二年岁在甲子放杖出谷自钱塘轻舟载家南上庐陵郡玉笥山重建清虚馆以处于时林木阴森乡民远甚可谓虎兕之穴而居之不疑向道之辈稍稍献工助成其事自是门人受道继踵而来次年入大秀法乐洞天出所携赀起居室数十椽重营宫殿亲制丰碑纪述洞天之胜置洞西迁莺谷及洞侧山西大壠南坑大栎瓜源等田以待修眞养道之人取题洞天石台是入洞之年也武帝闻其风赐号金阙先生萧眞亦自江表与骨肉挂帆而来以师事之得其祕道亲制一碑以纪杜德即普通七年也其后先生在洞中与门人钱员外修九鼎还丹之祕灵眞屡降喻以昇举有期丹成与钱服之于太白峰顶白日飞昇尤爲显着家属爲地仙隐于后洞云萧子云萧子云字景慕南齐高帝之孙豫京文献王嶷之子汉相国何之后兄弟十六人皆封郡公梁武受禅天监初年十二降爵爲子弱冠撰晋书百余卷进之幼而好道志尚正静不乐仕进虽爲名宦每有异人密与谈笑累迁丹阳郡丞寻迁黄门侍郎司徒左长史常携家游江表名山一日挂帆来访庐陵玉笥初至清虚馆时杜元老已于玉笥得道乃南齐故寮相值情好如旧以师事之往来洞天间颇得其祕亲制之刻石伸言杜德后过玉笥之东南连山重崖间今号萧山是也坛炉药臼遗迹犹在会梁武玺书来召与子特委家入朝旣至迁侍中复以善草隶取重于时子特亦善书位太子舍人先父而卒太清元年侯景之乱募获朝臣景慕仪状奇伟虽年逾六十而神彩超迈恐不免祸遂急还萧山后再徒居清虚五年忽神人降言曰馆之东北有郁木坑水自东注可以乆居萧又徙家寓焉历二纪一旦上帝赐玉册封元洲长史仍司郁木福庭之籍神仙之府八十二口同隐世不复见其事亦秘罕有知者后人入洞往往见居宅若专志求访则不可得矣丁玄眞丁法师名玄眞字仲诚浔阳人也天资恪敏严于持戒爲乡里推仰尝遇野人得法其要精妙能摄鬼神而驱役之无不如意每以康王谷地最灵秀其谷口有铜马庙云汉王莽尝造铜马岁乆有物附之肆爲妖怪食民物畜稼苗之类爲害弗堪居人乃爲立庙以祈之玄眞恶其事即毁翦其庙乃取是地置眞字焉遂送铜马于南江人未回而马已复其旧处玄眞又断马之左足而马乃化人形泣曰愿得一食之所玄眞遂移其祠于涧之西许其弗爲害也前又有毒龙潭因风雨晦㝠忽见二龙出而弄珠光彩照烁玄眞叱之辄取其珠置眞殿内而龙又入殿取珠旣而弗得乃吐涎满地复见殿柱有张僧繇所画二龙即与之鬭风雨震吼冲倒檐楹玄眞遂书铁符烧铁钟镇其潭龙龙穿山西而去又复以铁钉钉殿柱画龙之目其患乃止于是神怪避地始爲福庭时隋文帝开皇十年也江州刺史状其事封章朝廷帝闻而异之降诏褒崇命州郡加礼遇焉炀帝大业三年解化其夕有白光亘于天之东南及玄眞旣逝方没春秋七十八张公弼有刘法师者不详其名唐太宗贞观中居华阴云台观炼气絶粒二十年每岁三元斋有一人衣缝掖衣貌陋而黔来居坐末斋毕亦无言而去如此凡十余年衣服颜色累不改法师异而问之则曰予姓张名公弼住莲华峰东北隅法师意彼无人所居试问同往公弼诺之曰此中甚乐师能住亦无间法师从之约二十余里援萝攀葛才有鸟径其崖谷险絶虽猿狖不过履之若夷途法师从行亦无难苦至一石壁高千余仞下临无底之谷一径阔数寸惟侧足而立公弼以指扣石壁中有人问爲谁曰某遂忽然开一门有天地森罗万象公弼将法师欲入其人怒爲公弼曰何故引外人来乃阖门则又成石壁矣公弼曰此非他人乃云台观刘法师与吾有旧故同来即开门而纳之公弼曰法师来此君可具食其人问法师便住否法师请以后期遂取一盂水以肘后青囊中刀圭粉和之以饮法师其味甘且香公弼曰予尝云山中甚乐君盍爲戏令法师观之其人乃以水噀东谷中俄有苍龙白象各一对舞舞甚妙丹凤青鸾各一对歌歌甚清公弼与法师别之出门行数十步返顾但巨崖深壑而已将及观公弼辞去法师归处置毕再访公弼则步步险阻不可前其后公弼亦不复至矣李元基李元基唐高祖武德初人隐葛山中有道术能坐在立亡人莫测之时时经行以符药救人探虎骨针鹊影活鱼鳖甚衆每昼出逢夜则止露宿草野中代宗末在建昌县中插松柏满身飞去后有人採药葛山见元基跨青鹿行若飞问之不应莫知所在焉陈道冲法师姓陈氏名道冲浔阳人母方娠梦天仙入其室及生有殊相儿时便不饮酒茹荤每闻人讲经论道则倾耳谛听暨长戒行高洁传法箓于异人遂结庵于紫霄之别峰即胜絶处也有弟子八九人亦戒行有学门庭甚峻不妄接人当时蒙其容与者名爲登龙门以比汉李膺焉道冲酷嗜老庄非徒诵其文能彻其理窟尝以谓吾教本宗老庄而老庄之意本是悟明性地故其言每每云莫若以明此其的也后人但知习术而泥迹失之远矣晨暮必爲群弟子讲说有着论一篇传于世时唐太宗贞观二十一年春忽爲弟子曰吾欲一游名岳衆以其老观止之道冲曰必行至曰中解化春秋一百一十四视其颜色如生体亦柔软举棺如无物人以爲仙去王守一王守一者唐太宗贞观初于洛阳自称终南山人王布衣卖药于洛阳市富人柳信唯有一子眉上生一肉块布衣壶中探药一丸付之须臾块破小蛇突出五色烂然渐及一丈许布衣叱之蛇跃起云雾昏暗布衣乘蛇而飞腾去矣历世眞仙体道通鑑卷之三十一历世真仙体道通鉴正统道藏三家本五十三卷洞真部记传类历世眞仙体道通鑑卷之三十二淡十二何尊师何尊师不知何许人唐高宗龙朔中居衡岳不显名氏其颜若四十岁人行步如风常往来苍梧五岭间来无所慕去无所斁仅百数余年人常见之状貌不改或问氏族但云何何或诘其乡里及修证亦云何何时人因号曰何尊师衣弊履穿其心浩如也道士田虚应邓中虚尝请曰尊师卒无言何以开悟学者则曰知不知者上也不知知者下也谁能凿混沌之窍悟自然之理耶遂杖藜入林而去须臾群虎随之不复见矣唐明皇开元中司马承祯游衡岳望祝融峰曰当有高仙处之何气色秀异之若此已而见尊师于林中承祯致礼造问则据石而坐若无所睹不见答而退叹曰此可谓全而德不形言者也乃构庐于祝融峰延之尊师就此不复出观察使吕渭即其庐请受符箓虽张太空田虚应邓中虚师事之皆不得其㫖天寳二年下元日云鹤翔空异香芬郁谓弟子曰吾去之后当举于紫盖南峰盘石上遂化颜色不变弟子乃环卫行迁神之法中夕闻雷震之声即失其所在衡阳太守苏务廉文其碑刘知古道士刘知古字光玄其先彭城沛人也自中山靖王而下凡十二世皆显达曾祖英隋朝以孝廉登科历官临邛令故大父与其考因家于临邛母太夫人吴氏感异梦而生知古生而慧幼而明长而秀壮而正视名利若仇雠惟从事于道唐高宗龙朔中出家爲太清观三洞道士至于八公寳章三简祕箓丹经脉诀之㫖出死入生之术罔不洞晓睿宗召见问道家事称㫖特加崇钖送还山明皇开元中天灾流行疾疫者十有八九上召知古治之乃叹曰火德星君圣人亦疠下法炼药上医察声至于鍼艾不其远矣遂以色代脉用气蠲疴故能膏肓河决腠理雪散其精妙之如此上宠钖皆不受天寳十九年讵知古兼内史田思崇醮二十四位乆之乞还蜀请以居第爲大千秋观上亲书额赐之李邕文其碑知古以兄爲儒弟爲释因设三教像以事燕国公张说闻其风而悦之作三教铭其辞曰正气生神结虚爲实上清尊帝中黄守出华彩衣裳虚无宫室紫炁乘斗赤鑪饮日十天从此万灵受役莲华释门麟角儒术法共不二心同得一道心惟微守而勿失而后因天长节改观爲天长尝有客授以黄白术虽翚甍连构颇极壮丽所费万计未尝资于人工毕客复至约于东阳伏牛山其下有古观因葺而居之又授神虎寳经上清隐文高奔上道之要行之十年忽然室中见有光产丹芝一茎扣之有金石之声梦神人谓曰后山石壁中有金鱼跨之可以冲天非此芝扣石不可致迟明访金鱼茫然不知其所是夕复梦曰滴泉之下是也旣至以芝扣如风雷之震巨石迸裂得金鱼长三尺许乘之飞空云雾旋拥而去矣王旻王旻者居洛阳青罗山乡里见之已数百岁常有少容葺居幽胜多殖芝术药苗栽培花木皆有方法着山居杂録三篇每日蔬馔多是粉芝英充估青其术行于世或游名山或寓荆渚唐高宗朝诸武擅权威倾海内惟太子賔客武攸绪天后之姪退身远祸结于于嵩阳师模于旻得其导养炼气之诀旻谓之曰舍人爵而慕仙阶诚爲难事必在坚志林谷以周其义毋爲之检鹤书以易其操明皇开元中召旻至京师颇优恩礼明皇先于茅山併得杨许七眞及陶隐居所写上清诸经眞迹旣诣司马白云受三洞寳箓后遥诣李元靖受眞迹上经其所阙杨君笔札十数幅遣旻赍诏书信币就紫阳观请元靖先生补之曰朕不欲命小臣干冒于先生委兹专往必冀神仙手笔今古相续尔到山之日灵鹤翔鸣补经之时异香芬烈有神人降于元靖之室皆精诚所应也及还京岁余请归旧山不复游于城阙旻与达奚侍郎往还旻死后杖屦诣达奚方知其尸解矣吴道元吴道子得神仙术周游人间后改名道元雅好画其妙入神唐玄宗闻之诏入宫庭有粉墻数寻俾画山水宣问道子所欲何物道子曰用帐幕蒙芘其墻用墨浆一缶上命如之须臾揭起帐幕捧墨浆于粉墻上用力一泼复以幕覆之顷刻间问画山水何似道子对曰已画毕请陛下观之上临视之山水林木人烟鸟兽无不备具而且精妙奇好虽国中画工有所不及上观顾乆之叹羡无已道子乃徐步指点曰此处山巖之下有一小洞其中多有仙人扣之必应于是手指击之忽然门开有童子在侧道子奏曰此洞可入其中甚有佳致臣今先入请陛下继来道子遂一跃而入在洞中以手招上上不能入于是复闭其门须臾墻外守卒奏云吴道子越禁城跃出莫知所之上再往视画墻处乃莹白如旧无有山水矣颜眞卿鲁公颜眞卿字清臣师古五世孙博学工辞章事亲孝唐玄宗开元举进士又擢制科再迁监察御史其后德业详载唐书建中四年德宗命眞卿问罪李希烈内外知公不还亲族饯于长乐坡公醉跳踯前楹曰吾早遇道士云陶八八授刀圭碧霞丹至今不衰又曰七十有厄即吉他日待我于罗浮山得非今日之厄乎公至大梁希烈命缢杀之瘗于城南希烈败家人启柩见状貌如生遍身金色爪甲出手背须发长数尺归葬偃师北山后有商人至罗浮山有二道士树下围棋一曰何人至此对曰小客洛阳人道士笑曰幸寄一书达吾家遗童子取纸笔作书至北山颜家子孙得书大惊曰先太师亲翰也发冢开棺已空矣径往罗浮求之竟无踪迹又曰先太师书法蚕头马尾之势是眞得仙也白玉蟾云颜眞卿今爲北极驱邪院左判官邓紫阳道士邓紫阳建昌南城县人初隐麻姑坛之西北后因省亲路获神剑佩之性颇刚毅自负济世之材每憩溪壑之间诵天蓬呪不辍遂感北帝遣神人授以剑法远访南岳宋陵谒青玉光天二坛礼邓眞人梦有所感唐明皇开元中蒙召入大同殿建醮胡藩封爲天师修功德二十七年忽见虎驾龙车二人执节于庭中顾谓其友竹务猷曰此迎我也可爲吾奏愿欲归葬本山仍谓立庙于坛侧明皇从之后尸解伊祁玄解伊祁玄解鬒发童颜气息香洁常乘一黄牝马不啖刍粟不施缰勒唯以青毡借其背常游青兖间与人话千年事皆如目击唐宪宗闻其异遂召入宫处九华之室设紫茭席饮龙膏酒每日亲自访问颇加敬仰而玄解鲁朴未尝闻人臣之礼上因问先生年高颜色不老何也玄解曰海上种灵草饵之因种于殿前一曰双麟芝二曰六合葵三曰万根藤上饵之觉神验时西域进方圆二美玉玄解曰此龙虎玉也圆生于水龙寳之方生于山虎寳之询使人果得之于渔猎者玄解欲还东海请于上未之许遇宫中刻木作海上三山綵绘华丽间以珠玉上因元日与玄解视之上指蓬莱曰若非上仙无由得及此境玄解笑曰三岛咫尺谁曰难及臣虽无能试爲陛下一游以採物象妍丑即涌体空渐觉微小俄而入于金银阙内左右连声唿之竟不复见上追思叹恨几成羸疾因号其山爲藏眞岛后经旬日青州奏玄解乘牝马过海矣许栖巖许栖巖秀才家于岐山下唐德宗贞元中举进士不第于长安昊天观习业月余併丧三马不可涂行而更选良骏有蕃人牵马来称是逸足栖巖欲市尚且疑之是观有道士能易栖巖请筮之遇干曰飞龙在天利见大人曰此马龙种也当因此马利见大人则事无不谐矣人皆哂其妄独栖巖信而市之虽加意秣饲而肤革不充后值韦令公镇西蜀栖巖旧出其门下自诣坤维而谒道经剑阁马惊失足俱坠于巖壑之间几万丈底爲藁叶所积俱不能损仰观峭絶无计攀援良乆祝曰我非刘备尔非的卢无计跃出吁道士之占何其谬耶遂与马解其衔勒去其鞯席纵其所欲似经一昼栖巖扪石窍渐能踰足因蹑巨栗如拳取而食之甚济饥渴如此又约数十里窍渐明朗忽若出洞口见平地数里春景烂然殖碧桃万有余株花间有青石池池傍有石屋屋中有道士白发丹脸偃卧于石榻之上傍见二玉女栖巖因之叩首再拜玉女大骇曰尔何人遽至太一元君之室栖巖具陈本末二女遂白元君元君召栖巖栖巖拜手稽颡元君曰尔在人间何好曰好道多读庄老黄庭经元君曰尔于三道书各得何句请一一说之栖巖曰庄子云眞人息之以踵老子云其精甚眞黄庭经云但思一部寿无穷元君曰子近道矣乃命坐玉女酌石髓而饮之曰嵇康不能得今尔得之乃数也栖巖乃跪谢而饮之玉女前曰颖道士至矣元君命设榻而坐有道士长眉巨唇恢形古貌执筭而跪礼之元君劳之曰君何远来曰故来相谒元君曰请与吾筭二事且噼大华何神也立海桥何鬼也吾不能达道士遂布筭蔌蔌披阅三才讨论六合上穷苍昊下抵幽泉良乆擘大华者虽云巨灵实夸父之神也立海桥者虽云丑怪乃五丁之鬼也元君点首曰然又曰筭吾今夕何爲又布筭曰元君今夕合东游三万里元君曰何太远乎栖巖因熟视道士乃昔卜马者大惊其事道士曰昔日干卦合今日矣栖巖叩首而谢之逡巡有仙童驭鹿龙而至曰东皇君使迎元君今宵于曲龙山翫月元君抚掌而咍曰道士卜中矣道士敬谢而告去元君曰爲我语邢和璞道士曰诺元君与栖巖曰可同游曲龙山便令浴于池而同跨鹿龙去顷刻而抵曲龙山但见危桥千步耸柱万寻若长虹之亘青天如曳练之横碧落势连河汉影入沧溟玉莹无尘云凝不散元君命栖巖拜东皇东皇曰尔许长史之孙也栖巖曰某少孤不知先祖何官也东皇曰吾昨宵与汝祖同饮亦知汝当来东皇遂命仙童酌醴而进与元君三人而饮元君问东皇曰近来海水如何东皇曰比前时之会浅已减半吁知桑田亦应不乆尔东皇命玉女歌青城丈人词送元君酒歌曰月砌瑶阶泉滴乳玉箫催凤和烟舞青城丈人何处游玄鹤唳天云一缕仙童击玉继而和之宴极东皇索玉简而题诗曰造化天桥碧海东玉轮还过𨋨晴虹霓襟似拂瀛洲顶颢气潜消橐籥中元君继曰危桥横石架云端跨鹿登临景象宽颢𩲸洗烟澄碧落桂花低拂玉簪寒亦请栖巖继之曰曲龙桥顶翫瀛洲凡骨空陪汗漫游不假丹梯蹑霄汉水晶盘冷桂花秋于是红鸾舌歌彩凤羽舞笙箫响彻于天外丝桐韵落于人间仙侣尽欢各治命驾索舆令栖巖俱乘鹿龙而返下视大城郭栖巖曰此何处元君曰此新罗国也又至海畔小城邑又问此何处曰此唐国登州也俄顷到旧洞府栖巖再拜辞归元君曰尔能饮石髓已得人间千岁无漏泄无荒淫能如此犹更得一见吾也命玉女牵栖巖马来曰虽是君马本即吾洞之龙子因无由作怒伤稼谪于人间负荷亦偶去与君縁合尔马至昔日解鞍处毛色如故翅逸爽瘦如八骏之状元君曰汝到人间无用此马但于渭溪解之当化爲龙不异昔日费长房投青竹杖于葛陂也栖巖惊跃稽首拜辞玉女谓栖巖曰龙子回日虢县田婆鍼与寄少许来遂跨马如飞食顷已达虢县之旧庄田园芜没井邑凋残询之时代已六十年矣时宣宗大中五年也栖巖体已清虚性兼淡泊旣无所欲焉有用乎遂不问旧产惟谋田婆鍼一日访询田婆婆曰太一家紫霄姊妹常寄信买鍼来诘之其他即结舌噤齿而不对遂取鍼系于马鬛放之渭滨果化爲龙而入水去栖巖后隐匡庐间多有人见之者摸先生摸先生不知何所人游京师手携小竹笥货药人有疾者则以手摸之辄愈人故唿爲摸先生其姓名则不知也或与之钱则受不与之亦不索束双髻于顶其容甚野然眸子明白顾眎动人一日遇雨求宿于茶肆李生家生容之自是比夜来宿昼则方去他日又与一客俱求宿于李生生亦不拒中夜生起望其牖中则若有光曜生惊俯而视见先生坐火焰中他一客则以肩抵床斜身缶力而已生惊而唿之乃不复见火室中暗矣惟闻鼾睡之声明日生询先生曰君昨夜何爲而若此二人俱笑而不答自此先生亦辞去后不复有人见之矣王君眞人王君少好道术与妻俱入山精思修道屏絶人事常以八节日随四时朝拜后遇太虚眞人夫妇俱拜之就其请道眞人以素书二十五卷乃九天皇仙太上灵丹之道告王君曰尔有至相应当得仙汝今仙名已定但钦守此道勿示人也併以经授之复七年太一中黄以灵华丹与之遂有龙车羽驾天仙来迎白日昇天爲太和眞人初不知授书人姓名昇天之后朝谒授书之师乃太虚眞人南岳赤松子也梁须道士梁须不知何所人爲道士闻柠槟赤者服之却老还少令人夜间彻视见鬼等须时年七十乃服之转更少壮年至一百四十岁能夜看书行及走马入青云山去也王元芝王元芝钟陵人也十数岁时夜出门见一道士与语因随之在江中水底月光中行不见有泥沙水随步自开路傍见一物如龙又若蛇形长十丈许有五色光问道士答曰此水母也见者长生明日方还自是好游山间多饮酒亦无服饵每言洪崖西山萧史坛匡庐玉笥麻姑诸仙洞无不徧历其间尝于江右识仙人曹德休德休西晋太史官后梁尚书郎即得不死之道泛舟西江与元芝往来元芝尝爲县吏被系狱中德休知之来其家令取水少许禁呪之令人饷元芝元芝饮讫械系已脱遂归同德休而去来往九江金陵江都四十余年方归年益少先是钟陵多山魈元芝欲到山魈避之谓人曰王处士来人有于道衢见兵士旗帜千人至其前乃元芝行也或逆风挂帆或泛水安坐唐懿宗咸通末元芝游玉笥山云水道士皮元休旧与之友善忽于郁木坑见元芝与道者数辈游览因问所适答曰是萧子云吴世云梅福大翛诸仙约我将登玉梁山候蓬莱范仙伯尔言已不见即云雾溟蒙风振林谷元休怅仰而归卖药翁卖药翁莫知其姓名人或诘之称此是姓名有自童稚见者至于暮齿复见其颜状不改常提一大葫芦卖药人告疾求药得钱不得钱悉与无阻药皆神效或无疾戏求药者得必失之由是人不敢妄求药敬之如神明常醉于城市间得钱亦与贫人或戏问之有大还丹卖否曰有一粒要卖一千贯钱人皆笑之以爲风狂多于城市笑骂人曰有钱不买药喫尽作土馒头去人莫晓其意亦笑之后于长安卖药抖擞葫芦已空内只有一丸出极有大光明安在掌中谓人曰百年人间卖药过却亿兆人无一人肯把钱买药喫深可哀哉今须自喫却药入口足下五云生风起飘飘飞腾而去矣袁亢先生袁亢不知何所人也葛裘草履遍游天下所至终日沉醉游齐州长青县市有李生以财豪所邑下先生日过其门则引手谓李生曰日乞我百金爲酒费生不碍其请即时遗之比日而来凡经岁生无倦色一日先生别生曰乆此扰子吾将远游子能觞我则主人之意尽矣亦将有以教子曰方将爲饯别与先生出郊外酒半酣先生云子有大戹能愼之乃免不然祸来不测生云先生如赐教敢不从命先生取笔于生手掌中书愼字曰子愼勿殴人否则人死子手出一月乃无患生归日夕思虑不敢出经旬浃一日忽闻门外諠竞生忘先生之言遽出视焉有跛而丐者在生库前出言甚秽生忿然殴之跛者仆地首触户限奄然无气生大悔泣谓其母曰不听先生之教果有大祸逃则不忍去侍下住则当受极法生性至孝于是大恸母曰可窜以偷生毋坐而待缚乃由居之后户而去方出忽见先生生泣拜云别未踰月灭裂教诲今果如先生言爲之奈何先生曰子复归吾爲子别图之先生坐一静室爲生曰子出受系吾自有计先生乃阖户闭目而坐生出户观者如堵吏乃执生俄而跛者起坐少顷乃行去甚速吏乃舍生令归生入室视先生尚闭目端坐入定翌日乃开眼谓生曰跛者固已死矣吾出神入其尸使之行今置其尸在灵巖山涸涧傍人迹所不至处矣先生又曰子能至孝宜有善报子之寿期合有七十四今以殴跛者促其四年矣先生将去生曰死生再造之赐罄家所有不足以报德不识先生意欲何物先生笑曰吾方与星辰出没同天地长乆安用世货爲哉乃去矣历世眞仙体道通鑑卷之三十二历世真仙体道通鉴正统道藏三家本五十三卷洞真部记传类历世眞仙体道通鑑卷之三十三鳞一陈兴明眞人陈兴明修行于南岳元阳宫宫在庙东北登山五里与上清中宫如鼎峙时晋武帝太始中也眞人少斿名山因访眞迹于天柱峰上遇二神人年十八九自云吾历行四海度有志之士世人修道暂能精专中道而废不至勤乆何得擢形云天飞冲霄衢汝之积功亦可佳也第勿退转何虑不列名金阙玉堂前苦后乐者苦则有极乐则无穷何者林谷幽栖禽畜爲侣饥渴必至寒暑辛勤割世离荣辞亲舍爱可谓苦矣寿同天地变化无穷策空乘虚坐生羽翼可谓乐也得不免于修励乎兴明拜手曰永佩圣言必至于道不敢怠忽也神人遂授以明镜之道修之十有八年二仙降而告之曰吾昔授子至道果能勤行今则登蹑九天游宴八极积功之报也前苦后乐今子至矣晋武帝太康元年三月初一日烟霞绕室天乐浮空山下居人竞往观之惟有空室至于鸡犬悉皆腾举至重和元年宋徽宗赐号致虚守静眞人尹道全眞人姓尹氏名道全天水人也修洞眞还神之道佩五帝六甲左右灵飞之符天仙降而谓之曰飞昇者当有其材而后成其道昔汉武帝亲受金母灵飞十二事及五岳眞形图才得尸解而不能使形骨俱飞尔得一而有昇天之望岂非积功宿分所植耶道全曰浅学无闻愿示十二事之目天眞曰一者五帝六甲左右灵飞之符二者太一混洞东蒙之文三者丙丁入火九赤班符四者太阴六丁通眞遁灵玉女之箓五者六戊太阳招眞天光策精之书六者六己石精金光藏景録形之诀七者六庚素招摄役之律八者六辛致黄水月华之法九者壬癸六遁隐地八术十者子午卯酉八禀十诀六虚威仪十一者丑辰戌未地眞曲素诀辞三五顺行十二者寅巳申亥紫度炎光内视中央也一者五岳山符安镇方岳檄召万灵太上眞文也二者五岳山跖神仙倒景俯视山川之跖写其曲折蟠薄在地之势也三者五岳山形取其峯峦洞室之所在神芝灵草之所生高下丈尺等级之数东西南北里舍之限也四者五岳山骨取其骨体之所像枝榦之所分上法星文下主人事之所起也五者五岳山水穴贯之图取其泉液之所出金寳之所藏地脉之所通而爲之图也主符图吏兵官属各数万人五岳之所总大山三百六十小山千二百并列仙曹职宰可谓衆矣武帝虽得其法而不能专其戒穷武玩兵自毁其福故不得与黄帝同功今尔遇之乃知文始之裔大和之族世有其人吾当与汝期于九清之上太无之中言讫而去眞人以晋怀帝元嘉元年三月九日有白云起于室中三日不散散而视之已失眞人所在但闻香气袭人宋徽宗重和元年赐号通眞观妙眞人知潭州张茂宗留题衡岳观诗云灵岳峰前游古观此中何别蘂珠宫五云仙客形皆异十洞烟华景不同炼药炉香金石气醮星坛冷薜萝风因闻大道修眞诀咫尺三清路可通施存衡岳洞门观在石廪峰西石榴峰南下去庙二十里昔施眞人讳存自号胡浮先生或云婉盆子师黄卢子得三皇内文役御虎豹之术遁变化景之法或隐或显数百年慕石廪洞门是其冲眞之地乃居之又于峰西石室造阁亘空十余丈出乘白豹或步还山豹即迎之海岳神仙时来聚会里域有景慕之者罕得亲迎以晋惠帝永康元年四月七日乘豹昇天宋徽宗重和元年赐号冲和见素眞人又有蜀人李昌利栖隐数年而游天寳洞今但有控豹岩余基了然子了然子者辽东人也不显名氏因游西蜀二十四治后居太白山出入虎豹驯绕亦不知其所修后游三楚仅百余年友善者吴勐陆修静郭璞谢灵运僧慧远前后相继庾亮尝师之谓曰先生观诸贤者可以脱于浊世乎曰功有浅深道则一致虽各得其趣未能了然曰先生如何又曰子出此月再爲汝道后亮不逾月卒先生自西山访南岳谒青玉白璧二坛寻于前洞门访李昌利先生剧饮数日而李前之蜀山先生归隐前洞宋高僧宗炳访之不遇邓欲之邓欲之字彦达隐于南岳洞台夜诵大洞经上感魏夫人降告之曰君有仙分特来相访一日忽见三青鸟如鹤鼓舞飞鸣移时方去欲之谓弟子曰青鸟旣来期会至矣遂解化徐灵期徐眞人名灵期吴人也隐衡岳上清宫修行宫去庙东北七里眞人幼遇神人授以玄丹之要含日晖之法守泥丸之道服胡麻饭故得周游海岳来往南山积有年矣采访山洞巖谷作衡岳记叙其洞府灵异言紫盖云密二峰皆高五千余丈而云密有禹治水碑皆科斗之字碑下有石坛流水萦之最爲胜地而紫盖常有鹤集其顶而神芝灵草生焉下有石室室有香炉杵臼丹灶祝融峰上有碧玉坛方五尺东有紫梨高三百尺乃夏禹所植实大如斗赤如日若得食长生不死晋安帝义熙中山人潘觉至峰西石裂有物出如紫泥香软可食觉不知其石髓竟不食弃去忽悟而还已不见此君之所记圣异又能役使鬼神降伏龙虎以宋苍悟王元徽元年九月九日冲眞唐代宗大历七年玄和先生张大空者李泌之师居之得道后入元阳宫尸解大中元年韩威仪慕其风而居之修行亦得道重和元年宋徽宗赐号明眞洞微眞人今宫基见存石碑传云旧有仙鸡报晓因喫仙草不死间有樵人见之而不能捕邓郁之衡岳紫盖峰石坛九仙宫邓郁之字元达南阳新野人也幼有飞鸟衔印之梦后得驱邪馘毒之符即救治无不愈与徐灵期结方外友周游名山寻访上士遇至人传金鼎火符之术于宋苍梧王元徽二年徐旣上昇郁之隐洞门乆之乃徘徊湖外洞天福地无不徧历所患丹材无力可致因採药夜宿石穴梦神人曰汝有功将征召宜应时出衆仙候汝觉而惊喜于梁天监初台司奏少微星见南楚长沙分武帝敕监军採访诏之问所修曰贫道修炼金液而阙丹材帝赐金帛许于南岳洞眞福地选其幽胜置上中下三宫以修内外丹一夕神人谓之曰大洞之邻乃招福之乡延生之里盖记勿忘后君丹成复迁紫盖之东以天监末十二月三十日有八眞人乘羽盖云车降于室中即前得道者八眞人也于是就自然石坛昇天重和元年宋徽宗赐号超眞集妙眞人衡州刺史张觌具奏置观额陈惠度陈眞人讳惠度颍川人初居茅山採灵异草货之饮酒不食仅数年南游挑两笈尽是金石之类至南岳选其幽胜居玉清观在石廪峰南去庙登山二十五里乃告天而盟鍊丹深夜被鬼所扰三捣丹炉运石摧压唯㝠心蟠坐石上诵黄庭经佩五岳眞形图其志愈恪阴有感通道力潜扶获擒魑魅妖气渐散其鬼散慄悲号眞人复令肩石爲誓免戮鬼形远逐他界后丹成光气满山明彻远近后服之以齐武帝永明三年五月十三日冲天唐张九龄题丹台诗云鸡头西畔便门开陈氏丹昇劫仞台䰤鬽昔年诚誓否至今犹说鬼肩栽宋徽宗重和元年赐号冲虚元妙眞人今观基顶有丹台鬼栽石雷泓风穴诵经坛浴丹泉近代有僧于观基创寺号光明不乆复废之孝宗干道中有道士邓时永道人黄守正开山伐木诛茅募化贤善之士新创殿宇祈雨禳灾并有感格野人庵居重洽道化张昙要衡阳招仙观在庙东八里旧记云启基刘宗卜字萧齐又记云晋武帝咸宁中建昔张眞人讳昙要居之感通天眞密降传内养元和默朝大帝之道行之十二年神游太空面朝皇极大帝赐以琼寳琅膏混神合景之液饵之变化莫测神用无方以齐废帝延兴元年七月初三日忽然雷吼天地震动俄有鸾鹤丹诏迎之昇天重和元年宋徽宗赐号葆光袭明眞人张如珍衡岳九眞观在庙东十里旧记云晋太康中新野先生建梁武帝天监初有如珍眞人居之张乃先生乡人邻也幼而少语淡泊不群壮岁幽栖而宿禀灵骨遇神人降于嵒室传明镜洞鑑之道曰夫烛物理者天也鉴物形者道也天之道以清镜之道以明审而无差形定于此物应于彼故川岳之状鬼神之情无所逃而隐矣天以清而容万物镜以明而鉴衆形若修天清镜明澄心静神而得内外洞彻则至道成矣倘外役于物内劳于神神心昏浊不能澄清则去道远矣此法吾昔受之于长桑公子长桑公子受之于太微天帝君得之者能洞达玄通遐照八极夫洞眞法中有四规之道依四时而行亦与此同体矣古人所谓虚其室白自生定其心道自至信矣哉如珍修之九年彻视千里无一物可隐以梁天监十三年十一月十八日独行游山三日不反弟子求之见如珍方衣仙衣驾云舆箫鼓拥之缥渺而昇天宋徽宗重和元年赐号全眞达道眞人廖冲廖冲字清虚梁武帝大通三年居连山郡以才德见称爲本郡主簿后辞其印绶游探道要居嵩高山乆之过荆渚公安二神作妖起风浪阻船因除伏之令护船而渡至南岳于祝融顶遇太平眞君传道要复谓二神曰吾居郴阳作丹可爲吾守炉他日丹就汝亦有分丹成归乡常乘一虎执蛇爲鞭年一百余唐睿宗先天二年风云晦㝠而昇由吾道荣北齐由吾道荣幼而少语不通文常爱独处因游南岳遇赤君授符水禁咒纬候之数无不毕备一云少爲道士闻晋阳有人大明法术寻访得之其人道家符水禁咒阴阳历数天文药性无不通晓悉授道荣岁余谓曰我本恒岳仙人有少过天官所谪今限满将归乡送吾至汾水至遇水暴涨桥坏是人乃临水禹步以一符投水中流便絶俄顷水即至二人徐自沙上过道荣爲文宣追至晋阳辽阳山中中夜初马惊有勐兽去马止十余步道荣徐以杖画地成火坑勐兽遽走贾自然贾自然于衡岳太平观焚修遇南岳眞人陈少微自子明而礼之眞人曰子之所修吾知之矣将有高眞必传其妙后遇青城丈人降室授九一飞仙之秘白日冲举萧灵护萧灵护字天佑庐陵人也生而七岁能诗凡所作皆尘外意十五好道壮遇至人传金液丹胎息周访名山负道书百余卷常云欲昇南宫先度宋陵迤逦访洞阳过岳麓瞻邓眞人之像曰此山乃宋陵之一福地夜遇眞人传火鼎之术唐太宗贞观二年泝潇湘躬礼注生行法驱邪邦乡得济者不可胜计后居招仙观炼火鼎之术化黄白而外鬻之修理观宇爲之一新侯王礼敬请爲法主皆北面事之五年创寻眞阁六年壬辰于桂州铸铜钟一口重五百斤归观凡五更不敢扣击盖惊地神故也后选其幽胜炼神丹于山北凡经三坛方始炼就后服之于高宗弘道二年中秋谓门人曰吾行期已至当有所适不可淹留汝等精勤将有所继遂尸解香气满室似有清音瞵于户外经时而止宋太宗端拱末一日五更初观中忽闻钟声衆皆惊讶起而视之钟破裂不旬日有一道人以掌心熔铜汁就其裂处换之其红燄自暗衆视之而惮道人入溪洗手忽失所在其钟至今有摸之迹此爲灵异张惠明张惠明赵郡人结庐于中条山受法于元眞观常行咒禁驱驰精魅后往长安遇混元子受高奔之道行之功济德备道学超群凡诸就席皆章甫之徒唐太宗诏之内殿致醮有感后乞归山林上允敕住南岳封妙济大师忽一夕遇南岳右英夫人传抱一守眞三五混合之要行之一纪复诏之西岳以便问事后尸解李思慕李思慕成纪人与东楚董练师白先生结烟霞之友周游三湘名山后访南岳五峰虽师范不同而各有指归白旣于石鼓上昇思慕入京师高力士嫉吴筠而进之于明皇答问称㫖后乞归山上厚赐饯行註清静经行于世后玄化于紫盖峰惟董混迹于衡阳后洞常以咒术治人病苦有酬之者惟酒一醉爲妙于是无醒时醉卧衢路或溪谷遇雨而衣不濡凌严霜而皓如也数年巡门告人曰各好将息人皆讶之亦于洞后尸解如蝉蜕也唐杜甫有忆昔行诗末句云更访衡阳董练师南游早鼓潇湘柂申泰芝申泰芝字广祥其先洛阳人也因守官湖外世代寓居长沙后散徙四方其远近钦慕泰芝卜居邵州仁风村柳塘数世皆修慈惠自幼夐处不与亲友交好读书常清俭游息南岳访神仙之事一夕于祝融顶遇眞人传金丹火龙之术归炼丹云山北余胡之顶积有年矣大药已成功行俱备而能乘虚神游隐显出入绰有神异人不可测唐开元二十六年岁在戊寅八月十六日明皇诏近臣曰朕昨宵中秋夜寝梦神人告朕言湖南邵州云山有道人炼丹得仙若礼遇之可爲国师张太空先生姓张名太空隐衡岳上清宫修行得道唐代宗大历七年爲唐相李泌之师后隐元阳宫于德宗贞元四年六月十三日尸解于灵隐峰御制词文云夫至道无名强假名而崇道至眞无谥必求谥以明眞惟其可称实在全德故南岳元阳宫道士张太空混元育粹玄之又玄炼骨三清存神八景衡峰养德时近百年依罔象以㝠搜挟鸿蒙而冲用栖迟浩气太古眞形顷在先皇敷崇道妙望乎玄鹤之驾钖以紫霓之裳我有辅臣格言高躅永怀仙子恨不同时聊申嘉尚之情式降昭旌之命策名表德庶永无穷可赠玄和先生其宫宋淳化天圣政和三经修葺宣和元年徽宗改赐崇明观后三里有伏虎岩柳实唐宪宗元和中有柳实元彻者居于衡岳二公俱有从父爲官浙右爲理庶人连累各窜于驩爱之州二公俱结行迈而往省焉至于廉州白浦县登舟而欲越海将抵交趾舣舟合浦岸夜有村人飨神箫鼓喧哗舟人与二公仆使咸往观焉夜将午俄飏风起断缆飘于大海莫之所适俄抵孤岛而风止二公愁沮而陟焉见玉天尊像莹然于案所有金香炉而别无一物二公周览次忽睹东海上有巨兽出首四顾若有密听良乆乃没去逡巡有紫云自海而涌出蔓衍数百步有五色芙蕖高百余尺叶叶而绽内有帐幄若绮绣杂错耀夺人目见虹桥忽展直抵于岛上俄有双鬟侍女如捧玉合持金炉似莲华而至于天尊所易其残烬炷以异香二公见双鬟叩头再拜辞理哀酸求反人世女不答二子请益良乆女曰子何人而至此二子以事告女曰小顷有玉虚尊师当降此岛与南溟夫人会约子坚请之将有所遂言讫有道士乘白鹿驭彩霞直降于岛上二子拜而泣告尊师悯之曰子随此女而谒南溟夫人当有归期无虑尊师告女曰子暂修眞毕当诣彼二子受教至帐前行拜谒之礼见女子未笄衣五色文章二子告以姓字夫人哂之曰昔时天台有刘晨今有柳实昔有阮肇今有元彻莫非天也设二榻而坐俄顷尊师至夫人迎拜遂还坐有仙娥数辈奏以笙竽箫笛傍引鸾凤雅合节奏二子恍惚若梦中人世罕闻见也遂命飞觞忽有玄鹤衔彩牋自空而下曰安期先生知尊师赴南溟会暂请枉驾尊师读之谓玄鹤曰寻当至彼尊师语夫人曰安期先生间阔千载不值南游无因访话夫人趣侍女进馔玉器光洁与夫人对食而二子不得飨尊师曰二客未合飨然爲致人间之食而食之夫人曰然别进馔乃人间常味也尊师食毕怀出丹篆一卷而授夫人夫人拜而捧之遂告回谓二子曰子有道骨归不难然邂逅相遇合有灵药相贶但子宿分自有师吾不合爲子师尔二子拜尊师遂去夫人命侍女曰可送二客去曰所乘者何侍女曰有百华桥可驭二子感谢拜别夫人赠以玉壶一枚高尺余夫人命笔题玉壶诗云来从一叶舟中来去向百华桥上去若到人间扣玉壶鸳鸯自解分明语俄有桥长数百步栏槛之上皆有异华二子于华间潜窥见千龙万虬递相缴绕爲桥柱石有使者曰吾不当爲使而送子盖有深意欲奉託强爲此行出襟带间一合子中有物隐隐然如蜘蛛形状谓二子曰吾辈水仙也水仙则阴也而无男子吾昔道遇番禺少年情之至则有子未三岁合弃之夫人命与南岳神爲子其来乆矣中间南岳回鴈峰使者有事于水府回日凭寄吾子所弄玉环往而使者隐之吾颇爲恨二君子爲持此合子到回鴈峰下访使者庙而投之当有异变傥得玉环爲送吾子吾子亦当有报效尔愼勿启之二子受之谓使者曰夫人诗云若到人间扣玉壶鸳鸯自解分明语何也曰子归有事但扣玉壶当有禽应之事无不从意又曰玉虚尊师云吾辈自有师师复是谁曰南岳太极先生尔当自遇之遂与使者别桥之已尽达昔日合浦维舟处回视之无桥矣二子询时代已十年也驱爱二州亲属殂矣二子惆怅问道将归衡山中途因以手扣玉壶遂有鸳鸯语曰当饮食前行自遇俄顷道左有盂餚馔罗列二子食而饱数日寻即达家昔日童稚已弱冠然二子要各谢世已三日家人辈悲喜不自胜人云郎君已没大海服阕已九秋也二子似厌世体亦清虚观妻之丧不甚悲戚因相共抵回鴈峰下访使者庙以合子投之倏有黑龙长数丈激风喷雹折木拔屋霹雳一声庙宇立碎二子战栗不敢熟视空中乃有掷玉环者二子取之而送于南岳庙及归有黄衣少年持二金合子各到二子家曰郎君持此药曰返䰟膏二君子家有毙者虽一甲子犹可涂顶而活已而少年忽不见二子遂以活妻后共寻云水访太极先生无有其人因雪中见老叟负薪而卖二子哀其年老而寒饮之以酒睹薪檐上有刻太极二字乃疑异之礼爲师持玉壶以告之叟曰吾贮玉液者此壶也甚喜遂拉二子同上祝融峰更不复出矣历世眞仙体道通鑑卷之三十三历世真仙体道通鉴正统道藏三家本五十三卷洞真部记传类历世眞仙体道通鑑卷之三十四鳞二陈法明衡岳洞阳宫在石廪峰西北乃施眞人伏鬼会眞之所唐陈法明应诏回于此峰下开岩建坛山人爲之阴助南望云阳旦夕朝眞诵大洞经后服丹而玄化今尚存基旧亦有庵宇王十八唐宰相刘公名晏少好道术精恳不倦而无所遇尝闻异人多在市肆间以其諠杂可混迹也因游长安至一药铺偶闻人曰常有三四老人纱帽拄杖来取酒饮讫即去兼觅药看亦不多买某意非凡俗者刘公曰早晚至否曰明日合来刘公平旦辄往俟之少顷果有道流三人到引满饮酒谈谑极欢傍若无人良乆曰世间还有得似我辈否一人云王十八遂去自后每记之不可求及作刺史往南中过衡山县时初春风景和暖喫冷淘一盘香菜茵陈之类甚爲芳洁刘公异之问邮吏曰侧近莫有衣冠否此菜何所得答曰县有官园子王十八能种所以馆中常有好菜蔬刘公忽惊记所遇道人之说乃曰园近远去得否曰即馆后是遂往问之见王十八衣犊鼻袴灌畦状貌山野望刘公趋拜战慄渐次问其乡里家属曰飘蓬不省亦无亲族刘公益异之令坐索酒与喫固不肯受及归乃诣县自请同往岭外县令不解其意当时发遣之王十八破衣草履登舟而行刘公渐与之熟令妻子见拜之同坐茶饭王十八形容衣服日益秽弊家人并窃恶之夫人曰岂得有异何爲如此刘公不懈去所诣数百里患痢朝夕困极舟船隘窄不离刘公之所左右掩鼻罢食不胜其苦刘公更无厌忌之色但忧惨而已劝就汤粥数日遂毙刘公嗟叹涕泣送终之礼无不备焉乃葬于路隅后年官替归朝却至衡山县令郊迎旣坐曰使君所将园子去寻却来应是不堪驱使刘公惊问何时归曰后月余日即归云奉处分放回刘公大骇当时步至园中茅屋虽存皆无所睹邻人曰王十八昨夜去矣刘公怨恨加甚向屋再拜泣涕而反审其到县之日乃途中疾卒之辰也遣人往发冢瘗空存衣服尔数月至京城官居朝列偶得重疾近至属纩家人妻子围侍号叫俄闻扣门甚急阍者走唿曰有人称王十八令报家人懽跃迎拜王十八微笑而入其卧所尽令去其障蔽及汤药等乃自于腰间一葫芦中出药三丸如小豆大用苇筒引水半瓯灌而摇之少顷腹中如雷鸣逡巡开眼蹶然而起都不似先有疾时夫人曰王十八乃涕泗交下再拜若不胜情妻女及仆使并泣王十八凄然曰奉愧旧情故来相救此药一圆可延十载至期某却再来遂啜茶一碗而去刘公因请少留不可又欲与之金帛复大笑后刘公拜相兼领盐铁坐事贬忠州三十年一旦有疾王十八复来曰要见相公刘公感叹颇极延入阁中又恳求之王十八曰所疾即愈且还某药乃以盐一两投水中饮之遂吐出药三圆颜色与三十年前服者无异王十八索香汤洗之刘公堂姪侍疾在侧遂攫其二圆吞之王十八熟视笑曰汝有道气我固知爲汝掠也趋出而去不复言别刘公寻痊复数月有诏至乃卒孙登孙登字公和汲郡人无家属于郡北山爲土窟居之善长啸好读易抚一弦琴性无恚怒尝往宜阳山有作炭人见之知非常人与语登不应晋文帝闻之使阮籍往观旣见与语亦不应嵇康又从之游三年问其所图终不答康将别谓曰先生竟无言乎登曰子识火乎火生而有光而不用其光果在于用光乎人生而有才而不用其才果在于用才乎故用光在乎得薪所以保其耀用才在乎识眞所以全其年康又请学琴登不教之曰子才多识寡难乎免于今之世矣康辞去登遂白日昇天晋书阮籍传云籍尝于苏门山遇孙登与商略终古及栖神导气之术登皆不应籍因长啸而退至半岭间闻有声若鸾凤之音响乎岩谷乃登之啸也南岳总胜集云孙登昇弃荣位栖遁求仙以至露寝忍冻茹草充饥切求至道感赤君得玉砂膏乆之入会稽故记云孙登居之祝版留之于虎山也嵇康嵇康字叔夜向北山从道士孙登学琴登不教之曰子有逸郡之才必当戮于市康遂别去登乃冲昇康向南行至会稽王伯通家求宿伯通造得一馆未得三年每夜有人宿者不至天明即死伯通见此凶遂尝闭之至是康留宿馆中一更后乃取琴弹二更时见有八鬼从后馆出康惧之微祝干元亨利贞三遍乃问鬼曰王伯通造得此馆成来三年每夜有人宿者死总是汝八鬼杀之鬼曰我非杀人鬼是舜时掌乐官兄弟八人号曰伶伦舜受佞臣之言枉杀我兄弟在此处埋主人王伯通造馆不知向我上筑墻压我闷我见有人宿者出拟告之彼见我等自惧而死即非我等杀之今愿先生与主人说取我等骸骨迁别处埋葬期半年主人封爲本郡太守今赏先生一广陵曲天下妙絶康闻知大悦遂以琴与鬼鬼弹一遍康即能弹弹至夜深伯通向宅中忽闻琴声美丽乃披衣起坐听琴音深怪之乃问康康答曰主人馆中杀人鬼我今见之矣伯通曰何以见之康具言其事明日伯通使人掘地果见八具骸骨遂别造棺就高洁处迁埋后晋文帝时伯通果爲太守康爲中散大夫帝令康北面受诏教宫人曲康不肯教帝后听佞臣之言杀康于市中康遂抱琴而死葬后开棺空不见尸晋书云嵇康字叔夜谯国铚人其先姓奚会稽上虞人以避怨徙焉铚有嵇山家于其侧因而命氏康早孤有奇才远迈不负群身长七尺八寸美词气有风仪而土木形骸不自藻饰人以爲龙章凤姿天质自然博览无不该通与魏宗室婚拜中散大夫常修养性服食之事弹琴咏诗自足于怀以爲神仙禀之自然非积学所得至于导养得理则安期彭祖之伦可及乃着养生论每思郢质惟陈留阮籍河内山涛豫其流者向秀刘伶籍兄子咸王戎遂爲竹林之游世所谓竹林七贤也戎自言与康居山阳二十年未尝见其喜愠之色康尝採药游山泽会其得意忽焉忘反时有樵苏者遇之咸谓爲神至汲郡山中见孙登康遂从之游登沈默自守无所言说康临别去登曰君性烈而才隽其能免乎康又遇王烈共入山烈尝得石髓如饴即自服半余半与康皆凝而爲石又入石室中见一卷素书遽唿康往取辄不复见烈乃叹曰叔夜志趣非常而辄不遇命也山涛将去选官举康自代康乃与涛书告絶大略云闻道士遗言饵术黄精令人乆寿意甚信之游山泽观鱼鸟心甚乐之一行作吏此事便废安能舍其所乐而从其所惧哉今但欲守陋巷教养子孙时时与亲旧叙离阔陈说平生浊酒一盃弹琴一曲志意毕矣此书旣行知其不可羁屈也康性絶巧而好锻宅中有一柳树甚茂乃激水圜之每夏月居其下以锻东平吕安服康高致每一相思辄千里命驾康友而善之后安爲兄所枉诉以事系狱辞相证引遂复收康康性愼言行一旦缧绁乃作幽愤诗曰虽曰义直神辱忠沮澡身沧浪曷云能补初康居贫尝与向秀共锻于大树之下以自赡给颍川钟会贵公子也精练有才辩故枉造焉康不爲之礼而锻不辍良乆会去康曰何所闻而来何所见而去会曰闻所闻而来见所见而去会以此憾之及是言于文帝曰嵇康卧龙也不可起公无忧天下顾以康爲虑尔因谮康欲助毌丘俭帝遂害之康将形东市太学生三千人请以爲师弗许康顾视日影索琴弹之曰昔袁孝宏尝从吾学广陵散吾每靳固之广陵散于今絶矣时年四十海内之士莫不痛之帝寻悟而恨焉初康尝游洛西暮宿华阳亭引琴而弹夜分忽有客诣之称是古人与康共谈音律辞致清辩因索琴弹之而爲广陵散声调絶伦遂以授康仍誓不传人亦不言其姓字康善谈理又能属文撰上古以来高士爲之传赞又作太师箴记纂渊海云南海太守鲍靓通灵士也东海徐宁师之宁夜闻静室有琴声怪其妙而问焉靓曰嵇叔夜宁曰嵇临命东市何得在此靓曰叔夜虽示终而实尸解也东郭延东郭延者山阳人也服灵飞散能夜书在㝠室中身皆生光照耀一室又能望见平地数十里小物知眞形色又凡见人不计识与不识能逆知其生死二如其言在乡至四百岁不老一旦有数十人乘迎之比邻尽见与亲故辞别而去云诣崑崙山也乐子长潜山眞君是乐史之远祖按总仙记曰眞君名子长齐人也少好道到霍林遇仙人韩衆受灵寳符传巨胜赤松散眞君服药年一百八十岁色如少女妻子九人皆服此药入劳盛山昇仙住方丈之室于神州受太玄生箓以五芝爲粮太上补爲修门郞位亚神次唐玄宗梦二十八仙称星二十八宿内眞君是星宿于潜山得道号潜山眞君凤纲凤纲者渔阳人常採百草华以水渍封泥之自正月始尽九月末止埋之百日煎而丸之卒死者以药纳口中皆立活纲长服此药至数百岁不老后入地肺山中仙去赵翟赵翟者字子荣上党人也得癞病将死人或告翟家云及其生弃之若使死于家则后世子孙常有此病于是家人爲办一年粮送之置于深山石室中又恐虎狼食之外以木砦栏之子荣悲伤自恨昼夜泣涕如此百余日夜中忽见石室前有两人并立问子荣曰子何人也子荣度深山穷林之中非人所行之处必是神灵乃自陈说叩头乞哀其人行诸砦中有如云气了无所碍于是问子荣曰汝必欲疾愈者即当服药能服药否子荣曰宿业多罪婴此恶疾已见流弃死在旦夕若刖足割鼻而可得活犹所甘心况于服药乎唯乞神人丐其余生神人乃以松子脂五升赐之语曰服不惟愈疾而已得长度世矣子荣服之未尽癞疮尽愈身体轻强乃归家家人疑之是鬼具陈说其由乃喜遂更服之经二载颜色转少肤肌光泽走及鸟兽恃已年七十余食雉兔皆嚼其骨能负重檐终日不瘦极百七十岁夜卧忽见屋间光大如镜者以问左右左右云不见后夕渐大数十日间一室尽明能夜书后夜卧见面上有二人长三寸许乃美女也甚端正但小耳戏眞鼻口之间如是复一年许此女稍长大至于如人不复东面上出在其侧又常闻琴瑟之声欣欣然独乐在民间三百余年色如童子乃入抱犊山仙去王玄甫王玄甫沛人也同吴人邓伯元学道于赤城霍山受服青精石饭吞日精丹景之法内思洞房积三十四年乃内见五藏㝠夜中能书晋穆帝永和元年正月十五日大帝遣羽车迎之玄甫与邓伯元乘云驾龙白日昇天今在北玄圃台受书爲中岳眞人尹思尹思晋人正月十五夜坐室中遣儿视月中有异物否儿曰今年当水月中有人披簑带剑思出视之曰非水也将有兵乱月中人带甲仗矛尔张岊司空姓张名岊字巴玉齐广南封州封川县人也少习儒业衆所推伏以才干禄明帝用之位至司空及东昏嗣位叹曰夫荣必辱妨我之神遂具表投进退官南归誓慕长生乆视之方愿卜栖眞养性之地帝留不遂文武百僚饯送司空于东门之上数旬至攸县文清驿值霖雨月余忽天色晴霁出驿庭四顾瞥见邑之东有一山首出于衆独秀标奇平生罕见再三叹羡遂召驿吏遭遵问之对云晩生不知令唿市老毛国华至乃言古老相传云名温水山又名紫麟山司空闻而异之次日至山下语乡人曰余在邑中见此山上有瑞云盖顶紫气凝天山中必隐神仙适予平生之志也遂入温水源放光峰下创草舍三十余间居焉全家斋戒诵大洞眞经三十九章外日与乡人治水荫田持三百大戒仅二十年忽一日见神人持藜杖从山而出来语司空曰吾葛洪子也奉上帝命令授子金丹火鼎之诀汝可祕而行之密济贫苦他时功满相见未迟出门复语司空曰吾常与浮丘洪崖赤松子王乔苏耽丁令威苏隐严眞等九人仙侣时时期会仙峯之上以琴棋酒果用乐元和去住匪常非尘俗所知也大药金丹得度世爲神仙汝受之勿得轻泄司空蒙教俯伏而谢忽尔神人隐形莫知其所在司空是时勤行斋戒后成火鼎之功点瓦砾爲黄金密济孤老贫病至梁武帝天监二年至八月十四日夜半忽闻空中有神人唤名云絶早可领家入山惟留女卢琼在家至辰巳间女使见有一道流从空而下身生疥癞问曰司空在否曰司空今早入山未归问酒库何在女使指示之道流脱衣入酒库瓮中以酒浴身上疥癞及出库整衣冠出门而去次门首与女使曰司空归时可与传语但道葛道士特来相访司空司空闻之喜闻库中酒有异香遂令家僮陈席于厅上一宅良贱悉取库内香酒均饮悉竭唯守宅女使潜见道流浴疮托疾不饮司空饮罢乃令家僮备汤沐浴更衣而坐令召乡老诸门徒司空乃再入山焚香升坛语乡老门徒曰天将诏予非予厌世言讫鸾鹤舞于空中祥云霭于坛上举家八十余口白日轻举而去惟守宅女使半空从云而坠司空叹曰汝无仙分且住下土待吾见上帝爲汝陈奏至十八日帝勅玄武神下降镇守山界以女使爲土地守护山坛是日乡老门徒陈昂等遂具状申县县申州备録诸事实状奏闻奏颁下所司自此故号司空山焉至陈文帝永嘉初有丹阳章马二先生不通名字来山前语乡人曰予张司空弟子也特来寻司空住处人曰司空已于梁天监二年八月十五日拔宅冲天去矣空有遗宅人不敢住二先生闻之悦喜入山斋戒修道一旦功就异香满山樵者闻之莫知其兆唯聆丝竹响亮遥空举目视之二先生各乘瑞云白鹤冲天而去唐天寳七年五月十二夜明皇见梦于司空山仙坛立祠堂选差道流有德行者住持焚修赐额朱阳观宋徽宗政和三年七月改赐额阳升封张仙爲太素眞人是年八月又特封冲昇眞人王仲甫王仲甫者不知何所人少有意好事神明常吸二景餐霞之法四十余年都不觉益其子亦服之足十八年白日昇天后南岳眞人忽降仲甫而教之曰子所以不得昇度者子身有大病脑宫亏减筋液不注灵津赤溢虽复接景餐霞故未爲身益仲甫遂依教服药治病兼修其事又十八年白日昇天今在玄州受书爲中岳眞人王先生王先生不知何所人有杨晦之者长自安东游吴楚至乌江闻王先生颇有道术因就门谒之先生玄巾褐衣隐几而坐风骨清美晦之再拜备礼先生拱揖其侧语议高畅不觉至夕即八月十二日也先生召其女曰七娘者乃一老媪年七十余齿发尽衰行步俯伛而至先生谓晦之曰此吾女也惰不好道今且老矣旣而谓七娘曰尔爲吾刻纸作今夕之月置于室之东垣上顷之七娘如其言俄而奇光焕发一室之内纤毫尽辩先生与晦之翫谈于室内寒气逼人如在半天矣及晓将别先生以杖画其庭尘土暝晦视其所居则崖壑万仞丛林参天前有积水目之无极晦之与先生立于水滨惊悸叹骇今日之睹岂非仙家一夕人世千年先生笑曰吾以爲娱耳振衣挥斥逡巡即门庭如旧晦之驰去莫敢顾盼矣赵郎赵郞左慈等皆以气禁水水爲之逆流一二丈又于茅屋然火煮物物熟而茅屋不然以一大钉钉入柱七八寸以气吹之钉即踊射而出烧百沸汤以百许钱投中令人一一探漉取钱而手不灼烂禁水着中庭露之大寒不冰又能禁一里中使灼者不热历世眞仙体道通鑑卷之三十四历世真仙体道通鉴正统道藏三家本五十三卷洞真部记传类历世眞仙体道通鑑卷之三十五鳞三王履冰王履冰本未明大道亦不知修行大丹之法惟偶得上清寳经太素眞人隐朝礼愿上法常以每月各日其夕入静室烧香北面修行祝之祕行之三十年得乘云驾欻昇入玄洲其李仲子赵双成范叔及管平阿李顺贤延安生等皆得此道修勤不替俱爲眞仙或处玄洲或昇崑崙之傍或登三元之宫矣岑道愿岑道愿江陵人也万州两傍多大山江之南林壑尤虚邃有巖硿然甚大隋末先生避难泝三崃至此爱之遂隐巖下常食黄精时百余岁肤若冰雪浩然莫见喜愠积二十年蜕迹而去唐太宗贞观十八年临江商人至广陵将还见老人仪冠甚伟以香铢两嘱商人往先生巖然之商人归偶忘焉舟抵湖滩涛波雷怒不可止商人方惊悟返诣巖然香已而鼓枻平行更无留硋德宗贞元中监察御史段文昌曰先生浩劫士也何乃竦动观听爲神奇探其赜当以浮世聋瞽不省至道故以感发之宋神宗熙宁十年本州祷雨即应太守闻于朝诏封虚鉴眞人王顺王顺采药于终南山得道今终南山有王顺峯灵应昭彰至今不絶吉留馨胶东有异人不知姓名常歌舞于市曰吉留馨后于市中白日乘云而去王贾王贾在东海山中诣神仙胡毋丘力君受太极上元年纪之术服朱草神芝得仙其山在海中望之甚近而不可到山上多木芝灵术神草苍灵龙龟天地奇物不可名字洞中有河洛元命历等书王叔明王叔明不知何所人也少好道居华阳山北与鲍元治同志修道不知感遇何仙修习何术未显其事皆得仙去唐若山唐若山鲁郡人也唐睿宗先天中历官尚书郞连典剧郡玄宗开元中出守润州颇有惠政远近称之若山常好长生之道弟岩水爲衡岳道士得胎元谷神之要常召入内殿恳求归山诏许之若山素好方术所至之处必会炉鼎之客虽术用无取者皆礼而接之家财殆尽俸禄所入未尝有余金石所费不知纪极晚岁尤笃志焉以润之府库官钱以市药賔佐骨肉每加切谏若山俱不听纳一旦有老叟形容羸瘠状貌枯藁诣门款谒自言有长生之道见者皆笑其衰薾若山见之尽礼加恭留止月余所论皆非丹石之㫖若山博採万诀歌诵图记无不研考问叟所长皆蔑如也复好肥鲜美酒珍馔品膳虽瘦老劣而所食敌三四人若山钦奉承事曾无倦色一旦从容谓若山曰君家百口所给常若不足贵爲方伯力尚多阙一旦居闲何以爲赡况帑藏钱帛颇有侵用诚爲忧之若山惊曰某此不乆将有交代亦常爲忧而计无所出若縁此获谴固所甘心但虞一家有冻馁之苦尔叟曰无多虑也促命酒连举数日若山饮酒素少是日亦饮三四爵殊不觉醉心甚异之洎夜月甚明撤觞徐步庭下良乆叟谓若山曰可命一仆运铛锅铁器十数事于药室间使仆布炭垒炉臼鼎钳之属爲一聚炽炭加之烘然如窑不可向视叟于带间解小瓢出丹二丸投于火中阖扉而出谓若山曰子有道骨法当度世加以马尚正眞性无忿恚仙家尤重此行吾太上眞人也游观人间以度有心之士悯子勤志故来相度尔吾所化黄白之物一以留遗子孙旁济贫乏一以支纳帑藏无贻后忧便可命棹游江爲去世之计翌日相俟于中流也言讫失其所在若山凌晨开阅所化之物烂然照屋复扃闭之即与寮吏賔客三五人整棹浮江将金山寺旣及中流江雾晦㝠咫尺不辨若山独见老叟棹渔舟直抵舫侧招揖若山遂入渔舟中超然而去乆之风波稍定昏雾开霁已失若山矣郡中几案收得若山诀别之书指挥家事又得遗表因以奏闻其大㫖以世禄暂荣浮生难保惟是登眞脱屣可以后天爲期昔范丞相泛舟五湖是知其主不堪同乐也张留侯之去师赤松是畏其生不可乆存也二子之志与臣不同臣运属休明累叨荣爵早悟昇沈之理深知止足之规栖心玄关偶得丹诀黄金可作信淮南之昔言白日可延察眞经之妙用旣得之矣余复何求是用挥手红尘腾神碧海扶桑在望蓬岛非遥遐瞻帝阍不胜犬马恋轩之至玄宗省表异之遽命优恤其家促召唐若水与内臣赍诏江表海滨寻访杳无音尘矣其后二十年有若山知旧自浙西奉使淮南于鱼肆中见若山鬻鱼于市混同常人睨其使而延之入陋巷中荣回数百步乃及华第止使与食哀其乆贫市铁二十铤明日复相遇已化金矣尽以遗之使姓刘今刘子孙世居金陵亦有修道者南岳总眞集云其弟若水尸解于南岳王向王君讳向杜陵人也生而持禀奇操日乆望终南高峰谓父母曰儿长大必居此山以求出世乡里异之博採坟典经目即诵之年旣冠与里人郑爽业文举进士二年未中第退居南山石门谷以坐忘返照爲事累年神仙孟先生降授三一五千之道能变化飞行分形散影唐明皇开元末其友人郑爽爲御史奉使杨州旣至于途中见向弊衣伛偻侧立道隅郑恻然悯之使人召至传舍问其游息向以旅寓困悴爲答明日复来谓郑曰吾子眷眷有故人之情能易服降贵过予弊庐乎郑然之即更衣潜往经历阛阓复入陋巷若由荒径殆无人踪藁榛隘翳者数里乃及所居入门则向请先入爲席乆之使侍者引郑即进见金楼寳台朱甍翠殿非人世所睹向霞冠云衣羽卫严盛势若王者郑悚悸不敢仰视留宴一夕奇馔仙乐不可目名及晓相送于门谓郑曰子虽名遂功成而力尚清困使左右樵僮持弊盖引还传舍即以此盖于市质钱百万以赠于郑自此不知所之复往追访无复旧迹使回京师具以密奏时明皇栖心神仙亦诏淮海节度使物色访求竟不能得向与郑话旧之时云已爲太一仙人矣罗子房冲虚子姓罗名子房唐玄宗开元中父子修行于玉笥元贞观其父尸解葬空棺于观侧冲虚子乆亦功成驾空舟于门外杉表腾空而去王夐小有洞眞人王君讳夐尝有过谪于人间五年当执房效役南阳张茂实家华山下唐代宗大历中偶游洛中假仆于南市因得夐焉年可四十余勤干无私出于深诚苟有可爲者不待指使茂实器之易其名曰大寳将厚赏之不受其家益怜之居五年一旦辞茂实曰夐本居山家业不薄运于厄会须执役以禳之今戹尽也请从此辞茂实不测其言不留听之今暮当去迨暮入白茂实曰感君深恩思有以奉报夐家去此甚近其中景象可观能相从一游可乎茂实曰可夐于是截竹数尺于上书符授茂实曰君杖此入室称腹痛左右悉令去取药旣去潜置杖于衾中抽身出来可也茂实依言爲之夐曰君可游吾居者也相与南行一里余有黄头执鞭驱青麟一赤文虎二俟于道左茂实欲退夐曰无苦但前行旣到夐乘麟令茂实与黄头各乘虎茂实惧不敢前夐曰旣相信岂必复畏且此物人间之极骏者但试乘之遂凭其上稳不可言于是奴引茂实从上仙掌越壑陵山举意而过殊不觉险峻如到三更计数百里程矣下一山物象鲜媚松石可爱楼台宫观非人间所见将入门挥鞭曰阿郞来紫衣吏数百人罗列道侧渐入青衣数十人容色皆殊衣服鲜华不可名状各执乐器前引遂入中堂宴食毕令茂实坐夐入更衣反坐衣裳冠冕仪貌堂堂实眞仙之风度也其窗户阶闼屏帏床榻茵褥之盛人世非有鸾歌凤舞及诸声乐皆所未闻情意高逸不复思人寰之事欢极夐曰此乃仙居非人世所到此君宿縁合得见此故有逃戹之遇仙路路殊静尘难杂君宜归修心三五劫当复相见夐比者尘縁将尽上界有名得遇太清眞人召入小有洞中示以九天之乐复令下视生死之海且曰乐非难求苦亦易遣如爲山者掬土增高也自是修历五六劫及证此身回认委骸积若山岳念念修心倏已一世形骸虽改此心不忘修致其功则亦非远亦时有心达气清一言而悟者子勉之黄金百镒爲修身之助令黄头与茂实等从到乘麟处复令黄头执之夐步送到家家人方环泣茂实投金井中夐抽去竹杖令茂实潜卧衾中夐曰我当蓬莱谒大仙伯明旦莲华峰上有彩云东去我乘之也遂揖而去茂实忽呻吟衆惊而问茂实绐之曰初腹痛忽若人召遂奄然尔不知其多少时也家人曰取药旣来唿之不应已七日矣惟心尚暖故未能殓尔明晨望莲华峰上果有彩云东去茂实遂去游名山后不知夐所在因号夐爲麒麟客焉王四郎王处士第行四郞洛阳尉王琚之孽姪也少时随母他适自后或至琚家不复録矣唐宪宗元和中琚常调自郑入京过东都大津桥四郞于马前拜布衣草履形貌山野琚不之识因言其名琚哀愍之四郞乃曰叔今赴选姪有少物奉献即于怀内出金五两色如鸡冠曰此不可与常者等之到京于金市访张蓬子付之当领二百千琚异之即请曰尔顷在何处今复何适对曰比居王屋小有洞天今有家往峨嵋山知叔到此故来拜候琚曰尔今停泊何处曰中桥逆旅席家琚曰吾即看尔曰行里有期恐不得祗候琚径归易服而往则已行矣因询席氏乃曰妻妾四五人皆殊色至于此宿鞍马华侈非常其王处士肩昇先行去往剑南琚私奇之然未甚信重及至上都谓家奴吉儿曰尔将四郞所留金一访于市果有张蓬子出金示之蓬子惊喜曰何从得此所要几缗吉儿曰二百千蓬子遂依前而付曰若更要则可再来吉儿遂以钱归琚大异之明日自诣蓬子蓬子曰此道者王四郞所货化金也西域商胡专此伺买且无定价但四郞本约多少尔逾则不可售也琚遂更不取焉自后访问不复见之叶千韶叶千韶字鲁聪洪州建昌人少师事西山道士学十二眞君道术辟谷服气尝独居忽大风雨雷电有一白衣人拜千韶言君道德臻备仙籍褒陞当在人间役使鬼神更显功绩今神人将降君可以见之无所畏也于是千韶焚香拱默以坐俄顷云中有远游朱衣眞官一人降又神将十余人皆带剑佩龙虎符部从鬼神甚衆有黄衣緑衣吏各执簿一卷神将皆列拜千韶眞官谓千韶曰天命授君此薄神将吏兵幸备役使以救世人千韶拜授天书捧其簿阅之若人间兵籍也吏掌其簿书请召则应命后自长啸则风生林壑噀水则雨流原野足擦地则雷鸣辘辘手画空则电光烁烁乃游行天下每徉狂醉傲于城市间忽驱叱以振威人问之则曰我见某处火灾某处亢旱使雨以救之耳人验之果然常经过州县适逢亢旱人请千韶祈雨即备香案启祝须臾雨降有请致雷者脚擦地便鸣从地底发辘辘声或苦雨祈请不应千韶立爲止雨冬中或旱祈雪千韶乃单衣跣足立于日中啸咏俄顷风云会合降雪连宵又以符救人疾苦不俟人之求请见疾者无不悯而救之有邪病者闻千韶之名自愈得符者终身病不再发唐懿宗咸通十一年千韶游及濠州闻刺史刘昉忽中风垂命名医莫疗千韶策杖入州曰感我此来使君再生矣于是书符三道贴于肩脇腿曰驱风从脚出三日当愈于是风飕飕从脚心出三日平复如故昉博通文学素好道术历官得郡善政及人乃谓賔吏曰昉平生师道忽中暴风遽感异人以相救度董奉还杜燮之䰟今可侔矣实道力之所报也郡人皆神于千韶昉乃迎之于郡斋以师事之厚以金帛谢之千韶遽舍昉而去寻之无踪矣后有人于荆湘间见千韶话濠州事而笑十余年后隐于西山时有人见之者王璨王璨唐懿宗咸通十三年壬辰岁爲王屋令尝念黄庭经六千遍欲自註解而未了深义罢官居山之下絶谷咽气乃入洞中行三二十里忽然平阔壁立万仞下嵌室石牀案几俨然若有人居案上古经一轴不敢辄取再拜言曰臣慕长生窃入洞天是万劫良会今睹玉案玄经愿眞仙许尘目一披良乆忽有一人坐于案侧曰子勤至也吾东极眞人王太虚与子同姓黄庭经吾了所註便授于子复以桃核一片予之大如数斗器此桃出融皇泽中食之者白日飞行此核磨而服之不惟愈疾可以延年子未可居此更二十年期言讫不见璨乃携核与经而归服核诵经状貌益少东极眞人註黄庭经世或有之李珏李珏广陵江阳人也世居城市贩籴自业而珏性迥端谨异于常辈年十五随父贩籴父年老珏继之人有粜之与籴珏即授之以升斗俾令自量不计恃之贵贱一升只取两文利以资父母岁月旣深衣物甚丰父怪而问之具以实对父曰吾之所业同流者衆无不用出入升斗出轻入重以规厚利虽官司以春秋较㩁莫断其弊也吾早悟之但一升斗出入皆用之自以爲无偏矣汝今更出入任之自量吾不可及也然衣食丰给岂非神明之助邪后父母殁世及珏年八十余不改其业值唐李珏出相节制淮南而珏以新节制同姓名避之乃改名宽李珏下车后数月修道斋次夜梦入洞府中见景色正春烟花烂熳翔鸾舞鹤彩云瑞霞楼阁连延珏独步其下见石壁光莹坟金书字列人姓名内有李珏字长二尺余珏视之极喜自谓生于明代乆历显官又陞宰辅能无功德及于天下洞府有名我仙人也再三爲喜方喜之际有二仙童自石壁左右出珏问此何所也曰华阳洞天此姓名非相公也珏惊复问非珏何人也仙童曰此相公江阳部民也珏及晓历历记前事益惊叹问于道士无有知者始召江阳官属诘之亦莫知也乃令府城内求访同姓名者数日军营里巷相推乃得李宽旧名珏乃以车迎之入府致凈室斋沐拜爲道兄一家钦事朝夕参礼李宽情性素澹道貌秀异须长尺余皓然可爱年六十恃曾有道者教以胎息亦乆不食珏愈钦之及月余乃问道兄平生得何道术服炼何药珏曾入梦洞府见石壁姓名仙童所指是以迎请师事愿以相授宽辞以不知道术服炼之事珏复虔拜以问宽所修如何宽以愚民不知所修遂具贩籴以对珏再三审问咨嗟曰此常人之难事阴功不可及也复曰乃知富贵之尽有损贫贱用之获祐名书仙籍以警尘俗之流胎息不食之事亦以实对珏日师其胎息后李宽一百余岁轻健异常忽告子孙曰吾寄世多年虽然养气亦无益汝辈一夕而卒三日棺裂有声视之衣带不解如蝉蜕焉已尸解矣许仲源唐蜀中酒阁一日有道人过饮童颜漆发眉宇疏秀酒酣据扃自歌歌曰尾闾不禁沧溟竭九转神丹都谩说惟有班龙顶上珠能补玉堂关下穴时邻坐有许仲源者见之顾其俦曰此非尘俗间人也乃起致敬愿解所歌之辞道人曰今日未当说汝必欲知此可于重九日丈人观相寻许因移席与饮未终而先去许至日絶早往观中而道人先已在焉乃探怀中出一短卷授许曰此老君返老还童之术也吾饵此药今寿四百二十三年矣縁汝宿骨有分加之至恳故以相授若能以阴功成就之即当仙矣言讫化白鹤飞去许乃再拜受归炼服不怠岁数百而有少容行及奔马力兼数人后入青城山遂不复见弟子有得其术者因以传人其歌曰尾闾不禁沧溟竭者谓尾闾乃东海泄水穴也人身泄气之所亦名尾闾若此不禁虽沧溟亦竭矣九转神丹都谩说者谓龙虎铅汞阴阳日月黄牙白雪婴儿姹女皆不归一也惟有班龙顶上珠能补玉堂关下穴者谓取鹿角一双每三寸截之东流河水浸刷去土每一斤用楮实子一两黄腊桑白皮各二两盛以金石之器慢火煮三日三夜旋添热水日足削去黑皮服之施无疾施先生名无疾不知何地人也时往来京素间多不食动经岁月惟日饮少酒人强使之食一饭能尽斗米体有青毛人见则运气顶发直立治病以水代药教人行礼义有狂生马存随之数日先生云汝于吾何求存曰某留心炉火有日矣终不有所成愿先生略言大概先生始则仰面长叹终则俯首责存曰子家货不啻千万金玉堆积贯朽于库粟陈于仓然日食不过数盂身衣不过盈疋尚不知足无厌之心可知也有奸者绐汝曰得大药烧异物爲黄金用以爲饮器则神仙可学也乃诳者之私言非通人之至论昔昌黎翁洞賔初学道有人谓之云当得助道之术我有术用药煮铜爲银翁曰有变乎其人曰后五百年乃变归其元翁曰吾不愿学恐误五百年后人一语感通高厚名藏眞府迄今爲神仙存再拜乃去先生多在华山历世眞仙体道通鑑卷之三十五历世真仙体道通鉴正统道藏三家本五十三卷洞真部记传类历世眞仙体道通鑑卷之三十六鳞四宋愚宋愚京师人也父颙爲游商多往来湖湘间颙经三岁不归其母与愚曰汝父去何乆若无故必回吾日夜忧也子可往求之愚乃下入楚至潭州遇跛者与饮跛者取巨瓯备酌旣饮留半以授愚曰可饮此酒愚乃饮即闻酒有异香愚一饮而尽跛者喜爲愚曰汝来求父还知音否愚拜对以未知跛者曰吾知之愚乃再拜而请所知跛者曰子明日出清泰门数里有新茅屋数间乃吾屋也吾指示子父所在处乃各散去愚坐以待旦乃出清泰门行十余里见道左有新屋数间亦甚洁雅有二小青衣童立于门曰子非宋君乎曰是矣乃引入旣陞堂即见跛者峨冠紫袍有狼虎之姿揖愚坐迤逦酒殽罗列珍品异集虽王公之家不若也旣乆跛者曰无以爲乐取大飞飞小飞飞来一童自一器中取二弹丸光彩若白银一置跛前一置愚前跛者喝云二子各小呈伎艺以悦坐客二丸或飞起两两相击即爲长剑互相击不止即爲千余剑俱利若秋水或散若列星或聚如束帛或惊若骇电或缓若引索或旋若规火或去若流波移时跛者曰汝欲得此道乎即可吞一丸其变化亦如此愚曰本来求父不愿求此跛者曰汝乆客甚倦当乏日用吾有一药银法可授子愚曰赋命浅薄升斗之限常恐己不任亦不愿学跛者惊曰子之道又在吾上乃命左右掇去杯皿曰子之父客死于湘州汝往求之可知矣异日子可复来此愚归翌日再去即其室已空矣愚入湘果得父骨愚后举进士即游云水面色红莹至今存焉意其饮余杯之力也韦善俊韦善俊者其先出京兆高祖逍遥不仕祖宣敏尝爲巩县令因家于巩父昂好山水母王氏初妊每噉血食则连夕腹痛遂蔬食旣生年十三岁长斋诵道德度人西昇昇玄等经人有所惠悉爲赈救之用及壮诣嵩阳观事黄元赜参佩道法又从临汝洞元观道士韩元最复授祕要常有二青童侍左右唐高宗调露初有刘文儿过山之西见神人长丈余介甲而坐见善俊来起迓之文儿因访识者曰此奉戒道之士也文儿钦异遂从善俊归嵩阳天后嗣圣中寓籍昇仙观一日复见神人厉声曰子何人辄来此请速去不尔伤子善俊曰神人试我耶何相逼太甚神人遂逊谢而去又尝过坛墟店东遇黑驳大绕旋不去因畜之唿爲鸟龙如意中将游少林寺以斋食食之僧曰人未食而食犬可乎谢曰吾过矣寻出寺而去望之愈远而大愈大长数丈化爲龙善俊乘之归嵩阳絶迹不复出长寿中忽谓弟子曰吾学道已九十九年今则百矣太上召我当往遂乘龙去张惠感张惠感字智元高安人正一眞人第十四代孙自崇元观迁隐于浮云志修神仙之道时唐武后朝也有游帷观道士胡惠超寿数百岁因游高安吴田瀑布致敬吴仙坛道浮云师惠感长安五年武后召惠感爲国师斋于明堂感庆云见神龙黄鹤翔集诏往亳州太清宫修金箓斋醮九井井乆枯恃冰雪凝冱忽有声如雷水暴涌二龙出戏后异之赐绢五百疋归浮云游吴田瀑布东林二贤庙三元观祭六丁谢七元炼丹浮云明皇天寳中有神人降于坛曰子修行勤苦诸仙保举明旦鸡鸣当飞昇矣如期云物异降白日冲昇武后乆视元年庚子所铸钟记惠感姓名可考高安调露乡今有惠感故里张氏坊存焉张志和玄眞子姓张名志和字子同会稽山阴人一云婺州金华人始名龟龄十六擢明经以策于唐肃宗特见赏重命待诏翰林因赐名以亲旣丧不复仕居江湖自称烟波钓徒着玄眞子亦以自号有韦诣者爲撰内解志和又着太易十五篇其卦三百六十五兄鹤龄恐其遯世不还爲筑室越州东郭茨以生草椽栋不施斤斧豹席梭屩每垂钓不设饵志不在鱼也观察使陈少游往见爲终日留表其居曰玄眞坊以门隘大其闳号回轩巷先是门阻流水无梁少游爲构之人号大夫桥帝尝赐奴婢各一志和配爲夫妇号渔童樵青陆羽尝问孰爲往来对曰太虚爲室明月爲烛与四海诸公共处孰爲往来志和善画饮酒三斗不醉守眞养气卧雪不寒入水不濡天下山水皆所游览鲁公颜眞卿与之友善眞卿爲湖州刺史与门客会饮乃唱和爲渔父词其首唱即志和之词曰西塞山边白鸟飞桃华流水鳜鱼肥青箬笠緑蓑衣斜风细雨不须归眞卿与陆鸿渐徐士衡李成矩共唱和二十五首递相夸赏而志和命丹青剪素写景夹词须臾成五本华木禽鱼山水景色奇絶踪迹今古无伦而眞卿与诸賔客传翫叹服不已其后眞卿东游平望驿志和酒酣爲戏水铺席于水上独坐饮酌笑咏其席来去迟速如刺舟声复有云鹤随覆其上眞卿亲賔参佐观者莫不惊异寻于水上挥手以谢眞卿上昇而去今犹传寳在人间者朱孺子朱孺子永嘉安固人也幼而师道士王玄眞居大箬巖勤苦事于玄眞深慕仙道常登山岭採黄精服饵历十余年一日就溪濯蔬见岸侧有二小花大孺子异之乃寻逐枸杞下玄眞与孺子共寻掘乃得二枸杞根形状如花犬坚若石洗洁归以煮之而孺子益薪看火三昼夜不离灶侧试尝汁味取喫不已及见根烂以告玄眞共取食之俄顷孺子忽飞昇在前峰上玄眞惊异乆之孺子谢别玄眞昇云而去到今号其峰爲童子峰玄眞后饵其根尽不知其年寿亦隐于巖之西陶山有採捕者时或见之王老王老坊州宜君县人也居于村野颇好道爱客务行阴德意其妻亦同心不倦一日有繿缕道士造其门王老与妻俱迎礼居月余间日与王老玄谈杯酌甚相欢洽俄患恶疮徧身王老乃求医药看疗益加勤切而疮甚大将逾年道士曰此不烦以凡药相疗但将数斗酒浸之自愈于是王老爲精洁酿酒及熟道士言以大瓮盛酒吾自加药浸之遂脱衣入瓮三日方出鬓发俱黑而颜复少年肌若凝脂王老阖家视之惊异道士谓王老曰此酒可饮能令人飞昇上天王老信之初瓮酒五斛余及窥三二斗在尔清泠香美异于常酒时方与二人打麦次遂共饮皆大醉道士亦饮云上天去否王老曰愿随师所适于是祥风忽起綵云如蒸屋舍草树全家人物鸡犬一时飞去空中犹闻打麦声数村人共观望惊叹惟猫鼠弃而不去风定其赁打麦二人乃遗在别村树下后亦不食皆得长年今宜君县西三十里有昇仙乡存焉侯道华侯道华自言峨嵋山来泊于河中永乐县道静院若风狂人衆道士皆轻易之又云陜州芮城人诣中条山道靖观事周尊师名悟仙居常如风狂人凡观舍有所损自持斤补完之登危立险人所难及处皆到又爲事贱劣有客来不问道俗凡庶悉爲担水汲汤濯足浣衣又淘溷灌园辛苦备历以资于衆衆益贱之驱叱甚于仆隶而道华愈忻然又常好子史手不释卷一览必诵之于口衆或问之要此何爲答曰天上无愚懵仙人衆咸笑之经十余年殿梁上或有神光人每见之相传云唐开元中有刘天师尝炼丹成试犬犬死而人不敢服藏之于殿梁人皆谓妄言矣因殿宇损坏道华葺之登梁陷中得小金合有丹遂吞之掷下其合吞丹讫遽无变动忽一日入市醉归其观素有松树偃盖甚爲胜景道华乃着木履上树悉斫去松枝群道士屡止之不可但斫曰他日硋我上昇处衆人以爲风狂怒之且甚适永乐县令至其吏人观其斫松深讶之衆具白于官官于是责辱之道华亦忻然后七日道华晨起沐浴妆饰焚香曰我当有仙使来相迎但望空拜不已衆犹未信须臾人言见观前松上有云鹤盘旋萧笙响亮道华忽飞在松顶坐乆之衆甚惊忙永乐县官道俗奔驰瞻礼其责辱道华县官扣磕流血道华挥手以谢道华云我受玉皇诏授仙台郞知上清宫善信院今去矣复留一诗云帖里大还丹多年色不移前宵谩喫却今日碧空飞惭愧深珍重珍重邓天师昔年炼得药留着与内芝吾师知此术速鍊莫迟爲三淸相对侍大罗的有期俄顷云中音乐声幢旛隐隐凌空而去时唐宣宗大中五年也郑云叟题中条道靖观诗云松顶留衣上玉霄水传圣迹化中条不知揖徧诸仙否岂累如今隔两宵节度使郑公光按视以事闻奏诏赐绢五百匹并赐御衣修饰殿廊赐名昇仙院道一曰侯道华劳谦养道屈己事人观其躬持斧斤完葺宇舍至于汲汤灌园等事若仆隶以实于衆倘其后来不获飞昇人肯以仙视之乎盖眞仙阐化必有深㫖道德经曰天长地乆天地所以能长且乆者以其不自生故能长生是以圣人后其身而身先外其形而形存非以其无私邪故能成其私侯道华以之马湘马湘字自然杭州盐官县人也世爲县之小吏而湘独好经史攻文学一日县宰令湘往西川湘方以爲忧行至县北一十二里忽遇一道人与同入一石井中移时已到西川取讫回书不觉又从石井出矣至县投落回书莫不骇异人因号爲石井仙乃随道士天下遍游后归江南而常醉于湖州堕霅溪经日而出衣不湿坐于水上而来言适爲项王相召饮酒欲醉方返溪滨观者如云酒气犹冲人状若风狂路人多随看之又时复以拳入鼻及出拳鼻如故又指溪水令逆流食顷指柳树随溪水走来去指桥令断复续后游常州遇马植出相任常州刺史素闻湘名乃邀相见迎礼甚异之植问道兄幸同宗姓欲爲兄弟冀师道术可乎湘曰相公何望曰扶风湘戏曰相公扶风马湘则风马牛但且相知毋征同姓意言与植风马牛不相及也然植留之郡斋益敬之或饮会次植请见小术湘乃于席上以瓷器盛土种瓜须臾引蔓生华结实取食衆賔皆称香美异于常瓜又于徧身及袜上摸钱所出不计多少掷之皆青铜钱撮投井中唿之一一飞出人有取者顷复失之又植言此城中鼠极多湘书一符令人贴于南壁下以筯击盘长啸鼠成群而来走就符下俯伏湘乃唿鼠有一大者近阶前湘戒曰汝毛虫微物天与粒食何得穿穴屋宇昼夜挠于相公且以慈悯爲心未欲杀汝宜便率衆离此大鼠乃回群鼠前皆扣头谢罪遂作队莫知其数出城门去自此城内便絶鼠后南游越州经洞巖禅院僧三四百人方斋而湘与婺州永康县牧马巖道士王知微弟子王延叟同行僧见湘知微到踞而食略无揖者但使人以饭湘不食趣知微延叟速食而起僧斋未毕及出门又趣速行到诸暨县南店中约去禅院七十余里深夜闻寻道士声主人遽应之乃二僧愿求见道士及引见湘但礼拜哀鸣曰僧衆不识道者昨失迎奉致贻怒责三数百僧到今不能下牀某二僧是主事且不坐所以得来愿乞舍之湘惟睡而不对知微延叟但笑之僧愈哀乞湘起曰此后毋以轻慢人爲意回去入门僧辈当能下牀僧回果如其言湘翌日又南行时方春见一人家好菘菜求之不得仍闻恶言命延叟取纸笔知微言求菜见阻应无讼理况在道门讵宜施之湘笑曰我非讼者也作小戏尔于是延叟捧纸笔湘画一白鹭鸾以水喷之飞入菜畦中啄菜其主人赶起又飞下再三湘又画一猧子走赶捉白鹭鸾共践其菜碎尽不已其主人见道士戏笑求菜致此虑复爲他术即来哀求湘曰非求菜也固相戏尔于是唿鹭鸾及猧子皆飞走入湘怀中视菜如故悉无所损又南游霍童山入长溪县界夜投旅店宿舍少而行旅已多主人戏言无宿处道士能壁上睡即相容已逼日暮知微延叟曰秪能舍宿争会壁上睡湘曰尔但俗旅中睡我坐可到明衆皆睡而湘跃身梁上一脚挂梁倒睡适主人夜起烛火照见大惊异湘曰梁上犹能壁上何难而入壁乆之不出主人祈谢移时请知微延叟入家内凈处睡卧及旦主人留连叹悔不已知微延叟辞行及数里间见湘已在路傍候之自霍童回永康县东天寳观驻泊观前有大枯松湘指之曰此松已三千年余将化爲石自后果化爲石忽大风雷震石倒山侧作数截扬发自广州节度责授婺州刺史发性尚奇异知之乃徙两截就郡斋又致之龙兴寺九松院各高六七尺径三尺余其石松皮鳞皴今犹存焉或有告疾者湘无药但以竹杖打病处腹内及身上百病以竹杖措之口吹杖头如雷鸣便愈有患腰驼脚曲持拄杖而来者亦以杖打之令放拄杖应手便伸展时有以财帛与湘阻让不免留之后散与贫人所游行之处或宫观岩洞多题诗句其登杭州秦望山诗云太一初分何处寻空留历数变人心九天日月移朝夕万里山川换古今风动水光吞远峤雨添岚气没高林秦皇谩作驱山计沧海茫茫转更深后归故乡省兄适兄远出嫂姪喜见湘归湘告曰我与兄共此宅今归要分我惟爱东园尔嫂姪异之曰小叔乆离家归来兄犹未见面何言分地骨肉之情必不忍如此驻留三日嫂姪讶之湘不食但饮酒而待兄不归及夜遽卒明日兄归问妻子具以实对兄感恸乃曰弟学道多年非归要分宅是归託化于我以絶思望尔乃棺殓之其夕棺忽然有声一家惊异乃葬于东园唐宣宗大中十年也明年东川奏剑州梓桐县道士马自然白日上昇湘于东川谓人曰我盐官县人也新羽化于浙西今又爲玉皇所诏于此上昇以其事奏之遂勑浙西道覆之发冢视棺乃一竹杖尔邬通微邬通微不知何许人也爲道士神气清爽静默虚夷或吟或醉多游于洪州名山人见之多年或十数年不见则颜状益少于当时人莫测其服炼丹药游行定止后于酒楼乘醉飞昇而去许碏许碏自称高阳人少爲进士累举不第晩学道于王屋山周游五岳名山洞府后从峨嵋山经两京复自荆襄汴宋抵江淮茅山天台四明仙都委羽武夷霍童罗浮无不徧历到处皆于悬崖峭壁人不及处题云许碏自峨嵋山寻偃月子到此观笔踪者莫不叹其神异竟莫详偃月子也后多游庐山尝醉吟曰阆苑华前是醉乡淊翻王母九霞觞群仙指点嫌轻薄谪向人间作酒狂好事者诘之曰我天仙也方在崑崙就宴失仪见谪人皆笑之以爲风狂后当春景插花满头把花作舞上酒楼醉歌昇云而去金可记金可记新罗人也唐宣宗朝以文章賔于国性沈静好道不尚华侈或服气炼形自以爲乐博学强记属文清丽美姿容举动言谈迥有中华之风俄以进士擢第不仕隐于终南山子午谷葺居怀退逸之趣手殖奇花异果极多常焚香静坐若有念思乆诵道德及诸仙经不辍后三年思归本国航海而去复来衣道服复入终南务行阴德人有所求无有阻者精勤爲事人不可偕也大中十一年十二月上表言臣奉玉皇诏爲英文台侍郞明年二月十五日当上昇恃宣宗颇以爲异遣中使征入内固辞不就又求见玉皇诏辞以爲别仙所掌不留人间遂赐宫女四人香药金綵又遣中使二人专看侍然可记独房静室宫女中使皆不接近每夜闻室内常有人谈笑声中使窃窥但见仙官仙女各坐龙凤之上俨然相对复有侍卫非少而宫女中使不敢辄惊二月十五日春景妍媚花卉烂熳果有五云唳鹤翔鸾白鹄笙箫金石羽盖琼轮旛幢满空迎之昇天而去朝列士庶观者填溢山谷莫不瞻礼叹异焉宋玄白宋玄白不知何许人也爲道士身长七尺余眉目如画端美肥白言谈秀丽人见皆爱之颇有道术夏则衣绵冬则单衣卧于雪中去身一丈余周匝气出如蒸而雪不凝又指灯即灭指人若隙风所吹飕飕然指庭间花草飒飒而动多游名山自茅山出润州希玄观入括苍洞辟谷服气或时食彘肉五斤以蒜满一盆撮喫毕即饮酒二斗用一白梅人有求得其一片蒜食之者言不作蒜气味如异香终日在齿舌间香不歇得食之者颇多而毕身无病寿皆八九十玄白到处住则以金帛求置二三美妾行则舍之人皆以爲得补脑还元之术又游越州适大旱方暴尪乐龙以祈雨涉旬亢阳愈甚玄白见之以爲凡所祈雨须候天命非上奏然以致之乃于所止观焚香上祝经夕大霔雨告足越人大神异之后复到信州又逢天旱祈祷有道士知玄白能致雨州人乃请之遽作术飞钉钉城隍神双目刺吏韦德邻诳其贮妇女复钉城隍神此妖怪也将加责辱使健部辈欲向之手脚皆不动悉自仆倒枷锁亦自摧折玄白笑谓德邻曰使君忤触刘根欲诛罚祖祢邪德邻方惧祈谢须臾礼而遣之其灵异屡试不可备録后于抚州南城县白日上昇贺自眞贺自眞莫究其所从来爲道士居嵩山有文学爲事高古常焚修精勤年少人亦不知其甲子然道俗相传见之多年矣皆不知其所修一日云鹤满空声乐清亮自眞忽飞昇而去时有处士陈陶在东都见洛城人观望瞻礼惊叹不已乃爲诗曰子晋鸾飞古洛川金桃再熟贺郞仙三清乐奏嵩丘下五色云屯御苑前朱顶舞翻迎绛节青鬟歌对驻香骈谁能白昼相悲泣太极光阴几万年历世眞仙体道通鑑卷之三十六历世真仙体道通鉴正统道藏三家本五十三卷洞真部记传类历世眞仙体道通鑑卷之三十七鳞五酆去奢酆去奢衢州龙丘人也家住于九峰山下少入道游学道术精思忘疲年三十余便居处州嵩阳县安和观其观即叶静能故乡学道之所而观北五里有卯山高五十余丈相传云张天师及叶静能皆居此山修道去奢慕前事登其山结庵以居后观中道士相率山下居人爲构屋及造堂殿设老君张天师像及叶静能眞影朝夕焚修朝礼山东南有一方石阔二丈余平若砥盖天然也去奢常坐其上拱默静想一旦感神人谓之曰张天师有斩邪剑二口并瓶贮丹在此石下可以取之去奢谢神人曰此石天设非人力可加自惟荒谬守眞而已託兹山栖获安乆蒙圣佑丹之与剑讵可辄取神人曰但勤修无怠剑丹自可立致后三年神人以剑丹送于去奢剑乃张天师七星剑丹以石匣藏之一瓶贮之倾药有斗余如麻子红色光明去奢自服及施人皆愈时丽水县人华造因中和年荒乱之后拥土人据岩守浙东连帅具以上闻朝廷议欲息兵乃授造以刺史而造兇险闻去奢神与剑丹乃以兵围其山取去奢并剑丹到州夺其剑丹而囚鏁去奢于空室时方炎暑一月日不与之水造谓去奢已毙矣及开室见神色俨然颜状红白愈于来时造惊异乃却送去奢归山剑丹留之一夜风雷飞鸣失所在去奢闻剑却归石下尔后居山十五年余每言常见龙虎异鸟行于庭际安和观道士多寄山顶烧奏见龙虎鸟迹咸惊异之去奢不食多年或有秽触其山春冬则勐兽来惊秋夏则毒蛇所螫去奢又言每雷雨只在山半常见云龙雷公电姥神鬼甚衆或到此相见咸有礼焉又寄宿道士夜闻去奢所居静室若与人谈话窃窥之惟闻异香满室及环佩声或见有戴远游冠绛服螺髻垂发碧销衣男女四人对坐侍从皆玉童玉女光明照身复有神明远立于侧而道士皆不敢惊但虔敬而已一日去奢告道士曰恐当离此山去不长相见也后数日有綵云鸾鹄声乐满空徘徊山顶后有軿舆旛幢灵官驾龙鹿皆五色亦骑鸾凤迎去奢昇天而去山下道俗观望者甚衆蓝采和蓝采和不知何许人也常衣破蓝衫六銙黑木腰带阔三寸余一脚着鞾一脚跣行夏则衫内加絮冬则卧于雪中气出如蒸每行歌于城市乞索持大拍板长三尺余常醉踏歌老少皆随看之机捷谐谑人门应声答之笑皆絶倒似狂非狂行则振鞋踏歌云踏踏歌蓝采和世界能几何红颜一春树流光一掷梭古人混混去不返今人纷纷来更多朝骑鸾凤到碧落暮见桑田生白波长景明晖在空际金银宫阙高嵯峨歌词多率尔而作皆神仙意人莫之测但以钱与之绳穿拖行或散失亦不回顾或见贫人即与之或与酒家周游天下人有爲儿童时见之者及斑白见之颜状如故后踏歌濠梁间于酒楼上乘醉有云鹤笙箫声忽然轻举于云中掷下鞾衫腰带拍板冉冉而去其鞾衫等旋亦失亡张果张果隐于恒州条山往来汾晋间时人传果有长生秘箓耆老云爲儿童时人见之已言数百岁常乘一白驴日行数万里休则叠之其厚如纸置于巾箱中乘则以水噀之复成驴矣唐太宗高宗征之不起则天皇后召之出山佯死于妬女庙前时方炎暑须臾臭烂生虫于是则天信其死矣后有人于恒州山中复见之开元二十三年明皇诏通事舍人裴晤驰驿于恒州迎之果对晤气絶而死晤乃焚香宣天子求游之意俄顷渐苏晤不敢逼驰还奏之乃命中书舍人徐峤通事舍人卢重玄赍玺书迎果果随峤到东京于集贤院安置肩舆入宫备加礼敬公卿皆往拜谒帝问神仙不答善息气能累日不食数饮酒上赐之酒辞以小臣饮不过二升有一弟子可饮一斗明皇闻之喜令召之俄顷一小道士自殿檐飞下年可十六七美姿容㫖趣雅淡谒见上言辞清爽礼貌臻备明皇命坐果曰弟子当侍立于侧不可赐坐明皇愈喜赐酒饮及一斗不醉果辞曰不可更赐过度必有所失致龙颜一笑尔明皇又逼赐之酒忽从顶涌出冠子扑落地化爲榼盖上及嫔御皆惊笑视之失道士矣但金榼在地覆之榼贮一斗酒验之乃集贤院中榼也累试仙术不可穷纪果尝云我生尧丙子岁位侍中其貌若六七十许邢和璞者善知人夭寿帅夜光者善视鬼帝令和璞推果寿则懵然莫知密使夜光视之不见果所在帝谓高力士曰吾闻饮堇而无苦者奇士也时天寒因取以饮果三进頽然曰非佳酒也乃寝顷视齿焦缩顾左右取铁如意击堕之藏带中出药付其齿良乆齿复生粲然骈洁上狩咸阳获一大鹿令庖人欲烹之果曰此仙鹿也已满千岁昔汉武元狩五年臣曾侍从畋于上林获此鹿乃放之上曰鹿多矣时迁代变岂不爲猎者所获乎果曰武帝放之时以铜牌志于左角下遂命验之果有铜牌二寸许但文字凋暗尔上曰元狩是何甲子至此凡几年果曰是岁癸亥武帝始开崑明池今甲戌岁八百五十二年矣上命太史校其历略无差焉上问叶法善曰果何人耶答曰臣知之然臣言之即死今不敢言若陛下免冠跣足救臣臣即得活上许之法善曰混沌初分白蝙蝠精言讫七窍流血僵仆于地上遽诣果所免冠跣足自称其罪果徐曰此儿多口过不责之恐泄天地之机尔上复哀愬乆之果以水噀其面法善即期复生帝益神之诏图形集贤院下讵曰恒州张果先生游方之外者也迹先高尚心入杳㝠是混光尘应召至阙莫知甲子之数且谓羲皇上人问以道枢尽会宗极今则将行朝礼爰升宠命可银青光禄大夫号通玄先生果屡陈老病乞归恒州赐绢三百疋随从弟子二人给驿肩舁到恒州弟子一人放回一人相随入山天寳初明皇遣征诏果闻示卒弟子葬之后发之但空棺而已帝爲立栖霞观道一曰张果超凡入圣坐在立亡变化无穷道德纯粹观其留形住世与广成子籛铿辈不相殊得神仙者未易到也道德经曰治人事天莫若啬夫惟啬是谓早服早服谓之重积德重积德则无不克无不克则莫知其极莫知其极则可以有国有国之母可以长乆是谓深根固蒂长生乆视之道张果是也许宣平许宣平新安歙人也唐睿宗景云中隐于城阳山南坞结庵以居不知服饵但见不食颜若四十许人轻健行疾奔马时或负薪以卖薪担常挂一花瓢及曲竹杖每醉行腾腾以归吟曰负薪朝出卖沽酒日西归时人莫问我穿云入翠微迩来三十余年或施人危急或救人疾苦城市中人多访之不见但览庵壁题诗云隐居三十载筑室南山巓静夜翫明月闲朝饮碧泉樵人歌陇上谷鸟戏岩前乐矣不知老都忘甲子年好事者多诵其诗有抵长安者于驿路洛阳桐华间传舍是处题之明皇天寳中李白自翰林出东游经传舍览诗吟之叹曰此仙人诗也诘之于人得宣平之实白于是游及新安涉溪登山屡访之不得见乃题诗于庵壁曰我吟传舍诗来访仙人居烟岭迷高迹云林隔太虚窥庭但萧索倚杖空踌躇应化辽天鹤归当千岁余宣平归庵见壁诗又吟曰一池荷叶衣无尽两亩黄精食有余又被人来寻讨着移庵不免更深居其庵后爲野火烧之莫知宣平踪迹后百余岁至懿宗咸通十二年郡人许明恕家有婢尝逐伴入山採樵一日独于南山中见一人坐石上方食桃甚大问婢曰汝许明恕家人邪婢曰是其人曰我即明恕之祖宣平也婢言曰常闻家内说祖翁得仙多年无由寻访宣平谓婢曰汝归爲我向明恕道我在此山中与汝一桃食之不得将出山内虎狼甚多山神惜此桃婢乃食之甚美顷之而尽遣婢随樵人归家言之婢归觉担樵轻健到家具言入山逢祖翁宣平其明恕嗔婢将上祖之名牵唿取杖扑之其婢随杖身起不知所之后有人入山内逢见婢童颜轻身衣树皮行疾如风遂入昇林木而去薛昌道士薛昌幽蓟人唐天寳间栖止于蜀青城洞天观忽得商陆酒饮之耳鼻血流死经三日蹷然而苏肌肤洁白容状顿少身轻目明势欲飞举数日之外洞见远近虽山林崖巘不隔视听时玄宗宗尚至道节度使延致賔馆欲乘以驲骑送京师忽失所在或有见在大面山者吴筠吴筠字正节华阴人也通经义美文辞举进士不中性高耿不能与时俯仰去居南阳倚常山唐明皇天寳初召至京师隶爲道士籍入嵩山依潘师正究其术南游天台观沧海与有名士相娱乐文辞传京师明皇遣使召见大同殿与语甚悦敕待诏翰林献玄纲论三篇尝问道对曰深于道者无如老子五千言复问神仙冶炼法对曰此野人事积岁月求之非人主宜留意筠每开陈皆名教世务以微言讽天子天子重之群沙门嫉其见遇而高力士素事浮屠共短筠于帝筠亦以天下将不治求还嵩山诏爲立馆未几渔阳事作乃往茅山复东入会稽剡中尝论谷神之妙则有玄纲论哀蓬心蒿目之远于道则有神仙可学论䟽瀹澡雪使无落吾事则有洗心栖岩赋修胸中之诚而休乎天君则有心目论契神颂至若游仙步虚王化杂感之作凡四百五十余篇礼部侍郞权得舆集而爲序始筠见恶于力士而斥故文章深诋释氏筠所喜孔巢父歌诗略相甲乙代宗大历十三年于宣城道观中忽焚香返眞弟子邵冀元与其徒葬天柱之西麓私谥宗元先生李白李白字太白唐兴圣皇帝九世孙白之母梦长庚星而孕因而命之生于天后圣历二年己亥五岁诵六甲十岁通诗书观百家苏颋异之曰是子天才英特少益以学可比相如十五好剑术游神仙多居岷山游翫山水数有吟咏复登峨嵋游江淮观云梦娶许相圉师孙女留云梦三年喜纵横术击剑爲任侠轻财重施去之齐鲁更客任城与孔巢父韩准裴政张叔明陶沔居祖徕山耽饮号竹溪六逸玄宗开元十六年上裴史书云制作不倦迄今三十春矣天寳三载甲申白与吴筠善筠待诏翰林白亦至长安见太子賔客贺知章于紫极宫因解金貂换酒爲乐知章见其文叹曰子谪仙人也荐于明皇召见金銮殿论当世事奏颂一篇帝赐食亲爲调羹有诏供奉翰林白犹与饮徒醉于市帝坐沈香亭意有所感欲得白爲乐章召入白已醉左右以水颒面稍解援笔成文婉丽精切无留思帝爱其才白尝侍帝醉使高力士脱鞾力士耻之摘其诗以激杨妃帝欲官白妃辄沮白益骜放与贺知章李适之汝阳王琎崔宗之苏晋张旭焦遂爲酒八仙人恳求还山帝赐金放还初出金门寻侍御不遇遂咏鹦鹉诗云落羽辞金殿飞鸣叱绣衣能言终见弃还向陇山飞遂就从祖陈留採访大使彦允请北海高天师授箓传箓毕归北海自此抵赵魏燕晋岐邠商于洛阳游梁最乆复之齐鲁淮泗再入吴转徙金陵上秋浦寻阳皆有诗文不记岁月白浮游四方尝乘舟与崔宗之自采石至金陵着宫锦袍坐舟中傍若无人又常一日游华山过县宰方开门决事白乘醉跨驴过门宰怒不知白也引至庭下曰汝何人辄敢无礼白乞供状曰曾以龙巾拭唾御手调羹贵妃捧砚力士脱鞾天子门前尚容吾走马华阴县里不得我骑驴宰惊悸起揖谢曰不意翰林至此白跨驴而去天寳十四载安禄山反永王璘东巡白避地庐山爲璘胁行永王璘兵败当诛罪连及白郭子仪请解官以赎白罪白遂得流夜郞时肃宗干元元年也白先有诗自叙云半夜水军来浔阳满旌旃空名适自误迫胁上楼船从赐五百金弃之若浮烟辞官不受赏反谪夜郞天至是半道承恩放还遂登巫山下瞿塘后过江夏浔阳金陵历阳宣城二郡皆有诗咏不复可考白生平志慕神仙学宗老氏尝有仙学古风云太白何苍苍星辰上森列去天三百里邈尔与世絶中有緑发翁披云卧松雪不笑亦不语眞栖在岩穴我来问眞人长跪问寳诀粲然忽自哂授以炼药说铭骨传其语竦身已电灭仰望不可及怆然五情热吾将营丹砂永与世人别又一篇云五鹤西北来飞飞凌太清仙人緑云上自道安期生两两白玉童双吹紫鸾笙飘然下倒影倏忽无留行遗我金光草服之四体轻将随赤松子对博坐蓬瀛后于寳应元年十一月自金陵济采石访族人李阳冰因捉月赴水而终人谓之水解享年六十四代宗立以拾遗召而白已解化有唐李太白文集行于世序云李白字太白陇西成纪人梁武昭王暠九世孙蝉联珪组世爲显着中叶非罪谪居条支易姓与名然自穷蝉至舜五世爲庶累世不大耀亦可叹焉神龙之始逃归于蜀复指李树而生伯阳惊姜之夕长庚入梦故生而名白以太白字亡世称太白之精得之矣不读非圣之书耻爲郑卫之作故其言多似天仙之辞凡所着述言多讽兴三代以来风骚之后驰驱屈宋鞭挞扬马千载独步惟公一人故王公趋风列岳结轨群贤翕习如鸟归凤卢黄门云陈拾遗横制頽波天下质文翕然一变至今朝诗体尚有梁陈宫掖之风至公大变扫地并尽古今文集遏而不行惟公文章横被六合可谓力敌造化欤天寳中皇祖下诏征就金马降辇步迎如见绮皓以七寳牀赐食御手调羹以饭之谓曰卿是布衣名爲朕知非素畜道义何以及此置于金銮殿出入翰林中问以国政潜草诏诰丑正同列害能成谤格言不入帝用疏之公乃浪迹纵酒以自昏秽咏歌之际屡称东山与贺知章崔宗之等自爲八仙之游谓公谪仙人朝列赋谪仙之歌凡数百首多言公之不得意天子知其不可留乃赐金归之遂就从祖陈留採访大使彦允请北海高天师授道箓于齐州紫极宫将东归蓬莱仍羽人驾丹丘耳阳冰试絃歌于当涂心非所好公遐不弃我扁舟而相欢临当挂冠公又疾殛草藁百卷手集未修枕上授简俾予爲序论关雎之义始愧卜商明春秋之辞终惭杜预自中原有事避地八年当时着述十丧有九今所存者皆得之他人焉寳应元年十一月己酉也宪宗元和初有人海上见李太白与一道士在高山上笑语乆之道士于碧雾中跨赤虬而去太白耸身健步追及共乘之而去其后白龟年至嵩山遥望东岩古木帘幕窣地步至其傍尊俎罗列有一人前曰李翰林相召龟年趋进其人裒衣博带色泽秀发曰吾李白也子之祖乃白居易也虽不同代亦一时人以其道同今相往复吾自水解放遁山水之间因思故乡西归嵩峰中帝飞章上奏见辟于此掌牋奏已百年矣近过潼关有词曰曾向桃源深洞一曲妙歌舞凤常记欲别时明月落花烟重如梦如梦和泪出门相送龟年曰吾祖今在何处曰在五台掌功德所从昔日之志也又出书一卷遗龟年曰读之可辨九天禽语大地兽言更修功行可得仙也后龟年游潞州太守知有异术召而询之庭下有二雀啾唧而过太守曰彼何言也龟年曰彼城西家开廪有余粟在地共食之守使人验之果然又见厩马仰首而嘶问曰此又何言龟年曰彼言槽中料热不可食复验之亦然时近清明人吏驱羊二十余口后一羊不行鞭之有声守曰羊不行有说乎龟年曰羊言腹有羔将产乞生然复就死守乃留羊月余果产子后龟年放迹方外不知所之白海琼云李白今爲东华上清监清逸真人曰乐天今爲蓬莱长仙主历世眞仙体道通鑑卷之三十七历世真仙体道通鉴正统道藏三家本五十三卷洞真部记传类历世眞仙体道通鑑卷之三十八鳞六刘玄和先生姓刘名玄和号混成子其先彭城人也因晋南迁起家寄于九江之都昌父祖儒学乐道丘园于唐明皇开元二年先生降诞幼即颖悟长而不群及尽孝养终亲之礼年几四十有拔俗出尘之志遂入匡庐之龙兴观礼住持三洞法师何子玉爲师天寳二载得度爲道士继有异遇一栖五老峰石室五十二年苦节霜露餐饵松桧咽二景之流霞养三田之玉醴眞璞不琢大器晩成勐兽卫庵灵鹤如畜斯乃道气眞淳物我莫干情识两忘和之至也山之北隅有岩崒然而高先生手殖木瓜于其下至今号爲木瓜岩先生忽一日下观之西自殖松桧凿丹井汲水以疗人之疾多获痊愈庭有老杉其高百尺亦先生之手殖德宗贞元中吴元济不臣乱兵淮上洪帅命幕府王遘奉表京师爲淮寇所掠遘家人诣山悲叩先生乃曰观中有司命司録二眞君者乃玉皇之侍臣汝可精祷当即爲拜章未几有二神人导遘车骑疾驰千里由是脱难归家此先生拜章之验也自是朝野景慕当代名贤顺风稽首先生惟夷心静默虚己济人他无求于世年八十六于贞元十年十月十八日忽顾谓门弟子范仙舟曰吾乆住五老峰将游金华玄谱有名吾即往矣汝等各宜勤苦学道无自沈坠言讫而化治命藏剑于栢坛门人禀其遗㫖当往之日白鹤翔鸣晴天雷震异香芬馥验之则尸逝柩空乃葬其履舄后范仙舟等崇立殿堂以昭严奉仙舟后亦得道莫知所终杨泰明杨孝子名泰明不知何许人也本儒生事父母极孝时唿爲杨孝子尝爲汾阳王郭子仪幕客性恬淡不贪爵禄每劝子仪曰军政虽曰尚严然人命至重不可轻杀以故子仪掌兵二十余年不妄诛戮军士爱之如父兄皆泰明之力也尝谓终日战鬭有伤慈心遂出爲长安令唐代宗永泰元年乃易道士衣弃官潜遁初隐茅山以其浅近遂来庐山峰顶结庵造青精饭辟谷造松栢爲香祷于九天使者眞王求长生之道积十四年当秋晴月满之夜天宇清霁忽于虔礼之地见神人金冠绛袍白珠结缝傍有一人执玉斧一人捧玉函神人曰我乃九天使者採访人间善恶以汝积世有功于民秉心清苦精持道行诚达九天玉清太素三元君命我授汝九天太眞道经泰明伏地称谢神人徐启玉函授以寳书仍告戒曰始终精勤不替道成之日吾当召汝语讫风云骤起已失所在开经观之乃高上大洞经三十九章一号九天太眞道经泰明从此依经行持屏迹尘世凡三十六年宪宗元和八年正月一日日中祥云迎绕于庵前泰明遂乘云昇腾而去李贺李贺字长吉系出郑王后唐之宗子也七岁能辞章韩愈皇甫湜始闻未信过其家使赋诗援笔辄就自目曰高轩过二人大惊自是有名爲人纤瘦通眉长指爪能疾书每山骑弱马从小奚奴背古锦囊遇所得书投囊中暮归母探囊见所书多即怒曰是儿要呕出心乃已以父名晋肃不肯举进士愈爲作讳辩然卒亦不就举辞尚奇诡所得皆惊迈絶去翰墨畦迳当时无能效者乐府数十篇云韶诸工皆合之絃管爲协律郞卒年二十七贺将终忽昼见一绯衣人驾赤虬持一版书若太古篆或霹雳石文者云今奉上命召李长吉贺了不能读欻下榻扣头言阿弥老且病贺不愿去绯衣人笑曰帝成白玉楼立召君爲记天上差乐不苦也贺独泣边人尽见之少之贺气絶常所居牎中勃勃有烟气闻行车嘒管之声太夫人急止人哭待之如炊五斗黍许焉宣室志云李贺卒其母梦贺曰上帝近都丹圃建白瑶宫召我爲新宫记又作凝虚殿使我等纂集乐章轩辕弥明衡山道士轩辕弥明者不知何许人在衡湘间九十余年善捕鬼物囚挚蛟螭虎豹人莫知其寿进士刘师服尝于湘南遇之唐宪宗元和七年十二月四日弥明自衡山过太白知师服在哀夜抵其居宿校书郞侯喜新有诗名与师服拥炉说诗弥明在坐貌极陋又作楚语喜视之蔑如也弥明轩衣张目指炉中石鼎谓喜曰子旣能诗可与我赋此乎师服以衡湘旧识见其老但貌事之不知其有文也喜其说先题首句云巧匠斲山骨刳中事烹煎次传喜喜踊跃缀其下曰直柄未当权塞口且吞声弥明哑然笑曰子诗如是而已子即袖手竦肩倚北墻坐谓师服曰吾不解世俗书子爲吾书之因高吟曰龙头缩菌蠢豖腹胀彭亨初非似经意其㫖有讥于喜二子相顾惭骇复以多穷之师服又曰外苞干藓文中有暗浪惊喜曰在冷足自安遭焚意弥贞弥明复令师服书曰谬当鼎鼐间妄使水火争师服曰大似烈士胆圆如铁马缨喜曰上比香炉尖下比鑑面平弥明曰秋瓜未落蒂冻芋强抽萌师服曰一块元气闭细泉幽窦倾喜曰不值输泻处焉知怀抱清弥明曰方当洪炉然益见小器盈师服曰睆睆无刃迹团团类天成喜曰遥疑龟负图出曝晓正晴弥明曰旁有只耳穿上爲孤髻撑师服曰或讶短尾铫又似无足铛喜曰可惜寒食毬掷此傍路坑弥明曰何当出灰池无计离瓶罂师服曰陋质荷斟酌狭中愧提擎喜曰岂能煮仙药但未污羊羹弥明曰形模妇女笑度量儿童轻师服曰徒尔坚重性不过升合盛喜曰傍似废毂仰侧见折轴横弥明曰时于蚯蚓窍微作苍蝇鸣师服曰以滋翻溢衍实负任使诚喜曰常居顾眄地敢有漏泄情弥明曰宁依煖热弊不与寒凉并师服曰区区徒自效琐琐不足呈喜曰回旋但兀兀开阖自铿铿喜思益苦务欲胜弥明每搜索欲出口而声益悲笔欲下则复止卒亦不奇二子赋十余韵弥明应之如响皆颖脱含讥讽夜将阑二子思竭不能续起谢曰尊师非世人能屈也某辈服矣愿就弟子列不敢更论诗弥明奋然曰此篇不可不成也谓师服曰把笔吾与汝就之乃曰全胜瑚琏贵空有口传名虽此俎豆古不爲手所枨磨礲去圭角浸润着光晶愿君勿謿诮此物方施行师服书讫俾读之谓二子曰章不已就乎二子齐应曰就矣弥明曰子皆不足与语此宁爲文耶吾就子所能而作尔非吾之所学于师而能者也吾所闻者子皆不足以闻也独文乎哉吾语亦不常闻也吾闭口矣二子大惧起立而拜曰不敢他有问也愿闻一声而已先生称不解人间书敢问解何书卒不应不自得即退就坐弥明倚墻睡鼻息如雷二子恒然失色不敢少喘斯须二子亦困睡及觉已失弥明闻童仆曰天将明道士出门觅之已不见二子惊异携诗诣韩愈访其人愈曰闻有隐君子弥明岂其人耶遂爲石鼎联句序弥明尝过八桂尧庙有题墨在焉后人已刻诸石云宋理宗朝国史萧山则撰衡山新创弥明隐居记云水帘洞南岳淸絶境端平二年七月晦江西萧山则晨游嗜其淸过午不能去同游三道人欲困仆色欲食皆弃子坐天旒亭独吟得老树仙休影寒泉客漱饥之句有椎结叟援壑来叩所吟以前句对即续云此中山广大轻易莫吟诗貌冷而言禀问所自曰西方白龟所宅白水国问姓名不应拾堕松画崖石云唐天降我日月照我韩愈知我忽袖出草一株珊瑚状白子饥乎啗此径行疑其异人亟追及问适留我何药不顾子按本草经赤芝生衡山殆芝类会道士罗志眞邀翫白龟泉方悟白水泉也愈弥也日月明也必弥明因谂志眞泉有是叟否曰无有然讵知不隐此屋于泉上像而祠之或曰弥明即愈非他人噫叟告我矣或曰叟之传以石鼎诗以退之序不以祠噫叟逝几劫语业之结习犹未化高踞傲刘侯之气亦未除而由唐元和后到今此山乃不知有叟予幸遇叟志眞幸听予妥神予栖一也补山阙典二也其数邪隶弥明隐居爲之榜且用楚歌招之词曰鸾先驱兮驾鸿之太白兮道谁逢石鼎小兮语大名高出兮衡峰仙归来兮曷年吟不老兮楚天诗藏山兮卷几木羽祕兮无传鼎中匈兮仙余凡骨蜕兮仙如荐玉英兮丹熘浩扬灵兮起予淳祐二年又书石鼎联句图后云唐人譔贾岛碣云石鼎联句所称弥明即君也岛乃浮屠范阳人弥明则道士衡山人全不合碣妄宁可信刘商刘商彭城人也家于长安好学强记攻文有胡笳十八拍颇行于世儿童妇女悉诵之进士擢第历台省爲郞中性耽道术逢道士即师资之炼丹服气靡不勤切每叹光景甚促筋骸渐衰朝驰暮止但自劳苦浮荣世宦何益于己古贤皆弃官以求道多得度世幸毕婚嫁不爲俗累岂劣于许远游哉是以託病免官入道游及广陵于城街逢一道士卖药聚翫颇衆人言多有灵效衆中见商目之甚相异乃罢药携手登楼以酒爲欢道士所谈自秦汉历代事皆如目睹商颇惊异即师敬之复言神仙道术不可得也及暮商归侨止道士下楼闪然不见商益讶之翌日又于街市访之道士仍卖药见商愈喜复挈上酒楼剧谈欢醉出一小药囊赠商并戏吟曰无事到杨州相携上酒楼药囊爲赠别千载更何求商记词得囊暮乃别去后商寻之不复见也商乃开囊视重重纸裹一葫芦得九粒药如麻子依道士口诀吞之顿觉神爽不饥身轻飘然过江游茅山乆之复往宜兴张公洞当春之时爱罨画溪之景乃入胡父渚葺居隐于山中近樵者犹见之曰我刘郞中也莫知所止盖已爲地仙矣刘𥋋刘𥋋小字宜歌兄瞻也𥋋家贫好道常有道士经其居见𥋋异之问知道否曰知然𥋋性饶俗气业应未凈讵可强学道士曰能相师乎𥋋曰何敢于是师事之随道士入罗浮山𥋋与瞻俱读书𥋋山栖求道无巾裹鬃角布衣事道士爲文而瞻性慕荣达𥋋谓瞻曰彼必不第则逸于山野尔得第则劳于尘俗矣然愼于富贵四十年当有验瞻曰神仙遐远难求秦皇汉武非不区区也廊庙咫尺易致马周张喜贞可以继踵矣自后𥋋愈精思于道乃隐于罗浮山瞻进士登科屡历清显及陞辅相颇着燮调之称俄谪南行次广州潮台泊舟江滨忽有鬃角布衣少年冲暴雨而来衣履不湿欲见瞻左右皆讶乃语之但言宜哥来也以白瞻问形状具以对瞻惊叹乃迎而见之𥋋颜貌可二十来许瞻已皤然衰朽爲逐臣悲喜不胜𥋋复勉之与尔爲兄弟手足所痛曩日之言今四十年矣瞻益感叹谓𥋋曰可复修之否𥋋曰兄身邀荣宠职和阴阳用心动静能无损乎自非弟奈何况是已昇天仙讵能相救尔今惟来相别非来相救也于是同舟行别话平生隔阔一夕失𥋋所在今罗浮山中时有见者瞻乃南行殁于贬所矣罗万象罗万象不知何许人有文学明天文洞精于易节操奇特惟布衣游行天下居王屋山乆之后游罗浮山叹曰此朱明洞天昔葛稚川曾栖此以炼丹今虽无邓岳相留聊自驻泊尔于是爱石楼之景乃于山下结庵以居常饵黄精结庵服气数十年或出游曾城泉山布水下採药及入福广城市卖药饮酒来往无定或一食则十数人之食或不食则莫知岁月光悦轻健日行三四百里缓行奔马莫及后却归石楼庵竟不复出隐于山中矣殷文祥殷七七名文祥又名道荃常自称七七俗多唿之不知何所人也游行天下人言乆见之不测其年寿面光白若四十许人到处或易其姓名不定也曾于泾州卖药时灵台蕃汉疫疠俱甚得药入口即愈皆谓之神圣得钱则施之于人而常醉于城市间周寳于长安识之寻爲泾原节度迎之礼重慕其道术还元之事及寳移镇浙西数年后七七忽到复卖药寳闻之惊喜遽召之师敬益甚每醉自歌日解醖须臾酒能开顷刻花琴弹碧玉调炉炼白朱砂寳尝试之悉有验其余种瓜钓鱼若葛仙公术也鹄林寺杜鹃花高丈余每春末花烂熳僧传言唐德宗贞元年中有外国僧自天台钵盂中以药养其根来种之自后建饰花院锁闭人或窥见女子红裳艳丽游于树下有辄採花折枝者必爲所害俗传女予花神也所以人共保惜故繁艶异于常花其花欲开探报分数节度使賔寮官属继日赏翫其后一城士女四方之人无不以酒乐从游连春入夏自旦及暮闾里之间殆于废业寳一日谓七七曰鹄林之花天下奇絶常闻能开非时之花此可开否七七曰可也寳曰今重九将近能副此日否七七诺之乃前三日往鹄林寺宿焉中夜女子来谓七七曰道者欲开此花乎七七乃问何人深夜到此女子曰妾爲上玄所命下司此花在人间已逾百年非乆即归阆苑去今与道者共开之非道者无以感妾于是女子倏然不见来日晨起寺僧或讶花渐拆蕊及九日烂熳如春夏间数日花俄不见亦无落花在地后七七偶到官寮家适值会賔次主与賔趋而迎之有佐酒娼优共轻侮之七七乃曰主人欲以二栗爲令可乎咸喜谓必有戏术资于欢笑乃以栗巡行嗅者皆闻异香惊叹唯佐酒笑七七者二人嗅之化作石缀于鼻掣不落但言秽气不可堪二人共起狂舞花钿委地相次悲啼粉黛交下优伶辈一时乱舞鼓乐自作声颇合节奏曲止而舞不已一席之人笑皆絶倒乆之主人祈谢于七七有顷石自鼻落复爲栗传之皆有异香及花钿粉黛悉如旧略无所损或敬事之又七七酌水爲酒削木爲脯使人退行止船即住唿鸟自随唾鱼即活撮土画地状山川形势折茆聚蚁变城市人物有人曾经行处见之言历历皆似但小惬尔凡诸术不可胜纪后二年薛玄刘浩作乱寳南奔杭州而寳总戎爲政刑或无辜前上饶牧陈全裕经其境作之以祸赤其尽族寳八十三筯力犹壮女妓百数盖得七七之术后爲无辜及全裕作厉一旦忽殂七七刘浩军变之时甘露寺爲衆推落北崖谓堕江死矣其后人见在江西十余年卖药入蜀莫知所止其鹄林寺花兵火焚寺失其根株信归阆苑矣谭峭岩谭峭岩茅山道士唐敬宗寳历中游天台江浙间年貌如二十许人人亦不知其有道务以阴功救物常遗金于途以拯贫乏或报殊不认问其故则曰阴眞君化土爲金以赈不足吾恨未能且无用之物以邀人亦何怪乆而知其有术神丹以化瓦砾符篆以制鬼神或者话隋炀帝东巡事峭岩忽失言曰大业年中开丹阳河断三冈脉其下血流吾尝往观之由此知峭岩之寿盖数百年矣弟子邓甲乆事之授以丹诀符术则不能尽其妙但陆擒兕虎水缚蛟螭而已峭岩谓曰人赋分有定水石能致其热火不能致其寒虽尽吾之道而汝则止是矣文宗开成中轻举于南岳矣历世眞仙体道通鑑卷之三十八历世真仙体道通鉴正统道藏三家本五十三卷洞真部记传类历世眞仙体道通鑑卷之三十九鳞七叶法善叶法善字道元处州括苍人世爲道士母留氏昼寝梦流星入口吞之有娠十五月而生七岁溺大江三年而还父母询其故曰青童引我饮以云浆复朝太上故少留尔及冠长九尺性淳厚天然不茹荤遇青城赵元阳授遁甲嵩阳韦善俊授八史由是自能厌劾鬼佐因卜居卯酉山有巨石当路行者迂径避之遂投符石自起尝游白马山石室中遇三神人皆锦衣寳冠谓法善曰我奉太上命以密㫖告子子乃太极紫微左仙卿以校録不勤谪于人世速宜立功济人佐国当复元任今以正一三五之法今授于子宜勉而行之言讫而去而后馘灭妖凶靡所不验唐高宗闻之故宠以官不拜请度爲道士留内斋礼赐于甚厚时帝悉召方士化黄金治丹法善上言丹不遽就徒费财与日请窍眞伪帝然之凡百余人皆罢尝在东都凌空祠爲坛以祭都人悉往观有数十人自奔火中衆大惊救而方免法善笑曰此爲魅所凭吾法摄之尔询之果然病亦皆愈历高宗中宗朝五十年往来山中时时召入惟不爱浮屠法常力诋之议者浅其好憎然以术高卒莫之测中宗景龙四年三月九日三神人复降传太上命云汝当辅我睿宗及开元帝曰未可隐迹山岩以旷委任时二帝未立而庙号年号已先知之所以于睿宗明皇阴有助力土蕃进寳函封题曰请陛下自开无令人知法善奏曰此不祥也宜令蕃使自开之旣开果有弩箭自函而发中蕃使而死睿宗先天中拜鸿胪卿员外置越国公舍景龙观祖国重谥有道先生父惠明赠歙州刺史宠映当世时僚庶受箓者不可胜数叔祖靖能有道术仍善属文高祖时直翰林爲国子祭酒汝阳王尝饮靖能靖能曰有生徒能饮当令上谒翌日有通谒者曰道士常持满见之侏儒也谈胚浑之道饮以酒至五斗许忽醉倒乃一瓮也钱塘有巨蜃溺舟经涉者苦之法善以符投水其蜃自毙开元初明皇以元夕观灯于上元阳宫谓无如此之盛法善曰西凉府今夕之灯亦可亚明皇异之求往则俾合目顷刻而至因以铁鑯如意贳酒翌日遣使求之果在又中秋夜与上游月宫闻天乐问其名曰紫云曲上素晓音律默记之遂着乐府更名曰霓裳羽衣曲时月宫还过潞州俯视城郭悄然但月色如昼法善取玉笛请上奏一曲仍投金钱子城中仅旬浃潞州奏中秋夜有天乐临城兼获金钱以进师居四明之下天台之东数年忽于五月一日有一老叟诣门号泣求救门人谓其有疾白于师引而问之曰某东海之龙也天帝敕我守八海之寳一千年一更任无过者则籍于仙品某已九百七十年矣微勣垂成近有波罗门逞幻术居于海岸晨夕禁咒积三十年法将成五月五日海告竭矣其统天镇海之寳上帝制灵之物必爲波罗门所取至日乞以丹符相救师旣飞符海水复旧其人愧叹赴海水而死翌日龙辇寳货以谢师师曰林野栖神之所珠玑寳货无所用之遂不受谓龙曰岩石之上去水稍远若致一淸泉即爲佳惠尔是夕闻潇潇风雨声达旦绕山斋石渠泉水环流至今谓之天师渠燕国公张说常与师会饮师曰此有麴处士性谨而讷颇耽酒钟石可也召至其形侏儒腰数围拜揖之礼颇朴拙酒至辄尽而神色不动师忽叱之曰曾无高谈雅论惟务耽酒何所用哉因扶之乃一巨榼尔至开元八年尸解于景龙观或言生隋大业丙子卒壬戌盖百有七岁解化之后明皇思之降制曰故道士具官叶某天眞精密妙理幽畅包括祕要发挥灵符固以㝠默难言希夷罕测而情栖蓬阆迹混朝伍保黄冠而不拔加紫绂以非荣卓尔孤芳冷然独往胜气絶俗贞风无尘金骨外耸珠光内映斯乃体应中仙名升上德朕尝听政之暇屈询至道公以理国之法屡奏昌言谋参隐讽事宜洪益叹徽音之未泯悲县解而俄留何莫憗遗歼良奄及永惟平昔感怆予怀宜申礼命式赍泉壤可赠越州都督敕葬于松阳百官缟素泣送国门之外仍度其姪润州司马爲道士师有弟子百余人惟暨齐物尹愔爲入室矣邢和璞邢和璞不知何许人隐居瀛海间善筭心术凡人心之所计布筭而知之卜居嵩颍间着颍阳书三篇有筭心旋空之诀复能以法活死者唐明皇开元十二年至都朝贵候之其门如市有友人居白马坡下和璞至死已踰日当其母哀之和璞遂置尸于牀引其衾同卧闭户良乆起具汤沐而犹未甦复与之寝须臾即活又崔司马者与和璞善因疾笃曰先生何弃我耶已而闻寝壁有穿穴声窥之有微隙渐大见导从数百人一人紫衣大冠坐车中谓崔曰邢先生合太乙相救言讫而去其疾遂愈隙穴亦寻失矣房琯爲桐庐宰待和璞甚善暇日因携手出城不觉行十数里至夏谷村有废佛堂松竹森映共坐其下和璞以杖击地令侍者掘之深数尺得一瓦瓶中有娄师德与永公书和璞笑谓琯曰省此乎琯髣髴前世尝爲僧名永和璞曰君当爲宰辅善自爱然其终必食鲙棺以龟兹不在私第不在公馆不在寺宇不在外家琯后果践台辅谪居阆州卧疾紫极宫稍愈太守召会郡斋进鲙食毕疾复作梦神人曰邢眞人之言信矣翌日果终前有贾者拖龟兹板爲老君帐因假以爲棺和璞庐终南学道者多依之时崔晤与其友恭事左右一日谓其徒曰旦夕有异客子等爲予设具又戒曰谨毋窥伺翌日果一人至其长五尺阔三尺首居其半衣绯执笏鼓髯大笑吻角侵耳作剧谈多非人间语崔晤欲见不自正遂趋而过客熟视谓和璞曰此非泰山老师乎曰然食讫而去和璞谓晤曰此上帝戏臣也言泰山老师子能省乎晤垂涕曰少闻先人言某寳老师之后身然前身不甚记和璞后亦不知所之申元之申元之者不知何许人游名山博採方术得内修度世之道唐明皇开元中召入上都开元观时张果邢和璞罗公远叶法善尹愔何思远史崇秘希言同左佑眞风翼戴人主帝游温泉幸东都元之常扈从善谈清静上每延问动移晷刻惟贵妃与内人赵云容侍晨扆得闻其论云容尝侍茶桑间辄乞药以希延生元之曰我所惜但汝不乆世云容复恳乞不已元之愍其恭勤乃与绛云丹一粒曰汝服此死必不坏但大其棺广其穴含以珠玉疏而有风使䰟不荡空𩲸不沦湑百年外可以复生此太阴炼形之道即爲地仙复百年当迁洞天矣云容从幸东洛病于兰昌宫特以元之之言问贵妃上命中人陈元造如其所请而瘗之至宪宗元和末已百年云容果再生元之亦隐显无常自号田先生识者相传魏时人已数百岁罗公远道士罗公远鄂州人也一云彭州九陇县人修道宇于漓沅化常往青城罗川间历周隋唐年数百岁乍老乍少韬晦名迹唐明皇开元中春三月鄂州刺史燕属吏于郡之园亭士庶游览者无不至有一白衣长八九尺容仪端伟门吏初疑之俄有一小童见而叱之曰汝何故离本处辄来此宜速去白衣遂摄衣而走吏乃执小童白刺史因问其族云姓罗名公远幼学道术适见守江龙来此与明公逐之刺史未之信曰须令我见其形曰请俟后日及期于江干穿一小圳仅尺余以引江水刺史与郡人皆至须臾有一白鱼长五六寸随流而入腾跃渐大烟如线顷之黑气横空咫尺不辨公远白刺史与郡人速上津亭未至雷电而雨旣少霁见一白龙于江心头与云连食顷方隐时明皇好方外士刺史具以闻因召见每问无不称㫖剑南有果谓之日熟子张果叶法善与上以术取之曰午后必至其日拥炉公远始与坐抵暮不至张与叶相顾曰莫是罗君不公远笑于炉中拨出一火筯斯须使者持日熟子至叶诘之曰到京城烈焰亘天无路可过通稍息方得到此诸公皆失色上每召公远与法善金刚三藏试法而公远常胜凡出入禁中或以微言规讽或以直道献替馘祟驱妖召龙致雨无善自隐上欲传其术公远曰陛下玉书金简已格九清宜袭唐虞之无爲继文景之俭约岂可以四海之尊万乘之贵宗庙之重社稷之大而轻徇小术耶若尽臣术必怀玺入民间困于鱼服也上不悟遂辱骂公远公远走入殿柱中数上过上愈怒噼追之旣见复入五磶中又击磶爲数十块皆有公远之形上谢之乃如故上强之不已因教焉然不肯尽其术试自隐常余衣带不尔影迹及公远其试则验厚赐金帛然卒不得其妙上怒遂斩之有中使辅仙玉自蜀还速公远驾而西谓仙玉曰吾晋成帝咸和年间入蜀栖息林泉以修眞爲务闻天子好道乃舍烟霞之乐冒于尘世欲以至道教人王上延我于别殿而素灵药我告以人间之府藏荤血充积三田未虚六气未洁请以十年爲约而受乃不能守因小术加我以丹颈之戮一何虐焉然得道之人形气混合岂能以世俗兵刃水火害于我哉但念主上列丹华之籍有玉系之旧而眷眷之情不能已因袖出一书谓仙玉曰可以此达上云我姓罗名公达静眞先生弟子也上必悟焉仍凉曰小隐居山食果饮水度流年而已赴阙洽道惟食三枣上叹息送肃明观遣内侍郭道赟送枣二盘六月再召见上引入内合赐坐与观寝殿莲池问比地亢阳有秋失望奈何智凉曰诚能动天愿陛下秉诚赐臣夜醮必致甘雨制可醮竟雷雨随应上大悦因问治国之要对以圣人道在心不在他求赐紫衣一袭度爲道士自是丐辞阙庭奉诏归旧隐炼丹赐绢五百疋二十七年丹成诏诣阙赐赉优渥肃宗至德二载召不赴干元初享年百有四十月解于浮云观薛幽栖薛幽栖蒲州寳鼎人也性沈静有敏识卓见修举业之暇好闻方外事唐明皇开元中及进士第年始弱冠调官陵郡尉秩未满有林泉之兴遂拂衣去服冠褐出入青城峨嵋间乆之游鹤鸣山访汉天师治所修行仅一纪而道气愈充天寳初复游南岳卜栖眞之地乃晦其名氏于五老峰之下游心于自得之场旷然无所系而能和光混俗毁方瓦合其于三洞眞诰靡不该览故幽人逸客向风禀受曰集于左右而师辩论宏博随其根性各有所发明进玄微论三卷上称赏其达悟未几尸解于墨山尝註灵寳度人经见行世衡岳总胜集云今凌虚宫有天香台乃註经之所晓夕云烟如香缭绕王柯王柯字仙柯青城横源人也母丁氏梦大星照身及觉室内有光因而有孕生而紫胞緑脉形状异常幼颖异拔俗家巨富不以经意长则仁慈好善见老弱穷困者恻然哀之形于颜色周急施惠每大雪时施粒食以济禽鸟后遇至人传丹诀于乃居侧洞中修炼历年无成鼎忽破丹乃化爲金线石后因徧行山园一日至味江龙潭又上西峰遇道士炼丹柯乃助其薪炭奉事三年寒暑不移道士嘉其志授以秘诀今内修上道外积阴功丹成复分遗之柯服丹渐觉神爽气逸身轻意畅门侧有大栢数株腾身而举已在栢杪因此昇天而去今栢犹在乃唐高宗仪凤三年中得道也其地即今罗家山道士乃罗公远云李聿李聿唐宗室也罗公远于明皇燕间讲论道妙出入含元殿曾试之后授歙州刺史与家属之官甫过大江乃爲鼍所祟拘聿之䰟而附其形自其家赴任一日公远校録水府见之于是飞符诛鼍而还聿之䰟聿乃弃官入青城山太一洞请符以救其室遂依公远学道后证仙果今列侍左右云杜昇杜昇字可云自言京兆杜陵人也莫测其年寿不食常饮酒三斗不醉颜甚悦泽若三十许人裹大方巾破帽冬夏常着緑布衫而言谈甚高颇有文学人有与换新巾衫必受之旧者竟不脱得新者出门逢人便与常游城市间醉行能沙书好于水椀及盆内以沙书龙字浮而左右转或叱之则飞起高丈余隐隐若云雾作小龙形唿之复下水中不就人求钱人自以钱予之召人穿檐行少顷之间得钱甚多便散与贫人及酒家如此到处日日爲之人皆不厌以钱予之疑以术惑于衆也冬则卧于雪中三两曰人以爲殭毙矣或拨看之徐起抖擞雪而行犹若醺酣气出如夏醉睡醒也杜孺休邠国公琮之子也爲苏州牧或闻可云在城市极喜乃延入拜之唿爲道翁賔客僚属皆讶之孺休曰先君出镇西川日与此道翁深相喜重常来去书斋中时孺休才年十余岁今五十余岁别道翁四十年而妆饰颜貌一如当时乃留之郡斋咨以道术可云曰但以政化及人慈爱爲意况今多事尤在保身未能脱屣世尘委家林野宜远于兵伤道术未可问也时郡人以钱帛与之阻让不可出城便散与人孺休敬之愈甚可云或与孺休賔僚聚饮有倡和者而可云出口成章属意深远多神仙㫖趣人无以缀之后军乱孺休果爲兵伤而死人见可云亦被伤杀顷之但有旧衫一领作三四段斫破痕在地后数日人多见可云过松江浙江经杭越衢信入江西市醉吟沙书如故又一年人于湖南见之问苏州事历历话而笑复言曾居南岳即当去矣详而究之是得隐形解化之道人莫知也臣道一曰杜昇得道弥深混俗处世忘情诗酒絶粒麤衣观其方巾布衫虽旧不脱人予新者必以遗人冬则卧于雪中常日游于城市盖亦莫考其年寿几何矣倘以当时巾服观其人未必知其得道也眞仙隐显翫世岂易窥哉故道德经曰是以圣人被褐怀玉羊愔羊愔泰山人也以世禄官家于缙云明经擢第解褐喜州夹江县尉罢归缙云兄忻爲台州乐安令愔幽栖括苍山性惟沈静薄于世荣志尚逍遥常慕道术一旦妻暴亡曰庄生鼓盆以爲达者今乐矣葬之不亦宜乎男且有业女已有归永无累也后游阮郎亭崖上去地十余丈有篆书刻石字极大世传阮肇题后盛成使匠人錾石摸搭之乃唐李阳冰尝爲缙云令游此亭题诗曰阮客身何在仙云洞口横人间不到处今日此中行愔于亭侧与缙云观道士数人花时饮酒日午忽仆地若毙气息犹暖乃舁还家七曰后方醒乡里之人与道士俱往问之愔曰初爲一人青帻绛服自称灵英邀入洞府中见楼观宏丽鸾鹤徘徊天清景暖异于人间须臾一石穴中有物飞出状如簦青色柄长灵英指之曰此青灵芝也可食之得仙愔觉饥方甚取坐于石上食之味甘美俄而都尽灵英曰尔夙有仙分今日遽得见仙官乃引见仙官戴远游冠霞帔羽衣三人文武侍从极多灵英谓愔曰一人小有天王君一人华阳大茅君一人隐玄天佐命君愔历拜之咸曰有仙骨未能飞昇犹宜地上修炼俄而灵英送出乃括苍洞西门也愔方悟此身后不喜谷气但饮水三升日食百合一盏身轻骨节皆动抖擞如竹片及拍板声又多言语吟咏若与人谈话昼夜不已时或以纸二三百幅书之顷刻皆成文字人莫能识愔读之悉是文章道侣好事者依口録之实亦清辞丽句多神仙瀛洲阆苑之意如此经年清痩轻健及二年渐肥白不食百谷惟饮水三年漆发童颜行轻似飞饮酒三斗不醉居常衣布褐后往乐安省兄一日到又往天台亦一日到日行二四百里复归仙都山饵药养气二十余年后南行入委羽山人莫得见矣谭峭谭峭字景升唐国子司业洙之子幼而聪明及长颇涉经史强记问无不知属文清丽洙训以进士爲业而峭不然迥好黄老诸子及周穆汉武茅君列仙内传靡不精究一旦告父出游终南山父以南山近京都许之自经终南太白大行王屋嵩华泰岳迤逦游历名山不复归宁父驰书责之复谢曰茅君昔爲人子亦辞父学仙今峭慕之冀其有益于父母父母以其坚心求道不以世事拘之乃听其所从而峭师于嵩山道士十余年得辟谷养气之术惟以酒爲乐常醉腾腾周游无所不之夏则服乌裘冬则緑布衫或卧于风雪霜中经日人谓已毙视之气憷憷然父常念之毎遣家僮寻访春冬必寄之衣及钱帛峭捧之且喜复书遽遣家僮乃厚遗之才去便以父所寄衣出街路见贫寒者与之及寄于酒家一无所留人或问之何爲如此曰何能看得爲盗所窃必累于人不衣不食故无忧也常欣然或谓风狂毎行吟曰线作长江扇作天靸鞋抛向海东边蓬莱信道无多路只在谭生拄杖前尔后居南岳炼丹成服之入水不濡入火不灼亦能隐化复入青城山去也峭尝作化书南唐宋齐丘窃其名爲己作见行世宋仁宗嘉祐五年夏四月碧虚子题化书后序云鸿蒙君曰吾尝问希夷先生诵此书至稚子篇掩册而语吾曰吾师友谭景升始于终南山着化书因游三茅经历建康见宋齐丘有仙风道骨虽溺机智而异乎黄埃稠人遂引此篇云稚子弄影不知爲影所弄狂夫侮像不知爲像所侮化家者不知爲家所化化国者不知爲国所化醉者负醉疥者疗疥其势弥颠其病弥笃而无反者也齐丘终不悟景升乃出化书授齐丘曰是书之化其化无穷愿子序之流于后世于是杖靸而去齐丘夺爲己有而序之耳噫昔向秀述南华解义未传而死郭象偷改成注诚罪人也今谭君名刻于白简身不老于人间齐丘敢纵其盗心蔽其仙迹其罪大者也果不得其死宜乎哉历世眞仙体道通鑑卷之三十九历世真仙体道通鉴正统道藏三家本五十三卷洞真部记传类历世眞仙体道通鑑卷之四十鳞八薛季昌薛季昌者河东人家世皆以官显季昌自幼不好荣不茹荤衣常布素酷好山水一日游青城遂南如桃源后遇正一先生司马承祯于南岳授三洞经箓研眞穷妙勤乆不懈故高眞屡降异香妙乐时闻于静室中唐明皇召入禁掖延问道德乃谈极精微上喜恩宠优异寻即还山上命赋诗赠序曰练师志慕玄门栖心南岳及登道録忽然来辞愿归旧山以守虚白不违雅志且重精修若遇至人神药时来城阙也诗曰洞府修眞客衡阳念旧居将成金阙要愿奉玉清书云路三天近松溪万籁虚犹宜传秘诀来往候仙舆季昌尝撰道德玄枢以总颐眞妙注九眞降圣观复华盖旧隐修炼丹成一日忽谓弟子曰祝融峰今夕有天眞之会予被召当往遂凌虚而去不复返后建凌虚宫田虚应道士田虚应者字良逸齐国人爲性朴拙吐露无忌讳隋文帝开皇中侍亲于攸县以喧究迁南岳躬耕于紫盖峰以尽子职凡五十余年母旣去世乃游五峰放志自适唐高宗龙朔中州牧田侯于岳观构降眞堂以居之田千乘赞以粉壁所授上清大洞秘法自正一先生传薛季昌季昌传虚应旣承道要涉历云水爲友善者惟蒋含洪而已时吕渭杨冯皆使湖南尝就访高论潭州旱祈之乆不获召虚应虚应髼髪弊衣至郡无言而雨自降又尝乆雨不止郡守建坛于岳观亦默然岸帻而坐洎升坛即霁宪宗元和中东入天台不复出宪宗诏不起有欧阳平者道学亦高尝兄事之一夕梦三神人各持金炉自天而降若有所召密谓人曰二先生不乆去矣我必继之未几虚应果羽化蒋亦继往门弟子达者三人栖瑶冯惟良香林陈寡言方瀛徐灵府冯惟良道士冯惟良字云翼相人也修道于衡岳中宫与徐灵府陈寡言爲烟萝友香火之外瑟酒自娱乆之就降眞堂师田虚应授三洞祕诀唐宪宗元和中东入天台会稽廉访使元稹闻其风而悦之常造请方外事桐栢观自正一先生完葺以来湮废之乆惟良乃再缔构作上清阁降眞堂白云亭翛闲院复正一先生之迹以三洞之道行于江表宪宗诏不赴即华林谷创栖瑶隐居以止桃源金陵常翛然独往累月一归忽一日命汤沐浴冠简降庭若有所对召须臾陞阶遂化年九十传授弟子仅百数唯应夷节叶藏质沈观外他无得其要陈寡言道士陈寡言字大初越州暨阳人隐居于玉霄峰号曰华林天台科法有阙遗者拾而补之居常以琴酒爲贶每吟咏放清自任未尝加饰其山居诗曰醉卧茅堂不闭关觉来开眼见青山松花落处宿猿在麋鹿群群林际还又曰照水冰如鑑扫雪玉爲尘何须问今古便是上皇人寡言虽补阙科教而不躬行惟传度弟予有刘介者字处静舍明经业即婺州兰谿事灵瑞观主吴守素爲道士闻寡言之名遂就华林请教奉几杖香火凡二十年尽寡言之道寡言将尸解谓处静曰当盛我以布囊置石室中愼勿以木爲也享年六十四处静与叶藏质应夷节爲方外友乆之将坐化以诗示其徒乃返眞其辞曰我本无形暂有形偶来人世逐营营轮回债负今还了搔首索然归上淸别有诗十篇今在天台道元院徐灵府道士徐灵府号默希子钱塘天目山人通儒学无意于名利居天台云盖峰虎头岩石室中凡十余年门人建草堂请居之弗往而后自庐于石层上乔松脩竹森然在目有环池方百余步中多怪石若岛屿因名之曰方瀛曰以修炼自乐于其间尝爲诗曰寂寂凝神太极初无心应物自云舆性修自性非求得欲识眞人秪是渠又曰学道全眞在此生迷徒待死更求生今生不了无生理纵复生知何处生唐会昌初武宗诏浙东廉访使以起之辞不获出见廉使献言志诗曰野性歌三乐皇恩出九重求传紫宸命免下白云峯多愧书传鹤深惭纸昼龙将何佐明主甘老在岩松廉访奏以衰藁免命由此絶粒乆之凝寂而化享年八十二着玄鑑五篇注通玄眞经十二篇及撰天台山记三洞要略门人得其道惟左元泽刘元靖道士刘元靖者武昌人师王道宗授正一箓未几道宗将告寂所有均遗诸门人元靖惟收图书旣葬于东山晴夜有气出墓中高数丈元靖异之遂改葬及发棺但遗衣衾而已始知其师得道元靖感悟泛洞庭游武陵复入南岳师田良逸因登魏夫人仙坛乃有卜居意自坛寻峻峯而上六十五里里见一石穴南向因辟以爲居引泉环流伐木诛茅前构小阁棋局茶灶凿石而成史君韩晔游此命其阁曰会仙常以百草芽爲糵醖酒虽絶粒炼气而一饮斗余唐敬宗寳历初诏入恩政殿问长生事曰无利无营少私寡慾修身世世之㫖也上不悦而难作放令归山明州刺史唐伸妻病求符于元靖元靖戒来使曰此符当示史君毋先于夫人使还伸已殂夫人自愈武宗会昌中复召入禁中上请授法箓问三盟歃血事对曰世之所重者髪肤天子之尊止可饮丹以代之斋戒陞坛授箓赐银青光禄大夫崇玄馆大学士号广成先生别筑崇玄观以居之乞还山诏许宣宗大中五年冬十月有云鹤屡降未几去世闻天乐浮空及迁神日惟杖屦在弟子吕志眞得其道兵部侍郎万邺文碑吏部员外郎赵橹爲传卢璠作石室铭道士张坚白爲内传叶藏质道士叶藏质字含象处州松阳人法善之裔也初隶安和观爲道士诣天台冯惟良授三洞经箓于玉霄峯选胜创道斋号石门山居其前有二峯耸峭对峙故曰石门日诵道德度人二经晚年尤精符术请之者如织婺州牧爲邪物所挠诣请符至中路犯以秽忌失之牧亲造见案上有筒封检甚固乃前之符也因焚香置匣捧归祟物遂絶由是获验之家有所施不是已则少留之悉爲葺坛宇功德之费牧乃表其贤唐懿宗优诏石门山居爲玉霄观忽命酒召其友应夷节同饮语及生平事然后告以行日及期题于门曰鸡鸣时去门人遂闻珠珮杂鼓乐声于空中须臾鸡唱视之已化矣年七十四应夷节应夷节字适中汝南人也唐明皇开元中高士应凝之曾孙累世不仕穷道养性母何氏梦流星入牖惊觉室有光因而孕焉旣生不喜茹荤年七岁而性敏慧诣兰谿灵瑞观吴尊师受老庄文列及周易十三岁与道士籍持十戒而勤焚诵师友见之肃如也乆之游天台龙虎山受正一紫虚都功等箓而后复受昇玄上淸回车毕道及紫文素带借地腾天符且上淸大法自陶隐居传王远知王传潘先生潘传司马练师司马传薛季昌薛传田良逸田传冯惟良冯传夷节也师行之精谨故动有神灵之默助与叶藏质刘处静爲林泉友唐武宗会昌中就天台桐栢观之西南别建凈坛以居观察使李褒间来问道因奏请院额因诏以道元爲名拾遗张颖撰记而栖眞此地五十余年吴越之人瞻风稽首愿侍巾几者莫知其数每入静行道登坛阅箓或爲人致福数有感应居常诵黄庭大洞二经至于八道望云三元受事回风隐地攀斗藏天之术尤勤行之时公卿以师名闻奏诏赐服号固辞尝谓门弟子曰吾以维持教法不能灭迹匿端虽道不违人而勤行方至然玉京金阙泉曲酆都相去几何唯心所召尔等勉之昭宗干宁中忽一日沐浴入静凝神如有所待至翌日昧爽解化春秋八十有五是夕清香馥郁猿鸟悲鸣及迁神就窆但空棺而已东阳罗隐爲赞左元泽道士左元泽永嘉人也赋性耿介不俯仰于时事方瀛徐灵府因卜居香林峰石室中去方瀛一里许晨夕省奉虽祁寒暑热未始不至灵府愍其勤恪遂授以秘要后陟玉霄峰有人设黄箓斋元泽列纂以草屦登坛或诘之曰三境尚拟去此何上堆也后归松房絶粒不语忽携一布囊贮木屩古鑑入山莫知其所止或一月两月即出访其友应夷节谈论清虚外尝言所居有一岩室左右有大竹数十根前有池于曲渚中有碧芙蓉数十朵又有文禽数十只类鸂䳵游泳其间嘉其趣因宿室中至夜有物环其身旣觉惟瞑目坐忘达旦方解去视其布褐惟闻涎腥是夕复坐室中布网步以伺之果一物自池中出长数丈两曰光射人若蛟螭之状俯岩呵喻徐而蹙缩入池因戒曰后学辈无术谨勿栖岩穴也温州青障观有土地里人常以血食祀之苟祀不至则爲祟元泽以杖笞神背三下翌日有大狸死于庭背有杖痕者三里人复梦神告曰託附吾者爲仙官笞死谨勿血食祀我也元泽一日忽谓主观者曰某将他适请置汤沐复祝之掩盖日但请随香气而去尽处即止是夕有风雨雷电交作光中有兵卫皆介甲将晓闻唱珍重声往视之已化矣遂龚香气尽处如其言瘗之果得一自然石圹不知其甲子尝制眞一颂题于方瀛石壁曰大道杳㝠不可致诘含太虚爲广舍总万宇于眞一以道守眞眞亦非一言之以自然任之以万物胎根旣断三界迥出九祖得度三官息笔实赖无功之功其功妙而难匹吕志眞吕志眞者不知何许人广成先生刘元靖之弟子也内洁而外和似不能言者居石室中十余年其后每岁一至京师游潇湘访诸门人之家常荷二大瓢药物服饰经箓道具皆贮之喜以药石救人入林谷则有虎豹随之人问其道则默然无所对出商山道中忽失色不前人皆讶之且者前有剽掠者来果见兵刃志眞谓贼曰此行者皆吾弟子毋得干之其徒敛衽避路不复敢前又至一谷口曰此有害人之物同行遂入林中以绳絷二虎而出由是知志眞深得广成之道尝云先初居石室时所处甚隘一夕致醮忽山开数十步其中平敞复有黑豹驯绕其侧杜光庭道士杜光庭字賔圣号东瀛子本处州人博极群书志趣超迈唐懿宗朝与郑云叟赋万言不中乃奋然入道事天台道士应夷节常谓道法科教自汉天师暨陆脩静撰集以来岁月绵邈几将废坠遂考眞伪条列始末故天下羽䙱永远受其赐郑畋荐其文于朝僖宗召见赐以紫服象简充麟德殿文章应制爲道门领袖当时推服皆曰学海千寻辞林万叶扶宗立教海内一人而已中和初从驾兴元道游西县适遇术士陈七子名休复洒然异之披榛穴地聚瓢酒酌之曰以此换子五藏尔先生知国难未靖上表丐游成都喜青城山白云溪气象盘礴遂结茅居之溪盖薛昌眞人飞昇之地也未几驾将复都诏光庭醮二十四位会王建霸蜀召爲皇子师建谓曰昔汉有四皓不如吾一先生足矣光庭不乐宫中荐许寂徐简夫自代因老于成都相国徐光溥志学之年执弟子礼事之光庭尝谓曰予初学于上庠而国子监书籍皆备先读天文神仙之书次览经史子集一月之内分布定日而习之一日诵经书二日览子史三日学爲四日记故事五日游息凡五事每月各六日如此不五七年经史备熟韦蔼学士以兄之相国庄之文集请爲序光庭曰相国富有文辞若集中不删落小悼浮艶等诗不敢闻命建用张格乃唐相濬之子其才术高于时而于故实未通治蜀初小大事每令咨禀盖光庭非止善辞藻而已有经国之大才时有道士感庭秋谒之而不遇一日忽谓门人曰青城方创眞宫工未毕昨梦朝上帝以吾作岷峨主司恐不乆于世门人皆霑襟及眞宫成时后唐庄宗长兴四年癸巳十一月光庭八十四岁一旦披法服作礼辞天陞堂趺坐而化颜色温睟宛若其生异香满室乆之乃散光庭有一白犬目之曰吠云令以麻油涂足绘布里之曰吾闻油涂犬足可日行万里逡巡吠云亦号叫数声而毙光庭尝撰混元图纪圣赋广圣义历帝记暨歌诗杂文仅百余卷行于世凡所着述未尝不以经济爲意蜀主王建初赐号广德先生又欲优于名秩询于故事毛文钖献言唐武德初祁平定爲金紫大夫开元中尹愔居谏省于是以爲谏议大夫封蔡国公进号广成先生延之玉局化通正初迁户部侍郎衍袭位尊爲传眞天师特进检校太傅太子賔客兼崇文馆大学士闾丘方远闾丘方远字大方舒州宿松人也幼而辩慧年十六通经史学易于庐山陈元晤二十九岁问大丹于香林左元泽元泽奇之谓方远曰子不闻老子云吾有大患爲吾有身盖身从无爲而生有爲今却反本是曰无爲夫无爲者言无即着空言有则成碍执有无即成滞但于有无一致泯然无心则庶几乎道且释氏以此爲禅宗颜子以此爲坐忘易云无思也无爲也寂然不动感而遂通天下之故其归一揆又经云迎之不见其首随之不见其后是何物也子若默契神证又何求焉所惜者子之才器高迈直可爲眞门之标表也方远稽首致谢而去复诣仙都山隐眞岩事刘处静学修眞出世之术三十四岁受法箓于天台山玉霄宫叶藏质眞文秘诀尽蒙付授而方远守一行气之暇笃好子史群书每披卷必一览之不遗于心常自言葛稚川陶贞白吾之师友也铨太平经爲三十篇备尽枢要其声名愈播于江淮间唐昭宗景福二年钱塘彭城王钱镠深慕方远道德访于余杭大涤洞筑室宇以安之昭宗累征之不起方远以天文推寻秦地将欲荆榛唐祚必当革易侔之园绮不出山林竟不赴召乃降诏褒异就颁命服俾耀玄风赐号妙有大师玄同先生阐扬圣化启发蒙昧眞灵事迹显闻吴楚由是从而学者无远不至弟子二百余人会稽夏隐言谯国戴隐虞荣阳郑隐瑶吴郡陵隐周广陵盛隐林武都章隐之皆传道要而陞堂奥者也广平程紫霄应召于秦宫新安聂师道行教于吴国安定胡谦光鲁国孔宗鲁十人皆受思眞炼神之妙㫖其余游于圣迹藏于名山不复得而记矣天复二年二月十四日沐浴焚香端拱而坐俟停午而化颜色怡畅屈伸自遂异香芬馥三日不散弟子以从俗葬举以就棺但空衣而尸解矣葬于大涤洞之傍白鹿山复有道俗于仙都山及庐山累见之自言我舍大涤洞归隐灊山天柱源也道一曰左元泽答闾丘方远之问善则善矣然末云但于有无一致泯然无心则学者犹未知有无之辩也夫能识无中不无有中不有方契乎道方远之所得度不止此也道德经曰三十辐共一毂当其无有车之用埏埴以爲器当其无有器之用凿户牖以爲室当其无有室之用故有之以爲利无之以爲用此论无也又曰孔德之容惟道是从道之爲物唯恍唯惚惚兮恍兮其中有象恍兮惚兮其中有物窈兮冥兮其中有精其精甚眞其中有信又曰有物混成先天地生寂兮寥兮独立而不改周行而不殆可以爲天下母吾不知其名字之曰道此论有也知此则亲见左元泽亦必曰斯言尽之矣历世眞仙体道通鑑卷之四十历世真仙体道通鉴正统道藏三家本五十三卷洞真部记传类历世眞仙体道通鑑卷之四十一鳞九聂师道聂师道字通微新安歙人也性聪淳直言行谦谨养亲以孝闻深爲乡里所敬少师事于方外即德诲之从兄也德诲自省郎出牧新安乃于郡之东山选胜地构室宇以居之目爲问政山房而师道事之辛勤年十三披戴冠裳十五传法箓修眞之要后出游绩溪山自言尝览内传见服松脂法乃与道侣上百丈山採松脂崖石迥耸百丈遂以名之其四望高千余仞夜宿于崖顶松下天清月朗忽闻仙乐起自东南紫云上遥遥而来迟缓过于石金山石金与百丈其高相等虽平地隔三十余里山顶相望咫尺间乃闻仙乐到彼辍少时𣀃小鼓三通复通奏金石笙箫丝匏响亮击鼓而拍莫审其曲调声揭而清特异人间之乐自三更及鸡鸣而止后问于山下人是夜皆闻之其同侣叹曰方採灵药遽闻仙乐岂非有感此亦君得道之嘉兆矣其后游行归南岳礼玉清及光天碧玉二坛后泊招仙观入洞灵源时当春景闻蔡眞人旧隐处不远有花木甚异採樵者时或见蔡眞人在其间师道喜之乃辟谷七日晨起独往山中渐行闻花有异香不觉日晩忽到大溪傍见一樵人临水坐于沙上师道骤欲亲近方乃负樵将下溪回顾师道却驻樵檐问独此何往应之曰学道寻仙深心自切闻蔡眞人隐此山愿一礼谒尔樵人曰蔡君所居极深人不可到师道曰攀萝登崖已及于此有山通行岂惮远近樵人又曰日将暮矣且行过此山东有人家可宿师道欲随樵人去樵人遽入溪水甚浅及师道入水极深而急不敢涉樵人曰汝五十年后方过得此溪目送樵人步水面而去不见师道回山东十余里遥望见草舍三间有篱落鸡犬渐近见一人青白色似农人年可三十独居见师道到甚讶师道深山自行忽曰家累俱出何爲主人又问师道此来何之应曰寻蔡眞人隐居主人曰路上见樵人否曰见主人曰此蔡道者适过也师道闻之礼祝曰凡愚见仙圣不识亦命也已逼夜山林深黑投宿无地又问曰从何来具以发迹新安寻眞之由以对乃许入其舍复指师道令近火炉边牀上坐曰山中偶食尽求之未归师道曰絶粒多时却不以食爲念见火侧有汤鼎复有数箇黄磁合主人曰合内物可喫任意取之乃揭一合是茶主人曰以汤泼喫及喫气味颇异于常茶乆之复恩荼更揭之合不可开遍揭诸合皆不能开师道心讶不似村人家而不敢言主人别屋睡日高不起又无火烛睡中曰此孤寂之处忽病无以相待前村人家甚多可以往彼师道遂行数里不见人家悉是崖险乃回盻已迷向宿之处复行约三十余里忽逢见一老人欣喜邀于石上坐问入山之意具以前事对之老人曰蔡君父子俱隐此山昨夜所宿之处即其子也又曰尔道气甚浓仙骨未就入山饥渴曷能乆留此哉俄折草一茎与师道形若姜苗而长尺余嚼味甘美复令取泉水喫次举头已失老人所在师道悲叹不已而觉食荼草之后气力轻健愈于来时却欲沿山路寻宿处其路已爲棘蔓蔽塞前去不通却回招仙观衆道士惊异曰此观虽灵岳侧近虫兽甚多人罕能独行何忽去月余日实乆忧望师道曰昨日方去始经一宿具言见樵人及宿处又逢老人道士皆叹曰吾辈虽同居此观徒爲学道知有蔡眞人无縁一见吾子夙有仙分已见蔡君父子其老人者昔闻彭眞人亦隐此山岂非彭君乎子一入山遽逢三仙人一日一宿人间月余矣其实积习之命也师道深自叹异驻招仙观修炼逾年后以亲老思归却回问政山每入诸山拾薪斸药或逢虎豹见师道则垂耳揺尾俯伏于地师道以手抚而唿之乃起随行或以薪药附于背上负之送归而去昔郭文举居大涤洞伏虎亦如之歙之近山颇有勐兽而不爲人之害者自师道之感也其亲时问师道游学所益具陈其事亲闻之而喜曰汝以孝养我以道资亦幸爲汝母矣此盖宿庆之及也后又出游复思往南岳九嶷山早闻梅眞人萧侍郎皆隐玉笥山时人多见之梅即南昌尉梅福也萧即梁之公子萧子云也自东阳太守避侯景之乱全家入山二人俱得道于此师道且止玉笥清虚观恩慕梅萧特游郁木坑或冀一见坚心而去山行极深忽见一人布衣乌纱帽颜若五十许人师道礼敬问之初自称行者问师道何往乃以寻梅萧爲答行者曰闻尔精勤慕道遍访名山诚亦非易欲见二君行者可以相引尔宿业甚凈已应玉籍有名虽未便飞昇当亦度世尔行者又曰我谢通修也恐尔未识故以自言本居南岳与彭蔡同隐已三百年知尔尝游洞灵源我适爲东华君命主玉笥山林地仙兼掌清虚观境土杜令尔与我素有道縁是得相见然梅萧日中爲小有天王所召恐未便还未可俟也师道于是虔拜曰凡世肉人谬探大道凝神注想以朝继夕未知要妙若浮于海讵识其涯不期今日获见道君实旷劫之幸也通修曰丹心恳苦深可悯哉尔世事未了且当送尔出山路往我所止随行数里忽见草舍两间甚新洁有床席小铛然火煎汤俨若书生所居而无人通修命师道入坐于木马上通修自坐于白石鹿上俄有一髽角童以汤一盌与师道呷之神气爽然又指令架上取书一卷通修曰此素书也但习之无怠当得眞㫖师道意欲求住师学之未启言而通修已知曰尔有亲垂老虽有兄能养若欲更南游此未可言住我有弟子号紫芝在九嶷山若往彼见之爲我传语兼出素书示之得尽其㫖矣或不见但投素书于毛如溪上洞中仍题石壁记我传语之意紫芝当自授尔要道言讫乃发遗师道回俄不见通修已在郁木坑外师道入清虚观矣衆道士惊之曰一去七日而返何之也师道具以对之有道士二人欣跃乞与师道共入郁木坑到旧处岩石草树历历宛然但失其草舍竟日怅望而回师道得素书文字可识皆说龟山王母理化衆仙秘要眞诀也他仙习此当得昇天世人授之迹参洞府其间有疑义不可究者后到南岳九嶷山湘眞观月余寻问紫芝踪迹咸言毛如溪有一隐士莫知姓名人或见者师道累入山寻之不见乃如通修之言投书题石壁后尝梦神人称紫芝教之以释凝滞意乃醒然经岁余复还问政居二十余年每焚修即以二蔡彭谢眞形画像瞻礼仍自以管幅编异传于道俗其后吴太祖霸江淮间闻师道名迹冀其道德乃勑广陵建玄元宫以居之每陞坛祈恩祷福水旱无不应致感动天地庆云呈祥乃降褒美爲逍遥大师问政先生师道道以资孝远不违亲亲之在堂九十有五丁忧之日匍匐奔丧负士成坟絶浆过礼便谋遁迹冀遂初心无何驲骑继来诏命难拒太祖见待益重举国莫不倾依门人邹得匡王处讷杨匡翼汪用眞程守朴曾景霄王可儒崔繟然杜崇眞邓启遐吴知古范可保刘日祥康可乆王栖霞等皆爲入室弟子传上清法散于诸州府袭眞风而行教朝廷皆命以紫衣光其玄门至秦吴荆齐燕梁闽蜀之士咸来逾纪勤苦奉事师道常谓之曰我无道术何以远来若此弟子皆曰若张君居蜀天下之人悉往师之随其所修各授以道要群弟子执奴仆之役乆而不去者方得成仙今悉是枯骨子孙日逼朽腐思避短景希度长生愿无却恳切也然师道以仁慈接衆言不阻违随其性识指以道要若乆行雾露余润渍衣近罗沈檀轻香袭体由是居广陵三十余年有弟子五百余人而师道胎息已乆炼丹有成常欲归彼故山爲逼睿恩有违宿愿逮乎岁在辛未秋月梦一人黑帻朱衣曰先生道成乆矣天命迎之先生寤而爽然乃谓门人曰我爲仙官所召处世非乆以其年十月二十三日异香满室云鹄立庭若眞灵所集言别解化于都下紫极宫春秋六十有八创玄墟于太平门外弟子敛之棺忽有声视之若蝉蜕矣后数日人自豫章见之领一髽角童随行道俗多识之咸问何爲远游曰离南岳多年今暂往尔所在多泊旧游宫观半年后有人自长沙来亦如豫章所见复言衡阳路见归洞灵源去樵人言五十年后过此溪果足验矣顺义丁亥三月大丞太师东海王恭按典礼奉还新安立玄坛给田庄改故居爲归眞院仍表荐追赠鸿胪卿赐冠剑法服等恩礼优渥张氲张氲晋州神山县人一名藴字藏眞父居钦母杨氏感黑光而娠十有八月乃生于唐高宗永徽四年四月十六日身长七尺五寸风神秀逸志性翛闲眉目如画语言若钟工琴书善长啸好黄老方士之说父死有欲以女妻之即弃去曰吾慕古洪崖仙人遂自号洪崖子游青盖山遇褐衣老人曰此岩景成子汝师也如其言访之有被髪卉服踞盘石者氲再拜景成子曰谁遗汝来氲具道老人语遂尽传其方又曰姑射之南有古洞汝当居之若得五药童役之则仙去遂往姑射有神人指洞所果得五童曰橘栗术葛柮役使左右隐洞中十五年仙书祕典九经百氏靡所不通有樵夫窭而叹者氲酌杯水覆之石上视之钱也往辄获之书生刘会怪之与俱来失氲所在氲常乘青驴从五童入灵夏访崑崙游终南泰华往来青城王屋太行之间与叶罗二天师爲侣每究金丹华池之事易形炼化之术人莫能究其妙圣历中武后召之不至尝醉卧洞口酒欲醒髣髴见神人长丈余形甚伟衣冠俨然指之曰子何不学大隐曰何谓大隐神人曰九衢三市稠人翕然喧哗于前复问曰何谓小隐神人曰独卧林泉旷然自适昔夷齐居首阳是曰小隐耽伏混世俗是曰大隐氲稽首从命而神人忽隐已而寓洛阳给事李峤家凡十三年词人逸客争相求见明皇开元七年屡召辞不获乃来见于湛露殿上问曰先生善长啸如何得闻于是应声而发则幽韵萧萧清人心耳上曰朕何如尧帝先生何似许由曰陛下道超尧帝臣则德谢许由昔尧帝召许由而不至今陛下召臣而臣来上嘉之拜氲太常卿累迁至司徒皆不受曰陛下何惜一山一水不令臣追迹巢由是岁八月听还山氲尝在禁中指白驴云此乃千岁雪精也因赐之诏本州葺其孝义里居名其乡曰洪崖里曰征君仍赐牧驴草地于汾水邠王守礼尝问曰淮南鸡犬皆仙去有之乎氲曰学道求仙如同睡异梦父子夫妇莫相及也守礼曰神丹可饵黄金可成乎氲曰富贵声色伐性之斧点化烹炼夭命之斤草木金石腐肠之药不可学也守礼曰我辈非仙材邪氲曰毋劳汝形毋揺汝精恬淡寡慾可以乆生可以尽年守礼曰谨奉教氲雅好古物时天下名贤往往有所赠开国公李太一遗书曰仆闻先生有好古之癖钦仰之乆近有张生者晋司马华九世孙不远千里以孔子木履一枚见遗云传寳已二百年观其先圣所践之物非敢匿之是用驰献太子洗马田游岩赠尹喜龟王戎如意杖侍御史郭翰赠王烈石髓孔子二仪履杨炯赠孔子石砚杨雄铁砚僧惟恭赠筇竹杖杨齐哲赠嵇康锻鎚陈平和阶元亭赠谢灵运须数茎僧智远赠蔡邕焦尾琴葛洪刮乐篦僧翛然赠迦叶陀头钵秦休庄赠河上公註五千言草本刘守章赠四皓鹿角枕司马子微赠淮南王药臼杵周子恭赠古帝王图一卷节度使张守珪赠海虾蟆牙长一尺八寸魏肃赠陶潜鸣琴芙蓉冠刘长新赠王乔笙氲竟入山絶粒服气隐姑射山不复出乆之河东巡抚使李嗣眞与晋牧郭正一往姑射寻之数日方遇于松下戴角巾披鹿裘而卧乃曰朝客何用逼野人乎二子叹曰眞高士巢由之辈也尝註老子周易二礼谷梁又着高士传十卷神仙记二十卷河东记三十卷大周昌言十卷皆未行世十六年洪州大疫有狂道人跨驴从五童施药市中病者立愈州以上闻上意其氲驿召之果氲也然三召卒不至乃栖息于洪崖先生之古坛出入跨雪精常服乌方帽红蕉衣黑犀带短靿靴五童分执六角扇铁如意筇竹杖长盈壶常满杯文榴酒榼自然榴杓往来城市酣笑自若人莫知其所言二十五年范阳人得二大牙皆一尺八寸以献上上遗使就问氲答曰顷见崑崙之下有虾蟆大者踰百尺殆是邪天寳四载年九十三以四月八日黎明大雾尸解榻上郡人见其从五童冉冉上腾而去是岁八月复于晋州与里人剧饮留衣履爲别至六日尸解腾去亦如之晋人藏其蜕于北源禄山之乱以灵响助肃宗干元中因申泰芝言豫章伏龙山有异气诏立应圣宫塑肃宗像以先生配焉今紫清宫是也德宗时继于晋州即其宅立庙又于洪崖山尸解处立庙祀之今皆爲栖眞观氲有诗三章传于世其一曰去岁无田种今春乏酒材从他花鸟笑佯醉卧楼台其二曰下调人无采高心又被嗔不知时俗意教我若爲人其三曰入市非求利过朝不爲名有时陪俗物相伴且营营今自豫章水西㳂洄数里至隋唐西昌县故此数百武间爲小石头有石矶曰洪崖钓台有石池曰洪崖砚池相传爲氲书堂处盖氲来豫章十八年旧迹可考仅如此太平广记云唐宪宗时韩愈谪潮州行次商山有甥慕云水得道乆不知所之忽迎立马前送至邓州曰某师在此山玄扈倚帝峰爲东园公柔金水玉作九华丹火候精微难于暂舍请从此辞问其师曰洪崖先生也丹霞翁曰洪崖先生闻于古洪崖子生于唐其爲二人明甚然洪崖子者玄宗亦尝称先生矣韩甥所遇果洪崖子耶抑古洪崖耶是未可知也世必有知之者道一曰张氲混俗养眞名动朝野观其答明皇之问曰陛下道超尧帝臣则德谢许由谦之至也夫自五帝官天下三王家天下而帝王殊品明皇岂眞道超尧帝张氲岂眞德谢许由哉道德经曰江海所以能爲百谷王者以其善下之故能爲百谷王是以圣人欲上人必以言下之欲先人必以言后之张氲之谓也傅仙宗练师傅仙宗长安人父伦资阳令仙宗幼聪明而好道家学年十二隐资阳山未几有神人告玉案山乃福地可往修行旣至建玄龄观以居之仅一纪一日又有介甲士数人告曰某主山神也自师居此身不遑安况此未爲修眞之所即州之西有平冈山可居仙宗然其说乘青骡赴平冈山闻鬼神侍卫而至建星坛静室创老君殿于其间唐明皇诏赴阙利州梏栢江每年舟楫爲水所害仙宗抵其江津人说其苦难仙宗乃以二石板篆符投水中翌日果有二大鱼曝于滩腹下有丹字曰赤鲤赤鲤生居河水不避仙官宜得其死刺史具以闻诏立仙宗祠于其涘已而至都所对称㫖命赐优厚俾于上清宫设醮上躬诣之仙宗拜请东方青帝青童从官将神及诸位列宿等皆俨然来降上恐惧旣罢问卿修何道而致此曰臣修道务以安人利物节食俭衣守之以恬淡行之以简易澄之不清挠之不浊以此自胜故一切神灵应召而至又问金丹曰金液之丹未可便服须功满行圆惠及民物然后服之即长生也上大悦乆之乞还山诏修葺旧观赐额爲应眞上亲书之后亦遣使赍香烛就设醮席不絶唐肃宗干元三年十月十四日忽闻空中云太上有勑乃索沐浴遂登榻而化邑人王念自成都还道中见仙宗乘青骡入简州去而后亦莫知其所之御史中丞宋浑撰碑成道士成道士者不知何许人晦名隐迹唐明皇开元末中使谒金天庙闻成眞人之名遽候之有道士弊衣负布囊而来询其氏曰姓成延于传舍问所习不答以骑与之至成都密奏之明皇异其说召入馆于蓬莱院问道术及所修皆不对未几乞归山上允乃挈布囊而去人见皆笑之而后因彻幕壁上有题曰蜀路西行燕师北至本拟白日昇天且看黑龙饮渭其字刮洗愈明上闻之亦莫知其意不数月果狩蜀赵惠宗道士赵惠宗者硖州宜都人隶籍乆之得九天仙箓三洞祕法皆通晓后居郭道山唐明皇天寳末还硖忽于郡之东北积薪自焚僚庶悉往观之惠宗怡然坐火中诵度人经斯须化爲瑞云仙鹤而去火旣烬其下草犹緑得遗简有诗二首其一曰生我于虚置我于无至精爲神元气爲躯散阳爲明合阴爲符形爲灰土神与僊居衆垢将毕万事永除其二曰吾驾时马日月爲卫洞曜九霄上谒天帝明明我衆及我门人伪道养形眞道养神懋哉懋哉余无所陈翟法言翟法言字干祐夔州云安人也身长六尺少喜老子说志清修斥五辛不食居玉石乡之精舍唐玄宗天寳十四载干祐年四十一矣忽梦一童子曰二眞人令我语汝翌日可至溪上干祐遽悟质明至溪上则是有偶坐磐石者神宇超然乃二眞人也干祐趋谒恭甚俄而云雾晦㝠眞人乘之而去顾干祐曰吾近阅灵异经知有若名故持箓来亟往云昇宫吾授若也干祐即往眞人乃授以寳笈灵文三科一曰三将军祕术二曰紫虚秘术三曰太上正一盟威祕法并赐神圆一百二十使正月朔旦取一饵之寿当如其数且戒曰西有潴池五龙居之若可召而役焉以利济群生干祐拜受其言已乃更筑静居恪行三科于是眞人与日月星君夜数降其室邑人取汲于江夏苦浊饮干祐凿井其庐傍召一龙主之虽隆暑水亦甘冽干祐以考召着名毎念云安一邑江流之险有一十五处一日作法召其滩神俾悉平之是夕应召而至者一十四滩独有一滩召不能至干祐大怒必欲召之旣至乃一女人峨冠大袖慨然进辞曰天师禀天行化妾乃一水神何敢抗拒第有未安不容不禀观君之意不过欲便舟楫而不知从事舟楫者日常倍利纵有少费不足爲损沿江小民三四百家无田可耕无桑可织全仰爲人挽负以资其生今若尽平滩险在舟楫固甚便在彼小民其于衣食爲如何太上之意必不如此深恐异时获罪不免负累更宜裁之干祐叹曰汝之所虑非吾所及于是复命十四滩之神各复其险是夕风雨哮吼雷霆震击明日视之一十五滩惊波怒涛宛然如故荆南节度使王玘者闻其名亲从受箓是夕代宗梦玘从三神人游即遗黄门谒者马承静问状玘以干祐对代宗因曰朕有六甲殿七寳所成中有金箱玉简频使法师启之而钥不可动干祐有道者冝能启也诏玘趣延干祐办装旣至长安以酒噀六甲殿门即洞开代宗悦赐干祐号通灵大师少焉辞归代宗会其流饯之干祐取帨置玉几上他道士不知所以干祐曰吾法高者爲先有能举是帨者吾师也衆道士莫能举干祐徐取置诸道士尽皆不能兴代宗曰奈何干祐曰今起不难聊爲诸公少腼尔即叱之遂起代宗大异之干祐遂去三日至江陵及归所舍则母已死于虎干祐召虎至地神从之曰天师母九戹八难天符杀之尔干祐鞭虎数十释之自是尤务拯人疾苦炼黄白遇穷者施之文宗太和十年十二月朔告其徒曰后五日吾将朝天至时而化其徒葬之晡时闻云中有钟铎之音云五色烂然干祐在其上俯谓其徒曰勉旃毋忘吾道寻冉冉而去发视其棺惟有衣屦而已后十五年有李文盛见干祐于益都曰吾暂游青城行返云昇矣益州新津县系龙江有系龙树方舆记云仙人翟石自峨嵋山来系一龙于此恐即干祐也俟后博览者幸订其是非焉历世眞仙体道通鑑卷之四十一历世真仙体道通鉴正统道藏三家本五十三卷洞真部记传类历世眞仙体道通鑑卷之四十二鳞十舒虚寂舒虚寂字得眞开州人也世业农虚寂独喜林泉好黄老术事建阳翟干祐天师天师尝泝江游仙都观洞中得镇光策灵书乃葛稚川于罗浮山神仙降授之文也干祐谓虚寂曰吾先师宋冲元所祕得者名在仙格汝虽得之未知其要因指授之且曰二气之前道爲祖道以一气生三才故天有九阳人有九元地有九阴人之禀生苟能归其祖守其元则感通变化无所不适此书昔西灵金母授汉武帝武帝传李少君而后太极左仙公得之葛稚川又得之于罗浮山先师于洞庭君山复得之于葛仙公因戒曰镇元之道乘大魁履北极视瑶光蹑丹元倚灵田蹈闿阳运元纲握天枢执持六气指挥万灵外可以召神内可以延生虚寂如所戒而修之无不神验忽谓人曰蜀多名山爲神仙所会吾将游焉旣至则常持灰数勺贮纸囊中或问之曰此可治百病有请者以津液调与之疾无不愈又尝患口疮谓人曰视吾口中乃张之如箕五藏悉露视之者无不惊讶后入新繁铜马观乆之常与人言昔黄帝与甯先生天眞皇人会衆眞于此号其地爲三会台有铜马隐于林间今龙桥乃其旧迹后之人于铜马隐处筑台以志之秋夕澄霁铜马忽腾跃嘶鸣见之者得道予往来此三十年幸一见之居岁余忽谓邻母曰旦夕将他适欲以后事相託因指视其地嘱曰瘗我于此当深三尺余吾必有厚报是夕卒邻母如其言而瘗之果得金一镒以闻官验所瘗但杖屦而已乃知神仙解化报答邻母遂复予之母有子自临邛归见虚寂以二甘瓜于新津上命坐分食其一又一使遗其母谢曰积年所扰一旦远别再会无期宁免忆怏其子还舍始知化去进士冯逍爲传向道荣道士向道荣不知何许人爲人朴略事虚寂授镇元策灵书而名闻于蜀尝欲以金三十两铸白马老君三分已备其二尝以未成功未懈意一日焚诵忽有物堕地开视之乃十两金也遂毕其愿与华阳丞吕翼友善置酒数斗令翼饮达晓不醉自言去世月日谓平生之故当送我于东郊巨松之下以薪火燎棺爲惠翼异其记託时语其友章昇常粲数十辈共志其曰以伺之前一夕道荣遍诣知友家饮酒言笑至暮宿于逆旅翼使人密视之见寝处如常黎明则已化而颜色不变翼与昇粲具棺榇于砂坎之西巨松下致薪举火已发棺中烈焰不可近见道荣出烟焰上冉冉凌虚而去矣任可居道士任何居不知何许人年四十木讷愿悫负囊笈事向道荣道荣怜其志以镇元策灵书诀付之戒曰十八年后方可以示人灾福之验勿窥荣利毋妄传授此道得之者神仙泄之者夭枉昔宋沖元传翟干祐干祐传舒虚寂虚寂传予予今传汝五世矣必付人则当察其志行而后授之毋自贻咎可居遂祕之常以他术自给人亦莫能知凡二十年渐言人休咎或爲禳醮每占先令人斋戒向壁列灯爲斗魁之像坐其前祸福吉凶历历如见唐昭宗大顺中忽谓华阳令高鲁思曰某旬日间当去世公爲我戒门弟子毋爲俗礼盖道家之所忌及期无疾而终鲁恩如其言而戒之其镇元策灵书不复传焉程太虚程太虚者果州西兊人幼好道节操不类于常人年十五登所居之东山飘然有凌虚意寻有五色云霞拥其身俄而天乐羽盖合沓而至太虚默念未辞亲友忽雷震一声竟无所睹退而刻志修诵愈勤年十八恃怙俱失弃资产居南岷山絶粒坐忘动逾岁月有二虎侍左右若备唿使因名爲善言善行乃抚皆授以三归之戒遂跪伏而听自是唿名则至忽一夕大风拔木雷电而雨砌下坎陷中水如沸涌因以杖搅之得碧玉印两钮毎岁农人乞符箓祈年以印印之则授者愈丰阜凡有得以惠施之外皆以构祠设像无所私己有女道士谢自然授法箓印讫则密收之一日失所在唐德宗贞元十年自然白日昇天宪宗元和四年太虚解化五年二月迁神子玄宫貌不变而轻若空衣所化之地忽生皂荚一本柯叶下垂俗谓之披头皂荚宣宗大中十年有命使自崃入蜀道由南岷访太虚之祠谓其门人曰去年冬过商山宿逆旅出门见岭上花木稍繁忽忽跻石蹑险几五六十步至其下异花夹道约一里余有居第如公馆青童引入见一道士自云姓程名太虚祖居西兊今憩此已而留连极勤厚嘱曰明年君自蜀入岷无忘访我今熟视其像果与见者无异俞灵璝俞灵璝者河间人居衡山九眞观学道十余年南岳赤君异之授回风之道及守明梁之法行之二十年能坐见天上事如视诸掌然自晦不爲异以惊俗而人亦不知其有灵也与人谈说多及四海九州游历事迹其貌常若三十许人唐宪宗元和中郴州官吏见灵璝说其祖父名氏状貌嗜性职掌年寿皆中衆惊异而礼之但曰我偶然尔非所知也遂入闭关不出虽恳请亦不复有言方知其是异人常诵大洞经或絶粒或饮酒有潘老仙游岳与灵璝交甚密养一元龟广四五尺力可敌十人见者畏之灵璝因乘入九嶷山去採樵者时见之赵知微道士赵知微不知何许人结庐于九华山凤凰岭日诵道书草衣木食数十年由此得道人多从之皇甫元眞爲弟子凡十五年唐懿宗咸通中知微炼丹遗元眞市药于京师寓玉清观之上清院时皇甫枚日相访询及知微事元眞曰门人自事师以来未尝有惰容尝云分杯结雾及化竹钓鲻之术吾皆得之但小戏术尔去岁中秋霖雨门人皆叹佳夕不得赏月吾师忽命侍童备酒徧召诸生谓曰能昇天柱峰翫月否诸生虽应诺而切讶之少顷吾师曳杖而出诸生从行旣辟扉天已廓淸皓月如昼扪萝援篠立峰之巓吾师危坐诸生列侍举酒咏郭景纯游仙诗数篇诸生有清啸者步虚者鼓琴者以至月落方归旣就榻而风雨如初元眞善棋无敌得点化术乆之归九华山不复出矣刘道平刘仙师名道平居玉笥崇仙观即今干元观也汉武帝时东方朔已奏云后有当天曹选举者唯彭城刘道平尔以此知刘仙非偶然者仙师幼时趣造出处已异于常人每有疫疠之家则以竹爲角以蒻书符奋臂唿叱顷刻皆愈以至旱暵虫蝗叩之辄应于时黄巢窃发锐然南来所至皆破邑人惧其残贼故布寨峰冈然尚患形势兵刃之弱奔赴崇仙告急于仙师仙师愍之爲出峰冈之阴遣神兵以御不挥一戈不发一矢而大败巢贼此神仙之力明验也尔后灵感尤多已而轻举今冈头上昇处有黄石世传爲飞仙石唯存双履痕作白色以表异云聂绍元练师聂绍元字伯祖母程氏有娠畏荤茹尝梦天人指其腹曰此子当证道果及生而颖达自不与童稚群旣长雅好书史尤精老庄文列一日诣金陵师道士高朗昭受戒箓是夕梦入一城官府甚严肃中有朱衣者凭几谓绍元曰此司禄之所也可自阅籍籍云聂绍元十八入道二十授上清毕法二十六又往南岳遂掩卷而寤乆之自金陵还问政山筑室以居不偶世俗自号无名子作无名子草堂记世多以练师称之是时南唐后主酷好事佛待缁毳加礼怒冠褐辈苟其荣利往往落须髪以趋之练师上疏切谏厥后以母老侍温清极勤悴一日晨起沐浴曰我伯祖有云吾家世世宜修炼可各率励勿忘太上教俄有四鹤集于屋又神光从空而下赫赫四照城中望见者疑爲火所焚即之则阒然无他但绍元已化矣四鹤与神光冉冉而去先一夕告其母曰胡将军至可备二七人酒果已而影响间若有就坐者及旦庄隶来云练师与三道士衣绯緑乘马从者数十辈冠带晔晔南去练师回首曰吾往南岳矣常撰宗性论修眞秘诀学士徐铉徐锴俱称叹尝曰吴筠施肩吾无以加焉徐左卿徐左卿者不知何许人唐天寳十三年重阳日明皇猎于沙苑云间有孤鹤徊翔上亲射之其鹤带箭而坠将及地丈许欻然矫翼首于西南衆极目乆之不见益州城西十五里有道观其流非修习者莫得居之东廊第一院尤爲幽寂左卿常自称青城山道士风格淸古一岁凡三四至观宿于德虚正堂以俟其来至则三五日或旬朔言归青城甚爲人所仰一日忽自外至神采不怡携一箭谓人曰吾山中偶爲此物所加已无恙矣然此箭非人所有越明年箭主到此当付之遂留于后壁复题其时云十三载九月九日也明皇狩蜀至观因幸道院见其箭命取阅之即御箭尔上惊异询之道士以实对即前岁沙苑中所射之鹤乃徐左卿也复览其题则又知当日自沙苑一翥而至此后蜀人亦无复有遇左卿者武兴之东勤三十里溪山可爱而南北之峰峙然耸秀名之曰飞仙岭耆旧相传云昔左卿带流矢飞泊之所今岭之下有飞仙观遗址存焉宋仁宗皇祐中北作访使郭谘题云翠岭标仙迹云间碧树开每闻岩鹤过疑是羽衣来絶峤时飞石寒潭忽起雷必应苑中箭犹寄在丹台李遐周李遐周者不知何许人有道术隐显不能测唐明皇开元中尝召入禁掖乆之求出住玄都观宰相李林甫往谒之遐周谓曰公在则家大殁则家亡林甫拜泣求救遐周笑而不答则曰戏之尔天寳末禄山豪横跋扈远近忧之而上意未悟一旦遐周遁去不知所之但于其居壁上题诗数篇谶禄山僭窃及幸蜀之事人莫能晓而后皆有所验其末云燕市人皆去函关马不归若逢山下鬼环上系罗衣燕市人皆去者禄山假幽蓟之衆而起也函关马不归者哥舒翰潼关之败匹马不还也若逢山下鬼者即嵬字马驿名也环上系罗衣者贵妃小字玉环马嵬时高力士以罗巾缢之其所先见者皆此类谢通修谢通修者本宜春郡人禀性和雅不好妆饰闻善则喜见恶如探汤奉母至孝常怀悦色唐代宗大历初一夕忽梦一人冠褐而至谓通修曰子骨非凡何不学道旣觉以其语白母氏母氏然其言许访道乃诣衡岳求度爲道士乆之归宁而值荒歉凡五载亲属离散知识流亡忽一夕又梦向之冠褐者谓通修曰庐陵分野有玉笥山是洞天福地中有清虚馆乃司命之别府即眞人游宴之境子宜往彼修行翌日母复诺之因肩舆入玉笥山不构庵室而居于岩穴林木之下甘㫖之奉即榛栗桃杏芝术而已如此仅半纪母老乃弃世茔葬封埴讫草屦筇杖历览群峰寻访灵迹不出山洞惟草衣木食或有人见者必解衣衣之凡三十余年林宿告居谢絶人世一日深入溪源见一碑石长三尺许苔封雨渍披剥而视之字不磨灭乃萧侍郎清虚馆之文也复行百余步遇一旧址碎瓦残砖杂然在地林泉淸洁花卉芳馨乃于此结庵卜爲登眞之所未几里人知之相率爲创观宇榜曰清居或云清虚由此探玄抉奥开传道法而四方门人接迹而至者莫知其数通修入山洞或五日或旬曰而归所说者皆异事穆宗长庆初因入郁木坑忽见一宅重檐广厦粉壁修廊异木灵禽非人世之有不觉精神顿爽瞻望徘徊斯须有一青衣童子出曰子乃谢通修乎曰然曰萧梅二眞待子乆矣乃引入见一人紫绶冠剑坐堂之左一人碧绶冠简坐堂之右通修辄再拜启曰某尘世蝼蚁贪慕生道辛勤三纪愿谒仙府岂期今日忽达灵境面朝仙眞朽骨重生获期玄会萧曰子虽心慕仙道迹託山林而荤辛之气未消焉能住此通修悲咽伏地坚求不已二眞悯其诚乃赐嘉禾五穗松叶半斤令顿服之通修跪受而食其半余不能尽服二眞曰子宜还所居当俟后命旣归自宣宗大中八年患血痢至明年春方愈此洗荤秽之验也其年四月七日忽谓门人曰吾昨夜梦洞府有神仙之命吾将往矣翌日遂解化门人以棺殓之是夕梦其师曰吾有寳剑何不随吾迟明以剑入于棺不见师之蜕质乃葬空棺于观之东北隅时年九十八岁至懿宗咸通初有问政山道士聂师道游郁木坑遇之乃知通修果爲眞人矣韩湘韩湘字清夫韩文公愈之犹子也落𩲸不羁文公勉之学湘曰湘之所学非公知之公令作诗以观其志诗曰青山云水窟此地是吾家后夜流琼液凌晨咀绛霞琴弹碧玉调炉炼白朱砂寳鼎存金虎元田养白鸦一瓢藏世界三尺斩妖邪解造逡巡酒能开顷刻花有人能学我同共看仙葩公览而戏之曰子能夺造化耶湘曰此甚易事公爲开樽湘娶土以盆覆之良乆花开乃碧花二朵似牡丹差太颜色艶丽于花间拥出金字一联云云横秦岭家何在雪拥蓝关马不前公未晓其意湘曰事乆可验遂告去未几公以佛骨事谪官潮州一日途中遇雪俄有一人冒雪而来乃湘也湘曰忆花上之句乎正今日事也公询其地即蓝关也嗟叹乆之曰吾爲汝足此诗诗曰一封朝奏九重天夕贬潮阳路八千本爲圣明除弊事岂将衰朽惜残年云横秦岭家何在雪拥蓝关马不前知汝远来应有意好收吾骨瘴江边遂与湘宿蓝关传舍方信此道之不诬及湘辞去公留之不可乃作别湘诗云才爲世用古来多如子雄文世孰过好待功名成就日却收身去卧烟萝湘别公诗云举世都爲名利醉伊予独向道中醒他时定是飞昇去冲破秋空一点青湘谓公曰公往瘴毒之乡难于保育乃出药一瓢曰服一粒可以御瘴烟之毒公谓湘曰吾实虑不脱死䰟游海外一思至此不觉垂泪吾不敢复希富贵但得生入鬼门关足矣湘曰公非乆即西不惟全家无恙公当复用于朝公曰此后复有相见之期乎湘曰前约未可知也后皆如所说焉轩辕集罗浮山先生轩辕集者不知何许人居罗浮山人传数百岁颜色不老髪长垂地坐暗室则目有光长数丈每採药于岩谷则毒龙勐兽随之若有所卫护居常民家请斋者虽百余处无不分身而至与人饮酒则神出一壶才容一二升賔客满座倾之弥日不竭人命饮百升不醉夜则垂髪于盆中其酒沥沥而出麴糵之香略无减耗或飞朱篆则可致千里遇病者以布巾拂之即应手而愈唐宣宗召入问长生可致乎答曰絶声色薄滋味哀乐一致德施无偏自然与天地合德日月齐明虽尧舜禹汤之道可致况长生乆视乎又问先生与张果孰愈曰臣不知他但年少于果耳及退又以金盆覆白鹊试之时集方休于外谓中人曰皇帝安能更令老夫射覆乎中人不谕其意上复召令速至集才及玉陛谓上曰盆下白鹊宜放之上笑曰先生早知矣命坐御榻前令宫人侍荼汤集貌古而布素有笑之者则鬒发朱唇年方二八须臾变爲老妪鸡皮鲐背鬓发皤然皆泣涕不已上令谢之却复故京师素无豆蔻荔枝花上因语及俄顷二花皆至各数百朵枝叶方茂如新剪者又尝相子集曰臣山下有者味踰于此上曰朕无縁得矣集遂取御座前碧玉瓯以寳盘覆之俄顷彻盘相子在其下上食之叹其甘美无比又问曰朕得几年天子即取笔书四十字但十字一起上笑曰朕安敢望四十年乎及晏驾乃十四年也乆之辞还山命中使送之每见其于一布囊探钱以施贫者比至江陵数十万取益不竭未及山忽亡其所在中使惶恐不日南海奏先生已归罗浮山矣熊德融熊尊师名德融字大光荆州人也幼禀淡泊不饵腥膻锐然有出尘志年十三辞家访道千里苦志劳形人咸异之后至九嶷山忽遇一人于道左緑发朱颜眸子莹然德融疑其非常进而问之则唯唯无语因相与携手入山渐造幽深至一石室引德融坐谓曰夫道不欲杂杂则扰扰则忧忧则不救故圣人先存诸己而后存诸人又曰绵绵若存用之不勤子之骨法终成仙道今犹未也因腰间取一葫芦倾酒饮之云他日相会勉旃勉旃遂入德融伺候数日竟不复出因怅然而返自失者累月唐宣宗太中初遂游庐山居于简寂观常宴坐一室终日寂然人莫测其所爲至懿宗咸通二年解化葬讫后数日有道士南归道逢德融幅巾藜杖独步因问何往曰吾之九嶷寻师矣道士旣归语其事发棺视之唯有一簪而已先是从游者如李相国珏崔相国植于刺史德诲诸公皆奉其道称其门人焉刘德本刘德本字孝叔鄂州人也好古多能尝篆书六经子史家豪贵不求进仕乃往来大江商贩唐僖宗干符二年黄巢陷鄂州沿江警扰德本自度不能还乡遂携家舍舟陆行时岁大饥饥殍甚多德本以所贩米数万石尽散饥民活者万余家死者葬之远近推仰已而避地五老峰下庐山之阳也一日有道者髼头鹿裘来访之不通姓字德本与之诗酒甚从事前与记室董裔争事拂衣去后周太祖召爲周易博士宋国初与监察御史符昭文争忿于朝堂贬干州司户秩满去官遂不复仕纵放岐雍陜洛之间逢人无贵贱常口称苗值山水即旬日不去几絶谷数旬不食盛夏暴体日中衣不沾汗大寒凿冰而浴方冰澌释太宗素闻其名召归阙入馆于内侍省押班窦神兴舍恕先长髯而美忽尽剃之神兴惊问其故恕先曰聊以效颦尔神兴大怒太宗以其少检除国子监主薄出馆于大学益纵酒肆言时政黜登州至齐州临邑谓部送吏曰我逝矣因𣻃地爲穴度可容面俯窥焉而卒就藁葬道左后数月故旧取其尸改葬但衣衾存焉盖尸解也陈陶陈陶淑浦人少好学善天文长于歌颂知南唐李氏运祚不振遂絶搢绅之望乃筑室西山以吟咏自乐及以修炼爲事有闲居杂兴诗传世宋太祖开寳中人见一叟角髻披褐与一炼师入城鬻药得钱即市鲊就炉相对道士厉归眞者不知何许人唐末游洪州信果观见三官殿功德塑像有明皇诏以夹纾制作甚妙然主者不甚严护常多雀鸽粪秽点污归眞遂于壁画一鹞自此雀鸽无复栖止后有人见归眞于罗浮山登眞矣历世眞仙体道通鑑卷之四十二历世真仙体道通鉴正统道藏三家本五十三卷洞真部记传类历世眞仙体道通鑑卷之四十三鳞十一朱桃椎益之灵泉分岽山朱祭酒名桃椎得道证果不乐飞昇混迹樵牧往来城市山林间以救世度人爲念异事接乎耳目者未易殚纪一云得道于蜀中玉珍山有养生铭茅茨赋水调歌撼庭秋等作遗世大较自述隐遁之乐与内丹诀云蜀梼杌云道士朱桃椎一日谒王处回于阶前以剑拨土取花子三粒种之须臾成花三朵谓处回曰此仙人旌节花公富贵之兆也处回终历蜀三镇以太子太傅致仕果如其言蜀人多敬事之后有人令画工许其姓者画其像许素不知桃椎爲何人乆之不能着笔忽一日有一叟弊衣憔悴引二童子至曰我即宋眞人也于是解童子所负囊中出黄道服鹿皮冠白玉簪顶冠易衣巍坐以手摩面则童颜矣引其须应手而黑乃一美丈夫也丰神飘逸仙风俊迈二童子一甚奇怪一甚秀美顷刻变相画者惊异曰不知神仙临降道人曰君传吾神置肆中有求售者止取千钱后有识者云此唐神仙传朱桃椎也后求画者辐凑许增价至二千乃梦道人曰汝福有限安得过取乃掌其左颊旣寤其头遂偏许复于所画像前拜谢悔罪不敢增价后蜀中以许偏头所昼朱眞人爲名画云眞人受封爲妙通感应眞人感庭秋唐末有狂道士不知何许人又晦其名氏游成都忽诣紫极宫谒杜光庭先生求寓泊之所先生诺之而不与之见道士日货药于市所得钱随多少沽酒饮之惟唱感庭秋之词其意亦感蜀之将亡如庭秋之衰杀然人未之晓但唿爲感庭秋道士凡半年亦不知其异一夕大醉归夜将阑尚闻唱声愈高有讶之者隔户窥之见灯烛綵绣筵具器皿罗列甚盛狂道士左右二青童立侍时酌酒而唱窥者具以白先生乃款其户曰光庭量识肤浅不意上仙降鉴深爲罪戾然不揆愚昧而匍匐门下冀一拜光灵以消尘障道士曰何辱勤拳之若是当出奉见乃令二童收筵具器皿及陈设致于前叠之则随手而小如符子状置冠中又将二童按之如木偶可寸许入置冠中及启户先生忻然而入但空室而已先生乃下拜问道道十曰子之行业未至更宜修炼眞心今遗子三只酒杯玉烛二条此杯者南海蟠桃之核也大小如盏以物击之清声如金其上纹彩攒如百花霞光透明内外莹白收此爲信更候三年方得际会言讫化一道火光乘空而去矣边洞元边洞元者洛阳人幼慕老庄学因隶籍爲道士凡游四方货药以自给一日登嵩山萼岭遇一书生以木简负数册书又一大壶同憩于古松之下洞元问曰君何往曰往嵩阳肄业若有相识愿尊师示一书爲先容洞元诺之复曰壶中酒命师饮之可乎曰卑性素好饮蒙见召幸矣于是连饮十数杯洞元乃醉书生曰小子有术可与师醒酒然愼勿惧之遂取木简摩拭俄而化爲剑复曰欲惜师之肝鲙之可乎洞元惧而醒乃俯伏乞命书生曰观子有仙风道骨然未有所遇遂挥剑腾空而去掷下一卷书谓洞元曰收之请相访五云溪旣展看即数幅纸五彩画研茶槌二十枚殊不晓其意纸尾有絶句诗云邂逅相逢萼岭边对倾浮蚁共谈玄拟将剑法亲传授却爲迷人未有縁洞元感叹不遇皇皇若有所亡遗所至处见人问曰君莫知五云去处否人以爲风狂多不答乆之归洛阳乘醉入水不复出而后有客自衡湘来洞元于南岳观中託附书至洛阳其法属交友亲旧辩其墨迹乃洞元亲染时好事者皆曰水解李眞道士李眞者不知何许人隐华山岐州之西王祐者家鉅万计常设馆以待四方士嘉殽㫖酒无不备具眞携琴负药壶谒祐遂迎于馆眞问曰君之富有侯伯之乐然如不贤何祐笑而惟唯眞复曰君虚馆置馔以俟贤者耶以待饥者耶苟以待饥者则方今天下幸无阙食者苟以俟贤者则未闻君得贤以是知君不贤尔毋讶我言也正恐君徒尚虚名而无待贤之实君若能悟则吾言不惟无益矣祐辄动容再拜又曰我闻人之乐皆有以师事纵横者必有游说之志读韬略者必有战敌之心吾携一张琴一壶药岂无㫖哉携琴者我知琴有古风欲使人还淳朴省浇浮也负药壶者我知人之多病欲使人之少疾苦而常安平也且我之琴非正自化也化人也我之药非正自保也保人也君虽能以有余济于人固与不义而诛剥以富者则异矣然此乃古之豪贵待士则未也要在贤不肖有别则君之身可保无累矣祐复再拜眞乃命酒自酌迟晩遽醉而去王潜伺之见眞化一大鹿西走不知所之郑遨遨郑遨字云叟滑州白马人避唐明宗祖讳故世行其字遨少学敏于文词唐末举进士不第天下将乱有拂衣远去之意欲携妻子与俱隐其妻非而不行遨乃入少室山爲道士其妻数以书劝还家遨未尝一览辄投之于火其絶累如此妻子继谢每闻讣一哭而止有二青童一鹤一琴从之遨与梁室权臣李振友善振欲禄之拒而不诺旣而振得罪南迁遨徒步千里往省之由是闻者益高其行遨闻华山有五粒松脂沦于地千年化爲药能去三尸因徙居华山之阴求之与道士李道盛罗隐之爲烟萝友世自以爲三高士遨则种田隐之货药以自给道盛有钓鱼术钓而不饵又能化石爲金遨尝验之信而不求俱好酒能诗善弈棋长啸有大瓢云可辟寒暑置酒于其中经时味不坏日携就花木水石间一酌一咏尝因酒酣联句郑曰一壶天上有名物两箇世间无事人罗曰醉却隐之云叟外不知何处是天眞后晋高祖即位遣使诏爲谏议大夫云叟称疾不起以表谢上益嘉之赐号逍遥先生以谏议大夫致仕给月俸尝爲酒咏诗千三百言海内好名者书于缣缃以赠贶复有越千里之外使画工潜写其容于屏障者其爲天下所重如此天福末年七十有四以寿终所着诗修史薛居正録而爲序目曰拟峰集行世李守微道士李守微者不知何许人常游蜀善养气不食行疾如风好饮酒谈论多滑稽不拘小节人常轻侮之忽谓人曰予欲游五岳诸山今往矣或问求利术则曰浮生瞬息间当寻眞访道脱洒尘网至若服气炼丹茹芝絶粒皆有益也何区区于利术哉遂遁去或者憾之闻于伪蜀主俾求之卒不得乆之有人见于梁宋间或在吴楚颜状殊不改谓人曰我适自东海来又欲南岳去后不复见与祠部韩屿友善屿赠诗云一定童颜老岁华贫寒游历贵人家炼成正气功应大养得元神道不差爲曳鹤毛干毾㲌筇携杖瘦似槎牙如何笃隐不归去落尽蟠桃几处花程晓昌利化飞鹤山彭晓本姓程西蜀永康人少好修炼自号眞一子与击竹子何五云善孟蜀时明经登第累迁金堂令遇异人得丹诀注阴符经参同契金钥匙眞一诀篆符以施病者号铁扇符能长啸爲鸾凤声飞鸟闻而皆至蜀王孟昶屡召问以长生乆视晓曰以仁义治国名如尧舜万古不死长生之道也累迁祠部员外郎蜀州判官权军州事广政十七年十二月卒十日颜状如生后有人见于青城山立松栢之上飞去出蜀梼杌谭紫霄金门羽客姓谭氏名紫霄一云子雷其先北海人也高祖在唐爲达士紫霄生于金陵骨法魁俉神识秀丽龟形鹤步圆目方喙日角有吉字人关有井文衆以其殊相异之六经百氏祕典灵书多所该通南之玉笥山爲道士后遇异人授以魁罡斗极观灯飞符之术行之灵验自是名倾江湖依之如流遂入闽中闽主王审知礼加勤厚一命洞玄天师再命左街道门威仪贞一先生降札曰慈能育物鉴可通神未归十洞三天且佐宵衣旰食闽亡归金陵南唐烈祖闻之遣使劳问旁午于道召见应对锋辩上悦服乃授左街道门威仪及钖命服加眞曜先生降札曰养德林中栖神象外遣华世网絶利道腴保大中又赐金门羽客紫霄素爱庐山胜槩于是卜白云峯之栖隐洞即梁昭明太子书堂今栖隐观是也又于星渚之城南门创别馆以备出入今寿圣观是也后主乆钦其高风复召至金陵未几还山宋太祖开寳六年夏四月一日沐浴上堂端坐而逝春秋一百五十时洞侧人见其有云气如龙冲昇而去及葬又有彩云白鹤盘绕其上后主遣使赗赠弥渥初紫霄得术精妙能醮星象事黑杀禹步指诀禁诅鬼魅爲人烧奏禳祈灾祥颇知寿夭人或召之则澣沐至暮独登一阁焚炉刺关奏法事然后爇灯爲验迟明尽能言人算数长短靡不应者武昌军节度使何敬殊宠婢获怒置井中死人无知者建隆初何遇疾召紫霄紫霄中夜被髪然灯于静室见女厉自诉爲祟之由紫霄具言之何曰信然乃丹书符送之其疾即愈又有奇术一邻僧于溪浒创亭子且爲顽石所阻致工百倍不能平之紫霄适见曰斯固易尔以指掐诀含水噀之命鎚其石如粉紫霄自被累朝宠遇其礼皆比蜀杜光庭然多辞而不受凡所获馈醮祭之资皆以延贤达赈贫窭及待四方賔客室无囊箱焉紫霄居洞时道流闻风而至者百余人每爲其徒讲庄列曰庄列吾教也熟其书本是悟明眞性要见本来无物其说正与释氏合若能以释氏之书参而观之则庄列之意较然易明吾幼时于金刚圆觉诸经无所不读以是吾于本来眞性无不了悟今时人自谓道家便与释氏互相矛眉不知眞心求道者不如是也况但拾其绪余土苴有迹爲之事以是爲道非惟不悟眞性亦且背老庄之本意万万矣以故紫霄室中道释儒书皆有之南唐列传载谭紫霄泉州人幼爲道士初有陈守元者亦道士尝锄地得木札数十贮铜盎中皆张道陵符篆朱墨如新藏去而不能用以授紫霄紫霄尽能通之遂自言得道陵天心正法覈鬼魅治产病多效闽王孟昶尊重之号金门羽客正一先生闽亡遯居庐山栖隐洞学者百余人后主闻其名召见赐官皆辞不受俄而疾卒年百余岁今言天心正法者皆祖于紫霄黄损连州有仆射黄损者五代时人仆射盖事南汉末老退归一日忽遁去莫知其存亡子孙画像事之凡三十二年复归坐阼阶上唿家人其子适不在孙出见之索笔书壁上云一别人间岁月多归来人事已消磨惟有门前鑑池水春风不改旧时波投笔竟去不可留子归问其状貌孙云甚似影堂老人至今连人相传如此后裔颇有仕进者王老王老者莫知何代人唐玄宗天寳中有士人崔姓者尉于巴蜀才至成都而卒时连帅章仇兼琼哀其妻少而无所投止因爲于青城山中置一别墅又以其色美有娉纳之意计无所出因谓其夫人曰贵爲诸侯妻何不盛陈宴席以邀女客五百里内尽可迎至夫人甚悦兼琼因命衙官徧报五百里内女郎尅日会成都意欲因会便留亡尉妻也不谓已爲卢舅纳之讫卢舅密知兼琼意令尉妻辞疾不行兼琼大怒促左右百骑收捕卢舅时方食兵骑绕宅已合卢谈笑自若殊不介怀食讫谓尉妻曰兼琼之意可知矣夫人不可不行少顷即当送素色衣来便可服之而往言讫乘骡出门兵骑前揽不得徐徐而去追之不能及俄使一小童捧箱内有故青裙白衫子緑帔子绯罗谷绢皆世人所未见者尉妻服之至成都诸女郎皆先期而至兼琼觇于帷下及尉妻入光彩绕身美色傍射不可正视坐者皆慑气不觉起拜会讫归三日而卒兼琼大骇具状奏闻玄宗问张果果云知之不敢言请问青城王老玄宗即诏兼琼求访王老进之兼琼搜索青城山前后并无此人惟草市药肆云常有二人日来卖山药称王老所使二人至兼琼即令衙官随之入山数里至草堂老人皤然隐足而坐衙官即入宣诏致兼琼之意王老曰此必多言小仙张果也因与兼琼尅到京师之期先令发表不肯乘传兼琼从之使才到银台王老亦到玄宗即召问之时张某侍在玄宗之侧见王老惶恐再拜王老叱果曰小子何不若是又遗远取吾来果言小仙不敢专俟仙伯言耳王老即复曰卢二舅即太元夫人库子因言下游以亡尉妻微有仙骨故纳爲媵无何盗大元夫人衣服与着已受责至㝠亡尉妻以衣太元夫人衣服堕无间狱矣奏讫苦不愿从事果命放还后不知所在採药民採药民者唐高宗显庆中有蜀郡青城民不得姓名採药尝于青城山下遇一藸药斸之深数丈其根渐大如瓮器民斸之不已渐深五六丈而地陷不止乃至十丈余民因而堕其中无由而出仰视穴口大如星焉分必死矣忽傍见一穴旣入稍大渐渐匍匐可数十步前视如有明状寻之而行一里余此穴渐高才容行立可二里许乃出一洞口有水阔数十步岸上见有数十人家村落桑柘花柳草木如二三月男女衣服不似今人耕夫钓童往往相遇一人惊问得来之由遂告所以乃将小艇子渡之民告之以不食已经三日矣遂食以胡麻饭栢子汤诸菹止留数日民觉身渐轻问主人云此是何所兼求还蜀之路主人相与笑曰汝世人不知此境汝得到此当是合有仙分可且留此吾当引汝谒玉皇又其中相唿云明日上巳也可往朝谒遂将民往诸人或乘云气或驾龙鹤民亦在云中徙步须臾至一城金玉爲饰其中宫阙皆是金寳诸人皆以次入谒独留民于宫门外门侧有一大牛赤色形状甚异闭目吐涎沫主人令民礼拜牛求仙道如牛吐寳物即取服之民如言拜乞少顷牛吐一赤珠大围径寸民方能起身忽有赤衣童子捧之而去民又求得青珠又爲青衣童子收顷之又有黄者白者皆有童子夺之民遂急以手近于口须臾得黑珠还自吞之黑衣童子至无所见珠止民一人遂引谒玉皇玉皇居殿如王者之像侍者匕人分布列左右玉女数百侍衞殿庭奇异花果馨香非世所有玉皇遂问民以实对民白玉皇求归玉皇赐以黄金一鋋又谓有药在金鋋中可取饵之忽见一群鸿鹄天际飞翔衆谓民曰汝见此否但从之而去衆捧民举之民亦腾身而上便至鸿鹄群亦不相惊扰同飞空回顾犹见岸上人拱手相送可百里来许民乃至一城中人物甚衆问其地曰临海县也去蜀已甚远矣经岁乃至蜀时玄宗开元末归其家无人知者有一人年九十余云吾祖父往年因採药不知所之至今九十年乃民之孙也相持而泣云姑翁皆已亡矣时所生女已适人身死其孙已年五十余矣又寻故居皆爲瓦砾荒榛惟故碪尚在民乃毁金求药而吞之忽失药所在遂举碪石得一玉合有金丹在焉即吞之而心中明了却记去路此民爲仙洞中得道之由庸俗都不能详问其事时罗天师在蜀见民说其出处乃云是第五洞寳仙九室之天玉皇即天皇也大牛乃骊龙也所吐珠赤者吞之寿与天地齐青者五万岁白者一万岁黑者五千岁此民黑者虽不能学道但于人世上亦得五千岁尔至是前立七人辈乃北斗七星也民得药服后却入山中竟不知其所之杨通幽杨通幽者本名什伍广汉什邡人幼遇道士教以檄召之术受三皇天文役命鬼神无不立应驱毒厉剪氛邪禳水旱致风雨是法皆能之而木讷疏傲不拘于俗其术数变异远近称之唐玄宗赐名通幽问其所受之道曰臣师乃南极王君青城眞人昔于后城山中教以召命之术曰可以辅赞太平之君然后方得飞昇之道戒以护气希言目不妄视絶声利远嚣尘则可以凌三界登太淸矣又问昇天入地何所爲硋曰得道之人入火不灼入水不濡蹑虚如履实触实如蹈虚虽九地之厚巨海之广八极之远万天之大应念欻至何所拘硋乎所以然者形与道合也上善其对通幽居数载乃登后城山葺静室于其顶时还其家门人言天眞累降于静室一旦与群仙俱去矣崔伟进士崔伟尝游青城山乘驴歇鞍牧放无仆从驴走赶不及约行三十余里及一洞口日已昏黑驴复走入伟畏惧兼困遂寝及晓觉洞中微明遂入去又十里出洞门望见长树巖壑悉非人间惟有金城绛阙被甲者数百见伟呵问对曰尘埃贱士愿谒仙翁守吏趋报良乆召见一人居于殿中羽衣身可长丈余须髪皓素侍女满侧皆有所执命伟升殿共语甚喜留宿酒馔备极珍丰明日谓伟曰此非人世乃仙府也伟曰伟血属愿求一诀非有恋着也请乞归仙翁曰不得淹留谴罪极大与符一道云恐遇祸患可以隐形然愼不得游宫禁中临别更与符一道云甚急时开却令取所乘驴付之到京都试往人家皆不见便入禁囿大内会剑南进太妃生日锦绣乃窃其尤者以翫上治尽日计无贼至此乃召罗公远作法讫持朱书照之殿户外后果得伟言其本末上不信令笞死伟忽记仙翁临行之符遽发之公远与捉者皆僵仆良乆能起即奏玄宗曰此已居上界杀之不得假使得之臣辈便受祸亦非国家之福玄宗乃释之亲召与语曰汝莫妄否遂令百人具兵仗送伟至山中且觇其故却至洞口复见金城绛阙仙翁严侍卫出门唿曰崔郎不相信我语几致颠踬伟拜讫将前送者亦欲随至仙翁即以杖画成涧深阔各数丈掷一领巾遂作五色虹桥令伟登之随步即灭旣渡伟回首曰即于此可以归矣须臾云雾四起咫尺不见惟闻鸾鹤笙歌之声半日方散遥望空山而已不复有物韦古韦古字老师疏勒国人身衣毳袍腰悬数百葫芦顶戴纱巾手持藜杖常以一黑犬同行唐玄宗时入中国每施药饵以救人疾病行莫不愈玄宗重之敬称药王厥后其犬化爲黑龙乘之冲天而去时开元二十五年也徉狂道士蜀有道士徉狂俗号爲灰袋郎翟干祐晚年弟子也干祐每戒其徒曰勿欺此人吾所不及尝大雪中衣布褐入青城山暮投兰若求僧寄宿僧曰贫僧一衲而已天寒如此恐不能相活道士但言容一牀足矣至夜半雪深风起僧虑道士已死就视之去牀数尺气蒸如炊流汗袒寝僧始知其异人未明不辞而去多住村落每住人愈信之曾病口疮不食数月状如将死村人素神之因爲赴道斋斋散忽起就爲衆人曰试窥吾口中有何物也乃张口如箕五藏悉露同类惊异作礼问之惟曰此足恶此足恶后不知所终韦老唐代宗时韦侍御奉使往华山拜黄帝坛至山下邸中见一父老问坛所在老人知之且云姓韦家亦仕宦自述世系乃侍御之高祖行也相与入山老人策杖先行韦鞭马追之不及至一石室见老妪曰尔之祖母祖姑也俱双鬟以木叶爲衣喜曰年代迁变一朝遂见子孙拜坛讫再造其室已不见山下人云此老三二年一来不知所居历世眞仙体道通鑑卷之四十三历世真仙体道通鉴正统道藏三家本五十三卷洞真部记传类历世眞仙体道通鑑卷之四十四潜一浮云山圣寿万年宫道士赵道一编修卢生卢生者唐敬宗寳历中常贩桡朴石灰往来于白湫南草市时时微露奇迹人不之测贾人赵元卿好事将从之游乃频市其货设药茗诈放其息利之术卢觉竟谓曰观子意似不在所市意有何也赵乃言切知长者埋光隐德洞彻蓍龟愿垂一言卢笑曰今且验子主人家午时有非常之祸也若是吾言当免君可告之将午有匠饼者负囊而至囊中有钱二千余而必非意相干也可闭门戒妻孥勿轻应对及午必极骂须尽家临水避之若然则仅枉费三千一百钱尔时赵停于百姓张家即遽归语之张亦素神卢愼乃闭门伺欲午果有人来扣门求籴怒其不应因蹴其户张重箦捍之顷聚人数百张乃自后率妻孥回避及午时许行去数百步忽蹶而死其妻至衆人具告其所爲妻谓必遇张所诬其夭死有司官不能评衆人言张闭门之故观者谓张曰汝固无罪可爲辩其死张欣然从断其妻乃言及市槥僦轝正当三千四百文因是人赴之如市卢生不耐烦潜至复州淮州于陆秀才庄门或语陆云卢山人非常人也陆乃谒卢陆时将入京投相知因请决疑卢曰君今年不可动忧旦夕祸作君所居堂后有钱一甒覆以板非君有也今始三岁愼勿用一钱用必成祸能从戒乎陆欣然谢之及卢生去水波未定陆笑谓妻子曰卢生言者从吾更何求乎乃命家童锹其地未数尺果遇板彻之眞有瓦散钱陆喜妻以裙运纽草贯之将及一万儿女忽哭切痛不可忍陆曰岂卢生言将征乎因奔马追及且谢且戒卢怒曰君用之必祸骨肉骨肉与利轻重君其自度乃棹舟去不顾陆驰归醮而瘗焉儿女豁愈庐生至复常与数人闲行途遇六七人盛服俱带酒气逆鼻卢忽叱之曰汝等所爲不悛性命无几其人悉罗拜尘中曰不敢不皈其侣讶之卢曰此尽劫江贼也赵元卿言卢生状貌老少不常亦不常见其饮食尝语赵曰道者得隐形之术能不试二十年可易形名曰脱离后二十年名籍于地仙矣所爲多奇事盖神仙也刘无名刘无名成都人也本蜀先主之后居于蜀生而聪悟八九岁道士过其家见而叹曰此儿若学道当长生神仙矣自是好道採玄不乐名利弱冠阅道德经学咽气朝拜存眞修炼之事常以庚申守三尸存神默呪服黄精白术以希延生或见古方言草木之药但愈疾微效见火辄爲灰烬自不能固岂有延年之力哉乃涉经山川访师求道数年入雾中山尝遇异人教其服饵雄黄凡三十余年入青城山北崖之下得一洞行数里忽觉平博殆非人世遇神仙居其间云青城眞人刘祈叩不已愿示道要以拯拔沈沦赐度生死之苦眞人指以告室便栖止其中复令斋心七日而示其阳炉阴鼎柔金炼化水玉之方伏水炼铅成汞髓之诀谓之曰胡刚子阴长生皆得此道亦名金液九变神丹之经丹分三品以铅爲君以汞爲臣八石爲使黄芽爲用君臣相得运火功全七日爲轻水二七日变紫粉三七日五彩具内赤上黄状如窗尘复运火二年日周六百再经四时重履长至初则十月离其胞胎已成初品即能干汞成银丸而服之可以驱疾二年之外服者延年益筭发白反黑三年后服之刀圭萧散名山周游四海初品地仙服之半剂变化万端坐在立亡驾驭飞龙白日昇天大都此药经十六节已爲中品便能使人长生药成之日五金八石黄芽诸物与君臣二药不相离乱矣千日功毕名上品还丹谨而藏之勿示非人世有其人视形气功行合道者而传之刘受丹诀还于雾中山筑室修炼三年乃成唐玄宗开成三年犹在蜀自述无名传以示后人入青城山中不知所终李终南李德裕好饵雄朱有道士自云李终南住罗浮山曰相公可服丹砂丸大但促寿耳怀中出小玉象子如拳许大曰要求勾漏莹者致象鼻下象服其砂复吐出方可饵此乃太阳之精凝结已三万年今以奉借忠孝是念无致其咎又出金象曰此是雌者与玉爲偶赞皇一一验之无差服之颜色愈少须鬓如漆乃求採殊异凡数百人其后南迁职鬼门关逢道士怒索二象曰不志吾言固当如此公僶拜下予至鳄鱼潭风雨晦㝠玉象自船飞去光焰烛天金象从而入水公至朱崖愔恨而卒乃知象者南方大兽勾漏者朱崖之寳罗浮者海滨之山李终南者赞皇不及也其道士竟莫知是何仙人柳条青唐宣宗大中末有异人号柳条青一日暴卒旣葬其冢上见有紫气发视之棺中惟有一青杖耳李浩李浩字太素不知何许人也隐青城山牡丹坪尝与尔朱先生同游从注尔朱菩萨蛮词作大丹诗百首行于世其后不知所终人或传举家仙去其诗有云混沌未分我独存包含四象立干坤还丹须向此中觅得此方爲至妙门煮石烹金炼太元神仙不肯等闲传人能认得无中理夺尽干坤造化权百首荒辞义亦深因传同道决疑心华池本是眞神水神水元来是白金又将白金爲鼎器鼎成潜伏汞来侵汞入金鼎终年尽产出灵砂似太阴张辞唐懿宗咸通初进士张辞不第后多游江淮有道术养气絶粒有诗曰争奈一金鸟头上飞不住红炉谩烧药玉颜安可驻今年花发枝明年叶落树不如且饮酒朝暮复朝暮人或召饮合意则剪纸蛱蝶二三枚以气吹之成列而飞后至江南上昇去留诗云张辞张辞自不会天下经书在腹内身即腾腾处世间心即飘飘出天外李老李老世业医善鼓琴自言得嵇康之妙因醉误坠枯井中行至洞门题曰玄都洞见一道士使鼓琴奏广陵散操道士曰尔所制也叔夜即尔前身命酌石髓饮之又抽架上素书展视乃疗治三十六种风白丸子方道士曰将归配合徧疗世人功满此来令李闭目乃在青州北门外到家妻子已除服矣乃唐僖宗干符三年也遂合药治病无不痊愈后数年不喜食乃断谷因访枯井一旦不归疑得路而仙去矣陈允升陈允升者入龙虎山唐哀帝天祐中人见于麻姑山计去家七十年矣颜貌如初刺史迎置郡中夜坐尝曰丰城橘美颇思之允升少顷携数百枚至时人谓之仙矣许鹊许鹊眞人唐末游南岳招仙观壁上留歌一首云洪炉烹煅人性命器用不同分皆定妖精鬼魅鬭神通只自干邪不干正黄口小儿初学行谁知日月东西生还爲万灵威圣力移月在南曰在北玉是玉时石是石藴弃深泥终不识邓通饿死严陵贫帝王岂是无人力丈夫未达莫相亲攀龙附凤损精神题后数曰上昇矣橘叟叟巴邛人不知姓家有橘园霜后诸橘尽收余二大橘如若四斗盎巴人即令攀摘轻重亦如常橘割开每橘有二叟髪须眉皤然肌体红明皆相对象戏身长尺余谈笑自若与其决赌讫一叟曰君轮与我海龙神第七女髪十两智黄十二枝紫销帔一幅绛台山霞实散二剂一叟曰尔轮我瀛洲玉尘九斛阿母疗髓凝酒四钟阿母女熊盈子济虚龙缟袜八緉后曰于先生青城草堂还我尔有一叟曰王先生许来竟待不得橘中之乐不减商山但不得深根固蒂于橘中尔一叟曰仆饥虚矣须龙根脯食之于袖中抽出一草根方圆径寸形状宛转如龙毫厘罔间悉因削食之随削复满食讫以水噀之化爲一龙四人乘之足下泄云起须臾风雨晦㝠不知所在道左老人老人司马裴沆从伯自洛中往郑州中路下马觉道左人以其声因搜蒿莱寻之荆丛下见一病鹤垂翅俛咮翅关天若坏无毛且异其声忽有老人白衣曳杖数十步而至问曰郎君年少岂解哀此鹤耶若得人血以涂则能飞矣裴素知道性甚高逸遽曰某请利此臂血不难老人曰君此心且劲然须三世是人其血方中郎君前生非人唯洛中葫芦生三世人矣郎君此行非有急切可能至洛中千葫芦生下裴欣然而往未信宿至洛访葫芦生具陈其事且曰葫芦生无难开幞取一石合大若两指援针刺臂滴血果得其合授裴曰无多言也及至鹤处老人已至喜曰固可信士乃令尽其血涂鹤言与之结縁邀裴曰我所居去此不远可少留也裴觉非常人以丈人唿之因随数里行至一庄竹落草舍庭庑狼借裴渴甚求茗老人指一士龛曰此中有少浆可就取裴视龛中有杏核一扇如笠满中取求浆色正白乃力举之饮不复饥渴味如杏酪裴知隐仙拜请爲仆老人曰君有世间微禄纵任亦不终其志贤者果有所得吾乆与之游君自不知今有一信凭君必达因将一幞大如椀戒无窃开复引裴视鹤所损处毛已生复谓裴曰君向饮杏浆当哭九族亲戚且以犯酒色爲戒后还洛中路闷其附信将发幞四角各有赤蛇出头乃见其叔得信开之有物如干大麦饭升余叔后游王屋山不知所终裴寿至九十七终南山翁陈季卿者江南人举进士至长安十年不归一日于青龙寺谒僧不遇憩于火合有终南山翁亦候僧偶坐乆之壁上有寰瀛图季卿寻江南路太息曰得此归不悔无成翁对曰何难折阶前竹叶置图上渭水中谓陈曰注目于此即到矣季卿熟视即渭水波涛汹涌一舟甚大恍然登舟进棹极速行次禅窟寺题诗云霜鹤鸣时夕风急乱鸦又向寒林集此时辍棹悲且吟独对莲华一峰立明日次潼关又题诗末句云已作羞归计犹胜羞不归旬余至家兄弟妻子迎见甚喜信宿谓妻曰我试期已逼不可乆留乃复进棹作诗别妻云酒至添愁饮诗成和泪吟乃飘然而去家人辈皆惊异之倏忽复至渭水径趋青龙寺山翁尚拥褐而坐僧犹未归季卿谢曰岂非梦耶翁曰他日自知之经月家人来访具述其事所题诗皆在叚谷叚谷累举进士后忽如狂市中讴吟云一间茅屋尚自修治任狂风吹连檐破碎枓栱斜欹看着倒也墻壁作散土一堆主人翁永不来归后病死及葬发视但空棺耳鹿人唐州有人猎于深山射中一鹿视之乃人也唿猎者曰我隋初隐此山今日合死于子之手但置我于石间猎者诺之逡巡而絶猎人旬日再往即亡其尸矣刘拣刘拣淄州人有道之士也布裘缁巾诈爲愚懵无知之状养母甚孝所居临池一旦忽扶其母登山是夕大水平地丈余人始疑而异之其后去城数里作窟室以居别筑小室以居其母朝暮惟出视母寝食讫复还窟室默坐坐是十余年士大夫欲见者入窟室中相对不交一谈问亦不对但云速修速修而已母卒营葬讫一旦飞空弃去不知所在白衣人江陵李副使因落第至华阴见白衣人曰要知向后事否乃书之分爲三封曰急难则开后五六举落第贫甚曰仙兄书可开也焚香启之书曰可于青州院前坐副使遂往少顷见主僧曰松滋李长官识否郎君酷似其貌李曰某先人也僧曰昔年贤先人有钱二千贯在此院如负在心今付郎君予无事矣遂载钱而归数年不第曰此一生事第二书可启也书云某年月日可西市按辔行坐至日遂往楼下有人云主司侍郎要钱千缗与致及第李郎上楼见之面邀的约明年果及第后官至殿职副使一日患心痛颇甚遂启第三封曰某年某月某日江陵副使患心痛可处置家事后两日而卒房州工人房州竹山县阴隐客家浚井千余尺无水工人扪壁别一天地日月世界署牌曰天桂山门内两童皓齿鬒鬟跣足未冠问汝胡爲至此工人具陈本末须臾有绯衣传勑曰以礼遣之引泉洗浴白泉漱饮甘美似醉行半日有一国其宫室皆金玉城楼题云梯仙国工人询曰此国何如是对曰诸初得仙者关送此国修行七十万日然后至诸天游玉京蓬莱崑阆姑射遂上山寻路门人曰汝来此顷刻之间已十数年却出旧穴应不可得当奏请通天关钥匙与卿归引上天门须臾云间已在房州询阴家云已三四年矣工人自后不食五谷莫知所在江叟江叟善吹长笛能作龙吟后适闵乡玉盘豆馆道傍大槐树下寝夜见一人数丈曰将谓槐畔鉏麑乃是瓮边毕卓又指槐曰荆山馆中二郎来看大兄便闻槐上有人下来候至凌明到荆山馆中见庭槐十围疑附神物乃曰某好道不逢师树神有灵乞与指教神曰但入荆山求鲍仙师必获度世叟入山果遇仙师令叟吹笛一气清虚五音激越驱泉迸出引鴈行低藁叶辞柯轻云出岫仙师曰子之艺至矣但所吹者竹笛今赠子美玉笛吹三年可致洞中龙必获水丹吞之便爲水仙无烦吾药盖子有琴高之相尔叟后三年岳阳寺楼吹之果有龙化爲人持丹而来叟受饵之遂变童颜入水不濡乃成水仙洪志道士姓洪名志不知何许人也少博学通经兼明星纬医药之书能极其妙然未知名或勉之趋权门以假借者答曰良金美玉不知以赍卖之竟不往旣而以身世梦幻非坚牢物乃出家爲道士遂隐庐山常乘青牛往来人谓青牛道士居山草衣木食勤行苦志乆之忽遇异人与处授以神方自是能明六甲役使鬼神变化万端不可胜纪一日遂及故里手携一小篮小人不知其有道也或要之饮尽罄盘飱志遂于篮内取脯炙枣栗之物以供坐人尽辄饱取人皆厌餐莫不惊而问之志笑而不答及宿旅舍时天寒人见其单服又无他衾褥衣物之类乃于户密窥其所爲见其于小篮内取枕褥覆卧物物皆足暨复携而出于是人知其有道矣皆曰洪郎非若我辈皆尊异之后丹成仙去人名其处曰青牛谷坛场犹存焉桑俱凤白鹿洞隐者姓桑名俱凤不知何许人也自称进士阘茸性嚚不近人情尝寄阆州紫极宫一日买猪肠充馔就醋铛汲水洗涤道士怪之不借其铛釜乃生噉之时冬夜斋堂唯施一榻四面窗隙风霜切骨俱凤乃脱布衫于架上裸露酣寝衆人大骇次至诸宫谒南平王一足草履一只麻鞋自号野人或问左传藻繂鞞䩬是何等物答曰以枣安盘挥而食之言论他皆倣此后到江夏依前狂率节度使简俾虞候褫之出界至星子潭遂踊身腾空而去荆州客将奉使武昌备见告报自后又多在北地每参谒题牓云庐山白鹿洞乡贡进士桑俱凤人多戏之竟莫知其所止云司马郊道士司马郊一名凝正一名守中不知何许人也常游江上披冠褐蹑屐而行日可千里衣服不改而常新所爲觕撞竟无敢近之者能诈死以至青肿臭腐俄而复活尝止于池州开元观自宣之歙时有道士邵脩默亦往歙至城中约之与同行脩默避之先往至一镇戌方息于逆旅而郊先至脩默隐身潜窥之见郊入别店中召主人与饮酒旋即辱之主人初敬谢不得已而击之旣而互相殴击郊忽踣于地视之已死体冷色变一市聚观乃集乡里缚其主人检身责词将送于州时已向夕欲明旦乃行至夜半后闻店中諠然曰已失司马矣人方悟郊诈死乃释主人脩默明日乃行至前百余里诈问人曰司马尊师何时过去曰今早已过矣明日复行百里问之曰昨早已过及到歙问之亦然每往来江上诸州至一旅舍安泊乆之将去告其主人曰我所有竹器不能将行取火焚之主人阻曰风高且竹屋低隘不可举火郊不已衆共劝之郊怒乃发火于室中持一大杖立于门侧敢至者击之郊有力皆莫敢前俄而火盛燄出于竹瓦之隙衆惶骇旣而火灭郊竹器皆尽所卧床皆熏灼而荐席无焦者有朱翱爲池州法曹郊过诣之谓朱曰君色恶当病我即去君病中能唿我本名当有所应翱不之信后十余日果然病热甚重忽忆郊之言意甚神之因稽首思念垂祐初朱有病恶见人在床前有小吏陈某者指使如意令入室侍疾亦叱去家人于之外户无得入者至是朱恍惚见陈某持一瓯药进朱饮之便觉意爽体佳唿家人曰适陈某所持来药甚效当再将来服家人惊曰此不令入室陈某安得至此朱乃悟郊之垂祐也自是朱病渐愈郊尝居歙州某观病痢困甚衆拟欲白官司先以意问郊郊怒曰吾疾方愈何劳若此爲而益笃主观不得已乃口白县令令使人候之郊曰长者何故知吾病也来者以告郊郊怒忽起结束径入山中步行如飞后十余日持一大杖求主观将杖之观道士共拜求救乃免又至洪州市中探买鲊食小儿唿曰道士喫鲊郊怒以物击小儿中额流血巡人执郊送于虞候虞候乃闻其名方喜劝说之郊乃极口怒骂虞候虞候忿杖之数十郊谓人曰彼杖我十五可得十五日活杖我十十日活矣未几果然自是入庐山居简寂观无日不游览虽深山峻岭人迹所不可到者等闲一造如平地后醉卧数日弗起临终置一杖于棺中及葬觉棺空发之惟杖在焉历世眞仙体道通鑑卷之四十四历世真仙体道通鉴正统道藏三家本五十三卷洞真部记传类历世眞仙体道通鑑卷之四十五潜二吕嵒先生吕嵒字洞賔号纯阳子世传以爲东平人一云西京河南府蒲坂县永乐镇人即今河东河中府也曾祖延之仕唐终浙东节度使祖渭第进士德宗贞元中官至礼部侍郎晩爲潭州刺史有四子曰温字化光官至衢州刺史曰恭岭南府判官曰俭爲御史曰让历太子右庶子或曰终于海州刺史先生乃让之子也贞元十二年丙子四月十四日生于林檎树下少聪敏日诵万言至文宗开成二年丁已擢举进士擢第时年四十二岁龙姿凤目鬓发疏秀金水之相顶华阳巾衣逍遥服貌似张良又似太史公之状后因游庐山遇异人得长生诀一云武宗会昌中两举进士不第因于长安道中拟游华山酒肆憩息俄有一人长髯碧眼自西而来亦憩此肆遂与共炊髯者亲爨先生因就日负暄不觉睡着梦举进士登科第历任显官奏对称㫖遂除翰苑入台阁擢侍从俄拜执政居朝三十余年偶上殿应对差误被罪谪官南迁江表路值风雪仆马俱瘁一身无聊方自叹息忽然梦觉髯者饭犹未熟倏然笑曰黄粮犹未熟一梦到华胥先生惊曰公安知我有梦耶髯者曰公适来之梦富贵不足喜贫贱不足忧大抵穷通荣辱寿夭得丧往古来今皆如一梦富贵则爲好梦贫贱则爲恶梦寿长则爲好梦夭折则爲恶梦如公适来之梦诚好梦也一失到底转爲恶梦公备知之矣贵即虚名富犹孽火金珠外物子孙他人一息不来四大不顾把甚物爲坚固即复题诗壁间先生大悟因拜曰公眞异人也敢问贵姓居何乡邦髯者曰吾乃天下都散汉钟离权也居终南山公若省悟可从吾去先生于是弃儒业而从游师事之而得道复于僖宗广明元年遇崔公传入药镜即知修行性命不差毫发后多游湘潭岳鄂之间人莫之识尝题岳阳楼诗云朝游北岳暮苍梧袖里青蛇胆气粗三入岳阳人不识朗吟飞过洞庭湖外多有诗文留世略见眞常集又着丹诀演正论述剑集各有玄㫖以遗后学后南游巴陵西还关中冲昇于紫极山一云历江州登黄鹤楼以五月二十日午刻昇天而去不知何年其自作传云吾乃京兆人唐末累举进士不第因游华山遇钟离子传授延命之术寻遇苦竹眞人传授日月交并之法再遇钟离尽获金丹之妙吾得年五十道始成第一度郭上灶第二度赵仙姑法名何二人性通利吾授之以归根复命法吾惟是风清月白神仙会遇之时尝游两浙京汴谯郡身长五尺二寸面黄白鼻耸直左眼下有一痣如人间使者箸头大常着白襕衫系皁縚变化不可度世言吾卖墨飞剑取人头吾闻哂之实有三剑一断烦恼二断贪嗔三断色慾是吾之剑法也世有传吾之神不若传吾之法传吾之法不若传吾之行何以见爲人若反是虽携手接武终不成道先生自冲昇之后时降人间化度有縁学仙之士出入隐显不可测识其先后游戏人间事迹详载诸书宋徽宗宣和元年七月二十八日勑封告词云朕嘉与斯民偕之大道凡厥仙隐有载册书司存来析宠襃必下吕仙翁匿景藏采远迹遐方逮建福庭适当茇舍叹兹符契钖以号名神明不亡尚鉴休渥可特封妙通眞人及太元至元六年正月襃赠纯阳演正警化眞君道一曰吕嵒弃利斥名逍遥物外神示道化疏絶尘凡观其诗云三入岳阳人不识朗吟飞过洞庭湖闻其风者悦之道德经曰知我者希则我者贵眞吕嵒之谓也施肩吾施君名肩吾字希圣号华阳睦之分水人世家严陵七里濑少举进士习礼记有能诗声趣尚烟霞慕神仙轻举之学唐宪宗元和十五年登进士第主文太常卿李建赋大羹不和诗早春残雪一榜如姚康元晦后皆颇以诗文显君独不仕张司业籍赠之诗云虽得空名不着身又送东归诗有折得高名到处闲之句故希圣诗自谓元和进士长庆隐沦者盖登科之明年改元长庆希圣遂远引不复来文宗太和中乃自严陵入西山访道栖静眞矣初希圣遇旌阳授以五种内丹诀及外丹神方后再遇吕洞賔传授内炼金液还丹大道于是终隐西山今观西一里许爲芭蕉源沿山梯级而上有书堂旧址石室故在希圣手植老柏尚有一二存者其所爲诗文甚多山中所传未十之四有得其告勑于严陵云观已刻之石琼山白玉蟾跋施华阳文集云李眞多以太乙刀圭火符之诀传之钟离权钟离权传之吕洞賔吕即施之师也施有上足李文英昔施君授李一十六字世罕知者一灵妙有法界圆通离种种边允执厥中予偶得之故併以告胡栖眞使补其遗云杨无爲题石室诗云玉京高谢黄金榜石室归来白鹿车山后暗通天寳洞眼前便是地仙家时闻清夜雪中犬回视红尘井里蛙五百年前人未到芭蕉源上锁烟霞徐钧徐钧者自称东海蓬莱乡人也言谈清爽皆引子史捷而能文每自吟曰曾见秦皇架石桥海神忙迫涨惊潮蓬莱隔海虽难到直上三清却不遥腰常挂一葫芦棹扁舟泛于鄂渚上及三湘下经五湖每将鱼就沿江市井博酒与人吟话而去垂白好事者言识之数十年矣而颜貌不改或戏留之约名目斤数钓鱼须臾得鱼如其约人皆异之又见人有疾即葫芦内取药救之其药如麻粟大不许人服食惟以酒研涂心腹间其疾便愈无不神验人有问之药可服食不曰可只是入口便憎饭去好道者服其药一粒十年絶食而常须饮酒吃水助之颜亦红白齿髪不衰得其药者甚多寿皆八九十庐山钱朗累服其药极得长年今江湖渔人时有见者逐之舟去如飞不可近乃水仙也钱朗钱隐居名朗字内光洪州南昌人也少居西山读书精勤有节操五经登科累历世宦清直着称去有遗爱时论美之唐文宗朝开成初爲安南都护副使后爲光禄卿归隐庐山情澹好道师东岳道士徐钧得补脑还元服炼长生之术昭宗世钱塘彭城王钱镠慕朗得道长年乃迎就钱塘师事之时朗已一百五十余岁童颜轻健玄孙数人皆以明经进身仕爲宰官已皓首矣朗忽一日告别言我处世多年适爲上清所召今须去矣俄气絶数日颜色怡畅如生举之就棺身轻若空衣然已尸解矣其玄孙谓人曰我之高祖年一百七十余岁杨云外杨云外字慕仙徐州人也世官军中慕仙生而秀颖独不喜介冑事年几冠即白其父母丐爲道士父母不能夺其志时荒山有废精庐舍因往居之俄有异人指示一所曰下有瘗钱尔乏食可以取给寻复以道授慕仙于是神鉴顿超悟能辟谷驯扰虎狼父母时念之慕仙即还家而人见慕仙固自处精庐也皆大骇焉居乆之去游庐山亦止群虎中往来游历洞府甚多唐宣宗大中末始止硖抵万州石城山尤多虎夙夕燕坐其间山高无水已而泉忽涌出未几来云安之云昇宫懿宗咸通中语人曰吾乡有灾是岁十月庞勋乱彭城僖宗干符后黄巢兴曹濮浸淫徧天下硖内险远民恃以无恐慕仙醉卧市道上悲咤曰此地多杀奈何其后硖内兵起慕仙所卧之地适肆屠戮血流赭土光启二年慕仙过邑子袁生告之曰吾于白水王氏有宿负未尽偿行当偿之二月王果作难剽云昇慕仙触强刃以死袁生取瘗之色如平常后有人见其往来于房陵云安监使李文表从子亦遇于成都袁生发瘗视之但存短褐而已云安云昇宫有碑杜光庭文存焉王昌遇王昌遇梓州人也爲州治狱吏尝晨食猪蹄不尽而藏之已而妻妾匿之至夕将取食焉婢红莲以不获告昌遇意其盗也笞掠之不胜痛遂诬服妻徐出豚蹄曰我试君耳君鞠狱得无类是乎昌遇大感悟自是多所平反而所爲亦寖近道矣俄有老父卖药于市能除鼠暴终日无售者昌遇怜之每遇老父辄鬻以归如是乆之老父怪曰君家多鼠乎昌遇曰吾怜丈人不售故鬻之非求毒鼠也药具在老父曰第用之鼠未必死尔昌遇归投药食中鼠大集食已皆化鸽飞去昌遇大惊往求老父不见也未几有道人日醉于市卧道上人唿之爲落𩲸仙时白昭嗣节度东川刘辟方阻兵禁夜行者得辄死昌遇爲牙校治右厢夜过所部见有卧道上者视之乃落𩲸仙也匿不发掖归其家落𩲸旣寤诟曰吾有二缣白金三两钱二千今失之必汝也昌遇不复辩如数偿之落𩲸仙持以去曰他日见子泸上逾数年官府追旧吏解纲昌遇当解绢纲于泸州至江安道中遇二道士执兵刃挟弓矢昌遇股慄不敢进道士曰乃尔耶愼勿恐吾落𩲸仙也挽昌遇至其居爲其设酒已还其元来所赏金帛曰正爲今曰设也后昌遇得此以偿绢纲亏折之数遂得交收公文回归道士复告昌遇曰尔知阳精䰟立阴精𩲸成两精相传而成神明神以形用形以神生神去则形毙矣昌遇曰不知也愿受教之道士曰神以道全形以术延尔因授以赤龙大丹诀曰昔者毒鼠药乃外丹之本也火养之三年服之仙矣遂名昌遇爲易玄子唿左右取焉今昌遇乘以归马无辔而行若奔电直凌霄汉间俄尔至高峰若蹶然则矗立平地矣马忽言曰吾乃潭中龙也子所闻丹方尚能省乎复爲之开说旣已即跃入潭中化爲龙沫去寻有负樵者至昌遇问此何地曰东川也昌遇因问途而还即诣府丐免后来差发遂炼丹于北郊之长平山西郊之凤凰山丹成轻举时唐宣宗大中十三年九月九日也尔朱洞尔朱洞字通微不知何许人也少遇异人授还元抱一之道炼大丹不死之方因自号归元子唐懿宗朝至蓬州州有大小蓬山世传周穆王时有人于此刻木爲羊跨而仙去通微曰是与海上三山名同又有跨羊仙迹吾期成道于兹乎乃援修蔓蹑絶壁得石室喜甚曰足办吾事矣乆之复舍去卖药于蜀汉之间其行飘然如乘太虚时时啗猪血灌肠饮酒哦诗人莫之测所舍逆旅主人每夕怪其室中腷腷有声间窥之则其身自榻而昇触栋而止后伺其醉以粉涂其腹黎明视其栋着其上皓然或者于枯骸中得物如雀卵持以问通微通微曰殆服神丹而不能修炼故纯阴剥消无阳与俱独就丹田成此尔女子吞之当生异儿果有吞卵者生儿神光烁日异香满室唐昭宗大顺中王建围成都通微亦在焉馆通微者忧懑曰建约城陷日夷戮无噍类奈何通微曰勿忧也施席笼摄建及其三军入其中有如聚蚁建与军皆见神人乘黑云叱其军曰敢有一毫伤吾民若等祸且及建等怖伏曰不敢建入成都果束兵市不改肆民旣全济矣通微则又往客果州尝大醉天封精舍呕丹于其井中曰后当爲良药至今炎夏病归者饮之必差果州朱凤山州之南尔朱仙及李淳风养炼之地通微一日谓所善郡人张洪之曰吾乆不朝元今欲往谢氏仙山趋宸极时冬夜晴澈漏方中大雪暴集洪之念通微冻踣漏甫尽即出求之见其衣单衣卧道上举碧玉简示洪之曰吾朝元误坠此溪上盘石有声尔视之石必断矣视之信然邻有毙于酒者通微以药灌之即蹶然起言已入阴府主者令亟还曰眞人有命延寿一纪洪之因是大骇请授以道通微曰尔股上天鱼首倒无益也更一生乃可尔洪之股有痣若鱼形首素上向至是果倒矣通微鬻丹阳一粒需钱十二万太守召鬻之曰太守金多非一百二十万钱不可售太守怒以爲惑衆纳之竹奁沈于江至涪陵上流有二人乘舟而渔举网怪其重出之乃通微貌如常渔者曰必异人也入定乎叩铜缶寤之少焉通微开目视二渔者曰子等何人此去铜梁几何有三都乎曰我白石二江人渔水上此去铜梁四百里自是而东即酆都县平都山仙都观也通微曰吾师谓吾遇三都白石浮水乃仙去殆此即先是通微至江滨多投白石待其浮人不解也通微旣登岸从容语二渔者曰子类有道者有所传乎二渔曰我昔从海山仙人得三一之㫖炼阳销阴亦有年矣通微于是索酒与剧饮取丹分饵之至荔枝园下旌节自天降导三人昇云而去涪州松屏出石山间尔朱先生种松于此映山之石皆有松文采者祈祷得佳天然成文其后通微再见于世有成都胡二郎仙井道士遇焉据五代史补云尔朱先生功行甚至遇异人与药一丸云君见浮石而后服之则仙道成矣先生如教每遇一石必投诸水后游崃上将渡江有叟舣舟相待问其姓曰石氏问地所属曰涪州先生豁然而悟遂服其药即时轻举矣应靖应靖不知何所人也唐僖宗时爲登封令有惠政黄巢犯东都分兵徇属邑登封吏民惶惧无计长官曰吾邑无郛库无兵廥无粟可以守乎即空一邑之保嵩高山自爲殿贼追及长官身搏战以死捍之贼解去登封之人获全长官旣而弃官学道遂仙去隐其姓以名显故谓之靖长官宋哲宗元祐中刘几常遇嵩高山中天姿疏散浩然也长官尝以道授黄蓬石已载蓬石语中蓬池人何格非仕至二千石少慕清高亡何亦见长官于大蓬山飞仙岩自是数至长官喜抵掌谈笑饮酒至斗余然坐在立亡倏忽千里不可测度一日长官过格非吕眞人寻浮空而至并坐语格非遽起再拜求指教眞人曰子自有师矣格非志不笃已而不能悉如长官言以疾终焉历世眞仙体道通鑑卷之四十五历世真仙体道通鉴正统道藏三家本五十三卷洞真部记传类历世眞仙体道通鑑卷之四十六潜三王仙君王仙君以唐昭宗天复初自上党云游经北邛缑氏入嵩山旷度虚怀澹然无迹虽与同侣相接莫知其所爲飘忽无滞希夷自得因放志林谷迷其所之时人亦未爲异也岁余其门人道士与其弟侄自壶关太行南池嵩少历问所经宫观物色求之乃于嵩山西北絶崖中见仙君端居嵌窦之内宴坐凝然高耸且百仞壁立悬絶非攀授所到门人等炷香瞻礼涕泣恋慕不忍去舍仙君忽谓门人曰太上以我夙有微功署爲少室仙伯仙凡路隔勿复悲恋言讫腾空而去时嵩阳道士焦隐黄孙玄明费靖言罗应之同奉香花瞻望崖室虔奉敬礼而已李昇李昇字云举自言江夏人生唐德宗朝幼而聪悟及长博通群书能文机捷出口成章爲性高古师于少室山道士学炼气养形之术常布衣游行天下时元稹廉察浙东白居易出牧钱塘以昇旧友皆慕昇之文学道术邀致于賔席间问昇生当太平之世何不受荣禄而乆爲布衣乎对曰不爲世累召之亦不就乃徐吟曰生在儒家遇太平玄䙧重滞布衣轻谁能世路趋名利臣事玉皇归上清元与白奇之诗酒延留岁余复去他游莫知所之僖宗广明元年黄巢犯阙之后天下慅然惟江左稍安宛陵主帅田頵常好道术而昇五十年前宛陵有耆老爲童稚时识之言状貌不改于当时人甚异之昇至頵乃延之师事益厚光泽轻健若四十余许鬓髪甚黑目瞳且方牙齿尖锐如排枣核好吃石莲须臾咬一升皆作两截人不可学饮酒二斗不醉絶粮养气雪中单衣而颜貌益红时自引中指指灯丈余若隙风所吹莫知其服饵人问其道术长生之事皆託辞以对忽告人曰我厌此兵革纷纷不如去矣时昭宗爲朱全忠所篡昇闻而不平翌日俄气絶颜色不变举之就棺空衣而已年一百四十七岁未月余间田頵兵败祸及昇已先觉而去亦尝言于人咸思之异人也后累有于蜀中见之如旧者焉伊用昌伊用昌不知何许人唐末披羽褐往来江右纵酒狂逸世人唿爲伊风子妻年甚少善音律女工皆尽其妙豪家子以言笑调之毅然有不可犯之色用昌好作望江南词夫妇唱和而歌傍若无人夜多宿古寺废庙中尝死于醴陵又于哀帝天祐年间至建昌南城县夫妇一夕俱毙镇将丁其姓以籧篨藁葬路傍后一年镇将抵钟陵一旦于北市棚下见用昌夫妇唱望江南词用昌同镇将登旗亭痛饮大醉夫妇连臂高唱出城渡江至游帷观题殿壁自称上方赤龙神王因入西山后不复出焉胡二郎胡二郎尝见一道士于成都醉卧通衢二郎怜之每值其醉辄取石支其首道士一日醒见二郎在傍感之因劝修道且歌以讽曰欲究丹砂理幽玄无处寻不离铅与汞无出水中金金欲炼时须得水水遇土兮终不起但知火候不参差自得还丹微妙㫖人世分明知有死刚只留心恋朱紫岂知光景片时间将谓人生长似此何不回心师至道免逐年光虚自老临樽只解醉醺酣对镜方知渐枯藁二郎切切听我语仙乡咫尺无寒暑与君说尽只如斯莫恋骄奢不肯去感君恩义言方苦火急回心求出路吟成数句赠君辞不觉便成今与古二郎曰愿闻君姓字曰吾尔朱也乃即屠肆市猪血灌肠置溲中使二郎食二郎食之甘美方知其异人也道士旣去二郎亦化其家将葬怪其棺轻发之有竹竿存焉张鳌张鳌不知何许人也唐末得道旣仙去常至成都玉局化洞微大师李乘应之室宋神宗熙宁五年九月亦卖药于市中人莫识也士大夫遇于途怪其安坐不爲礼而神丰峻发与他人卖药者异也翌日始知爲先生而不知所之乘应字应之能语人休咎赵清献公抃爲江源令乘应尝言某年公当入蜀后如期转漕梓中复曰徙成都果然汉州太守聂仲友深欲致乘应乘应不肯往曰斯人天狱星动矣卒不能致其言无一不验者盖有得于先生云李梦符李梦符不知何许人后梁太祖开平初寓南昌放荡不羁常以钓竿悬一鱼歌渔父引其词日新人争买之得钱即入酒家或敲冰入水及出则气如蒸遇人与语应口成诗时钟传镇南昌桂州刺史李琼以书嘱传云梦符吾弟也幸爲遗归传令访于市邸已不知其所在乐子苌乐先生名子苌海陵人也后梁太祖开平中家酤酿而性好道人至即饮以酒或诡爲道士服者先生亦辄饮之后有道人来诧曰人至以三升饮之岂能足我乎先生问曰其饮几何曰吾饮不可涯也乃纵使饮至夕视之则醉堕盎中死矣先生惧潜舁盎并瘗之后三日香发越自瘗所出发其瘗则酒盎色渥如丹而芬冽异常先生喜曰是异人者使吾室偕仙乎与其家毕饮已悉昇云而去独从子坠地云茹蒜不可以往也然亦寿百余岁后即其地筑天庆观吴涵虚道士吴涵虚字合灵居然风采未尝下山终日沉湎亦无烟火之具俗唿爲吴猱好睡经旬不食常言人若要闲即须懒如勤即不闲也素不攻文忽作上昇歌曰玉皇有诏登仙职龙吐云兮凤着力眼前蓦地见楼台异草奇花不可识我向大罗观世界世界如同指掌大当时不爲上昇忙一时携向瀛洲迈至于后唐潞王清泰二年上升又有荆台隐士铁冠先生樊氏慕合灵之道常骑白牛访之楚王马希范常师之后马希范嗣位先生不知所之李云卿李云卿不知何许人也博通经史尤善作诗有山房集二十卷当时名公辟举皆谢不拜每云上眞高仙必须精持戒行阴功济物遂留心医道以救人命心神颖悟凡用药不犯生命止以金石草木乃谓古仙制方术传于后世其间有以虫鱼爲药縁此不得轻举者有之可以爲戒也先隐西山后徙居庐山北阜数州千里之地求医者盈门皆不受金帛之赠絶慾断荤其所居近九天使者庙每旦暮祝曰某以医药救民病苦不图权利尽未来世永无退志明神灵通必能加护凡居山六十余年颜色黄润目光射人有识者皆云阴功所致也一日因随採药人至深山中忽睹一人圆冠紫袍相揖曰我乃此山之神也九天使者眞王传命以汝救物有功使我授汝大清九华神丹太微天帝君飞天纲步地纪金简玉字一通自此当絶迹人间精专修持云卿再拜告曰九天使者不审可得见否神曰汝虽絶慾断荤犹接迹人间秽气未除未可见也方以手授神丹玉字隐没不见云卿由此远离世俗乃于圣治峰空爲室自大唐穆宗至后唐庄宗同光二年八月一日白日仙去张荐明张荐明者燕人也少以儒学游河朔后去爲道士通老子庄周之说后晋高祖天福四年己亥九月辛卯上召见问道家可以治国乎对曰道也者妙万物而爲言总两仪而称德得其极者尸居衽席之间可以治天地高祖大其言延入内殿讲道德经拜以爲师忽一日荐明闻禁中奏时鼓曰陛下闻鼓乎其声一而已五声十二律鼔无一焉然和之者鼓也夫一万事之本也能守一者可以治天下高祖善之五年五日赐号通玄先生后不知所之臣道一曰张荐明可谓造道之深者观其答高祖之问曰得其极者尸居衽席之间可以治天地道德经曰不出户知天下不窥牖见天道其出弥远其知弥少是以圣人不行而知不见而名正以此意又答曰能守一者可以治天下皆本于道德经贺元贺元不知何许人也仕后晋爲水部员外郎得道不死宋眞宗东封泰山水部谒道左稽首而去至暮行宫阅谒奏之帝大惊谒尾有诗其一曰醒日常稀醉日多吟风味道郁嵯峨深宫不及孤臣虑世事纷纷奈酒何其二曰三朝功业独巍巍老去忧民志不衰欲得八方同一醉此心那许世人知诏有司物色不可得仁宗天圣初使弟子喻澄诣阙献浮屠老子像直数十万又有乔仝者少得大风疾因去家自弃荒山遇水部教之啗松腴稍使学道年八十上下山如飞数从水部东游过维却水上哲宗元祐初仝来东都见苏轼子瞻曰吾师尝游密州识君于常山道中意若喜君者子瞻留之不可曰吾师以上元期我于蒙山矣子瞻作诗送仝并以絶句五解寄水部自是世莫有见水部者郭恕先郭恕先洛阳人也五代时人少能属文善史书小学通九经七岁举童子后汉湘阴公辟从事前与记室董裔争事拂衣去后周太祖召爲周易博士宋国初与监察御史符昭文争忿于朝堂贬干州司户秩满去官遂不复仕纵放岐雍陜洛之间逢人无贵贱常口称苗值山水即旬日不去几絶谷数旬不食盛夏暴体日中衣不沾汗大寒凿冰而浴方冰澌释太宗素闻其名召归阙入馆于内侍省押班窦神兴舍恕先长髯而美忽尽剃之神兴惊问其故恕先曰聊以效颦尔神兴大怒太宗以其少检除国子监主薄出馆于大学益纵酒肆言时政黜登州至齐州临邑谓部送吏曰我逝矣因𣻃地爲穴度可容面俯窥焉而卒就藁葬道左后数月故旧取其尸改葬但衣衾存焉盖尸解也陈陶陈陶淑浦人少好学善天文长于歌颂知南唐李氏运祚不振遂絶搢绅之望乃筑室西山以吟咏自乐及以修炼爲事有闲居杂兴诗传世宋太祖开寳中人见一叟角髻披褐与一炼师入城鬻药得钱即市鲊就炉相对饮啗傍若无人醉即歌唱人以爲陶走妇焉或云已得仙今西山香城寺有读书堂孙成孙成不知何许人善爲诗预知休咎至庐山以诗题九天使者庙云独入玄宫礼至眞焚香不爲贱贫身秦淮两岸沙堆骨湓浦千家血染尘庐阜云烟谁是主虎溪风月属何人九江太守勤王事好放天兵渡要津不数年金陵板荡九江重围人受涂炭竟应诗谶后殁于南昌人弃之江中尸乃泝流而上莫不异之以爲得道尸解仙去矣许坚许坚字介石庐江人也或曰本晋长史穆之裔形陋而怪长满七尺帻巾芒鞋短襕至骭亦无赍装惟自负布囊而已性嗜酒善属文尤好吟咏尝以策干江南主及以诗上舍人徐铉竟拂衣去居常无冬夏常持一大扇自号江南野人书一絶于扇云哦吟但写胸中妙饮酒能忘身后名但愿长闲有诗酒一溪风月共清明又题简寂观云常恨眞风千载隐洞天还得恣游遨松楸古色一坛静鸾鹤不来清汉高茅氏井寒丹已化玄宗碑断梦魂劳分明有个长生路不向红尘叹二毛宋太祖干德中其文集颇行于世爲人静默不苟名声所居无常多往简寂观或白鹿洞人莫知其趋向也时须濯浴便就溪涧不解衣带出而曝衣于石今简寂大涧中有许坚晒衣石尚存坚有鼎容三升每得鱼不去鳞肠或烹或炙不加醯盐熟处旋啖素与樊若水善樊北渡至大宋太平兴国中因漕江南会坚于简寂勉以禄仕则颦蹙不答乃割俸金三百缗爲酒资以券授之坚唯而不谢旣半期未尝一言或爲之请之则饮酒市鱼欢然醉舞或有借券而往公府亦从之至樊将解职就索曩券亦亡其所之其旷达自任如此后往茅山或之九华随意所适人不能测亦未尝见其釜爨又尝至阳羡一日涉西津忽凌波阔步而行衆方惊以爲神眞宗景德末卒于金陵岁余兵部员外郎陈靖舣舟秦淮谓两日前于洪井见坚来谒门刺尚在及发其瘗无所复睹人以爲尸解云沈麟沈麟字廷瑞筠阳人唐吏部郎中彬之仲子幼而执操已异雅好希夷之理性至孝父死庐墓三年慈乌集其墓后弃妻学道于麻姑山一云玉笥山常衣单褐风雪不易人遗新衣多转以遗贫乏或弃之嗜酒工诗时人唿爲沈道者直造州县径入坐阶一日宰正听讼麟醉至宰戏之曰沈道者何日道成麟即书几曰何须问我道成时紫府清都自有期手掘药苗人不识体含仙骨俗安知书符解遗龙蛇走动印还教海岳移他日丹霄谁是侣青童引驾紫云随跣足日行数百里往来玉笥浮云林栖野宿南唐保大中诣玉笥精思院隶籍冠褐入室养气人罕得见宋太宗雍熙二年上元日禺中整冠褐闭户焚香燕坐握固而化同志爲藏蜕于群玉峰之西铁柱冈之东后月二十日有合山道士曾昭莹来访玉笥途中遇之因问曰道者何之答曰暂到玄都寻当入庐山遗度人经二卷诗一篇与昭莹云南北东西事人间会也无昔曾栖玉笥今也返玄都云片随天阔泉声落石孤丹霄人有约去採石菖蒲昭莹讶其语不凡入宫首访之其徒云羽化去矣昭莹出示经与诗衆识其字画殊以惊骇昭莹与其弟至其墓所观之得片纸于墓侧有诗云虚劳茔殡玉山前脱迹谁知已蜕蝉应是元神归紫府更无遗𩲸在黄泉药囊止有修丹诀尘世空留悟道篇堪叹浮生今古事北邙山下草芊芊验其墓有穴可尺余向左畔开空棺而已或谓尸解焉有南中人多识之尝有诗寄其故人陈智周云与君相别后别后会难期金鼎消红日丹田养紫芝访君难可约怀我岂无诗休羡繁华事百年能几时智周寻于端拱间及第授衡阳尉终南唐列传沈彬次子廷瑞有道术嗜酒却粒寒暑一单褐数十年不易跣行日数百里林栖露宿多在玉笥浮云二山老而不衰后不知所终黄万护巫山道士黄万护常以符药救人蜀主王建召之铺草荐水面泝流而上一日至成都历世眞仙体道通鑑卷之四十六历世真仙体道通鉴正统道藏三家本五十三卷洞真部记传类历世眞仙体道通鑑卷之四十七潜四陈搏先生姓陈名抟字图南号扶揺子亳州眞源人也与老子同乡里生而不能言始四五岁戏涡水之滨有青衣媪召置怀中乳之自是能言聪悟过人及长经史一览无遗年十五诗礼书数至方药之书莫不通究亲丧先生曰吾向所学足以记姓名而已吾将弃此游泰山之巓长松之下与安期黄石辈论出世法合不死药安能与世俗辈脂韦汩没出入生死轮回间哉乃尽其家业散以遗人惟携一石铛而去唐士大夫挹其清风欲识先生面如景星彩云之出争先睹之爲快先生皆不与之友由是谢絶人事野冠草服行歌坐乐日游市肆若入无人之境或上酒楼或宿野店多游京国间后唐明宗闻先生名亲爲手诏召先生至长揖人主明宗待之愈谨赐先生号清虚处士仍以宫女三人赐先生先生爲表谢上云赵国名姬汉庭淑女行尤婉美身本良家一入深宫乆膺富贵昔居天上今落人间臣不敢纳于私家谨用安之别馆臣性如麋鹿迹若萍蓬飘若从风之云泛如无揽之舸臣送彼复归清禁及有诗上浼听览诗云雪爲肌体玉爲顋多谢君王送到来处士不生巫崃梦空烦云雨下阳台以书奏付宫使即时遯去因肆意山水间自言尝遇孙君仿鹿皮处士二人谓武当山九室岩可以隐居遂往栖焉服气辟谷以恬默自处凡二十余年撰指玄篇八十一章入室还丹诗五十首又作钓潭集万余字皆罗缕道妙包括至眞尝夜立庭间见金人持剑唿曰子道成矣当有归成之地先生曰金人云归成之地盖秋爲万物之所敛而归者也吾其隐于西方乎是时年已七十余俄徙居华山得古云台观基辟荆榛而居之以契归成之语时境内有虎食人先生至叱虎令去自是不爲害唐开元中李奇者隐于华阳颜有童色斯须行数百里与先生游更相酬倡先生常闭门卧累月不起周世宗显德中有寻访者窥其户阒其无人惟兽迹鸟声而已有樵于山麓者见有遗骸尘㙠迫而视之乃先生也扪其心独暖良乆气还而起曰睡酣奚爲扰我州将罗彦威以闻世宗召见禁中月余方起因问以黄白事对曰陛下爲四海之主当以政治爲念夫何留意于小道邪世宗不以爲忤拜谏议大夫固辞赐号白云先生遣还山诏州县长吏常存问之先生负经济之才历五季乱每闻一朝革命辄颦眉数目尝作诗云十年踪迹走红尘回首青山入梦频紫陌纵荣争及睡朱门虽贵不如贫愁闻剑戟扶危主闷听笙歌聒醉人携取旧书归旧隐野花啼鸟一般春一日乘驴游华阴闻宋太祖登极大笑曰天下自此定矣遂隐华山不复出太祖召不至兴国初始赴召太宗赐诗云曾向前朝出白云后来踪迹杳无闻如今若肯随朝诏总把三峰赐与君先生将至阙上言求一静室休息乃赐观于建隆观扃户熟寐月余方起诏服华阳巾草屦垂绦以賔礼见于延英殿赐坐延问甚乆时上方欲征河东先生谏止之会军已兴上不乐其言诏复令寐于御苑及兵还不利经百余日乞归山太平兴国四年复来始云河东可取暨王师再举果执刘继元年并州上谓宰相宋琪等曰抟方外之士在华山已四十余载度其年盖百余岁语论甚高因遣中使送至中书琪等从容问曰先生得玄默之道可以教人乎对曰抟不知吐纳养生之理神仙黄白之事非有方术可传假令白日冲天亦何益于世教圣上博达今古深究治乱眞有道仁明之主是君臣同德致理之时勤行修炼无以加此琪等称善以其语白上上益重之下诏曰华山隐士陈抟晦迹丘樊栖心岩穴跌宕世表涵味道腴往在周朝物色幽遁尝应鹤板之诏终逐鸿㝠之心自尔以来多历年所今复言迂高迹来仪帝庭不有嘉名曷彰清范可赐号希夷先生上屡与之属和诗什上问曰若昔尧舜之爲天下今可至否先生云上阶三尺茅茨不剪其迹似不可及然能以清静爲治即今之尧舜也上善其对因出诸子使视之先生密陈天命实在章圣上亦欲拜谏议大夫固辞乞归山进诗云草泽吾皇诏图南抟姓陈三峰十载客四海一闲人世态从来薄诗情自得眞乞全麋鹿性何处不称臣上知其不可留即赐宴便殿诏宰臣两禁赴宴爲诗以宠行仍赐龟鹤鞍马束帛又诏华阳刺史王祚时就存问其愿操几杖以师事者不可胜数其后再遣中使就山宣召先生先生曰极荷圣恩臣且乞居华山先生意甚坚使回具奏其事上又遣中使赍手诏茶药等物赐之仍仰所属太守县令以礼遗之安车软轮之异数迎先生先生乃爲表谢上曰丁宁温诏尽一札之细书曲轸宸恩赐万金之良药仰佩圣慈俯恭增感臣明时闲客唐室书生尧道昌而优容许由汉世盛而善存四皓嘉遁之士何代无之再念臣形如藁木心若死灰不晓仁义之浅深安识礼仪之去就败荷作服脱箨爲冠体有青毛足无草履倘临轩陛贻笑圣明愿回天听得隐此山圣世优贤不忝前古数行丹诏徒烦彩凤衔来一片闲心已被白云留住获饮旧溪之水饱聆松下之风咏味日月之清笑傲云霞之表遂性所乐得意何言精神超于物外肌体浮乎云烟虽潜至道之根芽尽陶圣域之水上敢祈睿眷俯顺愚衷谨此以闻先生经史浩博尤精易学鉴人察物辨别圣凡宋太祖太宗龙潜时与赵忠献公游长安市先生与之同入酒肆公因坐右席先生曰汝紫微帝垣一小星尔敢据上次乎周世宗宋太祖同行先生则云城外有三天子气种放初从先生先生曰若当逢明主名动天庭名者古今之美器造物者所忌子名将有物败之卒如其言忠定张公咏爲布衣时先生一见而奇之公曰愿分华山一半居可乎先生于公固可及别去赠以毫楮公解其意曰是将婴我以世务赠诗云征吾入蜀是寻常鼎沸笙歌救火忙乞得东南佳丽地亦应多谢鬓边苍后果登第以名动天下将赴剑南有诗寄先生云性愚不肯林泉住刚要清流拟致君今日星驰剑南去回头惭愧华山云及还有诗云人生大抵重官荣见我东归夹道迎应被华出高士笑天眞丧尽得浮名忠定晚年疽发于首乃出守昇州所赠诗无有不验者陈康肃公尧咨旣登第过谒先生坐中有道人髽髻意象轩傲日康肃公连言曰南庵语已径去康肃公深异之问曰向来何人先生曰钟离子也康肃公惘然欲去追之先生笑曰已在数千里外矣康肃公曰南庵何谓也先生曰他日自知之其后康肃公转漕闽中巡行过墟里间闻田妇唿其子曰汝去南庵趣汝父归康肃公大惊问南庵所在视之则废伽蓝也有碣云某年月日南庵主入灭祠其眞身于此乃康肃公生时也清源王世则与韩见素赵谏议同诣先生世则爲仆隶拜阶下先生曰侮人者自侮也揖世则使坐于诸公之右曰将来君独首冠诸公尽如此会也明年世则果第一余皆列于次又能逆知人意斋中有大瓢挂壁上道士贾休复心欲得之而不言先生谓休复曰子来非他盖欲吾瓢尔唿侍者取与之有郭沆者少居华阴尝宿观下中夜先生唿令趣归沆惮其远先生与之俱往一二里有人号唿以报其母卒沆始悟其言先生因遗以药使急去可救旣至果卒灌其药遂甦许谏议仲宣罢成都牧致书币以问休咎先生召门人贾得昇曰尔爲我答书云给事此去更不出未几果卒后先生稀到人间或然游华阴华阴令王睦闻先生来倒履门迎旣坐先生曰乆不饮思得少酒睦曰适有美酒似知先生之来命涤器具馔旣饮睦谓先生曰先生居溪岩寝止何室出使何人守之也先生微笑乃索笔爲诗曰华山高处是吾宫出即凌空跨晓风台榭不将金锁闭来时自有白云封睦得诗愧谢先生曰子更一年有大灾吾之此来有意救子子守官如是虽有患神理亦祐焉睦居守廉洁清愼视民如子不忍鞭扑人性又明敏故也先生乃出药一粒曰可以御来岁之祸睦起再拜受药服之饮至中夜先生如厠乆而不回遂不见睦替回都下忽马惊堕汴水善没者救之得不死先生亦时时来山下民家至今尚有人见者今西华有先生宫观存焉昔先生多与山下崔古往还有衣冠子金砺多游山水之间谒古曰愿因子一见希夷先生古曰更待之先生方睡俟其觉方可见砺曰何时也古云或半岁或三四月近亦不暇月余子有所之且去他日复来砺乃去后岁余再游华山见古适会先生继至砺伏谒甚恭乃请于先生曰砺向游华山欲见先生会先生睡未觉睡亦有道乎愿先生诲之开其所未悟先生哑然有声耸肩收足昂面頽然曰不意子孱琐若是也于起居寝处尚不能识欲脱离生死跃出轮回难矣今饱食逸居汲汲惟患衣食之不丰饥而食倦而卧鼾声闻于四远一夕辄数觉者名利声色汩其神识酒醴膏膻昏其心志此世俗之卷也若至人之睡留藏金息饮纳玉液金门牢而不可开土户闭而不可启苍龙守乎青宫素虎伏于西室眞气运转于丹池神水循环乎五内唿甲丁以直其时召百灵以卫其室然后吾神出于九宫恣游青碧履虚如履实昇上若就下冉冉与祥风遨游飘飘共闲云出没坐至崑崙紫府遍履福地洞天咀日月之精华玩烟霞之絶景访眞人论方外之理期仙子爲异域之游看沧海以成尘指阴阳而舒啸兴欲返则足蹑清风身浮落景故其睡也不知岁月之迁移安愁陵谷之改变因子请问爲子成诗曰常人无所重惟睡乃爲重举世以爲息䰟离形不动觉来无所知贪求心愈动堪笑尘地中不知身是梦又诗云至人本无梦其梦乃游仙眞人亦无睡睡则浮云烟炉里长存药壶中别有天欲知睡梦里人间第一玄夫大梦大觉也小梦小觉也吾睡眞睡也吾梦眞梦也非世梦也先生曰吾非乆复睡子无所往他日访吾令子见眞睡先生乃去砺块然如醉者之醒不知出门遂归其家他日再访先生先生论摄生秘诀敷演至妙之门发明太玄之奥曰吾某日睡子可来砺如期而往至则先生已睡矣见先生仰卧出入无息面色红莹砺拜礼于床下而去又一日有一客访先生适值其睡傍有一仙人谛听其息声则以墨笔乌涂于纸如是数次满纸爲涂莫辨客怪而请问之仙人曰彼先生华胥调此混沌谱也先生暇日间喜遨游得兴吟咏遇景成句尝题西峯诗云爲爱西峯好吟头尽日昂岩花红作阵溪水緑成行几夜碍新月半川无夕阳寄言嘉遁客此处是仙乡又余联半夜天香入岩谷西风吹落岭头莲空爱掌痕侵碧汉无人增叹巨灵神先生时遇毛女因赠之诗云药苗不满笥又更上危巓回指归去路相将入翠烟又诗云曾折松枝爲寳栉又编槲叶作罗襦有时问着秦宫事笑捻仙花望太虚关中逸人吕洞賔有道术虽数百里顷刻辄到世以爲神仙常数至先生斋酬倡如交友先生曾当春月于华山水边石上闲步见壶公赤松子吕洞賔相继而至四仙言语未乆有地神献一果盘酒一器四仙饮酌半酣各赋诗一首先生曰春暖群花半开逍遥石上徘徊曾垂玉勒金阙闲踏青沙碧苔洞中睡来几载流霞独饮千杯逢人莫说人事笑指白云去来壶公曰壶中自有楼台四季群花竞开闲时即饮琼液醉后或卧青苔逍遥非关名利落𩲸不染尘埃逢人莫说人事笑指白云去来赤松子曰乍离南山竹斋因过旧隐天台洞中美酒才熟路上群花半开我骨非是凡骨君才亦是仙才逢人莫说人事笑指白云去来吕洞賔曰落𩲸直至此来曾经几度花开闷便着钱沾酒恣意千杯万杯闲游八十一天醉上茅君醮台逢人莫说人事笑指白云去来先生一日谓贾得昇曰今日有佳客至当速见报少顷一人衣短褐青巾叩门贾未及报其人倏尔而去先生遽令出追之一里余复遇老人衣鹿皮因问曰前去者尚未远否老人曰此神仙李八百也动则行八百里言竟老人亦失所在又悟老人鹿衣者乃太清得道白鹿先生李阮也先生曰吾其不可名留世矣端拱元年一日语门人曰吾来岁中元后当游峨嵋明年遗门人凿石室于张超谷旣成先生往造之曰鑱石太华斯谷犹爲胜处吾其归于此乎即草遗表其略云臣大数有期圣朝难峦已于今年十月二十二日化形于莲华峰下张超谷中又草奏疏人莫见其言遗贾得昇并龟鹤鞍马诣阙以进上独览乆之以龟鹤鞍马复赐得昇仍赐紫服并赐号曰悟眞又予钱五百万俾营北极殿以终其志先生初欲示化使尽夜然灯烛于石室中至期以左手支颐而终逮七日容色不变其肢体尚温有五色云蔽其谷口弥月不散享年一百一十八岁使得昇继其观事后有中使至峨嵋山有客入谒衣冠甚伟自称东明专相然多语华山事数日方悟曰此华山陈先生遽令召之已不知其所往矣祥符中眞宗祀汾睢回再幸云台瞻先生之遗像诏除其观田租召对道士贾得昇并赐武子华等紫服俾建圣祖并眞宗本命星官元辰三殿又绘睟容于北壁先是雍熙中先生谓贾得昇曰吾行老君殿后见神人服黑衣冠云北极开同紫微帝君汝可以前后所赐市材立北极殿又曰昔唐金仙公主以此爲祈眞之馆今吾复遇北辰此观其兴矣惟汝当得之逮眞宗临幸果三十年得昇当之其逆知来物多类此道一曰陈抟粹于道德以睡玩世樵者扪心则曰睡酣奚爲扰我宋太后召至阙则扃户熟寐月余希夷之号雅称其㫖然托迹于睡其意必有在也道德经曰衆人昭昭我独若昏衆人察察我独闷闷岂非陈抟睡之义乎苏澄隐镇阳龙兴观道士苏澄隐者通老庄又善摄养宋开寳二年闰五月太祖驻镇阳召之掖陞殿上曰师踰八十容貌甚少是能养生宜以术教朕澄隐曰臣之养生不过精思炼气而已帝王之养生则异于是老子曰我无爲而民自化我无欲而民自正无爲无欲凝神太和帝轩帝尧享国永年皆得此道上嘉之宠赐殊厚出皇朝通鑑刘若拙宋开寳五年冬十月癸卯太祖诏功德使与左街道録刘若拙集京师道士试验其学业未至而不修饰者皆斥之若拙蜀人自号华盖先生善服气年九十余不衰步履轻疾每水旱必召于禁中设坛致擣其法精审鑑张白张白字虚白自称白云子清河人也沉静博学能文两举进士不第会亲丧乃泣而自谓曰禄以养亲今亲不逮干禄何爲遂辟谷不食以养气全神爲事道家之书无不研赜宋太祖开寳中南游荆渚时乡人韩可玼爲通守延纳甚欢会朝廷弔伐江吴军国多事因褫儒服爲道士适武陵寓龙兴观郡守刘侍郎墀监兵张延福深加礼重尝以方鉴遗延福曰收之可以辟邪白韬眞自晦穷日沈湎于酒落𩲸无所拘每醉于市上不问亲踈輙指而慢骂而其言切中人微隐之事有识者多异之每遇风雪若寒则必破冰深入安坐水中永日方出衣襦沾湿气如蒸炊指顾之间悉已干燥或与爲戏仰视正立令恶少数辈尽力推曳略不少偃又或仰舒一足令三四人举之衆但面赪而足不动居常入崔家酒肆贳饮无量一日力欲偿酒直崔氏之酒保白其言曰尊师每来即酒客倍如常日而所获之息不少崔氏闻之即不敢筭分文忽一曰于酒肆中题壁云武陵溪畔崔家酒地上应无天上有南来道士饮数斗醉卧白云深洞口自是沾者犹倍南岳道士唐允昇魏应时亦当时有道之士慕其人常与之游白天才敏赡思如涌泉数日间赋武陵春色诗三百篇皆以武陵春色里爲首句一篇云武陵春色里十二酒家楼大醉方回首逢人懒点头是非都不管名利顿然休戴箇星冠子浮沈逐世流白出语成章卒皆平易有道理故不类寻常狂醉人言也后一旦称疾亟语主观者曰我必不起愼勿焚我恐里中亲识来寻但依俗礼葬于西门外言讫神逝经数夕肢体如生异香满室倾城士庶观睹累日崔氏爲买棺监兵张延福出己俸如其言瘗之仅月余圹所有一穴未几延福复奉使江淮有老仆夫于维杨开明桥上遇白问方鉴在否又云斯鉴亦不乆留仆归具道延福疑曰渠死乆矣汝何见邪寻索鉴熟视应手而碎又鼎之步奏官余安者以公事至杨州亦遇白携大葫芦货药亟召安饮于酒肆话武陵旧游数日安告行白曰爲我附书谢崔氏余归致书崔览之大惊遽发棺视之已空矣白註昇玄消灾护命经夹着颂其首篇云太上本来眞虚无中有神若能心解悟头上更无人末篇云心疑随万境随境认心縁道非有爲有方名离种边又着指玄篇暨七言歌诗名爲丹台集并传于世混沌道士宋太祖太宗潜耀日尝与一道士游无定姓名自曰混沌或曰眞无自太祖御极不复见上已祓禊西沼道士揖太祖曰别来喜安上亟见之一如平昔抵掌浩饮上曰我寿还得几多对曰但今年十月二十夜晴则可延一纪不尔当速措置上留之后苑或见宿于木鸟窠中数日不见至所期之日上御太清阁以望气是夕果晴星斗明灿上心方喜俄而阴霾四起天地陡变雪雹骤降移杖下阁急传宫钥开端门召开封王则太宗也延入大寝酌酒对饮悉屏宫宦遥见烛影下大宗时时避席有不可胜之状饮讫禁漏三鼓雪已数寸帝引柱斧㪬雪顾太宗曰好做好做遂解带就寝鼻息如雷将五鼓寂无所闻帝已崩矣太宗受遗诏即位丁少微宋太宗太平兴国三年四月乙卯召华山道士眞源丁少微至阙少微善服气引年与陈抟齐名然少微志尚清洁抟嗜酒放旷虽居室密迩未尝往来少微以金丹巨胜南芝玄芝等献上留数月遗还出皇朝通鑑陈花子陈花子在青城山得道常剪纸花子于市中卖之只买酒与陈抟爲友往来青城山人常见之历世真仙体道通鉴正统道藏三家本五十三卷洞真部记传类历世眞仙体道通鑑卷之四十七历世真仙体道通鉴正统道藏三家本五十三卷洞真部记传类历世眞仙体道通鑑卷之四十八潜五张契眞张契眞字齐一钱塘人也幼孤遂依上清宫胡法师浮游江浙上会稽探禹穴历缙云游赤城以访仙道契眞皆负箧从之时朱天师居天台目而器之以其有清骨方瞳因度爲道士乆之还钱塘居吴山眞圣宫周世宗显德五年受正一盟威灵寳法箓于大元樊先生由是紫蕊玉笈之书无不历览而名振江浙忠懿王精崇道法每三箓斋俾总其事王公贵人亦从而钦尚宋太平兴国中太宗命有司即国之东南建太一宫诏天下戒洁之士以居之而契眞与选未几禁中清醮因召见款对称㫖赐紫衣而上以道书鱼鲁未定诏两街道録选优学者刊正而契眞复与旣毕赐元静大师之号眞宗景德三年正月十一日夜就寝髣髴间有朱衣吏持符而至曰奉命张某宜速净秽往彼职事迟晓召门人徐思简曰吾且行矣子其志之越二十五日沐浴讫泊然返眞享年七十一冀日迁神于城之东肢体柔软而汗霡霂于面及火化得青黑色珠可升余丞相钱惟演谓其徒曰此浮屠氏所谓舍利在仙经则曰精气凝结而成步虚经云舍利耀金姿龙驾欻来迎是也师爲性沉默声利不容于心惟嗜好文老而不倦手抄经史子集凡五百余卷善草隶弈棋而隐晦自抑尝独坐轩砌鸟集于怀其忘机感物如此张元化道士张元化者不知何许人称华盖先生弟游汝坟汝人因请主北极观焚修外以慈爱及物而汝人无不悦之独不知其密修何道但混俗和光未始自异于人有施油灯于北极殿者元化以大盆贮水泛八灯而自成星斗之列杓建所指随晓昏而转郡人有请斋者老少无异志而预议之然未之请而师黎明必至其间有意欲请而夫妻忽反目者有男女不承顺颜色者虽来请而逆知其意拒而不往但劝谕而使之去观之侧有果园蔬圃里人俟其出而窃之至其园而师已在彼其先知之见多此类郡中周司马与师最相善然不知授之以何术师尝因岁旦秉苇炬绕巷陌虽数刻方匝而炬之烬若初人讶而询之对曰有行瘟鬼吾故逐去人以是爲狂而不信及夏城外果疾疫暴作而城中贫贱富贵皆无恙每以符药救人有所得悉爲焚修之费一日有客召入酒肆元化辞以素不饮后欲与茹辈又辞以佩法箓客稍怒元化熟视之知其非人也谓曰暂归观中愿子少待即再相见因取剑而诱出郊叱使坐而戮之即鬼也朱发蓝面嵴薄如五七岁小儿携其首以视人曰此鬼辄败吾故戮之以去民害遂积薪于通衢焚之而腥气累日不散一夕郡人皆梦元化见别云暂远游希善爱是夕寝中忽羽化达旦人有疑而来访者大小皆同宋太宗太平兴国初进士安鸿渐寓郡中恃才傲物自谓无人可意见元化则擎跽服从而就弟子列旣葬及举榇甚重若有铁石物圆转于其中鸿渐遂命酒致擣则渐觉之游嵩山泛湘汉抵金陵保宁寿宁佛舍杜门不出士人或有见而请问者则对之以聋而后人事几废然博通古今百家之学至于图经小史记之历历无遗有二经生侍几案乆之因度爲道士无梦年九十九终于金陵经三日顶中有白气勃勃然出高三尺余移时方散乃就棺肢体柔软指甲不青心胸尚暖史君玉琪遗吏藏于悟空禅师塔前有琼台诗集行于世碧虚子陈景元尝预弟子列得老庄之深㫖程仙翁程仙翁不知何许人在梓州白日昇天邢奇爲州主具奏眞宗今子孙见存焉涂定辞涂定辞者蓬之良山龙谋里人也涂氏之先自孟知祥据蜀时已数世居此躬耕植产家累百金宋眞宗咸平中定辞隶役于郡因辇帛入关遇夜舍华阴客邸偶有书生自称东专者揖定辞而坐相得甚欢遂留饮浃日及告行书生曰吾陈抟也以君非凡骨故特邂逅于此定辞喜惧不自胜因恳求异术书生曰术不贵异但啬精神不以好恶内伤则善矣于是袖出药一刀圭曰君但饵此当寿百年翌日再访之则不复见旣而西归落𩲸不事生产遂凿所居之南山爲石室险絶数十仞观者毛发皆耸定辞梯木登陟如履平地初石室干燥每患乏水辄咒之甘泉应期而出居常好饲群鸟或临风一唿则千数翔集驯狎左右每暑则挟纩自曝石上谓之迎凉或寒沍则衣单缯而已尝游成都谒僧希白因命膳食盐一器仅数斤坐客皆惊异术士王鹤与之款饮定辞独饮数斗不乱又屑姜葱数升杂茹之凡賔客之来忽言好饮食何物者则必与之取足同食客虽属餍而不肯止尝以田产爲人讼移鞠于岩渠几一岁狱中未始具粮而讼不敢敌典狱之官亦以拒抗不得情因散禁定辞定辞遽往城北罗汉院之江上絶崖之巓有古木辄登其上不肯下凡七日人唿之则曰我不下尔辈但以箭射老夫不能弹之亦可然人卒不敢逼之至第八日不唿而自下复居就鞠所而赦书至乆之请爲道士每到仲春人服疏药时渠即临流于小滩下体露从水自七窍中入谓之涮肠尝有二小商于脱白溪一人中暑毒暴死定辞持铁针于额上以一槌击之入一寸许须臾复活明年以物来爲报则不受尝贮五十万钱扃鐍甚固饮家人无妄取用然子孙亦莫知其意去世之前月自室归谓家人曰吾平生市物凡直百钱者必过所售之数与之傥其间有以多爲辞者以是钱赏其廉然终吾之身卒无一人叹世俗之贪冒如此一日唿家人于前曰我九十三岁不死何待索巴豆食之于是吃二百粒不动移刻更百粒微微溏泄乃平坐而化人环而哭之却复活乃曰坐去恐汝辈难作葬具言讫则卧化也经数夕童颜俨然如生及就圹而棺甚轻识者以爲尸解所居之石室时闻箫鼓之声其子爲左侍禁孙数人举进士郭上灶郭上灶者不知何许人宋眞宗天禧中尝以佣雇瀹汤涤器于汴州桥茶肆间一日有青巾布袍而啜茶者形貌瓌伟神采凛然屡目于郭郭亦疑其异人又窃觇于袖间引出利剑郭思念曰必吕先生也伺其出即走拜于前曰际遇先生愿爲仆厮吕不顾而去郭乃尾后至一阒处吕回顾曰若眞欲事我邪可受吾一剑郭唯唯延颈以俟引剑将击郭大唿已失吕所在郭乃在百万仓中巡卒擒送官杖而遗去自此京城里外幽僻之处无不至见人必熟视良乆方去问之则曰我寻吕先生自此十年余不知所在仁宗天圣末有赵长官家居磁州邑城镇之别业忽有丐者緼袍而来见赵再拜曰某郭上灶也赵亦尝识之遂问见吕先生否郭曰周天下不知见今爲大数垂尽故来求一小棺以藏遗骸赵大以爲妄问曰何日当尽曰来日午时赵曰若然当爲汝买棺郭又曰并乞棺首开一穴将一竹竿通其节插穴中庶得通气赵虽唯之殊谓不然明日午时汲水浣身卧槐下遂絶赵大异之爲造棺河朔乏竹取故伞柄通其中插棺首瘗之于河岸仍恐爲狐大所发植棘累石以固焉其年秋大雨河水泛涨数日乃退赵虑其柩爲水所漂策杖临视棺开无尸赵抱一先生名抱一凤州两当人也父徙居梁泉蒲池世以农桑爲业先生年十二因牧牛遇一老人问之曰子饥否先牛不应但点头而已老人探手囊中取食与之其状如萝卜而味甘又与拄杖一条瓢子一枚中有药乃豌豆也谕之令人服食于是沈疴新疾得服者无不愈先生自食萝卜不复思烟火食乆之信步至京城之西把楼院之三门下有一僧曰子无乃要出家邪曰然僧曰子去见参头托渠引援于是至院之后门草亭子上恍然睡数日复有一僧至见之问其所从来乃引入自涅槃堂过闻有呻吟声先生曰何人若此僧曰数日童行时疫方甚先生自瓢中倾豌豆药令以新汲水咽之即时汗如新沐人经夕而愈僧衆异之传于里外然后请药者如市而瓢中之药愈出不竭人所馈之物皆不受悉与主僧巡警官按察虽知非幻惑人然见人来日多不可禁止于是具以申朝廷时宋眞宗车驾东封未还丞相向公留守京师阴遗人验其实飞奏诣行在以闻寻有㫖令辟简寂宫观以居之乃得东太一之宫斋馆先生旣就止有司严其扃鐍击柝以固护复令道士胡太易等以饮食伺候日夕所食者但枣栗三两枚而已凡月余车驾方还召见眞宗拊其背曰卿朕同姓也遂即披度爲道士赐名抱一未几求归上赐金镶银龙头拄杖铜宋记鹦鹉杯香药等仍差中使张茂先道士胡大易送至石门山特与建眞寂观以爲登眞之所每年赐披度及紫衣仁宗庆历中忽行寝罢至宣和年间先生复来京师寓太乙宫之旧隐具章以闻乞复先帝所赐恩泽仁宗素知先生名览章悉许仍旧召见而台谏力止之先生两到京凡尽日饮酒不醉止食少许蔬果而已嘉祐年间汲汲求归但言恐有水阻旣归至中秋果有大水忽一日遣门人昝惟甫入郡中市药过期未还先生集门弟子谓曰我欲入奏庭谒张尚书抃而惟甫未还忽觉疲困言讫就寝而化享年七十八岁百日肢体尚暖乆之精舍黄瘦如此三年门人乃葬之始遇之拄杖即眞宗以龙头者易之其余所赐物并存识者谓所遇老人乃张果先生也盖有洞于郡之西世传张果隐于此武抱一武抱一建康人也始从茅山道士爲僮精舍有钟肃衆道士命僮以时击撞宋太祖建隆中忽遇至人乃得道去来不可测人因谓之仙童华阳道士朱自英通丹经眞宗诏封观妙先生厚礼聘之仙僮闻自英将行贻书曰抱一启切以笑傲升平轻欺富贵扶疏丹桂难藏明月之光峭絶青山莫滞白云之迹言之不足道在其中形神别隐于三山名姓已彰于四海岁月何定铅汞何求如或因循空成潦倒眞珠圆而美之美矣绛雪凝而自然而然在市孰非在山孰是水积成海气积成神匪我相知少言休语抱一货药而利名何有和光而道俗宁殊轻举行修长生道在多是逍遥于云水未尝暴露于天机知者难言行者自见聊书恳悃以代笑谈一日二秋咫尺万里阳气如烟荒郊似水更保冲和别休请问今因鱼雁聊附寸心书到山前以申鹤望谨启又爲诗曰圣主搜罗物外人总来金阙见灵眞惟予不愿彰名姓緑水青山道可亲自英读未竟已失持书者心因异之朱自英先生朱自英字隐芝句曲朱阳里人生八九岁牧牛郭干村时能致鹤或谓不祥父母遂弃之入道师玉晨观道士朱文吉十一岁度爲道士与张练师绍英居积金峰却谷常屦满户外先生曰比其絶迹而蹑我衆不太多事乎于是旦叠坛而夕渡江将拜混元于亳社礼天师于青城逢一叟命先生闭目曰谨执予裾惟觉林梢拂足开目乃坐青城山下遂授以金鼎九转飞精剑法事曰世号陈铁脚即我矣言讫失叟所在先生恩三茅道藏阙伪乃载游濑乡校雠太清古本岁余有道人武姓相讯问先生曰能往否先生曰敢不从命藏晴少选触耳闹然忽睹阛阓顾谓先生曰此河中府也侵寻及河截流安涉先生踵之若蹈平陆接岸欣然曰信士可教吾水星童子也此一行已抵度形太阴然虽幽屏不厌深渺殊时复会遽背而去先生还故山得九老仙都君印济人不倦未几玉清昭应宫诏选名行工部侍郎薛映以先生名上朝廷遣使诏先生表辞时主尚未建储遣中使任文庆赍香设醮命先生奏章求嗣章圣明肃皇后乃梦羽衣数十从一仙官下降云此宋第四帝及仁宗嗣服使两至州县敦迫不得已遂受命馆昭应宫待遇甚渥昭应宫使王钦若喜先生暂朝玉阙有诗酬倡及累表获辞节度太尉知昇州丁谓亦赋诗送归山自是隐居称疾不起明肃太后时遣使降香设醮爲保圣躬及亲札赐金注碗一副云是主上小时用底爲道者置庄一所寳墨犹存及受上清经法遥尊先生爲度师赐号观妙武仙童复寄书并诗一首勉更韬晦今章坛丹灶赐钟犹存茅山方隅洞侧干元观旧隐也有幽光显扬碑备详仙迹李仙人乐史仕宋爲西京留台御史尝梦天帝召俄见宫阙壮丽帝曰主求嗣吾爲择之少选一人至帝曰中原求嗣汝往勿辞顿首祈免者再三帝曰往哉遂唯而去傍拱立者曰此南岳赤脚李仙人也常酣于酒明年果生仁宗又会圣宫在洛阳之东祖宗神御在焉仁宗嘉祐八年三月二十九日昼漏尽人见羽卫陈布道中最后一人衣赭袍张黄盖乘马至宫前不见明日宫门大敞诸殿门锁不钥自启俄顷仁宗上仙刘从善刘从善字顺天号浩然子西洛人也家世不仕厥考因籍于汴之祥符从善幼而明敏雅好道学宋眞宗祥符中师道士王太和于建隆观五年试业爲道士以贫窭惟求化给其亲虽祁寒暑热未尝有怠人皆称其孝仁宗天圣初以干元节赐紫衣二年六月承㫖充景灵宫住持三年八月上与太后欲授法箓诏三茅大洞法师观妙先生朱自英于玉清昭应宫金箓坛又降㫖选明经教勤谨焚修之士五十余人同坛传授从善首与焉复宣赐正一法服冠履剑佩等而后上严于孝享以时追慕特遣使谕以先帝忌辰令于神御前咒食持课乃编集三洞经偈颂以荐仙驾寻进咒食文上嘉之赐号全素大师仍以其文颁诸宫观咒食之科自从善始时延宁宫告成诏撰圣像五藏铭应制者衆惟从善称㫖遂以金玉牌刻其文景祐中乞还本观未几章献章惠灵驾出都充法师沿路讲赞至和二年乙未正月仁宗不豫召从善于大庆殿设醮奏章命执政代拜至夜伏章次帝忽大渐瞑目已数刻中外惊詟而从善迟乆方起曰章已达太上有勑令圣驾回矣俄而帝甦即传宣问葛将军何神也从善对曰三天门下有神曰葛将军复传宣曰速令设位供养翌日圣体遂康谕左右曰朕昨夜梦至天门有葛将军者云皇帝未合来急借马送回遂寤乆之有㫖令内侍麦承信建葛将军观于郊坛之西南赐金雅饰仍赐从善御服衽席金帛等欲赐先生号固辞嘉祐初左右街道録荐爲道官上可其奏授右街守阙监议辞不获乃承命五年夏民苦大水复拜章于福宁殿而免昏垫从善自守阙监议累迁右街副録居常诵玉清本际西昇黄庭等经至若服气炼形亦勤而行之英宗临御丞相韩魏公复乞赐先生号又辞之神宗熙宁三年七月二十八日沐浴讫集弟子于前曰吾俟大风来即当去须臾果如所说而化降年八十一后有客见从善白马如蜀託云见吾徒弟烦爲言之由是知其尸解尝撰集斋科及拜章式行于世蓝方先生姓蓝名方字元道亳州父老言自儿童时见先生状貌迄今如一先生发委地黑光可爱肌若截膏眉目疏远唇若积朱齿如排玉举动温厚接物以和小大皆得其欢心或醉游旗亭遇废人丐于道路探怀出钱盈掬遗之颇好施药拯救疾苦宋仁宗闻先生之名特诏上殿赐坐及赐茶药馆于芳林园未几告去赐号南岳养素先生住南岳招仙观是时学士贾公昌朝赠先生诗云圣泽浓霑隐逸身道装宜用葛爲巾祝融峰下醉明月湘水源头钓紫鳞曾见海桃三结子不知邛豆几回春他年我若功成去愿作灵桥跪履人先生和曰近告明君乞得身不妨林下戴缁巾满斟野酒浮琼蚁旋钓溪鱼鲙锦鳞元府乌雏飞后夜洞中龙子养长春吾宫傥若爲同志续有壶天两个人先生有弟子陈通叟问无功行即不至神仙之地先生曰古之爲功行恐人知今之爲功行恐人不知此所以功行肤浅卒无所成就也尚书郎李观爲进士时游南岳过长沙饮旗亭中忽有负竹奁持钉铰具者谓曰子往南岳爲我问养素先生十月怀胎如何出得观至南岳以语先生先生大惊曰其人眉间有白痣乎曰然先生叹曰是海蟾子也吾养圣胎已成患无以出之非斯人不足以成吾道也先生独宿阁上一夕与人言语侍者穴牖窥伺见红光满室明日客询之先生曰吾师刘道君行雨过此留话少刻也先生一日沐浴竟召侍者谓之曰吾今一百七十二岁安可复顾先生位号但不欲拒圣君之意今当舍去矣乃奄然而逝先生多游西川亦时来湖湘间今人时复见之一云玉谿叟李观游南岳欲见蓝养素道中逢一人荷钉铰之具谓观曰子非李观往岳山见蓝养素乎曰然其人又曰烦公寄一信于蓝公云刘处士奉问先生十月怀胎如何出得观旣见蓝具述所言蓝曰眉间有白痣乎公曰有之蓝曰此刘海蟾也吾养圣胎已成非斯人不能证果观曰刘处士奉问先生十月怀胎如何出得蓝拊掌大笑惟闻顶雷隐然见一人如雪月之辉与蓝无异直上冲霄而蓝已逝矣观焚香叹息而退今岳山长啸先生是也肉身塑像存焉历世眞仙体道通鑑卷之四十八历世真仙体道通鉴正统道藏三家本五十三卷洞真部记传类历世眞仙体道通鑑卷之四十九潜六侯先生侯先生莫知何处人也宋仁宗庆历年间货药于京师先生年四十余无须眉若患风疾者身有瘤赘隐起遍于肌体周游市里行以货药药亦少人买多见半醉夜即与丐者同处有马元者好修养切疑之一日随之时盛夏先生出阊阖门至池上以数金与门吏而入元远望之先生至西北岸解衣入水出没颇甚自得元乃就视见一虾蟆其大如席目光如火元遽引退不乆先生出着衣而去元乃揖之先生笑曰适子见吾乎元曰然乃召元于酒肆中曰吾乃服气者也恋帝乡美酒乆未能去乃瓢中出药一粒曰服之令子寿百岁饮至夜各散去自此不复见有自蜀中来者云见先生货药于市张九哥张九哥不知何地人也宋仁宗庆历中间在京师昼则闲行于市或问人化钱有余则复与人夜多宿空闲室宇或粪壤中虽盛冬单布裘汪流覆面人亦多言其有道者燕王一日登楼看见小儿辈随九哥行于道王命召之曰汝有道乎曰不也王曰有何伎艺曰惟学得快活术王笑与之巵酒他日又见复与之酒一壶岁余九哥诣宫门谓门吏曰但道张九哥来别大王门吏不爲通九哥趋入王闻諠譁召门吏吏以九哥对王遽唿九哥九哥曰尝蒙赐酒将远游故来别也王命左右酌酒饮之九哥曰某有小伎欲以悦王可乎王曰何伎也九哥曰借帛一匹金剪一柄王命取黄罗一匹及剪刀九哥取罗重叠而剪爲蜂蝶状随剪皆飞去少顷罗无了遗蜂蝶莫知其数或习王之衣袂或聚美人钗髻他皆散飞庭中王惊顾大喜少选九哥曰恐失王之帛乃唿之一一皆来复爲罗一端罗中间一缺似一蝶之痕乃一蝶爲宫人所捕也王曰此蝶可归乎九哥曰不可也若随唿而来可旣乆即已亦留此爲记异也王曰吾寿几何九哥曰王寿与开寳寺浮图齐坚又饮酒乃去后浮图灾王亦薨其先见之验如此自此湖湘有人见之丰神如旧安昌期安昌期昭州恭城人少举进士宋仁宗皇祐中朝廷平侬智高推恩二广凡进士曾试礼部者皆特试于庭昌期因是得官爲横州永定尉以事去官遂不复仕独与一童游广东放浪山水间同年有胡濬者曲江人嘉祐中爲惠州海丰令昌期往过之留甚乆杯酒间多爲嬉戏小伎娱悦坐人因结纸数纽覆而咒之良乆器遂动徐徐启之皆爲鼠矣咀嚼举动如眞复覆之则依然结纸也时採山药嚼而吐之以示人皆如胶饴或通夕不寐尝指其童谓人曰勿轻此童他日与吾偕隐英宗治平二年复携童游广州清源县崃山寺谓僧曰乆闻崃山有和光洞故来游遂与童俱往数日不返僧疑其爲虎所噬率僧仆数辈遍求之了无所见洞前见有诗石壁上曰蕙帐相辞去猿猱不忍啼琴书自爲乐朋友孰相携丹灶非无药青云别有梯崃山予暂隐人莫拟夷齐后题云前横州永定县尉安昌期笔陈景元道士陈景元字太虚师号眞靖自称碧虚子建昌之南城人师高邮道士韩知止已而别其师游天台山遇鸿蒙先生张无梦授祕术自幼读书至老不倦凡道书皆手自校写积日穷年初游京师居醴泉观衆请开讲宋神宗闻其名诏即其地设普天大醮命撰青词以进旣奏称善得㫖赐对天章阁遂得今师名又改章服累迁左右街副道録己卯乞归庐山葬亲诏赐白金助之行李无他物百担皆经史也所居以道儒医书各爲斋馆而区别之四方学者果从其游则随所类斋馆相与校雠于是人人得尽其学所役二奴曰黄精枸𣏌驯而不狡眞有道之役也大臣王安石王珪喜与之游初归庐山与安石别安石问其乞归之意景元云本野人而今爲官身有吏责触事遇嫌清不若归庐山爲佳安石韵其语书几间曰官身有吏责触事遇嫌猜野性难堪此庐山归去来复书其后云眞靖自言如此景元喜作正书祖述羲之乐毅论黄庭经下逮欧阳询化度寺碑耳年七十沐浴改衣韵语长啸一声正坐而逝其语云昔之委和今之蜕质非化非生复吾眞宅世乃悟其尸解有注道经二卷老氏藏室纂微二卷注庄子十卷高士传百卷文集三十卷大洞经音义集注灵寳度人经传于世刘玄英刘玄英字宗成号海蟾子初名操字昭远后得道改称焉燕地广陵人也以明经擢第仕燕主刘守光爲相素喜性命之说钦崇黄老之教一日忽有道人来谒海蟾乃邀坐堂上待以賔礼问其氏族名字俱不对但自称正阳子海蟾顺风请益道人爲演清静无爲之宗金夜还丹之要旣竟乃索鸡卵十枚金钱十文以一文置之几上累十卵于钱若浮图之状海瞻惊异之叹曰危哉道人曰人居荣禄之场履忧患之地其危有甚于此者复以尽其钱擘破爲二掷之遂辞而去海五星惟土宿尚存其所写眞幅巾黄衣右肩挑酒瓢左肩提布囊破绽处补之气韵言澹人望之知爲有道者又尝于成都府青羊宫泼墨成寿山福海四字二处相隔地里寿宁至来仪仅两舍西蜀至代数千里皆同日时而书之以示分形散景神变无方之妙丹成尸解有白气自顶门出化而爲鹤飞而冲天全眞传云十二月二十四日降世十一月二十七日上昇不记何年大元至元六年正月褒赠海蟾明悟弘道眞君张用成张伯端天台人也少无所不学浪迹云水晩传混元之道而未备孜孜访问遍历四方宋神宗熙宁二年陆龙图公诜镇益都乃依以游蜀遂遇刘海蟾授金液还丹火候之诀乃改名用成字平叔号紫阳修炼功成作悟眞篇行于世尝有一僧修戒定慧自以爲得最上乘禅㫖能入定出神数百里间顷刻辄到一日与紫阳相遇雅志契合紫阳曰禅师今日能与同游远方乎僧曰可也紫阳曰唯命五星惟土宿尚存其所写眞幅巾黄衣右肩挑酒瓢左肩提布囊破绽处补之气韵言澹人望之知爲有道者又尝于成都府青羊宫泼墨成寿山福海四字二处相隔地里寿宁至来仪仅两舍西蜀至代数千里皆同日时而书之以示分形散景神变无方之妙丹成尸解有白气自顶门出化而爲鹤飞而冲天全眞传云十二月二十四日降世十一月二十七日上昇不记何年大元至元六年正月褒赠海蟾明悟弘道眞君张用成张伯端天台人也少无所不学浪迹云水晩传混元之道而未备孜孜访问遍历四方宋神宗熙宁二年陆龙图公诜镇益都乃依以游蜀遂遇刘海蟾授金液还丹火候之诀乃改名用成字平叔号紫阳修炼功成作悟眞篇行于世尝有一僧修戒定慧自以爲得最上乘禅㫖能入定出神数百里间顷刻辄到一日与紫阳相遇雅志契合紫阳曰禅师今日能与同游远方乎僧曰可也紫阳曰唯命是听僧曰愿同往杨州观琼花紫阳曰诺于是紫阳与僧处一净室相对暝目趺坐皆出神游紫阳才至其地僧已先至绕花三匝紫阳曰今日与禅师至此各折一花爲记僧与紫阳各折一花归少顷紫阳与僧欠伸而觉紫阳云禅师琼花何在僧袖手皆空紫阳于手中拈出琼花与僧笑玩紫阳曰今世人学禅学仙如吾二人者亦间见矣紫阳遂与僧爲莫逆之交后弟子问紫阳曰彼禅师者与吾师同此神游何以有折花之异紫阳曰我金丹大道性命兼修是故聚则成形散则成气所至之地眞神见形谓之阳神彼之所修欲速见功不复修命直修性宗故所至之地人见无复形影谓之阴神弟子曰唯紫阳常云道家以命宗立教故详言命而略言性释氏以性宗立教故详言性而略言命性命本不相离道释本无二致彼释迦生于西土亦得金丹之道性命兼修是爲最上乘法故号曰金仙傅大士诗云六年雪岭爲何因只爲调和气与神一百刻中爲一息方知大道是全身钟离正阳亦云达磨面壁九年方超内院世尊㝠心六载始出凡笼以此知释迦性命兼修分晓其定中出阴神乃二乘坐禅之法奈何其神属阴宅舍难固不免常用迁徙一念差误则透灵别殻异胎安能成佛是即我教第五等鬼仙也其鬼仙者五仙之下一也阴中超脱神像不明鬼关无姓三山无名虽不入轮回又难返蓬瀛终无所归止于投胎夺舍而已其修持之人始也不悟大道而欲于速成形如藁木心若死灰神识内守一志不散定中以出阴神乃清灵之鬼非纯阳之仙以其一志阴灵不散故曰鬼仙虽曰仙其实鬼也故神仙不取释迦亦云惟以佛乘得灭度无有余乘又曰世间无有二乘得灭度惟一佛乘得灭度尔释迦之不取二乘即我教之不取鬼仙也奈何人之根器分量不同所以释氏说三乘之法道家分五等仙三千六百傍门法也钟离眞人云妙法三千六百门学人各执一爲根岂知些子神仙诀不在三千六百门此正释迦所谓惟一佛乘得灭度之意也一云英宗治平中龙图陆公帅桂林取紫阳帐下典机事公移他镇皆以自随最后公薨于成都紫阳转徙秦陇乆之事扶风马默处厚于河东处厚被召临行紫阳以悟眞篇授之曰平生所学尽在是矣愿公流布此书当有因书而会意者后处厚出爲广南漕紫阳复从之游于元丰五年三月十五日趺坐而化住世九十九岁有尸解颂云四大欲散浮云已空一灵妙有法界圆通一好禅弟子用火烧化得舍利千百大者如芡实焉色皆绀碧群弟子至遂指谓曰此道书所谓舍利耀金姿也后七年刘奉眞遇紫阳于王屋山留诗一章而去徽宗政和中紫阳一日通名姓谒黄公冕仲尚书于延平黄公素传容成之道且酷嗜炉火年加耄矣语不契而去继后寓书于黄叙述甚异其孙铨见其书祕不尽言其中大略紫阳自谓昔与黄皆紫微天宫号九皇眞人因误校勘劫运之籍遂谪于人间今垣中可见者六星而已潜耀者三用成冕仲洎维杨子先生也用成爲紫阳眞人冕仲曰紫元于公曰紫华一时被谪官吏皆已复于清都矣今用成又证仙品独冕仲沉沦于宦海凡当爲人十世今九世矣来世苟复迷妄合尘别沦异趣无复昇迁之期紫阳故叙仙契力欲推拔而黄公竟不契以殁惟目号紫元翁而已九皇不载于天宫即微星也度弟子不一其弟子白龙洞刘道人名奉眞白日飞昇即建康府刘斗子也马自然马自然不知何许人也少习修眞炼气之方年六十有四至建昌酒垆见四道人衣百结而仪观甚伟有童在傍自然问其氏名答曰钟离先生吕先生刘海蟾陈七子也自然大惊仆仆往拜之钟离眞人曰汝骨气异凡曹吾数十年求可教者莫尔及也俄与吕陈二公偕去曰尔有师矣独海蟾留乃爲自然演金丹之秘曰杳杳㝠㝠其中有精恍恍惚惚其中有物物非常物也精非常精也天得之以清地得之以宁人得之以灵夫能抱元守一回天关转地轴则阴阳会而干坤合矣于是开坎离之户使龙虎交噬入戊己之变化此上天之灵寳妙中之妙者也是法者人皆有分焉惟其识昧神昏沉湎爱欲或知之而未达闭息孤坐存神入妄漱津则咽唾导引则劳形辟谷则中馁吐纳则召风邪外荒则烧铅汞内荒则淫阴丹如是中不炼而神不存矣自壮而趋老自老而趋死如六骥抉隙亦可哀哉尔当求精于杳㝠求物于恍惚形神洞达与道合眞自然闻其言而师之遂得道后游庐山酣寝石上逾六旬荛者过始惊寤之俄去入合皂山登紫房访清虚时复往来市道上着蓑裳冠箬笠持大铁杓化钱市酒醉则倘徉山泽间其后不知所终石泰石泰常州人字得之号杏林一号翠玄子遇张紫阳得金丹之道初紫阳得道于刘海蟾海蟾曰异日有爲汝脱缰解锁者当以此道授之余皆不许其后紫阳三传非人三遭祸患誓不敢妄传乃作悟眞篇行于世曰使宿有仙风道骨之人读之自悟则是天之所授非人之辄传矣中罹凤州太守怒按以事坐黥窜经由邠境会大雪与护送者俱饮酒村肆杏林适肆中旣揖而坐见邀同席杏林笑顾爲此衆客方欢彼客未成饮盍来相就于是会饮酒酣问其故具以告杏林念之曰邠守故人也乐善忘势不远千里能迂玉趾有因縁可免此行紫阳恳请护送者许之诺相与于邠杏林爲之先容一见获免紫阳德之曰此恩不报岂人也哉子平生学道无所得闻今将丹法用传于子杏林拜谢仰受付嘱告志修炼道成作还元篇行于世寿一百三十七于宋高宗绍兴二十八年八月十五日尸解作颂云雷破泥丸穴眞身驾火龙不知谁下手打破太虚空后二年易介复见杏林于罗浮山薛道光薛道光一名式一名道源陜府鸡足山人也一云阆州人字太原尝爲僧法号紫贤一号毗陵禅师云游长安留开福寺参长老修严严与道眼因縁金鸡未鸣时如何没这音响又参僧如环得如何是超佛祖之谈煳饼圆陀陀地因桔槔顿有省悟有颂曰轧轧相从响发时不从他得豁然知桔槔说尽无生曲井里泥蛇舞柘枝二老然之自尔顿悟无上圆明眞实法要机锋迅捷宗说兼通且复雅意金丹导养宋徽宗崇宁五年丙戌冬寓郿县之青镇听讲佛寺适遇凤翔府扶风县杏林驿道人石泰字得之年八十五矣发緑朱颜神宇非凡夜事缝纫紫贤心因异之偶举张平叔诗曲石矍然曰识斯人乎吾师也备言紫阳传道之由紫贤乃稽首皈依请因受业卒学还丹传受口诀眞要且戒令往通邑大都依有力者即可图之紫贤遂来京师弃僧迦黎幅巾缝掖和光混俗顗了此事乃註解悟眞篇作复命篇及丹髓歌行世紫贤道成寿一十四岁于光宗绍熙二年九月初九日尸解作颂云铁马奔入海泥蛇飞上天蓬莱三岛路元不在西边明年沙道昭复见紫贤于霍童山陈楠陈楠字南木号翠虚惠州博罗县白水巖人以盘栊箍桶爲生浮湛俗间人无知者作盘栊箍桶颂盘栊颂云终日盘盘圆又圆中间一位上爲尊磨来磨去知多少个里全无斧凿痕箍桶颂云有漏教无漏如何水泄通旣能圆密了内外一眞空其言下超悟如此根器槪可想见也后得太乙刀圭金丹法诀于毗陵禅师得景霄大雷琅书于黎姥山神人每人求符水翠虚捻上付之病多辄愈故人唿之爲陈泥丸宋徽宗政和中擢提举道録院事后归罗浮以道法行于世所至与人治鬼潮阳民家女苦狐厌狂易无度翠虚用雷符熏狐魅杀之时披发走日行四五百里鹑衣百结尘垢满身间食犬肉终日烂醉莫测所如而济人利物效验有不可揜者尝之苍梧遇郡祷旱人忧暍死翠虚执铁鞭下渊潭驱龙起须臾阴云四合雷雨交作境内霑足遂爲丰年过三山大义渡洪流湍悍舟不敢行翠虚浮笠而济行钦管道上遇群盗拉杀瘗之后三日盗散复甦游长沙冲帅节执拘送邕州去数夕又回长沙矣中夜坐或含水银越宿吐视已成白金乞与其徒不顾翠虚常自言阅世四十三然有四世见之者湖广中人常问翠虚觅诗但自口缕缕而出皆成文理第不肯亲书竟未解其故有翠虚妙悟全集行世及作罗浮翠虚吟以丹法授琼山白玉蟾其岀入玉蟾常侍左右翠虚于宁宗嘉定六年四月十四日在漳州赴鹤会罢说与会主云我当来会里尸解会主不以爲事遂留四句命玉瞻题之曰顶上雷声霹雳混沌落地无踪今朝得路便行骑个无角火龙彼时玉蟾随侍在漳州梁山翠虚与一箍桶老子掎角入水而逝其箍桶老子先有一斧在地再寻其斧斧亦不见玉蟾叹曰此水解也当日有葛县尉在潭州宁乡县见之翠虚与尉之父爲乆契因寄一书使尉归潮达其父后方知当日在此尸解在彼见也翠虚度弟子三人鞠九思沙蛰虚白玉蟾白玉蟾先生姓白母以玉蟾名之应梦也字以阅衆甫一字如晦世爲闽人以其祖任琼州之日故生于海南乃自号爲海琼子或号海南翁或号琼山道人或号殡庵或号武夷散人或号神霄散吏幼举童子长游方外得翠虚陈泥丸先生之道当时士大夫欲以异科荐之弗就也自得道之后蔬肠絶粒凡九年而四方学者如牛毛若夫出处之大概与其着书立言之略及所行有神异灵奇之处备见诸书其初先生事翠虚九年始得其道翠虚游方外必与先生俱逮翠虚解化于临漳先生乃独往还于罗浮霍童武夷龙虎天台金华九日诸山髼头跣足一衲弊甚而神清气爽与弱冠少年无异喜饮酒不见其醉博洽儒书究竟禅理出言成章文不加点随身无片纸落笔满四方大字草书视之若龙蛇飞动兼善篆隶尤妙梅竹而不轻作间自写其容数笔立就工昼者不能及受上清箓行诸阶法于都天大雷最着所用雷印常佩肘间所至祈禳辄有异应时言休咎警动聋俗姓名达于九重养素之褒笑而不受有愿从之游者莫得也尝在京都游西湖至暮堕水舟人甚惊绕湖而寻不见达旦则先生在水上犹醺然也一日有持刃追胁者先生叱之其人不觉坠刃而走先生召之曰尔来勿惊遽以刃还之都人有称先生入水不濡逢兵不害者后纵游名山莫知所之死非也或云尸解于海丰县彭耜彭耜字季益世爲三山人奕世显宦自其少时早有文声自中铨后恬不问仕事海琼先生白玉蟾得太一刀圭火符之传九鼎金铅砂汞之书紫霄啸命风霆之文归作鹤林赋复作诗曰买得螺江一叶舟功名如蜡阿休休我无曳尾乞怜态早作灰心不仕谋已学漆园耕白兆甘爲关令候青牛刀圭底事凭谁会明月清风爲点头其所居立鹤林靖日以孔老娱其心以符治疾多所全济乡邦得之一时寓贵多勉其仕牢不可破然而学问博洽趣尚清远须古之孝廉不是过也当路欲以隐逸荐之于朝君闻而逊谢之终日杜门与世絶交游凡生产家人之事曾不经意其内子潘蕊珠厥志一也晨夕惟薰修而已耜得兴则赋诗或亦饮酒饮必大醉㝠然后止遇有鬼神加害者则以丹符疗之遂愈其沈酣道法唿啸风雷人所敬慕后尸解于福州今城东有凤丘山鹤林道院存焉朱橘宋橘号翠阳世居淮西安庆之望江其先世皆无闻于时橘之生也母严氏梦吞一星光大如斗已有娠十五月母常忧焉一日遇道人于门首手持一物如橘谓其母曰食此子生矣母喜而受之请问名氏道人乃出袖中一扇示之上有鞠君子三字曰吾姓名也言讫遂失其所移时而橘诞时壬戌仲冬二十有六日也父异之因命名橘子及六岁而怙恃俱失橘生而聪慧有志儒业尤精易数且谓丹道造化之妙无出于此尝两领乡荐未遂科第之志喜阅道释之书后因临池顾影倏然惊悟乃厌薄名利钦慕修炼所至名山胜地必遂登览意在得师以证入道岁在戊子因往惠之博罗一日廛中遇一道人手握一橘状若风狂且行歌笑而吟曰橘橘橘无人识惟有姓宋人方知是端的衆皆骇之莫晓其意独橘有所感随至郊外无人之境乃拜而问曰眞人非鞠君子乎道人惊曰子何人也橘以姓名告乃悟昔之时事道人曰子自谓平日所欲者何或富或贵惟汝择之吾从所请橘笑而答曰人生富贵如海上沤空中云聚散何有定据惟闻神仙有长生不死之㫖换骨回阳之妙可得闻乎道人默然弗答橘乃涕泣而复请曰宿生庆幸获遇仙君不揣愚蒙愿垂点化道人因爲之说曰夫息者自心也元气也乃虚无之根造化之主升降离合悉从心起衆生所以迷失本眞轮回六道流浪四生者爲不能了此心尔故古仙上人惟欲人明了此心了心则见自性见自性则去圣不远若此心不明了皆非正觉无上至眞之妙道也橘一𦗲斯语恍如自失道人乃指山前一大石约以明日早至吾当度汝橘一再往道人已先坐于石上曰子来何迟橘乃愧谢而退及夜半而往焉道人曰子之来今其时矣遂与之盟天誓地即以九鼎刀圭火符之诀五雷金书玉篆之文九八飞神阳道之法心传口诀悉以付之且诫令往皖公山筑室依法修炼后当有一小儿至宜以道法传之继汝后也余皆勿许功成之日吾当保举汝登云天矣橘拜谢讫道人乘云冉冉而去道人者即橘母所遇之鞠君子号九霞九霞之师则翠虚陈泥丸也橘敬遵其教入皖公山筑室修炼后有登山者见一小儿洁白如玉洗手庵前皖水之上其行如流星之速及随其所之入庵而不知其所止惟橘俨然端坐人皆谓橘婴儿之显相也橘后爲寇所挠入闽至惠之博罗有乡人陈六者在彼因爲少留与之终日醉酒爲乐茹荤食肉无所忌择或讶而问曰先生平日斋戒如此今反嗜如彼何邪橘答曰吾所以混俗和光同尘不欲自异尔子不闻鱼之与虎乎鱼若异群弃水跃岸则死虎若异群弃山入市则擒吾但心与道㝠超乎万幻至理之妙身外有身故非世俗所得而知也橘留惠三载一日天气严寒忽谓乡人陈六曰吾将去矣汝盍爲我图之陈莫能测翌日橘乃坐化于旅馆中陈乃与其馆主谋之扛抬橘于门首縁化得钱十余贯爲殡埋之奉及次日橘乃复甦越数日入城中又谓陈六曰吾今当立化于县衙前陈从其言化后用泥塑之骇而聚观者千余人忽博罗狼吏醉唿而前曰汝前日假爲坐化今复假爲立化遂执凳鞭之惟见堆泥堕地而已衆人方知橘示神变而尸解云时宋理宗淳祐二年十一月十三日也橘有弟予姓郑名孺子号翠房历世眞仙体道通鑑卷之四十九历世真仙体道通鉴正统道藏三家本五十三卷洞真部记传类历世眞仙体道通鑑卷之五十潜七杨扆杨扆荣德人也隐居不仕人谓之隐君父汉琼周世宗显德中守合阳罢归疽发于胯隐君自吮疽岁余汉琼良愈由是以孝闻隐君深重有奇志能殖其财至鉅万谓其子见素曰三分吾产一以奉老佛一以赈穷乏一以赒吾宗汝任吾事吾将有所适于是径去谒希夷先生于华山先生授以道要临别饵以丹大如芥子遂返其里中因不复食一日取橐中金百斤投之江曰财不足贪也愿生贤厚子孙其后益沈默每天大雨仰盛屋熘以灌其首雨止乃已冬寒沍汲水沐浴气上如蒸年八十八而化踰五十年忽来见从子籍云尔命将终已而果然李鉴夫李鉴夫不知何许人也宋太宗太平兴国初来游蓬池居开元精舍都寺未之奇也一日间窥先生剑出眉间烁烁如电先生弹其铗且歌且舞已复纳于眉间都寺大骇始厚礼之俄醉踣于路以卒官爲瘗之未几或见于傍郡归告与先生雅游者发其瘗失其所在赵灵运赵灵运不知何许人也宋太宗雍熙中爲莫州莫县令岁大旱祈擣不应慨然叹曰吾爲令而旱如是如将不得粒食吾何以生爲耶积薪于庭着道士服执简焚香请于上帝曰三日不雨以此自焚居三日天晴无纤云乃趋薪所方举火而云起雷电大雨火即灭有五色云覆薪上俄与所侍邑小吏乘云而去后人即其地筑赵仙坛焉屈突无爲屈突无爲字无不爲世不知其里谍但云五代时得道教书号神和子言保护铅精可以成变化者也张忠定公少游东都与神和子同逆旅初不知也神和子意喜忠定公日会饮酒家将别去复崇饮且醉忠定公曰与子倾盖于此而不知子爲谁异日叵识奈何神和子曰吾隐者何有姓名爲哉苦问之则云神和子也后当见子成都至宋徽宗时忠定公出守成都始思其言异之凡再入蜀物色神和子不可得后营缮天庆观筑望仙阁间辍游焉燕坐终日冀有所遇终不克也逼交符复一往将意絶于此矣薄暮步出东庑得微径而入稍探抵精舍周四墉皆画古人像而埃尘黝䵝扫墉视之中有一羽服者恍然似逆旅中所睹也题曰神和子忠定公怅然自失神和子后亦莫有见者率子廉率子廉衡山农夫也愚朴不逊衆谓之率牛后入南岳观爲道士观西南七里有紫虚阁故魏夫人坛也他道士恶荒寂莫肯居先生独乐居之人莫见其所爲颇嗜酒往往醉卧山林间大风雨至不知也虎狼过前亦莫之害故礼部侍郎王公祐出守长沙奉诏擣南岳访魏夫人坛先生方醉不能起直视曰村道士爱酒不能常得辄径醉官人怒之王公察共异载而与归居月余落漠无所言复送还山曰尊师韬光内晦所不测也今当以诗奉赠旣而忘虑书寝梦来索诗乃作二絶句书板置阁上衆道士惊曰率牛何以得此宋太宗太平兴国五年六月二十七日忽谓观中人曰吾将有所适阁不可无人当速追继我者衆益惊曰天暑如此率牛安往耶狼狈视之则已死矣始大异之曰率牛乃知死者即葬岳下未几南台寺沙门守澄自东都还见先生南薰门外神气清逸守澄问何故出山曰闲游尔因寄一书致谢衡岳李尊师归乃知其死曰见先生时也遂发其冢观之杖屦而已刘希岳刘希岳字秀峰漳州人也少业儒三以进士举于乡宋太宗端拱中乃去爲道士居西都老子观中六十四岁始遇异人得道因号朗然子尝自言辛勤未逾十年人惊不老岁月俄经一纪自觉如新亦有诗云夹嵴双关至顶门修行径路此爲根一日辞去其衆曰汝老矣尚何之耶秀峰不答沐浴更衣室中陈席而卧斯须其卧内有声飞出一金蝉遂失秀峰所在尝着诗三十余篇行于世穆若拙穆若拙莫详其里谍与所以登仕版者宋太宗端拱中爲洺州肥县令八月旣望宴客县庭旣罢独处便坐忽管弦之音出云霄间少焉有童子持玉函乘云而至曰上帝有诏穆若拙有阴德无缺行召昇南宫列仙若拙乃焚香下拜登受与童子同昇天而去其吏奔告其家至已无及矣但闻天香馥郁空中乐音尚嘈嘈也邑人图像其容奉祠甚谨吕大郎吕大郎大名成安人也家始饶财大郎旣壮落𩲸尽费赀然无毫发恨意宋眞宗景德中忽发狂同章市遇饼饼辄夺食见梨核弃道上亦取啗之后有道人接入山大郎口许诺而意不能忘其家也道人曰汝可去将葫芦十数衣冠寘诸榻夜以剑断葫芦已则挂剑扉上亟去无旋顾大郎旣还如道人所诫断葫芦矣已试施顾则见家人皆断首泣涕而去及旦家人复见大郎投环扉上死矣遂瘗之居数月乡人自安阳以大郎书来家人大骇往启其瘗则前所挂剑焉王鼎王鼎襄阳人也其初盖寄迹医卜中以养妻子尝有诗云也有山妻也有儿也爲卜筮也爲医后遇钟离先生得道作诗云假里淘眞十八年今朝始遇汉朝贤遂自号王同子人不见其饮食也一日行江干或见二影在水中怪而问其故曰若欲更见之乎斯须十余乆乃没宋眞宗祥符中召至禁中麻衣草履长揖而已后去不知所之着修眞书行于世刘昉刘昉字中明酸枣人也初爲丞相府卒吏积劳出爲左殿直已而叹曰爲吏徒劳尔吾将清吾中扃脱屣尘垢之外与安期羡门并游乃屏居东都委巷中惟务衣食其冻馁而药石其疾苦然未尝出也达官要人稍稍闻其名愿见中明不可得多就见之中明乆颇不乐继而阿保死中明遂飘然有远引意曰吾无累矣即南游衡山访养素先生蓝元道继又往郴州时从弟质爲青州从事舍中明于家中明曰吾恶簿书敲扑而逃之岂能复从尔居乎乃止于东山僧坊沙门道觉诧中明曰吾然膏油于如来前二十年矣胜利当无涯中明曰异乎吾所闻修行子以身爲檠戒行爲膏油以心爲然器照一切无明古有然灯佛是也道觉大叹异之居百余日别质而去曰吾方放志宇内以好山爲所栖白云爲故乡恨子不得俱尔后于南康伽蓝尸解其徒窆于伽蓝傍有邑令拜其窆窆中唿曰上暴殄断无明勿冒贿勿枉刑令愕然而去侯用贤至阆州见中明葛裘卖药于市简有从亦尝见于东都问曰先生尸解何至此耶中明曰无则入有解乃归眞吾家常事耳子何讶焉有从曰居与先生同闬先生面若红琼有从将爲朽骨独不念之乎中明曰踰五十之年虽志于道如败屋然枝倾漏苴第可延岁月况子行年七十平生好法律佐人争讼损子阴德多矣尚何言遂径去有从追之中明曰子归可矣吾孤云野鹤子焉能及我哉遂去不知所之罗道成宋仁宗庆历年间有处士游东岳谒主薄郭及甫旣坐视其刺乃罗道成询其乡里曰郴人及甫留饮处士曰乆思东州之游前日至泰山己历徧也旦夕回南方乃借纸笔爲诗曰因思灵秀偶东游碧玉寒堆可叠秋直上太平高处望根盘连接十余州复自和云水云踪迹日闲游夏谷阴寒冷胜秋猿鸟性情犹恋旧翻身却去海边州及去及甫遣人送之至邸又爲诗付吏曰白骡代步若奔云闲人所至留诗迹欲知名姓问源流请看郴阳山下石后询郴人曰地有罗眞君观因得道跨白骡行石壁上其骡迹至今存焉曾志静曾志静庐陵人也少不饮酒食肉端毅寡言旣胜冠去爲道士益玄默不与世接忽有异人过之授以道自是杜门辟谷者逮五六年异人来视之曰未也与之语而去踰数年复至曰可矣志静遂彻关辟牖人窥之神观玉立矣宋仁宗至和二年春忽告其徒曰吾九月爲衡山之游世外之期不可失也至期正坐而化旣葬方首冬傍有桃灼然放华俄有自衡山持志静书来勉其徒学道云归眞子唐子正桂州人宋英宗治平中赴京调举至全州途中雇一夫挈重檐动若健羽虽鞭马疾追常先百步外恐其逸去遂遣之其仆即日自全二千七百里日午已到唐州留书寄驿吏曰候桂州唐秀才至即付之唐后月余方抵唐驿吏出书题云呈桂州唐秀才归眞子谨封及开缄惟一诗曰袁州相见又之全不遇先生道未圆大抵有心求富贵到头无分学神仙箧中灵药宜频施灶里朱砂莫妄传待得角龙爲宴会好来黄壁卧林泉唐诘其状貌乃所雇仆也留书之日即全州所遗之日后倅邕州神宗熙宁三年丙辰交贼寇邕唐尽室遇害所谓角龙也孙希龄孙希龄不知其里居亦莫详何代人也宋英宗治平中供奉官陈允监衢州酒务时已七十余发秃齿脱孙往候之衣服繿缕允意少之孙俄出一刀圭令允拭齿允未之信他日取以洁上齿家人见而笑曰何用黑须耶允惊取鉴照之髯果黝如也去巾视童首则发已数寸脱齿亦隐然有生者孙则不复知其所之矣周贯周贯自言胶东人年八十岁常称木雁子善属文游于洪州西山嗜酒不羁布褐粗全人或赠之钱则诣酒家取醉余皆散坠不顾西山之人见贯往来者五十余年而颜如初至有以道术访之则必报以恶声使之亲近不得也常蓄一瓢置酒其中喜作诗一日止奉新龙泉观道士合门鼓琴贯以席自覆忽叩扉大唿道士惊问笑曰偶得佳句告子尔道士殊不意问之因使口诵贯以手指画吟曰弹琴伤指甲盖蓆损髭须又至袁州见市人李生爲其远韵欲与俱饮李生有难色贯指煮药铛歌以讥之云顽钝天教合作铛纵生三脚不能行虽然有耳不听法只爱人间恋火坑宋神宗熙宁元年至豫章石头市遇故人张生爲具酒食而宿旅邸中夜主人闻户外车马合沓声起而视之无有也惟贯所卧室户正开犹奄奄然喘息就而察之贯已死矣明日告新建县吴杲即往按之贯身柔洁如生扶而转之腹中汩汩有声县主薄刘纯臣使人棺敛埋之张生还家其弟出迎门曰周翁凌晨见过云今往双岭矣衆乃知贯非实死也贯所着华阳集三篇坐卧不离怀袖人莫得见死之日纯臣取而有之纯臣称其文险絶而有条理纯臣以诗记之曰八十西山作酒仙麻鞋乳断布衣穿形骸一脱尘縁去太极光阴不记年后又有人见之于东都贯令持书约李生云我明年中秋夕当上谒也至期果造李生家时李生以事出贯乃以白土大书其门而去曰今年中秋夕来赴去年约不见折脚铛弹指空剥剥李生后竟堕马折一足也刘元眞刘元眞字子直叶原人也世爲农夫与客奕棋子直方毁齓卧杏下忽寤惊告其父曰适梦道师诲儿奕且以杏啗儿自是不复食旣长弃家倘徉终南山水间俄于莎岭谷得浮屠废祠居之盛冬而裸惟以木叶蔽后前时有笙箫钟磬之音群仙下其室尝与人同行道中见有骑而过者子直语之曰幸以吾民爲念骑者去同行者问其故子直曰华山神也上帝以麦有秋民不之爱使收什二吾爲民请焉且曰宜亟行前得道傍舍方休而天暴雨大雷以风麦败什二人稍稍异之相率立庵庐子直因爲炼丹岭上踰九年戒其傍居人曰吾丹将成尔爲吾伐钲鼓助之傍居人争持钲鼓往果有异兽骇而去子直取丹沉于泉居一年出之以施傍居人饵之者皆寿百余岁宋神宗元丰中子直辞其邻曰上帝召我当与尔别于是昼有云彩如虹垂庵庐前子直乘之而去有刘益者师子直得守一存三之道陈太初陈太初眉山市井人子也与苏东坡同学八岁师道士张易简易简称之东坡擢第进士而太初爲郡小吏其后东坡谪居黄州有眉山道士陆惟忠自蜀来云太初已乃解矣蜀人吴师道爲汉州太守太初往客焉正旦日见师道求衣食钱物且告别持所得尽与市人贫者返坐于战门下遂化师道使卒舁往野外焚之卒骂曰何物道士使我正旦舁死人太初微笑开目曰不复烦汝舁乃步自戟门至金雁桥下趺坐而逝一城人见烟焰上渺渺然一陈道人冲虚而去马宣德马宣德不知何许人也尝仕至宣德郎宋神宗熙宁中宋若谷通判岢岚军一日宴坐宣德遗苍头奴持谒入宣德继至冠三山帻披紫鹤氅坐定言曰吾谢事乆矣闻君世慕道所以来吾居抱犊山君后一月当往彼幸访我若谷莫之测姑呒然应曰诺旣去如其期若谷果彼命按牧马地至抱犊山尚不省宣德与有约也吏曰蹊隧险远不可往若谷曰上命也可辞乎叱驭驱之抵其岑絶见一童子道周致宣德意召若谷若谷始大惊披蓁莽从之道上皆虎狼交迹其深有茅庐一区宣德肃于门延入具盘飱殽蔌多药苗也室有炉光景赫然指示若谷曰吾炼大丹已有成者子遇此殆有縁乎取二丸遗若谷饵之若谷俄趋岀回顾苍崖乔木烟云蓊郁而已若谷时已六十二须鬓苍白归所舍揽镜视之则返黑矣寻去岢岚来东都游湘国伽蓝稠衆中有道人唿曰君腹有大丹厚护持言已不见若谷家饶财多蓄侍女不能如道人戒至八十余岁口吻忽吐赤光而卒胡用琮道士胡用琮号冲眞子幼脱俗縁留心修炼隶籍于庐山太平兴国宫宋神宗熙宁中有道人破衫弊履自称姓名突入库堂傍若无人道士见者不顾而去独胡揖坐小床从容款话惊其仙风不凡待遇加礼旣而索酒再饮复与胡出饮于邸胡辞以日暮回掀髯一笑而别翌早胡入城谒郡侯抵关未启钥道人又自城而出笑以相顾阍吏去未三鼓时有回道人在此候门开不知何人也胡心因异之后数年革带麻鞵挑二壶号大宋客访胡于道院谈论清雅胡问此壶何用答曰行李也倾壶视之皆黄白之物问胡欲此否胡答不愿但得长生之术足矣就取碎银鬻酒与胡饮口授至道及日暮以刀剜土沥酒漱津和土嘘呵成墨掷之几上铿然有声语胡曰服此可愈疾入仙矣再饮胡醉倒及醒来但闻异香满室剜土处有泉透出不知客之所在胡以墨研酒饮宿疾顿苏年逾七旬貌若处子酒量如初由是渐厌人间一旦留诗蜕形而去今宫有墨仙泉掬饮味甘冬夏不竭王左丞寀宋侍郎伯友及诸名公皆有酬倡留题并有胡公遇仙传载旧记碑刻黄知微黄知微字明道庐山太平兴国宫道士也禀性冲淡赋形丰伟宋神宗元丰间充知殿奉香火一日潜山体道先生崔君来访因语泥丸万神刀圭一粒之妙遂授一九谷神之道金液沦景之㫖从此若佯若蹶散诞靡常时人唿爲黄风子遂自赋黄颠歌性嗜酒每醉则浩歌歌罢颠狂常在宫前朝眞桥上疾声大唿若有所呵一衲百结裸露不顾隆冬盛夏恬无寒暑士夫间有施惠者随手散去或居山间或游城市常挈两布囊每遇饼饵药物之属杂贮囊中了无秽气号曰锦香时有大雪林壑变白独先生所居之屋无雪常指室傍壁罅示人曰此吾游蜀之路也初不知书所谈多史传素不能文而所出皆高妙之句猴溪蔡子高司马知白崔风子高赤脚皆与交游徽宗崇宁末年逾九十貌若处子肌肤如玉狂态如初酒量不减宣和末诏征不起有司强之至九江曰今二天子矣我往何爲继而渊圣登极赦至本宫未回禄日先生于採访殿揭甃殖蒿曰明年了来次年韩世清贼马果焚宫庭乃殖蒿之日也谈人祸福历历皆验先生羽化瘗于宫侧后数年有自蜀中回者曰黄风子今在蜀昨于成都相会寄家书在此衆疑之开椷乃是丧乱后所存道士姓名于是发棺视之惟衣履在毕道宁庐山太平兴国宫道士毕道宁字康叔幼颖悟貌清奇经书一见成诵宋哲宗绍圣间游江浙一日到潜山遇方士默会其意乃曰学道贵乎炼神毓气丹书乃是入道梯媒公若屏絶俗纷精炼神气自然通眞达灵矣因临水指谓曰水定则形直心静则神宁不可不鉴遂以丹授之曰异日与子再会于圣治峰下一揖而去恍无所睹毕即日还山适遇宫副虚席州命帖充未几丐闲筑道院于宫之右凿池潴水名曰清新每日杜门存神诵度人经一卷至徽宗宣和七年正月三日有衣白山人来访话旧授沁园春云一粒金丹大如黍米定中降胎运阴阳根本东龙西虎结凝金水择地深栽九载无亏三田功满赴气周圆炉鼎开偷元化用自然宗祖全在灵台眞才休恋尘埃况颖悟明堂婴未孩幸淮滨相遇灵丹付了亲留玄㫖期进仙阶此去何时水云高会更上烟霞岐路哉人间世任王侯贵显同委蒿莱毕得此词越四日整襟危坐而逝今宫之养素堂右轩扁曰清新有沼存焉田端彦田端彦齐鲁间人也少登进士第宋徽宗崇宁中签书荆南节度府亡何狱有死囚与太守吕嘉问议不合即挂衣冠府门去入远安山止于清溪精舍率常旦入溪谷抵夕乃归居百数十日忽不归清溪沙门遗人求之见其寝石上二虎守其傍不敢近也自是不知所之后数年短褐蹑屩负铛谒妻兄邢恕和叔于洛时盖已八十余而面有少色须发郁然洛之士大夫皆从之游先生与人谈笑倾盖或问所以得道者则不对也政和末有遇于襄邓之郊其形容不衰刘跛子刘跛子青州人也拄一拐每一岁必一至洛中看花张丞相召自京湖时跛子与客饮市桥客闻车骑过甚盛起观之跛子挽其衣使且饮作诗曰迁客湖湘召赴京轮蹄相送一何荣争如与子市桥饮且免人间宠辱惊陈莹中素爱之作长短句赠之曰藁木形骸浮云身世一年两到京华又还乘兴闲看洛阳花闻道鞓红最好春归后终委泥沙忘言处花开花谢不似我生涯年华留不住饥飱困卧触处爲家这一轮明月本自无瑕随分冬裘夏葛都不会赤水黄芽谁知我春风一拐谈笑有丹砂宋徽宗政和中寓兴国寺人计其寿百四五十许尝馆于京师新门张大郎店三十年日坐相国寺东书邸中人无识之者水丘子水丘子眞州人也始业儒已而遇至人乃弃家放荡嗜酒人未之知也有徐文中者宋徽宗宣和中居东都所役兵忽爲车轹躄甚遇道者以药付之即能行躄兵求道者谢之自是阳狂日啗湿纸冬瓜子曰冬瓜易化湿纸难消或问其道曰清静是也简易爲上尔文中由是略闻其说而心好之未几遇水丘子再拜求授教水丘子曰人四大假合杂乎芒忽之间变而有气气变而有形形以心爲君心者神之所舍也神从志无志则从意志致一之谓精惟天下至精能合天下之志神精与神一而不离则变化在我矣此长生乆视之道也故不可以心凑泊焉但情不附物物自不能碍尔文中因大悟曰意在脾脾数五爲土水得土则止火得土则息精神意所以合而爲一乎水丘子后登天庆精舍木上仙去文中官至六品后不知所终历世眞仙体遏通鑑卷之五十历世真仙体道通鉴正统道藏三家本五十三卷洞真部记传类历世眞仙体道通鑑卷之五十一潜八张虚白张虚白字致祥邓州南阳人也隶道士籍于太一宫身长六尺美须髯性静重通太一六壬术留心丹灶遇异人得妙诀自言前身乃武陵张白先生其徒推武陵尸解年月及虚白诞生之时若合符节武陵平生好酒有诗云武陵溪畔崔家酒地上应无天上有南来道士饮一斗醉卧白云深洞口虚白亦善饮宋徽宗知其道行过人每召见必饮数觥虽醉益恭上爱之俾管辖龙德太一宫宫中增饰四堂曰洪道眞学会賔隐眞又创诸庵如超然致道运机与十余小轩皆宸翰榜之悉横牌绢面縁以古锦幽邃华丽甲于诸宫虽被眷甚乆未尝少自矜耀凡恩赉无虚日一日快行六人舁三朱函以赐启封皆麸金拜受之际无喜色曰此朝廷物非道流所可用也但藏之而己宣和末夏大雷雨宣和殿角枝三龙腾跃而去上惊召虚白问曰得非怪耶虚白曰愿陛下修德以禳之虚白少学医病者求治多立愈上旣内禅钦宗召见待遇尤厚凡御前所印经典及三亭所积符药尽赐之牛车载数日不絶金人犯阙闻其名搜访甚急初得之肩舆至南薰门诸番争肩舆以行悉以神仙事之旣陷虏四年金人再至时扬游骑入城天庆观道士皆奔走金人止之曰汝辈多异人无敢伤也因问道衆识张虚白先生否昨至吾境忽一日徧谓诸酋领曰某年月日吾当化去汝俗行释氏荼毗法道家忌之幸得棺柩瘗深土中至期果化虚白自遭遇官至太虚大夫冲和殿侍宸金门羽客出入禁中以玉牌爲号侍宸之名九人林灵蘁王允诚徐知常董南运李得柔王冲道邵若愚王文卿金门羽客惟林灵蘁王允诚虚白三人而已居龙德太一宫凡十年非宣召不出有就见者必闻衆賔礼见于堂上未尝到权贵人门下侍上前终日论道无一言及时事或问之曰朝廷事有宰相在非臣等所知也刘卞功先生刘卞功滨州人也自少好道家居有老父过其门曰善补铁先生曰我鬲败能补否老父曰人破尚能补况鬲乎先生知其非常人遽再拜老父因以丹饵之自是尽弃世事穿窟室以居人欲见者由窦中入然未有眞契者也宋徽宗三遗使召之坚卧不应诏徽宗益钦重之赐号高尚先生先生于书无所不通而初未尝苦学也与人谈必中庸要道大槩云清静无爲不以外物累心则神全而守固蜂虿不能毒寒暑不能侵世之人若之何以嗜慾害身以货财害子孙以政事害人以学术害天下后世致忘其寿命之宗终不觉悟曷若吾上下与天地同流独不快于心哉钦宗靖康初先生始去其乡游巴蜀浮江浙窥衡湘盖有意于接物矣在蜀得二士曰郄曰柴自是常从之先生至吴又得桐庐李季次仲授以方书次仲行之甚笃道亦成先生尝以告钟离先生求援度次仲云鼻通三剑脑炼九丹次仲妻故盲先生过次仲唾手拭之乃复明尝与次仲约明年春赴茅山鹤会次仲如期往有鹤数百飞集山上而物色先生不见独郄柴二士在焉从而问之则望衆中一人神宇轩举者曰先生也次仲曰何与昔异乎方士曰先生已换骨矣出一胫骨示次仲次仲至今藏之山有华阳洞石若屏者曲折数重其下陂池不测先生因与入曰吾自此从黄眞人游罗浮矣遂不出或云今在蜀之青城山人不得而见之也刘元道刘元道字景初开封府人世武弁独元道慕庄老幼投道士李居演出家服黄冠性简淳静厚犯而不较喜读书道藏之外九经子史历历成诵每接賔友似不能言者以事扣之其应如响宋徽宗初兴道教诏天下搜访道家遗书就书艺局令道士校定元道首与兹选自是稍迁签书道録院事以至左右街道録无不遍历官至太虚大夫蘂珠殿校籍绳校之外未尝更革一事以动人士大夫多以此喜之凡赴内道场或宣至便殿论道赐予甚厚独元道所得随即散之一日林灵蘁以下道官数人侍上侧上出寳货使各随所欲而取之元道独取铜器香奁而已金人犯阙多贪金币道流平日所得官悉搜检间有抵刑狱者惟元道官知其实无亦不问也性雅不喜释氏金人犯顺之后有溺于浮屠者问云主上好道如此宜承曩贶今乃尔何也元道答曰梁武舍身爲僧奴铸兵器爲道具竟不免侯景所迫是亦事佛所致耶或者唯唯而退元道后隐去民间时有见之者董南运道録董南运字宣明道行高洁其徒素所推伏金人犯阙前一年忽云吾梦仙童赍黄书召我爲炎峰主者翌日无疾羽化寿七十余颜貌如四五十岁人王秉文道士王秉文字彦衡隶籍于庐山太平兴国宫成道后游京师时朝廷方建神霄万寿宫赐紫衣命充典客忽有方士来访见几间有周易就布筭数云此地当有兵厄子非数中人冝避之因授以存三守一之要黄帝和扁之诀遂辞职还山宋高宗建炎四年本宫燬于贼兵次年寇退慕有任其责者王乃领副职于灰烬之余经营数载金碧像焕然一新遂谢宫事杜门燕居三十余年即其居曰三一堂因号三一先生日阅道藏究竟祕诀留心医药此外无他嗜好至孝宗干道二年上元夜梦神人告曰上帝命汝主华大涤洞赐汝返䰟丹一粒复汝精神还汝元气当以神光白马诸司官吏迎送入洞言讫觉悟翌旦语诸徒曰尘世不足住吾将往矣因取所着圣治显验集十四卷西山眞君签解一部十全脉诀一部朝斗紫庭祕诀一卷授与徒孙秦致祥等至二月朔旦沐浴更衣凝然而逝本州太守康敷文以文祭之见太平兴国宫事实刘烈道士刘烈号虚谷子初生时母感异梦长而有超卓之才肄业于庐山太平兴国宫交游不杂王公大人叹其貌有太古淳风必异日之道器也宋高宗绍兴六年创草庵扁曰眞一每日端然检阅道藏经史一览随记士大夫愿纳交焉如晦庵朱文公与谈易论还丹之㫖留诗云细读还丹一百篇先生信笔亦多言元机谩向经书觅至理端于目睫存二马果能爲我驭五芽应自长家园明朝驾鹤登山去此话更从谁与论张于胡孝祥一见赠诗云福地中藏小洞天洞天幽处炼神仙个中得趣惟虚谷火候参同妙自然罗抠密点王参政炎曹两府勋风凤溪颐岳吏部甫诸名公皆往来谈易酬倡吟咏至孝宗隆兴元年注解周易正经及六壬总括机要一部诣京投进蒙宣见问道赐宴后居山十载至干道九年六月不食四十余日惟饮冷水至七月十四日将亲书登眞隐诀二十五卷并上经九卷送入本宫藏史次日中元节亲笔留诗颂有云虚谷子兹欲遗形弃世扫迹人间趋烟霞广莫之乡与道㝠一焉十六夜步月登庐山青牛洞絶顶端坐而化有还丹百篇杂着诗文周易解义及历代君臣括要图并行于世蓝乔蓝乔字子升循州龙川人母陈氏无子擣于罗浮山而孕及期梦仙鹤集其居是夕生乔室中有异光年十二已能爲诗章有相者谓陈曰尔子有奇骨仕宦当至将相学道必爲神仙乔曰将相不足爲乃所愿则轻举尔自是求道书读之患独学无友因辞母之江淮抵京师七年而归语母曰儿本飘然江湖所以复反者念母故也瓢中出丹一粒餽焉曰服之可长年无疾留岁余复有所往以黄金数斤遗母曰眞气嘘冶所成母寳用之儿不归矣潮人吴子野遇之于京师方大暑同登汴桥买瓜乔曰尘埃污吾瓜当于水中噉尔自掷于河吴注目以视时时有瓜皮浮出水面龁迹俨然至夜不出吴往候其邸则已酣寝鼻间气如雷徐开目云波中待子食瓜乆之不至何也吴始知乔已得道再拜愧谢遂与执爨后游洛阳布衣百结每入酒肆辄饮数斗能置纸百幅于足下令人片片拽之无一破者盖身轻乃尔语人曰吾罗浮仙人也由此昇天矣一日货药郊外复置纸足底令观者取之纸尽足浮风云翛翛蹑而上昇仙鹤成群自南来起望之隐然历历闻空中笙箫之音犹长诵李太白诗云下窥夫子不可及矫首相思空断肠母寿九十七而终葬之日樵牧者闻墟墓间哭声识者知其来去云英州人郑总作传沈东老吴兴之东林沈东老能酿八仙白酒一日有客自号回道人长揖于门曰知公白酒新熟远来相访愿求一醉宋神宗熙宁元年八月十九日也公见其风骨秀伟跫然起迎徐观其碧眼有光与之语其声清圆于古今治乱老庄浮屠之理无所不通知其非尘埃中人也因出酒器十数于席间公曰闻道人善饮欲以鼎先爲寿如何道人曰饮器中惟钟鼎爲大屈巵螺杯次之而梨花蕉叶最小请戒侍人次第连斟当爲公自小至大以饮之笑曰有如顾恺之食蔗渐入佳境也又约周而复始常易器满斟于前笑曰所谓杯中酒不空也酒至前即尽饮更相酬劝道人因命东老鼓琴乃浩歌而和之又尝围棋以相娱止奕数子辄拂去笑曰秪恐棋终烂斧柯道人自日中至暮已饮数斗无酒色是夕月微明秋暑未退蚊虻尚多侍人秉烛驱拂偶灭一烛道人乃命取竹枝以余酒噀之插于远壁须臾蚊蚋尽趋壁间所饮之地洒然无有东老欲有所叩请学驱蚊之法道人曰且饮小术乌足道哉闻公自能黄白之术未尝妄用且笃于孝义又多阴功此予今自所以来寻访而将以发之也东老因叩长生轻举之术道人曰以四大假合之身未可离形而顿去惟死生去住爲大事死知所住则神生于彼矣东老摄衣起谢有以谕之道人曰此古今所谓最上极则处也此去五年复遇今日公当化去然公之所钟爱者子偕也治命时不得见之当此之际公亦先期而知谨勿动念恐丧失公之眞性东老颔而悟之饮将达旦则瓮中所酿止留糟粕而无饮沥矣道人曰乆不留浙中今日爲公而来当留诗以赠因擘席上榴皮画字题于庵壁其色微黄渐加黑诗云西邻已富忧不足东老虽贫乐有余白酒酿来因好客黄金散尽爲收书已而告别东老启关送之天渐明矣握手并行笑约异时之集至舍西石桥道人先度乘风而去莫之所适后四年中秋之夕东老微恙乃嘱其族人而告之曰回道人曩年间此月十九日尝诵予曰此去五年复遇今日当化去意在明年今乃熙宁之五年也子偕又适在京师干荐道人之言其在今日乎及期捐馆凡道人所言皆验车四蔡元长初登第爲钱塘尉巡捕至汤村薄晩休舍有道人状貌甚伟求见蔡平日喜接方士亟延与语饮之酒而去明日宿他所复见之又明日泊新村道人复至饮酒数尽斗恳曰夜不能归愿託宿可乎蔡始犹不可其请至再不得已许之且同榻命蔡居外己处于内戒曰中夜有相寻觅者告勿言蔡意其奸盗亡命将有捕者身爲尉故匿之不便也然无可奈何辗转至三更目不交睫闻舍外人声俄顷渐衆遂排户入曰车四元在此何由叵耐欲就床擒之或云恐并损床外人帝必怒恐获罪蔡大恐起坐唿从吏无一应者道人安寝自如撼之不动外人云又被渠軃了六十年可怪可怪咨嗟良乆闻室内如揭竹纸数万番之声鸡鸣乃寂乎从者始应问所见皆不知道人矍然起谢曰某乃车四也赖公脱此大厄又可活一甲子已度第三次矣自此无所患公当贵极人爵吾是以得免如甚不然与公皆死矣念无以报吾有药能化铜铁爲金银公欲之否蔡拒不受强与干汞一诀曰他日有急当用之天且明别去后不复见蔡以其说传中子翛蔡死翛家窜广西赖是以济蔡之客陈丙尝爲象郡守亦知其详章詧章詧字隐之成都人自幼不群天才卓异修举业之暇精妙于易註太玄经至九卷忽昼寝梦见杨子云曰太玄犹如一浮图有十三卷汝註至九天机岂容易泄耶詧觉甚疑异之后略註至十卷进上宋神宗喜赐爵不受封爲冲退处士尝与邵雍康节友善因游广汉金雁桥见一童年十二鬻诗詧喜之拉同归更名经童詧常看黄庭经凡看罢童窃窥之一日有青衣童持书至詧接书已失青童观书皮云南岳布衣眞一子书至西州冲退处士处及开但一章诗云未遂山中吟时闻世上音笑言失眞诠尘秽浊神襟归殖南国芝点化北溟金千日勤耕耘自然生瑶琳詧因游西溪偶濯足有异人李士宁访之詧遽云足濯西溪流水去李速应云手持南岳寄来诗詧惊而笑曰何以知之李云乆矣李辞云吾先往南岳君宜早来自后李不复见经童一日告去詧曰汝欲何往童曰先往南岳候先生詧曰汝何以知之童曰乆矣童坐亡逾月詧别相知而尸解詧尝炼丹后服丹化如蝉蜕也今人时见之于南岳段顾言吊之诗略云尸解去难寻空留一鼎金西州大隐没北极少微沉又张贤良诗云西海从来镇大名或闻蝉蜕弃遐龄青城已结神仙侣碧落俄沉处士星金鼎炼成眞汞药玉堂传授太玄经平生是我深投分自愧无才与勒铭邢仙翁宋神宗熙宁四年辛亥岁有武人李官衡州捕盐深入九疑山路不可上舍辔民舍望前岭青烟贯空凝然指问村人人曰见之不知爲何所李识其处告举子李彦高彦高困场屋乆好奇去学黄老不死术闻之心悦里粮偕李同行攀縁而上忽得平地草堂数间入见老人燕坐惊曰子何能至此此非人可到答以慕道来耳老人笑揖之坐问姓字曰吾唐末人避世来此姓邢氏名不欲闻世间彦高意其邢和璞曰非也因言闻今国爲宋不知天子姓氏彦高以熙宁天予传序年月对老人颔之彦高诘其地皆不答归益粮复至老人笑劳之留五日惟授以吐纳炼气术语倦援琴作操堂上惊雷怒涛余韵不絶自此继往老人延如故人无间矣遂参问内事曰此事祕密未易言也因曰吾校天上书自有程限子妨吾事勿更来吾亦不乆徙去彦高顾书曰仙矣犹用此耶曰岂有不知书神仙此皆着自琼房系玉籍者分雠已则归之再给也徘徊竟别去出十二诗赠彦高今记其二云无言隐几闲松扃万古襟怀独自灵笺契时铺三卷篆弹冠常动一簪星青童去斸南山术野客来寻北帝经天道不须窥牖见满门山岳目青青事业功名不足论好乘年少入眞门浑如一梦庄生蝶况是千年柱史孙须向黄庭分内外不交周易祕干坤他年陵谷还迁变家住蓬瀛我尚存篆皆古文彦高莫识后不复再往讨寻其字十八年始究彦高颇得道今往来湘衡人无知者王性之爲作邢仙翁记贾善翔道士贾善翔蓬州人字鸿举善谈笑好琴嗜酒混俗和光默究修炼苏东坡尝过之献书问曰身如芭蕉心似莲花百节疏通万窍玲珑来时一去时八万四千末云鸿举下语善翔答曰老道士这里没许多般数善翔于宋哲宗朝作犹龙记暨高道传行于世一日在亳州太清宫衆请讲太上洞玄灵寳度人经至说经二遍盲者目明时会中有一媪年七十余丧明已三十年一闻经义豁然自明后启醮之夕梦衆灵官传太上命赐其仙服以善翔爲太清宫主者数日后竟返眞张商英作眞游记编载其事周史卿周史卿建州浦城人宋哲宗元祐初如京师赴省试中途遇道者云云即与弟子入由果山炼丹声价籍籍士大夫经山下无不往见吕吉甫自建安移宣州苦足疾不能行来谒周周请吕伸足直前爲布气令人以扇搧之少顷足疾火热炎上彻心良乆痛遂已凡在山二十年丹垂成一夕风雷大作霹雳甚震晓视药炉丹已失矣周不意遂出神求之谓妻曰我当略往七日且复回未死也切勿焚我妻如其言周平生与一僧善僧亦在他山结庐闻周死来吊力劝其妻曰学道之人视形骸如粪土旣去矣安足惜妻信僧言泣而焚之明日而周回则已无形体可生矣空中咄咄责其妻而去异日僧复来妻以前事告之僧曰吾适方闻讣故来前日未尝至乃悟魔所化也其家后置周影像于僧舍日轮一行者奉香火必于地得四钱又留醋一瓮至乆不败刘大头祕校遯斋徐谊秦人也宋哲宗绍圣中赴调京师过洛中时盛寒丐者卧道侧谊恻然悯之採箧中得钱三百文尽以畀之丐者初不谢旣行数十步始于马后追唿云荷官人仁惠济此余生官人他日到京城愿访竹册巷刘大头家谊许之到京已忘前语一日诣亲故过小巷问左右云此竹册巷也谊乃忆丐者之言扣门唿刘大头者三大头出迎曰官人信士乃肯访此贱老揖坐小轩中唿其妻出迎拜曰我前日不遇官人且爲饿殍亟命具酒盘中惟贮大桃数枚酒三行谊辞退丐者曰贫贱无以爲意愿献此桃而已谊袖之以归及至所居觉渐重不能胜取视皆眞金也复往则其室虚矣历世眞仙体道通鑑卷之五十一历世真仙体道通鉴正统道藏三家本五十三卷洞真部记传类历世眞仙体道通鑑卷之五十二潜九刘混康刘混康字志通晋陵人其上世皆不仕母朱氏于宋仁宗景祐二年十二月二日茅君下降之夕梦一羽士入其室觉而生混康年十三依本郡太和观道士汤含象受业嘉祐五年试经爲道士脱落世故日阅道书于洞经妙㫖独心得之患世无明师乃散发登坛以天爲宗已而闻三茅道士毛奉柔偏得观妙朱君之道遂往依焉毛一见而奇之悉授以大洞经箓乃结庵于积金峰居一日有羽人同造其庐指庵之东隅谓之曰汝即此居抱神守中德惠及人当无愧于前人矣又顾混康额间曰此无作之地道之所尚非可以有疵也以手扪之明日瘢灭混康由是勤行利人远近宗仰哲宗时召至京师赐所居庵爲元符观徽宗即位召赴阙崇宁二年乞归山七月有㫖用观妙先生朱自英奏草九老仙都君即文琢玉赐之仍赐号葆眞观妙先生五年七月加号葆眞观妙冲和先生大观二年四月同泰州道士徐神翁天师张虚静一时复会上清储祥宫各赐道院以居未几羽解五月特赐太中大夫始末优异备载丰碑王筌王筌字子眞凤翔阳平人其父登科兄弟皆爲进士筌独闲居乐道一日郊行憩瓜圃间野妇从乞瓜乳齐于腹筌知非常人问其姓曰吾萧三娘也筌取瓜置诸橐以遗之妇就食辍其余曰尔可尝乎筌接取而食无难色妇曰可教矣神仙海蟾子今居此当度后学吾明日挟汝往见及见海蟾海蟾曰汝以夙契得遇我命长跪传至道授丹诀戒以积功累行遂还家白母遗妻归周游名山一时大臣荐其贤赐封冲虚处士宋哲宗元符三年再游茅山先是中峰石洞忽开眞诰所谓华阳洞天便门者也一闭千岁矣又甘露荐降道士刘混康曰必有异人旣而筌乃来受上清箓是夕仙乐闻于空浮之上留踰岁昼梦二天人与黄衣使者数百乘拥白虎来迎跨虎而行登危蹑险由中峰入石洞向所开便门顾视左右金庭玉堂两青衣童子入通见茅君再拜谒君问劳甚厚曰帝已勑汝华阳洞天司命府丞因赐金勑以还及寤别混康曰吾数将尽且有所授从此逝矣下投道人葛冲曰敢以死累公预言八月十七日当解化及期具衣冠端坐而逝时徽宗建中靖国岁春秋六十一徐守信神翁徐守信海陵人也爲天庆观佣役服弊衣曳绳屦或时跣足而行终日无爲惟执篲洒扫且诵度人经不絶口有道士徐元吉他方来病癞甚恶衆厌恶之斥居观后茅庐中神翁独事之元吉已而死神翁丐钱爲敛瘗旣已归茅庐哭三日出而徉狂稍稍有异事人神之因称爲神翁始知得道于癞道士也观中或絶食神翁曰吾当爲汝求之即入殿上卧乆而出语衆道士曰至矣顷之负米而至者肩相摩也有以白金爲奉神翁置之床盗阚其亡方发关而入则见神翁正色坐床上盗惧而走自是四方多来问灾异吕惠卿吉甫除丧赴阙枉道过神翁神翁惊奔吉甫追之神翁顾谓曰善守善守吉甫拜而去旣还朝俄以事黜知单州蒋之奇颖叔主发运江淮议凿漕渠而忧有石不可迹导疑未决以访神翁神翁望其来道谕之曰开即开何许人也颖叔叹服曰异人也漕渠遂果开宋哲宗不豫遣哲甫降香至神翁书符吉甫以进未几徽宗嗣位崇宁初召之不肯往强舆至东都复不可留乃礼归之即海陵爲建仙源万寿宫使居焉大观末尸解去张润子张润子不知何许人也往来嵩高山中常爲役于诸道士精舍而不肯受其一钱蹑屩而衣褚寒暑不易也每语人曰人身要滋润人不领其㫖但唿爲润子或叩其言则复谬乱其辞不可诘世传其诗曰溟滓深藏大道根藁形存志默然昏霏霏雨洒崑崙路浩浩风轰瀚海门日月气交金鼎暖干坤爻动玉炉温须将此理生前炼莫学凡夫死后论乆之去佣于郑州之新郑李氏宋徽宗崇宁三年辞李氏留颂曰学勤于初成之有余一身常润百海不枯道隐元㝠鷇食鹑居精成功毕复我清都是日语其徒曰玉皇有诏吾昇天矣顷之舍东南巨槐上有五色云天乐之音润子乘云而去王吉王吉单州老兵也盛夏常坐卧烈日中隆冬没溪水惟见其首邦人多称其有道宋徽宗崇宁初万俟虚从其父爲单州太守吉时过虚虚延之书馆饮以酒酒竟吉辄取案上笔书精方用药才一二以治奇疾无不愈者虚方少年未之重率随手弃之一日吉来语虚曰贵人频以酒食害脾胃遂致恙吾以按摩法授君然愼无漏吾言已而忽告虚曰吾将去矣翌日而化或爲瘗之居数月有见于傍郡者归发瘗惟所蹑屩存焉虚自是年垂七十颊如桃花益能加餐每剧饮至夜分而用其所授之法有验虚始悔恨少时不能知其异人求学其所以长生乆视者虚所受虽其兄亦不得传兄参知政事也祝大伯祝大伯不知何许人也尝爲佣于信州贵溪桂安时家大伯外若推顿者而服役唯谨一日忽自外来举止异常且曰适有道人以药遗我今能不食矣安时验之果然自是盛夏暴烈日中冬偃冰上然爲佣如故桂氏稍重之欲以爲客大伯辞曰吾当爲人佣岁满乃去尔乆之当宋徽宗大观三年忽告安时曰去此十余里白花岩有人召我主翁能俱往乎安时即从之未至已闻管弦之音彤云郁然覆山安时方愕眙而大伯辞去言未卒已不见刘益刘益京兆蓝田人也隐居子直庵庐六十年肤如玉面有壮容饮酒数斗不乱上下峻岷若履夷途宋宣和初京兆以闻徽宗遣使召之方秋剧雨泥淖没踝益徒步而使者骑不能及旣至东都徽宗礼之厚然非所乐也力求还山常止于华严川浮屠精舍宣和末告其徒曰山川草木何腥膻之甚耶吾恶之遂尸解去将葬体如蜕焉已而戎难作其徒始异其言魏二翁魏二翁濮州雷泽世农也乡父老自幼见之状貌常如七十余身一布裘手持蒲箑曳杖而行素不知书瞳子若眊然而能蝇头细书时时语人祸福里闬稍重之方严冬或制纩奉二翁窃盗间知之夕至所止庐傍二翁逆唿其名曰尔需我纩乎遂投与之盗惊谢再拜而去先是鄄城有王老志者徽宗尝梦见之即日召至东都少焉复闻二翁名遗使即所在起之使者访得其庐但闻二翁鼻息齁䶎如雷而不见其形影使者惧无以复命请甚至二翁只在其庐也迫之行则又不知所在竟不能致惟得颂一章以归其辞曰我今入山避此嚣烦卫以卒史聘以达官岂易我乐物外清闲养眞存气七返九还金丹旣就遂陟仙坛蓬莱绛阙玉户金关有能学我云路非难宣和初忽尸解去乡人爲歛葬之举棺若空遂启视之惟有藏头诗云火田心主须防愼行方成后世传守坎离爲要妙趋名利作忧煎程若识丹霞法路应归紫府仙王老志先生姓王名老志濮州之临泉人也尝遇钟离眞人授内丹要诀以道术知名沂州有公吏欲求事左右寄所亲致意先生答之诗曰多年退罢老公人手种桑麻数百根尽是笔头挼捻得一枝枝上有冤䰟竟拒不见濮有士人饶口欲以语穷之往造焉其居四面环以高墉但开狗窦出入士人匍匐就之方谈辞如云忽见地有旋涡处俄已盈数尺中有鳞甲如斗大先生谓士人曰子亟归稍缓必致奇祸士人遽出行未五里雷电雨雹倏起马踡局不行乃入土室避之望生生庵庐百拜乞命仅得免宋徽宗政和三年九月诏州县敦遣至京师赐号洞微先生四年正月加号观妙明眞洞微先生先生虽掉头禄豢然时出危言讽天子一日徽宗召之入禁御显肃皇后在坐先生卒然出幅纸曰陛下他日与中宫皆有难臣行死不及见矣臣有干坤鉴法可以厌禳然尤当修德始可回天意请如臣法铸干坤鉴各以五色流苏垂寘于寝殿臣死后当时坐鉴下记忆臣语日儆一日思所以消变于未形者上竦受其说有诏庀工鉴成进御而先生归濮解化靖康陟方之祸二宫每寳持之且叹其先识纳君于正道也李思广李恩广字景渊庐陵之吉水人也幼岁隶业开明观后策经受冠褐志操特异每放意山水间得钱即易酒或独饮于市年逾七十容貌不衰少与人言不知其何修证也宗徽宗政和四年浮游螺川常驻于习溪桥酒家一老妪颇以爲异常以倩酒饮之不问酒直有无岁乆不替一日忽谓妪曰我将有所往谢尔厚顾别得奉书爲报又留饮至醉宿千肆中次晨起视则已化去形体温然若生香满一室复闻于外遽报所亲殓葬后园月余有客自衡岳来者云途中邂逅景渊樵亦熟识见衣冠如故寄书谢酒妪及亲族后聚衆发冢开棺不见其尸唯存绦系竹杖而已荣阳荣阳东平人也常鬻墨于市人称之爲二郎其后游蜀至尤县与郡从事登越王楼夜有屋瓦堕二郎曰一败鬼爲之尔从事以问守卒云日者缮修楼时有梓人堕败而死从事大惊二郎俄谓太守赵某曰宜亟去不然祸将及明年南蛮毁障候深入蜀以下皆得罪宋徽宗宣和初诏求异人部刺史以名闻诏乘传至东都二郎曰时方如是我尚何爲哉部使者强之不得已遂就道旣至徽宗访以所学不对因赐钱十万遗归二郎复还蜀乎居不食惟时饮酒与成都诸生马倩饮阓中饮已二郎举袂若有所招者顷之钱出于袂盈几上而去会其数则与酒直相当也见病者则取木枝尺许嘘之置病处寻取掷于地践之或又弃之病者辄愈或苦目眊二郎曰吾分汝以目光即张目令眊者视之二郎目光注射殆不能视其眊亦减一日携郑子成墨过刘长源父所长源父调之则烂烂成金矣长源云见二郎四十年有壮色未尝衰多言隋唐五代事或曰二郎盖善移精变气之术高宗绍兴中荣薿以提举茶马入蜀云二郎其曾大父行也盖其先五世曰諲者转漕益都二郎从之当时殆百数十岁居青城山小麻溪于绍兴间化去雍广莫汪叔詹字致道征州歙人宋高宗绍兴十八年以司农少卿总领湖北财赋尝赴大将田师中宴集适最后至漕使鄂守已先在与田奕棋一道人曰木先生者亦坐于傍见汪揖曰乆别健否汪愕然曰相与昧平生何言乆别道人曰公已爲贵人忘之矣独不记宣州道店说牛奇章事乎汪矍然起谢道人去汪谓诸客曰徽宗崇宁五年初登第得宣州教授以冬月单骑之官投宿小村邸惟有一室一秀才已先居之日甚暮不可前不得已推户径入曰值暮至此与公同其室可乎秀才方踞火坐顾曰唯唯良乆忽言曰公曾读唐书否某愠曰某虽寡学宁鄙陋至是又笑曰记牛僧儒传否某以其言无序怒不答秀才曰吾言非他公乃僧儒后身前生爲武昌节度使縁未尽今生当再往异时官禄多在彼土矣果亦异之疑爲相师问其姓字徐对曰公知有雍孝闻者乎吾是也自崇宁之初殿廷驳放浪迹山林偶有所遇尔叩其术不肯言终夕相对论大道而已至晓别去不复再见蜀人皆言其已死适睹道人之貌盖雍君也丰采与四十年前不异眞得道者也坐客莫不惊叹汪再漕湖北又守鄂州爲总领累年皆在武昌木生名广莫往来河沔间见人惟谈文墨殊不及他事无有知其爲异人者沈濬字道源亦识之云政和中以道士说法徽宗谓其得林灵素之半故以木爲姓皇甫涣皇甫涣字致远开封人也赋性闲淡有敏识卓见修举业之暇尤妙于三玄知命不负学作黄冠在京东太乙宫受业举止状义而不明宋徽宗政和初朝廷兴道学先生向化次年试辟雍作魁圣览程文赐金坛郎不就乞换自在公凭野装游历寻访于西洛遇至人冯野人得其道要后游南岳栖凌虚台会眞观思眞未几诏赴阙居太一宫高士寮后乞还山居汝水而坐亡茴香道人宋徽宗政和末林灵素开讲于寳箓宫道俗会者数千人皆击跽致敬独一道人瞋目在前立林讶其不拜叱曰汝有何能答曰无所能林曰旣无所能何以在此复答曰君无所不能亦何以在此徽宗时在幕中听窃异之宣问实有何能对曰臣能生养万物即命下道院取可以布种者得茴香一掬以付之俾二卫卒监视种于艮岳之趾仍护宿于院中及三鼓失所在明日视茴香蔚然成丛邹葆光邹葆光少隶罗浮山冲虚观道士籍宋徽宗宣和中名闻九重召至凝神殿试以道术有七道士从之倏不见上问爲谁葆光对曰臣居山习剑术此七人者古松也上异之拜金坛郎龚元正龚元正字端本武陵人家贫好学带经而锄后去爲道士天性淳悫向道精专创建新宫大殿巍楼杰阁广厦重廊金碧辉映手植松杉数十万株宫成赐额万寿赐号冲逸大师住持四十年未尝背衆一食一日召其徒曰不出五日吾逝矣四日端坐诵老子道德经迟明俨然而化时宋徽宗宣和年沈若济沈若济临安人结庵茅山以施药爲务宋徽宗宣和间蒙召对赐封洞元先生尝指华阳洞之东隙地曰死必葬我于是其徒以地势污下爲言不听高宗绍兴十五年解化其徒奉治命掘地六尺许得石板大书六字曰沈公瘗剑于此观者异焉张淡衢州人徐逢原居郡之崃山少年时好与方外人处有张淡道人过之留馆其门巾服萧然惟着青布夹道衣中无所有虽盛冬不益也每月夕则携铁笛入山间吹之彻晓乃止逢原学易尝闭户揲大衍数不得其法张隔室唿之曰一秀才此非君所解明日当语子明日授以轨柝等步之术凡人生死日时与什器草木禽畜成坏寿夭皆坐因持以验之不少差最好饮酒时时入市竟日必酣醉而返而囊无一钱人皆云能点艮以自给逢原欲测其量召善饮者四人更迭与饮自朝至暮皆大醉张元自如夜入室中外人望见其倒壁下以足挂壁散发垂瓦盆内酒从发际滴沥而出逢原之祖德诠年七十余矣张曰十八翁明年五月有大厄速用我法禳禬可复延十岁徐氏不信以爲道人善以言相恐勿听也语才出口张已知之即舍去入城中罗汉寺明年五月德诠病逢原始请之不肯行因死其徒有头陀一人又祕藏纸画牛一头每与客戏则曰图挂壁剉生草其傍良乆草或食尽或齮龁过半遗粪土地可扫也后以牛与头陀而令买火麻四十九斤纽爲大索嘱之曰吾将死死时勿棺殓只以索从肩至足通缠之掘寺后空地爲埳埋我过七日辄一发视头陀谨奉戒旣死七日发其穴面色如渥丹至四十九日凡七发但余麻索在并败履一双尸不见矣逢原尝赠之诗曰铁笛爱火风月夜夹衣能御雪霜天伊予试问行年看笑指松筠未是坚张以匹绢大书之笔迹甚伟又以匹绢书炼汞法授逢原逢原死乡人多求所书法其子梦艮不欲泄举而焚之张拱汴人张拱举进士不第家甚贫母党龚氏世爲医故拱亦能方术置药肆于宜春门后坊仍不售尝晨起披衣栉发沐洗颒有道士迎日而来目光炯然射日不瞬径造肆中顾而不揖振衣上坐拱颇忿其倨傲作色问所来答曰汝无诘吾所从来正欲见汝耳拱意此妄人京师固多其比掷一钱与之麾使去笑曰吾无求于人以汝有道质故来诲汝何相拒之甚邪拱悟取冠巾而出与之语及仙家事理致精微闻所未闻于是始愧悔曰拱鄙人眼凡心惑仙君幸见临愿终教之道士曰汝何求曰家贫飦粥不继傥使不食可饱俗上愿也俄而鬻蒸枣者来道士取先所掷视钱买之得七枚顾谓拱曰神仙以辟谷爲不然却粒则无滓浊无滓浊则不漏由此亦可入道张子房诸人乃以丹药疗饥固已迂矣汝欲得此道自此不淫色可乎人能不淫俗念自息俗念旣息则仙才也乃取七枣熟视而嘘之曰汝啗此可终身不食人或强使之食亦无禁复欲不食则如初但汝有老母妻子未可相从然旣啗七枣当应七梦豫爲汝言汝事亲旣终婚嫁旣毕已能不食复又何求宜脱身诣名山于悬絶处寻石穴深广有容者自累石塞门一念不起坐卧行立于其间自有佳趣仅及半纪则汝之身如蝉出殻逍遥乎六合之外矣过此非今日可语汝也言竟摄衣而起拱固留之不可起出门无所见拱乃知其非常人怅然有所失者累月闻饮食辄呕遂不食逾二年粪溺俱絶神气明爽步趋轻利每自试其力从旦至暮縁京城外郛可匝者五反盖数百里也前后得七梦如道士言不少差母病痔二十年衆药不验谩以七枣余核进之一夕而愈拱旣不御内视其妻如路人妻郭氏性刚果忿恚而卒家人益忧疑之逼而餽之食食逆而吐前后或食或不食朋友疑其诈者扃诸室试之不以爲苦人或召医则携药而往至则登病者之席坐于旁虽逾旬涉月杯水粒无所需喜饮好作诗行年六十而颜色如壮者后其母殁不知所终李方叔作传李𥬒济南李𥬒字定国寓临安军营中以聚学自给暇则纵游湖山尝诣净慈寺过长桥于竹径迷路见青衣道人林下斸笋𥬒揖之道人问所往曰将往净慈蟾礼五百罗汉道人曰未须去且来同食烧笋食之甚美俄风雨晦㝠失道人所在𥬒惶惧伏林间少顷雨止寻径而出至寺门下觉身轻神逸行步如飞洎归舍不复饮食其从兄名莫字大猷爲诸王宫教授将之任遣仆致书见其颜如桃红且能辟谷以语大猷及大猷至则己去云游茅山矣后又闻入蜀隐青城山大猷爲梓路提刑使人至眉访所在眉守复书报数年前已轻举乘云而去今惟绘像存蒋风子蒋风子者本邵阳之居民赋性愚直言无忌惮人事不入或有小疵不拘贵贱面而伸之周游南岳见中岭陟峻出意修之亦不知其宿食之所忽日有樵者顶青巾负薪而鬻之曰千辛万苦而食用不给与子一粒药吞之力可陪矣自此但饮水而已衣衫尽弃寒暑不问衆称之曰风子周游湖湘常便卧衢路虽势位不能屈毒药不能加虎狼无所损独行自语人莫之测莫道人莫道人者容州人居石峒入山不知其几年问之亦自不言岁数山下父老或有八九十岁者言自小年已见其丰姿今其容貌须鬓不异于昔精力甚健登山如飞遇饮而饮遇食而食或辟谷数日不避寒暑萧然一庵傍无侍者常夜坐于飞云顶石巖间有虎侍傍不叱遣之达旦乃去贵宦游山求见之多不遇遗之诗者不一宋理宗末年犹在历世眞仙体道通鑑卷之五十二历世真仙体道通鉴正统道藏三家本五十三卷洞真部记传类历世眞仙体道通鑑卷之五十三潜十浮云山圣寿万年宫道士赵道一编修林灵蘁先生姓林本名灵蘁字通叟温州永嘉人也家业寒微其母夜归觉红云覆身因而有孕怀胎二十四月一夕梦日光入室有神人衣緑袍玉带眼出日光执笔告曰来日借此居也翌日阴云四合霹雳三声先生即降诞金光满室相貌殊伦长五岁不语时五月五日风雨大作有道士顶青玉冠衣霞衣不告而入见先生喜曰不久相睹特来上谒相顾抚掌大笑出门追之不及自此能言出语有据不杂儿戏七岁读书粗能作诗日记万字苏东坡轼来见以历日与读一览了无遗误东坡惊异曰子聪明过我富贵可立待先生笑而答曰我之志则异于先生矣东坡云子当如何先生曰生封侯死立庙未爲贵也封侯虚名庙食不离下鬼愿作神仙予之志也先生年将三十博通儒道经典志慕清虚语论孤高迥脱尘俗初先生游西洛遇一道人姓赵交游数载忽一日道人云我大数将至与子暂别后事望子主之七日果死乃在客舍先生竟爲沐浴安葬遗下青钱二十五贯尽其数用不余不阙及遗衣囊中有书三册细字如珠间有天篆人莫能识分爲十九篇盛以绛纱题云付与林某册上题曰神霄天坛玉书皆有神仙变化法言兴云致雨符咒驱遣下鬼役使万灵册尾有支使二十五贯钱数逐项皆合先生自受其玉书豁然神悟察见鬼神诵呪书符策役雷电追摄邪魔与人禁治疾苦立见功验驱瘟伐庙无施不灵先生次年至岳阳酒肆复见赵道人云予乃汉天师弟子赵昇也向者所授五雷玉书谨而行之不可轻泄即日爲神霄教主雷霆大判官东华帝君有难力当救之崇宁五年中秋夜徽宗皇帝梦游神霄府赴玉帝所召乘车辇侍卫森列腾空而上遥望金阙门仙官玉童金甲力士备守之次见一人星冠法服执圭前引帝入阙门上有朱牌金字曰神霄玉阙之门次向西有一门殿上牌曰碧霞之殿殿上金光如日不能仰视次过一小院金钉朱户曰玉枢院分司列局官吏严肃有一朱衣吏迎引而入揖云此帝君旧居请坐东位少待须臾有一玉童引帝朝见玉皇帝稽首再拜惟见金光中传㫖下云修国事去奸臣任忠贤守宗社帝即再拜出见朱衣吏送出金阙门复以七寳华车及侍卫官吏送帝自天门而下约百余步见一道人青服青巾跨青牛而上从者皆鬼面岩钱二鬼面四目执旛而前仗剑持戈导从甚肃至御驾前扬鞭唿万岁帝急驻车按问道人奏曰今日伏睹天颜臣之万幸言讫驾青牛自天门而上帝梦觉録记之大观二年四月诏求天下有道之士茅山宗师刘混康奏曰臣以愚蒙无可副圣意有在世神仙林灵蘁生居永嘉何下诏之晚也帝即遣使求之不起至政和六年十月驾幸于太乙东宫敕委道録徐知常奏所有温州道士林灵蘁在道院安下言貌异常累言神霄事人莫能晓尝作神霄謡题于壁今録奏呈帝览读其文皆神仙妙语喜甚乃令徐知常引林灵蘁入见帝曰卿有何法术先生奏云臣上知天上中识人间下知地府等事帝视先生风貌如旧日识之帝曰卿昔仕乎旧曾面朕乎先生奏对臣往年中秋上朝玉帝瞻见陛下天颜曾起居圣驾帝曰朕方省之记得卿乘青牛今牛何在先生奏曰青牛寄牧外国非乆进来帝甚奇之御书改名灵素赐号通眞达灵先生非时宣召入内删定道史经箓灵坛等事帝以师事之特建通眞宫爲居兴寳箓宫建仁济亭散施符药次开神霄箓坛神霄宫成帝领群臣蔡京等庆宫早斋罢帝引百官游行曰宣德五门来万国蔡京等沈思无以答帝顾林曰师能对否先生应声曰神霄一府总诸天帝大喜先生被㫖修正一黄箓青醮科仪编排三界圣位校正丹经子书每月初七日陞座洎亲王内贵文武百官皆集听讲三洞道经或御驾亲临亦于座下自此东京人方知奉道也先生集九天祕书龙章凤篆九等雷法集成玉篇进上昔汉天师有神霄雷书二十卷并天部霆司八角雷印六颗至第八代天师藏十卷并六印文并晋火痕印文国初张守眞遇翊圣眞君传赐五卷帝欲得雷书金经全足收入道藏求访不得先生静夜飞神从玉华天尊奏告上帝乞赐观看雷文并霆司等印帝遗六丁玉女以印授之一天坛玉印一神霄嗣教宗师印一都管雷公印一天部霆司印皆坚如铁石非金非玉及以雷书五卷赐灵素看先生拜谢怀印而还省録雷书进奏遂得全集政和七年七月高丽国果进青牛到京帝不胜欣喜百官拜贺帝即赐先生乘骑入朝先生遂作青牛歌一篇首句有云政和丁酉西风秋天子赐以骑青牛成篇进奏帝大悦八月先生复撰明点纲纪録进帝赐锓梓重和元年华山因开三清殿基巨石匣中有雷文法书一册乃金地茧纸进至御前与先生上年所进雷书不差一字帝喜曰何灵素神圣聪明记之如此帝又于禁中自书青词实封密奏翌日宣先生问曰卿尝言能知天上事朕昨夜奏青词达否对曰青词不达縁误写一字爲灵官所收历历读奏帝抚先生背曰眞人聪明神仙也奉勑赐玉眞教主神霄宫林公伴饍帝叹曰每思皇后英䰟何归朕尝闻唐明皇令叶先生追杨太眞相见师能致否先生应云谨领圣谕至夜设醮飞符召之奏云皇后见在玉华宫与西王母宴集闻宣召顷刻驾青鸾而至移时闻异香袭人天花乱坠仙乐满空皇后即至矣帝熟视与存日无异但仙服圭履与人间不同后见帝曰臣妾昔爲仙官主者因神霄相会思凡得罪谪下人间今业縁已满还遂旧职荷帝宠召闻命即临愿陛下知丙午之乱奉大道去华饰任忠良灭奸党修德行诛童蔡此祸可免他时玉府再会天颜不然则大祸将临因循沈坠切爲陛下忧之帝问卿昔在仙班是何职位曰臣妾即紫虚元君阴神也陛下即东华帝君也帝曰禁中诸人并臣僚等无惜一言曰明节乃紫虚玄灵夫人王皇后乃献花菩萨太子乃龟山罗汉尊者蔡京乃北都六洞魔王第二洞大鬼头童贯是飞天大鬼母林先生是神霄教主兼雷霆大判官徐知常是东海巨蟾精帝又问国祚如何默默不答良乆云天数有限不敢乆留言讫渐斩不见先生尝与帝飞神游青华宫上游月府福地洞天靡所不到凡有醮告多致景云仙鹤之翔亢旱祈禳则啸命风雷兴云降雨五月赐金门羽客通眞达灵元妙先生侍中大夫九月特授本品眞官免视法十月天宁节前三日建祝寿大醮奏邀御驾候三更瞻见郁罗萧台天仙衆眞俱从太上道君亲降与陛下增寿帝闻之斋沐同三殿九宫宰执亲王同观胜事是夜天无浮翳月朗风清初闻天香满席仙鹤翱翔五色彩云四合而上仙乐声喧环佩振响去地五丈余虚光明中闪出楼台宫殿天丁力士玉女金童建节捧香绕于台畔上有玉牌金篆郁罗萧台四字衆人皆不见惟帝与张虚静见之帝上香再拜宣皇太子看良乆太子曰泗州大圣寳塔也帝怒勑内侍策出奉圣㫖皇太子不得再与神霄醮会上谓先生日太子元是龟山尊者亦曰圣贤何如此不通正教先生对曰罗汉生前持斋执戒忍辱修行旣堕凡间合爲贵人但有孝慈不通玄㫖愿陛下勿责太子也十一月赐冲和殿侍宸十二月奉修佑圣殿帝曰愿见眞武圣像先生曰容臣同虚静天师奏请宿殿致斋于正午时黑云蔽日大雷霹雳火光中现苍龟巨蛇塞于殿下帝祝香再拜告曰愿见眞君幸垂降鉴霹雳一声龟蛇不见但见一巨足塞于帝殿下帝又上香再拜云伏愿玄元圣祖应化慈悲旣沐降临得见一小身不胜庆幸须臾遂现身长丈余端严妙相披发皂袍垂地金甲大袖玉带腕剑跣足顶有圆光结带飞绕立一时乆帝自能写眞更宣画院写成间忽不见次日安奉醮谢蔡京奏云切恐眞君未易降于人间昔日太宗皇帝曾命张守眞请降亦有画本用匣御封藏于阁下群臣皆不许见之乞取对之可见眞伪奉圣㫖宣取太宗御封尚在拆展看与今来现本一同更无差殊帝愈悦又请北斗七眞二使者乘金桥而降此不画録帝瞻拜七眞闻斗中降语云幸速避地勿尚奢华当出圣断毋听姦邪所败言讫迤逦昇空此夜帝喜邀虚静与先生同宴宴罢同游禁中一阁下见碑题曰元祐姦党之碑先生与虚静看之各俯首致敬因请纸笔题诗云苏黄不作文章客童蔡反爲社稷臣三十年来无定论不知姦党是何人帝翌日以诗示太师蔡京京皇恐无地乞出不允先生有一室两面牕前门后壁乃入靖之处中有二椅外常封锁不许一切人入虽驾到亦不引入其室蔡京疑遣八厢密探之有黄罗帐上销金龙床及朱红椅卓奏上林公有僭意愿陛下亲往臣当从驾指示敢有不实臣当万死帝即幸通眞宫先生迎驾起居帝与京径入其室启封关锁但见粉壁明窗椅卓二只他无一物蔡京惊惶战惧叩头请罪先生请问其因帝曰蔡京可诛先生奏乞赦之乃指室中壁上请帝近观帝子细看之有一小符乃金楼玉殿符也下画黄罗帐如钱大上有细字书云天尊御座先生曰臣每请玉华天尊下降坐此臣焉敢僭帝笑曰卿游戏得好帝曰朕闻汉武帝尝请西王母降见问道朕欲见西王母卿能致否先生云谨领圣谕乃于香炉上烧一小符少顷见王母领诸玉女乘云而降一如常人与帝对坐顾先生曰今日何縁特蒙相召先生曰今天子慕道愿见元君帝即起拈香再拜王母曰东华帝君免拜帝曰今睹仙颜万劫千生实爲荣幸若有指教敢望圣慈王母曰凡事可请问侍宸林先生张虚静天师可脱大难帝曰元君旣降得无垂训王母遂授帝神丹补益之术曰察姦臣迁都长安法太祖太宗行事虽见小灾不爲大祸不然后悔无及矣言讫而去一日皇太子上殿奏曰林灵素妖术愿陛下诛之臣每日念他自知法广大不可思议如陛下不信乞宣法师等皆见在京可与林灵素斗法别其邪正时有十四人会于凝神殿帝宣太子诸王暨群臣观看先生噀水一口化成五色云中有仙鹤百数飞绕殿前又有金龙狮子杂于云间某等奏曰此非也乃纸龙鹤耳容臣等讽大神呪即令龙鹤坠地化爲纸也太子闻之喜曰若果然则林灵素法伪当斩正诵呪间十四人中止有两人能讽余者皆不能语言面若死灰皇太子叱先生曰诸人若死教尔还命念呪讫仙鹤龙加百数蔽日遮云帝曰此件无效别有何术十二人皆伏地战惧其二人奏云臣能呪水百沸宣水令呪果然太子擎水盂向帝前唿先生看先生取气一口吹水中水即清凉且结成冰帝责云本朝待汝等甚厚敢来妄言先生奏云乞烧木炭一千斤爲火洞表里通红臣乞与二人同入试验良乆火洞已成先生云臣乞先入洞乞令二人随入先生入火洞火不着衣诸人伏地哀鸣告太子曰乞救臣等性命情愿戴冠执简听役施行皇太子下殿拜告乞纳皇太子册赎罪奉圣㫖免罪惟道坚二人系中国人不应罔上送开封府刺面决配于前令衆宣和元年正月八日上诏天下僧徒并改称德士先生上表云臣本山林之士误蒙圣恩若更改僧徒必招衆怨乞依旧布衣还乡圣㫖不允不得再有陈请五月大水犯都城帝命先生治之先生奏曰此水难治乃天意以戒陛下兼此水自太子而得臣不敢漏泄天机但试令太子拜之可信也即令太子上城降御香四拜水退一丈至夜水退尽京城人皆言太子德也先生上奏云臣初奉天命而来爲陛下去阴魔断妖异兴神霄建寳箓崇大道赞忠贤今蔡京鬼之首任之以重权童贯国之贼付之以兵卫国事不修奢华太甚彗星所临陛下不能积行以禳之太乙离宫陛下不能迁都以避之人心则天之舍皇天虽高人心易感也故修人事可应天心若言大数不可逃岂知有过期之历臣今拟暂别龙颜无复再瞻天表切忌丙午丁未甲兵长驱血腥万里天眷两宫不能保守陛下岂不见袁天纲推背图诗云两朝天子笑欣欣引领群臣渡孟津拱手自然难进退欲去不去愁杀人臣灵素疾苦在身乞骸骨归乡又降诏不允冬全台上言林灵素妄议迁都妖惑圣听改除释教毁谤大臣先生闻之大笑唿诸弟子并监宫官吏曰前后宣赐之物约三百檐自去年用千字文字号封锁籍书分明一无所用可回纳宫中只唤一童子携衣被行出国门宣唤不回帝赐宫温州先生顷在京时虽宰执亲王不与交谈亦不接见賔客惟虚静天师至即开门对话终日终宵此外则东西皇城使张如晦者旧在通眞宫出则同行坐则同席宗师法教独张一人得其妙也旣还乡则同居永嘉宣和元年八月忽一日携表见太守乞爲进及别州官亲族邻里曰尘世不可乆恋况大祸将及即当辞去至十五日旣望命如晦曰吾法门以付惟汝尚有六印九符并六丁妙用神机尽付与汝世代只传一人无致轻泄并七寳素珠一串如主上来取即便分付汝将来当爲朝廷全节大忠今则别去他时神霄再会言讫索纸笔书颂云四十五岁劳生浮名满世峥嵘只记神霄旧路中秋月上三更书讫上香一炷时正三更月朗风清忽有霹雳一声先生坐化而去先自指坟于郭外遗嘱张公与诸弟子曰可于正穴下更开深五尺见龟蛇即遂下棺见五色气出不候盖土急走百步弟子依其言果见山崩石裂不知所在帝闻之惊叹呜噎御制祭文勑鸣唿生者假有死者返眞志道者爲洞达之士哀死者非悟解之伦倏尔而来洞然而去去住不以形骸爲己累存亡不以显荣爲足珍乃超生死之道达幻化之理惟仙卿之能乎呜唿仙卿之生非生也天将假乎佐天行化助国济民仙卿之死非死也复归乎天大道咸行群迷已觉故神凝粹乎天眞尸解托乎世数乘云气骑日月游蓬瀛之巓乎步紫虚之玉墀乎不可得而测之者也今仰守臣执人间之世礼致祭柩前若精爽不昧歆此宠嘉尚飨勑侍宸林公羽化仰守臣闾丘咢如法致祭仰侍从官吏卜地安瘗将囊中金器出卖作黄箓大醮一月日欠钱将省库钱支用録奏呈不得观望灭裂当别差官审察以称朕㫖始终待遇之意勑封九十五字尊号寳诰勑赐高上神霄玉清府右极西台仙卿雷霆玉枢元明普化天师洞明文逸契元应眞传道辅教宗师金门羽客沖和殿侍宸行特进太宰同中书门下平章事上柱国鲁国郡开国公食邑八千一百户实封三千户赐紫玉方符通眞达灵元妙护国先生林灵素靖康元年渊圣皇帝即位果元取七寳素珠次遗使监温州郡守巡尉代墓三日不知去处但见乱石纵横黑风大雨雷电火光霹雳震地人面不能相睹异兽巨蛇交出护卫乃实録其事具奏渊圣闻之大惊再遗使赐御香至温州委守臣修设大醮奉安谢罪勑封通眞达灵眞人仍下诏令彩绘眞容立祠于天庆观迨今存焉王文卿先生姓王名文卿字述道世本江右建昌南丰人也先生生于宋哲宗元祐八年二月十七日亥时生而神异长而聪敏尝爲诗有红尘富贵无心恋紫府眞仙有志攀之句一日忽告父曰夜梦至一所楼观森秀有一巨蛇蟠于地某试蹑其首蛇奋起几登霄汉父曰子当续吾仙宗也先生继而性慕清虚志惟养素不贪名利远于尘劳每乐逸游灵境胜地迤逦幅巾筇杖旷游寰宇徽宗宣和初将渡杨子江遇一异人授以飞章谒帝之法及啸命风雷之书每克辰飞章默朝上帝召雷祈雨叱诧风云乆雨祈晴则天即朗霁深冬祈雪则六花飘空或人家妖祟爲害即遗神将驱治俱获安迹常隐声不誉诗酒落𩲸俗流不得而晓先是侍宸林灵素奏徽宗皇帝云先生乃三天都史掌文吏下生人世以赞清静之化凡十八诏天下搜求不知所在皇叔廉访使巡历至高邮军得病医不效遇先生求符水得愈初隐姓名至恳方知王文卿也回朝首奏仙异之端宣和四年七月奉皇帝亲洒宸翰颁赴寓地褒扬道德崇奖无爲遣侍宸董仲允充採访使同本路监司守臣具礼延聘候送赴阙先生旣至奏对玄化无爲大道龙颜大喜赐馆于九阳总眞宫奉使络绎繁至颁赐金鞍御马龙茶玉醖珍玩奇果金钱币帛并皆表还不受先生奉命入清宫勑水洒扫奉赐剑盂引入内洒凈宫人挂金钱不计其数出宫门并撒于地上曰眞人也又问宫中有祟否先生奏曰宫内东南角上有祟问曰何以去之先生曰臣篆符符毕使人速持去后宰门扬于波心听其影响上依奏行后人回奏符入水中如人执去先生又奏曰良乆雷震陛下勿惊果然雷噼开宫中东南角上大桧树死大蟒一条长数丈作两截上不胜其喜初京口有狐王庙乃石祖皇帝置立奉祀年深一日庙中出火焚尽悉爲草场执政张天觉行德政毁去狐王庙一千余所天觉旣罢狐鬼乃结成群入内盗窃器皿珍玩迷惑宫人或登山岳或游殿阁种种作怪致卒宠女不少故先生到阙日上首谕之先生奏云愿陛下渊默容臣驱治乞于京之东北门内筑雷坛三层内安铁瓮至夜月明仗剑登坛飞符叱咤风雷大作天地晦㝠中夜道官皆见将吏驱缚数鬼绯衣并入坛心先生以符纸盖瓮口作法埋之地皆震动凌晨入奏已禁狐怪此去无害但瑶池中梁朝有一黑鱼在池成怪狐鬼乘此鱼如龙形出入禁中惊害宫嫔今诛死已讫乞差中官併取往鬼门殡之永得断絶上亲幸瑶池果有死鱼长一丈余叹服乆之即于禁狐坛所造殿堂道院围绕其坛赐额司命府勑先生往来提举五日一次降香坛中建醮先生又进符一十二道用铜铁石三物刊其符藏于大内十二方位驱斩花石草木之妖其后扬州乆旱主上宣祈求雨泽先生奏乞剑水盂奉勑赐水盂并剑先生噀水一口祝云大宋皇帝命臣祈雨雨要霶𩃱风要拔树扬州千里之内并要霑足借黄河三尺急急如律令过数日扬州守臣具奏皆已得雨雨皆黄浊上问先生所降甘雨何爲黄浊先生曰江河淮济上帝皆禁之惟黄河水不禁故尔上大喜曰神哉宣和七年七月下诰文勑冲虚妙道先生王文卿可特授太素大夫凝神殿校籍视朝请大夫右文修撰参联从橐未几又勑凝神殿侍宸后加同管辖九阳总眞宫提举司命府事父肇始赠承事郎母江氏赠太宜人先生上表乞还山林徘徊靖室混合帝一之道讽诵大洞眞经祝延睿筭上不允又勑先生五日一次佩金方符入大内诸宫阁咒水涤秽除邪治病讲明道德复遣中使黄瑶命先生就广德宫行持南昌受炼司大法拔度亡䰟是夜先生飞符追被狐鬼所害宫人一一现形又发生天寳箓遣超度生上甚神之十一月有事于明堂又淫雨上召先生曰每遇明堂即雨雪凝冻伤损禁卫法物今次明堂专委仙卿就九阳总眞宫祈晴先生许之自习仪日至明堂事毕果然大晴次日上坐青华殿召先生入见上对宰臣曰今次明堂大晴实王文卿之力即命赐诰依前太素大夫凝神殿侍宸再除两府侍宸冲虚通妙先生视太中大夫特进徽猷阁待制主管教门公事父再赠承议郎母太令人妻平氏宜人叔王深赐承信郎弟次卿迪功郎依干当南郊出身先生又上表曰乞求仁智之帅预防西北妖气仍乞还山养老御批玉府仙卿岂宜言归所奏不允金贼猖獗王师败绩果合卿言爲朕赍香二十合往中外降之保安宗社先生受香归宫来上遣中使黄瑶赍御香札全封朱章一函诣九阳总眞宫玉皇殿焚之次特宣命先生审奏才及一时中使叠至宣先生入内上宣问所上朱章报应如何先生洒涕奏曰陛下奏章中愿出有道之君临涖天下杀臣一身以谢奏闻报应奉㫖云革则无悔上又问先生其理如何先生密奏上深然之十二月二十三日禅位东宫先生入贺又数日遂降香出京钦宗皇帝靖康元年四月先生复趋朝乞还乡侍母亲词㫖恳切上听其奏绍兴十三年高宗皇帝诏书来召先生不赴一日邵武太守徐德脩过邑访先生先生曰邵武顷大旱因默朝帝所见所谓惠应神叩玉陛爲民计甚力帝谕以数当然惠应兴言其州穷且瘠民不可一日无谷辞甚切至卒得请而岁有秋徐守回府述其事与士民翕然鼎新增广庙堂深加奉祀惠应録中尽言其详绍兴二十二年先生一日与弟子朱智卿言曰吾将隐去乃自持法书印篆入军峰石洞间藏之仍勑令地神守护听候有道行者遇之二十三年癸酉八月二十一日先生辞县宰别交游于二十三日早起作颂题棺木云我身是假松板非眞牢笼俗眼跳出红尘颂毕隐化于县之清都观许旌阳炼丹之堂其时雷震一声师遂化去弟子熊山人平敬宗袁庭植等奉葬于乌龟冈次年三月龙虎山郭道士至邑云上元之夕奏箓道场侍宸在宫住三日方去后有客自成都府归中途遇先生入蜀亦间有遇先生传道法者历世眞仙体道通鑑卷之五十三