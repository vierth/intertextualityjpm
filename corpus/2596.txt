后村先生大全集后村先生大全集总目后村先生大全集总目卷一至卷四十八诗卷四十九赋卷五十油幕笺奏卷五十一至卷五十二奏议卷五十三至卷五十九内制卷六十至卷七十五外制卷七十六至卷七十八奏申状卷七十九广塩江臬二司申奏状卷八十至卷八十一挔垣缴驳卷八十二至卷八十三玉牒初草卷八十四至卷八十五商书讲义论语讲义周礼讲义卷八十六至卷八十七进故事卷八十八至卷九十三记卷九十四至卷九十八序卷九十九至卷一百十一题跋卷一百十二字说卷一百十三至卷一百十五表牋卷一百十六至卷一百二十四启卷一百二十五至卷一百二十六杂唘卷一百二十七上梁文乐语卷一百二十八至卷一百三十四书卷一百三十五祝文卷一百三十六至卷一百四十祭文卷一百四十一至卷一百四十七神道碑卷一百四十八至一百六十五墓志铭卷一百六十六至卷一百七十行状卷一百七十一䟽卷一百七十二青辞卷一百七十三至一百八十六诗话卷一百八十七至卷一百九十一长短句卷一百九十二至卷一百九十三书判卷一百九十四行述卷一百九十五墓志铭卷一百九十六谥议后村先生大全集集序后村先生大全集序后村先生以文章名当世初集夲未刋时随所得争传录之而见者恨未广也予戊申备数守莆方得前集刋之郡庠于时纸价倍常及后村两自京还石塘小孤山二友始求公近稿二十年共成后续新三集今此书传流遍江左矣后村任送终之责各尽其心季子季髙既成负土之役又为一部而汇聚之名以大全共二百夲其夲差小将诵也将成先以寄余余曰太白没伯禽尚幼遂以文稿阳冰乐天因佳児蚤夭自以文集録为三夲分寄圣善南寺诸上人珍爱其文如此而不能有子以传之死生之际遗憾盖可知也今先生之文既行扵世而季髙又拳拳及此先生之无遗憾谪仙醉吟所不及多矣季髙名山甫先生苐三子也咸湻六年岁庚午秋九月菊日竹溪林希逸书后村先生大全集序六一翁尝言读班固萟文志唐四库书目见着书之士不可胜数而百不一二存毋异草木荣华之飘风鸟兽好音之过耳瞬息销磨古今同恨韩退之有言莫为之后虽美而不传其故实在于斯至若以文名世者家有贤子孙能绍祖父书香昭箕裘于不坠则其文久而弥彰流传不朽矣吾家季髙自少时即妙言语人以小东坡目之暨长学益进文益工声名益盛㡬与坡并称季髙父后村公以文章名天下有前集刋于莆既而后续新三集复刋于玉融四方板为书坊翻刻而卷帙讹繁非巾葙之便季髙姪乃以人便于收览㑹闽阃有受后村之知者或告以所刋略公移令郡县索板而毁予闻而语乡牧石礀陈侯宜且学职审订果略则益之讹则改正之脱毁之则恐流传稍类毁坡集之公案人未易家晓也陈侯曰然于是不果毁而上其板于阃以故中辍或谓季髙曰近代省斋诚斋集皆其子曰纶曰长孺与士友编㝎锓木于家故迄今皆善夲而陆务观渭南集亦其幼子遹刋于溧阳学宫为父刋文集非不应为者宜不在併案之科子何疑焉至是始成部帙遂志所云于竹溪序引之后以觧识者之惑若夫典丽清新腴赡简古之褒则有先朝之宸奎在屋下人何容赞一辞季髙名山甫咸湻壬申中春姚衖刘希仁书后村先生大全集后村先生大全集卷第一后村先生大全集卷之一诗郭璞墓先生精数学卜穴未应疎因捋虎须死还寻鱼腹居如何师鬼谷却去友灵胥此理凭谁诘人方寳葬书魏太武庙荒凉瓜步市尚有佛狸祠俚俗传来久行人信复疑乱鸦争祭处万马饮江时意气今安在城笳暮更悲徐孺子墓今晓安坟意梅仙旧廨傍醢成龙不至罗设鳯髙翔党锢人俱烬先生骨尚香小诗拈未出何以侑椒浆北来人二首试説东都事添人白发多寝园残石马废殿泣铜驼胡运占难久邉情听易讹凄凉旧京女籹髻尚宣和十口同离仳今成独雁飞饥鉏荒寺菜贫着䧟蕃衣甲第歌钟沸沙塲探骑稀老身闽地死不见翠銮归北山作骨法枯闲甚惟堪作隐君山行忘路脉野坐认天文字瘦偏题石诗寒半説云近来仍喜瞶闲事不曾闻早行店妪明灯送前村认未真山头云似雪陌上树如人渐觉髙星少才分远烧新何须看堠子来徃暗知津黄檗山出县半程遥松闲认粉标峯排神女崃寺创徳宗朝鹤老巢髙木僧寒晒堕樵早知人世淡来徃退居寮第三龙湫絶顶谒龙公森寒石作宫路盘青壁上瀑㵼白云中僧説闻雷出人疑与海通几时隂晦夜来此看拏空客中作漂泊何须逺离乡即旅人炊新尝海品书刺谒田邻家寄寒衣少山来晓梦频小儿仍病疟诗句竟无神小寺小寺无蹊径行时认藓痕犬寒鸣豹似僧老瘦于猿涧水来旋磨山童出闭门城中梅未见已有数株繁晚春花事匆匆了人家割麦𥘉雨多田有鹳潮小市无鱼秃笔回僧简褒衣看古书经年稀见客磬折转生踈哭叶孝钖教授瘴云深处死大鸟奈君何诗友俱来吊埋名久未磨箕裘无子继书画落人多旧宅今移主斜阳掩涕过夜过瑞香庵夜深扪絶顶童子旋开扉问客来何暮云僧去未归山空闻瀑㵼林黑见萤飞此境唯予爱他人到想稀送薛明府长官三载内屡被督邮嗔静镇笞刑少公清县库贫减租霑野老扫榻待诗人祇恐凫飞后民闲事事新蒜岭到此思家切寒衣半泪㾗烧余山顶秃潮至海波浑仆怕昏无店人闲近有村吾生输野老笑语掩柴门示观老住山仍黑瘦瓶钖极萧然顶髪千茎雪跏趺一缕烟禅堪拈出衆诗亦长于前烧尽西窓烛相看各不眠武渉道中一路荒凉极无端过此频官于盐起税俗事蛊为神暝色𥘉逢驿溪声只隔林留题空满壁不见有诗人浦城道中才入僊霞路重裘尚不支居人收桖实客子办梅诗地湿然箕坐霜寒隔被知向来真错计不买草堂基幽居寺相传有儒者唐季隐兹峰电巳收遗藁云方鎻暮钟木碑无世次石洞㫁人踪此士何曾死林深不可逢天目寺来人云虎出留此到昏钟寺小于诸刹山髙似衆峰未寒先得雪已夏尚如冬老子曾游浙㣲微有辩锋哭容倅舅氏二首老赴容州辟移书劝不回客迎萧寺哭䘮附海舟来瘴雨铭旌暗空山梵磬哀未知坟上柏此去几时栽尚记陪言笑如今叫不譍兔分身后俸僧上殡中灯宅有遗基在田无一亩増问天何至此在日以廉称吴大帝庙露坐空山里英灵唤不迥久无祠祭至曾作帝王来壊壁虫伤画残炉鼠印灰今人浑忘却江左是谁开铁塔寺细认苔间字方知铸塔时不因兵废坏似有物扶持古殿人开少深窓日上迟僧言明受事相对各攅眉聪老聪老才堪将髠缁意未平僧中能结客禅外又设兵喜聴诗家话多知虏地情何当长须髪遗戍国西营哭薛子舒二首医自金坛至犹言疾可为濒危人未信闻死世皆疑友共收残藁妻能读殓仪借来书册子掩泪付孤儿忍死教磨墨留书诀父兄读来堪下泪寄去怕伤情墓要师为志诗于世有名夜阑秋枕上犹梦共山行赠川郭川郭颠狂甚平生挟术㳺老犹携侍女贫不謟公侯用药多投病酬钱或掉头金陵官酒贵应典旧貂裘赠钱道人除了布裘外都无物自随跣能行大雪饥但嚥华池説相言多騐嫌钱事更竒一般难晓处装背贵人诗张丽华墓台上柏萧萧空堂闭寂寥芳魂三尺土徃事㡬回潮堕翠寻难见埋红恨未销犹胜江令在白首入隋朝送邹景仁冲寒何处去新戍尚来年客劝休辞幙君言已买船霜清江有蠏叶脱木无蝉若过东林寺携家徃问禅二将二将同时死路人闻亦哀力穷鏖转急围厚突难开战骨寻应在残兵间有廻伤心邮逓里隔日㨗书来陈虚一㡬载皖山耕忽提孤剑行战塲中有骨尺籍上无名马自寻归路身空试贼营却疑兵觧去曾説鍊丹成扬州作㡬多精甲没黄沙野哭遥怜战士家瓜渡月明空粉堞芜城烟断只昏鸦似闻汉使攽王醢尚喜胡儿剖帝羓惆怅两淮𧖟织地春风不复长桑芽南浦亭寄所思只是从前瘦病身官卑活计太清贫买来晋帖多成吟得唐诗转逼真生拟弃家㝷剑客死当移冡近骚人秋风烂漫吹双鬂目送停云欲怆神蒜岭夜行岭头无复一人来渔火收灯户不开松气满山凉似雨海声中夜近如雷拟披醉发横箫去只寄乡书与剑廽他日有人传肘后尚堪收拾作诗材别敖器之旧说闽人苦节稀先生独抱嵗寒姿老年绛帐聊开讲当日乌台要勘诗东阁不游縁有气草堂未架爲无赀轻烟小雪孤山路折䞉梅花寄一枝哭杨吏部通老白首除郎已晚哉民间桑柘手亲栽盖棺只着深衣去行李空担语录廽主祭遗孤犹未冠着书残藁漫成堆可怜薄命飘蓬客虚事江西幕府来老叹肘后竒书懒更开只今年鬓已相催但闻方士腾空去不见童男入海廻无药能留炎帝在有人曽哭老𣆀来醉乡一路差堪向终拟刘伶冢畔埋答友生读易参禅事事竒高情已恨挂冠迟清于楚客滋兰日贫似唐人乞米时家为买琴添旧债厨因养鹤减晨炊君看江表英雄传何似孤山一卷诗赵清献墓南渡先贤迹已稀䔥然华表立山陂可曽长吏修祠宇便恐樵人落树枝几度过坟偏下马向来出蜀只携龟自怜日暮天寒客不到林间读隧碑乌石山客子家山亦此峰可堪投宿听疎钟旋沾村酒开霜杮欲访禅扉隔暮松乡信冩成无便寄寒衣着绽倩人缝逺未只为营瓜圃不是贪渠万户封除夕忆昔都城値成除高楼张烛戯唿卢久依凈社参尊宿难向新丰认酒徒天子未知工草赋邻人或倩冩桃符夜寒别有穷生活点勘离骚拥地炉呈袁秘监近日频闻有峻除人传君相重儒师细㫋坐稳方轮讲羣玉峰髙未要扶别后曽过东阁否新来亦乞鑑湖无几时供帐都门外真冩先生作画图渔梁春泥滑滑雨丝丝一路隂寒少霁时水入陂渠喧似瀑云从山崦上如炊燎衣去傍田家火炙烛来看野店诗落尽梅花心事恶独搔蓬鬓遶残枝小梓人家生来拙性嗜清幽独过山家为小留顶笠儿归行树杪堤瓶妇去汲溪头参天老竹当门碧尽日寒泉遶舍流我料草堂犹木架规模已𬒳野人偷送拄杖还僧头白高僧行脚懒一枝笻竹久生苔不逢太乙燃藜照时借山翁荷莜廻夜挂多寻萧寺壁晓拈恐化葛陂雷还师北物禅须进曾入诗人手内来雪峰寺七里深林集暮鸦插空金碧被林遮华堂何止容千衲菜地犹堪置万家虎去有灵知伏弩僧来叙旧约分茶世人要识千峰冷六月重绵坐结跏盖竹庙借榻丛祠日已曛瓣香频此谒灵君傥来梦事休重卜向去诗才进几分明主不须人谏猎故山空使客移文寄书报与荆妻説十袭荷衣莫要焚瓜州城先朝筑此要防边不遣胡儿见战船遮断难传河朔檄修来大费水衡钱书生空抱鸣鸡志故老能言饮马年慙愧戍兵身手健箔楼各占一间眠送仲白官舍萧条苇盖檐拾薪独有一长髯同来社友因饥瘦逺作参军得俸廉国士交情穷乃见故人诗侓晚方严中年各要身强健别后寒衣切记添鳯凰䑓晚眺经月疎行台上路秣陵城郭忽秋风马嘶䘙霍空营里萤起齐梁废苑中野寺旧曾开玉帐翠华久不幸离宫小儒记得龙兴事闲对山僧説魏公赠玉龙刘道士观中曾访老黄冠尔尚为童立醮坛新染衣披得称旧泥丹灶出来寒诗非易作湏勤读琴亦难精莫废弹忆上洪崖题瀑布因㳺试为拂尘看晋元帝庙元帝新祠西郭外野人吊古独来游隂隂画壁开冠剑寂寂丝窠上璪旒势比龙盘犹在眼事随鸿去不逥头叶碑廊上无人看欲去摩娑又少留清凉寺塔庙当年甲一方千层金碧万缁郎开山佛已成胡鬼住院僧犹説李王遗像有尘龛坏壁㫁碑无首立斜阳惟应驻马坡头月曾见金舆夜纳凉治城断镞遗鎗不可求西风古意满原头孙刘数子如春梦王谢千年有旧逰髙塔不知何代作暮笳似说昔人愁神州只在阑干北几度来时怕上楼雨华台昔日讲师何处在髙台犹以雨华名有时寳向泥㝷得一片山无草敢生落日磬残邻寺闭晴天半上废陵耕登临不用深懐古君看钟山㡬箇争新亭此是晋人逰集处当时风景与今同不干鐡璅楼船力似是蒲葵尘柄功㡬簇旌旗秋色里百年陵阙泪痕中兴亾毕竟縁何事专罪清谈恐未公魏胜庙天与精忠不与时堂堂心在路人悲龙颜帝子方推毂猿臂将军忽死绥洒泣我来瞻画像㫁头公耻立降旗海州故老彫零尽重见王师定几时真州北山忆昔胡儿入控弦官军迎战北山前笳箫有主安新葬蓑笠无人垦废田兵散荒营吹戍笛僧从败屋起茶烟遥怜钟阜诸峰好闲锁行宫十九年故宅恰则炎炎未百年今看枯栁着疎蝉荘田置后频移主书画残来亦卖钱春日有花开废圃嵗时无酒滴荒阡朱门从古多如此想见魂归也怆然送余子夀去岁与君同聘召何曾杯酒暂相离兵谋元帅多亲访心事同官尽淂知三釡忽怀归去檄一枰未了着残椇此生聚散湏牢记记上扬州战舰时送周监门一领青衫似败荷奈君母老秩卑何三年幕府无人荐常日柴门有客过身畔担轻藏俸少江头船重载书多故人若问军中事为説防秋仗枕戈挽黄巖赵郎中二首朱公徒弟丘公婿标致虽高气宇和心向奏篇尤暴白发因时事欲苍皤讣传淮甸边情惜路出萧山巷祭多最长郎君师友盛我知墓碣有人磨青衫昔作督邮时赏鍳除公更有谁勘狱不嫌人守法撰文常对衆称竒筑台虚辱生前意穿冡难酬地下知欲冩哀思传挽者身今戎服不能诗寄赵昌父世上久无遗逸礼此翁白首不弹冠一生官职南岳四海诗盟主玉山经嵗着书人少见有时入郭俗争看何因樵服供薪水得附高名野史间寄韩仲止昨仕京华豪未减脱鞾不问贵游嗔诗家争欲推盟主丞相差教作散人闭户自为千载计入山又忍十年贫几思投劾从公去背笈肩琹涧水濵戊辰即事诗人安得有青衫今嵗和戎百万缣从此西湖休挿栁剰栽桑树养呉蚕晚春书幌泠泠子夜风杜鹃啼月小墻东江南词客惜春老清晓披衣拾堕红临溪寺二首緑染庭芜一尺深老师閲世几驹隂自言不看传灯了只读楞严见佛心一径松花飐紫苔东风落尽佛前梅道人深逺禅闗坐莫聴莺声出㝎来即事自汲新泉飬牡丹银壶满贮怕春残画檐一向东风恶为掩窓纱护晓寒孺子祠孺子祠堂插酒旗㳺人那觧荐江篱白鸥欲下还惊起曽见陈蕃觧榻时碧波亭了却文书上马迟白苹洲畔有心期斜阳忽到传觞处落尽梨花啼子规豫章沟二首沟水冷冷草树香独穿支径入垂杨荠花满地无人见唯有山蜂度短墙野店萧萧掩竹门岸沙犹记履綦痕东风枉是吹花急緑尽平芜却断魂题寺壁二首柏子熏衣眉晕销女垣榆影冷萧萧屏山一枕㳺仙梦横钖飘然过石桥素綀寛裁白社衣𥙷陀烟里现幽姿日长读彻楞伽了闲折柑花供祖师西山絶顶遥知有隠君飡芝种术尘为群多应午灶茶烟起山下看来是白云宫词四首出海新蟾玉半钩风翻荷荡起栖鸥女郎定有穿针约偷看明河记立秋凉殿吹笙露满天木樨花发月初圆君王少御珊瑚枕多就玉人玉臂眠一夜秋风入碧梧蝉声永巷月华孤几回梦里羊车过又是银床转辘轳先帝宫人总道粧遥瞻陵柏泪成行旧思恰似蔷薇水滴在罗衣到死香秋风黄叶萧萧忽满街独骑瘦马䂊章台莫将宋玉心中事吹上潘郎鬓畔来䟦小寺旧题禅几曽陪白㲲巾柑花似雪鬪芳春而今柑子圆如弹不见浇花供佛人忆殇女灵照覊魂章水西冷风残雪古招提老懐已作空花看更把楞严晓病妻报恩寺一抹斜阳上缭垣芫花满地栢隂繁城中客子闻钟鼔独立空山听断猿归至武阳渡夹岸盲风扫栋花高城已近被云遮遮时留取城西塔蓬底归人要认家舟中寄景建低蓬小雨梦残时忽忆同寻楚老祠夜过丰城占斗气想公别后有新诗书山壁斸地栽林自起坟一灯精舍疏元文诗成莫写酒家壁题徧青山题白云华严寺逢旧苍头曽向丛林寄幅巾十年尘涴卧云身侍琴童子长于竹去礼山僧作主人田舍稚子唿牛女拾薪莱妻自脍小溪鳞安知曝背庭中者不是渊明軰行人古墓石麟阙耳笋生苔要读丰碑与客来精舍荒凉僧已出瓦墻一朶佛桑开题本草勤读方书不为身里中耆旧半成尘几时作箇荒山主多种黄精售与人下蜀驿幄殿荒凉屋欠扶绍兴遗老故应无旧来曽识高皇帝尚有庭前栁一株出郭江邉一雨洗秋容北郭东郊野意浓老大怕他人检点隔溪隔柳看芙蓉病起病起登楼却晚风受他残雪映前峰傍人休问何郎瘦不见梅花过一冬再赠钱道人二首拙貌慙君子细看镜中我自觉神寒直从杜甫编排起㡬箇吟人作大官寻师入蜀未曾逢要看罗浮晓日红若见仙人知去处却来相引到山中后村先生大全集卷之一后村先生大全集后村先生大全集卷第二后村先生大全集卷之二诗蒙忍监南岳庙久问嫖姚乞退闲今朝凖勅放生还人欺觧罢青油幕帝遣监临紫盖山营卒展辞回玉帐林僧讲贺到柴闗丈夫不办封侯事犹要名标处士间乌石山儿时逃学频来此一一重寻尽有踪因漉戯鱼群下水縁敲响石鬪登峰熟知旧事惟邻叟催去韶华是暮钟毕竟世间何物夀寺前雷仆百年松葺居兵火间关鬂欲丝归来聊卜草堂基架留手泽书堪看㸑有躬耕米可炊畏湿先开通水窦贪明稍斫近檐枝旋移梅树临窓下凖偹花时要索诗挽郭处士昔闻东郭先生者处士寕非是逺孙空有新诗喧一邑竟无明䛇老孤村雷琴酷爱应同殉草字尤工惜不存复説归从葱岭去骚成何路可招魂老将昨觧兵符归故里耳听边事几番新偶逢戯下来犹识欲説辽阳记不真儿覔寳刀偏爱惜奴吹芦管輙悲辛夜寒忽作关山梦万一君王起旧人老马嵴疮蹄蹇瘦阑干火印年深字已漫野磵有氷朝洗怯破坊无壁夜嘶寒身同退卒支残料眼见新驹𬒳寳鞍昔走塞垣如抹电安知末路出门难老妓籍中歌舞昔驰声憔悴犹存态与情爱説旧官当日宠偏唿狎客小时名薄鬟易脱梳难就半𬒳常空睡不成却羡邻姫门户热隔楼张烛到天明挽赵仲白二首生被才名谴摧残到死休家留遗藁在棺问故人求对月悲孤咏逢山忆共游昔年携手地今送入松楸昨吊寝门外莱妻泣最悲因言儿上学复为墓求碑零落烧丹诀凄凉哭鹤诗託孤朋友事非谓九泉知赠风水僧向人説葬人谈空郭璞瞿昙併入宗背得山经如诵呪顶将禅笠去寻龙偏为檀越裁生圹预定公侯出某峰想亦自营归寂处一邱卯塔种青松挽郑夫人二首九秩复何憾生荣没更哀闺门天下则地位佛中来贝叶从头看庭槐一手栽侍儿闻晓磬犹恐坐禅廻昔事征西幕年年拜夀闱那知丹旐至曽劝板舆归元帅抛金印诸生返布衣感恩惟有涙来向路傍挥除夕除夕隂寒怕帘雨声断续下疎檐壁穿自和干泥𥙷窓损教寻废纸粘祇有青灯相守定纵无白髪亦生添更残自算明年事不就君平卦肆占挽郑淑人忆在军中为记室谢公门馆事皆知谦卑若妇𥘉嫔日俭素犹夫未贵时病了死生惟点首晚忧家国毎颦眉旧人犹有任安在揽涕丐风献些词悼阿昇寳惜吾儿如拱璧那知变灭只须臾畏啼尚宿通宵火涂䪿犹残隔日朱坐客相寛云梦幻故人来吊讶清癯荒山嵗晚无行迹心折原头树影孤送真舍人帅江西八首誎书元不为求名上有穹苍鍳至诚索虏传观皆动色岂知难悟汉公卿闻道泉人截镫留翰林从此去吾州村中父老相持泣但祝今侯似故侯舶客珠犀凑郡城向来点涴几名卿海神亦叹公清徳少见归舟箇様轻应对诙谐路亦开汉家天子日招徕当时惟有胶西相不向平津阁里来淮汉沄沄战血腥蜀山鬼哭不堪聼如何一线江西路独现奎星併福星自昔安危等置棋系人着数匪天为何因国手来当局要看开奁布子时少小闻人説复雠至今禾黍徧宗周自怜谢病离军去始听王师下海州身已为民与世疎的无一歩离村居昨朝出郭迟公至废了忩间数叶书与客送仲白葬回登石室絶顶荒寒断客过偶携之子共扪萝纵观天外皆鲸浸下视城中等螘窠悼友孤懐方濩落逢僧逆境暂销磨夜归剰乞松明火霜满前山滑处多立春二首恰归旧隠再逢春村巷荒凉草没人犬坏园中门作窦盗规坟上树为薪官如巫祝难羞贱家似樵渔敢讳贫闻説邻醅低价卖病夫一滴未沾脣今嵗春盘始住家也胜覊旅走天涯圃晴菜拆经霜甲林暖梅飞徧地花闲有工夫忧世事老无勋业惜年华近来死尽吟诗者得句聊从野叟夸去春去春烽火照江邉曾草军书夕废眠万里旌旗真属命一邱耕钓且随縁偶然谢客元非病间亦寻僧不为禅尚有惜花情味在铜缾终日玩芳妍灯夕千炬金栀映玉蕖台城作梦又年余断无絃索鸣华屋惟见炊烟起草庐儿报瓶空因止酒婢言油尽暂停书蓬窓亦有精勤士何必燃藜向石渠戯孙季蕃少日逢春一味痴轻鞭小袖趁芳时常过茶邸租船出或在禅林借枕欹名妓难唿多占定好花易落况开迟身今憔悴投空谷悔不当𥘉秉烛嬉匹马匹马曽经小店炊一林玉雪映疏篱无言谁识含情处有韵全看背而时乍见心方惊絶艶重来人已折繁枝断烟残照山村路销得刘郎一首诗宿囊山怀洪岳二上人忆在山中识二僧一亡一已拂衣行壁间笠徙名蓝挂寺外松过夀塔生陇月定知今夕限涧泉犹咽旧时声隔房侍者多新剃不似闲人却有情访辟支巖絶顶二僧値雨闻有比丘隐絶巅多生无迹下山前僧称功行几如佛樵说神通复近仙食少仅炊盈握米身寒不挂半铢绵重巖风雨妨㳺渉回眺苍烟一惘然送王实之赴长沙幕殿试贾傅遗踪在君于此泛莲不应卑湿地犹着广寒仙䇿好人争诵名高士责全衡山余所管拟结草鞵縁哭丰宅之吏部二首江表依公稍自强讣闻朝野共凄凉纛移北府兵皆散笳返西州宅已荒旧戍交锋淮水赤新坟埋剑越山苍此身虚作田横客血泪无因滴壠旁康时才调未全伸晚建油幢白发新畚土为城尘满面握拳犹戦胆通身一生偏任公家怨四海皆知后事贫多少贵交方厚禄恤孤吊墓属何人深村身老深村负岁华青苔迳里是贫家晚风一阵无端急不为山人惜柚花挽林进士一门皆擢第君独老儒冠试卷年年纳经书日日看文为前辈赏命合主司难遥想泉台恨铭旌未写官东人求驴子闻在江寕得小驴价高人説是名驹行时亦肯过桥否饥后还能饮涧无不称金鞍䭾侍女只宜席㡌载贫儒㶚陵雨雪诗家事乞与他年做画图寄汉阳守王中甫自辤幕府径归耕同舍分携阙寄声帐下飞书空有幕军中上级独无名山深仆不闻时事塞近君应得虏情闻道汉东堪卧治託来依旧説招兵与客登壶山絶顶十里稀逢寸地平且无木影䕃人行凫飞难学王乔舄鱼贯全无邓艾兵樵子献花簪㡌重山灵供水入瓢清扪萝莫恠匆匆下恐赚林僧束炬迎戯答同㳺君到中峰力不加却疑絶顶事皆夸烟含晚市微分塔日照邻州近隔沙次方武成壶山韵图经云此有神仙曾见壶公跳入年斫木人多山渐痩结菴僧去石谁眠鸟归半岭䘖斜日樵返疎村起逺烟君若能抛尘里事一龛共占野云边挽林推官内方孺人身畔无钗泽何由葬礼奢明时选人妇先帝近臣家白首持巾帨青灯缉苎麻寺西同窆处风日怆寒笳方湖泛舟湖波经雨緑如蓝小艇闲携客二三坠絮飐萍生细浪惊鱼避鹭没深潭入菏似觉傍无岸穿石方知上有巖却凭朱楼同望海一规寒玉帖西南空寂院院名谁遣称空寂入得门来寂又空旧有田园官户占别无衣钵老尼穷砌倾苔色侵堂上厨废炊烟起草中或说古碑巢㓂写栖禽不下似伤弓紫泽观修持尽是女黄冠自小辞家学住山帘影静随斜日里磬声徐岀落花间祭星緑简亲书字避客青衣宻掩関最爱粉墙堪试笔苦无才思又空还灵寳道院两行松绕垣数箇竹当轩山主出何处道人知不言只携诗草至尚觉磬声烦俗奉毉仙谨儒家亦舍幡方寺丞新第二首宅成天下借图看始笑书生眼力悭地占百弓多是水楼无一面不当山荷深似入苕溪路石怪疑行雁荡间只恐中原方鼎沸天心未遣主人闲右二一生不蓄买田钱华屋何心亦偶然客至多逢僧在坐钓归惟许鹤随船按行花木皆僚友主掌湖山即事权京洛贵人金谷里安知世上有林泉小斋小斋自理画并琴匣贮香薰怕蠧侵出塞已忘转檄梦入山犹有着书心南船不至城无米北货难通药阙参却为贫居还徃少门前留得緑芜深东巖寺避暑若非来寺里无地避炎蒸经雨房基润依山井气冰榻虚凉睡客松湿滴归僧对此专宜静为诗亦不应方寺丞子𥘉成船成莫厌野人过久欲从公具钓蓑积雨晴来湖面阔残花落尽树隂多新营小店皆依栁旧有危亭尚隔荷所恨前峰含瞑色不然和月宿烟波友人病疮自检方书坐一床教寻蒿白采蒲黄畵眉连日疎粧阁鍊气通霄住道房倦聴瀑声惊睡醒闷拈诗卷遣心凉犹胜华髪从军客归卧茅檐养战疮乍暑一首南州四月气如蒸却忆呉中始卖氷緑浦㳺船常载妓画廊浴鼓或随僧梦过水榭闻凉笛身在山房伴晓灯惆怅乌丝栏上笔蓬窓学写字如蝇卫生卫生草草昧周防小郡无毉自处方採下菊宜为枕睡碾来芎可入茶尝身因病转添萧飒人到衰难再盛强旧喜读书今亦懒侗鑪慢炷一铢香先儒先儒绪旧有师承非谓闻风便服膺康节易传于隐者濂溪学得自高僧衆宗虚誉相贤圣独守遗编当友朋门掩荒村人扫迹空钞小字对孤灯同孙季蕃㳺净居诸庵舍俗依空事梵王韶颜寂寂度年芳门前草色迷行径院里花隂接步廊弓様展来靴尚窄黛痕剃出顶应凉当时若使窥鸾镜一歩何因出洞房又一首满院静沈沈微闻有梵音不来陪客语应恐误禅心母处归全少师边悟已深戒衣皆自衲因讲始停针孟夏泛方湖得同字一首长笛横吹露满空柂行浑不辨西东岸囬𥘉见遥峰出浦尽新疏别港通月照鹭身明石畔风翻萤影没荷中书生此乐闗时命叹息无因夜夜同又得湖字一首帝赐先王一曲湖画船领客泛菰蒲覆茅亭址㝷犹逺隔栁人家看似无渇嗜瀑泉频遣汲醉行钓岸屡嗔扶假令不立功名死史笔须编入酒徒问友人病病来清瘦欲通仙深炷香篝扫地眠野客劝寻㢘药卖外人偷得近诗传术庸难靠毉求效俗陋多依鬼乞怜鸥鹭如期行迹少分明溪上占渔船偶赋身巳深藏畏俗知客来邻曲善为辤偶弹冠起成何事径拂衣归自一竒村饮妇常留烛待山行童亦挟书随明时性学尤通显却悔従前业小诗沧浪馆夜归万疋沙场似电奔轰天笳吹簇辕门而今出借东家马烟雨孤行小麦村右二立马飞书万衆看雪花满砚指春寒自怜衰惫今如此枕上裁诗字未安赠翁定相逢乍似生朋友坐久方惊隔阔余徧问诸郎皆冠带自言别业可樵渔住邻秦系曾居里老读文公所着书十七年间如电瞥君须我鬂两萧疏送孙季蕃家在吴中处处移的于何地结茅茨囊空不肯投牋乞程逺多应祝马骑短剑易钱平近债长瓶倾酒话余悲衡山老祝凄凉甚明日无人共讲诗哭毛易甫至尊殿上主文衡谁料台中有异评垂二十年犹入幙后三四榜尽登瀛白头亲痛终天诀丹穴雏方隔嵗生䇿比诸儒无愧色自縁命不到公卿月下听孙季蕃吹笛孙郎痛饮横长笛玉树胸襟鐡石颜觧喷清霜飞座上能唿凉月出云间病创冻马嘶荒塞失侣穷猿呌乱山可惜调髙无听者紫髯白尽鬂毛斑哀陈璹满懐干世策自请戍邉城不得兵书力翻成礼部名妓方调锦瑟客已吊丹旌都下人来説还因喜䘮生题方武成诗草性僻爱诗如至寳借君诗卷百廻看吟来体犯诸家少改定人移一字难束瀑为题犹天矫吞山入句尚苍寒嗟余老钝资磨琢安得同衾语夜阑送刘连江之官旧説土风淳今闻未易驯势侵官府弱税去县衙贫幞印辤州逺开轩与海邻中朝峩豸者多用满归人挽柯东海不持寸铁覇斯文畴昔曾将胆许君撰出骚词奴宋玉冩成帖字婢羊欣䘮无归费人争赙诗有高名虏亦闻作览廵铭増感怆累累旧友去为坟送客骑驴送客一壶随汗透中间热似炊客又不来天落雨路邉茅舍坐移时哭王宗可昨现官身徃今迎影子廻揔缘凫入觐谁料鵩为灾巷静公人去门荒吊客来故园花满架犹似去年开书考一首香火精勤閲一朞孤臣无路答鸿私衔如已废陈人様俸比𥘉开小学时世上升沉姑付酒考中功状是吟诗五钱买得羊毛笔自冩年劳送有司哭常权曾佐下风山县里长官贵重若神明行香埜寺徐方至白事琴堂久始迎逺递无书悲契濶老襟有泪怆生平郎君如玉闻先夭谁䕶丹旌问去程穴蚁一首穴蚁能防患常于未雨移聚如营洛日散似去邠时断续缘高壁周遭避浅池谁为谋国者见事反伤迟方寺丞除云台观河岳腥膻愤未忘羡公遥领旧灵光草荒太白骑驴迹云冷希夷委蜕裳定有遗民来献土可无散吏去焚香吾闻西华多竒观不比炎州寂寞乡哭方主簿汲鹑衣不似拥千金用破灯窓一世心太学空闻能赋久春官未察读书深柴车巾出身犹徤槐简拈归病已侵寂寞殡宫来客少故人野外独沾襟陈寺丞续荔枝谱蔡公絶笔山川歇荔子萧条二百年选貌畧如唐进士慕名几似晋诸贤岂无品劣声虚得亦有形佳味不然题徧贵家台沼后请君物色到林泉棋十年学奕天机浅技不能高谩自娯逺聴子声疑有着近看局势始知输危如廵逺攴孤垒狭似孙刘保一隅未肯人间称拙手夜斋明烛按新圗宿千嵗菴聼泉因爱菴前一脉泉幞衾求此借房眠骤闻将谓溪当户久聴翻疑屋是船变作怒声尤壮伟滴成细点更清圆君看昔日兰亭帖亦把湍流替管弦题方寺丞西山瀑布亭与客穷源上尽山林霏初卷岭头干似嫌甲第施朱㦸别筑茅亭对碧湍龙怒岂容縁磴汲雹寒不敢近崖看平生颇有登临胆今日凭高立未安秋夜有怀傅至叔太博父子忆昔㳺君父子间高才穷力莫追攀读书衆壑归沧海下笔㣲云起太山幼嗣尚存宗武在遗文难附所忠还荒邱衰草埋双壁兀坐空斋涕泪澘书小忩所见榦接枝分整复斜随縁装点野人家小窓有喜无人见兰在林中出一花哭宋君辅早题淡墨魁多士晚着青衫事䕶军方见叔孙来议礼已传子夏去修文先朝缫籍为圭璧近世摧残用斧斤回首冶城棋饮地雁悽蝉咽不堪闻曝书一首秋斋近午气尤炎命仆开箱更发奁虫蚀阙文劳注乙岚侵脱叶费装黏云迷玉帝藏书府日在山人炙背檐谁道闲居无一事袒衣挥扇曝芸籖观元祐党籍碑岭外瘴魂多下返冡中枯骨亦加刑稍寛末后因奎宿暂仆中间得彗星蚤日大程知反覆暮年小范要调亭书生几点残碑泪一吊诸贤地下灵答翁定牢落祠官冷似秋赖诗消遣一襟愁喜延明日常开户贪对青山懒下楼客诧瀑竒邀徃看僧夸寺僻约来游何当与子分峰隠饥嗅岩花渇饮流挽陈潮州相霆一首当年舍选最居优上到青云亦白头律赋数篇天下诵遗书几卷箧中留入游太乙曽临地出牧昌黎所典州耆旧凋零今欲尽伤心笳吹掩新邱闻城中募兵有感调发年多籍半空虎符招捕至闽中庄农戎服来操戦太守儒装学拍弓去日初辞乡树緑到时愁见戍旗红募金莫作纒头费留制衣袍御北风右二昔在军中日募兵万夫鱼贯列行营悬金都市招徕广立的辕门去取精二石开弓犹恨少双重𬒳甲尚嫌轻伍符今属他人手厯厯空能记姓名哭张玉父华髪客朱门文高道又尊十方穷不屈一片气长存篱掩湖边宅坟依郭外村二孤弹旧铗泣感孟尝恩友人病痁昔闻诗可驱痁病今日诗人疾自婴势似边兵鏖未觧根同野草刬还生能蠲热障惟山色觧洗烦襟只涧声溪友祝君如虎徤督僧栽种课奴耕书事黄旗旁午责军需括马搜船遍里闾士稚去时无铠伏武侯屯处有储胥栗空都内忧难继甲出民间䇿恐疎昔𥙷戎行今简汰空搔短髪看兵书右二人道山东入职方书生胆小虑空长遗民似蚁饥难给侠士如鴈饱欲飏未见驰车修寝庙先闻铸印拜侯王青齐父老应流涕何日鸾旗驻路旁李文饶一首画取维州如藁叶䇿禽潞将似婴儿九原精爽人犹畏想见中书秉笔时西风性爱芙蓉淡复浓倚栏日日待西风池边数本无消息愁絶东家半树红右二老叶犹存是苦吟或投野店憇寒林西风何处无诗料水际山颠亦去寻昔仕昔仕年伤早令归计恨迟赖存南岳草可答北山移后村先生大全集卷之二后村先生大全集后村先生大全集卷第三后村先生大全集卷第三诗九日次方寺丞韵木落山凋水见涯感时短髪半苍华人陪柏大将军宴谁管陶濳处士家砧动寒衣贫未剪杯空隣酒贵难賖病身索漠如黄蝶绕匝篱边未有花戯郑闽清灼艾点穴不须医针经手自披既云丹熟后焉用火攻为简出创牵歩端居痛上眉闭门功行满应有觧飞时暝色暝色千村静遥峰带浅霞荷锄归别墅乞火到隣家踈鼔闻更逺昏灯见字斜小轩风露冷自起灌兰花示寳上人昔寻老岳到菴西岳死菴空路已迷师举旧诗余不记茫然恐是梦中题海口官舍暁起斋中望千家未启扉潮能驱海走风欲挟人飞烟寺钟𥘉定霜林叶半稀客身偏畏冷着尽带来衣瑞峰寺寺在高山顶天寒偶一登孤僧营粥饭诸佛阙香灯潮落洲分派林疎塔见层危栏宜老眼欲去几回凭瑞嵓金碧千间尽惟庵免刼灰佛归何国去僧自别峰来巨石神鞭至悬崖帝凿开幽情寻未已木杪夕阳催答汤升伯因悼紫芝紫芝曾説子能诗开卷如亲玉树枝古佛写成翻水偈天仙遗下歩虚词的然沈谢何难识逝矣应刘不可追寂寞西湖三尺墓谁携升酒一浇之挽林宜人曾究西方学儒书亦有闻赐金存日施遗珥病时分白首夫同穴青山子结坟吾诗非溢美字字攷埋文送叶知郡禾家在春风住二年借侯无路意悽然到来不饮官中水归去难谋郭外田灯逺村民多点塔担轻津吏易排船壶公亦似追程送青过囊山古寺前送人赴卢陵尉闻説江西路而今不宿师省民来着业少府去吟诗夜月营门鼔春风谢圃旗虽然溪峒事闲暇要先知别翁定宿瀑上偶送诗人共宿山拥炉吹烛听潺潺已修茗事将安枕因看梅花复启关崖色无苔通㵎底月光如练抹林间平生所厯同邮寄独到庵中不忍还身在一首身在樵村钓瀬行秋豪不与市朝争目云嗜酒相绳急谤到吟诗所犯轻沈水一铢销永昼蠧书数叶伴残更闭门孤学无穷味笑杀韩公接后生腊月十日至外祖尚书家古树暗朱门空堦篆藓㾗昔容万间屋今止数家村泉少池因废田荒廪尚存遗书零落尽身愧史迁孙命拙命拙躬耕逢歉嵗旋营水菽度晨昏晴天田舍禾归害腊日山家酒满盆䕶竹短墻修复坏浇花小井汲来浑早知不是封侯相蓑笠何因肯出村忆真州梅园当年飞盖此追随惨澹淮天月上时树宻径铺氊共饮花寒常怕笛先吹心怜玉树空存梦尘暗关山阻寄诗纵使京东兵暂过可无一一斫残枝嵗晚书事荒苔野蔓上篱笆客至多疑不在家病眼看人殊草草隔林迢递见梅花二日日抄书懒出门小忩弄笔到黄昏了头婢子忙匀粉不管先生砚水浑三踏破侬家一迳苔双鱼出换只鸡廻幸然不识聱牙字省得闲人载酒来四书生元不信禨祥老去无端虑事长白髪社巫云日吉明朝渫井更苫墙五郁垒钟馗尚改更青云变幻㡬公卿人间止有漳泉叟扑断衡山了一生六细君炊秫婢缫丝綵胜酥花縂不知忩下老儒衣露肘挑灯自检一年诗七门冷如氷尽不妨由来富贵属苍苍谁能却学痴儿女深夜潜烧祭灶香八嵗晚郊居苦寂寥日高盐酪去城遥深深榕迳苔墙里忽有银钗呌卖樵九主人晚节治家寛婢惰奴骄号令难圃在屋边慵种菜井临砌畔怕浇兰十丐客鹑衣立户前岂知侬自窘残年染人酒媪逋犹缓且送添丁上学钱元日元日家童催早起起搔冷髪惜残眠未将柏叶簪新嵗且与梅花叙隔年甥姪拜多身老矣亲朋来少屋萧然人生智力难求处惟有称觞阿母前寄题李尚书秀野堂一首江上归来两鬂丝倒囊惟剩草堂赀云山有态争呈献天海无邉入指麾怪石逺从商舶至名花多自别州移寄声独乐先生説世事而今尚可为又真止堂一首作堂肯以止为名出处遥知讲已精纵使胸中横緑野未应度外置苍生波頽公独能山立漏尽人方喜夜行千载英雄须冷笑孔明回首学渊明晚悟晚悟才为祟深居学养生乃知景升子差胜少游兄絶涧携瓶汲空山抱耒耕儿孙聼吾语世世勿谈兵书灯童子煳新就笼纱碧色深唤回少年梦照见古人心毎对忘甘寝频挑伴苦吟与君交到老莫虑弃墙隂书感髧髦驰逐少年埸晚向深山学老荘名以马牛犹不校嘲为㹠犬极何妨性踈熟客来难记意懒生书读易忘却笑痴人误标榜贤愚千古共茫茫山茶青女行霜下晓空山茶独殿衆花丛不知户外千林缟且看盆中一夲红性晚每经寒始拆色深却爱日微烘人言此树尤难养暮溉晨浇自课僮落梅一片能敖一断肠可堪平砌更堆墻飘如迁客来过岭坠似骚人去赴湘乱点莓苔多莫数偶黏衣袖久犹香东风谬掌花权柄却忌孤高不主张又一首昨夜尖风㡬阵寒心如尤物久留难枝踈似𬒳金刀剪片细疑经玉杵残痛叱山童持帚去苛留野客坐苔看月中徒倚凭空树也胜呉儿赏牡丹野性野性无覊束人间毁誉轻客言诗惹谤妻谏酒伤生忩约邻峰碧瓢分逺涧清近来尤少睡打坐到钟声懐保寕聦老秣陵一见叹魁梧每恨斯人不业儒几度剧谈俱抵掌有时大醉劝留须探梅尚忆陪山屐煨芋何因共地炉我已休官师退院肯来林下筑庵无哭五一弟先辈未冠辞家出麻衣不肯回瘠因身久客贫爲性疎财精力书中去科名病里来空传场屋义留与铺家开二自小即相依天涯影伴飞共灯抄细字分俸赎寒衣已痛身长诀犹疑客未归素帏惟幼女断续哭声稀腰痛偶得休文病行迟卧不安益绵身尚怯加剂脉犹寒扶出看山易驱教立雪难邉头方募士自愧已衰残上冡落梅万点晓泥干擘𥿄携家去上山寕与先君游地下肯随謟子乞墦间墼墙渍雨頽偏易沙上栽松长极艰毕竟有惭庐墓士林扉夜只付松关平床岭一动非容易三年议始成倩人挑旅槖买𥿄札山程下岭峰如拜登崖树若迎慙无尘事廹便觉长吟情溪西暮至溪西宿喧唿聒四邻满村无别姓比屋喜生人觧榻勤为泰烘衣许覔薪客房惟有月偏照不眠身夹漈草堂岭絶瀑源穷曾扵此筑宫得知千载上因住万山中废址荒苔尽遗书电取空高皇南渡始却议反招弓祺山院昔日祺山院今惟认土邱有僧逃债去无主施钱修野叟樵难禁岩仙奕未休何须悲幻境佛比作浮沤西林寺将谓如庐阜因迂数里行问俱无古迹来等慕虚名借榻眠难熟逢碑眼暂明残僧逃佀鼠难结社中盟兴化县绕县百千峰初疑路不通居民犹太古令尹坐春风筝逺唿难至杯寒反易空却从归路望飞榭半天中麦斜谚比武夷君来游称所闻嵓开花似染洞出气如云屋老残诗在崖枯小篆焚只疑龛室内犹有艾轩文鲤湖凡是龙居处皆难敌此泉下穷源至海上有穴通天小沠犹成瀑低峰亦起烟莫疑乘鲤事能住即能仙蔡溪巖爱瀑恋苔矶难招出翠微死因岩作墓生以石为扉已叹逃名是犹嫌学佛非后来无此士不但鹤书稀九座山化尽开山物惟存窣堵坡俗传潭出雨僧说火因魔旧给唐绫暗新镌蔡字讹巖前观蟒石尤觉可疑多香山寺佛废何关儒者事要知开剏亦辛勤居人公折纯椤柱巨室深藏旧记文钟已毁楼移出寺石犹䥴字徙爲坟吾诗句句通隂隲安得檀那子细闻仙游县不见层冈与复巖眼中夷旷似江南烟收緑野连青嶂树阙朱桥映碧潭丞相无家曾住寺聘君有字尚留庵荒山数亩如堪买径欲诛茅老一龛观溪西子弟降仙似有物慿箕傍观竞卜疑曾从师授易肯问鬼求诗岩穴虽高枕干坤尚奕棋老儒心下事未必紫姑知自昔自昔英豪忌苟同此身易尽学难穷习为聫絶真唐体讲到玄虚有晋风螘子尽云参妙喜乞儿自许识荆公安知斯世无颜闵到死浮沈里巷中耕仕一首耕不逢年仕背时萧然井臼掩茅茨贫求生墓为谋早病学还丹见事迟马上功名成画饼林间身世似持碁未应对客呈饥面尚有荒园可种葵真母呉氏挽词系出自华宗来嫔隠约中贫能安苦节贵愈积隂功立志如欧母生儿似富公如闻新窆处神告在溪东二族昔多名壻今观子更竒他年槐树谶早嵗柏舟诗割股延姑寿抽簪活衆饥事皆堪入史何必墓傍碑兰深林不语抱幽真赖有微风递逺馨开处何妨依藓砌折来未肯恋金瓶孤高可挹供诗卷素淡堪移入卧屏莫笑门无佳子弟数枝濯濯映堦庭感昔谈攻説守谩多端谁把先朝事细看弃夏西陲亾险要失燕北面受风寒傍无公议扶种李中有流言沮范韩寄语深衣挥尘者身经目击始知难二先皇立国用文儒竒土多为礼法拘澶水归来边奏少熙河㨗外战功无生前上亦知强至死后人方诔尹洙蝼蚁小臣孤愤意夜窓和泪看舆图山丹偶然避雨过民舍一本山丹恰盛开种久树身樛似盖浇频花面大如杯怪疑朱草非时出惊问红云甚处来可惜书生无事力千金移入画栏栽燕曾客乌衣看落花春风吹影傍天涯茅檐亦有安巢地何必王家与谢家二野客柴门日日开且无栏槛碍飞廻劝君莫入深帘去羯鼔如雷打出来过永福精舍有懐仲白永福招提小歩庙忆携诗卷共追凉年来行处常迂路才近君家即断肠一树梅花掩旧居主人仙去客来疎白头留得吟诗友每见郎君勉读书咏史虏入中原力不支洛阳名胜浪相推可怜挥尘人如璧半夜排墻尚未知二保惜金瓯未必非䑓城至竟亦灰飞隐侯老任梁朝事却为闲情减带围韩曾一首道散斯文体尚浮韩曽力与化工侔山瞻㤗华巖巖耸河出崑崙混混流长庆从官销不得熙寕丞相挽难留沧洲奏疏潮州表犹𬒳人拈作话头春早一春闵雨动龙顾晓殿权停贺雪班林下散人看邸报也踈把酒废㳺山二去冬玉塞静无埃春雪虽迟亦压灾大士送归又竺去相公宣入浙江来二屋山无笋圃无蔬釡冷樽空客至疎説与厨人稀作粥老夫留腹要盛书四清明未雨下秧难小麦低低似剪残穷卷萧然惟饮水家童忽报井源干黄天谷赠诗次韵浪迹徧齐州曾从剑侠游尚嫌秦政臭肯要郅支头客礼朝三殿儿嬉弄五侯吾犹看不破何呪道家流二世无仙则已有必属斯人丹熟将分友云游每念亲小忩时读易静室夜修真符篆皆余事题诗亦出尘得曾景建书闻君别后买倾城酒戒中年亦放行逺使忽来知病起近书全未説丹成莫嫌身去依刘表曾有人甘杀弥衡何日断原荒涧畔一间茅屋对寒檠示儿瓜芋村边一亩宫闭门不复问穷通生羞奏技伶人里死怕标名狎客中讲学有谁明太极吟诗无路和薰风身今去老空追悔但祝吾儿勿似翁撷阳塘塘水年时似练湖春来亦已化平芜农官久废存遗趾樵子公行作坦途苇折鹭藏身不得萍干鱼以沬相濡桔槹伊轧声如泣借问龙宫睡稳无春日睡起无人小院空南华一卷磬声中鼻端老去齐香臭分别相花是晚风二隙地新鉏一迳通野夫手自植芳丛生来不惯㳺金谷屋角花开也自红忆毛易甫薛子舒一首昔在江东会集诗二君独许话心期春风萧寺同登塔落日荒台共读碑百史染毫供草檄万花围席看题诗那知数尺无情土别后双埋玉树枝有感残羯如蜂暂寄窼十年南北问干戈穹庐昔少曽居汴莫府今犹未过河越石不生谁可将奉春再出亦难和忧时无是诗人职莫怪吟中感慨多哭赵紫芝夺到斯人处词林亦可悲世间空有字天下便无诗尽出香分妓惟留砚付儿伤心湖上冡谁葬复谁碑哭周晋仙君在诗人里功夫用最深古如神禹铸清似鬼仙吟死定无高冢生惟有破衾长安酒楼上犹记昔相寻中先茔昔遇重华席屡前因排贵近去翩然叩墀袖有驰毬疏易箦囊无沐椁钱当日传家惟谏草至今瞻族赖祠田原头宰木苍如此才见山庵葺数椽𬒳酒酒户当年颇着声可堪病起困飞觥醉唿禇令为伧父狂唤桓公作老兵旧有峥嵘皆铲去新无垒块可浇平投床懒取骚经看只嗅梨花觧宿酲小园即事何处瑶姫欵户来蔷薇花下暂徘徊分明粉蝶通消息未有人知一朶开二因聼箫声一念差碧云遮断阿环家春来无遣闲愁处玉面纱巾岀看花梦豊宅之一别茫茫隔九京梦中慷慨语如生老犹奋笔排和议病尚登陴募捄兵天夺伟人闗气数时无好汉共功名残胡仍在王师老寳剑虽埋愤未平二斯人古少况于今每恨诸贤识未深朝给赙钱方掩骨家无余帛可为衾向来天子真知已近世门生喜负心惟有天涯华髪掾独挥衰泪望仙隂汉儒执㦸浮沉亦未迂无端着颂美新都白头所得能多少枉𬒳人书莾大夫卖赋长安偶遇知后车归载逺山眉可怜犬子真穷相不见刘郎过沛时暮春燕子来时春事空杖藜来徃緑隂中静怜朱槿无根蔕开落惟销一阵风哭呉𣏌七十未陞舍目深双鬓残病中依佛寺死处近严滩俗薄挥金少家贫返骨难遗言令火葬闻者鼻皆酸橘花一种灵根有异芬初开尤胜结丹蕡白于薝卜林中见清佀栴檀国里闻淡月珠胎明璀璨微风玉屑撼纷平生荀令熏衣癖露坐花间至夜分蔷薇花浥露含风匝树开唿童净扫架边苔相红染就髙张起蜀锦机成乍剪来公子但贪桃夹道贵人自爱药翻堦寕知野老茅茨下亦有繁英送一盃答郑闽清多着𥜗帬少褁巾形容苍藁意清真旧时论语都忘记难做深衣社里人前辈前辈日以逺斯文吁可悲古人皆尚友近世例无师晚节𥘉寮集中年务观诗虽云南渡体俗子未容窥铁塔院铁塔荒凉院年深失主名昔游基已废今至屋皆成人出私钱施僧慿愿力营如何榆塞上却有末包城东方寺丞病足西北名山未徧经讵宜倚杖立竛竮脉通气数毉难晓病在皮肤药易灵金筑高台珠縁履锦䝉内屋肉爲屏小儒受用嵇康论拟献君侯座右铭后村先生大全集卷之三后村先生大全集后村先生大全集卷第四后村先生大全集卷之四诗赠徐相师许负遗书果是非子凭何处説精微使君岂必如椰大丞相元来要瓠肥袖阔日常笼短刺肩寒春未换单衣半头布袋挑诗卷也道游方卖术归送孙梦宫大帝开江左无锥与逺孙自言埋战地也胜活侯门短褐边风紧孤舟海浪翻知它三尺剑携去报谁恩寄何立可提刑故人握节守齐安闻説边头事愈难赤手募丁修险隘白头擐甲御风寒半腰城甫包围毕一把兵皆点摘残收得去年书在架忆君灯下展来看和曽使君喜雨雄乌忽变作雌电太守为坛水畔祠多谢龙公来挹彼寄声风伯莫吹之麦残黑穟差偒晚秧出青鍼未过期想见铃斋闻点滴银钩满纸又成诗送饶司理端学一郡夸饶掾才名果不虚忽闻归去勇极恨徃还踈囚戴公平徳奴担性理书京华逢旧友为説闭门居赠防江卒陌上行人甲在身营中少妇泪痕新边城桞色连天碧何必家山始有春二壮士如驹岀渥洼死眠牖下等虫沙老儒细爲儿郎说名将皆因战起家三昨者邳徐表奏通圣朝除吏徧山东新来调卒防秋浦又与山东报不同四身属嫖姚性命轻君看一蚁尚贪生无因唤取谈兵者来向桥邉听哭声五战地春来血尚流残峰缺堠满淮头明时颇牧居深禁若见闗山也自愁六一炬曹瞒仅脱身谢郎棋畔走符秦年年拈起防江字地下诸贤会笑人哭黄直卿寺丞久在文公几杖旁暮年所得最精详贪甘香火辞符竹病整衣冠坐箦床壮士军中悲亮死先生地下惜回亾法云破寺三间屋却有门人逺赴䘮二当年出塞共临戎箭满行营戍火红督府凯旋先请去坚城筑就独无功身谋彼此皆迂濶国事中间偶异同莫恠些词含哽噎在时曾赏小诗工不寐万户千门尽拥衾据梧展转看横参不知身巳成衰证枉𬒳人疑是苦吟周汉前书忘记忆干坤外事强思寻华山老子差堪语安得唿来论此心寄夔漕王中甫旧嵗书犹至汉阳新年梦已隔瞿西人久苦供军费南士专营出崃装尘暗三邉途尚梗身游万里鬂应苍蜀山闻説多仙者试为余求辟谷方送章通判半刺已官尊常时读鲁论身居恭叔里心在晦翁门贫士来遮路诗人送出村君能齐得䘮何必恋华轩旱莲一首晴久方池可跣行萍枯惟有草纵横朱葩未见丛丛折緑柄才看寸寸生悴若放臣临楚泽厄于学士蹈秦坑输它杭越花如锦画舫名姝夜按笙辞桂帅辟书作一昨闻公幕府开梦魂频绕岭头梅久抛鞾袴辞军去忽有弓旌扣户来茅舍相过争借问荷衣欲岀却徘徊旧时檄笔今焚弃孤负黄金百尺台闻何立可李茂卿讣𥘉闻边报暗吞声想见登谯与虏争世俗今犹疑许逺君王元未识真卿伤心百口同临穴极目孤城絶救兵多少虎臣提将印谁知战死是书生二何老长身李白须传闻死尚握州符战埸便合营双庙太学今方出二儒史馆何人徴逸士羽林无日访遗孤病夫畴昔曾同幕西望关山涕自濡夏旱一首满望梅天雨谁知日转骄畦蔬新住摘盆树久停浇粟贵粮困尽泉干汲路遥未遑忧世事灾已到颜瓢忆藕一首昔过临平召伯隄小舟就买藕尤竒如拈玉麈凉双手似泻金茎嚥上池好事染红无意绪痴人蒸熟减风姿炎州地狭陂塘少渇死相如欠葯医夜饮方湖贪听月下小丛歌掷去金蕉吸碧荷四面凉如浮震泽五更渇欲挽斜河古称贤达谁存者今不懽娯奈老何长笑岘山空感慨羊公湛軰两消磨哀江帅张常关破垒何坚伤心援不前生居诸将下死在衆人先愤极拳双握创多体少全岂无人䇿应拥纛坐江边二昔我居戎幕爲侯论战勲斋旄俄烜赫书札尚殷勤国难忠方见天高事未闻九江残部曲暗哭故将军瀑上值雨絶顶岚烟合危亭畧见檐不知山雨过但觉瀑流添悲壮张瑶瑟迷蒙展画缣野人双草履来徃任泥霑懒病入中年百事阑頽然一榻倦衣冠客方接话俄辞起书未终编已辍看架坏尽教花卧藓砌荒亦任草侵兰力求香火非无意踈散明知涉事难送沈僩建学多通显何爲尚布衣不闻行聘久始悟设科非落日君寻店深山我掩扉几时残烛下重聴讲精㣲紫薇花风标雅合对词臣映砚窥窓伴演纶忽发一枝深谷里似知茅屋有诗人书第二考一首遥领丛祠又一年何功月请水衡钱江南塞北虽无分林下山间尚有縁兵去未妨行酒令印収不碍掌诗权祗嫌海峤登临少梦绕朱陵紫葢边送郑君瑞知闽清兹邑犹淳古君行作长官假令三尺宻终有一分寛栗里归差易桐郷爱极难千峯青绕郭暇日想凭栏猫捕燕文采如彪胆智非画堂巧伺燕雏㣲梁空賔客来俱讶巢破雌雄去不归莺闭深笼防鸷性蝶飞高树远危机主人置在花墪上饱卧徐行自养威次方寺丞方湖韵晚来吉语到茅檐太华诗翁约泛莲况有邹枚同预䜩可能李郭独如仙帝犹给我还山俸天不需人买月钱挥手闯门冠盖客急归勿搅瓮间眠邻家孔雀𥘉来毛羽锦青葱今与家鸡饮啄同童子有时偷剪翅主人常日少开笼峤南岁月幽囚里陇右山川梦寐中因笑世间真赝错绣身翻得上屏风答传监仓少豪颇似括谈兵老去方慙理未明窓下残书千遍读卷中一字几回更捻髭人尽嗤吾拙歃血谁当豫此肯啖菜根抄脱粟许君十载共经营蟾蜍砚滴铸出沙状儿童竞抚摩背如千嵗者腹奈一轮何器较鉼罂小功于儿砚多所盛涓滴水后世赖余波读崇寕后长编自入崇寕政已荒由来治忽系毫𥘉爲御笔行中旨渐取兵权付左珰玉带觧来攽贵倖珠袍脱下赐降羗诸公日侍钧天䜩不道流人死瘴乡二陈迹分明断简中才看卷首可占终兵来尚恐妨恭谢事去徒知悔夹攻丞相自言芝产第太师频奏鹤翔空如何直到宣和季始忆元城与了翁午忩恩赋支离粟一囊午忩卧看世人忙东家学究穷于我六月褒衣上讲堂书感仲尼已没世无师新学专门各自私死守不为它説胜秘藏似恐外人窥欲招程子看通典兼起欧公讲繋辞浩叹迩来耆旧尽绪言分付与群儿答客谁谓贫难忍三年闭户居老兵能合药小仆会抄书白髪羞弹铗青山去荷鉏既于吟得趣功业合乘除卭杖珍重卭山鹤膝枝十年南北惯携持扶登石壁寕嫌峻拄过溪桥肯避危昔涉畏途麾不去今行平地弃如遗主人尚要防衰老会有重拈入手时寄泉僧真济师邃于医者闻诸谏议然若非禅性悟必有脉书传药贵逢人施方灵尅日痊西风缾钖冷傥肯访沈绵羊毫笔一首㧞到髯生族多因兎颖稀只宜茅舍用难向玉堂挥弄翰虚名似吹毛本质非儿曹贪价贱鵶蚓扫如飞空村弃置在空村浮名岂复论因思戎服窄方悟緼𫀆尊城逺鸡司晓家贫犬守阍常怜刘越石辛苦戍并门题斋壁浩如烟海积如山纸上陈人呌不还白首书生无事业一生精力费忩间题繋年录炎绍诸贤虑未精今追遗恨尚难平区区王谢营南渡草草江徐议北征徃日中丞甘结好暮年都督始知兵可怜白发宗留守力请銮舆幸旧京晚出晚出别村干夜深徒歩归饭犹悬早稼衣尚在邻机闗塞秋防急田园嵗入㣲喟然投耒叹事事与心违伏日屋山竹树带疎蝉净扫风轩散髪眠老子平生无长物陶诗一卷枕屏边自警笔枯砚燥自伤悲文体全关气盛衰倚马纵难挥万字骑驴尚足课千诗奉盘谁可推盟主撼树人方谤老师疑有更深于此者入山十载试精思咏邻人兰花两盆去嵗共移来一置雕栏一委苔我拙事持令叶瘦君能调护遣花开隷人挑蠧还千匝稚子浇泉走几廻亦欲效颦耘小圃地荒终恐费栽培夏夜热极不可度起行林影中开窓需过月移簟就来风豪鼠喧深夜高蝉响半空永言时物变露已湿莎丛书田舍所见漠漠晴埃起逺畴占相云日几家愁细民方虑填中壑巨室何心堰上流斩水由来基小衅浇瓜谁为觧私仇寕知送老茅檐下犹抱书生畎亩忧郊垧所住在郊垧田园事遍经浅沟晴后塞高陇雨余青屋润邻翁富祠新社鬼灵南州无酒禁十戸九旗亭客过客过柴门叹寂寥旋挑野菜拾风樵无钱辍赠开衣笈有病来求探药瓢偶憇荒郊思种树毎逢断涧欲营桥书生一念终迂濶犹闵苍黔与肖翘孟浩然骑驴图坏墨残缣閲几春㶚桥风味尚如真摩抄只可夸同社装饰应难奉贵人旧向集中窥一而今于画里识前身世间老手惟工部曽伏先生句句新有兴有兴驾柴车无心起草庐浅倾家酿酒细读手抄书门巷慵耘草园篱课种蔬虽非黄叔度未易得亲疎闻笛少年毬马逐秋风笛起连营响裂空今夕梦回村墅冷一枝孤奏月明中二𥘉如废将哭穷边又似孤臣诉左迁何必谢公双泪落野人听罢亦悽然健忘一首昏昏健忘废専精黙坐空斋忽自惊少作回看如两手旧书重读似前生却疑安世知三箧不晓睢阳记一城莫怪诗成唿烛冩晓忩追忆欠分明宿庄家二首初秋风露变偶出憇庄家原稼多全穂陂荷有晚花踈钟踰涧响㣲月转林斜邻媪头如雪灯前自续麻二茅茨迷诘曲度谷复踰陂世上事如许山中人不知牛羊晴卧野鹅鹜晚归池粗识为农意秋输每及时妄想妄想如氷已尽消朱颜日向镜中凋玉闗万里曾投笔草市三家却负樵弱水古来无路到小山嵗晚有人招吾庐寂寂何湏笑君看闲僧住退寮白社迓客一首贫食官仓不自由强扶衰病坐荒邮送迎不是祠官事偶见青山急下头七月九日海激天翻电雹嗔苍松十丈噼爲薪须臾龙卷他山去误杀田头望雨人二樵子俄从问路廻因言溪谷响如雷分明雨怕城中去只隔前峯不过来梦赏心亭梦与诸贤会赏心恍然佳日共登临酒边多説乌衣事曲里犹残玉树音江水淮山明厯厯孙陵晋庙冷沉沉晓钟唿觉俱忘却独记千门栁色深郊行一雨饯残热忻然思杖藜野田沙鹳立古木庙鸦啼失仆行迷路逢樵负过溪独游吾有趣何必问栖栖懐友老鹤孤飞久失群天涯懐友寸心勤狂生似腻寕堪近佳士如香故可熏无复拏舟乘大雪有时倚杖送停云秋来迳草深三尺谁伴青灯缉旧闻牢落牢落吾何限先贤未免穷寕为田舍子不作国师公萤影穿窓隙蛩声出壁中残书殊有味读到角吹终跋方云台文藁二十韵文人何琐碎夫子独雄尊击水移南海追风出大宛黒潭龙怒起碧字鹘孤骞翕曶波涛涌须臾电雹奔笔锋山突兀墨沈雨倾翻轩豁青天露凄迷白昼昏至㣲该草树极大括干坤金鼓条侯壁旌旗渭上屯聚如群玉圃散似建章门览岱亲临顶穷河直至源檄书传絶漠诗句落中原勐虎堪须将修鲸可气吞寂寥时数语浩荡或千言神与经营力谁窥斧凿㾗流行通象桂模刻遍湘沅欲拣皆逢寳将芟不见繁居然𨳩宇奥讵肯闯篱籓坎井疑天大溪流笑海浑不妨儿辈撼姑付后人论拙咏虽卑弱因公傥并存云农家望汝卜年丰似絮如峯陟不同纵有浓阴工阁雨畧无定态喜随风徃来与月为仇敌舒卷和天尽蔽蒙安得疎身腾汗漫呌开阊阖扫长空㯶冠羽士过门卖新翻様愈竒坚如龟屋制精似鹿胎为卭杖扶相称唐衣戴最宜笑他蝉冕客忧畏白须眉方寺丞招宿瀑上不果久与瀑泉疎劳公下檄书极知居陋巷不似宿精庐奴客辞看犊邻人畏借驴何时儿子壮聊为举篮舆诗境楼观月人世应无第二楼暮云飞不到帘钩未开寳鑑青冥里先涌冰轮碧海头白似雪涛翻赤壁红如夜日出罗浮酒醒何处吹横玉径欲乘风万里游野望稍有西风起孤笻挟自随名山多着寺古木必为祠鸟过投林急樵归度嶂迟相寻惟有月搔首待移时西淙山观雨与客同登万仭崖蔽天风雨蓦然来六丁白昼诛炎魃百恠苍渊起蛰雷毒蠎喷时林尽黑怒龙裂处石中开吾生不及观河决得赋斯游亦壮哉宿山中十首城中人怪我清且卖鞋君若知其趣还应日日来其二玉辔上沙堤金鞍戍碛西何如寒涧底落日蹇驴嘶其三就泉为碓屋絫石作书龛有意耕汾曲无心起水南其四市脯店犹逺刈刍人未归夜深语童子且掩半边扉其五路危防陟逺溪黑阻穷深凉月如高士频招未出林其六巖僧殊好事絶顶庙龙君勿笑一泓水能生六合云其七崖居供给少不用犬防篱只恐偷儿黠来窥壁上诗其八山中无价寳月色与泉声莫向贵人説将为有力争其九玉筯篆文古银钩楷法精得知千载下时有打碑声其十凄风转林杪露坐感衣单不道山中冷翻忧世上寒七月二十日自瀑上先归方寺丞遗诗夸雷雨之壮次韵一首城里遥看雨出时想公笔墨发雄竒山深龙虎飞腾变海运鲲鹏瞬息移凛凛前锋如赴敌堂堂廻势似归师驱还始悟山灵意怕向苍崖冩恶诗秋望暮色苍然上野台废塘尚有数荷开望中爱杀城南栁只怕风霜一夜来二舍南舍北种芙蓉及到秋来次第红自是诗人才思窘清风明月有何穷村校书短衣穿结半瓢空所住茅檐仅蔽风久诵经书皆黙记试挑史传亦旁通青灯窓下硏孤学白首山中聚小童却羡安昌师弟子只谈论语至三公圣贤圣贤自牧极卑谦后学才高胆力兼悔赋不妨排贾谊谤诗遂至効陶潜取人最忌规模狭絶物常因议论严君看国风三百首小夫贱隷採何嫌懐李敬子此士今徐孺柴扉肯妄开空闻羔雁去不见鳯麟来庐阜寻僧出东湖赴讲廻何由操杖履林下再相陪华巖知客寮檐外苍榕六月秋小年来此爱深幽坏墻萤出如渔火古壁蜂穿似射侯渉世昏昏忘旧语入山厯厯记前游故人埋玉僧归塔独聴疎钟起暮愁闻黄徳常除徳安倅幕下相从若弟兄当年曽悔误谈兵足行江北生重趼发为山东白几茎病拥琴书专一壑老携檄笔赴孤城暮云不见闗山路空有天涯故旧情闲居即事性偶安林薮元非慕独清米从仁祖乞粟是伯夷耕废井通邻汲深墻隔市声却因虚澹极亦自觉身轻自勉海滨荒浅幼无师前哲籓篱尚未窥元咏易流西晋学苦吟不脱晚唐诗逺僧庵就勤求记亾友坟成絫索碑天若假余金石寿所为讵肯止于斯少日少日关河要指唿晚归田里似囚拘气衰不敢高声语腕弱才能小楷书座有老兵持共饮路逢醉尉避前驱子元兄弟何为者自是嵇康处世疎贫病黙黙守柴荆人间事颇更病方知养性贫始欲谋生尚有狂奴态元无老婢声迩来尘虑尽勿恠小诗清示同志一首满身秋月满襟风敢叹栖迟一壑中除目觧令丹灶壊䛇书能使草堂空岂无高士招难出曽有先贤隐不终说与同𫀆二三子下山未可太匆匆后村先生大全集卷之四后村先生大全集后村先生大全集卷第五后村先生大全集卷之五诗和方孚若瀑上种梅五首仙翁小试春风手高拂茅檐矮映窓选胜多依巖罅种爱竒或併树身扛海山大士寒蒙衲月殿仙姝夜拥幢商略此花宜茗饮不消银烛綵纒缸二天赐梅花为受用缤纷玉雪被层矼素芳林下超羣品繁蕊枝头巧叠双陇月照时霜剪剪涧风吹处水淙淙主人笔力廻元化催发何须杖鼓腔三瀑映梅花何所似蚌胎蟾彩浴寒江萝囘东阁频牵兴吟到西湖始𥪡降雪屋恋香开𥿄帐月窓怜影掩书缸若将汉晋闻人比不是渊明即老龎四百匝千回看不足管他急雪溅奔泷瑶林错立明梁苑寳璐横陈照楚邦爱杀嚼芳仍嗅蕋吟狂哆口更踈龎晓来翠羽惊飞去应爲烟钟树杪撞五欲赋梅花村藻尽公分生意到枯桩鉅题昔只韩聫孟妙手今惟羿愈逄守谷尚烦看杏虎䕶花难少吠篱厖丹崖翠壁宜挥扫只要游人笔似杠再和五首先生多在山中宿为爱横斜影上忩茁发僧从深涧徙頳肩奴过别峰扛和羹宰相调金鼎止渇将军拥碧幢空谷不知如许事沽来村酒且开缸二厌看花开平地上故攀絶磴履危矼节方静女尤专一韵比髙人更少双堪伴愚公居北谷宜偕漫叟隐南淙素标尚恐诗轻媟敢犯人间曲子腔三手选千株高下种似行庾岭泛湘江只销一朶南枝拆尽受群花北面降自爱空山吹缟袂絶羞华屋照银釭主林神禁人残毁深夜应无斫树龎四絶颠岁晚无人到但见山风激岭龎高蘤恍如珠照乘深葩还似寳迷邦巢居公未甘枯藁鼎实朝方起硕龎诗在简斋和靖里追攀真以寸筳撞五杖履暇时常检点细分枝榦数株桩试唿童子调霜弄絶胜奴兵擂晓逄色映巖松寒引鹤根连园𣏌夜闻厖社中作者铦锋颕甘树降幡束短杠赋西淙瀑布苍山七百亩主人新买断于时积雾开素瀑挂青汉泠泠瑟初铿璀璀珠乍贯久晴雨瓢翻忽暖氷柱泮恍如白浪涌翔舞下凫雁又疑黄河决荣祭沈玉瓒不然蟒出穴或是虹吸涧客言下有潭龙伏不可玩攫拏起云气喷薄苏岁旱平生爱竒心欲此筑飞观㳂流踏浅清陟巘腾汗漫低头拜主人分我华山半送陈寺丞守延平诏兎延英对轻装见吏民极知忙捄旱岂是急颁春邑为搜空壊州因献羡贫此行休戚系未敢贺朱轮送丁元晖知南海不用急符催先行要看梅岁时亲祭海休沐必登台鲍井聊供饮韩碑待拭苔遥知蛮俗喜令尹帯琴来黄檗道中厓居者种竹成林橘满园牛归童子掩篱门主人虽不知名氏想见孤髙可与言横塘水松百本映门栽池上荷花似锦开记取横塘风景好归程摹入小诗来蒜溪日烁千山草树然海乡极目少炊烟蒜溪一脉涓涓水只绿西庵数丈田哭囊山觉初长老岂谓荼毘速龛前一怆情空留尊宿貌难问小师名骨已迎归塔衣多唱入城百年如此过何异不曽生又雪峯寺里曾相识面皱颧高五十余削发入山参最久白头出世瘦如初觉心不共真身壊遗偈犹能战手书何必塔铭并语录吾诗自可表幽墟赠萧高士玉笥萧高士超然物外姿能弹广陵操会作豫章诗紫府非无分丹房未有基西山多隐者何必逺求师挽李端要识君操履全如字画真病能妨献赋穷不废修身月旦推先辈春官失此人如闻埋玉速里巷共酸辛海口暂游不得久婆娑奈此龙江景物何天势去随㠶际尽海声来傍枕边多昏窓㣲见灯明屿霁阁遥看日浴波定有后人寻旧迹已留小篆识山阿二岛烟常至晏方开沙际参差辨逺桅风挟寒声从树起潮分末势过桥来吏人不禁山排闼客子思倾海入杯归忆斯游今冷淡如尝橄榄味初廻三人烟穷处屋三间目断寒云接浅山石塔有风铃自语水亭无税印常闲沙晴火伏如棋布浪急渔丹似箭还自古诗从登覧得莫辞絶顶共追攀黄蘖寺一首犹记垂髫到此山重㳺客鬂已凋残寺经水后增轮奂僧比年时减钵单絶壑云兴潭影黒疎林霜下叶声干平生酷嗜朱翁字细看荒碑倚石栏和西外赵知宗斤妙斵如神源深汲愈新岱宗疑有址海若忽无津传逺须公等钻坚尽此身平生师友意非爲雨中巾悼秦毉最晓隂阳证于身独不灵有妻持旧肆无子学遗经虫蚀抄方箧莎生晒药庭城中毉絶少堪惜尔凋零十月二十二日夜同方寺丞宿瀑庵读刘賔客集瀑山木落霜寒夜共读吾家梦得诗坐对遗编忘漏尽手遮残烛怕风吹森严似听元戎令机警如看国手棋千载愚溪相对垒未应地下友㣲之戍妇词织锦为书寄雁飞功名从古恨无机良人白首沙塲里何日封侯建节归二昨日人廻问塞垣阵前多有未招䰟营司不许分明哭寒月家家照泪痕三九月严霜塞下飞连营回首望寒衣将军纵上移屯奏无奈公卿半是非游水南一首九马如飞不用鞭㣲尘一道起晴川有司误谤为山贼好事讹传是地仙何处名楼风月爽谁家修竹主人贤槖诗三百高无价难向旗亭当酒钱哭陈钥主簿不但心孤介生形亦恠竒在为官长骂没使邑人思魂逺乡犹隔名㣲世未知空存朋友谊到此力何施傅谏议和予所赠傅监仓诗复用前韵一首谏草如山不论兵当年出处最分明中朝安可无耆旧故事犹应问老更敢有凤毛评句法素知牛耳执文盟诗坛亦合先生筑遥望偏师已㧞营宿别瀑上二首十里荒荆手自开屐痕厯厯在青苔山中猨鸟愁予去争问先生几日回其二两日相疏鄙吝生今当逺别若为情夜窓看到千峯黒枕上犹贪落涧声初宿囊山和方云台韵客游万里践霜氷旦旦披衣坐待明累黍功名成未易跳丸岁月去堪惊即今𥿄被携寻宿当日油幢聼报更頼有云台公好事追程未送老门生白鹿寺岁晚霜林叶落稠㩗家来作鹿门㳺偈言恍似前生説诗藁犹烦侍者收身上征衫抛未得山中灵药採无由十年不独行人老入定高僧曰尽头答妇兄林公遇四首霜下石桥滑蛩吟茅店清梦廻残月在错认是天明其二恨余行李速愧子酒杯长日暮于谁屋天寒陟彼冈其三自笑如穷鬼相从不记年毎烦书饯送不止办车船其四挹君如玉雪未易得亲疎何日深山里同灯共读书登枕峯苍头奉辟书严装犯肃辰岂不谋出处岁俭水菽贫曛黒投山中明发趋江濵渔父隐者欤叶舟方垂缗相逢飘然游似笑来徃频白鸥我同盟青山吾故人即之与欲言邈若不可亲昔迎归轩喜今见行槖嗔素愿怅未谐抱慙终此身先贤逺志喻千载犹如新嵩溪驿舟子初辞去风吹薄酒醒一茎新鬂白数点晚山青潦倒弹长铗荒凉宿短亭邻鸡空喔喔不似昔年聼环翠阁大陆题诗小陆和寳鞍画㦸传唿过两片顽碑未百年已有牧儿来打破崇化麻沙道中经行爱此人烟好面俯清溪背负山半艇何妨唿渡去小桥不碍负薪还逺闻清磬来林杪忽有朱栏出竹间此处安知无隐者卜邻容我设柴闗过刘尚书墓士林方卜道穷通一旦骑鲸万事空帷下有人师董相墓傍无客哭乔公白头稍得谈经力青简尤髙絶币功尚记长衣横麈柄今看华表立西风谢坟一月山行未有梅晓来戯着小诗催谢家坟寺更衣处初见墻西半树开大干记梦昔梦游湘水琴书寄叶舟安知三十载真作梦中游馆头雨露萧萧驿堠长不堪流潦入车箱抚州城外黄泥路即是人间小太行发临川始予丱角来家君绾铜墨县斋多休暇县圃足戯剧虽云嗜梨栗亦颇窥简册弟妹俱孩幼亲髪方如漆后予捧檄至轩葢候广陌于时志气鋭门户况烜赫郡花照席红湖栁拂鞍碧耆老互问讯酒饩纷狼籍今予挑包过城郭宛如昔高年凋落尽满眼少明识管子仕瘴烟屈叟掩泉穸荜门访旧师目闇面黧黒买醪与之酌徃事话厯厯既生异县感遂起故乡忆吾翁墓艹深髙堂已斑白贫居髓空逺游温凊隔二季官海濵女子各有适曽不如阿奴碌碌在母侧囘思盛壮时去矣难复得因成临川吟吟罢泪横臆曾景建自临川送予至丰城示诗为别次韵一首追程送我剑池边亹亹清谈晋宋前岂意白头趋幕日廼逢𬗋气出闗年夜深续炬俱忘寝地冷吹薪久未然临别祝君加㡌絮高峯雪后尚童颠自抚至袁连日雨霰风雪一首穷腊天地闭云气匝野垂何况袁抚间积潦盈路岐寸晷㧞寸步一堠费一时忽跌落深淖有佀鸟着寒日已西匿㳺子方南驰孤店渺烟际僮马饥以羸霏霏雪没骭风裂肌古人贵遗体不肯临深危儿行风雪中慈母安得知络当投去重补南陔诗安仁驿偶向西边洗客尘数株如玉照青苹凄风冷雨分宜县赖有梅花管领人萍卿闻説萍乡县家家有绢机荒年丝价贵未敢议寒衣牛田铺大雪暝色蟠空起儜颷激地吹渐看云布濩稍有霰纷披䔩䔩初飘瓦轻轻已点墀居人朝未觉客子夜先知巧似荘严就匀如剪刻为充庭氷氏喜缟户染人疑洒宻苔缄遍擎多树压垂高峰迷顶踵逺渡失津涯窘兎低蹲草僵禽黙堕枝马难分牝牡鸟不辨雄雌倐忽斜还整冥蒙合又离半埋官路堠乱打寺廊碑勐势欺袍絮寒花照鬂丝店荒敲尽闭桥滑歩尤危破釜羮霜菜残炉燎湿萁废粧怜妇怯露骭笑儿痴乍起毛皆猬深藏手亦龟犬惊邻吠急鸡噪野鸣迟偏滞南辕路翻思北戍时旌旗明雁塞刁斗乱鹅池呵笔堪飞檄收灯可覆棋暮营蒙虎卧晓猎臂鹰随浴鈇成何事披蓑自一竒空山吟忍冻穷巷啮充饥授简悲才退烘衣感气衰稍欣茅瘴薄已觉麦畦滋病怕春茶冷愁嫌市酒醨带间三十韵聊补昔人遗醴陵客店县郭依稀隔渡头觧鞍来倚店家楼已攀桂树吟招隐因看梅花赋逺逰市上俚音多楚语桥边碧色是湘流直南乡国三千里目断覊鸿起暮愁湘潭道中即事败絮龙钟拥病身十分寒事在湘濵若非野店黏官历不记今朝是立春二傩鼔冬冬匝庙门可怜楚俗至今存屈原章句无人诵别有山歌侑桂尊谒南岳中原昔分裂五岳仅存一嗟余生东南有眼乃未觌清晨犯寒慄马止青厯厯怪云何处来对面失崷崒午投胜业寺僧讶余不怿茗余因献嘲君定非韩匹彼来既轩露君至若封鐍余谓僧无躁兹可以理诘止僧坐悦亭霾翳忽氷释石廪先呈身岣嵝俄见嵴湏臾天柱开最后祝融出高峰七十二固已得彷彿邺侯何尝死懒残元非寂恍疑在山中明当徃寻覔咄哉三尺雪孤此一双屐驾言欵灵琐楼堞晃丹赤栢深不见人画妙如新笔珠珑千娉婷弹棋拊瑶瑟茫茫鬼神事荒幻难究悉吾师太史公江淮徧浪迹兹焉又浮湘汗漫恣游陟虽然乏毫端亦颇増目力规模五字体蟠屈万丈碧诗成投褚中何必题庙壁胜业寺寺创于何代问僧皆不知槎牙夏后栢残缺栁侯碑雪过禅堂冷氷余岳路危上封犹未到太息负心期发岳寺岳下无耆老何从访旧闻不知𬗋巖墓更隔几重云二明仲窜蛮烟钦夫弃盛年空令后死者有泪滴遗编三昔者监香火今焉裂芰荷祝融应冷笑还肯再来么湘江一首屈贾死将千载刘君来泛湘江沽酒偶留村店看山不掩船窓烟竹舖野逈村疎起暮寒偶逢废驿缷征鞍主人家比渔舟小客子房如鹤栅寛灯与邻通眠未易风从壁入避尤难似闻南去加萧索一夜披衣坐不安衡永道中一舍常分作两程雪鞭雨袖少逢晴平生不识终南迳来傍湖南堠子行二过了衡阳雁北廻乡书迢递託谁哉岳山石鼓皆辞去惟有湘江作伴来黄罴岭黄茅迷逺近不见一人行信步未知险廻头方可惊路由高顶过雪在半腰生落日无栖止飘飘自问程祁阳县入境少人烟寒江碧际天小留因买石久立待唿船笛起渔汀上鸥飞县郭前若无州帖至令尹即神仙零陵画图曾识零陵郡今日方知画未如城郭恰临潇水上山川犹是栁侯余驿亭幽絶堪垂钓岩室虚明可读书欲买冉溪三亩地手苫茅栋俓移居深溪驿苔满朱扉半阖开更无人迹独徘徊湘江临别如相语早买扁舟出岭来全州寂寞全州路家家荻作扉异僧留塔在过客入城稀传舍临清泚官亭占翠微沙头泊船者多自岭南归炎闗关北関南气候分雪飞不过古来云若非曾发看山愿老大何因入瘴云秦城缺甓残塼无处寻当年筑此虑尤深君王自向沙邱死何必区区戌桂林未至桂州叶潜仲以诗相迎次韵一首柘冈西路别君时几见天涯栁弄丝横草壮心空抗慨覆蕉残梦懒寻思羞将白发趋新府却忆青山领旧祠犹有南来竒特事马头先得故人诗游水东诸洞次同㳺韵桂山前来到今日是初游招鹤登青巘唿龙俯碧湫深蹊通秉炬小窦劣容舟岂敢轻题句同官尽栁刘二旧闻巖洞胜欲徃自髫年耸秀过灵隐幽深似善权逺环州堞外近献屋檐边傥有登临约甘为子执鞭春日眼前桃李过匆匆镜里衰颜岂再红久觉胃寒踈建焙新因血热戒郫筒二步入西峰不见人数声涧鸟自啼春下山欲与唐碑语先遣奴兵细拂尘三归到城门欲发更马头惟有暮鸦迎小忩了却观书课几首残诗旋补成四老懒何心更出嬉闭门终日读陶诗湘南二月花如扫恰似扶踈遶屋时五晓风细细雨斜斜僝僽书生屋角花想见水南僧寺里一株落尽病山茶訾家洲来访唐时事荒洲暮霭青遍生新草棘难认旧池亭毁记欺无主存祠怕有灵今人轻古迹此地少曽经二裴栁英灵渺莾中鹤归应不记辽东遗基只有蛩鸣雨徃事全如鸟印空溪水无情流㶁㶁海山依旧碧丛丛断碑莫恠千廻读今代何人笔力同舜庙越俗安知帝遗祠亦至今青山人寂寂朱戸柏森森雨打荒碑缺苔封古祠深曽闻张侍讲来此想韶音得家讯一首不觉离乡久南来驿使疎覊臣一掬泪慈母两行书租税闻输毕田园説歉余何时真宦逹处处奉潘舆湘南楼偶陪群彦赋登楼一笑聊寛故国愁近郭山来晴槛里待船人立晚沙头春天晴雨常多变晦日文书得小休尚有残钱沽老酒落花时节约重游上已与二客逰水月洞分韵得事字胜践造物悭贫交世情弃昔戒十客来旦无一人至惟余暨两君鼎足坐水次欢言天气佳谁谓风土异高吟杂骚选序酌逮髫穉涤崖去恶诗扪石认缺字古来几褉饮传者才一二兰亭感慨多未了死生事杜陵更酸辛穷眼眩珠翠㫖哉兹日游超然遗尘累消揺千载后尚有浴沂意嵓扉滑如玉岁月可镌识出城日日铜瓶揷数枝瓶空颇讶揷来稀出城忽见樱桃熟始信无花可买归二小憇城西卖酒家绿隂深处有啼鸦主人叹息客来晚谢却酴醿一架花三月十四日陪帅卿出逰一首未出尭山云既出云徐开君侯与天通造化力可回驾言访嵓扉群彦森然陪旗钺映川原笳吹喧蒿莱扫石坐夷旷扪葛窥崔嵬砦洲久芜没草树皆新培范张数君子遗刻苍藓埋方羊不忍去返照明千崖沙禽就栖宿綵鹢犹泝洄眷焉宇宙间此乐何常哉邺都㑹应刘梁园命邹枚主公富贵人襍抱尤雄瑰当年篇翰存徃徃邻俳谐英英大都督羔雁招遗才云烟生妙笔氷雪悬灵台况复是夕霁素魄海上来一碧九万里空洞无纎埃临风惜饮量孤负黄金罍座中尽文豪授简奚徘徊吾诗固拙速聊为石生媒武冈叶使君寄诗次韵祠客纷纷载后车谁能逺记病相如双旌已拜湖南牧尺素犹题岭外书诗句骑驴游蜀后情懐赋鵩吊湘余佀闻阖群春风暖便拟移家占籍居二北戍逢君岁建寅岂知今作落南人瘴来客病邻山鬼舶去乡书託海神目送飞鸢偏恋土夣随画隼共行春谢家兄弟如双壁交契寕非有宿因移居庭下蔷薇树花开玉雪毬主人明日去相对佀含愁二隣曲无还徃何由有别情惟应小窗月长记读书声吊锦鸡一首兼呈叶任道炎州产文鸡毛羽固天禀朱丹饰尾距綵绣错衿衽主人极珍怜龠合分俸廪置诸后园中小奴司啄饮地荒笼栅疎客见輙危懔点狸出没精豪䑕窥伺稔谅垂彼馋涏或瞷君高枕骇机中夕发果以毙来谂裂冠首立碎啮嗉声已噤酷哉三尺喙残此一叚锦长嗟命瘗埋讵忍付烹饪始爲文采累终欠智虑审老瞒戕孔公千载愤凛凛黄祖杀处士麤暴犯流品况兹毒鸷物尤索防闲甚善视双翠衣夜凉勿嗜寝哭孙行之已了灯忩债心知举业非立朝多谏草取友必深衣瓮贫时共书筒贵后稀病身偏惜泪一为故人挥二世上高科衆君尤自贵珍如何一夕里忽尽百年身双旐齐眉友孤灯拥髻人伤心惟孟母头白送归闽即事峤南气候异中州多病谁令作逺逰瘴土不因梅亦湿飓风能变夏为秋方眠坏絮俄敷簟已着轻絺又索裘自叹幻身非铁石天涯岂得乆淹留楮树楮树婆娑覆小斋更无日影午忩开一端能败幽人意夜夜墻西碍月来象奕一首呈叶潜仲小艺无难精上智有未觧君看橘中戯妙不出局外屹然两国立限以大河界连营禀中权四壁设坚械三十二子者一一具变态先登如挑敌分布如备塞尽鋭贾吾勇持重伺彼怠或迟如围莒或速如入蔡逺砲勿虚发冗卒要精汰负非繇寡少胜岂系疆大昆阳以象奔陈涛以车败匹马郭令来一士汲黯在献俘将䇿勋得隽衆称快我欲筑坛塲孰可建旗盖叶侯天机深临陈识面背纵未及国手其高亦无对扭㨗敢饶先讳输毎索再寕为握节死安肯屈膝拜有时横槊吟句法尤䧺迈愚虑仅一得君才廼十倍覇图务并弱兵志贵攻昧虽然屡尅获讵可自侈忕吕蒙能馘羽卫瓘足缚艾南师未宜轻夜半防斫寨送陶仁父自古送行情味恶君行快似泛仙槎新班人少先投卷下水船轻易到家南浦不堪看草色西湖尚可及荷花诸公若问栖栖者为説吟诗两鬓华书壁练衣蒲屦小纶巾四壁清风一榻尘谁谓先生贫到骨百金新聘竹夫人栽竹借居未定先栽竹为爱踈声与薄隂一日暂无能鄙吝数竿虽少亦萧森忩间对了添诗兴郭外移来费俸金自笑明年在何处虚檐风至且披襟后村先生大全集卷第五后村先生大全集后村先生大全集卷第六后村先生大全集卷第六诗癸水亭观荷花一首执热屏人事偃卧慵巾裳过门二三友失喜跣下床鸣驺出华陌聮辔遵野塘崇轩俯万荷濯濯涵波光都忘瘴海中疑堕玉井傍逺无膏粉气近有氷雪凉制叶可以衣采的可以甞离骚谱灵草品尔列衆芳似曾识三闾安肯肖六郎词人更儇薄比咏犹妃嫱曷不观兹华意色和而荘风吹月露洗岂若冶与倡衆方慕絶艶谁能参㣲香余诗纵枯淡一扫时世粧栖霞洞徃闻耆老言兹洞深无际闇中或识路尘外别有世几思絶人事赍粮穷所诣棋终出易迷炬絶入难继孤亭渺云端扵焉小休憇凭高眺城阙扰扰如聚蚋尽捐秽滓念遂有飞举势山灵娟清逰雨意未极鋭𪷟𪷟湿莎草浥浥凉松桂暝色不可留怅望崖扉闭尧庙帝与天同大天存帝亦存桑麻通絶徼箫鼓出深村水至孤亭合山居列岫尊尚余土堦意樵牧践篱藩五月十七日㳺诸洞来南百虑拙所得惟幽寻矧余玉雪友共此丘壑心江亭俯虚旷穴室穷䆳深是时薄雨收白霭笼青岑弃笻逞野歩却扇开风襟炎方岂必好差逺鞞鼓音且愿道海清莫问神州沈徘徊惜景短留滞畏老侵昨逰感莺咔今至闻蝉吟常恐官事絷佳日妨登临譬如逃学儿汲汲贪寸隂何因释胶扰把臂偕入林泛西湖桂湖亦在西岂减颖与杭丹桥抗崇榭渌波浮轻航休沐陪胜践轩盖何辉煌停桡藕华中一目千红裳讵知白昼永但觉朱夏凉古洞半芜废仙人今在亡踞石散醉髪吸涧浇吟肠延緑缭溪步诘曲经禅房野鸟啼宻竹高蝉嘒疎杨虽无丝管乐谈论谐宫商诸君敏于诗援笔如蜚翔顾予乏华藻山鸡追鸾凰颇能读古碑所恨侵夕阳明发复扰扰前㳺未可忘题许介之诗草我留鸢跕外君徃雁廻边走仆行千里敲门授一编真妍非粉黛至巧谢雕镌何必周丞相男儿要自传慈氏阁阁建五季时丹碧晃曽絫吾行半区中鉅丽莫与比想方营综时覇心极雄侈但思穷耳目寕论竭膏髓一朝陵谷变飞电扫僭垒湘波日夜流不洗争篡耻惟存浮屠居愿力久未毁夕阳吊陈迹危槛聊徙倚遥怜下界热高处凉如水若非逼严钥坐待钟声起翛然亭每到䦨干畔俳徊暮始还为怜临水寺尽见隔城山墻缭青苔里舟藏緑树间松扉宜歩月只是限重関辰山一峯叠三洞廼似弘景楼下洞初俯入藓室寒飕飕中洞忽跃出有通玄幽豁然崖谷判万态谁镌锼或如植寳幢或如垂珠旒或如鲲鲸飞或如龙麟㳺石桥状天台木栈疑蜀州稍憇大士嵓遂经羽人丘力穷至上洞身载云气浮未毕水山縁勉为尘世留平生避地心兹焉宜菟裘长斧樵青壁短簑耘緑畴独恨汲路逺溪涧皆背流㑹当逢异人卓钖成灵湫千山观西巘林峦擅一城渺然飞观入青冥于湖数字题村华栋阳朔千山献画屏境胜小诗难冩尽天寒薄酒易吹醒独㳺不恨无人语满壑松声可细听曽公嵓广室内嵌空层峯外巍嵬仰视骇县石俯践愁滑苔古窦风肃肃阴涧泉洄洄飞梁跨其间上可陈尊罍爱凉复畏湿当暑重裘来名嵓者谁欤兄固弟子开忆昔建中初国论几一廻惜也祖荆舒卒为清议排至今出牧地姓字留苍崖踌躇增叹慨日入禽声哀郊行薄有西风意郊行得自娱山晴全体出树老半身枯林转亭方见江侵路欲无何妨桥缆断小艇故堪唿秋日㑹逺华舘呈胡仲威岭表岂必热庚伏频滂沱薄暮辱招要盆李参瓶荷君侯如长松折节交藤萝竒字识夏鼎古音弹云和今日素商至高屋凉意多夜清群籁息已有蛩鸣莎人生不饮酒贤愚同销磨拍手问湘累独醒欲如何谬承青眼顾讵惜苍颜酡客散我亦归耿耿看斜河老大老大重登聘士䑓客懐牢落可曽开临流徃徃看鸢堕入署时时见马来有约青山何日去无根白髪是谁栽目嫌不帯功名骨只合眠莎与坐苔伏波巖悬壁万仭余江流浇其趾仰视不见天森秀㧞地起中洞既深豁旁窦皆竒诡惜哉题识多苍玉半鑱毁安得巨灵凿永削崖谷耻𬗟懐两伏波徃事可追絶铜柱戌浪泊楼船下湟水时异非一朝地亦去万里山头博徳庙今为文渊矣谓予谓弗信君请讨诸史诘猫古人养客乏车鱼今汝何功客不如饭有溪鳞眠有毯忍教䑕啮案头书八挂堂呈叶濳仲之子初度曰畏客如避仇朱门禁入谒青山招出㳺置醴泉石间凉意生觥筹风槛绛华馥氷盆丹实浮起诵眉夀篇酌君介千秋煌煌丞相孙少也宜袭侯黒头去云逺白发来何稠君言权位盛熟若志莭修静观钟鼎族起㓕犹轻沤祝君象韩吕不羡熺与攸挽聂孺人已病犹蔬素西归不复疑飞凫踰岭逺别鹤返乡迟箴史传贤女巾冓付侍姫白头潘令在应有悼亡诗题胡仲威文藁熟读执事文恍如入寳山瑰异千万种一一无可删瑶草既俯拾珠树亦仰攀羙玉不知数照映穹壤间大者中主瓒小者堪珮环居然廊庙器胡为委荆菅嗟余颇识寳对之清涕澘擕寘蔀屋内虹气惊市阛常恐阳虎辈窃去亡繇还何当变姓名袖出函谷関戴秀嵓兹巖视诸峯厥状尤峥嵘旧为碧藓封新有朱栈横縻腰尚恐坠束炬方可行外狭中乃寛始闇俄忽明仰视神魄悸俯顾形殻轻遂覧丹炉基㣲闻玉鼔声源深足力尽路黒云气生不辨昼夜分恍疑世代更尝闻学神仙所得由专精岂吾诸名士羡彼一老兵欣然约同志嗣此将寻盟安知无白鹿絶顶来相迎寄左次韵魏多谢齐安牧交情未阔踈方筹江北事肯寄海南书开幕交锋处修城刼火余别来各添岁筋力近何如二同事征西府闻君已绣衣小侵今视昔大㨗是耶非酋长舆尸返𥚹禆奏凯归六関天様险莫遣贼能飞中秋湘南楼饯张昭州台使选良牧诏下帝曰俞高牙植华舰饯者来倾郛明月满丽谯寒光映尊壶桂人愿少留昭人望疾驱一室可为政况廼有国都岭民曰以耗丁口彊半无洋洋𬗋云䛇侯其勒座隅道乡游息处暇日搜榛芜鄙拙忝投分临风独踌躇颇念友离索寕论鬼椰榆何繇扣铃阁百榼倾兵厨榕溪阁榕声竹影一溪风迁客曾来系短篷我与竹君俱晚出两榕犹及识涪翁哭谭戸录读过书皆记非惟善属文有名登进士无命作参军白髪行秋暑青衫殓瘴云可怜膏火下虚费一生勤二胷次有千年中乏一钱客来临旅殡官为顾归船通徳梳新髻童乌拾旧编伤心邻巷里废宅鎻寒烟风风于天地间惟桂尤其雄将由岩窍多或是地形穹不知起何处但觉来无穷浮埃晦白昼竒响激半空一怒动旬浃小亦数日中城堞凛欲压况此半𤱔宫尝闻古至人御气犹轻鸿刘季晩可怜击筑悲沛丰我老断恐怖眠身等枯篷飘掷付大块奚必分西东观射浪箭束如林傍观笑不禁蛮平无事久卒惰可忧深各自分牛脔何曽贯虱心种侯青涧法能费几黄金荔支巖异境閟神竒一罅通深阻呀然张蟾吻光恠腹中贮始来尚觌靣稍进但聆语廽头失尘世束緼行里所石房容十客石柱径丈许眠若将吠坠菓疑可咀平生闻化城今见玉楼橹陟高既趫㨗循狭或伛偻忽逢路穷处浅浪隔洲渚心知仙圣居𣣔到无飞羽向非薪烛力徃返何异瞽重游傥未卜聊向诗中覩再游栖霞洞直路幽隂仄路明玉为墻壁雪为城殷勤报有诗翁到万一仙人肯出迎佛子巖环郭洞府多所患在卑湿斯巖独虚敞他境未易及穹如层屋构广可百客集开窦送云出扫壑延月入穴居傥堪谋径欲老樵汲絶顚尤玲珑苔磴不计级惜为僧所涴飞栋縁嶪岌佞佛堕痴想明鬼趋陋习遂令登眺者欲徃足若絷何当一燎空尽见万仭立刘仙巖絶顶来寻炼药踪老仙端的是吾宗寄声月白风清夜定许相期第几峰龙隐洞先贤评桂山推尔居第一豁然碧瑶戸夹以双玉璧中有无底渊黒浪常荡潏谅当剖判初倍费造化力雷嗔斧山开龙怒裂石出至今絶顶上千丈留尾嵴寕论儿女子壮夫股为慄我来欲题名腕弱墨不食摩挱狄李碑文字尚质简今人未知贵后代始寳惜洑流工骇舟久㳺觉萧瑟巖屋寛如家廻櫂聊愒息哭梁运管伋忆共㳺山犹昨日奄惊白昼隔存亡宅深外不知何病医杂人争试一方弔客伤心同沥酒爱姫收泪各分香淳熈丞相潭潭府今日门庭冷似霜琴潭山形若覆奁潭面如拭镜竒哉几案物千古弃荒夐了无扳跻劳坐惬幽埜性泉源黒难穷崖色碧相映闯深畏龙势窥浅见鱼泳可怜风水声空山谁来聼我欲买兹丘扫迹逃嚣竞未言葺苑斋先可理渔艇清惠庙来访古词宫迢迢过水东一条溪不断数里竹方通巫拜分余胙商行祷顺风粧楼空百尺半仆夕阳中辰山道人道人何爲者寒暑一布衫发白具老态口呐稀冗谈我陪小队来猿鸟窥层岚道人方掩戸燕坐弥陁龛迎客不下山送客不出庵即之疑藁木靣目寒巉巖赠钱漠然谢有若投诸潭㣲言歳计熟收芋已满篮斯人来识字岂必曾遍参所立偶自高可儆佞与贪玄山观来瞻石像看唐碑一径苍松映碧漪闻说宋公曾住此寄声过客细吟诗榕溪隐者榕溪有隐者幽事在溪曲治地可十𤱔方整如奕局始行入荆扉渐进至苑屋树之百盆兰缭以万竿竹觧衣憇素隂拥鼻来㣲馥主人闻客来引避若骇鹿却询守舍儿云已出卖墨壁间见其像条褐巾一幅安知非回仙寄迹混尘俗矢诗慕高风君归傥肯读褉亭年年春草上亭基父老犹能説左司寂寞当时修禊处一间老屋两残碑自用台字韵一首脱了荷衣事将台覊留又见岭梅开诗因癸水辰山作讼自雷州电县来架上书从人借读墻边竹是俸移栽小忩睡起无情味闲聼饥禽啄砌苔篸带亭上到青林杪凭䦨尽桂州千峯环野立一水抱城流沙际分渔艇烟中见寺楼不去垂去客更得几廻㳺程公巖石室外甚狭中广如毬塲伟哉鉅丽居天造无栋梁严冬既深燠盛夏尤虚凉偶至不忍去杖履聊方羊人䏻专此壑何必政事堂先须置禅龛次第营丹房烟霞入几席尘土麾门墻学道纵未得着书亦可藏哭林晋之判官去岁冲寒赴辟时感君骑马逺追随一春不得梅花信万里空题薤露诗小简佩壶邀士友大铛煮粥活流移平生二事尤堪记应有名公与撰碑鹊乆不闻乌鹊朝来噪不休殊乡无喜事应为买归舟榕䑓㧞地高崖如铁色拂天老树作寒声他年记宿榕䑓夜便是南归第一程无金絫贫如故镜有丝生老奈何一事尚堪夸北客来时诗少去时多严関新洞羽客初寻见因子此葺庐未能平险峻先拟架空虚磴落樵相引山名尉自书看来驿临道未必有仙居乳洞千峯梦里尚崔嵬不记青鞋走几廻天恐锦犹欠阙又添乳洞入诗来发湘源驿寄府公走本山中人感激趋燕台谬辱弓旌招愧乏谋议陪先生如春风盎然嘘陈荄晓入开玉帐夕话扄铃斋下榻惊一府撰杖穷千崖岂曰君畜伋实惟予视回岁晚谋北辕凄其难爲懐欲言先菀结既决犹徘徊是日戒行李送者皆邹枚兵厨遗珍饷祖席罗寳钗下令许卜夜寕畏街鼔催诘旦枉牙纛山亭陈金罍都人如堵墻谓我何荣哉未闻从事去亲致元戎来缱绻谈至夜霜月照露苔长跪抱马足离绪焉能裁丽谯落天杪怅望空倚桅昔人死知已骨朽名不埋公有管乐姿愚非温石才他时傥后凋安敢忘栽培铧觜世传灵渠自始皇南引漓江㑹湘楚水山忧赭石畏鞭凿崖通堑三百里篙师安知有史禄割牲沉币祀渎鬼我舟阁浅懐若人要是天下竒男子只今渠废无人修嗟乎秦吏未易訾书堂山子厚文章宗仲涂岂后身不肯作崑体寕来牧湘濵诛茅翠麓颠日与书卷亲刬去五季衰挽回六籍醇欧尹相继出孤唱繇伊人风流喟已逺尚喜栋宇新涧泉既可汲山木亦可薪熟读壁间藏痛扫毫端尘千峯高丛丛一江碧𥻘𥻘禽鱼暨草树纤悉几案陈朂哉山中友勿厌泉石贫湘中口占少年裘马事清狂晚看梅花到瘴乡一任海风吹面黒免教人谤作何郎二船头吹火卢仝婢马后肩书颖士奴安得世间名画手冩予出岭泛湘图三江邉金碧漫层层户口稀疎塔庙增楚俗不知黄靣老家家香火事湘僧四津吏沙边立指唿放船出鎻要州符书生行李堪抽点薏苡明珠一例无见方云台题壁寄书迢逓梦参差每见留题慰所思不论驿亭僧寺里有山水处有君诗土马村村墟薪湿米如金犹记来时腊雪深曽有小诗题岁月店荒无壁可追寻祁阳道中昨过知岑寂重来况雪天人居鸡栅里路在鸟巢邉草市开还闭茅山断复连潇江清似镜悔不问归船愚溪草圣木奴安在哉荒榛无处认池台伤心惟有溪头月曽识仪曹半靣来二青云失脚谪零陵十载溪邉意未平溪不预人家国事可能一例受愚名浯溪上置书堂下钓矶漫郎陈迹尚依稀无端一首黄诗在长与江山起是非二形容唐事片言中元子文犹有古风莫管看碑人指点冩碑人是太师公石皷石皷名天下州庠尽不如古祠犹汉旧石刻半唐余翠巘供凭几寒江照读书恨余非楚产来借一房居湖南江西道中独醒公子去沉湘未识人间有醉乡酒与离骚难揑合不如痛饮是单方二贾生废宅草芊芊路出长沙一怅然今日洛阳归不得招魂今在楚江邉三少陵阻水诗难继子厚逰山记絶工断璧残圭零落锦新碑无数满湘中四去年冬至投僧寺今岁阳生宿店家独夜无人堪晤语青灯相对结寒花五蛮府参军鬂发苍自调欵乃答渔郎从今诗律应超脱新吸潇湘入肺肠六丁男放犊草间嬉少妇看蚕不画眉岁暮家家禾绢熟萍乡风物似豳诗七每嘲介甫行新法常恨欧公不读书浩叹诸刘今已矣路傍乔木日凋疎八茫茫衰草莫云平斗气千年不复明惟有多情篷上月相随客子过豊城九派里人人有集开境师山谷与诚斋只饶白下骑驴叟不敢勾牵入社来十上封已失岳僧期客问丹霞谢不知懒到登山临水处始惊筋力减来时晓鸡绛帻昂然韵节清不因风雪废长鸣初闻烟岫犹䘖月久聼山城渐杀更惊起征夫茅店梦唤回老将玉関情年来无复中宵舞自笑功名一念轻哭裘元量司直筑室西山下孤标未易亲长闲如野鹤偶出似祥麟属者陪髦士嗟乎瘗玉人北风吹老泪空滴暮江濵豫章湖光如镜了无尘照见先生白髪新歳晚骑驴行万里始知孺子是高人二交逰回首散如烟重过洪州隔世然手种垂杨皆合抱朱颜安得似当年还杜子埜诗卷老眼昏花废课程小窓久矣断书声夜来忽得君诗卷自起挑灯读到明访李公晦山居乌洲在桥北我仆云路迂语仆尔何知彼有高士庐问樵得处所林樾尤扶疎修竹仅万箇古梅非一株小圃植蔬菓复有沼可渔下马式篱藩摄袂循庭除不闻鸡犬声茶烟起庖厨伊人道义富岂比山泽癯萧然蓬蒿中尚友泗与洙古来连云第翕赫衆竞趋渐台暨郿坞变㓕才须臾圣门不朽事廼属陋巷儒愿君长保此是亦颜之徒道傍梅花风吹千片点征裘犹记相逢在岭头岁晚建州城外见向人似欲诉离愁戯书客舍已去光隂挽不廻渐惊老态逼人来决河犹有方堪塞脱发应无术可栽北戍寳藏惟檄草南逰稇载是诗材客愁何物禁当得聊向旗亭买一杯懐安道中闽溪瘴岭客程赊晓泊怀安喜近家大屋书旗夷酒米小舟鸣艣竞鱼虾溪移驿已临高岸潮退帆多聚浅沙快着征衫鞭瘦马要看二十里梅花哭泽孺方先生弟子成名衆先生独命穷广埸双鬂秃陋巷一瓢空鸡馔为亲设牛衣与妇同嗟乎犹啬夀神理竟难通二方讶书来少殊乡讣忽闻素帏无祭主破笥散遗文已闭三间屋谁封四尺坟旧曾传业者南北各离群真隐寺出郭斜阳已在山夜深乘月到江干奴敲小店牢扃户僧借虚堂径挂单骇浪急回因胆薄逆风小住为心寛投床一枕潇湘梦无奈霜钟苦唤残道傍松一首入闽多古松夹道踈复宻未曾识兵火既久蔽白雪蠢兹㳺惰民深夜腰斧出斸根取脂肪窃负如鬼疾譬如人刖趾僵什立可必供君一瞬光夭彼千岁质暴殄圣垂诫樵採官着律徼吏嗜鸡豚熟视不诃诘登高抚路逵巨干日萧瑟哀哉暑行人暍死谁汝恤枕峰寺夜深投寺觧行装一点寒灯照上方老宿问余何处去年年来此借僧床乍归九首官满无南物飘然匹马还惟应诗卷里偷画桂州山二儿童娱膝下母子话灯前却忆江湖上家书动隔年三絶爱墻隂橘花开满院香邻人欺不在稍觉北枝伤四北戍邉城下南逰瘴海头不知天地内何病可逃愁五孚若如天马轩昂不可覊为贫踈饮客因病出名姫六弛担逢除夕檀栾共拥鑪把如爲客看还得似家无七架书多散乱信手偶拈开正似前生读茫然记不来八手种梅无恙苍苔满树皴可怜开较早不待逺归人九格力穷方进功夫老始知尽教人贬驳唤作岭南诗题坡公赠郑介夫诗玉座见图叹累累菜色民如何崔白辈只冩蔡奴真二向来与相国投分自钟山不入翘材舘甘为老抱関三下吏语尤硬投荒身转轻不然玉局老肯唤作先生后村先生大全集卷第六后村先生大全集后村先生大全集卷第七后村先生大全集卷第七诗蔡忠惠家观墨蹟维蔡郡之望过者必式闾严严端明厅遗像犹肃如颇闻手泽富倘许窥珍储主人命发笥棐几同卷舒比颜倍秀丽眡栁加敷腴毫杭两记在妙与蜡本殊洛桥字尤佳其大径尺余班班名臣帖煌煌昭陵书坐令承学士若覩庆厯初向来故家物聚散何忽诸祭器抱他适玉轴弃路隅端明梦奠时譍门惟一孤厥裔日以蕃庙院蜂房居寸𥿄惜如命不博明月珠乃知儒泽逺浮荣无根株朂哉守视者巾袭防蠧鱼昔方孚若主管云台予监衡岳每岁瑞庆节常聚广化寺拈香癸未此日独至寺中輙题一絶同作祠官荷圣朝年年相待放生桥精庐此日来无伴稽首炉熏自祝尧有感策策秋声起树枝遥怜塞下雁来时寕闻中夜荒鸡舞肯舍他人竹马骑短剑旧曾交侠客小诗犹足将偏师无情恰是青铜镜刚照书生两髩丝挽水心先生一梦孝皇初悽然四纪余国人莫知我天下孰宗予散地虽无柄名山尽有书乌虖传万世犹足矫元虚二所学如山海吁嗟不一施未闻访箕子但见诔宣尼空郡来陪哭无人敢撰碑纷纷门弟子若箇觧称师林容州别墅出郭五里强治地十亩寛竒峰面朝挹高阜背屈蟠忽献若神授乆閟由天悭兹焉卜夀宫朱垩浮林端使君世虑淡出岭颜如丹静思三窟危孰如一邱安莳松既森秀引泉亦甘寒愿言奉巾屦暇日来桓哭林山人僵卧茅檐下怡然八十春竟无衾覆首惟有锸随身赙吊稀来客封崇託外亲自言坟出贵后必产竒人挽方孚若寺丞使君神隽似龙麟行地飞空不可驯诗里得朋卿与我酒边争覇世无人寳钗去尽中年病珠履来疎晚节贫昔共诛茅聼瀑处溪云谷月亦悲辛二斯人讵意掩斯邱六合茫茫不可求射虎山中如昨日骑鲸海上忽千秋帝方欲老长沙傅虏尚能言博望侯回首濑溪溪畔路跛驴无复从公游挽方武成二首颇有翁标致唐衣折角巾虽疑头小鋭极爱腹精神阔矣云霄志悲哉露电身世间无妙质一恸惜斯人二丱角诗名出流传海内夸师称起予者翁问倩人耶惜未叅诸老犹堪擅一家从今崖瀑上谁共访梅花福州道山亭絶顶烟开霁色新万家台观宻如鳞城中楚楚银𫀆子来读曾碑有几人建州风紧云髙雪尚悭建州城北倚栏干林稍淡日红如线应为梅花煗晚寒起来起来呵手捡衣篝烛影蛩声伴小楼赖有梦中堪细説锦牋冩不尽离愁入浙浦城南畔只轻隂入浙方惊雪许深梅皜枫丹三百里笑人短幅写寒林寄人老擕诗卷入京华觅店先须近酒家白发但能妨进取未妨痛饮插梅花夀昌山路泥深雪未干病身初怕浙西寒新年台歴无人寄且就邨翁壁上看桐庐桐庐道上雪花飞一客骑驴觅雪诗亦有扁舟蓑笠兴江行却怕子陵知富阳便着羊裘也不难山林未有一枝安富春耕种桐江钓却羡先生别墅寛记梦父兄诲我髧髦初老不成名髩发疎𥿄帐铁檠风雪夜夣中犹诵少时书出都客子来时腊雪飞出城忽已试单衣湖邉移店非无意要共林逋话别归题砚吾砚平生极自珍涂云抺月发清新临归擕就西湖洗不受东华一点尘杜丞忆冒重围入孤城赖不亡战功何日赏檄草至今藏旧事归诗卷新寒入箭创江边逢杜杲髩发各苍苍久客久客长安市人情薄佀云寕为絶交论不着送穷文白髪长千丈黄金尽百斤故山春事动深恐废耕耘赠陈起陈侯生长纷华地却以芸香自沐熏鍊句岂非林处士鬻书莫是穆参军雨檐兀坐忘春去雪案清谈至夜分何日我闲君闭肆扁舟同泛北山云赠翁卷非止擅唐风尤于选体工有时千载事祗在一联中世自轻前軰天犹活此翁江湖不相见才见又西东路傍桃树为爱桥邉半树斜解衣贳酒隔桥家唐人苦死无标致只识玄都观里花题壁儿时挟弹长安市不信人间果有愁行徧江南江北路始知愁㑹白人头马上口占陌上秋千索渐收金鞭赖逐少年逰晚风细落梨花点飞上春衫摠是愁挽李尚书韩范止如此公乎事又艰不陪冶城庙合殉定军山玺出千官贺弓藏一老闲琱戈提十万犹记凯歌还二幕下多才隽于今尽䇿勲可怜狂处士曾揖大将军乆戍儿郎老新招部曲分此生甘寂寞有泪湿髙坟桥西昔饮桥西岁月多梨花深处侍郎过垂鞭欲访湔裙约奈此萧萧鬓雪何黄田人家别墅缭山种海棠为赋二絶万红扶路笑相迎彷彿前身石曼卿若向花中论富贵芙蓉城易海棠城二海棠妙处有谁知今在臙脂乍染时试问玉环堪比否玉环犹自觉离披郭熙山水障子高为峯岚下涛江极目森秀涵苍凉始知着色未造极一似丑女施铅黄惊泉骇石聚幽怪巨楠穹柏蟠老苍鹿门寺华子冈是耶非耶远莫详疑闻钟声起晻霭似有帆影来㣲茫陌穷渡絶雪满坂驴鞍钓笠分毫芒炎曦亭午试展翫坐觉烟雨生缣缃古来絶艺必名士俗史辟易安敢当大年脂粉米老狂先朝仅数燕侍郎吾闻汾阳子贵购父画一笔不许它人藏矮屏短轴已可寳况此四幅垂华堂呜唿主人谨护守神雷鬼电或取将挽林夫人奉使年三十声名满四夷竒哉何物媪生此丈夫儿墓竟同孙窆家犹有妇持向来称夀地忍聼鼓箫悲挽叶夫人年与藁砧齐来嫔自始笄典刑丞相子礼法大夫妻恠鵩惊频集离鸾忍只栖伤心衾含等犹是嫁时赍题洪使君诗卷刻于芹泮士争披传到茅庐我窃窥突过韦郎森㦸句高如栁恽采苹诗日惟坐啸熏沉水间亦摇毫品荔枝况有太邱为小序遥知流布满京师闗仝骤雨图四山昏昏如泼墨行人对面不相觌凄乎太隂布肃杀间然混沌未开辟千丈拏空蛰龙起一声破柱春雷疾我疑人间瓠子决或是天上银河溢异哉烟霏变态中山川墟市明厯厯茅寮竹寺亘掩映疎舂残磬渺愁寂叟提鱼出寒裂面童叱牛归泥没膝羊肠峻坂去天尺驴饥仆瘦行安适林僧缷笠窘廻步海商抛矴忧形色纵覧鲲鹏信竒伟戯看凫雁亦萧瑟乃知画妙与天通模冩万殊由寸笔大而海岳既尽细如针粟皆可识向来闗生何似人想见邱壑横胸臆呜唿使移此手为文章岂不擅塲称擘哭左次魏二首少日一编书中年丈二殳乃知杜预智谁谓秋山愚小试飞箝策方为进筑图到头麟阁上终不着臞儒二甫痛何郎夭邱明亦复然因思题墓上不若闘樽前剑马为谁得琴书有女传惟应千载下配食雪堂僊寄永嘉王侍郎珍重西清老书来访薜萝为邦应好在作佛竟如何花押常衙少柑香静坐多闻公须尚黒未害小婆娑秋热忆旧逰忆昔浮江更涉淮早秋天气最佳哉塞垣榆落蝉初少泽国芦疎雁已来风露入怀诗笔健闗山满目笛声哀南州九月犹絺绤纵有清樽底处开二塞上秋光冷似氷当年豪举气凭陵打毬不用炎方马按猎初调异国鹰山寨凄凉闻戍鼔水村揺落见渔灯而今病掲茅檐底追记犹堪洗欝蒸哭李景温架阁挟策説荆州那知亦闇投漫招温处士㡬杀杜参谋出幕有清议还乡空白头人间容不得下与阿翁逰送郑端州想入漳潮境牙旗夹路红帝方忧瘴俗君可惠清风海有沉珠户岩无斲砚工它年循吏传要杂古人中送方子约赴衢教博士非如吏巍然道自居诸生趋避席太守揖升车朱笔浓披卷青灯细有书汉廷重文藻行矣召严徐李园有懐孚若曾与山公醉不归李园水竹尚依依钿车疾取春莺唱铁笛潜惊宿鸟飞昔把蟹螯同酒琖今持马䇿叩城扉溪头一片无情月偏照愁人泪满衣送方阜高赴衡州法椽仕不论高下丝毫要及民君其守三尺古有活千人岳树侵云杪江蓠满水濵楚芳饥可荐切莫叹清贫答敖茂才太傅品胡儿樊川誉阿宜既为诸父赏焉用外人知晓月家山梦秋风客舍诗桐城逢汝伯一为説相思失猫饲养年深情已驯攀墻上树可曾嗔击鲜偶羡邻翁富食淡因嫌旧主贫蛙跳阶庭殊得意䑕行几案若无人篱间薄荷堪谋醉何必区区慕细鳞送张应斗还番易蕉荔漫山雾雨繁虬须客子悔南辕久留闽囝谁堪话却忆番君可与言豪杰虽穷留气在圣贤不死有书存归时洗换征衣了拣箇深山紧闭门为圃屋邉废地稍平治装点风光要自怡爱敬古梅如宿士䕶持新笋似婴儿花窠易买姑添价亭子难营且筑基老矣四科无入处旋锄小圃学樊迟二衰病归来占把茅譬如僧葺退居寮因存橘树斜通径怕碍荷花小着桥古有功名兴钓筑今无物色到渔樵可怜岁晚闲双手种罢芜菁撷菊苗送黄舒文赴钦教博士文中虎垂髫已定交雅宜对红药胡乃渉黄茅薄有先生馔全无弟子嘲犹胜迂阔者荷锸垦荒郊挽袁侍郎华髪始遭逢其如道不同可曾留孟叟俄已罢申公谏草多传出经疑书觧通岂无南董氏奋笔纪孤忠二遗诰兼新讣同时至荜门龙髯先帝逺鲐背㡬公存方恨三旌晚俄惊一鑑昏澘然関世道不是哭私恩敖器之宅子落成臞公卜筑向东皐小憇江湖半世劳遶屋树隂供杖屦登楼山色发诗骚客来贺厦杯行阔市冩抛梁帋价高白虎渐台何处在不如茆舍尚坚牢答陈珍寂寂少㳺从斯人未易逢清贫今仲子疎隽小元龙君谨提诗笔吾常避箭锋勉旃鸣盛世切勿效寒蛩挽表叔赵君任安抚二首丞相规恢䇿家庭已习闻寕论乘一障真可帅中军玉麈无䏻对金钱有即分心知伏波病多半为忠勤二叔在兵间日书常笑我孱初云机㑹易晚叹事功难寂寞郎官省荒凉上将坛遥怜㑹稽窆新种短松寒池上榴花一本盛开炎州气序异十月榴始花是谁初植此石罅抽根斜绿隂蔽明曦朱艳夺暮霞始犹一二枝俄已千百葩染人不䏻就画史无以加洛阳擅牡丹久矣埋胡沙蜀州夸海棠邈然隔䕫巴安知蓠壁间亦有尤物耶坐令农圃家化为金张家诗人好模拟冻蘖并寒槎斯篇倘令见无乃讥吾奢苏李泣别图风云惨悽草树枯死笳鸣马嘶弦惊鹘起熟看境色非人间祁连山下想如此手持尊酒别故人此生再面真无因胡儿汉儿俱动色路傍观者为悲辛归来暗洒茂陵泪子孟少叔方用事白头属国冷如氷空使穹庐叹忠义茫茫事徃赖画存毎愁岁久缣素昏卽今画亦落人手古意凄凉谁复论芙蓉湖上秋风起櫂歌万株映栁更依荷老来不作繁华梦一树池邉已觉多二池上秋开一两丛未妨冷淡伴诗翁而今纵有看花意不爱深红爱浅红邹莆田见传葬书今君葬説其传逺一字真堪直一缣惜似辨才藏稧帖爱如房相笔楞严略疏脱误烦重校尽叩精㣲恐不亷欲卜寝邱何处是凭髙试为指东崦挽郑参议同牓飜腾尽君初拜小侯地寒推易去天逺借难留新壠家山畔生祠岭海头厯官如杜老白首止参谋同郑君瑞出濑溪即事十首汗血名驹白玉鞭本初父子喜华鲜只今无复狂逰侣自缷驴鞍古店前二妓有香分客有鱼主君头白縂因渠枯杨此日悲风起寂寞无人哭墓庐三元凯平生以智推今看徃事一何痴山头螭首犹芜没那有人看水底碑四昔结精庐在半崖苔扉无主阖还开近闻有虎为看守应是防闲俗子来五豪士寕沦鬼趣中曼卿昔去管芙蓉君今定作梅花主来徃山间倘一逢六虆梩而掩古无讥何必封崇揭祸机到得珠襦金椀出始知羸葬不为非七古于生死騐交情何况台欹渐平不是刘君同郑老苔深草合㫁人行八铁马防秋记昔曾晩涂消缩似寒蝇同时校尉俱封拜谁伴将军猎覇陵九北耗而今杳不知路傍羽檄走无时自怜满镜星星发羞见官中募士旗十老奴昔逐我西东㨗似猿猱跳絶峯今日道旁扶一拐汝公安得不龙钟敖茂才论诗诗道不胜玄难于问性天莫求邻媪诵姑付后儒笺至质翻如俚尤癯始似仙吾非肝肺异先得子同然鏁谏图谠言直触大单于赖有阏氏上谏书若把汉唐宫苑比玉环飞燕縂输渠哭刘连江世钧晚唐才调晋风期一片胸襟颇涉竒每过邻家因贳酒偶添别墅为赢棋议郎秩浅无超拜令尹官清有去思种得花成身不见江邉父老至今悲明皇按乐图莺嗁花开春昼迟掖庭无事方遨嬉广平策免曲江去十郎谈笑居台司屏间无逸不复覩教鸡䏻闘马䏻舞戯唿寕哥吹玉笛催唤花奴打羯皷南衙羣臣朝见疎老伶巨珰前后趋阿瞒半醉倚玉座袖有曲谱无谏书金盆皇孙真龙种浴罢六宫竞围拥惜哉傍有锦绷儿蹴破咸秦跳河陇古来治乱本无常东封未了西幸忙辇邉贵人亦何罪祸胎似在偃月堂今人不识前朝事但见断缣装束异岂知当日乱离人说着开元縂垂泪哭李公晦二首不㑹天公意令君死五谿少曾游洛下晚乃相胶西白首尊师说丹心对御题悲乎成底事路逺客魂迷二洲邉三亩宅有竹有梅花岂不堪名世何如勿起家身才着朱绶州谩出丹砂渺渺重湖外悲风咽暮笳送邹莆田日日焚香出天知令尹心租符环境少花判入人深发路惟诗卷家亦俸金极为乡井惜不是怆分襟即事买得荒郊五亩余旋营花木置琴书栁能樊圃犹须种兰纵当门亦不锄无力改墻姑覆草多方存井要浇蔬区区才志聊如此谁谓先生广且疎二目为诗客不胜惭唤作园翁定自堪抱瓮荷锄非鄙事栽花移竹似清谈野人只识羮芹羙相国安知食笋甘晚觉齐民书最要惜无幽士肯同参三墻角新开白版扉时寻樵牧弄烟霏代耕岂若收躬稼赐帛何如出自机湖海浪游今已倦山林独徃未全非百年只愿身强徤长为慈亲负米归四待凿新池引一湾更规高阜敞三间缩墻恐犯邻家地减树图看屋后山身隐免贻千载笑书成犹要十年闲门前蓦有相寻者但説翁今怕徃还梅花髣髴瑶姫拥仗来苑檐化作玉楼台平明遶砌圆残梦元是梅花数树开二惨地纷纷着树稀岁华摇落惨将归世间尤物难调护寒怕开迟暖怕飞三篱邉屋角立多时试为骚人拾弃遗不信西湖髙士死梅花寂寞便无诗四肯因冷淡怨年芳霜满寒林月满塘至白世间惟玉雪不如伊处为无香五夜来几阵隔窓风便恐明朝已埽空点在青苔真可惜不如吹入酒杯中送邢仙游彼美邢侯者逢人满口夷有恩霑小户无势挠公家拔尽民间薤栽添境内花吾诗采清论一字不曾加夜登甘露山小家三两户荒巘万千重有月犬时吠无人水自舂二月落宿禽起幽人殊未回不知何处磬迢递过山来书事竭海夷山气力雄只愁无术驻颜红却须擘划千余岁多买丹砂置女僮二因治陶朱术太精世间无物足经营更将郭璞书频看只恐青山尽凿平后村先生大全集卷之七后村先生大全集后村先生大全集卷第八后村先生大全集卷第八诗送权郡詹通判镇静一如无颁条甫月余来惟居传舍去不识兵㕑健判风生笔精祈雨洒车丈夫何必假行矣两轮朱再题钟贤良咏归室伏羲以来凡几年六经之外凡㡬书人间简册渺烟海君以约法包无余徃年华毂临敝庐舌端雪卷俄电舒平欺贾董等下驷冷笑服郑贡蠧鱼千询万叩答如响扪腹始愧吾空虚伯髙辟易季度走六论三䇿何时摅又言诸子皆丈夫经笥武库随所须观君毛骨老犹尔惜也未见雏与驹方今主相求极谏君曷不携轼辙俱自云素鄙从横学尚友洙泗谈古词堂堂冕辂岂不好却慕点也寕非迂行当端委秉周礼未可春服从鲁儒送洪使君虽拥朱幡贵清臞两髻霜判花人竞诵诗草士深藏农饱因蠲赋州贫因救荒公归无媿面应可见严光送陈鲁叟使君赴广西漕阖郡留无计匆匆夺父师使君三月政遗老百年思逺宦生华发轻装载旧碑海山应有恨未得谢公诗二韩杜曽游处君行得细寻那知瘴烟里忽有福星临竭海求珠蚌搜山採翠禽定将氷与檗一洗浊夫心永嘉黄九万见访避暑惟髙卧柴门闭不通子来佩明月予起濯清风有墅犹当赠无城可得攻灵舒如见问今作灌园翁别宋斌文叔天下书无数君专治四书因留精舍久遂向举塲疎山路挑去秋风罢讲余故园荒草合似欠一番锄熊主簿示梅花十絶诗至梅花已过因观海棠輙次其韵万橤千葩染似红停杯无语恨东风薄寒且为花愁恼何况开时值雨中二红点霏霏似撒沙荒园幻作五侯家自怜改尽青青髩无力栽花且看花三几树繁红映碧湾罗浮山下见芳颜分明消得黄金屋却堕荒蹊野径开四颠风狂雨阻追攀欲问春留数日间过眼红云成白雪到晴祗恐没花看五梅太酸寒兰太清海棠方可入丹青赵昌骨朽徐熙死谁写春风上锦屏六特以秾纤压衆芳痴人痴杀恨无香问渠妩媚房栊里何佀庄严几案傍七共倒残尊过日西重来花事想参差建阳主簿今才子焉可无死补杜诗八归骑何须抵死催且拈落橤借苍苔平生酷喜坡长句笔力今谁可夺胎九暮雨亷纤似入梅一春花月欠攀陪草生后圃深三尺也道身为县令来十海棠洞下醉忘归岁月如驰不可追想得千株今合抱此生未卜再游时再和十首色深乍擣守宫红片细俄随蛱蜨风到得离披无意绪精神在半开中二蔷薇难比况金沙一种风标富贵家我有公评君记取惜花须惜海棠花三千枝绛雪照沧湾应笑刘郎带老颜尚有少年情味在戯搜绮语续花间四凤州宫栁昔曾攀亦醉宫花芍药间独有海棠心未足每逢多处必来看五刘园水竹絶幽清花径繁红藓砌青何处贵游闲歩障谁家生色画深屏六徙倚溪亭惜坠芳恨无异域返魂香残枝併恐风吹去插在金瓶置坐傍七忽忆联鞍过水西重寻前约未参差祇愁人议风流罪屡出看花数赋诗八淡赏无烦羯皷催觧鞍便可坐莓苔莫将花与杨妃比䏻与三郎作祸胎九旋挑野菜拾青梅又向花邉得暂陪各选一枝簪白发明年知与阿谁来十君忆东湖不久归我思陈迹恍难追殷勤为报鸎花説止有诗情似旧时水心先生为赵振文作马堘歌次韵一首洛阳牡丹隔万里棘荒姚魏扶不起马堘近在杭州陌野人只向诗中识匀朱傅粉初窥墻海棠为屋辛夷房千林春色已呈露一株国艳犹閟藏多情荀令香透袖俊游恐落都人后揺鞭深入红云乡觧衣旋贳黄幐酒淮南芍葯初过兵人生何必塞上行坠裀委壌各有命肯学冻士鸣不平移家欲傍园翁住手开芜地通苹者寻芳栩栩趂蝶飞逐臭纷纷怜蚋聚君不见玄都吟茟妙燕许诗成却遣世人怒君若拏舟独徃时我亦荷锄相随去赠髙九万并寄孙季蕃诸人凋落尽髙叟亦中年行世有千首买山无一钱紫髯长拂地白眼冷看天古道微如线吾侪各勉㫋二菊磵说花翁飘蓬向浙中无书上皇帝有句恼天公世事年年异诗人箇箇穷筑台并下榻今岂乏英䧺题何秀才诗禅方丈景建谈之子诗禅丈室寛䏻将鉊椠事止作葛藤看坏衲䝉头易元机得髓难何因清夜话分我一蒲团挽邵武洪倅不识监州面闻名似旧知空余商榷恨竟失合并时昔作大苏客今观小谢诗西风丹旐过一爲士林悲挽䕫王中甫羽书堆里挟遗编徃古来今尽粲然白髪晚持川口节丹旌暑下崃门船生前多半游榆塞身后方才领木天老去一双懐旧泪谁知滴向建溪邉二半瓢丹药一卬技万里西来抚事悲绶着藏中公事定剑鸣匣内我年衰可怜檄笔今零落尚记纶巾共指麾身在沧州搔白首断肠吟就八哀诗挽叶濳仲运干虽出白貂蝉清贫雪满颠若无槐简后一似布衣然读久遗编絶藏深拱璧全悲乎如此士不贵又无年二俱入平蛮幕同登出岭舟交情倾葢尽世事阖棺休客致生刍去家惟断藁留遥知风雨夜愁絶老参谋送熊主簿邑事多商搉惟未暇论母慈催扇枕父老谩攀辕新戍谋何地初程宿某邨西风有来雁书札倘相存送徐夏叔昔与长君亲今方识少君极知皆造理何止并䏻文读照湘中雪吟开岳顶云老余才思竭搔首念离群和荅北山北山当代文章祖孔思周情幸未泯弟子力疲心尚在先生齿宿意逾新今无斵鼻成风手古有埋腰立雪人不向师门勤稽首一生懐抱对谁伸挽楼旸叔白首临凋瘵虀塩似旧时仅持一麾止安用五车为库有留州赋家无葬地资空余清俭字长使郡人思二平生所厯最﨑嵚不觉周南岁月深拙宦元无金润屋悼亡新有雪盈簪凄凄徳曜齐眉按草草黔娄覆首衾曾忝郡民渐教化眼㸔双旐一沾襟劳农江浙膏腴动渺然惟闽硗薄少平川可怜老子扶凋邑絶似吾民垦瘠田稍喜一犁翻宿雨聊为三爵礼髙年太平主相调元气春在桑畦麦壠邉二画檐一夜雨飘萧际晓隂霾埽碧霄有日渐看旗脚展无风初觉鼓声调纷纷竭作趋南亩稍稍新妆出北桥白髪长官尘土煞尚能觅句补风謡答惠州曾使君韵闻说使君风度峻神仙谪堕在人间只今坐啸凝香处帝赐罗浮作镇山二先贤平易以观诗不晓尖新与崛竒若似后儒穿凿说古人字字总堪疑送李参议滕告院挂冠由来恬退士史册亦稀疎唐有杨少尹汉惟疏大夫翁䏻辞禄去我欲杀青书今世无名笔谁为写作图挽建昌詹使君二首南渡钧枢后宣和节义门依然寠人子不似贵公孙苦李无谁採甘棠在处存遥知宦逰地巷哭更招魂二稍喜佩铜鱼邅回四纪余早无人料理晚有鬼揶揄把酒言犹在凝香夣竟虚斯人竟如此恐坐太清臞和叶尚书觧印二首郡人不识疾唿声甘雨和风徧一城岁久偏多遗爱事天髙未察借留情舟行精舍渔歌晚家近华亭鹤唳清莫比归云并倦翼先生此念素来䡖二倦入承明聼履声朱轓今复厌专城盪胸太华供吟兴照眼伊川洗宦情莼脍何慙髙士没琴龟不减昔贤清未应便葺东山墅出处方闗世重轻送叶尚书奉祠二首先生清梦绕林泉黄纸除书拜地仙报答吾君吾相子徜徉某水某邱邉事光白傅求闲后衔似温公约史年笑向故山猿鹤説古来晚节几人全二身于七邑最孤寒每辱黄堂刮眼看乍可郡无九年蓄要令民受一分寛公闲去伴种司谏我懒思寻靖长官曾出龙门称弟子感知惟有寸心丹挽卢母黄太孺人太孺贤声衆论推府君经学里人师牛衣隐约能偕老萤火凄凉自课儿畴昔黄虀曽百瓮只今丹桂已双枝乌虖卢母哀荣甚何必人题墓上碑寄熊主簿一出悬知计已非更堪留滞未成归即今白首负松菊何处青山无蕨薇不恨老从中岁至但悲事与素心违当斋寂寞生秋草几度临风忆杜㣲寄徐夏叔曽识徐卿二子竒秋来徃徃梦琼枝明时莫作沈湘赋暇日应题望岳诗主爱客卿寕忍舍兄嗟予季若为思湖南岁岁多廻雁频寄书归慰别离赠赵毉立之世毉多孟浪赵子独传精术稳常无误能髙素有名方书真烂熟裘马极鲜明自笑贫兼病将何赠宋清与北山陈龙图小儿胆大説文章萤火难争两曜光侍讲先生今寂寂龙图老子尚堂堂邻无羊仲并求仲家有元方与季方想见瘦梅疎竹下深衣如雪髩须苍答陈龙图耆旧凋零尽吾犹及太岂云清易挹自是广难周尚絅烦翁教书绅到老休何由陪几杖共看海山秋和赵吉州三首学者当穷理工诗岂羙名不能禆采访徒自取讥评青已希韦孟休官慕尚平如今成病鹤重首噤无声二憔悴东阳令区区谩自疲㫁无问牛智寕受放鱼欺俭陋交㳺笑低平父老知向来子元子髣髴是吾师三今代庐陵牧苍生属意深胸中丝补衮肘后药成金仆自操齐瑟公宜和舜琴篝灯精舍里何日共论心挽傅谏议三首昔事先皇帝堂堂立玉墀进懐伏蒲疏退诵考槃诗哀郢遗言切忧周素发垂它年耆旧传此笔属诸谁二今上龙飞始先生驿召频颇闻曾草疏终不就蒲轮勘破邯郸梦抽回洛社身也令千载下知世有全人三忆昔南山寺微言叩未终晚犹温荐语病尚寄书筒骏厩谁收我蟇陵合殉公春风溪上泪还与海潮东寄二徐珍重渠家大小君分明二陆是前身遥知洛下倾城看锦様文章玉様人答留通判元崇不见龙骧与骥驰纷纷虫篆鬪蛛丝君侯杰出南方者老仆终当北面之忆玉树枝劳逺梦熏蔷薇水读来诗自慙眼力非闗令紫气浮空懵不知以王家酒寄陈北山得二絶句诮酒味不如旧日之劲峭用韵二首先生诗酒令俱严一妇哇簧与市帘戸大才髙今吏部故应笑小更嫌甜二醇醪易入醉人乡劲酒难逢醒者甞王媪区区真小黠随时增损瓮中方和北山一首幅巾高蹈挹洪崖闲洒银钩着玉杯文律不论先汉后诗源逺自国风来却愁小子方攻冉未必吾师肯铸回极欲去修床下拜扁舟归梦绕南台送建安郑尉路人能说尉一似建溪清寸锦不携去束书相伴行无心干举将有面见贤兄应笑东阳令淹留白发生答范叔范濶矣别离乆飒焉颜发苍殷勤大范子问讯老刘郎渇睡添新懒清谈减昔狂今无望气者寳剑且深藏送杨休文寂寞鳏翁揜县斋吏传刺字睡惊回自从黄鹤仙人去谁遣青牛道士来适梦羽人良有以共吟石鼎愧无才殷勤问讯西山老何日山中伴访梅答罗天骥乃祖曾吞凤郎君岂后身颇闻精选理何必慕唐人玉麈王夷甫乌绦吕洞宾客谈溪墅胜终拟卜比邻太守林太博赠瑞香花一树婆娑整复斜使君辍赠到田家自惭瓮牖䋲抠子不称香锦伞花小借煖风为破蕚旋浇新水待抽芽丁寕童子勤封植留与甘棠一様夸再和壊径泥深古槛斜居然幻作贵逰家小亭自课童锄草空室俄惊女散花便觉麝裳无逺韵频挑蚁蠧有新芽紫薇红药催公去独许诗留野老夸三和吏散庭空㦸影斜吟牋飞到野人家隋珠和璧难酬价禅榻茶瓯忒负花谱欠名人为品藻诗因尤物始萌芽近公匹似熏班马荀令风流未足夸四和吟讽攀翻到月斜衆惊竒寳聚贫家高才盍视宫中草退士聊看屋角花未必园丁谙树性更愁墨客笑姜芽画堂金鼎熏兰麝岂有天然韵可夸五和几点朝来小雨斜未应造物妒山家陡惊春报千秋信拟问天留数日花写物祇今须老笔染根何处有灵芽彩云过眼真如梦着意追摹岂好夸六和拙笔芜词字半斜情知见笑大方家故敎吉甫独哦句除却微之谁别花勾引亲朋须果核隄防风日损根芽玉津应制需公等林下樵歌敢自夸七和短牋小草墨痕斜句法来从和靖家吟赏岂无神助笔护持疑有物司花莫因山鸟啼榕树便忆河豚饱荻芽多少邦人沾賸馥硕碑遗爱永传夸和赵南塘离支五絶侧生海畔逺难将风日尤能变色浆借问驿驰丞相府何如辇致道山堂二却贡无因送上天漫山如锦但堪怜罗浮所产真奴隷只为曾逢玉局僊三十颗千钱品最珍北人鲐背未濡唇若生京洛豪华土买㫁丹林肯筭緍四辇毂尝新着价髙土人弃掷等弁髦不嗔园客工偷窃絶喜天公享老饕五风韵能令百果低难将卢橘闘新竒品题自合还诗祖模写何须觅画师筑城行万夫喧喧不停杵杵声丁丁惊后土徧邨开田起窰灶望青斫木作楼橹天寒日短工役急白棒诃责如风雨汉家丞相方忧邉筑城功髙除羙官旧时旷野无城处而今烽火列屯戍君不见高城齾齾如鱼鳞城中萧疎空无人开壕行前人筑城官已髙后人下车来开壕画图先至中书省诸公聚㸔称贤劳壕深数丈周十里役兵大半化为鬼传闻又起旁县夫凿教四面皆成水何时此地不为邉使我地脉重相连运粮行极邉官军守战埸次邉丁壮皆运粮县符旁午催调发大车小车声轧轧霜寒晷短路又滑担夫肩穿牛蹏脱呜唿汉军何日屯渭濵营中子弟皆耕人苦寒行十月邉头风色恶官军身上衣裘薄押衣勅使来不来夜长甲冷睡难着长安城中多热官朱门日髙未启闗重重帏箔施屏山中酒不知屏外寒国殇行官军半夜血战来平明军中收遗骸埋时先剥身上甲标成丛冢髙崔巍姓名空挂阵亡籍家寒无俸孤无泽乌虖诸将官日穹岂知万鬼号隂风军中乐行营面面设刁斗帐门深深万人守将军贵重不据鞍夜夜发兵防隘口自言虏畏不敢犯射麋捕鹿来行酒更䦨酒醒山月落綵缣百叚支女乐谁知营中血战人无钱得合金疮药寄衣曲征夫去时衣纻葛征夫未回天雨雪夜呵刀尺制寒衣儿小却倩人封题上有泪痕不教洗征夫见时认针指殷勤着向邉城里莫遣寒风吹腠理江南江北一水间古人万里戍玉闗大梁老人行大梁宫中设氊屋大梁少年胡结束少年嘻笑老人悲尚记二帝蒙尘时乌虖国君之雠通百世无人按剑决大议何当偏师缚颉利一驴䭾载送都市朝陵行国家诸陵陷河北盗发寳衣斧陵木或言陵下徃来人夜闻翁仲草间哭何年却遣朝陵官含桃璀璨登金悲哉人家坟墓各有主谁修永昌一抔土破阵曲黄旗一片邉头回两河百郡送欵来至尊御殿受㨗奏六军张凯声如雷元戎剑履云台上麾下偏禆皆将相腐儒笔力尚跌宕燕山之铭髙十丈邨居书事有客相逢説坎离胡卢中药不容窥叩头无力营丹灶聊奉先生一醉资二新剃阇梨顶尚青满邨㸔説法华经安知世有弥天释万衲如云座下听三卜叟书系肘邉儿童尊信等神仙立谈算尽平生事问到封侯拜相年四刮膜神方直万金国毉曾费一生心可怜髽髻提篮者也有盲人问点针后村先生大全集卷之八后村先生大全集后村先生大全集卷第九后村先生大全集卷第九诗挽陈北山虽拜龙图号自称槃涧翁生难招此老死可见文公断简功夫久深衣笑语终空余藏稿在虹气贯山中二握笔临池惯残书映雪勤今寕无古篆宋复有唐文荒草周颙宅空山董相坟何时擕斗酒一酹墨溪云送五六弟赴四明仓官子去为仓氏人应重客卿湏怜舂簸苦勿羡釜钟嬴羊贵脾神厄葠佳肺气平亲闱最闗念频寄雁传声挽龚汀洲半日曾庐墓中年懒建牙的无金遗子仅有笏传家穷巷观时事丛祠閲岁华天乎清白吏名位止斯耶二所守老尤刚清风凛不亡洞房无粉黛垩室屏缁黄东阁遵遗令南山献吉藏百年耆旧尽里社转凄凉送戴复古谒陈延平仓部当今第一流艰难有诏起分忧城危如卵支羣盗胆大于身蔽上游应是孔明亲治事岂无子羙可参谋君行必上辕门谒为説披蓑弄钓舟挽外舅林明道閙处功名少闲中岁月长汉曾招绮季鲁仅有灵光玉雪生难涴渊冰死未忘两州残父老怀惠各悲凉二少小亲函丈而今白髪生居然明我秽久矣愧翁清川逝悲贤淑山頽惜老成年来得瘖疾相挽不能鸣柬陈寺丞筑城事变相寻智亦新烂泥堆起石嶙峋断无余力谋蒸土颇有傍观哂置薪自古虚心容议者即今枵腹役耕民姑尤聊摄皆齐境莫遣郊封有诅人答杨羿一生忠孝发于诗不为桃根与柳枝枣李流传容有伪笺家穿凿苦求竒偶全要领慙轻典虚呕心肝悔少时泽畔累臣搔白首孤吟不敢累亲知挽方岳倅昨解巴陵绂将寻洛社盟璧埋真可惜玉立尚如生旧辙氷天逺新茔雪濑清惟应带来鹤解作㫁肠声梅雨隳城自和前韵叠石黏灰事尚新忽因霑渍减嶙峋晋阳昔仅存三板瓠子今谁助束薪恃陋窃忧难御冦加工却恐倍劳民狂生亦岂前知者曾是邉城荷杵人跋某人诗卷元祐赋律古熙宁巠义新请君忙改艺诗好误终身城壊复修又赋补罅扶倾手段新举头千尺又嶙峋主谋何止堪尸祝妄议真当抵鬼薪见説传更増逻卒已闻犯夜少奸民小偷不辨公输械遥望须惊彼有人留山间种艺十絶梅鄙事闗人智浅深堪成噐禇堪衾自怜到死犹迂阔纯种梅花作墓林菊羞与春华艳冶同殷勤培漑待秋风不须牵引渊明比随分篱邉要几丛松一生着数落人先白髪栽松故可怜待得伏莵堪採掘此翁久已作飞仙兰萧艾敷荣各有时深藏芳洁欲奚为世间鼻孔无凭据且伴幽忩读楚辞桃岁岁春风花覆墻摘来红实亦甘香当时若种瑶池木却恐河清未得尝桂䜛言自昔架空虚薏苡非珠偶似珠半夜庭中金屑满老夫明日费分疏柚两树亭亭藓砌傍未论贡奉君王世无班马堪熏炙且嗅幽花亦自香笑花春风满面喜津津纵有嗔时不忍嗔尚恐傍观安注脚笑他何事与何人末利一卉能令一室香炎天尤觉玉肌凉野人不敢烦天女自折琼枝置枕傍芭蕉搅醉妨眠挟雨声碧丛宜看不宜聼而今一任萧萧滴华髪鳏翁彻夜醒寄题邵武死事胡将祠堂士各全躯命帷侯视死轻张廵须尽怒先轸面如生短刃犹枭冦空弮尚背城新祠箫鼓盛人敬比神明寄题沙县死事祝将祠堂淮右多良将吾犹识祝侯虎生䏻肉食豹死有皮留铁汉为挥涕冰翁与雪仇标名忠义传荣甚复何求挽王简卿侍郎三首先帝初更化公曾以谏闻身虽迁柱史袖尚有弹文晚境图成佛它山预作坟那知非变幻止在石桥云二末着尤奇特杯行忽坐亡无香分侍女有砚遗诸郎长乐旌旗改平泉竹石荒公今唿不应浮议果何伤三已矣孤知已颜苍髩发稀虽曾参话柄终未契禅机尚欲扁舟访俄传只履归无因拜公墓稽首忏前非题髙九万菊磵胡公饮菊潭八十冠貂蝉髙叟饮菊磵六十雪满颠胡公死无名髙叟生无权权随粪土尽名随穹壤传刘生劝髙叟世事不两全饥且食落英渴且㪺寒泉快吟三千篇多活五百年挽陈师复寺丞二首已奏囊封墨尚新又携袖疏榻前陈小臣忧国言无隐先帝如天笑不嗔阙下举幡空太学路傍卧辙㡬遗民愚儒未觧天公意偏夀它人夭此人二岁晚沧洲筑草堂却将逢掖换轩裳市朝共叹凤髙翥世俗或疑麟不祥童子举扶犹忼慨门人要绖各凄凉残经无复相镌切遗墨常留几案傍别髙九万花翁徒步悲诗境菊磵舂粮哭复斋衆客食鱼弹铗去几人白马素车来寻思旧事成三叹断送诸贤入八哀信矣两生俱烈士有金当为筑髙䑓赠建阳毉士杨椿老二首当年琹调絶平平妄意先贤宰武城邑有澹台犹未识始知令尹欠聪明二晚爱𥅆书意味长无身始与患相忘残年颇觉饥难忍未敢贪君不死方挽潘柄复斋之客潘夫子生死相从未忍分薛守颇曾参道洁志完何可欠承君鲁生邀饮犹同去龎嫂来唿已不闻菆舍一巵真永诀老无脚力拜翁坟赠辉书记二首野老柴门不惯开有僧飞钖自天台前身莫是寒山子携得清诗满袖来二棒喝机锋㨗似飞推敲事业费寻思师归定被丛林笑腹里无禅却有诗答黄镛少年妄意假韶鸣忧患欺人两髩星此去真当盟社友向来不合诳山灵百年如夜何由旦万古惟天只么青若到桐城逢旧友为言多醉少曾醒答陈珽主簿主簿佳公子何曾染绮纨果能磨銕砚真可輭铜君壮雷惊蛰吾衰月缺圆家贫无珤贝珍贶欲酬难寄题南康胡氏春风堂芋魁菜甲必同食石田茅屋不忍折有时对牀听风雨有时共灯窥简册大兄独抱古人道羣季名修弟子职一门和气常如春紫荆花开庭草碧宛然生在舞雩时又若坐于明道侧吾尝三复棠棣诗周公千载有慙色共梨分枣有㡬何摘瓜煮豆堪太息区区锥刀未足让伯夷逊国採薇喫君䏻聚族真卓行我亦爲兄愧凉徳暮年有意观庐山因作春风堂上客送孙明府三年于赤子摩拊极殷勤令尹留方寸吾民受一分宛如小胜国突过大冯君四境风謡羙公必采闻答陈璘司户丞相诗髙妙诸孙亦复竒惠连康乐弟子羙审言儿三舍犹当避偏师未易支老来怯酬唱欲速反成迟辛夘满散天基节即事六首老作黄冠返旧山尚支驿料破衙官孤臣毫髪皆君赐独坐风廊不觉寒二门庑无人殿未开白头散吏久徘徊年年岁岁千秋节长占群官第一来三闻説都人竞出嬉御街箫鼓倍年时相公入奏天颜喜半夜扬州送㨗旗四约已隆亲礼不同钧天无䜩钖臣工太皇动徳侔髙帝陛下谦恭似孝宗五野袖云云祝圣躬亦拈拂子演宗风恨渠僻陋无闻见不识光公与杲公六小臣无状挂丹书还着青袍两载余物色依然如碧鹤阶衔久矣削绯鱼挽王华甫提刑二首丱角从诸老麻衣客五侯风云疑反手江海不回头寂寂生堪笑皇皇死未酬空余老知识门戸着余愁二何必求佳傅家庭论自公颍濵碑玉局曲阜状南丰辔逺方追电筝调每値风深知有遗恨不见㨗旗红还黄镛诗卷曽伴灵芝湖上吟当年一悟至如今源流不乱知归趣篇什无多见苦心贯虱功夫须切近脍鲸力量要雄深暮年谁可谈兹事盎有邨醪且自斟徐懋功饷酒用其韵少时酒伴尽豪雄岁晚瓶罍一併空方叹独醒吟泽畔忽勤分饷到篱东鲲鲸有量真溟涬螟蠃无知妄异同老矣此身何处着便应埋向醉乡中答陈琯修职陈氏源流逺吾犹及纪羣昔惟知伯氏今又识郎君后学尊师友先贤贱艺文沧洲书册在努力缉前闻挽陈孺人昨吊空闺泪未收忍闻绋翣向斯邱不为尚子了家事似与龎公圆话头天下㫁无胶可续人间最有剑难求潘郎文笔尤宜诔想见新碑字字愁壬辰春上冡五首城南一闭幽堂十九年万松手种已参天懒随人乞郭东祭自与母耕绵上田试问拂云施鹤表何如借地荐豚肩此身只合安闾里长为先君扫墓阡西楼溪草林花净碧红伤心黄壤閟芳容短松明月易陈迹断雨残云难觅踪伊昔老盆常共酌即今败絮倩谁缝臼间一斗陈仓粟薄暮归来独自舂郭西自古佳城属吉人郭书王谶岂能神埽松稍喜衣冠衆荐芰何妨俎豆贫委巷起家真世徳分山葬友等天伦侧傍即是黄香冢冥漠之中尚卜邻中浔忆昨隆干致太平诸贤耸聼凤先鸣奏篇不愧登瀛选拂袖谁留出昼行当日伯夷兄弟瘦至今杨震子孙清定知千载蟇陵路尚有行人酹董生夀溪水如绶帯山如抱画手难摹一段竒松下可浇三奠去墓傍安用万家为虹来昂首寕非瑞蛟徙无踪若有知丱角钓㳺今白发重寻陈迹不胜悲访陈纲草堂不遇细路萦纡入野田遥瞻竹树已欣然青苔地滑跌卢老苍耳林深迷谪仙不羡玉堂在天上径须茅屋占云邉极知谢客非为亢贪看林花听涧泉题陈遂卿隐居早日称雄翰墨林暮年里巷且浮沈诸公自负遗贤愧处士元无谤国心子佩子衿输少俊某邱某水拣幽深明时莫作逃尧计怱有弓旌底处寻绵亭林逸人扁所居室曰藏晖求诗先生读易注参同筑室云山第几重昔遇壶疑见怪今于老子信犹龙方灵有物司丹灶符騐无妖血剑锋只恐欲藏藏未得世人徃徃或知踪题白渡方氏听蛙亭塘水拍隄科斗生想君亭子俯幽清黄梅雨足野田润牡麴烟收邨落晴莫信人嫌无理閙颇疑渠有不平鸣画堂方喜听琹阮谁爱天然律吕声赠钟主簿父子旗铃接迹向西驰丹桂灵椿并一时竞説郎君䏻跨灶顿令老子欲笞儿妙年不患锥无颕前辈曾言木就规相国晏公原楚产何须千里远求师寄赵简叔知宗造物方将贵此翁煌煌三印屈红牋天不受珠犀涴表海新兼鈇钺䧺诗满名山留妙墨舶归外国説清风何当把臂登云榭共看鲸波浸碧空赠豫知子隔膜䏻知人肺肝了如烛照与龟鑚敏于一行推棋子妙似尧夫测牡丹道是鬼来疑太黠蓦然仙去觅应难身今藁木寒灰様暂愧巫咸仔细看简叔和诗再寄一首弃置而今成秃翁君恩量给太仓红着鞭纵落诸公后挥麈犹堪一世雄花月三千篇絶唱海天九万里罡风胸中本自无氷炭况读君诗益扫空寄章贡姚别驾贑江当曰血成川谁肯身驰不测渊尺檄约降诸峒静单车禽畔一城全带刀俗染维新化横槊诗刋第几编相与元龙讥世事亦怜疎拙老林泉三寄简叔屡有诗贻田舍翁灯花常至夜深红莫嫌云榭文章重稍喜氷衔职任雄徤吏安知元结事贪夫愧死伯夷风得君厚禄吾何患彼此樽中酒不空寄章贡姚使君䖍在江西尤鉅丽极知君相选侯难昔多法吏怀州今少诗人上将坛敛戍官兵放衙谿洞报平安衰頽欲纳辕门谒却怕崆峒腊雪寒蒋迈説易新图别义初拈出四座皆惊昔未闻定是胸中通象数或于梦里见羲文向来夫子编三絶近世名儒説七分自笑腐生尊古注可能挟册便从君读金銮宻记仗下千官走似麕仓皇谁扈属车尘禁中陆九艰危共殿上朱三苦死嗔当日横身抗歧汴暮年避地客瓯闽小窓细读金銮记始信香匳属别人哭郑君瑞长官二首自觧铜章后终身耻折腰偶然安旧隐非不恋清朝薪水才能给弓旌未易招坟山梅似雪犹足配清标二史着陶潜卒何妨爵秩卑竟无乞米帖止有採薇诗旧友谁爲诔新阡尚欠碑中年哭同志孤立可胜悲获砚二砚温如玉琢成信知天地有精英马肝紫润尤宜浴鹆眼青圆宛似生未爱潘郎唿作友便教米老拜爲兄今年几案多竒获应是穷儒命渐亨再获一砚自和一首三砚聨翩买劵成絶胜玉杵聘云英拊摩无粟向肌起涂抺有花从笔生韫匵每愁逢暴客倾囊或笑费兄古来事业由勤苦不信磨穿道不亨蔡伟叔讲通书蒋君易学高无助蔡子重来讲杏坛绛帐先生移席聼青衿学士堵墻观举扬霁月光风易笺注先天太极难稳坐虎皮挥麈尾岂知春雨客氊寒遗编短发萧萧老日侵遗编未敢废研寻薫莸理慾迷通义衮斧忠邪害怒心笃信圣贤常事左稍知治乱每忧深人生有腹当盛酒谁遣吾侪着古今一念一念才萌帝已临岂容纤芥自欺心夜犹养气操存熟晨偶科头警惧深跌宕少曾希管葛敛藏晚欲学柴参小窓稍觉春宵冷自设篝炉置禇衾贫居自警三首昨者匆匆掷印归六年岑寂闭柴扉岁荒奴仅拾残穗日晏婢方羮苦薇寕渇莫赊邻近酒尽寒不着借来衣中年但祝身强徤要卧风松坐钓矶二赤粟黄虀味最深此生不恨老云林鬼神每瞰髙明室天地皆知暮夜金夷士燃脐犹狥货先贤覆首或无衾一瓢千驷同归尽莫为浮云错动心三客过吾庐语至晡旋营塩酪刈薪刍酒兼麟脯不时有饭与鱼羮何处无力学勿忘家世俭堆金能使子孙愚俗儿未识贫中乐妄议书生骨相臞寒食清明二首寂寂柴门邨落里也教插栁记年华禁烟不到粤人国上冡亦携龎老家汉寝唐陵无麦饭山蹊野径有梨花一樽径借青苔卧莫管城头奏暮笳二过眼年光疾弹丸桐花半拆燕初还汉宫有烛朱门煗墨突无烟白屋寒寕复闘鸡陪戯社颇思擕鹤访孤山今年秫与金同价偶得茅柴且尽欢上已樱笋登节物新一笻踏遍九州春似曾山隂访修竹不记水邉观丽人豪饮自怜非少日俊逰亦恐是前身暮归尚有清狂态乱插山花满角巾村墅邨墅溪亭处处嬉新年海岱悉清夷盗平四海无惊柝虏去三邉有㨗旗子羙间闗离乱际尧夫生死太平时从今一洗穷愁语多赋㸔花饮酒诗进徳进徳工夫有浅深一毫间断即差参醉无谬误明持敬怒亦中和见养心为善岂须朋友责积勤常若父师向来岁月悠悠过方知痛自箴答梁文杓二梁太学同袍旧晚识郎君亦隽才栁永词堪腔里唱刘乂诗自胆中来老夫一榻何曾下吾子扁舟作么回见説桐城方调卒未应能筑礼贤台哭章泉二首自有箪瓢乐何须璧帛迎后凋仁者夀独徃圣之清古不称千驷今犹重两生吾衰久无泪一恸为耆英二小扉通水竹幽絶少比邻家似巢栖者诗非火食人于今无宿士若昔有先民彊作征君诔居然语未亲赠马相士二首妪貎何妨至辅臣猴形亦有上麒麟伏波眉目空如画不是云台佩剑人二荀卿粗了心形者蒯彻安知背面哉别有精㣲书不载待君见了季成来余为建阳令遣小吏王堪为西山翁之役翁留之仙游山房招鹤亭之上令抄道书久之若有所悟弃家不归后六七年访予田间敝裘跣足真为道人矣自言欲谒翁于桐城作五诗送之向来刀笔充书佐岁晚衣巾学道流毕竟贤于人一着醉中梦里忽回头二拂袖归来乆闭闗道人剥啄访平安要知对面刘髙尚即是前身靖长官三去去寻师莫逺寻蓬莱何处海深深山房幸有栖身地且读西山夜气箴四闻説周仙有后身出山不为两朱轮白云丹灶俱无恙凭汝殷勤谢主人五或碧汉唳青霄几载山中伴寂寥今日鹤来翁已出他年却恐费翁招和南塘食荔叹君欲和诗无匆匆唱首天下文章公今年荔子况倍熟亭亭锦葢张髙空猿偷鸦啄牧童採林间残颗犹殷红在昔唐家充岁贡吟讽何止杜陵翁南穷交州西蜀土快马䭾送如飞龙绛裳冰肌初照眼玉环一笑恩光浓惟闽以逺幸免涴一颗不到温泉宫自从陈紫无真本皱玉晚出尤称雄迩来鸡舌擅瑰玮賛香誉味万喙同麟台仙人亲题品天为此果开遭逢乃知㣲物似有数声价亦与时汚隆列圣俭徳被华戎㣲如淮白不敢供奈何置驿奉私室安得木铎观民风山蹊谷堑日力穷血肩踠足驰筠笼请公移此食荔叹置在薫风殿阁中后邨先生大全集卷之九后村先生大全集后村先生大全集卷第十后邨先生大全集卷第十诗送真西山再镇温陵父老香花夹路催朱幡那忍更徘徊弓张至此尤宜弛珠去安知不复回海上有艘堪致粟洛中无篚胜生财泉人毕竟修何福消得西山两度来水僊花岁华揺落物萧然一种清芬絶可怜不许淤泥侵皓素全凭风露发幽姸骚魂洒落沈湘客玉色依稀捉月仙却笑涪翁太脂粉误将髙雅匹婵娟葵花二首植物虽微性有常人心翻覆至难量李陵卫律隂山死不似葵花识太阳二下了江南奏凯回曹公鞅鞅未忘怀争知野老门庭冷旌节无心忽自来题郑寕文卷昔侍西山讲习时颇于函丈得精微书如逐客犹遭绌辞取横汾亦恐非筝笛岂能谐雅乐绮纨原未识深衣嗟余老矣君方少勤向师门叩指归悼阿驹七首吾老方期汝亢宗爱怜不与众雏同岂知希世千金产止作空花赚乃翁二长兄开卷毎随声天母繙经亦谛听眉目分明无夭法恐缘了了与惺惺三北辙南辕有返期吾儿掣手去何之夣中玉雪来懐抱愁絶邻钟唤醒时四隔日犹䏻唤女兄儿于孝友殆天成直湏见汝莲花上才得胸中一点平五富贵威权得自由收融二子杀杨修闲人于物无恩怨那得仓舒只么休六眼有元花因悼亡观书对客两茫洋情知泪是衰翁血更为童乌滴数行七人生忧患本无涯强取瞿𣆀语自排吾母白头尤念我吞声不敢恼慈懐郑寕示邉报走笔戏赠曽客骠姚与伏波惯骑生马拥琱戈金台有命终湏筑铁砚无功亦且磨见说帛书来汝洛人传氊㡌廹淮河只今西北多机㑹吾子南归意若何挽刘学谕少游乡校至华颠常以虀塩养浩然科举法行无誉士邱园礼废有遗贤刘蕡下第人称屈李汉编文后必传间道诸郎皆秀孝拂云华表㸔他年送陈户曹之官㐮阳二首丞相曾参督府谋郎君今复賛邉筹哉金谷饮今夜去矣玉闗防盛秋尺度岂䏻拘快士功名㫁不在中州习池水满隄花艳安得相陪赋远游二幕府秋风事日生参军匹马戴星行起为楚舞何其壮吟退胡兵在此行且喜岘山碑有跋不愁江表传无名老儒那复封侯梦止愿躬耕㸔太平盱士张季擕所注三畧访西山先生既跋其书余复题二絶于卷尾张生快士非拘儒袖出一编相硏书扑虱扪蚊吾不忍㫁蛇刺虎子何麤二千里从师细讲评横渠昔亦谒髙平自从受得中庸了止説西铭不説兵送汤伯纪归番禺华宗所产必人英久见诸贤説父兄荀氏晚添文若出杨家又有敬之生进堪负荷斯文责退亦流传后世名身老荒邨无可恨独于佳友尚闗情病后访梅九絶夣得因桃𢾗左迁长源为柳忤当权幸然不识桃併栁却被梅花累十年二先生岁晚被人疑梅畔浑无一字诗明月清风愁併案野花啼鸟怕随司三区区毛郑号精专未必风人意果然犬彘不吞舒亶唾岂堪与世作诗笺四和靖林闲欬嗽时一邉觅句一邉饥而今始㑹天公意不惜功名只惜诗五老子无可御冬强鸣饥吻和寒蛩舍南舍北花如雪止嚥清香饱杀侬六与梅交絶几星霜瞥见南枝喜欲狂便欲佩壶㩦铁笛为花痛饮百千埸七一聨半首致魁台前有沂公后简斋自是君诗无警䇿梅花穷煞几人来八春信分明到草庐唿儿沽酒买溪鱼从前弄月嘲风罪即日金鸡已赦除九菊得陶翁名愈重莲因周子品尤尊从来谁判梅公案㫁自孤山迄后邨陪西山游鼓山先生廊庙姿非直藩翰才南州彩旗留北阙丹诏催重臣方暑行停骖小徘徊客中载枚邹物外寻宗雷遂穷天海观一豁风云懐眷言此灵山判自宇宙来登临几朱轮灭没随飞埃堂堂蔡与赵继者其谁哉共惟勲业侔况乃名节偕伊余忝载笔适值祖帐开虽陪叔子游独抱湛軰哀饯诗堪覆瓿不敢镌苍崖鼓山用余干赵相韵城郭区区一聚埃江山如此信佳哉挟龙相国骑箕去招鹤仙人弭节来试问炊梁成短梦何如煨芋拨残灰危亭更着文公扁日落山空未忍回题真仁夫画卷草木黄落水云苍茫孤舟缷帆冻雁失行昔余逺游沿漓泝湘堠长店疎仆痡马僵行李萧然有诗满嚢今其老矣寕至四方抚卷追思厯歴不忘题龙眠十八尊者尝闻天台境肉身往无从仁未示此圗恍惚游其中应真一一若旧识或踞怪石临飞淙山鬼投牒何敬恭天女问法尤丰茸盆鱼鬐鬛等鍼粟放去夭矫拏空𪷟山深无人地祗出被服导从侔王公前驱摰兽后䕫魍徐行殿以一痩笻巉巉苍壁谡谡松下有老宿眉雪浓石桥灭没云气㫁似是鬼国非天宫层冰融结挟怒瀑毒虺喷薄含腥风至人于此方入定壊衲羃首枯株同等闲一首六十刼汝技有尽吾无穷书生往往谈性命憷以祸福犹儿童倒持手版口劝进对此寕不面发红我知龙眠笔外意要与浊世鍼盲聋退之释善变幻恺之谓画能神通幻耶神耶两莫诘与子持叩西山翁米元章有帖云老弟山林集多于眉阳集然不袭古人一句子瞻南还与之说茫然叹久之似叹渠偷也戏跋二首大令云亡笔不传世无行草已千年偶然遗下鵞群帖生出杨风与米颠二二集一传一不传可䏻寳晋胜坡仙苏郎不醉常如醉米老真颠却辨颠跋周忘机画一首周郎词艺妙天下似是诗家非画家寕与嵇公写琴操不为盛尹作梅花题林户曹寒斋举世争驰势利场君于冷处㸔人忙不营摩诘散花室只设苏州听雨床种果园林无虎守勘书窗几有萤光直须唤起西塘老来向斋中伴石塘呈黄建州当年虎穴挺身临匹马平欺万绿林余欲关弓常掩涕汝能卖剑即回心歌亷民已嗟来暮微管吾安得至今欲谒钤斋参滴派管蠡何敢测髙深过建阳二首溪上重来两髩丝岂知拙政久犹思旄倪欲见叶公面香火共存朱邑祠争劝令君持酒琖不容老子闭车帏谁言俗薄今非古我与斯民各秉彛二白布帬𥜗雪满颠扶擕伛偻拜车前皆言庾氏相因粟犹是君侯不饮泉自古活民须有备即今去客愧无权愚公老矣痴如故长把心灯望后贤过章戴二首鲁叟新阡何处寻桥邉感旧独沈吟一生欲唾姦谀面千古难磨道义心溪昔放鱼晴鱍鱍门今罗雀冷涔涔发潜赖有西山笔何日碑成勒碧岑二曾向明时説李邕又闻名在聘贤中忆言䲭吻施茅屋忍见龟趺立柏宫杯酒昔常陪贺老只鸡终待哭乔公情知客泪先难制邻笛那堪咽晚风答李泉州元善平生陈无已白首欠吟债未尝见马吕况肯交章蔡附热生可鄙中寒死亦快吾方尚此友巾车与同载前瞻有膺滂却顾有要当坚一壁讵可立两界恕乎行谊亏希也名节壊使君惠良箴下走敢不拜懐哉道义交异此姑息爱送赵信州君于朝列号名流信在江东亦望州保抱彼民思父母赍咨吾軰惜交游香凝应物吟诗榻虹贯元章载画舟涧上东邉今寂寞岂无遗稿待捜求二贫者惟言可赠行临分握手尽交情马于辔力穷时骇鸥向机心动处惊齐士岂无堪客礼蔡人便遣作牙兵遥知陌上罗敷女竞㸔双旌出劝耕题赵子固诗卷紫芝仲白俱仙去晚秀唯君擅士林字肖率更亲手作诗疑贾岛后身吟九成合奏音方备三染为纁色始深老去尤于朋友笃未忘几砚琢磨心题汤伯纪程文诏书选后宫众女竞媒致拂镜浓画眉临风髙挽髻朝犹东邻居夕已金屋贵彼姝絶代姿绰约乘云气箴史合古趣佩服与今异宜哉寤寐求惜也憔悴弃君门深复深岁遣花鸟使和髙九万雪诗添尽绵衣体未和小窗奈此苦寒何极知上竺仙人喜不道长安贫士多穷巷都无晨噪鹊邉城应有夜惊鵞君才堪续梁䑓赋早晚楼船济汴河答曾无疑校勘诗到黄初字永和半生西望遡明河已招学士来儒馆更遣山人拜谏坡四库旧书存有几五朝遗老苦无多传闻将讲临雍礼小驻骊驹白玉珂题袁秘书文藁场屋声名淳绍初同时一軰晓星疎举人尚说前乡贡天子亦唿行秘书出蜀诗堪编杜集渉湘文可补骚余中朝典册须鸿笔何必燃藜照蠧鱼题庐陵罗生诗卷门巷䔥然人迹少华裾客子袖文过织千机锦非常巧熏一铢香已觉多持赠白云情厚矣暗投明月愧如何桃花水煗鲈堪鲙恨不相携买短蓑陈夫人哀诗龙川天下士女子节尤竒孟母迁邻训共姜誓已诗生无封国分没有表阡时曽识双珠树聊为补些辞挽连夫人渡江门户已华簪嫁得黔娄作藁碪畴昔曽为賔截发暮年亲见子腰金泷阡新刻丰碑妙防墓重封宿草深忆与夏卿聨禁路些辞题罢一酸辛参预陈公挽诗二首人叹摛毫妙天知𥙷衮忠力犹挽元气身已御长风家谱侔洪氏官称似范公独怜莼鲫奠不得至苕中二圣主初调瑟烦公𢾗寄声已来周大老尚致鲁诸生未至余尊尽西归只履轻中年知已泪销得㡬回倾又二首世道方凭借云胡不愸遗重如镇乔岳寛可纳湏弥䲭阁开无日蟇陵窆有期嗟余衰久矣告第乏雄辞二不谓斯人夭堂堂在目中曽参黄面老肯恋黒头公性理天渊彻荣华露电空独余章奏在圣主记遗忠送王实之欲去还留毎自怜竟爲吾子着先鞭孤忠尽见万言疏十口同登一叶船屈法相全烦圣主上书俱贬愧前贤南归定过西山下细把行藏告墓阡重饯赵信州分韵得寝字近甸骚屑余当宁焦劳甚剖符寄非轻弄印择已审盎然春风和觧此寒色凛吾闻守四邻岂必衞堂寝恶马易调伏小鲜难烹餁腊前况屡白秋杪定一稔我侯但凝香彼州自奠枕英英尚书郎饯诗丽如锦骊珠忽满轴继者皆曹沈顾予如病鹤欲鸣声复噤寕论鬼揶揄行以亲来谂南归掣斋铃傥留故人饮郑丞相生日口号十首陌上尘飞敕使来亲传天语贺元台门庭如水无珍献惟有黄花伴夀杯二王吕纷更尚治安史韩椓代始凋残迺知元祐调絃易却是端平变局难三金坞铜山二纪中可无玉雪洗贪风从今中外多亷吏家有钱神赋一通四小范登庸面稍腴惟公不以位为娱宅家亦有临朝说丞相都因国事臞五汲黯淹留守相间平津千载有慙颜惜渠不见端平相召了西山召鹤山六忤旨撄鳞不自安明朝宻启与迁官百僚举笏私相语相国胸中得许寛七旷懐未许众人窥细行犹堪百世师广厦千间无地起灵䑓一片有天知八转了头厅屡乞归已将传舍视黄扉江湖不欠鱼羮饭直为君恩未拂衣九篚苞不复入修门民力微苏物渐蕃见説海边停䱹局介鳞亦被相君恩十不用占蓍更讯龟功成尚有赤松期由来夀与仁相贯季主君平末必知出㝛环碧逐客挑包水榭中忽闻干鹊噪东风若非闽峤安书至即是襄州吉语通环碧寒甚移㝛客邸香歇朝衣懒更熏梦残宫漏逺难闻漫郎不称青绫被退士唯堪白布帬桐庐舟中卽事车前弯㡌同声散闗外华簪一揖休惟有浙江潮好事肯随逐客到严州朱买臣庙翁子平生最苦贫晚将丹颈博朱轮老儒五十无章绶归去何妨且负薪江山道中纯棉未觉中年煗薄酒难禁二月寒可惜一溪桃李树贪程不得过桥㸔徐偃王庙仁暴由来各异施秦徐至竟孰雄雌君㸔骊岫今无墓得似柯山尚有祠渔梁浅溪忽涨寻常水朽树犹开千百花有酒可㳓鱼可买造门莫问是谁家冯唐庙当馈而今渇将材岂无枭俊尚沈埋不曾荐得云中守也道身従省户来新蓬二岭路入云端一线微行人窃笑仆交讥空嚢非有连城璧作么携从间道归春隂春阴欺得病夫身偶値晴天一欠伸客舍无谁相管领半檐红日苦留人㝛小寺观主僧陞座一首静处尤宜策睡勋径投禅榻炷炉熏恰为胡蜨春逰美忽吼华鲸曙色分僧袒右肩方説法我聋左耳若无闻平生不作桑间恋草艹挑包下白云田舍即事十首去年赢粟尚储瓶又见新秧蘸水青野老逢人説慙愧长官清白社公灵二村落争㸔乌角巾略谈北事向南人百年只有中州楽世世无为塞下民三古来观社见旾秌茜袂银钗尽出游𣣔与鲁人同猎较可怜身卋尚它州四蹴鞠鞋尖尘不涴臂鹰袖窄様新裁社中秊少相容否也待鲜衣染鬓来五邻壁嘲啾诵学而老人睡少听移峕它年谨物如张禹帝问牀前谬不知六田舍诸雏各雅驯男儿盍有艺资身古来医卜皆名世莫学文章点涴人七条桑女子两髩垂车马过门未省窥生长茅檐蓬户里安知世有二南诗八草草衣装挈自随壻贫毕竟与眉齐絶胜京洛倾城色锁向侯门作侍儿九儿女相携看市优縦谈椘汉割鸿沟山河不暇爲渠惜听到虞姬直是愁十溪上渔郎占㫁春一川碧浪映红云问渠定是神仙否艣去如飞语不闻寄题赵广文南墅博士才名贺白流讵应早计到莵裘宫中未索清平调海上聊爲汗漫逰隠几饱㸔山变态开轩惟对竹清修买隣有志嗟无力肯与羊昙共赌不寄和汤仲能忆昨挑返故乡意君束带侍明光一书似坐穷爲祟百计无如去最长蚁穴梦残何足记蟇陵愿在莫须偿卽今䑓阁多收召定有名公雪孝章送汤季庸监狱季氏真竒士声名亚长君尚难友裘牧何敢吏朱云江国无生业沙埸有异闻临歧各珍重世故属纷纭送徐鼎夫用庐陵通守博士戴文韵一春风雨郡斋寒荒了麻姑老子坛吏抱文书排闼至客㩦诗卷退衙看愁来镜里丝难染老去胸中锦已残若棹扁舟见安道为言岁晚习申韩次韵王元度二首流落而今两髩秋暮年出处愧前修敢云余𥙷韩公处极喜君来谢客州竒甚寳镡腾紫气清于玉瓉荐黄流后生不作先贤逺便合相推出一头二向来绮语祸机深几效灵均欲自沈周庙人曽铭在背管城子已秃无心今谁伯乐能酬价后有钟期必赏音老矣尚须君警䇿昔人一字答千金送赵叔愚赴浔州理掾未奉三雍对聊为五筦行鄊书踰岭少诗思入湘清逺宦身差稳中州事日生向来几离别此别最闗情离郡五絶自伤临郡浅有愧在民深稽首文公庙由唐直至今二旣收其印绶犹送以车船回首柱下史江邉更可怜三昨日专城守今朝失国人乹坤如许大无地着孤臣四赫赫戎衣定区区叩马非如何孤竹子嫌粟不嫌薇五笔郑克叚轲言象爱兄回天力不足削地罚犹䡖后邨先生大全集卷第十后村先生大全集后村先生大全集卷第十一后村先生大全集卷第十一诗寄徐直翁侍郎二首鋭惰皆由气所为浩然不屈是男免未知重入修门后何似初攀折槛时已有客贻絶交论岂无人取送行诗勿令一种求疵者妄议君侯凤德衰二忆昨纷纷众喙鸣怪君噤齘久无声得非家客留廷尉或是闺人沮仲卿白璧微瑕终古在黄金横带霎时荣从来公议无情甚莫遣蒙斋独受名和仲弟十首懒窥戸外问晴阴静向窗前閲古今江国事稀聊袖手钧天夣断久灰心二慈母清斋奉竺干平生功行默通天遥知静坐修禅观永昼炉中一穗烟三即今江表尚恬熙忘却前回饮马时淝水岂无风鹤助平凉莫受犬羊欺四楼头吹彻几寒梅推枕穿衣晓帐开蚁鬪蜗争求予没老夫身卋自难裁五一春檐熘不曾停滴破空堦藓晕青便是儿时对牀雨絶怜老大不同听六行徧髙台到曲池闲将白发照晴漪未应官舍无幽事亦有流啸咏时七少工文字老安施不但才悭力巳疲无复滴泉来上绠惠连入夣偶成诗八弟兄虽幸忝朱轮各是人间五十人只合共娱千岁母可能少补二州民九雁回杳杳浑无报鹊语啾啾似有凭忽得逺书㸔百过眼昏自起剔残灯十千古堂堂一孔明尚咨幼宰访州平诸君应悉惓惓意老子寕希赫赫声挽戴丞戴氏多人物君尤月旦推能传后仓礼亦擅叔伦诗故里悬车早名场解褐迟他年端有恨椿桂不同时题永福黄生行卷废诗二十余年矣忽读来诗眼暂明处士梅曾如许瘦化人酒莫过于清蛬鸣竞起为唐体牛耳谁堪主夏盟事阔语长殊未竟蹇驴作么问归程送方清孙太学仆负䡖装主倚辕交游握手若为言须求沂水风雩乐勿爱沙河夜市繁曩日士曾宗郭泰他时我欲传何蕃殷勤待折津亭柳老怕春寒不出邨挽南塘赵尚书起掌端平制萧萧素发新更生宗室老太白谪仙人贵矣行施马悲哉笔絶麟谁为篆华表题作宋词臣二自从水心死麈柄独归公于易疑程氏惟诗取晦翁二箴家有本孤论世无同不复重商确骑鲸浩渺中次韵实之春日二首向未文字擅中朝流落而今赋大招才子左迁超屈贾相君髙蹈友松乔山行或与樵争席涧饮聊将掬代瓢借使终身无一事亦令千载仰孤标二梅醭朝衣尘满靴曾穿细仗对延和角巾久己寻初服锦帐何须恋旧窝能读书人天下少不如意事古来多半生寂寂因迂阔垂老方惊岁月蹉再和二首荣阳相昔独当朝曾忝弓旌第一招无力不能捄房琯有书安敢託洪乔如闻徒步轻千驷未觉堂厨胜一瓢邓禹封侯子陵钓君㸔二者孰风标二少小从军事袴靴秖今庙算主通和寇来复去兎三窟民散未收蜂一窝病觉风光于我薄老知书册误人多罪言着就深藏取自笑狂生壮志蹉三和二首岂有丝毫𥙷圣朝去来扰扰费麾招不能履屐供群谢未暇纶巾拥二乔着老莱衣侔服冕食于陵粟胜操瓢臣之少也犹疎懒何况头今插表标二长剑拄颐刀纳靴得如曝背趂阳和买邻祇用百万价好事争为十二窝异日史臣应有考同时朝士欲无多与君死守西山学莫遣人讥末路蹉四和二首夣魂久不到清朝纵遣巫阳未易招塞北今惟一韦叡江南前此几陈乔扶颠箇箇无长䇿排闷时时引大瓢它日松根深掩骨何湏竹帛有名标二朱门画鼓舞宫靴应笑狂夫似采和露坐一生无步障春游是处有行窝绍兴党议谁当续元祐全人本不多辨取九年同面壁未应末后话头蹉五和二首尚记诸贤聚本朝当时君相急旁招箫韶九奏鳯谐乐金弹一声凤下乔强项昔曾攀殿槛饥肠今欲把僧瓢早知不得文章力却悔从初夺锦标二頽然一榻懒巾靴二月东风尚未和雀闯屋檐来作㝛蜂含窗纸去为窝牢愁余髪五分白健思君才十倍多欲访东臯贤鼻祖几回路与醉乡蹉六和二首那复薫衣事早朝杖藜时赴野人招谋身不善交韩吕度世犹堪访贺乔杖有百钱寻酒琖家无一物止诗瓢君㸔莘渭三王佐何似夷齐万世标二生怕将军手涴靴安能柔輭舞灵和艰虞夷甫方谋窟老懒尧夫少出窝时事絫棋如许急春愁抽茧未为多终南一径非常捷自是吾徒问路蹉别张季昔谒西山过里中谈兵论易气如虹若非遇彼负苓者必是传于坠履翁至竟白袍无謟屈何曾黄策有英雄秋风定访蒙斋否为说冯唐老更挽淮东丘升抚干子美曼卿流逺擕书剑游惜攀丹桂晚勇赴白檀秋尚喜前筹壮聊纾左袵忧时危奇士天无泪可供愁五月旦日鸡鸣梦袖疏墀下先君问言何事答曰犹素论也先君太息称善闻追班声惊寤以诗识之夣中候对殿东厢邂逅先亲问答详碓磨不䏻移素论曝芹终欲献清光触屛训谄生犹臭攀槛传名死亦香君父临之安所避凌晨起坐涕淋浪和张使君一首里巷传唿府座来柴门草戸亦荣哉相忘金鲫忽然跃惯见白鸥浑不猜墨客堵墻观落笔花神步水出行杯定知入奉吾丘计万一君王访草莱题赵别驾委斋乍㸔华扁费寻思徐叩微言极坦夷无可奈何安命者吾非恶此欲逃之万言赋禄渠前定二鸟蒙恩彼一时縂被委斋参透了不求符竹止求祠次张使君韵欲架茅堂久不成萧然身世託专城日无车辖非常静月有餐钱未是清髠首向来输白粲短衣老去斸黄精絶怜不及梁间燕岁岁新巢巧自营读邸报二首竝驱辇毂适通逵中路安知判雨歧邪等惟余尤甚者好官非汝孰为之累臣放逐无还理陛下英明有悟时闻向萧山唿渡急想追前事亦颦眉二瑶编对秉分修笔粉署同擕夜直衾虎既蒙皮甘搏噬鹤因创羽久呻吟尽归一网机犹浅横说三纲害最深想到鄮山多暇日轲书无惜细硏寻自和二首横身久塞杨朱路洒泣俄悲墨子歧陋矣䠶钩而中者壮哉鸣鼓以攻之侍读自无迁府分中丞还有僦船时八风舞罢君恩歇赢得闲愁上两眉二贵豪渠巳重金带贫病侬犹旧布衾钟阜觧仇无㝛憾荆江感事有新吟早知余耳交难晚觉王何罪未深白首还乡应闭戸断无保社肯追寻和实之读邸报四首祝鮀非是佞莒仆未为凶鬼谷从横舌终南诡秘踪㫁无麟在薮独有鼠穿墉千古谁俦匹依稀似敬宗二穿凿强挥麈跳梁勇执弓矫诬天亦怒驱逐国为空笑里刀常有盟邉甲巳衷拾遗端可拜诛佞笔生风三外观殊伟岸内禀极憸柔欲取汉清议尽投唐浊流鬼车鸣甚恶勐虎死方羞芳臭须臾判哀哉不善谋四一抨初骇听双泪漫求哀极口诬贒者甘心誉彼哉早知豺不食安用鸩为媒试问髙阳里迎车几两来再和四首狐鸣工伦祟鸦噪每为凶鲁观初尸罪门永削踪谋身眞有窟凿趾欲无墉力击延龄去堂堂佀亢宗二旧知偏下石逺避亦伤弓流落周南众萧条兾北空万言思饰诈双泪却由衷王绩何曾醉刘蕡本不风三噬人侔虺毒害物比猫柔清议姑驱逐寛恩未放流剑诛张禹佞扇障禇渊羞谏笔非私忿惓惓为国谋四伏阙何其壮登舟得许哀人多称快者上岂少恩哉恶草无留种夭桃不待媒九重天远佞寕放郑詹来挽李卿俦老二首苦説兵才少臣非怯塞垣上思前语验人叹左迁冤老大雪中寺风寒国北门故交头白尽空为赋招魂二人物今衰少惟侯智勇兼悲风起闗塞斜日薄嵫崦老子无从涕诸贤不及髯知心唯蜀李应为发幽潜挽郑贡士俌少日鸣秋赋中年读古书寕游鲁侯泮不诣汉公车郑老先生行申公八十余何妨凤雏小玉润亢门闾梅州杨守铁菴北客由来惮入南仆家諌议饱曽谙谁云瘴雾非吾土曾有魁躔住此菴身重岂容眉斧伐时危犹要嵴梁担公归未必怀陈迹留与州人作美谈梅州重建中和堂中和堂昔隳于火今剪荒榛再落成博士尊师重演说史君存古不更名渐摩伋学三风熄流布褒诗五瘴清天子金声兼玉振㑹徴禇大与儿生题张簿尉槎溪集千载枯槎无主名才翁子晦各偷撑分明博望昇天诉不许人间别姓争陈景升顷遗余化度寺碑甚佳阙后三行归自龙溪始为余𥙷足记以絶句端平曾叹阙三行淳祐重来为补亡收拾一碑劳十载此生凡事不须忙端嘉杂诗二十首幅裂常包割地羞埽平忽雪戴天雠穹庐已喋完颜血露布新圅守绪头二闻说闗河唾掌收拟为跛子㸔花逰可怜逸少兴公軰説着中原得许愁三由北图南有混幷自南取北费经营从今束起书生论噉饭㸔人致太平四不及生前见虏亡放翁易箦愤堂堂遥知小陆羞时荐定告王师入洛阳五少年意气慕横行不觉蹉跎过一生便脱深衣笼窄袖去参留守㸔东京六巩洛山川几过兵汉家初遣使修陵可无神物豺虎直䕶香烟到柏城七苌尤桀黠于坚者勒固姦雄奈虎何剰制赭袍添曲葢中原假帝不胜多八鞠躬解作华人语辫发来持虏帐书祇合索绹牵畜狗不烦伐鼓享鶢鶋九倴僝将军约早回楚材相国更频催江东将相真如虎去报胡雏莫过来十全众回军未可非反旗鸣鼓亦兵机不知三帅扬鞭际谁为君王殿后归十一势穷斯变变斯通局面初更便不同西北怕他小老子东南有箇太平翁十二一番旗鼓建行台勇者投躯富辇财邉将不消横草戦国王祇要撒花回十三不妨割肉餧豺狼知约依然堕渺茫未必与吾盟夹谷且宜防彼刼平凉十四蠲除一倍䑓符下权借三分督檄传上不然伏锧狥军前十五说向丁男与小姑各勤耕绩了军需莫教塞北同文轨却为江南减赋输十六胡来如鬼去如风哨骑何曾待枣红岘首一春无夜至兴元六月在围中十七拥旄佩印各荣华已贵无官可复加若不扫门丞相府必曾养马侍中家十八苏卫灭胡同拜爵裴韩平蔡亦聨镳祇今光范门前客大半河阳幕下僚十九元子置人防壁后禳侯搜客到车中鸩杯定不疑羊傅匕首何曽害魏公二十长君论事天为动季子居官水似清双眊不能钞諌草偏聋尚可听琴声友人李先辈丑父尝以夷成诗二帙示余莫知为何人所作心甚爱之过延平客有袖诗一章见访始知夷成者盖叶君之别号也须发皓然矣诗与人皆可重因用其韵为谢筋力都非少壮时不烦揽镜觉吾衰展禽出仕曽三已表圣归休有四宜饱閲交情悲世道差强人意赖君诗此生到死慙三士本自难招况易麾丁酉九月十四日黄源岭客舍题黄瀛父近诗不但行吟又卧披掩编因有感于斯竞爲蛙蚓号鸣态乌覩龙鸾夭矫姿损挹嫌人称大好琢磨容我指微疵自慙学识非匡鼎安敢陪君共说诗次王元度韵占尽灵乌顾尽云君恩寛大放归闽一区二顷生縁薄万绪千条素发新铁马即令徴戦士金鸡何日赦累臣殷勤说向西飞雁多谢交游与吏民送范守仲治二首二年田里内民不识追胥官府絶无事使君惟读书俭于住家日臞似下车初太末方凋弊公行不可徐二放逐谙时态惟侯意味长醴为狂客设羮许老人尝南国留棠舍西郊闭草堂临歧先作恶未可倚刚肠挽赵漕简叔二首虽拥轺车贵萧然似布韦家依僧舍住俸买古琴归海内胜流尽民间㢘吏稀空余诗卷在展玩一沾衣二恰讶书题少俄惊讣问临死方抛笔研贫不涴珠琛大刼难隳节浮云肯动心悲哉广陵散旧谱有谁寻曹路分赠诗次韵一首古来诗律推曹氏不数河梁与董逃唐季三家松最胜建安七子植尤髙短檠尚课儿精选老笔真堪仆命骚极欲留君横槊赋舟人苦报粤江涛用曹帅侍郎韵曹路分曹侯书满腹非以剑防身马上檄犹速槖中诗不贫虏情工变诈时论主和亲旗鼓何时建方知国有人永嘉曹君赠诗次韵一首开卷沈吟首屡搔想提诗律比戎韬清于学士茶烹雪壮似将军弩射潮再茜三纁由染渍勺泉卷石可深髙蜗庐自笑无卮酒不得浇君道路劳余大父着作尝以所得沈元用给事歙砚遗水南林府君后七十年林氏子大鼎以端砚遗余答以小诗隆干手泽稀疎甚数帖悽其在水南但㸔吾翁遗歙石固应之子饷端巖丁寕后裔藏为好羞愧先民宝不贪自笑老犹耽笔砚少年莫也肯同参挽郑子敬都丞二首重入修门两髩丝延和累疏竭忠规立朝颇慕汲生戆谋国不知晁氏危老去故人能有㡬古来君子例无时传闻近事堪悲慨説向重泉亦皱眉二向来俱触相君嗔里社追随二十春尚记残编灯下共忽看华表路傍新行车不忍过三步临穴应难赎百身岁晚空山风雨横奠刍归去倍伤神次韵实之二首孤臣去国四经春迹逺安知罪尚新早亦曾讥秦氏者晩为与议濮园人懒牋光范干时宰且伴田家赛社神醉倒不䏻愁卋事倩他烟柳替含颦二逐客门庭㫁履綦时迂小队访茅茨追随雅有蓬山旧爱助慙无薤水规舆腻岂为名士涴羊碑长遣后人思安知昭代輶轩使不向民间采此诗癸丑记颜放逐归来寂寞滨颠毛雪色面皮皴恠奇昔有观邕者老丑今无㸔玠人一枕唤囘将觉夣三薫惜取己来身绣裳蝉冕丛忧愧得似先生折角巾送郑司戸目送双旌已黯然可堪之子去聨翩遥知幕下闻三语不要山隂送一钱聊与逺民蠲热瘴併爲迁客寒泉昔逰仅及罗浮半安得从君访绝巅送归善郑主簿境胜多遗迹州贫异旧闻雌堂方致士矮屋可烦君黄放无遐迩朱勾有惰勤岭民如见问白首布襦裙逰东山圗亭榭缥缈无点尘竹树苍翠溪𥻘𥻘寳钗导前瑶簮后三君高屐华阳中颀然锦衣者谁氏道韫诸父长妹当时偶动寂寂叹藁砧不荅高掩鼻棋邉指麾百万秦温浩二子非其伦中原热血方相泼江表有此暇整人暮年功高忧䜛惎囘首故山归不遂岂知王郎袖有檛空聼桓伊筝垂泪唐二妃像不但烹三庶东宫亦屡危元来玉环子别有锦绷儿二素艳羞粧额红膏妒雪肤寕临白刃死不受赤眉汚三醉圗一尖一髠一逢掖鼎足剧饮豪无敌前杯未釂注后杯髠腹虽大盛不得就中觱篻胆尤麤奋臂乃欲倒葫芦瞿聃有此两高弟彼儒以是丘之徒老夫少年示酣畅衰病着身屛盆盎颇能和会三家书安敢追陪百量四快圗一人筅耳手不住一人坦背痒处一人理发虱禽获一人喷嚏虎惊去余鼻久塞耳骤聋虱无附丽头已童惟背负暄觉奇痒麻姑之爪未易逢吾闻气洩如隄溃枕高唾远道家忌且留眼读养生书莫将身试快意事三笑圗坚白相非是高虚目雄远公差觧事孔老各牢笼卧雪圗冻合千门闭传唿一市惊岂无僵卧者辇毂未知名莲社圗但见篮舆出安知酒榼空老僧翻折本收不得陶公赤壁圗共餐鲈一箸各饮酒三升客去主人睡明朝醉末兴过水罗汉圗陟浅犹须杖谁云佛有神乃知杯渡者秪是热瞒人石虎礼佛圗一虎虽兇暴其尊孔释同矫情馈夫子合爪礼澄公梁武脩懴圗紫袍临蜀殿黄屋建梁台异世为鹃去前身作蚓来老子出关圗去国有华发出闗无送车未能尽韬晦紫气作前驱孔子问礼圗却莱辨夷夏堕郈肃君臣丘岂生知者聃非绝灭人明皇幸蜀圗狼烟起幽蓟鸟道幸岷峨穆满尚入骏隆基惟一骡二失守文皇业来聼望帝声向令曲江在吾岂有兹行后邨先生大全集卷第十一后村先生大全集后村先生大全集卷第十二后村先生大全集卷第十二诗洛阳桥三首周时宫室汉时城废址遗基刬已平乍见桥名惊老眼南州安得有西京二嬴氏曽驱六合人蔡侯只用一州民立犀岂不贤川守鞭石何湏役海神三面跨虚空趾没潮长鲸吹浪莫漂摇向来徒病川难渉今日方知海可桥泉州南郭二首闽人务本亦知书若不耕樵必业儒惟有桐城南郭外朝为原宪暮陶朱二海贾归来富不赀以身殉货絶堪悲似闻近日鸡林相不博黄金不博诗同安城不能高甫及肩临风搔首一懐贤当时矮屋今存否曽着文公住四年龙溪道中旷土茫茫无主名朱门惟恐籍分明老农犹记淳熈事太息文公志未行木绵铺庵逺人稀行未休风烟絶不类中州何湏更问明朝路才出南门极目愁灵着祠甘寕关羽至今传名将为神自古然生不封侯三万户死犹庙食𢾗千年韩祠三首柳祠韩庙双碑在孔思周情万古新不信二公俱絶笔别无诗可送迎神二一宵丑类徙南溟靡待仙官敕六丁宗闵与绅空并世可怜不似鳄鱼灵三莱相竹今供戍卒武侯柏亦付胡儿南来犹有昌黎木神物千年尚䕶持留衣菴老子今年五十三诸方参了又重参谁能逺礼文殊佛且访颠师海上菴潮惠道中春深絶不见妍华极目黄茅际白沙几树半天红似染居人云是木棉花循梅路口四首贑客纷纷露刅过㫁无檄吏敢讥诃身今自是劳盆长较尔能贤得几何二导吏仓忙乞调兵未应机动遣鸥惊传闻老子单车至惭愧偷儿让路行三钞法如弓未愈张可堪于此更求详祇应新执牙筹者拾得研桑肘后方四三十年来邉宿兵大农无计饱连营元来有箇浮塩策南渡诸贤未讲明白云菴太行以北海丰南我与梁公各有惭儿五十余亲八十何堪来宿白云菴叱驭菴所玄未如温太真讵宜跬歩暂忘亲乃知峻坂驱车者有愧髙堂扇枕人将至海丰渔塩旧俗惯恬熈兵火新民脱乱离石路树隂三十里今犹髣髴太平时东坡故居嘉祐寺荒谁与葺合江楼是复疑非已爲韩子骑麟去不见苏仙化鹤归二惠州副使是新差定武端明落旧阶尽遣秦郎晁子去只携周易鲁论来丰湖岷峨一老古来少杭颕二湖天下无帝恐先生晚牢落南迁犹得管丰湖二小朱侍郎生较晚龙眠居士逺难唿不知若箇丹青手能冩微澜玉塔图三作桥聊结衆生縁不计全家落瘴烟内翰翻身脱犀带黄门劝妇助金钱罗湖八首乎生不作贾胡晋怪底江邉未发舟泷吏不湏前白事更忙定要看罗浮二中州无地堪投足垂老携家泛瘴江不爱朱丹画车毂且贪紫翠入船窓三岁晚南游访稚川苔封丹灶尚依然不知的在山中否万一归来说内篇四颕水箕山未脱然直湏㫁尽世间縁野人曽被朱轓涴不作天仙作地仙五异境微茫在半霄仙人随手下相招老来尚有君亲念未敢相陪过铁桥六衡岳仙都迹已陈云台玉局敕犹新暮年拟乞冲虚观长向山中祝圣人七浪迹人间状似颠草书壁上笔如椽吾评二士皆奇忙未是神仙亦鬼仙八五更海底拥金轮咫尺蓬莱不逺人欲知苏诗临絶顶可怜汉节尚随身扶胥三首一阵东风扫曀霾天容海色豁然𨳩何湏更网珊瑚树祇读韩碑也合来二旸谷扶桑指顾间冯夷得得报平安为言博望乗槎至莫作师㐮击磬看三前祭京师奉祝祠尊严不比百神祠台家今岁筹邉急黄怕封香已过时兼舶鬻夹飞刍瘴海濒扇遮不㫁庾公尘而今更遣兼琛节羞冩氷衘寄故人兼诸司二首白头忽有印累累符牒如山退食迟但见旋添庭下事不知顿减集中诗二只是从来踈拙身而今结驷昔悬鹑伯鸾老去无遗恨独忆同操井臼人唐子西故居二首一州两仙客无地顿竒材方送端明去还迎博士来二无尽颇纵横晚方攻蔡京犹称贤宰相应爲客先生风旛堂二首告子早不动先师四十余乃知卢行者暗合秀才书二夜夜各趺坐朝朝同打齐不知那箇子曽梦祖师来羊城使者庙山川殊壮丽井邑亦繁雄独有羊城庙萧然瓦䃯中江南五首已报行营入犹夸僭垒坚何曽陵谷变但见市朝迁二鋹也騃孺子井蛙徒自尊如何南武帝面缚向夷门三舰逃安往焚巢溃不支区区一州力不足辱王师四宣劝犹疑鸩龙颜笑引觞络鞍奉明主执挺长降王五身是假皇帝囯由内太师伪朝旧宫殿厯厯有遗基卽事十首香火万家市烟花二月时居人空巷出去赛海神祠二东庙小儿队南风大贾舟不知今广市何似古扬州三俗情重蒲饮故事按舟师无倚无山越闲将作水嬉四占㫁百花白摘来三伏凉着身素馨囯荀令未为香五瓜果跽拳祝㬋罗扑卖声粤人重乃夕灯火到天明六名荔絶甘冷与莆争长雄不逢蔡公谱埋没瘴烟中七吾生分裂后不到旧京逰空作樊楼梦安知在越楼八突薪初不戒绠缶始言功累甓为墙壁前人智未工九复闗无雅操渉洧有遗音未可䋲三尺㯽榔当委禽十沐发眠常晏濡脣饮不多谁云五瘴毒常备四时和药洲四首非有干时䇿聊为避地图昔人补勾漏老子管仙湖二役民如犬马囯破作䧏俘徃徃湖中石宣和艮岳无三怪怪竒竒石谁能辨丑妍莫教赞皇见定辇入平泉四观寺临湖上亭台出桞间都忘来五岭将谓在孤山登城五首尉佗故秦吏堪执鄼侯鞭箕踞问使者吾方帝孰贤二已作南夷长那爲北面臣未忘真定冡毕竟是华人三汉人称劲粤累世不加兵狂卒才三百如何便缒城四漫费人蒸土常如物溃堤傍疑爲息壤下恐有蟠泥五郭外皆鲸浸区中等蝗窠若无西鴈趐客子奈愁何城南濒江多海物比屋尽闽人四野方多垒三间欲卜邻题肃令山则文编二首茧𥿄银钩冩一通殷勤投赠愧空空辙环晚乃交吾子稇载方将富此翁着论未容符独歩操琴欲与愈争雄儿童错认眉闲喜疑有珠犀满箧中二咄咄人皆怪老夫奈何此客去难唿招温䖏士为罗否待穆先生设醴无我有青刍堪秣马君言白发久占乌人生蝉冕腰金印未抵斑衣膝下娱题唐察院诗卷二首细读公诗屡絶编心知妙处口难传言言箴儆堪垂世厯厯行藏自谱年但觉朱纮余倡叹不烦玉斧更雕镌小儒可是通行瞻拟为坡仙注大全二不见林夫与子方坦翁健笔亦堂堂孝亲诚有终身慕忠爱君无一饭忘铭座六章韦作佩入䑓五字鐡为肠未应径欲投吟社諌草长留御榻傍次黄殿讲鸣珮亭谁引扶胥水入城循除终日爱琮琤天风何许环珮响秋色自然竽籁声尽洗珠犀寕受涴少留琴鹤未湏行他年父老传都漕名与濓翁一様清广州劝驾番禺文物于今盛闽浙彬彬未足夸丞相宅曽住南郭鼎魁坊止在东家好陈董子三篇䇿莫看唐人一日花珍重诏书相勉意士先器识后词华广州都试自昔番禺缜府雄君恩暂许领元戎不羞短发垂肩白且爱前旌照眼红笔久不灵妨草檄臂新无力怯开兮即今超距多枭俊安用辎车载此翁灯夕呈刘帅二首士女如云服珥鲜暂陪猎较亦欣然清于坡老游杭市俭似乖崖在剑川使指何功湏卜夜遨头此念可通天粤人拥道千层看不见绒鞍三十年二陌上逰人趂莞絃岂知君相尚筹邉细聼野老交谈处犹记兵端未动前草市收灯如许早端门瞻跸定何年书生晚把忧时志归画残灰理旧编次韵二首并呈仓使晚雾徐收月色鲜承明物态尚依然㫁无飓母起吹海应有蚌胎还媚川逺俗恬熈犹楽土孤臣流落漫忧天夜归聼得舆人语且愿新年胜旧年二归念常如危柱絃春来梦绕白云邉不知新雪添头上但见繁星满目前即事有诗聊记节救时无䇿但祈年二公语妙堪传逺严社何因可共编余哭蟾子朝士钟大鸣有诗相寛次韵愁眉暂展頼君诗欲以先知觉后知厯引竺干寛此老未甘嬴博窆吾儿寄阿蓝若俄经昔祔短松冈㑹有期欲访巫咸何处在忧来自向理中推再和彭𣆀俱未离乎死况汝孩提未有知自昔丈夫怜少子即今王母惜孙儿探环曽记曽游处建鼓应无再见期三纪七挥儿女泪孰尸夀夭莾难推蒲㵎寺齐人陈迹此流传班史苏诗岂必然故老皆言家即寺痴儿误入海求仙莫将刘项分羙鼎来涴巢由洗耳泉欲採菖蒲无覔处且随箫鼓乐新年越台南帝当年此筑台称雄亦岂偶然哉谩通异国求阳燧不道偷儿饮漆盃能使越人存旧迹始知秦史有竒才祇今黄屋归何处但见牛羊夕下来次韵刘帅出郊一首竞逐朱轓载酒行熈熈物态与人情浴沂我欲寻儒服渉洧公方厌郑声试问冶容遨夜市何如赤脚馌春耕故山瓜圃应无恙老去深知愧少平次韵李仓春一首秧马从今渐可行林鸠未好便唿晴敢云使者乘轺传聊为君王代耦耕有一日留忧职旷无三宿迹觉身䡖此生不复持高论愿友台佟与尚平挽崔丞相三首先帝谋元帅烦公护蜀淮军皆歌范老民各像乖崖北顾犹闗虑西归已卷懐早令扶日月寕不扫风霾二麻卷扬庭乆蒲轮就道迟虚传杨绾用不奈蔡谟辞祝柱从渠诮摧梁得许悲流传千载下犹足励清规三昔侍琼花宴囘头二纪余嵇庸作书懒魏勃扫门疎尚意开黄阁安知尾素车萧然旋马第人指相君居陆贾二首田横死士今亡矣陈豨从车安在哉独有尉佗尚黄屋故应两费陆生来二郦烹未久蒯几烹陆子优游享令名南帝称臣槖金返更推余智教陈平浴日亭归客飘然一叶身尚能飞屐陟嶙峋危亭下瞰嵎夷宅积水上通河汉津叱驭爲臣前有志乗桴从我更无人慕年笔力全里退甘与韩苏作后尘又追和坡韵一首亭傍乔木拂云天亭下高桅泊晚湾白是张骞曽泛水青疑徐福所求山羊城隔雾愁囘首鲸浸收风喜见颜却笑金乌并玉兎辛勤出没雪涛间白鹤故居天稔中原祸朝分当部争当年谁宰相此地着先生故国难归去新巢甫落成如何鲸浸外更遣打行唐博士祠博士位尤卑投名入党碑今观名世作多在谪官时太史沅湘笔仪曹永柳诗新祠绵蕞尔未尽复遗基六如亭吴儿觧记真娘墓杭俗尤存苏小坟谁与惠州耆旧説可无坏土覆朝云再题六如亭昔人喜说坠楼姬前辈尤高㫁臂妃肯伴主君来过岭不妨扶起六如碑十五里沙只见如山白浪飞更堪动地黒风吹渺茫直际九州外汹涌常如八月时河伯岂能穷海若灵胥仅可吓吴儿惜无散髪骑鲸友共了南游一叚竒道中读孚若题壁有感用其韵淮雪江风裂面寒徃来万里一征鞍三千客谩曽弹铗十九人谁肯捧自古英才多顿挫只今世运尚艰难空余败壁龙蛇字黄鹄高飞不复还后村先生大全集卷第十二后村先生大全集后村先生大全集卷第十三后村先生大全集卷第十三诗送项使君季约二首出有凝香乐君候摠未知清斋灯火夕闭阁荔支时群小畱难住民愚去始思两年案头笔一字不容私二但见两眉颦何曽一馔珍节如僧更苦家比郡尤贫琴鹤均为赘莼鲈颇切身荡山有来雁莫惜寄声频送王梅州二首州境与潮邻徐行止浃旬瘴乡均一气塩子一吾民日晏风烟敛兵余户口贫定将田里事闭阁细条陈三祸始自三枪菑犹被一方帝将安浡海君肯薄淮阳老手何忧㫁新眉尚费粧汉庭褒郡最晚入爲郎癸卯上元即席次阳使君韵二首初阳久雨淳祐第三春聊与衆行楽稍欣农食新俱蒙青帝力莫问紫姑神座上遨头作流传遍郡人二縦观姑犹目殷忧欲醉心马嘶淮祲恶䳌叫蜀怨深玉座方停箸椒涂亦脱簪好爲谏臣论莫作醉翁吟辛卯春日甫报弓旌召俄闻弹射攻匹如饮甘露又似斩春风云梦伊呑辈湏弥纳箇中故山多芋栗不必问徂松挽林焕章二首昔在端早际临朝想老臣但问辕固召不见伏生行霜柏无寒暑朝华有悴荣由来天所靳上夀与高名二束帛徴诸老深衣立一儒乡人偕猎较童子共风雩屑屑羞来徃兢匕迨举扶自惭衰竭乆书墓觉词芜送赵阜主簿罢税无兼局萧然古廨寒士称为善类民説是清官刀薄难推毂身䡖易起单竹林逢大阮试为问平安挽游勉之侍郎不假横金贵居然比玉温诸公从上雍一老立东门伯氏推难弟先师有嫡孙耆英凋落尽旧事向谁问二昔在高阳里曽登夫子堂武城愧言偃畏垒化庚桑病臂书全阙惊心鑑忽亡平生刍一束道逺不能将挽唐伯玉常卿二首身自无安处昇州更广州逐敎子方去死到了翁休凤至虞廷喜麟亡鲁野愁忧时兼道友白却九分头二久欲携尊鲫呻吟去未能甫封陶母墓俄弔董生陵言立何曽死骚招更不譍那湏论宿草身尽泪方氷送居厚弟堂禀二首俱被光华遣同归寂寞滨吾灾因抱椠子咎在埋轮记忆烦明主招徕到逺臣要湏留晚节他日白先人二怕与亲朋别那堪送子行天威难俟驾秋暑勿贪程若见知名士为言不慧兄孤危托君相耕钓毕残生居厚不果行次韵二首物色来林下安排起海滨居然蒙锦穽幸未驾蒲轮非我瑕疵汝云谁毁誉臣只愁从此去未易致虞人二祖帐方涓吉公车已尼行若非露消息未免廹期程水菽姑娱母茅柴且酌兄未应天禄阁便欠一更生闻居厚得祠复次韵二首诸贤谈稷下孤士卧漳滨母亦为投抒儿宜勿㫁轮无湏留逐客有些吊累臣一室才容榻奚门问疾人二稍欣公议白又报啧言行上漫招东马人方毁李程迎来新观主伴取老师兄汉士方云合何湏鲁两生赠蜀士卢石受二首蜀郡卢夫子沉冥不偶时幽深病梨赋竒怪磔蟇诗古有严并李今无旷与䕫何当短檠下厯厯叩群疑二井络纒兵惨瞿堂下棹䡖命寕一钱直腹载五车行始覧无诸迹休聼望帝声世无韩十八谁识玉川生送陈廷之官连州郡接湖南境孤城若箇邉茆寮愁问宿崃石善惊舡官小无迎吏诗工有续编古人高妙处不过覧山川挽林承奉性与聃书合平生寳俭慈鹿门妻采药蟾窟子攀枝君可先贤传吾慙幼妇碑衰年窘才思呵冻课哀诗挽姚漕督叙昔建经离乱烦公出拊循鲁宫恢故宇蔡卒即吾人薏苡何伤我甘棠尚在民悲哉元日召当宁记名臣挽开国陈寺丞昨御祥琴后多传言语通虚令占列宿不料奏悲风华表孙从祖生刍婿弔翁九原一无憾全璧见先公二伯也不可作叔兮犹典刑公车玉堂荐书空鹤山铭攵上通候印新营太祝厅衰年新旧少吟罢涕先零挽王居之寺丞二首元老登庸晚同年召用初昔哉武公耄甚矣董生迂汾曲庐旋返平津合寝疎空令双鬓白犹待两轮朱二忆昔陪真率华居甫落成坐宾来堕帻待女出弹筝吴复吴趋曲空余楚些声九泉见忠简应问老门生挽方贡士秋赋曽宾送春卿偶脱遗离羣嗟老境同队记免时终制从家礼高怀见墓裨亦如陶䖏士自作诔兼诗题永嘉黄仲炎文卷二首书坊黄册诱免童朝取封侯夕拜公贾董奇才无地立欧苏精鍳与人同安知李荐麾门外不觉刘几入彀中早晚君王求极諌莫敎豪杰泣途穷二龙泉笔絶文章熄此作居然可贵珍激䖏飜嫌董生绶新来却笑退之陈假令覆瓿无知者尚可藏山待后人外物区区均粪土祝君爱取不赀身和呉敎授投赠二首三径荒凉手自开旋移花木剪蒿莱休休岂不縁迂惰屑屑何为费徃来明主祗今蒐坠典故人大半客翘材累臣方卧漳滨疾错梦钧天聼楽廻二衮衮登瀛更上坡且容老子钓烟波凤麟自合呈祥瑞凫雁何曽系少多时有耦耕人共语亦无问字客相过倒嚢欲答骊珠赠奈此家徒四壁何和张簿尉韵旧案依稀在柏台寄声杭本莫飜开骑驴遵从两点挟罗爵门庭几客来务观可堪供史草𥙷之不㑹作宫梅男免盍建横行䇿免使君王叹之材用王去非侍郎韵二首送林元盾提干秩满造朝併呈侍郎成满归来薇亦刚策名不斍十年强素无沂国三塲志曽有西山一瓣香晁董未能免科举孔颜才可语行藏要为天下竒男子寕论区区国与鄊二叔季滔滔未见刚毎闻徤论意差强向来曽劾灯笼锦老去聊凝画㦸香世运横流安所止圣朝末舍岂容藏几囘欲上铃斋谒衰病无因可去乡送李用之察院赴潮州二首乌府名臣暂拥麾霜稜聊复变春熈行人犹谓骢当避圣世初无鳄可移粤俗相擕看上日韩祠配食付他时极知不作周南滞禁闼湏君补阙遗昔在番禺鬻筴时瞽言不敢计从违固知国有三空患又欲民无再㩁讥篛裹为生尤瘠薄牙筹所积恐纎㣲公卿文学方矛盾应侍嚢封决是非贺王实之得第二子翁活计未全迂老骥新生汗血驹攀桂肯输郎罢否分梨还譲阿兄无应陈俎豆为嬉戏想见诗书被抺涂报与厨人多醸酒王家例合有三珠送方䝉仲赴省童年觜距已专塲何况而今益老苍天网恢然罩鸾鹄朝阳鸣矣革蜩螗士谁与贺争同进衆亦惟宏诣太常可惜祠官无气力不能搢笏诵阿房书事二首谦之绋翣迎归福平福灰钉送返莆空累两家营后事仅留四壁遗诸孤学徒谁是单传者史藁曾经乙覧无贫富皆当终牗下招䰟何䖏有神巫二二士平生极好脩箪瓢之外尚何求暮年更榜谁门户故国寕无某水丘华箦殊非爱曽子短衾自可覆黔娄小车处士差安稳十二行取次游送叶士巖二首曽约还辕访爵罗几廻下榻伫经过待先生敬虽如此老与人期奈后何走马㸔花消许急杀鸡爲黍误侬多吴中故旧还相问一臂偏祐两鬓皤二向来参请徧诸方恍惚如痴亦似狂雪与膝平犹未退斤从鼻过了无伤拈花弟子知谁悟撼树羣儿不自量极欲为君露消息天寒日短话头长甲辰春日二首买牛搜粟向蛮烟衰病安知璧偶全使者召归曾四辈臣之得罪又三年柳刘漏语谁云氽绛灌怜才㝎不然纵使有泉堪洗耳先生此愧若为湔二学问过时已捍坚文章垂老未精专薫琴何患无赓载秋扇明知有弃捐旧读温寻浑不记新吟鍜錬久方圆此生幸不当词翰免被人嘲上水船题小室二首已向深林卓小庵是中仅可着禅龛士师何止三无愠中散居然七不堪一去重华那复得方当盛汉勿多谈近来弟子俱行脚谁畔山僧面壁参二阡陌东西山北南半生常带散人衔何曾云梦芥八九一任徂公茅四三阁上大夫投欲死饔间吏部寝方酣可怜子骏无家法下见先人面有惭送表弟方时父弃置空村饱世情高轩乃肯顾柴荆韩生殷浩贫亲戚李益卢纶外弟兄两鬓萧疎惊老大一灯明灭话平生刺桐花下逢予季多致诗人未害清叶桂发助敎从李用之祕监于潮阳李侍郎使广部叶辞归福唐小诗话别贺监空多惜别情木绵花得似三荆打便是参禅客垂槖何湏使鬼兄小郭令寕无赵子四门古亦有欧生南辕不涉贪泉境归去诗肠彻底清寄题建阳马氏晚香堂自鉏空圹汲潺湲石㫁清溪第㡬湾榜九日开侵岁晏居千花殿觉天悭飱英饮露平生事遗臭流芳一念闲菊不负君君负菊年年秋不在家山赠施道州三首施先生学有源流家自长安徙益州畴昔建牙当一面祗今失国託诸侯身侨岳麓无生计日断岷峨起暮愁闻道汉廷湏黼黻蜀珍那得此淹留二胡尘突过剑门闗西顾子今尚未寛早晚相如通棘道仓皇子羙问长安拮据自竺营巢拙衲凿明知合辙难縦有望乡楼百尺淡烟衰草莫凭栏送杨彦极提刑二首闽蜀相望万里遥秋图斗垒屈魁杓南州䖏士蒙殊礼魏府牙兵不更骄邦伯如今安得结国人它日㑹思侨瓣香垂去犹精祷果有甘霖溉旱苗二绣斧翩翩向福唐百城歛衽避风霜梦廻桑下初何恋手植棠隂故未忘判笔有神皆可録抄书无数即行装从今病叟牢扄户莫望严公访草堂题陈霆诗卷读他人作多遗恨君似连城璧少瑕楮叶国工如许刻菖蒲灵物偶然花今无摩诘携同宿后有荆公选百家不惜矮窓残烛下与将朱笔撷菁华梦方孚若二首仙鬼㣲茫果是非不如辽鹤有归期铸成范蠡嗟何及绣出平原未必知歌扇舞裙风雨散野田荒草古今分可怜一觉寒窓梦犹记聨鞍出塞时二寤寐中原独着鞭徃来絶域几餐氊封侯反出李蔡下成佛却居灵运先八百里烹飨军肉九千缣辇作碑钱祗今谁是田横客囘首荒邱一茫然哭孙李蕃二首岁晚湖山寄幅巾浩然不见両眉颦㸔花李益无同伴顾曲周郎有后身禄厚殷勤营葬地隐君欢喜得吟邻㸔来造物扵君厚判断风光七十春二毎岁莺花要主盟一生风月最闗情相君未识陈三面儿女多知柳七名自有菊泉供祭享不消麦饭作清明老身独殿诸人后吟罢无端雪涕横怀曽景建二首造物生才自昔难此君天矫类龙鸾圣贤本柄藏椰子佛祖机锋寓棘端畴昔诸人多北面暮年万里着南冠伤心海内交游尽箧有遗书不忍㸔二曾有春陵遂客篇流传哀动紫阳仙安知太白长流处亦在重华野葬边碎板一如坂贬日盖棺不见棺薨年谁云老眼枯无涕闻説临川即泫然内翰洪公舜俞哀诗二首忆昔端平典册新三麻九制笔如神内庭唤作眞学士晚辈推为老舍人垂死遗言尤苦口平生谏疏最撄鳞建功不作于潜死谁为君王説厚伦二回首扬州一梦余故交已直玉堂庐寒暄未省通君实穷薄空烦诵子虚甚愧文人于甫厚孰云夫子不囘如残年无复陪精论开合平生几幅书送李漕用之二首斜飞庆厯皇华逺㨗出熈寕使指新但记欧公更此职不知赵济是何人剡章徧及孤寒士奋笔先诛聚敛臣自叹暮年衰飒甚羡君老手独埋轮二汉廷塩銕议交攻有诏姑惟旧法从闻道岭南歌圣主一如河北感仁宗向舒自是堪王佐桑孔安知富大农他日公归奉请问可无鲠论賛烹封答谢法曺二诗简没扫浓华作者几无以复加璧十五城方定价桃三千岁一开花选骚意度卑唐体晋宋文章譲谢家莫道老夫今耄矣平章此事不应差次王实之家塾韵新敞朱映碧吟高门谁识庆元深畤郊已解传家学石礼皆堪直禁林七叶文章真有种二郎官职本无心庭前玉树成隂未着手栽培昉自今喜汤伯纪登第老觉人闲无一忻恠来干鹊耳边闻休嗔穷鬼揶揄我絶喜春官模索君畴昔先生有髙第耶今后死与斯文不应也跃㸔花马忘却江天树与云三月二十一日泛舟十絶少游欵叚何从借伯厚鸡栖未易求㸔取后村翁简径百钱聊税一渔舟二退之岁晚南溪上把钓聨诗得几廻便与乌衣羣从约及身强徤更频来三向来平勃颇相知使粤归来岁月移只以一篙为导从亦无剑马可相随四桥低水涨过船难旋折船篷复旋安未免屈蟠篷底坐谁敎君爱切云冠五弟兄玉映更珠聨岂减元晖与惠连却笑汉人无具眼羡他李郭作神仙六眉州屿隔雪涛中闻此山川髣髴同但是至人游息地邦人䖏䖏作离宫七虽沉璧马计安施倐忽桑田変渺弥说与神通君㸔取潮头不到艮山词八溪北溪南一雨通山村佳䖏更掀篷老身不怕无安䖏着在渔翁保社中九稚子唿牛妇馌耕早秋水足麦风清老农喜极还垂涕白首安知再太平十本朝考旧数吾宗老监轩昂洛社中后五百年人㝎説过江复有戴花翁三月二十五日饮方校书园十絶才入中年㑹面难安知白首团栾不妨时驾柴车出只作初骑竹马㸔二伯兄廼汉司徒掾季子亦唐行柲书只愿荆花常烂熳莫令瓜蔓稍稀疎三自古根深枝叶蕃百年乔木到今存只留谏草传家世莫着轺车辱户门四西舍鸣笳索赋诗东家拽石请书碑眼中除却壶山外多是新知少旧知五唿来不许望清光麾去奚堪作省郎莫是后身刘快治挿花重入少年塲六石室千年不复开庭花无语入苍苔石间旧客惟枚叟白发重将屐齿来七空留藓石仆斜阳不见奇车与赞皇何必雍门弹一曲蝉声极意説凄凉八百年如电又如风昨日孩提今日翁乍可生前称醉汉也胜死后谥愚公九早退分明胜一筹年行六十复何求东门瓜与南山豆谁道君㤙薄故侯十后有良工识苦心今无善聼孰知音老来字字趋平易免被儿童议刻深题江贯道山水十絶世间平逺景万幅在洪家晚至番君国方知不是夸二一棹微茫里孤亭紫翠间恍疑渉彭蠡又似访庐山三江险不容极禹功胡可忘向来小龙子衮冕食千羊四夹立朝羣玉浓粧列万笄中州不敢顿抛在瘴云西五苑山千万垒不得见天全帆出扶胥口无山只有天六雪冒禹碑石云埋泌草堂早知抱遗恨悔不挟干粮七半夜黄天荡楼船雪浪中当年草檄客今日负樵翁八大武求搜䖏支祁着鎻边淮风晨裂面淮浪夜惊船九展卷嗟邱也东西南北人昔还行脚债今作卧游身十一匹好束绢天寒家未温尽敎儿拆绣闲管妇无裈后村先生大全集卷第十三后村先生大全集后村先生大全集卷第十四后村先生大全集卷第十四诗杂咏一百首苌弘宗周危可悯苌叔死非难臣血三年碧臣心一寸丹栁下惠不怨穷并佚能安小与卑何湏立奇节展季即吾师乐毅忿怼及韩驷荒唐入郢鞭楽生端可拜寕死不谋燕屈原芊姓且为虏累臣安所逃不能抱祭噐聊复着离骚贾谊寄声谢绛灌勿毁洛阳人岁晚治安䇿谆谆礼大臣虞翻孝亷已称帝宾佐尽封侯不道投荒客交州白了头颜鲁公鬼质内持衡胡雏外握兵一朝临白刃乞米老孺生李白幸自忤将军那堪触太真世无郭中令谁赎谪仙人陆贽饮食晚田窦门庭谁敢闚禁中无急诏不记奉天时刘蕡貂珰窃大柄韦布献孤忠牓出无风汉无名在选中右十臣尹伯竒不愁儿足冻第恐母心伤所以子范子惟弹一履霜宜臼莫亲于父子天性有时移竟以妇为厉空令傅作诗申生君父如天地虽逃安所之可怜共世子死不恨骊姬曽子亲劬何以报子职贵乎勤梨本非难熟瓜殊未易耘伍尚伍奢唿二子一子奔奔焉逃父吾无取雠君亦未然扶苏诏自沙邱至如何便释兵君王令赐死公子不求生东海王疆圣经非拒父古谊有传贤㩀以兵求胜疆能智自全姜诗晨兴风色恶日晏汲归迟寕与闺中诀莫令堂上饥王祥礼律通称母能分继与亲乃知履霜子絶似卧氷人寕王智出建成上贤于子纠多至今称譲帝当日唤寕哥右十子伯夷木主来西土檀车济孟津只应千万世瞻仰首阳人婴臼贤矣两家臣孤存极苦辛后来有曹马亦是受遗人王蠋稷下空多士谁为国重䡖列臣七十二死者一书生鲁仲连六国钧南面甘为北面臣向微生一叱几帝虎狼秦豫子纷纷荆聂辈犹有利而为智氏已无后先生欲报谁龚胜已设床临牖何湏绶着身遂令移鼎贼知愧饰巾人陶渊明卜筑堪容膝休官免折腰寕书䖏士卒不践寄奴朝甄济唐德虽中否犹能愧畔臣尽驱污贼者徃拜诈喑人何蕃城去曽聨疏宣收亦举幡向令无太学安得有何蕃司空图节将飞飏去牙郎卖羙余唐臣不负国惟有一尚书右十节许由一闻尧禅后洗耳急归休隣叟嫌泉浊牵牛饮下流沮溺皇皇闻津者藐藐耦耕人不识吾夫子寕非古逸民荷莜丈人客云自孔氏不觉喜逢迎止宿见二子孰云无世情接舆上古闻巢父衰周有楚狂由来豪杰士不必待文王四皓去避坑焚祸来成羽翼功留侯不自语驱使紫芝翁两生尚恐公汚我何妨史失名深衣与短制同召不同行严光幸自沉溟去无端物色求簑衣亦堪钓何必披羊裘梁鸿肃宗汉明主犹恶五噫诗一旦拂衣去世人那得知龎公採药栖迟稳然箕篡夺去景升不爱子却念德公免汾亭钓者太公辅西伯严子客东京独有汾亭者无人得姓名右十隐荀卿厯厯非诸子骎骎及圣邱乃知焚籍相亦自有源流穆生决去先生勇怀安二子慙向令犹在坐椘市赭衣三伏生偶脱骊山厄龙钟九十余谁知汉散故传得不全书辕固面折公孙子堂堂负直声安知上前议乃复有黄生申公绾戊不自保强致老先生鲁邸今朝罢蒲轮昨日迎免寛茂陵䡖朴学寛对乃欣然口谩谈三代书才説一篇刘向窃弓俱奋臂窥鼎迭磨牙同姓余中垒昌言抑外家周堪旧僭臣学浅晚昭主恩深莫鍳萧张否重来遂病瘖郑司农新笺传后学古诗发先儒不拟狂年少灯前骂老奴王通当时三晋地已有圣人生不晓河汾氏为隋策太平右十儒孟之反弃甲争先去收兵殿后囘但云马不进应自圣门来曹沬数战数败北寕非将略疎收功一已首安用读兵书廉颇浪説三遗矢犹堪一㩀鞍君玉不自试耳目信人难李牧説客为秦谍君王信郭开向令名将在兵得到丛台白起太息臣无罪胡为伏剑铓悲哉四十万寕不诉苍苍䝉恬絶漠功虽大长城怨亦深但知伤地脉不悟失天心魏尚塞外传烽急云中调守难谁为帝言者白发老郎官李广飞将无时命庸奴有戦勲谁怜老衞尉身属大将军马援土室不堪䖏其如瘴毒何暮年欵段马有愧少年多刘琨除却祖孙外余皆在下风老奴口耳小安得肖司空一右十勇广成子不能戦涿鹿聊复隐崆峒挥手谢轩毋烦顺下风彭祖活得如彭老忧愁八百春频为哭殇叟屡作悼亡人了不见矜色晬然真德容先生新沐髪弟子叹犹龙列子肉身无羽翼那有许神通㑹得泠然意人人可御风徐甲白骨因谁活青牛与尔俱未酬再生德更索积年逋王子晋宿有骖鸾约飘然遡碧宵不为君主鬯却伴女吹箫安期生子羽徒扛鼎其如欠转圆不能决王霸聊去作神仙刘安忽弃国中去疑为方外游早知守都厠何以莫仙休梅福忽去为吴卒深逃安汉公翻身天地外脱屣市朝中孙思邈薬品用昆虫遂亏全活功至今仙未得只在蜀山中右十仙瞿昙世传汉明帝始梦见金身曷不覌列子西方有圣人维摩面色削瓜黄眉毫覆雪长安知四天不只在一禅床善财放勋访吾叔鲁叟问弘𣆀所以此童子诸方亦遍参逹摩直以心为佛西来説最高始知周孔外别自有英豪卢能明镜偷神秀菩提犯卧轮更将旧衣钵石㫁不传人马祖若非大气魄只是小机锋老子一声喝学人三日聋德山此老手中捧䡖轻也有瘢佛来与三日某甲莫湏餐支遁若以色见我几于貌失人林公少须发澄观欠冠巾澄公值乱行何适随縁住亦安能将石虎辈只作海鸥㸔志公寺甲扵江左身逃入禁中如何净居殿饿杀老萧公右十释衞姜俱着锦衣裳慿谁辨緑黄可怜君耄矣贤嬖不实姜阿娇甫闻阿娇进又报衞娘留莫倚金为屋重重只鎻愁乌孙公主玉座吞声别氊车触目悲如何汉公主去作虏阏氐平后歆作已佐命雄甘为大夫独余黄室主不肯面新都辟司徒妻仓皇问君父忠孝两闗心絶胜杞良妇惟知哭藁砧兾缺妻昔有二人贫耕田与负薪朱妻志求去却妇敬如賔黙娄妻夫节独髙古妻贤传至今既为加羙谥复不用邪衾齐人妻不敢怨夫子徒悲误妾身安知同穴者乃是乞墦人孺仲妻彼雏饰容服吾穉业耕锄不以贫慙富贤哉妇夫庐江小吏妻尊嫜有严命妾不获从夫去去犹囘首谆谆别小姑右十妇召南媵贵贱有定分勤劳无怨心若令逢吕武亦化作姜任李夫人恍惚疑如在纒绵爱未休明知已仙去犹欲出神求冯昭仪兽不能加害倾身障頳红安知丁与傅他日鸷于熊班媫妤妾命薄如帋君恩泠似氷生当事长信死愿奉延陵苏秦邻妾主命亦危矣媪谋真拙哉烦君赐妾杖嗔妾覆君杯樊通徳粧束姑随世风流亦动人等闲拥髻语千载尚如新铜雀妓谁谓曺暪智囘头玉座空向来台上妓尽入洛阳宫房老残香犹在笥旧曲常书裙不及新歌舞樽前奉主君緑珠向来金谷友至此散如云却是娉婷者楼前不负君柳家婢忽见牙郎态吁嗟悔失身不虞小婢子曽是柳家人右十妾后村先生大全集卷第十四后村先生大全集后村先生大全集卷第十五后村先生大全集卷第十五诗杂咏一百首毛遂两国争衡际诸君袖手观羣然着珠履谁肯捧铜盘荆轲把袖谋㡬售开图计忽穷空遗千古恨不中祖龙胷项羽顿无英霸气尚有妇儿仁闻汉购吾首持将赠故人陈胜辛苦佣耕久饥寒讁戍余竟令秦失鹿首为汉敺鱼博浪壮士殿上俄流血沙中竟脱身乃知燕刺客有媿汉谋臣朱家贵不见渠面危曽活尔身柰何施一飰便责翳桑人田横南面称孤贵西京谒帝卑谁知如李宻更望一台司剧孟向令从七国是自列陪臣太尉空称赏非知剧孟人孙䇿鱼服俄离网龙泉忽缺铓却将江左业分付紫髯郎周戴戴昔刼名士周甞暴里人少年一荡子晚岁两忠臣右十豪鬼谷子遗书今羽化传者匪真书此老纵横祖仪秦得绪余二衍虽以宾师待几于妾妇然不羞君割地谩对客谈天韩非韩子流于惨𣆀书妙造㣲百年同一传谁是复谁非荘子夸大帝传由形容跖侮邱仅饶𣆀御冦共载一虚舟侯嬴白发夷门老能兴晋鄙师王曽备它盗不备魏如姬范雎不待精神契惟慿颊舌求暮年荐燕客差胜似穣侯苏秦常产常心论平生不谓然晚知苏李子佩印为无由田光北面老先生人闲亊饱更不闻求楽氏但见荐荆卿茅蕉蕉子如天胆秦王似屋嗔如何刀机上活得解衣人蒯通郦生方横死蒯彻亦阳狂设不逢刘季同趋一鼎汤右十辩墨翟墨子城无恙公输械有穷要湏能壁立未可恃梯攻樗里子石马残陵下金凫出藏中谁云樗里子卜墓近秦宫陈平巧言愚冐顿厚赂饵阏氏秘计言之丑刚云世莫知鼌错危知不免削椘虑空长东市哀朝服西京号智嚢杨修老贼有肝鬲多为德祖窥谁令预筹亊更与共观碑仓舒全活啮鞍吏平章秤象船丕乎真有幸舒也竟无年荀彧杀身明逆顺濡足救危亡未必荀文若甘为操子房刘备华容芦荻里一炬可无遗叹息刘元穗平生见事迟杜预南征满腹智实似小免痴汉水有涸日沉碑无出时李卫公肘后臣非靳胷中彼未纯乃知兵妙处不可妄传人右十智韩起带从内府颁枕出古陵间却笑韩宣子区区爱一环富平侯童作夫人访藏钱百万多不知三箧内还记旧书么董卓虎视无强对鸱张有篡心可怜腹里烛不照坞中金王戎惜李常鑚核啇财自执筹如何嵇阮辈放入竹林逰石崇金谷触豪友珠楼拥艳姬南交来处悖东市悔何追祖珽左氏讥怀璧杨公却䄂金安知机巧者藏得叵罗深张説玉检匪颁隆珠帘餽遗通更挥谀墓笔褒赞死姚崇元载三千两钟乳八百斛胡椒不悟口中韈犹贪掌上腰杜兼没有财遗臭生无善可传向来堆百屋尽是窟郎钱桑维翰五季骄诸镇终朝易十人使无孔方癖犹是晋名臣右十贪尹氏棸蹶并番楀今犹唾姓名国人深可畏尹氏更湏平太宰嚭西子宴姑苏灵胥赐属镂如何居上宰忠越不忠吴吕不韦豫建无长虑旁窥有贩心絶嬴由吕相继马乃牛金李斯焚余寕有籍坑后更无儒不解愚刘项翻令二世愚公孙弘极力排舒黯聨翩去不廻惟应刀笔吏时得到翘材孔光倿幸传唿至师臣伛偻迎暮年灵寿杖幸自可扶行李林甫二相去留际中原治乱分异时马上泪遥洒曲江坟卢祀僭伪蟠宫阙忠贤血贼庭相君无喜愠面色只蓝青崔昌遐本欲除阉腐安知召冦戎缁郎不为相朱贼得称雄冯道坐閲数朝主竟为何代人汉官敭厯徧更作虏帅臣右十险巷伯哆侈何其甚忧伤只自知虽经夫子笔不废寺人诗梁邱㩀国渐移田氏人谁悟景公牛山两行泪㩀与寡人同臧氏嬖与贤分国贤疎嬖在旁未甞无乐克其奈有臧仓景监但见颛朝乆谁知媚灶勤纷纷由嬖进非特一商君赵高归自沙邱后因专定䇿功国由中府令帝在望夷宫曹腾费亭候在日乱已有萌芽养得螟蛉种犹䏻覆汉家张譲举国排阉尹还鄊少弔宾太刍一束全活几多人高力士五十年间事浑如晓梦余三郎内南里何况老家奴仇士良国老辞机宻阉免叩绪余殷勤传一诀莫遣上观书张承业勑使爲唐患忠唐独有君晚知王自聚悞杀老盐君右十嬖神农尽识葠无毒明知堇有灾安知尝试者百死百生来素女厥𥘉具形貌固已具隂阳素问无人读流为采戦方扁鹊疾始于荣衞哀哉不豫谋贪生讳闻死天下几桓侯医和夀有可延理医无不死方扁曽忧骨髓和亦畏膏肓李醘自昔名髙世皆由艺入神未应除扁鹊世上便无人夏无且秦法严堂陛秦兵遶殿庐如何危急际只有一无且华陀古来神异少天下妄庸多文帝能全意曹暪竟杀陀壶公跳入无人见谁知有路通长房非点者草草出壶中陶隐居方差能腊腹学误至渐襟幸有经文在休于注脚寻韩伯休女子乃知我明朝变姓名可怜逃不宻犹廹诏书行右十医巫咸列书诧知死楚些说招魂尚莫窥壶子安䏻返屈原史苏繇语几于䜟流传信有诸王何谩辛苦易自是占书詹尹鱼腹累臣诀蛾眉衆女仇灵均空发问詹尹若爲酬季主米贾两名士芒然立下风信知古贤圣多隐卜医中洛下巧厯虽千岁先知一日差未能下筭子亦道是占家严君平卖卜夲逃名下帘无市声何如穹壤内知世有君平京房元帝何曽谕京房自此疎区区推卦气欲撼石中书管辂平叔知几语疑扵易学通岁朝不相见隔日问三公李淳风逆知生女主预説覆唐宗误杀五娘子安知在后宫袁天纲似有人推背相传果是非请君㸔祕记若箇泄天机右十卜项槖义理无穷尽虽邱或未知老𣆀与项槖圣岂有常师甘罗函谷非无士登庸乳臭免空令园绮辈头白不逢时外黄儿子羽力扛鼎诸侯屈膝臣能从小免语尽活一城人终童武帝有荒志终童无逺谋长缨自系耳莫系越王头童乌击蒙凿帝窍躐等草玄经混沌死七日童乌夭九龄荀陈彧作操谋士羣为丕上公暮年翻有愧膝上与车中孔融子二穉吁何罪冤犹在史书老暪浑忘却只记哭仓舒通子但爱梨并栗不传琴与书乃翁莫惆怅它日举蓝舆阿宜牧有谆谆诲宜无赫赫声假令如叔父一世得狂名阿买座上交游广城南讲读余如何万金产只解八分书右十穉室女举国聼桓子唿天诔孔邱可怜倚楹女徒为曽君忧东家女神女登徒子㣲词未必然感㐮通一梦窥玉费三千散花女狡狯疑无幼姝姸复似魔殷勤把花去莫恼病维摩缇萦天子覧书悲肉刑无复施不惟嘉列女亦自活神医曹娥穹壌有时敝娥名万古垂直从彤管笔便到色丝碑阿承女古人重言德初不论倾城切莫伤容鬓犹堪嫁孔明戴良女竹笥并练帔何妨託妾身若逢夫婿问向道乃翁贫木兰出塞男免勇还郷女子身尚能吞北虏断不慕西邻投梭女琴挑何曽动梭投未免慙女郎循古礼元不觧清谈灵照首如飞蓬乱家卖漉篱供老汉惊吾女禅机㨗乃翁右十女后村先生大全集卷第十五后村先生大全集后村先生大全集卷第十六后村先生大全集卷第十六诗读竹溪诗一首不敢匆匆㸔晴窓几絶编参他少林髓饶得奕秋先友愿低头拜师曽枕膝传已将碑印子牒过竹溪邉甲辰书事二首㨗书犹湿谤书随太息斯人得祸竒文举旧曽称一鹗退之亦自喜孤罴彼䜛罔极身罗织吾意怜才力发丝老去眼中神骏少诸君莫怪道林师二徃昔曼卿曽夺敕后来同甫竟成名草茅匹士谋身拙槐棘诸公议法平囚服若无探禹穴明时定不血秦坑何当拜舞鸡竿了沽酒刲羊与压惊再和动而得谤亦名随生子㸔来不必竒尔辈真堪卑豺虎君王安用猎熊罴人言李白文如锦谁信卢能命若丝廻首世间机穽恶子归闭户有余师二鹄袍再着姑行法雁塔重来定䇿名太尹前呵寛贾岛相君十反访州平故溪旧有钓鱼石平地金多䧟马坑不信天公囚两鸟一鸣㑹遣百虫惊三和自古名高易毁随谁令倜傥更权竒心知吾友必中鹄眼见乃翁初梦罴所幸觧骖逢晏子不湏结客报袁丝古人进徳多囙此公冶䑓卿即汝师二同进多为蕡讼屈薄徒苦与贺争名从教雪犬吠所怪肯学秋虫鸣不平沙虱伺人隂发矢虾蟆欲客化为坑相逢莫説当时事説着当时尚失惊四和一槖萧然五鬼随竟縁名盛与文竒可曽天下无麟鳯何必山中有虎罴蜂虿尾犹如许毒蜘蛛腹得几多丝圣贤不校吾家法车及蒲骚岂足师二谁谓斯文无定价独怜之子坐虚名主司头与笔俱点宰物心如秤様平骏马却还国北域病鸱堕落屋东坑老夫谢絶人间事亦爲诸贤喜且惊五和出门机穽已相随竟放灵均逐伯竒始者啮肤㣲似蚋俄然择肉及于罴不言快箭穿杨叶却讶长松託兎丝败壊人材由利禄乃知曽点胜颛师二少日父兄夸俊声后来塲屋擅文名锦嚢乆矣憎长吉玉枕几于杀何平怪底鸥羣及曽队化为虎落为蛇坑可怜彩翠矜毛羽顾影无言只自惊六和对䇿南宫耻诡随摅聊腹愤发胷竒并驱何异牛同骥独歩方知虎畏罴罚汝业儒磨鐡镜输他拥妓冩乌丝区区梦里争蕉鹿笑杀傍人与士师二范老登科犹别姓余公应举亦更名人心何止矛般险世道于今砥似平到了頳衣同适市知他白棓欲谁坑云端别有冥冥翼不受虚弦浪箭惊七和妙年文价重和随不料东家产此竒䜛者纷纷传有虎词人徃徃让于罴探嚢已足三年艾𥙷衮那无五色丝闻説卜隣王翰了长卿安敢出偏师二南宫放榜已蜚英北阙传胪却漏名潜捄八人文最敏尽归一网气难平白生作么敎持杵越石争些已见坑莫倚晴天频吐绶儿童见了又湏惊八和黠儿隂挟弹丸随发巧悬知中必竒蝇本至微求附翼貙犹可畏况生罴烘燖似蝨羣藏絮纒缚如蚕自吐丝玉汝于成赖渠辈何湏挟䇿逺从师二早知抱璞烦三献底用操觚角一名归去驴堪䭾子美向来羊尚叱初平里居仅有簟瓢巷壁立原无鼓铸坑説与添丁并徳曜从今熟寝不湏惊九和群儿孰敢比肩随翻水成文出愈竒人欲闗弓戕后羿天寕飞箭中王罴爱材不忍淹丛棘去恶真如斩乱丝珍重阿䝉宜弩力此生不可负君师二贯索星明方用事金花帖至枉标名朝无左右容邹子家有婵媛詈屈平忍使衣冠同坐锢未闻逢掖自相坑还乡何止交游絶鸥鸟逢渠也自惊十和一夫倡祸翕然随白昼通都作祟竒割肉直将人餧虎闻声能感类求罴忽传先辈逢清雪失喜衰翁有黒丝自古英才湏乐育谓予不信质先师二盛徳能容人有技忮心尤忌士知名训孤声厉憎韩子鹦鹉才髙类襧平斑特隐君几负局塞鸿奴辈不烦坑客来林下温前话尚得山翁掩耳惊送实之倅庐陵二首刍言当日偶然同白首家山各固穷海内仅存一畏友人间遂有两愚公似闻黄阁登迂叟且向青原访醉翁此士未应无着处栖栖十载六治中二君去江邉春色浓群花照眼万枝红守分风月元非赘吏白文书但托聋黄本何堪处秦观白麻近已拜申公早归了却兰台史莫乆吟诗快阁中送叶士龙归竹林精舍侍讲开甥舘三闲不至舍少曽居北面老只往东家野老庖尤羙深衣衮未华何时寻旧路去谒去川茶题李斗南诗卷君家两诗人诗名满天地大者扶宿酲入论金銮事小者来天风去草玉楼记却后五百年之子岂苗裔奈何不神仙亦复未富贵抱瑟诸公门索米长安市题安仁陈惠父词卷已着西山序集端欲添一字愧才悭平生行脚千诗里岁晚营巢万竹间后有扬雄寕不好世无孔子孰能删归舟他日溪邉过珍重先生莫掩闗夜读乐平吴燊书钞用与伯纪韵病思覊旅少豫忻暮年犹幸友多闻千枝管秃囙稽古一啜芹甘欲献君明主何曽䡖朴学后儒大率读今文藏山俟圣君侪事何必时人好子云挽汤仲能㧞起真三秀分飞秖二难怕趋丞相热寕忍后山寒梅老徒书局徂徕不諌官如何今国奕白首局傍观二讣至聋三日悲来赎百身太邱州里化伯起子孙平零落欧门士消磨濮议人殷勤齐掬泪一洒素车尘无题主圣如天忍弃遗臣愚何地着孤危白虹贯日殆虚语中野履霜无怨词寳玦已随尸血浸銕鞭未必鬼臀暮年一寸丹心在却怪湘累有许悲十一月二日至紫极宫诵李白诗及坡谷和篇因念苏李聴竹时各年四十九予今五十九矣遂次其韵翰林两仙人偶来聼风竹萧萧玉千竿采采縁一掬少时负不羣中岁乃见独嗟予长十年所至恋三宿径当还笏归奚揲蓍卜夜郎与儋耳老大费往复宜州殿其后路险车又覆山中採芝去舍不炊梁熟答王侍郎和紫极宫诗侍郎如苍官岁寒友梅竹歩行以当车瓢饮不如掬旧人存者少灵光岿然独朝野推意新州闾敬齿宿嗟子诗学浅未敢窥衞卜朱絃才一倡白圭费三复共谈端平事前局尚堪覆愿言介眉夀江乡秫田熟答庐陵彭士先昔牧昌黎州尝负君诗债今使番君国又辱君访建稍讶颜髪非因感岁月迈君气不惰归君诗有光怪乍观袪目眚徐聼惊耳瞶柰何行推𫾣不使坐赓载茫茫彭蠡津衆水之所滙投竿鳌堪钓㧞剑鲸可脍兹事要力量斯文极变态吾方困銗筩君亦挑布袋人生弁合难况复各老大题弋阳方友民所藏紫岩西山二帖摩娑妙墨忆㣲言故箧才余二帖存徃昔翁为紫岩客后来及浦城门晚生多说参诸老他日谁堪见九原自叹西河索居者暮年归梦遶田园题方友民诗卷删定实惟曽大父文忠况是老先生力行所学斯无愧偶发于诗亦有声合止笙镛成雅奏抉挑草木示㣲情嗟予公事君归与不得相从细讲明答陈楙伯乃翁良玉不劳攻之子天葩特地红海道扁舟明白具江东尊酒几时同上楼谁伴老元徳惊座今逢小孟公囘首暮云千里合有书何处托征鸿二圣䖏分明世鲜知古人岂是异肝脾谓鳌可钓无传法视虱如轮有悟时老子梦中还説梦郎君诗外试求诗向来柱立埋腰雪妙在心通不在师送王允恭隠居一叶撑来江浪濶兼金却去客嚢空都将岁月供丹灶不要功名上景钟古有礼罗招䖏士今无书币起逋翁南阳祗在荆州北时一登髙弔卧龙送方时父囘来羞作绕枝飞刘表区区不足依索飰儿嗔郎罢出画眉人约蒿砧归食鱼底䖏容长铗射虎今方尚短衣老缚一官行未得羡君去採故山薇题宋谦父四时佳致楼吟者多矣率为环翠卒章下注脚惟张公元徳兼取别诗佳兴与人同之句以互相发明余不识张公端平初同召审张辞不至余所愧也故拙诗本张遗意四序推移景迭新二诗体认理尤亲爱莲亦既见君子看竹不湏通主人领畧春风来广坐分张月色过比邻端能着我西家否客户何妨赘一民题宋谦父诗卷佳山祠畔结茅茨犹记吹埙更和箎苏氏旧称小坡赋秦家晚重少章诗交游一老今华髪畴昔诸昆最白眉子不可求吾欲去避闲尘榻拂何时寄扬休文高士未答前书毎有惭忽收近讯自开缄囘玉笥山人号换得金门羽客衔石鼎聨诗尘满砚竹宫应制草盈凾可怜予与君俱错投老方思缷戏衫题倪上人诗卷故交岁晚各西东觧石诗人慰老穷莫把冠巾浼澄观更添须髪恼林公强牵谢客为禅客闲伴涪翁作钓翁行矣子方有公事异时倘肯访山中题罗亨祖丛菊隠居今君抱送当秋晚手种寒葩占断清伯始厚颜贪饮水灵均满腹饱餐英要湏晚莭分香臭寕与朝华角悴荣父老方夸琴调古未应高兴慕渊明题余干姚三钖书钞顷传汤序心倾挹兹得姚钞手阖开朱子所疑非孔传汉儒之罪甚秦灰时清縦未经筵召岁晚寕无掌故来揽㘘逺臣慙力薄不能为国论遗材挽李秀巖耆旧凋零尚秀巖可堪华表掲新衔甘泉颂就抛荷槖宝苑方收入枕函夙昔山人来少室暮年太史滞周南嗟予去速公归晚不得埋腰立雪参二获麟以后便休论化鹤而归亦浪言过眼忽看遗老传终身不及长公门山房惜未从公择书局闻曽拟道原六合茫茫千载逺些成无路可招魂追用南塘韵题尹刚中潜斋幽士慕鳞潜通人笑蚓廉诳肠韲味羙节腹笋生添诸老徒推毂先生且下帘食惟陈簋二餽不贵金鎌和靖招延晚方斋仕进恬绪言传粹宻古调埽秾纎𬗋气来傍境灵气告吉占囙思眠雨艇得似曝晴檐无已游坡谷徂徕客弼淹刍言䡖一羽未必动岩瞻追和南塘韵呈汤伯纪尹子潜诔南浦了诔余杭各掩新邱若斧堂不见天球在东序竞吹宫篴奏西凉后生谁附青云传故史惟余白首郎浩叹缥缥双凤逺老身如雁漫随阳题蔡炷主薄诗卷诗作平生祟因而废不为君豪频挑戦吾老却交绥哨骑来无㝎纲船发尚迟日长无职事半是捻髭时又七言旧止四人为律体今通天下话头行谁编宗派应添谱要续传灯不记名放子一头嗟我老避君三舍与之平由来作者皆攻苦莫信人言七歩成题汪道士云庵触石才肤寸垂天忽怒飞道人不出户笑汝出还归次韵汤伯纪送别二首尚在朝廷记忆中敢于父命择西东独怜家有百岁母可使人嗤六十翁制子能华岁晏莼羮吾亦感秋风书成藏向深山里莫费君王遣所忠二比似莆杭倾盖时更崇古雅黜新竒久栖衡泌寕非乐不倚门墙未易麾析理自应重兼席论文吾合𥪡䧏旗抚絃欲奏成三叹何处而今有子期饯送髙大着出镇严陵抗疏鸣阳易翻身出昼难无家归蜀道有敕管严滩席藁臣言戅分茅圣度寛空令同馆士极目认帆竿进经筵讲礼记章诗惟王建邦国以礼㝎干坤大分严堂陛弥文及冠昏徐行非曰逊亟拜不爲烦臣岂容私量人谁越短垣秦惟捐则覆鲁以秉而存制备周京富仪成汉帝尊民何可泯经籍未甞燔明主亲临决诸儒共讲论禆谌谩求野戴圣自专门伋学方垂范𣆀书盍塞源四篇殊建武百问陋开元㑹萃新编鉅芟夷聚讼繁卑词羞狗曲小辨戒猩言舞蹈威颜近传宣诏语温昭囘洒羲画燕洽尧尊宝带攽藏府名驹出大宛秉持叨象版烹啜试龙园覊贱均蝼蚁清华缀惊鹓谀闻慙倚席朽质谬乗轩佔毕无嘉颂将何报上恩恭和御制礼记彻章诗臣某恭惟皇帝陛下蹈尧稽古法禹惜隂临政二纪于兹典学靡一朝而辍属者礼经彻卷讲席第劳钖御府之珍藏张钧天之广䜩被以昭囘之饰洋乎雅正之音其在宫庭已践臣汤制心之训及形翰墨不忘孔氏克已之言皆上圣知行之所充非诸儒诵説之能赞臣猥从逺服甫侍细旃夫何蝼蚁之微忽覩龙鸾之妙非但诧殊恩于流辈又将传至寳于子孙仰止明良方赓喜哉之作退惟狂简輙裁斐然之章谨昧死仰和圣制一首陈谢以闻臣无任瞻天仰圣激切屏营之至临决遗经自圣衷固殊野外与淹中五三典礼勤稽古十六星霜久积功倚席居然惭寡浅登床安敢紊卑崇防民不在文为未端系宫庭实践充丁未春五首端平淳祐两匆匆眼过光隂掣电同六十一翁无出理孤山常寄梦魂中二生死荣枯一村天谁能躶露自求全殷勤寄语袁司隷滥及无须或可怜三道是生姜树上生不应一世也随声暮年受用尧夫语莫与张程几箇争四屡批龙鳞眷未衰孤臣万死负㤙私玉阶方寸从客语惟有天知与上知五朝领诸儒上木天夕同野老话茅椽何湏支枕思残梦宫锦渔蓑总偶然和钟子鸿二首匹雏欲㧞佞山难还勑区区慕守官捋虎自怜余勇在狎鸥似责昔盟寒新麻㫁腕毋容草堕甑廻头不更看老子平生差耐事肯于得䘮置悲欢二清吟颇觉续貂难衘袖勤于贽热官怪子车轮行地逺愧余门户似氷寒舂粮礼𢾗唿儿具覆醤文章怕客看老去商歌声满屋孰云野䖏寂无懽题端溪王使君诗卷社友凋零雅道穷使君于此信英雄情性所发前无古骚选虽髙不必同蚤日甫曽懐渭北暮年丘只在家东何时偃伯具文治尽採新吟献法宫叠元韵谢元遂愈叩新愈不穷小儒气索敢争雄安知太白心肠异但见曹公口鼻同顾我牢愁来泽畔放君独歩向江东他时应制金銮殿定有蛾眉妬入宫三叠文字无穷才有穷可能纎艳敌浑雄蚤知大将坛塲峻晚作邻翁保社同臣向雠书曽殿北君公避世且墙东男儿遇合由时命岂必诗名满六宫挽陈惠倅昔预八仙饮深知七子才云何埋玉树不复倒金罍锦制曽三试罗浮欠一来吾衰惭诔笔骚首寄余哀挽姚循州太息龙川守专城羙绩传方闻歌叔度俄有谤文渊旧府黄茅外新邱紫㡌邉二姚俱已矣懐一悽然茘枝盛熟四首绣行乡国诧儿童锦里宫城擅长雄㸔取后村真富贵屋山丹绘半天中二曽攀玉李青冥上亦摘蟠桃缥缈邉定是三生有灵骨谪归犹作茘枝仙三牡丹姚魏茘方陈欧蔡亡来罕识真纵使有文堪续谱未知楷法属何人四吴儿一夏甑生尘染藕炊菱不疗贫安得风樯驰万树属餍菜色苋肠人石塘感旧十首浮空紫气何湏尔度世金丹岂有之函谷不烦闗尹出城南莫遣树精知二鹿门陈迹有余哀犹记龎公返自崖行到当时相送处不知老泪自何来三沈郎院闭綵云收寂寞秋花折树头留取㫁絃来世续此生长抱百年愁四比邱㑹泣别昙瞿秦失三号弔老𣆀自笑此翁非銕汉白头来此哭同参五鬓邉雪映眼中花更閲人闲几岁华丁未老人开七秩尚携鸡黍到君家六光霁丰标今寂灭灵明根性讵消磨夜来一叚佳风月不见尧夫只见窝七三茔相望一牛鸣来埽新松百感生季札旋封邱哭墓晋人谬谓圣忘情八禅学年来亦自衰大丛林属小阇梨寒翁庵子如蜗殻却有弥天释住持九中军晚岁甥辞去左相今朝客不来看取少陵诚长老死生林下伴寒斋十久作辽天独鹤飞镜鸾余念尚依依荒山野水苏溪路愁絶鳏翁挈影归九日登辟支岩过丁元晖给事墓及仲弟新阡二首絶巅万籁静沉沉重倚䦨干感嘅深古佛龛中苔上面故交宰上树成隂山无白额妨幽讨野有黄花且满斟莫怪徘徊侵暮色老人能得几登临二厯厯向时游覧䖏重来年已廹桑榆大衾尚欲同林下华表安知忽路偶自古曽悲摘瓜蔓即今不共插茱萸人生患不髙年尔到得年髙万感俱题林璞经属平冦録倐尔蜂窠起俄然䑕首枭果能歌竞病不枉事嫖姚瘴气收氛祲朝家赏烂焦祝君深养勇稍北有天骄季父习静哀诗四首闗路源流逺干淳辈行尊一檠常对卷貮簋亦开樽缟素几空巷玄纁不及门异时遗逸传谁定访邱园二忆在婴儿时常依少父傍不嗔仲容小犹记阿宜长诲语祛蒙吝埋词愧惰荒从今有疑义无复叩山房三习静先生子刘子新阡即此是标题便无华表翔双鹤不有生刍借只鸡在昔陶潜书䖏士从它孟徳掲征西原头一恸闗伦纪始信彭殇未易齐四易学纷纷各着书独扵师説着功夫涪翁旧传七分止邵子先天一画无不遣耆英陪讲读空留意句授生徒即今黄䇿方施用姑可藏山待后儒工部弟哀诗二首忽然吹散恨难平六十年间老弟兄春草池塘成昨梦夜床风雨付来生归谋甫里田差晓去与端溪石共行部曲出门情态异不如笼鹤有哀声二去岁书来欲觧麾𢾗行遗墨半倾欹斑衣不遂娱亲志白发因吟哭子诗让枣犹如前日事摘瓜空抱暮年悲情知哀泪无堪滴原上寒笳苦死知挽方徳润寳学三首龚胜乗车晚阳城伏阁初自云臣语戅不是上恩疎黄壤全名节青编载諌书始知年与徳造物有乗除二忆被乌台劾𣆀非传偶同瞽言拚万死明诏赦孤忠全活皆英主淹留各秃翁伤心古遗直不返瘴云中三晚赐延和对言公去国深遂良埀白髪臣甫抱丹心驰驿无银信移麾有玉音遥知遗奏上未免动宸襟挽万孺人壸范经亲授笄年咏好逑谓迎荷槖返岂料舜华休㫁鴈元方恨离鸾小宋愁邻翁惫无力不及送原头陪诸先辈题名登春台臞轩即度次故相陈魏公韵某继作台荒屋老閲人深拂拭留题重整襟科目一朝来劵外姓名三世在碑隂公孙晚岁叨明诏裘氏当年费苦吟报与曲江先辈道老婆非复少时心二鳌头唱首各髙深才薄难披作赋襟己觉鸎花成一梦尚贪莹雪竞分隂即今空负台莱意夙昔曽赓殿合吟北望钧天搔白首区区终尧心答循倅潜起别后书稀梦亦稀忽传尺素到柴扉不知天骥方徐歩将谓云鹏久怒飞句律斩新似过旧姓名畧是复疑非长官仙去賔朋散存者依稀有杜微过季父新阡父凡俱映汉藜青独老空山聚冻萤生不肯扶灵夀杖死堪上应少㣲星向来枕䣛传师学末后悬棺合礼经惟有书房旧时月夜深得得照疎櫺后村先生大全集卷第十六后村先生大全集后村先生大全集卷第十七后村先生大全集卷之十七诗梅花十絶答石塘二林纵赏梅园被一时枝头徃徃挂参旗可怜銕汉今衰飒榾柮炉邉自煅诗东邻安得如渠白西域何曾有许香苏二聪明真道着杏花恐不敢承当无梅诗兴䦨珊了无雪梅花冷淡休懊恼天公堪恨䖏不敎滕六到南州薇薬无情自紫红白头合老去匆匆林间翠羽偷相语可是梅花累此翁少狂籍草共追欢銕笛横吹到夜䦨老怕画檐风露冷不如吹烛隔窓㸔塞北寒梅要笛催更雷尽鼓夺春囘江南气候闽尤暖只用诗催也自开斧残留得半株斜相对㣲吟到暮鸦堪叹病翁无绮语不如枯树有琪花丁寛与易俱东去神秀离禅作北宗天恐孤山无种子一枝分擘付寒翁有香影处即追攀岂必西湖水月间若问何人传此诀后村翁授小孤山翁与梅花即主宾月中缟𬒮对乌巾不知衞玠何为者举世推他作玉人二叠晩作园翁自荷锄春风那肯到吾庐且湏怜意着芳洁才说和羮俗了渠生在荒山野水傍可曽倚市更窥墙幽妍丑杀施朱女高洁贤于傅粉郎汉魏诸贤韵已卑六朝人物复何为平生老子羞由径不识虫儿与玉免浮休叹柳斫为薪子羙怜梅傍戦尘只愿玉闗烽燧息老身长作看花人环子丽华皆已羙谪仙客两堪悲悬知千载难湔洗留下况香结绮诗百卉凋零独凛然谷风栗烈涧冰坚隂山餐雪有臣节中野履霜无母怜暮年鼻塞等薫莸高摘浓薫两罢休奴妍长枝汲薪水老夫不复置香篝㸔来天地萃精英占㫁人间一味清唤作花王应不忝未应但做水仙兄呕出心肝捻短髭篱边沙际动移时獠奴窃笑翁迂濶因斵梅诗忘午炊锦嚢玉笛昔追从度曲聨诗雪月中老对梅花无意味欠诗欠笛欠花翁三叠唐时才子总能诗张枯䡖狂李益痴管甚三夷偷玉笛诳他小玉写乌丝银烛千枝挿树头烛光花气半空浮人间富贵真珠室天上通明白玉楼羣玉峯头玉帝家桥边池上玉横斜白头老监今留落曽领群仙共赏花瓦瓶侧畔设蒲龛纵有推𫾣紧闭庵何庾诸人俱谢去只饶和靖作同参半缷红绡出洞房依稀侍辇幸温汤三郎方爱霓裳舞珍重梅姬且素粧春意萌于肃杀中玄冥信有斡囘功东皇太一无情甚吹去才消几阵风曲径无尘聊席地小亭有月即凭栏此翁虽老犹高致不但能评黒牡丹脂粉形容总未然高标端可配先贤不陪严子羊裘后即傍王郎麈尾边濡墨先愁染素衣和铅亦恐浼氷肌后村老子无声画压倒花光与补之早知粉黛非真色晩觉雕䥴损自然天巧千林均一气人痴一叶费三年四叠帝恐先生岁晚贫清晨颁瑞到幽人廵檐已觉成银屋糁地犹堪作王尘海山大士素中单鹦鹉前驱不怕寒只在屋东人不识善财错去礼旃檀草户柴门野老居恍然疑执化人居不知身在花隂卧但见亭䑓似积苏抺涂元不加真色凋谢犹当易羙名天下㫁无西子白古来惟有伯夷清偶捉麈挥尢有韵不湏羣辟自无尘早闻玉振真名士古说氷肤是至人狩获祥麟而史作梦吞白凤以玄成吾诗岂得无佳瑞枝上啁嘈翠羽声愁见当时玉镜台返魂无诀可胜哀暮年尚有余情在月下迢迢挈影来论不信山矾敢雁行带雨折来如有恨被风催去最闗情面垂玉筯居然白身着钵衣直是轻典刑堪受百花朝风致宜为万世标啮雪节刚难居膝拈花法妙愿埋腰宋台未了又齐台有扇应难障彦囘岁晚玉人在空谷何羞面见人家通宵月迷琼树破晓霜葩糁玉枝明艳能花老夫眼温柔不粟羙人肌不曽觧佩献明珰莫比徐妃与夀阳五出至今汚宋史半粧当日怨萧郎九叠商畧红儿何足比丁寕青女不湏嗔故横瘦影禁持月时送微香漏洩春翠袖佳人寒倚竹素衣仙子昼看花材墟忽有殊尤观茅屋俄成富贵家苍头呵欠纳诗卷赤脚鬅鬙收药铛惟有小窗一枝影夜寒不睡伴先生贵家选色斛量珠洗尽鈆华絶代无老子效颦聊复尔名崑崙婢作琼奴薄薄中单掩塞酥不知眉黛有愁无微颦莫是尝梅子好事讹为齿痛图国色名花俱絶代玉人甘后本双身劝君薄薄施朱粉莫遣名花妬玉人名见商书又见诗畹兰难拟况江蓠灵均苦要羣芳聚却恠骚中偶见遗门户重重绣幕遮十分国艶属侯家谁知蔡琰燕山北愁听胡笳对雪花和靖终身欠孟光只留一鹤伴山房唐人未识花高致苦欲为渠聘海棠新咏平生陋玉台梨园以后更堪哀寕随太白金鞍去莫放花奴羯鼓来十叠才得几朝浑折徧只消一霎又吹空何曾学舞能回雪便不为台与避风尺棰拟为千世用一梅欲足百人酸苦心乍可韲盐里粉骨何湏鼎鼐间花离京洛缁尘少诗到齐梁绮语多老子七言虽淡泊不曾一字犯阴何有花多处便凭栏挿在金瓶不必看百斛量珠真富贵两枝剪綵太寒酸赋繁台雪云将暮歌后庭花月未残客至苑皆琼作树兵来并用玉为栏起来无赖晩风狂便恐飘零损岁芳飞鷰不持身欲去绿珠虽坠魄犹香江左风流属谢家诸郎如玉女尤佳如何雪里同聫句不比梅花比栁花天子封松作某官相君复报竹平安梅花一点无沾惹三友中间独岁寒霜皜千林冻欲僵经旬不㸑只餐香何曽转授木粮诀却是单传屑玉方珠树无多攀不已珊瑚有尽採无穷海神上诉天公怒似怕龙宫寳藏空石塘二林寒斋子也长名同次名合各以梅絶句示余喜其后生有志为作百首既成有示余以前辈李伯玉百咏者客诵而余听之如汉宫洞萧梨园羯鼓居然协律观余所作樵歌牧笛尔惜其太脂粉望简斋便自邈然余奸词巧思不及李逺甚特未知使简斋见之以为何如尔若李之下字清新用事精巧音节流丽有二宋王仲至晏叔原之风近世惟姜尧章似之则有不可掩者异日得暇当効李体别课百首李公名缜云龛龙之子也自号万如居士朱晦庵铭其墓称其有文十卷梅百咏后村翁书后村先生大全集卷之十七后村先生大全集后村先生大全集卷第十八后村先生大全集卷之十八诗陪新进士公䜩用太守韵去年黄敕许懐归拭目乡邦一叚奇老马不堪空冀野大鹏自合化天池琼林花发浑如昨玉塞锋销未有期汲汲九重方旰食吾侪何以𥙷明时重次林守韵并东臞轩二首晨坐黄堂夕未归偶然闭阁句尤竒颇知韦守临苏郡不省山公到习池烧尾且陪攀桂集遨头别有探梅期自惭属和悭才思尤甚春船上水时二禁中前欲唤公归读轼文章毎叹奇玉节不烦熬雪海金芝元合产铜池愈郊各洗饥寒语甫白曽爲汗漫期上尽青云记囘首某丘某水钓游时即席用实之郎中韵偶临羣彦䜩公堂老去斯庄莫遣荒东道主人如谢守西阶重客欠王郎不能席上题鹦鹉争免池边夺凤凰圣世英贤俱入彀岂论狗监与鹰坊重次臞轩韵二首忆昔抽毫白玉堂奏篇字字谷年荒内人久已唿才子明主今方记寝郎驽豆未应堪秣骥鹑笼谁道可容皇何当雅奏登郊庙一洗梨园与教坊二潦倒常惭室弗堂君恩特地与开荒灵津误作乘槎客华髪羞陪射䇿郎金菊歌新赓下鹄碧梧枝老许栖皇退臣无路酬天奨旦旦鑪熏祝寳坊蒙仲唱第归约朝服相见向来幞𬒳出闗时思大身犹草芥微仅有两生携酒送不如二谏得诗归负杨临贺淊淊是客卫将军落落稀老接亲朋惟野服寄声夷甫莫朝衣题方楷一轩初看华扁知趋向徐覧羣言见切磋鹄至安能今奕善羊亾岂不为歧多爻重翼十几繁矣贰二参三奈一何老汉暮年无顿处轩中半榻肯分么梦中为人䟦画两絶三相入朝马诸姨照夜骢故应专蹇小留载拾遗公二花身皆诗料江山即句图暮归锦囊重压杀小奚奴读汤伯纪大人赋此赋何曽渉恠神本诸孔孟体诸身乃知大子揄扬者才是憔侥国里人寄强甫二首出户询来使能言别后病余双鬓改俸外一钱无撰杖陪诸老篝灯课二雏梅天费调爕善保不赀躯二守局喧卑地携拏寂寞濵鲁儒犹委吏周礼有塩人勿发泥涂叹姑持玉雪身秋风懐檄否莆与福比邻病起夜坐读书一首蜀剂十杯扶胃气南烹一筯忍馋涎病梨虽以樵废寿栎翻因肿全巳脱坡翁赤候月併逃谢傅白鸡年新凉尚起亲灯兴谁道过时已悍坚徐潭即事二首不要元戎访草堂勿烦儿子表泷冈一窓看设萤几四壁惟安梦蝶床聊与僧分半间屋且无人夺上三房韩公作志潘郎诔得似先生自举扬二一生常寄人篱落入手斯丘得自専防墓向来封四尺骊山何必锢三泉暮年已作饰巾客它日那无挂剑贤种万株松千本桂不忧千载不参天自和徐潭二首从今快活安斯寝那复辛勤陟彼冈万里路曽双不借四天下只一禅床寛如马驿名方丈劣似鸡栖即客房自唱山歌樵牧和底湏论着学班扬二逺游昔结四方縁高卧金贪一壑专有客埋腰冲许雪无人洗耳涴吾泉金棺未免荼毗厄玉匣安知躶葬贤多积荆薪寛醸酒龙钟禁不得霜天挽漳浦陈丞璧非但闻诗礼居然识典章探环如梦里拥笏向亲旁州县淹斯立家庭惜季方北风无赖甚吹冩不成行用石塘二林韵夜绩旁边映隙光隙曽参扣遍诸方扫眉衆女偏謡诼开口羣儿亦谤伤后有知音分雅郑今谁协律谱宫商戯衫欲脱无人付诸子披襟直下当二少狂浪走无㝷处晚向深山得悟门火候足时丹始熟国工琢了玉尤温低头欲下追随拜摩顶无忘付授恩大有名山要行脚末甘瓶钵老荒村题六二第诗卷万卷胸中融化成却怜郊岛太寒生霜蹄㦄块骏无匹赤子探珠龙失惊警句宜为康乐地痴年谬作季方兄此诗异日君牢记后有钟荣不改评䟦桂姪梅絶句老鹤收声只自悲戞然清泪警哀迟不嫌汝伯无漆发稍喜吾家有白眉二尺警边能办此百花头上更饶谁隆干衣钵湏人继莫负樊川望阿宜题林琦友于轩城中甲第连霄汉吾子书窓占地悭卧起大衾长枕共呻吟细字短檠间一门兄季推谌纪北屋东西着孔颜祗恐四方羔雁到末容坚坐闭柴闗题方至诗卷华宗人物甲吾乡丹穴由来出凤凰万卷楼高谁敢上五言城小不能当几曽费我挥斤力尚欲传君啮旋方何日重㝷谿上路共羮苦藚饭黄粱方汝一下第饯诗盈轴余亦继作纷纷肉马上青天骥耳双垂亦可怜郊岂因穷吟遂辍蕡虽不第䇿犹传㑹湏有集鸣当世肯爲无媒怨盛年斗气烛君文卷里更于何处觅龙泉䟦方寔孙长短句金针玉指巧安排直把天孙锦剪裁樊素口中都道得春鸎啭处细听来欲歌郢客声难和才误周郎首已廻可惜禁中无应制等闲老却谪仙才题林梦馨本朝杂咏二百新题字四千庚申已后甲寅前继周可以知百世续汉谁曽到八年江左重修泰陵録水心絶重建隆编何时老子真闲退共结青灯蠧简縁蒙恩除大蓬一首拜昭文相辟翘材封㓂军侯筑将台得以先生新主判两为玉帝管蓬莱辛亥三月九日宿山已买荒山卜毳藏岂知来此借禅床傍人尽怪病摩诘送客不嫌穷孟尝皓白羣仙应笑老昏花太乙谩分光何时邻里持牛酒却贺先生返故乡与零陵周倅子镕满目山河异南冠十六期胡羝无乳日辽鹤有归时詷虏几韲粉还朝不磷汉家重名节郎秩未为卑与叶士巖叶子客长安孤居久离群载贽肯妄投上书輙报闻有时携斗酒孤上酹隐君兴到诗粮絶耻卖文所交皆将相不数琐细云腹有书传香厨无燔炙未逢古伯乐姑待后子云五子更精斵要和南风九月初十月镇宿玉堂七絶西山遗业付门人岁晚推迁接后尘綵笔梦中先索去不知持底作词臣二制书挥就进明光天笔批还墨尚香草本偶然无贴改非闗臣亿怕商量三转枕依然梦不成小忩颇觉暁寒生昏花却怕宫莲照垂下纱㡡听六更四内厨进膳惟蔬素御怕封香徧竹宫明日金乌迎玉辂始知圣主与天通五窓外茶梅几树斜薄寒生意已萌芽主人不作明朝计愁絶无因见放花六形藁心灰一秃翁偶来视草禁林中幼吹葱叶还堪听老尽葫芦却未工七四壁蠧书常鎻闭数行苏墨半糢煳院中老吏无存谁记南塘与雁湖题赵上舍崇诗卷系出诸王后名高胄子中昔惟称八凯今复有疏可编遗史诗寕论变风所交皆胜彦未必记辛亥各口占十絶和靖湖边冷笑人白头来恋属车尘此行莫与孤山诀重见除非是后身二苇间一叶且延縁奎壁祥光上爥天定有异人遥望气箇船不是米家船三乞骸亲奉留行诏擢发犹蒙掩覆恩泽畔累臣回首处汤村已逺更徐村四曝背聊披陶子絮压衣且系吕公条可怜太白心犹骏不着蓑衣着锦袍五玉着摛文毫尚湿金华开卷席犹温不妨缴纳朝堂了帝赐新衔号后村六汗脚谁敎上玉台却㝷前路系鞋自嫌到了无仙分已踏金鳌跌下来七向来宠辱皆虚假老去亲冤两扫平岂有陈三送迁客亦无邢七卖先生八院吏忙抄诏草辞家奴却负锦随更无客议坡公制一任人嘲李老诗九柱史颂卿压病身年高拜立两愁人龙钟忽被还山诏腰脚今得欠伸十诛虎窃弓谁继者留邕执笔定何如东都台阁犹多士未便无人续汉书䟦唐贤论史图定是当时有难疑一贤指画衆肩随而今縦有人挥问者为谁听者谁䟦张敞画眉图列新眉淡复浓黛螺百斛不堪供廻头却笑张京兆只扫闺中两点峰小圃有双莲夏芙蓉之喜文字祥也各赋一诗为宗族亲朋聫名得隽之䜟一双葩费剪裁固知造物巧胚胎机云乍自呉中出坡颕初从买道来佳䜟似因先辈设瑞苞不为老人开集英明岁薫风里席上英才即斗魁二四月池边见拒霜园丁惊问此何祥花如云锦翻新様叶似宫袍染御香病不能陪花酒伴诗犹堪譟鼓傍诸君笔力囘元化弩力先压衆芳自和二首诗间不知裁老思安能更夺胎九制一挥嗟事在重双导繋时来拟营草具留连赏莫放花神取次开叹吾门今寂寂过江曽有两伦魁二老子而今两鬂霜未应痴絶泥机祥不能木末搴朝免篱边嗅晚香便合折来书卷畔讵宜蓼向寳钗傍漫山千树方芽甲肯信人间有毕芳题四贤象陈希夷钱子非仙者种郎岂隐哉先生闭门睡弟子下山来魏处士曽箴王太尉亦讽㓂莱公无端两丞相有愧一山翁林和靖吟共僧同社居分鹤伴间魂归应太息亭榭遍孤山邵康节晚喜貛郎学前知杜宇声乃知常处士不及邵先生次韵张祕丞皱玉诗雨湿红裳靡待秋摘来深愧木瓜投祗今陈紫无真夲比昔姚黄胜一筹聊荐金盘蠲渇肺不烦绮席啭歌喉圣朝仁逺停包贡頼有公诗为拔尤次王玠投赠韵三首平生拙计类愚公处处撑篙遡逆风身已呻吟行泽畔谁令剥啄到山中厯官蚁穴一场梦闷事鸡窠百岁翁颇恨暮年持酒戒不能领客访无功二左野宜赓撃壌歌隐忧不禁亩忠何殷生宰相安知否逸少羣贤感慨多老觉鬓丝难掩覆穷惟心鉄未消磨早知掷郄毛锥子有警犹为国荷戈二两被宸奎擢史官曽参豹尾属车间不能直笔公襃贬安敢高谈到画珊老有丹心犹恋阙死无一字可藏山儿童忘记翁年甲但笑颜苍与鬂斑题丁给事祠堂辽鹤何年返故乡天风剑珮已骞翔郡人议叶来胥宇兄子才高肯弗堂里选诸儒俱饮惠諌书百世尚流芳试歌此曲陈蕉荔万一乘云下帝旁壬子九日与羣从子姪登乌石山用樊川韵垂髫登巘㨗于飞岁晚重来脚力㣲壹死壹生羣从少某丘某水几人归即今秉烛游清夜自古无绳系夕晖莫忆宫门谢时服海图尚可𥙷寒衣别赋一首平芜尽处即沧溟身寄区中等一萍种𣏌菊翁犹老健揷茱萸伴半凋零人去年勅设尘飞鞚今日村酤草塞瓶却笑痴人妄分别何人末必胜刘伶聂令人挽诗轵井夫人风义逺阜陵丞相典刑存妇言初不喻闺壸家法尤先下里门命服六珈宜大国送车千乘忽寒原暮年无复升堂拜草就埋辞一断魂竹湖李内翰哀诗二首鳌顶纶言古蝇头諌草忠予环犹昨日赐扇忽秋风貌肃深衣叟官同秃鬂翁百年㑹有别不料许匆匆二自古稀全传于今独重名羞䝉彼相力寕伴此君清加璧犹坚卧搘笻或散行过江不大用汪李两端明郑甥有大西上岁晚亲朋少何堪逺别离人谁念原父甥勿似牢之宗伯惊文卷慈亲望㨗旗饯行应满䄂不欠病翁诗次韵张秘丞劝驾一𥿄黄书举茂才使君后輓复前推似闻太史占奎宿先天官起蛰雷唐世科塲先进士汉家郊庙要伦魁白头乡老殷勤处西望旗铃送喜来送丁南一畴昔竒君志不凡天风万里送云帆只湏读赋惊崔郾何时移祝陆傪墨点不施红勒帛锦衣与换白襕衫定知忼慨丹墀对千载平津尚有慙送方楷才子书入帝京鷃飞安敢料鹏程赴南宫缓功夫乆携北碑多是好清玉镜台边无别泪金花牋上有芳名可怜病叟如蜗缩呵冻题诗当饯行送方寔孙丹诏求贤切西行不可徐便乘天厩马莫跨覇桥驴太白清平调相如諌猎书定将新述作一一寄田庐送方至老去怜才癖转深爱君笔力擅词林搏扶揺上二虫笑㧿渥洼来万马瘴书号醇儒渐者逺弘称曲学到于今汉家旃厦崇经术莫事摧𫾣枉费心送林与桂曽与元方友因知季子贤乌衣况推笏黄甲必还氊华发询安问重曈覧奏萹此行宜弩力忠孝几人全读夲朝事有感十首若纳希文受责均前贤初岂有冤亲暮生颕上还惆怅引起无穷射羿人二力荐资深入柏台独延吉甫客翘材如何岁晚钟山寺只见黄州副使来三晚遭吕范攻尤峻死辟荆舒恨未销举世共非前濮议无人细考后尊垚四非独苏仙念老穷古灵亦复荐孤忠白头不得诸公力惟有西塘八十翁五师道在三乌可畔友伦居五岂容亏恰方誉瓘俄倾瓘亦有尊頥不捄頥六京携刽子丹谁颈恕发私书族几家天下那贵黄背子人间岂有白桃花七未諌瑶华世未知故人已讶道乡迟退之着论差伤早不待阳城伏合时八垂帘复辟身俱稳送吕迎章话又新瞒得庭中相泣者难暪屏后窃听人九翻来覆去几枰棋靖国崇寕各一时前曰雕笼栖宿者等闲飞过蔡池十愈作唐经还蓄缩邕知汉事谩啛啰假令实録成书子其祭雍丘问目何题四梦图梦蝶浪説身如蝶安能及蝶哉穿花终日去据藁霎时回梦笔异世犹相惎同时必见攻区区一枝笔悔惜与文通黄粱偶然眠一觉推枕起来惊寂寞犹前日荣华己隔生南柯筑馆如萧史专城似买臣不知身是幻错认梦为真无题二首游公念旧才叁月郑传怜才恰半年老去独当千箭旋向来不踏两船舷二顶垂翅短立䙰褷孤泪谁听祗自悲寕瘗焦山山下土不将身托上林枝林贡士哀诗秋赋空高荐春官輙报闻坡公遗李荐郃辈愧刘蕡鐡砚三升墨银袍四尺坟自言阴隲逺鹤表会千云挽陈孺人隐衣先自舂具亦同操不但鸿高节鸿妻节更高送僧道茔胡乡䦨热曽鸟寺刘叟荒凉似鸟窠无客潮雄知免矣有僧谒愈欲如何真禅和子逢场少会实封人説法多若见珍公烦问讯天寒煨芋肯公么故襄师陈端明挽诗公昔加黄钺堂堂国势尊边人开北户索虏祭南门军册甲寅报炊烟戊已屯呉儿勿轻议公论在襄樊二部曲吞声惜朝廷拊髀思谁知钓璜叟堪将渡辽师无复湟中谷空余岘首碑韩门翺湜在行状与铭诗周天益由福侨剑水灾毁室輙奉小诗劝縁水患𬒳东南陵谷倐变易朝犹万家聚夕为一沙碛非惟齐民灾亦是诗人厄鹳鸣鲁望田蛙跳周颙宅稚子衣露骭处士泥没膝厨人需米塩匠氏索材甓先当缮井灶次议𥙷篱壁自古托天公讵肯怨河伯后村空劝縁诗不一钱直莫愁草堂赀必得檀越力岁除一首度朔山尤逺酆都狱甚寛傩驱顽不去愈送瞥然还后村先生大全集卷之十八终后村先生大全集后村先生大全集卷第十九后村先生大全集卷第十九诗和张秘丞灯夕韵四首公承赤地饥荒后一念通天立致和永日庭中私谒少丰年陌上醉人多更生昔忝陪藜杖臣甫今寕想玉珂益郡乐歌何足拟要书善政续归禾二牧守二期方奉计未期君已得民和不愁米送官仓少但怪莲开陆地多座客共霑眉夀酒厩人预戒早朝珂诸公若问龙钟叟为説腰鎌自刈禾三君侯谈笑该能事诗到元和字永和五夜纵逰聊与衆一年更借不为多牙旗此际留宵钥寳马来春蹋暁珂白髪老农相告语看灯归去要栽禾四频年沴气稀安业一旦仁风忽扇和野老説侯逰豫少醉翁与客倡酬多一笻扶我蹒跚歩五马输君蹀躞珂得雨下秧晴亦好旧冬犹有未鞭禾挽郑瑞州召来未得久居中麾去安知尚不容虹卧雪涛懐旧惠马跑白日掩新封村边宅昔邻王翰冡上碑今愧蔡邕緑树青山摠无恙伤心杖履㫁过从挽赵卿无垢二首血衣尚在久乘边入手功名费十年圯上一编非鬼授晋阳三版以人全共祠石室思方切不画云台命使然玉树堂堂如昨日安知冠剑隔重泉二自是妖星死诸葛非闗潦雾病文渊莼鲈不复归吴矣琴鹤还如出蜀然贤有丰碑存岘首俭无髙冡象祁连东风一掬交逰泪吹向柯山宰树边挽丘大卿二首廸吉方喜辽天孤鹤返忽惊蔡岭一牛鸣理官未遣俦三后拙宦才令至九卿尽翦雚莆潢弄息不囊薏苡粤装轻厚诬岂待他人雪自有尭言与辨明二武仲孝标皆已矣可堪又夺到丘迟汉家卿将今能几洛社耆英在者谁作有道碑寕免愧过乔公墓定何时春风自緑原头草不管人间殄瘁悲赋得牛驼各一首以羊相易慙羊小与象同称笑象轻碧草充肠随意饱黄钟满脰有时鸣力麤曽索寅人门骨朽难湔丑座名空费景升刍与藁不如羸㹀尚堪耕二形模狞怪骇儿童技与黔驴大略同葱岭䭾经曽有力岐阳载鼓竟无功效牵尚记随班役健倒安知卧棘中莫信人言君背贵肉鞍强似锦韀蒙送林知録观除却留耕知已外其他蹊径不曽钻泉人浪自夸清史氷氏安能动热官一鹤随身来去易匹雏无力挽推难东风作意开桃杏且閟清芗待岁寒送惠州弟半竹分来岂不荣三荆拆散若为情莫云炎峤非吾土直为丰湖作此行交趾珠能令绶去鬰林石可压舟轻悬知觧印无南物留面归看白发兄喜雨二首东张使君一穟祥烟彻九闗六丁澒洞起泥蟠皆云端笏精䖍际不觉翻飘肸蠁间侯念牧刍无德色仆尸香火有慙颜分明唤得天公应清旦朱幡谢雨还二天人谁道不相闗方寸精诚极际蟠緑简赤文宣读顷青秧白水立谈间昔霑一溉犹衡虑今卜三登始解颜野老放锄相劳苦官租堪了债堪还又和八首莫信天髙虎守闗懒龙至此不容蟠须臾雨慰三农望肤寸云弥六合间愈谓勾龙功配社轲云后稷道同颜老儒负耒今无力也趂田丁种莳还二今雨何人更叩闗庭花不扫竹根蟠论诗子美严公际尚友长沮桀溺间只怕荷锄伤地脉都忘载笔侍天颜受幸在滕君国白酒黄鸡得往还三白首还乡铁铸闗云泥不复计飞蟠原田髙下雨三日菴屋中分云半间麻麦芃芃廽秀色茅柴薄薄暂酡颜若非铃合诗筒至身在华胥的未还四老畏春寒紧闭闗群龙应笑一蛇蟠茒茨掩翳三家聚桑柘依稀十𤱔间茇蔽芾棠公自爱食支离粟我何颜人生安穏惟田舍归晚犹胜死不还五参透黄陈向上闗肯将风月乞扬蟠君才不忝图书府吾老安能笔砚间有鄙拙歌叩牛角无清平调动龙颜暮年多被蒲轮赚岂独申公罢遣还六浅池荒榭不施闗一任蟇跳更蚓蟠儒墨是非凭𥿄上隂晴变态騐窗间晨光可爱聊睎髪老相堪憎莫镜颜赖有诗中奎墨在絶胜疎传橐金还七不识三君与八闗平生所敬独肱蟠扶犂甘雨祥风里占籍廉泉譲水间聊伴渔翁歌欵乃且饶大子赋孱颜村深隐隐闻箫鼓知是田家赛社还八免周柱史出函闗岂有根株可据蟠但见名刋党碑内可曽身在属车间老尤怕血斤邉指春不能朱镜里颜谁道先生浑懒去巾车检校别村还居厚弟示和诗复课十道家事从今勿更闗山深林密且栖蟠白眉君秀闺门内秃鬂余慙季孟间厚族肯分南舍阮亢宗何减北州颜西山幸有薇堪採免被人驱去复还二古书时务了无闗却悔胸中万卷蟠尚可追陪沤鸟社安能生死蠧鱼间毁言自叹今销骨戅草谁怜昔犯颜圣主恩深臣命薄黄冠结褁季真还三野处经时懒入闗放敎野蔓向忩蟠岂无求仲住邻曲仅有惠连来梦间架上书聊揩老眼暮前誓已白慈颜山灵未可相嘲戯犹胜周颙去不还四近传铁马哨榆闗想见西南杀炁蟠常恐漏名青史上不令効命白衣间本无髙论生丛谤虚过明时死厚颜春水渐生天向暑寄声速载帝羓还五自与浮名了不闗腾空岂若抱珠蟠浪云史学三刘后敢道诗名二宋间青帝总然回煖律苍官安得有韶颜日晡坐客俱辞去盐酪城中买未还六病夫岂有力翘闗腹愤胸竒漫结蟠昔臂灵旗穷塞下今腰长鑱乱山间秫田易了渊明醉菊井难湔伯始颜慙愧天魔呈伎俩老僧入定未曽还七脱身朝市恶机闗弓饵安能到伏蟠把似去梯置楼上何如抱瓮灌畦间有黄粱枕休圆梦无紫金丹可驻颜直入深山更深处时人莫呌孔宾还八病久溪堂镇日闗潭空不复着蛟蟠断无喝道来松下旹有拏音到苇间上宰相书浑絶笔闻皇子报一开颜出门应被盟鸥笑谁遣髙飞带箭还九花深藓合似禅闗千嵗榕根入水蟠方土何须求海上地仙元不离人间忘言已悟铜铭背却老非干玉錬颜客至未应愁酒尽少需便了巷沽还十身如齐客脱秦闗逥首危途毒虺蟠宿昔立螭曽柱下卽今叱犊且田间迂疎素不工桅貌老丑安能竞蕣颜自笑此翁犹矍铄与云俱出鸟俱还寄方时父忆骑竹马已情亲何况而今雪鬓新早日无金能结客暮年有腻解汚人忝品料余宜斥厌五侯鲭子贫已向楁隂添钓石傥来溪上伴垂纶用强甫蒙仲韵十首病着经旬卧小斋一萤雪与谁偕季宣易尚资漑茂叔书曾取寿涯志苦白头寕退惰论孤黄吻竞攻排兔园册子俱拈起且放芙蓉月照懐二絶无上足担簦至仅有长须荷锸从乍可沙边狎鸟谁能池上送䕫龙入耆英社老能几举力田科不逢翠管檀槽方迭奏未应考击到编钟三不数浮溪与止斋网罗欲与巽巖偕极知浩博窥固未肯轻浮学祐涯愧我孤根难树立误君初艹编排藏山行世俱闲事莫把穷通累雅懐四俊物终当腾踏去钝根犹欲溯洄从邻家东岂无子小屋西堪住士龙掷笔不求佳传伦署门怕与恶賔逢山歌亦自谐音节莫管人嘲似哑钟五老病难持绣佛斋田翁泥欲与之偕凤凰渺渺翔千仞牛马区区辨两涯骥尾传休劳附见蛾眉班不推排得君小住为佳耳姑置闲谈叙别懐六久矣设罗无客至居然执简尚予从微辞幸不遭阳虎几諌谁能谅触龙窃曼倩桃无复味闻安期枣有谁逢残年饮啄随縁遇能费支离粟几钟七玉堂岂必胜茅斋误得虚名与谤偕㳒吏淬磨真出角先生度量莫窥涯谤书堪丑毋庸辨闷赋虽工未易排己设葛㡡安菊枕投床不觉到无懐八㓜磨銕砚翁同学晚捧铜槃客鲜从十二相寕分虎䑕两家子各判猪龙有时扪虱灯前话亦或骑鲸海上逢自是老人眠睡少梦回原不为晨钟九己傍先庐敞便斋善和万卷与君偕少时岁月眞驰隙圣处工夫未涉涯海浅蓬莱疑可近云深闾阖不容排信书至老成何事有酒聊浇磊块懐十先生拟把衣冠挂穉子能操杖履从叔夜只堪伴鱼鸟子云何至况蛇龙豹皮尚欲留名死鸡肋安知与怒逢老去自鸣还自止篑桴何敢间金钟和季弟韵二十首何处有禾三百芋区止在舍西邉室如蒙叟生虚向诗赛唐人选极玄耐久不如常友石固穷未肯便兄钱春情尤惬㸔花者却怕山田欠水泉二古书随读已微茫时事间思欲发狂愿保残年同绛老不贪来世作缁郎史饶西汉寕论晋诗止黄初不及唐海濶天高孤鹤逺寄声飞矢莫抽房三放逐归来老一旧巢囘首五云邉固知七略慙臣向误把三长责子玄岂有侍郎留下榼亦无司业送来钱丰年不怕相如渇处处人家酒似泉四即今巾镜叹苍茫但觉书痴胜酒狂已怕词头趋坡老更禁帖子累秦郎鲁生竞起为绵蕝邶俗谁能不采唐自唱樵歌余季和免教人谤到君房五秋输急急了园生怕租瘢照水邉有客耸肩对摩诘无人拥髻伴伶玄俗中安得逰仙枕世上原须使鬼钱却笑赞皇归不得崖州城北望平泉六梦事回头堕渺茫松间梅半放清狂直湏添竹成三友不必栽槐待二郎老爱家山安畏垒早知世路险瞿唐人间腥腐如何向莫怪灵均葺葯房七虽与渔樵共受尚余气习雪萤邉故须堂下参轮扁未可灯前骂郑玄那有传求千斛米更无策捄五铢钱陈编老矣犹加勉凿久安知不及泉八蠡管安能测混茫楚狂敢道国人狂似闻函谷逐秦客恰见初筵笑郭郎壮志不如乘下洿微辞何足讽高唐入山未即无邻伴书室旁邉着鹤房九去国为农混里㕓故书抛向短檠邉䑓卿复壁犹温孟夷甫排墻始悔玄送老只消营藁塟买春不过费榆钱枯肠欲汲无涓滴谁道先生万斛泉十天海凭高两杳茫岂无容地着吾狂俗人不惯唿聱叟明主何曽罪寝郎耕富春山能重汉隐王官谷未忘唐自嫌老病疎溪墅只靠邻僧守竹房十一栖山毕竟胜居㕓投老柴门古道邉儋死更无人守墨雄存已有客嘲玄鸱夷腹大常盛酒麈尾谈清絶口钱挂起桔橰能㡬日田间轧轧又机泉十二群书烟海眩弥茫一念毫釐判圣狂煽宠艳诗多狎客漏名直笔㡬牙郎同时待诏余枚叟何处山人似李唐老矣自筹身世事不将卦气问京房十三不管开阡与税㕓自锄瓜芋小溪邉向来一鹗谩荐祢它日只鸡谁诔玄埋骨要邻高士塜买山莫费故人钱舍旁苔井尤宜茗何必人间第一泉十四几欲乘桴泛淼茫世间讵着次公狂幸无珠可分房老安得钱堪遗窟郎直笔今谁书汉晋魏冠昔谩讲虞唐那知谿上垂纶叟曽导龙绡辇出房十五小隐山林大隐㕓市尘吹不到书邉知他孟喜传谁易仅一侯芭受我玄古有飰牛仍扣角世无骑鹤又腰钱溪光门外清如镜莫遣胡公涴菊泉十六且耕闲旷钓迷茫风月佳时亦放狂辟谷久从赤松子对花㡬换紫薇郎王何变晋为东晋郊岛催唐入季唐此事故须商榷在铁檠未可厌山房十七村有数家无百㕓小轩送目到鸿邉青牛曽动半空紫白凤端为一卷玄上世架籖犹万轴太平斗米只三钱课童更渫墻西井拟学苏仙赋乳泉十八倘来事已付茫茫朝野皆知故态狂视草偶曽称学士㸔花未了失台郎贾生作赋先扬马屈子分骚与景唐绝笔且宜高束起要赓黄鹄和芝房十九荒村随分有区㕓不在花邉即水邉甚懒安能诗咏史已归不复赋思玄提壶声好行沽酒扑满身灾坐贮钱㨂箇名山藏㫁藁莫教望气识龙泉二十帆近蓬莱忽浩茫归来散发且阳狂昔陪上帝圗书府今作清都山水郎子美愁来曽呌舜退之老去独鸣唐商歌满屋如金石绝胜箫声出洞房三日喜雨呈张守方寸忧勤匝四封兵厨不㸑鲜懽悰青苗暂阁农加额朱表亲题帝动容便着蓑衣驾秧马莫投钱简起湫龙邦人唤作张侯雨三日油云泼墨浓又和六首浃日甘霖徧履封悬知苍昊鉴丹悰蔬肠贤牧通斋禁菜色愚民有喜容鬻马余犹堪买犊刑鹅公不更祠龙去年恨杀茅柴薄慙愧而今琥珀浓二四山犹被乱云封卧聼檐声洗病悰焦谷萌芽非尔力晚花膏沐为谁容水田渺渺飞双鹭旸谷徐徐起六龙莫道农家无供怅抶踈遶屋緑隂浓三曽抗归田䟽㡬封天高殊未察微悰时人今雨谁相过地主春风独见容取友肯遗沮桀溺论功不下弃勾龙眉间黄色元无事因拆诗筒一点浓四乡县俱叨析爵对弟兄麾节媿慆悰腐红有兆寛枵腹新渌无端照丑容青草池荒休去蝈黄梅雨歇近分龙即今诸老调元手野叟间愁浪自浓五薫蔷薇水启函封妙语端能破闷悰自请把麾行雅志渠能腰扇鄣羞容居然雄狡伏麟凤何止杰魁如虎龙致了丰年归未晚西来诏墨似鸦浓六昨闻英㫁有烹封泽畔累臣抱寸悰巧智不如葵衞足曲蟠谁与木为容祠官失职慙虚蠧野老无知祷象龙欲上高楼瞻魏阙乱山千叠暮云浓挽王礼部二首留滞身犹健招延鬓已皤竟无金实橐虚有锦为窠貂角传空响蛾眉妒渐多向来真率伴囘首半消磨二曲学多希世方穿竟忤时麈谈巾垫角燕处案齐眉峙鹄非常秀离鸾得许悲残年有何乐偏作故人诗居厚弟诗将活鹿寿余次韵一首从猎曽陪汉建章肄歌遣寿鲁灵光山林放去全渠性町疃归来获此祥却笑绩皮资少府底须折角向朝堂残年不作蕉中梦得丧冥心付一觞送方蒙中赴辟二首谁云逢掖不知兵一士居然系重轻往昔下愚融铁鏁即今上圣倚金城可怜蒋子开三迳又被乌公夺二生旋作凯歌驰露布残年犹拟㸔昇平二圣君羔鴈逺相求去去榆闗廹盛秋应念霜寒履中野定分月色照鄜州画江谋拙难言智出塞诗豪不惹愁却笑缚轮观井者一生过计更私忧赠高効士季咸莫测壶丘子詹尹安知屈大夫老子即今无可奈问君活得㡬年无逹摩渡芦圗长啸生风白浪起高桅千尺如折箠佛狸百万不敢渡师跣双髐踏一苇视鲁叟桴差简㨗比博望槎尤俶诡岂小儿女狡狯然亦大神通游戯尔老胡西来纷文字遍东西旦撒种子塔藏共礼熊耳骨壁观谁得少林髓吾闻至人未尝死岁晚翩翩携只履学人其如初祖何应身已度葱岭矣送张守秘丞二首斗垒那堪数旱饥君侯苦节未为非宾筵虽画何尝雩祷于天且不违岁俭粟输仓氏少郡贫饷入洛阳稀老农夹道攀辕叹作么携琴载鹤归二向来岁月半投闲莫叹朝朝苜蓿槃身后芬芳聊自诳眼前腥腐饱曾餐虫鸡一笑何须较鱼鸟相疎恐被弹清议自为儒者设未应覊束老黄冠再和借屋城中又一春桃符万口説清新向来曾上庆歴颂老去甘为元祜人健论真堪惊谄子固穷不肯媚钱神吾评此士西塘比后进纷纷谩效颦二与君未得便安闲邉警偏能恼㵎槃草地枣红犹索鬭田家稻白可䏻餐谁将铁绠横江锁莫靠琵琶出塞弹处䖏冲梯楼上舞不应诸老自巍冠三和主圣时清万宇青禽鱼花草各懐新如何丹凤楼中手未作金鸡竿下人家有寕馨堪跨灶嚢无阿堵可通神客谈江北狼烟息暂展双眉不用颦二厨人无职主君闲春日惟供菜满盘山下鸱肥聊共饱堂中羊美得常餐徧尝忧患肱三折已过光隂指一弹老去有巾宜漉酒笑他楚客切云冠丁酉重九日㝛顺昌步云阁絶句七首呈味道明府傍邑曾爲刼火尘独兹犹是太平民儿时所歴经三纪便唤溪山作故人二老子痴顽耐逺游平生腹不贮闲愁今年天钖登髙地身在云峰最上头三小休绿树濯清泉垢尽身轻意欲仙岂必鲁儒知此乐舞雩风止在溪邉四九月南州菊未黄芙蓉取次献新妆不妨折取繁红插四海皆知两髩霜五只了年年作逐臣衣冠繿缕面埃尘偶逢令尹留连我不畏狂生㸃涴人六先倩清风埽水轩更唿流月照金樽定知明府归侵夜县郭留灯未闭门七緑珠畏死仕新室轻生谢季伦细评投阁者大媿坠楼人蔡奴帝令工冩貌相讽尹加笞且赏折枝杏休嘲有靥枝后村先生大全集卷第十九后村先生大全集后村先生大全集卷第二十后村先生大全集卷第二十诗夀计院族兄晏温全不似霜天开遍芙蓉蜀锦鲜昔我父兄悭上夀今君翁媪各稀年清狂尚欲簮花舞荅飒无端据藁眠闻道目邉消息好除书㫁在一阳前陈倩调真阳尉奉䑓檄摄潮阳尉小诗将别相阀白眉子吾家坦腹郎莫贪鸢雾里小住鳄溪傍粤槖无卷石韩祠有瓣香两翁各钟念安讯托风樯挽李秘监遇初与㳺杨事伊洛后闻王魏起并汾空令蟠结千年核难掩光芒万丈文儿似福郊传旧学友为子厚志新坟身今独老西河上欲酹生刍隔暮云挽林武博二首郭令科名翁冠絶董生制册子蝉聨向来景行珠林老末后氷衔玉局僊食肉恨公非燕颔冲霄从古要鸢肩可怜闲袖功名手仅驾朱轮椘泽邉二畴昔论交四十霜知公出处我尤详召来空赏凌云赋麾去全疎偃月堂近寄丽葠怜老病忽吟椘些隔存亡从今野叟凝尘几无复三溪字𢾗行送胡叔献被召二首君去闽山亦动容即今岁俭更民穷有豺当道凭谁问无凤鸣阳恐国空莫放钦夫归岳下岂容子骏久京东传闻玉座筹邉急颇牧何妨在禁中二觧瑟扵今又再秋弓旌所致搃名流积轻曽覆祁公鼎偏重䏻翻涑水舟袖里弹文差快意局傍观奕尚私忧信庵丞相如通讯为説狂生霜满头赵礼部和余梅花十絶送林録参微而婉哀而不怨雑之万如诗中殆不可辨老拙不敢当也别课一诗以谢更无一点涴铅华状出氷枝糁玉葩十絶顿令侬北面万如元住子东家自羞贫女钗邉朶难傍宫人额上花縦使朔风如鐡劲未妨雪月照槎牙诸人颇有和余百梅诗者各赋一首诗至中山不可加直将幽澹扫秾华寕依处士坟前竹不爱都人担上花老子骚魂常住世郎君吟茟又名家遥知丈室无天女𥿄帐香篝痩影斜二字字追还水部公萹萹压倒后村翁可怜和靖拘香影更笑花光着色空自许铁心坚晚莭渠䏻粉靣向春风菁华落尽惟枯枿赖有何郎啫好同三诗境千梅匝草堂参军今又课梅忙悬知句子追羣谢毎见乡人説季方处士骨寒谁得髓老夫鼻塞尚闻香请君摘出惊人语玉篴横吹入楽章四百首初成六十余朝涂暮改费居诸谁将綵茟传扵子人恠青春小似余一笑拈花差易耳三年刻楮欲何如梅兄樗叟俱枯藁緫把风光义让渠五盘屈高才入短章卷中字字挟氷霜直探寳藏珠盈掬倒㵼金茎露浣肠铁笛一枝横夜月水沉三舍避天香妙年早去吟薇薬莫共侬争寂寞乡六方扄北户逃生客忽折南枝寄病翁雪里骑驴非俗格茶邉放鹤有家风冩真影过扵形好凿窍香来与鼻通不敢袖归防电取殷勤返璧锦嚢中七贫儿篱下看花窠曽见千株玉雪么画得诗禅三昧少诗如无住一聫多过时结实心犹苦从古调羮味在和我坐耸肩穷到老君肩欲耸又如何八出香影外别商量尽撷菁英发秘藏难把微酸谐衆口只消一白赛宫粧却疑彼相调金鼎未召斯人试玉堂便好去供春帖子君才何止倍秦郎九毎抱懐中玉雪如吴霜不觉点虬须生三槐裔皆当肯为六梅孙莫太臞抹黛村眉慙丑恠约黄宫额费粧涂南园树老花零落还许邹枚访旧无又荅袁卿相子一首百萹端可补诗亡形秽何堪在玉傍方苎萝山尢觉艶入旃檀国不知香一枝我欲篸蓬葆七字君宜和柏梁卧雪家风要人継莫因揺落便凄凉题戴贡士诗卷新吟亹亹来相逼华胄遥遥请具陈安道晋时名处士叔伦唐世老诗人百家衣莫劳针指九转丹能蜕肉身肯访柴门衰老叟愧无薄具可㽞賔送叶尚书赴永嘉二首洛蜀纷纷孰是非孤忠惟上与天知何曽后世无公论不愿明时有党碑去奉繍帘差足喜来调金鼎未为迟铃斋一穟柑香起细聼中和楽职诗二曽系金狨扈属车田间访旧尚勤渠都忘森㦸方岳但记燃藜共值庐谢守吟来谁継者洛英老去各何如山林深宻江湖逺相见烦公问起居咏潇湘八景各一首逺浦晚归极目无邉际惟天与水连烟中帆㡬点若箇是君船平沙鴈落背冷来趋暖虽微善自谋如何才得意飞去不回头山市晴岚晓雾轻绡岚光抹黛新䔥条𢾗家聚三两趂墟人渔村夕照估客系征䌫渔家收钓筒何妨千嶂黒犹作半江红洞庭秋月寄声谢轩帝不必奏钧天一碧九万里横吹铁笛眠潇湘夜雨楚泽秋声早湘山暮色遥偏来短篷上终夜滴萧萧烟寺晚钟问寺莫知处跻攀又溯洄惟钟藏不宻日暮过溪来江天暮雪纤路泥尤柴门扫不开子猷返棹后不见有船来至日钧天残梦忽惊囘金钥遥知已掣开不复五更三点入刚云七日一阳来即今空恋唐宫阙畴昔曽登鲁观䑓犹记小窓添线晷强揩老眼乱书堆题聼蛙方君诗卷二首湘絃泗磬有遗声肯作秋蛩唧唧鸣同社共推一日长古人尤重十年兄放开只眼饶初祖蟠屈长身接后生不是学人无賛叹学人见得未分明二前辈凋零雅道衰陈巖一叟尚龎眉昻藏且伴戴花老么么安知撼树儿警句可编半山集高风宜配客星祠有诗一卷㽞天地絶胜征南立二碑题晤上人诗卷星星短髪茁霜根今后村非昔后村无客雨中䏻里饭有僧月下忽𫾣门佛为摩顶虽真觉儒劝加巾亦格言师不茹荤余止酒何时煑茗得重论聼蛙方君作八老诗效颦各赋一首内三题余四十年前已作遂不重说倡言别赋二题足成十老老儒向来岁月雪萤邉老去生涯井臼前举孝廉科非复古给灵夀杖定何年空蟠万卷终无用専巧三塲恐未然犹记儿时闻绪论白头不敢负师传老僧半间古屋冷飕飕死尽同参偶独㽞昔巳㝷师逺行脚今惟见佛小低头旧绫无用聊收取破衲难缝且着休年少还知贫道不曽同王谢二公逰老道炼不成丹死不休岂知岁月竟悠悠老扵蒙叟仍黄馘丑似弥明亦结喉尚隔蓬莱三万里浪云椿树八千秋暮年却羡邻儿黠阿母蟠桃也去偷老农身已龙钟不出村尚能抱瓮灌蔬园瓦盆甚朴常盛酒茅屋虽低可负暄锄倦扶藜访邻叟祭归懐肉遗诸孙后生记取耆年语世世休思入县门老医刘叟衣装终老年市中卖薬且随縁驰名最乆经三世阅病虽多未十全亀手有方俄贵矣乌髭无诀独皤然卧闻鹊噪扶笻起偶有邻翁送谢钱老巫灾祸妖祥判立谈白头犹舞茜衣衫卖符效速抛农业治祟年深转法衔三老赛冬为杀豕四婆开岁倩祈蚕暮归舍下分余胙不信人间有季咸老吏少谙刀茟晚尢工旧贯新条问畧通闘智固应雄辈论年亦合作狙公孙魁明有堪瞒处包老严犹在套中祗恐阎罗难抹过鐡鞭它日鬼臀红赋得老松老鹤各一首山秃林疎万窍风独全晚莭傲严冬老惟交此三益友梦不贪渠十八公青帝行将转邹律苍官何必爱秦封树根定有苓堪掘造物方当夀此翁二腥腐年来懒啄吞䙰褷惟有顶丹存长吭偏到清霄唳病翅犹当霁日翻云杪孤飞因避箭殻中新鷇各乗轩士衡晚抱无穷恨谁向华亭酧一樽题方元吉诗卷古来名世者一字费吟哦物贵常因少诗传不在多词人三影句处士五噫歌子壮吾衰矣无因共琢磨送赵将崇慹一首邉地犹防哨中原屡失机君豪横槊去吾老荷锄归昔被毛锥误今凭羽扇挥军前需露布陛下久宵衣甲寅元日二首少小逢塲老罢休衰残更阅㡬春秋瓜牛庐有亲情贺罗雀门无谒刺㽞夣㫁玉皇香案伴诗成田舍火罏头赐驹牵与萧京兆归去姑乗欵叚逰二七袠骎骎病鲜君恩犹许备祠官婢传稚子屠苏酒奴笑先生苜蓿槃自叹管君今老秃更悲龎嫂不团栾新年辜负如筛饼炮附煨姜胃尚寒立春一首又见城门出土牛鸡肤亀手稍和柔懒陪内史吟人日不记灵均降孟陬病与风光犹未隔老逢莭序只添愁可怜满镜星星发欲戴春幡却自羞席间即事急召传来主第中孙郎上马鼓三通山人无复金莲梦稳聼琵琶到曲中和乡侯灯夕六首老去逢春尚怯寒牛衣那得傍鳌山莫陪画隼行穿市姑对嚢萤坐闭闗昔聼仙韶逰帝所今披宫锦谪尘寰溪村可是无风景㡬点渔灯照碧湾二侯拥㕠旌舞两骖应怜一叟卧周南挿门仅有一枝栁照水全无万椀柑藜去似知瞳子眊梅开且向鼻端参铃斋诗句兵厨酒浅酌微吟意巳酣三榾柮通红未辟寒病身无异着囚山㑓㳺与衆聊同楽欢事扵侬了不关一霎莲华开陆地十分桂影洗瀛寰朝家若访元真子知在清溪第㡬湾四颇闻珠履从騑骖士女憧憧忘北南墨客共延素娥桂鳏翁未遗细君柑坐窓书癖惟孤炷森㦸诗豪且细参输与邻村垂白叟卖薪归去已醺酣五街鼓冬冬霜月寒冶逰夹道拥如山衡门谢客孤吟过铃阁忧民一念关变赤地余成佛国望红云处隔仙寰华灯收了霏微雨最好耘田更钓湾六传唿铃下戒舆骖清晓牙旗过水南一瓣预祈今岁稼两枚不受郡人柑端门侍辇公修觐禅几传灯我饱参童子归谈城内事遨头诗好衆賔酣又和喜雨四首茅檐卧聼两声寒晨起油云遍海山州牧忧勤真可记田家苦楽最相关亲祈閟宇神其吐谁道灵湫鬼所寰但愿时平鱼稲熟结茅青壁舣沧湾二暮年䑓笠代羸骖信歩篱东过舍南稍喜农家行食麦径催园户去移柑寻花公倘来过甫置薤吾无可语参诸县豊登条教简酔翁饮少已先酣三催花小雨饯余寒衰病今朝始出山移北阜文从汝笑非西畴事勿予关预知帝耜开耕籍初洒天瓢徧域寰便起茟床茶灶兴钓舟久矣阁前湾四白头无复驾征骖薄有田庐汾水南但使金穣堪拾穗何曽玉食欠柑莫辞社酒传三爵犹胜障泥趂六参不必宗文扶亦可老人不饮似微酣又和感旧四首三世高枝折广寒谓宜挽致道家山使君紫马重郡柱史青牛亦出关占籍喜居亷让里觚悔记太平寰新萹犹觉波澜阔堪笑持竿向浅湾二蹇驴谁驾复谁骖略似遗公在劔南尚有三钟加十束那无二顷种千柑不烦剥啄𫾣门访且可跏趺靣壁参春到茅檐殊未觉暁窓差薄日初酣三人言上界足高寒错踏金鳌絶顶山㤙许乞身镜湖曲老难効命玉门关明知甑破休囘首犹喜弓亡不出寰便合挂帆沧海去义溪三十六重湾四老马虺隤不服骖累然病起泛溪南失侯我尚堪耘豆出牧公方自种柑畏垒屡豊愧桑楚汉嘉虽小屈岑参新年闻说茅柴贱陌上逢人各半酣又即亊二首唤囘暖律觧严寒甚矣吾侯似次山拾穗有农田尽辟诟租无吏户常关家扵莆积百年爱帝视闽如千里寰欲扫草堂迎小队钓䑓只在北溪湾二放逐谁曽为觧骖自治芜秽垦山南西畴㑹有两歧麦东府底须三寸柑芋美尢扵饥后觉㰖甜少待味囘参採薇散发无穷楽寄语痴人勿豢酣又闻邉报四首篱援䔥疎堂奥寒西从蜀岭北淮山少狂曽似身摩垒衰暮今无力拓闗烽火终年烦斥堠车书何日混舆寰佽飞冗惰楼船敝谁爲朝家备海湾二八骏西逰造父骖六飞草草幸东南故宫久叹生禾黍急驿毋烦贡荔柑自古庙谟劳圣虑即今军事有人参行宫一穗祥云起应觧三邉黒祲酣三玉帛朝驰盟暮寒覆车胡不鍳燕山未闻一范出乗塞忽报六符来叩关孙氏巳凭江立国孔融误以许为寰洛花岁岁无消息极目芦洲更蓼湾四一胡两马不烦骖草地蠕行到极南春鷰无栖各依木佛狸有使輙求柑按中军请东阳徙获左车谁北面参凭语吴児莫㳺冶塞鸿囬处阵云酣又即事四首塞氛未静鐡衣寒愁絶江南庾子山谁使石郎捐一道仅闻柴氏复三闗西当太白余孤垒北望神州隔㡬寰犹忆楼船建黄钺夕烽明灭照龙湾二鷃飞安敢并鸾骖去矣休休顾渭南稍喜园官来送菜不愁御史出推柑铜山贼有钱神援玉版禅须銕汉参闻道五原钲鼓急崆峒山叟画眠酣三霜髭捻㫁雪肩寒帝放还山莫下山饶取两生㽞鲁国笑他四皓出蓝关奕秋局已翻新势王㑹圗应复旧寰老不预人家国事自撑一叶向深湾四鹰已离鞴马释骖弇州西畔大槐南酢梅难比奉宸杏病橘本非供御柑怕向道旁逢酔尉底须帐里着髯参细聼檐谐宫征床下安知闘蚁酣䂬溪陈贡士挽诗早佩亷丞训中偕计吏行那知身啬报仅见子成名表里高阳氏铭阡辅嗣孙他年燎黄诰亦足慰幽明喜六二弟生子邵子生男四十五弟今方卲过三年莫随夷甫举遗逸且教伯温成大贤洛下耆英爲汝喜河南闻见待渠传㑹当杨栁芙蓉下快与翁抄击壌编和朱主簿四首在朝无友助于野有人同生愧饮牛叟死慙招鸜翁未应千载后也似百年中一掬珠林泪凭高洒北风二玉座懐贤逺黄扉取友端吾方观治象渠忍铩祥鸾家学应难改贤名巳不刋三年无一字懐旧忽汍澜三耄矣犹耽学天乎不背师仅余芭受业曽许赐言诗鲁兀存尊足虞翻乏媚姿廻头谢房魏努力辅明时四君思清如许吾诗浅矣哉不䏻具刍饭虚辱受琼瑰伊洛推㳺谢韩欧赏孟梅武夷老仙伯相引上蓬莱同秘书弟赋三老各一首老奴少贱肠枵破褐单傍人门户活饥寒自从毁齿初成劵直至长须尚不冠冷炙时霑筵上饭秃芒旋扫臼邉残他时縦取封侯邙仅得君王踞厠看老妾伤春感旧似中酲楽器全抛曲谱生自小抱衾无怨色有时拥髻尚风情曽陪太尉斟还唱犹记司空眼与声着主衣裳为主夀莫如琴客别宜城老兵昔拥琱戈射铁帘可堪蓬鬂映氷髯金疮常有些儿痛斗力今难寸许添至老安䏻希骆甲从初悔不事蒙恬莫嗟身上衣裘薄犹向官中请半缣赠浦城陈贡士适闻与先师是切隣束书无定槖装贫不辞逺道长为客未有荒山可掩亲石椁悬知非尔力麦舟今岂乏斯人吾闻塟礼随豊俭布被珠襦到底均赠郭相士㑓夫东郭无全履南辕似转蓬自慙老中垒莫误小林宗若见同胞子为言秃鬂翁衰年不堪玩一病一龙钟病起窥园十絶夜起饭牛薄暮舂古人既老始明农残年尚欲勤东作未肯将身旁痩笻二谬叨虚奨毎慙颜竒字新经未一斑除却骑驴搜句外了无些子似钟山三青帝施恩野老家分张红白乞年华安知巽二无斟酌吹尽先生一架花四一阵狂风吹彩云猩红万点落缤纷人间无处堪翻诉説向天公似不闻五经月龙钟少下床土花上壁笋穿墙不知老去无筋力犹自支吾探海棠六乆匣菱花懒一窥都忘抰弹洛阳时若非病起池水白尽须眉不自知七病来岂有力迎缓耄及已将家付康干蛊乆劳小儿子探丸未遇大医王八姑山糠粃铸尧舜铁拐刀圭度吕钟结裹诸君成禹孟可䏻不是老夫功九花外小车时出逰有佳风月亦登楼水晶宫与人间相把乞先生未点头十云里金乌瞥见些屋山鹊语亦查查侵晨扫径开篱户童子知翁出看花小园即亊五首投老诛茆水竹村未论避谤且逃喧屋低稳似于谁屋园小贤扵楽彼园待小车来时上阁有高轩过勿开门蜗牛不暁虫鱼法作意麻搽篆粉垣二灵椿难减菌难加莫笑山翁两鬓华不与公荣同饮酒只㽞禹钖独看花客来稍觉罍空耻亊去方知瓮筭差归老东陈无可恨失侯不失故园瓜三乍脱重裘试薄纨緑隂多处小凭栏李甘尚可分螬半柿落何妨拾鸟残贷粟监侯寕忍饿借衣友壻不如寒獠奴但怪沉吟久肯信诗中字未安四拂成桃笙设葛㡡床头老易卷还舒惯聼小子嘲师语懒作痴人骂鬼书无复出神㳺帝所有时信脚到华胥独怜短梦匆匆觉不晓希夷睡月余五稍转阳和觧积隂暂停汤熨亊微吟翠禽娱客有佳咔金鲫知人无杀心一片不㽞花着树𢾗竿忽见笋成林野蹊泥平膝荷奴扶试一寻送赵知録饯送多逢掖俱懐倒屣㤙浮圗无合颍冤狱有平反辇路催华毂山城漫綵门病翁不下榻判袂一销魂送哀倅方巖仲并呈太守汤息庵去郡于兹十八年讙传良牧出藩宣更烦逸骥康沂海㑹见灵禽下颖川絶喜铃斋新有助莫嫌玉局冷无懽此行未论胶东赏且作㢘丞亦自贤后村先生大全集卷第二十后村先生大全集后村先生大全集卷第二十一后村先生大全集卷第二十一诗送金潮州三首五管惟潮地接闽自唐牧守卑名臣欲安瘴岭疮痍俗暂辍天家肺腑亲新堞永为州壮观綵虹忽问海横陈皆言明主轩遣不是诸公启拟人二潮人无计驻轩车来扇仁风仅岁余棘院从今添立鹄金隄亘古免为鱼真堪香火陪韩庙谁採风謡继叶渠曽忝史官牛马走不妨奋茟为公书三虞翻骨体素多屯垂老遭逢白髪新岂有一辞禆衮斧亦无三制报丝纶孤臣命薄难谐世明主㤙深欠杀身不道归田无以报暮年长作祝尭人杂记十首緑野池新凿平泉墅又开廼知造凉殿諌者不䏻囘二骏马如花妾平生不负春如何飞燕语不恕辇邉人三相国私英倩将军嬖子都可怜洛阳令只问主家奴四恍惚天书亊荘严土木功暮年王太尉典领玉清宫五养成河北贼挑致海东夷空国坐朋字乱华由党碑六虽则仇平仲何曽问大年崇寕一相拜元祐㡬人全七登庸局面变报复念头差贬削村夫子褒崇笑夜义八着论贬川谈经抑老泉权书并字説究竟果谁贤九至郭陪清语㽞衣示别情奈何凤翔骨不得宪宗迎十劔履崇刀茟钧衡付蹶张贾生年尚少且去傅诸王闻祥应庙优戯甚盛二首空巷无人尽出嬉烛光过似放灯时山中一老眠初觉棚上诸君閙未知逰女归来㝷坠珥邻翁看罢感牵丝可怜朴散非渠罪薄俗如今㡬偃师二巫祝讙言岁事详丛祠十里鼓箫忙衣冠优孟名孙阏氏成妬妇幻教穆满作必区区笑郭郎卷后梁一点尘遶树都忘寒彻客至徘徊月不怕天嗔漏咏梅合属姓林人华宗文梅花似有縁君复清风一身止寒翁尘只觧汚渠辈色茟今知落尔邉将老丑闘春妍我爲明道君崇道同晚莭光徧閲后来积薪者仅存前度看花郎彫零堪叹瓜三摘老退犹贪粟一但愿弟兄享华髪多批祠考赛汾阳又和二首只有短辕车钖导更无灵夀杖抉光林间竹笋饱一世阁下薇花阅几郎曩欲裂麻寕拂袖老当还笏不须绿隂周匝迷行径谁念茙葵惟向阳二禁林忝士相如草芸阁曽分太乙光亳社重新依老子天台自古属刘郎判无除目汚黄𥿄空有孤忠满皂廻首觚残梦断下招不必遣巫阳记杂画酔钟馗坠帻长须丑遗靴一足濡不须诃小鬼烂酔要渠扶尝醋圗醸者不沾唇旁观吸者颦翁真堪宰相妪亦可夫人廮咬韲饥饿乍可训童子谁䏻説老兵舜提归梁束手无争执应惭此玺郎君耳汚湾首阳落第二前已有箕山池却恐渔之楽荘生未必知不必询名姓知渠是谪仙歴厯丹青意如讥睡海棠卖炭圗衣襟成墨色面目帯煤尘尽爱炉中兽谁怜窑下人卖卜图牵羔仍抱子翁媪各鹑悬破扇题周易全家赖挂钱送仲晦国録赴康州二首帝重南邦妙选抡徐卿又驾两朱轮龙潜不付茧丝手蜑俗争看玉雪人五瘴下车如痛痒二麾负郭尚清贫吾评此去今萧汲惜不居中牧逺民二别我暑行三百里使君此举古今稀班荆不以牙旗从剪韭都忘草具微浪汩鸢飞毋乆住颕川凤下可遄归未妨黠鬼揶揄笑専壑专城孰是非送陈使君二首博士曽森㦸甘棠爱尚新漫余受㕓叟获见拜厅人醴酒多延士蒲鞭不及民一年三易守无乃送迎频二龎老趋城少严公出郭多难攀逸民传堪举力田科夙昔烦驺哄从今闭雀罗若逢两狨橐应问一渔蓑和赵广文韵赵儒英盍聚奎奈何白首钓磻溪不通光范门前谒较征西举墓上题晚莭画工圗广受高文太史序重黎章泉没后无耆旧他日清名可与齐溪庵十首涨水侵门堂跳蛙偶来常是到昏鸦宛如逆旅主人舍谁访毗耶居士家煨芋不嫌牛粪火供茶就用鹿啣花老来脚力全非昔且可龛中坐结跏二昔美少年今老黧云林深处葺幽栖空房安得登伽女同穴惟应法喜妻尧桀两忘何足辨彭殇俱尽不须齐灵山弟子都麾去免绕金棺掩面啼三曽结丝絇侍玉旒暮年身世寄沧洲丑容讵得陪三阁强项安能事五楼何用渡芦登彼㟁偶然斩草楽斯邱牧童窃聼商歌起此老胷中不着愁四买㫁荒山手拮据旋移短树已扶疎尊堂背市知闻少竹通溪出入迂辟瓮牖轩聊对卷改弓弦路劣容车可怜四壁空诸有客至难营饭与刍五挟册相从祗一童林间终日饱松风小窓面野容山入曲甽分溪与沼通定有裔孙寻逺祖尽教智叟笑愚翁絶怜樗里无标致一墓何须夹二宫六自有身来即有愁谁䏻身外出神逰西方佛比于泡影南面王输与髑髅儒运金推尢可笑魋为石椁更何忧曹瞒遗令空悲慨铜雀䑓荒邺水流七病鹤曽栖禁苑枝瞥然惊坠羽䙰褷弹靡靡萧萧制指摘深深欵欵诗表圣暇时先卜圹牧之他日自为碑独惭师説多遗忘老抱残编嘱付谁八村深保社雑樵渔岁晚溪翁此卜居门下诸生皆去矣塜旁二客定谁欤即今不惜频投辖他日毋烦更下车却笑兰亭轻感慨王侯归处即坵墟九户外履棋常不到手中锄柄少曽闲古时废地今花坞昨日陂忽蓼湾牧马童乖䏻识路蛇神黠怕移山颜曽老矣虽难免犹在长沮桀溺间十豫为终制付诸儿莫待飞腾变化时涑水书仪非含玉魏公治命欲披缁外加麟楦中先悴生着蝉冠死岂知除缷布衾堪覆首更无一物可相随别张倅一首同谒金闺觐茂陵鼎湖弓剑隔西兴絶怜晚景如龎老空为州人惜许丞自有名姫调緑绮可无侍女直青绫梦中雪鼓搀天碧恨不陪君住痩藤送陈叔方侍郎二首八郡皆知徳度寛缿筒罢设讼堂闲治如清献乖崕様人在原明子野间岂有珠鱼堪作贡亦无金鹤可携还暮年腰脚犹顽健惜不从公看雁山二犹记同穿豹尾中一翻覆手异蛇龙吕侯赐履作方伯毛颕免冠成秃翁清苦人无厚禄殷勤军将有斜封君归定访耆英社问讯周南太史公挽王助教彼此俱丁未相逢忆少时工书有筋骨嗜句入肝脾鲁泮郎君秀唐官助教卑直须燎黄诰方慰蓼莪悲题刘生雪巢吾宗手葺幽栖处雪径依稀认虎跑冻折巖前百寻木压翻屋上几重茅嬾吟二首干韩愈且耸双肩学孟郊只怕景思来认业别无人与子争巢寄题惠州嘉祐寺坡公手植枞树谁道炎州无劲植君看韩木与苏枞憇堂此日成遗爱伐树当年不见容巴俗曽传莱相柏畨人犹敬范公松阅三甲子方拈出吴令之贤岂易逢山中祠堂端平闻说建斯堂白首才重一炷香早有埋辤表真曜晚为画赞讼东方秋风浩荡吹坟树落月依稀照栋樑千古行人来下马陈诗不必奠椒浆雪观顾夫人哀诗二首贞烈过男子当于简册求剪鬟衆賔欵㫁臂六臣羞防墓铭旌逺泷冈宰树秋可怜彤管废史茟未曽收二吾母尢高洁夫人亦歩趋书忩共残烛禅几对团蒲不愧顾家妇䏻存赵氏孤郎君奉鸾诰聊足报亲劬送尉姪忽有先驱至相迎看武夷尉尤去民近汝勿叹官卑不必求三歩惟当戒四知要令人刮眼云是挺之儿题灵石日长老所藏寒斋遗墨佛子扫空泡影后道家跳出䪿门余日公未得为超脱犹寳寒斋𢾗𥿄书送强浦注籍老别亲朋已动情可堪玉树离阶庭新吟不𢾗苍蝇窍多病真成碧鹤形翁廹崦嵫迟暮景儿看风雪短长亭早归共举屠苏酒莫爱西湖桞色青赠女学士女子谈天世有之福唐吴媛独神竒语多中的疑明鬼心自通灵不问亀闻道膝邉随季主定传肘后与文姫未知谁是吹笙侣玉镜䑓前要画眉题吕广文春秋易传大圭磔裂扫空凢例说精微勘破后先天遥知长麈升高座惜未巍冠列细毡秦火安䏻燔六籍汉儒浪自费三年自惭不是韩宣子获见春秋易象全惠州弟哀诗二首两张遗墨六亲悲䑓下黄瓜摘渐稀用北辰阡殊不乱似南柯梦复疑非向来岂有葡萄博末后元无薏苡归七十残骸㕠秃鬂可堪原上泪频挥二同产居惭余最长二尊尢向汝钟情斑衣犹记循陔楽白髪皆从陟岵生一老吹壎无复和十年废楽未能平伤心溪墅成陈迹谁聼松风看月明荅翁权教鐡庵同队亦同庚鹏鷃逍遥各问程渠梦南柯曽富贵君归西洛作耆英戴花未肯疎刘监起蕝终当致鲁生须向乗除騐天理莫将夕秀博朝荣庆老需云溪诗虚空自在由舒卷巖穴何曽碍往廻只向旁山依水住莫教行雨出溪来送封州方法曹地逺无迎吏州城若箇邉寕甘茅屋粥勿饮石门泉旋槖挑诗卷家书託客船安知二千石不荐议曹贤挽林安人薄宦周旋广及邕一生甘苦藁砧同孟光事逺嗟谁继督䕶歌悲聼未终鹤表魂栖高惨地凤毛名在广寒宫病翁空自吟哀些捻㫁霜髭竟欠工赠唐谷唐氏源流逺竒才毎间生勤于骚有分举以相知名吾子攻诗苦先民耻艺成常卿不可见见汝眼犹明记事辇路香风吹软尘拥途士女看朱轮朝为赫赫大京兆暮作栖栖逆旅人姫院肉屏俄顷散帝城眉様一畨新惟应唤醒茅檐叟长驾柴车戴幅巾题水西何侯诗卷刘翰潘柽社友称何侯直要续心灯隂山有雪㕠雕下碧落无云一鹤新觜距専埸渠克畏鼓旗傍我安䏻男儿何必毛锥子麟阁云䑓有分登甲寅岁除老戴黄冠偹埽除空餐忽忽岁云徂系衔毎愧监旷书考犹欣过犯无地主多情馈椒酒阍人失职废桃符絶怜榾柮通红火不与吾儿共地炉乙邜元日免赴早朝参扈从径㝷初服返樵渔前街鹤料权停阁旧谴鸡竿已赦除手板抽还大丞相颠毛秃尽老中书暮年相伴惟穷鬼虚左迎渠莫送渠明道祠满初作衡山香火縁不教俗亊到吟邉清狂畴昔有三藁警䇿即今无一聫汝辈未宜轻宿士此翁犹及见先贤丁寕稚子收残草他日笺家要谱年忆强甫歧约共屠蘓酒及饮屠苏汝未归纵使举头瞻日近可堪返顾见云飞索长安米难淹乆廻剡溪果是非别后安书加束笋眼穿新岁雁来稀即事三首抽簮脱袴满城忙大半人多在戯塲膈膊鸡犹金爪距勃跳狙亦衮衣裳湘累无奈衆人酔鲁蜡曽令一国狂空巷冶逰惟病叟半窓淡月伴黄昏二家世相传逢掖衣如今结果亦随时二三子遂舍瑟作七十翁方扶杖嬉野老忧晴妨寳穑社人怕雨湿灵旗遥知黔阁无歌管一点青灯照董帷三陌上鸣钲夜向晨缀行花锦照城闉湔裙未免多㳺女舍耒深忧有惰民史载孝娥今列祀骚云帝子没为神腊傩固匪儒家法居鲁安䏻异鲁人次韵三首邻鸡初唱晓粧忙空郡疑开选色埸未许丛䑓夸袨服却将淇水易慙裳咏归惟点曽言志驰骋虽聃亦发狂闭目不窥惟地主且祈麻麦接青黄二病怯春寒添絮衣神情全减少年时仅堪田舍陪鄊饮难向湖亭看水嬉清旦羲和升日毂廻风王母帯云旗管簘声散人归晚独有萤穿马季帷三拂拂东风欲辨晨新晴和气满郊闉未妨龡雅存豳俗何必沉巫怖邺民田父扶携问鸡卜村姑唿唤祭蚕神柴门不识徴租吏便是尧时击壌人又三首冠盖憧憧有许忙直从虚市到毬埸寳珠似得于佗冡卉服疑来自越裳鬂雪难勾小儿队眼花休发少年狂几时逰女归蚕织勿学施朱与约黄二莫惜倾嚢更典衣繁华尤诧送神时不惟寳髻脩容出亦有银钗跣足嬉但见春城催画角何曽夜市拥牙旗遨头清俭君毋怪畴昔书嚢在殿帷三暂抛穑事竞芳晨在野稀踈总在闉俚俗讙言宜上庙贤侯初意欲新民今无麟茟非观社古有豚蹄可祝神身是鲁中儒服者闲搔白髪看逰人赠张南金二絶家寄桐城身在蒲袖中又有峤南书茅山极目茶亭逺知向何州度岁除二韩慥林开妙不传请君自算小行年公卿谁是挥金者大半将诗准卦钱灵石日长老访㽞之樗庵妄念已知今世错勤脩别结后身縁尺三汗脚踏龙尾文六金身坐象筵昔趂蛾眉班谒帝今从牛矢路归田未知葱岭何邉去且向庵中伴老禅贺秘书弟提举崇禧句曲除书至山灵亦喜闻皆云新𬋩辖还是小茅君无粟可舂惠有薇堪採分已盟猿鹤了不怕客移文次韵不惟慵进取兼亦断知闻交友赤松子弟兄孤竹君共寻对床约更割半山分新敕氷衘峻何湏刻籍文灵石日长老拂衣退院连帅陆尚书比之石霜小诗賛叹我结小庵犹舴艋师抛大刹似蘧芦菩提身外更无物椰子腹中惟有书不踏一芦堪去矣许分半芋竟何如元来又被寒翁引径指坟山作退居送明甫初筮十首三间参佐𪠘昔也处先公矮屋児无叹翁生矮屋中二守相卿耆旧相逢必霁威渠寕私邑子汝勿视翁归三禄米皆前定分铢不可添园葵莫争利隣枣亦伤亷四寕㳺屋溪畔勿傍盗泉邉监竹不食笋先贤様在前五莫叹家庭逺卿侯即父师尚扵吾缱绻定不汝瑕疵六先绪微如线未知谁亢宗翁犹慙父祖汝可复慙翁七十载脾神厄何曽食有鱼击鲜徒溷汝遗鲊适忧吾八记取元城语南州热异常别无卫生诀止酒是丹方九博士今儒彦遥知讲席重汝宜束脩往吾亦执经从十汝㓜不努力忽焉三十余勉㫋教汝子要付善和书肃翁饷石门芥菜食指清晨动馋涎异味来高情分石芥辣性似徂徕偶题二首自㓜耽章句年高竟未工自称豁逹老人号嗫嚅翁二莫耗官仓粟休贪御手羮新年採薇食诗比旧年清后村先生大全集卷之二十一后村先生大全集后村先生大全集卷第二十二后村先生大全集卷第二十二诗题张元徳着作春秋觧端平俱辱弓旌君鹏鷃逍遥各不同笑我赭衣钳椘市愧君白㡌老辽东董迂因被公年误杜癖惟于左氏忠晚取诸家高束起且看渠与意林公二白头召寘石渠中将折微言合异同灵夀不扶汉庭上儒衣空立鲁门东谁云丞相知殷侑漫费君王遣所忠犹觉暮年有遗恨书成未及质文公送陈徳林廵辖拔丁而去矣袖瓦似要之谁道州人薄君行有綵旗乙夘端午十絶不曽窥户外偶出至溪邉欲访斩蛟庙聊唿放鸭船二桃李已成尘葵榴各闘新红颜年少子白髪背时人三餐菊饮朝露平生不歠醨与龙争角黍无乃谤湘累四唤起龙泉老侬今把钓緍还公旗与鼓别付夺标人五不喜追风骠尢憎竞渡船寕为之反殿怕着祖生先六时服颁周府薫絃奏舜廊未知新帖子几首似欧阳七客屦自来去山翁为不知座无麴道士门有艾天师八儿女需京缬经时买未归似嫌无艾虎不肯换生衣九韩庙坡为记罗池愈制碑老侬不识字自唱送神诗十朝朝责太平日月御延英欲识太平处冬冬社鼓声余辛夘岁卧病郡城陈宗之胡希圣有诗问讯后五岁希圣寄新刋漫逰集前诗巳载集中次韵二首晚悟河难塞收方入枕函五穷衰併现百病老皆谙强起㽞奚益全归死亦甘癃残愧英妙努力勿多谈二如闻攻老拙颇似斫虚空衆口嘲投阁新眉妬入宫一身藁梧上百岁大槐中莫叹形骸废姑㽞两颊红辛亥去国陈宗之胡希圣送避谤不敢见希圣赠二诗亦不敢荅乙夘追和其韵苛㽞不觉夏徂秋甚笑周颙却效尤往圣明言衰戒得先贤亦谓耄宜休空疎谒帝无高论老退明农己熟筹惭愧二君更迂濶逺看逐客欲何求二屡叩龙墀自免冠虺隤初喜缷华鞍病疎賔客麾之去老爱儿孙遗以安夙昔赐茶隣御座即今送菜仰园官萧然几案无书册时取君诗反覆看挽顾监丞四州鼓吹迓前茅几载疮痍变楽郊黎母盗清民有犊佽飞士勇海无蛟安排循吏添新传检点耆英少故交欲发幽潜慰冥漠自惭茟砚暮年抛昔陈北山赵南塘二老各有观物十咏茟力高妙暮年偶効颦为之韵险不复和也五憎伺夜偏乗隙逢人輙噬肤不饶豫让炭肯恕玉环酥闇空愁逢蝠虚檐巧避蛛吾无红拂妓姑命小奴驱蚉二綘帕妖方士青襟小茂才集瓜讥汝否止棘刺谁哉倐忽寻声去曽无濯足来吾衰臂力短驱去复飞廻三么么常情忽潜形未易知嗅香太尉足起粟媫妤眉醯瓮偏常集纱厨巧似窥平生长麈尾至此竟难麾四物理或难结疑经多未通蜚虽茟麟史荔不产亀蒙记异因同蜮为灾岂减螽恨余非博识安敢注鱼虫五不觉渠泥臭偏依幷干蹲声尤麤水鸟腹欲大河豚焚鞠存经训如簧避譛言主人方戒杀母怪尔徒五爱天不生斯物将如冻者何谁为忙作茧到底化为蛾种至春还育功于世最多香闺不知织岁岁赐香罗二兹虫虽小物一一抱微忠多士从先主群臣立悼公献花朝贡谨醸蜜国储封处仲目空露名居畔逆中三占断十分清飞来一点䡖死还为腐草生怕傍长檠扇扑随风逺囊盛彻夜明藜灯与莲炬不似尔多情四未省吞腥腐惟承晚露飡三生齐士怨千首孟郊寒腹内鸣尢激身轻蜕不难何湏珥华冕吾欲挂吾冠五古云亀与鹤閲世夀尤长试问刳肠士何如曵尾藏有灵寕毁椟无用且支床吸视堪传否仙家不死方诘旦思之世岂有不押之韵辙和北山十首细比蝇须类凶加豹脚名飞飏新得势么喝逺闻声抱怨芳筋露惊眠玉頬頳天公许姑息长养更生成二了不分芳臭营营浪自喧士爲女聼惑溷比帝居尊鱼馁庖难脍瓜香圃欠樊氷霜不恕汝卦义取诸坤三絶喜有肉汉何嫌逐臭夫形悭一粒粟口徧四方餬鲁叟袗絺绤荆卿袖七圗朝来询酒瓮莫已变酸无四闽人尢惜荔鲁史首书菑秽徳非常臭鲜装若自媒今年暂枵腹来世勿投胎安得清风扫何忧綘实隤五嘈雑乗隂两跳梁占废池张唇谁不厌磔腹帝寕私足踏银床险身蒙锦袄痴世方多吻士吾有感于斯六姑妇晨粧废其他务未遑愁逢桑叶贵贫共织灯光戦士支衣衆宫嫔剪綵忙可怜功最大不待华清汤七出穴营新邑分房㝎嗣君共为緜蕞礼各効採花勤暮返宜修夕晨趋毎辨昕逢人施毒虿寕比细腰云八忽忽聚还散荧荧暗复明去嫌灭烛秽来照读书清不必烦罗扇何妨屏鐡檠蚌珠大如月不及尔身轻九所谓善鸣者冷然入耳清为谁絃雅奏举世赏繁声露可充渠腹泉堪濯我缨直令抱枝藁终不肯蝇营十未必灵于已徒令厌我亀元君虚见梦大卜不䏻知偶活因涂尾寕饥勿朶頥㑹携渠与鹤海上访安期又和南塘十首聚群雷乍喊乗暗月初斜至黠穿懐袖虽微俱爪牙麈挥那肯去扇障不能遮近水尢喧聒殊妨赏藕花二甚矣形骸秽居然孕育繁来常屯几格去不离墻藩多朋类鸡鸣误妇言至今賔与主相对废盘飡蝇三来如诇伺竒中费隄防最善逃形影悪知辨臭香不见乌获臂空攘诧藏宻其如盖愈彰四负汝作意欲空之童子持竿家挂𥿄祈巳载蔡谱偶然遗秋至扫胎非人力为蜚五雨恋池三尺晴窥月一方未敢望若并洋怪曽惊耳仝嗔欲刄肠谁䏻老子欲追凉六初见微于徐惊巧入神忽然缠作茧信矣出如纶桑遶罗敷舍机含孟母邻明当曮新霁月镕七大计当传子齐盟共定王不惟分户牖亦自峙糇粮修疑知礼谋迁似辨方朱门需蜜蜡空费一春忙八宻疎多不定来徃少曽停穿幌非隂燐窥窓若曙星微䏻破幽暗高欲傍青冥忽起江湖思微忙隔逺汀九短歌殊不足袅䙚长吟渴饥资坠露栖止隂偻安知道区区有巧心十渔輙获元几戕不足烦三顾母且寕刳鑚供卜筮巾笥沐恩光何似泥中复朝朝出太阳荅吴和梅百咏空疎不拟传安知腾播累诸贤即今同社首当日孤山止一聫眼饱诳他忍饥腹句寒耸吟肩未知谁是苏司业肯向梅邉送酒钱送林上舍传𥿄贵洛阳城畴昔推高月旦评下茟举幡亦足唱诸生诗如东野无高论䇿到直声病叟一眷亲薬褁卧看栁色动离情送陈亨叔县丞折仙桂到月宫安知再转瘴烟中坐看管封孤却使崔丞对二松此士鼻端何待垩老生指血至今红祝君努力鸣昭代切勿呻吟学东蛩送金仙上人罢讲繙经巖电眼竖拂海潮音暂卓飞空钖坚辞布地金忉忉菩萨语切切老婆心明日入山去城中何处㝷挽卢氏子考功二难不在机云下犹记聫翩入洛来方喜朱絃将迭奏忽愁白璧巳㕠埋参曹法曽传髄効玉川诗亦奏夺胎愁絶象贤肇家传夜窓三复有余哀读友人奏藁首规旒冕次钧衡𥿄价遥知贵洛城谷永有知应愧死曹蜍无气谩偷生弘寛歛衽慙三䇿桑濮收声譲九成闻説龙天俱叹賛法筵第一义分明温陵太守赵右司惠诗求荔子适大风雨扫尽輙和二絶吾家邹玉玉堂红粹美寕非间气钟絶喜诗来相品藻安知物有不遭逢二端明仙去谱犹存珍重君侯拂藓痕法石白虽无一颗太仓红巳饱千村送日老住九座山瓶钖飞来方欵曲旙华迎去倐分离草眠毡睡身皆稳刀割香涂佛岂知守土亲为大檀越开山㽞下废砧基直湏金碧千间了却访溪庵亦未迟荅仙逰黄尉巖孙乡近尢谙俗山深莫揜名士皆夸尉好民亦诵官清入幙交㳺少依僧去住轻它年汉廷上定不愧黄生赠林信夫昔日相师今画师依然红頬映霜髭懒为閲世青白眼写出无声水墨诗胷次九流人物镜茟端三友岁寒枝刺桐城里多豪贵絶艺何忧不见知荅吴侍郎二首昨泛灵槎河汉津今撑小艇水云身相君自作蹲池计天子何曽如屋嗔緑野尊姑领客第甘泉开颂可无人白沙翠竹宜闲歩絶胜东华踏软尘二宿昔瞻依日月光迟迟去鲁未须忙附炎渠自手炙热忍陈儿寕足履霜諌草平生慕王魏诗名余亊压钱郎可怜老病兼穷薄推毂当朝媿郑荘学进士作大方无隅二首趋出范围表方之大者乎理同然不异隅至此俱无圣岂东西判㳺何内外拘鹄邉天浩浩蜗角国区区广可三极微寕泣一夫晚知荘老诞终向孔门趋二举世㳺方内规规臆见拘帷其全体大所以四隅无矩絜岂䏻尽轨同安有殊其崖谁见者何岸可登乎固异管窥智寕如斗絶区彼哉露圭角毋乃小人儒又二首诸子皆蠡管惟聃説大方其隅四无有于道两相忘未易五车尽难将寸矩量椘辞迷极际栁对昧中旁鸟止何小蜗牛角许忙更湏参孟叟归宿要和鄊二难与拘儒论无方即大方洞然皆我闼隅竟在何鄊恵説犹为寡聃书不可量莫知生内外乌覩道藩傍血戦蛮争角狂行士望洋区区胶小见肝胆画封疆秘书弟牵玉羔为夀将以唐律次韵一首玉羔直岁讵䏻神羝触堪嗟命不辰昔比素丝曽着节今为白石且眠春同人挟䇿安䏻牧小弟磨刀恐未仁六日披裘把竿钓拟他五羖岂其伦喜雨口号九首呈潘侯谷贱如泥未一年那堪四野复焦卷元桑姑射神通小惟有君侯立动天二虽拥朱幡只泽臞孕鱼丹荔免苞苴未应旱魃无分别更把秋阳懊恼渠三忧见须眉膳却荤分明上帝见忠勤赤章夜彻通明殿一缕烟生六合云四昨日旸乌赤似金朝来忽化作甘霖老农失喜逢人説滴滴来从太守心五火伞朱旗縂叱开新凉稍自白苹廻世人枉了嗔风伯到底烦渠送雨来六先做田间三日霖冰轮出海扫秋隂人言侯是调元手慰了农心慰士心七蔬是侬家野八珍小畦自灌极艰辛清晨卧聼檐声喜余恵分沾抱瓮人八扶杖追凉看稲花不烦轧轧踏沟车残年无以酬公上长作输租第一家九白首归来作老农豊年里社得过从劝君莫梗贤侯化去后思侯未易逢赠杨相士西北功名奋发秋南辕咄咄欲何求似闻君识壶丘子自笑吾非定逺侯鹓鹭行难看凫雁麒麟阁不画猕猴故人若问樗庵老林下吟诗白却头哭日老二首初闻灭度指三弹俄报荼毗鼻一酸始悟杖头挑布袋不如龛里坐蒲团故交相与归凾骨弟子谁来㑹湼槃犹喜喝衣无一物洞开方丈与人看竹湖畴昔叹兼通孔墨何曽是别宗唐代儒先重颠老晋朝名胜赏林公颂辞大衆存遗札塔与寒斋共一峯闻説结跏挥手际亦㽞半偈别樗翁无题二首郭郎线㫁事都休缷了衣冠返沐猴棚上偃师何处去误他棚下几人愁二棚空衆散足凄凉昨日人趋似堵墻儿女不知时亊变相唿入市看新埸挽毅斋郑观文二首嘉定名尢重端平眷最浓子虽曽摄相公自要明农尚意宣麻拜俄惊斩极封白头西府椽无复奉从容二卷服辞三事深衣立一儒羞扶孔公杖寕入洛英图鑑已云亡矣梁其不壊乎纷纷扫门客曽拜董陵无挽郑宣教传嫡生枢府耽书肖肯亭未论禽拜后姑喜鲤趋庭葛帔悲交态瑶环忆妙龄吾无施力处遗恨托于铭赠梅巖王相士二絶王大曺瞒伎俩均华佗郭璞枉危身传君秘诀君牢记但道君侯是贵人二和靖诗高千古痩逃禅尽妙一生贫劝君别换新标榜莫靠梅花赚杀人余除铸钱使者居厚除尚书令郎俄皆锁印即事二首呈居厚出处平生大致同中间得失等鸡虫髧髦昔似晋归谢华髪今成椘两龚握有兰香为子祟街无铜臭坐余穷善和旧宅残书卷只合连床聼晓钟二病鸿垂趐噤无声惯见虚弦莫浪惊二仲卜邻元不悪两生坚壁未尝行出関谁识为周史入社犹堪伴洛英都把首阳山占断採薇到老没人争寄题徐仲晦湏友堂二首病翁岁晚朋从絶细读高文面发慙士贵切磋寕独学僧虽苦硬有同参名堂盖取伦之五开径那无益者三见説户庭来不拒傥分半席待樗庵二西山仙去各离羣穷逹区区不足云仅有伊谯守伊洛更无房魏説河汾虎皮子盍闿新义蠧简予方辑旧闻何日蹇驴载樽酒一灯析理更论文寄题建阳宋景高友于堂枢相落成文甚古府君卜筑墨犹新宛如醸枣分梨日堪愧燃箕煮豆人五桂必攀昆季爽三荆不析户庭春梦中犹识三溪路安得登堂列下賔和潘侯劝驾韵底湏辛苦访蓬莱唾手功名亦快哉唐季闽尢多进士宋兴莆已四抡魁来聼雅楽歌三阕去占群花第一开鄊老献书侯劝驾共为昭代育群才送赴省诸友徐𢡟功小陆词章海内传名塲乆盍着先鞭惯看余子瓦枢壊太息斯人鐡砚穿畴昔熏香过半世即今拾芥已中年病翁拟拭昏花眼快向茅檐读奏萹林徳遇原夫辇岂敢追攀毎叹君文似左班不许犬鸡䑛丹鼎肯为鼷䑕发黄间主司一洗冬烘谤老子前知昼锦还空诵子虚不䏻荐送行未免有慙颜卓怡文辇下银袍似堵墻名涂箇箇着鞭忙期年木何容易一日看花得许狂韩子吟披惟六艺沂公喫着岂三埸期不待殷勤祝涵养功深讲贯详郑道束髪词林乆着名及兹书剑始西行里人预䜟龙头喜相者兼言豸骨清茟老定非埸屋作声和必为国家鸣汉廷儒术多通显不説公孙説董生方善夫昆仲君家科级毎蝉聫何况高才更妙年肄业机云同屋住论文坡颕对床眠一㕠璧有连城价九转丹䏻拔宅仙来岁亲朋迎画繍病翁亦出至溪邉林汝大天性怜才老未衰爱君茟力絶新竒引絃连发天山箭举手高攀月窟枝藻藴科名通谱牒旦希优劣系脩为穷人只有诗堪赠空耸山肩捻雪髭柯徳明昔人抱璞经三献今子排云呌九関千佛经应冠鳌顶大人赋可动龙颜探梅腊雪园林后对䇿薰风殿阁间若见故人询病叟但言深入万重山林少嘉此君词翰逼晁秦万鹄袍中少拟伦色茟深懐如有助朱衣点首岂能神长安市素多㳺侠天子廷曹壊士人玉座轩亲发䇿可无鲠论披龙鳞方云卿昆仲先朝取士尚雕虫前辈皆因此显融衡鑑集中推范老混成萹里得泝公杏园饮畅莺声早梨岭飞高雁影同岁晚交㳺各西上不㽞一箇伴溪翁后村先生大全集卷第二十二后村先生大全集后村先生大全集卷第二十三后村先生诗大全集卷第二十三诗铜雀瓦砚歌一首谢林法曹凉州贼烧洛阳宫黄屋迁播侨邺中兵驱椒房出复壁帝不䏻捄忧及躬䑓下役夫皆菜色䑓上美人如花红九州戦血丹野草不闻鬼哭闻歌钟时人肆骂作汉贼相国自许贤周公一朝西陵瘗弓剑帐殿寂寞来悲风美人去事黄初帝家法乃与穹庐同繁华销歇世代逺惟有漳水流无穷时时耕者䦆遗瓦苏侵土蚀疑古铜后来好亊斵成砚平视端歙相长雄参军得之喜不寐携归光怪夜吐红谓宜载寳饷洛贵顾肯割爱遗山翁翁生建安七子后幼覧方册梦寐通白头始获交石友非不磨砺无新功复愁偷儿瞰吾屋窃去奚异玉与弓书生一砚何足计老瞒万瓦扫地空和林肃翁有所思韵老厌人间亊逺逰弇州西畔比台州湏弥身大安知痛云梦胷寛不贮愁旧友惟君真管鲍诸生若箇是程仇跳瓦去速还舟晚独立空山两鬂秋再和少豪曽挟一笻逰晚似龎公怕入州橡栗尚烦天赋粟粋茅柴似水浇愁何妨范史书钩党不愿欧碑说觧仇自古放臣多感慨吾评衰郢胜悲秋冬至二首病逢佳节径投床卧聼群儿笑老苍仅可六藏𢾗龟息安䏻三黜入鹓行脉微薬焙常储火足冷茅檐定有霜多谢天公相煖热起披败絮负朝阳二慈颜幽翳几星霜犹记斑衣共举觞老弟颇怜伯仁短小孙宇过阿宜长亲朋不至谙时态儿女无知竞晓粧老退尚余忧国念朝来云物果灾祥挽韩母李氏持家霜满鬂誓口铁为心兄戴万钟禄黔娄一布衾嘉賔懐截髪孤女感抽簪遗庆观贤子交逰属望深居厚弟改提举鸿禧一首召来未及拥青绫麾去何妨拄赤滕粉署冯唐无辇行镜湖贺老有交承吏拖月给幇虚设客怪冰衔字稍増犹胜亳州前𬋩辖鬒毛秃尽欲归僧又次居厚韵一首衰迟已廹挂冠年三黜皆因恋九迁且傍雁行逰福地免陪豹尾幸甘泉早知丹汞方难騐晚悟不然闻説青梯磴㨗老无肩力可攀缘同安权县林丞和余二首趂韵荅之虽与尊公甲子同悬鹑乆矣愧华虫程仇不魏王贡安䏻胜鲍龚时有放歌吟屋破且无途穷故山处处薇堪採何必支离粟㡬钟二颇闻四境有絃声雉傍人飞犬不惊在处棠隂伐等闲花判亦流行掞庭子盍携新藻絶廪落英䑓府诸公衡尺审春风荐子有谁争击壌圗昔闻华胥与净土道释寓言非目覩此圗物色皆华人太平气象在里许竞披野服装束俭旋泻薄胶盆盎古小姑嫂丑骇人襁儿于背行伛偻峄桐泗㲈未尝试手持蒉桴叩土鼓当时四里安耕凿百焉知有官府帝心犹不奈丛脞欲以黄屋让支父乌乎放勲去已逺朝野多事民愁苦腐儒未暇论秦汉齐榷鱼塩鲁税畆舟鲛衡麓设讥禁若海神愁摘煑计臣各享上説祸先及农商贾南隣米借斗斛西舍诛帛空机杼又闻更盼平官庾何况防秋羽檄急选材武下乡惨于蛇坐衙官悪勐如虎十家九村落静存者鬼质身繿缕有时适野挑荠食逢塲戴花舞圗茅屋晴忩下偶然释耒一摩拊老农未知陶唐过予瞪视口谵语暮年樵悴欲移鄊借问此是何处所乙夘岁除井灶萧条岁又残唿童扫地具杯盘村舂笑生涯俭家祭方知拜起难衲壊蒙头寒自若烛烧见夜将阑卧闻傩鼓冬冬过不与诸孙作伴看丙辰元日勉骑朝马趁南衙五见空村换岁华旋遣厨人挑荠菜虚劳座客颂椒花不施欎垒钧编户虽饮屠苏殿一家二十宦㳺今七十于身何损复何加早去早去天知无宦情急攻人惎有虚名老而少耄不加刑黜典轻宿昔未就他时血碧尚难平吾书岂必行今世千泣蒯生门外门外沙鸥忽散羣云何飞矢逺㝷君今身莫是前干异世寕无后子云早岁多言生悔吝暮年㕠瞶㫁知闻吾儿谨勿趋华藻寕使班书议少文又一首平生孤立懒随群未爱标名附五君投老病身甘碓无穷世事等轮云牛衣尚许㝷初服蚕空何堪续闻玉座他年如记忆安知不讲礼融文髪脱髪脱纷纷不待天将丑怪变妍华论为城旦寕非怒度作沙弥亦自佳稚子笑翁簮柏叶侍人讳老匣菱花霜寒尤要泥丸暖慙愧乌巾着意遮忆昔忆昔春郊共踏青十人中已九凋零溘先未遣随朝露殿后姑㽞作曙星老眼蝇书犹可读微聋蚁閙不湏聼申公岁晚殊多事白首番番诣汉廷夜故书得孙季蕃词有懐其人二首贪聼未眠偶拈一卷向灯前凤箫按谱声声叶鲛帕盛珠颗颗圎洛叟曽规秦学士蜀公晚喜栁屯田江湖冷落词人少难起花翁傍邉二中年豪宕以词行酔墨淋漓一座倾昔竞捧牋求少藴今谁沥酒吊耆卿戴花起舞生无闷荐菊为肴死亦清愁絶水仙祠畔路萋萋原草几枯荣门前榕树木夀尤推檪与樗观榕可信添园书絶无翡翠来巢此曽有蚍蜉欲撼渠五凤修成安用汝万牛力挽竟何如山头旦旦㝷斤斧拥肿全生计未疎不寐二首凭书作睡媒夜危坐乱书堆甫从安楽窝移去又向华胥国遣回转枕易如炊斗黍据梧聼彻奏东方白仍取残编更阖开二聼漏筹檐声得得伴春愁残灯似唤人开妾䕶篝昔者鹤曽为道士俄而蜨又化荘周要知梦觉皆虚幻且拨寒炉起坐休荅𥙷同人莫厌春泥没膝深公卿皆㧞自词林鹄袍肻在诸生虫篆原非壮士心山下久无吾屐歯苇间忽聼子挐音年来懒与人谀墓欲赠刘义未有金荅上饶江涛赵傁万萹韩半之江湖尤重两贤诗不须负笈行十里囘首东家自有师挽徐吏部二首鑚无篚实平进少梯媒一鹤径归去万牛难挽囘空驰驿使召不见省郎来欲挂原头剑徐君安在哉二昔过高阳里宫墻许一窥有藏楼册子无院处歌姫罗雀闭穷巷杀鸡㽞晚炊欲携船鲫往道逺叹吾哀挽蔡遵府阁学二首外庸为世冠内守与时乖鲠论传文懿麟编法止齐晚方颛史茟早不愧面公愧已病朕箴諌难忘耿耿懐二俱侍清光迩相看素髪稠已拚老聃去尚意孔戣㽞雌甲何其厄同庚只么休龙钟不出户持此诔新二月初七日夀溪十絶丑石榕堪坐晴坡草可眠若非古沂水亦是小斜川二三士不论穷逹离鄊即可哀白头孙七十岁岁埽松来仙不离世人何须觅逺仙桃花最深处更着小渔船四筑长城一纷纷走避秦长城遍天下厎处着逃人五锁却藏舟屋丁寕忽浪开渔即最饶舌曽去引人来六受职于天李冰同处然何曽现灵恠専一管豊年七寛裁领蓬头乱挿花相唿挈牲酒再拜祷桑麻八夜里拆箭传黄旗野老心无亊闻之忽皱眉九眼中人累累原上坟昔作夸毗子今为冥漠君十有时变市朝囘首非谁为辽鹤説第一莫来归即亊十絶戦士不觧甲扵今四十年尖量太仓粟烂铸水衡钱二传闻悪邕宜守偹孱各宜更短制未可靠巍冠三蹙公卿耻诸贤强自寛向来沙市冡太半徒公安四荆益俱危急夙涛共一舟未知䇿应使兵已至何州五移阃于重庆支吾亦十霜但闻䋲魏尚不见雪陈汤六初谓武陵逺移来不计春近传湖户警愁杀避秦人七老贼顺流下周郎慿轼观不干春水亊一蹙走曹暪八玄琰俱年少能推百万师如何桓㓜子轻议谢家儿九饮血吞奴羯盛溲饷佛貍勿论城大小但问守城谁十穹庐廹淝水黄屋幸澶州谢傅方争奕莱公亦掷骰神君歌十首幽明虽异趣追逺岂殊哉隐隐闻箫鼓神君尚家囘二草市鱼虾贱园家羊粟肥一城空巷出万烛送神归三樵苏出林看士女拥途迎要识神通趣年年此际晴四徂褁周公服优幪孙粟冠无论騃儿女神亦被渠瞒五武当并灌口间説燬扵兵独有东南逺人神尚太平六村楽殊音莭蛮讴欠雅驯老儒无酌献歌此送相迎七往昔扬州市神仙爱夜㳺夜来灯与月不忝小扬州八泮涣舞雩楽唿记蜡忙且记童子咏莫𬋩国公狂九乱离无酔者有则以为祥慙愧生平世人人在酔鄊十冬冬街鼓动寂寂市声稀祭罢社人散老巫懐肉归荅徐雷震投赠颇闻谱与夀溪通桑梓吾寕不敬恭东汉聘君真处士晚唐先辈亦文宗方当夭矫惊春蛰未可呻吟学冻蛬老矣麾幢俱屏去空弮难与子争锋送黄赴补泽宫选新㑓鼓箧者云从此士堪穿礼同人学避锋朝家胄天子必雍去去飞潜异云山隔几重北耗京师渠敢洩邉机北耗传讹果是非不见红旗加露布颇传黄屋尚宵衣南风不竞师将老春水方生虏必归何日灵䑓真偃伯更无一点戦尘飞送赵司理归永嘉终岁闭柴荆扵君靣尚生客谈花判健民道李官清方喜片言折忽因微罪行吕侯令秉钺羔雁必耒迎送林寛夫父子家学有渊源传之扵艾轩三珠生老蚌百鸟避雏鹓同进谁争贺诸生定闭蕃吾穷无可赆握手赠君言蜀㨗吠南初谓予堪侮折北俄闻彼不支挞览果殱强弩下男章有入槛车时钟繇㨗表前无古班固铭诗継者谁白髪腐儒心胆薄一春林下浪攅眉题周从龙养生圗二圗心悟非师传子若通之可以仙欲向丹房供洒扫老人炉灶壊多年挽刘母王宜人二首上夀今何憾殷忧昔偹尝分灯照隣女画荻训贤郎石窌将开邑陇阡自表冈吾衰彤管废短些不成章二原上车千两倾城出送终孟隣懐旧好防墓怆新封鹤弔孤峯顶牛鸣半驿中㑹携刍一束自往唁林宗挽陈判官兵少匹马命如丝寳玦化为烬锦囊存者诗无丹驻光景有雪上须眉坐阅君三世如之何勿思送林推官仕泉一郡共称贤今仕扵漳想亦然非有珠犀堪自献若无栀蜡可为研悪贪泉水平生洁缺相轮尖早晚圎若是尚书问村叟衰残恰似挂冠年长溪陈梦雷携表弟赵君玉书相访外弟寄㕠鱼细读银钩卷复舒愧我挂冠方草奏误君载盾过茆庐罢祠乆絶支离粟失势谁看闲书老畏春寒缩如毙坐妨沽酒摘园蔬寄汤伯纪秘书挽㽞天语极谆谆愿为明时逺牧民倐去居然今国削至清浑不怕州贫断无苞匪聊崇俭才用蒲鞭亦害仁莫比寻常骑竹马使君元结一流人六言二首荅陈天骥长短句天孙机上刀尺雪儿口里宫商愧我元非郢客恨君不识秦郎二书帬曽累逐客坠钗䏻谤酔翁寕作经营博士勿为曲子相公寄汤季庸侍郎粤从紫气度函关更十年中几赐环一叶身轻归去勇六丁力尽挽来难高情常寄纷华外晚莭全观出处间别后有书无寄处聊慿小阮问平安送广东宪疏屡循墻诏屡催繍衣安得更徘徊直从象窟埋轮去曽向龙墀折槛来度岭尊尭心未已登䑓呌舜首频回遥知行槖无南物驿使归时且寄梅次韵赵克勤吏部六首甫里薄田汾曲庐儿曹堪垦亦堪居惟应水竹并风月尚属先生未属渠二苔径荒芜薇架斜树头吹尽不㽞些奴欺主病慵锄草魔笑翁衰免散花三有小林泉傍隐庐无闲賔客访村居辛勤辟地添支径曲折通入浅渠四邉雪畔影横斜应讶何郎太痩些未可偷渠瞒老眼玉堂茅舍一般花五忆昔承明共直庐而今寂寞赋闲居戴花社里聊容我起草䑓邉可欠渠六两鬂星星暮景斜清狂减似向来些短供未至瓶无粟妖梦皆因茟有花齿落愈悲第二牙辞去况我今亏第一牙嚼比牛饲衰毕现豁如狗窦丑难遮䜩陈麟脯真虚设庖进鱼䐹不必嗟岁晚鲁公惟食粥㫁无仙骨饭胡麻四月八日三絶徴在生夫子摩耶育释迦人人衣逢掖箇箇着袈裟二九龙吐香水兹亊已千秋道是本无垢年年浴未休三生曽辞寳位死却要金棺逹士发冷笑痴人被热瞒䋲技公卿黠似㕠环女权位危扵百尺竿身在半天贪进步脚离实地骇傍观愈悲登华高难下载却寻橦险不安谁与贵人铭座右等闲记看退朝看荔枝二首去年一颗难鑚核今岁千林尽着花老子有方䏻辟谷纯将绛雪代丹砂二寂寂南州少物华有梅池处只梅茶荔枝花发差平等不问贫家富贵家蒙㤙复卑明道祠寄呈赵克勤吏部三首曽对青藜汉阁中天风吹散各西东白头重得为僚友同为君王辖竹宫二柱史荒坛仅有名可能香火似承平却愁似制难遥领直要先生出按行三云䑓玉局旧曽谙回首茅山亦监监惟有亳祠尤乆任白头三度入氷衔陈亨叔司理见遗长牋小诗还贽贫近山家作此行潘舆来只费三程责儿反鲊嫌疑谨使妇供鲑奉养清吾不入城避瓜李子因谋野过柴荆柴薇老病君房去自课樵歌代逺逰乆雨二首倐暖俄寒气候偏未梅一月雨连绵移床自笑无干处錬石渠䏻补漏天风卷杜陵㡬重屋江通甫里百弓田谁言野老无忧责据枕终宵不得眠二登高四望积云深失了金乌底处寻未可沤麻需缭退当晒麦辙天隂寳开元画忧岚湿惜善和书怕蠧侵只道闲人无系累岂知亦有亊関心挽赵虚斋二首俱列儒臣侍细毡各为逐客问归船亲贤有诏徴刘向疎逺无人赎史迁常日金䑓诸客散暮年銕壁㡬人全伤心滴露研朱茟抱在营窓雪案邉二前岁山人来访逮墓田丙舍报余知法书尚寳元常帖拙茟深慙有道碑重作大招难尽意共谈太极永无期可怜老病忘昏昼但记西窓剪烛时艾人六言二首不惟寳剑冲斗亦自高冠切云令祖岂非艾子先师莫是茅君二欹枕三彭暂去烧船五鬼俱还我欲膝行倒屣君无髪上冲冠病起病起龙钟怯负犁劣䏻扶杖视蔬畦罢休自笑同刍狗老去君当恕木鸡孤鹤惊飞沙苑箭群乌嗔借上林栖终须覔箇安巢处万叠青山缭碧溪后村先生大全集卷第二十三终后村先生大全集后村先生大全集卷第二十四后村先生大全集卷第二十四诗警斋吴侍郎再和余送行及居厚弟诗各次韵朝阳凤味更谁同回首啾啾笑候虫洛下二龙闲马吕建中两豸数邹龚唿来伯雅聊排闷叱去奴星莫送穷华髪未交衰飒甚敢鸣破谷答编钟二朝骑寳马聼鸡声夕问归舟灶婢惊手扳抽还无责任諌书讫了少施行有时短褐过隣舍不记巍冠待迩英善类合离关世运非人颊舌所能争三曽聼仙韶晏玉津岂知金弹忽危身谁爲高树凤凰语无奈雕笼鹦鹉嗔拙射元非落鵰手村眉难比扫蛾人新裁白纻衣如雪一点休教染洛尘四少小携书借隙光宵眠常晏起常忙莫嫌茅舍曝朝日犹胜板桥行晓霜藜杖久疎前阁老桃花不记旧䑓郎自惭道学工夫浅晚却逃儒入老荘梅花一首造化生尤物居然冠衆芳东家傅粉白西域返魂香真可壻芍药未妨妃海棠平生恨欧九极口说姚黄蚍蜉一首梅月炎官尚歛威纷纷此物傍练衣扑灯似怕光芒掩撼树都忘力量微因爱积隂憎景日逆知将雨洩天机未应蚁子浑无援时至皆䏻挿羽飞揽镜六言三首背伛水牛泅磵髪白氷蚕吐丝貌丑似猴行者诗痩于鹤何师二天上映藜已懒雾中看花不真顾我七十余老见公三两分人三蚊睫僾然不见蝇头老矣停披盲左邱明作传瞎张太祝工诗送林元质侍郎赴宣城二首江乡民力已凋疲妙选名臣往拊绥此去天家増保障向来帝子拥旌麾萧生补郡寕忘諌谢守看山定有诗相国若询周柱史为言健似出关时二玉阶接武侍凝旈岁晚同㝷洛社逰骑竹小儿迎輙去戴花老监晚难㽞班春行李那容缓亭午前茅盍少休造物殷勤爱公处傍无妙丽䕶衣篝抄近藁六言二首和调失黏诗句按摸出格文章尽可追陪党进不消更觅君房二东邻莫效西子南窓何减北扉一萤道我来往焉用宫莲送归代举人主司问荅六言二首破题得李程赋结语取钱起诗遂令眊矂举子不满冬烘主司二梦里谁无綵茟暗中别有朱衣苏二得援失荐欧九黜几取煇採荔子十絶䇿杖凌晨出携筐薄暮归未知故山荔何似首阳薇二一鹤爲前导奚烦綘莭哉樵苏私借问何处地仙来三开国何其忝笺天未必俞缴还三百户换赐一千株四日日烦汤使三年费火攻暮龄知艾附不及荔枝功五觧使氷肠煖䏻令玉色腴谁䏻补丹诀素女綘罗襦六童子偷无恠先生老尚馋采时㽞絶顶猿鸟要分甘七帝享老臞仙丹苞实醴泉犹嫌无供帐赐以锦漫天八包柚书云尔分桃传有之怜渠生处逺玉食偶然遗九懐橘悲何及芸瓜老不任摘耒先庙祭洒泪向松隂十传得上林种曽于艮岳栽吾君无嗜好不贡一株来赠日者朱㑓甫二首老子瞢腾大化中支干一字不䏻通请君㽞取谈天口去访横渠与了翁二谢公闭墅懒围棊董相还家且下帷见説金瓯殊未定问君魁柄属之谁赠罗摄官一梦端为文字祥华宗复出小君章无家来去如潮水有鬼揶揄向路傍肯顾雀罗殊郑重欲为鸡黍媿荒凉燕昭殁后金䑓少僮瘦驴饥驿堠长哀仲妹壸范班班在里闾始知列女传非虚室无遗桂空花妄溪有新茔宰树疎弟忆雪中聨汝句兄行雷岸寄家书自怜戴白龙钟叟犹向原头驾素车挽方亲来伯弃藏古物或千年汉晋隋唐在目前死有一孙堪付託生惟四友共周旋寳扶风簋如邍甫永兴书逼米颠占尽人间最清事吾碑百世后方传荅杨浩往前曽爱铭文嘱老病安知拟议差柏下人埋将宿草管城子秃巳无花自慙吾匪三长史谁误君㝷五作家今代李邕袖手往来碑版不湏嗟九日逰华严寺二首堂闭厨荒藓壁頽重㝷陈迹故堪哀残僧逺避逰山屐饥雀空窥施食䑓鬂换絶无黒丝出樽空不见白衣来千林揺落秋容老未有黄花一朶开二古塔东偏景最竒年深何处认苔基碧纱笼毁雷轰壁黄缬林疎叶脱枝鹘没暮云天杳杳鹤归旧里冡累累中山泪与龙山㡌雨洗风吹在者谁荅建士谢旿二首贽余一两卷揽罢恍然惊老子犹坚壁偏师忽刼营今人䡖雅道造物靳诗名自笑空空者将何赠尔行二偶有幽人访柴门始一开大颠㽞偈去小谢袖诗来幞被嫌三宿挑灯读百囘惟应㕠屐歯厯厯在莓苔挽安溪黄丞未得毛锥力空将鐡砚磨暗投主司老私淑里人多三韭何妨饱㕠松不待哦乡邻惜耆旧为辍相舂歌题赵主簿省试议併以将行世儒通易少公子信人豪几载韦编絶三篇𥿄价高素心鄙温饱余事及风骚䑓阃招徕广勾朱不足劳记梦昔梦趋旃夏巍冠预讲论孤忠鄙张禹薄命类虞翻稍觉刍言戆徐瞻玉色温放臣絶朝谒无路可酧恩书亊二首空空都没一行书行行徒矜九尺躯面上帯妖真可耻脚中有鬼不容扶末年鐡拐传仙诀他日金锥抉冡珠泉下定为明允笑果䏻看破半山无二利刃斩风空悪毒疾声吠雪似獃颠嗟余刍狗木鸡尔视汝螟蛉蜾臝然墓上将军堪吓鬼龛中大士且安禅不须懴礼如来足佛与波旬共结縁饯潘使君二首送去迎来两毂朱如侯治行极稀踈清惟薄採闽山荔仁不曽苞丙穴鱼遗爱验于还印后归装贫似下车初汉廷尚有公卿阙颇怪龚黄欠玺书二一念拳拳帝所士民皆谅使君心随车雨毎孚精祷下濑船多出俸金两载公真茹蘗苦百年人尚爱棠隂从今紧闭袁安户庭雪平腰径草深哭吴卿明辅二首水心文印虽传嫡青出于蓝自一家尚意祥麟来㤗畤安知恠鵩集长沙忤因宫妾头无髪去为将军手汚靴他日史官如立传先书气莭后词华二吴竞史法蔡邕碑毎叹斯文尚在兹老夺故交堪痛惜晚徴集序未遑为单传骨髓惟吾子空呕心肝向阿谁道逺束刍携不去覆翻遗墨岂胜悲挽方惠倅家谱推贤裔乡评号吉人佩银成短梦冠玉漫长身朱轸鸾胶断青林鹤表新空令柱下史反惜幕中賔挽叶谦夫尚书二首履声腾上逼星辰俄驾朱幡去牧民不作金张门下客亦非牛李党中人公寕抽版还丞相谁更移书责谏臣爪距纷纷夸鸷搏安知鲁野有祥麟二道山昔谬领羣仙同舍推公最妙年方立班心九霄上忽骑箕尾列星邉奏萹谁肯収遗藁主祭妻爲选象贤百嶂千峰环县郭未知何处是新阡冬夜读几案间杂书得六言二十首叔夜真龙凤矣嗣宗犹螟臝然一以广陵散死一以劝进表全二盘龙恨庾长史太宰哀李崖州逹人䏻和大怨壮士不报细雠三有教圣愚无类非人父子勿传此乃靖欲反矣是亦羿有罪焉四隂徳必食阳报忮心终为馁魂智伯死而无后愚公生自有孙五鬼谷弟子捭阖东方先生稽彼哉妾妇道也上以俳优畜之六举丗尽兄孔方无人敢卿五郎客喜大夫粪苦奴夸太尉足香七昔有初祖见性今无导师指迷死底埋震旦东活底在葱岭西八人言美悪必复孰若亲冤两忘僧乃谤第二祖佛不嗔哥利王九横议逰侠四出清流标榜自贤血染瓜田方止尸投浊河可怜十笺疏虫鱼小物抉挑草木微情兎葵累刘梦得燕泥辜薛道衡十一本非家法偶语安知朝仪宫中遂有秘戯殿上竟问小遗十二宋玉口多微词曼倩言不纯师陈赋讽荐桃女抗议斩卖珠儿十三鹦鹉洲犹自若铜雀䑓安在哉老瞒真大不道狂生时小有才十四巢居吸景休粮壁观入定放光三万里隔弱水六千刼坐道塲十五六郎子晋后身董君汉廷近亲大罗天女男妾馆陶公主肥人十六进来金丹搀喫放下玉笛偷吹先丁寕雪衣女勿漏泄锦绷儿十七李妹玉㬬肤色梅娘淡粧素衣大主嗔老奴爱三郎怕肥婢知十八帬是千叶椔染鬂以折枝杏篸空问天孙乞巧其奈君王爱憨十九寕置寒氷隘巷勿长妇人深宫儿昭仪箧内孙毙季龙抱中二十南朝有脂粉气季唐夸锦繍堆接休文声响去梦太白脚板来哭伯姊二首弟为龟湖妹制碑伯姫舍我复何之今彤史茟嗟谁炳古锦嚢诗独姊知起絮撒塩才有间燎须作粥力安施澜湍石畔霜风冷行路无情亦涕洟二幼以木兰为长兄岂堪垂老隔幽明空疎谁更讥匡鼎友爱何曽詈屈平服已降朞从变礼圣犹尚左况诸生追严不必伊蒲供自有松风与涧声荅王掀将士明时无复精英气化作祥风及庆云马鬣安䏻埋此骨亦可与斯文当年賔客谁珠履今日郎君尚练裙独有后村翁尚在匹雏无力漫殷新元二首朝三暮四昔尚童踰七望八今成翁见佛未肯右肩袒对客尝称左耳聋叩额有疏拜墀下断腕无麻廹禁中自怜老病菁华竭不及花枝岁岁红二朝来微霰阁轻隂揽镜空添雪满簪官送桃符犹懒冩儿酬椒酒勿多斟病于懽事全然淡老觉春寒未易禁惟有改诗成一癖消磨不尽少年心梦馆宿二首花木扶疎月露清昔人来此比登瀛不知做得神仙未身在乔松顶上行二罡风误送到蓬莱昔种琪花今巳开僮鹤来迎俱叹息老仙又老似前囘挽南雄林使君东路归何及南柯梦忽醒居然鸣輓铎都未制斋铃官巳题华表名空録御屏遥知泉下意犹待竹溪铭题赵西里诗卷二首紫芝仲白飞仙去常恐英才不复生人叹斯文逢厄运天㽞此老主齐盟执鞭孰可为之御序歯吾犹亊以兄未必时人䏻着价后千百载话头行二不向莺邉系寳鞍海门东畔把鱼竿无蒲萄酒博太守有竹枝歌传小蛮到处名山㽞屐歯看耒元气在毫端繍娃辛苦描新様肯信春风放牡丹灯夕守舍百口惟翁懒入闉讙传画隼出行春冶容淇上多逰女群饮街头有酔人聼黒簘韶成假寐映青藜杖是前身不知谁侍传柑晏早为君王靖塞尘无题二首江北尘高戦鼓酣惜无赤壁顺风帆城池险固为楼百郡邑萧条有户三明主依然劳圣虑诸君岂得尚清谈乌虖颇收不复作谁与儿郎共苦甘二夕烽一夕彻甘泉铸印分弓玉座前天狗如雷防急变佛貍死卯竟譌传汉家岂可无三䇿胡运何曽有百年渐觉风寒逼堂奥寄声诸老急筹邉即事二首秃翁未敢佚余生洗竹浇兰立课程辛苦谋身无瓮筭殷勤娱耳有瓶笙罏寒烧叶回春意烛尽携书就月明一欠伸间分梦觉何须它日曲池平二生涯草草旋安排先架茅堂次竹斋傍榾拙邉名燠室有榕树处当凉䑓且饶林下一人去莫问门前㡬客来新买溪西山𢾗亩便思辇石更移梅乆雨一首春来䏻得㡬朝晴病叟深藏似冻蝇独夜山房惟烛影暮年家楽只檐声垫巾此老犹标致裹饭何人访死生村北村南泥滑且宜高卧闭柴荆春寒二首东里太乙漫行春无赖封姨未霁嗔薄酒不红皱靴面湿薪难直曲钩身埋腰健羡单传者堕指深慙逺戌人莫笑布衾如鐡冷也胜去傍相君茵二百艺惟诗老始工未应冻死杜陵翁耸肩偏怯春衣薄曝背尢贪暁日红草鼓煖于狨坐子蒲龛清似肉屏风㡬时天地囘生意只费阳和一点功二月十八日过梅庵追懐主人二首犹记㝷梅负酒瓢当时賔主正丰标通宵縦饮烧银烛搀早催开唤玉箫摘艶人亡谁共赏戴花翁在老无胶重来只是新华表不忍攀枝更折条二惯作梁园座右賔非惟管鲍亦朱陈自从石友幽明隔谁访瑶妃寂寞濵若无情还有恨树犹如此况于人不知宋玉归何处口诵招魂一怆神林贵州哀诗二首四壁空㽞宅㕠旌漫典州无钱堆别屋有石压归舟縦未封孙叔犹当庙栁侯吾铭皆实録亦足継前修二岁晚淹㽞潦雾间朱幡虽宠变苍颜颕川凤下来何晚浪泊鸢飞去不还道逺返丧新燧改州贫无赙旅囊悭新邱莫叹封茔俭絶胜痴人锦里山待制赵公伯泳哀诗二首赵氏源流自副枢至公清莭亢门闾绪言犹接淳熈际亲擢何惭庆厯初班马定为亷吏传韩欧无责諌臣书可怜衮斧忠邪学仅向甘泉扈属车二忆昔鹓行接武趋与君肝胆素相孚孤忠不忍弃明主健论真堪立懦夫公是意林曽续否退之手註尚存无暮年𢾗出交逰泪莫恠星星满鬂须禽言九首杜鹃门前客劝不如住树头鸟劝不如去廷尉重来客又集丞相欲去门人泣客误主人固不少哀哉人有不如鸟接客向来客至投辖㽞而今避客如避仇山禽儆我似有理何不握髪更倒屣禽兮禽兮汝岂知人生衰旺各有时主人老病客勿怪㸑冷樽空无管待姑悪有鸟有鸟林间唿声声句句唯怨姑夜挑锦字嫌眠懒晨执帨中嗔起晚老人食性尢难凖氷天求鱼冬青笋爷娘错计遣嫁夫悔不长作闺中姝新妇新妇牢记着人生百年更苦楽他时堂上作阿家莫教新妇云姑悪行不得哥哥羊肠汝尚行不得而况汝兄脚无力何曽知有陟冈诗声声呌兄行不容释四逹之逵如掌平井廪危道慎无行禽鸟微类犹有情鼻亭公岂不爱兄提葫芦朝愁暮愁愁不已生为愁人死愁鬼百禽唯尔尢可喜劝我移住酔乡里刘伶毕卓善自谋生前死后不识愁脱布袴贵家纨袴金梭织贫家布袴才蔽膝半夜打门持文书脱袴贳酒待里胥何时赎袴要御寒亦为官掩催租瘢布谷墻壁虽有劝农文不如禽语尤殷勤春泥陂水满晨出下秧薄暮返乌虖三农养一兵汝曹努力勿惰耕朱门日高眠未起却嫌布谷声聒耳婆饼焦阿婆八十㕠鬂皤屑麦为饼将奉婆小家新妇拙烹调不觉铛热令饼焦高堂日晏婆停筯小姑诃婢郎谴妇新妇歛手前谢过别就热铛翻一箇郭公郭公郭公曽君国魂化为鸟憾未释满目山河属别人旧时宫殿归不得更姓改物今千春厯厯记忆常如新郭公蜀帝两痴絶自古失国知㡬人后村先生大全集卷第二十四后村先生大全集后村先生大全集卷第二十五后村先生大全集第二十五卷题近藁二首吾年开八秩形藁更心灰禅缚病居士诗殃冻秀才无功上麟阁有案在乌䑓攻苦三千首谁曽着价来二世间小家数不痩失之寒都未饱鲸脍徒然烹虮肝于今无对垒亘古有荒坛改窜无全句明朝吏取看瓦送瓦送繍行均一去如公之去独贤哉国侨存校如迂阔涑水辞枢兾挽囘聊为先师主精舍不烦残客到翘村半山未是忘情者重拜头厅便出来村居即亊六言十首磐石时时垂钓茅檐旦旦负暄小杓行鱼羮饭长竿晒犊鼻禈二呵冻画灰鍜诗傍人笑汝白痴五百年有名世七十翁如小儿三钝根无慧能偈信必有梵志诗黄吻年忘语厖眉尊者不知四老蚌剖胎枯矣雄鸡断尾弃之刎交谁捄汝犁舌狱无出时五有时散髪松风有时一劔秋空讲易白牛谿上题诗黄鹤楼中六风窓有竹相𫾣地炉无叶可烧乱书翻覆未了一灯明㓕频挑七一把算未能下万户碁苦不髙老子腹中无物渠侬笑里有刀八坐处在细㫋上立时傍红云邉寕罚公干磨石可使刘陶镈钱九髪脱秃鹙无异背伛槖駞逼真不是进贤冠者亦非灵夀杖人十緼袍足蔽体悪草具可享賔犊车荣过九钖鲊饭甘于八珍春夜温故六言二十首待中谲取玉带尚书苦爱貂蝉家破谪黎母矣冢穿无髑髅焉二私怨有公论者反噬非人情哉颕叔发修隂事资深叹轼竒才三鼎镬烹东都党烟瘴磨元祜人但看𥿄上陈迹始知陛下至仁四骨朽是非始定怒炎毁誉未公太平唿竒宰相野狐目半山翁五燕山张皇薄伐艮岳文太平黼贺尅复受赏瓘忧分裂有萌六门前客已去矣屋里人安在哉寒雀张罗可得春鷰啣泥不来七丞相训子尤俭夫人送女巳非盥面用瓦盆子籍足以锦地衣八出入息顷冷暖翻覆手间雨云斩頥从教万叚卖颁不直分文九京桧皆黄髪老攸熺各黒头公当时号为小相至今叹作顽童十哀多微辞十四向来动脚巳谬末后濡尾转非伏生力辞不至申公不合妇归十五一部日録付壻三经新义传儿跻翁超乎亚圣賛父光于仲尼十六惩舒之志甚鋭祚宋之言可悲浓墨书姦党石长䋲拽粋徳碑哀多微辞十四向来动脚巳谬末后濡尾转非伏生力辞不至申公不合妇归十五一部日録付壻三经新义传儿跻翁超乎亚圣賛父光于仲尼十六惩舒之志甚鋭祚宋之言可悲浓墨书姦党石长䋲拽粋徳碑十七图覇卧薪尝胆为农拾穗行歌短衾歛首形矣如跋疐何十八絶交书谢伊辈养生论真吾师诗无风刺尤妙史无刑勿为十九辨材师苦死爱文皇帝得许痴温韬刼陵大盗䔥翼穿窬小儿二十相郎厨而窃王相坎壁以藏十袭为传家寳无入巳赃挽林韶州堕落红巾子崎岖白刄间死难令北面囚尚着南冠汉使无金赎相如与璧还都将㕠鬂雪换得两轮丹二东起平戎䇿铃斋昼掩扉身㽞峤南老饷至洛中稀瘴自茅花起丧同薏苡归不知汤介子朝论是耶非和黄户曹投赠二首羞问胡奴乞米炊君㤙扑断老儋祠蚤𢋫殿阁微凉作晚课田园杂兴诗洛下共逰无在者巖头末句欲传谁天公别有相禆补素髪星星两鬂垂二巫医末技有师生古道今人鲜复行受子云元谁卒业附韩公傅不埋名虱犹可以箭锋贯蝇岂能増秤尾轻颇欲他时观续集定将苍老换朱荣又二首莱菔可荠秔可炊絶胜逺访碧溪祠渠䏻去伴舒为诰时有来聼鼎説诗江夏竒童今属子金华仙伯更谁锦囊倒赠贫家了不管旁观笑槖垂二诗家事业可怜生骨朽人间有集行鍜錬鬼犹惊险语折磨天亦妬虚名长倚驴背嫌肩耸欲投鲸牙恨力轻吟得擅场成底亊不如黄䇿挹浮荣荅杨公朝昔抱遗编亊悦堂蟇陵宰树想荒凉问君乡土生悲感家住秦溪又姓杨鹤会三首晚觉方家㧾寓言儋书只説谷神存不烦姹女来丹灶忽有婴儿出䪿门二肉眼安䏻辨圣凡有时巾褐过城南亦无肘后堪傅汝且向纯阳两字参三投不赀躯火宅中湏㬰鬂雪换颜红暮年颇欲从翁去共过蓬莱聼氷风林知录和余梅百咏一已为多况百哉得君诗卷久惊猜乍疑姑射山头比谁唤勾芒雪里廻委壌可怜渠有命倾城岂是子无媒直须着意描香影和靖宗人合咏梅送林知録狗监知才子雌堂惜上賔归船载画重清俸买书贫已作扶犁叟难㽞挂笏人洛英如见问为説卧漳濵周天益辞归延平自説镡津上辛勤葺数楹一家侨寄活只手拮据成俗薄诗人厄州贫太守清闻君不由径想见揽衣迎送仙逰黄尉三载仙谿上䔥然少府厅不曽填格日但见纂图经黄绶离卑冗青衿典刑泉潮相接壌尤可奉亲庭赠贵上人贵公葬法妙蓍龟眼力尤高异管窥先世曽从牧堂学前身疑是湼槃师服寒食散方谁验荣土馒头计巳迟我卜寝丘将蕲草重来莫负老人期次韵黄户曹问讯二首埋窟骚坛两罢休倒持麈柄让名流向来袒裼欲暴虎老去短衣聊饮牛歛退始知颜巷楽迂疎空抱𣏌夫忧名山何处无灵薬长笑痴人入海求二残年宜去亦宜休出处输渠第一流华表归三千岁鹤具区有四十蹄牛吟薰风殿曽微讽夕阳亭尚隐忧干鹊噪檐无别喜书筒诗卷逺相求寄题杨𢡟卿孝感堂哭时闻者亦欷歔㕠鹤随声下碧虚帝出丝纶照穹壤宫施绰楔表门闾今无陶侃谁䏻尔古有苏耽莫是渠华髪史儋曽载茟尚䏻浓墨为君书摘玉堂红皱玉颗颗苞甘液年年饫老饕絶胜九十岁三度窃蟠桃二珍贵均摩勘甘滋过醴泉谓天不吾享岂不厚诬天樗庵採荔村叟相持将白髭羡侬健似去年时野儒枯藁无师授传得单方服荔枝二坠殻纷纷满树间更抛墻外费防闲暗中仍被揶揄笑此老冬烘可热瞒余平生不至庐山六月廿八日夜梦同孙季蕃㳺焉林木参天瀑声如雷山中物色良是一刹甚幽邃傍人告曰此有不出院僧余与季蕃欣然访之语未终而觉将晓矣窓外檐淋浪纪以二诗似与孙郎有宿期共穿紫翠探幽竒水帘喷雪非常火伞张空了不知蒙衲僧寕非恵逺结茅人莫是凝之惜今粉绘无名茟尚可追摹入拙诗二泉声㶁㶁树苍苍云有高僧占一房粮絶罕曽起烟火佛来不肯下禅床缁流谁可传宗㫖黄勑难招坐道塲何必真分一间住偶爲但过亦清凉虎暴一首趫㨗超山径咆哮噉土墻昔无当道卧今有税人塲班特归拦早韩卢入寳忙四山多伏弩未可恃雄强二噬至饱而止出为饥所驱东邻栈失羖西舍廐亡驹浪説裴旻射难施抱朴符雌雄已堪畏况挟小于菟初秋感事三首徧閲同参入湼槃傍观尽恠老僧顽有诗传丗天机浅无史藏山茟钺闲梦境瞿荘更唤醒酔乡陶阮夹扶还吾庐寂寂人稀至不是先生爱掩关二跌薄当年赋两京晚抛茟砚亊春耕逹空函启巳心懒读夹注书犹眼明金匮旧闻虚论次香奁少作悔流行而今老病都休也起聼秋声百感生三恩放归田又数期少犹迂濶况衰迟日非夸父追䏻及山岂愚公力可移前席虚懐何日报细㫋宻启有天知太阳所烛皆萌逹不照墻隂藿与葵赠宇文贡士君家忠节着先朝庙院如今稍寂寥晋代褒勋侯谢澹唐人诏姓取颜标地寒访我门罗爵天定看君世珥貂欲扫空斋同夜话山荒黄独尚无苗跋青阳尉古赋二世法人情巳尽抛深林自占一枝巣病来不饮疎欢伯老去惟书作淡交马尾动烦刋茟误蝇头尚可就灯抄山空月落商歌起不管秋风屋茅秋旱継以大风即事十首虽作尭时击壌民田家忧楽尚关身抱珠难起龙公睡走石谁掩飓母嗔二苹末䔥䔥忽怒飞松公欲仆竹君倚无人委曲镌风伯晚稻方花最怕吹三作苦三时逸在冬安知一篑尚亏功愁闻地籁吹羊角不见天瓢滴马鬃四曽立龙墀忝近臣深知玉座最忧民近传奎画蠲租赋稽首觚祝圣人五吴中见説亦枯焦勺水如金汲路遥但有清尘无洒道不䏻破块止鸣条六抱瓮区区溉旱苗忍饥终胜似瓢饮尧井水耕尭野偶作樵歌亦誉尭七古人一念感而通不待焚巫祭雨工汤反诸身防六亊汉移其咎责三公八老农相戒早输官何日爰书得少寛明府安知帘外亊路人却见水中瘢九禹功逺矣世犹思谁谷吾州頼两陂待与閟宫碑岁月併爲神作送迎诗十少耽章句老明农无意爲文忽自工戯作小诗说塲圃细看似可读豳风杂兴十首苍苔满意上庭除应爲新来客屦疎老圃寕无螬半李贫家尚有䑕余蔬身先退士吟招隐儿劝尊公赋遂初已与山灵盟歃了龙钟断不就安车二曽忝开元供奉班君㤙全䕶放还山诸公縦欲俎豆汝老子安䏻茟砚闲试拂毛锥嗟已秃便扶灵夀亦何颜廻头猿鹤休相笑犹胜周颙去不还三少喜清谈拙自谋行年至此复焉求归休谁肯争谷贫杀犹堪买沃洲笛作曽垂安石泪扇遮难䕶彦囘羞伯阳老去差姦黠真出函关不少㽞四旋挿疎篱设矮扉仅容老子自娱嬉国蜗角上何嫌小巢鸟窠邉不觉危石椁无陈鸡絮者朱门有设雀罗时平泉花木竒樟桧辛苦栽培竟属谁五鬂髪萧䔥牙齿疎耄荒不记兔园书有时待月榭蓦地看花命小车早慕两龚辞病去晚从二隣居阿戎觧执牙筹耳稽阮中间却顿渠六何止才疎亦命悭暮年身世寄田间望尘早不㳺金谷投茟今难戍玉关日祷泥龙睛自若昼骑秧马夕方还跳丸只了东西走不道䏻苍壮士颜七熈以后峩熈前曺马灰寒不复燃寕作归来词引避可为劝进表求全斜川妙语超言外广武狂谈发酒邉頼有遗文堪可质世谁陶阮岂其然八诸公衮衮一畨新㽞得山林着放臣鞍破马移它廐去巣空燕觉主家贫甥陪棋局何湏客儿举篮舆不覔人膜外浮荣酒中趣看来二者孰关身九廻首危途尚可惊三家村里送余生入无奥主常孤立归有隣翁可耦耕骂坐不闻因耳重悬车已决觉身轻小诗何必诸公诵自向闲时咏太平十古书蹐駮承讹久新义支离折衷难孔墨达观无异道触蛮角立有争端壁中科斗经传冩瓮里醯鸡残老子暮年亲勘破束书阁上不湏看太守宋监丞新三先生祠刋二刘遗文以二诗纪实两翁仕不至丞郎名莭䏻流百世芳穷巷号爲通徳里旧书藏在善和坊古楹日敝加丹刻老栢年深益黛苍太守懐贤崇教化先生祭于乡二俱亊重华着直声百年藏藁未流行世评諌疏如刘向公读遗书感楽生里有㐮阳耆旧传史无齐鲁大臣名孤孙白首荒家学甘作滕民负耒耕使君次韵再赋当年㕠璧甲科郎未羡燕山五桂芳奏赋何曽因狗监諌书直乞罢鹰坊聚萤窓冷韦编蠧下马陵芜宰树苍不是使君来北海邦人岂识郑公乡二下车不识直唿声郡政清平教亦行曹相治齐賔益老何侯在楚厚龚生甘棠通国俱懐恵遗藁因公得记名老受一㕓无以报先畴不腆尚堪耕芙蓉六言四首东林百草揺落老圃数株白红椘客空悲岁晏班姫错怨秋风二雪白露初泣暁酒红日欲平西王姫何彼秾矣美人清扬婉兮三月地不离人世花城岂必仙家且容康莭向月不羡曼卿主花四羞作太真妃帐寕为屈大夫裳帝赏此花高莭别赐一名拒霜端明无惰赵公哀诗二首惜昔并居封驳地相期叶力共推车惯看东雀批黄勑同向南衙沮白麻高竟归安石访舒家仅存一鑑今亡矣想见昕朝亦叹嗟二惜身顾影世滔滔叹息斯人振古豪中垒老犹献封事三间去尚作离骚无金可遗贫如故加璧难招更高有泪数行刍一束若为飞渡浙江涛惜笋二首主人尢爱竹老病鲜窥园粟䑕竞携子箨龙空长孙化为玉版去㽞得锦绷存虽有监者贪眠昼闭门二手移孤竹氏遍地长孙枝挺挺堪传嫡疎疎欲咎谁汝馋犹可忍吾俗恐难医虽有监法寛柔不忍施后村先生大全集卷第二十五后村先生大全集后村先生大全集卷第二十六后村先生大全集卷第二十六赠天台陈相士径草齐腰人迹稀凌晨有叩柴扉逺携吾子岀疆贽来看先生许燕颔侯行且验评鸢肩夭是耶非惜无斗酒堪浇汝一曲老歌赠北归赠日者程士熈竹溪满口相称説韩慥林间一辈流少不如人今巳老天之命我子难修桑蓬壮志无成就箕斗虚名有悔尤试为端蓍占岁晚几囤枣实几蹄牛挽郑永福竹间梧畔故应佳非但才高诗亦葩世胄蚤通枢相谱里人知是大魁家谁言陶令才爲米不遣潘郎再种花云深华表逺北风无頼送哀茄寄题赵尉若钰兰所六言四首平生憎鲍鱼肆何处割山麝房试与君评花品不如渠有国香二屈子平章荃蕙笋卿区别芷槐志洁真饮露者性悪似滫来三高标可敬难狎幽香似有如无世间少别花者海上得遂臭夫四遶林㝷香不见对花冩貌失真痴人鼻孔无辨俗子毫端有尘荅括士李同二首忆昔骎骎逼要津迂疎谁遣批龙鳞羞为庆厯一不肖妄意熈寕三舍人鬼质若非天夺魄累臣岂有地容身江湖社友应相问为説萧萧雪鬂新二秃翁门巷泠涔涔僮报诗人逺见㝷微露毫芒足奇恠少加煅炼愈高深肯来邺下从公干待向关中説季心黄鹄池邉需应制劝君莫学冻蛩吟赠永福黄国孙尚记鸣琴锦水濵华宗賛府偶同寅渉哦松茟随我传种花词脍炙人潘令鬂毛两堆雪崔丞诗赋一微尘覧君姓氏询乡里旧亊関心感慨频强甫西上平进差贤似躁求乃翁岂不为儿谋今寒畯士难京古子男邦亦小侯趐舘讵宜频造请孤山虽好勿留谁言此老心如鐡临别无端作许愁挽薜潮州谨真贤胄廉能亦吏师潘花一手种韩木百年思友招魂些遗民堕泪碑今无黄绢茟书墓叹吾衰留别表弟方时父二首四壁萧萧落叶声招㽞聊试子交情不应华屋延珠履得似蓬窓共鉄檠幞被都无三宿恋重裘未觉一生暮年彼此懽悰薄相对清谈聴断更二分携今再闰君犹黑鬂我霜颠絶怜卢弟真才若比殷兄尚少年渭北㡬时重把酒山隂作么便未知后㑹平安否搔首临风意惘然輓方宜人二首儿孝姑云此妇贤诸郎丹穴种夫子玉堂仙寕忍煎胶法不传多情潘骑雀应赋悼亾篇二钗股全遮玉镜辉竟令鸾独舞愁见雉㕠飞月照梁鸿案尘凝孟母机平生竺干学至此是真归记颜二首不冻肩山耸方暄鬂雪浓或云夀者相敢道徳人容补助无灵薬扶持赖瘦笻傍观莫相笑年事合龙钟二恰才犹两髧倐忽已双皤昔似卫洗马今成郭槖驼窝中老康节龛里活弥陀縦使加冠剑其如丑恠何田舍即亊十首闽土资生少农家作苦多尚能盖牛屋未肯入鸡窠社里戴花舞原头拾穂歌设令生汉代堪冠力田科二埸圃先修筑囷仓次补完坐居邻叟下身杂役夫间荷莜侵星出肩禾束藴还小窗残卷在未敢便偷闲三此日田舍汉当年省禁臣丝纶隔世事蓑笠暮年身龙弃真初祖羊裘在近隣南朝足名士吾独爱吾真四事国尝陈力明农晚乞骸击鲜儿勿费执酱老难仅可从沮溺安能望赐回几曽识奇字门外客休来五小筑三家聚新蒭万户春昔豪几腐脇今病罕沾唇太古华胥氏豊年畏垒人超然市朝外未易六畴昔元疎懒如今转耄荒都忘高士传仅记庶人章栖亩牛羊饱开囷雀䑕忙老农识慙愧先议道官仓七小榭无丹雘低墻略塈茨辛勤趋穑亊快活过花时懒献嘉禾颂闲𢋫滞穂诗幸生太平世不楽复何爲八浅甽湏穿浚荒畦要粪除何尝舍耒出亦或带经锄古有神农学今传汜胜书野儒曽渉猎未可议空疎九比屋篝车满深林皷篴喧簇花迎妇担抛果浴儿盆古礼曽求野先民或灌园子孙记吾语切勿羡华轩十凋邑租符紧荒词木耦新吏谈长官健巫託社公嗔烹犬看承客吹螺降送神二豪懐肉返去诳别村人輓方倅巖仲二首上世师未氏慈闱祖艾轩惓惓纂遗绪厯厯识前言栁记多先友迁书頼外孙悲哉此竒士寂寞向寒原二身后辛勤卜此阡书丹翰林茟埋玉息庵钱葛帔孤谁託蒿簮妇亦贤许丞无事业千古以亷传輓郑郎公卫夫妇二首灯窗磨岁月竹帛勒功名晦迹溪西隐终身谷口耕似山犹有漏于佛悟无生尚喜家驹骏何惭辅嗣甥二遗言传属纩内则冠幽闺刘尹真长妹黔娄处士妻鵉离暮年恨鹤弔冻飞迷慧性无生灭幡花导向西题同班小録犹记甲申引见传头几度春风短梦聼钧天楽一生泣鼎胡弓二周章鹤碧朝服咫尺猩红御袍风号先帝陵木霜着孤臣鬂毛三帐殿乆移南内桥山已隔西兴同时谒帝评亊囘首不忘茂陵丁已启建二首一息营升斗㽞翁寂寞濵白头携暮子来作祝尧人二有意祝灵椿无堪献野芹玉柸真缪巧金镜最忠勤夜坐二首坐乆鸟薪尽唿童扫叶海风过雪冷冬夜抵年长故𥿄真糟粕枯息香老无闲记性读罢转头忘二併拥三重絮犹新二尺檠屋高先见月城逺忽闻更藜杖光芒歇茅柴力量轻若非檐鐡响淡杀老书生南山感旧二首髫龀随二亲旅泊承天寺姆抱殿上嬉忽覩瞿昙氏自从出腹来未尝识竒伟顾瞻忽眩晃冷汗如泼水戦掉病三日汤熨乃䏻起譬如秦武阳震慴白帝子弹指七十年颜髪遽如此捧喝夹攻之碓磨偹尝矣既具顶门眼遂得少林髓南山梵王宫规模自唐始轮奂絶鉅丽像设尤卓诡瓣香大雄前恍然忆稚齿侬乆离怖畏佛亦生欢喜却看丈六身僬侥国人尔挽陈建昌一麾踰峤几星霜岁晚乗云觐帝傍方喜吾邱来春计又闻翁子去懐章百弓别业虽清旷九尺长身已老苍原上悲风吹宰树伤心鸡絮莫携将连日寒甚懐强甫二首同云作色日潜辉咄咄元冥未霁威驿使䏻无一枝寄客程应有六花飞鸟公㤙重宜亲谒綘老年高可蚤归想见仙霞三尺雪布衾如鐡起添衣二人生各有稲梁谋暂去家庭作逺逰年亊但看翁歯髪天寒深念汝衣裘履霜我独知琴立雪谁来问话头但愿茅檐相保守千书説不尽离愁夜读传灯杂书六言八首曽为魔汝摄入亦被冈明唤廻锦覆蹈穽可畏鐡铸门关勿开二稍喜世縁渐薄尚嫌家事相闗种子入豹林谷龎公遯鹿门山三逹人蘧蘧梦觉獃汉屑屑往来剪断郭郎线索送还赵老灯台四神秀元来得法志公了不见几半夜一钵南迈明朝㕠履西归五麟经之茟既絶蚕室之书遂行𥅆非二子同传齐鲁两生失名六悠然东篱把菊登彼西山采薇重华去我巳久神农没矣安归七赠半山翁甚美责临淄公不䡖大苏肯念旧悪小宋犹有宿酲八孙以献公称祖妻以康子谥夫何必议郎传士千秋万岁称唿仲晦昆仲求近槀戯荅二首过去生平一念差偶因薄技忝清华寕吟韩子将归操不草韦郎起复麻绮语预愁无间狱纶言见笑当行家而今老矣全瘖了匹似枯株不着花二辛苦搜肠更捻须适资谈者指瑕瑜中郎碑好犹名愧吏部铭高未免䛕余忿燕泥䏻道否遗言鹤唳可闻乎从今一字休思索千古文人一律愚赠洪道人圎定道人三昧力手閲几巖塼既用功追琢何忧质得坚玉因石攻美月似斧修圎非遇良工剖陶泓不受䥴岁晚试茟一首忆与诸贤共造廷暮年屈指略凋零颜郎衫色有时紫潘令鬂毛无月青小草自应慙逺志落英犹足制頺龄左丞岂识吾诗者举向村姑倚树聼题研六言四首嘘呵肌理泉润拊摩徳性玉温可谓无毫髪恨何曽犯斧凿痕二其面固巳晬然其背贵不可言寕捧以供李白勿举以掷郑畋三无驳雑者其色不磷缁者其徳方巖求之不得后村不求而获四眼如胡僧之碧口如老龎之吸子云要伴元草添丁勿翻墨汁縦茟二首虚费灯窓一世勤老师曽许与斯文玉䑓不善谐新咏金匮犹堪记旧闻浅学安䏻演繁露华堂苦受微云史香骚艶无穷尽叹息何人共摘熏二风月佳时一放懐幸无章绶束筋骸眵昏端以亲灯故忧患皆从识字来受业门人㽞不住载醪客子教廻闭门自了身心事寄语时贤莫浪猜示画者眉宇㠝岏鬂秃残愧君模冩向氷纨削瓜古有形相肖掷果今无衆聚观且可夷犹狎鸥鹭不消夭矫比龙鸾去为将相开生面莫貌山翁骨相寒书感㤙赐残骸得返耕孤臣安敢厌承明羊肠曽有单车覆牛背那无一篴横俗子休疑眉宇异痴人错望耳毫生老身虽厄心常㤗聼取商歌遶屋声对卷妙在心通与理融卓然有见是英雄大儒晚作韩考异往哲曽非墨尚同折角争希郭有道鬀眉求似狄梁公可怜老学孤无助月落参横读未终立春二首丝切登盘菜花垂挿鬂幡老人揔无分囬施与诸孙二枯藁蒙膏润谁非喜雨人儿童翻懊恼惜不看鞭春忿慾一首忿慾伤生甚斧斨易言惩窒味尤长古人明着佩韦戒前辈犹烦按劔防飬似闘鸡逢纪渻避如泱鹿见毛嫱小斋扫去闲书画専掲吾诗置座傍观傩二首烟燻野狐恠雨熄毕方譌惟有三彭点深藏不畏谁二祓除啸梁祟惊走散花魔切莫敺穷鬼相从岁月多岁除二首儿童烧爆竹妇女治椒花独有龙钟叟凄凉感岁华二氷衘常恁么雪鬂转皤然一亊差堪喜多诗似去年戊午元日二首过去光隂箭离弦河清易俟鬂难玄再加孔子从心岁三陪周郎破贼年耄齿阻陪鸠杖列言曽献兽樽前磻溪淇澳吾何敢且学香山也自贤二败絮䔥然拥病身乆疎朝谒作闲人公卿各趁黄麾伏賔客谁看乌角巾菱照无情难讳老杏梢作意巳撩春卧闻儿女夸翁健诗句年光一様新送山甫铨试二首并寄强甫二昆南北各驱驰季复随群试有司蕃衍皆因先世积荒嬉端为乃翁慈争名古有笞儿语任运子诗万一原夫䏻末缀採蒲褁粽待归期二家事如今亦盍传此冠未挂待何年忍抛老畔去傍渠侬水镜邉逆旅我䏻几时客自家人怜归鸿数寄平安字莫遣衰翁望眼穿挽南臯刘二先生乆无羔雁聘遗贤白首邱园气最全聊与荆公续诗选不闻谯叟入经筵讲师翁庶几三昧朴学余才説一篇两侍细㫋莫推挽䛕儒此愧若为湔二少时巳诵水心铭今息庵文可并行椿筭过如大君子蒲轮莫致老先生縦无掌故来传诏盍有门人与易名尝辱蓬仙授经説蟇陵道逺一伤情天基莭口占一首报东方欲辨晨强扶衰惫起冠绅差贤眇者与跛者窃比封人祝圣人野老岂知蒙帝力农夫稍有告春不须景慕斜川叟且作田间撃壌民二赫风隐隐聼宫县曽立红云一朶邉天语下询颜不帝歌自作墨犹鲜䑓郎谁是元都旧舆尉安知綘老年散吏宫花䏻几许诸孙争怕落人先人日元日至人日未有不晴时剥复观周易吟哦及杜诗户北向折到杏南枝不得东风力余寒岂易支君畴仰晦茂功蒙仲和余差须韵二诗再荅二首悔平生择术差誓将秋实代春华幸无大莭污清史曽有狂言壊白麻已约宗雷同入社且饶燕许自家傍人不必争残线秃茟何因肯再花二与脩皆捋虎须不论公干与元瑜讥弹山寺诗为指点沧州疏似䛕毛垢人将吹洗汝湼磨渠不磷缁乎劝君刋落闲枝叶佩服高柴一字愚挽赵漕克勤礼部二首渠观英㳺转首空玄都葵麦几春风米郎茟絶九上子骏星移五莞东雅拜从渠投石友遗言以子山公定应去判芙蓉馆不堕蛮云蜑雨中二息影空山与世疎感君意气独勤渠颇怜凤阁舍人老犹寄羊城使者书化鹤安知耽是我骑鲸难问白何如岂无鲫堪携去衰病谁扶上素车灯夕二首乆矣龎公懒入城偶逢莭序尚牵情盛鸱夷酒出行楽铸金难买晴不与遗毫竞华髪且随儿女看优棚老儒更为明时喜闻说西南黑祲清二本子流传自栁荣着行线綵闘鲜明似从傀儡家出又説熈河帅教成邉地烽烟差向里中州灯火尚承平何尝夜夺崑崙隘眞为君王奏凯声又和宋侯三首春风才扇巳微和灯市新年笑语多时有老农行拾穂岂无太史茟归禾少㽞楼上三通皷休记云间第一歌传说遨头诗句好曹刘墻短不难过二斋教令得民和月色今宵十培多莭物人家俱挿栁霁华田舍可鞭禾坐中客酔僛僛舞陌上花开缓缓歌老子尚堪牵率在夜归巳有木鱼过三梨园部里奏云和衰惰烦公发薬多有转春莺觞客酒无如龙马暴民禾盍天下传相晏且聼民间秀麦歌归对蓬忩灯一点却疑太乙夜相过和居厚弟一首处处笙歌雑诵謡盍簮一笑共今宵宛然上歯尊三老非若班廷序百僚乡饮讵宜先仗出虞人不必校弓招明时各适鸢鱼性在野尤和似在朝送质甫姪铨试处和昔牧罗浮郡不载南州一物还醖借汝何惭小阮空疎吾谬作梁山步趋诸老先生后遨兀斋郎太祝间华髪病翁无喜事真须春榜一开颜宋侯和灯夕诗再用韵二首茜袂黄眉出满城贤侯逰豫顺民情鼓声足騐村田楽月色遥占辇路晴定有儒臣映藜仗又闻京尹折莲棚祠官一瓣无它祝但愿旄头尽扫清二近传桂管置行营想见淮号令明书载舞干文徳逺曲名破陈武功成小儿队整遗风在大将坛荒址平未得军前实消息强歌安得有欢声挽林计院二首材名汉廷选文学孔门科不访治安䇿宜赓善起歌三麾老龚遂一榻病维摩此亊悬于命吁嗟可奈何二检点齐年友凋零重可悲君逢庚子鵩我叹甲辰雌鸥社同盟少蟇陵㑹哭谁暮龄多感慨邻笛更须吹録汉唐事六言五首渔阳之鼓动地蚩尤之旗竟天梨园弟子按楽竹方士求仙二郡雄竞起问鼎老贼傍观朶頥汾隂三趾去矣桐江一丝系之三二圣已重劝了西京无一尘飞白衣山人辞去青𫀆拾遗步归四文叔亲卧所君房邀过台司脚加帝腹一笑身居鼎足尚痴五燕许秉茟封岱欧虞挥翰登瀛寕死开元贞观勿生天寳广明后村先生大全集卷第二十六后村先生大全集后村先生大全集卷第二十七后村先生大全集卷第二十七诗荅章林伯自笑狂吟浪窃名敢将孤垒敌长城才高君䇿追风骠计急吾陈背水兵逺道书来如面见异时反託诗行残年无复逰吴椘樽酒何由得细评南康赵明府赠予四诗和其首篇二首曽掌兰䑓纂旧闻亦瞻玉座和来薫戆愚漫有诛姦茟疎拙元无乞巧文执简自知愧南董免冠谁肯救朱云消磨不尽惟诗在社友㝷盟意尚勤二二老风流接见闻余香未逺尚堪薫明师岂不使人巧老仆安能重子文䇿蹇何由追抹电化龙吾亦愿为云从来作圣功夫处不在生知在积勤送黄户曹拂榻迟居久今才问戍瓜海乡真佛国府主似包家友喜吟添藁胥惊判有花荀柑妙天下长铗不湏嗟君畴仲晦蒙仲再和余差须二诗警齐侍郎又継之趂韵走谢晚欲逃儒入墨家自笑老人心尚骏故吾不换换新花二衰容懒镊白髭须新咏难追纪少瑜攀槛公曽排禹佞下帷我亦鄙宏䛕鉼沽何必太元也褐博尝闻大勇乎捽茹脍肝均一饱不知谁圣复谁愚荅卓常簿二首神仙留贵拟皆差巳把云䑓让仲华幸有庾郎三种韭判无藤叔两车麻斩新句子诸体放泼腔儿令一家白白红红满山谷不知天女散何花三点点新霜上鬂须深藏谁辨握中瑜曽为上寝斜封滥可使人讥曲学䛕已作凤飞天外者安能凫泛水中乎近耒赠诔多虚美自考平生合谥愚诸公和差须二诗不已又得二首壮志蹉跎隐亊差瓣香稽首向南华岁收别业无千绢晨起斋厨止一麻麦饭何妨荐寒食榆钱元不济贫家金瓶烂熳蔘姚魏谁问幽兰涧底花二乏萧生表楮公须那更痴年已倍瑜爱北征诗穷愈壮鄙东封藁死犹䛕誉臣亦有毁臣者知我寕无罪我乎惜取宝珎常自照底湏掲日耀群愚陪宋侯赵倅过仓部弟家园宾主有诗次韵二首驾鸡栖尾隼舆行取次亭䑓若幻成五亩季方荣独楽一麾侯岂厌承明芳时别驾聨镳出归晚华灯夹道迎㽞得广平春却否传闻已有玺书旌二偶倍小队谢池行云澹风轻雨未成梦草诗情全老退见花病眼尚分明即今樵篴村童和当日金莲院吏迎得向骚坛分半席絶胜一品与三旌次韵使君邵农一首朱幡奉诏省春耕扫去隂霾旋放晴应有罗敷随马看不烦桃叶渡江迎棠隂民各为封植木徳侯方体发生少惜一年天肯否要看穑寳得秋成中春祀二首少者㳺方老守闾独携鱼菽荐幽墟何时汝辈无行没岁岁为翁䇿蹇驴二归鞍常苦夕阳催小憇聊分饮胙盃万一得年如小父尚堪十度扫松来延平汤使君惠双溪楼记跋以小诗吾评此记前无古歴歴溪山在目中潦后数椽谁朴云间千尺忽青红比滁亭茟尤高简与洛藁碑角长雄父老皆云侯苦节咄嗟幻出化人宫次韵别宋希仁四山寂寞南塘死此亊今谁得绪余耳冷不闻前辈论眼明犹读后身书我如满桞惊秋早君似芙渠出水初此别未知重面目可堪囬首送轩车题张遯夫诗卷忆一乗云觐帝傍一时耸聼凤鸣阳久无老子出幽谷曽有谪仙流夜郎嘿似铜人姑勿论忧能玉汝义何伤唾壶麈尾俱麾去只挈随身古锦嚢䝉仲书监通守温陵以戴尚书肖望季内翰元善尝歴是官即西偏作室匾以西清风月宾主唱和甚盛次韵二首懒即蓬莱访具茨平分不费一钱赀子綦隐几而闻者太白停盃以问之螃蠏螯肥毋与事琵琶调下莫题诗是知二老回头笑不料清源有此竒二终南㨗径行氷聼消得此嘉名且参光霁儒家谁𬋩歌唿吏舍声砕安道琴时好淡种文正竹话偏清闻酬倡皆皮陆耄矣无因共脍鲸送陈郎玉汝之官二首平今随孟博车径趋乌幕逺渐向鲤廷疎三年别平安两字书何时迎画繍携酒煑溪鱼二管鲍交三世朱陈共一村居慙阿承女获事太邱孙惜别吾钟爱相宾右格言应怜垂白叟计日望廻辕警斋侍郎和放翁与茶山五言寄余次韵一首髫龀参诸老辱置书册前上起马本纪下迄李续编积勤迫榆景扶病登木天貎丑况古粧臂短非善縁时人讪晚谬弟子嘲昼眠堕甑懒廻顾弃扇差衆皆惊曲径余惟泥方穿平生忧世病华紽不仰即丹凤骞俯视磨蚁旋居常哂触蛮安肯分济川䑛鼎堪骨蜕载质従心悁何当坐一月大胜读惜哉已耄及晨镜雪满颠僊家能返财后傥荅溪赵广文恠耒喜事上双眉袖有恬轩老子诗箇断十年长敢比肩随古耆旧传犹堪续今少星更是谁笑杀太清刘管辖此冠不挂待何时题溪赵氏连桂堂一从五窦聨芳后直至君家四桂堂莫是燕山传本又疑蟾窟摘来香即今録续题千佛伊昔栽培记十郎却笑㕁生太矜露一枝未足诧名埸戊午上巳谒何恭人坟三絶织素尘机长寂寞燎黄锦诰谩荣华堪同络秀尽前史谁为王符访外家二华堂不千钟养荒壠空遗四尺封愁絶狐狸潭畔路不知更扫几畨松三当日封崇殊草创未年付授絶悲哀子孙记取吾翁语斗酒单鸡岁岁来夏旱五首南荡浅堪戽北沟干可田龙船无顿处起明年二井以鉼罂竭溪堪掲厉行蠏泉一摘子辛苦上山迎三尚食停膳清斋祷竹宫方当歌云汉未可和薫风四奴挈君持去丁寕费耳提汝寕花䲧吾欲捄蔬畦五士穷犹可忍拾穗亦可歌岁事还如此畦间有穗么喜雨五首簘鼓修雩祭风雷起古湫虽无豢龙氏尚有斩蛟侯二点点沃枯焦声声伴寂寥五更初聼雨千载后闻韶三巫祝唿神去缁黄送水还若非宿来雨仙圣亦慙颜四昕朝避黄屋露祷动苍穹野老安知帝豚蹄赛社公五在处波池白寕愁汲路遥老犹堪抱瓮穷未至瓢寄题心泉之子幽栖恨未深飞泉来处有亭觚悬木杪犹耳易在床头且洗心夸士十浆湏五馈痴人一千金箕山颕水应如故太息巢由不可㝷久雨五首复置汉平隼稍修隋义仓羣公犹禹稷阶下况尭汤二昔忧腹不谷今恐耳生禾谁向卫公説翻瓢莫太多三试倚高楼望桑田化渺弥安知为野老农事上㕠眉四噫声初发窍巨浸倐漫空我欲镌箕毕为天节雨风五久断过从容尢妨刈获夫羲和应烂酔晨起失金乌挽朱吏部子明二首渡江太史后当世大儒门诸老贤宗子文公爱嫡孙不来陪请席却去䕶㽞屯寂寞冯唐老无人为上言二言偃室偶在郑公乡尽识阶廷秀多窥屋璧藏杜陵泪一辨孔林香吾老无行后何由沥莫觞喜晴一首尚纷扰烛龙深伏藏金鸡不能忍滕出照扶桑警斋再和放翁五言过浆衰朽且示雄文二编次韵一首孰读公诗文高出骚选前蹇余相追逐严句入杜编鼓咸池山歌混葛天刀圭靳付受分寸难扳縁偶逢浮丘伯月下吹箫眠凤咮不可和蚓窍殊自怜披我云锦裳易去短褐穿啖我玉井藕洒然渇肺痊廻澜使东之斡天令左旋斯文恃砥柱诸老随逰川交逰愧忝窃薰摘劳结悁当论先后觉寕较大小年得握洼骏共登崑崙颠指点归宿处目覧非耳传仓部弟生日五絶郎宿临初度村翁喜欲颠要知侬甲子老弟稀年二爵并开乡邑官皆视大蓬年龄高畧似须髪黒难同三我昔单栖久君今半被空天公将老夀禆补两鳏翁四菰甘因辍送荔熟亦均分食指真欺我脾神不似君五平生老兄弟岁晚共婆娑蘓氏推同叔程家説二畨仓部弟和前韵再得五首节腹差浮食徐行畏疾颠仙湏有癯相贵亦出长年二莫放㕠眉皱休嗟两鬂蓬耆英圗里看若箇弟兄同三荆花开渐少苽蔓摘几空赖有长头子相从秃鬂翁四秧马催予出铜鱼羡子分无莲照学士有竹比封君五甫昔排阊阖雄曽赋馺娑而今行不得切莫唤畨畨精衞衔石填海精卫衔冤切轻生志可怜只愁石易尽不道海难填幻化存遗魄飞鸣累一拳终朝纳芥子何日变桑田鹃怨啼成血鸱沉怒拍天君看尝瞻者终有沼吴年六言五首赠李相士景春谤东家丘如狗誉太史儋犹龙卿可自用卿法吾未始出吾宗二少年勿议宿士阿瞒自是相师䝉叟馘黄项藁桓郎眼小声雌三马公带些火色孟生不合山肩争问唐举相法谁赠君平挂钱四被人看杀叔寳无地逃生伯喈试问天人眉字何如土木形骸五眼有紫安用眉无黄色何妨自断非封侯相尚堪作牧牛郎再和仲晦监簿少狂藴竒志探索删前安能一措辞何止三絶编俚音和薫风短梦㳺钧天竟无鱼水分姑了萤雪縁北扉失脚堕南窓膝眠寕为英雄笑不受儿女怜徐侯金闺彦岁晚鉄砚穿掊击羣疑亡发薬沉疴痊鲸浪怒喷薄蚁封妙囘旋精愽昔骑省奇逸今师川望古多慷慨感时尝忧悁肯羡萧芥荣甘保樗檪年君有论絶交吾无书辨颠倡和诳饥腹聊与好亊传兑女余㝡小孙也慧而夭悼以六言二首性慧于灵照女年小似善童急急之符夺汝琅琅之音恼翁二不合小时了了可堪长夜茫茫暮年欠汝泪债已干更滴数行借韵跋林粛翁省题诗昔冠南宫淡墨书当年万卷各名湖至今处子尚绰约应笑老婆曽抹涂咏庆云圗如着色和薫风句肯从䛕行三十里余方悞敢与杨脩较智愚温陵诸贤接刋拙藁竹溪直院有诗助譟戯和一首行世安能保不刋自怜敝帚笑傍观熏香未可踈班马痒无过看杜韩雷挟六丁耒取易天教两鸟难吾闻海上鲸堪脍休把鵉刀切蚁肝挽陈梧州二首起谷目多名士西轩与石门族皆通一谱君独秀诸孙叔季斯人少耆英几箇存可怜同社叟反袂赋招魂二小室夷之筑荒州舜所藏身过氷蘖苦面帯瘴茅黄察使阳子遗民笑化光定知廉吏传化目一名香后村先生大全集卷第二十七后村先生大全集后村先生大全集卷第二十八后村先生大全集卷第二十八诗竹溪直院盛称起予草堂诗之善暇日覧之多有可者因效嚬作十首亦人广骚反之意内二十九首用旧题惟岁寒知松栢被褐懐珠玉三首傚山谷余十八首别命题式追録少作并存卷以训童蒙驻跸山险絶朝鲜国薇茫海四环帝于焉驻跸人以此名山虏詟天威近师行雪浪间车旂鸟道草木识龙颜露布虬须喜铙歌鸭緑还可怜房与魏扈従不随班腐草化为萤造化于微物生生噪彚兹流萤倐然集腐草化而为雨陈荄寒塘碧色衰与星闘光彩助月吐神竒明灭形无定枯荣理孰推莫务太阳近㑹有肃霜时乗月登楼越石通身胆英英管楽俦防秋戍孤垒乗月上高楼粉堞齐云氷轮出海浮目中无虏骑笑里有邉筹枭羯言犹壮闻志未素娥知往事犹照丽谯头望祀蓬莱齐鲁多方士荒塘絶自媒微茫隔烟雾向望祀蓬莱甲帐云旂下离宫月户开海难架桥渡风易引船囘求薬童安在乗楂使不来空令仁圣悔丗岂有仙哉登封泰山天下名山衆巖巖独岱崇圣朝久熈洽天子乃登封清跸危顶钩陈偹祲容下观红日出中起白云浓太史陪祀见燕公载茟从安知千载后樵者斧坛松为郎牧羊式也堪其选非赀所可为谁知省郎者自处牧羊儿夜幞清绫被晨趋白玉墀都忘列宿贵甘慕乗田卑衣布犹平日烹桑耸一时廻头怜大子空献上抹辞道不拾遗通国兴仁逊浑然太古时不营分表事肯拾道傍遗山歩多樵笛郊行足酒旗马应无失塞羊岂有亡歧坠李羞三咽堆金畏四知如何仙圣境着得窃桃儿登单于䑓五叶英雄主长驱等拉推单于先退舍天子自登䑓鸣镝经营逺乗舆警跸来穹庐空漠遁黄屋半天开鴈塞三更月龙廷一炬灰公卿争上夀扈从醉华廻公主嫁单于爱于公主情钟掌上珠是谁误天子遣嫁与单于帝女生而贵王姫礼亦殊竟令乗凤侣逺适牧羊奴信和戎者真能保塞无如何丈人行金絮奉胡雏闻鸡起舞动俱休息遥闻野外鸡起提孤劔舞肯恋一枝栖枕琱戈寝俄绛帻啼自嗟褐寛博不觉昻低茅店寒声絶幽闗暁色迷细腰方按曲风雨漫凄凄寒机晓犹织婉彼小家女终年楽事稀忍寒惟业织晓至尚闻机漏聼铜壶滴梭随玉腕挥只愁老姑促忘送素娥归甚矣献裘切伤哉恤纬微盈庭皆赐帛何以补宵衣太平无象二首试聼舆人诵如何是太平有生遂其性无象得而名刁斗三邉静锄耰万里耕毋庸奏奎聚不必诵河清尭岂容知识文非以色声樵歌殊质俚未足賛休明二治象难言説风謡採道涂太平于此盛旷古以来无腰笛童鞭犊烹葵妇馌夫文如未见者尭岂可名乎礼楽河汾䇿衣冠洛社图工黼黻茟力若为摹祖饯二疎祖席为谁设诸公愧二疎虽无人主眷頼有史官书故里山川近都门供帐初百城图画茟几两送寒车老氏先知足逋翁晚定储萧生亦岁晏竟何如四更山吐月夜境沉沉寂高城忽四更山收霾净尽月吐魄初生已过三通鼓犹残二尺檠始疑千嶂合徐觉半窓明顾兔空㽞照荒鸡太少情应湏烦玉斧缺处更修城鸡鸣度闗闗法晨方度其如夜未明危机真虎口急计假鸡鸣烛罢城乌起闻来野雉惊秦人百二险齐客两三声珠履颜何厚狐裘计巳行昭王见事缓食顷遣追兵堕泪碑治化无深浅要诸久始知遗民它日泪太傅向来碑反袂縁何事轻裘若在时勲名一片石尸祝百年思比山公酔惟应湛辈悲征南亦深刻感慨者爲谁五言长城五字非容易须曽断几茎身虽居破屋人比作长城李都尉江东长歩兵偏师攻不下老将望而惊骚坛峻䧏旗敌垒平可怜秦系辈浅陋欲争衡杏坛居地流传后代看竹藏壁中简杏落水邉坛流尢蘩盛依槐免折残一时雩舞楽千古孔林寒䋈舟聼门人舍瑟叹丗多代木者吾道欲行难围棊赌博心夷旷难将浅见窥能拚百弓墅只赌一枰棊虏投鞭急羊生对奕迟土山今乞汝泉石更由谁女收残局羣儿走㨗旗拊筝并折屐无喜亦无悲饮马长城窟多爲窟秦时所筑城因怜吾马渇教饮彼泉清卢龙塞风烟骠骑营逺从贰师垒瞥过武安坑警投鞭虏身先荷兵寕为伏波死不作李陵生鴈足言塞鴈先荒徼琱兵莫射渠心懐南向意足有北来书翔集鸿毛迅缄题鸟迹疎上言存魏阙下说厌穹庐陇右平安逺云中探报虚不知子卿妇锦字託谁欤门多长者车径通车辙全家隐薜萝俗人望崖返长者及门多往往知蜗舍时邱雀罗鸡栖伯厚去犊驾太丘过尾聊同託骊驹且莫歌平生疑泄栁不纳意如何笛里闗山月月里谁横笛秋深戦叠闲别吹新曲调偏照旧闗山向激商颷起声随陇水潺逺传邉塞外高入广觧白嫦娥髪能苍壮士颜倚楼人谩拜何日凯歌还济河焚舟河势尢湍急滔滔去莫留此行期死敌既济遂焚舟水陈师出乗风縦燎休若非拚血戦不复渡黄流竹帛今犹载桑榆晚始后来烧栈道母乃祖余谋渔父辞劔父隐于渔者怜渠后骑追得船従此逝赠劔漠然一叶吾贫甚千金子寳之仅存钓竿在焉用太阿爲齐客弹何鄙徐君挂尚疑不如苇间叟千古励清扁舟五湖种蠡功名士吾评蠡㝡优五湖足春水一叶寄扁舟变姓乗单舸翻身退急流千金徒铸象万里孰驯鸥震泽鲈堪脍蘓䑓鹿已逰君王既称覇求尽沼吴谋瓜田不纳履君子防微谨嫌疑逺未然从来纳履处不傍种瓜田樊圃芸初熟畦已绵黄䑓虽可摘东郭未尝穿尾虎惩危道挥蝇慕昔贤浪云择地蹈儒血在山前李下不整冠李下虽云僻行人令处看彼方垂羙实渠可整巍冠花初缟俄惊枝可鑚吾寕垫雨过君欲切云难多拆螬侵颗半残谁令服章甫拘束畏傍观无絃琴琴癖渊明独不然所藏聊偹物欲拊更无絃焦尾珎无价朱丝絶有年曽参徽外趣肯问谱中传王门下弹扵日影邉两生为巧累益见此翁贤梦见周公懐人梦皇皇救世功有心哉叟所见者周公简编在精神寤寐通宛如尚为左忘却已迁东凤去经纶逺麟来笔削终空令千载下跪奠两楹中碁声花院闭静院闭花时沉沉昼漏移偶然声出户应是客围碁寂推枰响机深落子迟恼禅天女去入定老僧知鹄至难传艺莺啼许借枝湏㬰分局势何待烂柯为蒲鞭陌上儿童説时清长吏贤岂能无朴教不过示蒲鞭采彼轻柔质施诸牧权坐令强梗者若挞市朝然院舍棠隂合圜扉草色鲜弛笞能败子威爱遗兼全隔竹𫾣茶仞午杵谁𫾣臼山童䯻两髽偶因声隔竹不觉意思茶北牖沉沉静南墻故遮微闻孤杵响初试一旗斜门掩王猷宅泉甘陆羽家搜肠搅文字母乃大清耶西狩获麟获处从西鄙胡然瑞物臻予因书曰狩世始识为麟出匪于中国来常以圣人皆云且角谁辨兽而仁巳叹吾无位于嗟汝不辰茂陵好竒恠得者惜非真客星不为刘郎屈萧然钓逺汀当时无此客其象见于星龙衮思同学羊裘谒广庭九仰黄道一耀动青冥帝座容伸足云䑓肯绘形少微非大隐光彩谩荧荧掬水月在手月体无拘碍那堪得水清暂从掬处动还在水中明长物瓢安用寒光握不盈注眸蟾彩乱入掌蚌蛛生顾兎攀难住骑鲸捉太轻犹胜倒持版去作晋公卿弄花香满衣偶弄闲花久春浓晚露晞是谁设香供终日满人衣戯把繁枝玩常愁一片飞疑薫沉水过似惹御罏归若爱流芳逺深怜逐臭非平生好竒服未忍改菲菲肃时雨若肃在于方寸高高已嘿知端能令雨若焉敢诿天时此念渊氷凛其机影响随寳薫一队起银竹四檐垂有物皆膏润无民更怨咨谆谆书喜闵麟笔寓箴规渇不饮盗泉水饮啄于身切宜无决择然岂其阳忍渇嫌以盗名泉北泽行犹至东陵恶莫湔羞为滥觞者寕作挂瓢贤激齿希高士流涎异酔仙枯肠一勺足勿傍石门邉热不息恶木隂触热慵休息谁知志士心既名为悪木不可就繁隂炎赫当三伏轮囷欲百㝷蔽牛徒隐映下马复沉吟浊丗无孤竹中原有邓林飘然逺逰兴撒髪更披襟洗砚鱼吞墨一砚常磨拊寕容点涴痕洗教残墨去乞与小鱼吞严石微尘浣洼泉寸鬛翻安知马肝紫姑爱麝胶浑体制该秦篆飞腾慕禹门校人勿烹汝腹有素书存烹茶鹤避烟吾鹤尤驯优俄如引避然何曽厌茅舍多是为茶烟活计穷桑苎枯肠老玉川苍头犹爨下丹顶已松颠渇饮谁能免高飞尔自贤湏臾休茗亊却下竹傍邉僧敲月下门古寺何年废松门月似氷闲然孰为主𫾣者只归僧地僻禅扄寂天高兎魄升周逰何处晚剥啄有谁未易公邻烛又难上灯安知无岛辈开户结诗盟惜花春起早清早披衣起春深好亊家非干眠警枕自是惜名花培溉疎泉脉攀翻帯露葩看常先晓蝶来未散晨鸦风悪为䑓避晴烘着幙遮古人云昼短莫待夕阳斜爱月夜眠迟性癖多幽亊尢于爱月偏逺从天际待迟至夜深眠方恨氷轮缺俄欣玉镜圎且哦丹桂下未傍大槐邉快欲骑鲸去轻如化蝶然徘徊惜余景窓下映陈编师直为壮胜负无常数先观曲直知隐然壮吾国孰敢敌王师致讨皆声罪徂征必有辞一言明逆顺大势决雄雌缟素炎圗定包茅覇业基后儒喜穿凿妄意説升陑岁寒知松栢植物惟松栢苍苍贯四时岁虽寒不改人到老方知风籁龙吟冷氷枝鹤立危一株独青在万木后凋谁齐寝樵蘓矣秦宫点涴之斧斤㝷未已善保栋樑姿二松栢无姿媚平时未易看要知渠特操直待岁隆寒塞草枯先白江枫冷变丹凛然友青士至此识苍官物遁天刑少人全晚节难惟应漆园叟与舜合而观被褐懐珠玉珠玉嫌轻街深藏意自佳不归胡贾手却入褐夫懐寛博寕儒戯从容与道偕用之荐郊庙舍则媚渊崖龙起惊空藏虹来贯小斋平生不求售非为价难谐后村先生大全集卷第二十八后村先生大全集后村先生大全集卷第二十九后村先生集大全卷第二十九一诗送明甫赴铜铅埸六言七首文度何湏膝上阿奴姑可目前载驰载驱王事一喜一惧父年二鉄论児读否聚歛臣子攻之公卿大夫民贼贤良文学汝师三四山程行店絶少官舍去家匪遥吾闻粉红巾已枭五旦市有攫金者地灵岂爱寳哉零陵贪而乳尽合浦清而蚌廻六世禄鲜由礼法家驹勿使荒嬉但愿児读十𥿄孰云孙隔一皮七化蜾但贪睡美䑛犊尚为爱牵三年不见心痗十日无书眼穿戊午生朝和居厚弟五絶懒值悬弧浑不记老当还笏复奚疑潞公未得为全福晚惜斋旄尚㖒垂二符軰安能刬且编可怜辛苦事雕镌絶絃举世聼覆瓿他时未必传三晚福全轮于少公四灵龟曳尾防鑚殻老蚌潜光怕剖珠史笔乆无两龚传画家曽有二疎图五曽结诗絇玉座傍放狂归去老知章钝迟一任嘲元白迀阔皆因駮録黄昔与仙游传常博父子㳺从识其幼子方縂角晚归田里忽袖二诗见访余开八秩君亦六十矣感叹之余因次其韵议郎座上识郎君窃意超庭有异闻客履今无同在书灯昔与长公分虫氷寒暑余侵耄萤雪光隂子尚勤见説架籖犹万卷肯将浊臭博清芬二窓下陈编懒更窥还丹难染镜中丝后生可畏前贤逺妄校皆封老将竒辟谷差贤东郭乞归耕莫待北山移凤凰池聼渠侬夺不夺溪邉放鸭池送方蒙仲赴辟江问分韵得既字昔忝玉麟招主君觧衣衣于时事㑹耒中原方鼎沸封侯命大谬更仆谈未既俯仰四十年岁月堪累欷多垒诸公辱菖灶大农费玁狁至于泾颛臾近于费譬如寝积薪徒幸火然未邉人厌虏暴别都尚王气管钥居守尊兖钺宗臣贵唿吸草檄书蒐㨂技茅彚粲玄英孙鲁叟之所畏枚邹愿㳺梁陈阮亦客魏非惟揖将军抑又可欢大尉杀羊必及斟啖鹅肯移毅拙谋鄙画江长䇿在耕渭驾驭雄狡服拊摩军民慰要当扫旄头寕论烂羊胃病翁越丗久嚼蜡淡无味胆薄怯观井深遑恤纬临分执玉手苦言君勿讳再送蒙仲二首昔人曽叹择拪难今子翺㳺二相间对奕未妨㸔露布论诗未合上斋坛沉鉄鏁真儿戯吟退氊裘却凯还班固作铭繇㨗表待偕老眼细传观二送君还旧一销魂谢墅孙陵髣髴存下瀬楼船皆万斛曲江宫殿尚千门笑陈狎客为俳体与晋诸贤洗泪痕定有竒谋禆玉帐莫挥麈尾事清言题读碑图二人共读道碑傍一敏一钝天赋之敏者过目跃骑去钝者停鞭方疑思哀哉徳祖丹颈祸伏于伯喈黄古人服善有公是回也知十赐知二圣师笑曰如未闻端木惎颜氏唿鸣向使颜氏逢若人未知何地堪容身溪庵放言十首六言石椁隄防速朽金棺粧点湼槃説干矢橛差胜恋臭皮袋一般二八斛四斗舍利一丈六尺金身右胁已寂已㓕㕠跌是妄是贞三拟拉陶潜入社不消王翰卜邻有梦通华胥国无徳薫晋鄙人四客子相过有携先王烂酔如泥暮年尚可三爵他日不烦只鸡五辟疆驱名士出穰侯怕説客来樗庵无一钱事柴门作八字开六少而汲汲皇皇老犹踽踽凉凉即今归起瞻四方七䝉叟之言卓诡尹喜之事诞夸白云腾上尸假紫气空眼花八林处士功行满谯先生须眉苍见说两川䘮乱不知二叟在亡九癈陵有斧栢盗清野无浇松人百年幸生佛国一点不吹战尘十市朝易得虚夸乡井难讳实年还笏殿前已晚节巾牖下差贤别宋倅一首往昔少司农朱幡牧刺相见碑懐叔子有庙祀文翁家法惟清白军储必腐遥知门户肃不与贾胡通郦生长揖图高阳彺生六十余入谒自通臣博徒刘季嫚士如庸奴对客濯足以两姝生云足下扶义初者乎隆凖一笑延坐隅与随何辈载尢迂向㣲㽞侯几误渠胡雏闻人説汉书千载而下犹揶揄掉舌所得良区区投身沸鼎何其愚乌博徒果不贤腐儒观调发四首路傍纷纷送者谁相顾泪下如绠縻妻牵郎衣留不得儿抱爷颈尤可悲寄声征夫且止泪矫情勿为识者窥国贫端坐飬耳汝曹衣廪民血髓邉头戦士寒堕指霜风猎猎阵云起湓城善地亦靠里南州健儿生佛国平时寛博如逢掖一朝烟尘岂荆益半夜虎符来抽摘逗挠法严羽檄迫仓皇受甲面蓝色病夫少也曽戎从今成新豊折臂翁儿郎行矣早䇿功安知行间无吕䝉虏来定作大尉公虏去暴露赏亦浓三大胡自来未易当谓鞭可投沙可囊庙谟先事自为备天堑虽险难撤防健儿白叟乡之望愿闻一语以自壮老儒无以激发君歴歴为君説名将武襄贵不除黥文翰岳亦隷河北军当时繿缕何足云异日卦劔图元勲四胡马止能戦平地安知东南有长技大江无时起风涛下瀬楼船如屋高丕坚二子曽夺魄曰彼有人此効敌当时百万鸟兽奔况尔小丑真㳺魂妇语藁玷闬语罢鼓行勿信傍人吓明年汉淮春水生凯旋笳吹来相迎九日二首拒霜过了菊又悭纨扇如收觉薄寒邻有新刍谋酔易家无旧绣补衣难今谁狂客同吹㡌老不中书合免冠人到暮年亲旧少登临非复曩时欢二戯马唿鹰盖丗豪废䑓千载委蓬蒿不愁绛县疑年甲生怕清溪照鬓毛浊人闷人聊饮湿小楼携客凖登高落英果可充肠否空和陶诗续椘骚三和友人有所思韵某邱某水晚重逰絶胜才翁在许州懒学少年条痛且同骚客赋牢愁悬知五鬼为渠祟不晓三彭有底仇兀坐蓬窓无意绪冻蛩唧唧更鸣秋四和昔年东观接英逰岁晚南柯各拜州炊黍梦着书自古要穷愁散花魔女聊相恼仇诏募佽飞求弛与公投茟去防秋杂韵十首絮交懽逺琵琶寄恨深早知胡地冷永巷亦甘心二鴈足书良是鸾胶事已非如何子卿内不待藁砧归三人事多翻覆由来不可量安知议郎女逺嫁左贤王四寄涉川女安知往问津水神不妬汝偏妬冶容人五短梦曽㽞枕余情更献珰宓妃空絶代不得偶陈王六春煖披香殿夜寒长信宫帝方安祸水妾敢怨秋风七姊弟皆殊色専房擅主㤙何曽送归妾但见啄皇孙八父魄下沉渊儿声上彻天向令逢孔氏是亦女参九淑妃寒食语千载尚堪哀不念同光帝十刘季开基主周昌託子臣不能活如意何况戚夫人送方楷之官博雅今萧翼招延小孟尝虽操牙筭子不废祕箧储富公车荐墨香惟应猿寉怨三载房余自戊申春得疾止酒十年戊午秋戒小饮二首久罢长鲸吸寕逃偃䑕嘲不蒙薬王力悞絶麴生交扑鼻诗情动浇胷世事抛暮龄㝷旧好如以投胶二自是病躯孱元非饮量悭灾星俄引去美禄稍支还兀兀醺酣后蘧蘧觧脱间祖云谁缚汝妙语颇相関漳兰为丁窃货其半纪实四首二主人拙樊圃家贼巧穿窬䑕子敢予侮麟翁以盗书空搔㕠白鬓不奈一长须自笑関防晚花傍燕居三池逺疎浇溉墻低劣蔽遮初无虎守杏况有薄采难纫佩深培待茁芽嗟余愧迂叟招汝四离骚赏风韵百卉莫之先菊止香九日莸曽臭麝房吾割爱饱肆尔垂涎晏相惜花者红梅被窃蒙仲以二画夀予生朝各题一诗人彘昔擅宠夺嫡谋甚工㽞侯莫容喙何况短后挽囘龙凖帝全赖皓首翁昔去避羸丗今耒安吕妪及新君略未闻襃崇岂非羽翼成翩然返橘中奈何一代史不载四叟终商山有遗庙郭谓二汉七叶主励精致中兴非惟覇王杂亦以刑名䋲哀哉三䏻臣耒如蛾赴灯贤矣二大夫逝若鱼脱罾韩蘓至堀彊异丗犹服膺嗟余归巳晚钓㳺记昔曽虽无都门饯幸有下泽乗独恨赐金尽无以亲朋冬煖海棠盛开三絶败荷折蓼溪村景黄叶青苔野老家赖有海棠相煖热小春重放一畨花二少为紫陌看花郎岁晚维摩住病坊忽被彩云瞒老眼错唿青女作红娘三当年手种满河阳人树而今各老苍谁向棠隂遗老説潘郎不是旧潘郎余作生坟何生谦致桧十株荅以六言二首耸心抽茟直下蟠上鋭塔圎深入蛰龙穴处肯傍牢石邉二一奴荷足矣二客穿家谁㢤宰上又添十桧庭前不必三槐题崔白访戴图好事过子云谪仙访贺老载醪谈文字其楽侔击考稍崖异入剡殊草草船头一籧篨船尾一村僚扬滕巽怒飘瞥林岫缟何曽携㸑具清景自可饱处士庐雪深无人扫肯来斯已竒倐去良亦好子有饥色主人省行搅异世觉绘事拊掌为絶倒题赚兰亭图山隂茧纸见者希辨才传之于永师年行八十手不栖之梁上鬼莫窥乳虬须天子欲得之威以祸福僧诡辞智勇至此无所施相国房公乃设竒东䑓御史奉诏驰易服変谒老缁止客置醴因聫诗评书订画犹埙箎稍稍益押不见疑卷而懐之若拾遗须臾都得䑓移都督传诏耒龙墀僧絶复蘓成白痴始悟学究即繍衣文房如尭房如䕫礌礌落落雨曜垂谲取一帖安肯为帖归天上神䕶持搨本之价犹不赀他日昭陵以自随温韬掘者果是非世人空寳定武碑溪庵种蓻六言八首且与古梅为友未论茯苓可仙一寸灵根蟠地十年二卿辈败人清思此君有岁寒心寕许子猷借宅莫放阿林入林三悟漆园自伐语爱淮南招隐草臭与流芳孰愈老弥辣何妨四此翁见亊常迟八秩尚移荔枝何曽无戴白老㑹有擘红时五功名胡蝶梦里心力橐驼传中环合千林苍翠参数株白红六阆苑花神妬艶晏家园吏偷春当时传一二本今日化千亿身七蟠㨿祠前得地生长石间弃才子羙永歌不足之若招未来八杜曲有攅眉老汉庭无友辱人但看灵妃启齿不里女傚颦竹溪惠白鷴三絶白云通身洁丹砂传顶红赠余有深意鷴义与闲二鹦鹉鹪鹩赋鷴寕愧二虫吾衰邉幅窘姑置小三世有殊尢物天悭赋咏才恨渠生较晚不及见挽宋泉倅连墙终岁少相过时聼书声警睡魔懒续胶絃欢薄虽分风月雏眉多廉如王雪谁知者仕止牙绯命何昨送华轩今哭伤心相挽不成歌种莲一首姝丽如同产朱公各异施吾方参素女渠自比后村先生大全卷第二十九后村先生大全集后村先生大全集卷第三十后村先生大全集卷第三十诗志仁监簿示五言十五韵夸徐潭之胜次韵一首岚翠屏环墅溪光练抹坤尚书华栋改先辈钓矶存久卧漳濵疾谁招楚泽魂昔慙葵䘙足今喜叶归根自志䑓卿墓休争谢傅墩牧慵贪草暖鸟急怕林昏时许樵分席何烦客扫门早嫌皮袋臭晚悟髑髅尊童子便高枕偷儿瞰短垣岁寒始知栢刼大不焚璠恩未忘簮履衰难恋廐轩抽身脱胶优掩耳避啾喧聫句那无借藏书幸有繁故交频煖热新贵㫁寒暄篱落多疎阙犹湏折桺樊和乡守朱监丞劝驾一首龚陈盛事记当年重见奎星聚旧躔瑞日赋工岂迷色庆云诗妙似非烟驰千里足相期逺占百花头孰敢先老子扶衰㸔昼锦琼林春好莫留连送徳甫姪省试絶出雕虫辈相期竹马年二魁家有様四世里兴贤雪鬓吾还笏霜归汝着鞭微痾真换骨骨换不难仙饯乡守宋监丞二首束起蒲鞭教令清郡人未识疾唿声瓯闽莫不兴于学虞芮忘其所以争父老见棠思旧爱儿童骑竹若初迎何湏更説郎官省小却犹当拜水衡二牛屋渔矶在履封晚将身世託春风荒原拾穂谁怜我小队㝷花屡屈公耄有须眉如盖老衰无歌诵羙文翁明时各遂飞潜性去矣鞭鸾碧落中赠音上人脱白披缁迹渉奇傍人能説举幡时禅家合掌来参请乌寺揺头不住持喜舍未逢大檀越实封输与小沙弥是凡是圣都休问且为渠㸔一䄂诗赠王月轩用意一韵江湖少菰米京洛足风尘生命主穷鬼赠诗多贵人芒鞋㕠堠逺斗籴一家贫吾力轻于羽安能举百钧已未元日久向优塲脱戏衫亦无布袋杖头担化弥勒身千百亿问綘人年七十三诸老萧疎留后殿高僧灭度少同参未应春事全无分醉折缃桃蒲㡌篸淮㨗一首扫地南来蜂出窠裔夷谋夏欲如何传闻挞毙一矢惊走单于骑六羸匹马只轮畨部曲十天尺地汉山河晋公幕府多名士不欠寒儒作凯歌凯歌十首呈贾枢使孔明筹笔即天威谢傅围基亦事机武骑散群望洋退佛貍忍渇饮溲归二翦称名将岂其然汲汲惟求宅与田见説淮兵殊死战相公喝犒是私钱三活俘万户虏无酋㧞寨宵奔黑祲收不用偏师追出塞杀胡林只在扬州四东南立国惟王谢西北筹边只范韩公不衮衣假黄钺吾能右社更巍冠五君亲一念与天通麾下人人可即戎岂敢全躯顾妻子相公将母在军中六将谓长淮平岂知什堑又颠坑从今莫近他城子怕有南人夜斫营七清野都无寸草留暴师塞下欲何求东风借便天亡春水方生早去休八羽聨翩趣募兵单枪一劔覔功名健儿争欲趍淮阃宣相㸔若父兄九残党分兵尽扑除游魂多不返穹庐肃清执至龙颜喜人奏淮西有㨗书十自古勲名勒鼎彛老于文学即今谁腐儒尚可军马司试作平淮第二碑饮良翁宫教新第二首袖归来计未疎别规爽垲卜新居即今独擅百弓当日惟携束书户外何湏置行马坐中不必尽悬鱼渠亦若与人家国输与兴公赋遂𥘉二郭依山逺市缠高宜台榭下宜田径当膏抺从盘谷似向丹青见川别墅暮南迁与君辛已抽身了共结黄鸡白酒縁次韵二首老懒尤于笔砚疎难陪骑省赋闲居去周谁为史传邺侯家尚有书台馈不烦公粟肉户租难辨客车鱼侧旁万一隣堪买便拟诛茅近太𥘉二半生窃禄取禾㕓晚节休官失秫田伴陆先生游甫里同陶㣲事访斜川凤池信美其如夺莺谷虽幽顾迁自笑刘墙如许短谪仙坛未易扳縁翌日宫教惠诗次韵二首忘机沤鸟日相亲鼻祖曽言畏四隣幸有山林容此老不将篱落寄他人谁能交结今韩吕犹记周旋昔郑陈晞髪中庭硚足卧絶胜雅拜望车尘二首即令身在水云间不着斯人玉笋班子美步归犹恋阙浩然肩耸径还山人情薄似平原酒世路危于灔滪滩华栋把茅皆幻假祝君黄髪映朱颜次韵二首阮生未老各情亲谁道先生不觌隣莫管弹丸惊鸭者岂无酒与鱼人何曽膝上推文度亦许车中载小陈赐第京师即山铸得如跳出软红尘二投老参陪杖屦间颇容摘宋更薫班端能靣我九年壁不惜分君一半山絶喜庚桑来畏垒懒爲涑水续君滩夷居巷处何尝陋但㸔当年孔与颜题听蛙方君冩六言少济南生十歳与磻溪叟同庚陈巖方氏耆隽后村老子师兄小饮读书慵惟有杯中兴尚浓枕麴惰人眞逺祖㸔花跛子同宗鮆鱼虾䱹何亏汝蜾羸螟蛉妄议侬帝赐醉乡为食邑此生不必更移封试笔六言二首鹤尚能孤泪冻萤相守残编世间有豁逹老天上无愚仙二薫玉㽔香觧秽挽银河水涤尘虽非𥙷造化笔不似食烟火人即事一首过了田光盛壮时年今望八复奚为薄浇磊磈嫌红酒懒读聱牙喜白诗释子书求名邜塔社人卜请记丛祠吾文谁道难施用后有中郎赏㫁碑田舍二首雨逗余寒晓露浓絮衣着破索重缝清狂昔作带花监衰病今为卖菜佣负耒耦耕沮桀溺操㿻三祝弃句龙暮年饱识西畴事不问家邱问老农二白布衫寛乌角巾谁知曽扈属车尘行婆内翰共邻曲田父拾遗相主賔设苜蓿盘殊菲薄沽茅柴酒半漓淳直令爵齿如荀爽晚节依然愧逸民挽林法曹实甫二首老学多推谊诸公孰荐雄却行吾日暮渇睡汝冬烘木经春雨园花逐晓风寝门哀未尽寓在薤歌中二昔我叨驰驲惟君伴聚萤病翁尚佔毕良友忽幽冥古有东方賛今无真曜铭不知吟几些呌得屈原醒翀甫姪西上同向溪邉卜一邱独怜出处不同谋吾今老矣佚吾老子好游乎与子游漫对芰兰懐幼度可教白马笑之人生无过家山好京洛风尘莫久留答林逮贽卷因以送行都忘几桉有华牋但恠虹光夜属天唐律胚胎梨岭作古文骨髓艾轩传蚤陈大夫三策肯覔原夫辈联若过溪邉叩宗㫖为余问讯玉堂仙寄题竹溪平逺轩米含毫野处名略安栏槛不施扄原田足雨陂塘白天海无云岛屿青邻叟扶犂耕斥卤行人休树濯清冷何时去作轩中客併欲传公道徳经司令为牡丹集次坐客韵古人曽道四并难酒量黄花顿觉寛谁与蔡欧脩旧谱且为姚魏煖春寒饮狂尚欲篸巾舞漏尽何妨秉烛㸔国色老颜不相称世间何处有还丹挽李法曹一凤内子藁砧死先畴自恳耕双飞鸾影拆独力燕巢成鄹人母持家寡妇情今无彤史笔犹幸有乡评东涧为余序后槀余以国帖唐碑古壶润笔反成桃抛引小诗谢之居然託序行緼𫀆𬒳衮岂非荣家徒四壁穷难讳字答三谦礼尚轻金薤银钩俱妙絶石泉香饼太青生如何更费公搜索缄送松煤与水晶次韵竹溪一首藏山覆瓿两相痴辛苦才供世俗嗤壮不如人徒自悔老能学未过时懒犹堪草归田赋钝岂能吟对御诗惟有聃书宜北靣存元守黑畏人知诸家牡丹已谢小圃忽𨳩两朶皆大如斗戏题二絶地荒岂有雕兰䕶日烈元无绣幕遮九十种俱𨳩谢了末稍𨳩到后村花二踏青人𬒳色香迷击壌翁㸔蓓蕾知漏籍谱中无可恨花𨳩殿后未爲迟记牡丹事二首暴骸独桺冤谁雪藁葬青山过者悲甘露殿中空诵赋沉香亭畔更无诗二西洛名园堕却灰扬州风物更堪哀纵携买笑千金去难唤能行一朶来送勲姪铨试十日隂霾潦未干可堪送女上征鞍店荒待米晨炊晏桥毁唿船野渡难尚喜山公铨综允莫愁氷氏户门寒笔耕无凖先筹薄且㸔青衫揖上官送方添倅忠惠横经地今将五十秋诸生迎谒庙吾子往监州吏散斋堂静朋来郑校修勿嫌员外置风月鸿沟即事二首厨人失职晏忘炊頼是先生贯忍饥一客覆羮眞小事举家食粥已多时自怜气馁鲜难脍渐觉身轻鹤可骑屈指故交无厚禄未知太保李公谁二厨荒灶鬼未须嗔君㸔先师尚在陈老退休贪太仓腐清虚聊燕上池津今无金膏者古有逢石髓人自笑氷衡三百户难分圭撮饷比邻六言五首为仓部弟夀映青藜灯娱目吸金茎露入脾寕作履霜逐子肯随向火乞儿二幼道一生第五文渊万里建侯假令加骠骑号何如骑欵叚游三天既劳我佚我侯偶得之失之安用尔铜鱼使且伴吾竹马嬉四薄田足可躬稼余俸尚堪买山家庭有箇郊时姫院欠他素蛮五丹田旧种梨枣氷柈新摘荔蕉年年此夜待月年年此日迎潮荔厄一首怒潦浮槎去狂颷㧞木飞不饶后村荔如夺首阳薇任土包茅阙过时硕果稀谁言长卿渇且嚥上池肥以宋香方红送聼蛙翁荅束云两年来啖颗则动气按本草等书云荔枝能蠲渇𥙷髓未闻其动气也口占一首发翁一笑封名品饷耆年谊比芹曝背然帖报能生采薪疾谱言曽有荔枝仙朶頥笑我脾神节腹知君气挽方倅景楫二首上世曾通好君尊昔托孤𥘉闻推乃一束俄见赋三都皆谓终童隽安知董相迂秃翁老无力爱助尚区区二屡荐于诸老斯人可在廷不令客翘舘仅使直都史漫存融表坟犹待愈铭西风已萧瑟哀铎更堪聼仲晦监簿和放翁七十三吟三篇华予初度走笔韵荅之镜中雪鬓数茎新归作田间负耒民仕五十年难讳老封三百户敢嫌贫诸无物实师龎藴万若非真试子春到得邢扬遭勘辩始知鉄汉是全人二诸公衮衮㡬畨新留得淳熈一老民就枕惊回鸡搅睡委巢飞去燕欺贫贪生尚惜桑榆景排闷全凭曲米春赖有平生金石友年年岁岁记陈人三下餙墨又新以史名官不治民后死漫为诸老完深愧两翁贫譬牛山木全高寿让马堘花闘早春兀坐空斋形对影载醪饭更无人送强甫赴惠安六言十首宰社如宰天下其难举者莫胜忍亊吸醋三斗不饮彊饭二升二予夺平心足矣痛痒以身体之薤本何湏先㧞蒲鞭不可妄施三古云若保赤子亦曰如烹小鲜雉驯万物遂性犬吠一村废眠四巽以行权亦可方于事上未然或迎使者负弩或为刺史挽船五脑上笔不会挿心头肉其忍剜乍可侬无花判莫教渠有租瘢六警报环四靣至急符寓一分寛吾儿行矣无怨大守似元次山七彼民若不骇舆廼翁可就安车击鲜之力不足啜菽之欢有余八村叟昔尝为宰溪民今未忘吾汝父徳薄勿效前有子野易九得百里地虽小作三年计勿忙但原彼禾稼熟莫愁汝松菊荒十或问汉庭名卿仅数洛阳耆英汝见诸公执贽各为老子寄声别陈宗院送客频张酒迎宾久倚辕何曽薄西邸不忍宦拙从渠巧甥荣觉舅尊福唐遗父老应㸔惜忆昔二首忆惜金鞭观玉䑓当年并驾尽龙騋恰逢居易投诗去又报竒章䄂贽来病谢交㳺空感旧老无气力尚怜才孟阳残锦都能几莫悟诸君更剪裁二犹记颛蒙昔未开自鞭寕待父师哉残编常到鸡声彻警枕频警蝶梦廻且可徧参学童子未应一跳至如来丛林箇箇谈宗㫖谁是禅家大辩才纵笔二首忽忽韶颜变老苍堪屋角两轮忙羣花独菊香晚大木惟樗夀最长眉有白毫垂过眼腹无墨搜肠荒村偶有优旃至且伴儿童㸔戯埸二髪似秋霜身藁枝相逢惊恠此翁谁能啖范丈韲塩日曽识荆公疥癣时不待姓名尊徳要知戒腊须眉融修汉士中翘楚啇略縂堪大小儿即事二首碧玉去随年少易绛桃留待主君难唤郎岂有云女觞客寕无黑牡丹汉上谩为空佩恼湘东曽𬒳粧瞒维摩老病禅房冷一点合灯伴夜䦨二非人不暖岂其然卷起挑笙设艾氊老物可憎吾觉盛时一失汝堪怜有分香妓空遗臭无散花魔恼禅多谢小窓半规月夜深长伴綘纱邉老欢功名幻妄郯梁枕岁月奔忙下坂轮昔作时来木居士今为暑退竹夫人白𥜗羣穏于归衮黄独苗似仓老汉秃残惟齿髪不妨句子尚尖新余常用小端砚失之经年忽在常卖人手中以钱赎归纪实二首㡬年共学久相于中道如遗忽弃予韫匮而藏机不宻窃钩虽小法当诛匹夫有罪因懐璧象罔无心偶得珠戒饰家僮严䕶守即今䑕子巧穿窬二得来矻矻相亲附飏去频频入梦思盗璧相争笞掠汝窃弓子笔亦诛之偿今在我寕从厚拜石爲兄若好竒待唤良工镌砚背偷儿携出有人知挽赵硕人二首华毂早于飞深知梦幻非幽间林下气澹素嫁时衣闻轑釜儿犹寳断机天风环珮逺兠率是真归二若恋莱衣楽非贪汉绣行上方优干腹儿未可陈情风木终身恨朝华过眼荣谁言彤史废阡表自峥嵘送字文倅二首昔以县为滩于今倅亦难纵令急符下且放大絃寛海船粳白游山谱荔丹应怜铜墨吏舒惨在毫端二佐文忠幙初新粛愍祠昔曽瞻古栢今始识孙枝西鄙方头重南辕若背驰汉朝如谕蜀草檄舍君谁挽郑令人二首廼翁自是里名儒箴史遗言㓜染濡设馔礼如𥘉作妇貤封谊不忍先姑色丝尤妙于前制彤管从刐以后无一事可纾存没恨即今丹穴有双雏二宗伯中朝第一人向来曽卜泰初邻凝香侯有孤高趣拥絮翁余老病身嗟汝弃予寕返顾祝公存我勿伤神瑞云道逺西风冷想见斋居百岁新哭赵百媺少蓬二首书筒旧岁尚谆谆曽㡬何时哭蜀珍对紫薇邉还老手近红云处立长身禁中神草䝉天笑湖外埋轮触相嗔直气雄辞俱已矣西风懐友一沾巾二长君尤岁辈流稀君直西垣我北扉幞𬒳本无桑下恋聮鞍犹记栁邉归锦残尚足邱迟用斤妙曽看郢客挥闻卜莬裘殊未定呉中埋玉是耶非梦与尤木石论史感旧七絶句学士朋来似堵墻共㸔老笔出提纲绣鞯张盖传唿宠不比倡优蓄子长二钖山落在暮云邉几载无书寄老仙公艺九龄余望八梦商史藁觉悽然三加壁年髙公误矣免冠髪秃上怜之悬知黄鹄飞难返独恨青牛去稍迟四眼昏渐觉聚萤难闲杀兰䑓旧史官纵使青藜重下照细书如蚁不能㸔五金榜朱扉此帝居旧㳺恍似梦清都可怜白首充修撰到了藏山一字无六径畈山栖谢宦情竹溪巷处闭柴荆藜曽伴刘中垒起蕝谁招曽两生七久轩虽贵尚儒癯商略斯人似蔡谟给札曾来为学士拂衣不爱作司徒菊性迟故故待霜天珠蕾金苞带露鲜曽有餐之充雅操又云饮者享髙年骚留楚客芳菲在史视胡公粪土然道先生真鼻塞幽芗常在枕囊邉芙蓉纷亭锦映池塘艶冶姿容淡泊粧醉去恍疑曽𬒳酒集来未必可为裳有懐絶色真如面谁改新名作㫁肠只合尊前簮老监石丁之事太微茫后村先生大全集卷第三十后村先生大全集后村先生大全集卷第三十一后村先生大全卷三十一诗送叶制参闻説秋防急安危寄阃臣无心致羔雁有分上麒麟氊帽环吾境纶巾赖此人晋朝陶庾辈岂必靠江神题方海豊诗卷诗境高吟太白伦梧州下笔李潮亲今观天马非凡种肯厌家鸡问外人力大鳌来吞钓饵心専虱看似车轮盛年出手追风雅莫与香奁作后尘训蒙二首汉魏以前犹古雅宋齐而下稍淫哇剪裁贫女机中素扑卖都人担上花括帖不离𥘉学记管蠡乌覩大方家世间破鼈难鞭策安得龙媒出渥洼二少喜浮名谬激昂晚温故读稍精详易全何患干坤毁骚在堪争日月光漆简字更经学误玉台体出选诗亡残年欲尚鞭吾后难道先生已耄荒船子和尚遗迹在华亭朱泾之间圭上人即其所诛茅名西亭精舍介竹溪求诗于余寄题三絶诚和尚昔挂孤㠶圭上人今架小庵老去身无安顿处挑包便拟作禅参二自昔吴僧标致清经禅之外有诗名士衡止在东家住恨不同听鹤唳声三万顷烟波百尺丝禅家宗旨有谁知自嫌固陋如高叟郄为僧笺把钓诗意一元枢称张君平星术相法小诗将行虽别号君平谁知异姓名严惟下帘坐张乃挈家行烽火连畿辅氷霜滞客程吾穷有诗耳资汝谒公卿乆不得池阳书黒帜㳺魂尚未还列城处处受风寒遥知鲁女悲而啸深愧庞公遗以安道逺家人无恙否时危身世苟全难何时火伴并隣里沽酒刲羊贺木兰挽顾君任倅二首有酒常相覔无金尚欲挥竟骑黄鹤去谁见素骡飞华屋俄零露蓉城果是非自嫌闻道浅懐旧忽沾衣二占㫁慈恩塔归来履道坊耆英真率社少尹钓㳺乡子可传汾曲甥能述渭阳如闻无恙日治冢建祠堂又一首流辈多凋谢君侯独典刑徳功耆旧传子野老人星宦路羞由径家山预卜茔何湏更封树手种万松青记颜六言三首谤之则䘮家狗誉之则人中龙莘髪去周柱下深衣立鲁门东二坐客惊问谁子小孙道是吾翁文章唿延太尉须眉张镐相公三无空函逹元子有报书絶山公非牛溪负苓者即鹿门采薬翁赠天台通上人老倦逢迎揖客稀上人乃肯顾柴扉槐无林下茶瓜待忽有空中杖钖飞师瘦能吟无本句吾穷难赠大颠衣此行不枉观南海探得珊瑚满载归送三赵闻説金鸡下帝傍径从楚泽返虞庠当时只道刍言切今日徐思揽味长中垒几封知有汉奉天一诏可存唐却怜依附氷山者不信云开见太阳次君畴洪卿韵送宗学赵优奏欲为干坤扫积隂万言忠愤上穹临相嗔平地风波恶主圣如天雨露深葛藟尚为庇根计茙葵难改向阳心明时安肯㝷斤斧自古高材出邓林次韵赵优奏良爌投赠二首不留妄念着胸中弋者何心更慕鸿畴昔直前焚戅草即今殿后着谈丛放言遣兴诗瓢满野史诛姦笔钺公埋骨家山百无恨圣贤厄蔡更徂东二秃翁无物可将行在野安能致鲁生曽伏端门攻鬼质始知中垒是宗英君如丹鳯鸣尤伟彼化黄熊尚轻田里诵言仁圣悔天其或者再昇平七十四吟十首早衰安敢望年高镜里双眉有白毫消夜赌棋张画烛怯寒添絮入绨袍百骸受病惟诗健万事输人独饮豪梨栗满山皆硕果何湏海上访蟠桃二邻鸡唿觉强冠簮病起屠苏且浅斟旋读生书无记性㝠搜警句有贪心生慙族老封高尚死慕先贤谥醉吟自笑此翁迂阔甚后千百世待知音三儿萦薄宦女从夫谁伴龎翁拥地炉颇忆都尝煨芋否肯归同卖漉篱无春㳺捉辔惟宗武晨起称觞阿奴一句汝曹牢记取家山差稳似江湖四万里当年慕建侯而今痴坐衲䝉头臭皮袋有刑爲累古锦嚢无句可收拾穗翁饥歌不辍散花人黠去难留荒村不辨肩舆者未害先生策杖游五飬生之说要形劳井血何湏晚自操齿豁未湏烦祝鲠臂挛殊不碍持螯除驱病崇无灵剂禆𥙷脾神頼老饕尚有一襟哀郢泪乆踈夜饮省春遨六翠华未可议时巡自古安危繋重臣闻说紫巖亲督戦孰云赤壁后无人诸公画作鑚天令老子重爲撃壌民万里隂霾氷霰合一通露布挽廻春七儿蒙蔽聚羣隂岂料云收杲日临坏证遗忧与宗㨗书分喜到山林擎天毕竟还高手偃月从𥘉谬用心客自京师传吉语放歌不觉有和音八戍邕溃卒导蕃夷闻説衡湘被祸竒羣盗忍残胜业相六丁应护中兴碑赭君山木渠何罪招国殇䰟鬼亦悲早晚岳云俱汎扫挽天河水洗疮痍九游戯人间又一年非儒非佛复非仙歴官甘出倚相序齿叨居綘老先世难见花常溅泪时平逢麹亦流涎无端风月相勾引不是先生爱放颠十提鳌批凤霎时荣身与浮名孰重轻摩诘已为病居士伯伦终是大先生彼拳鸡肋恃朝气此把蟹螯犹宿酲未必頺然真茗艼老人羞共少年争送伯纪礼部造朝兼简息菴二首传闻东涧拜南宫朝野皆昕泰道通不比唐家超子厚壹如元祐起坡公官箴健论犹当续雪浮文不必工十载帝城无点墨有怀难託北飞鸿二谢遣弓旌乆掩关十年坐閲几蒲圑老臣惫不堪将槀丞相嗔因乞挂冠庙筭浑如孤注赌林栖未保一枝安暮云万叠江闽逺相见除非插羽翰居厚弟和七十四吟再赋用世文章莫太髙空言讵有补丝毫唿来谁遣批黄勑谪去何湏着锦袍齿耋自应陪九老诗低不足列三豪仆家梦得无标致爱説元都观里桃二闻説朝家念履簮朶頥安肯学羊斟批涂曽举词臣职芹曝终懐野老心晓镜鬂难染摘夜檠手口披吟世间蚓窍更鸣和未识孙半岭音三乆抛弓冶作耕夫故歩人犹记铁炉已老安能歌竞病从𥘉不合识之无房帷那复伶元妾部曲惟余颖士奴春暖小车时一出絶胜朝士典西湖四麾下偏禆尽拜侯执俘已漆月氐头饭江马去黄旗㨗巢幕乌来黒青收上不觧衣常北顾公宜归衮勿东留几时四野狼烟息烂醉花间秉烛游五曽厌承明耳劳中霄麻卷揽衣操退闲乆已䄂双手老懒渠能注二螯云水生涯今易足人天供飬昔非饕三家未闻戎㨗但在樗翁又出遨六列城若箇是张巡拊髀方思志义申懐印绶亡多委郡援鍪弧死更无人肆鸡竿赦还迁客出号金聚散民待得元㝠觧严了东皇太乙又行春七光尭仓卒幸山隂或者譌传跸再临长算决于春思殿㨗书来自杀胡林奔逃尤甚骑猪窘惩创从前饮马心强作凯歌殊下俚不如商颂有遗音八雪埋磴道古坛夷畴昔兹逰境絶竒石上犹存周故辙山尖难访禹残碑云开天柱峯虽出血作陈清水可悲帝赏戦功无吝色定分寳枕疗金痍九占㫁溪山不纪年俗开谤道是獃仙马迟甘殿他人后棋劣常输敌手先饥咬菜根美熊掌穷烧栢子当龙涎可怜陈窦无精识欲以䋲维大厦颠十得䘮傍观有悴荣此翁勘破一毫轻䜩披香殿犹前日出大槐宫已隔生未许季咸觇老态旋唿伯雅解春醒不知触氏并蛮氏胜负元因底事争景定𥘉元卽事十首祲扫青山崃功高赤壁矶只宜奉头窜莫待剖羓归二粝食忧民瘠茅庐念士寒一生怜此老错把两眉攅三诸老云台上人人画一筹奈何令退士长抱𣏌人忧四昨朝㨗旗至明日警书驰避殿犹如故庭定几时五臣贺㨗表中兴碑亘古雄辞在于今老学谁六客骇䝉倛靣儿扶痀瘘身有时临镜问此老是何人七溪水拍浮满野花红白多老夫𬒳牵信歩出鸡家八饮狂揷红杏醉倒借苍苔董子窥园出龎公上冢廻九碑板富郊因诗句穷濡毫乏精婢随马有奚童十今书尺时将晋帖看殷生与宰相一体问平安送延平张生归南溪问计南溪水韩张泛几回侍郎何处在司业有孙来挽翁仲山常卿二首进由孤士列华簮曽对薫风和舜琴资善礼行貂竖肃议郎䟽出马羣瘖畿民犹説张京兆宫媛皆知李翰林麾去招来関气数浩穹于此本无心二昔驾輶轩忝外台爱文学掾有高才曾留太白论文去亦辱竒章贽卷来玉树枝成终古诀紫薇花对剔人开时危国蹙英贤天空捻霜髭赋八哀挽参与蔡公三首公遂委笃朝野共歔欷子不税冕去王将以衮归风涛如此急人物眇然稀自古难全传今无一可讥二磊落多竒节源流自父师力扶举幡士显拒夐珠儿无复金瓯覆空令玊钺悲太常谁议谥可不采吾诗三昔任高阳里登堂执束修深知二郎做曽接两翁面棘新班峻然藜旧话休空藏笥中帖世世寳银钩赠术者施元龙信上多人物华宗谱最蕃遥遥忘世胄仆仆傍谁门眼毒偏竒中心灵毎预言秃翁无阿堵何以赠南题孙母陈孺人墓志诲子如陶母持身比伯姫擕扶同出崃侨寄未还阡有时而表䰟无所不之一端差慰意徐字与杨碑读陈汤传短夜衣装腰寳刀空言无实世滔滔棹齐虏舌何其易斩郅支头岂不豪异代武夫犹夺气当时文吏若吹毛汉廷谁是持衡者只罪邀功不赏劳书事十首幼作淳熈版籍民老逢景定改元新残年且尽杯中物他日谁浇栢下人长鑱光中忙斸雪小车花外徧㝷春吾评子美饥寒态不似尧夫快活身二罪已纶言徧九州桑榆虽晚尚堪收下山东诏争扶听读奉天书有泪流加霍嫖姚冠军号拜车丞相富民侯崆峒麦熟无人刈何日王师且少休三天堑犹艰限臭夷江边蚌鹬乆相持昔珠帘阁俱清野今琶琶亭亦浚池户万八千封作么计三十六走安之平生师慕尧夫者老去无端也皱眉四生长承平玩细娱变兴仓卒不支吾轻裘太守抛铃下寳玦郎君泣路隅谍报长驱殊未觉经书大去可胜诛世间果有桃源否千载无人更问途五旦旦㝷斤杰木衰艰危深动听鼙思赐龙墀对询韬畧复雁门踦建义旗古有轝迎聋主䈬今谁卧载膑军师不应在野无贤隽林密山深世未知六魁柄推移偶属渠可堪一掷付狂疎文中子处无熏染桑大夫邉窃绪余痴物汝为何空相纎皃吾惜好家居时人悞把朱崖比朱崖尽欠书七不知邉信近何如但见朝朝发虎符河北几于九节度漠南奚止五单于黒天肥瘗犹存孽红贼巢荒尚有雏安得四方皆勐士旄头扫尽一麈无八晋士材踈辩舌优俗虽虚诞尚清脩可容卿等数百辈亦过江来第一流元老纵然挥玉麈七贤已有执牙筹后来灵寳真儿熊书画帷凭夺与偷七戦鼙非起自渔阳到㓂皆由偃月堂相国裘虽来贺㨗蚩尤旗尚未收芒厨车古有刑都市宝剑今谁请尚方莫倚圣朝家法恕前卢后蔡亦投荒十汉重貂珰鼎轴轻力扶弱势頼公卿劾侯常侍如张讼石中书有更生伺夜九头犹作崇过时百舌未收声虞廷可是无仪凤底事相看噤不鸣録颜鲁公事世乱朝危节少全鲁公大义薄云天悯忠亲以舌䑛血骂贼尸犹瓜透拳曽饵仙丹元不死求容鬼质岂其然郎君自有翘材客焉识堂堂父执贤挽史馆资政木石尢公三首往年羣玉顶典领偶然同我去如廷秀君来似放翁儋驾牛出鲁叟感麟纵有招魂些谁为寄浙中二虽云钩二府终未到头听密勿多中赤淹留了汗青才能离主眷史果有天刑太息崇儒世申公不在廷三厯代名书画中原古鼎彛不教萧翼看常怕米颠知此物空盈笈何人与掌匙贵无它嗜好焉用大清为赠崇安刘相士向来种花地曽与五夫隣有客我同姓见君如似人赤身穷至骨碧眼妙通神且问两元老何时定秉钧得江西报六言大江已浪头白中原未枣儿红折北不愁春水吠南何必秋风二巧发过如虿毒困闘尤防兽穷老种有骑河语小姚无刼寨功三师整亦勅敌也将能彼有人焉国老可当十万儿辈止消八千四石天祠有烟熖游帷观亦腥小龙子入于海老仙翁飞上天五金骑越天堑至水犀破雪浪廻儿单于鸣镝走父令公免胄来六弓已耕甫里双旄昔牧宜春虎过有残聚落鹤归无旧人民七典午无蜀可也孙氏画江守之轻裘缓带自若抜刀斫案不疑八芉姓公子哀郢黍离大夫悯周杜云野老潜哭谷谓寒儒浪愁九四野有农业三邉无虏游魂作烘虱诗和友把相牛经敎孙十但见盈城盈野谁能去食去兵山东河北卷土江右湖南失耕清明挟弹飞觥迹已陈赏心事去负芳辰数经风雨花尤厄试説関山柳亦颦人到苍皤方觉老天无红緑不成春近来未有池塘梦谁道先生意上新嘲柳花吹去飞来似有情禁烟时节徧春城比氊铺径何其窭拟雪因风得许清閲武活残儿命薄章䑓走倦尹才轻满池无处看金鲫闲猗朱阑听唼声撷阳阡二首无论晴及雨岁岁到寒原下马陵如故书麟笔不存心灯长在世諌笏尚传孙毫髪皆翁赐难忘罔极恩二特起虽名世相承必象贤亦尝细石室终莫续铜川颇觉卿慙长徒知物本元此生甘寂寂白首抱遗编寒食闻道江乡吹戦麈巨堪鼙皷震于邻荒城少有飞花处髙冢多无擘纸人沙塞榆怙难取大玉関柳少化为薪遥知玉座焦劳龙舟阁水濵海棠七首女羞施粉爱红抺涂年少膏沐为谁容二范公蜀西曲陆老剑南诗子美渠曾道渊明辈岂知三莫惜千银烛频添函玊缾不须雷羯鼓花睡未曽醒四一种秾纎态三郎未必知浪将妃子比妃子太浓肥五神女漂红者颠姨发赤然年年吹洗了未必恕今年六恰见如丹粒俄惊似紫绵山翁无供帐只就落花眠七地行臣耄兵稽首告天公借草千塲醉留花十日红送金仙玢上人主讲隆夀院昔委荆榛谁起废今増轮奂不为奢微神通力营经藏须海潮音转法华况有紧帮王打供岂无长者子倾家此行非作衣盃许饶益尤多等筭沙乆雨晴旭常难保春寒未昜禁锋交马旋泞室毁鷰巢林民望兵如雨人言潦属隂何当抉云雾放出太阳灵后村先生大全集卷第三十一后村先生大全集后村先生大全集卷第三十二后村先生大全集卷之三十二诗渔村林太渊相访不但亲传亦鲍参妙年青乃过于蓝一斑昔已窥而见三顾吾何徳以堪之子凤兮真有种汝曹犊耳可无慙自嫌老病难留客只伴樗翁数刻谈竹溪痔后齿痛小诗问讯天寿斯文嘿䕶持区区二䜿莫儿嬉炊糜足以留佳客啖麪贤于聘上医渇见紫芝常入梦共游黄蘖屡愆期溪邉雨过春泥滑借问门前裹饭谁临江使君陈华叟哀诗二首衆闻鸣镝惊麏散独奋空拳跃马迎嚼齿骂声殊未絶归元血面尚如生睢阳合祀无南八河北诸城有杲卿可惜援师来已晚当时巷戦不州兵二去嵗相过寂寞濵心如符劵迹参辰骨香万死何曽腐膝屈千生不复伸哀仲行诗谁续古𥙷中丞传岂无人短歌虽愧招魂作或可留传逹史臣挽方揭阳内子一首鷰营巢切鸣鸠爱子均荆练孟光饰玉雪敬姜身女史无其匹宗姫有若人里中多作诔何况忝朱陈挽贡士方清卿矫俗非崖异诛姦似刻深世无爱才意天有不平心陋巷贫犹乐孤坟死尚吟絶怜蔚宗史未及共研㝷六言二首赠月蓬道人我与䝉倛相类君似季城而非老子曽传口诀道人勿洩天机二希夷所见良是麻衣之説未然几人能急流退这汉即平地仙题画二首奋雄何勇勐取履若儿童眇是沙中帝不如圯上翁二絶顶风吹酒中流浪骇舟参军颠落帽处士悔科头有感跸移退保一隅偏幅裂才余半体全恰见测圭营洛邑忍看披髪祭伊川胡行如鬼无逃地帝剖为得罪天直待徤儿归洗甲𥙷还几觉北窓眠得池阳书出门一歩即天涯何况迢迢隔九华汝性恵于灵照翁年高似木兰爷帛书寄逺无凭差嫁与官人成底事荆钗只合偶田家挽罗庆元昔与先君子同时宰建溪晚看康楽凤亦割武城鸡幼嗣莱妻立新阡楽令伤心埋玉早逺难携送徐平父往水南东汉高士后晚唐先辈家聚十年读中鹄一毫有人还贽今无佛雨花水南士渊薮弹铗不湏嗟挽朱丞一首伯厚汉人推雅操庆余唐世擅诗盟辤家东走先奉对南廊晚策名昨日庭移二松种几时坟有一芝生遥知灵鹫山邉路烟惨云愁薤露声送颜清漳六言三首人尤严师友不在文章既是来从颜巷如何去傍刘墙二清漳古佛国尚书令鲁郡公始信十年夜读不如月春风三昔有华阳真逸今惟员峤老仙悬小余嵗拈先我两年送魏録事君去民吾州録事亷平心决蛮触恕笔谳髠钳守法仁人勇持身处女严城中旗榜盛不欠恶诗拈题竹溪近藁二首上翁新授字字费精研韩婴岂敢为郭象安能呕呕心多警语或疑枕膝有传溪僻何日真乘入剡船二久譲墙低怯浅攻白敏居常嘲杜甫愈谦自説效卢仝三千首探骊颔宝九万里搏鹏背风欲往从之翅短碧天无际海连空平舟塲为郡人刘某言某有客曰玉一再斑荆语而别余赠以二诗有卢绳孙贡士过门余倒屣平舟者乃其翁也葬霍小诗还贽州牧有佳客爱吟老义句犹记照隣文吾无恤孤力懐旧意空勤次竹溪韵拂尘犹认壁间题于何林叟自拾却遣白也新诗追鲍庾迁之自叙本重黎不知在牛栏更向西采荔二絶日三百颗沃馋涎肘后丹方勿浪传晚与放翁争旷逹荔枝颠向海棠颠二思莼羹豉辤京洛为海棠花客剑川帝悯后村翁老病即家除拜荔枝仙和族兄计院二首虽存阙北王君公巳隠墙东下首阳谁拙工兄徤享年过夀蓬客嘲宾戯都休管双耳新来渐二畴昔曽赓殿阁凉君恩重管旧诮贺八帷宜道士装社里戴花差彊摩抄璧记懐今昔次韵竹溪剥啄谁欤没膝泥斜封犹胜来仅糁黎暮不记蓬莱路竹溪除司封郎中走笔贺犹记摛毫侍玉除溪傍久白首冯唐顾问初无书不应更作含色香送仲晦徐监丞曩岁屡嗟萧𥙷郡此行稍喜居中清议从来在泽宫未必诸生无郭泰遥知共起淹中蕝不必畦间拾翁𬒳㫖趣行和计院兄韵耄耋即今同队少宗盟扵我数年加陈根尚新咏真堪续棣华狂老监犹嗜酒生花何时手板抽还了杖履追随莫去家二李邕眉宇误人看敢翰此去向来上雍从和銮如前梦乌不相㝷待嵗寒临𨳩酒禁人间不似醉乡寛行期一首同登市骏台栁邉花底早朝廻仕如枘凿难投台身几麾招老去来近恩旷傍吾岂敢居枚叟右应猜暮年怕与家山别门外弓旌莫苦催挽栁斋陈公四首夹辅曽调鼎分忧屡建牙虏犹闻范老盗亦説宗爷公晚参黄蘖人痴望白麻临岐郄荤茹应怕念头差二已老乌衣巷何心虎节门子寕无可毁公尚有流言客散翘材馆樵窥独楽园空留殿后者头白赋招魂三昔有罴当道今无雀可罗愁遗公已矣殄瘁国如何末句拈花笑前知曳杖歌晚交帷赵子曽作诔丈么四受学龙图老于今五十春常为惊坐客不比扫门人荐我烦金口酬公盍身自怜双鬓秃扶惫演恩新酬浄慈纲上人三首参寥灯一点不审是谁传晚识纲书记元来在汝邉二和靖肘后诀不曽埋土中烦师试㝷看㝷得报衰翁三社友携诗访怜予满面尘么么今出局不是社中人挽闽漕章吏部二首邂逅曽倾盖殷勤许制铃荣枯一炊黍聚散两浮萍方喜占郎宿俄惊陨使星遥知华表路新种短松青二昔我如氷冷惟公独嵗寒杯难洗马鬛箧尚宝龙团吟笔兄谁和琴予忍弹蟇陵百余里欲往愧衰残洛浦善先长老赠诗自方无本惠勤安知先长老不是昔勤公尔有五七字今无六一翁二入佛名无本归儒字浪仙韩公虽稍黠不晓句参禅答番易使君胡直院二首老欠人书债帷公幸恕之不逢斵窓处即值揽衣时胆薄书行诏才怪倚合诗自怜双鬂秃犹忝为军随二久别番君国山川逺间之惟应残梦里壹似旧游时方草淮南诏难酬渭北诗都忘今契濶但记昔追随壬戍首春十九日锁宿玉堂四絶无情莲炬剪将残有様葫芦画不难尽笑翰林麻草拙谁知老子布衾寒二十年前已卜蒐裘老恋君轩不自由衰飒秃翁垂八十四更烛下作绳头三师罪我当犂舌贺母嗔儿欲吐心老去未偿文字债始知前世业縁深四捣肾搜肠极苦辛先贤曽叹费精神瓣香重发来生愿世世无为识字人二月二十日再锁宿四絶角门闭了晓方𨳩坐捻霜髭尽雪灰纵有浩然堪共直法严不敢唤渠来二忆昔初寒已拂衣当时曽悔出山非而今老去了𨳩尽荼梅尚未归三才薄何堪草雨麻封题进了鼓三挝平明掣锁无公事闲看金鱼嚥落花四上水舡湏寸寸挨摩挱空腹愧非才热瞒舍下痴儿女道是先生视草来送邓侍郎追陪豹尾恰踰年刘臾安能望邓先圣主忧贤对诸公祖道羡登先降庚寅嵗虽相似甲辰自风雨满天春水濶不知若箇是君船三月二日𬒳命祈晴上天竺舟中得六絶句手冩八诗寄耳聋三日惊何湏论句法年自譲吾兄二浪説无文字楞伽面壁看元来有懐挟一世𬒳麤瞒三无尽谈空学纵横胆似天如何兠率説不肯许他禅四寥昔十年字新今百八篇男儿自传世何必託坡传五僧句多枯藁舟公锦绣堆如何渉吾地咄咄逼人来六本小家数韩欧秀才二公需作料勾入集中来恭和御制进读唐鑑彻章诗恭惟皇帝陛下天纵将圣日临迩英以唐鑑书命儒绅读之清燕慕正观开元之全盛思致隆平覧元和会昌之中兴欲追前烈然其身修家齐惭于古训其治少乱多可戒于后人忠哉臣祖禹之格言参以我本朝之成宪史明乎得失不逃王取舍之间学典于始终无待䛕儒诵説之助徒持浅陋适际休嘉宸奎分云汉之章帝天之宴遭逄希濶钖赉便蕃譬鼠饮河已过满腹之量如蝈鸣夏自声深感跃之情谨昧死仰和圣制一首陈谢以闻无任瞻天望圣激切屏营之至考详事炳蓍龟精论微言训戒垂度賛元和中兴业证开正观太平基覧披贤似铜为鑑顾问谦然木就规孤逺䛕儒叨执卷白头两和缉熙诗进读唐鑑彻章谢恩唐律一首二十韵勋华嗟已逺最近莫如唐祖禹忠于宋云周监有啇虽然张万目终未立三纲正观𥘉勤恤𨳩元未怠荒録忘曲江献镜惜郑公亡节镇私斋钺兵权假贵珰甫闻平夏蜀㝷又失河湟厯厯前朝事惓惓治世防几年藏秘府一日进华光主圣勤稽古臣愚值彻章重瞳悉该贯呐舌愧精详前接䕫龙武后陪鹓鹭行舜歌奎宿灿镐宴天凉凤分新焙鱼须出尚方玉骢五花白寳带万钉黄内醖霑宣劝朝衣惹御香染孺乏才藻𢋫载仰明良㧞櫂由民伍推迁侍帝旁荣犹恋旃厦惫不任簪裳尚念申公老非如贺监狂恭和御制闻喜宴诗叨蒙圣慈赐闻喜宴御书圣制诗一轴者仰惟皇帝陛下䇿多士于汉廷宴嘉賔于镐邑儒待霑宫花绫餤之荣帝庸作歌俪仙籍恩𫀆之句下烛稀濶罕逢位虽忝于论恩材有慙于赓载輙忘固陋恭和御诗一首昧死儧尘乙覧无任瞻天望圣激切屏营之至冠圣世君师自铸颜海运而南六月衆星环宴开镐邑升平际乐奏钧天缥缈间蒙特起羡他先辈夺标还长老住寕国光孝寺併题雪矶二絶去春蒙尹召曽一泛湖光和靖应相笑君房有许忙二占㫁一房居矶邉足钓徒如何贪出世亦典了西湖三昔把钓竿垂今拈拂子挥矶邉沤鸟问师出几时归皇女周汉国端孝公主挽诗二首孝谨亲颜悦端严妇徳修鹊桥犹纪节鸾扇忽惊秋鲁笔王姫卒湘絃帝子愁愿言寛圣抱已返蘂宫游二甥馆恩通内妃茔诏卜邻来应自仙佛去尚恋君亲望送龙绡湿封崇鹤表新不能秉彤管羞愧作词臣寄肃翁紫薇年临镜学施朱不信人间有彼姝瞥见内家眉様别回看镜里是村姑过建阳城郭依稀人物改桥邉感旧一销魂小童子已成黧黒久寓公惟见子孙耄矣千丝羞覧镜去之三记尚攀辕当时手种花无数问讯而今几树存无题一首毫挥万字思如泉曽映金莲读奏篇藜杖方燃芸阁上叶舟忽傍钧台邉诗成渭北空相忆谋寝淮南恐未然君去吾当从此逝未知握手定何年挽林侍郎二首端平𥘉偶忝朝班亲见仙枝折广寒揭晓名高推虎榜凌云赋奏动龙颜烹桑犹记攻京尹諌草何妨上史官膜外浮荣姑勿论长留公是在人间二龙墀元㑹日千官拜舞奉尭樽问周大老今安在指鲁灵光尚独存次对职清褒橐从中书君秃愧自怜洛社归差晚旧话无人可共论和吴警斋侍郎二首抽得不赀身惭愧君厚恩老臣扇障絶胜一青扶安用两朱轮门无造请冠裳懒有昭回翰墨珍道是全人吾岂敢温公才做九分人二帝悯龙钟许放还梦魂尚记侍威颜难陪贡禹王阳后犹在申公辕固间昔领羣仙上蓬岛今为居士老香山痴年八十官三品不欠浮名只欠闲挽六二弟二首三良尽龙钟一老存瓜稀悲摘蔓豆泣惜同根空遗恨连床不践言奈何令杖者要绖向寒原二向来造诣极深醇土苴浮名贵重身无愧里中称正士有辞地下白先人大招谁识三号礼小歛惟消一幅巾老别亲朋犹作恶可堪白首哭天伦送陈郎玉汝赴淮南计幕台使方求助征鞍倍道驰君懐翁定省吾念女伤悲玉塞烽全少金闺籍未迟暮年怕离别计日数归期挽颜尚书二首忆昨端平际烦公尹帝京觧絃三辅理免胄一军惊举国言尊勇无人议敞轻如何开济手寂寞向佳城二昔有颜光禄依稀即此翁祖传孙愈盛官与姓皆忠遗训言犹在楞伽读未终遥知空巷送笳鼓咽城东次韵徐守宴新进士银𫀆鹄立帝当阳曽看天街马缀行一鼓诸君俱作气七襄吾老不成章先贤肯靠三场饱男子湏留百世芳学取侯家棋埜様奏篇日月可争光挽李直人上将驰齐币元台助麦舟乡评荣此母治命买新邱夫婿于陵子郎君定逺侯嗟予衰甚矣不及醉原头寄题上饶方氏野堂尊君曽索野堂吟忽忽归舟忘至今旧有田庐无偃仰新移花木已幽深逺书来责订金诺拙咏聊酬挂剑心行尽四方垂八十始知朝市愧山林子真子常饷双鸳将以五言效颦三首以谢重重金殿里锁向帝王家纵得游灵沼何如睡暖沙二栖非梧不憇渇以醴为浆回首笑鸱辈方争腐䑕忙三顾影矜毛羽晴川偶泳㳺不知谁打鸭惊去不回头赠四明余天与七聚帷莆最僻穷四明狂客此飘蓬圣门性命言罕俚俗支干説未通子术纵高季主吾年已老公贫家无处撰车马草草搜诗亦欠工送郑甥主笼溪学去年殿上侍天颜亲见龙墀拜敕还瓜地我归芸圃杏林君去主荒坛春光已过三分二寒食都无数日间天气未佳宜且住老来不喜听阳闗书近事二首壊局今犹劳圣虑穷涂自叹失人心贵曽颛面居金鼎謪尚扵飞恋绣衾罪大栁下恩寛许卧古藤隂殡时帷有青绳集此外应无吊客临二石卫尉家先没入黔娄生处亦诛求客嘲未悟漫天戯鬼瞰皆知偃月谋不许他人分越国预拚异日去崖州傍观莫枉为酸鼻鹿死无魂岂有愁送勲姪之官嵢峡五言五首津吏难绳束滩舡易覆翻能除一方害不忝二刘孙二李下与瓜田嫌疑谨未然先贤监竹木不食笋多年三幞𬒳囊书去讥征市与闗姑全蔺卿璧勿买郑商环四机难下鸥鸟察至见渊鱼何日抽回去商人愿出涂五太守今元结论交四十年汝行勿前郄如在父兄边寄题小孤山二首鼻祖耳孙同嗜好买山世世种梅花直从和靖先生户割上寒斋处士家二梅花种子无穷尽和靖何曽占㫁休若向鼻端参得透孤山不必在杭州奉题付珠二首象冈得来还失了寒斋拾去闷藏之临行此物犹忍不付他人付二儿二𥘉祖西来但指心大光明藏在胸襟世间盲汉浑忘却误向骊龙颔不㝷后村先生大全集卷之三十二后村先生大全集后村先生大全集卷第三十三后村先生大全集卷之三十三诗信庵丞相爲余作墨梅二轴谢以小诗天卑村翁一段奇发函虹气贯茅茨肯移金鼎调元手爲作玉龙檠雪枝絶艶从教百花妬秘藏莫遣六丁知信庵丞相亲分付么去花光与𥙷之挽长楽王明府奉常龃龉坐刚膓月旦评君小奉常父子相传似孤竹越鄞两处有甘棠人间梦事一炊熟宰上埋辞万丈光曽识尊公与贤叔薤歌吟罢意凄凉题梁抚干见一堂勇归陶子元非矫素懒嵇公每不堪僧贺新堂𥘉见一友忻旧径再开三渠侬去矣涯之北此士哉斗以南遮莫肯招房客老夫或可作同参送古爲徐聘君少君早有箕山志昔者闻之西涧公倾盖无増赠程子式闾犹记吊林宗老夫久矣植其杖此士孰能招以弓耄矣心知难再面乱山千叠暮云浓梅月爲蚤虱所苦各赋二絶劣知针栗大出没似通灵不但能膏吻元来善隠形二稍出床敷上忽逃衣缝中説丈真有理字汝曰跳虫右蚤汝图膏血饱吾惜体肤伤景略扪差快宜师扑不妨右虱觜利锋铓毒形微胆智麤近縁司諌领游戯相君须天台杨景清以所进春秋发微示余輙题小诗其后奏篇久矣彻凝旒谁信栖栖负笈游新义书之于简策微辞知我者春秋即今未劝迩英讲他日应烦掌故求厯数先儒多晚逹前孙明复后康侯教授方君孺人刘氏哀诗二首古昔尊年徳今谁问孝亷空烦推毂荐不合相轮尖郕叟行歌楽台卿自志谦嗟予老而秃何以发幽濳一伯姊真贤妇闺门行可师虽从合祔礼似欠悼亡诗壁已空遗挂碑谁𥙷色丝嗟乎何及矣托此识余悲西齐西齐残月上窓扉犹记挑灯共捻髭欲见阿连帷有梦老人无梦亦无诗题临江郭君季韩文卷二刘三孔萧条久直至君家擅俊声挥尘旧曽参宿老吹箎蚤合和诸兄恠来度度观诗好闻説人人有集行欲荐子虚无气力津亭折栁若无情送陈讣议澈赴边幕二首出久孟隣争吊贺去迟防墓毕封茔枕戈肯把棊消夜落笔皆夸檄愈风乌幕乐哉賔与主哀行矣孝移忠江东将相俱人杰早向明时䇿骏功二边邮京递近如何警报全稀吉语多上説君王自神武下云宰相已安和子方盛壮宜乗塞吾龙钟懒出窝若谒翘材问村叟为言颜髪转苍皤澜湍送葬一首幽室朝方闭禅房夕已虚反虞儿草草受吊女石小难镌志庵荒少送车老夫诗与诔泉下亦知无送徐守寺正二首楳埜先生子象贤向来心印得单传谚云蜡烛真矣罚止蒲鞭亦肃然执贽客多樽有酒诟租吏少无钱玺书底事催归急不许邦人借一年二闻道君侯欲觧麾士农攀卧共依依野人恨作滕民晚州牧能如结辈稀虽有荔枝懒包贡亦无薏苡可归诸公万一询衰朽为説羊裘坐钓矶送雷宜叔右司追録老恋明时未拂衣留行无勇惜君归和于朝喜羣芝聚减却春因一片飞坝岸柳禁频折否元都桃恐再来非东皇太乙方行令寄语风姨且霁威送卓漳洲二首鞾袴偏禆谒旙花父老迎跖徒方攫市结辈忽専城勤拊无损瘠寛征有愿耕遥知南诏路来往渐通行二调发烦三郡跳梁满四郊欲平録林乱先革白茅包清昼狐归穴和风燕返巢姑行龚遂策不必待锋交题王推官应麟诗卷忆与南宫共説诗伤心嵗晚故人稀昔如幽谷鸎相友今作辽天鹤独飞絶喜王家生福畤固应米老有元晖不湏更傍人篱落名父亲传夜半衣问讯竹溪二首举子穷通占得失词臣进退繋汚隆拾青伊辈俱上饮墨夫谁不热中有太学生笑韩子为西崑者谤欧公他时陆氏庄相望始騐先生造士功二几度书来説乞身果然跳出软红尘推黄梁枕了无梦对紫薇花他有人杜老诗犹懐主相瞿昙法贵等冤亲竹君樗臾俱强健天遣相从寂寞濵方䝉仲秘书衰诗三首万驽骀里一龙媒朝发瑶池暮玉台介甫尤称原妙质资深亦叹轼竒才席前宣室思渠久帆近蓬莱作么回此去不应重谪堕海山笙鹤待君来二喜黎向石渠岂知仅拥两轮朱非为郡失好太守便恐世无行祕书酒债双鸡惭薄薄表论一鹗谩区区即今交道尤难恃试问原头几素车三平生最爱鲁公知手简村翁语极悲海内竒才都有几世间瑞物不多时君归上界骑驎去客过新陵下马谁笔秃无花衰久矣可堪拂拭作铭诗闻竹溪得玊局祠二首溪上人来暮叩関殷勤一𥿄报平安甘泉宿老求闲局若县仙人有废坛拜敕定㨿新紫氅捞斋应许旧黄冠氷衘怪得缄题异自起唿童剪烛㸔二诸将时时送捷书未知西事近何如剑関昔有豺狼守焦获今无玁狁居全盛海常多剪伐久枯庙柏再扶疎汉家似欠相如檄岂特殊廷要扫除即事病索人扶乃寝兴高楼咫尺少曽登思悭惟有吟差长睡少方知老可憎榾拙成灰犹凛冽茅柴似水亦瞢腾暮年临履常兢戦未敢荒唐说葛藤挽林新思君用汗血早曾空北野苍颜晚始对南廊风云志懒功名左月旦评佳意味长玉镜相从归吉兆锦衣不待拜高堂吾铭未必堪传逺留与贤郎自表冈方氏姪女良诗少也矜华整俄而扫艶秾吾常才道韫汝竟妻南容薄味寕蔬素流芳欠管彤伯兄与邱嫂净土必相连再赠月蓬道人谢公早有逺志陶子晚知昨飞帝允我乞骸疏汝见吾衡气机二还笏去矣休矣加璧其然岂然人间有痴顽老天上上无愚懵仙七十八咏十首大綘县人五岁小鲁申公二年楞严已难笔受尚书尚可口传二年八十官三品酒一斗诗百篇羽化尸觧等耳宫锦渔簑偶然三新贵九迁三接故交百不一存老子进爵曰子小孙娶妇生孙四傍人贺我过省此老矍然失惊不曽西山纳卷如何南宫奏名五早退似见几者晚缪可追悔哉已戴华阳巾去肯扶灵夀杖来六竹杖下沈酣者洛社中起舞人与籍糟汉通谱是灌花翁后身七红緑各萌春意朱紫争叙年劳钟馗七老八大无人与换蓝𫀆八心炎宠辱交戦骨朽是非乃公物议粪土伯始史笔芳馨两龚九慕赤松子辟谷学黄冠师飡霞更无半空鸾鹤何异深山龟蛇十泛爱亲疎平等任吟古律不拘武公耄犹戯谑白公老尚嗫嚅挽意一徐枢二首苦言玉座常追忆坚卧蒲轮未易招昔喜凤来韶石奏今愁鳌去海山揺覆瓯望絶民无福亾鑑悲深帝辍朝欲向蟇陵巵酒荒烟衰艹路迢迢二长公宿草㡬番春犹幸天留一颕濵士欲捧盘定盟主上看折槛记忠臣翟门昔有张罗叹徐墓今无挂剑人夫子雅言武公谑㝷思一一可书绅答王与立上舍汉唐科目各招延中者端如拾芥然明水赋曽拘八韵大廷䇿亦限三篇窃窥古调谐轩律留取高吟和舜絃圣代作人添舍法祝君走马止三年答林祖武向来思钝费宣搜不觉呻吟到白头曽与廼翁分雪案今看吾子烟楼晚多借月留云作却悔升天入海求大有英才𬒳诗赚岂如黄册取公侯春寒一首拨尽寒灰转凛然抛书数息煖丹田蛩吟近作胜前作鲸吸今年减去年薄粥聊煳鲁公口重裘犹耸孟生肩几时风日研和了乱插山花借草眠挽陈检一首坊表犹元老郊恩自复斋羙材淹选郜拙宦忤铭台尚意氷䘖改安知玉树埋吾衰阻临穴挽友想余哀首春九日寿溪三絶只手经营费拮据十年栽接稍扶疎犹嫌桧柏纯苍翠白白红红问数株二陶子经邱又㝷壑龎公上塜亦携家可怜春事今年早落尽桃花落杏花三渇饮茅柴不计杯有时跌倒在苍苔松风浩荡俄吹醒安用笼巾拭吐㢤题林文之诗卷二首叔季词人杂雅哇喜君诗卷羙无瑕朋侪郄走避三舍句律新渐成一家肯学小儿烹虱胫要㸔大手抜鲸牙村翁岂敢持衡尺直为痴年两倍加二君豪自合相推逊吾老犹堪共切磋有许竒竒并恠怪直将少少胜多多风人所作葩而正治世之音楽以和他日薫絃要赓载勿为处士五噫歌送欧阳上舍梦桂许奉太夫人以往欧迎大君子而行无慙当日四门祖起敬同时六舘生反哺儿怜亲老大将雏翁喜世昇平刘诗未必如韩笔聊见临歧折柳情失猫一首周遭闇室工诃夜偃息朝檐喜曝晴𨁝跳似猴难摄伏縦擒无鼠敢从横侬贪梦蝶防闲弛汝薄鱼餐去住轻赤脚苍头俱失察主君姑息不湏惊和外弟方遇立春脱髪纷纷雪满簪逢春非复少年心旋分菜把来穷巷遥忆花枝满上林寒拥絮衣看谒懒老耽绮语业縁深竹居东道风光主乞与甘棠蔽芾隂送海豊薛县尉境与潮阳接传闻盗已平丁男无转徙弧卒有来迎东作千村急南官几箇清亷材遗训在弩力继家声送方善夫赴鹭洲山长二首奎画煌煌天上来遥知系马向堂堦官衔恠得淸如许文馆虽然泠亦佳尚论乡先宜合祠旧潮学各分斋未应久作诸侯客帝有薰琴待汝谐二柴门病后少曽开今日人扶出郭来君奉潘舆贫亦楽我贪汉藁老犹獃明师不惠无髙弟大匠何尝有弃材若见蓬仙烦问讯掉头一去几时廻老病六言十首呈竹溪贱臣通金闺嵗先帝凭玉几年韦曲桑麻如旧茂陵松柏参天二恰则垂髫两髧俄然揽镜千丝昧老𣆀守黒义动墨子染白悲三昔似子期善听今如祈父不聪怕有学人问话向道老僧害聋四射风心法未亲读蝇头字不真顾我八十余老见公两三分人五存三四齿皆碎落第二牙尤衰渠能更斫鲸脍何不姑食肉糜六萧察数歩闻臭荀令三日犹香老子年来鼻塞不分鲍肆麝房七客来怕折枝揖诏下尚扶杖观佩吕翁一瓢易悬季子六印难八七窍岂堪频凿百骸渐觉不仁若非右臂作字迺公已是废人九识郑尚书曵履嫌高将军涴靴难伴小儿上树且饶跛子㸔花十假合幻躯难靠夭夀定数熟逃屈子大招奚益渊明自挽最高竹溪再和余亦再作帝率耆英入社攀留穷鬼忘年华胥国在吾宇桃花源有别天二老丑难瞒青镜纯白不生黒丝露顶秃鹙堪笑垂头病鹤可怜三海潮音入佛耳薫风句逹帝聪我已阳喑不语君无借听于聋四薄雾乍舒乍卷空花是假是真昔曽有刮膜者世岂无明眼人五谨守三缄晚嘿仅含两齿早衰先贤食粥乞米獃汉炊沙作糜六𥿄帐参梅花观铜炷柏子香适梦游旃檀国觉来元在禅房七竹马恍曽聚戯金鱼从美外观随柱史青牛易骑仙黄鹤难八掇英可以忘忧採薇可以求仁忙杀遮西日客愧死攫白昼人九舍车出郊歩屧繋鞋入院不未妨扶九节杖似曽踏八花磗十谁能遯而无闷吾非恶此欲逃下寂寂人少花间累累冢高寒食清明十首时节浇松近人家擘𥿄归但知题墓好不笑乞墦非二原沉向九死巳千年有水皆争渡无材不三老人七十八佳节一百五丁寕海棠花更可数日不四唐朝知制诰多付与诗人岂有飞花句虚为起早臣五当年传画烛帝遣快行山斋卧自结六只靠诗娱老安知病着身不能繋白日且可买青春七杨栁堤边立荼架下行不知一遗老更看几清明八向来称合老归去作园翁须髪已华皓紫薇药应红九村酒家家熟溪船处处通香山妄分别学士与翁十轻薄坠鞭子清狂谒水生如何老杜也作丽人行春早忽雨五絶秧愁晴暴死花怕两催残野老非常天公不二何尝饱春隂忽又晴一之其可再四者毎难并三雨似黄流决云如黒汁翻未言豊九扈已觉饱千村四周匝荒原徧延縁断港通马鬃渠有力龙骨尔何功五鲑菜馌耕者鸡豚赛社公不闻车轧轧但见鼓冬冬迎居厚第二首少日鱼同队中年雁失群寕师椘胜舍不羡洛机云春梦谢池草氷衔汉合向来麾节处尽说小冯君一昨传修觐明朝说祝釐予归寕悻悻子去亦迟迟已草引年疎重吟听雨诗如何无一字端的报来期真珠花匝地无人管逢春作意开得非廻合浦又似下瑶台点点垂鲛泪累累夺蚌胎主君休爱惜曽累伏波来挽郑判官族谱康成裔先儒谷叔孙汉廷无表荐鲁壁有书存莲幙翻留滞萱堂废凊温吾衰慙宋玉不觧赋招魂后村先生大全集卷之三十三后村先生大全集后村先生大全集卷第三十四后村先生大全集卷之三十四诗纪游十首倦后入蒲翕欣时出草庵偶圆灵照话亦于善财参二扪萝伏虎岩把钓斩蛟潭偶有樵夫过唿来与共谈三昔与二龙友同㝷九鲤祠百身何可赎一老偶然遗四二客如龙虎同登蠏井颠吾今成聱叟渠久作飞仙五北郭西郊外聫鞍共探春惟应旧猿鸟犹记两诗人六箧有亾友诗愈久愈鲜健不归芙蓉城定返灵芝殿七照眼园花发伤心墓草陈君谟两字谥廷叟九分人八轩豁百觚量昻藏九尺身如何天夺尽真率社中人九自为遗老传或入少年丛我已无同辈谁能起此翁十由晋以至唐几人作文字前有酒徳颂后帷醉乡记和徐常丞洪秘监倡和四首一着能回一局输安危岂不繋兹儒楽卿昔去曽入海老监今归但乞湖阮子杖挑聊共出麻姑榼送不烦沽二仙占㫁壸中景不许长房跳入壸二纷纷博局迭嬴输孰是真儒孰盗儒履道宅佳多辇石辋川亭巧恰临湖可无诗唤刘郎和偶有钱同郑老沽却笑吴儿拚命者潮头如屋靠腰壶三孤忠鬰积未全输臧氏其如命世儒归治隠栖秦里去留遗爱葛仙湖一辤吾已抽身退十袭公非待价沽大手㑹当摛玉检窭人只合传氷壸四公诗妙巧过般输蚓窍何堪和大儒岂敢分庭鲸海颇思越邑会鹅湖薫莸年老迷香臭酒脯市沽病起带围浑减尽免敎人诮腹如壷又四首一咄咄清流久灌输帝虚馆殿待名儒纵岭未抵䲭夷泛太湖青史方将观晚节黄封材沽书言耳重知君意怕听朝鸡与漏壷二已藁忠言未及输岂知穷鬼廹㬬儒诸生蕝就野一束刍留孺子湖室有瓶储聊自给帘夸椀人沽风涛如此行何适犹幸中流得一壷三薄收仅足了冬输晚觉明农胜业儒稍喜尘清峒更祈田熟似苏湖小舡杨栁阴中泊大斗杏花处沽游野归来天欲雨云边玊女屡投壷四幸与再榷与三输半犹堪活窭儒寕揖刘郎归濑昔于孟觅崲湖杯中王至休醉饮膜外名虚不必沽晨出作劳宵穏睡管他布谷更提壸赠碧眼相士六言二首耳白无盖世名眼碧有竒中语老夫定非醉翁人莫是𥘉祖二荀卿子论心形许负书说气色我虽看未成碧检校樗庵花木二首我与兹山殆有縁手裁一一已参天主林神黠佛老树精乖意是仙留客㸔花聊席地课僮浇泉丹成未可匆匆喫且向溪邉住十年二林宻山深客少过暮年杖履此婆娑桂𨳩香窟桧长高于窣堵坡不记元晖红芍薬且栽蓑荷圣邱未必知为圃何似姑师郭橐駞送龙岩林主学官冷君行勿鄙夷儒风未有盛斯时进青衿子陈新义为紫阳公广旧规然否听人来议政尊严无士敢嘲师荠塩堪饱芹堪采况值文翁适拥麾北苑一首舂汲常分任巾篝久服勤汝何慙络秀吾自志朝云客送西州路儿封北苑坟凄凉蒿里挽未必九泉闻即事医书攻百病惟有老难医雾眼朱成碧霜颠涅不缁炎凉苍狗变光景白驹驰怱见镜中者惊询汝是谁暮春一首谢馆王亭安在哉荒村亦自有池台苦嫌野蔓萦纡竹甚爱残花点缀苔老送病来推不得欢随春去挽难回未应寂寞无心赏墙下葵榴次第开漫兴一首经行中野多新塜检点高阳少旧徒纵不能陪雍礼尚堪添入洛英图爱东臯子生沉醉慕北山公死谥愚赖有小诗自陶冩何湏着论学王符安溪黄明府得水次徐常丞韵一首宰公心印佛心慈吉兆前知抱送期喜溢亲闱占鷟来从帝所下骑麒芝兰庭户芽初茁荼堇原田变饴加我数年渠稍长要看丱角出吟诗锦湖新亭告成宸翰大书水村二字以落之二诗輙附贺客之后暂辞玉笋眷犹浓朝野皆知不世逢贺老曽求湖一曲希夷亦乞华三峰凤衔奎墨飞华扁虎拜觚稜折御封帝以此翁深易学除官壹似郑司农二自説秋豪尽帝恩煌煌㬢画照干坤偶留佳客常投辖怕碍游人不设门枕曲先生传醉种咏梅处士有诗孙何湏更羡东西陕君管南村我北村二和主人卜昼衆懽浓今孟尝君岂易逢涨水已堪航别港宿云何必㡌前峰三千客各闻风至一曲湖胜裂地封小试此翁𨳩济手不妨行乐不妨农二四傍山色青环郭八面波光练抹坤天造居然成别墅帝招未肯入修门爱莲岂欲希周子起蕝终难滞叔孙介甫争暾人已笑老夫安敢又争村三和野色湖光淡复浓阿香神爻巧相逢金箆莫辨理中树蜡履难发汉上峰帝眷驿驰丹诏问客归亭有白云封邉无牧马村无犬撃壌何妨作老农二撃磬何湏入于海括未免取诸坤㝷盟今已白鸥社待诏昔曽金马门鱼戯罕逢同队子鸡窠㑹见二毛孙两翁未易分优劣一楽山村一水村四和鲸吸仙人饮兴浓尤嫌恶客懒迎逢逆风弱水三万里梦雨高唐十二峰诗派相邀容入社酒泉虽逺愿移封葑田毕竟胜高仰犹可躬耕佐大农二临渊细味心亨坎卜筑先占地势坤説易何妨遇于野谈元亦入妙之门赐金莫惜娱賔客堆笏犹堪遗子孙不比酸寒杜陵老破茅草屋傍江村五和雾扫山如泼黛浓一开口笑古难逢耕种桞辋川水大急移莲玉井峰甚爱名花当辇致逺求佳菓莫函封人生惟有田园楽未可轻将仕易农二江湖浩渺常存阙云汉昭回妙阐坤妓或携来安石墅客谁畔去翟公门戴花老岂非同姓拾穂翁犹有逺孙杀马毁车吾耄矣尚堪扶杖过邻村席间次水村主人韵游人似蚁磨边旋惊恠壸中有别天鉄画谁如奎画妙锦湖赛过鑑湖贤悬知星照严光瀬不管江通鲁田昭代未应无狗监诵公新作冕旒前挽郑计院方与誉髦连茹进忽然避弋下乔来空令归访盟鸥社不使重登市骏台古有孟尝能好客今无鲍叔肯分财吾衰难秉铭幽笔短些凄凉不尽哀答林文之笔势翩翩渐入佳晨檐怪得鹊查查劳谦君子方求益老秃中书不梦花商颂以前殊简短卫风而下稍淫哇鹤天鲸海无边际莫费工夫纳百家盗发蔡端明墓一首和竹溪䪨忠惠松揪过者钦谁知藏伏祸机深英魂久向兹埋玉佛面今为汝削金下马三号空枚泪磔蟇万叚亦甘心迩来野外无全冢谩使闲人愤满襟又盗端砚一首衣孔履世犹钦此砚随公岁月深璞羙止縁鸜眼价高不数褭蹄金虬髯尚破偷儿胆麟笔曽诛贼子心今代安知无隽尹传经决狱肯披襟送方漳浦颇闻送者诗盈轴我有樵歌子试聴岩邑虽然人所畏畬民均是物之灵二升饭了宫中事一字亷真座右铭见说守侯如召杜㫁无走吏至公庭和林太渊二首端舌本钝如槌自画村眉不入时门巷张罗宾客少车轮生角仆夫悲共游洛下凋零尽末向巖头嘱谁爲吾子师余岂敢伊家元有大宗师二声籍甚自髫年圣处闻之于膝邉庙瑟久无人续国棋谁与子分先书经秦火讹难读钵至曹溪靳不传功行满时笙鹤下未应山泽着臞仙禋霈进封一首忽得中都讯纶言下玉墀名为开国子实类出家儿不记操麻卷犹堪谱荔枝吾方抽手扳谷璧欲安施目疾一首疾起自肝家眵昏认物差昔如虹贯日今隔雾看花瞑鹊惊飞匝凉蟾瞥露些庙堂见章奏应笑字欹斜送游潮洲二首霜简刚言璧有瑕清朝耳目不应差醉翁絶少环滁饮范老何心庆朔花省库钱皆留享士高斋琴却带还家邵平旧圃元无恙未必封侯胜种瓜二虽森画㦸惟清啸因讨红巾有雪髯孟子曽称伯夷隘汉人亦议弱翁严交游皆叹遗公误怨犹言太守亷可惜遒人官久废此诗湮鬰在闾阎左目痛六言九首深碧非少林祖暴赤疑归宗僧何湏近青藜杖不愿如紫石稜二亲灯似鸱撮蚤对卷如獭祭鱼今已作白头观昔曾校黄本书三诗到歌行尤妙传与国语并行艰辛张籍病瞎浮夸左丘失明四昏花废干禄书麻嗏类辟瘟符草字见嗤醉秃小楷难付官奴五晚嵗甘为瞽史前身不是离娄喜𣑽夹书送老恶巾箱本如雔六儒医诊肝脉去小童负薬笈从吾寕作一目鬼古曽有独眼龙七熏目不欺暗室呻吟少下禅床悟后尽除业障定中或放毫光八早眈蔡谱华妙晚受𥅆书深长始悟擘红异味不如守黒单方九阁上束三千卷墙角弃二尺檠此玊函方不载无金箆刮亦明后九首宏景已上矣天子书久无之怕骑瞎马浪出安用二经来葱岭絶域书出汳县古家饶君一目十行如彼千疮百孔三痛定偶成短梦惊廻如近清光黄怕牙箆𨳩卷绛纱玉斧照四夜眠便甘菊枕晨起避凌霄露倍尔雅几委顿註本草不宜误五力疾搜膓草制忍痛捻髭改诗铁灯檠我同好金莲炬𬒳一时六黙黙回光反照津津勿薬有喜八荒入吾闼中四海在我墙里七坐井成小眼孔面壁得大医王净洗三生热恼不烦一服清凉八老去具一只眼向来隔几重膜尽见夫子宗庙遍观弥勒楼阁九吾今垂老示疾君昔与人作縁尚能续华陀传何敢负宋清钱陈佐藏之温陵鬰相门望新书在所衔昔随翁出宰今见子封男大録䳱行至遗民马首参撃鲜良不恶何日返槐陈郎玉女之官择地喜将父戴星勤坐曹阿奴巳伤锦君子好更大尹征求寡先贤橅字劳直湏琹调古莫倚棒头高目痛一月未愈自和前九首开之则新生犊闭之则入定僧有时起瞻斗极有时遥望觚稜二悔名草木鸟兽住校亥豕鲁鱼识字惹客问字懒书怕人索书三隘矣匹夫疾视鄙㢤主父倒行止酒看花溅泪吹见月羞明四无复燃藜照向徒以亲灯观符掩卷嫌秽史骂元老奴五须眉似是绮皓耳目已非旷娄受明上座顶礼老公讐六耄及嵗不我与眼空吾谁适从䝉叟逹观鹏鷃子云自视蛇龙七静中面壁打坐后抛书投床认自家一尺捶管渠侬万丈光八朱颜无薬能驻白髪縁愁许长昏昏枉读万卷起瞻四方九乍可频看短剑渠肯高张长檠已与鸥盟浩荡鹄立通明又和后九首觉性灵明自若本心利欲食之大观如梦如幻坐忘坐驰二学仙烧汞成灰学书埋笔爲冢羡关尹喜见聃希颜氏子瞻孔三寒儒赖有雪映贫女那无绩光千眼今依佛阁重瞳昔侍舜廊四康术鹰眼不化处仲蜂目亦露我有自观人诀汝勿为相误五简定字黒屏倒月蚀诗嗜学心无止法读书眼有还时六入槐见茅觉徂恕喜脱离黒暗狱中透入光明里七自遣病魔不干薬上薬王洗眼菊泉旧本照懐蓉月新凉八浮云月之障碍䝉气日之翳膜已把太元覆瓿更将三传束阁九忧患长我意知苦楽随渠业縁贵人银烛按楽书生帋裹见钱送方郎唐卿漕试翁已鞭鸾上九霄此郎虽小亦清标斯文上有嫡传在毎见能令人意消身退吾难论一鹗才高君必中双鵰汉廷急士将亲策想见诸儒避董晁自题长短句后春端帖子譲渠侬别有诗余继变风压尽晚唐人以下託诸小石调之中蜀公喜栁歌仁庙洛叟讥秦堞上穹可惜今世同好者樽前忆杀老花翁勉千里姪秋试六言四首而翁二子絶奇其季虎中最怒期此郎甲科郎跨王父曽王攵二童习好雕篆作相业寓混成篇犹之射者百中勉原天一聫三茂才异等息向太祝齐郎比肩汝伯何由髪我家旧有青毡四思犹盛壮吾光隂已耋耄不堪蝥弧先登尚可旗傍中秋大风雨五絶十四夜纵笔一首邺下徐陈逐逝波仅留老子尚婆娑吾宗世戴花舞大耋谁能鼔缶歌松下㝷常无暍道花间随处有行窝痴人逐物廻头少看到棋终恐烂柯后村先生大全集卷之三十四后村先生大全集后村先生大全集卷第三十五后村先生大全集卷第三十五诗洪秘监徐常丞有诗贺余休致次韵还笏何湏待拖绅世间无价是元身为梁父咏常存汉累太元经坐美新朝露饶他夸夺子暁星有几典刑人由来老干禁霜雪不问东皇探借春其二玉座分明念老臣孤忠何路更前陈无枯树赋如开府有病梨篇似照邻粥钵不愁餐鲠饐蔬盘何用脍纷纶尽教巷静门罗爵絶胜山空冢卧麟其三既衰戒得久书绅所得毫毛所失身疎传画图传不朽胡公粪土谤如新古询黄髪非无意今繋苍生尚有人吾老而休君未可时来偏与物爲春其四好语嘘枯极主臣未应公干胜徐陈争三十里敢言智有百万钱难买邻残烛苛留终㫁简痩笻扶出拜新论徳星若肯过田舍只脍溪鲜代脯麟和警斋侍郎二首颜苍鬓秃旧词臣几见䑓家局靣新栖碧山中真大隠立红云畔是前身鲁公昔有赋千禄杨子今无赋逐贫纵使未能追绮皓絶胜赐杖给扶人其二家传岂有枕中方敢向尧朝议大难入高贤真率社且㝷童子钓逰郷有西畴事咨衡宇无北山移诮草堂独恨才衰诗不进傥容摘艶更薫香病起十首架帙纵横砚有埃先生久不至山斋散花魔已降摩诘褁饭人谁访子来又与杜康絶交兵併疎毛颕少恩哉几时真得金箆力书债重偿酒兴开其二薄有桑麻在北溪辎车悬了驾鸡栖専房安得莫愁妾同穴除非法喜妻挂屋梁聊借草萤穿窓隙胜然藜谢公虚下问筝涙输与刘伶醉似泥其三未纵心年乞退休垂八十更何求相方好事下白屋帝岂无人记玉楼绶未必为翁子福扇安能障彦囬羞吾诗絶似渊明诔莫遣他人弄笔头其四亹亹清谈犹可听星星素髪不禁搔昔如八骏走干里今似九牛亡一毛吟苦都忘年事老寝甘始悟早朝劳箕山只有人间世尭大如天未易逃其五有四冝休七不堪岂容华皓尚痴贪固难唐突耆英社尚可追攀老学庵酷嗜蟹螯聊自酌高悬麈尾共谁谈吾闻多夀常多辱伯始何湏饮菊潭其六昔与诸贤共造廷如风吹䋈浪飘萍溘先忽忽同晨露殿后晖晖独曙星未肯肩随金谷友幸留面见堂灵伯伦旧与吾通谱欲徃从之唤不醒其七酒户诗坛聊尔耳也吟唧唧醉陶陶鲸鱼翡翠兼羣体蜾蠃螟蛉视二豪京落饮徒烦借问江湖社友谬推髙可怜小杜醺酣者浪许诗人仆命骚其八暮年字字费冥搜少作如山弃不收作美新文生失莭留封禅草死包羞懐中探锦都无几身后悬金未易求懊恨新来刚制酒世间何物可浇愁其九变风而下世无诗幼学西崑壮耻为老去仅名小家数向来曽识大宗师百年不觉蟠双鬓一字谁能断数髭诚叟放翁几日死着鞕万一诗肩随其十有粟二囷书数厨一生受用小规模要令后裔师吾俭不愿多财使尔愚旋作续书传福畤偶成小楷付奴自慙未至韩公地老语谆谵谩劝符诸公载酒贺余休致水村农卿有诗次韵圣世乌巢可俯窥乞食岂必避危机牛车径驾史儋出麟笔曾嘉季友归迂叟相邀入真率乖崖安肯慕轻肥山林深宻云天逺存阙心寕不可矶二和日眚陈编懒更窥博通似恐洩天机大愚苦要骑麟下小黠犹能化鹤归覔句痩肩两山耸絶粮干嚥上池肥平生慕用徐先辈异世溪边共一矶三和别无穴隙可鑚窥常恐冥行践骇机恰则赐环烦内引俄然双履巳西归都忘紫金烟花绕絶喜青山笋蕨肥应𬒳水村翁冷笑争墩未了又争矶四和觉海难将浅见窥打径去契禅机何曽蝴蝶暂成梦谁劝归江上风涛犹汹涌盘中泉土颇甘肥恒当叱犊勤耕野不必然犀往照矶五和𣆀书深逺絶难窥止足书中向上机但㸔杖扶博山入不知扇赐曲江归年饥方虑沟中瘠旰食欲令天下肥念此令人生内热溪邉頼有涤烦矶六和时事浑如坐井窥逢人不敢问邉机连营未寄寒衣去故里何心昼锦归笑矍铄翁鸢跕堕爱元真子鳜鱼肥緑隂多处宜垂钓莫𬋩楸花落满矶七和户外荒园久不窥桔橰已息汉隂机与鸡窠老略相似微鹿门翁谁与归训俭家才支伏腊力农田不问饶肥由来位重多忧责未必沙隄胜石矶八和指法金针不许窥笑他贫女织寒机摘仙曲奏调羹赐之问诗成夺锦归论定会盼银信召眷浓漫妬玉环肥溪邉鸥鹭偷相语只怕先生又下矶九和陆海潘江莫测窥手挥巧斵执神机昔如鲁卫麟𥘉获今似辽天鹤独㱕外物何殊竿木戯内丹不待薬苗肥只愁户外蒲轮至去坐绒鞯勿坐矶十和高屋从来有鬼窥铁门闗枉费心机逃尭欲去未忍去舍鲁不㱕何处㱕欵段马知如狗大堂厨羊不侣蚝肥赐金未可都挥散要买荒山鹤㫁矶目青一秋窓下少书声目眚纒绵乆未平丈徳三麻如昨日善和千卷付来生𣆀兮虽视如无见借也于心固不盲吹却残灯抛蠧简拥衾巍坐待天明贺警斋吴侍郎𬒳召旧人仅有鲁灵光银星翩翩下帝傍龙去十年闭卧洛凤来一日再鸣阳玺书下访刍言急月食囬思㰖味长善类合离関世道祈公趣驾勿循墻挽郑甥主学二首北辙心犹鋭南廊策不迁美芹干将相果薄淑生徒赋鵩方疆仕闻鸡漫壮图未应精爽尽丹穴有双雏其二亲则班子贤于辅嗣甥奠刍终古诀炊黍霎时荣先墓身为殉新邱手自营老人尢惜泪何况又偏盲大渊寄道冠汉镜各答以一首已挂朝冠了烦君寄道冠头蓬不梳乆髪秃欲簮难简便乌巾赘清羸鹤寛儿童恠崖异便作羽流香其二雁足传书至蟾光出匣新真从古冶子曽照汉时人昔作美年少今非妙色身明知皆梦幻莫认假为真覧西斋弟子抄诸家诗一首小窓几载共吟披重见残编拊事悲早日才高鹦鹉赋暮年泪尽鹡鸰诗神交梦尚通康楽手泽书堪付阿冝若是孔懐因未㫁安知来世不吹箎读太白诗一首和竹溪翰林万里出峨嵋曽受开元帝异知只道髙爷能毁鬲无端环子亦嗔痴空传飞燕当时句难覔骑鲸以后诗的是长庚星现世粃糠伯友与王帅挽陈岩方隠君二首长鲁申公数岁余占天随子百弓居久抛科举㝷𥘉服不愿君王载后车里有学人来问字朝无掌故就传书新春农告西畴事谁伴樗翁共荷锄其二溪邉山房委折通毎分半榻聴松风刍成昔喜同浮白荔熟今悲自擘红宰上碑何慙有道城中人少识龎公单鸡勺酒新邱逺迢递扶衰别殡宫徐洪二公再和二诗余亦随喜腰臂拘挛倦笏绅笺天乞得水云身古书一点心源合时事千茎鬓雪新世重晚香并晚节吏难全传更全人嵗寒頼有梅相伴先向南枝漏洩春其二龙钟渠可偹藩臣半俸恩深胜在陈熏䑕少曽开牖杀牛何必效东邻笺天䟽许𥘉还笏上水舡难更掌纶幼读学而浑忘却岂能歌凤又书麟其三松风地籁瀑天绅下有苔矶着老身僵卧从教茅屋破放歌不犯玉䑓新陶元亮可羲皇上管㓜安非汉魏人酒禁近来开一线霜天便觉满懐春其四久愧君恩禄具臣太仓非有国陈陈立朝到处老羞窟避客经邻年少觌邻鹤夜失鸣犹给料鱼寒不食收纶小瓢如玺犹慵佩何况金龟与玉麟和长溪叶潘投赠韵脯麟炰鳯饮鲸吞肯学寒儒啮菜羮琴古无阶登舜殿诗穷作崇客羗村可怜书画科俱废谁谓文章技未尊世上金䑓随处有吾贫聊复赠君言林卿劝开酒禁次韵一首新沐髪潬如雪白大开眼只见天青称觥乍可同幽俗钖爵安能效卫伶遇眼神奇俄臭腐到头浊醉胜清醒閙篮不是安身处且向糟邱寄暮龄和曹守司直劝驾李唐故典存烧尾皇宋科名从勅头月露浓熏仙桂发天风高送客槎浮三塲魁匪先贤志千佛名知几劫脩自笑申公垂八十不能挟册共西游读大行皇帝遗诏感恩哀恸六首昨者搀抢久未收宫中斋素郄珍羞宵衣宻遣庚牌递露布差寛丙枕忧大惭忽然开玉锁积勤端为保金瓯尭民莫不如䘮考况侍尭阶近璪旒其二或犯威麟批逆麟容如天地养如春早年憔悴行吟者岁晚赓歌喜起人风雨无终飘暴意雪霜有天发生仁才哀莫如丈之徳虚沗词臣与史臣其三圣度如天未易量毎怜孤直赦疎狂中伤竞发千钧弩拂拭重登七宝牀昔忝未归同二老今无殉死愧三良鼎湖望㫁灵斿逺血泪才干又数行其四禁中宣召佯狂李度外蒐罗不第蕡先帝英明亲擢汝孤臣老死敢忘君壊麻讵忍加城罪庭着居常读轼大纵使天光留只眼此生无复望尧云其五批凤提鳌间世遭老臣全未保丝毫封还不觉天颜近劝诵偏知帝学高户外昭容犹紫䄂柩前诸后更黄𫀆暮年涙滴藏山藁畴昔曽经圣笔褒其六士有一长斯可矣文兼衆妙古难之元丰御覧诸生赋淳化屏题侍读诗序建隆须还巩笔记储祥必待苏碑臣于四美安能偹虚受先皇不世知大行皇帝挽诗六首仁厚传嘉祐重华继绍兴方恢周境土忽治汉山陵俭匪珠𥜗殓危犹玉几凭遥知天上楽难返白云乘其二临照三千界涵濡四十春沙难量福寿天不大尧仁眇小坡诗案优容濮议人老臣偏恸絶曽扈属车尘其三虏哨无寕处龙颜有隐忧未曽御戎服已报走裘地拓黄河土天烧赤壁舟奈何投柱斧不待献俘囚其四颇恠旄头异何曽玉色怡恶言闻佛耳夷猾上尭眉河岂无清日天曽有壊时嗣皇新讃禹遗老喜还悲其五自惜孤寒士栖栖到老休生前浩然弃殁后所忠求臣草金鸡赦帝临丹鳯楼追懐稀濶遇恨不杀身酬其六英鍳高千古名尤不假人周惟十夫哲汉止一儒醇圣笔严褒贬臣材岂儗伦骊珠六十九谁谓槖中贫送外弟方时父寄呈古心相公一自子猷廽棹后溪邉风雪少来賔栎樗吾寓逃天伐爪葛君犹访古亲不以痴顽疎此老絶胜富贵合它人相公留下阳春脚应念诗翁白首贫挽高孺人泝源髙适谱作郑䖍家贤子搴丹桂高才𥙷白华病犹观辂没不待笄珈阡表堪传逺何湏挽诔加挽黄拙轩旷懐无事可攅眉髙兴成章不捻髭爱杀元公为赋笑他平子作愁诗山中㧞鹤平生支天上麒麟小儿今代徐陵文价重为君郑重述俚辞臈月二十二夜漏下数刻小饮径醉坐小合睡傍无侍者仆于户限眉鼻伤焉流血𬒳面记以六言九首退之落齿感慨子春伤足悲哀遗有所受也败岂不痛哉其二玊追琢天肖汝血模煳物败之何事笔端白现依旧眉毫雪埀其三点鬼机械恶毒老人皮肉麻顽且摩麟竭止血不獭髓灭瘢其四不为卿面作计转令汝貌不扬鬓畔有千茎白眉间无一㸃黄其五垂堂一跌血面闭合三旬裹疮有佛至维摩室无人拜徳公床其六室中文殊已去户外子舆不来䝉𥙷院衲足矣扶灵寿扶彼哉其七晋士讐阮籍眼唐人观李邕眉任汝得吾皮骨惟吾不汝瑕疵其八书大圣𥘉元白髪先朝遗老浪言铁笔犹存不觉玉山自倒其九甞学斵伤鼻不待狂言炙眉祸福非自求者横逆顺受之责猫钱聘汝向彫宠稳卧花隂晓日红鸷性偶然捎蝶鱼餐不与饲鸡同首斑虚有含辉相尸素全无执䑕功嵗暮贫家冝汰冗未知谁告主人公答陈莆田投赠二首昔潘郎説孟公讲闻乆矣匪匆匆君豪不忝十才子吾老真成一秃翁谢事安能腾穪墨辍耕犹可和风画帘寂寂蒲鞭小应许澹䑓至室中其二退已邀鸥入社畸孤羞使鸩为媒闻声令尹弹琴治有逺方人负耒来雷邑地偏难舞䄂㘭堂水浅易㬔杯一枝半朶真穷相输与河阳满县开送林徳辅倅三山雏力薄难轩轾一鹗能高易輓推屡见衮衣闻吉安知夹袋偶遗才易云极困将享矣谚说平分有是哉苦饯古公烦问讯蚤𨳩翘舘筑金䑓七十九吟十首閲世桑田変海波谩存铜狄共谁摩钓璜岁月明年是驰隙光隂一霎过其二端平甲子岁结局景定壬戌年有北窓凉来枕风尘傍扇邉其三便有凤从千仭下更无虎守九重门㧞茅𥘉喜仕途泰起蕝廼知皇帝尊其四多作恶诗供世笑晚持孤论谁予同才名压倒老官职火迫乖崖翁其五向来热血泼虚庸巵酒凭谁酹二公老作地仙差了洞宾相约聼松风其六适闻有诏追阳子又説厚礼迎申公莫教涑水疑四皓且伴横渠吟八翁其七经书上卿曰刘子史称三老为董公赵章泉自号晏叟米先生一字遯翁其八旧田庐我先人业某水邱吾童子游有𣏌菊姑安蒲里无蒲萄可博凉州其九业縁在东震且国参礼徧南赡部州欠明眼人圆机士语九流其十瞎吾眼犹劬书平生无涙如唐衢爱鹤天鲸海空嫌羊肠鸟道﨑岖吾里前辈林删定甫六十挂冠夹漈艾轩诸老皆为赋诗追次其韵定飞仙去不留惜余生睌欠从游种明逸后屈三范景仁邉放一头有鹿门栖堪遯去无菟裘计径休却怜荷莜非真隠鸡奚殷勤止仲由乙丑元日口号十首三白吴中梅花雪一穟海南沉水烟劝汝杯酒令汝寿着婆衫子拜婆年其二俗情讳老难藏老暮景添年是减年举力田科虽殿后序乡饮酒却居前其三痴獃已肖木鸡状行走不减竹马时太平期恰当今日嬉戯翁浑如小儿其四坐臯比开讲肆忽㸔傀儡至优塲此翁奇奇又怪恠若非伪学即阳狂其五伴壮丁骑秧马出遥㸔儿童放纸鸢戏老无忧庸非福身是神仙不自知其六无春一点到田庐有雪千茎上鬓须昧爽小孙唤翁起劝簮栢叶饮屠苏其七新天子法永阜为先皇帝服通䘮𥘉元年素幄视千万世责史有光铁笔俱牵动金䑓搃去登老僧不出院挂起一枝藤其二皓素应难染元纁未易迎只冝大林卧或命小车行其三乌寺迎巖主螭拗起涧翁也湏留几箇相伴听松风其四李广飞将军世南行秘书乃知数寸管不及丈二殳其五鳌顶来差晚龙髯去莫攀不能从㐮野只合殉桥其六佛以灭为楽观身等一沤如何卢行者镕铁䕶枯髅其七䝉叟云𣆀死当时有吊宾始知関尹子迂诞诳愚人其八桞七葬堆头营妓岁酒不知花翁坟有人擘纸否其九向来春帖子残罥蛛丝无复秦郎思聊吟党进诗其十跌荡四千首流行宇宙间国风几曽熄圣笔不能删后村先生大全集卷三十五终后村先生大全集后村先生大全集卷第三十六后村先生大全集卷第三十六诗题赵与信贽卷身以明农老一邱屡空何以答珍投新腔高处古楽府警句当家小倚楼此笔生花尢组丽彼风吹萚漫轻浮従前作者皆勤苦营雪功夫更讲求迎候艮翁二首问讯江邉白首郎可堪留滞向殊方逺游定有骚哀郢新集应添赋弔湘得路诸公蛇入宇去国几箇鹤还郷与君大胜于刘栁嵗晚邻翁约未偿其二恰则含香大徳殿俄而揽辔祝融峯得非麟角惊几目或是蛾眉妬冶容六丈一勾非恶意两翁相对少欢悰西山北郭多幽事虽老犹堪撰杖从送洪侍御二首曽峩豸角立朝端贵近闻名胆尚寒古家狐狸何足问法筵龙象各傍观青霄直上云梯易白首能坚铁壁难想见洛阳为帋贵争传献可䄂中弹其二几廽南向望蒲轮闻引西忽改辕小毖上求助𥘉政大招公起入修门鳞无婴者寕非謟膳有鬈如不必言膜外浮荣均臭腐本来面目要尚存送雷司法于发秤提结局一首吏奉新书多刻峭君于此事极忠勤告缗鲜有丽三尺投劾不如寛一分重币稍权周旧法大搜安用汉深丈先明最善言隂徳莫要人知耳自闻居厚弟得王局祠忆昔端平𥘉去国署御窃喜似坡仙衰翁鬓雪年笔晚贤季条氷敕墨鲜饮马胡儿来雑沓犹龙老子去翩跹何时劒阁妖氛扫重炷荒祠一缕烟徐仲晦以尚书名郎进立乎朝多惮黯谊形于色欲烹桑瞻前昔徧参诸老殿后今留遗嗣皇主圣方当亲上辇时清未可夣凝香蒲轮何以定时发耄瞎难占紫气祥送陈监簿造朝君昔闲三纪朝今聚衆贤居然峙鸾鹄不似袭貂蝉训俭无钗泽遗忠有笏传将何告明主事事法隆干题髙端礼竹屋植物惟竹尢清刚髙君占㫁作屋塲首阳二子艴然怒柰何千载侵了疆七贤六逸接踵起纷纷聚讼如堵墻士师狐疑不能决后村老子来平章世间物以少为贵姚花禹栢蜀海棠箨龙子孙异于是布满天地并四方自是渠髙兴胜践不与君相妨立谈虞芮各氷释髙君奄有千篔筜设榻中央墉四旁莫遣俗客升吾堂寄题徐候雨山堂竹溪来索后材吟读记披图已醒心岂是沕渊行雨懒亦非避地入山深喜㸔素瀑飞青壁不𬋩苍苔卧緑沉西北城髙刁斗急将军未可问山林挽林徳遇主学摛技多新意研㝷最苦心可怜策名晚谁遣读书深兄老悲长枕妻贤歛短衾近书犹未答展玩一沾襟食早荔七首苎萝仙子綘纱裳岁岁年年逞色香不比阿环池上菓一千年得一番尝二活八十年头雪白啖三百颗面桃红村南村北无人识向荔枝邉覔此翁三树头粟䑕往来频时遣髽章作徼廵不是尚方要包贡暮年赖此助精神四蜀道闽山各有之千林红緑任纷披杜诗息响难逃和蔡谱孤行欠𥙷遗五万株綘翠图难画一种甘滋味鲜知但见美如西子舌断无齼上玉环眉六向来噢做荔支颠浪得颠名不记年帝悯此翁颜色老即家除拜荔支僊七先生受用晚萧然日晏厨荒突未烟説与儿童休见摘来丹实可加边赠括苍管生二绝八十瞎兼挛形骸藁木然不烦大司命更筭小行年二辂死向千年占书世失传安知无肘后畱在逺孙邉夣南塘一首惜哉典刑尽久矣幽明分忽夣如生平握手各悲欣素排俗学误独策圣处勲共起淹中蕝重理阁上芸援琴奏古调蓄耳所未闻骚史多香艶叔季谁醲熏文通笔有色君苗砚可焚精粋轶孟荀鉅丽肩机云神交暂晤语睡觉还离群犹记酒邉谑惟操及使君太白仙已乆佰业老尚勤向也失东隅兹焉迫西曛窻间旧膏火案头古典坟可怜搔雪鬓无与运风斤疥癣二首髪肤勿毁斯为孝疥㿍虽微至不仁血气衰无丹换骨亲朋踈恐癞传人祼䄇懒对炎凉客汤熨犹贪电身臭腐神奇同尽耳全归即可见先亲二试脱中单肌起粟俄生典隐状如沙絶怜病叟鳮皮皱难借灵妃鸟瓜爬昔号玉人曽美晢今成铁汉已顽麻戯衫脱子无覊束縦见三公手懒义闰夏六月书事一首自矜力徤瓜距刚乗夜隂黒来康荘东家亡羊西失狗不觉晓日斥扶桑村农贾勇群捕逐一农奋戈扼其呒虎立而攫吼动地万夫辟易农重伤衆戈攅聚攻腹背虎既倒毙农亦僵居人空观死虎竞擕巷其罗酒醤独怜逝者不可返孩幼哌啼其傍古来勐士岂易得揖蛙可以图覇王恨渠手无羽林鎗血膏原野䰟国殇何如姑飬圯宫勇犹可自附南方强题放翁像二首三百篇寂寂久九千首句句新譬宗门中𥘉祖自过江后一人二诗倍太白子美年高辕固伏生却鹤膝枝身徤读蝇头书眼明题诚斋像二首欧阳公屋畔人吕东莱派外诗海外咸推独歩江西横出一枝二平园左相亚传澹庵资政端明老先生活八十中秘书了一生杂兴误朝者谁欤肘后挟緑啇簿緑纲已宻筦㩁弓遂张竞贡包茅入谁知刈葵伤铙歌庆胡灭䝉冲弛江防向非一大治吴椘成戦塲老儒夕九起蹙蹙瞻四方有鹃啼云安无龙卧南阳男儿重横行讵肯坐箦床昔人含两齿时来犹鹰扬残骸久饰巾清泪空沾裳二自从失闗隘国荡无藩离血喋渭耕处草荒汉坛基复以泸叛壊势如败棋设非城古渝遂举蜀弃之吁嗟今之人不念筑作谁但见绳陈汤未开言李斋建隆殿老栢生枝新方喜立赤帜俄已变黒旗欲包秦巩今乃防嘉眉澈也客金吾于何驻旌麾坚出塞铭仲宣从军诗吾耄不可待何以慰离思三搀抢𥘉疑附直为饥所驱酸寒仰鼻息飞走受指唿臣失驾驭积渐灌骄夫一朝恕螳臂跳踉何其愚李陵出偏师毙之如拉狐零落残部曲相与奉杨姑去为鞑行者蟠据衮郸区氊也少而㸃亦颇渉腊书耻父汚国史讳人唿逆雏拜表举全齐献之王㑹图遂梂东隅失许称南靣孤功名虽不终忠孝焉可诬不知戦塲内曽有庙貌无吾甞草二麻何䖏陈束刍四赋不可增啇贾不可笼虽有百孔桑安能捄囯空谁创智造楮以权铜南渡𥘉未有隆干始流通十万亿愈多愈无穷议者勿咎楮楮有活囯功贱如土百物皆价穹有司欲平之其术未易工化外市不为日中譬如刼危病下讣用火攻公卿与文学枘凿常不同未论政然否先观民咈从久矣昏事㱕明农莫献蒭荛言徒懐芹曝思五昔事先皇帝弱羽参高翰对扬之鲠论狂踈犯龙颜䑓简凛霜凝圣度如天寛赦于碓磨中驱之原隰间乘傅者四人记忆独赐环重来寝通显三黜因封还岁晚复见收奏技列从官所忠来谕㫖闻卿十年闲所着凢几书颇欲见一班臣既美芹献上亦停着观曽未喻信宿王言冠篇端孔笔褒贬严舜歌赓载难华颠际休明幻躯迫尫残倦直承明卢求出函谷闗綵缬借金罍玉柄缀寳纨上有二十字妙画翔龙鸾及帝将遗弓许臣遂挂冠古人报一饭飈驭无路攀送不涉胥涛葬不殉桥山长吟黄鸟诗血泪空汎涸林卿见访食梹榔而醉明日小诗次韵一首壮于蒳于大于榛咀嚼全胜麴蘖春俚俗相传祛瘴厉方书或谓建脾神素知鲸量安能醉但取鸡心未必真一笑何妨玉山倒贫家自有幸苔茵晨起覧镜六首投床栩栩复蘧不觉笼铜晓皷𥘉服杀吾家老中垒仰观星宿俯观书二少日手抄尤谨楷中年目视稍眵昬如今天罚偏盲了烛下残书尚覆翻三丈致累臣心事薄包谈眸子过名轻可怜汝辈终身得似先生只眼明四昔映仙藜临几按金裁甘菊满庭除不堪立马挥新檄只合嚢萤勘旧书五老去神情非叔寳向来眉目比文渊惟诗尚有新新意匹似幽花晚更姸六浪占虚名不切身轮云世故觧磨人情知老态难遮掩匣了菱花懒拂尘记小圃花菓二十首借问縁何事年年带笑容春风无可笑止有笑衰翁二莱子服种汝奉髙堂汝自忧忘尔吾忧未易忘三无核殊性惟榴有北南红榴满天下不似玉榴甘四昔移红白种同种谢池中一朶不留白两池皆变红五苦爱堂厨美貛郎喜覆羹饱食林下笋输与邵先生六的皪𨳩雕槛氤氲入绮栊何湏傍班马卧赴二花中七但见空林摘谁知园户馋诏书免包贡野老可分甘八生长古墻隂园荒草树深可曽霑雨露不改向阳心九泉浇后活夜雨剪来新有客陈三韭无钱致八珍十陶子沉酣汝刘郎佩服之元来天地内乃有两东篱十一古有如瓶李得之海上仙如何阿戎辈鑚核怕人传十二累累生满树知老而饕絶胜齐三士轻生为二桃十三曼卿仙不死隠隐素骡嘶走入芙蓉里花心路忽迷十四西恼颦雨子晴扶睡贵妃老夫方入定为尔一撩诗十五丛生山上下影在月中央受性老弥辣开花晚更香十六忆昔矜容色如今懒抹涂谁能靣皮皱施粉又施朱十七令园中本移来村墅中太官今郄献黄怕不来封十八老旦书牕外深丛茁一枝人㝷花不见蝶有鼻先知十九老欢悰少㸔花偶出嬉相随惟一肩锦伞欲何施二十𨳩落元无凖秾华浪得名今朝俄緑暗昨日尚朱荣题陈复祖节推留逺斋蔡公诗夫君志可知试㸔鸾铩翼岂若豹留皮栢无阳艶朝花有夕披长公真様子何必逺求师次林卿㯽榔韵二首洲弥望摠荒榛此物偏霑雨露春海贾垂涎规互市夷人嚼血赛媒神扶留叶嫩供汤使大腹形同混伪真树下苺苔堪健倒华堂何必锦为茵二锦衣旋剖苞中实栀面俄廻镜里春始信中华禁酒国不如南粤主林神金盘惟送渠矜贵糟罋酣醸子任真赤脚蹈氷聊取快谁能拥妓坐重茵左目已盲犹赤痛乆不出鸡窠丹荔曽遗毒青灯亦一魔抛书无味甚栉腹柰馋何二癖依然在徒劳问眼科记颜噢做农夫却逢掖道是禅和又幅巾灞陵雪中耸肩客天津桥上皱眉人喜仲晦除江西宪二首江卿二臬除书下不与㝷常遣使同王佩懒随小儿走绣衣聊展文夫雄刀俗革田秋熟贯劔索芒收圄夜空想伴清言惟小谢有诗毋惜寄衰翁二厌问桑孔工掊克少见龚黄出附循官吏但知行白北丁多去入红巾昔阳和少干村瘴今福星来一路春闻说崆峒方麦熟幕巾有作凯歌人寄呈阳巖与君非复昔年时我瞎君聋各已衰萤按头光何必照蚁床下闘不须知稽康老觉形骸懒扁鹊亡无耳目毉只恐蒲轮摧强起林间未免独吟诗铭诗一首眼如电十年读腹如栉三冬足昔池上𢋫黄鹄今田间叱黄犊耕谷口庐汾曲洁去就免殆辱余先人奋白屋忠孝家文章箓修名逺大运促藐诸孤沗似续既显融亦老宿如毛徳如天福郭之东溪之北百弓地十围木楽哉邱吾所卜汉赵岐唐杜牧皆自铭不它属虽短章颇实録戏咏文房四友昔可摧坚阵今难作送锋自怜吾鬓秃亦笑汝头童二方穿新砚衆寸眼旧岩稀难倩宫娥捧堪搘织女机三吾墨千金价曽登七寳床终身惟守里断腕不书黄四月似金莲矩天如碧玉牋剡藤邉幅窘写不尽遗编戯效屏山书斋十咏笔架新頼摹画老秃计休闲露顶张长史科头管幼安剪刀匪并州者轻坚耐淬磨文通懐内锦裁割已无多唤铁无鹦鹉鸟亦欠琵琶姫纵使𫾣方响獠奴徉不知拂甚炊蒸夏虫难语氷家无红拂妓捉尘自驱蝇图书繋伯仁肘难悬季子腰自判聊自用渠刻任渠销压狮子薄如蝉翼择兮风未休劳汝威重镇压彼轻浮界方时一起昼有时三絶编朱丝絃侧畔玉尺界傍邉研滴蟾蜍小渊源在许中曹溪一滴水驾浪作南宗灯檠雪萤贫士眼珠翠贵人身自従墻角弃无复案头搘案木工师将考室何止大爲杗搘案虽微用由来寸有长买陈紫癸亥冬用钱二十万买舟荔一株旧劵云陈紫也乙丑夏着子形魁梧而味甘滋爲赋是诗典形无复蒲人见风味曽经蔡谱夸劵买贪痴寕论价摘甞甘美不逢岂无人笑铁鑪歩疑有神司玉蘂花説与子孙须记取此翁赖有此传家寄方时父二首长君三岁觉衰残当子之年乞退闲兄已荷锄为老圃弟方负笈上春官䡖红入谱因人重淡墨遗贤岂命悭厥九玉堂在天上不如杜二草堂安二跖冨囬贫赋予偏有司之者勿尤天不争贵倖铜山铸专筭书生纸里钱仅有玉川数间屋素无鲁忘百弓田荒村牢落稀还往傥肯重登剡舡懐晦巖一首免唿鍳义与尚书师缷金栏我珮鱼扈豹尾车侬老矣升狮子座者谁欤草鞋曽偏三千界雪顶今皆八十余台岭壶山隔脩阻可无一字问何如理髪二首种种一何短青青无复垂可怜髧髦子不见指冠时二昔笑聪秃首如韩戯观师若聪今见我汝亦有几时池上对月五首赤帝当埀未余威烈暴秦若无大圆镜热杀世间人二怒蝈喧幽耳饥蚊搅热眠愿为修月户住在广寒邉三世俗传偷薬嫦娥以此名唐人皆咏月吾取玉川生四方士诳三郎蟾宫事渺茫至尊宜夕月安敢问霓裳五𥘉挿玉梳小徐粧粉额新乌啼风露冷娥始现全身夏旱四首沟堪揭厉难车水雨怕讥証不入诚沃野燥刚妨老农歌哭不成声二蛟潭雩祀稀曽讲蠏井灵泉亦未迎代拜烦它村祝叟愿丰误杀老书生三吾闻曲礼当㐫岁诸大夫安敢食梁婢臛香芹羹过美水车声畔不能甞四甚歉不烦官踏早先输莫待吏催租辛勤终日拾遗穗展转通宵据藁梧四和林卿槟榔韵一首似椰内贮杯中物非曲谁蒭罋靣春百粤姻盟常主约三彭䜛舌竟无神浪云软饱元枵腹暂借酡颜戯写真此遣两行红䄂去锦潮亭下草如茵后村先生大全集卷第三十六终后村先生大全集后村先生大全集卷第三十七后村先生大全集卷第三十七诗见新歴有感小时玉雪二尊怜两字眉间点缀鲜尚记嬉避佩觹日安知荏苒钓璜年渡辽难以徧师从师鲁犹将旧学传自古乡先祭于社不须辛苦土凌烟顷净慈伦老将示寂以其师无凖塔铭见属后三年竹溪中书君以诗速铭决韵一首丛林老宿川无凖不钓纎鳞钓大鱼抱佛脚多同学者得吾髓有㡬人欤难唿兠率谈宗㫖且问狐山乞绪余自笑余文无用䖏热暪俗眼说真如荔枝龙眼二絶食观本草岂非痴二菓滋可飬脾耄智自知无益䖏肉身安得有轻时二不暇更论介买断何曽敢筭缗谱与本经俱过食之不老者何人风雨凉甚一首淅淅吹庭树铮铮溅瓦沟乍除秦酷吏重见晋清流山有月行脚溪无风打头不知椘䑓客何以说悲秋寄陈澈计议二首十载三邉惯辙环来得书得保平安谓冝图画凌烟上犹自翺游陇蜀间画册功多寕论赏封矦事在且加餐传闻玉帐先禽辟定有新铭刻劔関二匹马单鎗去复还天生此士济时艰如何方奏淮夷雅又遣行歌蜀道难兜刺史谁修废庙汉将军尚有荒坛㑹当露布西陲捷师拥斋旄客换班送侍读常尚书絶句六首蚀月妖蟇俄扫穴鸣阳丹凤力回天围腰不爱重金带洗脚寕登一叶舡二季唐兵柄由中尉先汉铜山赐弄臣不是银䑓批敕手北司将谓国无人三先帝倦勤杨未命嗣皇访落记孤忠铜人嘿嘿输伊辈铁汉堂堂止此翁四粟泉竭泽剥床肤劵封如山洩尾闾埒国贾胡成小贩専城太守甚癯儒五瑶编日益百千人琛税年亏鉅万缗公对玉阶方寸地细为天子説贵州六制酒何曽把巨觥抛书不复对寒檠老儒愿忍湏臾死要㸔诸贤起太平和方时父曽陪朶殿燕天基辜负先皇不世知二客穿傍垂汉史三良临穴见秦诗大鸡㧞宅难飞举雀䑕贪生愧暮迟回首修门悲复喜大明継照出咸池喜洪君畴除工侍内制热官不拜意何如诏改冬卿春礼殊保晚节香似公少问今日愈造朝无儒绅易以黄金带宫锦加诸白布𥜗直待铺张太平子却㝷北阜与东湖二不但持荷班法从兼闻视草属鸿儒迩英两讲烦箴文徳三麻待播敷即日载赓虞帝作几时重入落英图诸公若问樗庵岁晚叟偏肓又来扶新凉理故书有感二首先帝𨳩宣室频领郡儒上石渠奏牍三千前日寓言十九暮年书色空勘破偏盲久记诵俱忘一余西晋诸人惟楽令肯将名教矫元虚二空花瞥过似浮荣海水难湔是恶名比禹功轲真学者罪浮桀纣亦书生国师族覆惭家训太尉朝危悔官情束起陈编唿伯雅胸中磊隗暂浇平题黄景文诗叟懒亲灯久矣得君贽卷阖还开专心致意刻成楮有胆通身占断梅中孟云的非尔力鑚坚颜叹竭吾才旧时奇字今忘却不是无人载酒来蚤穿草履行求友晚闭柴病絶交古德皆曽经捧唱今人不肯事推𫾣吟于万首等蛩响续三百篇无凤胶霍池鬓毛如雪色少年岁身莫轻抛即事一首书卷交疎觉昼长田园收薄值年荒老而用事独毛颕何以觧忧惟杜康赐帛㤙深优故老催租人至败重阳西风烂熳开蓉菊不𬋩先生两鬓霜与林中书李礼部同宿囊山三首儒公巨擘竹溪公来憇棠隂访老农刘子前身汉中垒李侯今代栁南宫约灵澈共㳺林下爱涅槃常坐塔中莫把两侪一叟弹冠不与挂冠同二三儒夜话俱忘寝户夫纵横卧仆夬椰腹拈来即书簏芋头煨熟当行厨谪仙岂是无诗种䖏士相传有句图师服何曽能把笔短章吟就改还涂三二妙相从寂寞滨山灵恠有此嘉賔作桑下夣才三宿此橘中翁少一人剪截锦机榆子巧分张宝藏㧞予贫临歧但祝俱黄髪莫把华簮换角巾辟支巖不上巖来四十年髙僧灭度我皤然㱕葱岭路止双履访草庵基无一椽彺欲片㠶浮巨浸老扶双拐到危巅谁人肯伴黄师伯何不旁邉着两禅再和宿嚢山三首恰似病沙门退院又如老禅録㱕农素无才调宴三阁不愿歌词传六宫万首漏名宗派农百年占借醉鄊中暮龄喜共樵夫语懒与诸儒论异同二乞骸不作凝香守掩鼻难随逐臭夫牛角书堪教村学鱼羮饭胜食堂厨门无喜鹊传朝报笥有悬鹑折海图常胜渊明㱕去早村翁晚始觉迷涂三能葱岭从𥘉祖也不蓬莱访洞宾煎鳯髄须还此老执牛耳更属何人笈储丹附防隄病案设图书粉餙贫老觉为僧差省事韩公何必强冠巾三和不喜师君师鬼谷寕从许子学神农衰残犹有忠存阙老丑应无妬入宫贪汉惊鱼悬饵下处人饿风䖏禈中两贫堪破真堪笑自古英雄见略同二暂繋金狨陪法从长骑秋马杂夫今红琥珀来村店昔紫驼峯出御厨阙里尚延瞽师冕法筵谁起躄浮图莫欺残秃毛虽子几度曽将敕尾涂三交疎认鹿为山友客少唿猿作野宾藏手泽书暂沗祖食躬耕票耻求人腹无㸃墨寕非懒腰有重金未是贫已把朝冠挂神武终身一幅华阳巾四和不复阙鸡随恶少尚能叱犊慕良农来熏一屡赓凉殿出昼难重见雪宫老伴辕南并北小孙膝上或车中自怜孤学无人助从汉诸儒与党同二白公自号老居士疎传史称贤大夫脍鲫不妨留客饮擘麟何必享天厨清池汉沐端溪石素壁彰施洛社图帝赐后材奎画在作堂安用青涂三丁寕僮可沽佳酒戒敕阍无纳恶賔种杞菊非求饱者见莱是见几人食甘鲊饭安排易出驾鸡栖受用贫却笑曹瞒遗令侈黔娄殓不待衣巾和竹溪懐樗庵二首视艹唿来犹殿上採薇归去忽山阿重笺渭观濠义曽和横汾过沛歌乞岛一聫余思澁方丕十倍子才多白头辜负龙泉老拙咏安能继庾何二偶赋东风御栁诗诗传误东九重知昔曽苑内借全树今向林间巢一枝已买十牛耕笠泽难陪八骏宴瑶池翁同洒遗弓涙犹记甘随再和从来粪土轻胡赵晚视渠侬直唯阿时与客聫烘虱句㫁无人聴饮牛歌挂冠耄及收身晚赐扇恩深取数多周易鲁论俱束合免教后世罪王何二依本文章趂韵诗暮年深不愿人知退闲时有賔留刺挛痺难为长折枝蚓窍声微羞入社鸦涂礼恶瀬临池僧谈石竺山幽胜拟执驴鞭挟册随三和高虚早𬒳方心误老退差贤曲学阿私谥勿烦礼官议自诗堪付䅋郎歌无衾覆首留名逺有钟随身觉事多典午诸人空旷野其如未了死生何二曽课山间种艺诗自犹不记更谁知岂无鼠盗食新笋曽有鳯来捿老枝未敢名为真福地便应唤做小池篮舆祇合材夫举儿子门生负笈随四和汉末名臣推北海邺中才子逊东阿老勤未辍吾伊读烂醉时为尔汝歌一滴何妨卢行少五车安重惠施多客来问语巴巴说君不回头可余何二刚后元来尽有诗此言莫遣邵程知匹如东土生三横向西江出一枝俚曲俗方尊郢市吉音今少奏咸池谁云老子无呵导塘上蛙声鼓吹随简竹溪一首溪邉紫气半空浮父老携杖㸔故浮叔夜相思曽命驾子猷一返少来舟煨残僧芋平分喫説道天花烂休村叟安能留此客地行僊偶出山游二驻颜元不待丹砂筋力浑如昔建牙剥尽皮毛真理窟分此些膏馥与儒家苫吟寒谷应生黍罢诸讲天亦雨花自笑一生传註傥容北面学南华次竹溪别后见懐韵珍山重翁别病翁归鞍欲发苦留侬万言君视犹杯水一镞吾难直箭锋缩手可怜金落莫攀髯朱报昔遭逢衰迟只愿低头拜蛟变为龙愈亦从送月蓬道人南游寄呈阳岩侍读直院侍郎六言三首昔燕见沉香亭今送老破茅屋醉翁之耳虽白坡僯之鬓已秃二从淇奥君子数到越王潞公世仅有一两箇君母八十翁三士之渊数阳巖学者三斗山麻九制要渠一马来否赠菊庵李道人万言万当眼晴毒一裘一盂口体足不共孤竹子争却与柴桑翁争菊挽吴茂新侍郎三首乘骢马安能作噤乌去因攻国来又荐君谟延英疏丹青洛社图呜唿传不朽犹是警姦䛕二先皇志公除法从真玉楼要新记铁壁夺全人俄封墓柔蒲谩褁谕岂南董代奋笔传名臣三归休矣公曾怂慂之门无今雨客笥有隔耳诗课招魂些儿徴积善碑白头哭同社心折可胜悲黄寛夫示诗不已自和前二首答之冥搜藻思殊精錬细读蓬心稍豁开我窃髙年慙緑竹君持半偈试黄梅肯为唐季小家数湏做僧中大辨材吸尽鱼龙虾蠏子不妨至如来一来二精思巧斵诗家事缪巾阳尊市道交杜说新诗犹费改韩评推字不如𫾣衣曽传饮先师乳絃絶今无异域胶欲引蔺卿懐内璧吾贫未免以砖抛石竺山二十咏山在福清境内昔羽人今衲子居之喜壹㳟者鼎新此山绘图从竹溪亭山求诗二公既为着语余亦继作紫云洞曽䐽张茂先亦诳闗尹喜嗟余双眼白任汝半空紫石室仅可着孤身何曽有四邻切湏留一榻譲与细书人上㫒坛恰召阳翁伯俄徴谢自然不知玉楼上几箇是诗仙仙龟蛇山闻说均州景而今涴戦尘应随黒杀帝避地肯来闽朝斗石吾脚今无力安能跪鞠躬北瞻韩吏部南仰狄梁公仙鹤影乍见作飞势细聼无泪声雪翎差髣髴丹顶不分明双鲤石点额有墨痕剖腹无素书俗视如顽石仙骑上太虚棋石元不识死活偶然逢二仙借与墨牧奴戏今饶国子先丹灶白公诗酒人惜也未闻道乍可无除书不可壊丹灶伏虎石慈悲乳孙叔恭敬侍小颠烦君常警逻老子济贫笋自饥犹可忍民饥谁恻隠吾评首阳薇不若石笋无尽泉圣人称水哉昼夜流不息东坡如万斛南华只紫磨石求可㸃为金铁可浸为铜勿使钟官知一朝此仙童狮子峰狼来咋吾羊猩来窃吾酒汝为兽百王不闻一声吼象王峰惜齿埋之土何曽愿世知终为交趾献亦𬒳普贤骑𥙷陀巖嗒然䝉一衲跌坐不知年䖏䖏神通现何处海岸邉罗汉䑓海鸟五百士刘郎庐亦深不似阿罗汉神通无䖏㝷半山亭此来为嘉䖏高犹在絶颠吾衰中道废汝少更加前宝所此为何䖏所满目是琼瑰圣人𬒳褐懐凯汉空手囬洗耳泉力却帝尭传犹为颕水羞似曽洗渠耳不可饮吾牛送郑倅子善早钦世徳如龙虎晚挹英摽亦凤麟重濬陂塘今长古不私风月肯分人衮衣国既归真宰珠履君应作上宾洛社诸贤问村叟暮年已餙太邱巾挽赵孺人婉娈宗姫性坚真烈士肠簮蒿安隠约画荻训偏傍防墓夫同穴泷阡子表冈夫人真范母那得不生滂挽程孺人黄安七诫尢纯偹三从搃吉祥良人今绮季美子古黄香花引归西坐萱疑在北堂恨余彤管拙哀诔不能扬总管徐矦和余梅百輙课七言一章以答来贶者肩摩似堵墻君侯殿后独轩昻搀先太皥露消息笑杀书生泥色香能令曹瞒兵渴止谁云开府肠刚骚坛甚矣荒芜久评小徐陵合擅塲㳟上人求偈戏赠二首尔祖西来无文字受持一句心是佛烦㳟藏主试问他楞伽回卷是何物侯劝师柔輭说刘叟所见适不司有时一句撞墻有时一喝惊耳聋又一首蒙白帬㡌汝着紫袈裟纵有传大士难和作一家题赵检察贽卷福唐少尹平生友函送王孙一卷诗始信人间有龙种又疑天上下麟儿月湏玉斧修成后仙待金丹炼熟时不是樗翁心有窍镜中添雪到须眉送潮阳方主学芹泮人人陶圣化花封䖏䖏置师孺遥知避席聼讲犹胜开门自授徒官比郑䖍尤冷甚士如孟徳岂今无朝家调守方刓印且可焉依县大夫读巖光传二首一栖巖壑一冲霄冠邓聫翩建武朝招得故人来话旧也唿大叔作唐尧二羊裘素不习朝仪公遣西曹屈致之若是君痴君不巢由安肯见楽䕫冬至四絶觞复无举萱堂麟卧陇阡雁折行殿后即今帷一老阿冝长大阿奴亡二日添一线书中见雪染千丝镜里明迟暮犹思寸隂惜凝严未觉一阳生三遥知廷设黄麾伏不见人书白板扉老子挂冠还笏了别无上服止深衣四献寿上公先入阁书云太史亦登䑓惟应闭杀明农叟起晏柴门晓未𨳩有感二首马欲兵夫子哥利王曽丑释迦血面何湏丸坠忮心终不怨镆鎁二夷齐怨恶本不念尧桀是非今亦忘不知伍子嗔何魄化为潮日夜忙次韵竹溪题逹卿后坡反终身从李愿有人半夜唤祁嘉箪瓢斋颇奢颜巷书画船堪埓米家樗臾旧栖贫亦好肤翁新句大非夸谁云他僻交㳺少鹤肯巢松鹿献花再和无童子窥桃熟坐有骚人颂橘嘉触是不来争左角颜渊亦只住西家罗张门巷求吾乐锦褁山林笑彼夸红緑千株皆手种絶胜人㸔担头花三和岁计无余逢谷贵晚餐有味觉蔬嘉賖邻人酒堪留客藏善和书满尚家稍喜熊儿理精熟常嫌犬子赋虚夸鲁论新义何时毕相约溪头共㸔花四和莫难幽不改圣人固以遯为嘉寕披龙具去耕鹤书来起家古有晚民逃举选今无烈士矫贪夸鬳翁晨遣诗简至昨夜寒灯屡结花五和瘠地力耕禾倍入荒山手植树皆嘉同炀者并者融会儒家与墨家见説杨雄太元苦非如宋玉大言夸絶怜女伯头成雪羡汝才髙笔有花六和郎陵后嗣尢推彧大传诸孙㝡数嘉之子固无慙尔祖此翁所望大吾家夺标羞与儿童竞佩印才堪妾妇夸案上菖蒲勤洗沐灵苗见说有时花樗庵次前韵一首退䖏侬甘身寂寞进为渠值世休嘉劬书不似八十老输税常爲第一家沙盘卦街敌皷卖村醅店掲旗夸千林岁暮俱黄落梅向其间独放花无题一首死以子托友病将身付医友今多市道医或似屠儿村獠村獠席地睡咍㘆唤不知老夫将北靣渠莫是希夷后村先生大全集卷第三十七后村先生大全集后村先生大全集卷第三十八后村先生大全集第三十八诗次韵黄帐干瘦马虺隤已缷韀纵鞭其后不能前才非应氏慙三入齿较杨雄长十年髪老病余偏种种腹空虚甚谩便便故人过矣相称誉敢挹衰残望昔贤八十吟十絶就莆食菜国㤙优昼锦全胜万里侯却笑向来师尚父磻溪不老老营邱二至道之精以治身推其土苴足经纶矢诗自儆侬衰惰未有工夫儆国人三汉承秦后古书亡太息高文縂未遑六叶蒲轮迎一老元耒却是议明堂四文叔差増似往时君房只是向耒痴谁知有箇羊裘叟汉鼎悬渠一钓丝五逃秦博士浮邱伯传説今犹在海中自古先多儒者做安知吾不蹑高风六八十余岁老儒生见帝谆谆劝力行应𬒳伏生辕固笑两贤终是十年兄七纵心以后决求归曰耄之年永息机𬞞食不稍人祝饐布裘安用妾熏衣八诚翁仅有四千首惟放翁几满万篇老子胸中有残锦问天乞与放翁年九试笔惭题新欝垒拂尘聊桂古钟班衣纪节诸孙喜白首添年一老悲十伯伦酒颂老义诗腹愤胷竒畧洩之别着潜书并悔藁后千百载有人知送淮士陈文席见四川陈制参汉家募撃匈奴者此士如何未见收闻説将军能揖客安知定逺不封侯羊肠九折谁云险骏骨千金岂易詶自古荐杨繇幕府送君去谒大参谋漫兴一首在重华内禅前红颜倐忽変霜颠吾虽后軰识前辈彼以小年疑大年殇子几曽知寿夭死人安可语神仙何湏求入耆英社作老农夫也自贤挽章孺人种岗头新宰树追严案上旧楞伽埋词更不烦謏墓反哺阿曽似自家此女安知非妙善夫人亦恐是摩耶遥知兠率迎归去天乐冷冷夹路花田舍一首贫汉殉财夸死权世间亷退者差贤高门炙手今罗雀癈冢枯髅昔珥蝉薄糁藜羹诳雷腹旋䝉帽絮暖霜颠时人莫笑侬寒俭自古儒近列仙书事三絶耳根闻得吴田熟客自吴归乃不然中户无粮支卒嵗上都有雪瑞耒年二蜀相昔曽耕渭上汉家今有籴湼中唱筹但欲令邉实悬罄谁知虑国空三收邉讯云蝗入近得京书报哨回放得子陵归钓瀬还他高宻上云台立春一首古有道人皆朽骨世无价宝是元身天公作意相禆𥙷又见咸淳第二春二生后至和嘉祐时老身犹及见淳熈都忘满镜星星髪带了春幡便出嬉三病添败絮饥犹凛老饮新醅力不支独有脾神无恙在饼如餙大菜如丝四禅榻惟梅亲𥿄帐村沽以草塞甆瓶老癃颇恠牛头赤児女争看栁眼青五觧冻依然风栗烈鞭春才了雨亷纎街坊遏宻无傩鼓村落丰登有酒帘六八十公公三岁儿一孩一耄总憨痴向来畧识童䝉老去惟吟豁逹诗七存五千篇吟笔老加三百户賛书新官分綵胜簮华髪僧送乌薪煖曲身挽黄安人嫁作儒家妇韶颜已守孀夫穷于仲子児胜似元方陶母将迎飬龎妻忽坐亡吾衰不能诔短些谩凄凉题后林李伯高诗卷蝉噪螀啼衆窍号岂知今代有诗豪谐如帝所闻天楽壮似胥江看雪涛险韵森严压皮陆短章高雅逼韦陶老夫欲反樊川序长吉安能仆命骚寄汤伯纪侍郎二首明主虚懐相受言苛晋不住去翩然乆无踈传还乡事始觉甘槃遯野贤真箇浮云轻富贵元来平地有神仙两翁到老相追逐君驾青牛我执鞭二伏下鸣曽惊衆聴省中语不愿人传骚晋屈子芳菲在史视胡公粪土然士到后凋方见莭世除勇退别无仙遥知洛下诸君子应笑侬诗老放颠挽惠安林丞策名廹榆景谢病去松厅博取儒先説尤深道徳经族通艾轩谱葬得竹溪铭愁絶蟇陵路哀笳不忍听和方时父立春茶梅有意如相伴梨枣无根未易栽稍喜冻逢春渐解不堪老挟病俱来乆扃北户寒稀出已落南枝暖再𨳩忘却玉堂供帖子牛栏西畔覔诗逥元日七言二首乆辤两禁归民伍遥想群先谒帝居少有人临雀罗者未知谁饮兽樽欤向来不晓京房易老去粗通汜胜书懊恼西畴春事动渐难为国荷犂锄二屋角微闻咔晓禽起煨搰拙旋冠簮菜衣児老长相守椒酒翁衰且少斟浮世事浑忘记了暮年诗转用功深双桃忽放花如锦勾引先生策杖㝷春日六言十二首䙰褷病鹤翅短冦隤老马力疲不知大朝㑹事且吟小家数诗二七诚妇罕全者四穷鳏居一焉嗟余抱终身恨与子结耒生縁三宜露卷青歩障晨㬢涌紫金轮时平有戴白老春睛冝踏青人四黄亭罋闻酒羙白湖船至籴平珠衱䴡人出郭银钗村姑入城五昨夜身手和柔今晨毛髪飕飅不堪早朝骑马尚能夜起饭牛六病不禁茅柴酒寒添着水绵裘寄语斜川鱼鸟先生改日来游七谩道三阳交㤗絶无一客来临仲尼于复卦见子羙云人日隂八渊明甫渉知命汲汲登臯临流侬长渠三十岁故当秉烛出游九黄烛分光过眼柳条弄色関心老死毋劳覆议先生自谥醉吟十不肯肩随謟子幸晋面见严君脱驾笨车还里嵗将麦饭浇坟十一扶持村翁岀来问讯壸公安否汝寒揷帽䝉头吾渴脱巾漉酒十二适报翁子露绶又闻孟博登车田里觇赈贷议墻壁挂寛大书泉牧帖请嚢山福上人住持承天既至有沮之者兴尽而返戯赠小诗揖退新龙象归㝷旧鹤猿空令行百里不遣骂三门易致实封者难招不动尊辟支放光处尚有石龛存送方君莭监丞世论喧啾衆窍鸣先贤于此极持平坡称淳父文经世沂惜希文谏近名向去史书将有考申耒公议冣无情我衰君壮飞潜判何日重㝷洛杜盟送婺教林伯良兼柬直卿山长郑䖍别去巳离羣迟暮何堪又别君弟子皆知师季上官应不吏朱云才多未给尚方礼饭少聊羹泮水芹定与明招及门者共㝷坠绪访遗文方巖尹主课渔溪君于场屋素称雄非止原夫一技工贯虱心推白杜族执牛耳属紫薇公乌衣子弟如康乐綘帐先生得马融㸔得龙飞苐一榜聮翩奏赋冠南宫送质甫姪铨集干淳门户芳菲歇尚喜兰芽接续开不学老刘㸔花去又牵小阮入林来汝贤能寳郑公笏吾耄难燃内内史灰天目侍郎今水镜不妨长榜注官逥次韵瘦使左史中书行部二首朝回暖律变严冬应念闽风与蜀同丛棘冤皆为洗雪发棠惠徧及饥穷氷寒吏胆照天烛泉涌诗肠饮涧虹帝遣二星临七聚下妨撃壌和元豊二渭树江云春复冬安知今夕一尊同放还颇有诗招隐饿死断无文送穷笑我埀车老骑犊喜公下马气如虹暮年未敢忘忧国白髪丹心毎愿豊再和二首㫖蓄元无可御冬薄醪欣与故人同蜀珍乃肯临闽聚韩富何甞笑孟穷旧事廽头梦中蝶浮荣过眼雨虹公出处関时运堪谷年荒玉岁豊二新岁凝严过旧冬微和𥘉扇八州同固知使者获五应念天民先四穷政召嘉祥平地雪诗腾光恠亘天虹祝公相业追元祐二虏来王九扈豊三和二首身叠三绵凛似冬老农不与壮丁同饮泉吏鲜能清白濒海民多有赤穷晴雨幽人曽候鹳水风闽囝亦占虹汉家非有公私积亨大母庸说豫豊二世吏寛严若夏冬欲安欲富此情同楮先生贱难扶起桑大夫生计亦穷渐喜青规舒化日更烦绛气导晴虹若教子骏星常照荒扎从今可阜豊次漕庾两使者絶句韵六首亷使端如秤様平行台非以刻为明未论汉吏摇山力且聼尭民撃壌声二痛惩毒螫要持平不察渊鱼未害明棘户有囚踈械花村无吏打门声三隽游廽首记端平朝退聫鞍出大明紫陌难㝷看花伴丹山聊聼喊茶声四公等真堪起太平我侬乆已厌承明扶犂只合务奋笔犹能作颂声五向来储粟辅常平招鹤翁曽爲证明可是者邑人乆不识絃声六古来一閧立之平朱魏当年互讲明遗约面含菜色腹雷声哀二僧送迎懒更下禅床撑拄犹堪坐道埸大衆病小师忽报惠休亡庵荒空复晋遗偈厚藏吾老此诗聊赠别塔铭合属紫郎二子瞻词里贬眉汉鲁直诗中返哺僧针血写南山来似曽甘霖长瀬四五尺宿雾缄山重慙愧策年年来为毋浇松二尼父常言讳徴在释迦説法向摩耶僧伽端的姓络秀何湏有外家三先君遗令有余哀自扫苍苔酧一杯八十孤孙白未知更得㡬廽耒四庵里僧应行脚去龛中佛也为眉嚬炎炎昔有者寂寂今无上冢人五鬂毛雪尽难重緑烧地春来又再青但出郭门行十里新立太半是余铭不寝二首㩀藁元无寐栩栩穿花不识愁老子定中曽看破寕为蝴蝶勿为周二三柸攻散愁肠易百嵗频开笑口难谁南柯太守説黄梁未熟且追欢仓使和诗出竒不穷再次韵四首作雨宾春雪饯冬田家休戚使家同鱼非人所当加察马与民皆不可穷政尔和风并暖日管他霓更雄虹耿侯非祖荆舒昔预创常平偹歉豊二百禽乆已蛰于冬春暖喧啾各不同壶少提沽村店静袴无脱着小家穷山翁吟窍黄泥蚓阁老毫端白昼虹社饮今年多醒者豚肩掩豆不能豊三向耒文史足三冬今与樵児牧竖同旧领木天良不悪新加菜地未爲穷笔精公有词批凤鉼罄吾无酒灌虹老思迟于寒苦黍更烦邹律爲吹豊四公似长松特秀冬青蒿安敢与松同髙于岱顶谁曽覧逺若河源未易穷歴块岂无追电骏歩虚疑有架天虹吾诗直有砖抛耳载寳而归所得豊次韵豊守䜩新进士聨镳共醉杏园春英辟龙飞爲作新诸老破荒宋三台接武辅干淳贤侯推广崇儒化先軰士仁珍重黄堂一杯酒也霑白髪旧词臣次韵吴师卿宴高年二首耆年与令名由未椿菌异枯荣卑辤昔有迎啇画今谁冩洛英应共盖公谈治道素知严丑冨情可怜衰悴难扶曵不是元戎外老生二尊德齿贱功名叔季徒知外物荣直把舆台烦綘絶无几杖赐樊英旄期宜序于郷饮诗兴尤浓似情闻説淹中方起蕝诏书行致鲁诸生昔坡公倅杭有悯因诗后守杭几岁除狱空和前作庐山吴公前倅后守践坡𥙷处亦嵗除狱空和坡二诗寄示墨本次韵附诸公后坡去二百载尚有遗爱晋孤山领衆客三圄无一囚尹学问人刀笔盖所羞惓惓民隠瘼不翅已戚休大意师长公尚徳贱智谋谈丈及谈政羙㐮与脩二吾闻霹雳手刮决靡停晋彼㢤刑名家腊晦方报囚烹鲜贵不扰劾䑕呵可羞恕斋仁满腔圄空吏沐休清静有古意正大无隂谋乍可免兆京安䏻媒蹇脩次两紫薇共游黄蘗韵仰攀栖鹘手扪天俯暇灵虬卧沕渊亷使昉于今易祖师曽向此安禅絶怜雪瀑飞千丈颇欲隂崖结数椽老病不能扶杖出譲他李郭依神仙荅黄徳逺閙处棹头挥手去定中惟影与形俱㓜而好赋同侪少老矣劬书独学孤后殿君如傲霜菊早衰吾似望秋蒲痴人多恋黄梁夣不信先生夣也无老欢宿昔髫年忽旄期登临筯力尚支持酒肠忘恙重开禁薬性皆谙懒问医夜漏犹披灯下卷春风不染镜中丝销磨未尽惟吟癖鍜了新诗改旧诗寒食二首歴歴晓风传庙鼓瞳瞳霁日上窓纱孙同鱼队忙观社翁入鸡窠且守家已是湿灰并藁木不知榆火与花燔山无覔之推处谁道斯人羡四蛇二古来禁火惟汾晋今徧天涯海角然一老家才有黔突五侯第各起青烟絶䛕墓笔方无愧比乞墦人岂不贤独恨海棠吹打尽枝头粉泪湿红绵醉笔无复戴花能起舞有时逢麹尚流涎年龄綘县老人长交友青州从事贤司业送钱真爱我侍郎取榼亦欣然吾诗浅易聊陶写不似渊明述酒篇送方辰孙赴崇安尉遯翁精舎乆荒凉君去应先炷办香畴昔二难贤可即今一箇弱堪伤时平多有农耕野官好浑无卒郷莫作寻常黄绶者子真向亦尉南昌漫兴保社有幽子戸庭无杂賔若非负苓者即是耦耕人笻稳慵唿马蔬甘胜擘麟箧中诗又满谁谓此翁贫送曹守司直二首莫作封君㸔慈祥若父兄化教虞苪逊和了触蛮争㦸犹森卫曹装忽趣行要知莆俗厚冠盖送倾城二满葵邱戍民犹借一年何曾㧞薤本亦不用蒲鞭羡帤留守泮公厨少起烟今无採诗者付与后人传丙寅记颜颜髪今如此光隂更几何不堪上麟阁只合入鸡窠足弱追花懒瞳昏认字讹一般差自慰卷里警聫多避客簪茟西清慙徳薄角巾东路喜身轻不烦左辖诵新句时有老婆唿小名乍可戴花筵上舞安能扶杖省中行过门蓦有向㸔者向道先生病宿酲唐衣二首传来两箇诗翁像吾制冠裳畧放他华似庄农加盛服清于朝士赐香罗儒衣曽有髠钳者公衮其如跋疐何皂縁黄絁安且吉不妨借草眠更眠莎二晚持汉藁愧衰迟先帝恩深觧絷维貂映虽无华冕贵鹑悬差胜緼𫀆时笥藏尚喜衣裳在械繋方知劒履危画向古贤颜子里児童却问此翁谁杜鹃问答二首昔南使粤北防秋闻汝啼声悔逺逰我忆故乡归乆矣君归未得使人愁二云安万里一禽㣲翅短安能逺奋飞帝放还山君有福虏犹戍独我安归鸎粟𥘉疑邻女施朱染又似宫嫔剪綵成白白红红千万朶不如雪外一枝横忆昔二首过去生中一念差强扶衰巧践清华出灵芝殿浑忘却入大槐宫岂梦耶不记省中红芍药曾㸔天上碧桃花而今送老荒村里且向溪邉问麦麻二武皇好赋网羣英犹记龙颜赏墨卿白玉牒中曽有草碧纱笼里本无名唐诗醉使张穷瞎国语能令左失明老子一生嗜章句故应天罸遣偏盲口占时有吟哦搔雪鬂别无主掌繁冰御寕归南亩称三老怕守东华趁六参跌荡已将经束阁跏趺聊与佛同龛向来麈髙悬起旧事何人共可谈后村先生大全集卷第三十八后村先生大全集后村先生大全集卷第三十九后村先生大全集卷第三十九诗竹溪以余得第七孙恵诗次韵一首衡门忽有满堂賔皆诧瞿梅抱送麟懒作栁邉退朝客寕为花下弄孙人小年置膝尤钟爱晚岁含饴当食飱吾万卷书将付汝胜知制诰水银银再次竹溪韵聊为汤饼㑹亲賔岂敢夸张堕地麟汝若上扳曽大父翁堪下见我先人善和书即传家寳儒行篇方聘席珍莫遣父兄𬒳嗤笑金根谬改作金银送广师谒竹溪中书五言二首村老诗颠者颠年八十年后生𬒳传染引得广师颠二五十有三箇问法向谁邉村老小颠尔竹溪翁大颠挽卓元夫国博一首仲氏聫芳比酥酪长君独冷饱虀咸五升日籴尤清苦一枕风来且黒甜儒舘谁怜郑公老颖川空说许丞亷朔斋平昔知心者细读新铭笔力严又五言一首累䟽皆中寝孤忠奈衆咻人方䄂瓦送君独举幡留不记邯郸梦犹贪洛社逰而今都已矣恸哭过西州挽汪守宗博二首虽则凝香无几日攽条下教得民和迎来境内风謡羙仙去城中巷哭多应似栁侯驱疠鬼又疑包老作阎罗眼㸔青史常如此命制于天可奈何二还笏归为负耒农清谈常许奉従容刍荛孰肯来询汝薤水吾无可语公懐惠俱垂岘碑泪旌亷合有寝邱封莆人谩课招魂些应伴迂斋返甬东表弟方时父寄荔子名草堂红若𣣔与吾家玉堂红争名者次韵谢之忽有尺书来委巷㫁无半颗奉权门且为锦荔支聫句不记金莲烛代言颇羡綵毫摛老作未应丹实减𥘉元明年倍熟平分喫畅杀兹溪与后村又采荔一首我已归㝷鸟石路人谁肯顾雀罗门荔三百颗犹能啖椿八千秋不足言唐贡华清劳岁岁宋蠲驿置惠元元客询老子休粮诀丹实漫山更满村方甥饷酒酸甚方奉手牋贻縁醑忽通鼻观类黄虀自怜徐邈时中酒多谢㣲生更乞醯未敢啐空杯面蚁却愁舞杀中鸡相君五斗安能吸但嗅新醅醉似泥送赵抚干赵班贵重元身外物轻荐书怂慂入都城金闺得路通𥘉籍玉座临轩再唱名巖邑古人难锦制长官叔世少琴声今皇取法干淳帝峩豸多由此陟明生日和竹溪二首宿昔银鞍狨覆覊今骑秧马垦荒田学神仙者丹多壊立事功人传少全谁管灵均𥘉度日都忘弥勒下生年新皇早晚𨳩宣室定有英才对席前二暮年量减怯杯深客饷村醪且浅斟衰惰仅存已残锦清贫安得未挥金朱絃有味余三叹丹扆无阶献六箴晋取平生一笻竹约公徧访大丛林再和刬骑犊子不施鞯老退犹堪学力田䟽大夫金虽已散蔺相如璧偶然全黄河水有曾清日白髪人无再少年许大干坤愁塞满覔无愁只樽前二味浇漓酒趣深对花无客亦孤斟饥来肯羡乞墦贫杀不贪謏墓金耄齿未妨诗抑戒髙谭何似守箴吾今㑹淂逍遥义懒访曹溪问少林三和㫁无小妾坐金鞯且伴诸孙恳𥿄田天子尤尊方外者少陵盛説饮中仙宫花毕竟非真色朝安知有大年牧竖和声侬倡首𬋩他王后与卢前二岁晚文园渴疾深瞻相北斗不堪斟幸无封禅书晋藁岂有长门赋卖金它日友人定郊谥当时酒客诵雄箴箕山未是逃名地何䖏人间有宻林凤孙余第六孙也早慧忽夭追悼一首竟失鹓鶵种难求扁鹊医两行樗叟泪一本杏殇书抱去常囬顾唿来尚挽髭案头荘列子哀至掩还披次竹溪韵䟦志仁工部柞木诗㝠搜险韵搅枯膓音义时乎取㫁章吾寠仅能茒破屋君材真可栋明堂居然挺挺过苍柏胜似萧萧种白杨识草木名湏博览夜牕灯火恰新凉再和白也诗髙有别肠弃余分与老知章邓林木大堪支厦谢砌兰佳况肯堂何必三年犹刻楮便教百歩亦穿杨咸淳天子开文治定起君赓殿阁凉挽叶寺丞二首少日思乘博望槎中年归种邵平瓜力辞骠骑安祠廪因忤洪羊失使华互市贾胡共香火专城戦地再桑麻可怜送老茅山观空费君王拊髀嗟二何待台倾曲沼平昨朝户牖上丹青寒花自拆侍中圃刼火犹存太祝厅托绍遗言那忍负哭怜哀挽不堪聼空令雪鬂龙钟叟秉笔来书宰上铭书事市朝无处避喧啾思驾飞车事逺逰古志曽云寿多辱前贤亦说耄冝休愈诃彼佛爲夷鬼跖骂吾师盗邱安得海波都変酒洗空开辟以来愁挽呉君谋少卿二首重瞳亲简擢华髪困招麾汶上吾行矣胶西等弃之翟门罗爵静鲁地泣麟悲意一竒风骨如何不论二呉公卿尚少刘叟耄而迂一任群儿谤相辉九老图客谁哭横墓友可托嵇孤心拆墓陵路终当酧东刍五言二十韵别方氏长孙女中年别作悪大老何以堪我如安昌侯爱女甚于男念汝明当发一夕起再三絶怜汝父贫练裳与蒿蔘不量此蓝缕遣嫁彼槐潭古云妇难为采桑自餧蚕氷鱼或东笋旦旦营㫖甘亦有嗜江水逺汲劳肩担今汝一何幸琴瑟和且湛虎符舅光宠象服姑尊严亭传盛供帐吏士罗騑骖汝但谨内则毋使妇德慙晨昏躬定省冨贵勿豢酣百行孝为先彤𬋩埀羙谈汝当法淑人倩当肖鉄庵汝翁虽在家譬如住精蓝不下赵州床常共弥陀龛愿汝福惠全早叶维熊占它日来归寕伴我村北南龎老与灵照安知非同参史藁虽有隆干手泽传空踈岂敢望谈迁春秋笔絶经谁续光岳气分材少全老去汗颜慙巧斵向来执手付遗编文名史学都休矣追诵尧言一泫然试笔二首啇昔有卑辤召傅野今无审象求世态衆徂更喜市声百鸟各喧啾力耕且趂农东作懒出难陪知游九万里天浑是月夜深无伴独登楼二老子归耒作么生扫空诸有觉身轻触蛮大戦两蜗角甫白相酬二鸟鸣煨芋僧高曽约语负苓者点不传名世间无过村田乐莫恠龎公懒入城九日起瞻宇宙尚隂霾杖䇿离东一散懐髪少可堪乌帽落樽空凝望白衣来插萸兄弟悲终鲜把菊先生唤不廻犹倚栏杆搔雪鬓老无脚力更登台资殿清惠陈公哀诗二首不比尧夫新悦泽依然迂更旧清羸末年先帝攀髯恨㡬处遗民堕泪碑上自易名真独断史当立传要雄辞道山堂上分襟句岂料今为絶笔诗二清德在人如皦日荣名加我等浮云漫张賛下青凉繖不改辽东白布帬老惜平生惟此友吾虽后死愧斯文昔贤千里懐鸡絮安得陈之董相坟三端平元王正月我与公同𬒳特招甲午英游小元祐庚申景运再陈桥可怜转枕成春梦犹忆聨鞍趁早朝若见西山询学子爲言衰鬂雪萧萧和徐总管雨山堂一首趁韵哦诗老未工不如縂角口吹葱载辎车里输伊辈对画屏前要此翁杂记五言十首洞逹开堂奥荒堂说刹尘儒醇明告子释默热瞒人二不必桮桊性安能桎梏身谁知千载下有箇葛天民三青天先已去白鹤乆方归若欲分优劣老儋贤令威四东行值伯伦西去逢无功不知何国土疑是醉乡中五履霜行于野絶粮厄于陈伯竒父逐子仲尼天戮民六追日忍渇走喝月使倒行夸父骨已朽秦皇家亦平七客有过吾庐自言师陆朱故应东海若不及北山愚八先传传后学自觉觉天民鲁儒迷甚者何以救迷人九荒哉穆天子辙迹徧九垓已写偃师弄更引化人来十愚哲皆根性巫医各有传参禅才一宿学幼费三年送林若山太傅赴建倅入诲诸生方楽育出为少尹忽髙翔登临庾月半处唯诺侁星一㸃傍署尾氷厅虽寂寂瞻前铁壁堂堂自怜老病诗情减纵寄茶来不合尝示同志旋入洛中新保社稍増汾曲旧田庐市朝幸免髠钳我尸祝何烦爼豆予静㸔芭蕉身不实健忘椰子腹无书故人逺致郫筒饷待约隣翁共破除题旧记颜忆携束书来京师洛下诸贤颇见推当日难为元方弟何处闻有蔡克儿晚节免羞彦回靣后生愿识李邕眉五陵年少欺衰飒不见田光盛壮时改诗推𫾣覔句浑如故卧起诗人始觉衰送老聊题颂逢辰曽和柏梁诗今无鲍叔谁知我后有扬雄必好之丛藁麻搽鸦蚓黒匹如墨蜡打残碑懒向来楽此不为疲太息龙钟廹旄期鼓未挝三先就睡书才数叶已停披䕶篝妾喜烘衣晏拂䄂賔嗔倒屣迟一事切身犹自力扶衰抱瓮灌园葵有感向来涉笔赋长杨辱赐天家七寳牀黄吻少年评士白头宫女説先皇走章台马游冶攀鼎湖龙竟渺茫纵使老婆强搽抹安能更入时粧唐诗瀛洲学士风流逺中叶唐慙贞观唐灵武拾遗脱覊旅开元供奉老佯狂戯苕翡翠非伦拟撼树蚍蜉不揣量赖有元和韩十八骑驎𬒳髪共翺翔览镜览镜无方染白髭垂车有疏叩丹墀故将军老班师后村校书贫散学时百嵗电光俄变灭一塲春梦莫㝷思篱邉尚有𨳩残菊乱揷乌巾策杖嬉排闷少携一笻徧行脚老苫把茅聊葢头事十八九不如意身百千亿皆有愁彼埋高冢柏下卧此驾小车花外游犹恨俗人知去处近城林樾未深幽叹老口惟两齿鬓双皤百计无如耄及何少壮未尝参女衰残始欲飬黄婆原鸰逝去牀谁对辽鹤归来渐多客笑侬诗真滞货太平典册要声和戯题山菴二首曾批龙鳞将虎须君恩天大偶全躯入华胥国梦移太行山得许愚无劒拄頥但樵服有衾覆首珠𥜗他时只着深衣去不必防闲发家儒二封高四尺寕从险穴锢三泉岂不愚客过唐陵悲石马盗穿秦冢得金凫蛩吟不必人歌挽鸡絮那无弔孤自作铭诗差寳録免敎人谤退之䛕杂兴六言十首羹墻如见尧在讴歌皆之启贤至行冠冕万世通丧缟素三年二史事十羊九牧古音百鸟孤凰前召南塘视草后起秀巖提纲三直翁寿甫踰八叔方年不及希即今高麟卧何时华表鹤归四昔从西山授业屡言后村当仁伯纪盖同学子履常真对掌人五重来已白髪老独㫁擢紫薇郎雅量虽慙子固热不倩君房六小臣素着狂直先皇数奖忠嘉叩额有厚伦疏㫁腕无起复麻七穆陵圣学髙妙词絶企清光大典册多贴改小字本通商量八希夷一睡一月惜哉肘后不传拥破衣裘待旦聼残更点如年九一老遂𨳩九秩诸贤多八八哀扶起风前玉树吸空月下金罍十吾犹及见诸老今谁可寄斯文有杰村怕寻斧无妙质可受斤挽王孺人贞洁如图史纎微到米盐辟纑穷亦楽反鲊训尤严封邑才纶诰还乡尚绣帘自慙铭笔拙何以发幽潜挽黄徳逺堂长二首虽与长君友居常敬少君何曾锦袄子竟老布襦羣申白无殊礼程朱有旧闻谁为复斋传应许附青云二旧宅犹东里新邱宛北邙单鸡频哭友老鹤悔还乡斋记曽磋切埋文愧耄荒诸郎真五宝虽死未尝亡书牕跳丸屋角去如驰蠧简窓间卷复披元老岂无挥玉尘大儒曽有奋金椎钓牵鳌极灵根动斧入牛山杰木衰白首腐生多感慨愁来时以酒浇之杂咏七言十首元老墟墓中得贬诸贤烟瘴里招魂无尽自夸佛口眼子厚先拚鬼骨臀二雪萧太傅几罹祸讼石中书又纳忠岂可朝无宗室老不知家有国师公三回仙轻举乗白鹤太白大醉骑鲸鱼纯湖飞过人不识入海问讯今何如四寕草两都卿云赋不作六朝徐庾诗賸馥沾李翺张籍残锦分江淹邱迟五文公左目晚羞明犹抱遗经细考评今汝畏书如畏虎天公折罚使偏盲六聪明不及前时乆惟鼻犹能嗅臭香老去无端都塞了不分鲍肆与兰房七造物将如此老何悬车以后藁犹多晋刘伶醉戯爲颂楚接舆狂偶作歌八周旋王庾二公际传授并汾诸子家间晚嵗更无人共语牛栏西畔荷锄还九老怜几箇小孙儿不减添丁与阿宜渐有墨鸦扫窓兴絶胜竹马走廊嬉十读书十行目俱下上树百回心尚孩君㸔大年与叔当日皆从童子来读秦纪七絶黔首死于城者衆𣏌梁身直一微尘不知当日征入妇亲送寒衣有几人二匃奴驱向长城外当日䝉恬计未非欲𬒳筑城夫冷笑輼凉车载鲍鱼归三秦贱儒冠贵鞅斯士生此际命如丝可怜聚议山下骈首趍坑尚未知四人所难言敢纳忠祖龙虽暴却英雄同时见者皆虀粉肯活茅焦沸鼎中五怒发君山俄见赤威驱海石亦遭鞭儒生曰山东无盗方士云海中有仙六逐客古人先后相絶它柏医皆兰陵况书旧徳优诸子吕覧今编入六经七通国无人敢挟书峄山碑自篆虫鱼至今览者赏竒古先汉文章已不如竹溪间道至水南不入城而返小诗问讯牛屋方将扣角同渔矶亦拟共披蓑即今耆旧多凋谢从古文章要琢磨一老少曽闻正始六人五已相元和白头頼有溪翁伴颇恠高轩不我过问讯大渊痔疾秋来日日候双凫霍地光隂迫嵗除古有客过雄寂寞今无人问白何如苏先自説饥餐面䝉叟曽嗤得车纵使村翁穷到骨岂无薄醴与枯鱼懐旧二首盛名岂敢侪三俊痛饮犹堪入八仙屈指淳熈遗老少到头元祐几人全松为明误天千岁薫与莸并臭十年立传臣僚宜自爱追懐此语一悽然二童蒙颇慕舞雩乐老病犹参立雪碑愧我高年成后殿输他半夜得单传着书有子诠中説覆瓿无人守太玄董薛程仇皆已矣萤窓谁共辑遗编邱君双荐前尹古田三年有遗爱邑人以为可继阳巖侍郎洪公今尹孝感又将细满小诗将行五言徽外弹声古一㸃眉间喜色浓去莠莆田成沃壤种花塞地亦春风民懐惠爱祠乡祀上奋英明即墨封不比㝷常折杨栁君侯髦士我衰翁寝室二絶衆已咍㘆犹待月身堪扶䇿便㝷春漏名牛党赞皇党尚有蒙人苦县人二倦投枕上如𧖟老飞入花闻与蝶同可惜无人劝蒙叟百年莫出大槐宫无题二首恕汉唾师徳酒徒拳伯伦吾评此二士颜子后无人二季世雠相复先贤量有余潞还子方谪坡答致中书丙寅记颜六言二首八十余戴白老五纪前琢玉郎只愁雷爆丹灶不烦月照星梁二手无太尉玉麈腰无鄂公羽箭一声喝海潮音一只眼巖下电丙寅赠月逢道人孝肃以来风力少今龙图是恕斋公凭谁为请南山判两箇道人争一蓬后村先生大全集卷第三十九后村先生大全集后村先生大全集卷第四十后村先生大全集卷第四十诗竹溪中评余近诗发药甚多次韵一首辇路曽聨花底辔钓矶共着雪中簑璧瑕自是难爲掩言玷谁云不可磨烦锦绣膓施月斧洗筝笛耳聼云和两翁弄此穷生活户外浑无客屦过三和经旬积潦慵扶杖拂晓新晴喜晒簑掣电光隂难把玩浮云富贵易消磨蜗牛庐只依通德䖝蠧书犹在善和除是鬳翁名父子别无好事者经过四和矍铄翁徒夸𬒳甲玄真子自爱衣簑昏花安得金箆刮荒落犹将铁砚磨雄思空湛空自好郊鸣寒苦几时和木鱼差异炎凉者不鄙柴门夜夜过五和賔戯两翁迂阔甚金章换得笠并簑君从老艾传衣钵仆似元城耐捣磨岁晚石交惟竹伴古来鼎右待梅和冻泥滑滑村居僻今两无人肯见过六不羡上公𬒳雉衮寕为野老着牛簑素无文思加衰竭薄有时名合折磨幸老舍人工润色逢新天子建中和子来犹自商歌在旧友何须裹饭过七和尽缷丝鞭并席㡌全装雨笠与烟簑国南秦畤坛方筑塞北燕然石未磨本草书虽夀炎帝长䋲撃不住羲和回仙郎在人间万一飘然袖剑过八和趁潮生处先抛网卧月明中不脱簑晚学铜人缄不语早知铁汉钝难磨嗫嚅吾欲多长庆钩画君真逼永和自剔灯花㸔吟草夜䦨不觉暁牌过絶句二首赠月蓬道人过建安谒刘漕中书两过道人争一蓬岂非名号偶然同樗翁赖是无权柄往问无家铁壁翁二只有破裘御寒色徧将甜卦卖痴人那知两箇非师弟一是钟离一洞賔和除字韵问大渊来期故人有约叹迟久竹榭茅亭自扫除寕载鸱夷访杨子羞蒙狗监荐相如极思座上扫长尘莫赚更垂鱼三和林下笋犹供採握门前草又欠芟除絶无三顾时有僧来説六如旧友㝷盟将命驾先垂车今年田海俱中熟处处人家足槄鱼四和乱书案上慵料理长物斋中悉屏除乍可假甫安能佞佛把随如虎皮晚岁羞争席豹尾扈属车冬煖无氷村酒贱肯来溪上共义鱼五和客恠村翁老犹健我知造物有乗除曾看鲸海鹏天了岂比蜂窝蚁垤如旧敬尊公移北斗今为后学指南车此生只合熏班马掩鼻人间等鲍鱼六和谢其见访薄有鸡豚趁墟市寂无鸟雀下阶除疾驰轻骑御牧至兴尽扁舟激箭如我老幻身聊据藁君豪诗骨可专车吾闻海上鲸堪脍沮洳何縁有大鱼七和百家衆体皆融液一字陈言亦剷除陋矣小巫歩神禹譬之大战获侨如子行给子尚方札吾自乘吾下泽车本是腐儒非磊落莫嫌忩下註虫鱼八和困枯架上昼苏醒愁倩盃中物破除子美所称惟白也仲尼自谓不回如食才藜糁寕无肉行以笻枝可当车圣世未尝违物性飞潜初不间鸢鱼九和人见休官欺冷落天将高夀凖迁除镊千茎雪形容变缷一条冰涕唾如病怕执绥升玉辂老难垂服盐车身间絶喜无拘束巢鹤终胜似釜鱼十和贺太渊得雄二首欝欝葱䓤𥘉抱送惊惊怕怕永销除子瞻要待啼时㸔介甫曾夸画不如先敞高门容驷马旋闻别舘戯羊车中庸诗礼牢扃鐍他日亲传伋与鱼二诞育文章家可贺轩渠烦恼障皆除霜蹄堕地能行矣玉树临风必皎如羣纪伴翁入图画俨佟为我御巾车客中往往烦厨传倘许携将酒与鱼和竹溪披字韵一首玉雪靣俄成丑老琅玕腹未尽呈披只今衆女容粉自古十夫能挽椎岂有进贤冠绘像亦无灵夀杖扶衰俚辞闻早安排了未必他人识牧之二人夸晚节犹鲜健谁信朝华已谢披空有朶云盈箧筒竟无片雪上钳椎藁干毋恠芳菲歇退惰常因血气衰自叹龙钟真髦矣不如茗艼一中之再和二首包羞羊借臯比盖餙貌狙将衮服披妾去緑衣裳以麹它乗黄屋髻犹椎方开元际唐风盛自建安来汉道衰举世纷纷学姚贾老夫持此欲安之二古柏毎经寒耸秀朝花不待夕离披举扬壹似徳山捧摧拉过于力士榷化鹤仙归见孙老感麟翁泣叹吾衰楚狂难和薫风句聊自歌之舞蹈之挽陈孺人乡井公平推内则掖垣铭笔冩徽音不烦陶子羞蚶鲊肯与黔娄共布衾三语未酬将母志九原无负托孙心樗翁閲世头如雪二纪前曾挽藁砧总戎徐侯伯东逺访田舍赠诗二首次韵内辞狨橐外莵符巾褐萧然一老儒床上乱书眠当枕卷中警句摘为图雨寒裹饭故人少雪夜扁舟今世无惟有徐君真好事高轩肯自福之莆二博览彊通千载事冥搜谬用一生心干坤刼数有成毁风月性情无古今君似得吾之骨髓俗方求我以声音若非生处殊闽浙把臂相邀共入林伯东留诗别余次韵残生恰似道傍樗匠斧樵柯免剪除捻我几须安箇字见君一靣胜千书贫家仅有鸡为黍贵客相过翠织裾稚子不知新社友却询座上者谁欤朔斋竹溪盛称鑑台李君谈天小诗戯赠品题经二紫薇公携袖中诗访老农逺祖似曽为藏史前身莫便是淳风自怜藁木灰生意絶怕菱花照丑容但愿海乡鱼稻熟耄夫不复问穷通谢韩孔惠见访千林黄落涧氷坚应是江湖作雪天偶有客过居士室絶无人识孝廉船绣衣二使交章荐黄策诸郎律赋传莫向明时嗟不遇乃翁穮蓘子逢年挽赵毋郑氏攀桂者聨翩皆由母训焉摘髭人共羡出腹子多贤穉耄三从美哀荣五福全幽明无一憾玉润自铭阡挽陈判官偶然倾葢欣初识蓦地分襟惜乆睽太未谩称三语掾上林未借一枝栖空烦樗叟招魂些赖有薇郎积善题他日广文燎黄诰原头鹤表与云齐谢王尚贤见访畏跌始知笻有力怯寒常以衲蒙头诗名吾不如公干清与君何减子猷林下方将分半席江邉作么返扁舟骚坛尚有阳巖在岂必担簦更逺求和陈生投二首乍可破琴栖剡曲谁能抱瑟立齐门昔赓太液池新咏今叹灵光殿独存摩诘不烦人问疾巫咸难为帝招䰟老农无复供春帖题徧南村与北村二华裾乃肯访衰翁何德烦君䞇一通百尺楼真广陵后千巗宅在鲁家东句中有眼参方见删后无诗论未公年少分隂且惜取老夫不觉巳头童丁卯元日十首真率㑹居同社长屠苏酒譲一家先垂髫孙各欣新岁华髪翁偏惜旧年二瞎翁九起茅檐下失喜繁星满树梢想㤗元尊衰景贶知新天子讲初郊三五畤初行禋类礼万金难买岁朝睛老臣纵有甘棠颂未必朝廷记姓名四北関南盪霁华开辇御端门肆眚廻野老相逢谈圣德㪚斋蔬素到燔柴五帝服尧䘮礼制终南衙万玊贺廷中遥知祝了三宫夀相率回班贺相公六礼成虽曰非常庆圣敬居然不已纯王女宓妃犹屏欲光开梅厦访儒臣七别墅棋邉勍敌破上流怅下㨗书飞几年二虎争雄长一剖为羓一遁归八物贵皆縁自币轻丝身谷腹费经营公卿文学方矛盾黔首何时见太平九日寒檠曽万卷暮年暁景有千丝人言晚节高初自喜新诗胜旧诗十戴白苍头丑笔秃无花藻思枯惟有春风不知年传粉又施朱铭座一首幸已逃忧责铭座犹思儆耄荒平日何曾欺闇室暮年不会议明堂重金身宠生无益赐扇恩深死未忘扈跸老臣开九衮感今懐旧独凄凉送舶使王监丞琴不鼓携归浙六辔如丝送入闽魁杰西州今有典司南库岂无人牙筹何足烦名胜釐席方将问神公干仲宣从此别逺书莫惜寄漳濵中省谒二絶下挟两拐冻皴身上披三絮非为辟支放登自是龎公上冡去二黄絁制袍白布袴长须扶拜翁翁墓残骸倘未随朝露鱼菽一年来一度送林子敬倅武昌阃外于今有虎臣孰云立国靠江神后车鸡塞勒铭客前席龙山落帽人此去青油烦激笔向来赤壁要纶巾遥知崔颢题诗处暇日登楼与拂尘丁采杰挽诗文字蜚声早功名入手迟晚知书误我时以酒浇之旷野灵均些新坟真曜碑两翁不在子其必在孙枝赠谢子杰校勘高比伏生辕固热瞒贾谊朱忠我自号病居士君无戯盲老翁二唤做獃子憨子管他火星孛星造物小儿则剧先生大醉未醒三功名随露电过文字与星斗垂吾评潞公五福何如放翁万诗用居后弟强甫韵二首老禅和筑退居菴识路何须待指南野叟得年今九九星翁布筭更三三有诗入梦撩灵运无藁藏山愧史谈愚智同归一坏土管他后世传非聃二先皇亲为扁溪庵奎画煌煌阳世南多病安知年望九归耕何幸岁登三新诗有弟聊相属前事无人与共谈作饮中仙殊不恶何须苦淡学瞿聃三了无杰句似平庵谩有高年企渭南铁汉堂堂才望八铜人嘿嘿乆缄三曾传鸿寳枕中诀厌聼狙邱稷下谈画史貎予殊不似清䂂安得耳如聃辞大丛林卓小菴岂知㨗径在终南狂歌不暁花十八饿死休贪茅四三汉有子云尤苦思晋惟逸少不清谈君㸔尼父生知者问了苌弘又问聃四和五和不腆先畴与破庵在汾水曲管岑南幽栖晚节巢林一戅草当年及三酒瓮有期春共酌书无底晓犹谈吾惽紫气难瞻瞩未暇攀迎柱下聃六和岁晚归休老学菴敢嗟白首滞周南在廷不欠秃翁一开径寕无益友三地岂长房之可缩天非邹衍所能谈桓郎狭胶诗师説未必雄书逺过聃七和是处皆堪结草庵寕论塞北与江南上林逺赋讽才一先范门书献至三麟获鲁西终圣笔马浮江左坐玄谈古书疑信常相半何必深疑御㓂聃八临池苫葢钓鱼庵却笑温生起水南林下休官谁见一嵗寒取友不过三点黄岂有眉间喜坚白都无舌本谈柱下首阳孰工拙东方元未识夷聃九和无住先生独住菴得朋犹冀自西南丹心事国忠无二白首尊师诅在三诗少古风惟近体学惭实践谩虚谈退之未离乎儒者坐井观天错议聃十和把茅容膝强名庵宜夏宜冬户向南雪厄黄精饥杜二花欺白髪笑陈三尔侬柏下已骨朽此老橘中犹手谈惟有子长讃深逺诸家类以浅求聃十一和春困齁齁卧蝶菴欠伸跳出大槐南漂摇丕借乌栖一迂拙羞营狡窟三投辖孟公方痛饮惊筵焦遂勿高谈谷神若果能无死秦失何由却弔聃十二和懒访半山云顶菴且撑一叶泛溪南花间渐觉同游少桑下何曾作宿三古有刘伶唿不醒今无卫玠共谁谈五千言是家人语长笑诸家误注聃十三和素昧清真与顺菴偶然爱唱望江南世因玉佩轻秦七夭簑衣贵谢三郢可忧虞成永叹汉方隆盛勿多谈古今大瞻惟蒙叟不但诬丘又谤聃赠崇安吴医德安家住武夷精舍邉若非悟道必逢仙不为宰相浑闲事只作名医也自贤羞与市争伯休价尽教人负宋清钱慢亭泉石应如故安得相从刺钓船和张文学投赠身如老桐树拱把至于今閲世已焦尾无人知苦心免随薪㸑尽误𬒳斧斤㝷曾待薰风殿先皇独赏音新勲姪宰松溪麦壠青黄接花封紫皁催汝能驯雉否吾亦割鸡来琴调谁知者租瘢岂忍哉试询县斋客莫也有澹台送赵司理若钰之官潮州辨幕资筹笔圜扉待雪冤未论公喜怒先为母平反君壮行其志吾贫赠以言自怜刘跛子不及送前村再和张文学安知后来者所作不如今孰可执牛耳君能贯虱心孤根才一寸老干忽千㝷未必子期死无人聼古音送德陈徳刚舍试不消负笈趂槐黄解褐惟于孔庙堂士子堵墻观矍圃公卿搢笏诵阿房里中巨擘推吾子阙下诸生有此郎鹤髪慈亲倚门待锦标夺得早还乡送吴时父侍郎二首慧灯溥照人幽隐心秤能权物重轻士子比之常相国吏民道是蔡端明来时稲蟹非常熟去日琴龟作伴行安得四方皆结辈苍黔开眼㸔昇平二十行礼促归荷槖五朶云飞堕草庐西北戦尘锋鋭甚东南民力磬悬如帝阍宣室初前席公忆康山旧读书问讯少君无恙否衰残乆不奉双鱼题金华王山甫吟藁载䞇来相覔挑灯读失惊尊公王逸少外祖郑康成子壮堪传嫡吾衰浪得名江湖有公论不必问钟嵘赠日者袁天勲多识名公与鉅卿也携䞇卷到柴荆神巫未易觇壸子太安能筮屈平且喜天纲家有种不忧日者传无名村翁耄矣诗全退同社诸人各善鸣送荘知录归觐彼美佳公子甘为郡督邮鲤庭素钟爱鸣幕不能留剡上止一鹗挽回无万牛李官难乆旷来莫待新秋用洪君畴韵送徐仲晦赴乡郡二首君于外物一毫轻七聚争㸔锦昼行昔苦缿筩无路逹今欣蜡烛照天明潢池赤子思天活青社饥民待再生前哲贵分人以德独清不若衆皆清二传闻君相奨清修印莭移来某水邱范孟博非私奏劾祁大夫不避亲讐青黄未接宜开廪红腐无多谩唱筹事尚可为君努力明时未好説归体端午五言三首绮纨贵家子旗皷少年塲屡舞衆人醉鲜粧一国狂二士女匆匆散溪山寂寂然龙舟闲似我阁起向沙邉三杂沓今观渡依稀昔浴沂居人空巷出㡬箇咏而归又七言三首蛾眉已被生前妬鱼腹犹遭死后诬把似与龙争角黍何如随俗饮菖蒲二田翁有酒邀村饮地主存羊饷莭仪不喜人题木居士何曾鬼怕艾天师三枝上綘英吹欲尽镜中素髪摘来稀今年过了菖蒲莭犹袂香篝着裌衣次朔斋献斋两中书韵题铁笔堂椽笔雅宜挥制草铁心未害赋梅花紫薇阁老昔同省乔木世臣今几家犊鼻吾甘住南阮狨鞍君合扈东华明时简擢皆夔卨不待还黄与壊麻送谢眸之温陵縦未肩康乐犹堪跨惠连生涯悬罄尽诗句弹九圎古有王官采今无海价传不知谁着价携去访心泉和东间丁卯上元日见寄三絶句昔待重瞳读考工老无只字干子公故人化作累累冡留得村翁与涧翁二身已偏枯无一邉还丹悔不问师传便教老夀如彭祖仅活人间八百年三臂短生来不善縁那堪年已廹申辕聃书字字家人语不似蒙荘好寓言又三首图二疏归无画工留君严去欠文公缷了尚书唿长者纳还学士做渔翁二雪平腰各立师邉半夜输君得宻传伴后村翁成二老比綘县人多一年三年高难结草鞋縁道逺贫无犊负辕惟有加飡两箇字忉忉衍作百千言居厚弟生日赤帝虽然张火素娥亦自涌冰轮门无賔客临罗爵庭有儿孙贺绂麟晚节抽身还故里他时留靣见先人星翁未觧吾侪意犹说君王猎渭濵赠雪山李道人巧歴推修短前知定吉凶吾爲立标榜唤做小淳风二离乱雪山隔艰难蜀信通道人能缩地移取向江东读史絶汉犁庭功可喜与天争鼎志堪悲吠江帝刮为羓去避地民劳若蚁移河决固非束薪塞厦倾欲以一绳维英雄到了多遗恨孺子林宗百世师寓言衣薰三日不歇莸臭十年未已寕为蔚宗香传不作魏收秽史三赠月蓬道人病翁巳卸鞍䭾矣道人彊欲覊之赚汝一双穷相眼饶吾九十老头皮二此蓬此月属谁哉送汝挑包谒恕斋说与同名同号者龙圗亲爲判凭来后村先生大全集卷第四十后村先生大全集后村先生大全集卷第四十一后村先生大全集卷第四十一诗骥孙晬日骥子手神水似清晬盘拏了太憨生语迟未识罢并囝性慧过如姊与兄顾我高明慙父祖愿儿愚鲁至公卿何时长大胜冠带处处将车捉辔行次铁笔堂韵谢朔斋贡余皇朝尽却九州贡闽荈犹先百草花正焙头纲驰御府斜封三印到山家祕藏蔡録珍无价快覩侁星逺有华纵使搜膓五千卷安能视草更操麻目眚日啖荔枝三百颗不知天罚一双眼异哉野老白露团烈于贵人寒食散次韵别方时父我于中垒谱相通君唤玄英作祖翁毎恨春云一樽隔暂欣夜雨对床同为晨门黍谈清宿留剡溪舟避逆风衆作纷纷鸣瓦釡黄钟聊复皷于宫病中九首汤慰兼旬尚未瘳灾生盈满欲谁尤禁中莲炬频宣锁合上藜灯几校雠廻向真人并大士变教师冕作离娄何时眸子重清朗短䇿随身处处逰二卷五红云一朶邉抽身偶在衆贤先鹤归乡倐三千岁马老人酬八百钱雅叹蒙蒙徒仰视骚称皦皦者难全殷勤寄谢丈房友愿未来生再结縁三禇公真蹟胜顽碑曾向三茅快覩之一自偏盲常面壁甚贪小楷废临池麤如太尉书姜字俚若蒿师唱月诗老去无词并恶礼感今懐昔不胜悲鵶叫方知日出东起瞻宇宙尚朦胧空花久已参诸老巗电何须似阿戎乍可一灯虚室白絶胜千炬火城红痴人苦爱清凉㪚道是肝家热上攻五炎官扇虐甚炰烹忽聼声病思清白露降余天气肃碧云合处暮愁生一秋药裹相料理百岁书窓几暗明他日汗青无事业惟诗犹可窃虚名六隆干先绪微如线负荷常忧力量轻已矣学农并学圃非惟慙长亦慙卿沂源昔渐师友尚齿今谁问苍生将如安石何君实可为宜努力了翁自不须多直今去作循良吏孰若来赓喜起歌二间或击强非果弱未尝束湿自然严起惟吏畏三风训先为民蠲再推塩时与青油賔唯诺尤于白屋士劳谦悬知铃阁清如水瓜李虽微亦逺嫌挽叚夫人二首㫁机手自训三珠彤史遗芳未必如子贵靣槐陪国论母贤画荻课儿书百官未讲回班礼千乘空多送葬车曾忝枢庭文字友束刍无路酹邱墟二母因子贵滔滔是惟叚夫人夐不同丹桂义方如五窦碧梧典册继三洪鱼轩甫拜咸寕郡象服未朝长乐宫何必他人勒阡表家庭自有大宗工秋思一首不觉朱明变素商萤穿户牖燕辞梁牢愁五皷尢难睡薄冷单衣未易当谁伴子綦同隐几亦无法喜共禅房残骸到了犹贪爱仙圣前头自炷香遣兴二首酒膓诗胆两轮囷已病方知爱重身慈母怜絶怜呕心味一旦鸣阳警衆聋絶塞择栖託羇旅行台设网英雄朝家记忆超宗父便可吹嘘入禁中一二翁折髙枝空月窟子提色笔宇烟楼有司岂不具只眼诸老皆当放一头鹏背方乘御风势马蹄肯作看花游悬知董子天人对一洗平津曲学羞记医语身如桐半死天尚罸枯株昔作红颜子今为碧眼胡迷蒙银海眩欹侧玉山扶惜尚名书画缄縢可谓愚送强甫赴漳倅二首闰罢各华颠临分倍黯然吾惛如隔雾汝孝可通天郡古多文献厅寒少事权东冈今召父犹在乃翁前二平生受用语祖道试重拈御下慈亲恕持身处女严民歌齐相静守説许丞亷寛作朞年别吾衰勿乆淹赠无菴于道人无尽空诸有孤立何须同参道人不置产业孟家废菴小雪后二日吾评世间病至惨莫如盲亲友不觌靣子孙惟认声根存神不死食既魄难生赖有鬳斋老书来弔失明二一苍头賛谒两赤脚扶行医柰毋吟咏賔嗔不送迎都忘虚室白时梦小窓明回首然藜地谁怜老更生题陈主学逹观堂二首大观鹏与鷃小智管并蠡椿年脩短夔蚿足少多交锋蜗左角森㦸蚁南柯惟酒能齐物醺醺合太和二华堂需𬒳记老笔岂能工尺鷃飞篱下醯鸡舞瓮中形骸均土木利欲等苓通独学知闻少烦君爲击蒙和兴化赵令君良侍二首落笔昔传九天上诛茅今老万山中殷勤封内种花今物色畦间拾穂翁道是单传曾雪立元来一语耻雷同语君此事须商确唐律尤难似古风二自古名高衆责全几人赍恨到重泉世间戆叟难节士谓周侯惜末年扶电骏翻成跛鳖鸣阳凤化作寒蝉嗟予景薄崦嵫矣临履渊冰尚凛然挽惠倅黄德枢盛德尤懐言可砭愚虽蒙分半席终未承学争歌薤倾城出奠刍故交二大老犹可扞三不但亲朋弔乡人总涕濡那堪公冡妇逺是我诸姑龎嫂留封坎嵇孤哭反虞惟应不朽者昭揭在龟趺次乡守赵计院鹿鸣韵幸际龙飞策士年灵巖仙水执鞭先夺标文妙三塲称劝驾诗高万口传昔忝词臣曾草诏今为乡老预兴贤春风到耳鳌头选尚可扶衰候马前送人西上方巖尹父子各一首华胄惟莆冠七闽陈巖所产必闻人穆陵凤阁曾分席朝道麟台有后身上览四书方唱叹子行三策好条陈明时独将雏曲未数燕山桂与椿贺白词先飞腾海鹘并天马隔结点首剑神紫气夜冲天一劵传公徒太行眼切于身存不得可怜半世谩脩方䑓歴䑓歴传闻两建寅放灯时候始鞭春不愁穷腊梅开晚豫喜年来麦食新得药谢竹溪一首不觉昏眵过十旬谒之先圣祷之神室生虚白稀来客驿致空青累故人病尚研㝷书外意耄犹贪爱梦中身从前计孛俱辞去献岁明朝巳发春再题信菴墨梅信菴墨戯古无之元气淋漓尔许竒特与此翁挥匹楮不为彼相作横枝祕藏扫雪辋川画曾序调羮汧国诗尢十老农尤寳惜时时开卷拂蛛丝丞相信菴赵公哀诗五首粤从宣靖至炎兴粉餙湖山苑圃增列圣乆无师入洛三京初有使朝陵椎锋指日酋传首返斾终身气拂膺逸少兴公虚论胜百年机会更谁乗二忆昔东淮羽檄驰非公受钺国几危春潮全籍孤舟渡厦屋曾将一木支着白接䍦麾勐将坑红衲袄等婴儿扬州遗老闻新讣犹説平山奏凯时三出为董统今韩范入告忠嘉古卨夔白刃在前裹疮战黄麻拜右掉头辞去犹耿耿心存阙老尚堂堂表出师盖世英豪嗟已矣八哀吟罢有余悲四自是干坤间气生吾犹识此万人英博求骏骨千金致忽割牛心四尘惊古有诗人悼房琯今无壮士哭田横遥知岳市新华表过者徘徊下马行五丙午遭逢瑟改调先皇记忆忝弓招明扬虽曰由师钖宻启端因侍燕朝早识武侯比龙凤晚为公旦序鸱鸮吾贫岂是无鸡酒恨不携将柏下浇书画一首大帝昭回奨丛藁太师行草跋兰亭箧藏有物为呵䕶巾袭令儿掌钥扃目青端由书作崇心痴常怕画通灵不如鹑结村夫子惟寳蒙求与孝经题陶谷朝林山楼帖鸾胶曲子乆喧传烈祖英明素薄焉语草探懐周后村先生大全集后村先生大全集卷第四十二后村先生大全集卷第四十二诗忆昔晚遇先皇诏起家负金莲炬紫薇花犯颜屡抗涂归疏断腕难操起复麻愚不入时逃北谷老难待漏守东华人生惟有村田乐未觉封侯胜种瓜杂兴十首昇天虽可喜削地已堪衰早知守厠去何须拔宅来二早持坚白论晚踏软红尘明逸并夷甫初终似二人三地逼难容足天低碍举头那堪去梯子谁肯上高楼四不肯弹冠起俄从折简招虽然䑛丹药未免悔青苗五做了高官軄双眉皱不开譬如三日妇锦袜着珠鞋六开阁何其盛行邉寝已疎遶床弹指叹六丈圣人欤七典领天书使脩崇照应祠可怜有遗恨殓不得髠缁鸣夏高秋响激空翼虽映华冕身自闭雕笼蝾言周逹理吾以蝶为优无想亦无梦有身长有愁燕昔人懐故主季世絶贫交汝胜炎凉者年年归旧巢蚁唿童扫蚁子勿上法堂阶渠出卖厅角云参妙喜来叙伦五言二十首父子祀辱中丞世歆臣二姓廷如何出腹子反不以螟蛉君臣千古灵胥怒惟知有伍奢安知崇伯子北靣事重华母子慱览劳丸胆精思恐呕心可怜亲养薄难报母恩深祖孙文若忠于操嘉賔謟事温晦翁叹难嗣坡老惜无孙兄弟友并公旦均为未尽伦吾评千万世两箇採薇人夫妇翁子妻求詇羞慙婿负薪不知辟纑妇保守灌园人妇妹为固续汉史嗔原作楚骚伟哉二女子才学识俱高叔侄二王与二阮尊幼自相推却恐外人笑儿痴叔亦痴翁壻坚勐一时雄犹知有谢公王郎乳臭子敢以壻挝翁妇姑晨膳嫌羹薄寒机怪织迟阿家语新妇汝有作家时嫂叔澄少危加杖平肥亦食糠刘郎豁如者轑釡未能忘甥舅太傅风流祖亲朋共手谈元来碁有智输墅与羊昙妇姒难冺同胞好毎因长舌疎若能谐妇姒九世可同居长幼田蚡坐东向贵加诸父兄请渠观涷水不敢齿耆英朋友翻覆易管鲍始终难帝腹容加膝刘郎尚嵗寒少全若论死生无愧怍幅巾岂不胜貂蝉懐旧蚤从南浦晚南塘二老聨翩返帝旁天上庆云谁属和斗间紫气乆无光已埋玉树难扶起所寳银钩永袭藏老去悲懽排遣尽犹于师友未能忘晨起鸡唱鸦啼搅晓眠起煨田舍火炉邉天寒雪闭袁安户岁恶江通鲁望田已返山林全晚节勿烦郡国礼高年老臣乆不陪朝谒犹记称觞玉座前梦回跳出槐安有底忙何须更待熟黄梁牙籖载返善和宅手板抽回政事堂效玉川生称鋭汉爱杨处士号憨郎山中岂不差岑寂犹膓人间臭腐膓春日卽事六言椒酒桄符改旧麦芒菜甲懐新东皇太乙用事不能粉餙陈人二藻密难唿金鲫栁疎未待黄鹂华髪无重黒理烧痕有再青时三室殿耆英社独灵光锦𫀆争看前供奉白髪谁怜老遂良丛藁如山千载后尚堪拈出补诗亡得闲凖敕放还山祈闲果得闲直令舂庑下也胜乞墦间子美虽存阙渊明且闭关遥怜早朝者推枕恐催班立春綵胜矜时节其如两鬂皤所欣解余冻已觉扇微和牧䜿眠吹笛渔翁起晒簑土牛蹄角赤休咎果如何次韵寄题建阳马氏亦乐园匹如迂叟洛中园花竹依稀五亩寛梧树参天栖凤集桧根入地蛰龙蟠翁求真乐希颜子世着清名慕邴丹身是双溪前令尹胜游蹉过不曾观得归叔夜形骸巳不堪安能扶曵事朝参添十茎雪希临镜省一条冰细署衘续补亡诗存古意广崇有论矫清谈暮年坚壁惟东涧老子方渠未免慙和乡守赵计院灯夕韵厨传终年省饯迎万金难买上元晴首龡豳俗祈年雅遥和尭民击壤声庭少缿䇶知讼息邉无刁斗喜时平雌堂清苦倡优拙姑扇仁风慰物情纳履归来六载强身闲冷㸔世人忙逺公有酒迟莲社録事无资助草堂柿被鸟残分亦好李为螬食咽何妨春山何处无薇蕨更不须求辟谷方次韵竹溪中书重脩县桥二首古者役人常以冬据经端自紫微公杠舆梁渉犹徒歩龟筮民従见大同不假洛阳抱桥砺宛如震泽卧波虹春江浩渺风涛急方待先生济不通二仲秋䲮僝迄穷冬鉅丽依稀似蔡公濡足几年通国病肯心一片有谁周人言此庆钟双凤天落其成见两虹不是坡仙捐寳带此桥安得往来通休致休致后欣荣念薄利名中伏祸机深蔺卿反仅能全璧疏傅归才有赐金福过安知御秽韈朝囘犹叹负香衾山中猿鹤休猜怪方表先生铁石心忧爱脱发清晨雪满簮把茅不恨八山深安能更作皱眉事但可聊为拥鼻吟鞭筭难权鹿皮币害藏谁发里蹏金暮年未敢忘忧爱喜听三邉奏凯音题雑书卷六言三首小雅衰周所作二南治世之音子虚失之夸大太玄文以艰深二论笃惟昌黎伯史法止太史公谁云孔墨道二但见聃非传同三若稽古至三万道徳经亦五千俗学见皮肤止圣处非口耳传碧溪草堂六言二首虽无百官宗庙薄有先人田庐子云饭疏饮水通也弹琴着书二素隐非君子志独乐岂贤者心邀陶陆投莲社放山王入竹林次韵竹子彬五言二首晡暮书窓黒俄瞻贯月虹真知今絶少好本古来同孤垒吾无拔偏师汝䇿功暗投可借许留取和重瞳二短章足光怪夭矫暮天虹俗子仙凡判诗人伎俩同君奚慙有道吾欲访无功肉眼非弘景何由见碧瞳有感我与昔贤生异世昼思夜梦两微茫掉头随雾入东海𬒳发乘风下大荒仙伯已㝷丹灶地武皇亦返白云乡惟应诗卷留天地寳气虽埋斗有光公论公论无过月旦评吾衰安敢主卿盟触蛮力劝休争戦猿鹤相安不怨惊髧彼两毛唿作友长吾一日敬为兄前身定是徐先辈延夀溪头了一生汤熨汤熨沉绵弥半载未尝寸歩出村居登翘村舘多新贵归善和坊守旧书有客嘲杨雄拓落无人问李白何如腐膓端为肥脓尔且课畦丁力灌蔬蚊蝇五言一首蛟集殊难㪚蝇驱已复回偏能侵枕簟尤喜败樽罍恰则噬脐去何曽洗足来化工生育尔岂不甚仁哉祖母何恭人葬处地狭不能容守冡者遇省拜墓前雨则借方氏庵设位以祭自先君病之治命以属予予既孤五十余年终不能増尺地揷寸椽至咸淳丁卯予年葢高自墓下山至官道傍有隙地二十余𤱔林木多合抱予访之邻地属谁氏曰属春谷子故人也试以情自言春谷忻然缄劵卑予随于其所作飨堂以奉香大而栖童行走笔赋诗以谢春谷当年草草掩泉扃家集年深失坎铭后裔浇松难盥荐先君易箦尚丁寕告频燎也知天定笏已堆床见地灵便筑精庐陈像设大书山劵刻碑厅二微似锥刀亦苦争使君诺重万金轻希夷不以山分客太傅曾将墅乞甥季世炎凉几市道古人生死见交情与公到老宜同社倡率乡人逊畔耕少陵子骥子熊儿俱早慧可怜失敎遂纷纷驴邉鸡栅犹云可文选安能胜鲁论昌黎子渥洼驹孰非龙种丹穴雏皆是凤毛却恠韩公产韩昶不如枚叔有枚臯后村先生大全集卷第四十二后村先生大全集后村先生大全集卷第四十三后村先生大全集卷第四十三诗观社行吾家世南折简唿有目昌不见子都牵衣况复幼吾幼闭户大似愚公愚鲜粧祇服出空巷细车绣毂来塞涂展乌丝栏拥小玉设锦歩障盛緑珠尔时之病叟亦随喜携添丁郎便了奴非惟儿童竸嗤笑更𬒳傀儡傍揶榆平生不识琥珀枕况敢击碎珊瑚株言香火将霍渐觉风俗侔徽衢一国若狂孰醉醒宋玉奚必讥登徒杀牛𣣔赛西邻祭若狗飜哂东门儒恍然堕在化人境又似跳入仙翁壷麟䑓学士固穷者嵗晚与妇争禅襦独余太乙旧藜杖夜炯炯供清矑平明践淖行百里轻快勿假灵夀扶安石出山不免耳徳公入州破戒无矧君口素衔清议纷纷谄子愁斧诛如齐而观窃未喻或曰有心击磬乎君如精金岂易铄十年风雪快饕虗粤人自昔尚巫鬼鲁俗何曽废傩较渠能七歩追险韵聊复一吸空罚爵北风清尘宿泥干西日漏光隂雪駮邉头刁斗幸小休棚上鼓笛姑同乐苦吟乆无玉官采尽言深恐朋友数君豪盛气𣣔廻澜吾衰袖手观返壑荔蕉堪荐神送迎葵枣勿妨农烹剥刚肠愤发论尤健枵腹冥搜诗转悪先持一事试灵君敢问何年相玉朴再和陌头侠少行歌唿方演东晋谈西都哇淫奇响荡衆志澜飜办吻矜羣愚徂公加之章甫饰鸠盘谬以脂粉涂荒唐夸父走弃杖恍惚象罔行索珠効牵酷肖渥涯马献寳逺致崑崙奴岂无苹藻可羞荐亦有黍稷堪舂榆臞翁伤今援古谊通国争笑翁守株孔门髙弟浴沂水尧时童子謡康衢扬觯姑𣣔退观者鸣鼓本非攻徒吾亦如曼倩负逸气呵斤佞倖惊侏儒扵时后村茅柴熟先生滑稽腹如壷虽无谢郎玉帖镫幸有幼安布裙𥜗未妨优塲开口笑亦恐药市逢方矑更䦨漫与通徳语醉倒聊遣宗武扶幽冥茫昧莫致诰石言神䧏果有无翁云天公施罪福亦如者王赏诛巫咸可使诅椘否泰山曽不如放乎况今民脂积消铄洋洋如在寕如虗贫妇鲜能具复禈贵人何必夸重较九重深喜农扈丰五等超加社公爵更冝迷飞臈前白仍为潜駈山中駮除入大患捍大菑与民同忧可同楽翁之用心极惓惓余于致福未数数因思挥金犹粪土奚异弃物埙溪壑神聴聪明靡僭滥诏书温厚戒推剥重华渔稼苑茨俭大禹疏凿衣服悪谁歌此诗送且迎共挽浇风还太朴三和花蓝果担更噭唿巾㡚绚烂车骑都民多逐末少重本神岂䕶短仍凭愚厥𥘉捧掲土与木继以刁割俄香涂垂旒绝类河求弃照乗得匪龙献珠甞闻邺令沉巫妪未必顾劭资髯奴阮瞻着论现变恠罗支送客逢揶榆纷纷诛贿及骗户往往求福朽珠酒肉如山皷笛譟尘飞不见四逹衢世无孟子卫吾道河汾先生亦圣徒记蜡之俗通上古舞雩之咏传先儒于峕逰者未觞滥擕不过危与壷廼今城郭尽衣锦肯信里田寒无𥜗譬如银海偶生翳忽逢金箆为刮矑又若衆人餔糟醉壮哉𣣔以一手扶余力矢诗来挑战邾卑鄫陋素偹无明鬼首破异端惑观社兼奋直笔诛夜出偏师斫其垒以杖击地何神乎推锋始欲恣凌铄歛兵除戒无暴虗静思神理幽而玄孰若孔道易且较更䦨市罢𣣔栖乌人出空巷堪飨衆共烹君大駮乐风调已兆王道行霰集预占祥瑞数先生置之勿复谈遂事往矣舟移壑街头新酷贱如水孕鱼可鱐蚝可剥祝史懐肉厌苾芬邻翁邀饮任草悪独慙絶唱难迫攀如以美玉博䑕朴四和手援鍪先奋唿盛气直传人国都屈盘硬语押险韵有似兵家使诈愚塲自矜觜距点覆军讵意肝䐉涂堂堂老将号令肃中营外栅如聨珠曾唿项羽作竖子亦斥李陵为䧏奴彼朢麾幢已披靡此遗巾帼聊揶榆深蔵区脱避石矢宻设鹿角埋桩株如犹哆口学张籍俄乃掩面如唐衢毋容奏凯论功级且可按甲休师徒献俘奚异获狄长讳败谨勿书朱儒君家人物盛典午或披鹤击唾壷坐观士稚无铠伏冷笑群谢皆袴𥜗安知出竒电雹速靡待掩耳井瞬矑再哀三竭乃引去裹创饮血自捄扶铁鎗漫留姓名在玉尘有益成败无慿轼姑与君王戏弃甲冝按军法诛尝闻匹夫不可狃蜂虿有毒况国乎嗟余久矣精鋭铄驱使不禁诗酒虗蝉嘶今懒事章句鲸吸旧寕论升较磨石胡庭要勒铭䇿勲辕门因舍爵备严岂虑偏师攻何妨异议駮周公尚存校禊礼子贡讵知观蜡乐祈年卜稼信当务崇饮饰㳺不冝数弟子服矣鸣吻悲似聼于莬啸风壑寒墐戸牖不敢窥顾惜牀庐愁见剥志士之硕在时清穷人所忧惟嵗悪但当击缶赛蚕官一壷村酒醉扬朴五和少峕弓旌类招唿北走淮水东倍都行街周覧椘峰秀㳺桂颇笑秦城愚篸山带水虽絶境羊肠鱼腹真畏涂南辕亦渉尉他境鸟覩所谓阳珠何烦安车遗使者自有弱马从奚奴岂惟客与宾戏笑里胥亭长交揶揄晓露自开槿木花春风不到枯松株东家夫子吾畏友回峕失脚青云衢居然牵丝入诗社未肯落托称酒徒似曾汉廷招两生谁谓鲁国惟一儒贵重羊裘比蝉冕夸诧齑瓮侔氷壷拂衣乆抛青祾𬒳还珠併却红罗𥜗向来泉涌属文思老去雾隔观书矑随州城坚未易破南都壁峻那湏扶羡君茧䊺序逰覧亦或尘尾谈虚无人言名士少实用天子宰臣未斥诛怜才不胜欲杀者加罪岂患无词乎十夫衆口能挠铄彼䜛潜于霜蜂蝎虗安能书生事铅椠亦若轮人为轸较残编尚尔守鉄檠破砚讵必磨铜爵甫也尤赏白清新籍辈妄讥愈雑駮机锋相触毋容避鼓旗傍譟亦一楽识字信为忧患始作文尤忌悲哀数暮年已学鹪巢林徂岁无异蛇赴壑炉中榾㭾聊擅栾门外爆竹任偪剥归耕何幸逢米贱息隂本自嫌木悪犹能谈笑走䛴筒绝胜辛苦编制朴古观社行五首淳祐乙已亡友王实之唱和者自实之仙去社友多短章而少大篇余亦衰退似此五诗今不能复作矣姑不録附于新穚次竹溪所和薛明府镜中我诗三首搔白髪翁疑是假对㫖镜我认为真影形本合成同体夣觉俄分作二人欢至不期开口笑愁来相对捧心颦可怜怛化贪生者刍狗元身学出神二物我乖离果孰亲色空揑合本非真金戎马上慙穷相玉镜䑓中识幻人南北宗禅皆具眼东西施貌各含颦眉间一点元无喜颊上三毛岂有神三幪以衣冠类孙叔𬒳之簑笠郎玄真未知这汉爲谁子如客他乡喜故人皓白相看双鬂秃丹青偏冩两眉颦吾闻四大皆虗假曾向聃书悟谷神贺黄察院自从庆厯亲除后直到咸淳第四年当道豺应惊破胆通天狐不敢垂涎豸冠本古触邪义麟笔它时责备贤八十九翁盲且耄有徂徕颂献无縁题福清薛明府太平禾圗闻说琴堂似水清天公产瑞告西成宛如唐叔称同颖未羡相如诧一茎岳牧㝎应图画进朝家曷有玺书旌侬诗社舞村歌尔譲紫薇郎作颂声次韵黄景文投赠三首身如倦翼晚知还且免羣儿谤务观官酒灰多寕勿饮监书字大亦难看颂称吉甫宣王羙帖报殷生宰相安近世风流惟贺八脱朝冠去着黄冠二记闻荒落语詹谆惭愧吾侪肯问津未必夜深埋雪者淂如春暮舞雩人师扬执㦸玄犹白学卫夫人字逼真跳出䪿门殊未淂堪怜老却苦吟身三谁道樗翁未苦衰强扶鹤膝自支持无闲心篆雕赋下死工夫鍜鍊诸友多迁齿谷木此郎今借上林枝暮龄喜读君章句平易中间伏怪奇挽呉君谋少卿二首昔爲枢掾侍延英暮听胪传苐一声仙籍香浮广寒殿奏篇纸贵洛阳城亲逢明主贞千载曽谓斯人止九卿惟有一端差慰意鹤山大字扁堂名二立徳尤髙似立言常嗟此语欠精论邺侯架冷惟书在董子陵荒有策存太息晚犹条世务太招未易返骚䰟薤歌不尽云亡恨直待碑成慰九原二月八日百骸岂久坚牢者两曜寕逃薄蚀哉有玉斧脩圎𣸪阙无金箆刮膜难开坐跏趺榻尘慵扫手校雠书记不来辜负持螯把盃兴暮年十日九清斋二龟筴皆云二月佳愁眉櫕㝎几曽开不如腐草成萤爝绝似明珠隔蚌胎啖月蟇何甞磔死啣泥燕却已归来清嬴不敢深思索信笔成章一㪚怀喜太渊至二首干鹤查查得许忙弓寮越境访溪堂故交有约过安道季世无人弔卜商聊为先儒增管见不烦太乙下藜光要知韩孟新吟否此则赓酧苐一章二勑尾词头老不任偶逢寸暇惜如金进赓圣制董絃曲退伴君聫石鼎吟暁漏闻钟犹共话雪泥蹑屐毎相㝷而今不辨人颜色坐乆琅琅认语音和竹溪三诗戊辰二月六日礮车云怒激狂澜只作禅家露电观抽淂元身闲䖏着免他冷眼静中看买山深悔扵城近逃席何湏待酒䦨昔美少年今皓白懒从日者问支干昌黎与孟简尚书书纷纷儒墨互攻排此事吾甞体认来一向嵩山面空壁一扵岫拨残灰贤如颜闵今亡矣古有彭𣆀安在㢤岁晚雪中逢族子退之至此未忘骸遣兴晚慕玄真与李真床头金尽不忧贫六如偈简常持念四勿箴佳最切身古有徳衰年亦暮令谁齿宿意犹新手遮西日过门客来拜龎公者几人效颦一首衰残悔不早脩真蓝缕何湏更逐贫诸恶能通三世业瓣香要做再来身先民至死思存汉谄子偷生作美新俯仰两问无愧怍有辞可以白先人题真继翁司令新居二道听雨楼共极堂中聴雨楼谁知华扁有源流追攀应物并和仲友爱全真与子由老监情尤钟冡嗣放翁语亦本前修文忠百世之标准更向韦蘓以上求格轩招鹤山空袊佩散至复以格名轩礼诗学巳先传子性理书犹宻付孙程氏必湏通一件申公云不在多言侯芭老去头如雪曽受吾师罔极恩别后寄大渊二首面削瓜黄头雪白雀罗庭院乆深芜劳烦上客迁童马慙愧贫家阙饭刍絶喜绪言闻辅嗣了无斋衬供文殊定知别后尤精进㝷得轩皇所失珠二苛留未忍聴骊驹薄具酸寒不可孤邻巷沽来惟饮汁田家客至具焚枯吾哀异昔中年别子去云谁半夜唿敬问伯鱼诗礼外过庭亦有异闻乎竹溪和予喜大渊至二诗𣸪叠前韵章子损书洒埽忙轩乃肯过草堂知闻敢望囬并赐文献难征夏与商会有神医爲刮膜岂无邻女肯分光聋盲常起扵音色三𣸪聃书检𣣔章二力绵恩重老难任齿有龙绡橐有金犹记席前曾见问安知泽畔自行吟吾闻正始声初吐子有元和脚可㝷今大宗师惟阁老啴嘶未必不知音答方俊甫投赠二首抽还手披把随如丼向三家村卜居晚有绝诗题白下早爲选礼倡黄初难従杨子通奇字却羡祁公学草书国语一编可传世何妨左氏失明余二李杜坛髙未易扳鲸波浩渺鹤天寛潮音堂上频升座日过寮中暂挂单颜子向来曾父孔李翺未可便兄韩内丹仅足延龄尔若要飞昇必大丹送玊融周医苛留孤月伴长庚无奈残星𣣔启明曾子数商诚有罪韩公云籍未尝盲病深不早迎秦缓赀薄将何谢宋清客问后村翁健否呻吟中有句将行征妇词十首闻説三邉地今为百战塲君书一二䊺妾泪万千行二妾甘为隐服君喜冒先锋但祝玉関入寕无石窌封三逺书徒揽思归信屡愆期瓦卦偏无准灯花未必知四寛作三年别安知四序迁可怜容鬓改人有几三年五去时儿在腹忽已语嚘唖何日畨休了迎爷两手义六诗云王赫怒吏说相宣威假使从公旦三年使衮归七烧蒙衡舰获坚云毋车赐君新莭钺还妾旧荆綀八野雉自双飞离鸾半只栖君非秋胡子妾是𣏌梁妻八江南丝帛贵塞北雪霜浓莫恨铁衣冷全装可御冬十晨起推孤枕夜昨留半衾恐郎浑忘却万一梦相㝷商妇词十首嫁作商人妇牙筹学算商元来有胎教生子肖弘羊二今夕佳风月身同影守房藁砧㝎何䖏皮裹铁心肠三圗南倭舶透败北搉场开妾貌不长好君行何日囬四蜮含沙射影鳄以尾勾人不是妾饶舌愿言君爱身五客梦嫌鸡早归心恨马迟感君留半镜教妾尽新眉六月夕孤单女天涯放逐臣偶逢顾曲客忘却买客人七粉堞五七里青帘三四家客沽北府酒女唱后庭花八道逺书筒少峕难旅橐垂花飞春事过柳暗暁敉迟九昔梦随君去犹疑在我傍素慙倾国色旋学入峕妆十自说居奇货人知有贩心相如小商尔卖赋得千金古宫词十首妾意憨如昔君心苦不常未闻求故剑别有献明珰二妬亦常情尔长门谴太深犹将金买赋万一帝囬心三沟水通宫苑冷冷去𣸪囬无人漏言语红叶是良媒四年年花鸟使选色进深宫不论妾心赤惟看妾臂红五繐帐浑如旧何曾奏伎来君王不终惠留妾在空䑓六玉辇前殿方陈角觝嬉如何熊犯跸仅有一昭仪七河必関山逺凉风在殿西箫声犹袅袅舞䄂忽凄凄八君恩如纨扇惟恐值秋风方喜入懐里安知弃箧中九八伐更相禅林文北面箫不如文惠妾垂泪记前朝十妾性尤柔顺相看满面春安知时态薄偏妬入宫人处士妻十首死无衾覆首贫乃士之常妇谥为康子何湏问太常二王遣金驷先生已许王徙家变名姓非独接舆狂三何必如郎伯区区禄万钟辟纑并织履足了一生中四王将托一国自驾请先生门外车迹衆莱妻投畚行五嫁与张京兆新眉扫黛浓不如伯鸾妇长伴藁砧舂六爱子死于汲常情鲜不悲贤哉孝亷妇哭恐阿姑知七遗金不知主视若盗泉然相与弃之野妇贤夫亦贤八当日献皇后逃生屋壁间何如伴庞老同入鹿门山九自从冀缺后馌妇有谁欤翟氏差清苦肯同失荷锄十夫出随羔鴈妻忧往不还别诗真善谑帝笑放归山纵茟六言七首少日才髙戸大暮年酒圣诗豪且教儿童精选谁能奴仆命骚二古调不同俗调后儒多先异儒美蔡中郎㓜妇呵郑司农老奴三学射必百发中观棊争三着髙一洗万马人一钓六鳌四读过书皆遗忘老来诗愈颠狂不献贵人夹袋尽入奚奴锦嚢五佛经六千余卷𣆀书八十一篇今为二氏学者我则两端竭焉六精衞啣石填海醯鸡以瓮为天拊石凤翔千仭龙沕九渊七从我辙环衰世有谁鼓瑟暮春髙弟勇浮海者圣师与浴沂人有叹方喜凤箫吹恊律忽惊鸾镜黯无光入君懐䄂初蒙幸着主衣裳外不忘陌上野逰多薄倖闺中婉娈有刚肠落花满地无人扫自是春来懒下堂落芲怨十首昨日十分春今朝㡬聚尘可怜傍辇者有愧坠楼人二轻薄防歌扇囬旋恋舞衣不愁无地塟犹拟上天飞三越公多美妓卫尉足名姝无计留红拂伤心坠緑珠四滕叔死千载犹存蛱蝶图狂风一夕起尽化作青芜五春去花开谢君王岂复知不如刘项际犹有塟虞姬六开遍千红紫东皇力最多朱明笑青卉无奈百花何七天女殷勤㪚风姨僝僽空儿童扫落叶蜂蝶抱枯丛八徐庾空浮艶何曾有一篇我朝惟二宋絶唱两三聫九巳费栽塔力又爲膏沐容花神浑忘却将谓属东风十谢女吟邉絮英䑓去日衣不应零落尽惟见蝶儿飞释老六言十首一惠能鉄叶布瞿昙今棺茶毗若道老君不死未知秦失吊谁二应真渡揭厉水箇箇皆以杖扶长江千里天堑讵能踏一枝芦三道家事颇恍惚稗官书多恢谐帝居非若溷也天上岂有厠㢤四一茟受楞严义三书赠大颠衣取经烦猴行者吟诗输鹤阿师五九万里抟而上三千秋鸣相酧未免为二蛊笑谁能作双鸟囚六或説自坐干至或云先混沌生貌似金毛狮子心疑白蝙蝠精七今无寻师重趼古有求人宿舂道在青牛関外经来白马寺中八吾尝评石鼎诗葢出一手所为若使弥明能道唐朝有两退之九惠灯囬照觉性灵丹难活肉身世无怜悧衲子天有愚懵仙人九参请烧丹方士瞻相多宝如来闻丹灶有声裂入宝山空手囬后村先生大全集卷第四十三后村先生大全集后村先生大全集卷第四十四后村先生大全集卷第四十四诗忆古晚遇先皇诏起家负金莲炬紫薇花犯颜屡抗涂归䟽断腕难操起复麻愚不入时逃北谷老难待漏守东华人生唯有村田乐未觉封侯胜种瓜杂兴十首昇天虽可喜削地已堪衰早知守厠去何湏抜宅来二早持坚白论晚踏软红尘明逸并夷甫𥘉终似二人三地逼难容足天低碍举头那堪去梯子谁遣上髙楼四不肯弹冠起饿从折简招虽然䑛丹药未免悔青苗五做子髙官职双眉㱀不开譬如三日妇锦韈着珠鞋六开阁何其盛行邉寝已踈遶床弹指叹六丈圣人欤七典领天书使修崇昭应祠可怜有遗恨殓不得髠缁八专报熈丰怨寕论爵齿可怜五朝老双泪落斋旄九扰扰多群蚁㝠㝠有几鸿蜀公陵下语竟免入碑中十䇿免身常佚登庸貎转癯冨公忘杖起迃叟要人扶次徐户部韵不能测海更观天颇废开荒与粪田碧眼晴中疑有崇白蕉肘后惜无传佛云泡影应如是儒说心思既竭焉老子冥搜难属和公诗美似弹丸圆记汉事二首溺天子殿衙欧丞相车茵古有礼揖客今无劾弄臣二秦尊君卑臣汉敬贤如宾解衣南郑将前席洛阳人又六言二首羣雄走野逐鹿一士入海骑鲸不聴安期画䇿便知子羽无成二贵栾大佩六印赋侏儒俸一嚢曼倩面饥色蟠桃三度偷尝杂记六言五首移了太行王屋飞上钓天帝居点子尽沦鬼箓敢儿方读仙书二五更三点待漏一目十行读书图南先生仙者偶然睡觉月余三十月在胞胎里一朝出门外不干灵丹九转且㸔纯阳二字四上界尤多官府丹成不必飞冲囬仙一歳一度来聴蓬莱松风五曽何薫兮琹调亦闻铿尔琴声爱清庙音倡叹嫌玉䑓体浮轻寓言夣里依俙若在傍安知觉后忽他乡栽成出戍衣封去挑就廻纹锦寄将多谢旧官留破镜半为荡子守空房偶逢女伴悲酸叹不是披缁意味长再次竹溪韵三首谁云子建卷波澜诗到黄𥘉最可观无奈中衰变风起不应例作晚唐㸔煎胶粘莫教春去秉烛游谁管夜澜纵有闲愁天様大此翁烂醉不相干二健笔当年奡可排岂知老挟病俱来芋梨煨熟曾分啖榾柮焼残共画灰㐲壁尚堪传学者虞廷犹记和康㢤向时同辇诸君子输与村翁早乞休三小词落拓通希真未典春衣未是贫穷肯磷缁乆幽操老犹熏沐不赀身营巢燕熟飞来旧脱桍禽痴唤着新蜀口尘清江浪白息头重作太平人自和效颦一首未爱京师传子贞园池冷落户庭贫神仙疑是丹丘子年纪髙于綘县人春去似催花送老歳荒聊喜麦尝新晚知嵇阮非酣畅名与盃中物孰亲挽陈常二首㓜共从师长五年暮龄彼此各华颠我辞台斗先还笏君望蓬莱忽引船差胜于朝于市者相携某水邱邉老儒未至忘情地便是瞿𥅆亦玄然二族甲莆鄞鲜拟伦皃班玉笋壻朱轮析财遍及栋华子艎粟均沾菜色民郷饮酒希先酌者洛英会失戴花人与君世世聫墻住晚筑新阡亦卜隣送延平邓医和扁过门千百辈邓先神妙七闽推非関玉枕方犹閟自是金箆刮已迟天下岂无书未见世间唯有老难医绮裘寳马相酬未抵樗翁七字诗再赠一首药嚢价重百车渠肯受村翁折简唿失喜迎君瞻紫气必能爲我索玄珠晨兴䑛鼎尝残药夕瞑吹灯㩀藁梧乞取刀圭𥙷精髓天公岂忍瞎癯儒次韵建安章南举㧞赠薄有田园兴闲挑艹木情慇勤美年少存问老书生晚觉论心少谁堪歃血盟吾衰得吟友不惮揽衣迎送山甫赴岭口仓与黄兄来复同载德逺先生学者师此郎超诣可传衣凌云才子声名早煮海麤官气力微二尺檠商今与古三家村有是和非真湏满了葵邱戍䇿杖溪邉待壁归送山甫赴岭口仓五言二首离歩难相舍今爲薄䆠驱长年干父蛊晚节頼家驱郷近多安讯时清少急符故人问郎罢卧起一笻扶二三子俱匏系将如此老何吾方期跨汝勿厌熬波食檗心尤苦塩梅味主和先民羞诡遇不在获禽多记辛酉端午旧事二首老子从来宠利轻于棊待诏昧平生内中称赏秦郎帖御笔批衣不必更二最怕摛词与草床明朝传布竞攻瑕而今失韵乖平仄挞布煌堂一任他杂兴四首何待颉美方引退暂忘设醴可觇终申公见事差伤晚直待髠八十翁二满城士女闘鲜粧无药能毉一国狂犹有当年旧旗皷溪头譲与少年郎三落月导萤穿綘幔残膏唿鼠覆青灯心知点鬼慵窥屋户上聊施芆道陵四九节菖蒲採极难慇勤来自武夷山去年苞寄分同好今日栽成忍独飡山甫旣别三日复得此诗追饯珍重吾皃记瞽言献之玉帐及輶轩汉钳者众商多犯秦税民深吏少恩监竹忍馋毋食笋割葵轻手勿伤根乌衣子弟多佳者莫遣诸贤笑后村暁意鸦啼曙色尚朦胧惊起山房梦蝶翁始悟区区大槐里不如栩栩乱芲中无题鲸海外多仙境界蚁窠中有小干坤不愁北谷愚公老自觉南柯太守尊辕固非窦太皇崇老子呵公孙子诧周公汉廷可是无骁勇刺彘湏烦九十翁醉郷六言二首戒饬长须赤脚客来洒扫送迎莫言老子晏起但道先生宿醒二古帝神逰其所饮仙死葬是中晋人窃往者众唐朝始絶不通乆雨六言四首夏雨轰轰断霉新蝉已噪庭槐不暁阿香何意故将车子频推二汗体方遥圑扇粟肤俄索裌衣束緼尽驱蚊去卷帘莫碍燕归三𥘉疑瓠子隄决又恐蜗皇石穿已是吹翻茅屋那堪流了葑田四平陆莾为巨浸晴空变作漏天明朝是小暑节重霉必大有年小暑日寄山甫二首微官便有简书畏贫舍非无水菽欢插架籖存世先旧堆床笏美一时观逺书且问平安好前哲曾嗟嗣守难了却䑓参早懐檄暂归亦可小圑栾二七年侍膝极融怡半月分襟费梦思北鹿门翁吾齿耄作鱼梁吏汝官卑击鲜何忍为皃溷反鲊无烦寄土宜若见省郎问村叟不能书札尚能诗用旧韵赠莹上人飞钖应来从鹫岭卓茅浑未有蜂窠输他灵运先成佛笑杀僧伽改姓何一半芋甘愖共饱六如语妙不湏多珍公捧喝方行用肯㸔诗仙挂搭么挽礼待中舍朔斋刘公三首元祐相君才六世端平朝士不多人氷翁仙去传佳壻鐡汉亡来有后身谁向淹中起棉蕝何曾阁下掌丝论未知造物何年代昂复储精岳降神二纷纷健吏奉新书一点侁星絶世无钳銕冶人心不忍秉牢盆笔涕先濡近臣逺作輶轩使法从臞于陋巷儒懊恼西风情太薄不吹老泪到蘓湖三玄都观里曾聫句銕壁堂中许附名客舍炊梁成蜨夣僧庐煨芋忽鸡鸣君贤惜不登台辅吾耄何堪拜老更直待无身始无痕有身死到恨难平闻五月八日宸翰口号十首有文殊佛来禅室无后将军顾草庐肉眼错有病居士玉音犹记老尚书二叩墀还笏今三闰誓墓埀车又五春頼有两轮大圎镜当空照见戴盆人三饮瓢未必臞颜氏裹饭谁曽访子来天上人间唯玉帝肯分两露到枯荄四树精犹识吕翁仙舆尉安知绛老贤黄吻小皃吾语汝古来天子礼髙年五喜教肃才令次对擕明逸手与同登臣于二老非俦匹惭愧虗加学士称六三重茅喜无干雨一辨香祈大有年却笑痴人即山铸不如老子仰天田七物色桐江垂钓客招延商岭茹椘翁永歌帝阁薫絃里宻启垣夹袋中八曾为元礼登龙客亦上昭王市骏台相与席间珠履说翁虽瞽有诗来九翁参老龙华皓首皃非逸骥附青云瓣香先祝尧天子次祝汾阳郭令君十古人一饭必思大如天未易忘囝罢白头相告语三生不可负容堂杂兴四首尚记青灯同讲贯安知白首始遭逢向来众论称雏凤歳晚同时拜老龙二梁松帝壻拜堂下伏波将军坐受之汝虽自诧樊川姪吾未尝闻蔡克皃三醉尉怒呵故侯猎亭长豪夺徴君牛射虎将军余恕在卖药先生一笑休四箦中尸忽为秦相跨下人俄拜楚王老退巳成大父笑行嘲一任少年郎赠许登仕蓬户无人来问疾薇坦道汝妙通仙此翁书眼真盲矣之子心眸愈了然预筭粉郎将死日能推綘老始生年清漳守相方悬榻应助君平卖卜钱送方汝楫客授严陵昔年尚友先君子晚见贤郎自䇿名芹泮佩袊尊郑老桐江牒派玄英誉髦孰不观朝彩耄齿吾难主夏盟若见监州烦问讯必分风月照寒檠晚意夣入华胥国土来咍㘆不省夜何其青灯明灭窥昏眩綘帻殷勤警惰嬉外百禽更唱和禈中羣虱尚贪痴病翁未得全无事不作新诗改旧诗方具免椟走笔次竹溪中书韵不知㨗径在终南应是癯儒骨相凡马负遥瞻隔河洛牛车蚤已出殽函自怜鬓雪今埀岭岂料条氷晚入衔望见蓬莱吾足矣逆风不虑更吹帆懐旧陌上传宣学士声旋施席帽拂华缨催腾制草依时进多点宫莲彻夜明五相一翁眞薄命三君八俊总虗名世间妙物无过酒浇得胷中磊隗平二昔掌纶言提史笔心思目力两徒劳藏山书可秃千兎钓海力能连六鳌空有风号陵上柏更无春到观中桃苍梧云暗重华逺泪落当年旧锦𫀆四舍二首源里人家太古时争为鸡黍欵渔师下山莫向城中说第一休教太守知二桀溺长沮振古豪不能厯聘遂深逃貛郎一肚皮周礼浪説求田意最髙寓言生有缝舂讽死无封禅书不湏求大手吾自表幽墟砚圆眼珠单颗方穿玉一洼寳如双白璧草了十黄麻耄志十首富贵浮荣何足道纲常大义讵容差皆云养子将防老岂若娇婴未识爷上欲夺情俾归衮臣寕断腕不操麻向非十日留黄力辇路几于误筑沙二拥万貔貅佩玉麟内防天堑外邉尘昔尝以䖏范韩老今奈何炣许史亲孤士但知怒螳臂先皇不罪批龙鳞此身只合山隂住长作陵邉洒扫人三甫入乌䑓賔客贺举朝侧耳聴枰弹臣方抗奏婴龙颔上已批依免豸冠皦日方中寕有蔽佞山一㧞了无难追攀老艾吾安敢聊喜词臣不辱官四端平忝缀鹓行未曾抗纲常䟽一通诸老不能囬横议孤臣犹记寤清衷鹤林莫掣傲象时乌府甘弯射羿弓西涧相君知我者箧中尚书记遗忠五忆昔叨陪册府仙曾陈大计璪旒前探符痴妄空劳矣当璧休祥已灼然奉蠒相眞曾浴日倚楹女岂敢贪天分明狐赵俱醸赏不似之推隐去贤六京华泪没易忘㱕欲去还如鸟着但见朝臣均佚诏未闻御制送行诗执殳昔慕前驱伯弃如今扇失宠姬白首渔翁空感慨当时饯客半臯䕫七善提坊里早多病翰墨埸中竟䇿勲径以文辞擢臣向俄而科第与刘蕡上方好问疑经义子不能通史阙文拈起祈招犹未识安知五典与三坟八尭言播告几丝纶服汉衣冠易介鳞羞战黒山为虏将俾王青社偹藩臣招懐河北来䧏者附山东聴诏人可惜蹉跎堕晚节圣恩尚许庙为神九卫王自谓过伊周奕叶珥貂何足酬四世五公禁太盛六卿三家僣有由地寒曽为国逺虑天髙未察臣志谋京桧令终贞幸矣何湏接踵贵熺攸十此篇不是臣当笔清暁貂珰忽踵门朕欲散文安用偶卿多古意勿伤繁院收同列残篇去家有先朝圣笔存臣亿何尝无气性刍言安得及王言漫兴身似着冠狂贺监面如留髪老庐能无丹灶地焼鈆永有海潮音话葛藤龙象聋观俱讃叹犬鸡痴望共飞昇门前蓦有侵辰客向道先生寝未兴二送老虗寂寞濵圣朝乃复记遗民摛温洛荧河笔藻饰寒灰藁木身虽拜老龙唿学士肯教夜鹤怨山人它时题向征西墓道是先皇献纳臣寄卢威仲中书艾翁孝庙老词臣曾许樗翁接后尘想见桞邉飞葢客不忘芲外小车人无斜封出公严惮有赐金挥仆未贫闻上三房㱕大手周洪以后欠新纶懐王制恭因交明允知坡颕喜少公文更雅醇方幸儒林得吾子奈何宰相失斯人未挥潞国告廷制乆作河阳入幕賔自古埙箎冝送奏开元张垍与均寄冯𥘉心给事三入承明倦论思都门祖帐忆当时琴弹古调将㱕操箧寳𥘉心送别诗经岁空函无一字侵朝明镜有千丝遥知手内封还笔山尚堪移此不移寄吴恕斋侍郎几年病卧禅床上一旦名标御札中收召东都无䖏士记怜北谷有愚公依然晚景垂衰白胜似天衘踏软红多谢臯夔与周召十分结裹后村翁寄刘实斋侍郎狂胡昔犯髙安郡井邑皆经蹀血余皃童犹记驯治化盗贼能全白鹤居子政子骏皆博学公是公非各着书侍即鼎贵殿诸老刘氏愈蕃而大欤寄翁丹山侍郎阅尽诸公上要津丹山除目一番新六卿尤重大宗伯九制湏还老舍人太史将封乃留滞纪瞻虽召尚逡廵应怜公干今衰病频寂书来寂寞濵寄洪云巖尚书再尹神臯逾两载市无羣斗狱无冤至尊犹遣使传诏细故何烦士举幡昨日千牙兵遶帐今朝几箇客过门悬知一念尤忠爱报大臣知圣主恩悼呉校勘去国亲朋风雨散惟君从歩至徐州时清相有客云意力薄吾无荐祢恩逺遯犹疑在空谷大招安肯入脩门忽闻社友传新讣枯目滂然有泪㾗后村先生大全集卷第四十四后村先生大全集后村先生大全集卷第四十五后村先生大全集卷第四十五诗感遇二首趂朝参多失暁不堪舞踏始休官临危昔以头全惩忿今无髪指冠醉语唐嗔狂李白病忘汉免老暮年感泣龙销扇直到来生泪未干得旧藏大士小像最可哀絶交免颕与松煤揖賔児引陪禅孙扶下阼阶镜里双瞳无复郎顶门一只有此偈谁言説亲见龛中大士来秋暑七月热如焚复似烹炼成女娲石列甚祖龙坑窟难梯上天河莫挽倾黄昏一阵雨高枕听韶声子林倅饷予双鸡空谷跫然闻足音殷勤通守致家禽隂晴不爽司晨暮全无𧺫舞心夣短那堪眠警枕胵长稍已怯衾可怜一念尤迂濶郎诵西山夜气箴蚊二首中伤过吻士窥伺㨗偷儿露筋女千载有荒祠处半身麻落忝承家富烹炰侈颜臞饮啄馋肝虽眇小蛛腹欲婪酣若辈盈穹壌哀㢤馁不堪二昔曽蹴龙象而况尔区区敢以一只口当吾七尺躯生形猥琐朴杀血糢餬欲换秋衣着渠犹恋布𥜗送方文甫判官檄笔骚情俱妙絶它人才少子才多分桐江派从初粗在孔门中占二科此潘舆添燕喜向来韩木尚姿娑传闻仲举高悬榻应待元寮入礼罗衞生一首沙虱鬼车徴物尔偶然逢彼立灾身朶頥脣吻中伤汝射影疮疣点汚人读生书卫思觧毒特降魔呪竟无神寄声禽大休轻出莫向荒山点水濵墻西一首只留一影伴山房坐待墻西隙月光鹤忽归来寻旧里燕犹相对语斜阳虽无传附青云显頼有书消白日长万一载醪人间宇为言侬仅识偏旁饮中题一首曾从荘列问端倪俗学区区等瓮鸡佛法湏偿蚯蚓债帝魂化作杜鹃啼安知丞相嗔如屋但见山公醉似泥它日门人求注脚只湏标作饮中题小桃源出山已不办东西新径多岐失故蹊源里飘红无杂树材中载白有遗黎略加蕝识认来路似有茅茨遥隔溪太守渔郎两痴絶自迷岂觧指人迷六言偈四首彿祖流传信具免孙承袭付度一箇深夜携归一箇中路夺去二浪云如雾如电又如天海一沤金棺现两脚板鐡叶䕶死髑髅三天帝释宰元化阿修罗坐道场邀凤翔迎骨礼受金轻𥙷钵庄四佛者别南北宗儒家分朱陆氏鹅湖许多公案烧了没一些事竹溪生日两翁虽老殊精悍笔力縦横可掣鲸晚各为农同保社昔偕谒帝入承明不嫌华髪称遗老犹冀余年看太平从古文章家鲜継兮寮自可主齐明二试把过江人物数溪翁之外更谁哉不争百草羣芳长寕殿千花万卉开周庙瑟曾三叹咏舜廊琴亦载赓来老人高唱免童和眼见蟠桃熟几廻送子敬赴潮倅七言二首四十年前忝此除偶因诗祸免题与故交反眼炎凉异歳月惊心露雹如御内条氷疑有欠镜中须雪摘无余南州刺有随阳雁若北江湖易害书二歴监三郡无殊渥饱閲千帆奈逆风晋尚高谈重方外汉称半刺日治中不惟守听廉丞语所至民歌别驾功他日潮人感遗爱祠搓溪老又祠公又絶句二首东阁郎君已贰卿干囬严冷作和平专人昔暴于家靼太传今贤似父兄二物贵皆由禇币轻近闻五岭亦通行旧时白苇黄茅里有犬鸡声布有声挽去华主薄姪二首汝是家珍宝虹光贯夜牎友生塾巾慕才子树旗䧏颜氏应难两黄香未易双向来有椽笔老去付谁扛二子美尤称位昌黎若惜滂色空融佛性冰炭置吾肠未审生何国犹疑在我傍一条胜谢传老不废朞䘮罗浮寄公储子洪二兄四首片㠶约我上罗浮巳戒篮舆与共逰到得罗浮君不见后期又是八千秋二城中冠盖匆匆散老子空携影逐身追路饯余三百里斯人心事异他人三别来怪雨颠风想见江头恼此翁湖海乇龙身九尺可怜蟠屈叶舟中四若见子期烦问讯二诗真可续坡仙捷材渠佀杂弦箭澁思侬如上水舡容堂生日玉守清无一点尘冷冷笙鹤下青旻大期爵德尊三者上界神仙第一人经画中原皆向化爕调四序镇如春自怜九裌须眉老巃鸽难陪祝夀賔送太渊宰安溪七言三首御堦人㸔放班回谁记干淳旧事哉进卷巳尝观所主闻絃上欲老其才割鸡必待着民峩謡豸多由县谱来道莫胜流俱不屑艾轩做了到诚斋二昏昏黙黙嗟衰朽白白红红忆盛强自古人惟称单父至今我尚爱桐乡刈时留取葵根在㧞处无令薤本伤邑有澹䑓辈流否不妨迎致向琴堂三吾观明府毫端妙传传尊公肘后方番俗尚歌汉东抑黹人不剪召南棠威驱未若心懐惠内荏徒然外抑强想见江郷与闽峤家家各炷一炉香又五言二首子去临民社公私必小寛皆云官似水谁道县如滩村絶追胥迹溪无督赋瘢自从陈李后古调少人弹二剖决时通夕将迎或望尘官为贤令尹位下郡专人尚欲平州欠何曽叹县贫能容老夫否负耒去为民东惠安同安叶陈二明府併烦安溪林明府寄似吾友二三子聫翩有国都平平虽县谱急匕奈州符亦旣吹矣还能吸醋无髙年颇更事莫哂瞽言迂和黄彦华帅机六言十首世情唤做三絶佛眼譬之六如当口最冝为诰而今老不中书二子美花狂已减玉川茶兴方浓耕处偶逢沮溺池邉懒送夔龙三老矣宦情素薄天扵书分尤悭宁作一鸥海浮长笑六鳌负山四吾尝评齐物论未知彭殇孰贤䝉荘略晓些子分别小年大年五世无识面仙者或言飞过洞庭望斗气半空紫冲秋霄一点青六遗槀六丁取尽君王谩遗所忠既友啇山四皓又容淮南八公七似怜翁老吾老寕论子才不才皆云法当止矣况扵身要扶哉八老阅万般交态病无一点世情但忆懒残芋熟都忘太乙藜青九肮倚门如敖滑嵇玩世非颠坡即崇寕奎宿白是开元谪仙十巳邀入真率会更约过天津桥从此年年岁嵗莫负月夕花朝余戊辰日生彦华赠余十首诗皆吸风饮露天仙语也余虽如数效颦往往雑以世俗人语昔人云江东无我卿当独歩必发彦华一笑六言二首赋金屋信美矣记玉楼果何如人间国艳难得上天才子不多二蒯郦㧹趍沸汤信越狗烹弓藏向来勐士尽矣与谁共守四方赠天隐李君瑞一首唱名纳禄尤崖异誓墓休官更崛奇先辈翔而皆集矣广文得此欲逃之圣门岂不高曾晢列传何为首伯夷虎帅听君谁敢犯莫欺此老白须眉次韵乡侯讣院二首诸老皆曽接典型鵞湖一辈亦豪英晚持师说尤坚垒不怕兵家会斫营晴色极佳宜嵗事郊行因好访情民朝家要採风謡否第一君侯号治平二还山非敢厌承明鹤涙莺啼若个清警句摘稀惭杰思博封氷少见交情当年扈䠋重金贵他日飞空一剑轻莫问路头何处去出门万里水云程咏史五言二首西都生昻宿东升聚奎星仅可尊秦陛安能肃汉廷收图惩灭籍起蕝欠嵇经何况杯羙语书之涴汗青二虽化家为国其如夏变夷可汗偕天子䔥后作阏氏玉捡无升项珠𥜗有祼尸禾应长楽老饮酒又吟诗道释六言二首萧衍老公若行舍身之举壮哉秪怕侯丞相者不许梁朝觌面二大榼酒时酩酊小瓢药自贵珍老去修持如故向来符呪通神记汉事六言二首纷然击柱诸将付之起蕝叔孙向来常骂儒腐今日方知帝尊二始欲报五世相末不投万户留少从黄石公授晚与赤松子㳺両朝口号六言二首尭舜若嵇古外烈祖圣谟祥洋道理一句最大卓冠万世帝王二宇宙包吾仁内充之惟天惟尧昊穹敬此一字千载以待永昭记汉唐事六言二首黄鹄之歌万古大风之作激昻横汾酒酣乐作其如感慨悲伤二辇路感春草句殿阁赋董风人聫句未闻笔谏凭髙空忆侍臣送君用姪判官天官长榜该久差公相䌓机押勑迟佩玉徐行真上介着鞭先发任羣免方惭常宁询黄髪絶喜吾宗见白眉闻说守侯留祢墨水衡召拜必同峕题近槀簟瓢乆已甘颜巷笔橐先曽侍汉廷杜视王侯䓁蝼蚁坡轻名利比蜗蝇更无荐鲔仪登俎峕有求羊炬入陵老矣终身作伧父诸公努力佐中兴絶句三首定本兰亭传赝乆党公姜字发蒙𥘉免童若问何人冩向道樗翁八十余二愁肠一饮辄无算病眼四峕常有花旧日读书垂钓处重寻如到别人家三潘郎鬓岂春能縁东野肩非雪亦寒世外那无仙可学人间惟有老难瞒戊辰重阳絶句冯唐白百尚含香卫武谆谆肯惰荒万一享年如二老犹堪烂酔十重阳和居厚弟韵端嘉已羡谷莺迁不觉龙飞人几年坡老尝称少公胜伯淳曽道二哥贤腾笺内举虽如此秉茟中书岂必然嵗晚偶同耆旧传瞎翁安得似癯仙画笥有粉头各题一絶𥙿陵临御始像祭武㐮公郜六何为者图形一禁中二髙帝开江左如天有太阳迎归皇太后放出小流娘狂吟両轮屋角走如梭争奈樗翁老病何富贵峕来年少去神仙者少死人多刑嬴全赖免扶掖诗退犹湏友切磋莫嗟狂吟无律吕古人不废饭牛歌题赵志仁南溪双莲廼翁去记玉楼成歳帅乡人祀洛英文耀可无田助祭象贤赖有谷传声竒葩融结双莲瑞奕叶追攀五桂荣将重候何足道几人三世有诗名挽赵倅牛刺官虽滞全人世所稀生无瑕可指古以死爲归故笥斑衣在新阡鹤表飞铭歯仍相挽老泪拭还挥应真二首五百逋逃士刘郎不放心教醒阿罗汉飞空无処寻二支解雠人毒香涂施主恩对天剖肠胃倒海洗亲冤赠东塔玙老南寺上人禅学苦东冈老子法筵开遥知大设伊蒲供送汝挑去捞斋题倪鲁玉诗后二首梅经御史鞠成案村荷先皇勑扁堂少日不容人入社暮年甘𬒳子侵僵不因愚谷知名姓惟许孤山擅影香岂独江湖酧偈者卷中诸老半存亡二自从风雅陵夷后吟到梅村世岂多旷逹知章归后作轩昻子羙酔时歌击蒙何止闻童稚谴疟犹堪去病魔一聴牙絃三叹息今无钟子奈诗何雑咏五言八首梦中求荐寝此事有还无幸淂东安女为王洗厚诬二魏帝恩虽重川灵礼自防不曾簪羙珥安能献明珰三燕燕莺莺喻工扵状妇容不如洛神赋比拟作惊鸿四园令词章妙君王悔悟深能回九重眷只卖白斤金五断絃难续矣读者尚悲辛不侣穷冯衍甘为薄倖人六难寻椘三戸不记汉千门独有灵光殿长因一赋存七有剑弹驩铗无金筑隗䑓孝王虽贵介犹觧客邹枚八埋向西陵礼千年不复晨未知䑓上妓歌舞乐何人两曜二首朝朝出阳谷夜夜入虞渊且看乌轮转休论蚁磨旋二不甘蟇蚀月泣献磔蟇诗却効玉川子仍曾是退之风雪二首大块号万窍强名之曰风椘人无意义乱说有雌雄二持帚通樵径搘筑过藓桥不知及门者若箇背埋腰放生五首丹剂干鈆永红尘扫粃穅只消一只鹤安用万头羊二恋阙子牟逺还乡贺监狂老人忘莭序有菊卽重阳三镜悲鸾独舞射感雉双飞早认色空是晚知婚宦非四万里先行脚三家晚闭関曽求诗入海亦作史藏山五有酒聊排闷无书可订顽君㸔鵉铩羽不若早知还赠日者陈达夫昔有君平季主今无韩慥林开终日垂帷闭肆或时戴笠盘御二樗翁书题闲慢万言不直豪芒夺了廵官行贷搀他太卜才郎记将李事藐予小子衰残廹惜我先人老夀稀厚弊能牵四皓出画阁幸送二踈归子玄亘古芬芳史伯始终身粪上讥颕叔资深俱巳矣岂无来者判𥅆非庸斋挟䇿端平偶见遗不旋踵已遇嘉熙虽闻栖椘叩墀语不见阳城伏合时下殿君能和富范上房吾愿让夷䕫或疑廉蔺曽相避知两翁心更有谁纵茟一首不与人争鹿常留客脍鲸遍参埋雪立轻举御风行鸣止三千岁㳺观数十城前遍方出啄乂报后篇成后村先生大全集卷苐四十五后村先生大全集后村先生大全集卷第四十六后村先生大全集卷第四十六诗病起五首躬圭寳俱藏起出入惟消笠与簑农説雨旸差有凖客谈问谍易传讹丰年海熟田尤熟圣伐朝和野亦和纵使大寒并大暑小车时出至行窝二鬻文卖赋今能几穷薄常因病折磨寕作地仙事思邈不教天女恼维摩乞骸幸已逃空谷养气难扵塞决河岂是先生老而徤修方多更阅医多三小牕不复听吾伊时有蛩声出吻悲曲宴无歌赓太液巾痟止酒饮华池谁将暁雪堆新鬓自拨寒灰鍜近诗未敢热同社友草鞋尚欲远寻师四百歳将䦨勐省惊六根不足可怜生古人使祝爲祈死叔世无人弔失明昔睚残更羞渇睡今当清画要扶行时扵夣里瞻星斗愁絶隣鸡腷䏝声五越境迎毉伎又穷残骸奉施与天公外庭幸际清明始内障如因黒暗中贝叶今难开只眼薫絃昔忝和重瞳暮年滕上惟文度常挈书灯伴乃翁次韵君节祕书三首甫登鳌顶浩然归岂是区区较粟薇纵使吠声杂尭桀可无直笔辨𥅆非雷音首占第一义黛色终当四十围想见朝阳鸣未已在岐山下莫髙飞二又从天禄合中归厌太官羊忆苦薇仍瑗昌言忧国事永钦沽直暴君非贵人髙爵悬金印狎客闲情减带围独有冥鸿惜毛羽刺天未肯羡羣飞三寕作青𫀆朝士归烹恙未必胜羹薇易贪尘世好官职难泯人心真是非战士未收青野骨将军谁报白登围可怜鸠鷃藩篱下岂识埀天翼恕飞醉笔一首满栋花黄沃巨杯一丝不遣挂襟懐若非供奉仙重谪必是玄真子再来有妓分甘徒自臭无奴负锸也须埋平生不喜名浮实佳传何消上曲台次韵林太渊二首齿宿何妨意尚新向来误认假为真漏名左相门首客占籍愚公谷里人上知岂无千虑失下官惟有两眉颦史臣传与颂台谥未抵盃中物切身二时贤多以刻爲明抚字催科鲜并行闻旧吏民皆向化喜新令尹不求嬴察帘外事非中道立路傍碑亦近名莫比寻常贵公子长官清若一书生送胡石璧帅广西二首制难由来在一贤青冥鉄钺授中权汉家固已收羣䇿胡运何曾有百年不待焦头蒙上赏莫云干腹是虚传提封五莞鲸浸黎母山犹在次边二此叚君王付託谁明公身可荷安危常游篸带春携客忽夺崑崙夜出竒忠定罢兵才建绍㐮公讨叛止邕宜腐儒虽惫如同载堪槀平蛮第二碑迎候林徳辅帅参一首西埜约余同荐祢六丁力尽不能留霜蹄屡蹶追风骠皓首还登载月舟伊昔士元曾别驾即今子美尚卷谋浮荣膜外何须较且可归来秉烛㳺感昔曾见弘文馆盛开难将汗脚涴金台搜山不见之推出入海难唿太白来士各自媒谁待聘世皆𣣔杀少怜材空存先帝昭回笔永閟巾箱不忍开题法帖二王万古擅书名闻説临池学始成瘗鹤字犹看不见黄庭小楷付来生荅学者自古名家岂偶然虽㳺于艺必精专经生各守单传旧国奕常争一着先马老于行知向导鹄腾而上睹方圆殷勤寄语同𫀆者努力磨教鐡砚穿南唐一首建隆事得之遗老畴昔曾参野史看后阁夜犹歌玉树陈桥日已涌金盘可怜李主归朝晚专靠江神立国难谁道齐兵当十万一身机不能安古意吾夫子喜称遗逸太史公曽传滑稽尧帝杯曾逊巢许武王粟不饱夷齐拾来穗即万钟禄採下薇堪百瓮韲不是狂言大无当闻之啮缺与王倪题画六言一首子猷无乗兴舟越石有长啸楼雪㓕千山踪迹月照几家乐愁理故书二首轴犹揷髙架檠已弃低墻可惜亡三箧安能读一箱自慙伯仁退不及阿宜长但忆初强记谁知晚健忘二难窥一字脚空皱両眉头孤露无三乐凄凉有四愁诗疪捻须改丹走出神求元不离禅榻当年遍九州用韵题卓刑部乐山楼城里惟楼尽见山使君小筑可三间弓旌招莫返长徃炉灶壊方求大还及菊未荒归粟里有芝堪茹老啇颜鹤书曽赚幽人出只恐先生又予环铭座六言二首象防迹露埋齿麝以香闻割脐羣免争放𥿄鹞老子寕为木鸡二数歩觉䔥娘臭三日闻荀令香涑水公铭衾戒乖崖老按劔防耳鼻六言二首万法与身俱幻百骸惟耳尚聦文公为𥙷琴操囬仙邀聴松风二一饥惯食腥腐三嗅不分臭香残质心灰已久末年鼻瓮何伤蝶庵一首万里求师脚力顽可怜无药驻童颜游梁曾在邹枚右仄鲁安能季孟间但见堆金守郿䲧未闻全璧出函闗尧如天大逃马往莫费巢由自买山即事六言四首宦情爲虎爲鼠世态如云如轮武夫驾盲宰相醉尉呵飞将军二有时眼花落井有时鼻孔撩天工诗只是少黠説禅莫是大顚三骨巳朽黄泉下传犹列青史中勐朴时来宰相闗张运去英雄四早咏白驹在谷晚驾青牛出闗寕为鱼点墨退犹胜鹤带箭还古意二十韵自从混沌死万象困穿凿淳风谁挽还古意日漓薄余㓜胆轮困泛滥通流略短篇堪掣鲸片文可驱鳄吾甞观窍妙渠敢讥离驳比未陟崧岱南仅覧衡霍菊坡评三隽竹隐表一鹗虽为世流传末经圣删削歳晚歴九州导从惟一鹤飘然乗刚风腾而上寥廓金色大千界水涡几万落荒哉汉陵阙蕞尔辽城郭遂窥子宗庙尽见佛楼阁呌开阊阖云耳闻钧天约吾持此安归喜极还惊愕恍疑縁崖坠又恐行路错诗魔暂辤去来如隔日易展随天翼难踏实地脚万病皆有方惟狂不可药拙吟示免曹聊记武公谑送王南海二首昔作翘材客曾谈执友贤虽无金屋贮頼有归窼迁比老飞仙去斯文什嫡传病翁犹未瞶要聦武城絃二史氏传良儒家果艺科土荒耕老少海近贩人多古有寕馨语今无子蔿歌悬知新令尹琴调得民和挽陈司直二首五朝际遇诸家少四叶封崇一品荣不似莺花贵公子宛然萤雪老书生交游緑野旧賔客濡染沧州贤父兄吾老埋辞失之约余哀翻入薤歌声二隆干事契始休论歳晚相㸔成两翁吾女偶霑郊霈下君儿亦脱县滩中清伊髙会蓍英少碧瀬新丘伉俪同我有蔡邕书欲付未知何日兆非熊挽葛夫人二首银䑓曽奋涂归笔我亦留花枇逆鳞早共裂麻沮裴相晚甘负耒作滕民免班衣从双旌贵母绣帘迎万户春方拥皇华荒大国误他多少借晋人二不惟婆嫂咸嗟惜学语免知此母贤味薄居常喜蔬食心慈劝勿用蒲鞭若非腾上宫天里必是迎归海岸邉九十老农来祖奠眼枯不觉亦潜然谢景行方寺丞惠衣二首贑州牧念予絶㓗见遗上衣并下裳泽畔年裘未韬晦雪中鹤大清狂笑金谷友望尘缪经紫阳翁攷古详更惠鸡栖车一乘十分结褁老文昌二初裁隐服师杨陆忽赠身章别一般似雪精絺爲表襮桃花文锦作中单何妨俗笑浩然耸不要人怜范叔寒孰若子衣安且吉絶胜劔履进贤冠抄戊辰十月近藁七首后学鲜能舍瑟作古人未免假韶鸣不劳左辖诵新句却爱老婆唿旧名史馆谁徴叚公事雠家妄作武侯评人间安得忘忧物爲窭儒生浇不平二识之无字忆髫年霍地红颜变雪颠求狗监人难复得如鸡林相岂非贤鲤庭闻䖏才三百蚓窍唫来忽五千寄语毛韩并衞卜不烦序亦不烦笺三顶雪无多爬𣣔秃眼花乱发揑来空何如自号四休叟不要人扶独乐翁纯白固知难讳老大丹未必可还童不知后世评碑板似李邕耶似蔡邕四主公巳换老龙名部曲无知觊宠灵执㸑婢权唿小玉拾樵童暂叚奴星旋椎隣叟称尊宿兼命雏孙口寕馨稚子不知侬烂醉刚来耳畔唤教醒五户外跫然闻足音或怀漫刺袖新吟樽空愧不能觞客绠短如何敢汲深薄俗求疵谁揜悪先贤虑患或阳瘖囯人岂待侬箴儆持在萤窗且自箴六少狂费尽一生心丛藁如山雪满簮杨子雕镌夸赋丽唐人鍜鍊説诗深寒来尚可披裘钧穷杀何妨带索吟社友䔥疎吾老大安知来者不如今七畴昔荣途分寸跻危机不合上云梯鳯皇池有人曽夺鹦鹉洲无客敢题早不修真壌丹灶晚方受箓脕金闺羽毛只可如鸦雀谁遣君爲吐绶鸡又五言一首甫白不可作千年有废坛虗逢右文主难献采诗官与子擘麟脯从渠切虮肝后生多美秀未可便麤瞒絶句二首枝上好花无十口松梢叶表有千年静中勘破人间世醒者常愚醉者贤二浮荣巳是卿慙长勇退犹称相避贤先帝肠金挥未尽不应全仰作碑钱六言三首不识平唐坊里多在村学堂中安得金钱买笑只堪夏楚训蒙二不入城里市里常在水邉月边蜀公有䟽谢事米老无书办颠三溪北酒旗袅袅溪南社鼓寕问餔糟渔父懒水赋芧徂公壷山一首俯瞰二州烟晻霭遥瞻八面壁崔嵬廼知仙圣门庭广也放长房跳入来相法一首始射仙风肌似雪卢郎鬼质面如蓝不劳鍳裁分妍丑但覧丰标辨圣凢先识一首耕戒几曽参古徳死人不信有神仙蚊䖟纵使皆成佛鸡犬何修得上天读阮籍传一首言出勿令圭有玷舌扪不及驷难追阮公托醉欢进表龎老无名受禅碑题韩桞庙碑一首韩栁子孙皆物故士民尸祝尚如新吾行天下已头白三百年唐惟二人挽林学録五言二首节麾三世显萤雪一生贫愈积家余庆咸称里善人㓜常推李泌老忽哭卢纶圣悪无从涕那堪是外亲二昔报尊公讣奔䘮万里程生居诸子下身代二兄行负骨老纯孝分财见不争九原面先舅应问白头甥送庄紏一首忽枉髙轩访殷勤不忍离虽书督邮考率在过庭时辩素推三语清尤畏四知归装无长物一首后村诗雑咏一首晴是义和喜隂是嫦娥妬暖是青帝来凉是赤骠去灾是旄头出祥是奎星聚雷是阿香嗔涛是灵胥怒字説一首半山字説行精义极贯穿世好蚓书谁识虫鱼家目眚六言一首暮年因耽黄卷双瞳忽雀盲如来生愿爲苍頶四目造鸟迹书夣觉一首抛书咍㘆声里转枕屈伸肘中卢生相黄梁舍沈郎壻翠㣲宫匡人一首匡人不识夫子徃徃发其笥中但有深衣古履元无宝玉大弓懐真赵二公一首南塘清谈亹亹西山至言琅琅七畧通羣书博一生短千载长留侯一首一搥复九世雠编书封万户侯指视紫芝翁出身从赤松子逰逰仙一首懒为随驾䖏士寕作闭门隐君跨青牛导紫气乘黄鹤上白云题赵昌花一首赵傁生长太平以着色花擅名自古良工独苦于今墨画盛行题桃源图一首但记嬴二世尔岂知晋太康耶一境浑无租税四时长有桃花贵公子一首春圃莺花围席秋堂风露入帘寕以肩承蹴鞠不将手触牙籖读开元天寳遗事一首环子受兵火涴梅姬如玉雪清二妃未免遗恨三郎可煞无情醉醒一首醉夣发于真性醒狂㦯者矫情左相饮如川吸龙图笑比河清读韩信马援传一首伏波自托真主淮隂愿爲假王病厌鸢飞皷躁晚悲乌尽弓藏画賛七言一首驴加九钖石三品鸟覩村翁晚节荣出有小车扶有杖前身莫是邵先生又六言二首韶颜譬槿花尔腹仅椰子如不知作千年调谁教盛万卷书二有载书盟三友无文章送五穷怯懦寕岀跨下清狂羞入禅中五言一首驴多爲令仆蚁亦拜侯王恰则封万户俄然夣一塲杂咏六言八首退之效玉川体子美和舂陵行古训后生可畏俗语文人相轻二䑓卿遗令画賛渊明祭文挽诗乍可祼尸仰药勿求勑葬宣毉三龙章凤姿中散麞头鼠目十郎一遗恨悲风操一老死偃月堂四大将军无旧客四公子成古坟寄语鲁仲连軰买丝绣平原君五上夀都来百歳厚禄不过万钟陋巷儒死廿九灌园子辤三公六逰侠客无珠履故人子有练裙小楷临乐毅论太息祭田横文七痛骂老奴尊已错认厠鬼爲妻先儒重郑玄易三孤喜李赤诗八卢老数间破屋张公九尺长身容膝何妨嘨傲打头不敢欠伸杂咏五言五首传唿尤赫赫变灭忽休休鸿笔铭勋绩蝉冠歛髑髅二奴视申人少庭机左戚难髙爹嗔李白新莾惎师丹三亲朋存者少歳月去如驰不记桃三窃犹疑黍一炊四干鹊噪送喜训孤鸣主灾龙随黄帝去麟爲素正来五敝庐吾亦爱陋巷人不堪痴免蜗带屋老子名庵杂咏七言二首夷济甘受周家饿申伯曽遭汉法髠全活老臣残齿髪来生尚欲报君恩二清禁已无莲炬分名山尚欠草鞋縁贺公未是真知已却唤诗作谪仙䟦潘岳悼亡一首长恨齐眉人已徃可怜尊足者犹存乃知劔履图麟阁不似琴书隐鹿门题佛书六言一首圆随如一百八大知识五十三旋学梵音朗诵老无脚力遍参凢圣一首死生非有二致圣凢于此一般桓魋预为石椁王乔尚𣣔玉棺梅开五言一首陶翁书甲子楚客纪庚寅村叟无䑓歴梅开认小春记方尊师事一首块轧司元化回环列衆真有称金阙令无记玉楼人后村先生大全集卷第四十六后村先生大全集后村先生大全集卷第四十七后村先生大全集卷第四十七诗居厚弟乞以碍止法官回授公朝特俞所请族子有诗志喜居厚次韵邀某同作效颦一首旣拙且钝録献家庙回貤异渥之未闻凛凛干淳生气存频对青藜真济羙虽埋玉树尚追遵奉新鸾诰陈幽壌距小麟䑓只近村太息琰玄皆耄矣诔成姑以寝为园晚意鸡报东方欲白时林林羣动起飞驰匹居岘上入城少颇怪淮南㧞宅迟惊饵何妨潜宻藻安巢谨勿托危枝末年慕用寒山子不是行家夲色诗道房六言一首懒白衣作宰相寕黄冠事老君试问读三万轴何如诵五千文谢诸寓贵载酒樗翁九袠逢初度洛社耆英共举杯冨相若邀康节入温公亦喜小程来毎惭席上陪真率谁道窝中爱打乖不怕醉归卢老攧芙蓉月恰照人懐再叠洛中旧话谁拈出几载寥寥有此杯迂叟力辞年高晚先贤羞与尹俱来寕陪邵子称安乐免使欧公笑僻乖况值霜天好风月皱眉不若且舒懐三叠景廹桑榆欢意少相依药椀与茶杯忽闻有客载醪过谁道无人褁饭来家在恍惊如鹤化岁丰未可罪龙乖闲吟不与君争巧自作村田乐散懐老叹一首少豪杠鼎复塞旗倐忽才情已竭衰今无百斤金买赋古有九千缣作碑毛锥尽秃难藏老尘尾髙悬合授谁他日学人求肘后不消挽些与哀词题逹卿姪别墅吾门不幸去叶亡頼有髙才出鴈行自拟退之称稍点孰云白也是阳狂表阡鹤许侬归老饮砚虹为汝发祥它日离鸾僚黄诰分墦应许及聨墻示强甫昔受浮丘伯宻传骎骎辕固伏生年试横牧笛花间饮胜着朝冠柏下眠天上锦𫀆曽夺得山中石砚又磨穿生来羞䑛淮南鼎且戏尘寰作地仙示沂孙过去光隂电莫追镜中非复旧须眉已拚眸子难重郎犹幸心官可若思太极旋闿无极义极玄更有又玄诗此篇若问何人作向道山中老古锥师友六言一首闻诸师者夲同取之友者亦公髙才有出象外精义不离箇中南渡大儒管见西山先生正宗记箕山啇野事一首放勋禅饮牛父轩皇问牧马童日夫子致南面称天师拜下风赤姪孙改名圭行冠礼一首冠非责童子礼儿必读手泽书箪瓢回也不改宗庙赤尔何如霜菊霜菊尤冝晚才开一两葩不随蒲栁变索姓待梅花苏柑橘里争棋叟壶中卖药公苏柑肥似瓠盛不得樗翁小劳性不耐闲懒小劳方小佳居沉成薄片末麝入新茅病起不求玉杵杵不要水银银但祝未来世长为无病人物化今朝风物甚美明日隂晴未知夕阳无回照理落花有上天时蚋蚓穿稿壌及黄泉蜂採花房与桞绵㣲蚋么么殊嗜好以醯为宻瓮为天雀恰见趍燕市俄闻集兔园雕笼训养者谁到翟公门惜春乱漂源里红雨净洗枝头雪绵只讶欢非前日安知春是去年予点声音笑貌可爲颜色哭泣难揜圣人无私喜怒见于诛予与点客问宗旨一首万物泛观皆我闼诸君何事入吾裈不须若问侬宗㫖醉里闻之洛诵孙咸淳龙飞大魁之归卿大夫以某兄弟有二日之长俾主其事水村农卿谓某当为诗为壶山唤囬百年英灵之气客散诗成翌早録呈且约同社属和倾城迎侯锦归忙児女鲜衣伎暁粧龙首榜来春满郡鸡栖车已夕还乡团司局结慈恩寺一炬灯传旧弼坊莫作寻常先辈㸔淳熈相府甲科郎再次前韵射䇿人如射利忙岂知世有古来粧汉庭儒半壌科举天下士寕论国郷但诧髙标广寒殿谁能更读善和坊观君毛羽眞鸾鳯羞杀麤豪白面郎次江权军宴新进士韵病翁无计出愁城喜甲科郎竞拾青主礼尤隆真刺史华宗相望两魁星董生至论惟三䇿韦氏单传只一经举首爱身如拱壁修于家肯还于廷闻喜宴李教君瑞不赴小诗賛羙脍人肝与採山薇举世营营爲饱饥始信洋洋而逝矣已烹鶂鶂复哇之伏䳄雉亦防身害畴昔羊能兆祸基独有广文君卓识残盃冷䏑也牢辞始氷始犹飘洒忽严凝村獠初看尽失惊包褁入城问蓍伯一名木稼一名冰有客几载庭空雀可罗朝来忽有客相过似知老子条氷进不道先生鬓雪多东春谷工部假使冨埒国何如贫在家尚存侬汉札寕夺我齐瓜七窍凿自从七窍凿无复六根全鲸死彗星出蟇枯月魄圆迁客党碑人无公议论天有真是非佛肯䕶迁客雷能碎党碑奎宿奏亊过客危于惠移儋逺似琼末年蘂珠殿奏事独奎星饮者大醉害心风小醉卧咽呕世有大先生一饮石五斗怕爱月中玉女虽严冷雪里瑶姬转丽华不管达官怕木稼且留处士爱梅花余寒老子今年八十三怕寒浑未试春衫尚存晋宋间人意折得南枝带雪篸赵昌花要识洛阳姚魏面赵昌着色亦名家可怜俗眼无真赏不寳丹青寳墨花天夺曩造河沙业今灾夣幻身不知岩下电天夺与何人逃禅便面姑射吸风仿饮露洛妃习礼更明诗梅花浑不施朱粉直以天香与雪肌闻东轩讣君给相如札吾方长道山燕犹栖旧罍驹已养天闲位逼将求説书来𣣔铸颜柰何化鹤去不见珥貂还惜舟生世谁令抱百忧点黄不肯上眉头江边风雨飘蓬箬爱惜扁舟一亱愁天堑兴亡天数亦人谋戦舰蒙冲一矩休雪浪如山限南北不湔江令沈侯羞送客夸毗子有谁存者恩泽侯何足道哉一叶絶江载愁去万花环席突围来固穷狎邪早不由二阁崛强今难事五楼寕伴伯夷山下饿岂随徐福海中求颠危老稍虑航危隆栋忧厦颠危欠维楫尔颠将覆压焉节惠醉似东臯子愚于北谷公何当节一惠单谥作愚翁化蝶鹤肯从坡老鸠能感醉翁老夫曽化蝶飞入百花中封邑髪似芦花面削瓜躬圭锦袄忽高华愿还封邑九百户小筑茆茨三两家菜地依然山泽一臞儒幸有先畴与敝庐闻説醉乡方弄印不知堪拜小侯无逃愁年饥未可倾家醸昼短真当秉烛游中国醉乡隔万里岂无寸地可逃愁温故号寒慱士灯檠作冻死秀才衣带诗鲸吸偶陶陶兀兀蝉嘶尚怪怪奇奇曩时小家数岁晚大宗师受用阮遥集平生几屐晏平仲半世一裘秃翁受用能多少槲叶爲衣荷盖头自箴夣亦齐荘非矫戾病犹温习见操存生柴参从千余载恍似同时及圣门飞将汉有烽起上林无鴈来可怜汉飞将虗筑望鄕台退之向来謏墓人其报在身后栁车不免埋硫黄安能寿碑板多篇篇说不朽溘先同露电沙魇曰山斗李杜李杜文章宗継者冝重黎伯禽视熊骥未易分髙低小者善钩鱼大者能栅鸡世无託孤者练葛谁提携谪仙葬青山女嫁爲农妻州牧选髙援使嫔于中闺曰禽鸟有匹寕合不愿睽生于隋唐后名与姬姜齐吾家中垒公惜不经品题昌谷王孙乘颢气九万里空洞春风吹玉唾点点成綵凤惟仆命骚直恐无雅颂暮归阿㜷嗔奴辈锦囊重啇翁初隐灵芝䖏终逃小橘中谁言秦法宻网不得啇翁乐天衆评白传谥谁得乐天心小太宗英主临朝谥醉吟凁水洛下人唿为迂叟非惟语简意无穷曲台不合加美谥俗了深衣大带翁高光发兵坑黥布竖子踞洗骂隋何腐儒谁道东都重名节故人只唤作狂奴蹙操老贼所忧惟备权岂知中愤气同然诸贤莫道江东小蹙操惟消両少年琨逖迁乔不与莺争出殿后犹云马不前越石早知无合杀不如且譲祖生鞭曹孟徳精舍观书二十年偶窥沸鼎出馋涎小豪已草黄巾檄老大遭烧赤壁船半夜官嫔和泪诀当时汉禅只心传后来仍有朱三辈𣣔比英雄恐未然孙伯符覆略谁堪敌伯符每开史册想规模一千扫衆横江去十七成功自古无不分老瞒称猘子便唿公瑾作姨夫君看末命尤竒特指顾张昭爲托孤刘元徳老瞒虐㷔市朝空宗室惟余大耳翁汉贼有谁分逆顺闗河无地着英雄紫髯久矣营江表黄屋䔥然寄崃中可惜姜维胆如斗功虽不就有余忠魏志称帝称王非一个国家不可便无孤此言只是瞒孀幼岂有英雄也恁愚二世失国之君多咎政兴王者作着休符亡秦天告由胡非谓长城外有胡质子七雄侧目虎狼都仁暴端由取舍殊燕太子留生马角王心作牧羊奴郡宴瑶琴能挑文君意玉笛安知号国心但是有情俱感动惟村夫子不知音冬蚊南州时令残冬月有蚊飞岂是爲饥崇因而触祸机照尤嫌画烛驱尚入罗帏吾毋音客逺何妨用扇挥冬蝇百虫已藏蛰此物出何哉甚矣緑衣僣公然赤帻来居甞汚脯醢尤喜败樽罍刑故寕论小无分卵与胎隐者寕採箕山钓颕濵放勋天大不能臣渔郎未必知年代先有逃尧次避秦偈远希大慧无近笑孤峯絮多少初地人争问末后句秦纪上广曽吞九云夣民劳因起一阿房人皆怜楚三户在天独知秦二世亡自警司马赋中聊讽一伯鱼诗外又闻三宗空余物表陵云气不向师前立雪参齐俗栢寝才休又雪宫杀麋罪与杀人同徂丘稷下人多诈谁肯投身入穽中源里一洞沾泰俗疑非太古民尽将源里事报与世间人中説先业归犹在遗经读未终岂无门弟子私谥作文中轵道秦暴浑如狼牧羊筑临洮郡至咸阳若防齐客出関外岂料子婴降道傍求凤曲古有轻生士今无起死医可怜茂陵渴犹尽远山眉刺客不子一毫事空捐七尺躯陶惜其人没雄才以盗书古墓龟趺但见碑讹缺马鬛安知葬旧新想见若敖求食鬼亦羞东郭乞墦人旧游扶胥黄木水连空曽读韩碑访祝融安得六丁机万弩岷江西去海潮东岁除即事十首聴得先生去抛书喜𣣔颠吾闻渥洼种堕地不须鞭二门外呵寒客鹑衣百结悬藏瓶犹可扑莫费水衡钱三甚情光隂去其如耄老何丁寕小免女不必看郷傩四岁晚佣耕者人人诉涝干吾寕减私量汝莫待租瘢五卖菜犹求益栽桃不厌多小园两三树冷淡柰春何六想见朱衣吏催排玉笋班老臣絶朝谒北望祝南山七细切如丝菜添斟献颂椒未曽宁除夜早巳问元霄八闻说醉郷里家家设酒垆有刘伶肯饮无李白谁沽九草市芳菲节柴门寂寞濵桃符聊塞白免谤作诗人十痩骨春衫薄华颠綵胜埀菱花应窃笑粧束不相宜锦孙胎髪落居后屠苏饮㝡先眉间八十字愿汝过翁年葵女早惠能言者前生结习余吾问伏生女口授古尚书短章少日喜累句暮年多短章假令重盛壮展拓不能长二衰残齿易宿陈腐意难新安知痴老子非复旧词臣新春二首闻禽啄木心犹喜跃马追花事已非今与东皇盟歃了留春死不放春归二春説吾去留靡定又云君醉醒滩知即愁醉里逃而去不道先生有醒时后村先生大全集卷第四十七后村先生大全集后村先生大全集卷第四十八后村先生大全集卷之四十八诗画賛虽则丹青妙具如齿髪衰逺孙元未识认作故钟馗时事问讯班春守牢辞餽歳人翁年十分老时事一畨新二吕韩吕真乔木蟠根与国同伯㤗太史氏子约大愚公立春十四韵嘉平至孟輙丽谯春再颁齐民拨不开杂还来如山农家卜休咎多以觳觫观颇闻举体赤其咎爲燥干又云尾角白亦虑冬祁寒吾惫不能耕对之发长观平生愿豊心虽老犹如丹方兴西畴务稍觉南船悭展转夜少眠呕㘆晨废餐敢望余粮栖渐恐拾穂难陛下仁如天役简税赋寛临遣皆循良黜削先饕残一丽丹书内孰若青史间仆方侪民伍谁爲语县官老少上树千回时已过遶枝山匝老安归向来误立红云畔逃入青山计未非倚伏且可饮杯中物谁能管身外愁秽韈奄终元载短衾可歛黔娄萤蚁萤㣲化因草蚁聚国于槐缪析封侯爵僣为思子台九泉谋蛰处十月有霜来穹壌大如许尔曹小矣哉范睢魏齐士固不可辱人殊未易知元来座上客不及箦中尸瓜李蝇及瓜勿啖螬食李何妨苦淡谁知味甘鲜或腐肠盘龙栾大豪杰争䏑神仙食马肝岂知有薇蕨布满首阳山达生无二客穿冢殉有一奴荷锸从勿烦作者䛕墓莫管邻人相舂儒䆁鹅湖始若小异虎溪岂必皆同平亭晦庵弓静狸合渊眀逺公闲情宴坐仅留半䆫月归装只载一般愁可怜潘令无标致却为闲情白了头诸侯客犬吠鸡鸣者皆为席上珍如何弹铗客亦有窃弓人三和粧字韵陈魁载酒荣途素定不须忙羞作春妍爱古粧衆促夺袍诗进御君寕㣲服夜归乡恠来尊老升歌席移就菩提飬病坊闻説重题新鹤表分留印与诸郎孚应词十二韵吾翁宰未下有蛟穴而居一旦忽死去灵物不待驱秦时灌口君髣佛其人欤但当咏雩风不必焚尫巫三农相劳若万顷皆上膄其功及百世否则吾其鱼沈沈孚应词纶奂粲碧朱何当春服成童冠相携扶牢醴荐閟宫风采康衢它日送迎神诗亦不可无吾笔虽卑弱实録非敢巫裴然勒碑隂窃比韩与苏歳除前一日暮年心胆怯临履极兢兢已𬒳梅花恼时为爆竹惊演雅二十韵学道无所得惟于鄙事能九袠后篇什来世有公评岂未登社坛直欲破刘城六言与七字如九转炼城宇宙中间物琐屑不记名孰能通伦类挑抉其㣲情城以灯为光䖟衆成雷声桑老𧖟蠒白草腐萤爝明幽谷闻蛮绵知有迁乔莺落日见科斗深夜蝈蚋鸣嗜醯杂袭蚓饮泉亦清蝇吮血羙羊䏑犬以秽爲侯鲭蛇非性好曲蠖负屈求仲蚤惧鸺鹠撮自匿于衣巾虱愁犊鼻破不免景略扪孤依冢作祟鼠谓社可慿痛掴一掌血饱食五鼎烹畴昔同袍子来问侬师承前柴桑处士后半山老人讵能追郄谢䝉叟云大儒倡晋人以小字唿谢琰仅唿未婢方囬故是伧奴梅妃簘能妻弄玉琴可挑丈君吹彻能寕奇笛梅妃未必闻寄强甫囝罢相依萤雪边安知今汝叶颠寕从欵乃翁孤钓肯要原夫辈一䏈儿向诗中得三昧吏钳𥿄尾怕分权客言大尹尤谦挹每见屏星搨心悬春词人竞迎新岁侬方饯旧年雏莺又百啭高栁忽三眠题海陵徐神翁墓忽破黄符廹下山许携苕帚面天颜早知锦䌫盛宫女因舍红巾问阿环空有蚋蝇侵玉骨断无龙虎守金丹秋坟翁仲相酬荅日落僧归家闭関寓言赤肉围终当败坏臭皮袋死尚贪痴生憎铜镜催白髪残着珠𥜗待赤眉高筑迷楼愁鬼瞰多为疑冡怕人知吾评祼葬尤坚乆来往何曾桂一丝芳臭流芳斜谷出师表遗臭樊城受禅碑芳臭即令皆判矣鲍鱼难揜祖龙尸后村先生大全集卷之四十八后村先生大全集后村先生大全集卷第四十九后村先生大全集卷之四十九定交客揖而起止酒赋余晚抱疾谒告屏居表如栀蜡之萎里如芭蕉之虗庖屏鱼蟹筵却果蔬室靡樽罍案无杯杍干糒数匙仅给朝晡垂首痴坐如老浮图门有剥啄声且疾麤问客为谁肃入庭除日中山之族人称髙阳之旧徒㦸手擢髪𢾗余之辜昔与吾子情好素孚长安之楼临卭之垆新豊之市歩兵之厨饮啐子同㳺息子俱虽终朝之酣鬯亦有时而空王媪之见贳泥便了之行酤子尝穷愁浩叹长吁我沃子胷子颜为舒子尝苦思叩竭搜枯我浇子舌子唾武珠顷刻非我无以自娯谓没齿之绸缪忽晚节之阔疎意者子于交朋情乆则渝始不异于管终有类于耳余者乎余乃修礼容吐欵要而起谢日幸容寛假毕陈其愚年事有老少物理有乗除方其少也则阮籍入林之始王绩逃卿之𥘉及其老也则陶公真止之后涪翁刚制之余察其色则昔渥丹而今湿灰量其腹则兮椰子而昔瓠壸觉形神之欲离頼丹艾而小甦纵曲蘖以自伐与堇鸠其何殊凡余之所悲伤感慨者乃今我而客之所记噫责𢾗者乃故吾倘虗受名寕显着絶交之书又况鼹鼠之量已盈益臞尚不思于节腹乆必至于戕躯一旦庭设元会朝赐大酺称兕觥于堂陈兽尊于衢九賔在列万玉环趋弁嵬峩而屡侧歩䠥而欠扶纵明天子赦其不上船之罪贤宰相寛其吐车茵之诛彼御史在前执法在后其肯汝贷也夫客乃踧踖失辞而去頋命童子退而笔弔小鹤赋英徳陈使君饷予双鹤小者尤机警并栖旬月余觉大者鸷悍欲离隔之未果一日乗园丁画寝啄小者春毛尽脱而毙哀而弔之词曰金晚摈于时兮户寂庭空頼二羽衣兮伴一秃翁一轩昻而前导兮一耸秀而后从譬士龙之于士衡兮仲容之于嗣宗余爱夫稚者之尤慧兮有颕悟之风质如陋巷之臞兮性如草言玄之童余拍手则起舞兮极蹈厉之容荒山无以自娯兮振羽籥而陈笙镛余目为小友兮意他日跨之飞翀惜如至寳兮由敝迁之雕笼栖息并兮水粟同觉长者之鸷暴兮曾弗念夫友㳟旣饮啄之贪多分亦动止之争雄每语园丁兮使之谨避其锋俄骇机之骤发兮闯慵击抟甚于鹯雀兮吞噬惨于鸡虫髠乗无援而急攻脯衰鸣而烦冤兮夕委顿而告终余闻物不伤同类兮勐而虎狼微而蚁蜂君臣父子秩然兮不相㓂戎奚兹仙禽兮吭清而顶红矜喙长而瓜利兮力徤而体丰角技能之不建兮积忌而热中操入室之戈兮関射第之弓以人方之则老瞒之刑修兮偃月之毙邕以女方之则吕妪之戕戚兮传嫔之䧟冯死者有知兮䜣苍穹岂无谴罚兮及厥躬窃怪夫善悪祸福视天夣夣慧者拙朦瞳者工强力者臧仁弱者凶惟鹤寿不可筭兮汝何辜而与祸逢戒村獠勿烹兮瘗之薄丛余将声罪而致讨兮停其廪供命挟弹小免兮碎首胷念天道之好生兮相雠杀其焉穷令无右军兮字大墨浓谁书此赋兮勤之幽宫谴蠹鱼赋惟余先人兮奋白屋掌太史兮校天禄甑生尘兮缾无粟以陈编兮实谔腹俸所所收兮手泽所録朱黄粲然兮咸精实而可读嗟小子兮窃有志于似续仕五十年兮皇皇求访之未足近得之江兮致之粤蜀或相蓝之善夲兮或故家之旧牍虽侯之藏兮庶几及善和之目先庐不足以容贮于山麓舍有四方之事兮寄筦钥于部曲旣启闭之不时兮亦怠㢮之失𦢊余退老而温故兮惊蠧鱼之遗毒𥘉一二之蠕动兮忽千百之孕育么么譬于针粟兮中伤惨于铓镞谓一帙之偶然兮将𥙷缀使完复俄万卷之皆遍兮始欲无于全幅念尔琐琐兮不足加于刑戮矧复蠢蚕兮尤难侥以罪福岂非始皇李斯之后身兮挟已试之绪余祸始于㓕借兮终至于血儒彼愚黔首而已兮尔𣣔併愚吾徒将恐举世兮皆空空之夫试展卷兮浩叹长吁残缺漫漶兮类科斗与虫鱼磔裂穿凿兮甚杨刘与舒噫斯文之厄至于是欤吾闻善悪之报兮有疾徐尔依典籍兮蕃族而芘躯无谓周孔兮释教之不如曷不观沙邱之死兮咸阳之诛父子夷兮宗庙墟余将炽鸟薪于焙兮採香芸于㕑窃白蝉之类兮荡涤扫除尔虽微物兮其有不侮者乎吐绶鸡赋伊灵禽非壹类鹑以鬭鹤以唳鷴以白鹰以鸷孔翠以刑鹦鹉以慧武頋影而衒奇或餙表而招累或不宻而漏言或自喜而献技中猎徒之诡计起潜伺始黏而触网俄铩翰而剪趐戚皆自贻欲以谁怼吾覌兹鸡则异于是方其窃冬积隂风雨如晦濡渇味以寒熘充饥膓以遗穂中粲而组丽外嘿嘿而谦閟其饮啄也若廉其韬藏也若智及夫春和景融天日开霁忽五采之彰施竦十目之瞻视探懐中之色笔织机上之锦字舒汉京之黼黻扫唐朝之絺绘虽惊猜于羣皃可体明于一世惜乎前不与振鹭兮阵清庙之颂后不与二鸟兮鸣开元之际大不如黄鹄兮蒙赓歌之作小不如鶢鶋兮飨钟皷之祀拊嵗月之蹉跎帐笼槛之幽闭哀志气之摧伤顽羽毛之憔悴记主君以栖止奉賔客之娯戯吾闻丹穴有禽兮其出为瑞饫体泉与竹兮实知味腐鼠之味灵均惜其髙逝兮圣丘叹其不至岂若尔鸡兮驯扰之易违野逆之性兮负豢飬之愧荒㢤吾池黄浊沮如鸥鹭不下蛙蝈所聚尔其味出声悪刑入笑具突睛皤腹对人箕踞夕唿达旦晨譟至暮一吻倡之衆吻和附舌腐嗌干犹蓄余恕名理之流掩耳而去纬竞之朋吹脣而助无理之閙识者未谕昔在句践𣣔敫鬪士见汝而揖谬为宠异卒以快其呉之志吾谓鸟喙骄汝至是煌煌太隂汝食之旣天眼汝瞎舜瞳汝蔽地行臣仝泣请于帝刳汝磔汝遂尸诸市焚鞠洒灰次及汝类汝悔已晚脐不可噬劾鼠赋余悯黄卷兮惧白蟫之害颇整比其散乱兮又𥙷完其破碎手自扃鐍兮若巾袭于珍具虽稍辟以蠧类兮曾不虞以鼠辈偶一夕之慵兮遗𢾗帙于外明发起视兮遭毒喙皮殻无恙兮残腹背余意不怡兮朝食癈思古事兮发深慨彼盗肉兮汝常态尚熏掘而诛磔兮矧㓕籍之罪大余非刀笔吏兮莫鞫讯而捕逮始诘汝以理兮具以臆对余廪有粟兮菽园有果菜库有醯醪兮庖有脯醯汝出没其间兮且攫且嘬毎择取其甘鲜兮而遗余以馁败汝于此兮夫岂不快书于汝兮曽微纎芥汝前身寕盗儒兮剽窃梗槩以论语兮受帝拜以兔园册兮事四姓相五代旣化异物兮习气犹在嗟余嗜书兮甚䏑与脍虽无万卷兮寸𥿄亦爱今与汝约汝法兮反复告戒犯前𢾗条兮原其罪惟啮余书兮不汝贷求良猫兮设毒械如永某氏之为兮汝毋悔鼠黙然失辞兮叩头而退诘猫赋余苦鼠暴兮语之所亲或致狸奴兮稍异其伦甚俊黠兮尤服驯旣咆哮而威兮亦斓班而文余乏精识兮㕥貌而取人阅壹歴兮差良辰栖以丹槛兮借以华祵饭以香杭兮侑以絇鳞谓子苍辈之闻风兮退避而逡廵犹鳄惮愈而徙海兮盗惧会而奔秦始俘禽其一二兮气稍振意薙狝其族类兮愤乃伸俄伤饱而恋暖兮复嗜寝而逹晨信半质之难矫兮况驴技之已陈彼瞷两兮柔而仁汝视彼方狎不嗔久遗毒于一室兮寝旁及于四邻尔尚施施而厚颜兮嘿嘿而容身余架无完衣兮按无完书大穿穴于墻璧兮小覆翻于槃杅闯荐庙之鱼菽兮伺亭賔之牢蔬将大嚼而后快兮寕垂涎于馂余彼蝶栩栩于栏槛兮雀啾啾于庭除嗅残花啄弃粒兮哀所营之区区尔睥睨而袭取兮之二虫又奚辜余甚怜雪衣女兮置诸座隅譬之能言之流兮絶代之姝尔一旦窃发兮掩其不虞使果入朝而入宫兮其不忮害也夫嗟尔以捕焉职兮狞面目而雄牙须于所当捕兮卵翼之勤渠于所不当捕兮踊跃而敺除余欲诛之兮不胜诛尔犹有知兮亟改图否则世岂无含蝉之种兮任执鼠之责欤蠧赋余旣倦逰退老于郷五𤱔之园手自鉏荒封植羣木位置衆芳桃栁易蕃次则海棠宻宻疎疎稍己着行鲁不𢾗年类鸟物戕疑此三者盛于春阳如人蚤逹理不得长撜抽冬实而华絶香梅至髙寒桂尤坚刚俄亦复然不可测量余静観之树固如常忽有小窍仅若鍼铓浸淫不止穿穴其傍叩之空空望之幢幢其拂檐出屋者可伐而薪叅天合抱者可㧞而僵也余周行四顾叹息徬徨客日嘻有蠹焉为树之殃先啮其心伏于膏盲如人内溃发鸟疽疡以小喻大可得而详由身言之蛾眉伐性豹胎腐肠尸虫瞷睡䜛于上苍虽有老彭化为小伤由天下国家言之鼠食郊雀耗太仓羣狐隳城聚螘决防眇绵不察以至败亡盖身也天下国家也皆未免于有蠹子徒忧树之枯朽而不忧身之危脆与天下国家之趋于李汉末唐是谓小知见哂大方有佳禽焉择木深蔵性尤憎蠧求索皇皇且鸣且啄或集或朔丑类蕃滋莫损毫芒譬之精衞欲填弥茫力㣲党孤抱志未偿曽不如傍邑之种橘者用功甚简岁岁大穰千林冻藁万万颗㺯黄主人深居初不下堂命挑蠧者以时扫攘视蠧所在犹探嚢虽絫万株无一天伤余矍然起谢曰古有所谓贯虱之射手承蜩之痀偻客所称道非若人否幸客介余往造其宇同载而归北面学圃柳州白水瀑泉赋昔列子夸吕梁之悬水兮太白诧香炉之瀑布后淂西淙千丈之瀑于吾里兮尤澎湃而犇注谓天下之美尽于是兮惊喜而为之赋晚逢蜀珍兮秉轺而南骛班荆而坐兮倾盖而语曰宇宙间殊尤诡异之観兮显晦有𢾗曩吾拥麾兮天下之穷处义帝之故都兮莾荆榛而伏狐免吾彼山而通谷兮忽竒境之呈露瓦古令咏瀑兮假玊虬白虹以设喻下垂三十仭兮流洙𢾗百歩鑑鍧鞈如瓠子之决兮胥涛之恕莫不託之于雄辞兮曾未极其幽趋余白水之瀑兮雄伟岂减于庐阜若水石激瀬萦映妙巧千变万态兮不可传之缣素的皪者朔雪之缟梅浩荡者东风之吹絮眀艳者天魔之散花霏㣲者神女之行雨清冷者乐张扵洞庭璀璨者珠还于合浦厯中州而罕见兮忻旷劫之一遇吾惟上封有邺侯之书堂兮三峡有卧龙之祠宇矧兹邑兮亦元公之武城单父买田筑室其间兮集衿佩以奉笾爼誾誾秋秋兮视岳麓与石皷聆淙琤于枕席兮纳紫翠户动有闗于风化兮非止弓供于逰豫大书深刻兮丰碑𢾗堵心翁不刋之记述兮会溪絶妙之章句余蓄耳未之闻兮蓄眼未之覩如斲鼻端之垩兮缫罋茧之绪浚无来者兮前无古不鄙授简兮愧余之衰暮昔恕长兮令缩昔富有兮今窭钟哑兮希考系锦残兮缪文缕虽凤味之难和兮或骥尾之可附白髪后赋左太冲有白髪赋甚佳戏续之昔人有三十二而见二毛者有四十而鬓如霜者今余之年平头八秩颜貌黧老皮月稿枯腊晨起盥沐自镜朽质遂理短髪星星满昔青丝緑云之状今栁絮芦芲之色柱下史有守黑之言枕中方无染白之术不堪湟缁姑以镊摘霜梎朝㧞雪苗暮出亟掩青铜帐然不怿客有过我美言寛释厯陈古𥘉尤重齿徳或祝鲠饐或给扶掖燕则设醴召则加璧为黄石公而取履访广成子而跪膝临雍则受北面之拜郷饮则居东向之席或出而杖于朝或耄而儆于国卓㢤彭𣆀之论异乎终贾之匹吾观白公之自称皤叟贤扵陆辰之求媚侧室廼施帽絮改容谢客文止戈为武赋四韵吾乡徐正唐末有能赋声外国皆诵其赋集中有此赋题然试读之乃不逮它作戏为𥙷遗书契智创毫釐义分欲止戈而为武遂肆笔以成文心画𥘉兴巳寓防㣲之意师干不试坐凝保大之勲闻之五材谁去于五兵一字各含于一义戒后人穷黩之渐见书法简严之至载扬我武适当奏凯之𥘉徐考其文中示止戈之意昔者制字隐然示规科斗以还词古义奥涿鹿而后兵凶戦危廼知孙呉之书传未矣苍史以偏傍尽之上古造书以代结䋲之政清朝偃伯宛然舞羽之时想是时班师振旅之余归马放牛之始无劳挥此而日返奚必枕之而夜起信乎笔由心法之先正兵匪圣人之得已造于乌迹俄然洒翰之工以虎皮靡俟闻金而止后村先生大全集卷之四十九后村先生大全集后村先生大全集卷第五十后村先生大全集卷之五十油幕牋奏谢抚谕诏书表虏渝信誓爰兴细栁之屯帝有恩言申念采薇之戊命传急驿欢动连营窃以胡马南侵谓齐盟之可弃王师北伐乃大谊之当然由圣朝毎示于包荒故丑类敢从而千纪一自天声之震果令贼瞻之寒始𣣔肆于狼贪俄巳闻于兽散伏念误当阃寄实董戎昭所惜者可为之事机所愤者未雪之雠耻传檄而英豪丕应调兵而将吏无譁义士出竒䤋酋渠而献㨗遗黎效顺举城邑以愿归国势旣尊人心咸奋我疆我理方期旧境之复还靡室靡家尚恐征夫之况瘁值骄阳之藴暑拜温诏以如春兹盖恭遇皇帝陛下刚与时行勇由天钖谓戎车四牡乆暴露于邉头故细扎十行示激昂于士气沛然发号闻者属心臣散不粛奉赓谟徧孚羣听拊循意切岂惟感动于武夫渗漉恩深尚有愿观之癃老谢转大中大夫表分阃冈功虞典尚寛于幽黜拜官甚宠汉恩特示于超迁䟽渥虽优循涯有窃考本朝之定制尤严四品之文阶秩视谏大夫亶为高选官非眞法从不可序陞政湏耆旧之人始称褒崇之𢾗如臣者素无才业误受眷知入扈䠋于九宸出縂戎于四路际风云之会曽微横草之攻絫日月之劳徒起取禾之诮通班寖峻论报滋难兹盖恭遇皇帝陛下徳极照临政先综覈三载攷绩尚存隆古之遗八柄驭臣庸作羣工之劝遂令冗迹亦玷迩聨敢不祗若纶言誓殚绵力身居外服虽莫陪禁近之游力守孤忠庻无沗论思之职谢皇太子牋谫材分阃未𥙷一毫优诏迁官骤登四品命俶颁于丹陛恩宻载于青宫伏念奋迹单寒逢辰休显入持紫槖何𥙷论思出建碧油更慙风望属㑹吏铨之谏猥陞法从之阶兹盖伏遇皇太子殿下廸性温文挺姿眀叡承颜广内恪修问寝之恭听事严宸宻赞求才之治肆令踈逖亦簉髙华迹逺甘泉空缀严吾之列心依少海莫陪园绮之游谢腊药表嵗华纪腊愧颛阃之素飡诏语如春钖尚方之珍剂宠绥攸逮捧载难胜伏念臣薄技易穷孤忠自信邉城传柝仅能䕶于风寒战士荷戈恨莫同其甘苦属当凝凛上珍眷慈函封一札之文奁贮万金之药此盖伏遇皇帝陛下慱求利病勤拊疮痍念王事之独劳不遑寕处慨君子之于役如何勿思肆朌股饵之良俾竭驰驱之力臣敢不坚凝晚节御荷天恩君赐必尝旣窃康寕之福民劳小愒盖思蘓息之期贺皇太子冬至牋缇室吹灰迎长伊始青宫主鬯受祉维新和溢殿闱欢腾寓县恭惟皇太子殿下性根仁孝学造髙明入侍严宸常谨鸡鸣之问出亲端士用鹳鸿翼之成对阳徳之方亨庆天休之俱至踰瞻鹤禁属绾麟符赓晖晕之歌虽慙词赋藻冈陵之什愿祝夀祺赐厯日谢表厯书宻课纪此元正诏㫖分朌逮于外阃仰观干象俯授人时㳟惟皇帝陛下天𢾗在躬神道设教御图二纪常昼访以夕修更化十年盖日新而月异肇嗣开嵗诞告庻邦敢不谨恪布宣作兴观听务农重谷冀兼足于兵民爱日惜阴勉未为之事业贺东宫正旦牋春阳萌动肇纪王正储极䆳严是膺帝祉欢腾寓县庆属宗祧恭惟皇太子殿下廸徳温文挺姿英晤鸡鸣问称仁孝之誉日隆鹤禁谈经问学之功时敏恭临华嵗茂介繁禧分阃攸拘簉廷伊阻丹墀设伏莫观元日之仪青地称觞徒睇前星之曜降直学士谢表愚臣引咎甘寘严科圣主隆寛稍裁华职危踪甫定感涕横流伏念臣以踈庸之材当董统之寄奉玉音之临遣专𣣔息民凡绵力之经营弟惟固圉一从索虏再入浮光势旣披猖事诚急危念全躯保妻子之计夫谁不能然以贼遗君父之忧在臣何忍况制阃获便宜之㫖而兵家有牵制之谋指授之初预戒贪功而幸胜文移所至每令见可而知难邉头皆奏于肤功京口独违于节度及师溃泗城之下以身当淮左之锋寝食不遑须髪尽白席藁私室抗章公朝谓马谡败于祁山亮先贬等任福陷于好水琦亦夺官彼元老而犹然臣何人而自恕矧𣣔谢三军之衆靡容恤一巳之私惧方凛于渊氷戮冝加于䔥斧汔从寛典亶出异恩兹盖伏遇皇帝陛下振作事功丕昭赏罸愤神州之责盍归王衍之诸人誓殽陵之师不弃孟明之一青故加薄谴庸示至公臣敢不坚守孤忠痛思往咎佩大易匪躬之训固莫辞难味先民陈力之言终当知止谢皇太子牋䟽陈往咎自请抵辜诏黜隆名尚令任责云天施大渊谷愧深伏念早荷国恩晚分阃寄我固守睦邻之信彼屡兴犯塞之师势旣蔓延法当牵制师行危道虽将帅之非才责在元戎念偏禆之何罪亟披诚疑自列悔尤恐不免于严诛乃仅裁于华职兹盖伏遇皇太子殿下力禆圣断宻辅阳刚谓邦有常刑岂容屈法时方多事不忍废才示以薄惩俾之内讼敢不深恩旣往预戒未然寻香火之縁方伸前请收桑榆之效恐负初心谢赐夏药表阃寄无功载履炎衡之序驿驰有诏肆朌尚药之珍稽首拜嘉拊心知愧伏念初无逺略误揔中权卧䕶壶头敢发堕鸢之叹躬驰上塞粗亲污马之劳曲荷渊衷俯稽暑令奁实节宣之剂玺封披拂之言兹盖伏遇皇帝陛下丕赫军容宻延国脉谓连营暴露乆分邉靣之忧虽广内髙寒尚轸人间之热故加钖予用示眷邻敢不祗服宠营力扶衰懦上推徳意同战士之苦甘下广仁风问苍生之苏息明堂礼成贺表中辛㳙吉聿崇三歳之禋上帝享诚丕拥一人之庆干坤昭贶㝢县欢腾伏惟皇帝陛下治极守成礼严报本调元布政尚存黄帝之规严父配天肆举周人之典精诚格于穹壤叶气徧于幅贠分阃攸拘侍祠伊阻前宣室之席絶企清光扈甘泉之车犹存昨梦谢明堂赦表重屋肇禋汔成熈典端闱肆青诞布寛书大号一传欢声四起伏惟皇帝陛下正位凝命畏天受民谓三岁亲祠旣示精䖍之意而万方何罪爰推旷荡之恩禁网悉清幅员胥抃肃聆诏㫖寅奉藩条佩玉麟之符虽慙共理霑金鸡之泽庸广至仁明堂贺皇太子牋国严常祀载循重屋之规帝享纯诚爰辑储闱之庆恭惟皇太子殿下望隆弍极仪亚至尊事天不以文旣成缛典受祉施于子宜介鸿休忝际昌辰适縻外服陪逢璋之彦莫簉迩聨瞻主鬯之贤弟祈㬌复寳谟阁学士谢表罪当贬等奉以周旋恩不踰时复其玷缺拊躬感涕读诏汗颜伏念臣昨者愤虏慿陵出师牵挠偶邉将有偾军之咎在兵家存责帅之文亟自列以抵辜终不忘于敌忾贾率连营之吏士紏齐诸寨之民丁分道邀遮阻山鏖击我方乗胜旣献馘之屡闻贼耻无功尚游魂而不去亲提突骑往抚戎行将背水以夹攻使踦输之勿返黠酋先遁僇免鲸鲵残党继奔散知鸟兽然后患方长而未竟顾薄材巳试而可知衆口难调亲年笃老忧国之心如灼论兵之鬓有霜方陈累䟽以丐闲乃用㣲劳而牵复兹盖伏遇皇帝陛下操持威柄综覈治功谓事有至难寕保用兵之利钝念无他技粗尝在外之险艰还其笔槖之班责以桑榆之效臣敢不深恩大计益谨后图观遇知仁允蹈圣人之明训鞠躬尽力仰希前哲之盛心谢皇太子牋扣阍自䟽仅黜隆名扞塞何功忽还旧观凌兢拜命跼踳懐慙伏念昨縁邉将之踈力引中权之咎尚寛万死止裁笔槖之班自奋一行果夺㫋裘之气始蜂屯而不去俄兽散而遂空亭障觧严耕桑安业旣竭节狥国家之事始抗章陈母子之情所冀归休乃令牵复兹盖伏遇皇太子殿下谨修储徳参决政机谓冶世赏刑不容偏废然兵家利钝非可逆知弃已往之瑕疵録后来之劳效敢不益思磨砺期称宠褒读誓杀之书未忘前过陈出师之表永愧先贤谢腊药表职忝中权尚兹翫歳诏颁上药维以御冬沐宠优隆拊衷危慄伏念谋身术拙䕶塞技穷駪駪征夫未有息肩之日霏霏雨雪适当堕指之时莫少慰于士心乃独叨于君赐急驿被玺书之渥内庭出奁剂之珍兹盖伏遇皇帝陛下冶保平康化跻仁夀谓臣谬当阃外旣乆䕶于风寒念臣饱厯兵间恐或愆于膂力偎承嘉惠俾卫微生敢不黾勉服劳激昂扶惫布宣上㫖冀同挟纩之温辅飬天和寕畏折绵之凛谢厯日表闰定四时方谨嵗华之始王大一统尤严厯法之颁声教所加观瞻丕改伏惟皇帝陛下握符御极正事承天有甘石以步占星躔交粲命羲和而出纳日驭顺行肆令同字之间皆覩清台之制敢不窃推䟽宻式广布宣正月始和非特观于象魏三时不害冀兼足于扈农贺皇太子嵗旦牋天转斗杓俶颁凤歴地隆震器丕拥鸿禧恭惟皇太子殿下学造高明誉兼仁孝参裁庻政更化之治有光亲近正人进徳之功未已履端云始介福孔多猥绊戎昭阻趋班贺仰瞻青地莫亲睴润之余俯竭丹心第祝夀禖之永眀堂加恩谢表精意承天旣蔵国阳之祀湛恩加地不遗阃外之丹綍疏荣素餐知愧窃考累朝之制最严之祠显相缛仪时则班行之助漙推馂惠初何中之分如臣䕶钥有严奉璋云阻躬圭寖峻巳爵之公采食骤増尢匪食功之义亟祗误渥良颜兹盖伏遇皇帝陛下礼备夤恭诚通肸响以事上帝秩若礼文歛福以钖庻民施于藩屏肆祭泽新衍封租敢不深省侥踰勉图报塞进持槖莫陪祠雍之行退忆莼羹徒起还呉之兴谢皇太子牋职居藩屏阻侍亲祠㤙钖土田例给余馂省躬负愧稽首拜嘉载考熈朝尤隆宗祀凡在合宫之列悉均宣室之釐而方奉藩条亦叨祭泽爵毎陞而渐峻禄巳厚而深増兹盖伏遇皇太子殿下学进多闻政由参决深宫主鬯恪共膳寝之仪重屋觞宻侑馨香之荐故朌惠术俾衍眞祖敢不勉竭㣲劳少酬洪施班超䕶塞方当固圉之时张翰思呉未有归田之日镌职谢丞相启御戎弗绩上孤东阁之知抗䟽自言稍绌西清之职恩归造化愧溢心颜伏念猥以薄才当兹重任知主上兼爱南北寕忍开邉知庙堂不问甲兵专谋保境我虽守信虏自败盟首挫其淮右之锋复㫁彼山东之臂朞岁于此疆陲粗安豺狼无厌未饱其所𣣔蜂虿有毒已驱而复来睥睨关䖍刘两郡盖人神之所共愤岂臣子之敢安事许便宜因有已朌之隆㫖法当牵制讵容不出于偏师文移但戒以浅攻吏士輙从而深入泗城败挠淮左绎骚决千里之筹旣无胜算责三军之帅厥有常刑徒以㓂尚在边身方扞塞念辞难之未可姑引咎以自归上援街亭次稽好水使伏欧刀之戮亦所甘心止裁簪槖之班寕非轻典信矣公朝之寛大深哉吾相之保全兹盖伏遇某官新羙治功秉持宪度谓赏罸军国之纪必合至公然胜负兵家之常无庸深咎况已自归于司败特为少屈于刑章仅抑隆名尚叨旧寄敢不坚凝初志惩艾往愆建大将之鼓旗敢妨贤路奉祠堂之香火终託化钧复职谢丞相启邉防尽瘁乆无可纪之功庙论闵劳骤复已镌之职衔恩至矣图报阙然伏念昨为牵挠之师庻伐跳梁之计徼功深入虽由偏将之䡖指踪不明亦是中权之失旣席藁引矌官之罪尚奋拳励讨贼之心勉吏士以功名作民兵之勇气始周城而阵金汤㨿险以莫窥及仰寨而攻矢石乗高而并击㓂犹在境身自督军但知竭狥国之丹心不敢顾倚门之白髪我师气奋将四靣以穷追彼衆谍知乃一宵而潜遁盖却虏乃庙堂之算而平淮皆将士之劳才不足以分北顾之忧功不足以捄东隅之失亲年既晚每于色飬以多违衆口纷纭动以空言而责备屡请祝釐于闲散汔烦当轴之保全还学士之㫖班出上公之洪造兹盖伏遇谋谟闳大徳量崇深谓天下之才实难察阃外之事匪易崇文平蜀由黄裳力援于中充国击羗赖魏相独是其説若国论不为之宗主则人情何自而奋强假复玷之新荣图折冲之来效敢不益殚薄技少塞厚恩方丞相忧邉安敢惜驱驰之力然小人有母冀终怜甘㫖之情谢二府启同前谋谟闳大徳量崇深谓人才有赖于扶持且兵事寕无于利钝方羣言兢起皆非淮蔡之师独定见不揺力是营平之议盖国论旣为之宗主则人情必改于观瞻假复玷之新荣图折冲之来效敢不益殚薄技少塞厚恩复鴈门之踦倍费公朝之力营莬裘之终祈故里之归贺丞相明堂加恩启播告大庭褒崇眞宰类于上帝聿稽宗祀之文相维辟公爰侈冡司之渥非止衍户畬之入盖益隆巖石之瞻典册一新搢绅交庆伏惟功存社稷运际风云绰然应变守文之才巍乎体经赞元之学维圣主敬天之意一本至诚自清朝更化以来四成熈事凢举行于缛礼皆典领于首台日者藏大享之仪㳙中辛之吉月星明穊干坤清夷奠玉而神祇顾歆合侑而祖宗昭格法驾寳辂肃临清庙之豆笾朱芾葱珩于赫上公之冕服以至御楼肆青称跸还宫祭泽流行天颜开喜厥有显祀之效恨无可酬之官荒大国之封岂惟奄鲁纪中书之考其永相唐荗对龙光宻扶龟祚某属縻符钥快覩制麻彻申伯之田钦异渥入平津之阁莫缀贺賔加恩谢丞相启熈事告成方𢡟享天之徳价藩承乏误叨加地之恩尽出洪私敢云旧典窃以禋祭之事国家所严讨论于博士议郎典领以龎臣硕辅献金于庙环列通侯执玉在庭森聨羣后于以移天子亲祀之礼助辟公显相之劳此在邦彛盍推祭泽如者心存北阙迹滞周南昔虽扈跸于禁严今阻奉璋于左右上千万歳之寿莫称都䕶之觞取三百㕓之禾空起诗人之刺敢期馂惠申钖纶言超加井赋之多躐处公侯之亚兹盖伏遇官加存寅亮道妙爕调类上帝禋六宗粲若礼文之偹统百官均四海巍乎相业之髙致此优恩施于外服敢不退循忝窃图报知怜清塞上之尘方凴妙算动呉中之兴冀察归心回京湖赵置制启西清寓职幸聨中禁之班南纪宣威宻倚上游之重昔尝忝同寅之事契今共分一面之顾忧江汉相望政如唇齿邉陲是急未布腹心辱贻翰之相先愧脩词之不敏恭惟官康时志大经世才周厯块过都扫空冀野之北离羣絶类独歩衡湘以南自结九重之知不阶尺寸之援褰惟出使一道澄清缓带临邉累年靖谧属者虏来犯塞公不顾身陈宣王复古之诗续诸葛出师之表英槩凛凛寕退保一隅之偏义旗堂堂有北向中原之意胡马既退汉波随清由渚官而趋樊城已张光势经碛卤而絶大潢行纪隽功乆缀从班冐当阃寄自抵司存之始即闻禁报之来枝梧至艰鏬漏方阔每念风寒之宜䕶讵容脉络之不通有来好音叶济滋事瞻羊公于岘首阻趋铃阁之严依刘表于荆州窃有寳邻之幸回湖北张漕启请违风度屡閲歳时惟川陆之阻长致音邮之䟽阔言念音槪实劳寸心昨者谂恭光奉丝纶肃待麾节实朝廷之异眷肆䑓府之并开伏深抃喜官襟度粹异典刑醖借昔在先正格于皇天闻司马丞相当朝夷虏相戒使诸葛武侯无死礼乐其兴志士尚想其遗风闻孙克绍于前烈入徧仪于鹭翿出屡剖于虎符政毎见思言皆底绩属当宁方勤于北顾而武昌实据于上游安集鴈之民厥有仁闻转流马之饷了无乏兴行畴监牧之勋复赞公侯之业立朝无𥙷分阃何堪属儆偹之方严而枝梧之未易下慙公议上愧国恩有来好音愿安承教贺宋縂领除农少启出綍丹墀陞班金掌守邉务急方严万灶之屯给饷勋髙擢正九农之列使权増重物轮交归恭惟官性行俶均文理宻察以儒饰吏不减汉之孙宏以道理财有若唐之刘晏粤自两年之主计未尝一日之乏兴人皆议増戍之非公独忧民而体国衆方吝养兵之费公能倒廪以倾囷有同舟共济之心无袖手旁观之意荐绅称説旒扆叹嘉祥扈班清何止婆娑于列寺甘泉地䆳又将献纳于九重侧听余音莫陪旅贺方有三军之事政赖叶心若论万世之功盍归主饷回江西曹帅启帝谋连帅付江湖襟带之区公以名儒当礼乐诗书之选先声籍甚衆望翕然恭惟某官学饱经纶材宏开济少已奉丹墀之对晚惟读精舍之书倾者江湖之间适有风尘之警建牙旗拥金甲曾上将坛开竹栈掷桑兮一清蛮峒盍图画于云䑓之上乃﨑岖于蜀道之中隽功未酬清议尚鬰肆图旧徳来隠洪都精神镇压于山川志虑周匝于田里云飞南浦未妨寻阁上之诗夜直北扇行入草禁中之诏滥叨分阃窃喜开藩追念昔游巳成陈迹恃长江之天险未敢谓然䕶𢾗处之风寒政湏叶济贺曽同知除宣抚启魁位斗枢宣威玉帐胡人南下至勤黼扆之忧周公东征丕赫衮衣之望军容旣肃贼赡自寒恭惟官学贯天人名垂宇宙晁董万言之对首唱诸儒燕许大手之文前无作者乆参兵柄宻运庙谟居有扫清河洛之心耻为宴安江沱之计何况我虽画境虏屡㓂邉钱谷甲兵日至庙堂与其中覆礼乐征夫出自天子孰若正名以见执政之尊专大行䑓之事号召诸将网罗羣英裴令威名必建蔡州之功业谢公谈笑尽是淮淝之事机当方寻车攻吉日之诗驰钟庙貌之奏遂作相以爰立恐无官之可酬旧出钧陶令依牙纛上渭濵之表正湏诸葛之君臣隠绵上之田傥念介推之母子贺签书启号广廷登贤宥府国于天地谁能去于五兵儒在朝廷岂惟重于九鼎师言无间人望有归恭惟某官学本思轲道侔禹稷眉山諌臣之后乔木犹存考亭先生之徒灵光独在九重赏其陈退四海推为老成语妙天下而耻于文鸣智周世务而不以才显赫然英断付以事枢方今羣城厌兵强敌在境窃思古谊大春秋九世之雠抑恐后贤重河洛百年之责公必有以处此衆方从而讙焉见管夷吾何忧人有凴籍闻乐正子为政国其庶几乆乆登门情深贺厦晋权东阁莫陪多士之游生入玉阙颇动暮年之兴金山设阵亡人水陆䟽北虏渝盟士甘效死西方立教法许追亡兴言横草之冤肆设伊蒲之供昨者㓂侵邉圉我出应兵或擐甲登埤靡惮霁云之死或摧锋䧟阵莫归先轸之元痛逝者之如斯为泫然而不禁又况时方掩骼野有暴骸虽战士竭忠耻为全躯命之计然上苍恶杀寕不干阴阳之和乃即名山敬修净果伏愿普施救度尽脱沉沦人可即戎见上㤙之深矣鬼犹厉贼想英魄之凛然茅山祈雨请词年谷垂成政当润泽秋杨为疹反病亢干即仙圣之所居为黎元之有祷伏念臣滥膺颛阃兼镇陪京维时多虞所望一稔序既当于秋歛田尚苦于燥刚始自近郊逺连并塞地绵千里皆懐望岁之忧帝监四方忍絶斯人之命使旱势徧于属部恐咎端专在于㣲臣寔震惧之靡寕冀精诚之上逹伏愿普敷徳施徧惠嘉生哀此矜人乆服劳于穑事沛然下雨俾无废于嵗功尚书太夫人生日请词八褒之年加二届此始生五福以夀爲先击于真宰敬输悃素仰渎穹苍伏念臣妾约巳俭勤捿心冲静虽家庭雍穆幸色养之无违然嵗月侵寻忽耄期之将至属临初度式按眞科恭愿颷驭下临办香上格衰如蒲栁固非盛壮之时假以桑榆庶保期頥之算后村先生大全集卷之五十后村先生大全集后村先生大全集卷第五十一后村先生大全集卷之五十一奏议备对札子臣㳟惟陛下更化以来登庸一相号召诸贤江湖逺屏之人山林乆幽之士隔絶千万里而不见録者访求如不及近臣骨鲠之言小臣狂狷之议菀结二十年而不䕶伸者吐露无余藴士大夫常恨不遇圣主今生德可谓圣矣又常恨不遇贤相今相业可谓贤矣此韩愈石介作爲颂诗之日也然而臣窃有忧焉昔人主未尝不𣣔治而卒趋于乱自昔大臣未尝不欲得天下之誉而卒受天下之谤自昔士大夫未尝不𣣔以名节自许而往往为冨贵利禄所变者立志不果执德不固持循于乆者易变矫揉于暂者难恃也以臣之愚窃迹近事眀主方厉精更始而或者恐其惰终大臣方奉公履正而或者过于责备善类方合而间有异同龃龉之迹国是方定而已有反覆动摇之戒不幸有近于先贤程颢之所忧者其故何欤盖天下所恃与吾君吾相共起太平者诸贤而已彼其忠似迁直似讦上冨春秋则进圣人血气之戒上喜功名则守儒者根本之论内无许赵之宠而攻后宫者相继外无丁传之横而议戚畹者不巳或欲覈内帑以佐经费或欲逺奄嬖以肃朝网陛下虽始乐闻乃已猒听批依而不果依之类是也事之不稽于衆者则言今之不便于民者则言黜陟用舍之末恊于公论者则又言大臣外虽翕受内或惮改报行而不果行之类是也听者或从或违类者私主言者自鸣自止亦不坚执始初清明其兆巳尔岁月稍失主意懈于上庙谟揺于下臣恐观望迎合之説进中伤报复之讣行贤者稍稍引退中人以下皆循然以求容羣小投袂复起而天下之事去矣臣闻靡不有初鲜克有终又闻坚凝之难昔我仁祖嘉祐之末琦为相修参预所用之人所行之事常如庆暦之𥘉故四十二年之治侔于三代若夫朝用马范暮擢章蔡朝变新法暮主绍述其祸有不忍言者然则陛下虽有改旧图新之意果可保其终乎臣敢以此为明主规也人之常情恶直喜侫权位旣重容受愈难熈寕大臣始用吕公着为中司公着不合而徐禧邓绾之徒进绍圣大臣𥘉引陈权共语不合而林希瓘辈遂为上容矣然则庙堂之上虽以进贤退不肖而为已任果可保其终乎臣敢以此为大臣规也立初节易保晚节难㓂准暮年未免动色于使相来祁终身不能志情于两地种放常秩旣召名誉顿减于遗逸之日唐介邹浩旣贵风采反不及论事之时然则班行之内号爲有行义操守者又可保其终乎臣敢以此爲士大夫之规也臣愿陛下与二三大臣思致诸贤之难亦既致之信任勿贰可也若尊显其人忽弁其言谓之貌敬可也而一时诸贤又思保令名之难苟欲保之壮老一节可也若激昂于前委靡于后谓之晚缪可也言治于今日者多矣臣愚以爲君相不必慨慕前古常如端平之初元足矣士大夫不必过持高论毋改平日之大节足矣臣位卑言高罪当万死惟陛下裁赦其二臣闻祸败之来常患于不知与知之而不忧女眞旣㓕鞑与我邻重兵溃于游骑厚礼加于小使朝野凛然如控弦百万之临境可谓知所忧矣然臣犹以为未知所以忧也盖自南北分裂其间大战者有数曹操赤璧之役符坚淝水之役逆亮瓜州之役皆奔北而去或仅脱身烟熖或闻风声鹤唳而遁或变起帐下殒于丛镝彼惟不来来则为南师所胜商浩山桑之役桓温襄邑之役禇裒伐陂之役皆狼狼而返或绌废为民或委罪偏禆或闻哭声慙愤发病而死此惟不往往则为北师所败今之鞑戎变诈不过如操强盛不过如坚㓙残不过如亮假令倾国大入是天亡此胡使之送死而谋臣勇将奋跃以立功名之机也何以深忧为哉臣之所忧者今之将帅德望未必如浩材能未必如温噐识未必如裒而鸣劒抵掌坐谈関河鼻息所冲上拂云汉非笑蔡谟王羲之孙绰不可易之言经营王鎭恶到彦之哥舒翰不能守之地一举而偾军然犹未惩恐再举而覆国矣此孟子所谓尽心力而不得鱼又有后灾是也顾未以为忧何哉臣非敢位懦者之论沮鋭者之气而为妄庸偷安者之地也盖亿兆之命不可以寡谋试强大之敌敌不可以虚气吞世有患虎暴者必于其来往出没途预设弓矢䧟穽以待焉一旦咆哮而至其毙必矣若徒手入山林袒裼而抟之未有不反为所噬者自関陇达于均房自均房达于淮右彼尝所来往出没之徒也高城深堑良将精卒吾弓矢䧟穽之具也脩吾具以待其至卞庄子之智也徒手袒裼而往抟之冯妇之勇也今日之计将为卞荘子乎抑为冯妇乎昔人有言天下大亊岂堪再壊惟陛下与大臣谨之重之臣不胜惓惓贴黄臣窃见晋人委任将帅至专然祖逖翦平南复以戴渊临之陶侃威行荆楚复以温峤参之谢安指授诸将使诸桓当上流羣谢当下流事权所寄未尝徧重今自襄岘以至淮泗挈数千里之边靣兵柄付之一门上无董统下无副贰特守多其兵佐鎭戍皆其厮养未有毫髪之功而先养成尾大之势非所以尊严朝廷保全将帅也臣愿陛下更留睿算又臣妄谓金之与鞑虽均爲夷狄然待之要自不同金吾雠也鞑吾邻也斩使焚弊所以待雠也覊縻勿絶所以待邻也与金通好是以待邻之道待雠也与鞑寻衅是以待雠之道待邻也旣失于前不可复失于后国家异日岂能不与鞑和但其事在于数年之外此数年之内修实政养力使士马疆保障厚藩篱固可以与之战则可与之和矣三臣窃惟财用不足今日不可药之病也先朝或出内藏库数百万以助大农今内帑有无外廷不得而㑹矣前或世税于农或摧于商贾今税摧俱重不可复加桑洪羊宇文融复生其术穷矣于是日造楮十六万以给调度楮贱如粪土而造未巳士大夫献议盈廷工于词病而拙于处方者皆是也臣有𥙿国寛民之要方不过没入大贜吏数十家之赀然度寛大之朝决不忍行请条其次者一日罢编戸和籴之扰计产抛数非其乐低佑高量几于毫夺岁岁爲民患苦故曰罢之善或曰军旅之兴水旱无备则柰何臣谓与其籴于中下之户孰若籴于富贵之家昔之所谓富贵者不过聚象犀珠玉之好穷声色耳目之奉其尤鄙者则多积中之金而巳至于吞噬千家之膏膄连亘数路之阡陌嵗入号百万斛则自开辟以来未之有也亚乎此者又数家焉臣愚以为此类宜令所居郡县各按版籍十籴其七若旁郡邻县之侨产则全籴焉籴十年止十年之外国用少纾则给其直臣闻安边所官田岁可收三十万斛此数家者嵗可籴数十万斛则编戸可以勿籴矣二曰追大吏干没之贜比年颛阃之臣尹京之臣縂饷之臣握兵之臣拥麾持节之臣未有不暴富者其人在艺祖孝皇之朝皆当极刑其赀产绳以周官驭贫之法皆当没入今各优游寓里晏然享封君之富臣愚以爲此类宜令有司覈其簿籍前所干没今昔追取别储之以备边费亦一䇿也昔人或相三君而无衣帛之妾或造国元老而仅有桑八百株田十五顷土山之墅平泉之荘所直㡬世犹讥议今一家遂有百万金仓一所何祥哉一贪倡之衆贪和之毒偏四海人心愤怒之日乆矣今也田当没入止籴其粟粟之外货寳如山自若也货当没入止追其贜其不追者犹不胜用也此于贵家大吏无甚损而国与民皆可小苏不亦简而易行乎臣所虑者上则陛下念其攀鳞附翼之功下则大臣牵于维桑与梓之情虽以臣言爲然终不忍用是则朝廷于此数家及数十大贜吏无信负矣如国与民何惟陛下图之输对札子一臣共惟陛下厉精更化并建二揆共起治功兴君英辟之规模也大臣同心辅政兼收群䇿不主巳见先正名臣之德业也以此图回何向不济然天下之势宜疆而日趋于弱宜安而日趋于危其故何欤盖服天下莫若公今也失之私鎭天下莫若重今也失之轻二失不去虽圣君贤相终不能以善治臣谨条其事以献臣闻王者之兴必有天命文帝在藩大横是占平王尚㓜当璧而拜而人力不预焉陛下受命于天柄臣掠功于已因私天位遂德柄臣因德柄臣遂失君道昔卫献公谓寗喜曰政由寗氏祭则寡人后世以为失言鸣唿祭犹在也欝攸之变私苐岿然而大室为烬是祭亦去矣臣窃意陛下内不能平而哀乐终始今古罕伦旣得其主又得其死非私欤因私天位遂䟽同气因䟽同气遂失家道均为近属等是宗藩或寝园甲第宠光赫奕或荒草一邱祭享寂寥有司莫敢将明行路无不嗟闵非私欤左戚贵胄聨翩华途桑霍之萌也两邸鱼轩融洩广内丁传之渐也非私欤南阳近亲蹙夺贫细郡国不敢问北司贵臣慿恃思宠风宪不敢劾非私欤大农告乏而乘舆后宫之奉未闻少损大臣镌俸而重俟累将之家不㧞一毫非私欤然则天下之心安得而悦服照烈于亮関张不能间符坚于勐宗戚不能毁其见重如此若夫忧才畏议有狼䟦之嗟厌事避权勲鱼羹之兴非轻欤申屠劾弄臣之罪于相府九龄叱宠妃之使于朝堂其自重如此若夫猗违肺腑之间道有所屈浮沉宦寺之际志不得行非轻欤裴度处置两河歛手徳𥙿告戒三鎭听命若夫勉之以恊和乃佩劔而相笑谕之以谨重乃拜表而即行非轻欤淮失邳徐方怀吹韲之心蜀窥秦巩巳有𣣔炙之色非轻欤子产为政歌怨不卹管仲下令亏益者死若夫以匹夫横议而变政因走卒偶语而易令非轻欤然则天下之治安得坚凝臣谓药今之病捄今之弊别无竒策不过去其私而服之以公去其轻而鎭之以重而巳夫惟以天位归诸天命而不归诸人力裁柄臣之㤙然后可以示臣子之戒雪故王之冤然后可以召天地之和孝宗之于秀邸待本生亲之法也过此恐有諌濮园者矣宣仁之于高氏待外戚之法也过此恐有张尧佐者矣高宗之于张去为刘媫妤待奄嬖之法也否则踵政宣之法矣此臣所谓去其私而服之以公者也宫府为一体则朝网肃政事出中书则相权重韩琦之逐任守忠陈俊卿之去曽觌大臣处近习之法也赵普諌幽燕之役㓂凖决澶渊之䇿大臣处邉事之法也失信者民惑反汗者令轻继今以往方其造令也当谋及卿士谋及庻人及其行令也当坚如金石信如四时有议令亏令益令不如令者皆罪之则令重矣此臣所谓去其轻而鎭之以重者也臣在田里见癸巳十月以后所下诏令虽樵夫野老莫不欣跃鼓舞曰太平旦夕可致及来行都稍乆目击近事䆮异初元以圣君而蒙天下之疑以贤相而受天下之谤臣思其故而不可得意者私与轻有以累之诗云必之忧矣又云心乎爱矣惟陛下与大臣留意而改图焉贴黄臣窃见苕川之事出于廹胁向者止议其罪不原其情近者虽复其爵未雪其枉皆议臣过计非陛下夲心臣犹记讣告之初震悼辍朝亟命有司讨论赠典陛下本心盖如此文致濳逆削夺封爵乃当时小人之谋缴驳论列各有主名岂陛下本心哉羙官归此曹恶谤丛陛下此曹之罪不讨则陛下之谤不解陛下何不下尺𥿄之诏曰故王素有东海王疆寕王宪之志不幸遭变朕于同气友爱素隆而某人等实间朕骨肉离朕手足使太母不得全鸤鸠平均之德使人主不得尽眷令急难之情朕旣痛心疾首追咎往事前日缴驳论列之人宜伏江充苏文之诛德音办诬则四海之心悦矣厚礼改葬则九原之憾释矣至于圣㤙矣牵复论言一朌无第可告无孤可付天下之人莫不闻而哀之陛下孔怀终鲜之痛宜如何耶议者亦谅陛下之心矣以国本之未立也臣以为隐然示人以未继絶之故不若暁然以示人将继絶之意先事播告待国本之立而举行焉不亦可乎陛下仁圣甚祖宗好学礼贤无失德于天下而干象错异民情危疑变故日生警遽日至岂非此一大事未允天人之意而然与臣位卑言高罪当万死惟陛下裁度二臣闻之道涂皆谓陛下更化旣乆责治未进稍厌君子复思小人朝野讙传莫不失望然陛下圣明固无是事万一有之乱萌祸胎昉于此矣夫国犹身也身不能无病受病必有源㭬伐于少至老必騐藴伏于忧至秋必发柄臣浊乱天下乆矣塈元春知孝之流横议于朝反易网常变乱邪正而元气壊国损善湘之伦妄作于邉削薄夲根裂弃险要而弱势成以一易二民始疑楮三界并行民始贱楮通国无䇿以捄而亡形具于斯时也水旱游彗孛交流火燔都邑盗满原野柄臣惧天下议巳遂行一切茍悦之政以求容于斯世贑卒戕宪而不讨盰卒杀守而曲赦于是兵以姑息为当然训齐以法则怨贜吏满天下躬盗贼之行而享封君之富于是吏以饕墨为当然薄録其尤则怨覃免无节循转不已徒手赴春閙而秋赋㡬废正郎满铨部而任子倍増于是士大夫以侥倖为当然裁抑其甚则又怨柄与其徒皆攫取陛下之富贵而去而独留其大敝极壊之朝纲巳开难合之邉衅骄冗不可简稽之兵穷极不可变通之楮䧟溺不可挽回之风俗以遗陛下此脉家所谓在膏之上盲之下良医弃其鍼石而走之证也陛下不幸而当之诸贤不量力而就之相视束手莫知所爲陛下责诸贤无扁鹊华佗之方则似矣若曰更医而致疾则非也假令陛下起柄臣于九原授以相印还债帅于讁地升之将坛天下其遂晏然乎嗟夫君子小人并立于世小人享其乐君子当其忧小人饮其甘君子味其苦小人善交结故负罪而见思君子拙迎合故输忠而获厌小人恃智巧君子恃天理人心之正而天与人又有时而不然桧十九年弥逺二十六年而衍七十日光九月君子之难取必于天如此庆暦议减任子任子不可减而仲淹琦罢淳熈议裁恩霈㤙霈不可裁而龚茂良逐小人作流共工于幽州赋以快之君子之不见乐于人如此天与人皆不可恃所恃者人主而巳亲之犹恐其䟽縻之犹恐其去柰何外示眷礼内萌厌使之皆岌岌不自保乎名臣殄瘁时事寖非弓旌所招稍稍引去见几而作者未巳也弹射所驱往往复还迹而至者未巳也曽肇有言窃观近曰上意渐变深味此语可为寒心臣愿陛下坚凝𥘉志无使邪説揺正论小人间君子如肇所虑则用今之二相与今之诸贤足矣不然虽举十六相彼四㓙之来不知十六相者何恃而安乎或曰今天下最急者兵与楮二事有人焉能制兵之骄扶楮之贱虽非君子盍用之以纾一时之急乎臣曰不然宣靖之祸蔡京为之也虏骑长驱京巳贬责乃自言有御狄之策以求复用当时不惑其言天下后世亦不追恨其䇿之未试何也京惟无策所以至此旣已至此策将安出小人欺世之术毎类于此呜唿坚守京师者李纲也再造江表者赵鼎也尊中国攘夷狄者张浚也皆君子也国存至今用君子之力也使京复用则国亡乆矣此陛下之商鉴也臣所以不胜惓惓者哉贴黄蒙恩兼郎窃见本选在籍小使臣一万三千九百余人内奏𥙷五百五百余人宗室三千六百余人吏职军班各千人而武举不满五百军功不满千以恩泽入仕者如此之多臣因以名噐之滥予以材武自奋者如此之少臣因以知武功之不竞而又有爵一涂巳参注者二千一百余人来者源源未巳皆注监当而监当阙皆十二年以上六七人共守一阙恐数年之后充塞铨部皆以赀为郎之人而仕进之涂愈狭矣谓国用不足固今日急务然生财之道非止一端鬻爵之令可以巳矣惟陛下与大臣熟议焉録圣语申时政记所状闰月十一日赴后殿奏事例二件读至第一札至因私天位遂徳柄处奏云近有御笔戒饬臣寮无得言故相事臣谓故相有功于陛下陛下欲保全其子孙田产可也至于其人当国㡬三十年所行之事有是与非是非之理根于人心陛下岂能泯人心之是非使之不敢言乎圣语曰朕何尝禁人如此说读至沂荣鱼轩融洩广内处奏云陛下自藩邸入承大统有生之亲有出继之亲崇奉之道固宜从厚但人主之孝与臣庶不同人主以奉宗庙尊正统为孝汉定陶传太后欲居北宫师丹等以为非臣谓陛下闺门之私恩不可以不厚朝廷之公分不可以不严圣语曰此事自有典故读至诸葛亮王勐处奏云陛下向者待柄臣太重人莫不畏之今者待大臣旣轻大臣又自轻人皆不畏之大臣使人畏固不可使人不畏亦不可读至拜表即行处奏云去岁兴师犹是朝廷有进取之意将帅观望而然后来庙谟专务收歛靠实戒饬屡下而淮东兴宿州之役荆襄出唐州之师皆不以闻于朝如此则将帅在外妄作庙堂不能谁何之何以为国圣语曰唐州之事亦曽申来奏云臣疎贱不知朝廷机宻但为国之道无过赏罸陈韡既以平版受赏唐州失律岂容佚罚纵元帅未可轻动至如偏帅提师而出覆军而归无罸可也乎圣语曰然读至孝宗之于秀邸处奏云孝宗在位二十余年所以待秀邸者轻重厚薄皆有凖则故庙谧为孝此陛下所当法圣语曰朕只是依典故读至待奄嬖处圣语曰朕何曽与此曹谋事奏云更化之初都无此传只因近日军卒小警戚官左右皆得进言陛下之听不免稍杂若信其言天下之事去矣圣语曰无此奏云虽无此事然闻此事亦足以戒读至肃朝纲重相权处圣语曰今政出中书不可谓不重奏云陛下待左相眷意未尝衰而外间妄云眷衰于是左相求去右相未尝引旧人而外间妄云荐某人某人于是右相求去此必小人欲二相皆去之计也又近日廷臣皆言二相不和臣为枢属日日随都司白事见二相握手促膝议论甚恊未见不和之迹圣语曰得如此甚好读至圣君贤相而受疑谤思其故而不可得处圣语曰卿思其故是如何奏云巳见奏篇读贴黄至苕川之事圣语曰济王之事与秦王不同羣臣引秦王为比非也奏云毕竟陛下夲心不如此震悼辍朝陛下本心也讨论赠典陛下初诏也彼来因一等小人为给舍台諌缴驳论列不巳遂有后靣一叚施行谓当治此一等小人之罪以涤陛下千载之谤圣语曰人主尚思有司守法奏云当时小人各为一身之谋恐非守陛下之法读至继絶处圣语曰朕向有御笔卿见否奏云臣见之国本未建宜陛下有此言他日陛下子孙千亿国本旣建此事恐不容巳不若令天下人先如此意上黙然读第二札至诸贤不量力而就处奏云陛下更化许乆外间失职小人之论皆以为朝廷所行之事无一件是臣平心论之向来陛下权柄下移欲自除一吏不可今要除从官则御笔经除要并命两相则宣麻同拜此揽权之效向来内自职事官以上外自通判以上皆有定价士大夫纳赂于权门取偿于百姓今内外差遣并从公拣㧞向后亷吏必多廉吏多则民力苏此去贪之效也向来故相蒙蔽羣臣于陛下之前岂敢诵言其非近臣中惟眞德秀魏了翁小臣中将蒋重珍陈埙之流曽与之异论今人人得以攻庙堂缺失议朝政是非此辟言路之効也谓更化无效则不可但此等言语近于谄䛕故臣不敢具之奏篇惟陛下坚守此意勿使小人破壊之磨以岁月何事不成读至弓旌所招稍稍引去处圣语曰谁也奏云蒋重珍旣去洪咨䕫又引疾如此则诸贤皆去别有一副人当来矣上颔之读至蔡京自言有御狄之䇿处圣语曰士大夫虚谈多实用少又曰任责者少小人之有才者亦不可终废易但言内君子外小人何尝教废而不用奏云陛下欲君某人居废堂恐非外小人之义圣语曰无朕欲令尹京行㑹子奏云臣记旣得㑹子当故相末年外路只卖得三百以下钱若某人果有秤提之术彼时何不以献故相乃秘藏至今此只是欺世之言实无竒䇿圣语曰卿言良是他想亦无䇿上又叹无人任事奏云今日病证旣深用君子如参苓虽无近效犹有可生全之理用小人如服鸟喙一剂而亡矣读剳毕端笏奏云臣少小读书每见犯颜敢諌者谓之忠臣希㫖论事者谓之䛕臣臣虽不及古人然陛下圣徳容受如此不觉罄其狂愚所言未必一一中理惟陛下择而行之下殿再拜而退后村先生大全集后村先生大全集卷第五十二后村先生大全集卷五十二奏议召对札子臣闻更化则善治化愈更而治愈不能善者咎不在它一曰委任之失二曰谋谟之误深惟本朝以仁立国势趋于弱粤自全盛至于偏安虽二百年间名臣辈出而夷狄之患未有能当之者有一人焉出而当之人主举国以聴天下亦幸其集事而不暇也臣窃议其后若景徳之于㓂凖庆歴之于吕夷简靖康之于李纲建炎之于秦桧是也然幸澶州毙挞覧准实能战郄二酋全京师纲实能守遣冨范盟辽忧返河南还东朝夷简桧实能和陛下慨思其人而不可得遂取其似是而非者而相之夫以借助㓕守绪为战则不武以厚弊奉倴盏为和以清野蹙国为守则不智实未尝和实未尝战实不能守而自负和战守之功迭执和战守之权人主举国而聴天下明知其不足集事畏之而不敢议旣去而畏之未已岂非以叔文起复之谋虽沮于独断庐祀见思之语已喧于羣聴乎议者求其説而不可得则又曰思其能把握而负荷也思其能致富彊也是又不然禄去公室政出世卿不可以言把握画江之外惟有移跸不可以言负荷实则增料名曰缩楮实则再摧名曰浮塩不可以言冨强已试亡其视凖纲夷简薫莸不同又不足以望桧万一此委任之失一也昔者不择其人而任之太专今也惩前之专虽择其人而未尝尽授以柄官无紧慢动烦亲擢有不由中书进拟者矣事无巨细多岀圣裁有不容外庭与闻者矣臣不知陛下聚名流于台省㫋厦清望之地尝置簿官中考其所言行否乎抑但曰进呈讫而已乎将使之为四谏官三舍人乎抑调䕶使之勿言宣谕使之奉诏乎将使之为程頥朱熹乎抑使之倚阁春秋而谈青苗乎其大者登人望于庙堂之上将责之以韩琦冨弼之事乎抑使之今日曰领圣㫖明日曰圣学非臣所及乎此委任之失二也天下望治甚于饥渇而诸君子虚名过于实用清谈多于行事大臣有翕受之量而无主宰之力同列有不说之色而无鬷假之和桑䕃易移机事屡失桑维翰一日易十节度使今代一邉阃淹乆而后决郭子仪朝闻命夕引道今遣一儒帅廹趣而始行薄物细故纷拏不已急政要务谦逊未遑未免有不言防秋而言春秋不言砲石而言安石之讥夫废春秋用安石致祸之本也于时尚以为不急况今之不急有甚于此者乎此谟谋之误一也昔刘挚当轴忧章厚覆出主调停之议用牢笼之䇿于是宣仁谕挚曰如厚者虽以相位逊之不可复收矣厥后诸贤之祸甚酷挚几覆族而宣仁在天之谤至南渡而后明小人怨毒上及君亲于缙绅乎何有陛下之圣固无愧于宣仁诸臣之贤恐未及于刘挚柰何不鍳覆车之辙反操入室之戈助羣小而自攻乎洛蜀分明而頥轼逐布忠彦争权而京相今庙谟暌异邪党挪揄臣实未知其所终此谋谟之误二也陛下内责治效之不进外忧狄患之莫御慨管仲乐毅之不作忆李训郑注之有才圣心欝陶寤寐嗟叹左右窃聴而知之朝野习闻而忧之夫以眀谟雄断卓冠百王实有退小人之力而虚受小人之谤此亦羣臣不能建明之罪也窃以为自古有任事之臣有折冲之臣有託国之臣任事者取其智谋折冲者取其威望至于託国则取其忠实而巳元温嗤诮王衍诸人自许豪杰苻坚笑之语及谢安则以为江左伟人秦桧尝言诸人当啖飰观吾致太平其意谓东南不可一日无我然兀术将死乃以张浚尚存为忧安与浚不过一过尔安握兵不如温䟦扈不如温浚专权不如桧挟虏自重不如桧而二酋者乃慢彼而敬此然则陛下之国家社稷将託之于如温如桧者乎抑托之于如安如浚者乎书云任贤勿贰去邪勿疑巳去而疑其如勿去巳任而贰其如勿任惟陛下留圣恩焉二闻善类之离合世运之隆替系焉言路之通塞主徳之明闇系焉逺摭简编之记载近参耆旧之见闻窃谓善类之合莫盛于本朝言路之通亦莫盛于本朝盖世道兴隆之候主徳圣明之騐其事不可殚举臣请试条其略自昔人主不喜人论时政而治平之濮议熈寕之新法元祐之党籍炎绍之和议干淳之恢复庆元之道学諌者有人自昔人主不喜人言妇寺而遂国夫人之封德用女口之进諌者有人雷允恭之交结任守忠之离间諌者有人自昔人主不喜人攻女谒排戚畹而彦传主贵妃昌朝结姿諌者有人张尧佐领四使张诜擢枢筦諌者有人自昔人主不喜人非议土木符瑞之类而土清之役天书之事諌者有人自昔人臣于妃后于储贰类曰此人主家而金庭瑶华之废嘉祐宗正南渡资喜之建諌者有人自昔人臣进言鲜不以犯颜撄鳞为忧惟本朝不然赵普賛与子之䇿曰陛下岂可以再误张昇进建储之説曰陛下孤寒陈瓘力諌东朝还政邹浩请停昭怀册礼娄寅亮乞选艺祖诸孙使遇衰世闇朝必触竒祸而我祖宗甘其苦言养其直气有立行其説者有乆而思之者有始忤而终合者有自常调㧞为清望官者乌唿此本朝之所以为本朝欤陛下仁圣动法祖宗閲羣臣章奏如见肺肝虽所言狂悖可论以大不敬非所宜言之罪者未尝加谴至乃厚禄显职光宠其身分布中外任使有加所谓立行其説者自常调㧞为清望官者比肩而立乆而思之者始忤而终合者亦接踵而至臣每叹凡人度量各有限极惟圣主与天同量仁宗𥘉年攻夷简者皆去其后仲淹大用若脩若靖若洙继还台阁皆前曰攻夷简之人也孝宗初年攻觌大渊者皆去其后周必大龚茂良大用所擢名侍从台谏皆前日攻觌大渊之人也魏掞之一布衣身旣殁犹思其言而宠褒之岂非与天同量乎傅曰记人之功忘人之过宜为君者也陛下待羣臣至厚记忆所及野无遗贤臣恐其间尚有迹逺位卑而滞者其人昔尚盛年今巳暮景昔胶旧闻今长新职非复洛阳之谊呉下之蒙矣陛下收之于霜降水涸之余纳之于天覆地载之内逺者稍近之滞者者稍擢之使善类常合言路常通陛下侔德二祖而诸臣亦可自附于先朝之名人矣臣不胜惓惓三臣旣妄议时务于前矣深惟使事有当复于上者其一曰恤贫民兵兴以来濒江之人困于和籴困于军需困于浮塩困于抛买困于招军和籴则低估高量军需则笼夺百货浮塩则扣戸抑配抛买则一钱而百钱之物招军则募钱衣装皆隅保自备一卒就募而一家破矣昔之豪戸鉅产化为贫弱名区要事所至萧疎苏息无期侵牟转急二税有预借至淳祐九年者民生斯时尤可哀痛宜择良吏勤而拊之顷岁督师者至诛某郡之吏传首列城縂饷者亦断人一支以威所部上下交征民不见徳向非陛下所至仁戒餙数下蠲逋负减租税而专阃主计之臣亦皆一时遴选稍于其间有所弛张则民怨盗起乆矣国家版图日蹙如江浙荆湖闽广十余路礼乐衣冠一线之脉寄焉臣愿陛下选抜帅守监司常用明治乱知大体之人守令循良者擢之贫残者斥之民心爱戴而不贰则天命眷顾而不释矣其二曰处流民今沿流诸郡流移悉巳布满此曹羣聚无统饥饿无憀或横行江中沉舟夺货或夜出墟落斩関探嚢有司虽稍捕获枭磔相望终不襄止古者以移民为常汉迁诸豪于五陵诸葛亮以一隅之力尚能㧞関中户口入蜀而不闻后患良以主能制客而客不胜主故也今州县单弱无守偹田里凋残无积蓄如饶州谯楼欲压扶以二木城圯可踰濠塞为陆郡兵千人未尝简稽以此推之它州可见一夫攘臂疾唿必为执事者之忧臣愿陛下申命诸郡缮城池蒐卒乘励隅縂使金汤之势旗皷之容隐然足恃则主能制客矣千人所聚必有一人智谋材武出其上者牢龙而任使之分之勿使聚弱之勿使强则客不胜主矣夫基本厚行势尊威令行则徂诈作使茍爲不然陈胜辍耕髙欢结客皆吾民也况流移者乎臣毎怪鞑在草地哨骑在淮北干腹之谋在安南议者咸知防虏而流民近在目爲腹心之谋则未有以爲急者惟陛下留神贴黄违去阙庭留落逺外常谓终老莫望清光昨䝉圣恩俾之入觐惊喜感泣实出望表然臣有母今年八十有六况臣之年巳六十矣自古忠孝难于两全力辞予环人所共知乆不获命进退维谷今幸进瞻威颜毕陈狂瞽臣志愿足矣欲望圣慈哀臣血昇臣福建路待次一州稍便亲飬使朝野之人皆知臣之来也不敢忘明主臣之去也不敢忘老亲臣死且不朽冐于宸聪恭候斧锧録圣语奏申状窃见近降内批指挥今后臣寮奏对所得圣语并要一奏一申者右臣今月二十三日依己降指挥上殿奏事所奏札子三件第一札读至聚名流于台省㫋厦处玉音云所召之人所进之言未尝不用至大臣同列处玉音云近日大臣甚和至洛蜀分朋处玉音深以为然臣奏云分朋植党非国家之福惟明主建大中以销弭之读第一札毕臣奏云朝野之人皆以小人复用为忧玉音云必无此臣奏云羣臣虽陛下之言天下人未知之小臣近至都城始闻圣制末章有姦邪终屏黜之句然后中外相庆人情读第二札至容受直言处玉音云此朕祖宗家法读至其间有迹逺位卑处玉音云爲谁臣奏云当世贤俊收召巳尽只遗数人中外臣寮屡爲陛下言之以从臣如王遂徐清叟方大琮庻寮如汤巾巳没存者如黄自然王迈之类自然近巳召用余人皆年事巳高惟明主收之于晚节读三札至二税有预借至淳祐九年处玉音云向有御笔臣奏云臣尝奉诏劾其尤甚者玉音云大率贪吏多读奏札毕臣读云乆去阙庭䝉君命召臣不敢不至玉音云巳去几年矣臣奏云十有一年耶兹幸复瞻天日之表臣之志愿足矣念臣有母今年八十有六愿乞骸骨归奉养亲玉音云未知朕乆着文名且有史学当盼钖第之命兼任修繤之事臣奏云进对之顷抑荷圣谕嘉奖如此臣空踈不学实恐惧不敢当然生成㧞擢恩出君父不出左右先容臣荣幸甚矣容臣下殿仰谢圣恩转对札子臣㳟惟陛下躬圣徳膺骏命实开我宋无穷之基然践祚二纪国本末建中外寒心非一日臣下纳忠非一人仰窥圣意务欲谨重自端平初慱访精择今一星周谨重如故言之愈衆听之愈缓昔室女至㣲无知也顾以君老子少为忧夫少有时而壮其忧且尔使此女生于今日为陛下忧冝何如也臣庻之家十金之产一命之泽必思所以传授之者陛下贵为天子守一祖十二宗之业系四海九州亿兆人之命而鹤禁无主噐之子鸡鸣无问寝之人陛下乐乎否也禋类上帝欵谒原庙不知其几矣陟降惟至尊祼荐无后继陛下尝反顾乎否也献议者曰宜早定宜豫建沮议者曰不可忽曰有所待陛下于二者之説亦尝求其情乎盖建威立顺黄门常侍之谋也埋璧于庭而以羣公子卜巴姫之意也诿曰人主家事世勣林甫之言也国家大事而与左右邪謟之人谋之鲜有不为所摇者古今一律不可不察臣尝以为此事在唐宣宗后唐明宗行之则甚难在我仁宗高宗行之则甚易毓英宗孝宗于禁中也皆择于未入之前而定于旣入之后异其名爵别其名称自㓜至长自姪为子不待建储而人望国有所系矣若夫朝取一人焉暮取一人焉一岀焉一入焉举棋之势未定当壁之觊寝广非所以严宗庙而尊本统也陛下明叡同符二祖独于此一大事犹豫不决岂非内主谨重之论傍惑牵制之説而然欤或难臣曰金枝玉叶之盛文昭武穆之衆将呜唿定臣曰孟子曰为天下得人谓之仁传曰以长以贤不利之言也天命陛下为华夏民物之主圣意之所向即天命之所属也谁敢违之或又曰陛下春秋鼎盛螽斯之庆未艾椒聊之实必蕃盍小需乎臣曰匕鬯虚则入居广内岐嶷生则遣还旧邸明明我祖具有成宪陛下曷不举而行之欤臣又考之先朝国有大议皆近臣发其端大臣赞其决今近臣抗论自鸣自止姑以塞责未见屡数十䟽不巳如范镇司马光者大臣造膝或言或否莫得而知未见以身任大事如韩琦赵鼎者遭时如此遇主如此虚掷歳月遗天下以隐忧岂非陛下近臣不尽观大臣不责难之咎欤臣本州县俗吏陛下度越拘挛赐之儒科置之文馆又俾执经入侍旃厦不世之荣遇也深惟空踈无以报仰君父幸因转对輙论天下大计自附于室女忧爱之义惟陛下赦其愚而采其忠焉召对札子闻易曰穷则变变者犹医家汗下之剂不得巳而用不可以屡试也寳诏壊证矣陛下慨然改号端平一变之功侔于元祐不幸金㓕鞑兴适丁是时外患之来势如风雨谓宜坚初志修内治以待之执事者方咎用贤之无益疑更化之致㓂再变而为嘉熈三变而为淳祐皆求以愈于端平也然而足不能有所愈也于是四变而为乙已五变而为丁未其间岂无贤揆率不能乆局面随之而变此如沉痼之人屡汗屡下之余难乎其处方矣夫亟易相而图任靡终数更化而规模不立此所以毎变而愈下欤惟丁未转局则异于是以端平之旧相复修端平之政事收拾端平之人材致太平而起颂声冝无难者而时异事殊不可概论诸老殄瘁宿望一空名臣欲尽来者谁继经费繁浩大司农不能给未免讲求生财之说人不见大夫无可使未参用喜事之人诸公贵人志得意满旣取羙官又全羙名而去一二自好之士方且栖遅偃仰弓旌虽遣翔而未集使当馈有乏才之叹翘馆无可贤之延或者见其如此遂目陛下与大臣改端平之政矣甚者以爲改端平之心矣自古政事不能无弊端平之失在于施行锐周防踈除擢骤而巳然则以今之审矫昔之鋭以今之宻矫昔之踈以今之乆骄昔之骤因时酌冝扶偏捄失不得不然端平之政或可改也若夫召故老起诸贤抑世卿杜近习去副封开言路绌贜吏减斛面数大节目皆陛下与大臣端平之初心天命之眷顾国祚之灵长人心之亲附系焉自始至今孰敢议其非者断乎不可改巳臣在田里见元㑹所下余书作而曰谓陛下与大臣改端平之心者诬也臣闻仁宗以㳟俭安静为治体终其身而不变孝宗以刚明果断为治体亦终其身而不变中间虽有小因革要皆不失其初心故嘉祐淳熈之盛为本朝冠臣敢诵二祖之治献陛下昔冨弼再相上谓欧阳修曰弼顷为人所才今必顾虑不若坚守初志臣敢诵冨弼之事为大臣勉诗云爱莫助之臣不胜惓惓取进止二臣闻之道路皆朝廷近惩多言之患稍有厌言之意矣臣固知其不然也陛下自𥘉临御导人使谏凢撄鳞直突苦口难堪之言皆霁威严和颜色以受之间有留落在外巳而相继收召或至于大用可谓有君人之度矣大臣旣再当国虚心无我凢意见柄凿议论矛盾之人皆泯恩怨同异以容之𥘉若龃龉难合俄而欢然相得或与之同列可谓有大臣之量矣学士大夫遇主如此遭时如此政之得失事之当否不有造膝乎不有附耳乎而自顷以来大小之臣嚢封匦奏往往播腾上焉者失纳约之义下焉者犯横议之戒㡬于太强聒矣然其大意不过责难于君责备于吾相尔岂有它哉自昔议论之臣人主无失徳则言掖庭或言戚里或言土木或言聚歛陛下毋恠其如此也求之在上而巳仁祖㳟俭之主纳一女言而王素諌擢一妃族而王举正等皆谏章圣太平之世筑一玉清宫而张咏谏阜陵英明之主创一发运使以治财而张栻諌不特此也有选人而上流民图者有县佐而论储贰者有诸生而谏花石者国史书之天下记之非诸臣言之之难而列圣容之之难故曰求之在上而已大臣无可议则指除授或指賔客或指子弟大臣毋恠其如此也求之在我而巳权之所在怨之所归光荐祖禹同列以为姻鼎荐九成言者以为党修至于祖禹九成有所不免公着为相頥为客求公着而不得者惟頥之怨修至于頥有所不免浚为父拭为子其视师淮蜀也军民有百万生灵由五十学士之謡台臣有军国大事付痴騃小子之语修至于栻有所不免故曰求其在我而巳不特此也有以堂后官私事许普者有以交结宫掖诋彦慱者有以䟦扈诬琦者有以不敢办眀之谤中弼者何尝爲诸老之瑕疵适足以见大臣之徳度故曰求其在我而已夫君相未尝无听纳之意而中外乃妄有厌之疑非国之羙也臣谓惟圣君而后可以责难惟贤相而后可以责备使遇猜忌愎諌之主沉忮怙权之相孰肯以身试不测之祸乎臣愿陛下与大臣採用其言之可行者以养其气甄录其人之可进者以招徕其类则盛徳大业令闻广誉在上而不在下在我而不在彼矣取进止贴黄臣昔在端平乙未以枢椽轮对尝以国本未定为忧犹意岐嶷之生止在旦夕微发其端未敢详也及淳祐丙午以少蓬转对窃谓禖祀虽豊熊梦未恊宜先有以系人心旣而有贵州刺史之诏今又五六年矣虽已建旄钺䟽王爵然终未明白洞逹于天下臣向所云圣意之所属即天命之所属不易之论也愿陛下採臣自姪为子之説蚤定名号以重祖宗之付托以解朝野之疑惑昔朱熹三见孝宗云岁月逾迈不独臣苍颜白髪仰视圣颜亦非昔矣臣自乙未至今亦三赐对由臣视熹愚贤虽异而爱君之心一也诵熹之言慨然有感惟陛下留意而图之伏乞睿炤直前臣窃惟今日事势有暂可喜者三有大可忧者一粤自精禋以至恭谢霖潦忽霁杲日随升仰占天心若答圣意都人皷舞欢声载路一暂可喜也鞑雏新立河患方梗北风渐劲南牧未皇二暂可喜也逺方饥歉间烦赈贷近甸丰稔足相𥙷除三暂可喜也此皆陛下圣德所感和气所召谓宜朝野之人高视阔歩以幸一日之安而上自缙绅下至韦布往往蹙頞而私相告语凛然有虎兕出柙之恐陛下亦尝闻之否乎陛下曩语羣臣以为其人决不复用天地祖宗实闻斯言今道涂讹传廼曰落致仕矣建督府矣臣难之曰何以知其然也曰陛下忧鞑而然也又曰某人尝以御椠示人矣又曰陛下巳戒其勿修怨矣臣知陛下万无是事设或有之此悞不少夫啜羹之乐羊不如放麑之西巴今虽乏才何至复託国于匿哀无父之人乎秦桧用事朝廷一日无桧则东南不安若夫当轴数年哨骑嵗至䇿免七载羽檄日稀其去留不系于成败审矣何至复注意于挟虏要君之人乎向使陛下终始柄任不加废退偃月之祸不过及于士大夫而止今君臣之义判然已乆彼其以埓国之冨震主之威缪饰不青之恭顺隂懐非常之忿毒外岂可以寸銕内岂可以假之寸权乎神宗之于安石恩礼隆矣晚议建储师传之选乃属马吕安石不预也岂非以其元丰失权钟山怼笔有如陈之所云乎陛下恩礼其人不加于安石防虑之道宜鉴于神宗不可忽也议者不先爲君父忧而切切然以修怨爲惧相顾而不敢言虽然亦不足以感悞陛下之听臣观秦桧再相之初未尝不牢笼李光胡寅之流乆则当世名臣举族贬窜阖门废锢上而至尊亦有靴中匕首之防矣吁岂非所谓一大可忧者乎臣以妄庸偏尘华近但恩报九重之拔擢不敢计一身之祸福因侍㫋厦輙献芹曝易曰君不宻则失臣惟陛下以䟽留中垂睿览而加圣虑宗社幸甚取进止庚申召对臣起州县俗吏以文史小技受知明主偏尘清近人所恃者权贵臣所恃者君父虽人言排诋无所不至然圣恩记忆乆而未衰复随弓旌来觐旒冕敢陈瞽言以献臣惟国家三数年来凶相弄权以富彊自诡辅圣天子而行覇政为天下宰而设骗局朝野之人相与窃议曰相非相狙也政事堂非政事堂垄断也其所操之术所行之事适足以殄民蹙国安能冨强一旦陛下赫然震怒逐而出之内出白麻魁柄改属国人皆喜曰是名父子也甲科郎也必有以慰人心纾国难者而又不然天下怨凶相入骨髓屈釐厨车元载臭韈未足塞责而卵翼覆䕶台简屡上不伤毫毛天下大事当合天下之贤隽共图之而所汲引所抜擢不过于平昔绸缪相结纳三数人凢不能附丽者无雅素者或貌敬心踈或文与而实不与专引狂生吻士为更䦨夜半之客固巳失士望矣及集百官廷议移跸大失天下之望国事愈趋于壊不可收拾语有云旣往不咎臣之所言颇咎既往多谈奚益请为陛下试条舍旧图新之䇿臣闻国以危惧存以佚乐亡以奋发强以玩弛弱方其危惧而奋发也必悔艾必忧勤亡者可存弱者可强及其佚乐而玩弛也悔者忘勤者怠而成败祸福始相寻于无穷矣去歳秋祸亘古未有凡娄宿无木所未至之地兽蹄鸟迹皆至焉祗髪之忧近在眉睫天钖陛下勇智下诏罪巳前代帝王有终始以卢𣏌为清忠者有终始以恭显为谨信者陛下英眀果断或窜逐或䟽逺如弃涕唾于斯时也天子危惧奋发于上旬宣之臣朝闻夕引有母不敢顾躬擐甲胄往来指授于矢石之间将帅之臣城郭封疆之臣或扼险燔梁或撄城坚壁力战死守于邉塞之外然后虏之游魂者无噍类而中国礼乐衣冠之统㡬絶而复续岂非君臣上下危惧奋发而然欤臣有今之所以私忧而过计者近里之郡邑稍复矣并邉之藩篱稍葺矣交广之覆出者遁去矣河南之佥摘者向北矣连以㨗告矣熈事成而岁有秋矣爱吾君者皆曰向之危惧者得无趋于佚乐乎向之奋发者得无转爲玩弛乎窜逐者安知不重迁移乎踈逺者安知不复亲近乎虽无此事然有此理古人请释楚以爲外惧先正李沆不愿贞宗皇帝与虏和亲其虑逺矣臣不胜大愿愿陛下毋忘胡马饮江时愿太臣毋忘入崃时毋忘汉阳舟中时毋忘咸寕道间与白鹿矶时玁狁孔炽而周兴唿韩来朝而汉衰永洛失而赵卨吕公着之言见思澶渊归而彭年钦若之䛕获售然则必特胜必虑患必亲君子必逺小人非吾君责乎谢安能走符坚而暮年有才其之叹裴度能縳元济而晚节贻浮沉之议㓂凖能赞亲征而不能不傅会天书王旦能致太平而不能諌东封西视然则必弼违必恪非必为羣公先正所不能为非大臣责乎王羲之讥诸贤以清谈废务浮文妨要先朝用扬时为给谏或者尚有不言防秋不言砲石之诮然则先急政要务薄物细故非士大夫责乎臣虽老誖一念忧爱狂言望择惟陛下裁幸取进士二臣仰惟陛下待羣臣海春育恩德至厚片言寸靡不甄録惟贪者譁者诏谕大臣不可引用圣谟洋洋与孝宗御制用人论相为表礼天下传诵臣不揆䟽贱輙因圣训之所及而推广圣意之所未及以効芹曝太宰八柄一日夺以驭其贫狂谓估籍之类国𥘉有弃市者干淳间有苔黥者元丰贬舒旦不以近臣而屈法南渡责邹栩不以名家而漏网臣窃怪有为湘臬而干没冨民臣万之贜为闽漕又席卷一路牢贫之利者具狱来上终于幸免俄而擢爲畿内监司矣其説曰名胜也议贤也乌虎自古及今岂有犯贜之名胜哉陛下恶贪而眞贪幸免至于权姦所不乐之人例託此名以污之如洙贷公使轼贩私塩舜钦卖故𥿄㑹客之类或无证騐或不取伏办贬削矣追索矣所谓犯贜之名胜拥鉅赀享凉台燠舘锦衣玉食歌童妇女之乐自若而不幸𬒳污之人大者破家小者失官臣谓陛下果欲去贪必先覈实凡狱词明白贜状狼借者虽名胜勿贷其无证騐未伏办者旣昭雪之又进用之则人心伏而贪风草矣子悪利口恶讦以为直与圣意合李沆以梅询曽致尧为浮簿范仲淹以石介为怪鬼与圣训合然世惟大贤大倿根于所性中人以下往往视上好恶而为趋向君师之职曰造士曰作人造者造其可改化之质作者作其未成就之材执咸酸之性者当调胹而使之和负矫亢之累者当櫽括而纳之中则财不胜用傥恶其偏而责其备天下少全人矣臣谓恶贪之过则砥节砺行之士劝恶譁之过则隐情惜已之人多一裴短也倿于隋而忠于唐一周堪也諌于前而瘖于后太宗能使倿者化而为忠元帝乃使能言者化而为黙其得失可以监观陛下方逺辈尭舜明目逹聪正观之事优为之矣臣不胜惓惓取进止后村先生大全集卷五十三后村先生大全集后村先生大全集卷第五十三后村先生大全集卷五十三内制眀堂大礼赦文朕以凉菲之资守延洪之业绍天明命亦惟遗大投艰在昔哲王罔不眀徳纂祀承滋久寅畏靡忘闻恤太史妖祥之占疚懐脩省览四方水旱之奏由已溺饥荷二仪之顾歆与列圣之积累严守备以敺蚉䖟之害务安集以奠鸿鴈之居云中赤白之囊适稀惊报都内腐红之粟粗有宿储欲寝兵措刑而未能念制治保邦之匪易徒以小心而对越尤于大享以钦崇陈太常玉路之仪森万骑羽林之衞在宫在庙叶周家雝肃之诗于帝于宗采虞氏类禋之典一纯二精之义得合祛参侑之礼行祭以茅苴馨非黍稷诏除祕祝卿于已者敢专史布正辞质诸神而无愧景光烛而灵游沛燎烟升而精祲交熈事乃成至和斯应奏我将之颂而受嘏旣介蕃禧歛洪范之福以钖民聿稽古谊鸣跸而御丹凤肆青而揭金鸡嘉与含生均䝉馂惠可大赦天下尾词于戏一夫不获其所实切于恫百姓有过在予悉从于旷荡尚赖同心一德之辅宣力四方之臣坐而论者益推于上恩作而行者勿视以文具恊图康乂裒对休科举诏三首科举诏朕临御垂四十载科诏数不旣柬抜其魁杰者为梁栋其彚征而朋来者亦次第收拾以备桷榱之用故内脩外攘而治功成东驰西骛而人才出岂非累科得人之效欤前世招徕非一涂採取非一艺今拔解之路有二曰国庠曰卿赋曰漕牒乃成周俊造里选先汉㳺学之意决科之艺有二曰经义曰词赋亦古者三杨之义议者或病其多而欲限其来厌其陈腐而欲新其体制殆未之思也自唐人已有主司不明之论有决得失于一夫之目之叹今之衡文者岂必皆遴选欤朕惟以言取人有时而失然老正先儒场屋之作有传诵至今为矜式者谓程文不足以尽人之材非笃论也属岁大比其播告中外精择主司各公乃心拔尤取颕子曰有德者必有言韩愈曰仁义之人其言蔼如于经义词赋之中求其醇粹典则若先正先儒者上之春官朕将亲䇿拟撰科诏囬奏某今月卄六日遵依圣㫖拟撰科诏进呈至灯后凖御笔今臣不必拈出王鲁等人尤见本朝得人之盛不可缕数之意韩子合称名余依所拟臣伏读圣训如发蒙然幸以翰墨小技待罪视草词意有未稳处仰荷眀主亲洒奎画不啻面命耳㧹谨以览赋而得王曾陈俊卿读经义而得陆九渊改作先正先儒场屋之作有传诵至今为矜式者并韩子改作韩愈共十八字随奏进呈伏乞睿照奉御笔依拟戒饰知举以下手诏朕试天下士于春官凢十有三诏矣名卿由此涂出项背相望朕又表章儒先崇尚理学以倡率之然文治日隆文弊日滋大率断章勦句以命题而词赋牵合有暂古风经义破碎甚于词赋言理者不切乎事论事者不根乎理往往流于高鄙鄙浅非文之弊也衡文者之责也唐命贽而得愈观先朝命修而得巩轼士论旣㥦文体亦变卿等皆极一时之选其体朕意以贽脩自勉定去取于重厚浮薄之间察抱负于言语文字之袠必有眞才实学出焉朕将亲䇿于廷以騐卿等之藻鑑故兹札示相冝知悉壬戌省试前余当儤直得㫖令拟此诏旣进章矣及引试则是御制一诏中间説文弊及戒典举处略采进本然辞意皆经圣笔刋润始悞余所草者近于厌薄程文而御制浑厚有君师作成人才之量非小儒意度所及旣归里因治旧藁见之漫存于此以见陛下圣学高妙肆笔成书之盛景定甲子十月题收复奖谕诏二首改泸州为江安州仍降为军事诏泸自晋以来为郡至本朝始陞节镇地望加重属时多故调守稍轻畔将㨿城旅拒絫月朕命宣制二阃声罪致讨所至克㨗逆整穷蹙溃围鼠窜遂入其郛金汤俨然不改旧观痛念城中衣冠士民咸阖门死义或缒城献䇿虽无其追胁者亦不忘国恩延颈以待王师之至慨然不已惟是此邦旣罹污染盍稽旧典改钖嘉名以昭朕与郡人更始之意其以泸州改为江安州仍降为军事故兹诏示想宜知悉改涟水军为东安州诏涟水昔爲县建炎始陞军其城㨿要环之以水承楚之屏蔽也乃者邉吏不戒容易失险朕当馈不怡与大臣宻筹之内而将帅上禀成筭外而豪杰不忘本朝举侵疆而归版图返叶服而奉正朔不顿一兵不戮一人成此隽功朕念此邦其山川形胜可恃其军民忠勇可用勊复之初冝陞郡望以重牧守之权以辑安静之福其涟水郡改爲安东州故兹诏示想宜知悉奨谕诏书收复泸州奖谕宣制两阃立功将师诏朕愤逆整之孤恩㨿坚城而拒命刼持官吏屠害忠良饥噬饱飏贡养成于鹰虎毁冠裂冕甘下拜于犬羊朕拊髀而嗟投𬒮而起必讨版臣之罪必复寕人之疆虽无见万理之明亟欲治一方之痛内则麒麟第一功之佐指授于庙堂外则熊罴不二心之臣旬宣于邉塞制阃悉赋舆而旁譟统戎建旗皷而长驱合群帅之智谋作三军之勇气水陆并进雨雪载涂或筑堡以逼其城或廵江以䕶吾饷或出竒以焚其积栗或尽鋭以勦其援师彼鱼游沸鼎之中乃燕委危巢而去指麾而定宛如五月之渡泸肉薄而登速于半夜之入蔡通嘉渝之梗塞厚沅播之藩篱竹帛有光金汤如故狂悖夺符置戍之地复归版图驱廹被髪左袵之民重返叶服虽飞平岳鄂青定邕宜以今北方未易优劣条腾露布深慰宵衣嘉将率之忠勤念吏士之暴露军志谓无赏不往何惜辇财古训云有功见知讵容利印除军前喝犒官资前物外已饰攸司按复城姓名功状各分等第别如醲渥以奖战多故兹将谕各冝知悉收复涟州奖谕制招二阃诏顷者边城弛备涟水受岳险要轻指籓篱寝薄朕痛惜河湟之失隔于彼疆孰能返济汶之侵归之至㑹乆焉坚壁以养重间亦推锋而直前岂振槗之不能欲取果于旣熟赖元老之猷益壮而本朝之化素深制垣运决胜之筹招阃号冠军之勇上禀成筭共恢逺图傒我来其苏彼讴吟之尤切闵士战甚苦此寒暑之屡更豪杰效归疆之忠父老争开関而纳靡遗一镞坐复三城宵肝之忧顿寛山河之景不异悪交义结不烦办土之下齐檄走书飞巳报王师之入蔡朕嘉元帅折冲之略念征夫况瘁之情趣幕府之上功命有司而行赏务从醲厚以劝勤劳故兹奖谕想宜知悉沿江制使马祖光任责设城转二官降诏奖谕古舒与秋浦相望一衣帯水昔人所谓风寒处也移治以来虽建立官吏而荡无堡障民有揺心或请扳筑宜城而守之议乆不决属者丞相行边采其䇿乡以制阃任其事且佐其费向之荒墟今之坚垒设虏南吠猝攻之不能克欲舍之深入则惧吾金汤之拟其后此国家以淮西三郡隷昇阃之𥘉意也竣事来告忠劳至矣予嘉乃绩窹䆿叹赏卿其益恢逺略以纾予北顾之忧御笔马光祖兴筑宜城招收游系补塡诸军阙额剏造噐用战船费用䌓莫非樽节载浩览来奏具见劳能可令学士院降诏奖谕卿前自渚宫重临江阃荏苒三载勤劳百为援枹皷以犄角上流之师悉赋舆以板筑泥城之垒蒐卒𥙷逃亡之虚籍散金募游系之健儿金缫緑沉森罗武库䝉冲闘舰照映怒涛凢皆军中节缩之嬴靡烦公上抛降之助知鞠躬而尽力不矜能而伐功载嘉元戎卫社之忠深得大臣体国之谊赐壐书而褒羙伫衮绣之来归李坛效顺本朝归涟海献山东奖谕诏中国帝王所自立由古以至今一统天地之常经暂分而复合然必有非常之豪杰乃能成不世之功名卿英特禀之于天忠孝根其所性不幸处南北隔絶之际未尝忘国家招徕之恩用夏变夷厌袵髪侏离之俗归疆请吏募衣冠礼乐之风涟海开闗青齐同轨岂特山东父老闻汉诏而愿观将见河北士民迎晋师而归附欲极殊勋之报遂加异姓之王拥䨇节以指麾合数路而董统足以展丈夫之气槩足以慰尔考之营魂缅想忠劳益深嘉叹故兹奖谕可想宜知悉涟水三城巳遂收复首词天所助者顺不劳因垒之师民惟惠之懐尚感夲朝之化侵疆自返率土均懽清涟自失险以来邉地皆戒严之曰丁壮苦餽粮于千里吏士不解甲者三年非难取即墨之城何忍烈崑岗之火惟招携懐逺古有明训而背夷向叶谁无是心朝廷主恩交义结之谋邉阃竭师武臣力之助𬒳髪左袵英雄耻胡服之归箪食壶浆父老迎王师之入无亡矢遗镞之费有轼下城之功然念干戈之余户口能几士农失其业次商贾丧其货财或乱离之死节未旌或攻取之战多未赏创残满目窹寐疚懐宜敷旷荡之恩以慰来苏之望尾词于戯圣经大一统将尽复于舆图中国有至仁俾重霑于王化悉从更始同底丕平勑书赐安南国王陈日畱淳祐十二年歴日勑安南王陈日畱朕运璇玑而布政敬授人时睠铜柱之画疆莫非王土其广歴书之赐以昭文轨之同明诏驿驰遐方户晓既燠寒之顺序亦耕凿之安生赐保康军官吏军民僧道耆夀等示谕勑保康军官吏军民僧道耆夀朕以扬蕃孙奕世聨婣有子尚主国之肺腑其贵仕固宜王之爪牙非信臣不可兹宣麻于文德俾授钺于房陵既昭予笃近之心亦示尔仁逺之意虽牙纛未尝临逺然耄倪莫不闻风今特授扬蕃孙保康军节度使提举佑神观免奉朝请进封淳安郡开国侯加食邑五百户食实封贰百戸故兹示谕想宜知悉赐保信寕武军官吏军民僧道耆夀等敕保信寕武军官吏军民僧道耆夀等朕以李坛慕义向风去逆效顺奉汶汤之侵地归之版图筑淝水之斋坛授之印节惟兹土之多豪隽喜若人之立功名闻其拥麾莫不动色今特授李坛保信寕武军节度使督视京东河北等路军马齐郡王食邑三千戸食实封一千户故兹示谕想宜知悉赐安南国王陈威晃礼物朕既抚履封甫膺册命爰侈尚方之赐赉以为絶域之宠光播之纶言申以篚实勉殚忠报谨奉藩条赐安南国王陈威冕景定肆年歴日颁正朔于中朝朕方来逺奉藩宣于旧字尔既袭封若时鳯歴之行岂限龙编之阻析因之序不爽于人时耕凿之民安知于帝力用广暨南之教益坚拱北之心赐银合夏药诏赐沿江制置使吴渊敕呉渊卿三年居东久着堡釐之缋六月徂暑寕无牧御之劳朌奁剂以卫生钖壐书而示奖其厚拊频江之俗使均䝉扇暍之仁今赐卿银合夏药至可领也故兹示谕想宜知悉赐两淮制置大使贾似道勑似道朕当殿阁凉薫之际念疆陲暴露之劳睠颛阃之英贤分长淮之忧顾载朌珍剂匪曰常彛益推扇暍之仁厚拊乘邉之士赐四川安抚制置大使余玠勑余玠卿方奏戎车之㨗不敢告劳朕虽居薫殿之凉未尝忘逺乃朌上药以奖中权尚惟广于吾仁益拊循于士衆赐京湖制置大使李曾伯勑曽伯卿尽䕶上游重恢故境方当流金铄石焚歊之际不无轻裘缓带指麾之劳奖以壐书钖之珍剂其推广于德意益辑和于兵民赐沿海制置副使章大醇勑大醇卿表海宣劳典藩着绩属履执衡之序爰朌尚药之珍宜奉养于仁风以坐镇于雅俗赐马军都指挥使吕文徳勑文德金流石铄时届炎歊土饱马腾卿方整暇嘉乃韬钤之肃钖兹服饵之良非徒康济于元身其益抚循于吏士今赐卿银合夏药并统制统领将佐官属等并依年例分赐赐御前都统制聂斌等勑聂斌等当庚伏之际縂戊己之屯念枕戈暴露之勤分尚药珍良之品体予德意同士苦甘今赐汝等银合夏药并统制统将佐官属等并依年例分赐仍传宣抚问故兹示谕想宜知悉赐执政生日诏签书枢宻院事兼权参政皮龙荣上天之生贤佐任重钧枢正月之吉始和祥开弧矢方赖弼谐之助可无钖赉之恩足奉亲懽亦昭朕眷资政殿大学士松江制置大使马光祖律中姑洗钟和气之清英门垂左弧増陪京之风采兹临初度厥有常彛驰急驿之壐书朌尚方之酒饩祗承宠渥茂介寿臧同知枢宻院事兼浙西安抚使马光祖任重枢机叶赞中兴之运祥开弧矢适逄初度之辰廼睠耆龎方隆委寄京邑起袴𥜗之咏尚方厚酒饩之朌式对宠光益绥夀嘏资政殿学士㳂海制置使厉文翁授歴而殷仲春候届中和之月赐履而表东海祥开初度之辰廼眷荩臣方膺隆委加尚方之钖赉为颛阃之宠光益茂勲庸永绥夀嘏观文殿学士知平江府朱熠森㦸攽条採风謡之甚羙垂弧絶瑞得秋气之至清方烦旧弼之鎭临宜厚尚方之钖赉其祗眷渥之介夀祺太傅右丞相府家庙祭噐等欵识维景定三年正月乙丑诏太傅丞相贾公似道奕世勲劳再造王室其赐家庙于行都廼作爼豆俾奉时荐万子孙永寳之䇿问召试倪普欧阳守道易曰天地之大德曰生圣人之聚人曰财财非止于金刀泉布之谓也菽粟亦财也凡人之所为汲汲于财孰非汲汲于食者邪其汲汲于食也又孰非汲汲于生者邪是故生之机行于天地生之道寄于圣人财有滞故通之以币食不瞻故𥙷之以籴然则弊与籴之説古矣其详可得闻欤汉班固志食货谓钱布之用夏商以前靡所记而职金职币之法自太公始然则太昊高阳氏所谓金有熊高辛所谓货陶唐氏所谓泉非欤耕而食凿而饮夫固无所不足乎食也彼曰金曰货曰泉将何所于用欤岂货自货而食自食欤汉人议更鹿皮之制以权钱也荐之璧以行权也璧之仅仅数千而荐之者及四十万彼所谓本末不相称者然欤否欤姦钱多则法钱轻钱轻则五糓之贾倍蓰战士不得禄官自籴日不足于是入粟𥙷吏之豪得以其区区者要其上不知直四十万之币可用之侯王宗室而独不可行之豪民若吏邪均输以致贩平凖以抑物不告緍不益赋而山东岁漕六百万石诸农各自致粟何始者行之豪民之难而今也得之诸农之易欤岂扺罪者有所惧而输𥙷吏者有所慕而劝欤否则所谓均而平者此之法犂然有当于彼之心欤或有曰汤辈文法吏也以姑息行之故难以文法裁之故易欤邉有二十余万之兵则国不可无六百万石之粟兵未可解则歳籴将何以继之欤张汤颜异之覆诘孰是孰非卜式洪羊之罢行孰当孰否有可得枚举而毫析欤景夀昌汉之善筭计者置常平以给北邉漕関东以供京师籴湟中以备西羗数亦浩矣是时緍钱罢搉酤船筭罢闗中铁罢白金五铢罢当五钱又罢不知转籴之费将安出欤借曰闗东糓石五钱湟中石入钱糓贱钱重咄嗟可辨耳然以六万之卒漕四百石之粟籴之易不曰漕之难欤籴莫近于闗内以凢费计之且二万万余籴之本又不与也萧望之曰不便是巳不此之便他固有佚道欤夫欲其无费又欲其有利虽有智巧将安所施欤漕而便则漕是巳彼书生之迂濶固不若善筭者之功于事情欤主要者曰籴便主留屯者又曰留屯便岂大司农之急近效又不若后将军之有逺算于𥘉是者什三中什五诸前言不便者人人殊向微魏相独是其计则籴少旣不足于饷留屯又卒未可行悠悠风尘谁与办此虏耶欤夫币所以佐钱之不便而汉之钱繇币而轻籴所以济糓之不足而汉之糓繇籴而贵币不造粟不籴不可也恶乎不可又恶乎其可欤夫国无养兵之费故供亿之有时者易输官无贵籴之价故取偿于富家豪农者易足然汉自元朔以来议铸钱议更币议盐鐡以桑孔诸人皇皇然殚心计为之犹恐不给而况内无甘泉太仓之积边有匈奴零卑之患万如云千金非雨虽使寿昌辈后生其能凿空而聀办欤或曰汉之法重故反脣者罪汉之民心壹故有愿输财者国势积轻民听滋玩操切而行之则峻急而聚怨姑息以俟之则缪悠而乏事二者将孰从欤通其变使民不神而化之使民宜之故圣人有道以处此试啇榷之母但曰措也籴也有司事也毋庸问壬戌召试文及翁彭方孟子曰天子降才非尔殊也又引诗曰民之秉彛好之懿德才徳皆性也孰羙而孰恶哉书曰明俊徳俊非才欤语曰举贤才贤非德欤夫才非恶称也人与天地并曰三才刚柔徤顺天地之才也亦天地之德也古之论才德者合而无之未尝岐而二之也古之用人者必才徳之全未尝贱才而贵徳也至近世名公始曰徳胜才为君子才胜徳为小人又曰兼全者为圣人俱无者为愚人与其得小人不若得愚人噫此论为智伯益成括之流而发可也岂可槩论天下士欤得人之盛莫若虞周以书考之曰九官曰十乱圣门上论乃有才难之叹曰舜有五臣周有九人而已于絶无仅有之中又精择而使之少欤才累难欤异时南宫适问禹稷羿奡夫子有尚德哉若人之奨岂才外又有所谓德欤知善射盪舟之不如躬稼知圣门退羿奡而进适可与办才徳之责矣立政卷何之篇曰常人曰吉士曰吉人其德胜才欤语曰巧言令色秦誓曰仡仡勇夫截截片言其才胜德欤侨肹春秋人物也降是则申韩孙呉仪秦矣以战国较春秋相去又大有分数固其人有分毫近德则有世犹分毫可为德不竞而骛于才于是天地分裂生民耗烂矣捄世之论深恶夫才非以此欤与汉髙光武成帝业者萧曹㓂邓诸公也四皓严光处士甘卓茂县令耳非勲非旧一旦或托以储贰或待以宾交或尊为师傅二君尚德之意与任法律而求弛者异矣此汉祚之所以最长欤有国家者每患之才有才不用而惟听用德意则古矣坐失豪杰不曰世治则庸夫髙枕而有余世乱则圣哲驰骛而不足欤才全而徳不形古有㡬人徒才而无德以将之身且与国俱毙旣往覆辙厯厯可鉴我艺祖开基以大度用人才德未分治体纯懿然重窦仪而轻陶糓明示风㫖世世守为家法咸平以来大臣尊德而抑才涵飬培埴极于庆歴之际中更西北多事寝觉乏才甚至一人数用然国论治体终不少变内用文富外用韩范卒二虏臣伏之功熈寕以来大臣贱徳而贵才耆旧退藏新进腾上国论治体一变矣内用确惠卿外用韶禧遂胎丙午丁未之祸由今观之孰得孰失今二年来有四方旣平王国庻定之势庙谟翕受敷施有李文靖王文正之量凡向来偃月鬼盾二揆之所忌中伤者以次取用朝半老儒野无遗贤矣然起视一世不快人意之事向多足食练兵守邉牧民四者当世之急务也每举一事调一守谋一帅见大夫虽衆可使甚少德者才者孰适于用欤德非虚名镇俗之谓彼向为令仆足以师长百僚者岂所谓德才非沾沾自熹之谓彼视天下之劳如观蚁之移穴者岂所谓才然则必如珠玉在山渊而光景媚如麟鳯不騺博而雄狡服德不可见才无不周世岂无若人欤盛徳之士蓄羙含辉外无表襮彼平凢龌龊者容焉才者或有志无时或数竒不偶彼虚浮躁竞者託焉上之人非特难于用抑难于知矣景运方兴后生可谓张八絃之罝以罗致之易也知之择之则如之何子大夫世之通儒国之修士上命给札以受所欲言其条自古用人之方当今适用之宜有司将以复于上拟建储制朕御图滋乆主鬯尚虚恭惟受一祖十二宗之传柰何不敬将以系四海亿兆人之望必也正名兹繇帝室之近亲预定天下之大本其敷丕号以诰多方具官某姿旣端凝识尤英悟孕棣叶之秀气绵瓜之庆源诞弥𥘉生载震夙而无害少成实惯若夫天性之自然粤从韘之年知慕诵弦之乐极裂土拥旄之贵有亲师齿胄之心外邸养䝉尔尚㓜冲而进徳深宫主震予思付託之得人乃因秩祀之余遂决定储之计出于独断慰尔舆情歴攷先朝具存故实绍兴训谟眀言选艺祖之孙嘉祐诏书亦曰立濮王之子于以尊王家神噐九鼎之重于以措斯世泰山四维之安呜唿寝问鸡鸣冝益谨三朝之际谋诒燕翼岂惟流数世之余惟仁可以洽羣心惟孝可以先百行惟恭则无荒无怠惟俭则不侈不骄谨修厥身毋忽朕命拟除治平章事朕参稽元祐位置大臣虽吕范两贤左右并居于辅弼然潞中二老后先迭处于办章流泽及数世之余盛治为本朝之冠眷言耆徳乆任宰衡有莫大之勲劳备乆虚之典册其敷丕号以谂羣工具官某有王佐之才先天命而觉倾繇旧学重陟台司国忘家公忘私盖深得匪躬之义善称君过称已未尝漏造膝之言其鎭物如山岳之不揺其闻善若江河之莫御九扈奏西成之喜三边息南吠之尘格天之功繄元老是赖明农之意非冲人敢知矧眷礼之余隆何嫌疑而欲去国尊师重傅既尝辅导于眇躬公论道经邦讵可劳烦于细务申维垣之前命示絶席之殊荣军国之事必谘巖石之瞻深峻逺猷訏谟定命朕心尤向于老成同寅恊恭和衷庙论方资于统壹于以壮陈隆之势于以调鼎味之和仍拓履封益増采食于戯一相处内昔寕免于独劳三后恊心今所期于共济况忠实可以託国而德量实可以容人益殚厥心同底于道拟册皇太子妃制门下元良天下之本旣定策以建储淑女君子之逑宜及时而择嫓举兹盛典告尔多方永嘉郡夫人全氏蚤受教于姆师素玩心于箴史盖文恭之懿戚亦慈宪之华宗慕彤𬋩之徽音工言可法侍朱轮而逺官险阻备尝朕方选左畹之贤孰可作东宫之俪兹惟天合而人合不待龟从而筮从肆繇小君之封遂正元妃之号笄縂问两宫之膳寝礼谨晨昏苹蘩奉九庙之蒸尝庆流宗祐于以谨人伦之始于以彰壶范之严于戯家欲齐身欲修朕以仪刑而诏子男正外女正内尔其敬戒以从夫茂对宠光永绥福履可抜拟制二道西山先生晚在翰苑宾客满门一日谓余曰某为词臣终日困于应酬忽一旦有宣鎻且柰何宜稍谢客温习余曰先生何虑此耶先生曰此事乆不拈弄则荒踈君它曰必居此地不可忽老夫之言因曰文字须有素备荒速中安得有佳语余请其説先生曰如街谈巷语及士大夫所传某人除某官之类即题目也暇日试拟为之临时或可采用后余沗掌内制朝野多传明禋有大除拜追记老师遗言拟作数制后失其藁仅存二篇而书其末如此后村先生大全集卷之五十三后村先生大全集后村先生大全集卷第五十四后村先生大全集卷之五十四内制眀堂加恩制郑清之依前太傅左丞相兼枢宻使魏国公加食邑食实封制门下朕穆卜吉辛肇称元祀合祛义古二仪之眷顾方深陟配礼严三后之威灵如在升辂而霁华丽晓燔柴而圆魄烛天交精祲于显幽转隂晴于俄倾皇矣上帝监禋事之肃雝相维辟公系冢司之典领其修播告以奖忠劳具官某简易而闳深髙眀而笃厚在嘉定际号甘盘旧学之贤及端平𥘉负扬绾当时之望自角巾之东路至赤舄之西归盖退处者十年岂预知其再相含纳包荒之道广弥缝用藏之功深言之逊志逆心必求顺汝而咈汝人之有技彦圣是能好之而容之百志维熈庻工无旷兹大飨举行于秋抄以元台縂统于使端珥蝉冠而萧然泽臞服雉裘而屹乎山立蒐罗髦隽列周庙奉璋之间收召老成扈雍畤属车之后缛仪克举骏命方新既彻爼而劳执事之臣首钖带以宠调元之老惟极品跻三公之贵卿靡希荣虽雅懐轻万戸之封予寕吝赏爰加书社仍拓租畬于戯昔者周公以宗祀而配帝时则伊尹有一徳以享天对扬昭代之恩徽勉企先民之事业口宣有勑圣人飨帝讵凉德之克堪冡宰佐王赖精忠之显相肆䟽异渥加奖宗工以训使领之劳其服命书之宠师弥依前皇叔祖太傅保寕军节度使判太宗正事嗣秀王加食邑食实封制门下朕肇讲宗祈聿稽古谊干为父坤为母义有取于合袪文配帝稷配天礼尤严于参侑精纯昭格贶于骈臻逮兹熈典之成赖尔耆英之助其敷制綍以谂廷绅具官某秀杰而温恭简严而闳逹袭积庆于安僖传嫡之后着大节于渺冲嗣服之𥘉春秋既高多阅于义理老成无几尚有于典型允谓周亲之仁人蔚为刘氏之祭酒属明禋之藏事俨华发之侍祠惟孟子之逹尊莫如徳齿虽武公之既耄尤谨威仪爰拓封租示均祭泽于戏胙肉下拜卿不违于天威斋酎先尝朕敢遗于宗老益绥夀嘏茂对宠光口宣显相良劳近属之尊均釐敢后増拓涣渥之新依前皇弟少保武康军节度使充万夀观嗣荣王加食邑食实封制门下虞禋班瑞偏及羣公周祀赐膰亦先同姓属者之大飨粲然昭代之弥文眷言贵介之贤恊赞之礼既然熈事冝赐褒章具官某秀羙而温纯揖让而谦毖孝友素称于宗族典型克肖于文㳟分广姫室剪桐之意大衾长枕隆唐家华蕚之繇朱邸之英显相紫坛之祀衮衣蝉冕尤昭映于班聨桂酒椒浆实参陪于荐献降等有庆容止可观逮兹彻爼之余申以出纶之宠爰加采地式重藩维于戏苹蘩荐鬼神亦惟享德棠棣燕兄弟可后均釐茂对眷懐益绥茀祉口宣勑有祭有十伦亲踈必办膰分同姓兄弟攸先爰䟽加地之恩益壮维城之势抄依前保庆军节度使建安郡王加食邑食实封制门下朕藏三嵗之祠攷九筵之制王入太室扵昭报夲之心帝有合宫以布调元之政神人悦豫邦国荣懐方馂惠之漙行尤宗英之加厚具官某温㳟是蹈粹羙所钟㑉韘佩觽巳有老成之度学诗学礼不忘讲习之功盖公姓之矙亲为朕意之深属比涓季灏讲宗祈髦俊之士奉璋伯叔之国分玉虽衣冠未任莫陪祼鬯之仪然殂豆夙闻宜在赐膰之列其増井赋以壮藩维于戏至诚感神旣穣穰而降福明徳睦族爰切切以及人祗对宠光隆誉处口宣有勑朕既讲禋仪遂推祭泽顾钟爱莫加于犹子赐膰可后于诸王祗服命书益光德业思正依前皇叔安德军节度使开府天水郡开国公加食邑食实封制门下朕涓刚秋季藏事国阳皇天付予敢忘于报本寕王遗我尤谨于奉先睠言属籍之尊阻造侍祠之列福寕专飨礼有均釐具官某廸性中和持身谦毖𬒳服儒雅蔚有开平之风典型老成习见干淳之事俞钺峻元戎之任穹班视上宰之仪比攷旧规聿脩大享髦多士助祼鬯于周京宗室列侯奉酬金于汉庙旣博率被配天之泽岂亲贤吝加地之恩于戯燔柴而禋六宗已歆精意伐木以燕诸父庸示至情茂对显褒益绥新祉口宣有勑祭统之伦礼尤辨等宗盟之长谊盍赐膰钦予优渥之恩介尔炽昌之祉与懽依前皇兄安徳军节度使开府万寿使天水郡开国公加食邑食实封制门下朕寅奉帝亲参稽今古称秩元祀告功于神明永言孝思有事于文武燎禋上格祭泽下流顾如麟趾之英祖就骏奔之列莫申褒律以示眷懐具官某端大而方严闳深而亮逹赋京兆精明之政有今赵张传圣人褒贬之书前无啖陆乆备广厦细㫋之顾问俄从珍台间舘之燕頥遂授钺于齐坛具视仪于宰路属修大享丕讲弥文士各肃雝共陪洛邑之礼卿方留滞不预汉家之封逮此熈成慨然主想爰加多于井赋益増重于宗盟于戏对贾生受釐莫问鬼神之事使宰孔赐胙敢遗耄耆之臣式对宠徽永绥寿嘏口宣有勑比遵彛典肇讲精禋方屡公明不亲老滞留于寓其均馂惠増拓封赵蔡依前少保观文大学士醴泉观使公加食邑食实封制门下朕若稽累朝有事重釐助严父配帝之礼各以职而骏奔眷出将入相之臣独奉身而燕处廼推馂惠以奨壮猷具官某禀河岳之英际风云之㑹隆中长啸神交比乐毅之伦圯上一编天授非糓城之力击楫清中原之志大发兵坑孺子之功髙艰危则晋公视师平定则范子去相宠利之心素薄出处之际可观属藏精禋兴懐硕辅卿虽乐午桥之墅靡有遐心朕方受宣室之釐讵容专飨式遵旧典加拓新畬于戏使宰孔而赐齐示均胙饮颂僖公之保鲁遂奄龟蒙茂对恩徽益绥夀嘏可口宣有勑熈事聿成与臣邻而同庆湛恩溥岂及勲旧之敢遗昭示眷懐对扬休命谢奕昌依前少保保寕军节度使充万夀观使临海郡开国公加食邑食实封制门下朕绍休圣绪藏祀国阳乃季颢中辛彻爼旣陈于骍享惟右贤左戚奉璋各效于骏奔况序爵之尢先岂均釐之可后具官某冲和之气承文献之传者少也耽书窥邺侯揷架之冨贵而下士慕信陵执辔之恭实槐庭之闻孙亦椒禁之懿属位崇衮钺行比布韦虽子之燕居视鼎钟而若凂然国之大事俨黻冕而侍祠昔班朝巳峻于棘聨今胙土益増于采食于戏周庙多士莫不殚助祭之劳汉家近亲宜加厚分膰之礼永绥夀祉以对宠光可口宣敕有朕参稽古昔并享帝亲廼如戚畹之贤实相合宫之礼肆朌馂惠申钖纶谢奕昌特封祁国公门下朕谨司名噐并用戚贤虽朝家隆贵贵之恩而跻棘位然经训有亲亲之谊何爱茅封咨尔在廷听予作命具官某禔身端重秉性静夷洵羙由矢分之高谦谨验躬行之际言乎相阀晋群谢之伦求之后家汉二冯之匹素志靡欲居于宠利长才惜不见于事功䇯纛衣人门之荣至矣珍台间舘物表之趣超然朕脩齐资内德之贤待遇加外婣之礼矧旣班于亚保冝进爵于大邦以奖忠劝以昭眷注仅有呉壊之前比后未闻焉至如杜衍之旧封久无继者兹为异数匪曰常彛于戯樊侯以明哲保身乃先民之懿识阴氏云冨贵有极亦近古之雅言皆所习闻奚烦谆告可口宣有勑朕以椒涂之内助加茅土于近亲况列孤卿宜荒大国是为殊渥其即钦承董槐依前观文殿大学士宣奉大夫判福州福建安抚大使濠梁郡开国公食邑食实封如故制门下朕惠顾全闽仪图硕辅睠相公之台鼎乆燕于殊庭分天子之旌旗兹雄开于统府咨尔㑹并听予出纶具官某硕肤而不瑕弘毅而任重广川三䇿异诸儒奉对之常谈攷定四书续千载不传之絶学玉帐着筹边之绩银台凛批敕之风遂越羣公使宅百揆有衡尺之在手无鞭靴之及门德修谤兴或责春秋之备事久论定何伤日月之明卿虽乐钟皷于清时朕欲谋诗书之元帅昔臣浚搃绍兴之使领俊卿释干道之宰衡皆尝鎭临缅想风采雅志爱赞皇之泉石若将凂焉轻装携清献之琴龟宜无难者盍卜建牙之吉蚤为喝驭之行壮吾藩垣慰彼黎庻于戏申伯南邦之式具宣四方之劳周公东山之归何待三年之乆廼如耆旧其休眷懐可口宣有勑起旧揆于祠庭宠光特异建全闽之帅阃委寄不轻宜对越于制麻亟戒严于行孝皇女昇国公主进封周国公主制门下诗称女子之祥均为伦纪易曰家人之正始自闺门眷言贵主之贤更钖大邦之号其敷显册以告办朝皇女昇国公主生禀冲和动循礼度瑟彼英瑶之质不假瑑琱秾矣唐棣之华居然韶秀孝谨见于定省凊温之际功言合于丹青竹帛所传人无间言朕所钟爱授女师之彤管染翰不休织天孙之锦嚢成章甚敏倾踈汤沐寝閲嵗时盖尝歴攷于先猷具有进封号之旧典爰俾胙镐京之壤预涓筑鲁舘之期以彰车服之隆以侈宫闱之庆于戏妇人之道敬顺既习闻七诫之篇王姫之徳肃雝可助广二南之化益裒祉福式对宠褒可口宣有勑朕爱钟贵主爵进大邦车服从周汤沐视汉厥有祖宗之成宪岂云父子之私恩播告既脩对扬惟谨观文殿大学士宣奉大夫判福州福建安抚大使董槐依前观文殿大学士宣奉大夫提举临安府洞霄宫特进封永国公加食邑食实封制门下朕眷注弼臣褒崇耆隽拥莭建三山之阃重于起家分茅画二水之疆俾之胙国涣扬大号孚谂羣工具官某言行蹈君子之中力量任天下之重致和在格物所学传授于先儒明道不计功其论源流于尔祖辅台则𥙷衮无阙去位则脱履若遗昔尝闻洛下之英今复见山中之相朕付七闽之巨屏卿专一壑之隐栖屡趣行期莫廽雅志懐绶长安之邸不亦彼哉深衣独乐之园有足娯者非但嘉大臣止足之操亦欲倡斯世亷退之风虽职与祠不加于一毫由郡而国遂冠于五等御疑叚乘下泽即故里之便安解葱珩脱盂劳辞上天之富贵方之诸老允矣全人于戏未易效者令名最难保者晚节急流而退故能身贵而不危裂土而封孰谓公归之无所益绥夀祉茂对宠光可口宣有勑辞十连之寄不可挽囘冠五等之封以褒恬退载驰驿使申钖纶言冝体至懐贾似道依前太傅右丞相兼枢宻使兼太子少师鲁国公加食邑千戸食实封四百戸制门下朕推忱宅揆定计建储惟王董正治官寔诏赏诛之柄烦公调䕶太子汔成羽翼之功羣僚咸𬒳于涣恩上宰独陈于谦志郄循墻之章而复上避维垣之秩而不居与之邑以旌贤扬于庭而作命具官某钟河岳之秀有羣渭之材虏昔投鞭衆皆失叱以衮衣绣裳之重临攒砲冲梯之危呉未可图良以彼有人尔鲁安得削岂非儒无敌哉既汎扫扵邉烽遂更张于化琴谓元子夙成冝豫建谓名臣欲画宜急求筑台以致乐毅剧辛安军以迎园公绮季若时鹤禁莫莫匪鸿儒朝寝门而问安两宫兹爱入国庠而齿胄六舘作兴绵皇家箕翼之期繇贤相范模之力属周嵗籥例进文阶朕嘉元勲何慙师尚父之拜卿抗高志逺希范宣子之风重违恳切之言曲狥回貤之请冠麟阁之丹青图画奄龟䝉之山川土田以奖冲虚以昭眷遇于戏姫公一百年卜洛永奠于周京子房三万戸封留首安于汉嗣廼盛羙琼掩前闻可口宣有勑青禁从游之贤进迁之恩溥黄阁调元之老模范之功髙絫控需章力辞极品谅难回于谦志俾加拓于履封扬蕃孙时授保康军节度使提举佑神观免奉朝请进封淳安郡开国侯加食邑食实封制门下朕念先皇太母之恩厚于戚畹擢累将重侯之登之斋坛庻慈孝之两全亦亲贤之并建咨尔在列听予作猷具官某奕世忠勤一门仁逊萤嚢雪案有儒生刻苦之风麈柄唾壶无贵介奢华之习朕惟乃祖父重之婚婣感舅氏如存之诗行王姫下嫁之礼乐尔孥冝尔室惟无是心于吾母用吾情欲报之德过庭有自来矣筑舘适我愿兮嘉贵主貤封之言䟽少府出节之宠房陵古郡笑谈拥上将之旄京辇贡祠萧散执化人之𬒮仍蠲朝谒俾遂使安以慰㳟圣在天之灵以示眇躬厚伦之意呜唿若古有训曰不期侈不期骄惟天可谦可长守富可长守贵顾如恪谨必克对扬可口宣有勑麻卷巳敷节旄随至侈舅家之贵盛増主第之宠光其即钦承以昭殊眷吕文德特授开府仪同三司依前保寕军节度使京湖安抚制置大使四川宣抚使兼知鄂州兼湖广縂领霍邱郡开国公加食邑食实封制门下朕览周家戎㨗之诗兴师而讨叛攷汉代仪同之制出爵以赏功眷言宣力之臣方上献俘之奏其敷大号以告广廷具官某挺特起之英豪抚方来之事㑹韬畧传渭滨之叟不假兵书声名与呉下之蒙相辉族谱夷险一致经营四方筑砦而思播之备严燔梁而嘉渝之围解信拜大将盖从萧相之言度朝京师代领蔡方之任塞北之尘不惊汉东之水无波属整乱常撄城旅拒孰肯狥国家之危急俾就开幕府以旬宣过师縁鱼贯之崖转闘万里漕粟泝马髙之崃屡费千金此推锋价勇而前彼漏刄游魂而遁视诸葛渡泸之举何其壮哉自崇文克辟以来未之有也金汤险在笳鼓凯旋再安参井之墟壹洗岷峨之祲阵堂堂旗正正卿旣絫于战多绶若若印累累朕犹慙于赏薄昔者闻皇祖之训尤其靳使相之官以此褒崇寕非稀濶于戏李愬破贼城而入益着威曹彬僭垒而归不忘谦谨勉㫋忠力对越宠光可口宣有勑朕愤叛将之孤恩命宣威而致讨取彼郛馘归之版图行役踰于三时㨗奏来于万里宜加使弼以奖勲臣回奏宣谕改吕文德开封制臣某今月二十三日伏承苑使杨唯传奉圣㫖宣谕令臣改吕文徳制末聨二句臣㳟遵圣训今拟撰改上句日愈加恩礼改下句曰徃殚忠力盖取沂公王曾笔録有曹彬凯旋恩礼踰厚之语谨録上进欲望圣裁如得允当乞批降付学士院以施行再回奏臣某今月二十四日承苑使扬唯传奉圣㫖宣谕臣所用曹彬事与上文靳使相之句重复不若别用一事臣即巳仰遵圣训欲改末聨曰李愬破城于大雪益着威名鄂公画像于凌烟逺追风烈往殚忠力对越龙光名将事甚多文徳见知鄂州所以用尉遅事未知得稳当否更乞圣裁谨録奏闻伏候勑㫖皇姪乃𥙿特授检校少保依前保寕军节度使天水郡开国公加食邑食实封制门下朕治本齐家仁先睦族拥节袭棣华之庆将閲十朞进班视棘位之仪通称三少载诹刚日眀告大官某挺卓雅之资有信厚之徳隆儒好古富藏河间之书从师受诗能世元王之学言行可以法则翰墨特其绪余羙名素着于藩房贞乐常存于几案朕尽伦之至少者懐之立爱惟亲欲其贵也而况建旄之乆其加进律之荣歴攷前闻每优近属任城嗣为善之训受汉分封汝阳有好学之称为唐礼异矧情谊特隆于同姓则班聨宜亚于贰公仍旧镇之油幢拓新畬之采食呜唿朕于兄弟之子岂诏爵之独遗古有孤保之官可歴阶而序进钦承殊渥益勉令猷可口宣有勑爱隆犹子恩渥有加秩眡孤卿班聨尤馂莭旄不改纶綍惟新祗服宠光益有忠报李坛效顺本朝请赎父过旣归涟海之境土复献山东之版图义概忠忱古今鲜俨节镇王爵恩宠冝优可特授保信寕武军节度使督视河北京东等路军马齐郡王制其故父全特与追复宫爵改正曰暦令所属讨论施行门下臣子之情尊君而爱父春秋之法内华而外夷载嘉益世之豪首决归朝之䇿凛义槩英风之鲜俪超勲阶爵级之常彛诞播丝纶肆朌印节李坛闗河间气惟海俊人市骏骨而捐金招徕遗轶闻鸡鸣而起舞窹寐功名感辛有爲戎之言抱鲁连蹈海之志慨恩尔考𬒳遇先皇属邉吏之踈庸致勲臣之跋疐朕迹旧事谅丹赤之初心尔效肤公欲雪清于前垢既举涟海归职方氏复奉淄青入主㑹图无疆界彼此之分有车书混同之渐王勐发正朔相承之论勿晋爲图马援知帝王有真而来于汉专意英雄所见今古略同是用加两镇元戎之荣峻三府督师之拜殄草地之逋虏分茅土而昨齐少慰立身扬名之心併下改史复官之诏于戏呉起守西河而事魏国未闻并拥于齐旄太公表东海而封营邱孰若径䟽于王爵永有荩忠式对宠光可口宣有勑乡择主之谊高归疆之功大拥将旄于淮蜀胙王社于青齐以励英豪以奖忠孝兹为异渥益𢡟壮图李全特追复彰化保康军节度使开府仪同三司京东镇抚使依旧京东忠义诸军都统封制门下君记人之功不假疵于往事子扬父之羙盖伦纪之至情家庭有特起之豪泉壤凛如生之气差辰出綍䟽渥还氊故具官某海岱竒才风云壮㮣率齐地䧟蕃之衆归于本朝立堂门勦虏之勋书之盟府加卿子冠军之号极使相元戎之荣雄心方骛于白檀异梦奄罹于黑㦥豹留皮之志非不践言狼跋胡而然岂其获巳是生英嗣雅慕华风自拔袵髪之中来献版图之旧昔周封蔡仲忘郭邻之愆汉爵原马邑之责既奖肯堂而裂土乃令告第而复官改汗青用昭宗赤以尉霜露焄蒿之感以坚闗河附之心呜唿剖符分功臣之封不及亲于子贵亢辅氏之役必䏻报于国恩可安南国陈威晃特授静海军节度处置等使特进封安南国王食邑三千户食实封一千户特赐效忠顺化功臣制门下周建诸侯之国钖以山川汉封异姓之王及其苗裔羙矣家传于恭顺俾之世袭于蕃宣奄赐履之旧疆䟽出纶之新渥其官某挺姿英毅秉性忠纯在邦在家终始安民而和衆是父是子后先作室而肯堂过庭虽命以继承驰驿尚勤于奏禀际天所覆卿风慕文轨之同重译而来效贡忘梯航之逺载嘉恪爰示宠褒爵超五等之崇秩视三公之贵旄节长安之本邑钖盾琱戈名号凌烟之元功高冠长劒分茅如故食采有加益坚屏翰之心庸报君亲之德于唿衆星北拱仰瞻象纬之垂百川东之孰谓鲸波之隔钦承恩永疷荣懐可董槐特授特进依前观文殿大学士许国公致仕加食邑食实封制门下宅百揆以当朝尝着旧庸之效辞三公而就第忽腾告老之章耄期久薄于宦清舆轮尤高其晚节咨尔在列听予敷言具官某研㡬而极深守约而施博凡所植立德之讲明伊洛之书盛行独以身而体蹈莘渭之事虽逺常望古而慷慨堂堂玉帐之折冲壈壈银台之批勑借旋干洪钧之日逺然流传黄合之风清孔眀如稗之心居然服衆仪休拔葵之操端可矫贪旣释化权益穷学寻故乡之游钓郄长乐之麾幢物外逍遥方且挹浮邱之𬒮世间屈曲遂求桂弘景之冠念项位于冢司盍超加于特进易封旧许仍拓新畬以慰巖石之具瞻以旌急流之勇退于唿鸿归公无所岂如就国之安龟厌不我告猷殊匪爱君之义虽云谢事尚冀输忠可贾似道依前太傅右丞相枢宻使兼太子少师鲁国公加食邑一千戸食实封四百戸制门下朕仰成名宰豫建皇储二年殚鸿翼之劳褒崇非过絫疏避鹰扬之拜终始报谦卿旣牢辞朕不能夺仅有钖土田之礼少酬安社稷之功廼拣刚辰誔飏显制具官某镇浮之望山立决胜之谋渊深三代以来有伊尹傅説之学千载而下知孔明公瑾之心一清胡尘再造王室量荒而茹纳广心如秤而予夺公周诗羙辟国之助鲁诗书有年之喜顷登黄合首定青宫招山中之老人皆入侍矣选天下之端士以衞翼之机务习于临大事决大议之时徳智长于见正事闻正事之际垂𥙿及后昆之逺进官特故府之常念尊祖人之至情贵极三公之品若貤恩国之令典光生四世之阡取之亷遂尔之高报之啬重予之慊兹仍旧宇加拓新畬以示朝廷之宠光以垂臣子之轨则于戏贾傅教太子端由师训之贤鲁公荒大邦益奄龟蒙之地斯为盛举爱掩前闻可口宣有勑卿定储功大进律赏微貤官于下马之陵如有请矣加邑特存羊之义为之慊然申钖恩言钦承休命后村先生大全集卷之五十四后村先生大全集后村先生大全集卷第五十五后村先生大全某卷之五十五内制荅诏赐京湖制置使李曾伯辞免除寳文阁学士职任依旧不允诏勑曾伯自顷边臣不善牧御鉅镇坚垒弃如赘疣朕每饮食意未尝不在㐮樊也卿颛阃㡬何时而二城复归于职方氏功茂焉冠奎阁之直陟统府之名赏不踰时之义也忽披来奏方且谦谦然推劳吏士避恩渥过矣过矣朕惟晋自永嘉河南丘墟用一祖逖所至能翦棘立官府心甚慕之今二城残敝未知河南之甚增守备以隄防后患合智勇以坚凝前功安集新民拊循闘士使开闗可以战闭户可以守朕之所圗于卿也先小逊后逺略岂卿素志匪朕乐闻赐新除权刑部尚书程公许辞免兼侍读不允诏勑公许朕召诸贤而未至嘉一老之来归观辰告逺猷之忠见嵗寒后彫之操朝野想望其风采搢绅流传其奏篇曵履之班虽髙细旃之业未究终始于斈将求啇宗之多闻直谅如卿不曰孔门之三益俾之劝诵胡乃执谦汉延思见贾生既访治安之䇿齐人莫如孟子必陈仁义之言其即钦承勿烦巺避所请冝不允赐寳制蔡范辞免除刑部侍郎不允诏勑蔡范朕歴数先皇之侍从兴懐尔考之忠良恨不同时幸其有后顷由迩列详式左冯愿借冠君之留去思虽切不见贾生之乆注思已深人物眇然公等安在孰复奏篇而嘉叹俾还禁槖以论思出有黄覇龚遂之风民庸籍甚入居苏公吕侯之任人命系焉朕念必行卿辤母费赐观文殿大学士游佀三上奏札辤免再任宫观不允诏勑游佀诏谕已详祈愈确昔彦博垂九龄而得谢岂限引年之文杜衍仅一请而获从殊匪贪贤之意尚𣣔遣使者安车之礼讵可无廪人継粟之恩万钟何加岂容心扵求冨三命而俯无乃过于为恭夫知止知足固老氏之名言可速可乆亦孔门之中道况大臣之辞受系列辟之观瞻卿无执谦朕不反汗赐太傅左丞相兼枢宻使魏国公郑清之再上奏辞免姪次申与见次监司恩命不允诏勑清之朕以丞相避势逺嫌虽贵极公台而宗戚鲜少又皆常调平进与寒门素族无异仅有一兄子本由科第发身白首州县异于所谓恩泽侯者畀节起家良不为过丞相方且攷据古今顿首固辤章郄复上夫负薪牛具恩之薄也朱轮叶毂侈之过也朕之报功无己丞相之训俭有素奈何援是以为比乎涣命必行巽凾姑止赐观文殿学士陈韡上表挂冠不允诏勑陈韡卿飬气至刚得孟氏之学鞠躬尽力有孔明之风顷烦画繍之行乡廼𣣔角巾而还第州里化其㢘逊之行朝野仰其髙洁之名宣室前席之咨方渇闻其至论神武挂冠之奏忽求践于昔言夫辤两杜之位何节之亏郄万钟之禄何满之有方叔之猷尚壮晋公之年未衰卿犹股肱亦旣冠二三执政之列朕所体貌其可拘七十谢事之文益坚在王室之心母作遁生民之计赐礼部侍郎兼给事中兼侍读张磻乞祠不允诏勑张磻卿多士之宗法从之老秦誓所谓黄髪询谋汉人所谓白首魁垒之臣也朝廷有遗忘赖卿陪辅旃厦有顾问待卿启沃格心之学造膝之言有人所未知者曰朕禋祀卿以耆年奉章左右略亲汤液随奏药喜第甘泉之颂前宣室之问朕方有意奈何欲引去乎方今号召天下贤隽未至旧人如卿㡬何屈指其体眷注勉为朕留赐资政殿大学生正奉大夫提领户部财用兼知临安府赵与乞归田里不允诏勑与前卿厌剧思闲归志浩然朕诗以留之居无㡬何复有汶上之兴岂犹未孚朕意耶自顷计省京尹每难其才卿叠二组踰十年使国力未甚屈籴价不敢上其事亦岂易㦲求全之论㡬于太过卿䟽殆有所激而云自昔任事之臣获乆其职䆒扵用者鲜矣朕扵卿终始如一无可间之亦鉅细必从无不售之言舍朕将安之乎夫顾衆口之毁誉而欲洁一身之去就䟽逺者然也岂所望于同姓之卿欤赐太傅左丞相兼枢宻使魏国公郑清之再上奏乞归田里不允诏敕清之朕颛任元台乆虚次辅君臣相得庶㡬同声气之求机务至䌓寕免独贤劳之叹忽覧封章之叠上冀还政柄而勇归首授寒暑相代之言历陈古昔荐贤之事居常乐善尤喜闻乐克之为孰不吝权乃欲惟国侨之听如卿卓识自昔罕俦今朝无虎豹在山之威邉有蚌相持之势方且寄安危扵元老奈何洁去就扵一身孟子谓予岂舍王讵宜出昼洛诰曰公无困我未可明农尚体眷勿存形迹拟进左丞相郑清之丐归田里不允诏褒朕所以留丞相者至矣来䟽犹以耄耋为辞昔在元祐彦愽以师臣辅政苏轼称之曰其综理庶务酬酢事物虽精练少年有不及贯穿右今治闻彊记虽专门名家有不逮朕观丞相摹画天下事与所上朝廷章奏盖今彦慱也夫镇物资重望经国湏老谋朕之方仰成卿勿言去赐安徳军莭度使开府仪同三司充万夀观使与权乞休致不允诏勑与权卿望重宗英位崇使弼前抗陈情之䟽暂为迁祔之行孔氏合葬于防何其久也季子来归于鲁跂手望之忽覧奏凾力求还笏素有为苍黔之志又非挂衣冠之年何所嫌疑遽兹勇决岂朕用才之弗尽致卿陈谊之甚髙夫功名贵始终之全忠孝无仕止之异国家近属寕不驰魏存阙之心将相重臣未可作羲之誓墓之语盍践予寕之约愿闻入觐之期赐叅知政事呉潜再上奏乞解罢机政不允诏敕呉潜卿以重望毗大政朕所深春人无间言㳺覧封章以慨时病惧物论爲辞求解机务有大臣之风矣朕政以时病为忧早朝晏罢思与卿等圗之卿而引去则所谓助明时行善事者卿当属之谁耶贾谊有言医能治之而工不使至今识者为汉道恨卿任崇辅弼朕方以卿为活国之鍼艾求时之卢扁也其安厥位勿费乎辞拟进叅知政事吴潜乞解机政不允褒诏朕累诏留行卿䟽可以止矣复援钱若水勇退为言朕惟若水适值平世得遂其志今为何时中外喁喁望治位参廊庙以身狥国可也岂得但以退为髙乎卿旣立𥘉节又欲保晚节朕谓体群臣孰若礼大臣其悉至懐益肩忠报赐同知枢宻院事徐清臾再工奏乞解机政不允诏勑清叟诏墨犹湿奏凾复上勇退未已为之抚然朕于士大夫之在列者未尝輙听其去况二三大臣乎卿知时事之叹宜念朕肱之竭力任本兵之重盍彊精神而拆冲岂必以洁身辞位为髙耶矧素着直谅数闻忠鲠夫直言国之叶也忠社稷之镇也朕方倚卿为重又何危殆之有拟进同知枢宻院事徐清叟乞觧机政不允褒诏方今岁功告成邉烽不耸政朝廷力行好事之时而二三大臣方且更迭求退深所未喻也卿之忠直朕所照知决去无名晋行有诏若魏证所云君都显号身荷羙名者朕之所圗扵卿也岂必以二踈两龚自拟乎其勿重陈益思叶济所请冝不允赐寳章阁学士提举江州太平兴国宫陆徳舆辤免除寳谟阁学知泉州不允诏勑徐舆卿昔以天宫夕拜代官劝读遗近矣去而帅闽七聚之人安之属困谗舌栖迟衡泌朕既采公论雪前诬而楚中山之箧矣温陵调守徒得君重谓巳佩二千石印绶需函来上若重扵南辕者夫民之情伪卿知之矣卿之条教民习之矣亟其叱驭为朕一行噫自先朝至今牧是邦者不知其㡬推㐮惟十朋惟思惟徳秀其民尸而祝之朕之望扵卿者如此赐直祕主管鸿禧观时暂主奉祭祀赵与泽辞免除福州观察使提举佑神观嗣秀王不允诏勑与泽安僖王国之近属宜百世祝尔于次冝袭爵前议刻印而雅尚冲挹若不欲就封者姑令主祭朕每入孝宗庙未尝不惕然也子曰必也正名乎兹授尔亷车昨尔茅土典故则然非朕创始及披来奏乃以季父伯氏当封輙殀为辞夫殀夀定数也継续大义也朕闻天道福善而益谦尔行已居官强扵为善辞荣避宠退然好谦曰贵曰夀必然之理嗣安僖者非尔而谁赐少保保寕军节度使充万夀观使谢奕昌再上奏辞免特封祁国公不允诏敕奕昌朕前诏谆谆意卿已对扬矣需章复上犹以无例无名爲辞夫公爵一也有郡国之分则有一品二品之异卿所再命而偻者岂以是故耶然位峻孤卿固已极一品也升郡为国犹稍下扵一品何以谦巽为哉况见诸故府寕免拘例蔽自朕志岂曰无名亟拜恩言勿烦词费赐资政殿大学士㳂江制置大使知建康府行宫留守马光祖乞畀祠廪不允诏勑光祖朕以卿俊杰识时务文武有威风授以阃銊留钥之重前虏饮江卿忠愤激发遗授师悉赋舆蒙犯霜露上下徃返靡遑处使上流得以收万全之功卿与有劳焉忽覧来奏谂疾求闲将勤由劳国事而然今退遁之虏犹之困兽曷尝顷刻忘闘某风寒当蔽遮某户牗当绸缪惜分隂合羣䇿汲汲圗之可也朕宵旰如故未尝敢即安卿又岂得而懐归乎其提大纲省细务啬精神近药石天相忠勤何恙不已赐寳章阁直学士提举万夀宫周坦辞免依旧职差知徽州不允诏勑周坦卿以伦魁雅望法从旧臣卷懐退䖏超然事外若未尝贵显者奉祠香火无躁心起家佩贰千石印绶无喜色方且顿首未奉诏出䖏去就之际甚雍容矣徽锥支郡实江左佳处昔汲黯不愿出守武帝谓之曰卿薄淮阳耶黯至而淮阳大冶卿其强起爲朕一行赐少傅保康军节度使安抚大使屯田使知鄂州兼卫马军侍指挥使湖广总领兼夔路䇿应使吕文徳再上奏辤免特授太尉陞大使职事恩命不允诏敕文徳功髙者赏厚任重者礼隆卿筑险而思播之守坚燔梁而渝合之围解其功可谓髙矣建旗鼓开幕府以镇楚援蜀其任可谓重矣縻以好爵非厚也陟其使名非隆也朕方以上流付卿冝恭君命冝封军实冝以英卫李郭勲业自勉若夫崇尚辞巽若儒生修餙邉幅之爲者岂所望扵大将哉赐马光祖辞免以任责浚筑冝城特转两官仍令学士院降诏奖谕恩命不允诏勑光祖昔之知非势者言守江南必先经画江北不易之论也冝城版干之役虽宰府决其议大农给其费然任责而经画竭力而禆助则阃臣之功进柣二等予心犹以为慊乃顿首固辞何耶虽志存体国自云职分之常然赏不酬劳夫岂劝惩之义朕不反汗卿母执谦赐试尚书工部侍郎杨栋辞免兼中书舍人行下房文字恩命不允诏勑杨栋卿昔以小冢宰兼内史文辞行乎中朝今乃以不能退托窃所未喻然则前日之受非耶况起部之事简扵铨综掖垣之职在扵翰墨青氊旧物岂必辞逊朕观卿根茂而实遂无老壮之异齿宿而意新何枯涸之有虽嘉冲挹宜亟对扬赐试尚书工部侍郎杨栋辤免兼直学士院恩命不允诏勑杨栋汉命司马相如视章扬雄待诏承明之廷唐见李白于金銮殿先朝用臣轼臣辙臣祖禹臣壁朕擢臣牵臣了翁真禁林皆蜀珍也卿西州之彦奥学瑰文简古而蔚尤宜为诰当仁之举不必逊惟行之命不可反朕方延竚卿可钦承赐观文殿大学士提举洞霄宫董槐辞免依旧职判福州福建安抚大使恩命不允诏敕董槐朕忧七聚之区不经谋帅卿乐一立之趣未即启行覧来奏之披陈颇自笺于疾惫力乞寑除书洪毅若王臣匪躬易之工夫然元老克壮之猷晚尤之委寄庶㡬了学之义素所讲明舍则藏何如用则行载之言未若见之事绶带聊烦于镇拊凝香不废于研寻涣号惟行巽凾可已赐董槐再辤免判福州福建安抚大使恩命不允诏勑董槐前诏确乎甚坚需章郄而复至昔举公四世之旧犹命保釐营平七十之余尚圗方略卿之清健朕所倚毗初无覆车之足惩必欲销印而未可便当建阃勿复循墻赐董槐三辞免判福州福建安抚大使恩命不允诏勑董槐十国为连莫隆扵分阃三命而俯未已扵循墻况一方兴来暮之謡虽逺役适行春之际平生素志居常后乐而先忧古者大臣莫不朝闻而夕引朕母仄汗卿勿懐安赐皇女昇囯法公主辞免进封周国公主恩命不允诏勑皇女周国公主父之于子经垂立爱之言名不假人国有进封之典肆繇钟阜改畀洛京诏爵者朕之至公辤荣者之谦志亦既分扵成涣岂容遂扵雅懐宜即钦承母烦固避赐皇女周国公主辞免择日备礼册命恩命宜允诏勑皇女周国公主车服以庸帝子之常制典册备物朝家之弥文新渥既行旧仪当讲覧巽函之未已执谦柄而力辞深谅雅懐姑蠲礼缛所辞宜允赐知枢宻院事兼参知政事兼太子賔客朱熠乞俾遂退闲不允诏敕朱熠朕思济时难敷求哲辅与之共政于兹有年摹画足以圗回听量足以容受枢机周宻每黙运于帷筹鬷假和平方共调扵鼎实朕所加礼国皆曰贤何嫌何疑忽焉有舍鲁之志将安将楽岂其志在营之时昔将相驩则䇿士安刘之计行君臣睦则强敌圗晋之谋沮宜体眷留之意益肩寅恊之心赐扬栋辞免除权刑部尚书兼职依旧恩命不允诏勑杨栋名满九牧身兼数器盖园绮之羽翼严徐之议论羽侨之润餙班马之述作或得其一足以名世传后卿乃材全羙具昔人谓陆机人患才少君患其多此言殆为卿发也秋卿虽号剧曹以卿为之绰乎有余地矣况文昌台斗之贵妙选而授何以辞为赐王爚辞免除礼部尚书兼职依旧恩命不允诏勑王爚听履之除为真已晚鸣谦之䟽得宠若惊卿之公忠士所矜式典铨曹则古文斐马辅储禁则今之绮园进长春官深惬时望然徳业既尊扵一代则班聮宜正于六卿选而用焉辞之过矣其钦承于诏㫖可略去扵伪文赐端明签书枢宻院兼权参知政亊皮龙荣辞免依旧周提举编修勑令同提举编修经武要略恩命不允诏勑龙荣朕治法布于象魏谟断见于鸿枢頼卿提纲成国鉅典兹弥纶扵万务仍笔削于二书乃辅臣攸司之常然大儒已试之效自宜对越何必逊辞赐端明同签书枢宻院事沈炎辞免兼同提举编修勑令依旧同提举编修经武要略恩命不允诏敕沈炎纬武经文枢廷已试着律定令府宰攸司朕方圗内外之修攘明政刑于间暇虽封裁各分乃属而典领必惟其人成命旣朌巽章可止赐何梦然辞免兼同提举编修经武要略恩命不乆诏敕梦然朕修政以攘夷常徳以立武命卿该辅爲朕折冲虽料敌临机纪载各钦扵乃属而举宏摄要典司实頼扵鉅儒盖职守之当然欲逊辞其何谓亟祇成命式想逺猷赐㳂江制置大使马光祖辞免除观文殿学士职任依旧恩命不允诏勑光祖卿居守陪京尽获诸将镇静如羊陆精练如陶庾既经典画扵大计又综理其理务首公尽瘁为朕寛江面之忧者繄卿是頼进班书殿盖用阜陵待珙故亊而卿方执亊柄腾巽牍深所未喻人物如卿乃退托扵不能然则材与力岂复有出卿右者乎典听朕言勿复有请赐杨蕃孙辞免以皇女周国公主下嫁男镇恩命不允勑蕃孙朕爱钟一女选上乆之而得镇焉非直以左畹之故昔在恭圣有大造于朕欲报之徳一也戚家子多崇饮餙㳺而镇清修酷嗜斈羙秀工属词有士人之风二也此皆尔累世积庆所致亦过义方之教蔽自朕志预饰攸司已㳙筑馆之期难狥循墻之请赐马天骥辞免依旧资政殿斈士除福州福建安抚使恩命不乆诏勑天骥朕惟七聚之区土狭而人稠地方所产无㡬食之者衆故其事以笔耕其民多垦山渔海自营衣食思得贤师徃拊摩而安辑之卿出建三阃有声绩入间两社有忠力昔爲镡守习其土风长乐弄印无踰卿者谓已叱驭戒严顾方拜䟽辞巽非朕谋帅之意也卿其倍道开藩爲朕布宣寛大爱飬夲根禁戢飨残振徳贫弱使瓯粤之民如䖏畿甸朕岂乆劳卿于外者赐董槐辞免依旧观文殿大学士提举洞霄宫进封永国公恩命不允仍故封吉国公诏勑董槐卿坚卧家山力辞藩阃恬退风之可励薄俗朕念无以见礼大臣尊高年之意也爰命进爵然卿既为公矣由郡而国不过序升何以辞为来䟽又以父名引嫌深得先贤不听楽之义已诏移封卿宜对扬成涣勿复有请赐马光祖再上奏辞免除觐文殿学士聀任依旧恩命不允诏勑光祖国家重阃帅之权与偏帅异遇大臣之礼与群臣异卿佩玉麟符开大幕府委任之权既重待遇之礼亦殊兹陞书殿之隆名盖率先朝之旧典胡为谦挹尚尔巽辞有功见知念宣劳之乆矣无徳不报欲反汗其可乎所辞冝不允赐龙图阁学士提举兴国宫陈垲乞引年休致不允诏勅陈垲昔在开禧嘉定召彼故老一时如臣㳺臣钥臣大中臣达接武于廷惟臣万里臣颕不至先皇知其不可彊起就加褒崇焉前朕命卿冠西清学士之列主洛社耆英之盟犹此意也某水某丘寻钓㳺之旧在朝在野仰廉退之风岂必引年谢事而后为高乎以徳则尚有就问于家之礼以齿则未及箴儆于国之年勉为朕留母遽请老赐太傅右丞相兼枢宻使兼太子少师鲁国公贾似道再乞祠禄不允诏勑似道欲还相印殊骇舆情虽赐壐书未廻雅志朕当天下适多事之日卿有人臣不能为之功沂黄牛崃而蜀祲销揵白鹿矶而江涛息欲马顺流之谋沮断鳌立极之势安班师而遄虚己以听委弓旌于巖穴交璧帛于道涂朝半老儒国多君子胡为高兴求解䌓机昔谢安兴挽须拊筝之嗟裴度有灰心霜鬓之句朕以肝胆而相照无毫髪之间言况守法者难惬悻心首公者遑恤私怨秋防不逺肝食未寛念同舟遇风之时急而求子若满堂饮酒之际乐反弃予人将谓何卿必不尔赐髙衡孙辞免除户部侍郎兼知临安府淅西安抚使恩命不允诏勑衡孙昔在祖宗庙三司使开封尹必用臣拯臣襄之流为之以徳不颛以材也卿生长故家议议犹接前辈绪宫勤劳四方政事不失儒者大指前勇退出处有光今召归望实罙重朕以地官天府命卿为眞犹列圣选擢儒臣之意视印无㡬何雾潦之洽化为晴霁怨咨之声转为愉亦可以见天意人心矣卿其即就列疾治事以节裕财以廉化俗使民不加赋而大农足吏不犯法而京兆清用酬眷知勿事谦巽赐礼部侍郎詹文杓乞𥙷外不允诏敕文杓朝廷清要官曰言路曰柱史曰説书侍讲曰春官宗伯卿前后偏为之靖而共平賔谦毖而重厚有常人吉士之风属方进律奚遽引去夫所谓更迭出入之制非以待侍从言语之流援楚为词殆于未可朕惜以近臣之勇退有流行之言卿与衆君子而同升何妨贤之有赐太傅右丞相贾似道再上奏乞赐罢免不允诏勑似道灾害之出天心之仁朕诵斯言而加惊隂阳不和臣等之咎卿丛其责以自帰逺引三公理之文近述四臣觧罢之例抗章愈力申谕未囬朕惟古者占书水潦隂类内得无小人间君子之象外得无四夷侵中国之忧宜汎扫朝廷宜调缪牗户宜豊积贮以备荒札宜诏诛赏以賛阳眀頼卿老谋壮国元气乃敷予心腹见上下交孚之情傥移诸股肱岂君臣相勑之义赐观文殿大学士判平江府浙西两淮发运大使措置浙西和籴程元鳯乞还山林不允诏勑元鳯自昔大臣典藩多贵重自佚虽凖之忠彦慱之贤犹有崇饮饰㳺之讥卿之镇呉门也以民戚休爲已若乐有运甓之勤无凝香之适首奏蠲伪増之租镌敷籴之额使朕得意志虑家至户到下令未甞操切忠恕而已治赋无他缪巧莭缩而已视向来司牧餫数公治行爲冠兹覧来奏遽欲投闲嵗亊埀成籴数未足卿而懐帰则郡隳已成之绪民堕不终之惠也卿之未可舍朕犹呉人之未能舍卿也后村先生大全集卷之五十五后村先生大全集后村先生大全集卷第五十六后村先生大全集卷之五十六内制不允荅诏赐程元鳯再上奏乞退居田里不允诏勅元鳯再求闲退殊咈眷留猒劳恩佚者凢人之情首公竭节者大臣之谊况害稼之潦甚广惟憇棠之地稍轻九扈所积无羸万灶非籴不饱方且倚仁牧为军民之命讵容夺赤子于父母之懐卿其简省文书亲近汤液吏民颂祷俾夀而藏神物获持何恙不已赐程元鳯三上奏乞卑祠禄不允诏敕元鳯勉留者再难狥雅懐力言者三未眷意孚昔者周分西陜毕尹陈郊虽勋旧重臣犹勤劳外服而况政方就绪讵容他人之变更籴甫开端宜戒黩吏之科抑必镇静常如始至必劝诱使之乐输卿体国甚忠岂有遐心而欲去卫生素谨预知㣲恙之必瘳尚聴斯言姑安汝止赐厉文翁辤免除资政殿学士㳂海制置使兼知庆元府恩命不允诏敕文翁资殿隆名制垣重寄虽予新渥亦尔旧氊昔命出而复寝也以师言今令行而不反也以独断矧如海道尤急秋防宜叱驭而逐行胡倚辕而未发朕惟难平者机事易感者人心减户租为保障则晋阳之守坚散赏赐予军吏士大夫则马服之战胜卿乆动心而忍性必酌右以御今益自奋扵猷为勿徒烦扵谦逊赐江万里辞免除端明殿学士同莶书枢宻院事恩命不允诏勑万里本朝至庆歴间号称极盛之时然二虏大为边患天下之力殚敝扵陜西河北国势疑稍弱矣我仁祖所以尊中国而攘戎狄者岂有它道㦲聚诸贤于朝而擢任其尤有人望者于二府入则筹帷出则行边制以智谋磨以歳月二虏皆臣伏矣卿任言责则抗萧生汲黯之直典铨综则有毛玠山涛之清公卿有阙物谕必拟卿乆矣本兵之地不当用若人耶卿其惜分隂建长䇿以佐朕之大有为巽避小㢘卿勿词费赐江万里辞免同提举编修经武要略恩命不允诏敕万里史官多网罗旧闻不必皆目撃身履也惟时政记及经武之书则二府大臣自记其献替之言或使其属执简而自笔削焉故二书尤可传信卿书法见扵瑶编者严矣今既晋居西府九家朝应接戎机科琐边吏皆卿所摹画也进而宻启退而实録十万世将有攷焉奚以辞为赐权刑部尚书杨栋辞克国子祭酒恩命不允诏勑杨栋师儒必极天下之选然后士无异论卿西州魁彦有徳有言出藩入从风节不挠缙绅相语曰是为善类主夏盟者韦布聚谈曰是为公论立砥柱者适大司成弄印本属之卿而谁属乎卿顾以职繁力分引辞夫课试讲説僚寀之事卿直以道徳典刑使诸生观之化耳朕言不再其即钦豕赐参知政事兼太子賔客皮龙荣辞免以皇太子宫满岁推恩特转一官恩本不允诏勑龙荣储寀满岁晋秩旧典礼经然也况居䕫卨之任而冠园绮之列者乎卿以参与大臣从吾儿㳺辅导之徳深调䕶之功髙序遽一阶予心犹以为薄抗章巽避寕不损事体而废邦彛哉卿言有大而能谦朕令惟行而不反赐同知枢宻院事兼权参知政事兼太子賔客沈炎辞免以皇太子宫满岁推恩特转一官恩命不允诏敕沈炎朕为宗社万世计豫定国本于兹一年储学日益储徳日进皆卿等羽翼调䕶之力也年劳迁转凢有职于春宫者莫不然矧居园绮之列安得而独辞乎卿于从㳺之际议政之顷思其逺者大者以辅导吾儿辞官小亷毋劳固请赐签书枢宻院兼太子賔客何梦然辞免以皇太子宫满岁推恩特迁一官恩命不允诏敕梦然朕豫建国本妙简储僚自宫端而下皆当世之耆儒宿斈惟宾师之任则以一相及二三执政为之尤重其选也然以西府之望从东宫之㳺谈经议政之际所以辅导吾儿厥功茂焉年劳増秩有列扵鹤禁者皆然卿虽罕辞朕不反汗赐同签书枢宻院事兼太子賔客江万里辞免以皇太子满岁推恩特转一官恩命不允张敕万里汉𥘉建储既以叔孙通为太傅张良为少傅又使园绮四人者为之羽翼曰烦公䓁卒调䕶太子此朕命二三大臣各客于春宫之意也卿繇人望执枢事以辅臣言则以跻西府之班以储寀言则宜受东宫之赏兹事有体卿言太谦赐赵崇辞免除吏部侍郎兼职依旧恩命不允诏敕崇㣲昔之善典选者曰清介曰平允清则不狥乎私介则不挠于势平则如秤之于轻重允则犂然当于人心魏晋之毛玠山涛唐之裴马不过率是道尔朕于近臣中察卿熟矣长都曹武地官士大夫称其刚劲有守府史胥徒惮其严明难犯夫如是则长搒注官之人操緃予夺一听于小宰而不受抑扵主事令史矣此卿所优爲也母庸多逊赐资政殿学士通奉大夫提举万寿观史宇之上表再辞免除资政殿大学士知建寕府恩命不允诏敕宇之尔之显考有劳扵国有徳于朕犹当十世宥也朕见二季若尔考焉伯氏不䆒于用而夭朕甚悼之尔胝伯氏尤温恭长厚守括帅越皆有遗爱建之爲郡俗犷于越而事繁于括尔其以昔之治括与越者治建则爲良二千石矣由浙入闽壌地相接岂必聚粮奉母行春人生至乐又何不从赐守尚书户部侍郎髙衡孙乞祠不允诏敕衡孙自汉以来京兆尹率以击断为威风发摘为聪明尔久出藩入从于是二者盖优为之岂优为而不屑为耶抑儒者气象固然耶夫击断发摘扵郡国之间末也论思献纳扵朝廷之上本也觧天府而治地官朕之所以待尔者加厚矣赐观文殿学士光禄大夫㳂江制置大使马光祖辞免召赴行在恩命不允诏敕光祖古之人其扵分阃也必跪推毂以遣之其扵还率也必歌出车以劳之廼眷龎臣乆膺重寄亹亹于蕃乎四国慆慆不归者三年边城增百雉之雄天堑无一尘之警遂寛忧顾备罄忠勤属渇想扵仪刑俾趣修于朝谒延伫介圭之至止庶㡬前席而问焉倐腾巽章具述谦志使臣岂不序情而闵以礼劳多事之时未可奉身而求退予环后矣俟驾可乎赐同知枢宻院事兼权参知政事兼太子賔客沈炎乞㫒祠禄不允诏敕沈炎朕方以水灾雷变恐惧修省思与二三大臣讲求所以消弭咎证感召和气者卿于此时引疾求去翩然出闗都人士莫不骇异以退为髙而置君民于度外将安取此朕已遣黄门趣卿返斾其即奉诏共圗国事俟民气稍甦天休滋至徐谋出处未晚赐签书枢宻事兼太子賔客何梦然辤免同提举编修敕令恩命不允诏勑梦然卿材兼文武位重弼谐天下之务惟㡬既烦共二王者之法易避不过约三矧群僚分载笔之劳若硕辅特提纲而已力辤奚谓旧典则然于紫枢黄阁经纶之余放金科玉条㳂革之故修政事攘夷狄中外无虞决律令定章程精粗并举亟承休命毋事撝文赐徽猷阁直学士通奉大夫新知建寕府陈显伯辤免召赴行在恩命不允诏勑显伯朕𥘉改纪卿首赐环其眷注在诸臣之右显屡以疾来谂为之进西清之直需南邦之次以俟薬喜又岁余矣贤路既开孔鸾毕集而目中乆不见卿廼于阳复之日驰驿再召侧席久之巽函复至夫难进易退固朕所敬昔病今愈独不可趣造于朝乎环顾在列年事盖有先于卿者其为朕憣然一来天棐忠忱何恙不已况近臣从容讽议足矣岂必以筋力为礼哉赐沈炎辤免除资政殿学士提举临安府洞霄宫恩命不允诏敕沈炎朕以卿两载奋庸同心辅政故于其勇退也则赐温诏以勉其留及其留之而不可也则以秘殿大邦叶其去而卿畏避权宠涕唾荣利必欲丐闲朕既俞卿辤郡之请顾拜䟽不已辤洞霄又辤资政在卿洁身之谊髙矣人谓朕何国家进退辅臣有礼夫岂其然所取巳兼毋庸多逊赐权刑部尚书杨栋辤免除权礼部尚书目下供职兼职依旧恩命不允诏敕杨栋礼官之长在有虞氏爲秩宗在周为大宗伯至本朝而其官尤重朕不暇逺引如臣轼臣裳臣璧臣了翁皆以独珍践乎台斗卿负伦魁之望有诸老之风若古六卿既居其二矣夫礼刑相为表里又曰制礼止刑与其劳烦卿以吕侯苏公之事不若位置卿于伯夷后䕫之选朕志先定奚以辤为赐文州刺史驸马都尉杨镇辤免除宜州观察使恩命不允诏敕杨镇在昔恭圣决策援立使朕𬒳衮服冕南面有天下传之千万世谁之功也嗟乎慈容逺矣思所以用情于吾毋者蔽自朕志命尔尚主盖舘甥之三日而有㢘车之授尔既聮姻帝室典故则然岂得而巽避哉昔之尚主者多矣惟真长子敬脂泽不能涴富贵不能淫尔羙秀而文必能以二贤自勉副朕遴选之意辤官小亷当志其逺且大者赐马光祖辤免依旧观文殿学士除提领户部财国兼知临安府恩命不允诏敕光祖以计省兼京尹其来已乆廼者兵费寝阔岁事薄収非止无九年之蓄㡬于无宿储矣非止苏湖秀之民难食杭民亦贵籴矣此二职素难而在今日尤难朕弄卬莫知所属问之在朝在野皆曰非卿不可朕念卿名位贵重冝坐而论不冝又坐而行然寕考用韶朕用与皆合省府而并命二臣亦不以贵而惮劳矧卿精忠体国非二臣所敢望欤都人望卿之来惄如调饥抗䟽执谦近于徐行而拯溺矣卿毋费词朕不反汗赐太傅右丞相贾似道辤免男贾徳生特除秘阁修撰贾徳润特𥙷承奉郎除直秘阁贾徳生妻赵氏特封吴兴郡主贾蕃世妻赵氏特封冝人恩命不允诏敕似道朕为爱女舘甥为元良择嫓我家之旷典率土之同庆况丞相元勲盛徳与国相为休戚上有寿母不有羙子若妇燕赉而封拜之君臣之情也亦邦家之光也诗不云乎吉甫燕喜既多受祉卿为人臣不能为之功则当受人臣不当受之礼又何满盈之有赐参知政事皮龙荣辞免兼权知院枢宻事恩命不允诏勑龙荣自昔中兴之时莫如周之宣王其事偹见于诗序诗者蔽以一言曰内修外攘而已今逺则边患未已虏情叵测隐忧之衡虑近则大农之絶畿民饥歉生视之无䇿朕焦劳于上思与二三大夫共圗之卿参大政副本兵以国事为忧而不以名位为乐进兼元枢权任罙重夫必有天保之治然后有采薇之揵其序如此朕之所望于卿也既非越爼奚必循墻赐同知枢宻院事权兼参知政事何夣然事辞免除参知政事恩命不允诏敕夣然朕位置柄臣责以治功位愈髙责愈重非直隆其体貎峻其品秩为卿光宠也书曰期试以功子曰必有所试朕昔䖏卿谏诤则尽言无隐逮付卿机政则同心夹辅试而详之察之审由副枢拜参与位愈高矣然天下喁喁望治其责不愈重乎卿其佐朕揽权纲明政刑进贤退不肖以副朝野之望亟祗涣渥母执谦撝赐观文殿学士光禄大夫提领户部财用兼知临安府浙西安抚使马光租辞免除同知枢宻院事兼提领户部财用兼知临安府兼太子宾客恩命不允诏勑光祖卿既衮帰朕将柄用属都人之签傒烦旧尹之重临教条甫颁精采顿异然镇畿甸则止于弹压三辅坐庙堂则可以鞭笞四夷若胷中之甲兵与肘后之方剂多多益办恢恢有余廼登副枢且冠储采以见执任之重兼大京兆之雄必能叶汉相忧边之谋讲周官荒政之说卿既有振聀之誉朕无愧知人之明涣汗已行需函勿上赐太傅右丞相贾似道再辤免男徳生特除秘阁修撰徳润特𥙷承奉郎除直秘阁徳生妻特封呉与郡主蕃世妻赵氏特封冝人恩命不允诏勑似道卿有大勋于王室朕加异数于相门礼縁人情其来尚矣前诏谆谆而卿牢辤未巳且谓臣邻罕比然则凢今臣邻亦有再安宗社之功如卿者乎朕非滥予丞相非虚受执谦过矣赐马光祖辤免兼同提举编修经武要畧恩命不允诏勑光祖国之大事頼史氏之编摩武之善经皆枢臣之摹画虽曰属僚之执简然资贤弼之提纲卿以勲庸副于宥宻运筹决胜既参帷幄之谋撮要举宏冝专笔削之任辤之亡谓非所敌知冝即对扬母劳巽避赐知建康府陈昉辤免除户部侍郎兼权刑部尚书恩命不允诏勑陈昉诸侯入为王卿士周也公卿有阙选表于郡国汉也其来乆矣尔前帅鄞福民到于今称之起牧建安朞月之政而有百年之思周家所谓㢘䏻汉人所谓治平第一于尔见之特槖聴履之除将以为副符拥麾者之劝况羣贤毕至独旧徳雅望乆劳于外人得以议朝廷之遗忘矣冝疾其驱以逺猷告赐太傅右丞相贾似道辤免第赐宅家庙令有司条具以闻恩命不允诏勑似道朕以卿勲侔创造为之卜潭潭之居志在显扬为之作奕奕之庙况有累朝之旧比未闻先正之力辤卿爵髙而志愈谦功大而心转小倦倦拜䟽缕缕陈情谓杭方岁俭而民饥越则州贫而财乏傥并兴于二役必胥动于群言无广厦芘万间之心有大臣虑四方之志朕念尔徳未报何官可训昔宇宙飜覆殆哉岌岌乎今江沱宴安是谁之力也虽庙谟宏逺固无庸去病之家为然世徳深长讵可效王珪之复祭其祗涣渥不必凟词赐皇女周汉国公主辤免令所司择日备礼册命恩命宜允诏勑皇女周汉国公主父子主恩既加异数典册备物合举常彛载披循墻之辤乞寑临轩之礼虽涣汗不反朕无戯言然谦尊而光尔有懿识宜从忱请姑略弥文所辤宜允赐寳章阁直学士王克谦辤免除寳谟阁学士依旧佑神覌仍奉朝请恩命不允诏勑克谦士大夫之有闻于时有劳于国与民者虽倦㳺或㣲恙朕犹维之絷之不聴而去尔之一门二惠竞爽皆尝贵近矣又弱一个焉尔用未尽才顾因足弱乆废朝谒兹以眞学士奉内祠维之絷之之意也昔者病今日愈则造于朝矣成命已朌毋庸多逊赐江万里辤免除依旧端明殿学士提举洞宵宫恩命不允诏勑万里朕于进退大臣每致其厚若夫负当世重望谟谋庙堂曽㡬何时乃卷懐而去朕察其不可留也俾以端殿领洞霄焉歴现群公先正离合去就之际皆无㡬微见于言面其去也以六月息其耒也则七日复矣此卿所素讲者朕今不反奚以辞为赐提举洞霄宫徐清叟辞免依旧职提举佑神观兼侍读恩命不允诏敕清叟老成者国之典刑徳齿者古所尊敬元正朝㑹郡公在列目中乃不见卿所以申前岁予环之诏闻卿虽开九秩而言议风㫖不减昔时研㝷论着皆有新意夫岂安洛社之乐而无巍阙之心者况珍䑓间舘非敢劳卿以事细旃广厦雍容谈经而已纵卿耆艾朕独不能给扶耶其就蒲轮以慰延伫赐少保观文殿学士充醴泉观使鲁国公赵葵再上表乞引年致仕不允诏敕赵葵前已郄谢事请兹复陈知足之情信斯言之也是渭濵之叟可以勿归淇澳之老不必箴敬于国矣朕惟士大夫以辞荣为髙当无事之世倡勇退之风可矣时方多故卿之勲徳其身进退系囯重轻柰何致为臣而去乎昔裴度虽老尚佩安危先臣彦慱踰八袠而不得谢纵卿有遐心不造于朝国有大疑朕犹将就访于家也其孚此意勿复有言赐资政殿学士知福州马天骥辞免聀事脩举特陞除资政殿大学士职任依旧恩命不允诏敕天骥卿以旧弼徃镇全闽下车属耳而治声流入京师古所谓五月报政者于卿见之矣朕惟七聚土瘠民贫累朝无筦权之征以厚其生临遗之初盖尝谕指卿推朕徳意志虑布之条教专以㢘俭而饬巳不为缪巧以生财与一路吏民相安于无事凢厉其里㳺于校耕其野皆翕然誉之如出一口虽姑之疑子产者亦歌之矣大学士之拜于以见朕褒表循良之意奚以辞为赐参知政事兼权知宻院皮龙荣乞觧机政不允诏敕龙荣卿以鸿硕兼干钧枢其闻望则本朝倚重其徳度则善类属心而况鼎鼐之味甚知岩石之瞻尤峻忽求勇退良咈眷懐厥苏湖歉而尚费赈荒淮蜀揵而未容于弛俻方将与卿等力行好事申儆国人以凝前功以毖后患卿所谓二宜去朕为不然㢘谨非细行也将母就养至荣也乌得以是而辤位乎赐皮龙荣再上奏乞觧机政不允诏敕龙荣勇退之章郄而复至且颛以亲闱为辤夫狄公顾云为不遑将母言也赤母请粟为不足于养言也卿奉安舆来非不遑矣以列鼎养非不足矣今欲辤贵盛而味澹泊舍安佚而就䟦履岂承颜养志之道哉勉为朕留勿复有请赐乃𥙿辤免特除检校少保依前皇姪保寕军节度使天水郡国开公加食邑实封恩命不允诏敕乃裕我国家懐族之恩过于朝代至于踈属莫不比肩显融况尤亲而近者其可无以宠异之乎尔朕之犹子清修好学建旄既乆使之仪亚保其迁不为骤其贤不为忝循墻之请过矣过矣朕言不再尚克钦承赐皮龙荣辤免除大资政殿大学士知潭州恩命不允诏敕龙荣望钦一时任重二府朕惜其去留之不可念圣经有礼大臣之训言国朝有镇乡部之典故乃如相阃方阙岁臣盖汝父母之邦受予刍牧之寄夫拊创残之俗必访问其疾苦継剥之后必蠲除其苛细意卿倍道疾驰如捄焚拯溺然顾方抗章巽避非所望于卿也其祗成涣不必劳谦赐史龙荣再辤免除资政殿大学士知潭州恩命不允诏勅龙荣胡相目比年以来数易师守前之不能厚保彰以卫民后之徒能因科调以剥下㓂至而蹂践甚广痛定而愁叹未甦夫连十余城之守任四千石之重寕无它人以卿坐庙堂之久念乡国之切遂用先朝名臣帅本道故事烦卿一行如卿所谓流离燋悴者然无来暮之想岂谦巽时或况春阳载熈将母行迈綵衣画绣父老迎有足乐者奚以辤为赐观文殿学士提举洞霄宫朱熠辤免依旧职知平江府兼淮淅发运大使恩命不允诏敕朱熠吴㑹为今右扶风地望素重自大尹兼都漕以来视昔为重属兹弄卬起卿于午桥緑埜非以麾节烦吾重臣之行也念樍贮竭而荒政无以継餽饷急而歉岁未易籴上下交病敦寛顾忧惟卿资长者有恻怛之意通世务者有康济之材牧餫之寄无以易尧而来奏乃谦巽太过何也夫臣弼青社臣镇宛丘之事逺矣如臣珙臣熹臣徳秀赈荒之政岂可无举而行者若籴事则朕减之又减矣卿其叱驭疾驱以趋一方之急以见体国爱民之义赐朱熠再辞免依旧职知平江府淮浙发运大使恩命不允诏勑朱熠前诏谆谆谓冝趣驾耒章毣毣尚费循墻畿氓甚泽鴈之流离内沟方切边戍待木牛之飞减灶未能此为何时顾拘常礼惟体国乃大臣之义而活民亦仁者之心谅幡盖之行春慰袴𥜗之来暮伫腾治㝡式副眷懐赐太尉保康军节度使吕文徳辤免除开府仪同三司职任依旧恩命不允诏勑文徳自吾有狄患而尔有智勇自奋于兵间周旋三边大小百战者援蜀今复泸其功尤伟调卒转饷皆宣威幕自任不以烦朝廷使人人皆如尔之忠忱体国朕岂忧此虏哉使相之拜良不为过焉而来奏方谦谦然爲诸将叙劳尤见不矜功伐能之意昔人比戦胜于猎归功于发踪指示者今猎者各分所获尔欲辤发踪指示之赏可乎所辤宜不允后村先生大全集卷之五十六后村先生大全集后村先生大全集卷第五十七后村先生大全集卷之五十七内制不允答诏赐观文殿学士徐清叟再辞免依旧职提举佑神观兼侍读恩命不允诏敕清更朕反席以待耆英之至而卿再䟽若重于一出者其説有二曰引年曰知止朕以为未然申公八十而议明堂武公九十而作抑戒岂必皆以谢事遗荣为髙乎古之人有杖于朝者先朝待元老大臣有命子孙扶掖者朕甚慕之冝疾其驱慰此渇想赐杨栋辞免除礼部尚书兼职依旧恩命不允诏敕杨栋以大宗伯持天下文衡之职也亦故事也自臣轼之后少継之者朕付卿此事所以期望之者深矣卿帅其属䏻体朕意以闗洛之理学革埸屋之文弊一榜之间得士为盛夫闱棘而贵主司之公撤棘而旌主司之劳此累圣重科举优近臣之意秩宗真拜朕非滥予况卿号儒宗魁彦受之岂为泰乎赐叶夣鼎辞免除兵部尚书兼职依旧恩命不允诏勑夣鼎朕选用儒英典司文柄方其入而较艺也则戒以公明及其出而撒棘也又观其去取卿藻鑑精而权度审凢所品题所模索者多隽才佳士故事放榜之后主司或大用或峻迁厯厯可数况卿以粹徳雅望乆冠履班因春闱而贤劳峻夏卿之真拜朕意犹以为薄卿故欲辤之乎夫及间暇圗修攘如卿所云正大司马九伐之任冝践言冝举职有文事者必有武备朕所望于通儒也赐包恢辤免除礼部侍郎兼职依旧㤙命不允诏勑包恢汉儒惟新公辕固年最高学㝡正然屡聘召而皆不究于用至今议者爲汉惜之卿年与学亦今之申辕也岁悦来归虽已华皓而精悍不衰贰秩宗则肃朝仪侍迩英则守师説造膝之语絶口不传朕敬其典刑察其忠实爲贞之拜及今已晚然朕之待卿岂不厚于汉之待申辕乎辤之过矣赐徐经孙辤免除刑部侍郎兼职依旧㤙命不允诏勑经孙古人有明试之法为未用者言也儒者有已试之效为既用者言也尔昔入爲御史有直声出为㢘使方伯有嘉绩朕寘之华近察其忠实秋卿谳多所平返夕琐封还凛然风采虽恬靖靡求于速化然贤劳冝峻于贞除矧望实之素孚而论思之有补予非滥受卿勿牢辤赐孙附凤辤免兼同提举编修经武要畧并授朝奉郎恩命不允诏勑附凤朕延登儒硕俾执事枢军国之务帷幄之筹皆举而属之矣今警遽少息事㑹方来所望同心夹辅之臣共脩攘夷复古之政昔汉唐中兴曰枢机周宻曰措置得宜而兵财不与焉朕责成于卿等如此至于笔削武志特兼职之一迁转文阶亦旧典之常其奚以辤爲哉赐太尉保康军节度使京湖安抚制置兼屯田大使四川宣抚使兼知鄂州兼马军都指挥使湖广总领吕文徳上奏辤免除开府仪同三司㤙命不允诏勑文徳复泸之役卿功第一巽函初上论卿勿辤前诏未至遽腾再䟽谦谦然有冯异贾复之风非以高爵为荣者然赏不踰时武志也令出惟行君命也卿乌得而执一至之见乎昔李靖郭子仪唐之名将皆冨贵夀考然则天相卿之耆龎福艾必矣又何冐宠踰分之虑赐新除兵部尚书叶梦鼎辤免陞兼脩国史实录院修撰㤙命不允诏勑夣鼎述作其难事乎前軰言唐实录惟顺宗一朝我宋实录惟英宗一朝出韩愈王安石一手故辤省而事偹共惟寕考三十余年之治史官纂述仅咸初草至于讨论修饰润色之任必属鸿儒故事以官高望重者提其纲卿多士所宗六官之长其徃为朕铺张扬厉以对茂陵在天之灵循墻之请非朕敢知赐新除礼部尚书杨栋辤免陞兼脩国史实录院修撰恩命不允诏勑杨栋朕方选司马迁班固之才属之纂述卿乃援刘知㡬韩愈之语形诸逊辤寻绎卿説政自未然知㡬以三长自任然犹叹十羊九牧愈始者诛姦发潜之志甚壮既而曰今舘中非无人必将有作者夫知几愈之意良以不得专汗青之任尔卿以大宗伯提纲此事同舘学士如堵墻以观落笔与唐朝所以命㡬愈者异矣卿而不可当谁可者赐洪勲辤免兼侍读恩命不允诏勑洪勲自天子至于庶人未有不须友以成者朕在宥滋乆典学一念始终不替尔昔以词臣开卷丹地亲且近矣去而将指自我不见于今三年每御迩英常渴典刑召以夏卿欲告猷于禁闼也进之劝讲欲温故于旃厦也前已盼趣行之命巽函过矣止勿复言赐观文殿大学士提举洞霄宫吉国公董槐乞生前致仕不允诏勑董槐古训有之曰尊髙年曰敬大臣朕于二者尤致其厚卿以年则国之耆俊以位则朕之前拨也矧祝釐无机务之烦居里有考槃之乐胡为抗䟽遽乞垂车夫冨贵人之所欲卿郄邑租祠廪而甘一尊二簋觧葱珩孟劳而返深衣大带所谓不以万钟动其心三公易其介者辤周召之任亨松乔之夀必然之理也隂阳岂爲能冦哉勉亲汤液何恙不已谢事之请非朕敢知赐孙附凤辞免除兼权参知政事㤙命不允诏勑附凤先朝置两参与共筦㡬务故有文学问修典故问㮣之语今虚其一可乎朕每覧卿諌书嘉其有指侫触邪之勇察卿心事知其有尊君亲上之忠不次拔擢俾登宥宻帷幄有人矣朕惟折冲自强本始外攘自内修始今纪纲未肃条章未备蠧弊未清非止一事然则曰兵柄曰政本卿才多多独不可以共二与成命已攽撝文宜畧赐杨栋辤免除端明殿学士同签书枢宻院事兼太子賔客㤙命不允诏勑杨栋朕登进辅臣必先徳望非若它官可以序升而次补卿研寻理学㩀依名节仕无附丽世莫磷淄徳足于已矣愈拜祭酒劝诲诸生贽典贡举多得名士望字于一人矣况代言而典册鲜俪辅储而调䕶甚忠朕察其才堪大任俾执事枢天下喁喁望治卿冝激昻奋发与吾大臣同心合徳智谋经画其逺者大者方且雍容辤巽顾今何时寕不失事机而旷天上乎其即就列朕言不再赐孙附凤辞免兼同提举编修勑令依旧同提举编修经武要畧㤙命不允诏勑附凤西都尚黄老者以刑法为司空城旦书而韩愈亦有理官不俦三后之论然本朝设金科创勑局以朝士删脩侍从详定而宰辅提其纲焉岂非曰淑问曰审克乃臯陶吕侯軰人之事否则一狱吏所决何至烦吾公卿乎朕既擢卿共政机务余间从其长暨乃僚以虞之五刑周之八法汉之三章讲贯而修明之使昭掲如日星易避如江河亦仁人之所乐也奚以辤爲赐杨栋辤免除提举编修经武要畧恩命不允诏勑杨栋得御戎之上策莫若本朝缉经武之一书丕昭洪烈虽曰群僚之执简允资硕辅之提纲卿以杰魁位于宥宻既其政能爲其大若兼职乌得而辤强本折冲朕方重枢机之任诏乆传逺卿冝公笔削之权涣号己扬需章为赘赐马光祖辞免除依旧大观文殿学士知福州㤙命不允诏勑光祖卿经营四方夷险一致召从颛阃入賛本兵以见执政之尊行大京兆之事帷幄之中制胜虑逺忧深辇毂之下无譁令行禁止予夺公而靡知强御可畏应接勤而不以贵重自若时都人称此贤尹卿鞠躬尽力自笺迟暮而求间朕序情闵劳为择便安而均秩乃延㤙之书殿付长乐之帅藩盖今日七聚之乐郊亦中兴名相之补䖏暂还枌社少侯瓜时谅深惬于雅懐尚何烦于多逊赐兵部侍郎兼侍讲洪勲辞免兼直学士院恩命不允诏勑洪勲自昔以世掌丝纶为羙谈朕不暇逺引如臣皓之有适遵迈臣宗召之有贵谊皆父子相踵禁林为衣冠盛事卿之先人朕之内相黄麻紫诰天下传诵卿复以大手笔継之摛文堂起草台乃其旧㳺出于亲擢所以增我家典册之光岂特为卿文户之荣哉尚体眷怀母为谦巽赐刑部侍郎兼太子左庶子徐经辞孙免陞兼太子詹事恩命不允诏勑经孙汉初士立功名者甚衆及羽翼元子则属之园绮辈人岂非谈经义传储徳以宿望不以新进耶卿自资善𥘉开从吾儿㳺迨春宫肇建以谕徳召其问辨齿宿而意新其诵説辞约而理尽为元良直谅之友紧老成典刑之人进之宫端托以国本盖选抡之素定勿谦逊之徒烦赐马光祖再辤免依旧观文殿学士知福州恩命不允诏勑光祖辤受之谊惟其当而已卿释枢府而返书殿之班去神臯而需闽阃之戍所谓辞尊而居卑辞冨而居贫巽函再上欲併辤旧氊新纛翛然从赤松子㳺在卿逺势避权之举髙矣羙矣岂朕闵劳贪贤之意哉夫可以取可以无取取伤亷辤之可也今朕所以钖命者皆卿劵内之物奚以辤为赐礼部侍郎兼侍讲包恢兵部侍郎兼直院兼侍讲洪勋辤免经筵进读唐鑑终篇并特转行一官恩命不允诏勑包恢洪勲昔唐太宗有以古为鑑朕三复而允蹈不知唐治最近于本朝祖禹又评三百年之事最切于治体是以日临迩英命诸儒更迭开卷卿固守师説世之耆儒旃厦宻勿凢所开説多与祖禹暗合朕深嘉叹彻章进秩厥有旧比亦奚以辞为哉赐太傅右丞相兼太子少师贾似道辞免以皇太子宫满岁推恩特转一官恩命不允诏勑似道元良天下之本前朕命相多矣莫为国家定大计者自卿宅揆与朕同心同徳首建春宫而又招聘耆儒端人以辅翼之参决乆而益智习事讲贯熟而发言当理近以其所学于宾友者成书来上由公日启迪之善开社稷灵长之基太公望赐履而封未闻力巽正考父循墻而走母乃太谦宜畧撝文钦承茂渥赐参知政事兼太子賔客何梦然辞免以皇太子宫满岁特迁一官恩命不允诏勑夣然黄阁逢辰风际风云之㑹青宫满岁例霑两露之恩卿爲国疑承实传储贰积劳乆矣迁秩冝然云何鸣谦乞寝成涣朕令一反尔言未通盖从㳺吾儿固不止于一世傥独为君子何以䖏于群公赐签书枢宻院事兼权参知政事兼太子賔客孙附凤辞免以皇太子宫满岁特转一官恩命不允诏勑附凤弼臣共政頼辰告之忠储寀迁官以年劳之故既出纶而溥及奚抗䟽而力辞况论徳则先群公而序爵则间两社盖自端尹而不莫不承思乃如賔师之尊讵客避宠赐端明同签书枢宻院事兼太子賔客杨栋辞免以皇太子宫满岁特转一官恩命不允诏勑杨栋朕顷建春宫择天下耆徳名儒居羽翼之任首得卿焉于兹三年使吾儿学问日精诣徳誉日宜昭者卿力居多岁籥再周储寀迁秩旧典然也辞之何谓固有朝共政而夕拜恩者况昔尹今宾名位愈重乎朕令不及卿词勿费赐权史书修撰兼太子詹事叶梦鼎辞免除吏部尚书兼职依旧恩命不允诏勑梦鼎朕以卿出䖏有本末论恩有𥙷益由夏卿拜天官虽出独断亦采衆誉而除目适与卿祠请周日卿遂温前䟽併辞新命且援孟轲之言陈谊甚髙夫轲之意为知进而不知退可以无取而取者设也若卿之贤闻于天下不求而得既得而不患失何礼义之有愆积望之厚而取数之㢘非辞受之失披钦承涣渥勿上需章赐户侍陈昉辞免除权户部尚书恩命不允诏敕陈昉边俻未弛兵费愈濶国甚贫矣前世类加赋于民以赡经用朕非惟不忍也方且抑宪元祐用李常爲版书之意命尔进长地官惟尔蕳要而非清淡宻察而有实用庶乎䏻以道御取予者其即钦承勿劳辞逊所辞宜不允赐赵崇媺辞免除权刑书兼聀依旧恩命不允诏敕崇媺六卿各洽其事而秩卿所治之事天下之民命系焉昔人有言奏当之成虽臯陶听之以爲有余辜言深文巧鍜之可畏也惟精明者能烛闇惟宻察者不受欺卿真其人文昌台斗之拜遂付之以吕侯苏公之事卿其以所施于省闼铨曹者爲朕蔽天下已狱已朌涣渥勿上巽函所辞冝不允赐知枢宻院事朱熠再辞免以充进呈安奉玉牒礼仪及使经武要畧礼毕各特与转两官恩命不允诏二书体大涣渥已朌再䟽辞坚谦撝太过非眇躬之滥赏有列圣之成规矧以龎臣辑兹鉅典卿言良是欲慕正考父之恭朕令惟行岂容范宣子之逊爰申谆谕其即对口宣涣号既行盖尔功之宜赏需章复上何朕意之未孚式克钦承毋庸多逊赐太保右丞相益国公贾似道再上表辤免国史实録玉牒㑹要经武要畧进书礼成转官恩命不允诏前诏逺引伊尹孟轲极其谆切来䟽自方卜啇考父尚尔谦撝在端揆欲倡㢘退之风然先朝固有褒崇之典卿虽絫奏朕亦三思谓京镗蒙庆元之思㡬于太厚若王旦𬒳祥符之赏孰以为非已差告廷之辰姑止循墻之请口宣有敕卿言极品不可序升国有常彛讵容独废冝祗成涣毋复执谦赐签书枢宻院事皮龙荣再辞免以进奉安日歴㑹要礼毕转官加思恩命不允诏朕尤重纂脩之事幸睹成书凢与闻笔削之臣皆霑醲赏卿方该辅职在提纲内而立政造事之大方外而制敌御戎之长筭网罗咸偹轨范昭垂旌劳叠进于文阶引义㳺形于巽牍攷邦彛之具在所谓胝功傥使领而力辤寕无妨衆但当亟受不必重陈口宣有敕成书来上典司之力居多増秩固辞㢘逊之风可敬予寕滥赏卿勿劳谦赐签书枢宻院事沈炎再辞免以同提举编修经武要畧就充礼仪使特转两官依例加恩恩命不允诏朕内饬治功外严武俻虽明谟雄㫁机宻不传于史官然浓墨大书纪纂具存于宥府兹奉鉅篇而登进载加硕辅之典司叠二秩之殊褒遵累朝而故实胡爲再䟽犹守一谦执简而书可以帅其属矣循墻而走岂所望于卿哉其即钦承勿劳词费口宣有敕经武之书繄卿之力辤官之说匪朕攸闻其祗服于训言勿固持于谦志赐皮龙荣再辤免除参知政事恩命不允诏朕敷求贤佐恊济治功既遣貂珰临门矣车马陈庭矣卿方再䟽避引先朝诸臣以自鑑戒夫易蕳未能忘情于进用者卿未尝汲汲朕察其端介忠实授之以政乌得以是而自儗哉十一载之遇未易逢也一二日之㡬不可旷也卿其拜诏就列勿费乎辤口宣有勑抗章未已辤宠益坚朕深惜桑䕃之易移卿冝思机务之难旷勉脩职业庸副春懐赐沈炎再辤免除同知枢宻院事兼权参知政事恩命不允诏朕举文武二柄属之于卿眷益隆任益厘矣宜及国家间暇叶賛庙谟汲汲焉共圗修爙之政乃抗章避未已先辞受之小亷后安危之大计岂所望于二三执政之臣哉巳饰攸司毋纳巽牍口宣有勑机事方来宜深惜于日力巽章屡上得无旷于天上卿请虽频朕言不再赐试右谏议大夫兼侍读何梦然再辞免除端明殿学士签书枢宻院事恩命不允诏朕进用二府大臣付以天下国家之事参扵兴论蔽于朕志而得卿焉每覧群臣章奏莫切于任理任法之䟽卿今得位可以行其言矣不此之圗顾方谦巽未已非所望于辅臣也其祗成命不必凟辤口宣有勑亲擢枢臣共筹国事方欲举修攘之大政岂宜狥辞受之小亷巽命再申需章姑止赐右丞相兼太子少师贾似道辤免勑令所修进景定编类吏部七司续降了毕特与转两官依例加恩恩命不允诏载覧奏函固辞迁秩夫上道拨下法守乃世哲之训言若次律令定章程亦大臣之职业既群僚之皆进岂端揆之独遗卿则云无阶之可升朕则愧有功而不赏科条森列永遵萧相国之规涣渥巳行勿效范宣子之逊口宣有勑朕于庆赏一视旧章卿再谦撝游辤新渥钦承温诏庸体至懐赐同知枢宻院事兼参知政事权沈炎辞免勑令所脩进景定编类吏部七司续降了毕特与转两官依例加恩恩命不允诏涣号已行需凾未止经曰𢡟功懋赏盖以奨于贤劳谚云经进经脩𥘉不分于乆近况勑属各霑异渥岂柄臣独守一谦其体至懐毋勤再请口宣有敕卿与进书适当初拜朕方行赏乌可独遗有旧典之具存在撝文之宜畧赐右丞相贾似道再辞免进书转官恩不允诏巽命重申需章屡至着爲律定爲令朕方喜于成书撮其要举其行卿讵容于辤赏井井乎灋则驭官之别谦谦然名器假人之言冝拜新纶式存旧典所辞宜不允仍断来章口宣有勑二秩之増旧章是率三命而俯雅志未宜畧撝文毋旷机务赐幸臣贾似道等上表奏请皇帝御正殿不允诏比以积隂爲沴淫潦兼旬耳檐熘如闻叹愁暏蒙雾如畏威怒徧宗群望申饬有司发粟散财赦过宥罪曲尽忧勤之至尚虞感格之难避师氏之正朝约太官之盛馔晨昐亲礼夕现霁华活民命于阽危表天心之仁爱兹披来奏请复常仪然濒江之编户浮蒙近辅之低由为壑灾伤甚广昏垫甫甦彼曰怨而曰咨今犹未已予求安而求饱人其谓何卿等之所以爱君者甚忠朕心之所以愈敬赐幸臣贾似道等诣文徳殿再上表奏请御正殿不允朕惟君之事天犹子之事亲方其出菑害以示谴告也必思敬怒晨威以冀其销饵及其霁颜色之复慈爱也必愈怡声下气以求其底豫今精祲甫交敬肆随异则一念有时而间断方寸不足以对越矣况此屋漂揺而亲事法宫自若细民糠粞而惟辟玉食如故虽甚凉徳寕不恧然卿等其辅朕不逺交修相勑以助阳刚以消隂慝以相我穑事路朝听治徐议未晚赐右丞相兼太子少师贾似道辤免皇太子宫满岁特转一官恩命不允诺徳隆者任重劳大者报豊曩卿宅揆之𥘉賛朕建储之䇿既从㳺于宫者亦议政于朝堂成吾儿仁孝恭俭之名皆相君模范典刑之力年劳序进旧比俱存繇宫端而下皆迁岂师氏之尊可后循常钖命恨莫醻鸿翼之功陈义引辞寕欲避鹰扬之拜其祗涣渥毋咈眷懐所辞宜不允口宣有勑储僚服寀满岁迁官师氏执谦笺天避宠卿虽陈于雅志朕难废于彛章赐何夣然上表再辤免除同知枢宻院事兼权参知政事恩命不允涣号载扬需章洊至文武欲尽予方急名臣之求事㑹方来卿毋使庶工之旷冝慕姫公之待旦宜如陶侃之惜隂以康济艰难以新羙治化力辞过矣衆望觖然皆云郄是而循墻奚异徐行而拯溺斯猷斯谋尔告久已相孚朕心朕德乃知胡为未喻亟其就列副此虚懐口宣有勑西枢科琐于三边东府弥纶于万务繄选抡之甚遴顾谦巽而未皇宜畧虚文共脩实政赐何梦然再辤免除参知政事恩命不允卿进毗大政允㥦羣心兹覧需函犹执谦柄逺慕䕫龙之相逊自云凖介之不如惟先朝之擢二贤世称其直节若近日之居七争竞号于敢言昔所建明今可施设胡为辞再三命之祀得无旷一二日之机况治功尤贵于惜隂而鉅用何拘于满岁其孚此意勿费乎辞口宣有勑转厅之除前已播告循墻之䟽兹复披陈典聴朕言恪共职赐马光祖再辞免除同知枢宻院兼提领户部财用兼知临安府兼太子賔客恩命不允卿既大用人无异词胡为来章未谅前诏况旰食方勤于此顾若时髦孰賛扵西枢卿抱壮心指管乐而自许朕监成宪命弼琦而同升固将天张皇威辅导储徳修政攘夷盍先圗其大者主计尹京未免斵而小之全材左右之共宜庶务精粗之毕举盖真知庖丁觧牛之易何至有冯妇抟虎之嘲所言甚谦惟令不及口宣有敕妙选廷臣延登枢筦以庙堂之贵重兼省府之剧雄卿欲辤焉谁与领此赐扬蕃孙再辤免特除保康军节度使提举佑神观恩命不允卿㳺控表章而辞宠朕非轻名噐以假人上则念先后援立之恩下则嘉爱女囬貤之请亦既偹筑坛之礼岂容执避席之谦彼三揖而进者观羙之常若再命而偻者为恭之过受之则是止勿复言所辞宜不允仍断表章口宣有敕属朕出纶命卿伏钺㳺辤成渔毋乃劳谦情宜相孚汗不可反赐皇帝乃𥙿再辤免特授检校少保恩命不允属有亲踈固难㮣论君司庆相时有异恩乃如再䟽所陈必𣣔十年之待此廷臣辞逊之常礼岂家人唯诺之至情所辤冝不允仍断来章口宣有敕朕加惠近臣通班亚保既告廷矣可循墻乎已戒攸同毋纳来奏赐杨栋再辞免除端明殿学士同签书枢宻院事兼太子賔客恩命不允洊辞宥宻偹见忱凢卿所云皆朕未谕上宰集思而广益冀啇㩁于帷筹同列栛恭而和衷可调胹于鼎实宜讲周家修穰之政冝𢋫虞廷喜起之歌以副朕知以荅舆望与其守难进之志谦谦于宠荣孰若及可为之时汲汲于事业姑停巽牍毋旷繁机口宣有敕经纶重望方頼折冲辞逊浮文寕无妨要宜孚前诏奚必牢辤后村先生大全集卷之五十七后村先生大全集后村先生大全集卷第五十八后村先生大全集卷之五十八内制请词朱表卅一首明堂大礼前于天庆观启建预告九位五岳四渎道塲请词伏以刚日载㳙将展仪于宗社先期加谨敢徼福于髙穹俯竭精䖍仰祈隲相普钖豊年之庆乞臻熈典之成满散朱表伏以宗祈练日将讲缛仪先事告期冀歆精意谅天心之眷顾相岁事之豊登祀典用成皇圗有永太乙宫启建明堂大礼预告祈晴道塲满㪚醮一千二百位分请词伏以秩祀杪秋将告䖍于重屋先期浃日敢激福于殊庭今太史之龟筮协从若有司之笾豆已戒惟隂晴之未定盖夙夜之靡寕寅羾緑章仰祈苍昊伏愿瓣香上格颷驭下临圎魄中天映黄流而同色霁华丽晓俨玉路之无尘太礼前二日朝献景灵宫分诣元天大圣后请词伏以钦若昊天方精禋于重屋告于始祖预欵谒于殊庭虽慙明德之馨庶启后人之佑仰凭道妙俯鍳衷忱明堂礼毕奏谢诸陵攅宫表文伏以藏事周寑备芬芬苾苾之仪徼福汉陵曕葱葱之气威灵如在禋祀克成仰先烈以兴懐荐微忱而摧谢明堂大礼毕于天庆观启建告谢请词伏以讲禋类之缛仪幸无阙典荅穹示之灵贶厥有常彛谨叩竹宫薄羞苹荐伏愿天其申命方开熈洽之期神之格思益介简穣之祉满㪚朱表伏以奉秬鬯以精禋已蒙嘉应荐苹繁而昭荅庸罄微忱伏愿帝鍳孔昭天休滋至九扈奏金穣之喜四时调玉烛之和天基节芧山设醮弥月初生有神光之下属后天难老非巧歴之能推惟昊穹示箕翼之祥即福地羞涧溪之荐凢眇躬所祈者岂秘祝之谓哉上欲绵社稷之卜年下则爲苍黔而歛福共愿髙真来格寸念黙孚俾尔炽昌敢独专于一己跻民仁夀可推广于八荒满散朱长月纪孟陬震出适当于五月虹流华渚节名永纪于千秋翼翼拜章穣穣降福敬挹涧溪之洁少酬天地之仁大乙宫申奉圣㫖今月卄七日就灵休殿醮交年清醮并正月三日修设天基圣节清醮请词两道交年醮请词腊尽春回稍变严凝之候干旋坤转将开平治之期仰苍昊以陈辞为黔黎而祈福伏愿灵斿来下忱悃黙孚年岁屡豊可拾畦间之穗烟尘永熄不传塞上之烽天基圣节请词受命于天乆仰重离之照诞弥厥月适临出震之辰即殊庭宻露于祷析庶同宇咸跻于仁夀冨非专飨情必上通伏愿畀洪范之畴鍳华封之祝过于箕翼虽巧歴而莫推譬诸冈陵若雅人之所咏正月二日恭遇皇帝甲子万夀观设醮词岁歴甫新届此孟陬之月道家尤重在于元命之辰稽首蘂珠荐忱薇藻恭愿俾尔纯嘏惠我无疆祝天子之万年如诗所咏钖皇极之五福以夀为先满散朱表庚申启运虽旧惟新甲子循环既周复始仰瞻苍昊俯歴丹忱伏愿节纪千秋多覧忠臣之鑑嵩唿万岁壹如太史所书仲春潮旺就吴山忠清庙设醮祈保江岸词风涛浩渺莫险于二淛之江潮汐徃来尤盛于仲春之月有神主宰自古流传即灵琐之邃严为都人而祈恭愿寳薰上格颷驭下临金隄絶蚁亢之忧连甍安堵砥柱中龙门而立巨浸顺流三月三日㳟遇皇帝甲子本命万夀观设醮词春熈寒徃方钟兴运之祥日吉时良适际元辰之旦俯陈悃素仰叩穹苍伏愿监此精忱卑之纯嘏钖庶民之五福共保太和开夀域于八荒敢懐专飨满散朱表苍规垂暮适然临本命之辰緑简笺天非敢当封人之祝穟烟上彻颷御下临岂惟近臣闻嵩岳之唿抑使吾民有春台之乐立夏就龙翔宫正阳殿脩设感生帝醮词规春垂暮靡代谢之期衡夏闿端将届清和之侯敬羞苹潦䖍叩竹宫恭愿帝监孔昭灵斿来下诗𢋫唐殿应无苦炎热之嗟絃奏舜廊孰不觧薰风之愠七月四日恭遇皇帝甲子万夀观设醮词封人之祝巧歴莫知元命之辰道家所重敬羞苹藻仰叩蘂珠恭愿监此精䖍钖之纯嘏祈天永命益为迓续之圗梦帝与龄孰测延洪之筭满散朱表精忱之至无徼福之心肸蠁之间有与龄之兆顾慙凉徳忝荷洪休罄华祝之唿挹涧泉而摧谢仲秋潮旺就吴山忠清庙设醮祈保江岸词京师诸夏之本甚矣浩繁浙江八月之潮尤其汹涌欲编甿之安堵即灵琐而监阍不假一壶民免其鱼之患靡劳万弩浪无如马之髙天基圣节万夀观设醮词诞弥厥月昭示于休符受禄于天敢私于凉徳輙羞苹荐仰叩竹宫冀丹赤之上通与苍黔而均𬒳曰夀曰富壹如皇极之敷欲安欲生各遂人情之愿满㪚朱表储祥震夙时届𥘉生顾徳菲凉福寕专飨甫露章之上彻我颷驭之来临所愿开夀域于八荒不敢当华封之三祝天基圣节茅山设醮请词青规届序甫布阳和赤气呈祥有开景运稽首隃瞻于福地斋心黙祷于皇穹以渺躬膺歴数之归以凉徳託士民之上多歴年所克享天心属逢诞节之前期尽屏昔人之秘祝恭愿雨晹朝顺朝野欢娱钖五福于庶民敢云专飨开八荒之夀域孰不乐生满散朱表王春正月属届𥘉生福地名山𥘉非秘祝盖均爲于漙率岂飨于菲凉愿垂天地之仁俱钖居民之福正月七日恭遇皇帝甲子本命万夀观设醮请词新岁纪孟陬之月方届履端渺躬逢本命之辰敢懐徼福俯羞菲供仰扣殊庭恭愿鍳此㣲忱钖之多祉周而复始喜景运之循环惠我无疆非歴家之能筭满散朱表受命于天获承丕绪诞弥厥月适值元辰笺丹悃以力析冀苍穹之垂佑仲春潮旺就吴山忠清庙设醮祈保江岸请词浙江险阻自古而然潮候徃来于春尤盛祈都人之奠枕薰灵琐之辨香恭愿神物䕶持风涛恬静六飞所驻塡安衆大之区千丈之隄杜絶漂揺之患太乙宫申保蚕麦设醮请词女㓛伊始各勤五亩之桑民食方艰尤望两岐之麦欲田里免饥寒之患必雨旸无干溢之愆廼述舆情仰干穹听恭愿惠风和畅化日舒遅蠒似罋而倍収竞练白雪饼如筛而一饱蚤刈黄云三月八日恭遇皇帝甲子本命万夀观设醮请词维暮之春式届阳和之候诞弥厥月聿开震夙之符辍叩殊庭寅繙祕笈伏愿皇圗山巩夀祉川憎逢甲子之元辰用祈景贶绍庚申之寳运永保丕基满散朱表绪业之託实传渺躬隂阳者流尤重元命爰控精祈之悃敢萌专飨之心愿与臣民同跻仁夀立夏就龙翔宫正阳殿修设感生帝醮词朱明候应初欣壠麦之登苍昊听卑敢挹涧苹之荐隃瞻綘阙䖍控緑章伏愿帝监四方皇敷五福假也大也发爲飬物之仁薫兮时兮推以解民之愠册文七首明堂大礼前一日朝享太庙圣祖天尊大帝㐲以物本乎天人本乎祖维帝之盛有光羲农垂裳之化合宫之制千载而下犹想其风庆源既衍施及冲渺兹卜季秋藏事国阳启廸后人迓续休命祖宗帝后伏以猗欤我家以圣継圣帝徳之盛若古勲华后范之懿曰女尭舜遗此艰大集于菲凉属修宗祀前期以告洋洋如在神之格思亦既受社施于孙子昊天上帝伏以帝监四方眷宋不释惟徳是辅讵天我私农扈有积边烽息警笃匪人力眞宰之功仰观星象俯练时日曷谓大飨亦惟小心其亿万年对越景命皇地祗伏以莫厚于坤故能载物王者母事自古则然生齿惟蕃地道亦敏都人足食岁事遂成后土之功与天同大兹卜素啇肇修宗祈廼荐黄琮以徼终惠太祖皇帝伏以天厌五季真人勃兴黄钺一麾僣垒电扫实开有宋无穷之基创造孔艰揖逊不有帝庸眷顾诒万子孙仰宪累朝藏事重屋曷敢不恭威灵在天太宗皇帝伏以圣矣熈陵舜受尧禅六合一家偃伯崇儒以武戡乱以仁立国轶汉跨唐与周比隆曽孙纂承惧徳弗类属严大报敢荐微忱诒谋既逺流庆未艾寕宗皇帝伏以于皇圣考侔徳舜文宵衣之勤澣服之俭天辅有徳民懐有仁渺予冲子羮墻如见付托之重大惧弗当属修宗祀严父配帝赫赫灈濯实照临之表文十首成穆太后慈懿皇后攅宫脩造奏告慈容天逺陵兆岁深兹卜缮修深虞震动筴耆叶吉材甓俱良旧观将新前期已告慈懿皇后宫修换翻盖奏告告迁神御陵柏黛苍惟神灵之贵静庙楹丹刻属敝蠧之当新撰日之良鸠工惟谨暂兹移御行矣返栖慈懿皇后宫造迁神御权奉安表文敝必改为固难因陋礼当迁奉焉敢惮劳敬举玉衣暂移帐座伫迁旧观即复闷宫仲春𥙷种诸陵攅宫陵庙礼严方春按视桥山松柏闷宫楹桷乃𥙷其踈乃饰其蛊焄蒿如见不敢不告昭慈圣献皇后上宫等处翻盖修整奏告雨凌风震寕免倾欹日吉时良将加设饰俨神㳺之如在辍先事以告期慈监俯临僝功不逺昭慈圣献皇后下宫等处翻盖修整奏告告迁神御园陵事重霜露感深敝改而爲方欲新于旧贯碍通诸理暂移次于别楹庀役云𥘉告期惟谨昭慈圣宪皇后下宫翻盖修整权奉安神御涓日之吉将缮寝园在天之灵暂迁幄座聿严崇奉其即妥安成穆皇后攅宫下宫殿宇翻瓦抽换奏告告迁神御亢藏庙祝礼尤极于严恭两䧏露濡物寕无于蛊敝旣羞辰而得吉将撒旧以更新敬奏灵斿暂迁别幄权奉安仍旧如之何事不容于因陋避碍通诸理敝必至于改爲乃即殿楹暂迁帐座俟鸠工之告毕奉颷御以遄归赤山攅宫成恭慈懿皇后下宫并已修整了毕告迁神御还殿及正奉安时前告迁陵官缮废旧观维新祐主返栖慈颜如在乃涓上日豫告前期正奉安梓人竣事既缮寝园木主栖神复还帐殿徽音肸蠁佳气欝葱在天之灵岂隔苍梧之野乗云而去径归姑射之山绍兴府攅宫修盖髙宗皇帝宪节皇后宪圣慈烈皇后孝宗皇帝成肃皇后光宗皇帝寕宗皇帝恭圣仁烈皇后攅殿神门并神御殿神门并已脱换柱袱檲楣重新盖瓦毕备合同告迁奉安告迁神御昨因饰蛊尝先事而告期今既僝功将妥灵之有日遥望弓剑所藏之地不胜羮墻如见之心崇奉愈䖍洁斋以白正奉安梓人竣事蛊敝一新祐主返栖威灵如在焄蒿之念尤切崇奉之礼益严仲春𥙷种诸陵攅宫窠木及修奉殿宇衣帏什物春视园林旧典有严桥山之柏寝庙之帘𥙷踈饰敝妥灵掲䖍敢不昭告先后在天成恭皇后恭淑皇后上宫翻盖殿宇龟头奏告慈容如在旣乆因山积蛊宜新𥘉非修墓载涓良日预告前期属鸠僝之将兴愿威灵之黙相后村先生大全集卷之五十八后村先生大全集后村先生大全集卷第五十九后村先生大全集卷之五十九内制祝文明堂脩整太庙大殿并四祖殿合用前时奏告神御还殿十七首㐲以练日精禋前期藻饰迨兹竣将事以妥灵维列圣之顾歆鍳冲人之寅奉正奉安十七首伏以有司饰设奕奕孔新列圣威灵洋洋如在刚辰允协神御乃安佑我后人成之熈事仲秋潮旺祭告南渎大江昭灵孚应威徳愽济王一首伏以一马渡江六龙驻浙惟天设险拱䕶行阙川后波臣受职于朝璧靡沉河弩不射潮兹卜季秋聿脩大报徼福尔神前期致告从祀五庙一首伏以六飞省方百神受职涛江无波如行枕席农亩有秋相安耕织维彼小民谒焉必获矧国大祀敢不以白捍我金隄相我寳穑既成熈事亦永血食满散五岳四渎二首伏以国家大飨预㳙刚辰川岳灵祗首列祀典属将藏事敢不告䖍相我缛仪冀神隂赐明堂大礼分祭九宫贵神伏以国之大祀卜用刚日天之贵神祭有常仪即坛而享以徼灵贶既相熈事且祈豊年分祭社稷伏以自右建国莫重于社着在祀典不屋而坛雨旸必谒况乎禋类敬奉牲币且谢且祈分祭后土氏后稷氏伏以三岁大报咸秩百神惟勾龙氏有功万世乃饰祀典寅奉洁粢愿相岁事漙歌华黍明堂前二日朝献景灵宫分诣祖宗帝后伏以㳙刚毖祀先事告期将礼有严方奉周京之笾豆孝思尤㓛仰瞻汉庙之衣冠尚启后人迄成熈典明堂礼毕祭谢岳渎一首伏以比选吉辛肇脩宗祀寅畏严恭之念可貭幽明蒙鸿嶫峨之神若通肸蠁逮兹成礼敢不荐神明堂毕告谢五岳四渎一首伏以属者大飨徧于群神爰及熈成莫非隲相竭精忱而摧谢冀肸蠁之顾歆中太乙宫国之祭礼尤重春祈天之贵神聿修时荐福匪专于一人徳欲徧于群黎伏愿措世㤗和济民仁夀祷祠之事参攷于汉仪躔次所居常临于吴分西太一宫九歌之礼莫重东皇五福所临聿崇西祀敬羞菲荐冐羾忱辞㐲愿歳事屡豊物生咸遂其帝大皥皆欣木徳之囬曰天贵神䖍致竹宫之祷祝海神粤从六龙驻跸吴㑹东南地亏水之所汇百谷纳绅惟海爲大涛江东来春尤澎湃有神司之祀典具载割牲沥酒祓除菑害农饱秔稌人厌鱼蟹祷又有赛岁岁毋怠祭南渎渎祭礼咸秩建炎省方四渎存一𪷟鸿之神职春祀有严笾斚如式飓息簸飏涛絶注激不生报赛毋斁从祀五庙涛江之险其来自昔拱卫行阙此江之力障囬狂澜尔神之职金隄埽岸砥柱潮汐仲春之朔荐陈芬苾黎元奠居菑盩永熄三月一日太阳交蚀合用祭告太社季春之朔日有食之求端于天必有其故或朝政有阙或阳教不修方自慙其菲凉安敢诿于躔次竞竞致祷杲杲如𥘉隂云不见祭谢太社阳光薄蚀预见占书云气蔽亏弗形咎证匪曰侧修之所致端由仁爱之至深是用敬共少伸报谢孟冬车驾朝献祝香启佑渺躬延洪寳祚泽中之鴈咸集凋瘵少甦塞下之马不嘶风尘永熄十月四日立冬祀太乙十神中太乙宫元冥届序之初冝修常祀太一所临之分必有休祥乃即竹宫敬羞苹荐冀灵斿之下格庶景贶之骈臻西太乙宫国之太祀聿严于冬天之贵神必有所次即照临之分埜爰挹注于涧谿均节雨旸奠安华夏仲春祭海神海于天地为物最鉅重溟浩渺百谷奔注鳌极载奠龙驭斯驻宫阙之严生聚之当川后受职隂相默助鲸波安流飓母熄怒蛟鳄服循鱼蟹饱饫祀典有严礼意攸寓仲春祭南渎南渡岳渎四惟一存以水为国涛澜吐吞厥神𪷟鸿与岳亢尊内扈京邑外壮蕃垣鲸鲵既清鱼蟹亦蕃祝史告䖍歆此簋罇仲春祭祀五庙炎绍省方定鼎江浒宫阙岧嶤民物蕃庶列圣经营百灵森扈惊涛顺流不颂万弩枕奠畿民辐辏海佑正辞以告神不我吐修整太庙册寳殿合用奏告大殿十三帝后册寳至重累朝所传土木虽上有时而敝方将饰蛊敢不告期太庙土地宗庙尊严蛊者必餙方隅禁忌神之所司旧观将新前期以告中太乙宫立秋祀太乙十神老火浊暑待秋而清华黍寳穑待秋而成矩令初行乃欵甲帐为国为民裒辑休贶近而畿辅逺而边疆农夫奏功蚩尤収芒西太乙宫赤帝威収少皥时至瞻言西方贵神所次敬羞苹荐黙祷竹宫宾凉饯暑冷露清风㨗书载涂余粮栖亩边无小警年以大有孟秋朝献车驾诣宫行礼祝香时政清明岁功揫歛五星聚井无蚩尤之旗万寳得秋有太仓之粟圣节致语一首天基节集英殿宴致语春王正月开震出之休符天子万年仰离明之久照共推皇帝陛下文勤至昃尧大如天田间歌华黍之诗老农击壌塞上奏采薇之㨗都䕶奉觞等辍采舆言共祈睿筭口号民情物态渐熈熈才载金幡化日遅无一点尘飞玉塞有三白雪下瑶池史官应笔嵩唿事墨客谁𢋫镐宴诗惟有南山堪比夀世间巧歴不能知勾合曲逢绕殿之辰俳词少伸善颂春端帖子皇帝合五言三首苑桞抽芽碧宫花透蕚红不干青帝事上自是天公雪霁长杨舘氷销太液池君王勤典学无暇问花时歩辇春游少先朝事可师买灯文舘谏折桞讲筵规七言三首祈年祷雪感而通黄帕封香出禁中百姓不知皆帝力只言觧冻是东风古来春日寛书下定有尧言发徳音雨向红云傍畔立最知圣主爱民心黄符不辍寛农赋黛耜何湏幸借田野老传观䑓歴喜乞浆得酒是今年皇太子宫五言二首朝野俱相庆元良入震宫卓然由独断不待茹芝翁朝退常临讲春宫乐事稀储君勤问寝圣父尚求衣七言三首听鸡而起严温清践蚁虽微念发生海内传闻皆色喜宫中仁孝本躬行错由术进何禆汉伾以棋亲亦误唐圣代尊经崇理学讲堂燕子日初长与贵近言常恪待賔师礼极温恭新年听得都人语尽说储君肖祖宗皇后合五言二首香罗兼䌷葛百辟谢恩归谁信椒房俭身惟衣练辰前星皆贵主佳节值㽔賔贺郄至尊了同来贺圣人七言三首挂起艾人存故事捕他蝇虎累仁心龙舟阁岸何曾试且向薰风和舜琴𥿄上姜任今逺矣女中尧舜果谁哉累朝阃范眞龟鑑寄语江心莫铸来樛木恩霑群下久菖蒲饮与六宫同遥知寳扇轻披拂散作人间解愠风公主合言五二首蝉咽髙槐緑鱼吹细浪圆未皇理粧额先要和薰絃左右陈圗史母烦铸古铜惟应勤与俭事事监中宫七言三首禁蘌葵榴隐映红一畨樱笋过匆匆山家有饵菖蒲者採入瑶巵夀两宫有意薰兰为佩服无心闘草较输赢何湏綵䌇祈长命不待钗符自辟兵内中车马稀曽出上在深宫待燕游圣父宵衣临幸少垂杨终日䕃龙舟皇后合五言二首六宫奉栢酒同向上前斟圣主求衣早椒房儆戒深徃昔端门幸恩霑戚畹醲外家今挹损安有马如龙七言三首一点阳和黙干旋枝头枯藁忽殊妍人间但见千红紫玉指金针妙不得春月罗敷少岀嬉陌头渐及采桑时中宫尚讲亲蚕礼报与人间嬾妇知太液氷销寒霁威新年喜气霭皇闱恰闻主第𥘉谐耦俄报储宫已册妃公主位五言二首粧阁朝旸暖书窻昼漏遅不看列女传即诵二南诗彤史芳华笔金炉戒定香羞谈沁园事肯学夀阳粧七言三首甲第朝参稍折旋圣恩尚欲便传宣内南新创更衣所长近君王尺五天永昼尤宜对简编传闻余暇到经禅不须逺覧师前古吾宋钱家主最贤端愿所交多胜彦景臻之后至钧枢三舆下嫁中兴少帝婿亲师振古无皇帝合五言三首觧愠甦民瘼清心郄暑烕君王肖仁祖寳扇不湏挥収了黄梅雨龙舟且要晴御园看緑暗乐府奏朱明花桞忽蜩鸣池荷亦蝈声何湏捕蝎虎微物各贪生七言三首迩英常有侍经儒永巷元无望幸姝艾道陵堪诃绮户竹夫人可卫纱㡡殿阁凉生玉帝居薫风𬒳袗鼓琴𥘉日常浓墨挥宸翰夜或留灯覧谏书榆塞烟収麦陇豊至尊爲乐与人同御前酌罢菖蒲酒囬赐尧樽徧六宫皇太子宫五言二首巧粽姑存俗薰琴已召和入朝寝门早出对讲堂多詹庶与宾师储宫动必咨政湏人作鍳焉用以铜爲七言三首旗鼓双双竞渡船湖堤杨桞緑如烟春宫不省追事至乐惟应在夏弦消长常从抄忽萌由来阳极一隂生遥知参决繁机际于此尤宜体察精帝为储闱取友端朋来黄绮伟衣冠赐羮汉殿恩尤异不比唐家苜蓿杆口宣十六首御筵喜雪霏霙应候叶气致祥特光纪腊之期昭示有年之兆可以燕衎以奨爕调赐天基圣节道塲乳香四道皇太子位居储贰情笃君亲逢绕电之休符表前星之善颂欲周沙界爰钖寳薫殿司觧谷春囬节临金鑑周卢宿卫天近觚稜可无一瓣之薰以助三唿之祝歩司双阙春囬三衙地近歩骑之分虽异箕翼之祝则同迺竭竒薰载嘉忱意马司六龙天御启运千龄万骑云屯同声三祝共辍一铢之赐漙薰四表之和赐尚书省满散天基圣节道塲乳香书正月以次王适临诞节领衆皇而拱极共集胜因持此一铢㪚诸六合赐尚书省御筵酒菓祥开甲观宴洽镐京辍御府之黄封分瑶池之丹实俾沾钖赉庸奨弼谐宻院满散天基节道塲乳香南极现祥适当震夙西枢率属同祝夀祺其分钖于名芗以助成于胜果赐极宻院御筵酒菓虹流华渚燕启瑶池天上流霞之觞海中如瓜之枣薄言钖予昭示宠嘉宣赐太傅右丞相贾似道生日御书扇子金器疋物等瑞纪垂弧恩隆赐扇钧枢重任佩裴令之安危噐币多仪介鲁公之燕喜兹爲殊钖其即钦承入内内省申乞撰皇弟嗣荣王到阙赐银合茶药并传宣抚问卿扮榆蹔返棣蕚孔懐忽闻诣阙之期深动在原之喜特兹郊劳钖以邦彛尚其疾驱慰此渴想御药院関乞撰太傅右丞相鲁国公贾似道家庙奉安预赐祭器金噐币银绢鲁新庙之成捔楹有奕汉尚方之赐噐币维多㮷故实扵先朝褒殊勋扵上宰羙哉轮涣奏匠石之僝功享以骍刚奉豆笾之常礼朝廷异数家国同荣讲筵所闗撰进读同鑑终篇赐宰执侍读侍讲说书修注官御筵朕覧祖禹之书监有唐之事嘉硕辅龎臣之慱古覧前师后诵之积勤有𥙷就将置均燕衎赐进士闻喜宴钖御书诗王多吉士观国之光我有嘉賔式燕以乐旣举琼林之典可无镐邑之诗赐进士闻喜宴御筵花酒菓名标金榜喜仙桂之搴枝宴洽琼林分宫花而剪綵共歌既醉均𬒳湛恩御药院関撰进呈孝宗实録宣荅提举官礼仪使以下词忽领诸儒勤成鉅典论国体述时务何慙良史之才扬鸿烈章缉熈丕显皇家之懿奏篇来上直笔可嘉亦旣覧观不忘叹赏公主下嫁驸马都大所関乞撰六月十二日宣系宣荅词朕念贵主之及笄选外婣而筑舘㳙辰宣系率旧典章谅母族之増光与皇家而同庆后村先生大全集卷之五十九后村先生大全集后村先生大全集卷第六十后村先生大全集卷之六十外制皇后姨母郭氏赠平原郡夫人生无出梱之言素钦懿范没有表阡之兴式显异恩兴言左戚之贤追贲小君之号故恭人郭氏持身冲约禀性淑和习礼陈诗本嘉熙谏臣之同气奉匜及盥嫔庆元枢辅之髙门虽已从蒿里之游犹及见椒涂之贵念宫闱之近属赐汤沭之新封加峻密章有光彤史噫若堂若斧怅永闷于德容如山如河尚克歆于命服可郑寀左谏议大夫谏省之设常侍盖久虚其官先朝以来大夫居七争之长孰膺妙选我有荩臣具官某峻特而粹夷清通而亮直每自励安恬之操未甞近矫亢之名给札所条已空臆而无隐改絃之䇿尝造膝而彂端宻賛庙谟徧司言责或伏合而箴阙或对伏而叱姦摧拉靡遗法青蝇营营之党挽推尤力求白驹皎皎之贤朝纲爲之一清善类頼以复合然而阴邪窥伺者未已否泰消长之靡常欲凝前功宜究谠议廼冠班于左掖仍开卷于迩英噫魏证多剀切之言方虚懐而乐聼阳城无苛细之论有大事则力争勉追前贤以对殊奨可江万里殿中侍御史朕深惟风宪耳目之寄艰于择材时则有魁礨骨鲠之臣毅然任重久矣拾遗于掖右进之执简于台端尔学本于经文贯以道顷改调扵胶瑟趣入侍于细旃察其忠忱付以言责谓臣无玉食讵宜作于福威谓盗窃寳弓尤特严于书法然后君子小人之界限定家臣世卿之芽蘗除顾泰道之消长靡常善类之离合难必朝阳鸣之和者少狂澜倒而囘之难欲局面之坚凝頼班心之突兀范仲淹负为谏官为御史之望出于亲除司马光论结人主结宰相之非勉㦲特立可李昻英右正言国无法家拂士何以倚毗官曰补阙拾遗頼其箴儆乃登俊望俾列贤班尔负伦魁之名在胜流之目生也邻曲江公之里钟此瓌竒长而客博陵相之门接其文献毎雍容于离合去就之际亦激昻于言议风旨之间朕改调胶絃收还威柄朝纲暂肃而窥伺者衆国是粗定而坚凝之难肆求直谅之臣庻赖切劘之益昔汲长孺愿为中郎将入禁闼自信其孤忠王仲舒尝与诸谏官伏延英力争于大事益陈剀论勉继前修可李韶翰林学士三代训诰誓命不过坦明先汉号令文章亦惟尔雅朕患近制之不古思得耆旧儒而作澵辍自秩宗擢之翰长具官某穷圣贤之奥味道徳之腴臞不胜衣所自任者甚重呐而不出口虽䏻言无以加甞执简而䋲贵权屡褰裳而避宠利夷考大节庻㡬全人皓首重来丹心不改止足若疏广以归为荣清苦如孔戣其去可惜况名臣之欲尽适内相之久虚俾跻禁严以视亲近语所谓直谅多闻之友诗不曰典刑老成之人其少为扵予留母必行于尔志噫脩在庆歴遂䏻力变于时文光扵熈寕乃谓不工于语继勉二臣之作自成一家之言以饰皇猷以对休命可王伯大刑部尚书天道好生尤重一不辜之命秋官帅属莫如大司冦之尊肆畴试可之庸特峻为真之拜具官某顷以直节服于迩聨韩愈名为傲相国之人汲黯见谓揖将军之客有侧目而视者遂掩鼻而去之属逢琴瑟之改调屡却弓旌而后至嘉猷则告于后时有开陈正色而立扵朝了无附丽宪部奋平反之笔经帷竭启廸之忠卿虽切于懐归朕欲留以自助乃举陟明之典式昭乐与之心噫用民誉以长六卿顾不甚重谓理官不列三后夫岂其然益罄逺猷倚当要任可吴潜兵部尚书文昌八座之聨从昔所贵司马九伐之任于今为难采民誉而延登训国人而申儆具官某积伦魁之伟望袭名父之嫡传其智略足以图囬其力量足以负荷举朝趋附但知有偃月之堂中野徬徨不忍废履霜之操往嗟予瑟之胶柱今喜汝琴之成声驰驿予环起家拜爵盖杖防之事方急矧夏官之长乆虚噐械备军马修既未底周家之盛干戈朽斧钺钝岂能无唐季之忧必简稽扵伍符必激励于士气噫朕有名臣文武欲尽之叹不招延卿当贤哲驰骛不足之时益思感奋庻建嘉绩以酬殊知可谢希权礼部尚书虞廷之典三礼必允佥谐晋国之长六官亦先民誉肆予亲擢视古庶㡬具官某植行洁修秉心精白早交游扵诸老久敡厯于中朝自奋孤忠虽千万人吾徃及更大化惟一二臣予同爲命则兼世叔子产之长批敕不在袁髙李藩之下顷畴时望登拜文昌慕正考父之恭莫廽雅志闻范宣子之逊咸革躁心名实俱孚岁时寖久爰渉大仪之峻以旌迩列之英露门之劝读有光夕琐之涂㱕愈劲噫先贤尝评刘向盖所谓同姓之卿诸儒岂无鲁生相与定一王之礼可程公许礼部尚书舜以伯夷典朕礼并列九官之间汉以叔孙起朝仪莫返三代之旧廼腃贰卿之高选必资一世之鉅儒具官某坤维间生江表独歩仲舒之学渐乎渊源韩愈之文泽扵仁义去若鸿冥而鹄举来如麟获而鳯仪缙绅推其爲翰墨之宗典册足以鸣国家之盛运斤独歩拙工见而汗颜援笔立成衆吏爲之脱腕既无愧于代言之任尤有功扵改纪之初以老舍人行小宗伯爰举岁满爲贡之典仍兼夜直视草之华噫晏婴折世卿之萌格言可复房乔奉明主之问遗恨至今愿如博洽之贤往振寅清之职可赵汝腾权吏部侍郎朕当多事之时兴乏材之叹任权衡人物之寄岂不重哉非选擢天官之贤谁与领此具官某籍甚时望萧然儒癯更生直谅多闻尤忠宗国太白才名独歩蚤入禁林不炙手于权门寕洁身于外服属者改纪出而覧辉和墨螭蚴迭烦扵直笔留黄凤阁屡郄于斜封昨屈词垣兼行武部见扵综叙极其精明姦胥黠吏有望风而惊老交退卒无失职之叹其升小宰俾掌左铨噫伯禹臯陶论官人之难其来已乆左雄山涛获典选之誉不过至公钦乃攸司祗若予训可应权兵部侍郎兼权吏侍冡宰司马古各治于一官文士武夫今分为于二选孰兼剧任允属全材具官某蚤负时名甞登词禁老文学退避三舍大典册自成一家值虎守闗耽耽之视可畏如驹在谷皎皎之操不渝洎揽威权趣还暴直凡播告大昕之昨皆从容数刻而成昔轼草三麻遂有宫莲之送敞挥九制幸无禁漏之摧由卿而观视彼奚愧朕惟吾邱之学寡二陆机之材患多今尺籍加倍扵前而武铨入仕者衆将简稽其骄冗稍甄别其品流擢自右拗俾之叠组噫禁中有牧固可访扵前筹行间㧞蒙岂无资扵精鍳益修职业以对宠光可谢方叔权刑部侍郎大道悪杀而好生故䏻覆物秋卿帅属而掌宪将以全民乃登当世之忠良庸广我朝之仁厚具官某励霜日之操秉鉄石之心尝执简为司宪之臣首奋笔着辨姦之论既落落而难合遂缥缥而髙翔属予更化之初还尔敢言之列具法冠对㐲下请加义甫之诛取白麻坏廷中竟沮延龄之相方寸不渝于丹赤始终莫得而磷缁朕区别正邪褒崇谠直念乆任抨弹之责宜进参扈从之聨非惟优贤亦以赏谏噫弼臯陶之五教谅明钦恤之心奏韩愈之一封益究论思之业可尤焴权工部尚书太史不治民盖宗专官之重六卿分帅属莫如起部之清乃钖賛书以华直笔具官某味名教之乐接文献之传卷不停披固异万籖之未触书皆黙记孰云三之已亡䖏宠辱得䘮而不惊非寒暑燥湿所䏻变朕更张治化号召隽良渠观必有殚洽之儒旃厦可无直谅之友仍以鉅典属之当仁果䏻芟夷乱繁网罗放失适兼领铨衡之任未免分铅椠之功其陟冬卿以优耆徳非但观春秋之褒贬盖将责朝夕之论思噫命汝鸠工亦惟其事简至于麟止庶见于书成可汤中起居郎刘应起起居舍人惟先朝之左右史率当卋之第一流在庆厯则成襄力捄台端之法在绍兴则良贵昌言橐从之非思得若人俾居是选尔中有山林之直气尔应起有鐡石之刚肠实爲谏官御史之贤皆在端人正士之目或甞援礼预折田氏之萌或请裂麻竟沮延龄之相朕方亲近善类坚凝前功况夹侍香案之傍宜并登直笔之彦言动必载阙失必规庶风采耸闻于一时而名节照映于千载秋噫若稽直谊见史佚之所书毋使后人谓遂良之不记益弹忠荩以对眷知可赵希杼司农少卿兵籍日増吏员日衆太仓非有红腐之粟朕为此廪也思得通练之才权其耗丰㑹其出入尔希杼早参阃幕以吏干显晚登郎省以心计闻属者扈农卿少乆虚命汝摄承甚宜其官书不云乎试可乃已语不云乎其有所试汝见扵已试者详矣往祇新命毋废前劳可上官涣酉将作监李鋂军噐监自顷用事者喜新进侮老成躁竞得志亷退失职朕甚患之稍擢耆年长徳孤立平进之人于朝庶革此风尔涣酉宿士也仕已无喜愠尔鋂故家也言论有典刑岁晚来㱕皆已华皓滞扵郎舍夷然气和法当序迁以示劝奨昔周汉中兴诗人羙其噐械之偹史臣称其工技之精其以涣酉为大匠鋂长戎监汝往钦㢤毋旷乃职可章大醇侍左郎官官冗而材乏贠多而阙少胥吏售姦贤愚同滞仕者皆病之矣朕欲得一佳吏部郎而用之尔大醇以名父子擢奉常第教胄子有师道掾公府有贤名去而作牧又以亷平称乃下壐书俾佐铨筦夫寡援者孤寒也汝甄㧞之挠法者财势也汝杜絶之使选人无扞格龃龉之叹则汝获清通简要之誉可文复之左曹郎官地官剧曺长贰共提其网郎分治其目自昔选用材臣䏻吏令以雅士为之有深旨焉尔复之蜀珍也名冠多士望临一时出秉麾节于万里之外亦云乆矣前以起部召何来之迟方今俗薄而讼繁国贫而财殚剸裁良艰调度安出然以理蔽曲直而不以势以道御取予而不以权此儒者事也勉之㢤朕方以逺者大者期汝可赵希彻司农寺丞列寺惟大农操歛散之柄躬出纳之劳以䖏实材非飬虚誉尔席华腴而无贵介之累当英妙而有老成之风两监州再立朝试之详矣扈卿方阙丞行长事朕又将观汝之心计焉近世䏻臣多出同姓汝益勉之可王湜武论士趋利禄俗弊教失朕患夫一世之澜倒也欲擢亷退奨志节以挽回之大臣言尔自重而难合乆幽而不改是可以为人师矣其为我招诸生而诲之使有矜式可谢堂将作丞徐谓礼将作簿朕扵营缮之事未数数然也故雉监眡它曹其职尤简有列其间不过飬望而已尔堂故相之孙温而恭谓礼名父之子详而雅更出迭入皆有华问稍进之干大匠之属夫事繁则分其志职简则专于学尔其𢡟㢤毋若晋人以清谈遗事为高可林希逸校书郎顷者当国之臣㧞士多矣士起冗流致羙官者相望尔以南宫魁亚大廷甲科饱学雄辞独滞于仓庾氏子闻而嘉之前命尚方给笔札兹繇是正迁教讐乆抑必伸亦理之常昔馆职赵逵奏事高宗劳之曰秦桧日荐士曽无一语及卿以此知卿然则朕之知尔犹烈祖之知逵也益厚培养以对柬擢可陈可大理丞国家选廷尉属分二涂而治狱丞必以儒家者流为之其意深矣尔端介静厚立身行已有常人吉士之风审克之任尔所优为夫苏公吕侯逺矣若于定国徐有功之事岂非学者所乐闻欤汝其试哉以需显用可赵希賛军器监丞朕优礼宗老又㧞其子姓于朝惟其材不专为恩也尔孝谨谦厚少有美誉列属武监由簿而丞选寖高矣易曰除戎器戒不虞诗曰修车马偹噐械尔尚究心职事业以佐而长毋但曰飬望而已可赵希彻太府丞俞德藻司农丞大农司出纳外府掌受藏非公亷无私洗手奉职者不在是选尔希彻贤而优于吏干尔徳藻儒而通扵卋务必䏻攷盈虚之故窒耗蠧之源以纾调度以振乏絶毋曰有司之事而不之屑朕将进用汝未已也可程元凤秘丞兼㩲刑部郎官三馆惟丞职最高六曹之郎选尤遴若一朝而併授必当代之胜流尔标度之清文行之粹居俊造之前列有士林之羙名掌教辟雍师道可法谈经宫邸古谊与稽朕固知尔之学矣渉笔秘邱发舒英华谳刑省户昭雪幽枉又将试尔之材焉可方岳宗学博士先帝肇建宗庠萃其隽秀教之而已今朕又使之横经朱邸传以古谊其选不愈遴乎尔博赡之学竒伟之文见拥士林不但倚科目为重表仪成均诸生既有所矜式矣其为我训迪公族辅导宗藩使之慕中垒清修之风东为善之乐可刘元龙太学博士羣天下之英材而养之学必择天下之名儒而为之师尔资凝重而行醇悫所以治其身者无阙斯可以律人矣往教择宫士必有观而化者可倪祖常军噐监尚论人物者必推本具家世贾嘉于谊为孙魏謩扵证五卋矣当时犹旌录而光显之朕歴数近世之名卿兴懐先朝之遗直钖以羙谥擢其象贤尔多职徃行前言犹有故家遗俗盖尝彚谏书而来上不惟寳旧笏而深藏立朝端方典州清白郎潜滋久䖏之夷然庶毋忝扵尔考矣晋长戎监仍典吏铨以奖恬退静重之风以为䏻嗣守植立者之劝可江万里侍御史朕恢张公道容受直言数诸臣之在廷尤其惮黯属首端之弄印无以易尧尔金百鍊而愈刚壁万仞而特立所守之笃今人与居古人与稽自信甚明仁者不忧勇者不惧极力破权门之死党奋身主善类之齐盟精白一心剀切百奏风采耸闻扵列辟霜稜愈峻扵内台其序陞横榻之班以増重本朝之势噫位高者责重恩厚则报难我思古人深壮埋轮之举汝长御史尚观对仗之弹可韩𥙷福建舶朕闵海贾之以命易货而吏之墨者或重征而豪夺之也毎择佳士俾持琛节尔繇朝列牧歙郡褒贤而崇教戢吏而爱民自节缩而加厚于人多触弛而反𥙿扵力亷平之誉逹于予闻夫互市之事非所以烦汝也将使珠犀垢浊之俗识吾冰檗清白之吏汝勉为朕一行时方急材岂久劳汝于外者可傅康直徽猷阁致仕士大夫壮而仕倦而㱕其居官行事可纪立身大节无疪者㡬何人㢤尔中原故家之后先帝谏臣之子尝典州奉使有能名于时厯宰士卿少不苟合而去掩関萧然若将终身比起之佩宜春二千石印绶谓已延见吏民矣中道谂疾乞致仕为臣嗟夫朕不得而留之矣遂垂车之雅志陟奎阁之隆名以旌象贤济羙之人以识用材不尽之愧可魏峻兵部尚书日月积絫之法以待常材朝夕论思之贤固宜不次廼登时彦以冠夏卿其官某秀整而温恭清通而简重虽生贵阀自奋名埸临政无俗吏操切之风持论有儒者正大之意书先汉循良之传奚愧昔人作元和㑹计之圗尤通世务尽瘁版曹之调度叶心省闼之弥缝人无间言朕所属意矧乆仪于槖列盖遂聼扵履声噫用天之五材安有去兵之理掌邦之九伐属当诘禁之时益勤简稽以称宠遇可章殿中侍御史兼侍讲朕擢慷慨敢言之人俾居雄剧亲直谅多闻之友以辅缉熙既衆论之佥谐兹一朝而并命尔渊乎似道澹然无求养气之刚告子所未讲守约之勇孟贲奚以加省闼之务赖其弥缝势要之门靡所附丽肆繇卿少晋贰杂端厥今外多艰虞内费调燮憸人欲伺隙而动识者有复隍之忧惟元气实可以杜客邪惟诸贤和可以制郡小其付台纲之重仍倍经幄之严以肃观瞻以彊根本噫唐介之为执法首论贵权和頣之侍迩英多陈古谊予方虚已以乐聼尔尚先贤之与稽可张磻祭酒南渡重建太学而师儒尤极天下之选高宗时有若高闶者孝宗时有若林光朝者寕考时有若李祥者袁燮者皆用经术名节模楷诸生岂直以诵説课试为职业哉尔以一代老成养浩然之气有仁者之勇盗臣擅国谄子盈廷一鳯鸣阳缥缥高举及兹改纪覧辉而下诸大夫敬之曰端人也多士尊之曰前辈也繇少宗正拜大司成可谓以徳选矣尔其明理学以淑人心扶公论以养士气使人人皆有士君子之行可杨栋宗正少卿兼右司先朝尤重抡魁苏洵常言不及十年未有不为两制者尔为吾龙飞进士第二人今十有八矣方繇麾节入践省闼视㨗出腾上者无羡色无躁心贵道谊而贱功利有董生之风朕甚嘉之麟寺名曹也瑶编大典也卿少高选也谈者犹曰清而不要共二宰士清且要矣飬汝望振汝职将复有清且要于是者以待汝可王爚农少兼左司扈农古官也句龙业之任汉以后犹以大儒郑康成辈为之又其后专用俗吏古意㣲矣尔立身秉端靖之操厯官着廉直之名出緫赋舆张弓之势稍弛入賛庙谟改絃之化有助擢之卿列仍兼宰旅夫积贮天下之命出纳有司之事尔方今耗蠧吾之财粟者非兵与吏乎汰冗去滥是非有司之所得为汝其与吾大臣议所以变通之䇿以副朕用儒者治金谷之意可章琰府少兼检讨朕以俭约先天下不殖货利无珠玉玩好之奉所谓受藏之府不过四方惟正之供于以廪兵禄吏而已廼择儒臣俾帅其属尔方严之操峻洁之行立身有本末持论有㩀依使一路则举刺公风采振掾二府则予夺平权度审其陟卿少之列兼综省闼之务方今赋入日狭调度日广吾有司不得而裁损也尔既与闻庙论其思所以量入为出足国𥙿民之䇿与二三大臣推行之可魏峻转两官守兵书致任听履禁严之地甫下除书挂冠彊盛之年忽披来奏虽壮图之未展然雅志之莫回具官某秀羙而文果艺以逹故家遗俗非谓有乔木之存左翊右扶所至多甘棠之爱比趣召以法从仍与闻于庙谟宻勿一堂弥缝辅賛之功酬酢四方钱糓甲兵之问借甚时望长于夏官曽未旋踵之间遽欲乞身而去岂时命之不与抑王事之独劳其陟穹阶以华末路噫属方进用云胡有负兹之忧亦既退休庶㡬遂勿药之喜可魏峻上遗表赠端明金紫位尊喉舌甫荣投绂之㱕疾在膏肓遽上拖绅之奏爰举朝家之䘏典以昭泉穸之幽光具官某乆服禁涂併参宰旅春秋方富毎殚精力以忘疲夙夜在公不悟隂阳之为㓂既挂衣冠而得谢庶亲药石而有瘳靡待中年奄终长夜念壁埋之大早忆玉立之如生叠进文阶超加秘殿噫一日不见而死岂伊大命之有常九原吾谁与㱕无复斯人之可作懐㢤英爽歆此宠灵可孟䇕换授承事郎孟榕换授奉议郎朕择麟趾公子之佳者以继近属尔方垂髫知嗜学有成人之风其授京秩俾就外邸庻几周以宗彊之意可后村先生大全集卷第六十后村先生大全集后村先生大全集卷第六十一后村先生大全集卷第六十一外制何式军器少监兼权度支郎官非厯郡不爲郎先朝病其法之拘也或繇二监径通要津扵以越故常而待竒杰尔起蜀道来汉廷凛然寒露之洁温然春风之和大夫国人皆称其贤丞宗正郎版曹寝显荣矣擢贰武监仍兼计省夫工技之精出纳之吝非所以烦儒者也姑飬资望朕将不次进汝矣可姚希得大宗正丞兼权金部郎官兼沂王府教授国朝以宗室耆老典司属籍而丞则以庻姓士大夫为之亲贤参用古之道也尔出蜀有闻望倅闽有惠爱昔去国今立朝有本末志益刚材益练兹予命尔賛治公姓辅道藩邸又以其官太清事太简也俾兼珍部以主委输昔在先汉得人为盛通世务者三儒而已尔其勉㢤朕将观尔体用之学可蔡抗枢宻院编修官兼权屯田郎官朕甚重朱氏之学诵其诗读其书者皆尊宠之况扵其门人高弟之后乎盖早从攷亭深入阃奥晚坐饷党以终者尔王父也隐居邱园不求闻逹独抱遗经以老者尔严考也尔源委如是故试玉堂则陈正大之论掾公府则有忠益之言及对便朝则空臆犯颜无所囘隠非师之传人家之鉅子乎枢属为真郎潜共二子不吝褒嘉之宠尔益思嗣守之难可刘厚南着作佐郎兼沂王府教授自嘉定以来政出一门者再世士鲜不附卿衮以求进挟水山以为重者尔非其里人乎而三十年间二相之门曽无一迹其特立独行有如此者朕𥘉改纪还之修门严重之风矜式五学清介之标辉映六舘兹用进汝于太史氏夫秉直笔以诏来世班马之任也谈经谊以辅宗藩申白之选也朕之所以期汝者逺矣可陈协秘书郎兼景献府教授汉以东观比道家蓬莱山唐以入馆为登瀛洲本朝五星聚奎文治尤盛凢有列于郡王府者必极一时之选尔励志操富艺文周旋乎掌故学宫博士议郎之间亦云乆矣晋郎秘邱仍傅藩邸昔刘向扬雄讐书天禄申公穆生授诗王国或文字之不朽或道义之可尊勉追昔人何逺之有可徐霖校书郎属者一相独运气熖所铄朝野皆瘖尔以新进士毅然上封书首发其铓有刘向周堪之风朕不俟积日累月㧞尔于朝给札之言切扵上封造膝之言切于给札学积而愈厚气飬而益刚玉立道山退则掩闗肃然无所造请是䏻贵重其身矣序迁校郎进用未已夫盛名难居𥘉节易立先朝馆阁如欧修尹洙如朱松范如圭辈人皆终始持一论壮老坚一节尔其勉哉谁谓华高企其齐而可孟奎换授奉议郎成周公族皆如麟趾岂独其质之美㢤抑学力焉尔当佩觽之年知开卷之楽其迁华秩俾就家塾尔益勉励毋荒于嬉可建康都统刘全转亲卫大夫军志曰赏不踰时贵其速也复郢之役今九年矣有司始以尔功级来言岁月虽乆血衣犹在其迁一秩薄旌尔劳夫㧞一城取一邑偏校之事也尔既建大将旗鼓阃外功业有大扵复郢者朝家爵赏有大扵迁秩者尔其𢡟哉可赵孟传直实章阁知严州桐庐郡今右扶风也严光之高风范仲淹之遗爱在焉牧守之寄其选尤遴尔幼慕间平壮从申白其有闻扵父兄师友之际矣乆丞外府自诡専城茂陵奎阁新定左符併以宠汝夫垂鱼以入侍击鲜以为飬人子之至楽也及瓜往戌以治行闻朕将下玺书召汝矣可赵性夫直华文阁再任浙东提刑吾尤重部使者之选非其人不轻卑得其人不数易也尔繇尚书郎出按近畿饰已而后律人故廉而恕察情而后用法故刚而仁集事既清阃务亦理浙水东七州数十县皆安之民惜其去朕难其代陞华妫阁増重绣衣夫久则玩人之常情也不以终之前贤之格言也尔奋励以对宠光可孙梦观知嘉兴府汉用健吏治扶风冯翊皆以发摘击㫁为能我朝家法则异于是深念近畿根本之地壹用儒者拊摩之政尔端洁之操润温之文方盛年䇿上第而立朝平正若无所挟者稍迁郎监縻之不可嘉禾辅郡卑以左符失政之得民也浅教之入人也深王尊张敞材则材矣视文翁之儒雅吴公之治平殆未及焉尔当思所以副予临遣之意可郑逢辰直寳章阁依旧江西提刑兼知贑州江右之俗悍强小輙尚气好胜以珥笔为能大或依险负固以弄兵为常吾有司小失牧驭则易动为难安尔学问本师友议论依名节始建庾台于抚褰帷亷访郡县震悚毋惮太吏继陈臬事于贑衣绣捕逐将士奋跃汔殱渠魁贪暴者觧印荡析者奠枕厥功茂焉夫乆任则政凝数易则民敝况居一路按察之长搃四州节制之重就加奎阁仍拥皇华以慰遮道借留之人以劝奉公振职之吏可庄同孙大理丞李寺长属不剸取法家必参用士人仁哉我祖宗之心也尔恬静之操温醇之文顷尝献言有益治道颂䑓列属澹然自守擢丞廷尉其选益高曰钦恤曰审克云者皆汝所素讲否则一狱吏所决耳岂以烦儒臣哉往究乃心嗣有明陟可赵汝腴太常寺簿士大夫一门之内殊聨璧合接武扵朝自巩肇轼辙以来盖不多见尔之伯氏既持文墨议论为吾近臣矣汝又结绶登㡬惟列院非所以䖏汝也进之颂台涂辙益清汝其勉旃埙倡箎和非帷侈衣冠之盛抑以为邦家之光可呉子良直华文阁江西运判朕楽衆贤之和朝惜一士之去国其欲去也必维之絷之以致其意及其不可留也又必恩斯勤斯以华其行尔志尚端介文律古雅在周行輙龃龉而去使畿内有清苦之名武监史筵属方向用勇退之疏却而复至晋班妫阁徃试外庸朕以东瓯支垒南海逺藩非所以䖏汝也复出江右之节焉尔其慨然一行访问疾苦禁约贪暴培养根本务以甦息十一郡之凋瘵居无几何朕将有乆不见生之叹矣可赵希楙秘阁致仕近世清白吏指不多屈尔司䌖于闽以饮氷食檗一介不取逹于予闻方出漕节遣使番禺庻持一廉尽洗五瘴云胡抗䟽谂疾辞荣朕嘉王章牛衣之清风哀马援鸢跕之壮志而知其不可留也寓直中秘以华其㱕可郑士昌赠寳谟阁侍制朕优崇元老旌録象贤𥙷兰陔之诗帐莫谐扵飬志候松阶之对庸特许扵貤恩具官某场屋有声胶庠得隽每欲由名第选不屑为恩泽侯终卖竒才可推而用世参骞至行仅见于事亲自云啜菽饮水之欢奚减曵紫纡朱之楽栖迟滋乆培飬益深洎蝉冕之来㱕俾班衣而娯侍予方闲燕独容孔鲤之趋庭公既瞻仪共羡伯禽之拜后云胡羙疢遽陨盛年晋参持槖之聨加厚书棺之渥噫䰟无不之也深悲季子之言秀而不实夫谁与太元之草谅而精爽歆我宠褒可杨纉太社令朕念恭圣罔极之恩见扵羮墻而顾其家尤厚尔少有华问入幕者再丞郡者三材益老矣社令华选列于奉常往㢤靖共以对甄擢可京湖制置申岳州平江县军民举留知县杨寅得㫖转奉议郎候再作县满日与陞擢差遣征戍未熄科调繁兴近民之吏获乎上者多不获乎下欲推而去之盖有之矣欲挽而留之则未之闻焉尔绾铜墨三年羽书旁午廼于其间兴学聘士减赋赈灾有为国家培根本之意制阃推毂而荐可能也若士若民若兵攀辕而留不可能也朕将擢汝而有司以资考为言姑迁一阶以示明陟再书邑最进用未晚可赵与䒩太府丞朕选㧞近属之俊秀而官使之然皆试之以事而后进之于朝所以老其材也尔蔼然贤誉澹乎清修出丞辅藩既能同寅协恭以佐其守矣入丞外府必能洗手奉职以佐其长也华涂方开益自勉励可章大任司农丞先汉盛时太仓之粟至扵红腐贾谊犹云公私之积可以哀痛今仓庾氏所储斤斤如也朕既擢宰士领扈农又为之谨简其僚尔乆于朝畅练乎实往佐而长讲求所以阜通之策则固无不足之患尔为通务之儒矣可陈垓国博李伯玉太博有列扵朝或以材进或以艺选惟师儒之官率以中高科负盛名者为之尔垓南宫献赋第一尔伯玉大廷对策第二留滞周南乆方来㱕入太学诲诸生有春诵夏絃之楽无朝虀暮塩之叹其所飬者益厚矣夫序迁非所以待英髦也姑飬雅望以俟殊擢可冯惟説武博国家设学教养文武并用而右庠之士议论气节尤劲培植而作成之师儒责也尔萧然泽屹然壁立生晚而慕前修之志操官卑而抗御史之威怒多士闻风乆矣昔夫子论仁者之勇子思言南方之强盖孙吴之所未讲也其以是道训廸诸生可郑士懿太学正章公权太学録唐用韩愈为学官可谓妙选矣而愈之自叙当时舘下诸生有非议于列者然则师儒之任其难尚矣尔士懿恬于荣利潜心下帷尔公权通于伦类为书满家徃训成均罔俾韩氏専美于有唐可赵与燔宗学谕比岁属籍之秀多出于学先帝作人之効也尔擢儒科有属名表率宗庠无以易尔麟趾公子皆有师法矣诗不云乎岂无他人不如同姓可李遇龙军噐监簿特差京湖制参唐世幕府皆兼内职国家倚重阃帅阃帅倚重賔介既殚婉画宜寘周行尔起诸生㳺邉地从温造石洪礼罗之聘有陈琳阮瑀草檄之长时方乏材良足嘉叹列属武监仍谋阃事汝益淬励以趋功名可寋已之大理正廷尉民命所系其属偹正亚于卿其选髙尔践履之间有猷有守仕己之际无喜无愠练事多而烛理明庻可以持天下之平者昔定国隂徳髙其门闾固羙矣然未若苏公式敬长我玉国之为大也汝往钦㢤毋废朕命可庄序军噐监簿朕惩重内轻外之弊郡国二千石有治理故必下玺书召用之尔茂陵从臣之子擢世科识时务其牧巴陵也不以荒逺鄙夷其民蔼然古循吏之风奉计来归寘彼周行庻㡬有土有民者咸知所劝可汤中右文殿撰湖北运副朕惟今上流非复曩日疆埸多故郡邑凋残科调繁兴田里愁叹前数遣使未闻获五善以报者于是烦吾近臣一行焉尔在朕左右清苦端介嘉言盈耳谏书满箧立螭无㡬何抗章勇退留之不可礼楽华遣论撰隆名叱驭而前风稜竦动吏贪浊者汰斥之民荡析者安集之某赋重当弛某粮乏当储小者立行大者驿闻重湖虽逺如在畿内矣昔仁祖命臣修漕河北寕考命臣徳秀漕江左皆扵鞭筭之服时有嚢封之献朕方法両朝之故事尔其慕二贤之遗风可史嵩之守金紫光禄大夫求国公致仕朕守位以仁退人以礼大夫致君事虽未及于希年师尹具民瞻务曲全其晚节矧预陈于悃愊俾遂挂于衣冠具官某乆厯邉陲寖升廊庙始犹沽誉欲招徕名胜之流及既盗权专唿吸隂邪之党内擅朝而震主外挟虏以要君仇公论而失士心倍榷法而歛民怨变遭陟岵礼缺戴星致清议之交讥咎墨缞之非古我闻在昔求忠臣于孝子之门人谓斯何岂天下有无父之国起庐之命幸而中寝行道之言有不忍闻靡俟终䘮遽先请老自恃身谋之周宻安知衆口之沸腾或昌言欲壊延龄之麻或力执不下卢杞之诏宇宙虽广有粟得而食诸霜露既濡啜泣何嗟及矣其聴还扵官政以扶植扵纲常噫罪臣犹知之卿勿废省循之义退天之道也朕楽闻止足之言庻盖前愆亦保终吉淳祐丙午孟冬朔日予为少蓬当转对妄论国本事越四日上亲享景灵宫予立卿监班既退有诏皇姪孟启除贵州刺史同日擢台谏侍从十有三人予忝时暂兼权中书舍人之命姓名在御笔之末再辞免不允翌日得省札俾行上三房予力以上三房逊赵汝腾侍郎又不允自见㳺丞相白之公曰上欲併下三房委公某力开陈已为公免三房矣又可辞乎十三日始赴后省供职制诰案吏人以三䑓谏词头来经夕以草授之俄九从槖皆来促纶言至十八日皆卑前所积下词头尚多予日困应酬每夕輙草一制至腊月二十四日去国在职七十余日所草外制七十道而止外史嵩之致仕制方誊藁付吏适以台评去国然旧藁诸公见多之者不忍焚弃姑存于编末洪焘权户部侍郎兼知临安府元祐以李常爲户部谓其儒家者流至和以王素领开封亦以名臣之子孰膺兹选朕得其人其官某承严考之嫡传接诸老之绪论酥酪相济埙箎迭吹发其精华于斯文遂爲宗匠用其土苴于当卋亦号吏师陈臬事则七聚见思剖守符则三辅䝉福发摘如神而耻渊鱼之察劳费甚简又收流马之功由苏而抗升漕爲尹朕以货泉殚竭待地官而阜通民物浩穣頼天府之弹压举此二者属之全材妙手之斵自然成风良庖之刀若发新刃人且观政卿毋惮烦噫周典六官之分尤先于掌教商邑四方之极必有以表民兹惟尔能奚俟予训可与訔右文殿撰两浙运副分十道置使唐朝则然合両路建台㡬漕而已自昔常难于称职乃今尤急于择才尔羙秀而文果艺以逹朝之典章素习民之情伪尽知牧人有召杜之称居多遗爱縂赋无孔桑之谤自不乏兴朕遴选京畿按察之司尔方居省闼弥纶之任帷月之聨虽峻观风之寄不䡖属者科调繁兴戒饬数下化更而饕墨自若岁豊而愁叹本销乃升论选之清班就俾将明扵隆指噫使臣周度不待歌皇华而送之先正格言宜深念民力之竭矣毋替朕命式观尔能可谢坣寳章侍制提举佑神观仍奉朝请懐㑹稽之章甫出临于颛阃候西清之对俄入侍于燕朝时乃异恩夐无前比具官某秀钟台岭杰出相门有映雪聚萤之勤见闻甚博无水流㳺龙之侈儒雅自将簮笏萃于一门麾节偏于数路惟今东浙视昔南阳以肺腑臣为股肱任乍闻謡诵懽迎郭伋之来遽下玺书俾奉吾邱之计祠饩示均于劳佚槖班加宠于亲贤释簿书堆案之烦遂诗礼过庭之楽噫镜湖一曲越人莫得而借留奎阁四松汉制不轻于还表益殚忠荩嗣有褒嘉可谢集撰提举佑神观仍奉朝请朕惟前代用人不问疏戚惟其才而已故野王立踵太守亮翼迭居方岳皆以事业自着见尔典刑先相国之嫡传才学士大夫之妙选凢牧数郡皆有可纪自移台秀用未尽材而议者犹谓戚畹当事任非祖宗家法朕上监成宪下采公论其以隆名真祠易汝郡国家于尔兄弟可谓厚矣可谢塈右文殿撰提举佑神观士大夫弟兄同时位望通显者南渡以来盖亦有数求之左戚尤难其人吴氏惟琚翰墨风流如晋宋间人瓌珽差不及矣尔与二昆珠聨玉映有隹公子之誉出而奉使典州所至称治材臣能吏退立下风朕方欲起而用之或言祖宗不责戚畹以吏事肆命尔通班秘殿均佚殊廷有拥笏击鲜之娯无廻车叱驭之叹帷忠惟孝可保令名可张渊㣲起居郎兼右庻子昔我仁祖尤号多士之朝时则臣㐮实执左史之笔兹序升于魁彦庻企及于前修尔识造几深辞兼体要董生奉对异乎计功利之言陆贽奏篇粹然本仁义之谏属逄改纪亟命予环嘉季子之耒归擢遂良而记注何止重螭㘭之选又俾陪鹤禁之㳺入则启沃君心出则辅导储徳虽郎与舍人唯阿之间然班亚法从位置甚高噫天子无戏言朕益谨宫庭之颦笑春秋书大事尔宜公笔削之权衡可徐经孙起居郎兼给事兼谕徳仕至卿列已班麟寺之高华古重史官无过螭㘭之清切出于亲擢异乎序迁尔介而能通仁而有勇顷自豸冠而出画乆分虎节而入闽臣甫丹心去犹恋阙遂良白髪脱乃还朝朕毎于实践而观人不以虚名而取士使之司宗金掌批勅银台伟衣冠而从㳺既造耆英之列结丝絇而夹立政湏名胜之流叠三命之宠褒极一时之歆羡噫孔氏笔如棠之事卿素讲明史佚书剪桐之言朕当戒谨有光汗简无愧训辞可承议郎告院翁宦转一官吾甚患士大夫清谈多实用少尔顷以才选使之行邉西䕫崃北㐮樊往返万里能圗其险要条其便利来上何爱一秩不以旌劳可新知常州呉叔告改知严州我朝尤重进士前三人苏洵有言不及十年未有不为両制者朕乙未策士于廷尔褎然为举首入馆有士誉典州得民和再以郎召有毁鬲者留滞周南且二十载安于义命所飬益厚朕闻而嘉之桐江为今辅郡视汉扶风朝报政夕选表盖将引卿以自近矣可张胜授拱卫大夫州团练使武卫大将军知汉阳军去秋徃淛越天堑南吠吾大臣以身徇国家之急亲履行阵冒矢石大小百戦然后武昌之围觧可谓有大勲劳矣及幕府上功乃推而不有曰将士之力具官某奋于行间禀受方略且戦且守汔全金汤戎团郡绂朕犹以为薄也横行穹秩併为尔宠其对扬于恩渥益奋励于功名可洪勲集撰知建寕府朕尤重藩宣申严更迭士风躁竞所以奨恬退之人吏习饕残所以调亷平之守挽留莫遂临遣甚荣具官某早推当家之凤毛晚执斯文之牛耳凢言议风㫖皆隽伟光明行世词章寓在北门之播告囘天力量见诸西省之封还方登要路之津忽勇急流之退惟建安之臣屏实孝庙之𥘉潜其生齿若富庻而实贫其习俗若悍强而服义必选择晋阳之令稍寛茧丝必拊循渤海之民尽觧刀剑靡待卜须春之日已先腾来暮之謡噫劳侍从厌承明朕重违严助之志在江湖存魏阙尔寕无子牟之心少待频川之褒即奉甘泉之计可赵夫特授文林郎世之为富者率幸岁歉闭粜以自豊殖视乡隣损瘠终不肯拔一毛不仁甚矣尔未第时乃能倾囷赈荒费家赀至万余緍郡上其事于使者使者以上于朝尔虽已策名而仕前赏其可格而不下㢤姑进一级以劝强于爲善者可任䣊追叙朝奉郎致仕湖广经总制之额惟颖于畨禺南倅者尤重至虚席絫岁无敢就者尔坐殿黜以死非其罪也其孤讼冤恻然悯之追复一阶泽尚及予尔可以无憾矣可谢奕焘将作监朕选牧守之行能髙者爲尚书郎又选尚书郎之资望深者爲寺监之长昔人详试之义也尔生相阀而无贵介之习聨戚畹而有谦毖之行出典名城以治辨闻入主剧曹以心计称朕惟职事简而班序峻者莫大匠若也肆以命汝益进徳益养望等而上之嗣有明陟可胡弌之工部贠外郎顷用事者専引浮薄新进布满在列语所谓先进书所谓耆徳不山栖则巷䖏躁竞之风成恬退之俗壊朕甚厌之尔当世宿儒前由着廷出守留滞周南乆之召还木天色夷气和擢寘郎省扵是冯唐白首矣非曰爲尔光宠亦使天下知朝有老成之士可后村先生大全集卷之六十一后村先生大全集后村先生大全集卷第六十二后村先生大全集卷之六十二外制魏洪大宗丞我朝以帝室近属司宗以庶姓爲属亲贤并用古之道也尔曽王父爲阜陵贤相尔考爲朕法从而冲澹有誉谦益无躁心朕使介弟典宗祏之事命汝佐之歩武寝高矣由三丞而应列宿者顶背相望其少需之可赵与户部员外郎右曹辖在京局务稍广郎有荐举之柄足以奔走其僚非才而贤不在兹选尔明而不流于刻严而能济以寛异时宰霅川牧星渚皆有遗爱非如世吏以击断发摘爲能而已前命汝以季丞刑郎盖重民命兹列汝于地官之属又将寛民力焉尔其懋哉可呉坚着作郎兼礼郎尚书兼太子舍人朕患士大夫于进务入风俗澜倒稍进擢恬靖自守刚介难合者以挽回之尔立身有本末在朝无附丽其畴昔传授于师友讲明于翁壻者精且详矣顷列宰士寕勇于一去终不肯少贬以濡柄臣之洙朕闻而嘉之着定专日厯笔削仪曹典尚书牋奏于储宫𥘉建从吾儿游者尤极天下之选叠是三组以命汝庻以劝安义命薄荣利之人可戴良齐太常簿国家于稽古礼文之事无愧前代凡有力于颂台者皆名流也尔老于文学有穷经析理之楽恬于荣利有难进易退之操奉常华选无以易汝庶几昔人召鲁生制礼之意可项公泽将作监丞朕惜百金之费大匠僃官而已未始有营缮也尔行能素高华实相副汉人所谓儒而通世务者丞于雉监姑养资望然考工记列于六典班氏述汉枢机品式虽工技亦不废尔职虽简往其钦哉毋若晋人以清谈废务可林拾宗正簿近士学士大夫同流以媒进枉已以布福滔滔皆是至于独立以决去直道以触祸则吾未见其人焉尔前在学馆言论风旨离合去就之际皆可暴之当世朕旣拔去凶邦曩之流落迁徙者以次进擢汝久而后至色无愠喜瑶编大典得以笔削事简职清其益充养汝之浩然者以俟予用可提辖文思院赵希㐾转一官朕定计建储溥率同庆端蓍练日镂玉为册其事重矣在汉黄龙五凤间工技咸精非吏称其职而然欤尔于册寳咄嗟而辨其进一秩以旌尔劳可曹元发国子博士国家以数路取人惟馆与学非名流雅士不得而问津焉尔之一门其特起者为世儒宗其继出者亦多士之望尔尤老于文学恬于进取使教胄子涂辙清矣自汉置博士员至唐犹未甚重虽韩愈亦有冗不见治之叹我朝则不然繇学有擢紧官者相望尔其勉旃可郎伋翁宧为讲回易视舶司嵗解捌倍各转一官宿师于边数十年矣国胡以至昔元嘉末拓抜犯塞上自王公下至僧道莫不借贷以佐军费朕寕贫国而不忍加赋于民稍收遣利之在官吏啇贾者亦不可已之势也尔伋尔宦长于心计小加检抳较之互市岁入数倍各进一秩以劝服劳于王事者可储攑太学博士朕嵩尚教育旣擢鉅人长徳为长贰凢有列于成均者亦皆极一时之选尔由舍法甲科进视美官劵内物耳然为人师难羣天下士而立之师为尤难子谓门人我学不厌教不倦夫不厌则味之益深不倦则叩之不竭言足乎已而后淑诸人也此尔素所讲明者坐进此道嗣有明陟可叶彦昞叙复朝奉大夫朞叙法也赦叙恩也汝干道名相诸孙尝立朝典郡前遭薄责朞有半矣法宜叙又经禋霈恩宜叙还汝旧氊其益磨砺淬濯以俟器使可李丑父太傅寺丞前日柄臣懵于士之贤否专以与我善者为善人于是有阘冗而尊显凢庸而奋兴者尔以旧掌故学官召未一再迁又落落不合而去然端靖之操粹雅之文当世固有公论仇怨不能易也朝廷设清望官以待名士姑以外府丞起家耳其阳休山立以俟之可陈尧道太府丞朕临御久閲士多毎于进退去就之际观人焉尔以高科誉士有列于朝当一相独运炙手可热独蹇裳而去之论久而定凢前日留滞周南考槃涧阿者皆弹冠而起尔亦丞外府矣益励志操继有褒擢可马光国武学论朕并用文武聚其英材而乐育之盖师氏之选尤遴尔蚤㳺六馆通经矣尝客二阃知兵矣往佐而长训廸右庠安知诸生间无郭汾阳者出焉可洪勲依前集撰福建运副一麾出镇方期膏泽之下民七聚建台妙选福星而问俗部封不改事任益雄具官某高简而端凝清通而亮直议论据依名节可耸动于一时文章散落毫芒已昭回于万物入从出藩之甚宠过家上冢而未行廼辍郡符往将使指全闽所部繋命于塩饕者置别歴而私其赢刻者増撮买而穷其力亭灶贫而民有怨气琴堂空而邑无长官胶絃通变其谁欤弄印无易于卿者在庆厯际选抡首及于蔡襄及干道间临遣有如于芮烨皆清劲有风力之老非锲薄折秋毫之人勉企前修益光前业可陈合着作佐郎士在朝犹玉韫山珠濳渊草木为之辉润其去也则黯然无光尔为诸生已有盛名既擢上第学益老文益工德益进太史氏南宫舍人非尔其谁宜为顾使之卷懐而去士林惜之朕亦有久不见生之叹昔季子来归经为鲁喜两生莫致史为汉惜擢尔于承明着作之廷庻几古人烝髦士进英俊之意可考功郎兼权右师雷宜中为前知建昌军新筑凤山城特授朝散郎盱城后枕高阜有警㓂必下瞰尔当狂猘南吠之际先事豫防别筑凤山城蔽遮其傍絫趾以石甃外以甎方五百丈高余二丈阔一丈五尺縻楮二十万有畸米一千五百斛自以苦节之力为之不科降不烦扰难也为将士论功自不言劳尤难也噫今之牧守盖有恃陋而不戒亦有委之而去进尔一秩以为守城郭封疆者之法可何梦然右谏议大夫惟辟作福威既首惩于四罪有臣同心徳其遂长于七人乃出新纶以褒直节具官某有孟氏敬王之学有河汾尊主之心当去相之登庸援私人而布满衆竞由于捷径独屹立于頺波察其忠忱付以风宪入告猷于后出不漏上前之言见无礼于君凛乎奋仁者之勇但见拔凶邪之易孰云去朋党之难厥介朝有纪纲边无氛祲鸣阳之凤虽集伺夜之狐实繁欲新局之坚凝冠上坡之峻紧噫虚懐楽听朕不待辛毘之引𥚑阙政必规尔益慕仲山之𥙷衮方将鉅用尚克钦承可孙附凤殿中侍御史入阁而伏青蒲增重七人之列对伏而奉白简进提三院之纲眷注益深丰稜罙峻具官某闻曽子之大勇养孟轲之至刚给札之所条陈然藜之所记览正观学士孰不艳荣庆厯谏官朕所拔擢老姦宿赃之窟穴一扫君子小人之界限甚严虽驺虞鸑鷟杂沓而来然训狐黠鼠窥伺者衆必鉏去凶邪之党必追还名胜之流乃超拜于台端以力扶于国是噫敬黯而淮南惮昔官止于拾遗有勉而唐朝尊今任雄于执法尚殚辰告益凛霜威可王爚权礼部尚书汉兴一代之仪儒生毕至晋命六卿之长民誉为先畴咨法从之贤特振秩宗之拜具官某制行朱丝絃之直律身玉界尺之严当群贤翕集之时仪于禁路及诸老凋零之后存者灵光岁晚来归风节尤劲踰年典选壹意首公抑扬心若于持衡发摘胆寒于刻木惟文昌台斗莫如大宗伯之尊以长储僚下行小冢宰之事自匪逹才而成徳曷兼数器于一身噫夙夜寅清卿素卑于绵蕝日月献纳朕方听于履声益励猷为对扬休宠赵崇权户待兼检正侍从论思献䌷乃雅望所宜居财货本乏源流岂俗儒之能任爰登时彦以贰地官具官某琨玉秋霜之严氷壶寒露之洁古有高阳才子可以差屑或问近世名卿葢其称首出则郡国视为师表入则省闼赖其弥纶勤劳百为壮老一节朕惟元祐遴版曺之选卑诸儒学之臣𥙿陵置检正之官列之都曺之上孰于此多多而益辨必其才绰绰而有余除书既盼衆志咸惬噫大农之用不足尔其画笏以筭鞭中书之务未清尔则提纲而振顿勉殚忠力对宠越光可杨公几为宣司结局循两资吾大臣董师荆蜀士之从者如云然有王命非板授者十九人而已尔一选人而预于十九人之数以才选也策勲饮至宜有旌异可沿江制置大使马光祖为安庆府移治筑城任责助费特转光禄大夫经始不日而成阃帅干方之畧有功见知则説公朝励世之规眷言籓屏之贤能设金汤之险肆盼宠数式奖勋庸具官某挺文武之全才庸安危之重寄当铁骑之倐㳺魂而至佩玉麟分方靣之忧樽爼折冲屹若蔽遮扵近甸楼船下瀬隠然掎角于上流迨边祲之肃清赞庙谟之恢拓自舒移治有郡虚名至烦行府之亲临决就宜城而改筑难与虑始昔嗟作合之莫成知无不为今有制垣之任责二纪之荆榛蔽野一朝之雉堞连云涤灊皖之氛埃生蕲黄之气势俾图来上宵旰顿寛其叠进于穹阶以显旌于殊绩噫长江号天堑卿其䕶腹背之风寒圣人有金城朕方赖股肱之忠力益闳规画以副眷懐可谢垕敷文阁添差浙西安抚司参议自晋以来江左华宗惟谢氏尤盛今尔一门亦然丞相犹文靖也亚保则封胡竭末也尔弟兄竞爽与灵运惠连相颉颃矧絫倅名州郎濳省户资望髙矣议舍事简奎阁班清而尤便于循陔侍膝尔其钦承益肩忠孝可呉洁知泉州温陵为闽巨屏旧称富州近岁稍趋凋敝或谓非兼舶不可为朕犹记臣徳秀出牧者再未尝兼舶而郡何尝不可为哉属弄印久之未得其人子曰如有所誉其有所试尔修于家为美子立于朝为吉士施于郡国为良吏有其誉美尝倅是州以治办闻又见诸已试矣廼辍戎监往布寛条今言郡难者有四民夷杂居也贵豪盘错也财粟弹竭也珠犀点涴也朕谓民夷杂居惟仁可以得衆贵豪盘错惟公可以服人财粟殚竭惟俭可以足用珠犀点涴惟清可以范俗此皆尔所习知而素讲者勉之哉最声逹于朕听将下玺书召尔矣可方逢辰知嘉兴府嘉禾郡北古扶风今乐土也仕者争欲得之不选于贵介而选于书生不属之凡品而属之魁彦可以见朕志矣尔昔奉对剀切鲠亮有九成十朋之风朕念久不见生方将前席而问倐来忽去帐然惜之起家二千石虽小迟次然凝香之地去天尺五其视自汉廷而江都自江都而胶西者异矣予渴高论尔无遐心可程象祖大府丞本朝名家惟韩吕氏多佳子弟岂非孟子所谓有贤父兄而然欤尔吾大臣子方其在家庭也醇谨未尝口外事及其有列于朝也靖共不妄发一语盎然和粹退然谦挹可以大受逺到者擢丞外府方进进而未已勉之哉可内侍省押班主管庄文太子府黄颀为思止上遗表除遥郡承宣使朝家留后之余除靡容躐进藩邸服劳之乆亦许序迁具官某勤恪在公温恭好礼览宗英之遗奏怆然而悲念宫者之旧人存者甚少卑以貂珰之异数亚于旄节之一阶祗服宠私益绥祉福可王镕福建提刑近岁部使者以盖覆黤黮不按发为寛大民怨满腹吏饕磨牙在在皆然朕临朝太息既下元日之诏丁寕告戒又擢廷臣之有风力者出持外宪尔方以至公佐铨衡高才秉火笔朕忧七聚卿勉一行所至访民利病而罢行之察吏臧否而劝惩之其尤贪刻无状者以元日之诏从事使囹圄无冤滞田里销愁叹则无愧扵皇华之遣矣可魏克愚浙东提刑自汉人有南阳洛阳不可问之语后遂以为口实浙水东去天尺五朕之𥘉潜也既为之选廉平守帅又擢近臣知徳意志虑者出将使指所以惠越人者至矣尔以名臣子为尚书郎有清通之誉其为朕往建臬台昔臣光相元祐以十科取士惟监司必举聪明公正者夫聪明则愁叹之民吐气公正则饕残之吏革面以敬谳狱则可长我王国以理决讼虽帝乡近亲岂有不可问者乎钦哉毋忽朕命可陈淳伯史舘检閲述作其难事乎昔者孔氏言夏殷之礼叹其文献之不足杜预序左氏传称其广记而僃言然则与其文献之不足不若广且僃者之犹有考也朕方集诸儒于渠观相与勒成一代鉅典尔以才学选与闻笔削之事瀛洲十八学士之一也益勤脩纂继有褒擢可陈蒙太社令二令列于奉常清选也尔名父子文献典刑于是乎在异于由贵介而进者矣益养资望以俟简拔可陈铸太府少兼右司昔人以仕至九卿为荣非敡厯深而资望髙者不在兹选尔以才名取世科以清脩传家法外为监牧有遗爱内为尚书郎公府掾有誉汉人所谓家之珍寳国之英隽者也其以外府卿少兼综省闼之事吾大臣欲凝庶绩尔宜惜于分隂吾大臣欲集衆思尔无嫌于十反祗若予训遹观厥成可陆鹏升国録朕闻一士之佳必致之于朝尔在江乡有隽声佐台幕有贤誉身端而行治学广而闻多可以立诸生而诲之矣华途在前靖共以俟可雷宜中右司朕所与共图回天下者一相也二三执政也相执致所与共谋议者宰士也其任至要而其选甚艰尔声价定于觧褐之先气质见于举幡之际立朝有本末画幕有筹策専城有治理效含香郎舍而四选清叠组都曹而庶务理兹命尔为真右闼以将明其是否而陪辅其遗忘夫谢安王导之事业吾大臣以身任之矣至于州平㓜宰之忠益将无望于公等乎可赵必普检详方今甲兵之问日至庙堂二三大臣汲汲图修攘之政于太尉椽之选尤遴尔以塲屋誉士淮海俊人阅事多宣力乆其郎戎部也军中以武功拜勇爵者多不可算尔精明足以简稽其赞枢廷也边头以警奏烦科琐者立而俟报尔强明足以应接可谓通世务逹国体之儒矣朕惟光尧南渡鼎浚当国如臣子羽臣庶皆以西府佐属立大功名尔旣为眞益自奋励可直笔尚字朱妙妙知尚书内省事安康郡夫人赐名从洁朕嘉彤管之洁久宣力于尚方钖脂田之封俾提纲于广内非由倖进盖以次升具位某号邦媛之贤冠女史之列七诫咸备若曹大家所书八法尤工得衞夫人之诀赐之汤沐被以筓珈予非私嫔御之恩壹遵典故尔旣综掖庭之事益罄忠勤可知襄阳府京西安抚副使程大元为连年守边遣援特授中衞大夫敌三所忾旣成夹击之功振旅而还何爱横行之扶爰朌书赞以奖战功具官某懐许国之忠号冠军之勇方重围未解有裹鎗饮血之危仍倍道疾驰得被髪缨冠之义迨此盪平之后村之牧御之权新渥虽醲前劳未録噫朕妙选扞城之彦允赖折冲尔虽无撃柱之言岂容吝赏勲阶益峻阃钺有光可知襄阳府程大元转三官于遥郡上转行陞和州防御使付边阃之中权方资牧御亚廉车之一等昭示宠褒具官某资本沉雄志多慷慨虏渉吾地烦衮纛之亲行尔当是时建鼓旂而傍譟合群帅多助之力成上流万全之功㐮樊之境晏然无虞荆楚之士从者甚衆久宣劳扵絶塞兹进爵扵公朝班序寝穹事权加重匈奴不侵上郡良由素着于威名丞相数言将军其勉未为之能业可编修官马廷鸾乞以沂邸讲堂彻章转奉议郎囬赠本生父灼承事郎传曰非此其身在其子孙尔孝友脩于家廷行谊着于州里虽老死布衣然廷鸾为国脩士拜疏自言乞以邸讲以一阶囬貤朕于廷臣荣亲之请皆可其奏况廷鸾二父本同胞乎其以京秩告尔墓可奉议郎添差通判袁州卲忱为宣司结局特转一官从丞相援蜀荆者皆有劳于国尔以学省名流与焉聨镳而来题舆而去固已高矣然幕府上功则有不可得而揜者其申前诏俾进一阶可陈淳祖李丑父祕书郎馆阁极天下清选自前世有道家蓬莱山瀛州之拟然识竒字者乃贻汉儒之嘲奉帝邱之对者未免为正观学士之累岂非储材之地以节守不以词艺以器识不以辨博欤尔淳祖尔丑父皆老于文学恬于仕进皆尝出为羣守相昔避弋而继去今览辉而俱下置之风日不到之处朕一日而得两行祕书不亦石渠东观之佳话欤朝夕急材尔益养望可范纯父军器监簿由邑㝡擢院辖由院辖擢紧官干淳家法则然而宰剧邑丞大郡无留滞之叹有廉直之声亦既寘之周行矣顾莞榷非清流所宜居使之簿正戎监益养资望将以为紧官之储也其佩玉徐行以俟新渥可范纯父监察御史指侫触邪孰可进居于六察澄源端本莫如先正于一台畴兹鹓序之英超拜豸冠之峻尔中而不倚直或惟清抱武夷精舍之遗编渐者逺矣弹单父琴台之古调去犹思之抜自郡丞列于髦士朕惟干淳盛际风宪紧官固妙选于宸衷鲜不繇于邑㝡今䕫龙之武虽接牛李之明实繁必也寝淮南之谋使寒心而䘮胆譬之去河北之贼尽壊植而散郡其罄尔之昌言以副予之亲擢噫忠臣有五义耸观谏草之条陈王人求多闻更赖细旃之启沃可陆合着作郎兼侍左郎官馆职儒臣之高选着郎又馆职之高选史笔属焉非若校雠是正矻矻于萤雪间而已尔奏赋明光第一盛名海内寡二国人曰贤而不为彼相所知居中不容于中补外复不容于外其不苟合如此朕旣取妬贤嫉能者投卑有北则前日难进易退者其可尚留滞周南哉莫清于承明之廷莫要于铨衡之任命尔叠组使学士大夫曰是良史也选人曰是佳吏部郎也岂不为本朝之重乎可御前都统制苏刘义特转十官得㫖将六官作三官于右武大夫上转行亲卫大夫三官作一官转行遥郡防御使余一官给据特授亲卫大夫州防御使左卫大将军池州驻札御前诸军都统制赏必功宜首及轩昂赴敌之士时方多事焉可无奔走御侮之臣廼进崇阶以褒殊绩具官某古山西之氏族今江表之英雄传一编书与孙吴之意合学万人敌笑荆聂之术疎下襄樊之精甲如建瓴援鄂之危城于累卵虽禀大臣之妙算亦资群师之恊心位亚亷车秩超横列执干戈以卫尔旣宣劳听鼙鼓而思朕方注意益恢宏畧庻答降知可阮思聪援蜀之功赏未酬劳鄂渚水陆戦御获捷非一特转十官授州防御使左衞大将军知黄州予奔走御侮赖其张耀于国威赏轻重眂功将以激昂于士气廼超武爵以奖戦功具官某沈鸷善谋枭雄徤鬪桀石贾余余勇旃裘曕落而失惊执殳为王前驱白刀身轻而可蹈惟锋而巴崃枕奠返斾而汉江镜清佩専城之左符亚亷车之一等威稜逺憺有汉家飞将之名位望寝崇加卿子冠军之号其祇新渥益勉壮图可印应飞权户侍淮东縂领兼知镇江府地官于六典之中实司民版王人在诸矦之上尽总赋舆自匪通儒孰当隆委具官某长材足以应万变图机足以语九流盖尝览凤徳而来不果峩豸冠而去间关湖峤绵歴节旄属者汉水锋交武昌围合彼畔离官次偷生包委郡之羞此激励军民效死待援师之至始坚壁而不动终与城而俱全赏未酬劳时方多故以言乎民力则弓已张而莫弛以言乎军费则灶无减而有增擢之簪笔持槖之联课以画笏筭鞭之效尔之责也国其庻乎噫太仓之粟相因方有资于主计北府之酒可饮矧兼绾于守符益殚忠勤以究勋业可印应飞权户部侍郎致仕舍爵策勋甫班持槖负兹有疾遽请垂车曾未究于惟图怅莫违于雅志具官某襟期磊落机鉴清明羽扇一挥首却㳺魂之暴虏云梯百计卒全絫朗之危城盖儒生之知兵杂武夫而夺气旣清边祲趣上禁涂昔且守且攻有血衣之尚在今将安将楽胡美疢之未瘳念素非避事之人遂勉徇辞荣之意噫领客后村先生大全集卷之六十二后村先生大全集后村先生大全集卷第六十三后村先生大全集卷之六十三外制汤汉依前华文阁知寕国府以㨗径窘步为常以急流勇退为恠以计功谋利为巧以正义明道为拙士大夫通患也尔为多士所宗在名流之目立朝有节守牧民有惠爱刺部有风力然拜表即储寀则力辞使之漕全闽则又辞昔纪瞻趋召而逡廵孔劝于利与禄若退怯朕髙其风而贤之奎阁价藩始遂雅懐嗟夫乆不见生乃朕之𥘉意予岂舍王亦尔之素心也岂必真为宛陵之行㢤可汤中特授焕章阁侍制致仕不见生之乆每勤侧席之思致为臣而㱕忽覧垂车之奏念沉疴之㡬殆谅高兴之莫囘具官某嘿而知言澹然寡欲之有百篇敬舆之谏退无只字子公之书三揖一辞衆客方酣而先去十年五召六丁力尽而莫前访童子之钓游上先人之邱墓厯考平生之高致庶几近世之全人属者胶瑟载调蒲轮四出始云贡禹尚可弹冠寕谓遂良遽求还笏其可神武门之请俾㝷耆英社之盟噫东首拖绅未替孤忠之忧国西清候对宜超二等以旌贤祇服丝纶益亲汤液可杜濬大理丞朕贵平进而贱躁求先实践而后虚誉其取人也率以是爲权度尔宰相子脩洁冲澹繇筮仕以至登几犹是选人𥘉阶曰父命也昔有臣栻今尔亦然朕法孝皇待栻故事前命汝通闺籍兹擢尔丞廷尉庻几平进实践之士闻而兴起尔其努力以前修自勉可赵希梾大理丞异时寺评不厯民事而速化者相望近必试之民社所以老其材也尔出宰溪邑有治办声廷尉之属丞尤高选尔材固优为之然昔之为司士者曰淑问曰审克不以深文巧鍜为能也尔其钦㢤以副朕谨刑之意可家坤翁赵若璹农丞太仓非有红腐之粟而连营待哺者衆百谷之纳不足以供尾闾之泄吾为是廪也夫积贮天下之大命岂细事㢤尔坤翁博雅有家学尔若璹强敏有吏能俾丞农扈往佐而长商食货之源流求蠧弊之窟穴而变通之若曰吾所职者出纳之吝则非予擢材之意可李壎籍田令国家虽以门阀取人然非象贤而济羙者不轻用尔淳熙参与之孙乔木故家也擢寘周行不专为恩诗不云乎毋忝尔祖在尔勉之而已可谢奕信军器丞自汉魏以后率以门阀用人或者至有世胄蹑高位之叹然舜之所举非髙阳之才子乎䕫之所教非当时之胄子乎其来乆矣尔槐庭之闻椒涂之郡从朝蹟民庸固已详试又尝簿正二监益练习于其事矣方今国家闲暇除戎噐戒不虞惟此时为然丞位亚于长贰徃其钦㢤以观尔材可赵与属军噐簿国朝麟宗近属皆生长富贵不出宫邸自熙豊始有厯中外任使者至炎绍而后则名公卿辈出与庻姓相颉颃而反过之矣尔安僖诸孙寘之周行一以擢材一以睦族诗不云乎岂无他人不如同姓惟忠惟孝尔其勉旃可陈协刑部郎官兼史馆校勘吾甚重郎选以待牧守之行能髙士大夫之资考深者尔顷以脩名雅操内厯博士议郎太史氏尚书郎之任外膺二千石之寄寝通显矣属者悞相憸人其好悪取舎与天下相反汚其尘而濡其洙者滔滔皆是尔于此时独卷而懐之可谓贤已朕既汛扫朝廷尔复羽仪省户然为秋卿之属谓之剧曹可矣未清也秉史官之笔谓之清选可矣未要也尔益奋励以俟朕之位置可汪立信左曹郎官朕覧皇华之诗见右者使臣皆驰驱咨诹有获五善以告者今部使者则不然端坐未尝濡辔也深居未甞褰帷也自临遣以至代去曽一善之未闻而况五乎尔端悫平实出使江表闭斋阁之时少而行道途之日多所部某赋重某吏饕不闻则已闻必驿奏合于驰驱咨诹之义矣郎选所以待监牧之着声绩者而地官之属又剧曹也尔其束装趣造于朝虽江乡惜福星之移然省户増列宿之重可胡太初军噐监昔周汉二宣皆号中兴之主然诗人徒美其车械之修偹史臣亦称其工技之咸精矧在今日除戎噐戒不虞岂非所谓急政要务乎尔早负才望徧厯中外临郡国则昔之召杜在台阁则今之常扬乆矣为郎冠于列宿晋长戎监兼秉史笔所以飬尔之望而为吾近臣之储也尔其帅属勤职使朝廷之上有文事武偹若诗人史臣之所以称羙周汉者则予汝嘉可洪夀磨勘转朝散大夫汉第从臣莫高于両禁周计郡吏必待于三年爰钖賛书俾陞华秩具官某辨智而闳逹敏惠而恭寛讽议朝廷盖严安徐楽之比弹压凉辇有张敞王尊之风然考课自昔之通行虽贵近亦由于序进在朝夕论思之列尔益坚事国之忠以日月积絫为功朕深愧待贤之意倚须奏㝡将又陟明可殿前指挥使左右班包秀等授修武郎尔服勤禁卫积閲岁时乃序情而闵劳俾参选而入仕可季镛直秘阁知绍兴府在汉髙光之世以豊沛爲汤沐邑以南阳爲帝乡其来尚矣㑹稽郡亦朕之豊沛南阳也属者融风爲沴民露居者十室而九枚卜廷臣孰堪爲朕一行者尔悃幅无华恬靖有守所至惓惓于教化之意而亹亹于事功之实不以钩距爲明击断爲严而计其功効有材臣能吏所不能及者擢由支郡就殿价藩尔其登进父老循行阡陌荡析者安辑之困乏者振徳之愁叹者拊柔之使浙水东也七郡之人皆曰朕为𥘉潜之地得贤师师如此公卿有阙舍尔其谁可杨瑱农少兼左司农正宰士皆古官也至汉为大司农为长史为司直以名儒萧望之郑康成辈为之惟尔严考乃朕旧学有懐其人凛然如生尔象贤志美科目自奋居中𥙷外望实深重儒而不迂吏而不俗朕尤遴列卿都曺之选尔庻㡬望之康成之贤使中书之务清太仓之粟腐则尔为称职朕为知人矣可饶应龙诸王宫教汉命贾生傅长沙梁董生相江都胶西若重宗藩而实疎儒者我朝家法则异于是宫邸皆聚辇下择名士而辅导焉尔脩洁玉立身端而行治朕为介弟择友往㢤汝谐异于汉之所以待贾董者可刘良贵太府丞自体用之学不明士大夫高虚者不省马曹琐屑者或执牙筹雅俗判为二致朕甚患之尔诣理而不流清谈迈徃而俯同群碎固甞进于朝而与闻省闼之事矣外府丞未免究于用朕方以事功试汝可刘良贵宗正丞兼金部郎官三丞惟瑶牒㝡清二十四司惟珍部尤剧朕环顾在廷得其人焉尔博洽可以専笔削精明可以烛姦欺优㳺共二既清且要必极铺张扬厉以成一代之鉅典必究本末源流以足大农之经费则尔爲有劳于国丞郎而上进退未已也可王得一太常博士刘歆欲列左氏于学官衆议不同歆移书惟太常博士之责岂非其时通称博士而未有师儒礼官之辨乎厥后隷泽宫者职教列颂䑓者典礼议谥其选高于师儒矣如独孤及桞伉或以文字行或以名节显朕察尔之贤寘之寅清之地尔其𢡟㢤罔俾及伉专羙于有唐可翁宦大府簿诎于前而伸于后非其身而在其孙非人力之所能为也天也惟尔王父以孤逺外官而抗御史威怒左官而死士论冤之嘉定更化诏雪前诬泽迎于尔所厯之官勇于趋事苟利于国知无不为乃今簿正外府骎骎华途矣尔其勤举职强为善诗不云乎毋忝尔祖可陆逵武博本朝故家陆氏爲盛自左丞以博学厚德吐金声于中朝至太史以髙文大册复玉振于江表不但教行于家其枝分而派别者多贤且才也尔羙秀而文玉立鸳行华宗典刑于是乎在序升博士岂直使诲诸生㢤馆殿尔家旧氊亦名流劵内物也其佩玉徐行以待可工部侍郎杨栋磨勘转中大夫自昔考课之法较铢不差虽吾论思之臣盈科而进兹陞华秩爰钖賛书具官某掲日贵名昻霄直节第从臣颂雄辞絶出于严徐从吾儿㳺耆德何慙于园绮乃若一阶之陟亦拘三载之常越格超资卿何心于进律积日絫月朕良愧于待贤可方登太学録自成周有升俊秀之法至孟氏有育英才之论惟兹廷臣孰堪是选尔科目之髙人物之胜擢诲诸生士论翕然曰国子监不寂寞矣先儒有言师道立则善人多汝其勉旃可大理卿包恢秘撰枢宻院都承㫖兼侍讲道徳安强之威俾賛筹于宥宻老成典刑之重宜开卷扵缉熙仍升论撰之华昭示眷知之宠具官某传先儒之絶学号近世之名卿凢平生着见于事功皆畴昔讲明于师友朕惟甲兵之问尚至于庙堂仁义之言欲闻扵旃厦盖询猷黄髪晚矣使渉笔丹书可乎其导㫖于枢庭且横经于帝幄近制序朝班压枉史遂列论思先贤谓君徳在筵尤资启沃谅惟耆隽奚俟训辞可秘书丞安刘太常簿戴良齐为思正上遗表各转一官朕简求名儒辅导近属尔刘尔良齐与焉每于説有所规益比覧宗老拖绅之奏深念旧府执经之僚遣言甚悲故典具在其迁华秩以奨前劳可邓垧司农卿古之人曰召彼故老曰询猷黄髪其未至也则卑辞焉其已至也则乞言焉尔重厚老成多厯事任今之耆夀俊也不能谐世卷懐退䖏乃今幡然为朕一出典刑醖借照映班列扈农非所以烦尔也朕将引以自近矣可陈尧道秘书郎百执事卋之士大夫皆可为惟入馆比之登瀛洲苟非其人视之有蓬莱弱水之隔尔以科第材学进而所以自贵重其身者如圭璧昔避矰弋而去今随弓旌而来可谓进退不失其正矣石渠东观以待天下名流益培资望向用未已可御带知安庆府刘雄飞浚筑了毕授濠州团练使设险以守者圣经之格言恃陋不戒者往事之明鍳乃攽醲赏以奨贤劳具官某往来三邉大小百戦顷从炎峤移守古舒禀行府之规抚新宜城之板干昔若筑道傍之舍三年不成今率先戏下之兵百堵皆作坐使茨棘化爲金汤其进秩于戎团仍就纡于郡绶四郊多垒卿益励其壮图万里长城朕方资于名将可赵景纬小着自赵藩刘宰而后朝家起隐之礼遂废非靳之也未见其人也尔有实践有高趣岩居川观遯而无闷楽而不改亦蕃宰之流矣聘召而至国人贵焉甫擢中秘书又进之佐太史氏待遇之礼厚于蕃宰尔其奋励以图副简求可谢奕焘华文阁知嘉兴府亲贤并用古之制也尔生相门而嗜学聨戚畹而好修可谓亲且贤矣嘉禾调守朕以尔昔典州有嘉绩今立朝有誉其寓直妫阁往佩二千石印绶勉之㢤布宣寛大培养根本使畿甸之民以安则壐书且下矣可谢奕中戎监兼勅令官戎监武偹属焉勅局民命系焉尔牧辅郡宜其民郎省户勤其官见于已试者如此夫修车偹器方今要务着律定令亦岂细事㢤惟贤且材为能共二非直以相阀戚家选也尔往钦㢤可文林郎赵时憺因潮州山前捕到贼首转儒林郎乃者盗出没潮之支邑调尉寨州兵又益以摧锋不能盪定尔能以计获其首恶薄进一级以旌尔劳可廸功郎靖安王簿陈和发因鞑侵掠殁于王事赠宣教郎与一子下州文学虏犯内地守吏委城闘士弃甲者多矣尔眇然邑佐毙于贼锋増秩泽予所以愧偷生失节者可皮龙荣参政用儒而国无敌乆増重于本朝得贤而基太平兹遂参于大政延登瓌望播告纶言具官某研㡬而极深任重而致逺进而启沃非尭舜之道不陈凡所建明皆稷契辈人之语周旋二府精白一心庙谟頼其同寅协恭舆论称其鉅人长徳乃序迁于丞弼以共起于治功国是宜坚定不宜动揺善类宜翕集不宜涣散必躬吐握以下士必公衡尺以擢材盖一客失羮能覆共食之鼎若先贤设喻欲平偏载之舟其责不亦重乎非卿谁与领此噫夫子必闻其政异诸人之求君陈入告斯猷曰尔后之徳谅惟哲辅奚待训辞沈炎同知兼参政有常立武乆翌賛于本兵无竞维人併延登而共政涣敡明命孚谂群工具官某贯日积忠昻霄劲节亲逄千载一时之运徧厯三院七人之官当群憸朋偃月之姦门庭如市独累疏数滔天之罪堂陛始尊圮族者殛于羽山埓国者失其金坞黯在廷而邦谋寝矣城伏合而武夫拜之洎秉事枢倐踰岁籥邉防属宥府既资筹筴之良政本在中书兼倚弥缝之助必长驾逺驭以疆理戎索必翕受敷施以奔走人材位望愈隆责任尤重噫大纲小纪卿宜计天下之安危内修外攘朕欲讨国人而申儆其思职业益励猷爲何梦然端明佥枢五材谁去兵方修攘之政一贤可制难宜居宥宻之司选于衆而得人扬于廷而出命具官某有猷有守至大至刚君子素位而行士惟孤立正人无待于助朕所独知擢于干官百辟之中寘诸三院七人之长明君臣之分而堂陛肃审忠邦之办而界限严积货者散金坞之藏方命者加羽渊之殛人悉若尔国嘉頼之朕惟敢谏犯颜贤百万师逺矣折冲御侮舍一二臣谁㢤爰登秉于事枢俾推行其抱负噫曰天下己安矣朕不忘危讨国人申儆之卿宜思职勉殚忠荩庸副简求可陈尧道监察御史朕收倒持旁落之权聿更大化择特立独行之士亲擢紧官兹得二贤俾分六察尔传素王絶笔之学标春官淡墨之题顷进列于师儒不见知于彼相衆阿时好议于圣世而锢人独有嘉言意慕古人之存校去若黄鹄之高翥来如丹鳯之揽辉选诸瀛仙寘之台宪厥今共鲧之罪虽已伏辜牛李之朋尚多漏网楮籴之弊筑底轮云之变无穷士虽㧞茅兵未解甲予既虚懐而容受尔宜空臆以条陈或昌言于朝廷或宻启于旃厦见闻咸耸风采一新噫百奏丹青孰不观仁义之谏万事尘土方当传乆逺之名益罄忠忱不孤简㧞可刘应龙监察御史尔仁而有勇和而不流接物则霁月光风持身则严霜烈日直道见嗔于彼相刚肠羞比于匪人往贼过亀山之门致敬而去遗民奉巴东之祀称思至今朕闻巖邑之最声监阜陵之成宪顷者储材于列院进而执简于一台方今国是畧定而尤贵坚凝朝纲虽肃而尚多垢玩有官守有言责属新龙象之观去贼易去党难宜奋鹰鹯之击或宻启于旃厦或昌言于朝廷噫百奏丹青江万里吏部尚书笔槖之班莫高于太常伯逢掖之论于今有大宗师肆畴试可之庸特峻为真之拜具官某国之蓍蔡学者斗山老将拜伏阁之阳城邦谋惮在廷之汲黯文字五千卷混混江河之发源仁义数百篇炳炳丹青之垂世祥麟之来孰得而馽蚍蜉之撼真不自量虽长往于山林终不忘于畎畆闻国难则投𬒮而起建师行则载笔以从推锋而帝羓㱕囘戈而佛狸走颂召公虎于宣之矣视吉甫而何慙及丞相度来朝之𥘉与韩愈而偕至遂登人望寝长天官门庭有毛玠之清衡尺如山涛之审但见拳拳于国事未尝汲汲于身谋方并进于群公可独遗于一老噫贤能不待次举而况序升丈夫何以假为无庸多巽益殚忠荩式对眷知可汤中上遗表赠太中大夫挂冠之兴莫遏已谢宦情易箦之言甚悲未忘尸谏乃加恤典以慰遗忠具官某于富贵如浮云有名教之乐地今无此事世贤其人某水某山吾所逰也斯人斯疾亡之命夫卿何意于盖帷朕兴懐扵簮履名徳未逺谏书犹存噫老氏知足之风凛然起敬贾生超迁之秩维以饰终汤汉依旧华文阁江西提举兼知吉州朕念江乡之民残于兵而又病于籴也思得刚劲有风力亷勤有政事者将明朕之德意志虑以拊摩其疮痍甦息其疾苦尔顷辞清望官而去牧凋郡而不逋上供刺剧部而毋惮大吏汉人所谓通世俗之儒矣其以庾节兼领郡符土风民俗皆尔所谙前此任籴事者纵吏舞智规免者衆朕为之下履亩之令可谓平矣尔轺车所至具述朝家不得已而籴之意使军不乏兴民有余力孟轲曰若夫润泽之则在子矣至于吏之饕残为吾民害者其奉元日诏书从事可杨栋转太中大夫三朝距典聿严尊阁之仪一代鸿儒分任纂修之事属眡功而行赏爰进律以旌贤具官某钟箕昻之精禀岷峨之秀子云所草凖羲孔之微言敬之之文希屈马而无愧虽去常存于魏阙其来遂定扵春宫冠言语侍从之班専讨论润色之笔惟二祖丕哉之谟烈旣极铺张若先皇焕乎之文章亦资诠次其事偹矣何勤如之噫唐贤谓作史之难寕非笃论汉人喜稽古之力适值明时祗服宠光益修职业可程象祖秘阁知安吉州朕仰遵烈祖紫云楼之训选用牧守必求其有仁心仁闻者尔相家子立乎本朝朕察其修洁明恕有丞相之风呉兴去天尺五与丞相所临郡击柝相闻往为朕拊摩其民使郡人曰朝廷善调守丞相能教子岂不休哉陈淳祖着作佐郎朕鍳昔人清谈废务浮文妨要之敝虽位置馆阁之士亦必先实践而后虚誉属者冦至江上诸城或不能自全或委之而去尔以诸生守孤垒内能使军民有固志外能使冦不敢犯可谓有徳于民有劳于国矣选表而来擢之中秘书又进之佐太史氏兼尚书郎非爲尔宠也所以旌其节而侯其劳也益坚志操以待器使可江州分司检阅成公策爲拘㩁茶课及数特授太府簿依旧任事非才不集而有才者或过用其才朕甚患之尔宰邑监郡有治辨声使之治赋未尝施缪巧事操切而岁计之有余庻乎善用其才者簿正外府以旌尔能毋废前功对越新渥可高衡孙权刑部侍郎内重外轻唐世有登仙之羡出藩入从汉家严选表之规廼畴牧守之庸复寘论思之列具官某传祖训而得髓取世科如摘髭南渡师儒古所谓礼法士庆元典册今号为文章家在省闼则纲举目张临郡国则政平讼理既持槖衮衮而登矣乃拂衣落落而去之镜湖之兴甚浓颇适贺公之趣颕川之治莫揜首褒黄覇之贤惟古人敬狱而恤刑况絫圣以仁而立国爰升时望俾贰秋卿噫法三尺安出㢤固有后王之所是刑一成不变者尤宜君子之尽心岂惟淑同之长尚頼嘉猷之告可金文刚龙图阁致仕士大夫便文营私者多尽瘁奉公者少尔淳熙夕郎之孙克肖前人迭更事任忠而能力专城而民誉美煑海而鹾荚羡周官所谓㢘䏻之吏也今遽以疾请老嗟夫濒扵殆矣不可得而留矣进直小龙以劝劳臣以识朕用才不尽之恨张桂大理司直廷尉属多用法家者流惟司直以士人为之其选亦不轻矣尔奋由科第辐凑之智畧涌泉之才思异时幙辨檄草固已为人传诵践扬乆识虑审可以佐其长而持天下之平矣可后村先生大全集卷之六十三后村先生大全集后村先生大全集卷第六十四后村先生大全集卷之六十四外制陈韡依前观文学士特授正奉大夫福建大使朕厯观先正尤重故乡曽繇上宰之尊尝临青社琦以元勋之望亦判相台肆起耆英就颛方面具官某一代经纶之贤佐両朝开济之老臣出若富范之行边力既劳止退如马吕之居洛卷而懐之身虽挂于衣冠人犹问其年貌及新大化并致诸贤首驰银信以趣㱕屡却蒲车而坚卧虚前师后诵之地冀其一来闻东瓯南粤之民徳尔再造属帅垣之弄印即里第而建牙以大使而领州若高皇之待浚百年创见十聚懽传鹜行畏包老之严明狙诈服宗爷之驾驭马腾士饱练帐下之佽飞海宿山行絶草间之暴客坐令逺俗复覩太平朕爲无媿干士民卿亦有辞于父老噫园林之胜钟鼓之楽㡬人获全邦家之光闾里之荣二者孰美勉建嘉绩用酬隆知可陈韡依前观文学士特授宣奉大夫依所乞致仕朕惠顾全闽仪圗夀隽閲礼楽谋元帅甫就畀于中权至将相归故乡遽欲寻扵𥘉服重违雅志申钖思言具官某钟河岳之英传闗洛之学始若莘渭之王佐将以有为晚如齐鲁之大臣召而不至嘉其亷退䖏以便安监成宪于祖宗之朝布寛条于父母之国仅及五月而报政不许一年之借留恳切而言闵劳以事千兵百吏未尝知画锦之荣一马二童俄复返深衣之旧陟文阶之峻品拓采地之新畬噫明哲以保其身卿素安于止足体貌而厉其节朕未替于眷懐尚告逺猷益绥纯嘏可临江守臣陈元桂忠义之节照映今古特转五官赠寳章侍制与一子京官一子选人赐钱十万贯助葬仍立庙赐谥正节过家而懐印绶绣行极太守之荣扞圉而死封疆板荡识纯臣之节方欲革临难偷生之俗所宜褒见危致命之人具官某昨剖郡符适罹狄患不委国而大去寕为王而前驱元归如生宛然先轸之面血化为碧哀㢤苌叔之冤采行路无情之言知骂贼不屈之状奎阁候松堦之对水衡给助葬之钱録其孤儿节以一惠噫古有双庙祀睢阳之守城今无百身赎仲行之临穴谅惟英爽歆此宠光可赵与諲西外知宗天眷圣宋本支百世昔也聚族京师南渡扵泉福建外邸文昭武穆日大以蕃常选宗室之有徳望者以紏率之尔内为丞郎外厯麾节好谦而下士楽施而疎财所至有琴鹤之风无珠犀之谤清修足以励俗长厚足以容衆使之居祭酒之任而不责考功之谏麟趾公子必有观而化者朕方严于更迭尔岂乆于滞留可沿江制参京衬为提督屯田岁收増额特转一官言留屯之使者多矣帷充国能行扵淫中亮能行于渭上是在人而已吾视故府岁収二十万斛者有赏尔以议幕提纲岁收不止及额更羡五万余斛副阃第劳来上其进一秩以为服勤尽瘁者之勤可吴湜湖北提举朕念重湖之北逺于天而近扵塞比岁惊骚清野失耕土之瘠者今不毛矣民之贫者今靡孑遗矣孰能为朕任咨诹劳来之责使胔骸复为人堇荼化为饴乎尔以儒发身刚介自立其以常平使者节揽辔一行去吏之蟊贼拯民于水火以清约变汚浊以义理拆强暴湖外之民庻乎其稍有生意矣昔熙寕遣赵济淳熙遣朱熹千载而下是是非非自有公议尔宜择于斯二者可卓夣卿直寳章阁广南提舶朕监国𥘉成宪以守兼舶而琛䑓乆虚非刓印也选择而使也尔昔执简赤墀之下谈经细旃之上知朕贵徳而贱货奨亷而恶贪矣昔先臣介仕于岭峤郡有夷琛衆争贱买仁宗曰唐介必不尔命取其籍閲之果然此予命尔以贴职送尔以皇华之意也否则互市岂无他人乃以烦前御史㢤可陆徳舆依旧寳章学士知太平州呉以长江立国䕶数䖏之风寒晋扵姑孰置屯壮下流之形势矧值脩攘之际尤难牧守之材自非近臣曷称隆委具官某傪之贤闻于天下机之文贵于洛中批勅琐闱凛若银䑓之风采持衡铨部皦然水镜之晶明顷辞长楽之麾迳返平泉之墅朕灼知薏苡之谤起扵无根卿避刺相之行为之易填属时天堑预讲秋防凢六朝诸名胜设险守国之遗规与中兴贤将相建事立功之陈迹慿高感发望古慨慷壁垒旌旗孰不仰临淮之号令茧丝保鄣必且减晋阳之户租先固羣心坐收长筭噫犊耕渤海应无带刀剑之人凤集颍川行有下玺书之宠可陈显伯徽猷学士知建寕府朕懐老成之旧重恬靖之风蒲轮加璧之招确然辞巽燕寝凝香之楽䖏以便安陟奎阁之隆名需潜藩之近次具官某博古通今之学吐词爲经之文乆冠槖班熟识郑公之履尝持文柄尤多陆氏之庄润色皇猷之才高调䕶储闱之功大顷勇急流之退俄逄圣化之更以周天官兼唐内相朕方渇想召贾传而使前卿有遐心叹鲁生之莫致念其耆艾命以尹釐辍清都太微之廷收碧水丹山之郡实维邻壌谅惬雅懐噫黄覇化行颍川毋令専美子牟心存魏阙尚告逺猷可曽颕茂依前集撰知隆兴府兼江西运副朕慨念江乡简求尹漕颇闻㑹府思广平阳春之来爰及列城愿子骏福星之照选扵已试谁不曰然具官某机足以语九流智足以应万变论思禁路并游东马之间弹压神臯不在敞尊之下顷拂衣而勇去属觧瑟而载调深惟翼轸之区适值兵戈之后蹀血践数州之境生聚殱焉搜粟饷万灶之屯本根拨矣孰可徃甦于凋瘵尔尝㳺拥扵节麾必推捄焚拯溺之心必体𬒳髪缨冠之义必获五善必寛一分使落霞孤鹜之观复还而木牛流马之运不絶民有生意军无乏兴噫韦丹之政立碑难忘扵遗爱魏牟之心存阙尚告于逺猷可沿江制参程若川为监军应白鹿矶之急转一官白鹿矶之㨗与臣世忠臣允文金山采石之功相埒尔于是时能率下流援师来㑹丞相谓尔征行良苦济助孔多朕甚壮之晋秩一等以观趋事赴功者可郑协秘撰广东运副顷者建制阃于西广命将调卒旗鼓相望大农窘于供亿乃竭东广之泉粟以资助之一旦冦至制阃莫能式遏蹀血数州东路仅仅自保而公私烦费力竭而本拨矣朕惟已疲之马骤之则舆骇乆张之弓急之则弦絶思得忠实体国老成练事者往将隆指而命尔协焉陟使名加美职而歌皇华之诗以送之昔河东之民目鲜于为福星峤南之士祀濂溪于精舍以仁贤不以材健也尔其勉旃可杨瑱寳章阁依旧㳺西提举朕以元日诏部刺史举澄按之职法饕残之吏尔适秦使畿内造庭称觞朕惟旧学之羙子公府之贤掾深欲引以自近念尔方褰惟问俗为天下郡国之倡姑命寓直延阁以汔外庸可贾明道都大坑治昔大防纯仁光辅元祐大忠纯礼皆列外服岂以兄弟之当国而废朝廷之擢才哉尔以髙才妙质乆扵郎潜絫迁卿少出为牧守资厯深矣及丞相㱕衮未之甄㧞非抑同产也示天下大公也朕以镕台命尔起家非私丞相也监我家成宪也矧丞相甞涖是官士民至今烝尝之遵其成规广其遗意大小冯君之歌不得专羙于前矣可赵崇媺吏部侍郎兼检正朕躬揽权纲首严铨综群趋左选谁为寒畯之阶梯妙选端人俾掌天官之衡尺舆情允惬素望乆孚具官某凛凛百鍊之刚挺挺千寻之直剸裁甚敏耸观郢匠之斤挥发摘如神靡事汉臣之钩距画笏而计省之职举渉笔而中书之务清迁选授之名司峻论思之真拜厥今士难得阙吏或舞文彼车载斗量皆望山公之启拟此镜明水止专待行俭之公平簮槖之聨有光履屐之间咸当噫古人设小宰之职权重于列曹先贤谓同姓之卿心存扵宗国益殚忠荩庸副简求可孙附凤右諌议大夫兼侍读有猷告后毎陈忠臣五义之言以谏名官遂冠天子七人之列出扵亲擢孰不耸闻具官某塞直刚大于両间逹智仁勇之三者自更大化徧厯紧官见无礼扵君真有如鹰鹯逐鸟雀之志距邪说害政不下驱虎豹放龙蛇之功凢冰山倚势之人若金谷望尘之友抨弹畧尽窟穴一空既振职于柏台直登贤于蒲省汲黯入禁闼可寝淮南之谋阳城伏延英不待昌黎之论匪曰序迁之典故兹为柄用之权与噫荷良臣羙名卿有魏郑公之素愿事圣君无谏朕疑荀卿子之失言其益进扵忠规以钦承于眷奨可范纯父殿中侍御史续諌垣之集霜简盛传提宪府之纲风稜罙峻宜加显擢以示至公具官某中有操存外无附丽卿取诸世者亷矣朕选于衆而得之顷列鸳行晋峩豸角字字中憸人之肺腑言言切时政之膏盲芟夷本根铜山之贼扫迹推求甲乙金谷之友散群论赈荒如拯溺捄焚请去贪必明目张胆廼繇七争晋二一䑓昔讽议优㳺尚且伏青蒲而谏今事权雄剧皆当奉白简以闻奏篇之藳常存公议之责亦厚噫古人仗下马之喻予岂讳言先贤殿上虎之风尔宜举职益殚忠告以副眷知可倪普监察御史兼殿讲朕收比年倒持之柄以肃朝纲进当世能言之流俾分台察士有惬志人无异词尔负籍甚之名飬浩然之气奉对丹墀之下脍炙诸儒给札玉堂之庐驰聘千载朕惟载之言不如见之事幼而学固欲壮而行擢自麟台列之乌府厥今虏暴特皮肤之浅患民饥为心腹之近忧蠲弛而调度繁兴戒饰而风愆自若惟有布端人于耳目使之尽规庻几起壊証之膏盲舍是无策方欲挽囘于世运岂惟纠逖于官邦噫㤗道外小人朕何幸阴消而阳长春秋责贤者卿当如日烈而霜严其陈昌言以快舆论可孙应凤将作监簿朕惟祖宗朝如庠祁如敞攽如苏辙如巩肇皆比肩而立中兴如鄱阳之洪庐陵之曽尤近者如蜀之季建之徐亦接武而进此衣冠盛事也尔一门二惠珠聨璧合而仲氏遂为谏诤论思之臣尔尤温良恬靖既奏邑㝡长饷幕丞藩府矣顾未开朝蹟可乎簿正雉监问津清要广廷之下文石之上庻华蕚之相映亦埙箎之迭吹徐经孙磨勘转中大夫论思班俊衮衮而登考课法严铢铢而较虽如时望必待年劳具官某表和而里刚出藩而入从既贰秋卿之事仍兼夕拜之司正色而言东肖为之増重涂㱕之语外廷有所未知竭其献替之忠焉非心积累为㓛者有虞陟明之典乆矣通行先秦存古之官岂其轻授可邓垧磨勘转中大夫汉第从臣之颂以观其材周计群吏之功必要诸乆盖虽贵近不废故常具官某典刑老成礼楽先进扈属车法驾每行黄道之间侍广厦细旃宻迩清光之侧班爵已高于両制铨衡当进于一堦噫隆古盛时严三载陟明之典本朝成宪絫七期实厯之劳祇服宠光益肩忠报可杨瑱太常少卿礼官必属之名士卿选莫高扵奉常盖将以为论思献纳之储非使之治制度文为之末维尔显考事予潜藩方脩代来之功奄兴川逝之叹赖有贤嗣继收世科行能尤髙中外详试乆烦以米塩簿书之事乃进之玉帛钟鼓之间出则典领曲台入则弥纶左闼昔齐鲁诸生知変仅䏻就一代之仪河汾髙第逢时终有愧明主之问尔其讨论典故损益古今勿安起絶之卑行陟持荷之峻可刘应龙农少仍兼説书乃者风宪之臣一迁他官率不肯拜往往遂聼其去朕病其然必维之絷之与相终始于以见朕容受忠言之意尔为御史奏篇鯾亮庻㡬不负亲擢者卿选吾所甚重非外更麾节内厯郎监不轻授兹由六察径升九列一以擢才一以赏谏于尔加厚矣矧巍冠旃厦亲近如故天下事有可言者尔第言之朕将虚已以聼可右谏议孙附鳯磨勘转承议郎両制之髙出于亲擢三年而计必以序升兹惟古今之常亦自贵近而始具官某靖共而好直刚毅而近仁仲山甫无畏强御之心群憸震慴陆敬舆有本仁义之諌千载流传擢寘上坡号为紧路孰不羡九迁之衮衮岂其较一秩之区区顾审官之法则然考绩其来已乆噫当雷霆独立耸闻造辟之言以日月为功深愧待贤之意钦承新渥嗣有殊褒可赵师光侍右郎官选人自一命以上参注者率挟势与力惟小使臣贱无势贫无力多受抑于胥吏淹留困厄于逆旅主人者鱼贯也朕甚患之尔老成畅练牧三郡有甘棠之思使五岭无薏苡之谤岁晚归来色夷气和由棘寺擢兰省则冯唐白首矣惟更事多则能指吏姦惟秉心公则能守铨法使鹖弁无失职之叹则尔有佳吏部郎之誉可吴君擢可封郎官列宿之选甚重非有名论朝蹟郡冣者不可以超资越録而至尔早収科第与贵游异矣尝歴丞郎其涂辙清矣又出为牧守其资厯深矣司封在列曺中职事尤简昔多以名士为之亦尔旧氊还以命尔勉之㢤进修贤业涵养盛年有汉家含香之荣母唐人观花之叹可陈栩国子博士有列于成均者皆师儒也而教曺子者独为博士之长唐以韩愈辈人为之然犹有冗不见治之叹岂春诵夏弦之迂濶不足以𥙷朝虀暮塩之淡泊欤尔自为诸生每一篇出𥿄价为贵才髙气刚不能媚柔与念其留滞周南之乆也使之佐事皆属毕焉孟轲曰楽得天下大有教育之楽则无冗与虀塩之尔其需之可丞劵幇如山而仓庾氏所积乃若今日隐忧也尔昔出为守宰入丞九扈歩武寝髙尔其条画源求蠧敝之小者佐其长而推行渉笔视唱筹而已可该进经武要畧转通侍大夫阁衆皆进律寕过于用思尔与官某动遵礼度饱閲古今竭其老于宿卫号宫省之旧人出闻侍元豊眷思之灯火凢明谟雄脩由西府而来然抺摭亦北司随加朝昃不遑朕方求御戎之益罄事君之小心可官郎官亦凋匮为钟官者类曰瞻水淡戾乳不可以复珠池之珠不可还与犹前日也然鼔铸相权之子本尝乏絶岂非鬯练足以干旋精名曺唐及本朝多以䖏佳士尔昭朕擢才旌能之意可直寳谟阁江东提举贤俊蜀珍毕集于朝尔其一焉辅侍从者十之九尔家世人物一顾留滞周南坐老岁月及旧从丞相入献戎㨗擢少宗正一而去朕爲怅然庾节非所以烦繁科调急郡县空虚田里萧条徙振徳其困乏法斥其饕残乎东按察也非爲喜择官所重至本朝加重其前列往徃藻思奏赋南宫第一客授三载亦殊殊擢也然教侯类易教国模范尊惟公明则有司之衡尺审益勤表率庸副简求可张济之太府丞为列郡选牧守难为本朝进英俊尤难尔由儒科邑㝡登畿一再迁尝执经而传朱邸亦将建牙而坐黄堂矣顾内与外孰重轻其辍虎符入仪鹓序朕之外府既无珠玉玩好良货贿之藏所职不过九贡九赋惟正之供与夫兵吏之劵旁鹾茗之钞引而已其佐而长脩举职业以俟明陟可史䋲祖直寳章阁江西提举江右今岁幸而有秋然郡县之创残者未复田里之凋瘵者未甦民力穷而籴事方兴吏治偷而饕风尚在朕于此时择常平使者歌皇华之诗以送之其任不亦重乎尔西州之望覧辉而至着书翼经学奏篇切时弊皆朕之所嘉奨而白首郎潜了无躁心其进延阁之真为朕揽辔一行使江乡之人皆曰福星见于翼轸之区则向之创残者凋瘵者可还承平旧观矣民之穷者吐气吏之饕者革心矣可刘良贵知嘉兴府迩者庐陵调守询之外廷皆曰无以易尧既剖左符临遣而中道顾以疾谂朕察尔忠实非餙辞者恬退非薄淮阳者为之改命易地焉二城均为望郡嘉禾虽少需次然巾车栗里采药鹿门无㡬何时东方千骑趣上矣非惟慰尔欲便安之意亦以示朕体群臣之心可郎伋前任茶塩检阅官卖塩増羡转朝散郎国家大计十之九取诸煑海欲钞引流通而无壅必笏鞭画算之有人尔前以才选分司采石鹾息之入有増无亏尔不惮于宣劳予岂容扵吝赏可赵孟博陞袐撰士大夫孰无森㦸凝香之兴及得千里之地类颦蹙曰未易为或曰不可为有鄙夷之心而无治理之效者十郡而九也尔牧镡津朞年他人刼刼无余力尔上供送使廪兵禄吏未尝乏絶然未尝牟利加赋而用足郡人谓尔但饮此州水耳日用百需皆取之扵家待百姓甚恩御吏卒甚严朕闻而嘉之论譔木天职清地禁以慰邦人借留之心亦以见朕褒显循良之意可汪立言浙西提刑在汉渤海多盗暴胜之绣衣持斧以威之而不止龚遂使民卖剑买牛以安之而盗熄非特可以见龚暴二臣之贤否亦足以判武宣二君之优劣矣尔顷矣江表有澄清之志而又有拊摩之具遂卑以畿右麾节乃者水潦灾被三郡吴仅半收朕念吾民之昏垫阻饥也数诏郡国赈赡而安集之又以臬台在吴命尔焉盖以一路民命付尔矣夫均之为民惟穷无告者宜振徳均之为盗惟驱于饥者宜末减均之为吏惟黩于货者宜汰斥此朕临遣刑狱使者之意尔其钦哉可虞宓太学博士朕患风俗之躁竞也思擢孤立平进之士以挽囘之尔通经学古尝奏邑㝡开朝蹟佐藩条而佩二千石印绶矣顾有厌譁喜静之意其安恬靖重如此可以坐臯比横麈柄而谋可以立诸生而诲之矣朝廷清望官未有不繇学省进者尔其勉旃可徐抡大社令二令列属于奉常其职清絫朝颛以待隽胄其选遴尔先人贤执政也尔佳公子也又内为掌故外佐台阃则涵养熟而更练多矣靖共尔位嗣有褒陟可知信州赵希訜转朝散郎属者边吏不戒狂猘偷渡内地震优而上饶遂为传烽过师之地萧然烦费及氛祲扫清则郡邑俱残敝矣尔剖符于公私赤立之后而能扶持败壊访问疾苦摩拊疮痍𥙷乏絶兵民徳之转而上闻其进一阶庻㡬虞廷陟明汉廷増秩之意可陈韡赠少师朕加惠臣隣兴懐勋旧憗遗一老忍闻垂絶之言兹曰三孤特厚饰终之典哀荣鲜俪眷注未忘具官某知刚知柔有仁有勇家传正学盖自紫阳翁而来天与素书不假黄石公之授七聚遗黎脱虎狼之厄三郡叛卒伏鲸鲵之诛絶口不言其然鞠躬尽力而已出藩宣于四国入唯诺扵一堂尔方慕洛下之耆英拂衣去矣朕欲起海濵之大老侧席乆之逼台衮而退急流厌画绣而返初服颇适涧槃之䖏奚异地行之僊曷不期颐遽兹奄忽既辍朝而给赙且节惠以易名以劝于国有劳之人以识用才不尽之愧噫图功臣像尝居麟阁之中为帝者师斯亦鹰扬之亚凛然精爽歆此宠光可知临江军俞掞除湖南提刑湘中曩𬒳兵者三郡潭岌岌仅自保而属邑之境兽蹄鸟迹皆至焉朕闵湘民之祸至此极矣勤恤犹恐其伤固结犹恐其离淑问犹恐其冤孰能推朕之徳意志虑于一路者尔宰南昌有絃歌之爱牧清江承锋镝之余乃能左支右吾铢积寸絫变荆棘瓦䃯爲官府市区甫朞而郡复旧观朕贤其人湘臬弄印无以易尔必访民疾苦必去吏饕残前所谓勤恤固结淑问者乃临遣祥刑使者之意也钦㢤钦㢤可后村先生大全集卷之六十四后村先生大全集后村先生大全集卷第六十五后村先生大全集卷之六十五外制淮东提举章峒盐赏转一官天下大计仰东南而东南大计仰淮塩尔为使者鬻筴倍増军国赖焉非周家所谓廉能汉人所谓有心计者乎爰晋一秩以旌尔劳可浙东提举林先世解到十七界破㑹二十八万五千贯乞送所司截凿以助国用转一官前诏郡国各收㫁烂之旧楮来上且设醲赏以持之而漠有未有应诏者岂无可收之楮耶抑力不足以收之耶将奉诏不䖍而然耶尔奉使畿内鹾利视岁额加羡又能铢寸絫积以奉收楮之诏非洗手奉公悉心营职畴克尔昔汉家尊显卜式至大位以风励天下一秩薄矣姑以为能体国享上者之劝可杨铸际太社令朕惟恭圣先后辅佐寕考援立眇躬有大造于我家其族益蕃而多才子尔其庭户之芝兰也社令之擢遂开朝蹟盖以才选不颛为恩可陈铸除司农卿仍兼有司积贮天下之大命古所谓九年之蓄者今无之矣白粲之入不足以供赤幇之出识者寒心焉经常之费不可已操切之术不可施非通儒谁与领此尔家世清修中外详议才愈老而卿尚少兹命尔晋长扈农庶几汉人用郑康成之遗意夫坐而论与作而行者之情常患难通尔旣弥缝省闼与闻庙论则仓庾民之利病可以建白而罢行之矣咫尺两禁岂婆娑于九列者哉可马廷鸾将作少监兼右司我朝家法虽操持衡尺以用人亦度越拘挛而得士由郡而郎由郎而监固也然其待名流胜士往往有位置于衡尺之外者自干淳之世已然矣尔由甲科郎厯馆阁省闼端介自守有徳有言廼者赐对延和奏篇鞭切朕览而善之是以有冬飨之除夫朝廷之官有清于少要于都曹者朕又将不次擢汝可戴良齐林秴着作佐郎馆阁皆以文史为职然曰歴日曰列传则属之着作之廷日歴实则当代之制作备列传实则人物之褒贬公葢瀛州诸学士惟二者为真史官也唐人谓史有三长尔良齐尔秴之才学识在孔门中游夏二子也在汉儒中齐鲁两生也共秉是笔后有乎迁固将于汝观书法焉谨之哉可曹元发秘书郎百司庶府各治其事率事繁而官少惟馆阁无事可治而备官自长贰至诸学士常十余人岂非储才之地固异于百司庶府耶郎亚于长贰丞而班于同馆之上歩伐寖髙不轻卑也尔淹贯羣经接诸老之绪言表倡二庠有多士之美誉置之风日不到之处清于山泽癯儒之仙矣等而上之进未已可欧阳守道校书郎先朝馆阁皆第一流前则杨晏后则欧蔡又其后则黄陈至干淳之世则名胜皆在焉当国大臣至有恨进用早不得共游之叹比岁选用稍轻矣朕方思所以重之尔学问贯通伦类议论据依名节他人片善寸长惟恐人之不知尔为书满架藏槀如山策名二十年而考功无一日之课其恬于进如此乃者玉堂之对稍露毫芒士林脍炙所谓通务之儒识时之杰非耶由是进而挍雠石渠东观今有人矣可方澄孙秘书郎昔汉六世得人为盛东马待诏给札严徐朝奏暮召然尚有摈于胶西滞于周南莫之顾省尚论人物者惜焉朕则不然必欲置之于朝尔幼为家之奇童壮为国之誉士负其壮圗固将六月一息顾仅开朝蹟而去尝画幕为元戎磨盾鼻作檄而已尝丞郡为太守书纸尾而已晚得一麾拊摩凋瘵汲汲鲜懽岁月几何昔之英妙今亦老苍宰物者以为言朕有圗书之府置尔其间尔有逢辰之喜朕无弃才之愧可知邵武军方澄孙在任政绩转一官樵与汀邻其俗剽悍易动而难安尔以书生作牧私淑其士勤拊其民昔之在城阙者今在类矣昔之佩刀剑者今佩犊矣又能以积絫纾郡计以节缩广学宫前命尔登瀛以大臣言尔之才学也今命尔増秩以台阃上尔之治行也可谓之异恩矣可金九万太学博士在三之谊师居一焉然汉弟子有嘲师者唐诸生有笑于列者必也典型足以模楷博约足以循诱腹足以沾丐尔三者备矣坐臯比而执麈柄非尔其谁岂曰无毡行且重席可杜濬大理正昔先清献爰立未久山頽哲萎天下至今谓其清忠粹徳如光亦谓尔濬底法父不忝父有康之风立乎本朝冲泊自守视荣进无躁心柰寺民命所系朕不欲数迁改由丞而正若稍廻翔者然歩武寖高差并于惟月平挹于列宿矣可刘燧叔朱挺大理丞郡国狱掾至微也非有考举人不轻授况夫狱之重丞位之高而可卑之少不更事者哉尔燧叔尔挺皆寕考法从子孙皆尝牧两郡有声绩皆闲退拙进取皆老成知情伪皆慈恕不刻深起之闵山擢之李寺以劝孤立平进之士以广朕洗冤泽物之意可林希逸依旧寳谟阁广东运判吾甚忧岭海之民地逺而天高也地逺则饕残易逞天高则疾苦难愬先朝部刺史前有端颐后有光朝以儒学用不以吏能进至今士民称之尔尝给札视草文可思尝拥麾持节才可用然能髙惎衆往往䝉以虚诋而不考其实践岁中再召使尔乗私车而来负谤箧而归吾甚愧之起家外台尔其以玉雪洗五瘴以冰蘖倡百城使逺民皆知吾用儒臣按部之意可何梦然同知兼参政朕位置弼臣图回国事遣戍役以卫中国旣叶成道徳之威进英俊以强本朝遂兼斡钧枢之柄诞修播告昭示倚毗具官某材全而徳不形器博而用无近首膺亲擢见谓敢言放驩兜流共工壮矣去凶之举沮延龄叱义府发于嫉恶之心为朝廷振頽壊之纪纲为君上肃凌夷之廉陛洎登宥密益罄忠勤属者水当润下而横流雷已收声而洊震逺则四郊带甲之士减灶之期賖近则三州不粒之民内沟之虑切诵采薇之诗有愧念发棠之惠未周必精神折衡必饥溺由已帷筹制胜爰晋贰于本兵鼎味主和其与闻其大政仍陟文阶之峻以昭宠命之新眷知愈隆优贵亦重噫举明主建长策有如王吉所云为良臣荷美名毋负魏公之志顾惟贤辅寕俟训言可范东叟江东提刑除授部刺史百城休戚系焉贤则福星见否则一路哭葢朕所甚重尔西州之望元祐太史家之白眉召归未久朕贤其人欲位置于清望官顾以兄客江乡力求外𥙷留之不可揽辔之行将以寻对床之约朕愈贤之先儒有言凡天下之疲癃残疾鳏寡孤独皆吾兄弟之颠连无告者尔推爱兄之心以加诸彼必钦恤必平反则九郡数十县之民皆自以为不冤矣使事有指典聼朕言可姚希得沿江制置使知建康府江东安抚使兼行官留守朕慨览舆图特隆阃寄第从臣之论思献纳望髙八座之联谋元帅以礼楽诗书喜动三军之衆乃出纶而疏渥遂建纛而启行具官某秀杰而粹温魁阅而宻察讲明有素可居四科九徳之间植立尤髙不在八俊三君之下早慕袁髙之涂诏晚从裴度之视师名节暴乎朝廷勲业着于方面借甚桂鄞之政蔼然羊陆之风属朕兴聼鼙之思辍卿由曳履之列西清学士宠矣东方诸侯属焉轻裘缓带而总中权帕首腰刀而衙诸将隔一带水讵容持天堑之雄如七尺身盍预䕶风寒之处江头宫殿筦钥有严塞下城池伻图取决居留之任至重事㑹之来无穷宜减户租以厚晋阳之民宜损军市以飨邯郸之卒宜长驾逺驭宜广益集思赖尔宣劳副予注意噫上武侯逺离之表曽靡惮劳歌吉甫来归之诗㑹当饮至钦承异眷益懋壮图可萧山则宗正丞曩者有相専进用尖新锲薄小人而雅人修士例束之髙阁朕旣改絃首变此风弓旌所及野无遗贤朝廷之上半老儒矣汝亦当时雅人修士之一也尝列鹓序而秉麟笔何去之速何来之迟瑶编鉅典丞亚于卿一等铺张扬厉盖所优为姑养汝望朕固以清望官期汝可陶梦桂司农丞国家之忧有二兵无宿储也民苦贵籴也万口嗸嗸待哺执事者皆知瓶罄罍耻之可虑而诿曰笏画鞭筭之无所施尔于此时进丞扈农难则难矣往佐而长共国其所以捄弊纾急之策挥利器于盘错奏㳺刃于肯綮可矣若谓吾所职者出纳之吝则非朕擢才之意可王梦得太府丞古今之官不同古太府掌贡赋今属版曹矣掌圜法今属钟官矣掌珠玉玩好今属内帑矣三者各有专官而外府更以劵旁钞引为职业然劵旁钞引亦非迂缓不切之务也丞亚于卿华涂在前往勤其官毋若晋人不省曹务者以俟甄擢可王世杰宗学博士自先帝复创宗庠课试一眡三舎之法麟趾公子彬彬秀出欲与素土相颉颃而博士班于国子先生之上尔邃于理而耆于儒其为朕推所以训廸诸生者而淑艾公族庻几作成之下有能奏七畧之书而奉三雍之对可曹怡老大理司直廷尉之属多以待明法者惟司直颛以士人为之古人敬刑之意于是乎在尔名法从之子尝宰邑监郡资长厚而论平恕犹有父风使之秉谳笔以佐其长可以活民命而长王国矣若曰析律岂无已人可李壎军器丞古之甲有夀三百年者矢有穿七札者岂非函人矢人善于其事而然今邉备未弛以除戎器为急务可不勤其官乎尔淳熙名执政之孙兹以才选晋丞戎监若周室车械之备汉家工技之精作而行之者之责也汝其懋哉可洪穮大理寺簿南渡而后一门父子兄弟同时鼎贵前则鄱阳洪氏后则天目洪氏尔其家之佳子弟也官业邑最皆可书擢由纶邸列于李寺曰淑问曰审克尔与闻焉岂特簿正乎哉可王人英将作簿兼史馆校勘先朝以童科擢士如亿如殊后皆为名卿相尔妙龄美质来游木天与闻修纂亦已久矣夫固使之读尽未见之书而养成有用之器也列属雉监兼秉麟笔诗不云乎景行行止杨晏何人哉可陈绮前任江东运副兼提领茶盐増羡转中奉大夫榷法非古也然军国大计系焉朕未能捐山海之利以予民也然常以宣政之改钞法为戒以庆歴之不再榷为法若夫润泽之则存乎其人尔以计臣提纲煑摘朞年之间未尝析于秋毫廼有余于岁计殿最之法僚属不遗况任典领之责者乎一秩旌劳以劝来者可知武冈军史椿卿在任政绩转一官汉制郡太守有治理效者往往久于其官或就赐金増秩一则尽彼牧御之材二则省吾迎送之费朕甚慕之尔所临之郡固湘中佳处然他人为之寂寂无闻尔朞岁间修废饰蛊一城改观省民峒丁各守条约不相侵犯贵公子乃能办此竒矣朕欲趣还省户而又重于数易姑迁一族以俟选表可史宇之大资政知建寕府朕隆念旧之恩重宅生之寄世臣非谓乔木犹有于典刑刺史録名御屏不轻于临遣方拥麾而赴镇乃孚号以扬廷具官某奕蔕英贤三朝宰辅事孝庙竭擎天之力于眇躬宣扶日之劳成季之忠宣孟之勋宜其有后周公之宇伯禽之法赖以光前出敛恵以专城入眠仪于二府谈者云古括㑹稽之政庻乎有颍川渤海之风均佚殊廷髙挹浮丘之𬒮初潜巨屏往凝韦守之香然民稠而鲜盖藏俗悍而带刀剑州贫増待哺之卒邑壊无鸣絃之人中更二牧之仁贤暂息一方之愁叹彼俱召用颇闻遗老之去思尔善拊循必喜新侯之来暮秘殿班延恩之亚丽谯接畿郡之封教条未出而已孚治行转闻之甚易将今穉耄复覩昇平噫虞朝岳牧奋庸试以功而明陟汉世公卿有阙选所表而入爲益殚乃心祗若予训可王爚龙图学士知平江府淮浙发运使廼者呉中积燎境内薄收民荡柝离居未易灌输于三路卿溺饥由已必能全活于一方素东予心匪由师钖具官某有猷有守至大至刚矢之直氷之清端澄未已涅不缁磨不磷坚白自如细行形于视聼言动之间大节着于离合去就之际天留之以殿诸老朕擢之以长六官属右扶风之俭荒辍大宗伯之贵重驾彼使牡华以老龙然而羣黎甚辙鲋之枯列戍待木牛之饷劝食抛籴胡可并行安富恤贫讵容偏废昔汲黯发河内廪真不辱使者之行富弼活青州民自谓过中书之考若前脩之盛举皆贤牧所优爲噫润灵河之波岂惟九里奉甘泉之计何待三年治绩朝闻追锋夕至可陈懋钦国録由掌故而学官平进也然未一岁再命亦峻擢也惟尔凝然端重可以仰企前脩盎然和粹可以俯接后进使教胄子师道必有可观者岂但课试词艺而已哉可董宋臣脩造公主位了毕转亲卫大夫㳺化人之宫燕闲自适筑王姬之馆鸠僝有劳具官某事不辞难言皆底绩朕爱钟贵主方将谐禁脔之期颐旨信臣为别创更衣之所甫伻图而经始俄轮奂之告成乃若横行虽曰武阶之峻可无醲赏以旌心匠之能可董宋臣又为进书转翊卫大夫书以传信旣鸿笔之先褒赏不踰时岂貂珰之独缓具官某乆陪宿卫备罄忠勤号内廷用事尊宠之臣能藏于密凡一代稽古礼文之类皆见而知虽儒绅㑹稡之劳亦史局兵司之助超资越録兹叠承优异之恩损满益谦必深悟盈虚之理可邓峒磨勘转太申大夫论思班政与庶僚不同考课法严自近臣而始具官某古之耆夀俊今之老成人属车在后鸾旗在前出而扈跸广厦之下细旃之上入而谈经兹陟文阶亦循铨格积日累月适成周大计之时自卑升髙加先汉超迁之秩可叶梦鼎磨勘转太中大夫履声贵近独髙献纳之班铨法森严尤重超迁之秩具官某璞玉浑金之器质光风霁月之胷襟出屡拥于节麾入徧仪于笔槖韩愈奏从官之技无愧诗书绮季从吾儿之逰有功储贰然其序进必以年劳噫周室设官旣长六卿而率属虞廷考绩适当三载之陟明可谢堂为磨勘转朝散大夫候对之班尢于天近审官之法必以年劳具官某相阁挺生天材轶出伟中殿谦沖之德倡外家损挹之风巨镇名藩退而䄂轮扁之手珍台闲馆超然拍洪崕之肩然考课之法尤严虽论思之臣不废面四松于奎阁宻迩清光加一秩于氷衘钦承新渥可府丞游汶两易农簿江左贤相称王谢然乌衣子弟有佩紫罗嚢者有拄笏看山不省马曹者尔清献闻孙好脩克守于家法练事不流乎清谈扈农方以乏絶爲忧往勤乃职朕方观尔之才焉可谢埜司农簿以阀阅取人其来逺矣尔槐庭闻孙椒涂逺属其爲京兆少尹盖以才选擢寘农扈等而上之其进未已可司农簿谢埜两易太府丞农扈视唱筹之劳以给待哺之衆目目少假朕念尔方有子职也外府之事稍简为之改命焉非惟慰亚保之心亦以见朕体羣臣之意可赵逢龙除将作监书曰人惟求旧语曰吾从先进古之道也尔议论接于诸老徳齿尊于一代卷懐退处若与世相忘者朕闻其优㳺洛社精悍未衰召以大匠将询猷而乞言焉宜疾其驱以副廷伫可韩禾考功郎官吏部郎各治一职惟考功合四选而兼综之士挟势利而挠法吏长子孙而舞文非清通而简要者不在列宿之选尔以才学发身昔㳺省户有能名今陈臬事有风力方衆贤和朝孔鸾咸集察史谈之留滞思贾生而召见乃出新綍复还旧氊庶乎四选之弊可清三尺之法可守矣翁合侍左郎官朕改纪以来弓旌四出士或浮湛闾里栖遁巖穴莫不弹冠而起况学校之誉髦馆殿之名胜可使之留滞周南若是之久哉尔擅凌云之笔负冲霄之志览辉而来卷怀而出其治郡有能名刺部有风力则不可得而揜嗟夫朕不见生久矣属将有夜半之问庶几闻朝阳之鸣抑左铨剧曹也尔合望郎也惟刚则甄叙徇理而不徇势惟明则予夺聼法而不聼吏朕方不次擢士尔岂淹翔于省户者可包恢磨勘转中奉大夫六典设二卿春官尤重三年计羣吏古制则然具官某异闻佩严考之绪余精义聆先师之謦欬帝曰伯夷典礼咨汝钦哉子与卜商言诗起予可矣虽当代耆英之望重然有司考课之法严噫夙夜寅清旣班髙于两禁日月积累姑序进于一阶可知建昌军魏峙职事脩举转朝请郎朕核覈名实而严殿最于郡国长吏稍法其饕墨而罢輭者其有以廉能自着见必尊显之尔相家子牧名城无严刑峻令而雄狡服不巧取豪夺而财用足其士皆曰待我有礼其民皆曰拊我有恩一郡之废者兴蛊者饰朕闻而嘉之夫陟明舜典也増秩汉制也尔旣能善其始又能不倦以终之则可以对扬休命矣可周坦磨勘转朝请大夫汉家聼履之班在廷莫及虞朝考绩之法歴代通行具官某琅琅然董子天人之篇炳炳乎陆贽仁义之谏虽藩条宣布𬒳阳春之泽而光辉然官阀推迁计日月之劳而积累属当㑹课爰命出纶噫台斗八座之髙卿维逹贵冰䘖一阶之陟予非监恩可叶大有上遗表赠通奉大夫子欲养亲不留叵堪致毁人云亡国殄瘁深悯遗忠曽未替于眷懐爰加隆于恤典具官某谢策冠龟朋之前列穷经爲麟笔之素臣繇大坡风稜之雄践文昌台斗之贵其建明务爲平实不喜尖新其讥弹未尝刻深终归浑厚虽奉身而出画犹将母以行春甫抱蓼莪之悲忽惊梁木之坏蹇蹇匪躬之故恍如平生琅琅垂絶之音遂隔今古仅成短梦竟夭盛年念尝列聼履之联寕致厚书棺之渥噫积善余庆安知伯道之无儿强谏不忘尚冀藏孙之有后谅惟精爽歆此宠光可赵希悦工部郎官尚书郎惟起部文书絶少廷中才一二雁䳱夸诩者病其无权恬靖者喜其省事尔自奋科第问其居则西挢叩其学则家庭本其自出则考亭之外孙也少之所濡染壮之所讲明晚之所成就庶几卓雅不羣矣朕择清曹命尔可以进德亦可以养望岂惟上应列宿而已哉可章炯左曹郎官地官之属各治一事而左曹所主天下户婚之讼夫赋讼皆急务也今长貮皇皇然㑹计钱谷之不暇若讼牍则往往谦巽属之郎舍天下之大讼不平者之衆孰宜秉此笔哉尔以髙材更烦使所谓尝险阻而知情伪者其悉而心佐而长讼至乎前势夺理情挠法者显絶之官受欺吏舞智者痛绳之是非曲直易位者明办之夫如是则无一事之失平一民之不获无愧于设官分职之意矣可全清夫寳章待制提举佑神观仍奉朝请民歌牧守方憇于棠隂国重亲贤靡需于瓜熟宜释朱轓之寄径跻紫槖之联具官某宣慈而惠和办智而闳逹惜隂书案甚于孤寒士之勤得隽词塲岂若恩泽俟之易在中朝吉士之目有两京循吏之风旣至九卿而入承明复把一麾而去江海方且赋中和之政不当夺慈惠之师属以储闱正人伦之始选诸戚畹得邦媛之贤如卿行尊葢主婚礼辍宣城之半竹面奎阁之四松兹外族之殊荣亦我家之旷典必爲闲燕实可论思噫东人欲留出既宣于美化西清候对入尚告于嘉猷可马光祖依旧观文学士提领户部财赋兼知临安府朕考祖宗之典故重省府之事权元丰以前専任三司之使领嘉定之际或由两地而尹釐况当大弊极壊之余又非承平无事之比孰膺隆委兹得全才具官某奕世鉅儒中朝宿望磊磊落落伏波章句士乎巍巍堂堂北平杰魁人也气吝北来飞渡之虏躬提下流赴援之师安社稷见卿之心全江淮繄谁之力南仲于方之命乆矣宣勤吉甫自镐而归兹焉饮至属主计告大农之乏絶而都人思旧尹之神明官无红腐之宿储民或赤穷而贵籴常情处此戞戞乎其难哉老手为之绰绰然余𥙿矣眂政涂之异数仍书殿之隆名如武侯之集衆思如毕公之勤小物上副朕心之注倚下慰国人之瞻仪噫周官九府之藏子欲阜通于财货商邑四方之极予思培植于本根乃眷耆厖奚烦训告可后村先生大全集卷之六十五后村先生大全集后村先生大全集卷第六十六后村先生大全集卷之六十六外制杨栋权礼部尚书虞典三礼有秩宗之名周建六官重春卿之职履声虽旧壊望益崇具官某生靖恭诸扬之宗钟峨眉太白之秀大对明董生之道谊功利羞称微言闻夫子之性天文章抑末由其根深而蒂固是以枝敷而叶繁扈跸则才过严徐辅储则功高园绮腹藁成而羣吏脱腕口义出而诸儒手抄在日月献纳之班已巍峩于台斗然夙夜寅清之地尤华要于秋官览壁记之旧题踵蜀珍之芳躅凡并汾诸子所不能对与齐鲁两生所未及为自昔无传于今有望噫端委而治周礼𬗟懐季子之贤绵蕝而草汉仪一洗叔孙之陋益殚素藴庸副异知可邓峒权吏部侍郎天官居六典之先具严于八武部号三铨之剧常选于贰卿既叠组之甚宜岂纶之可后具官某徳盛而仁熟色夷而气和挹其标致有前辈之风出其土苴在吏师之目汉公卿之论毎及邓先晋名胜之流亦推伯道持槖而扈法驾巍冠而侍细旃孟子以仁义而敬王武王既髦期而称道朕惟鸠工事简风斤之巧安施鹖弁员多水镜之明已试若时少宰宜属耆英噫如申公辕固之告君老而益壮加左雄山涛之典选公而忘私谁其兼之择斯二者可常挺权工部侍郎二史记时政既高两省之班六典阙冬官尤遴贰卿之选延登胜彦増重迩联具官某文价今之抡魁諌草古之遗直始翔而集方耸闻仪凤之鸣俄卷而怀不肯作饥乌之噤属中朝之改瑟驰急驿而予环师席之所作成经帷之所启沃或禁中片𥿄奋笔以涂归或槢前一塼犯颜而抗议忠嘉必告补益甚多乆烦夹香案之傍宜俾扈属车之后噫昔司言动不过如史佚所书今擢论思何止责工垂之事益殚美报庸副眷懐可陈绮右文殿撰枢密都承㫖右太尉掾均为公府之僚今承旨厅实长枢廷之属粤自改元豊之新制类多处法从之名臣具官某智略辐凑于上前麾莭辙环于天下心平气定居然龙见而雷声事至物来甚于龟卜而烛照治赋鄙牙筹之琐屑聼讼察缿筩之隠微乆劳烦以米塩簿书且周旋乎亭幛堡戍朕方修车备器圗回复古之功孰能借箸运筹俾賛本兵之地与闻机密稍亚论思强本可以折冲直前可以论事噫在元祐则安世由风宪除在绍兴则刚中以功名显益摅贤业退企前修谢子强起居郎崑西羣玉之峰长以老仙伯极东一星之象占为郎舍人名曰序迁实由亲擢具官某制行渊冰之谨持身玉雪之清乗传使闽拥旄师粤南官蒙珠犀之谤自昔已然北归携琴鹤而行于今罕见册府待世南之典领储官喜绮季之从游朕有羙官孰堪妙选立通明殿命左史而记年侍泰畤祠第从臣之嘉讼号为清切列在论思噫古志谓天颜咫尺之威固宜拜下先贤借玉阶方寸之地毋惮直前空臆而言虚怀以聼可郑雄飞起居舍人伯臣司宗麟寺之班已峻右史记事螭㘭之拜尤清具官某黙然知言仁必有勇对延和则犯颜敢谏传资善则执古据经濡辔而遣使臣威稜凛甚加壁而延诸老颜髪苍然独惓惓忧爱之忠见缕缕建明之䟽臣卿尚少了无意于着鞭君举必书方有资于执简非惟记注亦可论思必有以切劘君心辅导储徳噫既居迩列密依日月之光毋使傍观或责春秋之备可何逢吉叙朝散大夫利路运判兼四川制参自蜀有狄难士大夫避地东南者衆㡬置乡国于度外矣尔由策名解褐至拥麾持节盖登畿之日浅而仕蜀之时多中墨吏议缩手䄂闲朕惟人才实难讵宜以一眚掩徳稍复雁门之踦付以飞輓之任制垣𥘉建就命尔参其军事昔人𬒳髪缨冠以救乡邻之鬪尔其投𬒮而起叱驭而行以寛朕西顾之忧可叙复奉直大夫郑羽陞直寳章阁淮东提举淮塩之利甲天下东南大计仰焉闽浙蜀广所产皆不及也其选择使者视他路爲重尔以才选中外详试前縂饷未煖席而责以偿数十年失䧟之赋废绌其身盪覆其家岂理也哉论乆而定亦既爲尔辨诬而复雁门之踦矣乃今送以皇华宠以奎阁朕不以一眚而弃士尔宜获五善以报君若夫亭民之休戚榷法之利病尔优于心计必有以称临遣之意可陈昉华文待制仍旧知建寕军𥘉潜重镇最声直澈于九重次对隆名进律超加于二等载嘉美绩爰出新纶具官某介而能通澹乎无欲六卿帅属其进在一纪之先四国于蕃所至有百年之爱籍甚建安之政得之行路之言一则为邦人之借留二则重长吏之数易噫下玺书而褒黄覇风属其余朌银信而召邺侯遄归不逺可陈昉户部侍郎兼权刑书积多而有余寔天下之大命刑成而不变宜君子之尽心招徕一代之英贤登拜卿之长贰具官某有仁者之勇得圣人之清孤竹风标坐使懦顽之志立紫芝眉宇能令鄙吝之意消衆竞为于茧丝尔勤求于刍牧仁声载路东欲留西欲归遗爱在人社而稷尸而祝属群贤之彚进岂宿望之独遗以小司徒兼太常伯虽予环之已晚然聼履之益穹版曹有待于阜通宪部尤资于钦恤噫无三年之蓄非国赖主计之才有一夫之泣向隅亦司刑之责对扬眷简愈罄惠嘉可贾德生除祕阁修撰丞相勋在盟府朕常恨无官可训逺稽前代近攷本朝旦辅周室而伯禽拜后浚佐中兴而栻赐亀紫昔固有之今亦宜然尔前言往行熟讲于家治法征谋与闻于内幙有孝谨之誉廷无贵介之风渉木天论撰奉竹宫香火可以娯侍慈颜涵养美质前辈称门户之盛子弟之贤惟韩吕二家尔其勉哉可贾徳润除直祕阁古之王者幼吾幼以及人之幼况其宰相子乎尔生而颍异虽未胜衣冠而趍拜朕前有成人之风擢之延阁示嘉奨竒童之意此日之拱把它日之耸壑昻霄者也益勤于学以对宠光可贾徳生妻赵氏封呉兴郡主朕燕丞相夀母于禁中尔以家妇从礼度雅容止可观问其阀閲则景献之家忠惠之子也其疏乡郡之汤沭以旌闺壸之淑贤可贾蕃世妻赵氏封宜人尔侍曽祖姑两国禁中温恭肃敬盖相门之贤妇亦贵家之内则也其钖新封以昭异数可何梦然参政无敌用真儒乆与闻于庙论立政惟吉士遂参秉于国均播告纶言登崇瓌望具官某发强而刚毅肃括而闳深拔去凶邪无训狐之止屋收还威柄有勐虎之在山嘉其明目张胆之风寘之聚精㑹神之地吁咈都俞之意合弥缝辅赞之功多朕惟国威未张虏狡叵测先修政事乃可外攘能治国家谁敢侮予其进迁于丞辖以陪贰于宰衡必躬周公吐握之劳蒐罗寒畯必推后稷饥溺之念全活畿民使朝廷有九鼎之安则邉塞絶一尘之警噫诗云訏谟定命尚告斯猷书曰同寅协恭乃底于道对扬休命益懋壮圗马光祖同知枢密院提领户部财用兼知临安府修介圭之觐方委寄以浩繁借前箸而筹遂延登于宥密廼敷播告以示褒崇具官某挺杰魁间出之材禀光岳未分之气出而召毕入则䕫龙全江淮济中兴旣劳还于天堑先京师后诸夏重尹正于日畿然张其目必先举其纲作而行孰若坐而论畴咨公议櫂副本兵朕欲周密枢机尔叶心于邴魏朕欲弹压辇毂尔接踵于敞尊智畧之所经纶威稜之所震詟内全活沟中之瘠外扫清塞下之尘运堂上之兵赖有若人扣嚢底之智足办此事至于米塩凌杂又其土苴绪余民贫宜弛已张之弓政弊宜调乆胶之瑟噫韩富同升枢府皆练习于邉情欧蔡兼领开封尤精勤于吏事顾如旧德奚愧前修可陈坚祕书监兼右谕徳汉起朝仪而齐鲁两生皆辞不至延儒学而伏生辕固以老见遗用不用于四士何加损然所谓朝仪止于绵蕝之陋儒学不过从谏阿世之流汉之为汉则可惜也尔立身有本末顷当国讳言举世澜倒欲以只手挽而回之虽退而名益重朕既去凶举相朝半老儒野无遗贤独尔辞安车之聘安考槃之楽此岂叔孙子之所能致平津之所能客哉蓬长所以领䄂诸儒官僚所以辅导元子朕虚清望官以待尔君臣之义如何废之其贲然来思以副延竚可留梦炎宗正少卿本朝自叶祖洽以希合时好为举首之后三歳一魁未尝乏人其间卓然以清风劲节照映千古者前九成后十朋而已尔对策有直声造膝有忠言可得而能也出秉麾节以玉雪持身以氷蘖倡官吏宅人口谈者尔躬行之不可得而能也改纪以来孔鸾毕集尔虽哀疚朕懐其贤亦既更素韠而御祥琴矣麟寺鹤禁皆尔旧游其幡然一来以究尔平昔之学以慰朕久不见生之意可全槐卿太府卿古之用人右贤左戚未尝限畛域分流品惟其才而已尔仁厚而有智畧儒雅而通世务居中𥙷外资望寝髙周旋数郡不巧取豪夺而用足无疾声大唿而事集遗爱在人去而见思所谓慈惠之师亷平之吏朝廷方急士其可使之需次东郡乎外府事简九卿班峻非特掌有司出纳之吝盖将为法从论思之储潘墀少府兼太子侍讲士大夫好直喜节者固不乏人然有躬行不逮其言者有一鸣而遂嘿者有能暂而不能乆者胜常于此观人焉尔立朝铁石之刚作郡玉雪之清践其言矣郎省之疏切于寳祐转对之疏切于郎省非一鸣矣华途在前澹然无躁心壮老一致可以乆矣汉人所谓白首骨唐人所谓清苦守节者也惟月之班聨峻前星之僚采清箴儆王朝辅导储禁所望于耆英也歛哉无替朕命胡之将作监兼国史史称文帝敬贤如賔以其时考之谊弃长沙犹曰少年之故唐滞郎省不已白首乎且帝既知唐之贤矣又止辇而问之矣终不闻有大遇合何也朕则不然凡在列宿之选莫不赐对以观其人尔老成而有定见恬澹而无躁心亦今之冯唐也可不急用之欤大匠班髙事简以处耆年雅望礼所谓乞言书所谓询猷者朕将举行焉可林光世司农少卿先朝虽重科目然时有特起之士如王昭素徐复常秩韩驹之流或以継术或以文字皆得之于科目之外奋布衣致通显朕甚慕之尔始以易学进及试之以言则辨丽而博授之以政则果艺而逹由史属至郎监由牧守而至部刺史若素官然近览奏篇明王体而通世务切当朕心钖之科第擢之卿少出于独㫁不世之遇也必靖共正直必据依名节以副朕䖍越拘挛选择而使之意可吴叔告尚右郎官汉重甲科郎其褒然为举首者往往徒歩至封侯拜相本朝亦然王旦有荣进素定之语苏洵有十年至西制之羡朕端平更化策士于庭尔胪传第一人皆曰腾上必矣然策名垂三十载中间仅由舘阁出为牧守居官之日少考槃在涧之日多朕屡以省官召止或尼之岂盛名难居耶抑亦有命耶所谓素定者有时而不然耶尚右为二十八宿之冠其选尤遴起伦魁为望郎其尚用未已蛰藏之乆必有以雷霆一世者卓得庆秘书郎国家以数路取人才学也名第也政事也士有其一如执劵取偿尔策勋于翰墨塲才学不优乎射策为甲科郎名第不高乎徳兴县谱见谓亷平不在政事科乎然同时一辈飞腾变化畧尽独尔入无峻迁出需逺戍瓜熟輙为有力者所夺朕察其孤立平进也起之议礼曲台进之䌷书中秘夫舘阁清议之所自出尔延和之对亦既开其端矣朕又将前席而问焉贾贯道赠大中大夫寳章侍制朕考先朝之故实见名宰之同胞綘拜头厅综仅终于禁省浚升次辅滉因钖于儒科虽夭夀之命受之于天然哀荣之文岂不在我有懐英爽追钖恩徽具官某世徳深长天材超轶谚云父如龙兄如虎盛矣蔑加诗谓伯吹壎仲吹箎少而竞秀足以増光于严考惜哉遽夺于长君使小假灵椿之年必及见常棣之贵君臣际㑹若为酬麟阁之功昆弟急难思少慰鸰原之念燕赉均占于尊幼龙光奚间于殁存进槖列以表阡出纶言而告第褒崇之异今昔所希噫明堂赖一柱之扶朕敢忘于勋徳奎阁候四松之对尔无憾于幽㝠可魏克愚军器监由尚书郎以上非歴麾节着声绩者不可宜循序而进尔陈浙左臬事主京畿漕计民徳其寛吏惮其严皆曰文靖之美子近世之肤使也进之戎监虽若平迁时方艰虞易所谓除戎器者为今急务古有夀百年二百年之甲有中石没羽之矢岂非工善其事而然欤以尔之才往閲武库必能修其当修者备其未备者以佐朕中兴之治可魏克愚直华文阁两浙运副朕以生民休戚吏治媺恶系乎部刺史之贤否毎弄印出节必妙选而临遣之茍得其人又必乆其任而责其成况畿漕爲诸道亷访之首席未煖而徙官可乎尔建台属尔聪明所未及情伪必知按吏有揺岳之威捄荒有内沟之念尝摄京尹府中称治假以岁月尽其材能庶几范滂王尊之流戎监平挹九卿选固高矣然使畿民惜二星之移次爲两路计则未也廼进贴职陟使名俾仍旧贯语有之朝气鋭暮气惰又云坚凝之难尔既善其始又能不倦以终之则无愧皇华之诗矣项公泽宗正丞九卿之属丞为髙而三丞为尤高尚书郎有阙则次𥙷常以处当世名流尔由甲科邑最开朝绩絫迁而至胃丞佩玉徐行异乎㨗径窘歩者矣替我司宗正天近地禁瑶编鉅典属笔于尔虽凡例有前修之可法然铺张非老学其谁宜小烦汗竹之劳平挹握兰之选可游义肃大理寺丞朕延访羣臣优容谠论或一时不遇而去然他日必思其言尔顷既登朝适当赐对颇条时弊遂忤要权之窜投起英髦于闲㪚幸有奏篇之可覆岂厚诬其上左符㑭丞丛棘非独旌故家之直谅抑以示公朝之清明可全允坚𥙷丞务郎直秘阁朕为储宫选嫡妃既告廷且成礼矣加恵于妃之同产亲亲之义也尔早孤而嗜学与女兄昔同其忧今同其楽不亦宜乎初𥙷尔直中秘不试而擢慕賔是惟优恩益勉进修以基逺大可游汶司农丞朕于乔木故家之能象贤济美者必甄拔而任使之尔大父清献朕之贤相尔清献之贤孙也外府大农两烦簿正迈往之韵俯同羣倅朕欲益养其望而老其材再转为丞其恪共于司存以光绍于祖烈可余尚賔太府丞朕敬故而念旧以厚其身者为未足又厚其嗣续焉昔尔二父事朕初潜今丰沛故人存者无几尔传义方而席余庆兹繇缮监进丞外府骎骎通显再世遭逢如此其何以报朕哉可家坤翁枢密院编修官兼度支郎官方今急政要务非兵与财乎朕委任宰辅提其纲又谨简乃僚治其目西府之有编摩计省之有度支凡邉防机密国计盈虚皆与闻焉非止责以纂修经武之书出纳有司之事尔名法从之子材而贤县谱尤高登畿有美誉賛阃有婉画其以太尉傅掾兼尚书郎惟筹鞭筭必有以禆科琐纾经费者汝往钦哉可周龙归国子监丞成均之属或教胄子或诲诸生惟丞兼之学政皆属笔焉选亦高矣尔登畿致靖共之誉监郡着闗决之能簿正麟寺色怡气和未尝汲汲于进胄丞居三丞之次班博士之上肆以命尔益飬资望向用未已可虞虙太常簿官曺之清者至圜璧曲台而止尔昨敎胄子后䕫之任也今擢奉常伯夷之选也一代稽古礼文之事皆得与博士议郎共讨论之岂特簿正祭器而已哉可林经徳太学博士干淳间邑最有径擢国子博士者有入为紧官者尔顷宰巖邑剿盗卫民之功乆而未録登畿再迁不离学省才名四十年无氊之语殆为尔设然尔素恬于进昔通籍而请祠官今八舘而诲诸生必无冗不见治之叹朕方崇奨亷退靖共以俟可刘叔子将作监丞本朝之制史无官自修撰检讨至校勘检阅率以他官兼之不稍迁擢则滞矣尔仕已至牧守朕以其老于文学使与闻汗青之事乆在舘下用未尽才于是晋丞大匠夫舍麟笔而掌雉工虽不如汗简之清然犹可执艺而谏可叶寔太学博士师者所以传道授业解惑唐人犹有此论其后专以课试程文为职古意微矣朕方新美士风妙选师儒尔昔尝训廸诸生今再入广文舘其作成人材必有在于课试之外者可杨文仲太学正先汉五经各置博士世有专门之讥然讲凡例之精守师説之严其专也不贤于渉猎乎以太学之大师儒之衆适无治春秋者尔抱遗经而究终始亦已乆矣擢寘成均为朕招诸生而诲之可赵纪祥转和州防御使师直为壮屡尝敌忾以効忠战功曰多焉可踰时而吝赏爰䟽新渥以奨前劳具官某意气激昻智谋沉审有鞭弭周旋之志欲并驾于羣雄赋笳鼓病竞之诗亦足豪于一世击贼之血衣犹在解围之露布有名遂陟州团且提戎律属当四郊多垒之际岂计一资半级之时乃诏有司进官如格噫黄石一编之授既将畧之素优仲行百夫之防与使名而适称可殿撰都承旨陈绮磨勘转中大夫导旨之班贰卿接武考绩之法三载陟明具官某敡历最深行能尤异与闻朝筭实参夙夜宥密之司自结主知遂寘朝夕论思之地既平跻于两禁初何羡于一阶噫先秦古官盖朝廷之所重成周大计虽贵近而必行益励猷为钦承恩渥可李泽民赠朝奉郎日虏掩我不备上流震惊尔以郢倅行邉能賛鄂守效死勿去以待援师及宣威金鼓从天而下欲虏全城莫府上功而尔已不及见鄂人皆悲伤之朕于勤事之吏生荣死哀两极其至进官泽子度越常格以慰宿草之恨以劝羽林之孤可知嘉兴府谢弈焘陞直敷文阁去岁水灾右扶尤甚尔牧嘉禾郡视民札荒若已饥溺虽赈赡之力不足然恻怛之心有余检放而衆无譁劝分而民顺令郡人饮其惠部使者上其状晋职二等以旌贤劳且以劝有土有民者今距食新尚逺朕忧未歇尔其谨终如始毋废前功可知严州钱可则陛直华文阁严爲郡负山而濒江常有水患而去岁特甚尔职思其忧有拯溺之劳而无凝香之楽视涝捄荒家至户到郡无流徙逹于朕听用是晋职二等以劝列城夫九仭亏功者常情也一日必葺者善政也尔其谨终如始以对扬休命可龚集屯田员外郎百执事皆可超迁惟郎官非郡最不除寺监长贰初除无对班惟郎官得引见上殿重其选也尔着能声而练世务由朝行而牧江乡虽地𥚹小用不尽才然去天尺五易于报政兹奉甘泉之计俾跻列宿之聨岂乆滞于闲曹行且膺于剧寄可孙桂发国子监薄荘文教授寺监皆有簿正而列于胄庠者尤清异时有就拜紧官者壁记历歴可数也尔在塲屋则韦布重其文处家庭则宗族称其孝出而仕则士大夫誉其贤者如出一口才全而德偹是可以羽仪圜壁辅导朱邸矣益培清望嗣有殊擢可后村先生大全集卷之六十六后村先生大全集后村先生大全集卷第六十七后村先生大全集卷之六十七外制黄伯訦除司农寺簿朕惟嘉定𥘉元寕考总揽一时名臣多出亲擢尔考于是时爲谏官爲柱史言论风旨闻于天下朕不及识追懐其贤尔得传受于父兄讲贯于师友者详矣由列院而賛大农以才选非直以家世也虽孝子显扬固不止此然有司出纳其可忽诸益殚贤劳克绍先训可武功大夫带行御器械前改羞知江隂军张孙特换朝奉郎朕于踈逺覊旅之臣有能以才学自着见往往度越拘挛拔擢而任使之况其亲近者哉尔文恭之甥嗜学工文再领漕荐嫺雅风流一时籍甚縻以勇爵非其志也顾官品已崇日佩贰千石印绶矣换班之命蔽自朕心虽员外之秩稍卑然郎监之选甚清先朝如米芾如呉琚皆以肺腑之亲而擅词翰之美尔其勉哉以对殊渥张称孙除将作少监兼右曹郎官人才各有所长若其儒雅足与士大夫相颉颃顾使之右櫜鞬而左鞭弭用违其材矣尔以藩邸之姻有士林之誉屡上春官铁砚欲穿而壮心未已岂与哙伍者哉少匠尚书郎皆高选也可以展究尔之才学矣往其钦哉可黄应春除官宗正寺簿麟寺名掌属籍实以纂述瑶编为职地清天近非君流不轻授尔经明而行脩年髙而徳邵书所谓耆德语所谓先进诗所谓典刑人也繇博士賛司宗一代大典皆与讨论焉尔旣兼史官学识之长朕非责俗吏簿书之务可范丁孙除大理卿范氏之望于蜀也乆矣其种德积善非一世其象贤继志非一人门戸之盛为衣冠美谈典刑文献于尔乎在修于家则有礼有法出而仕则有猷有守累赞阃画游将使指身逖乎西土而名动乎京师朕将引以自近焉先朝故家万里出崃宜有以宠异之棘卿髙选一武禁除尔其疾驱以对简拔可文天祥除正字抡魁登瀛故事也然始进大率以虚名既乆乃知其实践尔则异是𥘉以逺士奉董生之对继以卑官上梅福之书天下诵其言髙其风知尔素志不在温饱矣麟台之召何来之迟语有之居大名难又云保晚节难尔其厚飬而审发之使舆论翕然曰朕所亲擢敢言之士可谢塈除司农卿郡国赋舆之广朝廷禀兵禄吏之衆而仓庾氏乃无宿储使贾谊生于今日见公私之积如此其忧当何如哉孰能为朕修九扈之职以纾一时之急者尔精明足以烛姦欺密察足以防渗漏锋鋭足以投肯綮朕所为选择而使也夫包茅问是问逋租负殿其来已乆然马力穷则舆骇弓张不弛则弦絶郡邑有贫富灾伤有轻重于斯时也御取予以道课殿最以公尔必有以处此筭计见效由九卿擢两制矣可林畴黄瓌除大理评事司马迁有法家者流之目韩愈有大理不列三后之论信斯言也臯谟吕刑见黜于书矣廷尉平佐其长决天下之狱非中其科者不授畴县谱环幕辨皆有可纪并升棘属谳笔髙下民命死生系焉其殚乃心毋为迁愈所议可朱子中除太社令用门阀取人非古也然曰胄子曰象贤虞周盛时亦何尝不尚论世家乎尔辅臣之子能读邺侯之书而遵万石君之训者擢寘周行将以进其德而老其才也尔其勉诸可钱庚孙除将作监簿国家用人或取之素士或取之世家惟其才而已尔奕叶贵盛固不与寒畯争进然鹓行鹭序宜参用传世家文献知台阁典章者由郡丞佐缮监益厚涵养以待器使可周汉国公主府从人叶氏封恭人古之称女妇之贤者必归功于保姆尔执事贵主左右昔见其衣裼今见其筑舘可以言劳旧矣其钖温恭之号俾霑优渥之恩可右武大夫阁门宣賛舍人特除金川驻札御前前诸军都统制兼知叙州张桂特赠容州观察使声罪致讨勇于祭纛之行杀身成仁壮矣死绥之节追懐英槩加峻愍章具官某躬秉戎韬气吞叛垒危机太急甘效命于戎行大势不支犹握拳而血战妖氛未溃于塞外将星忽陨于营中邉候亟闻朕懐震悼爰渉亷车之秩以爲幽壌之光噫李俊之罪通天恶名遗臭张廵之鬼厉贼忠骨犹香可武翼大夫阁门宣赞舍人特除庆府驻札御前保定诸军都统制金文徳特赠复州团练使环高城而攻忠存讨逆凿凶门而出义不求生尔勇冠诸军誓枭叛将赤心卫上以国士报之白刄在前曰男儿死耳力已穷而斗愈急骨可朽而名不埋宜㑭陟遥团以光幽壌噫马革裹尸之志岂不壮哉豹死留皮之言复何憾矣可廸功郎钱昌大授耤田令选人开朝蹟殊擢也借令列奉常清选也尔家世贵盛而能安于平进选擢之异盖以其尚有典刑之故尔益熏沐以对宠光工部侍郎常挺除兼侍讲陪细氊之列乆奉燕闲加重席之荣特优鸿硕具官某凌云之赋籍甚凝霜之简凛然拂袖而素节无亏予环而丹心不改汝垂之命非止鸠工仲舒之文尤宜为诰方赖辰猷之告俾超夕説之联噫求王人之多闻吾自楽此得讲师之三昧尔交修予可马世纶带行太府寺簿尚书省市舶所检閲官分司庆元府鄞地濒海夷琛辐凑异时领以使者后俾郡丞兼之权稍轻矣尔家学县谱有闻于时其以外府属往任互市之事嗟夫寛征则海之贾可招无欲则浦之珠可还也选择而使可不勉哉可包恢磨勘转中大夫秩宗之官极寅清之髙选考课之法必积案而序迁具官某世之逹尊国之大老持槖入侍已八十余焚藁尽规凡再三告士论咸推其晚莭吏铨适㑹其年劳爰出新纶俾升华秩噫周小宗伯𥘉岂岂计于一阶秦中大夫今遂班于五品赵与訾依旧寳章阁侍制除江东路转运使兼淮西总领职清地禁顷已列于论思师老财殚全莫难于总漕思其强敏起之燕闲具官某知微知彰有猷有守为诸道亷访使之首肃乎若稜合比年京兆尹而观恢乎㳺刃惓懐径去注想未忘厥今江沱之势稍安塞下之积未实申士张頥之望切计臣束手而援穷缓则乏兴急将聚怨朕直为凛凛孰能饱万灶之屯尔益办多多可并综二台之事往任笏鞭之责併提鹾茗之纲渭濵之运法可寻湟中之籴政宜讲必民无加赋必军有宿储少纾识者之忧不王旦云民力竭矣有味其言邵雍曰诸贤之意可右武大夫陈天应团练有劳转左武功宜𢡟赏讵容铨法之拘官至横行见谓武具官某以材自奋遇事敢爲顷縁玁狁之侵隆之募立表下漏颇整肃于军容执鞭属槖于环列有司言状如格进官噫朕居重御轻严九重之制尔自右迁左盖古人二广之遗可谢垕除军器少监朕方圗攘夷复古之功讲修车备械之政凡戎监者皆遴选也况于帅其属者乎尔槐椒涂之懿戚倍清庙髦士歴京兆亚尹皆戎之拜去郎宿卿月犹健者之登梯可蹑级赵孟㮤除耤田令朕于麟趾公子之信厚者皆甄拔而器使之近属尔尤修谨可使之淹于常调乎寘彼周厚于宗藩之意夫徳以涵养而进材以更除在前靖共以俟可赵孟蚁除大理司直朕惟安僖王国之近属其后多佳子弟尔于其间尤谨饬好修擢之鹓序非私之也所以昭朕懐族之意尔为善之楽也其益进徳益讲学以奉三雍之对可承议郎范昌世牙契赏转朝奉郎中兴以来养兵之费广生财之道狭而牙契所八遂为国之大利与筦榷并行尔淳熈名执政之孙善于其职课以最闻岂非㑹稽当而然欤俾进郎秩以旌贤劳可史森卿除将作监簿以世系论人物自左传迁史已然至晋之王谢唐之崔卢本朝之韩吕则尤盛矣尔生长名阀胚胎前光廼今簿正外府骎骎华除夫怒长不如盈科而进也窘歩不如佩玉而行也尔其谦毖以基逺大可朝奉郎家遇以脩浚静江府城池转朝㪚郎先朝既平侬㓂首城桂州厥后承平日乆城圮堑湮恃陋不戒尔佐阃幕能与将士叶力筑浚一旦㓂至卒能与城俱全可以言智矣俾进一秩以酬前劳可奉议郎何铸以修筑广州城转承议郎属者西冦震邻东广戒严城番禺乃所以援桂林象郡而安扶胥黄木也尔佐阃幕倡率吏士躬板干之役成金汤之势帅臣上其贤劳其可以吝赏哉可李壎除太府寺丞再转爲丞若平进者然自监而寺则稍高矣尔席华腴之胄有儒素之风岁中屡迁官虽以名家之故亦以美才而用尔其懋哉可太府寺丞郭自中知严州桐庐郡有汉严光之清风先臣仲淹之遗爱在焉吾甚重其符竹不以轻授尔弈世之积累深过庭之讲贯熟谏臣其伯父也处士其严考也典刑文献于是乎在新定调守毋以易汝夫有地千里足以行志去天尺五易于报政挹钓濑以自洁览壁记而懐贤可以爲侯度可以致民誉可以不坠先训矣可廸功郎郑立道循承直郎鹿矶之㨗葢吾上相指授亦师武臣力也幕府上功尔以书生有劳其间如格进秩以劝来者政政郎广东提刑司检法官林祖恭以韶州筑城赏循文林郎属者蛮鞑深入韶甚岌岌矣尔佐台幕能与将士协力増俾浚壕隐然有不可犯之势宪臣言状薄进一资以旌尔劳可汪立信除将作监朕其择望郎亷访诸道及使事肤公则又进之于朝所以课事功均劳逸也尔使江表有风力牧毗陵有仁闻朕念呉中灾伤俾之衣绣循行所部尔于荒政如拯溺救焚于臬事能洗冤泽物可谓尽心焉耳矣称觞造廷朕甚嘉之大匠亚九卿一等肆以命尔以旌行能以为登车揽辔者之劝可汪立信除直寳章阁依旧浙西提刑朕载拜尔大匠矣已而思之尔臬事荒政皆开端而未及竟舍之而来是一路狱冤不见雪于肤使也是三郡民饥不见乳于慈母也况人物眇然非择一朝士之难而求一监司之难今代能有几子骏乎借雉监之望为壮驾之行且寓直奎阁以嘉宠之尔其为呉人勉留前所谓开端而未及竟者有始有卒矣尔往钦哉毋废朕命吕文焕特授中大夫毫州防御使依前职任敌王所忾既斩馘而献俘振旅而还乃策勲而舍爵具官某见推勲阀蚤总戎昭传授六韬而起家间闗万里而赴授朕拊髀思名将一扫兵氛尔束髪戦匃奴屡腾凯奏宜加品秩以奨忠劳噫花卿絶世之才孰如英槩鍼虎百夫之御雅称使名可邓垌除寳章阁待制依所乞予祠仍赠金带召彼故老甫登要路之津贤哉大夫忽勇急流之退乃疏殊渥以奨髙风具官某内有操存外无表襮朕惟贵徳尚齿之义楽于招延尔有爱君忧国之言见之献纳方眷懐之浓甚胡归兴之浩然夫挽留固上之至仁止足亦士之大节次对一如有真从丛祠钖号于散人一叶身轻万钉带重壮矣拂衣之决过于行锦之荣噫访童子之钓游深谐雅志续耆英之圗画奚愧先贤茂对宠嘉永绥夀嘏可朝奉郎谢奕楙以前任都大解发新钱纲及数转朝散郎冶铸岁以十五万缗爲额及额者赏其来乆矣尔建镕台善于其职新钱源源暴暴而至有司上其功状如格乃迁华秩以旌贤劳可武经郎丘宗之秉义即丘渊特理作军功出身武爵重军功而卑入流无换授法也有司言鹿矶之㨗尔与有劳俾之换授非常之恩也有出于法之外者矣尔益奋厉以报国恩可长入祗侯殿侍卢进等换授保义郎侍卫换授之法以年劳亦以才力汝于二者应格可以出而仕矣可陈铸除秘阁修撰枢密副都承㫖自改官制以来导旨官不必备顾今甲兵之问犹至庙堂科琐日不暇给然则都副并置亦集思广益之义尔明而恕故论主正平介而通故事无凝滞歴仕东西二府与闻军国大议亲密于州平幼宰弥纶之义弘矣索虏垂尽侵疆来归朕欲及闲暇之时讲修攘之政尔虽已列九卿其以论撰亚太尉掾孟时事惟侍立可咨访邉机尔同堂合席可筹度也方将引尔自近继有殊擢可陈淳祖除右曹郎官朕择廷臣之有人望者出为监牧又择监牧之有治绩者入为尚书郎于以覈名实而劝事功尔自着廷建外台风采疏劲一时属望右扶水灾呉兴最甚就以当平使者兼领郡绂尔于荒政皇皇汲汲倾困倒廪不足则劝分以续之郡人德焉身虽劳而所全活者衆矣地官之属右曹尤剧应宿之选舍尔其谁朝方急才岂乆滞于省户者可陈淳祖直秘阁仍旧浙西提举兼安吉州朕以元日命汝为郎已播告矣顾饕墨之吏方凛凛革心灾伤之民尚嗸嗸望恵倘移麾节于他人之手是夺婴孩于慈母之懐其加隆名俾仍旧贯昔者侁出使人以为福星璟出牧人以为阳春尔虽淹留民则全活朕亦岂乆劳尔于外服哉可右武大夫徐安民昨知崃州半年间运米三十六万石上䕫特授左武大夫依前带行御器械知江陵府漕粟于邉从古通患汎舟之役泝江尤难既能体国以服勤焉可踰时而吝赏具官某为将则颇牧牧民则龚黄顷守夷陵有劳饷道三崃倒流之险跬歩莫前万船连樯而来衔尾不絶马腾士饱师克凯还虽旌麾移于渚宫然功状上于幕府噫进之左广峻品秩于横行卑以中权託藩宣于连率可朝㪚大夫谢坣磨勘转朝请大夫侍汉雍之祠特髙侯对考虞廷之绩可缓陟明具官某风致幼舆才华康楽授钺建牙于冯翊焜燿绣行簪笔持槖于甘泉雍容綵戯虽在列莫如其贵近然还官不废于故常噫奎阁岿然固已班于两禁氷衔清甚𥘉何计于一阶可史能之贞州分榷倍増转朝奉郎宿师于邉财殚粟竭朕知筦榷之病民而未能弛也尔以选往涖其事所入倍蓰然未尝有析秋毫之谤可谓才矣晋秩外郎益勉事功可右武大夫高州刺史特添差江南西路马歩军副縂管范用特授拱卫大夫州团练使仍旧任执讯获丑絫奏戦多序情闵劳超加勇爵具官某勋名之志忼慨忠义之胆轮囷镕䌫蜀江虏殱半渡廻戈鄂渚城解重围既奏恺而班师宜第功而行赏乃加穹秩併陟遥团噫东骛西驰昔摧锋而敌忾中权后劲今蓄鋭以縂戎可武节郎夏荣显殁于王事特赠吉州刺史更与一子恩泽朕覧国殇之篇而哀死节之士尔自淮授蜀忠州之戦矢刃中脣及左右支而陨可以愧怯戦偷生之人矣追赠遥刺又于格外録其孤儿魂如有知可以无憾可朱熠仍旧观文殿学士知平江府兼淮浙发运大使农业首八政方将活青州之饥大臣虑四方其可安緑野之趣起弼谐之旧德总牧餫之重权具官某学贯九流材周万变伏青蒲而焚谏藁忠爱之谊深时色线而𥙷帝裳弥缝之功大辅政于国家多虞之际乞身于中外庶定之余出处付之无心进退绰乎有𥙿虽燕燕居息与造物而共游然巖巖具瞻遁坐民而未可属时呉会积困涝伤近则鸿雁之谋稻粱逺则貔貅之待刍豢粟兼此二者任卑之全材节㦸来迎台府并建必集思广益罢行务合于羣情必安富恤贵扶抑悉归于公是使四境咸无捐瘠而连营不至乏昔伊尹之泽𬒳于匹夫萧何之功及于万世赖卿区画寛朕顾忧噫荒政救饥民之穷人谅襁负仁人后天下而乐行以衮归可孙附凤除端明殿学士签书枢密院事兼太子賔客论諌本仁义既乆罄于忠嘉道德成安强遂进登于宥密畴咨硕辅敷告路朝具官某学造精微气函刚大徧居风宪愈峻霜稜进则伏蒲盖屡抗犯颜之疏退而焚草未尝漏造膝之言邦无邪朋国无公是属春闱之造士以时望而衡文虎榜翩聨经品题而佳矣鹄𫀆翘楚皆摸索而识之朕嘉其通材擢之共政厥今虏直郅支唿韩之运齐归汶阳济西之疆幸四鄙之稍寕庶中原之复合然可取孰可守乃国老之至言所忧重所欣亦昔人之长虑虽寄安危于元宰尤资寅协于弼臣筹帷幄而贰鸿枢伟衣冠而陪鹤禁肆升端殿併陟文阶噫予欲禆賛庙谟尔尚希于淹弼予欲辅导储贰尔奚愧于震冲眷倚方深对扬无斁可范纯父除侍御史兼侍读横榻剧雄冠风宪纪纲之列细旃密勿读典坟丘索之书爰播明纶以旌直节具官某芒寒而色正表和而里刚自结主知偏司言责扶持世运崇阳抑隂之甚严愤嫉邪朋拔本塞源而后已爱善类如祥麟威凤去贪吏如鸷兽毒蛇载嘉骾论之陈特峻首端之拜虽朝廷无大姦慝郷其可废于评弹然道路有公是非朕毎欲通于壅蔽出则纠绳于柏府入而启沃于华光辰告尤亲风愈峻噫古有法家拂士盖谓争臣今无大夫中丞遂长御史益殚忠谠式副眷知陈尧道除右正言兼侍讲南台执法号为敢言西省拾遗得于已试寘彼七人之髙选异乎百辟之序迁具官某劲节昻霄贵名揭日勇退于羣隂用事之际来仪于九成合奏之𥘉未尝躁求遂𬒳亲擢居风宪纪纲之地乆峩豸冠于是非褒贬之间壹用麟笔严君子小人之界限正外夷内夏之经常奉白简而前吾闻其语矣伏青之上今未可言欤黯愿输禁闼之忠吉获侍细旃之讲我明告子尔交脩是扶公是于清时留直声于是日噫圣朝无阙事奚取从谀之言天子有争臣直进格非之论可虞䖏除监察御史兼崇政殿説书国有君子允为时望所归台无长官均任风间之责畴咨胜彦㫁自亲除尔萧然泽癯屹若山立横经圜水甘郑老之无毡议礼曲台陋叔孙之起蕝未尝趋㨗径以窘歩惟知遵大道而徐行朕急于求言孰堪明目张胆之选俾之执法安用呈身识靣之流内出姓名外新观聼方今邉遽寛而守备未弛国是定而坚凝寔难抵巇之徒尚繁复隍之渐可虑必排姦指佞凛风霜击搏之威必陈善闭邪殚日月就将之学朕稽于衆而后用人将于尔而求全噫无阙事希谏书未为笃论举明主建长策益进昌言可杨栋除礼部尚书兼职依旧新进士䇿名之盛举无遗才大宗伯衡文之公宜有懋赏甫题毡墨即播丝纶具官某色正而芒寒根茂而实遂长杨舘之赋古一洗篆雕靖恭坊之谱蕃相承冠冕早簉严吾之列晚陪园绮之游遂长仪曹俾司俊造以唐文三变为已任以洛学四书为指归模索得之注脚不轻于墨笔品题严甚点头奚待于朱衣喜水监之至明峻台斗之真拜平掌故议郎之聚讼剖经生学士之羣疑履班益穹柄用伊迩噫虞书典三礼古以命官汉制参六官经今寕求野可后村先生大全集卷之六十七后村先生大全集后村先生大全集卷第六十八后村先生大全集卷之六十八外制叶梦鼎制兵部尚书兼职依旧春闱以行艺造士拔其英华夏卿有文武全才付之衡尺属方峻事爰命为真具官某学者师模儒之鸿硕尝典三礼古之伯夷后夔及拥双旌今之阳城元结最光诸老而召来从吾儿之游遂陟文昌俾司俊造入伯楽无非冀野之龙媒号陆氏荘不下唐朝之虎榜卿亦劳止朕甚嘉之褒鉴裁而出纶冠履班而叠组及闲暇而简稽军实以公平而甄叙人材茍匪名流曷膺髙选噫时方经武固资圻父之爪牙官曰纳言无愧尚书之喉舌所优爲者其往钦哉可包恢除礼部侍郎兼职依旧礼有崇卑以于以肃君臣上下之分国所尊事其可无老成典刑之人亦既优爲宜加眞拜具官某闻师密授得父单传逮精舍之乆荒俨灵光之独在和顺所积居然有徳而有言精悍不衰靡烦祝哽而祝噎虽奴隷知爲清白非磨湼所能磷缁晚就蒲轮径持荷槖嚢封应诏凛然言议风㫖之间绵蕝草仪出于制度文爲之外所谓薬石爱我夫岂玉帛云乎积望推重于一时落权奚待于满岁噫刺经作制可以洗诸儒聚讼之讥析句分章未若陈大人格非之説顾如耆隽寕假训辞可徐经孙除刑部侍郎兼职依旧式敬尔狱乆烦閲实于祥刑明试以功廼命为于法从畴咨伟望申钖赞书具官某介而能通仁者必勇生汉高士之里抗志尤清有唐司训之风持论近厚出处了无所附丽始终莫得而磷淄伟衣从鹤禁之游尽忠于辅导浓墨批鸾台之勑见惮于贵权凡有论思居多𥙷益箴谏明游雷之示戒嚢封应元日之求贤言自跻从班实堂宪部民有矫䖍姦宄无忿戾之心吏或磨淬角圭矢哀矜之意朕方钦恤卿每平反乃出綍以落权且钖鞶而抗宠噫职分周典皆云帅属扵贰卿书列臯谟孰谓不俦于三后可李廷芝除权兵部侍郎依旧两淮安抚制置使知杨州班师振旅嘉元戎十乗之还舍爵策勲峻司马九伐之拜爰疏异渥以奨隽功具官某学以辅其天资儒而通于世务啇隠楚南之檄俯视飞卿正封郾城之诗可肩韩愈聚米圗山川之险易投醪同士卒之苦甘既环辙周行于三邉乃授钺独当于一面路考室筑爰居之百堵民始有巢并兵攻未下之二城士不解甲其勤劳也至矣果谈笑而得之因垒降崇侵疆归鲁奏捷既腾于夜报第功岂陟于夏卿朕惟羊陆之所懐徕务先施于恩信殷楮之所营综有可乗之事机鉴陈迹之在前恢逺圗而淑后厚培根本宏立规模噫谋元帅以诗书示加重中权之意儆国人而箴训盍务为外患之防可廖莹中除大理寺丞自古大幕府多奇才汉魏则班固王粲陈琳阮瑀晋则阮脩孟嘉孙楚袁宏唐则石洪温造杜甫杜牧本朝则强至谢綘尹殊李之仪之流皆以文墨议论望此府尔镡津名族代有异人载笔从戎车之后辙环三邉愈风之徼贺捷之表多出其手可谓之竒才矣寺监之属丞为高选而棘丞尤高肆以命尔益飬资望以对甄擢可林彬之除寳章阁待制依旧提举江州太平兴国宫书称耆夀俊古之所严诗曰典刑人今其余几廼眷论思之旧乆安寂寞之濵尝列迩聨宜疏异渥具官某凌云逸气揭日贵名射矍相之弓衆人有扬觯而去者奏阿房之赋诸公争搢笏而诵之拔于时髦付以风宪青蒲讽议惓惓法家拂士之言白简指陈凛凛君子小人之辨遂繇紧路径上禁除方眷注之郅隆何疑嫌而勇退双溪叠嶂难忘桐乡烝尝之思二顷一区不恨汾曲田庐之薄朕念其侵寻八袠留滞十朞困汉殿之称觞法虞朝之上齿朌昕廷一礼之宠陟奎阁四松之班以敬高年以华晚节噫归洛而㑹贞率深嘉知足之风临雍而拜老更尚有乞言之礼可翁合除直秘阁淅西提刑士大夫多重内轻外萧汲皆汉名臣然望之则雅意本朝黯则愿出入禁闼至唐则召者有登仙之羙出者有麤官之叹其来乆矣朕思所以矫之尔多士所宗留滞周南岁晚归来则冯唐白首矣方有清望官之拟属吴中灾伤朕数下寛恤之诏而官吏饕残老弱转徙自吴若思徳王尊范滂辈入付以劳来咨诹之任未天隆名绣华遣一日并命使大夫国人皆知修名姱节如尔合者而肯为此行庶乎外台加重矣少须右扶风无捐瘠之民有革心之吏朕又当出节召汝可皮明徳除太社令古者造士自国子始自贵游子弟始见于书于周官者如此尔辅臣之子孝谨惟肖社令列于奉常葢虞廷命楽卿教胄子之意也尔其益进于学而由于礼则而父有子矣可拱卫大夫福州劝察使带行御器械新差如和州阳孝信爲白鹿矶赏转翊卫大夫有功见知人情则悦无赏不往军志之言具官某积雁塞之威与鹿矶之捷尔执鞭弭实从大幕府之行朕闻鼔鼙实深惜故将军之勇超横行之穹秩佩共理之左符噫精神彊而折冲方咨牧御髀肉生而兴叹益勉勋名尚可皮龙荣除资政殿学士知潭州诗书谋元帅孰知该辅之贤富贵归故乡狥养亲之志出纶疏宠建纛启行具官某材全而徳不形任重而道亦逺巖廊赓载端委而凖百僚翘舘招延握髪而进千贽内宏开于正路外尽返于侵疆方资文武之全才共翊丕平之景运廼縁慈侍浩然忘归未觧繁机留之不可朕惟礼大臣之义爲择便安卿方将夀母而行尤宜优异孰开相阃俾奉潘舆若昔极牧合肥曽临青社皆以公清而赋政至乎乆逺而见思㦸卫森严未忘恭桑梓之意门庭洗扫自然絶瓜李之嫌惟仁可以甦淍瘁之民惟亷可以洗饕墨之俗噫锦衣所至谅多夹道之观衮绣以归何待三年之乆可呉坚除太常丞昔舜命伯夷其辞寂寥简短曰直哉惟清而已此非选礼官之法欤汉初齐鲁雨生良亦其人汉不能致使叔通辈为之通而知礼必不改缝掖为短后必不捃摭秦仪以希合世主之好本朝礼制大备如南北郊明堂辟雍如庙议如谥法微而冠昏䘮祭之类或参订于古书或折衷于儒学或求之逺野皆着为令稽为决而奉常典司之卿选乆虚少行长事侍从门则次补常以待天下名流尔以直道立朝以清规矫俗是真可以典虞朝之礼而异于汉野外之仪矣岂玉帛云乎哉可马廷鸾除军器监弧矢之威见于易殳矛之制训于周官车马器械修备而周中兴干戈斧钺朽钝而唐不竞然则所谓除戎器者亦今日之急务也尔由科目进而为瀛洲学士又进而为公府掾持文墨议论与吾大臣可否大政事清且要矣戎监若非所以处尔顾今兵未可弭有文事者必有武备使有司所藏皆良劲不亦可以信国威壮军容乎往其试哉继有显用可徐复除秘书少监国家设清望官以名胜士为之朕自庚申改纪去凶举相拔士满朝而于所谓清望官者尤遴其选尔由前御史勇去巷处且二十年他人能立初节乆之不堪率自贬而求合尔独壮老不变于要路无一迹于权门无一字尝佩龙溪左待一清如水公帑露积归装琴鹤而已朕闻其风而贤之羣玉山人间仙地尔昔为青藜学士今为白头老监岂非舘阁之嘉话朝建之盛举欤除辙既清向用未已可陈存除尚左郎官皇祖有训非郡最不除郎自干淳至今未之有改太末三辅之剧郡也素难治尚左列宿之长所也尤遴选尔由舘阁出牧憇棠有循吏之爱抜薤有仁者之勇二年而与人歌之尔于难治之郡既恢乎游刄朕于遴选之官乌得而刓印哉古之善典选者曰清通简要今寒畯覔官率受吏操纵鱼贯索米于长安市皆是也往佐而长抑吏姦之伸士气则朕爲知人尔爲称职可张济之除秘书丞舘阁皆号天仙惟丞与着作尤高有径擢二监二史者平迁亦郎潜矣尔则奏赋第一父子聨名雁塔科目之盛才学之髙器识之逺讵可逺烦尔以吏事乎朕有羙官在风日不到之处非尔其谁宜爲昔在汉儒或以读未见书爲喜或有清净寂寞之嘲然则青藜下照反不若长檠髙张乎朕方储英材于是中尔益㙲培以需甄拔可陶梦桂除大宗正丞朕以介弟典大宗正而又选庶姓之朝士佐焉尔以儒发身然试之事则通而无滞敏而有功其在外府扈农皆然进之司宗可谓不负丞哉之选郎宿有阙朕将以次选择可李仁永除太府丞士大夫求速化者多安平进者少朕于用人常以是为权度尔淳熈参与之孙有恬靖之趣无贵介之累秀眉黄髪老于常调擢寘周行所以旌故家尊髙年也进用差晚犹胜不遇可刘梦髙除司农丞人才实难持文墨议论者易得而有志于功名与事业者难值朕所以有临事乏使之叹也尔奋起诸生周旋当世尝着县谱部郡符参阃画皆有能声扈农数告乏絶尔于是时转而为丞夫公私之积可哀痛朕与大臣之责出纳之吝谓之有司非长贰与其属之职乎朕方于此观汝可章鑑除太常博士士君子立身大节常于离合去就之际见之尔掲贵名而挟高科尝有列于朝矣出而倅袁凶相方以多簿录穷隠寄广连逮为富强堂檄三倅各行一郡尔当之衡独不肯受风旨且昌言其非遂触相嗔罢去其大莭有可劝者使之横经进之掌礼非曰为尔光宠顾今奉常古夷夔之任宜属之清流夫仪礼盖曲台淹中诸家聚讼之案祖也谥笔亦华衮斧钺只字褒贬之遗意也人将于尔有考焉可舒有开除军器监丞朕于用人有所誉必有所试尔自策名以来宰邉邑倅藩府参阃画试之详矣部钥戎丞政未酬劳昔读周官见其造矢及戈殳㦸矛之属莫不有制虽㝷尺长短该括详备然后知先王戒不虞之意如此其可诿曰百工之事哉等而上之进用未已可周应合危昭德并除史舘检閲史官惟其才而已昔曾巩辟陈师道当时以师道未解褐寝而不行至朕度越拘挛有自山林布衣为史长者有起诸生为属者尔应令尔昭德皆塲屋知名科目命士尝游幕府而秉檄笔属予留意史事既命诸老提其纲领又致两生俾操简牍而从焉其益竭于三长庶有光于千载可侍右郎官赵师光陞郎中均之郎潜而有贠外正之异可以积劳而陞不可以一蹴而至也尔出为一路福星入应六曹列宿有司上尔资考应格宜正含香握兰之秩少酬持衡典铨之劳益殚乃心以振厥职可陈仲昉除工部郎官日卿陛辞之朝去京且三千里朕深维体羣臣之义不欲烦耆年逺役也为择便安焉起部职清事简亦尔旧游挽之使留优恩也引以自近美意也重陪汉廷含香之班毋发唐人㸔桃之叹可赵希哲辟知琼州琼莞控驭海南四郡调守先遴前此官吏激黎之变而欲以𥙷救为功尔以元僚奉檄书渉鲸浸谈笑而事乎师臣推其功于尔就剖左符以镇临之昔季康子患盗子曰茍子之不欲虽赏之不窃以亷化贪也渤海多盗暴胜之衣绣持斧不能胜龚遂使民卖劒买牛而盗熄以仁胜暴也尔其典聼朕言一意缓抚溪洞皆吾赤子岂以黎母山为恨哉可亲卫大夫和州防御使左卫大将军知安庆府池州都统制苏刘义为昨在重庆全城郄敌特授五官曩腾戎捷坐收全取胜之功今奨戦多殊媿不踰时之义虽禀元臣之方畧亦资羣师之忠勤具官某顷提师千往授井络金城全璧数州脱鬼簿之危氊帐陨星万里载帝羓而去相既归衮尔亦拥麾及兹践信赏之言示不忘前劳之意噫武爵重横行之秩旧典可稽亷车祛法从之班中权増重可右武大夫高州刺史左卫大将军权知蕲州王益为守黄授鄂功特授左武大夫依旧职任昔臧质以盱眙拒佛狸杜慆以泗州却龎勋朕懐其人孰继之者具官某顷牧齐安虏犯鄂渚震于其邻矣尔且戦且守能以孤垒自全隐然为上流声势有司上其功状陞左广之秩㫒专城之寄非以华尔也将以劝疆埸勤事之臣也可陈垲除端明殿学士依旧提举江州太平兴国宫尊事黄耉之礼从古已然魁礨白首之臣于今有几廼疏异渥以奨耆英具官某源委深长风标峻洁持身接物圣之清圣之和事上临民古之直古之爱曩诸贤共游于洛下今旧人仅存于灵光有柴门而常闗非蒲轮所能致晋鄙之俗薰阳先生畏垒之民祝庚桑子朕以其年开九袠名重一时虽国人瞻仪莫不愿其归衮然老者筋力恐不屑于给扶昔元祐卑轼以端明熙寕处光以崇福卿童髦一节辉映二贤因列辟以奉觞谂大廷而出綍以见公朝优异之意以倡天下亷退之风噫汾水之曲疏属之南曽不改王通之乐江湖之上魏阙之下谅未忘子牟之心尚告逺猷以永终誉可陈坚除寳章阁侍制致仕典东壁之圗书力辞华近陪清之笔槖渴想老成谅雅志之由衷挹髙风而起敬具官某顷以师儒而掌教适逢鬼质之盗权恶投匦之多言方植碑而深刻当路防民之口既着为于舟书司成去国之身欲挽囘于清议迨兹调瑟首命予环以世南长秘书烦绮季辅元子出纶已乆侧席甚勤地禁职亲夫岂招之不至昔病今愈庶几扶以造朝胡为抗章必欲谢事叹耆英之莫致加法从之峻迁噫对松阶之班用华晚节饮菊潭而夀永保龎眉可马天骥除资政殿太学士依旧知福州福建安抚使朕惠顾瓯闽眷懐师帅以前执政之贵勤于拊绥加太学士之名奨其安静事权増重宠数一新具官某学贯古今名垂宇宙所陈三策岂非通务之儒哉兼综九流可谓圎机之士矣出藩宣于四国入唯诺于一堂智畧足以图回力量足以负荷鼎将覆餗安能为伴食而留瑟既调絃尚不改考槃之楽属福唐之弄印起旧弼而建牙以清修苦节而𥙿财无疾声大唿之骇物昔蔡襄罢酒禁尔能生万户之春常衮兴文风尔方升三舍之俊既腾绩效乃下玺封冠书殿之遂严为阃垣之表倡噫朞月可也信如夫子之格言舆人诵之可见国侨之遗爱谅惟拱北岂乆滞南可赵崇绚除将作监由郎官以上为皆卿从之储常以待麾节之有声者尔牧古括舆论称其贤亷平郎宪部谳笔多所全活乆于省户非滞也所以老其岁月厚其资望也大匠班高而事简兹以命尔昔汉宣中兴史臣述其行事首曰枢机次曰品式微如工技亦曰咸精其能则缮监所掌顾可以薄物细故而忽之乎益勤鸠僝以对龙光可赵崇绚除直秘阁知婺州朕于支郡偏垒调守必惟其人况左冯名藩去天尺五曩以处贵近之均佚者近嵗号称难治郡县则曰贵豪以轮赋爲耻田里则曰官吏因实产肆优朕弄印不知所属尔前治括有声今独不可移之于婺乎华以延阁往佩左符昔儿寛爲右内负租当殿民恐其去大家牛车小家负担课更以最尔能爲寛安有不肯输之赋国侨爲政禇其衣冠伍其田畴舆人诵之惟恐后人之不能继尔能爲侨安有不可实之产先汉于循良之吏或下玺书褒美或以𥙷公卿之阙尔其勉旃毋忽朕命可知南康军赵与厦职事修举转一官朕重于数易长吏其有治理效者必旌异而借留焉尔尝有朝蹟屡奏郡最星渚之政逹于朕聼玺书増秩汉制也先民有言不倦以终之又曰坚凝之难尔其勉旃毋废前劳可胡侁仍旧直秘阁知泉州朕惟温陵邑屋繁雄军府殷实素号闽之楽土今之郡犹昔之郡也而谈者类曰凋匮不可为安得一亷平之守往佩二千石印绶哉尔尚列于朝絫十三迁始擢台察侍迩英然又不乆而去既去萧然巷处其于名利之际淡泊如此推以治郡必能励氷檗之操变珠犀之属俗必能还殷冨之旧而洗凋匮不可为之谤矣可张晞颜除监察御史兼崇政殿説书若稽祖宗尤重风宪以人望进如庆厯之亲除由邑最升则淳熈之故事孰膺是选兹得其人尔蹈君子之中有仁者之勇斗间紫气所禀得造化之清日下色云其应为科名之瑞岊江三异之羙粤俗百年所无至今行人口碑之言皆谓宰君琴调之古朕广开贤路欲正百官先肃一台仰法阜陵有自列院径分六察下待呈身而柬拔冀闻造膝之忠嘉今西北必至之患稍纾中外可言之事尚衆况有法筵龙象耸聼于举扬虽每当道豺狼宜防其覆出密勿华光之诵説森严柏府之威噫台无长官旨哉唐御史之论国必有故仰止乡先生之风可沈炎除资政殿学士提举临安府洞霄宫清朝辞位寻故里之钓游遂殿冠班奉殊庭之香火身名俱泰礼貌愈隆具官某直哉惟清卓尔有立进用匪由于捷径自束眷知指陈每及于权门乃无附丽极力破倚氷之党昌言击偃月之姦擢自上坡延登政路干钧枢之二柄殚寅协之一忱大在廷细在邉筹帷之计审贤和朝物和野调鼎之功多曾委任之未衰何嫌疑而勇决退有一辞之易出无三宿之难先朝创资政以来不轻除授旧弼解繁机而去宜示褒崇仍典领于竹宫俾燕熈于枌社名途巇险孰如还政堂之髙物表逍遥深得独乐园之趣载嘉晚节奚愧前修噫曾侍尧阶应效华封人之祝回瞻魏阙宁忘公子牟之心式对宠光永绥寿嘏可郑雄飞除权户部侍郎夹香案以眂朝甫登清切扈属车而上雍遂簉禁严苟当选抡奚拘乆近具官某闻曽子之勇矣养孟氏之浩然所信古书可谓直谅之友及摹世务庶几通逹之儒告上敢言人所难立身不枉道而进是良史也方资倚相之能不亟用之将恐柬之之老超拜论思之列渴闻启沃之忠仕有逢时举寕待次噫小材积日不离于卑官君子竞辰方观于晚节可奉议郎行太学博士林经德昨任建寕宰平冦转一官朕前命邑今皆以尉寨兵军正系衔所以备不虞也尔所涖邑近冦巢穴一旦哭如其来衆惊欲溃于斯时也尔一举足则民社墟矣既与其孥誓死勿去又能举军正之职激励戍兵弧卒馘渠魁而走余党台阃上其功状朕甚嘉之孟子曰舍岂能为必胜哉能无惧而已廼増华秩以为临难无惧者之劝可朝散大夫前绍兴府许彪祖寄居于泸逆整诱之使降朝服以拜天地祖先率一家由少而长自绞而死可特赠中奉大夫直秘阁除致仕恩泽外更与一子恩泽朕遭时艰虞思古忠义卞侍中父子同罹冦锋颜平原兄弟继陨国难廼若阖门之守节尤为旷世之罕闻尔西州抡魁之家茂陵名从之子安榆枌而重徙释符竹而闲居属整不臣胁尔从逆一城偷生者衆十口视死如归𬒳髪左袵夷忍汚于贼虏稽首再拜乃卒不负于君亲行路涕洟临朝震悼进文阶而寓直越常格而推恩喟然悯焉嗟何及矣噫指壁下之殡壮哉遗言求袴中之孤冀其有后可欧阳守道除秘书郎汉唐皆以舘阁储才及以史考之有三世不徙官者有十年不调者虽飞腾速化非士君子之意然英隽乆淹亦宰物者之责尔䇿名早取世亷未尝汲汲于进而朕所为汲汲于尔者将以愧躁竞而奨靖退也中秘书髙于是正校雠矣昔瀛州学士后皆为名公卿尔其以贞观诸贤自勉也可后村先生大全集卷之六十八后村先生大全集后村先生大全集卷第六十九后村先生大全集卷之六十九外制保义郎亷节可赠忠训郎与一子进武校尉尔懐阃檄籴麦于泸整于是时已蓄异志増价争籴恶其从傍掣肘也一旦遂甘心焉然尔于身谋虽甚疎于王事则甚忠矣进秩録孤以劝来者可武功大夫沿江制司谘议官吕文信縂统兵船在檞林夹白鹿矶阵殁于王事得旨特赠寕逺军承宣使其子师愈特与带行阁职除合得致仕恩泽外更与二子恩泽仍与立庙赐额杀身成仁尝闻斯语舍生取义今见其人追懐敌忾之勋特厚褒忠之典具官某顷参阃画力抗虏锋彼衆我寡而直前路穷力竭而犹戦花卿勐将岂非絶世所无南八男儿耻为不义而屈袵金志壮埋玉骨香加唐藩镇留后之崇班用汉羽林录孤之故事噫死当庙食𥘉何减于封侯魂为鬼雄终不忘于厉贼可武功大夫淮西副总𬋩庐州驻札仍釐务御前强勇右军统制王友直为戍守嘉定特与带行阁门宣賛舍人职任依旧日虏深入蜀腹背受敌殆哉岌乎矣尔縂戎赴授且战且守使嘉定孤垒屹然全壁谁之力也阃臣以闻华以阁职俾将偏师尔尚奋励以大功名自勉可进勇副尉两雄军总辖权江西路分刘信为兴国战功赠承信郎虏犯武昌尔自庐陵湓浦泝流赴授遇贼江中握拳犹战陨于飞矢及丞相金皷从天而下扫清气祲班师奏凯而尔不及见矣赠官録孤以旌尔节以识子哀可武功郎带行阁门宣賛舍人重庆府驻札御前诸军都统制王逹为泸城戦捷特授州刺史依旧带行阁门宣賛舎人去嵗贼将据泸我师环而攻之尔在诸将中劳绩尤着遥刺阁职一日并命夫事㑹寕有终极而将相寕有种哉勉立隽功予有醲赏可秉义郎淮东副总管卢青为取东海力战赠武义郎与一子恩泽攻海之役尔肉薄先登以身死之夫贪生怖死人之常情然彼怯戦而生奄奄如九泉下人尔力战而死凛凛有生气矣赠官録孤以昭予哀武功大夫京西南路兵马钤辖均州驻札仍釐务史伯英为应援鄂城特授带行阁门宣赞舍人依旧任朕赏援鄂之功尤致其厚阃臣言尔欲以阶官易阁职朕乌得而刓印哉縂戎亚于帅武当邻于塞尔既为阃臣爱将戍国家要郡宜思所以上报主恩下报已知者可洪勲除兵部侍郎汉刺史六条最既优于七聚周司马九代任尤重于贰卿还尔旧氊出子新綍具官某英伟天目之间气名莭家廷之嫡传负荷斯文底法乃父风雷鼔舞于天上耸动四方毫芒流落于人间光𦦨万丈典册则元祐学士封驳则熈寕舍人每抗论而陈谟皆有功于改纪厌承明劳侍从靡贪上雍之荣送礼楽有功华谁谓八闽之逺于筦榷不祖孔桑笼夺之智于举刺庶几尊滂激扬之风朕念史谈之滞留思贾生而召问从颂禁槖冀献可替否之忠密勿细旃赖温故知新之助不见也乆何来之迟噫五材谁去兵虽幸邉烽之寝息六官各帅属宜勤军实之简稽可朝奉郎京西南路安抚大使司参议官魏崃为鄂城功赏转一官鄂渚解围凡有劳其间者朕皆不敢忘也尔以相家子游邉姓名见于守臣阃臣所上功状爰进一阶以劝城郭封疆之臣可龚潗除刑部郎官乃者秋卿长贰数以择郎吏为言朕非刓印也念天下之狱至宪部而至止民冤伏于隠微吏文极其深巧拟笔轻重之顷囚之死生繋焉其选不亦艰乎求之郎舍尔明而恕可以雪幽枉矣勤而练可以烛姦欺矣往佐而长凡奏当之上疑者谳之诬者雪之以广朕好生之徳可刘汝砺除太常丞百司惟礼官尤清三丞惟奉常尤高率以待天下胜流尔有士誉有邑最八为博士议郎出为散人傲吏喜愠不形于色安义命而齐得䘮有足嘉者颂台乃尔旧游起家为丞非惟奨恬靖之风且以重寅清之选可中奉大夫新知抚州吴焯特授直秘阁守本官致仕士大夫徐行平进不汲汲宦逹固有之矣若夫壮老一致终身不改其度未见其人焉朕曩视朝有金紫而班于百僚之底者问其姓名则尔焯也于是始开朝蹟稍迁丞郎出于亲擢非由启拟晚以城起家昔之人或耆耄不谢或自诡尚堪一行尔独援礼经愿上二千石印绶而致其事出处之际可谓全矣木天寓直非以华尔将以愧躁竞之人而倡亷退之风可吴君擢除将作监兼侍左郎官尔自霅守召还郎舍也朕命大臣择职业可以自见者试尔之才乃掾公府甚宜其官属夏享原庙序进羣僚朕惟大匠最清左选尤剧尔以有余之材治甚清之职直易易耳铨曹持衡尺裁量天下选人官失其柄使主令得以施其伯州犁之手贤愚同滞孤寒失职识者病之所为选择而使子也以清局兼剧曹庶乎益有以自见矣可朱文炳除军器监仍旧四川都大提举川秦茶马兼报发御前军马文字兼夔路提刑提举全蜀盛时茶马使者权力埓于制縂乱离以来司存非昔日矣尔授任于残创之余宣劳于风寒之处凡贼虏动息将帅功罪无巨细皆驰驿以闻使朕明见万里之外尔有力焉戎监卿从之储班聫最高事权加重朕闻明数者言蜀乱当先定惟此时为然益殚忠勤勉建勲绩朕将不次用尔可李与赵与橒并陞直华文阁与赵潼川提刑提举兼运判与橒成都路提刑提举并权四川制参自蜀有狄难而识者预言其乱先定至此而泸叛平虏之整居于内者皆去难天道福华而祸夷亦吾师武臣力所致尔与赵以西州之彦与橒以属籍之英劝风一道参画大阃宣劳既乆进职因任尔其思载驰周咨之义勿置四方而不问赞拓里撑表之策勿使外邪之再入则参井之墟有高枕之渐朕寛顾忧尔为能臣矣可谢埜除太府寺丞自昔人材萃于一门不见多见也萃于一门而又萃于一时尤为不多见尔家廷之内璆琳琅玕辉彩相映虽汉隂马晋王敬何以加诸朕登进髦士戚贤并用如尔秀发擢丞外府益自磨砺以对休宠可赵时辜除大理寺丞廷尉属多取法家者流然必参用温良长厚之人盖曰淑问曰审克有在于司空城旦书之外者尔更事多而用法平再丞李寺勉之哉可以长王国亦可以髙门闾矣可陈纬武学博士彭方逈武学谕朕求文武如不及羣天下英隽而教育于国学师儒皆极天下之选尔纬乡国之善士尔方逈科目之胜流其为朕往敎右庠昔山涛不学孙吴暗与之合先儒张载始亦好论西事盖有名士而谈兵者矣其淑艾而作成之可陈梦发除诸王宫教授朕惟宗藩亲无如介弟朝夕所与讲习而亲炙者一二賔友而已尔寘周行有贤誉入太学有师道使之开黄卷传朱邸可以广元王受诗之意而助东平为善之楽矣可陈大中除史馆校勘朕于史官尤遴其选有以郎监而兼校勘者尔䇿名二十余年厯官虽茍积誉甚微一旦挤之瀛洲学士之列而与闻汗青之事夫述作才也遇合命也人将观尔之书法焉可杨起萃除宗学谕中兴以来士有已奉对南廊而复传胪集英者往往贵盛在绍兴则徳元在端嘉则大同岂非欝积之乆腾上之速乘除之理然欤尔荆楚竒材晚擢鼎魁当求士如不及之时乃乆滞于外召寘周行非直使之训迪麟宗而已清资华贯于焉权舆可知漳州洪天钖除直寳谟阁依旧任昔汲黯在廷以严见惮及出为右内史则职事不废守二郡则闭阁卧治而政清视严丘夀王数年不上计至勤玺书督责者异矣尔由前御史牧清漳其未至也皆以薄淮阳之疑其既至也躬细务而不流于清谈举大纲而不事于小察士曰吾得严师矣民曰吾得慈母矣朕以为有黯之风奎阁寓直堂借留用汉故事以为郡国二千石之劝可洪天钖依旧职除广东运判朕方褒尔郡最且为千里借留属五莞之东漕臣弄印夫六百石之禄虽不重于二千石然十四郡之戚休则大于一城矣尔昔住粤风俗素谙今牧漳壌地相接其上符竹往乘使者车岭海五瘴之尤毒者官吏三风之未悛者尔其扇仁风以荡涤之励清节以激扬之罔俾端頥专美于先朝若夫飞輓之事则有司存可吴势卿除军器监依旧淮东总领縂饷之难乆矣重以去嵗涝伤围田之入亏四十余万斛戍不可撤也灶不可减也赋不可加也识者为此寒心尔授任未几适丁是时洗奉公悉心营职虽朝廷不辍𥙷助然尔左支右吾干无为有于则殚粟竭之际收士饱马腾之效可谓有用之才通务之儒矣夫持空谈易课实用难尔已能底绩如此进之戎监班序益髙事权加重以昭朕奨贤劳劝事功之意可吴势卿籴足五十万石特转朝奉大夫连营待哺仓庾氏无以继至于籴以足之势不容已非得已而不已也然籴固难而籴于歉岁尤难尔承泽竭之余当水毁之后招诱有方措置得宜无疾声大唿不低估高量而嵗额五十万斛告足世之自诡功名者多能言惟尔能践其言信乎有劳于国矣其进一阶以劝使于四方不辱君命者可林希逸除考功郎官朕爱惜人才如珪璧而于当世知名之士尤致其厚尔老学雄辞昔尝开卷丹地执笔玉堂矣一収朝蹟坐閲五闰居常有乆不见生之叹改纪以来再予环一出节止或尼之于朕心终不释然尚书郎尔前御舘阁尔旧㳺垒组起家出于简记缁衣之诗曰敝者三曰改者三朕于尔可谓得诗人好贤之义矣尔其可安安而居徐徐而来乎可李伯玉除尚右郎官我朝崇科目而重名胜朕率由旧章而加厚焉尔乙未魁亚尝厯舘阁掾省闼言议风旨闻于天下法当腾上乆矣顾留落江湖虚老嵗月朕并致诸贤独遗大雅寕非阙典尚书郎尔旧氊也姑借是起家耳出处有义遇合有命惟贤者安之唐人元都观桃花之叹陋矣尔其疾驱以副延伫可洪焘除寳谟阁待制知太平州懐绶需㑹稽之戍阃寄固专易麾为姑熟之行江防尤重笔槖之班加峻金汤之势増雄具官某宣慈而惠和辨智而闳逹典刑肖乎先德事功着于当时作郡国㑹计之图弛张有道赋京兆神明之政剖决如流眷懐方赖于论思雅志力求于更迭朕惟西瀍东涧密迩周畿右扶左冯均为汉辅出纶谋帅衣锦过家属险要䕶风寒之冲难于调守若文武可畏信之彦无以踰卿乃超松阶之高华以壮采石之形胜噫临淮于营垒麾帜之末𥘉无改更尹铎于保障茧丝之间能有决择益固根本以寛顾忧可赵孟传依旧秘阁修撰除提举福建市舶兼知泉州互市置使非寳逺物也所以来逺人也后之居是官者失其意彼愚民以命易货于鲸浸万里之外幸登于岸重征焉强买焉或䧟之罪而干没焉商贾失业民夷胥怨朕弄印乆之不知所付尔清吏也明使指近属也知朕意集台之选无以易尧玉之在郑商者可勿买珠之去合浦者可复还矣可赵孟玠除军器少监记曰君子不可不早有誉于天下也尔少而英妙长而温雅有佳公子之目昔人有以四十专城为荣尔未四十而两佩二千石印绶矣有已试之能顾使之需未及之戍岂急才之义乎戎监长贰亚于九卿靖共尔位以俟进擢可吴洁除将作监致仕乃者温陵调守畴咨在列皆言尔尝监郡民夷情伪知财货源流遂使之佩二千石印绶乆之部使者言尔不治无㡬何又以危笃闻矣嗟夫岂郡果不可为耶抑卧病闭合神明已耗而然耶朕于戚畹常致其厚不欲使尔有加膝坠渊之叹擢大匠进文阶俾致为臣而归以昭朕终始待遇之意可赵时槖除户部郎官袁在江右昔称乐土属者冦震于邻四封告警调度繁兴尔当俶扰之余任牧御之寄乃能以安静拊摩凋瘵以节缩支吾乏絶境内称治昔吴公于河南文翁于蜀覇遂于颍川渤海或以治平或以儒雅或以循良为当时奨擢朕召尔以尚书郎犹汉家选表之意也亦烈祖非郡最不除郎之制也可奉直大夫新差知泰州姜虎臣昨因应援懐逺以解重围特转朝议大夫懐逺吾必守之地冦环而攻之尔以制阃元僚提兵赴援围而入解围而出昔有上马击贼上马草檄者其若人之流欤阃臣言状进阶一列以劝功名之士可赵日起除检详令犹邉宿帅士未解甲爲朕运筹制胜者大臣也爲大臣圗事揆策者公府掾也尔以蜀珍参诸老游三邉兵机敌情料之审矣王体国论讲之详矣当甲兵问庙堂文书盈几格之时强敏足以应接精明足以检泥见于已试进之爲真虑患必万全商事必十反是爲称职可王世杰除秘书郎自昔清华之涂有二舘学而已然世南号行秘书终不在孔颕逹辈师儒之列韩愈叹博士之冗有羡郑涵校理之句尔前典教宗庠以行谊选兹爲郎秘监以才学进清资华贯尔迭居之比之是正校雠歩武高矣培风而上者九万里所至讵可量哉可黄应春除宗学博士我朝学制天备中兴仅创太武学而宗庠犹未之及先皇慨然经始壹如承平盛时英才彬彬辈出与寒畯等其师氏之选尢遴尔齿髪之宿徳义之尊可以辅导朱邸而作成青衿矣诗不云乎尚有典刑可潘凯除华文阁侍制知漳州朕视邦选侯重南国藩宣之寄惟人求旧起西清宿老之贤廼陟隆名式资共理具官某精金百錬直干千寻顷被亲除首陈谠议攻南昌而请剑奚慙攀槛之游论公孙如发蒙独惮在廷之黯鸣阳之疏不朽出画之身甚轻属予调瑟之𥘉念汝考槃之乆乃开宣室以访贾生忽厌承明莫留严助尹漕之政真古遗爱瓯闽之俗至今去思人才实难居常当馈而兴难名臣欲尽讵容袖手而傍观班冠四松符分半竹盖前辈髙登之里有故侯朱熹之风噫朕览元结舂陵之行岂轻调守尔有萧生本朝之意谅不忘君治绩转闻追锋踵至可秘书郎曹元发卓得庆并除着作佐郎二着舘职之髙选日厯国史之张本非老文学而谙典故孰可秉此笔哉尔元发知名士也尔得庆甲科郎也其志同其道同其官又同兹由中秘书佐太史氏朕尝叹史院𥘉草吏文居十之九所为命尔两生欲实事求是欲订讹纠缪欲削繁趋简使他日作述一经者有所稽据可以传信万世矣可冯梦得除宗正寺簿昔人以大幕府为小朝廷谓人材之所聚也从吾大臣授蜀者多矣尔其一焉甫开朝绩卷懐而去起参淮阃军亊俄而青齐拓土济汶归疆矣夫有磨盾作檄之才必能秉检玉泥金之笔朕以瑶编𥘉草付尔笔削将极文章之用陈琳阮瑀之事浅矣尚勉其逺者大者可郭徳安除兵部郎官士大功当以事功自见垂长衣横尘柄者坐谈客耳如事功何尔奋儒科仕邉地表淮里江之形势知之审矣老校退卒之见闻访之详矣朕合两淮建梱尔以刑狱使者参其军事耀兵涟海三年克之贤賔主之勤劳至矣朕既命制臣贰夏卿又命尔为郎葢汉人拜龚遂水衡以议曹丞水衡之意増重观风之寄径班应宿之躔可郭和中除大理寺丞朕读左氏传于强谏有后之语而有感焉尔考嘉熈谏臣言议风旨闻于天下爲诸贤存命脉爲万世扶纲常所谓殁而不朽者尔典刑惟肖有媺誉而无躁心擢丞李寺朝蹟寖髙朕每于对班观人百执事皆得以尽言无隠尔勉之哉父谏观鱼子谏纳鼎罔俾臧孙美于鲁可魏克愚除太府少卿兼知临安府主管浙西安抚司公事六飞都杭以来尹漕皆治辇下皆以名卿为之尹阙则漕次摄或就拜列圣相承皆然尔岷峨之英文靖之子得于天者高故心通而神悟讲于家庭者熟故见广而闻多使之陈臬事主漕计无撃㫁之迹有治办之实朕察其才有余而用未究者京兆弄印无以易尧其以卿少行大尹事先朝多命儒臣领开封所以示表倡而厚根本也岂必若赵广汉辈设缿筩钓距以察为明乎或谓今之京邑至难者有二曰籴价曰物估盖昔之长于心计者惟刘晏史称其能权万货重轻使无甚贵贱而物常平然则平其末减之价下其甚高之估尔必有以处此孟子曰若夫润泽之则在子矣尔其勉之可赵与可除秘直秘阁两浙运判今二浙古三辅也其寄公多势要其大吏多贵近奉使畿内者以行忠振职为难朕欲为南阳洛阳解不可问之嘲环顾在廷孰将隆指尔宗英也有天才望郎也有风力桐川之政舆人诵之宠之以中秘清华之职付之以两路按察之任求民之莫必询度之周当官而行何强御之畏昔人皇华之诗为逺使言也尔弭节辇下羙政嘉绩接朕见闻严六条之问获五善之报将先诸道采而受上赏矣何待四牡之遄归哉可右武大夫左领军卫将军知无为军节制军马吴日起乞将景定元年三月三日随太丞相行府于蘱草坪杀贼功赏封赠父母蘱草坪之捷与前代之赤壁舍淝水南渡之采石皂角林相望于千载凡从丞相于是行者论功行赏有差尔子日起独请以其官赠父封母夫敌忾忠也荣亲孝也尔有子而我亦有臣矣可朝请大夫试尚书兵部侍郎洪勲磨勘转朝议大夫磨勘行法田三百六旬而积论思望峻何八十一士之拘具官某忠清之节传家典雅之文行世于高原下隰歌皇华而周咨扈法驾属车第侍臣之嘉颂虽班爵极显荣之宠然考铨衡有考课之常乃出新纶俾迁崇秩噫佩荷嚢而从上寕计官资对蒲璧以封男仍开乡国可寳章阁直学士朝请大夫知徽州军州事周坦磨勘转朝议大夫具官某贵名掲日月而行諌𥿄挟风霜之气聼尚书履冠常伯之迩聫懐太守章践先儒之𥙷处虽班爵极显融之宠然铨衡有考课之常叙复朝请郎新除华文阁侍制改差知太平州军州事潘凯磨勘转朝奉大夫国家待法从之臣固难用例祖宗立审官之制必论积劳具官某有万文光𦦨之文有百篇仁义之諌持槖陪甘泉之献纳入罄忠嘉建牙䕶杲石之风寒出分忧顾然考课其来尚矣虽贵近何可废哉乃下新纶俾迁华秩噫见徳业之乆大益𢡟逺圗计班资之崇卑谅非雅志可武翼郎荆湖北副总管统援蜀诸军黄仲文可特赠武显郎除致仕恩泽外更与一子恩泽昔郦琼举合肥降虏独乔张二大将不屈而死庙食至今名标史册尔驻兵于泸贼整献城强以从逆尔握拳嚼齿骂不絶声寕折首而不肯屈膝于虏茶马使者爲朕言其状与乔张死节先后相望是可以列忠义之传而寒乱臣贼子之胆矣进五秩録孤儿英爽凛然歆此休命可后村先生大全集卷之六十九后村先生大全集后村先生大全集卷第七十后村先生大全集卷第七十外制文天祥除校书郎新进士唱第前举首必召故事也尔以陟岵之故稽登瀛之擢一旦来帰如麟获泰畤凤集阿阁甫繙黄本俄映青藜在他人爲速在汝爲晚矣昔人云不可及者年也不磨者名也至哉天下乐者书也朕将老汝之才而极其用焉可郑大有除军器少监昔先忠定予之甘盘阿衡也厥子早世有孙而贤由鹓序剖虎符吏士且来迎矣尔深念王母大耋之年惮于修阻朕不夺孝子顺孙之志处之便安擢贰戎监班聨寖髙尔其奉轻轩板舆就养京师以慰朕怀旧傅思名宰之意可郑大节陞直寳章阁添差沿海制置司参议官朕于故家隽胄皆甄録而器使之况旧学前揆之再传乎尔丞外府修谨自将朕方贤郑公之孙尔乃抗令伯之表去爲军谘将以娱侍然奉藩舆来越岂若鄞阃之尤便安乎奎阁清资制垣上介出筹笔草檄入拥笏垂鱼忠于长孝于亲则徳进而誉起矣可文及翁除太学录朕蒐罗贤隽士有占小善名一艺莫不闻风而至然科目学问节槩如尔及翁者乃独留滞于外畿于摭星宿而遗羲娥者使之入太学诲诸生大夫国人皆有矜式矣可钱可则除吏部员外郎右扶环象日之畿左铨冠应宿之列更出迭入所以均劳佚劝事功也尔生相阀而有谨厚之风聨戚畹而无贵介之累其牧桐江见谓亷平朕方求一佳吏部郎俾佐选事尔其人矣与其复驾朱旛而出守孰若径幞青绫而入直益勤职业以副眷知可王华甫除兵部员外郎近嵗士大夫多谓郡不可为赤城畿内佳处亦趍于坏调守多矣譬之族庖屡更刀而屡折尔为之期年而治二年而大治亷如公仪休惠如子产不畏强御不侮鳏寡如仲山甫崇徳而尚贤先教而后政未尝急赋而上供秩使廪兵禄吏未尝乏絶然则天下岂有不可为之郡哉朕甚嘉之选于所表汉制也非郡最不除郎祖训也其上二千石印绶来游省户可臧元哲除太府寺簿今弊事胶轕人物衰少常有临事乏使之叹朕所为兼收而并蓄也尔承先人之绪在才子之目使之缩手袖间老嵗月于长史司马可惜也簿正外府骎骎得路益自磨砺以需器使可陈淳伯除武学博士孙炳炎除武学谕朕并用文武右庠英俊彬彬辈出其射䇿廷中举幡阙下者与太学诸生相颉顽模范之选必属名流尔淳伯由璧水尔炳炎由金耀擢之师氏倡其名莭之风作其功名之气毋徒曰角课试媒利禄而已可赵孟仪除将作监丞有列于朝率乆而后迁尔秉平反之笔于李廷未乆而选者以其为国近属也以其为佳公子也大匠之事简丞之班髙益厚涵养以对简擢可汪立信除华文阁知江州主管江西安抚司公事察州畿辅之内风采耸闻谋帅翼轸之墟事权罙重峻其贴职钖以命书尔平实而深沉而逹机变昨陈臬事适值涝伤丛棘冤清于门有容驷之逃发棠功大禹甸无为鱼之灾朕监成宪于思移中权于浔浦遴礼乐诗书之选属文武威风之人辍霄汉之繍衣下青冥之斧钺彤弓卢矢方伯奉而专征帕首腰刀小侯见以军礼陋六伐画江之陈迹广中兴建阃之宏模击楫誓洪流之中赐履包长淮之右彼骑千羣而奚用险固可凭此舟一物之不牢咎将谁执筭多则何战不胜守坚则无暇可攻谅素定于胷中初不胶于𥿄上噫江涛恬息伏波无下濑之劳幕府从容庾亮有登楼之暇对扬新渥勉励壮图可牟巘除大理司直司直班于廷尉评之上由掌故升者为殊擢尔之才学汉人所谓家之珍寳国之英俊者秉平反之笔以广哀矜之意非尔其谁宜为可余鳌除司封郎官人材以用而后见端坐而谈治忽者平居可以谐世取名用则泥矣尔以淮海之俊塲屋之彦出佐大阃尤长䇿画入掾二府与闻机要朝蹟深而郡最髙葢有实用而非事清谈者当贤哲驰骛不足之际袖手傍观可乎召还省户以待器使可余鳌除淅西提刑右扶旧嵗涝伤之后临遣使者非直取其风力霜稜必求恳恻忠厚之人使之兼举劳来咨诹之谊其选不亦重乎尔居中补外类有可纪以敏识禆内修外攘之政以寛条柔易动难安之民予环而来把繍而去良以一路荡析者望安集阻饥者望全活青社之事可举而行使尔有山岳动揺之名岂若为朕销田里愁叹之声使事有指尔其典聼可王起晦除知宜州唐置五筦宜居其一后改支郡地望犹雄尔奋起塲屋周旋幕府嵗月深而才识老不惮瘴茅之逺肯分半竹而行夫鹾之法屡变财未易生也侬鞑之冦两至兵未易强也所恃者人心耳尔尚勤而拊之以无负朕封疆之寄可杨栋除端明殿士同签书枢密院事兼太子賔客二三执政朕方寄以安危第一流人孰有如于魁彦延登瓌望播告纶言具官某古柏后凋神蓍先见其文献接乎诸老故体用该其学问本之四书故源流正发梗概于言议风㫖推绪余于号令辞章冠冕秩宗领袖储寀朕简求哲辅翊賛洪枢晋未可图以有伟人之故鲁安得削由是真儒而然试平时素修之方对今日可治之证以祈天永命以尊主庇民胡运百年而衰横行易耳王师万全而出尝试可乎必广集益集思必深谋逺虑定鼎复还于郏鄏归疆何上于郓讙伟绩可书令名不朽噫君陈曰我后徳尚告尔之谋猷季从吾儿游汔烦公之调䕶益恢经济式对眷知可吴坚除起居郎徐复除起居舍人朕考累朝之记注嘉先正之忠贤㐮授台端纲条水沴良贵叱对班之乆臣铨功和议之非虽异时各极腾上之荣然万世犹壮直前之举乃登雅望以继髙风尔坚珪璧其身端介不容于瑰质尔复玉雪之操清贫无改于儒胶亦旣于于而来未尝汲汲于进居然为曲台道山之重进之侍玉阶香案之傍戯言出于思当谨剪桐之际大事书之䇿可无执简之人眇躬有赖于论思元子亦烦于辅导噫祈招诗未逺良史不知之乎起居注不书天下亦记之矣祗若予训益修尔官可武功大夫右领卫将军建康府驻札御前诸军副都统制施谋特授右武大夫依前职任执讯获丑既收鏖战之勋序情闵劳宜授横行之赏具官某素谙邉事分縂戎昭力觧重围虓怒而截淮浦气劘贼垒长歌而入汉闗嘉吏士之上功览阃臣之言状噫今之赴敌孰勇于先锋古者制兵尤亲于右广其加命秩以劝贤劳可吴大圭除国子正秩者必试邑法也不待试邑而登畿者擢才于法之外也尔以甲科郎滞于侍郎选恬然有安时处顺穷经考古之乐朕为六舘诸生求师儒尔无愧于是选矣往钦哉可武功大夫左屯衞将军权发遣髙邮军事张世杰白鹿矶功赏转右武大夫依旧职任渔舟透渡之变可谓危机鹿矶夺桥之功各霑醲赏具官某于是役也尝有劳焉其度越有司之拘挛以激昻壮士之勇敢噫良将守要处专城既剖于左符男儿重横行穹秩宜加于右广可武功大夫忠州刺史左屯卫将军京湖制置大使司计议官周鼎戍泸及援重庆功赏转右武大夫陞带右屯卫大将军依旧任赴援觧围虽元戎之方畧摧锋陷阵亦群帅之忠勤具官某昨者戍泸勇于捍塞倍道趋古渝之急挺身居诸将之先及旣班师讵容吝赏武爵重横行之秩是以出纶皇家列右广之屯使之叠组可朝奉大夫新除寳章阁待制提举江州太平兴国宫林彬之特授朝散大夫依所乞守本官职致仕对髙华方举褒崇之典引年恳切载嘉止足之风加厚徽章重违雅趣具官某端方而有执粹美而无疵哭兀百官之班耸观直节芬芳万世之后赖有谏书毎宻告于辰猷乃不容于时宰力辞寳婺俄牧宣城腾叔度来暮之歌政声籍甚寻兴公遂初之赋归兴浩然朕念其尝陪上雍之聨垂及钓璜之嵗乆即安于东里就进律于西清缁衣好贤之心初无厌斁赤松从游之志不可挽囘宜疏迁秩之恩曲狥垂车之请噫可以仕可以止允矣全人俾尔夀俾尔昌保兹晚福顾如耆徳寕有遐心可右武大夫髙州刺史左领卫大将军吕师龙将蘱草坪所得两官及父文徳囘授两官转左武大夫蘱草坪之捷隽功也横行之秩上赏也具官某既有隽功宜受上赏况乃翁又以二秩回貤乎可左武大夫髙州刺史左领卫将军吕师龙将节次所得参官特与转行遥郡团练使唐尤重戎团尝横于郡国矣故晋州男子三十字中乞罢团练居其一焉厥后但为寄禄官而无事权然勇爵积累至此亦岂易哉具官某一门之中将才萃见视苏辛父子着名山西殆相颉顽甫陟左广又遥团以战功不以例册也国家于尔厚矣益自奋励朕有醲赏可潘墀除秘书监兼国史兼太子侍读自唐世尤重大蓬之选正观初以证世南辈人为之尔貌不踰中人而奏疏剀切如证外若不胜衣而议论持正如世南然则佩水苍玉典领羣儒而上石渠非尔其谁哉今储徳日进赖衆官僚辅导史帙山赖诸学士笔削尔以耆徳雅望照映其间所谓有进则朝廷尊者岂独为道山蓬莱之重而已可吴蒙除司农寺丞士有抑于暂而伸于乆者尔早以才业自见更厯中外向用哉止或尼之退而里居者累年有汾曲讲之乐无周南留滞之叹屡剖左符甘需乆戍兹访求遗才而得尔焉入丞农扈姑用是起家耳朕方将汝以事吴蒙除刑部郎官朕念天下民命系乎秋官既命苏公吕侯之伦任长贰之事矣然奏当之上轻重高下必先属之拟笔遇尚书郎弄印常难其人尔明恕足以洗冤泽物宻察足以摘伏发姦往佐尔长尽心閲实彼舞文法长子孙欲施其伯州犁之手者无所容其巧矣钦哉钦哉毋替朕命可刘良贵除秘书丞兼金部郎官自六朝以秘书丞为第一官瀛洲诸学士莫敢望非老于文学其谁宜为尔通伦类而明体用前由丞郎拜牧守拥麾而不果行时方急材起家册府遂亚长贰士林之选也叠组珍部实掌出纳郎舍之剧曹也人效一官而不足尔兼二者而有余刘叔子除太府寺丞尔丞匠监未乆朕以其才业优而资厯深又进之外府焉夫丞一也然寺则高于监矣继是又有高于外府者以待汝可赵时愿除太常博士朕于甲科郎多拔擢而尊显之尔麟趾公子大廷对䇿第五一收朝蹟十有三载虽剖左符尚需逺戍昔号英妙今亦老苍以奉常召所以蒐遗逸拔滞淹也昔之为议郎者国有大典礼或据经以对或引谊以争不止于绵蕝朝仪若叔孙子而已尔其勉诸可孙桂发除太常寺簿兼太子舍人朕于士之怀才抱艺者惟恐不知之既知之惟恐其伏于下僚而腾上之不速也尔修于家庭人无间言行乎州里立乎本朝士无异论所谓逹才成徳者礼官清于学省储寀要于藩邸朕为官择人非为尔择官也尔其懋哉以对殊擢可翁孟桂除国子监簿成均之属各有分职博士正録掌学之数丞簿掌学之政均之为国子先生其选尤遴尔奋儒科开朝蹟出为阃属郡丞无躁心入为王官无喜色由奏邸擢胄监涂辙清矣岂簿正云乎哉益养资望进擢未已可朱埴除太学博士万道同除太学録古之所谓师者传道授业觧惑也今惟课试而已然因之今之法寓古之意则存乎其人尔埴尔道同南宫集英之前列使诲六舘诸生为朕分任升俊造士之责有讲义非传道乎有命题发䇿非授业觧惑乎范模之下必有观而化者可鲍成祖除军器监簿易曰除戎器戒不虞为平世言也况多事之秋乎均之为弓有挽六钧者均之为矢有穿七札者不曰工善于其事欤尔奋儒科通世务幕画邑最恢乎余刃列于监属凡材革出入工徒衆寡皆得以簿正焉朕于是观尔之才可谢奕楙除寳谟阁知漳州清漳佳郡俗淳而事简南渡以处内相淳熈以处大儒朕屡以处法从不轻卑也尔出为亷使入为望郎庶乎知稼穑之难兴民生之不易者于保障茧丝二者辨之审矣进直延阁以华其行夫烈祖紫云楼之言及朕训亷戒贪之诏尔盘行几杖间不可斯湏离也能如是则毋负朕临遣之意可曾镐除尚右郎官士大夫谋利计功干进务入者多而脩身谨行安时处顺者益絶无而仅有也尔退居而里人熏其徳厯官而民间饮其惠立朝而舆论称其贤卑之麾则容与而未上予之环则逡廵而不至其于一世之所羡慕者不寖近而愈疏朕阅士多矣如尔所立非盆盎中古垒洗乎尚书郎虽尔旧毡朕方借尔以重列宿之选昔晋武饷山涛常少其言曰将由欲者不多遂使与者忘少朕于尔亦云可常挺唐鑑彻章转朝议大夫朕髙拱燕间博延鸿硕以古为监文皇言炳于蓍龟其人若存太史论严于衮斧兹及澈章之际载嘉执卷之劳具官某色夷而气和徳盛而仁熟以少常伯兼中书君今进读迩英之编昔授説先贤而作朕率光尧圣训寳之尤甚谏书卿于祖禹格言合者殆如符劵顾凉徳方资于三益故旧章宜陟于一阶噫览正观金镜之书唐祚所由兴也陈永平印绶之赐汉儒不亦鄙哉尚赖交修勉殚忠告司季镛除将作监㑹稽朕之丰沛顷者融风扇沴阛阓为墟朕为之蹙然不怡尔谋帅于仓卒之中建梱于荒残之后而能视民疾苦如身恫比及嵗余化荆棘之区为甍栋措涂炭之民于筦簟然以佚道使民无疾声急唿也以苦节𥙿财不重征苛敛也军府遂还旧观而尔绸缪拮据之力至矣朕美其绩效察其忠勤昔汉褒龚遂召拜水衡今缮监盖古大臣班髙而职清卿从之储也于以见朕重循吏劳还帅之意可季镛除陞直焕章阁依旧知绍兴府兼主管两浙东路安抚司公事汉黄覇有言数易长吏送故迎新之费及姦吏縁絶簿书盗财物公私费耗甚多皆当出于民所易新吏又未必贤盛不如其故覇为西京循吏之冠其论如此可谓天下之名言矣朕以尔帅越有治理故以大匠召昔人选表于郡国之意也然未再嵗三调守送故迎新得无费耗公私乎吏得无縁絶簿书为姦乎所易新吏又未必贤乎夫为寺监择长官易为一路择守帅难是用进律奎阁姑为越人少留庶几吏守成规民拜终惠麦之两歧禾之同颕者可食棠之蔽芾者可勿剪且以慰郑人歌侨河内借恂之意可王镕职事修举除直秘阁仍旧福建提刑朕患部使者之不行部不按吏也遂有辛酉元日之诏尔自朝列临遣乗传入闽安居之日少而驱驰原隰之日多所至咨询诹度情伪尽知审克平反幽枉必察凡大吏之有凭恃而饕墨者小吏之无忌惮而恣睢者皆驰驿以闻风力甚劲朕欲召归顾难其代晋直木天以爲使于四方不辱君命者之劝可胡太初职事修举除直秘阁仍旧知饶州仕者类曰番不可爲他人闗守人竞趋之惟番多惮徃者往輙弗绩尔雅士也词臣也爲之朞年外则剜肉𥙷疮以供亿王人急急之符牒内则节衣缩食以廪禄州家嗷嗷之兵吏勤劳甚矣然其爲政不失儒者指归有唐元结阳城之遗风进直木天以上嫓虞庭陟明汉朝选表之意尔其谨终如始以慰朕心可后村先生大全集卷之七十后村先生大全集后村先生大全集卷第七十一后村先生大全集第七十一外制钱可则陞直徽猷阁除浙东提㪯浙水东今之左冯汉家近亲萃焉或者以谓难治然天下惟道理最大法行自贵近而始孰谓帝乡之不可问㢤尔为仁皇大长主茂陵昭文相之孙早有贤誉出典辅郡入冠望郎矣奎阁隆名轺车华遣非直烦以煑摘之事民利疚皆得以兴除吏臧否皆得以按举诗不云乎不侮鳏寡不畏强御朕所望于尔者如此可赵希訜除湖南提举兼知衡州吾甚重部使者之选或采之士誉或㧞之郡最尔顷牧上饶当警遽未寕调度繁兴之际而有酬酢之智拊摩之具舆人诵之逹于朕聴夫台使按察之权大于专城湘民兵烬之祸烈于内地孰能爲朕劳来而安集之欤痩节郡符岂无他人顾以命尔惟其才也尔其以昔治上饶者治一路䋲束饕残之吏使之革心振徳疮痍之民使之复业以副朕不次擢用之意武功大夫淮西副縂管御前武胜左统制李贵爲鄂城功赏除带行阁门宣赞舍人鄂城之围尔当东隅且戦且守不觧甲者百余日血衣犹在吝赏可乎旣陞縂戎兼领阁职以旌劳绩以倡勇敢可武功大夫淮东縂管孙立栁世隆淮西縂管金之才两淮制司帐前都统制孙应武武略大夫淮西副縂管吴思忠武义大夫淮西副縂管朱世英为涟水戍役功赏并除带行合门宣赞舍人涟水之役吾将士暴露戦甚苦三年然后克之阃臣以尔六人者功状来上吾尤重合职命尔兼领益殚忠力以报国恩可吴湜除广东提举朕于当世知名士必详试而后用之尔内丞奉常外陈臬事资歴髙矣朕念东广监曩筴沛然有余今枵然筑底岂时异事殊不可返干淳之旧耶将由嘉熈増钞所致耶抑官吏洗手奉公者少而染指营私者衆耶安得一刚介有守清修无𣣔之士徃将使指㢤大臣以尔充选其为朕正已律人以澄其源体国爱民以养其本革去苞苴私觌则窘态纾不以膏脂自润则元气复此皆尔所优为至于钞法大因草有当权时之宜商权归于是者其草奏驰驿以闻朕将择而罢行焉可新定郡夫人陈氏赠泰国夫人小君钖命未歇芳华大数有终奄归冥漠爰朌恤典以播徽音具位陈氏选自良家长于禁掖居常辇从见推鱼贯之聫俄顷琴亡忽操鸾离之曲念乆执盥匜之礼讵容无簮履之情宜改沐封用光泉壌噫诗人之美容脤委佗有若于山河释氏之喻色空变灭乃如于露电谅惟慧性必悟浮荣可游文除枢宻院编修官本朝名相家多佳子弟不惟韩吕二氏而已尔先清献当国之日虽浅然开忱布公之量休然有容进贤退不肖之辨凛然甚严至今朝野推重以为名宰尔在家庭早有贤誉清献之䘮愿觧铜墨居庐三年世有陟岵而谋起复者闻之尔风可以少愧矣由农官擢枢掾岂特编摩云乎㢤清献帷幄之筹嵗月未逺尔其以膝下所闻手泽所记厯歴为吾大臣言之于以见世家文献之存亦可为省闼弥纶之助可舒有开除枢宻院编修官编摩列于枢掾然官制既行或以选人为之至茂陵而其选寝重有朝下除目夕兼台郎者与三丞二着等矣尔丞戎监未乆而有此授岂不以其老成详练通世务而知邉事乎昔丙吉闻有警奏乃始科琐邉吏传曰事豫则立又曰有备无患必待警奏然后科琐则已晚矣吾大臣方忧邉思职尔其竭忠益而佐庙谟焉可杨锜除太杜令二令髙选令为奉常之属尔左畹之才子也昉开朝蹟荣除在前益𢡟进修以对简拔可郑璹除大理评事朕患夫明法者之少也尔尝中其科试邑称治寺评虚席舍尔其谁今天狱乆虚然郡国犹繁于刑奏当之上盈于几格以不忍之心秉平反之笔则可以无冤民矣可张称孙除军器监兼权右曹郎官兼删修勅令朕以尔通于方左右具冥使之副大匠郎剧曺兼敕局皆优爲之异乎晋人清谈不省何曹者夫才以用而见循故常守尺度则进取之途狭越拘挛垓事功则材智之士出朕厉世磨钝之微权也擢长戎小却亦平挹九乡矣尔其益飬望举职以副朕拔尤取颕之意可马迂鵉除国子司业兼太子谕徳朕惟后世士有科举之累虽韩愈以师道自任其诲人猷不离于言语文字惟阳城首以忠孝教诸生明日谒城还飬者二十軰孝秀徳行者升之不省亲不率教者斥之若咈衆而泥古矣及城去诸生何蕃等二百人顿首阙下请留城噫城何以使人至此㢤所谓不言而躬行者耶少司成弄印朕以尔身端行治足以表率辍从省闼领神辟雍尔其以城愈遗意推而明之将有孝秀徳行者出焉可叶寔除国子监丞儒官之属博士正录掌学之教惟丞掌学之政丝粟事必渉笔焉尔诲泽宫有师道对延和有忠告昔惟课试诸生令位亚长贰学之教法政令皆与闻之矣培飬益厚进擢未巳可金九万除国子博士兼荘文教授博士为儒者髙选唐以韩愈辈人为之官虽冷矣然道义私淑诸生以文字膏馥沾丐后学天下之至乐也唐人见愈滞于其官有国学频频之嘲岂知愈者㢤尔在学省乆矣今兹国子先生之授亚于长贰必能践传道授业觧惑之言必无冗不见治之欤朕将不次用尔可王镕除侍左郎官朕读诗至四牡皇华之章其遣也以礼楽送之其来也又陈诗劳之盖先王待臣下其厚如此尔乗传入闽禽逋冦雪冤狱䋲大吏风采竦然差人意乆王尊比驭之役岂忘子牟存阙之心诗所谓劳使臣之来者不可缓矣朕惟选人屈伸通塞系于吏部郎之笔尔昔兼领旣善其职今遂眞拜益公乃心时方急才岂乆滞于省户者可陈懋钦扬文仲并除太学博士选师儒与选百执事异百执事以才师儒以学以望其选顾不遴欤尔懋钦一封投匦直声响撼尔文仲万里出峡贵名日起朕求经明行修可为人师者而得两生焉尔其进弟子员而私淑之使人人有士君子之行可曾颕茂除寳章阁待制依旧江西转运使兼知隆兴府职兼牧餫乆烦荷槖之英诏奨贤劳俾陟松阶之峻仍其封部宠以事权具官某机圆而流畧通才髙而盘错觧出驰华隰所至澄清入从甘泉遂参献纳褰帷而行赤县衆谓神明拂衣而归丹霞独㝷仙隐朕顾念襟切矣卿𣣔安槃涧可乎重乗使轺併绾郡绂彼虏兽蹄鸟迹所过悉返耕锄吾民鸡鸣犬吠相闻絶无桴鼔但有贪吏觧印而去不使长官负弩而迎皦皦逺瓜李之嫌谦谦尽桑梓之敬载嘉美绩乃出新纶噫南国憇棠勿剪之隂常在西清簮笔侯对之班最髙毋为乆居行且趣召可扬修之除直秘阁潼川运判兼提刑提举尔者胡运寝衰蜀难稍纾然整居之冠虽去而负固之叛自若此皆吾之故臣旧民也孰能为朕以忠义勉其豪杰以恩信怀其部曲以寛大拊其黎庻岂非部使者之责乎尔四州之彦外厯四麾二节内再为郎艰难险阻备尝之矣兹以延阁起家将指而西一路餫臬事权不轻虽司存暂寓于古渝然号令寔行于属部尔其叱驭以趋乡国之急以毋负朕丁寕告戒之意可文林郎扬潮南盗赏循儒林郎乃者盗起寕逺延及零陵二邑之民骚然失寕旣而遂讨平之虽阃臣之功亦幕僚之助尔潮南与焉其进一资以浆尔劳可朝奉郎新除监察御史兼崇政殿説书韩常持授朝请郎守本官致仕士大夫砥名砺行或不为上之人所知若夫知之矣又用之矣而夺之之速是可悲已始𥘉改纪召尔峩豸尔亦感慨许国幡然而起朕渴闻辰猷之告衆耸聼朝阳之鸣遽以疾谂一夕奄忽乌虖亡之命矣迁秩二等以昭朕惜贤之意可周龙归除太常寺丞兼沂靖惠王府教授奉常之属皆以待当世名流丞亚于卿少其尤尔立朝有贤声教胄子宗藩有师道擢寘颂台凢朝家稽古礼文之事上可与长官下可与议郎愽士讨论而修餙之岂特周旋揖逊于玉帛钟鼔间㢤直㢤惟清以对简擢可李献可除司农寺丞兼国史古史官必世其业自重黎下至谈迁向歆彪固皆然惟尔先人史学名世在京师者家有其书藏名山及屋壁者或未之见朕患祐陵长编之繁芜也方命诸儒裁订皆言尔有父风兹以扈农起家寔将属焉尔其疾驱以叶成一代之大典可赵逢龙除司农少卿兼太子侍读隆古之世贵徳而尚齿孟子虽以爵徳歯为三逹尊又曰乌得有其一以慢其二然则有天下国家者之所贵尚宜孰先㢤尔徳尊一代人之师表年开九秩国之耆㑓其清介虽顽夫兴起其精悍虽少年不及使事岂可乆烦吾黄发之老乎司农郑康成之官也储宋园公绮季之选也朕乆侧席尔母俟驾可亲属杨鑑杨铎杨钥为用汉国公主遣表各转一官选尚未㡬禯华奄逝朕念茶圣㒺极之恩感爱女垂殁之言旣加恩于镇之重亲三季皆镇同各进华秩噫朕扵伦纪之际可谓厚矣可祕书郎王世杰宗学博士黄应春爲周汉国公主遗表各转一官朕乃者馆甥爲之择友尔世杰文律髙古尔应春诗学博士于是烦耆夀隽传佳公子凢闺门雍睦琴瑟静好者亦而转导之功曾谓禯华遽至奄忽遗奏来上怆然子懐加恩府僚各迁一秩以昭朕厚伦崇儒之意可潮散郎直寳章阁新权发遣池州军州事赵溍承事郎添差通判信州军州事赵淇为白鹿矶弟二功各转两官淝水之役晋赏群谢鹿矶之功不下淝水溍也淇也以宰相子与焉徤旗来上姓名聫翩有群谢之风矣各进二秩以劝有志功名者可文及翁彭方逈并除秘书省正字百执事惟正字与舘职试而后命今正字径除惟舘职必试重其选也尔及翁龙泉太阿之气尔方逈秋涛瑞锦之文声价素定奚待给礼及奏篇来上则又切输忠调直无隠覧者以为朝阳之鸣并擢是正益飬徳望朕得两生石渠东观中有人矣可晋梦除秘阁修撰福建提举朕重名流而敬端士召尔而未至也侧席以待之且至也虚柱史经筵以处之然尔虽翔而未集将覧辉而不累下则又为之怅然太息昔王仲舒厌事不乐在京师愿得一道以自见此朕命乗使者车之意也闽为郡八负山之民剽悍濒海之民贫寠牧伯多显人郡邑少良吏尔其叱驭而往为朕拊柔其剽悍者振徳其贫寠者而䋲其强御不受令太其饕墨不奉法者则在外犹居中也方今名流端士指不多屈朕前以表郎储宩召尔而莫致后以乡部漕节卑尔而辞行士风不竸乆矣如尔之所自立韵髙而识逺一代不教人耳洪都距尔寓里接壌岿然大藩命尔部符焉有需次嵗月少休息有故乡水丘可钓㳺吏士以瓜熟告则文老幡花儿童竹马迎于境上矣然朕每念乆不见生岂必果爲此行㢤可雷宜中除广东提刑昔臣光相元始以十科拔士而监司一科必以聪明公正者充选岂非聪明则无壅蔽公正则有风力欤尔曩爲诸生举幡累䟽有符融郭泰之名晚爲宰士拟茟十反有州平㓜宰之忠偶以风闻而去事乆论定朕怀其贤起陈臬事岭民多贫薄地悪也南官鲜亷白天逺也尔其褰帷露冕勤求隐瘼饮氷食檗痛戢饕残平反多则囹圄无冤囚矣诛求少则岭海如近甸矣夫如是则无愧于元祜选监司之意亦可对扬朕辛酉元日之诏可林彬之赠中大夫惟兹四人甫峻松阶之陟憗遗一老忍闻薤露之歌其进崇资以旌旧徳具官某中而不倚介而能通乡评称其善人与论谓之长者殿前作赋脍䏑一时祜中弹文芬香十载持槖方浓于主眷辞麾逺避扵相嗔朕思耆夀㑓之贤爰加异数卿惬归去来之兴自佚髙年曽不少留爲之深悼噫候西清之对寔参雍从之华题南阳之阡咸羡秦官之古可牟子才除寳章阁待制知温州朕惟东嘉之名郡择牧良难有西清之旧臣佥言其可庸峻松阶之陟以増竹使之华具官某经济之英论思之老入而持槖从警跸于甘泉出而建牙䕶风寒扵采石卷舒以道出处何心朕旣焚中山之谤书尔宜得康乐之𥙷处列之次对寘之近畿虽需次之小淹然起家之甚宠噫望之试冯翊之政犹待考详子牟存魏阙之心不忘忠爱可曹孝庆陞直寳章阁除浙东提刑朕仰宪庆歴选监司之意而扵诸道刑狱使者尤不轻授况浙水东乃朕之丰沛乎尔以才学自奋践更中外端介而不茍从韬晦而不亟售顷列省闼向用矣遽罹风木之艰而去朕常怀之兹御祥琴出节起家尔其奉辛酉元日之诏广咨诹以通下情公举刺以清吏习多平反以雪狱冤使越人皆曰朕为帝乡间求肤使如此则无负于临遣矣可吴君擢直焕章阁知嘉兴府嘉木郡去天咫尺素称乐土今嵗又大有年然田里之愁叹者未销声流徒者未复业朕思得良二千石以劳来安集之尔乆掾省闽知朕徳意尝畿辅知民疾苦其佩左符以徃昔唐人覧舂陵行之篇得结辈十数公可使万物吐气彼乃荒逺小能行其志如此况尔所涖乃右扶风十万户州乎宜布条以镇雅俗可佥书枢宻院事杨栋乞以特转一官囘赠故娣杨氏音赠安人士大夫恩貤于父母若王父母若昆弟则有之矣曰貤女兄自吾枢臣尔始生靖恭扬之裔嫓江张之孙贤而不夀宰木已拱而枢臣尚右之感如新岂非畴昔女嬃之戒灵均道韫之勉㓜度者不止于愉而已有切偲之益焉其加妇爵以昭友恭之谊可魏洪除知安吉州古扶风去秋之水苕霅为甚今嵗乃大熟前之阻饥者含哺鼔腹流徒者襁负复业拊摩而缓之非良二千石责乎尔秀出故家早有为朕徃镇雅俗昔诗人颂鲁僖公曰周公之孙荘公之子尔之哉使愁叹之民吐气饕残之使草面则郡人必曰是淳熈贤相之孙淳祐名从之子㝡声转闻嗣有褒擢可刘震孙除太常少卿汉起朝仪两生莫致其言曰礼乐必积徳百年而后可兴此论爲汉𥘉发也我家祖功宗徳重熈累治三百余年异于五载而成帝业者始两生值今日憣然入関矣尔学职节守爲言祜丞相诸孙家文献与国基祚相爲长久朕屈指端平朝士凋零无㡬惟尔嶷然殿后沃辔而歌皇华岂若使之端委而治风礼哉擢贰颂台今而后聚颂者有所折衷求野者有所稽据法从闗当以次𥙷可后村先生大全集卷第七十一后村先生大全集后村先生大全集卷第七十二后村先生大全集卷第七十二外制皇弟太师武康军节度使判大宗正事嗣荣王与苪三代谥赠故髙祖太师秦国公子奭追封周王赐谥元粛朕隆棣华之友爱加厚于天伦念葛藟之本根皆原于祖训发百年之潜徳莭一惠以追荣具官某故髙祖具官某恂恂族党之间肃肃闺门之际虽髙才不试世但知公子之贤然隂隲尤多里素有善人之誉积此余庆施于后昆朕因覧班书参稽汉事交与彭祖易名彼得其一偏王视古人较徳此爲于全美有如英爽无魏褒崇故曽祖太师齐国公伯旿追封楚王赐谥朕广累朝睦族之恩嘉介弟荣亲之志虽肯王大国褒崇极一字之封然潜徳幽光欝积厯百年之乆乃裒逸事备着賛书具官某故曽祖具官某挺麟宗近属之英值羯虏乱华之変爲丑类所执而徃矣伺守者之迨而毙之履屯而亨抗志不挠范蠡去而変姓陈平嬴而刺船长啸借一㠶之风赤手活万人之命当千骑肆模金之暴潜徃故乡举二亲已埋玉之䘮归菆寓里其处家国之际岂非今古所无戴白之老能谈汗青之茟未载噫朕节二惠非由议郎博士之言史不一书永为忠臣孝子之劝可故祖太师鲁国公师意追封吴王赐谥宣献朕有介弟贤如文恭孝事亲忠事君允蹈先训物本天人本祖谁无是心参稽莭惠之文昭示发潜之义具官某故祖具官某生重光之世有令闻于时虬须天人逺矣神明之胄麟趾公子蔼然信厚之风凢引翼于后见皆胚胎于王考史官失其逸事故老记为美谈参沈约贺琛之群言蔽以独断合河间竟陵之二美钖兹嘉名益衍庆源永垂后裔可故髙祖太师秦国公子奭追封周王朕加厚天伦追荣先徳以世家而论人才自古已然如水木之有本原其来逺矣英爽虽九京之隔褒崇极一字之封具官某故髙祖具官某禀大雅不群之资生太平无事之际萧然衡泌壮图未展于风云修于家庭素行见推于月旦果上穹之福善庆奕弃之生贤傥非侈茅土之恩何以慰棣华之志噫惟乃四世祖亦朕属借之亲其以大邑周为王赐履之国可故髙祖妣秦国夫人王氏赠周晋国夫人仁人于弟隆一时友睦之恩妇爵从夫极四世褒崇之宠具官某故髙祖妣秦国夫人王氏出乌衣之名族俪麟趾之宗英靡好纷华相安隐约宜家宜室寔始开后人之祥如山如河旣追封小君之号朕举皇朝之旷礼慰王邸之孝思以衍庆源以旌懿范昔荒殽雍盖循典故之常今益晋周用广汤沐之邑可故曽祖太师齐国公伯旿追封楚王周封姬姓之国尤重宗盟汉非刘氏不王遂为家法朕笃友于之至爱发逝者之幽光旣钖嘉名遂跻极品具官某故曽祖具官某生富贵而负轶群之气履忠难而包周身之防忠孝两全仁智兼尽近者因词臣之固请命太史而特书昔遵守旧章已冠乎五等之爵今褒崇大节何靳于一字之封其改全齐俾王故楚可故曽祖妣齐国夫人刘氏赠楚越国夫人朕笃厚伦之爱察尊祖之情孝于亲忠于君已光汗简之载正乎外位乎内宜旌彤管之贤度越常彛举行旷典具官某故曽祖妣齐国夫人刘氏本夘金之裔俪磐石之宗俾夫子能垂乆逺之名亦小君有相儆戒之道礌礌落落如日月王旣加茅土之封委委佗佗如山河尔宜异笄珈之礼其赐二邦之汤沐以为九原之宠光可故祖太师鲁公师意追封吴王古者封建同姓盖以宗强天之报应善人常于身后朕加厚天伦之爱载褒世徳之贤具官某故祖具官某典刑老成𬒳服儒雅啜菽饮水之乐修于家庭重珪垒组之祥施于孙子慨先朝之耆旧嘉介弟之显扬虽宰木成隂冠劔之藏已乆然分茅裂壌纶綍之言维新自曲阜而移封合全吴而赐履可故祖妣鲁国夫人石氏赠吴鲁国夫人朕友爱于弟褒崇其先行修于家凛祖风之如在言不出梱盖女子之未知爰钖賛书以昭懿范具官某故祖妣鲁国夫人石氏截髪之事韪断机之训严原奕世贵盛之由皆大母贤淑所致孙方济美以真王而袭封夫旣追荣岂妇人之无爵改汤沐于二国萃恩徽于一门可荣恭王故外孙魏関孙赠承奉郎直秘阁尔名相之孙名法从之子而朕介弟之甥也㓜慧而敏盖童乌仓舒之伦苗而不秀朕甚伤之其以京秩中秘告尔墓可太保右丞相兼枢宻使兼太子少卿贾似道封赠三代故曽祖太师鲁国公嗣业追封鲁国公国家蒇事扵九筵人神悦臣子追封扵三世宰辅则然极昭代之褒崇表前人之积累具官某故曽祖具官某乐名教之地食经训之畬世称郷里善人知之浅矣古有丘园隐徳庻乎近之生能安扵一尊二簋之贫殁不逮乎万钟五鼎之飬传家嫡䌷书于渠观至孙曽纪绩扵旂常焚老上之庭汉地息传烽之警𣏌文王扵庙镐京有奠枕之安妙筭卓然庆源逺矣噫饮福受胙孰先麟阁之元勋裂壌分茅仍启亀蒙之旧宇宠光优渥英爽哀荣可故曽祖母鲁国夫人于氏赠鲁国夫人燔燎之礼行于合宫汤沐之封及于曽庙旣告成于熈事必推本扵庆源具官某故曽祖母鲁国夫人于氏秉徳淑均宅心慈恕冲约安荆练之輙功言合图史所书甔石常空截鬟而享客诵絃不辍圆胆以课儿惟其棈之豊而取之廉所以啬其前而昌其后挺生端揆显相精禋四郊息羽之虞九扈奏金穣之喜追荣三世足慰重泉噫告江汉淮夷之功相予宗祀启曲阜东蒙之宇为尔脂田永播徽音益蕃来裔故曾祖母鲁国夫人于氏赠国夫人柴燎之礼旣成厥施斯普石之封虽旧其命维新旣典领于头厅宜褒崇其先庙具官某故曾祖母鲁国夫人于氏贤淑如周南所咏幽闲有林下之风敬夫如賔不嫌于举案归妹以娣所赖以绩絃居常炊扊扅而烹雌不待髙门闾而容驷积是余庆在其后人江汉浮浮汤汤纉成功而献捷宫庙雝雝肃粛庆熈事之告成祭泽可通于漏泉慈容岂隔于长夜辟公率周多士寛尔家之孙曽仲子为鲁夫人视惟垣之爵邑可故祖太师越国公伟追封越国公类于帝禋于宗旣成祼荐之礼物本天人本祖皆有显扬之心载嘉元台使领之功追奨王父义方之训具官某故祖某官某贯穿千载之学鼔吹六经之文以科目之名儒逢干淳之真主青藜照夜部瀛洲十八士之㳺画㦸行春任汉家四千石之重有其志而无时命非其身必在子孙绩纪旂常名垂竹帛施及调元之老岿然安社之臣王命来宣武夫洸洸而虓怒公率以祀多士济济而骏奔真再造于皇图宜首褒于祖徳成洛邑祭清庙允资显相之劳探禹穴上㑹稽不改旧封之大顾如精爽服我宠灵可故祖母越国夫人于氏赠越国夫人衮衣相祀实緫统于元台锦告追荣遂褒崇其王母缅懐贤范加厚徽章具官某故祖母越国夫人于氏履行懿恭惟姿和顺俗尚阀閲求王谢之华宗世为婚姻有朱陈之古意及夫子已双旌而五马不副笄而六珈传子至孙出将入相㳺䰟之助祭之士骏奔旣彻爼霈漏泉之恩乃出纶为幽之宠噫国之大事惟祀成洛邑之肃雍家之积余仍㑹稽之汤沐于今鲜俪其后益蕃可故祖母越国夫人陆氏赠越国夫人注黄流之洁已毕精禋补彤管之遗追劳慈训新䟽渥幽隧有光具官某故祖母越国夫人陆氏通华宗作嫔名士継室以声子见谓淑贤举按知孟光尤相賔敬懿范可仪于族党庆源萃见于子孙旂常志安社禝扫清妖祲永絶投鞭之谋收召咸在奉璋之列摹画皆元台之力胚胎由王母之虽文驷雕轩生不拜小君之号然锦嚢金诏没犹大国之封苗裔相承炽昌未艾可故父太师魏国公渉特进封魏郡王朕率由旧章称秩元祀奉璋助祭冠使领于合宫姐均釐先宰衡之祢庙矧英爽尚存于遗烈岂褒崇可恨于常㝷具官某故父具官某蔚乎名臣事我寕考入则簮茟持槖而上雍出则轻裘缓带而师邉红衲之䧏附滋多玉帐之规恢甚逺忠臣义士知祖逖誓江之心故老遗黎悲宗泽过河之志事㢤太史庆钟象贤于皇家有再造之功爲考纉未成之绪露布奏行营之捷气祲扫清衮衣侍清庙之祠月星明概凢今者弥缝之妙用皆向马传授之义方噫文右飨之成礼赖上公之相魏大名也剖符峻异姓之王益阐幽光永垂来裔可故母魏国夫人史氏特赠魏韩国夫人朕聿隆孝治肇举宗祈右之飨之爰霈漏泉之我复我谁无凯风之思况元勲方㑉于安危岂慈可稽于崇奨具官某故母魏国夫人史氏自生贵阀嫓于名臣如友如賔肯以牛衣而动念従夫从子孰云象服之不宜柰何鵉鹤之别离弗覩麒麟之图画乃者外腾戎捷内讲精禋邉陲罢传柝之虞郡国奏嘉禾之瑞皆尔三迁之教致兹再造之功熈事旣成廼赐文武之胙徽音未逺其荒韩魏之封存没有光哀荣鲜俪可生母秦国夫人胡氏特封秦齐国夫人圣人飨帝施大赉于群臣君子笃亲况元台之贤母载嘉懿范申钖赞书具官某生母秦国夫人胡氏禀淑惠之姿有平均之徳是生名宰光辅眇躬属者氊裘逞航苇之谋鼎祚危缀旒之势南陔飬志每扇抌问庭闱之安北堂教忠遂投𬒮狥国家之急指麾而鳌足再奠谈笑而旄头一空人皆诵端揆之功相则曰圣善之训露布驰捷书奏适重屋之庆成夀觞举慈颜和寔头厅之剏见鱼轩容与鵉告煇煌荒两大国之封寔维异数回百官班而贺可継前闻茂对宠光永缓茀祉可故妻华国夫人綦氏特赠楚国夫人朕销弭外虞严恭大孰礼成胙饮先頋之忠及漏泉矧宰衡之伉俪具官某故妻华国夫人綦氏产祥华族作嫓元勲㪯案相宾肯发烹伏雌之难断絃莫续岂胜别鹤之悲虽流彤管之芳徽不覩衮衣之贵显出征万里空漠南之王庭入率群公朝洛邑之清庙成绩有太常之纪追荣及中馈之贤启宇嵩昔已峻小君之号移封䣕郢今宜赐大国之名惟淑灵歆此休宠可朝请大夫试中书舍人兼直学士院洪勲弟朝请郎直敷文阁两浙运判夀封赠父母勲赠妻故父端明殿斈士谥忠文已赠宣奉大夫咨夔可恃赠银青光禄大夫藏严父配帝之祠霈昭天漏泉之泽凢通朝借追荣皆及扵九泉况烈廷绅济美有如于二季其加钖命以奨义方具官某故父具官某莭髙而名全身没而言立陆贽百篇之谏亘古不刋郑公一鑑之亡至今追慨逺矣积庆萃于象贤诗礼庭趋若伯鱼之善学丝纶世掌何谢鳯之足云属馂惠之溥行想英风之如在银青之秩慰人不飬之悲燎黄于阡使天下知为善之报可故母普寕郡夫人阮氏可特赠平阳郡夫人妇爵从夫已峻小君之号母贵以子载加大郡之封具官某故母普寕郡夫人阮氏嫔我名臣贤㢤内则半生隐约居常井臼之同一旦显融曷不笄珈而偕老宰木已拱庭兰竞芳生不厌于綀没乃䟽扵汤沐泷冈表阡之作何以加诸凯风寒泉之悲可少慰矣可勲故妻宜人张氏可特赠令人朕推祭泽于天下小大之臣其亲若嫓皆被恩渥况吾法从之令妻乎尔早嫔华宗克相夫子鄙牛衣之卧泣和熊胆以课书虽贤淑可流彤管之芳然奄忽不覩藁砧之贵其加五命以贲九原可通议大夫守荆部侍郎兼国子祭酒兼侍读江万里弟承议郎新差充提领犒赏酒库所主管文字万顷封赠父母故父烨任奉议郎致仕已赠朝请今拟赠奉颢頥理学本珦之贤轼辙文宗亦洵之教尔潜心太业飬气至刚传经若西京之儒林着箓多北靣之弟子盖甞擢置廷尉之属且为亲洒韦斋之题奄终耆老赖有冡嫡食尔诗书之泽冠吾献纳之班扈跸甘泉奉璋清庙类于上帝㢤嘉显相之劳祭以大夫少报义方之训可故母令人陈氏今拟赠硕人尔有仲妻辟纑之故夫为名士有母画荻之训故子为名臣及见其夫列王官子长御史可谓荣矣属者朕飨帝亲尔子寔扈属车上雍虽尔之宰木已拱可无馂惠以奨义方可万里故妻令人黄氏今拟赠硕人诗咏鲁侯之令妻史传汉京之列女昔所闻者今亦有之尔上承舅姑下睦婣族攷其四行合女诫之七篇胡不百年与君子而偕老其霈漏泉之泽以为黄壌之荣可万里妻邓氏今拟封硕人昔曽巩序列女传叹后世学问之士多狥外物顾利耻者徃徃以家自累朕读而加之惟汝夫子为吾近臣中尝卷懐退遽者十有四年有考槃之楽而无华轩之羡岂非尔能攻苦食淡有儆戒相成之道而然欤际泽流行肆命汝从夫之爵汝益敬共以对休宠可事奉大夫试工部侍郎兼太子詹事扬栋弟武莭郎擢权知江隂军事履之封赠父故父任武徳郎已赠大中大夫端仲特赠通奉大夫蜀无它姓之扬世家各异眉有静恭之族苗裔益蕃眷予法从之臣由尔义方之训具官某故父具官某大门礼法前辈典刑识面卜邻多交友鉅人长徳把麾出守不鄙夷小国寡民修龄八之尊美子万金之产乃推馂惠以慰孝思噫藁葬一丘返青神而尚逺爵登三品燎黄诰而有光可朝请郎权礼部侍郎兼侍讲詹文杓封赠父母妻故父九龄赠奉议郎楽记曰祀于明堂而民知孝朕推祭泽于海内臣子之踈逺者且得以荣其亲况贵而近者乎尔斈易有师法居里有贤誉虽终身不觧褐而死然小宗伯逺为朕言语侍从之臣彼谓天道逶迤儒効迂阔其论有不然者矣议郎之秩有司常典方将屡书不一书以告尔墓可故母安人陈氏赠令人妇人从夫之爵为夫在言也夫殁则从子矣尔之夫终老布衣而子贵为法从今兹燎黄于阡议郎再命而令人五命乌虖亦足以发菜妻孟母之幽潜矣可故継母安人周氏赠令人先贤如尹伯竒曾参之流皆以善事継母为孝令人之慈子也有平均之尽母道焉小宗伯之奉母也无前后之异尽子道焉鵉诰象服仲为尔宠幽明有知对越休命可妻安人陈氏特封令人士大夫位望通显有为居飬所移者况女妇乎尔之夫子起书生位禁从尔清贫如处糟糠之日冲约不改綀之旧其贤如此可以笄珈而偕老矣可中大夫试吏部侍郎兼太子左庻子王爚弟奉议郎权知台州军州华甫封赠父母故父任朝奉郎致仕已赠朝请大夫梦得特赠中散大夫先贤以兄弟致一世盛名惟燕山窦氏眉山苏氏当时称仪俨者归美于义方之老而轼辙自相告语者亦曰其家有师噫有自来矣尔萧然隠约不出闾巷而积于身修于家者犹足以熏晋鄙之人有龎公管寕之风是生双璧伯爲朝家魁礨之臣仲亦郡国循良之吏夫爲人子者孰无荣亲之志然必忠孝两全身名俱泰如尔二子而后可以言荣盖古之所谓显扬者在此而不在彼也兹以祭泽晋秩中散谅惟冥漠歆此宠加可故母令人胡氏时赠硕人昔季路有负米千钟之感孟子有前士后大夫之辨此为禄不洎飬者言也尔庭兰竞秀昔不以华轩之陈于庭者为喜宰木已拱今岂以黄诰之燎于阡者为荣㢤噫人谁无子至于立朝则古之遗直牧民则古之遗爱非断机择邻之训而然欤此祭泽之所必及而朕心之所深嘉而屡叹也可爚故妻令人周氏特赠硕人旷荡之典极昭漏之恩伉俪之情无没存之间尔以望族嫔于名卿敬君子而无违可书彤管哀若人之不淑莫续断絃属馂惠之旁流嗟徽音之未逺其从夫爵以慰闺魂可资政殿大学士正奉大夫㳂江制置使知建康府马光祖郊㤙封赠三代故曾祖已赠少保千里特赠太保竣合宫之熈事丕拥蕃釐眷颛阃之名臣方膺隆委爰推庆典加贲曾门具官某故曽祖具官某飬素家林㳺心艺苑綘帐诸生之授熏染师资白眉五常之良源流世徳至老埋光而铲彩于今隤祉而发祥繁尔有孙为予分陕显祖阻陪于禋礼追崇宜视于政途申伯于蕃任莫尊于居守召公为保荣奚间于幽明可故曽祖母崇国夫人葛氏特赠福囯夫人配天其泽宠光首逮于迩聫彻土而封伉俪并崇于曾庙肆稽旧典申钖愍章具官某故曾祖母崇国夫人葛氏本出髙华来嫔鸿硕动循礼敬恪羞涧藻之共亲授诗书及见阶兰之秀积累端由于世徳安危方託于阃臣礼视钧枢㤙加汤沐福不专卿爰均惠于麟符逝者有知尚钦承于象服可故祖已赠少傅之纯特赠太傅禋于宗类于帝馂惠方行非其身在某孙庆源甚逺爰颁禭典加贲泉扄具官某故祖具官某尚友古人潜心大业聫名鴈塔韩欧为同榜之俊㳺讲道牛谿房魏多及门之髙弟富有茂陵之俊仅终康海之题兴惟啬于前遂昌厥后藏祀既陈于骍享分膰首逮于麟符肆繇孤卿晋陟帝传祭则受福诞霈燔柴之恩没而有知对越靣槐之宠可故祖母吉国夫人楼氏特赠庆国夫人专阃分忧体貌既均于二府合官竣事宠光亦逮于九矧如王母之贤加峻封君之号具官某故祖母吉国夫人楼氏门髙四近徳着三从礼敬如賔可书于彤管义方训子不羡于金籝钟庆后人赐名大囯噫㑉麟苻而建旗鼔所宜均饮胙之恩奉鵉诰以白松楸足少慰含饴之念可故父已赠少师正已特赠太师予嘉乃绩邉筹允赖于制垣父教之忠祭泽必先于祢庙爰跻极品以慰孝思某故父具官某袭诗礼之亲传视轩裳而若况乗下泽御欵叚有少㳺之风施綘帐居髙堂无季长之侈是生鸿硕方佩安危属禋祀之告成与臣邻而饮福念陪京留钥之重阻宣室前席之咨庆霈旣行具瞻冞峻噫礼严牡荐昭吾事帝之心诗美鹰扬遂尔荣亲之志可故母惠囯夫人伍氏特赠卫囯夫人敬祭重祠旣㪯类禋之典报本反始难忘頋复之恩载加制阃之贤劳嘉厚亲闱之宠数具官某故母惠囯夫人伍氏功言咸备礼法自防清莭凛然鄙牛衣之卧泣义方严甚和熊胆以助勤钟庆辅臣分忧方岳虽主陪京之钥亦均宣室之釐昔启宇罗浮已极鱼轩之贵今移封淇澳益増马鬛之光可故母肃国夫人叶氏特赠相国夫人扫地而祭霈皇家漏泉之恩裂土而封慰贤子凯风之念乃䟽宠渥以发幽潜具官某故母肃国夫人叶氏迪徳温恭宅心慈恕家无甔石相安织屦而辟纑门有轩车不但剪鬟而市酒推本由三迁之教产祥为一代之英笄珈不及于生前汤沐追崇于身后兹由馂惠复峻徽章噫移相台之封次国固殊于支郡勒泷岗之表先贤不假于它人冥汉有知哀荣无憾可故妻东阳郡夫人丁氏特赠普安郡夫人朕事国阳加恩阃外君子偕老帐遗恨于中闺妇人从夫旣视仪于二府音徽木逺宠数聿新具官某故妻东阳郡夫人丁氏备班史之功言寳彤书之慈俭属者陪油幢而西沂俄而怆画翣之东归苦澹相安毎感贫贱糟糠之语芳菲易歇可胜死生契濶之悲兹霈金鸡之庆条加贲玉麟之贤偶湛㤙所𬒳潜徳有光称曰小君昔已隆于命服赐名大囯今益广于脂田可观文殿大学士金紫光禄大夫判平江府事浙西两淮发运大使程元鳯封赠二代并妻故祖已赠太师正特追封崇国公事精禋皇矣邦彛之㪯睠懐名宰基于祖徳之传爰钖徽章俾光幽壌具官某故祖具官某丘园隐曜泉石飬髙少㳺使乡里称为善人不求闻丘当世于公知子孙必有兴者果钟美于后昆昔经体以賛元今干方而作屏显相阻陪于宗祀追崇逺遡于庆源已峻师垣肇开蜀土公槐极品焕先庙之衮衣宰木成隂燎佳城之黄诰尚尔英爽歆我宠光可故祖母齐囯夫人方氏特赠齐国夫人称秩元祀蕃釐既格于媪神贵极人臣积庆端繇于王母乃推骏惠申钖愍章具官某故祖母齐国夫人方氏简澹无华温恭有度早日严断机之训素笃义方平生慕举案之风相安隐趣寕劬躬而焘后宜継世以生贤美以孙枝屹然囯栋属藩维之作屏阻左右之奉璋頋朕懐注倚之方深岂先徳褒崇之可后作三公之嫓典册聿新奄四塞之都封圻维旧祗承宠渥永播芳徽可故父已赠太师追封昌国公放特追封福国公价人维藩大邦维屏烦该辅之元臣圣人飨帝孝子飨亲俱函蒙于景福诞扬愍册丕阐幽光具官某已故父具官某奥学沉潜雄文绚烂居常欲陈治安之䇿不遇乃着穷愁之书文中子礼楽之传盖及门之髙选伯休父卿士之任使易地以皆然惜有志而无时乃非身之在子肆予考谨繁尔教忠森庭宇之三槐屹邦家之一柱虽莫侑合官之享固冝均宜室之釐进爵名都追荣祢庙噫七聚无诸之故囯非若迩封一经韦氏之传家讵容专美凛然精爽歆此哀荣可故母鲁国夫人吴氏特赠鲁国夫人告成熈事迎后土冨媪之休兴念元有颕谷封人之义廼推馂惠申钖纶言具官某故母鲁国夫人吴氏躬行备已诚之全家法严三迁之训沂延州来之胄逺有庆源嫓伯休父之宗素推名阀是生英衮作屏价藩虽奉璋不及于侍祠然彻姐敢忘于致胙极存没哀荣之礼慰焄蒿悽怆之情噫国仍曲阜之封不更其旧子作泷冈之表自足以传终始哀荣幽明感慨可故妻广国夫人吴氏特赠周国夫人礼成重屋首旧揆之褒崇恩及中闺慨元妃之凋谢爰朌异数以奨徽音具官某故妻广国夫人吴氏毓质名门齐眉硕辅内则可书于箴史外言不入于房帷警戒相成有道焉殆天之合夭夀不贰立命也岂人之为生徒共于糟糠殁乃霑于雨露繇番禺之偏壤易丰镐之上都噫蝉冕衮衣不及覩藁砧之贵鱼轩锦诰犹足为泉穸之光冥漠有知哀荣无憾可今妻庆国夫人汪氏特封汉国夫人清庙祀文莫先扵严父閟宫颂鲁爰及扵令妻眷台鼎之旧臣有闺门之贤助肆因祭泽由钖恩言具官某妻庆国夫人汪氏出自髙华嫔于硕隐约无牛衣之叹贤有鹊巢之风谓妇职尤在于奉先故荐苹之礼肃谓母道多牵于慈子故画荻之训严属者蝉冕出藩鱼轩并驾虽职守阻陪于大祭然霈㤙亦逮于小君使吴㑹右扶之间见汉广二南之化罗舞八介媪神之蕃釐副笄六珈美君子之偕老叙承休宠式燕夀祺可后村先生大全集卷之七十二后村先生大全集后村先生大全集卷第七十三后村先生大全集卷之七十三外制少保保寕军节度使充万夀观使谢奕昌封赠三代故曾祖已赠太师追封鲁王景之持赠太师余如故朕成民而后致力于神既严恭于荐享祝釐而不专郷其福爰敷钖于亲贤穹班备孤棘之仪显相毕燔柴之礼衰时嘉贶燕及曾门具官某故曾祖具官某髙蹈丘园素耽坟籍易曰必有余庆理之固然传云非此其身信而有证积善放槐庭之贵钟祥为椒掖之贤兹霈泽之旁流岂外婣之可后执珪币以事上帝天棐惟章钖土田以保东方王封惟旧仍峻师垣之秩以隆戚畹之恩益显前光永绥来裔可故曾祖母鲁国夫人胡氏赠鲁国夫人惟泰元尊祭以忱而受福尔曾祖母礼推本以均釐廼钖徽章以光幽譲具官某已故曾祖母鲁国夫人胡氏功言有则法度自将爰相其夫成一家之仁逊克昌厥后懋两社之勲劳旣开台揆之祥益衍孙枝之福助二南之风化为六宫之表仪祭泽旁流庆源甚逺告之新庙尚想于徂徕颂彼令妻何慙于吏克可故祖任少傅观文殿学士致仕益国公赠太师追封鲁王谥惠正深甫特赠太师余如故展采亲祠宗文王而配帝仪图先正相寕考以在天属鉅典之熈成赖信臣之严扈载嘉前烈爰钖徽章具官某故祖具官某学号儒宗材优王佐系从谢邑钟神气于崧髙望重东山擅风流于江左缉熈縡康济民生昔作股肱立相而置诸古今为肺胕非身而在其孙眷言后族之尊已极王封之贵大祭有卑矧乔木之世臣太师维垣仍分茅于故国尚其英爽服此宠光可故祖母鲁国夫人林氏特赠鲁国夫人合宫肆祀繁釐钖于媪神左畹䟽封介福钟于王母有加懿范宜卑徽章具官某故祖母鲁囯夫人林氏翛然林下之风作此谢人之式于归之子共美夫人之起家胡然而天不使君子之偕老积至孙枝而益衍恩加宰木而有光南阳帝卿近亲首拜胙膰之赐惠然元妃孟子宜申汤沐之风爰世保于东方保庆延于后嗣可故祖母鲁国夫人林氏特赠鲁国夫人先王保衡馂惠首朌于大享継室声子沐封申卑于小君仁䔍于亲礼行自近具官某故祖母鲁国夫人林氏存心慈恕廸徳柔嘉佐君子以求贤审官得风之意正家人以外男内女如卦义所云羙开俪之祥皆由积善之庆属合宫之竣事宜祖庙之迢荣奉鵉诰于阡有光新渥启亀蒙之宇不改旧邦可故文任朝奉大夫已赠太师追封卫王渠伯特赠太师奏鵉路龙鳞之曲藏事合宫原関雎麟趾之风均釐祢庙虽髙爵极维师之品然宗祈推严父之恩爰出新纶以昭异渥具官某故父具官某恭寛而信敏宣慈而惠和闻礼闻诗得诸侍家庭之际止敬止孝见于事君亲之间惟髙材啬其生前故余庆钟于身后占之以梦惟女子祥贵不可言为天下母兹饮福致胙膰之礼宜追荣及肺胕之贤噫周王子孙严大祭而荐牡汉家勲戚有七叶之珥貂以右准今于斯为盛可故母韩楚国夫人郭氏赠韩楚囯夫人朕式祖宗之典荐此一忱后于父母之家均兹五福乃霑漏泉之泽以慰凯风之㤙具官某故母韩楚囯夫人郭氏寳婺华宗汾阳贵胄虽言不出梱若无可书然善积于家必有余庆祥钟少麓位冠椒房推母仪资内助之贤于圣善有如存之感兹因馂惠逺想徽音噫荒二邦之封旣倍增于汤沐茟列女之传习未冺于芳馨可故妻齐国夫人吴氏特赠齐国夫人朕祀合宫加㤙左畹惟吾亚保既面棘而曰孤慨尔令妻不副笄而偕老乃因饥惠申钖蜜章具官某故妻齐国夫人吴氏生天台僊佛之郷同阜陵法从之谱俪相家之綦贵苹荐甚恭训子舍以义方棣华竞爽闺门之懿朝野所推慈有事于帝亲宜追荣于贤淑噫过江名族无出于谢髙裂土分封莫如于齐大其歆新命俾奄旧疆可通奉大夫除权吏部尚书兼直学士院陈显伯封赠父故父任廸功郎已赠太中夫干能特赠通议大夫礼报本及始既成熈事于合宫泽昭天漏泉爰及近臣之祢庙其加异渥以阐幽光具官某故父具官某躬寒窓膏火之勤味陋巷箪瓢之楽积善家有余庆隂隲通于神明能父仕教之忠阳报钟于冡嫡出藩入从移孝于君属峻事于类禋遂均釐于贵近焘后皆义方之力荣亲法从之阶噫勒石表阡㑹见亀跌之掲燎黄告墓有光马鬣之封可大中大夫敷文阁待制知庆元府兼㳂海制置使姚希得封赠父妻故父端珪赠通奉大夫哲王明徳恤祀旣有事于合宫孝子立身扬名首追崇其祢庙载加先懿爰示殊褒具官某故父具官某词赋之声摩空势利之心如水灵椿丹桂宛然窦氏之义方白髪青衫全矣凝之之髙莭丹烦诸贵之推毂靡待希年而挂冠及擕于为京师之行有买田老阳羡之志冡嗣乆聫于禁近霈㤙奚间于没存理玉土中虽莫究生前之藴燎黄松下犹足为身后之荣可妻令人价氏封硕人成礼宗祈蕃禧格于富媪加恩法从燕喜及其令妻具官某妻令人价氏生长世代诗书之家㑉服姆师图史之训不出于梱未尝知于外言相敬如賔真可为于内则属均馂惠始自近臣夫方伏钺而专征尔则副笄而偕老传褒列女视前载以奚慙诗咏硕人与美名而适称可寳章阁直学士朝散大夫知徽州周坦封赠父故父已赠朝议大夫澈赠中大夫礼报本反始适熈事之成孝立身杨名皆义方之力尔善积诸已行脩于家举却桂之枝是生魁产无荘椿之夀不究壮图虽韬晦于丘园屡褒崇于泉壌噫上昭下漏广祭统之十伦主荣死哀亜从臣之一秩可朝请郎寳谟阁待制提举江洲太平兴国宫潘凯风赠父故父胜之已赠通直特赠朝散郎福善之报不于其近而于其乆昔者观老选调而脩柄用洵仅一命而轼辙鼎贵尔生以大宗师教其里殁以卿先生祭于社所㪯毫芒不试是生贤子为朕法从言论风㫖闻于天下囯人皆曰父之教也兹以外郎燎黄墓阡亦足以见天定矣可通议大夫王齐弟奉议郎囯子慱士景岘封赠父母妻故父任朝奉郎巳赠中奉大夫保大特赠通议大夫上帝六宗成礼霈类禋之泽一翁二季内釐极存殁之荣具官某行着卿闾文传斈馆大庭射䇿早标龙虎榜之名清庙奉璋尝簉鹭鸳行之列生前半竹身后㕠珠伯特槖于甘泉仲横经于圜水际兹熈事慰被孝恩噫昔解褐起家仅止议郎之秩今燎黄告墓遂跻法从之阶可故母令人吴氏特赠硕人扫地而祭泽漙被于羣二陟屺之嗟爵遂加于六命具官某故母令人吴氏荐生华阀作嫓名儒翰墨祖传不羡卫夫人之帖范模女宪奚待曹大家之书一念积仁二惠竞爽廼縁子贵之义俾从夫爵而封噫择邻之迁世乆无斯贤母表阡之作汝寔有此佳儿可景齐故妻令人髙氏潘氏蔡氏赠硕人㪯古者燎禋之礼适告熈成慨近臣皦日之情载加褒赠具官某故妻令人某氏閲家整肃约己俭勤嫓伯鵉之清髙相安苦淡逮仲卿之贵重已隔幽明廼如徽音宜被祭泽噫鲁咏令妻之喜怅偕老之莫谐卫歌硕人之贤钖加名而无愧可承务郎知信州玉山县丞赵时淬封母母刘氏可特封太孺人吾甚重髙年有司言尔九㐮加二可谓之夀母矣其钖初封以慰尔子荣亲之意可廸功郎婺州东阳县尉张龙应封父父夀玉特封承务郎致仕吾甚重髙年有司言尔九十有四绍兴之遗民也其卑京秩以慰尔子荣亲之意可从官明堂加恩寳谟合直学士正奉大夫提举江州太平兴国宫奉化郡开国候食邑一千二百户袁商加食邑三百户小心以事上帝旣享于中辛大赉而冨善人可遗于一老式稽旧典溥钖徽章具官某継踵世科单传家斈法驾扈从论思常冠于严徐伟衣从㳺调䕶尤髙于园绮虽惬乞镜湖之兴未忘存魏阙之心属者有事国阳加恩海内环頋奉璋之列兴懐聼履之臣廼出綍以旌贤俾分茅而胙土意对宣室鬼神之问尚欲谘询绘洛社耆英之图益缓夀可显谟阁学士宣奉大夫提㪯江州太平兴国宫六合县开国子食邑六百户徐㮚加封三百户具官某机鍳精明器能英济都民谈赵京兆之政敬之如神选人惮毛尚书之情甚于畏法虽惬买山之髙㒷未忘存阙之丹心朝散郎寳章阁待制知建寕府永嘉县开国男食邑三百户陈昉加封二百户帝有合宫旣陈牡荐王多吉士各効骏奔兴懐扈跸之臣阻与奉璋之列属推馂惠溥钖徽章具官某穷理际乎天渊制行凛乎玉雪鸡翘豹尾几年立特槖之班虎莭麟符所至留憇棠之爱乃者朕禋重屋卿牧潜藩虽莫殚显相之劳然不替朝宗之志爰稽旧典俾柘新封噫宣室席前良渴贾生之对颕川诏下深知黄覇之贤朝议大夫试中书舍人兼直学士院兼同修国史寳録院同脩撰兼崇政殿説书洪勲依前官职特封钱塘县开国男食邑三百户小心而事上帝旣庆熈成大赉而富善人当从近始廼如法从宜有湛㤙具官某継踵世科单传家学危言谠论居然追先正之风大册髙文足以鼓天下之动属蔵中辛之祀实陪上雍之聫旧典礼多所讲求新诏令皆其润色爰加采地以奨槖班噫受宣室之釐耸闻精论第甘泉之颂独擅雄辞茂对宠嘉益衰福祉可大中大夫敷文阁待制知庆元府兼㳂海制置使县开国男食邑三百户姚希得进封开国子食邑加二百户小心而事上帝旣享于合宫大赉而富善人可遗于分阃载稽旧典溥钖徽章具官某禁省名臣藩宣重徳継李藩批敕屡奋笔以回天从裴度视师盍聨镳而向阙属勤弄印颁尔建才麟符爲诸镇之雄鲸浸无一波之警妖氛尽扫熈事告成𬗟怀宣力之臣冝在均釐之数噫骏奔清庙奉璋阻列于誉髦鳯集颕川选表莫先于太守姑钦馂惠嗣有褒纶可资政殿学士提㪯临安府洞霄宫信安郡开囯公马天骥食邑三百户小心以事上帝旣毕于宗祈大赉而冨善人可遗于旧弼其颁异数庸广湛㤙具官某钟间气之祥负伦魁之望出临方岳勤劳四国之蕃宣八秉事机宻勿一堂之唯诺曾未展为霖之手乃不为偃月所容乆寂寂以闭関毎惓惓而存阙属予禋类念尔滞留燔柴之礼莫陪食羙之地宜拓噫肆丹凤门之青式隆赐胙之仪咏白驹谷之诗未替懐贤之意可寳章阁学士通议大夫提㪯江州太平兴国宫嘉兴县开国伯食邑九百户陆德舆进封嘉兴郡开国侯加封三百户欵重屋于季滴参用絫朝之制扈属车而上雍缅懐八座之贤廼出賛书以均馂惠具官某文章鼓天下之动言行蹈君子之中夕琐涂归朝野惮袁髙之直天官典选门庭凛毛玠之清脱屣藩垣幅巾衡泌方奉璋之多士助祭而来独聼履之旧臣祝釐于外爰推禋霈加拓户租噫建汉家之封怅滞留于太史奉宣室之问恩召见于贾生谅无遐心行有亲渥可寳章阁直学士朝散大夫知徽州周坦特封瑞安县开国男食邑三百户九筵大飨礼既毕于藩柴八座旧臣㤙宜丰于食菜具官某以西清学士之贵为东方诸候之师昨属精禋𬗟怀宿望奉酎金而献庙阻扵侍祠执蒲壁以就封昉兹开国邦彛具在馂惠必均前席问洛阳之人朕渴开于髙论赐玺褒颕川之守卿益懋于外庸可宣谕空名告词三道令人夫官五品嫓封令人法也不以夫而封者恩也尔其可不知恩之所自㢤可恭人夫为元士嫓封恭人法也不以夫而封者恩也尔其可不知㤙之所自㢤可安人夫至外郎嫓封安人法也不以夫而封者㤙也尔其可不知恩之所自㢤可宣谕空名赠告词五道令人妇人赠爵眡夫若子曰令人者盖五品官之母妻非夫非子而进爵之者囯家之异㤙也尔虽冥漠寕不哀荣可恭人妇人赠爵眡夫若子曰恭人者盖元士之母妻非夫非子而追爵之者国家之异恩也尔虽冥漠寕不哀荣可宜人妇人赠爵眡夫若子曰宜人者盖正郎之母妻非夫非子而追爵之者国家之奥恩也尔虽冥漠寕不哀荣可安人妇人赠爵眡夫若子曰安人者盖外郎之母妻非夫非子而追爵之者囯家之异恩也尔虽㝠漠寕不哀荣可孺人妇人赠爵眡夫若子曰孺人者盖陞朝官之母妻非夫非子而追爵之者国家之异恩也尔虽冥漠寕不哀荣可皇太子册妃慈宪王夫人家赠告十五道曾祖安民不仕特赠太保追封唐国公朕加厚友恭有懐慈宪㤙施左戚旣钟庆于一门贵极上公又追荣其三世具官某㳺心坟典屏迹丘园为善恐人知信矣耳鸣之谕隂德有阳报甚于响应之加爰及孙曾寔生贤媛朕察鸰原之念母喜鹤禁之册妃方隆慈孝之至情岂限褒崇之常典噫周立太保列面槐之班唐有兾方钖分茅之壌是为殊涯庸阐幽光可曾祖母邉氏特赠唐国夫人储极好逑旣泝庆源于慈宪曾门加惠併褒内则之淑贤廼出丝纶以光窀穸某氏勤生苦澹励志静专有伯鵉妇之风肯为隐䯻有于陵妻之靡厌辟纑竟能遂夫子之髙不及覩孙女之贵鹤禁甫谐于嘉耦鱼轩冝贲于外姻噫掲阡表于南阳㤙徽尤异䟽沐封于东武伉俪俱荣可祖份已赠武翼郎特赠太傅追封豫国公朕友于朱邸及青宫慈爱最隆睠外家而尤厚哀施荣两尽岂王父之可遗具官某温恭徳人宽厚长者欵叚下泽清贫不改于儒癯文驷雕轩贵盛寔基于祖徳属储妃之封拜宜世庙之褒崇噫大傅周官面槐隂之峻豫州地叶松梦之祥冥漠有知对扬无憾可祖母单氏已赠恭人特赠豫国夫人慈颜已逺于崇藩庆钟犹子公爵既加于祖庙嫓合从夫某氏秉性幽闲奉身冲约素励龎嫂莱妻之安于清贫曾有许负唐举之伦异其风骨果孙枝之贵盛嗟宰木之老苍属皇家举希濶之仪于戚畹厚褒崇之典赐粉田于大囯品极鱼轩燎黄诰于寒原光生马鬣既騐异人之竒中永爲外氏之美谈可父大节已赠庆逺军节度使特赠太师追封徐国公储妃选慈宪之宗亲亲之意也祢庙峻公师之爵贵贵之义焉廼赐恩言以旌潜徳具官某信道甚䔍好善最优平昔旦评着美名于里闬一朝天定钟余庆于门楣兹作嫓于元良亦东贤于华族既谐吉礼追奨义方噫建节封侯鹤表之题已乆分茅胙土膺扬之拜维新焘尔后人钦予休命可妣南阳郡夫人王氏赠徐国夫人頋复甚勤报德之心罔极幽明虽异荣亲之意则同爰多国封以光泉穸某氏俭慈是寳礼法自闲孝敬着于藩房长厚闻于州里攻苦食淡盖隐君子之令妻隤祉发祥寔王夫人之贤母并全四德胡不百年然一门贵仕于天朝而奕叶聫姻于帝室属者储君选俪犹子来嫔端由世积而然咸曰母仪之力噫彭城汤沐增拓于户租防墓封崇有光于宿草可伯已赠忠训郎思聪赠潭州观察使王者无私之言岂非公论圣人尽伦之至必用吾情具官某前軰典刑逸民标致求之耆旧惟龎德公近之称为善人如马少㳺足矣有贤犹子寔王夫人属重缔于囯姻併追荣其尊行昔加勇爵殊未慰于九原今陟亷车盖视仪于两禁可伯母赠安人王氏赠硕人朕睠棣华之外氏重缔国婣攷彤管之内言载嘉世母肆加殊渥追奨徽音尔礼法自持功言咸备母以贫故少堕举案之恭教之义方微示断机之意芝生逢户玉映闺房兹选立于储妃乃褒崇其尊行始占吉梦允符女子之祥终钖嘉名无愧硕人之咏可伯巳赠宣教郎太中赠银青光禄大夫朕于私亲靡不用情而加厚尔其伯父固宜越格以追荣具官某书蟠胄中志抗事外郡国无举孝兴亷之诏徒修于家山林有㳺仙招隐之诗乃遯于野逺储妃之贵盛叹族老之凋零噫金紫惟亜一阶足彰尊宠燎黄以后二品聊发幽潜可伯母赠安人陈氏赠髙平郡夫人册拜储妃甚矣庆源之逺封加世母旌其尊行之贤某氏谦柄力持礼防自守辟纑织屦相安衡泌之贫服冕乗轩不见门闾之衣兹来嫔于元子亦遴选于华宗漙钖恩徽寕分存殁秩髙银信宜从夫子之阶诏侈金花追贲小君之号可兄己赠和州防御使纯夫赠保寕军莭度使朕友于同气若爲慰念母之心逺矣慈颜犹仰休爱兄之意乃䟽殊渥以贲重泉具官某廉甚取名勇于求志短檠细字积勤不偶于生前叠组重珪余庆徐覌于身后介弟䔍舅甥之谊储妃续姑姪之姻兹爲尔家稀濶之荣可限有司褒崇之典噫出纶告墓徒悲风木于泷冈授钺登坛尚应星躔于寳婺谅而精爽歆此宠光可嫂赠令人赵氏赠淑人朕念介弟之孝思恩其自出择储妃于望族谊亦因亲爰出纶言以旌壸范某氏荆练性澹巾税礼严族称丘嫂之贤睦于妯娌天厚善人之报宜尔子孙谐吉礼于春宫分宠光于夜壌噫管彤垂世何慙列女之书燎黄告阡谁谓若人之不淑可堂弟武翼郎昭孙赠金紫光禄大夫慈宪䔍友恭之谊恩寕厚于弟昆元良谐窈窕之逑情莫亲于父子出纶告第施泽漏泉具官某博雅好修精明练事乆议上阁两牧专城所至有甘棠之成隂其归虽意苡而不载家无甔石初靡求于人知女作门楣亦可观于天定甫成告礼追奨义方噫金紫之穹遂超迁于二品燎黄以白犹照映于九泉可弟妇孺人赵氏赠新兴夫人朕孔懐王邸敢遗外氏之姻择配储宫楽得髙门之女恪共妇聀追奨母仪某氏挺秀宗姬来嫔儒族以女公事慈宪自收谦卑从夫子岀蕃宣偹尝险阻䔍生贤媛寔俪元良谁独无钖尔类之心世安有遗其亲之理噫鹤禁凤辇方以三朝而问安象服鱼轩胡不百年而介福冝歆殊渥永播徽音可亲属王氏特赠淑人朕素䔍友恭念外姻之族颇闻贤淑亦母党之亲属拜储妃追荣邦媛尔以慈为寳以礼自防与同气有连朱邸之所甚厚然内言不出彤管莫得而详生无浮荣殁有潜德际春宫之吉礼分夜壌之宠光噫列女之传所书难求逸事淑人其仪不忒爰钖嘉名可荣文恭王亲属封赠告四道赠奉直大夫钱沆赠龙图阁侍郎常棣贵介之亲朕尤加厚乔木世臣之后尔独能贤兹谐吉礼于储宫爰钖愍章于姻党具官某辩智而闳逹敏惠而恭寛生仁皇大长主之家不移于居飬传寕考昭文相之嫡尚有于典刑向使未壁埋于幽冥必共享玉润之富贵宛其死矣何以赠之噫追荣麒麟卧冡之墟信为希濶候对龙马负图之阁寕不哀荣可赠安人陈氏特赠令人朕孔怀予季加厚所亲属进拜于储妃併追荣其近属徽章之异赠典所希尔匜盥礼荆綀性俭映藩邸身如居衡泌之间徳着郷闾言不出梱帏之内惜莫覩春宫之吉礼犹俾分夜壌之宠光曩限常彛固已列于命妇今加羙号孰谓无于令人可堂姪赠朝奉郎与华特赠容州观察使朕惟尭典垂亲族之训鲁经着追命之文未能忘在原之情是用霈漏泉之泽具官某鴈行挺秀麟族称贤乡党恂恂卑以自牧宫庙粛肃容止可观胡为夭公子之妙年不及见储宫之吉礼噫汉宗室之属借予岂忘之唐容管之亷车尔无憾矣可堂姪妇虞氏封硕人朕诵棣华之诗有怀群从羙栢舟之志无愧古人因储妃初拜之时旌近属甚髙之行尔盛矣阀閲媚于藩房荣华不羡于笄珈苹藻克共于锜釡凛若靡它之誓焕乎非常之恩噫莭妇还珠之吟汔全雅操硕人衣锦之咏遂享令名可后村先生大全集卷之七十三后村先生大全集后村先生大全集卷第七十四后村先生大全集卷之七十四外制执政初除封赠同签书枢宻院事江万里封赠三代并妻故曾祖英赠太子少保拣明堂扶大厦木之植根者深注錧野决宣房河之发源也逺兹登崇于宥府爰推本其曾门具官某故曾祖某质寔而去华倜傥而危义门有蒯缑之客倒屣起迎室无甔石之储辉金未已居里着躬行之誉传家留手泽之书施及枢臣基扵祖德噫由布衣而亚孤保寕非积絫而来奉纶言以白先人可谓哀荣之至可故曾祖母沈氏赠齐安郡夫人朕进擢辅臣推原先徳盖其积累非崛起于一朝及此祭崇遂追荣扵三世具官某故曾祖母沈氏俭慈为寳礼法自防莭食缩衣郄铅华而不御辟纑织屦甘井臼之同族称贤州里懐惠有是福德施于孙曾噫亚孤卿之班夫旣跻扵鼎贵加小君之号尔其启扵沐封可継曾祖母叶氏赠思平郡夫人具官某継曾祖母叶氏风致萧然林下地位来自佛中晨兴课贝叶之书精勤不辍日晏陈供蒲之供苦淡自持斥始嫁之奁装作新兴之檀越有是福徳施于孙曾下同故祖璘赠太子少傅为善无近名要终乃见隂徳有阳报自古而然伟枢臣该辅之贤奨王父义方之训具官某故祖某元酒太羙之气味光风霁月之胸襟身在涧阿心潜伊洛固闭深扄而自洁真知寔践之两充王通薄有田庐弗愿仕也孺子不出闾巷至今称之卓行为一时之师积庆验再传之后属余良弼乃尔闻孙噫系出江公足见源流之逺官同䟽傅寕非冥漠之荣可故祖母氏信安郡夫人弼臣之重㡬刼所脩王母之贤再传未逺推本紫枢之积庆褒索彤管之徽音具官某故祖母巢氏沉黙寡言温恭向善哀穷周急居常脱珥而抽簮爲子留宾亦或截鬟而市酒毎扵子而求取不问家之有无孙曾益蕃门户遂大属𥘉该辅可缓䟽恩噫曰亚傅之松宠光特异赐小君之汤沐伉俪俱荣可故父烨赠太子少师有子世济其羙旣共政扵机庭能仕父教之忠首加㤙扵祢庙但见善人之报速孰云儒者之效迂具官某故父某气塞两间学包衆甫摅腹愤胸竒之藴作为文章经口讲指授之人皆有师法朕亲洒韦斋之扁尔幽栖庐阜之山道大故莫能容位卑未足行志虽登八秩竟老一丘畸扵人合扵矢所存方寸非其身在其子果执事枢昔者闻之过庭今焉推以谋国载嘉先训爰出新纶噫参谋古官生仅如扵杜甫宫师极品殁乃似扵蘓洵可故妣陈氏已赠淑人今赠髙平郡夫人帝赉良弼登崇扵宥宻之司天报善人着验扵显扬之际推原慈训播告㤙言具官某故妣陈氏出有华宗嫓于名士慕载良女安知有时世之粧为伯鵉妻相与㝷隐居之服及见夫登鹭序子长鸟台扫空暯外之浮荣透彻胸中之觉性洎斗枢之初拜怆风木之不留昔与鹤发耕绵上之田今奉鵉诰白陇冈之墓噫万钟五鼎莫纾人子之悲副笄六珈其钖邦君之命可妻淑人邓氏封永嘉郡夫人相儆戒以成室家允頼中闺之助非庆霈而封伉俪盖优二府之臣典故具存宠光特异具官某妻邓氏动循礼度绰有功言逮事舅姑甘服勤于水菽毋违夫子真如鼓扵琴瑟族姻咸徳其仁慈臧获莫窥其喜愠廼䟽汤沐以奨淑贤噫昔牛衣困戹而相安色无陨获令象服委蛇而非泰理有乘除祗若训辞益绥福履可同知枢宻院事兼参知政事何梦然封赠三代并妻故曾祖赠太子少保汝能赠太子太保大旱之作霖雨必水气上于深源广厦之有栋梁必木本萌扵厚土兹进贤于宻勿乃原始扵髙曾具官某故曾祖某学得古人之心行在吉人之目饱参帅友覃博性理之书作为文章独无封禅之藁郷党盖将尸而祝郡囯不及剡以闻为善而弗求知积德而未食报兹焉䟽渥于以发潜噫埋玉土中生不覩孙枝之贵燎黄原上殁犹加孤棘之荣可故曾祖母恩平郡夫人俞氏赠临海郡夫人枢庭共政方有赖扵外壌曾庙追荣乌可遗其内助具官某故曾祖母俞氏寳慈持俭习礼明诗採彼涧苹享不嫌扵二簋甘扵水菽食何待扵万钱䔍生再世之英丕衍百年之泽贤㢤懿范钖以恩言噫遗庆闻孙尔之曾祖母移封佳郡亦曰君夫人可故曾祖母恩平郡夫人郭氏赠临海郡夫人进陟枢庭付以筹帷之任追荣曾庙及其継室之贤伉俪攸同㤙荣不异具官某故曾祖母郭氏着姓勲裔作嫓华宗昔播其徽音续絃而鼓琴瑟今祭以盛服瑱玉而餙笄珈善人之报岂迂贤佐之生有自其䟽异渥以贲重泉噫旧制号郡君未极鱼轩之贵新封移天姥有光鹤表之题可故祖赠太子少傅松赠太子太傅同寅恊恭赖庙谟之夹辅报本反始原祖徳之自来乃钖恩言以彰潜徳具官某故祖某兼该寔学一徃深情明本统之正传推绪余而私淑已空鹤帐犹闻隐君子之风虽彻皐比可受郷先生之祭宜有起家之彦蔚为共政之臣兹晋陟扵紫枢乃追荣扵青禁噫散金而赒宗族生不谐䟽傅之心容车而大门闾乆始騐于公之语可故祖母清河郡夫人杜氏赠和政郡夫人宜尔家室厥维妇功在其子孙时乃天道旣追荣于王父盍俪羙扵妣亲具官某故祖母杜氏礼法自闲功言咸偹夫子嘉其隐服苦淡趣同邻女分其绩灯荣华念薄务力行扵上善衍余庆扵再传兹陟事枢乃加封爵噫万钟五鼎鲜及扵大母之时副笄大珈盍祭以小君之礼可故父赠太子少师逵赠太子太师折冲御侮允资筹幄之长能仕教忠寔本趋庭之训乃隆赠典以慰孝思具官某故父某行中凖䋲文谐韶濩诸生起敬愿师何蕃而若留薄宦无心欲吏朱云而未可觧印归鹿门之隐传家付鳯穴之雏亲授义方飬成伟器帝赉良弼为社稷而䔍生汝有佳儿与囯家而同庆宜其夀耉胡不憗遗兹追命扵宫师可大书扵墓表噫内脩外攘之事进英后以疆本朝生荣死哀之文敬天下之为人父可故母永阳郡夫人张氏赠饶阳郡夫人进徳则尊朝廷枢机攸寄扬名以显父母典册具存祢庙追荣中闺偕命具官某故母张氏出自名谱嫓于鉅宗老𣆀有云俭慈为寳班昭复德可书昔淡薄之从夫今显融之有子载加汤沐俾白松楸噫唐制郡夫人见谓尊秩晋号博陵国遂荒大邦耶故母永阳郡夫人厉氏赠饶阳郡夫人元老在朝国斯重矣妇人从子爵亦如之延登帷幄之臣推本家庭之训具官某故母厉氏积勤丝枲荐敬苹繁躬蹈礼闲男女内外正矣力行善事宗族鄊党称焉啬三釡扵生前贵六珈扵身后载嘉懿范追钖愍章噫欲飬不留莫报鸣鸠之徳扬名以显为䟽鉅鹿之封可故妻信安郡夫人陈氏赠厯阳郡夫人紫枢该辅方叶賛扵谋谟彤管徽音乃追荣其伉俪具官某故妻陈氏功言内则谟范女师相安一尊二簋之贫可谓贤矣不待五鼎万钟之贵其如命何属延登廊庙之初首褒録闺门之懿噫糟糠义重悲手泽之尚留汤沐㤙新钖脂田而改命可今妻齐安郡夫人郭氏封济阳郡夫人帷幄胜筹旣延登扵良弼笄珈盛餙乃褒宠其令妻旧典则然徽音斯称具官某妻郭氏宅心慈恕秉徳淑均昔隐于牛衣无戚戚之色今被之象揥有谦谦之容属王姫筑鲁馆之初以命服侍镐京之冥委佗之仪独盛肃雝之礼以成矧宻賛于庙谟宜显褒于壷范噫妇人从夫之爵裂地以封君子偕老之诗宜家有余庆可同知枢宻院事兼提领户部财用兼知临安府充两浙西路安抚使马光祖封赠三代并妻故曾祖赠太傅千里赠太师人胜天天定胜人有徼福于后世子生孙孙复生子知积庆扵曾门眷基宻之勋贤㪯荣亲之典故具官某故曾祖某髙矣沉冥之趣超然广莫之濒讲画为文词毋隐乎二三子忠信行州里熏德者几千人虽为善无近名然隂徳有阳报䔍生硕辅宜钖徽章噫维石巖巖褒録极公师之峻佳城鬰鬰燎黄增翁仲之荣可故曾祖母秦国夫人葛氏赠齐国夫人两地之臣宠㤙特异三世之庙伉俪兼荣乃钖褒章以嘉㦤范具官某故曾祖母葛氏得氏上族作配名人锜釡之奠享先恪共礼训爼豆之邻居子雅着义方善庆有余徽音浸逺论报啬前而豊后移封自西而徂东噫昔者起家积累有毗于夫子今兹开囯显杨少慰于曾孙可故祖赠太师之纯追封永国公积善余庆之家必有兴者隂徳阳报之论讵不信然眷枢臣共政之初嘉王父母嫡传之训具官某故祖某擢奉常之上第友前辈之闻人闭户深居寔歴多着书之日题舆别乘清谈无岸帻之风门中之名集独髙席下之执经甚衆不责效于浅近惟种徳于乆长墓题跻极品之官囯爵加上公之命噫降年不永乃追封水之间死日犹生尚可作九原之下可故祖母越国夫人楼氏赠魏国夫人朕进擢迩臣推原先世诗咏夫人之徳美其起家礼讳王母之名况扵逮事贤㢤壸范宠以隧章具官某故祖母楼氏禀性惠柔持身节俭房帷甚粛未尝闻梱内之言锜釡必亲于以共牗下之奠勤勤善行赞賛义方庆下施于枝孙恩移封于禾女念含饴之日垂鹤髪以如存想为饎之时奉鵉昭而昭告可故父赠太师告国公正已追封庆国公北斗魁枢明陟耆英之重南山乔木端繇先训之严爰美教忠载加封爵其官某故父某知徳之奥味道之腴澹薄趣深安箪瓢之楽而不改荣华梦絶视轩冕之物为傥来鄙皆薫其善良士率经其讲授论交猿鹤多渔樵争席之人接武夔龙即诗礼过逢之子追奨称庙进封大邦噫永言孝思叹公归之不复嘉名肇钖信家庆之有余可故母齐国夫人伍氏赠周国夫人枢机严基命之地予欲汝为典册着荣光之文尔有母遗孝思维则虽死犹生具官某故母伍氏能顺能柔有言有徳配于陵之亷士不厌辟纑慕儒仲之贤妻何慙拥絮惟力行于上善斯䔍估于佳儿良弼登崇徽恩追报考封君于汉累加启囯之称曰大邑之周益侈表阡之制可故母鲁囯夫人叶氏赠越国夫人臣㢤邻㢤楽勲贤之共政顾我复我美孝子之念亲乃加新荣以慰永慕具官某故母叶氏秉心慈恕迪徳温恭教子継室之贤从夫儆戒孟母择邻之教赉予弼谐属峻陟于星枢想重悲于风木载嘉慈范申卑愍章噫石之封盖娄增于华秩镜湖之赐尚益称于芳灵可故妻南阳郡夫人丁氏赠同安郡夫人士脩于家元赖相成之道妇贵于室不谐偕老之情眷予龎臣闵其贤嫓具官某故妻丁氏珩璜徳盛筥釡礼共㪯案斉眉之风儆戒毋违于夫子植纛建牙之日谦卑不异于新嫔俄闻悼脩帨之遗不及覩介圭之觐兹嵈登于迩列乃追美于淑仪噫伉俪至懐诔尚悲于手泽言容如在恩载钖于脂田可观文殿学士通奉大夫提举临安府洞霄宫熠初除赠二代故祖巳赠太师德一特追封吉囯公延恩班峻旣䟽宠于弼臣积徳门髙必追崇于祖烈庸盼异渥以贲幽具官某故祖具官某德隐弥彰才𣣔莫试陶公扁舟之兴掩鼻功名桃推传舍之规无心富贵爰钟善庆厥有闻孙恩因政地而加班极师垣之峻急流勇退共推宣靖之髙风大国唘封越在文忠之旧里可故祖母庆囯夫人蘓氏赠齐国夫人名门毓徳旣传子而至孙书殿䟽恩必因祖而及妣㪯此追荣之典慰其永慕之心具官某故祖母庆囯夫人蘓氏仪则幽闲性资惠淑思素发舍饴之楽曽奉慈颜及妙手穿杨之时可胜孺慕虽已极鱼轩之贵更宜加鵉诰之荣家固喜于庆余由乎积善囯莫加于齐大以此移封故父已赠太师贲亨永国公追封卫国公还政髙风峻紫宸之禁直教忠余庆发黄壌之幽光拓茅土以维新向松楸而永慨具宫某故父具官某潜心坟借栖志邱园道积于躬有攷古穷经之学庆钟厥后为谋主断囯之臣已加极品而面槐宜奄大邦而食菜湖江旧宇常颂楚些之招淇奥新封逺想卫风之美尚其歆此尝若存兮可故母福国夫人吴氏赠魏国夫人臣哉宣力左右初陟峻班母兮生我劬劳实钟余庆载稽旧典爰钖新纶具官某故母福国夫人吴氏㪯案礼断机教䔍春秋承祀奉涧沚之藻苹鬼神福谦生阶庭之兰玉图任极鸿枢之贵追荣加象服之华称曰小君尝胙闽都之土赐名大囯遂荒金魏之疆以慰孝思以旌积善可故妻清源郡夫人俞氏赠安定郡夫人䆳殿隆名之峻䟽宠弼谐空闺遗桂之悲追荣伉俪可无异数以奨徽音具官某故妻清源郡夫人俞氏积徳起家择贤作配将安将楽未忘竹笥之贫一死一生不见藁砧之贵将少慰鵉离之恨宜更加象服之华向祔于姑有屏摄再三之告大唘尔宇易髙平第一之邦可端明殿学士通议大夫同佥书枢宻院事兼太子賔客杨栋𥘉除封赠三代故曾祖已赠和州防御使光庭特赠太子少保羊舌氏累百世乆着源流龙飞榜第二人今登辅弼卑曾门之赠典示政他之异㤙具官某故曾祖具官某禀眉山之英传靖㤗之谱大父参涪翁诗笔不忧党祸之株连乃翁賛老种义旗欲捄中原之版荡生仅縂戎于一道殁能食报于百年乃峻文阶于昭善庆噫壁埋黄壌昔尝哀百失之防爵列青宫今遂秩贰公之秩可故曾祖母令人程氏持赠虢郡夫人两臣宠光特异三世之庙伉俪兼荣具官某故曾祖母令人程氏得氏髙华来嫔豪俊如宾相欲昔尝炊扊扅而烹雌有子不忧后乃髙门闾而容驷虽音之浸逺頋善庆之有余贵由孙曾爵视公辅懐薰蒿之余怆巳隔故邱启汤沐之新封遂荒佳郡可故祖巳赠吉州刺史知章特赠太子少傅同寅协恭资庙谟之夹辅报本反始原祖德之自来乃播明纶以华幽穸具官某故祖具官某分岷峩之秀河洛之清授谷城之一编独得要领覧鱼复之八阵小试绪余鬰志士之壮图䔍曾孙之嘉庆乃兹命以进封噫䟽傅赒宗族之心不谐于昔于公大门闾之语始验于今可故祖母宜人宋氏特赠揵为郡夫人安危之寄系于弼臣哀荣之文及其王母具官某故祖母宜之宋氏有言有徳能顺能柔濡染书香清矣钗之莭据依箴茟炜如彤管之言惟上善之力行故后人之嘉赖乃盼徽典以慰幽䰟噫始嫔故家建鼓旗而拜大将兹揭新表冝笄珈而称小君可故父任武徳郎已赠正议大夫端仲特赠太子少师运筹决胜元资庙筭之良委质教忠寔本庭闻之异爰加赠典以奨义方具官某故父具官某志抗云霄评髙月旦生严君平仲元之后逺企前脩㳺陈元方郑康成之间饱参诸老浮沉簿宦鬰积壮图蜀无他杨之家华宗特盛窦有一椿之老桂子能芳兹峻陟于枢庭乃追崇于祢庙噫驾朱轓而剖符竹尚谈州牧之贤徳燎黄诰而白松楸兹拜官师之峻哀荣之极今首所稀可故母淑人史氏赠清江郡夫人国用儒真莫重于本五兵之仕母以子贵莫荣于间两社之𥘉具官某故母淑人史氏谱出名门礼行中阃俭慈为寳若老氏之所云言德可书恨班昭之不作勤勤举按之际切切断机之时㦤范孔嘉愍章式称噫万钟五鼎伤㢤为飬之心副笄六珈祭以如生之礼可故妻淑人孙氏特赠髙平郡夫人进紫枢之迩列允頼弼谐叹赤管之内言追荣伉俪具官某故妻淑人孙氏积勤丝枲荐敬苹繁井臼同操能相安于淡薄笄珈盛餙不偕老于显可无徽章以贲幽穸噫书楼着姓悲手泽于旧庐泽邑相攸移沐封于新邑可今妻淑人孙氏特封信安郡夫人儒者在朝仕莫隆于共政妇人无爵礼固许于従夫具官某妻淑人孙氏生文懿之名门嫔靖恭于华胃昔一村二姓执妇礼之谦卑今四世五公见夫家之鼎贵载稽典旧加礼弼臣旣祖祢之追荣岂闺门之可后噫一樽二盏前淡泊之相安副笄六珈后显融而非泰可后村先生大全集卷之七十四后村先生大全集后村先生大全集卷第七十五后村先生大全集卷之七十五外制中大夫参知政事兼太子賔客何梦然封赠三代故曾祖已赠太子太保汝能特赠少保追荣三世之上惟吾辅臣申命数月之间时乃异与旣授以政宜显其亲具官某故曾祖具官某师六学之㣲言友一国之善士鄊党不能言者孰测其髙深丘壑自谓过之独安于寂寞无功名之心用世有诗书之泽传家天善应于吉人国挺生于贤佐深嘉先徳载钖徽章噫昔大帯深衣岂有仕不逢之叹今繍裳赤舄尚歆祭如在之荣可故曾祖母临海郡夫人俞氏特赠吉国夫人擢贤该辅冠于见执政之班追命䟽荣及其曾祖母之庙具官某故曾祖母临海郡夫人俞氏珩璜羙盛锜釡礼恭清莭自将见举案敬伯鵉之日内言相勉有断机感楽羊之风宗族称贤室家胥庆惟积仁于一念宜食报于三传掲鹤表于旧阡丕昭壷范易鱼轩于大国加拓沐封可故曾祖母临海郡夫人郭氏特赠吉国夫人进位郡公之上参秉国成追荣王父之贤载嘉内助具官某故曾祖母临海郡夫人郭氏谱髙勲阀仪谨礼防号班昭大家动应箴规之美以声子継室雅如琴瑟之和不茍爲一旦之谋宜积有百年之泽噫孙人生子驷车加大于庆门妇之从夫象服遂荒于大国可故祖已赠太子太傅扵特赠少傅立政惟用常人旣登参预逮事则讳王父宜在显扬申钖宻章丕昭醲渥具官某故祖具官某遂山林之髙蹈擅鄊国之誉言窦氏有义方竞攀于丹桂韦族以经教非遗以黄金今吾四辅之贤爲尔再传之嫡转伊始告庙尤荣噫古者置傅之官遂跻于三少君子抱孙之意少慰于九京可故祖母和政郡夫人杜氏特赠永国夫人弼臣之贵旣陟黄扉王母之贤宜书表墓甚荣具官某故祖母和政郡夫人杜氏举案礼恭断机训切少始知学教五子以义方长为择交友一郷之善士衆论称其闺门之㦤诸老发之金石之文福虽啬于士前报每丰于身后噫荒寒陵郡重拜于新封表泷冈阡何慙于前辈故父已赠太子太师逵特赠少师今立政立事之臣尔其大者不在身在子之论朕有感焉慰其陟屺之恩赠以表阡之爵具官某故父具官某家世之所积絫师友之所讲明若郑老无氊末免寒于座客使温生入幕肯图利于大夫以微恙而休官寕终身而求志赵岐遗令预题逸士之称杜收自铭不假他人之茟是生秀杰滋拜疑丞逺㝷积庆之源推本教忠之善噫圣有立身扬名之训何惜追荣古者二公洪化之官斯为极品可故母饶阳郡夫人张氏特赠惠国夫人予嘉乃绩参秉国均子慰母心追加妇爵具官某故母饶阳郡夫人张氏髙华着氏澹薄从夫祀先祖于牗下之时采苹及藻窥賔客于屏间之日剉藁为刍生也俭勤殁而尊显兹未周于岁籥复申卑于宸纶罗浮两山有璇室瑶房之胜汤沐大国侈鱼轩象服之荣可故母饶阳郡夫人厉氏特赠惠国夫人政地之臣参吾国论祢庙之配卑尔隧章具官某故母饶阳郡夫人厉氏志行淑均功言粛敬持家以约着髙莭于辟纑训子甚严凛义方于断织虽莫留于鼎飬亦屡钖于纶恩作室勤哉启国荣矣昔者择隣于邹邑无如母贤今焉表墓于泷冈果以子贵可故妻厯阳郡夫人陈氏特赠㑹稽郡夫人朝廷之上进徳则尊闺门之中潜美可録具官某故妻厯阳郡夫人陈氏持𥅆经之三寳应班诫之七篇相臼之清贫为日乆矣不覩藁砧之华显谓天何㢤人谁无伉俪之思国则有衰荣之典昔䟽邑已甞盻纶綍之言今赐镜湖惜莫续笄珈之咏可今妻济阳郡夫人郑氏封安完郡夫人公辅间两杜之尊朕意所属妇人有三从之义夫贵为荣采彤管之徽音盼綵纶之新命具官某妻济阳郡夫人郑氏中全和顺外履靖㳟荆綀隐约之中素全四徳笄珈华显之后惟守一谦贤㢤无出梱之言荣矣值转厅之拜乃更支郡载钖脂田噫立于王朝岂无资于内助相在尔室尚益谨于淑仪可太傅右丞相兼枢宻使无太子少师鲁国公贾似道赠髙祖故髙祖进士某赠太师朕考宰系之肇兴自髙门之积庆五世始大寔为人臣不能为之功四室并崇宜有天下未尝有之报庸可回貤之奏特加褒表之荣具官某故髙祖具官某月旦评髙林泉志洁强为善矣坚维日不足之心是有命焉无于天取必之念趣尚毎安于隐约勲名乃集于曾元拊红枘而开故疆欲一清于河洛假黄钺而督诸将遂再立于干坤及遄䲭阁之归首㝎鹤宫之建烦公调䕶太子允赖宗工维师清明㑹朝盍加极品牢辞不已雅志莫回遂彼孝思贲之祝号仲山甫令仪式百辟有所自来公孙洪徒歩至三公兹其奚逊可髙祖母某氏赠卫国夫人朕嘉元宰之孝思俞奏篇之貤请髙祖考所以劬焘其积者丰先夫人无加号名于配未称𣣔华世祀庸侈国封具官某故髙祖母某氏质如珪璋行应箴史賔夫尽敬何慙梁伯鵉之妻训子尤严不下陶士行之母天至曾元而定家承忠义之传方亀山指授之时舆图㡬复至鹿矶扫除之举宗社再安兹畴调䕶之功盍峻褒崇之典维垣之命力逊告庙之宠是祈有嘉积庆之源何靳漏泉之泽定汉储之计可酬无官歌卫女之诗大启尔宇尚期不昧式对斯荣可端明殿学士朝奉郎签书枢宻院事兼太子賔客孙附鳯赠三代故曾祖行之赠太子少保地中生木本大者寔蕃山下出泉源深者流逺褒辅臣之三世积善庆于百年具官某故曾祖具官某行早着于里评学旁通于释典髙情萧散若向平龎公之伦警句清新出贾岛姚合之上不受区区之荣辱故能了了于死生旣啬其身宜昌厥后噫一老昔居于白屋见谓鄊先曾孙今拜于紫枢遂班宫保可故曾祖母曾氏赠永郡夫人登宥府之弼臣允资庙筭念曾门之夀母宜钖隧章具官某故曾祖母叶氏族谱髙华闺仪清整自娱暮景细看贝叶之书虽及髙年不羡金花之诰梱言浸逺家庆有余属闻孙该辅之初峻命妇追封之宠昔荆綀以配隐者着于鄊评今笄珈而祢小君楬之阡表可故祖赠调太子少傅积善之家公侯由出盛德之世子孙必兴兹进拜扵枢臣乃推原于祖德具官某故祖具官某号南州之耆旧友西蜀之师儒见于立言盖将规姚似而正严于卫道讵容倡佛老其间容有扬雄寂寞之嘲天知伯道友爱之意眷予良弼寔尔闻孙虽浮荣啬于生前然极品加于身后噫从孙明复之学孔石行束脩焉读郭有道之碑贞魏非䛕墓者可故祖母陈氏赠恩平郡夫人传曰敬大臣旣登宥宻礼云讳王母欲慰显扬乃率旧章以褒遗美具官某故祖母陈氏冲襟淑善内则靖严牛衣从人子于隐微相髙雅操鹤发见诸孙之成立自信义方森然比肩于一门甚矣致身于二府乃封名郡以表幽阡噫年垂九龄昔现夀者相秩观二品今爲君大人可故父赠宣教郎子直赠太子少师运筹决胜之臣惟求同德委质教忠之日必有异闻爰美祢亲用彰儒教具官某故父具官某得葆光之道楽飬素之风传家有书遯世无闷乘少㳺之马无逺近称为善人认刘寛之牛虽彊暴服其长者闭户了无扵寸柄过庭各授于一经厥今㢸臣廼季嗣尔足食足兵二者方资文武之才是父是子两手盍侈哀荣之典名夸桥梓恩耀松楸噫为何蕃之亲昔已霑扵禋霈赠蘓洵之爵今追拜于官师可故母安人郭氏赠新兴郡夫人北斗魁枢之位有臣同心凯风寒泉之思无母何恃乃举追之典以爲该辅之荣具官某故母安人郭氏七诫之书精三迁之训切与梁鸿而共隐无辛勤井臼之嗟语伯仁以何忧有髙大门闾之意勉以担簦而从学至于脱珥以赠行惜不见丹桂之芳且特书彤管之美噫万钟五鼎生莫报于亲劬副笄六珈殁果因于子贵可故妻安人李氏赠徳阳郡夫人外攘之政必枢轴之得人内助之贤不笄珈而偕老属方该辅爰命追封具官某故妻安人李氏印班史之功言寳聃书之慈俭断机勤学仅观夫子之鹄袍鼓缶悼亡不待小君之象服恩隆两地泽被重泉噫北固名山悲往年之埋玉东方佳郡荣此日之燎黄资政殿大学士中大夫提㪯临安府洞霄宫林存郊恩赠父母妻故父已赠太子太师子登特赠少保朕斋心蒇祀熈典告成眷予共政之臣莫陪亲飨思尔教忠之训爰陟穹班用为幽壌之华式沛漏泉之泽具官某故父具官某委怀坟籍约巳凖䋲善积于身得陋巷箪瓢之楽豦钟厥子为清朝柱石之贤虽极三旌之崇不谐五鼎之飬官师告第昔巳白于松楸孤保表阡今乃跻于槐棘可故母太寕郡夫人王氏赠吉国夫人朕蒇祀国阳加恩㝢内陟降庭止骏奔逺想于辟公瞻望母兮乌哺难忘于伦纪庸朌馂惠以奨徽音具官某故母太寕郡夫人王氏秉徳靖间存心慈惠有客剥啄不闻轑釡之声生儿寕馨能率断机之训虽违鼎飬屡拜沐封悲㢤頋复之懐昭然施报之理宜小君之象服殁有余荣启大国之脂田昉从今始故妻文定郡夫人曺氏赠安康郡夫人朕肇举精禋诞敷馂惠骏奔在庙兴懐弼谐之忠鹤别空闺能无伉俪之感聿朌新綍庸慰断絃具官某故妻文定郡夫人曺氏礼严盥匜行合圗史当邻女夜绩之际盖甞分光及良人昼繍之时乃不偕享虽贲鱼轩之号仅荣马鬛之阡开石之封已焚黄诰易金川之壌加拓粉殁而有知可以无憾可资政殿学士通奉大夫提㪯临安府洞霄宫马天骥初除赠父母妻故已父赠太子太师亿年时赠少保眷予旧弼进祕殿之隆名维尔先人积髙门之余庆参稽故典播告新纶具官某故父具官某志楽丘园行孚里闬六鳌入钓见寕馨得旧之时五马分符有戯綵问安之楽惜莫谐于终飬不及见于登庸可无追荣之文以示爲善之报昔循唐制真卿已拜于宫师今法周官公奭宜加于孤保可故母文定郡夫人刘氏赠东阳郡夫人祕殿隆名之陟自致良难寒泉圣善之思追懐何极可无新渥以贲幽扄具官某故母文定郡夫人刘氏素谨闺仪尤严母训生儿有此见六鳌一钩之时谓天何㢤孤五鼎万钟之养积庆源而愈逺宜盛事之沓来象服甚宜乆峻小君之号脂田増拓莫如婺女之墟水孚于休益胙乃后可故妻东海郡夫人徐氏赠奉化郡夫人祕殿峻陞爰䔍弼丞之旧空闺乆闷谁无伉俪之思本其至情卑以新渥具官某故妻东海郡夫人徐氏生于名阀嫔我辅臣斍仲卿以牛衣曾无此语钖荘姜之象服不及其生徒爲屏摄之华曷慰藁砧之意畴其爵邑将绵百世之传至于海邦莫若十洲之美其安窀穸荗对宠光故妻新安郡夫人余氏特赠和政郡夫人上同前具官某故妻新安郡夫人余氏温恭执德端靖有仪绩鵉胶之絃居然静好蔽鱼轩之翟胡不夀昌当膺汤沐之荣未究芳华之懿咏如何之什固知淑徳之宜易导江之封莫喻庆源之逺在外执政侍从明堂加恩资政殿学士中大夫知温州林存可依前资政殿学士知温州长楽郡开国候加食三百户朕涓选于沆砀之秋祼献于明概之夕肃肃在庙偹禋祀之祲容峩峩奉璋列辟公而显相念尝该辅可后均釐具官某罗星宿于胸中鼓风雷于茟下进居两地固已賛紫枢之严归擅一丘未肯为朱轓而出属当骍享阻与骏奔升车执玉辂之绥昔承清问援茟草金鸡之诏寔获我心兹衰柴燎之休宜厚租畬之钖吁俊以尊上帝对越益䖍共政惟图旧人登庸未晚可寳章阁直学士大中夫夫提举佑神观王克谦可依前寳章阁直学士提举佑神观㑹稽县开国男加食邑三百户聼履而上星辰相陪迩列钦柴而亊天地阻侍亲祠乃钖賛书庸均祭泽具官某迭更任使偹着忠劳顷由台斗之聫忽起镜湖之兴千巖万壑方㝷猿鹤之㳺重屋九筵莫助牲牷之荐及告成于熈典爰加拓于新畬伻以图万亿年益懋无疆之敬归其邑三百户嗣膺滋至之休可寳章阁学士通奉大夫致仕颜熈仲可依前寳章阁学士致仕龙溪郡开国候加食邑三百户九筵大飨昔有助祭而来八座近臣前致为臣而去既秩精禋之礼宜褒勇退之人具官某法从之英时贤无出卿右者尹釐之绩都人至于今称之劳厌承明栖迟衡泌早退不营于宠利后凋尚有于典刑阻侍燔柴就增食采候封留而愿足庻几徃哲之风驹在谷而心遐夫岂诗人之意可资政殿学士中大夫新改差知寕建府林存除资政殿大学士提举临安府洞霄宫朕眷懐旧弼分剖左符潜跃雄藩力辞新刺史之拜祝釐真馆峻加大学士之除吾之股肱宠以体貌其官某光岳气全而所飬粹江湖名满而以文行含英咀华雅徤可追于班马判花视草轻浮不数于常扬賛筹幄而虑深参化权而思集拂须堂上肯爲伴飬而留縚手袖间坐见改絃之喜犹䏙过轴屑就㦸香赤石扬㠶虽暂㝷于康楽丹山梦茟已懒访于文通雅懐绘洛社之图适意挹浮丘之𬒮乃增隆于邃殿俾均佚于殊廷噫朕敬贤如賔尤重急流之勇退尔爱君忧囯讵容空谷之遐心可王克谦除寳章阁学士提㪯佑神观履曵星辰之上识老尚书翚飞奎璧之躔拜真学士煇煌异数度越常彛具官某冲澹而好脩端凝而有守南阳亲近了无唾孟尘尾之骄北阙眷留但意茟床茶灶之楽脱屣而去八座挂笏而对千巖昔贺乞镜湖官不移于蓬蓝陆吟笠泽职仅止于松阶陟寳阁之迩聫为锦鄊之佳话噫精调丹鼎勉加辅导之功行拂尘冠有唤帰之诏可杨除权户部侍郎奉常起朝仪尤髙九列司徒掌邦教莫重贰卿所急者才何拘于格具官某端凝不挠刚介无私予旧学之臣惟甘盘有道徳者尔名父之子若敬之生文章家使畿辅则宣外䑓之劳掾省闼则清中书之务乃超时彦遂长礼官所谓玉帛云乎之言固资稚望乃若钱谷㡬何之问必属通儒以奨贤劳以昭眷噫昔者辤以疾喜聆勿薬之功俾尔寿而藏茂对特荷之渥可杨除右文殿修撰知寕囯府访葛洪之丹砂确乎权尚懐买臣之印绶宠以隆名莫得而留乃华其出具官某昔子云之逺裔吾丼盘之旧家賛左右丞之劳日无停茟副礼楽卿之事时谓清才甫擢禁严偶亲汤液方耸闻于献纳乃力乞于便女卑澄江如练之州小需华次访天台采薬之径暂返故鄊进退格如眷懐浓甚噫峻叔论撰为外法从之美除隃想风謡叹新使君之来暮可陈显伯除端明殿学士提举佑神观翰林逼华盖之地在改纪以初除朝廷半老儒之时独加璧而莫致庸陞书殿俾佚琳宫具官某冠冕三山之胜流领䄂诸贤于禁路润色之妙非世叔子羽之所能调䕶之功在绮季黄公之未至若鹄㪯鸿冥而避弋无猿惊鹤怨之移文日月之翳虽除风云之懐不入诏无匿㫖诗有遐心冯道云学士两人盖艰兹选若水下神仙一等姑遂其髙可陈显伯赠银青光禄大夫侧席有懐招以虞旌而不至垂车未㡬伤哉魏鑑之已亡爰陟穹阶以华幽壌具官某其学根茂而寔遂其文体大而思精润色皇猷乆擅常扬之誉羽翼储最先园绮之㳺士锋方炽而拂衣化瑟虽更而袖手昔疾今愈渐闻薬里之踈旴食宵衣尚冀蒲轮之就云胡仙去曾不慗遗帝成玉楼既有李贺之召朕朌银信不见邺候之帰可寳谟阁直学士正奉大夫提㪯江州太平兴囯宫袁商依前寳谟直学士转宣奉大夫致仕黄冠均佚缅懐听履之贤皓首辞劳力请垂车之适莫回雅尚爰钖㤙言具官某襟度粹和议论宏逹早传奥学鲤趋亲得于孔庭晚际明时豹尾乆参于汉雍方抟九万里而上稳下百尺笄而来已及钓璜之年每安考槃之楽朕尚歆有谋则就尔乃致为臣而帰陟左光禄之旧阶休官甚宠奉先正献之遗训継志有光可袁商赠特进履班旧老楽三径以帰弓函奏遗言嗟一鑑之士矣乃加优渥以奨幽潜具官某早接胜流晚为名从父兄传箕裘之素相継起家伯仲参笔槖之聫惜皆即世独优㳺而华发衆景慕其清标饭不忘君虽栖遅于衡泌耄而称道尚简记于朝廷还笏之志甚坚拖绅之语不乱载嘉定力宜厚愍章慗遗一老之哀悽其追悼时进群公之表用以餙终可故通议大夫右文殿脩撰致仕戚士逊赠宣奉大夫持荷既久廹耄及之期还笏未几何天夺之速侧其遗奏陟以崇资具官某杰作金声长身玉立唐初瀛洲学士虞褚之伦汉家甘泉从巨徐其选论思有补出䖏无疵属旣厌于承明乃帰乘于下泽雅意钓㳺之楽兴俄殄疩之悲噫起耆旧于九原典刑巳逺亜光禄之一等冥漠有知可故朝议大夫新除权户部侍郎致仕郑雄飞赠通议大夫荷嚢进律遽闻汤液之亲草奏辞荣竟推衣冠而去尝陪迩列宜陟崇资具官某有古君子之风在时间人之且螭拗𥘉擢方渴遂良之言鹤禁未开巳学韩维之拜功既多于调䕶论亦罄于忠嘉扈跸甘泉甫参于法从巾车栗里骤返于仙㳺岂冨贵之逼人抑修短之有数噫懐贤亡鑑莫起于地中迁秩书棺俾题于宰上可故通奉大夫寳章阁待制致仕陈振孙赠光禄大夫䟽傅贤㢤方遂挥金之楽魏公逝矣可胜亡鑑之悲于以餙终爲之揽涕具官某其文秋涛瑞锦其姿古柏寒松早号醇儒得渊源于伊洛晚称名从欲辈行于干淳若鳯仪麟获而来以鳣舞狐嘷而去生刍一束莫挽扵遐心寳带万钉少旌于耆徳尚期难老胡不慗遗噫德比陈太丘素负海内之望官如颜光禄用爲宰上之题可后村先生大全集卷之七十五后村先生大全集后村先生大全集卷第七十六后村先生大全集卷之七十六奏申状江西仓辞免状某九月十九日申时伏准尚书省递到省札一道除某江西提举闻命震恐凛不自安伏念某罢郡奉祠省循未久起家予节进櫂过优荷造命之记怜捧除书而感泣惟江右部封之广必监司风力之强如某者亲老家贫岂不贪于荣逹望轻资浅恐未久于观瞻用敢控陈仰祈敷奏特収新命俾奉旧祠得㫖改除广东提举令疾速之任不得再有陈请仍免朝辞广东被召辞免照㑹今月十四日准枢宻院辅字皮筒递到六月二十四日省札奉圣㫖令某赴行在奏事误渥俶颁危衷载惕伏念某素持踈拙积有谤伤独君相察其无他繇民伍起而复用迭更庾漕稍閲岁时魏阙之心虽存钧天之梦已断方谋引去遽辱唤归凡情莫不艳荣余生至于感泣讵敢餙循墻之请以自干俟驾之诛实縁庭闱久恋乡井子职阙清温之礼亲年当喜惧之时惟有退休庻几娱侍輙以丹赤之悃列诸清明之朝欲望敷陈俯怜惕廹收还新命改俾丛祠除侍右郎官辞免状照㑹某今月十六日已时省札奉圣㫖刘某除侍右右郎官成命骤临危衷载惕伏念顷叨收召俄速抨弹荷君相摧钖类之恩俾母子食祝釐之禄日有再三之循省朝无尺寸之板援敢谓除书忽颁元㑹武铨尤剧郎选素髙傥不量负累之深乃輙簉誉髦之列将见孤踪之颠踣上烦造命之保全欲望钧慈特为敷奏亟收新渥姑奉旧祠江东提刑辞免状擢自丛祠处之名部光华所被危惧靡任伏念某洊忝召除輙烦论列皆縁躁进自速疾颠逃空谷者四年无修门之一字庻磨旧玷絶觊新荣乃若起废恩深祥刑责重一则公议而求全之毁二则深年非从政之时再三思之方寸乱矣属当清朝开忱布公之始敢陈小夫揣分量已之言欲望钧㫖特为敷奏姑寝成命以安㣲踪得㫖不允疾速前去之任江东丐祠状某迂踈一介摈黜累年遭逢改弦㧞拭予节甫踰半载未效寸劳甚恋明时亦贪荣禄然大义有当引去虽一朝不媮安重念某堂有偏慈身为长子昨离亲膝起居甚安继得乡书痼疾时作秋末问安人归窃知臂痛未愈某晨夕兢惧眠食俱废昔李密有云尽节日长养亲日短时密年四十尔某明年六十养亲之日尤短于每登髙望逺顾云之念抚时惊节思爱日之言未尝不慷慨流涕也兼某向来立朝𥙷外率以罪去入则无词以白大人出则无颜以对亲友皆縁嗜进且昧见几幸今未获罪戾之前若不早决归休之计是于未路复蹈前车欲望朝廷特赐敷奏陶铸宫观或待次便家小垒不惟白头母子得以檀栾亦使四方之人皆知某今者之归出于自请而非为人之所驱逐可以洗涤平生之谤议保全晚节之廉耻仰祈洪造俯察危衷得㫖不乆除匠监直华文阁辞免状出命便蕃附心震灼念某近者陈情甚苦𬒳㫖弗俞将复求于丛词忽晋长于缮监牢辞未彻误渥洊加除官靡待于兼旬寓职骤超于四等实逺臣之荣盖近比之濶踈然某本以乡路阻修亲年喜惧若在外䑓遂急于求去及擢延阁乃居之不疑则是心口相违言行不顾慈常刑之无赦尤清议之必诛欲望朝廷特赐敷奏谅由衷之前请寝不次之新荣俾充员祝釐之官或需次便乡之垒庻全晚节实出洪私江东被召辞免状某今年初五日准省札四月二十四日三省同奉圣㫖刘某今赴行在奏事骤盼明命深惕危衷伏念某顷丐归而弗俞复进律而因任臬事遂书于下考素餐莫报于上恩兹蒙记忆而予环安敢徘徊而俟驾惟是命义谓之大戒忠孝难于两全而某亲廹耄期身靡逺宦毎忧想极则寝警梦灵安评少则心折目穿深欲觐北阙之光实恐废南陔之养瞻云天而矫首觉氷炭之交懐敢望朝廷特赐敷奏收还误渥姑卑丛祠或侍阙便家小垒庻几母子相保暮龄所提刑下次闻以差官未审某合不合将职事交与都大司却于前凃恭俟囬降或侯正官到日交割离任再辞免某昨控忱辞乞免追诏改卑祝釐之禄或分需次之符已三閲月未蒙报可续准省札令某将职事交与都大司疾速前来奏事某非不知明时难值荣进任前廹于亲年之髙浩归志之决伏念某顷受学于故参知政事真公徳秀尝言人子去亲而仕所立必如温峤然后可未至于峤不可去亲因以其言推之如王尊叱驭仁杰顾云皆未至于峤也况下于此者哉某端嘉以来虽沗麾未尝一任使家今犬马之齿六十而偏亲八十六矣尚且逺宦不归追懐徳秀绪论歴歴在耳非但子职有阙师死而遂背之亦名所不容已除恭禀省札指挥于七月初九日交割起离外欲望钓慈捡㑹某前申併赐敷奏改授祠庙或待阙州郡如未蒙俞允亦乞公朝给假省亲某见于信州以来聼侯囘降湏至申闻者得㫖不允令疾速前来奏事辞免府少状某七月初九日觧江东提刑司职事十八日离饶州准省札备免某召命奉圣㫖不允疾速前来奏辞事某已于当日望阙祇受二十五日行至信州准札刘某除太府少卿出命过优拊心増悸惟列寺亚卿之选待立朝久次之人某虽频年忝郎监之除无一日缀班行之末况引去莫能感动而唤归尚未对扬甫行次于中途已擢贰于外府自觉越序迂之格人将有速化之讥欲望朝廷特赐敷奏俾以旧衔而入觐寝兹新渥于已盼傥管见之有裨则甄收之未晚所有新除恩命未敢祗受得㫖不允辞免赐同进士出身除秘少状丙照㑹某伏准省札备奉御笔刘某文名乆着史学尤精可特赐同进士出身除秘书少监令与尤焴等同任史事者播告初传惊疑靡措惟国家之旷典待赐屋之遗才逺则陆游受知于孝皇近则心传被遇于明主然二人之述作通四海以流传顾如鲰生莫望前軰早縁薄技遭具锦之中伤晚面清光蒙玉音之嘉奨甫奏刍言而退已闻奎画之颁繇任子而钖儒科起俗吏而二册府仍以信史属之䛕闻方明廷某仪凤之才使没学秉获麟之笔事旣创见衆皆骇闻某上感君父如翼之恩下畏朝野指目之议倘昧循墻而力避将包挞市之深惭已则有处非其据之忧人亦起适从何来之诮是用刳肝顿首牢辞欲望朝廷特赐敷奏亟寝新命俾仍旧官余愿以衰暮之余生别効繁难之粗使所有恩使未敢祗受得㫖不允再照㑹某昨准省札备奉御笔刘某可特赐同进士出身除秘书少监令与尤焴等同任史事遂具辞免伏准省札备奉圣㫖不允续准省札备奉圣㫖刘某兼国史院编修官实録院检讨官者恳避不俞宠光狎至父陈憷廹仰冀矜从某窃惟更化以来擢才尤遴今以稀濶之典加诸庸常之人虽奖㧞出君父之异恩然辞受乃臣子之大节昔吕着王安石召试馆职不就夫二公以由髙科而名试劵内之物也然且辞之某以门而钖第入舘劵外之物也偃然当之则是贪切髙华之选无辞逊羞恶之心使中外之人皆曰紊流品辱科目贱名器实自某始厥罪大矣哉欲望朝廷特赐敷奏收囘前后恩命令供旧职庻几小臣量已之义免累圣主知人之明得㫖不允三庻僚除授止于再辞异数超踰忘其三凟伏念某前畧援陆李之事今细考史谍所书皆钖第于初年而纂史于晚岁事旣有渐衆遂无譁今此三命之颁萃于一朝之顷若披襟而当前一辈稀濶之盛举学执简以从诸学士之笔削之后尘已心自觉不安物情讵以为允欲望朝廷谅其忱切赐以敷陈寝尽优恩免才清议或与痛裁于新渥庻几少穆于师言得㫖不允四三辞异数复閟俞音自顾么㣲不应凟告但某窃见向来局吏盖有士人𬒳选者如曽巩辟陈思道之类近嵗杜游曾三异之流皆起韦布领校勘惟某所被恩数大优实不敢当望乞朝廷特赐敷奏令某以太府少卿兼校勘俾得厠迹馆中诸学士下陈服劳铅惭少助涘涓其赐第少逢㤙命欲乞亟行追寝庻几事体叶宜观聼不骇得㫖不允辞免兼殿讲第一状萃此殊恩卑之庸品一闻宸翰交战危衷瞻言前修之士皆可能开卷金华非有能陈善闭邪之学不宜预兹兼能事必也名儒某讲贯未深见闻尤寡尚不敢当史笔之纂述将何以禆帝学之缉熙必至贻笑笑旁观上孤亲擢欲望朝廷特赐敷察由衷之忱恳寝不次之误恩旣免为昭代之羞小臣所守亦不夺小臣之所守得㫖不允三昨辞免钖第小逢之命者四兼崇政殿説书再者伏准省札并依屡降㫖挥不允不得再有陈请某仰惟威命不敢乆稽除已于十一日请秘书省供职讫伏念某本縁文史误𬒳亲擢其于经学实非所长所有兼説书恩命欲望朝廷特赐寝免仍乞今后免兼他职俾得专心史事少効使令辞免兼权中舍状照㑹某伏准省札备奉御笔刘某暂兼权中书舍人者奎画洊攽危衷交战窃惟书命之职宜属才敏之人曽巩占𥿄律书而可传刘敞立马一挥而已就虽云摄乏亦必当仁如某者旧闻乆荒拙思尢钝凡片文只字狂简之作皆积日累月鍜炼而成盖山林枯稿者之流于朝廷润色而奚取若使不量浅肤冐处髙华非惟包越爼之羞又将起斵牎之诮欲望朝廷特赐敷奏収还误渥改卑英髦以重词垣以穆朝廷得㫖不允第二状被命不俞拊躬靡措伏躬念某昨奉御笔令与尤焴同任史事焴在职日久所撰天文志已有次序某在职日浅当撰地理志闗㑹书籍未齐每以阁笔为愧今焴自吏侍改工侍舍据就闻以便修纂某乃越爼代庖摄賛书命非但文思素钝亦于史职有妨揣分景才委难冐处欲望朝廷特赐敷奏亟収前命俾某且于史局服劳以奉初诏得㫖不允乞免行上四房申省状照㑹某省札以刘某辞暂权中舍职事奉圣㫖不乆已再具辞免外又准省札令某行上四房文书某契勘上四方例属长厅吏侍赵汝腾新擢法从久居词掖实为长厅前代所谓阁老也合行上四房某系庻系庻官时暂承乏合下四房若不申述几于倒置此事非但闗某辞受之小节实系朝廷职守之大体欲望钧判令某且行下四房文书庻叶事体亦安愚分除寳文漳州辞免状丁未某三月初五日准札奉圣㫖某除直寳文阁知漳州填见阙者骤闻新渥骇愕失措某昨者名对误蒙圣知旬月之间奨擢不次某自以受明主不世之遇感泣图报奏䟽之所条例讲义之所发明賛书之润色故事之所援引録黄之所论驳皆为君父辨姦皆为朝廷去凶藁卓具存冕旒洞照然而上不见孚于朝行下复不见察于舆议良由某动而得谤命则使然仰荷寛㤙放还故山母子相保不啻足矣乃若昭陵奎阁清漳便郡皆非逐客所敢当者某曩使江表力泣乞此州其时仲弟无恙叔出季处谓可更娱侍不幸仲弟天逝老亲悼念眠食大减一家忧惧不知所为某方且躬率子弟左右寛释漳莆相距虽止数程旣不可偕行又不容独徃重念某去秋榻前力求反哺玉音勉留朝野共知犹不能免人之议今幸已归膝下而躬子职庻几昔之亏者可全若更贪恋荣禄去亲而仕则今之全者复亏真为名教中罪人矣事亲如此何以事君况清明之朝尤重牧守焉可以承流宣化之寄属之遗亲后君之人哉谨肝胆皈投化治欲乞敷奏収囘前㤙命或卑祠廪以助甘㫖之奉实出大造生成之赐得者不允再辞免某昨以偏亲见年八十七嵗力辞除职与郡之命四月二十六伏准省札奉圣㫖不乆仰惟君父使令虽汤镬在前亦不当避况便郡见次人情歆艳而不可得某但恐莫称惟良之选岂敢谬为不情之辞实縁亲年如此迎絜挈絶难若单骑之官是以孝养有阙之人任千里风化之寄何以宣诏条而见吏民哉惟有哀命大造乞赐敷奏念某有可矜之情察某无可赴之理亟収新渥或卑祠廪稍全士子之晚节免为名教之罪人某下情无任戦惧俟命之至得㫖除直龙图阁依所乞与宫观囘申免辞朝某昨蒙误恩除某直寳文阁知漳州填见阙㝷且辞免未准囘降间续准省札三月三日奉圣㫖免朝辞疾速前去之任縁亲年八十有七私计不便除已再具辞免外湏至申闻者除宗少辞免状照㑹某正月十六日承兴化军转递到漳州递到枢密院字皮匣省札一道奉圣㫖刘某除宗正少卿者惟麟寺之亚卿实鹓行之髙选省愆未久得宠若惊以何才能当此褒擢伏念臣粤自端平之初禩屡慈母之暮龄左右就养十载有余中外任使五考而已及予环于江表复就䄂䟽于榻前君父知某有徐庻之言或者怪其无令伯之表仰荷上㤙之极贷俾供子职之凊温虽菽水之懽无违然桑榆之年可惧甚恋明时而谊母容出甚爱便郡而势不可行盖臣子之大端惟忠孝之二字昔犯颜还诏尝以名教而责人今举足忘亲寕免恶声之反尔輙上丹悃胃扣洪钧欲乞敷陈亟行寝免戯老菜之彩愿毕余生结仲由之缨岂无他日得㫖不允再子职攸拘力辞进擢君㤙未替曲示徕睿聼藐才九重之髙㣲躬廪然再命而伛重念某亲年当可以惧之际礼经有不从政之文曩𥙷郡尚哀鸣而辍行今造朝乃奔走而就列则是隂有弹冠之意易为扇枕之言谤咎丛兴行检君尽䘮通国皆称为不孝终身莫涤于此名欲望敷陈亟颁俞允俯怜垂暮俾养志于余龄苟未溘先愿移忠于他日除旧职知漳州囬申状照㑹某昨再辞宗正少卿㤙命伏准五月六日省札奉圣㫖某依旧直龙图阁知漳州替李昻英阙仰见公朝未忍投闲置散之意某去岁蒙㤙部符郡方阙守被㫖趣行有妨亲养所以力辞今兹尚待逺次遂可一意奉亲已于当月二十五日望阙祇受讫俟待将来阙到别伸香火之请湏至申闻者除秘撰福建宪辞免状论撰秩髙平反寄重一朝并命七聚皆惊戒故老之记闻以乡部为稀濶矧如直指之任宜得刚膓之人某特身小廉赋性多可屡乗使传乏举刺之能名晚摄词垣无封还之显迹私计愿安于水菽牢劳辞获寝于弓旌特卑左符尚须逺成屏居穷巷非有季子买臣之心就建臬䑓忽在范滂王尊之选倘但贪衣绣持斧之宠不知逺维桑梓之嫌将速啧言重堕晩节欲望谅其悃忱赐以开陈迎亲而徃福唐敢拟蔡襄之事奉母而归阳翟妄希杨亿之风除秘监辞免申省状照㑹某准枢密院递到存字号黒牌皮筒十年十二月十一日省札一道三省同奉圣㫖除秘监书日下前来供职某叱承诏札超长仙蓬頋暮景之摧頺被新荣而戦骇伏念某向受知君父接武英髦预东观之讨论挕西垣之封驳诛巨姦而奋笔蜋螳之臂独当卖明主以来求明犬马之心不忍蒙存补益事已挽囘尚责词臣而求全似为权相而报忿然南面终南囬首觚棱常绕于梦魂楚泽行吟玉座未忘其姓氏升朝班于金掌将使指而绣行及累然哀黪之中复访以汗清之事孤㤙至此抆泪何言枕块之礼甫终予环之命随至遂繇草野重领石渠而某幽忧三年况痼九死召不俟驾固威命之莫违弹未成声觉余哀之犹在况位置髙则必允天下之公议辞受审乃不为名教之罪人輙控巽亟冐干化治欲望敷陈危悃寝免除书倘未容挂神武之衣冠亦姑俾奉祠官之香火辞免兼直院奏状臣今月二十四日恭准尚书省札子备奉圣㫖刘某兼太常少卿兼直学士院者宠光洊至谫薄冐任伏念臣随名节而起家携束书而请阙骤叨奨㧞不俟对扬深惟九重特达之知岂非千龄稀濶之遇退而自揣凛乎未安与其忘分量贻笑于市朝孰若以情实自归于君父盖颂䑓之弄印俾文馆而代庖故府旧典礼经之存同列有议郎博士之助尚堪黾勉仰奉使令至如禁林以待宗匠亿负时望石介乃攷其文轼冠制制科韩琦尚难共进于皇圣上尤重词臣比年以来久虚此选又况燕闲肆笔煌煌云汉之章英俊如林灿灿奎星之聚寕无大手可望未光臣曩賛书了无新意旁观莫掩已试可知加以三年不治笔砚之余一病仅延喘息之后遗编久废未暇温㝷残锦无他多安能润色倘贪荣锦而冐受将为明时而起羞欲望春慈俯矜愚悃映藜阁上姑令读未见之书视草禁中宜改属能言之士所兼太常少卿臣已前去供职外有直学院思命乞赐寝免再辞免申省状某近具奏辞免兼直学士院今月二十七日伏准尚书省札子备奉圣㫖不允者俞音尚阁忱悃未乎遂忘三凟之诛冀动四聪之聼以摛文地邃视草才难恩澁则起春江上水之讥词芜则贻拙匠血指之笑如某者兼有二患了无一长倘以山林小家数之文施诸朝廷大典册之用设有非除常除拜不测传宣勅使倐临院吏傍趣一辞莫指百丑具呈非徒灾身抑且辱国此先朝张方平所以有当自量度之戒而后近世叶适所以必力辞兼直之除矧如后学之么㣲莫企前修之万一刳肝请顿首固辞欲望敷陈亟行寝免绳枢草含愧非修凤之才金马玉堂引选提鳌之手辞免兼殿讲奏状臣今月初四日恭准尚书省札子备奉御笔刘某王撝兼崇政殿説书者涣渥洊颁震惊靡措窃惟㫋厦乃陈善闭邪之地朝廷多通今博古之儒曾谓谀闻乃切亲擢伏念臣少虽专苦晩益怠荒顷逢负扆之如尝尾执经之列自愧赋生之浅陋莫逃圣主之髙明方王求多闻旣旁延于鸿硕意愚有一得俾常侍于燕闲然而念旧者君父之仁量力者臣子之义倘滥陪于诵说将奚补于缉熙欲望眷慈収还误宠姑容未学安芸馆之校雠别选誉髦备金华之顾问二某今月初七日准尚书省札子以某辞免兼崇政殿説书恭奉圣㫖不允者某昨陈引避之忱未奉日俞之诏虽外贪于光宠然内省于空踈当明师在广厦之时奚庸未至诵君德由经筵之语安敢冐居欲望朝廷特为敷奏别选通经之士仰禆典学之功辞免修史奏状臣五月十二日伏准札子五月初八日奉圣㫖四朝国史已进帝纪志传等尚未修纂可令赵以夫刘某同共供任责以全国家大典日下条具闻奏日者奎画骤颁危衷滋惧兹事体大非臣谫薄所能负荷在昔神宗皇帝尝命曾巩合五朝国史而巩辞不敢当孝宗皇帝亦患九朝国史诸志重复命洪迈合之而迈终不能就以巩之学职迈之记问然犹不能奉诏成书仰副二祖之意况如臣者见识寡浅记问荒踈曩被宸翰令与尤焴共事阁笔之羞见于巳试矧今史院上有元老大臣提纲次有法从鸿儒秉笔下有䑓阁英俊庀职其间臣才劣位卑仅可充编修检讨之一员之数何足以铺张中兴之伟绩称塞明主之隆委哉兼臣见苦旋晕其证颇重服药未愈谨力笺天期于得请冀垂圣鍳俯察愚忱改卑当材协成鉅典二某近具奏辞免任责修史四朝志传等续凖尚书省札子备奉圣㫖不允者未奉帝俞洊陈愚悃伏念某奋身凡品受上异知㧞诸塩簿书之麓官寘之言语文字之华使赴汤蹈火亦报礼之当然况弄濡毫乃平生之至乐岂不贪承威命趣赴涓涘顾业广而功崇信史事而体重宜属当世铺张闳休之大手仰副明缉熙鸿烈之盛心而某旧旣荒宿恙复作虽欲起趋执简之列其如方困採薪之忧伏枕矢词扣昏请欲望矜其廹切赐以敷陈别柬三长之通儒共成一代之鉅典辞免兼史馆同修撰奏状臣今月初三日伏准尚书省札子备奉圣㫖赵以夫兼史舘修撰刘某兼史舘同修撰者臣猥以儒生误蒙亲擢俾参史笔力辞至再竟閟俞音已同吏部尚赵以夫聨名条奏史事安敢复为辞巽窃见昨来秘书监尤焴奉诏纂史止是兼编修检讨官今臣官序与尤焴同设居修撰之列寕无超猎之讥欲望圣慈将臣新除同修撰指挥特赐寝免只令以编修检讨官繋衔庶安愚分后村先生大全集卷之七十六后村先生大全集后村先生大全集卷第七十七后村先生大全集卷之七十七奏申状辞免兼侍讲奏状奎画倐颁危衷增悸伏念奋身冗鎻逢世休明两尝执卷于迩英久已荷锄于故里晚随环召骤尾槖班暮景廹而强残骸旧闻荒而无新意素非大笔尚恐包血指之羞复待细㫋安敢望清光之末倘不自量其盈满偃然冐处于髙华恐速疾颠有孤亲擢仰祈睿鍳特寝治书别求博洽之儒俾就将来之学辞免申省状免牍力陈俞音尚閟伏念某所兼三职已极天下清选今又使之劝讲虽工宗鉅儒所不敢当某有何才学可以上答圣知下穆师言以量一明之㣲负载千钧之量重其颠踣也必贤某不敢洊凟宸严欲望公朝特为敷奏収还误渥改卑当仁乞免兼中舍奏状臣寒逺㣲生误蒙圣知使之摄贰夏卿且兼两制近又叨㤙劝讲以一身而叠五组福过灾生旧苦痰晕忽又发作自觉心神迷乱文思迟滞縁上四房制诰最为繁冗今积词头已多西掖非养疴偷安之地用敢披沥血悃乞怜君父欲望圣慈将臣所兼中书舍人职事改卑材学富有精力强勉之人臣免旷之诛公朝頼润色之助本俟进讲日分控告于旒扆之前縁后省不时书黄岂容顷刻失职伏乞眷慈早赐处分辞免除兵侍奏状䟽渥过优循涯增惧伏念昨叨召擢滥缀论思叠五组之光华蔑一毫之着见所掌者五符尺籍且不善于简稽况责以九制二麻又岂工于润色加以福分有限节力不任数职之中外制尤冗朝颁攽除目暮出賛书自前辈皆言其难故先朝必试而授昔犹矍铄今已耗昏昨因史藁之浩繁不觉词头之积压旣慙臣敞能一挥而立成欲清君房恐榜观之窃哂遂使自笺于危悃乞改卑于英髦仰荷至仁俯从㣲愿方幸少轻于蚤负岂知重沐乎龙光始佐卿姑令摄之忽承天奨骤使落权于岁月则无积累之劳以文墨则无讽议之益倘不自知止足但慕进迁必且上速司败之诛下受公论之责欲望皇帝陛下怜臣垂老察臣由衷特寝新纶俾仍旧贯寔出天地生成之造再辞免奏状䟽虽沥惘诏未赐俞伏念斗筲小才桑榆暮景召还未久取数过多近有採薪之忧力辞判花之笔荷圣主之聪明洞照察愚臣之筋力已疲稍省文书得亲汤液赦臣旷职延臣残年臣之所求不过如此今乃因摄乏之故加为真之治无劳而骤迁求损而反益奚异马力穷而驰板不止䑕量溢而饮河未休臣受之而何名人问则无以对逺稽孔圣戒得之训深味老氏知足之言与其速化以延后灾孰若徐行而保晚福臣窃见赵希文由贰迁长尤焴落权出于命之后坚辞不拜虽不敢望古人如希与焴臣昔尝与之比肩以事陛下谨援二臣之例再凟君父欲望圣慈将臣新渥特赐寝免且令以旧衔供职三辞免申省状温诏未俞懦衷增惕窃以仕路莫荣于入从朝蒙先尤重于落权或以行能之髙或以岁月之久某于此二者咸无一焉而又筋力巳疲心思亦竭外虽强勉内切兢危服劳于笔砚之间了无新意率舞于轩墀之下常恐疾颠荷明主眷知之深恨孤臣福分之薄惟有早退或延残年今若不揣衰癃但贪宠渥非惟昧先民陈列之训寔亦有婴儿伤饱之忧某贱㣲不敢洊凟冕旒欲望公朝特赐敷奏照某前奏姑寝新除令以旧衘供职辞免除仍兼中舍奏状臣令月二十六日伏准省札备奉圣㫖除臣兼中书舍人者叠被选论益深危惧以二十四日岀阙送客忽为寒温湿所乗左股作痛筋脉挛缩不能履地二十五日自当待经延不免谒告一日初谓偶然便可平复既而所苦愈甚服衢僧药未效拟求寛假将理适学士院先拟吉日降制奉御笔点用二十七日遂未敢有请兹捧除目感涕交零词艺最出流辈之下而擢用每居英俊之先夏初因患痰晕不能友吾两制哀鸣于朝乞觧其一圣㤙从欲既省一半思索始获亲近汤液以延余龄忽叨误渥俾之再兼若昔者病今日愈当踊跃奉诏不幸所感寒湿甚重呻吟痛楚生意索然若更旬日不愈则遂为废人岂能强支离之残骸丛清要之羙职哉除已别状乞给朝假将理外所有仍兼中舍㤙命不敢冐受欲望圣慈察血悃改卑英髦贴黄伏见军器监吴坚着作佐郎兼右司马廷鸾慱雅工辞令刚介有节守士林推重若蒙圣慈俾掌书命足为国华虽老病不敢蔽贤伏乞睿照再辞免奏状臣八月二十七日具奏乞免兼中书舍人职事至二十九日准省札奉圣㫖不允者愚忱已竭圣聼未愈自量有愧三字之除乌可备礼一辞而止又况未出纶而先病再叠组而奚堪切见韩愈评王仲舒云帝思其文复使掌诰公潜谓人此职宜少遂出为江西观察使按仲舒再掌书命方五十余乃职少不宜老臣才不及仲舒而年则过之既司内命又主賛书不能为典册之光华徒坚妨英俊之涂輙见以足疾蒙㤙赐告輙敢扶惫稽笺天欲望圣慈聼免兼故卑当仁乞引年奏状臣輙歴丹忱仰干洪造前自柱史去国灰心十年化弦初更魁柄改枝属猥以蒙忆记重忝徕朞年于兹凡朝廷美官曰侍从曰词臣曰经筵曰史馆徧歴之并游英俊皆有以自靖自献惟踈拙百无能降觧徒以片文只字误简圣知遇主如此譬之犬马犹恋轩墀非独不当言去亦自不忍言去然年已七十五早衰多病辛亥九月両乞挂冠堂案可考今去辛亥又十有一年病随老至饮食减少筋力全乏拜起尤难常语同列恐不测颠踣于大廷广衆之间起为近臣羞春夏以来心思犹可勉力自八月一病之后精神傥恍忘前失后每作小心文字㝠捜不能成章自度向去光华能有几何用敢哀鸣于君父之前欲望圣慈察寔老实病许引年纳禄放还山林未填沟壑以前尚能与田夫野老鼓腹撃壤歌咏圣德实戴天地父母曲成之造谨録奏闻伏候勅㫖贴黄臣自端平初元至今四尘朝列丙申忝枢属省郎丙午少蓬西掖辛亥忝右螭内四制皆以罪去今幸未罪戾望圣㤙哀怜从臣所乞使朝野之人皆知者之归出于自请足以煎洗三黜之羞结褁一生之事死且不朽伏取圣裁二臣昨具奏乞引年纳禄伏奉诏书不允者臣告老已迟笺天未允輙忘再凟之诛冀悟四聪之聼伏念臣粤从先世罕至髙年臣祖父夙叔祖朔事孝宗为馆职年皆不满五十先臣弥正事寕考为权侍郎年止四十有七臣才学不才及祖父万一而官职年夀皆过之物禁大盛神灵害盈凡人福分各有分限剂臣忝窃至此尚不知足以何为足惟有君天可以析哀欲望圣慈察臣由衷许臣归老庻几臣生有见鲁卫之士殁可以从先大夫于九原非惟粗全晚节亦不为明主亲擢之羞辞免除权工书奏状臣今月初八日伏准尚书省札子备奉御笔除权工部尚书兼职依旧日下供职者伏以骤颁奎画交戦危衷伏念臣白首还首朝素飱职职未及两载已叨五迁明主好问好言兼屈群䇿诸臣自靖自献独无才长去秋巳以耒引年者再虽圣㤙逾厚曾礼貌之未衰然物议交讥谓耆老而不谢拟续挂冠之请忽陞曵履之聨以献纳则迂疎以辞令则芜拙有何才学冐此宠光事功薄而取数尤多分溢量而贪得不已人将责备神亦害盈輙沥卑忱仰干穹聼伏望皇帝陛下曲垂聪鍳姑寝除书勿拘反汗之小嫌俾遂骸之初志再辞免奏状臣伏蒙圣慈以臣辞免新除权工部尚书兼依旧㤙命特奉诏不允者笺天未允蹐地靡容臣所以不敢低徊贪宠冐昧拜命者其説有三年事向髙筋骸非昔行则蹇澁拜则喘汗每趁朝参侍讲説常恐颠于轩墀之下䧟大不恭上费君父保全一也缪兼两制以词翰为职而晚年健忘遇演纶视草或用事不省出处或作字误冩偏旁常虑傅笑四方为国起羞二也上世以来不髙爵出髙爵耆老为贰卿垂八秩毎窃忧惧今又使长冬官决非穷薄所能负载三也臣受明主异知感清时难遇向使尚堪驱笑岂敢阳为巽避情实如此欲望圣慈取臣去秋与今兹两奏更赐一覧收囬新渥许臣告老或照近日邓垧例与臣外祠俾佚余年而全晚节实出天地父母生成之造三辞免申省状某今十月十三伏准尚书省札子以某再免新除权工部尚书备奉圣㫖不允者依已降诏不允者巽辞者再莫动四聪蒙凟至三更呻一喙羙官乃举世同羡者鲰生岂与人异趣哉寔以危衷具如前䟽侍经丹地尝力乞于残骸奏记黄扉毎欲㝷于初服恳祈未遂奨擢有加外窃殊荣中包厚愧自怜进退之维谷不敢颦繁而笺天欲望公朝特赐敷奏察还山之㣲志停起部之峻除俾全晩节而归寔戴化钧之造辞免陞兼侍读奏状臣今月二十四日伏准尚书省札子备奉御笔除臣兼侍读者伏以䟽渥便蕃拊穷戦惕臣自丙午辛亥以至于今三侍经帷恭惟皇帝陛下临御久閲理熟五帝三王之行事优为之矣六经诸子之格言深造之矣其于道徳性命之藴粤义利理欲之界限讲之精且详矣宜得杨时尹焞胡安国朱震之流以辅缉熙以备顾问臣于经学尤为浅肤加以暮年耗昏旧读遗忘临当进讲率是依傍注䟽祖述陈言了无新义譬如寸筵之叩洪钟爝火之望太陈每瞻威颜靣汗心愧今乃宜去而迁由讲而读上不量能而予之下不量巳而受之臣罪大矣况陛下迩者方以此职命前相旧弼命风宪之长今亦使臣君之如舆论何欲望圣慈特寝新纶俾仍旧贯庻安愚分再辞免申省状某近具奏辞免陞兼侍读伏奉诏书不允者某抗章虽切拜诏弗俞某切惟执经乃承学之至荣劝读尤迩英之髙选粤若我朝故事率用老儒宿师如某者仅渉猎于古书未研究于理学久尘讲説奚补就将重席之宠骤加垂车之志莫遂戒之在得既害亷隅行不顾言寕逃清议蒙凟惧干于旅旒扆选巽亟仰叩于公朝欲望赐以敷陈许其辞避庻安愚分免至疾颠乞以楚王伯旿遗事宣付史馆奏状昨准中书门下省送下词头一道望弟太师武康军节度使判大宗正事嗣荣王与芮故曾祖太师齐国公追封楚王伯旿可时赐谥孝节及恭覩宣谕丞相圣㫖昔闻慈宪之言楚王随二圣北狩虏令役昨因守者假寐举磨以毙之遂航海逃归于越此其节也又自越之汴取父母之柩复归之越此其孝也有此异绩所当褒表可谕词臣又再宣谕丞相圣㫖楚王毙守者后隐其姓名能驾舟楫虏令掌管被掳人船囙语衆曰我等俱欲逃生及岸各令避遁活者万衆可因告词添入此意以非才猥摄书命所草训辞常患无所据依今圣训谆详如此諥当摭寔着之賛书惟是楚王忠孝大节冠纪古今照映穹壤非一词所能周尽秉笔起草供进外欲望圣慈宣付史馆以楚王前件事迹就国史立传昭示千万世永为臣子轨则谨具奏闻伏乞眷照壬戍乞引年奏状臣海峤孤生遭逢明主由任子雨特赐儒科起俗吏而徧尘清贯持片文只字而误叨睿奨晚蒙渊衷记忆擢之于十年间废之余寘之两禁论思之列所歴之官皆老师宿儒不敢当者在臣可不世之遇矣犬马犹恋轩廐况臣久侍清燕何忍言去实光隂垂暮筋力已愆比于六月二十九日发䇿玉堂执笔起草自叹衰常与同院洪勲言欲告君父求去既而适值陛下追悼贵主未敢有请孱躯每遇寒暑燥湿之变必发病于春夏尚可友吾偶在秋未常是委顿岁岁如此今巳秋髙深恐发作无时颠踣一旦于玉堦之下细㫋之上噬脐莫及欲望圣慈察臣入仕五十四年今已逾七望八以求退非有规避特示圣㤙许臣引年纳禄使及新凉未寒之际扶曵还里生当繋壤没当结草以报天地父母之造小贴臣惟朝臣求去者率是请郡或词臣所乞只是挂冠别无希觊窃见故翰林学士李韶与臣有瓜葛素友善其去也蒙陛下赐扇韶尝出示以夸臣不独臣羡之士大夫见者莫不歆羡臣视韶无能爲学役然乆尘从班今兹之去年事又髙于韶妄意援韶故事乞赐臣御书扇一柄使臣懐之以归以白家庙以夸鲁卫之士比之得郡与祠其荣万倍冐干天威臣下情无任席藁俟命之至伏乞睿照辞免除寳章阁学士知建寕府奏状臣昨乞引年纳禄准省札备奉御笔忽覧来奏求退甚勇词垣经幄正资文儒输情甚真难夺雅志特寳章阁学士知建寕府替全槐卿缺涣号初扬震惊靡措载念之告老异乎人之具丈去岁以来累䟽可覆陞陛下处法宫之内洞知群下之情以大君之尊而不夺匹夫之志察臣蒲桞之质巳悴怜臣牛马之力已疲赐骸骨以归田里臣且惊且喜感极涕零即以欢跃舞蹈觧去五印趣装治行惟是恭读宸翰嘉奨㣲臣聼其引去之外有特除寳章学士知建寕府㫖挥臣内自循省跼蹐不安盖累朝奎阁有直学士潜藩牧守必重望必能臣臣以摄冬卿而除直学士超猎太甚一不安也求休致而忝左符也昏眊而挂仕籍二不安也臣虽以退为喜又以荣为惧欲望圣慈今臣依律谢事収囘寳章阁学士知建寕府㤙命使臣得返初服归为撃壤之民寔出君父始终生成之造再辞免奏状臣近具奏辞免御笔特除臣寳章阁学士知建寕府伏奉诏书不允者优诏春温危衷氷戦伏念臣虽在辛亥已尝两乞休致庚申造朝以来转觉龙钟又尝屡温前请兹蒙圣主察臣真寔许辞禁严而去垂垂八秩遂获生还田里君父之恩臣过天地之报君父之无毫发得宸翰诏㫖借手南归足矣至于峻职名都寔非臣之所敢安前奏固尝自笺不敢求郡及祠今若兼取熊鱼懵于辞受则是言不顾行行不顾言名曰求退寔则邀荣必为清议讥贬必费圣㤙保全欲乞睿断将臣所忝新命亟思寝停使臣受之而安人亦无得而议臣苟未溘先尚能作为咏歌诗以歌咏太平以賛祝圣夀三辞免申省状某伏凖尚书省札子以某再辞免御笔特除寳章阁学士知建寕府备奉圣㫖依已降诏不允者伏念某早日迍邅暮年遭际论思遂跨三载补报寂无一毫兹廹耄及之期请致君事而去荷圣世不违于物性使老生获返于山林宸翰赐褒除书超等干坤施大渊谷惧深惟是奎阁隆名潜藩重镇以优德望以处贤劳乃俾之力求休致之人恐或者必有侥踰之议两疏未蒙于俞允三思徒切于凌兢欲望朝廷特赐敷奏寝免职名于郡寄俾之挂冠而归寔出隆天厚地之赐甲子乞纳禄奏状臣某昨尘蒙从班误柬宸眷及迫耄期而求退过蒙明主之闵劳峻职左符同时并命以至摛奎丈于寳箑匪颁御府之金垒厯考前修罕逢异数昔惟张咏近则李韶臣懐此而归死且不朽无斵宪揽衣之窘有饭薮蔬饮水之安虽作闲人尚贪圣世而臣分已极筋骸转衰自入新一跌以来加负痛十旬之久呻吟不絶卧起湏扶遇家庙之奉甞与先茔之展省孙曾四世俱下拜以敬其老病余生独立观而跛倚龙钟之状逺近知靖思灾厄併集僝躯良由姓名犹挂于仕版惟有纳禄庻几延龄用仰凟于冕旒非取求于帷盖所愿者还笏垂车之举寔在声钟给赙之前倘吁天而赐俞则没地而无憾臣区区血恳乞降圣㫖许臣守本官躯职致仕岂特保全其晩暮誓将啣结于幽明贴黄臣辛亥忝柱史辛酉壬戍忝从班凡五乞休致堂案可攷今犬马之齿七十有八此系拜第六䟽若不得请遂为终身之恨欲望圣㤙速赐矜允借席槀侯命之至辞免特除龙图阁学士仍旧致仕奏状右臣某六月初一日伏准尚书省札备奏御笔刘某谢事先朝年德愈髙特除龙图阁学士仍旧致仕者伏以河图六十五字昭昭干坤符珍采兴三百余年巍巍祖功宗德瞻两朝之寳庋冠诸阁于崇霄必歴近臣始加峻职如某者蚤参诸老酷信古书了无小善一艺以应时需徒以片言只字而窃士誉重以先师德秀寕考荩臣及事穆陵每称晚学起逐客简知于二圣由词臣按武于六卿御诗送贺老之行画史图巨源之去鼎湖龙逺徙抱遗弓之悲旸谷鸟升独隔戴盆之望不图英辟犹记陈人洒东壁之奎文超西清之禁直喧传新渥度越常彛臣叨荣巳廹于暮年捧诏不知其呜咽譬犹施履屐于刖者之足加冠巾与浮屠之颠与其见诮于友朋自隳晚节就若祈哀于君父特寝误㤙申省状右某六月初一日恭准省札备奉御笔刘某谢事先朝年德愈髙特除龙图阁学士仍旧致仕者伏念禁歴事三朝累迁八座一从去国乆已休官欣逢新天子之御图某作老农夫而没世敢谓庙谟密勿宸翰昭回新纶鼓动于风雷枯枿沾濡于雨露睠河图之峻职处雍从之宿儒顾臣何能惟帝时举谓其乆无献替几于响絶而声销意其尚有典刑或者年髙而德邵虽孤逺贪承圣奖恐空踈未穆于师言欲望朝廷特赐敷奏保全晚节寝免误㤙白发华颜尚未了灯前之债赤文篆字讵敢窥奎璧之藏再奏臣某近具奏辞免特除龙图阁学士仍旧致仕者㤙命伏奉诏书不允者伏以一辞而退下之义再命而伛上之㤙蹐地忱笺天蒙凟伏念臣某奋由任子被遇先王赏李白之才名赐刘蕡之科第一时遭际千载疎濶及夫气竭而衰年运而徃既可武门之流疏始觉身轻扶灵夀杖于朝不几厚颜有唐殿薫絃之奏无汉宫圑扇之悲鼎湖上昇叹终天之髯絶咸池下照无一日之骏敢谓朝廷清明之初犹记涧阿槃寛之老玉音焕发奎画昭囘嘉臣以保晩节之难待臣以尊髙年之礼臣虽贪华峻恐连满盈敢荐敢陈知足之言冀亟寝惟行之令荐林中书自代奏伏覩某官寻㣲之学逺有师承崇雅之文前无古作先后迭掌二制体裁自成一家早被简知中遭谗惎其来也非有他援其去也乃作㣲文当五星之聚奎独一贤之遗野岁云暮矣士者惜之以南亩之老农忝西清之学士惟隆古有九官相逊之事矧今甲存三日举代之文自视才学之不如欲望朝廷之改授荐陈礼部自代奏状耄耋光隂已叹桑榆之廹祖宗谟训莫言奎毕之藏敢荐贤才乞囘虗授伏见某官自游塲屋已擅文章臣曩忝乗轺屡尝推毂今惟此士可独夫丝纶每见其文欲自焚于笔砚閲人多以报国蔑然慕昔贤不进以不休岂累疏自鸣而自止奋身不顾孤忠窃比于欧阳携手共登内省不如于种放后村先生大全集卷之七十七后村先生大全集后村先生大全集卷第七十八后村先生大全集卷之七十八奏申状照对臣准十月初三日省札备奉御笔除臣起居舍人者俶颁奎画交戦危衷伏念臣近以衰残輙求休致露章虽切天聼愈髙适值叔祭有严恭谢巳廹遂勉竭骏奔之力庻几逭旷之诛止族礼成复伸忱悃忽叨唤渥良剧震惊窃惟振鹭之群犹重立漓之选平生梦想所不及一旦遭逢而猎升既贻昭代乏才之羞亦为明主知人之累而况臣半朞在列八疏乞骸心勦力疲辞穷理极设若为卿监则频数引去擢记注则复俳徊复留是懐利以事君且矫情以㒺上纵圣思寛其鼎镬之戮然公议甚于斧钺之严蒙此恶名䘮其素守庸敢㴓肺肝之恳非姑为具文之辞欲望睿慈垂渊聼察臣前臣俾挂新除俾挂衣冠归㝷医药寔出君父终始保全之赐再照对某准初五日省札以某辞免新除起居舍人㤙命奉圣㫖不元者重念所抱沉疴巳详累疏才非扬亿不敢为昜翟之行官似知章止欲乞镜湖而去眷留未替㧞擢有加属斋居决事之辰叨柱史记言之选居常旋荤于侍立之际难素乏建明恐直前之职旷而况力甚驽而已极舌非驷之能追倘昧牢辞但贪荣进及物议并兴而攻诋虽圣㤙不得而保全欲望朝廷特为敷奏寝免新渥放还故山三照对某准初七日省札以某力辞新除奉圣㫖不允者某窃惟故事柱史初除只许再辞然某惕廹之情䟦疐之踪则实有不敢安者求退而进欲去而留一不敢安也衆皆满岁而序迁独不踰时而超擢二不敢安也身有旋晕之病殿㘭侍立万一颠踣观瞻谓何三不敢安也昔孔戣自谓有二宜去遂行其志今某有三不敢安岂敢备礼再辞而止欲望朝廷特赐敷奏寝停记注之命改俾时髦保全衰懦之夫免堕晚节乞兼免太常少卿申省状照对某蒙上㤙俾兼太常少卿礼乐髙华之选某何人叨叠组可谓荣矣承乏半载适值禋祀骏奔左右仅免疎虞兹幸礼成别无规避寔以衰病日侵祠祭拜跪常颠仆况礼寺近已除丞即非前日阙官之比欲望朝廷特赐敷奏令某免兼得㫖依辞免陞兼侍讲奏状照对臣今月十九日伏准尚书省札子三省同奉御笔刘某陞兼侍讲者涣渥淑颁震惊㒺措窃以经帷所系甚重讲席之选寝髙昔专处法从近臣后参用讲官御史非博治之前軰必直谅之端人如臣者记诵荒疎敷陈短拙荷冕旒之宠奨侍㫋下之燕闻所习鲰生章句训诰之言不过口耳其于圣主缉熙光明之学奚补毫芒显黜乃其分宜骤迁出于望表陪诸老先生之未犹恐不堪列前师后诵之间孰云其可倘或昧循墻之义必将累当宁之知欲望眷慈俯矜愚悃姑令朴学少安夕説之聨别东名儒俾效辰猷之告再照对某今月二十二日伏准尚书省札子以某辞免御笔陞兼侍讲备奉圣㫖不允控免弗俞省循増惧某不敢援引旧事窃见岁在丙午某忝侍经帷时应繇刘应起皆以右史迭为説书此即近例某猎陞劝讲岂容冐居自顾人㣲不敢再凟宸严欲望敷陈特赐寝免俾仍旧次庻安愚分求宸翰奏札臣伏惟陛下上智生知多能天纵万机之暇无所嗜好八法之妙极其精㣲凡侍㫋厦讲诵之臣率拜云汉昭囘之赐臣才学虽不及以望诸臣然君父之待臣子一也臣窃见孝宗皇帝常赐范成大石湖二字赐洪迈野处二字或以地名或以圃名臣所居田舍地名后村欲乞圣慈赐臣后村二大字去家三里有小精舍山多古木取庄周语曰樗庵乞赐臣樗庵二大字臣以庸品蒙陛下亲擢两侍迩英兹以衰病乞骸若得宸翰奎文以华其归臣当夸示州闾族党传之后世子孙以至山间林下一草一木皆有光华死且不朽乞祠状某輙有廹切之恳冐干钧严某素无疾病昨因退棘偶感旋晕遇其发作坐立欲仆神理错乱心思迷㒺数月将䕶犹未复常每有性命之忧自去春以后此证始不复作某意以病已去体所以叨膺召除扶曵而来修途筋力尚堪扶持不谓自四月末此证复作初犹稍疎俄而转密虽药调理痛自勉强太庙朔祭便殿对扬仅踈脱然病根随身连日困命医诊视皆云风虗之証窃念覊旅入朝仰荷君公奨擢便蕃曰史馆曰礼寺曰词禁曰经帷极儒臣髙华之选今乃萃于一身承学之士莫不歆艶某之图报又当何如惟是所感之疾甚拙发歇无时深虑颠朴外于宗庙祠祀之际失容于旃厦诵説之间况身为词臣居讨论润色之任而有错乱迷罔之疾不但负上眷知亦且为僇笑某自量此疾若非力求退闲休养精神决无可生之理欲望钧慈时为敷奏与某宫观差遣一次以便医药倘遂生存赴汤火尚有他日再某不善摄生伏枕兼旬此三两日略能扶䇿起坐而气息奄奄尚未相属盖縁病根既深气血积损纵使展假数日将理自度衰羸如此决是未堪劳苦爲礼官而不能祠祭爲词臣而不能书命爲讲官不能诵说职守旷公议爲何某呻吟困苦反覆熟思筋骸已愆其它驱䇿寔难勉强惟有简自力简编一节尚可以竭㣲劳见被诏㫖俾同吏部赵尚书以夫修纂四朝志传某窃惟人各有能有不能某于天文地理五行度数之学素非所详责之执简必无髙论独㓜事父兄长从师友讲贯中兴以来元臣故老前言徃行稍爲详寔是非去取不至差谬今虽病耗尚能记忆去岁囘奏尝以列传自诡不敢自畔前说向来新唐书纪志出于欧阳修而列传乃宋祈之笔前軰亦尝如此分撰某若就退闲退病尚可医倘得一祠禄或待次郡免朝参骏奔之列就家山汤药之便某乞就四朝国史中分任一两朝列传之责盖某上世犹有手泽书如陈龚诸老之家徃徃纪録尚传全亦足参攷考某愿与子弟朋友立为课程随所论着自备𥿄札缮冩缴奏乞从监修大臣本院长官以次审订刋削其不合增广其未偹者几传信于来世一则可以延病躯之残喘二则可以平生之㣲志三则可以少就君父之异知区区哀鸣出于情实欲望朝廷特赐敷奏施行三臣今夏一疾从死获生骨肉之㤙尽出君父虽使九陨莫酬万分而臣参告月余病不脱体小思索则怔忡稍劳役则旋晕强自撑柱深虑一旦颠仆传笑朝野臣窃见唐秘书监贺知章自请为黄冠而归心慕其人授以为请欲望圣慈怜臣衰病赐臣骸骨俾之奉祠还里盖臣向来再入再去皆囙论列今兹之去乃其自乞庻几晚节可以归见鲁卫之士所有史事乞下长官分定卷帙臣还家纂述缴奏干黩天威罪在不贷惟陛下天地父母裁哀之四照对某伏准尚书省札以某丐祠奉圣㫖不允者某衰病之状人所共知当此炎暑人皆挥扇身独棉衣毎遇宗庙祠祭㫋厦诵説常恐疾颠明禋在即安能骏奔向去寒凛岂任朝谒又闻外议谓某不敢办惟有一去心迹自明所有以僣因进讲拜疏乞骸惟是虮虱小臣不敢频黩君父欲望公朝特赐敷奏察其所陈非有矫餙亟赐俞允庻及新凉未寒之际扶曵而归寔拜洪造所有史事容某还山论次缴奏庻几少报圣主不世之遇五某本以病求去而事势又有廹切不容安者某在田里时传闻朝野疏奏上书多以诸贤龃龉流落在外及覩今岁元正除目凡龃龉流落在外者收拾畧尽如近日召容一疏所荐之人多在其间然出命久之而有未至者岂非疑朝廷厌倦人言各有遐心而然所以召对之初不揆绵薄欲上之人益广容受之德量勿替招徕之初意而巳昨因进讲及真宗皇帝择京朝官二十四人置之䑓阁舘殿事奏云元正所除诸贤不减先朝但未多来乞礼待其已至者趋召其未至者数月之内三见庙堂未尝无忠益之言某终始用意如此今外议不察以为阿党为邪説某虽不肖丙午召对误蒙宸翰亲擢赐第入舘侍经掌制某既恃明主为知已况身为词臣讲官亲近人主左右非如小臣之疎逺者必依附他人以进身兹以白首之年受阿党邪说之谤若更顽钝不去四维扫地甚矣况某所兼词翰之职当极天下之选一时乏才俾之叠组今在列固有典册素称于大手文采久滞于下僚者岂容鲰生坐妨贤路欲望公朝特赐敷奏亟俞所请一可以塞纷纷之议二可见区区之史事惟归则可成乞检照累申事理施行六某重玷班行甫百余日疾病告假乃居其半养疴旷职日夕忧惧伏见明禋在即身为词臣礼官深恐禁林宣鎻之际迷㒺不能措词法驾导引之时蹒不不能成礼若不引去必干大谬欲望朝廷矜念检㑹某节次五申特赐敷奏卑之祠廪庶得生还田里乞挂冠状某入秋痼疾时作属迫祀禋强扶羸参陪礼官之列舘寺同僚莫不怜其龙钟连日骏奔屡欲颠朴仅免疎脱尤觉困乏某毎见奉常老吏沈靁老有疾在身贪恋俸赐强自支吾一旦朝省习仪忽然晕倒某忝从士大夫之后自当知陈列不能者止之义欲望朝廷怜其小少入仕今已迟暮察其衰病不任别无规避特赐敷奏令某挂冠纳禄生还田里庻免灾厄小延頺龄再某昨有纳禄之请九月十九日准尚书省札备奉圣㫖不允某所以笺天请老寔縁衰病之故前軰挂冠或不待年范镇六十三欧阳修六十五固非后学所敢仰望窃见孝宗朝郎有鹿何者年未五十谢事而去朝廷不夺其志公卿皆饯其行如某者犬马之齿六十五以疾乞骸不足为髙欲望钧慈俯矜危悃采鹿何之故事攷淳熙之已行特赐敷陈亟颁俞允亦使朝野知明主亲擢一士虽言议风㫖之无取然进退出处之粗明辞免右文殿修撰知建寕申省奏状照对某二月初七日准省札奉圣㫖除某右文殿修撰知建寕府抆拭骤加省循增悸伏念某者自量朽拙难玷清华六丐退闲两求休致不能决裂徒积悔尤及烦霜简之暴扬尚属奎文之掩覆进无路以报明主归无辞以白先人朝夕思维渊氷兢戦至如陞华贴职起废守藩非朝廷胜流则中外宿望今卑之被遣沃归之冗士若待夫以礼去就之近臣实孤危晚暮灾身之媒亦始初清明除目之累盖尝熟计惟有固辞皆出胸中之言非漫为鬲上之语欲望公朝俯怜恳切力赐敷陈挂洪景之衣冠或未令于谢事収卖臣之印绶姑俾遂于祝釐辞免兼漕申省状照对某二月二十四日准省札奉圣㫖某时暂权福建路运副使者起废过优省愆知惧重念某久抱负薪之疾幸反故栖力辞剖竹之荣庶安晚节惟明主深哀小臣之流落而公不忍一士之弃捐巽牍甫驰除书荐至转输一道宣布六条仰稽庆歴淳熙之盛时有若蔡襄林枅之前辈凛然清介对此宠光今以衰餙巾之责激昻揽辔之事况漕计非书生之素讲且乡嫌在令甲之尤严虽日暂兼亦难冐受揣量至审伛偻固辞欲望朝廷特为敷奏姑令暮景改㝷香火之盟别选时髦增重节麾之寄辞免右文殿撰提举明道宫申省状照对伏准省札勅黄某依旧右文殿撰兼提举亳州明道宫伏念昨者召归当旧相之未斥去在诸人之先毎责已以省愆尤杜门而畏祸圣明更化贤才奋庸垂绅之流举笏以贺旣不敢献徂徕之颂亦未尝通元城之书上㤙偶卑以节麾物议遂疑其鑚刺洊烦抨刻切中隐㣲禠不终朝黜未塞责盖无状名姓常汚人齿牙对扬者加邪説挽臂之名封驳者极憸人秉笔之诋外积衆毁内无里言幸逢真主之英明夷考累臣之平素忽叨华职且领重祠磨玷蔑闻还氊太骤岂不贪朝廷荣宠恐又费君父之保全欲望均慈特为敷奏反汗亟收于前命余龄庻免于后灾辞免除都大申省状照对某十月初六日伏准省札奉圣㫖某依旧职除江淮等路都大提点坑冶铸钱公事者除书骤下感涕交零伏念某顷以空疎列于华近廹招徕而后至遭弹射而先归絶笔不作子公之书饭蔬终无伯氏之怨閲岁华之四昜值钧播之一新元夫巨人予环相継前后故复玷者多至如髦矣之夫亦忝使乎之选窃聼道路之选説皆言君相之遴才初无先容遽出新命而某病根犹在年事向髙更衆毁不直一钱之余退安田舍当明时欲捄五铢之弊责在钟官徒泥方穿讵通圜法倘辞受之际不审则旷之悔奚追欲望敷奏亟行寝免择时髦而临遣俾晚节之全保庚申乞休致申省状某闽峤鲰生早由父任奔走州县五十余年岁在丙午由太府卿少赐对误膺天奖赐第入馆又使之执经为诰辛亥之入遂长蓬山螭㘭鳌扉纂使劝讲极儒臣清切之选然某本以铅椠受知于明主终縁柄凿不合扵时贤三黜还山十年执轨追念顷缀班列两求休致时方六十有五今犬马之齿七十加四钟漏之期逼甚崦嵫之景几何欲望公朝兴怜遗老检㑹辛亥二疏特赐敷奏令某生前致仕庻几保全晚节以从先大夫于九原某死且不杇庚申辞免除秘书监申省状照对某六月二十七日准省札圣㫖除某秘书监者误渥涣颁危衷震惕伏予环曩岁抗疏大昕谓人主惟一心攻之衆矣諌者有五义讽其一焉輙昔人纳约之忠亦佩前軰近名之戒虽圣上灼知其恳恳然时贤不察其区区群起觝排十更寒暑久欲㝷遂初之赋近已腾告老之章讵意頺龄尚叨除目辟作威福之际黜涉一新相辟翘才之初招徕尤甚如某方且躬田舍间之耒耜乃令掌大上之图傥于血炁旣衰之余而犯于思复来之谤与前言而相及将晚节而愈亏欲望公朝持赐敷奏可垂车之初请寝出綍之新荣庻安孤踪亦穆舆论辞免除起居郎奏状照对某八月二十八日承中使赵思恭宣谕尚书省札一封奉御笔除起居郎日下前来供职令具收领奏闻者殊渥便蕃頺龄感涕伏念曩尘记注密迩威颜圣明千载之遭逢权要十年之残蹋属更化瑟兴念遗簪收之山林长徃之余寘之风日不到之处需章恳切輙希正考父之恭明诏丁寕遂之景丑氏而宿敢云宸眷亲洒奎文寛俟驾之严诛循立螭之故歩由今视昔光景已暮自右而左班聨益髙蹒难结于丝絇荒落曷当于史笔谋猷惟我后德何以输忠陨越遗天子羞安能无惧仰祈君父俯察臣工渠观臣之旧游简编臣所酷嗜倘得追倍群彦温习故书出要而入新去劳而就逸任使不违于物性始终尽出于上恩所有前件除命未敢祇受欲望圣慈寝免令臣且供大蓬之职臣已迤逦前凃聼候回降指挥辞免兼权中舍奏状照对某九月十八日行至福建懐安县承中使赵㤙恭奉㫖宣谕臣赐新除兼权中书舍人者省札一封令臣具収领闻奏者未再踰旬凡三钖命伏念臣迂踈一介际遇九重衆妬起于入宫羣吠使之去国曾谓堕履之念未替还邅之擢已超申之以絷御之传宣重之以牧守之勉谕甫束书而前迈复叠组而峻迁清莫清于左抝要莫要扵右掖方昭代朋来于鹓鹭使鲰生亷取于熊鱼楚倚相问不知已愧三长之史管城子老而秃尤非九制之才与其坐代斵之嘲孰若力控循墻之请仰祈圣主别选词臣非惟资润色之工亦以重封驳之任再照对某准省札以某辞免兼权中书舍人奉圣㫖不允气衰而竭自笺不可以代言令出惟行侧聼未蒙于报可载循忝冐荐有控陈伏念某徃贰蓬山暂兼薇省已尝血指安能如郢匠之挥斤使纵搜肠寕复有江淹之残锦一则用小儒而过分二则彰昭代之乏才况近制有两辞之文岂选牍可一上而止自揆庻僚冗琐不敢屡凟宸严欲望钓慈特赐敷奏寝免今职改属誉髦辞免权兵侍兼直院兼中书奏状臣洊叨晋倍切震惊窃以贰卿所以处德之名臣两制所以待文章之宿老兼此二者难乎全才臣起废造朝扶衰就列侍左拗甫閲数日摄西省未草一词非有㣲劳遽膺异奖居周典夏官之亚兼唐朝疚直之荣空疎而责以献纳论思荒落而使之讨论润色华颠耄矣非爲干泽而来清议凛然但见得官之骤自知不称人岂谓然輙陈量巳之言非曰具文之避乞廻误渥改属当仁上则圣朝无滥受之讥下则愚臣无躁进之咎实出君父终始保全之赐再臣虽控愚忱未廻误渥窃考向来词臣固有已出而复入者然其进皆有渐如周必大以少蓬洪迈以集撰仅兼儤直且未尝併掌外制又久之始有迁擢臣视二臣无能为役今乃躐从班于数日之顷萃两制于一身之㣲臣自度学问惰荒福分浅薄非独懐旷之虑亦恐挻颠踣之灾出于一真冐然再凟欲望圣慈察孤臣之量已况多士之满朝特寝除书别加遴选三某免牍再腾俞音尚閟伏念某召还两省已难润色于皇猷进六官将使简稽于军实㣲一毛之补益叠三组之光荣虽鸿硕有未敢当岂衰杇所虽能胜任内省徒深于维谷纳辞不足以囬天欲望朝廷特加敷奏寝免清华之峻擢改卑名流保全兄散之凡材别膺粗使辞免兼史舘同修撰奏状某今月初九日伏准尚书省札子三省同奉圣㫖刘某兼史馆同修撰者伏以疏渥太频循涯增惕伏念臣夤縁文史际遇圣明向也招徕尝俾世谈彪之业俄而斥去弗容措游夏之辞敢图华皓之年复玷汗青之选惟信史事崇而体大顾㣲臣齿髦而学荒堵墻之士奚观阁笔之诮可畏袭六艺为七提纲固頼于鸿儒论三年罕兼执简难陪于马走讵宜冐处惟有牢辞欲望圣慈収还误宠择英髦而改卑庻臣典之速成宣索文集囘奏状臣今月初三日早承中使郑师望传至宣谕圣㫖臣所着后村文集迩来居闲日久述作必多可集一本进呈臣伏读圣训感极涕零臣旧作不曾携本自辛亥去国毎念受知明主不愿傍人门墻凡更数相并不曾作书干求差亦敢乞祠专以杜门读书自娱庻几终始不辱君父亲擢之意十年间所作诗文稍多然其间颇有奠诛之类不可上覧经天覧者容臣一面芟去芜秽缮冩一本别奉表以闻再臣前蒙圣㫖宣谕令臣裒録闲居述着进呈臣草莽贱臣有此遭际自昔词人墨客之所未有感激圣知欢喜踊跃冥搜破笥得古律诗千余首杂文十数卷虽誊冩成䇿而臣猥以宸㤙谬当两制且兼史局词头史稿堆案盈几以夜继日仅了公家文书欲点对鄙拙之文力未能及兹幸史事稍空即容点对装背涓日投进先具奏闻自劾奏状臣今早随班大庆殿行朝贺礼至第六拜笏滑足跌使之稍延暮景实出君父终始保全之赐见集録猥藁未辨及者有未撰诰词见修史藁若蒙圣㤙俯从所乞臣当于闗外付赴三事而后行伏乞睿照进文集札臣某近因进书毕始于草制余暇点对所作辛亥以后猥草得古赋一卷古律诗十一卷记二卷序二卷题䟦六卷诗话四卷欲投间进或谓臣白子被遇圣主日近清先曾无忠言嘉谋禆益明时所着之书又非有经说可助缉熙史学可备顾问今二十六卷皆灯窓诸生呻吟佔毕之作田里老农歌咏撃壤之词何异乎奏俚音以溷天钧羙野茾以献玉食其愚甚臣曰汉求相如之藁魏访孔融之文皆至身后而荣光未有生前之遭遇如臣之侥倖者也君父之命岂敢鄙拙爲觧谨缮冩十三册以告日戊戍投进冐凟天威臣下情无任瞻天仰圣激切屏营之至囬奏御笔奨谕所进猥藁札臣昨以村居猥藁仰臣一覧大惧词艺芜拙不足以奉清燕方且跼蹐俟诛敢谓圣度如天曾未信宿亲洒睿藻昭囘之先衣被衰朽所以宠借小臣德至渥也仰惟陛下尧文舜章卓絶千古虽使班马燕许诸臣复生犹不敢望末光立下风况如臣軰譬之蜩螗自鸣自止寕觊其虽强自支吾成礼而退然忝缀从班于大朝㑹间失恭谨如此罪不可贷谨自劾以闻欲睿慈断将臣重作黜责兼照得臣犬马之齿七十五虽目耳心思尚可勉强而筋力全非畴昔敢援陈力就列不能者止之义控告君父乞除臣一外祠俾佚余齿寔荷天地父母生成之造乞祠奏状臣近因元㑹失仪拜疏自劾圣㤙寛大遂有赦罪之诏臣捧戴感泣不能自禁伏念臣误叨収召入对清光之翌日首蒙宣谕取索臣间居着述俾之集録进呈又翌日恭摄二夏卿兼掌两制之命自昔书生际遇未有如臣之光宠者孤忠感慨深愿覃㤙毕精于文字典册之间庻效毫芒之报而福分浅薄十年闲散尚尔健顽一旦显荣顿然衰飒臣犹自力于天基节日随班祝尧侍宴而退意谓元㑹之失一时偶然及至明庆寺满散拜跪间又几颠仆五日之内两次如此臣始騐是风虗之証自惟身缀从列轩陛之间威颜咫尺今旣不任朝谒岂可冐居清要以妨贤路夫持㦸之士至㣲也一日而三失伍犹且当去臣之当去无可疑者臣非不知衰暮之年几何圣明之时难而膂力既愆不容勉强欲望圣慈念臣疲癃鍳臣丹赤特卑外祠放还故山声闻于大清乎夫圣笔一字之褒荣于华衮今奎文诱掖奨餙凡六十九言歴数先朝文章宿老未尝有此希濶之遇臣感激圣主敬当刋之乐石以诏来裔后村先生大全集卷之七十八后村先生大全集后村先生大全集卷第七十九后村先生大全集卷之七十九广江臬二司申奏状乞免循查惠州卖塩申省状某屡准省札指挥令与诸司同共相度前任巩提举陈乞复循梅惠三州承塩钞事某详阅案牍博询利害切见向来循州承卖本司钞引一千二百一十二箩梅州承卖三百箩惠州承卖一千五百三十箩循无钞商止是将钱陪贴连商旅卖去或遇运商旅至州贩米随其所贩多寡以钞分配州家借此収税名簰客钞塩钱又科百姓户纳塩钱五百梅接汀贑私塩之渊薮也钞塩三百箩不能为夲州轻重有无州家借此大典塩利梅溪市岁収税钱壹万七千贯又于城内为仓一所自运潮塩出卖惠州干利尤甚一箩取三箩之入而亭户怨一箩取数倍之息而民户怨随税七等均卖无一户一口得免上则知通干其嬴次则官属尝其味下则仓厫吏卒有事例之需其捕私塩也狱吏有株连之蔓引之权廵尉弓兵有搜山廵海之威淡水一塲逃者数百户前任黄提举因民不便申奏朝廷乞収回三州钞引本司自行措置发卖已蒙报可行下三州且大书深刻于本司之厅事矣継因朝廷行下増钞巩提举以本司塩课有限岁觧骤增一时窘廹无可孹划遂有再复三府州卖塩之请若行其説在三州有不可胜言之利在夲司有三司觧发之助但既为三州计为本司计又当为三司之百姓计循梅连年冦优所存户口凋敝可哀惠经蹂践亦非旧观某自海丰县行至州城目击百姓多以把茅自蔽寝处其下若有未除之害尚讲求何况已蠲之利岂宜兴复容有惠州游谈者愿复卖塩之旧本州歳认息钱二万贯解本司自増箩以来财赋窘蹙岁获二万缗为助不少循梅闻之必亦增额以相弭第恐三州百姓自此受不可胜言之害尝以説访士大夫有前惠教官林彬之归善宰曾厯二人皆言惠民方免塩祸决不可复盖此三州塩之所出理宜小寛循梅住卖数年尚且有警今复榷卖为上歛怨为国生事将自此始去岁梅州小小调发诸司供亿不贷误后启衅不知三州所助本司㣲利足以当调发之费否某区区之愚谓本司岁増起觧银三万五千两窘则窘矣要当廉俭节缩积少成多以佐国用庻几合于前辈寛之一分意若规一时之近利忽三州之长患苟逃吏责遗毒后人某所不忍为也且公朝所以行下诸司相度不令本司得专之者盖欲闻利害之实在本司自当引嫌不应同议又某所见偶与前任巩提举不同欲望钓慈札下诸司径行相度囘申仍免本司与议曷胜幸甚録囬降省札具位刘某申照得广东之循梅惠闽之汀邵江西之贑建皆塩子渊薮十数年来为恵烈矣前度东提举黄某乞收回循梅应三州钞引从本司自行措置其意羙矣后改巩某以增额难辨遂请复三州卖塩今提举司所申以爲果行其说则三州可复厚利提举可得薄助而百姓独被其害三州连年冦优甫定岂堪再推剥之爲朝廷产祸邪其岁増起觧银叁万五千两愿从本司节约认觧而不欲贻害于三州夫财用窘廹乃今世通患居官者苟可取盈无所不至提举司所申利害明甚上不损国计下可消盗萌非部使者深长之虑乎右札付广东提举司从所申理事施行准此嘉熙四年六月二十七日与都大司聨衘申省乞爲饶州科降米状臣等误蒙㧞擢俾将使指属部休戚皆条除画以闻置司之郡财计筑底事势危急忧在旦夕若不以直控告朝廷早为之所设有阙误岂不上负使令窃饶州向来苗米一十八万为额至嘉定间史定之为守修鄱阳至米额止十二万比之旧额已失六万定之有巨援行霸政然已失者不能复也其后米转额见失䧟名为有十万催额端嘉以后毎岁仅催及八万本州厢禁塲监舖舍军兵每月合及七千余石毎岁合支七万余石正米仅足以支遣本州军粮而觧靣折价仅足以撑拄郡计如岁贡金七百两之类皆取此所有岁觧淮西总所六万石淮东总所三万石无所从来本州官吏非不知饷军事急乏兴罪大本州军粮缺乏祸在目前故毎月且捄目前而以欠总所纲运为常目今两总所专官下州毎日州催到些少两总所合分剖装船而去入州仓者全见管不及万石仅可以支今月军粮自三月至七月整整六箇月支运粮四万二千石其可指拟者诸县未催万余石而已更缺米六万石还两总所二万石接续军粮方可以待早禾之熟去嵗几乎败阙幸前提刑蔡都承摄郡目撃利害为白庙堂准省札拨借转般仓米五千石义仓二千石又拨助义仓三千石某又就本司拨借平市米六千石贴助仅免踈虞然所借米本州至今无可拨还今岁又添闰月一郡之人凛凛不安最是本州转般仓米旧管常平数万石近准省札拨五千石借饶州一万五千石与池州三万六千石与庐州见存止一万四千斛此外别无颗粒可以指准官吏相视无䇿独有常平义仓乃属专司爲民间饥荒之备然义仓见管米三万余石尚可拨那军民休戚相闗切恐朝廷未知饶州虚实取拨转般仓米未已事闗相害某等今有条目申请下项一乞公朝体念郡计狼狈至此将见管转般仓米一四千余之内及于义仓米内照去年例拨借二万余石应副饶州接支军粮以觧目前倒垂之急尚虑或者必以去年已借未还为疑縁本州不幸四五年连年荒旱蔡提刑与某各将本州米减放三万余石所以须用接济若今年得稔官可既无减放人户亦昜供输却将所借之米令本州责限抱认𥙷还庻几米斛有归本州军粮缺无缺伏倏钓㫖一两总所见行下催督纲运淮东止是催淳祐三年至五年计欠四万余石淮西则併催淳祐元年至五年积欠计二十五石縁元额岁觧淮东三万石淮西六万石故欠淮西者尤多自淳祐三年以前米合该赦免未蒙豁除今衮同催督总使本州尽将五年催到全米八万石余尽觧还淮西总所尚未可足偿四年五年之欠如淮东总所何如本州军粮何事当论实豁旧乃所以催新也欲望公朝酌行下总所照赦豁欠及念本州荒旱相仍青黄未接之际稍赐寛假少俟早禾登塲逐旋𥙷觧幸今两王人恻怛明恕下情止是文移督责不忍谴劾官吏爲德甚厚然被差官员遂日分剖仓米而去不留军粮则极系利害伏候钧㫖右今条具如前某等窃郡计所以狼狈不可为者非一朝一夕之故询之郡人以自顷朝廷知籴上户规避各将产钱飞寄昔日之上中户皆化为下户緑此苗米失䧟今湏重新计理板籍一番一也又自端平初提举司因䑓臣建请将本州斛面毎斛二斗五岁失斛面二万五千斛十二年间计失米三十万斛二也鄱阳一县财赋最多数年缺知县以徃徃人望而畏莫肯注授三也自绍定元年至今十八年间惟八年得稔而十年皆以水旱减放四也拖照旧牍绍定三年四年五年六年袁提刑四次检放十七万八千余石嘉熙三年史提刑检放八万余石此三数年内租税十分之中失其七八后人催到新租止了得为前人补创痍填失䧟譬如穷人之家用过钱物在前今虽极力撙节终是扶持不起不幸四年五年俱旱某与前任蔡提刑各厯郡县深知本州痛痒所放旱伤通不三分亦知不满郡人之望不偿农夫之劳寔以军粮缺乏不容放手而犹不了支遣此其可不急求其故而聼其自为败壊乎已减斛面不可复增已蠲租税不可复理也凋弊郡县不可以骤扶持虽欲选僚属立规模整薄复失䧟皆已无及于事惟有哀鸣朝廷早求拨助可觧目前之急某等以置司所在事急如此不容缄黙为谨一郡军民廹切有请谨具尚书省伏望钧慈施行小贴某等先乞拨借米斛所有鄱阳一面踏逐有才干人申辟重新整顿版籍外伏乞钧照按信州守臣奏状臣近奉八月十三日御笔时方多事念未能蠲租赋而吏之不良或预借重催取或取嬴厚折复毒吾民令监司觉察务苏疾若而消愁叹臣捧诏感泣下之郡邑君令臣行孰敢不共又准户部符备奉圣㫖以䑓臣奏请诸邑催科并寛二月付臣奉行而信州守臣虞曾适以书至首言版曹总所限期之严次言诸邑逋负之多其大意则谓臣不当禁至专人爲诸邑地臣答以诸邑皆昧生平寔无私主如专人之禁则建康主帅所治太平以守兼漕皆不以臣爲非且巽谢曽曰圣主不以臣爲不肖使之刺部固欲其相规儆不欲其相和随又録御笔以示之去后九月初六日据本州申近追阳典吏吴暹赴州责认钱帛其人輙用万劵行赂州吏展限内排军呈成领去六百十分俵衙蕃奉知郡书判本县拖欠财赋所如山追吏不发寕不以钱觧官动以万数贿吏县强州弱前所未闻事渉入衆不欲一一追究程成杖一百追赃觧提刑司臣读之骇然因记臣始入境州民遮道诉程成专一爲郡鹰犬刻剥民财臣务存州民事体指名行下戒约今覆出爲恶赃六百千止从杖罪且问卒而不问吏何也兼州出一引追吏县费万缗展限州之可畏甚矣犹谓县强州弱其说寔不可晓况此钱皆本县百姓膏血宪司虽贫何忍用此即委判通判俞公明将程决配仍监此万劵纳州理为本县欠额臣窃惟江乡诸独信州预借至淳祐六年苗米其民尤可哀痛每因公牍私书谆谆镌免冀寛一分曾方且札为紫袋黒匣下县遇缴今又于御笔申严之初诏㫖缓催之际愈加峻急动以版曹总所为词昔阳城牧道州观察使遣判官督赴城自繋狱户判官惊谢而去不闻城之迁怒吏民流毒田里也臣反复切磋之望絶丁咛告戒之词穷谨按朝请郎知信州虞曾居国门之外生名相之阀宜知圣主之德意宜接前修之见闻一剖郡符便忘县谱专为聚敛封殖之计不明保障茧丝之义群㤙胥如骨肉虐属邑如草芥藐藐然牧与刍之责皇皇焉玉与劒之求故侍郎徐元杰身肉未寒罢吏侵其垣屋残其竹木本州坐视不诘其家逺愬于臣曾为郡守视牧养教化为不切甘掊克椎剥之有味倘为隐蔽是负使令欲望圣慈鍳烈祖紫云楼之训覧前贤舂陵行之篇特发睿断将曾免所居官以为奉诏不䖍剥下已甚者之戒为弋阳知县王庚应申省状照对某近者按信州守臣虞曾纵容吏卒诛求属邑非采浮议及聼賛言其事皆据本州自申不敢加减一字同时内䑓亦有章疏劾曾相去千余里不约而同可见舆议沸腾不容偶揜曾不自反多遣心腹来此诇事及闻本司劾上罢命以后下数日之后迁怒弋阳宰王庚应作日前按章逐而升之以快私愤某与庚应初无一靣之旧但弋阳凋敝庚应稍能植立虽事暴守奉急符尚能寛之一分如折苗每石减五百文纳䌷毎尺减十文之类又如今夏旱干诸处催科愈急庚应乃寛放半月某不觉称赏牒州寛假此亦监司施行之常不曾积此等事意谓庚应形迹本州疑入其心牢不可破其寔庚应与曾同乡受其举荐前后不曾有一字至本司说曾长短一旦遭曽诬劾其事乃大不然若以预借爲罪则诸邑皆有预借凡曾年岁间掊克椎剥而入者皆预借之物也今遂嫁罪于庚应将谁欺乎若谓其催多觧少则自来诸邑止辨觧经常钱及曾爲守又要办缴牌匣事例钱方其在郡诸邑畏威而不敢言及其旣罢某以弋阳贵溪二邑最近㑹其簿歴见得贵溪自今年正至九计支过申缴牌匣官㑹八万二千九十贯弋阳自今年四月至七月共支过申缴牌匣并本州吏卒事例钱七万六千六百六十三贯皆在觧发经常之外并是以催到二税那移供应盖赂一专人则千缗缴一银牌则三百二十千青袋则二百一十千紫袋则一百五十千朱匣则二百五十千又有铜限歴限色目不一皆有定价来如风雨一刻不可违一文不可欠郡人咸云牌区之费多于经常所谓诸邑催多觧少不何人合执其咎某即劾曾而罢之其责塞矣但去暴守乃欲以持凋邑今反为邑令之累于不能无愧兼其所按庚应为官妓落籍受金皆出于一时忿怼之躁词非诚证验又劾章乃曾闻罢之后所发月日可攷尚頼天清明庚应止从薄责然邑怜其非辜欲望公朝详某今来所申便见曽在部所为特赐敷奏或委他司体量若遂保全已之守则乞昭雪无辜之令俾庚应赴部别行注授理为无过某今后尚欲奉公举职谊不容黙湏至申闻者减放塩钱申省状某照得臬司所以能专责郡县使之奉法受民者以其不管财赋专以奉行寛大推广德意为职业迩来数年以来朝廷分委刑狱之臣卖塩舍平反之本职而与郡县牙侩较锥刀之利生视敷押而不闻显行切而不恤某每一渉笔常有赧容幸遇圣主蠲减旧逋某即索郡县簿歴躬自检点将民旅牙舖所欠多寡立为格眼各照指挥等第减放惜其所欠多已自无几然计通放过旧楮五万六千余缗并已大字明榜县门使民间户晓君上措施予民之意其净欠不该放者计三万九千余缗一面催督务要纳足申觧外合行具申今后米塩差使乞经委财赋官司庻几得以专心一意于狱事为池州通判厉髯翁申乞平反赏状某仰惟圣朝以仁立国哀矜庻狱谨刑有铭昭囘之光烂然下照某兢兢奉行罔敢失坠推鞠不寔者旣以论其罪平反得情者无以旌其劳可乎窃见建康府左司理院勘寕江县江课儿彭义等三人谋杀事如府尹所劾三人已伏罪矣本府检断谋杀人者斩从而加功者绞此三人皆抵死罪具申本司详覆本司以江课儿归自和州中涂抱死皆曾倩人挑衣包同行今同行人与所挑衣包了无踪迹一再行下疏驳牒官府经自奏裁旣而刑寺朝廷果有疏驳至委宪臣亲勘本司遂选承事郎通判池州厉髯翁代行觧理翁不惮伏暑慨然就道至则反复研究三囚各哀鸣讼冤始者吕义妄招将张琳雉网麻绳扣死课儿今借雉网绳头比对行兇元䋲具见大小长短之不类始者捕兵朱贵曾証行兇之夜鸣铃走传与吕义等邂逅于途今索递舖簿歴挨究当夜吕义等三人各自走送文字独朱贵在家即无承传来歴可见州县已成之狱出于吏手无非鍜炼文致之所为髯翁以此閲寔能使幽暗复明冤抑获吐推方寸之公心脱三囚于死地徐考所申直情径述略无阿附之意其视㝷常差委畏懦避事苟且塞责者大不侔矣本司囘申刑寺及牒府别行根捕原与江课儿挑包同行不识姓名之人究勘併将失当官赵与稀王湘等按奏仰蒙俞允责罚所有髯翁平反之劳合与旌赏庻几赏罸对行在法诸入人罪死所举驳正元不义大情官吏别推能正者准非当职官驳正格赏格命官入人死罪而非当职官能驳正一名者减磨三年二人转一官三人以上奏裁成法昭然所合具申尚书省欲望公朝特赐敷奏优加旌擢照例推赏施行辟休寕知丞洪涛充本司干官申省状某契勘诸路提刑司属官两员民讼委干官狱案委检法不可一日缺官本司干辨公事一员两年以来未见除人仅有检法独员案牍如山公事积压不免分委州县官书拟极为不便窃见承奉郎知徽州休寕县丞洪涛故端明殿学士咨䕫之子才学器识底法乃父顷监水口镇漕臣方大琮帅臣徐清叟皆荐其材及来休寕摄邑数月有廉平声某檄之入幙于婉画之际多忠益之言欲望钧慈特赐敷奏差洪涛在填本司干辨公事见缺庻几一路狱讼免至淹留而某庸虗亦頼禆助为苏棼申省状某误蒙上㤙承乏臬事以奉行寛大理雪冤滞为职况年岁之间德音屡发赦宥者一减降者三含生之类莫不鼓舞切见前儒林郎苏棼昨因论列覊管饶州在某置司之所与之素昧生平未尝觌面但閲犯由有可矜悯盖尝三为具申兹蒙特㫖放令逐便因棼来辞始其人窃谓多事之时宜开使过之路如棼尝佐戎幕于淮襄间事身歴目撃其材有足用者当来非犯赃私直以口语追勤兼二苏之裔凋零无几阜陵御制文忠公轼集序宸翰真本棼见寳藏文定公辙子尚书迟尝守婺其后遂居婺厥有源流谓棼冐族寔则不然欲望公朝念党家之遗绪悯寒士之失宜特赐敷奏将棼稍与牵复驱之烦使以旌忠贤之后以劝功名之士谨録申闻者按发张记等奏检臣叨蒙圣恩俾司一路臬事审克平反乃臣本职今閲郡邑狱案乃有下令惨刻陨平人于非命便文卤莽抑平人爲凶身者案牍昭然按发一二何以儆劝其余臣近㨿宣城县百姓孙百三经部陈诉麻姑管界两寨妄申私塩提去母亲阿赵闗两日夜致阿赵赴水而死臣即索寕国府元断参考见得本府将寨兵葛良汪胜徒罪编管详观守臣所断深不满于倅厅之轻信盖受诬告之辞而差寨兵收捕者承议郎通判寕国府张记也事已年余而抱冤之家哀诉朱已又据宣城县申检验到百姓陈六六被杀尸首亦是管界寨兵妄捉私茶所致陈六六者居于路傍有客担干鱼猪儿偶过其门寨兵张俊等意为茶率领一十六人各持鎗刀围屋掩捕陈六六避之房内衆兵各用鎗从窓眼戳入陈六六者死于鎗下臣诘闻寨官据申今年三月年内准府判厅给歴令寨兵捕茶臣行下索歴则倅厅见杀人事发已先索囘以泯其迹盖给歴令寨兵捕茶者承议郎通判寕国府藩釡也又准刑寺驳下江课儿杀之狱如江寕县建府所勘皆以为捕兵彭义而吕义王顺者寔知情臣以江课归自和州中途抱病既曾倩人挑包同行今同行人与所挑衣包了无踪迹而执彭义为凶身无怪乎刑寺之䟽驳遂选委池州通判厉髯翁别推据髯翁索出递薄点对彭义等三名是日各有递传文书天道昭昭焉可厚诬臣契勘妄以彭义平日踪迹可疑执为凶身迪功郎江寕县尉应文炳也信凭县尉所申而误勘者奉议郎知江寕县赵与稀也信凭本县所申而误勘者文林郎建康府右司理参军王湘也人据信州申鈆山县姜于八被杀之狱如廵尉及本县所勘则以叶辛乙为凶身及夲州审勘叶辛乙者行止分明于杀人事了无闗渉时鈆山宰黄辛叟方遭对移狱成吏手而终始共误者修职郎鈆山县尉赵彦楀武经郎廵检沈纬也臣巳将逐项寨兵及推吏等人分头研究施行外谨按张记潘釜俱碎大藩各无显过但此二事过亦不少且茶塩固吏卒厅然捕私贩也必有赃差捕卒也必有时今信无根之白词给循环之引歴使之数十为群纵虎出柙为民患前辙覆已后车不惩臣以为杀人与挺与刄寨卒也杀以政二倅也先贤有揽涕书私贩之狱者二倅岂未之闻也应文炳赵彦楀沈炜但畏凶人之未获不察平人之非辜赵与稀王湘付狱事于吏手视人命为物臣视此七人者皆不可以问内不记与稀文炳俱以去官余见在任欲乞特发睿断将记釡各与稀湘文炳彦䄔炜各与免官已替人与罢新任以戒鞠狱失寔执诬平人者贴黄臣窃见保义郎权寕国府管界廵检吴杓从义郎权宣城县麻姑廵权刘桩皆是摄官寔纵寨卒贼杀人不辜琐琐虮虱不足以汚简书然寨卒害民极矣若寨官漏网继之者将以为常欲望睿慈㫁并赐镌责以儆后来按饶州路分叶准奏状臣窃惟濒江当多事之日管军非养疴之地伏见武翼郎江西南东路兵马副都监饶州驻札叶以去岁八月到任臣见其形神困气息奄奄具饭招之辞疾不至初谓偶然既而深居简出为常今春圣节漙率同庆穿秉赴宴不为劳苦又辞疾不至臣以此知其不堪勉强矣若膂力旣愆智畧可采犹可觊其卧䕶昨者散赏给钱支月粮米几失伍淮不能诘臣亟榜晓谕而后定徤儿月请科钱五薄而军典逐名抽除八文淮厅下衙兵司抽除十一文每人仅余百金卒有后言淮不罪减刻者而反怒被减刻者臣又为区区以息衆譁其人衰頺如此昏愦如此兼不检下又不恤士如此缓急何足仗哉欲乞睿㫁将淮姑与禄仍催差下人疾速之任或未差人即乞于大使臣选经行阵有智畧之人俾填见缺庻几一郡军政不至废弛湏至申闻者后村先生大全集卷之七十九后村先生大全集后村先生大全集卷第八十后村先生大全集卷之八十掖垣缴驳缴新知惠州赵希君免朝辞奏状准中书门下省送到新知惠州赵希君申审朝辞令赴广东经畧司铨量讫之任録黄一道令臣书行湏至申闻者右臣所准前降㫖挥仰见朝廷逺省费之意但臣尝待罪广东仓漕见本路十有四郡惟潮最大而惠次之江浙大州有所不向向来潮守多于班行中选知名之士如惠州或差朝士或卑外庸并显着者近岁二郡调守颇失之轻如赵希君者不知其爲何如人但以其履歴考之改官之后雨邑凑方成湏入尝任雷倅不吉在任寔歴年月尝知欝林州元不曽赴便待惠守其人旣无朝绩又无外庸惟有朝辞一节可以騐其材否今旬月之内潮守免于前惠守免于后自此遂爲定例目前若小费他日败缺然后去之其爲害何止朝辞小费而己况旧制虽尝经上殿而在四年之外并不免辞朝今希君系元不经上殿之人罗浮佳郡又非烟瘴小垒之比欲望圣慈特降指挥令赵君朝辞讫之任仍免今后差除潮惠二守稍重其迁选以苏二郡之凋瘵其烟瘴小郡却合与免朝辞就近铨量之任施行所有録黄臣未敢书行谨録奏闻伏候勅㫖缴龚基先淮东运判行奏状准中书省门下送到録黄一道勘㑹龚基先生长淮地习知边事在当事䑓谏中情有可矜奉圣㫖依旧直秘阁除淮东运判令臣书行湏至奏闻右臣窃见向来一相独运孰不由当阁以进身今兹多事乏才尤不可因一青而废士如基先者卑之以节𥘉不为过但臣采之公论皆谓其人未为䑓谏之前本无过失可指及擢察官则非前日之基先以方旧揆之欲再入也纲常扫地悖德滔天举朝皆私其人无敢助陛下者仅有一二臣为国忠谋晋之瓉乃用前此全䑓遂杜范之䇿倡率同列上䟽基先曾无一语救止忻然预名肆为証下罔上之言奋击尊君亲之人頼陛下圣明动照其情夜半一𥿄逐四人者使去天下歌舞圣德比于舜之去凶同时胡清献亦为察官旧揆使论舘职之不附者清献不肯奉命人所共知然犹不知免降黜至基先但有附和而无异同反得起废臣恐晋之斗南之之徒闻之各弹冠而相庆矣昔桞宗元刘禹钖皆唐材臣一附非人终身不能自㧞于入司马之列罗裴度贤相不敢有援引岂非立身一败他美莫赎乎臣谓陛下㧞擢淮士当得刚直如王万者而用之若略大节取小才平居志行不立设有缓急何以责其死城郭封疆乎欲乞睿断将基先新命姑与寝免以教臣子之忠孝以杜姦党之觊觎所有録黄臣未敢书行谨録奏闻伏候勑㫖掖垣日记十一月初九日御笔史嵩之昨尝预乞挂冠今巳从吉可守本官职致仕奏乞坐下史嵩之致仕罪名状臣伏覩御笔从嵩之昨来所请俾之致仕圣断赫然中外臣庻莫不鼔舞臣遵奉诏㫖即以书行但管见懐不能巳湏至奏陈窃见先朝进退大臣皆着功罪贬丁谓之制曰无将之戒深诛于鲁经不道之诛难逃于汉法贬蔡确之制曰𥙿陵与子何云定策之功太母立孙乃敢贪天之力谓确皆宰相也皆着其罪况罪浮于确者乎臣窃意陛下所以委曲回互不欲暴扬必以其罪状丑恶之故臣今只论道有亏臣节不顺而不敢及其隠慝谨按嵩之有无父之罪四父在日劝行好事每悖训言一也父临终戒勿起复首违治命二也当日内分烈之时扬为不闻出入朝堂食稻衣锦分布私党授以邪谋先起复而后奔䘮三也宰我欲短䘮为朞得罪圣门嵩之谋于卒哭内赴堂治甘为宰我之罪人四也有无君之罪七自昔握兵大臣尤当恭谨以逺嫌疑嵩之督师于外乃用诡计㣲服疾驰诈称张路分径入将作监见百官秉魁柄袭王敦苏峻下石头之迹一也外交王楫倴盏以刼制朝廷祖秦桧挟挞辣之智二也其欲恐动陛下则警报交于道涂及欲顺适陛下则㨗奏出于懐䄂与赵髙指鹿无异三也巳所狎暱并居要津上所亲信各就散地踈隔勲旧中伤忠良有林甫卢𣏌所不敢为四也枢印携归四明斥堠摆至四明堂案决于四明堂吏役于四眀除目先禀明四明然后出边报先逹四明然后奏虽元温自姑孰制朝权亦未至此五也国本未建忠吾君欲早定嵩之外为父寺之謟语内懐商贾之贩心殆与田蚡相类六也大臣负罪当阖门恐惧嵩之刺探机宻睥睨宫省朝廷动息毫髪必知意欲何为七也臣观其心胆粗大志望无厌盗威柄爲已物视英主如遗腹要裘天下皆爲斯人必爲国家之疽根祸本而陛下犹以旧宰相礼貌之过失臣闻古者贵臣抵辜迁就爲讳者谓帷簿不修簠簋不餙之类尔若得罪于纲常自絶于名敎九州四海知之千万世知之固非可以掩匿之事也陛下倘以谏官御史给舍侍从群臣诸生所言他罪狼借流传四方恐伤国体则乞圣慈详臣此章止是言其公罪虽史嵩之有喙三尺不能自文矣自来旧相致仕必有致辞既从嵩之自乞则合用杜愆欧阳修之例爲褒调以宠加之何以示天下后世设爲贬词则既不坐下罪名秉笔者何所按据此綦崇礼所以必请髙宗皇帝御笔然后草秦桧制也臣窃谓公议咸请诛窜而陛下终始保全第令休致不谓不尽㤙意矣群臣若不体圣意复于休致之外别请削夺则曰难行今臣所陈止乞明诏着其所以致任之因庻几词臣有所按据见之训词以塞公议以昭国法宜若可施行矣臣疎逺孤立受圣主最深蒙圣㤙特厚不敢持髙论以沽虚名所以黄至即书既书又斋戒沭浴宻削此奉仰俾圣政之万一惟陛下财赦而採择焉贴黄臣伏恐圣意亦欲付臣此奏于外则乞圣採臣愚忠涣发诏旨櫽栝三𢾗语畧言臣僚交䟽论列不已陛下以其亲老终始保全俾之致仕之意臣当仰体圣意㣲婉其词庻几㤙出君父允协事体或陛下推其亲老札乞令二三大臣议定取㫖施行録丞相柬某早闻奏事上谓中书尝奏山相挂冠事欲示保全之意只可作自陈行词山向来寔有文字批出候服阕除职予祠也令某谕意于中书不敢不亟以禀伏乞台照宣谕得㫖宣谕丞相今録白去岁史嵩之乞致仕札子一件降付刘某可依巳降御笔依自陈致仕体此日下降制仍具依应闻奏囬奏右臣恭承右丞相游侣传奉宣谕降下史嵩之乞致仕札子一件令臣依巳降御笔作自陈致仕体此日下降制恭依圣训外但所谓守本官职致仕者未知守何职右丞相既非职名之比所有本官见封永公国合于阶官下带永国公致仕庻得允当恭候㫖挥施行十四日御笔史嵩之除观文殿大学士致仕乞寝史嵩之职名奏状十五日不付出臣昨日进讲侧闻玉音已降御笔史嵩之除职縁臣清旦巳在东华门侍班实未曾知所除何职讲退方闻大观文至晚吏来书黄为之终夕辗转不寝切见髙宗朝前左相沈该以被论落大观文致仕孝宗朝左相叶颙以雷变罢不除职止守本官奉祠右相叶颙衡魏𣏌去位皆以终身止资为改今蒿之忠孝有亏而所除职名乃与元勲重德无异昨蒙宣谕只作其自陈行词时犹未有除职之命具回应回奏及视观文除目一颁窃闻侍从䑓谏及士大夫之论皆咎臣不合奏审启此纷纷公议之戈囬以指臣甚可畏也臣欲书黄行词则恐得罪公议欲举职执奏则恐上忤威颜然臣顶踵毫发皆出君父不负所学乃所以不负天子也臣今未敢黄谨见先朝旧相故事及朝野公议宻行奏审更望睿慈三入圣㤙详臣元奏寝罢嵩之职名只守永国公致仕以塞公议念书黄甚易行词甚易但䑓谏国人之论未必已将何所施其颜靣其辱圣主多矣若大观文职名不寝将使䑓谏获阳城王仲舒之名给舍获李藩袁髙之名而蔽姦护恶之谤独丛于上是岂忠爱明主之本心哉洊凟天威罪当万死惟陛下裁幸宣谕得㫖宣谕中书史嵩之除职致仕卿既已遵承又复入奏可依已降批谕日下行词仍具依应闻奏十二月日伦恭准第二奏状右臣恭承中使王论传奉圣㫖宣谕史嵩之除职致仕卿既巳尊承又复入奏可依已降批谕日下行词仍具依允闻奏恭闻圣训戦惧无以自容昨来具依应囬奏之时嵩之未除职名及除职之命一颁事体又自不同一则侍从䑓谏及士大夫必交口责谓朝上下皆论嵩之罪恶独备员封驳噤无一语反为书行二则若酉时书行希戍时缴驳则何以自立此犹未暇论也词臣命词湏合典故初间以戒官守永国公致仕合是依垣行词今除大观文则合宣鎻降麻此乃学士院职事若本院阙官一时𬒳㫖草制不敢辞今本院有斈士有雨直院不容越爼秉笔窃见绍兴二十五年秦熺特授小师文殿大斈士嘉国公致仕与嵩之致仕一同系学士院降麻具载寔録若冐昧侵内之职岂不贻笑天下但臣䝉陛下㧞于冗贱使摄书命未敢缴黄为求名归过之举欲望圣慈察臣当来遵承寔在嵩之未除职之先详臣今兹所言或有万一之可采特垂父母之㤙赦万死更赐圣裁或寝罢嵩之职名以靖国人如此则是外制职事敢不依应以奉初诏若必降加大观文则乞降㫖令学士院降制施行三渎宸严无任席藁俟罪之至宣谕得㫖宣谕中书史嵩之除职致仕既是合系斈士院降麻可与一向书行仍具遵依闻奏十二月日伦恭凖囬奏右臣恭承中使王伦传奉圣㫖谕史嵩之除职致仕既是合以斈士院降麻可与一靣书行仍先具遵依闻奏臣以连日紊凟圣聪未敢再有奏陈容续于经筵取审圣㫖书行谨録奏闻伏候勅㫖第三奏状臣等近者伏覩御笔除史嵩之大观文殿大斈士致仕方时公论极其攻诋而圣主曲存大臣之体务以全其终始此天地之为量然未即罪之可也于公议攻诋之余而反诋之除职名则非所以存论也虽曰既以致仕职名何足与较然检㑹前日之陈乞而令其致仕正是不伤毫毛若又从而宠之非所以存公论也所以命下之始克庄不敢书行至于频凟天聼知其必至于激公论决不谓然等充员封驳系国纪纲下负公论则上负国家岂敢不致其谨今闻公论果又沸腾然则等不敢误陛下之本心至此可以昭白矣除巳将録黄缴还朝省外欲望圣断念国家之有公论所恃以为元气察小人之叨宰辅何足以言大臣裁姑息之小㤙轸安危之大计亟罢嵩之职名姑令守本官致仕以存公论以伸国法取㫖进十八日刑部侍郎谢方叔又宣谕令草制即以公议交攻难下笔为词以对録谢侍郎囬奏臣昨十七日得㫖宣谕早来经筵令臣谕给舍等诸臣请其囬奏今早过中书舍人刘克荘闻命戦慄但以公论交攻未容草制赵汝腾亦过克荘寓𪠘相与评订皆云论所迫已于宿晚同给事中缴奏乞寝大观文之命其意未肯但巳乞祠申省状某昨任江东提刑屡以母老求去及叨收召累疏陈情而不获命入对君父出谒宰执首以侍养为请不自意受明主非常之知举我朝久虚之典钖第入馆侍经掌制有徐俯吕本中鲁几陆游所不敢当者某深愿竭謏闻以助缉熙奏薄技以禆润色重念偏亲八十有七素患目疾晚而益甚窃见礼经九十家不从政所以某弟克逊先辞泉州后辞袁州奉祠归养某为长子当亲年喜惧之时犯礼经不违从政之戒上何以事国下何以见士大夫又何以训子弟乎立身如此何以议人之是非规朝廷之得失乎兼身庭闱二千余里每望家讯魂飞目断载念某之仕官尚长老者之光隂难得惟有早乞骸骨归效子聀庻几可全行检少报劬劳某初来时已露此情荷庙堂及班列诸公勉以少留方可言去今五閲月矣是用刳肝沥血归投洪造欲望朝廷特赐敷奏卑以祠庙使之奉亲昔人有言求忠臣于孝子之门若他日君父有繁难使令皆某捐躯尽职之日也某下情无任戦灼俟命之至二十一日得㫖不允丞相与杨右司柬云早间将上谓上必不楽而天颜甚和必有区处録丞相柬并御椠史嵩之职名衆论譊譊未巳今别降指挥却以昨夜降谕御笔缴进仍令给舍日下书行命词二十二日戍时某恰得御椠如上谨以拜呈诸贤书贤力回天之效圣上舍巳从人之德书之简册有光多矣即遵圣㫖书行命词幸甚某惶恐拜禀修史侍讲中书秘监修史侍讲给事尚书御笔昨者史嵩之预乞挂冠今巳从吉可依所乞守金紫光禄大夫永国公致仕巳除职宫观㫖挥更不施行二十三日太学上书二十四日以殿中侍御史章琰论列去国䟦语𥘉嵩之起复衆论交攻上令终䘮其后䑓谏多请坏其起复之麻盖虑其前衘未去也䟽不止嵩于草土中预乞致仕上批候服关除职与宫至是祥禅全䑓以至给舍侍从馆斈官与四斈诸生迭上章攻诋皆不付出一日宣引宰职议之方露施行消息亦莫何如施行也腊月𥘉九夜御笔嵩之预乞挂冠今已从吉可依所乞守本官职致仕已降宫观指挥更不施行十一月黄至后省先是给事赵克家令赵侍郎茂寔来约予如施行未惬公论则予先缴如再不报则二人助之致仕命下予折简茂实报给事以欲黄之意茂实以克家囬柬来云致仕指挥欠罪状一二语此则难但已若缴则上意回而沮之恐併此收了反成纷纷又折简扣李内翰元善答以诸藁所止是如此恐别有㤙数则尚费区处予以诸人所言有理而止盖元善亦虑有㤙数矣既而思之诸人之所责已塞惟词头的当予笔今御笔不着其罪而从其自乞何以示天下后世遂例其无父无君之罪且援綦崇礼草秦桧罢制请以御笔改事乞坐下罪命载之训辞十二日夜不报十三日得丞相柬云上令宣谕山相致仕欲示保全可只作自陈行词又付下御前所録嵩之乞致仕奏状令体此降制时国公人皆以嵩之致仕为喜遂具依应曰奏又思御笔有官守官本职之文官者金紫也若不奏审忽相带相枢致仕则后省受公议之责矣遂于囬奏契勘本官见封永国公合于阶官下带永国公致仕十四日御笔可守金紫光禄大夫观文殿大斈士永国公致仕已降宫观指挥更不施行省吏部节畧予奏状中合于阶官下带永国公致仕之文止将所守何职四字报行谤之所由起也是日予进讲上面趣行余尚未知观文之除讲退始知之至暮吏来书黄余留黄奏乞寝罢节名十五日也十六日中使王伦宣谕卿既遵承又复入奏可依已批谕命辞即奏昨来遵承之际时未除职名乞寝职名方敢除奏诏日援秦熺守火观文致仕系学士院降麻可一面与书行人囬奏乞续于经筵审处圣㫖十七日与克家荗实聨衘缴黄乞寝观文之命皆不付出十八日刑部谢侍又来宣谕趋行词即以公论交攻难下笔爲词以对是日予致斋秘书省十九日茂寔以蕳送大斈士某来相见䄂出衆士所上书稿意若示㤙于余者予谢之日屡尝执论而未报若有䇿可以感悟天聼虽公论交攻吾愿以一身当之不敢求苟免其人唯唯而去一十日余斋宿太一宫自以稽留诏令忤触威颜必得谴重即斋宫上疏乞出廿一日得㫖不允丞相与杨右司柬云早间将上谓必不乐而天颜甚和廿二日予谒朝假夜三鼓丞相録示御椠则巳别降㫖挥寝大观文之命止以金紫守永国公之命致仕且论给舍书行命词廿三日太学士人上书廿四日章殿院琰上殿予畏祸揣靡摩先传奏牍以卖直証言削稿以欺君时士人攻嵩之者免觧士大夫攻嵩者擢用何祈之畏既谓之揣摩反覆则其言邪曲矣何直之卖余元奏乞令二三大臣议定取㫖何藁之削思之不得其説徃徃奏篇之未有宻削此疏一句削犹笔也章误以削为焚尔省吏既节畧奏审全文止报四字䑓官与士人又就奏䟽全篇中勦取一句或一字以相组织士人又言既疏其无父无君何不休致之外别诸追削予时举国力争朝廷施行止于如此一词臣匹雏之力乌能加重其刑李元善与诸稿所乞亦止于如此何为而不责之者乎岂非举国皆可恕惟余当用春秋责备之法乎又以揣摩见诬且十三日方上奏揣摩十四日已留黄驳论是为善揣摩乎上因应之道侍郎进讲谕之云前批除职后批守职非文而何然则上亦知其非词臣之咎矣时人皆言初间致仕命下只合径作贬词割有肉汉公明臣卿多士主此论余曰御笔元有聀字奏审𥘉意本欲截住若截不住则有司可以力争明主可以理夺君巨之间岂不明白正大何至胥吏脱漏官人之谓耶况贬词属刑房不属上三房耶况封驳之司正恐书了黄行了词则无以自觧今留黄连日玉音耳提靣命丞相宣谕于其先侍郎宣于其后中贵人一日宣谕者再全独立雷霆之下屡有执奏终于不书黄不革制若上震怒之诛殛之虽死无憾今圣主幸赦其罪而行其言夺其观文之命如余𥘉奏矣不料其所以获罪于公议也设以前之一审为误则后之四缴亦误耶昔蔡确之贬宰执如范尧夫王正仲从官如彭器资曾子开皆坐此而去但四君子者寔有救觧之言惟余所坐不知其由然入朝百许日受上异知奨擢不次言者因其留黄不书行方命不草制有可推之势急击而遂之则安敢不自讼焉𥘉余之召或言某公荐语尤力诸人方攻某公余受无须之祸又龚基先除淮东漕章以祝余余先一日已驳论之䟽内有云㧞櫂淮士当得例真如王万者章衘其语又余群从为湖南漕因科举之事为谭士所诉士恐余居中为援遂併见攻所上之书某上舍之笔潭人也因併志之淳祐丙午岁除日书后村先生大全集后村先生大全集卷第八十一后村先生大全集卷之八十一掖垣驳缴缴秦九韶知临江军奏状准中书门下省送到録黄一道为秦九韶羗知临江军令等书行书读湏至奏闻者右臣等窃见九韶除目𥘉下舆论沸腾臣等即欲驳论而録黄旬日始至后省则闻九韶已为䑓所劾罢郡等若可以巳又恐妨同除诸人黾勉书黄未发间访外议皆谓罪罚未当罪盖其人不孝不义不仁不亷之事具载丹书等不复缕数姑以后省旧牍考之去秋有江东议幙之除首遭驳论其冬又除农丞前去平江措置米餫后省再驳其命遂寝奉祠犹未一年以郡起家若使其真有材能固不可以一青废今通国皆谓其人暴如虎狼毒如蛇蝎奋爪牙以抟筮鼔唇吻以中伤非复人类方其未出蜀也溃卒之变前师藏匿某所九韶指示其处使凶徒得以甘心人死我活有愧戴履倅斩妄作几激军变守和贩鹾抑卖于民寓居霅之闗外凡侧近渔业之舟每日抑令之钱有羗否则生事诬䧟大为闾里患若李曽伯帅广委摄琼管则九韶至琼仅百许日郡人莫不厌苦其贪暴作卒哭歌以快其去其见于乡行见于官业如此亲莫亲于父子九韶有子得罪于父知九韶欲杀之也逃生甚密九韶百计搜求得之折其两胫其见家于行者又如此而不自循省不知歛退得郡未厌方且移书修门雅意本朝其所以诪张无忌惮至此者以其所居密迩行都小舟易服鑚刺窥无所不用其智巧后省虽曾驳论而去岁两疏反成荐书彼将何所惩创而不覆出爲恶乎等欲望圣㫁将九韶更加镌黜屏之逺郡以惩凶顽以快公论庻使今后被䑓谏论列给舍缴驳得罪未久之人不敢妄有干请稍存朝廷纪纲亦可以清中书之务不胜幸甚所有前项録黄虽书名而未发谨録奏闻伏侯勑㫖贴黄等今缴奏止是秦九韶于内同黄魏近思等欲乞别项给黄令等书行书读谨黏连随状缴奏伏候勅㫖缴赵汝孪通判淮安州奏状准中书门下省送到録黄一道为朝奉郎赵汝挛差通判准安州替蹇材望改差阙令臣书行湏至奏闻者右窃见汝挛两经按劾勿与亲民差遣前一次已经改正外后来一次虽巳该赦尚未改正淮安虽未系边郡通判却是亲民若与放行恐㧞例者衆兼汝挛居乡兠揽公事人所不齿太常博士郑良臣甫汝挛招致其畔主之仆又谋以女婚良臣之子乡人尤薄其所为欲乞睿㫁将汝挛新授差遣寝罢所有録黄臣未敢书行谨録奏闻伏候勑㫖师应极知漳州奏状准中书门下省送到録黄一道为师应极知漳州令书行湏至奏闻者右窃惟漳虽列郡地望素髙逺则先朝以处朱熹近则陛下以处李韶一大儒一从官调守不轻如如此师应极者名论稍卑乡相轴一手㧞擢不为不遇矣而言论风㫖世无传焉但闻其为东部阁郎君所厚而已今一旦起废乃得先儒从臣𥙷处不但公议恕亦非所以爱应极也欲乞睿㫁将应极新除寝免别与差遣所有録黄虽佥名未敢书行谨録奏闻㐲侯勅㫖贴黄点对同黄内刘宗申羗知万安军契勘宗申系右选人羗除合属下四房欲乞照旧格例改送下四房书行併候勅㫖缴令狐震已辟羗知象州奏状准中书门下省送到録黄一道为辟差令狐震已知象州填见阙湏至奏闻者右臣窃见象州荆蛮鞑蹂践之后聚落残破户口稀踈宜令亷平之守以拊摩之狐震已者不知为何如人尝为潭之佥幕去而倅挂了无善状惟着贪声撄拿之外一无所长使蛮鞑足以长驱深入鱼肉湖南江西雨路数州生灵者曾伯也賛曾伯闭门不发一矢者震已至今潭桂之人莫不切齿其贪谬今乃以千里赤子付之是使狼牧羊也愚欲乞㫁将震已新命寝罢别选良牧以惠远民所有上件録黄未敢书行谨连粘随状奏缴伏候勅㫖缴麋弇令赴行在奏事奏状准中书门下省送到録黄一道麋弇令赴行在奏事令书行湏至奏闻者右窃惟召节所以进有德之士旌宣劳之臣倘非其人难逃物议窃见淮东总领麋弇昨除总饷也剽闻舆论皆谓其人乃大全之上客潜至郡司两冰山皆去矣此物当见睍而消何为反有向阳之望乎曰大翕受敷施不分门庭不立党与至公也为弇者谓宜痛自刻勘以盖前愆勉殚忠力以收后效议者亦意其有材而前者用之未尽既而愒玩许久一筹不画其𥘉徃也力恳朝廷尽欠蠲旧欠止从弇到任日为始任责大臣一切从其所请一一科降以与之宜可以展布矣未几又以匮告前后科降以与数千万计而拖欠军饷自若其科降之请未已也不知弇之所职何事国家所以选择而使之者何意可谓不才无具之甚矣闻弇前在建昌大全分司九江深相交结用大全亲吏髙鋳为承授忝迁擢大全又荐于潜潜遂用为宰士与共谋画后朝廷行下根刷髙鋳财物田产隐寄于大全家者弇谕所委官云此事宜子细丁旦夕出来着甚来由此谓播扬闻者缩头弇为王臣而忘公朝之大徳懐权门之私惠为饷臣而不体国之殚竭屡烦大农之科降其不忠不职之罪宜加黜削頋颁弓旌之命以宠乗之人可乎臣愚欲乞断将弇奏事指挥特赐寝免更加镌责以为事君懐二奉事无状者戒所有録黄臣未敢书行谨録奏闻伏候勅㫖贴黄今所奏止是麋弇于内同黄吴势卿赵日起欲乞别行给黄令臣书行谨连粘随状缴奏以闻伏候勑㫖缴李桂监察御史兼崇政殿説书奏状准中书门下省送到録黄一道为李桂除监察御史兼崇政殿説书令臣撰述湏至奏闻者右臣自辛亥以后屏居田里十年不与士大夫接不知李桂为人何如但为圣主亲擢必得其人即时书黄去后宾客访臣皆言桂家素温向来登第盖资于人及宰华亭为䑓臣常挺所劾罪载简书浦江之政又无善状狱案具存不可掩覆一旦由筦库而擢察院侍经筵上至学士大夫下至舆䑓皂隷皆言其人嵬琐汚浊何以纠逖官邪空疎鄙俗何以禆益圣学物议沸腾皆责臣不合书行臣窃惟多士满朝明主㧞而用之何患无人必若用桂不但辱䑓又且辱国自来䑓臣或以其人望或以邑最而进未有通国嗤笑两邑贩阙而可以峩豸者陛下用人每以公议为权衡惟此一事上累圣德臣为衆议所诮虽巳书过録黄然词头属臣秉笔臣既偹知桂之谬庸不知所以措词谨具缴驳以闻欲望圣聪博采外议及常挺以向来劾桂之疏俯垂乙监特发英㫁将新除监察御史兼崇殿説书㫖指并赐寝免姑与在外合入差遣以快公论以戒不揆分量干求速化之人所有词头臣未敢撰述伏候勑㫖缴厉文翁依前资政殿大学知建康府㳂江制置使江东安府抚使兼行宫留寺暂兼淮西总领右臣等恭睹御笔厉文翁依前资政殿斈士知建康县㳂江制置使江东安抚使兼行宫留守暂兼淮西总领除目一颁衆聴咸骇皆谓金陵重镇方承平时尚且以元老重为之况今黠虏逆雏狡谋叵测所頼以遮蔽江北风寒应援上流缓急者制国阃而已文翁素行与其官业天下自有公议臣等不暇缕数最是江上偷渡之寔文翁之作俑误国不特臣经孙言之在朝之士皆知之窃意陛下物色亦必得其寔矣今乃以阃钺钥授之臣等非不知陛下以其人小惠小材可备麄使欲㧞擢而富贵之其他任使尚于安危大计无预今兹委寄大有闗系陛下独不为金瓯虑乎等尝溯其所至为四明则四明壊为九江则坏九江今再至四明曾未旬月不闻有善政惟闻其簿録大姓为第一义先声如此移之金陵内何服将士吏民之心外何以寒夷狄姦雄之瞻边事如此谋帅如此岂不与先朝遣韩范行边之事戾乎等皆以寒远诸生遭逢圣主岂不知靖共冺黙可以自保然内衘圣㤙外廹清议故及録黄未至之先控此血忱欲望圣慈收囬成命别加任使仍乞以臣等奏状留中不行付出庻几臣等可免沾激求名之罪而宰辅不执奏风宪不论列之罪谤亦可弭矣等职守所系不敢辱官用敢冐犯天颜下情无任戦灼候命之至再缴奏状右恭覩御笔除厉文翁指挥巳于録黄未至之先冐贡愚忠乞寝其命席藁私室正此待罪伏准中书门下省送到録黄一道令等书行书读区区管见已具前奏㐲计眷命必赐采择今来不敢輙变前説所有録黄委难书行书赎缴连在前内有同黄人乞别项给付谨録奏闻伏候勑㫖御笔厉文翁畴昔未能寡过公论多及之近者海阃之行朕己再三告戒颇能体承初政殊有可观今兹江阃之除盖以其熟于邉亊故也卿等可且书行如后日更纳败阙卿等言之未晚三缴奏状右不避诛遣两具奏牍乞寝厉文翁江阃之命天髙聴藐未蒙俞允至烦天笔委曲开谕臣等伏读不胜震越圣训谓其畴昔未能寡过则为人不逃明鍳苐谓其海阃初政殊有可观等所闻则异于是宾客满官舍摄局皆私人市区鸭豚不足以供厨灶之需公帑缗钱不足以充车鱼之费禁米及旁郡之竟佔籍至无辜之人家心惶惑市井萧条一月之问报政如此安在其能体承圣训也四明之民巳不堪矣移之江阃又将若何陛下又谓其熟于边事则濡湏九江已试若何昔仁宗朝二虏桀骜以夏竦临边则招一驴束草之侮及五路无功罢竦而用韩范则心惊胆破之謡兴矣等窃谓多事之秋谋阃帅与偏帅不同偏帅可以材智充阃帅必以德望选文翁粗有材干全无德望深恐对垒闻之有轻中国之意等祗知为陛下忠谋不暇为文翁计亦不暇为身计凟至于三犹庻几万一有囬天之理伏望圣慈特发睿㫁母嫌反汗亟与销印所有録黄谨粘连在前盖等误䝉陛下使之承乏封驳若或书行书读则是容悦事陛下为臣不忠罪孰大焉谨録奏闻伏候勑㫖缴囬御笔奏札等适具奏未敢行书行书读厉文翁新除録黄今恭准御笔宣谕等除已别具奏闻外谨将上件御笔缴连囬奏伏乞睿照与丞相简等适覩御笔厉文翁除㳂江制置使知建寕史昔除侍郎某尝有狂言今既出守尚可黾勉奉诏惟厉目除闗繋甚大不但某难放过夕郎亦住不得不免聨名入文字以去就争之念各受大丞相异知不敢不密以告夕郎见在某处同作奏欲乞钧知録丞相囬柬某伏领聨璧之椠具悉盛指某即以缴进恰得上令某传谕二文此除不过以其熟于边事而然既已容其为海阃则江阃亦可容也意欲二文勿上缴䟽某既不能遏于未命之时今又乃任调停于已播敷之后愧莫甚焉如能体上意付之忘言是又出于望外也夕拜侍郎意不殊此又东某等伏领钧椠宣谕圣意必欲某等书黄闻命震恐但某等初五日未时入第一奏黄至又于申时入第二奏有通引司批收可考酉刻方承钧诲闻圣意则文字巳直达矣自知狂愚妄发必且忤㫖恐有黜责尚望大丞相觧什君父各从轻典出吾君吾相生成之造三某等兹因后者职事所有驳论文字一日三上既稽诏㫖又违御笔罪当万死方此席藁俟诛共领钧椠乃知天颜甚温天语甚平伏读至此感涕俱零圣意欲某等且与放行一次某等即当遵奉苐𥘉以公议而缴驳终以宣谕而转移小臣固不足道然给舍失官自某等始其辱朝廷也甚矣反复思之必不得已乞且令为海阃责以后效既为四明省一月两迎送之费而江阃又可以择有威风德望之人上下之间冺然而无迹矣区区愚管如此不识大丞相能为某等达此意于上前否更合取自钧㫖録丞相囬东某夜来伏领宝椠旋以缴入过方付谨以归还未时辱回示亦即缴闻且乞仍留海阃修黄而上旋得御笔已赐矜从圣主从善如流真为盛德而侍郎与夕郎不负厥官尤可诏来世㡬夕郎不殊此悃幸转致与丞相札某两日因职守频聒钧聴退念戦恐无地自容入夜恭领钧诲遣囬小椠窃知圣天子虚懐谏㧞山之难贤宰相造膝密启有囬天之力使陪制阃改畀德之人街谈巷议皆服除授之公黠虏逆雏不敢萌轻中国之心西掖东省稍得以举有司之职异日天下记之史册书之陛下圣徳我公相业辉映千古某与琐闼因吾君吾相附名竹帛之末骨杇有余荣矣䘖造带㤙肺腑激烈烛下禀谢未能展梗概尚容与琐闼趋伏翘材控布仰丐钧照録丞相囬札某兹覩舍人不肯奉诏明主可为忠言印虽刻而终销鞶既钖而仍禠君有盛德荷羙名厥惟休哉某调鼎无功持衡有亏今得冺于无迹佩赐已侈谢凾几于倒置用还以控等乞丐台照録丞相囬给事柬某等伏辱珍帖昭仭相笃密之至凡领后村椠郇公大名必附焉某荐尝具复必皆闗彻某不能执奏于未造命之始仍使二贤涂归于既出纶之后吾亦甚自愧也圣上本心清明其从善从谏如流如转圜不足谕之既许尼其新而仍其旧而二贤风节愈足简在上心某惟有敬叹而已某尝以椠缴进兹始付出禀答非敢后也録谏给事囬丞相柬某于后村许恭覩钓椠每蒙齿及贱名巳深荣感兹者伏领诲答细书温言如与所敌跪诵一再益佩谦抑之盛心惟是昨者妄发自谓必干斧钺之诛适覩録黄惟史大资除目在焉圣主虚心无我舍巳从人真尧舜之君也然非大丞相执奏有回天之力曷济登兹某与后村遭遇如此真千戴之一也感㤙盛德笔舌莫殚尚图同后村鞠躬钧以控谢臆仰丐钧照厉江阃命下余迫公论闭门作奏徐夕郎来曰愿挂名余曰某忝窃黄金矣公未落权不敢相强徐曰若不恰好繋鈇带归亦甘心因相与共议及黄未至先论驳聨名䟽上未末矣申后黄至再䟽至酉得御笔宣谕钧椠传㫖令且放行一次余二人尽时入第三奏争之闻相亦力諌诘旦诏厉仍旧鄞阃事寝无适外间莫知谩録奏藁以见上舍已从人相论亊囬天之意学士院缴奏缴史宇之除工部侍郎辞免奏立朝孤危若非君父保全顷刻不能自安自前月二十三日因侍经筵求去之后又闻轮对官笺注奏篇加以姦邪姦䛕之名杜门叅䟽归田里方来束担俟命忽承御封付下史宇之辞免工部侍郎除目令臣草不允诏窃见宇之当除侍郎见作次对昨守括苍颇有惠政卑之贰卿亦不为过但陛下方躬执珪币称秩元𣏌祖宗故事率召元臣故老陪祠今乃擢一未更事之少年使之从上雍属车之后非吁俊尊上帝之谊也惟答诏必有褒词前摄西掖尝论嵩之之罪不乐臣尚且断章剿横加诬蔑今若秉笔以褒宇之之羙天下后世其谓何详宇之辞免有内祠外麾之请自量甚审欲望圣慈行其自乞令以本职奉京祠即与从班无异或卑一郡以老其才徐加进用末晚以职守所系昧死上于雷霆之威所有前不允诏未敢选述伏侯勑㫖再缴奏今月十一日承中使阁长邓惟聪得㫖差传口谕取史宇之辞文字只今进入于初十日词头到院之初已具管见闻奏今来不敢輙变前説所有史宇之辞免文字谨随奏缴进伏乞睿照与庙堂札愚惷不识事体既巳妄发仍复执迷不改罪在不赦纵使君父海涵春育庙堂川纳薮藏某特何面目复敢至缉熙殿与光范门乎兼甚病势可虑详见公牍欲望钧慈速赐敷奏施行后后省㸔详申省状浙东提举林光世所上景定喜言状某等今将林光世上二十篇同共㸔详见其国势之篇以警字爲说谓警憷廹不若警于暇䂊警于俄顷不警于悠久又谓一于警者药石于强壮也因事而一警者病而求药也警至于屡是玩病而求药也药可废乎哉亦可味恃乎哉其言有味人材之篇谓方今中外乏使才非法之可尽欲求之于法之外议则之篇欲寛征薄歛而籍贜吏以佐国用议兵之篇谓何东之兵以童贯用之则遁采右之兵以王权统之则散欲精择将杜倖门之篇言黄门则援曹腾王甫言房则引韦氏杨氏耳歴述前代弄臣外戚伶优以爲成欲得不避怨如杜衍者以守法其斥譁去党之篇及条陈贪吏庸阃之罪与前后臣僚奏请多合至于详考炎绍蠲施德音冀寛今日民力未论精间牒增城筑二事皆可行某等切见光世所言其大者有益于治体其次者亦切于时务文字简洁修鬯贯穿古今但其中有曰尸曰点曰杀之类某等窃谓我朝以仁立国列圣心心相传至今上而㤙德愈厚聼言之道择其善者行之而已此亦近日廷绅奏篇恐手滑之意也欧阳经世进中兴兵要申省状某等窃惟多事之时抵掌谈兵者多矣徃徃採遮昔人之陈言传益近岁之边事如此进士时务䇿而已经世此书颇出胸襍无所蹈袭第生长江西未尝游边于山川地形险要阨塞非目击身履又所图上刀鎗弓弩及攻城炮车之类未经试用其可得而㸔详者如论国势机事亦有可采其人家世业而衣装单急秃巾窄䄂如从戎者所进之书良费𥿄札又当此贵籴乆困桂玉深可悯念方四郊多垒士习兵书战䇿者宜广搜罗某等伏见武举一科弓马近于具文所取不过觧作七书义者欲免经世与免武举觧一次给据与赴今年省试庻几可得遗才太学生列札荐奚灭申省状某等今将奚灭缴到文字一册点对内上赵与筹呉潜二书方与筐之尹京潜之作翰林学士也其门如市士争趋之以售其灭于与筐有瓜葛且与之厚乃能讯其牟利丛谤劝其早退于潜为桑梓乃能规其轻脱䇿其必败此二书固巳有先见之明矣及丁大全擅国则又能奋笔于太学诸生共攻其罪遂为沈翥以言语罗织捕系押囬本贯圣化改絃士大夫忤潜全者以次拂拭擢用灭素知名六馆文益老气益强则所以诸生合词荐于公朝理宜旌异但本人已永免文觧亊闗斈校欲乞钧判更送国子监指定申㸔详阮秀寔进所撰文藳申省状某等今㸔详阮秀寔文藁其经説如觧严父配天引下谓配天者后稷而非武王谓尊祖乃所以严父配天非进其父于祖谓周制公礼于成王之时不言宗祀武王之于明堂则配帝者文王而非武王其説极有义味如觧周正月谓殷建丑惟称丑月谓十二月秦建亥惟称亥月为十一月引惟元祀十有二月及史记汉史为证又引七月之诗及月令之文又春秋书无冰者三皆于冬月谓周虽建子未尝以十一月爲正月主红三统之说而未力排三正之非亦先人所未及栁宗元封建论甚辨先儒尝掊撃之矣秀寔于先儒掊撃之更出新意以矫其偏文势甚竒记序杂文颇简洁丽密盖苦心积勤而作者其人少有隽声故赵尚书汝谈喜其文安晩郑丞相序其稿而才髙命穷顿挫塲屋失身右弁老之将至手抄所作文藁十六册两部投进无一点一画草笔其真专有如此者顾使陆沉于小使广南监当忱爲可惜某等窃见本朝虽崇尚理斈然以文字取人如贺鋳始亦武爵后改文资之类欲望朝廷详酌于格法之外将秀寔加旌异少慰其生平灯窓之勤亦以见圣世蒐罗遗逸之意魏国表所上进太极通书觧忠烈节孝二传申省状某等窃见通书太极图说先儒下注脚者不知其㡬家也至矣尽矣不可以复加矣国表于先儒注脚之外又章分句觧而成此编乍见疑其好异求异者徐读而详考之皆因先儒之说参合彼此融液异同归之于是而已此等文字特不可离经畔註若夫触之而长演之而伸及孔氏之门者用功亦不过如是温陵之魏素称多材国表兄弟擢科第者数人皆有姓氏于世惟国表塲屋顿挫失身勇爵非其志也前太常少卿洪天钖每称其才学尝为山阳宰访求徐积立遗事为之立传以劝忠臣孝子其人着羙名而负屈称今垂老矣与阮秀寔事体一同而国表又尝请福建漕司文觧兹廹省试二人者材髙技痒各以其所着述呌阍笺天某等披閲其书信有可采至于旌异其人则在朝廷或使之收塲屋桑榆之功或就成忠郎歩军司机宜上与陞擢差遣亦足以慰其老而能学之志稽山书院山长薛据所上进孔子集语揆成鍳状照得薛据山长行谊之羙秘书省所申巳详所有朝廷发下二书令本省看详某等窃见近世伊洛门人各记其师弟子问答之语録或者又纂辑诸家所记彚分爲朱子氏张氏语畧不厌其详且尽也论语一书乃孔氏门人髙弟子记其师弟问答之语然孔氏言满天下薛长又采摭夫子之语见于诸经者名曰集语其尊师嗜学之意勤于学伊洛者揆鍳二十卷引援自昔名相亊业尤详但故真文忠公所着记有人辅治一门近刋行于三山者议论祥粹体用该贯后有作者不能加矣薛山长此作亦可以辅真公之书当圣王崇儒右文士有片言寸善兼收并取今薛据二书有益学者委有可嘉欲乞钧判将二书送秘书省收藏其省官乞将本官擢用乞从朝廷酌量或与陞等差遣施行后村先生大全集卷之八十一后村先生大全集后村先生大全集卷第八十二后村先生大全集卷之八十二玉牒初草寕宗皇帝正月癸酉朔御大庆殿羣臣朝贺辛巳填留守氐距壬午枢密院奏李全刘全杨友季先率先归附尅复东海涟水等处诏李全特补武翼大夫东京路副总管杨友季先并修武郎京东路钤辖癸未吏部引见某人等三十九人诏并改合入官赠武信军节度使毕再遇太尉赐故天章阁侍讲胡爰谥曰文昭乙酉臣僚奏今后有司议谥当博采是非之实不可专据行状从之临安府奏狱空诏奖之己丑朝献景灵宫乙未右諌议大夫黄序奏纳谏用人等五箴臣僚奏三衙江上诸军并两淮忠义义勇民兵令主帅制置司郡守各严閲习从之丙申雷殿中侍御史李楠奏比耒朝廷治赃吏失之寛上曰孝宗治赃吏甚严赃吏害民岂可不治丁酉吏部引见某人等二十四人诏并改合入官二月癸卯朔甲辰礼部侍郎袁爕奏今日邉陲不靖非朝廷有意用兵缘被其扰不得不应上曰旣彼侵犯若不能应何以为国庚戌月入井癸丑复李壁元官与祠甲寅大风丙戌白虹贯日丁已进武翼大夫不嫖福州观察使袭封嗣濮王丙寅日有戴气臣僚奏朝士非休务日及公事聚议不得出谒黄序奏史馆宜释专官修帝纪余官分撰志传遇史官阙不拘资格或补外许以藁随修毕上之诏从其议三月壬申朔赵方奏知均州应谦之因虏犯江弃郡入山頼统制冯𣏌捍御始定诏谦之降两官罢庚寅诏今岁明堂惟事神仪物如旧制其乘舆服御中外支费并从省约有司条具以闻壬辰工部尚书兼国史寳録院修撰任希夷等奏乞修孝宗皇帝寳训丙申礼部贠外郎李琪奏乞令太常寺将庆元元年以后兴礼编纂成书丁酉徐应龙等奏进读通鑑彻卷乞宣付史馆并从之诏法有标拨爲祖父俱亡而祖母与母有前晚嫡庶之分设令后应一母所出子孙及祖与父年老抱疾者并不得抑令标拨虽出祖父母与父母之命亦不许用州县母得给㨿从大理丞沈绎请也四月壬寅朔癸卯朝献景灵宫乙已监察御史盛章奏洩未外国之弊乞下淮东漕司沿海州郡措置闗防犯者处以军法又奏抚州岁起米纲守巨移易水脚之费抑进纳富民部餫乞下江西漕臣考覈水脚钱岀入之数今后轮差见任官从之辛亥月入太微垣甲寅以祷晴举行寛恤之政已未以经筵进读资治通鑑终篇赐宰执讲读修汪官燕于祕书省癸亥合门舍人熊武轮对上谓武曰卿是东宫官太子如何武奏云殿下贤明仁孝勤俭节用人之才否事之是非无不尽知每日讲论之暇无他嗜好手不择卷且动如节度又不喜饮酒臣每轮当宿直絶不闻宴饮之乐上曰此天赋也丁卯以今年九月有事于眀堂戊辰黄序奏两淮湖北京西守倅之俸悉取铜㑹州县小吏或折酸酒或以铁钱而又积压不支乞委逐路运司下所部增小吏俸将铁钱并交子铜㑹作三色按月支给从之五月辛未朔丁丑以明堂有期告于天地宗庙社稷宫观戊寅臣僚奏乞修复义仓旧制岁终令丞合一县所入数上之守贰守贰合诸县所入数上之常平常平合一道数上之朝廷令丞替移必批印𥿄攷其盈亏议其殿最从之壬午潼川路提刑兼提举丁必称奏知资州李耆岗磐石县令宇文之寅輙移城外南津浮桥于西洋竹木纎弱溺死十有四人乞并罢黜从之丙戌臣僚奏知天水军黄炎孙偷生误事诏炎孙镌二秩罢壬辰御射殿閲新旧行门射艺有差壬辰盛章奏法科铺陈㫁案旧以五十五通为十分以所通定分数以分数辨等级别恩例凡七等上四等除评事余三等揗资占射比年偶一中选不问等级皆可入寺有司以其仕进水优遂难其题在下者病取放之数窄在上者患精通之士少乞复七等之制上四等除评事余三等初任注司法经任注检法取之寛则习者必衆用之精则滥者不容从之甲午诏前淮南转运判官方信孺特镌三秩以给事中任希夷言其皷倡仪贞官民听其奔迸私赂山东首领意在邀功故也丙申大理寺丞赵彦㑘轮对乞择守令上曰守令难择监司则每路只消择三两人丁酉命从臣曰一人祷臣于天竺山戊戌黄序奏前知江陵府直秘阁赵善培昨以宪节兼帅㐮阳虏骑犯塞惊畏成疾易鎭江陵不闻有一施设乃带职名奉祠而归诏善培落职六月辛丑朔癸卯盛章奏乞令诸路宪司岁终比较州县狱瘐死尤多者痛惩一二从之乙巳臣僚奏新知处州吕祖平顷以珍玩取媚权姦祖俭乃其堂兄祖平恐为所累图写宗枝指为踈族用以自解守江隂无善状乞罢括苍新命从之丁未李安行奏遴选爱民奉法者为郡守老成有风力者为监司从之袁燮违对奏蜀中不靖上曰秋髙马肥是他时月尤当为备夑奏云今日事势迫切不容少缴上四蜀帅不可不易又奏两淮荆襄间近虽稍静然不可忽上曰夷狄姦诈何可轻信燮奏云讲和却是省事但虏人之意不专在岁币难与通和上曰他掳掠所得巳数倍于岁币燮奏云诚如圣谕虏既不通和中国尤当严备庚戌月入氐辛亥填星晋守亢乙亦有流星大如太白辛酉诏湖州赈恤安吉县𬒳水之民丙寅録行在繋囚七月庚午朔日有食之壬申右正言李止行奏陛下双只皆视朝而延访之时不乆早晚皆讲读而作辍之日不常聴纳虽不倦而议论之见于施行者无几奉养虽有节而帑藏之耗于浸欺者不察岂非安于小康而有怠心乘之耶愿陛下谨终如始以兴治功从之给事中任希夷缴奏成都路运判梁给轻信浮言惊优中书舎人黄宜奏知天水军黄炎孙负印先遁诏纶夺两秩罢炎孙迫三柣居于辰州以集英殿修撰知平江府赵彦橚为宝谟阁侍制旌其集事修举也甲戍监察御史蔡辟奏兵部侍郎黄序遍厯台谏嗜利无厌诏与祠禄监察御史王夣龙奏国子司业林垌巽儒贪鄙乞行黜罢从之岁星入井辛已诏知潼川府许奕与祠提刑丁必称罢以侍御史李楠言其皁郊之扰妄奏失实故也乙酉以袁夑为编类孝宗皇帝寳训官壬辰诏进知州真德秀官一等旌其擒捕海㓂之功也丁酉诏诸以赃罢母得轻受文状遽改正必检㑹元劾罪犯轻重为之处分从李楠请也戊戌左司谏盛章奏乞戒饬监司帅守凡日前差人佥㕔之人并令囬任违者御史台觉察受差人罢黜所差官例责罚从之八月庚子朔辛丑臣僚奏年来赃吏罚轻自免者勿与祠镌褫者勿叙复窜斥者勿近徙永不亲民者勿改正巳甚则施杖配佑籍之法乞下有司着为令甲从之癸卯权工部尚书胡榘奏事云虏本无能为陛下爱兼南北初未有征伐意内因臣横议外而邉臣邀功使邉境乆未安上曰皆希望爵赏为国生事不可不戒以右丞相兼枢密使史武兵以备缓急从之九月庚午朔癸酉蔡辟奏今从聚敛之臣永不例于亲民刻剥之将永不使之驭军从之己卯朝献灵宫庚辰朝享太庙辛巳大飨于明堂赦天雷丙戌日入毕戊子月入井巳丑岁星守壬辰监察御史王梦龙奏三边移运之若谓如某州点夫某州运米又指某州出卸渉厯三洲所运不过捌斗计其资粮扉履点摘诛求之费常十倍于八斗之直中产之家雇替一夫为钱四五十千下户一夫受役一家离散乞责诸路漕臣增价就近和籴以省陆运又奏朝廷近科降官钱委淮西漕司雇夫移运而官吏奉行不䖍所给不敷乐就者鲜未免驱廹乞严饬典餫之官凡所募雇必须寛计其程给卸以时从之丙申李楠奏二广四弊一右选不问有无出身不顾格法违碍皆睥睨符所二武弁杂流冐辟县令三选人入岭例求速化旣就此得一削又改辟它州四岭右独桂林似中州官游来者往往职隷诸州身留八桂乞令各路帅臣监司有右列求辟守令与夫改辟选人苟图荐削不安本任者按奏镌斥帅臣监司自违戾者降责从之弥逺为明堂大礼使参知政事郑昭先为礼仪使签书枢密院事曾从龙为仪仗使吏部尚书李大性为卤簿使户部尚书薛极为桥道顿逓使甲长以安德军节度使师嵒提举万夀观诏平江府新剏嘉定县分置五乡可易以依仁循义服礼乐智守信为名从守臣所请也丙午岁星入井臣僚奏新除起居舍人留元纲立朝倾险治郡荒滛乞寝新命诏与宫观壬戌宝谟阁侍制新知兴元府充州路安抚使聂子述内引朝辞上曰朕将付卿全子述奏臣材识凡下深惧无以称塞陛下使令之意乙丑臣僚奏前知黄州谢汲右识浅行汚乞寑召命诏与宫观戊辰盛章李安行进对论敌情诈愿陛下母以虏退为可喜日与二三大臣讲明备御上曰边备不先理㑹却迟安行奏兵法曰无侍其不来侍吾有以待之上曰极是臣僚言二广大州城池甲兵仅足自保至池浅兵或不及百人南俗易动中州姦盗率多配隷于此猝有窃发何以待今世言武备者类于两淮荆襄介意而置岭南于度外臣恐如唐人每备西北不知其祸在于东南欲望朝廷不惜小费于二广要害去处葺浚城池练习十月己亥朔庚子李安行奏日者郊禋肆赦未几雷声隐然皆由奉行之吏不能祗承德意督责己蠲之租淹留应释之囚沮抑参选之官败将当诛而幸免逃卒或贷而不问掩覆阵亡裦尅衣廪旣失军民之心遂激上天之变乞日与二三大臣讲求布德修令之意仍内委台省外令监司帅守第觉察奉诏不䖍者并从之壬寅恭谢于景灵宫癸卯如昨礼以赵方为龙图阁侍制仍旧京湖制置使大理丞游九功迁官一等直佖阁知金州己酉崇政殿说书紫中行进讲奏曰所讲唐国风以后诸侯之事也何足为陛下道顾其所述有是非得失兴亡治乱之迹可以为后世规鍳者上曰卿以名儒劝讲异闻忠谠壬子蔡辟奏科举差官每患科名员少乞博採科第学识衆所推重者以备考官之选从之王梦龙奏边郡幕职令佐虽考第举员已足并须成资受代癸丑恭谢于太乙宫甲寅赐武臣宴于贡院丙辰瑞庆节群臣上夀丁丑赐文臣宴于贡院戊午夜大风已未大燕集英殿戊辰盛章奏以太祖太宗真宗髙宗孝宗谨学为法从之诏两淮江浙监司帅守所部灾伤州军合蠲放赈济去处并从实以闻违者台臣劾之十一月乙巳朔庚午命从臣日一人祷雨于天竺山卿监郎官祷于霍山祠辛未就命祷雨从臣卿监郎官祷雪壬申蔡辟奏今后庆宴母得託疾避免从之广西经略邹应龙奏知钦州林千之杀人而食诏千之先罢仍限一月具案来上癸酉袁夑进读髙宗寳训至为上极难处一事不合人情则人得以议上曰人主作事岂可不合天下之心又读至凡进一人使人皆以为当用退一人皆以为当去廼为允当因奏髙宗圣意以为进退人才皆当合天下之公论愿陛下以为法上曰国人皆曰贤然后用之此便是公论又读至朝廷多是事急时许人赏典事平后不能如所许与之甚不可也因奏向来诸军曾立战功者赏犹未及徧行上曰人无信不立若赏典不信何以使人又读至功过不相掩则赏罚信上曰有功则赏有罪则罚自是不可相掩甲戌袁夑进读寳训至王专事交结因奏将帅交结非能自出家财不过掊刻军士上曰今日将帅亦有此弊何以成功又进读吴璘功赏宝训云政有赏罚如医用药不及则不能治病太过则伤气要湏适中夑奏曰自古人君治天下只是中道刚柔皆不可不中上曰柔而不中为姑息刚而不中为霸道刚柔皆得中为王道夑曰诚如圣谕丙子填起入氐宿方口星袁夑进读宝训云土豪等赏似太轻宜递加一等上曰此民兵邪夑奏曰即民兵也建炎间中原䧟没土豪多有能㩀险自守者虏不能破髙宗所以优赏之因奏王辛者即土豪也去年光州被兵辛首立功以此知土豪可用四川制置使董居谊奏残虏犯关知成州罗仲甲知西和州杨克家皆弃城不守诏各削三官克家送居道州仲甲常徳府已卯以左翼军统领杨俊为统制旌其过连获贼㓂海道肃清故也辛巳刑部尚书徐应龙进读续帝学至诏讲读官遇不闻讲日轮进汉唐故事有益政体者二条仍旬录申三省因奏近岁止进一条而不复申省乞间以一二付外施行上曰所进故事便与轮对札子一同若有益于治道者当付出行之壬午蠲皇后殿置平江府长洲常熟田自嘉定十二年以后税租科敷等三年袁燮进读宝训至上书后汉光武纪赐右諌议大夫徐俯手诏曰卿近进言宜熟看光武纪以益中兴之治因思读之十过未若书一遍之为愈也燮奏云髙宗所谓读十过未若书一遍此语有益圣德臣闻陛下龙潜时亲书吕公着十事宜时以此等语洒之宸翰上曰吕公着有十事司马光有五规柴中行因言臣向于宗寺恭览玉牒载陛下日书三百字不胜叹仰甲申校书郎袁甫进对言欲图外治当先内治所谓内治无他辨邪正而已忠实者为正人䛕佞者为邪人知有人主知有国家者为正人知有身知有私家者为邪人上曰然又奏陛下若得正人以为国家用则朝廷根本既正外患何忧不平上曰然徐应龙进读续帝学至元祐三年五月诏权住进讲八月范祖禹言昔唐宪宗不对学士两月李綘奏曰为臣等窃禄偷安之计则便矣其如陛下何应龙曰范祖禹意谓人主深居间燕接见儒生之日少恐为近习所移故发是论大凡人主之学当以此心为先祖禹此后又有正心之说盖心正则万事皆正惟陛下留神上曰祖禹爱君之切如此乙酉袁燮进读宝训建炎元年诏三省曰宣仁圣烈皇后保佑哲宗有社稷大功姦臣懐私诬蔑圣德其蔡确蔡卞邢恕蔡懋取旨行遣燮奏曰高宗所以中兴者只为能辨宣仁之诬治蔡卞邢恕等之罪君子小人至此方见明白此所以为立国之本上曰邪正岂可以不辨向来止为邪正不分所以致夷狄之祸又曰今日自是可为之时变中行奏曰诚如圣训天下事未有不可为者中行人奏曰更在陛下奋大有为之忠上曰然丙戌太府少卿葛洪奏惠民五局以伪药给卖诏监官管淇陶大章闾邱椅各镌一资潘师文展磨勘二年徐应龙进读续帝学至苏轼所读淳化二年太宗皇帝谓侍臣曰诸牧监马多死近取十数槽寘殿庭下视其刍枺轼因进言马不能言无由申诉太宗皇帝深哀怜之民虽能言上下隔絶不能自诉无异于马四海之衆又非如马可致殿庭惟当广任忠贤以爲耳目若忠贤疎远民之疾苦无由上逹应龙奏曰昔齐宣王不忍一牛之觳觫孟子谓其恩尝及百姓苏轼因殿庭饲马事廼言及民之疾苦是皆遇物见意广其君之仁爱者也上曰昔人开导其君类多如此又奏曰今日之民困亦甚矣任牧民之寄知此理者十无一二望陛下与二三大臣讲䆒可以寛民力者至于除授守臣之际亦乞审择上然之庚寅皇太子讲堂奏乞讲尚耆从之袁夑进读寳训云自古小人䧟害君子立为朋党之论夑奏曰庆元𥘉攻汝愚者谓之谋逆所用之人谓之逆党汝愚岂谋逆者上曰此时天下汹汹夑奏曰頼陛下圣明察见诬㒺复奏曰逆党之说既不足取信又撰一名谓之伪学上曰此谓道学也若不立此名则无以排䧟君子夑等奏诚如圣训次进读续帝学元祐元年司马康讲尚书洪范又用三徳哲宗问曰只此三徳为更有徳起居舎人王巖叟喜闻玉音请书于册夑奏帝王之学要发问周易言学以聚之问以辨之中庸害博学之必曰审问之臣亦愿陛下勤于访问上曰问则明日南至上不视朔十二月己亥朔李楠奏知扬州应纯之非守山阳背公徇私揜将士功以私其子乞赐镌罢从之庚子徐应龙进读寳训至昭慈皇后处瑶华宫事应龙曰兹事其𥘉也人衆胜天及其后也天定能胜人矣京城之变昭慈以废居瑶笔不与北徒既而垂帘听政以位授之髙宗岂非宗庙社稷之灵䕶祐之乎上曰当时宫中所谓厌胜者乌有此理应龙奏曰惟其不信即无是事若汉之武帝惑孰甚焉李楠奏曰陛下圣明廼灼见无是理癸卯李安行奏乞将令年纲运应入浙者就江东三司截留科拨理为和籴之数却责三司以元降籴本于浙西丰熟州郡就便收籴径觧丰储仓或平江嘉兴和籴仓祗还兑拨之数其江东诸郡如建康太平池寕国广徳等处守料拨隷司农寺交纳者亦许兊拨应副江上军粮却就行在支拨和籴米还司农寺支遣其部网赏格当照地里差之次与推元赏从之盛章奏祖宗之世内藏所积或至三十库三司有阙于此假贷陛下躬行节俭而内帑空乏诸州合解之数以嘱托而䆮亏主藏出纳之司以肆欺而侵盗先朝修内司文厯令赴比部驱磨元祐门御史上官均请复旧制令户部太府并主行内藏检察出纳今士大夫顾忌无敢言者不过以左右近习恶闻是说愿陛下参酌成宪令外廷覈内帑从之又奏雄胜军统制侯汝楫御军无律赴授畏怯诏镌二秩送军前自効甲辰以祷雪蠲大理寺临安府三衙私酤茶监赃赏钱丙午臣僚奏安丰军教官何知昌化军敎官张毅然备擅离任入朝覔举乞并罢黜仍乞下诸路监司郡守今后敎官不得妄作访求遗书差出及入签幕从之已酉御射殿阅军头司武伎庚戍月入井辛亥徐应龙进读续帝学至刘唐老言大学论入德之序应龙奏曰能知是理然后可以推而逹之天下国家唐老之言是也上曰大学之言甚切治体甲寅袁燮进读寳训至上䟦晋王羲之书兰亭诗序云览此叙因思其人与谢安共登治城安悠然遐赏想有髙世之志羲之谓曰今四郊多垒宜思自効而虚谈废务浮文妨要恐非当今所宜登临放懐之际不忘忧国之心令人逺想慨然燮因奏士大夫虚谈废务浮文妨要最计利害髙宗当绍兴元年金虏方强中国多故之时发为圣训今残虏未平邉烽未息愿陛下体髙宗之意激厉士大夫上然之丙辰徐应龙进读寳训至绍兴三年殿中侍御史常同言六曹长贰拘守绳墨宜少假以权使得随宜裁决上曰国朝以法令御百执事有司奉法而不敢以私意更令祖宗成宪不敢改也应龙奏曰常同之言误矣若使得从权裁决岂复有成法乎上深然之又读续帝学至吕大防等奏人君之要在乎知人若以正为邪以小人爲君子则不可应龙奏曰姜公辅天下皆以为君子而德宗乃以为卖直卢杞天下皆以为奸邪而德宗乃以为忠乱亡相继未有不由于是上曰君子小人最为难知彼小人者亦能发君子之言当即其事而观之己未以祷雪命大理寺临安府三衙决繋囚两浙州县亦知之庚申徐应龙读续帝学至仁宗皇帝与讲读官讲诗至谁能烹鱼溉之釜谓侍读丁度曰老子云治天下若烹小鲜谓此也应龙奏曰烹鱼烦则碎治民烦则乱诗言谁能烹鱼者乎但涤其釡而已仁宗皇帝四十二年安靖之治岂非自此言而推之耶今日为陛下牧养斯民者以苛察为明以督促为能望陛下时有以丁寕训饬之上曰然壬戌给诸军薪炭钱甲子以雪赐辅臣燕于尚书省是岁㫁死刑一百六十八人后村先生大全集卷第八十二后村先生大全集后村先生大全集卷第八十三后村先生大全集卷之八十三玉牒𥘉草寕宗皇帝正月戊辰朔上不视朝文武百僚赴大庆殿朝贺聂子述除宝谟阁直学士四川制置使兼知成都府己巳不视朝癸酉袁燮以己见进对论豫常燠若时雪未应由逸豫之故愿陛下至诚感格庶几天意可回上曰每日在禁中焚香致祷燮奏古人应天以寳要湏修政事进忠良屏邪侫此应天之实也上曰人臣来说者少不来说者多朕只要人来说乙亥大风戊寅袁燮进读寳训至御史中丞赵鼎䟽论宰相吕頥浩过失燮奏祖宗立国规模以大臣爲股肱心膂任以大政故大臣得以行志以台谏爲耳目无所不言故大臣不敢爲非上曰此所谓言及乘舆则天子改容事関廊庙则宰相待罪则上下之精不通则爲否卦若台谏不言何縁得知朕只要人来说吏部引见计黉等三十九人诏并改合入官蔡辟奏乞申严百官出入局之节及常朝后殿四参之礼从之壬午下诏贡举甲申盛章奏朝廷每给知籴犒赏并以铜劵而两淮州郡将帅率以鉄繦折支物贵繦轻实原子此乞严行戒饬李安行奏近有指挥凡逃絶田产为民冒耕若请佃在戸者并令召卖拘钱觧封椿库官吏奉行过当开告讦之门立刬夺之令所在怨嗟且逃絶田已经绍熈间置局出卖嘉定间尝再根括为钱不过一百八十万缗而巳乞下诸路应绍熈四年以前请佃之家不乆租课者并免估卖其因近䧏指挥为人刬买者给价还刬买之人并从之甲午吏部引见马任仲等二十三人诏并改合入官袁燮进读续帝学至上官均言明君操术自有至要盖好学则明天人之道通古今之变好问则察郡臣之情达天下之政燮奏上官均之言可谓切当臣愿陛下勤于访问柴中行因言亦湏观其所问之人问于正人必能尽忠问于邪人反为正人之害上深然之燮奏人之邪正亦不难知但观其所言为巳乎为国乎则邪正判矣丙申李安行奏知婺州赵㦛夫褒歛析秋毫每日轮官受轮别贮出剩即其多寡以课能否其折价也每石以七贯而囬籴军粮也以三贯二百军民怨嗟诏罢之二月戊戍朔庚子太白昼见袁燮进读帝学崇寕三年幸太学遂幸辟雍御制辟雍记宣和四年幸秘书省次幸秘阁燮奏当时兴学崇儒如此未几乃有夷狄之祸何也皆由邪正不明是非颠倒虽崇儒学亦无益柴中行言当时所作事不过止是观美初非务实何以能遏夷狄之祸辛丑徐应龙进读宝训至绍兴八年上谓辅臣广南去朝廷逺宜精择郡守奏云臣前此两试广郡亲见其间武臣爲郡者狼籍殊甚李安行奏云右科人止三任便可入广郡此文臣甚优上曰此等人未练歴不宜轻卑以郡癸卯徐应龙因进读奏云前读资治通鑑所载仇士良事陛下能记之否上曰士良归老语其徒云天子不可令闲暇暇必观书见儒臣则纳谏智深虑逺吾属恩薄而权䡖矣应龙云陆下能记此天下幸甚庚戍曾从龙徐同知枢密院事江淮宣抚使礼部尚书任希夷徐端明殿学士佥书枢密院事兼二子宾客癸亥以武师为道池州副都统制甲子臣僚奏前四川制置使董居谊料敌无先见临事无豫备蜀人怨之深入骨髓乞寑召命从之三月丁卯朔太学愽士楼昉面对读札至事力不敌犹当掩撃攻刼口奏云虏欲求和皆非实意若不能自立崖岸彼岂肯退聴上曰当立些崖岸又读至变官军怯懦之习口奏云若朝廷能驾驭将帅能激昻官军人人敢战山东一邉自然不㑹头重上曰然己巳郑昭先除知枢密院事曾从龙参知政事并兼太子宾客戊子大理寺丞梁丙䧏两官罢以臣僚论其暂守楚州短于御衆激使携故也辛卯夕有流星如太白壬辰知沔州兼利西安抚丁焴特转朝奉大夫直龙图阁赏其诛李好古之功也好古为利路副縂管擅斩统制张斌领兵二千径下沔州或言其谋害张威张虎焴执而诛之故有是命其后乃有言好古冤者癸巳徐应龙进读寳训至建炎三年环庆帅王似言陕西六路帅乞皆用武臣帝曰如范仲淹亦不在亲临矢石应龙奏云如丁焴在沔州临事深识权变若邉头尽得若人而用之复何患上曰此人殊有谋略甲午袁燮进读寳训至御笔督诸将进兵事爕奏近日诸将多不肯向前有领兵数万端坐两月更不出城一歩者冝戒饬之又读续帝学至程瑀侍读随事者明其说上曰近年侍读不进讲义得卿每事敷陈甚善燮因奏观程瑀事则知向来读官亦进讲义也上曰只读一遍则无益于事闰三月丙申朔袁夑进对因贺生禽伪驸马燮言若当时与虏讲和安得有今日之事上曰若讲和则鋭气销铄燮奏人主鋭气岂可销铄己亥臣僚奏吏部郎官康仲隷以儒自名中实峭深前守天台无善状诏仲隷与祠辛亥柴仲行进讲羔裘大夫以道去其君之诗言古人三谏不用而后去之此所谓道去其君也上曰人主容纳谏争则人臣得以行其道壬子袁夑进读寳训至上言刘锜顺昌之胜未为善战锜之所长在于循分守节又称李宝非惟骁勇其心术亦可倚杖燮奏髙宗选择将帅专取其用心此乃万世人主择将之法柴中行亦言安丰受围甚乆𥘉未尝出战却称大㨗十数上曰被围七十余日乃敢欺罔如此庚申袁燮进读寳训至手诏三省今后侍有阙选师臣及第二任提刑资序者卿监郎官阙选监司郡守有政绩者燮奏髙宗此诏可谓得人主用人之要盖必经歴外任然后通练世务上曰更迭之法诚不可废次读録忠义门燮奏苏轼有言平居有犯颜敢谏之士则临难有伏节死义之臣今日立朝之士偷免苟容者多只观轮对便自可见上曰此只见为爵禄燮奏陛下更宜崇奨莭义四月丙寅朔辛未前知袁州郑自诚奏事论苟同之弊上曰雷同最是今日大患自诚奏转移之机全在陛下壬申填入氐房口癸酉月入太㣲垣臣僚奏成都提刑周居信𬒳召絫月迁延营私乞寑召命从之甲戌臣僚奏知池州叶凯以酷济贪乞行镌斥从之诏诸道提点刑狱以五月按部理囚徒癸未朝献景灵官甲申亦如之辛邜参政政事曾从龙除职与宫观太常议故相余端礼谥曰忠肃壬辰知枢宻院事郑昭先兼叅知政事盛章奏大府卿四川縂领王鈆姦险贪惏隐匿籴本祠牒科诸路夫钱数百万蜀民怨咨皆谓一年而取十年之赋制帅庸懦鈆每侵挠其事权祸流四蜀归装捆载舳舻蔽江乞重赏典宪诏镌三秩罢之癸巳李楠论曾从龙𬒳命宣威迁延卜日乞寑除职予祠之命又奏董居谊误国害民出蜀席卷乞重行黜责并从之居谊裭职镌三秩甲午福州观察使李贵进右武大夫爲兴元都统制五月乙未朔以郑昭先权监修国史日歴同提举编修勅令丁酉诏朕绍累圣之綂抚九有之师信不足以睦邻威不足以制敌丑虏匪茹轻启于兵端生民何辜重罹于荼毒空国以逞仍年于兹徃来迭扰于三埀大小不知其几战頼天意厌乱之乆而人心助顺之多我武用张彼气自夺果速鲸鲵之戮遂空狐兎之群渐底晏清少寛忧顾然念创残之后尚多愁叹之声室庐既墟妇子不保民力困而转输未巳农时失而赋役未蠲扞邉死事之家盍朌䘏典临阵血战之士当议优恩或失律而逋逃或乘时而啸聚悉䟽禁网用穆迓衡于戏除戎器戒不虞敢废修陈之政发徳音下明诏共为安集之图咨尔群伦体予至意应两淮京襄湖北利州路沿边诸州军府县镇曾经蹂践惊扰及转饷劳役去处恤死节赦罪囚蠲租赋各有差辛丑以武功大夫忠州团练使张盛为右武大夫扬州观察使依前沔州都统制癸卯袁夑进读续帝学至迪功郎朱熹辞召命乞岳庙上曰熹安贫乐道改合入官主管台州崇道观燮奏熹累召不至而孝宗亦重之自初官即与改秩可见崇儒好贤其后入为侍从出典方靣又尝擢置经筵当陆下龙兴之𥘉实为讲官上曰记得朱熹在经筵即是朱在之父燮同说书柴中行奏陛下记得朱熹如此其子犹在罪籍本无大过陛下能抆拭而用之亦足以见不忘忠贤之后上然之臣僚奏监州县期㑹不报动渉岁年乞诏省部攷覈稽迟必罚无赦从之甲辰以扈再兴爲鄂州副都统制乙巳利西路安抚司言和州乡贡进士何大用等三十四人状乞将权知郡赵彦呐优加旌异诏彦呐特转两官知西和州丙午袁燮进读续帝学孝宗皇帝圣训云朕常语东宫徳性已自温粹须是广徳读书济以英气则爲尽善夑奏人君之徳固以温粹爲本然不济以英气则无以立大事决大疑惟有英气则有英㫁而人主之徳全矣欲全此徳非学问不可此孝宗所以言广读书也上曰此事全在学问丁未徐应龙等奏进读先朝范祖禹听进帝学彻卷乞宣付史馆从之己酉诏安边所没入寳应县韩侂胄田五十九顷拨充忠义人耕种从淮东提刑贾渉请也辛亥以崇信军节度使开府仪同三司万夀观使安丙为保寕军节度使依前开府仪同三司四川宣抚事兼知兴元府利东路安抚使己未秘书监柴中行轮对奏近上官职湏亲出陛下手然后权归于上又奏古之用人谓之尊上帝上曰只是要无私不用非人也又奏三学伏阙此事不可含煳湏早处分大抵公是公非合于人心则人心自平上曰然又论邉事臣观邉庭种类至多使残虏灭亡亦湏数十年不定朝廷卒未有息肩之期安可一日少忘邉备今偷安之徒只欲苟自前富贵岂复頋陛下宗庙社稷子孙计哉又今日大患最在虚诞使邉备失措置难倚仗上曰湏是悫实理会因奏山东人虽受莭制就招刺然亦不可置之腹里况隂诱鞑人是再添一山东也又论公生明偏生暗此心一偏邪正是非贸乱虽欲知之不可得矣此是知人之法然必在人主先明其徳然后邪正是非不能乱上然之癸亥以进读续帝学终篇赐宰执讲读修注官燕于秘书省诏令侍从两省台谏各择文武可用之才二三人姓名来上籍于中书随才任使六月甲子朔臣僚奏尚左郎官陈天宜昬眊跛倚与宫观乙丑臣僚奏新除太常少卿蔡辟未尝试邑昨除台察冒然居之弹击多私意出台有怨言诏与宫观丙寅録行在繋囚丁卯权工部尚书胡榘礼部侍郎袁燮并罢以右谏议大夫李楠殿中侍御史盛章右正言胡卫监察御史徐龟年张次贤言其和战异论侍班漏院㑹食公堂纷争求胜衅开明党害及国家故有是命庚午以随州枣阳县为枣阳军从京湖制置赵方请也辛未太白昼见乙亥以嗣濮王不嫖薨辍视朝庚辰太白入井壬辰臣僚奏军器监黎伯巽倾诈兵部郎中髙禾当华髪之年有婴孺之嗜刑部郎中赵彦适权姦之甥乞并与郡着作郎陈黼愦愦无闻与参议官大理寺正沈绎丞蒋谊与宫观并从之诏朝士𥙷外推殿试前三名省元释褐状元朝蹪稍深许之为郡余未经作邑人非三丞二着权郎且与通判差遣癸未李楠奏前江淮制置使李珏权重谋疎泗上之役实珏逼行损国家威重启夷狄卿心乞候服阕夺职仍乞沿江两淮各制置使其有官序尚卑资望犹浅则姑命以副使从之丁亥命从臣日一人祷晴于天竺山卿监郎官祷于霍山祠诏二广监司应阙官去处不许白帖差摄巳差人限两月赴本司陈毁违者追冒请俸给计赃坐罪己丑张次贤奏申严胄试假託宗枝迁就服属之敝从之辛卯太白经天七月甲午朔壬寅进信阳军守臣赵纶官二等旌其守御之劳也太白岁星合于井辛亥宣缯奏董居谊误国罪天仅降三官落职未足示惩诏居谊更降两官送居水州甲寅盛章奏乞先降籴本令临安府两浙漕司差人还至极邉诸郡广籴米觧以寛淮民从之臣僚奏池州副都统制武师道誔谩无勇诏罢之庚申蠲天水军嘉定十一年分贡瑞庆节银绢以经虏㓂焚汤故也辛酉光州奏虏犯光山县知县许泊权统制韩贵叶力捍御贵鏖战屡捷以寡不敌衆阵殁泊守城不屈而死诏赠泊武翼郎贵修武郎并与一子承信郎仍各给其家钱千缗八月甲子朔丙寅胡卫奏今后该封袭嗣濮王安定郡王之人令寓居州军审验堪拜跪者津遣至宗正司铨量都堂审察令奏事讫取旨除授或序当承袭不堪拜跪者特转一官与一子恩泽却于以次入选袭又奏选择老成更练之人爲知宗并从之诏户部申严州县受租苛取之禁漕臣察其违者劾之庚午臣僚奏江西浙东等处和籴并以一色官㑹近平抑配乞以金银品格从之壬申太白犯权御女星甲戌诏四川制置司依旧利州置司令安丙往来兴元府等处措置边面丁丑太白犯权左角少民星壬午蠲建寕府七县嘉定七年至九年第五等户积欠税租为缗钱十万从守臣史弥坚请也癸未月入井甲申月犯荧惑庚寅斈楠奏朝绅进对监司守臣僚上五事与夫草茅献议多有可采而未及行乞置籍记録委官考察其可仃者条列取旨从之九月癸已朔庚子侍读徐应龙读寳训有自东京来者云张九成投伪齐帝曰朕固知其不然应龙奏曰非高宗圣明九成必遭中伤上曰飞语乌足信又读张常先汪召钖莫汲范洵等告讦帝曰可并与追削编置应龙奏曰诗云取彼谗人投卑豺虎髙宗可谓深得诗人疾谗之意上曰此诚可为子孙家法甲辰李楠进读宝训至帝谕辅臣曰朕欲治赃吏须检举祖宗旧法先告谕庶行之不暴上曰祖宗治赃吏至弃市楠奏髙宗尝曰不必至此笞黥足矣继今有赃败者乞并遵高宗圣训杖嵴流之岭表乙巳徐应龙进读通鑑至吴起为将与士卒最下者同衣食分劳苦卒有病疽者起为吮之应龙奏曰昔之将帅与士卒同甘苦得其死力今之将帅事掊尅而不恤士欲其临危劾命得乎惟陛下严戒饬之癸丑诏令皇城司招刺三百人配填亲从等阙省衢州西安县西尉置龙游县主簿从臣僚诸也乙卯以皇叔保康军节度使开度仪同三司嗣秀王判大宗正事师禹为少保保寕军承宣使知合门事杨石为保寕军节度使奏国军承宣使知合门事杨谷为奉国军节度使徐应龙进读寳训至绍兴二十六年樊光远进对云近投荒者还官职物故者复资品録子孙又帝谕辅臣曰往时士子或上书忤秦桧押本贯或它处听读致妨应举可并放逐便上曰当时秦桧用事在朝贤者斥逐去尽应龙奏曰髙宗旣为之复官职录子孙至于听读士人亦令逐便恩亦厚矣陛下观书能察及此公道幸甚丙辰月入太微垣己未建康都统许俊奏前军统领张世忠策应濠州畏怯逗挠委弃衣甲诏张世忠镌三官降准备将辛酉臣僚奏沿邉令尉须年六十以下方许差注见任人令各州察其疲老不堪任使者赴部别行注授从之十月癸亥朔甲子朝献景灵宫丁卯臣僚奏乞戒勑监司郡守各察其属举贤紏恶歳终具数来上省部置籍稽考违者台臣觉察重罚从之己巳诏权殿前司事务王端理献钱㑹叄拾万贯令本司桩管庚午月入羽林辛未张次贤奏淮西陆运旧分两路东路自安丰运至无为无爲运至庐庐运至濠西路自蕲运至黄黄运至光地之相去各不下三百里半月可以往复民亦乐趍近岁邉吏措画乖方东路之夫遣往西路甚或不给路费颠踣道路乞戒勑诸司勿得越境借夫诸邉吏假军期科优者必罚无贷从之甲戌工部郎中张午进对奏前此方面之臣及江淮诸将类无可恃当急收贤望㧞用智勇上曰然又奏内帑之积无余版曹之用不继上曰内帑诚不及向来午奏圣德恭俭宜贯朽粟红今中外之财皆若不足必有其故当节用不当取民上曰诚是又奏边事上曰蜀中兵火可念午奏陛下轸念遐远如此天下无十全之利图事揆䇿固当惟目前之安而销患制变亦不可不熟计其后上曰当虑后戊寅以瑞庆节赐武臣宴于贡院庚辰群臣上夀辛巳赐文臣宴于贡院癸未大燕集英殿丙戌李楠奏乞下提举常平司申严州县推排陛下降之法违者宪漕互察以闻从之辛卯胡卫奏知钦州林千之杀人为馔乞差大理寺官审勘上曰然又奏乞令四蜀守臣各修军政厢禁军弓手之籍阙者日下招填仍令逐路帅臣督察其奉行不䖍者从之臣僚奏淮东刑提刑兼知扬州洪汲退缩辞难乞别与州郡从之时朝议移帅阃于楚州汲有异论故也十一月癸巳朔丁酉以雪赐辅臣宴于尚书省徐龟年奏前王管川秦监牧公事赵彦绾靳吝本钱不尽支散致四都统司战马阙数乞寑彦绾召命从之己亥日南至御史德殿羣臣朝贺有流星天如太白癸卯诏临安北山劔门岭今后毋得于其所凿山伐石以张次贤论其泄山川隂阳之气故也甲辰遣大理正孙泾鞠林千之狱于全州辛亥以少传岳阳军节度使充万夀观使永阳郡王阳次山为太保安德昭庆军节度使进封㑹稽郡王致仕㝷薨辍视朝二日赠太师戊午以前四川安抚制置使聂子述为宝谟阁侍制提举江州太平兴国官给事中宣赠奏子述入蜀之𥘉不能拊定溃卒乃悉诛之激而乱害及王人惊惶奔窜仅以身免乞将子述夺职罢祠从之已未李楠奏于无事为有事之备上曰极是寕有备而无事不可无备而事至无所措手楠奏残虏虽巳埀亡冝加意设备上曰困兽犹闘壬戍诏置安邉所干辨公事一员臣僚奏今后宗室监试无官应举照鎻应以七人取二人省试乞下礼部将三举所放数上之朝廷如取应例立为定额从之十二月癸亥朔甲子臣僚奏塩官县海潮冲突沙岸倾去县逼近人皆皇皇乞行下浙西诸司筑仍拨上供钱米为工役费从之丙寅着作郎陈德豫进对奏毕上曰人主紧切无出敬天亲贤二事卿言极当辛未诏以岁晚严寒出丰储仓米三万石赈赡临安贫民诏省闱增置㸃检试卷官二员专考宗子试卷辛巳胡卫奏权刑部侍郎何剡乆若末疾弗为去就诏剡与宫观乙酉臣僚奏乞饬泉广二司及诸州舶务除依条抽分和市外母得和买违者计赃论从之丙戌臣僚奏乞谕三邉制帅逐路帅臣搜访偏禆之有武勇智虑者奏闻令枢密院审察陛擢从之丁亥臣僚奏前知琼州杨炎正大言无实激成黎人之变知贵州陈士廉专事欺诞妖㓂跳梁副吏何彬为贼谋主而不能察诏炎正士亷各镌一秩罢之又申严京官台参之制谓如有过犯未改正者本台未与放参铨曹注拟亦视台关为准今或于未应参选径欲参台乞下台部自今京官劾罢元犯应二年若一年半参选者与仍旧外其有限半年放参者并展作一年从之戊子臣僚奏战士殁于行阵者増支请给一年半因伤归栅身死者増支九箇月而孝粮两月在其外此开禧二年嘉定十一年旨挥也近岁主将讳败阵殁者因伤归栅者云病死请给截日住支老幼转为乞丐乞下诸军病革此弊从之己丑以陈立为兴元副都统制程信为利州副都统制是岁两浙路户二百八十九万八千七百八十二口五百八十三万九千七百八十七福建路户一百六十八万六千六百一十五口三百四十八万九千六百一十八㫁死刑一十八人后村先生大全集卷之八十三后村先生大全集后村先生大全集卷第八十四后村先生大全集卷之八十四商书讲义盘庚中盘庚作惟涉河以民迁作起也谕民以必迁之意乃话民之弗率诞告用亶其有衆话善言也苏氏曰民之弗率不以政令齐之而以话言暁之仁也亶诚也以诚意大告于衆咸造勿䙝在王庭盘庚乃登进厥民曰明听朕言无荒失朕命中上二篇正义以爲未迁时事吕氏以中篇爲已离旧都未至新邑方有懐上之思未见安居之乐盘庚于中路使民造庭听我告谕而无敢慢䙝王庭盖道路中行言如周礼掌次是也吕说得之呜唿古我前后罔不惟民之承保后胥慼鲜以不浮于天时承顺也言我先王顺从民欲民亦保我先王而与之同其休戚浮行也言君既恤民之忧民亦行君之令君与民皆行天时殷降大虐先王不懐厥攸作视民利用迁虐灾也言邑居垫隘水泉咸卤怀思也言先王不思故居厥攸作犹言庚作视民有利则用徙汝曷勿念我古后之闻言先王迁事承汝俾汝惟喜康共非汝有咎比于罚言我法先王顺汝欲使汝安且乐非谓汝有咎恶徒汝比近于殃罚之予若吁懐兹新邑亦惟汝故以否从厥志言予所以召唿懐来新邑之人者亦惟以汝故也将使汝乆居而安以大从汝志今予将试以汝迁安定厥邦旣渉河而迁矣犹言将试以汝迁以观安定与否吕氏谓于此见盘庚不自用处臣按商之都邑世有河患汤已前勿论矣自汤至盘庚凡五迁夫思患预防君之还虑安土懐居民之浅见临以君令孰敢不从而庚之弗率者登之进之而不鄙夷话之告之而无忿疾曰天时曰降大虐谓天峙当迁非人所能违也曰古我前后曰古后之闻谓先王尝迁而非自我作古也曰先王不懐虽先王不思此上矣曰视民利用迁曰俾汝惟善康共盖欲利汝非以害汝欲汝安且乐非欲汝劳且怨也曰惟民之承曰承汝曰亦惟汝故曰丕从厥志皆屈已以顺民非强民以从已也古者行利民之政尚恐人情之疑信必耳提面命使之洞暁后世为咈民之事不计人情之违顺但势驱威迫刼以必从呜唿此盘庚所以为贤王欤汝不忧朕心之攸困乃咸大不宣乃心钦念以忱动予一人尔惟自鞠自苦所困谓我心忧汝汝乃大不布腹心以诚敬感动我徒然胥怨自敢穷苦若乘舟汝弗济臭厥载不迁之害如舟在中流不渡臭败所载之物尔忱不属惟胥以忱不其或稽自怒曷瘳汝忱不能上逺又不能考其利害及沦胥祸至但自怨怒疾何以瘳汝不谋长以思乃灾汝诞劝忧不计远虑患而乐于危亡今其有今罔后汝何生在上有今无后何以乆生今予命汝一无起秽以自臭命汝一徳一心也起秽自臭正义以为覆述上文臭厥载之意恐人倚乃身迂乃心正义曰倚曲也迂廽也恐汝为人所误身心廻曲不欲迁徙牙迓续乃命于天子岂汝威用奉畜汝衆言所以迁者欲迎续汝命于天欲养汝衆非以威胁臣谓邑居垫隘水泉咸卤民之通患非君之私忧是时君民皆迁徙皆劳苦君轸民之患而民不恤君之忧妄相扇动至于不忱不敬故盘庚反覆告戒比之上篇尤为深切乘舟者期于济弗济则所载之物臭败于中流矣行道者期于至弗至则飬生之具荡析于半涂矣胥忱言懐安必死于溺也曷瘳言胥怨何损于病也劝忧犹孟子言安其危而利其灾乐其所以亡也有今罔后犹俗言有今日无明日也自鞠自苦自怒自臭言自作孽也倚乃身迂乃心言麴利避害当勇勐而决裂不当廻曲而前却也廻曲二字乃民心述惑而然曰钦曰忱曰谋曰思皆自其心之述惑者而启廸之使之暁然更相告语云去旧邑至新都溺者更生矣病者有瘳矣忧者恕者鞠者若者皆乐业矣不迁之害如彼迁之利如此汝盍知所择乎曰迓续汝命曰畜养汝衆曰予岂汝威其意愈确认亲切而其辞愈雍容和缓三代君民与相之际情文如此视秦汉以下诏令不侔矣予念我先神后之劳尔先予丕克羞尔用懐尔然言我先哲王抚劳尔之先人我今亦欲养汝念汝而然失于政陈于兹高后丕乃崇降罪疾曰曷虐朕民陈乆也腐也若乆予此则将腐败而后已我高后将重降罪疾于我曰何爲不迁以虐吾民汝万民乃不生生曁予一人猷同心先后丕降与汝罪疾曰曷不曁朕幼孙有比故有爽德自上其罚汝汝罔能廸汝不念生生之计与我同心谋迁我先后又将重降罪疾于汝曰曷不与我幼孙相亲比以徙乎幼孙盘庚自谓也爽德言先后眀德在天心罚汝汝将何辞古我先后旣劳乃祖乃父汝共作我畜民汝有戕则在乃心我先后绥乃祖乃父乃祖乃父乃㫁弃汝不救乃死汝为我养民乃有残民之心鬼神之所京絶也言汝父祖亦不祐汝兹予有乱政同位具乃贝玉乃祖乃祖丕乃告我髙后曰作丕刑于朕孙廸髙后丕乃崇降勿祥乱治也苏氏曰凡吾乱政同治之臣敢利汝贝玉则其祖当告我高后而诛之古者君民通称朕故臣民之孙子曰朕孙臣按上篇已有此论至此又再三申言之谓迁非已意乃我先后及汝乃祖乃父之意汝违我可也我先后其可违乎汝祖父其可违乎曰神后曰髙后曰先后泛指先王尝迁者非专指汤也曰罪戾曰㫁弃曰丕刑曰不祥言必至之祸首及我次及汝也曰乃祖父告我髙后说者以为商俗明鬼假设是辞非也正义曰不从君为不忠违祖父为不孝欲其从君顺祖陈忠孝之义以督励之其说甚正臣深味此章窃以为物本天人本祖君民之分虽异其情一也迁国大事念昔先王与汝先人经营创造之难今我与汝䟦履道路之勤大而生生之业㣲而贝玉之类悉为区画通君民为一家合上下为一心想闻其语者油然动其焄蒿悽怆之心洋洋乎如在其上如在其左右矣我仁宗尝语王素曰朕真宗子卿王旦子深得此意呜唿今予告汝不易易字正义读为难易之易与下文意贯王肃觧为变易之易亦通永敬大恤无胥絶远苏氏曰迁国大忧也君臣与民一德一心而后可相絶远则殆矣汝分猷念以相从各设中于乃心群臣当分明相与谋念和恊以相从设中犹言立的也乃有不吉不廸顚越不恭暂遇姦宄谓不善者不道者犯上者夺人之货者左传曰乱在内为姦在内为宄我乃劓殄灭之无遗育无俾易种于兹新邑当割絶灭之勿遗种于新都往哉生生今予将试以汝迁永建乃家正义曰长立汝家谓赐之以族卿大夫称家臣曰非也臣民通称家臣以爲此章乃诘上文训告之辞永敬大恤即前所谓殷降大虐惟胥以忱也无胥絶远即前所谓不曁予一人猷同心也汝分猷念以相从即前所谓汝不谋长以思乃灾也丁寕告戒词穷理尽然后使之设中予心盖人心各有中正之理昔迷而今悟昔违而今顺繋乎此中之设与不设而已旣悟矣旣顺矣旣迁矣然而犹有不善者不道者犯上者夺人之货者是下愚不肖不可话言之人然后殄灭之刑行焉或曰此言与予岂汝威之意若相反臣按正义曰恶种在善人之中则善人亦变易为恶故必絶其类又曰易种犹今之俗言相染易其说甚精确曰往哉生生曰汝何生在上曰汝万民乃不生生凡三言之谓迁以利民非止利君也曰今予试以汝迁永建乃家曰今予试以汝迁安定厥邦凡再言之谓将为臣民建家非止为国定都也字字句句起结相应昔人乃谓盘诘声牙诘曲难读臣所未喻盘庚下盘庚旣迁奠厥攸居乃正厥泣奠其所处正郊庙朝社之位绥爰有衆曰无戏怠懋建大命绥抚也抚字之曰不可戏狎怠惰勉为子孙长乆之计今予其敷心腹肾膓厯告尔百姓于朕志古注曰输忱于百官臣曰非也臣民通曰百姓罔罪尔衆儞无共怒协比䜛言予一人罔罪原之也无共怒以谤我臣按上篇乃未发旧都其词详次篇乃方在中道其词严下篇则已至新都其词和详者陈古先设譬喻以暁之严者欲作丕刑劓殄灭以齐之和者则抚绥之矣罔罪之矣古语有之民生在勤况国都初建诸事草剏庐舍未备噐用犹阙勤苦植立庶可坚乆游戯怠惰朝不谋夕矣大命何以建乎方其未发未至也浮言胥动聒聒险肤者不迪不吉者姦穴者实繁有徒不免以祸福刑罚恐动之今居已奠矣位已正矣前所谓浮言险肤姦宄之人岂能无丕刑殄灭之人恐故又敷予心腹肾肠告朕志以安之正义曰恕其前愆与之更始也人情多含忍于事急之时而发洩于事平之后此臣民之所以忧虑而盘庚之所以不得不委曲反覆告谕之也臣民之闻此言可以无怒矣无谤我矣前二篇无非出于心腹肾肠至此又申言之者盖君民之情当表里明白洞逹不可有纎毫了昧疑惑岂惟迁都凡事皆然太祖皇帝圣训有云少有邪曲人必见之近日朝野共忧者二事其一曰定大计如区处内学虽圣意先定必待明诏赫然而后中外惬志其一曰去小人今天下公论以为稔恶怙权过于桧侂者宸衷固以洞照终未发为播告见之施行臣民惶惑至今恐非敷心腹肾肠之义惟明主留神古我先王将多于前功适于山用降我凶德嘉绩于朕邦多言増大之也适言徒也依山自固则凶德去善功立今我民用荡析离居罔有定极言先王已迁至此复圯极止也正义曰训极为中非也尔谓朕曷震动万民以迁肆上帝将复我髙祖之德乱越我家言朕岂乐于迁徙以震动尔民哉天欲复我髙祖之徳以治于家越于训朕及笃敬恭承民命用永地于新邑言当与笃厚恭敬之人奉承民命长居于兹肆予冲人非废厥谋弔由灵弔至也音的灵善也各非敢违卜用宏兹贲决于龟卜而不敢违用光大此邉都之业臣闻穷则变则通先王初迁谓光大于前人矣自河适山谓凶去而绩立矣然荡析离居之患率见于继世之后盖陵谷有时而移市朝亦随而改不迁何所止乎言今兹之迁非欲震动尔民殆天将复我先王之德治于我家耳言天及祖宗以为当迁也朕及笃敬言朕与笃厚庄敬之臣亦以为当迁之也恭承民命言迁敬顺民志全民命也自盘庚迁都以后终商之世不复再迁则永地兹新邑之言信矣谋至于善而止不迁非善谋也乌得不迁废善谋也乌得不用疑至于卜而止不迁非吉兆也乌得而从迁吉兆也乌得而违古者大事皆卜邾文公卜迁违卜而有祸是其验也宏大也贲饬也言新都益宏大而乖饬矣三篇大纲言迁非已意一曰天二曰祖宗三曰民古之贤王畏天尊祖敬民不敢自用如此彼为天不足畏祖宗不足法人言不足恤之说者眞万世之罪人乎呜唿邦伯师长百执事之人尚皆隐哉邦伯谓州收师长谓衆公卿百执事谓大夫以下韵略云隐痛也予其懋简相尔念敬我衆懋勉也简记也相助也助汝念敬我衆民朕不肩好货敢恭生生鞠人谋人之保居叙钦肩任也敢果也鞠养也谓不任好利之人而用果敢敬恭能鞠民生者能为民谋虑使之奠居者如此等人我则取而用之今我旣羞告尔于朕志若否罔有弗钦羞陈也直以顺朕志者告尔无总于货寳生生自庸式敷民德永肩一心前言具贝玉后言总货宝多取而兼有之之词也庸用也臣按三篇文义见当时视民痒痾疾痛切身之意其群臣百官未必皆然故告之曰呜唿隐哉以感动之有念敬我衆者我则懋之简之相之有鞠人之生谋人之居者我则叙之卒章曰无总于货寳又拈起次篇贝玉之言以励之又曰朕不肩好货以身率之可谓反覆告戒之意至矣商邑屡迁虽云河患王肃以为君奢皇甫谧以为民奢郑康成以为君民俱奢言君奢者以天子宫室奢侈侵夺下民言民奢者以豪民室字过度逼迫贫乏盖壊风俗无若浮侈耗财力无若营缮土阶琼室治乱所由分也臣去国乆而复来窃见都城风俗稍异于昔王候邸第湖山亭馆鳞次栉密丹碧相照士大夫贵货而贱德小人崇饮而饰游乃有如盘庚三篇之所反覆告戒者陛下俭德一似列圣苑囿台榭无所増益独于竹宫甲帐斧斤不继输奂过美敌难方深兵费方阔一隅事力有限岂可又自为一穽于国中哉夫惟君奢然后民奢今陛下俭于身而奢于观庙亦奢也郑康成所谓君民俱奢盍留圣虑损其太甚停其未作专以淳朴先天下则盘庚所谓总于货宝者与夫近日之臣民贵货贱德者崇饮饰游者皆将丕变论语讲义阳货欲见孔子孔子不见归孔子豚孔子时其亡也而往拜之遇诸涂谓孔子曰来予与尔言曰懐其宝而迷其邦可谓仁乎曰不可好从事而亟失时可谓知乎曰不可日月逝矣岁不我与孔子曰诺吾将仕矣臣按阳货名虎语所谓执国命之陪民春秋所书窃寳玉大弓之盗也当欲见夫子之时虽未有囚季威子刼鲁公之事夫子逆知其恶而不往见虎知夫子之贤而妄冀其助已遂设钓致之䇿有归豚之礼夫子必时其亡而往谢之者犹不往见之初意也遇诸涂无所避则不容不见矣夫子世之宗师曲阜龟蒙之人以至列国君臣莫不尊事虎一妄人乃曰来予与尔言其辞气鄙暴如此与荘周所记盗跖讪悔圣人之言奚异以懐宝迷邦爲未仁以好从事亟失时爲未知何其窥圣人之小而量圣人之浅乎又曰日月逝矣岁不我与犹前日钩致之𥘉意也子曰诺吾将仕矣朱氏曰将者且然而未必之辞也深得夫子本旨当时闇诸侯或欲以季孟之间待子或待子而为政皆未尝峻拒盖天下之恶未至于虎者固圣人之所不絶惟虎也义不可与之交际特圣人之言气象浑厚兹诺也若不絶恶而有深絶之意焉扬雄谓子于阳虎诎身以信道噫雄为此言将以自文其仕莾之罪夫子旣未尝化身何尝诎若雄北面新室乃可谓之诎矣故杨氏深辟其说而朱氏书雄为莾大矣子之武城闻絃歌之声夫子莞尔而笑曰割鸡焉用牛刀子游对曰昔者偃也闻诸夫子曰君子学道则爱人小人学道则易使也子曰二三子偃之言是也前言戯之耳臣于此章见周衰为政者稍已趋于功利夫子厌之故一闻絃歌之声莞尔而笑按武城之政初无赫赫能纪然能使絃歌之声达于四境气象如此可谓贤矣夫子以其用大道治小邑故有牛刀割鸡之喻于游闻圣人之言不敢自以为能故有昔者偃也闻诸夫子之对明其得于师授也君子小人虽异皆不可以不学道治小邑与治天下虽异皆不可以不尚礼乐敎化君子而学道子贱子游是也小人而学道单父武城之民是也无计功谋利之心则爱人矣无犯令违敎之俗则易使矣当时洙泗之上所讲明者如此犹恐门人未喻又曰二三子偃之言是也谓治小邑当以大道牛刀之言戏尔冉求亦高苐无他过徒以为季氏聚歛之故至有非吾徒之语受鸣鼔之攻由后世观之偃迂儒也求能吏也䋲以孔门论人之法偃贤于求逺矣自武城单父之后汉有卓茂刘方唐有元德秀庶几其遗风近时南面百里者但闻笞扑寂无絃歌徒知催科乌识抚字圣明在上傥味孔门之言採汉唐之事择其间学爱者能抚字嘉奖而尊宠之则子贱子游之徒出矣佛肸召子欲往子路曰昔者由也闻诸夫子曰亲于其身为不善者君子不入也佛肸以中牟畔子之往也如之何子曰然有是言也不曰坚乎磨而不磷不曰白乎涅而不缁吾岂匏瓜也哉焉能繋而不食臣按佛肸晋大夫赵简子之中牟宰以中牟畔而召夫子与阳货公山弗扰钩致之意同乱臣必诛危邦不入孔子家法也子路疑子之欲往举平日所闻于师者以为问夫天下之不善至畔而止然知夫子之为贤则其善心之仅存者亦不可诬夫子犹天地也因其仅存之善而庶几万一能改其莫大之恶遂不显絶之然于阳货之劝仕也曰将仕而未尝仕于费中牟之召也曰欲往而终不往至此而后可以见圣人之心矣子路未知其然方且切切焉虑二畔之凂夫子故不说于其始质疑于其后夫子于是有磨不磷涅不缁之说古注谓至坚者磨之而不薄至白者涅之而不黑朱氏谓坚白不足而欲自试于磨涅其不磷缁者几希臣谓惟夫子然后至此地位下乎此则为扬雄仕莾荀彧附操矣瓠瓜不食之喻言君子未尝不欲其道之行而亦未尝抂道以求合也昔叔孙通诸生翕然以其师为圣人子路亲得圣人以为之师而不苟同如此呜唿此其所以能结缨也夫子曰由也汝闻六言六蔽矣乎对曰未也居吾语女好仁不好学其蔽也愚好知不好学其蔽也荡好言不好学其蔽也贼好直不好学其蔽也绞好勇不好学其蔽也乱好刚不好学其蔽也狂臣谓好仁不好学其蔽也愚以士言之宰我所问入井求仁之类是也以君言之徐偃王以仁失国是也好知不好学其蔽也荡以士言之惠施公孙龙之徒是也以君言之周穆王知足以知车彻马足之所至而不足以知祈招之诗是也好信不好学其蔽也贼以士言之尾生是也以君言之宋襄公不重伤不禽二毛以至于败是也好直不好学其蔽也绞以士言之证父攘羊是也以君言之自状其好货好色好世俗之乐者是也好勇不好学其蔽也乱以士言之荆轲聂政是也以君言之楚灵王能问鼎而不能捄干溪之败是也好刚不好学其蔽也狂以士言之灌夫骂坐寛饶酒狂是也以君言之夷吾以愎誎败主父以胡服死是也夫曰仁曰知曰信曰直曰勇曰刚皆美徳上而人君下而士君子之所当好然不学以明其理则各有所蔽学所以去其蔽也此章虽为子路发其义甚广内其蔽也绞朱氏云绞急切也泰伯篇又曰直而无礼则绞子曰色厉而内荏譬诸小人其犹穿窬之盗也与子曰乡愿徳之贼也子曰道听而涂说德之弃也臣谓色厉内荏者外饰盛严中懐柔弱若可欺世及临之以利害憷之以祸福未有不震慴失其所守者子在乡党恂恂如也一旦夹谷之㑹毅然叱齐侯兵莱夷矣故门人称之曰温而厉谓外温而内严也乡愿之义孟子谓其阉然媚于世又曰衆皆恱之朱氏曰原愿也似徳而非德以夫子之圣而不能使叔孙武叔阳虎之类皆恱已而原人能使一乡之人翕然称善伪孰甚焉道聴而涂说朱氏曰虽闻善言不爲已有夫子于三人行必择其善者而师之异乎闻之而不能行徒以资空谈者夫饰貌欲盗名故譬之盗原人能乱徳故以为德之贼且听说无益于已故以为徳之弃子曰巧言令色鲜矣仁子曰悪紫之夺朱也悪郑声之乱雅乐也悪利口之覆邦家者臣谓纯乎天理而不杂以一毫人伪之谓仁巧言在书为谝言在诗为长舌令色在孔门为足恭为謟笑皆人伪也其去天理逺矣故曰鲜矣仁天下有正色有正声然紫能夺朱郑能乱乐天下有正理有正论然利口者能使是非贤不肖易位故圣人深悪之孔门论仁多矣臣以为巧言令色鲜矣仁一章当与刚毅木讷近仁一章并观盖木讷者必不能巧言刚毅者必不能令色以刚而讷者为近仁则巧而令者不仁甚矣若人也其始止欲顺恱人主之意而其终乃至于倾覆人之国家三孺之于齐赵髙之于秦江充李训之于汉唐虞世基裴矩之于隋是也子曰予欲无言子贡曰子如不言则小子何述焉子曰天何言哉四时行焉百物生焉天何言哉臣谓夫子生于周末作为六经言满天下然后道术之已裂者复合人文之几息者复续岂无言者哉其意谓学者于此能黙而识触而长演而伸则有不可胜用者子贡平时旣无眞知实践之功反有不言何述之问故夫子有天何言哉之答四时之所以行百物之所以生盖天理流行发见非谆谆然命之也夫子亦学者之天也其妙道精义流行发见盖有在于六经之外者当时颜子止受用一仁字曾子止受用一孝字而为大贤子贡躬行不足口辩有余徒以言语求夫于其在孔门虽有可与言诗之褒然不能免方人之诮安于资质之偏而不以颜曾自勉此所以终身列于言语之科也夫子曰唯女子与小人为难养也近之则不孙逺之则怨臣按此章曲尽女子小人情态牝鸡之晨緑衣之僣此女子之不孙者也长门之赋团扇之咏女子之怨者也登车之宠割褎之恩小人之不孙者也旋泞不顾受甲不战小人之怨者也自古惟女子小人亲昵之则怙宠陵分疎外之则藏怒宿怨然则近之旣不可远之亦不可欤朱氏曰君子之于臣妾荘以莅之慈以蓄之则无二者之患尽之矣子曰年四十而见恶焉其终也矣臣按此章当与四十五十而无闻焉斯亦不足畏也已一章并观盖人之少也乃血气方刚未定之时言行未必皆合理而中节及四十则可以不惑矣强仕矣茍践此境而无闻焉见恶焉其亦不足畏已其终于此已见恶者无善可称也终者止而不复进之辞也朱氏曰勉人及时迁善改过也苏氏曰此亦有为而言不知其为谁其说有理㣲子去之箕子为之奴比干谏而死孔子曰殷有三仁焉臣按三仁之中惟比干死于毁而微子比干皆入于周然夫子槩曰殷有三仁者言殷能用此三人国必不亡以臣节论之剖心而死者为难见几而去忍辱而留者为易顾同以仁称何也臣读书至殷诰然后知㣲子遯去之意否则宗祀絶矣读易至明夷然后知箕子养晦之义否则彛伦斁矣王通有言生以救时死以明道同以仁称不亦宜乎鸣唿以微子之精识比干之忠节用其一焉足以存存国而况箕子之学贯天人而包事物旷古之英经世之才也今皆不能用一戮一去其囚者遂为武王陈洪范而建皇极殷欲不忘不可得也后村先生大全集卷之八十四后村先生大全集后村先生大全集卷第八十五后村先生大全集卷之八十五齐不能用则行鲁受女乐则去卫问陈则不对费中牟召则不徃朱氏曰虽不㓗身以乱伦亦非忘义以徇禄其说宻矣太师挚适齐亚饭干适楚三饭缭适蔡四饭缺适秦鼓方叔入于河播鼗武入于汉少师阳撃磬衰入于海臣按註家谓太师乐官之长少乐乐官之佐亚饭至四饭古注谓楽师楽章朱氏谓以乐侑食之官鼓谓击鼓者鼗谓小皷有耳柄者曰挚曰缭曰缺曰方叔曰武曰阳曰㐮皆其名也三代礼乐逹天下鲁虽小国以周公所封得用天子之礼楽故楽官特详备于他国皆工其业师击之始関雎之乱师㐮以琴传夫子二人其尤着者加以洙泗道化方行雅颂复正虽伶人贱工耳目濡染㮣有见闻及鲁益衰三威擅国受女楽矣舞八佾矣于是太师以下皆散之四方入于河海以去乱及秦㓕汉兴三代礼楽散亡已尽然絃诵之声闻于鲁城金石丝竹之音闻于礼堂张氏谓圣人自卫反鲁俄顷之助功化如此岂不信哉周公谓鲁公曰君子不弛其亲不使大臣怨乎不以故旧无大故则不弃也无求备于一人臣按此章乃伯禽就封周公戒之之辞也不施其亲古註云施易也言不以他人之亲易已之亲其说不通朱氏云施陆氏本作弛言遗弃也臣谓不薄其所厚也不使大臣怨乎不以朱氏谓大臣非其人则去之在其位则不可不用臣谓疑则勿用用则勿疑既使之居大臣之位矣若荣其身而不行其行其道丰其禄而不尽其材名曰用而实禾尝用也怨非忿怼之谓犹言有遗恨耳绕朝有吾谋适不用之语烛之武有少不如人今老矣之对蹇叔有哭师之举三者者皆非大臣以諌不行言不聴未能释然于心如此况于仕理乱安危之寄岂可使之有不吾以之叹哉故旧无夫故则不弃大故如寄于吕禄不弃如孔子于原坏之类无求备于一人谓于人求疵则天下无全人矣李氏曰四者皆君子事忠厚之至也周有八士伯逹伯适仲突仲忽叔夜叔夏李随季騧臣按八士或曰成王时人或曰宣王时人张氏曰记善人之多也㣲子一章首述三仁次述接舆沮溺荷莜次述伯夷叔齐虞仲夷逸朱张柳下惠少连次述师挚以下乐官而以八士终之如三仁逸民八士皆古圣贤固士君子之所愿学至于㐮挚之流不过伶伦之贱工草野之放士亦惓惓接引如此岂非以去者犹愈于偷生而处危乱隐者犹贤于挠节而饕富贵者乎子张曰士见危致命见得思义祭思敬䘮思哀期可已矣臣按此章论学者立身之大节危谓死生患难得谓富贵利泽士方平居髙谈阔论曰白刄可蹈也及临之以刀锯鼎镬则有失节者矣曰爵禄可辞也及试之以箪食豆羔则有动色者矣古之君子临危必致其命而不求苟免结缕死难免胄入狄是也见得必思其义之当受与否弗视于驷力辞兼金是也思敬谓主一交于神也思哀谓不二事纯乎孝也四者有一缺䧟不足以为士矣子张曰执徳不弘信道不笃焉能为有焉能为无臣按此章论学者行已之要亦人君观人之法徳谓足于已者道为逹于天下者执谓夹持固守信谓真知力践然执之不弘未免浅心狭量不能尊贤容衆信之不笃未免先传后倦无以任重致逺斯人也徳度力量有所限止孔门所谓具臣汉人所谓取充位者也岂足为轻重有无哉必翕受敷施如臯陶必自任矣天下之重如伊尹然后可以为唐虞三代之佐矣周礼讲义夏官司马下匡人中士四人史四人徒八人撢人中士四人史四人徒八人都司马每都上士二人中士四人下士八人府二人史八人胥八人徒八十人匡人掌逹法则匡邦国而观其慝使无敢反侧以聴王命撢人掌诵王志道国之政事以巡天下邦国而语之使万民和说而正王面臣按注释匡正也所以正人八法八则乃太宰所以治官府都鄙者令复列于夏官之属何也盖太宰建此法比则于王朝而臣人逹此法此则于天下法则逹而邦国正矣地官有土训掌道地慝障蛊之类诵训掌道方慝谓辟忌之类此云观其慝谓人之恶隐微而未露者观者非察见渊鱼及从复道窥人情之谓慝欲禁之于未然消之于未萌使无敢反侧则惟王命是聴矣撢探也所以探取王志王者深居九重君民辽絶上下之情常患不通故必发之于政事见之于播告如训诰誓命之文曰敷予心腹肾肠曰朕心朕徳惟乃知曰咸听朕言则王之志国之政亊固欲其明白洞逹于四方万里之逺训方氏道四方之政事与上下之志是逹下情于上也撢人诵王之志道国之政事以语天下之邦国是逹王志于下也巡者周行天下如古者皇华之驰原隰后世輶轩之行郡国是也上下之情通则万民和説而惟王面之卿矣都司马掌都之士庶子及其衆庶车马兵甲之戒令以国法掌其政学以听国司马家司马亦如之臣按注释都谓王子弟所封及三公采地家谓卿大夫采地司马主其军赋士谓国子之已命者庶子谓国子之未命者衆庶车马兵甲之戒令谓王有戒令徴兵于采地则都司马致于士庶子受而行之政音征注家以为军赋亦音如字古者虽一都一家必有政有学并赋兵甲乡校家塾是也盖非政无以成天下之务非学无以成天下之材然茍涣散而不相统一殊异而不能混同是若都若家自为政为学故必掌以国法而必听于国司马焉都司马见于经者列国皆有之宋孔父晋魏綘是也家司马见于经者叔孙氏之司马戾是也家司马亦如都司马都司马听于国司马上下相维脉络相通此夏官所以首于大司马而以家司马终之欤宫伯掌王宫之士庶子凢在板者掌其政令行其秩叙作其徒役之事授八次八舍之职事若邦有大事作宫衆则令之月终则均秩岁终则均叙以时颁其衣裘掌其诛赏臣以䟽义考之伯长也士庶子谓王宫中诸吏之适子庶子其支庶也版谓名籍也秩谓依班序受禄也叙谓次第其材艺髙下也徒役之事随太子使役也此宫伯所掌之政令也八次谓宿卫所在八舍谓休沐之处卫王宫者必居四角如宿之拱极也大事谓㓂戎之事作起也令戒令之也衣裘若令赋冬夏衣也诛赏谓当其功罪也古者君臣一心宫府一体宿卫之士皆世胄之流其见于经者如伯禽侍成王学如吕伋为天子虎贲周公太公之子也书所谓侍御仆从罔非正人虎贲缀衣趣马小尹左右携仆亦惟吉士岂不信而有证哉夫其亲授职于外其子弟授职于内内外无间上下不疑如此国与家同休戚君与亲同忧乐治安至于八百年之乆有以也季世专取如虎如罴之士为王爪牙而公卿子弟虽有伯禽吕伋之贤不得亲近君自君臣自臣宫自宫府自府古意扫地尽矣善乎诸葛亮之言曰宫中府中俱为一体陟罚臧否不冝异同臣味其言而有感焉膳夫掌王之食饮膳羞以养王及后世子凡王之馈食用六谷膳用六牲饮用六清羞用百有二十品珍用八物醤用百有二十罋王日举鼎十有二物皆有爼王者富有四海当享四海之奉徳合天地当备天地之产膳从内从善盖膳主乎肉肉贵乎膳故王之食饮膳羞专命膳夫掌之后天子之配世子天下之本故亦以其养王者而养之食则稌黍稷梁麦苽其谷六膳则马牛羊豕犬鸡其牲六饮则水醤醴䣼医酏其清六羞则出于牲及禽兽以备滋味其品至于百有二十珍则淳熬淳母炮豚炮羘擣珍淳熬肝膋其物八又醢人共五韲七醢七菹三臡凢六十罋醯人共韲菹醯物凡六十罋以爲醤馈者馈而进于尊也举则盛馔杀牲也王日食一大牢鼎十有二牢鼎九陪鼎三物谓鼎实陪鼎之物在豆惟牢鼎之物在爼故云亦九爼其盛多备礼如此先王岂固穷鼎爼之欲以求肥甘足口之爲哉以一人而治天下以天下而奉一人其礼不可以不极也书之洪范曰惟辟玉食臣无有玉食言尊无二上非玉其食不称也虽然此周礼周公太乎法也若尧饭土铏啜土簋而帝禹菲饮食而王越句践尝胆而覇汉光武食滹沱麦饭而济大业我艺祖皇帝与赵普炽炭烧肉而议天下事何待膳大哉以乐侑食膳夫授祭品尝食王乃食卒食以乐彻于造王齐日三举大荒则不举大札则不举天地有灾则不举邦有大故则不举王者动以礼乐乐所以导和也故王之劝食必以乐及其已食而彻于造食之处亦以乐盖食饮膳羞所以养其气体而乐则和其心志心志和而后气体充王将食而祭先膳夫授之有先也凡品物以共王之食膳夫尝之有尊也凢皆礼之大也散齐七日致齐三日将以致精明而奉祭祀故其日凢三举至于有凶荒有疫疠有天地之灾有㓂戒之患则味与乐不敢一举焉夫如是然后得礼乐之正故尝因是而思灾青变故虽治世而亦有谦抑贬损乃贤王之本心圣经之格言后代之明鍳陛下即位三十八年间值小警痛自责躬岂徒亦减膳彻乐之虚文盖眞佩甘酒嗜音之明训用能年糓屡丰而百姓乐胡尘肃清而四境寕昔正观之君旱蝗三载疚心拊恤力行仁义卒基外户不闭斗米三钱之効开元之主太平日乆骄侈心生黎园羯皷何其乐也异时夜雨闻铃何其悲也犀箸鵉刀何其盛也异时餬饼粝饭何其衰也得一失于此可以验矣王燕食则奉膳賛祭凡王祭祀賔客食则彻王之昨爼凡王之稍事设荐脯醢王燕饮酒则为主掌后及世子之膳羞凡肉脩之颁赐皆掌之凡祭祀之致福者受而膳之以挚见者亦如之岁终则㑹唯王及后世子之膳不㑹王祭食置胙于爼及与宾客礼食主人饮食之爼皆名曰胙爼爼最尊必膳夫亲彻不敢使其属也稍事谓小事而饮酒也按脯醢腊人醢人共之膳夫设荐之而已燕饮酒谓燕诸侯于路寝之类献主谓代王爲主臣莫敢与君亢礼也掌后及世子之膳羞及肉脩之颁赐皆掌之脩脯也按世子之馈肉饔进之膳夫主其𢾗而已致福谓羣臣家祭而归胙者摰见谓卿执羔大夫执雁士执雉而来者皆受而膳之于王也岁终则㑹谓颁羣臣则计其少多惟王及后世子之膳不㑹有尊也世子惟膳不㑹其余皆㑹说者谓㑹其禽则无禽荒之失㑹其酒则无酒荒之失㑹其服则无好洁衣服之失所以教世子也王与后膳服皆不㑹非荡然无禁止也按太宰以九式均节邦用凡羞服匪朌好用皆在焉有司虽不得而㑹计家宰固得而均节之矣此周公之相业也厥后京黼軰居均节之任而倡丰亨稼大之说以遵侈领应奉之司以固宠是知膳夫疱人享上之小忠也乌识大臣之事哉疱人中士四人下士八人府二人史四人贾八人胥四人徒四十人掌共六畜六禽六兽辨其名物凡其死生鱻薧之物以共王之膳与其荐羞之物及后世子之膳羞共祭祀之好羞共賔客之禽凡令禽以法授之其出入亦如之凡用禽春行羔豚膳膏香夏行腒鱐膳膏臊秋行犊麛膳膏腥冬行鱻羽膳膏羶岁终则㑹唯王及后之膳禽不㑹王者一身至眇也而其为天地宗庙社稷万姓之所撃望则至大也疱人共王之膳羞至末也而其膳羞所以养王之身则至重也六畜谓马牛羊豕犬鸡六兽谓麋鹿熊野豕兎六禽谓羔豚犊麛雉雁名以命之物以色之是谓之辨死生以其气之聚散言鱻薧以其物之乆近言凡此四者共王之膳而进之薄为荐致滋味为羞至于后世子之膳羞至于祭祀思其亲之所嗜好者皆共焉朝聘賔客之在舘则以禽兽之书其所共禽之𢾗授之兽人兽人入之庖人庖人出而付之使者此则为賔客者也而其所以王者则又顺四时均五行求其气味之和而用之用谓煎和也行亦用之义也旧説谓春则草始生羔豚美夏则物易腐腒谓干雉也鱐干鱼也秋则百草实犊麛肥冬则阳气大鱻鱼也羽雁也鱼潜雁定而肥故用之又曰香牛也臊犬也腥鸡也羶羊也各取其脂煎和之凡此皆因其气之盛衰而调其味之节适盖口纳味形纳气一味之不调一气之不顺皆不可以不谨岁终㑹其所出唯王及后之膳禽不会有尊也按月令四时所会与此各异盖周秦之礼不同説者曰此所谓常珍也若异馔则不可以为常嗜之必将以口腹累四方万里之逺矣汉以拘醤兴师勤衆开西南夷唐以荔支立堠置驿取之交活是也我祖宗俭徳卓冠百王夜饥思食羔而不忍索虑启无穷之烹杀也嗜淮白䱹而不肯求之于外恐开非时之贡也乌虖必如是而后可以享天下之奉矣内饔掌王及后世子膳羞之割烹煎和之事辨体名肉物辨百品味之物王举则陈其鼎爼以牲体实之选百羞醤物珍物以俟馈共后及世子之膳羞辨腥臊羶香之不可食者牛夜鸣则庮羊冷毛而毳羶犬赤股而躁臊鸟皫色而沙鸣貍豕肓眠而交㫸腥马黒嵴而般臂蝼凡宗庙之祭祀掌割烹之事凡燕饮食亦如之凡掌共羞脩刑膴胖骨鱐以待共膳凡王之好赐肉脩则饔人共之膳夫之属疱人共其物于始饔人熟其物于终饔有内外内饔所掌者王及后世子膳羞之割烹煎和之事觧牲体谓之割熟物谓之烹煎调以五味谓之和体各有名如嵴胁肩臂臑之属肉各有物如胾膰之属百品味举成𢾗言之也醤物珍物皆在焉以俟馈也至于辨腥臊羶香之不可食如牛之夜鸣者㾞杇也羊毛之结者爲冷长者爲毳犬之股赤疾走不常者鸟失色而鸣澌者豕之眡肓而睫交者马黒嵴而其文般旋至于臂者皆不可食盖物反常爲恠凡人犹有食忌况至尊乎此内饔之所必辨也宗庙祭祀谓四时及禘祫月祭之类说者曰内饔不掌外神燕饮食谓賔客羞脩刑膴胖骨鱐之者以待共膳也刑谓铏羹膴谓肉脔胖谓半体骨谓体之连骨者鱐鱼之藁者若夫王有所爱好而赐之肉脩则使饔人之属共之不必烦内饔也臣惟内饔之职其要在于割烹煎和臣今章分句觧若非君子逺疱厨之义然古人比作相如塩梅比治国如烹鲜安得如伊尹者而使之割烹如傅説者而使之调和哉外饔掌外祭祀之割烹共其脯脩刑膴陈其鼎爼实之牲体鱼腊凡賔客之飱饔飨食之事亦如之邦飨耆耄孤子则掌其割烹之事飨士庶子亦如之师役则掌共其赐脯肉之事外祭祀谓天地山川社稷四望之类外神皆是也掌其割烹共其脯脩刑膴陈其鼎爼而以牲体鱼腊实之实客之飱饔飨食之事亦如之夕食爲飱熟食爲饔飨如行人飨礼九之类食如行人食于九举之类皆厚礼也耆老孤子谓死于王事者之父母与其子也士庶子谓充宿卫于内备守御于外者也皆先王之所爱遇故燕飨之师徒田役尤当序情闵劳故于劳遇犒师之时有饮赐予之礼臣尝反覆外饔所掌五事祭祀賔客之外如耆者孤子如士庶子如师役居其三皆所以用衆者也古人尤拳拳焉盖人之情未有不畏死而贪生也先私而后公也恶劳而喜逸也上之人有以激之则生者可使死私者可使公逸者可使劳饮食虽末礼意寓焉羊羹不及御者宿怨鵞䏑见遗英雄畜憾淮隂壮士不忘漂母翳桑饿人卒免宣子是可以爲㣲末而忽之乎烹人掌共鼎镬以给水火之齐职外内饔之㸑烹煮辨膳羞之物祭祀共大羹铏羮賔客亦如之臣按郑康成注镬所以煑肉及鱼蜡既熟乃升于鼎齐谓多少之量言实水于镬㸑之以火皆有齐也㸑注谓今之灶周礼仪礼皆言㸑自孔子以后皆言灶辨膳羞之物其来也内饔已辨于始及给付也烹人又辨于终谨之至也祭祀供大羮铏羮賔客亦如之注谓不致五味为大羮加塩菜为铏羹祭祀如郊天祭地大礼必简明水元酒是也賔客如大享圣贤礼有隆杀牛羊仓廪事舜祝鲠祝饐以养老是也又其后则鼎肉餽子思醴酒待穆生礼益薄矣甸师掌帅其属而耕耨王借以时入之以共齍盛祭祀共萧茅共野果蓏之莩王之同姓有臯则死刑焉帅其徒以薪蒸役外内饔之事郊外曰甸说者曰王借在郊故以甸名官有教民之义故曰师属谓府史胥徒也以耒犂地谓之耕以金芸草谓之耨古之王者仲春躬耕帝借借之言借也借民力治之也以时入之谓麦夏熟禾黍秋熟十月获之送于地官神仓齍盛谓祭祀所用糓粢稷也谷之长也在器曰盛祭祀共萧茅萧谓香蒿茅立祭前沃酒其上左传曰包茅不入无以缩酒是也共野果蓏之荐有核曰果桃李之属无核曰蓏瓜瓞之属礼荐樱桃诗采蘩采苹是也王之同姓有罪则死刑焉文王世子曰公族有死罪则磬于甸人又曰狱成致刑于甸人古者刑人于市惟公族刑于隐者不忍暴于外也帅其徒以薪蒸役外内饔之事木火曰薪小曰蒸薪蒸亦出于甸耕耨之暇人各米薪以供烹㸑则歛不及民矣按郑氏谓甸师乃共野物官之长禽兽鱼鳖莫非野物而以稼穑先之者重本也兽人掌罟田兽辨其名物冬狼夏麋春秋兽物时田则守罟及弊田令禽注于虞中凡祭祀賔客共其死兽生兽凡兽入于腊人皮毛筋角入于王府凡田兽者掌其政令臣按兽人掌罟田兽盖先期而罟取其当田者谓生致之以备田也名物如麋鹿狼野豕兎之属以其羣㳺取食或害苗稼故田而取之苟非其所当田则勿取此所谓辨也传曰鸟兽之肉不登于爼皮角羽毛齿革不登于噐则公不射使非名物素辨则当田之时岂暇择乎兽人既罟获于其先及田则虞人执之以俟诗谓一发五豝是也此先王之田而非后世从禽之谓也守罟以备纵逸既田而止之之谓弊虞人植旌于中兽人令田衆各以所获置其下公之外得分取之然则共王之賔祭膳羞亦无几矣若夫冬夏春秋各以时则有不时不食之谨皮毛筋角藏以备用则无暴殄天物之奢掌其政令不过使民知蒐田以时而已一兽人之职掌区处纎悉如此先王交于万物有道自奉飬有节可槩见也然臣尝疑兽人府史胥徒止与庖人相等夫麋鹿狼野豕兎之类岂四十人所能调服及观夏官之属有所谓服不氏者掌养勐兽而教扰之祭祀则共勐兽有賔客之事则抗皮说者以为虎豹熊罴属也盖又难于兽人乃无府史与胥仅有徒四人而止去古既逺书难尽信使其果尔亦足以见先王不以兽劳人也膳盖虽无六兽未为欠阙况所谓勐兽乎臣闻周公相武王驱虎豹犀象而逺之矣服不氏何为又闻作无逸戒成王曰文王自朝至于日中昃不遑暇食不敢盘于逰田矣专设田兽之官列于庖膳之次固亦冝在所畧臣是以备着之䲣人掌以时䲣为梁春王鲔辨鱼物为鱻薧以共王膳羞凡祭祀賔客共其鱼之鱻薧凡䲣者掌其政令凡䲣征人于王府鼈人掌取互物以时籍鱼鳖龟蜃凡貍物春献鼈蜃秋献龟鱼祭祀共嬴蚳以授醢人掌凡邦之籍事臣按人鳖人分两官者鱼浮游则用网笱之具介物貍藏则用籍刺之具虾水为梁以笱承其空而取鱼诗曰敝笱在梁又曰母逝我梁母发我笱是也月令季春荐鲔于寝庙此曰王鲔其大者四时惟夏不取鱼鲁宣公滥于泗渊则里革以非时諌秋冬亦不如春月泽梁之盛故特言春共其鱻薧者或可以生鲜或可以薧干必预辨而为之政令也互物谓介甲之物龟为介䖝之长王用以卜故不名官籍谓以枝刺之于泥犹荘周言独鼈于江凡介甲而貍藏者皆籍故曰掌凢邦之籍事不但龟鼈能貍藏鱼亦有之鳅鳝之类是也蛤也嬴螔蝓也蚳蛾子也互物之小者则醢人受之大戴记曰甲䖝三百六十尔雅及后世江海赋中名物甚多此时举其可醢者耳古人祭祀之礼内致其敬外备其物设官如此纎悉然其也各着时之一字盖欲蠕动之物无一不遂其生不得已而取之必以其时可也伊尹称有夏之徳曰鱼鼈咸若孟子言王道之始数罟不入汚池鱼鼈不可胜食彼以矢鱼见讥羹鼋召乱始谓田饮食之㣲安知其患之至此哉后村先生大全集卷之八十五后村先生大全集后村先生大全集卷第八十六后村先生大全集八十六进故事吕太后时诸吕擅权欲危刘氏右丞相陈平患之力不能争尝燕居深念陆贾往直入坐曰何念深也平曰生揣我何念贾曰不过患诸吕耳陈平曰然为之奈何贾曰天下安注意相天下危注意将将相和则士豫附士豫附天下虽有变则权不分椎不分为社稷计在两君掌握耳君何不交驩大尉平用其计两人深相结吕氏谋益壊按是时刘氏之危甚矣贾为平勃谋冝有竒䇿而其言不过曰将相和则士豫附士豫附天下虽有变则权不分而已以汉书考之平勃未尝有不和之事其必同欲安刘同欲诛吕而贾之言如此岂非当时将相亦尝有小扞格未通之情欤大臣之情未通则小臣观望莫敢亲附姦人窥伺隂图权柄贾以一言通之二人者亦幡然相结吕氏固在掌握中矣岂惟平勃哉臣稽之前代至于本朝种蠡共国而越覇亷蔺相下而赵重丙魏同心而汉中兴李郭相勉而唐再造吕范懽而夏羌臣赵张睦而刘麟走皆将相和之验也若夫外有飘忽震震荡之暴虏旁有睥睨愤毒之姦臣于斯时也居弼谐之地任安危之贵均受主眷各负人望本无吕范之隙素有赵张之好于图事揆策之际又䏻降心以求至当之论通情以泯异同之迹使觇国者曰江左君臣辑睦未可啚也则外忧内患庶乎可销弭矣丙午十二月𥘉六绍兴元年秦桧拜右相二年罢为观文殿学士奉祠上召翰林学士綦崈礼曰桧言南人归南北人归北朕是北人将安归又曰桧自言使臣为相可耸动天下令无闻焉又御笔付崈礼曰桧不知治体信任非人人心大摇怨讟载路崈礼以圣语着之训词寻以殿中侍御史黄龟年累䟽夺职又诏以亲礼及桧罪布告中外五年桧复资政殿大学士六年复观文殿学士知温州改知绍兴府桧乞暂奏事入见除醴泉观使兼侍读俄令权赴尚书省治事七年除枢宻使八年拜右相兼枢宻使九年左相赵鼎罢十一年韩世忠张俊岳飞罢兵柄飞坐诛桧拜左相十二年拜太师二十五年桧薨臣㳟惟髙宗皇帝聦明圣武侔徳周宣汉光中兴之英主也𥘉罢桧相明斥其罪形之亲札载之训辞榜之朝堂又夺其职名天下谓桧不复用矣后五年再入又二年再相在位十九年然后死臣按迁跸钱塘本赵鼎之谋也时和议已有萌矣向使鼎与诸贤主谋于内诸名将宣力于外必不专恃和虽和必不至于甚卑屈于是桧用计逐鼎挟虏目重髙宗始欲和约之坚举国以聴然大柄一失不可复收甚眷鼎浚而鼎浚不得不贬甚眷世忠俊而世忠俊不得不罢甚眷飞而飞不得不诛甚恶熺而熺为执政一时名臣如李光王庶曾开晏亨复李弥逊胡寅张九成胡铨诸人或过海或投荒或老死山林专𣣔除人望以派主势此犹可也其甚者隂懐异志撼摇普安虽至尊亦有靴中匕首之防甚矣姦臣之可畏哉其既退也必有术自通以媒复进其后进也必有术自固而不复退谋伏于既退之时祸烈于复进之后臣于桧之始末有感焉若夫无桧之功有桧之罪以一身戦九州四海之公议要领获全毫毛无伤其姦慝之状不形之亲札不载之训辞不搒之朝堂不付出諌官御史论䟽不削夺他日安知不如桧之覆出乎惟圣主留意辛亥六月九日杜衍为相尤栁絶侥倖凢内降与思泽者一切不与每积至十𢾗则封还之或诘责其人上谓欧阳脩曰外人知杜衍封还内降耶吾居禁中每以杜衍不可告之而止者多于所封还也其助我多矣臣按内降非盛世事也诗咏后妃以无私谒为贤桑林祷旱以妇谒盛自责盖自昔未尝无是事但古先哲王理慾明界限严能防其㣲杜其渐尔降及叔季非惟不能防杜又且开扄破鐍以导其业西园卖官斜封墨敕至今遗臭故诸葛亮有合宫府为一体之论唐人有不经鳯阁鵉台何名为敕之叹惟我朝家法最善虽一熏笼之㣲必由朝廷出令列圣相承莫之有改其后老蔡用事患同列异议始请细札以行之𥘉犹处分大事既而俯及细㣲后不胜多至使小臣杨球张𥙷代书谓之东廊御笔汔成祸乱臣尝窃论祖宗盛时内降絶少间出一二则有论列者有缴驳者有执奏者诲纯仁䓁寕谪而不以濮议为是茂良必大寕去而不与两知阁并立衍寕罢而不肯求容权倖之间此所以为极治之朝也臣采之舆言谓迩日蹊隧傍启庙堂积轻中外除授间有不由大臣启拟近臣荐进者显仕率贵游之子专城多恩泽之侯畿郡调守上烦震断小臣改秩或出中批既累至公亦伤大体求者与者奉行者皆以为常不以为异遂使天下之人以诲纯仁茂良必大之事责望有司以衍之事责望大臣以仁宗禁中之语责望明主臣窃以为陛下君臣惜之本朝名相多矣惟衍号为能郄内降者岂有他道哉尝考之其拜也在庆歴四年九月其免也在眀年正月当国仅三数月噫此衍之所以䏻直道而行乎臣故谓小臣能以去就为轻虽大事可论大臣能以去就为䡖虽内降可执横恩可寝人主能以朝廷纪纲为重贵近干请为䡖则堂陛尊而命令肃矣惟陛下留神辛亥七月𥘉十日干徳四年上宴紫云楼谓赵普等曰下愚之民不分菽麦若藩侯不为抚飬务行苛虐朕断不容之绍兴二十五年御批孟忠厚宫观奉朝请魏良臣奏忠厚戚里中最贤上曰朕深不欲以外戚任朝廷之事万一有过治之则伤恩释之则废法但可加以爵禄奉祠臣恭惟艺祖皇帝以神武削平僣伪六合一家乃汉祖思勐士守四方之日而干徳之宴顾以藩侯不能抚飬愚民为忧识者谓本朝国祚灵长民心固结皆紫云楼数语有以基之陛下视邦选侯尤不轻卑偏州小垒亦必朝辞岂不𣣔得良二千石与之共理乎朝家调守不过两涂一曰才望二曰资格如其当得孰不谓宜茍二者之俱无忽一朝而滥予游谈聚议寕免纷纷曰某戚畹家也曰某贵介子也才齿仕版郎登鹓序甫踰弱冠已佩虎符至有大冯去小冯代者昔人以四十专城为荣今不待四十矣虽重侯累将之家固多英妙然牧人御衆之任必属老成臣尝为郎铨部见年未三十人不许注三万贯埸务郡寄重于场务多矣柰何以千里之赤子付之四姓之小侯乎士大夫除在朝清望官外必二考宰邑两任佐州岁月推移苍颜白髪乃敢请麾幸而得之率三数人共守一阙遥指瓜熟如俟河清凢江浙近里稍可屈指之郡昔以待近臣之均佚名流之𥙷外庶僚之贤劳者今多以处左戚勲阅世胄争趍便安寒门素族甘就遐逺风宪纪纲之地间有论执除权临遣之际终难干回臣谓干德四年之诏万世人主择藩侯之法也绍兴二十五年之诏万世人主待外戚之法也陛下各书一通置之座右则岳牧之选不及私昵勋戚之恩有所限止矣臣谓陛下天性至仁已予者不可夺継是勿予可也已遣者不可返継是勿遣可也许大臣争执有司论驳可也昔者棸蹶番楀并列膴仕而周衮许史丁传稍有声问而汉㣲独本朝戚畹谦下损挹异于前代盖祖宗儒者大㫖此其所以异于汉也熈寕改法𥘉犹用程颢苏辙为官属其后薛向吴居厚之徒始进于是司马光得政内擢李常为版书外擢鲜于侁为漕以救其弊元祐相业第一义也臣谓国家此一气脉宜迓续不宜间断宜培养不宜椓伐顾今天下兵不可汰官不可省郊庙之礼不可阙掖庭之用不可㑹非敢立髙虚之论直以理财为非也昔之理财者搉抑富啇臣贾之盗利权者尔逐什一以养口体者不问也削弱豪家大姓之侵细民者尔营斗升以育妻子者不问也天地所产海之鱼盐薮之薪蒸漆枲丝纻之百货械噐陶冶之一艺盖贩夫贩妇园夫红女所资以爲命者茍操干之无遗则叹愁之寕免汉筭缗钱下逮末作之人唐爲宫市害及鬻樵之夫治世气象不宜如此向也榷酤摧契信有遗利今囊括殆尽弓张未弛倅失利源邑困茧丝之取邑无生意民受池鱼之殃治世气象不宜如此议者排之愈力执事者持之愈坚踵汉庭塩鑯论之弊失先朝前軰儒臣治赋之意麟趾之泽息虿尾之谤兴将安取此臣观今日事势损上未易言也酌中制以取之足矣𥙿民未易言也损未利以还之足矣昔陈恕今三司吏各条茶法第为三等曰上者取利太深可行之商贾不可行之朝廷吾用其中者真计臣之心也王旦遣漕臣曰朝廷榷利至矣真大臣之言也惟陛下诏庙堂省府亟图之辛亥闰月𥘉一日石虎死蔡谟曰胡㓕实为大庆然度徳量力非时贤所及商浩北伐王羲之曰区区江左营综如此识者寒心桓温谋迁洛孙绰曰趋死之忧促返旧之乐賖窃惟居重御轻者安虚内事外者危胡运寝衰士气稍振荆甲擣虚重辟土疆蜀兵攻坚大献俘馘向也我师畏鞑如虎今遂能袒裼而暴下车而搏虽未遽收卞荘子之功然亦颇奋冯妇之勇矣此皆陛下庙谟惟略长驾逺驭所致如闻阃臣忠愤激发荆纽一胜蜀谋再举识者忧之臣观晋人画江自守精兵名将往往分布沿流重镇如庾翌在襄阳陶侃在武昌禇衰在京口元温在姑熟之类故昔人有长江千里如人七尺之躯䕶风寒者不过数处之喻而自江以北之地则付之祖逖刘琨辈使自疆理琨握空拳守并逖以素队千人布三千匹渡江不给铠仗晋人能量事力权轻重如此偏安一隅而不害其立国非偶然也今之阃臣握兵柄操利权朝家又抽摘科降以助之适值目前之静遂有分表之经营比之晋人则似轻堂奥而重极边虚根本而事逺略臣不敢援引前古姑以近事言之赵范欲图唐邓唐邓不可得而枣阳先失于是安随郢复均房之境皆为丘墟赵彦欲图秦巩秦巩不可得而劔闗不守五十四州荡覆岂非外重而不能御内虚而无以守其势必至此欤臣窃私忧遇计谓江陵重然后可以援襄樊重庆实然后可以图汉中范与彦呐即吾龟鑑矣蔡谟王羲之孙绰之言盖英雄豪杰之所诮侮以爲怯懦者然自晋至今欲保守金瓯使之无缺者终不能易此论也惟陛下诏阃臣熟筹之辛酉正月二十八日李锜诛宪宗将辈取其赀李綘与裴垍諌曰锜僣侈诛求六州之人怨入骨髓愿以其财赐本道代贫民租税制可窃惟蠧天下之财莫如兵黼贯开边以太平全盛之事力不能供亿燕山一路至于科天下免夫钱以助之而犹不足嵩之建督有二税权借三分之令公然取之于民今兵帑不觧数十年于此矣陛下至仁不忍加赋先是稍进大吏干没之赋势家悖入之货而别储之或者疑焉及狂猘南吠危机交急羽檄召天下兵何啻数十万百费猬毛而起陛下慨然辇别储金帛以誓衆犒师民间晏然不知有兵臣时在田里始悟陛下前日之积所以备今日之散圣虑逺矣及来京师目击近事今日赐军民雪寒钱也明日复赐也又明日诏发常平赈饥也其大者如以髙铸三十余万缗之屋赐有功将帅出奉宸御㽵付外庭处捄焚拯溺之势而行损上益下之事真可以服人心而永天命矣然边宿重戌国无余力可以服损上之举不可行也剥下之政不可行也惟有驭贪之夺可以少助国计臣犹记嘉定初命殿中侍御史黄畴若户部侍郎沈诜㑹簿録诸权姦家赀得九百一十三万没官产得七十一万号曰安边所其后日以增广至今犹頼其用臣谓陛下当法寕考以前后簿録诸大姦赃家赀田产别为景定安邉所诏大臣提其纲近臣治其目㑹钱粟各若干缗觧钱助粜本粟𥙷和籴以臣所闻圩田之入已厚若益以御㽵又益以所积籴本未论他路如淅右岁籴百万几可以减半矣唐宪宗尚能纳李綘之言以李锜家财代六州租赋而成中兴之业以陛下之英明傥采臣䇿所失者毫末所得者亿兆人之懽心所延者千万世之基祚此陆䞇所谓散小储成大储指小寳固大寳之説亦寕考之已行嘉定之近事也惟陛下留神取进止辛酉三月十八日干道二年鄂州都统制赵撙根刷告勑宣札绫𥿄文帖共三万五千九百余件缴申朝廷毁抹谓宜优赏诏以撙为龙神衞四厢都指挥臣端平初以枢掾兼侍右郎官窃见本选小使臣凡一万三千九百余人臣因奏对尚患其冗白首重来蒙恩摄贰夏卿每坐曹据案书押副尉以下文帖不知其几千万𥿄由此推之大小使臣之给告身绫𥿄者又不知其几也南渡初诸大将军中有所谓武功队谓一队之人皆武功郎大夫非髙爵厚禄无以得人之死力况此一资半级岂容靳惜第𥙷授既多稽考实难至有以十年前𥙷帖欲脱漏差注者頼郎官赵必普精眀察知顶冐毁抹二帖又以此一事推之所谓顶冐脱漏者无穷也司之所发摘者不过一二若捧土以塞江河等为亡益臣谓戦士损躯赴敌廪禄终身未足酬劳若其身已殁而𥙷授帖牒转入他人之手为国耗蠧无时而已岂不甚可痛哉臣愚见谓一军之中某为真立功人某为顶冐人惟主帅尤知其详今诸大将岂无贤如赵墫者当时鄂注渚一军所刷至三万五千余仲陛下何不以此事下诏风厉请大将使各刷具所掌尺籍伍符中事故人姓名拘其告札牒帖缴申朝廷以讨军实以省兵饷俟诸处申到取其根刷多者法考庙赏赵墫家法使有所劝其奉诏不谨或差功六级者用文帝罚魏尚故事使有所徴以副陛下综核名实之意取进止后村先生大全集卷之八十六一后村先生大全集后村先生大全集卷第八十七后村先生大全集卷之八十七进故事辛酉六月𥘉九日简宗庙逆天时则水不润下又曰水失其性则雾水出百川溢淫雨伤稼穑臣窃见自夏至后霖雨兼旬六军兆姓系命于淅西一稔今惟吴门灾不至甚湖秀嵗事大可寒心乃季夏乙未臣执经缉熈亲闻玉音焦劳天表蹙然若无所容先是偏走群望大发钱粟求民瘼雪狱冤所以顺水之性而欲其润下者至矣是日又有避殿减膳撤乐之诏讲退雨意尚浓俄而隂霾扫檐熘絶夕始见月明日而晹乌出又明日而潦缩恭惟吾君之所以动天与天之所以应吾君者何其速也既拜手归美于上又考之经史采撅前世水潦证验以助陛下敬天爱民之意威公元年秋大水董仲舒刘向以为诸侯伐鲁伏尸流血所致汉文帝后元三年火水雨昼夜不絶三十五日史臣谓是时匃奴骄侵犯北邉杀略万计今虏虽自去春一大惩创然戦士未觧甲聊城乆不下得非杀气致沴而未能召和乎母亦遵飬时晦乎董仲统无重臣兵财属大将得非邉民畏威而未懐惠乎母并用文武乎并公二十四年又明年大水刘歆以爲严宗庙丹楹刻桷所致得非今之丹刻有本正施之僖官乎母亦省其不急者乎元帝永光二年夏秋大水史臣以爲石显用事所致今北司肃然矣得非昔所屏逺者有隂懐覆出之念乎母亦放而絶之乎成帝时黄雾四塞谏大夫杨兴愽士驷胜以爲同日拜五侯所致今左畹肃然矣得非犹有已髙满而不思危溢者乎母亦爲之限剂乎夫大水也霖雨也黄雾也示变者也兵革也夷狄也土木也官寺也戚畹也致变者也皆陛下素讲而习闻者臣愿陛下非茍知之亦允蹈之雨旸在天敬肆在我欲弭是变当先去其所以致是变者浲水儆尭云汉美宣臣以衰朽三侍㫋厦敢诵所闻以献惟陛下裁幸取进止辛酉七月十五日河北水灾百姓暴露乏食有司建请发廪壮者人日二升㓜者人日一升议者以为水灾所毁败者其衆可谓非常之变遭非常之变者亦必有非常之恩使乏食之民相率以待二升之米则其势不暇于他为是以饥殍养之而已被灾者十余州州以二万户计之半为不被灾不仰食县官者其半每户壮者六人㓜者四人计月受粟五石欲下诏贷以粟一百万石使可以攴两月不妨其营生而勿日给臣窃惟迩者湖秀二州水灾从昔之所创见陛下焦劳忧形玉色使常平使者守霅以儒生代贵游二州之人莫不延颈望惠而迨今月余未闻朝廷有大蠲弛意者郡县体量未为欤䑓群条画未上欤臣惟捄灾以粟为本汉至文景晁错始献䇿募民入粟县官得以拜爵得以除罪始令输于边邉食足则令入粟郡县文帝行其説六百石爵上造四千石为五大夫万二千石为大庶长其后虽有军役水旱民不困乏至于下诏蠲天下田租税之半明年又全蠲之其后上群以西旱脩卖爵今而裁其价以招之及徒复作得输粟以除罪臣昨脩孝宗寔録士民以入粟拜爵者藏不絶书及朱熹召对语及赈荒坚训告以𥙷授入粟之人且曰至此又説爱惜名噐不得臣伏见此二郡巨室甚多若朝廷采汉文景及干淳已行许之入粟于官籍数来上随其多寡优与𥙷授白身人𥙷官已仕者减举员或转秩士人免举升甲首完者与伸雪负谴者从末减不待科抑人自乐输虽云秋成絶望或囷仓偶有于宿储或智力能运于他处所入既多然后用曽巩前説每户计口多寡各贷两月向后得熟归粟于官臣又见孝録遇灾伤州县率停其年弍税或减分数候次年带𥙷凢此之类皆合举行臣闻今嵗浙东江湖福建皆得上熟自吴门至常润亦稔惟二郡及近畿及邑彼灾曽巩欲赈十州故请贷粟百万石今止贷二郡及三数邑亦朝廷事力可辨况又募民入粟相助乎此事当如捄焚拯溺若上之人付之悠悠下之人必以具文塞责臣闻县令字民之官不损犹应言损唐代宗之言立而视其死孔距心之罪代宗非英辟距心非贤大夫然其言乃干万世捡放赈恤不刋之论惟陛下诏攸司亟图之助进止辛酉八月二十日干道二年诏免和籴一年宰执魏𣏌䓁奏版曹言岁籴一百五万石行之近三十年恐不可遽减上曰计臣之论不得不然朕观仁宗朝尝下诏蠲免一年租税朕甚慕之今既未可行有余则籴不足则减亦上下通融之意臣以干道版漕之言推之其云和籴行之近三十年是建炎犹未行此事也其始于绍兴间乎中更赵张之贤秦之谲而不免于作俑岂非四大屯待哺者衆一日不籴则执事者廪然有之兴之忧欤自干道至今行之又将百年民亦安之不以为异然昔也通诸路止籴一百五万今吴门一群而籴百万通诸路不知其几倍矣加以凶相当国增额抑价浙中鉅产化为下户者十室而九所幸圣主赫然改纪去其太甚浙民方有丝髪生意不幸岁事又败于积潦先是五六月水灾止及湖秀及七月之水则併吴田爲壑三数郡之人皇皇然捄死之不赡天子临朝恻然不待僚奏请濬发玉音吴郡岁籴减五十万石而湖全免秀与旁县亦减免有差夫以三十年已行不可已之事而干道天子有免一年之诏百年乆行未尝辍之事而景定天子有吴门免一年之诏霅有全免之诏圣神祖孙一念爱民若合符节想见二郡灾伤之民歌舞圣徳始知向者增额事由凶相今慈兹减免恩归圣主甚盛德也然孝宗因免籴又云仁宗尝下诏蠲一年租税朕甚慕之既未能行有余则籴不足则减亦上下通融之策臣谓免一年租税千百年帝王维汉文帝我仁宗能行之孝宗此志犹有望于后人陛下尝当书此言于座右士大夫当诵此言为训典文帝仁宗能行之于天下安平之世陛下岂不能行之于三州灾伤之地臣近者因进故事尝及捄灾㝷蒙朝廷采用近见邸报凡七月再水后所欲言者庙谟讲求已尽臣尚有一二管见不敢自隐夫捄荒以粟为本堆金积玉饥不可食寒不可衣臣前讲募民入粟非使入钱也然汉下令民皆乐输至于边储充足又令输之郡国今虽下令未尝闻有应诏者岂非举世贵进士任子而贱入粟之人虽有卜式司马相如张释之之材亦例以铜臭见侍臣谓当稍旌异推用其人果材也果能也虽侪之于士大夫之例可也彼损数百斛或千斛或多至万斛其为费不赀矣倾不赀之费待之以甚薄之礼加之以不美之名宜人情之不乐就也如近报弁鲍山承直以平擢见称事闻于干终未闻有褒宠之诏臣愿借若人登郭隗之䑓以来乐毅剧辛之流可乎此臣之管见一也臣闻浙右饥民有聚衆借粮者有持械发窖者有刼夺军噐舡者骎骎至于杀人矣近遣朝绅赈恤且调戈船廵警又命大将收其伉徤材武者爲兵所以防㣲杜渐者至矣然皆𥙷㵼常法也非捄急之剂也臣读曲礼年凶君膳食不祭肺大夫不食梁士饮酒不乐今焦劳惟圣躬尔臣犹记先贤有守郡值河决者布衣草屦与军民杂居城上河平乃下真德秀守泉福讨海㓂祷雨旸皆齐居𬞞素㓂平灾熄乃入寝今之士大夫皆能如此乎未也此臣之管见二也地官荒政十二以散利薄征爲首说者谓散利是发公财之已藏者汲黯是也薄征是减民租之未输者阳城是也今已藏者羽化无可发矣未输者预借而起催矣此臣之管见三也有所谓弛力者谓古者用民之力岁不过三日年荒併当用者弛之今用民之力如竹宫甲帐之类尚有当弛者乎有所谓青礼者眚犹省也今礼文之事如匪朌好赐之类尚有当青者乎此臣之管见四也臣少为狱掾窃见诸犯刼盗必先覈实其所民居是与不是灾伤地分而为䡖重焉始悟法意与地官经文暗合臣窃恐浙西官吏断此等狱或不原其𥘉意爲饥所驱一切以柱后惠文从事以伤陛下好生之德而于隂阳之和盖周家赈荒先之以散利薄征而最后始及于除盗夫必使之有求生之路如是而不悛则法行焉虽死不怨杀者矣此臣之管见五也惟圣君贤相图之取进止辛酉十月卄九日庆歴二年徒知渭州龙图阁直学士文彦博爲秦鳯路经略安抚招讨使兼知秦州集贤挍理余靖言邉郡惟秦州最富贵贼所以未敢来攻者以韩琦爲守故也若使琦且守此州招懐种落训励士卒犹须精择材勇以为鬪将庶几贼昊有所畏朝廷有所恃今乃专委彦博守此一路臣深为朝廷忧之三军所恃者将尔韩琦数年在邉虽未成功羌贼知名士卒信服今使彦愽代之恩信未洽缓急有难兵将肯用其命乎且彦愽新进羌贼固轻之矣臣以史考之初夏竦招讨五路仲淹琦各帅一路以副竦及竦无功罢去仲淹䓁始自副帅陞经略招讨使韩范并驻泾原擢彦博帅秦鳯兼知秦州可谓极一时之选余靖尚且谓使彦博守秦恩信未洽缓急有难兵将安肯用命又云彦博新进羌贼固轻之矣靖乃四諌之一其言如此时彦博未立贝州之功名论尚轻未得侪于韩范耳以此知谋帅当以望实为主而权谲不与焉如羊祜不但邉人信之敌国之人亦信之曰叔子岂酖人者如孔明但不徐庶以为卧龙为俊杰虽司马懿亦以为竒材今日帅材絶少臣谓当以此法求之又当储之于平日而不当求之于一旦于路帅中储阃帅于阃帅中储宣威储督视士大夫中岂无杜预陶侃科举中岂无郭汾阳偏里行伍中岂无吕蒙龄石参佐中岂无马㧾温造王庶刘子羽然不求其能望实而但取其权谲误矣昔者赵括谈兵父不能察而秦人轻之以为易与卒诱而坑之虽括母亦知其必败噫母妇人也禉不可欺况国人乎况敌国之人乎臣敢以此庆歴谏臣所以告仁祖者为陛下献取进止壬戍寅月𥘉十日贬崖州司户参军丁谓量移光州臣按丁谓之窜海岛也天下料其不复返矣流人表奏无路自通谓设讣上表祈哀厚赂估客外封与河南尹尹不敢启视驰驿缴奏虽以仁祖圣眀亦爲之动果得内徙甚矣小人之可畏也置之万里鲸波之外犹龙用小术数脱归于时穆脩有却讶有虞刑政失四凶何事不量移之句谓之卒于光州天也使其老寿国家之患缙绅之祸必有如王曽之所忧者曽岂幸人之死哉臣尝谓人主之尊如天威如雷霆权柄如龙泉太阿然小人或得而玩䙝之簸弄之彼小人安能自通于人主必有爲之主爲之内詷者夫惟有奥主则誉言日至有内詷则动息必知进纷华以悦其耳目求嗜好以蛊其心志人主不察以爲爱已也亲之信之然后堕其术中彼不动声色而得吾之柄矣臣姑举其略啇鞅因景监李斯因赵髙李训因王守澄丁谓因雷允恭迷国误朝如出一辙善乎李石责北司之言曰李训固可罪然训由何人以进北司慙沮若但诛贬训谓而守澄允恭则阳阳自若禁防稍弛诡秘潜行臣恐四㓙有时而量移矣臣愿陛下推原祸端始于爲奥主内詷者既踈逺之又踈逺之仍诏攸司奉行元日之诏寛余党非寛死党赦轻罪非赦重罪以一人心以杜后患壬戍三月初三日百执事常如吴潜聚议移跸时及兹闲暇相与汎扫朝廷绸缪牗户以续艺祖开基之运以保光尭寿皇中天之业臣崦嵫余景归老田里尚能作为颂诗歌舞太平臣不胜惓惓壬戍七月初六日晋文公败楚师于城仆楚杀得臣晋废中军将军殷浩为庶人臣闻赏罚军国之网纪宜赏而罚则有功者怠宜罚而赏则负罪也玩以此御军军不可御以此治国则国不可治矣夫功莫大于保境卫民罪莫大于偾军蹙国今有负愤军蹙国之罪宜罚而赏人心愤欝臣请为陛下精白言之干腹之传且二十载于是建阃桂林倚之为万里长城羽檄调精兵良将分布要害又竭东广椿积泉粟以饷西广㓂未至则先抽外戍以自卫㓂至则坚闭四壁而不敢出使蛮鞑数千乌合之㓂残昭容柳象破全永衡诸郡及潭之诸邑桂阃为之也天堑失险危机交急谓且顺流而东頼旬宣大臣下荆楚之甲以趍国难大小百战虏不能支一夕觧去而㳂江副阃轻信狂生欲邀竒功遂使已去之虏廻戈致死惟圣人能内外无患自非圣人外寕必有内忧臣叨尘朝列以来每见君相之所深忧中外之所通患泸将据泸以畔也涟海未复也筹西事者恐其干沅播梗嘉渝虑东鄙者防其突山阳窥海道上下皇皇忧在旦暮頼天悔祸而人助顺将帅叶力英豪慕义归疆辟国一月三㨗凢向之深忧通患者至此而氷释矣此皆陛下忧勤一念惟天惟祖宗隲相启佑之力溥率同庆而臣独有隠忧臣闻古人以敌国外患比之法家拂士言君心敬肆之倾天下治乱分焉楚虽克庸而申儆箴训国人者愈严晋虽败楚于城濮然文公犹有忧色臣尝反复左氏所书曰申儆者谓戒惧之不可怠曰箴训者谓筚路蓝缕谓民生在勤曰文公有忧色者谓得臣犹在臣妄谓今日邉患纾矣外间或言禁中排当颇宻能如前日之戒惧否湖山丹䑾稍盛能如先朝之筚路篮缕否又曰謢必烈犹存忧不大于得臣否此虽游谈聚议之讹然亦私忧过计之意昔郑有武功而子产惧晋复覆业而范文子谏臣虽不及前贤惟愿陛下戒惧俭勤常如虏偷渡时大臣洪毅忠壮常如苹草坪白鹿矶时公卿于我刳寿昌临瑞三郡踪践袁告洪抚之支邑烽火接于江池衢信者江阃为之也向非裴令处置谢传指授御之于苹草坪扼之于白鹿矶则大事去矣合湖广江闽数路二十余郡数十县百万生灵怨此二人深入骨髓虽国家至仁无大诛殛然天下愤激有公是非削秩夺职不伤毫毛识者巳议司㓂失形矣一旦江阃牵复于前桂阃牵复于后所谓削且夺者不旋踵而还氊矣臣尝谓得臣治兵严而奉已薄晋文公以其存亡为忧喜及城濮之败楚于使谓之曰大夫若入其如申息之老何得臣闻而自杀殷浩有德有言当时以其出处卜江左隆替及山桑之败废为庻人若二阃无得臣之才与浩之德而愤军蹙国之罪大于城濮山桑之败削夺终身犹为轻典而又可以复玷缺才语有之既往不咎臣非敢哓哓然咎既往也议者皆谓此二人者其身虽巳闲退其力犹足以交结贵近经营召用天下事岂堪此曹再坏耶臣愚𣣔望陛下覧楚杀得臣晋废殷浩之事申谕大臣二人牵复之外永不得收用以觧天下之疑惑以存朝廷之纪纲宗社幸甚取进止后村先生大全集卷八十七后村先生大全集后村先生大全集卷第八十八后村先生大全集卷之八十八记云泉精舍休文逰四方而归筑精舍阁皂山中面峯挹涧手植葠𣏌梅竹无数其言曰人英不有嗜嗜美色末也有嗜疥痔者焉嗜爽口末也有嗜昌歜羊枣者马又其大者嗜声名嗜富贵嗜无穷力有限则必疲心役智以求之而后餍余山人也世之所嗜率予之所不好然亦有嗜焉山椒之云自去自来涧中之泉随取随有此予之所嗜也盖声名富贵非有力不可致而世之嗜之者衆是二物者不待有力可致而世之嗜之者少故予得而擅之噫此遯世避俗之高谈也或曰休文读书通古今善属辞纵使老穷不遇犹当萧然陋巷求颜子之所乐今乃着华阳巾黄练衣修老氏之道与穷猿野鹤爲友坏美质而离本性曷不返初服乎仆曰不然昔贺监知章姜相公辅晚节皆求爲道士而不可得夫士以不降志辱身爲高二子仕至卿相始欲以其巳降之志既辱之身自附于幽人胜士孰若高蹈逺引扵未尝降辱之先哉仆婚宦二十年所就何亊依违俯仰有愧休文多矣方将从休文入山顾恐俗状已成云见之敛态泉见之闷声休文见之而闭闗也况敢轻议休文乎休文杨氏名至质丰城人古田县广惠惠应行祠广惠惠应行祠者县令刘克逊之所作也初嘉定丙子邑人郎县西隅为惠应祠未几迁扵溪南草创数楹旁设广惠香火封爵同而位置异观者病焉绍定已丑冬积雨妨获令祷祠下輙霁时劒郡不靖声揺邑境徐村顽民效尤窃发前一夕西村诸葛珏梦神告曰贼至矣寤以告令为备及领兵搏贼诣祠乞灵穆卜龟从贼果就缚扵是令尉议辟故址作新宫合祠二神丞洪某主簿某东尉某洎士民咸乐助明年八月落成广惠居东恵应居西论其世也使来徴记余惟圣人讥谄祭古者祭不越望鲁可以祭泰山楚不可以祭河今夫桐川昭武之神而食扵福之支邑无乃非古谊欤然尝论之具仁义礼智谓之人禀聪明正直谓之神均是人也有一乡一国之士有天下之士惟神亦然故有能惊动祸福一方者有功𬒳海内泽流后世者有歆豚蹄鱼酒之荐者有岁食万羊者有依草附木以惑人者有被衮服冕极国家之封册者今二神之祀起汉隋讫今日繇江浙至闽粤绵绵不絶比比相望岂非聪明正直之尤者乎岂非功被海内泽流后世者乎然则祭之非谄也虽不在其望非越也祠因官亭废基舍隙地以增葢者谢某刘令莆人值时多虞拊民有恩境内称治凡黉舍廪廥邮传津梁缮葺一新行祠特一事耳洪丞番阳人三洪之后某簿某郡人某尉某郡人诸葛尉温陵人以捕贼功改京秩将用扵时矣皆可书也新收三歩泄濒海之田皆依隄为固名曰长围昔人扵围内䟽塘以灌溉而南北洋凡十塘马塘皆有泄所以严纵闭也曰三步塘者距海仅三步地势薄脱遇淫雨外潮内潦隄溃泄隳自嘉定辛巳至绍定庚寅官敷民钱亟筑亟坏辛卯又壊太守温陵曽公用乕叹曰民之财有限水之患无穷长围千余丈可使有罅缺乎上腴数百亩可使化㵼卤乎扵是判官赵汝奉檄脩废浮屠宗奂宗超被选董役用椿杙大小二千四百五十竹落一千二百三十四草千担夫千人竹木草皆依市估夫皆支僦直钱皆出郡帑而民不知事一毫钱一孔皆咨扵元僚付之两衲而吏不预明年孟春告戊长二百六十尺深三十余尺噫公之力勤矣而塘民犹曰未也内基虽固外捍不宻久将复圮请索石为二马头以御潮又曰他塘率有赡租而此独无公立行其説筑马头择守僧且取田扵废菴以赡马凡泄之费若干缗马头之费若干缗菴之租若干斛塘民徳公之赐相告语曰今之牧守二年而去䖏二年之暂而虑百世之逺难也不敷种扵农难也不诛费扵僧又难也昔邺中渠成邑思西门鸿隙陂坏郡怨方进然则便民之与病民也兴利之与遗患也非特有智无智之异亦仁与不仁之判与夫智敏而易効仁久而见思敏而易效能吏之事也久而见思循吏之事也公治郡有异绩始甓其城大修水利余所记者特三步泄一事耳兴化军新城莆为郡且三百年犹不克有城皆曰乐土也缓事也一日盗起汀邵他州皆增陴峻隍惟莆四封荡然破扉不阖未几盗寝南侵势且及境富家窖寳物窭人挈空身咸欲溃去郡人陈公宓始猖版筑之仪士民和之台郡是之㑹王侯克恭病委其责扵通守赵君汝盥事方有绪而王赵相踵即世赵侯汝固始至顾郡力巳屈则拜疏求助扵朝有旨赐祠牒五十未至而赵侯去陈公与郡人叹息曰城其中辍乎扵是天子择鲁侯用乕知军事侯博访扵衆或谓城卑且薄不足恃或谓费杂且广无以继侯奋然曰卑者可高也薄者可厚也役不可以已也且吾患无政不患无财益市木石益僦工徒先是官画丈尺俾僧干筑僧有能否有勤惰而官无赏罚侯斥逐其不勉者向之茍简悉趋坚好既成长一千二百九十八丈高一丈八尺表里以石覆以砖五门楼堞丹垩焕然慿高望之鉅丽宇兀疑化人之所爲画史之所摹也凢用石以丈者五万七千一百七十二砖大小六十七万八百夫五万一千四百靡緍钱二万四千六百七十七楮币六万六千八百内楮四万朝家所肸钱楮各千漕台所助余悉出郡帑昉扵绍定三年之春汔扵四年之冬盖三百年不克爲者一朝而就然则城果缓事乎乐土果可常恃乎夫敌无脆有偹者胜国无小善守者全乐毅能下齐而不能㧞莒即墨之二城佛狸能饮江而不能克盱眙之孤垒往事之明验也先朝惩侬㓂之患城广城邕城桂岭海之民始奠其居嘉定鍳开禧之迹大城江北楼橹相望然后并边郡邑各能自立近事之已效也玩常而忽变喜逸而惮劳华元之讴子罕之扑人之常情也以习安为惧以恃陋为戒墨翟之智子囊之忠侯之盛心也侯治郡尤清苦省迎之厨传罢游观之土木独民间有大利病必勇扵兴除不以役巨费伙而沮城成之眀年岁丰盗熄乃下令蠲夏税以撙节之嬴代输噫侯知筑是城又知所以守是城矣初役之兴陈公最尽力且率大夫国人各相斤斵其后赵君汝駉判官赵君汝与有劳焉莆人喜守偹之固美蕃宣之勤复悲陈公之不及见也某亦版筑一民赀不足以豪乡闾力不足以荷畚锸兹获以笔墨小技记事之成顾非幸欤重脩太平陂曽公守莆惠民之政不可殚纪水利最鉅曰太平陂曰三步泄曰陈斗门陂功最鉅始为是陂者趾石中流斡溪右注遡山逆行翼以岸塍导以圳沟长二十余里溉七百顷然沉石扵渊石㣲罅则址颠激水入港水暴决则岸頽农失膏润官莫顾省公闻而慨然召莆田丞陈君告曰陂塘非若职乎丞曰敬受教起去冬汔今春圮岸顿崇浅沟倐深出新智为散水石以窒罅卫址塍用石尤多或谓松性宜水寘松扵里饰石扵表可省费公曰木不寿扵石眀矣悉易以石钱出公家者百五十万僦夫六千不以烦民郡人更名曽公陂既庵以祠公复属笔扵予俾纪颠末余闻物之成坏存乎数虑之疎宻系乎人三坂之城可以不没千文之隄有时而溃昔人脩陂之由为是设也绍兴复田八姓之力故陂亊迭主之八姓皆有私田扵陂知䕶田则知爱陂矣百年之间八姓盛衰不常扵是有私田尽去而视陂田为劵内置陂患扵度外者公按其籍岁得谷一百六十九石钱四十一千各有奇曰果脩陂此足矣以田属囊山寺陂正一人干一人以庵僧充甲首工各二人岁给钱谷一如旧约租之出纳陂之脩废在八姓不可问在僧可覆也公之虑逺乎哉夫循吏遗迹之在天下甚衆余足厯目睹如桂之灵渠本秦史禄号史禄渠广陵之三塘本汉陈登号陈公塘由秦汉至今千余载世代殊异权位销歇一邦之人尚称思故侯名氏不已此岂有所謟畏而然欤他日云曽公陂者犹是矣公名用乕温陵人仁而眀丞名子頥三山人敏而勤宜特书大书寓士林尉起犀释智上法均劳竭劳扵陂宜牵聫得书重脩通判倅治创扵崇寕葺扵淳熈岁久頽圯滋甚旧即东庑爲门坐则面墙陈君伯玉仅新其堂他末暇及赵君野翁既至则曰卑扵堂门设扵庑非制也乃命高堂栋础增旧基而厅益眀敞撤屏蔽达通逵而门始端直面势巍然官府以尊自国初置倅与监司太守俱名按察异时独衘发僚吏奋笔涂书判长官一举手辄从旁掣之倅尝横矣及其久也有按察之名无亊权之实更以督经縂制钱爲职业筹算䘮雅道敲扑败清司思存冷落吏民侮玩遇事至前谦逊退避自托扵聋丞者皆是也然则昔也恶权之专而惟患守之不分今也病权之分而惟恐倅之不削亦其势然欤君扵经縂制至其额而已不求丰以示能扵郡事叶其长而已不立异以炫智公退则静坐一室读书观画风日佳时或携賔客以登临山水追逐云月为乐雅道未尝䘮清思未尝败也堂之役实寳庆三年门之役实绍定五年陈君名振孙君名汝皆永嘉人听雨堂天下之至音非静者不能闻至乐非定者不能知也风之翏然也水之淙然也啸之然也入扵耳同也然南郭子綦以为天籁元结以为全声阮籍以为鼓吹为鳯音得扵心异也何也躁之不如静也动之不如定也雨之为声至矣而闻者鲜焉兄弟羣居之乐至矣而知者鲜焉昔之人有以丝竹陶冩为乐者有以朋友切偲为乐者丝竹托扵物之声也人也雨自然之声也天也朋友取诸人之乐也外也兄弟脩扵家之乐也内也今夫大衾长枕短檠细字漏断人寂壎唱箎和当此之时熘扵檐滴扵阶者如奏箫韶如鼓云和静者闻躁者不闻也定者知动者不知也此吾友野翁名堂之意夫近世言友爱者推苏氏其听雨之约千载而下闻之者犹凄然也抑苏氏能为此言也非能践此言也余尝次其出䖏而有感焉方老泉无恙二子虞侍家庭讲贯自为师友窃意其平生听雨莫乐扵斯时也既中制举各仕四方忧患龃龉契离合扵是闻雨声而感慨矣中年宦达晏寐早朝长乐之钟禁门之钥方属扵耳而雨声不暇聴矣岁晚流落白首北归一返阳羡一居颖濵聴雨之约终身不复谐矣故曰非能践此言也今野翁兄弟俱以才业光显扵时虽为是堂余恐其骑马听鸡之时多对床闻雨之时少愿刻鄙语扵堂上暇则覧焉盖惟静可以闻此声惟定可以知此乐惟早退可以践此言也陈曽二君生祠绍定癸巳郡人作长乐陈公温陵曽公生祠扵谯楼之东揭美绩懐贤牧也初陈公以寳庆丁亥出守在郡才数日而去然崇风化肃纪网访故家礼名胜精采一变威爱并流民至扵今称之去之三年盗起汀邵蔓延剑达名城壮邑相继失守陈公繇延平牧为招捕使为提点刑狱毅然以一身为吾闽百万生灵请命上帝躬环甲胄大小百戦巢穴扫清种孽殱夷人皆知上四州赖陈公而复安而不知下四州非陈公而几危也先是盗攻䧟泉之支邑下四州之人惊曰吾属无噍类矣陈公命别将李僊提偏师南下道兴泉抵漳汀盗始溃去盖上四州力戦而全下四州不戦而全谓陈公尤有大造扵下四州者非欤昔齐相立攘戎之功夫子兴㣲管之叹此言必杰出之才而后可以捄横流之祸也陈公有焉朝廷深原致盗之本旌㧞良吏曽公实来剖符其治有陈公之风保境卫民郡以无警浚坡筑垒农不知役吏蠧民瘼烛见廋隐山偷海刼鉏去根冗善良吐气豪猾䘮胆教令清眀上下信服乃行寛恤之政蠲三县绍定五年夏税万七千缗既而曰惠及扵有田者而已以不济寺谷四千斛计口予民代编户出僦直九千缗冬寒散贫民钱四千缗各有奇既而曰惠及扵民而已庠序有餽卒乗有犒恩意益周匝矣秩满上艰其代曽公扵民愈无厌斁取六年夏税半蠲之莆田下戸万九千全蠲之且立社仓以遗后人其节用爱人损上益下合扵经旨昔季康子患盗夫子告以不欲此言盗生扵欲而无欲者固盗之所畏也曾公有焉㑹陈公自建帅洪曾公自莆㧞建在朝在野翕然以为曽公之宜代陈公也扵是莆人聚而谋曰盗之方炽戡定之难盗之甫息绥靖之难陈公戡定扵前曽公绥靖扵后皆称贤牧皆有功徳扵是邦今其去我吾侪小人其忘之乎或曰合而祠之可乎或曰生祠非古也余曰泥古者一至之情懐惠者衆多之情慕宋璟之介不如为宋邑之通扑广人之碣不如聴桐乡之祀况莆人之扵二公渐被教化沐浴膏泽自有不容释者持一至之见咈衆多之情可不一乎虽然二公方拥麾钺居权居亦无怪或者之云扵千百年之下是祠也与石室之文翁岘首之叔子相为长久将有升堂而起敬者读碑而堕泪者至此而后可以观人心焉兴化军创平粜仓平粜仓者太守寳章曾公之所作也公在郡三年蠲弛予民以鉅万计至是复捐楮币万六千缗为籴本益以废寺之谷寺之产及五贯而籴民不与也仓之政择二僧而付吏不与也籴视时之价不抑也粜视籴之价不增也别储钱楮二千缗俻折閲又拨废寺钱三百缗供縻费岁俭价长则发是仓以权之岁丰价平则散诸市易新谷以藏焉其纎悉载规约而建置大指如此郡人懽唿雷动更相贺曰异时富家南舡迭操谷价低昂之柄以制吾侪之命今公为民积谷五千斛富家之仁者劝鄙者愧南船亦不得而擅龙断之利矣非可贺也夫先王委积之法逺矣熟而歛饥而散李悝之法也贱而籴贵而粜耿寿昌之法也今之常平是矣贷其本取其息荆公所谓周官之法也今之社仓是矣然艮斋魏公犹以二分之息咎朱文公以为祖金陵之余论公为是仓忠厚恻怛有常平不费之惠无社仓取息之谤纯乎仁义而不以一毫霸政参之矣或曰不有常平乎曰常平之遇岁丰也不易而腐也易而无所受也其是仓则不然其易也无害扵僧也其粜也有利扵民也常平以使者典领使者去民逺而不时发也郡县去民近而不敢发也是仓属扵郡而不属扵使者也掌乎僧而不掌乎吏者也守以规约而不守以文法也广先贤之遗意辅常平之不及不在兹乎或曰艮斋之论高矣美矣其后艮斋之仓先废而文公之食仓不独建人守之往往达扵天下郡邑则以二分之息扶之故也乃若有本无息日消月磨本竭而仓败矣曰别储之钱为是设也昔无仓而今有仓公之惠也脩其政无使之壊飬其本无至扵竭后人之责也立法而过忧后日之必弊则法不可立矣为善而逆虑后人之不能继则善不可为也公将奉使江右顾瞻旧邦眷焉不忘其待吾民厚也若夫润泽之以待君子其待后人尤厚也公名用虎温陵人仓作扵院废址以绍定六年季夏落成聴事中敞两厫对峙屋皆三间垣庑宏壮莆田丞陈子頥实賛其议涖其政役二僧住囊山者曰智上住华巖者曰法均云福清县创大参陈公生祠绍定三年某月某日诏罢福州福清县税陈公贵谊之请也时公以从槖侍经筵间为上言臣之乡邑土瘠俗贫物货不产商贾靡至其民皆垦山种果菜渔海造鲑蛤之属以自给海口镇在县之东劣有墟市县民之适镇者镇民之至县者不过各负挈所有以相贸易既税扵镇矣径港在县之南又置税焉又税扵县焉是二十余里之内凡三税也不已重乎臣尝访求其故税钱之隷县者日止数缗隷州与漕者月各四十缗而已官府之大利源之广岂与赤子较此毫末哉臣以爲罢之便玉音欣然即可其奏邑之父老既扶携听䛇歌咏圣徳复相与像公而祠之记曰与其有聚歛之臣寕有盗臣唐人亦云捕蛇之不幸未若复赋之不幸悲夫天下之不仁至盗而止复有不仁扵盗者乎天下之毒至蛇而止复有毒扵蛇者乎此儒者之笃论而聚歛之臣所未尝讲也故人主必亲近儒臣然后闻正大之言然后公利之说莫得而进公之建是言也非私其邑之人也儒者家法然也齐设衡麓舟蛟之官以笼山海薮泽之利姑尤聊摄之人羣起而诅尹铎爲邑减其户租晋阳之人卒懐其惠衆之为是祠也非私公之赐也民之秉彛然也初嘉泰壬戌公之先太师内相尝有此请其议中格至公乃纉成之公家世邑人也去而侨扵武康居畿辅之近而不忘乡井之逺处旃厦之邃而深隐闾阎之患其父子间议论风旨如此所谓世载其徳者欤所谓必百世祀者欤虽然建一议画一䇿近臣之事也一夫不获时予之辜四方有败必先知之大臣之任也天下郡国之广不止一方生民疾苦之多不止一事公方坐政事堂与吾君吾相共圗之矣吾侪小人何足以知之漳州代输丁钱民年二十至六十输丁钱自五季始罢之自祥符始独漳泉兴化钱先折米不克罢蔡公㐮龎公籍踵使闽俱条其害议格不行龎公后相皇祐竟奏减三郡所输有差未几米复为钱端平元年赵侯以夫建言丁钱宜罢久矣顾岁额万千缗隷扵漕守不得专而况民以全镪输官以半楮发此不欲罢也年甲付吏手縻费等正钱此吏不欲罢也官吏规近获民被长患深可嗟闵以夫尝㑹州家常赋外有废刹租利钱所入不下丁口之数旧以充橐装篚实者今朝廷大眀好恶表亷黜贪贿道永絶请以此钱为民代输安抚使真公某大漕袁公某闻而击节上扵朝曰漳州此举可为分符守土者法䛇可其奏侯俾余记之余惟取民易予民难陈洪进创立之赋循袭三百余年中更贤牧守何啻数十公而不能革岂以为既取而不可复予欤至侯乃本先贤遗意去漳民痼疾亦㑹天子方用儒相力行仁政而连帅部使者皆以徳选故侯所请嘲奏而暮报也使侯而不遇此时虽请不得达虽达不过下其事有司桑大夫固不主贤良文学之议而为观察使者未必通阳城元结之意又不过非笑以为迂濶而巳夫因不必因之法误也然因之以至如此之久余以是知取民之易也革不容不草之弊宜也然革之必待如此之时余以是知予民之难也始侯下车邻宼猝至四封告警诸道之兵㑹扵漳调度繁兴应之𥙿如生禽其渠槛以献劳赐吏士费以千万民不知歛而犹有余力及斯事然则世之谓郡县空乏不可复措手者其果然欤登闻检院续题名前纪起绍兴庚申迄绍定壬辰凡九十三年自王君习至孟君点凡八十八人石尽而继之者未暇续也陈君瑢始与陈君纉议砻石为后记惟古今之官不同而登闻检院者本先王设鼓立木遗意不巳重乎嘉定以来当路讳言箝结成风天子患之布衣某人诣匦上书有司以休沭不即受被谴右迁矣然物情顾望犹末丕变扵是英断赫然更化改元举相去凶下诏求言在廷之士毕输忠谠下至草茅人人知上意封事辐辏语或激计上亦不以为忤亲洒宸翰申命近臣差择而施行焉扵乎圣矣哉先朝夫人得言事监门论新法县优议储贰诸生谏花石若是者不可殚纪上方脩祖宗故事思捄时弊博通下情君当是时居是官日阅天下章奏岂无郑侠娄寅亮邓肃之流其亟以告诸朝表而出之使后之人指君名氏而言曰是能助端平天子开言路者华亭县建平籴仓环吴㑹为邑者百数以华亭为大诣铨曹注令者千数以华亭为难琴堂常虚席莫敢就有就者世辄目以奇材余行四方闻某县蠲某赋某县革某弊昔难而今易者往往有之而华亭之难自若盖竭一县财粟尽输之官通天下之县皆然也至扵学也仓也与社稷并而不敢废虽甚凋陋犹存其名惟华亭併常平义仓之名而废之噫其难至是欤余姚杨君瑾奉辟书绾铜墨境内称治上下信伏君喟然曰吾儒者也受子男之封任刍牧之寄讵可以善事上官不得罪巨室为职业乎去岁夏五民苦贵籴邑无粒粟歛扵诸豪吾心愧焉㑹常平使者曹公豳脩旧法太守赵公与奉新书岁留米五千石扵县华亭扵是乎有义仓君曰二公所以惠我县者至矣然歛㪚之权令不得专吾将有以辅之取樽节余钱一万缗籴三千石规县东为屋五楹别储之华亭扵是乎有平籴仓昔王介甫尝恨士大夫不能讲先王之意以合扵当世之故余每叹其言之善而又病其太高夫常平创扵汉义仓昉扵隋士大夫不能讲汉隋之法以合诸当世者有之矣况逺而及扵先王之意欤顾壮哉县生齿之繁贵豪之衆水旱凶荒之备一日不可阙者相承百年莫过而问必待下有贤令上有贤监司太守而后举行然则民之望治不其愈难欤君既在端平循吏之日涤华亭难治之谤荐墨交上有旨陛擢朞月之间绩状如此使尽其材而究扵用其可书者何止一仓余又将秉笔以俟汀州重建谯楼汀古郡也官寺皆百年老屋廪廪覆压绍安李公出守稍撤而新之由堂寝至门庑亭榭皆焕然改观独谯楼以费伙未遑及公益务节缩得镪二万缗将改作适当路牟利左右望而豪夺公虑是役之贾旤移积镪籴米若干斛爲均惠仓汀人始免贵籴之患㑹上亲政放黜贪浊用真公徳秀爲帅视属部如家公临郡滋久所积又万缗廼申初志六閲月而楼成手诏颁春亭旧翼以庑属城南门后废弗葺居民冐侵对列邸肆中通线路公别给以在官田宅复两庑併城南门楼高大之郡治之前可立万马鉅丽如是然佣作募而使材瓦市而致六邑之民不知有役焉初庚寅辛卯间闽为盗区祸起扵汀四封之内大抵皆盗而营卒亦囚执郡人欲戕害人情视汀犹毒蛇鸷兽之窟宅也公以偏师袭磜而巨宼擒单车入城而畔卒诛天子嘉奨就卑符竹或者尚为公虑曰民兵骄也悍也财乏也既而公在郡四年前之恣睢犯上不可调柔者皆骈首顺令兵果骄耶前之强犷负固未易拊循者皆革面慕化民果悍耶乱离疮残之后练兵积粟犹有余力美轮奂财果乏耶昔春秋书新作南门以风至而脩城郭营室中而土功始司空塓功周制具存不待其敝而后改也僖公治而有斯役则国内之事阙遗不及举者多矣公岁月视僖公孰乆近楼视一门孰难易窃意夫子复生将特书大书之矣而又奚讥公名华字实夫资忠义而辅以才智计而戦戦则克动而虑虑必成余从真公久见其尚论当世人物如公仅屈一二指故因斯楼之成具书之以谂后人云后村先生大全集卷之八十八终后村先生大全集后村先生大全集卷第八十九后村先生大全集卷之八十九记端平江阃题名江西帅昔治洪州建炎省方始以朱丞相胜非为安抚大使治江西而洪都兼安抚使如故其后诏从洪守高卫之请阃移扵江洪之守臣止兼江西兵马铃辖隆兴升府阃复扵洪而江州行太守事隷焉端平三年春蒙鞑深入疆吏告急上慨然逺覧中兴旧规命佥枢魏公了翁督视江淮京湖军马即江州开大幕府兵部侍郎黄公伯固江西安抚使知江州以参賛军事及黄公去而直寳文阁陈公恺实来脩江防蒐军实结民心厉士气用能朞岁之间亢列城为太府张弱势为强形暇日命砻石扵壁纪移阃岁月姓氏自黄公始且援袁州刺史韩愈为观察使王仲舒纪滕阁事俾某笔之某虽文墨愧愈然覧文公贤逾仲舒况阃之建罢重扵阁之兴废此之营综急扵彼之登覧因不敢以浅陋辞惟㝷阳据天堑之中上聫䕫鄂下接昇润自昔立国江南者之所重晋以廋亮温峤第一流人临之尝试凭高而望江山厯厯其盛心伟识遗忠余烈有未冺者高皇帝移阃之宏抚圣天子经武之英筹可谓深且逺矣某以属城事统府设有羽檄犹当悉敝赋以从执军礼以见其何敢有爱扵区区之文乎顾承纪事词朴而核他日公奨率三军犄角诸镇乗风声鹤唳之势奏蒙冲闘舰之㨗某虽衰惫草露布上尚书作凯歌被乐府尚可勉焉建寕府新建谯楼端平二年五月某日祕书丞兼枢宻院检详姚公以直祕阁出守建安兼漕全闽诏下士相告语曰公初元善类西府贤掾去可惜盍留行乎建士之在朝者则曰公尝贰吾州有恩信兹行可为中朝惜可为吾州贺乃不果留时城中遗烬暴骼满目市区二十四行者九财殚粟竭物情汹汹不安公至眀诛赏辨逆顺而军纪肃拊疮痍辑流散而民气和啬用度规荒残而官府立明年春余逐扵朝㣲服过建焚室已十具五六玺书擢公以漕兼守又明年春余行役道焉则楼堞翚飞㕓肆鳞集所谓二十四区者皆复不独公𪠘也余叹曰君相真知人哉建人真知公哉既见公握手相劳苦公曰州略如旧观然吾力疲而颠白矣凡土木之役不可殚记谯楼最鉅缗钱一万一百四十一楮币二万九百九十四其费也起乙未仲秋迄丙申季夏其岁月也吾子笔之建安自南渡剧盗范叶㺯兵之后果列圣涵濡休息名公卿拊摩积案其军府殷实井邑繁雄㓂扵七聚一旦小失牧驭荡为烟埃夫聚力所成壊扵一夫之手顾诿数乎朞月之顷还彼百年之旧勿归功扵人可乎昔者周大夫闵故都之毁其诗曰彼黍离离伤之也又曰悠悠苍天此何人哉尤之也原祸至之始而唿天以之其怨之者深矣鲁僖复周公之宇国人颂之曰鲁侯之功美之也又曰天钖公纯嘏眉夀保鲁祝之也美兴复之功而祝其纯嘏又祝其眉寿其徳之者深矣厌乱而思治情也恶壊而喜成亦情也拯建人之厄措诸筦簟百世之思也叙建人之情刻扵金石千载之传也公顺昌人名瑶字贵叔伦魁胜流立朝有徳有言不以材干顕余所记特公学问之粗者尔邵武军新建郡治谯楼世言闽盗所自起必曰汀邵非也盗皆起扵汀境卲与之邻所渐者然耳初寕化贼既残建泰二邑势且及郡天子命朝臣某人某人出守皆固辞王侯遂奉诏引道未至郡巳失守千里为墟侯露居扵野拳转戦诛筋竹洞渠魁羣丑或僇或降惟下瞿贼据险戕县令拒官军侯方声罪致讨㑹以风闻去诏用赵侯以夫代之慨然以夷难葺废为已责一清谿洞再造府朝将吏禀严令工师受成抚以绍定四年八月经始眀年十一月落成縻钱楮若干缗堂寝显严闳䆳如大家甲族之营其居谯楼突兀鉅丽如名藩雄镇之𥙿扵力招捕使陈公韡过而叹曰轮奂美哉初朝家以祠牒八十助侯赡兵廪徒之费侯一钱粒粟皆自致归祠牒扵朝而属记扵余余观世之士大夫雅俗勇怯不同及乎当乗障干方之任或曰事不可为辞不拜或曰事尚可为患力不足求兵与财然后往无雅俗无勇怯其説必同昔越石扵并士稚扵谯咸无资粮弗给铠仗不旬月而荆棘复为宫市夷虏愿为华人长源扵汴弘靖扵燕士马强盛金帛充斤不俄顷而井邑荡为戦塲部曲化为雠敌盖祖刘能疆理荒残久废之郡县张陆不能抚循治安无事之军府牧守才不才一方之休戚三军之生死而万姓之祸福系焉乌可不谨择欤故夫诿事扵不可为庸人也有待扵资与助中人也无待扵资与助豪杰之士也若王侯驰单车横絶羣㓂赵侯收余烬兴复一郡孰资而助之哉特其忠愤亷约有以詟盗贼之气得军民之心尔余故着之以辟夫谓事之不可为者也且以愧夫谓事虽可为而患力不足者也王侯金坛人赵侯长乐人建寕重建明伦堂建学闳壮端平乙未四月辛巳之变燔官寺几尽而学眀伦堂毁焉姚公瑶来为尹漕先敎而后政缓刑而学相攸扵冬眀年仲秋堂成以余材新师弟子之居属余记之昔者唐虞三代教人之法具存乎经卨之所敷箕子之所陈莫不以伦为首三纲同然之理五常固有之善同然者均赋扵天固有者无待扵人而古人汲汲扵明是理者何哉盖理与欲对善与利对理不胜欲善不胜利同然者有时而相逺固有者有时而不存矣呜唿固不可以不讲欤故夫人有圣有愚理未尝偏伦有常有变人鲜能尽参晢夷齐常也舜申生变也常易䖏变难䖏申生不以亲之耄而堕其恭舜不以弟之傲而废其友䖏变而不失其厚伦之不容释如此匹夫匹妇愚也周礼圣也愚者能之圣或不能焉周公有愧扵仁智夫子谓未能事扵君父脩至扵圣而不忘自儆伦之难尽如此六经载此者也君师倡此者礼乐刑政扶此者也学校讲此者也有所讲则有所明矣致美扵是堂岂为学者角词艺媒利禄之地哉肄习笃守力行今日之竭力扵亲异日之尽节扵君者也今日之脩扵家异日之措扵天下者也今日之称扵宗族乡党异日之施扵蛮貊者也成材造士自斯堂始斯堂之新自姚公始不可以不记龙溪县复平粜仓前记首叙邑人致粟之艰使人颦蹙次述赵侯致仓之善使人欣跃末忧后人之不能継其词峻其旨探又使人怃然以为过虑也然自嘉定乙亥至端平未不二十年而赵侯之粟羽化仓亦不存前记所殆如蓍龟矣长乐李侯始至慨然发愤曰彼能创之吾能脩之颛以清俭为治二年而新敖立本钱玺书擢侯通守龙川侯曰仓事未竟不可去终更积粟三千余斛视赵侯增千斛焉出纳倣常平既为仓约复请余识之有问扵余者创与脩孰难余曰方赵侯时县计未屈令俸独厚也李侯之时异矣上贡责全钱月俸给纯楮公私困弊侯儒生无生财术顾邑有歳苗縻费钱岁几千缗及迎新例卷皆前人以奉一已者侯悉用之扵仓又铢寸絫积以成之李侯为难又问曰昔之废者可脩今之脩者能保其不复废乎余曰以李侯之心守李侯之约胡为而废若夫侵本钱非约也有一扵此复趋扵废矣又问曰严莫严扵常平之法或者玩之如约何余曰恻隠羞恶之心人皆有之李侯之约将以利其身乎厚其家乎抑将以延一邑之命脉乎如止扵利一身厚一家渝之可也如一邑之命脉系焉非渝李侯之约也失一方之人心也犯千百世之公议也失人心非良吏矣犯公议非贤士大夫矣然则是约也岂不严扵法乎又况部刺史郡守丞临之邑人守之其法盖未尝不严欤李侯名脩字之永学问有师承政事有家法其扵是仓未复虽迁擢不忍去已复而去犹卷卷然思所以善其后者呜唿可敬也已味书阁阁在丰城山间名子贱潘公也笔广㣲袁公也徳夫读书其上有年矣去而仕扵朝因以其所读者为天子言之忠愤激发几寤上意竟坐是由省闼放还故山或窃㗛曰世盖有剽窃渉猎书之毫芒而光顾遇合者徳夫无所不读顾龃龉留落如此意者书误徳夫耶徳夫寕能味此无味之味耶徳夫亦叹曰有是哉夫书无穷味有浅深尝试以古今人观之行之笃守之固味之深者也先信而后畔始合而卒离味之浅者也叔孙通鲁两生皆学礼一以取封一没世无闻舒弘皆学春秋一起徒步拜相一老摈郡国岂非深者守道而难合浅者谐世而易售欤使其果深扵书捽茹山雌也脱粟太牢也苟为不然如㗖土炭如嚼蜡火将唾弃之矣然则徳夫之所味固世之所不能味世之所味固徳夫之所不屑味欤或又曰阁仅三间奚其记余曰不然石渠天禄高则高矣而不能逃莾大夫之讥临春结绮美则美矣而不能湔狎客之谤徳夫阁虽小然圣贤之事具焉古今之变合焉天下后世之责在焉德夫味之不已出则为遗直为名臣䖏则为高士为全人是阁与天壌俱敝矣勿记可乎漳州鹤鸣庵问涂四方者必有嘉木清泉可憇濯传舍行店可依止南辕则不然路益荒人益稀极目数十里无寸木滴水无传舎行店昔人酌地里之中各创庵焉岁深屋老頽圮相望漳牧合沙黄公朴始新诸庵鹤鸣庵在郡东地多灵迹尝有异僧见二士于此对奕即之化鹤飞去然距城余二十里穷林危磴不类人境暮投破驲凛乎拆栋坠瓦之虞鸷兽暴客之恐公辟古基改面势作堂七间聼事三间门庑弘壮如之于是境内之庵十有七所以次经画创始者曰鹤鸣更新者曰半沙曰云霄曰僊云余皆复其旧观鱼孚庵属泉而费岀于漳竣事上尚书曰昔人守庵以僧赡庵以田而庵存其后有司数易僧巨室豪占田而庵坏请令诸庵以甲乙承续朝论是之初公与余偕使广东公倡诸司叶力缮南中诸庵繇潮至惠繇漳至潮号畏凃今深茅丛苇中轮奂突出钟鱼相闻筦簟新水不戒而具与行中州无异公之惠利溥矣余闻古之人皆好礼而乐事厚人而薄己有避堂而舍賔者有卑恭而崇莭者有穷为布衣茅屋不敝而恨无突兀之厦以庇寒士者然则僧逃庵荒非地主愧乎田去僧饥非巨室耻乎余书公之事既以儆夫贵且富者或曰未也纵下不戢驱邻虐使尤庵之大患盖寓室而伤薪木曾子之贤至形诸言毁垣而纳车马国侨之辨仅免扵诘余又以儆夫行者公伦魁名儒自舘殿秉麾莭无留滞之叹有治办之绩漳素凋弊公为之朞年修籴政敞贡闱余力独及于庵云鄂州贡士田士贡扵鄊古也使士赍粮重趼而至非古也古者地均贫富道路有委积士起闾里而逹于王朝也易至汉犹令县次纵食然贡禹以明经㓗行自言鬻田百𤱔以供车马当时所以待特起之士仅如此则于群然应聘者抑可知矣禹亦幸而有田可鬻贫于禹者当何如哉近世賔兴郡太守具巵酒饮饯之外舟车扉屦皆士自任贫而远者难是行如登天有不能行者天台贾公为鋳钱使者斥羡币十万市田爲番贡士庄余以瞻番学去而董饷鄂渚时帅剏南阳书院公给以官田百三十𤱔复斥币如番之𢾗以惠鄂士一饮公徳以余与公有世旧俾书其事于石自吾有狄患邉不觧甲且三十年供亿䌓度濶牧民之官往奉急符从事失其常度至于计之臣执牙筹柝秋毫茍免乏兴俛仰自叹曰吾不得爲盛徳之事矣非特材臣能吏然也雅士莫不然矣故余于公之事有慨焉昔汉人论鄼侯餽饷乃世功意且无他谬巧而其言不过曰飬民以致贤而已盖爲汉植根本者桑大夫则异是以塩鉄酒榷爲国大利而疾贤良文学之士如仇汉之根本遂揺动而不复安公于䇿画鞭筭之暇师饱马腾之余又时有蠲弛以寛民教飬以収士与鄼侯之意合彼桑大夫之流闻风盍少愧矣夫江汉楚之旧封异时以辞令争衡中夏登高能赋而志节与日月争光者皆楚产也国家有事西北必于上流谓宜培植其人才以待缓急之用公所望于鄂之士者在此其田之顷𤱔与夫行者居者赆廪之式则有司存公名师道字师宪以儒术治赋始至军无见粮未几而有一岁之储天子宰臣材公之爲由尚书郎九卿超拜地官小司徒云风月斋所居西偏面古木丛林为墼屋三间中置一榻之同志者㳺乎风之外者仕之倦而归者至则晋或止宿焉扁曰风月客戯主人曰昔宋玉授简于楚王之兰台谢庄託词于陈王之桂苑皆以鉅䴡之观发其高寒之思今吾子追凉于檐窥光于隙将无见哂于二子乎主人曰嘻词不诣理工无益也学不尽性愽无益也彼以朒朏量月雌雄论风逹者视之奚异儿童吾闻元化之内清椒精英之气在天地为风月为人为性情风至调而止噭譹叱吸风之变也月至眀而止薄蚀隂翳月之厄也性至静而止喜怒哀乐性之动也故言风月者曰清明曰光霁言性者曰善曰寂然不动夫能即身而反求韬光而内照则动者可以中节静者可以复初所谓清明而光霁者歛之方寸舒之八荒六合随寓而可乐矣庸讵知彼之兰台桂苑非䑕壌鲍肆乎吾之瓮牖圭窦非琼楼玉宇乎客慙而退修复艾轩祠田初郡人祠艾轩先生于城南田以赡之者忠定赵公也碑以实之者正献陈公也不幸先生二子继卒犹子成季字井伯有贤名忠定客也又卒家亊盆落田为二姓所得诸孙曰钧者愬于计台方公大琮喟然太息曰鬻祀田非法也没价返田法也吾使鄊部寕厚母薄檄郡丞以窠名钱酬元直之半俾复其旧㑹易师他路事格不行田既去祠益圮钧复愬于郡杨公栋亦喟然太息曰古者祀鄊国之先贤以为先师艾轩非先贤乎式闾表墓自昔有之田非闾墓比乎廼新祠宇复镌二姓曰先生在不殖寸产没岂与鄊人较数𤱔之田者虽然诿先生之亷让利故家之清贫取而有之此名不可安也方公去矣窠名钱不觊其以郡镪十有二万酬若等二姓退聴毁劵归公又曰是尝一鬻矣安保其不再乎覈其田凡八亩三角三十一歩岁时谷十七斛有奇钱千图久逺而可托者莫如学以田隷学曰文郁先生孙也宜生其祭钧井伯孙也有劳扵田令学官以其岁入分给二子焉昔孟子论善士而有一乡一国与天下之辨以陈良爲楚产以仲子爲齐巨臂至伯夷伊尹则不然今夫前陈后方莆人也其扵先生犹曰吾东家某云尔忠定番人也杨公蜀人也地如此其逺也岁如此其乆也事先生如此其恭也岂私扵东家者乎若先生者所谓天下之善士乎杨公起伦魁由枢掾尚书郎出牧其来以风化为先务旌贤崇徳蒐遗缮废是二刘二郑城北四先生之祠皆新朝廷嘉公治行就擢刑狱使者垂发命某曰圯者葺侵者归矣子二大父实同閟宫其书扵石某不敢以衰病辞建阳县续题名建阳名难治而实不然巍巍考亭为宋阙里两坊坟籍大偹比屋絃诵前修言行接乎闻见土易治也俗勇扵闘及气平忿定易直之心油然而生怙终遂非少民易治也运有法可以𥙿上寛下无江浙闽凿空之取聴讼日才数十缗赋与讼易治也山水眀秀二桥如画茶笋连山称妙天下人家池多奇卉珍树同由之季花极目其土风物产之美又宦逰者之所乐也然此岁长官数以伤锦而去赵侯与迿至而叹曰有易治之实而蒙难治之名是吾县也廼究病源徐施砭剂期年而治三年而大治岸有舟水无粗瘢凋瘵复更复坠毕举一日记名且尽命续之书拉余曰吾子旧令尹也盍记诸嗟夫余之去县乆矣端嘉闲暇假道者再其父老巷送迎谕之不去今余齿残秃父老见之且识而闻余子弟过其境者犹惓惓相劳苦以余政而其人不相忘如此赵侯方新学宫讲师説私其士抑豪右扶鳏寡勤拊其民持之以久终之以不倦他日爱戴而思慕之者又何如也侯字景臯其学出扵师友云晋江县飞舄堂古来贤令子㳺以学爱传子贱以不忍欺传西门豹以开渠传尹铎以减租传刘方以悃愊无华传元紫芝以于蒍传所传之事以常不以异也晋江明府林君委余记其邑之飞舄堂余曰明府以通经擢奉常第政出扵学而名堂之义顾本扵王乔何欤王乔传舄化凫鼓自鸣皆卓诡不经与武城单父邺晋阳襄城鲁山之事异范史述循吏甚衆而列乔技传中眀府奚取焉意者尚其以神道设教乎君曰非也余曰明府尝丞大藩光显矣岂其厌雷地而梦钧天乎君曰非也余请至再反君曰宰邑之难尚矣彭泽发叹为形役心山隂矫情强飰不饮虽有雅士一绾铜墨鲜不改度矧若周颙辈之琐琐欤夫胶优者事也灵明者心也吾出履公家应酬乎外坐存养乎内以吾灵明治彼胶优者昔者汉𥘉君臣尝用之扵天下国家而騐矣况邑乎一室犹八极之也敝屩犹尚方之舄也或曰明府之言殆有得扵黄老欤余曰传不云乎寂然不动感而遂通天下之故又曰惟神也不疾而速不行而至是说也固黄老之所本欤君名某福唐人堂邑𪠘之间君所创者淮东总领所寛廉堂淳祐乙巳司农少卿淮东总领金华王公埜上章再求去上留之进本寺卿训词曰尔行之以寛𥙿本之以以亷洁此朕之所以恳恳用情扵尔而不忍遽促之归也祗若成涣勉爲朕留公𥘉出使慨然谓是职之难有二操切病民也出纳汚人也故治己者极其严责人者极其寛至是读王言而喜曰上英睿洞照羣下臣所爲陛下固知之矣廼取寛亷二字扁其事西偏之堂谋记诸石以答天宠夫理财之难尚矣先朝虽重三司使之㩲然所任之人皆㓂凖晏殊王尭臣包拯蔡㐮宋祁诸名臣熈丰以后稍用惠卿嘉问之徒讲之扵内薛向吴居厚之流行之扵外元祐知其弊擢李常版曹出鲜于侁将漕以救之未几丰亨豫大之论起有魏伯刍者以胥吏之智变钞引之法求多不已遂启侈心而召狄患南渡徳音首欲痛革然赋入既狭兵费浸濶其取之扵民者终不能复祖宗之旧而四总建焉蜀称赵开昇涧鄂三王人各极一时才臣能吏之选百余年间酒茗塩鉄蒐求无遗藴矣扵是用事者方以为未至更出新智以圗富强卒之无他缪巧不过笼商贾困郡县而已盖时贤所操之术非独惠卿嘉问之所不肯谈向居厚之所不敢为亦伯刍辈之所不忍尽识者也使其利归公室犹且为国聚怨况或以润其屋而肥其家乎上厌之而擢任公等君曰公通儒识我饥饱矣民曰公长者知我疾痛矣余来江乡耳闻目撃如此或曰方今多垒之秋财殚粟亡非手运牙筹如者殆不能济而王人之言雍容如披吾子之论舒缓如此如事功何余曰汉下告缗搜粟之令罪至没入天下莫应及欲免儿寛则车牛担负争轮惟恐右内史之去矣寛不以严也渭上之耕木牛流马之运厥功大矣而其根本乃在扵成都田十五顷桑八百株以不以沃也行贤责之政以税民深者爲贤客斯之法也夸禄赐之富以文其与民争利之过桑大夫之言也或者语塞因次第其说以复公命南剑州创延安桥端平初元上既亲政放黜贪浊简㧞循良诏以延平通守大学博士温陵董公洪就绾州绂余时蒙恩诣行在所道出其州公握手相劳苦曰吾上事甫三日方闭合深思惧无以称宅生之计未敢与故人乐饮也余悚然辞去暮宿黄孙口末至数里有桥焉接腐木爲之可十余丈下临不测覆以栈半朽矣举足则轧轧有声幸逹彼岸廻顾犹心悸未巳问土人知爲应厯桥因遗公书言状然意郡事倥偬未暇也明年公治声闻京师又明年余去国至其所前之腐木易以坚石朽栈化为康荘上屋傍庵扁曰延平桥矣余惊喜过望顾逐客例不入城府不果扣公作桥始末既还里公书来曰吾搆金使僧宗肇经始衆皆乐施费钱楮各三千缗而桥成岁给官米予庵之守者有余以葺桥又曰议发扵子请笔之余喟然叹曰公可谓仁矣是桥介扵二州之间非专延平责也公挈为己任一旅人之言非上官急符比也公闻而动心可不谓之仁哉古之长吏率躬行阡陌视民疾苦而兴除之后世牧守深居黄堂四封之内耳目不接虽有憷惕恻怛之心无自而发故必好问而后能周知必虚心而后有来告然则孰问曰问诸民焉耕扵野负扵涂是也问诸士焉脩扵家议扵校者是也问诸賔客焉盖公徐穉之流寓扵是邦季札叔向之伦行李之出扵境者是也民所不能言者士将告之矣士所不能言者賔客将告之矣异时伦魁胜流所至皆贵倨不屑吏事公奉法令甚谨治身尤严州始凋弊勤而抚之遂复旧观余力且及扵桥亦足以见公材器之恢然者也使其居高位当重任所问愈广所告愈大集衆思定谋䇿恊羣力扶颠危以之渉巨川柱洪流可也何至发野渡孤舟之叹耶先是州南有陌平桥尤险而弊公亦以过客辰倅林君百嘉之言撤而新之扁曰延平桥又扵其间创杉州药材二桥命僧可久平夷尤溪险路肇久二僧皆以才选肇尝造吉桥者澧州重建州学国家文治盛于汉唐郡无小必有学澧学中燬扵兵南渡草创规制尚简绍熈初有讲堂嘉定辟地百亩遂迁庙学教养之具始偹淳祐乙巳秋郡大火官寺民居半为烟埃而学复废徐侠㮚既书焚室益修郡披荆棘再造是邦喟然叹曰学与社稷并可一日阙乎首创大成殿眀伦堂敝直舍大使少保孟公助以楮币三万米斛三百扵是所谓六经阁两庑四斋帑庾之室皆复其旧而壮丽过之澧士请余笔之扵石按楚词曰澧有兰又曰遗余屧兮澧浦澧以闻天下久矣自顷疆埸弗靖狄患日深楚之旧封寖邉风寒或谓侯宜筚路蓝缕旧法收其竒材剑客以备一旦之用而侯视四境之事若以为无急扵学不亦迂乎余曰吾子所以虑国之西门者至矣然而未也楚自春秋以来常与中国争衡方其盛也屈完以辞令之未能折齐之骄而方城汉水之险不与焉及其衰也项燕以能当秦之荀卿屈原之徒既尽而楚遂夷为三户矣余尝徳绥力服之言与中庸寛柔金草之论合至扵之书离骚之作先儒称其吐词为经义兼风雅上下数百年间其名人贤士议论相接文献不坠与其国相为存亡如此皆楚产也岂特北学扵中国哉侯之修泮士之来学非曰角词艺媒利禄而巳必纫兰服寳璐必不与萧艾同化不但无愧扵楚之先大夫虽江汉汝坟之遗风庻乎其可兴矣夫欲强国势自人心始欲淑人心自教化始然后知郡之他务犹可缓而侯之此举果非迂也侯仪真人常守蕲虏之卒以城全学成之岁天子就擢侯常平使者将其葺扶一郡者而经理全楚也故乐为之书后村先生大全集卷之八十九终后村先生大全集后村先生大全集卷第九十后村先生大全集卷之九十记广州重建清海军双门清海军门始葺于绍兴丙子折公彦盾也改作于淳祐甲辰方公大琮也南州土杂沙木无霜雪板干不力断削尤疎城壁庐舍不乆辄堕公审其筑基广十丈四尺深四丈四尺髙二丈三尺虚其东西二间为双门而楼其上者七间凡基皆甃以石覆以甎门之柱八各三丈六尺旁柱三十有六凡柱皆易以坚木辟两旁地为两翅环以翅楼前为颁春宣诏二亭用木以株计者千五百石以条计者五万甎无钉各十万灰万石工六万三千縻钱二万若干缗明年某月告成公大飨参佐賔客将吏其上饶吹轰空斗酒系道观者数万皆曰轮奂美㢤公以余尝护漕而摄阃也乃授简使者书之按作南门笔于经立臯门咏于诗重其事也余行天下州无小必致美其谯巍巍统府旧谯库甚勿称威重岌焉将压尚莫顾省诿曰州无贫无浪费也民劳勿重困也公既缮三城新屯楼八十二所城西隅有亭曰南海胜观公又亭扵东隅曰番禺都㑹而是门之役最鉅视福全建安加壮丽焉然福资浮屠建求科降泉仰贾胡惟公自用节缩余力不以蕲人南兵习勤苦多伎艺公拊而用之畚者甓者斤者圬者皆兵也不以烦民可谓仁且智矣自唐至本朝广府常以富盛雄诸道后寖不如昔杨公长孺清吏也尝㑹州用岁阙数万缗故前乎此者或掩夺商贾或没入豪右或遣军吏懋易以规嬴然军府卒不能富而覇政时出民夷之惧者衆矣公纯乎儒术前数者不一试所入租赋而已期年积镪十万缗眀年如之又眀年亦如之为偹安三库稍出其钱与民通子本子钱不过六厘别储之以偹他费余请公曰公胜流不以心计名一旦能使枵然大州化爲殷实荒陋改观缓急有偹过前十数公逺甚岂有法可传哉公谢曰此陛下仁圣朝廷威徳也吾何力之有直幸焉耳盖州贫非一端其大者曰调发曰迎送曰籴运之费曰契钱之去自吾至四封无警或小警即定一也他人亟迁数易而吾四期不得代二也诏书罢籴契钱还州三也子谓吾有他谬巧乎余闻昔之称南伯者必以清徳宋广平其首也孔戣郑权抑其次焉公过扵苦淡服用质素贵爲方伯一室萧然夫清则费简俭则财聚曰清俭者公之实践曰幸者公之谦志也至扵妙选而久任之陛下真仁圣哉公蒲田人端平名谏臣尝立柱下掌内史书命今待制寳谟知广州广东经畧安抚使扵是绩状显着天子将趣公归矣专壑堂谦甫少所交皆海内长岁晚凋谢畧尽谦甫亦老頼故人天台贾公力买田筑室扵西山之下而请余记其所谓专壑堂者曰吾生读书扵是死埋骨扵是矣余曰昔畏垒化庚桑而尸祝晋鄙薰阳子而善良贤者所居仁逊兴焉今吾子頋专是壑将置民物于度外乎谦甫曰非也夫訏谟定命庙堂崇高之位贤者专之决机料敌帷幄深严之地智者专之南北对垒旗盖争夺之埸勇者专之上腴爽垲连亘相望埓国之赀倾城之姝强有力者专之吾贤不如彼智勇不如彼凡彼所专者吾不得而有吾所专者彼乌得而渉吾地哉余曰功名时也穷逹命也吾子谓力不如彼则然矣谓贤与智勇不如彼然乎哉谦甫又曰吾名堂本半山岂惟半山独乐之园取义亦然敢问半山涑水非欤余曰士必能处然后能出能退然后能进涑水之处也与邵子程子同逰其出也遂能元祐诸君子共国自始至终曷尝独乐乎半山之进也与羣小共国其退也炙手之势一寒翘材之客皆去骑驴荒坡幅巾丛林牢落甚矣其踵门而来者曩日下御史狱黄州之迁官也嗟夫公亦可以悟矣伺候光范者冝猜而信追随钟阜者宜信而猜岂非专之一念虽退老而未忘乎专门之学必陋专房之女必娼专国之臣必恣壑虽美无以专为也谦甫评二公之亊深味老夫之言亲邻曲如天伦视樵牧如賔友不与炀舍争灶席不以肮脏惊鱼鸟桃峰即畏垒也薪里即晋鄙也一壑即天下国家也今日不专于此他日必不专扵彼矣谦甫名自逊宋氏御书抚州忠孝堂郡旧有颜公祠前人纪咏详矣王祥卧冰池在孝寺距城五里许相传奉其母避地于此寺即故宅自晋至今未有表章之者提举常平郑侯逢辰既至懐贤谒祠访古得池有慨扵心更卜爽垲合而祀之且请敕额于朝㑹侯改持宪节去抚之贑请益力都省下之仪曹仪曹下之曹臣侯谓此依草附木希求封爵者设非所以待忠臣孝子也必如常格是比干之墓勿封而曹娥之江不广也迺拜疏曰圣天子方旧英断修人纪尽力君亲者显擢得罪名教者永弃若真卿之忠祥之孝宜出圣㫁列在祀典矧今云章奎画遍天下愿以万几余暇亲洒祠扁以诏无穷疏奏上御迩英以访刑部尚书王公伯大侍御史郑公宷皆顿首乞如郑侯所请翌日御书忠孝堂三大字以赐昭囘之光下烛江国侯奉表驰驲以谢于是閟宫落成廼属某记之按鲁公仕昏闇之朝疎之摈之以至迫之于险而不敢废臣节司空奉猜虐之亲饥之寒之以至挞之流血而不敢失子道夫汚君伯夷之所羞微子之所去继母伯奇曾参之所难事而二公所立如此虽古圣贤有不能加矣议者以鲁公求容于鬼质之相而不早退司空晚节仕晋为遗恨且贵为尚书而全家食粥其徘徊不去岂有心扵富贵哉将以狥国家之急立岁暮之节也若夫恸哭魏王不拜司马昭与奋笔作劝进表冠名扵受禅碑者亦异矣郑侯居家有内行立朝能尽言典州奉使有风力喜名节而尚教化是举也昭九重劝惩之意发千载幽潜之光示万世臣子之法可书也巳福建安抚司二准备差遣准遣罢不常增西㕔以监牛田埸兼之自嘉定某帅始复东厅自端平文忠真公始闽阃岁计系乎鹾二属秩虽卑西主烹煎东主给售帅得自辟徐君宪王君稼皆以才为安抚使尚书赵公罗致旧无𪠘始度地于府治西北隅背郡圃廹马廐尤庳隘公曰圃可缩也廐可徙也致客而不能舘可乎哉乃捐库钱二百二十万益以没官山木废塞瓦石伻图扵丙午落成于丁未二𪠘规橅位置悉公指授稼俾余记之今诸道使者之属皆称雄盛帅非诸侯之长乎而其属独牢落寒如冰吏率鹑结率取诸曹掾所曩余参真公谋议熟知之时𪠘废为潜火局假屋以居机宜寓僧寺仅存一干官直舍诿曰闲慢官尔彼之所谓雄盛得意者尝求其故矣赋讼繁而文书多也予夺健而听信专也盖智以繁而昏力以多而分健之弊为薄专之弊为謟是数者固常情之所而有识之所畏也阃幕则异是矣居常无事不幸小调发急符旁午吏卒并縁餍饫隅总依慿桀骜不但賔主汲汲鲜欢郡邑皇皇奔命而更畨之舟之民皆骚然失寕扵四封之内矣惟夫岁丰盗熄野无桴鼓吾主人可以雅歌而缓带吾侪可以长衣而清谈奈何不此之乐而彼之羡乎公忠定丞相嫡孙治如忠定官自鬻鹾革去敷抑勦平海盗鲸浸不惊以羡钱籴粟万斛偹缓急祖孙相望为闽贤帅其待士尤有礼昔有废客馆为库厩者公今徙廐筑馆以龙媒汗血之末得为缓而以乐毅剧卒之末至为急公有合羣才康斯世之志矣惜其局扵方面也公名必厚字立夫稼字无逸由东㱼秩宪宇某由西陞干办公事寕都县新筑城记淳祐丙午余仕扵朝寕都县尹夙君子与以书来曰吾视事之翌日盗起广昌犯池富贑卒未至贼锋剽甚衆欲溃去吾集吏民议战守急调尉塞兵益以义丁千人深入苦戦官军乗之擒酋殱党时四邻震优吾境独全衆相贺吾曰未也土城卑恶盍改作乎率僚佐选隅总畚新土杵实基周匝七百余丈悉甓之愿记其事扵石余曰其小需丁未余去国君使两至责前诺余又曰其小需君余故人也岂扵不腆之文有所靳哉顾多事以来以平冠筑城受赏者多矣甫平覆出朝筑夕圯岂特二者难保其往哉施扵有政亦然初令而晚缪始仁而终鄙矫强扵暂而頽放于久者皆是也戊申君之使又至曰吾授代者无两月记不可复需矣余然后知君之政果成城果坚而冦果平也盖天下倐至之变常伏扵常情智虑之表曩睦冦残二浙近汀冦犯剑邵曰是中州内地素不防虑尔若夫寕都为羣盗四达之途不能数岁安静前日非无智者至君乃克有城独何欤媮者忽祸变鄙者惮劳费黠者方以无城为幸冦至有纪侯之去檀公之走而已君眇然一儒生化刀剑为耰锄革瓦铄为金汤有地百里而善用之如此使君事权重扵铜墨之寄封域大于子男之邦其所就者有未可量者是役也靡钱二万二千缗有奇合诸台郡邑士民之力而成君之遗爱与是城相为不朽矣君尝宰河源勦冦寕民已着风绩以经畧使荐诏减年劳至是首摧盗锋又先事代谋禽剧贼古八卢五僇渠魁贷脇从桴鼓声息则扵其间饰县庠梅江书院各増其畬夏旱先发官廪而后劝分自郭达野置粜场五十三所至秋止部使者尚书郎郑公辰大匠吴公子良俱以治行荐初朝家行广昌赏加君一秩惟筑城功未报君建安人擢进士第饶州新城番为州尤贫版曹洎诸使责逋吏卒日唿扵庭遇州仓使受输两王人各遣其僚按所入瓜分之以其余残者卑州州遂乏絶二千石比以弗绩去弄印滋乆以铸钱使者兼之淳祐丙午余自江表召对顿首上前言列城单弱状臣待罪臬事寄治于番城圯且尽而谯楼扶以二木识者寒心宜缮金修守备以待缓急㑹朝家多事议格不行明年诏擢着作郎兼右司郎官新安程侯元鳯领州事侯至视城壁而叹曰保境卫民守臣职也城恶如此顾以州贫自诿可乎昔之人有筚簬篮缕而造邦者有布衣帛冠而强国者乃以一简俭为治桑䕃未徙板干并兴属通守吏景卿出纳路分夏荣显课工程木石灰砖予价夫匠给佣兵校增廪厚犒勤拊说以忘劳不朞年而十二里三千三百余丈之城与楼门八㪷门贰悉复旧观其费一出于州上不以累农下不以烦民惟臬冶二台各助楮币三千而已番人登髙望之端直如引绳廻环如错绣皆相告曰吾侪昔处风寒今在堂奥州之守备固然侯之勤苦甚矣请记其事以告来者余闻任城郭封疆之寄不患外有卒至之变而患内无可恃之具使其果有可恃若田单之于即墨臧质之于盱眙杜慆之于泗皆以小国寡民而强敌环而攻之终不能克否则郢可入厯可袭谲取虽雄都巨镇不能以自存矣侯之此举当为之职杜姦宄不肖之心异乎崇饰亭传者其有劳于国也夫其有徳于民也夫城始缮于嘉定乙亥至侯改筑仅三十余年耳盖扑百㝷之木者蠧也溃千丈之隄者蚁也先事豫备前人之忠也补罅葺漏后人之责也况番城其南濒江水啮之而无防稍依山樵木践之而不禁城何恃而乆乎及其微而易之也至于大弊极壊而后图之不得已也呜唿此固侯与番人所望于来者欤侯馆殿名流省闼贤出而试郡绩状昭着诏兼冶铸之节将召侯城山三先生祠由熈寕桥南行可二十里城山在焉望之紫翠崒屼欲与壶公差肩其下平畴沃野清泉茂树环而家者千数百年之旧族当世之显人不在东家在西隣也其父兄隆儒而严于教其子弟者力学而攻于文立声名取科级榜不絶书有贵爲柱史者魁多士者人徒见其人物之极盛而未知其爲师友之余泽此三先生祠之所由作也初艾轩来水南学者空羣从之而红泉东井之学闻天下艾轩去网山嗣搆业网山卒乐轩嗣焉里中前一辈及老艾之门者衆矣然数十年间更相推譲卒以傍邑二士接艾单传所谓公论在人心者邪林侯肃翁受学乐轩下车首为学者言三先生之学自南渡后周程中歇朱张未起以经行倡东南使诸生涵泳体践知圣贤之心不在扵训诂者自艾轩始疑洛学不好文辞汉儒未达性命使诸生融液通贯知科举之外有理义之学者自网山乐轩始盖网山论着酷似艾轩虽精识不能辨乐轩加雄放焉其卫吾道辟异端甚严尝铭某人云佛入中原祭礼荒胡僧奏乐孤孑忙里人化之使网山乐轩而用于世所立岂在艾轩下哉聴者悚然如觌三先生之容侯复叹曰吾昔讲肄扵是㳺息扵是岁月几何泉石鱼鸟厯厯可识靣先师已逺不可见矣则又忾然有祠三先生之意山絶巅有精舍新祠在其左俯瞰国清塘水光山色横陈乎前乃像衣冠乃集衿佩以庚戌四月甲辰躬行祼荐之礼序饮而退命余记之余惟在三之谊师居其一故侯芭白首太玄后山瓣香曽氏所以敬接承严付受也昔网山之事艾轩也死则腰绖忌则哭墓乐轩之事网山也亦然至侯则慨林陈之后微絶既祀乐轩于家庙又白尚书併禁二墓採樵俾乡校合祀焉岁特若逺逰归必墓祭出䖏必命祝史以告及牧斯土复倡邦人严奉而烝尝之彼背师而从许行与讳称京房门人者视侯宜少媿矣余不识三先生而扵艾轩累世通家也扵网山子绮伯童子师也扵侯友也侯为余言近世诸儒流畧通体用余皆莫敢望乐轩侯尝秉笔玉堂开卷迩英贵近矣顾惓惓扵畴昔传道授业解惑之匹夫往往见扵羹墙岂非心悦而诚服者欤艾轩林氏名光朝字谦之网山月鱼林氏名亦之字学可横塘乐轩陈氏初名某因读诗采苹有悟改名藻字元洁艾轩固印证之矣侯名某与网山俱福清人乐轩由长乐桥福清云噫以水南文物之懿守侯风化之善前辈师友之贤设遇名笔必有以发杨蹈厉之者而余累然病眊笔墨不灵仅记岁月而已泉州重建忠献堂温陵太守尚书郎安阳韩侯识贻前史官刘某书曰吾六世祖中令公以㬌徳丁未出牧是州眀年七月而忠献生扵郡斋至祥符辛亥君还泉州人曰中令吾郡之父母也有去思忠献吾侯之子也有大勲业爲堂三间因谥名堂以借重是邦焉后爲俗子改易干道已丑梅溪王公始复旧扁今扁存而屋老且扑矣忝拜之荣而隳肯堂之责吾为此惧迺以节缩余力撤而新之又曰吾之来以淳祐己酉秋距忠献始生甲子凡四周堂之成以庚戌夏距梅溪复扁八十有二禩予虽衰疚其勉笔之也按甘棠之诗曰召伯説者曰召伯不欲烦民庐扵逺野小棠之下思其人敬其树也閟宫之诗曰新庙奕奕説者曰闵公庙也又曰周公皇祖其亦福汝説者曰庆孝孙之辞也古之善政必有遗爱故家必有象贤以周召二公之盛德而不能无待于虎之旬宣僖之修复然虎去康公十世僖去周公十七世矣岂若韩氏六世之近乎逺野之庐闵公之庙敬之严之如此况中令凝香之地忠献悬弧之室乎侯刚亷无欲凝重有威军府肃然民灵信服盖景徳祥符淳祐治平之文献渊源所渐然也初侯家三世迭守相台海内荣之自南北分裂虽昼锦冠剑隔絶之可叹然兹堂轮奂新美而未巳韩氏之盛讵可量耶借余荒眊久精华竭所以美皇祖而庆孝孙者有惭扵雅颂姑承命记实而巳邵武军军学贡士荘闽无富士樵士尤屡旧有贡士荘薄甚士无以自资而官之所以资之者又㣲盖有不能行者莆田方君来教樵学节浮费去冗食岁余㑹学廪之赢益以所却茶汤钱得旧楮三万二千买田七百余秤积三岁之入可得万楮君曰旧荘待四方邑之士常不足吾荘姑为学设由学而贡者岁卒十人人获千楮足矣自科举法行续食礼废道路扉屦皆士自斋劝驾之吏不过草草宴设巵酒篇诗之外毫髪不任也是荘之有无既非执事者之责故虽雄都鉅镇临之以逹官显人有可为之力而不暇举此甚迂之议若夫文学掾号冷㕔一室之内萤雪之几苜蓿之盘微矣薄矣廼能以其不足之飰与素所教育之英才剖而食之使君稍进而受天子兵民之寄必固结必勤恤必不肥于廐而殍于野也必不富其家而饥其师也又进而居庙堂之上必不忍存我而不厚其苍生也初寓贵尚书杜公杲欲助田未果至是二子庶庑以三千楮来助君名澄孙字蒙仲福州濬外河古河缭城内外如人气血周于一身岁久而淤忠赵公尝濬之甲子踰一周水道故存居人盖搭屋驾为高砌堙为平陆矣淳祐戊申待制陈公既内河脩撰赵公至而叹曰胸腹虽通支节犹壅未也顾内河才六百丈而外河加二百余丈役不可已民不可劳廼白扵朝询扵衆扵是寄公之尊贵者属之才敏者皆条利便来告公虚心以听先是寺产满百钱者濬三尺产二百以下皆敷公下令产满百者濬二尺而已濬内河者半之负郭三邑寺产三百以下余十县寺产六百以下者皆免敷遂画界限度丈尺总以十大寺而余寺分隷焉近寺幕工逺寺助费率以产满百者助二工按籍给由下之十县以僧督僧吏拱手不得与寺尤逺而输未至者先兑库钱委郡丞赵君时愿率属林君丛桂节度推官徐君士亷溢其役不徙木而信不施抶而勉起淳祐庚戌九月乙亥十日而毕河深五里广一丈用工四万六千有奇工给寳瓶楮三通不过敷楮十四万而百年水道唾手而复先是大寺苦役小寺不免敷而中寺殷实者以贿吏免强有力者以挟贵免公明不受欺公不受私免敷者沾实惠应敷者无后言前之搭屋筑砌者凡百二十五家公不欲尽返侵地撤蔽通而止又和户补助之蠲濒河公私僦金一旬吏士之宣者赏犒有差竣事士民有乞濬铫炉桥支河者忠定公昔为西南二湖今南湖半为筊池蓄泄无所田失灌注民罹漂害公使未敷之寺分濬之计支河六十六丈是役也达民气顺大政通潮汐行舟棹其大者壮军府之容增金汤之势公之虑深且逺矣世常患佛者不耕而食为吾民蠧余扵民但见佛者为吾民之卫猝建一亊骤使万人吾民晏然若罔闻知者皆淄流以身当之善为政者知其然必不穷其力必不数易主首非曰能为吾福田利益也所以厚吾民保障也公名希瀞自九卿以鈇钺出镇重厚持大体文武有威风惠利不可殚纪浚河特其一条公以余曩聫事江左今占籍部内驰授简俾识颠末昔者邺令引渠溉田南阳太守通均水其事初未甚着而班马之笔足以发之余眊且衰扵公嘉绩不能赞述万一尚庶几实録云尔建阳县增买赈粜仓田初储侯置仓积米三千五百石且买田六十余石以辅之其后仓废米存者才五支一田夺隷稿修废籴满五千石返田于仓又増田五十余石仓田百亩余石自储侯及余始也忆余垂觧铜墨客余曰令以三年为仕有不及三年者前后人意见不必同子仓何恃而久乎余谢曰恃此心耳吾心如禅家之灯后人必有传此灯者姑待之余去县印凡数易至杨侯大雷仓田可五百余石矣淳祐辛亥余行役道溪上士民遮道曰前人增仓田率不能多惟杨侯几二百石今任侯捐三千缗所增过杨侯之数昔未有也扵是高士江某世号江三白者捐七百余缗增五十余石继之通旧田几百石盛矣哉闻迩年余大家多飞寄中产困敷抑爲仓之害捄之之策不过官自覆覈产仓自增田而已产实则籴公田多则籴小昔也岁粜五千今减千石矣他日田愈多籴愈少奚飞寄敷抑之足忧哉由储侯至余未三十年仓壊而米羽化储继者之夫也由余至任侯又将三十年仓与米无恙而田之増者七倍继余者之贤也若二侯盖其尤着者也侯莅壮哉县未尝大声疾唿而强梗者柔服蛊壊者设饰台府皆称其治为七邑之冠冕人言侯薰沐其身如玉雪凡米塩出入之嬴他人以为实苞篚囊槖者侯皆举而归之扵仓如江师施衣盂宋君割伏腊不私扵一身一家而公其惠扵百里之人使令君皆二侯仓官皆如宋邑人皆如江心心相传灯灯不灭矣余行天下尝谓建溪俗尤近古余去官久每出其境城郭村落父老子弟必幡华迎饯追随不置晚罹艰棘耆宿有赍粮行千里相弔者以邑人之不忘余如此则其扵任侯冝何如也余老誖为旧民记见大夫之美姑述其大㮣如此其田之顷亩斛斗刻之碑隂侯名某四明人擢儒科将进用扵朝矣陟思庵浦城徐用晦葬其先夫人扵李原又葬其先君子于马鞍山诗曰死则同穴古也故孔氏合葬于防传曰魂气无不之亦古也故三妃不从于苍梧今二墓距家不过三四里而鞍山尤近陟屺则鞍山旁缭陟岵则李原下暇气势聫络紫翠隠映鞍山差狭用晦庵扵李原前后各五间虚其中三间以酌献酢饮而止客扵东西房焉墓坐壬丙向庵坐丑未向采诗人之义扁曰陟思请余记之夫穴藏庙祀皆礼家所严然子贡谓送葬之哀不如返虞之速庙重扵穴古之道也由汉而后始有旁置万家者大治塜舍周阁重门者崇饰扵墓简忽于庙虽学士大夫莫不然矣余为用晦秉是笔良以世衰俗壊子职多阙有亲存而孝衰者况窀穸封崇之后霜露焄蒿之余乎用晦于亲之存也能干其蛊殁也能致其哀瞿瞿皇皇有求而不得望而弗至之意是可録巳徐氏浦城之望中科目登台阁秉麾节者世不乏人用晦嗜学而好礼少荐于乡所以显扬其亲者固有待也用晦字也名灼生于莆而后于建既于所后尽敬极孝而犹拳拳扵所生岁时或千里携其拏来为寿古有秀孝之选非斯人之流欤后村先生大全集卷之九十终后村先生大全集后村先生大全集卷第九十一后村先生大全集卷之九十一记羣山囿堂钖山为长沙郡之望丞相赵公旧第擅钖山之胜至是又堂于山之絶巓取韩诗羣山囿之句以明之而今皇帝书之奎壁之光上烛霄汉下𬒳泉石信开辟以来殊尤鉅丽之观也自昔㳺覧之地出于偏州下邑则目力有所止或在深山穷谷则脚力不能至求其雄杰足以统㑹宏旷足以容受者少矣惟斯堂不然楚山呈状湘江倒影东城南书院西岳麓宣公忠肃公书院在焉凡屈贾名贤之蹟老释化人之宫异时吾侪扪萝跻攀扵烟霏紫翠之间一叶遡沿于江蓠香芷之濵重趼而来及厓而返者莫不自献于几席之上履屐之下虽处阛阓而无市声之至不出户庭而有卧逰之乐湘中他楼观皆不敢望其髣髴岂非所谓雄杰足以统㑹宏旷足以容受欤盖天下清絶之㬌常属之闲退之人若夫仕至将相安危佩于身事物衡于虑负䕫禹之望而抗巢许之志固未有兼之者公力辞相印不拜改内祠经筵不拜改特进观文殿大学士判乡阃犹不拜诏居陪京以便谘访然公角巾东路矣惟退惟闲斯堂之景遂为公有向使鸡鸣入漏舍日昃出朝堂以一身丛四海九州之责将胶胶优扰之不暇顾欲合族交賔论文乐饮于此得乎昔平泉竹石仅获一夕之享緑野钟鼓不能盖晚节浮沉之愧公每语亲朋裴李所遭之时然尔吾平生数当事任踏危险凭国威灵幸而有济中罹䜛惎惧不自全赖陛下仁圣终始照知老矣释重负而㝷初服秋毫皆帝力也吾虽退曷尝一饭忘吾君哉天下闻公言而壮之诗曰维岳降神公既钟七十二峯神秀之气冝其外朝王室内补衮职为国申甫登斯堂者固喜公之暂逸而又知公之必不容以久闲也某丙午召对由卑兄歴髙华出上亲擢亦公宻启已在公圃中矣公未赐命曰子记吾堂其敢以荒落辞潮州修韩文公庙庙始在州宅后苏碑云在州南七里者元祐庚午王侯涤之所徙也淳熈已酉丁侯允元又徙韩山夷石为庙地尤温甲子一周屋既老淳祐辛亥刘侯希仁以为非吏民怀遗爱崇先贤之义属郡文学吕君大圭修废捐俸楮三千以倡俄而刘侯去衆曰役鉅费阔且奈何㑹臬使吴侯燧行部全侯昭孙至郡各助楮二千倅樊君应亨海阳令王君衜翁各半之仕于州逰于校者皆有助吕君又俾以俸金自门及奥轮奂新美柱若壁之用土木者皆易以石縻楮四万以寳祐初元季秋落成遂併新八贤祠砻坚革腐规制如庙八贤者皆潮之名軰耆徳吕君介刘侯请记于余自古生有权位能润泽其人殁有精爽能耸动灾福之者皆得祀贾谊文翁以学朱邑羊祐以惠宋璟以清廵逺以节殆不胜纪然亊乆而爱冺时异而敬衰者多矣若夫权位尚微世代遥逺斯文入人肝脾去思浃人骨髓血食数百年如一日余行天下惟韩庙为然公在潮仅七閲月而去而潮人奉尝至今悽怆如见至于登覧之山手植之木犹起敬起爱未已此岂智力之所能致哉世或以谢上表议公余曰方帝怒未觧裴度崔羣不能救仕进之涂穷庙堂之援絶他人处此必怼必躁否则縁他谬巧以媒复用公引咎归美而已不贤于怒悻悻而去不向国门而坐者乎以瘴疠老病祈哀君父而已不贤于贻书子公达函桓温者乎公不顾其身之万死而庶哉其君之一悟岂有毫髪世念于其间素讲之学未行之志犹有万一冀尔潮在八千里外而章奏直达左右不能蔽于时韩栁齐名栁牧龙城五年公不旋踵徙袁宪宗真明主哉使公再入而惩前事循嘿可矣方且折廷忤逢吉视论佛骨有进无退彼智不足以知公而轻量公深浅者妄也公之南迁虽戚里诸贵多爲论雪祷神而神享驱鳄而鳄去惟镈惎狂疎若镈者不惟有慙于贵戚其幽暗甚于鬼而顽冥不如鳄矣故详着之列于苏碑之次刘侯以中书吴侯以前御史全侯以上阁外补樊临川人温陵人吕君又言郡士陈确竭劳于庙八贤之后希问卢宻刘杰叶力于祠皆宜书山中祠堂古之见祠于其生长之乡或其游息之地者皆未必有权位勲业人也屈原祠于楚李白祠于采石孟浩然祠于㐮阳秦系祠于九日山陆龟蒙祠于吴方干祠于钓林逋祠于杭此六七公生流落偃蹇没有无以惊动祸福其人然过其祠者必下马酒必徘徊题咏然后去岂非权位勲业如空花幻影回首变灭独文字如江何流行万古而不废欤宋孙庚夫字仲白嘉定间擅诗名官卑龄促士林惜之端平乙未太守庐陵杨侯梦信从衆请祠之于城南青凉缩褐钧冕辂之贵泉菊等牲牢之享仲白精爽虽不肯使曹瞒辈腹痛然其诗句犹可愈郑䖍妻辈疟疾也时江湖吟者凋零畧尽仲白子时愿属予以记孝思堂杨君纯孝也未尝自言乡邻言于县县言于州太学生王刚等言于学官既而州以其亊上尚书司业祭酒亦诵言于朝有诏旌表其门闾君家于吉之太和而馆于赣之兴国迎母就养母卒葬焉兴国之人曰君馆吾里母窆吾里吾县之孝子也太和之人曰君占籍吾里生长吾里吾县之孝子也尝欲奉匶归祔于先茔赣人遮止改其太平乡为孝感乡太和尹师侯应扁君所居为孝感堂又表其坊能言之士已记之矣君惕然曰二鹤翔墓双阙施门在彼者也吾不敢知也霜露时雨悽怆如见在我者也终吾身而已别为孝思堂焉而征记于余余惟割股疗亲虽不见于经然可以义起至韩退之乃确然以鄂人为非夫经以不伤身体髪肤为孝不有申生乎礼以不灭性为孝不有曹娥乎而况毁肤之害未至于雉经褁创之痛未烈于鱼腹申生得以爲共曹娥得以爲孝然则君之行矜式于州里旌异于圣朝也宜哉君既永感矣忠孝一理君亲一致他日移之于君取蝥弧而先登者即前日遗爱之考叔也不拜大将军者即前日卧冰之王祥也叱欲从朱泚者即前日归觐之何蕃也余老誖姑诵所闻以告君名懋卿字景尧重建忠㬌赵侯庙自晋康郡升潜藩牧守寝重然中朝士大夫犹惮逺罕就寳祐甲寅诏以前太学録温陵徐侯明叔知府事侯既见吏民宣徳意乃谒学庙至忠景赵侯祠垣屋頽圯像设欹仆泫然出涕曰此吾郡之巡逺也郡人其忘之乎立出库钱委寓士梁某冯某协衆力作新庙寝各三楹门亷㦸卫侈于旧观像侯于前以兵官马贵配后以王夫人配绘从死者于两庑既落成徐侯率賔佐将吏欵谒祠下莫敢不恭遣帐骑来求余记按侯死节国史及陆侯起忠显堂叙纪载详备苑绛闵忠之诗尤悲壮后有名笔无以加矣昔天寳之季兵起幽蓟河北二十四郡同日䧟贼惟二颜着节及皇祐间盗发溪峒岭海数十州官吏皆望风遁去惟赵侯及邕侯封二牧撄城死难与二颜相望于千载然鲁公犹不免委郡归朝非立晚节几有愧扵其兄矣故余反复赵侯之事有深慨焉康端接境同时端守战败而去天子薄其罪夺一官而已后又召入馆阁使侯逺引鲁公近援端守公议未必责国宪未必加家未必毁身未必死而侯顾于祸福死生之际明所决择如此岂不凛然烈丈夫哉史言侯有兵二百而陆叙言兵不满百陆继侯者当以侯为寔自皇祐至今二百余年南方乆安比岁屡传鞑谋干腹或以为忧余曰张中丞不云乎臣死当为鬼以厉贼使谍传之果然否乎也侯与邕封二牧在帝左右诃叱风霆尽涤秽腥彼惟不来来则送死矣徐侯字仲晦清尚名节此下车第一义余既书之为守臣法又系以迎送神诗二章赵侯名师旦辞曰採山䔩兮溪荪挹寒泉兮盈罇鼔骇骇兮篴悲侯之来兮两轓山川兮良是陵谷兮覆翻昔败屋兮頽垣今峻陛兮崇轩树侯所茇舍兮民侯之裔孙生与郡兮俱亡没与郡兮俱存春祷兮秋赛年年岁岁兮民不我谖又一祭散兮人归庙阖兮山空嗟浊世之不可久兮怅风驭之如龙侯将去返顾忧我民兮癏恫布和风兮甘雨鱼蠏贼兮秔稔丰疾于吾民兮靡有厌斁民之报侯兮无穷右二饶州天庆观新建朝元阁旧观在湖水北去郭可二里建于南齐名玄真观梁陂震泽唐改元至大中初郡人夜闻风雷黎明开观移于郭内湖水之南旧记如此祥符改名天庆宣和加神运二字淳熈庚子燬焉新观仅复旧规未完道士程闻一谋新三门未遂而蜕其徒李师古追述师志募衆力捐私钱门既雄壮遂建朝元阁五间髙百尺横经二十余丈层檐入云危槛平虚中列仙圣外饰金碧縻钱五千缗太守玉堂林公希逸大书神运福地四大字掲于外檐师古谓余尝仕于番以记见属余惟老氏之道以俭爲寳其言曰舎俭且广死矣至列子始夸大化人之宫若神鬼所营侔于清都紫㣲钧天之居其流爲竹宫甲帐珍䑓间舘之事及林灵素辈出神霄宫遂徧天下黄冠尤贵者秩视法从聚京师美衣玉食者几二万人嗟夫余读传记所载至人方士多衣槲叶编蓬羡以自蔽至于殚生人膏血以饰具居穷巧极丽受斋施鉅万占田数百务与浮屠相长雄岂老氏本旨哉然今之羽流名利甚扵市朝之人其稍洁雅者不过自致美一堂尔师古独视衣盂如粪土兴百年之废于立谈之颂为衆而不为身可书也阁据登临之要南阁山东湖西澹津津西南则州治芝山一州之景莫不自献以寳祐三年某月某日落成程尊师尝住青城山丈人观师古今为道副观主首曰汪汝澄汝清一胡守中王元彰干縁道士曰王九万王自正王晞列李虚白程元善李有权云云峯院重修建法堂比丘尼之聚居于莆者惟云峯院尤严肃有旧记唐末开山由慧琛始元祐请额由慧真始新佛殿由法卑始嘉定作罗汉阁由体观百年间其徒心灯相续崇饰所居如大丛林尚因陋余五六岁时常侍先君先夫人至焉是堂为伊蒲供先君为赋诗有橘堂竹阁之句十余年淳祐之辛丑闻新堂成丹碧晃耀与称又新其三门是院无寸产来者皆自赍粮役造伟观若化人所为盖首施衣盂者师愿力者住山师黙也二师来请记余闻古之或在雪山极寒海㟁孤絶之地人迹之所不至兽毒蟒为麟无所为宫室之美也或立雪平膝不霑席或卧婆罗双树下而蜕无所谓筦簟之安也或持本行乞或併日食一麻一麦无所谓天厨之也今衲子居必华榱食必精凿殁必唱衣所以厚身者多矣二师致美斯堂为法筵龙象聴第一义设不贤于厚其身者乎初参预荘敏龚公为殿记佛拒从母出家又谓维摩室中求女人相了不可得其词意之严如此余则曰文殊佛也有三昧力乃不能出女子之定龎藴父也至末后着反不如灵照之㨗二女岂不凛然烈丈夫哉二师登堂谂于大衆以龚公语自警又以余语自勉藏庵后记竹溪为其所亲方君记所谓藏庵者其义高矣美矣君复求予一转语余曰系辞曰退藏于宻记曰恶其着也盖能宻而后能藏不宻则着矣自古贤达之士如许由以譲天下着夷齐以叩马之谏着严光以客星着申白以诗着梁鸿以五噫之歌着殷谢以盛名着阳城以卓行着李勃以索价着是十数公者其始岂不欲藏而不知其所以藏之道其迹遂着于世而不可掩故当时之人有牵牛而去不饮其溪流者有之者有遣吏唿召之者有遭髠钳者有为时君所罪者有见嘲以小草者有被废为名者有着论移书讥玩之者取名几何受侮不少矣盖挠败吾之藏声闻也挑扶吾之藏言语文字也君终身肥遯絶去声闻潜心妙道扫空言语文字夫如是则几于宻而知所以藏之矣居矍然曰子言太髙请卑之余曰隐小术也然学之不进或露其衣带或为人所溺七尺之躯大于带一毫之挫辱于溺惟齐鲁两生杏坛渔父野王二老桃源避秦之人皆以藏于宻而免君其深藏元身亦深藏吾记母为外人所窥君名袤余兄都管之倩瑞金县重修社稷坛坛在县西北隅庆元丁酉前令尹陈公孔硕更筑煅于绍定己丑垂三千遗基荒圮不屋不垣扫地行礼雨则亟拜淖中或望祭城上今令尹林君拱辰以寳祐丙辰秋孟上事越三日奉芗币欵谒逾旦农以旱告躬祷而雨君徘徊坛下叹曰今官寺民居苟完矣惟奉神若是非所以尊祀典而召和气也乃芟荒秽辨方位五坛隐然各篆二字陈公笔也命修崇之坛各三级周以缭垣凢六十有二丈为斋厅三间翼以两厦后为燕亭傍为守者之居于是陈公之旧观皆复昔韩退之谓天下通祀惟孔子与勾龙弃君既归学畬新祭器又致严于社稷如此其为政知所崇尚矣诗曰以御田祖谓后土后稷也又曰以祈甘雨谓雨晹祈祷必于是也又曰以糓我士女谓神享之也其后水旱始有焚巫祭龙乞灵于土未偶者君礼法中人其施为一准于古四封之内肃然如令尹之临其前神人恱豫年谷顺成桴鼓不鸣若有相之者君距陈公之时甲子一周矣邑人谓君可继陈公是役也君贻书属余以记且曰助我者少府黄君秀实也二君皆奋科第其贤皆可书孝友堂𥘉寒斋自铭圹室曰田源之山清逺之里一水交流三峯鼎峙谁其藏者父子兄弟惟孝惟友后人视此子真子常既为冡舍取友孝二字扁其堂客曰寒斋为性命之学遗万法而立于独末后数偈皆超然解脱斯铭顾惓惓伦纪如此岂兼取儒释而然欤余曰子谓儒释异欤客曰孔氏家法孝友而巳瞿昙逃贤沙黄絶母达摩哀迷之际方且入定心法之妙不告二兄非异乎余曰儒释有异同之迹伦纪无絶灭之理世所传释氏事多失之过而流于诞其忠厚而蹈乎常者余信之乖悖而不近乎情者余疑焉试以其书攷之巳入湼槃犹起棺中爲母说法他日迦叶本遗意以金缕僧迦黎衣属之何难嗟乎释氏何曾自外于伦纪哉世又谓龎藴将终使女眎曰女合掌坐亡藴曰我女机捷亦死长子在田龎媪徃告子倚锄而化禅家夸诩以爲美谈信斯言也人类絶矣余觧之曰合掌坐亡者不忍诀其父母倚锄而化者毁也禅在其中矣此寒斋铭圹二子扁堂之意也余为二子作记亦为释氏辨诬客谢曰乃今闻所未闻林氏一门忠义祠堂林氏之谱曰武王造周褒忠贤之后封比干遗腹子坚于博陵赐姓林氏传七十有七世名禄者从晋南渡终晋安太守闽之林氏皆祖禄又传二十世名谠者为唐侍御史又四世入本朝名深之者赠通议大夫始兄弟䇿名二子继之孙又继之为莆名家以忠义祠于乡国者有四人焉主客公名冲之擢元符第乆滞者寺㑹犹子震忤时相相迁怒以金人犯塞擢公省郎介陈过庭使虏抗节不屈因执冻馁死不洪宣忠公归奏其事诏官其二子大蓬公名震擢崇寕甲科厯谏官柱史琐闼攻京卞最力谏燕云切左迁文舘出守九郡甫至辄徙他郡死于道路京卞败巳不及见删定公名霆擢政和第主客之使也慨然曰吾兄累叔父三上书请代往不报还里不复仕绍兴将与虏和以勑局召公奏记时相曰公何忍以二帝置万里外易一相位乎力辞新命相怒请逮窜会薨不果筑室芹山与郑夹漈诸老㳺以终其身茶干公名郁主客子也擢宣和第建卒叛杀王官公以义叱责遇害诏官其一子按欧公録五代死节者厯数姓十余主仅得三人焉其难如此又以前史参攷惟卞壶袁粲田布父子两龚二颜兄弟相望于简册然卒数十百年始一见未有一门四人伏节死义如林氏之盛者初删定公位不满徳有孙大鼎受学艾轩竟不成名是生监丞君光世由布衣以易学被遇明主列史属擢朝绅奏亊殿上玉音叹奨君不以身之遭逢为喜而以先世之未褒崇为大欠阙其子太学生必卿亦诣阙自言先是宝庆中礼部以书下本郡立祠给田郡不即与至是申前诏闽公巖之郡守宋公遇各助金而祠成享以废刹田斛祠在朱紫坊旧宅百年乔木存焉主客之后中微析以售人帅命以帑金代偿君曰重费公家可乎私钱千二百余缗以赎又尽赎傍地俄而朝擢君知潮州过家上冡君感泣曰吾起穷书生数年间秩二千石非己之能先世忠义之泽也廼盛陈吏士旌旗鼔吹率其宗之穉耋自朞至缌皆㑹祭祠下里人聚观唶唶叹息君请余曰公前史官也为我记之昔韩退之谓甄济固当书逢能标白其先人亦当牵聨得书余谓主客父子一死于虏一死于贼大蓬兄弟皆死于权臣无愧于济矣君昭掲先美以诏来裔无愧于逢矣于法皆当书絅锦斋蒙仲㓜负轶材凡脱诸口笔诸𥿄者皆丽宻可传玩绚烂有光彩同学儿避三舍里之父兄皆有生子当如仲谋之叹试广埸千人亦见万人亦见既擢上第廼以絅锦名书室或问锦蒙仲曰美饰也其义则六艺其经也诸子百家其纬也惟命道徳仁义礼乐其文也或问絅蒙仲曰诗之注曰禅衣也其义则以闇然者为色以淡为味以简而温者为文理或人未喻蒙仲曰昔者子有时而微服禹不厌于恶衣衿见肘者为大勇冠切云者为沉累极而言之文通夜梦妖也菁华一落而才尽矣翁子昼行烖也冨贵几何而祸至矣故夫徇物欲者䘮天徳饰外观者亏内美或人洒然而悟以其言告刘叟叟因书以为记重建九座太平院院创于唐或通间入宋香火益盛忠惠蔡公大书九座山三字以表揭之不幸燬于嘉定乙亥又再燬于寳祐乙夘缁流相吊诿曰魔厄太守潘公穉求名僧能耸动羣聴者得祖曰甫开堂説法忽蜕去他衲子敢行于是华严主僧法本以才被选余为作疏劝縁本与其徒持钵至泉乐乡蔡公次传慨然曰此正觉师道埸也吾昔宰兹邑祷雨旸必应吾不敢忘诵言于人泉之贵豪旁境之檀信翕然乐施得钱万缗粟五百斛米㡬曰殿曰钟楼曰经阁曰罗汉堂大士僧迦堂祖堂曰法堂僧堂寝堂曰方丈曰官曰堂曰欝密寮卢隐寮寿寮曰浴院曰门曰亷起乙卯冬迄巳未春俱复旧观昔之建丛林者多在通邑大都是刹介于仙游永福徳化龙溪万山之间去郡县絶逺人迹之所不至夫与木石居与鹿豕逰者圣人之事也师以一僧能之不亦大丈夫哉惟其志故归向多愿力大故灵异逺岁入不能六百斛而饭僧行常二千余指四靣皆重岗叠巘而数州之利无自至灭度已数百载而尸祝之者如一日余曩至山中覧遗迹攷旧闻如此新刹既成大衆述本之勤请碑其事余观世之有权位者作一亭缮一桥必有纪载本奋空拳造大刹求记非僭也记之非夸也或訹本曰居今之世不惟仕者择官趋便安而避败壊惟释亦然昔钟鱼扫地龙象悲泣俾升此座既不谦巽今轮奂美矣蛊坏饰矣将有欲得若之处者如之何余闻而笑曰佛以山河国土头目髓䐉与人了无吝色本岂恋三宿而重一去哉顾禅刹保障吾民者也公卿贵人外护佛法者也数易帖则刹贫骤拘椿则衆散刹之隆替民之苦乐系焉况彼宗有功德隂果之说吾儒有食功食志之辨若使尽力拮据者避席而去傍观夷俟者端坐而享非郡家选才劳之义亦贤侯之所必不爲也本何忧风亭新建妃庙妃庙遍于莆凡大墟市小聚落皆有之风亭十里有溪达海元符初水漂一炉遡㳂而感梦曰湄州之神也迎致锦屏山山草创数楹祀既而问灾祥者祷水旱者逺近辐辏旧宇庳甚观瞻不肃绍兴间里士林君文可始割田以广人居嘉定蔡君定甫始为官绍定为鼓楼然皆未成而圮于是林君谦父捐金葺废黄君南叔叶力鸠工新庙百堵以某年某月某日落成向之庳者闳丽圯者坚完矣语有之生封侯死庙食大丈夫事也妃以一女子与建隆真人同时奋兴去而为神香火布天下与国家祚运相为无穷吁盛矣哉异时航海梯山者勤王忾敌者猝遇飓风暴虏雪涛白刃命悬漏刻心芗黙祷往往见神扵云烟岛屿之间莫不获安稳趣非但莆人敬事余北㳺边南使粤见承楚畨禺之人祀妃尤谨而都人亦然海潮啮隄声撼行阙官投璧马不验冲决至艮山祠若为万弩射回者天子惊异钖妃嘉号特书不一书令为灵惠嘉应协正善庆妃又封妃父曰某侯母曰某夫人昔蒙叟称姑射神人曰绰约若䖏子又曰乘云气御飞龙而㳺于四海之外又曰其神凝使物无疵疠而年谷熟盖肩吾闻之接舆者如此而或者方以为寓言虽肩吾亦疑其大而无当以妃之事观之其始初非处子欤其神通变化非乗云御龙者欤其功用则四封甯谧无恐二陂蓄泄无大水旱非疵疠息而年谷熟欤知蒙叟非寓言而余之所述皆实録也有之之大父定甫忠惠公之诸孙南叔广州文里之诸父爲妃父母求封爵者谦父亦善士求父老林丰后村先生大全集卷之九十一终后村先生大全集后村先生大全集卷第九十二后村先生大全集卷之九十二记汀州重修学汀学凡三徙今学创于绍兴癸丑太守长乐郑公强也甲子踰再周修废者非一人然皆量力惜费不过支吾其将压藻饰其外观不旋踵又敝矣寳祐戊午冬诏以宗正丞兼吏部郎临海胡公出牧𥘉谒先圣先师周覧黉舍踧踖动容越明年已未改元开庆首缮大成殿次门庑濬藻池架石梁一准学制次明伦堂芳桂堂稽古阁御书阁皆撤而新之作正録位葺诸斋祭器库经始于夏落成于秋凡用木石圬墁之工九千六百有奇泉粟若干缗石扵是汀士祠公于学以配郑公而正禄钟明之周必等百余人来请余碑其事余谢曰歌侨存校郑人也颂僖修泮鲁人也爲独守作中和乐职之诗亦蜀人王子渊也诸君奈何谦巽属笔于耄荒之叟乎衆固请曰汀莆相去非若秦越也吾子非闽产欤余辟不获则诵所闻以复曰古者一乡一国必有善士修于家游于校举选于乡里一乡之善士也椘之荀卿齐之浮邱伯伏生鲁之申生一国之善士也修而至于子思孟轲则又天下之善士焉瞻言兹土尚论先贤有擢绍圣乙科崇寕祠科坐上书入元祐党籍者有举隐逸入行不可致太守访庐而拒不纳者有擢隆兴甲科歴馆合郎省刚介不苟合为余干之上客考亭之畏友者此三数公之立身制行非诸君之东家立乎吏部公之崇儒恢学非今日之当衮乎诸君盍簪于是肄业于是矜式前修薫陶至敎将见羙俗成而异材出矣曩余与公并游三馆议者患士驰骛罢遣京庠游学公对延和力谏出而补郡其所崇尚如此素藴然也衆皆竦听予又曰自昔治汀者类言其俗易动难安公书拞予但言士啫学民乐业而已盖公既私淑其秀孝又勤柎其困穷于士若民有百年之思异时郡家常窘调度至公均济仓増宿储厢禁卒给全廪平粜估厚盗赏力尚沛然邦人言公清苦不自封殖自下车积例卷所入别储之以佐经费人见其厚于士民也不知其薄于己也储君併记之学宫何如衆曰唯唯公名太初独不惧斋乡先生黄德逺名其书室曰独不惧或问曰先生勇乎先生曰吾蠖屈而龟缩恶乎勇或请其説先生曰吾寡闻无师孑立无友非独乎吾乡誉不以为荣国毁不以为辱求诸我而已非不惧乎或以问答之语告予予曰此先生谦志也吾闻先生此室左圣经贤传右古今文章先生无师乎座下常数百人髙第占箓牒擢科名者项背相望先生无友乎语曰勇者不惧充之以道义而无馁临之以威武而不屈夫是之谓勇否则魏勃股弁舞阳色变有时而怯矣学者当以圣贤为师存养于平时奋发于一旦叱齐侯尸少正卯即恂恂乡党之仲尼千万人吾往亦兢兢临履之曽子也窃意先生不惧之旨如此或又曰子长于先生九岁而卑下之如是也余曰生乎吾后吾从而师之古之道也了翁軰行在龟山前一则曰中立先生二则曰中立先生莆之士者皆曰徳逺先生虎帅以听不亦可乎先生名绩徳逺其字小孤山初寒翁之斋甚朴亭台尤草草栁风容月足以吹靣照懐而已二子亦隐居求志因先人之旧稍推广之植梅数百株增屋数百楹曰付珠者二子自名自笺其义曰小孤山者予所名二子属笔于余记之或问余所本予曰昔艾轩先生有吟诗合住小孤山之句和靖林也艾轩寒翁亦林也此予为二子名轩之意也晋人园圃必有奇花异卉如洛之牡丹蜀之海棠广陵之芍药当其盛时靓粧炫服各极姿态及夫一气凄变千林揺落向敷荣者今皆安在意造化生物之机缄至是息矣而梅出焉层冰积雪之后㫁原荒涧之濵明月寳璐照暎穹壌幽芗絶艳可敬而难䙝冻藁自守之乐未尝为玉篴羯皷之所点涴者独此花为然余以为花中惟兰人中惟孤竹二子鲁两生四皓汉羊裘男子晋柴桑处士似之订其标度岂非百卉之先觉衆芳之后殿欤本朝自天圣明道以高人胜士皆以和靖比梅甚矣寒翁之似和靖也二子之似寒翁也然则小孤山之名不属之二子而谁属碧栖山房昔读孙兴公赋及诸传记所谓赤城如霞瀑流界道应真飞钖仙人采药之地其高四万八千丈比之海中蓬莱其山自天台西南驰抵仙居蟠纡耸秀小山浸清溪曰南峯而篁村在其阳友人陈侯徳公之别墅也初繇小涧为潨桥以通村稍进至雪厓松岭栁湾莲沜弥望皆沧波山房在焉其寝息逰观之处经营朴斵之制甚简素然极天下之幽邃又攀縁而上曰高斋曰丹砂碐曰竹垞曰梅崦曰月舘曰石龟池曰渔矶曰白鹭滩曰桃花山凡二十所主人各纪以一诗其五言与辋川之倡和其七言与武夷之欵乃音节相颉颃也徳公栖遁其间久矣始若茹芝絶粒不预人家国者一旦遇明主内厯舘殿侍旃厦外拥旌麾使越闽席未煖而银信巳至然寤寐旧栖之志本末不渝始徳公采太白诗语自号碧栖至是上亲御翰墨大书二字以赐龙腾凤跃爲帝中第一与先朝臣子諲臣成大芗林石湖之题相辉映德公寳奎画而侈圣恩扁于所居之楼又扁于山房属予笔之客问余曰上临御乆閲士多以尺度进退士大夫惟于徳公恨相见晚不次甄㧞岂非一言误意者耶余曰恶是何言也岁辛亥余以柱史劝讲上问卿识陈仁王否对曰臣因尤焴陈识之又问其见文字否对曰臣见其史论及丞诏撰进皇朝禋典行都志等书皆精博不可及上曰朕委卿史事何不辟以自助对曰昔曾巩纂史辟陈师道爲属当时以师道布衣不服臣才学安敢望巩恐未易辟因奏圣君所行即是故事若谕大臣姑令入舘检阅书成进用未晚上称善㑹余去国虚斋赵端明专史笔赞上决徳公卒由检閲登朝其奏篇凛然法家拂士也其论着粹然至言妙义也上闻其名非一日诸老荐其才非一人而尤为立斋杜丞相所知岂若虞卿车千秋辈乎客曰德公遭时如此不汲汲于云龙风虎之遇合而拳拳于晓猿夜鹤之惊怨岂君臣相湏之义欤予曰谢公高卧东山掩鼻富贵邺侯读书衡岳无意婚宦其后郄苻坚百万辅肃代中兴者世主强之非二公求之也客曰此异代事尔予曰种明隠逸豹林谷不求闻达我章圣皇帝携其手登龙图阁徳公既力辞大匠之召上亦以闽人爱徳公进直小龙因任盖将以待终南处士之礼而待之矣子姑俟之客避席去去因次第其语为碧栖山房记惟孝庵子真生坟自灵石移郭墓谓其近于祖父母郭墓距先茔仅二里子真犹以为逺景定壬戌之腊复移于官林其言曰同幼为寳章公钟爱若望其可亢宗者今四五十而无闻其忝祖也甚矣官林在福胜之西二百歩语音相闻依祖一幸也翁陂之山为震此山为兑坐向甲庚皆合瞻父二幸也惟孝之义详于前记今新庵落成愿识岁月焉谚曰皮皮隔一皮孙子不如儿野哉是言也先民必念祖训必述祖徳尊祢忘祖俚俗之见学士大夫则不然汉韦氏自贤至孟五世河汾王氏自通至元则博士六世二儒犹继其志续其书况王父之近哉初寳章公以雅望寒斋以卓行显扬中舍子真子常又以至性高致显扬寳章此诚为人子为人孙者之法夫全而生之必全而归之然出而仕者与仕而贵者多亏少全今古一律惟林氏一门仕者不必贵处者不轻出呜唿全矣顺寕精舍余友卓君善夫奋甲科宰巖邑进列于朝甫一再还以风闻去寻起牧星渚瓜熟辄为人所夺家食者七年善夫处之怡然方且依先茔规寺藏于长基中幽堂前筑精舍扁曰顺寕援赵台卿刻石于墓司空表圣赋诗于圹以自拟若将终焉请余记之嘉定改元余召明年善夫召余先引去善夫擢太史尚书郎向用矣余得其书显庸之念薄止足之意多未几果丐外君相留之不可适清漳㺯印拥麾而过家上冡未遑他务首访余曰君逋吾记吾砻石乆矣余谢曰记者所以发主人未尽之意善夫已未梁之作高矣美矣余何以加善夫请不置余惟顺寕之义贯乎存殁之际古难其人邴丹仕不肯过六百石龚胜辞九卿而归时行时止是之谓顺彦回少立志行晚䘮名节虽爲三公常以扇鄣羞盖倒行而逆施尔非顺也黔谥夫曰康庞公遗孑以安全生全归是之谓寕夷甫身执朝权弟居方岳自谓三窟卒排墻而死盖行险以徼幸尔非寕也善夫前退处无寂寂之嗟后进爲不汲汲于合不以厚吾之生者爲荣而以玉女于成者爲乐使横渠复出必爲吾子撤臯比矣善夫名得庆福清县重建谯楼县谯创于唐之圣厯燬于寳祐之丁已至景定辛酉王侯庚来绾铜墨喟然叹曰门庑庳堂寝陋皆可缓惟谯所以宣朝廷诏令肃士民观瞻之地化为焦土令不敢过而问使后世谓人无能可乎哉或曰如县帑垂磬何侯曰赋不可増也民不可劳也然役不可巳也捐俸千楮为倡帅马公天骥助巨杉三十条诸寄公巨室合助楮六万五千一百学职林裕泰陈达卿画策请于州以待补据付县给得楮八千四百诸澳愿易船据得楮一万二千六百计瓶楮八万六千八百侯曰足矣廼拣日修废境内海坛里海拥大木长七丈围二丈若天相者市材于永福率陆运旬日攀跻冈岭至水次又水运经大海闽安海口两镇至县河以壬戌仲冬经始癸亥季夏落成楼旧五间今增为七前列颁春宣䛇两亭长春丛桂二坊侯请竹溪中书林公希逸篆县扁而属予记之侯余友也尝教莆杭福三州博洽英妙士友皆曰此渠观中人必速化腾上侯方以格封男戴星勤民饮冰律已刚而近仁明不至察据案生靣凛然至于礼贤下士则又孜孜虚心问政奉诏褒丈介文逺文隐三先生表方式闾闻者兴起尝领賔客登楼四望作而曰美哉玉融山乎秀异之气钟为英杰有文辞行中朝事业书国史者有贵为钧极侍从或达官闻人萃见于一门者固盛矣至于前西塘后寒斋二贤皆青衫白首其所植立乃在文词事业之外岂非吾徒之所当景慕欤客皆悚然是役也侯未尝急声疾唿而四民懽然趋之诸刹亦鸠工三千余効斤斸既而相率绘侯像祠之于楼世尝患邑不可为又曰令权轻以侯修废之亊观之邑果不可为欤令权果轻欤余既诺侯秉笔间其属疾走长须侯问已不能答归言邑人修佛老事为侯祈安者以千百数其得人心如此帅王镕惜侯天选纠椽颜君泳来摄公兼有侯之风故能遵守其巳成者増广其未备者遗予书曰邑人礲石待君记乆矣余惟王侯首饰旷载之蛊有百年之思一宜书颜君不没前人之美二宜书主簿余君景叔宣贤劳之助三宜书林陈二士与有力焉皆冝牵聨得书恊应钱夫人庙记莆四境三靣海厥田下下不幸霪潦怒涛冲激则曰与海通惟负部二十余里之田号为沃壌以南北二陂存焉北延受陂自义勇吴侯始南木兰陂自钱夫人始侯患水兽啮防与蛟俱毙夫人愤狂澜溃隄葬鱼不返二人英烈相似吴庙于北钱庙于南其来久矣然呉侯事有郑褒纪载又数膺封爵惟钱夫人事附见故吏部尚书林公所作李长者传来漈传无锓本碑为野火所焚二百年间庙于香西田里尸祝之而已至淳祐末赵侯与諲始有请于朝诏钖协应庙额余论次旧闻窃谓傍邑一处子捐金五缀创兴是役为训一沟其功堕于垂成者将军巖前所筑之堰尔也盖改堰于下流二十里虽李之功然障三县之水田连沟灌田之余干之入海本钱之谋昔北山公所居靣太行王屋二山病出入之迂也欲平其险一念之烈帝感其诚命夸娥氏二子负二山厝它所余意夫人之灵上诉于帝决河塞壊陂复谁之力也世以成败论人夫人视身如鸿毛岂与人较此区区者辨之赘矣余独哀夫人志义之髙古恵利之及逺而声迹乃未赫然暴于天下后世又有重不幸焉古庙惟像夫人西陂之庙乃与李林黎三士合祠诗刺礼春秋恶逆祀其鄙野不经至此与生侑后土小姑嫁彭郎何异今庙前祀夫人白湖妃于殿后列三士者于堂若合位置矣余犹以同门异室为疑目双庙必如娥英廵逺而后可夫人洁于姬姜三士贤于鲁男子使之并栖合食虽筑百堵刲万羊其不頋歆也决矣或曰然则如之何而可余曰析为东西二庙可乎奏请各加封爵可乎或曰以待君子乃先书夫人之事于石辞曰女子神灵兮谓谁自遂古兮有之女娲启母兮以圣以贤湘灵兮以尧女舜妃曹娥兮以孝妙善兮以慈塔庙兮相望竹帛兮昭垂嗟夫人兮孺弱有百世兮逺思堰滔天兮洪流捐将国兮巨赀千丈兮将合一篑兮忽亏愤前劳兮虚下从兮沉累由治平兮至今民奉尝兮不衰月夕兮花朝原野兮融怡彷彿兮若有覩纷红繖兮绣旗里人兮告语钱媛兮出嬉春潦兮秋涛天泽兮渺弥羣擢夫兮歌唿千神炬兮合离老农兮扣稽钱媛兮䕶陂昔童稚兮闻见恐耄荒兮轶遗乌虖千载而下岂无蔡雍兮有感斯碑恊应李长者庙记陂始于钱夫人成于李长者非一家一人之私言也初钱陂既壊有林茂才者接为之今元丰桥有遗垂成亦毁皆治平间也熈寕初诏募能兴陂者始穷溪源度地势为今陂其在地钱之下林之上用木楗悉更以石为石柱三十有二间其接聫䖏相钩鎻浪不䏻啮东流使南行三十余里而入扵钱氏之沟又为小沟无数以分受之为闸以蓄泄之合仙逰永春徳化之水趋焉溉田数百万顷或潦涛溢决闸不一二版则巨浸入于海也者未有陂所恃六塘朝满夕除农家病焉至是陂水沛然遂干塘为田仅留国清一塘以助陂而尽归白地于官田七百觧澹学郡有官庄学有新畬南洋斥卤化为上腴民徳长者祠之且二百载淳祐末诏从郡守赵侯与諲之詴与钱夫人皆赐协应庙额余尝覧三贤陈迹独长者之陂尤得地利凡渉川者造舆梁者必避湍急而就寛广夫惟不与水争势而后能导水之势长者监前人而生新智岂必待神僧谶语异人指授尚书林公所云乎吁水利博矣禹功逺矣如西门豹国史禄李氷召信臣郑当时之流其事虽在春秋战国秦汉之前民到于今称之然此六七公非守令吏职当然耳当陂之未成也莆牧宰蓍老畚土之助而不可得长者家异县而狥郑封之急无寸柄而任饥渇之责倾家得七万缗以就斯其成也官以大小孤白地酬㢡后人塍地为田者倍收其殁也裔孙或家于莆岁食陂田沾丐及扵侯官之宗仁智两尽矣夫两鹄告成喜之也万牛致飨报之也新庙分钱李为二室而长者以林黎二君配长者名宏侯官人钱林皆长乐人林名从世黎名畛为莆田簿钱媛之死县委覆寔壮钱志节有叹恩语登时暴卒俚俗因有冥婚之谤不但钱媛谊不受汚黎君亦岂可厚诬哉昔畏垒之人尸祝庚桑林君近之冥勤其官而水死黎君近之其与长者合祠冝矣古者田家作苦必有倡予和女之声命曰劳歌长者劳一身而佚一郡劳之大者矣乃采劳歌之意为辞以授社人俾祷赛之际歌以乐神其词曰负兮如云散金兮如泥千丈兮屹然万石兮贯之天壌兮有敝巨防兮不堕有蓄兮有泄非弩射兮璧祈昔斥卤兮今穣昔堇荼兮今饴故老兮告余大檀兮所为俨新宫兮位置慰邦人兮瞻思酾酒兮割牲伐鼓兮吹篪大孤之东兮木兰之西驾华辀兮建灵旂彼依草附木兮魈与夔冕服赫奕兮金碧翚飞神一命之钖兮三间之桐生不伐劳兮死不嗟卑贤哉若人兮谁恨札恶兮词芜有愧于邺令之传兮韦丹之惟孝庵后记子真卜夀藏于灵石寺前有年矣既而幡然曰翁陂田源之阡距福胜仅二里许吾其可以逺去父祖哉遂改小郭墓山其地距福胜翁陂亦二里许预规圹室爲冡舍取寒翁铭坎语扁曰惟孝庵或问子贡曰何哉子所谓孝者岂亲嗜芰祭必荐芰亲名晋不敢举进士亲名岳不敢聼乐乎子贡曰非此之谓也或曰岂表高阳之里立曲江之庙置冡旁之万家乎子贡曰非此之谓也或请其説子贡曰语曰父在观其志父没观其行观其志将以养其志也同不天终同之身若曾子所以事曾晳者已无及矣若夫观父之行安敢不勉盖宗族称孝乡党称弟吾翁之家行也善者薰阳子之徳不善者畏邵先生之知吾翁之乡行也所着石塘闲语研穷性命之精微融液孔墨之同异吾翁之言行在焉诏书物色退託于病朝廷给札力辤以讷视荣利如涕唾此直吾翁世行而世俗之所谓髙致者至于前不及象山后不及慈湖而心学之妙非由师授独得三贤骨䯝昔惟公今惟东涧杨公知之同也非曰能之愿学焉同林氏子真字也余録其语为庵记惟友庵翁陂山分二支其一为郭墓伯氏既相攸矣其一东岭子常卜生坟焉距福胜翁陂郭墓各二里小精庐折寒翁坎铭语扁曰惟友庵余尝患人心不同虽一家父子兄弟有喈好相反如氷炭者伯夷叔齐旷古一见而阏伯实沈常比肩于世委巷之人不足贵也故家名族亦然至如制行同孝谨临财同譲读书同义趣作文同机键奕世传一心百如石塘林氏者鲜矣寒翁既没子常事兄如父家政听焉子真亦极友爱连牀之语至曙一膳之珍必剖盖二子不出戸庭而一乡之人化焉语曰朋友切切偲偲兄弟怡怡如也岂非朋友可责善而兄弟不可伤和乎余闻水公与兄坐久必问兄体中寒燠饥饱吕汲公虚相府之东以奉兄而自与夫人居西二公谓之敬兄可也介甫子宣得君行政一时颊舌之力不能争而平甫子开犹欲以家庭之言干回其势如二子乃可谓之爱兄矣孰谓兄弟不当切偲乎今日之修于家者他日措之于天下国家者也二君勉之子常名合义勇普济吴侯庙为钱李二人书繋牲之石北洋耆老请曰吴侯非先于钱李乎去庙数歩鹤表马鬛非子先人乎雩坛磐石非子昔所钓逰乎又曰吾与子生之乡无水旱之虞鼓腹而击壌长息而抱孙者皆呉侯之功也山川鬼神犹未之忘子忘之欤奚为详于南而略于北也余谢曰庙有淳化间温陵进士郑公所作吴侯传在欧曾未出之前文字古雅丰碑无余文岂能有加于郑乎按郡志言陂创始于唐建中又有耆老言侯尝为莆田令以传参攷作陂在神间非建中侯实主陂事非宰邑也至本朝大观赐庙额绍兴封义勇侯淳祐加普济封配叶为昭惠夫人寳佑请进爵诏方下其事余为童子旹见庙极庳狭嘉定乙亥余从弟前进士希道合衆力创寝殿甲申郑炎等造前殿端平乙未杨侯夣信増官门庑华敝于旧矣贡士徐端衡复掲华表于官道将砌石路以趋庙皆不可以不记昔陂未成潮汐至使华桥侯始堘海捍潮堰溪溉田向之咸地悉为沃壌不知其几十万顷也既成愤蛟溃隄穷穴除害其事与李氷周处相望扵史册长吏到罢必谒祷赛以时甘苏藁隂岳诛畔公私蒙赖不可殚述而陂功最鉅嗟乎决河以负薪塞怒涛以强弩退有气力者能之若夫无专城偏覇之势号召役使之柄生能御菑患死不可磨灭者志也侯真烈丈夫哉盖均是人也有视饥溺由已者有苦秦人视越人肥瘠者均是身也有杀之以成仁者有不㧞一毛以利天下者侯毁家弃生而粒食一方之人志义决于一时惠利及于万世莆人尸祝六百载如一日有以也夫侯初命詹侯丕逺也再命陆侯涣也三命赵侯与諲也四命未下者宗侯遇也乃譔次之而系以诗曰莆垒小兮地偏鲜旷土兮平原出北郭兮遐眺眇万顷兮云连始经野兮谁欤俨周井兮秦阡溪贯其间兮逶迤延縁泄以杀潦兮沟以潴泉吴侯兮创智遗老兮相传朝成幕圯兮孰知其然漩涡之下兮有物蜿蜒侯提寳刀兮奋空弮捐不赀之躯兮探不测之渊水怪毙兮金隄坚吾闻古之仙者兮必功行之全意其乘风月兮昇上玄异务光之狷兮湘累之冤蹑大鹏之背兮岂其堕饥蛟之涎辽辽兮唐初厯厯兮目前侯视予兮邑子予敬侯兮先贤矧汾曲兮田庐与灵蹟兮接聫昔仕兮今农昔髧髦兮今华顚鼓箫兮悲壮蕉荔兮甘鲜余最老而髙歌兮童子和焉相率祝侯兮岁岁年年雪溪亭剡溪以清絶擅天下亭在县南负郭枕流旧名戴溪尚书芮公煇更名兴尽年深屋老今刑狱使者御史东阳何公撤而新之公之言曰旧名二字犯岷隐翁新名虽佳顾安道主也子猷賔也以兴尽名亭系于賔矣乃扁曰雪溪樗寮书之而移书后村叟俾识岁月盖名士莫盛于晋尤莫盛于剡然或暂遇或偶至而戴氏世居之乔木宿草在焉溪不属戴奚属哉世评其人直曰栖道而已此爲知安道之浅者正始永嘉虚诞欺世大者劝进小者望尘退而穷经着书者谁欤桓温道子气熖动人殷浩达函谢公出涕死不降志辱身者谁欤惟二戴父作子述经学隐节相望于晋宋二史子猷寕无肉而不肯无竹寕柱笏看山而不受大司马之料理非若人孰可友安道者嗟夫盗泉辱井过者掩鼻至若戴公结庐之里王郎回舟之处则汗青笔之以爲美谈畵家圗之以爲胜践骚人墨客摸冩之以爲絶景士其可以不矫强自立乎何公尝尹剡兴学聘师以淑秀孝置廪储粟以备俭荒费累鉅万人皆服治辨而不知其清苦节缩然天子既採民誉旌邑最入峩豸冠出陈臬事昔墨绶今绣衣桑䕃未徙越人荣之公于剡百废具举惟亭经始于建台之岁落成于明年之秋冝覧眺宜栖止其山川景物可以心赏不可以文传也余独谓非剡溪不足以容安道之隐趣非雪不足以发剡溪之奇观非安道不足以动子猷之髙兴非何公冰玉人不足成千古之清事公名夣祥字视履赵氏义学庄庄与学皆在衡山县崇岳乡紫盖里地名神前赵氏祖居于是至忠肃公而族益蕃忠肃公既贵欲倣范文正公置义田以厚其宗而未果及丞相衞公世载勲劳致位二府慨然曰遗言在耳吾昔与二兄谋共成先志不幸二兄奄忽今非吾责乎荘约虽本髙平氏然吴下田止千亩公曰文正家在颕昌族在吴吴田为瞻族设家不预也吾家与族皆居于潭皆食于荘非五千亩不可荘有籍五世以下入籍计口衣食悉遵髙平之约惟嫁娶䘮葬各加厚至于笄冠乳哺有助尤贫者计口歳有特给又沾丐及于异郡之族则推广旧约之所无者择族之贤而廉者二人掌其出纳既成援嘉定免文正义田科敷之诏拜䟽于朝壐书报可公之所以厚其宗者如此又曰有养而无教未也廼立义学中祠忠肃旁辟四斋岁延二师厚其饩廪子弟六岁以上入小学十二岁以上入大学课试中前列者有旌发荐擢第铨集𥙷入者有赆学规知岳麓石皷而所以禁切其佻闼纯纠其踰礼败度者尤严余观前贤有文正忠肃之志者多矣然无忠宣与衞公为之子故其事未易成虽成亦不能久以二公之贤又生二相以似续之盖宋兴二百年元臣故老奕世以施贫活族闻于代者髙平氏赵氏两家而已昔江左门戸之大人物之盛无出王谢以余攷之濬冲贵为台辅园田水确遍满天下其女嫁贷钱数万从子婿遗一单氏后皆责取于其女及犹子如此况族子乎谢氏则不然太傅仅有一土山墅史称楼馆竹木之乐与中外子侄共之肴馔之侈日费百金末后以墅与甥子无吝色不徒厚之而已家集之际或雅言或聨句以儆励之它日与子弟言诗则谓杨栁风雪未若訏谟定命逺猷辰告之句是以相业教诏之矣及乎亲炙久濡染熟玄琰志义奋发能以八千而走百万之虏遂为经济之彦诸孙如康乐如惠连如元晖亦迭主风骚之盟虽道韫一女子犹责其弟学之不进孟子曰人乐其有贤父兄余于谢傅见之衞公今之谢傅也荘之始末详于奏䟽及公之自序蒙公敎养者可不以幼度兄弟之事业及羣谢之文献自勉后村先生大全集卷之九十二后村先生大全集后村先生大全集卷第九十三后村先生大全集卷之九十三记水村堂余友少司农林君作堂三间扵城南水亭村之㠣山今上亲洒奎画作水村二大字以赐君既北靣稽首跽受乃撰日揭扁大㑹里人以落之授简于余俾识其事君少负轶才不屑埸屋去而客江湖又去而游边淮东漕黄汉章上其所着易镜上覧而惊异以为先儒所未发䛇汉章津送赴阙由布衣为史馆检閲迁校勘史成奏御改京秩由匠丞牧潮州以都官郎中召时胡马饮江廷议移跸君过家不入戴星扵迈里人祖道君忼慨谓余吾受上不世之知此行必以死报他日以墓志累君虏已据白鹿矶烽照甘泉君入对言臣誓不与贼俱生上使衘命趣宣抚使丞相贾公进师及行次齐安丞相已乘胜顺流而至君即军中宣诏丞相以上意激厉将士我师人人殊死战虏之巳渡未渡者皆殪一洗塞氛再造江表君与有劳丞相归衮君进大匠擢提举浙东常平茶塩时中外庻定君上景定嘉言二十篇诏下后省看详余适待罪词掖奏君所言大𥙷益治体小箴切时弊文字简洁条鬯贯穿古今诏赐同进士出身又别赐宸翰㢡谕云忧爱出乎忠忱词藻根扵学力与杨万里千虑䇿相颉颃尭言播告朝野歆艳召拜少卿兼史职垂上津要矣俄去而食祠起牧洪都未上而销印余视世之仕者鲜不以得失为欣戚君或仕或止无几㣲见言靣既即家作忠爱堂学力斋二扁亦奎画也又顷赐金买山治墅若往而不返者其言曰吾若学精思世莫我知上不次㧞擢至此然不获吾用吾负吾君昔有上书愿击匈奴者愿请缨系南粤者吾老矣惟有羹墙见尧富寿祝尭耕凿歌尧而己余闻其言而壮之堂之西君三世松槚参天傍有祭田皆曾大父删定公经画其下衆水滙而为湖环而居者数百家湖溉田数千亩为斗门水旱聴民启闭君以昭囘之光下烛是堂非衣冠不敢登稍东为镜湖亭可坐数十人四壁空洞不设户牖樵儿牧子桑女馌妇来往㳺息君野服杖藜与之同乐亭东西北诸峯回环如畵壶山朝挹其前风月佳时水光山色不减杭越君又言㓜时闻守冡者夸人云我林莱林邵子孙时犹未晓其语后入馆閲永嘉四溪林氏家谱言林羣晋太元中为郡大中正世居㠣山林莱林邵其后也乃知自晋已有此山余尝为君家忠义祠记论次其先美详矣若君己未之召国家危急虽三板之城而不敢失高共之礼壬戌之去癸亥甲子之处山林深宻虽一饭之顷而未尝忘杜陵之心岂非家学世徳之有本者如是欤君名光世字逢圣今为朝请大夫直秘阁新筑石塘水竹穹壌间如天有雨露无则干如地有井泉无则渇如人有血脉无则夭闽下四郡负山而濒海高者山至崔巍力耕末止卑者弥望斥卤不可种艺智者相地形为陂塘使水有所蓄洩以补造化不及之功玉融为邑惟石塘地号上腴然原田棋布栋宇栉比有塘之名无塘之实往往涔蹄一泓仅可供桔橰耳塘大姓曰林氏自龙学公与西塘郑公齐名四传至观字子光同字子真合字子常并修家政培世徳凡寳章公厚伦赡族之事绪成之寒翁寄傲舒啸之所荘严之垣屋亭榭完矣美矣所欠者濠濮间趣视四傍多茀地乃因农隙叶力濬之周围千二百尺环甃以石种荷柳焉竹溪中书林公大书石塘二字径四尺刻隄上亭其东西临流者曰清浅在水中央者曰叶藏海东岸则精舍草庵秋风亭小孤山村珠西岸则寳章公居宅直北则芙蓉亭春草亭遂为一邑伟观都人士惊喜曰昔沮洳硗确今渺弥沃衍昔蟇跳雀跃今鹭翘鹤下花朝月夕雩舞櫂歌如浴沂而渉湘也不但耕夫芸叟頼以沾膏润骚人墨客资以发才藻亦山经地理家以为合扵隂阳向背也昔李赞皇谓鬻平泉非吾子孙以平泉一草一木遗人非佳子孙柳子厚谓上世藏书三千卷在善和宅然賛皇自不能一夕安平泉善和宅及子厚在已三易主今林氏之尊老逺矣而代有象贤愈蕃而大樵牧爱护其松楸郡邑表章其宅里子尝访其屋壁旧藏则手泽如新曽玄论着篇帙多于祖祢是岂非盛徳之后积善之家乎观养直子也同合寒翁子也观清白吏既通朝籍不忍去亲而仕同合皆布衣隐约志气修而道义尊大节可书筑塘特其细尔林寒斋烝尝田寒斋既没二子同合自列于府言寒斋所受先世产钱一贯九百二十一文二分五釐苗米二十三石三斗三升三勺某兄弟以分产异居为耻愿以薄产尽拨充寒斋烝尝永不分析府帅资政枢相古心江公书牍尾云恊居共籍欲以贻之无穷和厚油翼之意自然可挹县而知有政之夲原独不当取以列扵郡上于朝乎札县改寳章林国博户为寒斋文隐林先生烝尝戸余闻之曰祀田尚矣古者以绵田祀子推汾晋之人奉尝之至今以许田祀周公其后鲁弱郑强初以璧假终以祊易盖周公之祀尚不能保况下扵此者乎夫人情孰不欲永其先人之祀然子若孙有贤愚贫富之异扵是有国者为之禁防焉曰赡茔曰烝尝其虑甚周其法甚宻天下通行而隆兴淳熈随勑扵吾闽尤加详焉余行天下江浙巨室有朝为陶朱暮为黔娄者惟闽人千金之产百亩之田或传十数世而不失一闻赡茔烝尝之名贤者畏义而不忍得不贤者畏法而不敢取立法至此仁至而义尽矣自教失俗薄而七世同财九世同居之事遂为美谈先贤惟范公为义荘以赡族温公洛中田园以兄郎中为户然二公皆鼎贵为此易易耳同与合也处隐约而能力行好事生叔季而欲挽回淳风使古心公未召必上其事扵朝推一家之友睦以兴一国之仁逊矣是又有待于后之人漳州谕畬自国家定鼎吴㑹而闽号近里漳尤闽之近里民淳而事简乐土也然炎绍以来常驻军于是岂非以其壌接溪峒茆苇极目林菁深阻省民山越往往错居先朝思患豫防之意逺矣凡溪洞种类不一曰蛮曰猺曰黎曰蜑在漳者曰畬西畬隷龙溪犹是龙溪人也南畬隷漳浦其地西通潮梅北通汀贑姦人亡命之所窟穴畬长㧞止扵机毒矣汀贑贼人畬者教以短兵接战故南畬之祸尤烈二畬皆刀耕火耘厓栖谷汲如猱升䑕伏有国者以不治治之畬民不悦畬田不税其来乆矣厥后贵家辟产稍侵其疆豪干诛货稍笼其利官吏又征求土物蜜腊虎革猿皮之类畬人不堪愬于郡弗省遂怙衆据崄剽掠省地壬戌腊也前牧恩泽侯有以激其始无以淑其后明年秋觧去二倅迭摄郡冠益深距城仅二十里郡岌岌甚矣帅调诸寨卒及左翼军统领陈鑑泉州左翼军正将谢和各以所部兵会合勦捕仅得二捷冦暂退然出没自若至数百里无行人事闻朝家调守而着作郎兼左曹郎官卓侯首膺妙选诏下或曰侯擢科甲有雅望宰巖邑有去思责之排难觧纷可乎侯慨然曰君命焉所避之至则枵然一城红巾满野久戌不解智勇俱困侯榜山前曰畬民亦吾民也前事勿问许其自新其中有知书及土人䧟畬者如能挺身来归当为区䖏俾安土着或畬长能帅衆归顺亦补常资如或不投当调大军尽鉏巢穴乃止命陈鑑入畬招谕令下五日畬长李徳纳欵徳最反覆杰点者扵是西九畬酋长相继受招西定乃併力于南命统制官彭之才勦捕龙巖主簿龚镗説谕且捕且招彭三捷龚挺身深入又选进士张杰卓度张椿叟刘等与俱南畬三十余所酋长各籍户口三十余家愿为版籍民二畬既定漳民始知有土之乐余读诸畬欵状有自称盘护孙者彼畬曷尝读范史知其鼻祖之为盘护者殆受教于华人耳此亦溪峒禁防懈而然欤侯参佐褒畬事顚末二卷锓梓示余昔汉武帝患盗贼羣起命御史大夫衣绣持斧以威之曾不少戢龚遂一郡守尔既至郡前日之盗皆觧刀剑而持钩鉏侯初剖符固欲用昔人治渤海之策竟践其言夫致盗必有由余前所谓贵豪辟产诛货官吏征求土物是也侯语余曰每祸事必有所激非其夲心呜唿反本之论固余之所服欤侯素亷俭山前调度需如猬毛起专以苦节不至乏絶自奉如穷书生吏议事賔客清谈不过文字饮数行未尝卜夜时例卷多削去其清苦有李公韶徐公复二牧之风昔张奂为安定都尉羌帅有感恩遗奂马及金者奂其物威化盛行史谓羌性贪而贵吏清呜唿清白之吏固畬之所贵欤侯功成而无徳色惟为将佐僚属士友论功于朝曰不赏后无以使人顷余亡友虚斋赵公为漳民免丁钱余尝大书于石今卓侯夷难之功不下虚斋乃夲谕蜀之义作谕畬记使漳人刻石与前碑角立侯名徳庆字善夫莆阳人荐福院方氏祠堂忠惠方公用太史公自叙法论述其世次甚逺至唐讳琡者为都督府长史子讳殷符为威王府谘议果功进银青兼御史中丞僖宗中和四年也中丞七子第三子讳廷范歴宰长溪古田长乐三邑遂居于莆怆念中原藁葬祖父衣冠于乌齐丰田及葬灵隐山以子贵赐金紫然古老相传犹号长官长官尝欲营精舍以奉先合族而未果六子水部员外郎仁逸秘书少监仁岳着作郎仁瑞大理司直仁逊礼部郎中仁载仁逺协力以成父志请隙地于官买南寺某司业圃以益之于是荐福始有院既共施寳石全庄田三十石种又施南箕田七石种南门田三石穜秘监也施漈上田三石种正字也施濠浦田十石种礼部也増景祥横圳田六石种僧叔祖住山有麟也计种五十九石产钱七贯二百六十五文扵是荐福始有田见扵莆田令君吕丞祐之记旧祠长史中丞长官三世及六房始祖扵法堂遇中丞祖妣长官祖二妣忌则追严中元孟兰供则合祭六房之后各来瞻敬集者几千人自创院逾三百年香火如一日后稍衰落赖寳谟公忠惠公后先扶持而复振至景定庚申院贫屋老赋急债重主僧寳熏计无所出将委之而逃忠恵子寺丞君悯七祖垂垂废祀慨然出私钱输官平债经理两年铢寸累积一新门庑殿茔乃帅宗族白扵郡曰郡计取办僧利久矣新住持纳助军钱十分满十年换帖者亦如之问助军多寡未尝问僧汚洁刹乌得不壊愿令夲院岁纳助军一分岁首输官主僧许本宗官高者选举又曰院以葺理而兴以科敷而废今后除圣节大礼二税兑丁醋息坑冶米面般甲翎毛知通仪从悉照古例书送惟诸色泛敷如修造司需求陪补僧司借脚试案等官司所济无几小院被优无穷乞并蠲免郡照所陈给据仍申漕台礼部礼部亦从申符下郡县乃谂于广族曰南山祝圣道场也岁满散日族之命士有随班佛殿而不诣祠堂者自今祝香毕并拜祠饮福院办面饭併劳仆夫又灵隐金紫墓昔拘丞尝分数命士举人监学生多不预祭自今省谒院办酒食请衆拜扫内赴官入京人免分胙衆议曰冝着爲规约愿世守之寺丞属余记其事余惟古之尚论世家者曰种徳曰积善然成季宣孟无后臯陶庭坚不记非种积之不善殆显扬之未至初长官以孤身仕闽犹爲唐宦及五季分裂仕者各就其方六子皆仕王氏入宋长官诸孙擢科甲以文业着见号名臣者项背相望遂为夲朝故家甲族余读忠惠序谱之言曰合天下诸方莫如莆之成合莆之诸方莫如长官之盛盖秘监五传而有宗卿焉礼部九传而有忠惠焉宗卿哭奏陵寝泪溅御𫀆宗惠昌言伦纪触天颜闻其风者百世兴起七祖种积于前二贤显扬于后世世祀也宜哉新祠成併祀二贤于两傍以为万世臣子轨则非直侈方氏一门衣冠之盛而已寺丞方盛年而继先志捐私财而倡义举力善进方未已余当屡书不一书宗卿讳庭实忠惠讳大琮贤谟讳信儒寺丞名演孙方需次建昌守主僧法通刺血书楞严经叶严二经者寺丞之所选举始院僧通至未几变律为禅今有十二僧畧如丛林云宴云寺玉阳先生韩公祠堂古乡先生没祭扵社社者何非若郡邑之社不屋而坛也有名号而无像设也三家之市数十户之聚必有求福祈年之祠有像设焉谓之里社是也祀乡先生于是敬贤之意与事神均也乡先生非必皆城市人如四皓庙于商山庚桑子尸祝于畏垒随所居之地里而祠之古之道也夲朝以文治郡邑必有学乡先生必祠于学福唐都㑹前此大儒名公卿合祠于郡泮矣惟文山郑先生育玉阳韩先生永居懐安县郭皆老死布衣邑士先祠文山后祠玉阳扵县学见扵前臬使陈公仁玉所作玉阳祠记然祠立扵景定壬戌记成扵明年癸亥谓癸亥始祠误也既而连帅王公镕至而叹曰徒祠而无以为享乆必废郡多不刹取宴云小寺产钱仅二百充祠田令奉祠人主之命僧有功住宴云寺就佛殿后立玉阳祠余闻之亦祭于社之义也王公玄令大参古心江公以出镇大书八字曰玉阳先生韩公祠堂江士友请余记之将刻扵二祠按古之称公者或以爵太公周公召公毕公是也或以齿黄石公河上公公毛公江公是也古心公所书韩公本此或曰二先生其生也澹然枯藁无万钟千驷之慕其没也游岂必歆秋菊寒泉之荐余曰景行前軰表章江士友风俗之厚也先后二阃崇尚教化亦邑大夫学爱之寓也始余不及识二先生文山之子舜藻玉阳之子斗游舜藻墨妙笔斗游学明行修有二父风藻已矣惟其有之是以似之予扵斗也有望焉若夫玉阳之学问行谊余所前臬使之记详矣兹不复着芹涧桥在衢之开化端明演山黄公裳少过之有更高千万丈还我上头行之句后魁天下遂为诗谶白云公之始亭其上勒诗扵石侍郎韦轩王公与权䟦焉涧在岭之阳东流百折入扵淮江饶徽孔道也昔人以祐椿㫁木杂沙土桥涧上以便往来期岁辄涨潦积雪或掲厉濡足廼达彼岸徐居汝所居濒涧乃以私财撤而新之伐石扵山木于乡僦夫廪匠不以丝毫累里人伯氏汝乙氏伯东方緫戎扵闽捐俸来助景定甲子桥成风月佳时芹岭泼黛扵云汉之表淮江抹练扵栏槛之外止者行者负者乘者皆相贺曰昔畏涂今康庄谁之力也前太守今大宗伯东轩常公挺既榜其里曰秀福地枢相忠斋刘公梦炎大书芹涧桥三字以落之伯东来请余记自有宇宙已有是岭与涧然至演山而岭是着名至徐氏一翁二季而涧始有桥岂山川之秉灵亦如士之生世显晦自有时耶余闻积善必有余庆阴德必有阳报昔二宋方少异僧相小宋抡魁大宋甲科后十年僧见之惊谓大宋曰君神采顿异若尝活百千万人命者必为抡魁矣公曰贫儒何力及此僧曰肖翘之物皆命也公言昨见堂上雨漂蚁穴羣蚁扰扰戯为竹桥以渡之僧曰是矣及唱第大宋第一小宋科甲夫人命重于羣蚁桥费鉅扵片竹徐氏其兴乎高科异等不在身心在其后乎白云表章演山之诗盖其先兆矣虽然二宋以文章事业重与欧晏齐名演山以徳望重宋文公见而屈膝不专以科目重也二君勉之铁壁堂景定辛酉诏起前少宗正朔斋刘公震孙直寳谟阁江东提举賛书曰端平初朕号召蜀球毕集扵朝尔其一焉其后诸人相继至宰辅侍从者十之九尔家世人物言论风旨皆西州第一顾流滞周南坐老岁月及旧人欲尽铁壁独存昔孝皇命朱熹使浙东尔其以前修自勉公侈上恩即万里建铁壁堂后五年公自前起居郎兼中书舍人为秘阁修撰福建提举行部至莆盖余与公别三十年矣尊酒相劳苦慷慨请余江东賛书实君视草其为余记斯堂也余惟壁非止于屋壁而已昔人扵城曰城壁扵军屯曰垒壁取其高不可踰坚不可攻尔苟为不然有入赵壁立汉帜者矣有以十余骑驰入呉壁者矣士之节守亦然王夷甫风流之宗晋人有巖巖清峙壁立千仞之目贵爲三公世乱朝危方且谋窟自安委师劝进不知所谓巖巖千仭者至此安在本朝党籍诸老虽无东汉刀锯之祸然经绍圣崇寕烟瘴之村范氏子欲爲忠宣免祸之计邹通乡晚节召用有云机之梯独吾家元城翁麾石变见号南都铁壁自端平以后局面毋论凡几更矣士大夫两来三齐者有之早令晚谬者有之公居其家尤负重名持正论然暂入辄出垂老始复入虽入实未尝一日安其大节与元城翁相望惟公然后无愧扵铁壁之名昔梅溪王公龟龄语王公嘉叟告辈离合不可期但常留此靣相见犹记端本欤公同朝余甫五十公甫四十今余八十公亦且七十矣愿与公各留此靣亦所以共坚此壁也泉山书院通天下读朱文公之书尊文公之道其始生之乡侨居之里宦逰之邦与干淳诸老盍簪倾盖讲贯切磋之处往往肖其像庋其书聚成学之士敬事而传习焉如徽如建如南康如清漳如潭衡曰精舍曰书院皆奎画扁或郡文学兼领或别置师弟子员规式略如白鹿泉乃公旧㳺颠末之有非大欠阙欤按文公主同安簿凡四考而去绍兴丁丑也距今一百十一载矣世代虽逺然与邑士问答畧见大同集纵田夫野叟忘之士忘之乎㑹温陵㺯印绶知南外宗正黄若赵公兼郡士友合词请曰公先大君子逺菴非文公高弟乎公非朱自出乎公矍然曰仆虽儒缓郡虽凋匮于此不敢不勉乃卜城东偏废寺基创立泉山书院前为燕居堂夫子危坐颜曾思孟跪侍两堵则图濓溪二程邵张涑水六君子沧洲之制也堂下则圗先贤芸阁吕氏龟山杨氏河东侯氏文定胡氏籍溪古氏草堂刘氏豫章罗氏扵右庑上蔡谢氏广平㳺氏和靖尹氏韦斋朱氏致堂胡氏屏山刘氏延平李氏南轩张氏东莱吕氏于左庑几之制也后爲文公祠以勉斋黄氏逺菴赵氏西山真氏复斋陈氏配讲堂南峙取兆面尊师之意四斋旁列曰志道据徳依仁㳺艺则大同名斋之旧也以咸淳丙寅春经始仲冬甲寅落成行舍菜礼公坐臯比挥麈尾衿佩环聴争先笔受遂请额扵朝移书克荘俾识颠末前此贤牧寕智不及是良以文公如龙鸾夭矫已腾霄汉岂必追记其蟠泥栖枳时即夫天生大圣贤非若常人有老少之异曰不惑曰知命曰耳顺曰从心实基于志学而叱齐侯堕三都亦自牛羊遂㑹计当而推之也昔之懐贤者尚爱其所憇之堂所种之木况其初筮之州乎惟西桥之赵爲宋间平某尝受学于淮曹受印于闽臬受于莆守皆宗正诸父兄而又受教逺庵纳交象贤知其染濡于家庭者乆矣一旦施之大敝极壊之郡水无相瘢村无颛以节缩支吾乏絶其表章大儒淑艾后学盖世吏视爲迂缓不切者克荘何幸秉笔附名扵不朽逺菴讳师夏宗正名希悰见泰其自号云雷院院在福州天王琦郡人雨旸必祷大府丞朱挺书其扁今主其事者宗学升俊斋谕赵君时樴也求予文记之乆不克为释褐洪君英伯盛称赵君信义通神明俯仰无愧怍洪国之誉髦不以一字假人独于赵郑重如此若激发老夫速践前言者传曰尸居而龙见渊黙而雷声夫尸居渊黙块然无作为之时也然则龙非叶公之所能见雷非阿香之所能推矣世之黄冠师纨袴子多自言通道术持符咒然大言有余细行不足或跌荡犯黑帝之威或彷彿起瑶姬之慕往往祸福立见甚则震死小亦病风䘮心人自取之尔雷何心哉君独行不愧影独寝不愧衾其大端大本若是岂特洪君之畏友哉虽余之老亦将往从之矣潮州司理厅友人李艮翁南宫尝为余言其所亲赵君若钰之贤且才其尉东阳上官争欲出我门下再转为潮之李豫郡参佐邑丞簿尉官𪠘皆坚好惟李厅乃开禧老屋上漏下湿一甲子无葺废者君始至叹曰卑官求一身一家便安可也奈何无一榻地奉吾亲乎顾頺弊已甚无寸椽一瓦可用决扵心白扵长监郡邹君行守事助钱二十万君请借三月俸扵是由狱及𪠘由寝及堂由内达外皆撤而新之而请记扵余余谓官不必髙土木之功不必鉅丽纪其可纪者而已古今为人记轮奂之役者多矣惟蓝田丞一记扫空万古夫丞𪠘不高扵滕阁不大扵漏院而使人传诵其记与王勃王黄州之文相颉颃扵千百载后之覧者将有感扵斯文耶初阳岩洪公尝歴是官君扁其东偏曰景阳自洛学训景为大训行为路文忠真公为之改字而天下之景皆改为希矣然孝经序云景行前哲则唐人犹未以景行为大路也今姑从孝经序扁曰景阳君更与洪公商确何如重建灵祐庙皷楼庙始扵唐初惟一间至本朝宣和庚子重创犹俭狭至绍兴乙亥始宏壮至嘉定始有皷楼绍兴丁丑庙号是祐隆兴甲申淳熈癸卯庆元丁已累加侯爵至嘉定癸未加公爵淳熈已酉加王爵庙记荔台翁之草所作今甲子一周翁乡前辈故复斋陈公宓肯堂郑公寅为书丹篆扁翁记不及近事古人言生封侯死庙食必天下异人神起匹夫号詹师用符箓制伏勐兽驱祟疗病然由唐至今爵冠五等血食一方盛矣哉其亢把茅为灵宇使里人掲䖍妥灵为重楼复阁与白湖龙峬之祠等庙介扵故元枢居第尉𪠘之间人神相安故老传神建炎中尝导卒捕黄草寇至今尉有逋冦祷神必获神先壠在秋芦溪之西遇人家拜扫时父老必奉神舆卫往返松楸灯烛鼓吹倾城空巷呜唿没能惊动祸福其人又能显扬其亲惟灵应苏侯与湼槃师为然邑士林君希吉重剏皷楼侈大扵嘉定矣后村先生大全集卷之九十三终后村先生大全集后村先生大全集卷第九十四后村先生大全集卷之九十四序甲申同班小録合天下选人至多也合天下京状至小也以至小之数待至多之求难矣况夫修为系乎人遇合系乎天在人者可勉而在天者不可徼也噫愈难矣苏明允有言官六七考求举主五六人谁不能者病其法之易也然自明允为此言几二百年士大夫未有以改官为易者何也盖庆厯以来荐举之制加宻矣敏者十年滞者或三四十年而后得预于岁引之数夫惟选之遴故贤路通得之难故人情劝试之乆故民事练由今之法足矣乌得尚胶前论哉嘉定甲申春上临轩引陈诚之等故事有题名小録因着其説于篇首以侈上恩励同志云和平志举一世所共荣者曰科目曰官职曰世家而已然是三者絶续晦显常不可必其或绵延一二百载絶而复续晦而复显则通天下以为罕见矣夫举一世所共荣通天下所罕见而萃于一州一邑谓之盛甚可也况萃于一里乎和平里在邵武县之南乡里有危氏上官氏黄氏上官氏尤盛自景祐至嘉定此三姓擢进士第者二十余人入太学预乡试累累不絶书起徒歩至显官因而传子孙为世家榜籍迭书衣冠袭起者不可以数计也乌乎盛哉然以科目官职世家定荣悴盛衰盖近世俗人之论吾闻古之君子所谓没而不朽者不在是也上官氏对䇿熈寕不附新法晚入元祐党籍其子留守汴都不屈于虏而死二公所立如此近于天下之善士矣岂特足以重吾里哉先民有言谁谓华髙企其齐而既以自勉且勉里人送陈东金华叶潜仲君子人也曩仕于抚予捧檄至焉始定交后十年予从事广西经畧使府潜仲适漕幕岭外少公事多暇日予二人㳺钓吟奕必俱神厓鬼洞束緼育进唐鑱宋刻剜苔疾读登巘放鹤俯湫唿龙平生乐事莫如桂州时也既而余二人考举及格同日出岭潜仲还婺予归莆乃闻潜仲病卒悲夫尚忍言之陈君子东潜仲客也忽携潜仲手钞诗卷相访又出潜仲之子字天启者诗十数首字畵句法遂逼乃翁呜唿潜仲可谓能教子矣东惓惓交谊语潜仲平生辄忼慨涕下呜唿潜仲可谓能取友矣昔人云生子当如孙仲谋殆为天启发也又云见元賔之所与如见元賔殆为子东发也刘圻父诗余尝病世之为唐律者胶挛浅易僒局才思千篇一体而为派家者则又驰骛广逺荡弃幅足一嗅味尽麻沙刘君圻父融液衆格自为一家短章有孔鸾之丽大篇有鲲鹏之壮枯藁之中含腴泽舒肆之中富揫歛非深于诗者不能也矧其贵山林贱城市视蝉冕如布衣见朱门如蓬戸静定之言多躁动之意少庶几乎冲澹以自守遗佚而不怨者矣虽然文以气为主少锐老惰人莫不然世谓鲍昭江淹晚节才尽予独以气为有惰而才无尽子美䕫州介甫钟山以后所作岂以老而惰哉余幼亦酷嗜岁月几何颜发益苍事物夺其外忧患攻其内耗亡销铄不复有一字矣圻父幸在世故胶扰之外为事物忧患之所恕养气益充下语益妙它日余将求续集而观老笔焉送髙上人儒诋释为夷教义理一也岂有华夷之辨哉吾闻身毒罽賔诸国皆有城郭君民其法度教令虽不可得而详窃意其奨忠孝而禁悖逆大指无以异于中华不然则其类灭而国墟矣如世所传贤沙黄檗之事在人为悖子在物为枭獍非特中华之所禁固身毒罽賔之王之所必诛者也凡释皆宗释迦彼以王子之贵当国统之重不迯则不得去若夫贤沙黄檗民也不迯亲亦可去既迯之又弃之又絶之视其亲冻饿转死终不与粒饭匕药噫其不识罪福甚矣髙上人禅价重东南慨二师之被诬着论力辨痛先亲之暴露飞钖归窆筑慈母庵思亲精舍焉国家之扵孝子小则馈酒饩大则旌门闾奨之至矣然古今孝子不多见民而孝世以为祥瑞矣释而孝非祥瑞之尤乎髙县人也予县人也将馈之酒饩髙斋素将请于上而旌其闾髙无家乌乎吾无所用吾情矣于其行姑书此附于西山先生赠卷之后陈敬叟集寳庆初元余有民社之寄平生嗜好一切禁止专习为吏勤苦三年邑无阙事而余成俗人矣然少走四方狂名已出邑中骚人墨客如陈敬叟刘圻父游季仙辈往往辱与之游主人诗律乆废不复有一字常命少史设笔砚观衆賔赋永以为乐尝评诸人之作圻父得之夷淡而失之藁干季僊得之深宻而失之迟晦惟敬叟才气清㧞力量宏放险夷浓淡深浅宻疎各极其态不主一体至其为人旷达如列御冦荘周饮酒如阮嗣宗李太白笔札如谷子云行草篆隷如张颠李潮乐府如温飞卿韩致光余毎叹其所长非复一事既觧锢墨归卧山中五六年谿上故人独敬叟书问不絶其交谊又过人如此一旦缄其藁来曰为我序之嗟夫余何足以知君哉追念昔者会集诸君锐甚颇哀余衰犹能旗鼓助譟其旁今志气销磨由衰至竭敬叟未知其然顾方援麾挑戦余逺避之悲伤感慨殆如伏波曵足土室中矣嗟夫余何足以序君哉敬叟名以荘谷城黄子厚之甥故其诗相似云瓜圃集近岁诗人惟赵章泉五言有陶阮意赵蹈中能为韦体如永嘉诗人极力驰骤才望见贾岛姚合之籓而巳余诗亦然十年前始自厌之欲息唐律专造古体赵南塘不谓然其说曰言意深浅存人胷怀不系体格若气象广大虽唐律不害为黄钟大吕否则手操云和而惊颷骇电犹隐隐絃拨间也余感其言而止亡友翁应叟尤工律诗集中古体不一二见无乃与余同病乎然観其送人去国之章有山人处士疎直之气伤时闻警之作有忠臣孝子微婉之义感知懐友之什有侠客节士生死不相背负之意䖏穷而耻势利之合无责而任善类之忧其言多有益世教凡敖慢䙝狎闺情春思之类无一字一句及之是岂可以律诗而㮣少之耶盖应叟晚为洛学客㳺所至必交其善士尤为西山真公所知其诗有自来矣既殁数年子元孺始请余序其集夫作诗难序诗尤难小序最古最受攻至朱文公始尽扫而去之而诗之义自见诗之显晦不在乎序之有无也决矣嗟乎作诗者何人欤䲭鸮七月周公也棠棣召穆公也颂史克也祈招祭公谋父也黍离大夫也皆古之圣贤也谓小序不足以知古圣贤之意则有之矣至于寺人伤䜛女子自誓蟋蟀讥俭硕鼠况贪与其他比兴风刺往往出于小夫贱隷之口涂之人犹知之而况子夏孔门之髙弟卫宏汉世之名儒乎以髙弟名儒之学问而有不能通匹夫匹妇之情性若余者其敢自谓知朋友之意乎虽然交㳺三十年一死一生问其人则曰未详也问其诗则曰未达也其又可乎乃述所见于篇首顾予文未必能重应叟之诗应叟之诗或足以重余文也应叟名定别字安然瓜圃其自号云退庵集自先朝设词科而文字日趋于工譬锦工之机锦玉人之攻玉极天下之组丽瑰羙国家大典册必属笔于其人焉然杂博伤正气絺绘损自然其病乃在于太上惟番易三洪笔力浩大不僒于记问不缚于体式士之得其门者寡矣退庵居士陈公集文安公之壻着名淳熈中某生晚不及识公得其遗文十五卷读之叹曰是提孤军与三洪对垒者夫文不能皆工故曽子固劣于诗温公自言不习四六公俪语髙妙殆天界不可学谓简而逺近而深有味外之味古文鍜錬精粹一字不可増损在人其礼法之士在兵其节制之师欤某常恨古今词人往往词胜理华过实公启以包吕勉中司以东南民力竭规总饷书上内相谓文人多託文以济姦上执政谓贫贱忧戚非造物之见厄其识度操守如是使公有言责必不受风旨供副封掌封駮必不奉行中批内降代王言必不掷笔而发名节扫地之叹而年才五十仕止提辖文思院世未知公身没言立徃徃惜其不贵且夀此岂足以论公欤初宻李公闽人其后徙浙尝作研铭使广东者公之父也今以诗书礼乐帅江西者公之子也奕叶显融而浙中侨居茅竹数间仅通戸牖帅贵而不忍改筑曰吾先君之庐也于乎亦足以观公家法矣艾轩集以言语文字行世非先生意也先生干淳间大儒国人师之朱文公于当世之学问有异同惟扵先生加敬于时朝野语先生不以姓氏皆曰艾轩晚为中书舍人中批某人赐出身除殿中侍御史先生封还曰轻台谏羞科目矣天子知先生决不奉诏改授工部侍郎不拜而去其学问名节如此以言语文字行世非先生意也然先生学力既深下笔简严髙处逼檀弓谷梁平处犹与韩并驱在时片简只字人巳贵重今其存者如岣嵝之碑岐阳之鼓矣𥘉先生为布衣巳负重名后贵显于朝爱先生者皆以晚节为忧及掖去国然后吕成公喜曰过江以来未有也乌乎修而至于先生而前辈责偹之严如此则凡修而未至于先生者其可以无日新之徳乎其可不畏晚缪之讥乎向使先生希旨书行必更署不去为李峤为张説先生一奋其决遂为李籓为袁高义利萌于一念芳臭分于千载故余读先生之书重有感焉先生没六十年㣲言散轶复斋陈公某所序者仅十之二三外孙方之泰访求裒拾彚为二十卷勤于李汉赵徳矣东阳范侯镕欲锓梓㑹迫上印不克就毗陵张侯友乃绪而成之余二大父实率郷人以事先生者也序非通家子弟责乎敬不敢辞野谷集古人之诗大篇短章皆工后人不能皆工始以一聨一句擅名顷赵紫芝诸人尤尚五言律体紫芝之言曰一篇幸止有四十字更增一字吾末如之何矣其言如此以余所见诗当由丰而入约先约则不能丰矣自广而趋狭先狭则不能广矣鸱鸮七月诗之皆极其节奏变态而能止顾一切束以四十字乎明翁诗兼衆体而又徧行吴楚百粤之地眼力既髙笔力益放卷中歌行跌宕顿挫剸蛟缚虎手也及歛为五七言则又妥帖丽宻若唐人锻鍊之作订其品自元和大厯遡于建安黄初者也余旧闻明翁工诗之尤自珍閟数出鄙语挑战明翁终闭壁不出及归后村明翁自番禺钞新旧藁见寄嗟乎余㓜交明翁白首始见其诗盖其深厚不事衒鬻立身行已皆然不独于诗然也余毎自谓粗知明翁今思昔之知明翁者浅矣余知明翁而明翁不轻示余如此讵肻为不知者出哉野谷明翁别墅余在郡日浅未及往㳺而去此一卷诗最佳未寄园丁四十韵尤高妙贾仲颖诗永嘉多诗人四灵之中余仅识翁赵四灵之外余所不及识者多矣贾君仲颕余所未及识者之一也君生风雅之国为社友所推不问可知其诗矣赵讥道徳嘉兄弟人物如璧君与之友又可知其人焉贾氏自太傅爲西汉文词之宗至以诗名于盛唐岛鸣于晚唐君岂其苗裔欤观其大篇气力雄㧞音节顿挫吊湘赋之遗五七言如灯花寒影里诗句雨声中如尽开窗户容秋月徧倚阑干看晚山舍人司仓得意句也君虽不遇以死子嗣其业以行艺于乡信矣贾氏之多才子耶水木清华诗平海军节度推官事之西有泉有梅肃翁采昔人诗语以水木清华扁其斋寓士同僚从而诗之者若干人余病痺不出户限既不能越邑从君㳺诗律久废呻吟絫月又不能就一字惟古诗有大序有小序兰亭诗右军为序桃李园诗太白为序石鼎聨句退之为序聚衆作而一人序之其来旧矣传曰木水之有夲原肃翁之有本原者乎然则孰为本肃翁以词赋魁天下集英对策第四而无务色无骄志小心问学谦虚求益此本也孰为原夫泉民俗富饶贾胡走集之地仕者鲜不染指肃翁居其间独不为珠犀点涴此原也本盛则末华原澄则流清盖清者可以范俗华者可以餙治矣张尚书集国朝用人尤严资格干淳间天子益厌拘挛稍于科举之外擢士张公栻魏公掞之以经行进韩公元吉王公拒刘公孝韪陆公㳺以文章用其余起山林遗逸由故家子弟遇合光显者不可殚絶故户部尚书傃斋张公盖当时亲擢之一也公之学授于家庭又所交皆天下贤俊而仕当朝廷极盛之时故其诗冲澹和平可荐之郊庙非如孟郊贾岛鸣其穷愁而已牋奏润温丽缛可施之典册非如陈琳阮瑀工于书檄而已在上前论议或累牍或数语详而贯于理简而周于事凿凿乎有用之言也初公在州县故相正献公陈公郑卿景望赵卿徳荘争以文墨荐及后宫达更以才业显为漕总为司农太府为版曹长贰皆金谷要剧之任考其奏篇如论坊埸额重和贾价髙又欲取郡县十年以来创増之赋刬除复旧晚牧婺州遂以蠲租负谤于是提卷而作曰此固文靖之心法而张氏之世徳欤彼以文誉公者特见其外尔至以才称公者亦岂足以知其内哉莆田使君公之孙也词学亢宗如雅餙吏既修泮官刋艾轩集乃取家集而併传焉诗曰惟其有之是以似之公可谓能似文靖矣使君可谓能似公矣某先君子尝㳺公父子之门使君有命曰吾子冝序先集某敬拜曰诺王南卿集余发番禺送者系路秋暑犹在宿醒未觧坐舟中如炊甑偶得顺风张㠶伸首蓬外紫翠揷空舟人曰罗浮山也意稍舒豁明日县尹王旦携其先大夫义丰公遗文五卷示余读之终编涣然如甘露之蠲渇洒然如清泉之濯垢也可谓能言之流矣盖公之言曰恶蹈袭其妙在于能变惟渊源者得之岂惟文哉议论亦然故公之诸文变态无穷不主一体论事必古今㩀义理不祖旧说诗高处逼陵阳茶山四六不减汪綦如王景文集序酹文虽欧公于子美曼卿不能加矣谓中兴颂异于仲尼讳鲁之义谓归来辞作于刘裕篡晋之先世而同结而不敢异誉潜而失其实者所未知也公㐮敏诸孙常自称将种南宫对策乞都建业零陵封事论一马可赡五兵冝罢㩁马晚守濠梁请复曹玮万田修种世衡谢法而仕止一麾朱文公尝叹公之材畧已所不及而不尽用世必有任其责者余读公之文悲公之志乃取文公之语冠之编端以行于世且以慰公之子焉公名阮字南卿义丰所居山名石塘闲话六纪百诗寒斋所着捴曰石塘闲话盖大岁五千余轴传灯千七百人精英骨髄尽在是矣然佛学起扵六经诸子之后其说奇特孤行于天地间有何不可至李习之柳子厚稍引易论语荘列之书以印证之此乃儒者不能自求守附于佛非佛之不能自立求助于儒也余闻佛之妙在于离言语䖏拈花靣壁岂有句义可诠註哉其后话头百千则语録五车亦大繁矣夫方书不为扁鹊设图诀不为变秋设泥方凡医也按图低棋也善读寒斋书者更髙着眼目竹溪诗唐文人皆能诗柳尤髙韩尚非本色迨本朝则文人多诗人少三百年间虽人各有集集各有诗诗各自为体或尚理致或负材力或逞辨博少者千篇多至万首要皆经义策论之有韵者尔非诗也自二三鉅儒及十数大作家俱未免此病干淳间艾轩先生始好深湛之思加煅炼之功有经岁累月缮一章未就者尽平生之作不数卷然以约敌繁宻胜疎精揜粗同时惟吕太史赏重不知者以为迟晦盖先生一传为网山林氏名亦之字学可再传为乐轩陈氏名藻字元洁三传为竹溪诗此其师藁干中含华滋萧散中藏严宻窘狭中见纡余当其捻须搔首也摉索如象罔之求珠斵削如巨灵之施凿经纬如鲛人之织绡及乎得手应心也简者如虫鱼小篆之古恊者如韶钧广乐之奏偶者如雄雌二剑之合天下后世诵之曰诗也非经义策论之有韵者也初艾轩没门人散或更名它师独网山乐轩笃守旧闻穷死不悔竹溪方有盛名而一饮啄不忘乐轩庙祀之墓祭之其师友之际如此诗直其土苴耳余少亦苦吟后避谤且祸遂废不为然意根除刬乆而未尽晚见竹溪之诗叹曰吾诗可结局矣竹溪林氏名希逸字渊翁与纲山乐轩俱福清人余与艾轩俱莆田人王子文诗古诗皆切于世教訏谟定命逺犹辰告大臣之言也敬之敬之命不易哉谏臣之言也之子于征有闻无声将率之言也岂弟君子民之父母君国子民之言也禹之训臯陶之歌周公之诗大率达而在上者之作也谓穷乃工诗自唐始而李杜为尤穷而最工者然甫旧谏官白亦词臣岂必皆寠主人饥饿而鸣哉潜斋年未四十导宻旨班列卿使内牧潜藩言议风旨闻天下不以诗自名余得其诗读之本学术隆师友攀忠贤绌邪爱君如爱亲忧民如忧已合于诗人之所谓六义者盖江湖草野之士白首专攻不过得数十百篇潜斋方有权位窃意丰于彼者必啬于此而其诗至二十卷又皆粹美无疵闲雅有味讵可以常情测度哉抑余有恨焉爲樵川也岂白尔遂无作乎将靳固不以示人乎昔庐陵半山二公愈贵愈显其诗愈肆岿然爲吾祖潜斋其尽发閟藏取樵川以后藳锓传之无使异日观者叹曰陈简斋自大用后不复有诗潜斋当不以余言爲僭也赵寺丞和陶诗自有诗人以来惟阮嗣宗陶渊明自是一家譬如景星庆云醴泉灵芝虽天地间物而天地亦不能使之常有也然嗣宗跌荡弃礼矜法傲犯世患晚为劝进表以求容志行扫地反累其诗渊明多引典训居然名教中人终其身不践二姓之庭未尝谐世而世故不能害人物髙胜其诗遂独歩千古唐诗人最多惟韦柳其遗意李杜虽大家数使为陶体则不近矣本朝名公者或追和其作极不过一二篇坡公以盖代之材乃徧用其韵今松轩赵侯复尽和焉出牧吾州袖以教余退而读之见其揫歛之中有开拓简淡之内出奇伟藏大功于朴寄大辨于讷容止音节不辨其孰为优孟孰其孙叔也可谓善学渊明者矣客难余曰昔坡公和篇初出颍濵独云渊明不肯束带见督邮子瞻既辱于世欲以晚节自拟渊明谁其信之今吾子推赵配陶将毋与颍滨异耶余曰坡公和陶于老夫坎壈之余赵侯和陶于盛壮显融之日夫如是则知贵其身而求乎内矣贵其身者必重名节求乎内者必轻外物其去渊明何逺之有颍濵复出不易吾言矣赵虚斋注荘子内篇往岁水心叶公讲学析理多异先儒习学记言初出南塘赵公书扺余曰叶犹是同中之异如某则直异耳余骇其言而未见其书也端平初余爲玉牒所主簿赵爲卿摄郎右铨赵爲侍郎朝夕相亲稍窥平生论着于书易皆出新义虽伊洛之说不苟随惟诗与朱子同且语余曰莆人惟郑渔仲善读书子可继之勿爲第二流人郑名樵所谓夹漈先生者余谢不敢当方欲尽传其书俄皆去国矣耆隽凋落旧闻益荒太常博士郑君彛叟道莆为余言虚斋赵公方为诸经作传余固厚公以书叩问公答云云大指多与南塘合然靳固未肯轻出曰出之将骇一世矣余既老病无复四方之役常恨不得挟册以从公㳺一日于亲友家得公所作逍遥逰觧尽黜旧注自成一家以数明理以理㫁疑如巧厯然起一筭子而千岁之日可知如国棋然下一冷着而满盘之子皆活纳而辨简而尽心窃叹伏遂从公求得内篇求㫖而传録焉余少亦嗜此书至是悟而笑曰许多年在郭象云雾中乃今彷彿见蒙叟户庭矣又悟世儒笺传之学皆随声接响按模出墼尔如水心南塘如虚斋乃可谓之善学因漆园之书以推它官其髙妙精诣切于世用抑又可知也昔南塘自以其易学讲干旃厦公行矣扈跸甘泉开卷迩英其尽取诸书献之乙覧列之学官与天下共之毋徒藏名山而俟来哲也唐五七言絶句野䖏洪公编唐人絶句仅万首有一家数百首并取而不遗者亦有复出者冝其但取唐人文集説令人抄类而成书非必有所取也余家童子初入塾始遗五七言各百首口授之切情诣理之作匹女不弃也否则巨人作家不録也惟李杜当别论童子请曰昔杜牧讥元白诲淫今所取多情春思宫怨之什然乎余曰诗大序曰发乎情性止乎礼义古今诗至是而止夫发乎性情者天理不容泯止乎礼义者圣笔不能删也小子识之本朝五七言絶句唐絶句诗选成童子复以本朝诗为请余曰兹事尤难杨刘是一格欧苏是一格黄陈是一格一难也以大家数掩羣作以鸿笔兼衆体又一难也黄赵公常欲编本朝诗輙止其意深矣余病眊旧读不能尽记家藏前人文集苦不名里中故家书类散落不可借暇日姑取所尝记诵南渡前五七言亦各百首授童子或曰本朝理学古文髙出前代惟诗视唐似有愧色余曰此谓不能言者也其能言者岂惟不愧于唐盖过之矣中兴五七言絶句客问余曰吕氏文鑑起建隆迄宣靖何也曰炎绍而后大家数尤盛于汴都其人非朝延之公卿即交㳺之祖父并存则不胜记诵之繁精练则未免遗落之恨去取之际难哉客曰子选本朝絶句亦此意乎曰固也客曰昔人有言唐文三变诗然亦故有盛唐中唐晚唐之体晚唐且不可废奈何详汴都而畧江左也余矍然起谢曰君言有理乃取中兴以后诸篇五七言各选百首内五言最难工前选犹有未满人意者此编则一一精善矣穷乡无借书处所见取狭可恨惟此一条尔至于江湖诸人约而在下姜䕫刘翰赵蕃师秀徐照之流自当别选客曰文鑑可併续乎余曰以俟君子后村先生大全集卷之九十四后村先生大全集后村先生大全集卷第九十五后村先生大全集卷之九十五序王隐君六学九书近世丹家如邹子益曾景建黄天谷皆余所善惟白玉蟾不及识然知其为闽清葛氏子邹不曾七十黄曾仅六十蟾尤夭死时皆无它异反不及常人余益不信世之有仙而丹之果可以不死也晚使江左始识丹池王君示余所着书余读而异之因记曩与诸人与邹专任佛黄渉猎道家书不能精蟾学与黄类惟景建浩博可畏扣之不穷三人者不足以渉其藩甚矣丹池之书似吾景建也丹家所知有所限止君于析理本洙泗接关洛于周子太极图之外爲新图焉未知与谯天授表道洁何如也于谈禅离句义今儒释爲天觉牟尼图焉觉范如壁軰不及也于道家本易老参同契其说精诣殆麻衣崆峒道士所未发也乎兵法起风后至武侯上下数千年图其分合抉其微妙有薛季宣蔡季通所未觧也论世事皆中窠臼凿凿可行则种放常秩之俦匹也爲文章散语老辣韵语高胜亦曼卿子美之彷彿也嗟夫景建已矣痛亡友之不作喜斯人之犹存乃序其书而归之君交㳺皆大贵人持论不少贬屈如劝史丞相早退与郑丞相论边事皆可传亦坐此落泊岁不我与栖栖道涂方求所谓大药赀者余扣君曰仙家所谓三千功行者何也君曰活人为第一义余有志无力今以书币招我者实位将相临方面南北生灵所赖以体息者有福徳有资力吾事其遂济乎余始悟安期生画策梅福上书始未尝不冀其有遇不遇乃遁去耳又扣君曰吾闻仙者曰纯阳曰无漏邹晚置妾曽在道州生子黄葛不能无妇人君亦然何也君曰若所言内丹也可以延年尔大丹成则飞腾变化去矣余欲留君共究其论春江渺然风怒帆驶极目久之君许它日访余商搉而君㳺无期余归有日未知尊酒相属于何处也君名允恭字元肃㑹稽人季父易藳易学有二数也理也汉儒如京房费直诸人皆含章句而谈隂阳灾异往往揆之前圣而不合推之当世而少验至王辅嗣出始研寻经旨一扫汉学然其弊流而为玄虚矣本朝数学有华山陈氏河南邵氏今邵氏之书虽存通者极少理学有伊川程氏新安朱氏举世诵习衆説几废余尝恨程邵同时不相折衷曰传曰皇极经世图谱遂判爲二书而不可合天下岂有难通之书亦岂有理外之数哉噫易更三圣说易者非一家程氏排临川之学者及教人读易必辅嗣介甫朱氏尊伊川之言者也至本义则多程之所未发议论以难疑问答而详义理以讲贯切蹉而精此季父易藁之所爲作也初余爲建阳令季父访余县斋因质易疑于蔡隐伯静后二十余年而书成大旨由朱程以求周孔由周孔以求羲文其笃守师说虽谯天授表道洁无以加视世之髙谈先天径造微妙者彼虚而此实矣季父名弥邵字寿翁中岁弃科举闭门着书动必由礼行义为乡先生家贫食于学晚舍去併学俸郄之太守眉山杨侯栋郡博士括苍俞君来即学为堂示舍盖之意季父仅一至焉后杨侯使本道又论荐于朝不报卒年八十二俞君乃取昔所郄俸为刋易藳而授简其犹子尧荘序之张昭州集淳祐丁未予自少蓬免归后村衰眊废退巷无行迹一日有奉函书剥啄柴荆者则辰州纠曹张樇之使也亟发书累茧无它辤而槖其先大夫遗文四十卷以请曰惟先友序之余因记曩游桂幕台阃森立賔佐人人务蠭锐出新奇中上官意大夫君方监郡独夷澹自守专以寛静禆大尹绥逺人遇休沐或风日佳时必命客聫骑纵覧嵒壑徜徉永日既而诏以君牧昭州同志饯之于湘南楼时予知君持身如古君子爱民如汉循吏余事见翰墨而已未深叩而细论也至是尽读所谓四十卷者喟然叹曰前日之量君者不亦浅哉盖君诗师石湖诚斋然出入衆体与某太守云未能子字民但欲兄事钱严濑云䇿勋簑笠上自是一云台答二禽云忧兄行不得劝客不如归酷类其师秋雨云独木乘虚渉劳薪带湿吹暮夜云蝙蝠回旋舞蚊虫䟦扈飞类唐子西杂诗云阮孚几蜡屐晏子一狐裘又云移封初闷闷通道忽陶陶类陆放翁咏牡丹云紫垂戸外瞻天近緑坠楼前到地香类二宋南楼晚望云江汉西来天地白咄咄逼苏子美石曼卿四六师平园帖妥精确虽猝遽应酧之作皆有义理之脉它文亦多可传诵君之所藴如此而余初不能知甚矣余之浅陋可愧君之深厚可敬也当寳绍间仕有㨗径挟他缪巧立致显融者君掩鼻权利白头斗垒在时辈中最为滞留端平奨擢亷退而君不少需以死矣昔与君别掾不胜衣今遂能㑹粹手泽来求余文囬道旧逰邈焉二纪抚卷感怆既以君之才不及于用为君恨又以君之子能传其业为掾喜也君吉之永新人名潞字东之网山集学必有师师必有传人杨雄之徒以侯芭为传人授业河汾之门者衆矣以董常为传人侯董皆穷乡匹士功业不着于世之师道传世焉隆干间南方学者皆师艾轩先生席下生常数百人去而贵显者相望然自先生在时髙言髙弟必曰网山后先生卒六年载学者论次先生嫡传亦必曰网山夫未遇一布衣死则死矣而能有其名与当世大儒并行非孟子所谓豪杰之士乎余尝评艾轩文髙䖏逼檀弓谷梁平䖏犹与韩并驱它人极力摹拟不见其峻㓗而古奥者惟见其寂寥而稀短者纵使逼真或可乱真然虎贲之似蔡邕也优孟之似叔孙也有若之似夫子形也至于网山论着句句字字足以明周公之志得少林之髓矣其诗律髙妙者絶类唐人疑老师当避其锋它文称是然甫五十死子名简子字绮伯客死其后遂絶余童子时师事绮伯又与网山之嫡孙竹林侯肃翁交友肃翁既序其遗文矣某复识其后网山林氏名亦之字学可福清人一号月鱼先生乐轩集𥘉网山既得师传嗣讲席戸外之屦几半艾轩乐轩网山之徒又推乐轩爲髙弟一日侍网山谒老艾艾受其拜接之如孙然网山仅得中寿使其髙年必不终穷也乐轩七十五廼死年出于其师而穷尤甚于其师城中无片瓦侨居福清县之横塘闭门授徒仅足自给至浮㳺江湖﨑岖岭海积繦得百年归买数亩輙爲人夺去士之穷无过于此矣今读其文阐学明理浩乎自得不汲汲于希世求合萤忩雪案犹宗庙百官也菜羹脱粟犹堂食万钱也入则课妻子耕织勤生务本有拾穂之歌焉出则与生絃诵登山临水有舞雩之咏焉自昔遗佚阨穷之士功名顿挫时命龃龉徃徃有感时触事之作以洩其无憀不平之鸣若虞卿之愁韩非之愤墨翟之悲梁鸿之噫唐衢之哭是已乐轩生平可愁可愤可悲可噫可哭之时多矣而以乐自扁乐之爲义在孔门惟许颜子先儒教人必令求颜子之所乐呜唿此固乐轩之所闻于二师欤乐轩没于二十余年余从竹溪林侯肃翁传抄余藁姑叙其平生大致如此肃翁又乐轩高弟也他日居魏文贞之地秉陈叔逹之笔当为河汾先生立传无使天下后世有遗恨云乐轩陈氏名藻字元洁江西诗派总序吕紫㣲作江西总派自山谷而下凡二十六人内何人表颙潘仲逹大观有姓名而无诗诗存者凡二十四家王直方诗絶少无可采余二十三家部秩稍多今取其全篇佳者或一聫一句可讽咏者或对偶工者各着于编以便観览派中如陈后山彭城人韩子苍陵阳人潘老黄州人夏均父二林蕲人叔用江子之开封人李商老南康人祖可京口人髙勉京西人非皆江西人也同时如曾文靖乃贑人又与紫㣲公以诗徃还而不入派不知紫㣲去取之意云何当日无人以此叩之后来诚斋出真得秀所谓活泼所谓流转完美如弹丸者恨紫微公不及见耳派中以东莱居后山上非也今以继宗派庶几不失紫微公𥘉意黄山谷山谷豫章人如潘阆魏规规晚唐格调寸歩不敢走也作杨刘则又专为崑体故优人有挦扯义山之谑苏梅二子稍变以平淡豪俊而和之者尚寡至六一坡公巍然为大家数学者宗焉然二公亦各极其天才笔力之所至而已非必鍜錬勤苦而成也豫章稍后出㑹粹百家句律之长究极厯代体制之变蒐笔穿穴异闻作为古律自成一家虽只字半句不出遂为本朝诗家宗祖在禅学中比得达摩不易之论也其内集诗尤善信乎其自编者顷见赵履常宗师之近时诗人惟赵得豫章之意有絶似者后山后山树立甚高其议论不以一字假借人然自言其诗师豫章公或曰黄陈齐名何师之有余曰射较一镞弈角一着惟诗亦然后山地位去豫章不逺故䏻之若师同时人晁诸人则不能爲此言矣此惟深于诗者知之文师南丰诗师豫章二师皆极天下之本色故后山诗文髙妙一世然题太白画像云江西胜士与长吟后来不忧身陆况胜士谓饶徳操也按徳操此诗云手汚吾足之作太争地位太白非徳操陆沉耶似非笃论韩子苍子苍蜀人学出蘓氏与豫章不相接吕公强之入派子苍殊不乐其诗有磨淬剪裁之功终身改窜不已有巳写寄人数年而追取更易一两字者故所作少而善徐师川豫章之甥然自为一家不似渭阳髙自标藐视一世人多推下之然集中不能皆善旧得豫章见师川双庙诗勉诸洪进歩今双庙诗不存则其诗零落亦多矣师川在靖康中朝列有改名避伪楚讳者师川名婢曰昌奴朝士至则唿之以名莭自任故其诗云直道庶几师栁下不应四海独诗名可谓实録诸人所以推下之者盖不独以其诗也潘邠老东坡文潜先后谪黄州皆与邠老游其诗自云诗老杜然有空意无实力余旧读之病其深芜后见夏均父读邠老诗亦有深芜之病评三洪三洪与徐师川皆豫章之甥龟父警句徃徃前人所未道然早卒惜不多见驹父诗亦工初与龟父逰梅仙观龟父有诗卒章云原为龙鳞婴勿学蝉骨蜕是以直节期乃弟矣饷父后居上坡晚节不终不特有愧于舅氏亦有愧于长君也玉父南渡后为少篷闻师川召有懐驹父诗云欣逢白鹤归华表更想黄熊出羽渊然师川卒不能返驹父于鲸波之外玉父爱兄之道至矣余读而悲之夏均父均父集中如拟陶韦五言亹亹逼真律诗用事琢句趋出䋲墨言近旨逺可以讽咏盖用功于诗而非所谓无意于文之文也然䜹之诸孙故其诗云堂堂文荘公事业何峥嵘孟子曰孝子慈孙百世不能改均父欲改之乎其志亦可悲也二谢吕紫㣲评无逸诗似康乐槃诗似元晖按康乐一字百鍊乃时出冶元晖尤丽宻无逸轻快有余而欠工致幼槃羞苦思其合元晖者亦少然弟兄在政宣间科举之外有岐路可进身韩子苍诸人或自鬻其技至贵显二谢乃老死布衣其髙节亦不可及二林二林诗极少曽端伯作高隐小传云有诗文百二十卷今所存十无一二兄弟皆隐君子不但以诗重晃叔用喻汝砺作具茨集序云余曩游都城与晁用道为同门生后三十六年识公武于涪陵不知为用道子也一日来谒曰先公平生论着自丙午之乱存者特歌诗二百许篇敢匀先生一言以发之又出其家谱牒乃知其先公名冲之字叔用世所谓具茨先生者也予耸然曰是吾用道耶苐今自叔用为小异耳方绍圣初天下伟异豪爽特絶之士离谗放逐晁氏羣从多在党中叔用于是飘然遗形迹而去之宅幽阜廕茂林于具茨之下世之网罗不得而撄也暨朝廷诸公谋欲起之迺复仕心独往高挹而不顾世之荣利不得而覊也至于疾革乃取平生所着书聚而焚之曰是不足以成吾名世之言语文章不得而汚也然则吾叔用所以传于后世者果于诗乎顾其胷中必有含章内奥而深于道者矣宋兴至咸平景徳中儒学文章之盛不归之平棘宋氏则属之清丰晁氏二氏者天下甲门也文元公事章圣皇帝二十年当是时甄明旧仪绪正礼乐一时诏令皆出其手于是朝廷典章法度之事非六籍之英则三代之器也迨其子文荘公继践西省时文元公方请老家居也宋宣献谓世掌书命者惟唐新昌杨氏及见其子而晁氏继之叔用以文章荘为曾大父以文元公为高祖家藏至二万卷故其子孙焠掌励志错综藻缋之皆以文学显名余尝从叔用商近朝人物嘉文章善行朝章国典礼文损益靡不贯洽以诗鸣者岂叔用之志也哉虽然叔用既已油然栖志于林涧旷逺之中寓事冩物形于兴属渊雅踈亮未尝为悽怨危愤激烈愁苦之音其于晦明消长用舍得失之际未尝不安而乐之也呜唿所谓含章内奥而深于道者非耶秦汉以来士有抱奇懐能流落不遇往往燥心汗笔有怨悱悱悷悷沉抑之思气喉急刻不能闲退古之词人皆是也太史公作贾谊传盖以屈原配之乂裁録其二赋焉至谊论三代之陶世振俗固结天下之具与夫秦之所以暴兴棘亡斩艾天下之术则迁有所不録岂谓谊一不平于中遂哀怨抑鬰泣涕以死借使文帝尽用其论谊又安能有所建立于天下乎惟深于道者遁于世而不怨发于词而不怒君子是以知其必能有为于世者也吾于叔用岂直以诗人命之哉此序笔力浩大与叔用之诗相称余读叔用诗见其意度沉濶气力寛余一洗诗人穷饿酸辛之态其律诗云不拟伊优陪殿下相随于爲过楼前乱离后追叙承平事未有悲哀警策于此句者晁氏家世贵显而叔用不肯于此时陪伊优之列而甘随于爲之后可谓贤矣它作皆激烈慷慨南渡后放翁可以继之汪信民吕荣阳居符离信民爲教官从荣阳学故紫微公尤推尊信民其诗曰富贵空中叶文章木上瘿要知真实地惟有华严境盖吕氏家世夲喜谈禅而紫微与信民皆尚禅学李商老公择尚书家子弟也东坡山谷文潜诸公皆与往还颇博覧强记然诗体拘狭少变化三僧三僧中如壁封轻快似谢无逸亦欠工祖可黙读书诗料多无蔬笋气僧中一角麟也善权与可相上下髙子勉亲见山谷经指授记覧多如麦城诗押险韵畧无窘态集中健语层出紫微公乃以殿诸人何也可升之江子之子我弟也子我诗多而上舍兄而取弟亦不可晓岂子我自为家不肯入杜如韩子苍耶李希声与徐师川潘邠老诸人同时杨信祖吏道官官恶田家事事贤唐人语也吕紫微紫徽公作夏均父集序云学诗当识活法所谓活法者规矩备具而能出于规矩之外变化不测而亦不背于规矩也是道也盖有定法而无定法无定法而有定法知是者则可以与语活法矣谢元晖有言好诗转圆美如弹丸此真活法也近世惟豫章黄公首变前作之弊而后学者知所趣向必精尽知左规右矩庶几至于变化不测然余区区浅末之论皆汉魏以来有意于文者之法而非无意于文者之法也子曰兴于诗诗可以兴可以观可以羣可以怨迩之事父逺之事君多识于鸟兽草木之名今之为诗者读之果可使人兴起其为善之心乎果可使人兴观羣怨乎果可使人知事父事君而能识鸟兽草木之名之理乎为之而不能使人如是则如勿作吾友夏均父贤而有文章其于诗盖得所谓规矩备具而出于规矩之外变化不测者后果多从先生长者游闻人之所以言诗者而得其要妙所谓无意于文之文而非有意于文之文也余尝以为此序天下之至言也然均父所作似未能徃徃紫微公自道耳所引谢宣城好诗流转圆如弹丸之语余以宣城诗巧之如锦工机锦玉人琢玉极天下之巧妙穷极巧妙然后能流转圆美近时学者往徃误认弹丸之论而趋于易故放翁诗云弹丸之论方误人又朱文公公紫㣲论诗字字欲响其晚年诗多哑了然则𣣔知紫㣲诗者以均父集序观之则知弹丸之语非主于易又以文公之语騐之则所谓字字响者果不可以退道矣铁庵遗藳寳章阁直学士方公既没余于其家得公谏垣奏疏四又二疏藳而末上右螭直前疏二西掖疏三进故事八杂表章二十五如良医以单方起危疾不杂试也如善奕以紧着救壊局不泛应也外制三十六如汤盘孔鼎单辞只字足矣不在多言也如庙瑟一倡足矣不待九奏也君遗补仅数十日而千古之名节系焉通所作仅八十篇而一代之文献在焉自端平以来天下推贤谏臣曰平斋曰实斋公稍后出几与齐名初公被上亲擢第一义大戅矣人为公惧公不以为悔毎对必申之又于驳论李子道邹云从极言之中坐此留落而孤忠自信素论不改犹待于表章致其惓惓焉余尝谓言之非难容而受之为难凡公所言皆人所难堪然自始至终无欧余之摈斥而有欧余之福有邹陈之遭遇而无邹陈之祸行简嵩之虽无至诚乐与之意而不能害岘虽加以非所宜言大不敬之罪而卒莫中伤者谁之力欤汉人有言主圣则臣直然则非公之直也陛下之圣也公他言皆典严精䴡与人尺牍蝉聫绩宻语妙天下可以寳翫尤勤民事决讼或数千言皆切于世教民彛异乎所谓龙筋凤髓者公之子演孙方彚次为别集云公讳大琮字徳润刘尚书集吾乡诸老惟蔡公遗文最详备陈谏议当时朱给事君党籍忠贤也王察院景深道乡辈人也集皆不传渡江以来如陈龚二公仅有诗奏议刋行龚言语妙天下四六尤髙世遂不得而见至于叶陈郑两宰辅薛陈二柱史郑渔仲山林特起黄伯耆台阁胜流今家集存否不可知其言议风旨日逺日亡更数十年将恐后学晚生不复见前軰之大全矣盖其始也或失于因循而未暇论次或有所避就而不欲流布其乆也遂至于散逸而不可收拾此岂非象贤继志者之责乎故詹事尚书文肃刘公集三十卷自奉大对至厯馆殿给諌方面凡所建白多者万言少者数语皆条达恳切自古律诗至骈俪记序志状之属皆典实严重自朝廷大议至交亲小徃复出告吏民入语子弟者皆忠信诚悫订公之文命意主乎厚非资锲博薄者所能道措语极其平虽尚奇崛者无以加其在言路方诛权臣召故老朝无大姦慝故公无大击搏爲国家扶公道合善类而已其宰嵊县大蝗因出䛇蠲越诸邑丁税既而止及㑹稽山阴萧山公投匦固争请如初诏后厯䑓院乞增籴夲赈饥疫埋戦骼掩道殣罢四川鱼水钱母鬻不济寺产秤提法行触罪者衆公累疏谏止因宰掾白事峻责之以此获怒其论天下事大指如此素有至性敬伯兄如父爱二季如子筑第西郭即虚山絶顶爲友于堂俄而伯先逝公继薨角巾之志未酬对床之约不遂悲夫求已斋者公自号也初公以邑最荐与四辖时学禁方严诸贤皆逐力乞漳猝而去留滞七年始见进用及由枢掾出漕湖外舟至兰溪中司以台法辟去而复留考公本末未尝求合于世而世于公自不能舍所谓求诸已而不求诸人者欤刘氏旧通谱余王父与公先大夫先君与公再丗同年于是讨院兄以集序见属余幼受教于公今老矣惜诸家述作之罕传幸吾宗文献之有考序之所以美后人纂述之勤且以勉里中之象贤继志者也庆元初朱文公与余叔父麟台书字公曰仲则仲除而就外补不可及也洁斋袁公志公墓逸此一事因附见之公讳榘子炜叔仓部郎中附叔太府寺丞皆前卒燧叔讨院兄也后村先生大全集卷之九十五后村先生大全集后村先生大全集卷第九十六后村先生大全集卷之九十六序王与义诗天台王君公矩示余古律诗四十首长短句十首其轻虚如飞燕之舞于掌上其缩歛如沐猴之戯于棘端晋人评山涛用少少许胜人多多许殆为发也前軰有学诗如学仙之论窃意仙者必极天下之轻清而后易于觧脱未有重浊而䏻仙也君之作庶乎轻清矣然余闻之丹家冲漠自守专固不怠一旦婴儿成门开足以不死矣此养内丹者之事癯于山泽之仙也若夫大丹则异于是传方诀必有师安炉灶必有地致乆永必有赀又必脩三千功行以俟之及其成也笙鹤幢节本不期而至王乔骖乘韩衆执辔翺翔大清而朝于帝所此天仙也异乎前之癯于山泽者矣余以其说推之于诗凡夫家数擅名今古大丹之成者也小家数各鸣所长内丹之成者也君之学不至于大家数不肯因序与勉之君名与义韩隐君诗古人不及见后世之偶然比兴风刺之作至列于经后人尽诵读古人书而下语终不能髣髴风人之万一余窃惑焉或古诗出于情性发必善今诗出于记问博而已自杜子美未免此病于是张籍王建軰稍束起书帒刬去繁缛趍于切近世喜其简便竞起效颦遂为晚唐体益下去古益逺岂非资书以为诗失之腐捐书以为诗失之野欤懐安韩君斗袖其乃翁诗一编越邑示余凡舂容者寂寥者皆合节奏如地震日蚀诘鼠厌蝨诸篇其辞出入贯穿百家虽袭旧体各有新意愽而不腐质而不野以今人诗较之盆盎中罍洗也翁至死不下山亦未尝出其藁余得之惊喜坐客有曰赵章泉诗踰万首韩仲止巩仲至几半之至少者亦千首翁尽平生所作才五十章无乃太简乎余曰诸芗千斤皆浮惟况虽叶薄铢轻者亦沉以其重也乌乎翁诗不翅足矣奚以多为闻翁穷经攷古所着非一书余将求而观焉斗亦苦学笔力与翁上下必能显扬翁者翁名永字昭文林同孝诗寒斋力辞聘召死于隐约子同合以表其阡旌其闾为未足也行其书焉嗣其学焉同文摭载籍以来孝于父母者事为一书诗具一意各二韵二十字积至三百首起䆳古迄叔季亷耻明天理未尝冺也自圣贤至夷狄异类并録见天性未尝异也事陈而意新辤约而义博贤于烟云月露之作逺矣始寒斋之事寳章也视调胹禓袭之节以康其体躬埸圃井臼之劳以裕其力人知寳章之勇于退而不知其退之有以自乐也合同之事寒斋也亦然昔曾元养参巳不如参之养晢石奋诸子恬淡稍不逮至孙而孝谨遂衰今石塘之林奕世家法嗣守之不遂有古人所难能者惜其兄弟具未脱白修于家浮沉于闾里而巳余常恨世儒率华过其实惟同华实相副其操行盖汉孝亷之盛举也词艺亦唐进士之髙选也顷艮斋谢公尝彚孝史五十卷上之阜陵同此诗它日必与谢公之史并行迂斋标註古文彚衆家文为一编萧统以前无是也统合先秦二汉三国六朝之作为三十卷姚铉专録唐文尔乃至百卷卷帙益多文字益漓选粹之优劣即统铉之优劣也本朝文治虽盛诸老先生率崇性理卑艺文朱主程而抑苏吕氏文鑑去取多朱氏意水心叶氏又谓洛学兴而文字壊二论相反后学殆不知所适从矣迂斋标注者一百六十有八篇千变万态不主一体有简质者有葩丽者有高虚者有切实者有峻厉者有㣲婉者也夫大匠诲䂓矩而不诲巧老将传兵法而不传妙自昔学者病焉至迂斋则逐章逐句原其意脉发其秘藏与天下后世共之惟其学之博心之之平故所采掇尊先秦而不陋汉唐尚欧曽而并取伊洛矫诸儒相友之论萃歴代䏻言之作可以扫去粹选而与文鑑并行矣迂斋楼氏名昉字旸叔以古文倡莆东经指授成进士名者甚衆其高苐为帝者师天下宰而迂斋已不及见今大漕寳谟匠监郑公次时亦当时升堂室者也旣刋标注十首卷贻书余曰子莆人也非迂斋昔所下榻设醴者乎其为我序此书余曰谨受教德兴义田一乡一里之事合一乡一里之力以任之古也使一户任之非古也今夫一閧之市三家之聚必有诡扶逃亡之赋县大夫不䏻考覈无所追唿必于户长乎责役户有荡产灾身之患而余家无动容変色之挠岂守望相助之义乎中下户畏是役以无产为幸或飞寄使之尽然后已惟愿而弱智与力不䏻飞寄者抑首受役江乡诸邑皆然德兴明卓君始按民产高下各使出谷名曰义庄募人充户长三十七都之人贤者相劝勉富者先倡率奉明府令莫敢有违其美秀而文者争奋笔以纪録焉初淳熈间蜀人李文昭爲宰实教民爲义役邑人徳之庙食至今卓君又佐代役之意创立是庄异时家家飞寄是役也中下户各自实其产一利也革一差之弊募乐充之人二利也合衆力爲之惠而不费三利也自李至卓甲子踰一周矣治辨之材多循良之迹少盖先后得二贤令而后害始去书之以待传循吏者君名得庆莆田人送卓渔之罗浮国家忧顾在西北功名机㑹在西北天下士不㳺广陵谒陈登适荆依刘表则入蜀客严武是二三公有事权势力唿吸间䏻使人不贫不贱杖策而往赢粮而从冝也若岭峤偏逺无进取蹊径世以爲雾潦炎热之地士或南辕亲友谏止不可止则握手郑重以尊生爲足不相知者至有息隂止渇之疑余弟处和作牧于惠谋同载之士余曰爱弟者莫若兄余既老病不能偕卓君怡甫余友也学醇行洁忠信直谅客若人于郡斋日接谈论主人者可以寡过矣弟以兄言为然具书币以请怡甫往反辞甚力余曰恵在广左未为深入苏唐二公遗绩在焉罗浮山丰湖之胜甲东南余曩使奥更再寒暑幸免黄茆之沴亦无薏苡之谤是在人而已元城公有止酒之戒田承君有在京师病伤寒之喻苟伐天和虽在中州而病不必南州能病人也前人有夷齐不易心之论苟萌得心虽饮廉泉而浊不必贪泉能汚人也怡甫昔与故闽清郑明府周旋尤乆今明府之子将参余弟军事窃意明甫之念其子无以异于余之念弟也怡甫既善其父兄于其子若弟安能恝然乎怡甫乃束书问余余家人与里人皆贺余弟䏻致此士它日賔主来归余固衰惫尚䏻携斗酒彘肩出里门一相劳苦山名别集始余请南塘选仲白诗南塘更以属余苦辤不获南塘诗评素严而余尤缚律每去取一篇常三往返然后定有全篇皆善而为一字半句所累者皆不録故集止百篇后年余见南塘持论速山林枯藁者之言必极文章之用而后己未几竹溪果被遇明主给尚方笔札遂入翰林侍缉熈傍无寸援直提一笔大则鼓雷风扵天上小亦随物赋形膏馥所沾华采所被士争传冩家藏而人诵之子泳彚其藳以示余自昔文人鲜不以壮老为锐惰江文通晚有景纯索笔景阳取锦之梦余谓非二景果有灵也乃文通气索才尽之兆尔竹溪所编视前二编且数倍老气盛于壮近制髙于旧其笔锦乃天授岂资扵人㢤夫学以积勤而成文以精思而工有五十而学易九十而传书者有十年成一赋者有悬千金募人増损一字者犹贸然居之多者货良犹染然渍之乆者色深彼束书阁上弃檠墙角尚忘故读安有新意惟竹溪已显融尢刻厉聚古今菁英穷翰墨変态书不虞禇吟不韦柳文不昌黎艾轩不止也故其旃厦之文精粹典册之文华润金石之文古雅义理之文确讱达生则蒙言谈空则无尽藏妙巧于质素寓髙逺于切冝乎备衆体而为作者之宗殿诸老而提斯文之印者也昔与竹溪相斯此事余老耗亡遂尽竹溪愿力不退转笔力益怒长余仰视之如冻蛩之和韶钧跛鼈之追骥騄矣初郑丞相以御椠徴竹溪文终不肯献一字玉音嘉㢡及与史宅之同掾公府史方以括田媒大物用情趋附竹溪独靣折不少恕遂拂衣去余亡友黄元辅谏疏云编修官林某以忤宅之谪守呜唿元辅端人也其论竹溪出䖏稍寛惟余缚律如故又二十年余益衰老从时愿求伸白遗藁熟复喟然而叹曰天乎余之有罪也盖国风骚选不主一体至沈谢始拘平仄诗之変诗之衰也仲白之志常𣣔归齐梁而返建安黄初蜕晚唐而追开元大歴于古体寓其髙逺于大篇发其精愽于短韦穷其要眇雪夜感兴等作咄咄逼子昻太白顾专取律体而使仲白之高逺者精愽者皆不行于世所谓要眇者又多以小疵遗落天乎余之有罪也廼杂取百篇爲别集以志余过凡仲白集外之弃余皆它人卷中之警䇿也𥘉选余年三十三再选六十八矣时愿字志仁以甲科郎教胄子出倅福泉云庆元县乡饮酒宝祐癸丑日南至庆元县尹罗君澄源行乡饮酒于县斋乡大夫士庻会者三百余人九十者二人八十者六人七十六十者二十人余序长幼有差主宾僎介酬献如仪工歌笙磬作止叶雅观者兴起咸曰剏邑一甲子矣是礼也惟旧尹赵尚书汝述一本行今将五十年始再见则曰尹以宾友遇我有一善得不往苦之乎民则曰尹以礼逊廸我有一不善得无梗其化乎盖武城单父逺矣善乎宻令之言曰以礼教汝必无怨悪以律治汝小者可论大者可杀也君亦欲先教其民而后施政刑焉贤矣哉或曰今之吏其不合于古者多矣古之礼其仅存于今者少矣上之赋役下之冠婚䘮祭不能皆古独乡饮往往行于郡国毋乃近于迂者余曰古人于礼之不幸而巳失者犹能求之于野今人扵礼之幸而仅存者乃不能求之扵书充君之志冠婚䘮祭皆可以稍复古岂惟乡饮㢤君温陵人顷余与其先大君子讳知古同受学西山同宰邑建溪老矣闻君䏻似其父喜而笔之送叶大明余晚摈于时负谤甚丑狥名矜衒者见其衰飒类踈之时向背者知其不复用或讪侮而蹈籍焉晨起门有剥啄出迎则建安叶君大明也袖一卷书为余谈命曰君知所以退闲乎孛为之也将以十月出矣孛出而木星入且为君福敢贺余愀然曰曩余去国其罪尝着于时贤清议之所云云谓余获戾于时贤则有之未尝获戾于孛也古之君子遭谤则自修闻过则内讼余且不敢以时贤之用舍为忻戚安敢以孛木之出入受吊贺乎况人之嗜好各有不同衆慕进为余慕退闲休不耐劳性复喜佚得于天者然也忆在列时身兼数职朔祭则以亚卿初献跪拜无数𧺫夜分行事尽五鼓受胙退明禋则伛偻却歩导上行黄道虽甚亲近亦甚兢惧侍立则黎明夹香案二府奏事諌官御史上殿轮对朝辞班絶又升殿立俟驾兴廼趍出余时已六十五头目眩晕腰脚顽痺常恐顚仆于宗庙朝廷之上而尤窘者衰暮荒落旃厦顾问奉对空踈遇院吏以词头至含毫搔首思索一字如汲眢井当此之际念𣣔挂冠还笏为一不识字老农而不可得今蒙寛㤙放归田里睡至日高天五坐茂树临钓矶或抵暮忘返而又束书不观焚笔砚不为文度人间至闲至佚无出余者视回之且拜且立且俻顾门而费思索其得失乘除何如㦲夫前之使余进为者木之属也君所谓福余所谓灾也后之使余退闲者孛之属也君所为灾余所谓福也昔韩子推日辰叹斗牛之不神惟箕簸扬而不巳韩子之尤箕犹叶君之尤孛也余谓箕虽䏻起韩子之谤亦能扬韩子之善斗牛有神不过为韩子服车箱挹酒浆而已二者将安择乎孛乎孛乎徐行无疾相余退闲舍劳就佚愿言挩留共保终吉讵敢浅心幸君之出叶君名应祥将游桐城书以为赠呉归父诗顷余为大蓬玉山呉君垚携先君与其先大君子书称其诗律清新求余着语余见先君之书矣未见君家集也就求之君行李无夲后四年余屏居田舍君槖一卷示余读之累日古体淡泊简逺有陶阮遗意律体切近帖妥唐家数中名作也其书髙者造极深者入微一洗诗人寒饥呻吟之态然尽卷惟二十七首壵泣曰先人名周字归父擢乙丑第为松阳主簿卒官下年三十有六遗藁散亡垚长而访求止尔余顷见唐任藩集才十诗然字字精鍊归父二十七首少乎哉归父与章泉赵公涧泉韩公同里闲接议论人物髙胜无诗犹传况其诗之可传欤林同诗余尝患近人之作多俗间浅近之言少事外高逺之趣达者酣豢宠利穷者梦想功名情见乎词千人一律惟寒斋父子不然子真㓜于程文尤工然性纯孝寒斋尝病左右侍汤液至不忍入州应举尝赴胄试自里抵京得诗一卷十之九皆思亲之言年未四十慨然罢举志尤洁非躬耕不食植梅百株日哦其下钞新旧藳示余一字一句堕落世纲独于古今所谓仁人志士忠臣孝子每致其惓惓昔韩子评欧阳詹读其书知其于慈孝最隆答李翊云仁义之人其言蔼如也以子真所作攷之信然子真素多病宝章公葬福胜距石塘十五里余尝偕往涉溪陟巘野风栗烈余时已六十一坐凉舆无繖扇往还皆然子真暖簥垂帷不敢出也今又九年闻子真尚怯寒恶风终岁不越戸限余垂七十亦卧非复前日之后村翁矣嗟夫造物之所甚靳者富贵也功名也余与子真既已割弃此念至于笔以老而严吟以穷而工是区区者忍不予卑㢤春益暖病益愈当招子真过我共究其论子真林氏名同或问子真可方何人余曰先朝魏野与其子闲俱入隐逸传俱有诗名甚矣哉寒斋之似野子真之似闲也刻楮集吾家季子刻楮集仅二百首然皆超诣短章稀句贤于他人鉅篇累韵其尤髙者如岐山凤旷代一鸣不常闻也优钵昙花浩刼一开不数见也可谓有雅人之高致极诗家之能事矣初余由放翁入后喜诚斋又兼取东都南渡江西诸老上及于唐人大小家数手钞口诵季嗜好与余同小囱残烛讲之二十余年余坐驰骛妨书课应酬夺若思所作徒十倍于季往往多而不能精驳而不能醇岂非余之力分季之功专优劣所由判欤爱季者皆惜其未脱白夫士以不降志辱身为难马文渊白首逺征病卧壷头愿为少逰乘欵叚下泽出入郷里而不可得何次道旣贵劝幼道仕荅曰吾弟五之名何减骠骑余之仕功名未及文渊官职未及次道万一而一生蹈患难丛谤毁愧初心而辱先训多矣季虽家遯其植力髙气宇全有徳有言自传于后汉人所谓家之珍寳囯之英俊也惜其不生于兴廉㪯孝之世羔雁靡至猿寉与㳺尔订其人品则少㳺幼道之流也岂以外物动其浩然㢤余所存者止余宝祐甲寅他日新集出当为后序季名克永字子修竹溪集始余见竹溪诗而爱之既而又见其未第时所论着二巨编煅炼攻苦而音莭谐鬯还幅寛余而经纬丽宻叹曰此非场屋荒如此此又世所未知者因附见于集序焉竹溪林氏名某字肃翁徐先軰集世谓推故事参骈语起于唐不知自西京邹扬軰已然至唐尤甚尔及韩栁出而后天下知有古文然韩柳䏻変文字之体制而不䏻変科举之程度上以此取下以此应虽贤豪之士不䏻自㧞呉子华韩致光之伦是也友人徐君端衡出其十一世祖唐正字光夤文集又纂辑公遗事及年谱以示余按刘山甫志墓诗赋外有着书二十卷陵集十卷南渡𥘉公族孙着作左郎师仁作集序有雅道机要一卷得于蔡君谟家者今皆不传所传者律赋及探龙集各五卷诗八卷而已夫士不幸而不遇于当时所赖以自见于后世者书尔而公所着他书皆羽化惟诗赋与俪语仅存岂不重可叹欤然其仅存者已足与子华致光并驱矣唐人尤重公赋目爲锦锈堆日本诸国至以金书人生几阿御沟水斩蛇劒等篇于屏障初策名过汴朱温𣣔辟公讽使改秦皇汉武不死何归之语公不改而去或者乃谓公再试于汴以此赋魁多士按公元年干寕登第越四年归闽又十年温始篡唐未篡汴无放榜之事旣归公无至汴之理或者之言谬矣张丞相齐贤记公醉犯温讳忧不测作㳺大梁赋以献温大喜字酬一缣使军士皆诵之当时卿相多由汴以进公独舍汴而归萧然于草堂之下钓矶之上以终其身始不改赋者不乐客兎园也去而献赋者诡辞也脱虎口也否则毙温手矣集中惟一眼胡奴之作削而不取其悪梁如此方唐之亡也士大夫贵显而全莭者惟司空表圣韩致光二公阨穷而自守者惟公与罗隐隐依钱氏公依王氏犹子羙客剑南之意也公昔交长安贵人甚多晚惟与二公及隠有倡酬致光后避地入闽隠近在浙表圣逺居西华而公惓惓不忘其忠唐如此鸣唿亡唐者岂朱三之罪哉盖崔氏柳氏杨氏皆唐大族累世卿相而缁郎挟温刼天子迁洛璨为卖国牙郎渉手根传国寳援温表圣致光皆疎逺乃高蹈而去不践二姓之廷难也公与罗生一前进士一布衣朝不坐宴不与而老死不在受禅碑中又难也前軰止唿公为徐先軰徐正字而王氏辟奏官职并不称得其实矣端衡以词艺荐于郷庻几无忝尔祖者送谢旿余少嗜章句格卑调下故不能高既老遂废不为然江湖社友犹以畴昔虗名相推譲虽屏居田里载贽而来者常堆案盈几不䏻遍门一日建士谢君䄂二编过其间有韵者切近而简逺可企任藩项斯无韵者幽深而峻㓗𣣔与孙樵陆亀䝉相上下因叹君以如此之才而世乃未有知者余独知之頋闲退无气力不足为人轩䡖盖诗至唐尢盛人主以此㧞士得戴叔伦韩翃之流焉主司以此取士得钱起徐凝之流焉藩镇以此取士得李商隐羊士谔之流焉迨至唐衰钱镠王审知父子犹能收罗隐徐寅于幕府本朝文治过唐逺甚经义词赋之士悉尊宠用事诗人遇合者少卿外而强大诸侯穷贵极冨致士满门类多抵掌谈功名飞笔作牋记者朱尝容一诗人也君为一世所不好之学挟背时难售之货仆饥驴瘦道之云逺夜阑酒尽相对太息夫穷达有命特未可料君志气甚壮岁年未暮安知异日不和薫风之琴而絃清庙之瑟乎君名旿字照邻送叶童子古人三年通一经是九经㡬费三十年也若是其难乎非诵其词之难通其义之难通义而又䏻托之辞者尤难潮士叶龙瑞之子南六岁应童科果中之不但一遇目即成诵其下笔属文若老于场屋然所谓难而又难者也童子皆退下风矣自昔蚤慧而有终誉者黄香李泌不一二数终军刘晏皆有可恨本朝惟晏元献杨文光岿然为名臣如蔡伯晞周孟阳軰碌碌无传岂耄而荒者聦明不及前乎童而习者口耳不足恃乎抑事业志莭有在于记诵文艺之外乎潮虽南州自赵德呉子野已䏻自附于韩苏姓名在文字之箓耆旧之传今文风㡬侔于江浙闽蜀而君父子出焉道莆访余田舎余曰君将何之父曰儿挑试后省寘之上等者紫薇主人讷斋也子曰生我教我者父也成我者讷斋也讷斋相矣吾将光范门而候谒焉余曰繇下土而观上国之光誉髦之选也起匹夫而见知天子之宰旷世之遇也吾子行矣后村先生集大全卷之九十六后村先生大全集后村先生大全集卷第九十七后村先生大全集卷之九十七序仙谿志古书有九邱有方言今图经之类尔然左史倚相至于典坟共读扬雄勤勤纂辑岂其书果不可阙欤吾郡三邑仙游最鉅其山川之美户口之衆前未有记载者少府黄君始奋为县志上下数百年间人事之变风土之宜採之旧闻访之故老皆有考据厘为十五卷其言曰地以人重瞻言旧耆有列于庆厯歴谏官有为言党论相望于元祐党籍者有与邹道乡同贬者有为干道名宰相者其他魁彦胜流不可胜书故其志人物尤详焉曩余尝同郑子敬方孚若至邑西清陈公时年八十余矣为余三人设醴清谈竟夕多及干湻间事健少年不及也岂其水深土厚所产皆秀杰欤黄君俾予序其书不获辞君名岩孙字景傅温陵人秩满台郡皆以才荐将去为潮州郡文学矣宋去华集吾里多名軰鉅人南渡以来推二宋焉讳棐字材成者为思陵侍从事见国史讳藻字去华者为阜陵朝士位减诸父而与齐名始贡辟雍四上春官大驾南廵以布衣进十论补官爲集尉复以漕荐擢戊年第干道𥘉召既而由浙东常平使者罢归遂不复出乡人尊之曰去华先生然遗书不少概见其孙钺忽示家集进论时议各一卷群经滞穗八卷其论东晋曰不筑坛劳师不市骏揖蛙而先立太学之官行亲雩之礼不念中原而厚于丰沛南顿㩀鼎秉钧者不同心枕戈撃楫者有遗恨激烈于湛庵无垢矣滞穂盖晚年精思而作于先儒不苟同亦不苟异于旧说取其通不取其凿书成以献乙覧竟不得以其说陈之旃厦命也公事两朝屡赐对奏篇皆不见集中惟年谱畧记干道对语谓江上诸屯祖宗所无乞用艺祖命李汉超軰守边郡䇿令诸戎帅各以其兵分屯淮郡此大议论也零落殆尽惜哉公诸孙皆传家学有擢世利至列卿方伯钺灯窗若塲屋顿挫以父任列西班非其志也于公遗文勤勤𥙷缀诸昆有愧色矣余闻公尤长于诗尝与乡守倡和守疑讽己言公父葬寺地朝论不直之时忠定赵公帅闽折简招公有歌者后至忠定𣣔谴之公即席有吟诗伤宿草侍晏损名花之句忠定笑而止前軰风流醖籍如此窃意公奏篇诗草尤有可寻访者钺之责也陈天定漫蒿以近人之作与陈君文卷并观若梨园胡部方奏曲忽闻庙瑟焉若丸釡土簋方用事忽陈罍涀焉若短后衣曼胡缨方驰骋撃刺忽睹儒服焉散语崚洁无冗长有韵者亦简淡有义味体近而思古貌藁而神腴第其品在能言之流其自箴曰以忿加我是谓逆境以慾加我是谓顺境䖏境之道持敬为主待以兄弟忿平慾去此理到之言也岂愿夫軰所能道乎然卷中与当时名公卿酬酢多而与山间林下人徃还少若将借誉于彼者是大不然珠潜劒埋犹现光怪文字在天地间决无冺没之理夫挟权位以轩轾人物贵显者之任也持衡尺以裁量文章非贵顕者之任也君求诸已足矣奚彼之求㢤君名天定晚觉藁近时诗人竭心思搜索极茟力雕镌不离唐律少者二韵或四十字增至五十六字而止前一軰以此擅名后生歆慕人人有集皆轻清华艶如露蝉之鸣木杪翡翠之戯苕上非不娯耳而悦目也然视古诗盖有等级毋论骚选求一篇可以籍手见岑参髙适軰人难矣虽穷搜索之功而不能掩其寒俭刻削之态惟晚觉翁之作则不然其贯穿融液夺胎换骨不师一家简禯淡随物赋形不主一体卷中二韵者四十字者五十六字者尚可以心思茟力为也至其大篇险韵窘狭䖏运奇巧平易中现光恠如决河啮而注强弩持满而发不极不止非心思笔力为也夫子曰辞逹而已矣翁其辞逹者欤韩子曰气盛则言之短长与声之髙下者皆宜翁其气盛者欤翁博极羣书有易学秋赋危中鹄者屡矣而輙失之遂弃塲屋以琴诗自娱余序此集不惟见翁乆幽不改之操遯世无閟之意且为诗家洗寒俭刻削之谤翁章氏名捻字林伯翁应星乐府曩余使江左道崇安君䄂诗谒余于逆旅余读而奇之访其家世君曰浩堂吾兄也余叹息曰君可为难为弟矣别去一甲子不与君相闻君忽贻书抄所作长短句三十余阕寄余其说亭鄣堡戍间事如荆卿之歌渐离之筑也及为闺情春怨之语如鲁女之啸文姫之弹也至于酒酣耳热忧时愤世之作又如阮籍唐衢之哭也近世惟辛陆二公有此气魄君其慕蔺者欤然长短句当使雪儿啭春鸎軰可歌方是夲色范蜀公晚喜栁词以为善形客太平伊川见小晏夣魂惯得无拘检又踏杨花过谢藁之句笑曰鬼语也噫此老先生亦怜才耶余谓君当参取栁晏诸人以和其声不但词进而君亦自此官逹矣唐絶句续选余尝选唐絶句诗既板行于莆于建于杭后十余年觉前选太严而名作多所遗落或儆余曰子徒知病野䖏之详而不知议者病后村之畧也余曰谨受教乃彚诸家五七六言各再取百首名续选四五言仅得七十首以六言三十首足言盖六言尤难工栁子厚髙才集中仅得一篇惟王石丞皇甫𥙷阙所作絶妙今学古者所未讲也使后世崇尚六言自余始不亦可乎前选未收李杜今併屈二公印证宝祐丙辰秋后村翁序本朝絶句续选本朝诗尤于唐使野䖏公编本朝絶句殆不止万首诗愈盛选愈严遗落愈多后丗愈有遗恨矣此本朝续选之所为作也𧺫建隆迄宣靖得诗如唐续选之数或曰比唐风何如曰五七言余固评之矣六言如王介甫沈存中黄鲁直之作流丽似唐人而妙巧过之后有深于诗者必曰翁之言然宝祐丙辰露节后村翁序中兴絶句续选南渡诗尤盛于东都炎绍初则王履道陈去非江彦章吕居仁韩子苍徐师川曽吉甫刘彦冲朱新仲希贡干淳间则范至䏻陆放翁杨廷秀肃东夫张安囯一二十公皆大家数内放翁自有万诗稍后如项平父李秀章诸贤以至江西一派永嘉四灵佔毕于灯窗鸣号于江湖约而在下以诗名世者不可殚纪如之何限以二百篇也续选如东都之数惟五言仅六十而六言加十焉野䖏编六言终唐三百年上得三十余篇余于本朝得七十篇倍于唐矣既而又以中兴七言拾遗百篇附卷未宝祐丙辰日南至后村翁序教海要津达本裒辑是书凢前代释子通儒书者华人谈佛学者千百载间纪述赋咏绸罗畧尽以余观之如萧氏父子区区因果隋唐诸帝谆谆縁叶南朝而下士人则又以其流连光景嘲㺯风月之技施之内典净秀行状之类非特迂诞抑且以述为觉虽其间大浮图支遁道安玄装軰横説竖説极其辨博至义堕䖏非不免援儒书以畅其意求其言简而诣空而寔卓然了此一大事未有及慧求者本自名其书曰教海要津夫望之渺然无边际者海也可瞬息达彼岸者筏也祖师宻授元无一字注脚卷中如沈谢徐庾江摠任昉诸人纵説到天花乱坠究其归宿皆流浪生死海中𣣔济而无筏者也是悪知津乎然近世儒释于本色书率未过目本释也两下简册渉猎一匝亦足以愧空空之鄙夫矣余闻本将放此义例取建隆以来谈禅文彚为续编因勉之曰昔者尝究熈陵阜陵圣制一二真得西来意者大臣如张无尽力量雄可奴视房融裴休名儒如陆亀山杨慈湖见䖏高非李习之栁子厚所及大浮图如兜率悦芙蓉楷径山杲拙庵光气魄大有一句捧不起者有一喝使人三日聋者若能着眼勘辨一一拈出岂不快哉它日书成余又当为汝下一转语赵庭原诗古者艺必有师师必有传人师之所在其传必广王豹䖏于淇而河西善讴绵驹䖏于高唐而齐右善歌其来尚矣惟学亦然屈原椘人也故骚盛于楚浮丘伯辕固齐人申公鲁人也故诗学盛于齐鲁卿云蜀人也故词赋盛蜀上饶郡为过江文献所聚南涧方齐之文稼轩之词皆名世至章泉涧泉又各以其诗号为大家数然世之所以共尊翊二公帖然无异论者岂直以其诗㢤其人皆唾涕荣利老死闲退稿而不可荣贫而不可贿有陶长官刘遗民之风虽无诗亦传况其诗自妙絶一世乎赵君逢原示余江村摘藁古体深得韦栁遗意律体不姚贾一字扫世间浮浅之习为事外清逺之言呜唿韩赵逺矣君稍后出而寻研所得造诣所及廼与向来尝謦欬经指授者无异可谓二师传人矣昔南唐赵公题章泉梅诗云梅是翁之折角巾无梅渠不谓髙人可怜世上痴儿女满口梅花𣣔効颦南塘既以此评章泉之作余请以此序逢原之诗可乎逢原名崇榞云冨春秋擢儒科通朝籍盖进而未止者叶朝瑞诗建士叶应祥携其宗人叶朝瑞诗卷求余着语阅其诗多佳䖏然自号曰静黙则余所未谕自昔诗人髙者仰天攀皇深者入海求珠如蜂之採蛛之织扰扰终日如之何而可静也如蜩蝉如蝼蝈如啾达曙如之何可黙也余束发有吟癖既耄知此二病能残余生害余性遂割弃不为然后百骸少寕七窍免凿盖曰静曰黙老者之事不虞君之涉吾地也司空表圣尝云后生乞汝残风月自作深林不语僧吾方将以风月乞汝又悪得静而黙乎萧居士书华严经前贤多自礼道释书王右军有黄庭经欧虞有多心经欧又有陀罗尼呪然此经呪皆简短惟栁书金刚经字差多尔吾里大善知识萧居士宗永手冩华严经八十一卷是经十万言在大藏中尤浩緐部帙几半通鑑温公谓士大夫閲通鑑终编者少余渭今僧家于华严亦然顷见灵石主僧祖日手抄本小字端谨如雕刻然日公时方少壮既老不𣸪䏻矣今居士以九十之年能之使日公及见当合掌讃叹况俗人乎余二十七八岁时甞读是经且笔其至言妙义子简今追思之了不省记作字不能五七行则手戦嗟夫余小居士十七岁而衰健之判如此岂特松栢蒲栁异而然欤里人言居士䖏世如马少㳺不入城如庞徳公身享上夀子亦白首孙社发知名大学垂以舍法觧褐灵椿丹桂萃于一门积善之报也宋希仁诗近世诗学有二嗜古者宗选縳律者宗唐其始皆曰吾为选也吾为唐也然童而学之以至于老有莫能改气质而谐音节者终于不选不唐无所就而已余谓诗之体格有古律之变久之情性无今昔之异选诗有芜拙于唐者唐诗有佳于选者常𣣔与同志切磋此事然衆作多而无穷余论孤而少助晚见朱君希仁诗而异之君永嘉人智足以知四灵之端而𣣔合诸家之长其戍妇词云君去无还期妾思无已时军中无女子谁为𥙷征衣又云或传云中危夫死贤王围恐伤老姑心有泪不敢垂和陶云城中岂云隘我见无夷途所以龎徳公车不向此驱斜阳挂林杪野花续春余喜弟归云数年何䖏客昨夜独归船送僧云漂泊知何䖏艰难亦到僧旅夜云更长𥘉过雁蛰后稍无蛩废墓云多年翁仲在寒食子孙稀皆油然发于情性盖四灵抉露无遗巧君含蓄有余意余不辨其为选为唐要是世间好诗也或曰君诗巳经曹戴二老评量矣子言非赘欤余曰诗有大小序相传大序子夏也小序卫宏也余虽不敢望孔门髙弟岂不自附于汉儒乎君名庆之宋希仁四六作四六如抡衆材而造宫栋梁榱桷用违其材拙匠也如和五味而适口醎酸甘苦各执其味族庖也鍊字如铸金一分铢未化非良治也成章如织素一经纬不宻非巧妇也用故事如汉王夺张耳军如淮隂驱市人而戦否则金不止皷不前反为故事所使矣偶全句如龙泉之合太阿叔寳之壻彦辅否则目一眇支偏枯反为全句所累矣余閲近人所作数十百家新者崖异熟者腐陈淡者轻虚深者僻晦或淳漓相淆离或首尾不贯属均为四六之病惟宋君希仁笔端有前数者之长而无数者之短退之所谓可以鸣国家之盛非斯人其谁惜乎西山南塘不及见而余亦老矣昔乖崖公访希夷于华山获纸茟之赠公曰驱我入閙䖏去耶余乏希夷风鍳然以文字求之知君他日之必入閙也万一余穷徤未死君无负全卦钱聴蛙诗十年前翁示诗一编纯唐律也余跋以二首有放开只眼饶初租之句晚又得其别集凡五十余首皆大篇险韵余始悟前编如壶邱子以杜徳机示李咸如韩退之匿麾幢不使张籍见者然后悔余知翁之未尽也近时小家数不过点对风月花鸟脱换前人别情闺思以为天下之美在是然力量轻边幅窘万人一律翁独以胷中万卷融化为诗扵古今治乱南北离合世道否㤗君子小人胜负之际皆考騐而施衮斧焉山泽而抱廊庙之志者也藜藿而任肉食之忧者也里中后生小子莫知翁为何人惟亾友王卿实之尤敬重自寔之仙去翁唱和几息悲夫鲲鲸吞吸与䑕殊量龙象蹴踏非驴所堪孰能起寔之于九泉而与翁逰哉通鑑记纂外舅王融林公博极羣书而反之以约辨难衆甫而对人若讷不能言其厌麾节而径归郄弓旌而坚卧也年事向髙矣余嵗一诣公至必留乆者或数月无一饭不相陪夕輙延入卧内饮数行余退觧衣鼾睡公方篝灯开卷且读且抄徃徃闻鸡未已公为人深厚余不敢叩读且抄何书也公殁寒斋兄弟始出通鑑记纂三大帙手泽粲然薄𥿄宻行字如蚕种类塲屋懐挟之为于涑水一部书攷订甚精简切䖏如范唐通鑑详备䖏如袁氏纪事本末抑扬予夺䖏如胡氏管见偶遗忘䖏明日复以片𥿄附益之凡前人言行有适然相类者前代事有千载议论未定者必参合诸书㑹萃衆説蔽以己意温公才徳之辨极严至公乃曰古之所谓才者明允笃诚齐圣广渊元凯之伦也与后世之才异其说粹扵温公矣三大帙者余三十年前尚能读今益耄昏睛眵携就檐繙閲移晷始竟一章于是寒斋墓木巳拱二子曰同曰合抱其书泣谓余曰大父逺矣序以累公昔向秀註南华身后子㓜书为郭象所窃公节髙而言立又有子如同合此书无余序犹傅亦决非郭象軰能爲寒斋孙窃也诗境集昔之评文者曰文以气爲主又曰气盛则言之短长与声之髙下皆宜本朝评坡文者衆矣徃徃称其天才超轶笔力浩大而已至我阜陵独曰气髙天下乃克爲之呜唿阜陵之言可谓尽城公之平生矣故诗境方公时语出惊人爲诚斋放斋所少和稼轩所居雪楼大公唁之有何处卧元龙之句时乐轩章豪一世公以偏师劘垒初筮有南海百咏权桃虏南吠公丞萧山未三十以选使军前议和垂成矣虏有所邀索皆峻拒而虏怒及命乞国书免繋平章御侂诘其故公以虏求首谋对而怒谪公清江有南冠萃藳牧韶道两州有曲江九疑藁历广西宪漕淮东牧有州有桂林淮南诸藁坐议边事与当国不合漕免归益大肆扵翰墨归六年而卒得年四十六尔后四十年孙香山明府大年会粹公丛藁爲十三卷别刋使虏语録以国史本传附卷末而请余序之余与公素相亲狎公于书一目十行诗文操简立成而宫羽协谐经纬䴡宻若素思而得者事大如山衆相顾失匕箸公神闲意定起而应之其条世务画军册它人累千百言不能尽者公片语而决余乆萎惰不能知公文字藴奥窃以为集中无韵之作言之短长也有韵之作声之髙者下者也艺之至者不两能涑水不二四六南豊不能诗公何以能集衆而擅一家哉岂非阜陵所谓气髙天下者为之本欤长此集名为大全然送余赴广西幕五言古体长篇自谓得意者今逸此篇它逸诗尚多四六多惊䇿亦不载明府其访求而补缀焉杨彦侯集古作者皆自其文传不託人以传也托人以传者必其人之文与我相上下如刘之序栁苏之序欧然后无媿若赵得之序韩殆似以莛撞钟蠡测海矣清漳杨公彦侯干淳耆旧文既髙雅而序之者皆当世名卿相余不能悉既追念少小受学于故谏议忠简传公公不妄语不溢美其评公之文曰典寔浑厚又曰虽或汪洋闳肆其归无一字之不寔余以忠简之评致杨公之文信然昔河汾王氏论厯代文士十有六人畧曰谢灵运小人㢤其文傲沈休文小人㢤其文冶谢荘王融纤人也其文碎徐陵庾信夸人也其文诞谢朓浅人也其文揵江揔诡人也其文虚曰冶曰碎则不浑厚矣曰诞曰虚则不典曰揵曰傲曰寔矣此河汾氏所以退沈谢軰而进荀悦陆机忠简公所以厌近作而深嘉屡叹于杨公之交乎杨公与东溪髙公彦先同时髙軰行稍先与公倡和尚书颜公几圣诸贤皆从公㳺其师友渊源此公汝南子孙多衆贤求余文者曽孙新懐安丞思谦茶山诚齐诗选余既以吕紫微附宗派之后或曰派诗止此乎余曰非也曾茶山贑人杨诚斋吉人皆中兴大家数此之禅学山谷𥘉祖也吕曽南北二宗也诚斋稍后出临济徳山也初祖而下止是言句至捧喝出尤经挞矣故又以二家续紫微之𥘉陆放翁学于后茶山而青于蓝徐洲子髙续古曽参诚斋警句徃徃似之汤季庸评陆杨二公诗谓诚斋得于天者不可及嘉禾县图经古书有九邱序书者曰邱聚也言土地所宜风气所生皆聚焉至周更名职方氏序又曰孔氏述职方以除九邱是倚相之所读者孔氏既除之矣然考之夏官职方氏所掌大而邦国都鄙微而财用谷蓄悉图而辨之则犹邱聚之义后世图经木此双溪建巖邑山明水秀茶笋妙天下南渡后名臣鉅儒接踵奋兴是邑殆如鲁之洙泗吾宋之関洛文物大备唯县志无所考非阙典欤曩余为宰于斯得刘溪翁图经手藁甚详宻𣣔纂辑不果后见建安新志多採于溪翁盖郡人知有溪翁之书而邑人及不知岂非余之愧㢤其后邑趋扵壊金华赵君与膺寔未几而僵者槙蛊者餙余南归假及扵县道士民举长官不客口他人敝精力应酬薄书期会不给君乃有余暇及于县志请余之噫当余之时力犹可为而余不克为君承不可为之后而谈笑为之得无重余之愧㢤然邑之城郭都鄙土风物产逺则故老之记闻近则县名之更改与夫名公鉅儒之言行大家世族之原委开卷了然矣初君之先大君子讳希伋尝绾铜墨淸而刚有千百年之思去三年而余继之余去三纪而君继之回思拙政前不及君先君子后不及君因序此书聊识余愧溪翁名某字叔通信庵诗叔孙穆叔有太上立徳其次立功其次立言信斯言也是云有功徳者无待于立言欤呜唿赓喜起之歌臯陶也作䲭鸮七月周公也棠棣召穆公也江汉尹吉甫也皆古大臣也谓之其次立言可乎自穆叔之论行世始以文为道之小技诗又文之小技王公大人率贵重不暇为或髙虚不屑为而山林之退士江湖之旅人遂得以执其柄而称雄焉自晋唐以来已然矣少保丞相鲁国信庵赵公事两朝出将入相四十三年天下知其为大勲徳人也某丙午待罪史局窃窥公所记时政圣语辞简而事核固已服公史笔壬戌告老归田又获公诗藳七言絶句一百四十三古律诗十八五言絶句五十古律诗五六言诗六发旷懐雅量于翰墨寓雄心英㮣于杯酒其訏谟定命则雅人之致家庭唯诺则万石之训结交气义则河梁之作望古慷慨则梁父之吟至于陶冩性情赏好风月虽玉台香奁诸人极力追琢者不能及也然后又服公诗律某尝谓近世善评诗者无出邵康节陆放翁邵诵韩诗蝶閙橰闲之句以为怨而不伤婉而成章陆题莱公祠云巴东诗句澶州䇿信手拈来尽可惊公亦曰昨日风吹花已尽今日风吹花又开世事不湏深着意只须把作看花回其于功名富贵之际如此夫橰牒一时戯笔也然微婉有无穷之味澶州之策宗社大计也顾与巴东诗句并言邵陆评诗与孔氏有徳者必有言之论合异于穆叔之言矣公门下客如宋子京欧阳永叔者比肩乃不逺三千里命某以集序岂非以其愚戅有公论耄退无䛕辤欤后村先生大全集卷九九十七后村先生大全集后村先生大全集卷第九十八后村先生大全集卷之九十八序刻楮集后序余长季二十岁作前序时余未七十季未五十意季之诗愈出而愈无穷也壬戌余告老得归喜曰可以寻小窗残烛之盟矣行至镡津得季凶问恸絶几坠地下入门六亲皆在惟季不可复见旧怡愉切思之地书去架尘满几触目皆愁绪矣既葬季命小姪佑甫収拾遗藳又得百首皆季手料简者是爲后集夫诗参衆作而后见工拙前社友多咏诸老如老儒老道老僧老士之类余亦效颦以季所作观之其过余逺甚使更假之年吾未见其止也悲夫人琴俱亡之痛终而己矣辛稼轩集自昔南北分裂之际中原豪杰率䧟没殊域与草木俱腐虽以王景畧之才不免有失身符氏之愧建炎省方画淮而守者百三十余年矣其间北方骁勇自㧞而归如李侯显忠魏侯胜士大夫如王公仲衡辛公㓜安皆着节本朝为名卿将辛公文墨议论尤英伟礌落干道绍熈奏篇及所进美芹十论上虞雍公九议笔势浩荡智畧辐凑有权书衡论之风其策元颜氏之祸论请絶岁币皆騐于数十年之后符离之役举一世以咎任事将相公独谓张公虽未捷亦非大败不冝罪去又欲使显有大忠将精鋭三万出山东使王任开赵贾瑞軰领西北忠义爲前锋其论与君尹少稷王瞻叔诸人絶异乌虖以孝皇之神武及公盛壮之时行其说而尽其才纵未封狼居胥岂遂置中原于度外哉机会一差至于开禧则向之文武名臣欲尽而公亦老矣余读其书而深悲焉世之知公者诵其诗词而以前軰谓有井水处皆倡栁词余谓耆卿直留连光景歌咏太平尔公所无大声鞺鞳小声铿鍧横絶六合扫空万古自有苍生以来所其秾纤绵宻者亦不在小晏秦郎之下余㓜皆成诵公嗣子故京西宪欲以序见属未遣书而卒其子肃具言先志恨余衰惫不能发斯文之光熖而姑述其梗概如此平湖集景定庚申上既躬揽权纲去凶举相凡爲前揆媢忌摈逺者以次号召于是平湖陈公以外府丞起家俄擢中秘书余亦牵聫同升史事稍暇公出所论着十余帙使余评之会公进司言贵谒见有时论质寖疎余亦苦书诏填委乆不克为及告老而去公责前诺余归始䌷绎公衆作而叹息曰夲朝五星聚奎文治比汉唐尤盛三百余年间斯文大节目有二欧阳公谓崑体盛而古道衰至水心叶公则谓洛学兴而文字壊欧叶皆大宗师其论如此余谓崑体若少理致然东封西祀粉饰太平之典恐非穆修柳开軰所长伊洛若欠叶藻然通书西铭遂与六经并行亦恐黄秦晁张诸人所未尝讲公之文多万言少千字出入经史贯通伦类操简立就初不经思虽踏壁冥搜者不能逮及其研理学衍师説章分句析千条万绪㑹归于一虽立雪饱参者有愧色至于表牋唘记序铭䟦古律诗彚分列䑓阁之文温润金石之作古雅有似汪綦者有似苏曽者有似骚选者有似唐风者可谓无崑体偏而得洛学之全矣公尤长于论谏前后累百疏毎奏一篇上辄称善虽弹贵臣绳左戚皆和颜容受不以为忤其言贪吏势家譁徒黠胥之害民也六曹请托之挠法也秋苗折纳之剥下也讼未结絶部符改送之为姦也盗铸伪造之蠧钱楮也玉音宣谕宰辅毎曰陈某所奏切当冝痛革必尽公素讲宻所言尤切至者往往焚藳世莫得而知行惟尧言播告中外至四至五如掲日月有目咸知乌乎圣人之言经也腐生谀儒何所容喙顾尝待罪词臣矣史官矣覩明主之好文赏谏喜故人之得君行道兹获以鄙朴之词序鉅丽之作不亦操觚弄翰之快乎曹东甽集故待制文恭东甽曹公殁余得其奏疏讲义进故事申省状杂着古律诗若干卷扵其长子延平通守怡老请余序之是岁余召通守亦进列于朝每见请益力余词头山积为觧俄而以出牧于莆余既告老执民礼事地主且懐公曩过发笥温故而窃叹曰斯文岂待序而传者盖公当寳绍间登畿十年不为当国所知上因轮对黙察其忠玉音毎记其名氏端平改瑟首擢为浙西常平使者陛辞一疏言论慷慨建䑓累牍念虑憯怛不曰外臣而有遐心移宪浙东召拜谏省首事言至于误至于悔虽欲起而捄之其动揺根夲流毒生灵多矣况至于再误耶又言前日之误在于战此既往不可追之悔今日之误在于和尚可乘其机而转移当乔郑去留群情观望之际而公之论其平如此上召某执政公言其人有主和之名奈何召之以战公议上宻令潜邸旧人奏事公乞且试之外庸又言迩日除授往往片纸中出不谋之公议近习日进大臣不参倖门日开臣之恐大厦倾而漏舟覆矣他论建寖广迁起居郎权礼部侍郎皆不拜免牍云以史官则不居以从官则居之是臣自具弹文矣谒告累月上知不可留以集撰师闽节麾所至条陈民瘼臧否吏治麤言细语皆有义味诗直公余事尔他人为之有欲呕出心肝者有㫁数髭而成五字者公古风调鬯流丽得元白之意律体精切帖妥拍姚贾之肩非若小家数然余尝接公议论魁然厚重长者与人䖏油油然与之皆若无所异同者及在人主前辨忠邪决去就则义形于色不可屈指自闽还里召不复出其谏书他日当与杜相范唐乡璘并传永嘉多诗人余及识紫芝灵舒公集中亦有与舒往还者因併记之而奉巨编归之司直使君林大渊藳始余见太渊诗惊其超诣然未见其散语也既而稍得其一二杂着尤超诣于诗余晚收召太渊奉阃檄往来淮浙旅食辇下最乆雪天雨夕必过余商㩁此事往往达旦尽出其过迟藁若干卷余閲它人之作或一联警䇿而全篇陈腐或初意髙深而卒章卑浅惟太渊诗文设的于心发无虚弦其藁于腹成不加点读之尽卷不见其辤穷义堕处然犹未尽见其俨语也别后得其谢荐举启壹卷又超诣于散语四六家必用全句必使故事然鸿庆欠融化梅亭稍堆垜要是文字之病太渊所作翦截冗长刬去繁芜如以凤胶续断獭髄灭瘢人见其粹美无瑕意脉相贯孰知良工之心苦焉或曰軰行后于太渊者羣立于不风九万里冝也前于太渊者亦瞠乎若后何耶余曰钓一也有连六鳌者有得寸鬐于沮洳者力有强弱也庖一也有觧十九牛而刃若新发硎者有月更刀者技有巧拙也安得人人而太渊乎太渊林氏竹溪中书君之冡子名泳㳺受斋集宝庆初元余宰达阳受斋荘简㳺公方燕居里第余数至似山堂考徳问政谒入必倒屣留语必更仆比余去不得罪于民公之教也公薨二纪余与公仲子尚书郎孝严长孙潮牧寺丞义肃会于溪上握手道旧于是公墓木拱矣余既告老寺丞自潮贻书曰大父队碑实斋笔也谥议奉常考功笔也独遗文若干卷书未序致以累子余畴昔得公片言寸简皆佩服珍诵耄矣如见斯文大全顾非幸欤余观前人各有论着然朝锐暮惰者其气索初令晚谬者其词馁自汉弘寛唐柳刘皆有此疾嘉定甲申权熖赫上下以言为讳公为尚书郎独劝先帝收民心军心士心反言与其扞格龃龉以起天下不平之论孰若平心定气以来天下尽忠之言䑓疏击去之出守温陵不召者五年初安晚郑丞相容授崃州奇其人罗致漕幕及相端平擢公卿公列且兼导旨北伐议起附和者多公入对首进根本之论极言边民和籴馈饷之苦又援南轩张公之言欲得中原百姓之心必先固结境内百姓之心以是又不容于朝然郑丞相素敬公畀以鄞阃且以书戒亲旧曰此公不可犯在鄞以法从召不拜后累召皆不至终郑丞相去呉带集撰至李丞相始陆次对及告老始进杂学士盖公自一命至三命自弱冠至开九袠夷险一致荘老一节故发之扵文塞下者士稚越石之壮搨前者刘向周堪之忠家庭者郎陵太邱之训郡国者召伯国侨之受里社者二疎两龚之趣他人占一足公何以能包衆有而备技不全美也岂非积之厚其胷中无毫髪之可愧故笔下不䋲削而自合欤余尝叹寠人寒生所知不逺公家自御史肃公得伊川单传默斋文清公为南轩髙第公师祖而女兄百年文献在焉余少㳺冶城读忠㐮扬侯庙碑愿北靣黙斋而不可得其集皆能成诵公诗文絶肖黙斋合二集杂观殆不能辨扵伯氏一言一句终身记之不忘其恭兄有如此者徧交诸老尤为后溪刘公所知余昔有文诔公述公大节巳详序为文集而作实斋奉常考功所称道者不复出也宗忠简遗事自古夷狄如苗葛昆夷玁狁之类不过蚉䖟然敺之足矣至春秋之吴楚稍如蛇豕荐食中国小者争覇大者问鼎于斯时也非一夷吾出而以身当之举天下皆左衽矣厥后狄难莫惨于晋之永嘉夷甫劝称尊茂弘定都江表伯仁对泣新亭而已惟越石士稚出而以身当之越石之言曰臣与二虏势不并立聪勒不枭臣无归志士稚之言曰祖逖不能澄清中原而复济者有如大江故能以一残弊荆州与勒对垒以三千衰队剪荆棘立府县使河南尽为晋土余读史至此未尝不嘉其志气之壮而惜其功业之不遂靖康之遇略如求嘉有张大女真可畏如虎如蛟者有劝河北诸郡清野者有止勤王之师者有秉汗马牵羊之笔者惟忠定李公忠简宗公忠献张公出而以身当之而宗公之事尤难其领开封也粘干虽去尚屯兵河上都人懔懔莫有固志公至旬月军民接堵拊凋瘵以思驭豪猾以威降胡溃卒望风向附両河羣盗百万号公宗爷愿效死力山寨豪杰皆自备粮械聴公调发公因人心奋激尅期北向二十四䟽请上回銮以系衆心臣当躬冒矢石为诸将先优诏嘉叹而有隂沮之者公忧鬰疡生于背诸将问疾公曰吾固无恙若等能灭讐虏吾死无恨衆皆泣属纩犹唿过河者三忠臣义士闻而痛之初虏不敢越汴而南以公在焉后使杜充代公虏始越汴犯淮大驾去淮幸浙而中原遂幅裂矣余尝论之忠定初相擢公尹京遣傅亮张所使两河譬之于弈止此两着壊局可活矣于是忠定仅七十余日策免公赍志以殁忠献亦不乆定于位桧相十九年名臣良将皆死其手乌乎天也公与汪黄皆覇府旧僚二人方希世用事公奏记大元帅以近刚正逺柔邪为先若隂讽之者又显斥之曰潜善闲人伯彦微人朝夕賛下南幸弃河南北京东西淮南陜西七路千百万生灵如粪壤草芥不知二三大臣何故厚于贼虏薄于国家如此二人见之滋怒初大元师偕王云出使非公守磁遮留帐殿㡬堕虏计汪黄虽切齿于公而不䏻害天子保全之也昔孔明论先汉以亲贤臣而隆后汉以亲小人而頺与公正邪之论合古之人有读乐毅书而泣者有读出师表而泪满襟者余于公奏篇亦云公始辤吕参政惠卿辟书中忤林灵素黜谪晚稍见用尹京时已六十九明年而薨世治则不识真卿之面国难则能抗越石士稚之志使夫子复生必有微管之叹矣公遗事行世已久今连帅寳谟王公镕公外孙也稍採摭旧闻以传益之寳谟公衣绣授钺于闽劾大吏䋲巨猾歼逋冦条约清明令行禁止有公之风虞悳求诗从子勲监嵢崃镇寄诗一轴来曰此虞君悳求所作张君崇端所书又曰悳求之子欲余序之余读之尽卷及诸贤䟦语详君生于淳熈已酉殁于寳祐乙夘年六十五计平生诗当千篇少亦数百今卷中止有三十二首乃张君摘书者夫作诗难而观诗尤难圣笔所删之外它人去取鲜能知作者之意大小序且不免讥评况下于此者乎张君谓此三十二首为悳求徳趣之笔然乎余恐其不止此也近丗诗人莫盛于温台水心否乎叶公倡于温四灵軰和之竹隐徐公倡于台和者尤衆悳求其一也余长悳求三嵗自丱角走四方江湖社友多所欵接然如悳求者乃未之识甚矣余之孤陋寡闻也它日得君全集当别为下语悳求名集某子其名某某官张君名辑闲话绪余寒斋之书曰闲话者得慈潮洁斋骨髓惜象山不及见子真接为书曰闲话绪余余覧之賛叹曰孝子慈孙之言盖向有歆与无子同鉴有超与无孙同今福胜翁陂二墓之木拱矣而子真之言论风旨一则曰祖徳二则曰父训笔之书至于自规寿藏必前瞻父傍依祖乃惬志世之能言者不必能行子真析理虽极扵㣲妙制行不离乎平实其微妙者可能平实者不可能也或者疑曰君子语大天下莫能载语小天下莫能破由儒家者流言之性与天道大也庸言庸行小也下学而上达始士而终圣固有等级是书语大而畧于语小若以为一蹴可至然乎否耶余曰子真于庸言庸行信之至矣性天非高也语大非夸也余将往而从焉勿失集寒斋遗同合双明珠祝之曰谨勿失坠二子嗣其学各为书同书余序之矣合所着曰勿失集皆过庭付授对床讲贯者其间至言妙义非今士意度所及儒中之象山僧中之大慧道家者流之刘高尚也集中四赋二论高简流丽欲逼唐子西王逢原箴铭序賛切世用者皆中窠臼惟诗谈力外者当别论余毎谓寒山子何尝学为诗而诗之流出于肺腑者数十首一一如巧匠所斵良冶所铸惟大儒王荆拟其体似之他人效颦不公近傍也荆公素崛强非苟下人者读寒斋父子诗当作如是观李后林诗曩𬒳命刺袁道盱见侍郎聂公善之论当丗词人盛称后林李公百高诗余愿交焉至丰城闻李公居邑之麻原属廹上日不果迂道求见丙午余被召至庙山有以诗筒至者启视则李公赠余七言也相期甚逺时公自省闼论事斥不以去鲁出昼为戚而以求友论文为乐因叹前过其里后遇诸涂皆交臂失之见人生会合之难也如此晚忝词臣寓𪠘与公友人中秘书欧阳公权同巷然后见公诗大全盖过江后一大家数也公权请余序之时禁中书诏填委既诺而不果为及告老归属疾在目又不果为公权及公以书责前诺及发箧温习作而曰世縁深者天机浅律体工者古风拙语绮者力轻辤繁者味短世有垂天之翼专车之骨吾未之见也他人作皆然惟后林诗如阳春花卉红红白白不以剪綵刻楮为巧如大将于旗皷堂堂正正不以翘关挟辀为勇清絶者如挥王谢之麈尾正大者如坐关洛之臯比浩愽者如韩杜之南山北征高妙者如陈子昂朱晦翁之感遇凭髙懐古者逼凤凰台黄鹤楼之作登山临水者挟庐山高赤壁赋之气伤时惜贤者虽送质肃澹菴之什无以加也学问志莭系焉去就离合见焉诗云乎哉余少亦酷嗜既耄而昏意有欲言辤不䏻发安得飞车从公剧谈抵掌商确此事乎徐贡士百梅诗余二十年前有百梅絶句和者甚衆或缙绅先生或江湖社友体制各异出而用世者其言浏丽䖏而求志者其言髙雅余巾袭至今晚得清漳江君咨龙东龎徐君用虎既尽属和且为之义疏诗篇篇警䇿有新意若自为倡首者非也趁韵之作也所谓义疏又援引该洽片辤只字必穿穴所本往往发余所未知音人服善甚至以竞病推𫾣判工拙有工一字师之语若二君者岂惟予之一字师哉然二君皆老于场屋未脱白龙飞天子将亲䇿于此诗赓载薰风庆云之歌和过沛横汾之曲极文章之用而后已未冝与余争此冷淡生活也林子㬎五言诗三百五篇中间有之逮汉魏苏李曹刘之作号为选体及沈休文出以浮声切响作古自谓灵均以来未覩斯閟一唱百和渐有唐风唐初如陈子昂感寓平挹骚选非开元天寳以后作者所及李大家数姑置勿论五言如孟浩然刘长卿韦苏州栁子厚皆髙简要妙虽郊岛才思拘狭或安一字而㫁数髭或先得上句经岁始足下句其用心之苦如此未可以唐风少之近世理学兴而诗律壊惟永嘉四灵复为言苦吟过于郊岛篇帙少而警䇿多今皆亡矣静学林君子㬎茂陵名执政之孙有诗名而不肯表暴有吏能而深自晦匿居西湖北三十年尝倅吴去非其罪归北山不复出余敬其人得其诗若干首皆五言也无郊岛之难深而有元白之旷达惜湖山寂寞不及与四灵上下其论予耄且盲医禁思索友观劝静黙于君诗不能属和姑録而藏之二林诗后子真诗如灵芝醴泉天地精英之气融结而成如徳山赵州机锋如寒山梵志诗偈不渉秀才家笔墨蹊迳非顶门上具一只恨未易观二十年前见子常诗警句的对大率如唐大家数之作余有咄咄逼人之叹今得其近制其间出寄连智殆欲求工于古人者余益叹君进未止岂余老古锥如新戒缚律君大自在如散圣安禅因书其后以求商㩁送林太渊赴安溪余友安明府林君太渊将绾铜墨乞言于余且援龙泉送刘茂实宰奉新序曰必如此然后与龙泉方驾予愧谢曰人各有能有不能龙泉末意欲上之人去烦宻之法无破产之役无杂名之歛不以所难责吏又欲长民者因今之法度以行其政事之仁真不刋之名言也至于论选人至改官格法及士大夫有视邑如镬滩如者其文千变万态虽荀卿荘周无以加君迫上日余遇耄期临别无新意以激发吾友而古事又太渊之所厌聼双溪余旧封男处也贵寓如朱如㳺如后山五夫史刘皆鼎贵余如至或不顺吾令余不责久之邑人察余无他益相亲狎有隐瘼或旱淹当减放必余告旧烦于讼朞年日仅数纸或无讼吏不腃饥多遁去郡胥或问邑驵何以久无翻诉驵白宰所剖决农夫皆能传词士大夫或传冩以教子弟比再朞及垂满民恐余去室人疾革民守县门为佛老事以祈福后余被召造朝或拥麾节来往去邑近或十年逺或三纪而其人闻余至虽穷山穷谷戴白之老争持幡花迎饯余晚遭陟屺父老相率百余人至莆唁问虽余子弟过其境亦候问不絶前日鼎贵诸老皆已仙去其存者非子则孙亦皆通显往往出其上世手泽或诵余旧诗文叙执之敬溪上风俗之厚岂非紫阳翁教化之所濡染与余未尝至安溪然及接乡先辈复斋陈公绪后五十年继之者曰菊窝李侯去七年而太渊继之厯年如此其久閲人如此其多甘棠之思希阔如此然则谓邑难治而俗薄不可返古者岂其然欤太渊以文词擅雄名尝为今师垣辨章魏公所知薄速化而甘湏入太渊嗜好岂与世相反哉是行也使偃室闻絃歌之声翘馆有部注之容不亦昭代之盛举乎余既为太渊喜又为邑人贺也君名泳寳祐癸丑进士竹溪中书名之冡子太渊其字也别号方寮后村先生大全集卷之九十八后村先生大全集后村先生大全集卷第九十九后村先生大全集卷之九十九题䟦黄录参广西平蛮录徃年余从事江淮制置使府实与虏对垒同舍郎数年间贵显畧尽独余无尺寸功请监南岳庙归既又从事广西经畧使府海南黎冦入省地胥吏逐太守士或徒手取爵赏立声名余亦傍观而已彼诸人非皆状貌魁杰及有它谬巧其所以能异于余者勇耳今黄君以广东尉擒广西贼不由外臣保奏径擕功状白都堂遂改京秩余观黄君状貌非甚魁杰又非有它谬巧其所以能致其身者亦勇耳噫人以勇得功名余以怯失机会故题此之末以识余愧何秀才诗禅方丈诗家以少陵为祖其説曰语不惊人死不休禅家以逹摩为祖其説曰不立文字诗之不可为禅犹禅之不可为诗也何君合二为一余所不晓夫至言妙义固不在于言语文字然舍真实而求虚幻厌切近而慕阔远久而忘返愚恐君之禅进而诗退矣何君其试思之南城包生行卷敏道从朱陆二先生学而㣲喜谈禅今其子又以墨法知名噫义理之学逃归杲佛日光拙庵逢掖之家化为李庭珪潘谷耶虽然明窗佳研唿童磨试然后知近日墨工皆出其下矣念昔与敏道俱为洁斋侍郎袁公之客袁公墓木巳拱敏道白发萧萧余亦流落不偶甚矣余二人货之难售反不若小君墨之易售也君持此纸归似翁当亦拊掌一笑孚若赠翁应叟岁寒三友图孚若晚摈不用赐金挥尽嬖奴宠姫皆辞去然好客愈笃徃徃质笥衣粥廐马以续车鱼之费后无可质粥客亦辞去惟与应叟一二人留其门悲夫尚忍言之应叟归道城南行西淙之下谒新丘登旧山台倾池平竹树枯死余知其必发羊昙之哀动唐衢之哭也诸人既䟦诗画余独记旧事且系小诗易结千金客难扶六尺孤凭君传掬泪一为洒西峬朱相士赠卷徃时楼旸叔有文名君谓予楼眉浓不能为清望官钱宏祖帅广西年甫四十余君又谓余钱且暴死既而皆然独言某人当为二府某人当为侍从某人鬼形主凶久而未騐余观君造次之言多中揣摩之论輙差岂非有心于售术不若无心而信术欤君胫长而腰耸面瘠而下鋭望之如鹳鹤余虽不晓风鑑然知君非腰钱十万封侯万户之相也决矣余方以实语规君君无以虚谈戯我夏元鼎悟眞篇隂符经入药镜註眞语载古帝王圣贤多为仙惟祖龙刘季至今在地下为某官其説以为英雄多杀永不得仙余读而深悲焉然传记所述仙者多自侠士剑客中来世言钟离公亦故将岂度世轻举乃慷慨烈丈夫之事非婉娈儿女子所能辨哉余以真语之言推之天道恶杀好杀者违天违天者不祥李广杀降终身不侯欲侯不可况欲仙乎永嘉夏君元鼎顷事贾制置涉宣劳于山东河北既而弃官学道观其所註三书皆遁世之学也深于道矣余独问君向在兵间曽杀人否非疑君之杀也惧害君之仙也君厯举某事某事皆谈笑脱人于死者使世无仙则已有仙非君其谁爲之及与君抵掌论兵颇有武安君间语楚台叛宼又欲尽僇之而后巳噫是犹有用世之心也昧者疑其合于兵法而离于仙道矣惟余知君非果于遁世者方今三邉宿师四郊多垒国家物色豪杰弘济艰难君不得已出而用世必不肯坑赵卒必不肯尽僇山东人然后大药可成三书可传矣姚鏮县尉文藁右姚君杂着一卷百诗森严一赋二记峻洁四六尤髙简缩广就狭刋陈出新变俗趋雅斵华返质一字不可増损半句之工片辞之善贤于它人千篇百首天下之名作也然才力有定禀文字无止法君以盛年挟老气为之不已诗自姚合贾岛逹之于李杜文自公谷逹之于左马四六自杨刘逹之于欧王翡翠鲸鱼并归摹冩大鹏尺䳛咸入把玩则格力雄而体统全矣曰者叶宗山行卷上饶叶君宗山过余谈命余素不晓支干又不信吉凶祸福之説且厌夫世之挟技者謟谀以求悦揣摩以幸中也未甚竒之君徐言予命火炎而水少大快伤和太察生疑又曰宣清心以养神息怒以养肾类皆中余㣲隐药予病痛噫此益友之言也贤于星翁歴史逺矣西山先生以严君平比之岂虚言哉真仁夫诗卷右以王官采诗子教伯鱼学诗诗岂小事哉古诗逺矣汉魏以来音调体制屡变作者虽不必同然其佳者必同繁浓不如简澹直肆不如㣲婉重而浊不如轻而清实而晦不如虚而明不易之论也予友真君仁夫之诗絶去尘秽刋落冗腐简淡而㣲婉轻清而虚明有唐人半山之思然爲西山先生之子传嫡承家学问名节本也文艺末也小晏之于临淄小坡之于玉局仁夫优之矣公休之于涑水原明之于申公仁夫勉乎哉黄勉斋书卷后嘉定戊寅勉斋来江淮谋制置使军事其年三月行台驻扬州勉斋与余子夀黄徳常及余同在军中坐起寝食未尝离也虏退凯旋勉斋力辞召命请祠余亦求监岳庙后数年同舍郎皆贵显子夀徳常今各持节使一路于是勉斋宰木已拱予方以格为县因叶君云臾出示勉斋遗墨感岁月之逾迈悼耆旧之零落为之慨然初勉斋名重一世门人髙弟甚衆既殁笃守师统不畔者士大夫中惟陈漳州赵荆门士人中惟云叟一二人耳然则云叟尤可重也王秘监合斋集义理至伊洛文字至永嘉无余藴矣止斋水心诸君人之作皆以穷巧极丽擅天下合济之文独古淡平粹不待穷巧极丽亦擅天下自止斋水心一辈人皆尊事之犹袁郭之称黄宪嵇阮之服山涛也盖其言议风㫖有在于文字之外者矣宋母墓表真陈所䟦盖闻而知之若余者尝登母之堂忝为令子之友见而知之者也凡章泉翁所载字字不诬陆氏墓志陆夫人之贤略似余妻世间悍妇不死乃使二妇死耶覧卷悽然系以小诗一夕死生异百年甘苦同身操井臼愁杀老梁鸿宋自适诗年来鸣者皆瘖犬宋独啾啾不已天公恠两鸟各提一处囚可不惧哉灌园苏翁事蹟高皇御极张赵并相南渡极盛事也弓旌所至巖穴一空苏翁为当轴故人乃深自晦匿如此方知巢由不为差事李耘子所藏其兄公晦诗评昔韩欧二公病六朝五季文体卑弱于是各为一家之言以变之不独一时学者从风而靡向使徐庾杨刘诸人及与二公同时亦必北面𥪡降矣今举世病晚唐诗犹欧阳之遗意也然徒病之而无以变之苛于评而谦于教独何欤盖公晦及颕叔论近人之诗详矣窃意公晦所谓冲淡淳古之趣颖叔所谓和乐之音可以变可以教而余偶未之见也君其为余访焉辉上人携其父所作偈求䟦学佛者以师为父以父为俗父辉上人俗父临终作偈掷笔长徃若大寺长老辞世然囿乎方之内而能游乎方之外者也辉既学佛而辉之弹琴有履霜之声焉哦诗有蓼莪之哀焉游乎方之外而未尝离乎方之内者也其父子皆豪杰过人矣陈戸曹诗卷户曹陈君示诗一卷清丽调畅有承平公子富贵之气加之以年贺方回晏叔原不难至也虽然诗之内等级尚多诗之外义理无穷先民有言徳成而上艺成而下前辈亦云愿郎君损有余之才补不足之徳君粹然佳弟子非不足于徳者余恐其为艺所掩也故㣲着切磋之义焉李耘子诗卷唐世以赋诗设科然去取予夺一决于诗故唐人诗工而赋拙湘灵鼔瑟精卫填海之类虽小小皆含意义有王囬曽巩之不能道本朝亦以诗赋设科然去取予夺一决于赋故本朝赋工而诗拙今之律赋徃徃造㣲入神温飞卿李义山之徒未必能髣髴也耘叟为今之士应今之科目盍亦先留意于主司之所以去取予夺者乎余识耘叟累年未见其它文而屡得其诗因其赴举祝之曰使耘叟之赋如诗今秋歌鹿鸣来春冠南宫非子其谁呉孝子传清湘林别驾爲予言延陵吴若鳯既葬父母寝苫不去余闻而异之别驾曰未也葬之夕哀号而于莵避庐之所感格而甘露降余尤异焉别驾又示余以吴孝子传盖若凤之鼻祖也噫有自来矣自孝亷科废然稽之令甲㣲有酒饩之赐大有门闾之旌夫孝子未尝靳人之知而国家之于孝子自不容已如此岂非以其爲伦纪风俗之所繋欤若凤既不自言郡县又未必知别驾与余皆退闲无气力虽知之不能爲呉君重也姑书之于孝子传之后张季文卷盱江张季之文世未有知之者西山先生始称其以清峻之辞寓幽逺之味读季所作益信西山之善评然文字不可过清也过清则肖乎癯仁义之人其言蔼如未尝癯也不可过峻也过峻则立乎独徳不孤必有邻未尝独也清峻不已其幽必至于絶物其逺必至于遁世季有亲有同产资季以活者将持此文安归乎西山欲推季入山林故其论髙余欲挽季向场屋故其论卑它日呈似西山必发一笑章援致平与坡公书邢和叔有居实章子厚有致平皆不能谏乃翁之失信乎人之勇于为不善者虽父子之间不能囬也苏章本布衣交子厚当国乃窜坡公于海南及子厚谪雷坡公书云闻丞相髙年寓迹海隅此情可知且劝其飬丹储药君子无纤毫之过而小人忿忮必致之死小人负邱山之罪而君子爱怜犹欲其生此君子小人之用心之所以不同欤致平在当时诸家子弟中尤豪杰然知爱其父而不知斯立叔党之徒各爱其父知海康风土之恶而不知岭南风土犹恶于海康者又可悲也西山赠日者郭公序异哉郭生之论命也其言曰嗜洁恶浊金与水实爲之至哉西山之言性也曰使余命不值金水好恶可易置乎推郭生之言是命之值火者必暴値土者必贪尭杰舜跖皆命使然而性善之论废矣岂不可惧哉郭生试以西山之言精求而不独技进而道亦进艺成而徳亦成矣苏子羙帖王文康公坐莱公贬苏子美坐祈公废二人皆爲妇翁所累然文康卒至将相子羙未牵复死有命也夫帖尾託人相花字似是通人之一蔽东坡与欧阳棐帖此帖当在未下䑓狱时述古陈公宻学纯父巨源钱孙两内相也叔此时岂预知季定辈将鞫诗案乎昔虞卿解相印与魏齐俱亡魏其寕失侯不使灌夫独死坡公之贬尝与倡和之人不过赎铜而人情望不敢徃返如此世变曰下而世故亦可畏矣为之太息米元章焦山铭米老此铭不独笔法超诣文亦清㧞想见挥毫时神逰八极眼空四海闽王帖王氏既改元自尊然犹爲僧寺押帖前称长乐府印以长乐府印四字爲文而其末乃自称国主其浅漏不经如此顷见方孚若云吴曦既僭以随军转运安公爲丞相长史以爲殿一日坐殿罢长史退至廊角有吏持咨目送议事不坐五百千安公笑曰古今岂有这様官家后在长沙爲孚若道其事犹絶倒一千年后当与此帖同编入笑林矣东坡墨蹟王右丞携孟浩然入禁中苏公亦以李端叔诗卷至玉堂前辈欲成就士子声名类如此然孟先竟以不才明主弃之句忤明皇意放还山端叔虽仕至尚书郎晚节落泊甚矣诗虽工如命何杨补之墨梅予少时有落梅诗为李定舒亶辈笺註几䧟罪罟后见梅花輙怕见画梅花亦怕然不能不为补之作䟦小儿观傩又爱又怕予于梅花亦然惠崇小景王介甫于声色货利淡如也独喜观画如惠崇者尤为称奨同时僧居寕善作草虫介甫亦有五言予之窃意介甫姑借此以发其诗非必真喜画也赵大年小景大年胷次萧洒故见于笔端如此岂族亲宫中终日骑木马放鹁鸽者所能为哉东坡辞承㫖乞郡奏藳苏程二公在朝不独为当时小人所忌盖攻苏公者朱公掞贾明叔也攻程公者刘萃老器之孔经文也按是时是群小比肩散地蓄忿伺隙元气壮而后可以杜外邪衆贤和而后可以制羣小不易之论也而诸公不悟各尊其师各私其党日有纷纷不待章蔡复用诸贤固已自相攻撃而去矣想见苏程争时吕吉甫辈必相与拊掌窃笑后之君子谨无为吉甫辈所笑哉李伯时罗汉前世名画如颜陆吴道子辈皆不能不着色故例以丹青二字目画家至龙眠始扫去粉黛淡毫轻墨髙雅超谊譬如幽人胜士褐衣草履居然简逺固不假衮绣蝉冕为重也于乎亦可谓天下之絶艺矣恭䟦钦宗皇帝宸翰恭惟靖康皇帝之英叡忧勤忠定李公之忠义奋发卧薪尝胆鞠躬尽力而不能捄中原之荡覆岂非所谓天方授楚者耶乃今守绪自焚完颜无种在天威灵亦足以少慰矣恭䟦髙宗皇帝亲征诏恭覧髙宗皇帝此诏然后知绍兴戊午所谓和议者非出圣意也乌唿秦桧之罪可胜诛哉李贾县尉诗卷友山诗攻苦鍜鍊而成诗深而语清律体师岛合乐府儗籍建其言曰诗道至唐犹存又曰仆亦学唐者岂惟学唐殆逼唐矣然谓诗至唐犹存则可谓诗至唐而止则不可本朝诗自有髙手杜李唐之集大成者也梅陆本朝之集大成者也学唐而不本李杜学本朝而不由梅陆是犹喜蓬户之容膝而不知有建章千门之鉅丽爱叶舟之掀浪而不知有龙骧万斛之负载也念昔奉教于先大君子友山时方丱角后二十余年益衰益惰而友山新有诗名感耆旧之无几叹英妙之可畏輙题卷尾而归之徐寳之贡士诗徐君诗如炊熟风飘动吟归雪砚枯如尽日飞花急隔溪芳艹深皆鍜鍊精到而卷中不能皆然昔人有刻玉为楮叶三年而成或笑之曰使造化之生物如是则物之者叶者少矣君诗以温李为师故工惟工故少少非诗病也冩物易生物难耳余方有公事而君之归甚遽尚有欲言者且止仲弟诗昔梅圣俞日课一诗余为方孚若作行状其家以陆放翁手录诗稿一卷润笔题其前云七月十一日至九月二十九日计七十八日得诗百首陆之日课尤勤于梅二公岂贪多哉艺之熟者必精理势然也无竞弟手作千诗而好之未几绎其言咀其味以质胜绮以雅绌哇以静治躁髙处徃徃无蹊径可寻不绳削而自合可谓至精至熟者矣余少亦酷嗜后废不为且二十年悲夫同奕也而不胜其偶焉有百戦百胜焉同射也而不至于彀焉有百发百中焉余日衰日惰不胜其耦不至于彀也久矣弟其益勉之使世之同业者皆相推伏曰奕秋通国之善奕又曰天下之射惟羿愈巳余虽惫甚其凭轼寓目皷旗助躁不亦平生之一快哉单父赵氏事实为赵小坡而作赵氏自僖质公以重厚辅先朝康庐二牧以忠赤死敌难其家繇单父侨临川繇天圣至嘉熈更二百年传七世而伟人名士层出迭起约而在下者泊然自守有理义之乐逹而居上者侃然正色以名节自任南北有离合而门风如一日仕止有显晦而家法无二轨懿乎哉盖立家难承家尤难西平有子非有子也能济羙也郄鍳无孙非无孙也不能传忠也权臯以徳舆着甄济以逢显謩忠唐史臣喜风烈之似或附曹先儒发嗣守之叹岂非继志述事象贤亢宗以大节不以它羙欤传曰殁而不休赵氏之先正有焉诗曰是以似之赵氏之后裔有焉梅谷集余昔爲建阳令友人方徳润以书称崇安范君之贤余爲赋梅谷词后十余年识范君于樵州始见所谓梅谷集者夫梅天下之清物也在人品中惟伯夷可比西湖处士亦其亚焉世人皆欲与梅爲友窃意梅之爲性取友必端非其人而强纳交梅将以爲浼已也余与德润方爲逐客而范君尚谆谆求余语不已其嗜好之异如此庻几可与梅爲友者耶黄慥诗诗比他文最难工非功専气全者不能名家余观他人诗及以身騐之良然顷逰江淮幕府年壮气盛建业又有六朝陈迹诗料满目而余方为书檄所困留一年閲十月得诗仅有二十余首及出幕奉南岳祠未两考得诗三百非必技进身闲而功专尔俄复起家涉世事之触发于心诗之积蓄于腹者愈多然已避谤持戒余十年间一句一字不敢出吻非曰才尽胆薄而气索矣子实诗多在淮蜀时所作时边事益急子实内筦严君机宻外参主公计谋乃有余力及此事固已竒矣出蜀未几横遭口语子实一不惩艾益放于诗机轴老成音节顿挫处烦碎而功专经忧患而气全岂非名公之才子吾辈之畏友者欤黄慥文卷始余为玉牒所主簿今礼部游尚书为卿暇日为余言侍郎黄公镇蜀既经画其大者而应酬羣碎动中机会所与四路监司帅守下至羣县镇守戎小官书疏奨励督勉随物赋形只字半简人争藏去为寳徃徃皆出内幕手由是子实俊声满于坤维后余摄吏部郎故枢宻魏公方兼领天官每喜称子实与㳺公无异余友与侍郎公同幕识子实少时不知别后精进如此嘉熈丁酉始得子实四六一帙读之多乎哉如大贾居货无窘急之态如名医蓄药有仓卒之备闳放鉅丽竒出不穷使之草露布裁诏书于公异封敖之流当退避三舍矣蜀士谈子实毁誉多失其真惟魏游二公之言最有可信王元度诗诗贵轻清恶重浊王君诗如人鍊形跳出顶门絶天下之轻如人絶粒不食烟火极天下之清殆欲遗万事而求其内离一世而立于独矣虽然古诗如人伦刑政之大鸟兽草木之㣲莫不该备非必遗事也考槃于君小弁于亲惓惓而不忍舍非必离世也君为梅溪先生诸孙门户传付之重家庭责望之厚方当出而鸣国家之盛焉乌得为是徃而不返者哉他日寄我以续集当别为君下语刘叔安感秋八词长短句昉于唐盛于本朝余尝评之耆卿有教坊丁大使意态美成颇偷古句温李诸人困于挦撦近岁放翁稼轩一扫纤艶不事斧凿髙则髙矣但时时掉书袋要是一癖叔安刘君落笔妙天下间为乐府丽不至䙝新不犯陈借花卉以发骚人墨客之豪託闺怨以寓放臣逐子之感周栁辛陆之能事庻乎其兼之矣然词家有长腔有短阕坡公戚氏等作以长而工也唐人忆秦娥之词曰西风残照汉家陵阙清平乐之词曰夜常留半被待君䰟梦归来以短而工也余见叔安之似坡公者矣未见其似唐人者叔安当为余尽发秘藏毋若李卫公兵法妙处不以教人也二李易説李君昆仲以拟进易觧示余昔夫子五十而学易二君年甚少有科举之累廼能用功于易为之义疏岂非所谓后生可畏者欤余闻先贤着书百世以俟圣人而不惑史记初成亦自言藏之名山盖书以善而传不以进而传也二君其益懋所学珍閟此书他日朝廷命有司给笔礼遣掌故传受出之未晚后村先生大全集卷之九十九后村先生大全集后村先生大全集卷第一百后村先生大全集卷之一百题䟦傅自得文卷日余出守宜春行盱抚乱石中盛寒大雪人迹既絶鸟影亦稀有一士独载贽追余问其姓名南城傅生自得也践雪淖行二百余里矣余窃恠生求余之急如此岂有谒哉坐而叩之无他説袖文一卷靳余商榷而已余忍笑曰甚哉生之迂也然絶竒其人又竒其文后余斥居田里世所僇笑以为狂人戸外无屦几案上无故旧书生复勤勤寄声其求余之急犹前后村先生大全集卷之一百题䟦傅自得文卷日余出守宜春行盱抚乱石中盛寒大雪人迹既絶鸟影亦稀有一士独载贽追余问其姓名南城傅生自得也践雪淖行二百余里矣余窃恠生求余之急如此岂有谒哉坐而叩之无他説袖文一卷靳余商榷而已余忍笑曰甚哉生之迂也然絶竒其人又竒其文后余斥居田里世所僇笑以为狂人戸外无屦几案上无故旧书生复勤勤寄声其求余之急犹前日也生之迂不愈甚乎夫人皆爲文文不能皆竒由俗学窒之俗虑汩之耳迂则不俗不俗则竒非极天下之迂不能极天下之竒生其懋焉或曰今人之文主于适用不主于竒何也曰非恶夫竒也恶夫迂也迂者去富贵利逹常逺而去淡泊枯藁常近也生其择焉生族父泳之余友也故生诸文皆有泳之之风泳之不可复见因书以贻生善爲之汝伯不死矣林去华省题诗古诗有以一句擅名者池塘生春草黄花如散金之类是也有以一联擅名者㣲云淡河汉疎雨滴梧桐断桥荒藓合空院落花深之类是也有以结句擅名者曲终人不见江上数峯青何慙刺客传不着报讐名之类是也盖一篇之内不能皆工仅得十字焉十字又不能皆工仅得五字焉至扵一篇皆工不多得也虽郎士元钱起所作皆然林君去华省题诗二百首多乎哉然多非难也多而工难也或曰去华他文皆工奈何独以五言六韵行世乎余曰去华六馆名士使其早逹去而赓栢梁黄鹄之歌和薫风㣲凉之句久矣是体也惟其老于顿挫故多惟其久于鍜鍊故工虽以此行世可也昔杨无咎𥙷之江南高士试南宫以八阵图为题补之警联云陈迹千年在斯人万古无同案之士用之擢上第补之汔不偶诗虽工有命存焉去华勉之安知暗中无摸索曹刘沈谢者吕炎乐府乐府李贺最工张籍王建辈皆出其下然全集不过一小册世传贺中表有妬贺才名者投其集溷中故传于世者极少余窃意不然天地间尤物且不多得况佳句乎使贺集不遭投溷之厄必不能一一如今所传本之精善疑贺手自诠择者耳余㓜而学之老矣无一字近傍焉因止不复为建阳吕君炎示余乐府三十首几富于贺集矣余甚骇之夫开拓使之多余之骇巳如此若敛缩使之少其骇余特未已也君尚勉之安溪县义役规约役法更君实介甫一番争辩讲之无余藴矣今天下皆行熈豊条贯独海外四州犹用元祐之旧民亦便之岂差募君有利害耶义役法后出最善余宰建阳境内都九十七耆一百八义役居四之一它不能皆然亦有始于义而终于讼者内某乡某都率数岁阙役入郡守丞与常平使者迭差不能定复下之县余钩攷隐匿参酌律令定其当差而犹不受令则为之喟然判其牍曰使人情畏役如此为官吏者可以自反矣稍久邑人颇相乎徃徃有踵县门求给米记者诘之曰何前慠而后顺耶则巽谢曰自明府下车吾辈不识追胥也引判少也诛求絶也检騐无大费也吾愿及明府未去受役焉扵是向之不能定者皆定虽窃自喜然汔余去不能使一邑皆为义役亦复自愧安溪邑小民贫百钱之产不免于役常以四户充一岁限满而赀破矣故安溪之民尤畏役㑹朝家修义役法太守侍郎赵公下之属邑明府赵侯崇栗始创义规十八都十六里相劝从之寓公余使君首助以田从而助糓者四千斛民争受狱讼源永息恻隐发于寸心仁逊兴于一国三君子可谓贤也巳初侍郎公赴镇余为言明府佳士有志于为善者然犹未知其材敏如是盖余三年不克为者明府年岁之顷谈笑为之其可敬也夫抑亦可愧也夫表弟方遇诗南昌徐君徳夫为方遇时父作诗评其论甚髙盖今之为诗者尚语而徳夫尚志尚巧而徳夫尚拙矣徳夫之论攷时父之诗徃徃意胜于语拙多于巧时父可谓善为诗而徳夫可谓善评诗矣抑余愿有献焉世所以寳贵古器物者非直以其古也余尝见人家藏盘匜鼎洗之属凡出于周汉以前者其质甚轻其范铸极精其欵识极高简其模拟物象殆㡬类神鬼所为此其所以为贵也苟质范无取欵识不合徒取其风日剥裂苔藓模煳者而寳贵之是土鼓瓦釜得与清庙钟皷并陈也时父勉之使语意俱到巧拙相参它日必为大作者而不为小家数矣时父余表弟也初见于临川余年十七时父十四后见于福唐于临安于莆每见颜发益苍老时父犹未脱塲屋余仕亦连蹇方乘传遵海而南老兄弟临别握手商论间宜各有以康穷之而苏困阨者今通夕参语乃是一段冷淡生活然则予二人之穷非不幸也赵司令诗卷昔曹氏父子以翰墨称雄于建安黄初之间孟徳之诗曰周公吐哺天下归心是以周公自拟也子建之诗曰愿我贤主人克符周公业是以周公拟其父也夫德义不足而直以雄心霸气陵践一世谁其聼之司令赵侯席旗裳钟鼎之铭而自牧如寠人子示余诗卷用事属辞欲追昔人方其隆盛烜赫于功名之际谦谦不敢当及其迁徙流落于君亲之义惓惓不忍忘余闻湖湘之士皆尝闻五峰南轩之遗风绪论意侯所学盖有在于诗之外者侯其勉之赵司令楷沙市辨诬昔人云三世爲将道家所忌爲其多杀也余谓不然不有所杀不能有所活太公封营丘子孙与周相终始郭汾阳百战门户贵盛家属三千口岂非救民于水火再造唐室所全活者衆欤司令赵侯示余沙市辨诬之书余窃以爲古者不以一青废士侯方盛年它日秉旄授钺先谋后戦所杀者少所活者多虽世世为将可也何三代之忌哉新善可记则前诬不必辨矣董明府叔宏溪庄图咏余所居门前隙地极目尤庳湿沙砾艹林聚焉故老相传云金凤池旧址也由池而北至官道地稍髙是为后村余少时欲疏凿其庳者复池之旧而培筑其髙者为书堂复斋陈公为书金凤池三字北山陈公为书后村精舍四字楷篆极妙藏之箧中久矣然其地属数家不可合余官不遂至端平丙申始地合余遂于朝始役三百夫而池成始揭复斋旧扁会除表守心谓书堂可成至郡数月前坐论事斥归不能揷一椽施一䦆北山所书之扁蛛网虫蚀之矣二陈公墓木巳拱余亦老未知书堂成在何日嗟夫若余所谓池与书堂在贵家视之犹盆池马廐耳而余周旋斯世三十余年常有是心而无是力故毎见人家园囿池馆则徤羡之永福明府董君叔宏示余溪庒图咏凡余心所欲为而不能为者皆在明府图咏中矣力足以充其心一可羡也景物足以称其池馆二可羡也赋咏足以冩其景物三可羡也因书其事附于两侍郎亲笔之后唐察院文藁所贵乎士大夫者学问也操守也议论也王金陵舍周孔而谈管商是素学可改也林希邢恕始贤终佞是素守可改也蔡嶷以魏征方了翁晚欲杀之以灭口张商英以周公方马吕后建追贬之议是素论可改也悲夫内无定见外无定力利欲之所诱憷世故之所驱使有亟改者有渐改者有终身屡改而未巳者余行天下见此多矣御史唐公论着若干卷平生单辞只字粗言细语备焉它人扄鐍覆藏不可示子孙者公悉录以传后曰策论曰师友问答曰奏议曰赋咏曰记序曰书疏自太学生至于御史自吴尉至为方伯连率一学问也一操守也一议论也余少从公逰凡公一话一言昔亲炙于三十年之前今扣撃于三十年之后如律令如符劵未尝少差前辈谓龚彦和为玉界尺余于公亦云唐察院判案自义理之学兴士大夫研深寻㣲之功不愧先儒然施之政事其合者寡矣夫理精事粗能其精者顾不能其粗者何欤是殆以雅流自居而不屑俗事耳御史唐公则不然方其与朋友讲学也一字之差一义之疑及复论辩絫数千言及其爲百姓决讼也察见情伪出入条令嚚讼之人皆骇伏舞文之吏不䏻变可谓本末具举精粗无间者矣昔欧公累歴大府尹开封皆有治声基于令陵夷閲旧牍之时唐公漕江左帅南海见谓吏师兆于尉吴门与常平使者争竞之日旧牍且閲况生事乎使者不能胁况豪右乎不卑小官所以宜髙位也不鄙俗事所以宜雅道也卷中如妾母得主财如货鬻母共业湏同借人佥图乃成劵余白首州县之所未覧之喟然叹曰仕者当冩一通置之于座右许介之诗卷本朝起遗逸之士惟种放常秩径拜台谏侍从河南监司荐邵康节仅除颕州推官张乐全欧阳公荐老泉止得霸州文安县主簿虽曰爱惜名器然尺度亦已太严矣端嘉以来中外多故天子稍越拘挛㧞士余所识如江西曽无疑金华杜叔髙九华叶子真衡阳许介之相继聘召无疑叔髙入馆子真介之但为诸侯客是数君子偕老于文学而介之尤磊落尚竒节有南渡右丞之风昔黏罕长驱举国退避独右丞相与李伯纪丞相慨然欲当其锋天下至今悲其壮志今狄难日深左袵之忧近在目睫荆湖遂为次邉介之既谋元帅军士当合故楚之竒材剑客被发缨冠而图之上以保城郭封疆下以为乡井顾方筑堂聚徒讲学纂言若处安平无事之世岂其外示闲暇内有规画人所不知耶抑才大位卑姑自妨于翰墨耶国家之待介之虽不及种常二处士然比邵苏盖优之矣介之其益以忠义自勉它日功成需人作凯歌露布仆虽老矣尚堪执笔文章正宗西山先生真文忠公遗书曰西山读书説曰诸老集略者纲目常篇帙多其间或未脱藁曰文章正宗者最为全书既成以受汤巾仲能汉伯纪某与焉晚使岭外与常平使者李鑑汝明协力锓梓以淑后学是书行选粹而下皆可束之髙阁犹恨南中无监书而二汤在逺不及精校也赵明翁诗藁昔孤山居士有摘句图盖自择其生平警句行扵世嘉熈戊戌余尝为明翁序诗后四年明翁更示近作乃録集中警句于后五言云风霜先远客天地独扁舟似老杜巧须出大造清欲与秋争似孟郊山寒梅意峭林茂鸟声深似张祐笠戴天童雨鞋穿雪窦秋似刘梦得鸟残桃见核虫蠧叶留痕似林逋七言多景楼云江连淮海东南胜山出金焦左右青岳阳楼云左右江湖同浩荡东西日月逓沉浮似许浑径有泉流安得暑亭因风扫自无尘锄草就平眠鹿地芟松勿损挂猿枝似张籍王建墨涌清池聚科斗雪明碧嶂过舂鉏殆天然着色画水田白鹭夏木黄鹂之句无以加也余与明翁皆嗜诗者然明翁失台郎而归其诗愈竒余衔使指而出不复有一字半句闲忙之效如此因读明翁絶句有云留取葡萄浮大白肯将容易博凉州叹其高标卓识为之爽然自失嗟夫余衰矣惫矣俗甚矣不足与明翁上下其论矣㑹当笺丹悃于公朝返初服于后村澡沦尘襟抽发滞思庻几有以答明翁之贶泉州岁赐宗室度牒圣㫖䟦语代西山作恭惟陛下嗣服以来明目逹聪四方利病皆得条奏所领州实宗正分治之所先朝岁赐祠牒以助廪稍后不复赐颛责之令民力殚而根本不暇恤吏才竭而智巧无所施宗室俸为之也愚谨上其事尚书请复岁赐以纾泉民诏与其半其年上始亲政复可前奏岁赐百牒如绍兴故事七宫数千口之聚莫不欢唿抃舞稽首北阙祝圣人夀又以知始刓不予柄之为今应如响英主之断甚盛举也自顷外郎属籍日増禄赐不赀劵旁人积议者病之或以为滥矣书曰九族既睦美其均也诗曰则百斯男賛其盛也昔也羙其均而賛其盛今也议其滥而病其多乎夫廪禄供亿有司之小费本支蕃衍国家之大庆陛下叡明洞照必有见于此矣叨恩假手敬刻圣㫖于石以示万世郑枢密与族子仲度诗凡人矫饰于外无所不至惟闺门亲族之间可以观真情焉昔陶威公之母遗其子书曰汝为吏以官物饷吾非惟不益反増吾忧教以亷也渊明遣一力助其子曰此亦人子可善遇之勉以恕也观枢相郑公送其族子雩都明府诗始于律己终于爱民可谓贤父兄矣明府能佩服此言勿至失坠可谓佳子弟矣严某和坡诗自欧公有放子出一头之论至今二百年无敢以文字敌坡公者岂真不可敌耶徃徃为盛名所压望风屈膝尔三山严君尽和坡诗不少谦下其真可敌者耶孟子曰舍岂能为必胜哉能无惧而已矣窃意严君之才气亦然陈教授杜诗补註杜氏左传李氏文选颜氏班史赵氏杜诗㡬于无可恨矣然一説孤行百家尽扫则世俗随声接响之过善观书者不然郡博士陈君禹钖示余杜诗补註单字半句必穿穴其所本又善原杜诗之意赵註未善不苟同矣旧註已善不轻废也第诗人之意或一时感触或信笔漫兴世代既逺云过电灭不容追诘若字字引出处句句笺意义殆类图象㒺而雕虚空矣予谓果欲律以经典裁以义理虽杜语意未安亦盍商确况赵氏禹钖勉之毋为万丈光𦦨所眩也赠杨医医以多愈疾为良所愈尤多为尤良扁鹊传仅载三事太仓公传二十二事华佗传十六事就此诸事中有立愈者焉有尅期而愈者焉有遂不愈者焉三医皆神人止为治可治者世医乃云能治不可治者余未之信也杨生自长溪来莆无医以生为良病家争遣舆马辇钱帛迎致生不以医道之行为喜而已未闻长者之教为恨余空空无以教生愿生益修方多活人余当屡书不一书以俟传方技者採焉虽然前语三医事殊未竟扁鹊以技髙为秦太医令李䤈所杀仓公或不为人活病病家怨之果中以法赖少女缇萦捄免华佗恃能曹操累书唿不至毙操手名盛而祸速术工而身危此亦生所当知也方紫㣲欲为生痛下一剂余曰一剂未也宜併两剂为一生矍然起拜曰敬受教何伸诗桓温位穷将相权震人主而孟嘉但目以老兵王述亦曰兵何可与女王尼䕶军府养马卒尔胡母辅之诸名士持羊酒就马廐下与尼饮不见䕶军而去盖兵而佳士而不加兵也古人位置人物如此然则何伸之诗其可以丘废耶嘉熈戊戌中秋书付其子谦益公亲书艾轩神道碑后平园晚作益自磨砺然散语终是洗涤词料气习不尽惟艾轩志铭极精简严有古意今祠堂本乃复斋陈公所书而平园真蹟藏外孙方之秦巖仲家巖仲他日有佳石当併平园小楷刻之祠中赵公纲摘藳尤溪二赵一出一处处者遯世无闷终其身不改琴张曾晳之流也出者难进易退终其身不屈下恵少连之所愧也余不及识二君长君之子阜为福清主簿示余家集其言旷逹而切情闲淡而诣理纵不踰矩者也戯不为虐者也自惜明士鲜不为诗酒所涴刘阮败徳嵇谢灾身礼法之士或羞称之君独为复斋陈公所许岂非觞咏君之寓言而名教君之实践欤君既没少君所立尤髙主簿亦清苦有二君之风方寔孙乐府看似寻常最竒崛成如容易却艰辛半山语也乐府妙处要不出此二句世人极力模拟但见其寻常而容易者未见其竒崛而艰辛者方君端仲年事富笔力徤取古人难题轶事斵成数十百首激昂蹈厉流出胸臆亦可谓之快士矣昔之名家惟张籍王建李贺然唐人于籍云业文三十春于建云白头王建在以齿宿而工也贺母忧贺呕出心肝以思苦而传也君他日益老苍益刻苦语出惊人如半山所云则此编目以别集可也方寔孙咏史诗方君寔孙示余咏史诗一编连日春隂小忩尤闇余目昏苦君字小不能徧閲信手开一叶见其咏卓氏之什而有感焉盖文君之奔也王孙大怒及见其壻乘驷马髙车则又大喜坡公固尝鄙之为暴富迁虏矣今方君更引天使邀不君王后事抑此扬彼其纶尤捷呜唿奔而为后犹得罪于父如此况若文君之琐琐哉学者以此持身必为修士仕者以此事君必为端人余谓君尚纶古人不必求竒但以此篇意义为凖的则不中不逺矣然前辈咏史皆简切可讽味今累百言押十韵失之繁斵而小之乃喜南溪诗故丞相余干赵公当国天下所谓君子者皆聚本朝共游于门延于塾者亦皆一时之选南溪先生其人也忠定诸子师焉家事咨焉先生当赵公盛时絶口无自媒之言及赵公去事时变门下客类扫迹避祸惟先生慷慨悲愤徃徃发于诗文同其忧患而不同其富贵可谓特立独行之士矣某先友林井伯亦赵公客也每言先生虽终身隐约然刻意教子手钞庆歴四谏奏议授之子后贵显是为给事公徧厯台院果如先生所期给事出帅番禺出诗一编示某曰吾先人之作也某授归熟读窃以为先生诗兼衆体歌行布置起结彷彿少陵明妃曲卒章致意于乌孙二公主先生姫后宫嫔实前人所未发题山谷书范滂传借汉亊痛党祸尤当时所难言古体若藁而泽若质而绮秋花云挹香不盈懐餐英淡无味又云向来红与紫随流去如云虽有故枝在花落何纷纷幽闲㣲婉有无穷之味殆先生自况也唐律属辞如谐乐用事如破的一字不可易置其体清音堂云赋诗才刻画语坠渺茫间削辈谓渊明不为诗冩其胸中之妙云尔先生有焉某闻先生所着不一书方将从给事公端拜求观而被命出领解印之期甚廹传业之心不遂姑识所见所闻于先生诗卷之后先生名简字某番易人井伯丈名成季莆人艾轩犹子李监簿墓志真文忠公志监簿李公之墓详其书略他美惜公之言未行而于公之子有望昔仲尼称臧后之有后左氏录狐之教子此书法也亦心印也至端平初文忠帅闽余参议幙御史公方需次绩溪令应䛇上封附驿置以闻余见其稿视监簿公嘉定所言有进无退于是文忠之言始騐迄嘉熈中余与友人方徳润皆坐论事斥居田里每共读邸吏所传台中章奏其间有格言精论老谋硕画虽不着姓余二人輙䏻辨之曰必李御史之笔也问之果然扵是文忠之言益騐夫江从嶓冡河出崑崙御史以监簿为父文忠为师渊源所渐逺矣西山与李用之书右西山先生与洞斋李公问答一卷当先生自礼侍免归也流言方譁后祸叵测道遇某尚书𬒳召谒之其人辞以疾不出见某舍人先生故吏也入都不敢由浦城迂涂取上饶而西且天子初无怒先生意其所交游万无连坐之理而人情过于避就如此洞斋乃于是时从先生讲学质疑执子弟礼后先生召㱕亦不翕翕趋附方以格领县令先生殄瘁宰木巳拱门人或更名它师洞斋顾收拾其寸简只字如袭珠璧彼贵则合贱则离死而遂背之者闻风宜少愧矣西山与邱宣义书以先生数帖攷之邱府君可谓长者矣双荐又能广乃祖之隂隲寳先贤之遗墨可谓长者子矣臞轩题后八年甲辰冬至日林氏瑞云山图嘘而施云之常也庆云非常也根而生木之常也不根而木非常也非常者为瑞林氏子光世既合葬其先夫人于沧溪瞻其麓有五色云焉斸其土得芗山焉余见其绘事质于里人而信识者以为林氏称兴之符自君伯助祖舍人忤蔡太师不大用祖删定抗节死虏中百年门户不絶如缕兴之者其在君乎君才而文顿挫塲屋挟䇿于今枢宻赵公于淮相公喜而客之邉事少寕公自西府还寓里追服亲䘮君亦归窆之母余以知君賔主皆忠孝人也夫生养死葬子道之常然有牵于世故而不克遂其情者有夺于王事而不敢顾其私者自温峤狄仁杰之流千载而下莫湔此愧况其余乎人能尽其常者而天畀之以其非常者理也故自昔甘露灵芝之类多见于纯孝之邱墓而求忠臣于孝子之门林君其勉之后村先生大全集卷之一百后村先生大全集后村先生大全集卷第一百一后村先生大全集卷之一百丹一题䟦宋氏絶句诗两年前余选唐人及本朝七言絶句各得百篇五言絶句亦如之今锓行于泉于建阳于临安元白絶句最多白止取三二首元止取五言一首惟窦氏兄弟曰羣曰牟曰巩所作极少然皆可存夫合两朝六七百年间冥搜精择仅四百首信矣絶句之难工也王筠自谓其家七叶文章人人有集由今观之集恶乎在盖诗之传传以工不传以多也金华宋吉甫祖子孙三世八人所作诗何翅万首或者止摘取其絶句一百七十一篇行于世余谓窦氏之少足以胜王氏之多它日宋氏于此篇必传谈者必曰后村眼毒赵忠定公朱文公与林井伯帖某为童子时受教于先友井伯林丈初筮主靖安簿辱授印焉卷中诸帖昔皆常见后三十余年复从君保陈君见之盖先友宰上之木已拱而其家亦益落矣感今念昔不胜悲慨当干淳间艾轩先生与忠定相君同舘井伯丈以艾轩犹子为忠定上客所交皆当世名人而于朱张吕三君子尤厚忠定帖虽家事琐碎亦谋焉文公帖如党论之兴大愚之贬衡阳之薨皆当时大变故士大夫掩耳不敢闻者文公独谆谆然赴告于井伯丈一太学生未脱韦布而隐然任世道之隆替受诸老之付嘱可不谓贤矣哉初余干县尹有憾于忠定谪命下祖昔人憾菜子元城故智张皇特甚井伯丈适在吴中先驰矾书以报忠定赖以自安呜唿使遇良史笔之岂减于陈仲弓郭有道耶昔太史公书传杨挥蔡中郎书传王粲韩吏部文传李汉不必其家子孙也君保其善藏之建阳马楫菊谱菊之名着于周官咏子诗骚植物中可方兰桂人中惟灵均渊明似之后汉胡广贵夀偶然尔乃託菊水以自神粪土之评万古不磨乌焉非广之辱菊之辱也至忠献韩公始省晚香之句脍炙人口近时番禺崔公辞相印不拜自号菊坡俱为本朝佳语呜唿非二公之荣菊之荣也建阳马君谱得百种各为之咏其嗜好清絶可喜君未为人爵所縻林下趣専获与菊相周旋如此未知君它日官逹将为伯使乎抑为韩为崔乎将以荣是菊乎抑以菊是辱乎君其谨之勿使菊有遗憾亦幸艾轩缴新除殿中侍御史书黄奏藁近岁词头积压朝士有供职累月衔书犹带新除者惟一二紧官除书下舍人运笔如飞辞免下已诣阁门受告徃徃借王言以纳谄庆元初某人除正言邓舍人驲命词末云㒺或弗良于言则有无彊之恤寓训诫之意焉某人勃然谓其挟命令以箱制台谏当时以邓公为难今观艾轩先生谢某殿中除目然后知先生之为尤难也首引宋敏求李定事先生此举真可以继宋公然宋公去苏李二贤又以不奉诏去艾轩去它舍人遂急奉行是淳熈士风有愧于熈寕矣谢某不敢仇艾轩而某人敢怒邓公是庆元士风有愧于淳熈矣前辈益逺覧卷为之慨然巖仲艾轩之外孙也它日勉㫋朱文公与陈丞相书文公上受孝皇深知当时元老大臣多敬事公下为天下学者师尊惟不为时相王鲁公所喜或言因按发唐台州而然夫为天下之宰当平其心顾以一乡人芥蒂胸中乎文公与陈福公帖云除书朝下章劾夕闻者亦足以见其不容于时之大意盖曰主眷曰人望曰公论至此皆不足恃而相权亦可畏矣若夫上无人主之知次无元老大臣之助下无天下之誉又值王鲁公辈当轴秉钧止有山林一路可入别无它法林君善藏此帖非我辈人勿轻出柯岂文诗观人言语可以騐其通塞郊岛诗极天下之工亦极天下之穷方其苦吟也有先得上句经年始足下句者有断数须而下一字者做成此一种文字其人虽欲不穷不可得也元白变其体求以谐俗茗坊酒垆徃徃传送诗稍滥觞矣然元至宰相白亦侍从余所谓通塞之騐非耶抱瓮翁盖嘉㤗开禧间大诗人集中竒古刻深者本色人读十过方解然生有高名殁不沾寸禄诗虽工何为者岂文颇趋平易务使人易晓或谓其与乃翁机轴相反余曰士一身之通塞六亲之休戚繋焉使人人学郊岛则诗人之家皆当咽于陵之李而食首阳之薇矣孔子曰辞逹而已矣岂惟辞哉余既哀抱瓮翁之穷又将贺岂文之逹矣宋吉甫和陶诗和陶自二苏公始然士之生世鲜不以荣辱得䘮挠败其天真者渊明一生惟在彭泽八十余日渉世故余皆髙枕北窓之日无荣乌乎辱无得乌乎䘮此其所以为絶倡而寡和也二苏公则不然方其得意也为执政为侍从及其失意也至下狱过岭晚更忧患始有和陶之作二公虽惓惓于渊明未知渊明果印可否金华宋吉甫在其兄弟中天姿尤近道自少至老不出闾巷不干公卿有久幽不改之操末论其诗若其人固可以和陶矣况读之终卷寄妙指于篇中寓高情于笔下其诗亦不可及欤卓君景福临淳化集帖自蔡公迁居里中书遂絶近岁二陈出焉崇清宜大字愈大愈竒复斋字可至二三尺而小楷行草端劲秀丽在崇清上寸纸流落人争寳藏至今后生辈结字运笔十人中九作复斋体然复斋本学欧阳后谓余曰少时实师九成宫记今五六十矣当向上作功夫岂必尚寄率更篱下也耶所䟦卓君临淳化集帖凡一百十有五字老气森严殆欲扫去欧虞禇薛而自为一家者卓君盖其中表亲授笔法今亦以能书名闻之奕家弟子必髙师一着岂惟奕哉逸少卫夫人弟子也过其师太令逸少子也与父齐名卓君勉㫋复斋可作必有咄咄逼人之叹矣王实斋送林丛桂序汉有孝亷科最近古于时郡国不兴亷不兴孝者有罸其求之勤如此始也得王吉鲍宣之流其后滥觞及于孟徳仲谋矣然必矫揉乃可得誉必考察乃可克副唐以后诸科皆废虽有曾闵不过旌门闾馈酒饩而已若夷与跖则流为一区无所别异惟进士一科尤为世所贵重局能操笔不必矫揉无事考察立取显羙林君孟芳甫冠擢第不以当世共贵重为喜而以前辈之语一不幸为忧请益于实斋王公公勉以孝亷二字孟芳归以示余余曰此子思子所谓夫妇之愚可行而圣人有所不能行者也士不致力于其平且实而鹜志于其髙且虚者横渠所谓其自诬也诬人也夫孝自事亲而移于君廉自箪食豆羹而逹于千乘之国实斋既发明其大端余又为作义疏孟芳勉之它日有进徳之誉则实斋获知人之名矣李敏肤行卷徃年有求小篆于山北陈公者公曰吾老盍脱籍矣有余伯咎笔法极高请纪克当行今李君敏肤求诗于余嗟夫余之脱籍久矣江湖间新诗人甚多不止一余伯咎欲余纪将不胜其纪也姑书此以谢李君先君与贵溪耿氏书后余从父麟台公宰贵溪仁民而好士士之秀异者莫不登宓贱之台至言游之室焉耿君讳夀之其一也先君与从父尤相友爱从父所敬先君亦敬其终身从父后入馆言者指其伪学及赵忠定公党人急挤去年不登五十先君仕差显亦不登六十自二父下世吾家无耿氏书问四十年矣晚使江东耿之孙廷龙遗先君书一轴示余内一帖云夤縁羣从定交文字又一帖云家弟不㤹恨不得相属一恸皆为从父发也嗟夫前辈益逺惟善可以焘后惟学可以亢宗余于二父无能为役矣耿氏奕世忠义繇河南侨江表百余年间显官中㣲而秀士迭起廷龙尝贡于乡方勇扵善而力于学兴之者其君乎徳舆臯之子也群彧寔淑之孙也御制二铭䟦臣恭惟皇帝陛下躬圣徳膺骏命新治化饬法度乃正元日涣发王言奎璧之光烂然下烛簿海内外有目咸覩谓我祖宗以仁立国以礼义亷耻待士大夫而有位者或淫于刑或冐于贿爰作二铭以儆以训圣谟洋洋万喙传诵与章圣御制之七条熈陵戒石之十六字马圗龟画相为表里传千万世永为臣轨臣既以宸翰刻石置之所事朝夕覧观如对威严因念待罪臬事甫一岁奉行赦宥者一疎决者二减降者三皆谨刑也戒之以建隆干道旧法禄之以新禇命䑓臣监司纠其不悛者皆训廉也陛下之于吏民可谓仁至而义尽矣有君如此其忍负之臣虽愚劣愿以身率孟子曰无恻隐之心非人也无羞恶之心非人也自今以始有益于此违君父之明诏犯圣贤之格言亡其四端者也人而异类者也穷竒饕餮之流不可训诲话言者也职在澄察请以诏书从事乐平吴燊书説诸经古注尤髙简理切而事信辞约而意明或一章累数十百言止费二三字体帖出来毛郑王何诸人皆然盖经繁于注未有注繁于经者至唐诸经各立正义如书合二十四家为一编亦太繁矣乐平吴君与权所着书解卷帙三倍正义后受説于献肃柴公稍歛缩之犹数十万言世儒每获是古非今博而寡要之议君以今凖昔由博及约其于君徳治道之污隆天命人心之去留中国夷狄之盛衰君子小人之消长离合上起逐古下逮本朝探端触类举此明彼汗简所载网罗畧尽近世信书之笃説书之辩未有及君者即河汾东莱复出不能废也昔桓荣以书致身师传子孙咸列公侯至陈车马于庭以为稽古之力君之学勤于荣而上春官輙不售方以累学恩奉大对兹所谓命者耶虽然读其书故是金华殿中语也先朝林瑀徐复皆以布衣讲迩英君未遇有力者推挽耳曩者晦静汤公为余言君经术乡行晦静有重名于时使在人主左右必且进君于朝不幸沦没遂成遗憾然此为君身穷逹计耳若君之书固不以晦静之在亡为轻重也诗不云乎爱莫助之姑题卷末以识余愧赠上绕日者吕丙余不通筭学闻人説隂阳运限干支之类漫不省为何物语于世之谈天者尤不能辨其工拙中否故挟此技访余者实少上饶吕君一日遗亡友汤晦静诗相过因晦静遗言知君又尝为楳埜徐公所赏汤徐皆古遗直其有取于君必以其有山林朴野之气如吕毉山人之流而君谈余命乃若姑顺适余意者此余所以疑而不敢信拒而不敢受也昔钟毓令管辂筮以生年月日皆合大惊曰死以付天不以付君因不复筮魏元忠问相于张憬藏不答大怒曰富贵属苍苍何豫君事钟贪生者也魏未忘情者也余年耳顺视世荣利无一可忻君言祸余未必惊且怒君言福余岂必喜哉姑书此附于晦静诗后汪荐文卷余覧近人之作常恨其词繁而意少黟士汪君示余行卷篇篇有意如吴孙子斩二姫为防㣲顶籍为汉欧民功髙萧张单于以阏氏饵柬胡智在娄敬之先庻乎今昔人所未道者然昔人辞意俱到乃至儿童妇女皆记念上日君诗未为人传诵者岂非虽有此意而词未足以发之欤则修词之功何可少哉卷中五言云秋风驼卧棘春雨燕巢林感时伤亊有足慨悲七言云十八九常如意少百千亿任化身多极妥帖排奡之力演雅六言云布谷不稼不穑巧妇无褐无衣提壶不可挹酒络纬匪来贸丝又云螺蠃垚舜父子鸿雁鲁卫弟兄鬦蚁滕薛争长狎鸥晋郑寻盟诚斋自作也何拟之何少陵云语不惊人死不休山谷云自铸伟词君以之不更加精思前无古人矣今人不足言也裘元量司直诗辛未壬申间予仕南昌获交二李君国録字茂钦后以死守蕲州者司直字敬子世所谓宏斋先生者裘君字元量継来幕府其标致髙胜有颜氏之臞龚生之洁终于大理司直竹斋是也后三十六年其犹子南康理椽应材携竹斋遗墨古律诗三首又其季元龄手录四十二首示余其言若近而逮若淡而深近而淡者可䏻逺而深者不可能也君为人自贵重耻表襮惟诗亦然追懐游昔耆老存者百无一二而余亦老矣世知竹斋者多而见其诗者絶少理掾盍锓诸梓与同志共之宋自逹梅谷序建安士人范君自号梅谷二十年前余尝为赋词后又为作䟦为晚识金华宋君居于洪之西山亦自号梅谷范宋竞谷千载而下遂与王谢争墩作对矣然宋无范之赀力范无宋之才思范有游勉之方徳润诸名人为之着语宋仅寳藏临川曽景建一序而已已按寳庆丁亥景建以诗祸谪舂陵不以其身南行万里为戚方且惓惓然忧宋君营栖之无力尤可悲也余厚宋之诸昆亦厚景建感今念昔覧卷慨然宋君名士逹字徳甫宋士逹诗金华宋氏有丈夫子六人侨居豫章余皆少时皆识之谦甫尤知名八龙之絶少五虎之最怒者及来江东又识徳甫示余诗一卷盖谦甫之群从弟年少于谦甫而笔力咄咄逼之矣自昔以一家兄弟致盛名其殿后者必愈伟晋有少陆南朝有小谢唐有少杜它日君家景文公亦号少宋君之𬒳襟当之勿让程垣诗卷者杜牧罪某人不合称处士其説以为下有处士乃上之耻处士之名自尊也谤国也徽士程君自号逸士将无爲牧辈嘲侮乎然古氏记古逸民仅得七人如沮溺荷篠之流皆存其言论于诸弟子中说雕开与曾点曷尝以隐居爲非乎然则君虽称逸士可也余得君诗七卷读之窃知君喜姚合所编极元集而自方贾岛余谓姚贾缚律俱䇹边幅君所作稍抑扬开阖竆变态现老恠絶不似姚贾未知与任华卢仝何如耳华与李杜游仝客于昌黎文公之门故有竒崛气骨意君诗实本任卢而阳讳之否则殆兵家所谓暗合孙呉者异日见君当请问之休寕叶君橐其文甲乙藁者六十四卷请余评之予读之曰多乎哉觉君之锋颕意气如孙伯符下江东之兵如张雷出匣之剑如胥江初三十八之潮有剽甚不可当沛然不可遏之势不惟人望而畏虽君亦自以为斯世莫己敌者君尤豪于诗编帙㡬侔杜苏然予观古人名世之作或以一字而傅梁鸿之噫是也或以二字三字而传元道州之欵乃鲁于山之于蒍于是也推而至于三百篇亦然岂惟诗哉君学本周张以余观之周子所着一为张子二铭而已君它日观窓前之春艹撖座上之虎皮深养而谨出之则六十四卷之中必有所去取矣日者许澄之横渠大儒也喜论命了翁遗直也尝与日者语亡友晦静汤君学问节宜人也其赠许子之言卫道甚严然不能不惓惓于许子之流盖精谊不减于横渠而乐易殆过于了翁矣卷中多吾故人如子文侍郎贯卿考功皆为着语亦足以见许子之术有以动人否则贾谊宋忠辈人安肯过问之乎东园方氏帖蔡端明茶録茶录余凢见数本此本与临真草千文唐太宗哀册顷屡同方孚若借观主者出于袖中卷舒才毕急䄂之去其秘惜之如此后三十年乃为方君所得始君之求之也不得不止及既得之也则又大喜巾袭扄鐍若恐有负之而走者噫君可谓好之笃者矣余闻异书名蹟天所靳固人欲以区区智力擅为已有自昔及今未有能久者蔡邕藏论衡于怅辩才栖禊帖于梁皆为人盗去是犹曰匹夫不足于力耳虬须帝絶重钟王笔迹贮以玉匣石函入陵中后为温韬所发诸帖遂传人间甘露宰相损厚贿或官爵钩取名书画凿垣纳之祸作爲人剔取奁轴金玉而弃书画于路此一主一相以天下之力而不能守而世之笃好必取者尚有以爲可传万子孙而不失几于惑矣或曰守之有道欤余曰惟得之无愧者差庻几昭陵诸帖皆悬金帛而得惟禊序以谲取然赐萧翼银瓶一金镂瓶一码碯碗一并实以珠内廐马二第一区赐辩才物三千段谷三千石固非亏价矣刼陵之厄殆不可晓王广津以搉茶致宰辅以权力如玩好身与家且不䏻庇乌能庇书画耶君有好古博雅之名无巧偷豪夺之谤不但广求以足所好又能积善以永其传然则虽久而不失之矣蔡端明临真草千文艺未有不习而工者右军书禊帖至数十本智永临千文凡八百本辩才年八十余日临兰亭数过忠惠蔡公书法为本朝第一然二王帖真艹千文乐毅论皆有临本而千文尤为妙絶岂非备衆体然后能自成一家欤蔡端明临唐太宗哀册文皇帝除乱致治功徳尽可形容使班马秉此笔必甚竒伟斯作稍似不称然沙塲罄翦斗极咸覊狼山入囿瀚渚归池东旌若木西斾条支龙卿委贽鸟服来仪亦佳语也今人恐不能道蔡端明三司日録西川绢汾州石号州木植延州修藁枋解州塩荆湖茶皆入思虑㣲而麦麫亦为经画蔡公本以明节翰墨着名而勤于吏职如此盖先朝擢才必贵实用徃徃有翰林学士判省府然后辅政士大夫亦不肯以清淡自髙如欧蔡皆䑓阁名臣及主计尹京有徤吏所不能及近世喜吏事多为名胜不与号为名胜者例不屑细务非委事于儇佞少年则受成雁鹜行而已使见蔡公此帖必以为絮山谷书范滂传党祸东都最惨唐次之本朝又次之固乔皆社稷臣伏刑都市膺滂诸贤率身贯五木骈颈就僇所杀天下贤俊数千人其幸而得免如陈寔申屠蟠之流仅一二数使孟徳仲谋不生汉亦必亡唐末举当世清流尽投之浊河而国随之矣本朝党论屡兴事与汉唐同而治乱与汉唐异盖列圣至仁至明静观徐察竦夷简指富范为党魁而昭陵随悟章蔡请斵君实叔棺族莘老而㤗陵不聪桧欲按诛赵元镇等家族上赖思陵保全侂诬盗忠定王禁道学因而废锢名胜茂陵一旦奋发雪忠定弛学禁而羣贤复用矣三百余年之间邪説终不能以胜正论小人终不得以胜君子虽更阳九百六之会适以开一马渡江之业厯丙午丁未之厄晏然享太一临吴之福有以也夫予尝为近世党人有刀锯之祸若本朝则烟瘴而已然前世或自繋于狱或谊不独生或以齐名李杜为荣同于为善同于嫉恶同于舍生取义呜唿盛矣哉季世风俗不然随好恶而改化视胜负为向背首畔大防者有之反噬安石者有之范忠宣诸子多贤尚劝乃翁求出籍而斩熈万叚恕亦不捄者皆是也此风既成窃意未必乐范尹欧余同贬况甘与君厨俊及同死矣乎豫章公远窜不悔囚宜州樵楼上犹书此传无愧于孟博矣忠定子吏部孙尚书庆元初阖门避谤絶口不自明尤贤于忠宣之家此世之雍容立朝进无刀锯之祸退无烟瘴之忧而不能自彊于善者覧卷宜有愧色王元邃诗元邃使君长余三岁三十年前相遇于衢严客舍中示余诗卷于时笔力如雷奋蛰戸而出如风挟鹏翼而上如河决宣房瓠子而下也岁月几何予屡逐于朝使君亦上还二千石印绶相视各六十余须髪无黒者意使君槖中诗且万首矣一日饷予枣本略自谱年每厯一官涉数岁仅存二三十首或止三数首通不出一帙盖其掩抑光怪而趣味深远黜落葩艶而骨干老苍至于商今确右谈经订史精论深异义絶异一世前人髙处未尝摹拟亦不自知其合辙也昔者周公惟作鸱鸮七月二诗夫子不自爲诗合王朝列国千余年风人之作删取三百五篇其严如此乃若人自爲集集之多者至数十倍于夫子所删乌乎诗之盛固诗之衰欤前辈谓有意而言意尽而言止为天下至言试以此説观近人之集类无意而言者也意尽而言未止者也如使君所作则非有余于辞而不足于意矣惟少故精惟精故传奚以多为哉初使君少与长君以律赋齐名莆之作者皆在下风长君早夭士林痛惜向来同𫀆子如徳润方公诸人多已贵显使君方连蹇推迁三郡浩然无叹老嗟卑之意其言论风㫖略发于诗使君王氏名太冲元邃其字也长君名秉哲后村先生大全集卷一百丹一后村先生大全集后村先生大全集卷第一百二后村先生大全集卷之一百丹二题䟦聼蛙方氏帖东坡颖师听琴水调及山谷帖隐括他人之作当如汉王晨入信耳军夺其旗鼓盖其作畧气魄固已陵暴之矣坡公此词是也它人勉强爲之气尽力竭在此则指麾唿唤不来在彼则颉颃偃蹇不受令勿作可矣但韩诗云湿衣泪滂滂坡词前云弹指泪纵横后云无泪与君倾或以爲复余曰前句雍门之哭也后句昭文之不鼔也结也非复也山谷帖虽止三行二十九字然爲人作墓志必咨问行状中事亦可见前辈直笔实录之意可以爲谀墓者之戒蔡端明帖蔡公诗云荔枝才似小青梅盖四月初作四月未有荔枝所谓似小青梅者乃一种早荔名火山亦有佳品熟以五月间人不以爲贵也又一帖借六典刘茂才何人藏书乃富于蔡公耶腾本当作誊疑笔误或通用也又蔡公没将二百年宅相子孙寳其遗墨虽寸纸只字亦补缀成帙如袭珠璧公之择壻与之贻后皆亦不可及矣世传第五伦挝妇翁张延赏轻于壻惜其未见此帙也朱文公与方耕道帖吾里前辈方耕道来干道二年擢第厯亊有廉直声受学朱张之门尝从宣公辟为湖北帅属文公与之书云既为辟客有见闻当密言又云当斟酌度量有益而后言又云若一言不契即欲忿然引去则不可文公性方峻与它人言多勉其刚烈激发而与耕道言更欲其委曲和缓若耕道者可谓直谅之友矣按宣公少从忠献兵间所交皆大儒名卿相耕道晚出一书生尔所见岂有超出宣公者哉然宣公懐必竭事必咨不以耕道之卑而不即也耕道感激知己遇事无隐或因杯酒輙发或欲搢笏显诵不以宣公之贤而不谏也昔孔明下教许州平㓜宰之参署韩愈送河阳从事愿处士无图利于大夫长必求属以自助属必尽忠于其长古之道也若夫长之贤未至于宣公属之贤未至于耕道各宜录文公遗墨一通置之座右予既䟦前一帖又读别帖云闻所苦増进不胜惊忧又云欲助医药而不可得今那五十子遗去呜唿文公之金伯夷之粟也前帖见耕道之直此帖见耕道之廉遂併识之南轩与方耕道帖闻元晦在闽与陈丞相甚欵不知此公近来议论趣向如何此南轩与方耕道帖也是时丞相方起帅金陵与欧公起帅太原时畧同前辈尤惜晚节南轩之忧陈公犹韩公之忧欧公也及丞相过阙极论时事故南轩别帖云陈公入对有忠切之言使人愈增巖瞻之敬又云元晦冩寄刘枢遗奏读之涕零呜唿以正献忠肃二公平生所立如此而识者必要其终而后定此圣贤所以临深履薄至死而后已也夫南轩送方耕道诗汉魏以后士大夫风流扫地人物于忠孝置不复论直以权位相操持桓温谓孟嘉人不可无势我乃能驾驭卿野哉斯言又以景升大牛况袁宏欲杀以飨士其去黄祖也㡬希南轩先生人物之宗望临一时辟一选人入幕其未至也望之不翅一日三秋于一尉之去登楼饯饮赋诗惜别韩子不云乎死于执事之门无悔也故南轩父子尤得天下士心忠献之幕如陈丞相刘寳学张安国王嘉叟查元章诸公皆为南渡名臣南轩之客若游诚之方耕道之流官虽不遂亦介洁自守终身不可屈槢呜唿盛矣哉鲁简肃吴文肃宋次道帖吴公大科宋公词臣其翰墨不必更论鲁公以强谏直节名而诗律笔法精妙如此世所未知也此三帖皆与忠惠蔡公者今在方君审权家初君曾大父宙字子正为忠惠宅相多收蔡公与其交游帖虽寸纸只字不失勤于李汉矣君瑶藏之愈谨贤于王粲矣盖为人子孙者为人外孙者法式自号聼蛙翁苏翁二帖二苏草圣独步本朝裕陵絶重才翁书得子羙书輙弃去书家谓才翁笔简惟简故妙聼蛙方氏所藏二帖前一幅真才翁笔后一幅录杜诗者稍㫁裂以为才翁耶笔意欠简以为君謩耶字法差纵莫能定其为何人书也然君家自河东转运公寳藏至君凡四世自熈寕甲寅至今将三甲子可谓之故家旧物矣刘原父陈迹古帖右灵公字不多见此帖姿媚如此可寳也公是先生夫处乱世鲜能自保缁郎粲贼至于卖国与人亦有植立于暂而改化于久者冯道相数姓不以国破君辱为戚而已官穹年髙为乐杨凝式谏父之语壮矣既而身厯五季每一革命则一进官终于太子少保致光自癸亥去国至甲戌悼亡十有二年㳅落久矣而乃心唐室终始不衰其自书裴郡君祭文首书甲戌岁衔书前翰林学士承㫖银青光禄大夫行尚书户部侍郎知制诰昌黎县开国男食邑三百户韩某是岁朱氏篡唐已八年为干化四年矣犹书唐故官而不用梁年号贤于杨风子辈逺矣宋景文修唐史合列于司空表圣之后不知何以不収岂为香奁集所累耶庆歴中诏官其四世孙奕足以劝忠臣之后矣奕家有致光手冩诗百余首刻于温陵以碑本与墨林方氏所藏甲戌祭文并观偏傍点画无毫芒差其为致光眞蹟无疑乌乎以致光岁晚大节如此而世徒以其少作疵之故曰君子不可不早有誉于天下也蔡端明书唐人诗帖右蔡公书唐人四絶句刘禹钖一李白二杜牧一后题庆歴五年季冬二十有九日甘堂院饮散偶作新字帖才四十字醻对之语虽简賔主之情甚眞尤可寳也次山小金紫公字名峤为太常少卿听蛙君之髙祖父云赵清献公帖清献公世号鐡面观其与小金紫公四帖情词缜宻如此与青云得路而隔同年之面者异矣然金紫公所以为清献所敬岂専以同年之故帖中如搉废酤一节冝清献之心服也时清献守䖍故有贵部犹尔贑川可知之叹后二百年贑宿重兵州计颛仰于酤日搉至数倍旧额未知有金紫清献辈人稍弛张弓之势否覧卷慨然陈了翁郑介夫帖右了翁介夫真蹟与故河东运判方公者公宙名字子正君謩之婿京认君謩爲兄及当国诏子正爲农丞语不合仅七日去国惟其爲京所薄所以爲了翁介夫所厚也乌唿子正亦贤矣哉余襄公帖小金紫公仕仁皇朝所交游皆天下第一流人余襄公亦其一也予从公之四世孙审权借观诸帖仅见十数公真蹟闻韩魏公龎颕公诸老尺牍尚多散散在族中法当裒聚入石名曰方氏帖陈懒散王晋卿帖前辈谓苏才翁字笔意简今观陈懒散书亦然山谷云懒㪚得才翁屋漏法不知陈师苏耶抑所谓暗合耶夫变真为艹犹厌难趋易尔若曰事忙不及草书而艹之偏旁点画反繁于真字失字逺矣懒散之字既髙简三诗亦妙王都尉傅粉贵公子醉梦玉箫锦瑟问者而草圣杰然者王子敬张长史之遗意岂非纳交当世伟人近朱者赤乎题丘攀桂月林图余为建阳令三年邑中士大夫家水竹园池皆尝逰厯去之二十余年犹彷彿能记忆其处丘君月林之胜则未之覩也图以示余且抄时人题咏一帙偕来夫题品泉石模冩景物惟实故切惟切故竒若耳目之所不接想像为之虽有李杜之妙思未免近于荘列之寓矣余既退老无复四方之役深以不获徃游为恨君名攀桂方有志于科举窃意其亦未能擅此某壑也姑书其图后而归之许教一鹗廷对策友人许君孟翀奉对大廷语直居屈第七闻者壮之子曰言之不出耻躬之不逮也君策既痛斥清臣祖洽他日所立必有以愧二人之面而服其心者否则天下后世将以我之所以责人者而责我岂不甚可畏哉或曰科举之士志于徳而已李叶之罪不在于少壮应程度之初而在于老夀已贵显之后余观二人仕官最久皆磨砺新善洗濯前非之日也廼迷而不复流而忘返终其身而后止兹其所以为可罪欤昔张安国对策誉桧既魁天下大悔之后交逰朱张为紫巖公上客亦安国也蔡嶷应举时师了翁及贵欲杀了翁亦嶷也然则初节似文饶未足为君喜晚节似安国君可不勉之哉䟦东园方氏帖韩致光帖当朱三飞扬䟦扈时唐名公卿坐㣲忤而夷灭者甚衆致光以一词臣首触虎狼之怒而去立节固已竒矣以偓集攷之谪官经硖石县天复三年癸亥也史言天祐二年复召为学士偓不敢入朝挈其族南依王审知按天祐二年弑昭立哀政出朱氏尚能召致光还禁林耶谓不敢入朝得其实矣至谓依审知然审知据福唐致光乃居南安曷尝遂依之乎是岁公年三十五以右正言直史馆知福州𥘉疑甘棠院在何处而岁除前一日觞客结字其间后访知院在郡圃会稽亭之后公集中别有饮甘棠院三司则在郡圃无疑矣此一轴大字极端劲秀丽不减洛桥记冲虚观诗在普照会饮帖之上刘诗二十八字浓墨淋漓固作大字常法及李诗则笔渐瘦墨渐淡至牧诗愈瘦愈淡然间架位置端劲秀丽与浓墨淋漓者不少异在书家惟公能之故公自云盖前人未自又云珍哉此字墨林君家藏蔡字多矣小楷以茶録云冠真艹以千文为冠大字以此帖为冠内淮水东邉旧时月今作唯有淮东旧时月云想衣裳花想容今作云叶解释东风无限恨脱恨字徃徃饮后口熟手误尔䟦林竹溪断石本此帖与余家所藏断本石本点画无毫髪异定石羽化之后本盛行而真遂易位矣竹溪其珍閟之十五城勿轻换定武本初薛氏余窃去旧石刋此本以代之今士大夫家藏及都城鬻书人所货皆薛氏子续刋也本竹溪此本亦然去断石本逺矣三叚石本此婺州倅厅本也前辈评其有定武典刑石初裂为三号三叚石本亦名梅花本后裂为五余家兼有此二本石今不存矣䟦林竹溪书画伯时临韩干马此画元中题老杜讃于前伯时自䟦其后元中小楷有名伯时行书间见诸帖参校此轴字无少异字真则画真矣或言伯时画以𥿄不以绢画以墨不以丹青而此用绢又着色何也余曰临韩干马欲其肖干若用素纸不出色是伯时马也岂曰韩干马哉戴崧牛曹伯韩干以画马遇开元天子崔白以工翎毛待诏熈寕易元古以画猿蒙光壵赐诗戴牛虽妙乃未为人主赏识若非吾辈田舍汉殆无人领畧此黒牡丹也王摩诘渡水罗汉此轴必有十六僧所存者卷末三僧尔王摩诘三字恨无摩诘它字可参板上用圎角印其文为埜释岂摩诘别号耶世画渡水僧或乘龙或履龟鼋类多诡恠恍惚不近人情今最后一僧光登于岸虽目视云际孤鹤然脱衣坐磐石上欠伸垂足若休其劳苦者前一僧未渡才数寸浅水而水一僧乃倒钖杖以援之三僧者皆至人大士而渉川之际谨重如彭祖之观井曷尝以芦渡杯渡为神哉乌乎此固非摩诘不能作欤三僧抑禅家所谓老古锥欤江贯道山水故参与荘敏龚公家有江贯道山水一巨轴用绢疋作其布置疎密点缀浓淡与竹溪此卷皆合但巨轴之后有叶石林陈简斋诗䟦龚画今在其外孙方君采处贯道名参衢人其画因石林得名南渡召至杭未见一夕卒彼挟一艺而进使见思陵不过待诏尚方或赐金帛蒙天一笑而已然命薄如是士之遇合有大于此者果可以智力求哉厉归真夕阳图此画不待模写青山犹衔半边日之句而卷中自有苍然暮色画象以韩滉戴崧牛为神品厉道士唐末五代间亦以此技擅名其妙不减韩戴非近时范颠辈所敢望但轻蓑短笠日与觳觫君相周旋乃在野明农者之事竹溪方当驾天廐之飞黄行緑槐之御路顾寳惜戴厉二画嗜好如此母乃侵余之疆乎昔徐师川相拜内相子苍寄诗云尚忆平生故人否夜骊黄犊在田间竹溪他日坐摛文堂艹制罢展卷观画毋忘老夫韩干三马龙眠马于今未易得况干马乎以画家记载考之干仕至太府寺丞此题云干将军笔简画马师曹覇覇仕至左武卫将军然则称将军者覇也疑子中误也按子中元豊间为礼官当使髙丽辞行谪监税之楼店务清献饷画当在此时或曰清献亦厚子中耶余曰子中在绍圣以前其议论未尝不是涑水而非刺荆舒厚坡公而薄亶走未出元祐老姦之语也未掷笔而发名节扫地之叹也清献安能逆料其晚节乎因子中父子题识反为名画之累信庵墨梅京洛贵人所爱金盆盛牡丹尔信庵廼以几务余闲为梅冩真其苍枝老干槎牙兀者元晖宣仲不及也其繁葩疎蘤幽妍芳洁者花光𥙷之复出也乌乎其身庙堂而其心巖壑者欤顷当国宰相欲求公一笔公怒曰赵某乃为某冩梅耶公靳寸墨不予彼相顾扫匹纸以赠故人此其所以为一代之伟人欤李伯时画十国图十国者日本即倭国于阒在葱岭北三童国人眼皆有三睛童瞳通用此误题为三瞳日南古越裳氏唐为驩州天竺即汉身毒国拂菻一名大秦一名犂鞬女国有二一在扶桑东一在葱岭南坚昆在康居西北波斯在逹曷水之西又一国失其名皆去汉唐旧都万余里然日本日南波斯至今犹与中国相闻则所图亦非虚幻恍惚意貌为之者其王或蓬首席地或戎服踞坐或剪发露骭或髻了跣行或与羣下接膝而饮或瞑目酣醉曲尽鄙野乞索之态惟天竺者乘象徃徃国俗皆然不必文殊普贤也荒逺小夷非有衣冠礼乐之教而其国人所以奉其主者甚恭或执盖或奏技或献寳或雅舞或膜拜或进上或扶上鞍其笙箫鼓笛樽罍牲果之类亦与今同又一国不知名者为鸷兽将犯穹苍或张弓抽矢或徒手欲搏之状华人尊君亲上者无以加也画外国人物非一家精妙鲜有及此旧题云李伯时欲吴道子画按梁元帝自画职贡图至唐犹存似非道子作古窃意此画源流甚逺留观数日以归竹溪米南宫帖光尧尤喜书画恨不与黄太公米南宫同时世谓用徐师川为执政以其舅擢元晖为侍从以其父余曰非也师川不践伪楚之廷挂冠而去元晖父子皆宣仁后外姻光尭方崇奨名节方修复元祐政事故二人者俱贵显岂直以词翰之工乎此卷字既雄㧞父书子䟦尤可爱寳䟦放翁与曹元伯帖余大父着作爲京教考浙漕试明年攷省试吕成公卷子皆出本房放翁与曹原伯帖云主司刘某天下伟人也故足以得之家藏大父与成公徃还真蹟大父则云上覆伯恭兄成公则云拜覆着作丈时犹未唿座主作先生也成公父仓部娶茶山女原伯茶山长子名逢官至大理卿仲躬次也名逮官至侍从皆成公母舅放翁学于茶山喜成公得荐书贺元伯如此余爲仪真掾原伯孙黯字温伯爲扬子宰出此帖于县斋余曰君收放翁帖千百纸此幅関我家门户盍辍以见惠温伯不与后与温伯同朝求之复不与晚使江左与温伯书曰初见帖时余才三十今遂六十君且八十不得帖死有遗憾温伯亦怆然缄帖饷余帖内曰叔迟者茶山季子也名迅乐道者温伯父也名槃温伯擢第人物髙雅词翰精丽有晋唐风韵放翁尝举自代今挂冠居于越上初茶山有诗禅学厚勤杲二公故叔迟入山访杲茶山有诗哭恸前辈不独笃于师友其于物外髙人亦极其惓惓今士大夫不复然矣旧潭帖潭帖尤为坡公所赏以为希白作字自有江左风味比淳化待诏所摹为胜世俗不察争求阁下本误矣以余所见潭帖凡有数本有絶佳者有稍残缺者有行数不同者有漏落数行者时谓刘相刋二本一留郡一藏家而后人飜开于黔和等州者又不知几本也于十卷之末或题云庆歴五年或云八年或云六月或云季夏或云模勒上石或无上石二字或云重模若以八年者为重模则五年下亦有重模字不应一年内巳模而复模也内第三卷山涛帖末有风笔恻感之语容斋随笔已叹其不成文容斋知其一尔此卷谢发帖云执笔恻感至今执字止涛帖云风尚所劝云云今至风字止却多笔恻感三字在涛帖之后移所劝以下十九字在欣帖之后又第六卷右军字先后失次尤甚帖字屡经临模固已失真刘次荘䆁文虽有未尽亦十得五六加以陈去非黄长睿施武子更迭攷辨十得八九若潭帖廼昔颠倒而错乱之㡬成异域神呪矣徃徃刋帖之时不敢比拟尚方欲自为帖但异其行数可也乱其文理不可也岂刘公本非博雅或贵重不暇参校或希白虽工于模字而拙于寻行数黑欤镌刻虽工如不可读何坡既推潭胜阁近时陈师复善书亦于阁帖有异论余恐苏陈所见非真阁本尔真者或七八行爲一板或十六七行爲一板皆李廷珪墨模印其黒如漆字尤丰艶有精神盖熈陵八法旣髙王着辈亦精其技标题可见非希白敢望旧临江非不善失之险薄刻削去阁本逺矣帖家固当以阁爲祖绛次之旧临江次之潭又次之武冈又次之临江佳者可乱阁武冈佳者可乱绛汝鼎拙野无以议爲也余晚得一本乃以旧潭剪碎按释文排此装背厯厯可读必一老士人旧物惜不令希白见䟦马和之覔句图夜阑漏尽冻鹤先睡苍头奴屈两髐煨残火此翁方假寐冥窓前有缺唇瓦瓶贮梅花一枝岂非极天下苦硬之人然后能道极天下秀杰之句耶使销金帐中浅斟低唱人见此卷必发一笑石鼎联句圗此必是临李伯时周忘机本子其模冩侯刘二字始而倨傲继而倡酬俄而起立又俄而伏屈又俄而避席鞠躬欲罢不能末而困睡睡起覔道士不见与道士终始雍容崛彊之状极得韩序之意余欲记以一诗未暇也杨通老移居图一㡌而跣者荷药瓢书卷先行一髻而牧者负布囊驱三羊继之一女子蓬首挟琴一童子肩猫一童子背一小儿一奴荷席筠篮布帛槌之属又继之处士㡌带执卷骑驴一奴负琴又继之细君抱一儿骑牛别一儿坐母前持箠曵绳殿其后处士攅眉凝思若覔句然虽妻子婢奴生生服用之具极天下之酸寒繿缕然犹畜二琴手不释卷其迂阔野逸之态毎一展玩使人意消旧题云杨君老移居图不知通老乃画师欤或即卷中之人欤本朝处士魏野有亭榭林逋无妻子惟杨朴最贫而有累恐是画朴但朴字契元不字通老当访诸博识者又题余既书此䟦明日偶翻故纸得朴集洛人臧逋为序言其琴酒自娱李翰林淑表墓言其好方药又朴絶句云一壶村酒胶牙酸十数胡皴彻骨干随着四㜑群子后杖头扫去赛官放翁䟦云四㜑即处士之配苏峤李真家有处士夫妻像野逸如生凡集内所载与卷内物色皆合骑牛者四㜑作诗送朴赴召者也石虎礼佛图石氏自勤已敬重澄公至虎尤加崇奉澄公坐磐石假寐一胡合瓜致恭二胡雏一持香合一持帨巾立其老勒至是老矣合瓜者当是季龙二雏当是宣韬兄弟狂羯罪当万叚果有佛教必堕恶趣犹欲求福田利益乎想见入山作礼时祼尸抱桥柱同气相夷灭境界厯厯在澄公目中矣此画乃夹漈公旧物聊存之明皇聼笛图张祐所谓闲把寕王玉笛吹者虢韩两姨者也安敢当御榻而坐乎此背面横篴三郎曲肱而聼幡绰执板立其傍以节之者其为玉环无疑也后村先生大全集卷之一百丹二后村先生大全集后村先生大全集卷第一百三后村先生大全集卷之一百丹三题䟦墨林方氏帖仁宗宸翰㳟惟仁宗皇帝宸翰端重作颜体蔡忠惠家尚有之此金花笺上一字似天篆下一字御押也又四小字云福康公主盖主家旧藏者按仁宗公主十有三人福康最长制书有生而甚慧朕所钟爱之语下降李玮后为楚国大长公主卒熈寕中裕陵以主事仁宗至谨谥庄孝徽宗宸翰三㳟惟祐陵天纵多能词翰为帝中第一此三御笔皆付和诜处分边事时女真巳数犯契丹故宸翰云尔诜虽武人犹能持南北誓好师出无名之论奈何黼主谋于内贯专征于外虽种师道之意亦鋭诜以偏郡守臣争之不胜及血白沟之衂师道遁归诜生违贯节度贬责矣议者追恨燕山之役至今未已以御笔观之一小小刼掠即问有何衅端二未得遣问三体探戎生住坐上意曷尝一日忘敌国外患哉黼贯㒺上误国之罪上通于天矣世言祐陵书本薛穆稷信然于时奎画之出既多外庭以有御押者爲真它㫖挥琄屑何啻千万纸字虽逼真然无御押但以小红印印其上云违以大不恭论者皆㺯臣杨球张补辈爲之所谓东廊御笔也钦宗宸翰四窃惟国家自建隆至康靖天下治安久矣一旦胡骑奄至京城戒严谋臣武将仓皇失措忠定公一书生非素知兵也干龙帝生于深宫长于妇人非以马上得之也而君臣之间志义愤发亲犯矢石誓以死守盖尝折二酋之狂暴全百雉之险固矣使唐恪耿南仲辈不主和忠定公不去位虏虽再至安能遽得志哉方事危急枢臣手书片纸径逹而细札十行如响斯答动中机会以圣主贤相而不能回中原板荡之势所谓天方授楚者乎夫蛮夷猾夏修守偹以待之犹虎豹噬人设槛穽以御之也今宸翰催天下兵令师道勾集陜西人马是矣又云言语文字不可不谨密恐为金人所获呜唿调兵纾国难而畏敌人闻之靖康以前未有此论也自恪耿南仲辈以和误国刼寨则曰激虏之怒调兵则恐为虏所知于是主削地敛戍者为忠爱而不割三镇力守京师者为轻脱今百余年而其论未止臣因览干龙帝忠廷公遗墨而有感焉髙宗宸翰四㳟惟乐毅论乃楷㳒所从出其本有至海宇止者有终篇者世云止海宇者善本也人多寳藏而惜其不全故直龙图阁陈宓用五百钱得都下常卖人篮中别本无一字缺自以为复见古人大全什袭以为珍玩然不知元祐续䦚帖巳有此全夲矣陈号䏻书迺不别惟思陵八㳒冠古一览识真所临非一夲赐韩枢肖胄者止海字赐允升者终篇绍兴间人尝别临本赐诸郡国故参知政事龚公茂良代莆守作谢表云夏侯尚论于古人乐毅号称于名将当七国戦争之际上竞尚于权谋观二城取舍之间兵殆㡬扵仁义夷攷精微之论然符恻怛之心爰以燕问为之亲洒呜唿思陵之字天下之神笔也龚公之表天下之雅也窃谓字至兰亭毫髪无遗憾矣然艺不习则不工虽右军犹不免于临池辨才年八十余日临数夲能积勤然后能絶妙非偶然偶名也光尧以万机之余闲偹八㳒之能事前人名笔鲜不摹拟而所临禊帖尤多宰臣出督视者从臣除宣抚者近戚左当侍燕间者徃徃皆拜此赐诸客散在人间各有恣态且本尤清丽秀杰得茧纸须笔之意时大将韩蕲王髙贾得硬黄本以为逸少真蹟驰献不知其为椒房所书也故相周必大在翰苑作太皇阁帖子云笔法似慈皇信哉恭惟髙宗皇帝躬擐甲胄栉风沐雨实开一马渡江之业于时跸无定居戎务倥偬而今日临禊帖明日临陆东之所书五言兰亭诗岂真有觞咏兴寄游目骋懐之乐哉尝窃窥宸翰葢取羲之登冶城答谢安数语可以鍼砭晋人清谈废务浮文妨要之病且将以倡率南渡诸臣戮力王室尅复神州之气呜唿圣谟逺矣否则晋多名胜何独卷卷于羲之也哉尝疑千字文世以为梁散骑常侍周兴嗣所作然法帖中汉章帝已尝书此文殆非梁人作也光尧所临不止为智永体此轴名为临孙过庭寔青于蓝按唐初人多善书欧虞禇薛各工真行而已草字唯张长史后有素闲二僧然去长史逺矣过庭草圣精密妙巧字字有右军法所谓范我驱驰者非若长史以得名也此匹夫名世之絶艺而光尭以万乘帝王能之圣矣哉书谱千字皆过庭得意书而米芾抑干文而扬书谱谓此论未公孝宗宸翰十五恭惟孝宗皇帝神圣英叡卓冠百王于时朝廷清明海宇乂安犹用建武故事时出细札以赐郡国昭回之光下烛人间所至吏民皆耸动惊喜以为天子明见万里之外故参知政事龚公茂良守洪都日尽以所𬒳宸翰摹刻于石臣初筮白亊府下常摩挲瞻玩不忍去晚见奎画真蹟四一闵雨降香二种麦三四砂毛钱深居九重而精神心术之运如此圣训尝云朕胸中每日走天下一遭大哉言乎万世诵此言传此心则天下常干道矣闻之故老孝宗留意人材当时小大之臣多出亲擢罕由庙堂进拟者于故相叶公颙家见臣大父夙除着作佐郎又扵故参知政亊韵庄敏公茂良家见葢钧改舍人官二诏皆宸翰馆职京秩不轻卑如此况等而上乎近岁惟侍从给舍台谏讲读官也乃细札除授庻僚皆由启拟矣龚公以首参行相事故其家藏当时除目甚多一史浩除少保内祠侍读二李彦颕王淮执政三蜀帅范成大进敷学四林光朝除中舍五赵粹中周必大除侍郎六盖钧改官按朱文公熹自绍兴未至龙干初聘召不起除官不至天下高之龚公当国启拟旌以职名宸翰与公商确若以为恐长虚名之士者阜陵于朱公岂靳一直秘阁哉有所誉必有所试古之道也其后起朱公厯麾节南康郡最浙东荒政闻于天下上不复有此言矣岁晚擢公经筵则以待伊川之礼待公矣若夫不练时务不考事功特縁虚誉躐处髙位汉之荀爽晋之王衍殷浩之流是也所就何事哉乌虖阜陵之诏可谓得用人之法矣光尧时旧将帅加恩察官以称职转两秩契勘南上下库一年収之令薛元鼎徃秀州捡点财赋皆当时大政事窃意龚公囬奏窃必有条画可与宸翰互相发明而公太祝之厅虽存善和之书渐散不可得而访寻焉此数诏皆在外孙方君来家钱忠懿王帖唐人崇尚文墨台阁公卿未有不工此者风俗既成虽蕃帅节将如于高骈之流皆以吟咏自喜如罗绍威王智兴则兼逞词翰当时有李陵章句右军书之佞頔智兴一字不传无以騐工拙骈绍威所作存者信工予读綘帖有钱忠懿王使院律诗一首练句结字不在骈绍威之下后于墨林方氏见忠懿与其子遗墨五幅草圣奇古简而不烦得钟王意时忠懿方自杭朝京帅每书必云吾极无事又云不用忧心事已如此识天下之有归知王者之无敌脱屣厺之无一毫失国之恨异乎事穷势逼然后面缚奉䧏牋挥泪对宫娥者矣忠懿书语既忠孝笔㳒文精妙㳟惟熈陵评入神品前世帝王多与臣下争长故有用掘笔书或爲累句芜乱以求免祸者熈陵云章奎画前无古人而推重忠懿翰墨如此始知王僧虔沈约薛道衡軰所遭之不幸也𥘉天圣中文僖公尝刋忠懿十八帖与墨林此帖草㳒酷似碑夲已足贵况真蹟乎赵忠献王与夫人书前称名云冬寒尊体起居万福后繋衔云山南东道节度使兼侍中许国公赵状上夫人夫妇之际相敬如此然其间如药钱首餙之类或甚琐碎乃若昵昵儿女语何耶自昔大贤哲大勋业人未有薄于所厚者岂必贵倨自尊使嫂蛇行匍匐妻不敢仰视哉世言忠献城府深有海底井之诮特未见其家书尔国朝大臣如张齐贤母王旦夫人皆得朝见况忠献造七国元臣祖宗雪夜尝幸其第以嫂唿夫人固待之如家人骨月矣身爲藩臣不获廷贺遂遣妇女诣阙此人情也亦故事也黄长睿辨其非位髙多惧而然是矣然以爲忠顺之至诚见于礼则赐君臣间犹有未相孚者忠献前此虽爲卢多逊所间及金滕一启上意释然其拥旄武胜水鱼之欢如𥘉乆矣岂复借礼以见诚乎王魏公送中舍诗疏广受之去公卿设供帐都门外世绘为图杨巨源之去丞相而下皆为诗以送岂不以薄荣利知止足人情之所难欤王魏公手冩送中舍悬车诗中舍不知何人按王黄州集亦有送淳于中舍休致诗盖姓淳于然失其名噫以一莱州録事之㣲能辨一去而当时诸名公敬之如此况若种眀逸之归华山文太师之归洛欤淳熈间郎有鹿何者甫四十谢仕厺㪯朝赋诗流传海内犹有祖宗盛时之风近世士大夫有不挽而来见推而不厺者如桂冠还笏之事久未尝见此人亦未尝见此诗也宋元宪莒公诗极精丽字则罕见此帖与鳯山曽氏帖笔法一同宣徽必是王君贶当攷文潞公潞公自魏移洛名位重矣此帖乃言官吏郊饯小困于酒亦足以见魏人之爱公而公虽贵未尝尊已而拒人也旧见公字多矣此帖秀美遒劲有吕北海之意吕伋公字亦然韩魏公此帖乃谢蔡公书孝亲题篇公笔法与欧公酷相肖所谓颜筋柳骨者耶冨郑公旧説晏元献公清俭凡书简首尾空纸皆手剪熨置几按以备用冨公此简仅阔三寸而布置七行百余字若书生灯下作䋲头者意者二公性相似欤谚云党进用纸一幅冩一姜字不尽惜不令见此字杜祁公二帖一真一艹皆与蔡公者其唿起注学士以脩起居注召时也唿知府宻学进枢直知泉州时也前真后草世言公晚喜艹书信然后简谢其饷名当时方面大从官饷旧相止如此彼使陇右诸侯供语鸟日南太守进名花者视公岂不有愧哉曾鲁公韩康公前辈尝举扬曾公答人俪语以爲精切今观散语亦简而有味韩公善结字所谓致政少师必杜公荆公此帖颇残缺而清臞劲峭之状囬斡开阖之势居然不可掩公自言学王𪷟近时赵南塘亦学王𪷟公得其草赵得其楷惟深于帖者知之温公次道河南记潞公刻之温公又以饷人不待后世于云同时之人固已重其书矣时公已贵重冩到次道处輙空一字其执谦敬友如此别一帖谢人送郊茶岂非以河南记答其惠乎茶帖宜其前公与兄书如此所以恭其兄者至矣司马氏自待制至公兄弟家法素严然二十监簿之换差遣六寺丞之归犹费尊长督教以此见公休之贤也人情莫不汲汲于子弟寸进公乃云康侯稍凉令入京又云其差遣有无及早晚俱不可期公未尝爲子覔官而公休一日擢经筵谏省所谓修其天爵而人爵从之者耶前辈记公事兄谨甚坐颇久必问饥饱天色变必问衣添减余谓书疏谈话尚可以声音笑貌为之至于田宅悉以兄郎中为戸则有不容矫饰者矣时章子厚父存而用章相公戸买田为元祐御史所弹使子厚人也闻公之风自当愧死况敢讪侮公乎吴正宪昭陵复土费用巨亿老泉是以有华元之讥时蔡公为三司使会计节缩幸无阙事此帖云役兵逾百万它费可知又言陜西拆纳盐钞之欺必吴公守陜时也夫计臣得用如蔡公足矣余家有公年三十四漕闽日冩真风貌髭髯如神及晚年本则清癯须髪非如岂非劬瘁所致然昭陵犹谓三司事多不了信遇合之有命耶当时列郡与三司使书简质如此又以见前辈相与以真情不以虚敬也吕伋公此帖盖答邉臣者公字有富贵气极似潞公翰墨之妙㺯筴之审方提笔中书科琐邉吏之时鬼章头颅固已在槛车中矣范忠宣范公始叹左目独用及建中欲再相左目亦翳公既不能受印绶始相韩师朴师朴不能久始相布相京前辈评本朝分裂之祸自范公不再相乌唿悲夫刘忠肃许冲元熈丰从官元祐再入翰林而不为衆贤所称刘公与许帖云闻保釐北郊又云壤地相接不敷舍盖许自扬徙大名刘自右相出守郓时也二公趣向虽殊然刘公素有牢笼熈豊旧人之意又适邻路故书礼徃还如此其后章蔡欲发温公墓卒赖冲元一语而觧噫刘公之虑逺矣其身之不免后祸天也苏魏公此固未拜相以前帖然父厯翰林学士身爲显官而云数年间困穷极矣岂无望于拯救前辈清贫大率如此公一介不妄取予此帖不知与谁能使公发此问其人之贤非韩魏公即曽鲁公决非他人者张文懿文懿相业平平其三入凤池之句爲人所传但在中书日设谲卖孔道辅一事累徳不小小吕申公申公不以字行大小东莱字亦然右䟦本朝名相帖十八家鲁肃简包孝肃鲁包二公本朝之萧伋也世但仰其大节至于鲁诗律清丽包笔法端劲翰墨间风流醖借则未有知之者前为方楷䟦肃简诗一纸与此帖无小异赵清献次山方氏名峤仕至太常少卿余尝为其孙审权䟦所藏清献四帖今犹见此帖邵安简亢字兴宗与王陶俱事裕陵于潜邸陶攻韩魏公亢亦助陶攻吴奎仕至副枢弟必字不疑亦贵显冯枢使冯公少魁多士蚤贵而约客无酒至折节求二壶于人其清约如此所以初唱第能却张尧佐求婚已辅政能与王介甫立异又门下能着得郑介甫也韩门下桐隂诸韩翰墨持国为白眉此纸并宋次道帖皆与致政少傅当时旧弼多以宫保宫傅宫师致仕当攷其为何人宋枢宻王内翰诗顷为墨林䟦王文正送淳于中舍诗此二诗亦同时祖饯者宋公咸平副枢工笔札王黄州诗文为世传诵字之存者极少可贵也杨文公杨公不以字行然此帖恣媚有态盖公得意书也欧阳文忠公右庐陵公五帖皆与蔡公徃复者其一䟦荔枝谱永城县庙学记云君谟真草惟意动造精絶谱与记尤精而有法俾世藏之蔡公自誊一本与欧氏而欧笔遂为蔡有今蔡氏所藏归于墨林未知谱记并䟦藏于欧氏者尚存否其二叹文人满朝而诗道中絶其三云向春遂开七秩两目顿昏书字尤艰若平生所赖知此乐若遂以目废之不知余生何以为遣时公年才六十尔余又加四岁诵公之言为之悲慨其四当在蔡公觧三司使出守钱塘时故有展旗鸣鼓东下箭流何胜快豁之羡其五乃送冩集古録序润笔昔皇甫湜为裴公作记自云字直三缣蔡字比之湜文价当十倍今仅以宣肇八十铜緑笔格花石盆各一龙茶三饼惠山泉八缶为饷世固有持芜辞恶札而受人不赀之需毫者岂不有愧色哉前一帖未知与谁后帖与丁元珍名寳臣公贬夷陵今元珍为州判官后以太常博士守端州坐侬冦至失守夺官久之复博士知诸暨州又久之召入舘此帖唿博士又云承已赴任必徃诸暨时也世俗多以成败论人公于元珍流落放绌恻然慰籍晚为表墓书端州之事则又叹其以儒者守空城提羸卒力战战败而后去天子察南方素无备不责守吏以空手捍贼其词抑扬顿挫读者感动不言元珍履忧患遭困厄处之而安非惟见元珍之贤亦可见公之交谊矣二帖蔡忠惠公为三司使本朝极盛时也然陜西一番霜雹蠲放一番赈贷军储已漏底奏乞从京支拨银绢和籴矣当时塞下之积可谓寒心如此公因开封府界京西陜西亢旱朝命各路体量蠲贷遂有此奏且云臣非不知寛百姓为羙事然国计有限乞下诸路漕臣旱损当覈见实数赈贷当回顾军储身为计臣意虽体国而言其浑厚如此自昔儒者常主损上益下之説董仲舒以皇皇求财利为耻倪寛不肯督赋世主例以为迂而桑孔贱丈夫各以商贾锥刀之智得操其柄本朝始州蔡君谟主计省李公择为版书持贤良文学之论而居公卿之任此其所以异于汉也近岁江东庾漕大修荒政都司胡薛沮之于内曰我体国也𬒳市恩也干誉也三复蔡公遗墨而有感焉别帖宋书十二行记啖赵陆三家春秋觧卷帙类例惜其阙亾而欲求善本以袪惑公方贵盛而究心麟史过于专门世言公对客不谈政事而谈文章者浅之乎知公矣素问之书文章甚妙乃隋唐间人修饰又云素问非聪明有智熟能通其説世医口谈王叔和脉诀巳为良矣信哉是言今能谈叔和脉诀者亦自难得于是通天下无医可叹也甥失解乃告之云举业精粗非所计圣圣能自信然后能不屈于贫贱但更力学通一二经当自得之公此语由塲屋之士视之若甚迂然世未有通一二经而不精于举业者真父兄之格言也别帖以外甥没在告可见公甥舅间如此一拨发之㣲亦记姓名荐㧞之如此公行草妙逼颜鲁公时定者遂与蔡明逺并传矣余家有徐虞部荔枝谱碑本虞部名师闵字圣徒嘉祐中守莆其谱文字极简质至于品量荔枝高下美恶皆不错但爲蔡谱所掩世未有知之者然公答虞部书称其精密又云尝亦有作大畧相近余亦少有异焉殊无以已长盖它人之意此其所以爲公也蔡公目䑓阁守福唐贵显矣方茂才何人乃欲求昏公与母夫人即心许之犹以家贫恐嫁遣不丰爲词又云女子得一寒士足矣此帖见公虽贵而贫女嫁士人而已非惟可以矫薄俗亦可谓不论人材而専尚门阀者之戒屯田名异候官人与公同年旧尝约婚及公出镇福冠剑归长夜门巷设雀罗未必不飘扬而去矣昔甫氏之役老父结草以助魏颗嫁其女之故然则蔡氏之盛安知非刘屯田结草之报乎二帖花书其末者当是与子弟或部曲又溪流湍急帖不知与何人有诸王二谢笔意最后一帖一隷书一散隷公尤自矜隷法墨林所藏可谓备矣右䟦本朝名臣帖十八家上冠剑归长夜门巷设雀罗未必不飘扬而去矣昔甫氏之役老父结草以助魏颗嫁其女之故然则蔡氏之盛安知非刘屯田结草之报乎二帖花书其末者当是与子弟或部曲又溪流湍急帖不知与何人有诸王二谢笔意最后一帖一隷书一散隷公尤自矜隷法墨林所藏可谓备矣右䟦本朝名臣帖十八家上后村先生大全集卷之一百丹三后村先生大全集后村先生大全集卷第一百四后村先生大全集卷之一百丹四题䟦墨林方氏帖梅都官时蔡公以宻学守泉故帖有南方景清物美之羡圣俞不以书名而结字妍华在欧蔡之间所饷蔡公鼠须笔并散帖云此葛老加意者葛亦宣城人蔡公尝倩繁笔故圣俞有此饷贾内翰贾公名字俱暴伋生其立朝大节似之𥘉吕献可尝论公过失及公为中丞吕除御史辞避不许公奏诲向论臣一时公言其人方正愿与同列史称汲生戅褊公盖贤于汲矣此帖与延平守云郡乃闽中孔道冀少加弥缝以弭哓哓所谓介而能通者耶沈内翰叡逹此与蔡忠惠帖也忠恵在计省最久有劳于国治平初副枢阙宰相拟忠惠及王珪以进厚陵不用而自擢王畴文通所云仰聼登用之命三年矣可见人望属于忠惠如此忠惠之不大用犹以飞语中伤之故文通方承眷宠垂大用矣年仅四十而天王畴辈材望不及二公逺甚而名位过之此所谓命耶叡逹词翰突过其兄而宦不遂亦命也宋龙学裕陵御制韩魏公神道碑命次道书次道乞如太宗皇帝书赵中令碑故事上曰太宗宸翰子孙安敢倣俲又云卿父子皆善书次道始奉诏上又求宣献字次道遂进数轴然世但称父子史学而罕称其字𥙿陵天纵多能圣鍳尤髙非轻许可者墨林所藏次道帖乃行草恨未见其楷隷尔次道名敏求宣献名绶字公垂苏文忠公鲋与祁大夫皆欲脱叔向子虽然叔向拒鲋不逹卒赖祁大夫以免者古之君子非但不肯因小人以求福亦不肯因小人以避祸也陈太丘弔张让母䘮荀绲为文若娶唐卫女虽非求福未免畏祸此在叔向下矣钦永附王氏刘桞党叔文既非避祸専欲求福此远在荀陈下矣坡公书此有深意世言章子厚本与坡善为蔡卞所刼故坡亦南迁岂非子厚尝密导此意坡公拒而不受乎余读而深悲之西域文字与中华絶异然流传既久虽华人未免为胡语自唐人虞禇帖中多用和南字欧学谓不晓知南为何语不肯冩此二字学者卫道不得不然至坡公则手书佛经非一种心经在贝叶中尤古奥简捷盖在惠州时为沈夫人所作夫人乃南圭使君之内尝梦僧迦送子瞻过海者仙者葛洪孙思邈着有方书传世抱朴子方最多世未有试之者若千金方则试而騐者多矣坡公于其中录出此方岂以其言高虚似抱朴子者輙恨吾老矣不能以身试方当俟诸识者苏子美赠秘演诗云卖药得钱祇沽酒一饮数斗犹惺惺演涂去之子羙大怒演云公诗传万口吾持戒不谨已爲浮屠罪人公又从而暴之乎懐素工草书同时如颜尚书张处士饷酒与鱼前辈如坡公手录其醉笔人固不可以无艺也此二髠一畏人知其饮酒一自状其醉絶甚可笑公自绍兴以后诗文未尝有贬谪之叹已夘元符二年也公在昌化南迁七年矣所书子羙天寒翠袖薄日暮倚修竹之句可谓哀而不怨婉而成章矣公自䟦云书梦得数诗今仅存二首前幅似爲人截去巫崃苍苍烟雨时时误爲枝余评此诗在张借王建之下望卢仝刘义尚隔㡬水坡公取其自在前辈论文气象门阔如此退之效卢益欧公效苏梅坡公效黄秦輙逼真而反胜之譬如老禅与学人问答机锋当有余郭功甫效太白潘邠老效老杜用尽气力而不近傍譬如寠人学富家调度事力苦不足也唐乐府惟张借王建本朝惟一张文潜尔坡公手录此篇亦如退之于旧辈乎然文潜每篇语意有缓弱处不如借建句句紧切前诗诏圣南迁初至惠州所作也后诗建中靖国北归过岭所作也相去七年集中各有题后诗凡有二篇本不相聫属今合而为一皆题云到惠州时亦可疑公贵盛时士竞趋其门故文者托公以重其文挟艺者托公以售其意及其迁谪也未闻一士如韩生从殷浩至东阳李商隐从郑亚来循州者盖有相遇都城以扇障面不揖叔党者矣潘衡何人乃渡海忍饥为公留一年其人贤于李公麟辈逺矣墨百日不坚燥非善墨也然婺鲁至今犹托衡名焉乌乎鲁工能托其身传其艺如此士岂可自莱州题名朝散郎何甫元符三年爲守帖云朝散使君郎其人也容斋三笔云英州江水贯市架木爲桥郡守建安何智甫始叠石爲之桥成坡自海外归爲作何公桥诗然则何名甫而字智甫帖云智翁者岂避其名耶南山之游寕并轿而不先升车以一代元老过荒远小郡执谦特甚若不敢与太守钧敌者前軰厚徳如此海岛非人所居韦执谊李文饶卢多逊皆徃而不返此老覊囚累载白首北还乃云何时得郄扫一室复如在海外时其浩然不屈之气非党祸所能怖烟瘴所能死也方子容字南圭金紫功名峻之第四子擢皇祐甲科坡公贬惠州南圭为守相处甚懽方氏书画多经坡公题品或为书佛经或为书史传徃还简帖尤多其家旧有万卷楼所收坡公遗墨至四百余纸后羽化略尽墨林仅有冩心经及左传三数手简十四幅而已前二帖云日与吏民望前尘又云治行有日併增欣抃可见坡先至惠南圭后临郡也其三云厄困涂穷衆所鄙弃公独收恤其四冩碑其五答林媪酒其六借㫖诰可见太守之厚于党人也其七其八其九皆言蒋簿葬事按列子极西仪渠之国亲死则取柴焚之然后为孝子盖荒唐之寓言以谓尤而效之者谓后世中国㫖以火葬为俗蒋簿赖公一言免于荼毗之苦前辈虽困厄中而济人利物之念终不少忘如此其十则再谪海外离惠时也其十一其十二其十三其十四则至番禺道间及至海外时也云废逐之余倾盖赣上欢如平生世言坡素善南圭以此帖攷之坡南行南圭出守始遇诸涂尔又云薫濡之喜既深烦慁之愧亦厚又云慰借津道求之古人亦未易得又云家累托治下无内顾忧思之心又云迈时去请见两新妇许拜老嫂又云白首投荒佩公闭门杜口谢絶万事之戒又託诸家书至昌化党祸人所共畏贤者逊之小人或反以爲竒货潭帅温益廹道卿夜絶大江宜守囚山谷于谯楼遂死楼上台守胁了翁广漕怖元城雷守罪以屋僦子由之人南圭当是时独能调䕶迁客待之如骨月寕傲章蔡之凶熖不畏瘵疫之传染有东都节义之风自惠州归年未七十即挂其冠盖勇退之志素定矣晚年夫妇考夀见其孙畧登科显仕抑天报欤今直下虽㣲坡帖虽散其族人徃徃有珍藏者墨林亦族也又坡公手点汉书见在方南圭族孙长溪宰之泰处二君不知何人可权失其姓时泽虽着姓氏而失其名当攷时醇之与二苏交情如此惜不得其姓名方劝坡戒言语时诗祸未有萌也自密守徐自徐守湖自湖乃逮赴御史狱坡聪明了不自知子由亦未之知而醇之独先知之可谓见远察㣲之士矣墨帖所藏坡帖皆晚年时字此帖在乌䑓诗案以前尤清媚可爱李舍人此熈寕三舍人之一也可寳可寳名大临字才元蜀人右䟦名臣十八家下唐内翰谏院唐氏人物最盛彦猷居钱塘貭肃居荆南然皆通谱林夫翰墨不减彦猷二问风节无忝貭肃蔡公有与彦猷帖云前月十九当直后殿且殿中君作为动摇山岳雷霆之下挺然不动遂有春州之行见人子弟为善而贺其尊老至情也又絶口不自言尝救貭肃一节盛徳也林夫俊人始赞新法后攻介甫虽非粹徳要合于易之不逺复贤于迷而不复者多矣钱内翰忠懿真行草字犹有唐人典型至穆父则本朝人字矣张浮休此帖在落侍制谪守武昌之时词意犹不自保知党祸之未巳也未㡬再谪副团商州安置刘元城当公南迁监司希宰相意欲杀之以媒进信臣者以一宰之㣲乃因陈秀才遣曹亮以书侯公起居可谓贤矣按信臣姓邓名弼亮陵人元祐中登第尝为新兴令与元城道卿善家藏二公遗墨甚多陈了翁了翁既为二蔡所怨交㳺畏祸至断徃还此帖谢其人饷子鱼荔枝必莆士也又云在宜春得书不敢偹答岂非怨畏其人耶吾里前一辈惟陈当时谏议与了翁先后居言路意其与谏议公者陈殿院殿院与了翁齐名世谓二陈字亦清丽可爱邹道卿道卿直声盖穹壤然惟谏书凛如霜日一字不可增损至如它文亦多泛应此帖求铭輙淂又以巽词答之亦可见公之盛徳也苏才翁子美才翁兄弟皆抱负竒伟有志于世然一留落于外一摧折而死可悲也二苏书实为本朝破荒才翁录吕丞相事笔力廹王子敬下视张长史字在纸上乃欲飞动其为发运置司于许叹曰好时好日在许州过了二年世但知哀子美之不遇若才翁则以为官逹安知才翁之志尤可哀乎其年辈稍在蔡公前以兄自居唿蔡为弟蔡公亦自言蔡书得才翁屋漏法前辈朴实服善如此若米颠自以为胜坡公师以自以为过山谷足以发千古一笑而已陈懒散君黙字子真苏沧浪之婿也慕嵇叔夜陵望为鲁人自号懒散了翁铭墓称其草书得外家法诗亦有沧浪气骨张义祖友正字义祖丞相邓公季子平生不出仕世传其有别业直三百万尽鬻以市𥿄学书二十年不下楼有君谟浅近元章狂诞之评今观三帖清妙信有晋宋间人笔意但或者称其所用笔锋长二寸恐不近人情自钟羲张献无此笔也周越周越膳部与李西台同时所着法书苑论古今字学甚详偹其草书猎狐篇非不点缀波画矜衒姿态要以以五陵侠少结束华楚然都无士大夫风度欧公评本朝书惟取才翁兄弟及君谟三人不肯屈第四指西䑓且不见取况膳部乎沧浪公亦叹时人以其诗比杜黙字此周越爲不幸黙诗所谓圣人门前大虫者黙越并称其不与越甚矣葛立方乃谓君谟书初学越此语全无按㨿又跻米于蔡上非特蔡米辈行人品判如穹壤姑以字论蔡如周公绣裳赤舄如孔子深衣元冕立于宗庙朝廷之上米如荆轲説剑如尉迟敬徳夺矟耳乌得与蔡抗论乎是何工于知周米而拙于知蔡也米元章米老字画极竒崛诗文不陈腐是书此诗于绫不是得意之作然为人矜诞遂有颠名余尝评其词翰要是世俗诡异之观非天地冲和之气也学者当以欧公蔡字为师右䟦本朝名笔六家张无尽此帖谓过庐山见熊伯通有孤儿多怒之语按熊本字伯通时自洪守夺一官归鄱无尽自察官责监鄂州酒税既以申状求廨宇又云公存恤逐客如此必无熊君之言矣盖与鄂守者余尝谓无尽在元祐初召入独言先帝陵土未干即议更变非是似非随时向背立论者向使复召移其所以规元祐者规绍圣岂不诚然大丈夫哉奈何首诬名徳元老徧诋忠贤名臣开投荒御魅之门倡毁碑斵棺之説旣以此取贵位然后欲奋迅摆脱以涤前垢而收新誉生掠虚美没窃佳谥其智远出章蔡之上矣予闻佛者宗果尝问无虚贤温公而论之何也答曰热荒要做官尔噫使无尽不爲佛学所误决不至于无忌惮如此观老僧欲往乌寺呵佛骂祖之简盖以谋国比之说禅故曰佛学误之也若坡公其时果着力吕申公果用之徃乌寺不知又打骂何人必是回戈攻半山老子及其门下士矣禅家所谓呵佛骂祖者犹扶公子之背以出公子也无尽呵骂吕申者岂亦扶之然后出之耶然举当世恶京怨京能与京异能反京所爲所谓彼善于此者夫亦如元城了翁而后可以攻京无尽攻京殆是以燕伐燕京岂肯心服也哉郑介夫介夫福清人居于县之西塘先庐犹存余屡至焉手泽书数册及坡公赠诗一卷其家寳藏至五世孙循不能守多归于墨林此帖数册中之一叶尔黄鲁直以眉山方韩栁可也少㳺似未至此田里岂以禹钖秦氏子有所假借耶右山谷自书其淂意唐律也如桃李春风一杯酒江湖夜雨十年灯黄流不觧涴明月碧树为我生凉秋固佳句如初平群羊对叔度千顷淳于吞一石对庖丁解十牛则似欠工学者止学淂此等句而前二聫未有侣之者本朝草书惟苏才翁杜祁公若山谷草法钱穆公固尝评之矣朱给事名字君贶元祐党人清修君子也山谷书谪仙此诗予之殊不可晓秦少㳺马诗有李杜之作在前后人极力驰骤不能及少㳺此诗非不工但神气慢善唿唤不来然与晁张俱客苏门而结字自为一体则异乎二三子之尚左者右跋本朝名臣帖十家丁章吕蔡丁谓之帖一章子厚帖二吕吉甫帖一蔡元长帖二元度帖四谓之不甚工书子厚书程沙随评为本朝第一此二帖信佳一荐同人黄君云此为相近无人不能独延之岂子厚之力不能舘一賔耶抑持援辈皆早慧无待于师友耶一叹京师无医元长帖皆与彦稽者恐是方天若字以饷荔枝等语详之其为天若无疑元度帖一录楚辞二一录小简老子疑亦与天若者一云家兄入辅几政岂独宗族之幸乡闾闻之想亦庆喜嗟夫遭时如君谟立节如君谟然后可以言宗族之幸乡闾之喜若卞与京爲国巨蠧宗族如子应方且闭户退藏挂冠以避其臭郷闾如方轸方且呌愤激擢髪以数其罪而其兄弟不悟自庆自幸如此可发识者一噱元长书比米颠尤险恶元度用笔差老右䟦张丁章吕二蔡帖六家郑徳言书画坡公进紫薇花诗真蹟后一百六十有一年淳祐丙午十月二十七日今上皇帝讲礼记彻章诏宰执及讲读官十四人钖宴秘书省克荘以少蓬説书崇政殿兼权中书舍人预为启事书前人絶句赐群臣至是始赐一御书圣制七言唐律一首恭惟帝学同符元祐克荘翌日恭和以进又别献一诗然恶札芜辞上不足以賛明主缉熈下不足以望前辈风流之万一夫必有臣如轼然后对紫薇花无愧色克庄末学浅闻孤负君父奖擢多矣徳言其磨砺以须它日与坡公并驱者非子其谁西园雅集图本朝戚畹惟李端愿王晋卿二驸马好文喜士有刘真长王子敬之风此图布置园林水石人物姫女小者仅如针芥然比之龙眠墨本居然有富贵态度画固不可以不设色哉二驸马旣贤而坐客皆天下士世传孙巨源三通鼓眉山公金钗坠之词想见一时风流醖籍为世道太平极盛之候未几而乌台鞫诗案矣賔主俱谪而啭春莺辈亦流落于他人矣自是戚畹始不敢与士大夫交逰山谷诗云天网恢中夏賔筵禁列侯深味此句足以悲慨巨然春溪欲雨图本朝僧以画着名如惠崇居寕巨然皆见于荆公诗今巨然此幅又见于安晚公䟦二公于人之一艺小善记录如此其为天下宰不亦宜乎王辅道所作河东方漕墓志故河东转运方公讳宙字子正少擢第端明蔡公倩也京虽端明兄弟行差晚出自为小官即与公亲善后当国以司农丞召公不数日求外补至死不复入于时非京亲故而夤縁附托以媒进者多矣公真其亲且故而恶京逺京甚于萧察之见妇人退之之谴疟鬼也乌唿贤矣哉公曾孙审权示余以其家所藏诸老翰墨盖公尤为范忠宣苏文定所知陈忠肃郑介公其友也书帖皆存又故老传录公在京西乞给还伊川先生所买汝州田言范蜀公子百揆罢官非辜又言唐义问身后三子未禄宜还其恩数方党禁盛时邢恕有斩頥万叚不救之语温益廹道卿夜絶江右悈陈狱具胁了翁其漕自诡杀元城而公于是时居官持论独如此忘一身之龃龉援诸贤之流落其人或已物故尚欲旌录其后乌唿贤矣哉夫男子阖棺事定今观王寀辅道公作铭志凡此诸事皆不书是阖棺之事殊未定也谓公为时相章公太尉吕公师相鲁公从官徐铎吕嘉问所荐恐非公意然谓将处以台阁力请外末言公气劲不数数荣利晚节论亊尤不苟合称之曰子正可以无愧则可谓㣲而显婉而成章矣辅道此文自佳楷法絶妙似禇河南惜非真笔尔或曰了翁作丰尚书行状止述爵里卒葬年月无垢祭洪忠宣仅有呜唿哀哉四字子何求备于辅道之详也余曰二公贵近于朝其事显方公滞留于外其事隐故详述以补志铭之阙云陈丞相家所藏御书二恭惟隆兴干道之盛比于庆厯元祐阜陵既同符二祖而正献公相业亦与韩富司马匹休岂有它道哉不过君相之间皆以进贤退不肖为第一义当时之所黜陟用舍天下皆以为当而巳公家藏宸翰所书用人论臣伏读而叹之曰明此而南面尧之为君明此以北面舜之为臣此语足以賛天下此论矣按故相王文公絶句尤多而工阜陵书此篇赐陈正献公者岂非以其冲澹闲雅异于它作欤如晴日暖风生麦气绿隂芳草胜花时之聫亦为天语称赏盖与前诗同一关键惟深于诗者知之文公又有何时白石岗邉路渡水穿云取次行之句亦甚妙复斋临兰亭善书者未有不临禊帖然有貌似之者有意似之者余谓貌似之者优孟之效孙叔敖也意似之者鲁男子之学栁下惠也复斋所临其意似者耶虚斋书画禊三帖此五字未缺时本尤可寳而藏禊帖者多以五字缺者判真优劣然则易书反不如出于秦灰孔壁者为可信耶此五字缺本视他本尤竒妙惜其墨蜡草草或浓或淡然笔意神逸如星斗丽天非轻烟薄雾所能翳也此本与余家所藏薛本无毫髪异字画皆极瘦视今人所寳字画肥者各不同尤遂切初王顺伯号博雅皆以肥者为真胡笳十八拍右南渡初御府本奎画旣妙而丹青亦精絶盖宣政间画学生此时犹多存者今画工不能为也胡笳词惟蔡琰自作者高古悲壮格在建安方初之上此轴乃唐人刘商作视建安方初邈然不及矣顾亦非今人所能道也后村先生大全集卷之一百丹四终后村先生大全集后村先生大全集卷第一百五后村先生大全集卷之一百丹五题䟦方一轩诸帖阁帖近人多不识阁帖某家珍藏某本或用髙价得某本皆非真者字画丰秾有精采如潭绛则太瘦临江则太媚又用李廷珪墨印造凡淳化间所赐御书喻言等帖皆用此墨不可以伪无竞弟始传汪端明李路所记阁帖行数恨无真帖参校予偶于故家淂第五卷一轴非潭非绛非临江非鼎武冈甚异之试取汪氏所记行数视之皆合又于某家㝠搜得第六第九第十卷行四方必以自随二十余年而不能合晚使江左忽有示此帖十卷者李玮驸马故物也后有朱印云李玮图籍上赐家传子孙有徳保无穷年十卷之末皆有此印用三千楮得之其秋被召爲少蓬始唿匠装饰大蓬尤伯晦见之曰珍物也又曰某有三本昔山谷尝叹无万二千钱致一本时币重物轻一可当十彼时巳直百余千及今安得不愈贵重然真帖可辨者有数条墨色一也它本刋卷数在上板数在下惟此本卷数板数字皆相连属二也它本行数字比帖字小而瘦此本行数字比帖中字皆大而浓三也余所得江东本每板皆全纸无接黏处一部十卷无一板不与汪氏所记合乃知昔人装背之际寕使每板行数或多或寡而不肯翦截凑合者欲存旧帖之真面目四也余得汪氏之诀不敢独善逢人必告方君敬则楷用余説求得十卷前四卷稍浑全后六卷为或者翦截然墨色如新比余本无毫髪异不谓吾乡有此秘寳帖末有端明蔡公亲题云黄子正示及因习草法末有子正印子正不见它书惟端明䟦某僧临嵴令颂颂云黄元吉子正得之昙休子正名元吉仅见此䟦曩余先得四卷尚未敢深信汪氏及得江东本始知汪氏之不诬及见此本益知余本之可贵吾乡前一辈好古博雅如肯庭郑氏云庒方氏所收皆本而相夷曰惟我与尔有是夫噫汪氏之谱未行虽郑方不能辨真赝既行虽余之浅闇乃足以识真赝况若敬则好之笃而求之勤乎或咎余不当以其诀授人余曰赝帖惑人多矣余之説传赝帖息而真帖出不亦书画家之一快乎敬则其取汪氏所记老夫所䟦併刊之以广胸次而聚嗜好也绛帖坡公重潭帖山谷自叹合帖不可致仅藏潭绛帖此时二帖未分优劣自中原幅裂北碑难得始轻潭而重绛矣顷见王简卿侍郎评绛帖尤贵潘氏城塼本敬则此二十卷潘本也凡今本漫漶残缺处此皆可读后第二卷唱箭帖秀岳帖与钱俶诗视它本彼缺而此全梁武帝帖与后第十卷颜鲁公帖视它本彼全而此缺帖家以全多缺少者为寳然则潘本绛帖中之尤善此本潘帖中之尤善卢鸿草堂图此孚君旧物也今为方楷敬则珍藏第所书十志多误字几不可读如期仙磴一章谓灵仙彷彿可期儒者毁所不见则黜之疑氷之言信矣此用蒙叟夏虫不知氷事及荆公虫疑氷之意今书疑为凝大可笑扬风子之䟦赝也周益公之䟦亦赝也郑编修家有绢本亦然余既借本命工摹写托竹溪林侯作小楷书十志林苦讹字不可致诘唐文集中无卢鸿又别无善本可参校遇讹字则阙之亚栖书僧中善书者智永智果辨材怀仁怀素髙闲亚栖书皆不足以望其彷彿此帖未见所谓飞鸟出林惊蛇入草唐末僧如贯休斋已亚栖之流词翰若不甚高而自称誉太过矣夫字以工为贵岂以其尝供奉翰林赐紫为贵哉郑谷诗云爱僧不爱紫衣僧谷犹不爱况人物有高于谷者耶高宗御札以诸家记载攷之皆云邦昌诛由李纲然邦昌赐死纲巳去位其议实自纲发之暴罪之诏有云宿福寕殿使宫人侍寝纲家有宸翰云华国靖恭夫人李从和见只就内中取问仰李纲取于开封府枷讯乌乎邦昌何所逃其死哉初绍正统首黜闰位圣君也甫提相笔先诛叛臣贤宰也本不必辨但赭半臂事人所共知宸翰世所未尽见盖诛叛之举出于独断纲賛之尔华国李姓名从和王明清误以李为彭系年録不载其名蔡公帖十二蔡帖惟观书记真行草诸体皆备当为公遗墨之冠此轴若使灵寳见之必兇厨后窃去使京东学究见之必设计豪夺使米颠见之必要作赝本脱换敬则其善藏之无落诸人姦便世人临书全如崔炎假作魏武桓温貌类刘司空亦可遮瞒俗眼弟恐爲匃奴使及刘家旧碑勘破耳蔡公临转授诀九分逼真使率更见之不能辨也呜唿可谓艺之至者矣右蔡公十帖虽或止半幅或止数行皆有义味可研寻如云至杭未尝逰覧足以见其勤扵政也云忝知制诰家世孤贫母氏思归足以见其难于进也云造宅已毕田未有涯又足以见其贵贫而贫也至于论瘗鹤铭诸葛渐笔唐供奉墨问歙郡墨工姓字皆翰墨家所愿见者于时杜丞相唐彦猷与公皆以书名世杜饷公䑕须笔公叹其精妙故相以十笔遗从官私觌之礼止此今人寄毛锥子少亦百枝安得有佳笔哉墨似廷珪法者竟不知其爲何人十帖中或有可疑者然真蹟要非赝笔所能乱又先贤言语自有一种意度后人强学之不近也内卜葬帖云地里家说无了期但无风水免乡人言可矣通人之论也近世尤尊用葬书魏元履葬于平坂穴地三丈六尺梯而下棺蔡季通所卜也既而元履之后遂絶古人所以行营高燥者高则逺水燥则辟风魏公之窆无乃太卑湿乎莆人重黄湼槃厉伯韶两墓师如神其所点穴或在髙峯或在广野有鳯凰展翅玉带出匣之説为其学者无二师眼力块守死法髙则入云下则及泉惜无以公之説药之论乐帖云欲知古乐必由胡部乃能通世儒谓删后无诗公之于乐虽胡部亦不废皆学者所当知也此帖法尤妙杜祁公帖杜祁公字散见诸帖皆行草而楷法极罕见此帖十一行一百三十八字皆端楷无一画草又以知古者改官追赠婚嫁生子皆祢庙告公自题其末云至和乙未岁季夏録此九字草圣尤妙蔡公复题十字云杜祁公亲书见授某谨记蔡公习于礼者观家廷上夀仪可见然犹问礼于祁公得公所录寳藏之如此此其所以为前辈欤唐彦猷诸公帖此册位置稍杂盖以人论则杨大年苏子由曾子固范淳大陈了翁当作一编以字论则唐彦猷林夫与别册子才翁子羙字当作一编刘共父枢宻帖当编入南渡后诸公翰墨间名俊者何人岂张循王耶此一幅可疑御赐滕王发画马图滕王初名甫元祐初避高鲁王讳以字为名而字逹道按公事㤗陵厯苏杭郓三州帅太原尤有威名此图云赐滕王发者必在并门时也始裕陵常以奎画处分西北事宜故前辈有夜书细札赐邉臣万里风云入长算之句若㤗陵宸翰臣庻之家盖不多见滕公本传及他书俱不言尝有此赐当以访博识者四谏帖孙公作此䟦时未秉谯周李旻之笔也过江后不能复为此言也东坡玉堂词草坡公之文使不善书者书之亦可爱况公自札乎或疑此卷涂抺多而点画拙似非公书夫六十老人词头夜下揽衣唿烛顷刻成章岂暇求工于字画乎公固云乞郡三章字半斜庙堂传笑眼昏花则此卷乃真蹟无可疑矣苏黄小米帖吾里收书画家有数昔惟城南蔡氏万卷楼方氏后有藏六李氏云庒方氏然尤物在天地间聚散来去不常藏六云庒之所收者徃城南万卷旧物也俯仰未三十年眼中所见书画凡几易主昔藏百千轴者今或无片纸而锦囊牙籖萃见于墨林方氏上塘郑氏夀峯方氏则又皆藏六云庒之散逸流落者也墨林夀峰皆万卷楼之族书画入族人手犹子孙也此册惟坡公海棠诗尤真余所见凡数本夀峯纸本墨林绢本吾里已有二本未知世间共有几本也小米书不及父恭惟思棱之评万世公论其谓山谷字得苍颉悟门良不可晓元祐王枢宻奏藁熙丰羣小怨元祐诸贤刻骨其尤深切者如刘萃老王彦霖刘器之范淳夫梁况之五六公它日遂兴粉昆之狱引用九族当坐之法向非泰陵保全则此数家无噍类矣公虽早薨不及见犹名刋党碑子孙禁锢乌唿自昔端人正士欲为朝廷区别忠邪卒之忠邪不可区别而身反受其祸如萧望之张勐王章京房之流多矣此朱子䟦王公奏藁所以三复太息而不自已欤王公遭党祸朱子罹学禁晚节畧同䟦此卷时绍熈改元时事比之干淳渐变矣深味朱子之言可悲也夫李承之诸帖李承之诗行于世字则未之见此帖端劲姿媚有石曼卿筹笔驿诗意度可寳也名觉者必是萃者素不工书此帖乃吏礼不必存孔经文陈伯修以人重不以字重袭深父亦然曾子开邹道卿帖建中靖国改元曾子宣当国有可复为元祐之机廼方与韩相师朴争权主绍述而援蔡京然则子宣者真千万世之罪人也当时虽以子开之贤不能谏止了翁乃欲以一右司郎官挽回其意难矣子开答朱给事书云衰拙于此岂能恝然但再三则凟终恐无补弟兄间犹以凟为虑然则士欲进言于相夫岂易哉道卿方自昭州召还而有决难再用之叹又欲乞一便卿奉亲处岂非前知它日之必反覆未知所税驾欤朱公与曾邹善其同入党籍不亦宜乎李忠定手抄诗忠定公手书自作诗得一二篇已足贵此二册凡八十篇皆建炎策免后避地入闽所作雄词劲气有横絶九州挥斥六合之意卷中如许右丞三友诗所谓吴李孙者元中丞相也伯野枢宻也忠定也忠定和许诗云我生值艰虞惨淡风霾昏挽翁共出力一廓扶桑暾此志竟萧条相顾声为吞时孙扈从北狩吴南迁忠定与许公皆去国凡欲奨王室不肯与虏戴天之人稍凋落北向之志寖衰保安之势遂成诵忠定此志萧条之句可以流涕痛哭也昔于忠定孙景温架阁家见南渡诸老与忠定诗文皆忠愤感慨语又于象先上舍家见忠定手藁数巨编及当时所画宣和金人围城图虏阵有置我师守御甚精详景温所藏存亡未可知象先书画稍已散落尝宻访围城图已不存矣此二册亦象先旧物敬则善藏之许右丞诸贤书许右丞与李忠定论易春秋各一书皆宻行细字二书计三千余字皆端重真楷无一点画草草书言吴元中每得翰经觧必论刺数十条翰輙因其言时有刋定惟论荘子内篇与易干坤相表里徃反数终不可合又云所诲经史阙文谨当思而改之夫公位髙则不复学时危则不暇学三公皆已为宰辅而犹力于学时呉过岭李过海许公自言虏骑渡江所向摧䧟翰去分寕阨刘阳伏平江转徙山谷林薄间脱而死毫釐而犹不忘学今士大夫位望未及三君万一已束书不观非有胡虏盗贼家族性命之厄直谓身已贵不当如穷书生吃吃尔贯尔许公书人人当摹一通置之座右汪玉山辈行后于许邦彦岂士羙乎美成乎与汪玉山孙仲益帖当削去吕居仁韩子苍徐师川帖当别编邓栟榈字文枢宻诗帖栟榈公词翰当编在炎绍诸贤间于石湖稍后出不可并也圻公功名人也亦非栟榈之伦宇文公上帖罕五诗造次颠沛不忘朝廷其云人生有死浑闲事不斩奸邪此恨深又云横磨大劔人何在裂背穿胸不汝忘岂非追原祸乱之始恨不食京黼贯攸之月乎覧其遗墨为之一涕此帖似宜与死节者同编江民表三贤帖此册惟江谢秦三家当存余皆恶礼当删余旧诵江公谏书知其为邹陈辈人尔后见其赵艮岳云春光呉地减山色上林深比之邓肃花石纲诗彼刻露而此含蓄矣此卷如髙低山接势清浅水分湾亦警句盖深于五言者惜未见其全集谢字圣藻厯给舍以论事不合秦字辩之漕陜西以主弃地与江公俱列名党籍云朱张书朱张字固可寳但其间一二幅使人代作者不必存也夹漈艾轩帖夹漈荐邱铎于某人云尚书之门可以遗郑樵不可以遗邱铎噫其先人从已有如是耶艾轩与夹漈书云兄去吾圣人千余岁得不传之学又云前𢾗年间夹漈説使心开目明其推贤服善又如是耶今人仕同时则噪惟恐人之先已也名轧己则忌惟恐人之胜己也此前辈之所以为前辈欤小米二徐吴传朋书米元晖徐明叔徐穉山吴传朋皆南渡后善书者聚为一编深合位置后二帖非其伦也中兴三相帖右李忠定奏藳三赵忠简陈忠献张鲁公帖各一三公皆中兴贤相江左所恃以立国者其遗墨当自为编不可杂以他帖第一板名绛者子叶乎厚之乎非同时又人品各异宜削去忠献帖前一板非忠献笔细视其名乃汾字非浚也汾忠简子也后人不察以汾为浚亦宜削去中兴诸相帖此帖聚南渡以后宰相真蹟然亦有不必存者第一板似非李忠定诗或是同名纵是李公之笔亦不应入此编也内周丞相书盖答艾轩诸子艾轩以集撰殁其家求䘏典公告以刘汝一谏议陈季陵侍郎皆带集撰并无恩数且勉其昆仲力学又云复之之子一上而收巍科复之者余叔祖正字也时阜陵尤惜名器以艾轩之贤身后止官一子其后始有尝除从官未供职死亦有已死而除从官者有自集撰追除侍制者皆淂以京秩奏荐盖论撰次对虽止隔一阶而从官庶僚恩数絶异此先朝所以靳而不予人与陈懒散帖此册以字论之只有陈懒散与蔡子正一帖当留观懒散笔意犹有才翁子美气骨其后遂变为于湖石湖矣小米画古画皆着色墨画盛于本朝始惟文与可李伯时后陈坡寳晋父子迭为之廉宣仲王清叔亦着名然元晖千幅一律世有无根树𪷟澒云之嘲可谓善谑矣叔党之才百倍元晖元晖至侍从叔党死于小官命也夫妙善帖此老不求工于翰墨而英杰之气自不容揜如此使其衣逢掖冠章甫力量气魄朱晦庵陆象山辈人也丁晋公诸帖丁谓之章子厚吕吉甫蔡元长元度居安五六公翰墨世所罕见彚而藏之亦可谓之传矣程沙随评章子厚书为本朝冠又曰后五百年议论乃定果如程氏所云则此帖似非真蹟末一幅恐非李资深字名偶同云花光𥙷之梅之至者不两能花光𥙷之专爲梅花写真所以妙天下文湖州于竹李伯时于马皆然今画者无所不画旣不能皆工归于皆拙而已诗与文亦然蔡公书朝贤送行诗序此字与余所藏三畧字体无毫髪异三畧乃寳元已夘墨也时年二十八序乃庆厯壬午笔也时年三十一字虽精丽未免矜持视晚守钱塘书清暑堂记时信有老少之异然欲学公楷法必自三畧始自此序始余闻古之善书者由楷以入行草非由行草而入楷也羲献虞禇皆然本朝惟蔡公偹此能事米无楷字盖行草易而楷难故藏帖之家有赝米无赝蔡敬则什袭此序客来求观立数丈外视之可也再䟦一太常博士出倅而朝贤饯以诗者八十三篇师囬之贤可知也案师回名铸亦莆人序书字而不书名陈某而已陈以天圣五年公以天圣八年继擢甲科与陈辈行尔而卑下之如此可为后生法又蔡公书四轴右孝严殿记凡一百六十有一字在公衆书中笔画差瘦盖公暮年得意书与清暑堂记皆从心不踰矩之笔也蔡公不以诗名然草际飞萤乍有无诗家杳渺之音也有王右丞韦苏州之风蔡公尤自珍其所作散此数纸或断裂文义不全或飜覆纸背书之譬如珪璧虽复残阙犹可寳也余所见蔡録凡数本暮年乃见绢本岂公自喜此作亦如右军之于禊帖屡书不一书乎公吏事尤髙发姦摘伏如神而掌书吏輙窃公藏藁不加罪亦不穷治意此吏有萧翼之癖欤其他作姦犯科者不同耶可发千古一笑淳佑壬子十月望日某书时年六十六唐明皇鹡鸰颂黄公不知何人其与忠惠公翰墨徃还如此所收阁帖十卷与此卷皆为蔡氏所藏当访黄公始末它日别为作䟦又始余见此颂及阁帖䟦深恨不知黄元吉为何人后见集古䟦録云皇祐至和间余在广陵有勅使黄元吉者以明皇自书鹡鸰颂本示余乃知元吉为中贵人也欧蔡在当时尤为嬖宦所仄目且何为日与元吉徃还也岂其人嗜好儒雅异于其类二公不絶之耶欧公书着名是矣蔡公并称其字则愈可疑岂字子正者别一元吉耶然此颂欧公尚把玩之末论真本虽临本亦可贵也好一集録欧阳公集金石録千卷赵徳甫绩録二千卷欧辅臣也赵宰相子也侍从也皆仕当天下全盛南北未分裂之时然各费二十年网罗收拾所获止如此南渡后北碑寖难致方君敬则妙年𬒳服儒雅凡世间贵介公子裘马劔射槊棋声色之事率皆不好惟酷嗜古文竒字间有一善碑一真蹟必高价访求不得不止所收为吾里诸故家之冠而北碑尤多自石鼔峄山诅楚至隋唐残碣断刻一一装饰而笈藏之积至六百余卷日増而未巳也他日君年益壮仕益显网罗收拾益广则其数必侔于欧赵二家矣余虽老庶㡬见之干道学官诗卷朝士𥙷外同舍郎分韵赋诗以饯别故事也艾轩先生繇小司成出使广右两学同僚饯者十有七人今诗皆存惟逸二篇乃陈公居仁何公澹所作此十七人者四至侍从一执政余多当世名卿盖是时学官极天下选可谓盛矣内贾公伟者故龙图阁学士赠太师公之父今资政殿大学士秋壑公之祖非所谓不在其身必在其子孙者耶艾轩之后寖㣲外孙方之㤗字巖仲澄孙字蒙仲继擢科第笃凯风寒泉之念艾轩祀赖以续书赖以传此卷为巖仲寳藏暇日示余因记莆阳志谓艾轩使粤以张説除佥枢不徃贺而去按説除西府在七年三月使粤在九年四月记乡人事犹不免误则传闻失实若此者多矣不贺説一节当在为着作郎之时忠误宜修后村先生大全集卷之一百丹五后村先生大全集后村先生大全集卷第一百六后村先生大全集卷之一百丹六题䟦方蒙仲通鑑表㣲蒙仲示余通鑑表㣲一编爲读袁氏纪事本末而作此等文字前有范氏唐鑑后有胡氏管见朱氏纲目圣贤复起必从之矣䝉仲又别爲书岂非所谓后生可畏者欤余尝谓公论根于人心石勒不识字聼人读汉书评量亦不错不必学士大夫然后能持论也惟夫爲吕武立纪以魏继汉书诸葛亮入冦之类大经大法皆与孔氏背驰以涑水公之贤而不能改前史之误先儒自伊川有此见范氏胡氏畧发之而未尽至朱氏纲目出然后女主始不得以移国命闰位始不得以干正统扬雄始不得不为莾大夫狄仁杰始不得不为周司空诸葛亮始得为汉相陶潜始得为晋处士可以破一世之肓瞶开千古之心胸矣自朱氏所条大经大法之外若无甚难通者温裕废篡贻笑于胡此公论之在夷狄者莾坚僭窃愧见其女此公论之在女子者廖立哭亮郄超誉元此公论之在怨仇者庆忌救云万福拜城此公论之在武夫者遮道借恂䄂瓦送实此公论之在小夫贱者夫夷狄异类也女子懦者也怨仇其心不平者也武夫悍者也小夫贱㣲者也其是非褒贬之公如此而况于学士大夫乎蒙仲此编不必就识者而商论求名人之印可试示之夷狄仇怨告之女子武人小夫贱如其皆有惬志皆无异论它日必与三家之书并行设有一人焉疑某义未安指某义未莹当改之又改之归诸是而后已否则意虽新而骇衆论虽髙而无助余恐嗜脍炙者多而嗜艾昌歜者少而是书孤矣方蒙仲记过集记过集者蒙仲存其国子秋赋别院省试大廷甲科之程文也或曰士旣成名当志其逺者大者已陈刍狗奚以存为余曰是大不然董仲舒刘蕡他文不传然自汉唐至今莫不目舒醇儒敬蕡敢言者以二人之䇿存焉尔蒙仲奉对万言终始欲聚君子以续国之气脉明公论以强国之精神夫旣主君子他日必能与希文俱贬有倡斩頥万叚杀瓘灭口之説者必不忍和声矣既附公论必能陪君实喫剑有献爱莫助之图建绍述之议者必不肯挂名矣然则蒙仲此编非直一时䇿名之梯媒实亦万世责备之案㨿欲勿存得乎昔荆公曾中制科人云曲学暮年终汉相高谈平日谩周公诗则壮矣然公相业似愧其诗䝉仲不可又愧其策也赵南安饯行卷南安赵明府之官茂实尚书用之少蓬皆以诗饯余累然哀疚不能诗赠之言曰古之为宰者多矣余尝以为仲由之于蒲不如言偃之于武城西门豹之于邺不如宓子贱之于单父盖由以才偃以德豹以智子贱以仁此夫子所以动闻絃之喜而太史公所以着不敢欺与不忍欺之辩欤夫芝术不攻治而疾疢平鸾凤不鸷搏而雄狡伏明府行矣余耳冷不闻于蒍子之歌久矣庻于明府见之何谦诗以诗为难耶则寺人贱妾之作列于三百五篇以诗为易耶则伯鱼之贤而未为周南召南左史倚相之博而不知祈招自四灵后天下皆诗人诗若果易矣然诗人多而佳句少又若甚难何欤余尝谓以情性礼义为本以鸟兽草木为料风人之诗也以书为本以事为料文人之诗也世有幽人覉士饥饿而鸣语出妙一世亦有硕师鸿儒宗主斯文而于诗无分者信此事之不可勉强欤余识何君乃翁尝品其诗今君复以诗名翁诗质实而饱足坐胷中书融化予书所欠高简君稍变体借虚以发实造新以易腐因难以出竒盖乃翁机轴近于余所谓以书为本以事为料者君又能以意为匠书与料将受役于君矣或曰子评硕师鸿儒也甚严取覉人幽士也太寛可乎哉余曰子论人余论诗奚为不可或又曰古今诗不同先贤有删后无诗之説夫自国风骚选玉台胡部至于唐宋其变多矣然变者诗之体制也厯千年万世而不变者人之情性也君之情性岂与余异哉乃用朱笔摘其警语而归之君名谦赵阜示王李徐三贤书士不以见知于当世之贵人为难而以见知于当世之贤人为难盖贵者能轩轾人于一时贤者能荣辱人于千载学者于此二途宜何择哉尤谿赵君阜尝筮仕福清民服其廉李公寓客也故荐之力又尝衡文建安士称其平王公府尹也徐公郡前进士也故期之逺赵君于三君子非亲非故直以廉平二字见知亦足以见赵君之贤也夫又足以见三君子之贤也夫方汝一文卷端嘉间余见䝉仲之文而爱之蒙仲数称其族弟清卿后十余年清卿始示余易论二十篇中兴将相论十篇它杂文并古律诗若干篇皆黜陈腐崇古雅自有一种气骨贱利禄贵名理自有一种意味寕贫平原之金不受也寕病康子之药不尝也寕饥胡奴之之米不炊也其自重如此而又苦思冥搜永歌长谣徃徃出新意于前人机杼之外畧追扳蒙仲而澹泊之味深湛之思则过之昔王筠夸王氏人人有集余于方氏父子兄弟亦云䝉仲旣擢高第清卿亦再诣太常其行也徴言于余余闻前辈之于交㳺也不进其有余而每勉其不足清卿非不足于文者然有一焉夫主司常叹无好文字士子常恨无明主司二者相诟病久矣惟韩子之论极平讥陈商高深其词而不合一世之好欲孟郊和其声以鸣国家之盛商之文韩子三四读尚不通晓郊之诗过于寒虽坡公亦废卷而掩耳矣则此文此诗将安售乎夫子曰辞达而已矣余观今昔之宗工鉅儒其所论述大荐之郊庙小刻之金石皆辞逹而声和者也窃意逹者如长江洪河千曲万折必㑹于海欤和者如钧天虞廷万舞九奏必叶于律欤清卿诚以余言逹其高深者和其寒者余将贺大宗伯徐公张公之得士矣二公所谓明主司也清卿所谓好文字也清卿方氏名汝一其再荐也名汝则林灏翁诗林君少嘉示余诗篇篇幽逺字字殊妍品在唐人家数诗中夫诗如花卉然清絶者莫如梅秾艶者莫如海棠取次轩槛一枝半朶固足以倾城而絶代矣顷余尝逰于仪真之梅园极目如瑶林琪树照映十余里又尝饮于豫章某家海棠洞老树樛结不知其数其开也日光花色如卿云瑞锦其落也万点糁地如红雨绛云二者皆极天下鉅丽之观与轩槛所见者异矣少嘉此集特其一枝半朶者尔余已为之动心骇目它日尽出古锦囊中所谓极天下之鉅丽者余之动心骇目未巳也再䟦陈禹钖杜诗补註学者多以先入为主童蒙时一字一句在胸臆有终其身尊信之太过胶执而不变者昔人温故将以知新如此观书谓之温故可也知新则未也顷年读禹钖杜诗补注凡余意有所未喻而未及与君商确者后十余年禹钖示余近本视前编刬削窜走十之七八或尽改之偶有一新意得一新义则又改之而未已人皆疑君之説新而多变余独贺君之学进而未止也盖杜公歌不过唐事他人引羣书牋释多不咏着题禹钖专以新旧唐史为案诗史为断故自题其书曰史註诗史此其所以尤异于诸家欤然新旧史皆舛杂或採摭小説杂记不必皆实前辈辨之甚详而禹钖于三家书研寻补缀必欲史与诗无一事不合至于年月日时亦下算子使之归吾説而后已昔胡氏春秋传初成朱氏云直须夫子亲出来説方敢信岂非生千百载之下而悬断千百载而上之事虽极研㝷补缀之功要未免于迁就牵合之疑乎然杜公所以光熖万丈照耀古今在于流离颠沛不忘君父禹钖于此等处尤形容发越得出使子羙亲出来説不过如是郡学刋文章正宗顷余刻此书于番禺委同官卢方春辈置局刋误属以召去去时书犹未成后得其本殆不可读有漏数行者有阙一二句者有颠倒文义者如鲁鱼亥豕之类则不可胜数意诸人为官事分夺未之过目耶抑南中无善本参校耶每一开卷常败人意其后迺有越本亦多误莆泮他书差备今君文学王君谓朱先生易本义精于理者也谓真先生此书邃于文者也旣刻本义遂及正宗或虑费无所出君命学职丁南一郑巖㑹学廪量出入得赢钱六十七万而二十四卷者亦毕工吾里藏书多善本游泮多英才傍攷亘校它日莆本当优于广越矣世固有亲登二先生之门执经北面师在则崇饰虚敬托此身于青云师死则捐弃素学束其书于高阁者君妙年前不及朱后不及真而尊敬二先生之心拳拳如此岂不甚贤矣哉君名庚字景长温陵人林景复北地诗景复始为山阳之役今丞相安晚郑公赠之诗曰淮海辕门立竒士要看左袒为刘时景复虽为叛贼驱之而北覊囚山东濒死不屈可谓无负安晚之诗矣今督相信庵赵公方制东阃捐金用间智莹随㑹得以反国景复未归帛书不絶密报虏情既归胆气益壮愿为时用可谓无负信庵之知矣士大夫负才业志节惟恐不为当时有力者所知此二鉅公有大力量出将入相譬如种蠡分国而治以功名富贵与人如反手其于景复知之如此爱之如此而南归十载仅得烟瘴中一垒国家忧顾在西北机㑹在西北景复士如之何其不北斾而南辕也昔洪忠宣公留穹庐十六年而归不免南迁宗正少卿方公美朝八陵行万里反命不容于朝出使闽广曰桧恶之也景复之遇二相与二公所遇之时不同矣而仕途邅廽无以大异于二公则又不可晓者曩余忝少蓬兼词掖谒信庵于西府从容问景复未用之故公蹙然曰智将不如福将古人云君相不言命相亦言命耶余别景复二十余年再见则皆老矣景复尽出北地诸诗因书其后旣为景复叹又为二相惜也庚戌写真赠徐生此何人耶问于室室人不知问于市市人不知或曰此吾里之后村翁也余观古世所传古人物其美晳悦泽者未必然惟病瘁恠丑者不容伪余徐生状余极维摩之诘病屈大夫之悴壶邱子之恠哀骀驼之丑君似矣而卒不似岂余貌之难似耶岂生有所靳于余耶生字少高其技为一郡冠又赠陈汝用画者为余记颜多矣朝衣朝冠輙不似儒衣儒冠輙又不似暮年悉发箧而焚之陈生汝用独为长松恠石飞湍急瀑着余幅巾燕服杖藜其间见之者皆曰逼真他画师见之者亦曰逼真昔顾恺之画谢幼舆曰此子宜置之邱壑中陈生得其诀于虎头耶然生以艺资身者也当为世人间贵人冠进贤冠腰大羽箭者奋妙笔开生面大则播身价小则辇金帛顾恺之意模冩坵壑中人艺虽工如贫何杨浩禋祀赋长溪杨君浩示余淳祐禋祀赋余曰昔杜子羙尝为此赋矣于时有韦见素房琯一二公主盟于上李邕王翰诸人推挽于下然犹潦倒流落袖中赋草饥无可炊君赋未知比子羙何如世岂无韦见素房琯李邕王翰者坐庙朝立台阁未知君所厚者几人若皆无焉余恐不特赋误君而君亦误赋矣乃书其后而归之黄孝迈长短句为洛学者皆崇性理而抑艺文词尤艺文之下者也昉于唐而盛于本朝秦郎和天也瘦之句脱换李贺语尔而伊川有䙝凟上穹之诮岂惟伊川哉秀上人罪鲁直劝淫冯当世顾小晏损才补徳故雅人修士相戒不为或曰鲁庵亦为之何也余曰议论至圣人而止文字至经而止杨柳依依雨雪霏霏非感时伤物乎鸡栖日久黍离麦秀非行役吊古乎熠熠宵行首如飞蓬非闺情别思乎宜鲁庵之为之也鲁庵巳矣子孝迈年英妙才超轶词采出天设神授朋侪推独歩耆宿辟三舍酒酣耳热倚声而作者殆欲劘刘改之孙季蕃之垒今士非簧䇿子不暇观不敢习未有能极古今文章变态节奏而得其遗意如君者昔孔氏欲其子为周南召南而不欲其面墻它日与人歌而善必使反之而后和之盖君所作原于二南其善者虽夫子复出必和之矣乌淂以小词而废之乎清源新志温陵郡自南渡有属籍屯兵二费始犹支吾久益之絶佩二千石印绶而来者类汲汲鲜懽有不可为之叹由是郡多阙典相台韩侯旣建牙开府纲纪肃条教清曽不数月昔所谓不可为者皆刄觧氷释坐以无事暇日对賔客曰郡志五十年不续亦阙典之一也以属寓士徐君仲晦王君无逸二君订旧闻之尤讹舛者失记载者摭近事之有考㨿者未流传者为新志十二卷起嘉泰辛酉迄淳佑庚戌事之终始政之㳂革循良之遗爱者耆旧之绪言网罗畧尽前辈谓本朝邵国图经惟宋次道河南志最善以其简而备也留丞相序旧志稍病其繁新志赠五十年之事名益五卷而文实损于昔庻几得次道遗意二君槖其书且以韩使所作序示莆人刘某莆于温陵故附庸也因题卷末韩侯名识仲晦名明叔无逸名稼仲晦弟茂功名茂叔于是书尤有劳林合诗卷古之善鸣者必养其声之所自出静者之辞雅躁者之辞浮悊者之辞畅蔽者之辞碍逹者之辞和捐者之辤激盖轻快则邻于浮僻晦则伤于碍刻意则流于激石塘两生之诗独不然同用事琢对如斤妙而鼻垩不伤合运思鍊句如韶奏而乐悬皆谐大率无轻快僻晦刻意之病或疑两生年甚少何以遽造兹境余曰意者声之所出也人皆有是意而轻出之均之爲鸣也顾所以鸣者异焉两生之修于家也以圣贤父兄爲师友以山林臯壤爲城阙以禽鱼花木爲賔从飬之厚然后鸣故其声有和者有畅者其尤髙者几于雅矣昔从寒翁知两生工文未知其诗也老汉常忧衣钵无传今当双手交付同字子真合字子常张天定四六前辈作文必有师㳒昔闻之西山先生曰某掌内制六年每觉文思遅滞即㸔东坡汗漫则有曲阜晚见赵南塘及余四六曰履常与兄合下由半山入某未免由龙溪入宜不及二君也又曰安得履常与兄对掌乎时南塘方以前舘职流落外服余亦浮沉州县而西山之评如此后南塘果入儤直余亦摄掌賛书年耄学荒散语且懒作四六遂不复有一字张君能甫示余表启一卷典丽刋冗腐闲淡且姿态无狂澜而委蛇曲折行焉不设色而黼黻藻火备焉非近时堆故事用全句者所能至也君为吾故人左司郑公子敬之倩郑汪出也王山公四六名世君之学固有源流而然欤王山之作与曲阜同一闗键然就四六而论当用西山之㳒参取坡公则益雄浑变化而不可测矣君名天定方景绚诗徃年主司専尚器数太学𥙷试以周立九府图㳒命题士非素讲多窘仓卒吾乡前辈方君景绚武子奏赋魁天下有塲屋盛名既擢第廼不得年终于梧州郡掾余少时闻其南中题壁五言云明月照齐州玉龙栖𣣔起壮士肠夜囬寒衾泼水常𣣔访其他作不可得老矣识其犹子实孙子汝玉从来遗草而记録不全前五言亦颠倒其先后盖为六丁者取厺者多矣方汝玉行卷四六家以书为料料少而徒恃才思未免轻踈料多而不善融化流为重浊二者胥失之近时学者多宗梅亭梅亭者李功父侍郎也忆余少逰都城子西山先生坐上初识之时功父新擢第𣣔应词科西山指榻上竹夫人戯曰试为竹夫人进封制可乎功父湏臾成章末聫云保抱携持眹不安丙夜之枕展转反侧尔尚形四方之风西山称赏今人但诵其全句对属以为警䇿功父佳䖏世所未知也全句尤能累文字气骨髙手罕用然不可无也噫果留意兹事室惟师梅亭哉先朝精切则夏英公髙雅则王荆公南渡后富丽则汪龙溪典严则周平园其余大家数尚十数公而欧蘓又四六中缚不住者方君汝玉示余四六一卷庻几有志者因书以勉之何谦近诗前编犹有轻而踈者此编则斤量加重经纬加蜜如南岳篇之押韵采宻谕之命意瓦缾作之鍊句此旧大有力量功夫中问短章絶句皆然淳佑辛亥首春晦日天晴老眼稍明既用朱笔摘出警语又题其后何生勉之向上更有事在赵孟侒诗诗必穷始工必老始就必思索始髙深必煅炼始精粹赵君安中未冠中春官出门行顺境而卷中佳句清㧞流丽它人搯擢胸肾呕出心肝形容不得者君独等闲片语通尽非非穷而工未老而就不思索而髙深不煅炼而精粹者天成也或以人力为之虽勉而不近矣然有天资欠学力一聫半句偶合则有之至于贯穿千古包括万象则非学有所不能君所闻于师者详矣奚待余言周梦云诗文余晚居田间闻人谈邻郡戸曺之亷审之则周姓而傍名衢人也心窃䜟之既而有示余以诗文三卷者审之则戸曺父也以行谊为郷先生名梦云字茂瞻余读尽三卷作而曰斯人之有子也宜哉茂瞻诗师康节流出肺腑不以煅炼斵琱累气骨其学由闗洛以达洙泗发之于文皆然而又贵名理而贱利禄喜冲淡而厌譁竞有隐君子之风衢为今左冯人物萃马自顷耆旧零落山川寂寥于是着作徐君秘书郎留君掌故刘君迭以直声姱莭相唱和盖孟子所谓一国与天下之善士而并见于一郷盛矣哉茂瞻父子既自为师友复与二三君子同里䴡泽之所滋衆芳之所袭虽茂瞻老矣不获施毫芒于斯世然家庭有羙子可教里巷有佳友可交逰不亦人生之至乐乎胡计院七思诗卷七思之作意度莭奏出于张平子之四愁但平子所思周于东西南北四方万里之逺似乎髙虚胡君所思不出于畴昔萤窓雪案尺寸之地字字切实夫乐富贵悪贫贱人之常情方隐约而弃华轩之慕则有之矣既显融而忆短檠之味未之见也胡君之贤于人逺矣赵崇彪诗委斋以嘉熈间通守于莆与其民相尔汝视其壬如亲戚余时与方徳润王实之皆闲退杜门而通守顾之良厚秩满邦人郊饯君慨然曰吾归不复出矣闻者未以为信也既而君果不造朝再食云䑓禄以终盖君厺莆时年甫五十七壮志未衰荣途在前其植立之髙决裂之勇有今人之所难者君仙厺巳乆余乃见君诗一卷熟复而深味之其恬淡静退之念盖平日根着于心非渉中年逰遭危机倾䧟有所激发而然也卷中徃徃有与余三人徃复者追念畴昔君与徳润实之不可复作余益衰暮形藁心灰方且顾恋徘徊为世僇笑数月间乞祠者六乞挂冠者再而未遂夫可以来而不来与可以厺而不得厺余于是有愧于君多矣君虽不至显仕诸郎各以才学自奋必必有声宗庠其所立未可量也君名崇彪字伯虎委斋其自号云韩氏旧闻国朝父子继居台鼎者韩氏吕氏南渡后史氏继之然太申公巳不爲当时诸侯所与史氏又不必论惟相䑓之韩奕叶济羙魏公有大勲劳于社禝仪公相建中初以只手挽囬壊局室马吕于虚墓起邹陈于窜诵黜陟罢行一时称快不幸布掣肘挠权京奋臂覆羙公以直道厺而党祸再作诸家交逰子弟爱憎任情纪録失真如河南邵氏汝隂王氏若谓公有徳于京者按京元丰从官歴汴杭雍蜀大方而岂以帅魏爲徳乎公自首相点削刋名党籍其后章俊与布先还职秩独公至薨后牵未尽长子叩阍遂併获谴京固徳公者乎余读曽子开諌其兄之书未尝不拊卷而叹曰此国家治乱之机括亦韩曽曲直之㫁案也至中兴诏赠公太师易名忠定诸家纪録之诬益不足辨矣自有国以来父子名徳相望衮衣蝉冕接武原庙侑食大烝韩氏一门而巳仪公子多贤少卿蚤忤时相晚䧟党部潍州握莭死守全家殉义少卿子枢宻左司皆爲渡江名公卿昔李繁爲邺侯传而吕氏亦有申国春秋左司所次旧闻记先世茔域则动故国禾黍之感述前辈言论则起正始风流之慕叙江浙流寓则发新亭风景之叹非直为韩氏私书也初少卿负文名集经兵火赖此编闻见一二焉左司曾孙识来收温陵既新忠献堂因刋旧闻附于魏公家传后盖韩氏之盛与宋匹休几若周召之于周矣方至文房四友除授四六以文为戯其来乆矣南朝诸人有驴加九钖文䱉谢官表皆不悦脱俳体及毛颕传出亦戯也然其繇辞似易传賛真似左传史记不类假合而成者于时士或大笑虽裴度未免讥议所谓读之如捕龙蛇搏虎豹急与之角而力不暇者惟栁子厚一人而已夫文犹奕与射然奕以智射以力国奕智在数着之先庸奕不知也国射力中百歩之外庸射不及也是故机锋相近则服地位相逺则惎此子厚所以异于大笑者欤昔荣阳相作四友除授制诰表启林直院肃翁继之余尝效颦而不得髣髴方君至年甚少而亦拟作其用事造语徃徃有二公所未道者信文字之乐无穷而人材分有限也挑灯细读老眼爲明后村先生大全集卷之一百单六后村先生大全集后村先生大全集卷第一百七后村先生大全集卷之一百单七题䟦西山帖右西山先生为其邑子陈君适书课程如此先生梦奠后二十年陈君道莆以示某念昔受学于先生诲言在耳遗编在笥虽心力记忆未忘然目力昏花不能读耳诵先生𣣔専不𣣔杂𣣔精不𣣔多之语为之慨然陈君于学不以先生在亡为勤惰它日必能为师之传人为徐国録䟦西山帖先生帖前一帖乃嘉定癸巳冬先生再守温陵时也后一帖乃端平甲午春自温陵帅福唐时也先生为天下文章宗师而州家筦记独属之仲晦茂功其言曰再留泉一年无所获惟获二隽士时仲晦从元枢曽公徃建江阃帖中所谓退之从晋公是巳先生于仲晦卷卷如此而仲晦不翕翕附和方且献四规先生至𣣔铭之楹几皆贤于人逺矣此昔余昔参先生谋议所自击者后二十年先生墓本巳拱士有未尝聆謦欬经指授而托先生以平世媒身者至于真为先生品题印可者徃徃流落江湖埋没山林不愿求知于世猥曰西山门人满天下能辨其真赝者少矣仲晦方牧南郡茂功犹待礼部试先生谓二隽且不偶如是士之遇不遇果有命哉余晚受明主昊知亲近矣终不能称胡母生荐施讐而厺师交谊薄甚矣故题二帖之末以识余愧管生字説后括古郡也管名族也名宗道字景孟者佳士也有文学志趣多识当世闻人为景孟字説者一二公皆余所敬余无以复加矣诗曰髙山仰止景行行止注者于上句曰仰慕也下句曰景大也以景为慕似是颠倒其义西山先生初字景元后改景为希是矣然孝经序有景行先哲之语则自唐以来承袭已乆古人多引上下文互相发明虽通用可也或曰孟亚圣也学者以是伦拟然欤余曰昔宋齐坵字超囬时人讥之云足下齐大圣以为名超亚圣以为字若齐与超则㫁㫁不可学者师孔孟而已不慕孔孟当慕何人景孟勉之何絶制诗先朝武人能诗者有曹翰贺铸刘季孙南渡以来有刘翰潘柽其警句皆脍炙人口今又有何君所谓出乎其类者然使人称诗名不若使人诵诗句盖诗名在人頬舌可以逰谈致诗句入人肝脾不可以虚誉传也何君勉旃坡公书韩诗韩诗蘓字希世寳也按惠州图经松风亭在弥陀寺后山之颠所谓潮士吴许二君呉当是子野许当考呉垚投匦书后先朝稍于科举尺度之外㧞士徐禧驹以上书至侍从邓肃以艮岳诗擢谏官玉山吴壵屡诣阙上封事陈谏诗屡报闻而已前余承乏后省见章布匦凾巳奏御付下者如山未有遇尝合者虽拈出诸公无顾省者岂非先朝上书者少易于㧞尤取颕近岁上书者多难于扣戸拜官欤孟浩然曰不才明主弃杜肃曰尚怜终南山君虽屡报闻犹皇皇斯世不舍学甫者也非学浩然者耶余氏四以齐铭西山真文忠公竹隐传忠简公道义名莭人也然于给事余曰训子之四字侍郎陈公宥座之一铭拳拳服膺如此彼以新贵加旧徳以后生议前辈者宜少愧矣昔余先君与给事同朝屏间半面至今不忘后同郑子敬方孚若访侍郎于仙游以八九翁十翁而鸡黍止客清谈竟夕岁月㡬何余陈真传皆已仙去君实盖给事之子侍郎之壻蚤擢世科工词翰诸老期之甚逺仅终于一县令君实子新连江尉亢宗出此轴念余陈二老余乡前辈也真传二公余师也君实余友也拊今懐昔为之慨然亢宗字徳明能践大父之训外大父之铭则君实不死矣䟦聼蛙方氏帖欧蔡二公帖二府方与客食从官至不得通朝廷之体也参与来黄雀鲊牛尾狸于三司使朋友之好也二物易致而东府无之亦可见当时在外者不以方物为苞苴居中者不以鼎实改清俭惜不使近世公卿见之蔡公与笔工信求散卓且寄丝鞵勒帛与之前辈克勤小物如此蔡公十帖此十帖虽一时试笔㳺戯然备真行草隷之体内一帖云顾少连以笏击姦臣裴延龄改实以笏击朱泚盖公至大至刚之气发于翰墨者如此叚太尉名上一字与公父名同偏傍故不书公于八法无所不学如钟绍京归登辈皆尝习玩所以书为本朝第一昔桓温见简文谥议曰此安石碎金也余于此十帖亦曰此蔡公碎金也坡二帖余尝攷坡公先至惠而南圭后至以前一帖观之称荔支龙眼柑橘之珍相续日望公来同樽俎之乐益信余言之不谬后一帖诺诺南圭早膳之招又云幸遣白直数人见取可见前辈居是州敛缩省事之意赴郡集旋借人肩舆若平居则竹笠杖藜与黎秀才翟夫子春梦婆辈相尔汝是岂权贵之所能害烟瘴之所能死哉坡与南圭帖散落四出此帖在其族孙立之家尤可寳立之名审权古灵帖古灵此帖云䝉富相公荐召试其始进由富公也又云如入馆中须供职二年可得外任归乡富公当朝而古灵豫决归与以富公进不以富公留也五叔叔一贫儒然古灵执子姪之恭特甚召试则曰皆教胄之力岁歉则曰某贫窘未有寸禄以及叔叔又曰愿叔夀考百岁得少致奉养意何其孝谨而忠厚也顷见涑水公与兄书亦然昔王济目湛爲痴叔沱文通蚤贵唿存中为招叔古灵之罪人也曾文招帖曲阜公书咄咄逼唐徐浩本朝坡公江民表帖遗直江公立朝大节与邹陈相望然为弟公亮求银纲以参选似未能免俗者乌虖此人之至情也江公惟其自厚于伦纪如此所以能谏佑陵之厚于伦纪欤末一帖云诸公见怜除一小罍阙尚逺当在宣和初起守广济军时又翌日偶读吕紫薇作公墓志云公避地至京京城旧有第宅以党人不敢入国门郑丞相居中为白上除知广济军此帖所谓浙东余党尚炽浙西未为奠居腊冦未尽平也诸公见怜谓郑相逹夫也公自崇寕贬窜白首流落乡国乱离厄穷至矣然寓京城二年梁师成欲一见面而不可得当时贵人有唿师成为恩府先生者淂不少愧乎李赵二相帖当炎绍初王室艰虞风尘洞危亡之虑廹矣二相方丛天下忧责然忠简犹不忘赏好文字如此忠定犹不忘游戯翰墨如此见独之诗不传忠简所谓高古者不可淂而见徳久之节不终忠定风雨鸡鸣之望孤矣他人稍济贵任都忘旧学二相已居台辅不废雅道江左王谢不得羙于前矣吕𬗋薇大慧帖儒者率嘲梅释氏而韩公尤甚或欲火其书或欲冠其颠余谓灵师饮百琖醉花月文畅北逰边慕裘马荤酒俗髠尔宜为韩嘲侮若大颠稍识理道觧外胶胶则有不可得而嘲侮者矣珪泉二僧僧中鸾凤也吕𬗋薇叹其可与共饮而不得共饮为可痛惜然𬗋㣲惟待珪果如此使遇灵畅其嘲侮岂减于韩公哉果公与蔡中郎子应为方外友徃返书帖不唿官或唿道友或唿灵岩山下大脱空百十年前尚有此事其后士大夫益自尊大缁流益自卑屈不复然矣陈懒散帖懒公此诗此字使才翁子羙见之必有逼我太甚之叹黄牧四六文章于道为小友四六又文章中之小技然自唐以来朝廷大典册率用此体不习则不工顾今之士有科举之累多未暇焉间有留意者侪辈非笑之曰是子工外学夫均之为雕虫廼以其施之于埸屋者为内学施之台阁者为外学四六之衰也宜矣故有字面突兀不安者有对偶偏枯者有蹈袭陈腐者有堆故事泥全句而乏气骨者有涣散不相贯属者䋲以前作鲁曾未涉杨刘径蹊况敢望曲阜东坡庐陵半山之藩乎余诸文皆不工四六尤荒拙暮年併与所谓荒拙者废忘之矣里人黄君未知其然录示新旧作二帙二鍊字造语妥帖而不突兀新竒而不陈腐君年甚少若老于翰墨塲者余退惰无可语君而君请不已窃谓能用事而不为事束缚能用古人语如自语者笔力也能使一篇意脉贯属而不涣散者意也意髙则笔力从之矣君请益余曰其追琢如玉斧之修月其融化如獭髓之㓕瘢其属对如新妇之偶参军尚有欲言者且止君名牧字景渊臞轩王卿帖穛士朱致逺出示臞轩王卿遗墨三幅余读而叹曰士大夫方其坐黄堂称太守也賔客唯诺僚属奔走相尊奉唯恐后一旦上印绶而去敬者慢誉者毁至有袖瓦砾以送之者臞仙去樵十年墓木已拱而樵人寳藏其翰墨如此亦异矣三帖一劝朱公赈粜二録所作劝籴粜诗三托印坊书可见其私交也朱君名亨祖樵之望族赵崇安诗卷前代宗室嗜章句者如楚元王父子皆从申公白公受诗陈思王诗髙于建安七子唐诗人尤推贺白本朝全盛时贵显而负诗名者有徳麟近岁有南塘兄弟诗工而命穷者有𬗋芝仲白而南塘遂为一代骚人之宗余少交𬗋白当接南塘议论故江湖吟人亦或谓余能诗顾诗岂易能哉崇安明府赵君寳示余新旧诗二卷气骨清㧞音节谐畅其合处徃徃流出肝脾不待耸肩捻髭而或者惜其出稍晚不及与芝白商确复未经南塘品题若余者本空疎加老病虽智足以知君诗之羙然力不足以为君诗之重姑题其末以示木铎者之采君名时镖周从龙长语余生晚不及见晦庵先生识其髙弟杨吏部焉李宏齐焉王勉斋焉不及见象山先生识其髙弟杨慈湖焉袁洁斋焉周君之生又晚于余去前一辈人益逺然余自童至耄于诸老之书不敢添一字注脚君乃能㑹粹洙泗闗洛精㣲之言融液鹅湖异同之论徃徃闿新义而助师説昔孟氏有豪杰凢民之辨余早从诸老始鋭终老惰遂为涂人之归凢民也君坐进此道后发先至豪杰之士也李洞斋梅供诗卷故少蓬洞斋李公有梅花癖花时必张䜩名梅花供自号供主一郡之骚人墨客皆集焉觞咏流行公倡客和兴酣歌声出金石或命挝渔阳掺吹铁籧以节之所作皆自纪年积而成卷公翰墨擅天下盖为𬗋㣲红药人主人而深藏组丽毫芒不试老于涧谷与花为友然犹不能数年而供主仙去矣世间浮荣天于公既有所亏欠矣外物清事亦复靳固如此何哉为之掩卷太息再题林合诗余尝以寒斋方魏野林逋以子真方邵子闲然士各行其志不必皆以隠为髙子真与其乃翁既列于隐逸矣子常尤工程文方当唾手取先龙学公寳章公焕章公靖安府君世科而近士诗文亦有超世絶物之意昔君家和靖不娶无子然方教弟子宥擢甲科宥子大年为侍御史以介洁称和靖身深隐未尝欲其子孙之俱隐也然则子真为闲子常为宥而大年林氏父祖之所望也奚必如云夫父子皆为少㣲星哉方汝一班史赞后昔孔氏论三子曰果曰艺曰达论子产叔向曰遗爱曰遗直孟氏论伊尹夷惠曰任曰清曰和皆以片辞而尽矣人之平生太史公始人各为传传后又各系以己见谓之賛然不可胜賛故有合数人而为一賛者视圣贤大费辤矣班范于賛尤不苟班步骤史记而不觉相犯范自谓賛是吾史杰思无一字虚设今观二书于一代公卿大臣人品之贤佞经生学士道术之纯驳仁人志士出处之精㣲与夫外戚宦官姦雄夷狄祸乱之颠末传所不能该者必于賛发之徃徃中其肺腑而得其骨髓方君清卿读班賛若有遗恨者又各以己见系其后多数百言少亦一诗或为史所誉而见疵或为史所摈而取莭或潜徳久湮而深嘉屡叹或隐慝未彰而奋笔直书或一语之乖谬或一行之謟曲虽其人之骨已朽必䋲以春秋之法读之使人汗出余谓班氏记帝拜牀下问灾异安昌侯自顾年老爱子念孙不敢言王氏及载博山侯望董贤车尘趋拜所以形容二人情态甚于朝市之挞矣清卿追咎光禹平当公孙禄马官彭宣之流笔力虽劲乃是按前史巳陈之迹断千古未尽之罪谓之森严可也谓之小恕亦可也然使为善者知可以暂蔽亏而不可以终磨灭也为不善者知可以漏一时之天纲而不可以逃千古之笔钺也补史家议论之阙遗佐王政赏罸之不及其有益于世多矣清卿既毕班书必及范史东都大臣莫冤于李杜莫贵夀于胡赵范賛李杜如琨玉秋霜胡赵如粪土与孔氏千驷饿死之论合范亦有能言者矣噫责人易责己难当二汉诸人沉酣富贵乌知班范秉笔议其后哉班范文艺虽富志节靡终乌知如清卿者又秉笔议其后哉清卿厯评前人且议旧史则立节必固着书必无可疵无使后有作者复得秉笔而议也䟦蔡忠惠公国论要目真蹟此十二条以公奏议攷之诸疏皆不着年月但去冗篇中称仁宗庙号则知其在治平间为三司使时所上也公在谏省方三十余立节髙而持论峻及此则年事髙世故练其所僚画字字忠实以养兵百二十万为自古所未有以磨勘法行能否无辨为大弊以阿附为邪佞又以邀虚名卖直誉为巧诈盖此十二条非独先朝与今人之通患实千万世国家之药石人主之龟鑑也夫子之履魏公之笏后代寳之况公谏草乎见其行草妙絶不减羲献乎余请观累年以还墨林王用和行卷秦溪多名人余曩时识悦堂吏部清而严识信齐处士博而约识留耕参与弘而毅此二三君子皆以贤闻于世而不以诗名也王君用和行四方取友余曰东家不有夫子乎其人虽亡然其流风遗书犹有存者子归而求之它日所造诣所植立将有在于诗之外矣方实孙经史说曩余见塲屋之作及古律诗长短句知君之豪于文也别数年闻君以其所着易说献于朝始知君之邃于易也俄又闻君以布衣入史局预闻纂修之事又知君之长于史也书成进御自监修大臣至诸史官皆被醲赏时相以君累上春官欲令免省奉大对遽以风闻报罢君浩然西归示余读语孟诗书中庸大学各一帙西铭觧太极说各一帙史论一帙凢世儒白首灯窓殚精覃思所不能通觧者徃徃立谈造诣一覧融㑹前辈有问刘通原读到汉八年末者有欲挽伊川入山读通典十年者讥刘颛于史程灏于经也君生李世之后而欲集先贤之长志大而才髙岂非吾党之畏友乎汉五经皆立博士诸儒各名一经不杂治惟大儒舒向三数公兼通焉如贾山辈见谓涉猎矣易至王荆公春秋至胡文定书至吕成公其説宻矣或者乃曰介甫易吾一日可着百部朱氏于胡李二家之书犹未能无疑焉若史学则自范史唐鑑胡氏管见朱氏纲目之外可助此三事者未知其几家也此事当篝灯煨芋共下十年工夫余旣眊荒君又行役姑题诸卷之末以俟他日商榷龙眠画四天王世言画神鬼易画狗马难此论殊未然自古至今画神鬼者多矣唐惟一道子本朝惟一伯时入神品它名笔皆不逮孟芳此轴得之福唐官所故家物也其画天王大神通大威勐之状与夫侍女之妍将吏之武兵械之盛不施丹绘而萦映巧妙变化恍惚观者莫知其作如何下笔非伯时不能作也余所寳伯时图豢龙氏二幅比此轴规模布置物色笔意皆酷似借观久之以还孟芳杨𥙷之词画艺之至者不两能善画者不必妙词翰有词翰者类不工画前代惟王维郑䖍兼之维以词客画师自命䖍有三絶之名本朝文湖州李龙眠亦然过江后称杨补之其墨梅擅天下身后寸𥿄千金所制梅词柳稍青十阙不减花间香奁及小晏秦郎得意之作词画旣妙而行书姿媚精絶可与陈简斋相伯仲顷见碑本已堪寳玩况真蹟乎孟芳此卷宜颜曰逃禅三絶花光梅曩余爲宜春守谒仰山祠閲庙中蔵寳见杨补之梅花障子其枝榦苍老如铁石其葩蘤芳敷如玉雪信乎名不虚得也郡人言神尤寳爱有位者或借观越宿不还輙现变恠后爲郑徳言铭墓其家以补之所作梅兰梅竹石四清图六幅润笔与庙中障子笔意畧同盖补之画梅花尤宜巨轴花光则不然直以矮纸稀笔作半枝数朶而尽画梅之能事此卷就和靖八诗各摘二字爲梅传神爲和靖笺诗花光得意之作也末有郑南明䟦甚佳余亦有梅癖者然善画不如花光补之工词翰不如和靖简斋未知此䟦视郑老何如耳二大父遗文右二大父遗文十卷附録五卷史记考异五卷太守监丞眉山宋公之所刋也公下车尚贤而崇教既新三先生祠复谓某曰吾将求君家隆干间谏草遗文使与艾轩之书并行某追惟二大父没时先君及诸父皆幼所着书多为人取去及长而收拾则散亡畧尽时于里中故家淂半幅片简惟季父习静翁得年最髙尽平生心力纂辑成编着作公之文十居其九诸父之言曰麟台公没信安传舍中故遗藁尤少有春秋比事二十卷别为书此十卷内如手録近事数则得之林㣲猷家林公题其后云为同年刘着作治后事于几案间淂其手书如此遂笔之答吕太史帖论郡政得之吕巽伯乔年陆放翁与曽卿原伯帖称主司刘某天下伟人故足以传伯恭得之曾温伯黯二帖某至今珍藏麟䑓公卷内省试春秋首篇及送英郎中序答三传䇿各一篇希仁弟续求访而得者贤太守旣自题其编矣某敬识其传后退斋遗藁先君平生为文最多尝手选初筮时所作为两帙又命小吏抄为选入时杂着仅十帙皆克逊弟珍藏及使淮浙官事鞅掌文字或令其代劳某去仕江西先君始擢二奉常厯起居郎舍人迁吏侍凡举按官吏奏疏已见进故事之类其逺官皆不及知先君属疾急未省觐遽罹大故创痛深鉅忍死扶䘮南归而辎重书籍皆留先君亲吏家奴相家不幸其家残于火书遂羽化念先君之文不少概见于世前所谓两帙者十帙者克逊弟没藏书𢾗橱悉断烂不可读宜搜故箧偶有小册载丙寅丁夘对札谥议及为浙漕时律诗数篇立螭时贺郊祀庆成诗一篇而已克刚弟之子质甫偶録淂一卷徃徃皆初筮之文暮年老笔不可得而见矣合新旧之作得古赋一古律诗二十六奏札五谥议四书五四六十九代论事四荐士一此直先君㤗山一毫芒耳然已失者不可追仅存者尚可传也某犹记先君为考功尝覆议故李大府尉显忠谥忠襄在奉常乞以周必大留正二相配飨光宗及某继贰奉常访覆谥议及论配飨疏老吏皆死故牍亦不存矣可胜叹哉时逊刚二弟皆已逝廼与季弟克永刻之家塾以示子孙继此访求有得当附益焉后村先生大全集卷之一百丹七后村先生大全集后村先生大全集卷第一百八后村先生大全集卷之一百单八题䟦崔菊坡与刘制置书清献与文肃书如此可见当时路帅事阃帅之礼时嘉定甲戌也后四年戊寅余从制帅尚书李公行邉清献犹在杨李公盛陈兵卫入境清献以素对数十人过扬子桥来谒李公寓维扬舘月余清献每白事必减驺从屏呵导先至幕府见余辈或问清献公方岳重臣奈何执礼如小侯清献曰某昔为郎官李公上某自代今体统当然况情谊乎文肃亦荐清献者前辈于知已礼敬终身不衰今人不复能然矣然此特礼文之见于外者耳至于持论临事则各行其志有毅然不茍同者嘉定惩创丙寅丁邜轻举中外以再和为幸而清献告文肃谓聘使往来人情懈弛必至之忧在于旦夕宜急修守俻以待不旋踵其言皆騐虏先犯浮光清献人劝李公持重俄而我出泗上师失利虏大入庙谟以咎李公议擢清献代之俾续和议先以贻书谕上意清献力言虏垂亡不可和李公不可去后李公闻而叹曰若他人必挤而夺之矣明年余出幕清献自扬召归遂入蜀余晚使粤庻复见清献道旧至则已薨嗟夫功名之际人各着鞭虽士椎越石亦未能免而清献䖏心无竞若此盖世之所未知也昔者闻之西山先生可爲制帅者可爲宰相谓其度量能容受气力能负荷而已上顷以相印起清献岂此意今大使秋壑贾公䟦欤称清献制邉事如烛照数计壑公建淮阃十年忠劳百倍于清献之时而懐贤服善了无毫髪矜功伐能之意西山可以相之语清献未及爲之事不在斯人者乎曩余得清献翰墨甚多懒惰不能收拾今箧中尚有数纸而文肃之孙应雷能珍藏此书因以畴昔身履目击者题之卷末应雷方为壑公辟客兵间旧事不可不知陈正献家御札二轴阜陵命相多矣惟张忠献公陈正献公尤有天下之望方忠献之视师于外也上对郡臣语必称魏公及正献之释位而去者所赐奎画一则曰陈少传二则曰陈少传岂非所谓礼大臣者欤二公当国皆不乆而上眷终始不替它相虽秉钧持衡多歴年所徃往未去已厌去则亡之矣乌虖二公植立建明之际进退出处之间固有以起人主敬畏之心而然与巽岳降灵图鬼神其服御供帐卤簿仪卫往往侔于王余谓百神皆受职于朝皆当以品秩为䓁级古五岳视三公窃意舆服宜用上公之制然自唐至本朝神既加帝号则此卷则龙驾帝服者非僣也顷见龙眠所绘东皇太乙云中君与此本茟意畧同决非俗子摹搨者赵南塘洪平斋汤晦静遗墨右三山陈君天定藏南塘赵公二䟦一为陈了翁论刑和叔䟽藁一为韩子苍逸诗而作五帖皆与其弟蹈中者䟦不待赘语帖中如论通鑑纲目疑义甚精评蹈中诗尤森严可畏噫析理至朱氏完粹矣而不肯茍同煅诗至蹈中精宻矣而不少假借西山真公拜内相上公自代公怫然不悦前辈自重不屈折类如此公与余翰墨尤多余诗不逮蹈中逺甚公有雪骑追穷漠风颿颿转广津之褒又简余曰兄才有宜于古文而専用于诗四六斵而小之可惜又曰兄文有法度某不能及岂非恕于友而严于弟欤卷末又有平斋洪公晦静汤公帖此二公皆余故人皆与南塘交游者三君子宰木已拱余虽仅存然耆旧凋谢𣣔谈前事无复人矣陈君他日试呈似今常平使者汤公秘书必有以发其感慨尤溪赵珤廷䇿尤溪赵君肖翁示余丙辰廷策一编首尾八千余专以干常二卦奉对其析义理极精其辨忠邪条治乱极沉着痛快其规切君相极忠愤忧爱于庚寅是岁方二十七而危言老气嵂崒如此昔人以杜牧居第五为屈乙科第九得无少屈君乎汉唐策士于廷多矣如朝错公孙弘牛僧孺之流皆裒然首不旋踵取卿相然遡其言以求其心千载而笑未已其粹然出于正浩然有所守者江都相尔平布衣尔本朝䇿士于廷亦多矣自叶祖洽非先烈以合时好迄宣靖一甲子间无直言入南渡百余年求其可继董刘二子者横浦张公黼梅溪王公辅穷逹系一时之命贤佞有万世之论君其益讲学益进徳以错弘僧孺祖洽自鉴以董刘张王四君子自勉使后之评君子者曰是真能践其言者起余诗草堂诗余为童子时尝閲一编遍机锋不起遂不复閲乆本因肃翁直院举一二篇余意终未领㑹肃翁咎余于此诗匆匆草草遂托里中老士人访旧本皆无之郎能诵一二聨一日有携小册来者视之乃此集也读之三日机锋不起与六十年前无少异诗贵苦思精鍊集中诸人可谓思之苦鍊之精矣其间警句及体帖亲切后生可学者已撷取之矣肃翁尤称驻跸山乗月登楼腐草化为萤三数篇今观驻跸山首都不説山在辽东亦未足形容虬髯帝武盛如云举头惊日近满自觉春还又云好语从天下荣名落世间鬼神惊科赐草木顿开颜畧不近傍跸字山字乘月登楼第三第四句云鸟啼人瘁抑人上月明楼似乎别造上句以偶下句而不相贯属又云刁斗声无勇家山泪欲流此二句说胡骑也然非下面送聫则华我无辨矣亦诗病也别一首云谯门长啸外胡骑一时收殊浅弱腐草化爲萤之篇寒光忽独醒按独醒出䖏乃醉醒之醒似押未倒元质云起余草堂诗皆不体帖以印本考之每篇各有批抹不知何人之茟但去取皆当又于编首注云此集多脱体不着实题令择其分晓可学者存之又云起余雕镌太过险怪尤其甚则是当时已有此论非匆匆草草考之不精也因记少时见老儒孔𥘉平诵杏坛诗我来余礼楽人去独林峦之句往往泣下此二句去杏坛甚逺莫晓感泣之由以类求之如望祀蓬菜云云归还寂寞日落更徘徊不见蓬菜堕涙碑云涕零逰憇北望㫁莾苍基不见碑志士思秌云良时天不再前事水空流不见秋活计一张琴云萧条终日趣寂寞古人心不见琴口伐可汗云沙碛三年戌秋风一夜寒不见题句虽住如不切何肃翁深于诗者当更与商确赵倅与灦条具轸腹事宜状淳佑辛丑余待罪广东漕一日经畧刘直卿侍郎约议事至则出宻札相书言谍报谋由交趾趍邕宜有㫖令帅整龊军马积聚钱粮以俟调发时杭相李公𥘉薨山相独运余始识轸腹二字与直卿各条所见以复命余言漕计仅文吾目前若欲随军饷邻路非令项科降恐缓急乏兴得祠牒五十道既而谍报余召去所得祠牒未用也自辛丑而复干腹之若缓若急将信将疑岁岁如此至去冬所传愈响或言鞑已减大理窥我邕宜或言已越思播闯我沅靖或言襄阃以重兵御于黄平寨我师不利闻者相顾失色罔知虚实且不识黄平寨为何䖏郡通守曰我知之衆耸聼君因歴歴言其䖏所及傍近阨塞险要履如家舍他日出一卷书示余盖君曩爲靖倅𬒳阃檄行辰沅靖三郡条画干腹故椟也始者衆谓由思至沅中间犵惹溪最险由播靖至中间黄平寨最险宜于二䖏屯君不惮劳苦身履目击图绘以献且言二险虽可恃然不可屯兵者五深入主地无粮可困陆饷既艰水运又絶一也寨屋村甓马所取其二也靖入黄平八百余里沅入犵惹五百余里置孤军于生界之外声援不接三也二䖏号爲险峻仅通一人一骑然其下私小路亦多四也官军与生错居之乆之必不相安五也靖之管内土名旺溪又名地生省一路曰鬼呌冲沅之管内土名平溪又名便溪乃思播透入之路皆有险可守且去郡不逺可相应接此数䖏或已有寨而兵少宜増戍或傍近有寨而无助或有险而无备宜创寨君以檄按行淳佑丁未也嗟乎干复之传乆矣余出岭十八年君去靖亦一纪矣使山相及后来筹帷幄建旗鼓者因谍言自治其内结诸蛮为强援练土丁为精卒藩篱厚根本固勿劳师费财可也奈何玩习茍且忧其急而妄动幸其缓而自寛急则匆匆抽摘虚北实南戌者大半死瘴疠不返又下令支郡皆筑城清野䖏骚动缓则一筹不画自始至终堕虏狡谋至今以疆埸之忧上勤宵旰执事者失䇿甚矣余每谓吏道世务皆可以智力勉彊惟邉事非习则不知方今名卿才大夫甚衆求其轩豁喜功名机警善筹䇿老成更事变如君辈絶少精进若人于朝云中功级虚实可止辇而问也西域山川险易可聚米而图也顾使之滞于司马长史以老岁月岂非进退人物者之贵哉君将觧组造朝乃书卷末而归之居厚弟诗右居厚弟送勋姪赴试诗𥘉居厚与兄志学埸屋齐名相踵擢弟志学得年仅三十一无子居厚命勲继之昔我叔父小麟䑓公舍子而任弟于是勲本生父审渊老死布衣居厚为兄立后而命以官不属他人而属审渊之子家法也天道也勲于居厚昔为再从子今为从子事叔父当如父必共其教令友埙弟当如同产必极其思意然后无负于叔父之选立余耄矣因勲访别语之曰汝父汝叔俱奋孤童束书徒歩走京师应试于时赀用狭于汝裹马险于汝卒能中黄甲还青氊汝虽清贫汝父汝叔微时稍泰矣夫仕之通塞命也巧力不与焉试之得失艺也工则中之焉汝勉之非惟汝二父之望亦老伯之望黄孝迈四六四六必有新意必有警聫新意谓不经人道者警聫谓可脍炙人口而不㦸人喉舌者雪洲黄君示余表启各六篇尔然新意横生自出胸襟警聫叠见去陈腐友朋中茟力及君者极少余读而爱之嗟夫不龟手之方一也或以封或以不免于洴澼紌骈之作一也或尚方赐润茟金或扫合载寳玩而君挟所长游四方裘马窜羸栖栖为诸侯客岂非洴澼絖之类欤昔王𥘉寮汪浮溪㣲时代人表牋已为世传诵厥后终为词臣君勉之再题黄孝迈短长句十年前曾评君楽章耄矣复覩新腔一卷赋梨花云一春花下幽恨重重人愁晴又愁雨又愁风水仙花自侧金巵临风一笑酒客吹尽恨东风忙去薫桃染桞不念淡粧人冷又云惊鸿去后轻抛素韈杳无音信细㸔来祗怕蘂仙不肯譲梅花俊暮春云店舍无烟闗山有月梨花满地二十年好梦不曾圆合而今老都休矣其清䴡叔原方囬不能加其绵宻骎骎秦郎和天也瘦之作矣昔和凝贵显时称曲子相公韩偓抗莭唐李犹以香奁爲累惟本朝庐陵临淄二公扵髙文大册之外时出一二存扵集者可见也君他文皆工余恐其爲楽章所掩因以箴之恭䟦阜陵御书韦诗右韦蘓州五言古体十二首干道天子亲洒翰墨以赐古相陈正献公者后八十有四年正献孙増出以示臣奎画既妙韦诗絶佳希世之寳也郡中䜩集云自慙居䖏崇未覩斯民康西斋寄友云郡公方云集独余所寂寥仕有忧民之心退无竞民之意观稼云仓廪无宿储徭役犹未已方慙不耕者禄食出闾里盖畎亩不忘之义此干道天子之所以嘉奨而爲之肆茟也恭䟦思陵书韩翃诗春城飞花之句不独徳宗喜之我光尧亦喜之使翃生于炎绍亦必爲词臣矣光尧御书便面满天下此廼乡衮陈魏公家藏可寳也黄戸曹梅诗和余百梅絶句者二十余家昔户曹和在诸人之后无一句一字与诸人相犯如天籁消沉斗柄斜绕枝忽起䕶巢鸦素娥青女新梳洗来闘寒梅半夜花如白㲲禅巾白石龛跏趺无迹越山庵朝朝拱立罔明手昨夜㸔梅废小参如杯间翠羽啄枯槎邂逅孤笻次水涯飞过小溪留𢾗语殷勤报有隔桥花如何湏更辨伤春谤嵗岁飘零不及春如効颦可丑张玄妹竞爽宜为束晢兄皆㝠搜精煅他人不可拟摹若夫小哉荀令香三日甚矣桓公臭万年之句虽老夫亦避君三舍矣夫学莫难于进莫易于画进者如抺电之骏瞬息歴三十二城画者如逆风之舟终日遡洄而不离旧䖏诗亦然以君之才加以年辅以学必大勇勐精进而未止万象将困君陵暴梅特诗中一物尔林通议遗墨王融林氏自着作平六传而至通议大夫格是生龙学林氏始大又四传而至寒斋龙学忠莭见于史金𬗋寳章寒斋三世行谊见于余所述墓志惟通议而上文献无所考详故老言通议大父仲亷父伯材皆为里大儒通议五荐于郷由特料为建州理掾此诗为题云新酎黄亲奠新茔诵身先失父母禄止及妻儿之句不洎之悲使人涕下通议遗墨仅此片纸余从寒斋二子同合借观録而藏之𥘉龙学在母族人云梦祖茔华表金书云遇酉生珠玉既而龙学生于己酉而寒斋亦然昔人设首丘之喻以不去乡井奉坟墓为孝孔氏世葬孔林嬴博之事盖不得已而然后世有宦逰不能归者老泉葬蜀长公葬汝少公葬颕欧公亦不克返泷冈今林氏十一世松楸相望岁时子孙沥酒扫松一目可匝同合又各为生墓距父祖宅兆一牛鸣间尔乌虖盛哉绍兴奖誉诏公之乞挂冠楼前也或谓公为全身逺害计尔嗟夫中书舍人以书行诏令为职时二凶执国命所谓大诏令今日上自称皇太弟而兴子也改建炎为明受也明日褒崇二凶也遣使和虏也止勤王之师也擢王世修而贬张徳逺也人各有能有不能书行此䓁诏令非公之所能也公之去岂不壮哉彼以挥翰如飞书行惟谨者爲是则公之去非矣当时自朱丞相而下顺承二凶莫敢少迕诿曰陈平诛吕荀爽图卓亦然前辈论平勃事当以王陵爲正史茟于爽讥其懦迹平勃视陵且有愧色况爽辈有谋而未遂乎明受之变赖天祚宋张吕倡议于外李邴郑㲄正色于朝龙李公寕去不践其廷本强折冲不崇朝而六龙出照扶桑否虽有百未藏一如之何哉秀水闲居録非笑勤王诸公若以为无寸劳者惟我光尧邅时艰厄洞见群臣情态朱公册免吕张迭相李郑柄用余读绍兴改元十月四日诏书云林适当苗刘作过首先致仕不出可除龙图阁直学士以龙其莭昔伯夷得夫子而名益彰光尧此诏荣过华衮以致仕不出为莭异于或者之论公得此可以流芳于万世矣始邹道乡南窜惟公以一大学生祖道后放廷试得胡澹庵帅乡阃同邑郑公介夫犹亡恙公屏旗纛歩至其庐假谒甚谨在掖垣请官介夫之后攷公本末其大者既卓然有立其小者亦竒伟如此周天益诗君生于福而侨于劔人皆㳂崖临流以居望之如剑在图画间然多水患壬子溪涨至冐城郭君之草庐毁焉具家荡尽独槖其诗来访余余为作诗劝縁后八年复至曰吾庐虽复旧观然年益长身益窭溪山风月虽羙如饥何余问别后何所为君又出槖中诗数倍前作余语君曰使君之家空窭漂揺屡拮据而未定者溪误之也使君之身世栖栖然浪走于江湖见遗于塲屋者诗误之也意君厌且矣将改图矣而君尚恋溪不忍去耽诗不辍吟人固有嗜好与世如是之相反哉昔天台林景思诗家前辈号雪巢近有同人刘某亦号雪巢建阳刘叔通考亭髙弟号溪翁君亦号溪翁余尝戯刘君与景思争巢今君又与叔通争溪耶然景思叔通诗皆行世君其勉之黄珩和梅絶句黄户曹祖润既和余百絶其族父珩亦继作凡诗以千首如一首为易以一茟兼衆体为难以衆句叙一事为易以一句贯一篇为难君所作首首不相犯句句皆自鍜若粹衆长倩他手而成者尤善于借彼明此缩多为少其警句云丰钟散尽晓云遮我欲伸冤玉帝家青女一身都是曕年年随下月偷光又云真色果无描画法汉人枉是杀毛公又云一双白鹤骑焉往十万青蚨散即休吟透何郎早春句输他占射得扬州始谓户曹为侍林之英妙不知君家又有痴叔也䖏冲武子未易优劣翀甫姪四友除授制此题安晚倡之竹溪和之后余聫作已觉随人脚跟走矣既而胡卿叔献及仓部各出竒相夸里中士友如林公掞方至黄牧竞求工未已然至止有许多事用了又用止有许多意説了又説譬如广埸卷子虽畧改头换面大体雷同文章家之大病也有张端义者独为四友贬制自谓反骚然材料少邉幅窘非善辞令者翀甫姪此作殿诸人之后余览之曰世皆以列于楚辞者为骚殊不知荀卿之相贾马之赋韩之琴操栁之招海贾哀溺乞巧诸篇皆骚也同一脉络同一闗键而融液点化千变万态无一字相纪至此而后可以言茟力若疾走不如夸父冶容不如西子未免于学歩焉傚颦焉警䇿䖏仅胜衆作慢善䖏反为衆作所胜其如勿为杜公云诗是吾家事余亦云四六是吾家事着作公似欧蘓小麟䑓公似杨刘然皆不获用世若余芜拙两以词臣而无一篇可传翀也有志兹事宜博览且精思他日院吏晼脱敕使口宣有扫阁受润茟之获而无依样画胡芦之诮不独为吾父祖争气亦为汝伯刷耻四友特小除受尔更有大典册在真窖遗文聼蛙翁身九尺如张镐相公而歘起无风云之㑹年八十如鲁申公而髙蹈无舂钳之辱余小翁七岁以凡事不敢以交友也暇日出一编书示余曰先君子昔多论着未尝蓄藁今所存者絶少吾子方网罗放失赏好文字独无数语以宠嘉之乎余䄂归读之得古文六古诗十二律诗百三十一杂文二十六侃侃乎父师之容凿凿乎典训之言简而尽讷而辨若不经意而穷天下之思索若不修辞而极文章家之妙巧大篇短章皆然盖玉州甫子甫里先生之流顾使之浮湛于闾巷老死于山林臯壌朝无伯休之召使失两生之名仄复遗文为之慨叹余不及识君而识其兄特魁名镐字仲京君名铨字叔平别号真窖聼蛙翁名审权字坵子奕世皆龎厚长者方元吉诗君家诗境公诗天材竒逸笔力宏放亦书卷撑膓柱腹英华发外而然又周逰天下南辕湘粤北輙汴燕縦览祝融扶胥太行黄河故挥毫之际如有神助余尝有吾言二十韵题其集若武成诗得于天资于书者足歴而目击者皆不及翁直以㝠搜精斵有所悟觧每一篇出仲白李蕃軰皆惊异水心南塘二老各待以小友余甞志其墓其父子僊去今踰三纪于海丰今君元吉亦接为诗莆赋多而诗少与君同嗜好者不三𢾗人皆推譲君君益自喜丛藁欲十陪于煮瀑数陪于南冠桂林诸藁君不能尽抄前数年出旧作近又出新吟各一编示余余病眊不能徧览大率飘逸者学诗境轻清者学武成可谓善学矣君才固髙然年少而仕浅书果撑拄欤游览果周徧欤气说而思敏人未一字我已数首果㝠搜欤果精斵欤君以爲已然耶未也昔曽茶山以诗示吕紫㣲吕病其无新意朱晦庵读吕诗则曰居仁论诗要字字响后来诗都都哑了君试以此二说就丛藁中择其无新意者哑者不似此诗境父子者去之又去之去之尽则有新意者字字响者似诗境父子者出之它日爲别一编老汉当爲君重说偈言君方氏字文甫元吉名也于诗境公为叔袒于武成为从伯父武成自号煮瀑庵陈公储作山龙自䟦诗皆精妙戯题其后伯时马公储龙追列缺拏空𪷟挟电雹驱雷风裂石出天通艺虽工命则穷喻景山例畧赋集句诗卷往年复斋陈公有重名士多逰其门而喻山君景山游号重客余数于复斋坐上接其绪论间过余剧谈于书无所不通所着有经史例畧赋每一书率以律赋一篇括之亡友王卿寳之尝欲序而传之不果尢善集句所资取非一家凡古今大诗人小家数之作皆黙记或即事或对客感触之顷欬唾而成如裴度用蔡人临淮代汾阳一指挥间莫不受令非若郭家之窃向秀绍威之储江东杨斵诸人之挦舍义山而已复斋尝病例畧赋启学者怠心实之曰诵之则记忆愈精牢何怠之有君素嗜陶韦荆公诗自谓平生无一句近傍因叹茟力犹弓与秤分寸不能强故自作之诗絶少而集句特多可谓博精学精识之士矣后三十余年君之子汝楫䄂君集句诗一卷示余内三十余首君自缉余汝楫所録行楷姿媚外人不辨其为羲为献也与之语才学不减乃翁忆𥘉识君风骨清睟须髯黑汝楫貌与髯惟肖而皤然雪白矣然则余之愈衰愈左亦可怜也已王实之与喻淮东轩磊磊落落所谓眼空四海神逰八极之表者而加敬于乡前軰卷卷访求其遗书如此彼互乡童子欲与先生并行黄吻少年而轻宿士见此当皆汗颡泚矣杨公莭论语讲义当赤白嚢父驰戎马满郊之际盖辨士説客竒材剑侠奋发功名之秋杨君方挟朱氏四书与其伯父信斋礼书游行之四方术迂而计左矣昔𬋩幼安客辽东虞仲翔在交州皆研究经学𨳩门授徒近世尹和靖谯天授先生亦转仄兵间卒为大儒先贤皇皇汲汲于学不以时危世难而少辍也君行矣安知斯世无为君紫金䑓者通上人诗卷余自杖史免归屏居荒村面壁九年门无贵客惟游于方之外者辱临焉然闽僧多白首未尝行脚又未尝参叩大善知识与语不过曰某刹虚某贵人与某官善书可求刹可得也主人急起洗耳客不楽而去人因谤曰后村不喜僧一日有天台通上人入谒余问来意通曰无他平生有吟癖䄂所作诗两卷请余评之其言异于闽僧余修容加敬徐读两卷幽闲澹泊如不设色之画不糁之羮有自然色味昔兠率悦语张无尽公对某説禅犹某对禅説文章余病髦耋文章不及无尽通足迹满江湖金山灵隐天竺天目肓王名山皆遍逰诸方大善知识皆饱参既説禅又説文章毕时勇勐精进禅不到悦诗不到惠勤道潜地位不止也后村大全集卷之一百单八后村先生大全集后村先生大全集卷第一百九后村先生大全集卷之一百单九题䟦术者施元龙行卷太史公传日者不三二人扬子云以严君平与李士元并称其为世所贵重如此今挟术浪走四方者如麻粟而世反贱之何欤盖古之士不必蓬掖虽业一技而甚贫窭者亦莫不自重屈原楚大夫贾谊宋忠汉名卿皆即詹尹季主而卜有来而问无往而告也史君君平垂帘闭肆国𥘉麻衣道者非陈希夷不能致今术士异于是有街不售有守门不得见有不问而告者矣上饶施君伯山过余谈天其学兼日者龟筴之长决以风鑑伦类贯串谈论泉涌品其侪軰皆在下风然客四方游三邉进不能取一命退不能谋把茅丘田别我南辕姑与之饮呜唿安得有气力贵人如燕昭爲筑黄金之台如杜工部芘以突兀之厦如白傅盖以万大之裘使君不以饥寒累心术益精语益騐爲鉄户限非辇金帛而来叩者勿纳孙夣得习斋语二十章习第一义作圣功夫寔基于是陈以名菴陈公和仲孙以名斋刘叟賛叹舜何人哉苏泽先天太极论书有坦明易通者有㣲妙难通者孔氏语门人曰吾无隠乎尔然当峕高弟有性与天道不可闻之叹虽伯鱼亲受于家庭者不过诗礼而已经莫粹扵易夫子五十而学如先天太极之义前有濓洛皇极经世书通书易传后有朱陆鹅湖往复之论至矣尽矣以叶龙泉之精诣陈龙川之豪隽犹不能添一字注脚潮士苏君泽廼着论以翼先儒之説而合诸家之异嗟夫余㓜而执卷今七八十矣扵书多未能通其易通者君年甚少顾能通其难通者亦足以见余之耄而君之英妙不可及矣陈迈高梅诗自昔咏梅者少六朝惟何逊扬州陆凯庾岭之作传扵世至本朝孤山处士暗香踈影之句檀名至今此二三君子或才思清丽足以誉梅或人物高胜足以重梅又首为诗家破天荒如优钵昙花扩刼一见所以可贵其后举世皆咏梅无论山林之士虽市朝之人莫不有作累数千百篇而不敢望前贤之一聨半句扵是不足以誉梅重梅而反以䙝梅轻梅矣余往赋百絶先犯此戒和者二十余家仙溪陈先辈最后和而押韵用事新新无穷君妙年有塲屋之债宜且参取王沂公两句未可作此冷淡生活刘景山教学诗难莫难于为人师而为童子之师尤难盖敏钝勤惰受性各异有能秤象者有不能名六畜者有襁抱中识之无者有误读金根者加以父兄骄惜保姆拥䕶左右便佞謟媚少也不力长而犹騃童心无时而改师教有特而倦则与之为婴児而已滔滔者皆是也吾里刘君教学诗四十九韵谆谆然广弟子识小学书之意而无韩子利禄之诱使家塾每得若人任击䝉之责彼璞者可追琢成噐甘白者可和采为色味拱把者可培飬使之干霄拂云也君名景山三山薛璞讲义自古有狄难布衣之负材智喜功名者皆游邉以求售其説而穷经考古之士所挟既迂北辙不利往往转而南辕长溪薛君以其学讲于泉泉之大夫国人相师以聴前御史洪公君畴取其引周礼经文以正岁为周正正月为夏正之説谓可以决千四百年之疑君归遽余病眊不能细扣君为余略剖一二其説皆信而有据办而不凿夫六经中千四百年之疑不止扵建子建寅一事前人称贾生曰群疑亡矣君不以其已通者自足而以其未通者自勉余与御史公当为君特书屡书不一书章仲山诗诗非逹官显人所能为纵使为之不过能道富贵人语世以王岐公诗为至寳丹晏元献不免有腰金枕玉之句䋲以诗家之法谓之俗可也故诗必天地畸人山林退士然后有标致必空乏拂乱必流离颠沛然后有感触又必与其类鍜鍊进璞然后工或曰孰为类曰有子桑必有子舆有孟郊必有贾岛有卢仝必有马异天台章仲山示予吟藁庻几有标致有感触矣意君之友必有若子与若贾岛若异者求之集中未见其人若逹官显人之评盖富贵人语也非诗家语也惜予老病不得与君细论此事郑大年文卷建士郑君赠余骚辞文貌音节歩趋屈子二十五之作然楚辞惟骚经一篇三致意谆复而不为多委蛇曲拆而不为费君所作可以约而尽者必演而伸之为数十百言岂祖𫐠骚经而不参取九歌章句耶余尝为作文难论文尤难貌似者不若意似貌似者法言之似论语也两京三都之似上林子虚也意似者杜诗之似史记也贞符之似王命论也此事话长他日当爲君倾倒严悫上舍诗卷丙午余自少蓬兼西掖去国客或赠诗曰十载梅花曽作崇一畨红薬又无情辛亥自右螭兼儤直去国衘史刻余犹提起梅花旧话庚申沗左螭西掖之召行至建安大学严生饯诗又爲梅卷下注脚岁暮天寒万卉摧落惟梅稍已萌动真余平生耐乆之友严君知名六馆慈恩之杏广寒之桂还君好手盍以梅花譲余曹夣祥石巖集余少从事昇阃毅斋徐公由歴埸守持江东廋节道昇始见于传舍谋筦记之士扵余余荐叚君昌武公亦喜其文卑以斤削端平甲午召彼故老公还禁近余亦有列于朝遂得朝夕亲炙每望公眉宇聴公绪言窃意元曽山阳道州軰人不过如是后二十余年耆旧凋落余白首入京与尚书郎王公邻墻王公示余曹君夣祥石巖集一编其文无惊波怒澜泓然止水而已无竒葩丽藻苍然老干而已既而知其爲毅斋之宅相甚矣曹君之似毅斋也昔陶渊明为孟嘉记𫐠平生号为名笔余尝欲为毅斋作传不果曹君冝为渭阳任此责毋庸多逊刘澜诗集诗必与诗人评之今卋言某人贵名掲日月直声塞穹壌是名节人也某人性理际天渊源派传濓洛是学问人也某人窥姚姒逮荘骚摘屈宋熏班马是文章人也某人万里外建侯某人立谈取卿相是功名人也此数项人者其门挥汗成雨士群趍焉诗人亦携诗往焉然主人不习为诗扵诗家高下深浅未尝渉其藩墻津涯虽彊评要未着痒处天台刘君澜抄其诗四卷示余短篇如新戒缚律大篇如散圣安禅诗之体制略备然白以贺监知名贺以韩公定价余未知君师友何人序其诗者方侯䝉仲余谓䝉仲文章人亦未诗人也诗非本色人不能评贺韩皆自能诗故能重二李之诗余少有此癖所恨渉世深为俗縁分夺不得専心致意顷自柱史免归入山十年得诗二百余首稍似本色人语俄起家为从官词臣终日为词头所困诗遂絶笔何以异扵䝉仲哉君足迹徧江湖宜访卋外本色人与之评傥得其人飞书相报余当从君北面而事之建寕县平㓂録属者蛮鞑干腹深入湘中之全衡永江西之临瑞皆失守惟陈侯元桂死城郭他郡率瞷贼未至委之而去窜伏山谷名曰移治郡虽小有厢禁军有隅縂民兵若平时拊以恩信激励而用之可以守亦可以戦何至仓卒无具如此林君经徳之宰建寕也贼去县五里君与其家端坐县𪠘不去布置方略躬率官民兵敌遂大克捷黠酋凶渠以次俘馘邑人相贺曰㣲宰君吾邑其蹀血矣郡与台阃方上其事于朝君谦巽曰皆二塞之功也嗟夫一县之力不大扵郡二塞之卒不强扵厢禁隅縂彼以强大溃此以弱小存岂非君素拊其士而无虐使乎时其衣廪而不刻削乎向使君与全衡永瑞之守易地而处则千百瘴疠饥疲送死之虏谁能蹂践数城如履无人之境哉君才名三十年犹绾铜墨近方以学官召而保境卫民之劳则未録也昔臧质守盱眙杜慆守泗各以寡敌衆诿曰彼者郡将如田单以区区即墨拒强燕虽楽毅不能下谓县不足守者非也惜余无太史公笔力不足以发之陈秘书集句诗昔之文章家未有不取诸人以爲善然融液衆作而成一家之言必有大气魄陵暴万象而无一物不爲吾用必有大力量唐人评昌㴝公之文雄伟不常比之武事余谓诗亦然盖虽古名将必用素拊练士卒素服习弓马亷颇爲楚将则无功晋惠公乗郑驷则败岂非气魄力量有所限局欤若李临淮因郭汾阳之营屯壁垒一号令之而精采变李广夺胡児弓马南驰且射杀追者此岂有法之可传哉集句诗自半山后他人爲之戞戞其难秘书君扵此咄嗟谈笑而成咏物或感时触事或絶句或五十六字杂取前人惊句无论小家数若李杜韩桞欧苏黄陈大宗师亦皆俯首受令扵旗鼔之下其气魄力量固已関古今骚人墨客之口而夺之气矣是编乃君𥘉擢第为郡文学时所作余文将顺下风求续集而观焉信庵为包君用作墨梅顷年见信庵丞相为林肃翁作墨梅横卷肃翁自言甞客扵公之塾后果擢上第入韩苑今观此卷乃为永嘉包君用所作笔愈老君用亦公客也盖山相尝求公一笔不与若二客未遇而公直以魁百花调鼎实之事期之可谓具服矣君用勉之他日科第官軄当不在肃翁下君用名因噐余先君少师同年通守公之孙余旧同官録参军之子二戴诗卷余为仪真郡掾始识戴不屏式之后佐金陵阃幕再见之及归田里式之来入闽又见之皆辱赠诗式之名为大诗人然平生不得一字力皇皇然行路万里悲懽感触一发扵诗其姪孙頥槖其遗藁示余追念曩交式之余年甫三十一同时社友如赵紫芝仲白翁灵舒孙季蕃高九万皆与式之化为飞仙余虽后死然无与共谈旧事者矣頥诗亦有石屏风骨诸公多称之昔礼楽有二戴余谓诗亦有之敬尊石屏曰大戴頥曰小戴董朴发干文藁余山居十年不见近人文字白首入京稍有䄂文卷私淑余者大率章句多而议论少天台董君之作尽卷无一篇诗惟记序题跋志诔繁者千百言简者三数行他人文或读数句輙义堕或首尾不相贯属惟君引笔行墨畧无凝滞其融液先儒同异掊击后学疑误透彻痛快必逹其意而后上使君进用而行其言必有𥙷于世道贤于风云月露之作逺矣𥘉余未识君见修斋王尚书称其人后识君人见其文叹曰知人为径山闻老跋宸翰臣恭惟皇帝陛下圣学渊奥儒释兼该奎画高妙古今独歩廼者亲御翰墨赐径山主僧广闻号佛智禅师闻侈上恩出以示臣臣谓智之为义在儒家曰大智曰上智在释氏书曰佛智曰菩萨智惟眞知大觉者能之昔𥘉祖遇梁帝忠国师遇唐宗皆有问答至令传诵闻所以受知于陛下者虽不以语臣然故郑丞相清之尤端明焴皆深于佛皆臣所厚观其为闻序跋更迭称賛窃意闻必有言句上契圣心者陛下岂䡖以名假人哉闻将勒石山中臣幸以薄技待罪禁林賛叹有分萧栋所藏画卷画洛神赋余见数本皆曰龙眠所临虽使善鍳定者莫能辨其眞赝庐陵萧君此本未有涧泉跋语不必伯时真蹟自可重矣方梅卿和御制闻喜燕诗和诗难和御诗尤难桺诚悬殿阁微凉之句虽无显刺亦含微讽而坡公尚有公权小子之语莆士方和仲以所赓圣制闻喜燕赐新进士诗示余是日余忝从臣与燕恭贺以进久之乃见和仲诗昔章子厚愤不在前甲见于色辞和仲高才奉对仅得文学然安义命敬君赐如此顷余尝客和仲于塾兹幸以薄技在天子左右小不能如扬得意之诵相如大不能如常何之荐马周可愧也姑为跋诗和仲名梅卿再跋宇文肃愍公诗余七十岁时为肃愍公跋此诗后六年诗与跋归肃愍公之孙提管君陞祖身膏穹庐而手泽返于中国不归他姓而归贤孙天也黄龙南公与黄檗胜公书有扬子风近世陆放翁朱晦庵笔意言语不掉书袋而自粲然成文璇公其宝藏之宗上人所藏杨文公刘宝学朱文公三帖宗上人所寳三帖杨文公一也刘寳斈二也朱文公三也久轩此跋只举朱公而杨刘则置而不言是宗上人惟是之从不问同异而久轩未免犹有同异也虽然久轩学与朱氏者其尊师卫道之意严矣余景定壬戌九月告者得归出宿湖山宗之徒括侍者出示此卷念西山久轩皆不可作矣因题其后给事徐侍郎先集某庚申仲冬朔侍立直前奏事越三日䝉恩擢贰夏卿仍兼西掖时矩山徐公兼东省同论思同封驳每见公于朝廷文字温润精切常自愧其论之繁芜其于宫府命令士大夫除受必是是非非义形于色某素懦虽欲自毁䄂中之藁附名淳夫之末而不敢近傍也两省同寅者几二载一日公出二徐先生遗文一帖曰觉溪公王父也曰观过堂公严考也觉溪之作如蟠桃实如优钵昙花希世一见见则为瑞观过公大篇如广楽万舞短章如庙瑟三叹鹤鸣章指金华殿中语也岂特足以𥙷吕氏读诗记哉二老有文如此而终身隠约不遇书诗之泽钟于矩山公之身宜哉昔坡为文章大宗师而欧公尤称老苏秀才之言曾南豊亦作明允哀词山谷为诗𥘉祖而句律自山鬼木恠着薜荔天禄辟邪眠莓苔之语而出某于矩山公三世亦云包侍郎六官疑辨某丙午以少蓬兼説书有㫖请尚书辛亥以大蓬再兼説书当讲论语俄迁右史进侍讲当讲周礼辛酉以兵侍兼侍讲复讲周礼上于经学皆深造某于周礼非素习每进讲不免旋读䟽义傍采诸家解説陈之旃厦至于心有所疑理有未安旣不敢为臆説率是揑合迁就以传经文常恐明主顾问无以奉对闻宏斋包公有周礼説北面而请焉始见所谓六官疑辨盖先儒疑是书者非一人至宏斋始确然以为国师公之书某心有所疑理有未安者如破痞刮膜矣一日开卷缉熈讲天官至䲣人奏曰臣虽按注䟽如此説终是自信不过岂能有𥙷于圣学万一又奏周礼一用扵新政再用于后周三用于熈寕皆为天下之祸臣旧疑其书近见包某疑辨豁然每臣意合若陛下因包某进讲试取其书观之便见其人见识髙非世儒㝷行数墨者所能及上领之是日贵主将下嫁讲退见大箱小箧拍塞殿庑窃意天上应酬群碎亦如人间讲席所奏未必留圣虑矣及还舍坐未定得宏斋东谓有旨宣谕刘某奏卿有周礼解义可録进呈某与宏斋相与賛叹陛下之勤于典学未尝须臾离也虽开甥馆而犹延儒臣方治家事而急闻经説真万世帝王轨范宏斋旣奉诏抄其书奏御某因题卷末而归之宏斋刘澜楽府刘君涧尝请方蒙仲序其诗以示余余曰诗当与诗人评之䝉仲文人非诗人安能评诗今又请余评其词余谢曰词当叶律使雪児春婴辈可歌不可以气为色君所作未知叶律否前辈惟耆卿美成尤工君其往问之读余此评者必咲曰君谓䝉仲不能评诗君顾能评词乎吴必大检察山林素封集昔陶谷尚书伐其翰墨之功希望大用善乎艺祖圣训曰吾闻翰林草制依本画芦芦耳吴君此集十有七篇皆翻空出奇幻假成真无本之葫芦也虽然有毛颖革华传在前谓之依本亦可但文字巧拙世有公评君于四方精妙之至矣余独惜君才思欝积无所洩而姑见于游戯如此他日秉笔以鸣国家之盛当克其所谓精妙者爲温润典雅爲和平冲澹新集行则此编爲少作矣欧良司户文卷辇路二年閲士友贽巷多矣率丛编鉅帙多千篇少亦叙百余病眊不能悉读或不能读终卷盰江欧君示余古文八赋一古律诗十四俪语四其言质而绮简而不烦如高人韵士深衣幅巾见者屈膝不待有衮及绣自然贵重其佛老论王制月令辨皆精确砚铭真賛皆峻㓗诗如贞女采莲之篇尤有古意杂兴云璧固君所竒镜亦妄所惜乍可返君璧妄镜不可得语尤高简于还珠吟矣五言云红黄冬树叶紫翠夕阳山惠崇大年着色画也蒋广诗卷友人方善夫示余以宜兴蒋君子充诗卷留之年余余方待罪禁林客屦满门词头盈几未暇读及告老得归出泊湖山善夫来徴所留卷始拂尘开卷不三数首而城中賔客相㝷未已终不得细续余闻诗人警句皆旬鍜月鍊呕心搜肠而成盖有踰岁始𥙷足一聫者此集百七十余篇少亦费十年功夫余挑包行矣且题姓名于卷末他日板行以一本寄山间当别着语善夫名至于充名广毛震龙诗藁诗料满天地诗人满江湖人人为诗人人有集然惟极天下之清乃能及天下之工放一生客投社着一俗字八卷败人清思矣生客不必贵要但闻人皆是俗字不必请求但浮誉皆是林和靖在天圣明道间诗名独歩招聘不至一旦杭守至山间置醴诘旦以俪语叙不能出山谢地主之意大为物议所非衢士毛君霆甫示诗一帙有事外之志但其间颇为闻人浮誉所累余谓当尽拨弃之乃极清极清则极工矣余此语亦当拨弃黄挺之诗卷先人开禧初与白石同朝余端平𥘉与鲁庵同朝有情好鲁庵虽不得年然诗名不下乃翁今其子若孙又皆能诗诗固不可无源流耶抑白石仅至九卿不登侍从疑诗为之也鲁庵仅至学官掌故不一麾亦诗为之也去辨父子髙才俱未解褐疑又诗为之也岂昌其诗者固啬其禄位耶余少喜吟所至龃龉跋㚄后禁不为然后稍官逹诗能穷人之説余以身体验之信而有证赠郑潜衢人郑君潜善风鍳然未尝出山而四方名士莫不接识余闻古之有道术者如严君平司马季主皆下帘闭肆人即而问非卽人而售也君之术余不能知其浅深然不卽人而人卽之有严马之风矣君生于庚戌余于君长岁魏司理定清梅百咏作诗难和诗尤难语意相犯一难也趂韵二难也惟意高者不蹈袭料多者不拘窘建阳魏君和余百梅诗铸伟词新新押险韵易易盖意高而料多者念昔宰建阳徧交邑之贤隽岁晚凋零百无一二嗟夫余之去邑久矣君生于丙戌余去峕君方三岁今才名如此诗笔如此子不云乎后生可畏又云吾衰也久矣江山王明府尚友堂诗跋永嘉王君友直名其堂曰尚反秀巖李公鹤山魏公皆为诗赋以推明其义継李魏为诗并跋者盈卷尚友之説无余藴矣余不及识君而卷中诸公如鹤山长春官余为郎擢西府余为掾如止堂则同师西山同摄两省如西涧则早同朝晚同侍从惟秀巖出蜀时余已去国此数公者皆当世名臣其言重于峕而信于后矣君读书万卷取友千载终身隠约不求闻逹而其子江阳明府継明堂之志任肯堂之责擢儒科宰畿邑余行役出其境上官誉之舆人诵之牙异辞异时绾铜墨于斯者率不旋踵伤锦而去惟明府愈久而民愈信余叩明府县谱则蹙然曰吾汲汲督赋以应期限未有以及民也然邑人固谅明府之心矣余未知明府父子所欲友者以诸公所言推之周元公曰志伊尹之志学颜子之学君欲友元公者欤邵康节曰诸贤寛之一分民受一分之赐明府其欲友康节者欤松山赵氏义庄规约圣门以无改父道以善継志述事为孝孩提之童知诵此言及乎耄老能践此言者寡矣父置醴待賔师而子不设父开东合而子施行焉父巵酒无庖廪之费子揖无吐握之劳而父子嗜好相反如此况先志有大于此者乎本朝故家买田赡族昔惟文正范公今惟信奄赵公静斋赵公然非创置之难而增广之难静斋之田六百石冶干君增为千石其景慕忠宣公者欤他日官逹是㽵之増未已也崇兰图是跋三公始有山林共隐之约既使江贯道图之又各赋诗以见志其后蕳斋大用北山入为词臣皆未尝践约而三公相継仙去矣此圗流传跋者满卷如汪公彦章辛公企李朱公希真张公巨山谢公季思刘公季高皆南渡文章宿老笔精墨妙照映缣素干淳以后名公卿姓字亦班班见焉盖崇兰主人没于绍兴壬戌至是甲子再周赵氏世珤此图今在其四世孙与积处出以示余余曰此君家旧物也君其珍祕之无若永禅师藏廼祖禊帖不密爲京东学究所窃再题汪公跋此卷年七十四有衰渐龙钟之叹余书卷末年七十七衰病龙钟甚于汪公矣掩卷慨叹不已姚南一斋名鄱阳姚君斋名乃与南渡参与陈公相犯陈公逺矣心不竞此陈迹然长楽黄侍郎永嘉谢左史亦以蕳名斋岁月尚近余恐君未免有与谢公争墩之嫌两家未免有不虞君渉吾地之问李炎子诗卷看人文字必推本其家世尚论其师友史记杜诗固高妙然子长世掌太史如董相东方先生皆同时相颉颃子美自谓吾祖诗冠古又与子昂太白岑参高适诸诗人倡和故能洗空万古自成一家余少走四方于当世胜流多所欵接识果斋伊落之醇识斛峰萧汲之直识径畈龚鲍之洁今三君子仅存其一余亦耄老孤陋寡闻甚矣樵士李君云仲示诗三帙读而异之问其谱系果斋其诸父也观其赋咏斛峯径畈其师也卷中格律若未离唐体然其意度脱换骚选包含理致大而道徳性命小而草木虫鱼自昔经生学士词人墨客智所未及笔力所未能发者皆长言而永歌之盖其濡染于家庭重炙于师友者深矣然士生叔季有科举之累以程文为本经以诗古文为外学惟才高能并工贾浪仙有诗名入试乃问原夫辈乞一聫扬补之妙辞翰礼闱作赋至第七韵思不属求助于同人同人戯之曰何不画梅一枝足之全虑君之本经为外学所掩也既诵其美因以箴之君父师皆以其魁天下诗文特其绪余耳跋梅窓程公坦诗卷吾诗工人曰拙勿信也吾诗拙人曰工勿信也孰信哉自信而已郊以寒岛以瘦卢仝刘义以恠皆名家然止求昌黎公印可不徧求名公卿也君其思之后村先生大全集卷之一百单九后村先生大全集后村先生大全集卷第一百一十后村先生大全集卷之一百一十题跋聴蛙方氏墨蹟七轴张公不以词翰名然行草故自豪迈所谓学士老兄者何人欤下云负大才名必是与王元之軰人杨公帖乃已贵㫫时所作片𥿄小字极谨楷茯苓呵子皆易得之薬荅蕳有珍荷之语前軰谦厚如此许帅不知是何人所谓壹丸者不知是何薬而能起重病也坡公帖十八字耳居然韵胜山谷二帖当是自黔南北归所作故有伯氏道次戎州人回之语与发句帖尚易得惟跋李邕帖小宇行书者可寳玩居中讳宫小金紫公之季子仕止于南昌宰然与陈了翁江民表厚善可以知其人矣元城帖未知与何人有邑事清简之语岂在南昌时所得乎二公寸纸只字它人尚知寳帖方氏子孙其永袭之梅圣俞谓郭功甫有太白之才今观其自书五言只如此恐去太白尚逺然方氏藏之百余年窃意同时思亭者非一人惜不得尽观以验工拙坡公二帖皆与南圭使君者万卷楼旧物也鸟虖主人为吾寳之三处士赠答网山古之学者必尊师子夏以不称师受曾子之责许行以背师为孟氏所贬竹溪中书君之学受于楽轩楽轩受于网山二师皆老死布衣竹溪在三之念愈笃其再入为词臣也年劳当迁元士乞以此一阶回授师友师网山楽轩也友斋寒也诏下其事议者以为旌异遗逸朝家盛举也宜报可回貤之请宜勿聴竹溪顿首言与例易启真情难察他日源源而来者将以某为口寔矣大臣以闻上忻然如竹溪𥘉奏赠二师𥘉品官堂帖采网山賛书语号曰文介先生𥘉网山接艾轩嫡传闻晦庵绪言其诗文古雅节行高洁师赵忠定公举遗逸不就谓之文介寔副其名矣昔荆公患士风不羙坡公有今之君子争半年磨勘之戯竹溪此举彼争磨勘者闻之可以愧矣楽轩前軰言事师之谨者惟石介李洞于孙明复坐则立昇降拜则扶游酢侍程伊川雪深三尺而不敢退此谓事其生尔竹溪之于楽轩也以其无后则祀之家庙焉岁时则祭于墓焉入白尚书下郡邑禁二墓之樵採焉师死而事之如生有前軰所难者上既可竹溪回貤之请堂帖采楽轩賛书中趣尚高逺之语号曰文逺先生读其书尚论其人无愧于此名矣昔叔孙之弟子半山之门人皆尊其师为圣盖汉廷方用嗣稷君制礼崇观方以新经字説造士其尊之也有所为也若竹溪师友乃穷书生老选人其宰木已拱非有权位可轩轾气力可荣辱入者而竹溪懐向来一瓣惓惓如此岂有所为而为之哉寒斋三先生褒论既下或问余曰竹溪事楽轩如父事网山如玉父师弟子情义得矣寒斋才长竹溪四岁于网山楽轩若为班乎余曰韩子不云乎其闻道先乎吾吾从而师之昔陈了翁早贵杨亀山年六十犹为比较务然了翁称亀山必曰中立先生竹溪之于寒斋亦然上以寒斋尝力辞改秩给札特赐陞朝或又问曰寒斋何以谓之文隐也余曰六记百诗至文也不隠山林而隐市㕓大隐也故䝉斋袁尚书见其书惊喜谓得慈湖洁斋心传之妙㫖杜游两丞相闻其凮启拟待以泉章漫塘起隐之故事盖曰隠者乃公朝之纪寔曰文者非寒斋之求显朱文公帖曩余宰建谿三年见文公遗墨多矣辙能辨其亦能知其交㳺往还人为谁自谿上归踰三纪此二帖与子礼六七兄者行草尤妙其为真蹟无疑但恍然不纪子礼姓名疑是五夫诸刘偶江山长祝君相访其祖姑丈父母也亟以问之祝亦不记所云折简言永之于文公集有诔子礼文始知子礼乃草堂先生之子文公矣夫人之同产也团兄弟求时官书而文公乃虑乡曲见疑而不果作又劝子礼避嫌其居乡谨重如此学者所当法也帖中云子厚者黄氏名铢工古体诗文公序其集计议陈君得此帖以示余借观絫日书其后而归之李巖孙诗卷李氏自樵川通守为鄊先生及门着箓牒者多名士至亭山尤为郷评所推今为太史氏掌南宫牋奏其子若犹子名某孙某或踵世科或偕计吏往往有声埸屋一日巖孙者示余诗一卷乃舍黄䇿捷为山林幽子江湖㳺客之语余告之曰汝伯文章宿老也奈何厌家鸡而问外人乎君复余曰昔谢公问王子敬君书何如君家尊子敬曰故自不同公曰外论不尔子敬曰外人那得知然则余固不足以知君矣妬书此纸以代还贽刁通判诗卷欧阳公自言少时未有一人见知惟内翰刁公开端诱导至于有成而后止其后㳺于诸公虽有知者莫之先也盖杜苑韩富援欧扵知名之后内翰识欧于未知名之时非具眼不能尔藏春公内翰子也底法父所交皆名公卿欧公称其四纪擅名美其岁晚解缨盖刁氏之源流逺矣文献相传至清漳通守复以诗鸣余尝评本朝诗崑体过于雕琢去情性寖逺至欧梅始以开拓変拘狭平澹易纎巧子曰辞逹而已矣岂必挦撦义山入杜乎通守所作近情切理者有王黄川邵康节之风意所欲言辞必足以发之监郡以后诸篇条鬯而不缚律放纵而不踰矩真老笔也通守以枣本示余輙题其后苏才翁二帖才翁兄弟皆以书名然𥙿陵尤重才翁而抑子美今观才翁帖自负得二王意谓子美有懐素风尔乃知𥙿陵圣鍳之为确论才翁使闽与君谟同时今使者碧栖陈公既浚才翁八井封植君谟道旁松不幸遭斧斤者栽𥙷之访求两贤遗墨刻之雪观之上惟才翁书尤难得此二帖皆莆人墨林方氏所蔵碧栖以沧浪三帖易之去苏蔡逺矣而公懐贤尚友存古诏后之意如此岂特翰墨风流与两贤神交于二百余年之前哉林子彬诗玉融林君子彬示诗七十篇其言曰吾藏之以待后子云然其人不可待今江湖间多以此事推君试为吾评之余耄惛未暇细观君贻牋督过余既愧谢徐味其诗果多警句古体若发兴高逺然有子昻太白朱文公数十篇在前便觉难追扳律体若造语尖新然视晚唐四灵犹恨欠追琢而君自谓可以见古人矣又曰可以借口白先君矣自许如此使余道何物语昔尹生从列子斈御风之术数月不省又十反而十不告怼而辞去而复至列子曰昔吾师老商氏友伯高子三年始得夫子一盻五年始一觧颜而笑七年始一引吾并席而坐九年而后心疑形释骨肉都融形之所倚足之所履随风东西不知风乗我耶我乗风乎余谓岂真乗风哉去重浊而就轻清尔岂惟诗哉惟学亦然儒家有服勤至死者前軰有立雪不敢退者有十五年学恭而安者余虽未至于老啇氏伯髙子及先儒地位君投贽属耳立谈之顷而欲尽余肘后可乎未可也愿与君各勉之子彬名文之赵卿遗藁昔元昊叛士大夫多言西事惟韩范之言㝡精以其目系而身履之也今亡鞑兴且三十年抵掌言邉事者衆矣静斋赵公奏䟽独谓江上精兵良将分戍淮城一歩不可移动又掇舟师防涡口根本之地反觉无恃又言张翰刘缶列屯江上所部或不下十万或五七万此兵聚之效岂若今日各城株守不能运掉哉又言虏有窥江之渐江面空隙处多毋谓虏不能渡为尚书郎为抠掾终始持此论及已未浒黄洲之変公言始騐人言今日扵邉将赏常厚罚常薄骄蹇者不能裁抑罪戾者不知循省皆切中时病膏盲盖公仕宦扵淮东西㝡乆亦如韩范之行西边非若耳闻其意料者余铭公墓时未见遗藁后其子上虞令君与䆅以枣本示余囙题卷末以𥙷墓志之阙跋郑子善通宋诸帖淳化帖阁帖止十卷惟綘帖二十卷此十卷剪截之余犹有日月光天徳愿上登封书九字隠隐可办盖绛帖别本失去其半今题云淳化帖误矣文山父子号博雅亦误乎法帖第九卷此帖摹刻精妙纸墨皆北碑然以淳化及元佑大观本比对皆不合它帖板数次第皆列扵其顶之前此帖如第一第二皆列扵其顶相传元祐诸王借阁本飜开安知此非王邸本乎惜也止存一册然皆二王字可寳也禊帖此五字不缺本校余旧蔵者无一点一画不同但余本有尤王二公鍳定真蹟耳又此亦五字不缺本来处甚真近世惟俞松寿老専収禊帖作兰亭续考余得其五字缺本今傅相鲁公见而击节为䟦三百二十八字始知夀老凡寳三本以其一遗安晚其一遗余晋其一尢佳者后以遗鲁公世传薛氏子窃定武石以归始鑱损五字以掩其迹故五字缺本为世重乐毅论此五叚石本与余所藏无卜异但王顺伯䟦乃瞻本非真笔也黄庭经此帖冝年少目明者伯纪小余七岁犹能扵鸿𪷟缥渺间望天仙余目力不逮伯纪揽卷茫然遗孝经此碑无书人名氏相传二王书在京兆府山谷云小字莫作痴冻蝇楽毅论胜遗教经真确论也欧公谓是唐冩经生所书率更千字文余以家旧本参校余本中裂一痕而首尾全此本尾裂为四当是两处所刋皆可寳玩徐㑹稽题经徐季海书列扵夹漈金石略者三十余种此碑皆法尤妙在西京怀素草书素师帖如真元九年者凢五十二行比自序帖尤神妙未知刻于何处当考五季遗墨郑公见闽王时人及国𥘉人词翰爱之如此余见郑公词翰亦然閲古堂诗刻顷见范公所书伯夷颂今又见自书阅古堂诗以一代元老大臣而作蝇头小楷端谨如此后有忠献忠定父子二跋盖本朝极盛时也南北隔絶堂存否不可知而况碑乎覧之三叹坡公石钟山记坡公此记议论天下之名言也笔力天下之至文也楷法天下之妙画也夫水石相抟固有声然非风无以发之䝉叟之言曰是惟无作作则万窍怒号虽大木之窍穴似鼻似口似耳者皆激谪叱吸呌譹宎咬况山下皆石穴又大石可坐百人空中而多窍其受凮不愈多乎公夜舣舟其所闻其噌吰者又闻其鞺鞳者李似之侍郎云亦尝于此舣舟止闻其吞吐者疑水仙靳嘈吰鞺鞳之声私扵坡公者余谓䝉叟固云冷风则小和飘风则大和窃意李是夕适值风恬浪静耳余平生閲坡字多矣此卷当爲楷书第一跋语或以拟乐毅论画賛洛神赋非也惟冨季申枢宻以爲斈徐㑹稽题经得之二苏公中秋月诗二苏公彭城中秋月倡和七言可拍谪仙之肩坡五言清䴡者似鲍庾闲杂者似韦桞前人中秋之作多矣至此一洗万古而空之诗既高妙行书又妙絶一世诸家所収坡帖皆在下风子善其深藏之十五城勿易也吴才老犹以二公所用韵平仄反切爲疑前人亦以此议昌㴝公才老以字斈名家未勉爲沈约四声束缚余谓韩苏大儒也语出流传入人肝䐷万世珍诵岂若塲屋举人规规然检礼部韵略惟恐其不合格乎緫䟦端平甲午文忠真公师闽余黍议幙故尚书郎郑君伯昌主管机冝其年真公召余与伯昌相率祖饯六月六日也小舟热如炊甑伯昌与真公子仁夫各出箧中书画俾余鍳定余非慱识者二人更迭旁譟余伏艎板操觚半日间了数十轴真公见之称善后两家宝藏者皆为六丁取去惟䟦语留余集中耳伯昌仙去十年而子善通守吾州一日又出法帖六册古石刻八轴五季遗墨一轴閲古堂诗一轴坡公中秋月唱和诗一轴题跋一轴坡公石钟山记一轴题跋一轴欲余着语追念往岁舟中作跋甚敏今留子善卷帙累月老病畏寒不能渉笔此三数日稍暄和始坐书案每卷各附管见又为㧾叙以系焉于是余年七十八距甲午三十有年矣慈济籖以易卦训释籖意旧惟霍山如此今莆漳妃真人二祠之籖亦然虽其辞出于箕笔然随叩辍应岂易道广大仙圣亦不能外欤余谓鬼道幽隂肸蠁有灵惊动祸福人者能之仙道玄妙変化无方非功行圆满者不能至世传孙思邈至今为地仙真人平生探丸起人死多矣蝉蜕之后人有感竒疾危证命在顷刻者办芗扶舆搏颊祈哀或立愈或经昔或数日皆弃杖歩归始惟闽人奉事今香火徧江淛岂非与峨嵋山中黄𥜗叟皆以活人之功度世乎自文王孔子皆以易占然则以卦释籖虽箕笔也亦真人意也真人祠里中非一所余所书者在撷阳塘萧氏太学平校生桂发家其大父老人皆厖厚长者郑子善绛帖通守郑君子善示余此帖前后各五卷以余所藏古綘参校无一点一画互异行数踈密裂刓阔狭处皆合其爲真綘无疑惟晋王廙书余本自何如以下始裂四行此本自七月十三日以后先裂三行则不可晓岂余本末裂时所印耶惜此本前仅存第六至第十中间十卷羽化以古帖寸纸可宝况十卷乎颜权县福清诗卷昔有厌苦其县令嘲其推不去者颜君数月假令耳舆人诵之如此士大夫歌咏之如此其去也又慕恋之如此使君真得百里之地赋三年之政其所立岂下于子游子贱哉卷中人皆是邦之胜士中朝之名流而竹溪东涧二贤余执友也翰墨精妙觉我形秽朱文公书一轩二字敬则方君以一名轩旧矣余为作一轩诗亦十余年矣人两端首尾君持定见人多歧亡羊君遵大路可谓深于主一者犹慊然若吾斯未之能信一旦得文公所书一轩两字喜不自胜匮藏缇袭且扁之楣间按文公此字为屏山家子弟作后归于文公长孙鉅鉅以遗番易洪某今为敬则所得刘氏洪氏守䕶不谨以至流落敬则得之如获照乗珠连城璧如武夷精舍亲付授者岂非主一之学当然乎文公书满矣下余年八秩读之未匝窃以为玩文公之翰墨不若味文公之论着敬则富春秋眼如月其益勉之无若宋人然宋公有拾遗契而喜曰吾富有日矣通首座手书二经楞严经十册法华经七册通首座追严其亲刺血所书世目浮屠为出家児贤沙黄檗两尊宿亲母疾餧不与粥药其徒夸传之曰吾教然也列子谓夷人有大父死负其大母而弃之曰鬼母不可共处以两尊宿之事观之御㓂岂寓言哉儒者以不毁伤髪肤为孝然唐人元鲁山李元宾皆尝以臂指血绘像书经不害其贤瞿昙已㓕度犹现空中为母説法目连设盂兰盆供其母由饿鬼道生人天通书二经计出血𢾗斗功德大于设盂兰盆此念法时其母生忉利天必矣自昔名公卿嗜竹者无如李文饶至于问竹平安然当轴八年穷富极贵陇右语乌日南名花日接于目竹之安否不及问矣名流胜士嗜竹者无如王子猷虽借宅亦种此君及兰亭之集同㳺九十人皆为茂林脩竹赋诗子猷二诗差不逮其父兄岂非竹自竹人自人诗自诗了无交渉耶高君以竹名屋诸公皆为着语余亦随喜君曰是咏竹屋尔余尝有行卷君忘之欤余取而反覆䌷绎乃知君苦吟而精思者昔和靖咏梅万口脍炙王郊大夫咏竹或者忍咲不住君卷中未有为竹而发者试俲和靖冥搜一二联以发叶余可乎夫嗜竹固予之所奇嗜诗尤余之所敬姑书此于君温卷之末江咨龙註梅百咏昔为梅百咏和者十余人如袁相子赵克勤方蒙仲王景长皆已物故存者各离群索居忽得漳浦江君咨龙所註梅百咏余读书有限闻见不广今日所作明日覧之已如隔世君相去千里未尝欵接绪言乃能逐句逐字笺其所本凡余意所欲言而辞不能发者往往中其微隐若笔研素交者独不记问精愽之不可及也忆使江东时作五言咏史絶句二百首游丞相爱之置书笈中虽入省以自随书谓余曰每篇虽二十言实一篇好论宜令子弟註出处板行然余子弟竟未暇爲君与余风马牛不相及雇屑爲余笺诗有前軰服善之风无近人争名之意其贤尤可徐氏习射括要本朝文治通天下士罕读兵书戦䇿射又特兵家之一艺精之者少昔夫子射于矍相之圃观者如堵门人记夫子弋不射宿则夫子固工于射者谓艺成而下吾未之信也搃戎信安徐侯出其先大夫子源习射括要一书盖子源旣以右科发身又爲书以传其子及其里之俊秀其言曰射以体法爲先体法善虽不中不逺不易之论也先朝名臣惟陈公尧咨自号小由基由知制诰镇荆南母问郡政公以射对母曰汝父教汝忠孝奈何矜一夫之技乎怒而杖之金鱼坠地二事政相反余谓陈母怒乎子善射乎世也徐父教子习射多事之世也皆是也他日夺弓射胡免一矢毙挞覧者非侯其谁龙溪蔡徳容道院古良医如岐伯雷公如缓如和如长桒君如公乗阳庆如淳于意如华佗技虽高身殁则已惟扁鹊葬汤隂相传墓上土可疗病祷之有得小丸如丹薬太史公谓至今天下言脉者由扁鹊岂非活人功大身后灵异有不可泯欤㫫佑真人起白焦医术妙一世能于鬼手中夺人命旣仙去人事之如生始惟漳泉二州尊信今庙貌徧湖广江浙矣龙溪蔡君徳容奉香火尤谨真人䧏焉密传符呪蔡素修方及得神授益自信然颛以捄危厄起膏盲未尝问贿谢余每谓丛祠满天下小者希勺酒独号之荐大者受万年之飨真人则异于是生不荤茹死不血食挹涧泉撷溪毛而来疡者失痛痿者郄扶而去之固黻冕食万羊者之所愧也前軰咏市毉云左手检方右雇金两手虽殊均劔㦸蔡君则异于是富者至予之薬贫者至亦予之薬固両手均劔㦸者之所愧也乃题其赠卷而归之徐縂管诗卷元祐间最爲本朝文章盛时荐之于郊庙刻之于金石𬒳之于歌絃者何其衆也惟贺方回刘季孙不縁师友颉颃其间虽坡谷亦深嘉屡叹所谓豪杰奋兴者耶其后有刘翰武子潘柽徳乆尤爲项平菴叶水心赏重此四人警聨快句余少传诵老犹记忆搃戎徐侯诗律可与四人方驾雇今世无好诗者又侯出稍晚前不及坡谷后不及平庵水心余虽好之而老病得谢虽欲効见素诵少陵之佳句摩诰荐浩然于明主不可得已庄龙溪民謡昔孔门论政曰朞月可也三年有成子产治郑舆人始而怨之三年然后从而歌之近世张乖崕亦有只一箇信字三年做方成之论温陵庄君谦父宰龙溪仅五月而去而邑之寄公若士若民皆咏歌叹美之或彚成编帙以示余今之邑以三考为任君之去非有飞语中伤亦无吏议督责直以守将不相知不忍奉行急符以厉民寕怀檄而去余虽不详君之县谱而闻其去就大致如此固士民之所以翕然咏歌叹美者欤君去郡政益暴急歳余畬祸作矣守将为公论所绳间废君盛年壮志强为善而已它日所至讵可量哉柯岂文近诗曩为岂文跋诗谓抱瓮翁诗稍难深故老死不遇岂文语差易直而浏亮必㫫融于世日往月来岂文竟亦未脱白余得其近诗其易直浏亮不减于昔然颜髪苍皤不异于乃翁奉对南廊时矣唐人或以一联半句遇合岂文父子再世为诗何至千百首然上不使之和薫风微凉之句次不使之吟着花走马之诗而专发于萤雪佔毕之间岂文何负于诗而诗误岂文至此哉子美云吾祖诗冠古盖审言唐𥘉诗人与其子闲俱不显至甫始为诗家大宗师故又书此以勉岂文之子福清黄尉字説玉融少府黄君名梓父命之也字顺父族父止堂命之也余不及识君之尊府君然与止堂事西山先生之同门也事理宗皇帝同両省也凡止堂昔与余一言一话诵之终身顺父亲受止堂耳提面命芳洲虽乡丈人行而劝顺父母改字非余之所知也夫字所以敬其名也敬字説所以敬其字也字可改名亦可改矣然则止堂説将委之草莾乎吾闻顺父涖官邑人自为清尉其大节甚似止堂故书此附于字説之后竹溪所藏方次云与夹漈帖昔闻之林井伯孔𥘉平诸老能言麟台方公给札时院吏先送䇿题郄之曰何待我之浅也发策者遂以三国六朝形势戦守为问廋辞僻事若傲以所不知者公一挥六千字条列缕析如响荅声凢陈寿王隐孙盛习凿齿沈约魏収诸书所载无毫粟漏失学士大夫读之失惊入舘未几而去性高尤惟友夹漈善文轩今遗文惟诗卷又律赋一马渡江五龙夹日之聨见于夷坚志素妙心画今大字惟存祥应庙三字行草惟竹溪所蔵此帖有二王笔意以公精博眼空四海而犹约艾轩相聚尽借夹漈新书读之前軰尚友服善如此然则谓公恃材傲物不容于馆阁者非笃论也公子景严有父风赵介庵徳庄以子妻之景严死其后遂衰咸淳乙丑九月与竹溪㑹于海月堂窃观墨本因题其后恭跋穆陵宸翰臣克庄与臣希逸俱事先帝相先后为词臣然再同朝皆不甚乆一出一入若燕鸿相避者臣旣告老希逸亦奉祠乃示臣以先帝与故相忠定郑公商确希逸除目宸翰一幅凡五十八字首曰本欲召用而大臣有抑之者大臣谓范左相初郑公屡荐希逸玉音谕令上封希逸耻自鬻固辞郑公以闻帝曰观此一节志趣可嘉为之喜而不寝又曰翌早当朌召试之命世徒羡希逸以文采动人主而不知其以恬退简圣知虽臣亦不知之及诏开资善擢希逸内讲臣在后省已书黄矣俄格不下萡闻希逸自以闽音未改固辞其视荣利每如此臣扣希逸此宸翰何以在君家曰郑公以遗我今以公回奏但勒于石臣捧读而感慨曰圣哉先帝之覌人也士有志趣则曰为之喜而不寐贤哉郑公之爱材也士辞竉利则曰其陈谊甚高臣不敢强他人得主相片语鲜不夸示得意扵人希逸深藏二十年垂老始以示友朌试之上漏一召字希逸晚侍缉熈䄂进帝𥙷足之遂刋为二本乌虖瑶池之骏鼎胡之龙逺矣臣与臣希逸今皆白首攀髯无路惟抱畴昔所赐羲画尧章相对恸絶尔昔人以郭隗不殉昭王为负心噫受人千金而世责望之如此先帝扵二词臣长飬成就岂不失扵千金之赐哉诗不云乎欲报之得昊天罔极咸淳乙丑九月日具位臣刘克荘㳟跋㳟䟦昭陵飞帛书臣㳟惟仁宗皇帝㳟俭恬澹无他嗜好尝飞帛书国泰民安四大字后题庆歴六年五月二十一日赐羙人张氏书家以飞帛为难自唐太宗后惟仁宗笔法尤精妙臣以国史考之我朝自建隆淳化至景徳车书混同方内乂安然辽夏犹为边患至庆歴五六年间始朌歴子夏曩霄始遣使贺乹元莭契丹始献九龙车二虏欵塞天下全盛前代人主抚昇平萌侈汰或喜䌓声或自度曲其隆儒古文者不过召相如奏大人赋李白作清平调而已仁宗于早朝晏罢嫔御满前之际乃屏去玉遂羯鼓㳺戯翰墨一则曰囯二则曰民真尧舜用心也庙号曰仁不亦宜乎宸奎流落今为丞直郎福建路提点刑狱司干辨公事臣张果寳藏咸淳二年寒食日具位臣刘克荘拜手稽首谨书黄贡士诗卷自元祐间天下皆称苏黄亦曰坡谷称子由曰少公叔党曰小坡惟苏黄之名与韩桞李杜等盛矣哉谷虽罹党祸及思陵再造尤重其词翰不幸子相无禄犹擢其甥执政至茂陵而谷之后益蕃子迈子耕皆㫫融伯庸尤贵重名克昌者最后出爲一时名公所称示余甲槀丙槀春风杂咏过秦诗各一帖字其名曰绍谷名其集曰后谷昔宋齐丘一字超回或曰足下齐大圣以爲名超亜圣以爲字君得无似之乎余曰斈者儗孔颜僣也孙不绍祖宗当绍何人哉及读其诗惊曰甲槀已有鼻祖熈豊气骨丙槀而后则渐入元祐建中璄界使加以年锓锓近黔冝晚笔矣谓之绍谷可也后谷亦可也抑少陵有云吾祖师冠古有云诗是吾家事其尊祖至矣然陵少实兼风雅骚选隋唐衆体非不欲放他姓人社家君卷中有不经人道语似王令有抑扬顿挫语似小刑不専作元和脚也覧者当以余为智言傅渚诗卷亡友王轩天下隽人也其文字脍炙万口其论谏雷霆一世虽偶然引笔行墨为古风近体单辞半简皆清㧞鉅䴡有一种风骨友朋争蔵去为宝自斯人仙去吾无与语者传君渚字子渊贽余诗一帙大篇能演而伸短章能反之约余覧而异之物色其人或曰是曜轩邑子也诸生也虽风骨未及师其意度轩豁固也若栢大司马之似刘司空也然国家设三埸㧞士士谓程文为本经他论着为外学曜轩由甲科郎擢瀛洲学士以程文不以诗也未知君程文何如尔或曰君扵埸屋之技尤工不发则已发必中鹄余曰君外学如此本经又如此勉之他日为曜轩争气非君而谁郑南㤙家陈复斋遗墨复斋陈公早以楷法擅名晚稍纵笔余叩其㫖公曰吾老矣岂能长寄率更篱落下哉故凡与人书䟽行草尤妙有二王笔意此一卷乃与故检院郑使君韩思忱者公宰安溪扵邑士中得史君而友之相与讲学析理多絫数十百言少三数行其论皆拆衷圣贤㩀依名节扵仕止之际尤严曰若都不得志有去而已史君诵之终身又彚其平生往还翰墨为大帙宝藏之史君仅牧恩平方召用而先去今学者推为复斋高第莆少府必中史君子也出以示余余亦复斋所厚忆赴靖安簿仪真督邮江淮阃幕公大书三序相饯或为余书碑板歌诗他尺牍满箧余曩不知爱惜往往为人取去晚始収拾则存者无几矣因记公𥘉殁竹隐諌议傅公谓二子都官少卿曰师复遗墨可裒集为卷傅公名辈先于公而重其心画如此若余者非特有愧扵傅公亦有愧于史君父子也后村先生大全集卷之一百一十后村先生大全集后村先生大全集卷第一百十一后村先生大全集卷之一百十一一题䟦呉帅卿杂着恕斋记今闽帅庐山吴公少受教扵先大君子以恕名斋后得紫阳夫子所书恕斋两大字揭之楣间公自识之乆轩蔡公平舟杨公可齐陈公为作二记一跋所以发明孔曾言外之意高矣美矣余不复下注脚然三公言恕之体余请言恕之用以此处朋友必耻独为君子以此居乡党必能薰晋鄙之人以此淑问必可以长王以此敌忾必可以使人卽戎以此谋囯必可以祈天永命恕之功用大矣惟公能终身行之方今三边岂不急于中州内治岂不先于外庸惜公施为仅见于尹京兆镇瓯闽出其毫芒已足以震曜一世而未极恕之用也世道方有赖于公等努力自爱恕斋诗存藁嘲弄风月污人行止此论之行已乆近世贵理学而贱诗间有篇咏率是语録讲义之押韵者耳然康节明道于风月花桞未尝不赏好不害其为大儒恕斋吴公深于理学者其诗皆関系伦纪教化而高风逺韵尤于佳风月好山水大放厥辞清拔骏壮先儒读西铭云某合下有此意思然湏子厚许大笔力公学力足以畜之笔力足以洩之分康节之庭而昇明道之堂非今诗人之诗也恕斋平心録欧阳公传诗易精粹然对客喜谈政事尹京兆典人藩皆谈笑辨治曾子固发明理学在伊洛之先与欧齐名为宋儒宗然集中如越州粜济齐州保甲丁夫帐目洪州使院行移期限虽微必载岂文章政事同一机键耶恕斋吴公之学由関洛遡洙泗者谈经折理深入圣处其门生故吏彚其歴官拟笔判案曰平心録为十四卷𥙷遗一卷凡民负抑胥舞文世吏俯首受欺曲董狐之笔高下伯州犂之手者公一覧如镜见像汤沃雪是是非非両造厌服夫人情予之则恩夺之则怨赏之则喜罚之则怒至于夺人邑而伯氏不怨废人终身而为李平廖立所思惟𬋩葛能之公何以使人至此哉平其心而已矣恕斋读易诗京房严君平軰以易为占书郑司农区区训诂不离汉学至王弼始一扫凡陋以理求易当时美其吐金声于中朝后人称寻微之功必曰辅嗣先儒教人且看辅嗣易而或者罪之如桀纣乌虖亡晋者玄也非易也衍也非弼也余谓前軰邵犹是𢾗斈惟程氏传㝡醇粹自言止説得七分盖谦志云恕斋吴公每封括以一诗授朱子荅学者之言曰此书看得破精粗巨细皆可受用如其未然且将其间㫖意分明处反覆玩味亦自可乐不必深求幽远枉费心力余读六十四诗言下悟解者信如公与文公之言亦有管窥未覩茅塞不通者方将嬴粮挟册求导师之指迷焉恕斋讲义此卷金华殿中语也囯初命王昭素説易南渡命尹和靖张南轩劝讲惟其人不惟其官也恕斋理斈宜侍㫋厦辅缉熈曾未展究如仆軰渉猎而非深造然为说书者三劝讲者再劝讲者一晚见此编未免有淳夫得讲师三眛之羡徐氏二诰徐先軰唐斈櫂第不肯仕朱梁帰死于莆其墓只书唐徐先軰与朱文公书晋处士陶潜何异史失其传至六世孙昶仕于本朝家藏二告一雍熈告自前晋州汾西县主簿三考授曹州司理判官其告犹用唐制首云徐某年三十九戊申身材中形面貌黄白色少有髭次云兴化府莆田县崇业乡身为户曾祖夤先軰乃唐朝名士见遗于史而独见于裔孙告身如此端拱告賛书云郡司理古小国之秋官也比来佐僚皆用郡吏朕重惜人命乃选士流以尔曹州司理判官徐昶佐彼狱官绰有能声言事者逹予闻聴召赴阙廷加其俸薄而能廉位卑而不屈陞为佐邑用劝下僚慎尔𥘉终无沗恩宠可授楚州宝应县主簿除卑官而有训词歴郡掾而授邑佐由文林而陞登仕殊不可晓此纶言出于知制诰王元之笔此公非轻许可者其人之亷而不屈可谓无忝尔祖矣前告杨公徽之苏公易简皆系衘后告太保兼侍中普右仆射昉中书侍郎兼户部尚书平章事䝉正以寔録攷之岁月軄位悉合于此时虽抱関击柝亦可楽岂必显融哉又余友贡士徐君端衡请余跋其八世祖讳昶雍熈端拱二诰余既着语扵雍熈诰之后矣因问贡士家谱君曰本徐彦伯之后彦伯见唐史与苏味道李峤崔融同时以文章擅名彦伯生务天宝避乱入闽居泉州莆田县崇仁里徐村务生在䝉始居延夀又五传至先軰是为延夀之徐先辈晚年有归来延寿溪头坐终日无人问一声之句今钓矶草堂基犹存至曾孙以俸薄能亷官卑不屈为词臣王黄州所称盖徐氏字彦伯后种诗书遗子孙绵绵不绝贡士于先軰为十一世祖于曹州郡掾为八世祖词章似先軰操履似郡掾其渊源所渐逺矣复书此扵端拱告之后右军畵讃画讃黄庭经楽毅论小楷之本祖也洛神赋咄咄逼乃翁率更千文禇河南黄庭稍拘挟矣右军禊帖此梅花兰亭三叚石本与余家所蔵本无小异率更千文余见率更千文多矣此本毫髪无遗恨今无工小楷者惜不令赵虚齐汤东涧见之兰亭辨考右兰亭攷甚详寔然非仲京老子亲札其子云庄名审诲所书云庄好古博雅君子也赵志仁百韵柞木诗志仁工部赋柞木诗始五十五韵明日増之七十韵又明曰増之百韵以示友人肃翁中书君有七言唐律賛美之又以示余余一生縳律呕心断髭时有一首两首似恁大篇开拓不去又读书不多志仁诗引用古今柞事或余所未识但以柞比檪樗似未然南华言檪樗以不材无用逃矣代汉有五柞宫则非不材无用之木矣诗家多以一字命题半山咏龟七言长篇用尽龟事咏虱咏棋亦然志仁此篇甚古然古人诗一言半句児童妇女小夫贱隷皆记念上口叔世诗或累百韵或数十韵而精愽者不能通聦惠者不能记况若余之耄及智昬诵志仁之作如贫儿见大富长者伸手丐乞之不暇安敢与之角力哉中书君且放志仁独歩坡公题背面美人行卷首所画背面美人与余家旧藏本无毫发异卷此后坡诗墨浓笔纵暮年书也画佳非周昉不能作疑此本爲真余旧藏者爲临本林和靖遗墨与犹子云汝数年来应举不曽有一句好言语在人口若据如此荒唐何以望它科第愁人人人十郎下笔便道得些言语极蔑视汝汝见此后切须寄取新做㡳事业来千万千万和靖一生抗志物表然程督犹子应举业如此之严后二皆登第有声家训也徐搃𬋩雨山堂诗右雨山堂十六咏搃戎信安徐侯伯东之所作也十六咏曰雨山堂凡六十四首曰午峰曰裛香曰细香曰洞庭晓霜曰隠曰德逸曰适安曰皆春曰芙蓉墅曰清兮曰东畴曰存菊曰秀逺各十六首或为卉木或为泉石而非作一景也或五七言或大篇或短章不一体也余昨为侯赋唐律附衆作列堂上时犹未见此编也岁行未周而侯自作此堂时增至百六十首他人呕心捻髭钩章棘句营度甚苦而侯得手应心易易如此时方多事三边用武惜不移此手磨盾墨飒飒草军书乃作穷书生冷淡生活无乃侵余之疆乎昔张歩兵云黄花如散金五字耳而太白以为风流五百年孟浩然云不才明主弃多病故人踈一聨耳而王维携入禁中以高妙传不以多传也余乂将观侯之老笔焉满领卫诗唐元和大歴间诗人多是韩门弟子如湜籍如翺老旧皆直乎其名虽称卢仝玉川先生然语意多谐谑惟于孟郊特加敬比之长松巨钟自比青蒿寸建又曰低头拜东野其没也谥之曰贞曜先生史称退之木疆非茍下人者余尝论唐诗人自李杜外万窍互鸣千人一律忽有月蚀䓁作退之自是惊异非谑之也如东野诸诗自出机杼无一字犯唐人格律如鹖弁短衣中见古人衣冠如盆盎中见罍洗退之岂阳尊而谬歌之哉夫诗在天地间有贵穷公相学为宗师而无一字近傍者有山人幽子而能道惊人句者心泉蒲君示余诗百三十古赋三前此二十年君家有陶猗之名余未之识也后君家赀益落诛茅泉上余始诗爲赋又十年乃见君诗今江湖诸人竞爲四灵体君卷中时有三数句似四灵古体如九日蛩菊送杜生归田闺意投所知师岩见大閲蚊叹诸篇皆冥捜苦思変现光恠脱换骚雅使退之见之必引而进之卢孟之间矣古赋在诗之下昔人善拟古者倣其意不倣其辞桞子厚有骚十首或散语或三字或四字不尽拘兮字爲长句也三赋皆用楚词体按摸出系尔林和靖帖和靖天圣明道间诗人然得阙下方袍及舘中三二君子唱和数章约江夏茂才来㸔方𫀆失其名舘中君子当是李建中軰人其倡和敢寄和靖和靖至约客共观可见前軰无争名之意茂才必亦当时社中人也坡公评和靖书谓其少肉此帖秾艶非少肉者钟肇史论本朝如晏叔厚贺方回桞耆卿周羙成辈小词脍炙人口他论着世罕见岂为词所掩欤抑材有所局欤惟秦晁二公词既流䴡他文亦皆精确可传余始见延平钟君楽章而异之及见其史论一斑作而曰此非曲子中缚得住者惜余已老而君方少不得究其论而别母惰赵资政奏槀右母惰资政赵公淳祐丙午十月五日十二月九日奏论山相二槀于时朝野传其覆出从官言路馆学聨章合疏五庠诸生投匦伏阙者以千百计咸请削夺䟽皆留中余适与母惰公同両省公一日问余旦夕夕有大除目子何以待之余曰必驳论若绵力不能挽回则有给舍聨街封驳故事公与茂寔継之可也至𥘉九夜御笔嵩之昨预乞致仕今服阕可令守本官职致仕衆忧复用闻其休致皆喜惟余当草其致仕致未免晋黄驳论其无父之罪四无君之罪七请其罪名着之训词不报又加大覌文殿斈士上使㳺丞相谢待郎迭宣谕趣书黄行词报余埶前论凡三奏皆不报母惰公怜余独立雷霆之下约余茂寔之名黄上意感悟卒夺其大覌文之命㳺丞相方嘉其论事回天之功章琰殿院乃论其贪荣去亲卖直欺君之罪𥘉余论驳晋中尝自劾臣有老母不帰飬事圣君不力諌未能自责安能责人言者急欲逐余遂因其自劾之罪以罢之去之日母惰饯饮湖山别去简余曰适见贝锦之言二字见还四方之所欲也自古快讐之速未有如此者余旣为计院使君出母惰遗墨使君亦为余出母惰諌草上距淳祐丙午二十有二年矣始知山相休致之议寔公发端臈月九日御笔纯用公是日经筵諌草中语乌虖景定圣人于母惰公君臣遇合之盛虽虬须帝于魏文真不若也余手録二藁宝藏又题其后以俟南董氏之笔母惰赵公辞执政恩数简理宗皇帝临御乆閲士夛群臣或见面得之眉睫或隔膜如其肺肝有前敬而后怠者有始密而终疎者余事轩陛耳目所覩记士大夫终身为上礼貌亲信寄之以心腹待之以賔师惟母惰公一身而已虽去而国有大政犹以小椠咨访公何以得此于帝哉余告老归田公兄子计院出牧于莆始见公与使君木史蝇头细字约三十余行可五六百字乃晚年出处大节目矍然起敬曰公召入陪祠甫税冕即行留之不可时相矩堂董公为上言欲加公执政恩数公掩耳曰以吏部尚书则辞以报政恩例则受吾事上十年聒聒顶门一鍼每言治乱原于君心公私之判南阳攀附者当尽换右阶官寺精黠者当遣出外任今南阳则两人俨然为从官官寺则两人俨然逐台谏如此而唿之则至上必待以无亷耻之人矣何面目见上乎今若必不出必不受朝廷分毫官聀上冷地思量或自感悟即是爲君相扶持国事使君以此椠示枢掾叶仲圭以白矩堂遂寝前说公辞受如此世所未知昔温公以攻新法忤㫖然以不拜副枢一节使人主有若他人虽推之不去之语公辞执政与温公事相望穆敬陵公犹𥙿陵之敬涑水也岂苟然哉余前所谓前敬后怠始密终䟽者未必人主之眷不可恃母亦有自取䡖之道欤余谓使君当礲片石刋此墨妙以备史舘采择母惰赵公与兄子书此一卷八幅母惰公所与兄子计院使君书时使君习词科公谓作文已是谬用其心况于务博争新词镌语殆是败德之具不若以义理之书浇灌匈次又云且理㑹古人言行如轻名利薄轩冕等事则不以揺其踏寔地之脚论诸暨诸事云所言固疾恶之意但圣门却有疾之已甚一条况宗族间有䟽宻事体有几様若一絶之则此后不复可诱其向善矣父兄典训之言也别幅云劣叔身入都曹恐无益于国复无益于身又云时事日有変态益觉孤立之难大丈夫富贵不能淫者之言也诸帖皆行草妙絶有扬凝式朱文公笔意方鼎贵而寄钱书厨卷卷于戚家坞书籍笼无一念忘简编此其所以为母惰欤顷余未识使君友人汤伯纪见余所作母惰公哀诗有中垒老犹上封事三闾去尚作离骚之句谓欤伯纪诔文暗合因言母惰已矣其犹子嶷嶷有立趣造不凡使君朝辞二䟽治郡大指亷直有李父风汤埜孙长短句人四六孙花翁死世无填词手后有黄孝迈近又有汤埜孙惜花翁不及见此事在人赏好坡谷亟称少㳺而伊川以爲䙝渎萃老以爲放泼半山惜耆卿谬用其心而范蜀公晚喜柳词客至輙歌之余谓坡谷怜才者也半山伊川萃老卫道者也蜀公感熈寕元豊多事思至和嘉祐太平者也今诸公贵人怜才者少卫道者多二君词虽工如世不好何然二君皆约而在下世故忧患不入其心姑以流连光景歌咏太平爲乐安知他日无蜀公軰人击节赏音乎余既赏汤君小词君贽余四六一卷亦絶出軰流其拟作松竹梅三友除授制虽戯用前人驴如九钖类例然意新而语绮世常谓艺之至者不两能由君观之岂有不两能之理哉然四六千変万态有用故事而工者辞拜相云宜选于衆㪯格于皇天之材使暨乃僚纂廸我高后之事收复燕山加恩时宰云昆夷惟其队矣周公方且膺之事也又不用故事而工者宰相求去云责任非轻此岂久居之地从容求去幸当未厌之时旧相谢降秩云国皆曰杀虽无可恕之情耄不加刑姑用惟轻之典是也有用全句而工者谢越州减放降秩云致効秦人坐视越人之瘠欲安刘氏理知晁氏之危是也有不用全句而工者谢不候回发账济略云惟比年之通患视荒政为具文昔尝窃叹于闾阎今忍自欺于天日未聫云使杀身有益尚坚一节以报君况为善无伤敢替𥘉心之及物是也余谓四六家驾清谈者轻虚惟故事者重浊謏辞伤直道全句累正气寕新母陈寕雅母俗寕壮浪毋卑弱君勿忘老夫此语后有新作毋惜商摧张文学诗卷建安张君仲节示余玉涧藁一卷律体流丽者有元白材情闺思云蝴蝶似知春梦熟穿巷飞度画屏东宫怨云夜夜月明金苑里如何照不到长门之类是也古意竒崛者有卢工樊宗师风骨征妇怨云凯歌四面动地来斩得名王归献阙一朝骠骍先论功封侯佩印劔授斋钺不知去年征戦时妾家良人在还没诸篇是也他人之作率是辞多意少惟君篇什简质蓄不现光恠徐玩味之悠然深长寕不足于辞而有余扵意意本也辞末也然圣门之论曰辞逹而已矣又曰质胜文则野辞亦岂可少哉君力学而苦思勇勐而精进试参取张借王建之调鬯以发越卢仝樊宗师之奇崛则高无对矣桐乡父轩所作富文行状志铭余少于铜乡艾轩二公之文单辞只字皆记念上口二公盖光尧重华两朝词臣其文贵重于世不以一字假人然艾轩状富文翁累千二百六十言桐鄊铭亦九百言艾轩受学于富文翁状公行时方三十余犹未脱白自称门人敬之如此桐乡軰行在前理辞亦详而偹富文翁之贤可知矣竹溪林君肃翁守莆访求艾轩遗文锓梓余与有劳而行状乃漏落未入集至公之曾孙君节始得其本窃意尚有六丁下取未尽者可以物色也富文翁生不䝉稽古力仅止一麾君节遂奋孤童擢甲科入为瀛洲学士兼掌南宫牋奏不在身必在子孙岂不信然虽以论事去国其大节母忝尔祖矣余既铭公之孙録参之藏君节示余此轴墨妙笔精敬书其后而归之方名父松竹梅三友除授四六后语安晚郑丞相两宰天下名位之重机务之繁虽操化权而未尝一日释笔砚尝为文房四友除授制诏客録本示余戯拟数篇依本葫芦尔公见之击节后效颦而作者益衆意益新语益工又有于四友之外别以岁寒三友命题者余谓唐虞命官或一字或数语而已叔季王言太繁而封拜大臣告廷之辞尤繁往往溢美且纯用俪语欠者古意等而上之又有一种难题汉魏以来篡夺者必先加俻物典册以示改物之渐志莭之士闻而洗耳其踊跃操觚者皆出于文章鉅公台阁贵人之手杨雄美新阮借劝进表袁宏宏九钖诏樊系册文古今一律可胜叹哉善乎谢公之言曰卿固天才安可以此示人前人或以馿加九钖制非惟诛窃弓之盗亦以愧秉笔之人也姑舍是勿谈方君名父示余松竹梅三友除授四六一卷年年而笔老意高而语绮此等文字易流于谐俗纳謟然三友者皆冻饿自守杭箕颕之志称其美无媚悦之谤与之厚无附丽之嫌然才藻如此不用之于朝廷之黄麻紫诰而发之于山林之素封遇合有时君其席珍以待卷中有代三友辞免谢表夫辞免谓未拜命而辞谢表谓已拜命而谢当析爲二今合爲一误矣君宜改作併爲族父广文刋误君旧名名父持叟卑子乡荐今古华丁卯再荐犹以旧字行顾贡士诗传演说桞氏国语辨非后叙顾贡士文英示余诗传演说柳氏囯语辨非各二十卷余乆欲䟽愚管以还贽忽忽未果爲君贻书督过时余已䘮明取君书令子弟展诵巍坐聴之诗传大略如郑夹际朱文公黜小序専以经文求作者之意近世赵南塘谈经多与先儒异同惟诗不能废郑氏朱氏之説尝谓余曰莆前軰惟郑渔仲善读书兄可継之余昏惰旧读不记一字观君所作演説妙年美质所见廼与朱郑二先生暗合后生可畏岂不信然国语辨非之书是丘明而非子厚亦与世之随声结响者絶异世谓国语廼朱脩左传非也子厚于左传无疑而独不取国语亦非也司马迁云左丘失明厥有国语以国语为失明后所作则传成于国语之先矣子厚非其诬又非其耄君持论欲与子厚争雄所谓豪杰之士矣顾氏自国子博士干淳间以律赋擅名天下埸屋至今传诵余先人与博士昆仲辛丑同年余与君大父行君任君谋君房君审君立及君尊公云卿皆厚善异哉萃于一门盛矣哉往年赵庸斋有盛名高自标致士及门者尊崇之过于颜孟皆曰仲尼复出昔叔孙通为汉定朝仪荐进诸生不过皆拜官赐金尔而诸生至称其师为圣门其来久矣岂特庸斋门人哉今庸斋墓木已拱向之尊师者稍懈散余谓孟喜之改师法不如侯芭之守太玄房魏之贵㫫不如董常程仇之隠约顾君尝学于庸斋者书以励君亦以励庸斋之门人方俊甫小槀元英自诗境父子仙去里中无与言诗者及文甫俊甫出姑接爲诗文甫诗予前十年既评之矣俊甫示予小槀二十首皆尖新组丽若百鍜而后出治世称能传家学者爲书种惟诗亦然之文甫于诗境公爲叔祖俊甫于武成爲父子视俊甫爲通家子和其投赠二诗美之也因以箴之三百五篇有出于小夫贱隷寺人媵妾放臣逐子之作而圣笔不能删高弟子夏名儒卫宏不能序韩婴不能传左史倚相不能知毛郑不能笺束晳不能𥙷王通不能续其故何也余观古诗以六义为主而不肯于片言只字求工季世反是虽退之高才不过欲去陈言以夸未俗后人因之虽守诗家之句律严然去风人之情性逺矣君诗之病在于錬字而不鍊意予窃以为未然若意义高古虽用俗字亦雅陈字亦新闲字亦警君归而求之高无对矣徐贡士百梅诗註乡友徐贡士用虎和余百梅诗又篇篇下注脚发薬余甚多尝问余其间三首如环子䴡华皆已矣谪仙狎客両堪悲悬知千载难湔洗留下沉香结绮诗又唐朝才子揔能诗张祐轻狂李益痴管甚三姨偷玉笛诳他小玉冩乌丝又浮休嗟桞斫爲薪子美怜梅傍戦尘只愿玉関熢燧息老身长作看花人疑与梅不相関非通论也太白江揔皆未免爲二妃所累抑二妃所以重梅也三姨贵妃之姊小玉诸王之女玉笛乌丝事甚秘因张李両生而播传抑両生所以掩二女子之谤然二女子非列女传中人矣亦所以重梅也轻薄子岂能点汚梅哉又疑子羙怜梅傍戦尘之句时禄山䧟两京遂有桞条弄色不忍见梅花满枝空断肠之感徐必因杜五言有遥怜故园菊因傍戦塲开遂有此疑菊傍戦塲梅柳岂能免耶余意如此赵静斋诗藁后叙余志静斋赵公之墓述公勲劳尤详而寔后十年始见公义㽵规约又一年始见公奏议皆叙之以𥙷墓志之阙然犹未及见公赋咏咸淳戊辰公子与䆅自田里奉公遗藁一卷古律诗百一十五首长短句十四首距余墓志时十又六年余年已八十二耆且盲命子姪朗诵而谛聴之内二十章为宗族尊㓜而作于伦纪最隆三十章记官游车辙马迹所至于淮东西湖南北三边亭阵堡戍风寒险要如指诸掌凡为朝家帅阃画兵筹军册歴歴在目他如投赠饯送和韵之属片言只字皆有义味公尝谋故抑斋陈公韚故尚书开府杜公果大幕府而从杜公最久与之相为始终杜公奏凯荐公自代其述懐感遇诸篇虽郭隗之于燕召齐客之于田横无以过也公不为奇崛险语皆人所共知者但人不能道耳窃尝评公所作其含情切理者借曰思虑所及其语在目前意存事外者巧力不能至也余又述之以𥙷遗槀之阙与䆅于公绪业必竭力负荷于公手泽无一字失坠可谓能子矣建徳县赈粜本末余旣告老归田咸淳丙寅江淅春涝夏旱其时郡县饥民至啮草木以食而冲严尤甚旧仰籴京粟至是辇下禁港官吏抟手无䇿庙谟宻运与神为谋渭粟三百万斛夕入京师大农所辖豊储诸仓有廪㑹处官吏预偹槩量以待未丙夜而三百万斛皆窖藏充满若鬼输天雨衆大之区何啻百千万户𥘉不见舟车所由之途亦不知红腐之物取之何所既而始云皆公田所铢积寸絫而来者时中外方多窃议公田有利与害言人人殊一旦岁荒民饥朝家得此以活六军兆民之命又霑丐及于数郡菜色雷腹之民于是前之议公田者始服庙堂之深思长虑时建徳令赵君以才选宰赤县于荒政先谓条日劝诸都上户各出粟三十硕以粜都内鳏寡孤独之人又曰此事以身帅某愿出已财就使府赈粜米内回籴凑爲百硕乞送所属交钱给米遂辇芝楮一千一百缗内五百缗系已财六百缗系库吏借过知县俸米钱府从仍从府仓添籴百石併拨一年义仓米三百二十余石下县庻几爲惠稍广府县勤䘏如此宰又申郡愿倡率邑中十数家偹财就公朝回籴五千斛府以其说备申凖省札奉钧判札付建徳府行下本县每硕作芝楮一十二贯内拨二贯充船脚外净纳一十贯文数起觧封桩库限一月了足宰遣官吏赍一价钱二万五千贯先赴封桩库交纳余钱候粜毕足余谓今之长官多剥下以奉上赵君能毁家以纾一邑饿殍之民仁人也今之牧守多以父搉子杨候能视属邑如子舍古循吏也至于絶席百僚之上俯视生灵辛苦若不相接而一令之微乞米五千石呌阍直逹应之如向此古大臣耻一夫不获如已推而内沟之心也呜唿盛哉赵令故闽帅静斋之子孝而亷乃翁以俸余置田六百斛以赡族君増至千斛及领民社又能轻赀救荒如此谨识本末于左君名与䆅以邑㝡就擢通守建徳府从民望也章南举千槀仆曩官建上多识其士友去之数十年犹记忆如新相知今屈指故交存者十无一二予昔所赋咏老不复记惟溪上故人往往犹能举似晚得谢生旿照隣爱其诗有唐风照隣又以书称其友章君南举才名赠余五言又小槀三十七篇盖余齿髪盛壮时望而畏者今耄矣精华竭矣何以拜君之惠而还君之贽乎昔余以所作示南塘此老虽甚击节其意常阙然未满其言曰兄读书非不多然吞饵上钩皆黄口小鲜而鲲鲸大物皆未受令及晚为侍从见余赋咏始自悔前评之误有分庭抗礼之语君才十倍于余吾见其进未见其止也他日有续编当再商确丘抚干遗槀升自昔振古豪杰立大功名人声应气求有若符契合不胶而固者故龙举丞相二赵公有卫社大功賔客从者如云丘君升字成叔独搦寸管居二公记室之任横槊之赋所磨盾之所草无论座上客虽帐下免读之莫不叹二公何以能致此士又莫不竒此士何以见知于二公其遗文存者仅有古律诗二十篇书檄杂文一卷子不及识君读行溪状竒其人尝为五言以诔之时应甲方縂角未几擢高第英迈有父风而安溪明府太渊又槖君之文请予评之卷中训鸡之篇鸡事该括略尽竒正无穷而语意不犯重姿态横生而文义相贯属书檄诸作使之生建安黄𥘉之间岂不与王粲鲍昭陈琳阮瑀诸子相颉颃哉君没时才四十九属纩遗赵公牋犹勉以忠义无眤眤児女语予读而悲伤之且惜其见知于二公之𥘉节也使及见丞相之晚节功愈高位愈尊权愈重建大宣威府都督府慔下士有爲将相者而君竟终于选调君生虽悒悒不得志然身后一叚冷淡生活得吾辈表而出之未爲不遇也予尝窥应甲一班青出于蓝者昔枚乗一生仅爲梁园賔客子臯始以赋颂𬒳遇天子贵震一时若天假予年闻汉廷之上有与东马严徐共奋飞者非应甲其谁庄侍郎行实近世公卿家传行状非出于子弟则出于门生故吏辞多浮夸虽河南邵溥称康节伯温李端叔状范忠宣犹有此谤庄公行实乃其高第欧阳伟之笔余同舍生也其人朴茂不妄语故其文词虽欠发掦蹈厉然皆平实确讱余在史舘覧公寔録本传往往得之行寔余志公墓亦多采焉魏鹤山南平江使君墓碑南平始渝州元丰始创郡传记所载贤牧前惟刘孝标后惟江君叔文贤令惟陈少游而江君行始见于西山之序鹤山之志仕者多华人誉士地稍荒逺则以卉裳鴃舌鄙夷其人建邛二先生録江君之贤以发薬今士者之病其论高矣美矣岂容复措一辞余观自昔贤守宰有父子守吉阳而澹庵胡公名其堂曰盛徳有以名臣宰巴东夷陵两邑之民至今丞尝之者岂必鄷都大邑哉否则为壮哉县方绾铜墨而其民有推不去之嘲以尚书尹京甫解印绶而都人有䄂瓦䃯以送之者江君先大君子牧相郡有声莆通守関决有父风予与南平甲申同班于通守岁晚受通守命予曰子厚余先君而学于二先生者乃揽涕濡笔书于螭首龟趺之后而归之山甫家书间为余言多掩恶而扬善矫薄而归厚亲友皆勉其好学而进徳使其官稍可行志力稍可及物岂非佳子弟乎吾此言非誉児者将以激奋励之尔李翰林集按元和十二年宣池劝察使范传正作太白新墓碑云公一子名伯禽以正元八年卒生无官传正访其后欲申慰荐凡三四年乃获公孙女二人搜于箧中得伯禽手䟽十数行𥿄壊字缺不能详备向非传正新碑则併伯禽与草木俱腐二女一嫁陈云一嫁陈劝传正于谪仙之后卷卷如此余详古人名子莫不有义如明月奴颇黎之类只是小字太白非不能名子者当更攷后村先生大全集卷之一百十一后村先生大全集后村先生大全集卷第一百十二后村先生大全集卷之一百十二字说杂记附二赵宋诸王孙崇乗弱冠奋儒科崇东継踵㧞胄举伯仲兢爽璧联珠暎见者钦挹二子以乃翁之余也求敬其名易曰云从龙说者曰龙乖云气穷乎玄闲又曰龙不得云无以神其灵有逢时感㑹之象焉字伯曰云卿书曰宅旸谷寅賔出日注者曰旸谷东表之地也又曰旸明也有进徳辉光之义焉字仲曰旸卿陈倩玉女陈倩琰求字扵余余谢曰君家有严君余安能僭君请不置而其乃翁亦竟未暇爲余不复辤按韵书琰玉之美色者汉中郎以名其女晋太傅以名其子文姬邅乱失身扵吴反累伯喈惟谢家郎君功莭髙全不忝文靖然则非褒饰其名之难而负荷其名之难也君乹道丞相魏公之曽孙恂恂谦谨无贵公子气庶㡬实副其名者抑余有规焉今夫有璞扵此必日夜攻治尺寸圭黍皆合制度然后爲琮璧爲圭瓒奉之郊庙苟爲切磋未至巾袭不严不幸而有秋毫之玷则缫借祼荐之望絶矣记曰玉不琢不成器先贤曰贫贱忧戚玉女扵成请字曰玉女周士姪工部弟名其次子曰兴甫而未字也余字之曰周士兴甫请其义余曰士莫盛扵周尤莫盛扵文王书曰灼俊知之也诗曰誉髦贤之也何代无士而文王独知之又贤之士生斯时不独刍荛之微知所奋兴虽太公伯夷之流莫不闻风而至故当时歌之曰凡周之士不显亦世后丗称之曰周之士贵可谓盛矣然孟子犹谓待文王而兴者为凡民无文王而兴者为豪杰然则诗书所谓俊髦者皆孟子所谓凡民欤太公伯夷犹不足以为豪杰然欤曰孟子之前言为上之作人造士者设也其后言为士之立身行已者设也周士其熟复孟氏之言而深思二父所以名汝字汝之意勉之㢤赵倅建叔清漳通守赵侯与澣以檄来莆余老退为农侯方有公事仅一再盍簮察侯之意若将有所属者临别始语余曰某受名扵先君而以建叔为字义取石建所以事万石君者某佩服而行不敢失坠昔人有既名字其子而又为之说者先君逺矣敬以字说累君按班书建为中郎将每休沐取万石君中帬厠踰躬澣洒之注者曰近身之衣也时建巳白首矣世称建纯孝而巳以传攷之其奏事上前即有可言屏人切谏至廷见如不能言其事君之际又如此惜其不居大位也侯扵亲在事之竭力亲殁慕之终身语及父兄涕下欷歔所谓家法孝谨不言而躬行者欤頋其立朝衮补久使之进而移忠扵君所谓入则切谏出则如不能言者欤昔陆放翁絶茟宗子书云但知勤孝谨事事鉴恬侯恬侯者建弟庆也仕至丞相醇谨而巳言议风昔似不逮兄乌乎陆公欲其子为庆修靖公乃欲其子为建其家法又严扵陆公矣建叔勉之逹卿姪字说逹卿姪初名袿字千里有声埸屋主司具眼者常摸索得之人谓必唾手取世科还家氊矣年甫强仕忽厌举子业买山筑室扵夀溪之上以栽花移竹行吟坐钓为乐自更名求志而字达卿或曰君之名慕若箕颍有志扵独善者君之字又若慕禹稷未忘扵兼善者何㢤余曰达有二义昔子张以在家必闻在邦必闻为逹子曰是闻也非逹也然则凡世之崇饰名誉超取显美直子张之所谓闻必沈酣义理涕吐荣利然后庶㡬扵夫子之所谓逹欤余闻逹卿方且为四书闱新义以辅先儒之说兹事体大非博学详说真知实践未易为抑余闻之学者以不阿世为难隐者以不改操为难祝钦眀舍五经而舞八风庐蔵用𧺫䖏士而随驾常秩阁春秋而誉新法岂非学者欤隐者欤或疑达卿未忘兼善者要为爱达卿也逹卿矍然𧺫拜曰敢不书绅铭坐以从祝规然前云兹事体大请问其目余曰辞达而已矣作文体要也下学而上逹作圣㓛夫也子其勉旃方郎居之竹溪翁为吾家方郎广翁居之作字说髙矣美矣然义理无穷余请为竹溪作义䟽可乎按孟氏居移气养移体之论特借齐王之子以唘发学者当与今为宫室之美妻妾之奉而为之一章并观自古圣贤居穷䖏约而当时后世宗师之者以其道之巍巍非以其居之潭潭也不以道而以居则四代礼乐非陋巷所能容而百官宗庙亦不在鲁东家矣夫士之大莭曰居曰行而已申申夭夭其气象也战战兢兢其操也独行不愧影独寝不愧衾其践履也凡所以居之也居之安则推而行之如乗安车驷马徐驱扵九轨之涂大风有隧勿迷也终南㨗径勿由也居之方富春秋力学而强爲善知及之仁又能守之可以负荷此名字而无愧矣方郎立道方郎与柳诚悬同名若慕蔺者余字之曰唐卿君曰非吾志也改字立道请余作字说余问其㫖君曰圣人云可与适道未可与立可与立未可与权是适道而后能立能立而后能权以权爲圣人之极致非也易曰巽以行权巽之义爲谦爲顺惟圣人能之未至扵圣而以谦顺制行恐知柔而不知刚能通而不能介矣字者所以矫其质之偏吾将书绅而佩韦焉余曰君言有味吾试演而伸之其大者如周公诛管叔季友酖叔牙孔明取刘璋榷也行一不义杀一不辜得天下不爲道也彼一圣二贤千载而下有慙徳矣其次若雄爲莽大夫或爲操谋主约爲梁佐命权也不立恶人之朝不践二姓之廷道也彼三子万代遗臭矣又其次蔡邕懐卓私遇郄超预温逆谋宗元爲伾文死交其始岂不借反经合榷之说以自文其终何如㢤君名权而字道佩父祖义方之训发圣贤书外之藴吾之畏友也或曰子谓惟圣人能谦顺也余曰见南子欲从公山不扰之召必仲尼而后可若未至扵仲尼则子路之不悦者为正不易之论也诚悬大节如茟谏之类真廊庙之言徒以和殿阁微凉之句欠规讽为坡公所贬君与之名同而字异它日所就岂与诚悬若是班乎吾意君之卓尔有立者如中流砥柱之立巽以行权者非九二床下之巽矣黄有容诗人黄君寛夫求字扵余余曰君诗律精妙有王邪居实气骨然其吟太苦恩太深胚朴惜不甚大古今诗人如麻粟惟唐李杜本朝欧梅半山玉局南渡放翁诚亝号为大家数盖语意深浅规模濶狭士终身之通塞荣悴系焉诗云乎㢤郊云出门即有碍谁谓天地寛岛云我要见白日雪来塞青天嗟乎碍塞郊鸟者谁欤二子自碍塞之尔前论李杜云与元气侔又云横破六合力敌造化扵欧梅云自从二子死天地取雷声至半山玉局何止平生三寸萹㢤杨陆三老放翁万首诚亝亦数千未有継者此诸老先生耳目口鼻与人同而气魄力量与人异以其大足以容之也君假以年持满而发盈科而进可以追攀诸老岂若晚唐蛩唫蝉噪者之为㢤余将求君续稿而观焉君进而未止者不惟社友将避君三舍虽老夫亦当放子一头矣中庸曰寛柔温裕足以有容敬字君曰有容君其勉之心泉初君行山间得泉一泓爱之有㑹扵心即其所结菴扁曰心泉曰渇饮泉饥读书终吾身扵此矣余乆絶还往㫁知闻未知有君君頋知有余数寄声求余语题泉上余笑曰甚㢤君之缓而不切也君复贻书陈诗介徐友懋㓛以请益勤余非君安知君之心然即泉名以求其义盖有可得而言者夫泉至清挠之则浊心至虚至明泊之则昏善疏泉者必澄其源否则末流之弊河污济矣善治心者必端其夲否则毫厘之差舜为跖矣以此复君可乎君请其序余曰䝉之象曰山中出泉䝉谓存养此心也孟子曰泉之始逹谓充广此心也中庸曰溥博渊泉而时出之存养充广者然也此其序也君既厌铜臭而慕瓢饮舍尘居而即巖栖以心体泉以泉洗心扵㳺息之闲备仁智之事虽圣贤复𧺫必不麾之门廧之外矣因次其语为君勉谥议侍讲朱公覆谥议谥古也复谥非古也谥法曰谥生扵行者也苟当扵行字一足矣奚复㢤故侍讲朱公没扵爵未得谥上以公道徳可谥下有司议所以谥谨献议曰六经圣人载道之文也孔子没独子思孟轲氏述遗言以持世斯文以是未坠汉诸儒扵经始来掇以资文墨郑司农王辅嗣辈又老死训诂谓圣人之心真在句读而已涉隋唐间河汾讲学已不造圣贤阃域最后韩愈氏出或谓其文边道尔盖孔氏之道赖子思孟轲而明子思孟轲之死此道㡬熄及本朝而又明濂溪横渠二程子发其微程氏之徒阐其光至公而圣道粲然矣公持心甚严不萌一毫非正之念其扵书舍六籍则诸子曲说不得于其思其扵道不敢深索也恐入乎幽不敢泛求也恐泊其说读书初贯穿百氏终也韬以圣人之格言自近而入微由博而归约原心扵秒忽析理扵锱铢采衆说之精而遗其粗集诸儒之粹而去其驳曰纯矣㢤孟氏以来可㮣矣见公中科苐时犹少也薄㳺径行闭门潜思朝廷每以好官召莫能屈不得巳而出惟恐去之不早晚在经筵不能五十日而闲居者四十余年山林之日长讲学之功深也平居与其徒磨切讲贯皆道徳性命之言忠敬孝爱之事由公之学者必行已庄与人信居则安贫而乐道仕则尊君而忧民重名莭而爱出䖏合扵古而背扵时好若此者真公之学也乌乎师友道丧人各自尊公力扶圣绪本末宏阔而㺯茟墨小技者以为迂癯扵山泽与世无竞而汩没朝市者以为矫自童至耄动以礼法而跅弛指绳墨者姗笑以为诞世尝以是病孔孟矣公何恨焉初太常议以文忠谥公按公在朝廷之日无㡬正主庇民之学鬰而不施而着书立言之功大畅于后合文与忠谥公似矣而非也有功扵斯文而谓之文简矣而实也本朝欧苏不得谥文而得之者乃杨大年王介甫介甫经学不得为醇其事业亦有可恨大年政复文士尔文乎文乎岂是之谓乎世评韩愈为文人非也原道曰轲之死不得其传斯言也程子取之公晚为韩文立考异一书岂其心亦有合欤请以韩子之谥谥公先祖时以尚左兼考㓛先君年十七代作姑附编末杂记辛酉国史实録院日厯㑹要玉牒经武要略敕令所进书太保右丞相贾某拜太传加食邑时余兼儤直预备一制及宣鎻余适不当日遂蔵藁不出朝士多见之惟洪仲鲁侍郎録副而去后失其藁不能追省犹彷彿记三数语首联云揔羣书奏七略载嘉汗竹之劳立太傅曰三公爰峻面槐之拜中间云昔夫子却莱夷之后定古文之百萹周公践商奄而归作太平之六典向非天资学力之俱到安能文事武备之两全尾联云扵戏倚相椘之良史岂惟读上古之坟典索立谢傅晋之伟人可以繋中国之衣冠礼乐语意稍着题与㝷常进书加恩者不同上圣学尤髙词臣进小字本或用事稍晦或一两字未安必反复询究或御茟径改定元颜氏垂㓕李梅亭草某制用销金字取汉人销金石之语上改销字为字程沧洲草禋赦用皇灵字上改皇灵为国威余拟科举诏草杨镇建莭吕文徳加恩制进小字本上扵中间疑一二字皆宣谕下问即具出䖏囬奏政再改进上或依改夲或批不必改凡圣茟所定无不曲当此类不能悉记孟珙家请赐神道碑诏学士院撰述久无下茟者其家请不已夲院具两直院名衔取旨御茟刘某撰述及进稿翌日宸翰付出三省云刘某所撰孟珙碑措词平正辛亥余以右史兼内制侍讲时相安晚年髙二三执政方收士誉诸人心懐向背以攻安晚者为贤余一日见晚晚不胜愤欎而言曰吾负诸贤徐真翁率全台论某者力引为执政汝腾为尚书甫供职而去超徐真学士某非不容诸贤诸贤乃不容某某去有不如某者来坐此始见思尔余劝其召潘吴二豸及董夕郎则人言自止安晚不纳外闲皆言淳祐旧揆必相衆忧之不知所出余因进读九朝通略至澶渊事上叹今无冦凖余从容奏云本朝国势差弱中间有三狄难頼三大臣以身当之耶律氏越幽蓟犯河朔决大驾亲征之筞毙挞览者㓂凖也元颜氏越太行黄河犯汴京决坚守京城之䇿走斡离不者李纲也逆亮百万南吠或欲散百官而航海卒之扈銮舆幸建康者陈康伯也臣尝谓此三人者皆奋由书生口不谈兵仕不厯邉陲不曽作将帅一旦国家有急所立竒伟如此岂有它哉直以忠义之气吞此虏耳方今人材求伊吕管乐之材恐不可得若就士大夫中求如凖纲康伯莫须有人若不论其人莭义大闲但扵曽作邉帅中择相中外之所以寒心也上称善曰卿言良是岂非疑朕复用某人耶朕决不用之退而仰叹上英断不已侍读赵端明用父闻之叹曰人主岂可无儒臣在左右顷余以少蓬兼西掖侍晚讲一日汤左史季庸夜访余曰闻君翌日进讲吾欲求外补而上未允烦君一语賛上决余巽谢不敢当季庸曰上扵经筵中常目属君吾求退不求进君何疑焉余漫诺之及讲罢赐坐因奏汤中求去陛下何以䖏之上曰其人甚贤朕欲㽞之余言汤素恬退自言初筮二考即䝉拔擢由掌故学馆厯谏官至柱史全不厯民事乞一外任自试万一有外庸它日召用不惮再来其人材实非矫饰者上曰卿素识之耶对曰臣前假守袁州中为宜春主簿与之同官一旦求岳庙去臣不能㽞由此敬重之上曰然则合入何阙余曰此在君父向来真徳秀自右史除江东若除监司亦可时江东阙余奏以此䖏汤何如上曰也许某人退以告㳺丞相㳺丞相曰上先诺杨伯嵒矣即拟卷汤某除秘阁修撰湖北运判除目至后省见御茟批其后云除右文殿修撰湖北运副余遂以上意载之賛书端平乙未并拜二相之后时事小异安晚辞官表云忧心愠扵羣小或忧蹊隧之渐开众贤聚扵夲朝未必规模之遽变再相数年求去不允羣议稍侵之又表云大臣负暧昩之谤不能自明小臣窃忠直之名以徼后福似此类不一语意极条鬯辛酉夏余进皇太子官端午帖子云错繇术进何禆汉伾以棋亲亦累唐圣代尊经崇理学讲堂燕子日初长外议以错伾事不当用丞相以为问余曰徧考前人所作此如寒食必用介子推事端午必用屈原事在上两句下二句却颂到本朝之美似此者不可胜举又杨诚亝老扵文学扵大蓬兼光宗谕徳贺东宫生日橘中延绮皓瓜䖏屏伾文何尝不用王伾事某下三句归美今日抑彼所以扬此也众议乃息辛亥明禋前余以大蓬兼内制常少又被敕摄卿上既临景灵官斋殿余与卤簿使徐同知真翁立帘前烛光烘帘见上将易服而貂珰忽离立偶语若祭礼有未备者余为礼官深虑失职既而微闻㝷瓉未见谓在太庙失记携来久之左右奏知上徐曰去取来又久之一珰赱告瓒止在神御殿柱邉烛闇不之见又以奏上徐曰取来看既见本色上易服余始跪奏请上行礼竣事上还斋殿左右请究诘掌瓒者上不荅而𧺫终无所问因一瓒迟了十余刻百执事皆有窘色惟上自始至终端坐恬然若无事余与真翁窃叹万乗之主而圣性寛洪一至于此非徳盛仁熟其孰能之赵观文与以版书尹京都人颇议其挟筦榷以固位市宠虽油醤琐细皆笼其利余侍经筵极论之略云榷酤榷契囊括无遗弓张未弛倅失利源邑因茧丝之取邑无生意民受鱼池之殃且引汉算缗唐宫市以讽又曰麟趾之泽熄虿尾之谤兴赵愬于上曰言臣犹可乃谤及国姓余不自安讲次乞骸以避之上问其故余奏臣素善与此论国事尔所谓麟趾之泽熄盖秀才家时文有无闗雎麟趾之意不可行周官之法度耳扵国姓无与圣意释然后郑发论余赵移书闽舶杨瑾云后村之去非某意乙未六月余爲编修官兼侍右郎官轮对至待班所则吴叔永舍人已先在彼侍立矣叔永借余奏札一观余荅对毕当纳副夲今未敢示人也及对至论伦纪䖏上反复论难累百言余一一条析以对上色庄然玉音温不以为忤既退叔永问曰对何其久也某立得肚饥矣余示以奏藁叔永叹美曰诸人皆不敢言矣君真不易隔三数日解后见叔永曰某为君对女激发因皇女不育加封词头下某既草词别入贴黄云陛下未有皇嗣虽皇女亦多不育引梅福续人者所以自续之语必为故王立継则子孙千亿及付出则贴黄已掲去闻上不乐某封上且如此君昨面对天威咫尺慷慨开陈踰晷不退某有愧扵君矣后余为季永所论叔永与㳺果山聫骑饯余湖山叔永云某不意舍弟如此余曰人各有所见昔黄鲁直除右史苏黄门不肯押省札而寝不以鲁直乃坡公之客而少恕其来久矣何足怪也㳺公笑云天下乃有故事亲切如此一笑而散丙午十月一日余为少蓬当转对论国本大略谓此事不可谋之妇寺邪谄之人又曰当定于一今也朝选一人焉暮选一人焉举棋之势未定当璧之觊寖广又言或难臣曰金技玉叶之繁将恶乎择臣曰圣意之所属即天命之所属又言近臣无范镇司马光累数十疏不已大臣无韩琦赵鼎以此事为已任疏出翌日闻㳺丞相亦有宻奏越三日上享原庙有贵州㓨史之命而先遣入内小塾者归其家塾后六年辛亥余召对再温前疏愿采臣自姪为子之说末言昔朱熹三见孝宗言日往月来不惟臣苍颜白发仰瞻天颜亦非昔矣臣自丁未至今亦三见陛下矣由臣视熹愚贤虽异爱君一也诵熹此言悽然有感上欣然曰朕意已定小者略长成即教它入来既对衆论以余不攻安晚指为晚党庠士陈宗干谒余不㥦所欲嗾其党上书指余二疏皆非惟国论本差强人意然未免贪天之㓛余累乞骸纳禄顿首上前曰羣臣多论国本陛下试编类㡬有一部通鑑多臣止有一板半板何㓛之贪天颜为一笑贪天之㓛四字谓当榷位者若漆室女忧君老子少倚楹而嘨岂可加以贪天之名乎景仁君实一生名莭可敬论建储特一事尔同时职方贠外郎张述亦论此事尤切大为时相富文忠公所诋何足道㢤余自江东宪以太府少卿召对御茟赐第入馆俄兼晚讲甫旬月又兼权中舍余力辞至四五㳺丞相云此上意某不敢复奏余因白丞相多士满朝何至用某作词臣此距新春不远万一省试差官又当滥吹耶㳺公曰恐不能免余曰此大不可先朝以王君贶张安道同知举因争卷子君贶自谓举进士苐一骂安道曰公杂出身暁不得张公以贤良进而人言如此况其本无出身耶㳺公大笑其冬余因留黄去国晚为兵侍兼内外制壬戌省试前诣庙堂乞免考试令传相鲁公荅语亦如㳺公余举君贶安道旧话鲁公亦大笑卒免差余仕由门䕃卿监则㦄宗少常少大小蓬史局则㦄编修检讨同修撰经筵则㦄说书侍讲侍读又兼西掖再直北扉可谓忝窃惟不曽为试官尔余少未为人所知水心叶公称其诗可建大将旗鼔西山真公自为正録时称其文延誉扵诸公初筮靖安主簿年二十四庾使㓗亝袁公被旨来摄豫章辱致之幕教官拟贺冬年素不合忽䝉改委公不易一字因白事留语主簿它日必以四六名家余荅非素习黾勉为之耳公曰君年事未也而四六乃有李汉老风骨它日岂易量余谢不敢当时但知李公汉宫春梅词而已实未见其四六也退以告郡士万柟伯我自述空踈之愧万曰李公有一位在郡中居从其家借云龛集与诸家所作诵习之稍为上官代筦记大小状皆以薄技得之它无缪巧故谏议忠简傅公以前唘俄有堂审之命㑹西山帅三山以议幕辟余除将作监簿兼福建叅议官西山召余遂牵连造朝安晚初相贺执满牀晚以余唘为苐一及为枢掾以西山薨堂白再乞福建叅议以送其终二相皆言早间方奏知欲以礼部郎官相处如何去得俭正奈子夀副都承颜耆仲左司崔端纯右司赵汝譢陶木编修陶奎在坐皆闻其语退而相率贺余余曰祸将作矣何贺之有未㡬被论去国李元善在諌省小柬云因南宫之除稍响一表即何足忌忌余或为词臣耳然余晚邅遇未尝厯表郎而为词臣余为广被召为金渊所论予祠明年以尚右郎官召为濮斗南所论皆言其披襟南官余每与㳺丞相久安晚诸公书言某中年婚嫁迫人但得一麤官茍俸禄以送老足矣虽凋郡边城或揔饷亦愿为乃无故加以此名幸无它过今年之斥此罪也明年之斥又此罪也初负此谤未五十今六十矣恶名着身如染癞沐漆然词穷理极终不能免此䓁差使壬戌二月宣鎻草杨蕃孙建莭皇姪乃裕检挍少保制二鼔尽进藁至四鼓后宣谕问蕃孙制所称渭阳二字时将觧衣就枕旋唿烛作回奏不禁劳苦有衰飒秃翁每见其文击莭荐于朝曰使爲文字官必称职时余方在选调上登极举贤能材识公已告老又以余应䛇谢以小唘公自荅云取旧知而论荐应新诏之蒐罗虽非当时有味之言庶㡬文若不休之意后南塘赵公爲西宗评余四六云驯雅简㓗全法半山又云老胡双眼犹能别寳更须参取欧苏使之神化不测它日见余一二萹又云某在兄云雾中今知前所见一卷就某所好一体耳时南塘四六独步一时西山书云安得好时莭使兄与南塘对掌其后南塘直玉堂余亦忝内外制西山四六髙䖏不可慕拟为江东与广徳守魏岘争赈济谢表惟欧公能道它人莫及也然书与余云某四六从龙溪入兄与履常由半山入故标致不及二公其谦下如此余开禧乙丑𥙷入参果行仲弟无兢从弟志学参持志与安晚同亝余因二弟识之后余宰建阳李知孝方兴乌台诗案余踪迹危甚晚在琐闼力劝逺相不冝以言语罪人其语遂觧余有一唘谢晚或云语洩祸未已遂不果投惟录寄西山及陈参与正夫逺薨晚相客见其座右写陈振孙刘克庄姓名正夫乃示垂八十四更烛下作蝇头之句又六月二十九日召试馆职内宿夜作䇿题写未毕忽晕眩不自持请且遂语同院洪伯鲁决䇿求去以贵主薨不敢入字至八月末始得请余年六十二罹陟屺之哀始得晕滑二疾初犹三两月一作及辛亥免丧召归则二疾月一再作或数日一作十日九谒告上问宰执知余疾状云何不灼艾宰执使人导玉音余始炙丹田饵乌坿自夏徂秋小愈迫禋祀始参告宰执徐枢直翁言昨奏差执绥官上曰刘克荘可而病程公许可而老遂差陈显伯可见上有清切差遣常属意扵君辛亥五使按严更警埸余摄太常卿与焉版书赵徳渊为余言止消㡬个使相穷了版书因言赵悦道一负钖赍一千八百疋两始悟温公力辤郊赍之意时悦道为仪同莭钺端平初陈珰洵益微惹外议余轮对略及之云北司贵臣凭恃恩宠风宪不敢劾上问为谁余以洵益对上不以为忤稿传意䑓中必不乐而䑓端王去非乃上疏相助当时䑓諌之贤如此后李元善论宫媪及洵益迁工侍不拜而去然未㡬召用王内相一徳度前代帝王所不及上洞知羣臣情态端嘉后言者多及宫媪㦯言二吴隂与通谱认之为姑道夫因论事亦有数语及之若欲摆踪者唐伯玉察院晚讲上语及道夫笑曰别人如此说他也如此说伯玉因弹道夫贴黄及毅夫二吴一生权谲而不知心术为人主所窥如此宰辅赐谥多上自定秔相李公当轴除授公户庭肃鞭靴不及其门与乔孔山相先后薨上谥李曰文清谥乔曰文恵圣茟之严如此近知堂董相薨御茟赐谥文清余归道建徐公直翁问董何以谓之清余曰见董公词头至院草制缴连其乞致仕表自言䇿免后十年居里自慙无益县官职俸祠俸皆不敢帮岂非上见其遗言如此遂得美谥耶徐黙然后陈益斋谥忠肃直翁谥忠简皆出圣裁不下有司后村先生大全集后村先生大全集卷第一百十三后村先生大全集卷之百十三表牋袁州到任谢表邅蹟言而去国自屏空山奉明诏以典州且叨善地已临封域且布诏条臣中谢伏念臣本起鲰生最为拙宦偶逢总揽遂忝旁招猥尘分府之僚尝奉便朝之对莫施萤爝禆日月之清明虽批龙麟觉雷霆之开霁惟小臣之孤立恃明主以少安及速抨弹尚䝉涵贷支离赋粟方此养痾象罔得珠俄而起废惟袁为郡旧名安静之区与盗比邻今亦孤危之地城空无备兵少且孱以妄庸缪分千里之忧恐仓卒难待一朝之变而况别慈颜于膝下魂梦屡惊旅只影于天涯宦游奚楽徒有君亲之一念若为忠孝之两全兹盖伏遇皇帝陛下奋发主威作新吏治谓多垒艰虞之际务使民安凢録屏临遣之人率由圣择乃如臣等亦在数中臣敢不厚培本根申画封守长江之险与我共愿为强敌之防四境不治如之何则此微臣之罪广东提举到任谢表起废察州从天而下便私易部遵海而南具布汉条初行粤俗臣中谢臣窃稽使指备载圣经君之遣臣也有光华臣之报君也以忠信今百端之供亿殆徧国中余一髪之本根独惟岭外方且籴舟之发衔尾鹾钞之取及肤空熈豊以来之储増绍淳未有之额使贾生而及见哀痛谓何虽刘晏之复生变通安出乃如臣者岂其任哉尝试絃歌本宓贱言㳺之绪论迨分符竹慕阳城元结之遗风乆闲退而里居尤濶踈于时务疚心徒切着手实难惟有清修革彼苞之类讵宜谬巧取诸荷若之间民生或不自聊臣死奚足塞责矧郡邑之三风犹炽与闾阎之五瘴未苏曾是人微欲其身率兹盖伏遇皇帝陛下记功忘过舍短録长谓一男子妄上书本缘爱主属见大夫无可使遂取充员庶令荒远之情悉逹靖渊之听臣敢不褰帷而访草奏以闻惟无瑕者戮人必先责已以不贪而为寳少戢吏饕广东除运判谢到任表庾氏命官法宜乆任漕臣之使恩许骤迁外窃光华内丛忧惧臣中谢臣㳟惟列圣尤重远臣存裕陵时命端頥之前軰及淳熈世用先朝之老儒非取其趣办之能盖责以将明之事如臣迂拙荷上使令愤士风之垢汚慨国计之殚乏虽有范滂之志终非所长岂无韩滉之心不赡于力君命几于辱矣罪犹自知之曾谓选抡就令飞輓塞下之饷方急湟中之籴复兴每于吏民相告语之间具言朝廷不得已之意然而东南之势乆矣弓张中上之家今皆瓶罄芹味若可羹而为献葵根恐因刈而愈伤况诏书之丁寕极圣虑之怛若为展究稍释顾忧兹盖㳟遇皇帝陛下德昭百官明见万里并收多士莫非建功立事之才不弃诸生有取固本深根之说廼如孤外亦在选中臣敢不益秉公清少苏凋瘵驱驰原隰务毕逹于下情临履渊氷庶不隳于晚节江东提刑谢到任表寂寞之滨粗安拙守光华之遣特出圣知癃为之激昂捧拜至扵感咽臣某中谢瞻言江表寖廹风寒常情但急于防边庙算尤先于固本盖式敬尔狱预知王国之长而能察以情可必鲁人之胜所以繇诸生而推择为其系一道之慼休伏念臣昨尾百僚莫裨一画所言妄发朱云素着狂名于短求长杜牧尚堪麤使不惟筭啇鬻筴抑且搜粟贾牛文俗之事饱更笔墨之道都废上前诵赋诸老赏雕虫之工省中漏言万里获池鱼之祸乆矣三缄而避谤耻于一字之辨诬不图改瑟之𥘉复忝乗轺之选课事功则臣已试亡具深慙毁画于瓦墁论风力则臣孤立易危矧欲动摇于山狱彊颜一出举軄极难徒抱书生泽物洗冤之心庻为明主祈天永命之助兹盖伏遇皇帝陛下有建隆之神武有干道之英明拔士不以一涂观人于其大节谓山深林密冥鸿久避于网罗隰下原高老马粗谙于道路起之闲废假以宠灵臣敢不精白乃心咨诹所部容姦人则善者奚劝惮大吏则小且有辞无瑕可以戮人首盍砺律身之操靡不遑将母终当陈反哺之情贡布表舜絃方奏适当𬒳袗之时禹服攸同奚谨贡絺之典意均芹曝礼寓篚笣臣中谢恭惟皇帝陛下寳以俭慈丽惟道徳轻徭薄赋首捐布缕之征固本深根尤绌茧丝之説凢受専城之寄谨修任土之宜臣叨守春台逖瞻薫殿属届金流之候𥘉御微凉虽非火浣之良庻存故实谢戒谕赃吏表皇之敷言莫匪训彜之大官之失徳实由宠赂之章赖圣天子之至仁与士大夫而更始窃以建隆创业盗臣必具于五刑干道属精汚吏罕从于三免伏窥一礼丁寕之意仰合二祖英明之规兹盖恭遇皇帝陛下张国四维操王八柄谓恭俭无载尔伪乃在位之典常倘风愆有一于身是甘心于暴弃岂特丽朝家之重辟亦永为名教之罪人臣敢不倡率属封恪共明昭昔跖廉夷溷人或怠于自脩今墨封阿烹孰不强于为善明堂礼成谢表奉二贞于明禋邦仪八举练中辛之纲目祀典一新溥率均驩显幽并贶臣某㳟惟皇帝陛下遵禹勤俭法文肃雝立重屋以飨天若稽古制陟茂陵而配帝盖取圣经侧身弭云汉之烖治外严采薇之卫既交精祲遂致休嘉臣隃睇国阳载驰江左宣室受釐之间虽莫奉于末光清庙显相之诗尚能形于善颂贺皇后牋圣能飨帝存茅盖之遗规王假有家实椒涂之内助驩腾寓县庆洽宫闱臣中贺㳟惟皇后殿下体樛木之和躬澣衣之俭齐姜任嗣太姒聿迨治古之隆玉女郄虙妃不待词臣之风旣受多祉遂形四方臣迹逺阙庭身驰原隰瞻翠旗之旖旃空想祲仪秉𬋩以形容莫施薄技进银牀㓗周禋之二卣祀典聿崇献禹服之中金邦仪敢废上件银寳寕爱地冶匪凿山奉酎有严奚虑失侯之罸贡珍惟谨且殊遣使之求谢明堂赦表在国之阳既成熈事配天其泽爰下寛书凡属复临悉䝉旷荡臣中谢恭惟皇帝陛下忧勤庶政抑畏小心稽典礼于累朝荐馨香于重屋周禋明㓗致祼鬯以告神汉徳沾濡与吏民而更始欢声雷动和气春回臣猥以暮龄逢兹盛旦身方逺外莫瞻依玉辂之尘軄在平反愿推广金鸡之诏除将作监直华文阁谢表淑问周咨蔑然事称崇班显軄不以次升简记出于清衷宠光萃于晚景臣某中谢伏念臣方心泥古浮誉灾身素乏䖸眉愧时粧之不入譬犹虫臂聴元化之所为非上圣如天之并容则孤臣何地以投足然而弓旌每下矰缴亦随北有斗南有箕靡堪挹簸高曰原下曰隰甘心驰驱贯索未清埋轮无勇客嘲雄之拓落友笑良之往来至若大匠名曹重华奎阁已随凫雁而去矣乃兼熊鱼而取之从云气望蓬莱虽叹风帆之引梦钧天㳺帝所尚聆广楽之余曩嗟千载之漂零今喜九重之赏识兹盖伏遇皇帝陛下旣新庶政尤体羣臣怜杜甫之丹心不忘明主问冯唐之白首犹是潜郎未许退藏复叨进擢臣誓坚拙守仰荅知君遣使为之歌皇华敢惮骐骃之逺役臣无母何以至今日终懐乌乌之私情谢赐同进士出身表臣某言㐲凖御笔特赐臣同进士出身除秘书少监兼国史院编修官实録院检讨官兼崇政殿説书已于九月十六日祗受赐出身勑命者奉身去国曷尝一飰之忘君钖第登瀛亲遇九重之知已承学之流咸劝明主之恩不赀臣某中谢窃以儒科至荣史笔尤重韩维廷试不就因见遗仁祖之朝曽巩緫叙旣成且莫副神宗之意如臣者少虽勤苦晚益惰荒当刘蕡未风之时莫拔一第及宗元乆斥之后絶意复收起废徒中奉使江表不图白首尚简清衷招屈原于修门悯其憔悴见贾谊于宣室访以治安天颜咫尺之不违云草昭回而下餙遂举朝廷久虚之典如待巖穴特起之材无同进与争时名有至尊以为座主昔先人掌太史盖尝窥金匮之书今天下诏诸儒复使陪石渠之论遭逢出于千载光采震于一时人以为夸臣之所惧兹盖伏遇皇帝陛下改絃更化设虡待贤虽得士于举选之中犹抜才于尺度之外臣翔三千之牍始谓报闻臣洪六十之年廼蒙亲擢寔惟不世之遇愧匪能言之伦臣猥以暮迟忝兹优渥不愿矜文章之小技但当蹈节义之大闲惟孝惟忠念君宠母恩之难报则笔则削奚天刑人祸之足忧无任感天荷圣激切屏营之至谨奉表称谢以闻经筵进讲礼记彻章谢専官表礼母不敬甫终典学之功王求多闻爰懋谈经之赏光生虎观愧极鹈梁谢自淹中之传失眞而野外之仪因陋齐鲁两生之泥古或遂许以大臣并汾诸子之逢时尚有慙于明主于皇昭代取则遗编内而践脩身齐家之言外而详班朝治军之制䇿进士赐儒行瞻淳化之奎文幸太学讲中庸屈重华之清跸肆英辟丕于前烈命群儒各诵其旧闻风雨不渝星霜屡易生而知之者上也发明靡待于切磋臣何力之有焉传习未离于佔毕例迁华秩祇觉腼颜兹盖伏遇皇帝陛下以藻旒之尊资氊厦之益每称制而临决亦刺经而参稽仰止高明一洗后仓戴圣之训诰顾如浅陋莫传胡瑗张载之绪余偶际休明缪叨优渥臣等敢不俯鞭退惰仰賛缉熈汉臣夸稽古之荣不过俗见孔圣戒事君之謟永佩格言除秘撰福建提刑谢到任表操觚入舘贲以旧氊乗传起家荣于画绣虽惬循陔之志讵忘存阙之心臣中谢伏念臣繇覊旅而立朝恃君父爲知已擢髪数世卿之罪道路诵传造膝忠明主之言天日临照及屡駮词头而抗论果收还鬼质之除书然犹受求疵责偹之衆攻丛卖直患失之二谤挤排甚力记忆愈频俟驾而行固难逭防风氏之戮出门有碍惧见加康章子之名方将耕緜田而终身敢作乞镜湖之妄想不图睿渥就拥皇华奋于瓜牛庐之卑被以驷马车之宠慈母一笑喜问不疑之平反故人相孚勿犯孺文之公法思仰副朝家之隆委非直爲闾巷之美观兹盖㳟遇皇帝陛下更大化以作新体群臣而任使谓臣己侵暮景有百年期頥之老亲察臣见齿旦评无一飰睚䀝之恩怨抜诸闲退处以便安臣敢不絶瓜李之嫌尽桑梓之敬内存孝谨常保垂鱼之欢外落骄荣庶免沐猴之诮谢赐宸翰表臣某伏䝉圣慈宣赐臣后村樗庵四大字者伏以侍经虎观忘其凟告之求肆笔燕朝𬒳以昭回之餙伛躬捧戴舞手兢荣臣某中谢昔在干淳时多鸿硕或钖石湖之扁或䝉野处之题当日瑰文亲遇重华之眷至今奎画尚爲二墅之光廼如孤臣莫望前軰考室在三家之聚买山可数里之间晚岁避喧喜村居之逺市平生无用取樗散以名庵不揆衡茅輙希睿操猥威颜而遂点既失曩时之机乞骸骨而不言恐遗异日之恨蝼螘之微忱甫彻龙鵉之妙墨已颁传出尚方牺书之呈洛携归下国赡虹气之属天樵牧惊夸鬼神呵䕶兹盖伏遇皇帝陛下万机余暇一札成文逰观靡出乎简编造次不离于翰墨多能生禀孰谓圣人之无全八法心通何止帝中之第一眷私宠甚感涕滂如臣敢不深刻坚珉永传来裔登床而取幸非刘洎之狂插架而藏可埒邺侯之富谢除权兵侍兼中书直院表入随天伏甫载笔于轩墀擢贰夏卿仍代言于扉夜名为摄乏实愧抱虚臣某中谢尝观班氏之书有感汉臣之事迁由史进列于卜祝之间臯以文名视若俳倡之类如臣殊遇旷世罕闻自忝午同进士之恩迨辛亥歴徧词臣之选入宫妬起存阙恋深郡免谤伤好轻于前軰天王明圣廻照于暮年趣还之银信屡驰问劳之玉音甚宠昔典午献淮淝之㨗石掌五兵建炎开江左之基藻居两制厥今奏凯有武功之伟聚奎兆文治之祥臣痛闇不足以简稽伍符衰落不足以斧藻治具朽质缪纡于三组素餐奚𥙷于一毫兹盖恭遇皇帝陛下縂揽权纲改张政纪谓臣曩尘清贯尽出上知察臣老抱丹心俾参迩列荷干坤之施大効㳙露之报难臣不求盖空踈自鞭迟钝萧萧华髪岂云奏薄枝于从官皦皦孤忠尚欲告嘉猷于我后谢皇太子牋上一封之朝奏甫彻九重亚六典之夏卿且兼两制恩繇鹤禁愧甚鹈梁臣某中谢伏念某他无缪巧以媒身独荷圣明之知已伤弓乆斥张华之心如丹载笔重来遂良之髪尽白敢图负扆曲轸遗簮扈汉属车昔以待严徐之选秉唐大笔今寕无燕许之伦致寒畯之骤迁皆春官之密启兹盖伏遇皇太子殿下进修储徳参决政机重傅尊师已致啇翁之隐好文下士亦闻枚叔之名拔之庶僚列在近侍某敢不靖循叨窃勉竭论思代如纶如綍之王言虽慙芜拙作重润重晖之楽曲少答休明谢兼侍讲表圣学髙明又新于始日臣年迟暮不及于前时未尝有温习之劳何以爲就将之助沃心力薄汗背愧深臣某中谢伏念臣昨典麟台㳺陪虎观谁谓倚相良史不知祈招之诗名为河滨门人莫奉礼楽之对竟何禆益久已汰归屏空谷而逃虚划太阳之垂照骤迁从槖重侍细旃问学贵乎积勤臣今荒落义理在乎深造臣素浅肤徒以黄鲐赐之清燕兹盖伏遇皇帝陛下法天徳之刚徤探道心之精微上求王人之多闻将以立事臣乏讲师之三昧奚其谈经欲殚一得之愚常惧两端之竭帝圣其莫及难窥天地之大全儒劳而无功或有涓尘之小𥙷谢皇太子牋储闱参决并登进于时髦讲席载陪犹招延于老学被奎毫之拔擢出金口之荐敡臣某中谢伏念某无旁蹊曲径以媒身以片文只字而遇主一见叹严安之晚重来廹申公之年所习雕虫已忘童子之故歩仅尝渉猎敢与醇儒而比肩方且视草鳌扉谈经虎观无至艺两能之理有一身数器之慙兹盖伏遇皇太子殿下毓德温文承颜孝谨几军囯几微之务在宫廷唯诺之间已致耆英布满賔师之列尚为君父简求诵説之臣遂使罢驽获陪闲燕虽微杰思可赓晖润之歌愿竭謏闻少助缉熈之学谢治兵侍表夏卿摄贰曽未淹时宸翰落权靡须满岁干坤施天渊谷愧深臣某中谢伏念奋起鲰生遭逢真主奉宣室半夜之问虚忝席前和薫殿微凉之诗莫能笔諌宿昔已陈于刍狗暮年殆类扵木鸡不图霜颠重觐日表及相如之病未甚求其着书曰仲舒之文可思使之为诰洒奎画以増敝帚之重钖鞶带而陞从槖之真歴攷先贤类更是軄愈授于长庆必大擢于淳熈无愧论思有功润色彼多材而多艺冝常五兵臣不武而不及乃兼数器外窃腰黄之宠内包尸素之羞兹盖伏遇皇帝陛下旣集大勲尚收小善察臣昔犹盛壮意广才踈怜臣今已惰荒力疲心在起于久废𬒳以曲成臣敢不图报明时誓坚晚节形骸土木谬忝紫荷嚢之荣光景桑榆思返白𥜗之旧谢皇太子牋叨贰五兵姑令摄乏骤攽一札遂俾为真繇储后之开陈致䛕儒之忝窃谢伏念某伤弓三已加璧屡招曩岁挥毫和凉殿薰风之作暮年视草贻春船上水之嘲小不能润色台阁之典章大不能陪辅朝廷之遗忘浮沉无𥙷俯仰有慙自怜鬓雪之多人恠腰黄之速兹盖伏遇皇太子殿下谨三朝之问礼賛九重之励精就傅春宫广招延于鸿硕取材寒畯密荐进于燕间乃若癃残亦参华近某敢不简稽尺籍道逹纶言祈父爪牙未必堪夏卿之任商翁羽翼何幸观汉嗣之成侍从贺宣系驸马表产祥帝室素推内则之贤择对母家兹得后来之秀旣谐禁脔久惬慈懐等窃以选尚至难流传可数在前代有真长子敬至先期惟端愿景臻参稽往昔所闻未若斯今之懿兹葢伏遇皇帝陛下尽修齐之道隆亲爱之恩舅氏如存之思渊衷尤切王姫下嫁之礼古训是遵喜洽宫闱驩腾寓县臣等猥尘华近适赌盛明诗美形二南之风不知其舞蹈书称睦九族之徳莫得而賛掦谢除权工书表贱臣耄及欲全晚节而归明主恩深俾摄冬卿之乏蜗黏有愧蚉负曷胜谢㐲念臣幸际休嘉徧尘华近属当宁又新于盛徳举在廷絶企于末光滥虱其间尤驽而下诏见王者之志臣慙草制之非工议尽天下之心臣无刍言之可采屡祈谢事輙复迁官使斯司马而罔功命汝工垂而奚取违挂冠之始愿沗曵履而胡颜髪白而贪恋不休肩頳而荷戴愈重兹盖伏遇皇帝陛下仁先求旧明善烛微怜其自山林而来念其侍轩墀之久官如懐祖政恐于过情年廹申公未容于告老徒持蠡管何𥙷黼裳臣敢不激烈懦衷研㝷隋学事圣君无諌诤莫殚献纳之小忠报国恩惟文章所愿铺张于洪业谢皇太子牋暮景叨荣第求闲退冬官阙长猥使摄承甫拜命于龙墀爰抒忱于鹤禁臣某中谢伏念某年运而往气惰欲归从上之囬踈逺扈甘泉之跸发帝之令钝迟慙下水之船每侍威颜屡乞骸骨诏㫖示挽留之舆言有根着之疑划奉宸奎骤迁台斗履声宠甚惯㸔禁苑之烟花络首依然徒梦江湖之水草负山力薄陨谷愧深兹盖伏遇皇太子殿下天禀温恭日加新益尊事寿耉厚书弊以迎芝翁赏好文辞覧赋颂而知枚叟遂令衰朽误忝显荣某敢不䌷绎旧闻激昂晚节东宫毓徳仰钦造诣之髙明南亩归耕终冀开陈于清燕谢陛兼侍读表叠组之谈经尤忝细㫋之上劝诵特高荷奖遇之恩隆觉空疎之愧厚谢伏念臣晚趋行阙重侍迩英上顾问谦虚冀有愚者之一得臣敷陈寡浅竭鄙夫之两端曾谓出纶猥加重席传周官以安国所献犹未终篇问祈招而倚相不知岂爲能读循名责实得宠若惊兹盖恭遇皇帝陛下收于迟暮之余怜其奉事之久启乃以沃朕老尚抱于遗编知臣莫若君终不迯于鍳乞骸未遂着足愈危臣敢不激烈扶衰研㝷温故月将日就盛哉旒冕之缉熈山髙海深难以管蠡而窥测谢皇太子牋暮景邅逢曾蔑谈经之益前星荐进骤陞劝诵之聨自省惰荒曷胜恩渥谢伏念某已侵叶皓复侍缉熈非尧舜之道不陈行其所学谓稷卨何书可读激哉是言虽廹崦嵫而念归犹恋轩墀而未忍始治章句训诂粗可析疑今问邱索典坟安能知逺兹盖恭遇皇太子殿下旣阐清宫而就傅尚为丹地而储材顾明师在前皆能言之诸老念旧人无几俾滥吹于下陈某敢不重理故书勉求新义非戴慿而重席泚颡而有慙慕洪景之挂冠乞身而后已周汉国公主薨从官慰皇太子牋某等兹承皇女周汉国公主薨问遽传舆情共骇伏惟皇太子殿下笃友于之爱兴泫然之悲虽仲尼之有姊䘮礼方尚右然文王之为世子朝必至三欲君亲寝膳之复初在储贰顺承之加意某等忝与论思之列不胜忱切之祈谢宣赐御书扇金器缬罢香荼表宸奎依永辱圣上之殊褒寳箑将行盖词臣之创见荣光载于辇路赐赉辍于尚方得宠惊心拜嘉稽首谢窃稽往事有慨微衷汉姫合欢之诗恐凉颷之易夺唐相感恩之赋纵秋气以难移如臣遭逢振古希阔所传师説犹着主之衣裳及柬睿知久入君之懐䄂廹癃残而丐去察真实而曰俞分天章下餙之光赐月斧修成之朴金丝粲若敢用以挥蝇玉柄雪如未夸于捉麈旣将之币又酌彼罍加薰茗之芳甘动缙绅之歆羡身同禅衲已无桃叶之歌帝给槖装不问蒲葵之价岂特一时之盛事允为千古之美谈兹盖恭遇皇帝陛下肆笔文成遗簮恩重谓臣尝居掌握屡赓载于微薰怜臣自乞便安非弃捐于中道捧龙鸾之妙墨抱蛇雀之寸丹臣迹虽归田心愈存阙扬仁风以慰黎庻老非试郡之时函诏书以示子孙永作传家之寳谢除寳章阁学士知建寕府表千里而来莫效辰猷之告一辞而退俾逃晚谬之讥寳之隆名列御屏之高选清衷奖异皓首兢荣谢窃以老氏有知足不辱之言孔门垂旣衰戒得之训臣之癃上所照临鳌禁诏书非能博逹见王者志龙墀拜舞常恐陨越遗天子羞力陈恳切之危忱亲洒昭回之奎画赐之羽扇酌以金罍安车迎鲁申公之来忝陪诸老祖帐送踈大夫之去曾见几人因其抗休致之章借以厉亷耻之俗而况冠寕考寳储之阁需孝皇潜跃之州未许径归姑今渐退兹盖伏遇帝皇陛下独观万化尤体群臣若镜湖赐知章不违高兴以管城封毛颍谁谓见踈已叨牧守之除尚翼忠嘉之益臣邅逢若此报称阙然和尧民击壤之歌足悮暮景作唐士摩崖之颂愿记中兴后村先生大全集卷之一百十三后村先生大全集后村先生大全集卷第一百十四后村先生大全集卷之百十四表牋贺皇太子妃诞育皇孙表皇储豫建兆熊梦之祥世嫡始生动龙颜之喜颂声洋溢佳气欝葱贺恭惟皇帝陛下接正统之传开中兴之运禹甸禹服广渐𬒳于九州文子文孙绵本支于百世开社稷无疆之庆坚臣民同戴之心臣旣还里而躬耕莫班庭而旅贺自惭皓首微啇山鸿翼之劳窃辛清朝有豊水燕贻之美贺皇后牋坤道成女咸仰母仪震索得男廼生世嫡蔼欝葱之瑞气腾溥率之颂声贺恭惟皇后殿下俪极之体尊齐家之道肃虑深国本叶成主鬯之谋躬荷天休宜介含饴之喜两朝旷典四海欢心臣屏处草庐遥瞻椒禁祥开兴连端繇燕翼之功才愧风人莫继螽斯之咏贺皇太子牋日三朝而问寝徳着宫闱震一索而得男庆流宗社贺恭惟皇太子殿下学求新益性禀圣仁世嫡钟祥生于甲观天颜有喜浴以金盆实开瓜之緜可卜萝图之永某虽归南亩犹列西清诵周家贻厥之诗本支愈茂闻唐帝乐哉之语溥率均欢贺天基节表在厥初生寅正五日周而复始申命万年庆集睿明欢均率普贺㳟惟皇帝陛下系传正统业济中兴节纪开基绍庚申于文祖德升在位同甲子于重华兹临枢绕之辰适合环循之数修龄未艾巧歴难推负来归田称觞无路伏下三唿之祝莫尾班行林间一瓣之香尚存忠爱贺皇后牋干元统天适逢于帝出坤厚载物密賛以母仪瑞蔼皇家欢腾寰宇贺㳟惟皇后殿下俭慈爲德冲淡頥神河俟千年而清休符验矣风自二南而始内则肃然兹临载震之辰宜介并受之福叶成泰道同享昇平臣隃睇椒涂第深葵向发祥甚远式符元鸟之生依永非才莫賛关雎之美皇太子牋圣皇握干符应期而出长子主震器受祉则均某中贺㳟惟皇太子殿下讲斈尤勤问安惟谨金鑑纪千秋之节睿筭无疆玉带首百官之班天颜有喜若今之盛旷古所希某屏处蜗庐隃瞻鹤禁上华封人之祝徒效微忠从绮里季之㳺愧非耆徳贺明堂礼成表四年既効方幸小康三岁亲祠聿严大报显幽昭格溥率欢腾贺恭惟皇帝陛下徳克有以享天礼莫大于严父辟公相洛邑之祀孰不肃雍天子建汉家之封自怜晋滞虽阻骏奔于末缀然犹爵跃于熈成目睹昇平心存忠爱愧无藻思可赓清庙之诗岂有刍言可𥙷合宫之聴贺皇后牋合宫藏事已行柴燎之仪宣室均釐并介椒涂之福庆流宗祏喜洽宫闱贺㳟惟皇后殿下化始齐家体尊俪极禋于宗类于帝忱格显幽大哉干至哉坤功高覆载成清庙我将肃雍之礼由关雎卷耳辅佐之贤臣迹已归田心犹存阙祀文王后稷聿攷圣经之文颂姜女太任莫継风人之作贺皇太子牋上帝女临肇称元祀长子主震首介蕃禧国本奠安舆情欣忭贺恭惟皇太子殿下肖祖宗之仁圣法君父之严恭屏荤茹以齐君敬之至也亚藻旒而祼献神之格思臣庻属心元良受祉某隃瞻晖润自叹滞留骍角其舍诸旣精禋之竣事羽翼已成矣喜储徳之升闻贺冬至表登台而书至日阳徳初享设伏而朝大昕天休昭格祥开宫阙喜溢堪舆贺恭惟皇帝陛下握符而阐珍考图而数贡法春秋一字正外夷内夏之经常观否㤗二爻察君子小人之消长方开景运翕受蕃禧臣昔忝论思今安耕钓长夜叩牛角不废咏歌五更人鹓行尚形梦想晷添一线验化国之祥徳冠六宫愿圣人之寿臣某中贺恭惟皇后殿下齐家之道肃载物之功多仰止璇宵若羲俄之并照质之史与任姒而匹休际运亨嘉裒时戬谷正位乎内端繇隂教之修申命自天茂对阳刚之长贺皇太子牋阳刚𥘉长义取㤗爻储徳又新庆钟震位贺恭惟皇太子殿下谦卑自牧仁孝素闻致敬于三朝问安之时事亲礼备观妙于七日来复之际作圣功深属此迎长宜其受祉某昔尘扈从今侣渔樵重晖瞻鹤禁之贤幸逢休盛三点鹓行而贺自叹滞晋贺天基节表甲子谓帝出震羲易之言以王次春麟经之法甫孟陬之纪月果上圣之应期贺㳟惟皇帝陛下早乘龙以御天再断鳌而立极蛇乡虎落悉主悉臣夷面鸟言同文同轨木德届发生之候椿龄非夸诞之辞臣轩厩恋深山林迹远年高听重隃闻嵩唿之声札恶词芜莫献河清之颂贺皇后牋正次于王有开明圣主守乎内同介寿祺臣某中贺㳟惟皇后殿下嫔舜娥英兴周任姒春生禁掖有樛木之恩沾㝠启钧天以蟠桃之实献千龄一遇两曜并明臣徒抱亩忠阻陪廷贺现南极老人之象可卜休符和西崑阿母之歌耸观圣制贺皇太子牋绕枢之兆命申自天主鬯之贤社施于子贺㳟惟皇太子殿下德养蒙而火然泉逹学求益而月异日新至寝门外三朝谨鸡鸣之问迎啇山中四老成羽翼之功属逢震出之辰宜介泰来之庆某幽栖有趣旅贺无繇闻嵩山唿之声尚能皷舞赓海重润之作自愧惰荒贺正旦表凤歴授时颁四方之正朔龙墀设伏朝万国之衣冠景运聿开颂声交作贺恭惟皇帝陛下尧如天大汤又日新䝉叟谓春秋八千殆匪寓言矣綘人夸甲子四百安知大年哉数环循而无穷命鼎新而未艾臣身虽拾穗心尚倾葵昔饮兽尊且无𥙷朝廷之议今叩牛角安能効畎亩之忠贺皇后牋环六甲瑞折蓂堦祝五辛香浮椒殿贺恭惟皇后殿下俔天作合载物无疆震为长男若螽斯之宜尔㤗内君子赖関雎之进贤茂对新元式裒多社臣虽违笔槖犹恋轩墀诵北山移幸免裂荷衣之诮侍西崑宴怅莫分桃实之甘贺皇太子牋天王颁正朔之𥘉有严设伏元子冠王公之上称庆奉觞贺恭惟皇太子殿下习若自然生而知者龙楼问寝适当颂柏之辰鹤禁延贤并致茹芝之老履端伊始介福孔多某甚恋明时已寝暮景上挂冠䟽妄希华阳真逸之风闻主鬯贤尤甚横渠先生之喜谢进封开国子表骏奔在庙助祭无劳爵赐其乡均釐有愧新纶甚宠小噐已盈谢恭惟皇帝陛下钦若昊天格于文祖开明堂受朝贺至治馨香御端门发徳音湛恩汪濊寳鼎芝房之歌作白环银瓮之贡来至如疎逺之臣亦忝褒崇之列臣属方退处窃喜熈成神其盛矣乎莫相盖茅之祀子者进之也滥増食采之封谢皇后牋采地益封纶言甚宠椒涂俪极馂惠不遗旣窃身荣惟慙官冗谢恭惟皇后殿下示仪宫壶致敬庙祧粢盛衣服之贡有严竣事山川土田之钖寕过用恩自怜华皓之臣亦𬒳龎洪之泽臣食浮有器小莫胜通汉雍之班名虽法从咏周京之美才匪雅人谢皇太子牋多士奉璋滞晋莫预元良主鬯庆赏则同窃身之荣为国之蠧谢恭惟皇太子殿下贤居嫡长望系宗祧方贰觞亚果之初肃雝惟谨及彻爼分膰之际踈远不遗虽久归耕犹叨进律某运逢休盛景廹暮迟食采已多矧复増于书社羹芹而美尚欲献于储闱谢除焕章阁学士致仕表年侵八袠早包戒得之羞朝奏一封夕奉曰俞之诏贴軄晋加于三等纶言焕发于九重雪涕滂如华颠荣甚谢伏念臣篆雕技小刀笔才麤圣主如高庙孝皇之好文赏其词藻微臣非徐俯陆游之宿学钖以科名凢禁闼清望之官与氊厦䆳严之地人想梦不至者愚忝窃迭为之持论无以出诸老先生草诏曷尝泣武夫悍将履声寖近旒眷未衰然而臣陈力不能敢忘于知止上退人以礼寕过于用恩槖尚有二踈之金箧永寳九龄之扇返耕桑之初服佚穿络之残骸以一艺而误受明主之知以万乘而不夺匹夫之志身安丘壑命託干坤兹盖伏遇皇帝陛下其徳又新人惟求旧念臣拔擢于端平之更化论思于景定之中兴昔侍重瞳曾奉总章之访今含两齿已廹磻溪之年非必旌贤庶几优老臣矣心衔结扫迹退藏补劓息黥少复意而之破毁临深履薄未忘曾子之战兢谢皇太子牋贱臣垂暮藁奏辞荣圣主如天纶言报可仰頼眷宫之参决曲成寒畯之始终谢伏念某顷玷清华已濒衰朽帝扵善言善行楽取诸人尔无嘉谋嘉猷入告我后难久尸喉舌之任遂力乞骸骨而归昨返林泉日亲汤液挛痺不能以伸缩昏䏧若有于蔽䝉虽曰年高亦縁福过鹤䙰褷而病翎甚短安能奋飞马虺隤而络首犹存力求觧脱仁矣圣朝之内恕决于储贰之里言辞孝皇潜跃之藩陟高帝寳储之阁其退若此何荣如之兹盖伏遇皇太子殿下徳久升闻学尤新益至寝门而问礼谨凊温遣安车而迎朋来耆旧不夺匹天之志颇怜一老之遗某敢不休息残生洗空妄念牛簑鱼笱终身阿涧之槃凤辇龙楼回首云霄之隔大行皇帝升遐慰皇帝表捷书系道方忻胡运之衰遗诏传邮忽骇杞天之壊两宫号慕四海悲摧慰伏以大行皇帝享国之日长施泽于民久风寒设偹逺图恐缺于金瓯宵旰积勤微恙遽冯扵玉几陟方不返同宇共哀恭惟皇帝陛下有元德升闻之姿适末命导扬之际文恩罔极王业至难情固荒迷礼存节抑虽甸服纉禹端不沗于継承必羹墻见尧乃无慙于付託慰皇太后表外遐变惨奄辟梓宫俪极体均痛深椒殿㳟惟皇太后陛下俔天作合密賛定储及上弥晋与闻顾命死生大矣荼毒柰何鸷别好逑追感和呜之旧龙胡攀惰愿寛伉俪之哀贺皇帝登极表有王者兴継明継圣际天所覆悉主悉臣庙社奠安裔夷震叠伏惟皇帝陛下躬膺歴数徳肖祖宗自豫建而天人之望咸归逮参决而国家之事明习烈考再断鳌而立极甚矣勤劳真主初乘龙而御天艰哉负荷先猷具在近事可师必崇奖东朝以承颜必踈远北司若弃唾必首开衆正杜群枉必不忘大患玩细娱治体必如庆歴以结吾民之心服制必如淳熈以教天下之孝三年无改父道孔氏有爲而言数世以贻孙谋周家必过其歴臣曵履尝尘于雍从挂冠犹抱于亩忠曩忝朝班屡陈国本丙午首辟祠禖占梦之谄辛亥重温自姪爲子之言微臣之奏藁如新先帝之徳音未逺不圗耄耋真覩太平昔大明生东固已倾心于晹谷今衆星拱北徒知矫首扵云霄今上登极贺皇太后表如日之升已临南面受天之祜就飬东朝此在明时久为旷典贺恭惟皇太后陛下源流名相佐佑先皇不待晏朝始进脱簮之諌仰占天意灼知当璧之祥既握干符首崇坤载臣旄期得谢旅贺未由朝周寝门曲尽宸襟之孝颂汉长楽自慙老笔之衰寿崇节贺表至在坤元资生之功大飬以天下致孝之礼隆兹逄载诞之辰敬上三唿之祝谢恭惟皇太后陛下綦贵躬澣衣之俭先几定当璧之媒寿考旦寕协诗人之作颂崇高莫大明天子之有亲洽四表之懽心裒二矣而名节臣栖身南亩矫首东朝王母献桃谁谓崑丘之逺大姒梦杞实开周阙之祥贺皇太后牋上寳册于慈闱既加显号奉玉巵于前殿申祝修龄甚盛何加非常之庆贺恭惟皇太后陛下产祥相阀作俪穆陵柔动也刚定国本而豫建退藏于密歛神功而若无厥𥘉与佛以同生其数后天而难老臣收踪草野矫首椒涂端门九重现南极星之植杖崑丘万里来西王母之献桃贺皇帝表庭衣禓适符佛浴之辰汉殿称觞庸侈无仪之贵孝慈两尽普率均欢贺恭惟皇帝陛下健法干行明同离照攘夷修政増光烈考之伐功约已隆亲壹用孝皇之故事方四海同効华封之祝然九重尤崇长楽之仪臣猥以陈人覩兹旷典名荡荡巍巍之徳幸际盛时赋融融洩洩之诗莫追古作贺皇后牋与子功高方上东朝之寿事姑礼偹咸推中殿之贤喜溢六宫欢腾万宇贺恭惟皇后殿下恭文外属兹宪诸孙慕管所书素闲内则佐玉巵之奉上悦慈颜周命维新汉仪复见第金马甘泉之颂窃自叹于暮迟陈关雎卷耳之诗庻有禆于风化丙寅贺冬皇帝表阳生于子方迎七日之来龙飞在天适际千龄之盛祺祥滋至普率均欢贺恭惟皇帝陛下握符阐珍正位凝命静观消长进衆贤于极办之朝洞见忠邪退群小于积隂之地法乹之健如日之升臣身以明农心犹爱主候鸡鸣而获田舍所愿年丰入鹓行而捧御床难㝷昨梦皇太后表日临南至方占鲁官之书天佑东朝兼备箕畴之福贺恭惟皇太后殿下仪刑恭圣辅佐先皇一阳浮葭琯而生践长伊始万乗躬玉巵之奉旷古罕逢喜洽三宫欢腾四表昔陪扈从今侣渔樵学非耆儒岂敢议明堂于暮齿老无笔力安能颂长楽之祲容皇后牋桼谷律调一阳𥘉复椒房徳冠万福是膺瑞蔼宫闱庆流宗祐贺恭惟皇后殿下俭惟澣服谏或脱簮有美含章法顺承于坤道进贤去侫玩消长于复爻耸瞻母仪翕受帝祉形虽木藁心尚葵倾入捧御床莫陪于旅贺来嫔京室徒颂于徽音丁卯贺皇帝表帝出乎震旣履位于九重王次乎春实改元之三载临照之下忙蹈则同贺恭惟皇帝陛下为天地立心膺祖宗传序在朝在野咸诵尧言于羮于墙不至舜孝颁清台之新歴躬㤗畤之𥘉郊臣忝淳熈遗民尘景定法从今皇纉夏后之服老已归是岁建汉家之封臣病不与桑榆虽廹葵藿犹倾先世旧田庐久遂故栖之返正衙大朝㑹恍如晓梦之阑皇太后表史课清台聿颁夏正帝朝长楽尢肃汉仪治化一新臣民交庆贺恭惟皇太后殿下钟祥相阀作嫓穆陵预知当璧而定储此功莫大不竢撤帘而复辟其道更尊顺临献岁之新翕受对时之祉臣乆栖岩穴隃遡阙廷上欲娱亲方致谨玉巵之奉臣尝载笔尚能𥙷管之遗皇后牋木徳发春履端伊始椒涂俪极受祉孔多喜洽大宫欢腾万宇贺恭惟皇后殿下储祥左畹正位中闱志在进贤賛九重之决身先示俭形四方之风鳯歴𥘉颁鸿禧滋至臣曩尘献纳今幸退蔵拜东上阁门莫陪旅贺㝷西畴邱壑尚可耦耕丁夘贺郊祀皇帝表授重华而协帝取则前徽祀后稷以配天有光初政一纯藏事四表欢心贺㳟惟皇帝陛下刚健粹精严㳟寅畏采鲁史改卜郊之説差择元正本周家有成命之诗蒐求古礼合群言而折衷奋独断而举行庙社奠安神祇悦豫臣喜深爵跃耄阻骏奔上御端门亦旣敷于大赉逃空谷岂敢有于遐心皇太后表飨天飨帝既受胙于圜丘有尊有亲遂称觞于长乐煇煌旷典洋溢颂声贺㳟惟皇太后殿下系乌衣太傅之宗生赤城相君之阀昔禁中定大计豫知再拜厌纽之祥今陛下覆至尊𥘉举三岁燔柴之礼惟敬可以对穹昊惟孝可以报母慈臣猥以癃残逢兹希阔奏泰畤宗祈之赋岂乏奇才第思齐访落之诗愧无雅思皇后牋礼行五畤上旣亲祠德冠六宫天方钖嘏维今盛举亘古罕逢贺㳟惟皇后殿下寅奉玉齍流芳彤管郄虙妃而微讽何待词人介富媪之蕃釐母烦祝史由椒涂之内助致馨荐之熈成臣幸以余龄覩兹旷典䟽特牲之义良愧謏闻诵关雎之诗徒知賛美乹㑹节贺皇帝表帝徳神筴日未来而推古有大椿寿不知其纪幸逄圣出适踵佛生贺恭惟皇帝陛下当清明之𥘉受艰大之託歴数惟尔躬之在荐禹扵天讴歌皆贤子之归纉禹之服万岁千秋之祝九州六合所同臣昔忝词臣今侪野老种东臯获西舍未敢惰农斟北斗献南山未繇旅贺贺皇太后表序届南讹龙为佛生而吐水辰居北极电因圣作而绕枢天不偶然国之大庆贺恭惟皇太后殿下正位乎内先齐其家大莫大于域中之王定䇿而援立尊莫尊于天下之母洗心而退蔵诞节同时前朝旷典乞骸得谢廻首未忘西崑白云之謡恍聆雅奏东都赤服之兆窃喜中兴贺皇后牋乹元首物开弥月之祥坤道承天赖长私之助懽腾八表喜洽三宫贺恭惟皇后殿下美在其中位正乎内懐进贤之志酌以觥罍諌晏朝之非脱其簮珥合寸天尺地所覆载祝千秋万岁之绵长臣今田舍翁昔柱下史种南山之豆力耕落而为箕窃西母之桃妄想待其结实贺冬至皇帝表月正仲冬阳生于子天申休命国寿于箕爱景舒长颂声洋溢贺㳟惟皇帝陛下用夬之决法干之刚修内政攘外夷边陲不耸退小人进君子界隈甚严七日方来诸福类至昔叨持槖今已荷锄短衣叩牛角而歌悽其垂暮汗脚踏龙尾之道恍若隔生皇太后表鲁史书观台之瑞具见圣经汉仪严长乐之朝方崇孝治隆平盛际溥率欢声贺㳟惟寿和皇太后殿下赤城仙圣之同乡黄阁相君之贵种辅佐先帝进贤之助多援立嗣皇定储之功大顺临阳长茂介天休臣虽久归田未忘存阙奉玉巵之寿莫覩祲容𥙷彤管之遗更惭新意皇后牋书云之节鲁观纪祥贰极之贤汉宫取则囿形覆载舞手欢欣贺㳟惟皇后殿下佩服行璜覧观圗史后节用澣服咸师大练之风上未明求衣深纳脱簪之諌贺年表牋皇帝表颁清台之歴文轨混同设黄麾于廷衣冠朝贺照临所暨忭蹈惟均贺恭惟皇帝陛下握符而阐珍披圗而数贡四年旣効仁义之道力行正月始和寛大之书数下属更岁律茂介天休臣虽已耄惛未忘忧爱瞽者于设色无与莫覩太平野人以曝背献忠犹思美报皇太后表礼尤重于东皇椒奨浮斚寿莫隆于西母桃实登柈佳气欝䓤颂声洋溢贺恭惟寿和皇太后殿下俔天之妹元台之孙姜氏早朝屡进脱簮之谏平王抱入灼知当璧之祥献岁之𥘉后天而老昔事先帝今为老农弼指英庙御座而言莫将明于孝徳轼闻宣仁停箸之语徒感泣于圣知皇后牋木徳发春履端伊始椒涂俪极受祉孔多运际昇平欢腾溥率贺恭惟皇后殿下正位乎内先齐其家法坤道之含洪靡分嫡媵玩㤗爻之消长洞见忠邪岁律更新天休滋至遭逄华旦荏苒耄期咏关雎之诗方陶美化作亲蚕之颂愧乏好辞后村先生大全集卷之一百十四后村先生大全集后村先生大全集卷第一百十五后村先生大全集卷之一百十五表牋干㑹节贺皇帝表上天祐之开千龄之景运圣主出矣得万国之懽心俯效葵倾仰祈椿筭贺㳟惟皇帝陛下昭事上帝怀保小民于邦于家躬勤俭而缵禹在朝在野愿富夀而祝尧休祥允叶于电虹难老益繇于箕翼耄期已泊善颂未忘负扆大昕㳟已端临于南面称觞广内承颜长奉于东朝贺皇太后表辰居北极鸿基缵列圣之传风转南薫龙衮上太皇之寿两宫慈孝万国懽唿贺㳟惟皇太后陛下谢邑流芳周京俪美受遗先帝决大计而无疑复辟嗣王推成功而不有际电绕虹流之旦绵天长地久之期发已皓苍心犹丹赤梦钧天之燕曾侍禁严观长乐之仪自嗟远外贺皇后牋帝临五位出乎震之初后冠六宫取诸坤之顺椒涂有助椿筭无疆㳟惟皇帝陛下樛木垂慈澣衣昭俭纪千秋之节若开元间形四方之风自周南始欣逄华旦丕拥蕃釐舜鼔琴而歌适届薰风之候姜脱簮而谏何待晏朝之时寿崇节贺皇太后表文母内理方咏思齐之诗天子有亲特置诞弥之节累朝盛观万寓颂声恭惟皇后殿下比徳姜任㳺心黄老降生神异浴佛之日同援立圣明𥙷天之功大増光典策茂介寿祺猥以暮龄际兹华旦仅遗一老退休履道宅之居莫尾百僚旅贺光顺门之下贺皇帝表母仪綦贵产祥临衣之辰圣徳何加置节如垂帘之礼一人有庆万国懽心贺恭惟皇帝陛下御时乗之龙见王治之象方先帝选佩觹之㓜曾未探符知冲人膺当璧之占端由定策既负黼扆而正南面宜奉玉巵以寿东朝史册煇煌颂声洋溢臣昔叨扈跸今已扶犁庭坚咏钦圣之贤尤高复辟劝英皇之孝可谓爱君贺皇后牋賛先犹而与子圣矣东朝执妇礼以事姑孝哉中殿欣逢诞节仰颂徽音恭惟皇后殿下风始自南教修乎内脱晏朝之珥周道再昌称长楽之觞汉仪复见顾慙衰竭莫极形容今爲老农夫难旅拜玉墀之下昔掌太史氏或能𥙷管之遗郊恩进封开国伯加食邑三百户谢表冠挂四朞屏居旧里爵加一等适际𥘉郊自慙短褐之微遂忝躬洼之宠伏念奋由孤士𬒳遇先皇导兖龙而行密依黄道草金鸡之赦见奖玉音空懐老臣畎亩之忠阻侍英辟坛垓之祀虽云得谢犹许均釐兹盖伏遇皇帝陛下一徳享天小心事帝诞敷祭泽不遗耆旧之伦中钖纶言俾列公侯之次兹惟殊渥匪曰常彛桑䕃无多菜封逾厚士奉璋亚祼莫小助于类禋伯执殳前驱恨既愆于膂力谢皇太后表国有大庆五畴熈成臣无微劳一阶序进出纶北阙奉表东朝谢伏念踈逺诸生邅逄先帝席前宣室深慙贾谊之才跸幸甘泉尝奏扬雄之赋今作老农夫而屏处阻陪新天子之亲祠薄𬒳涣恩端由坤载兹盖伏遇皇太后殿下禁中定策物表怡神祀后稷以配天缛仪𥘉讲朝太任而问寝孝治最隆虽既垂车犹叨赐昨罔功食采虚忝朝子昌黎之封送老杞茅莫第汉臣长楽之颂寿崇节贺皇太后表东朝华旦承颜极孝治之隆南面至尊上寿用家人之礼恭惟寿和皇太后殿下自嫔妫汭允媚周京望苍梧云既莫返重华之狩取虞渊日独高安汉嗣之功有开圣出之祥适恊佛生之旦懽腾万寓喜洽三宫景薄西嵫神驰北阙隃知列辟咸陪光顺门之班虚忝从臣莫第长楽宫之颂贺皇帝表祥开尧母生与佛同祉受文孙徳由世积际天覆帱率土懽唿恭惟皇帝陛下视膳而问安承颜而顺色谓亲劬难报犹寸草答三春之晖愿圣寿无疆若蟠桃结千岁之实惟今之盛亘古所无自愧惰荒莫能摹冩虽栖衡泌犹恋轩墀耆老而守元经已甘寂寞悦怿而秉彤管莫颂音徽贺皇后牋正母仪扵中阃来嫔帝出之𥘉执妇礼于东朝适协佛生之节照临所曁舞蹈攸同贺恭惟皇后殿下徳比姜任贤如马邓子无适庶鸤鸠之爱则均俗有北南关雎之化咸𬒳虽老尚望云而就日已肓难披雾以覩天安得金篦为法于翳膜恨无彤管能极于形容干㑹节贺皇帝表六龙御天仰大明之继照万物覩圣庆今日之太平介福简穣跻民仁寿恭惟皇帝陛下光明履位歴数在躬嗜好不萌用无逸之图飬寿缉熈有素以大学之书正心诞弥踵文母之期酸假钖汤孙之祐数绵箕翼喜洽宗祧还笏年深戴盆天逺余八十岁不在申公之多言薰一瓣香有封人之三祝贺皇太后表休符叶应有王者兴盛徳蔑加以天下飬扵今创见自昔罕逄臣某中贺恭惟寿和皇太后殿下辅佐先皇賛成大计始于庭埋璧未占已孚晚以易洗心退藏扵密凢戴履均爱君之念矧诞弥同浴佛之辰臣久挂衣冠未忘轩廐追踪二雅俪羙思齐之讨稽首两宫敬上封人之祝贺皇后践圣握干符龙御天而利见徳侔坤载马行地以无疆和气旁流颂声交作贺恭惟皇后殿下俔天作妹梦月入懐俪极体尊常同玉辇进贤志切姑酌金罍与国同休后天难老自怜大耋莫覩太平着李白之锦𫀆曩叨供奉荐子昻之奎璧今愧荒芜贺生皇太子表牋皇帝表帝祉施子积善所钟震索得男非常之庆緜区欣忭磐石奠安恭惟皇帝陛下系本承尧服深缵禹龙飞御极统方接于千龄燕翼贻谋仁已流于数世泽覃华夏和满干坤侧聴熊占莫陪虎拜覩圣人作幸逢景运之开闻皇子生窃有先儒之喜皇太后表圣何加孝思仰悦于慈懐子又生孙兆非常之大庆懽腾㝢县燕及庙祧贺恭惟寿和皇太后殿下复辟道尊齐家徳盛昔螽斯託咏欲王室之宗强今熊梦协占本慈闱之家法隆平盛觏希濶罕逄谢事有年酬恩无路耳闻宫振聿开甲观之祥目㫁钧天莫待瑶池之宴皇后牋樛木之章犹慇勤扵嫔御椒涂之义欲繁衍于本支皇嗣挺生熈朝创见贺恭惟皇后殿下手操彤管躬奉玉齍熊梦吉祥虽当宁多男之兆螽斯盛大皆宫中逮下之仁阃范淑贤邦基巩固垂车虽久恋廐未忘昔忝祠官尝获待高禖之际今成瞽史安能絃关雎之诗除龙学谢皇帝表明诏徳音亲逢真主隆名美职假宠耄臣某中谢伏念臣曩者以小文章当大典册陪羣英而并进受先帝之异知雄㫁庙谟想窦仪之谨重片文只字通扬亿之商量上所摛皆巾袭及乎鼎湖龙去空抱遗弓沙苑鹤归幸逃飞失曾是老书生之衰飒忽䝉新天子之访求今细札十行何其词旨温厚昔万机参决得之耳目见闻归为版籍之民躐进渊圗之直兹盖伏遇皇帝陛下福威惟辟歴数在躬谓时无老成人典型寖少若古有耆寿俊图任不遗虽廹瞀昏许班华近旁观骇甚内省矍然易泯余龄难酬洪造陪西清列愿生死于蠧鱼诵北山移免怨惊于猿鹤谢皇太后表一壑钧游旄期蹋飒两朝谟训禁秩岧嶤昔逮事于先皇今归恩于太母谢恭惟寿和皇太后殿下赤城孕秀黄阁传芳法驾属车方谨长乐膳安之问遗簪坠履尚怜穆陵词翰之臣鬓雪皤然调永清甚臣偷生旦暮莫报干坤掌寳之秘储昏眸莫覩沾瑶池之余沥凢骨难仙谢皇后牋黄卷青灯驱隂犹惜赤文緑字牺画有光足为晚岁之荣悉出长秋之赐谢㳟惟皇后殿下一门世德四海母仪念彼劳臣爰有金罍之酌书之女史孰知彤管之徽已廹衰残俾参严近三年自誓万死莫酬龙马呈祥垂老获登于奎阁鹤猿生怨终身不负于草堂代作拟谢宣召入院表代西山君命不侯驾忽误忝于招延王言出如纶俾进専于润色光生闾巷荣动缙绅中谢窃观列圣之用人惟待祠臣而加礼盖于言语文字之外责以论思献纳之忠始虽忤旨而弗容终乃弃瑕而复用脩除翰苑在环涂出守之余轼侍禁廷亦赤壁归来之后岂非加岁月则其文老经忧患则其虑长遂居䆳严以备顾问如臣者才华不竞愚戅自将掌先皇内制者六年每慙越爼迨陛下𥘉元之再命竟许循墻以驰驱州县之频加废放山林之久见闻寖少艺业益荒结茅屋于云边已甘终老瞻玉堂于天上若隔前生敢图白首之重来过辱清衷之妙简遽玷久虚之拜真成三入之荣兹盖伏遇陛下肆笔成书觧絃调瑟谓王者之志见于诏不亦大哉而天下之动皷乎辞岂容黙已宜有文章之宿老俾专典册于明时奚取臣愚廼承人乏敢不推明上指播告多方小技未为尊良有慙于词禁大节不可夺冀无负于圣朝拟谢学士表召还禁槖奚补事功擢长銮坡遂専典册宠光特异慙惧交深猥以鲰生奋于下土少而掌制曾莫施润色之工老矣谈经冀有𥙷缉熈之学人或讥其迂濶上独察其朴忠迹似牧之方一麾于江海才非应氏乃三入于承明况九重新政化之𥘉而两制极文章之选鸿笔固资扵摛掞鯾言尤赖于论思歴攷名臣具存故实陆贽扵诏书之外每上奏篇脩虽帖子之微不忘规谏何为者深窃慕之兹盖伏遇陛下汤徳又新尧文有涣震雷划地蛰虫于真机杲日中天茔炽爝施于未照顾容孤士禁林敢不图报隆知勉殚薄技念官为学士时政之可言倘号曰私人则匪臣之素志拟谢衣带鞍马表芜辞奚取掌中禁之丝纶殊渥有加辍上方之服御宠绥攸逮捧戴曷胜蓝缕寒踪虺隤暮齿向也钖之鞶带竟招三禠之尤政惟范我驰驱未有一禽之获敢图朽质复玷恩光兹盖伏遇皇帝陛下籓餙治功揽收威柄解衣以待士尤感于招徕持䇿而临材壹归于驾驭不然衰悴曷致轻肥臣绵力虽疲丹心犹壮愿言补衮辅时政之阙遗未忍执鞭求此生之富贵代西山丐祠表顷因拙恙屡乞丛祠仰蒙至仁曲示殊眷今则假寕将满汤熨未瘳上则系累于明主之恩下则憷追于舆人之议去留交戦进退两难虽以采薪之忧力辞继粟之礼然而身方甚力弗任于造朝心固皦然迹有如于邀宠用慈皇惑愈甚沈绵亦恐政府位高书生命薄惟知足知止者天之道欲生欲安者人之情与其贪恋以挻盈满之灾孰若勇决而希退闲之福非复具文而有请仰希造命之必从欲望圣慈察臣不欺悯臣几殆姑停新渥速卑外祠俾得暂还山林一意医薬大恩未报固难袖手以卽安宿疾或平所愿捐躯而未晚代西山辞资政殿学士京师侍读表疲瘁弗任乞投闲于田里眷留未替俾养疾于京师待遇过优兢危愈甚伏念臣才能素薄分量易盈累载退藏颇健顽之自若一朝进擢乃衰病之交攻无所归尤可以言命惟力求于闲禀庶少假于余龄至如祕殿经筵以处旧臣宿老未尝就于忝窃以非宜旣已乞身又徘徊而不去非独有徼君之罪抑将贻固位之讥念平时讲贯之谓何乃晚节眊昏而至此輙殚血悃仰黩皇明欲望圣慈俯矜危蹟抑臣之宠以消弭其灾屯容臣之归以保全其出处收还殊渥改卑外祠倘还山果遂于再生则报国岂无于它日代西山上遗表疾不可为甫力辤于大任死之将至犹未泯于孤忠愿假须臾少陈悃愊谢伏念臣迂疎一介际遇两朝固无赴㓛趋事之才施诸当世独有忧国忧君之念对越上苍寕皇调瑟之初陛下飞龙之始俱承睿奖屡进瞽言虽圣主龙寛纳以如天之量然柄臣积怒堕于偃月之机栖迟故山转徙外服不圗华髪再觐清光从容便殿之对杨密勿细氊之顾问赐之亲礼等泰陵遇轼之恩读所着书视神庙待光之礼惟国士之知未易报而天下之事尚可为每殚千虑以开陈冀有一毫之𥙷益岂谓病乘衰至命与时违昨毕文衡晋参政貂珰及门而臣不能迎揖车马陈庭而臣不任驰驱累上封章力乞骸骨玉音记忆至诹访于近臣奎画眷留若宠襃于旧弼中尝小愈俄复勿支丹附之力已穷膏肓之证交廹昔楚之嚢尹将终有城郢之言唐则房乔垂殁进征辽之谏臣虽甚心窃慕之欲望陛下以刚健济文明以知行充学问勿用道兵之一字休养民生常思宥座之两箴隄防物欲笃信君子以杜小人复进之渐坚持正论而使无邪説得乗其间求文武之奇材讲兵材之实政至若沃心之要旨偹于衍义之一编倘覧观不废于燕间则理乱昭如于亀鑑上以副祖宗传序之意下以慰生灵望治之心余息甚微丹衷不昧阖棺事定岂帷盖之敢求恋阙心存怅轩墀之永隔拟谢吏侍兼给事中表贰卿之軄尤重于天官两省之班特高于夕拜荣甚九重之擢惕然噐𢾗之兼谢伏念臣蚤忤当权晚逄亲政每谓永嘉之末无复微言不圗正观之𥘉闻直諌旋繇乌府躐拜凤池虽弗居击搏之官犹举封还之軄然而精诚未能感悟议论无所建明车辚辚马萧萧苦口莫回于轻举印累累绶若若病躯愧于久留屡阖户以控章亦扣墀而还笏未拜玉音之愈久反䝉御笔之超除铨部文书犹规程之可守银台封駮岂风力之克堪而况翰苑辞林经筵史观名臣森列柰何越尊爼而代庖高位疾颠实恐因负乗而致冦上无以称答荡荡干坤之造下无以慰悠悠风尘之谈祇服宠荣俗深忧畏兹盖伏遇皇帝陛下舜聪旁逹尧哲周知蛊壊一新更胶柱不之化福威自出收太阿倒授之权察臣无党援之冀臣有论思之助敢不深惟简在益自勉旃不丹心常若端平之初节勿汚青史庻为元祐之全人代谢兵部尚书表贰卿职旷弗以绩闻八座班高乃容次𥙷误渥至加于叠组牢辞莫许于循墻仰戴云天俯临渊谷臣中谢伏以周严九伐以振国威晋命六官必先民誉矧在修政攘夷之日尤难制军诘禁之林如臣至愚于世寡偶早更忧患惟义命之是安晚窃显融非心思之所及属当宁更新扵大化举在廷絶企于末光顾当斯时服在迩列韩愈奏从官之収莫望昔人王吉云俗吏所为殆讥臣軰敢图天奖超拜夏卿方疆埸之闲未寕而甲兵之问日至上无寿䇿可以献纳下无精力可以简稽又况掾史事丛瑶编体大材能素薄仅堪智効于一官委任特殊遽使身兼于数气龙光所逮蚉负曷胜兹盖伏遇陛下亲揽威权旁求俊乂谓臣虽无高论然精逹于时宜察臣不为清谈或可施于实用遂令迂拙亦玷高华臣敢不精白承休靖共好直陪辅朝廷之遗忘所愿竭忠奉行台阁之文书岂为称职代曾知院上遗表建纛请行誓弗移于𥘉志拖绅垂絶犹欲献于遗忠輙效谆谵冐干聪睿伏念蚤繇孤学𬒳遇先皇多士以䇿名越羣公而辅政当宁察其平实昭懐权门恭其异同甘从闲退専于一壑十有六朞逢圣主之改絃俾䕶陪都之留钥单车过阙累䟽议边蹇叔奚知将止殽陵之役蔡谟过计不胜江表之忧误简宸衷载陪国论陛下欲长驾远驭而不能辅赞陛下欲更化善治而臣无所建明比者裔夷揽扰吾疆塲每值羽书之交至仰瞻玉色之不怡兹主忧臣辱之时旣叨授钺惟朝闻夕引之谊敢后着鞭属有司之调度未齐且在廷之议论屡变勇往有轻扬之悔徐行惧逗挠之诛旬月以来寝食俱废始终一意未改风云之壮懐忧菀万端忽罹霜露之末疾年六十不为夭官二品不为卑今将溘然无可恨者独君父之恩未报国家之事方艰敢陈易箦之词冀动凝旒之听欲望皇帝陛下修德以回天意施惠以固人心亲君子而勿揺于小人合衆谋而又决于独断下轮台奉天之诏兴起观瞻拔淝水赤壁之才扫平氛祲使亭障无一尘之警则宗社有泰山之安臣景廹崦嵫心存轩厩鞠躬尽力之志莫効驰驱将死深悲之言或蒙采择后村先生大全集卷之一百十五后村先生大全集后村先生大全集卷第一百十六后村先生大全集卷之一百十六启上传侍郎负愧平生诵了翁之责沈不图今日逢老子之度関公方与造物者㳺我欲顺下风而请窃以士茍有志皆知名节之可尊生不同时毎恨先贤之已逺覧范滂之传至太以兴思闻杜乔之风想生气之犹在至若嗣正始诸公之絶唱主过江多士之齐盟盖凛然尚有扵典型乃前此未承于謦欬良以服膺之切非为炙手而来恭惟某官一代宗师三朝寿隽精忠谅节可居周堪刘向之间谠论危言不在陆䞇阳城之下顷簪谏笔垂秉事枢而乃预忧十常侍之弄权厯指七贵人之盗宠一壑径归之甚勇六丁力挽而不回政坐名髙未许卷之避世假令耄及犹当杖以造朝况才之壮而意之新年弥高而徳弥劭圣上攽緑绨之召国人赤舄之还既彷徨恤宗周之忧尚终始抱东山之志举世之人皆浊惟我独清天下之父来归其子焉往愿趣蒲轮之入径跻鼎席之求伏念某实类癯儒名爲胄子读书万卷颇驰骋于古人泣血三年尽变移其旧质忧哀愤恙之所侵蚀疾疢思虑之所耗昏何辜于天亟夺其父素琴絃絶谁怜中散之孤邻笛声哀忍诵山阳之赋敢意高贤之鸡絮尚临委巷之雀罗得非悯泉下之人昔常忝座上之客危衷易感悲涕无从顷瞻紫气之来念快景星之覩惟先生长者寔晚学之指归矧大父老人有向来之雅素倘或予互乡之㓗必少慰若敖之魂进之于琴瑟书册之前诲之以洒扫应对之序纵未窥于阃奥终不畔于门墻誓墓之余非敢望山公之启事抠衣以进所冀闻夫子之文章贺制置李尚书昕庭出命天堑宣威九十年王气䓤莫重居晋之寄数千里风寒险要尽提表里之封疏荣冠学士之班㳙吉建元戎之纛名闻丑虏势在本朝窃以㓂莱公之镇北门契丹伏而望重范文正之理西夏元昊惧而胆寒使方靣隐然有人则吾圉坐以无事在昔建业寔今陪京清宫之侍翠叶督军而假黄钺緑沈金鎻帐环百万之精兵帕首腰刀庭列诸屯之大将近者之事异乎所闻削阶级之常仪讲苞苴之私觌屈主帅节旄之重接偏禆杯酒之欢避廉颇而引车嘻其甚矣骄灌夫而骂坐谁之过欤是必清徳足以伏其贪惏之心威名足以折其桀鳌之气使元和愬武郊迎裴度之来若南渡张韩罗下魏公之拜庶纪律严而名分正号令一而赏罚行此虽书生之大言可禆幕府之末议况江左一隅之生聚恃淮南两路之遮蔽今也久虚旷土而不耕多筑空城而难守逃亡窃发或保光豊之间觇谍不明莫知泗寿之事遣聘屡通于亡虏闭関不纳于流民凢此数端言之短气肆天子奋英明而推毂而我公亦慷慨以登坛方恢宗祏之远图非讲门䦨之私贺㳟惟某官名满九牧气塞两间文武有威风缙绅无出其右缓急属大事社稷所恃以安勋名着于纳刀讨贼之时谠论见于正色立朝之日画江絶栈狭小孙刘之规模富国强兵鄙夷筦晏之功利言言大义凛凛精忠人方献弭狄之谋公独抗出师之表币皮犬马珠玉何异借㓂兵而资盗粮筚路篮缕山林方当儆国人而讨军实朝廷重于九鼎君相倚如太山寳带万钉已峻真文昌之拜牙旗十丈有光大元帅之行奉寿母之潘舆携诸郎于谢墅覧前古六朝之形势陋过江诸人之经营何止问冶城而访新亭不必筑濡须而守涡口龙蟠钟阜行将扈跸以东廵马饮长江永絶投鞭而南下少试平戎之䇿遂成辟国之勋兵事节度付公允借中权之整天下安危注意方当左辖之虚环召継来衮归不逺某早依俭府乆出膺门上光范之书𥘉无梦想诵子虚之赋屡荐姓名力启化钓使霑禄米土思方切谁复怜庄舄之吟豪气虽衰未忍作楚囚之泣公方絶旂常之成绩仆亦思竹帛之附名非敢为栖栖乞食之容庻小施飒飒草檄之手斩名王而衅鼓纵莫随瀚海之师镌大字以磨崖请维作浯溪之颂谢制置李尚书视师江面方宣阃外之威试吏边头骤玷幕中之选未条陈于半䇿已剡上于辟书恩大难酬人微勿称敢贽一牋之陋僣干六纛之严窃考自昔王公之门毎叙一时名胜之士应刘在邺邹马㳺梁况将图不世之功名自必合衆人之谋智乌大夫旣召石处士复致温生之材裴晋公已用韩退之兼採伯耆之䇿或聘由岩穴或奋自布韦在上者极柬拔之公在下者无附丽之贬诚以其人之贤否系乎此府之观瞻倘无𥙷事功何取座上客之满如不工词令或为帐下児所轻由此论之艰其选矣如某者志虽刻苦材极濶疎十载光隂尽消磨于纸上千年治乱空感慨于胷中老校退卒之所见闻敝裘羸马之所经厯㳺边愤激亦尝妄论夫兵机许国慷慨未忍忘情于世事㑹元帅大开于幕府而诸贤毕入于礼罗虎啸风从鹤鸣子和孰不动弹冠之喜乃特烦折简之唿寘嘲矧是妄庸暗于机事草陈琳之檄思若钝迟吟王粲之诗语多悽惋非有丝毫之实用恐孤卵翼之深恩兹盖伏遇某官身荷安危资兼文武汉廷惟汲黯他人等乎发蒙江左有夷吾诸贤爲之收泣出临方面则军情帖伏入对便朝则天语宠襃威行而草木知名令下而旌旗変色初开玉帐首筑金䑓惟藻鑑之下素明故履屐之间皆当终慙冗璅亦忝招徕某敢不克骨铭知戴星赴辟虽风声鹤唳莫输微力于行间然狗吠鸡鸣愿竭小忠于门下谢传侍郎斈着𫐠启瞻耆英于洛社尝听绪余荐墨客于汉廷误蒙印可常恐终身之抱璞乃逢具眼之赏音谊重嘘枯感深出涕窃以洙泗之盛始分设教之科汉唐以来代有能言之士然晁董名儒而不免科举之累若燕许大乎而惟工台阁之辞才之难全古所共叹曁我本朝之盛际森然诸老之名家六一之文唱于汉东宛陵之诗鸣于庆歴未几一变遂宗王氏之新经厥后横流则出江江西之宗派正大之理破于穿凿浑厚之軆溢为尖新有如命世之宗工方绍斯文之正统岂伊孤陋亦坫品题伏念某家故为儒㓜尝承学善和书卷颇窥上世之旧蔵杜曲桑麻粗有先人之薄业自执手周南之后多卧疾漳滨之时念顷为举子之词章屡不合主司之程度既无用于斯世遂攻乎古文凡匜铭鼎识之声牙若冢刻山鑱之奇怪大易之系関雎之乱太史所录离骚所吟疋马扬州动戍皷城笳之感蹇驴钟阜多故宫废苑之㳺毎发于覊旅行役之间未脱乎山林草野之气尚恐俗人之窃笑云何哲匠之见推谓其有记覧之功怜其抱刻苦之意期之以讨论修之事借之以温润典裁之褒知已则深揆才不称兹盖伏遇某官名塞宇宙识穷天渊标致萃于山岳之高文词协乎六律之正闻谏议之伏合愿拜阳亢宗论公孙如发䝉独惮汲长孺及有百篇之论疏退无一饭之忘君奥从为緑野之㳺了不作黄阁之梦独有怜才之念一未尝弃士之寸长某敢不激烈铭専精讲学文章小技敢于世俗以求名节谊大贤愿以师门而为法贺安宣抚除少保涣发麻词晋登棘位于蕃四国方宣御侮之威兹曰三孤爰侈褒功之典光生阃钺喜动坤维恭惟某官雅量崇深雄姿高迈当公孙之窃帝介于一隅微管仲之尊王吾其左祍一日复西陲之土十年熄南下之尘气吞朔庭勋在盟府㑹穷㓂犹思于兽闘而诸贤乃狙于燕安旧徳重宦毁扵黄吻年少精兵巨屏属之白面书生举列圣中兴已画之疆与昔人百戦必守之地壊如裂瓦危甚絫旗非天子急起公而用之则国家遂失蜀也久矣司徒纳刀而戦士尽奋唿令君免胄而来贼皆环拜隽功成于漏刻危机定于谈事难于乖崖拊定之功力陪于忠献经营之日昕庭读册超陞亚保之祟旧镇建旄増重元戎之寄入则弼一人于廊庙出则䕶诸将于方隅以十万节制之师当百年衰尽之虏方叔率止孰不观元老之猷召公主之古所谓二伯之任属兹虚左行矣处中某方喜杜门未由贺厦携白木之鑱力课耕锄登黄金之䑓竟孤聘召尝万里通蚕丛之使廼二期无雁足之音毎中夕以激昻怅流年之晼晚义旗西指纵难効力扵行间衮衣东归犹冀望尘于道侧贺传谏议休致出褒縤贤抗章谢事翛然逺引屡辞加璧之招浩乎莫留竟遂拂衣之志名光竹帛喜动林泉窃以仕止之间雍容者少永叔悟関弓之害由此乞身祁公惩一网之危退而请老至若朝廷寳之如亀玉国人仰之犹凤皇有园林钟鼓之娱无风波井穽之迫曰贵曰寿未能或之先何嫌何疑致爲臣而去共惟某官古之遗直王之荩臣当马邑之谋始开首云勿击使延英之谏见聴岂不太平由平生言论风旨而观皆当世理乱安危之故白头一节坚卧十年公虽勇于入山士尚迟其出岫今也深惟可止之义奏疏益频若执宜休之言诏书莫夺卓哉此举近者所无使君相重名节之人为国家唱廉退之俗诸郎鼎贵并行皁盖之春甲第锦归重话乌衣之旧品题乎一草一木倘徉乎某丘物外之趣转深天下之望愈重归然下国独余一老之存贤哉大夫可维二臣之去某属方归隐窃喜遗荣闻浊世之横流闻清风而起朝无耆旧孰能乞孔戣之留身是散人或可供老聃之役代通赵西宗交逰之契昉自先君䝉鄙之资欠亲前軰属谋此斗升之末将拜于书册之前仰冐崇深俯陈短浅恭惟某官泓然入理卓尔不羣所禀如玉雪之消其出为凤麟之瑞晋人有谓过江第一流后山亦云百年能几见固尝草奏曲䑓之上给礼玉堂之庐未容太史之书成遽引蓬莱之㠶荏苒岁月周㳺江准穷百粤风樯浪舶之区歴故楚江蓠香芷之地锦𫀆酣饮肯效谪仙之狂白首清修蔚为宗室之老然而前哲逺矣后生眇然方当主天下人物之盟何止为公侯本支之计使其大用可追韩吕之风必也斯文亦绍欧曾之统某族单系冷齿㓜名微绪业失传已负析薪之媿首甘不継因为负米之行藐然官曺压以台阃犹幸通家之耆旧实为后学之指归议论足以吹嘘典型足以淑艾暮春鼓瑟虽莫预于诸生冬月练裙倘见哀于先友赴辟广西通帅山泽之癯何心于进立园之聘无徳以堪未报旧知更衔新惠伏念某粗闻理道亦喜功名当圣哲之骛驰纷侯王之变化歳年将晚寕无老骥之心时命不诸遂有冥鸿之志浮湛闾巷交侣渔樵散髪采薇以养生灌园纎屦以自食敢云辟召误及况沦旣餽金以治任复折简而谕指念高堂乏滫髓之奉谓陋巷有箪瓢之忧不其馁而可以出矣然而谋之妻子诚寂寂以难堪畏我友朋盖迟迟而未往及中再命始勇一行昔梦绕其山川今身㳺于图画道南豊临川之里望玉笥丹霞之云吊赋鵩之故墟覧鱼之遗蹟涉江而宾帝子登岳而欵祝融穷诡异瑰奇之观忘覊旅飘泊之感此生何幸所得几多兹盖伏遇某官鈇钺一临弓旌四出岂无胜彦聚幕下而谋焉尚有幽人自水涯而起者顾方逺引亦忝旁招某敢不懐此深恩竭其浅虑并㳺兔园虽慙蜀客之才不省马曹当矫晋人之弊谢聂侍郎举着述南亩明农未尝渉学西清荐士见谓能言隃闻露奏之新深恐风传之误窃以才思乃天之最吝文章自古以难工或擅一长罕兼衆妙龙筋凤髓要非根理义之言蝉噪蛩吟不足鸣国家之盛是必尽通其体要始能仰副于品题如某者少也精思壮而粗使衆方论于功给独窃着于罪言曲徙薪莫悟主人之聴懐鍼槖艾者受庸医之名因屏处于空荒颇自娱于淡泊缺书脱简古文奇字追往日之遗忘通邑大郡名山巨川忆生平之㳺歴尽以胷中之欝结发于笔下之淋漓然多得之呻吟佔毕之余非可施于润色讨论之际敢图祢墨过诵雄文辱阁老之见知恨鄙人之不称兹盖伏遇某官经纶业鉅献纳班高羽扇麾军固已吞敌人之气角巾还第不忘忧天下之心将见大功亦収小技某敢不稍温故读力企前修桂伐膏煎深悟虚名之累霜水涸少求实学之归持此酬知庶乎无愧改官谢丞相从戎劳浅自请食祠宰物恩深尚容脱选将服勤扵墨绶敬叙感于黄扉伏念某出自覊卑进非科第衆请时务独胶古谊以不通世重寳才乃抱空言而求售顷为阃属偶在兵间未尝有臧宫马武之心不过任陈琳阮瑀之事方边头之告警草檄居多及江上之解严拂衣径去力求南岳归养北堂毎云臣罪之当诛敢诿吉谋之不用旣草遂𥘉之赋甘事退藏未修光范之书光䝉轸记起闲散而参油幕抜卑冗而通金闺返屈原憔悴之魂免史谈晋滞之叹名为铨法实出化钧兹盖恭遇某官新美治功秉持宪度更化而后始知本朝之尊过江以来未有今日之懿其心平故待人恕其量广故容物多虽已汰归竟叨拈出某敢不益鞭退惰少盖掘踈讲学读书惧大邑大官之谤恤民奉法报吾君吾相之恩谢胡礼侍卫㪯着𫐠䕫龙之选国之英华㳺夏之科士所歆艳忽承异奖寕允衆言自前世多篇韩之才至本朝性重命之斈谈经者几欲废史穷理者罕然修辞苏程往日之隙深朱吕末年之论异有如哲匠方融液于胷中何敢谀儒亦招徕于门下伏念某闇于见事病在信书毎言名教之中自有楽地及处利禄之际则如怯夫騐世変之推移攷人文之合散风号雪常笃守其所闻岩居川观颇自鸣其不遇曽是穷愁幽忧之作逹于言语侍从之臣品狷介为洁修目藁干为清润固知先逹欲士子之成名终恐后生议我公之泛爱旁观莫掩内省亦疑兹盖伏遇某官研极几深接扶统绪当气节頺靡之后鳯鸣朝阳于耆旧凋冷之余玉振江表谓微言之几熄至小技而并收某敢不佩服新知切偲旧学虽居颜巷尚自勉于圣贤倘畔韩门岂不慙于师友谢郷群应诏荐举嗣王求助有诏下询国人曰贤以名上逹谬当兹举媿匪其人粤自里选不行月评又废兴亷兴孝既不考于州闾有土有民了无関于风教迺如贤牧𥘉奉徳音岂伊阖郡之无人至取孤生而充赋公诚误矣衆岂谓然伏念某少走江湖晚栖里巷从陈元方郑康成之后槩有见闻无叚干木田子方之风虚䝉礼敬然而城中迹少林下趣深忽惊使者之及门具道卿侯之推毂吟诗草檄颇哀王粲之流离説劔论兵殆见田光之盛壮老之将至持此安施兹盖伏遇某官好善最优誉髦无斁谓思皇多士幸生明圣之时倘不荐一人殆匪诏书之意遂容凡品获附胜流某敢不佩服斯言坚凝所守三人皆杰独懐碌碌之慙两生莫行终抱区区之志所为感发未易揄扬谢传谏议应诏荐举英辟御图访予落止近臣奉诏举尔所知况经耆哲之品题实系士流之轩轾瞻言前軰楽奖后生六一在廷亟称回巩蜀公告老尚荐孔苏岂惟赏好文字之间盖有爱惜人才之意如某者惰游懵学迂濶背时世重醇儒不在深衣之列上徴武士又无击剑之长追记平生殆堪一笑箧藏帛书蜡弹之草面染瘴雨蛮烟之容留落江湖空掻短髪消磨歳月赖有残书敢图知已之深重齿荐贤之末新天子若周西伯首访旧人老先生立鲁东门尤多高第猥令充赋恐未当仁兹盖伏遇某官文献五朝表仪一世以身负荷立世教于已頽极力接扶闵风流之将坠缁衣之好皓首如初某敢不勉绍前闻稍繙故读虽竹帛所载丹青所画絶企功名然寛闲之野寂寞之乡岂无事业茍能传远亦足酬知通安抚王侍郎叔子名髙小烦裘带渊明食少聊欲絃歌隃瞻㦸级之威冒贽笺题之敬恭惟某官三朝耆俊万古人豪行世雄文若鲸鱼之掣海立朝正色犹勐虎之在山当庆元则不合于庆元至嘉定则弗容于嘉定中年勇退有君实晦叔之风晚节后凋负元城了翁之望客传诗句史载諌书开白傅之草堂追逺公之莲社生天成佛亦惟寓意于彼宗临水登山真若忘情于斯世肆我寕考粤今嗣皇界畿郡之麾符赐全闽之之鉄钺以君子长者之道待其士以大慈平等之法视其民海波不惊土谷告孰然而楝樑乏矣忧大厦之将颠风涛渺然横孤舟而未渡上观天意下酌民言翊炎运于方兴舍明公其谁望某曲卷拥肿潦倒麤踈少慕功名盖尝中夜起舞晚更忧患恨不十年读书退然羡妄校之封侯已矣为农夫而没世追记儿童之日蚤䝉国士之知岂谓白头始纡墨绶道傍易楮若为称过之情廷下褁塩未免行贾人之事而又巍巍大府凛凛诸台常诃责于符移之中不寛假于䋲墨之外自投汤火甚辱门墙倘眷衰陈稍笃绨𫀆之念尚殚勤拙不为羙锦之伤通建守叶尚书启时长六宫于禁近昔御选授之恩倡九牧以蕃宣今忝附庸之数世未有不难之县令身独逄易事之府公敢餙鄙词僭干严分恭惟某官徳盛而仁孰经明而行修畴昔并㳺尚及接干道淳熈之彦平生孤立不知有熈寕元祐之明自为谏官御史以来至居方伯连率之任爱善类如获头目惜吾民如飬躰肤议令则欲寛一分理财则欲㳙末利君实视副枢之贵不肯次迁公当新法之行独云不暁主今闽粤衡湘之境皆有召杜龚黄之思逮寕考之末年召耆英于迩列灼知圣意欲付事枢未及覆于金瓯忽已凭于玉几群公翊戴瞻龙气以云从一老傍徨抱乌号而雨泣露章力请天语莫回遂繇喉舌之司来镇股胘之郡其出处语黙之际皆理乱安危所関黄髪皤皤焉可舍朝廷而去赤舄几几终当遄庙廊之归某号为狂生名为恶子搴红旗于塞上力戦无功叨黄犊于田间躬耕不饱徒以亲头雪白先绪灰寒顷干吏部以覔官适值明公之典选详句百僚之上卽日知名割肉衆宾之中满堂动色特捐大邑俾字小民盖有爱当世人才之心岂专为通家子弟之故然而裹收虚誉今课实能强颜读城旦之书乌乎析律流涕秉牢盆之笔何以生财虽素为大尹所知恐未免督邮之辱凛渊氷之戦内骇汤镬之临前尚赖涵容少寛憷追以茧丝为喻必能味尹铎之言倘刍牧不求焉敢逃距心之罪回交代叶丞议男邦执璧棠已成隂老圃扶鉏瓜犹未熟曾是见大夫之使及于新令尹之门敢餙空疎以修雅好㳟惟某官渊乎似道黙然知言鸣鹤在隂有唱必有和祥麟见获以徳不以刑粤自名登膴仕以来不知世有速化之事居常由义与命讵肯以身卽人晚谙公车惊委质青衫之敝晨趋广殿瞻临轩黄繖之开惟徐行乃执事之素心而湏入亦先朝之良法虽为今吏尚有古风鞭笞尽驰而今行钩距不施而情得以已之诚待物之诈操此之简应彼之繁盖有得乎盖公清静之言且暗合于阳城抚字之説讼筒寂寂泉布源源通邑大都过客必谈夫佳政深山穷谷逄人亦记于长官颇闻百姓之爱公惟恐一朝之去我未容青史独书驯雉之祥将有緑绨来趣飞凫之入某肮脏不媚藁干无华少以功名自期慨然投笔晚知富贵有命退而读书贫未弃官格当为邑顷采道傍之謡诵参以见闻窃欣阁下之规模易于循守惟恃此以无恐遂居之而不疑飞来花县之书惊破茅檐之梦岁不我与岂敢即于宴安秋以为期幸少寛扵趣廹谢台官举陞陟託迹龙门久衘顾遇露章乌府新出品题俯陈感惧之情仰答生成之德窃考宗祖之盛际有如韩范之鉅贤皆着直声并居言责虽是非褒贬外存风宪之大纲然涵飬栽培隂寿国家之元气故治効于本朝之冠而人材𬒳数世之余恭惟明公追配前哲其抨劾也霜威之凌厉其吹嘘也春意之发生必有胜流乃当盛举如某幼耽章句壮喜功名颇习闻于往行前言亦授教于君子长者饥寒逐禄非如处士之伦䕃𥙷得官浪有文人之目丱角聆先君之训秋毫皆吾相之恩幸脱选坑来为壮色畧无教化継圣门之絃歌但有语言为仇家之组织縍喧都市命系庖厨此冤未明虽死不瞑頼宪长力扶于善类察孤生忝出于故家首辨谗诬复如论荐天下有道庻人不议特欲惩利口之夫衆人欲杀吾意怜才𥘉弗罪属文之士味褒词之假借与亲礼之丁寕岂惟絜出于机穽之中又且推挽于云霄之上观瞻顿改踪迹稍安兹盖㳟遇某官振肃台纲主张国是回藁木寒灰于旣死起㳺魂白骨而再生易捐微躯难酬洪造某敢不益求实学永熄空言崇雅黜浮深悟斯文之体首公竭节不为执事之羞谢聂阁学举自代门人愿学岂必如师阁老鸣谦以为胜已衆讶题评之误独衔噐遇之深昔者虞廷䕫龙交逊至于晋国韩赵相先汉魏以还公卿初拜太尉譲官于处士司徒避位于逸民虽先王贵贵之分严岂容躐等然前辈贤贤之意笃不惮屈身粤若本朝最爲近古从槖始除之三日公车许上于一人事旣系于观瞻势难轻于许可如某者品流至冗名论复卑蚤从薄宦以驰驱颇辱诸公之辟召素无才用安敢望于群贤因好文辞遂见轻于识者亦欲以事功而自勉庶几乎华实之相兼然而新誉未孚狂名久着已絶望于一时之君子乃见知于两制之近臣先朝设科目以论材首叨剡上陛下发徳音而访落复入彀中属者冠直西清出蕃南国絫絫抗循墻之䟽惓惓温推毂之言窃意燕昭姑惟始隗孰云夫子乃不如回凡执事所以荐掦非不肖所能负荷兹盖伏遇某官柬知列圣宣力四方物色奇才任韩范功名之贵作成后秀主欧苏文字之盟仆方仰其弥高公则欲其速肖某敢不益坚微向仰副深期第恐下愚企上智以相逺讵容子弟与先生而并行不赀之恩必死以报谢叶尚书举政绩鲰生未学居懐伤锦之慙大尹兼收忽玷露章之数无媒获剡有感盈襟惟民社之至难盖夫士之通患徴租析律寕迯俗子之讥弹琴读书必堕迂儒之目而况路居四逹世号三阳邑无洪鑪横铸之财府有青册不镌之额指塩艘于浩渺凿赋版于虚空纵免官箴莫收民誉攷诸璧记廖廖数十载之间能以绩书仅仅有一二人而已苟无异最曷継前修如某者猥以拙踈试兹凋敝毎哀民力至叔世而张弓欲竭吏能恐圣门之鸣鼓虽赋政殆如于闷闷而用心赖极于惓惓幸太守之仁明恕诸生之迟钝黜幽宜去那无半九十之忧负殿弗诛终有覧一分之意遂与彼黄童白叟共游乎祥风庆云今者力抗封章上还印绶挂帆沧海聊观物外之鵾鹏抜宅碧霄尚顾尘中之鸡犬细味褒扬之语大非鄙陋所宜有阳城元结之难兼而季路冉求而未尽公诚过矣仆窃惧焉兹盖伏遇某官一代宗工五朝寿俊听郑人之诵方深子产之遗思从洛社之逰勿慕乐天之高致已决拂衣之䇿尚存推毂之心某敢不永佩洪私益坚素节此生何幸附执事于青云他日有辞见先人于黄壤谢沈提举荐政绩小国寡民乆无治状先生长者忽有味言被华衮之揄扬佩绣衣之特达窃以古者重牧刍之责圣门恶聚歛之人闻絃深取于言㳺鸣鼓力攻于冉有在汉之盛循良不絶于史书自唐以来抚字始居于下考鞭人流血剥下及肤故岂弟之风寖以衰而治辨之名所由起乃如廉使方存憷惕不忍之心岂无他人寕取悃愊无华之吏如某者谬持踈拙来试剧繁邑无寸帛粒粟之输郡责土供版帐之入虽有卓鲁化为孔桑得其财岂必得其心喻于利不必喻于义平居讲贯相尝闻前辈之绪言凢百施为未敢失吾儒之大指催租寕为殿而不为最听讼寕太忍而无太严仰赖朝廷清明台府寛大容素餐其已幸岂虚誉之敢徼况明公初拥于皇华而属部类多于治最有何异绩辱在荐书不能绍父祖之箕裘传家误矣动辄与时人而柄凿用世可乎独抚摩赤子之微劳颇对越苍穹而无媿然亦当为之事曷堪溢美之褒兹盖伏遇某官江表世臣吴兴名阀抗孟慱澄清之志凛若风生闻鲁山于蒍之歌欣然有喜遂令朴钝亦忝吹嘘某敢不永戴恩私益勤职业此生何幸附执事于青云他日有辞见先人于黄壤谢叶祕监举陞陟北山起隐方贻小草之讥东壁露章遂忝大蓬之荐骤蒙位置良愧空虚窃以清浊殊流仙凡异路时无郭泰孰堪登元礼之舟世有于陵乃可食伯夷之粟如某者自叨一命粗守四维毎谙陋巷菜羮之常絶无华屋玉食之梦顷出牧值仆归耕偶不入城非有鹿门龎公之高致未尝由径庻几澹台子羽之遗风辱采公评见嘉微尚旣来为扵俗吏已自絶于胜流侯黄河于千年谅无人之知已隔弱水三万里始有路以通仙岂谓蓬莱云气之中犹记江湖渤澥之上迹踈宾馆名在荐书盖人间千金之寳易求而合下一字之褒难得吏民惊异士友传夸兹盖伏遇某官日烈霜严氷清檗若倘许阳城之伏合世必太平设令杨绾之当前俗可一変凡经题品尤系观瞻某敢不仰止高标勉旃大节既招徕于此日获附青云倘畔去于异时有如白水后村先生大全集卷之一百十六后村先生大全集后村先生大全集卷第一百十七后村先生大全集卷之一百十七启谢王侍郎举所知与人之壹为前古之美谈举尔所知本圣门之余论俯循微分仰媿盛心伏念某生而嗜书遇不觧事无才长之着见有少作之流传粤从脱干戈瘴厉以来已扫空章句文字之习瘦妻僵穉子仆嗟井臼之长勤明主弃故人踈舍山林而焉往未能决裂尚尔低回窃尝佩岂弟君子之言不敢犯聚歛盗臣之戒犹以浮华之故动为礼法所雠咎在捻髭罪当犂舌平生旧友至此着稽康之书一时诸公鲜不畏刘舆之赋曾谓十连之制阃尚怜二纪之登门取之扵人弃之余察之于衆恶之内声销响絶久矣阔踈心肯命通有兹奇特兹盖伏遇某官三朝耆哲一代名臣凢当世人材皆寳之如明珠拱璧矧平时賔客忍弃之如土梗弁髦片语宠嘉终身荣耀某敢不深藏箧衍永云云来作公老门生于焉无憾为佛大弟子何以报恩上郑给事飞龙夹日瞻翊戴之元功候虫鸣秋赦啁啾之小过遂使穷乡之素士获为圣世之全人欲剖危衷先横感涕伏念某弓箕旧族铅椠腐生乡曲指以为杜门者事之人天下知其无病风妄骂之疾呻吟纸上类裘氏之遗音流落人间多子云之少作中年以后一字亦无忧患侵凌精华消竭犹以虚名之传布遂为好事者中伤实则咏桃乃曰含讥于燕麦偶然题桧遂云寓意于蛰龙语播市朝命悬刀匕几置乌台之对谁明奏邸之冤左右莫为之先容大夫皆曰其可杀侧闻琐闼密启庙堂谓六义之中岂不主文而谲諌三代之世至以王官而采诗况亲逢舜臯𢋫载之辰奚忍用秦汉诽谤之律寝祸机于垂发堲谗説而不行向非有长者之言寕免入狂生之目事関国体义激儒流兹盖伏遇某官斈贯天人名垂宇宙甘盘旧学风云庆㑹之方新姫公太平旦暮立谈之可致推广朝廷之忠厚保全士子之孤危某敢不扫去骄荣歛归平实夕秀朝华之喻深悟昨非霜降水涸之余庶观晚节持兹报徳或者无慙谢程内翰举所知长官上印赋茅屋而归来大尹露章借玉堂之润色孤生易感一府皆惊窃以有社稷有人民谁可継由求之后谈文章谈政事难乎于欧蔡之前目非逹才成徳之流曷称宗工鉅儒之选如某者读书甚少閲理未多少慕晋人几以清谈而废事晚为汉吏稍于世务以经心当彼要冲试其迀濶毎欲任牧刍之责不敢求蠭鋭之名然而素短实材徒持空意动烦剖决深慙使无讼之言尚费関防未至不敢欺之地尘埃满面笔砚絶交推谢有嘲和陶无句讵意北门之学士来为东道之主人喜鲁山蒍于之歌发仲尼筦尔之笑辟我田畴诲我子弟斯言或恐有爱若父母畏若神明何徳可以堪此而况以庸庸为平正以愦愦为精明以谀闻浅见为淹深以累句芜辞为赡蔚姓名逹于主相声价重乎友朋夫何一介之微遂占四科之二登龙门为御决哉极世子之荣谓麟史无褒昧者疑春秋之过渔樵相贺里巷传夸兹盖㳟遇某官力扶皇纲手揭文柄陆贽唐家之内相尤有功再造之𥘉严光汉祖之故人不肯作三公而去虽建双旌而出牧未忘夹袋之储材信先生之能言疑孺子之可教俾居末不待先容某揣分亡堪受恩罔极上封禅之书奏㳺猎之赋愧鄙拙之少文耕寛闲之野钓寂寞之乡愿优游而卒业除潮倅谢丞相服劳试邑甫从南亩之归需次佐州俾便北堂之养顶踵悉䝉恩于吾相丝豪不假力于他人恭惟元台大布公道虽边防治水利并收一世之才然孝子为忠臣各遂匹夫之志辄陈情而力荷宰物之曲成伏念某海峤寒生江淮薄官兴公建议深疑大举之非徐庶念亲不胜方寸之乱因退食祝融之禄寻起从桂管之招遂离选坑忝有民社适居孔道寕免㳺士过客谤伤之谈毎见老农俱言圣君贤相安静之意属者满者葵丘之戌法常扫光范之门顾内无莱妻中岁抱断絃之痛矧上有陶母暮年须扇枕之人自怜薄命之屯隃发大钧之问空函朝逹除目夕颁非大臣有哀穷悼屈之心则孤士无超资越格之理山川清淑想韩木之犹存驲路坦夷觉潘舆之可往族戚喜官期之近交逰夸禀入之优始虑楚人之亡弓俄报塞翁之得马丘山施重草介命轻兹盖伏遇某官夹日元臣擎天老手处伊尹周公未尝处之事力量有余为赵普韩琦不能为之功声色弗动广搜罗于夹袋尤轸念于绨𫀆谓先人忝更化之都司而贱息亦翘材之未至因其恳请宠以便安某再世衔知三生图报一艺者庸小善者録岂不希大造之甄陶终养日短尽节日长尚可备异时之驱䇿谢台諌服劳试邑偶逃广败之诛需次佐州俯遂便安之请出命虽烦于廊庙感恩端在于门墻窃以富贵非力之可求命义终身之大戒由结缨参侍膝切有君亲之心尊叱驭阳回车各行臣子之志甫丹帎之上达俄洪造之曲成伏念某忝出世家素无科第半生仕宦甘为俗吏之归当世品题不在名流之目属者冐社稷人民之寄在舟车冠盖之冲纷积毁之业身犹群矢之集的人方揺撼公还保全诸豪觉乌府之主盟畧无挠政当路因龙门之荐引相継露章迨解印而来归复移书而称奖勉之以佛祖出世之事告之以主相急才之秋岂不激昂庶几遇合实以阿衰病讵堪白髪之倚门德曜沦亡未有青山而埋骨反哺之意旣切陈情之词亦哀朝奏空函夕颁除目向来韩木摩抄惊岁月之深他日潘舆往返无风涛之恐由言路推扬之有素故化钧陶铸而不疑施重立山命轻丝髪兹盖伏遇某官斈传本统识造几微鐡面霜威扶纲常之大义金声玉振续性命之微言虽当趍赴事功之时不废维持名教之意因有其请许以便私某百口衔恩三生图报受髪肤身体固宜飬志于暮年死城郭封疆尚欲移忠于异日除仙都观谢丞相杂端论罪已寛饕餮之刑君相原情复赋支离之粟饥肠雷止感涕雨流伏念某顷縁宰邑之劳忝待佐州之次忽遭重刻枚数平生凢流传逹耳目之司皆深切中肝肺之隠杯铛拜徳忘父师典训之言笔墨劝淫为名教罪人之首而又忽𬒳风愆之戒丽于宫墨之诛茍尔心之无瑕奚此言之至我𥘉传白简慈亲动饷鲊之疑还着青𫀆㓜女泣佩鱼之去惟列圣至仁而立国况大臣内怒以及人居常念孤危之踪弗忍加疑似之戮昔棐豹最为贱不忘力洗于丹书龟䝉自号㪚人殊匪名书于黄敕今也渐轻刑寺之籍猥备祠官之员公朝恻然无终身永弃之心天下知有其改过自新之路佩并包之大徳懐若挞之深羞兹盖伏遇某官巍乎立伊周之功魁然有韩富之量谓风宪若雷霆之于物寕无击抟之威而庙堂体天地以为心常主发生之徳遂捐闲廪俾奉高堂某敢不衔戢陶容精勤香火祝南山之万夀用此酬恩陈㤗阶之六符自伤于路谢台谏抨弹罪大宜不齿扵搢绅抆拭恩深俾栖身于香火惊魂返干感涕沾衿伏念某甫脱字民躐求丞郡惟不安于遇分遂自速于危机每平心诵擢髪之文无一字非切身之过父生师敎下愚至老而不移诗癖酒狂二罪同时而俱发而又负涣涣渉溱之谤有孳孳为跖之疑殆丧心之使然虽噬脐而何及返书而郄邯鲊慈亲诰教令之违绕腰而覔银鱼痴女服章之异厥今䕫龙接武麟凤来游独怜薄命之书生自锢此身于圣世敢图当国尚许奉祠悯杜陵之瘦生恐曼怜之饥死一尊二簋本无厚享之心十束三钟顿解絶粮之厄由门馆品题于一语故庙堂合毁誉而并观兹盖伏遇某官歛藏肃杀之霜威导达发生之阳徳毎力扶公议忧国家元气之深谓求备一夫恐天下全人之少遂令瑕玷亦忝陶镕某敢不稽首薰脩苦心刻厉濯清泉坐茂树敢放逸以求安临深渊履薄氷当戦兢而至死茍无稔恶或可酬恩除吉倅谢丞相送穷无路遂至吁天起废佐州且为择地光生里巷恩出庙堂窃以薄命者书生之常乐育者大臣之责当杜韩两公之相实旷古之罕逢然苏尹二子之冤皆终身而莫雪若夫旧愆未掩新奖已加纳之于春育海涵之中收之于霜降水涸之后我公此軰前哲所难伏念某少也不覊长而无述侍察父悊兄之侧非不渐濡慕善人君子之名亦思矫揉终以操脩未至毁誉莫调身久落于江湖谤常喧于朝市贤者不与品量为浮薄之归文人相轻掎抚及语言之末凢此皆童蒙之过失积而为老大之悔尤屏穷巷者五朞食丛者再考独念吾君吾相未尝求备于一夫某水某丘讵忍忘懐于斯世望翘材而稽首凭筦记以陈情负郭无田所仰给者代耕之禄小人有母宜见怜于孝治之朝然上公之机务至繁且下走之姓名难记敢图英悟曲轸况沦嘘谷底之寒荄囬笔端之春意昔投闲置散已行白简之言今悔过知非复卑青氊之旧宠以治中之近次处之江右之名州捧除目以兢荣拊孤踪而感涕兹盖伏遇某官勋藏盟府泽𬒳生民持国论如权衡之平爱人材无菅蒯之弃并收髦俊皆有猷有守之伦尚恐逸遗开使过使遇之路终慙玷缺信费陶镕某敢不永戴洪私益坚素守仕澹庵诚齐之里所愿服膺诵清渭南山之诗未忘回首代上西山篑土亏功惧吾山之中止瓣香回向冀彼岸之先登辄丹忱仰干青切谓贤能之才不次而举豪杰之士无待犹起若乃寻常中庸之流鲜不䝉父兄家之力坡僊之称叔弼未忘六一之交山谷之誉少章亦以太虚之故何况我公之念旧过扵前軰之用妄希推毂之言庶中投机之㑹伏念少也不力长而无闻绪业失传已负析薪之愧旨甘不継因爲捧檄之行交公车者四章书官簿者七考适逢大尹来抚旧邦覩陶公运甓之风毎思勤恪慕清献携琴之事愈自洁修虽无𥙷于凝香颇尽心于丛棘久欲露曲成之祷恐自干躁进之诛然而萱堂事之高光隂难玩金闺岁引之廹机括易羞非敢与并㳺英俊而争先庶几以故人穉弟而见録仲尼华衮倘无一字之过褒莱子班衣将以何辞而归白伏惟某官先朝遗直当世伟人其处负㤗山北斗之官其出为灵芝醴泉之瑞毕公勤小物尤于民事以究心武侯集衆思不以已长而矜物故虽䝉陋亦觊作成某斋技修词怔营俟命互乡阙党固尝并进于圣门东里西华或者见哀于先友代谢西山夕唿五白恐不成卢朝奏一封特为合颕宠绥攸逮捧戴曷胜窃谓天下不能皆絶类离伦之材君子未尝持求全责傋之论颛䝉者可训诸理木讷者乃近于仁高柴愚而㳺夫子之门杜微瞶而为孔明之吏观人物抑扬之际见圣贤权度之平于惟今公复彼古道伏念某幸因微官获事大贤砭薬虽勤莫发醯鸡之覆辔衔甚缓犹慙跛鼈之迟况膺门一世之共趋而俭府羣材之所萃或从容于讽议或驰骛于事功自顾抱虚谁为借重追惟先子同持槖于禁中爰及伯兄素执经于席下岂能令公之喜怒不忍于汝而瑕疵谓其备肘腋之使令久矣见肺肝之底藴虽尘埃满靣讵堪置氷壶玉衡之傍然清白传家决不犯恶木盗泉之戒因垂成之机㑹假溢美之宠褒兹盖伏遇某官忠贯神明志安社稷立身如严霜烈日之凛接物则光风霁月之和诸弟子皆及门共仰范模之妙一衆生未成佛必施津筏之功遂使踪寒亦叨岁引某敢不深惟提奖益自奋强大而尽节扵君亲小而宣劳于民社礌礌落落行若日月纵不敢莫能展丈夫之雄戦戦兢兢如履渊冰誓不敢畔先贤之训贺郑丞相播告辨朝延登端揆上收威柄大黜陟于羣生内出制麻首褒崇于旧斈明良胥㑹今古罕逢窃以自昔爰立之人必有具瞻之望元祐相文正之日都人莫不聚观绍兴拜忠简之𥘉朝士至于相庆亦旣下孚于衆志灼知上格于天心惟时伟人克配前哲恭惟某官气钟天地之和粹学造圣贤之精微调䕶𥘉潜本绮李园公之力訏谟大事兼元龄如晦之长虽居庙堂之髙不以名位为楽门有荐贤之桃李庭无谒事之苞苴退然肖儒生之癯发而为仁者之勇方政由博陆独魏相耻扵茍同及廷议蔡师惟裴度声其当讨海内想其风采陛下倚以腹心久矣意属于明公知其才任于宰相韩富而后乆无君子之经纶伊筦以来复见师臣之遇合旣得君而行政首下诏以戢贪使郡国承流宣化之臣知朝廷贵徳贱货之意卿士相戒无常舞以酣歌勲贵闻风亦减驺而彻楽凡前日大弊极壊之政与当世自重难合之人图回一新号召四出起陆贽阳城于散地任羊祐陆逊于方隅捐横歛以寛茧丝之民选良吏以熄蒲之盗用我朞月见仲尼变鲁之功以王万年懋公旦佐周之业某㓜聎章句壮喜功名檄草虽工不疗义山之厄桃花作能令梦得之穷忆昨飞语见侵祸机垂发彼方一网牵聨奏邸之饮賔公以片言消释乌台之诗案盖顶踵已归于陶冶特姓名未彻于钦翘兹聆英衮之告廷嘉与老农而击壌愧无杰思可赓诵圣徳之诗不谓残年复有见太平之日除匠簿福建参议谢西山罗之幕下已慙羔雁之特招寘彼周行讵意熊鱼之兼得由荐语踰千钧之重故除书超数级而升恩大难酬人微弗称窃以观其为主古者格言问所从谁士之大节持国就并州之辟専以富公端叔为中山之㳺盖依坡老岂泛莲之云尔有择木之义焉如某粤自童䝉获亲师匠毎敬仰行已立朝之名节亦预闻着书讲学之指归富贵在天岂必觊觎于分外贫贱玉汝未尝陨获于胷中乆无干子公之书颇有广离騒之作属者氷山冻解寒谷暖回际统府之𥘉开念监州之逺役特逹剡公车之奏殷勤移光范之书致石与温首述乌公之求士以连易播次言禹钖之有亲其忠厚足以尽师友之情其诚至足以动君相之聴叠兹二命贲此一寒然而髦士乃朝廷之清流元僚号幕府之高选聴钧天之楽疑梦境之恍然参劔外之谋觉晚途之荣甚而况无簿书之丛委有禄米之优㳺曩嗟弗给于一瓢兹幸可营于三釡不图今日遂获𥙷南陔之诗岂无他人未若作西山之客兹盖伏遇某官循循而善诱休休而有容始终集大成固已备圣智之事参置至十反犹楽闻忠益之言宜得孝直㓜宰之流俾居邹生枚叟之右孰云上介误采诸生某敢数过多受恩罔极登山置酒固难陪叔子之风流载笔勒碑或可纪晋公之业谢丞相趣装就道方趍君命之严有列于朝兼领军谘之任恩归廊庙喜动庭闱伏念某忝出故家尝从薄宦少日妄希于节士中年逺避于弋人余处幽篁分此生之永弃焉得萱草聊暇日以忘忧虽絶望于华涂犹死守于善道蜀者氷山推而杲日出沙隄筑而台星明交璧帛于道涂委弓旌于岩穴有盍归之二老无难致之两生病客梦回初聴钧天之奏絫臣魂㫁忽有修门之招未呈身于政事之堂先䇿名于表着之地而况福甫壤接参佐禄优禹钖母子可以俱行向平婚嫁可以渐毕惟昔脱乌台之祸尽出生成矧今辱黄阁之知不由绍介受恩罔极取数过多兹盖伏遇某官独秉国钧载调化瑟乐克得政善人咸愿其有爲杨绾当朝天下云胡而不喜已并致台菜之彦犹不遗菅蒯之材某稽首钧陶委身坱北成书无日空嗟太史之滞留怀贽有年终望周公之吐握谢两参政君命有严方趣中都之没王官甚宠仍参外阃之谋喜动庭闱恩归廊庙伏念某粗知理乱亦喜功名少尝干世以希荣晚乃入山而避谤我辰安在原性命以自伤而月斯征惜岁年之将晚匪曰守匹夫之志庶几固君子之穷比者杲日出而蒙气收震雷奋而蛰户启首以钧枢之柄属之鸿硕之儒汎扫朝庭无苞苴之成市访求岩穴有璧帛之载涂曽是沈沦亦还记忆齿八士归周之数招三闾去郢之魂未询事而考言已即家而拜爵内赞工垂之軄外参郄縠之谋长乐鼓钟恍然初听郾城棋柝老矣复闻遂反哺之私情享素餐之厚禄并收髦士固知国论之至公骤得美官尚恐物情之未允兹盖伏遇某官经纶业鉅辅賛功深进一贤人皆云裴相之荐引行一善政必曰莱公之建明已并育于菁莪犹不遗于葑菲某委身陶冶稽首钦翘三釡及亲所愿伸孝子之志一饭报徳安敢忘大臣之知谢洪中书斈自代访梅东阁尝陪痩嗼之㳺起草西垣忽有虞廷之逊惟公北斈非仆所堪窃以斯文之衰至于今日而极规规制类慙作者之风寂寂薇花未识舍人之様方天子属丝纶于阁下而国人观衮斧于笔端岂无宜爲诰之才猥举不能言之士伏念某少狂自喜晚悔莫追谤訾之言盈廷权贵之嗔如屋霜雪贸贸于麦茂以何伤风雨凄凄独鸡鸣而不已偶际清明之始稍收留落之余顷随出塞之旌旗获侍平山之樽爼慕颜渊之附骥寕不思齐叹老子之犹龙居然难企而况有累年之离索无一字之干摩王阳在位贡禹弹冠虽赖故人之引类禆谌爲命子产润色讵容拙者之措辞谓尝摘艶以薫香欲使运斤而代斵任章𥘉上传说皆惊太白眼高故已扫空扵海内浩然肩耸若爲擕入扵禁中徒感盛心恐孤精鍳兹盖伏遇某官金声而玉振地负而海扶纲常于寳庆之奏篇判忠佞于端平之諌帋修名姱节惟斗南之一人杰作雄文亦江东之独歩尚引扶于后进力吹送于明时而某斈旣荒芜材尤衰落惟勉平生之大节妄希执事之余风非复少年启夕秀于未振庶几他日知寒松之后凋谢余中书㪯自代塞垣草檄尝论管鲍之交禁掖演纶忽有䕫龙之逊怜才至矣量已缺然其惟三字之除荣于一佛之出本朝有大诏令聿新当世之观瞻天子用老舍人一洗斯文之卑陋所谓当仁而不让夫何有大而能谦拟非其伦或得以议伏念某粤从少日辱在下风边地苦寒共𬒳听芜城之柝江风甚悪联鞍登瓜歩之舟始欣鹏鷃之偶同俄叹龙猪之相远我生白木鑱已为农圃之归郎对紫薇花贞有仙凢之隔况记久踈于书礼乃公车忽上其姓名岂尝就梓匠之规欲使代玉人之琢行人子羽东里子产仰辞令之独工翰林主人子墨客卿必才名之相埒乃若蹇蹄非汗血之骏宿瘤异捧心之妍虽钦济济之风实抱空空之愧兹盖伏遇某官文根义理斈泝本原谋囯事了若蓍龟爱人才过于珠璧谓拔茅而进适君子之道亨倘伐木不歌恐友朋之义缺因同𫀆之一念借华衮之片言而某旧闻旣荒新意絶少立马挥制难希作者之余风附骥显名徒有平生之壮志除宗簿谢丞相奉亲还里自践乌哺之私𬒳命造朝俾缀鹓行之末奔驰就列俯仰懐慙窃以世道之消长不常人物之㑹通絶少范欧兴庆歴之文治莫引用于圣俞马吕致元祐之诸贤偶见遗于无已况如晚辈敢望前修伏念某学荒于嬉年遗而往书无成而劔又去悼少日之狂图道不修而文有名犯昔人之深忌顷惩飞语尽扫空言时于断简以研寻稍见高贤之㫖趣爱令伯陈情之表流出胷中喜渊明归去之词诸座右岂图晚暮忽际休明虽遣巫咸而下招其如太史之留滞犹着朝籍且参阃谋好事揶扬已有移文于逋客故人䂓祝愿无图利于大夫迨兹将幕之移亟有词庭之请盖鹤髪乆相安于半菽而鹪巢止愿借扵一枝今乃念衡泌之栖迟示朝廷之收拾谷莺𥘉出恍惊迁木之荣海鷰暂来深认卷帘之意非上相适奋庸于廊庙则孤生必终老于山林兹盖伏遇某官以帝者师为天下宰更圣化于胶柱不调之后还主柄于太阿倒持之余进君子退小人毎致严禾莠之辨𨳩诚心布公道亦不废草茅之言遂使畸人忝陪髦士某受知至此圗报茫然虽质以事君粗识移忠之大义然不遑将母终希钖类之深仁除玉局观谢二栢背师罪大自速台评钖类恩深尚叨祠廪进退两関于伦纪保全一出于陶钧伏念某以常调之庸才际𥘉元之景运招徕未久位置稍高由光范进身非借助金章之比及延和赐对有交平勃之言心迹甚明奏篇犹在然而从老师而偕出恋明主而独留欲相送于南阳之阡絷维不果当退老扵西河之上驰骛未休旧府因而起杀公之謿故交讶其乏死友之谊按陈卿之事百数子夏之罪三衆破胆而怖风霜之威独披襟以受春秋之责晨收华组夕驾短辕署眉山翁之旧衘返老菜子之𥘉服行吟泽畔略无怨灵修之词回首渭滨终有懐大臣之意兹盖伏遇某官忠存王室心契上穹事有大疑汝则谋及庶人卿士人之彦圣容之保我子孙黎民当凤麟呈祥瑞之时如凫雁岂系少多之数姑捐圭撮俾奉旨甘某敢不稽首归恩铭膺悔过珠履而陪上客无复观东阁之奇黄冠而还故乡愿祝南箕之寿除云台观谢丞相草茅触讳凛若科条君相包荒赋之圭撮得非望及感与涕俱伏念某起佔毕之诸生陪钦翘之未至诵句百僚之上岂易逢哉为妇两始之间有难言者毎欲洁身而去輙为造命所留愧非韩驹徐俯之伦将有米黻陆㳺之拟集贤堵墻之士莫不耸观昭阳斈舞之人居然相妬竟挤去国俄起典州舍朝市之喧啾就江湖之空旷岂谓甫磨新玷又㘴宿愆属火后之纷纭咎目前之狂瞽尔有猷告后徒怀野老之食芹臣不密失身顾昧先贤之焚草昔董相洩奏篇而几死京房漏对语而抵辜绳以峻文戮犹轻典今乃端居故里守周之东冈赐号散人分陈抟之西华饥寒顿解危惧稍安向非元宰之陶镕孰援孤生于韲粉兹盖伏遇某官以周大老为汉宗臣只手扶干坤之倾确乎任重片语解雷霆之怒了不费辞遂使累臣尚叨冗秩然某身十年而三黜肠一日而九廽屡费保全自伤穷薄已分衡茅之下送老一生但于香火之间祝公千载谢诸府狂瞽妄言邻于刀锯钧枢密启禄以斗升非出求但知恐惧伏念某芳菲岁晏闲废日长扬雄有宅一区本退居于穷巷贡禹卖田百亩始能诣于公车覉旅入朝空踈奉对陋矣建明之筦见温乎往复之玉音使善开陈奚忧龃龉徒以亲逢圣主耻为鬼谷子之揣摩不揆贱臣兾有高寝郎之感寤讵意奏篇之传出遂为公议之追尤宜显僇扵市朝仅免归于田里真卿食粥数月素拙治生曼倩奉粟一嚢少寛饥死向匪庙堂之援已先沟壑之填兹盖伏遇某官以大公服人心以至仁寿国脉兴念寒郷之素士尝陪翘馆之下賔责以行中虑言中伦迹若离于绳墨察其朝不坐燕不与气未脱于草茅遂使孤危尚叨冗散然某身十年而三黜肠一日而九廻要领虽全靣颜奚寄灰心骈邑无伯氏之一言稽首华山有封人之三祝广东提举谢李丞相祝釐西华久从隠者之游易节南州忽忝使乎之选光生原隰恩出庙堂踰峤以南去天尤逺先朝将指居多馆斈之名流近歳擢才稍用米塩之能吏未覩研桑之新智先堕氷檗之素风向非遇儒相之登庸何以拔书生而临遗伏念某粗谙吏事亦畏官箴建上吏民犹记绾县章之日江西父老皆知解郡印之时顷遭柱后之弹文追咎榻前之对语荷睿明之洞照幸要领之获全三载退藏贫贱返緼袍之旧一朝抆拭姓名出夹袋之中深惟卵翼之恩难酬欲以毫髪之劳自见旣抵司存之始乃知责任之难贑容横行增筴之符方急岭民贵籴泛舟之役未休榱切则失人心谬悠则误国事鸿私所被蚤负曷胜兹盖伏遇某官德享天心功熈帝载内统百官而拱极外严十使之观风谓昔者熈寕尝处濓溪之老及后乎元祐必如子骏其人意其闻师説之绪余或可希前修之万一某敢不疚心求瘼洗手奉公使臣远有光华旣误蒙于推择丞相毋抱文法所愿效于驱驰通唐经畧奄四封而赐履咸仰威稜踰五岭以乗轺适依节制輙干六纛冐贽一牋㳟惟某官识极精微气涵刚大太阿出匣孰敢拟其锋铓老栢参天傍略无于枝干靡繇援乎自简上心顷峩豸角之初屡听凤鸣之举言及乗舆事关廊庙安知䟽入而迹危心存魏阙身在江湖不以名高而色喜甫建台于江介俄开阃于峤南龙户马人竞来衙谒蚌胎翠羽暂免搜求一时之饕吏革心千古之贪泉刷耻昔者广平之入寻践台司迨夫君严之归亦登左辖伫观新涣夐掩旧闻某久矣荷锄偶然易节居里毎勤于问起家亦于吹嘘属兹涤籀之𥘉窃有抠衣之喜譬蝇附骥虽莫企于腾若骖从舆庶𥘉知于向背贺右丞相还朝入觐宸旒进居鼎席举咎繇于右甫平猾夏之忧归周公于东遂究经邦之业缙绅相庆竹帛有光恭惟某官负命世之大才建丕天之伟绩八陵一杯土之愤至此少伸九世不戴天之雠旷然一洗及新胡之崛起殆举国之莫当衆方顾影以偷生公独奋身而敌忾执讯献俘于百戦暴衣露盖者累年建纛亲行淮浦收十全之胜扬帆直上汉江无一点之浑虽大臣之谊曾靡告劳然明主之眷有不容释密勿延英之对辉煌文徳之麻昔高孝两朝方修壌之并举若吕张二相皆出入之迭更法此成规付之魁柄方将迓续景命挽回危机收泮涣已离之人材作懦衰不武之士气蔡方既定式遄裴令之归江左何忧尚有夷吾之在某缪叨刺部隃聴告廷矧尝䝉华衮一字之褒岂能无浓墨大书之喜海春育耸闻东阁之开地老天荒自笑南辕之左广东漕谢二相俾司歛散续效未闻就领转输事权加重极寒畯光华之选出元台起拟之恩窃以圣门有取治赋之才俗吏乌知理财之义我朝擢用必更四北之漕臣先正丁寕深叹东南之民力矧今极壊视昔倍难上欲图寸效以禆公家下欲寛一分以苏遐峤自顾已陈之刍狗岂能重试于木牛伏念某胶守旧闻愧无新智辱翘材之汲引衔使命以驱驰氷檗持身米塩衡应毁家以纾楚难景行有惭汎舟而救晋饥秋豪无助骤迁甚宠内省若惊盖君子之旧逰与芮公之遗爱海山寂寞几经冠盖之往来田里穷空曾是轺车之循歴何以佐湟中之籴何以供江上之屯荷贤宰相之生成惧贱有司之败缺兹盖伏遇某官并收髦俊弘济艰难谓百费繁兴餽輓方资于主计意诸生苦节锱铢可𥙷于大农终恐薄材上孤烦使某敢不恪恭官守仰答已知范公一笔之勾倘未捐扵大造后山瓣香之敬誓永毕扵此生后村先生大全集卷之百十七后村先生大全集后村先生大全集卷第一百十八后村先生大全集卷百十八启除崇禧观谢丞相乌台数罪乞寑弓旌黄阁怜才俾依香火辱知至此负愧何言伏念某曩在端平滥陪英㑺迁枢庭之末属负翘馆之并开虽五尺童皆知旦奭之不悦无三寸舌能令平勃之交懽鼎味失和弹文归咎然亦屡经赦宥频逢使令起废刺袁驱逐靡温于坐席引嫌使粤淹留甘落于节旄属魁柄之有归察孤根之无援当朝延誉驰驿趣行帝遣巫阳归兮入修门些衆排字厚挤之又下石马退惭不肖之躯上累至公之举言言擢发字字切身虫篆留心固已浮华而少实鹤书动色未能宠辱之不惊独当国体休其有容顾在廷㫁㫁而不可坐隔蓬莱之云气卧游句曲之洞天歴观古人尤重伦纪东西惟命既难叱驭以驱驰左右服勤尚可垂鱼而定省非元宰曲为之全䕶则累臣岂获于便安兹盖伏遇某官有扶颠之勲劳有包荒之德度三吐三握共知好士之盛心一是一非悉付无情之公议犹赋三钟之粟俾娱九袠之亲以示大臣之育才以明孝子之钖类某心非土木质委甄陶黄纸除书已荣途之絶念白衣效命傥末路之见收谢三府锋车亟寑已行白简之言勑墨犹鲜更赐黄冠之号保全恩大偱省愧深伏念某向者偹数尾僚受知首相及次辅登庸之后乃羣情向背之时去事霍将军竞趋新贵不负杨临贺窃慕昔贤身居秦逐客之先名在汉党人之列中虽起废俄又速辜深探隐微盖用诛心之法追尤狂瞽欲加㧞石之刑几年太史之滞南万里陆生之使粤覊留瘴土梦断钧天遣巫阳而下招上非终弃畏宗元之复进衆不见容当淳祐之新元负端平之旧谴放还州里免诣阙庭尝歴考于古今鲜并全于忠孝国方多难不能効命以执殳堂有髙年尚许服勤于扇枕非诸老素存于长厚则孤生岂得以便安兹盖伏遇某官开诚而布公推贤而扬善饭吐哺沐握发本出盛心进加膝退堕渊大非初意犹赋侏儒之奉俾娱耄老之亲上以昭圣主之至仁下以见大臣之乐育某铭膺自讼碎首莫酬诵缁衣之章公寕不厌磨白圭之玷仆敢不勤谢史端明驿书趣召甫遄逺使之归䑓简急攻犹赐散人之号包荒徳大挞市愧深伏念某向者忝末属于西枢逢并开于东阁深惟杜甫素受韦左丞之知窃慕任安不舎卫将军而去竟收朝蹟继夺郡符暴扬心事之隐微掎摭奏篇之狂瞽哭厉王而辍食上心本厚于所亲趣茅蕉而就烹圣世况无于是事果蒙抆拭复偹使令身乆留椎髻之区名不在誉髦之列微宗元至阙始怜乆升而复收放浩然归山终坐不才而见弃辱门墙之教诲累廊庙之招徕退而省循无所尤怨昔贺老黄冠而还里世以为髙莱子斑衣而娱亲传称其孝岂敢懐贤于前代庻㡬𥙷过于暮龄兹盖伏遇某官歴事四朝独殿诸老君子育英才之乐将共享于功名仁人先天下而忧初何心于富贵于衮绣问安之际有绨𫀆念旧之言遂使孤危亦安闲散某灰心进取稽首熏修此日槐隂莫尾朝班而诣府异时林下傥容樵服之拜庭再除崇禧观谢丞相用士之招方懐危惧退人以礼尤窃便安大为知己之羞永负终身之媿伏念某素无科第稍渉艺文昔尚髫垂诸老诵髙轩之过今将耳顺夫人知古锦之残盖尝内陪公府掾之英游外叨部刺史之华遣婚娶幸而粗毕耕钓足以自娱于何躁图又起妄念白鸥没万里谁信巳忘之机金鸡赦九州常抱不原之罪而况瘴乡驰驿元㑹起家经玉尺之裁量出金口之启拟汉省中之语逺不及知唐观里之诗近无所作三缄防口殆若喑者五采设色其如瞽何岂料深藏遂烦重劾曩尝持券求栁子厚所居之官兹又披襟当王介甫力辞之职十手之所共指百喙奚以自文上则伤大臣乐育之心下则辱先人义方之训虽云擢髪尚尔全躯兹盖伏遇某官望重于山心平如秤谓富公晚辅庆歴莫明家道之诬迨越王𥘉相隆兴几坐放翁之累不以怜才之故废夫执法之公大费保全曲为未减某敢不噬脐惩艾稽首皈依瞻彼天渊各遂鸢鱼之飞跃譬之江海岂为凫鴈而少多欲报钧陶第勤香火谢史端明东阁开筵力排谤议南床迎击复寑除书罪宜抵于舂钳恩许依于香火伏念某粤从覊縻酷嗜雕虫诸老怜才多云孺子之可教中年闻道始悟壮夫之不为固尝指天日以懴非毎欲挽江河而涤秽又况心胆碎于机穽精力竭于米盐望之如木鸡然安能吐绶弃之如腐鼠耳奚足发机猥蒙当局之殊知寔出过庭之素论念冯唐之已老命巫咸而下招白简未干缁衣改造宰相进一郎吏盖亦甚微国人与诸大夫以为未可谓腾口泄禁严之语且披襟居清望之官设如啧言殆有狂疾未尝囬首忆玄都观里之花矧复交谈及温室省中之木殃由天降祸匪已求下则贻父兄师友之羞上㡬为庙堂门舘之累迄从寛典厥有衷言兹盖伏遇某官士者宗师国之夀儁大老归周之后闻风皆兴仲尼友鲁之余讲学未厌似记抠衣之旧屡罹贝锦之诬察其因薄秩而贾衆憎怜其以虚名而愽实患遂捐圭撮俾奉㫖甘某敢不扫迹尘间冥心事外狎白鸥而同社有如此盟御青牛而出闗请俟他日谢诸府除目骤加啧言踵至甫还氊而起废复销印而投闲予夺无私省循有腼伏念某用心甚苦赋命不犹蚤工雕虫之文俄而悔矣晚抱屠龙之伎无所用之端平排去而不容淳祜唤归而中止初无显过谓有躁图六百石禄六十老翁乆懐知足之念一两汞金一日制诰安得䘮心之言片辞造膝之荐扬百喙吠声而驱逐辙环岭海迹扫山林蚌无照夜之光庻剖胎之可免鸡有为牲之患寕断尾以自全巳休身世于把茆尚挂姓名于夹袋省中语滞辇下谤喧夺粉署之新衔返黄冠之初服灰寒木藁岂复有于亲冤刀割香涂渐不分于若乐仰荷庙堂之寛大尚容闾里之浮沉兹盖伏遇集官有奨王室之心有育英才之乐属元㑹弓旌之聘念平生车笠之交去国有年稍序进尚书郎之秩在廷无援多不可光禄勲之人欲息衆讙姑令逺引某敢不门省事铭座讼非二十八宿笑人幸免辱朝廷之选三十六天访道愿偏为福地之逰贺范左相断自宸衷付之魁柄惟辟作威作褔方亲揽于大权有臣同德同心援超居于端揆识者相庆翕然同词于惟华宗厥有名宰忠宣当元祐之世不主一偏觉民在建炎之𥘉有功再造惜也经纶之日浅甚哉遇合之际难孰如我公自结明主十载雷声之渊黙一朝地辟而天开国其庻几政将焉徃恭惟某宦禀元化之精粹蹈圣人之中庸贵处庙堂臞如山泽其秉心诚实故君子咸附其蓄德深厚故小人不疑属者诸公欲手版下新亭之拜时惟元老独举扇鄣武昌之尘然后太阿之柄还然后九鼎之势重十全无遗虑矣一变犹反手然斯谋斯猷惟君陈而告我朕梦朕卜以汝説而赉予必能容折槛之人必不罪举幡之士必开宻网必革副封必絶斥弘羊张汤必追还阳城陆贽鲁安得削隐然儒无敌之功吴未可图良以彼有人之故绵基图于箕翼纪勋绩于旂常某流落十年侵寻六秩福建子是恶既不可以逃乡江西社盛行又无从而入派已分为农而没世忽逢知巳之秉钧敢云㧞茅而彚征不觉籁鸣而机动希文得政岂无守道之献诗司马当朝不待器之之通问贺杜右相涣发制麻晋登揆席朕梦朕卜聿开帝赉之祥汝翼汝爲其代天工之旷宗祧增重亷陛益尊在昔昭陵有臣祁国内则寑斜封之请谒外则爲清议之主盟学馆颂歌与希文而对秉宫闱严惮云杜某之部还流传千万世号爲端人寂寥二百年谁可继者伟矣元台之拜凛然大节之同恭惟某官禀河岳之英有莘渭之望充塞天地不屈孟氏之至刚临履渊冰孰知曾子之大勇尝叱义府于伏下亦责平津于上前自公辞髙位而洁身举世顺下风而俯首秦无客子居然擅国事于闗中晋有伟人何至移朝权于姑孰属宸扆收太阿之柄而昕朝虚岩石之瞻辍玉食而深思覆金瓯而未决昭告昊天上帝厥有休符谋及卿士庻民咸无异论付以机衡之重趣其衮绣之归夫既为善类所宗又将受公议之责必也法先贤如秤之言念先軰平舟之喻起岩穴遗材退刀笔小吏弛筦榷以纾民力寛尺度以收士心澶渊采石之戦功指期可俟梁谿紫岩之相业视昔有光某去国十年脱身万里盖尝使粤烦六丈之一勾不幸产闽遭半山之三字敢意半生知已一旦奋庸岂云附翼而攀鳞庻可扬眉而吐气作梦得问钧之赋文笔乆衰诵如晦犹天之言暮龄有托贺郑丞相除少保醴泉观使兼侍读起贤濵海领使洋源啚任旧人拜召公而为保若稽古道命倚相以读书麻卷初传缙绅相贺歴攷帝王之世尤隆师傅之恩髙宗之于甘盘曰台旧学汉光之于严子云朕故人或遯荒野而见思或钓桐江而彊起所以示后世人主进修之法所以倡学士大夫名节之风乆矣寂寥伟哉遇合恭惟某官有尹躬之一德集孔氏之大成嘉定初潜实頼绮园之力端平摠揽首当莘渭之求一变有涑水之风独立少汲公之党容身无地知我者天上印而还中书角巾而即东路曲江感秋扇之喻逺避隼猜魏公喜昼锦之归冷㸔蝶閙属者朝更政化辟作福威区别忠邪顾瞻表着羣公环列类非昔者之亲臣一老独存方且岿然于下国百辟迎安车之至九重慰仄席之思谓莫繁乎一日万机之劳莫要乎三坟五典之道嘉与鸿砚相亲燕间弼予一人遂冠班于孤棘益者三友时开卷于细㫋内家赐圣制而开御进太史奏客星之近帝座宠光鲜俪迈史梁两揆之荣典故具存踵申潞二公之拜某乆孤㧞擢积困谤伤人或谓之非辜自不知其何罪厚诬石介因以撼于富公巧诋舜钦本欲倾于祁国不敢发涂穷之叹庻几有天定之时久疎翘馆之起居忽聼大庭之播告仆方飬母讵宜起隐于终南公素怜才傥许逃归于阳翟江东宪谢郑小保故里逃䜛犹赐散人之号公朝起废复乗使者之车被黄𥿄之新荣出缁衣之初意念某拙于谐俗病伏在身书作太玄如鼠坻徒然苦思赋奏子虚由狗盗非所乐闻未尝掉鞅而先时辈之鞭岂愿立的以来天下之射顷值真儒之当国获陪髦士以在廷朝犹诵杜甫于百僚夕有坠宗元于千仭虞人之旌毎至輙有物以尼之乌获之缏莫施判此生之休矣不图暮景重际明时周大老盍亦归乎鲁诸生无未行者虽已荷锄而在亩例叨出节以起家羣謿衆骂之身不无惩创再衰三竭之气未易激昂虽勉奉直指而行深恐为翘材之累恭惟某官有安阳叟之大有洓水翁之诚上苦留公讵容舍上而归士或负已终无厌士之意兴懐旧掾乆伏空山昔位置入宫未免召䖸眉之妬今驰驱于隰第令服马走之劳特假皇华以安孤蹟某敢不恫求瘼平恕谳疑遇事风生非复少年之材徤飬亲日短终祈造命之哀怜谢丞相置之闲散避飞语之中伤送以光华出翘材之启拟衆咸羡孤生之晚遇谁知费元化之曲成伏念某游忝弓旌輙投罟获怡然膝下戏披莱子之綵衣乆矣梦中夺去江生之色笔力耕以给公上闭闗而絶交游世皆云东野诗寒误身至此客或谓君房语妙揺手止之有一坵可以老焉虽万戸不与易也敢谓朝报登庸之麻制夕盻杖拭之除书见车马以惊猜着衣裳而颠倒厥今圣君贤相亦既㧞茅而彚征自昔志士仁人岂若系匏而不食顿忘驽劣遂许驱驰然奏谳繁而耳目不能周封圻广而足迹多未至田里有呻吟顦顇之态郡邑少忠厚恺悌之风毎隐于心为之颦眉欲绳以法多所掣肘固知当国择子骏而遣行终恐不才烦希文之勾去盖伏遇某官有伊训説命之学兼有房谋杜断之长手玉尺而量材躬衮衣而下士已起归周之大老尚招在鲁之诸生念其昔忝班行与䕫龙之武接察其粗经原隰知农马之智专特卑皇华以荣晚节某敢不感公朝之起废体列圣之好生刺史奉问俗之六条顾激扬之安出冡宰操诏王之八柄傥黜免之小寛谢给舍人侍从祝釐林下将挂其神武之衣冠问俗江干忽送以皇华之礼乐向非借味言于两禁岂能挈坠迹于九渊伏念某少巳﨑嵚晚尤龃龉嘉定笺蛰龙之旧话万死一生端平倡市虎之虚传十年三黜顷言归于岭表巳自誓于墓前营菟裘之地以老身耕绵上之田以飬母敢谓腐陈之迹又逢新美之时揭端门之鸡竿出泽国之龙节儿童夸诩但知荣持斧之行朋友祝规或责偹埋轮之举然以负薪况痼之久加之伤弓惩创之余神明眊昏精鋭销愞时有相攻之雀鼠何恠事繁岂无当门之豺狼所惭心腐深恐速旷官之咎抑以爲知已之羞㳟惟某官仁义陈于前王风采闻于天下谓南有𣏌北有李固巳得贤而立基然细爲桷大爲杗尚且聚材而建厦声气之所求应议论之所吹嘘言念孤生早参诸老昔接武于鹓鹭行之末毎致啧言今服劳牛马走之间尚堪麄使终然闇劣奚以将明某敢不懐起废之殊知体好生之大徳自怜老子读司空城旦之书深愧近臣诵云梦上林之赋谢台諌制茅君之羽服分老空山𬒳汉使之绣衣俾行剧郡衆羡晚涂之荣宠谁知要地之主盟伏念某容貎子云之取轻骨体虞翻之少媚名如画饼曾不疗于饥肠身若射侯有无穷之飞矢自𥘉元之归莭辱频岁之予环朝闻四辈之趣周夕报一人之毁布懒如叔夜形骸渐巳不堪老去仲舒笔砚非其所乐不图暮景又值明时解禁锢而起家驾轺车之入境目击濒江之凋瘵耳闻比屋之叹愁囹圄尚有灭耳荷校之囚郡邑未闻望风解印之吏恭惟法筵举扬之义盖龙象之共观幸添外䑓督察之司岂狐狸之足问方且恃霜稜而无恐不然凛冰蹟之易危兹盖恭遇某官夷清惠和肃刚汲直上更大化惟一二臣予同公奋孤忠虽千万人吾徃既扫去冰山之党首徴还鐡壁之贤兴念陈人早陪髦士昔诸老更相称誉几若比周今残年落尽皮毛仅存真实曲加抆拭仍偹使令某敢不思复玷之难体训刑之旨髙原下隰方将访疾苦于民间广厦细旃焉敢望吹嘘于天上贺谢司谏龙墀涣号骑省升贤司谏七品官未足为范君之贺法筵第一义皆耸聼荣阳之言当宁虚襟在廷举笏窃以君子之论常见微而知着天下之理有必至而固然与其荡沃于巳焦烂之余孰若芟夷于未滋蔓之始既寑了翁之谏䟽敢撄老蔡之锋刺使行献可之弹文世岂受金陵之祸瞻言先哲复见今公㳟惟某官禀岷峨之精英传闗洛之本统顷居言责尤着直声属时督阃外之臣窃慕下石头之举向微安石皆倒持手板之人頼有阳城倡裂壊白麻之语虽忤触贵权之怒矣然保全名节而去之及此更张幡然号召于惟列圣毎亲除耳目之官厥后柄臣始私用腹心之客云汉之章朝擢风霜之语夕传昔未尝望车拜金谷之尘今果能露布破铜山之贼然而质肃论灯笼锦或讥后遂无闻道卿谏瑶华宫友云事不止此寕一发之为快当百鍊而愈刚公卿幸得遭时其可孤于明主谏言如此言事寕不贺于太平遂自大坡进持魁柄某素无实用浪得虚声陶冩性情时宰疑麦葵之谤将明伦纪䑓端有栗布之弹粤从尹氏之秉均莫暁累臣之得不图衰朽复偹使令良由端人得君之初兴念寒士失职之乆尚能奋发赓徂徕圣德之诗无复狂愚作韩子谏臣之论贺刘察院涣号枫宸外贤相府昔饥乌乆噤虚峩獬豸之冠今鸣凤一闻尽革蜩螗之响福流宗社喜动缙绅窃以人臣不可受恩于私门君子必蚤有誉于天下永叔责髙司谏犹在馆中了翁忤章雷州方为博士寕逺作夷陵之役不肯登绍圣之舟故一朝擢拜于争臣而万代仰瞻其名节不图今日复见若人㳟惟某官充直刚大之浩然兼知仁勇之三者顷陪英俊进列师儒委质为臣畴昔非冰山之客拂衣去国始终为铁壁之人处之外服而甚安饵以美官而不顾自执事为冥鸿之举而诸贤効伏马之瘖圣断赫然旣亲揽太阿之柄公言騐矣悔不行曲突之谋遂除繁官俾究前论衆竞遭时而建䇿独思㧞本以塞源况龙象之共观何狐狸之足问去恶如去草势惟恐其蔓延擒贼先擒王功有加于摧䧟翕然伏第一义之竒伟继此有数百篇之开陈旧史谓谏如丹青是必本原于仁义前辈云事皆尘土特留乆逺之功名不惟霜简之凝行见辰猷之告某覊孤一介闲废半生方寳绍间竒祸胚胎于诗案在端嘉际深文掎摭其奏篇及一相之颛朝又五年而在野不图衰暮复忝驱驰良由端人得君之初兴念寒畯失职之久忝子骏福星之选愧无补于明时赓徂徕圣德之诗或可陈于薄技贺江察院出纶禁中执简内台昔虎豹守九闗无怪盈庭之嘿今鳯凰翔千仭耸闻瑞世之鸣亷陛益尊缙绅相庆㳟惟国家传十四圣亲擢䑓谏多第一流庆歴之去夏公首登欧蔡建中之变子厚亦用邹陈当时诵其言语为着龟后世仰其名节如山岳继先贤而挺出舍执事其谁归恭惟某官擅九牧之名为诸儒之倡出新义于系辞十翼之外研极几深追古文于先秦二汉之间芟夷陈腐顷在端平之际早陪贤隽之游使其雅意于本朝乆矣先居于此座几年留落不肯登绍圣之舟同志凋零独屹立南都之壁属者朝更大化上记孤忠甫对龙颜径峩豸角谓金陵虽去奈其徒之䕶法实繁况老蔡尚存恐所仆之党碑复立观奏篇予夺抑扬之际系世道理乱安危之分必不容八元四凶之同朝必不与六卿三家之共国必真有昔人存赵之䇿必深思前辈祚宋之言奉白简以闻即提纲于三院宣黄麻而拜行絶席于百僚焜燿一时芬芳千载某曩接䕫龙之武颇蒙管鲍之知契濶十朞颠连百摘岂料穷途之不死获覩贤路之复亨访凝之于康庐山中怅莫从于名胜贺阳城于延英门下曽不若于武人第如氷蹟之危幸托霜稜之峻固知范老不嫌守道之狂言孰谓邹公犹待承君之开说贺郑少傅细旃彻卷孤棘冠班知我惟春秋既识尊王之㫖弼予亮天地遂登亚傅之崇简册有光缙绅相庆惟纲常之大义且笔削之一经曰予曰人辨内夏外夷之分书叛书盗除乱臣贼子之心迨本朝之名儒扫诸家之披论然而孙明复所着莫小试于庆歴胡文定之说不尽行于绍兴孰如旧学之宗工躬閲素王之本指援切剧于厚德亦扶植于国经恭惟某官以伊吕王佐之才抗乔松物表之志江湖逺引共髙严子之羊裘廊庙重来依旧孔明之鱼水首延登于保辅俾入侍于燕间宻勿龙光敷陈麟史以天理之二字蔽圣经于一言将使夫窃寳玉大弓之徒皆凛然畏斧钺华衮之笔莫如我敬王者巳毕遗编兹予其明农哉欲寻初志乃陟司徒之极品乃荒勾践之昔封方留公旦以经邦未许甘之遯野传以德义老成尤重于典刑缉于光明终始有资于教学重提化笔峻拜师垣某侧聆制麻几拆屐齿子无曲学素鄙平津之从谀帝顺下风长即广成而问道除将作监直华文阁谢丞相郡使华十年迭试朝班阁职一旦骤迁丝毫无蹊径之扳缘顶踵出庙堂之启拟伏念某虚名作崇实践有惭周旋陈元方郑康成之间恍绪言之犹记交懽丞相平太尉勃之际非呐舌之所能粤从公府掾之免归长爲田舍翁而无憾然犹左符西泝单传南驰上察孤忠毎欲赦虞翻之罪朝无死友居多谗韩愈之人一招一麾屡起屡仆属元台之提笔由散地而驾轺发摘技穷终匪当道理纶之手平安信逺不胜髙堂扇枕之人叩阍陈宜去之言席藁拜弗俞之诏乃若陛华班序寓直图书曩梯登九天之难今帆借一风之便谓孟博顷尝出使慨然登车念扬雄久不徙官老于执㦸讵敢望此日翘阁开东之礼庻几为异时墓道征西之题向非吾相之犹天谁与鲰生而为地兹盖伏遇某官卫武公之抑鲁仪休之亷陛下谅其至公血诚海内目为鉅人长德上道揆下法守国之所頼以永存恩已出怨谁归士或不知其宻启遂令枯朽亦坫光华然某将母不遑容身无所暴子蒙绣衣之遣岂不贪荣贺监以黄冠谢䑓谏给舍侍从厚享薄功何禆臬事清资美职加重使华端繇华地之吹扬遂动明时之记忆伏念某南州晚辈干道故家顷滥缀于英髦俄斥归于民伍李布自谓有一誉一毁之人韩愈亦云无相先相死之友觚稜寑逺麾节迭更中叨虞人之招輙挂逐客之议属逢改纪复起乗轺豫章之西彭蠡之东乏振扬之风采广厦之下细旃之上辱比数其姓名毎诵言以雪孝章之诬乃絶口不洩右毉之藁盖屡荐而后入非一嘘之能生旣书新衔顿改旧观元都君子解向来种桃之嘲洛社耆英容老去戴花之舞萃此殊尤之宠华其留落之余兹盖伏遇某官学问本乎周程气节迈乎欧蔡身美名君显号多雍容感寤之言世欲杀吾怜才有爱惜裁培之意念滞迹骎骎其垂暮俾枯荄濯濯以囬春然某慈母九龄故山千里绣衣而使渤海素无暴公子之风黄冠而乞镜湖窃慕贺季真之举贺郑少师登冠贰公褒崇元老孤茸纛恨无官之可酬甲第殊庭欲有谋焉则就帝举頼缉熈之益身章焕佩服之珍载籍眉闻缙绅相庆窃稽列圣待勋旧之典非无上公领使弼之荣然潞国贵极维垣不过河阳之鈇钺紫岩位尊弘化亦惟长楽之麾幢乃如致身于帝王之师赐履于父母之国庆越先朝之故实眷留昭代之耆英则自生民以来未有我公之懿恭惟某道隆而德骏业广而功宻粤从挟龙而飞天忠劳鲜俪不待审象而求野望实已孚迈相端平挽囬元祐至今庙堂经济之老皆昔翘馆招贤之余十年羡衣锦之归一旦就安车之聘尔则告后方欲咨君陈之猷予其明农未可遂周公之志乃超三歩之秩乃拥元戎之旄腰方玉以垂绅卜新图而考室问祈招于子革麾所不知设醴酒于穆生乆而愈敬虽熈寕遇师臣之厚阜陵眷旧学之深以昔准今有隆无杀钖公千岁重赓纯嘏之诗以王万年光辅太平之业某属驰轺传耸聦制麻方千䞇之满前顾一笺之独后老文举爲歌颂愧非仆之所堪辞将相作神仙愿于公而有献贺游丞相播告辨朝延登贞宰人主之职论相上方注倚于儒宗大人爲能格君心素讲明于心学明良胥㑹今昔罕逢歴观莘渭王佐以来因叹汉唐相业之陋淡漠经而阿世崇挟术以救时彼哉杂覇之浅图急于自售责以敬王之大节非乃所知是必道术得圣经贤傅之精微谋谟与伊训说命相表里素负海内苍黔之望始膺陛下梦卜之求㳟惟某官钟间气于岷峩泝大原于闗洛穷理尽性至命有作圣之功夫责难陈善闭邪积回天之力量毎独立当雷霆之怒亦苦口进薬石之言其告于旃厦也先大本大经其着于廊庙也皆仁心仁闻久矣有登庸之志决于辞宥宻之时𥙿陵敬光谓他人虽推弗去仁祖用弼以近习莫知其名扬于廷而宣麻立乎朝而举笏先诸老而予环者上之眷后羣公而当轴者公之谦兹天命人心去留之本原亦君德世道转移之机括本气寔则客邪去𥘉着误则末势分艰哉列圣之经营重矣一身之负荷在典午末复存頼王谢之两贤洎建炎𥘉再造亦赵张之二老以今准昔异世同符固将享武公之年何止书汾阳之考某顷田间之负耒期阁下之秉钧不图残年真有今日非谓托身于元化庶几拭目于太平章句才衰无复徂徕之歌颂㫖甘情切且思阳翟之逃归后村先生大全集卷之一百十八后村先生大全集后村先生大全集卷第一百十九后村先生大全集卷之一百十九启贺汤司谏孚号于廷名官以谏圣朝无阙事不待批于龙鳞天子有争臣尤急闻于骨鲠识者相庆翕然同辞恭惟国朝参用唐制莫要于御史府莫清于供奉官诵岑参杜甫之诗曰趋东省拜阳城仲舒之䟽时守延英向非一代之名流曷副九重之妙选㳟惟某官渊乎似道浩然至刚栖遅乐衡泌之间征起遇风云之㑹公毎抗论幸明主可为忠言衆亦望风意山人不楽名利援礼以杜家臣之僣奋笔以诛世卿之萌谓君然后有反坫塞门谓盗岂容窃大弓寳玉郑公所上百奏莫不切心陆生毎着一篇必蒙称善后宫敬惮于质肃贵珰歛避于淳夫乃冠伏蒲之清班以旌折槛之直气有若仲山甫之𥙷衮方嘉頼之欲如种明逸之拂衣胡可得已行陟大坡之峻径跻两地之尊其仄聴出纶不知折屐幸有要津爲吾辈之盟主敢以晚节累平生之故人献徂徕圣德之诗尚能勉强作韩子谏臣之论无复激昻江小坡恭惟某官逹知仁勇之三者塞直刚大于两间贤路窒则卷懐而藏世道清则覧辉而至奋笔诛阳虎之盗垂之丹书铸鼎图魑魅之形究其情状谓禄不可去公室谓国不可有世卿谓援太阿于人者臣专谓拥虚器于上者主弱谓脩㮣分事任于嘉祐谓鼎俊并登庸于绍兴谓士大夫讵宜作家臣谓圣天子当自为英辟郑公所上百奏贺郑侍御涣号广廷晋班横榻古所谓法家拂士莫如争臣今不置大夫中丞遂长御史賛书𥘉下舆论交归夷攷昔贤有居是职峩冠叱李义府仗下皆惊草奉劾博陆侯廷中咸肃久矣二公之不作去之千载而若存恭惟某官有孟氏飬气之刚有曽子守约之勇不繇一介之助自结九重之知属者国有世卿朝多私党士登光范但知章蔡之恩公立上坡首抗郑陈之䟽曰厚俗以教慈孝曰命相以杜觊觎然后君臣之分严然后父子之伦叙然后九鼎之势重然后太阿之柄还餍鲍鱼于朽腐之余在诸人易缚勐虎于咆哮之际为执事难兹拜杂端以旌忠直必有以销弭异时反覆之患必有以坚凝前日挽囬之功既三院之徧更风稜尤峻由中司而大用典故则然益进昌言永扶熈运某属叨乘传耸聼置邮在右灵藁中幸早陪于末至拜延英门外独徂贺于太平贺谢殿院出綍枫宸提纲栢府古者国有拂士莫如谏诤之臣故事台无长官尤重杂端之任賛书𥘉下舆望翕归自昔明目逹聪之朝必用犯颜敢谏之士有希文永叔实开天圣庆歴之太平无元城了翁谁为元祐建中之命脉伟矣执事今日之拜凛然羣公先正之风恭惟某官飬孟氏之至刚闻曽子之大勇顷峩豸角亲将虎须举扇障元规之尘安能凂我裂麻阻延龄之相不亦壮哉自拂䄂觚稜之边径诛茅庐峰之下属者负扆收倒持之柄临朝思曲突之言趣归迩英俄擢𥙷阙论蔡新州于题车盖亭之后孰不力攻弹王命陵于入政事堂之𥘉尤其先见丹心不改素论愈坚贵珰咸惮于淳夫掖庭知有于质肃皆谓霜稜之劲宜居风宪之雄观三院之壁题姓名可考由中司而拣任典故则然益进昌言永扶皇极某属叨乘传声听置邮在右灵藁中何幸获陪于下客贺延英门外自嗟不及于武人谢阁学王侍郎荐自代遂寳庋优贤姑慰国人之望公车引类误蒙国老之知所愧衰年曷堪盛举自唐虞之命元凯至汉魏之册公卿伯益作朕虞乃欲譲于朱虎华歆拜太尉亦乞授于管寕恭惟本朝荐代之规尚存古人相逊之意况公之褒贬严甚而士之轩轾系焉如某芳犹菲菲髪巳种种向来言语类楚接舆之狂老去形骸有哀骀驼之恶逢人莫不掩鼻通国无与立谈避访深藏贪荣浪出念正始世尝闻中朝之金声𢾗元祐人仅见南都之鐡壁运之隆替有公等在意所予夺而天下从何取于两端空空之夫欲进之九官济济之列岂憎妩媚寕予麄踈兹盖伏遇某官性学穷乎天渊直声动乎穹壌坐虎皮闿新义士所楽闻执牛耳主齐盟孰敢不聴亦犹欧称子美坡奨介夫求全实难取莭亦可某年侵耳顺事与心违囬首故栖未免负钟山移文之媿乞骸早退庶不为右灵荐藁之羞受告谢程中书滥长鸠工适当鸿笔寓河洛图书之直臬事有光掞卿云黼黻之文纶言甚宠曽谓至愚之质併加溢美之褒歴观西掖之雄辞无出东坡之巨擘衮钺一语风雷四方凢五采之章施盖万口之传诵侯利建由江左宪臣而进擢范子竒以将作大匠而召还非两制如金石之不刋则二人与草木而俱腐厥今还诏复出蜀珍如某者久息影而深藏忽强颜而浪出孔戣负二宜去奚待人言稽康有七不堪惧撄世患至若躐升华序骤卑隆名身縻牡驾驹辔之间敕经鳯阁鸾台而下念某江湖流落之久饰以云汉昭回之光昔灵均自言有衆女之余嫉虞翻遗恨无一人之已知讵意孤生亲逢殊奨良由笔端之予夺当不待身后之议论公驱驰顿觉于光华舞蹈不知其呜咽兹盖伏遇某官国之龟玉学者斗山文辞独行于朝廷言议可着之廊庙盛德大业爲歌颂其谁宜賸馥残膏𬒳沾丐者多矣緑梯𥘉下皓首尤荣然某亲年愈高宦情亦薄上书而乞骸骨庻几得竭力于㫖甘函诏以示子孙焉委大惠于草莾谢王侍郎举自代登贤禁橐有大勲劳引类公车不遗故旧吹嘘所及晚暮奚堪歴观昔贤有处高位虽得舆而无惭犹推毂而不休或评陆逊之才名宜爲已代或表钱徽之年辈谓在臣前遐哉遗风盛矣兹举伏念某入山林而不宻迫钟漏而犹存好事传讹记三五少年之作傍观责偹笑六十老翁所为不䏻埋轮而立声名盖尝上䟽而乞骸骨惟论交之再世况受业而同门聼辅嗣之金声亲陪麈尾得右军之茧𥿄常珤箧中车笠之势乆分胶之情不改属者宠嘉劳旧登陟论思运流马以饷边扈属车而上雍仰盛世夔龙之逊必允佥谐先平生管鲍之交惧非确论兹盖伏遇某官提老师之文印传名父之心灯谓人物眇然深起乏材之叹悯朋友缺矣首歌伐木之章旣信复疑以荣为愧某摧頽暮齿感慨盛心尼父夷吾岂果不如于农马退之东野愿为相逐之云龙囬贾制置驱驰逺使予环猥被于上恩献纳近臣推毂端由于余论愧谢函之未贡辱庆问之俯临伏念某误随弓旌起驾轺传未免低囬以就饮啄讵能奋发而立声名无复着鞭甘避诸君子之三舍但思全璧下从先大夫于九原子职有亏使事无补屡叩阍而引去忽驰驿而唤归葵藿倾阳恋阙之心固切桑榆垂暮循陔之目几何虽九重惟行之令已颁然一介不移之愚难改只俟黄符之下即遂斑衣之还凢此倖踰出于吹送兹盖伏遇某官奋孤忠敌王忾出只手扶天倾舍人诗篇杂杜陵老而无辨太傅议论多汉朝儒所未言有赫赫之功名尚惓惓于人物乃如丑质亦拜好辞某盥手剥封满懐堆感江云日暮何由陪太白而论文浯石天齐尚欲继次山而作颂答韩徽州共理惟二千石稔闻謡颂之声一封奏九重天聊举激扬之职愧纳交之甚僣辱执礼之过谦恭惟某官玉雪双清埙箎迭奏寻昌黎之坠绪发为文章治文公之故乡兴其仁逊一洗期㑹簿书之俗挽囬礼楽教化之风诵絃月异而日新襦袴昔无而今有寕减太仓红腐之粟以活旱岁赤穷之民作牧者多如侯有㡬舆人诵子产其谁嗣之朝廷知弱翁且大用矣某早识大冯之半面晚交小陆之下风虽结束于行装敢蔽蒙于嘉绩公真所谓循吏盖博采于佥言仆虽不及古人安敢当于私谢答池州魏通判䟽渥佐麾涓刚除籕属时天堑大为固圉之防爰屈时髦小试康沂之绩先声攸暨羣聼巳孚伏惟某官妙质天成巂名日起先文靖如山泽之有龙虎愇矣杰魁贤公子譬戸庭之生芝兰居然秀美早繇内幕晋列中朝鹓行方快于九迁骥足乃烦于再展人疑支垒不足题仲举之舆上念故家将亲访魏公之笏㑹朌迅召寕久平分某自笑滞留尚叨寅恊向来枢府盖尝屡拜于北平岁晚节君傥许重窥于东阁赐第谢丞相对玉座而乞身未容还里赐金丹而换骨仍使登瀛虽奎画之明扬寔化钧之宻启宠光百陪辞受两难窃以稀润之举惟其人遇合之际系乎命名相如陈王献仅除元履之官前辈谓史太师不了故翁之事魏则终身而长徃陆方钖第而左迁未有旣齿名于皇朝俊造之科复着籍于上帝图书之府是为异数当属竒才如某者学欠精专性多遗忘河阳耕牧莫能成周南太史之书汾曲田庐但欲卒铜川府君之业其进非由秀孝茂异之选所望不过国舍虞比之迁辰献瞽言午攽细札兹所谓本朝之旷典举而华孤士之一身黄牒懐归絶胜桂生于坟上青编老去恍惊藜照于阁中旧无千佛之姓名新有羣仙之指点衆羡致身于清望独知囬首于钦翘昔在端平早陪末至岂必立定夫于莫雪居常坐公掞于春风前以宗伯待迩英巳辱纂脩之荐后乎秀岩闻史局未酬推挽之言及甄陶归掌握之中果位置越拘挛之表何异加冠巾于澄观施朱粉于无塩笔砚乆荒忽忝塲屋遗才之举布韦相语将有渠观无人之讥兹盖伏遇某官开诚心如武侯持衆美如房相谓取士之规模宜广谓有司之尺度太拘育英才有大臣所以储国家之用以科第与风汉得无贻门馆之羞况荒浅未能诵祈招之诗而辨博不足奉帝丘之问恐平清议徒窃隐忧某取数过多受恩罔极向春风夸得意非复走马㸔花之时以纪传易编年徒有絶笔获麟之感过此以徃未知所裁谢郑少师对玉座而乞身未容还里昔在端平早陪未至非止称盛宪之名于九牧抑且诵杜甫之句于百僚方吐哺下白屋之时所传巳广及辟谷从赤松之后此念未忘生成甚啄菢之勤位置越拘挛之表兹盖伏遇某官好善最优誉髦无斁谓取士之规模宜广谢赵知院露䟽乞身愿补南陔之章句奎文钖第俾司东壁之图书内窃殊荣外包厚愧歴观人物㑹通之际因叹书生遇合之难皇祐诸老力挽圣俞竟止京朝之授隆兴二枢合荐务观亦惟掾属之迁未有既齿名于慈恩塔之题复置籍于羣玉山之顶是为异数当属竒材如某者学欠精专性多遗忘衆羡致身于清望独知稽首于钦翘毎造膝议延英政事之余必极口诵子产游猎之作奚异加冠巾于澄观施朱粉于无塩笔砚乆荒忽忝场屋遗才之举布韦相语将有渠观无人之讥兹盖伏遇某官开诚而布公推贤而扬善谓取士之规模宜广谓有司之尺度太拘育英材在大臣所以储国家之用以科第与风汉得无贻廊庙之羞谢陈大参露章乞身愿𥙷南陔之章句衆羡致身于馆殿独知稽首于阑门念昔先君论交诸老及细攷碑隂之友谁堪托身后之孤方槃涧翁居北山尝列执经之弟子今中书君开东阁未忘受业之陈人毎造膝议延英政事之余以科第与风汉得无贴甄冶之羞贺郑丞相制麻播告揆席登崇太傅曰三公特宠𥘉潜之旧人主论一相尽收旁落之权政出庙堂庆流宗袥尝慨君臣之际奠难心徳之同或亲事法宫莫望其未光或仰视殿霤不答于一语风云之㑹不契岩石之赡寖轻所以季然问仲由冉求谓具臣矣必若孟子论伊尹管仲先受学焉恭惟某官手挟龙飞力扶鳌㫁初元一变粹然用涑水之规摹歳晚重来见者异潞公之年貎上欲託国者屡矣公輙乞身而避之徜徉孤山梦寐一壑属甘泉之烽踵至而延英之议背驰临朝不怡当馈太息孰德望隆重能折辽忧之骄孰心事和平壹洛蜀之党艰矣政事堂之任屹然灵光殿之存谢傅未起之谓何甘盘欲遯而不可必有以易置壊局干囬危机扶天下之纲纪文章系中国之衣冠礼楽问朝问左右咸无异言惟天惟祖宗克享一德方将开紫盖之运然后从赤松之游某进触悔尤退安义命毎佩临别承君之训不通平生元旦之书然犹聼避新麾超加美职託孤危于大化勉忠孝于暮年昔诵狼䟦之诗常愿归于公旦今𬒳羊裘而钓安敢累于君家二府播告辨朝登崇硕辅上于二三执政将託国家公以第一流人同升廊庙士心咸附民聼具孚窃谓自昔无不和之大臣矧今有难平之几事傅岩之羮阿衡之鼎古训具存庆歴之车元祐之舟先贤深戒圣矣九重之独断赫然二府之一新㳟惟某官负宇宙之名凛霜日之莭其言议可以暴之当世其忠实可以对越上苍国家闗系以重轻海内想望其出处天晋之以殿诸老帝待之尤异羣公属者邉遽绎骚庙谟枘凿方将彊本收千里折冲制难之功是必改图自一堂聚精㑹神而始决于梦卜付以机衡必调胶弦必鍳覆辙必开景运以弭厄数必实元气以御外邪毋使淮南论汉廷公卿如发䝉耳矣将见魏人谓江东将相岂下人者哉遂践台司永扶皇极某顷繇庸品骤齿名流叔厚排秦丞相之深欲声其罪子开坐蔡新州而去乃𬒳此名孤圣主之腃知辱明公之汲引然犹聼辞熊轼进直羲图垂鱼拥笏以娱亲杀马毁车而佚老非管仲将左衽𬒳髪举世所忧使惔辈得长衣清谈繄谁之赐除袐撰门宪谢丞相白髪奉亲安于绵隐皇华遣荣甚绣行向非使大臣之育材谁个小人之有母强颜承乏稽首归恩伏念某属者重来出于屡荐由任子钖科第若隆兴宠务观之时不旬月掌賛书用元祐待坡翁之事仆无他谬巧以速化工有大力量以曲成方举国勇于去㓙而当宁聼其谢事词臣援綦叔厚请暴扬老桧之姦言者疑曽子开无忿嫉新州之意孤明主殊常之遇累师臣平昔之知一自退藏数为启拟灵均去国至烦上帝之下招禹钖得州难强大人而俱徃遂进隆名于中秘就陈臬事于外台庭闱喜而加餐乡井诧其创见叱驭为忠臣囬车为孝子慨两全之实难按事者刺史饮酒者故人要并行而不悖服劳伊始辱命是忧兹盖伏遇某官赤舄之归方新缁衣之好逾笃温公除吏莫荣子骏京东之行文正怜才不夺大年阳翟之志恩侔邜翼报蔑毫釐某敢不采风问謡平反齿枉谕指蜀道素鄙相如之夸囬首渭濵不无杜老之恋谢三府既还亲舍綵戏甚懽就建臬台绣行尤宠初服劳于原隰首叙感于钦翘伏念某㧞起诸生遭逢明主赐梅圣俞王平甫以科第号为异恩擢王嘉叟韩无咎于掖垣出于独㫁毎因宴见必竭愚忠及颁鬼质之除书屡献瞽言而驳议衆女謡诼孰知贱妾之心天王圣明卒赦累臣之罪亲年逾耄宦意惭阑辞予环恐有后至之诛叨剖符又无俱徃之理敢图廊庙察王阳畏九折之涂不出里闾俾相如驰四乘之传吏民除道賔客满门足展丈夫之雄可谓书生之遇方将教万世为人子者岂曰使四方无仆辈乎兹盖伏遇某官懐仁义以敬王躬劳谦而下士兴念萍蓬之迹方为菽水之谋廼命孺文按事而称刺史庻令梦得有辞以白大人虽窃便安未知报効某敢不愽询粤俗恪布汉条露绶而归㑹稽陋贾臣之得志揽辔而清冀部希孟博之余风谢侍从给舍綵服承颜便于晨省绣衣将指华以昼行繄逺士之超踰繇近臣之吹送伏念某顷趋严召误简圣衷称奨形于尧言选擢出于羲画谓徳𥙿少而力学不试有司谓仲舒文有古风最宜为诰偶逢明主之前席敢着时贤之先鞭毎侍华光毕陈芹曝但求事济奚必人知据李大临宋敏求新见而争上为反汗被曽子闬彭器资之名而去谁与辨诬亦既退藏数䝉记忆虽身有驱驰之志然亲临喜惧之年尚察至情就膺隆委终南别野免违种母之训言长乐安舆遂用蔡公之故事自谋不过如此何德可以堪之兹盖伏遇某官笔槖之班巳穹车笠之情未改念王阳畏九折坂出于贞诚使相如乘驷马车极其尊宠荣亲则可称职实难某敢不图报恩私益肩忠孝咨诹而获五善躬原隰之微劳平反所活几人奉庭闱之一笑除秘书监谢丞相余哀未释遂空萱草之堂新渥骤加俾长芸香之阁身独先诸人而起废衆皆云元老之怜才伏念某忝干道之故家陪端平之髦士百僚之上荷丈人于甫甚贞四海之人谓相国知愈之至然而动多䟦疐凢几招麾去来不趐双凫乘鴈之微晚暮乃逢一马二童之入放翁赐第盖旧学间燕之言嘉叟掌纶尤先朝稀濶之典虽明扬于睿画实宻启于细旃方置身漂揺而未安頼有物驱逐而使去及夫再调鼎弦重遣弓旌子欲飬亲不留诵斯言而永慨臣虽老卿尚少嗟此念之久灰敢图英衮之精明俯记祥琴之岁月黄纸犹湿青氊复还谓瀛州学士之登昔以为于嘉话如镜湖狂客之去岂宜见于盛时力推挽于陈人使追随于羣彦兹盖伏遇某官阳休而山立春育而海涵给礼而来广馆阁储才之意乘槎者衆洗渠观无人之讥虽巳为坵壑之谋尚唤起钧天之梦而某目眵头白心在力疲外窃殊荣中包厚愧映藜而校天禄顾博洽之有惭戴花而老洛阳或风流之可继诸府陟屺余悲未能出戸登瀛髙选趣使起家㫁无他谬巧干泽之谋得非大造化嘘枯之力伏念某空踈一介迂濶半生经寳绍排推摈斥之余光隂巳晚䖏端嘉离合向背之际心迹甚明偶为前度桃花而来未尝三宿桑下而去晚自逺方而赐对忽叨明主之异知骤窃人间清望之官若待天下名胜之士羣仙指点将竦身碧落之邉五鬼揶揄又失脚青云之上去国再闰居庐三年颁召节则若陈令伯之情访史事则莫奉倚相之对甫更素韠巳卑青氊蓼峩罔极之哀乆而逾切蒲桞先零之质惫矣不任盖尝力辞竟未报可森然羣玉长以大蓬前代有虞贺诸贤翰墨传于简册近世若杨陆二老文字粲如日星今乃登丑石于圭瓉之丛奏破釡于笙镛之列恐士窃笑为时起羞兹盖伏遇某官以翕受为庙谟以乐育为已责招延者衆既并敞于钦翘㧞取其尤俾朋末于渠观自怜迟暮亦际休明而某记诵都忘精华巳竭上思纂史愧未能一措词其间仆既细书安敢犯三及门之戒䑓谏取数浸多以大蓬而入馆秉心不固类小草之出山垂老弹冠由公推毂伏念某爵罗旧族虫篆鲰生方寳绍间盖三仕而三黜及端嘉际复一招而一麾了无宿桑下之心不记梦蕉中之事晚叨天奨亲洒奎文起徒步而近红云一朶之邉遭逢之幸如此不旋踵而堕青溪千仭之底乘除之理则然迨予环而复招迫扇枕而不至旋罹艰棘尚辱访咨祈招不知倚相岂为良史祥琴虽御子夏犹有余哀况帝所之木天比仙家之蓬岛领袖之选缙绅所荣贺季真一代风流擅名于天寳陆放翁四朝耆旧特起于庆元旣惭前修之典刑徒累先逹之汲引兹盖伏遇某嫉恶之辞严甚嘘枯之意盎然国有訏谟逺猷必昌言于谏纸士或寸长片善常宻启于细旃力援滞踪俾尘华选某冥行不止孤立易摇恃霜威以自安庻晚节之可保南史执简愧无直笔之遗风西洛戴花窃慕耆英之髙致复右文撰提举明道宫谢丞相贵权交口议汝瑕疵君相包荒复其坫缺捧黄书而惊悸揽雪涕之滂沱伏念某顷遂弓旌輙陈蠡筦士或攻上躬以为直窃懐食芹之小忠衆皆诋旧传以立名独感翳桑之一饭固非委曲迁就以求合庻几从容讽议而挽囬及羣啄之纷纭惧本心之迷缪间因论建稍自激昂谓乳臭小子为法从羞谓墨勑斜封非盛世事谓杜祁公号称贤相惟不乆于中书谓李公择可为版曹何必拘于能吏以至直前之宻奏力陈覆出之隐忧寕焚藁而畏人知欲还笏而致君事召归于善类散羣之后固莫噬脐逐去于元老忘恙之时曷尝濡尾夫何薄命屡有啧言既奉身而归犹吠声未巳尧夫深藏元祐役法之议付之忘言了翁虚作四明改过之书谁其知我頼元宰念钦翘之旧察累臣遭謡诼之诬由其孤立壹意而行素无党援较之两来三变之类似有等差鞶褫尚新氊还甚速兹盖伏遇某官东山公之华绪紫岩相之后身以孤忠结圣主之知举而託国以一谦得天下之士鲜不及门乃如癃残亦借光宠某颠毛霜皓荣念冰澌笔研俱焚无复有藏山之史犂锄稍倦犹能爲击壌之歌贺董丞相播告辨朝登崇真宰敬王如我非道不陈于前梦帝赉予爰立而致诸福右流宗杜喜溢堪舆尝合炎绍诸老而观莫如赵张二公之懿良由沿闗洛而遡洙泗续先儒絶学之传故能惩戎狄而膺荆舒开有荣中天之业万古有光于史册百年复见于矩堂恭惟某官藴两朝开济之心兼四代礼乐之事胄出于江都相素渐三䇿之渊源生后于武夷翁实受四书之付托所谓识其大者讵肯斵而小之临邉号文武威风之臣在廷为魁礨骨骾之老与三豸俱去灶婢亦口惊及一马重来都人太息遂升廊庙歴秉钧枢敌无佛貍饮江之谋国有勐虎在山之势属者改调胶柱宻覆金瓯孰克享天心孰能熈帝载孰尊王贱覇发明春秋一统之言孰修身齐家践履大学九经之序或朶頥以上注意而出白麻垂绅之流举笏以贺必开泰以聚人材之涣散必建皇极以平国论之党偏必正朝廷以及百官必合官府而为一体昔思轲生未造不为明君所知房魏开太平其奉明主之问仰惟今天子之圣辅以大宗师之贤如公遭逢亘古稀濶某五穷不去百毁所归上书而雪孝章昔有北海纳官而赎李白今无汾阳闻英衮之颛朝与老农而击壌乞黥刖以成后史事有不然刻金石而颂中兴老犹堪勉所为欣忭莫罄揄扬贺程枢参涣号九天外贤两地出于独断甫进斡于斗枢曽不淹衣遂参调于台鼎宠数之异古今所无歴观列圣之弼臣皆选一时之人望庆歴拜希文彦国尝课以事功熈寕擢閲道子方盖取诸谏争伟明公之大用与诸老以同符恭惟某官材全而德不形任重而道亦逺山立玉色未易麾之去而招之来矢直冰清尚且端不巳而澄不止徧居言责独结知彼甘为贵臣之爪牙公不负天子之耳目露章映雪欲还攀殿槛之人霜简指陈多及扫权门之客论思以后封驳尤甚偃月之期虽深回天之力愈劲帝问诸在朝在野翕然曰贤朕有臣同德同心举而託国以台莱立基为喜以鞭靴及门为羞以近习之大服为内忧以谍报之斡腹为外惧衮衣见千贽共忻翘馆之开黄麻以六经行对头厅之拜某晚而浪出竟以沃归老生实坐言语之踈取疑于绛灌时贤逆探心术之忧见比于荆馆兹逢硕辅之登庸傥出余龄于废锢浓墨大字愧无颂圣德之诗苍眉皓髯羞作问大钧之赋贺蔡枢宻明扬时望超秉事枢天生五材古无去兵之理国重九鼎今有折冲之臣帘陛益尊缙绅相庆自昔大儒之后率多名世之英然韦斋之有文公才登法从荣阳之傅太史仅止庻僚孰如庆元之聘君笃生贤祐之贤佐恭惟某官逹知仁勇之三徳塞直刚大于两间先师传人前惟西山之一老象贤继世后有存齐之二难其遗佚阨穷卒不少施故磅礴欎积钟为余庆公之所立世所共知论戚宦则刘向周堪为师儒则阳城韩愈鸣鼓攻大京兆翩然出闗举幡送小司成至于空学帝驰急驿而召士喜乆轩之来造膝格君心之非苦口规朝政之阙谏书每出纸价輙髙冠于曳履之班託以主鬯之子苏氏谓士有宻友与通心腹之谋孟子叹王无亲臣孰任股肱之寄陪廊谟之宻勿占相业之权舆舜韶以一夔而谐汉储以四皓而建即将以度而舆疾歛手勋贵以绾而撤乐减驺彼有人未可图天堑奚施于马箠儒无敌安得削旧疆行返于龟隂某廹悬车之年负盈箧之谤江淹笔邱迟锦深悔昨非黔娄衾太邱巾豫为终制覩风云之际㑹感岁月之蹉跎一返田庐久䟽记室辟纑织屦已为于陵仲子之归右衽巍冠要亦江左夷吾之赐后村先生大全集卷之一百十九终后村先生大全集后村先生大全集卷第一百二十后村先生大全集卷之一百二十启除明道祠谢丞相龂龂不可既遯于荒皇皇何之复归于亳丑矣暴扬之恶仁矣启拟之言伏念某曩叨词臣谬掌书命间尝㫁臂不草屡封还而力争向使运笔如飞必根着而勿去迨累微而后至复三黜而径归以暮龄垂尽之身受浮议无穷之责谓大年厚莱相敢不披襟而当诬子开党新州似匪平心之论况专攻沧州过阙之䟽不参攷四明改过之书妬由入宫而生事待盖棺而定敢意公初当国仆首起家或奉白简以闻请诛无赦谁曰缁衣之敝改造如初自笑衰陈饱谙闲散凡九祝帝尧之夀亦三典老儋之祠巳廹崦嵫尚劳挟比兹盖伏遇某官持至公以诏黜陟建大中以平党偏谓古者之待老更有祝鲠祝饐之礼念孤生之絶庖廪推继粟继肉之恩苟贪饮啄之便私寕免钝顽而鲜耻某身谋巳决官薄宜休陪平津阁之游既无路矣可神武门之奏终有望焉谢二府时贤嫉恶暴逐客之宿愆明主怜才赐散人之旧号省循颜厚启拟恩深伏念某隆干故家海峤孤士蚤从前辈颇偏参于诸方晚畏后生常谨避于三含既扫空言语文字之习且蜕离是非争夺之肠率丁壮以聴里胥亭长之指唿执民礼以奉太守长官之条教虽汉庭之论不可光禄勲然畏垒之民窃贤庚桑子一叨起废复有攻瑕谓郡国切齿伯高谓公卿仄目辕固但见寑除书之速罔知污谏𥿄之由人亦有言汝何无罪果如白简虽逭累臣之诛犹着黄冠俾祝圣人之寿非贤弼和塩梅之味则鲰生蹈韲粉之危兹盖伏遇某官謩画当于帝心予夺废之公议已处臯䕫之任未忘管鲍之交陪瀛州学士之登恍周旋于曩日念綘县老人之辱稍存问于高年久矣絶粮忽焉继廪某宦情已谢官薄可稽杜甫不忘君之忠厚寕有顾恋蚳鼃致为臣而去终頼开陈贺抑斋元枢休致拜䟽不休出纶报可嵴懐浓甚方将赐几杖而朝高兴浩然必欲挂衣冠而去居然为万代之瞻仰何止耸一时之见闻窃以明哲保身首播风人之咏耆耄不谢难逃史笔之讥在下者姑为膂力既愆之言在上者曲示礼貎未衰之意或饭斗米而𬒳甲上马或含两齿而伏钺秉旄或晚从贞观度辽之行或老受永年临雍之拜或病留铜柱或卧载辎车子房赤松之游靡谐谢傅东山之志不遂如公此举旷古所无恭惟某官受四书于紫阳传一编于黄石武侯定乱南人敢复反哉范公行边西贼尝寒心矣大勲藏于盟府一德格于皇天平挹魁柄而不屑为就如昼绣而莫能强物外之高人胜士羡洪崖之拍肩边头之骄将武夫为汾阳而屈膝主宗雷之净社携刘白于午桥身逸一丘眉攅万国烟霞之痼兹甚云汉之章莫留辞使相脱孟劳晚节何慙于前辈拜太师扶灵夀平生深鄙于若人以脱粟易堂厨以深衣代公衮山无怨惊之猿鹤家有停峙之鹄鸾南极老人之星端门重现西洛耆英之㑹画史竞传汗简有光眉夀无害某抽身虽久络首犹存包若挞之深羞恨还笏之不勇奉表神武门之下亦欲効颦望气函谷闗之西庶几闻道所为爵跃聊寓蚓鸣囬洪提刑纶出九重绣行七聚当霄汉立竦然瞻双节之来归田园居耄矣喜一枝之託迺驰恶札以候皇华恭惟某官蹈君子之中通天下之志洊更事任同进者视为耆旧之人犹有典刑不识者知为忠文之子了无附丽自致显荣植立视前一辈而有光建明多诸老生之未发入则在端人之目出亦展丈夫之雄持国不屑儒科然齐名于伯氏了翁虽为宰士靡求合于相君𥙷外之时常多居中之目絶少尚且抗章归节举扇障尘谓范吕解仇酷匪先公之志况𥅆非同传寕逃后世之讥税之不留壮哉此举以漕易臬繇湘入闽不设钩距而情伪知未尝鸷搏而雄狡服盖得之独立庭过之际固异乎奋髯抵几之为皇遣使臣虽曰逺民之吐气国无君子岂胜善类之寒心旒眷方浓锋追不逺某别踰一纪老厌百罹岂有文章积困谤伤之久本无名节矧遭罟擭之余不图揽辔之名卿尚记饰巾之病叟有时清梦傍谪仙落月之边何幸残年在子骏福星之下所为爵跃聊寓蚓鸣贺贾丞相鹿矶凯奏鸱阁衮归古志有之平戎受上卿之礼玉音喜甚郄虏皆右相之功妖祲一空皇图再造窃以国于天地江限北南若去秋偷渡之狡谋乃亘古乱华之巨变昔我恃方城汉水可据险而蹙之今彼越夏口武昌将顺流而下矣向非武侯羽扇麾军而至寕免辛有被髪为戎之忧㨗书而来魁柄焉徃㳟惟某官孕赤城之间气传黄石之一编江淮晏清繄谁力也荆蜀危急行或使之彼欲因而逞杜邮之䜛此已慨然泝瞿唐之险既奠井络甫还渚宫呜于地舞于楼忽属城之告警屦及堂劎及寝先羣帅而启行相且躬临士皆死戦鄂虽全璧虏欲攻瑕耕内地为度夏之谋践𢾗州如无人之境王命召虎于方国以于宣天生李晟为社稷非为朕尽下㐮樊之申亲当兴夀之锋或执讯获丑而来或剖腹舆尸而去成先太师经济之𥘉志慰今天子梦卜之渴心莱公殪挞覧于澶渊力扶景德魏国走刘麟于淮右光辅绍兴必能祈天命于亿万年必以收人心为第一义必扶持公议必号召端人绣裳班衣遂迎亲而就飬命圭相印恨无官之可酬某少参诸老之见闻晚困后生之描画三钟絶支离之粟只字无子公之书上方听于相君公颇哀于公子笃累世通家之旧㧞二雏选调之中恩斯勤斯至矣尽矣念已侵于钟漏非自外于陶镕曩求挂柛武之冠见嗔时宰今喜秉中书之笔不属他人慨切由衷庶几从欲除寳学知建寕谢丞相重金甚宠奚𥙷明时全璧而归有光晚节䟽逺别无于粤援始终尽出于元台衘此殊知滂然感涕窃以大年遇景德之主返阳翟而居坡公当元祐之朝辞禁林而出观诸老先生之勇退虽圣君贤相而莫留如某者本乞挂冠适逢归衮起牛背而升法从鸣蚓窍而为词臣上论指侯王猥俾视相如之诏草公告成江汉渠能作吉甫之颂诗问其官则取𢾗过多使之年则踰七望八居每忧于濡尾去何待于淋头玉音既谅其至情金口重为之密启惟良共理非龚黄循吏之伦乃赓载歌真稷禹辈人之语倾都誊冩拥路聚观音画史图踈大夫之归文公序扬少尹之去久无继者荣又过之兹盖伏遇某官再造皇家博开翘馆仰卧龙之望重翕若攀鳞怜老马之力疲解其络首委曲不违于物性甄陶倍费于化工某敢不敬白松楸夸传桑梓免漏尽夜行之谤逃笔诛晚谬之评恩等所天巧为之地华子冈辋川口幸可安老夫之身终南山清渭滨尚有懐大臣之意寸丹所藴副墨未周谢三府露奏引年光隂无几奎文优老宠𢾗有加通西清学士之班需南国诸侯之化靖言超躐端自开陈伏念某忝干道之故家际端平之亲政径由卑冗寑歴高华愧匪先贤误承明主之三入偶然后死恍灵光之独存景运接陈桥之庚申残年踰绛县之甲子顾犹久废亦辱旁招入陪细旃出扈法驾书行惟谨了无前辈之封还播告之修未必武夫之感泣况有七不堪之病力陈四宜休之言亲洒昭回曲全进退懐九龄之扇而去有二踈之金可挥林下消摇佚八十之遗老榻前启拟頼二三之大臣致此荣光集于衰朽兹盖恭遇某官储才于夹袋好贤如缁衣谓王吉本不来既趋严召怜毛颕老而秃不可苛留全璧而归播钧之赐某以大耋之聱叟为太平之幸民笔砚已焚衣裳亦懒懐翁子绶本无意于郡符宏挂景冠终有祈于堂判致仕谢丞相散地引年上价藩之符竹清朝优老陟奎阁之图书遂孤生全璧之心皆上宰播钧之赐窃以弘景挂冠而去隐居华阳白傅悬车之余醉吟洛社彼皆强健自请退闲用能竹帛流传丹青模冩如某者螭头一斥牛背十年迨䜛舌睍消已颠毛雪白蒐罗首及适逢赤舄之来噐遇有加不改缁衣之好槖班骤进桑䕃未移毎于恭敬早朝之间常恐陨越天威之下荷元台之造膝言病叟之乞骸太守懐绶而归与朱买臣而奚异丞相为诗以劝又踈大夫之所无然衰羸未易扶持加眇跛不能视履炊粱巳恋荳自如非累䟽吁天兾兴怜于大耋是四维扫地尚得谓之全人方席藁以俟诛俄壐书之报可士知足知止者少坠诸渊而未休公成始成终之难死于门而无悔兹盖伏遇某官疆四烧之戎索主诸贤之夏盟谓老时乆陪翘林馆之游及晚节屡拜神武门之表昔恐伤金之媒孽或者娇情今无休迫而哀鸣出于真意为之地恩等所天某敢不息交絶游囬光反照九年病三年艾以身事而付医百亩田五亩桑愿力耕于而奉上谢执政八十老翁慨谢事二三执政启拟曰俞佚半生优攘之劳由一元亭毒之妙窃以景仁告老为新法之纷更永叔归田以后生之描画皆缘龃龉始决退休如某者本干道故家忝端平朝壬中罹毁鬲晚际休嘉受圣君贤相之异知谏行言聼与诸老先生而并进志合道同了无纎芥之嫌实迫桑榆之景欲润色则江淹之才已尽待议论则师丹之性多忘自觉癃残难贪华近力辞曵履依然疾疢之乘㐮独有挂冠或可湏臾而无死虽玉座照知其欵亦黄扉委曲以开陈兹盖伏遇某官主多士之齐盟寿本朝之元气昔陪陈周太常之伯尝尾英躔今念元和一渔翁曲全晚节许刋官薄进直寳储某敢不懴悔昨非研寻旧学膏肓泉石敢自附于幽人临履渊庻知免夫小子与马中书臣罪多矣初股之反已迟王言大哉华衮之褒溢美外呙多以为过内省恍然若惊亦既钦承敢忘私谢窃以迁史退徇财徇名之士𥅆书贵知止知足之人昌黎序扬侯之归宛如图画坡老贺欧公之去方之圣贤必有若人乃当此作如某者童而承学老未捐书当世大宗师尝闻余论诸方善知识亦颇遍参遭遇休明周旋华近大不能陪辅朝廷之遗忘小不能粉饰槖阁之典章方席前宣室之时入对屡承于顾问及扇赐曲江之际外边未忍于弃捐岂不慕君自伤垂老雅志悬安车于田里优恩陟寳庋于云霄夫何槃涧之遐踪尚费涌泉之杰思兹盖伏遇某官气禀芝山笔锋之秀文在盘州野处之间虽车笠之势已分然胶之情不解仆名浮于实已安鸡窠老翁之㨗公拟非其伦恐累凤阁舍人之笔流传寝广踧踖靡安某虽甚疲癃犹思强矫饰巾待尽不𣸪弹今代之冠扶杖愿观尚喜聼后元之诏囬林中书老伴星稀䟽求谢事圣恩天大诏许明农俺生平瓦毁之羞繇名胜玉成之力伏念某生髪未燥努力自鞭为小文章参大知识灵均憔悴惜徃日欵绪风天王圣明廽未光照薄暮词臣当如原父而居慙思澁讲师当如晦叔而自觉语繁乆㨿要津大妨贤路虽御手调羹龙巾拭吐忝儒臣之至荣然女爱极席畧劝毕论亦古人之深戒力辞禁甬归葺隐栖身巳投闲病犹不恕廽骸起死别无䑛鼎之丹方怛化贪生独有挂冠之一着此特出檀公之下计安敢希踈传之遗风兹盖伏遇某官心传诸佛光明之澄手提千古文字之印当舍人判凤阁之始尝缀清华念廷尉张爵罗之余曲相煖熟公殆以文为戏者吾愧无徳以堪之某敢不佩服味言坚凝晚节可止则止愿学圣某之时求仁得仁谁曰首阳之怨谢庙堂周二大老值我王之作兴汉一秃翁非若人之伦拟费上宰将明之力爲陈人稀濶之荣控免弗俞对扬有腼伏念某承干道故家之绪受穆陵国士之知毎停箸而观其文虽壊麻不加之罪其如衆女謡诼群儿谤伤十年不齿于缙绅己盟泉石一旦遄归于衮绣首下弓旌载膑孙子以辎车起躄浮屠于髙座遂繇闲散复侍禁严素衣化京洛之风尘华廹崦嵫之暮景不敢尸喉舌之任遂胜乞骸骨之章内府赐金都门供帐帝作歌待忠嘉之告相为䜣有名节之褒雍容挂冠始终全璧讵意鹤归沙苑龙去鼎湖今上勃兴善继先皇之志普天同庆孰如遗老之悲兹霈洪恩亦霑黄耇兹盖伏遇某官藏补天之妙用擅夹日之元勲弘济多艰虽百官之总己光辅初政恐一夫之向隅顾如㐮残亦忝优渥某自伤耄耋莫报㳙尘寤寐独言在涧槃而甚适栖迟可乐岂门㦸之敢施贺贾丞相拜太师宣制九震冠阶一品受先皇帝艰大之託劢相我家当新太子清明之初维师尚父式是百辟格于皇天窃以累圣相承名臣辈出潞国我朝之卫武褒崇于还洛之时越王烈祖之甘盘登拜于归鄞之后未有勲书盟府身处头厅无官可酬委国以聼槐位极维垣之峻笋班歆絶席之荣自有生民以来无若今日之懿恭惟某官兴王之佐振古之豪经营四方尽力鞠躬张皇六师执讯获丑鳌极再奠狼烟一清像画云䑓今汉家九鼎之重手扶日毂措天下泰山之安昔茂弘叹坵墟百年孔明欲宫府一体彼徒懐于此志公允践于斯言掀翻窟月之妖蟇惩创吹江之狂猘重莫重于受遗定䇿难莫难于送徃事居方衰城野与骖御而问涂独山陵使虽风雨而攀驾卓哉此举前者所无神禹献祥兆域居然协吉灵胥受职波涛伏而不惊然后归衮于京反虞于庙伊尹进今王新厥徳之戒作商阿衡公旦有人臣不能为之功位周冢宰某乞骸田里扫迹市朝永为耦耕之老农莫尾翘材之贺客幸生太平世耸闻渭叟之鹰杨虽从逍遥逰不觉鸿𪷟之爵跃徒勤善颂未易名言贺贾太师再相大号涣扬元助复相春秋一字盖深嘉季友之来归父兄百官孰不喜傅巖之爰立维今之盛振古所无窃以功名之际极难明良之合尤罕莱国决亲徃计尚罹小人孤注之谗韩公有定䇿功晚动老圃寒花之感此故老元臣所有免非圣君贤相则不然上下交孚始终图任㳟惟某官孤忠贯日只手擎天夫子复生微仲其左衽矣先皇独㫁归公以衮衣兮虽边尘肃清然衆弊胶臈事方行人不便谁明范老之心恩已出怨谁归毎诵沂公之语属仓猝抱遗弓之痛越拘挛扈灵驾之行既服勤陵下而返虞即顿首扆前而复辟潜解虞卿之印径登鸱夷之舟方玉几初凭群公皆聼命然金縢未启冲人弗及知昭囬千百字之挽留遗近六七公之谕勉及还别墅乃筑新堤昔孟子将去齐亦出昼三宿今周公不之鲁其相王万年唯诺一堂芬芳千载某平头八秩拭目三麻闻勇去则眉攅杜陵老之愁覩登庸则心动石徂徕之喜念通来世化爲雀尚欲衘环景廹旄期退下驴岂堪推磨逹函僣甚覆瓯置之贺太师平章宣布制麻褒崇英衮倦台鼎而辞富贵紫岩奉母之至情冠师垣而拜辞章潞国颛朝之旷兴甚盛蔑如此矣孰若亲见之哉窃以安危系宰辅之一心忠孝观臣子之大节虽颷囬雾扫独髙鳌再奠之功然晏罢蚤朝稍废鸡初鸣之问此容堂所以固请而当宁爲之曲从眷礼一新古今鲜俪昔越王有初潜之旧乃陟上公孔山加重事之名才班亚傅维咸淳之异数与元祐而匹休恭惟某官栋厦杰材擎天老手囬纥舍兵下拜果令公来晋人长衣清谈有夷吾在先皇帝寄以大事今天子学而后臣开拓赵张保一隅之规采用韩范御二虏之䇿屏羣英于散池聚衆芳于本朝洛党蜀党分朋頼有温公之翕受宫中府中一体㫮服孔明之至公依时而出思堂待旦而趍漏院坐妨扇枕析解䓤珩无官可酬爰峻久虚之位有谋则就所谓不召之臣汉百参可无尧一夔而足缙绅韦布之相庆丹青作帛所未闻某今为版籍之民昔忝翘材之客充仲子之蚓操寕复慕于纷华闻尚父之鹰掦不自知其鸣跃又别幅比者伏审掦廷敷播正位辨章韩王开国元功絶席淳化之世潞公累朝大老弹冠元祐之初或巳去阙廷或时游廊庙至若赐以湖山一曲依然㤗阶六符岂非爲人臣不能爲之勲劳是以有生民所未有之恩礼观奎文之屡洒见旒眷之愈浓帝赉傅说以辅台父兄百官咸聼天生李晟非爲朕社稷万人再安出则陈伊训以告嗣王入则服莱衣以娱慈母瘠吾而肥天下上毎敬于鲠言存我以厚苍生公毋亲于细务泽侔禹稷夀等松乔某幸以余龄覩兹旷典冥搜俪语拟献主书念当世操觚之人皆我公夹袋之客莫不鸣岐山凤之咮得无包辽东豕之羞然而恩不敢忘礼不容废敬勒恶札缴小启申献进开国伯谢平章上公显相方彻爼以分膰一老明农亦纶出而进爵晚景窃躬圭之宠秋毫皆英衮之恩取数过多修辞摧谢伏念某初无能解稍习艺文先人识北平王旷世之遇贱子爲东阁客有年于兹久遭盲宰相之嗔谁起躄浮啚之废穆陵更化国老怜才昔百赋千诗盖自有子定价今三麻九制可独行于中国朝始以文右宜爲诰而留终以发秃不中书而去弘景之冠巳挂蔺卿之璧犹全属者上御大昕躬临元祀周公率洛邑之祭曲尽肃雍史谈当汉家之封自伤留滞顾草野尚叨子加地由庙堂不使之向隅兹盖伏遇某官秉待军国之重权综理祀戎之大事诞敷霈泽跸临丹鳯之门加意耄臣诏下白驹之谷终惭朽质毎费洪钧某敢不抑抑威仪兢兢临履禾㕓三百滥増社之封椿岁八千徒祝翘材之夀除龙学谢平章河出圗洛出书开万古珍符之秘祖有功宗有德严两朝奎璧之藏曽是谀儒卑之穹职伏念某曩特鈆椠宻侍璪旒虽蒙分莲鉅之光不过依葫芦之様及夫规恢天广号令颷驰玺书至而窦融陈羽檄传而曹暪走聼山东诏癃老孰不愿观读奉天书武夫至于感泣古有此作仆非其伦自觉技穷力求身退幸先皇之古文礼士而我公之内恕及人为之解绦许以还笏讵意瓦枢之朴拙尚厪奎画之昭囬生未忘拱北之心没可揭征西之表卓哉知己何以报公兹盖伏遇某官卫社元勲爽邦哲辅斡帝杓扶日毂玉座遂安提天纲顿地纮鐡山亦碎吹嘘暖律披拂寒荄其敢不永懐漂絮之仁思服翳桑之惠陪正观诸学士躐䖏清华数元和一渔翁自嗟迟暮谢宰执汉阁藏书莫重祖宗之训周家飬老不遗夀耇之人忝昭代之褒崇拊余生而感慨伏念某㓜尝濡染壮益研㝷以小家数之文当大典册之任始自比追风之骠歴足块轻久乃如上水之舡撑篙力竭而况英豪掘起事㑹方来铸印以拜侯王驰书以安反侧自敬舆文饶之不作有毕諴封敖之所难驴技已穷鼠腹亦满尝宻铸怜才之相不愿为识字之人客候病躯久立户外之屦天夺书眼长抛墙角之檠厥今圣贤相逢文物师古朋来俊乂博选逸遗以简蔚而思仲舒尝辱唐家之掌制反老秃而踈毛颖岂若秦人之少恩践坡公敡歴之官冠明逸携登之阁虽奎画昭囬于云汉实化钧启拟于庙堂兹盖伏遇某宫氊厦明师栋梁硕辅昔傅説筑野帝尝审象以求贤今杨绾当朝士有咸驺而撤乐遂令踈逖亦玷凝严某生叔季而论交独夫子而知我齿衰才尽恩重命轻老去图书窃笑大玄之投合傥来轩冕羞为小草之出山敬以中丹陈之副墨马同知硕辅下云昔羽翼成矣史称啇岭之从游今股胘良哉书述虞廷之赓载常参政某官下云道倡诸儒徳尊一代乃知朕心朕徳见君臣之相湏予欲汝翼汝为頼弼谐之宣力谢冯给事仲舒文冝为诰允谓简严毛颕老不中书讵堪拂拭温厚见王者之志疎逺极儒臣之荣琅然古音入于俚耳恭惟某官生了翁遗直之理有冕仲伦魁之风晋长冬卿超迁夕拜劲节见于论谏斜封畏其涂归百篇丹青必本宣公之仁义万事尘土独留忠义之功名尚怜野老之衰陈因代王言而奨饰退而侪于㕓氓之列引而进之阁老之间某敢不函示云来袭藏巾笥录开元朝报岂如昭代之亲逢覧正观勑书尚使后人之感慨谢卢中书大夫谢事都忘前供奉之衘内史賛书廼出吾故人之笔喜而溢美荣不盖惭恭惟某官望重一时神交千载居三君八俊名胜之列仙舟同登及郡公先正凋谢以来灵光独在因圣上有河图之授进耄夫于阁老之联朝野传观缙绅歆羡某敢不勤拳告庙巾袭藏家当代词臣咸叹无于此作异时禊帖将有感于斯文答陈尚书身如退鹢久矣卑飞班进老龙出子亲擢非煖律为之一扇则寒灰何以复然恭惟某官以仁义敬王有谋猷告后昔挥毫鳌禁盖当闻仪鳯之鸣今采药鹿门岂敢当卧龙之拜其登台省也衮衮及在乡党则恂恂谓頽龄尚忝于除书虽散地亦垂于庆问书檠久弃安能如子政之然藜酒戸稍増所谓愿陪孟公而投辖后村先生大全集卷一百二十终后村先生大全集后村先生大全集卷第一百二十一后村先生大全集卷百二十一启太夫人生日囬张守累世通家晚窃左符之庇小人有母适当初度之辰辱熊轼之临门惊骊珠之出袖铿鍧右调奨饰衰宗恭惟某官才擅风骚治先教化谓钖类乃邦君之盛举而荣亲亦人子之至情竹里行厨非儿童之惯见花间艶曲俄士女之竞传居然改千里之观瞻何止示一门之光宠某方遵慈训共归绵上之耕第愧俚音莫和郢中之倡又苍颜华髪属亲闱喜惧之年白雪阳春辱地主宠嘉之语家庭动色州里传夸恭惟某官治行着闻文辞轶出毎笃贤贤之礼尤惟老老之心依滕文公而为氓得其栖托念颖封人之有母厚矣抚存挥扫雅词光华诞节乃若盛仪之过腆揆于愚分而未安窃师舍熊取鱼之言併援受羮反锦之义固惭方命必谅由衷被之弦歌虽乏家姫之倡冩诸琬琰永为乐府之传袁州囬通判夀酒出守一麾无复青绫之梦揆予初度辱贻黄卷之辞恭惟某官善与人交譬犹吾味爰有夀藏之祝用为枯藁之华某千里顾云兼旬勤雨目㫁庭闱之定省耳闻田里之叹愁方切隐忧敢当善颂男子生桑弧篷矢自笑早衰美人赠锦叚琅玕讵容虚受冝春方宰夀诗华髪陈人不记始生之日色丝㓜妇忽贻絶妙之辞恭惟某官谊笃同寅情忘泛爱赠以柏梁之作祝其樗檪之年设蓬矢以悬门愧非盛壮卷锦鲸而还客心始和平张守退士无闻已具秃翁之态贤侯念旧忽贻㓜妇之词礼越等夷光生寂寞恭惟某官蟠胷万卷落笔千言画隼朱轓虽深居于铃阁桑弧蓬矢犹下轸于茅檐钖寡和之名章贲早衰之陋质传夸同志永为墨客之荣懊恨贫家未有雪儿之唱方蒙仲天生我辰安在自怜半世之穷岁旣晏孰华予独荷故人之意过形絶唱俯逮衰踪恭惟某人交谊岁寒毫端春丽朱弦緑绮无胡部之哇淫黄卷色丝有汉人之风骨念兹初度遗以好歌虽家乏春鸎能啭绕梁之调然门堪罗雀足华环堵之居矧兼盛礼之匪颁尤极懦衷之感慨所为摧谢悉伫晤言王实之青云失脚惟招逐客之魂白雪新腔忽枉谪仙之作夫何衰飒获此瑰竒恭惟某客吾道宗盟斯文元气批龙鳞探龙颔盖尝犯明主之颜料虎头编虎须毎欲唾贵臣之面虽忘情于当世尚兴念于古人赠我好歌华其初度觉樽罍之动色顾弧矢而有光诵乌石岗邉之诗幸相寻于此日陪矢津桥上之集尚无弃于异时方徳润右史流年晼晚和南山种豆之歌妙语相寻出西掖判花之手里门传诵泉石生光恭惟某官今之名流古之遗直上坡建白可居庆歴四谏官之间后省留黄不在熙寕三舍人之下弃美官如敝屩等外物于浮云独君父之寸心与友朋之一念绸缪愈笃造次不忘似怜扫轨之余适届悬弧之旦管仲鲍叔蚤巳论交老子韩非晚仍同传欲其久活奨以名言至于䑓餽之丰甚矣村居之观某敢不唿童烹鴈携酒与鱼庆老穉之檀乐约亲朋而破费人生之楽孰与此多诵乌石岗之诗幸相寻于此日陪天津桥畔之集尚勿弃于异时张使君蓬矢六悬自叹栖迟之迹草庐三顾辱贻幼眇之音异哉以瓮牖圭窦之人得此于蓬莱道山之彦恭惟某官毫端泉涌胸次氷清鲸吞鳌作之文岂惟一集凤髓龙筋之判动輙千言顾如下客之始生亦𬒳贤侯之雅制玉盘洗金鞍簇既劳动于行厨银笔述雪児歌复流传于乐府殆似奉韶钧以破蟋蟀又如列钟鼓以享鶢鶋邦域争夸林泉改观某心虽絶感颜不胜惭平子错刀莫报美人之赠邺侯牙轴永为来裔之藏顾知县扫轨摧藏不记始生之日扣门剥啄忽贻寡和之章青眼未忘白头増气兹盖某官谊坚金石文叶咸韶念三仕三已之余不能枉道谓一贵一贱之际乃验交情陈羮锦于篚笾倾琼瑰于懐袖煌煌织翠之叚非野老之敢留累累贯珠之歌乏雪儿之能唱所为摧谢未可立谈成丞退士杜门无复男子桑弧之志故人驰驿勿贻外孙虀臼之辞盛意殷勤衰踪荣耀伏念某官深懐和璧早擅蜀珍卿云黼黻之文衆推藻丽陈雷胶之义一洗炎凉锵然宫羽之在县烂若玄黄之实篚欲拜大惠似伤小亷惧鲸锦之不祥卷而还客贪骊珠之无价珤似藏家戊申生日王权郡累臣初度诵楚客之大招野老幽栖屈严公之小队纷琼琚之委贶殷金石之有声恭惟某官南朝文章之家西京循良之吏谓一乡必有善士可广见闻谓诸侯不臣寓公尤加礼敬特制阳春之曲俾华晚暮之年蓬矢以射四方自嗟老矣革匮而藏十袭其永寳之徐国録吾衰也乆矣拊初度而自惊岁晏孰华予独交情之未厌特纡丽藻以饰朽株恭惟某官思欲凌云文如翻水谓故旧苟无大故胡忍弃遗念老婆非复少年强为涂抺所惭丑质不称好辞文一字绢一缣莫酬珍贶匮十重巾十袭第谨宝藏王教授老将知耄及者今非盛壮之时生乎后吾师之古有忘年之契烂然文锦贲此緼袍某官笔如有神文不加点月一箱日一𥿄垂髫巳着于隽声朝百赋暮千诗刻烛了无于滞思不靳賸残之膏馥以华晼晚之年龄蓬矢桑弧岂复男子之事灯花檐雨尚能续广文之歌林知县霜侵两鬓何心然内史之灰尘满左弧忽辱飞王乔之舄赠骊珠之无价觉蜗舍之有光某官孔门言语政事之科汉京之学法理之吏暂收朝蹟种安仁桃李之隂博采乡评顾仲尉蓬蒿之宅不鄙老生之陈腐特贻楽府之清声桑榆之年陶冩固烦于丝竹木瓜之赠报酬常乏于琼琚见任官暮景闭闗都忘初度夜光满轴可谓暗投夫何大夫之贤不弃老夫之耄某官声华鲜俪才气轶羣大而发为犀角象齿之文小而见于龙筋凤髓之判不鄙夷于衰朽俾沾丐于賸残喜象罔之得珠无因而至惧匹夫之懐璧敢奉以辞诸士友老将耄及不复有于壮图子与人歌愧莫追于絶倡琼瑰无价弧矢有光某官思如涌泉笔可扛鼎戞击抟拊所以作止嘻笑怒骂皆成文章念其晼晚之光隂被以賸残之膏馥君有青精饭愿闻舍瑶草之期仆无明月珠何以报襜䄖之赠方教蒙仲老色上面空渐弧矢之垂大音布声忽聼韶箾之奏晔然藻丽贲此衰迟某官胸次氷清毫端泉涌虽多识王翰李邕知名之士然尚记孔融祢衡忘年之交特制新腔遂成故事老夫耄矣无能为也莫少称于衮褒美人赠焉何以报之第谨藏于巾袭卓教授老夫耄矣与时好而背驰士者笑之独乡情之未弃铿韶钧之入聼觉弧矢之有光某人文选青钱名标黄甲举幡而集阙下不亦壮哉衣锦而还故乡可谓荣矣尚且念陈人之华髪按曲子之亲腔仆匪郢人愧莫和阳春之唱君如许劭得无累月旦之评旣録副以深藏聊搜枯而摧谢卓知县某官通徳名流集英前列属者入平津之阁尝有里言去而登单父之堂欲弹故调不鄙陈人之华髪特贻曲子之新腔彭特魁某官胸中之书卷五车笔下之词源万斛知名六馆学者未能或先奉对丹墀天子擢为第一然且不鄙陈人之华发黄县丞知者希则我贵矣何妨世议之不容岁既晚孰华予兮独有乡情之未弃纷琼琚之委眖觉弧矢之有光某官贵名若揭日而行词源不择地而出盍陪时彦来读黄香东观之书寕诣天官去拂崔丞蓝田之记不鄙老生之陈腐特贻杰作之清新仆匪郢人壬子生日张守秘丞孤臣放逐寻童子之旧游太守仁贤记灵均之初度兹惟异春匪曰常彛当焬者争灶舍者争席之时辱廪人继粟庖人继肉之礼里闾创见邦域传夸郄之不恭有㕓民之分守周之可受况地主之匪朌心之感藏面以控叙徐国録逐客罪深无复齿缙绅之列故人情厚尚未忘弧矢之朝妙语通褒衰颜有恭惟某官擅班扬之笔为管鲍之情吾立子名不磨若辨诬而作者子与人歌而善遂倚声而和之极郢客之揄扬借相累之光宠为刘君寿未免费于昌黎懐南丰香真不惭于无已王教授飬亲不泊岂胜年运而徃之悲越邑相赠存足见岁寒后凋之义宠嘉至矣衰暮慊然恭惟某官交道素隆词锋尤隽昔郑老客寒无氊之际尝忝过从今翟公门可张罗之时犹相记忆加恵始生之日逺贻絶妙之词虽贫家素乏于雪儿不䏻巧啭然同社岂无于墨客可赏音佩徳罙深含毫莫冩方贡士老夫无能而耄矣已混泥涂乡人之善者好之过相粉黛自惭晚谬将累旦评恭惟某人文律素髙交谊尤笃衆方奋逢䝉之勇竸欲闗弓君独哀子厚之穷不忍下石恍夜光之投赠觉暮景之光华纵有紫金丹岂能逃于衰老况无青玉案何以报于美人铭藏未易倾冩方监元耄矣无能为不记男子桑弧之日爱之忘其丑忽贻外孙虀臼之辞自愧衰頺讵堪奨饰恭惟某人交谊坚乎金石文律合乎韶钧谓子美徃时文采固尝动乎人生念灵均岁晏憔悴不见知乎国人发蒙叟之微谈华秃翁之晚节种大摴于寂寞之野仆愿保于天年折丹桂于广寒之宫君即魁于仙籍聊持善颂少答味言癸丑生日张秘丞伏承贻翰俯记悬弧仆廹蒲栁先零之秋自怜暮景公临桑梓必敬之地尤礼髙年阖郡传聚宗荣耀恭惟某官麟获㤗畤凤翔髙冈贞观学士登瀛洲才名不忝西京循吏安渤海治行最优每记受㕓甿之微尝在同舍郎之列而况古者之义不臣寓公故人之情颇衰老子因其初度借以余光龟膓骤饫于八珍鼠量岂胜于一石爼豆之意甚宠嚢壅之嘲是惭某稽首登嘉盈襟堆感虽无芹子效野老之献勤惟有辨香祝使君而面向张倅病叟归田不记劬劳之旦故人监郡忽贻要眇之音托之新腔华此暮齿恭惟某官风韵濯濯之桞辞章蔼蔼之云同时宰中牟宰宻县之流竞着鞭而速化岁晚相江都相胶西而去独佩玉而徐行挺然松栢后凋之姿念兹蒲桞先零之质特絃庙瑟加贲门弧分风月之笑谈起烟霞之痼疾乐府有将雏凤真堪补旧谱之遗贫家无啭春鸎竟虚辱词人之惠欲伸铭激不觉嗫嚅又逃说居里畏旤杜门尘满左弧不复射四方之志位居半刺犹记受一㕓之甿餽问优隆传闻夸羡恭惟某官笃金闺之事契假茅舍之宠光我有嘉賔而鼓簧既倚声而度曲吾哀王孙而进食复作礼而加边辞受两难感惭百倍孟子有熊鱼之喻不得而兼楚人于羮锦之问盖知所择已拜饩牵于牧者輙归篚实于帑人徐国录人无百年讵作鐡门闗之计诗有六义忽聆朱弦瑟之音自怜稿项黄馘之余猥辱锦心绣口之作伏惟某官读书之眼如月作赋之才摩空草陈琳檄书何足烦于记室给相如笔札㑹有诵于子虚云何当代䑓阁之流未忘一生江海之客方举世攻其僻学目以荆舒乃执事念其頺龄拟之杨范恐彼爱增之论恠公嗜好之殊披襟而当既非所安卷锦而还则又不敢爱玉体享黄髪期共保于交盟赠错刀报英瑶愧莫酬于珍贶李国正使绛老年已侵寻于暮境为刘君夀廼破费于故人楽章𬒳之弦歌䑓愧旅于笾豆乆要无间初度有光恭惟某官蟠苦县之仙根孕长庚之秀气诸生矜式尝重席于西雍丞相挽留径拂衣于东阁虽分风月不改岁寒招楚老之累魂制郢人之絶唱㪚花而问摩诘举笼而饷右军辱髙谊之记存慰頺龄之落寞青藜红薬俱囬施于军侯朝菌灵椿一委心于造化輙伫栝思少答珍投方北倅揆予初度自厌余生凡我同盟未忘旧好骤拜秌月华星之贶大为寒灰藁木之荣恭惟某官乡推跨灶之评家擅凌云之赋唐京兆少尹寖阶梯于显官汉博士议郎毎位置于名辈交情不以寒暑燥湿而变兴念及于寛闲寂寞之濵新腔付之歌儿珍饷霑于坐客惠而好我愧明珠之暗投何以报君借瓣香而囬向方制干大患为吾有身未能逃于世网皇覧揆予初度独见厚于骚人妙语过情頺龄生气伏惟某官沕九渊而奋蛰翔千仭而覧辉李邕识面王干卜邻咸羡中书堂之落笔力士脱鞾贵妃捧砚冝趍金銮殿以挥毫尚俯为泛红之賔且囬顾垂白之叟问绛县泥涂之辱招湘濵顦顇之魂岂非髙情欲激媮俗韩公叹初莭晚莭凛若渊氷荘生谓大年小年犹之椿聊酬善颂且发鄙懐方贡士仆田舍汉浅肤懵星歴之书君儒家流博洽通支于之説杰思汪洋而无涘残年潦倒而有光伏惟某人舒海素深植澜尤濶其论着沉涵于前辈以弃余沾丐于陈人辰乎辰乎故竞辰已蹉跎于壮岁水哉水哉何取水欲挈致于清波追作者之雄浑慰此翁之落寞扁舟去沧海聊寄余生乘槎问明河谨当囬施韩孔惠悬蓬矢六慨壮岁之消磨倡朱瑟三喜古音之清越春葩粲发暮景光华伏惟某人着月旦之评挺岁寒之操仆昔作咸阳之逐客畔去者多君独怜楚泽之累臣追随不舍毎值始生之旦必贻寡和之音俗薄交媮深愧绨𫀆故人之意齿衰才尽莫酬黄绢幼妇之词甲寅生日权郡黄倅祠官氷冷方屏伏于故栖地主春温廼宠嘉其初度拊存良厚衰飒有光某自揆退闲实难辞受拜鲁公鼎肉已负犬马见畜之慙郄孟子餽金庻免熊鱼兼取之戒莆田黄宰弦歌满耳暂烦言偃之割鸡弧矢生尘辱记翟公之罗爵黄绢之词尤妙缁衣之好如新某官永阳抡魁之家江夏神童之后谓乡国必有善士不惮劳谦谓诏书毎问髙年尤加恩意念頺龄之晼晚借妙语以吹嘘某囬顾残骸仰孤咸指譬越犬吠雪乌知作者之工与夏虫语冰不满逹人之笑又柱下史休官幸退藏于暮景县大夫好礼首存问于髙年自愧衰頺上烦记忆某官武陵之调甚古山隂之谱㝡优辱绛老于泥涂深惩晋鄙之失遗杜陵以酒肉尤见来阳之贤念野叟之垂弧命帑人而实篚几于塞屋何止充庖第鹡鸰之悲痛方新况熊鱼之取舍宜辨退之羊玉川鲤安敢累君家之清安期枣张公梨已足为賔客之宠区区摧谢缕缕费词叶寺丞蓬矢四方之志乆息壮图朱絃三叹之音忽贻古训荷故人之缱绻增病叟之光华恭惟某官干道相之闻孙髙阳氏之才子当年琴调见思于羊石之民余事诗篇传徧于鸡林之贾节麾迭试翰墨自娱乃如藁项黄馘之夫亦辱锦心绣肠之作某自慙衰飒不称奨提以殇子比老彭公虽逹识使巴人和郢客仆则厚颜勉课陈言少酬絶唱李国正仆与天䘵校书同谱曾分太乙之光君真开元供奉后身觧道谪仙之语博封甚宠初度有光恭惟某官蟠万卷书操五色笔登坛而执牛耳方頼主盟入宫而妬蛾眉寕无謡诼掩鼻人间之臭腐论心世外之英豪兴念秃翁巳爲逋客荘生喻桂自伐惟檪夀之偶全韩子叹斗牛不神独箕张而不巳发药以得失乘除之理慰借其老大伤悲之懐某圭复华牋珍藏破箧蟪蛄朝菌岂能知大椿之年翡翠兰苕安有掣长鲸之力兴化张宰阁中刘更生耄矣误藜灯之照天上张公子烨然挥椽笔之辞记忆良勤衰残有腼恭惟某官宜给汉廷之札暂鸣单父之琴问绛县老人年深念泥涂之辱续㐮阳耆旧传颇参州里之评自制新腔以华暮景君不惜过情之誉人将起泛爱之讥某虚负襟期第知巾袭南有箕北有斗常叹三星之乘除愈为云郊为龙安得四方而追逐輙凭恶扎少答珍投林知录吾生有涯薄崦嵫之垂暮君诗多态抉云汉而成章叠出清新増荣衰朽某官传故家之绪业接前辈之见闻逺盗泉恶木之嫌一介有所不取传疎影暗香之诀外人那得而知分骚客之弃余为秃翁之光宠某卷舒圭复巾袭珤藏百年如泡沬风灯讵堪把玩两篇等华星秋月未易赓酬赵司理累魂岁晚谁怜泽畔之吟俚耳平生不惯郢中之曲忽闻古调増贲頺龄某官诸王嫡孙文昌犹子汝阳眉宇杜陵谓之天人长吉诗歌离骚可以奴仆贻俊逸参军之作为龙钟野老之光某眊矣奚堪手之不释坐有饭汤饼之客莫不传观家无唱金缕之姫竟成虚辱聊杼拙恶少荅勤渠陈巡辖湘累初度之辰凄其暮齿郢人寡和之曲闻此妙音无胵而来拜手而受某官乡国之善湖海之豪读映雪书有从师取友之志袖凌云赋非以赀为郎之人按箫筦之新腔贡桑榆之余景灵椿八千岁颇类其寓言锦瑟五十絃难追古调韩孔恵䝉叟称檪社衔以况㪚材荆公有桂枝香尤为絶唱辱君雅制华我頺龄某人无孤愤书有复志赋近观所作愈薫班马之香一与之交莫觧陈雷之漆每叹心期之卓絶不随时论而转移寓意新腔有光初度某自慙退惰徒负游杨内史一秃翁顾仆已老大歴十才子非生其谁莫报珍投第勤圭复丁县尉人生七十希巳践暮迟之境古诗三百五忽聆风雅之音华髪生光汗颜拜贶恭惟某官骚坛巨擘艺苑英髦浏亮精微之文源流诸父笑嘻怒骂之作脍炙一时分张墨客之賸残假借陈人之枯藁某仅能朗诵深愧暗投续禹钖前度看花之诗自嗟老矣诵令威何不学仙之句窃有感焉方贡士半簪华髪都忘直斗之辰一阕清歌忽聼遏云之响清新恊律衰晚生光某人中与献书之家淳熈聘君之族眼空四海何小儿之足言笔干千钧非曲子所能缚怜其暮齿分以残膏某喜甚赏音窘于还贽辱长吉古锦之作足慰衰颜无秦郎小石调之才难酬絶唱林贡士大人男子之梦永负亲劬幼妇外孙之辞深惭友谊烨然藻思荣甚华颠某人作赋之笔凌云读书之眼如月元方难兄季方难弟二惠济名大陆住东小陆住西一门竸爽尚分膏馥之残賸似念须眉之老苍某不记悬弧稍稽还贽山中访陶洪景早上挂冠之章月下无盛小丛虚溽贯珠之曲林省元诗读至蓼莪慨亲劬之莫报歌声振林木惊俚耳之未闻异哉老生有此竒获某人令之重客士之誉髦袓孤山祢月鱼早负清高之志帅稼轩友笠泽居多豪放之言虽无半面之因缘亦有残膏之沾丐掇崑崙之瑶树莫驻衰颜吹缑岭之玉笙空传余响后村先生大全集卷百二十一终后村先生大全集后村先生大全集卷第一百二十二后村先生大全集卷之一百二十二启黄教授挂冠神武门已过陶公之年事寒氊广文舘许同郑老之襟期惠贶謡宠光晚节恭惟某官沉酣六艺贯穿百家献元和圣德诗可编之诗书而无愧作大歴中兴颂非老于文学其谁宜虽云校官迺客诸侯奈何宰相輙失此士无衮衮登台省之羡有恂恂居乡党之风言念衰迟素同臭味昔叨儤直不能鼓天上之风雷合巳放归尚且念夜深之萤雪游戏唿香山之兄丈牵聨尾洛社之耆英分以残膏欲其眉夀某朗吟无数虚受有慙抑抑威仪岂曰武公之善谑兢兢临履敢云夫子之纵心聊课空踈少酬缱绻潘使君急景凋年拊心自愧髙山流水蓄耳未闻来于涂雌之堂华此戴白之堂叟恭惟某官学到圣处心与天通佩服保赤子之言奉行问髙年之诏特贻古调加惠陈人假借之语过情幼眇之音叶律某素悭藻思莫报珍投七十希年谩悲歌于杜老万八千岁敢善颂于鲁侯林直院园傲吏自嗟藁顶黄馘之余金銮谪仙特枉锦心绣肠之作頽龄宠甚髙谊凛然恭惟某官世之文豪天之奎宿尚方所给之礼挥翰如飞人间未见之书然藜尽读不由介绍结知人主皆谓才名占得翰林心慕鲠直之大年面斥乳臭之小相几年湖峤流落鬓毛已苍在䖏江山䕶持笔力愈徤尚记登瀛之侣今爲专壑之人俸无一年已七秩怜其居穷处约忽烹鲤而有书知其合族合賔爲买羊而沽酒以至援元祐之一老及祥符之三贤皆非癃残所可伦拟数元和学士公行居五相之中图洛阳耆英仆党在九老之末第惭丑质不称好辞某朗诵以还闇投是愧了无生意等枯枿之逢春窃喜残年如长庚之配月徐监簿蓬矢以射四方负壮心而永慨朱弦之音一唱惊俚耳之未闻藻思过褒苍颜改观恭惟某官气沮金石笔驱风霆不衮衮于诸公廼频频于国学以史官荣韩愈孰云宰相之知将科第放刘蕡大触贵人之怒弃荣官如粪土重交友如天伦援引过江之二贤宠嘉穷谷之一叟某虚䝉湔袚自觉摧頽七十古来稀久相传于斯语百年浑是醉敢不举于君觞吴郎中老夫无能爲忽焉耄矣乡人之善者惠然好之拊初度而失惊闻片言以自壮恭惟某官人之麟凤学者斗山负当代少双之才居大廷第一之选封平津拜丞相彼哉公孙之阿谀相江都徙胶西甚矣董生之亷直力行古道尤笃故交兴懐淳熈之遗民曽是真元之朝士烹鲤而得有素书之甚勤笼鹅而归无黄庭之可换髙情郑重齿暮光华某稽首登嘉推懐铭惠七十欲不踰矩愿永佩于圣言五年以长比肩焉敢当以兄事叶寺丞七十古来稀已践暮迟之境一篇三致意喜闻倡叹之音奨借过情衰陈増气恭惟某官临风玉树承露金茎素负大歴才子之名尝在贞元朝士之列沉酣古制可追芝房寳鼎之歌游戏新腔不减花间香奁之作念病翁之晚景借贫女之隙光某心愧暗投谊难虚受痴年偶长获接洛英之游俚耳微聋徒聼郢人之曲卓常薄疑绛老之年廹兹暮景顾周郎之曲贻我好音杰作擅埸陈人改观恭惟某官空臆奉龙墀之大对摘髭攀蟾窟之髙枝甫端委而立朝俄拂衣而去国一时典册舍燕公大手笔其谁余事词章非秦郎小石调之比念其衰飒沾以賸残某苐谨寳藏莫酬珍贶奏清平调逸才无出于谪仙吟豁达诗晚节自侪于李老赵监簿钟鸣漏尽莫逃夜行之讥玉白花红忽聼春风之唱嘘枯语妙念旧情深恭惟某官才在唐诸王孙之间名占汉郎甲科之上深藏此手大放厥辞击拊天球庙瑟之音琅琅应节游戏玉䑓香奁之体亹亹逼真綵笔褒嘉华颠光宠某蝉嘶乆废貂续未遑非太白饮中仙行召见沉香亭之北嫓老儋柱下史遂径出函谷闗而西庻及余获观盛事李国正老态催人难星星揽镜之髪髙情念旧赠累累贯珠之歌加惠陈人遂成故事恭惟某官天之奎宿人之谪仙不翕翕于贵权尤眷眷于交游昌黎先生韩愈缪爲拜东野之恭鲁国男子孔融独有雪孝章之语念累臣之岁晏掞词客之春华某珍诵以还袭藏惟谨譬如庙瑟尚遗踈越之音不善洞箫安取倚歌而和所爲摧谢未易措词赵寺丞亲伯始犹粪土尔奚羡久生贤庚桑而爼豆之姑从衆论猥叨厚享良觉腼然虽未御卜商之琴然亦洒郇公之翰髙情敬故侈费伤廉见老人使之年深悯泥涂之辱谓乡曲莫如齿寕拘爵徳之尊愧乏湘累之才可答洛英之意髙教授人希七十者自感頽龄诗有六义焉猥形善颂清新无敌衰晚増光伏惟某官塲屋盛名辟雍前辈每存古意采西铭尊髙年之言加惠陈人当离骚揆初度之日发舒䴡藻华饰朽株某自顾摧頽讵堪提奨体兼风雅异于髙叟之爲景廹崦嵫甚矣刘郎之老林知录希年七十惭老子之婆娑秋月两章叹参军之俊逸琼琚无价弧矢有光恭惟某官富于天才辅以家学片言雪枉几令圜土之空三语造微遂破公车之白不惜賸残之膏馥俾华晼晚之光华某久废蛩吟莫䏻貂续贵介公子肯分古锦嚢之余阿堵贫儿安得明月珠之报陈司理仙游黄尉秃翁耄及髪种种以奚为幼妇词工歌累累而不絶新美无度衰迟有光恭惟某官周之誉髦汉之墨客源流古意如闻庙瑟之遗括新腔欲出香奁之上所惭老病讵称宠嘉赠我错刀曽莫效张平子之报借君栢板奉陪唱傅大士之经诸士友词痴年垂耄吾生也有涯绮语嘘枯永歌之不足发舒藻思焜燿华颠恭惟某人游戏千篇包涵六义动闗风化孔氏所不能删生古人后何汾以为可续尚念陈人之衰朽肯分骚客之弃余奏朱弦瑟緑绮琴谁欤和者乏明月珠青玉案何以报之诸友词湘累岁晏方此行吟郢客词髙为之奏曲雅情攸寓俚耳未闻恭惟某人擅黄绢之词续朱絃之唱遭逢文治不为楚狂之凤歌游戏诗余且异江公之狗曲发舒妙思光饰希年吹二客洞箫安得坡公之两赋倚三郎玉笛可无太白之五章率然奉训甚矣不敏方聼蛙图洛社之耆英岿然徳齿歌坡公之水调流出胷襟妙语嘘枯交情耐乆恭惟某人襟期旷逹笔力雄浑张公九尺之须眉一生不屈杜陵万丈之光熖羣儿岂知虽辈行之在前每朋友之加厚新腔一出衆口皆传小年不及大年岂并行之敢僣今楽何如古楽况雅唱之难酬林贡士弧矢四方之志濩落壮图鼓吹六经之文光华晚节不辞而受何徳以堪恭惟某人掷地声清凌云气逸入光明呌闾阖孰敢争锋游云梦登阳台衆推授简方将攀月中最髙之桂尚且怜道傍无用之樗假以毫端欲具眉夀免冠而挂神武己决引年搢笏而调阿方深惭无力丁巳生日囬启宋守监丞居士似唐白叟冩衰貎于香山太守如蜀文翁被雅歌于楽府光华暮景耸动傍观恭惟某官华宗开府鐡石之肠先朝景文笔削之手循良之最今昔所无韦侯之香甚清陈蕃之榻常下士无闭门踰墙而避农有负耒受㕓而来加礼任棠莫効忠于薤水兴怜绛老不忍辱诸泥涂拥熊轼而临门骇骊珠之出䄂不止叶咸池之律真可囬寒谷之春某虽甚龙钟不胜爵跃还遂良之䇖已决退休闻伯牙之絃徒甚感慨林侍郎绘洛社耆英之图乡盟素笃第甘泉从臣之颂笔力独髙宫羽均调桑蓬光宠恭惟某官子美之书万卷敬舆之奏百篇为諌官御史以来丰棱尤峻于君子小人之际衮斧甚严名胜属心憸壬反目风霜之威暂霁月旦之评方共推问绛县老之年虽惭晚出寻乌石岗之路聊喜同游赠之好歌申以善颂某熏玉𬎼而捧玩加缇袭而珤藏我慕史儋闗吏送车牛之去公如君实都人迎童马之来勉课芜词少酬藻思见任官仆挂门弧自叹暮迟之境公絃庙瑟忽贻㓜眇之音华皓生花空踈抱愧某官髙才见幕府之三语余事为河梁之五言嘻笑皆成文可颉顽于前辈戏谑不为虐聊假借于陈人捧戴若惊袭藏无斁嗟嗟吾衰之乆矣已廹頽龄与人歌而和之了无新意戊午生日囬启宋监丞中累尉白首尚顾影以贪生广平公铁心为倚声而度曲屈隼旟之贵重増蜗舍之有光恭惟某官今之通儒古之循吏公奏颕川太守之最行且下于玺书仆乏南州髙士之风每辱悬于賔榻念野老桑蓬之旦摛天孙云锦之辞焜耀林泉播传邦域不但贵洛城之𥿄亦俾熏韦寝之香某珍袭十重朗吟百过自惭下俚若为和郢客之歌窃慕风人但廻祝鲁侯之夀林侍郎爵罗却扫拊暮境而兴嗟狨橐传唿袖夜光而投赠枌榆动色弧矢増辉恭惟某官词章今之卿云气莭古之萧汲诛奸之勇烈日严霜接物之和光风霁月念老生之衰飒借初度之宠嘉本洪范一曰夀之言寓离骚三致意之作外观荣甚内省慊然某朗诵以还珍藏惟谨恵而好我探五色笔而见贻何以报君薰一瓣香而廻向徐监簿摧頽暮齿可禁凋年急景之摧缱绻交情猥被秋月华星之作与篚笾而偕至觉弧矢之増华恭惟某官文律咸韶谊襟金石念昔气求声应尝游陈元方郑康成之间迨今形藁心灰已在绮里季夏黄公之列囚临初度特枉新篇加冠巾于髠缁之颠施藻火于寛博之褐傍人窃笑老子汗颜某圭复不忘珍藏惟谨借衰朽以发文章之妙君所优为操下里而和风雅之音仆也安敢方书监贞曜诗穹况侵晚景君房语妙为制新腔辱锦心绣肠之髙才华栀貎霜颠之病叟伏惟某官文章若三军之朝气声价重连城之夜光颇念陈人猥形善颂浮沉苟免絶非三君八俊之流放逐始归夫岂四皓二踈之比徒益老夫之愧难当幼妇之辞某虽极冥搜莫酬絶倡东坡曲子固异秦郎之为南丰瓣香深戢后山之意莆田谢宰还遂良之笏姑佚残年弹子贱之琴辱贻古调雷封争诵晚景有光恭惟某官古谪仙人今佳公子月明拆静未妨种潘县之花书永帘垂长是梦谢池之草兴怜八秩之遗老幸受一㕓而为氓妙语宠嘉頺龄荣耀问绛人之甲子年事巳髙纪楚客之庚寅骚情有媿至宝第勤于袭巾冥搜莫报于珍投魏知録老子婆娑倐开八秩参军俊逸辱赠五言味兴寄之深长觉衰残之光宠伏惟某官紫冐山之秀气清油幕之上賔兴念陈人退休寓里昔百赋千诗之作堵墻共观今再衰三竭之余长城安在祖述河梁之体张皇洛社之图卖菜求益乎妙矣寂寥之数语散木无用也全其拥肿之余生輙修芜词聊启玉齿己未生日囬启徐监薄老色上面已薄崦嵫大音声希忽闻韶濩褒嘉过矣衰朽欿然恭惟某官立朝之节霜严去国之名山重瞻言西洛尚有耆英谁谓南州便无髙士励岁寒之雅操念晚景之陈人名酒以散其牢愁硕果以寓其深意和七十三吟之作可谓切题杂三百五篇之中殆将无辨某珍藏翰墨夸示亲朋先汉诸儒晚节深慙于刘向朝文士平生尤重于徐陵輙课讷辞用酬佳贶林侍郎病叟眊昏不记劬劳之日耆英缱绻忽贻幼眇之音过矣揄扬荣哉衰朽恭惟某官咸韶文律金石交情士诵奏赋凌云之篇史载论事囬天之䟽公尝司存雨露是爲笔槖之臣仆乆辱在泥涂甘就舆台之役未忘懐于车笠爰假宠于桑蓬櫽括新腔光华暮景某徒知寳玩莫报珍投身似维摩示疾见于黄面家无樊素倚声托于朱唇荷德之深有言则浅郷守赵寺丞蓬蒿满宅甘暮景之退闲㦸临门委夜光而投赠笙镛间作弧矢増辉恭惟某官典刑老成被服儒雅齐相访治道或避堂而舍之滕公诚贤君有受㕓而耕者兴念门䦨之客晚为板籍之民昔贾生召至汉廷鋭然有志今申公罢归鲁邸耄矣何能欲黼黻其頽龄遂爼豆以列礼括花间之楽府指挥竹里之行厨父老聚观儿童传诵某低头欲拜扪腹有惭和郢客之歌仅成俚调颂鲁侯之寄莫继风人又送寿仪野叟明农久有桂衣冠之兴府公敬老未忘悬弧矢之辰贻翰相存加笾甚设恭惟某官治先风化谊笃交情事贤友仁犹有故人之遗意贵徳尚齿类非俗吏所能为况以多仪华其初度昔焉功薄每虞厚飨之殃髦矣食浮未免老饕之愧梁倅仆如蒲桞悬弧矢而自伤君屈箳篁袖珠玑而委贶宫商相叶衡泌有光恭惟某官东汉华宗北方学者平生意气偏纳交于诸公余事文章亦称雄于同社念陈人之暮景託通守之共知郢客之调尤髙穆生之醴初设某耳非师旷闻絶唱而失惊腹负将军虽冥搜而莫报李宫教卓常簿赵监簿皇覧揆予初度巳临黄髪之年乆要不忘平生为拊朱纮之曲自怜衰朽不称宠嘉恭惟某官流畧兼该才名独歩昔如贾傅持论扶汉廷之老生今若孔明折节下㐮阳之耆旧託阳春之絶唱华晚景之余龄某虚辱衮第知巾袭公追风骠颇哀伏枥之衰仆上水船难敌涌泉之思莆田谢草男子桑弧之志追感童年外孙虀臼之辞有光老景厚矣琴童之贶荣哉环堵之居恭惟某官资既髙明才尤果艺龙筋凤髓书判动数千言玉白花红倡和亦三百首託新腔之幼眇为初度之宠光某韫匮十重薰芗三复顾周郎之曲君素知音和郢客之歌仆非恊律沈教授问绛县老人之岁已过希年诵广文先生之歌足华暮景连城无价环堵有光恭惟某官经为人师文有古意何止青矜之髙第尽出作成其于黄髪之旧人尤加礼敬新腔恊律皓首知荣某笔砚久荒巾箱永閟偶全晚节甘从洛下之游非有妙音难和郢中之曲方佥判曰吾衰也乆矣寕复壮图与人歌而和之莫追絶唱骊珠之寳无价雀罗之门有光恭惟某官架然有文渊乎似道昔白袍羣试尝陪泽宫之俊游今黄髪相㸔尚记炉亭之旧话倚声宫羽假宠桑蓬某三复以还一词莫措图洛社之㑹愧匪耆英闻周庙之音第知倡和夏县丞仆髪成丝不记劬劳之日公诗如锦足为衰晚之光恭惟某官折桂名髙哦松韵胜使者推谢令而去勇矣埋轮太守贤许丞之廉慨然授印首疚心而求瘼尤尚齿而敬贤其念寒灰藁木之余宠以秋月华星之作某譬村夫子敢厠耆英之游頼县大夫庶免泥涂之辱知录司法老夫髦及膏筋力之寝衰㓜妇词工自肺肝而流出过门甚宠环堵有光恭惟某官气欲凌云文如翻水阮生三语画幕素髙太白百篇骚坛尤峻念藁项黄馘之叟奏疎越朱絃之音某自愧頽龄颇孤盛意髪今种种适当绛老之年腹素空空难和郢人之曲许主簿柱史出闗驾牛都忘初度才子入门下马忽赠新腔恭惟某官揭日责名涌泉杰思早収巍第依稀入洛之年囬顾陈人荏冉钓璜之岁妙矣栖鸾之絶唱荣哉罗爵之贫居某头有素标既虚纪綘人之岁腹无墨点又难和郢客之歌林潮州老上面权去心空有劬劳之感君乗车我戴笠未忘贫贱之交托古人六义以成章闻长者一言以自壮恭惟某官奕世文章之箓先朝忠义之门丸熊胆閲家藏曾费忩下十年之力犯龙颜取恩泽止凭牋上数行之书帝将安渤海之民公出补昌黎之郡昔红巾满山官不能捕今黄云布野岁乃有收果细札之内攽俾介圭而入觐当齐相趣装之际愈见雍容若灵均初度之辰尚烦记忆念藁木寒灰之一老贻华星秋月之两篇有锦以分丘迟有香以熏杜牧已过措大家之望亦为痴顽老之荣某徒愧盛心自怜暮齿洛社真率之㑹犹可追陪周庙唱叹之音若为属和庚申生日乡守赵寺丞大夫有赐于士谬甚宠嘉小人不知纪年重烦记忆错落珠玑之作辉煌启㦸之临恭惟某官源流父师被服儒雅兄今施设皆昔讲明朱轓劝耕之余行春絶少红裙踏筵而舞记夜极踈有昔人忧宗国之心念前辈尊髙年之语慨男子桑弧之志仆廹耄期摛天孙云锦之章公真泛爱珍懐无价蓬荜有光某恊律未能修词尤拙谓秦少游工小石调素昧新腔陪傅大士唱金刚经竟虚雅制林侍郎第甘泉从臣之颂爵齿素髙过绛县老人之年光隂已晚自愧不彫之朽质曷当絶妙之好辞恭惟某官学者宗师国之夀隽平生气质布列于皂嚢白简之间余事文章出入于玉台香奁之作念论交于早岁矧缔交于暮年庻僚视持槖之臣非其论矣同社着戴花之监前亦有之新腔出而金石相宣都骑临而衡茅改观某了无琼报惟有珍藏押紫宸殿下之班耸观此日寻乌石岗邉之路傥许异时李宫教七十者希偶获报栎樗之夀一日之长乃烦执桑梓之恭怜其华皓之余宠以青黄之饰恭惟某官文天清而水止学地负而海涵紫气出函谷之闗了无慕顾黄勑主茒君之洞未易招麾言念陈人早交下执有期頥之夀而不昌名徳仆岂无惭尽斯湏之敬而先酌乡人公常从厚爰假韶钧之作以为弧矢之光某虽枯肠难赓絶倡赠我明珠锦谨稽首而拜嘉借君拍板门槌聊开筵而发笑卓常簿上同共惟某官周清庙士汉甲科郎有叔孙起蕝之劳既定淹中之礼无长孺积薪之叹肯薄淮阳之行言念陈人赵监簿恭惟某官周公族子汉甲科郎抟九万里扶摇欲挟飞仙而上佩二千石印绶足展丈夫之雄言念陈人方监簿恭惟某官中朝髦士间世竒材藏善和书何足供栁侯之读露㑹稽绶孰不歆翁予之荣言念叶寺丞恭惟某宫相门贤胄圣代誉髦阳城元结之思相望于千载阮瑀陈琳之笔未露于一班言念梁倅陈人扫轨不记初生通守过门忽贻絶倡深味褒嘉之意足为迟暮之光恭惟某官唐朝𥙷阙之华宗庆歴相君之同谱谓国初始置监郡虽甚尊严谓古者不臣寓公加之礼敬念野老桑蓬之旦分天孙云锦之章谦撝屏松下之传唿流丽叶花间之体制蜀公有感喜栁永之填词华老过苛讥秦郎之放泼辛酉生日囬启后村先生大全集卷之一百二十二终后村先生大全集后村先生大全集卷第一百二十三后村先生大全集卷之一百二十三启壬戌生日囬启陈正言襄阳耆旧之传非仆所敢知汝南月旦之评待公而后定何哉木藁灰寒之叟得此日光玉洁之文巨擘品题衰踪焜燿恭惟某官以忠实自结于明主其文辞独行乎中朝谠论危言视建中谏议而无愧精笔妙墨与崇清次对而并驱衮斧在其毫端缙绅想其丰采虽望之如严霜烈日然即之则霁月光风齿记未交宠嘉初度戏谑不爲虐闵怜垂暮之光阴嘻笑皆成文假设聚星之问答极翰墨家之能事华痴顽老之余龄骊颔之宝易求麟笔之褒难得某敢不三熏䌷绎十袭閟藏毎诵兹予明农之言愿退爲于野老所引昔吾先正之事敬囬施于明公耿耿之深云云则浅癸亥生日囬启徐常丞仆禀蒲桞先零之质荏苒旄期君有松栢后凋之心记存初度烨然丽藻饰此朽株恭惟某官百錬至刚一毫不挫行藏大致彷彿古人太学虀盐乆不违于韩子曲䑓绵蕝莫能致者鲁生署东坡先生之旧衔抗南州髙士之逺志尚且不遗故旧曲尽殷勤贫贱之交独叔知我比兴之作惟商起予以锦心绣口之词章为雪鬓霜髭之光宠某沐熏朗诵扄鐍藏珤方户庭无雀之可罗忽牕几有虹之下闯投我硕果喻晚莭之独全移此瓣香为名流而廽向诸士友诗老夫耄及久巳苍皤幼妇词工过相粉黛恭惟某人虽徧交于名胜尤加厚于陈人昔入侍汉廷不能如得意之诵赋今罢归鲁邸廼肯从申公而受诗追琢新章宠光暮景我知希则贵矣安用浮名与人歌而和之难扳絶唱诸士友词蓬矢四方志深感頺龄锦瑟五十絃忽聆雅奏恭惟某人贵名揭日髙谊薄云长吉古锦囊皆苦吟而得者少游小石调岂放泼之谓乎括新腔光华暮齿顾周郎曲惜无歌者之绕梁唱金刚经幸借老夫之拍板方聼蛙生九十曰耄素歆羡于乡先长五年比肩尚接扶于吾党铿鍧雅奏黼黻始生恭惟某人徳邵年髙笔精墨妙与耆英㑹诸公序齿瞻之在前阅夸毗子万坟压颠岿然殿后托朱絃之古调华雪鬂之陈人题紫霄峯顶之名未应独徃寻乌石岗邉之路莫问几廽吴侍郎光景几何自叹更生之垂老乐歌妙絶误蒙季札之知音宫羽铿锵桑蓬焜耀恭惟某官词源倒崃老干参天顷遍歴于紧官皆自结于明主是非褒贬之笔凛鐡面而霜稜嘻笑怒骂之文亦锦心而绣口直道不容而何病交情乆要而未忘当署门设雀罗之时乃越邑致鹤飞之曲锦标过矣篚实将之某稽首拜嘉堆懐铭惠一贫乃见交态永佩谊襟七㐮不成报章莫酬藻思陈大卿大块以老佚我荷明主之故归小人不知纪年辱名卿之记忆未忘旧好特制新腔恭惟某官文律咸韶交情金石念两家嬉戏俱为骑竹之儿及同社凋零尚有戴花之老古调居然寡和頺龄頼以自强林宻山深可共访钓逰之处家贫邻冨愿时沾膏馥之余曹守司直退士明农慙愧挂衣冠之晚故人作牧记存悬弧矢之朝枉二千石之朱轓聆五十絃之锦瑟恭惟某官朝之髦士家之象贤孔鲤过庭所闻得于尼父伯禽治国之意本于周公兴念陈人徼福先契仆无原父一挥之笔既髦宜休公有子建七歩之才以文为戏倚声奏郢客之曲载酒访子云之居极其殷勤华此衰朽劳以生佚以老幸百尺竿之下来炽而昌夀而臧拈一瓣杳而廽向教授香山居士晚节自佚余龄广文先生髙歌俾华初度异哉骊颔之寳至于雀罗之门恭惟某官文成一家书破万卷子云思苦中年悔篆刻之词太白才髙余事及清平之调桑蓬焜燿韶濩铿锵侍马季长之绛纱惟恨莫陪于髙弟无张子平之青玉案何以报于美人判官白髪三千文不记始生锦瑟五十絃忽聆絶倡厚矣殷勤之意华其衰飒之踪恭惟某官气欲凌云文如翻水廋郎从事当时有红莲幕之称太白谪仙余事及沉香亭之作託新腔之幼眇爲暮齿之宠光某盥手捧观堆懐感慨赠我琅玕锦叚既韫匮而深藏借君拍板门推姑逢场而作戏曹官痴顽老子不记始生后逸参军忽贻絶倡厚矣殷勤之意华其衰飒之龄恭惟某官英气凌云词源倒崃阮生三语清淡爲风流之宗太白百篇余事及清平之调託新腔之幼眇林通判天将夀我皤然享黄髪之期岁晚华予铿尔奏朱絃之曲交情无斁初度有光恭惟某官云霄之志素髙月旦之评尤兴懐老叟尝忝近臣山巨源启事虽多孰先嵇叔卫将军賔客皆去仅有任安因其蓬矢之悬宠以香奁之作诵蜀客逰猎之赋莫吹送以上天寻洛英真率之盟愿牵聨而入社甲子生日徐常丞凋年急景自笺表圣之冝休永歌长言尚记灵均之初度探诸骊颔贲此雀罗恭惟某官飬孟氏之浩然识孔门之大者常命伯夷典礼直哉惟清子谓平仲善交乆而愈敬兴懐遗老适届始生援洛下之耆英暨渭南之仙伯恐晚节浮沉之有悔毎忠言从叟其辞荣形为两喜之词寕非三益之友某偶因目青虚辱声诗被藻饰而厚颜佩祝规之盛意仆廹桑榆而救失暮景何追公如松柏之有心岁寒廼见倡酬岂敢鄙拙是惭仙游邓宰踰七望八之年吾衰也久矣骈四俪六之作胡为乎米哉语妙琴堂光生蔀屋恭惟某官寛柔以教嘻笑成文老仆归耕迹托于武城之宰君侯尚齿加礼于绛县之人以黄麻紫诰之才情借白髪苍颜之光宠某过烦贻翰曲轸垂弧召卓鲁两令来归何惭于昔援潞蜀二公见拟殊匪其伦勉课芜词少酬藻思吴侍郎颖濵遗老自感慨其余生洛下耆英尚记存其初度方乞闲身而扫轨忽传逺使之及门语妙珠玑光生弧矢恭惟某官进则凤鸣于千仭退而龙卧者十年某水某丘既歴访钓逰之处大寒大暑未尝出安楽之窝兴念陈人素叨未契音弹冠强起屡烦诵北山之移今还笏径归复许入束林之社味新腔之豪壮觉衰态之激昻盎然交情厚矣珍贶检点金闺彦伟晚节之后凋摩挲铜狄人拈瓣香而囬向中丹所藴副墨未殚又伏䝉某官轸记残生掞摛妙思以甘泉持槖之老德望素髙于神武挂冠之人交情愈厚思勤至矣感慨系之某拜手登嘉扪心知愧九老像传而画增价肯着衰迟六丁力尽而山不前自嗟绵薄敬裁拙讷少答谦撝诸士友诗饰巾待尽忘设门弧下笔有神忽絃庙瑟发天才之光华恭惟某人胷蟠千机之锦念其耄老援五福一曰夀之言形诸咏歌追一篇三致意之作掞摛丽藻黼黻朽株若八音之克谐错陈罄莞恐六丁之下取永閟巾箱輙课讷辞少酬佳惠诸友士诗老将至云尔不记始生言不足歌之忽贻絶倡晚景之荣甚矣岁寒之谊卓然恭惟某人思穿天心语破鬼胆贾生赋妙离骚可与争光郢客调髙曲子岂能缚住铿鍧雅奏焜耀頽龄蟠屈雄才入花间香奁之体铺张鉅典待芝房寳鼎之歌曹守西清遗老愿受㕓而之滕东甽象贤肯避堂而含盖䄂珠玑之璀璨悬弧矢而宠光恭惟某官循良二汉之风流赋咏七子之气骨谓八十公病免巳愧穆生与二千石交通又非李白念栀面霜颠之衰朽出锦心绣肠之绪余驻小队于林间移行厨于竹里载醪郑重素知次公之醒狂还贽空疎幸恕渊明之醉误所爲感慨未易披陈又伏豕贻翰俯记悬弧先生去归其乡自惭已晚大夫有赐于士辱记始生尽出于使君之庖几塞破书生之屋名为例卷实则加笾念其祝鲠饐之时亦云耄矣与之共饔飱而食岂非贤哉谓诸侯无臣寓公之文况长吏奉问髙年之诰里闾徤羡邦域传夸虽微清浄之言可禆曹相独有炽昌之颂回向鲁侯谨课讷辞少抒谢臆郑倅病叟休官自叹光隂之垂老故交监郡肯分风月以乞人託古调而倚声觉頽龄之增气恭惟某官清若金茎之承露皎如玉露之临风师友磨礲家庭讲贯髙才闗决王祥功康海沂余事诗骚君房语妙天下箳篁屈重弧矢生光虚辱载醪未尝识子云之字不闲度曲安能和郢客之音感慨兹深染濡莫究又暮景引年甚矣一秃翁之髦岁寒念旧卓哉半刺史之贤凡厥篚朌极其珍腆蔀屋顿为之光宠水厅倍有于破除靖惟负耒愿耕之民固难方命輙援受羮反锦之谊庻免伤亷已勒别笺少酬隆施林农卿三益之友多闻尤殷勤于久要两喜之言溢美欲光宠其始生括新腔吹嘘朽质恭惟某官停箸毎形于天奨彯缨巳峻于月聮易学精微探索矛王弼郑玄之外骚词要眇颉顽于景差唐勒之间怜晼晚之光隂沾䞉残之膏馥某徒能朗诵良愧暗投赋緑野堂之诗敢烦属和践乌石岗之约傥肯相寻还贽不工负荆以谢赵工部恭惟某官挺诸王孙之秀占甲科郎之先然藜天禄阁中诸儒服其宿学看花元都观里同舍立于下风怜晼晚之光隂方常薄某官贵名揭日直干参天造辟指陈易曰王臣蹇蹇与人交际子在乡党恂恂怜晼晚之光阴林尚管恭惟某官汝南之评甚美山阴之谱絶髙士慕浮名痴守政事堂之笔公求逺次归甚真率社之盟怜晼晚之光阴赵循州某官在尉佗郡有百年之爱子延陵相无半面之交着办诬书乌有此事㝷遂初赋实获我心怜晼晚之光阴方侍丞某官鹭序久倍于羣彦鲤庭冨有于异闻对玉座而昌言何其壮也视铁庵之諌草是以似之怜晼晚之光阴林知县某官才情丽藻机监清明民懐武城单父之絃声见称贤尹上用干道淳熈之典故将拜紧官怜晼晚之光阴卓漳州退老眀农已拜神武门之䟽故人作牧未寒真率社之盟括新腔宠光𥘉度恭惟某官成周髦士先率甲科避弋退飞以熈寕不容而去改弦入觐为开元有道少留谓津要之立登乃蕃宣之自説置盂水㧞薤木郡人皆曰清官开竹栈掷桑弓山越复为赤子既循良之居最犹故旧之不遗兴念衰陈素叨好雅昔陪半老儒之后莲照禁中今成一秃翁而归草深戸外自不记桑弧之旦乃为鑑寳瑟之音某视䕃凄凉闻歌感慨无青玉案之作美赠难酬践乌石冈之言相㝷未晚輙抒拙讷少答殷勤答卓漳州亲书老夫耄无能矣不记贱生乡人善者好之特垂华问方谢亲朋而扫轨忽惊军将之打门郢客调髙君房语妙由胸中六家九流之洞贯故笔端千变万态而无穷发药孔多应酬不暇恭惟某官大庭前列华省望郎入朝奏太史之书成出守得文公讨论润色为命使演纶视草以尤宜嘻笑怒骂成文虽据案坐曹而不废记忆光隂之迟暮分张膏馥之賸残某眼眩花生心関薬褁已饬楷牋而亟拜复濡恶札而重陈安渤海之功髙君且召矣营菟裘之计决吾将老焉乙丑生日囬启上寓老夫耄矣自古无百年之期乡人好之以愚有一日之长掞摛丽藻粉饰頽龄恭惟某官读五车书织千机锦念此暮迟之光景託诸嘻笑之文章然某顷事先皇叨尘法从挂神武之衣冠虽久痛鼎湖之弓剑如新未释沉忧都忘𥘉度记存独厚辞受两难厌腰黄眼赤之劳灰心郄扫爱玉白花红之作拜手瑶藏秘阁徐提刑八十余老自不记其始生三百五篇今寕无于古作门弧侈甚庙瑟铿然恭惟某官华省望郎外䑓肤使兴念布衣交之谊发为锦瑟叚之章然某纳履之愿虽谐遗弓之痛未释揆予𥘉度非我敢知懐南丰一瓣香之勤拜青州十从事之惠老夫无能耄矣愧还笏之巳迟先生上夀时乎欲举觞而未忍敬抒拙讷少见铭藏又退藏巳久归田为负耒之人记忆未忘越境问垂弧之旦頽龄荣甚髙谊凛然某餔楚泽公子之糟醨饮醇醪而有愧饱锦里先生之芋栗见硕果而失惊属抱先皇弓剑之悲不胜老臣轩廐之慕投李报玖自怜囊禇之贫戴笠乘车方羡绣衣之贵蒲领卫辰乎去何速自感慨于施期爱之欲其生辱宠绥其初度公虽好礼仆则懐慙恭惟某官雅致甚清宦情素薄进以礼退以义安知环尹之荣贫无謟富无骄不改布衣之交衆趍新贵独念陈人硕果登科精币实篚感故人金石之意尺素遥临抱先皇弓剑之悲左弧宠设亷可无取郄为不恭戴笠乗车虽不同于出䖏受飱返璧莫少答于殷勤曹守司直行滕文公之政久託依捿问绛老人之年猥蒙礼敬烹鱼之书适至罗雀之居有光恭惟某官东畎象贤西京循吏庙论徴黄之意决莆民借㓂之情深幸四辈之小迟念一翁之大耋骈罗䑓餽光宠门弧公方奉孔庙之豆笾仆追怆桥山之弓剑意虽勤于祝饐食岂忍于下咽诗人投瓜报琚莫酬嘉惠昔贤受羮反锦窃慕遗风陈尚书人希七十者余生矧迫于施期诗有六义为杰作尚存于古意掞摛鸿笔光宠爵罗恭惟某官忠结人主之知文鼓天下之动百篇剀切倾倒鲠言一字谨严本原麟史虽易曰王臣蹇蹇然子在乡党恂恂念此衰残祝其夀虾叨两制则负乘过矣拟三贤特兹髪似之从耆英洛社之㳺未谐撰杖茹先帝鼎湖之痛莫挽遗弓藁木寒灰视䕃几何明珠拱璧无胫而至毎吹嘘于吾党犹煖热于此翁某自省惰荒难扳古胜朱弦三叹忽闻清庙之音缇袭十重永作传家之宝李礼部西清遗老劳侍从而挂冠南宫先生驱文词而入笔交情无斁初度有光恭惟某官运斤成风尚絅恶着驾湘中轺传甫爲登车揽辔之行归汾曲田庐不改弹琴着书之楽念病叟光隂之晼晚分词人膏馥之賸残不炙手于炎炎每垂情于寂寂某属悲弓剑罢设桑蓬莫追逐而参翔翺第爱惜以爲珍寳题唐谪仙黄鹤未易续貂随周柱史青牛或堪为驭莆田仙游两宰滕文公与许行䖏兹幸受㕓晋大夫使绛老年古尤尚齿新腔幼眇华髪竞荣恭惟某官有粲然文临壮哉县万口诵龙筯凤髓之判片言折鼠牙雀角之争减晋阳茧丝之租孰知尹铎至武城絃歌之室惟有澹台念此陈人託诸古调某属悲弓剑罢设桑蓬自怜灰寒木藁之余犹爱玉白花红之作岂无青史大书雉止之祥未有雪儿低唱鹤飞之曲两教授居士四休已栖迟于晚景广文独淡肯煖熟于陈人自惭华皓之余猥辱青黄之饰共惟某官文有古意经为人师席下执经但见门人之屦满樽中有酒不知坐客之氊寒偶成嘻笑之文章假宠豁童之齿髪何修而获无徳以堪某衰残不记于桑蓬攀慕未忘于弓剑白帬𥜗送老莫报珍投绛纱帷授徒傥䝉私淑曹职官病翁耄及久矣退寒幼妇词工施诸衰朽过辱青黄之饰足为华皓之荣恭惟某官果艺在政事科英妙入文章箓至是邦闻其政异人之求问老人使之年何齿之宿铿鍧古调光宠頽龄某方深弓剑之悲无复桑蓬之志笠烦墨客挥綵笔而永歌未有雪儿拍红牙而低唱后村先生大全集卷之一百二十三终后村先生大全集后村先生大全集卷第一百二十四后村先生大全集卷之百二十四启丙寅生日囬启陈尚书伏承挥翰俯记垂弧专伻剥啄而叩门缛礼便蕃而塞屋年濒晚暮安于山林臯壌自娱谊薄云天不以寒暑燥湿改度垂情至此无德堪之恭惟某官立朝则烈日严霜接人则光风霁月兴懐病叟同事先皇昔韶奏凤来俱聆于广楽今鼎成龙去同抱于遗弓怜其景迫于桑榆祝以夀侔于樗栎永叔议老不知退仆愿铭膺献可云事尚可为公宜努力林中书仆小家数光隂矧廹于暮迟公大宗师膏馥许沾于残賸色丝好妙华髪艶荣恭惟某官足蹑天梯手织云锦小则千诗百赋大而九制三麻羽猎以前争诵子云之少作玉局而后始见披仙之大全徧履清华不遗故旧金口辱为之善颂白头反似于新知急景凋年八袠羞县于弧矢华星秋月两篇永閟于巾箱林农卿范叔旧绨袍交情未改秦郎小石调初度有光自顾尫残曷堪拂拭共惟某官眼空四海气盖诸公先朝闻籍甚之名同社伏飘然之思当年应制髙才夺宫锦之袍余事填词古调奏云和之瑟出嘘枯之妙语华垂暮之頽龄故乡怜老鹤之归悽其有感贫舍乏春鸎之啭持此安施徐提刑病叟衰残有子房赤松之兴故人缱绻遗武公緑竹之诗逸思飘然闇投过矣恭惟某官至刚至大有勇有仁按发之威动摇山岳平反之念对越穹苍方奉行楮币之新书乃记忆布衣之旧好作为善颂假宠頽龄曽谓退闲尚烦煖熟某已挂神武衣冠而云未忘桥山弓劔之褒瑟兮僩兮岂有文章之可述善矣善矣如闻韶武之遗音卓刑部林下山间方安一坵壑之趣栁邉沙外忽贻千秋岁之词寳瑟铿然桑弧宠甚共惟某官然藜名胜剖竹循良上方嘉唐邑得禾之祥朝未行渤海罢兵之赏非若浅夫有几微见面惟于故人相尔汝忘形怜晚暮之光隂分賸残之膏馥金缕唱红牙拍虚辱新腔毛锥秃铁砚穿难赓逸韵赵工部甚矣吾衰矣忘设门弧言之永歌之忽絃庙瑟怜其皓白饰以青黄恭惟某官丹桂髙攀青云濶歩同时文馆推一更生千古诗坛有两工部言念山中之执友仅存圯上之老人铸此伟诗华其晚节召李太白进清平调行登子于寳床陪傅大士唱金刚经愿惜余之拍板林大博晚节末路忝陪洛下之后尘永歌长言忽奏郢中之古调其荣甚矣何德堪之共惟某官国之俊良士者师表韩退之作进学解招之使前晏平仲善与人交乆而愈敬怜半垂之白髪分絶妙之色丝味荘生檪树之言仆幸逃于天伐和汉帝栢梁之制君盍簉于清华权郡村翁初度素无麟之祥地主亲临忽有骊珠之赠新腔叶律暮齿生光共惟某官清若氷壶皎如玉树先皇之所新䇿诸老莫不知名偏垒局才未足展治中之逸足大贤为政不必分刺史之真符毎设醴以待穆生亦屏骑而过黄宪掞摛䴡藻披拂朽株材思已衰安敢和郢中之曲风謡甚美尚能续沂海之歌又某倦返故栖老逄初度无桑蓬壮志有弓劒余哀敢图地主之仁贤深念山翁之耄耋腾牋问劳实篚匪盼顾朽质安知龟鹤之年犯先贤兼取熊鱼之戒择而辞受甚矣铭藏荀令熏衣愿丐笔端之賸馥卢敖㩀殻傥陪物外之胜逰李礼部废蓼我之卷老尚慕亲保樗栎之年公真爱我赠锦心绣肠之作为霜颠栀面之荣恭惟某官粲然有文渊乎似道弱水三万里追逐于羣仙若县五千言传授于始祖念陈人之暮齿按乐府之新腔㑹天津桥践西洛耆英之约寻乌石路诵半山老子之诗第恐癃残难扳夀隽赵梅州吾年耄矣辞何槖而乞身君思飘然倚玉箫而度曲不图暮齿辱赠新腔恭惟某官蟾桂髙攀虎符洊剖词章尔雅谐乐府之六律五音伦类贯通知汉宫之千门万户乃弦古瑟以贲左弧忝陪洛下之游敢云齿宿欲和郢中之倡自愧才衰郑太社仆濒耄耋都忘熊梦之祥君富才情为制鹤飞之曲不图俾耳忽聼新腔恭惟某官虎榜名髙鹓行誉蚤寕种𣏌菊为甫里之散人不把蒲萄博凉州之刺史顾如遗老旧客元枢念其景廹于桑榆祝以夀侔于樗檪蓬矢四方之志寕复壮图朱弦三叹之音尚含古意林安溪余学无成冉冉至老君诗多态舋舋迫人自惭皓白之余忽𬒳青黄之饰恭惟某官铸出竒伟扫空腐陈奥自子云相如以来赋笔几絶孰谓少陵谪仙之死诗坛遂荒挺生若人将付此事观其贺樗庵桑蓬之作借以发弓寮翰墨之豪鹤痩龟饥朽质难希于上夀凤仪麟获髙才必端于明时陈宰汉廷视草之人厌承明而请老河阳种花之令歌乐府而华予泠然古音荣甚𥘉度恭惟某官书无底吟笔有神卧元龙之楼素挟豪气至言偃之室惟闻絃声分天孙织锦之章华野史垂弧之旦扈跸第甘泉之颂莫扳附于从官联袂和鲁山之歌原率先于耆老萧教授韩山长维摩居士老病坐感岁事广文先生髙歌声满天地其荣至此何徳堪之恭惟某官腹贮五车笔扛九鼎盍早给尚方之礼云何采泮水之芹侍夫子之席间并进四科之髙第期老人于圯上非为一卷之素书奏云和太古之音华灵均初度之旦虽田光纳履久巳作于闲人踪郑老无氊所愿陪于下客职曹官一秃翁耄及乆矣引年三语掾才髙为之度曲自慙张监务邦洵恭惟某官笔斡十钧胷蟠万卷兴公之赋掷地有声文昌之诗加云多态言念老生之初度俾沾才子之残膏忽聆三叹之音倡焉寡和欲效七㐮之报织不成章方山长落日没山西吾生休矣凉风起天末子意如何投赠新章宠光初度伏惟某官髙攀月桂薄采泮芹侍天子之席间进生徒而私淑拜德光于床下为耆旧而执谦念陈人苍颜白髪之余分才子黄绢色丝之制凋年急景屏弧矢而勿垂秋月华星寳巾箱而永閟杨县丞乖崖老尚书怱怱忘初生之日平元佳公子洋洋闻正始之音恭惟某官汉闗西名家唐靖恭旧谱暂为假令河阳之花盛开见谓文丞蓝田之私对植顾如英妙尤䔍交游念其晚暮之年赠以阳春之曲空烦墨客按金缕之新声未有雪儿拍红牙而低倡士友老夫耄矣如焦谷之枯乡人好之有灵椿之作古音要妙暮齿竞荣恭惟某官志抗云霄评髙月旦无友弗如已者虽泛爱而亲仁善谑不为虐兮或以文而为戏赠以郢中之絶倡拟之洛下之耆英自顾衰頽不堪拂拭讥秦少游入小石调子岂况泼乎陪传大士唱金刚经吾将逃儒矣卓刑部仆侵寻大耄慕华阳真逸之风光倡率羣贤开洛社耆英之㑹固已有不赀之破费乃复叨甚腆之匪朌虽被髙情寔包厚媿敬以璧返均之铭藏得鹿心灰不记覆蕉之残梦吸鲸量减浪云逢麹而流涎姑削牍以禀训别负荆而摧谢诸友醵饮一老乞骸久挂冠而还里诸贤尚齿欲载酒而过门聮璧招邀剥缄愧悚折枝长者式昭逊悌之心先酌乡人敢曰斯湏之敬囬黄教授家温身宠退臣莫报于国恩兄事肩随旧友未忘于交谊岂敢追攀于先进居然奨借于晚生恭惟某官齿宿而意新年髙而徳邵叔度汪汪之量华胄相望武公抑抑之诗旄期不乱念其昔叨末契今亦暮龄虽才不才之尔殊然老吾老以相及见乡人长者则拜况辱珍投诵广文先生之歌难酬絶倡丁邜生日林中书短檠弃掷仆乌覩青藜杖之光老笔森严公占㫁紫薇花之様托锦心绣肠之作为秃眉黄髪之荣恭惟某官闻正始音识関雎乱文则史质则野衆作皆然齿之宿意之新一人而已既偹大宗师之全体亦工小石调之新腔慷慨髙情光华𥘉度某乆抛书案未减薬嚢方若昏花望金箆之剖膜恨无妙䴡倚玉萧而成声陈提刑挂衣冠于神武力请还山立绣斧于云霄未忘同舍託楽府新腔之妙为野人初度之荣恭惟某官粉省望郎兰䑓良史吟玄妙观并游各㸔于桃花扈甘泉宫大半已持于荷槖虽近辞于禁宻犹逺有于光华嘉其保晚节之香示以礼髙年之意某情懐牢落瞻视昏花墨妙笔精自可供清平之调曲髙和寡若为赓㓜眇之音乡守赵计院皇覧揆予初度自感余龄诸侯不臣寓公力行古道赠以阳春之曲贲其晚暮之年恭惟某官皦皦氷清巖巖壁立憇棠讼少㧞薤才髙舂陵之行杜子美为之起畏南山之判苏味道见之必羞櫽括金石之音辉华弧矢之旦某堆懐铭惠稽首拜嘉歌益郡之中和素非才子诵鲁侯之燕喜殊风人赵倅仆老扵刘子政不记始生君贤如赵徳麟为歌古调桑蓬焜燿宫羽恊谐恭惟某官妙吐天葩髙攀月桂汉京士子相推举太学之幡唐朝公卿争传诵阿房之赋躬行水利永障涛澜客至水厅但谈风月毎念垂车之叟今为负耒之氓託锦心绣肠之辞假栀面霜颠之宠某自怜韩老慨然发于秋懐所愿秦郎移此施之春帖林农卿樗檪无用幸天罸之偶逃松柏有心于岁寒而乃见假黄绢色丝之作为苍颜白髪之荣恭惟某官馆殿名流山林特起昔鹄来太液曽𢋫应制之歌今龙去鼎湖空抱遗弓之泣尚念同时之髦士今为谢事之秃翁奏郢中而揄扬率洛英而存问儿童惊喜里社传夸某自顾尫残曷堪提奨目有赤青全抛揷架之书家无绛唇空负绕梁之曲卓刑部恭惟某官以黄甲名流居紫阳𥙷处以仁政代暴政不数罟以取鱼视畬民如省民争解刀而佩犊渤海之玺书甫下中山之谤箧已兴有歌咏发乎性情无几㣲见于言面古调铿鍧于郢曲髙轩领袖于洛英某自顾尫残赵梅州恭惟某官卓雅不羣劳谦自牧石门泉浊不能易夷齐之心长楽瘴清亦既奏中和之最方拥旌旗于新府未忘车笠之旧交赠我好歌华其初度某自有赤青赵工部恭惟某官甲殿上之传胪绍山中之文印条冰若杜子美扫空万古之诗人太乙照刘更生引领同时之学士念申公八十余之老制秦郎千秋岁之词金石锵然桑蓬荣甚某目有赤青林尚管恭惟某官通务之儒识时之杰机云不作久无竞爽之才藴藻以来复见二难之㦤肮脏弗容于细德殷勤加惠于谈交括宫商宠光弧矢某目有赤青庄省门恭惟某官家学传衣世科拾芥义方孝谨藻斋先生之嫡孙诗律森严戅庵老子之宅相谓立登于要路忽勇退于急流括古音光华初度念此翁之晚岁与吾父以齐年某自顾尫残李书监恭惟某官汉甲科郎周誉髦士四库书之付典掌六馆生有所师承始从乌大夫之招壹如温造不负卫将军而去独有任安括宫商宠光弧矢某目有赤青南劒林倅恭惟某官用世才周康时忘广双溪监郡未免斵而小之万里建侯㑹当图其大者念陈人之初度制楽府之新腔某自顾尫残邵武林倅恭惟某官科第摘髭功名唾手书上光范蒙夹袋之知舟近蓬莱忽引航而去暂作樵川之通守未忘洛社之陈人括宫商宠光弧矢某目有赤青徐提举大士无障碍未囬瞎汉之昏花使臣有光华尚记秃翁之衰朽赠以珠之作过于麟之荣恭惟某官今之名流古之遗直虽氷霜劲节屡耸瞻仰轮揽辔之威然金石交情𥘉不隔乘车戴笠之势洒翰示绨袍之意遗诗贲弧矢之期某目顾尫残曷堪提奨欲焚笔砚难赓郢客之古音永閟巾箱留作邺侯之家寳方秘书维摩病居士忘蓬矢之纪祥世南行秘书倚玉箫而度曲髙情缱绻朽质光华恭惟某官气欲凌云文如翻水告于尔后屡对贾生于席前用之乡人肯拜德公于床下遂令俚耳获聼古音某久废灯窓尚亲汤液传玉函之诀兾洗昏花歌金缕之词恨无妙丽黄师机林安溪求玉杵臼叹刮膜之无方唱金缕衣忽倚箫而度曲协谐律吕焜燿桑蓬恭惟某宫粲然有文渊乎似道俗间火食语一洗哇淫天上步虚词罕聆㓜妙念病翁之华髪赠才子之色丝加厚久要有光初度某譬遶月鹊固难择木而栖无啭春莺空负遶梁之曲戊辰生日囬启囬徐提举生也有涯素安定分夀则多辱饱閲交情矧相逢车笠之时犹未忘弧矢之旦事真创见感不容声恭惟某官古典刑人今文章伯自汉大农平凖之后普沾红腐之盖藏及暴公子直指以来重识绣衣之风采䋲强宗以安善弱荐健吏以观事功不图济南老生九袠之翁曽是兾州刺史故人之旧饷山涛常少知欲者之不多哀范叔一寒有故交之余恋蟠屈烈日严霜之操掞摛华星秋月之章某受则伤廉辞则方命捧书函拜惊双明珠之暗投倒槖㝠搜拈一瓣香而囬向乡守赵计院人生百岁端如过隙之白驹我瞻四方仅有还乡之黄鹄感君侯之善颂动蒙叟之喜心击钵材铿报琼礼阙恭惟某官笑谈霏屑咳唾成珠君苗读士衡文生欲焚其恶札味道见审言判死犹带于羞容似怜济南之老生逺引淇澳之君子观乡意古尚齿义髙某暂设门弧永爲家寳岂无爱客旧雨去而不来深恐偷儿半夜负之而走江倅动蒙叟之喜心恭惟某官以简易得民心以安静爲政体奥从闗决洗清俗吏之簿书时与賔朋管领氷厅之风月怜才古意林中书皇揆初度莫报亲劬人羡乆生不知老至掞摛鸿笔光宠雀罗恭惟某官文化工学到圣䖏仲舒最宜词掖丝纶成一家之言应氏三入承明麻卷似六经之体追唐元白轶宋汪綦若牋释苦里蒙县人之书尤契合汉文窦太后之意及穆陵髯絶辽海鹤归似怜绛老之衰许入洛英之㑹托牙絃之古调祝铜狄之髙年某自顾衰癃难板名胜氷梭问道难酬平子锦绣叚之章虹气亘天永作米家书畵船之寳林农卿不知老至厚矣金石交之好赠之锦绣叚之章恭惟某官承絶学之传得光天之妙始竒陆生新语今説诗书及覧枚叔奏篇尤称赋颂青云失脚白首抽身以怜绛老之衰许入洛英之㑹托牙絃之古调祝铜狄之髙年某自顾衰癃难扳名胜戸外客屦岂无跫然之音帐中论衡恐有负之而走卓刑部恭惟某官华省望郎御屏贤牧摩娑髙先生乔术皆已成阴封植朱文公甘棠至今勿翦其治为七闽之冠虽去有百年之思似怜终老之衰许入洛英之㑹赵工部恭惟某官擅江夏无双压杜牧第五绍更生诵习类下青藜畏臣甫蹉跎乆纡朱昔与乃翁同队今观吾子二毛似怜绛老之衰方秘书恭惟某官至音自恊宫商妙语不烦䋲削早陪正观学上登蓬莱山中若开元翰林对金銮殿衆皆非其类而狎其谪公益豪于酒而圣于诗似怜绛老之衰李书监恭惟某官擅江夏无双亚杜牧第五一鸣遂为诸儒之倡小却犹掌四库之书使之路泣多𡵨可登梯而上矣惟其壁立万仭迺拂袖而去之似怜绛老之衰蒲领卫松栢后凋岁晚乃见栎樗无用晚暮奚堪极口揄杨汗颜传诵敬惟某官幼好竒服自铸伟词岐鼓峄碑剜苔藓而出汤盘孔鼎勒金石以传诸公服其终贾之年一日出于樊孟之上深慕先民之尚齿毎爲长者之折枝浓炷寳熏髙攀硕果某惰流巳乆偶俪非长吾贫乞儿守君子固穷之语公大擅越辨菩提喜舍之心见任官仆拊瓦缶而歌光隂晼晚客吹洞箫而和音节激昻极口揄扬汗颜传诵伏惟某官善养至刚之气能大所居之官天时不齐于民怨民咨而必察人情可畏何公喜公怒之足言谓诏书尚礼于髙年若礼楽寕从于先进观乡意古尚齿义髙某幸以㕓氓侪于阁老兰芽初茁香九畹以闻皆樗木不材蔽十牛而安用林秋陈簿陈权紏杨法老伏波病维摩已滨大耋髯参军短主簿犹记始生极口揄扬两教授韩山长毗耶居士未脱洒于沉痾广文先生尚记存其初度揄扬极口登受汗颜伏惟某官如观郭有道碑似读何生蕃传问绛人甲子虚销十载之光隂同郑老襟期时与诸儒而斟酌怜其暮景赠以好歌某暂设门弧永为家寳何时樽酒与太白而细论向未瓣香客后山之囬向邵武林倅恭惟某官生夹漈比邻通囿山谱系盖尝弹长官古调章水去思不必分刺史真符樵人爱戴无情公议誉之不置有力贵人挽之者多似怜绛老之衰陈尚书老马八百价仆巳虺隤天驷十二闲公真汗血迟此成风之斵华予堕地之辰恭惟某官沉酣古书通逹国体为君谟邑子四谏祠于里门作仲尼素臣三传束之髙阁歴谏议大吏而耻屈莭迁太常伯而经拂似怜绛老之衰许入洛英之㑹洒银钩之华翰祝铜狄之髙年浓炷寳熏髙攀硕果爱存羊礼发嘉重饕餮之慙答弄麞书癈学恐偏旁之误诸知县门设爵罗都忘初度驿驰驶足惠我好音伏惟某官后村先生大全集卷之一百二十四终后村先生大全集后村先生大全集卷第一百二十五后村先生大全集卷之一百二十五杂启王守工部伏辱贻牋宠攽折爼重念某里巷晚出与先进不同州县麤官视胜流尤异兹承宴享稍异故常岂无欲之心适有服缌之戚陪孟尝之珠履难希上客之荣招虞人以皮冠愿守匹夫之志况是日尚留于邻邑以何名可拜于盛仪所有餽金敬当返璧又适辞盛礼恐疎严诛虽答语之甚温故愚忱之未白属者大开公䜩髙㑹羣宾某方哭妇翁尚留邻邑寔不闻有下榻之命亦未始控循墙之辞迨还辕之及门惊折爼之满室于义未有所处虽食且不下咽仆稍好修何至于簟食豆羮而动色公方待士寕忍以饭酒瓮而加人欲望恕书生之清狂贵郡人以廉耻免为饕各全在贤侯傥他时赐出于有名则下走谊难于方命再凟之罪百拜以湏杨守监丞梦信畴咨雅望俶布寛条入太学咀英华不作熟官之相问君王乞符竹皆俦廉吏之来方窃庇休敢稽迎侯恭惟某官江乡名族埸屋宿儒惟本朝之道德词章萃见庐陵之郡若合下之父兄家世尤爲多士之宗昔者忠襄仕于建邺虏窥天堑群拜穹庐方夷甫委师将相至于失节独杲卿骂贼天地爲之动容使当代称爲忠义之门至奕叶不絶诗书之泽载观贤业尤有祖风临履渊冰肯坠清白之训放浪岭海不傍软红之尘及吾丘奉最而来兴主父见晚之叹长安贵人之衆车毂竞驰国子先生之贤门庭独冷上书勇决而求去当轴委曲而莫留莆虽斗大之州帝则印刓之久儿童骑竹马问新牧之谓谁佳士得朱轮恨先驱之东暮而况官府无酒盐之搉海乡有鱼稻之饶士多知书俗少梗化爲丹荔黄蕉所诱暂至南州咏青苔红薬之诗即归西省某渉世甚浅入山未深少窃虚名冝天公之见罚晚归旧隠幸地主之相容属闻謡诵之载涂始觉旌麾之压境石田荒茅屋破久安贫士之常太守好长官清即是老农之幸新守陈当宁抡才专城作牧乡邦相望新懐㑹稽太守之章父老来迎如见国子先生之面稍修书礼以候旌麾恭惟某官书读五车词倾三崃朗陵荀有文若视元凯而有光靖恭扬生敬之方屈马而无愧冠三含俊造之选号七闽文章之家衆由径以疾趋独盈科而后进佐陪京之流钥风月洊分牧思陵之潜藩瘴烟一洗盍趣召吾丘而奉计顾重烦韦守之凝香眷此邦人种何福徳鸿硕镇临之未远象贤选择而重来者尚父报政于齐何其疾也国侨遗爱于郑谁其嗣之未有上冡过家拜厅牴事光复周公之旧宇増陪召伯之憇棠歴观旧史所书鲜如今日之懿谱端明之丹荔可继先贤对舍人之紫薇莫湏公等某坐虚名之过实为衆毁之求全岌岌之踪甚危狺狺之吠未息身离禁苑永孤明主之知名列党碑尤当累臣之罪自嗟垂暮偶未溘先躬书诗以教子孙力田园以奉公上闻双旌之孔迩扶一杖而起迎太守宾犹记鸣禽之同楽郎君官贵恐难行马之重窥潘守宫教遴选名儒出临雅俗邦人欣欣相告以属望于班春使君徐徐其行孰不歌于来暮函驰尺牍徃侯双旌恭惟某官禀奎昴之精英钟山川之清淑盖诸老并生于寳婺而伟人多出于华宗成公席下所闻终身寔践柱史殿上之叱千古直声既尽读善和之书且单传丽泽之学不由介绍自致清华东观羣儒推蔡邕尤知汉事太学诸生曰韩愈宜为人师厌辇路之纷华爱桐庐之潇洒衆欲别驾诏遣追锋长孺庭之直臣有足惮者梁王上之介弟遂使传之但尝为朱邸之賔碑不在乌台之选视犹凂也义不呈身对扬咫尺之威放数中外之事痛哭陈治安之䇿天为动颜长揖出光范之门士有愧色莆方弄印帝命剖符俗无浇淳治有粹駮昔郑人尝病郷校之议自孟子已形巨室之言惟清可律懦顽惟理可屈权势不必参伍以问牛马当如中孚之及豚鱼小国寡民未究师儒之施设圣君贤相方褒牧守之循良煖席未室予环不逺某淳干旧族海峤孤生四纪驱驰人知其文俗吏一朝际遇上擢以清望官紊进士任子之品流妨文人才士之涂辙以兹蔽罪良所甘心迺若腾楽羊之谤书殆未见张华之谏草衆怒欲加于丹颈寛恩独念其白头获以残年安于故里闻拥麾之且至将扶杖以愿观仆视彼徐穉任棠则慊然候侯贤于陈蕃龎参也逺甚庻因暇日可聼绪言悬申而示子孙不容缓矣灌园以奉公上尚其勉㫋乡守楽语藩条俶市方欣受许子之㕓乡论素卑乃特下陈蕃之榻窃味伶伦之外语仰慙牧守之盛心昔者诸侯尤待寓公一国必有善士任棠隐者龎参侯门而还林逋诗人李及冲雪而访皆以道义为轻重岂计官资之崇卑何况黄堂初开华䜩衆观位置愚自剂量龎眉多洛社之耆英蹑踵皆汉廷之隽茂居弟合席鉅容前之是后之非独享加笾则是有其一慢其二荷君侯之伟度察野叟之贞情兹盖伏遇某官六舘儒宗两京循吏伯禽奄龟蒙之地无忝周公曹参避齐相之堂以侯盖老班春属尔来暮蔼然兴懐严考之遗民俾陪太守之下客凤凰见颕川郡必下玺书鵎鶋集鲁东门奚烦钟鼓虽不敢传夸于邦域然谨当付援于子孙序乡饮之仪仆获观于古礼託醉翁之楽公自有于雄文潘守餽岁累臣垂暮不记换于岁华仁牧颁春忽唤囬于暖律笺函俯逮蓬戸増光辍膳宰之珍羞分兵厨之余沥虽枵腹顿为之醉饮然厚颜殊愧于老饕当郑君之羮自悲不泊食伯夷之粟尤觉伤亷又茅柴饯岁浇田舍之微劳綵胜颁春分兵厨之余沥里闾改观水陆毕陈天何视楚泽之累臣几若待甘泉之法从某铭心无斁扪腹有惭从者絶粮敢効仲由之愠庖人继肉莫望子思之贤潘守楽语七十翁尚抶杖而戏及观徳化三千石有制铃之容爰秩初筵屈符竹之尊严为桑蓬之光宠恭惟某官在醇儒之目有循吏之风于前辈满腔恻隐之言终身足践凡世吏奋髯武谲之事一毫不为粮栖亩而有余雨随车而輙应由公方寸使郡治平如子产然岂独郑人之母有许行者愿为滕君之民兴念希年俯为卜夜拥韦郎之畵㦸访杜老之草堂山间明月江上清风固闲人之共有竹里行厨花邉立马乃田舍之所无雄辞传播于亲朋盛事夸张于樵牧某了无新意徒愧老饕感烈士之暮年壮心未已愿先生之眉夀余沥见分赵守楽语把茅送老愧非洛社之耆英畵㦸行春俾预梁园之賔客𥘉筵甚设晚景有光恭惟某官前辈典刑故家文献闻絃歌于百里孔门亟称陈雅乐于三雍汉庭推重甫希宣于明语首存问于髙年加笾之礼隆祝饐之谊古腐儒之飡麤粝烹雌常㸑于扊扅君子之酒㫖多飨鷃奚烦于钟鼓谓其缀于蛾眉之末引而进之狨槖之间位置太髙观瞻未亢託伶人之善颂觉野史之厚颜某曰诵心惟齿衰才尽续老饕之赋窃比坡翁作公䜩之诗难追子赵守寺丞温诏趣行轻装赴镇闽峤有壶公之胜宅牧不轻邦人望绍辈之来闻风相庆可无尺牍以候双旌恭惟某官讲贯于家庭切磋于师友黄岩万家之邑蔼若诵弦西桥诸赵之贤尤其冠冕廼如执事克肖前人其践履则司直奉常其施设则省郎中秘三载令君之勤恤百年父老之去思泊擢廷绅盖旌县谱爲丞再转少留宜列宿之可攀乞郡三章勇去虽六丁而莫挽莆本楽土守多名卿属此俭荒加之洪意遣防江之戍卫募入水之佽飞西北之事㑹无穷东南之膏血已竭国有三空之患孰不华于隐忧民受一分之寛公盍念于斯语靡容席煖即有玺褒某妄想灰寒颠毛雪白昔过鸣琴之境尝接绪言今爲负耒之民已㝷𥘉服闻涓上日喜托余龄骑竹迎细侯固难入小儿之队寻花访野老尚能和大尹之诗折屐之深濡毫罔既徐守寺丞楽语仆侵暮景归先人之敝庐公敬髙年设邦君之反玷清欢卜夜好语辞寒恭惟某官济美当家从游诸老方氷山擅国六卿三家之僣有萌非楳埜㩀经三纲五常之道几熄至今延平之遗爱有古循吏之余风自执事之下车与尊君而合辙吏多饕墨孰如龟肠蝉腹之清俗尚苞苴独无鰕䱹鮆鱼之献某所以辞迩聮而去国亦惟乐羹化而受㕓息肩蜗舍之初触目鸰原之感殷勤盛意欲载酒而访子云踧踖罕辞辱下榻而礼徐孺托优伶之善谑偹賔主之多仪衆若云吾侯鲜有此容愧非才士不能歌蜀守之和窃慕风人尚可颂鲁公之燕喜曹守司直细札专城前茅压境环千里而置守亲册于朝受一㕓而为氓愿耕其野庸修短贽徃矣髙牙恭惟某官襟度春融斗神山立侍缁帷之侧早趋庭而有闻角黄䇿之文屡鎻厅而得隽尝婉婉而賛阃画亦飒飒而草军书着鞭惊圣哲之埸进孰御者执璧封子男之国斵而小之既腾三异之声又着平分之绩属更汉化甫寘周行而乃慨东畎之甘棠乞南州之符竹賔客惜翟公之去无罗雀之叹焉儿童喜郭伋之来有竹马之迎者靡待颁条而下教皆思宿道而向方謡诵四驰报太公望之政玺书中出趣曹相国之装讵容偏方乆拜大惠某幸因先契辱在下风昔文恭公同声而相应当端平际一面而定交诲言书绅翰墨盈箧兹病叟荷鉏之地在象贤赐履之邦顾如衰残得所栖托交通二千石岂敢掣于斋铃广三百弓粗足供于樵斧瞻依深切旉叙莫周曹守重阳莭仪山翁老退方拾穗而行吟地主仁贤分泛萸之余沥申以继粟继肉之礼念其祝鲠祝饐之时某拜赐何劳伤亷是愧无黄花散金之句自叹衰年有白衣送酒之人足酬佳莭曹守楽引年还笏幸归从太守之游卜夜加笾示不臣寓公之意霜颠荣甚春脚盎然恭惟某官奕世才华一门贵盛清词丽藻视建安七子而有光谠论危言杂庆歴四谏而无辨是生冡嗣尤得单传吏能少双县谱第一政惟佩玉不利于歩趋亦既奉璋攸宜于左右衆观三接复拥一麾建牙甫布于寛条尚齿首存于古意谓半世获交于桥梓异于稠人念痴年偶长于枌榆延之上坐託优伶之善颂发游戏之雄文但恐趣入于天朝不客乆依于地主某无厚飨有愧汗颜德匪耆英仆放希于迃叟语多谬误公尚恕于醉人谨课疎芜少伸铭谢曹守岁仪宦情衰谢巳推衣冠台餽殷勤曲相爼豆辱铃斋之殊礼觉茅屋之欢颜颇闻名莭之将颁尚喜甘棠之暂憇兹临徂岁如惠耆年某輖饥方幸以充肠烂醉不知其败面邦君七牢之馈岂不厚哉书生一饱之难廼至于此扶持裁答臯缓増慙曹守送重阳莭仪贤侯报政借留憩南国之棠退老投闲扶惫把东篱之菊方拊时而感慨辱记莭之殷勤分兵厨涓滴之余辍賔筵方丈之食晖神失喜灶鬼亦惊靖莭欲眠不知其已醉子思亟拜安敢以弗恭曹守冬至莭仪村翁岑寂无㫖蓄以御冬地主仁贤委博封而记莭自怜衰飒莫称殷勤龟肠忽享以八珍鼠量曷勘于五斗某登嘉仆仆复命匆匆闻养老之风孰非懐惠论食功之义寕有不惭曹守冬至莭仪炉煨榾柮方若隂寒台餽酒肴唤囬阳律顾如老朽倍费记存寂寂而守元经衰也乆矣仆仆而拜鼎肉愧莫甚焉汪守楽记师儒出牧亲承天子之临轩退老明农辱设邦君之反玷皆云初政先礼髙年恭惟某官杰出名流饱参前辈忠恕若曽子一言行之通达如贾生羣疑亡矣既横经于朱邸将执简于乌䑓搢绅羡身去之轻田里恨公来之暮以清修革饕俗以惨怛行新书剖决如流真庖丁无全牛之手安静下优合老氏烹小鲜之言甫下教条初陈宴飨为穆生设醴酒宜有重賔与许行共饔飱且延上座首加惠于野老示不臣于寓公慨陈人之尚有典刑广圣世之不遗夀考衮褒后甚褐博歉然某徒有枵肠畧无藻思二顷田与五亩宅已归为负耒之民一夜话胜十年书何幸作掣铃之客汪守端午莭仪病叟引年託残骸于地主贤侯记莭分余沥于野人视遇有加观瞻顿改祝鲠之仪甚偹设醴之敬未衰凉殿来薫固莫和九诏之奏晴檐曝日尚能为五袴之謡心之铭藏面以控叙赵守计院细札专城前茅压境夕琐有凤毛之羙照映清规昕庭选麟趾之英拊柔逺俗先声至止舆望翕然恭惟某官承露金茎临风玉树闻多学广讲贯熟于家庭行治声端清苦过于韦布昔淳祐世若无翁一老凛然汉中垒之忠诸郎籍甚唐王孙之秀神臯婉画计邸提纲平进可立登于云霄亷取又出分于风月御屏东记为圣天子而分忧畵㦸森严奉太夫人而行楽顾是邦之何幸喜吾侯之此来必迹捕椎理以安善良必锄治譁讦以厚风俗村无犬吠野有犊耕吏民相安惜颁春之来暮公卿有阙将选表而入为某久矣明农加之谢客人欺耄齿廹暮景之桑榆天许闲身管春风之花栁治道闻太守且至打门为军将所惊亟闯髙牙庸修短贽鲁侯燕喜之颁谁不效忠盖公清静之言愚将有献赵守楽语凝韦守之香咸观初政设穆生之体先享髙年已为野老而扶犂尚辱邦君而反玷清欢欵洽皓首竞荣恭惟某官尊行闻知𬒳服儒雅在昔母情为穆陵之名臣至今象贤有髙阳之才子莆虽闽之支郡侯乃朝之伟人公俶颁春民惜来暮盂水本薤孰敢犯于清规茇舍甘棠留无穷之遗爱昭苏幽隐拂拭衰陈似怜北山愚公开九㐮之年矣固匪南州髙士下一榻而礼之记优孟之微辞寓武公之善谑第凤翼且髙翔于千仭恐鹪巢难乆借于一枝某寝踈雪案萤牎真成饭嚢酒罋仆虽耄耋愿歌太守之中和公素寛洪必恕醉人之谬误赵守重阳莭仪病叟乞骸都忘佳节贤侯尚齿加礼髙年饫藜苋之枯肠霑菊茰之余沥香清㦸卫虽畵诺而坐黄堂厨少炊烟犹吐哺以待白屋予之过礼受者伤廉仆仆登嘉惓惓推谢赵守至莭仪伏以懐太守章登观台而书瑞遗老人食觉田舍之生光温温其和仆仆而拜盖以祝鲠祝饐之礼施之荷蓑荷笠之人非有微劳迺叨厚飨诗惭臣甫忆曽捧于御床贤匪子孙思岂敢辞于台餽江倅至莭仪蝉腹龟肠都忘莭物鸾刀羣筯分遗老农恭惟某官有名父之风在象贤之日西京博士学守礼经南朝文通梦懐色笔久盍云霄之濶歩尚烦风月之平分兴念陈人忝交先德委饷宰夫之盛馔宠光病叟之余龄非有卫劳迺叨厚飨赵守年仪伏以千里宅生元日膺履端之庆一㕓占籍暮年蒙飬老之仁遂使寒踪顿囬春意分桂酒椒浆之余沥辍雕盘氷筯之珍羞负米为氓未肯信并耕之论推食食我安敢忘一饭之恩江倅年仪去国归耕久上引年之请监州好事忽颁餽岁之仪恭惟某官典刑老成风流文献遯翁乃东家天子尝接耇言尊公如铜川府君亲传先训念桑榆之婉晚分椒栢之弃余遂使寒踪顿囬春意某垂垂及耄仆仆拜嘉负耒为氓幸占把茅而送老推食食我敢忘一饭之必偿乡守告朔某兹审霉潦初晴槐阴亭午若时贤牧丕拥蕃釐公平而两造解咸击㫁而诸豪循理河内方思于借㓂颖川行见于徴黄某属已丧明艰于告朔作诗以歌太守仆未能焉轻身以先匹夫公真过矣通判某兹审霉潦初晴槐隂亭午若时少尹丕拥蕃釐耕于野出于涂无追胥吠犬入吾室对吾饮惟明月清风行簉鹓行寕淹骥足某失明巳乆告朔靡繇轻身以先匹夫公真过矣作歌以美别驾仆未能焉乡倅端午莭仪某伏以一㕓送老厌苦病魔半刺多情温存莭物域闾惊羡村落传夸恭惟某官履践前修沾濡先训考亭夫子亲接绪言唐世诗人实传宗沠暂屈贤而丞郡尤敬士而爱民当湘濵竞渡之辰念林下归田之叟辍犀筯鸾刀之享闵亀肠蝉腹之饥人方翕翕以世情公独惓惓于先契某室方生白突乆不黔耄老无能徒抱食珍之愧大夫有赐敢稽拜命之恭涵头郑监镇为农去国林间方力于灌园有客过门松下忽惊于喝道簸明珠于袖里饰㫁木于沟中恭惟某官秀禀天台名传谷口善言善行亲从前辈以讲明古貎古心不入时人之嗜好寥落三家之聚沉㝠一世之豪微而蛮触之争大则虞芮之讼纷纷未决徃往质成书判流行极东聊摄西姑尤之境规谟布置其右扶风左冯翊之才然君子之道中庸顾本朝之法严宻姑平一閧即辂九迁某乆去䦯庭苟安田里未尝射虎不烦㶚陵尉之诃间或骑驴幸免华隂令之诘不图髦士惠顾秃翁歌诗人伐木之章奏贤者班荆之语傍观荣甚内省阙然署门而谢交情自慙废退隔年而还诗债尚恕耄荒莆田翁县尉南昌尉虽卑素有仙曹之号北山公已老方为愚谷之民猥辱贻牋敢稽还贽恭惟某官读书之眼如月奏赋之气凌云畴昔先登既看花于琼林之苑借令小郄宜给礼于玉堂之庐云何虎豹之守関尚使骐驎之行地顾士之穷逹莫不有命而官无大小皆可及人警夜诘姦止诃㶚陵之猎笺天论事耸观文石之书某叱黄犊之力田盟白鸥而同社为先人守丘墓投老何未无恶少瞰屋山即居之惠曹而同拜某身投岩壑景薄崦嵫夫何幕下之名流尚记漳濵之病叟铿鍧雅奏粉黛丑颜子寕不嗣音吾老既难趋于賔谒余方有公事君忭未必善于客来聊课芜词少酬藻思朱仙游濬力田以给公上不辞汉阴叟抱瓮之劳轻身以先匹夫猥辱信陵君执辔之礼恍贻牋之宠甚愧还贽之斐然恭惟某官秀美所钟典刑是似伯鱼诗礼盖其少小之习闻子思中庸得于家庭之宻授贞不忝儒先之后肯屑为恩泽之侯万里戌玉门関一朝通金闺籍传闻新治说长官本原于文公之书縁饰以循吏之传道令野老联𬒮和蒍于之歌使过圣门闻絃发莞尔之笑竚腾三异亟辂九迁某乆忝通家顷仕寓里名祖名父尝瞻龙虎之杰魁难弟难兄毎羡鹄鸾之停峙兹聆百里之出宰幸託一㕓而爲氓愚公居北山不改迂踈之素仲弓使南面庻渐教化之余仙逰邓宰冠挂神武之门廹耄期而得谢花满河阳之县忽春色之见分丽藻粲然华颠荣甚恭惟某官在英隽之目就子男之封学道爱人为武城而得子羽贵德尚齿避齐堂以舍盖公至如野老之退闲亦辱令君之嘉奨某强搜枯思莫报珍投宓子弹琴自然单父之化许行负耒愿为滕国之民新莆田陈宰飞凫入境肯为五斗而化来鹤还郷遂有一枝之託漫刺方慙于后至华牋遽辱于先施恭惟某官孟光为賔客所归元龙负湖海之气幕谋县谋能声蚤着于二邦酒圣诗豪余事亦雄于一世所以落落而难合由夫皓皓之易汚君子焉可厚诬诸公于是交辟镬无冷䖏岂惟吾邑之凋琴有古音方耸斯人之聼必少打门催钱之吏必多受㕓愿耕之民昔菊荒影泽之篱乆齿不改今花满河阳之县旧观复还鸮表朝驰鹓行暮召某挂冠北阙负耒西畴勿聆新尹之临深动陈人之喜得澹台子羽仆愿事贤朝司马相如君非谬敬赵引理阮生辟掾颇闻三语之佳许子为氓恨受一㕓之晚旣涓上日敢顺下风恭惟某官丹穴凤雏渥洼骥子汉宗室老者尤重于辟疆唐诸王孙今孰如于长吉某懐执鞭之素愿辱衘袖之先施有朋逺来学无废于时习纵我不徃子寕忘于嗣音张添教诸侯学曰泮方推广于化原一卷书立师示褒崇于经术挹清标而起敬读伟制而失惊恭惟某官圣处穷探贤関独歩生梅溪常州之里尊闻行知游水心止斋之门薫香摘艶既笑谈觧褐宜腾踏飞黄属圣世作新傅选材名之士厌举人雕篆将兴理义之文莆虽小邦代有巨擘必表章蔡端明陈諌议之存膏必物色林艾轩郑夹际之遗书开后学之心胷续前修之气脉广文到官舍莫叹无氊学士登瀛洲㑹看给礼某少尝肄业老已明农虽甚惰荒未忘亲受无友独学毎懐孤陋之慙有朋逺来庻获切思之楽赵录参老子痴顽既休休而谢事参军俊逸真舋舋而逼人劳谦守辱于贻牋衰惫遂稽于还贽恭惟某官读书之眼如月作赋之声摩空太白才名岂非先谪汝阳眉宇见谓天人耻躁士之九迁慕髙贤之三语至公不挠未尝闻谁毁谁誉直道而行安知有公喜公怒贵名方起贤业巨量某疾病交攻应酬尽废乆懐刺字頼龎公之入城亦有刍言侯禆谌之谋野略抒摧谢良愧荒踈林司理短衣饭牛鄙拙之歌叩角高轩下马文章之气如虹和予者谁逼我太甚恭惟某官撑肠万卷过目十行尽扫腐尘不烦䋲削胷襟洒落从神仙吸风露中来从材思清新非世俗食烟火人语有士如此何官不冝为因平反谅必无于冤狱令公喜怒岂所望于参军大宜映石渠之黎小亦通金闺之籍必腾而上无淹此留某久不逢剖膜之医常欲求击䝉之友二尺檠缀字已付来生一樽酒论文岂无暇日后村先生大全集卷之一百二十五终后村先生大全集后村先生大全集卷第一百二十六后村先生大全集卷第一百二十六杂启答杨伯纪论四六伏承枉教过许俪文深惟空踈不称是奨以至切磋之论尤明爱助之心念昔宦游猥尘賔佐当插羽流星之交至多㩀鞍横槊而立成盖率然供记室之求非以此为名家之制亦有偶诵文而着价未识面而露草以幕僚而施诸府公以门生而用之座主唿君房以足下既杂学子陵之髙斥桓公为老兵安敢効孟嘉之醉故于酬答之际未免抑扬某辞然而博观陈编颇见前辈于頔徤将退之拟所作于商周严武麤才子美方其贤于颜贾或以为窥涛海而悸慄或以为系雪山之重轻若乃庐陵之于文僖眉山之于安道皆以游从之旧毎形推许之间曷尝谓文字之瑕疵适足见风流之笃厚顾如执事方负轶材小欲骋落霞孤鹜之词大欲秉检玉泥金之笔务为髙简恐贻买菜之潮尽黜着叶似匪粲花之体诚愿于俊壮雄深之外加委蛇曲折之功出之无穷读者不骇大慙谓之大好毎观旧作而忸怩小人可以小知乌覩斯文之鉅䴡方将广吾子之意聊亦发老生所懐裴然有云亮之而已囬汤仲能抚属先奉賛书采参婉画我公始至方招温石之流此士昔来径䖏邹枚之右輙修短记徃候先驱恭惟某官性极髙明行尤峻洁羣谢诸王之外诚家世之鲜俦二苏三孔以来复弟兄之竞爽项禆大使出䕶陪京方观要路之登忽勇急流之退虽入山避谤几不调者十年然饮水着书亦足传于千载兹盖调于琴瑟果来赴于弓旌侧闻公朝属意人物方将命议郎而草新奏遣掌故而放遗书何况元侯已召还于阙北岂容雅士尚留滞于周南某华髪渐多壮心都尽昔弃贞如于苦李今留颇似于系匏方喜论心竟成交臂嵇康性懒烦见索于报书司马才髙惜不观于授简囬京尹某恭审妙选名卿恭行大尹权尊任宠固光弹压之威物贵币轻尤頼变通之术除书初播舆望交归某深喜㣲踪宻依巨庇昔尝捧刺继辱贻戕问马及牛共仰神明之见骑驴冲节窃欣礼𢾗之寛囬游提刑入国门之一言渠欲焚黄寕免谤嘲于三字空烦优思聊奉启颜答贾都大谢賛皇华使逺有光肃将上指中书君老而秃偶代王言不能措于一辞安敢当于俪语恭惟某官金茎承露玉树临风谊所条陈出先汉诸老生之右志之赋咏在中唐大家𢾗之间既入承明而至九卿且坐黄堂而称太守属台星之归衮贪夜雨之对床当辨贤彚进之时觉巧匠傍观之久以镕䑓而临遣由黼座之选抡揽辔而行遂提封于九路予环而入将济美于一门某昔受魏王之知今为鲁公之客輙持残锦谬演新纶元宪之有景文更相辉映子固之称平甫匪曰比周勉课芜词难追藻思答江东曹赵待制谢妙选宗英叠将使指事权之重今昔所稀恭惟庆㥦某官水镜清明风斤敏锐兼京畿澄清弹压之任衆谓当仁陪雍畤扈从论思之班士无异流忽勇急流之退果与当宁之思以从臣节持灌输以王人提纲煑摘必能参酌汉儒盐铁之论斡旋唐人鞭笏之间印绶若若累累夐无近比财货汸汸暴暴叶济中兴既殚忠力于国家盍即谟谋于廊庙某偶缘薄技获草賛书羡輶轩使之行方立于霄汉恨管城子之秃莫鼓于风雷廼勤贻翰之临且有濡毫之惠所为感悚未易究宣贺马相公伏钺䇿勋予环趣勤微仲其左袵矣昔称九合之难归公以衮衣兮今閲三年之乆庆闗宗祐喜动缙绅恭惟驩㥦窃以某官许国精忠康时老手被髪缨冠捄乡隣之闘力掎角于上流纶巾羽扇蹙狂虏之锋汔扫清于多垒虽曰旂常之纪绩犹烦樽爼之折冲今则胡运寝㣲皇威未鬯东逆雏之徂伺西畔将之鸱张近而饥民之火烧肠逺而甲士之冷彻骨孟子云如当世之欲平治晋人谓非上哲必假英豪昔菜公获北门以朝廷之无事今司马相中国何辽夏之足忧某半生勤岩石之瞻一旦睹介圭之入洪钧转一气风託化甄黄麻似六经愧无笔力所爲忻跃未易揄扬囬陈正乡㑹助筵共承真染宠饷盛仪虽蒲省尊严不可领湖山之集然粉乡缱绻犹爲主洛社之盟分余沥于美酒价十千之时将厚意以青铜钱三伯之助某与同朝之胜彦及新榜之誉髦望遗公若景星凤凰均託欢颜之庇宴嘉賔而吹笙鼓瑟谁无饱徳之心姑援笔以禀训容抠衣而摧谢答安溪黄宰相谢荐启镡津一见辱倾盖之甚懽辇路重逢值斵窓之少暇念钝汉久稽于还贽幸外臣尚可以露章妄相品题殆若抛引伏惟某官为有用学读未见书才寡二而少双文千变而万态菖蒲花蟠桃寔旷刼间生火浣布切玉刀至珍无价同志请避三舍诸老放出一头曽谓儒英尚寻县谱闻絃而笑筦尔犹有武城之遗风聨袂而敬为于未害鲁山之髙致风宪之紧除由此干淳之旧典则然某身已明农意犹勤类服膺可隽仰一鹗之材髙极口吹嘘恨匹雏之力薄谨搜枯藁少答谦撝贺陈大諌出綍龙墀提纲骑省识者相庆翕然同辞恭惟欢㥦某官风宪迭居霜稜尤峻近所建白闻者作兴论王氏五侯权门气阻夺尧佐四使贵畹胆寒皆它人噤不敢言惟文王欣然能聼紧头直上睿意可占诵庆歴御笔之诗既増光于欧蔡践干道元台之拜行趾美于叶陈某猥以余生睹兹盛举作退之諌臣论无复激昻续子西内前行尚堪勉强贺马中书南衙䟽宠西掖爲真公当五星聚奎之时尤其颕异上于一佛出世之选乆矣印刓仍居禁林且冠槖从斯文之庆有识所同盖世运罕逢于休明词气尤宜于盛壮于湖未及而立已掌賛书水心晚廹者希力辞儤直属当宁敷求于英妙顾在廷孰副于眷知文不在兹乎既已提鳌而对掌年不可及也更烦立马而一挥极儒生之至荣亦公朝之盛举发帝之令兼南丰曲阜所长秉国之均踵盘洲平园之拜答卓漳州谢顺寕精舍记仆卖文莫售直一钱而何堪君着价太髙字三缣而不吝厚币侈多仪之饷长牋摛絶妙之辞拜赐何功置慙靡所恭惟某官穷理尽性至命以孝事君则忠素薄宦情守逸少墓前之誓及题庵扁本横渠座右之铭梁词自冩其雅懐壁记尚烦于拙手有昌黎之序令犹壮李愿之言无安仁之才孰能发彦辅之思搜枯肠而属藁觉秃笔之无花虚白之室屡空玄黄之篚甚设以至蟠屈九制一挥之体揄扬再衰三竭之文某懐惠情深伤㢘颡泚老山之下既买田筑室之羡君楽之中愿秣马膏车而从子囬陈尚书仆慙陶宏景廹晚节之宜休公若龎徳翁凛髙风之可敬虽嘉遯无入城之迹犹执谦寻同社之盟厚意盎然华颠荣甚伏念某絫章毣毣八秩骎骎曩陪狨槖之班报微涓露今卧牛衣之集景薄崦嵫共承帝俞许致君事遂田舍翁初心之恳切由乡先逹素论之游扬当虎立殿上之时主张甚力及龙卧洛中之日赏好未衰既悬安车尚陟奎阁某愧谢函之后至辱庆牍之先施和台鼎之梅方耸聼文徳昕朝之制煨地㠠之芋顾毋忘僧庐夜话之言谨勒芜词少酬藻思贺陈尚书生日伏审日迎长至阳复之初天佑中兴贤生此际方燕申而山立宜夀嘏之川増恭惟某官以忠荩结主知其出处闗世运晋鄙之俗薫阳亢宗而为善良畏垒之人贤庚桑楚而欲尸祝当宁忆𢾗百篇之论谏上穹卑九五福之康寕某属廹耄惽末由旅贺此懐溢喜莫笼鸽以放生不腆菲仪姑存羊而爱礼贺陈尚书生日批龙鳞而抗䟽乆着直声麟角以呈祥光生阙里輙陈菲薄䖍祝耆龎恭惟某官直干千寻精金百鍊擢车谏长号四紧头跳入如来仅一蹴地谓聼履而升矣廼褰裳而去之领洛杜之耆英主香山之诗酒武公美緑竹百龄必享于旄期子房从赤松千载犹髙于雅志某久矣得谢老而失明半芋煨残未残招提之约瓣香拈起有如释子所云囬林中书儒有已试之效难揜时名臣寔不如之章仅存古意公言之耳私谢云何恭惟某官典册当行风骚余事九重侧席饱闻世间谪仙之名一顾倾城丑却天下妇人之面虽鸿笔焉能舍我然蛾眉或者嫉予小需加璧之招忽抱遗弓之痛嗣皇初政代言尤重于斯文先帝旧人访落必先于此老某气再而衰三而竭身三宜去四冝休恩许辞荣法当荐代素仰慕祁文夫之举老未敢忘不能进伯玉之贤死将有愧因酬谦贶聊发鄙懐答刘提举王尊叱驭而至徧行九折之涂许行负手而归幸在一㕓之列褰惟戾至折屐跫然念昔端平尝陪名胜持孤论尾蜀珍之后不谋同辞及烦言罪濮议之人尽归一纲动子夏离羣之叹诵渊明思友之诗仆已挂冠公方衣繍强扶白髪出辂皇华使者骐骃或可俻周原之访故人鸡黍傥肯爲田舍之留与丞相兹者伏遇光辅中兴笃生上宰麟角系绣绶现圣丘阙里之祥乌飞衘红巾启阿母瑶池之燕夀绵箕翼福比河沙某受恩莫报于万分賛美常熏于一瓣䦨珊暁梦尝操前殿之制麻下俚村歌难被后堂之弦管婚书附季子聘书累世通家有孔李交游之旧一村二姓寻朱陈婚嫁之盟谋之既臧卜云其吉令爱小娘子素闲图史毓秀于闺房某学生粗学箕裘飬蒙于学塾男女之时今其及也父母之心人皆有之毎烦柯斧之言遂合琴瑟之好向平毕娶庻无俗务之相関徳耀如賔将见壸仪之可法又请期薄贽初通缛仪附逮深惟妇职以奉于苹蘩着在礼经不过于榛栗兹拜兼金之侈岂胜报玖之惭逾小学之痴年既突而弁卜大归之吉日言结其褵去华姪聘方氏犹子承家粗乡评之无玷比邻择对以妇道之有闻何况筮从匪由媒伐某姪长于世胄虽慙羯末之风令爱出自豪宗盖亦姫姜之比信哉佳耦申以盟言主馈乆虚良切及时之愿结䄜不逺适当献岁之初又请期问名纳采已修不腆之仪拂筴端蓍兹卜始和之吉属临铨集敢请婚期生兰玉于庭虽慙家学荐苹蘩于庙窃喜妇贤答李氏聘书卯金系冷有息女之惸然仙李根深况贤郎之籍甚昔忝交游于三世今通休戚于一家决于长上之片言畧去俗间之末莭金屏绣稺虽慊贵豪竹笥练裳各随丰俭洞房停烛画眉将拜于舅姑酒缸缠红坦腹诚堪于子婿又请期求皇甚切欲及婚姻之时命龟以占莫如姑洗之月虽不腆之赀装未具然久要之道义素孚及兹请期敢不如约愿为箕箒固徴容徳之可称如鼓琴瑟庻若友賔之相敬答方氏婚书子知父志蚤驰跨灶之名女嫁官人矧托连墻之好诹龟云吉奠鴈如彛恭惟令嗣翰墨流传信髙才之难掩某孙女荆綀淡泊然内则之粗闲于君家忝管鲍之交冝子舍践朱陈之约一言而决五两以将礼重舘甥孰谓非于吾耦谚夸宅相端有望于此郎又请期累世通家懐哉事契一村两姓重以婚姻良深倚玉之慙敬拜订金之诺礼严奠贽诗贵及时曲水羽觞适逢于修禊洞房花烛将遂于结褵姪孙士寅将仕聘潘氏弟兄折桂钦骑省之华宗父子然藜忝麟䑓之遗绪乆爲嘉耦殆有宿缘某人令爱玉雪自将曽靡内言之出某姪孙某箕裘初习适当中馈之虚矧桑梓之连隂喜松萝之相託前史美闺房之秀其选极难诗人咏家室之宜于归不逺答余氏婚书孔李世家未忘旧好朱陈婚嫁殆有宿缘萧然罗雀之居盛矣委禽之贶合孙抠趋力学何愧于伯鱼某姪孙女淡泊素风有如于阿鹜允为嘉耦奚假行媒拜重诺之订金需佳期而合卺仲瞻华阅宜生峙鹄之児预喜蓬门必有乗龙之壻胜女囬方氏定日书两家生子感年相当十月为阳小春伊迩古重请期之礼今差缔好之辰然诺不移敬共以聼金屏绣缛虽难匹于贵游竹笥练裳谅不嫌于儒素沂孙请期书君子抱孙老尤闗念丈夫有室礼贵及时端箧而占结褵伊迩匪媒不得敬闻柯伐之言之子于归允叶桃夭之咏涣孙赵氏婚书嫡孙承学粗窥屋壁之藏爱女钟情见谓闺房之秀片语辱订金之诺敝宗深倚玉之慙长令爱拟封县主贵为族姫彤管之芳华博覧其次孙学生涣名曰胄子青灯之习气未忘齐眉钦徳曜之贤坦腹愧王郎之选诹龟云吉奠鴈如仪况梓里之连隂而花封后村先生大全集卷之一百二十六终后村先生大全集后村先生大全集卷第一百二十七后村先生大全集卷之一百二十七上梁文慈济殿鬼郎伟丛词草创合衆力而莫成寳殿翚飞不崇朝而立就大矣神君之福力卓哉太守之规模英显忠惠侯道嫓松乔术侔庐扁虽一旦蜕泽而去方剂失传然千年化鹤而归神灵如在南通梅惠北福泉暨处䖏幡华家家香火眷言莆壤宻介寳邻夏有痒春有痟茍精祈而必应尸而祝社而稷亦报礼之宜然爰相近郊载规新庙为山一篑之才覆作舍三年规未成非遇伟人孰圆佳话我知郡某官视民苦乐如已戚休谓隆古泰和之时疕疡间有而至人㳺息之地疵疠必无捐撙节之余财建显严之閟宇乌纱羽炯落月之照梁孔盖翠袊乗回风而弭节非侈一时之轮奂永爲千里之瞻依读本草者证神农寕不谓医师之祖见甘棠而思召伯安敢忘牧守之贤遂爲短歌助举修栋鬼郎伟抛梁东海色微茫户牗中待取逺山供笔架从头细纪活人功鬼郎伟抛梁西乌石岗邉有旧栖箇里神通随处现丹瓢药芨不湏㩗鬼郎伟抛梁南突兀方壶鎻翠岚卖药市中人不识壶公郄恐是同参鬼郎伟抛梁北使君此去朝京国祠旁古树即甘棠留教父老他年意鬼郎伟抛梁上纷纷芗币祈灵贶烱然一片活人心此是神君无尽藏鬼郎伟抛梁下涧苹堪撷茅堪籍向来不作荤酒縁至今羞入鸡豚社伏愿上梁之后民无夭阏神有冯依漆华青䴴普授衞生之诀黄蕉丹荔常歌侑飨之诗建阳西斋储令之髙楼百尺焕若更新黄侯之老屋三间凛焉将压曽氏翚飞之观出于辙涸之余西斋主人少慕纷华晚趋平实有农拾穗荐书丰稔之祥无吏诟租常负催科之殿幸而鹾舟相尾沸鼎稍凉廼即西偏别规便座屏廷中之械索陈几上之图书蓻菊盈坡种花成径虽非子贱聊自託于鸣琴傥有澹台又何妨于入室然节用爱人未之能尽顾劳民奉已寕免有慙庻退食自公之余思反躬𥙷过之义提短檠照细字老安能命中车棹孤舟归哉未晚廼为巴唱以以相梓人抛梁东缥缈阑于在半空收拾半生湖海气行藏都付倚楼中抛梁西稽首文公有旧栖云谷已无人识路泉荒木老暮猿啼抛梁西白首铢铢交米塩却笑晋人无检束唾壶尘尾事清谈抛梁北山翁肯留真蹟跨凌颉籕掩斯冰自有苍生无此笔抛梁上日拟安舆来就养青山尽处白云飞千廻百匝髙望抛梁下絃调玱琅喧子舍未应当食叹无鱼且可劬书如嗜炙伏愿上梁之后苟有苟完爰居爰处户无夜闭帘有昼垂我思古人去常如于至日后之君子当有感于斯文徐潭草堂鬼郎伟伏以作蚕茧以自纒何时而竟营菟裘而将老此事已迟爰相近郊旋开别墅后村居士忤当权而乆斥逢更化之特招下帷生缓而迂莫仰禆于顾问中书君老而秃终不任于使令唿来虚霑绫饼餤之恩归去未有土馒头之地空苏学士竹筒之积襁得徐先軰草堂之遗基所谓乐哉斯邱岂必懐乎故宇方桓司马石椁则甚陋视杨王孙躶塟则已奢凹凸势殊经营而为台沼绸缪力尽拮据以有室家驱出寝内散花之人延入门前问字之客香芹羹鲜鲫脍享贫者之八珍长柄尘短辕车备闲人之九钖范蔡扼吭而夺与稽阮把臂而游命乃在天死便埋我暮年穷巷何妨廷尉之张罗它日荒阡不愿曹瞒之沥酒遂为已倡以相郢斤鬼郎伟抛梁东梦觉东华杲日红却忆细㫋开卷处迩英今在九霄中鬼郎伟抛梁西西掖西崑有旧栖谁道相如堪视笔寄声太乙莫然藜鬼郎伟抛梁南王谢争墩未免贪门外钓矶都属我先生只唤作徐潭鬼郎伟抛梁北塞垣未得新消息欲随飞将去防秋白髪老翁难荷㦸鬼郎伟抛梁上絶顶古榕髙十丈飞来衆鸟有依栖挽致万牛无力量鬼郎伟抛梁下一曲清溪带茅舍薄命休嗟夺鳯池寛恩尚许同鸥社伏愿上梁之后息念弹冠终身扇枕肩负季路之米手种邵平之瓜观书之眼复明登山之力常徤于斯歌于斯哭勿迟前哲之言全而生全而归不辱先人之训碧难草堂鬼郎伟避世金马门之内㴱悔昨非结屋碧鸡坊之西偶谐髙兴披荆之始绵蕞而成后村居士因卜寝邱併营支壠靣势挹莆之夀水地名叶汉之陈仓穷幽极深堪续孟浩然之志拔贫作富不烦王録事之赀百围之樗檪参天𢾗家之鸡豚同社炀争䆴舍争席谁是主人智楽水仁乐山岂无胜友柴门延月竹径通溪事如天而罔知酒似泥而少醒召王褒而从猎徒梦遶于属车诣詹尹而卜居尚心懐乎故宇课芜词而纪实助梓匠之落成鬼郎伟抛梁东少日轻将仕易农老去邻家邀社饮先生病着不能从鬼郎伟抛梁西晚知茅舍胜金闺寕爲野老骑黄犊怕作祠官祭碧鸡鬼郎伟抛梁南一枕清风午睡酣玉尘纵无人对垒蒲团尚有佛同眼鬼郎伟抛梁北丝絇曽立虚皇侧未应放逐有遐心夜夜起来瞻斗极鬼郎伟抛梁上卜居惟此尤清矌无千驷马似齐侯有百兮田如鲁侯鬼郎伟抛梁下一曲汉光风月夜兀坐渔矶不把竿先生非钓虚名者伏愿上梁之后藏书不蠧种树成林岁事丰登常乞浆而得酒老身强徤能拾穗以行歌所愿为太平之民不敢希无妄之福后村新居鬼郎伟伏以先世有敝庐之旧岂敢图新平生无华屋之心矧当垂耆将侈大昭回之笔廼经营清旷之居后村居士搦寸管而得名巢一枝而知足暮年诸息分户牖于蜂房之中老子一身独栖宿于鸡窼之内巨堪局促思就寛闲出金鳯于榛芜浴银蟾于清泚鸥来狎我异山谷翁归牛浮鼻之诗龟不欺吾合地理家廻龙顾毋之説敝华榱于坡上揭奎画于楣间其东将鱼菽而享先稍西可鸡黍而止客束史章词头于髙阁陈法书名画于便齐无死于有朝不慕萧朱之结绶有同人予野寕从沮溺而耦耕古老云七十者稀痴人欲九百不死抱膝孔明之榻晞髪儋之廷突兀千里间见何时尝发杜陵之叹辛勤三十年有此屋真如韩子所云遂为巴歌以相郢斵鬼郎伟抛梁东犹记祥云一孕红昨日螭头夹香案金朝牛背听松风鬼郎伟抛梁西伯年强半是单栖老来井臼长辛苦不似梁鸿有逸妻鬼郎伟抛梁南挂起南窓设小龛枕畔飞蚊床下蚁先生耳重睡初酣鬼郎伟抛梁北北亭山有吾翁迹不为太史续家书且向善和繙手泽鬼郎伟抛梁上未后是真前是忘白身休要散吏御血指元非舍人様鬼郎伟抛梁下卧起与书相枕借山中底处覔金莲月光如昼何曽夜伏愿上梁之后家有盖藏邻通假借晋鄙之人多善畏垒之山倍穰为愚池愚岛愚堂愚亭移嘉禾而错置非大寒大暑大风大雨命小车而出游别肠空鲸吸之盃老眼见蝇头之字恬候奕世相传守孝谨之风伯传他时一笑领醉吟之谥享无量夀保不赀躯宜休堂鬼郎伟㐲以未央前甘泉北沗法从之老臣汾水曲䟽属南有先人之旧隠惟尊㓜殆几于千指于侧旁増种于数椽后村居士少也劬书长而委貭渊冰临履天日照知通籍于寕庙凭玉几之前结绶于穆陵收太阿之始中縁彺论乆屏寛闲晚察孤忠遍尘清要去犹赐张曲江之扇归尚挥䟽大夫之金何以万间为哉不过一枝足矣然三子各开户牖诸孙俱及冠笄前施𥿄帐禅床清维摩之病思后列书房织室圆龎老之话头享武公绿竹之旄期保戆叟黄花之晚节乃为巴曲以相郢斥鬼郎伟抛梁东倒槖初憎地百弓畴昔买邻犹隅巷而今杖屦往来通鬼郎伟抛梁西古我先君有隠栖但愿玉堂红歳歳丹苞万颗压枝低鬼郎伟抛梁南二祖营栖似草庵留虫书传世世住蜗牛屋等潭潭鬼郎伟抛梁北溪边松桧参天碧华屋留为汝住场樗庵却是吾真宅鬼郎伟抛梁上禁中曽画葫芦様诗赋何尝值一钱光焰安能长万丈鬼郎伟抛梁下田父清晨邀赛社溪山明秀可登临隣里有无通假借伏愿上梁之后雨旸均调田海上熟蠏带螬蛤含酒厌饫老饕鱼通印蚝破山生涯烂醉子平敕㫁家事叔夜懒报人书挟兔园之䇿以训䝉驾鸡栖之车而谋野昔常虑千虑未兔切老婆心今不挂一丝自然现夀者相旣安筦簟必大门闾乐语宴张都承曹装已戒方趋文徳之衙韦㦸初临适在高阳之里屈轩车之贵重侍杖履之从容恭惟某官龙章鳯姿金声玉振策名四纪仅存不国之灵光𬒳遇两朝俱待处皇之香案举世莫磷淄于大莭后生皆师仰其余风㓜安似非晋人魏人微仲不入洛党蜀党当宁独知其素守追锋趣觐于清光虽弗忘魏阙之心犹未起东山之卧固知夫子薄万钟五鼎之荣其禁都人望一马二童之志上方渴想公勿徐驱我知郡编修吏部㖽幸识荆朅来剖竹过杨雄之宅将质羣疑避齐相之堂冀闻片语爰举宴家賔之典况当修禊事之辰拆花以当酒筹攀柳以流行色制铃郡阁获陪挥尘之清谈秉笔中书应许飞乌之反哺某等敢飏口号上粲台颜紫槖相将入帝京朱幡邂迨此逢迎㳟桑深得诗人意拔薤寕希徤吏名麻卷明朝文徳殿深衣几载洛阳城祝公早画安边䇿却致诸生起太平宴前湖南赵师撤山前之薇戍方卷㨗旗访江上之棠隂弗闻归骑廼为薄具以屈高轩恭惟某官峻特而洁清沈潜而刚毅生长古灵之里甚似前修从游勉斋之门见称嫡子真吾徒之畏友亦近世之名卿清标洗五岭之贪风妙算扫重湖之妖祲集袊佩于凋零之后多所讲明营金扬于谈笑之间一何神速方名垂于竹帛廼兴于林泉鲁望江湖散人公虽甚适更生宗室遗老上必见思㑹有锋车径归禁槖我知郡编修吏部交游最蚤聚散靡常晚继踵于前规复借光于邻绩暂驻凾关之紫气同凝燕寝之清香把酒而登云山小休午署聨鞍而游雪鼓尚约秋风輙以心声寓于口号长劔髙冠有骇机平生受用一㴱衣鸢方跕跕水中堕鸿已冥冥天外飞离索畧凭巵酒诉冥淹却羡角巾归祝公小住为佳耳莫与江边父老违宴唐经畧拥旄方靣瞻统府之宏开易节领头属外台之初建敬陈燕术屈致崇严恭惟某官直大以方知仁而勇殿中灯爖锦之䟽千载如生博士内前行之诗四夷传诵繇国朝而屈指惟唐氏之有人顷膺六际之除奚趐百函之奏天子改容宰相待罪壮哉对伏之言都人祖送画工为图贤矣拂衣之去方倚下流之飞輓俄移南国之麾幢以宋广平鐡石之肠洗马新息珠犀之谤俭甚乖崖之绦褐萧然清献之琴龟坐令炎熟之区悉变清凉之境赐履至于海旣忧顾之少寛介圭觐于王喜遄归之不逺我某官昔叨末契今在下风忆李白于江东廻头乆别访安期于海上握手剧谈非惟畅叙于交情亦以恊同于王事况帐下之㨗书踵至而山前之戍甲已归世听金缕之歌莫惜玉山之倒莱相巨杯之饮踪不能陪范公一笔之勾庻乎知免某等习优伶之小技覩賔主之交懽輙陈芜音聊启玉齿元戎建纛奥王䑓亷使新特汉节来一纪别俱无恙在二星聚岂偶然哉清风可使贪泉变老笔能驱瘴雾开祇恐仁皇思质肃日间已有诏书催宴新帅刘侍郎中军谋先帅瞻牙纛之𥘉临皇华使臣属轺车之再驾将交驩于大阃爰盛启于初筵㳟惟某官清节致自丹心事主为諌官御史开陈累百奏之多于君子小人终始无一言之误善类隂受其赐明王深知其忠及拜琐扉埀登庙廊乃露章而勇去惟天语而莫留玈乆彤弓寄专征于方伯腰刀怕守纷来谒之小侯教条陈明鼔角讙亮龙户马人之相庆蛮烟瘴雨之一空鶢鶋去而蚌囘方共覩亷平之化鳯凰仪而兽舞行入赓喜起之歌我某官幸甚登门加之通谱弹冠魏阙旧陪盍簪之余揽辔周原新託履封之内乆矣云泥之悬絶适兹岭海之重逢召鼓史以过岑牟命佳人而戛鸣瑟反玷为两君之好聊永今宵卷衣以上公而归无忘此日俯陈芜语上启玉颜帝城一别隔天涯邂逅辕门此建牙应是近臣劳侍从顿令逺使有光华他人岂得如同姓王事由来本一家却怕酒醒归诏下賸晓银烛照梅花宴吉倅王实之瀛洲学士为江村半刺之行句曲山人惜亲友中年之别将秣马膏车而去矣廼杀鸡为黍而留之恭惟官志节日烈而霜严文章水涌而山出声名蚤着不𢾗黄香之无䨇科目小低犹压杜牧之第五元化孕此五百年之间气同軰立于九万里之下风毎以直道而事人未尝曲学以阿世朱游拆楹诸公慙请劔之言阳子哭廷千载壮裂麻之举一叶身轻何去之勇六丁力尽而挽不囘有谪仙人骏马名姫何放之风无杜陵老残杯冷炙悲声之态仲卿妻安牛衣之俭超宗子真鳯毛之竒下而一障上而公卿㑹应入手徴以諌官许以宰相尚且掉头拥通徳而着书命便了而沾酒丽人歌陶秀实邮亭之曲好事绘韩熈载夜宴之图贺客盈门劝展骥而为别驾长官分席叹无蟹而有监客想像醉翁澹庵之劲莭髙风收拾平园诚斋之残篇㫁槀角此行之不恶然小住而亦佳方今图靣一新号召四出加璧而延老将行申公之言前席而访逐臣必奉贾生之对岂容州佐屡屈天僊况头厅迺吾乡两相相之迭为而鼻祖云异日二郎之必做闭门而投车辖莫惜尽欢笼街而筑沙堤伫看大拜风云之㑹朞月犹迟我崇禧吏部少同受业于河汾晚共寻盟于洛社辞暴公子之绣斧未敢披襟听白司马之琵琶何湏掩袂素蒙鲍叔之知已讵忍卜商之离羣肯顾茅堂不嫌草具南辕北輙车轮惯见于别离东主西賔翰墨未妨于游戏俯陈下俚仰献𥘉筵去国还山忽十朞看人着尽几枰棋碧鸡金马非吾事白鹭青原欠于诗鲁国两生肯行否海濵二老莫来迟暮云春树嗟修阻得句从今举向谁四友除授制代中书令管城子毛颕进封管城侯加食邑实封制提笔举公槐之位乆倚任于英豪剖符拓孤竹之封肆褒崇于勲旧仍加书社庸劝士林具官某出明视之宗生广寒之府自伏羲造书而后至苍颉制字以来居然贯通靡不钞纂始避秦师之猎甘处隠沦继入周人之置遂陪衆俊朕方兴文治妙简誉髦尊显以史迁之官緜厯乎汾阳之可华颠欲秃岂辞抜扬氏之一毛清节自持素耻营晋臣之三窟虽勲名异乎定逺之燕颔然摹画妙于右军之鼠须供内廷肆笔之娱开寰宇同书之兆或冩诸琬琰或勒在鼎彛博古通今虽百世可知也第功行赏何万户足道哉盖汤沐之旧畬涣丝纶之新渥于戏古者重分茅之爵是谓封君圣人有微管之言深嘉仲父母废朕命以昌斯文代毛颕谢表位冠鳯池乏英髦之誉爵班侯国忽加菜食之封矣沐宠懐惭摛辞叙感伏念臣中山旧族东土寒生昔西伯询刍荛首徃游于周囿及孝王好賔客复延致于梁园遂由衣褐之往获预汗清之列居常摹画军国之务非但驰骋文字之间尽挫锋芒不觉颠毛之秃乆居掌握岂胜指目之多或诬其就縳于蒙恬或议其见絶于孔子或笑武安之头鋭或嘲蒲嫳之心长衆方吹求上独拂拭屡削牍而祈闲退毎赐札而示眷留得于渐濡庻几直谅友者赐之汤沐岂若思泽侯哉慈盖伏遇皇帝陛下奎璧之光烛天云汉之章饰物嘉臣氷霜励操素无三窟之谋察臣严穴奋身有非五楼之援䟽分茅之异渥酬执简之微劳臣敢不尽心服勤碎首图报上林一枝今以借汝亲逢明王之右文渭川千𤱔比之封君深愧古人之辞富代石乡侯石虚中徐翰林学士诰朕招延鸿硕与起艺文博约鑚之弥坚旣咸推于宗匠号令焕焉可述其遂长于禁林爰钖赞书以旌儒彦具官某内涵珍璞外凛丰稜不肤挠于他人亦眼高于余子膺朝廷之物色得于筑巖加师友之切磋可以攻玉性非燥湿所迁变语不雕镌而混成一泓之水未足多万斛之源所从出厌瓦注之拙野易以精工矫崑体之轻浮返之古雅不敢侪诸陶冶之列居常置之几接之旁属当北门祼直之虚孰堪东里润色之选求人惟旧朕殊惜居易之老香山取友必端卿何愧九龄之产韶石遂予环于荒逺俾濡墨于禁严噫王言如丝赖发明于徳音我心匪石益磨砺于忠规若时耆英奚俟训敕代石虚中谢表割紫云之石聊以自娱上白玉之堂出于亲擢持钝顽之陋质污清切之迩聨伏念臣品在下中谱尤晚后望脩门之日逺觉幽谷之地寒抱朴椟藏非敢索山人之价剖珍贡不图近天子之光登之寳床借以宫锦澡身虽洁仄日实繁议臣山之未醇称臣黯之太𥚹洗吹不已竟虽求索于疵瘢磨湼纵多从莫磷淄于坚白岂必染马肝之指居然先鳯味而鸣奨藻之微劳跻摛文之眞拜与陈玄毛颕同召见非供鎭𥿄之需逢李斯赵高不喜儒独结衡书之眷仍分弟之旧爵出视草之新纶兹盖伏遇皇帝陛下操砥砺之权雕镌之弊勒碑浯水寕无老学之磨应制金銮或用宫嫔之捧致此支机之具逼于华盖之躔臣敢不洗濯俗尘切磋旧学借墨卿以风顾虽慙台阁之文以石生为媒或可致巖穴之士代陈玄除子墨客卿诘秦重卿爵以客斯为之汉仍秦旧位亚翰林主人一等优游文字之间而不责以吏课有賔友之道焉尔粲然有文磨而不磷雅尝见辟于孟轲而或者谓其与孔子盖相为用来从吾游质凝重而气芳洁所长不在于点窜典谟涂改雅颂而已进之卿列待以客礼夫膏沃者光烨渍乆者色深人之于学何独不然余不惮于研磨尔益思于䇿励代陈玄谢启召同四友愧需染之非才仕至九卿忽婆娑而就列皆犹甄之赐也非媚灶而得之伏念某分上党之枝传綘人之业朝磨鐡研夕映雪虽皴裂欲无全肤然燥湿终不改度嗜古文字班马之香是薫与人交游陈雷之胶不觧弄翰之池尽黑餬口之突不黔偶陪泓颕之名流殊乏卿云之妙思上恩甚渥月輙给于一枚旧学都荒歳才磨于寸许中遭点黦梢见摈踈嗤画骏之俳谐指成蝇之谬误仲将之点如世岂无于公平内史之灰复然公真有于内造靖惟先世仅受松封曽是鲰生骤跻棘列兹盖伏遇某官睟然见靣黙而知言润色庙谟不假丹青之力剂量人品尤严皂白之分旣湔黤黮之诬仍玷清华之选某敢不研精游艺麾顶训知杜陵金掌之诗可谓荣矣孙子身之事窃有感焉赐楮知白诏汉儒推尊谊仲舒至矣然于谊曰贾生于仲舒曰董生友之而已独于楮先生者师称之其为世所崇尚如此朕旣召颕泓玄置左右三人者皆言汝功用敏于竹帛材质清于玉雪博记古今之书善摹国家之事舖张设饰非汝不可矧方幅之士沓至于朝以焕三代之文而舒六艺之风虽欲卷而懐之得乎前求遗逸举茂异不过今有司物色或下郡国遣诣公车吾诏书手记不可𢾗得盖以賔师之礼待汝汝其幡然而起贲然来思副朕右文之意代楮知白谢表臣无他技方虞札恶之讥帝有恩言昭示衮褒之意粉身报浅汗背愧深伏念自奋孤根偶逢良匠施风斤之巧斵如月杵之精妍早践名埸不数曵白之卷后游文舒尽见杀青之书虽属辞之士着价稍高然嗜利之徒见伐未已谚朝珣短庭议敞轻量才则曰牧麤奏抜则云愈薄方圣主饰昭囘之际固难负于马图若愚臣窘边幅之尤仅可供于驴劵曽谓十行之明诏俾陪三益之后尘委穆之以百函之多饷张华至万畨之富大字则书之䇿安能措一字之谨严小子不知所裁徒自叹成章之狂简兹盖伏遇皇帝陛下取士常严于尺度养财靡纵于斧斨思妙化工陋痴人之刻叶辞根理致异墨客之天籐顾慙侧理之微奚𥙷右文之盛敢不益思展究少效舖张新智无穷岂必无察侯所造旧闻有攷或能𥙷迁史之亡后村先生大全集卷之一百二十七终后村先生大全集后村先生大全集卷第一百二十八后村先生大全集卷之一百二十八书丁丑上制师窃惟今日重戍在边兵力疲扵暴露民力病扵转饷国力窘扵调度此中外痛心疾首之时也士之欲进言于戏下者多往往窃叹私议相顾莫肯发曰不在于其位也曰交浅言深也某之不肖厠于幕下之士不可谓之不在其位矣又蒙幸扵左右者有年不可谓之交浅矣默而不言谊不可也情不忍也夫官以江淮制置使为名府事但兼之尔而足迹不至淮甸自江以北付之文移晨起晏罢坐曹据案与治州县无异精力耗费扵簿书而阃外之体统未明智虑周匝于事物而天下之明义未讲此失临遣之意一也官军按甲不动而借山束群盗之力以收旧疆彼皆以杀人掠货为事欲其秋毫无犯所至牛酒开门迎劳其可得哉沿邉守宰诱杀䧏附骑淮恶少俘夺人畜义旗所向有旅拒而无响应有坚壁而无倒戈此失吊伐之名二也张魏公秦丞相虽邪正不同然终身各守一説今也知戦之必不可以而不敢力主也知和之决可为而不敢深诋也若攻矣而又欲守既守矣而复欲攻内无执持遥有禀听择善不勇虑患太深岂以去位为难乎此失去就之义三也凢此三失愚请极论其所以然者夫𣣔有事扵仇虏此天下之公愤也非一家一人之私憾也奈何不昌言扵朝不慱採于衆徒与二三君子筹之彼唱甚髙之虗言我图甚难之实事不出力以助我而持论以律我或渐変为知难而退之说或遂谋为㓗身而去之计古之君子与人同乐必与人同忧今之君子预吾成而不预吾败共其安而不共其危此愚所未暁也先生能以一身受公议之责而不能以公议之𣣔为者精白言之于上何欤盖自南渡以来国家畏虏之病何其深入骨髓也昔也畏虏之新㷔今也畏虏之余威有可强之势而自贬以趋弱有可胜之理而预忧其必败谋国至此可为掘矣自古任责大臣其胷中必有卓然不可易之见至扵成败利钝虽以诸葛亮之明不能逆覩然讨贼之义不以成败利钝而遂废也今帷幄之筹无所坚决疆埸之吏无所禀承𣣔议进取则上制乎庙谟欲偷安退保则下畏乎公论聚十𢾗万兵境上退缩如䖏女之不窥门户也谨畏如彭祖之观井也日月逝矣机㑹坐失如天下后世何诚使吾之国人畏名义甚扵畏仇虏通上下为一心合中外为一家勇者请行而怯者不议其后君子叶力而小人不挠其成又安有下作而上不应外欲为而中沮之者哉凢今之持论者有三怯者欲和勇者欲戦持重者欲守虏亡无日吾谁与和和不足言也试言戦可乎下哀痛之诏以誓衆移和买之币以犒师使名义暴白如此则可以戦若阳讳其名隂喜其实无大举之势而姑为小偷之事则戦未易言也三制阃脉络相通连衡并进使声势环合如此则可以戦矣若一邉不动一方用事如人之身四体不仁而一臂粗举则戦未易言也姑舍是言守可乎有张廵许逺之忠义使登陴之兵褁创饮血而不怨如此则可以守若劳役无度甘苦不均士卒冻饥而将帅歌舞娱乐军心觧体则守未易言也有羊祜杜预之恩信使并邉之民知安居奠枕之乐如此则可以守若杵筑未干驱之穿濬穿濬未已駆之营造民心胥动则守未易言也夫戦守大事也先生何不扵此时与君相精讲而熟订之因以立一定之规模欤或谓方今庙谟渊深外间莫测如阵亡功赏暴露犒赐盖有司细务然而奏请累月不下况扵争大事乎愚谓休统正则条目举大事之不争小事之所以不报也先生何不亟言其大者次言其小者按行两淮以覈军实激犒三军以作士气求老成有方略之士与之共谋议勿使之懐材抱道而有不吾以之叹起闲废有人望之将与之共功名勿使䄂手旁观而有不尽用之恨移江上诸屯之半扵江北以省餽运收北来流附之人扵江南以示恩信罢两淮土木之不急者以休民力旌邉吏士之死节者以观戦功使风采精明人心兴起开関可以戦闭户可以守虽以之抗新造择义精立志果而已贼未授首臣无还期裴度所以平蔡群疑满腹衆难塞胷刘表所以覆州也大臣以道事君不可则止使先生言而用则留不用则幅巾还第大节不毁孰与得官职而失名誉者比哉某日夜念此忧思旁皇不自知其言之出口惟赦其狂简幸甚幸甚戊寅与制帅论海州某窃见楚州再发攻其令李全䓁进取海州某愚暗阔扵情事不敢借古为喻姑以燕山之役言之自石晋夫卢龙一路以艺祖之英武欲复其地不可得至宜和兴师燕山再入版图可谓不世之儁功矣方其告㨗天子御正衙称贺拜王黼太傅童贯蔡攸第赏有差未两年燕山再䧟而乱华之祸作首谋诛窜社稷随之鸣唿真得燕山真成不世之儁功而后祸如此今海州凋残仅存茅苇二三十户未及燕山万一克城之后海无资楚之粮楚有饷海之费忧自此始某不敢深言区区之愚为制阃虑非谓攻城未下也政恐旦夕得城论功行赏大使必预而后日始无词以自觧矣其事近则目前逺则𢾗岁是时虽梅噬脐何追古人料事虽千岁可知下犹为百年维持之计岂以诸贤识见髙古而思虑不及扵𢾗岁之后哉愚谓不得海城虽目前无美覌然它日无后灾欲望熟察利害审择祸福便置此事扵度外万一楚州以㨗来告宜推其功与之勿为其余波所及若已班师则乞明告朝廷早行下楚州收拾及今犹可也庚辰与方子黙佥判某初入幕朝野盛言虏哀及泗上一跌始息进取之谋以守易戦某随幕府至淮东见刘璋拥兵三万端坐山城而维扬之兵不满𢾗千始喟然悟筑城之害妄意欲抽减极邉戍兵使屯次邉以壮根本其説不行至今春虏骑犯安濠攻滁㳺骑已至宣化饮江某与同幕王中甫軰至龙湾点视舟师虏旗帜隔江明㓕可𢾗于时金陵人情震动外议以邉靣无备归怨幕画某在幕最乆得谤尤甚二月二十二日滁州围觧江面定叠三月三日宣威转㕔丞相传天语制师谙悉江淮事不可去某方敢控南岳之请制帅始令谒告然移书光范已为求祠盖在幕之本末如此盱眙屯二三万安丰屯二万濠梁亦不下万人而合淝维扬戌兵不满五千虏至宣化非人谋乖刺理势然也诸贤之意岂谓大将在极邉虏必不敢入耶许俊受围七十日不敢出扵刘琸何尤彼兢兢保一城且不足欲其蔽遮淮江难矣山东事端甚㣲今已横流夫复何説刘越石祖士稚乃是出门户外就别人地盘上做工夫不该本领今日招纳山东是担钱担米出去做事其法当有限止本欲用此曹取邳海不可取遂纳五万人扵两淮把自家地先作践一遍此曹名为忠义实以饥驱先杀忠义副师沈铎継称兵向南渡门自羊家寨至塩城寳应境内焚掠一空通秦震动主议者遏絶掩䕶而不敢诘慢书至制司极可恶今又有濠梁之徤气势俞王盖举国听山东自此始矣若朝廷打开门户分暁做将去以雠耻为重以成败利钝爲轻犹云可也但高孝二宗辛勤累世之业恐难付之一掷今东山疮口既阔诸豪复引鞑靼与我相闻骎骎有结连夹攻之议安知山东诸豪无郭药师軰复生闻已有带鞬靼牌号者制帅鍳宣靖故辙深知其非第恐任责别自有人去年杜叔高献䇿北通鞑靼岂特不通今古者发此谋哉今将帅之才极少刘琸败刼之后别无可言许俊威名今年大减李由之就禽郭贵诚石俣先后戦死王辛只堪偏师小敌去春遇大敌几不免向来淮隂今者濠梁之揵皆是山东人立功可叹可叹山东已纳者岁费缗钱五百万米四十万斛其在东海水二县者不与焉言之可为寒心辛已荅传諌议黄二守死事不同诚如尊论然何宪初䕶齐安官吏士民过武昌却以身还斉安固守半月城破为虏骑拥入大江死扵赤壁矶下见扵安陆通判石孝淳体䆒申状如此许逺不死扵睢阳且获与张廵同传盖自古扵死节之士例不求疵方何宪再絶江僚属莫之从者而独往彼寕不知往则必死盖知所䖏矣今安齐逃死官吏士民反合调以攻死事之守将偷生无责守死有诛近扵太史公所云全躯保妻子之臣媒蘖其短者矣疆埸之事至危至险两势相当然后可责人之死莭汉高帝不诛守尉谓其力不足尔昔人扵大弃官守之臣犹为之説如此况殒身之䘮元者哉刘韐一生从童贯及河北死事即谥忠显李若水悞靖康逺狩及青城死事自吏侍赠执政谥忠愍吕社覆淮西一军及淮口死事自兵书赠资政立庙合肥此皆近事悞国者犹弃瑕録忠况未尝悞国直以力不足抗莭而死者哉蕲黄素无备虏十万大入江军二千守関皆百戦创残之余其何以当所痛者赴援大将握重兵迂曲逗挠坐视二城覆没闻朝廷将明置典刑是矣然死事者无恤典有烦言何宪就如简书所云李茂钦死守孤城不知又有何説或言其不知变抗䧟一城生灵然则䆒竟如何则可其愚见始终如未审先生以为何如乙酉荅真侍郎顷承大行遗诏率土悲陨念以尺书奉慰継闻新天子访召公未至除命已四五下又念四方贺书必盈儿案遂併前书不果作驶足至伏领诲翁捧对惊喜闻以此月初发仙里不知入对清光定在曷日向得陈益夫湖南书谓侍郎近扵心上做工夫出䖏语黙方寸之门必有成说然犹虗心下问仰见谦志悠之谈皆以不出为是但侍郎挟盖世盛名㓗身乱伦之事自是做不得逆知一出决不能免世有一种人好持髙论责人仆不敢効尤姑言目前浅事以荅真意上孝友闻天下近日之事辍朝不怡圣意可见昔永熈之世廷美贬卒徳昭暴薨明受之变元懿夭殁此则诚有可恨今故王廼是为盗迫胁在朝廷冝下哀痛之䛇流涕恸哭致孔懐终鲜之恨可也厚葬羙谥尽送徃餙终之义可也今皆未之闻焉在东朝则非鸣鸠平均之意在上则少鹡鸰在原之情万万世谓何哲庙之待徐邸祜陵之待简王即是本朝家法诚能将明此事以扶人纪第一义也其次邉事其泛前以为大将不当在极邉今制併帅在极邉矣夫婴城固守守臣之事也提兵出戦军帅之事发踪指示制师之事也今制帅䖏军帅之地矣又兼守臣之事矣自昔制帅必居形势之中以应接四靣事料敌而机不临敌者也觧围而不受围者也设自临敌使谁料敌设自受围使谁觧围譬如下棋必安排𢾗着制帅在极邉是有第一着而无第二着也勐虎出没无常所以可畏若弃山林而即城市则人将烹食而寝䖏之矣自移司以来天下之势偏重扵一郡帐卫单寡手足尽露壤地孤絶气脉不接知爱极邉而不知爱次邉知防邉城而不知防江靣极非长筭今盍少徙扵内乎不特制帅当徙内润帅当在淮扬不当在盱胎昇帅当在合肥不当在安豊骑帅当在滁不当在濠江池帅当在蕲黄不当在浮光极邉诸郡城坚粟多只合付之郡守极邉有守臣次邉有军师江靣有统府自然国势尊安方今人物眇然所用皆无頼新进愚谓守臣要湏得如田琳李郁軰能守得一城者军帅要湏得如李实赵樽軰能杀得一阵者统帅要湏得如郑亨仲刘彦修軰能道得诸将下者平时既不素储人不知此三𢾗十人外侍郎靣上已有几人颇曽留意否若夫初政合行之事尚多未讲歴覌前史或焚锦繍或出宫人今未闻也或访故老或求直言今未闻也前日非不褒崇耆旧但随人着少恩意而已未尝乞言也非不收用名胜但置之礼乐文字华选而已未尝与之图事揆䇿也上下箝结谀悦取容庙堂之上不闻有如召公之扵周公唐子方赵閲道之于王介甫者禁闼之内不闻有如严延年之于博陆俟王楽道之扵韩魏公者此等风俗虽难革亦不愿诸贤薫陶渐渍之也天下常恨公等三𢾗人不用今皆用矣唐人有言万代瞻仰在扵此举原公无改初节益进昌言以荅天下之望某极知侍郎非爱做官职之人但魏元忠少立名莭末后不免捧制呜咽欧公当新法之际有宣徽使并门过阙之命韩公深忧之曰永叔莫被牵动及闻欧公力辞方天喜吕居仁末年云好相识惟恐其老夀错做了陈图南亦谓和明逸曰名者造物所忌恐有物败之惟侍郎勉旃某乆无一字脚入都非侍郎寄声此书亦自懒作乙酉荅傅諌议某窃审黼座㒷思驿书趣召始有安车蒲轮之命后有进职内祠之除既爲朝廷喜又爲先生忧向使门墻不见亦𣣔献其狂瞽况谦谦之志谆谆之诲安敢不竭愚衷以荅尊㫖窃谓先生有决不可出者有至难言者四召彼故老虽是主上𥘉意此畨廼因一从官建言而出一不可出也不苟合于爲左諌议之初而彊起扵谢事十年之后二不可出也自古及今少全人先生修到这衷原爲天下后世深藏此璧勿使少有瑕绾三不出也此爲不出论尔出又有事在夫有立主之功非惟人谋亦是天𢾗一难言也当国二十年习事多矣而𣣔使之改志虑変规摹以从我二难言也礼下綘侯尊异愽陆汉之文宣皆不能免今遽以揽权听断责望主上三难言也当世要务真魏畧言之矣下于两贤则太卑髙扵两贤则太偪四难言也然则先生将何以复于上乎踈贱小臣固不足以知君徳毎闻天下称颂尭言盖阅古今诚治乱之贤主也诸公不积诚意以感悟乃张危言以攻激诸公之误甚矣何况上方委政大臣诸公乃扵此时专攻上躬谓之不中机㑹不切事情可也如时事何为先生计惟有坚卧不肯起一着不可以有乱于永世但力乱㤙𢾗之后恐不免有囊封手䟽之类莫若为上言贤士不可逐直言不可罪彼造膝附耳之语乃宣播于外下之失不可追矣此设鼔立木而求乃谴怒其人上之失不已甚乎若夫忠义陆梁寝有姚㐮侯景之势江靣单弱不及杜充王权之时识者方有𬒳髪左祍之忧而在廷诸臣莫有深言此事者乙酉与胡伯圜侍制髙孝二祖画淮固宻守江尤严覌戎立国守淮帅置司之所则此意可见矣然则虗江靣以实次边且不可况又虗次邉以实极邉乎夫闰帅在盱眙昇帅在安丰焉帅在濠江池帅在浮光此向者调法之误猝有缓急盱眙髙枕而真扬横溃浮光按堵而蕲黄夫守安丰濠滁坚壁而秼陵之人为之荷担而立十年祸根乃在扵此执事者愧守死法莫肯变通又併移制帅扵山阳其误甚矣近闻忠义人大掠舻相御出境而去此犹虎入人家攫食牛畜生人姑幸其去而不暇计日其复来一旦突然而楚无兵扬又无兵江靣必是震动是时江制置使外何以待敌内何以固围所谓水军果可以防托蒙冲戦舰果可以遏飞渡乎然则建虗名而受实祸其必江制置使当之矣为今之计惟有还戎帅扵安邉还统府扵江靣而已维扬者淮东一路之根本也合肥者淮西一路之根本也今盱眙安丰浮光各屯二三万人而维扬合肥仅有些小人焉爱极邉而不爱内地忧邉垒而不忧重镇独何欤盖调发之初诸贤气鋭但𣣔为摧锋渡河之势而不知鸷鸟将击政不如此金锋不可摧河不可渡重兵贵将块坐淮头智勇俱困孰共稍徙扵内乎维扬实则淮东安矣合肥实则淮西安矣两淮安则江靣安矣极邉诸群只合付之诸臣仍令诸戎帅各留统制官以轻兵守之昔人有守兵必有捄兵惟今日无捄兵还戎帅扵次邉则有捄邉兵矣夫三军诸将所以凛畏统帅者惟系徳望亦由兵威若兵威可恃则铃辖緫管亦足以弹压若兵威不立虽都督宣抚可得而玩弄山阳南兵万人而北人多至十余倍许国者乃𣣔小制置使虗名傲之其及矣歴攷前代未有开大幕府扵山阳者往徃朝廷误倚山东人爲重尔呜唿回巨猾爲忠义认群盗爲遗黎撤去藩援引入堂奥遵之以鞑靼可以来之涂示之以官军不足畏之状邉臣误国之罪上通扵天矣今忠义叛矣遗黎扫地而去矣山阳空空一垒不知制置使束手城内制置何事哉重兵尽在江北江靣荡无一人虽杜充王权之时局靣亦未至如此危急谓宜倚阁辟囯拓地之虗谈讲保行境卫民之实务罢两淮江制置别扵江上建大师尽䕶江淮聚精兵𢾗万大使自将时时以轻骑廵行次邉使次邉江靣旗帜之容金鼓之声隠然相接则姦雄不肖之心可以少杀国家必至之祸可以少纾戊于荅真侍郎论选诗昨承尊㫖令编选诗今取百十三首作一册申纳古诗九汉九魏十二晋五十二宋二十一齐八梁二诗古诗发乎情性止乎礼义三百五篇多淫奔之词若使后人编次必皆删弃圣人并存之以为世戒其流为后世闺情等作几扵劝淫矣今皆不取五言祖蘓李首句云结髪为夫妻若俚而媟然下文云行役在戦场相见未有期深合援𫀆忘身之意不云生当复来归死当长相思首尾皆有意义不渉邪僻班姫团扇之作怨而不伤臣妾之谊当然张曲江尝取其义曹氏父子所作虽非过沛横汾之比后世帝王笔力罕及此者太宗英伟盖世其诗乃似书生无复气魄水心讥贬二曹太甚此论未公王仲宣转仄兵戈诸诗略备时事谒帝承明庐篇意多悲哀然孝友之情备见乎辞阮嗣宗云寕与燕雀翔不随黄鹄飞黄鹄㳺四海中路将安归世乱忧深言近指逺似不可以人废张华荅何邵自谓优㳺卒岁矣安知晚节之祸足为持禄固位者之戒𥙷南陔白华二首视三百篇固县絶比韦孟岂不简而胜乎韦孟太絮及云谁谓华髙金其齐而谁谓徳难厉其庻而不言粹羙束生又不能道汉作近古䖏直是逼真魏晋以后不及逺矣陆士衡愿君广末光照忘薄暮年君臣之际深矣刘越石时哉不我与夕阳忽西流毎读至此常哀其忠愤不衰之志卢谌軰虽不㑹做事犹能上书雪主将今时賔客止㑹谌岂可轻訾越石亦非泛爱借问主卖蜉蝣軰寕知龟鹤年廼是殁而不杇之义景纯明𢾗知死非真有羡扵龟鹤也陶公是天地冲和之气所钟非学力可摹拟四言最难韦孟诸人皆勉强拘急独停云荣木诸作优㳺自有风雅之趣在五言尤髙妙其读书考古皆与圣矣不相誖而安贫乐道遁世无闷使在圣门岂不与曽点同传但索标挿人头前凃渐就窄家爲逆旅舍我如当去客谓之逹亦可谓之媮亦可与古诗古墓犂爲田一首𣣔并删去世以陶谢相配谢用功尤深其诗极天下之工然其品故在五栁之下以其太工也优㳺栗重僇死广市即是陶谢优劣惟诗亦然颜不及谢逺甚五君咏却是不易之论鲍明逺诗体与左太冲相类古意浸㣲矣元晖又工于灵运登孙权城一篇如锦人机锦玉人琢玉非年岁经纬鍜錬不能就但陶公于短章稀句中羙刺褒贬确乎其严而此篇押了十八韵竟无归宿此岂可以智力争哉别范安成一首尽离别之情休文得意之作也顷见阮嗣宗曹子建鲍明逺江文通之类皆有全集陶诗篇篇可取而萧统止取五六篇无紧要者则诸家杰作横遭绌落者岂可胜计某本不敢当此差使但先生长者谆谆命之止得黾勉拣去未必仰合帅指更望爲将全集子细看过勿使观者得以讥议幸甚后村先生大全集卷之一百二十八后村先生大全集后村先生大全集卷第一百二十九后村先生大全集卷之一百二十九书与郑丞相迩者朝廷大黜陟大废置莫不犂然当扵群心凡前日台阁名流犯严触讳力争而不能囬山林孤士隐忧大息长徃而不欲返者吾相得政以来事事罢行人人收舍昔有所谓快活朝报扵今见之天下幸甚抑草茅诸生犹愿有献焉留一邓温伯李邦直扵内卒能爲诸贤之崇改一役去匆匆犹使小人得以借口我公规模全以无祐自此坚凝𥘉志开拓逺用君子母使一憸人得厠其间力行好事母使一事一物之偶失其理则我公相业煌煌赫赫与温公相望扵国史矣某自㓜固已服膺道徳文章之望二第希道克逊肄业持志又获亲炙书册琴瑟之前忆昨试邑建阳适爲要路所嫉组织言语横肄中伤几逮对御史府矣时大丞相方在瓉闼深惟国体力解当权谓文字不可罪人谓明时不可杀士某之所以获全要领我公之赐也兹聆廷告輙缀俪语且勒要礼以贽今者秉钧当轴之庆以叙向来生死骨肉之谢笔砚荒废文义鄙浅皇恐死罪某兹以古倅阙期迫近挈累之官行至福州承兴化军逓至省札某叨𬒳恩㫖令赴都堂审察骤闻成命深惕危衷仰惟某官粤从登拜宰衡以来尤以明扬士类为急璧帛首延扵故老弓旗歴聘扵遗贤莫非采当世之公评极一时之妙选知某门䕃入仕人物冗瓉州县奔走无一毫可取之长里卷浮沉无乆幽不改之操顷遭䜛惎愈自退藏常恐终老山林不覩天日敢谓江胡留落之迹亦在庙堂记之中忆自昨某官开诚布公哀穷悼屈出之子沟壑抗之扵云霄则某何以有此前乎此未知仕进之荣当泰道亨通之时获预㧞茅连茹之数然后知其荣焉少之时未知遇合之难及晚凃龃龉之余忽有筑台市骏之遇然后知其难焉此某所以捧拜公朝之误渥寻绎吾相之大恩不自知其肺腑之激烈涕泗之横流也某骨相多屯谤伤易得顷罹语旤愈自退藏忽逢真宰之登庸自附㣲生而忻幸庻可仰窃覆焘俯谋稲粱敢谓某官力援孤踪过采虚誉畴昔既挈出扵内沟之内今兹又招延扵开阁之𥘉未上谒扵翘材已挂各扵除目朝野之论皆以为我公当轴序进百官动守尺度称量群材不差铢寸独扵某超院辖而为职事官躐守贰而为议幕不计资级寖阶显荣奉慈母之安舆食元僚之厚禄化饥寒为温饱拔冗贱而髙华伏惟某官此恩此徳至深至重虽无竒莭可効报于衆中独有孤忠愿终于门下与郑丞相某自辛丑秋出岭再叨台命除再被论列列擢发数罪噬脐省愆明知寔之嵗走介上我公夀某终不䏻贡尺牋効寸芹岂心力不如寔之哉癸夘仲冬寔之仆妇返辱大丞相先生亲洒翰墨拊存危纵嘉奨微尚父于爱子师于髙弟殆不䏻过某平时扵敌已以下书疏登记酬荅而况扵拜大丞相先生之赐乎其所以遅徊瑟缩至今良以无状踪迹尤䏻累人而衮乡又废置黜陟之所从出凡人之身岂䏻无过苟欲加罪何患无辞而某毎遭烦啧必有数语波及恩地觉得谤召介者意不在石而在富攻苏舜钦者意不在苏而在杜此某所以居常惧惕而不敢安者非惜身也虑为我公之累未已也以此四年之内姓名不至钧门然两得祠因谢时相父子书眀言某申公客也不可畔去又与其门下賔客之尤亲密者书云某除擢皆由申公寔事不可讳又毎语子弟曰我废弃于时矣汝曺世世不可忘申公亦毎每发之诗文循迹观之书问踈于寔之而心懐朝宗则有甚焉近郑干徳言归居相邻日相过能言大丞相先生心甚安体甚康趣味益深愿力益弘自恨肉身不羽安得撰杖屦挟书册侍洛下深衣之侧从钟山蹇驴之后乎因与徳言共说大丞相先生退处十年非惟国人乆鬰周公居东之望圣上亦有甘盘遯野之难今兹眷断赫然时事一新我公旧学也名宰也虽欲挹浮丘而从赤松得乎旦夕必出而图吾君矣某敬惟某官有大勲劳扵王家发大愿力捄期世嘉定𥘉潜之䇿不减魏公端平一变之功何慙涑水鸿业旣定成功弗居不待诵魏处士赤松之诗已先动裴晋公緑野之兴惟一念隐忧扵宗社盍重来整顿扵干坤凡朝夕辅台纳诲之言皆畴昔尊主庇民之学少晋劝诵有光绍兴赵忠简之前闻遂拜辨章将举元祐文潞公之故事世方有望公亦何心某一生龃龉岁晚尤甚顷由岭峤脱輓言归囚山避谤加以亲年髙宦情薄自分此生不复出鹿门过虎溪矣岂料残年复见天日璧帛弓旌旁牛四出某庸琐何物亦䝉记亿起废察州向非我公造膝开陈极力荐进则空谷累臣何以臻兹然则心虑困衡精锐销愞小何以发擿姦伏大何以廉立懦顽庻几借手以见前修闻人之万一乎某敬惟某官格天之业浴日之功儿童走卒所能称诵某独以为涑水公用元祐止九月我公用端平仅年余然熈豊以后无元祐寳绍以后无端平则国之为国未可知也去之十年然后士大夫有知公未深之恨明天子有用公末尽之愧安车强起温诏苦留冠秩孤卿拥旄乡国备物典册焜燿一时至扵赐第京师钖带玉府先朝惟公以洮河之功史相以潜邸之旧膺此异数至公则又尊宠过之然公之心以世运否泰为已忧乐世之论乃以外物去来为公忻戚均为末知公者何当觧葱珩脱孟劳超然物外使某軰得以追攀扵半山蹇驴之后哉某承乏将指怱十阅月望云念母笺天乞骸尚阅俞音反叨误渥自量沗窃方此控辞昔出翘材今垂暮齿独有晚节尤当爱惜盖尝折衷诸公兾为解䣃鞍䭾放逐水草而悠悠不报今天下惟公缁衣之好绨𫀆之念终始不衰一闻某此语必为恻然动心也某歴观先正诸公相业虽异要必君臣如鱼水之契同列如鼎餗之和然后能相与以有成富公有人望一夏竦惎之扵内遂至终身惩创金陵有主眷一惠卿撼之扵下虽再至汔不能乆惟某官则不然端平一变追配元祐社稷长乆终必頼之不容而去䄂手十年灵光岿然天意所属圣上有知公未尽之愧天下有用公未尽之恨一旦金縢启白麻出坏局振胶絃绸同堂合席者有下殿不失和气之羙分陜授钺者无绕床措置西事之忧至公血诚可以对越奋张天歩康济时囏虽韩范之扵先朝赵张之扵南渡元勲盛徳蔑以加矣某负谴去国狼狈出関岂无交㳺散如风雨独荷廊届勋旧之老再访江湖放逐之臣都人聚观以为创见自山林之蹟逺徒轩廐之恋深今兹翘材重开多士复集而某类先物推之而去所谓命欤昔李少卿身在絶汉之北闻子孟少叔用事不觉失喜此岂有丝发世念哉士懐恩旧情有感触不自知其然而然也某起卑渫据髙华如人婪㳺钧天忽然梦觉本无所䘮奚足追恨独是负明主之知辱师臣之荐常恐没世莫白此心旧揆予麾辞未报吾播物启拟曰俞盖深谅孺慕之情且欲问䜛慝之口矧霑㣲禄仍直小龙人知罪累之已轻自觉身心之俱㤗今而后入有辞以白其大人矣出可以见鲁衞之事没可以从先大夫扵九原矣某自端平去国絶无再入之念去岁获随召节望威颜犹震灼不自持然一对之后旬月之顷徧歴平生梦想不到之境界躐取他人十数年跻攀不可上之官职虽曰遭际君父然一二年间便朝迩英明扬宻启我公之扵某可谓不遗余力矣负罪而行衆所唾弃我公独饮饯之又临访之恩意绸缪如惜其去者士懐知已中夕上心未尝不慷慨泣下也顾佩服承君道郷之训一字不入帝城耿耿此心我公必垂察焉某自闻黄麻告廷喜而不寐然为宗社喜为善类喜为天下苍黔喜又为先生忧它人当国扵安闲之际先生得政扵兵旱之后某之所以忧也昔仁祖再相富公又谓欧公曰弼顷为人所谗今必顾虑不若坚守前志窃观近事愈加谨重岂非有所惩创欤温公天若祚宋之语固踈然守道在已成功则天亦名言某昨在讲筵毎因燕见必进辨姦之说言语比之他人尢为苦切我公试质之扵上必尚记忆反受畏祸摸稜之名冤乎哉玉音镌谕使为平词某不奉诏自当诛矣安敢更播之于外进不敢枉道退不敢㓗名所以竭小臣之忠爱报明主之知遇也奏藁具存天下后世必有知此心者前揆知某决不能出漫卑左符方以辞免未俞为苦一旦我公提笔俯察至情美职真祠不祷而获所以保全某晚节末路者至矣尽矣自我公再持魁柄当世士大夫以至明友亲戚皆意某死灰再然某独谓宰相当收拾天下士岂私扵门下客乎某老矣愿如神明逸归华山杨大年归阳翟不愿如石守道苏子美累它社富二公也祠请旣俞识与不识皆曰是子知止皆曰吾相至公然则某之不出要亦有㣲助扵庙堂矣某凖省札一道除某宗正少卿竉光逺逮感涕交零某窃惟当世贤士大夫不合而去者多矣或徃而不复返或乆而后见收独某甫去国即除职予麾甫辞麾即晋职奉祠甫食祠即起废为卿中外之论皆谓某何人乃辱圣君贤相记忆如此拔擢如此收拭如此犹记端平𥘉赵履常由小蓬仙此职某视赵无能为役而序进乃与之同可谓极书生之荣遇矣某厌退闲而喜进用特甚扵它人放逐以来阙庭翘馆常在梦寐自当年走而就列岂敢裵徊而控辞实以老亲今年八十八岁母子相依为命跬歩不容相舎临漳近在五百里内尚不能徃区区情实去岁两申朝省言之悉矣谨具免牍一通等专人诣光范门投献望钧慈特赐敷奏亟收新渥俾奉旧祠使士论皆曰先人老母有辞官飬志之子亦曰安晚先生有招而不至之客某死且不朽某四月𥘉再具免牍未至间共领三月末钧翰一通丁寕告戒勉之一出且知圣上曽问小臣何时可至某自幼识字即知不俟驾之义安敢稽留君命徘徊顾望况在列诸臣或以科目或以才学自致通显惟某无科目而钖第入舘无材学而侍经掌制此身秋豪以上皆君父之赐而吾相之恩也神驰魏阙梦绕翘舘肉身无翼恨不奋飞实以亲垂九十目昬足弱卧起痛楚湏人扶掖毎朝暮上下床呻吟殆不忍听常在膝下则喜出稍乆则寻覔一郡皆知君亲一致忠孝一理设使某知慕君而不知慕亲能为臣而不能为子通国议论譁然而起𬒳以康章子之名是时吾君吾则虽欲保全不可得己区区丹赤具如前申欲望钧慈更赐敷奏先为某摧谢圣恩次及亲年大耄迎而行舍而去皆不可之状陛下至仁必恻然从欲矣某七月十二日承本郡逓至尚书省札一道奉圣㫖某除秘阁修撰福建提刑者洊朌异渥深惕危衷论譔之职素髙举刺之权尤重矧郷部未尝轻卑在前修间有此除如某昨迫亲年力辞卿列但欲避康章子之谤不知犯防风氏之诛荷君相之寛恩需牧守之逺次谢牍未登扵翘馆除书复下扵穷阎便家廷綵戯之娱动闾里绣行之羡九族相语一城聚观皆云吾相之成持诸生有甚慈亲之类复爱子丹心激烈雪涕滂流某粗从师友闻理道之言素与卿井无亲冤之累万万不至扵夸诩得意报复任情以孤使令以辱启拟第贴职峻恐物议未充占籍近亦令甲所禁当辞一也先朝如蔡君謩林子方皆以忠直有节操严冷无面目𬒳选某为人欠风力临事少断决预有疲輭不胜任之忧当辞二也既且楷牍一通复斋戒熏沐勒此悪札专人捧诣政事堂欲望钧慈特赐处分与乔丞相某伏凖敕札差某主管叶云台观不由祈请实出记怜窃自省循第深感惧某顷繇凢品擢预俊㳺奖遇特殊谤伤交至及收朝蹟尚乔州麾疚心未𥙷扵前愆擢髪又遭扵新劾盖以书生之习气不量事体之重轻輙因对扬冒献狂瞽孔门恶讦以为直汉法诛非所宜言以至流传尤乖㳟谨咎虽已徃罪则新仰荷化钧止收郡绂某扵是销声息影甘为圣世弃人矣丛祠之命飞落九天自昔名人多有一不复者如某庸琐何足深惜今也仆而起弃而收倍费大丞相造化如此癃老之母襁抱之孩劝喜感涕交下与李丞相某伏准九月七月省札除某江西提举逖闻误渥戦灼靡寕伏念某一介孤寒三年闲废踪迹乆沦扵畎畞姓名不至扵庙堂朝无更相称誉之交身负不敢辨明之罪居常循省盍永弃损不自意真宰登庸材奋起顾如困亦荷託怜擢诸祠官授以使指不由寸援尽出至公它人放遂之而吾相招徕之它人废锢之而吾相㧞用之仰惟某官天地父母之恩何以论报捧戴除目感涕交流惟是江西名部监司髙选恐非庸琐可副使令谨因雀逓之輙回露控辞之请欲望钧慈特为敷陈俾安愚分粤从某官爰立以来国人之论以为廉如公仪休公如孔明敏如李文饶好贤乐善如崔祐甫裴珀而又持之以正镇之以重凢天下第一义皆欲举行当世第一流皆𣣔收舍虽其间或制扵独断泹扵迩言然海内盖以谅我公之心矣观其黜陟百官进退群材茍有可采虽嫌且憎亦不终弃如其不然虽亲且暱未尝用有上书投贽守门而不省者有扫迹㓕影相去千万里而见收者某尝妄谓它人为身计故分明庭立党与我公为天下计为人才计故泯恩怨包同异昔在韩范用心实然惟先生足以継之方当内建皇极外清边尘守国家制度纪纲之旧延江表礼乐衣冠之脉煌煌相业孰与匹休某罢郡未乆奉祠未满杜门讼过絶意荣望忽凖省札除某江西提举谬叻进擢第切兢惶伏念某以甚庸之才负不韪之罪毎与二三子者恐悸循省虑有后祸自吾相当国然后喜而相告曰罪或者可以已乎山间林下所望不过如此至扵收拭之甄録之本无此念亦无此梦何者觧雷霆巨测之威一难也和鼎鼐难调之味一难也韩公不能援尹洙富公不能雪石介又一难也今大丞相先生之扵某犯三至难着一转语遂由祠径卑使华它人欲废锢其终身吾相独哀怜其末路此生有限此徳无穷王通有言通扵夫子受恩冈极韩愈亦云死扵阁下之门无悔也某扵先生望亦云某昨䝉钧慈陶铸江西廋节已两具禀牍摧谢惟是闻命之𥘉虽以从弟希仁同在一路为疑然逺方尚未知希伋𬒳论将谓需次故控辞申状止言资望轻浅不敢以弟兄妨嫌为词十月下旬忽得旧吏附至十月𥘉七日省札一道前备某自𫐠后载改除㫖挥伏念某一介孤寒旁无寸援旬月之内两䝉某官启拟甄録倍费造化如此大凢自江淛入广则为逺自闽入广则良便盖钧意深念某将以恤其困穷安其杭虽使某自择何以过此矧䝉威命不得再辞令疾速之官罪废余生一旦进用甚超临遗至荣跪受除书感泣不已东广仕者多为风俗所移鲜能自㓗某愚无它长此行但当蘖食水饮以革贪浊铢积艹絫以财用庻几不负公朝选使之意不累吾相知人之明聊可图万一分之报也与㳺丞相某伏凖九月七日省札除江西提举骤闻误渥戦灼靡寕伏念某粤从罢郡还里自知罪名稍重姑以藏形匿影为幸都无复玷起废之想天日在上实知此心诸公间并不敢通书岁一再寄声扵钧门问寒暄而已敢谓某官主盟公道轸记孤生方在从班有祠廪之授継在经帷有史笔之荐及居廊庙力赐陶镕擢诸徒中授以使指生成卵翼恩等所天虽甚顽冥寕不衘戴惟是江西名部监司髙选恐非凢陋可副使令谨因囬逓輙具免牍欲望敷陈俾安愚分某因有忱敢私布之曩因诗案不调十年晚遇端平某暂出复处以清谈妨世法犹未害也因拙官耗生计中年始受其敝矣今冬男冠女笄家火寝迫环堵萧然若䝉某官造化之力辞不获请遂可挈家就禄陈汤逋贷向平儿女庻乎有所指拟矣更乞常以鄙言寘之钧抱如做文字之类某酷所不喜盖素无科第只合依本分做官若位置一差犯衆怨忌爲世僇笑是某官爱之乃所以祸之也岂若在外面做粗官有俸禄足以仰事俯育哉某伏䝉钧慈宠赐古律诗一编若以爲孺子可教者某即屏人事细读旬日述懐八首体大而思精调严而义宻成已之余推以成物光芒粲然与朱文公感兴之作相爲发明者也盖某尝爲人之矣读东下自讼生日感懐之篇而后知承顺之道未至尝爲人夫矣读故嚢之计而后知伉俪之谊未笃尝爲人门弟子矣读与后溪父子诸诗而后知师友之际有可愧者尝为守矣读临民本经术之句而后知政事有未善者至扵以自修为未足欲友朋之夹持以独善为未足欲顽鄙之皆化所谓与人为善者也分人以徳者也及云去草寕容缓滋兰未厌多又云不然沸鼎中可复加煎烹自昔能为此言者鲜居此位相公今居此位庻几可以行此言矣昔叶水心常云洛学起而文字壊此论伤扵激如㳺扬胡文定父子文皆极工意者水心未之覧耶向使水心及见相公四百七十五篇必悔前论韩子谓仁义之人其言蔼如前軰亦渊明不为诗冩其胷中之妙耳某妄谓相公句律尚可求之帋上若夫满腔恻隠之心一团冲和之气学者乌能得其彷彿乎尚来彼相求之先生嚢藁不轻出某贱者废扵世而先生辱教诲之既已袭藏巾笥传云亦来敬勒短札仰谢私淑因有无厌之请某以亭攷之此篇之外杂文凢三百五十一篇盖兴寄在诗名节在奏篇言论风㫖在记序题䟦䇿谥之属叙事在志状㳺戯翰墨在骈俪某所见者诗耳宫墻之髙宗庙百官之富某窃不自揆愿卒受业扵门惟相公幸矜许之某兹者伏审擢从本兵进辅大政真儒无敌吾国有人伏惟庆慰日者鄞参去东府虗我公杜门谒告视大位若将凂已圣上察其忠实嘉其恬退而就拜焉盖举国以聴公矣某前引邺侯有所开说良以其人本不欲婚而人主强之婚本不欲官而人主强之官惟其兹味薄而嗜欲少所以人主别作一眼㸔待今我公亦无心扵富贵庻几諌行言聴膏泽可下扵民矣某前䝉误恩畀以江右廋节其持犹未闻希伋参差谓是待次故辞免状不敢直以弟兄同路为辞前月末间某辞免命下乃知已荷公朝易节东广大凢自江浙入广则爲逺自闽入广则爲便矧此阙在淳熈间以䖏杨廷秀林子方某何者而庙堂俾継前修后尘顾虽驽钝无以瘉人至扵檗食氷饮以革汗浊铢积寸累以𥙿财用差有一日之长异时解印而去使广人皆曰是能㓗已奉公者即所以报我公之知也第有一说不敢不预以告如作文字之类某实不愿如此位置不过又爲人弹射饥饿至死耳如八十老亲何如四境一女何惟某官终念之人情各有便不便某便扵外不便扵内区区血诚𣑽志倒着韈之说也併发玉齿齿一笑某首春十六日凖省札除侍右郎官此皆某官念旧之谊髙怜才之意切因元㑹之除吏以孤生而窜名㤙徳甚厚亲朋咸喜而某独以省愆未乆起废太骤为忧方迟免牍之囬已有啧言之及尚从寛典仍卑旧祠某死罪死凢人负讉必有罪名使天下暁然知之惟某所坐最为黤黮不明今年之劾曰图作南宫也明年之劾曰图作西掖也恭惟国朝清望官选扵髙科异等而不选扵任子选扵舘阁而不选扵俗吏流品旣异除辙亦殊谁倡此名凿空架虗嫁其祸扵塩米之俗吏䕃𥙷之庸夫此言流播非独某之耻也其差朝廷辱缙绅甚矣盖避之岭海不得免焉避之田里不得免焉待之十年之乆而不得免焉其实雕篆纂组童年所嗜今将耳顺一字不记而悪名着人如腻不可洗濯如癞不可熏沐毎自伤悼曰身不死谤不止乌虖冤哉又自寛释曰圣上方开𢾗路以取士大臣不以一而废人罪垢余生茍未溘死但当扫去浮华歛归平实以待清议之见察而公朝之不终弃耳某屏居欲扫山深林宻踰年无一字至钧门独有巖巖泰山之瞻朝夕不替去冬闻经筵之召俄又闻事枢之拜昔李少卿堕落异境絶望天日及闻霍子孟诸人用事不斍动色某亦人耳其扵相公之入也乌能无鹤鸣子和宫动啇应之喜哉顾念为国计则当劝勉一出为公谋则当从臾勿行贺书瑟缩实以此故既而传观巽牍至扵十𢾗凢小生所欲忠告在明公略已尽言然而上迫趣扵惟行之令下牵绊扵同升之贤则又有不可以常法论者曰本兵曰大政它人一着脚此地必根着不肯去惟相公昔也先诸老而去今也群后公而来视荆公晚拜头厅不辞而至者贤之逺矣某旧臈叨恩起废念既有免牍申省不敢不通诸府书承受人言相公未至遂先作二揆书今以録本申乞钧覧恐相公因与二揆议政采择而施行焉幸甚某在南中尝告相公第一不喜做文字今甲子将一周岂是弄笔砚时及相公诸君子当朝寒士得职之时随分在外迁转一两任畧改换十年前官称即可纳禄奉亲修身俟死以从先大夫扵九原矣过此若有它望天厌之天厌之后村先生大全集卷之一百二十九后村先生大全集后村先生大全集卷第一百三十后村先生大全集卷之一百三十书与㳺丞相某㳟惟端嘉以来上之图任非一日相之登庸非一人然皆不出长安城致身髙位者惟某官不然始在廷以不合去后得政又以不合去其视荣利如㖒唾然天子固已尊敬而注倚之矣名㝡髙迹㝡近召㝡早来㝡遅公之素心盖如此一旦圣意先定告廷爰立仕者举笏曰吾軰有宗主矣耕者击壌曰天之欲平治矣人心不齐天籁自鸣此岂可以声音笑貌求者方今急政要务曰君徳曰国本曰朝纲曰边防它人所不敢言与不能爲者窃意吾相必以身任之某获罪鄞揆退耕于野有百千亿刼不下山之誓且奏记钧门曰此生索性待公当轴安知今日其言遂验孟子不寐谢公折屐未足以喻喜也然晚节未路曲荷陶铸内陞朝序外擢职名就某分剂言之千足万足今无所欠惟是反哺情切欠一归尔吾相昔有牵掣今造化在手爲某觧䣃鞍䭾放逐水草使爲太平幸民可某𥘉五日凖省札奉圣㫖某令赴行在奏事成命骤盻危衷増悸伏念某素无扳援积困中伤但思空谷之逃不作脩门之梦然且起乆废而居按㣲寸劳而沗褒迁取𢾗过多乞归未遂敢图收召俯及沉沦孤忠荷君相之照知迹烦朝廷之记忆恩私所逮感涕交零某之孤危人所共知某官当国宻勿启拟不进不休迨兹出命倍费造化某以十年之恋阙当倍道而造朝况明时岂易遭逢而近比不许辞免但当某私计则有未安盖有六十之儿九十母前谓番昜去郷差逺力求祠廪或改闽郡天日在上实闻此言设若贪仕路之尚荣望亲闱而愈邈既犯天下之公议亦为名教之罪人輙以丹忱形之公牍欲望钧慈特赐裁酌或尚可敷陈改卑一麾不惟母子暮年相保亦某官加惠诸生卵翼成就之𥘉心也与范丞相某十二月二十日承本贯兴化军逓至省札奉圣㫖某除江东提刑闻命震骇莫测其繇因念去岁𬒳论卑祠尝勒恶札短启摧谢猥䝉钧慈亲洒荅翰谆复温厚固已黙寓哀穷悼屈之意及兹旋干转坤造化在手首䝉启拟不待归依㧞诸散地之沉沦付以外台之雄剧此乃在朝卿监郎官所求而不可得者某方在废锢安敢有此梦想仰惟某官啄菢邜翼之恩可谓勤矣某先白家庙次告亲闱聚族百口一词御戴某筋力尚堪驱策向者不惮入广今江东距闽为邻部况一闲四载寕不急禄实縁孤危多畏一旦吾相当国复玷太骤深虑㣲踪又将不安谨具免牍一封归命化钧冀寝误恩敢乞钧念速赐处分某今月念六日凖省札奉圣㫖某除将作监骤闻成命载惕危衷伏念某昨闭户而投闲未磨瑕累兹起家而司臬无𥙷涓埃事功谬悠风采消靡飬亲有请方頼曲成播𥘉无私忽叨峻擢由郎曹之秩序陞匠监之班职必王官积累而后迁岂外臣梦想之敢到仰惟某官振淹㧞滞之意超贤越録之恩虽陨㣲生莫酬洪造但某自揣孤危而多畏毎因召用而挻灾况新命之过忧虑佥言之未允见具免椟仰干化钓某前月卄九日因缴逓筒尝具禀札退而属藁拟辞匠监之除忽得邸报闻已改命惕息俟至十二月十一日伏凖省札某除直华文阁依旧江东提刑某窃惟大匠穹班以侍郎官之乆次先朝奎阁以旌监牧之有劳岂伊名论之卑凢併沐宠光之殊异旁观歆艳内省兢惶比皆某官记夹袋之储笃缁衣之好觧十年未易觧之谤调衆口至难调之言囬白日之照扵覆盆息慈母之疑扵投杼遂令踈逖坐致显荣永惟吾相此恩之尤深虽尽今生来世而莫报重念某自收朝蹟屡閲岁华前此当轴𢾗公贻书盈箧或便朝之宻荐或广坐之诵言徒有空谈孰为实惠某亦穷而自守不少屈而有求及某官登冠元台兼收多士因钧问之下及竭鄙情而上诉者恃吾相道广而无党偏也心平而无恩怨也恃吾相之追念长公而未忘先人也某官虽爱之深主之力然前后所赐钧翰未尝少见几㣲一旦榻前启拟中书秉笔超资越格出人意表如此乃以朝士积日累月而不敢望者度外㧞擢之如此乃排群议而一手挈提之如此身可陨恩不可忘昔王文正公擢士而士不知其言曰恩若已出怨特谁归谁其継之某官一人而已某𥘉意实以亲年髙家山逺凊温既隔梦寐不寕欲辞绣斧之荣复返綵衣之乐冀将见禄换一虗称以华归凃以全晚节今为身计者皆遂为亲谋者未谐仰戴洪钧之曲成俯清议之交责望畏翘材而矫首具免牍以陈情敢丐钧慈特赐处分与范杜二相某仰惟圣天子一旦躬㰖大权枚卜群公以相印属之真儒莘渭之举也制麻一出学士大夫至扵举笏相贺文富之拜也然今日之事至难今日之相尤难大丞相登庸之初将慰人望必痛革时弊将革时弊必先收人心请试条前日之所以失人心者以备采择自昔朝廷必长飬士大夫气节而成就其声名比年号敢言者着清节者贤而有人望者功名与已相轧者皆为一说以沮之求一罪以加之曰是空言无实也是尝误其事也是尝主某人也甚者其素履如温公狎妓东坡贩塩之类初年有三十余人之荐其后取三十余人者芟夷而藴崇之贤者扫影灭迹更用一种刀笔俗吏聚歛小人或琐琐姻娅以振㩀津要布满郡国一当革也自昔立贤无方比年乃拘乡贯因悪一失遂悪其类併恶其乡喜者擢连枌榆憎者锢及州里失恶闽士如吕吉甫軰可也不有蔡君谟陈述古乎恶蜀士如邓绾軰可也不有范景仁淳夫坡颕兄弟乎二当革也孔明所用皆巴蜀人材国家驻跸吴㑹旣未能混一西北铨选科举多得闽浙之士理势则然今进退人材者曰吾恶福建也典掌文衡者曰吾仰闽浙也昔了翁弹蔡京云重南轻北分裂有萌况版图日蹙又扵已蹙之中有所厌薄何其甚不祥耶三当革也分门廷植党与非盛世事比年以由我而进者为贤由它人而进者为不肖夫了翁非曽子宣所引乎道郷非吕嘉问所荐乎谓邹陈不受知扵曽吕则不可为谓曽吕之党尤不可乌得以其始进议其终身四当革也取塩袋钱变经緫制法而守倅壊増斛面刷义仓而田里空括浮塩而盗贼起夺天下利源归国用房而版曹几废先拨利本大失民和此其行事当革也自昔为国必有魁礨骨骾之臣淳化景徳间以王元之杨大年重庆歴以四诛重熈寕以三舎人重元祐而后以元了翁诸人重比年居紧官者一则誉真宰之图回二则賛世臣之把握至扵事纲常名教之大相视噤齘莫敢发口尚非诸生昌言讲官宻启国无人矣公卿大夫大不敢论议小不敢駮议乃以据摭细㣲爲守法以沮孤寒爲公干堂参部者鱼贯客邸或饥饿而死狼狈而归起道凃之怨嗟伤祖宗之仁厚譬如巨室积善起家一旦衰微爲子孙者不思力行好事増广隂隲而一切反以锲薄欲家之肥恐无此理此其大意当革也至扵格非去侫之机括修政攘夷之次序大丞相固以身任而无俟扵人言矣昔人有云千人诺诺不如一士之谔谔自吾相宅揆秉笔之事作王褒之颂献伹徕之诗者必已堆床盈几然而未必有益扵吾相也某懐昔受知之意与今起废之恩既自课一启为天下贺而启所不能言者又斋沐裁为书少効芹曝之忠与宰执某昨者叨恩入奏常具尺牍少伸摧谢共想已尘电覧某贱迹行至泉州闻有台劾归至田里方见弹文罪恶如此宜肆市朝以为世戒而明主寛洪大臣长厚不忍加诛职以祠廪虽进莫望天颜扵殿陛然退犹躬子职扵庭闱仰繄庙堂委曲全护之徳寸心耿耿寕不知恩伏念某去国六年之乆而又㳺宦万里之外本为公论所怒止縁某官奖誉过当汲引尤力及兹收召果触危机某少时虽以章句小技浪窃虚声年将耳顺忧患摧压耗忘都尽常愿耕归以全晚节大臣欲进擢之见其盛壮时也言者遽攻击之亦见其盛壮时也向使大臣知其捐书惰学必不仰累生成言者知其倦㳺念归必不重劳驱逐也凢此皆平日扵践履上欠功夫文胜质材掩徳之所致反复循省无所怨尤但当改已徃之过勉方来之善庻几上不辱殊知下不羞先训它复何言与髙枢宻某岁首状凖省札除侍右郎官此皆某官陶铸启拟之赐矫首知皈某自度孤危必生悔吝即具免牍力言恐惧瑟缩不敢就列之意俄闻又污台评矣尚䝉寛典仍卑旧祠某死罪死罪伏念某莆之鄙人二大父知名隆干间先君诸父皆擢世科惟某㓜而失学门䕃入仕当世耆旧犹以其故家遗俗多所奨进絜斋侍郎袁公竹隐谏议傅公屡荐于朝不报西山真公帅闽以议幕招内史洪舎人𥘉除以自代举盖诸公假借之私而非天下议论之公也立朝之𥘉衆以为喜独以为忧未乆果逐起废守袁𢾗月又逐后除广塩某官以麟史之笔当凤阁之制推本其家世师友次及其奏对议论王言一出多士盛传衆以为荣独以为惧未几召则逐除郎则又逐订其所坐别无过犯亦非赃私专云欲作文字而已鱼鸟至㣲惩于弓饵某亦人耳端平之劾此罪也嘉熈之劾此罪也淳祜之劾亦此罪也一何冥顽不灵乆而未知悔悟哉况夫朝廷之大科目之广乃使一米塩俗吏实受此名岂特某之耻其羞当时辱后世甚矣某弱冠筮仕不欲修书札问专城瑟缩至今犹前志也敢谓大君子髙懐旷度超出古今精笔妙墨俯逮卑晚捧对惊喜如蔡邕之得论衡辨才之获禊帖而今而后尚书旣无驰驱而拒之某安敢不源源而来乎端平从官皆已秉枢事惟尚书犹以真学士临大方面向者尚恐当轴未相孚果山旣相道同志合声应气求窃意旦夕必间两社矣某宦情薄亲年髙去春爲范杜二公好语牵挽一动非所乐也自去春屡告果山力求清漳以便亲飬已有陶铸消息矣闻直翁辞越亦求此州遂夫指拟臬事书考又踰两月已除陈叔方为代但此距永嘉千余里独未能至天气向热触热奔走其何以堪凢人皆有剂量某门䕃入仕内至郎监外至麾节剂量极矣更求毫芒之益是朝没无已时嗜进无止法也以此立辞入奏不足陈扵尚书之前比闻令嗣知丞不起妙年玉树脆折上恼慈抱诚何以堪然斯文命脉系扵元身更望玩老易齐彭殇使之渐逺渐忘可也与郑邵武畴昔亲炙毎闻余论谓它日必官君端明府之子以报太监㒺极之恩某与子敬左司闻而叹伏迩年以来此说稍断续莫晓其故岂以君端旣殁而寒盟耶阁下为人磊磊落落决不忍如此意者妇人女子有以动揺之耶或宗族亲戚有来破闘者耶軰处大事当断诸心岂可谋扵人阁下之官受扵大监能为此举止是常情未为卓行万一不能然则合下许多英风谊槩晩莭扫地矣当大监奏任合下时君瑞虽已登科下面犹有三子舎子任弟是托孤扵贤弟矣今大监直下遂无齿仕版者手足之情寕不动心某又忆君瑞在时事叔父如事父今叔父以它人为子孙而摈大监子孙扵门墻之外某心犹觉不安扵阁下心安乎知此事始末惟子敬与不肖子敬逝矣非不肖谁启发阁下者传曰使死者复生生者不愧其言然死者无复生之理生者有见死者之时吾軰寿非金石此事不早定它日阁下何以见大监某何以见君瑞扵地下哉去冬运管顾兄席上曽开其端阁下颇似感寝别后不知又作如何啇量九人夺嫡孙宗无所不施其智巧若不以大义自裁断而囿扵它人智巧之由未有不颠倒错乱者曷不隐之扵𥘉心未之扵公论乎又闻令嗣新除学士力主君端一房盖其材虽不足以望严君而其徳宜为郑氏之子矣敢拜手为阁下有子贺惟阁下反复愚言而处分焉此事扵立孙无相妨华屋良田与吾之孙独以一命与吾兄之孙两得其所矣某言之阁下行之人必曰潜夫景辅之益友也以道义相期有过必规某不能言之阁下不能行之人必曰潜夫景辅之狎友也平时酒食㳺戯相追逐而已如景辅晚节何不斍因书悉吐露之知我罪我席藁以俟荅南雄翁教授仆端平𥘉为郎与真翁侍郎徐公同合相好也南来得侍郎书诵足下及河源令君之贤侍郎素强直不轻许可不待觌面固已心敬矣便风辱书陈义甚髙委教甚富益叹侍郎取友之端而恨仆纳交之不早也人情喜面䛕虽至亲骨肉间犹有隐情足下扵仆风马牛不相及而意气倾攻倒瑕指疵慨然以订顽砭愚自任推足下之心将以其美诸身者而淑诸人也仆虽驽怯敢不佩服然足下所以教我是也其所以自处非也自昔圣贤着书立言者多矣曰百世以俟圣人而不惑曰后有子云必好太玄是当时之人皆不足以知必复有圣有贤者出然后知之知不知圣贤之书与言自若也今足下之诗幽然以深其文囦然以长而又颇自贵重知者尚寡足下以知者之寡也遂有望当世责事人之意望知者可也又望不知者焉责故交可也又责素昩者焉足下论着如此意其中必有充然自得者而又据科第为师儒末曰不遇何至遽效阮籍之恸唐衢之哭哉向使足下徒歩取拜相白衣入翰林其足乐乎否也仆它无以瘉人但遭诗祸以来灰心仕进其复出后非心思巧力所能致也然惩艾益深谨嘿益甚天真益䘮足下当责其栖栖为而反讥其皦皦难全乎噫足下所责乃故我非今我也仆立朝逐于朝𥙷群逐于群起废乗使者车仅数月尔所得俸赐斤斤然事育之不足何以致珠履而供车鱼乎足下引四贤之事以相勉彼皆立名誉建事功扵当世者之所为也仆力不任此故当付议论扵身后尔况黄卷之中皆吾师友四海之内皆吾兄弟仆之学何尝独而党何尝孤乎闻当撤棘傥肯过访不惜面啇摧也荅林公掞监塲仆与足下同里闬又与贤冰翁南宫舎人接交㳺闻俊声下风之日乆矣顾壮老不相谋锐惰不同调常欲亲炙而不敢自去岁至今足下以着易学及诗文教诏之者三以书开暁之者亦三时先亲已病仆之方寸已乱曽未一酬荅而大祸至血气摧伤性灵颠倒十事九忘可以人理责而足下尚复不弃励以前軰居䘮讲学之事诚足下待朋友之厚望朋友之切然仆岂其人哉昔人有云人言当指寕实可面谀仆少时读书粗了治乱成败未尝穷经析理为文字多谐世趋俗而少古意前诸老过聴后圣上误知猥以文史叨进用及侍迩英力以不通经辞迫扵威命毎一进讲面汗心愧然后知学力如弓分寸不可勉强也足下之所以诲仆者易学也诗文也仆扵易或未能分其句读岂能赜其精㣲哉理学至伊川𢾗学至汉上亦云至矣考亭已㣲与二家异鹤山又与攷亭异南塘虚斋皆求新义扵诸儒未发之外皆以其说陈之旃厦虽贵爲侍从加以明主称制临决而承学之士未之能信然则足下之书纵使南塘虚斋见之明主之力尚恐未能剖凿一世之聋瞽统群儒之议论如仆庸琐何足以賛美其万一乎诸文惟有韵与无韵之作爲近古偶俪最俗下不苦求工然不工又不可读先朝孙明复胡安定俱以经爲人师曷常有一篇文字行世哉攷亭论公束坡门人甯取吕吉甫而不取秦少㳺其说以为吉甫尤看经书少㳺翰墨而已足下既为易学占得地位髙而又欲求工于文无乃反自狭小自卑陋乎足下又条易学数端俾区别以对若主司筞进士之为者仆闻程氏将殁自言易传只说得七分足下以程氏之传为然耶当补其三分之未发者可也以为未然耶当自为一书藏之名山百世以俟圣可也上起郑康成王辅嗣韩康伯下至鹤山南塘虗斋诸家之说皆当以程氏传为准可也此事体大他日足下学成书传仆此膝虽不屈扵他人将为足下屈矣后村先生大全集卷之一百三十后村先生大全集后村先生大全集卷第一百三十一后村先生大全集卷之百三十一书荅翁仲山礼部某伏承宠示新修蜀汉书四册读之与考亭大㫖合陈同父有此意然所见颇踈岩惟公此书甚精宻某昔闻书之萌芽尚且跃然而喜今覩书成如获拱璧即欲作数语附卷尾縁有一疑不敢自黙后主不克负荷贬之诚是但自汉至今所以扶持蜀主张蜀非私厚昭烈武候也以其存汉也所以斤絶魏贬抑魏非私要曹氏父子也以其篡汉也方操相汉时人目爲汉贼亦曰鬼蜮人心公议不可泯没乆矣禅虽庸騃失国但须有王者作如艺祖之绌削刘鋹李可也否则秉笔者自用春秋褒贬之例绌削之亦可也操丕父子尝北面刘氏岂冝加无礼扵髙光之子孙哉今曹氏贬禅爲安乐公史笔因而称之蒙叟曰窃钩者诛窃国者爲诸侯诸侯之门而仁义生焉愚谓曹氏加禅此名不足恠史笔如此无乃求仁义扵窃国者之门乎以义起例则书愍懐者当加以刘石所卑之号书出帝者当加以耶律所封之爵与春秋书公在干候先儒书帝在房陵之说相反区区以爲禅不克负荷之罪不待加安乐公而后见此乃是书一大议论鄙意未安不免倾倒以求啇㩁傥蒙不以其老誖而辱教诏之幸甚若其它则粹然无可指摘矣与郑丞相论史某六月𥘉九日昧爽京逓至凖尚书省札一道备奉宣谕取索某向来已修未成史藁俾之缴进仍具奏闻荒材而为黄旗添牌所寻覔孤臣之辱玉者天语之简记此皆大丞相兴念下客常在懐抱兹因史事拈出姓名示明主之访求见大臣之汲引某窃涂暮景有此遭际捧拜恩命感极涕零伏念某顷蒙圣上过采虗名钖第入馆本因史事刑之奎画某虽空踈畴昔有志深愿效涓埃扵鈆椠之间附名字扵作帛之末时伯晦侍郎与同馆已分撰诸志伯晦先入馆所作天文志略成书余人所作或方起草而改除或末渉笔而去国某之入院为诸贤殿分得地理志区区愚见以为宣靖以来狄祸虽惨炎绍而后版图如裂如三京两河関陜中间归疆失地许多大莭目踈略则非直笔详备则伤国体又如旧志所载城郭山川后来徃徃陵谷易位某遂未敢进草亦未敢扵经筵奏知姑白㳺丞相以此意㳺公太息以瞽言为是某始有书筒徃复俄皆缇骑佚去章泉诗仆数数见惟未覩大全后又从故右司陶仁父傅涧泉遗藁二老为天下后世所重者以人不以诗然终身栖遁其言议风㫖仅槪见者以其诗存耳仆毎诵其诗则懐其人之不可复见见其门人则敬之见其里人则敬之老病归田交逰扫迹四方书间不至一旦门有剥啄摄衣出迎盖执事之使也非有巵酒一面之旧而凾书槖诗不逺千里以相发药且命之曰闻之愿一言以自壮若仆向之所施扵二老者仆之贤未至扵二老执事之材十倍扵仆此所以始闻之而惊徐思之而不知所以措辞也然热复摘藁乆合江湖士友贽卷数十家并观觉执事所作如蔡邕状异常人虽欲遁逃自匿不可如孟嘉在广坐中亦可识超然自有一种风骨甚矣执事之似东家丘也其间用雪巢韵者真似雪巢效诚斋体者真似诚斋虽师二老而参取诸家所谓善学柳下惠者耶仆本空踈加以荒落輙题数语并诗二往求啇榷庻几它日托盛集以行也飞潜异趣未由簮盍切冀为斯文自爱荅陈卓然书仆与足下可无一日摧旧而华𥚑过门贽卷御袖以举人见主司之礼而施之扵藁项黄馘之病叟足下扵仆可谓厚矣长牋反复若深自晦匿而有所求借扵肓聋者岂非过聴虚誉知盛壮之故吾而未所衰竭之今我乎及读所作冷风阁赋立意虽髙至扵修辞之际窃所未喻试与足下啇榷焉离骚为词赋宗祖固也然自屈宋没后継而为之者如鵩鸟吊湘子虚大人长杨二京三都思玄幽通归田闲居之类虽名曰赋皆骚之余也至韩退之耻蹈袭比之盗窃集中仅有复志感二鸟二赋不类骚体桞子厚有乞巧骂尸蛊斩曲儿等作十篇託名曰骚然无一字一句与骚相犯仆甞谓贾马而下扵騒皆学桞下惠者也惟韩桞庻几鲁男子之学栁下惠者矣足下赋此阁当扵列子书中採至言妙义以发其超出形气㳺乎物初之意今自首至尾字字句句不离部是辞与韩桞轴异与近世秋声鸣蝉赤壁黄楼之作亦异与山谷自铸伟辞之説尤异此仆所未喻也然仆捐书惰学乆矣闻足下师太常洪公其往问焉仆新哭犹子悲恼无聊或足下未行尚谋欵尽与陈抑斋书比者伏审两朝委质八袠与𢾗耆英十数公孰有过本命二十岁曾不数扵綘人竹帛流芳属望伏惟庆恩盖昔人云活千人者有封前辈练夫人全一城而章氏一门贵盛庚寅辛卯间红跨州连县略如汉唐之季扵是明公建旗皷犯矢夺赤子扵虎狼之口所全活者不知其几千万亿视千人之少一城之㣲万倍之矣圣朝恨无可詶之官明公毎有不肯做尽它底之意然则不扶灵夀而健不饮菊泉而夀不金䲧丹穴而富不衮衣繍裳而贵亦天道报施乗除之理然也某素知公下讲初度故常年不敢遣俗礼今岁适值磻溪纪年輙课小词一阕申献少见门生故吏爵跃善颂之意荅翁仲山吴明辅某辛亥对以不攻安晩过失爲衆论讥诋端拜受之不敢自或见教曰子爲词臣讲官日日可论事一对之顷不足深咎当要其终耳某初欲因争职事决去而冷曹无事可争偶进故事略言时弊谓小臣能轻去就虽大事可论大臣能轻去就虽内䧏可执引杜祁公以讽安晚语同列且请他空这衷坐做杜祁公与某看自此毎因故事必进忠规歴歴及草小吏荅诏安晚一夕三简谕止某不敢苟狥以求容又言版曹当用儒臣不可专任能吏安晚虽益不乐犹欲保全其去而某扵禋后适有一䟽论山相荷圣上纳闻外间闻其直前而不知其论何事某人不纳副封安晚始疑其二扵巳直前十月十三也逐去䦌十月卄七也盖在列数月本末如此某毎至相第旅进旅退非更䦨房半客也軄在词翰非预其谋画也本以片文只字受知非有他缪巧结纳也只识元老未尝交其子弟也某人自小司成迁左螭某自大蓬迁右螭安晚之待某如此时贤之责某乃如彼岂平心之论乎毎某见诸人入未尝发一言出则妄云曾论事以热瞒流俗而钓取虚誉心甚鄙之山相之事是也旧䟽藏之六年近闻其逝谩録本去执事察仆用心岂懐利而餙诈瞒人以钓誉者哉某宦情世法已置膜外是身衰病㑹当変㓕毁誉安在恩怨奚有但使此一种人持论以一时之爱憎为毁誉而不考察其人之平素则实有耿耿未能平者荅郷守潘宫教某官立身有本末入朝无附丽呜阳一䟽况着痛快𥿄价为髙请麾而去岂严惮黯耶抑欲详试望之耶或谓莆难治非也他置勿论如叶监叔嘉范卿仲冶至今为人所思皆婺人也如闻田里之论咸谓是邦不覩儒者之治乆矣将扵阁下乎观政某虽耄荒敢不躬率耆老子弟以奉条教岂但有门户丘墓之托而已某一生坐虚名负累所得毫芒而所䘮丘山六十再入已误六十五三入又大误幸皆不旋踵斥去今距挂冠仅有一岁已卜首丘治家舍冥心待尽庻几全而归之以从先大夫扵九原尔空村寂寂忽闻儿童有骑竹马迎细侯者某衣裳倒颠乆矣犹当扶惫旅谒旌麾扵道左临风欣抃之至荅郷守赵寺丞唐自天寳至徳以后天下多事民生穷蹙观察使但知督赋牧守但知剥下而元结阳城相断典州结之言曰追乎且不忍况廼鞭朴之城之言曰抚是心劳催科政拙某闻阁下此来语邦人曰是公亦当今之元结阳城也孰下翘首企踵以观下车第一义某老矣视世间一无可恋不自意餙巾待尽之际获为负耒愿耕之氓鹪鹩一枝有所栖托引睇前茅云胡不喜旧书荅郷守杨编修晨起军将打门忽坠书函礼逾情过虽使段干木田子方之流犹不敢当况若某之庸庸琐琐者乎捧读百过茫然不知所以称塞抑府公有问某安敢嘿无一言一曰属邑补纳之害始縁郡家催科过严以最髙之数爲定额属邑计无所出使群吏各捜寻讼事而施伯州犂之手焉不当笞而笞不当圈而圈不当囚而囚十数年于此矣或问县大夫曰何爲是非曲直之易位也则应曰不如此无以补纳也其实郷书乎走弄产税不用功扵板簿而用功扵补纳此弊不革万物无所吐气然湏府公视故府公攷旧事镌去甚髙之类属县始不得以此籍口矣二曰民间私闘之害莆之民惇兵脆本无强悍迩来官府姑息小小争関不分曲直而惟党衆之为畏安坐拱手飬成跳踉呌唿之骄一夫奋跃百夫持挺而趋不特尺籍伍符然也田里之间骎骎有之矣不治私闘此风不止法禁结集岂无深意此二事若甚浅近然目前不可缓者亦无出扵此阁下其留意焉某犹记父老道故侯之贤者林公景良也名叶公叔嘉也名陈公鲁叟也名楼公旸叔也名问其政事则曰不妄取不妄费耳不动摇僧利耳不为势家所使耳数君子者无甚髙之论而有无穷之思以阁下视数君子岂不优为之乎夫未见颜色而言罪也命之言而不言亦罪也惟阁下裁之又共承一札专城双旌压境以伦魁镇雅俗其民将渐仁而摩义其士将考徳而问业郡人之喜可知矣某之喜又可知矣特不敢犯新约束献书启耳敢谓尊谦特赐真染轻身以先匹夫今世岂复有此事哉某迂阔背时立朝则逐试郡则逐为部刺史则又逐是䝉叟所谓不祥人而玉川生所谓不唧𠺕钝矣然亦有幸焉昔龎公不见知于刘牧杜陵不见容于严尹今某也有贤地主为之依归累世之松楸先人之田庐皆在仁风教雨披拂渗漉之内矣可不谓之幸欤荅李元善侍郎某自顷放还田里声销响絶与世相忘不喜与人交㳺而扵当世富贵通显之士尤望而畏之不特是也其扵当世名誉议论之所宗主者亦甚怕也非谓能祸福黜陟自家盖已捐书惰学见贤扵已者自然面发赤而背流汗不若与田夫野叟共治埸圃而话桑麻耳侍郎晚莭遂与先朝曽子开彭噐资为一流人后村先生大全集卷之一百三十一后村先生大全集后村先生大全集卷第一百三十二后村先生大全集卷百三十二书答赵丞相某伏自石壁胡卿为纳郡山囿堂记草使还恭领钧翰宠荅之后継闻我公登坛授钺开大幕府某膂力巳愆既不能杖䇿上谒军门山林退藏又不能飞牋申词记室未几又闻衮衣西归矣角巾东路矣某平昔常爱魏野处士好去上天辞将相却来平地作神仙之句而惜莱公之不能用今大丞相扵宠利权位之际雍容脱如此贤扵莱公逺矣自古名盛难居功髙易危惟朝闻命夕引道者程鱼之徒不能间优游午桥緑野者牛李之党不能害始以忠孝立身终以明哲身竹帛所载丹青所畵未有我公之懿也或者迺以辤孤棘还郎钺为髙某曰公昔不受相印矣避棘钺特我公之细耳第江表衣冠礼乐一线之脉系扵元身虽欲遁我生民其可得乎某犬马之齿遂亡十三形藁心灰诸公贵人之所遗忘新进后生之所狎侮不自意当世元老大臣记忆诸生乆而未衰驰骑赐书自昇至莆三家村中莫不传夸谓此老叟有何由縁而辱大丞相知遇如此钖赉如此某粛使启缄伏读数过且荣且愳某前拟堂记毎惧鄙拙未必可用兹承钧㫖俾记义学荘始末于石此大题目也当得如钱公辅舍人者为髙平公秉笔大丞相此荘此学过扵髙平某之文不及钱舍人万一胆戦口呿罔䏻措辞虽留来使旬日冥搜一篇録本申献然事伟辤卑于忠粛太师厚伦睦族之意丞相継志述事之美不能发明一二仰惟翘馆材隽满前或委删润或令改作某幸孰甚焉与泉守吴刑部某自少随牒四方扵当世名卿多所接识独欠合下半面常抱责沈之块家距大府无二百里徃来者谈大尹不容口则又跃然有为晏子执鞭之意惟瘟陵昔号殷实近亦凋敝扵是吾相辍望郎一行扵吏民身表率之而巳不以操切立威扵士民推诚感动之而巳不以钩距为明扵军期虽甚体国然委曲集事不縁以病民扵荒政虽甚恤贫然恻分不科配以安富扵互市以不贪为寳以道取予而无一毫覇政参扵其间郡人则曰公父也愿训其教令贾胡则曰公佛也愿奉其深寳先贤逺矣清如梅溪仁如西山非阁下其谁民夷翕然心恱诚服惟恐壐书之征还也囬刘拱求坟庵记信安刘君请余记其再世坟庵余方兼两制词头如山诺之而未暇也及余去国过君里门君来责前诺余思尤钝记非倚马可成请徐为之因扣君求记之意君厯厯言其详余喟然叹曰好货财私妻子世莫不然盖有学士大夫亦然者君奋孤苦持门户其意不在扵奉其身润其屋而巳飬素扵罗雀之门而致美扵下马之陵是真文靖公之孙也君博学𣣔应制举惜是科乆废尚为塲屋遗才前辈多自述世徳君乃属笔扵余姑书此以答君意答叶新之侍郎某辛亥叨尘班级平生慕用一旦识面卜邻幸孰甚焉然方抱垂死之病而负不韪之谤谒告乞去之日多考徳问业之时少未几遂谴逐矣还山则四方书题一笔勾断如公入从出藩皆不克奉牋以贺东涧屡言公寄声顾虽老誖获罪扵不相知者而未见絶扵西涧颇自壮军将打门忽领博封者二拜手伏读其为忻快无以云喻侍郎遗爱在袁吉有百年之思令又以其施之袁吉者而施之建岁荒而无流殍俗犷而息剽天㑹一稔人皆以为善政致和此爲一畨江面震动烽照甘泉兽蹄鸟迹几践江左识者咸曰使吾抑斋先生内秉钧轴外建旗皷虏讵敢尔天启圣心局面一转当此之时未知先生果能遂东之志否与赵相去冬窃承圣天子以胡马饮江朝野震恐内出制麻起谢傅于东山裴令于緑埜开大幕府尽䕶诸将大臣与国家相为休戚当此危急存忘之秋朝闻命夕引道于兹半载躬擐甲胄自东徂西虽少权矣分然忠贯日月志安社稷使亡命㳺䰟天堑不能限之虏趦趄前却怃然有惧色而不得逞谁之功也昔夫子发㣲管之叹某扵我公亦云今江左所恃以纾衽髪之祸者惟信菴秋壑两丞相而巳合上下流之兵扫清氛祲母令此贼有匹马只轮之返惟其时矣不可失矣与贾丞相去春遣囬维扬帐骑奏记之后侧闻衮钺行路万里略无寕居自伤齿耄不䏻上谒辕门途梗又不能贡牋丞史寸念朝宗天日实照临之自兀术金山遁去之后江沱晏安虽以逆亮凶熖不能飞渡去嵗九月四日丑类十万忽越天堑而至朝野失邑凛凛有𬒳发之忧于时大丞相甫清蜀祲一闻鄂警投袂而起倍道疾驰身先将士蒙犯矢石虏在江南大丞相方驻军江北彼欲攻城不克欲济师不能一夕空群道此盖东南衣冠礼乐一线之脉几絶而复续者国有人焉下流缴功激虏返斾举国莫抗大丞相奉诏帅师桑䕃未徙而浒黄洲白鹿矶亡命致死之冦或僇为鲸鲵或窜如鸟兽或生擒面縳露布一驰国人相贺曰而令而后虏惩创不复南吠矣第此七八月以来吾相泝巴崃屯溪鄂援江南以不货之身跋履险阻大小百戦郄舆马擐甲胄与士卒同饭卧起汔能立大勲劳以复命天子以归面太夫人惟忠惟孝一念基之也江上畧定上望公归以刻为岁饮至䇿勲秉钧当轴度不出夏五某耄矣无它望有一休致状俟吾相坐政事堂即专仆持诣光范前书固尝预致此请矣与贾丞相去春初闻移阃外蜀之报天下士识与不识皆曰此乃元载张延赏欲离间郭汾阳李西平之故智相顾拂欎髪上指冠及读出师之表一则曰不得面君二则曰不遑将母又曰誓求死中之生虽甚怯懦之夫传诵此语莫不泣下时友人汤薄伯纪自建贻书嫉相之姦危公之行某独答曰未必干坤䧟吉人伯纪服旣而茸纛泝崃矣鞑桥断矣合围觧矣帝豝归矣蜀祲甫清鄂警又至公不忍闭関自保身先群帅投袂疾趍紫金小青山崃相距不能三十里亲擐甲胄犯矢石与虏大酋对垒以衮衣黄钺之贵俯同士卒甘苦卧起者数月汔能全累卵之孤城扫如山之鉄骑不世之功也虏不能当舍攻瑕蹀血数州之耕屯内地虎卧在庭举国凛凛下流师老财殚未奏一㨗大丞相奉䛇进师雪涕誓衆桑䕃未徙露布屡驰鬯国威灵擣贼巢穴除江表腹心之疾寛陛下宵旰之忧在昔赤壁淮淝瓜歩采石之㨗皆弃其未渡而慼之至今号为元功若夫巳越天堑深入堂奥奚车氊帐緜亘数百里彼方且爲整居焦获之计此乃谈笑折箠而笞之宸翰所云吾民頼以更生王室同于再造可谓实録矣班师入觐上方托国于公中使郊劳百官班迎独提一笔坐政事堂为天子建万世之策而开太平之基某何幸身亲见之抑小人愿有献焉立功名易保功名难圣周公䟦疐胡尾贤如谢傅挽须流涕杜陵功大心转小之句曹武惠江南干当回之语大丞相讲之熟矣某奚所容喙某两年来奏记丞史预言俟公当笔即请挂冠今前言果騐谨课启事一通贺厦及申省状一封告老某三儿一女婚嫁俱毕㐲腊足以餬口阶官已转不行屡霑史赏悉该逥授若蒙大丞相金口敷陈许其休致长学生强甫见沗陛朝令秋禋霈恩许及亲某便可超转大中之秩是大丞相自庶官擢之为从官也况入仕五十余年今年事髙老恳现若不趂大丞相造化在手为某结裹机㑹一失可追悔哉为鹰觧绦为驴马卸鞍䭾必仁人大君子所乐闻也冐干钧严某席藁戦惧俟命之至与贾丞相骤加殊擢深骇危衷伏念某曩自朝行升还民伍于荣途固巳絶念虽祠廪亦不敢求近者自觉疲癃力求休致良以迫司空图之耄岂其慕陶洪景之髙方俟愈音忽叨除目恭惟夹袋储才之衆适当冠柄入手之初上倚图囬士观启拟曽谓衡泌栖迟之乆尚在朝廷记忆之中入舘至清起家甚宠使残骸之可勉即重迹而疾驰而比年以来衰态顿现杖倍郷饮尚费支持扶上木天寕逃嗤点輙露巽函之冒干鼎轴之严欲望矝怜特爲敷奏因申公之告老放浩然而还山庶佚余生稍全晚节兼某常招虚谤未免私忧盖令兹确然牢辤恐或者诬其觖望前辈有厯二臾而去异日复除庶官而来或为副都丞或为少宗正岁月未逺姓名可稽独某以白髪之陈人忝青氊之旧物梦想不及班聮特髙所以仰祈反汗之恩实縁不能陈力之故凭恃钧念倾倒愚忱某无任席槀俟命之至囬吕太尉某闻天下有吕将军三十年于此矣老书生虽怯儒不武然幕用太尉相公之英伟奇特常欲执鞭爲御而不可得帐骑踵门急辱赐以钧翰位尊而礼谦功大而心小拜手伏读且喜且惊钧谕某尝有奏篇云云再三思之别无已见封事之属只是六月间因奏故事一篇之中止有四句合四句共有二十八字略言兵财縁蜀阃亦兼緫饷乃是泛言非有所指况朝家未尝施行元本已束髙阁不谓游士过客妄加笺注上误钧聴仰惟阁下方为圣天子倚重身佩安危之寄鼎铛有耳况某忝为近臣哉昨因禁中付下阁下免牍令某视草其述阁下忠义勲绩欲乞钧㫖记室取上细观可见某惓惓尊敬之意朝廷不可一日无相公无仆辈当甚闲事第所进故事四句实无所指更望钧慈恕其言之轻发察其心之无它庻乎免扵戾矣某更不敢入文字辨明见以衰病求去谨因专使之还輙饬竽牍摅肝胆以复于阁下惟相公磊磊落落大丈夫必能逹观付之一笑上忧蜀事之甚愿阁下北犁朝廷西擒泸叛早建郭汾阳李西平之功使仆辈秉笔作爲歌颂是所望也言词拙讷仰祈钧照与平江发运王尚书闗外下违逺之拜忽见岁杪毎念白首重来年岁间获接䕫龙之武辱所以发药其昏愤礲其麤鄙者视丙午同朝时有加焉方幸有所栖托一旦惨别如小国之无盟主迷途之无导师此懐耿耿如何可言寔中灾伤之余上輙重臣出镇并建䑓间亦既兼月尚书以民为忧而不以位为乐逹壅蔽访疾苦鳏寡孤独颠连无告者皆得以情自白于大尹之前饘右粥家至户到虽公私之积犹可哀痛然尚书之心则天知之民知之青社活民之举乃富公相业镃基尚书岂乆于外者哉某新年七十六不归何待前日送古心六和塔见其张㠶破浪不觉健羡亦已预草一札温休致之请辛亥以后灰心十年从牛背上拽下做它许多官职君相扵某厚矣惟有早退庶几不辱朝家起废之恩某以尚书汲汲荒政非讲人事答书尺之时更不敢赘陈卓倅炎子老成详练尝宰建阳邑人称其亷静某亦旧令也过旧治得之见闻恐尚书𣣔知其人吴江宰黄颕士竒顷为兴化军之兴化令贵家有讼黄判云父兄执法扵朝廷子弟执法于郡邑人亦傅诵因笔及之囬董相矩堂某莆之鄙人仕五十余年遇合少而龃龉多最后由柱史斥去负谤尤丑絶望斯世中间值大丞相当国自念扵门馆非有雅素况左右又无先容亦不敢献徂徕之颂而通凁水之书不自意贱姓名猥辱启拟起民伍卑冶莭虽止或尼之然大丞相抆拭擢用之意某尽令生至来世不敢忘也盖尝两奏记光范自笺摧谢俱蒙钧翰赐答至今寳藏某生扵丁未前立螭时方六十五两乞挂冠不报俄而谴逐归里豫为终制自作家不以累子孙庚申再出非其志也迫而来来而不能脱耳上以其旧词臣使草大丞相两麻二诏始得因王言以发明大丞相之孤忠大莭而噼析千万世之公非公是惟是笔力退惰寂寥简短不䏻敷鬯用此为愧敢谓既彻大丞相巖电过承称赏至扵亲洒翰墨以宠嘉之某伏读百过以荣爲惧某拟专一介至潭府通名而厅下乌合辈无可使者姑作此幅笺藏之箧中以俟端便它容陆续申词又某去秋尝拜一牋仰酬钧翰日复一目竟无便鸿敢谓元老大臣过自挹损洊赐亲染且蒙宠盼古铜芗鼎牙芗垒各一古龙涎百饼牙已筯十副皆大丞相书室几案间所受用者昔察公为欧公书集古録序欧公虽致润笔不过惠山泉香饼之属某翰墨非蔡公之比而大丞相所饷珍腆扵欧公某所以悚惧而不敢安也尊贵之命又无违距之理拜手登受荣感某白首重来屡乞骸骨夫岂不恋轩廐者寔以耆耄谢亷耻汨䘮牋天之词苦还山之兴浓上思絷维反冬卿劝诵之迁毎思家山之逺感年龄之暮寝惊梦噩终当决裂而去耳盖尝扳汤伯纪冀其来为觧鞍䭾垂出命矣輙复小迟挽士不能寸良以自愧答刘少文某自少壮好交游海内英隽至老不衰闲居无事时四方士友委刺者必倒屣下榻行卷者必还贽和韵未尝敢失礼扵互乡童子人所共知庚辛收召此某骎骎八秩齿衰才尽而身兼两制词头如山日力不足継之以夜仅了得公家文字宾客不能迎书疏不能荅非习懒而変莭也实以老病之躯当词翰之任若咎其贪恋荣宠耆耄不谢则敬当端拜受规若贡以闭门絶物无倒屣还贽之礼则似不原其情恕其老而文致其罪者不但某有辞将忠足下它日以如此之年任如此之职然后知其味也前日得启事及阍人问答一焉笔力浩荡如川方至向使田光盛壮时尚可与足下角力并驰今病矣惫矣惟有喘汗叹伏其奔逸絶尘不可追逐而已需处温二郡书皆无雅旧非有吝也切幸深炤谢贾丞相饯行诗某伏䝉钓慈宠赐送行古诗一篇二十韵某盥手肃容朗诵百过因念从臣去国前后几人未有圣君贤相皆亲札妙制以华其行者某有何行能䝉此褒异盖师相先生不但与之以美官又与之以美名不但擢其身又擢其所荐之士某虽去而未尝去虽身无𥙷报而后来者犹可备朝家任使临发复懐巨轴而归其事方之二疏荣过之矣惟是三载栖托翘林出泊湖边不胜悽㫁况所赐诗词古雅而义严宻轶陶韦而追骚选昔王文正厚杨太年晏元献厚欧阳公然未尝称之扵文字之间某之遭遇岂直二踈之所无亦杨欧二公所未有也归当与睿藻勒之坚珉以墨本申献逆旅纸笔不䖍某下情无任感荣之至囬信庵书某伏蒙钧慈赐以信菴诗藁一帙且辱钧翰不鄙耄昏使之着语编端一闻钧命且喜且惊此大差委也某岂其人哉周情孔思既非浅见所能测湘絃泗磬又非俚耳所习闻然平生好之笃如得之艰颇畧知古令作者㫖趣大率有意扵求工者率不能工惟不求工而自工者为不可及求工不能工者滔滔皆是不求工而自工者非有大气魄大力量不能某扵信庵丞相此编见之谨斋沐课成拙语手録仰求教诲未知可作如此道否或恐其间词义未安因风批示容某改定续申纳也年耄才竭技止此尔就有申禀某尝见金紫微郎林肃翁夸示丞相所赠墨梅心甚羡之常在梦想不揆僣越欲扳肃翁例从丞相求一横轴併乞䟦以真染𢾗字使某残年暮景得此乱思遗老且以传示万子孙不胜临纸祈扣之切后村先生大全集后村先生大全集卷第一百三十三乎某兹读邸报窃审辤宠帅藩冠班殿先皇帝延登翰长待之以江彦章綦叔厚之伦新天子尊礼宫端叶之以蔡君谟苏子瞻之职除书一播舆论交归恭惟欢庆内翰端明厯事两朝中间离合去就数大节皆可暴之当世言之信史末后一着尤竒伟虽欠了一柄青凉伞然卓识雅量固不以彼易此也竹溪归未盛言汉廷诸公惟矩山念村翁不少忘昔凁水公谓某与景仁生同志死同传某扵矩山亦云仲晦专书为后林催诗序某已冥搜数语并一书授差来人耳祝仲晦送似时后林犹未有起家之命忽见前答洪帅侍郎某便风恭领寳翰窃知侍郎与择斋聮璧飞章拈出寒斋长子孝诗三百上之公朝上方以孝治天下一旦此诗进御山林一介之士姓名遂彻九重虽此君隐趣巳成絶无希觊然二公名重言重素简主知必有小小褒异它日附名寒斋传片万钟五鼎何以加焉某輙有管见仰干穹听嘉熈丁酉台官蒋岘劾方大琮刘某王迈潘昉四人在端平初妄论纪乞坐以无将不道之刑先皇圣度如天悉从末减大琮罢右史某夺袁州迈失漳倅昉免官而巳未几四扙拭擢用惟昉仅爲学官一倅而卒其后三士委蜕惟某殿后遍铭三士之墓扵潘铭尤哀切念之不忘故事殿试前三名仕虽不显许泽一子昉妻黄氏昨援第三人李方子例乞官其子初明巳省部契勘都曹书拟継而従橐合辤爲之陈乞谢二相许为奏闻而未果及咸淳初元黄氏之请仰荷师相平章魏公念潘素出钧门甞辱自代化笔判呈而潘地逺寕贫无力守候趂逐至今未拜卹孤之典某与昉甞同忧患义当为其自恨已去国归田不敢出位此䓁好事非本路帅守监司谁当言者况前此台阃皆尝有请今不过拈出前话欲望台慈倡率当路诸公合辞力请圣君矣辅必将朝奏暮可足为忠臣义士之劝为林先辈与庙堂书某旣耄又盲不当出位白事然受我公国士之知虽耄且盲偶闻一物不平一事失职尚𣣔倾倒为我公悉告某莆人与邑子林铸所居同巷其人素端郷誉既擢第矣䑓评谓其与方大猷同乡未与放行参注某扵此士深知其冤恨已去国谢事无路为之昭雪渠有辨诬一卷言之甚详某试言其略惟我公垂听焉铸以乙卯年赋中公试第二名陞𥙷内舍又累八分成平校此时大猷方为斋生铸以癸亥赋中舍试陞上舍此时大猷南迁已三载铸以乙丑类试中乙科此时大猷南迁巳五载大猷丁巳年始觧褐由京教书库为学官在朝三年此时铸一省试两舍试皆遭黜当大猷炎趍者澜倒大猷创之举预者十余人铸未尝预以铸因大猷中舍选髙科委是失实当六士之贬同舍无敢举者祖道者乡人无敢援者推某率郷寓公醵金赆今察院黄器之之行乡同舍中惟铸与今婺敎林寅公幞被载酒饯察院至徐村信宿而后返邹谊皆谓某当为讼冤瑟缩不敢者乆之闻六士中多有念之者铸所以得此谤乃斈舍争名争进之士粉黛其説言路过聼遂使此士含冤某不为一言谁当言者又闻渠本齐同舍聮名为之哀鸣可见论所在𣣔望钧慈参攷俦中舍选及类试月日便见与大猷了无相闗持赐化笔放行参注使薄海之内无一物不平一士失职亦古大臣耻一夫不获之盛心也铸辨诬一卷谨为逹电覧与洪帅侍郎某恭领近帖谆复详悉如侍尘谈岂胜欣快某目盲只是岁除前两三日及岁朝一两次略有所赌俄又黑暗时求空青扵辨章亦无之前肃翁为致二两初用略效俄又不然荷侍郎毎毎垂问何敢如之某屡尝为子眞谢知已兹辱尊谕令録孝诗精加点对径发至帅阃不必郑重往建上之意可谓曲尽廌扬之义即遣一介报子眞渠必遵承严戒俟其发至某当专仆申纳庭坚之请辨章本亦念之况侍郎言重九鼎朝奏必旦夕报某亦当为一二公言之但私书如公牍之可施行切望侍郎倡率冯秋萧教韩山长肯辱纳采鄙言收之夹袋此三士本不敢求大小状但得科目号曰阳巖先生门人荣不啻足矣某与有铭激陈常卿仙去侍郎朝闻讣暮遣诛赗其诸抵合辞称感长郎未至是其诸弟拜谢书令人在则栩栩笑语相追逐一死一生交情见为如侍郎之扵故旧可谓无愧于幽冥之际矣与徐漳州书某昨因长学生之官匆匆奏记挂一万漏追忆悚然学生前示台翰勉渠将父就飬欲遣吏士盛供帐以示招延且谦谦然有避堂舍盖之意某何以得此扵东南哉昔王卿顺伯受先大父小状后先人在选调欠一常贠王卿为治使不谋于先人併为合尖扵逓筒中封一𥿄告示与先人后渠只有一子名友人甚爱之未尝相舍此子初筮新昌主薄瓜熟王卿必𣣔同徃相知皆諌云大卿厯浙漕又厯京尹如何去矮屋中坐得王卿问接人云新昌有猪肉否有豆腐否答云皆有之卿云有此二物如何住不得旣至新昌畏谨逾甚终日在宅堂未尝出至照壁后如子弟然故人恐其岑寂以书问讯答言向耒徃事已成梦幻今且折叠作主薄宅眷某若折叠作通判宅眷有何不可寔以三子舍男女孙凡千一人篚笥细碎米塩薪水皆老大区处有不容独照烛一房者徒有感激东岗盛心没齿不敢忘也学生得坐下风观道徳而亲典刑可谓适我愿兮其资貭谆谨易流扵懦贤使长矫其偏抶持雕琢之庶免于戾与李泉州书某自顷承千骑出镇之后相望脩阻缺然记室之问徒有春树暮云眇然之思兹者伏审晋班棘寺出牧城事权擅藩府之雄委寄兼琛䑓之重按临所至观聼一新伏惟欢惬温陵重鎭调守必名公鉅卿上以近岁事力单调度广不独郡难互市亦难思清公勤之贤变通而作新之所以度越拘挛属之执事先内相清德遗爱入人骨髄一且象贤求复周公之宇必有以清宿弊而慰人心者世俗所谓拜厅之荣何足爲门下道哉某今年遂八十二别后去岁中元得目疾百药弗遂愈䘮其明黑暗之若不可言命也柰何牙纛之来恐不䏻出迎矣先此候问前茅少见贺意某平生与故王轩实之方铁庵德润最友善今鐡庵子孙方通显惟臞轩仅有一泽及子掀字子腾亦甚才俊但因忧患未过铨家素贫薄臞轩又不比它人有蓄积遗后人某与竹溪深念之屡荐于诸公自古心召归之后乆无摄局尤觉艰窘与竹溪谋执事旦夕压境合共荐此郎王卿亦受知于先内相两司权重事繁州官恐不𣣔增尤负琛台尽有觕使傥蒙台念以臞轩尝登内相之门爲此郎安排一喫饭处使积累斗升爲赴铨参选计如某与竹溪被惠答刘县书某既耄而瞽眼前故旧或不相闻况闽浙相望修阻乃轸记衰朽凾书实篚逺相煖热此事古或有之叔季风俗媮薄未之见也读之感慨用和才学乃使之徒劳郡县催科听讼鸡鸣漏尽坐曹未休彼巍冠广厦前席宣室者又何人哉向使脩斋少留用和接武扵鸳鹭行乆厯观前辈文章事业鉅公有必最巳东夷陵是也况当路皆知已乎某六根既不全毉禁思索友劝自嘿用和亦引张湛损读书省思虑二语可谓有味之言但某读得多少书思量到甚处直以福过灾生耳近作无人抄寄石塘有刋本曾见之否録示俪语六篇惜乎不用之扵黄麻紫诰未免斵而小之耳与石壁胡卿书某自去嵗重九失明以来一字不能冩遂踈记室之问独有皈向寸心拳拳某畴昔受信菴丞相国士之知闻其仙去不觉爲天下恸身虽退老尚能记忆此公平生忠孝大节开济元勲庻几刻之金石附名扵不朽不谓天夺书眼区区此愿亦莫之遂毎一念至忽忽如狂田舍无邸报不知莭惠二字及褒赠官品以故未得遣玉下束刍之奠先为薤章五首以泄此哀然举国谁可举似者令録呈石壁想经电目亦爲之沾襟及袂而重云亡殄瘁之痛也与竹溪林中书书録示飞跃亭诗篇篇有飞跃意与卷中诸贤髙谈阔论谆谆然解费隐字及勿忘勿助长数句兴飞跃全无相闗者大有迳庭矣某所谓先得我心同然者耶镜中我诗未知唱首云何所和三篇可继五栁公形神之作此三字某只是小书厨收书不多但记得前辈有镜中有客白须多镜外先生识也么之句又记得自有五言云有时临镜问此老是何人此类不可胜记与李应山制置书某暮年仅存右目去岁中元忽又昏花百药弗愈遂䘮其明四方书问一笔勾㫁虽元勲重望负荷国家安危治乱如明公者亦不能以闲漫姓名自通于帐下然毎闻元戎洪毅忠壮朝闻命夕引道行台无一日寕居或临絶塞或泊贼垒大小百戦其锋不可当由是中国无兽蹄鸟迹玉関闭而金瓯全南渡诸老经营江表功业赫赫煌煌内惟容堂外惟应山而已子不云微管仲吾其衽发某扵阁下亦云某昨爲亡友李艮翁礼部长子济孙皈依大阃仰荷陶镕不遗余力遂成三考且获小状而归如某受惠渠归至京艮翁奄忽仙去妻子负土喻嵗甫毕窀穸埋辤亦某所为也明公念旧宾客必爲恻然某又有迂阔之请郑武谕玠亦某笔砚之友荐于容堂又荐于应山其才学可以贵显不谓终扵一倅生理素薄长子名镇秀整有父风昨负笈徒歩拜此平王扵马前荷明公以故人稚弟卹其寒饥周其困乏此郎㓜厯忧患能刻苦归以明公麦舟之惠倾槖奉母与弟妹之幼小者共之不私有一钱人以为难忽踵门来言山公孤之意未已若𣣔位置扵履屐之间使沾一命以飬其亲而成其家者某闻而叹曰叔世所谓宾主见之不使人厌出户不复使人思者多矣武谕之墓木巳拱明公懐其人𣣔泽其子待士如此天下贤俊闻风感慨孰不愿登昭王之台而客平津之馆乎泣求言为之拈起某念武谕兄弟平生从游自嗟老病如此无气力可效无俸禄可分只得为之皈依明公就大幕府陶铸一郎秩庶可以入监当差遣若进武以下则近制参选生受某亦𣣔为作太师平章魏公书适已为子弟卿人有所干请不敢重叠惟公明深而生成之振德之武谕有知岂不效结草之报荅洪师侍郎书某一病至九月医膜未开墨暗如故虽获空青点试暂明复昏昔卜啇有天乎予之无罪之叹仆安敢然必是修为有获罪扵天而不自知者又不然则是年髙质朽不比少壮人有回光返照之理命也奈何侍郎所教郄应酬省思虑真药石之言某闲作小小诗文亦不甚费思索但赋性褊狭被人激恼时有少忿怒颇觉伤和虽搏頬噬脐悔之无及今当书阳岩敬语于座右矣石塘孝诗已累趣其冩纳得其近书知已径授之怅犀直彻电覧不复发来此间窃想已拉择斋吹送上天渠兄弟感激二公推毂之恩不容口必自能奏记摧谢某伏蒙攽贶玉面狸宣瓜牛酥皆日用饮食所需苋膓属餍昔人云一饭必偿某巳去为农虽𣣔报徳而无路矣呵呵阳岩去约无妄费闻灯夕只费二十千今一旦饷买山钱多至三千万眞𣣔塞破措大屋子某幸有山不必买但乆病医祷之费不赀得此钱支吾之絶真所谓雪中送炭时择斋亦遣人来廋䑓司存所谓季氏富扵周公而所遗药赀仅及阳岩三分之二择斋俭德又髙于阳岩矣又某介恃好雅輙有白事某畴昔受西山先生罔极之恩阳岩所知自幼至老所以粗有植立扵世者谁之力也某终身不敢忘前爲懐安尉求知扵阳岩择斋云公皆以毁誉难调而止某亦羞缩不敢复言但人家子弟不可槩论二公方物色故家象贤扵此盍分别窃见漳添倅眞司令绍祖西山之闻孙仁夫之长橘洲姚公之爱婿某素所敬畏之友也邑最开朝蹟人倅信漳已书一考思亲丐祠寕庙而归无一毫躁竞意在漳与学生情好如亲手足择斋闻其贤而荐之真倅书云平生尊敬阳岩幸在使星临照之下阳岩一语重扵九鼎𣣔某因书拈出其姓名某受先师之知且与橘洲同侍从又稔知司令之贤与少君不同谨以其任状缄纳庶几自漳还建有辤以白其家庙亲庭今之䑓阃荐士无数然二公之荐与它人不同此司令兄所以介羽言而请某所以不容已于言也傥蒙采纳幸甚幸甚囬刘汀洲书某行天下老矣凢士大夫中有孝于亲忠扵君宣劳扵国垂名扵世者虽乆别未尝不仰止髙致虽素昧未尝不愿交下风如贤使君自狂羯透渡天堑失险以来入筹帷幄出冐矢石大小百戦汔扫妖氛而奏戎㨗䇿点饮至宜从晋公朝京师大当如董晋取卿相小当如李正封辈厯台阁而执事方髙蹈逺引出幕持麾几扵十年临汀虽闽支郡而接傜蜑君相择文武有威风者以抚镇之弄印甚乆举以属公自开府禡牙以来畬人之附固者逃卒横民之喜乱者扫灭迹厥功茂焉某乡人多南官还里具能言之未尝不起敬起畏惟是既耄且盲四方书问一笔勾断撝谦先枉书题参数百字在𥿄上皆有光恠朗诵数过欣快无已某伏承台谕以先大君子提刑寳章公隧碑嘱笔扵仆某少㳺阃幕扵蕲黄间事耳目之所睹记非得之传闻者与驾部公同患难两年异姓兄弟也虽未识先君子然尝闻之扵驾部公者详今遂得秉此茟以还贤宾主卫社捍塞之伟绩以诏不朽顾非幸欤矧玉局弟朝夕怂慂不遗余力某八十二弟亦八十相与友爱家传叹其详实仆既脱藁又招舍弟点对楷録一本申纳志一千一百四十四字铭三百一十五字又有管见合请契勘修定一纸乞电覧速遣一定本见报幸甚与徐宪书某顷因妄论伦纪爲新尚书论击中伤甚深流落于外无人敢拈出者及衞王薨始有谏官郑寀爲某讼冤见扵奏疏由是先皇悔悟再蒙收用某懐郑公知遇终身不敢忘南劔司户郑邻郑公犹子受其奏荐犹没先世典刑前得两小状皆某之力然至今未有爲合浮屠之失者适值择斋并建两台荐员稍寛傥蒙熏慈恻然兴念咸持此郎使某他日有以见郑公扵地下幸甚幸甚与淮阃贾知院书士友黄牧与某同邑所居相去可二十余里某多在田里黄兄多逰江湖前此未及识之年来闻其隽声籍籍一日忽携其四方之文相访读之鍜鍊有功夫警㧞出胷臆不蹈袭古人已陈之刍狗其年方壮盛匕如此使之稍加岁月兼采诸家不至一体其进未可童也因扣其客逰有何人赏识黄曰惟伯晦侍郎王公与一二君子容我惟同知相公一以命官我我将挟初𥙷文牒以应漕举然家贫早孤扉屦仆马之资无所出我将秋䇿谒同知相公扵辕门某答曰相公既以一命为子发身又干相公求资身乎黄日昔陕西用公虽横渠亦谒之髙平公今相公亦昔之髙平公也舍此不徃将安所归某戯之曰昔吕醤山人衣破衣繋麻鞋乃责不足扵韩公公亦熏沐而收拾之安知相公不熏沐子收拾子乎某老矣扵邑子皆不能忘情而此士又同知相公之所已识故敢犯颜开荐口焉牧后改名以牧乙丑进士与方蒙仲制干书黄兄牧水南人乃翁登第而不得年此兄早孤某多㳺江浙间近方见其四大笔力极警䇿精谙咄咄廹人自言乆在伯晦侍郎书馆侍郎荐之壑相壑相析爵官之吾乡有俊才如此吾辈皆不及知而伯晦侍郎独知之又客之又荐之其早贵为名卿不亦宜乎因黄兄逰邉知其尝识壑相輙以书温伯晦荐语书藁録呈念兄方领䄂幕府不独以黄兄荐于壑相又荐于兄庶几黄兄无涂穷之叹矣答余安逺令某衰朽杜门乡国故旧江浙交逰散在四方一笔勾断都无只字徃来早吏有持双缄至者初疑缄题之误徐审其然剥读以还良仭髙谊名家美材俯就瘴邑功闻溪峒向化田里安生可见琴调和平所致所欠合颕必没欣然任贵者与瑞金明府接踵通籍为此邑盛事不亦仕宦之一快乎某年事髙世味薄已决意挂神武衣冠它无可言别牋谆谕尤切不都向来瑞金合颕果是宵人有力令某使云竹吏部顷吾邦某在寓士中最与之厚亦犹前臬使赵丈犹司也曩既与瑞金推毂今岂扵门下不尽情邪已就染一书及此曲折度新太守未便至某书至幸即投之臬使及秋剡未上早图之为佳书语别帋録呈与赵宪与諲安逺号为瘴窟仕者莫不惮徃莆有二士乃相继绾审仰惟肤使察之详矣后村先生大全集卷第一百三十三后村先生大全集后村先生大全集卷第一百三十四后村先生大全集卷一百三十四书与平江包尚书某粤自弱冠获接敏道先生交逰讲贯徳谊乆矣不意岁晚收召沗陪耆英后尘同扈属车法驾同侍细旃广厦虽駮杂有慙于醇粹浅肤莫测于髙深然葵藿之心刍荛之言惟明主知之同列知之及其乞骸得请则又领袖群公张饮木天以祖其行旣𢋫圣制复贻雅什朌厚赆示缱绻惜别之意某平昔遭后生描尽晚暮乃为元老知奨如之何而不喜也两载追随一旦睽异鑚坚仰髙至形夣想归田絫月方欲奏记贺文昌台斗之拜俄而大漕右扶风除书狎至虽为一州三路喜然汲黯守淮阳望之试冯翊白首魁礨骨鞭之臣不居中而𥙷外识者莫不为汉廷惜也吴人徳公遗爱如甘棠之思召公不劳施为坐以无事五月报政即庆衮归矣某耄昏非治笔砚之时旣归一书不冩一字不做然后知有知之乐但终当挂此冠方是快活自在人也宏斋先生此行度为君相所强吾侪各曾做它麾节今七老八大岂能更押花字判状催科乎在奴故态聊发玉齿一粲荅信庵丞相书某旧冬因潭府使还草草奏记时归未息肩砚尘寸许不能备竿读之礼一愧也所拟信庵先生书诗序贪扵附名杜集冐然谓之无卜啇卫宏之学岂能知风雅之意二愧也居常自讼恐为我公帐下儿所笑佛生前三日茅檐鹊噪开户视之则丞相仲春中澣所赐书凾画卷匮玉篚实一旦塞满措大屋子某旣进使者问东山墅独乐园起居又㑹姻族子孙观书展画与篚盼诸寳物以至邻曲亦来求观皆云某穷谷一叟何以得此于元老大臣巾袭扄鐍世世寳藏不敢失坠𥘉援肃翁例求小小横轴耳至扵一扫匹楮老干槎牙修枝劲身峭踈英的砾功参造化非腕中有千斛力毫端无一点尘安能臻此妙哉某耄矣遂与此二轴同卧起饥以当餐所恨齿衰才尽无简斋杰思仅能冥搜一律时少寓激烈摧谢之意某犬马之齿七十七矣尚能亲灯对卷作细字毎念诸老惟丞相岿然如灵光殿后勋业福夀未艾某虽迟暮犹冀及见衞武公入相郭中令书考也囬刘汀州书某昨承台命以先寳谟公宰上之题见托阁下方以才业用世所与皆交天下豪俊顾以此重任嘱之齿发残秃之叟岂其人哉仆不侫扵世之志士仁人虽生不同时没不识面尝欲访求其遗事以𥙷史之阙文况半生奔走兵间扵先寳谟勲劳志业皆耳闻目击一旦因贤嗣显扬之请遂得附名骥尾以诏不朽岂非幸欤所恨齿衰才尽事伟辞卑未必上惬雅意兹承亲翰奨借溢羙谦谢过情非所以敢当某昨条列所拟以求啇确乃蒙录示定本比某元槀损益尺二十六字而髙曾世次三代名讳封爵皆粲然详俻某元藁虽已刋行今再以增字别刋一板却易前板毁之矣恐阁下望消息不敢乆稽承使亟此以复将命俟再刋枣本就印纳也荅郷守潘官讲某承下问两刹见阙住持不知此间有好僧可充选否某窃见莆福郡计全仰僧刹率以献纳多寡定去留福谓之实封莆谓之助军故好僧皆不肯住院惟有衣钵无廉耻者方投名求售某居尝不喜接纳缁流间有一二好僧相识皆不乐住院者试为阁下言之其一名宗表其一名元朌向来郷俟见问屡以二僧为荐旣而招以甲刹皆不能致某为选此等髙僧居大刹譬如朝廷召赵昌父刘平国虽未必来毕竟是一叚羙谈亦可以愧实封助军之髠敬以此复命荅林中书书某方念稍踈记室之问专驶驰送中冠多荔虽弊乡所谓㳺丁香温陵所谓法石白号为名品耳滋不过如此寻常此品岁岁亲朋辍惠皆所不逮岂天生尤物関系气数亦如山川炳灵钟为伟人名士不可以常理论耶某日与子姪亲朋各啖一二十颗惟恐其尽也敝里圡产稍着名者不足进矣更不敢献一颗玉堂红皱玉开花结子之际为大风雨损伤着枝者少闻郎官红更无一颗岂莆荔亦如莆士之不遇时耶某亦有二三种中品且㸔成熟如何深恐无以荅木瓜之赠尔时事闻庙论毎事放寛宗社之庆渎山幸自闲退华封之祝不谓触动祸机几扵无病而自灾矣忠斋辤阃奉祠甚穏当省身师湘亦是上面挨排未行碧梧进为必能引类昨竹溪𥘉去国碧梧书来云东涧去竹溪又去出与谁语浩然念归此意不应便忘却也闻朝家欲就进阳巖思数更留此公一年岂独吾徒所愿闽人孰无借㓂之心伯纪亦非急禄者纵是见次亦未必来某託景行招告州名医未得囬讯万一肯来书眼犹有万一觊太渊以何时发孔庭经过又有逢迎扣撃之便颙俟颙俟与马中书书某前拜尺笺为一出佛世之贺未几恭领荅翰情续宻语蝉聮可谓乆而不忘尊而能谦者矣自顷一二君子勇退朝野所恃以扶世道而系人望者惟阁下近见邸报丐外者再踈逖不知事体反覆思其説而不可得向来否运贤多在野或国空无人今上方招延相亦茹纳当世所谓鸿硕英隽参错津要间有出画者归鲁邸者然甲去而一召丙出而丁入中外暁然知公朝仄席之求愈急缁衣之好未衰夫难平者事也难得者时也阁下遇如此之时冝领䄂诸贤推广君相之徳度陪辅朝廷之遗忘以弭外患而开太平柰何亦欲为冥鸿之㪯以拽动阵脚哉鄙人之所未谕也伯纪在列已不得书还江郷亦无一字出处如何闽人甚望其来也修斋旣断来章可出否与丞相书某伏自陈澈计议行奏记为从弟希仁长息强甫致陶镕之谢后以衰病阙然申词矫首如䀲之天饮啄不忘某事师相如天地父母一语不实天日照临某眷首平地失足一跌傍有扶者不至败面然腰脚闪肭痛不可忍至四月转甚自草一奏乞休致申郡借邱借兵欲发间医疗稍瘥始者卧起须人旣而稍能歩履然暮年拜起本艰及跌后遂不能拜今岁禁烟与夏秋两季家庙先莹一族四世共修时祀独扶立傍观形骸如此十日难掩初谓筯骨伤百二十日可复今半年未复是终身不能拜矣素无目疾入秋忽左目赤痛牵起右目痛如剜割呻吟之声聒及隣墻病中靖思灾厄如此别无消殃弭祸如昔人愿湏臾无死以观徳化顾四月间奏牍并申省状严然在几案间谨走长须诣阙庭朝堂投下欲望钓慈念某譬之牛马力疲思解穿鼻络首之劳少遂饮食龁刍之适时为敕奏直䧏指挥从其所请使朝野皆知圣世有活致仕之人翘馆有全晚节之士贤扵举扶易箦而后倩人代书名者逺矣追记庚申春有此请时师相𥘉归衮谓某巳叨收召退囬奏凾今犹袭藏后来忝窃许多官軄千足万足夫复何求囬视庚申昔七十三今七十八矣垂老衰鸣惟师相终始成持之又某七月𥘉因衰病交攻輙具奏凾申牍及手书遣村仆诣朝堂记室投下若非眇跛不能视履筯力不可勉强岂肯舍吾君吾相而入山入林乎仆至修门适值圣上侧身修行大臣焦心劳思之际意谓戴盆未必能望天矣廼蒙钓慈记忆䄂奏开陈怜牛马负重之力疲察雀鼠贪生之情切动凝旒之穹呏遂还笏之𥘉心歴观先朝惟王文正能听杨大年之归惟温公申公能不犯景仁之出某虽不足以企杨范之万一然师相位置人物保全士子之冲尺度量视两文正及正献公廪廪乎出具上矣某旣凖省札即日望阙被受系衘徧告族戚子孙曰昔丐也由权尚书忝真斈士告老也由茂陵宝庋陟光尭奎阁自顾有何才斈有何劳续而师相毎起资越格奨擢之如此始犹欲効昔人鸡鸣犬吠之报今已饰巾待尽永无捐躯碎首之路矣而师相扵其末后一着尚结褁之如此某所以拜命而伛偻捧诏而呜咽也某所患目疾初谓偶然今百余日转甚八月间犹彷彿见物今则掩了右目则左黑暗无所睹遂恐成偏育矣灾厄如此不纳禄可乎某初欲俟告下发谢吾君吾相表启又恐辠缓旣有省札不敢更候纶言暮年专用右目昬眵不能详谨尚容録续奏记仰乞裁幸又慰国哀某十月中济遣二仆赍谢致仕表牋及光范启札诣朝堂投献约十一月初二定到维闻所遣人在建寕病足痛未知果如元约否至十一月十三日忽奉先皇遗诰惊骇颠仆絶而复苏仰惟先皇在宥四十一年深仁厚泽浃民骨髄一旦上賔凢为臣庻衰同䘮考况大丞相君臣过合虽商周扵阿衡尚父无以加遂能洗胡尘再造江表方当千秋万岁同享太平不吊昊天有此巨变钧抱追痛其何以堪然先皇之顾命付託至重新天子之虚懐眷倚至隆两国大夫人之钟情属望至切天命人心之関系者至大更望节抑以慰先皇在天之灵陛下总已以听之噫两国爱子之念下以慰朝野巖巖之瞻緫护之请大丞相之忠也以报政代行新天子之明也如召人望起遗逸皆甚盛之举闻者兴起某自端平甲午始登畿事先皇三十一年中间为蒋岘中伤后为髙斯得軰描尽自分永弃圣度知天曲相保全及大丞相衮归荐进即日召用起散地忝从槖片文只字毎䝉天语奎画嘉奨及其乞骸则叨钖赍挂冠则加軄名曾谓谢表未通仙凢已隔烦冤雨位泪尽継之以血又走长须往投功徳䟽表牋且拜手奏记甲词起居某一介之士必有宻友以开心胷以济缓急大丞相负荷何等重担某虽老朽毎诵味诗人之言曰仲山甫举之爱莫助之兹闻古心枢宻之召作而曰庻可以助吾相矣餙巾待尽之人不应有所开説然父子宗族爱吾相思意非它人比故毎毎献其狂愚不敢以踈逖而废忠爱之意惟钓慈财幸与丞相书某前不自揆輙勒恶札奏记丞史先蒙钧慈赐以亲染眷怜称奨未替畴昔不以其乞骸还笏而麾之扵门墻之外固已不胜其荣耀矣既而又领钧翰一通若荅某别幅者某潜深伏奥与坎蛙奚异虽亲天子求言大丞祠集思独无食芹之献灰心息念惟舐犊未忘虽屡经㤙霈未过名洊有磨玷之请师相谅其耄荒察其憷迫或纳之万顷之量或赐之千金之诺人非圡木寕不感动至扵朌饷准白鹿脩辍鸾刀犀箸之味饫龟饥鹤瘦之肠昔人谓推食食我又曰一饭必偿某扵师相亦云某兹读邸状共谂麻宣文徳册拜公台先皇大攘夷复古之勋爰立作相今重定䇿受遗之老能自得师竹帛流芳旂常纪绩毎谓社稷之臣可以託孤寄命臣子之谊见扵送往事自渡后元台遇因山之役类不亲行惟公周益扵阜陵徃返竣事虽赵中定已不能継至师相始破拘挛之说复之旧同列留之待从给练留之举朝通国留之上而玉音奎画累累留之而嚢封䄂䟽倾竭肺肝曰非此无以报穆陵忠臣义士孰不心悦诚服自灵驾发引至虞主升袝穴藏庙祭动合礼经山君川后各来扈衞纾两宫之哀暮格列圣之顾歆师相扵国家可谓忠且劳矣扬之拜前此屡辤兹有不可得而辤者某项踵皆出化钧向也虽老未衰尚可効昌黎徂徕作爲歌诗以铺张闳休形容盛徳今衰也乆矣屏迹三家村朋友凋零蒙仲巳葬艮翁自湘中归老病罕见面别无假手处不免自课骈俪一篇百拜稽首小见门下士虫鸣螽跃之意师相视其笔方退如此可以见其才尽矣又某兹者伏审明主独观师臣再相上以巩固一祖十二宗艰难之业下以慰安四海亿兆人瞻仪之心恭惟驩庆某尝妄论师相再造之功可能也至扵孤忠大谊纯意国事惟天惟祖宗知之既却大敌夷大难常情皆曰小康矣已治矣我公方且渺然深思长虑华中外胶鞨未易革之弊任士大夫脂韦不敢任之怨无论叔季大臣虽三代之佐及先正杜范韩富不可得而能者一旦先帝上宾今皇御极逢主少国疑之际则勤劳王家感功成身退之言欲超揺物表留侯范蠡之后才见一人而已奎画由庚置者数十封廷绅驰轺传者七八返六丁力尽不能挽囬至烦东朝札谕朱邸调娱而衮归古有所谓不召之臣有所谓招之不来麾之不去者今扵师相见之某谢事为农百念灰冷然一生託质翘材恩等所天始闻扁舟归越思其说不可得为之卧起颠倒欲效杜阳城上䟽明房太尉陆宣公之忠而无路可达及读四月二十七日麻制乃知赤舄遄归金瓯重启然后之手舞足蹈𣣔傚石徂俫唐子西作圣徳颂内前行为忿庸熈载之贺又自伤其齿衰才尽自鸣而自也亦旣牵课骈一篇申献记室复勤悪礼自述皈依喜跃之倩如此荅欧阳祕书书某自束发走四方所至友其贤隽毎与交㳺别虽其人有名誉致通显乍别惓惓不忍舍稍久斍此心愈乆则忘之矣惟与选斋别已四年心之惓惓常湖寺祖饯时巽斋清贫不能照濡我退闲不能轩我所谓心之惓惓愈乆愈不能忘者非心悦而诚之欤晋人云清风朗月必思度仆扵巽斋亦云今登朝则根着不去一失位则如诸侯之失国家前此二十年闲无留滞之叹一旦白日登瀛州进为之喜其来也士欣鲁野之见获其去也相惜山之失端始谓公论未泯时望所归必且遣巫阳招莫留孟子之去如闻有万卷充拣无一字问岂不诚然大丈夫哉某辛亥为柱史尝两乞休致初相三温前请䟽格不行庚申强起留不两平纳䘵乃报可追念平生无一可采独荷先皇育越拘挛赐科第牧卑冗登津要中间妄论驳㩲姦最后排慝攻嵩爲蒋岘章琰郑发抨描画而岘发尤加丑诋或乞严诛或乞永弃圣度曲相保全斥未几起马监牧矣去寝乆召爲侍矣片文集家毎形天奨尭言奎画寳藏于家壬戌之秋得请而去赐寳扇御时以笔其行以待李竹湖仆及甲子夏因病左目偏盲自牋危笃宸衷恻职三等许挂其冠自顶至踵皆先皇之赐曾未旋踵而遗诏至矣南内之帐殿虚矣桥山之弓剑藏矣士懐一饭感激思报傼如雀䑕贪生上不能为秦缪之三良下不能如田横之二客隠忧泣血终此身而已某归老故山禄赐之余生事粗足宰物者尝客问所欲仆云千足万足实无所求诸公贵后罕通书古心道谊交其召也某以巽斋托之亦及一二背时朋友不知其力能推毂天下士否因一徤者之故使翘馆不敢揖客馆阁不敢储材此何理哉方山长言巽斋辞荣非有万钟五鼎之入卖文非有九千缣千斛米之谢新居绵蕝垣墻蓠落未完而数房功德待公而举㸑范公义荘遗意也恨某方为诸孙涓日纳妇日前未能致毫茫爱助意须来岁图之徐宪故交屡为言皇华咨诹之义当访诸忠信之人部内有巽斋屏骑访黄宪可也下榻礼徐孺可也又言交宋瑞礼部行部小疵不足以揜立朝大节闻其侨寓新淦当劝其郷人迎归以厚风俗果以鄙言为然否山长哭兄其堂上悲泣思郷奉安舆还里极是适徐经从遣骑致书币欲罗之入幕某劝其俯就此兄欲先还吉而后之赣亦是匆匆访别欲言浩荡挂一漏万尚须续布又某伏承委教雄文一编衰情乆矣巽斋尚欲私淑之耶旬月翫味饥膓顿饱昏眸重朗盖记十三序賛题跋六四六一古律诗二十三仆读他人文或枸狭不调鬯或支离欠警䇿或胶旧闻或少新意至巽斋所作委蛇曲折如絃庙瑟而缲壅茧菁华秾艶如谢朝华而启夕秀精义多先儒所未讲陈言无一字之相袭虽絫数千言而义理一脉首尾贯属读之使人心满意足其间为有位者记轮奂尚可企而及若吟炉若灵泉院皆无可说而巽斋亦剪裁残锦以衣𬒳之可见笔力寛余矣顷之宋瑞示碧落翠㣲二记碑本私谓碧落篇似有羙堂记今见荅承心制问似为人后议抛梁之作推俗语皆可传诵毎置此编几案间以警退惰诗比旧作精进内长篇似韩短章似栁相距二千余里安得与公把臂论文如辛酉壬戌时乎某内去第三藁巽斋暇时试一过日用考试法合作者与朱点不合者加红勒帛付下虽老尚欲切磋此事也谭训之殁许多年心常懐之乃不知其诸郎人人没集生子不当如仲谋耶得其书以山长行速未能荅见闻或因书先乞致意其父子文编各欲着数语于后併恐台悉荅赵检察书诸作清新俊逸一一皆自肺肝流出得于天者信可及也但诗家事濶语长未易悉数足下若欲今世所谓诗人角胜负固足以胜之矣若欲做向大则书其材料也意其工宰也必多读然后能必精思然后能妙巧区区谓足下今日见诗之出之多它日知诗之难未免缩之少惟少则有妙巧者出矣荅陈主簿开先书章句读古人文字有一篇善者片言只字口诵而心说之读今人文字亦然读愈多乆之不斍心通意悟下笔若道家所谓䪿门所谓桶底脱者颇爲诸老所推然亦以此贾患难五十以前笔力方徤尽洩于诗及㪚始摄书命六十五始入禁林视草七十四始诗及㪚语束阁而四六遂孤行矣七十六而十八而挂魁四六絶笔而诗与散语稍稍温八十齿衰才尽凢足下所称奨乃故吾非今不敢当足下它文恨未之见俪语志气如书涛骨干如禹柏纪律如条侯之营寳货如石季伦王君夫之家此仆之所愿赢粮重研而未担簦角笈而从者也仆未即君而君顾即仆岂过听欤抑谦志欤语没之无言不酬某抖擞枵腹未有以詶君者抑闻之材没定分斈无正法惟文亦然半山初寮平三故公人典册信鉅丽矣歳晚诸表愈精妙少作有所不逮无它勇勐则进退惰则衰竭尔足下旣没心兹事敢进其一得以荅嘉贶朋侪徃复当相未知盛表何华宗谱谋及通徳里各因风示及荅英帅卿某淳熈遗民濒海孤士虽抽还手板难责以搢绅人夫之仪然栖託履封犹在扵畎畆老农夫之列客修门识李邕之面而行四方闻季札之名粤自元侯未临长乐民愿耕滕文公之野士喜登燕昭王之䑓独呻吟卧养病之坊莫奋起载出疆之贽不图骑远田庐俗慕时名染须而轻前革公行古身以先匹夫殷勤叠幅之采云罗列陈庭之篚寔亲朋传诵樵牧艳荣衰翁何徳堪之君侵之赐大矣㳟惟某官其父献投乎诸士故仆用请其斈问夲乎书故流源正出其绪余足以臂劲一世追企前修郡以循良称刺部以风力着所谓没个者如是欤自汉以来京兆尹多用徤吏张敞治春秋扵文法中时有纵舍然以一语之谬杀絮舜与广汉奚异如走马画眉非儒者气象没体轻之讥明公之弹压辇毂也草圜扉无㓕耳荷校之囚者凝香燕寝无列屋闲居之人前尹或兴筦槯或媚奥灶以市恩宠固权位使恕斋能祖其故智必根着不去虽去而责备者犹诵言其清节诚之不可掩也如此髙牙大纛自建福七聚之人皆谓其崇儒礼士如唐常衮爱民戢吏如木朝蔡公未尝钧距而情爲得无所黥籍而泉货通闻体候小愆则拳拳善祝及芝木奏喜则欣欣相告方且尚齿而贵德安老而懐少宴髙年之诗传播四方它日为八荒开夀域由此推之耳某恨不得撰杖履以从㳺某少不如人今平头八十谁复比数恕斋所至友其士之仁者以未藩㑹府为未足凢占籍廵管之内如某軰亦不惮屈已忘势如敬重容䌷绎奨餙之辞期待之意皆非衰残所克负荷甲子一病日徧盲专用右日二年矣作字极艰然平生书尺俱自札此两口稍晴暄扶就风檐力疾奏记少詶諌施欲言浩荡帋穷而止内简某伏承别幅不以衰年退惰独学孤陋而赐以二忠言行一帙及恕斋扁两大字二记三䟦所以私淑而善诱之者皆为人子为人臣之大经大法某讲闻髙谊之日虽乆然此二书前事未见晚兼掖垣少公除郎当草賛书访朝列以二难徳业吴彦凯始歴言昆季斈问人也居今而行古道者也遂以其语载之纶言由是始有执鞭为驭之意俄而明公仗鈇钺建大督府某以耄耋之叟沗版籍之民凢明公发号施令移风易俗合扵中庸所谓中和盖公所谓清浄某昔耳闻而今目见之然后自愧前此浅之乎知公而深服彦凯择交之不妄也至扵讲义读易絶白狱空诗卷建安堂记平心録存藁诸书一旦陈之几按欢喜踊跃如窭人之暴富昏眸之重朗也某㳂目青读未终卷尚容各䟽筦见扵卷末以求斤削使还匆匆先借䴡韵和岁除狱空五言宴髙年七言各二首傥辱电览有以切磋之将継此而进也后村先生大全文集卷之一百三十四后村先生大全集后村先生大全集卷第一百三十五后村先生大全集卷之百三十五祝文谒夫子庙昔者圣门弟子莫不以治邑为难况今之邑尤难于夫子之时某之才不足进于弟子之列特以格法来领民社其何以慰塞是邦父兄耆旧之心哉抑权力虽轻法令虽密若夫离于理而背于训者某不忍为也况夫子巍然临之乎谒诸庙国家秩祀百神选任群吏凢以为民也吏无愧于民斯无愧于神矣神有德于民斯有德于吏矣某与神皆当勉之敢告县土地某试邑于兹欲与神人相安视事之始敢告士师狱者人命之所系也今之令夺于他事不得尽心焉某也何敢然文公呜唿巍巍文公宋之夫子翼翼考亭建之阙里竹林萧萧下有精庐于此授徒于此着书后千百年过者必式俯临洒扫邑令之职昔祀于寝今迁于堂配以高弟皦如兹觞勉斋呜唿观其翁婿之际观其师友之际可以知勉斋矣某为令于兹始以勉斋侑食文公盖当世士友之公论而非吾党小子之私情也文公秋呜唿事闗风教昔人下车入境之先务某来此三百日然后新祠落成可谓无勇矣廼以仲秋次丁率僚友荐笾豆于祠下惟先生鍳之勉斋仲秋次丁诸生修祀事于文公先生新祠以勉斋先生配文简刘公某昔以童子拜父执于朝今与士友拜乡先生于朝嗟夫年迈而时去学惰而智昏平生所闻于公者废忘尽矣然爲斯邑聼讼治赋未敢失儒者大指抑公实教诲之文公今天子读四书传註追懐儒宗亲洒宸翰师垣公爵赫然光宠昔夫子追王于唐朝而兖邹以下封爵皆后世有司所裁订未有议论定于当时褒崇发于独断如陛下之于先生者也敢因舍莱敬奉豆笾以告勉斋诸生以次丁有事于太师信国文公先生之祠以勉斋配文简士大夫爵高而德尊身殁而言立上之史官下之太常朝无贬辞祠之学宫列之先贤而里无异论如吾文简公者可谓盛矣某粤自稚齿尝闻绪言谨率诸生共修春祀文公某等既以仲秋上丁有事于先圣先师兹复以次丁有事于文公勉斋某等兹以仲秋次丁有事于文公先生以勉斋配文简某等释菜于竹林精舍之翌日没事于文简公之祠呜唿敬之至矣水退谢诸庙乡者水冒通衢邑人大恐某躬祷祠下中夕水退呜唿神真无愧于血食矣不腆牲币以答灵贶请庙祈晴呜唿昔者雨祷而止田倍熟民大喜曾几日雨不休民皇皇喜者忧民无辜咎在吏神其忍亏一篑抉阴雾舒阳光民歌舞神乐康又呜唿谷自布种下秧以至于秀实其成之艰矣农自于耜举趾以至于刈获其致之劳矣忽雨不止坐妨收藏呜唿成之艰致之劳者岂不甚可惜乎天乎神乎忍为之乎某悯农夫之勤苦悼小民之怨咨耳檐熘如闻啼号目嘉谷如割心髓奔走群望未臻嘉应惟神受百年血食之奉主一方雨旸之权用敢躬谒祠下稽首祈哀神其驱扫阴雾轩豁阳光既全岁功亦活民命又呜唿成一岁之稔难为数日之晴易卑其难者而不卑其易者岂神有爱于民欤抑吏之不肖无以媚神而然欤吏知罪矣虽然雨不止谷不收嵗荒民流上帝震怒吏且诛殛则凢血食于此土者其得漠然无诸庙再祷属以庚子祷于祠下爰及癸邜天瓢翻㵼一溉之苗少苏俄复开霁集卷如初连朝雨意风吹云孰谁哉由吏德薄不腆飨币且谢且祈后续前神亦有依仰山谢雨丙午躬诣灵琐甘雨随应戊申雨犹未止黄埃赤土变而爲冷风清露呜唿非神其谁爲之谨奉醴以谢行宫庙奔走群望于此癸卯之雨一溉而止丙午而未已藁者沾濡萎者奋起三日之霖麟笔所芼涧滨布诸祝史再祈雨季夏不雨者踰旬几害早稼神既沛然施惠矣初秋不雨者兼旬将害晚稼神岂恝然忘情乎若守无状以身当斯民何辜愿拜神惠兴云致雨俾岁有秋迎沩仰四圣治无馨香民有愁叹和致旱职此之由然千里奉香火如此之敬恭也望云霓如此之廹切也其平日之敬恭岂不为今日之廹切地哉倾郛而避堂而事情益廹切礼益敬恭矣神之威灵佛之慈悲必有以解焚惔而泽焦枯者某屛息以俟送神其欵灵琐延颷驭二之日甘霔滂沱起未止申三之日油云布濩自午达酉虽未周浃起视四野生意盖濯濯矣公宇喧讵敢淹留敬率吏民斋祓饯送夫耕妇耘农夫之至劳翻云覆雨仙圣之余事愿终惠少慰舆情再祈雨昔者之雨尚未足俄复开霁风日尤酷岂敬之在人者有勤怠故功之在神者有断续耶亟拜非谄屡求非凟恐败嵗事以为神辱神与天通不疾而速覆手河翻嘘气云族纵非三登犹可中熟辞夫子庙学者学为忠孝而已某狂瞽妄发孤负朋主有愧于忠贪恋荣禄违去慈母没愧于孝圣恩寛大止收郡绂某将归而内讼焉敢告诸庙祈雨去岁一旱至今创痍今兹之旱复丁是时垂成之稼何忍败之孑遗之民何忍馁之神之威灵民所凭依鞭笞雷霆唿吸毕箕化歉爲丰特一转机敬奉醴币肃拜以祈社稷神今兹之旱某于上帝祷于百神惟句龙弃土糓之祖人民之主风霆致雨之神也敢不有告乎其下膏泽以沃焦卷某当帅吏民以羞祀事送呜山踰月苦旱祝史词穷赤日黄埃藴隆虫虫渉秋乃雨山泽气通青秧白水生意芃芄岂曰人爲繄神与龙昔迎今饯敢不敬恭龙返于湫神归于宫惟贱有司惓惓愿丰隐忧暂纾大赐未终尚嘉惠之母弃前功送玉渊龙水自威灵之下临帅吏民而严奉始风日之炎赫俄云雷之撼动既旬浃而遂雨果霶霈而洞勅仙官而翻瓢辍野叟之抱瓮活原隰之藁枯苏田里之疾痛仰潜蚌之至神念农扈之尤重返雪液于奫命缁流而讽诵忽瞬息而千里实变化之妙用来无端倪去莫操纵瓣香矫首盖虽送而未尝送也诸庙祈雨骄阳酷烈多稼焦卷将以质明瓣香告䖍语方脱口油然沛然机缄之妙不自后先神之于民若篪和壎火流之月龟拆之田虽获一溉未保十全继今雨旸永无伏愆风伯魃鬼咸退舍焉兴云于山起龙于渊时膏润之以相丰年垂去之吏不忘拳拳惟尔有神鉴此洁蠲社禝某五日京兆耳然不忍以旱遗此民也敬奉芗币命祝史有祷于尔神也神其兴油云以相阳乌之仁也起蟠鳞以洩膏泽之屯也非特以接续一溉之功亦所以全活洊饥之人也诸庙谢雨某垂去祷雨人哂其迂神独顾歆如鼓应枹甘霔达旦焦卷者甦膴膴原田今饴昔荼坐使愁叹转为歌唿神功昭昭汝忘之乎巵酒不腆神必我孚社稷旱而祷国之典也祷而雨神之功也神之爱吏民如此吏民于报本之礼敢不敬恭辞夫子庙某以诸生亷一道上不能将明天子之德意下不能销弭吾民之愁叹视圣门使于四方而不辱君命者有愧多矣蒙恩钖召敬诣学官稽首以辞三贤堂某少慕先贤之风晚使番君之国民益悴州益贫求所以推上恩而广遗爱者未之能也盖今之时视肃代间既异视庆歴淳熈亦大异有愧于三君子多矣解印遂行不敢不告诸庙某司臬兹土俯仰岁余民虽贫亦粗安田虽瘠亦中熟使某不获罪于田里而去者神之赐也谨奉瓣香以告土地某远宦多畏荷神之祐获与其孥全璧而去不恋三宿浮屠则然未能忘情寕不惓惓焚黄祝文寳庆乙酉先君之役十有三年不肖孤皇皇恤恤行路万里始忝朝籍而赠先君三品呜唿所以显扬其亲者如此可谓微矣虽然国恩也君命也先君之教也不敢不告绍定戊子今上初郊诏加先君一秩明年不肖孤克庄试邑秩满始奉纶命归白松楸夫君恩未易报先训未易承也敢不惧哉绍定辛卯岂奉大夫去秋天子有事于明堂加惠溥率无间幽隐克庄虽触罪奉祠犹得以追荣先君呜唿㒺极之恩不可报已往之过不可追方来之善犹可免也惟忠惟孝可答君父敢奉新命以告绍定癸已廼者明禋礼成祭泽优渥小大之臣皆得以荣其亲于是先君复进两秩夫官至二品其仪与物亦稍异矣岂非圣王之隆恩先君之盛德乎克庄等敬奉所谓晕锦网袋者白之松楸嘉熈丁酉去秋禋祀先君以子陞朝进秩二等明年冬克庄免官还里克逊懐诏过家克刚方忝邑寄命埜恭奉荆书白于墓下自官制行而特进为丞相官宠光之萃户门极其厚矣忠孝以报君父可不免乎嘉熈已亥亚保古之三孤今之一品仕之致身于此者几何人哉没而累官至此者又几何人哉惟朝廷之优恩与门户之积庆敬奉纶言白之松楸淳祐癸卯少师国家于祭绎无所靳于赠典有所止师臣极品不可以复加矣然音容之隔一世矣宰上之林参天矣诸孤或仕或止燎黄者七始拜今命宠光之隆异岁月之乆长虽荣也抑所以为惧也惟忠惟孝盍各勉旃淳祐已酉去秋禋霈吾母自魏封齐纶言及门已不及见呜唿若子若孙谓迎锦诰拜于膝下安知廼奉密章燎于原头耶游者有知必歆君命呜唿痛哉端平已未日者国有庆典中外命妇序进有差而君蚤夭独不及见兹以祭泽始霑再命夫死生契阔人世之至痛也存没哀荣朝廷之异恩也日吉时良燎黄于阡君其敬恭以答休宠淳祐癸卯属者禋祀上有异恩加惠群臣及其妻息强甫忝初补宜人加三命于是西楼宰木已拱呜唿白日长夜之诀余固已况恨于一生矣昭大漏泉之泽君得无少慰于九原哉淳祐已酉顷侍旃厦记礼彻章叨奉纶言进秩元士虽不旋踵去国然祭泽之行无间中外明甫登膴仕恭人加封爵呜唿父子夫妇蒙被国家思如此将何以为报哉敢告淳祐辛亥去岁禋祀其幸忝骏奔职四品也阶五品也令人遂膺今命钖新纶焉呜唿曾不白头相保而再奉黄书以吿虽至荣也夫亦至痛也夫景定壬戌景定庚申冬某忝贰夏卿除书在禋赦之后圣恩如天犹得以荣其亲及妣而君加赠焉盖繋官于朝者二年告老得归始躬率子孙燎黄于阡人见硕人之荣也孰知鳏翁之罪也尚享咸淳乙丑淑人亚于小君某忝西清学士遂得以褒赠其妣敬率三子若妇若孙奉黄诰燎于墓下呜唿三纪契阔音微盖远至痛也七加汤沐书甚美至荣也灵明不昧祗服纶言尚享鲁国方夫人前妣早逝先君洎不肖孤接踵持槖则宰木拱矣癸亥禋霈诏内史出赞书褒赠前妣遂荒大东奄有龟蒙呜唿所以待从臣之亲也哀荣至矣谨奉纶言以告尚享魏国林夫人吾母生以苦淡为乐没岂以显扬为荣况畴昔启汤沬于全魏乆矣前是屡陈锦囊网袋以白者常彛也今兹再奉内史书以燎者异恩也呜唿徒持寸草难后村先生大全集后村先生大全集卷第一百三十六后村先生大全集卷之百三十六祭文方武成呜唿寳谟之丧万里遣讣君弃其孥跣足不屦既疥遂痁尚宿葬处我劝君归深山风露君殊自彊手毕圹户疾返苦医庸药误首投承气暴下如注田傁煮葠利止热去又易浙医奄至大故惟君之病我知其绪伏于奔丧发于作墓呜唿哀哉君之隽敏鲜有俦比寳谟谓我皃学于尔我谢不敏君进未止虚空幻成平地宇起曾几何时欲摩余垒天夺乃翁尚有吾子今也复天万事已矣遗言琅琅託我以死门前宾客昔多如市身后人情今薄如𥿄覆此一觞老泪翻水呜唿哀哉方氏表弟呜唿吾念伯姊归汝季女不腆赍装散如风雨吾谓吾女必敬无违冀汝老成身修家肥汝复何爲以鸩爲饵母愁妻泣汝弗改嗜肠腐色败亦更数医铢剂石酒良术莫施呜唿伯姊何罪季女何负门户奚寄皃女谁抚汝之二亲併汝三丧卒哭之内当卜竁藏儿大从师女长择配犹有鬼神此语可质吾老多感逆境临之覆此一觞汝寕不知呜唿哀哉又掩坎呜唿公忤某人时方盛年因某废公庙堂之权某贵须臾浮云飞烟公先某死则有数焉废公者人死公者天公固达者舍笑入泉曩营西峬蕝识俨然日吉时良归于新阡鸣唿悲夫往公无恙賔客满堂一客不至公不酌觞今日原头拊事凄凉送车萧疎悲风白杨公昔非存公今非亡彼则媮矣于公何伤我懐生平耿耿不忘白髪缟衣哭声最长呜唿哀哉李靳州呜唿蕲黄之祸尚忍言哉虏扫其衆然而来君方戌靳盖已属疾扶病登陴蒙犯矢石衆欲溃去君守愈坚弓尽鼓竭握拳誓天孤城可隳大节不毁朝服骂贼谈笑即死呜唿有国家者尤寳忠臣歴攷载籍代不数人武夫麤暴文吏缩瑟平居掉舌临难屈膝惟君所学厥有师承纲常之理讲贯素明阖门狥义甘如饴蜜国人相弔行路涕出呜唿阿世之学或以取封君老不合辕固申公弃郡之责无过少贬君死不去张廵许远充志与气人之所难全名与节天之所悭没于牖下滔滔皆是孰史有传孰庙有谥呜唿哀哉士失砥柱国亡金城临风一哀非为交情闻君有子天意可见堂堂如生歆此菲荐呜唿哀哉赵县丞呜唿自君移疾仆辈私忧朝传甚危暮説已瘳歩武渐轻判押亦好医来谂我君将谒吿及兹再病同列㒺知欲往候君君居房帷中瀚入视不可为矣踌躇不瞑若待犹子细君在疚贤嗣未来乡路渺然行路共哀僚友之情譬之昆弟所愧力薄莫相后事缟衣相率哭君寝门将此掬泪祖于九原呜唿哀哉李尚书鸣唿公积三十年威望而后出当重任辕门初建诸将震詟檄书一出中原响动其事伟矣然而兵少备衆财狭费阔外丛难梗内阙调燮方开其首识者固卢其尾矣呜唿士幸虏弱奋髯裂皆当其锋鋭遏之莫止及既衰竭鼓之弗起叫唿者禁虚骄者馁公方席藁自贬词义坚白握拳誓衆忠愤激发怅时贤之莫助援先民以自拟可谓天下之卓识人臣之盛轨矣呜唿宴安者鸩毒也敌国者外惧也自公与虏对垒习卒于鬬而将帅出矣习士于险而人才见矣虏岁入滁楚吿㨗也丰濠坚守也靳黄无恙也彼之责婿舆尸授首矣山东之伪守若令鱼贯面缚矣夫兵有利钝虑有得失古之论者必参攷也若乃置利而责钝掩得而疵失则自管乐以下其得为全人者无几矣何独于公然哉呜唿初误泗上未警宣化彼婿媚公者籍口未已中渡之役岂公实使患则公当衅匪公启疆归玺出人享其利钲动鼙震公受其诋是固可痛矣古之人有讼鲍宣者有捄房琯者今也身任清议而清议不能神公之屈力援名流而名流不能办公之毁盖有背惠以市进和声而助者矣不亦可痛之甚者乎虽然国家南渡百年士大夫皆以为非和无以立国至公遂破其论异日秉史笔者书曰絶币自立由李公始嗟夫斯亦足矣呜唿公之晚节浮湛寓里霜颅雪颔阖扉隐几我来剥啄公尚倒屣别去几日远讣入耳苍生之望竟絶于此我贱且戆公视犹子岂无忤触人愠公喜偷生视景莫从公死南归哭公侨寄客邸莼鲫之奠弗能具礼有香一铢酌以涧水公茹其诚不吐其菲呜唿哀哉王䕫漕中甫呜唿虏窥宣化黑帜如蚁昇人夜惊缚筏济矣羽书蜡弹来如激矢嗟我与我一夕九起江风刮面淮雪裂指调发处分顷刻千𥿄设艘防隘募士斫垒我方挠怯对食忘匕公余闲暇削脯行醴及夫戒严挺旗送喜公戌汉江我屏田里狱嗣甫期公使䕫子青袍如故公已龟紫书来访旧清言亹亹昨逢崃舟手题牍尾公健我衰痛牵腰趾蜀丹甚灵卭竹尤美多病所须惟此而已公没岁余贫阙奠诔一朝二物西来万里发书长恸公止于此悲夫千载而上毫分发理三边之事目撃身履人怠我奋人动我止其材精练其器瑰伟竟复奚爲激电逝水呜唿往哭立可二孙稚齿后哭次魏惟孤女耳公有英嗣珠朗玉峙方彼二人公爲不死同时幕府零落无几矢词洩哀公其歆只呜唿哀哉亡室呜唿君之静专冲澹传之于家温良慈恕得之于天爲妇而孝爲妻爲母而贤余世之龃龉偶与周旋北冐兵锋南骛瘴烟潍江触石松滩覆船盖艰难险阻悲忧恐怖余不能不动于词色者君处之而恬然迢记平生嘉话善言余之疾痛以君爲箴砭余之𥚹急以君爲韦絃悲夫白首同归余与君之愿也三十九而夭四十二而鳏尚忍言之悲夫伊人何辜异疾萦躔卑词婉气而使之语蹇规行矩歩而使之足挛余独怪夫悍且健者之不病又窃见乎仁且病者之虽废而乆全夫何一旦奄随逝川悲夫如君至惟世所罕见余之先君君之圣善宰木已拱君毎追忆必欷㱆而涕涟迨乎属纩气息如缕尚于姑与父致其惓惓君之息十有矣犹执手抆泪不忍诀者得非以其羸弱而可怜悲夫人生危脆忽如埃烟余奉母于高堂君从舅于九原截一身之半体抱千古之永冤余乆倦游从兹归田愿慈君之息至没身而愈笃藏君之槖待子妇而后传营家山之一丘筑精舍之数椽生当读书种树于其间殁当寻同穴之盟焉悲夫百龄同尽谁后谁先誓留面目见君黄泉呜唿痛哉又丧归舍暂殡萧寺寄菆是二説者未敢鼻酸君之爱子日吉时良䕶柩还里呜唿吾妻死别吾子生难悲夫奈何天实为之先人敝庐有圃与池君其往哉以需余归又还里呜唿他日我归鹊噪荆扉君与皃女笑语牵衣今日我归室虚无人君皃苴麻君榻凝尘料检巾笥皆君手蹟按行井臼皆君区画穷民有四鳏居其首况忧损人惧不能乆君既长夜我亦中年昔慕伯鸾今师幼安为皃觅妇为君筑阡然后饰巾以俟命焉呜唿哀哉又掩坎子有慈父又有老姑爱怜其子宾友其夫云何属疾有寝无寤人世一瞹夜台千古圹室燥温万金难求谓善无报视此一坏古人有言死则同穴嗟余与子暂暌终合吁冤彻天滴泪入泉冩哀一觞抱痛百年呜唿哀哉陈北山惟古圣贤百行兼该精者为德粗者为材嗟后之人质偏器小杰材既稀全德尤少惟古文章六经具垂言亦曰修辞嗟后之儒外文求理理既茫昧少参张吕归于朱氏性命之大事物之细负其魁磊进輙不容退无寸柄为世所宗以德用材无迹可议以理贯文不斵而粹华轩非泰陋巷非臞朝野伟人东南大儒平生论着皆有微旨扶圣之脉探经之髓发舒其华培溉其根鲸掣虎啸风涛吐吞三十年间碑无他人孰如公多嗜旧淍零赖有公在西风岂板溢出人获一字价重金璧臯陶九德孔门四科海内悲慨昔先君子与君同盟愚幼无流传达公爲启玉齿毎云今世独歩惟子终日病瘖公书求劝姑饮勿吟求焚笔研佩公良箴匪日善谑我归后村公葬墨岂道远莫赍顾瞻蟇陵献诔与輓哀虽如新礼则呜唿哀哉外舅林寳章惟公禀天地之冲和践圣贤之中庸靡烦矫操而与道舎不立标的而为物宗究观平生出处雍容来知鸿禄岂必厚位不待穹二顷之田台阁之显融追皇陈师复寺丞呜唿律已伯夷之清待人太邱之广临民子产之立朝汲黯之戆若不能言而尽该贯古今之义不胜衣而有负荷天下之力量拂袖归来朝野想践圣贤之矩矱化州邑以亷让训子弟于家庭聚孝于里巷有通体之诚实无一毫之矫妄有终之战兢无跬歩之怠放因善类以为宗主学者以为师皆谓其享彭之高年踵韩吕之世相夫何一夕微得恙方亲朋之来问觉神气之犹王曰大丈夫临危噤国事之莫吐安能与皃女咿嚘涕泣于土斯人宏毅忠臣忠壮嗜道义如脍炙轻荣利如粪过菜羮脱粟味臞儒之乐深衣大带胡伯圜尚书呜唿本朝人物多出江乡庐陵一州魁杰相望前欧后胡骨朽石香公与少公蚤相颉颃故家文献中朝典常并奏埙箎互为宫商里人皆曰澹庵不亡三十年间更迭翺翔虎节麟符台斗文昌国有乔木民有甘棠世人皆曰忠简有光呜唿诸公逢辰乐饮满堂公来何晚须鬓如霜忧时恳切望古慨慷当世人物髙下短长气力所嘘衡尺所量衆不敢援横身主张上或未知极口荐扬天下桃李多出门墻使公尽用必扶忠良公道必开公势必强奈何一夕骑箕帝傍呜唿昔我尚少从公南昌厥后追随于昇于湘公不相吏吹笙鼓簧我官建溪飞语中伤衆竞闗弓公以身当流涕止之纳矢于房晚触祸机无地退藏公语诸公弱羽已疮禹钖有亲朱云素狂幸小寛之裨谋稲粱汲引一念至死不忘呜唿天将否我絶其津梁追忆平生惊唿热肠在昔先民匍匐赴䘮我有鞠泪欲洒帷床红巾满山道梗岁荒葬以曷日冡于何冈日往月迈莼鲫莫将避谤谨语又阙輓章负谊辜恩心析涕滂西望长号姑覆一觞此身未陨此愿或偿呜唿哀哉祭周淳仁文呜唿始闻君贬弹指失惊相去万里不知罪名后闻君讣返袂涕流亦㒺知君委蜕之由呜唿哀哉昔有二士太白子昻拔起词林虎跃龙翔一毙圜土一谪夜郎千载而下犹为感伤若夫不为永王所污而受岭海之窜非有射洪之富而为狱吏所戕酷哉此冤贯于彼苍我携遗墨白之玉堂相与经画致君之䘮朋友之谊莫施毫俟君返骨当相竁藏呜唿哀哉后村先生大全集卷一百三十六后村先生大全集后村先生大全集卷第一百三十七后村先生大全集卷一百三十七祭文真西山乌乎四科九徳自昔难并人得一偏公集大成穿凿之学畔师离经公独纯正南轩考亭纂组之文练薄缣轻公独雄浑眉山庐陵蚤岁来仪朝阳屡鸣元城了翁公之直声中年袖手俟时之清君实晦叔公之重名白首还朝化瑟初更吾君前席乆不见生吾相开阁虚左起迎执笔玉堂开卷迩英三月初吉始毕文衡将授以政撰日告迟乃于此时谂疾寕安否一国笑颦帝有恩言寛虑啬神衆愿有廖起而经纶奈何苍天夺此伟人下孤舆望上恻圣情国有议论谁为将明民有利害谁为罢行吾党之士谁为统盟后来之俊谁为作兴意者世道消长相乗复疑天意未欲治平乌乎万世之标千载之英今其已矣行路嗟惊况侍班聫乆亲典刑相率一哀心折涕零乌乎哀哉又路祭乌乎先生属疾闻者赍嗟上对近臣玉色不怡丞相移书千里医下至闾巷妇女童儿皆曰哲人必介夀祺云何一夕去而骑箕在昔范公方古禹䕫晚登政府不至冡司学者至今致恨于斯然其谟画畧已设施先生视彼则尤可悲平生修为未试刀圭谓天无意斯文在兹谓天有意一老不遗太平之望竟复何时礼乐之兴百年谁待乌乎昔者之来大带深衣都人聚观公归何迟今者之还丹旐素惟都人相弔公去安之矧二三子乆从吾师要绖执绋于礼则宜属畏简书仅至江涯酒覆一觞恸哭以辞哀哉又墓祭呜唿先生寝疾萧然賔庶户外之屦歴歴可数雪深至腰愚不敢去余后学者散无宗主北面他师尊称忘祖愚抱太玄独立寡与及对便朝颇进狂瞽力量虽㣲肝肺毕吐皆昔坐隅教诏之语岂惟先生上帝临汝奏篇有藁对语有记死者复生可以不愧谓之背师天乎无罪梦奠以来局靣日异引去不勇强留无味有愧先生独以一事岂无同时及门之士夫何绵薄独任清议将待之厚故责之偹是耶非耶莫诘所自乌乎㓜为先生门生弟子晚为先生司马长史古人重谊均于伦纪筑室三年素车千里昨者祖祭及郊而止墓陵㑹窆有挚其趾谓之背师敬知罪矣释氏有懴圣门贵悔稽首新阡自讼如此诔之赦之先生不死乌乎哀哉曾知院乌乎昔者圣门尤严论人弘毅任重木讷近仁先朝韩冨庶几其伦公方弱冠大魁奋身剥落虚憍践履真纯外无光恠中含至珍鞶悦不施自然之文其在朝廷及处缙绅戦戦竞竞便便恂恂虑然后动灵亀通神时然后言蛰雷发春受先帝知触时相嗔脱屣遗荣举扇障尘东山零雨西郊密云苍黔觖望膏泽乆屯及上亲政起公扵闽载秉事枢方倚经纶正邪之辨理乱之分公毎入告上亦下询狂猘南吠其声狺狺受公斧钺指挥三军太乙临吴事㑹方新妖星陨营壮圗莫神乌乎哀哉长乐之陈建安之真与公相踵𬒳髪骑麟岁行甫周夺三良臣当宁辍朝行路悲辛而况吾徒道合情亲吉人之辞其可𣸪闻徳人之容再靣无因寝门一哀有泪盈巾乌乎哀哉郑子敬左司乌乎史氏之学我闲八年公更倍之闭関萧然我巳惰荒公方精专聚书如山手自校研汲冡鲁壁删后画前上考洙泗関洛之传左马下接巽巖续编义理精㣲事物本原治乱消长典章革沿钩索钞纂网罗贯穿胷有五车手无寸权卷而懐之北陌东阡我虽空空大莭偶全执鞭属櫜与公周旋始俱红颜俄各华颠晚遇端平相继招延我滞冷局公稍进迁遂椽省闼靡勤不宣议挈网维奋起绵沉议去冗蠧伸缩痺挛议抑侥倖杜絶扳縁衆方狺狺公独惓惓或摘公语前有穽渊公笑而答成功则天去国匆匆如箭离絃出东华门唿西兴船寄家萧寺禅榻茗烟眀年我逐归相后先公往牧漳我来刺袁一眷濶踈驿路三千徒介未达闻公巳僊惊唿失声膓热涕涟乌乎昔在元枢光辅庆元公其滴嗣瑶藏家氊庭无宫羽室无妹妍原眀公休未知孰贤昔在端平名重淳干公其外孙尽读架籖所承文献所渐渊源茶山东莱则其匹焉不秉史笔不侍讲筵不为给谏命有所悬世运艰虞慙人屯邅逝者奚憾生者自怜他日我归水涯山巅谁借异书谁续㣲言有感谁祛有瑕谁镌迅哉雷电邈然山川白马之峯手宫吉原梧楸老矣稚竹可椽祖者几人素车翩翩嗟我不羽安能飞翾覆酒奠刍滴泪入泉乌乎哀哉张敏则都丞乌乎开禧合而鯈离端平入而骤出首调亭于学禁亦谏止于邉隙名蚤退而愈重莭后凋而不诎虽里巷之屏䖏尚国人之矜式与其少而横金孰若晚而全璧慨旧人之无多幸故老之遗一谓方介于眉夀乃不起于疡疾渺世道其谁待恍神理之难诘乌乎自我来袁朝夕亲炙我有积疑过杨雄之宅公无一事至言偃之室论多同而少异情毎见而加密忆开酒樽且饯召驲我拜手而起贺公深颦而太息曰时事如此吾年如此乃先贤餙巾之时古人祈死之日乌乎言犹在耳追记歴歴几日不见遂至此极寝门一酹感慨填臆既深为州里哀又重为朝廷惜也呜唿哀哉畲子夀尚书呜唿早客阃幕方议进取嗟我与公扣合四五流涕诸侯根立势举衆指而笑两生不武晚椽省闼值建督府聫名驳议倐画缕数曰此虚刑不可制虏衆譁且怒二臣实沮厥后诸事畧如前语锋挫泗城局结湓浦二十余年议论出䖏虽异形骸实同肺腑公文显融我独龃龉端平之元徴至所在于朝孤立惟公相予昔难今合岁月如许其合几何仅一炊黍公先我后散如风雨时事益急溃决莫御意公复用収拾𥙷苴西风吹讣老懐悽楚我尝评公金振玉吐王谢复生例授之尘及乎临事精练勤苦谁其佀之彷彿陶庾竟复奚为赍志千古士无统盟国无谋主欲往哭公身縻郡组覆此一觞公来醊否于元晖给事于乎当史氏之盛时公巳久于班列彼煦沬而相亲此掩鼻而舒洁值圣化之更张开言路之箝结果豸冠而舒翘亦鲠论之劘切鍼时弊之膏肓谏兵事于芽蘖曰始谋之轻鋭恐后患之溃裂俄草制于掖垣耻鞶带之为悦寝掖庭之驰封沮戚畹之旄钺暨批敕于银台益砥砺于名莭尝剽闻其一二非椅摭于琐屑其尤大者系于善类难合之机世道消长之决谓事枢之登秉忽国栋之摧折上动容而震悼士反袂而悽咽况平生亲友及每怀抱之倾竭忆朴被而去国尚载酒而饯别感志念之绸缪味谈谐之竒絶属留落于江乡寝濶疏于京淛覧近书之墨湿聆新讣而肠热时方极于艰虞天遽夺于贤哲嗟寳鑑之云亡惧金瓯之遂缺入里门而长恸怆泉台之永诀兾英爽之来临歆故人之薄歠乌乎哀哉南塘赵尚书乌乎绍熈之相用公不勇竟令天僊谪堕浊冗端平之相勇于用公掌制持槖不出岁中时议出师稍拓故地公实苦争疏一箴二谏墨犹湿师溃弗支朝野太息谓公蓍龟相公客逐公从婺至自结明主尤厚新揆诸生惓惓欲捄危机更讽迭论去佞格非公独愀然云此无益大后一封读者唶唶向也凤兮覧德之辉今也凤兮何德之衰在昔谢公语未尝谬偶然一差白鸡告咎公之奏篇与讣俱传夷考平生素论岂然衆譁而指日月之食公笑而受春秋之责公有溢美人所未知安得南薰为公书之世论刻深几于文致我谅公心涕唾荣利少于先儒盖多难拟晚于时贤不茍和随咸韶文章玉雪标度百年以来江表独歩长江万里老栢千寻枝樛沠曲未害高深公于西山若有遗憾交道方媮我则不敢乌乎哀哉菊坡崔丞相乌乎昔椽仪真公为杨师白事玉帐一见赏异毎云近岁人物稀疎吾得二士子华潜夫厥后子华以功名显我方困䜛䟦疐连蹇端平之初稍进在廷公拜东府谓且班迎公不果来我亦遂去闻宣黄麻延登次辅置相如此国其庶几都人相告日望衮归清献琴鹤君实童马使坐庙堂一清朝野公方累疏坚卧固辞上遣贵珰苦谕英移凡今之人动色箪食公于相印闭目不视如公所立百世犹兴谁其侣之严光管寕岁晚南来喜将亲炙道闻公薨弹指涕出犹至南都不见元城抱此一恨曷时而平晋可以图以伟人在今其云亡江表奚赖旋马之厅我有束刍薄言陈之公其吐诸乌乎哀哉祖祭乌乎世所谓贵莫如三公公辞台衮以初服终世所谓富莫如万钟公郄厚禄与粪土同使公复出一时蒙功公虽不出百世闻风上有伟人奚忧江东公身安否世道汚隆方餐秋英忽仆寒松鳌去极揺虎逝山空凡我人斯孰不哀恫乌乎高于二䟽洁于两龚国侨之惠史鱼之忠今其往矣海山改容日吉时良将返幽宫某等属縻符节阻视窆封一恸西州悲涕无从乌乎哀哉黄舶乌乎始读公赋飘然无敌士林歛衽谓公词伯及与公交粹然可亲然后太息公真德人曰才与名士之所挟着鞭青云有径甚㨗曰势与利人之所趋佩玉深衣何行之徐流落江湖苍颜白首晚入脩门或开茑口当轴挽留公力请麾其逺视民略不鄙夷琛台弄印玺书就卑见诸训词曰汝廉吏因人景行吾辈得朋合并云始倾倒末能畴昔之夜月华初霁临池一笑共卜后㑹三人鼎足讶公不来坐闻唿医屏乐覆枉疾驰至门不可为己人生危脆乃有如此年不为夭位不为卑故乡差逺行路共悲尝闻贤者殁必有后公之掌珠虽尚稚㓜颜色哭泣累然如仪为善之报其在此儿幽明路殊无复论质缟衣寝门三号而出乌乎哀哉又先民有言富贵在天奈何其间分剂常偏举卑他人类不甚惜独于儒者乃若是啬藴则厚矣施未毫芒如梦大槐如炊黄粱贾胡惊嗟吏士祖送吾尝同僚相率一恸文清李左相乌乎端嘉以来国脉如丝药不对証上屡易医公相最晚公力孔瘁徐投刀圭挽回元气权位倾轧古今所同奭旦不説牛李相攻公于其间独如鼎味两忘恩怨一氓同异轨范惟善之从无洛无蜀惟贤是庸谆谆启拟汲汲延纳谠论复伸善类几合其辨忠邪与争是非公每犯颜天为霁威所进者曰相有公议所退者曰相非私意自始至终无富贵心虽有衮衣不改布衾策马归第犹阅堂案拖绅饰巾仓卒不乱公与元老相先后薨世论喧啾孰为公评淳祐圣人亲订两谥畛域截然此夷彼惠文靖殁乆主眷未衰忠定用浅士誉已归公于二公髣髴相侣浮荣一瞬令名万纪我使番禺公窆富春泫然三号渺矣百身空懐卵翼莫竭毫髪欲报旧知尚坚晚节乌乎哀哉顾君立嗟嗟吾子介特自守三军莫夺一介不取后生奚自皆自复斋如子实践几何人哉日我来南聘于于馆语常日晡坐或夜半察子暗室无一念散君父在前敬义夹待谓可师儒谓可风宪不然异时入廉吏传属有王命我去子留台阃知子礼罗继收我舟垂发闻子暴病亟走及门则巳长瞑先儒所戒委身庸医子达此理胡为蹈之痛子无儿念子有母细君稚女团栾末乆区区寸禄取之甚㣲㷀㷀数口持是安归忆子平生凛凛如在卑不受荐贫不可贿虽然如是安用友朋于子后事敢不竭情敛手足形返柩千里子不我属我不容巳缟衣重来心折涕濡魂兮不忘歆此束刍呜唿哀哉妇弟林养直子之事亲参骞庻几四十年间跬歩不离纯笃之行贯于神祗晚爱掌珠属廹官期子与孟光挟以自随昔处以孝今出以慈羊石之行弗诹于龟仆初闻时且骇且疑人无根蒂谷气养之子入中年得疾甚竒併日空肠抄粥数起冲冐劳苦奚恃以支居无几何逺讣忽驰闾里相弔失声赍咨吉士德人胡惨若斯犹有一幸稍寛哀思由病至死由死至归经纪纎悉一出右螭茅花满山热如蒸炊苴麻走跣令妻佳儿遂以柩返殆天扶持自少相依三纪于兹岂曰亲狎至行可师中间两家存者惟仆与子伯兮感今懐昔如何勿悲我有鸡黍渍以一巵老眼乆枯滂然垂洟扶惫酹子知乎不知林涣章士方盛扗道义自将此身圭璧外物粃糠高为虞夷次为暂张及既华皓无复激昂或辱乃去或留以僵小为申白大为禹光伟哉文人讲贯素详归不待年钓逰于卿其视亲庙无异朝堂十任廿考几侔汾阳晏子之裘赵宣之嚢伯厚之车㓜安之床人不堪忧公乐而康髙谢招麾晚而罙刚彼皆倒逆此不眊荒古有大老非公孰当属纩之顷至言琅琅不入禅佛亦非老荘曵杖之歌音节慷慨曷不憗遗頽山壊梁先民有言匍匐救䘮谁挚我足尼其车箱诸子谓我蚤登门墻葬有日矣俾为铭章併致哀诔灵座之傍公不我吐歆此瓣香㳺勉之侍郎于惟㳺氏逺矣渊源御史授业河南之门爰及黙斋学于南轩公稍后出以箎和埙兄之贤季师之嫡孙匪曰菁华先植本根嘉定之末端平之元犯雷霆威进药石言麟莫覊系凤肯啄吞或劝少贬腐鼠吓惊鹓从非贵方面非尊累诏上雍频疏叩阍身不敢私君不可谖本懐止足矧廹耄惛力请得谢冥冥高骞一区之宅五𤱔之园倚茂宻掬弄潺湲名臣欲尽一老仅存品其清裁范滂陈蕃订其细行管寕邴原昔仕鸣珂公方拥轓毎奉谈尘亦同酒樽公晚东归我适南辕坎壊百谪乆伏丘樊挛痺漏枯併阙寒温耳闻山頽涙如河翻殄瘁情深哀诔词繁空诵离骚安能招魂乌乎哀哉唐伯玉常卿先朝道老多出华宗熈寕諌院庆歴殿中请尚方剑婴权门锋谁其侣之堂堂坦翁端平亲擢冠豸乗骢内而掖庭上而清躬奄戚之贵衮钺之崇大者廷諌小亦嚢封或奉白简对仗力攻臣无他肠臣有孤忠名如㤗山身如㫁蓬客有饯者举手属公方之邹陈又曰任龚公独感慨愀然变容所上諌书欲沃帝聪乃如客言未谅余衷盗名之人与窃贿同惟公素心可质苍穹瘴海之南大江之东觚梭虽逺节纛尚雄帝曰公㱕潦雾飓风俾典曲台古鼎编钟方际休明倐罹闵凶平生大节忠孝最隆退不忘君如在显融老尤慕亲甚于孩童不胜䘮奄然告终匪人之亡惟国之空我如石顽资公磨礲少忝交㳺晚叨寅恭辛丑登高魋结之峯尝举别酒浇磊磈胷归相后先各未衰癃犊可负辕奴可宿舂彼盟未寒此兴亦浓闻六月讣为三日聋譬厦颠矣士曷帡幪譬舟沉矣孰济不通我有长剑欲挂短松久病着床寸歩需笻抱此一歉殷忧无悰死者可作谁从徃此束刍敬告哀恫乌乎哀哉少竒姪惟汝幼而颖悟长而玉立颀然秀美见者倾挹雅俗兼通诗礼蚤习举隅反三触类知十谈谐有味应对尤给颇富见闻间出篇什内顺尊老外敬友执处衆恂恂向学汲汲譬如升梯举武蹑级属开试闱爰理书笈妇妾方姙出门若絷振臂一行既抵京邑忽苦席下肠肛澁三医环之煑饮投粒语何琅琅势巳岌岌凶讣遽传安书犹呜唿父兄望汝弓冶是袭交逰期汝朱紫可拾无奈鬼怪夺汝之急汝翁䘮汝佗傺欎抑雪涕笺天求觧麾䌖夣寐丘园厌若原隰汝妇得信雄角奋蛰飞书报汝何嗟其极妾拥夜髻妇叹霄燿汝儿汝女哌以泣表车言归六亲咸集橘柚弄色蟹给吐汁有酒在樽曷不鲸吸先人旧庐汝翁所葺汝复何为过门不入乌乎哀哉赵保昔任豫章君美少年如挥尘人如捉月仙继客京城𥘉建宗学君于其间麒麟鸑鷟后牧宜春握手悲辛君赴湘南华髪选人晚使楚东致此重客向之玉虚今也黧黒约君幞𬒳话旧对床数日不来闻君背疡亟走视君骨见衣表君于去来胷中洞了慷慨谓余以身累君君如师鲁仆慙希文仓皇买棺托君僚友衣足附身衾亦覆首日吉时良遂转挽竿奉君之柩归于家山龎公妻子犹隔瘴雾迎挈之责仆敢不助属有守官祖君江酒乌乎叔愚知耶不知汤中能乌乎早絶存斋中交晦静晚善遗公珠璧辉映四海所稀一门而并近参周朱逺泝渊孟粗而事物妙而性命先儒疑义下语未莹前辈绪论开端未竟审思明辨博考精订余力及文上下驰骋论事条达析理确讱森严之言如造律令痛快之作若摧锋陈离骚之乱国风之兴追还古雅扫去哇郑诜诜逢掖沾丐残䞉蓄一深厚持以敬陈行以平实发以刚劲给札之召加璧之聘谓言遇合随起议评或云名髙见忌亶定又疑语直遂忤文靖垂登诸梯忽落于阱孰能容之赖陛下圣端嘉以来屡易宰柄士居其间群马旋泞维君屹然鉄壁万仭寕煑折铛肯顾堕甑九冠一髽衆醉独醒起牧凋垒萧萧雪鬓堂屏觞豆庭絶笞嗔辨香为曾鸣鼓攻邓无侯燕喜有僧苦硬未尝之兴特不献剰自吾得君儒气颇振从容叩击宫动商应所同者心不同惟姓旧臈书至肝鬲倾尽首叙契濶末言疾疢上卑君节七聚相庆子寕一月小休三径彼使未谂以介往诇笔墨鲜健体力佳胜岂陆无车岂川无方思剧谈讵意长瞑呜唿君昔在列昌言时政流涕纳忠易医疗病俯仰十年方未对证曷不讲读曷不谏诤曷不柱下奋笔诛佞曷不摛文鸣国之盛若古有训维人无兢三良继殱一老不憗先汉廉吏有唐卓行繄士冠冕亦国龟镜厦摧栋桴航失䌫矴平生清贫室如悬磬西风吹讣心折泪迸强作君诔辞事不称岂无友朋不敢假倩徃此束刍君傥来聼乌乎哀哉都官兄二祖二父迭奏埙箎家法之懿士林所推洎我与兄生而相依少兄二岁垂髫佩觹游则同队学则共师兄慧我钝兄勤我嬉亦既昏官分巢析炊其间岁月倐合忽暌我逢端平兄遇嘉熙皆㭬紫枢皆郎粉闱我坐狂瞽晨招暮麾兄益向用奉使右畿性不忤物仕方逢时曾未几何亦蹈危机我召自南顾恋母慈兄与居厚适先得归我亦寝足奉祠毎云一门有三崇禧相与徜徉山巅水涯我先起废居厚踵随兄有知已岁晚进为荐口方开讳问忽驰呜唿世尚清谈实用则稀军旅未学财谷不知兄佐戎幕蹈险出奇斡无为有师以不饥县谱尤髙百年之思刀茟平视苏绰穆之鞭笏不数刘晏五琦宜縂赋舆宜主计司暂卑一莭遂闲七朞和扁袖手谓世无医兄渉中年清苦自持婚嫁俱毕伏腊粗支手葺数椽不汰不痺架设图书案陈鼎彝邻有亲朋傍无妾姬谓言后凋讵意早衰兄素达生胸懐坦夷岂厌忧患去如蜕遗顷失冡子薛妇生离近䘮丘㛐萧然房帷门戸之寄付之阿宜托孤爱女闻者赍咨追记畴昔竹马互骑安知衰草原鸰折飞广陵之操遂絶于兹洛社之逰无复后期欲往哭兄使事絷维往此瓣香澜汎涕洟尚享徐仁伯呜唿楚龚之死已濒耋耄有一老父踵门来弔比之膏薰天年不保余谓老父盖未闻道百年一瞬矢激电扫伯始辈人寕不华皓以彼为夀则此宜夭惟公大莭如揭两曜计维危晁功则存赵国人惊嗟天子震悼我不识公书扎倾倒道出通德巷寂户悄故闾谁试新阡谁表聊持束刍覆此清瓯乌乎哀哉后村先生大全集卷之一百三十七后村先生大全集后村先生大全集卷第一百三十八后村先生大全集卷之一百三十八祭文季父习静昔我两翁手泽万卷六丈夫子读之殆徧或终隐约或稍光显季父尤贤审思明辨近参朱张上泝邹兖邃古以来圣经贤传精粗融液颠末贯穿研寻微奥点窜讹舛自㓜酷嗜至耄靡倦依山结茅邻不觌靣瘦笻登覧深衣闲燕洞洞属属兢兢战战义理之㑹事物之变本诸师说传以已见修诸家庭化于乡县天钖高龄为诸老殿方伯之聘廉使之荐谢公掩鼻良恐不免猿鹤有约羔雁无羡曷不憗遗奄随露电呜唿哀哉关洛格言深味者鲜隆干门户未絶如线堂堂季父真知实践前脩典刑故家文献譬如长松屹立霜霰尚难招徕矧肯攀援周不能贵秦不能贱老死布韦涕唾轩冕晚见冡子脱吏部选百乘未迎两楹忽奠谓神益谦谓天福善胡爲竒祸併夺罢囝行道之人莫不涕泫愚㓜颛蒙季父训免乆撰杖屦亦待笔研欲追髙致自叹驽蹇毎闻清论常愧麄浅岁晚竹林妄希小阮放逐来归音容巳逺哀犹如新礼则不腆呜唿哀哉工部弟与子同胞六十暑寒粤自髧髦至胜衣冠灯火共亲荠塩剖餐止则聫栖飞则接翰以记覧言子敏我顽以才思言子赡我悭去而宦逰子易我难出与世接我危子安我如射侯百矢所攒子如美璞了无瑕瘢尝再立朝不善刺钻泊三典州勤拊凋残邦人爱之若宠与寛互市之清闻于夷蛮属者改纪起部握兰俄复借留慰彼鳏我滞鄱阳子留泉山江闽阻脩得书絶艰闻有竒疾客腠理间不以告我拜疏乞闲手书入京我忝召环携白朝堂爲易名藩既解郡归觐慈颜汤熨稍瘳徜徉于盘袁复缩戍迎吏叩关自言病起举歩蹒茅山福地木天清班以荣戯綵以旌考槃我屡约子宦情巳阑山林之乐水菽之欢岂必鼎钟贤于瓢箪及兹谴逐谓言檀栾归路得讣泪血未干魏国九衮兄髪亦斑门戸寂寞妇儿弱孱子焉徃哉掉臂不还法书停披素琴罢弹岩石谁磨名画谁看独余诗卷皆手自删靡事琱镌亦无帨鞶唐人髙处极力追攀水心佳评亘古不刋生前之荣一节两轓身后之恨千绪万端旧畬不腆新庐未完遗言珠珠闻者悲酸鹤髪钟情忍闻阖棺鸰原孔怀舆哭菆不瞑子目几裂我肝覆此巵酒掩袂涙澜乌乎哀哉又祖奠呜唿海乡多风天寒岁暮人家相戒墐塞北户汝何魂车祖马舍此先庐即彼中野吾辛勤一生养汝待老汝兄汝弟赖汝亢宗汝妇汝子仰汝终身汝掉臂长逝畧不返顾六亲之人相与悲哀恸絶号呌汝而不闻也终宅兆巳成时日巳练前之悲哀恸絶号呌者虽欲挽留汝而不可得也悲夫岂不甚可痛哉汝数有尽我哀无极聚族送汝幽明永隔乌乎哀哉又掩坎乌乎吾当大耋之年失钟爱之子固已无肠可断无泪可滴矣矧临窀穸痛如之何然逝者之复于土犹行者之归于家也西山之麓汝所㳺憇汝安归之以蕃汝族乌乎哀哉古田弟乌乎忆去秋之行役至太来而相遇惜六年之乆暌一夕之暂聚遂聨床而参语屡更仆而续炬既剥于骄荣亦究极于归趣叹学识之精诣讶颜髪之苍素车轣辘而忍发马蹐跼而回顾谓衣锦以趋庭廼苴麻而陟岵味书辞之悲哽述创痛之深鉅练吉日而撤菆徴鄙文而铭墓子衘䘏而端居余触谴而汰去方夜雨之寻盟忽晓风之吹讣承祖父之嫡传超羣从而独歩少颖晤而有闻长秀美而无度见狐罢皆辟易秃千鬼犹欝怒果得隽于名埸寝通籍于选部挥利斤于盘错发新意于陈腐实士林之挺出矧史干之尤𥙿始不谐于俗好终难掩于名誉奈何俾之幽忧且重婴以沉痼气上扬乎云霄命奄随于朝露乌乎哀哉岂负挟其逸才致时运之多牾抑窥觑于天巧虽造物而亦妬惟再世之文献将一券而授付意乆蛰之必奋曷长寐而无寤情本切于伦纪事况关于门戸莫致诘于杳冥但可诿诸气数痛莫痛于季父之未窀哀莫哀于四孤之失哺胡不留子表陇冈之阡毕向平之娶胡不待我为乌衣之㳺赓连之句悲零落之雁行陈菲薄之鸡黍乌乎哀哉从母陈恭人呜唿灵初未归夫家若贫啜菽尽欢举案如賔夫虽策名赍志莫伸巢毁子㓜行路悲辛灵方盛年礼法是循败屋一间寂寞之濵足不践阈声不出邻持家靳靳诲子谆谆瘠田垦艺故衣缉纫节髙月旦诚动穹旻果食其报双桂一椿季也官达列鼎养亲命服板舆所至行春垂登九袠雪须鹤身曷不百龄鸾诰凤纶灵昔之徃歆艳缙绅灵今之归哀感族姻惟其卓行千古不冺断臂而誓凝妻其人画荻而教欧母之伦宜述彤史宜勒坚珉照映天壤逾乆逾新我家耆旧如星向晨相率缟素荐鲫与莼乌乎哀哉林寒斋昔闻君言穷高极深超乎宇宙横絶古今我独忧君往而不返六丁力尽尺寸莫挽巷无车辙门长蓬蒿君忻然曰吾老是中花香鸟鸣风朝月夕睠言携幼亦或命客庭中垂枣谊不苟贪井上有李咽之而甘近臣交章九重反席君固顿首辞以羸疾视䕃怛化常情则然君之属纩语皆可传或者疑君瞿聃之学以身为患以灭为乐余曰不然殆未之思朝闻夕死竟复是谁人之生世如夣如醉惟君卓然了此大事而我何为涕出如倾入通德门追懐平生堂上老人二疎四皓闺中尤贤陶母龎嫂退而就馆接君雁行有礼有法元方季方凡此诸人今皆安徃我虽独存白髪千丈昨与内相私议易名近闻方伯抗疏追荣晩靣清光顿首榻前端平诸人凋零谁在仅余一二山岭海巅昔犹盛壮今各老大匪亟收之恐不可待刍言稍切天爲动颜退白丞相甫数日间诏以南伯镇于西山心窃喜兄生入玉関夫何滞留严装未发恠鵩祸贾妖星陨葛得非雾潦无乃炎热缙绅相弔苍黔望絶符靖而后资少国空系世道者道卿了翁兄之谏书不愧二公谁爲南董发挥遗忠兄处朋友恂恂谦抑终日黙然欲语靣赤一奋其勇万夫辟易器之鉄壁彦和玉尺嗟嗟斯人今也则亡胡不旃厦胡不庙堂胡不锦归夀考徜徉挥金于宗钓游于乡我自童蒙则忝亲友同学青衿分路白首富贵朝露惟名不朽兄闻我诔必举我酒乌乎哀哉王实之少卿乌乎几千百年生此竒崛如何一夕夺之奄忽埸屋之学刍狗暂设而我空空未叩先竭兄如鉅野衆流蓄洩又如良贾百货陈列时人之文才刀戞戞机杼轧乹边幅短之兄笔一挥龙腾骥掣若不经思辨丽条达望古慷慨伤时愤切延和之疎玉堂之札固已轰雷霆而掲日月至于穷愁幽忧论者感发单辞半简亦足藏名山而传来哲独窃怪夫昔日之生才也为衆论所亲附所崇奨今之生才也受一世所妬忌所挫折去国五闰入馆数月衡困拂乱䟦疐踬蹶綘灌害贾靳兰谗屈精华落尽仅存气骨尚不少假化为异物乌乎使兄进用而补衮阙安昌之剑可请延龄之麻可裂兄虽退处幅巾短褐后生资其匠斧憸人惧其笔钺今二者皆已矣此蓬掖之士所以空巷而祖送金石之友所以反袂而恸絶嗟夫天耶人耶为此酷烈以理推之不得其说岂万类困其凌暴草木恶其挑抉仲达辈方幸孔明之死之问等不堪审言之压要之千万而下妬忌者挫折者啄己箝骨巳朽兄之树立终不可得而磨灭以此较彼果孰优劣乌乎兄昔爲端平相君而来坐端平相君而升迨钧轴之再乘盖弓旌之屡廹兄愀然曰预其忧者不预其乐同乎出讶纪瞻之逡廵如臧氏之毁鬲以文忠正献之大老不能援守赵子美之二客岂独今哉其来自昔凶讣初传主相嗟惜汲黯刘向西都遗直不跻大用皆止卿秩兄官侣之亦其流匹嗟我于兄少相亲昵帅门同升朝路偕黜剧谈共灯俊逰聫屐介以鉄菴乐哉三益庵归不早勤官而卒两翁相对情味萧瑟我婴沉痼兄有忧色馈药聚饵三顾蓬荜曾未几日闻兄疾棘我犹伏枕兄遽易箦莫视衾含莫执绋翣束刍后至数易浃旬含毫诔兄苦语衰飒又掩坎乌乎兄殁仆有垂死之病兄葬仆抱不天之痛前不得拊棺而哭后不得临穴以送念斩板之莫相徒寝苫而内讼忆谈谐之如生恍精爽之入夣狠承掌珠之戒见託铭笔之重无希文永叔之力量何以发曼卿子美之豪纵然于兄而有靳则朋友之安用惟长息之受教属佳城之襄奉陈生刍之不腆望宰木而长恸乌乎哀哉郑伯昌吏部乌乎季世讳言上下恬熙进而用世惟黙最宜媮风既成直道遂衰伏马息鸣寒蝉罢嘶端平履亩衆皆依违君首奏记掊击其非嘉熙易相或献颂诗君复袖疏指陈其私淳祐兵财各有典司或问于相谢曰不知君方逺使拜疏驿驰欲救时弊遑恤身危浙左建牙江右蹇惟雪属吏诬抗御史威解汚吏印夺戚里麾凡此大节尤为崛竒自顷以来魁柄屡移士䘮所守翕翕和随邢杨反覆王吕合离遗臭万代取快一时君终其身不可磷缁何去之速何来之迟以台郎征坚卧固辞上叹其高出节近畿壮图盛心百来一施古有神膏今无疡医乌乎斯人仅止于斯自我交君将二十期俱事文忠同为军谘善每服心过必面规相约早退享黄髪期君今巳矣孰知我悲平生取友晓星就稀先夺德润次失实之俄又哭君后凋者谁穷君厚薄脩短孰尸孰鄙而夀孰哲而萎岂今独然自古如兹欲视君窆病起尚羸往陈束刍长恸歔欷杜于畊尚书乌乎自夷狄乱华南北分裂而畏虏二字遂为士大夫膏肓骨髓之病石勒长驱晋公卿皆为俘虏王衍惧而劝进于时豪杰之士奋然以石勒为不足畏而敢与之抗者宗泽陈规而已上下千百年间士大夫功名事案可追踪此四贤者公其人焉蒙鞑暴边蜀汉淮之名城巨屏金汤失险陵谷易位多矣公为天子守豊守庐虏岁岁来攻公岁登陴登乆或数月近亦累旬矢石交发飞鸟不通人谓危在旦夕公狥于衆效死毋去耻以其身独免卒之与城俱全视祖于樵刘于并宗于汴陈于顺昌之事无愧色呜唿公萧然泽射不穿礼勇不挟辀徒以肝胆轮囷忠义奋发挺孤身于百万虎狼之中意定神闲夷然无惧此固倴盏察罕之所不能犯移辣楚材王檝之所不能诳冲梯之所不能攻攅砲之所不能害也昔亷颇一饵数升以求复用孟徳分香卖履见于垂没公甫七秩筋力未衰觧凌烟之冠剑访故乡之钓㳺及示㣲疾尽空诸有赈六姻之贫弱弛巨万之逋责进退存亡人之大变而公处之雍容闲暇如此亦伟然大丈夫也哉仆㓜纳交今亦显白公书未答公讣已传追懐平生感慨世道国蹙如此虏暴如此曷不留公以系人望瓣香束刍道逺礼輶公嗜余必歆此诔魏国大殓乌乎昔我先君蚤弃诸孤某渺然卑官叔季未仕季方七歳绪业重赀产薄门户尝微矣吾母以孝谨训子以苦淡持家俄而偾者起蛊者餙突而弁者婚嫁卑而㣲者通显岁时子女妇若内外孙曽孙起拜堂下者数十人晚见某使粤使楚使闽仲守樵守潮守泉叔亦佩新兴符门户复盛矣而吾母家法益孝谨益苦淡不改其度盖一世之所共羡者曰夀曰贵吾母得年八十有八可以言夀矣开汤沐郡者再国者四可以言贵也然吾母未尝一日有舒太之心欣豫之色毎安乎一箪半菽之简易寕计夫五鼎三釜之豊啬悟本心觉性于佛祖得至言妙义于禅客视身等夣幻一境以家为旅泊之宅岂轩暂来于震旦竟返㱕于兠率其所以逰戯人间稍乆者良以慈爱之情钟子孙之縁重有不容释推母之心思母之徳虽百口之皆饱暖恐一鸡一失卯翼自哭仲氏遂减眠食疾棘夣伸恍如平昔顾复一念终不厌斁某等六十余年团恋侍膝一朝酷罚万古永隔音不复闲容靡再觌此身有尽此冤㒺极又祖奠乌乎吾母年垂九秩婺居三纪未尝一日逺去诸子今安往哉桑䕃屡徙弃此萱庭即彼蒿里向者平旦寝门子孙问安夜深拥炉㓜稚绕膝之地令尘凝一榻矣蛩呜四壁矣髙堂化为垩室斑衣化为衰绖笑语化为哭泣鱼轩象服化为魂车祖马呜乎穷天下之悲极人世之惨有甚于此者乎六亲寛譬之言四方弔唁之书类曰若等事母日长可以无憾矣嗟夫惟其事母之日长故䘮母之痛鉅念母之肠裂哭母之泪尽而继之以血也城南之阡天相隂隲目吉时良将即窀穸阖门举号苍天㒺极又掩坎乌乎先君之殁三十六朞拊我诲我頼有母慈母独徃哉虽生奚为下从九原亦不敢辞所以尚延湏臾之息奉窀穸之事者盖念付授之甚重惧绪业之衰㣲三月而葬古今行之廼命卜人廼讯墓师采合葬之礼稽同穴之诗启玄堂之如新瞻宰木之合围余小子仅乏表阡之笔然先亲无愧积善之题痛音容之逾邈忆话言之可师尚昆云之庇焘庶门户之扶持化祭故相公相两朝共有六年匪曰人谋有数存焉在昔忠定挟龙飞天得君如公不如公专俄而乞身动则掣肘得政如公不如公乆公之遇合开辟未有冠絶诸公亦过厥考秀眉玉色蝉冕衮衣虽婴美疢尚决繁机帝欲拜公魏公太师公惧满盈顿首牢辞援立之劳圗回之䇿士有公评史有直笔今其已矣朝野惊竒我犹慨然追感畴昔生杀予夺在我手中我于国论安敢不同讨刺背慒书戒面从衆为一谈独守孤忠諌官御史章奏满䄂曰非窜杀无以惩后弗置岭海俾安畎𤱔天子圣明相君忠厚岁晚起废恩怨扫空我愧高平公侣吕公属时多虞闻公告终不忝束刍尚监微衷仲妹乌乎汝侍翁疾至于刦股翁谓家人孝哉吾女扶柴立哀动行路谷升大改汝犹蔬茹凡今之人皆在孺慕孝衰于亲以妻子阻士者或然而况女妇汝有行惓惓反顾魏国高年屡婴沉痼汝弃家事扶持调謢衣必待汝时其絺絮食必待汝然后举箸盖如是者数十寒暑凡我同气愧汝敬汝其嫔夫家动合礼度上承姑嫜下拊童孺外礼族戚内葺门户敛华务实化窘为𥙿妇人之情鲜有不妬汝待妾媵何其忠恕未尝诃之况识笞怒其慈弱子过于自乳少则保抱长则聘娶外人不知为嫡为庶里有公评匪曰私誉然而没笄珈生惟荆布病如风两化如电露莫致其诘但诿之数陌上之人忽闻汝讣蹙额相弔如失亲故矧吾天伦各已皓素汝于慈孝得之天赋乙已哭女戊申䘮母懽悰氷澌逆境荼苦溪北掩坎城南合祔遂厌人世不肯少住明日练祭今日蜕去生灭之理汝素了悟急难之痛吾廹迟暮相率宇汝有涙如注郑丞相曩遭诗祸几置台狱公在琐闼力觧当轴端平爰立擢太尉掾思堂宻询翘馆燕见嗟我于公合非势利相赏文字相勉道义丙申之升流落稍乆书来慰借期我无垢丙午之升冐雪祖道自方田画期我邹浩再相五年我卧空谷初辤弓旌继罹风水晚廹而起公愈贵重岂无愚莞犹兾採用我欲白事公罕揖客光范之门累月稍迹乞骸挂冠䟽至八九匪曰洁身实惧濡首他人受知一身而止我御公恩昆弟父子百口託公只手印翼一日无公群臂弹弋衆方廹切诃骂佛祖我独迂缓援引马吕勧容直言勧收善类为鼓邪説为懐私意及条故事及进宻疏为徴后福为沽虚誉或云范公稍恠守道亦曰涑水欲逐坡老匪公厌实我穷薄白蕳诛心青云失脚尚意汾阳老二十四且谓潞国夀九十二万一他日访公于鄮午桥酒边半山驴后忆初出昼飞椠惜别寕料此行遂与公诀旧学之尊上宰之责黼扆辍朝玉钺卓地而况诸生视公犹父山川脩阻不克奔赴公来现身公去振臂公无生灭我有荣悴举世攻诋独公嗟惜严光征态刘蕡风疾邪説私意则已顺受虚誉安在后福奚有惟今之人尤工论议先以为合后以为贰乌乎剖胸出心枯皆见血公昔富国容有未察舍之则藏死而后已公今在天其知之矣㳺丞相于维圣宋名相比肩莱公英伟或惜其学之未至涑水纯粹或疑其才之稍偏堂堂克斋庻几于全其师㫖后溪之宻付其家训忠公之嫡传其论谏古之人道直其文章天下之至言其温如春其重如山其虚如谷其静如渊寳绍之初已抱负䕫禹之望端嘉而后遂伯仲韩富之问方援立皆服其徳量既退处犹问其貌年党斯世之欲治盍再秉乎化权意㱕衮之有日忽骑箕而登天凄善类之相弔致遗恨于逝川惜当国之尤浅竟赍志于重泉使乆居于弼谐且傍无于挠牵其立政与造事必掩后而光前乌乎此谓之爱公可也要未为知公者焉祁国梁溪仅三四月上印而去不失为贤苟或不然虽久且专潞公晚节出涕于落旄钺槐相遗命祝髪以易貂蝉孰知我公得闲于亡恙之日辤笼于未厌之先于心无一毫之馁矣是气塞两问而浩然宜乎生荷重名殁钖美谥勒之钟鼎垂之简编言念昔者甲午𥘉元麟寺枢府两相周旋毎嘉史草亦奖奏篇公既登庸我复招贤十年久升一日骤迁举典故之稀阔越尺度之拘挛虽薄村慙于韩陆然昭代法乎淳干在廷龂龂独公惓惓曽不旋踵局面覆翻公去廊庙我㱕田园去夏浪出宿疴沉绵作书诀公尚荅牋我犹偷生公为飞仙士懐一饭矧出陶甄道之云逺阻哭墓阡些诔卑薾莼鲫酸寒追记丙午摄之掖垣偶偕竹湖访公留连合词劝公时事实难方欲为国立太平之基岂可使身无一日之安公拱手曰某有去尔子各勉㫋其词之严色之毅吾二人者退而叹曰此其所以为果山欤乌乎公与竹湖莫起九原我着斯言以俟史官后村先生大全集卷之一百三十八后村先生大全集后村先生大全集卷第一百三十九后村先生大全集卷之一百三十九祭文王留耕叅政本朝名宰如王魏公之贵重曾鲁公之老夀当时鲜丽然王公不免陪玉辂之尘曾公亦有蹲凤池之诮惟鲁范二老仅至参与而薨至今名照穹壤王与曾有愧色焉岂天易予人以高位而靳畀人以全节耶公之来也以直道进其去也以直道退虽年位稍亚于王曾而名德欲齐于鲁范矣仆老放绌冀公进为甫惊摧梁木之恨俄兴埋玉树之悲苍黔安仰颠危孰持自伤残骸痼病之疾只鸡斗酒之礼后素车白马之谊亏凛然英爽歆此诔辞李用之秘监龟山于京文定于桧初敬终惎倐进俄退督之末相以谲自盖荐三十士徃往名辈公当是时固尝峩豸居中几何旋踵升外尔欲为者我不傅㑹我自立者尔焉能凂忆与鉄庵博覧奏对于故𥿄中驰骋千载不着名氏独现光怪此必洞齐衆伏且骇奈何斯人留落岭海彰施藻火被之巖濑戞击金石散为竽籁挑抉虫鱼形诸笺解家有论着因无华采士为时惜年不公待呜唿疾病则乱魏傁昏愦岁晚语谬谢傅殂背公将易箦遗偈痛快譬之虚空岂有成坏我尝评公精博英迈诗学卜卫文律崔蔡自昔党议为缙绅害知我罪我以俟万代嗟同门生凋零谁在执别销黯闻讣惊瞶老语谆谵聊冩悲慨林元晋武博我尝三入劝讲代言君无一字及于脩门又尝三点贵权嗔怒人畏传染君愈亲附念我暮齿谅我孤忠馈药起疾贴书击蒙衆方排我荆舒杨墨君顾以为卿云甫白世故轮云人心堑坑晚欲託君患难死生昨枉缄题恠非自札酸风吹讣白日永诀西山之门存者几人又弱一个莫赎百身呜唿学可谋断仅教胄子才可董统乃牧斗垒得禄几何闲輙数朞寄巢萧寺大輙随之彼何人哉耆厖烜赫其间分剂于君独啬祝釐不饱营栖未迁君则往矣家尤萧然始翁谪殁负骨归窆后师梦殿守死不畔君昔徇义勇不可当今谁䘏孤谁来讣䘮卜用何山葬以曷日礼有匍匐老无筋力诔不尽哀哭不成声英爽如生岂隔幽明惠州弟乌乎吾翁将终念子稚齿执手谓余以是累尔悲哉斯言琅琅在耳四十年间逢坎屡止子荣子悴余忧余喜邑最朝蹪方骛华轨洊剖虎符亦服龟紫皆辞阻脩愿奉甘㫖议厅氷冷曰此足矣其事魏国孝谨终始服勤菽水竭力滫髓戊申之冬变遭陟屺余衰且毁瘠固其理子胡为哉须髪如此亲朋皆恠少余一纪如子至性可传图史乌乎道山之招余不欲起余昔杜牧求郡养顗既竭光范为子干垒罗浮之麾相乃启拟子之为邦朞月而巳玉雪自洁岚瘴一洗供帐简省觞豆薄菲皆曰吾侯崇俭恶侈郡有泉粟家无苞篚皆曰吾侯勤民约己自南来者有誉无訿宿昔剥塜安书盈𥿄曽不旋踵忽以讣至二息甚孝灵明一点如月在水乌乎处和内包衆美所践平实不为卓诡恭兄友弟尤敬孀娣天祸吾家析余同体九年之内连夺二季子健如虎溘先若彼余缩如蜗视䕃能几族姻㑹哭谋子后事训勉二息无徒哀毁一䕶輀车一奉灵几常日家集大白酌子今子安往酒覆于地郑元枢亡友行之嘉定校郎约我见公道山堂后端平初佐幕福唐奉公从客履道之妨俄而公入径升庙廊我忝枢椽朝夕公傍志念休休诲言琅琅衆挤寛饶公雪孝章诵言于朝以袁易漳两揆再免公独赞㐮爰立之拜非公孰当有豸其冠素出门墻遂借座主发其风霜普欧公客比陆氏庄射羿之叹尚未能忘公顿首言此臣素刚况其所言中臣膏肓如公徳度实不可量既机务还笏蹇裳东山棋尘午桥咏觞千贽之来倒屣迎将一食之甘与客剖尝垂二十年富贵夀康烂然长庚暁出东方公友西方公师紫阳彼矫矫者自许膺滂公不立异安行乎常彼牛李朋互相居藏公不爲党见善则扬昔涑水公相业煌煌程子独思韩富已亡乌乎悲夫此言深长孰平如秤孰大包荒天不悫遗頽山壤梁我晚摈绌世尤炎凉惟公念旧书题盈箱此徃荔丹彼来橙黄公薨我病不能哭表缄辤洩哀歆此瓣香林母王宜人昔钱母见其子擢髙第矣子掌帝制已不及见欧母见其子之歴贵仕矣孙踵世科廼在身后夫人及见竹溪内爲词臣外爲州牧部使者又见民尝继登黄甲綵衣板舆左右娱侍凉台燠馆起居便安其福徳加于钱欧二母一等矣九袠而蜕复何憾欤昔我陟屺双旌吊庐北风吹讣心折涕濡岂无苍头可御素车病卧一榻块如囚拘先命賎息徃酹束刍赵虚斋端明才非果难难于全媺胜流高虚下调麄鄙公则异是体用兼该以理揆事以德胜才磔㓂破樵郡化焦土公握两拳御万豺虎鄞反侧公往建牙宥胁枭畔肃然无譁公甚柔懦公不严酷惟亷惟恕群狡服入金狨出佩玉麟王曰遄㱕余无亲臣延和已见事其敛民怨木妖国敝发明节卦规切斜封公造滕天为改容流传万口照映千载谓余不信有在凢今公卿贵则捐书公老愈勤甚于癯儒易通一书开辟未有不知公者曰异洛叟既彻乙覧黙契宸衷此于伊川未尝不同造物所斳非权与位于学识独不轻卑公所造诣通元入妙非惟人娼亦恐天嗔昨贺蒲轮劝坚鐡壁必获不已廹而再出当世要务不宜三缄皃女恩怨姑寘勿谈答书系节真我传间开岁稍亲药裹心谓微恙不为深灾方作笺谂廼以讣来呜唿干方之略元凯叔子寻微之功康伯辅嗣或者惎公主眷时名今其往矣议论必平呜唿少小相于晚尤缱绻人亦有言时非同传属纩遗墨何其谆谆宰上之题累吾故人我已七秩公小二歳白首哭公寕非倒置我才虽竭尚可作碑唿公不起孰知我悲又掩坎自公之薨交态寖异珠履之客金台之士往往掉臂去而改事或摘语我世故可畏子独何为惓惓不置昔者之诔今者之志深恐时贤併按二罪我瞿然谢戢君厚意固陋之见则异于是昔涑水大书献可之窆姑溪尝坐忠宣之累志义所激祸福焉避彼区区者乆已割弃而况畏时贤之怒非烈士之志没亡友之美非直笔之义知我罪我姑静以俟殡宫将启送车毕至我困药裹自叹匏系殓不凭棺葬不视毳寓哀斯文将以掬泪妹夫方采伯先君爱女婉娈淑均择对馆甥四十余春蚤共苦淡常相友宾君生华宗瓜葛龚陈然其自立潇洒出尘倜傥好事精博罕伦异书抄毕旧事广询画苑之秘文房之珍端严歙溪汉洗古錞金石所刻诅楚颂秦下逮晋唐本朝名臣寸𥿄单字收拾补纫孰拙孰工孰孰贞募以金帛閟以袭巾元章长睿合为一人余事墨戏下笔尤亲伯时与可岂非前身挟能虽高赋命则屯爯贡于乡志业未伸哭女悼亡触绪嚬呻贤郎继夭顾影悲辛家惟一孙吾已六旬白之县官告之族婣怪君强健语何谆谆亭午过我共坐水滨㱕巳侵子殆不待寅百年梦觉如臂屈信君固能齐彭殇菌椿忆君情话再聆无因叹君先见知几如神託孤之言敢不书绅九泉有知歆此鲫莼伯姊呜唿姊嫔于方夫子儒素八上春官往返道路抽簪脱珥以奉扉履四女有㱕两郎毕娶井臼一生米盐万绪卒奋难窘稍置丰裕七秩加五犹屑碎务饥羮苦薇寒拥败絮往视塲圃蒙犯岚雾医药不时舆疾霄鵞咫尺家箦曷不返顾山庵绵蕝仅通牖户四无邻毗风号瀑怒廼于是间委蜕而去呜唿姊之生也积铢寸之勤以成其家其死也尚不忍以毫芒之费凂其夫累其子悟法喜之幻缘超龎妪之高趣委平生之六亲无末后之一句空皃女之恩怨等浮屠之灭度既自跋于爱河必复㱕于净土矣然姊之夫君子恩深义重虽甚旷达亦岂能无离鸾别鹤之感凯风寒泉之慕乎呜唿白首同胞多散少聚姊安往哉瞥如电露未尝闻疾忽焉报讣不腆兹觞哀恫攸寓郑常博乌乎自汉以来士以艺取童而习者不出科举抄诵帖括絺绘雕虫刍狗既陈叩之空空君则异是网罗贯穿手不释卷亦不退转衆作萎薾君独老苍他人衰竭君愈激昻早列西山文子之箓中入秀巖笔削之局使之腾上鼓舞雷风炎绍汪綦干淳周洪挟负竒崛寡谐多迕暂牧掲阳俄谪横浦谈滞周南甫客瀼西帝曰巫阳女下招之岂无汾阳力援太白九虎守闗一鸿避弋葺履道宅繙善和苇书间孤榜花外小车君房言语李邕碑板彼盲不见世有具眼在昔老师高弟诜诜岁月电往存不数人前诔洞斋未平幽愤奈何又传苔传凶闻辛亥之役我扶赢躯心颇羡君红頬白须弃我而先理不可诘竒字谁问疑义谁质扁舟来访翰墨尚鲜束刍徃弔筋力巳愆天实孤我殱同学者退老西河仅一商也平生苦心为书满家传之福郊或付侯覇我廹頽龄涕不濡目故交欲尽如何勿哭代祭周士姪乌乎西墅遗绪不絶如缕一房孀㓜系命于汝汝姿厖厚亦亷且能初筮于建以氷檗称公车三剡谈笑而获政和琴堂十载虚席二台交辟百乗耒迎㦯勧勿就汝勇一行吾廹衰暮汝方壮盛将遣安舆挈我就养书犹在手凶讣继之竒祸骇人行路赍咨天于吾家降罚何酷夭汝之龄悭汝之禄不念白髪不顾齐眉不曰诸孤方在孩提汝何忍哉振臂长徃门户谁託妇息安仰尤可憾者在已继兄痛汝香火未能绍承遗腹之孕或者天意万一得雄箕裘可嗣乌乎母子之恩伉之情儿女之慕终天难平有酒盈觞有胾在爼涙竭血干汝其知否又自祭乌乎仲氏诸子多夭稚齿既婚官者二人而已少竒美秀又弱一个汝差厖厚谓可负荷被服儒雅不类绮𥜗诗笔画卷坐起与俱有郷曲誉无子弟过结客如云轻财叶唾𥘉筮建溪三年饮氷其士若民皆日尉清亷使交章荐汝辟汝凋敝之邑人畏如虎汝独披襟以当剧繁欲迎潘舆欲大于门规画之逺夭阏之遽晨驰安书夕报㓙讣病甫数日遂不可支岂廹定数抑无良医槖中萧然未易归骨走仆赍粮挈汝存殁丹旐翩翩丛于溪濵行道挥涕况我天伦仲氏何罪再陨其嗣梧竹摧折琴书㪚坠天道逶迤当观其终安知遗腹不能亢宗吾哀汝母岁晚岑寂汝妇汝儿谁拊谁恤吾门子弟佳者岂多今又夺汝悲哉奈何汝昔家集饮不知醉今日何为覆酒于地弟妇方宜人乌乎昔起部郎麾节迭更命服于飞奚异绣行倚伏何常变幻奄忽冡子先夭藁砧继没人曰西墅后事可悲俄表新阡俄敞华榱若子若孙冠婚宦学如巢斯营如鸟斯啄里人又曰不忘百年之勤西墅一纪之孀先绪如线付託于季偃室甫开潘舆将至天乎奈何又夺此郎岁晚茕然独绪凄凉傍人寛譬爱女顺适六亲隐忧二坚乗隙七袠非夭三命不卑所可憾者主䘮无儿两房一孙髧髦杖绖毎闻哭声惊唿肠热里有公评贤媛可师媵无怨色主母至恋乌乎㓜者可长絶者可续独此吉人长徃不复门户之责丛于老夫苟未溘先尚可䘏孤代姪孙在祭租母乌乎在生三岁阿婆有命俾继大宗小父敬听婆意小父年盛子多事顾不然痛哉奈何孱弱之质仰婆鞠育颛蒙之性頼婆教督婆忽蜕去拊在者谁小父甫葬世母新婺㓜稚哌闻者酸鼻天祸我家胡惨如是童騃无知门户方屯如以一羽而负千钓在也何恃恃天而已干淳西翁百年积累家有尊老必爲主持小父之祀岂其馁而有酒在觞有胾在爼泣血矢词婆其知否抑斋陈公嘉定之季始纳鉄枪中外动色献玺㱕疆公独比之侯景姚㐮如养鹰虎不噬则飏失今不圗遗患必长帅薨公去溃成疽疮扫衆南吠据楚擣扬几以国毙幸而夭亡上思公言擢尚书郎绍定之初闽盗披猖发于汀樵延及剑漳井邑聚落化为戦塲耆老孩幼化为国殇起公于苦纛钺煇煌以一书生当万虎狼探巢穷穴蜂猬斧螗翦除苇蒲封植甘棠由建而洪令严如霜盱贑兵骄守殪宪戕骈首伏诛㒺敢崛强俄佩玉麟付以江防润卒失伍勦之茅冈诏援淮泗躬履颜行成败利钝兵家之常不言全豊但议失光公浩然㱕䄂手深藏既摧氷山遂登巖廊以严见惮以直自将上帝临之臣无他肠谓薬沙湜廼镇湖湘求觧枢柄㱕平泉荘力辤昼绣作还政堂君召及门尹来趣装自言衰朽不任簪裳属虏透渡闽接江乡再申前命赐履福唐野无山越海有胡商疆塲觧严腾告老章高兴赤松短夣黄梁踰八望九既夀且康云何一夕頽山壊梁乌乎吾闽徳公百世不忘公不爰立莫诘彼苍或疑杀气累眉问黄仆曰当罪虽杀奚伤所杀顽凶所活善良杀少活多宜介祺祥吕伋召虎西平汾阳一门贵盛奕叶蕃昌曷不观公兰芽茁芳仆早亲公知公最祥朱絃之直玉尺之方氷蘖之清鉄石之刚逺沂周程近参朱张水心席问北山膝傍先天太极内圣外王有体有用施未毫芒悲哉此事千载渺茫辛亥叶舟获尾牙樯剧谈三日意气慨慷庚申重来过履道坊仆亟走门公不下床第一等客仆讵敢当老为词臣旧学惰荒虽草三制莫酹一觞廻首墓陵心折涕滂堂堂如生歆此瓣香六二弟吾翁七子钟爱在季翁弃诸孤君犹髫穉画荻而训頼有母氏识之无字了瑟僩义粹美之质非由矫励精诣之言不假絺绘周选贤能汉㧞茂异君独何为罢举求志一生不屈三纪虞侍尽敬极孝闺门之内安行实践乡党之际先绪如线頼以不坠君趣栖遯我仕䟦疐且耕且读咏书之味雪案氷砚相对不寐掩卷遗忘资君博记下笔麄浅慙君苦思盖如是者二十余毎曰乐哉家迟讲肄我晚赐环与君分袂别几何时间哭中馈常日清谈不屑鄙事一旦旷懐附同羣碎絶无蒙叟鼓缶之意但有安仁悼亡之制我窃忧之累书寛譬彭殇同尽人生危脆中年以后不宜劬瘁君有近讯附铜鱼使上劝加餐下讽早退我感君言始决去计我方景慕园傲吏君亦依稀柴桑处士所望甚挟帝必余卑夫何㱕涂或以讣至犹谓譌传耿兰之类既审其然恸絶仆地同产凋零夺五存二君健且尔我衰奚恃外姻内族迎我萧寺独于其间不见爱弟徐问何恙不疾而逝其于去来如屈伸臂彼方外人视此有愧儿女尚㓜婚嫁都未天其或者假我数岁当身以任句平之累乌乎幽室将启小斋永閟有倡谁和有问谁对老人目枯以血续泪方蒙仲祕书希世之英振古之竒昔有颜贾今无等夷骥奔电走鹏怒而飞刷燕超越息于天池他人矻矻白首书痴子一过目研奥决㣲及其下笔初不属思顷刻万言如蚕吐丝经纬䴡宻胸有锦机人物渺然文不在兹今相伏钺首罗致之磨盾草檄横槊赋诗江汉告成相以㱕㧞亡满朝难得者时衆方彚征子廹瓜期愿为朝冡摩拊惸婺俄而报政不俟及期以中秘召何来之迟西风吹讣余心之悲邯郸之荣不过一炊南柯之夣仅拥一麾事不可科斯人止斯髙才妙质月旦所推毎见子文愧予之衰子今已矣起余者谁堂堂相君怜才念旧折衷余言用子不究幽明之中愧此良友又曰揣物在世难乆乌乎此言可以不朽子卜新筑轮奂甫就与余敝庐隔一檐霤曷不对檠积疑细剖曷不撰杖精义重加琴亡赏音棋失敌手畴者语闻记予身后安知岁晚此事大谬今日何日弔孤哭柩空踈皆贵庸鄙皆夀而子独然孰尸其咎所可喜者子有隽胄笔势翩翩上下驰骤语错绮绣论中巢许犹之于泉穿石者熘余尝评之后来之秀岐山鳯去巢长新咮谢迟兰枯其芽复茂子之绪业得所付授余既髦及笔如秃帚子爱余文必举余酒方教孺缨在昔两翁笔砚之友遂以伯姊执君箕帚君少劬书如獭祭鱼頼有贤嫓赁椿辟纑嫁戴良女毕向平娶箱箧细碎君若无预歳晚翁媪子孙擅栾弓喜击觧俄怆离鸾惟今之士诵黄册予君独贯串经传子史汲古最深赋分至悭三奉贤书七上春官两对集英九考选调可以馆殿老于祠庙视其所主可观逺臣意一鉄庵萧汲之论抑斋贤弼丘卿清吏无继之者竟亏一篑然君自立固未尝忘岁在丙辰因葬孟光豫为遗令从朱氏礼自草埋辤用台卿例君闲甚久我㱕巳迟二叟相对且喜且悲心窃讶君得杜㣲病我有情话君不听茔乌乎哀哉年如申公官如郑䖍谁实尸之是有命焉检点亲朋百无一二人羡久生至此奚殊六十余年缱绻之情持此掬涙以送君行意一徐元枢昔趋桂林假道滕阁公与徳润俱客检幕未见神交既见心孚我虱其间二龙一猪公甲科郎最先结绶徳润继之我独殿后海内推公懿识盛心曽不如我知公尤深逺相之末缁真贬魏举世讳谈纲常二字公因融风苦口开陈朝野传夸西山隣人相嗔如屋乆不迁进论建寝广风节愈峻端平转局延登细氊内諌履𤱔外沮开边晋贰百台首疏三渐对仗执简举槛请剑上思旧传亦礼大臣彼未什位此先乞身徳润与我去留若异原始要终同一濮议圣度如天公去复来遍歴二府望拜元台公在上前刚介凝重大者昌言小亦㣲讽堂无讼有规拂须伴食心窃耻之卷懐退居上毎自徐某去罕闻外事我废十年晚乃见收徃来屑屑以扇障羞公独缱绻命驾郊劳及其惨违张酒祖道曰吾二人享黄髪期伤哉徳润宿草纷披凡今之人立初节易及耄而昏遗恨饮愧如公平生无一可疵蒲轮莫致画绣力辤现宰官身其夀者相胡不蝉冠胡不鸠杖乌乎哀哉唐有孔戣民服其亷汉有汲黯上惮其严别甫浃旬奄隔今古国失无老士无盟主昔人重谊千里赴䘮公薨我病枕籍一床窆不能临誺不能句遥瞻蟇陵薄陈鸡黍公无恙时酷喜鄙文玉树埋深闻乎不闻方聼蛙天所靳者夀也君享大耋之夀为诸老之殿所尤靳者闲也君有终身之闲无一日之忙而又有先人之薄田旧庐以飬高堂有上世之法书古帖以自娱人皇皇汲汲君安安徐徐人戚戚蹙蹙君怡怡愉愉君虽不能兼人之所有天独卑君以人之所无人苦不足君常有余少小交君华皓不渝晚卜菟裘邻君隐居有山可樵有溪可渔风月任时㳺覧必俱居既闭闗我亦悬车晤言不数倡和亦疎数日霜晴桂花芳敷方谋卜昼酌醴羮蔬意君鲜健必过草庐忽以讣来肠热涕濡不闻属疾遽至此欤吾徒何所亲炙后生其谁接扶或者叹君贤如尧夫而未有至衘之授高如君复而不加处士之唿余谓君所立者表表寕肯较夫区区不腆兹觞灵其吐诸季子生母掩坎母生三子存我一身拊我温温诲我谆谆娶妇抱孙偹尝辛苦譬如寸草莫报阳春家严岁晚持槖掌纶留母于京命我㱕闽违去慈容未三十旬安书不絶逺讣忽臻寄菆郭西火改谷新甚恋诸㓜甚爱六亲今安徃哉再见无因使我至此天乎不仁廼卜吉阡廼差良辰廼奉灵輀于此栖神我自封崇衣垢面尘独此一事慰泉下人族戚咸送樽簋具陈涙滴黄泉声彻苍旻乌乎哀哉吴茂新侍郎端平二谏臧孙史鱼仁义百篇丹青炳如阙政必规廊庙乗舆老姦宿赃笏系笔诛贤恃宗主悪殱魁渠朝野皆曰去非舜俞淳祐二諌斯人之徒首攻亲昵併指佞谀左迁而去饯者倾都诸生举憣好事绘圗朝野亦曰茂新南夫局面既更时异事殊帝思两贤召节载涂各据机要聨镳天衢自昔再入瑕多掩瑜前范后邹既卷复舒田讽云梯梅刺灵乌公不少阻及霤伏蒲世有公议公有諌书洪豸之擢由公吹嘘豸第一义瘠环痈疽玉音谓公卿徃调娱豸顿首曰臣死不渝是国巨蠧必㧞根株磔蟇捄蚀驱蛇放菹公复于上皆臣之辜持槖未拜幞𬒳与俱一闲十期浮沉里闾使奥装有宅一区亲朋来者和汝倡余亦或放泪席樵鱼先皇之末诏遣锋车人谓乆欎必且疾驱公右选避其来梌徐何物竒恙丹艾莫甦麟伤鲁野龙去鼎湖遣告新讣闻者欷歔嗣圣访落属意耆儒夏卿之拜仅泽其孤嗟余与公志念素孚余晚见收入承明庐故旧寄声率相揶揄衆皆曰贡禹之弹孔光之扶古有之矣公独曰渊明之妇子猷之返子忘之乎敬受此言铭之座隅公为飞仙㳺乎物𥘉余廹大耋累然病余赍此掬泪沥于束刍后村先生大全集卷之一百三十九后村先生大全集后村先生大全集卷第一百四十后村先生大全集卷之百四十祭文洪伯鲁尚书呜唿韩吕远矣家学世德继者谁欤惟公一门埙篪迭吹乔梓相扶出其毫芒词垣封驳文德播敷衡尺裁量所未及者从旁吹嘘鼎味酸咸有不齐者居中调娱其进爲也世道休明凤至韶作其退处也吾党寂寞珠去崖枯身虽鼎贵而不少腴龟吸鹤躯以骨法言具夀者相亦列仙癯意公复出超秉事事枢逺猷訏谟北风吹讣闻之惊唿心折涕濡岂天不弔将民无禄抑天也夫昔忝末交我如顽矿视公瑾瑜公曰后村吾翁之客志念勤渠辛亥伤弓一十朞浮沉里闾庚申段絃公扈清跸余忝安车孰不竞进公绾五组解以卑余及公予环余以眊衰辞承明庐公率群彦张饮赋诗方之二疏岁晚契阔记忆老病形之尺书公不憗遗主相嗟吁恩礼絶殊昔置端殿职亲地禁以待鸿儒爰及本朝是选者前蔡后苏至若玉山之洪天目之洪则父子迭居竹帛所载丹青所画仅有絶无门户方盛雁行凤毛狨槖虎符梦中惠连膝上文度悲将何如昔人千里单鸡束刍哭柩弔孤我独累然僵卧一榻眇跛挛拘贫不能赙诛不尽哀公其吐诸吴君谋少卿褎然之选先朝所重不及十年鲜不尊宠大者登庸前吕后宋迨端平初亲策晁董天网下罩首得麟凤王立丹墀仪状秀耸廷绅钦挹奏篇传诵意一眼高閲人多中殿下语余小亦侍从和薰风句第甘泉颂夫何贵名昭昭浮议詾詾后三数榜腾上者衆公犹郎潜老未上雍晚途景定稍见收用甫金掌升己皇华送何进之难何退之勇色夷气和恬不为动方介修龄忽成短梦死生大矣夫岂不痛吾闻伟人未易抟控非芙蓉城即神清洞伊公之家有丹穴种既葘厥考子必继踵我失良友欲语谁共学谁击蒙理谁折衷扶哀寝门反袂一恸呜唿哀哉汪守呜唿汪公澹乎无欲吏牍如山才一经目如汤沃雪如刄破竹锄治强梗抚绥独情伪必察幽闇必烛饕墨者革垢玩者肃譁士箝喙黠胥重足或干以私未言先恧吾腕可断笔不可曲包公尹京乖崖治蜀惜郡褊小材有所局假以岁月一变莆俗下不负夹袋之荐上不愧御屏所録谓天无意亦既卑之如是之牧谓天有意何为夺之如是之速凡今仕者非贪则酷公清如水有散无蓄岂不疾恶见于笔戮肃杀之中常寓生育何志之逺何运之促闻之宰夫饍未尝肉其所嗜者菜羮脱粟食岂少之故抑火攻之毒闻公唿医为之颦蹙煮葠以进公巳委笃三号永已百身奚赎悲夫鹪鹩一枝依公栖宿来常屛骑语輙更仆公贤于缪公文侯吾慙于子思干木痛若人之不淑哀吾民之无福例卷不足以返䘮俸钱不足以润屋此朱勃之所以尚书雪文渊而优孟之所以不愿爲孙叔也悲夫自莆至钺山重水复我自返不能追逐虽欲勿哭如何勿哭呜唿哀哉郑山长呜唿华胄遥遥人物所萃君于其间尤其茂异志慕前修口衔清议王咸守阙郇谟哭市户外屦满城中𥿄贵遂矜声名颇自标置得誉游学纳交善类入事长上稍襄逊悌出先大人必先藐视壮图阔逺如追风骥阊阖玉台可一蹴至谁实厄之未行而踬里中浮湛泽畔憔悴昨者狂猘狺狺南吠襄蜀愊裂江湖鼎沸窃独怪君胆寒心悸谓大厦有将颠之势忧吾辈无逃生之地余曰自古有死修身以俟鲁连蹈海以全节王蠋絶脰以明谊何至若君躁扰如是既而虏退朝野无事余忝召还君复求任尝约西涧荐君不遂去之数年陟岵终制索长安米执相君贽仰问大钧俯就近次大成公精舍于此讲肄淑衿佩徒饱虀盐味不知何恙遽尔委蜕岂二竖之作孽抑五穷之为祟㷀㷀闺人荆钗布袂哌哌嗣子练裙葛帔丹旐远归聊陈薄祭悲夫飞箝之策图回之志翻澜之古凌云之气竟何为哉百不一试吾为通德惜此才子又为虚斋惜此高第呜唿哀哉南林叶寺丞我昔定交诗境山中又因二君友万竹翁共灯夜雨聨辔春风三贤如龙乘云腾空留我殿后齿髪豁童居谁晤言出安适从万竹有子象贤亢宗生而秀美仕亦显融入仪振鹭出牧凭熊廼卑琛节五筦之东珠犀溢目玉雪持躬在昔正简谋国清忠何以家为卧僧榻终当时比之无楼台公万竹既贵营一亩宫绵蕝未备戸牖仅通君干父蛊极轮奂工凉台燠馆琐窓绮栊引泉入池累石成峰门多谒刺家常宿舂一膳之珍必与客同雅懐自适宦情遂慵寕奉祠釐不贪边功我晚卜邻杖履过逢莲社宗雷竹林涛戎悲夫积善之家其报必丰谁谓槐潭毕方煽凶顷刻延燎百间青红岂非所藏奎墨御封至寳之气射斗贯虹六丁下取献之上穹君富贵人一朝赤穷仲氏燔死友爱素隆五鬼二竖内外夹攻古有壮列旷达之雄政恐未能什然于胷我与乐卿忧心忡忡排闼候君立谈匆匆忼慷託子闻之耳聋俄而斵棺寻又声钟恸哭寝门永诀声容君儿精进非昔阿蒙君季孔懐汲汲封崇君何徃哉游戯阆蓬洛社萧疎仅存老癃坐无孟公賔鲜懽悰覆此一巵聊冩哀恫乌乎哀哉丁宋杰呜唿宋杰文字有龙泉太阿之光怪而专以鸣其不幸议论有徂丘稷下之辨难而卒噤之不得骋其呵佛骂祖非慠餔糟歠醨非醉譬之水木不使之膏润灌注而徒激为惊涛骇浪不使之敷荣畅茂而但见其苍皮黛色乌乎岂造物降才之甚竒而赋命之偶偏乎抑宰物者育才之未弘而㧞士之太拘乎元有萤雪一生既不在身又不在子乎元晖丹青百奏宜十世宥而泽不及嗣乎乌乎余于宋杰忝亲且旧毎怜顿挫颇相箴捄静以寕神黙以养夀余虽苦口君拒不受尚忆鲜健把论文酒曾谓变㓕如屈伸肘恸哭寝门君其闻否族兄寺丞乌乎昔太史公与大金紫一传文肃及先君子再世同登聫芳趾美桂籍翩翩棣华韡韡士林皆曰莆之刘氏文肃之后象贤鼎峙入而结绶朝誉甚韪出而剖符郡最可纪泉漳二牧中夀而兄独殿后黄髪之儿齿少也奏赋贵洛阳𥿄老不辍吟得晚唐体寝镡津麾佚通徳里封植松槚恭敬桑梓一觞一咏某丘某水中间祸福相为倚伏两郎英迈争鹜隽规云何不淑玉折璧毁兄能齐一彭殇生死教育二雏眉宇肖似近为长孙行亲迎礼花烛之夕合族告祢绅珮云集一一倒屣主极殷勤賔皆燕喜书云之且未鸡鸣起頖宫盍簮兄先至止世有儒仙兄无乃是曽不崇朝小愆爕理晨叩寝门已炎钉矣丘嫂齐年和鸣终始离鸾之痛何以堪此嗟我于兄小三歳尔蚤各着鞭晚俱纳履踰八望九雪毫生耳我衰湏扶羡兄拜跪孰云委蜕仅一弹指㐮阳耆旧零落无几恸哭繐帷莼鲫薄菲精爽如在必歆此诔乌乎哀哉陈同直乌乎过江名相推六梅翁攷其平生纯诚清忠厥后易名同小申公是生贤相连翩显融荣阳复斋为宋儒宗克斋典型有父兄风鹤山铭座笔妙墨浓再传至君孝友谦冲扫绮纨习䇿萤雪功凡今贵冑㨗径蹑蹝其官已穷其齿尚童君独不然矫知冥鸿闭関三纪巷寂庭空非世舍我君不求通君朝起隐门有追锋姻朋交庆君无喜容鹓行再迁向用方隆衆期对班拭目嚢封必与起部相为长雄奈何一夕不疾而终乌乎昔正献公友先太史金兰之好四世于此我晚乞骸念君扫轨尝约节斋合辤荐祢巵酒饯君苦言在耳书筒遗我情话满𥿄忽闻逺讣失声弹指我有息女嫔君贤子逮事尊章二十余晚抱竒恙不分生死君尤拊怜弗责妇礼子觧铜墨苴麻跣趾扶柩还里乡䘮善人朝失髦士追记畴昔饮君潭第安知今日哭君萧寺本亲咸集唿君不起我髪如霜我泪如水乌乎哀哉李艮翁礼部乌乎先大君子为乡先生口讲指画多所作成余方弱冠狂谈惊座此老独曰咄咄逼我至必倒屣游许执鞭相期甚逺见其子焉君趋而过眉宇英迈翛然泽不类贵介即之甚温叩之不穷与阿戎语过于乃翁其和可餐其醇可饮徳性如玉文字如锦小而赋咏意正辤葩大而典册崇雅出哇五十年间凢几离合余稍显融荐之东阁晚忝冬卿拜踈公车稽首逊君曰臣不如余先纳履君亦上节脱离池龙栖息巢穴向来同队存者星稀登高四望高塜累累君既踰七余遂望九蝉冕衰衣不如巵酒即履道宅前疏荷塘乃作离榭在水中央涓告落成花朝月夕拟携洛英爲不速客君少清羸晚更康强淫末之恙得于衡湘歩履微艰神气犹旺见者皆云此寿者相安知变灭如电雹然君再来人毕尘中縁旛华来迎㱕路歴歴非芙蓉城即㫋檀国余独何为呜咽涕洟而今而后辽鹤交飞余问谁答余倡谁和谁袪余惑谁规余过呜唿哀哉中馈之贤无愧梁鸿二惠之爽不数俨佟泛观人世盖多缺陷惟君平生无一遗憾夙昔载醪来访予云今思此㑹如诀故人当日酌酒君未尝醉今举子觞乃覆于地呜唿哀哉又祖奠昔与子别执手缱绻弩力强饭以俟再见今与子别子掣手去哭㒺闻悲唿不反顾子于亲朋尤笃风谊奈何一旦少情如是悲夫何辜于天傫然白首夺我书眼又夺我友伤如之何与子永诀吾涕巳枯所滴者血呜唿哀哉又墓祭呜唿古之人有素车白马千里㑹葬者不以远惮行也龚胜八十余卒有老父来弔曰嗟乎龚生竟天天年不以老废礼也嗟余与子异体同心昔者表车出里门而余不能祖奠今者玉树埋土中而余不能临穴佳城非逺于千里余年未耄于老父呜唿天罚我盲我使我不得尽朋友之谊而负幽明之愧岂非人世之至痛乎呜唿千秋万古与子别矣不腆莼䱶侑以哀诔陈光仲常卿鸣唿昔与长君甫冦从师君方发髦秀出群皃长君天阏理不可推咸曰少君陈氏白眉精神满腹科名摘髭我使南粤闻君进为凢今官根斩墀君朝冠豸夕巳拂衣出处大致莫之磷缁龙节虎符羊城鳄溪余稍遇合词掖经惟毎侍宴间前輓后推擢守鄱阳方拥旌旗彼䜛㒺极一招一麾晚建琛台氷蘖自持毎哀贾胡轻生蹈危探珠骊颔命悬发丝强买干没一不忍施航粟至莆叩戸赈饥亦散槖装惠及嫠上图旧人银信唤归乐御之拜跬歩论思无论严徐列之夷䕫止则尼之衡泌栖迟畦花种柳辟圃浚池五子诸孙簪绂累累婿亦朱轓炳乎相辉人之常情鲜不顾私君于伦纪一念爱兹晚拆田庐及分财赀视兄孤幼与子等夷可厚风俗可示训词彼有南董史传隧碑呜唿少卿亲狎至于旄期余病消缩如支牀龟君若龙鸾不可覊曽谓斯人而至于斯余开九秩龙钟支离昔同学子逝不可追翁与君各踰古希岁行甫周天併夺之而今而后月夕花时余唱余言和答者谁恸哭寝门孰知余悲赵闽宰呜唿我与君交非一朝夕早相友善晚尤亲密间尝语君吾已还笏舍下儿女婚嫁渐毕独念涣也甚醇且嫡仆忝法从涣承京秩既宇而弁尚未授室君有长姜备女四徳以门阀论岂非逑匹君慨然诺倾倒肝鬲吾侪一语坚如金石问名纳采不俟终日百乗来迎访别蓬荜预定佳期喜见玉色云福距莆仅一苇隔吾自送女不烦来逆闰春之末询之龟筴走仆拜笺请君涓吉信宿潜返传悪消息君健如虎𥘉不闻疾不料若人如是奄忽道路惊怪吏民嗟惜不亲者悲何况婣戚闻君濒危区画纎悉无一语翏如善知识君有主孟今之内则于君冶命歴歴记忆盟不可寒言不可食託君介弟强相寛什事巳至此徒毁无益古今婚婣参用礼律反经合权讵宜执一摽梅之义时不容失主孟寄声少寛勿廹女遭巨变累然哀瘠卒哭始笄方任沐栉夏奠羔雁秋谐琴瑟又言门户须人扶植爱女如命槖装篚寔视婿如子拊存训饬悲夫昨迎丹旌今弔素韠九十翁耄育不能出泪如绠縻来不可拭诔不尽哀涸研枯笔君未尝亡歆此莼鲫莆田谢丞琴堂虚席人望而畏承以次摄服劳踰岁内持氷蘖不慕荣利外无栀蜡以求谀媚盖获乎下者未必获乎上不屈于理者常见屈于势故尝裹章服抱县印谒告而未遂暮春改旦忽枉车骑情辞缱绻若余心语口岂其厌五斗之禄有三径之志曽闻君委蜕呜唿人生如是危脆君则已矣然后村先生大全集之百四十终后村先生大全集后村先生大全集卷第一百四十一后村先生大全集卷之一百四十一神道碑丁给事寳绍间一相擅国所拔之士非鄞则婺其言曰闽人难保尤恶莆士如陈宓郑寅之流皆扫影灭迹于是朝无莆人丁公柏桂以循守朝辞相一见曰是异于莆人者留提辖杂卖埸人谓公立贵显矣公旅揖外末尝一诣相府辛卯火炎应诏曰此年大风颠木巨浸成渊雷发先春日乗背气虎出平薮龙鬪近畿疫气流行妖星伏见恬不之悟天安得而不怒怒则激激则烈矣宗庙爲墟神御惊动车驾当临奉庙哭当与行罪已之诏当哀痛然犹避忌曰互殿歩二帅知有陛下宫室知有大臣私第而不知有宗庙非所以忠陛下爱大臣也夫有大感悟必大更张今贪酷之吏满天下皆曰权势疵之苞苴启之参选者伸缩于吏胥之手于堂者奔走扵厮役之门大臣知之否乎壬辰轮对曰一春多寒二月暴雪流星昼陨太白经天浙江东湖旱势绵濶近畿得雨复虑浸淫在我既无决裂更革之规模在天在人亦有迟回未觧之证应又言开辟以来有常道进贤退不肖赏功罸罪是也今进退赏罸一切反常宜尽㧞台莱之士布满周行母植萧艾尽遣星鳯之彦参错方岳母用虎狼如迩者起忠鲠斥苛俗孰敢不伏为真公袁尹发也时在廷喑嘿二疏出如凤之鸣阳韶之闻齐焉同辈多已超擢公独乆次积六岁才为博士癸已十月相毙旧学爰立公轮对首乞去台諌副封勉宰执同心令中外荐剡得自举复近臣宴见百官集议旧制次言居忧者汲汲起复举世无孝子注阙者汲汲奏辟举世皆夺士嗜进者往往因舆台以通权要举世无知亷耻之人宜作而新之上既揽威柄亲擢不附相者寄以耳目先用洪公咨夔王公遂明年改元端平复以公及李公宗勉为监察御史然后相之私党悉去弊事一清端平之盛几及元祐至今尚论当时之名台諌公必预焉公擢嘉泰三年进士第自永春尉注寕徳丞改定海县三石桥酒库教授梅州知南海县通判肇庆府知循州未上自市辖迁官告院太常寺簿宗学博士枢宻院编修官初入台北事动公极谏曰故相当国二十七年于法当败所以不败者用兵一事犹能谨重必廹而后动故虽败而犹存暮年轻信兄子交鞑灭金其谬甚矣今更化未数月而遽欲收古人七年即戎十年生聚教训百年胜残去杀之功谬不愈甚乎宜脩㳂江守备増一重藩篱戒三帅常退思郄顾疏夜入诘旦上袖示大臣三京告㨗公方监太学觧试考官欲以长安复见官军命题公曰吾方累疏諌止君等乃以一题从臾乎未信宿报三帅返斾矣公懐不自已言轻举之误小遂非之误大今移两淮粮械于邳徐唐邓等州犹循危辙冀雪前耻昔斜川之退孔明责已枋头之辱元温迁怒愈变愈差不可不虑盍移战力为守谋又论时事曰故相乆病楮币穷而不变羽书急而不报注拟壅而不行一旦更张内则委一枢臣倐忽之顷空内府累世金寳百万之藏而楮钱自若外则八陵之图甫南驰而三帅之斾巳北指矣矧收召广进用骤有一月而数迁者前日之病在于缓今日之病在于速矣二年贡举敕榜有不敢谀恠之语公奏谀为今目大患恠不足虑恐有以直为怪者乞诏主司专黜谀佞又言元祐转为绍圣尚待八年嘉定变局开禧小人终身屏迹十年之后方见不克终之渐今改絃未再朞巳疑为善之迂用贤之无益臣谓北事违衆而动是贤者之言未用也真某赍志而没是贤者之志未行也然则将取其不贤者而困之不善者而行之欤自禁旅閧间言人上叹治効不进思旧人末巳公争曰庆厯初盗起东南西兵未觧仁宗之所选任不过杜范韩富有如竦辈起复到念又曰昔王安石变法先结张若水蓝元振辈以为腹心及上遣二人视府界所行青苗皆云民便乐之今小人不过用安石故智奈何在其术中乎又言陛下待遇定策之臣不为文宣二帝之少恩足矣今札谕群臣曰朕欲保持汝母捃抚不亦异乎尊崇本生之亲一遵英孝二祖之故典足矣今营缮甲第高大寝园不亦异乎官寺窟穴不室左道出入无间小官盐赏至烦御封道宫事目上逹天听此尤异也孟子曰惟大人为能格君心之非独不䏻如先正对中使焚内批乎或使之回奏曰臣某以为不可乎近臣或荐某人有才者公曰自古小人自持一论自为一党今能为君子之言缔君子之交盖有君子而庇小人者矣在言路二年諌疏盈箧皆力扶世道之命脉切中时贤之膏育余着其大㫖如此其冬除祕书少监三年迁监遂为起居舍人兼直舍人院起居郎中书舍人嘉熙初元除权吏部侍郎迁给事中由御史八迁皆兼史职公虽出台然岁中转对一直前奏事三进已见二其于宫禁言动庙堂除授贤佞去留否泰消长之际指陈愈峻论建深广鞑北岁入㓂公言大臣操舟主病者也若先徬徨动色同舟同室之人将若之何宜凝㝎志虑以应事变时廹禋祀乞边报非时奏御且引宣和恐妨恭谢事以讽藏事之夕大雷雨公曰陛下本以好贤受諌闻天下近者言官忤旨至形词色疏多留中易置諌官御史如奕碁此致异之大者丁酉大公歴数时弊尤切扵辛卯之疏在词掖韩休除节度使致仕公封还曰此日后家一门双节议者犹谓曷不移此募战士以取鞑酋之首今休一賔賛之臣尔卑以旄钺如祖宗旧典何命遂寑阎羙人进封亲属加恩者一百余人公诸侯三边稍寕然后举行在瓉闼余天钖召且大用近臣多先通殷勤公驳论曰闽乐土以处天钖足矣召之徒使陛下有私故人之名言者必起而攻之非所以爱天钖也䟽入乔丞相以椠导上意趣书读公已疾坚执如初越数日卒七月十有一日也年六十七遗表闻自朝议大夫赠通议大夫前硕人林氏知賔州寳俭之女继荘氏知化州之女一子南叟承务郎新监泉州市舶务二年十二月朔葬公扵石室祖茔两硕人先后祔焉丁氏自固始迁莆曽大父履大父士睦父瑶成赠奉直大夫母叶宜人公字元晖上有六兄皆负俊声而公尤工声律传诵人人骨髓然素清修不以艺掩徳亲䘮庐居三年乃归既中春官临奉大对闻兄讣慨然驰归日进身之始讵可为欺虽村兼数人埸屋自课一卷而巳曰吾平生无悖人亦未尝芸人也既仕荐书皆人求公非公求人方其在韦布灯窓之下米盐簿书之间固已珪璧元身氷檗细行矣至扵自重不扫光范之门中立不䧟牛李之党居风宪他人畏之揺手忽及者必奉白简以闻任封驳它人当之运笔如飞者必曰臣不敢奉䛇植立之高奋发之勇自其平日之有所不为有所不取者基之也嗟乎彼相之智曽不足以量莆士乌足以量公哉余畴昔厚公宰上之碑盖已心许至是南叟彚奏藁来曰石室之木拱矣铭不可以复需矣铭曰皇初元之觧瑟兮辟久塞之言路掲杲日扵中天兮散氷山之趋附盖枚卜而得公兮廼亲拔以自助伟百奏之剀切兮信千龄之㑹遇孰不云端平兮视元祐其殆庻几拊往事而太息兮有余心所未喻考察司空之碑兮倍前代之党锢质元城翁之论兮曰全人之有数自嘉熙之建号兮懐向背之异趣中人翕而改化兮贤者亦一来而一去惟公屹其间兮障黄流之犇注前见疎于荆舒兮后未尝宻扵马吕人莫不有所主兮臣所圭者君父运方际于风云兮疾忽罹扵霜露彼浮荣奚足算兮独令名之不腐余将书道旁之碣乎呜唿端乎全人丁公之墓杜尚书公讳杲字子昕曽大父圯提举江西常平大父铎知万载县赠大中大夫刑部郎中赠开府仪同三司母陈宜人赠吉国夫人杜氏本京兆万年至提举公始居邵武公少与兄东第来场屋齐名而独见礼于礼剖以父任待通州海门买纳塩场阙潘提举友文摄建阳尉秤提法行公面责潘曰公奉新书太过八郡骚动矣潘愧谢稍弛其禁陈提刑彭寿摄闽尉甲子死诬乙杀之公騐尸于发中得砂视甲舍傍有池砂类发中者鞫问子果溺死乙乃得释至海门谒塩使豊公有俊曰小官惟冒扵货者当谴责情可矜力不建者教之可也奈何皆临之以威乎豊公悚然遂为知已李公珏制置江淮罗致幕下滁受兵檄公与同幕王好生提偏师徃援甫至民蔽野隔壕哀鸣求入避滁守固拒公启钥纳之虏围城数重公登俾中二矢益自奋厉士气百倍虏技穷去犯齐安李公㑹合援兵几十万未至虏觧去兵在道不相统壹且溃乱李公曰非子昕无可行者公求制札二十道以行先以帅命喝犒择诸将尤桀黠者出一札抽回喻时又抽一军不二曰诸军悉回无敢譁者李公累奏公援滁功不报公从李公与之终始丰公建西阃辟梁县胡公摫縂西饷辟鳯台酒官皆力辤海门秩满调江山丞畿漕朱公在辟监崇明镇崇明改隷东总与岳縂领珂议不合慨然引去岳出文书一卷曰京剡也公曰比而得禽獣虽若邱陵弗为岳怒公曰可劾者文林不可强者杜某岳遂以欠芦钱劾朝廷察芦钱无亏二劾皆寑西阃曾公式中辟庐州节推浮公兵变公单骑往戮止渠魁守将争饷金币公封贮一室将行属郡丞郑凖悉返之安丰守告戍将扇揺军情且为变帅欲讨之公曰是激使叛也请与两卒往唿将谕之曰而果无它可持吾书诣制府将即日行一军怗然知六安县新社坛学宫罢元夕灯岁歉谕富家曰吾不损米直若但出粜吾依市直为民代偿三之一全活者衆邑有剧盗二设赏获之帅方姑息盗窃语曰吾不失在制置帐下公命杖死县庭而以专杀自効民有嬖其妾者治与二子均分二子谓妾无分法公书其牍云传曰子从父令律曰违父教令是父之言为令也父令子违不可以训然妾守志则可常享或去或终当归二子季提举衍覧之击节曰九州三十三县令之最也知安逺县考举及格免班幸改通直郎逆全犯边季公时已帅庐辟公濠倅上以公久习边事擢知濠州赵大使善湘谋复盰昭密以访公公曰贼恃外援当㫁旴泗浮梁以困之卒用公䇿成功女真数万厚赍驻榆林阜请降或请诱而图之公曰杀降不仁夺货不义纳之则有后患谕遣其衆秩满令奏事端平初元过庐谒全帅子才曰北伐不可止矣公必有以监凝其后者全日以淮西兵守潼闗以淮东兵守黄河公始为之隐忧除主管官告院知安丰军三帅出师除公淮西运判公曰昔张魏公督师以赵开主计今日诸公无愧于先正赵开之任仆岂其人诏廷绅边臣各条战守公封上曰沿淮早蝗不任征役中原赤立无粮可因若虚内事外移南实北腹心之地必有可虑方草奏客曰内岁当任子不为贤郎地乎公笑不答大使括舟载粮公曰师遵陆而粮用舟缓急必相差池请以夫运大使许之既而劾公调夫烦优沮挠军事削两秩罢时在外谏北伐者惟公一人及锋洛阳退师保境兵衅遂开不可复合人始伏公先见奉崇道祠复元官再知濠州未行改安丰鞑谋入㓂公曰此虏常先取一城为家基寨然后深入顺昌为丰寿屏蔽而夐在淮北兵寡餫囏使虏得之二州危矣以白制司命幕客沈先庚迁其军民士庶航钱粟迓之虏果大至我舟已尽泊南岸崔文举范用吉二叛愤咤以俚语詈公曰吾欲取此城乃为老贼所先休看它城子矣顺昌军民驻寿阳复运米二万斛楮七万饷之衆感悗忘其迁焉又谓两城相望其间当有小城以接声援益缮安丰县城使沈先庚戌之虏未攻不克杀其将涂金朱袍者二人虏去县围郡城公使聂斌布重兵守御赵谅提轻骑攻刼四隅设伏城中昼无人声虏登高望之莫能测公出其不意开闗鏖撃虏麾其下曰南兵狠速返勿留赤老国王者大掠淮东厚装而归公曰是可击也命顺昌守樊辛率死士刼虏帐俘获万计夺马四百匹乱尸中有腰木牌书皇弟国王者虏法贵木牌在金银牌之右夕刼二寨皆中丑类溃散犹以番书求亾马五百公六世祖待制公𣏌守庆州元昊求降人孟香报曰偿所掠则返孟香夏人不肯偿我亦不与孟香北人谓我为憨尔为您公用待制公遗意効北音檄答之云您还卤掠憨还您憨马您不还时憨也不还您虏遁去端平丙申冬也明年嘉熙改元公益为备浚旧濠筑外郭其冬虏必欲得城扫地而至大设攻具以火炮焚楼橹公随壊随补以八都鲁硬军斫排扠木八都鲁公皆死囚使之攻城自赎所破甲以牛革十余重为之设面帘以障矢公募善射用小箭专射其目尽殪之虏者填濠为二十七埧分公兵扼埧虏乗东南风纵燎公祷天求助俄而反风雨雪骤至公谓古人多乗风雪破贼而四面围合乃募勐士夺埧路出兵将士皆奋跃死戦杀紫泥金团龙𫀆者降人云叶国大王也焚虏砲座攻具至明日皆尽先是城闭援师前郄惟地帅吕文徳围入叶力捍御庚牌调盱眙守余公玠及赵东夏臯赴援濠倅赵希瀞监夏赵军公以蜡书约夹攻虏溃至㨗奏至二年春矣君相动色相贺擢军器监进三秩御杞云朕闻安丰被兵不皇寝食知卿守御劳苦指画有方朕为少寛今援兵已集其贾率诸将扫荡㓂攘以安淮右赐卿金器诸将各金椀一在城将士及淮东援兵以京㑹三十万支犒公率三军拜诏感泣夀春守张可大惎公百计撼揺吴公潜素奇公适在都曺主之力陈检详力修始同在围中至是亦昌言公勲劳扵朝丞相李公宗勉参政徐公荣叟皆有赏未酬劳之语㑹谋西帅咸曰母以易杜某诏以安抚兼庐州推太府卿淮西制置副使兼漕虏使王檝来续和议公曰虏将察罕有言撒花自撒花厮杀自厮杀和可恃耶督帅史嵩之主和怒形辞色虏纵重尧臣归督府以擒获闻公抗章非之谍言虏下令三年毋南牧嵩之信之调八月未动眞不来矣公曰是将欵我其来必速九月察罕果率十七项人马号八十万挟叛贼范用吉辈传城下约先破庐然后造舟巣湖以窥江于壕外筑土城周六十余里穿两壕攻具皆数倍于犯安丰者公与客登城四郊鐡骑极目无际客股慄公曰吾必破此虏衆欲备金鸡嘴公曰宜先舒城门虏果耒攻郄之公欲増一重防托亦于城内为土城虏日夕用攅砲攻打我特串楼为固虏筑埧乃高于楼城危甚宿将有涕出者公以油灌草即惧下燎之顷刻与楼高者皆为煨烬又扵串楼内立雁翅七层俄砲中埧上一酋衆贼扶去日王子也乗胜出戦虏不能支追蹑数十里骸觜縦横噐械委台臣谓刘锜顺昌吴玠和尚原之㨗不是过地御札云卿郄敌金城勋劳懋着擢呉部侍郎陛使名漕副赐对衣金带进三秩有囘囘来降云虑初用女真汉军不胜用回回又不胜乃用真鞑亦折三十余人初二城围闭累月内外隔絶传説万端谓公必蹈徐禧李稷之祸虽素所亲善亦忧其为张睢阳南八矣一旦奏凯全壁出人意表识公者举杯相庆未识者亦愿为之执鞭虏攻城专恃砲为长技以数百人拽一砲中楼橹立碎壕渠深者运木石不足驱人填之公始用顺昌倅王安䇿作串楼以御砲其用法栗枣榆槐坚木二三尺围者列壕岸入土五六尺高丈余上施横木中设箭窓下缭以羊马墻凡围楼方楼一砲即毁惟串楼可支三砲率先造千百间随虏所攻施之壊则易王安者先在河北城守皆以串楼自全公又以古防城戎器多不应手创智造鹅梨砲三弓弩砲可手用弩可及千歩为平底船载劲卒勦填壕者公着数每先扵虏计画常周扵事贼技一不得施二城既㨗扵安丰得虏尸万七千扵庐得虏尸二万六千获虏砲车云梯弓弩器甲不可计公每上功必曰安丰之役吕文徳聂斌功也庐之役将帅王鑑聂斌参佐黄梦桂赵希瀞功也臣何力焉又终始为王安论串楼功它将校寸劳必旌因公取爵赏者甚衆公勲名日盛人心所向惟嵩之以所遣援兵失期又耻前言不騐至是调曹顺聂斌各以五千人断贼归路公曰虏回戈则城危矣摘四千人付曹顺而留聂斌不遣旦言曹顺必败公事嵩之劾公拥兵自卫以婴城自守为是以野战为非公奏云此贼骁㨗衆多臣实不敢以野战爲是且言督府近遣祝邦达援庐未战而溃仅以身免又聚兵援滁仅达宣化往往失伍委械而去淮西精兵有限即野战不如人意何以收嵩之令参议官丁仁来调兵公曰督相昔欲和今欲战何也丁曰和自是上意公曰善则称君奈何归过扵上因抗疏乞罢上谕公安职母费朝廷区处曹顺者遇虏安丰境内全军覆没悉如公言三军累疏请老御札曰卿老成忠实寛朕顾忧宜爲勉留以副注倚台臣承风旨论公挑衅致㓂公待罪诏书谆谕而止虏将大举刷前耻庙堂问䇿公曰必破之督府曰去岁鞑败归不肯追击今倾国来谓必破之何也公曰兵家之数不可先传患贼不来衆非擢所乃练舟师扼淮河遣庻监吕文徳聂斌军伏精鋭扵要害虏所主遇伏我师二十七㨗大戦于朱臯四塜俘醎无数获酋妻黄金铠甲驼马或问公何以䇿其必败公曰力守淮河所以污其道也彼自信阳至此已半月粮尽力惫冝为我禽㨗奏至御扎曰羽书来上谓鞑且徧淮右矣朕懐抱不怡慼见颜靣未几督府以卿牍闻朕且喜且疑吾兵何神耶徐攷㨗奏守坚壁之今行招䧏之䇿用袭击之师卿可谓差强人意矣朕临轩不斍失喜再三嘉叹擢权刑部尚书赐衣带鞍马四年以疾已去不允岁饥公告籴江右米衔尾而至淳祐改元乞去愈力擢工部尚书赐鞍马衣带仍佩鱼公念乆去乡国扁舟径归而嵩之入相知刘晋之于公有憾荐为御史使甘心于公晋之首上流诬诋以真学士奉祠或言虏谋自安南干腹上𣣔起公师桂嵩之风䑓臣重劾御椠宣谕曰杜某两有守城功若脱兵权便有后祸则朕何以使人二年差知太平州舜至六十七上愈𣣔用命貂珰论晋之擢华文阁学士㳂江制置使知建康府行宫晋守节制安庆和无为三郡罢杨林堡以其费备歴阳淮民寓沙上者获以舟师谒程浮公祠緫所即南轩㩁酒公曰此张宣公讲学地也陈像设拨田祀焉置贡士庄蠲民租二万八千石虏哨仪眞东阃不能授诏公勿以秦越为心公朝𬒳㫖午戒噐越宿至今庻与聂斌提兵八千入城虏见公名旗曰此安豊卢州杜制置耶黎明觧去追击败之进敷文阁学士以庻知眞州公曰上卑汝边郡冝勇往绫急吾亲提兵援汝勉之三年中使邓乔年传宣抚问赐缬罗牙笏金带香茶四年除邢部尚书不许辤免公念仕三十余年列从槖亦七载未得一瞻天表不敢舜内引玉音奖劳云卿累任边阃宣劳不易公奏四事一曰才难而知兵之才尤难冝素储不可猝求二曰屯兵劳州兵逸然州兵月廪四倍冝稍𥙷助屯戌兵而存州兵半额别收精鋭属之宻院三曰赏典太严四曰去盗当于其微冝选尉寨卒长满三年能捕获者与捕授上问淮事又询边头诸将皆以实对因乞放归山林以全晚节上曰説未到此公乃就职兼详定勅今一曰以狱谳庙堂始难之卒如公议兼吏部尚书时注授难但公随资格稍通其碍铨综为清每坐曹吏部主令抱牍儳进公曰铨法一定刑辟人命所系命刑部先之梁成大子赂当国求铨试公曰昔沈継祖论朱文公成大亦论真文忠公皆得罪名教者子孙冝废锢安得仕嵩之遣给使道意公峻拒之御书三堂扁曰安淮曰嘉喜曰教忠命左珰持赐奎墨犹湿荣动一时朝家更化议以公建阃䕶诗将嵩党胡某犹在朝三䟽论公上不得已进徽猷阁学士奉祠胡后迁宗少徐舍人元杰封还除日曰侍从名臣妾加谕列其为公议所予如此公㱕治小圃日与客按行松菊瀹茗清谈曰吾今而后知闲居之乐六年请老诏不允再䟽进一秩陞寳文阁学士致仕郡忧潦公发私廪具告籴于盱江明年春谷贵公下其直以偈营卒旧有月借郡贫不予贷以私钱今师相郑公当轴知公忠实柩参吴公潜念公劳旧擢庻守邕且将召公或者危之公亦不欲出矣八年三月得㿃下疾自筮得离之噬嗑其繇曰日昃之离不皷缶而歌则大耋之嗟㓙曰吾不起矣自草遗表豫言以深衣歛母用缁黄公待外甥任明之如子命以遗表㤙奏朌赐金扵内外亲戚郡有贡士㽵簿甚公𣣔助私田未果以属二子所贷营卒钱百万令勿偿疾革谓二子曰此曽元执烛曽子易箦之际其夕薨六月二十七日也卒七十六积官光禄大夫爵扬子县开国子公昔于舍后手植二梧茂盛将薨之月一自枯一㧞扵风人谓木摧哲萎之騐上方思公前功进龙图阁学士而公已薨遗表闻上方思赠开府仪同三司赙疋两三百娶李氏绍兴侍郎陵之孙先公三十八岁薨赠渤海郡夫人子二人庻奉直大夫改差知潮州庑奉直大夫江西安抚司干官女二人长适文林郎崇安尉赵崇林次未行皆已卒孙三人蕃蟠番俱承务郎以其年腊月二十九日葬公扵城东秀野之原公淹贯经史博记多能孙吴申韩岐扁严李之学靡不研究为文𥘉不抒思俄倾成章皆丽宻峻洁无一字陈腐五七言精深四六高简散语尤古雅善行草急就章有晋宋间人风韵寸𥿄只字得者寳玩岁晚扫空言语文字专治闗洛诸老之书语其子曰吾扵兵间无悖谋无左画皆得于四书其临敌常褁药偹不测曰万一嗟跌当以死报君父手握重兵然未尝妄僇一人虽大敌在前戈甲耀日矢石如雨公意气愈闲暇无窘遽容武侯麾军谢传镇物无以加也其论和战屦与权要矛盾嵩之排拫挫抑扵上言者撼揺毁訾扵下赖上照知孤忠保全劳臣故公得以功名终始初公与余同幕金陵后余爲枢椽数言公于郑乔两丞相公遂起废其立功于二城也余巳斥居田里公岁中必一再遣帐骑至山中侯余安否余问骑曰杜公何爲曰与诸将乐饮议防狄尔余曰视前后三数公孰优曰㓂至公与将帅分画既定常先登陴诸将继之既上则不复下寝食矢石之傍犹燕居也㓂去乗陴者皆下公乃下以小人观之杜公犹优余仲弟守樵亦言安丰迓兵至樵公厚犒而客礼之虽小校卑卒亦拊以恩肩舆止用村夫曰彼皆战士不可私役也乌虖公所以能得人之死力能为国家建功立事有以也夫余观他人寸长微劳必自夸诩公昔与余书叙城守事但言暴客相访久而不去颇费应酬而巳余问守备答曰向以城守城今以人守城君无忧其言雍容整暇如此非侥倖成事者既葬二子致公遗命属铭于余且以闽帅赵公希瀞所作行述来赵公与公皆陷重围同死生患难者所载详实抑余扵公之薨有感慨焉营平破羗已七十余卫公渡辽踰八十矣古人事业多在晚岁公虽得谢老谋宿望使之卧䕶犹罴当道虎在山也今其已矣谁为陛下寛北顾者悲夫公唐相宣献公黄裳之后世系详见于公显考之碑不复出也铭曰鞑行中原磨牙洊食战无勍敌攻无坚壁不论书生虽有韩白猝然遇之败挠奔北近而光滁逺则荆益朝犹金汤暮已瓦砾𨳩辟以来未覩斯贼譬之猰㺄莫与甬力显允杜公眇然逢掖其守二城危在旦夕鐡骑数重攅砲千百公甚整暇登陴指画某捍楼橹某刼寨栅椎牛酾酒辇金舆帛以我忠赤当彼矢石公犹暴露孰敢顾惜虏气衰力竭公乗其隙忽雷万鼓四面出击名王横尸权帝败续所获驼马噐甲山积露布至京朝野动色然后华人知鞑可敌然后异类知惮中国然后边臣固守疆埸公身逺外公性孤直大使督相巧诋重劾淳祐圣人卓然不惑奎墨昭回曰卿忠实衆方狺吠上独卯翼晚思识公召以常伯公来何迟公去何函手开绿野清谈永日自方乔松人比召毕妖星忽陨壮士惊唶过江百年非无人物畏虏二字膏肓之疾昔在典午仅推琨逖爰及炎绍复有规泽皆以儒帅守固战克继者谁欤杜公其匹惜余老矣涸砚燥笔事伟词卑不究勲徳后村先生大全集卷之一百四十一后村先生大全集后村先生大全集卷第一百四十二后村先生大全集卷之一百四十二神道碑寳学赵尚书淳祐壬子八月丁丑寳章阁直学士知建寕府赵公卒扵府治讣闻朝野嗟惜诏进真学士赠四官为正议大夫䘮归寳祐改元五月庚寅葬扵某县某里杜埋金峰寺之原公讳性夫字仁老魏王八世孙于训武郎晫之为曽祖承信郎公建为祖赠朝议大夫彦晦为父少擢嘉泰壬戌第厯南海尉乐昌令高州判官封州推官知龙巖县通判汀州知新州提举广东东常平茶塩两易江西陞提点刑狱刑部右曹郎官直祕阁提点浙东刑狱摄帅直华文阁因任直徽猒阁淅东安抚大理少卿直寳文阁任知绍兴府宗正少卿权刑部侍郎为真兼修玉牒中书门下省检正诸房公事权工部尚书权吏部尚书除职出牧公初筮获盗应格叹曰以人命易京秩乎弃不就当闗陞亦不自列繋修职郎垂三十年乐昌荒逺公进其士而教之秋赋䇿名者五人尝摄邕筦上边市马𣏌姦刬弊费省马良龙巖瓜熟盗起寕化旁邑令当上者皆惮往公奔问官守㨿险筑栅㓂大至公令老㓜登栅自率丁壮拒战隅官黄才富与赋通公枭才富等四人于阵贼败去招捕使陈公韡上其功建卒戌汀乆桀傲惮公摄郡不敢反侧广塩号脂膏地公过清不以低估市仓银浙左水旱蠲赋劝分汲汲鲜欢始末四载兵厨无廼玺书奨谕者三为从槖所进故事切中时病尝举召公敬徳之言发祈天永命之旨曰狃于苟且泪于嗜慾鋭始而怠终矜持扵外而纵弛于内皆非所以敬徳也諌土木疏云仁宗营寳相殿韩琦以为无名之役不急之务乞行停寑况今国殚民敝乎又言穿山掘地害及昆虫运木辇石嗟形道路斩伐不遗于邱冢躏蹂徧及于田禾昔魏起太华殿唐作洛阳宫纳高允张元素之谏而止陛下有帝王之资顾出二君下乎又言代宗为太后立章敬寺布衣高郢上书箴切为太后祈福布衣且諌臣若箝结寕不愧郢上为感动诏兼给事中是日公有宻奏论事疏入命寑两御史以论时宰云公乞留之因辤捡正不允其去国而牧建也游雅不欲往闻建罹水祸由雪峰道疾驰至则城夷为沼公握空拳拊遗黎掩漂骼掀泥淖缮井灶日不暇给已病犹自力属纩条郡政累二千言戒子孙清白神识不乱年七十七娶刘氏先卒赠硕人二子时廸功郎上杭尉时僠监闽安镇二女王角孙承奉郎主管福建安抚司机宜文字许俊其婿也二孙女尚幼公友爱俸入与弟妹共之嫁硕人弟镇孤女居乌石山下号乌石翁虽贵身后宅一区田百亩而巳公据科第妙词翰而践履平实无表襮之累官二品年八䘮而接扶晚后无贵倨之气造甚忠而未尝漏言扵外律身极严而不暇求备于人惟天子知其为清白吏为常人吉士自方伯擢法从盖出圣意都曹摹畵数与相忤而不知者乃疑由相而进予惟前辈风流笃厚横渠闻二程谈易撒去臯比坡公见淳夫奏疏曰轼文字失之过当服善也徂徕为明复执杖屦文富扳温公入杜公年六十四以晚进辤后长也道卿没二十年谏书始出恶其传也李竹溪送胡邦衡南迁曰名节之士未知道勉其进也了翁则沈后尊尧之作责己也程子曰故人情厚不敢疑庻人也其后俗薄有欲以芜词恶札盖他人之长凉徳雅齿加父兄之上矣疏未至道卿谬窃直声祸未如邦衡自矜名节矣不修身不齐家而欲禁切人主不及巳不进徳而妄裁量人物矣然则公不求世之知世亦知公不尽无惑也夫事出于谲者可伪惟发于真者不容揜琐闼有封驳权识者居之以无大论执为耻或姑以报小恩怨为快公寕失夕拜而不苟合孰谲而孰真乎某监司希时好发某事欲挤其人于相怒既䦨之后公请留其人于相怒方炎之初孰谲而孰真乎予尝患士大夫口衔清议者多足蹈实地者寡嘉熙使粤辱公授印退閲故牍见公之来也不妄费一钱其去也返例卷若干条因等而上之廼知数十年间亷使者惟公与丘卿廸嘉尔二公皆予故人岁晚铭丘之墨末干而又铭公可悲也夫铭曰先贤蓄徳深厚莫窥善则称君清畏人知懐谖盗名乃徳之衰公早留落老始论思后留豸冠前失琐扉又誎营缮箴砭迭施人而告猷出也诡辤人露布者公匵藏之及拥节麾玉雪自持究公首末无一可疵视夸毗子外饰䗶栀彼有漏露公无损亏以死勤官以清遗儿耆旧往矣孰知我悲焕学尚书黄公豫章之黄皆出金华隐君子讳遇和者居丰城县之沇江始为儒家马公存志其墓是生表表生得礼擢元祐第终柳州推官赠朝议大夫生彦辅擢政和第为了翁所敬终吉水令妇翁李公朴志其墓是生去华赠太中大夫配淑人周氏生公讳畴若字伯庸甫晬而孤外祖母杜夫人竒之曰免必贵诲以学擢淳熙戊戌第厯祁阳主簿栁州敎授灵川令知庐陵县堂审监进奏院太府寺簿将作丞兼皇弟吴兴郡王府敎授太府丞祕书丞兼礼部郎官兼资善堂説书着作郎监察御史嘉定初元擢殿中侍御史兼侍讲权户部侍郎华文阁待制知成都府成都路安抚使以父讳辤改寳谟阁三年至蜀进龙图阁待制华文阁直学士再任复以讳辤改寳谟阁七年召对延和殿权兵部尚书太子右庻子兼同修阁史落权陞左庻子太子詹事十年春知贡举试礼部尚书请外以焕章阁学士知福州辤提举南京鸿庆宫台疏落职罢祠俄提举凤翔府土清宫足疾告老复职致仕十五年正月癸亥薨于寝年六十九阶通议大夫爵豫章郡侯食邑一千五百户遗表闻赠宣奉大夫淑人范氏处士子明之女子男五人长䇿故某官次简某官次籍某官次节朝奉大夫新知贺州次某某官女五人某官杨必复欧阳棠某官刘成李冯禧某官相烓其婿也孙男若干人曽孙男若干人女若干人薨之明年臈月壬申葬扵故里之桐谷既葬三十年节奉公奏议遗文及李侍郎刘所述行状请于前史官刘某曰先公逺矣节诸昆长以毁卒仲以病癈叔逺宦宰上之木已拱道旁之碣未立节为此惧其词甚哀予先君子与公同以江右邑最登朝于公言论风㫖耳目睹记虽老犹厯厯未忘初京丞相当轴尤援乡曲公寕仕岭海不一傍修门祁阳与马提刑大同争疑狱马公为诎吉守六月督畸零欠公以县用钱三千缗代输禁吏预借饰学増畬日召诸生讲论衆建生祠公止之去日送者倾郡其在王邸资善也据经析理榘范凝重吴兴景献见必加敬茂陵由此眷公将擢台察侂胄诇知因㑹舘阁广坐语公某不知公乃山谷后以所藏宜州家乗真蹟为遗公既居言责首乞天子择宰相宰相择监司母令天下以贿议朝廷再疏言善为相者必日以危亡灾异奏于上又谓䑕食牛角角尽而牛不知口甘故也韩陈始怒奏格不行俄而二姦败党人皆去上批公奏朕知卿忠更化之初正资谠论于是邓友龙陈景俊除名逺徙内侍李益不许入国门丘公崈起为江淮制置大使行公疏也虏请和欲函致侂胄首公以副端预集议谓函首失国体退率同列乞令虏先㱕闗隘我后与岁弊卒如公言又言増弊约和国胡以支欲剏一局共议撙节以纾国遂置安边所命公同户部侍郎沈诜条具合节省拘催者公奏内诸司宜委一大当外廷委公府掾六曹委长贰各限半月条奏又乞椿官房廊激赏库侂胄万亩庄岁入进讲面奏乞力行此事勿为近习所揺既而它议多格独得诸权姦簿录赀及白地钱等五顷为緍九百一十三万又没官产岁可得七十一万五千公曰是亦可为矣其后所积益多迄今赖之都城贵籴淮浙流民纷集诏发粟十万石粜济京尹籍流移仅五千口期三月麦熟后止公奏此实驱之去尔乞令愿㱕者勿问其未能㱕者展期诏至六月结局旱煌星变公言天子视朝而宰相不奏事国忌行香而宰执无一人则其賛理万几者可知巳风毁前湖门暗门公言楚为祸首楚门壊吴将乏食鱼门倾二门乃车驾行幸之路宜戒佚游在版曹言严秤提而楮愈轻宜寛新书行之以渐蜀自制阃移治兴元事权偏重茂陵辍公以往入辤玉音云兵革后当一意拊摩又有㫖凡四蜀军民利病吏治臧否并许谘访宻奏两宫钖赉甚厚至则首蠲诸邑积欠九万余緍罢遣非敕命而辟摄者旧俗颇崇侈饰游公革以俭先是又圣间就卭蜀彭汉永康成都六郡产布处每下户俵仪三百输布一疋熙寕敷及上五等建炎军兴始取布估疋二贯五百有竒闗外诸军籴本仰焉公奏往赵汝愚念民力困减为一贯五百岁减五万六百缗本府代输五年今蜀民重困臣涖镇岁余库钱比旧稍増遂于汝愚巳减外疋再减二百止理一贯三百巳桩钱二十五万三千緍代输亦五年止併寛他赋尤重者谕降沈黎蛮击走董蛮制枭两司谋大举荡蛮公不答大使师出东路臬亦调兵两路震动公移书两军还师守险诏公兼制叙州兵甲蛮降公进一秩以成都城乆圮储钱四十万缗备版筑出蜀送车系路人以方范石湖入对言谋蜀帅当择有文武威风和大体者荐蜀士范子长许沆魏了翁乞城兴元成都岁旱求直言公乞还坐亏楮价者没入之赀年甫六十三援范公景仁故事乞㱕得请朝士祖帐都门外皆荣其行治第豫章城中自号竹坡公文律高丞相周公称其正大恢闳详雅温醇诚斋杨公见公诗以为得山谷单传然公贯穿百家融液衆体不但以元和脚江西派为重考宏词得真留二公有竹坡集四十卷奏议三十卷讲学十卷进故事十二卷公承当家文献故风韵胜接诸老诸论故心事平隆干以来衆芳翕集台阁多贤至庆元锢党攻伪邪説横流言事者非搏噬余干相君所厚则粉黛攷亭先生门人公宻扶善类素尊理学奏篇无一语差辛已而后四朝生聚东南极盛至开禧挑虏首祸形始露用事者方且厚歛民足用多造禇纾急公一则曰蠲弛二则曰节缩向使以其置安边所者推而广之内廷减市估者放而行之诸道仁言儒效岂浅鲜哉余读公书有云以无徳之人而运才智之锋几何而不斵天下之朴又云言利之臣必不得其死好利之君必不得其用为之掩卷而作曰此有徳者之言反本之论也公入蜀仅帅成都一路兵事皆属大阃其后闗外军溃言者论公遗蜀患于是公出蜀八年矣亦怡然不办始公欲以奏稿属真公为序不果予受学真公者追志公墓系以铭曰逺矣黄氏望于豫章至太史公夸琼轶香双井一支分秀沇江是为竹坡雄翰墨塲鼓朱絃瑟织云锦裳曵履禁中执简帝傍縻公弗留引身高翔出授斋钺井络之方流涕牋天蜀民残创一时权宜百年弓张臣请弛之以帑金偿视两忠定先后相望忝不识公获交诸郎早诵奏篇晚窥家藏齿宿意新辤婉味长公不可作骑驎翳皇卢陵二老过江欧阳手持衡尺亲加裁量延之宗派列之循良一语品题千载耿光谓余不信质之周扬虚斋资政赵公自官制行资政亚观文一等非尝厯二府不轻授上临御久尤遴其选惟以宠李翰林韶至是虚斋赵公谂疾告老上嗟惜自正奉进光禄大夫自端明进资政殿学士致仕异恩也遗表闻赠开府仪同三司公讳以夫字用父魏王之后王四传至建国公叔戌建公生武经郎隽之武经生朝请郎公填山东乱离由郓负其母金夫人避地长乐朝请生少保公彦括干道进士望临一时而年不及中寿官至尚书郎五子公于次第四母福国徐夫人少保将终顾公曰吾虽贫有善和书遗汝公方九岁泣诵遗言励志苦学门荫调诸暨慰内艰改瑞金尉未上改象州户录杨守炎正疑公年少每具狱上引囚参问始大叹伏方漕信孺罗致之幕鏁㕔魁广西漕荐中嘉定丁丑第厯江陵府监利县令邑通淮广姦民多盗贩邕马以资敌公设方略掩禽群盗获马百疋俘献于府制檄调夫封剑督趣民听惊惑及见公单马急装先发皆踊跃以从前帅赵公方后帅陈公晐皆器重用荐者改秩知南丰县増永惠仓粟千斛广学田三百亩始至养士才二十员比去至八十员里中譁而善讼悍而梗化者皆知姓名他日听讼摘语之曰此非某人之笔乎皆顿首愿改过两造无翻愬者代㱕求主管西外睦宗院盗起汀郡帅王公居安檄兼参议㑹诏起抑斋陈公韡守两剑爲福建招捕使陈公请于朝以公通判州事兼主管招捕司机宜文字陈公提师临贼巢穴公主留务内抚循外供亿人以为难贼平凯旋剑人祠陈公而公侑之时淮西兵驻邵武下瞿诸峒陆梁建泰饥人相食陈公请以公摄郡事乞塩招籴以活饿孚生获扬李二酉余贼殱尽俄为真郡焚燬无寸椽只瓦仅存夫子庙殿公剪荆棘重剏郡治规模鉅丽缮泮官建北槗踰年而官舍民庐皆复旧前守创添忠武军七百人多游手无赖禁卒亦乘时桀骜公厚抚而峻绳之以悼亾再乞祠主管武夷山冲佑观明年冬史丞相弥逺薨起知漳州陈三枪余党犹出没郡境公至生擒张魔王者盗平奏罢计口敷塩以废刹歳入代民输丁钱岁万七十缗立石通衢记焉除提举江南西路平茶塩公事楮法初变廷议民间市贱楮输纳为亏官令别纳𥙷亏钱公抗疏四昔输一千今増五百是令不信也输扵民者有𥙷纳出于官者无贴支是名不正也上悟从中可其奏由是知公又着原弊捄弊二论其后出十八界收十六界卒如公䇿除大理丞未至除左曹郎官兼权枢宻院检详诸房文字入对条备边十策次论故相除吏怙权废法大纲已紊小小节目犹能持守今悉荡然乞清中书还铨法除直寳谟阁两浙转运判官上既用公言罢履亩平江守臣扵下令后犹催至三十万公劾去之除右曹郎官兼左司继兼检正遂为左司郎中兼提领安边所京城火求直言公极论致火之由乞改葬故王以弭天谴安边所残燬一新之论对乞合江淮出内帑俄以太府少卿兼左司迁直焕章阁枢宻副都承旨直前言光州危急宜合淮东京湖二阃兵力极援之衆未以为然果失守兼右司国史院编修官实录院检讨官除宗正少卿兼副承旨提领安边所如故谕军赏冒滥始行制司背批之令鄞卒失伍擢右文殿修撰枢宻都承旨知庆元府沿海制置陛辤力攻和议又言先帝创安边所以佐边费今取其钱粟供赐赍营缮非先帝本志某英殿修撰以行俄陞副使前制臣陈晐巳去寓公赵善湘摄阃散帑庾以市恩卒愈骄谋拒命公单车用迓卒导从入城衆投戈迎拜善湘遁入山公具交承礼招之郡既赤立乃籴白米支军粮而自食仓粟之残腐者赵监军灊夫挟善湘势擅斩禁卒激使爲变公素得诸校心以其谋告公械其人付鄞宰赵时诂讯之尽得姓名衆约三鼓举事公使缓漏筹与客对奕示间暇而宻召水军入城掩捕皆获枭首三十余鏁外寨者百余它贷勿问迟明城中始知将召㱕郡人乞留诏因任以太常少卿召改枢宻都承旨楮法又变以一易五令下公未去鄞疏五不可乞寝新令又言必欲行法乞坐臣沮格之罪于追窜上更置重典右揆怒议诎责左揆李文清公止之公径㱕久之仍旧职知建寕府辤改泉州辤复改建寕府亦辤以叶贲疏提举江州太平兴国营公自四明㱕益专精讲学率对卷至夜分诸经笺洼始有端绪右揆去公与王伯大徐鹿卿同召而公除权刑部侍郎俄落权自初登朝毎对必言国本内引所言尤力且录嘉祐绍兴建储始末及诸臣谏疏举行次第以进上曰宫中巳有人荐赵汝腾刘克荘汤中黄自然郑逢辰杨栋宋慈包恢许致祥姚希得又荐林公遇乞赐逸民处士之号上嘉纳除寳章阁待制㳂江制置使兼知建康府行宫留守江东安抚使兼和州无为军安庆府屯田使陛辤援张浚岳飞事乞早定储江表苦旱公至金山黙祷而雨以御赐金帛盼将士𥙷足籍増寨屋造多浆船缮器甲虏入巢知公先调马汝海鄮进等入巢贼至城内兵出败之和州围廹公檄三城兵叶力劫寨虏败去又料虏必报忿豫増无为戌伏杨林舟师筑土堡虏泉至诸将夹攻走之遣偏师援仪真躬督舟师廵江至采石入和州视城壁至裕溪乃㱕赐御札陞华文阁待制鞑将察罕以蓍来献盗刼毗陵蔡少卿家不获俄为金陵缉捕所得诛之由是㳂江无盗除寳章阁直学士知平江府免牍末下改权刑部尚书引对缉熙殿上拊之曰卿二年宣劳公奏皆陛下威徳臣无毫发之功论变定储甚切时大旱江湖俱涸公言汤以六事自责陛下自省于此六事有耶无耶名曰去姦而通宻奏进奇玩名曰崇俭而建龙翔祠感生苞苴宫室自若也忠直次第引去嬖倖出入簸弄䜛夫女谒如故也上悚然因及所进易通翌日御笔令投进俄兼侍读兼修玉牒有旨㠯易通间备进读一日经筵问月吕蔑思所议何如公言鞑不通华言使至但谓来投拜非谓来议和也生此议者几何不卖国与人臣尝问月吕蔑思来意其人致酋语极不逊臣实痛愤奈何复遣之去上嘉纳赐公用易堂虚斋东平艺文世家十一大字兼权吏部尚书兼捡正除刑部尚书手抄无逸立政讲义以规切任事者兼权给事中屡辤不允㑹拜某公右揆史宅之佥枢公因谕二除目非是改礼部尚书仍兼玉牒公谓不得其言当去尽遣家人自留待罪月余上命徐清臾陆徳舆宣谕令供职除吏部尚书侍讲兼玉牒史职御笔令任责史事详定殿试奨直抑佞文魁得方逢辰武魁得陈亿子时读易通终篇再进义例卦论图说凡三十册降诏褒美赐御制诗所进本晋内阁上常覧閲后降出丁未本册末皆有小玺进光寕二朝寳训上曰此书皆卿力公既受上殊知论建寖广尝进家人卦疏义指宫媪官人郑丞相𥘉善公冀其助已公方昌言建督括田之非又进离节二卦疏义攻聚歛之臣又厯言政宣间弊事由大臣有奉承无正捄所致又奏留潘凯吴燧董槐郑公积不乐愬于上曰侍从之臣以臣方京黼赖上照知除端明殿学士提举佑神观兼侍读史舘初上趣史事擢公史馆修撰余同修撰而余先逐公专史笔及陈公薨以公提举祕书省公方与尤及新史官高斯得牟子材李献可分任撰述琐闼因论史属诋公以丑语名曰借黄又言公改国史以激上怒丐去以本职知隆兴府公尝乞校定国史误字亟取校本进上悟出御笔罢史馆而程督史官然公不可留矣辤郡知西外宗正事凡三年朔旦必升讲席发明经㫖复学职生员额同姓益劝于学寳祐乙卯秋召俄除礼部尚书兼侍读上必欲致公下州郡津遣辞至四五诏与郡寻依旧职因任西邸而公疾巳笃丙辰二月甲申薨于里第年六十八前淑人刘氏后淑人韩氏南涧尚书之孙皆前卒子时奚宣敎郎力学工词翰由借由令乞祠归养孙若眉承务郎亦孝谨善继以其年六月庚申葬于长乐县善政乡溪上山之原豫为棺椁规宅兆不以累子孙公气禀寳存养深前知数终屏去毉乐训时奚处已待人以厚又语若眉等家事禀听于叔悉召亲故诀别夷然而逝友爱事兄如父拊兄子女如已出承务郎玉山丞时淬仲兄子也将仕郎若稔伯兄孙也皆命以官贫者爲市田宅未嫁者与赀公立身有本末上爲君父倚信下爲士大夫亲附惟琐闼始相与号莫逆交晚爲仇敌则有不可解者或言吻士间之或言当轴之意初陈垓以攻善类爲已任世所唾骂琐闼因谓公党垓然垓尝论某朝士易学肆臆说而背师㫖又论陈珩冒奏补语侵吏部皆以撼公公前丐去后待罪以避之垓弹文已具天语宣谕乃止后除修撰也余力辤公亦独衔乞改属尤希汝腾若此之类皆有证騐可详考也若琐闼云云别无按裾焉可厚诬也乌虖公实忤郑丞相而有善郑之疑实爲垓排根而蒙助桀之谤实卷卷吾党而获射羿之报悲夫公温良有好贤之名谦毖无取惎之道其所以致谤有二主眷也经学也公虽去上思之谓辅臣曰以夫久在经筵有所咨必援古証今爲答宗姓中不易得又曰以夫曾说清之与谓之党人可乎公爲他人言易通輙不省惟上重其书余每见缙绅窃议之者必谨对曰君能别爲一书以掊击之理到之言虚斋必服然竟未有作书者夫未尝用功于易而公风非望之书过矣公位偪而有主眷才高而有经学意者谤惎之所由生欤曩余与公同奉诏纂史贵人或语余曰后村乃助人作史耶余逊谢日上使克荘副赵公为人之佐而短其长人将不食吾余矣未几俱去惎者犹以诋公为未快併诋公所厚者牵聫及于余焉公有易通诗书传荘子觧奏议进故事易疏义杂着各若干卷晚于诗学尤深惟国风自衞以后未断手以遗稿付若稔俾绪成之汤祕书汉见公荘子解太息谓余某与公皆不能及其为世所重如此公好士士常满门晚稍引去惟同郡曾震受死生患难之托记公言行纎悉不遗莆人郑与言受公易学得其要㫖为公服缌诔之甚哀䇿名南归迃道重趼吊庐哭墓谈者以曾比任安郑方候芭云公徧厯公府掾六曹长贰外更数郡三节二阃其持论欲尊主庇民损上益下不喜尖新锲薄之説为政务爱人利物奉法循理不求击断操切之名综理微宻计虑精审人方躁扰公愈静定量敌筹事了若蓍蔡数履危难卒成勋业所至威爱相济军民懐之经学外于天文地理歴书丹经皆研究虽小艺鄙事亦精絶度曲要眇奕高无对精法逼黄庭经乐毅论尝自札奏状上命誊本付外而真蹟留禁中与人尺牍皆可寳玩属纩前三日留书与抑斋陈公及余诀且以宰上之题为託将葬时奚奉家传年谱来请铭呜唿年辈前扵余者往往铭之矣小余二嵗奈何又铭公耶若余者公真蒙叟所谓不祥人耶铭曰古之重任必属儒者以学浅深为材高下在周分陜旦奭之伦爰及晋汉曰縠与遵虚斋恂恂退然逢掖可以卿士亦可以牧伯出建旗鼓宣国之威入侍旃厦格君之非他人以材虚斋以学群迷相承独智先觉见诸事业特公之粗以其精者着之为书士有一焉足以骇世公乃兼之寕不见上于群臣灼知佞贤人或诬公上曰不然势灾力鉅人者暂胜事久论公天者常定公书固存公未尝亾持此较彼孰为短长遗音琅琅託我以死乃譔次之以告太史后村先生大全集卷之一百四十二后村先生大全集后村先生大全集卷第一百四十三后村先生大全集卷之一百四十三神道碑孟少保孟氏之先自绛徙唐后徙随之华阳公讳珙字璞玉高大父安尝从岳王飞军曾大父立累赠太子太保妣胡氏绛郡夫人大父林赠太子太傅妣白氏太寕郡夫人父宗政右武大夫鄂州江陵府都统制兼知枣阳军累赠太师永国公谥忠毅庙壮烈妣马氏冀国夫人郭氏唐国夫人公冀国所出忠毅第四子也国家自辛已后东南久安开禧初边事始动然将材亦出二十年间出奇贾勇守固战克蔽遮国之西门繄忠毅之功公幼从父兵间出入必俱嘉定戊寅虏㓂襄阳帅忠毅御之公料虏必窥樊城请布阵罗家渡以待虏至伏发死者大半帅又檄援枣阳尝父子相失公望胡骑中有素袍白马者识其为忠毅也急麾骑军哭阵阵开而忠毅晚以功补授初品己卯虏聚粮械扵湖阳忠毅命公攻㧞之辛已辟光化尉癸未忠毅公薨扵枣阳今上寳庆乙酉差崃州兵马监押丁亥辟京西第五副将权神劲军统制权管忠顺军盖忠毅所招唐邓蔡三郡壮士二万余人江海縂之衆不安制司以公伐海公分其军为三衆乃帖然绍定戊子公曰制阃剏平虏堰于枣阳溉田十万顷立十十庄三辖使军民分屯是年收十万石又命忠顺军家自蓄马官给藁谷孳生不计马益蕃息己丑陞京西弟五正将枣阳军驻札縂辖本军屯驻忠顺三军庚寅差京西兵马都监丁唐国忧明年起复京西兵马钤辖枣阳军驻札仍縂制三军壬辰以阃檄讨武天钖平之癸已鞑将那栾倴盏追元颜守绪逼蔡制阃虑其侵轶檄公戍邓虏至败之追至青塜吕堰又败之以阃檄讨武仙克之天钖者邓人乘虏乱聚衆二十万为边患公逼其垒一鼓㧞之其麾下斩天钖首以献仙真定人聚衆亦二十万后受金虏招为唐邓行省与天钖邓守移刺袁相倚角为金尽力欲迎守绪入蜀犯光化锋剽甚闻公进兵转而西移刺爰以邓州张林以申州降仙将杨聚刘仪降公以仙虚实问仪仪言大寨在石穴山以马蹬沙岵山三寨为保障又言必先破离金寨王子山寨则沙窝孤立矣公用其策尽破诸寨直擣石穴夷其衆仙遁去或言其能隐形二除鄂州江陵府副都统制赐金带其冬以阃檄伐金初鞑使王檝约共攻蔡且求兵粮请师期或谓金垂亡宜执讐耻或言鞑贪宜防后患议不央师以访公公言倘国家事力有余则兵粮可勿与其次当权以济事不然金灭无厌将及我矣帅曰善吾计决矣用兵几何公请二万帅曰大将非公不可命公尽䕶诸将以米千石饷鞑军倴盏使人来迓公与射猎割鲜而饮遣先归轻骑直造其帐倴盏喜取马乳酹之且频酌以饮公曰你杀得武仙赛因赛因者华言极好也得蔡降人言城中饥公曰虏已窘矣当画地而守以防突围我得东南鞑得西北公语倴盏已戒南军毋入北营汝亦当戒北军毋入南寨倴盏诺令其万户张柔领八都鲁五十人踰濠突城城中钩二人以徃柔亦罣钩公麾兵捄之池深飞剑斫钩挟柔以出遂逼柴潭立栅卫城恃潭爲固外即汝河潭高扵河五六尺城上金字号楼伏巨弩相传云岸下有伏龙人不敢近将士疑畏公召麾下饮再行曰柴潭非天造地设楼上伏弩能及逺而不可射近彼所恃此水决而注之涸可立待皆曰堤坚未易凿公曰所谓坚者止筑两堤首耳凿其两翼可也潭果决实以薪苇过师端平甲午正月围蔡踰两月矣御札勉谕将士衆感激思奋公之先锋向南门至金字楼列云梯令诸军闻鼓则进马义先登赵荣继之公麾万衆毕登杀伪元帅髙家奴使人视西北则金鞑尚相持于土门水上乃开西门下吊桥邀倴盏入江海执伪参政张天纲以归公问守绪所在天纲曰先覩西北城危即舆金壁置小竹屋环以薪草又往观兵退而号泣自经曰死便火我连日兵交未克歛城破始火之时竹屋烟熖犹未絶公与倴盏拾其骨中分之得伪武元皇帝谥寳一玉带一金银铜印金银牌各有差全师而归擢建康府副都统制俄授主管得侍卫马军行司马事阃檄䕶太常寺簿朱杨祖合门看班祗候林拓朝入陵谍云虏中传南朝来争河南府哨马巳及孟津陜府潼闗河南皆增屯设伏又闻淮阃刻日进师衆疑畏不前公曰淮东之师由淮泗沂汴非旬余不达吾选骑疾驰不十日可竣事建师至东京吾巳归矣于是宵征至龙门斋宿至于奉先县陵下与二使奉宣御表时乆旱望陵上云气五色风雷大作一雨沛然数十里外元无雨也成礼而归前既除马帅而制阃奏留公襄阳兼镇北军都统制此军乃公所招中原精鋭百载之士公汉北樊城新野塘邓间凡万五千余人俄令赴枢宻院禀议除带御器械乙未兼主管侍卫马军行司公事时暂黄州驻札朝辤上言卿名将之子破蔡灭金功绩昭着公曰此宗社威灵陛下圣徳三军将士之劳臣何力之有上问恢复奏云愿陛下寛民力蓄人材以俟机㑹其夏兼知光州冬兼知黄州丙申春鞑㓂黄两耳山下瞰城中公跨山为城绵亘西北以䕶大城虑军民杂处因高阜为两堡曰齐安曰镇淮以居诸后屡攻皆败之秋节制黄蕲光信阳四郡军马冬进兵觧蕲州围鞑㓂荆时㐮阳失守随守张龟寿荆门守朱扬祖郢守乔士安皆委郡去复守施子仁死江陵危急诏㳂江淮西遣援皆谓无踰公者公至荆虏㧞栅去分两路一攻复州一散在枝江监利县编筏窥江公遣外弟赵武等与虏戦躬往节度破砦二十四还被虏生口二万虏増兵来又败之以火箭焚虏二千艘虏不得逞而遁嘉熙丁酉封随县开国男擢高州刺史进忠州团练使兼知江陵府京西湖北安抚副使夏乞告改葬忠毅公于大治磁湖之间御札牌趣赴江陵仍令兴国寿昌守臣津发秋除鄂州诸军都统制冬鞑酋没觧犯汉阳境徘徊阳台间公至沌口命诸将奋击虏出境去鞑酋口温不花入㓂蕲守张可大舒守李士逹各委郡光守董臣以州降鞑合三郡人马粮械攻黄守玉鑑江帅万文胜戦不利公入城军民喜曰吾父来矣驻帐城楼指画戦守虏刼民船千数谋渡江公命同鼎葛懐以战舰衡虏阵虏乱欲引船遁鼎乗风扬帆薄北岸四面合击获舟二百艘虏夺我东堤公斩主将叱池深约移晷收复深选壮士陷阵诸军踵之遂复东堤虏添回回河西兵公夜遣刘全等分七路刼砦虏惊优自相攻击虏昼夜穴城公扵城内筑月城又掘万人坑广八十余丈虏焚圑楼城危甚而士殊死戦上朌亲札曰卿等分提虎旅共保齐安郄敌尽忠朕心嘉尚卿等宜一乃心力早䇿隽功赐卿等金椀各一戦守将士天寒不易今遣京会三十万贯等弟支犒公益以白金昐之岁暮鞑军闘死者冻死者遁㱕者十七八戊戌春鞑遣八都鲁突城入悉堕坑中我军自月城上砲擂俱下虏不能支觧去除寕逺军承宣使带御器械鄂州江陵府诸军都统制阃帅入奏公兼留司事依旧承宣使除枢宻副都承旨京西湖北路安抚制置副使兼知岳州兼督视留府事复郢州荆门军巳亥复信阳军樊城襄阳府依旧承宣使除枢宻院都承㫖兼知鄂州复光化军兼湖广縂领冬鞑㓂䕫州公䇿虏必道施黔以透湖湘分兵屯㱕峡施鞑酋搭海围哨开逹公塞径路防滩浅虏潜师夜渡万州湖滩公曰督府请自提兵西上虏廹㱕州大堙寨知我有备而还公驻兵岳阳条上流备御宜为三层藩篱乞剏制副司及移闗外都统一军于䕫任倍万以下江面之责为苐一层备鼎澧为第二层备辰沅靖郴桂为第三层请峡州松滋各屯万人舟师隷焉每州屯三千人鼎澧辰靖各屯五千人郴桂各屯千人如是则江面可保又言四川帅臣贼末来则一意槖贼一至则四散奔避事甫定则连章请罪梱载东下虽置之岭海犹不失其为多赀安开之客乞责败事之人以功赎过其论战守大计如此庚子进随县开国子制拜寕武军节度使四川宣抚使兼知夔州兼节度㱕峡鼎澧见戌军马进封汉东郡开国侯兼京湖安抚制置使公控辤者九韶不允者三赐御札者二略曰鞑㓂坤维帅相矛盾不能都攘师无纪律反为溃乱虏得深入迫我上流欲得夷狄知姓名兵将服智略者往镇压之搏采于衆母以踰卿此岂寻常委寄之比又曰卿言蜀事之难是固难矣不难无以见人杰卿宜勇扵一行讵可犹豫未决三层之说是见规摹素定凡有边机利害可奏来公不敢辤九月领宣抚使事妙简吴蜀之彦参错幕府时四川制置使栋隆之副使彭大雅不咸公责之曰国事如此勇于私闘独不愧亷蔺之风乎二阃大慙黎守阙师古申大理国请道黎雅入贡公报此玉斧所画大理自通邕广不宜取道州蜀郄之俄诏公留京湖隃制蜀事力辤辛丑春宣阃结局依旧寕武军节度使京湖安抚制置大使兼夔路制置大使以夔路隷夔路制司利潼成都三路隷四川制司公曰蜀事病于事权之分今罢副司权既㱕一不当更分夔路兼本路屯田大使始至军无宿储公大兴屯田调夫筑堰募农给种如昔行之枣阳者縻钱四十六万缗三万四千石粟首秭㱕尾汉口为屯二千为庒百七十为顷十万起建阃迄壬寅计收九十三万石有奇上屯田本末与所减劵食之数降诏奨谕进师公安筑沙市城江陵诸军乞合祀赵公方及樊刘孟扈四都统孟即忠毅也公泫然从之作集忠庙壬寅建公安南阳二书院拜检校少保依前寕武军节度使京湖安抚制置大使夔路䇿应大使进封汉东郡𨳩国公癸卯春觧䕫路制置大使事余玠宣谕四川过松滋公一见如旧玠欲荆阃通融事力公饷以屯田米十万石春还岳阳秋进师江陵甲辰春兼知江陵府公谓僚佐此着非也彼若以兵缀我上下流急将若之何乙巳再乞祠不允既兼郡叹曰江陵所恃三海不知沮洳之地有爱变为桑田者虏一鸣鞭即至城外盖自城以东古岭先锋渡直至三汊畧无限隔遂选僚属修内隘十有一别作十隘于外有距城数十里者沮漳之水旧自城西入江乃障而东之俾绕城北入扵汉而三海遂通为一随其高下为柜蓄泄三百里间渺然巨浸土木之工百七十万民不知役绘图上之御札称奨公以身镇江陵兄璟帅武昌故事无兄弟同处一路者乞㱕田不允二书院成公奏㐮蜀荡析士无所㱕蜀士聚扵公安襄士聚扵鄂渚臣即两处各屋六十间以没官田屋地隷焉公安田歳入二千石有奇山泽间架之利可二百万岁养百二十员鄂渚田岁入六千石有奇山泽所入可四百万岁飬百四十员择有学行者为山长贰以堂长季试而旬课之暇则习射中者有赏窃见江西宗濓精舍鹭洲书院皆蒙圣恩钖以宸翰臣敢援近比以请上洒奎墨以赐丙午自春迄秋秋五乞祠不允初公招镇北军驻襄阳李虎王旻之閧军乱镇北亦溃鞑每驱为前锋公谓此辈去非其罪乃以帛书金币招之降者不絶至是河南行省范用吉宻通降欵以所受伪吉为质公白扵朝庙论难之公叹曰三十年收拾中原人心今志不克伸矣病遂革九月乞休致授检校少师寕武军节度使致仕汉东郡开国公以九月戊午终扵江陵府治年五十二是月有大星陨扵境内声如雷薨之夕大风发屋折木遗表闻上震悼辍视朝一日赙银绢一千疋两加五百疋两特赠少师丁未葬扵寿昌军武昌县金紫山公官自一尉至三少爵自封男至郡公自三百户至三千四百户实封八百户皆以戦功自致薨后三赠至太师封吉国公以子陞朝配定襄郡夫人彭氏二男之经左武大夫濠州圑练使带玉器械知辰州之缙绅童子科敕赐童子举出身今以通直郎直秘阁新知寳庆府二女长适武功大夫左领军卫将军权发遣栁州王该次后公六年卒孙男七人渊澄溥浩沆潜一未名孙女二人曽孙男一人已酉荆襄流寓父老请建庙议谥立碑诏下其事太常定庙额曰威爱博士翁甫考功郎官陈坚请谥曰忠襄惟宰上之碑学士院久未克为公二子请不巳夫天子命词臣克荘曰汝为之乃按公年谱参以耳目闻见着其大者扵碑盖尝反复公平生而有感焉嗟夫元颜氏之襄久矣其失燕而徙汴也议者尚欲存之以捍鞑及其尽失中原而栖扵区区之蔡也其势与力不足以捍鞑明矣而前谕犹未改至公始明其为国讐提偏师覆巢穴夷种类俘寳玉献于庙社岂不足以雪粘斡乱华之耻慰祖宗在天之灵哉当元颜氏之存边患未尝一日寛谓鞑始暴吾边者非也盖炎绍名将张俊勤主之劳大矣晚有附和议之愧刘锜顺昌之功高矣或有无英㮣之评公破蔡守黄无晚张刘及上问和议则曰臣介胄之士只当言战不当言和其英㮣又如此自昔将师通患贪功也放利也忌能也慢士也公先入蔡开関纳鞑北军大掠我师秋毫无犯倴盏虽胡人然与公共事七十余日独知尊敬岂非其器识徳度有以折伏之欤暮年援儒帅伐已辟精舍养士则近世一人而巳公用兵先计后戦故能必胜乗碑见危致命故能坚守至于料敌虑患了如蓍蔡谓城都非制帅驻足之地宜徙重庆谓虏必由间道渉湖南江西之境先事而言其后皆验其镇上游也㳂流风寒之处一一置屯终公之身边人按堵去之十年后人始有吝费神戌者江防既撒虏遂偷渡荆楚之人至今思之公幼不好弄壮忠愤激发晚澹泊灰藁视声色货利如嚼蜡所临方面参佐部曲白事献䇿言人人殊公徐以片语折衷衆志皆㥦谒士游容老校退卒壹以恩意附接名位虽重惟建鼔旗衙将吏生凛然反退扫一室则炉薫书卷隐几危坐若萧然事外者其学䆳扵易六十四卦各系四句名警心易賛向使公不为世务所泊寻徴之功不减辅嗣矣亦喜禅学与名衲游自号无庵天子大书其扁克荘念端平初与公同朝及公以马帅往戌淮右犹及祖饯岁晚奉诏秉笔表阡乃系以铭铭曰当禧嘉际力扞随枣为国虎臣实公严考公髪未燥从翁兵间迄缵戎功继登将坛有武有文且战且守守绪燔死不花溃走雪戴天耻全参夘城㐮鄂底定建阃江陵分兵戌淮船粟饷蜀苟利社稷如卫头目某地险隘某处碛滩布列砦舰蔽遮风寒踰八十年猘不南吠酋长相戒曰彼有备古有上毉灼见病源其人往矣而方犹存三层之説䆒极标本倘修其方亦今卢扁申甫之生惟岳降灵祖葛之死有星陨管曷不七十绘麟阁像曷不八十载鸭渌上武昌之栁万山之碑岂无他人二公之思公视二公其贤相类孰为此评荆楚之士公有羙子各乗朱轮维忠维孝以焘后人寳学颜尚书端平甲午余始有列扵朝与员峤颜公同升寻皆去国三十年间出处聚散不常然情好如一日公小余一歳先挂其冠余以此愧公独往敬公高致意公轻赵孟之贵必享松乔之寿俄而仙去余告老得㱕则闻公将葬既发书吊之于是其孤兴祖奉家传来请铭公颜氏讳頥仲字景正漳州龙溪人曽祖实赠正议大夫妣陈淑人祖师鲁寳文阁学士通议大夫赠光禄大夫谥定肃妣永嘉郡薛夫人父彻奉议郎知永福县赠少傅妣魏国郑夫人干淳间侍从极天下选定肃在其间尤号名臣公幼英晤定肃钟爱以遗泽授通任郎厯寕化尉环邑皆溪峒公与隅縂约不差孤卒下卿非急遽不发文引衆感悗剧盗廖窃啸公单马迹捕隅縂助之尽获首从论赏班改承务郎再转爲西安丞民有争水利死者凶身逸去蔓延平人宪委公覈实屏骑微服访知其人捕论如法疑狱遂决某甲豪霸一方衆讼之公适摄县以属吏夕暴疾死宪疑焉移江山主簿民遮道不散宪诘之皆曰权县为我侬除害适为身累宪闻其语曰我为汝等留之民懽迎公㱕除知西安县创义役立规约至今行之后每经从父老必持酒食劳舆隷丁魏国忧调衡山县未上两浙转达司干办公事迁通判临安府除将作监主簿知严州钱楮中半之全初行吏民震恐公力争曰郡人纳纯用楮而责以见是强其所无也又曰忤旨获戾罪止一身便文自营害延千里朝廷不能夺令用全楮觧发明年乙未入为司农丞摄金部郎官除直秘阁两浙转运判官禁旅失伍都人不安公行诸营谕之曰辇毂之下渠敢率尔声喏言枢掾行㨂汰之严廷绅靳御教之费衆遂公曰朝家当有处分姑静以俟衆肃然无譁除户部郎兼知临安府浙西安抚卒犹谇语公曰昨者抚谕从权弭变尔今事定宜讨有罪以尊国体宻谕主帅物色鼓倡之尤者诛之诏书褒美略云尔将漕阙下声采奋厉抚虎兕之出柙知牛羊之求牧兼组弹压都人安之而国势増鼎吕之重左曹输对言迩者火土交陵金月相守流星陨太白见讯诸占书其言可畏而君臣上下晏若平时愿严恭寅威以弭变又言纪纲者国之命脉二十年来纪纲荡然宜絶宫中办降杜傍蹊私请以捄其弊进将作监仍兼府事轮对言今日兵骄楮贼良由寛而不严致玩之渐散而不歛积轻之源上曰军民有争当分曲直不可始息公奏敢不迎遵圣训上又曰楮尚折閲公奏物少则贵多则贱近印造数多知散而不知歛臣谓约浮就实全在节用又言中外弊事甚悉毎奏上輙称善明年丙申进太府少卿京尹如故嘉熙改元以直秘阁奉武夷祠除广西转运判官首奏乞罢海外四州熙豊塩本钱云四州塩贱如泥官不请于本司而有本钱之输民不苦于淡食而有敷买之优户口耗盗贱繁职此之由百年弊法徒以钱系上供莫敢更变乞求住罢帅司愿撙节为四州𥙷觧又乞罢二十五州身丁钱云丁钱始于伍季每丁十文既而加倍至十倍百倍米亦如之逺民以有身为患有子为累窜扵蛮徭逸为盗贱实官吏驱之乞併蠲免二事皆报三年令赴行在奏事言今日旱被数路潮啮而隄岸民死于虏死于盗死于饥而赤子不聊生今年䧟襄明年失蜀又明年破淮而长江为边面国势岌岌如此乞下哀痛之诏风厉有位革旧图新以回天意除太府卿兼敕令所删修官迁司农卿兼左司四年兼权户部侍郎以直寳谟阁知寕国府其捄荒行楮寛征恤民一如严陵之政淳祐改元除浙东提刑寻以旧职奉崇禧祠公尝援司马公训俭之语乞赐御书徳美二字以名其堂至是震奎挥赐身虽退而上眷不忘如此二年起知泉州三年以秘阁修撰兼福建提刑泉田少人稠民赖广米积济客舟至则就籴倅主军饷亦就籴焉姦驵射利尽揽客舟于家与倅吏相表里某舟合籴若干率虚申妄喝高下在口米价益穹客舟细民苦之又创上溪和籴之名且令诸刹抱籴输官产户寺院亦苦之公素知其然革去旧弊欢声雷动爲浮屠事以报者数千人他如贷租税平㮣量禁和买养孤老掩骸骼视公先定肃王梅溪真西山遗爱有光焉去郡攀卧者塞途四年与祠起知温州明年迁右文殿修撰知庆元府㳂海制置副使海乡细民资砂岸营口腹龙㫁者以抱纳㣲入啗官司而擅衆利公奏州郡岂较此数万缗坐视海民困苦而不捄悉行蠲弛桃花定海两渡民旅樵牧必由之涂岁纳官钱万计监专篙梢诛求不与焉公奏罢官渡从民便钱隷它司者郡为代输濬十里渠及慈溪定海港堰学宫书籍器服一新饰齐宫诸老祠行乡饮礼六年䛇公职事修举陞集英殿修撰制置使七年除寳章阁待制因任岁旱遣百余艘往广浙收籴郡仓低价折纳甲户按籍劝分计境内曰十万六千口排日赈粜以官仓及俸米倡不足以甲戸富啇均认之数济之又不足则以广浙之米济之犹不足奏乞常平二万余石半济半粜诏俞其请全活甚衆新进思堂御书其扁八年除兵部侍郎以某职奉某祠十二年以刑部侍郎召内引奏事言臣厯闽浙𬒳水之郡建为甚剑次之衢严又次之愿更加赈恤兼敕令所详定官除权兵部尚书俄权刑书兼知临安府被旨入对上曰卿再尹神臯施行有序朕甚嘉叹又曰近日破楮少否公奏检点所卖酒以十分为率二分用破禇税务亦行用因及大政上曰卿措置极是将退公言臣再尹天府年迈及衰时殊事异恐无以副陛下之任使上曰卿勉旃职守公之奏陛下主扵上庻几少臣展布扵下上曰宣谕有不可行者回奏不妨都人素习公条教坐以无事明年冬擢吏部尚书以寳华阁学士提举玉隆万夀宫漳前辈李全州享伯六十四而谢事刘元城以比欧阳公永叔范公景仁公常慕其人自天宫归甫稀年即抗章请老与亲朋杖履往还若未尝贵显者名其圃曰亩示不忘忧爱之意虽已退休须髪雪如忠然童颜秀眉精采奕奕居里强扵爲善凶年施义将诏歳倡义试爲桂㽵以助计偕者里中圯桥壊道皆募衆缮葺耆儒胜士率子姪北面焉晨起读书内典数卷以爲常属疾初无甚苦口授遗表时方晴霁雷𧺫西北而公薨表闻赠四官依条与致仕遗表恩赙银绢如格公生扵淳熙戊申殁扵景定壬戍六月壬子淑人赵氏先十九年卒男一人兴祖承事郎主管西外睦宗院孙一人一龙承务郎初公葬淑人扵郡东鹤鸣之原至是兴祖卜以其年十二月庚午奉公之柩合祔余观近之逹官贵人率自厚其身润其屋而已公独以尊祖合族为心弟圭仲廸功郎兴寕令姪辉祖承务郎监头仓象祖廸功郎贺州户曹荣祖承务郎广州塩仓姪孙泳廸功郎福州録参皆公所任常情以为难者又观进之材臣能吏不过为充府库为国家兴筦权而已公独以民为重严之解金楮也琼崖儋万之蠲盐本钱也二十五州之晚身丁也鄞之罢砂岸与二渡也纾一方之痛有百年之思桑大夫之徒闻风可以愧矣自昔随世就功名之士或希合时好而失节或酣豢荣禄而忘返公奏对每以内降桡外庭之权宣输掣台府之肘为谏方进为而遽退既遂不复进其见扵言论风㫖离合去就之际如此家法尤严以身帅先晚作训子谕族二篇上引圣经贤传次举前言往行凿乎桑麻谷粟今之言也公少与长公耆仲齐名长公踵世科仕至检正列卿先平公尝以声律魁江东漕荐㑹櫂京倅有职于贡闱不得试其才学有未䆒尽者初定肃公终扵吏书年七十五公爵兴寿皆与之同时人荣之员峤公自号云铭曰世儒泥古习见故常投之肯綮其刄缺芒世吏趍时自诡富强譬诸刈蔡其根必伤伟㦲颜公知柔知刚扣底智出肘后方入从出藩赫赫煌煌于睦于桂于鄞于杭赋中和政熙然春阳弭唿吸变凛然风霜都人说尹至今不忘其在上前论事慨慷宜肃纪律宜存纪纲蠲弛之奏仁言琅琅与国基祚相为乆长伯仲敬尊奴隷孔桑晚避氷山掩鼻蹇裳径抽手板还政事堂北陌东阡杖屦徜徉松无曲枝菊有晚香教行扵家徳熏于乡训子谕族词严意荘如万石君子孙其昌惟公大节终始有光鹤鸣之阡冠剑所藏乃述斯铭掲扵高冈安知异代无蔡中郎吾言可征公未尝亾后村先生大全集卷之一百四十三后村先生大全集后村先生大全集卷第一百四十四后村先生大全集卷之一百四十四神道碑待制徐侍郎豫章徐氏皆本汉高士至公五世祖简始居豊城县之厯山曽祖文贵居县之后泉祖洪源考琮累赠朝散大夫妣王氏甘氏并赠令人公讳鹿卿宗徳夫幼强记能赋长从乡先生朱炳受业经子皆手妙口诵以已意折衷诸史及前人谕着名以类繤辑广阳挥翰如飞若不思索自然藻丽里中子弟皆师焉擢嘉定十六年进士廷对考中弟二详定官摘语忌欲抑之初考官胡公梦昱争之不得犹爲弟十人教授南安军公以是邦周程讲学之地而无垢张公谪居最乆乃论次其言行与廷对刻之学宫与诸生讲肄时引其说学租多在溪洞公拊恤佃人无逋租者后盗发城外屋皆燬惟学独存曰是无挠我者绍定初盗𧺫汀邵公爲福建路安抚司干辨公事幕画动中机㑹州仓焚公曰米未必俱烬傍扫隙地令曰有能徙粟至此者担予钱若于手批付帑吏取缗钱吏疑非帅命公曰即有罪吾自当钱至积米如山帅大喜既而曰露积柰何公请㑹军粮各计月预借一日散尽都城灾公上封书言积阴之极为火窃意必有以阴召隂者劝上毋惑宠嬖溺燕私又言王陶以不押常朝班攻宰相令养疴中书久不面君仇士良云人主不可使读书今嫔御之进或谓大臣有力皆自古所无陛下宜进退大臣以礼察天下可以为相者相之大臣不以去就异其心察天下以为可相者举之转隂为阳之机也西山真公见之以书遗公曰谓火灾起于隂盛惟执事一人论正气平不至忿激又足见平日涵养之功六年改秩知南剑州尤溪县真公守泉以南安乆不治乞公于朝改知南安县端平初元视事首明版籍革预借时真公已帅闽得公申述必以风厉属县期岁境内大治明年召赴都堂审察丁甘夫人忧三年诏𧺫复赴枢宻院禀议公乞终䘮诏服阕禀议履亩令下公奏记庙堂楮弊之轻特国之一事天下之心乃国之根本救一弊而失天下之心孰为轻重除主管官告院嘉熙元年干办行在诸司审计司有自少司农除集撰佑神观粮料院欲比附七寺少卿幇放米麦各六石公言岂可为一人变一法祐神相家子所少非米麦为少卿自有为殿撰奉祠自无识者是之迁国子监主簿面对言辛卯之火由不能裁抑权臣丙申之雷虽能册兑一相天怒未息又爲丁酉之火民间遂有疑谤疑谓火始扵废宫遗址延及椒房节钺之弟钺两河趍某戚畹之家谤谓封驳留中白简节贴除目每出则曰某贵人所荐某近习所主又边报方急而増置妃嫔未辍排当因疑生谤因谤生怒惟陛下痛自刻厉而速改之除枢宻院编修官暂兼右司台臣论方大琮刘克荘王迈妄言伦纪公以诗赠行言者併劾公居下讪上主管云䑓观二年除知建昌军崇敎龙㑹两保与建黎原鉄城之民交闗公至开示祸福皆帖伏创百丈岭寨城属邑督府取本军斛而米四千九百余石以饷上流公愀然曰守可去此事决不可行力争之郡民恐失贤守请别输面斛一公咲曰吾民知为太守计守独不为民计乎反复申述又贻书文靖史公极论文靖为言扵督符诸郡住催然它郡多已输惟盱得免漕司令郡用文思院鉄斛受输仓吏曰权易鉄斛公曰易斛易尔顾鉄斛可支军粮乎即言本军实用木斛不敢欺诳漕不能夺盗发南丰上石耆公讨捕诛为首者二十人除度支郎官兼右司四年春改吏部兼敕令所删修官兼左右司转对言二相并命一老提纲未免彼罢此行彼用此舍在上者莫适任患在下者莫知适从宜勉之以三后协心之义除右司郎官兼玉牒所检讨官特相面誉公宜要官公叹曰此所谓牢笼也某非谓宰相私人者以风闻罢主管云台观除江东运判江乡大饥金陵人相食䀯后市无行人有吉凶徒伏清凉寺侧者公掩逃数卒十数辈方脍人肝而食尽执而尸诸市由是制臣不乐岀本司积米三千余石下市直之半赈粜又出缗钱万七千赈不能籴者合祠前使者忠宣范公文忠真公时调诸阃久擅筴之利或诸扵当涂置司制置鹾茗朝廷擢议者版书领其事商旅不行止监失䧟诏公检覈尽得其实以闻天乆不雨公决滞狱应时而雨茶塩所多文致富民罪或以赈恤为名没入其赀有一家八十口收稻仅二千石拘籍之余日食不给者公谓此与杀人而食者无异悉还所籍其创行权者酤尤为民患若公谓从槖出使虽非庻官可问而守臣贪暴监司岂容已方疏其不法㑹守罢去淳祐元年诏以公兼知太平州暂领茶塩司制职事宰相遗公书曰拘摧检覈洞见底藴不胜钦叹岳肃之始自诡后言皆不售徒壊三务场钞法亏三监司领额半年仅得三四百万得羊失牛不悉以命汝公益感慨言四十年间大火者三辛酉辛卯之火皆有兵祸今兹之火安知非兵衅所伏劝上储皇嗣厚伦纪以弭变七月又言近内批数出外廷执奏寂然不报谈者揣摩曰此由径而得也召某执政留某侍从物语不惬妄男子上书𥙷官莫知所言何事但见片𥿄从中而出彼因景监而求见者亦将包羞含愧而不皇安矣䟽入除起居郎甫就职即引去除权礼部侍郎出闗俟命七䟽尖去时经筵彻章上犹遣中使宣谕赐御书诗及鞍马公拜赐进古诗六章以飒归至括岭赋诗有今朝岭上冲风雪犹胜蓝闗度岭人之句可谓婉而成章矣其冬以集英殿修撰知福州福建安抚使濵海渔业之民旧若竒征公悉蠲之据案决事窭士细民人人得至前吐情实公徐开谕以理往往感吾失所争而去书判㑹情切理父老至今传诵贵寓如郑陈两元枢赵李二端明皆相与甚欢四年以礼部侍郎召有尼之者提举玉隆万寿宫五年以工部侍郎召尼者未已提举太平兴国宫公所居水深土厚族多名士客自逺来者皆胜友以碁酒赋咏为乐岁时入城士望而喜曰东甽公来矣人人如坐春风不如其年位之两高也公素清健因哭仲子始衰九年以疾告老诏进一官待制寳章阁病却药曰生死也一日语家人曰余行矣遂卒腊月辛亥也年八十遗表闻特赠宣奉大夫太常考功定谥文恭累某官硕人沈氏先十年赠卒赠某夫人子男二人怡老朝请大夫知兴化军愉老故承直郎沿海制置司干辨公事戊戍甲科先公四年卒女一人嫁某官吴舜龙孙男三人坡翁绍翁磻翁东甽公自号也里人称之曰东甽先生十一年十一月甲寅合葬扵南奥之原余尝谓本朝名争臣多矣惟天圣之孔危庆厯之欧蔡熙寕之吕刘建中之邹陈至今犹有生气非以其能言也以其能言人所不能言也由端嘉至淳祐如洪舜俞王去非杜成已徐直翁李元善方徳润唐伯玉及公北八君子言论风㫖暴白于世岂非以江表之玉振续中朝之金声欤公居言责数日尔曰北司怙宠曰南阳害政曰斜封恐启倖门曰火灾宜继絶世前乎公者或沿是不合而去公继其后持论愈劲岂非能言人所不能言欤公坦荡无町畦而内泾渭甚严平居与人语若恐伤之一旦立风霜之地奋春秋之笔不以一字假人然白简指陈雅责而已不巧诋也虽受责者愧之而不敢怨自洪至唐皆余素友公自吴中来奉天基寿觞始识之扵丁御史伯坐上倾倒如平生懽余与鉄庵中座狂瞽屏各居田里公来师闽书筒慰借不絶余使粤与愉老同寅于公父子有情好故使君问铭于余余曰行状叔方陈公笔也简而有法余何以加诺之四年耄荒不克为俄而使君出牧泣谓余曰吾砻石久矣先友惟君殿后不可以复需矣乃书其大节于石公遗藁若干卷余所序也曽祖道先祖闻一父鼎三世隐徳父以公贵赠大中大夫母金氏赠硕人铭曰寳庆之相负夹日功一濡其沬立致显融公独掩鼻不受牢笼间因赐对造膝输忠上既亲政简在清衷垂拜紧官乃出观风福星迭照涧西瀍东公无遐心帝有追锋擢登骑省明良相逢公感上知蹇蹇匪躬諌草一传纸贵洛中非公之贤惟常之聪及雷欵出昼雍容岁晚两召眷注愈浓或者嗾獒其如冥鸿全晚节香抱明月终呜唿悲夫人亡国空不可泯者奏篇民庸后有良使议论必公余笔久秃如闗疆弓南粤之阡肃肃万松敬述斯铭以诏无穷后村先生大全集卷之一百四十四后村先生大全集后村先生大全集卷第一百四十五后村先生大全集卷之一百四十五神道碑囿山林侍郎莆着姓惟林氏尤蕃大公之先居福之石井国𥘉徒莆中兴后自游洋迁郡城公讳彬之字元质曽祖隐君讳干祖修职郎采贫而苦学遗训曰吾家赀薄汝曹当以笔耕父赠朝请郎麟妣余氏继李氏并赠恭人公少有能赋声㧞乡荐至端平乙未西山真公知举君年余五十矣始以词赋第二人擢第教授惠州士风文律为之一变再调福建常平司干官时议榷闽盐与帅漕书数千言力争之曰果行此山有红巾海有孙恩矣议遂寑甲辰参选衡文别院除书库官迁武学谕出通判福州兼西外丞安晚郑公再当国以国子监主簿召九月爲明禋举册官及上亲享公读祝册音节清亮止嘉叹擢监察御史兼崇政殿说书上不次用公公感激上知首言天命人才民心次言括田之害曰利之一字自古爲人主心术之蠧鞅以富强弘羊以筦推延龄镈以聚歛进秦及汉唐用其说皆有祸今世理财固爲急着然非集衆思不可乃主以一枢臣被生长富贵翼以羣小臣恐利未兴而害先及又言皇祐五年太常博士张述请立皇嗣时仁宗方四十四陛下春秋过于仁宗国本岂可缓又言弥逺用郑损弃闗嵩之招北兵入城南胎襄蜀之祸两淮生聚逃死沙洲边臣但以闭门自守为上䇿数千里萧条数十城孤立运江浙米竭大农财以饷兀坐之兵守不耕之野诿曰虏哨虽未粮尽自去岂不中其减水困鱼之计乎己酉春又言雷雪大作积隂弥月寒如深冬臣以天意观之必有召怨扵民者郡县和籴帅縂漕各和籴召怨一也随户挜盐増税取羡丝粟升斗皆征其嬴召怨二也近亲权门之田不问乃括民户世守之业为官㽵召怨三也民怨释则天意回矣四月朔日食公言当崇杨抑隂今日用君子而其势未固去小人而其根尚蟠曽知白大防纯仁虽在朝而丁谓扬畏在外窥伺未已此天所以示变庚戌迁在司谏兼侍讲仲冬雷公言在易游雷震为长子资善虽建储号未正上曰朕志已定辛亥九月有宻荐淳祐旧相者公言竦去不复来而韩富终始任用此嘉祐之所以异于元祐也读疏未毕上曰嵩之断不复用定国本抳世卿虽上英㫁公之力居多壬子除殿中侍御史仍侍讲宗臣尹京以心计市宠无敢言者公首疏攻之曰陈恕定茶法以中等为可法张方平论塩法以再推为不可今攘酒课而畿漕不能支干牙契而天下倅不可为括塩处处有埸摧酤在在有库以至醯醤薪炭干取不遗长此安穷疏入束装俟上使讷斋程公辤谕程公辞曰臣与之同台知其必力争尹恃上眷殊无去意公录弹文以台牒趣之上疑非旧典或为上言绍定间袁韶以执政尹京为台牒攻去上释然出尹帅越以余天任摄尹公因讲又言天任非才宻荐𥙿斋马公上首肯俄而余晦尹京以私意辱右庠之士公率同列奏曰小可成蔡抗既去诸学官亦求去三学皆卷堂而去何惜一晦而使纷纭如此晦遂罢吴子明除大埋丞谢暨除知严州公言子明以恩泽𥙷右选换文守郡未及考内除班列耻与哙伍昔陈舜封以科第进及为评事太宗闻其父为伶人责宰相不分流品改授殿直暨贵公子未更事岂可付以灾伤之州遣内臣宣谕许寑二命且言子明倅荆南兼机幕执政经从亲得其安静亷勤之实欲俟子明自请与外𥙷暨当为别易付还元奏令易以进公奏易疏是自辱台网也臣不敢奉诏又言子明衆论不与臣不敢附㑹执政之雪十月除权工部侍郎公径出闗上命左珰勉留公去意鋭甚又遣都司谕旨公不得已就职内引力求闲退上曰卿未可去同修国史实録院同修撰兼权侍左侍郎详定殿试公徧歴台院谏书暴白扵世其侍缉熙每縁经义以规切君徳指陈晦政上必称善尝讲车攻上曰天保以上治内采薇以下治外内外之治贵子兼举公奏天保以上之诗六采薇以下之诗三文武治内之意详于治外讲鸿雁上曰宣王安集流离以成中兴公奏采芑一诗所谓其车三千旂旐央央凡卒乘器甲皆取于新田菑亩之间向使流离犹未安集何以为兴复之资近日流民尤当加恤㫋厦启沃不可弹纪惟此二事见于手记其谨宻类此素与时相渎山谢公议不合谢公建遣余晦谕蜀公言晦不可遣由是愈落落丐外以集英殿修撰知婺州婺人来迎公径归五辤郡提举太平兴国宫乙卯除知寕国府又辤右相讷斋以书勉公一出丙辰六月至郡视圩田旱损高下蠲其租郡酒课日入六千楮拍户逃散公减千楮宣人便之二贵寓部曲素横一日干办府使臣乞黥某人吏白旧例奉行惟谨公折使臣曰罪未至此相公无公移豊可凭干办府申状而平民者縦使去一郡竦然下车五閲月库吏言公一钱寸缣不妄取自奉苫淡邦人服其清俭以监察御史吴衍疏禠罢踰年复职与祠今丞相贾公自江上凯旋兖归大明淑慝每言当垓荥仇疾忠良邪说横流之际惟公持论正平禋霈奏𥙷吏以正郎权从必隔郊相特与奏行人谓公必召用然公已忘情斯世矣壬戌百官班庭奉天基万年之觞上当宁下周尊黄者汉事三老之诏擢公寳章阁待制仍旧祠与端明陈公垲并命皆以耆年不可致旌异之也公已先上章告老命未至而卒公素谦厚羣居若无同异者及立乎朝争辨是非判别忠邪则生面凛然词严气劲论献羡曰希进之赏滥及盗臣括利之名累及人主论新寺曰边境多虞国力已困何不留此财以实边皆人所难言者余辛亥召人见意一徐公于西府问今台臣何如徐公曰他人吾不知惟林元质中立无附丽退求公奏藁读之信然初余恭人生公九日而卒公终身隐痛事李恭人尤孝敬所居老屋数丈晚始増葺数椽家故有楼名囿山因以自号去国食祠者三鳏居萧然治栖以一长须服用如老书生尝曰吾始生外祖梦有轩车入门传唿林侍郎吾止于此矣易箦夷然辛酉臈月二十六日也得年七十有八积阶朝散大夫赠中大夫所着有囿山集若干卷娶方氏继叶氏并赠恭人公先葬两恭人于城西之原至是以公合祔壬戌臈月九日也男三人宗焕廸功郎浙西安抚司凖遣宗夀廸功郎新建昌军南城簿深甫承务郎女二人漕贡进士龚镇乡贡进士方梦发其婿也孙男五人介翁以遗表恩奏将士郎嘉翁宜翁济翁庆翁孙女五人初余与方公徳润王公实之及公少同里晚同朝方公长二公一岁二公长余三岁四人者仕之日少止之日多有把臂入林尊酒论文之乐不幸徳润实之仙去惟余与公相视皆七十余酒边感慨谈谐道旧年未及吾二人者或儳必言戯之曰君方耳顺不宜躐等眔为一笑余辤禁后还里谓可以寻前盟公遂埋玉前之躐等者今皆从心而余年八十矣铭徳润铭实之又铭公鸣唿人徒羡生之可久乐而孰知后死之鲜也悲夫铭曰彼喙三尺若龙言者及至上前寒蝉喑马公外嘿然不振觞人一奋其勇犯颜婴鳞力排世卿宻賛国本绳恩泽侯弹京兆尹上或未悟公执愈坚臣非忤君臣不辱官圣度如天擢置法从荣进念轻勇退名重里敬老成朝谒耆英度不能致侯对西清除目及门公已蜕去以此书棺以此题墓念平生友曽不数人岁晚零落独存病身东路角巾西州马䇿驾言出门吾行安适自唐以来以志为謏谓余不信公有諌书龙学余尚书公讳嵘字景瞻故左相忠肃公之仲子世居衢之龙㳺县生于绍兴壬午幼受学扵耆英刘靖君愚𥙷国子生尤专若虽同学免不识其为贵介公子淳熙癸卯侍忠肃岀疆㩴丁未第调饶州安仁主簿忠肃守金陵改监两浙运司华亭舡场抵官未几忠肃由西府登庸监西京中岳庙者再忠肃判长沙改江西转运司干辨公事㩴第至是十有三载惟华亭岁余余皆侍忠肃临方面之日在漕幕为使者条十事皆急政要务切当可行者嘉泰辛酉改秩知岳州临湘县侍忠肃再判长沙忠肃薨跣䕶归葬服阕甲子七月除籍田令开禧乙丑考省试得杭相李文清公卷㩴冠本经闰八月除大府寺簿剂局圆散一新蠧弊清矣开禧丙寅二月除诸玉宫大小学教授四月兼荘文府教授五月除太府侍丞七月除枢宻院编修官时江氛甚恶狂猘南吠用事者无䇿欲具海舟浚水门河道以备南幸十二月分轮对言应兵之道气胜则兵振而敌慑气衰则兵沮而敌骄因援景徳却近臣楚蜀之议绍兴却或者闽中之议当示欲进以作天下之气示欲爲以起天下之懦公虽以严见惮然权臣外犹牢笼使参预李公壁谕意欲擢公紧官公力丐外嘉定戊辰六月差和南剑州七月陛辤首言三边觧严睦邻继好如疾疢甫瘳既当防䕶周宻以杜风寒之侵又当从容恬飬以散药石之毒次言中兴以来存留州郡十数阙专充职事官𥙷外盖以人情无徊徨顾虑之忧斯有雍容去就之羙九月合符南剑首蠲诸色欠负为緍钱二十六万有竒郡有拦河和籴客舟过者率十籴一公亟减其额又有随留和籴七斗有竒初给以直継犹折塩久廼白取公曰此与和买何异又惧后来以乏事借口非可遽革省缩浮费度所积可支一岁减所籴三之一上其事于朝建守闻之曰镡津岂独为君子乎亦奏蠲㓕継至者又广公意复捐其半龟山旧庐为臣室所得交讼公曰有司治此不过用交易法尔以例卷钱百万赎畀其孙且为立閟宫访遗稿马子八月除知大宗正丞兼权金部郎官辛未正月除右曹郎官面对首言天下未治固当忧其已安者不可恃自古智略高世有以消弭变故而大本不立不能保其日复之无虞逆而察之民心穷愁士风消弱权纲沮挠法令废弛人才衰靡所恃以为国者无以为他日可久之道是可畏也次言以资格为守令不问贤否甚者罢软衰耄贪刻骄惰之人扳聫亲故交结权要肆其贪虐纵复败露类皆舍大而问小蹔罢而倐𧺫四月转对言建炎南渡权宜剏置増赋凡四千三百外万而供亿扵三衙与科截扵四縂所者无虑三千六十余万其耗于养兵者几十之六七竭天下之力困于转输谓宜士饱马腾而连营菜色刚心勇气销铄殆尽何望其投石越距而慷慨激扬乎岂非形格势禁彼此判截而揣摩利害迄未得其要领耶臣尝观汉胡建援兵法曰正亡属将军将军有罪以闻注谓军正不属将军将军有罪过得表奏之未尝不叹古人防虑之深宻夫事从中御固非委任将帅之术然颛倚瓜牙面略无耳目之助亦非维持统摄之道唐置监军法是人非厥今縂饷职非不重顾王人之尊自有常体戎务项尾似难尽究不若别置一官军事鉅细咸俾与闻其疏达壅弊之长䇿也六月充金国贺生辰使盱𣅿对境洞接伴对展词语加顺馆舍饔饩比旧尤整抵涿州定兴县铃声迅急驿马交驰溃军累累号泣言鞑靼到宣德县去此尺三四百里羣胡垂首䘮气马嘶车行夜不絶吏平相视失色公慨然以义勉之曰国家大讐未报天其或者假守外夷以毙此虏若目见破败俘执何快如之况鞑靼扵我无衅宿昔旷隔难通之情未必不因是可达万一不幸身沦异域亦命也安之物忾因裂黄缯为宋使旗藏之俄有使傅虏㫖遣回公请留以俟往复再四虏意惶窘读才终𥿄公借观径夺置懐中虏不能拒十月公至阙下面奏臣临淮而闻其纷优之刑过江而见其虚耗之实调役骚动公私无马三节始尽用车上曰马皆北边去又奏今鞑靼坚鋭即女贡崛𧺫之初而金人沮䘮销耎有旧辽灭亾之势方讐虏疲之余适国家间暇之日孝宗皇帝规恢之念无一日忘自符离未犍不复出师盖无机㑹之可乘𥘉非委置而不问此君臣上下所当痛心疾首是究是图者也欲皇陛下深诏大臣讲求所以备边自治者汉有汲黯淮南为之寝谋则人材不可不储唐有李勣突厥不敢南犯则守将不可不择充国积谷破羗则屯田不可不行晁错募粟实塞则积贮不可不广昔富弼当仁宗朝衘命使虏既坚盟好方且拳拳以修政备边为言公有使燕録一卷纪金鞑情状尤详十一月公奏言财赋散漫无统谓置縂计使一员视仪签枢宜择禁从中诸暁财赋风力素着者居之是亦国初三司使之遗意也壬申二月除军器监六月乞外𥙷以便亲养七月除西路提点刑狱建台两朞五所浙行部平冤决滞锄击强风采凛然甲戌八月除大理少卿时憸人有为沽激好名之説以倾善类者十一月公论对谓人之才品难一多以疑似失之孤特者若崖异谠直者若陵讦老成者若迟钝沉毅者若顾望刚劲者若𥚹隘凡此疑似不可不察复论棘寺四弊深中事情乙亥三月以越国疾丐祠除知婺州寻丁越国忧丁丑六月禫除十月令赴行在奏事首言戦守大计谓蠭鑱者多轻举玩愒者易苟安战无必胜之形守无可恃之势同声附和随事輙変愿如古集议使人得尽言除祕书少监兼国史院编修官实録院检讨官十二月兼权太常寺少卿戊寅正月除太常少卿时科条䌓兴或归咎扵絶弊纳降为宰执言若论失计节目尤多使诸贤为之必不至是今当一新规模持以坚忍庻几事尚可为又奏记庙堂数百言畧谓反顾根本固当舍戦而言守深察流弊似未免因守而为和昔之善谋国者立于万死百败之地以成隽烈今日之事未至于不可复为何至销铄慼缩而甘就下䇿乎都司或言今日甚得沈铎季先山东一项人力公曰向以纳降为非今籍其力正论终不可诬然此军他日必难制要湏有一项劲兵以控驭之后卒如公言六月兼吏部侍郎七月兼国子祭酒时京尹方趋时好以沮士气小司成因此去官诸生空学岀庙堂欲以公镇之公乞全小司成之去惩府吏之罪然后拜命庙堂初难之公力争庙堂出尹于外且勉诸生归斋己卯二月除权吏部侍郎兼中书舍人兼祭酒内帑第监司守贰岁额登亏中批或迁官或削秩或展磨勘公言赏罚之权分于北司末流之弊不可救矣为三説以缴还一谓内弊嵗入巨万累朝所积不知其机陛下俭约无妄费何为空竭至此借曰外郡逋负亦帑吏受赂隐欺所致今舍吏不问而先谴监司守贰人其谓何二谓天下财赋悉有一定窠名逋慢乃为旷职供输岂足言功但此既开赏之不可胜赏不赏无以酬劳异时尚费处分三谓赏罚之行当在中书今若悉由中出而中书但务奉行岂盛世事时某人方睥睨两池诸生欲举幡攻之其人祈公一言欵诸生公固拒某谋遂寝六月陞兼同修国史实录院同修撰三乞祠十一月除集英殿修撰知建寕府以㱕庚辰十月改太平州辛巳春虏犯蕲黄沿江戒严八月有旨以采石水军听守臣节制措置公物色军中积弊尽刬除之修战舰造戎器閲射艺旌旗壁垒精采一新有湏知一卷又别剏防江新营以厢禁溢头衣粮别募精鋭纪律视大军拨钱二十万緍为防江库以备赏激有条约一卷壬午九月除焕章阁待制沿江制置使兼知建康府江东抚使兼行宫留守公事公在当涂时岁旱潦皆有一祷而应至是江涨昌城郭公精祈而潦缩选官吏视灾伤家赈给有差一如在当涂时具遣医疗疫家至户到全活尤衆潦后苦饥发廪乎粜又不足则蠲税招贩无饥莩者以樽节钱十五万緍为循环籴本名曰平止公经画阃事亲至唐湾靖安閲习舟师如采石军以三十万緍剏防江备用库他所兴修数十有事目一卷自淮出溢口何处发源何处江委官相视尽得南北要害每谓行伍中人财多为管军所压时时按行籍记遇朝廷乏使多以问皆得其人京河帅许国惮山东降附之横欲耀兵夸之大合诸军閲山阳移文沿江制司调发公答以千里赴敎且当冬寒无故使士卒疲弊恐军气不张反为北人所轻复宻白扵朝不能止㑹久雪教閲之期屡展士卒暴露胥怨而北军疑其将不利于巳卒致内变人始服公逺虑公虽鼎贵而自奉萧然如老书生陪京号佳丽地公以清约倡诸司未尝有夸嬉之宴十月除显谟阁待制寳庆乙酉二月提举安庆府真源万寿宫公悯乡俗不举子置局三所各给钱米药饵又以火葬之俗近夷爲义阡四所刻石表茔种松成列旁爲厚俗庵守以僧买田赡之时宰与公同年常言安得余景瞻来相助公闻之不皇安里居四载无寒暄一字相忽专书问劳欲公出当事任公谢不能绍定已丑除知潭州荆南路安抚使时诸峒反侧事变方棘公不敢辤九月开阃衡之酃县沙甫峒郴之桂东县高垓峒相挻而起巳破酃县犯茶陵公察致㓂之由首罢黜贪雪吏檄谕祸福且奏调鄂兵以张威声沙甫㓂欲降未决宪司邀有㑹兵讨捕之文㓂愈惊疑公移书功力止宪不听且设招格倍扵帅司㓂愈玩侮复破资兴时鄂兵未至㓂张甚公截留飞虎戎兵数百守茶陵以属官王友莘留子迈董之又调苏洪飞往茶陵以死争险鄂兵适至诸将连㨗沙甫酋领诣行司东身㱕罪未高垓负固公遣鄂兵抵耒阳扼其前檄王友莘留子迈以飞虎军泊安仁掩其后明年春高垓㓂相率赴军前首降衡之常寕世忠峒素有忿䦧内相攻县令偏有所主遂犯省地公抚定之且赈活酃安仁耒阳资兴诸邑被㓂祸者安仁浦阳富室闭粜有啸聚强籴者公遣古灵寨官率隅縂收捕衡山之孙家原永兴之大爻効颦蠭起公立赏格布方略至忘寝食以次荡平部内肃清全守裒歛贾怨营卒失伍破吏家掠市肆公先劾贪守檄前全倅王梦㢸摄郡除首乱者余勿问一郡帖然诏以梦㢸知郡事辛夘正月以平㓂功除寳谟阁直学士依旧任公每谓湖湘莾为盗区郴衡诸邑无城所致请于资兴县秆子爻筑城以捍高垓之㓂茶陵县筑城以捍沙甫之㓂计费钱十万緍米万石愿身任其费不烦科降资兴寕县仍移县残煅改名就城多陵茶古城基址犹存今但増筑二城皆以辛卯九月经始壬辰九月落成又谓城必有兵宜以飞龙二百人戍茶陵一百人戌兴寕别椿钱四万緍以偹三年劵食其地控扼两峒咽喉郴衡诸邑可高枕而卧矣郡有惠民仓前帅曽公从龙所创丰歉不常寖亏旧额公椿钱五万緍创库收其息以𥙷亏始至师旅饥馑军府赤立而公平酃㓂缮城池筑险要防溪峒事力沛然复以钱三十万緍置备用库为缓急之防新建贡院传舍亭台之类屡书不一书若天雨鬼输者去日帑有余积閲府县版籍为下户畸零税代输旧委右选部餫亏二万余斛缧系数十家公为偿逋且资其铨调皆泣拜而去公尝自言叨守四郡非有生财之术惟吏不得欺而无渗漏巳无苟取而不敢妄费他人管蠡小智锥刀微勤必夸诩铺説公于国有大勲劳之其辤谦厚如此故详着之端平元年正月除敷文阁直学士依旧任乞体致四月除华文阁学士㳂海制置使兼知庆元府六月进封信安郡开国侯再乞休致七月召赴行在公祈闲愈力除宝谟阁学士提举江州太平兴国宫逾年十命陈公卓移书问安否意向且除公兵书公在长沙积劳体中有微恙然神明不衰屡上免椟陈义慨然上嘉叹除焕章阁学士依旧祠丙申十一月御笔迁工书累辤不允嘉熙丁酉夏杪疾七月戊寅晦唿子孙戒曰我与忠肃世荷国恩清约无厚蓄汝等当强学继志随閲遗表更数字释笔定而薨享年七十有六上震悼特授龙图阁学士光禄大夫致仕赠开府仪同三司赠䘏如仪龙㳺之余逺有世序曽祖铎赠太师益国公妣傅氏益国夫人祖绘赠太师蜀国公妣虞氏燕国夫人父端礼特进左丞相赠太师封卫国公谥忠肃妣叶氏越国夫人公娶徐氏先四十年卒继应氏先二十二年卒皆赠郡夫人子男四人道申道永早世球奉议郎知浔州桂平县先公六年卒璨某官孙男三人垕某官垓承议郎添差通判绍兴军府事㮣登仕郎早卒孙女一人朝散郎大理寺主簿王同祖其婿也初公自卜葬扵忠肃公墓域之侧石壁之原孤璨以次年二月二十日奉柩安厝从治命也余惟忠肃公绍熙顾命大臣援立寕考庆元相业其保全定䇿国老平亭伪学禁锢功在社稷号为南渡名宰公接绪言而传心印其告吾君必曰任贤去邪其告大臣必曰开诚布公其言财利必曰损上益下其语和战必曰斩使焚弊其论纪纲必曰不可使中人预政令不可以中批行赏罚孤直行一意终始持一説立朝如阳城孔勘临边如羊祜杜预近世名卿将舍公指不多屈西山真公复斋陈公尤敬重公葬三十一年而垓奉木公尤所作行状请铭扵予予先君昔与公同为枢掾情如好兄弟但姪不同耳某甫㓂受教扵公先人弃诸孤时公方奉使畿内遣吏士抚孤㜈使先君返骨首丘而一门百口生还故里者公力也某终身不敢忘木石公亦余故人昔俱被遇穆陵同时为吏官为词臣郑枢载伯之薨某状其行而木石公铭之今木石公状公之行而某铭之不敢以荒落辤木石公所已载者不复出也公所着书有周易启蒙诗説略毛春秋大旨戴记序发畧掖坦类藁肯堂賔谈随笔肯堂职业及杂记录各若千卷藏于家铭曰本朝名公卿家庭俱貂蝉仲仪于文正子頥扵忠宣东都事逺矣姑述近者焉福公有复斋紫巖有南轩皆以于淑后岂惟翁拜前卓哉肯堂公忠肃之嫡传追懐庆元初只手扶厦顚迓续天命永矫揉国论徧色线用不尽一劵付象贤及霄宻输忠授钺劳筹边平生仁义諌丹青累百篇居中每不久去若箭离弦防江垂四朞镇湘亦六年念昔坐春风琅琅闻杂言长恸闷一丘孰能起九原斯文属后死虽耄犹勉旃幸与木石老附名石壁阡后村先生大全集卷一百四十五后村先生大全集后村先生大全集卷第一百四十六后村先生大全集卷之一百四十六神道碑忠肃陈观文神道碑公陈氏讳韡字子华曽大父讳僖赠太傅有隂徳母华国夫人黄氏大父讳衡通直郎赐绯赠太傅母婺国夫人黄氏墓皆朱公所铭文公书法严不以一字假人然称太傅重厚长者自谓浅之乎为人知之不尽父讳孔硕中大夫祕阁修撰赠太师母福国夫人田氏邢国夫人郑氏太师少受学扵朱吕二先生仕歴两朝名重一世号北山先生公生十日而福国亾鞠于祖母婺国崇释敎偶谈佛有舍身馁虎者公犹髫齓独曰奈何饱此恶物婺国异之曰佛化虎使不为暴耳未冠䄂贽见淡轩杨先生方淡轩览而竒之贺北山公曰真英物也北山性刚严公左右承顺无违事继母尽孝逊父郊恩与弟韔始应举擢开禧乙丑第授江州湖口尉时干淳诸老惟水心叶公殿后公往师焉水心为下一榻期之甚逺嘉定三年侍北山公使海陵叛㓂胡海挟虏骤至公募死士合塩军迎系扵青垜破之六年之官湖口当路交荐九年秩满再调南剑州録事参军丁郑夫人忧十三年服除差监行在编估打套扄门十四年淮困忠肃贾公辟京东河北节制司干辨公事公谓山东河北遗民归我直使归耕其土给以耕牛农具分配以内郡之贷死者此是错实塞赵䆓国留屯之䇿也然后三分齐地张林李全各处其一又其一以待有功者以分其权河南首领以三两州归附者与节度一州者守其土忠义人尽还北然后括淮甸闲田倣韩魏公河北义勇法募民为兵给田而薄征之择土豪统率通泰塩贩又别廪为一军此第二重藩篱也十五年淮西告警公䇿虏必専向安丰而分兵缀诸郡使我备多力公使卞整张惠李汝舟范成进各以其兵屯庐州以待之虏将卢鼓搥新胜鞑于漳闗乘鋭急戦当持久困之不过十日必遁设伏邀击必可胜又使时青夏全侯虏深人以轻兵掠其巢穴亦一䇿也其后虏果犯安丰公奉檄如旴𣅿犒时青军改淮西制置司干辨公事再如盱眙见刘琸调卞整张恵吕成进夏全诸军应援擣虚皆行公䇿遂有堂门之㨗俘四驸马公赴都堂禀议未至改宣敎郎陞淮东制置司干办公事史丞相延见置酒酒行輙探懐中𥿄俾筹之凡十事公立剖决丞相悉奏行之除将作监丞陞制司参议兼通判楚州十六年四月忠肃公以疾入奏委公暂摄忠肃公讣至为位哭之哀权阃丘侍郎夀隽尤敬公自以受知忠肃力求觧罢又以新师郑损许国与贾宿憾乞避之居阃幕三载以公兼恩信得衆李全爵位寖穹公每折以理輙耸动衆恃以安初易帅北军讙曰愿得陈制参为制置公叱曰若朝廷顿一束草在制使㕔上汝辈亦当敬事妄言者斩李全与赵拱评南朝人物谓若有三五个陈制参中原不足平也全妻杨氏每戒全无失礼于公十七年赴行在奏事北人泣送二月除太府寺丞奏今为边患者三有垂亾之金有新造之鞑有归附之忠义金鞑存亾未分忠义叛服难保一二年后虽欲安生固守不可得也宜早夜以克复激厉中外之心不可以自守沮抑将士之气士气一惰作之实难忠义外附已久边境有急輙为先锋功不可掩若谓其真可保十万之衆岂皆忠臣孝子因献三䇿一储人材以为边境之用二广屯田以省漕运之费三练南兵以防偏重之势三月差考公试五月主管华州云台观寳庆改元真文忠公举公应诏称其自少英发有志功名博观右今慨慕贤杰于用兵筹边之畧尤喜讨论同时在边之人多言其忼慨推诚能得忠义之心岂可使之久闲二年七月令赴宻院禀议辞乞终养差知兴化军五年春甫下车四月移知真州去而莆人既思至今未至除淮东提刑寻直寳章阁依旧提刑兼知寳应州八月除大宗正丞兼工部郎官改仓部郎官奏事言今人心懈之贤能隐吏治污而民生困国计匮而兵力弱兴起振刷在陛下一念间耳又论驭将之失四制兵之弊六皆切中时病膏盲十一月蜀帅言鞑欲和公言闻李全自称山东河南行省部领鞑兵至山阳声言为我决和议外闻訹其甘言窃为忧之全毙许国疑隙既深青社𬒳围怨我不救甘言正是诱我又言朝廷倚重时青以亢全今觧仇合从与鞑为一若朝廷谓时青真可以鞑人真欲和李全真悔过三孽相因恐贻无穷之忧与时议不合丐祠不报绍定改元三年时青为李全所戕其将王海闭闗拒全公言独有命王海管时青军使不折而从孝然后声全之罪致讨不然国家无寕日矣再请祠不报五月太师公讣至奔丧亟归二年四月葬太师公十二月盗发于汀剑邵群盗蠭起残建寕寕化清流泰寕将乐诸邑闽中危急帅王侍郎居安请公提督四隔保甲公辞之漕使陈汶仓使史弥忠告急扵朝谓非公莫辨此贼起复知南剑州辞不获遂行三年正月至郡籍峡常丁壮为一军沙县紫云台告㨗公重赏之川兵至县少剑死者数十人公厚拊其家励其衆曰始若辈望风而遁今知进而不知退虽未胜而胜势已见斩觇贱白旗不用命者沙县破贱由间道趋城忠虏军破之于高桥贼乃趋邵武寻除直寳章阁起复知南剑州提举汀邵兵甲公事福建路兵马铃辖时贼愈炽尚有倡当招不当捕者公言始者贼仅百计王侍郎招而不捕养之至千程内翰招而不捕养之至万今复养之将至扵无算求淮西兵五千人可图万全贼破邵武诏公兼本路招捕使贼急攻汀州淮西帅曽卿试中调精兵三千五百人适至公调五百人由泉漳间道入汀五月击贼扵顺昌胜之六月兵大合除直寳谟阁福建路提点刑狱公事兼知南剑州充招捕使七月公亲提兵至沙顺昌燕将乐清流寕化山前督捕又申宻院乞下江西防贼走路所至尅㨗九月分兵进讨十月进功五营贼寨平之十一月破潭飞磜贼起之地夷其巢穴十二月除汀州城叛卒谕降连城七十二寨汀境皆平四年正月遣将破下瞿张原寨二月躬往郡武山前督捕余㓂沮水未渡公褰衣大唿诸军和之响裂山谷贼有晏彪迎降公以其罪不可赦力屈乃降后卒诛之进右文殿修撰五月特转三官兼知建寕府公乞持余服不允南剑民相率祠公名曰千秋报徳爱仰堂真公作记七月至建时衢㓂汪徐来二破常山开化张甚殿歩旅数千未敢进公命淮将李大声提兵七百出贼不意夜薄其寨贼出迎战见算子旗惊曰此陈招捕兵也皆大哭击急之衢贼亦平五年六月丐祠不许九月兼福建安府十月至福州閲武十一月还建六年五月除寳章阁待制知隆兴府江西安抚使辞不许八月交印戅贼陈三抢㨿松梓山寨出没江西广东所至屠残公遣官吏谕降赋輙杀之决䇿进讨道行盱宻访前害守臣营卒姓名昼游麻姑夜禽十卒斩以徇奏寛十一州上供纲银及蠲隆兴米纲积欠九月抵豫章以盗贼起扵贪吏奏贑守姚镛兴国守王相御笔各降五官安置且降诏奨谕又曰江西㓂盗稽诛皆臣下欺诞事权涣散所致若决计荡除数月可辨十一月节制江西广东福建三路捕㓂军马公奏遣将刘师直扼梅州齐敏扼循州自提淮西兵及帐下亲兵擣贼巣穴十二月兼知贑州诸将破下平小平四寨及百大贼峒端平元年正月开三路幕府苗秀荣军至分屯田平固百丈陞华文阁待制二月抵贑斩将士张皇贼势及掠人物者广东宪司申张魔王经畧司申陈三枪皆已出降公奏其欺㒺已而齐敏李大声所至尅㨗诸屯日有俘获公谓截发刺字之人皆胁从者给印㨿使散归其家三月分兵守大石堡截贼道遂破松梓山三枪与余党缒崖而遁初江广群盗皆听命扵三枪服饰僣拟蹂践十余郡数千里无炊烟公亲督诸将乘春瘴未生薄松梓山贱贼悉精鋭下山迎敌旗帜服色甚盛我军步骑夹击又纵火焚之士皆攀崖而上贼巣荡为烟埃张魔王自焚枭贼千五百级擒将十二得所虏妇女牛马及僣伪服物各数百计三枪中箭适与齐敏军过鏖击败之贼遁翌日追及扵下黄又败之余衆尚千余薙狝略尽三枪仅以数十人遁至兴寕就擒槛车载三枪等六人至隆兴斩之贼跨三路数州六十寨凡七载公自出师至凯旋不四閲月兵士死者仅数十人近古平㓂未有如此神速者然一以忠实行之奏觧三路节制司仍祠除权工部侍郎兼江西安抚使知隆兴府六月入府视事时三枪已诛有小张魔王者未获循州觧张八官云即其人公言广东屡言三枪已擒巳杀后殊不然此岂可信卒不奏诏落权赐金带丐祠不许除依旧工侍兼江西东安抚使知建康府行宫留守㳂江制置使十月抵建康仍旧节制和州驻札寕淮军先是议者谓金㓕鞑兴鋭意进取以公威望日隆欲付此事公奏谋国譬如弈棋凡欲杀敌必先自活今盗贼已平当且息民务农阜财积谷汲汲固圉若竭东南之力以事西北循虚名而受实祸矣至是得㫖带职奏事二年正月赐对缉熈殿公拜疏畧如前奏谓去岁偏师失律人固忧之臣以为若使侥倖而㨗胜相寻负其忧更大愿思天戒可畏察国力已殚母诱扵外先固其内又言国𥘉命郭进守邢洺李汉超守沧景李谦溥守隰贺惟忠守易皆十余年不易太原可攻而不攻燕蓟可取而不取当时契丹方强虽不与之校以逞威亦不急于和以示弱艺祖御戎之䇿如此又言前代立国于南如孙权陆逊以识虚实知形势而安诸葛恪以狃胜而败孙皓以贪地而亾又言庾翼禇裒商浩非举之蔡谟王羲之孙绰之言是上嘉纳赐坐使毕其説二月再内引条上十四事公久去阙庭一旦见天子倾倒肺肝所言有端平诸臣所未言者由是与庙谟枘凿矣辞还建康奏孟珙不当骤为马帅夏全降不可轻信五月丐祠采石军将卢宣拒追杀龚元奏案上丞相欲贷其斩死公之六月再乞祠谓自嘉定以来阃臣率用宰相私人臣本书生直道而行与今丞相素不相接冐当阃寄孤立无援乞拨邻路钱助建康已报可而中寝和籴未旧输建康今拨隷平江併欲与转般仓废之是财谷为臣所累而储积不丰将佐有罪诰问遽唿禀议有劳申辟沮抑不行是将佐为臣所累而黜陟不明昔子兰䜛屈延赏怨晟臣实惧焉疏入不报是月镇江防江水军蔡福兴等入城縦掠先是殿旅失伍因而抚之其子弟在军中者谋为变觊黄榜招安得厚赏托言军吏减尅以怨衆从者千六百人制阃縂饷郡安皆主招安公谓此䇿若行何以为国调四统制王明等由水路张仙等由陆路李大声由间道出贼背贼入句容茅山四将㑹攻贼乘高迎战将士撤居民门扉蒙之而进力戦大破之生擒七百余人蔡福兴走至金坛捕斩之拊定其在寨者摧锋军将曾忠戍惠州以不更戌叛犯广州公遣陈万等讨之所调不满八百人贼知为招捕司兵亦请降公力丐调祠至三上遣中使宣谕宻赐器币香茶公奏谢请益力㑹宻札抽囬折洗戌兵淮东制阃怒斩马司副将韩璋公殊不能平上命近辅移书谕觧东阃亦以书来谢过御笔奨谕卿以儒知兵閲熟义理必能恢休休有容之量以大所受亷蔺㓂贾之事其深念焉且赐金器等物公因奏谢复温前请御笔除权工部尚书㳂江制置使江东安抚使知建康府辤降诏不允时诸路数有军变上降诏罪已公以上方罪已而臣子偃然受赏力辞至四同知郑性之以五所得公书逹乙览乃可其奏十月堂帖委履亩输楮辞之十一月御笔除刑部尚书加大使往来逆视江鄂措置捍御公言六朝都金陵其置扬州其东二百里地置徐州于京口其西三百里置豫州扵姑孰皆宿重兵其上流则就武昌置江州就江陵置荆州湓浦襄阳皆在所统相去皆不过六七百里盖有以荆兼江州者矣未有以扬豫兼江州者唐鄂岳宣润亦分三镇今臣所统兼晋豫徐扬三州唐宣润二镇自许浦至池之东流已千四五百里复兼江鄂泝流几二千里形势不接况江鄂将士隷副阃又隷京湖制司今又隷江㳂大使司十羊九牧及以害事奏入上从之时已命曽枢使从龙督视江淮魏佥枢了翁督视京湖公与郑同知书言鞑以虚声揺我我当以虚气蚕之邻阃心有慊气先夺语多张皇时左相谕上意欲令公开宣幕公言宣督皆虚费无益乃止三年五辤刑书大使之命从三月斩禆将崔福骁勇而悍戾数犯军律公切切教戒及是遣从王鑑往上流谍报鞑兵深入福托言葬女径归遂伏诛公言中兴以江为堂奥淮为藩篱中更赵张诸相韩岳诸将讲求区画分屯列戌参错要害累圣相承未之有改虽桧主和侂檀权而不敢变故相初年尚仍旧贯晚私姻族使当兵寄然后兵有偏聚之势炎绍备御之深意扵是大壊今莫若修复旧规因请廵视江面陞寳谟阁学士时赵尚书以犯襄阳之变台论乞逺窜公请还职名爲赎罪犯遂得内徙月九巡江合教诸军万二千人于采石㑹淮东赵制置于仪真赵始感服十月诏应援两淮公奏已与臣蔡定约恊心共济如臣范之罪既沾禋霈宜许自便使得就葵与臣共筹兵事十一月鞑将军叶国大王以七万衆破固始犯淮事公命王海李仙李雄廖雷提兵往援十二月连亲至寕淮军死事家其妻子令马汝海部千骑哨探八月令王忠援蕲黄吕文徳援安庆九月鞑犯安丰十月光州告急调安丰寿春精鋭五千赴援有旨令赵葵调勐将精兵间道趋淮西夹击又令江州都统万文胜以所部入黄州同王鑑捍御安丰告㨗杀鞑酋图耑大王十一月鞑陷定城围光州调东四赵千人往援公奏州城坚兵精鞑攻之不遗余力必破而后已且以兵无䇿自劾宻札下京湖淮东各调万人赴援已失守公待罪十二月御笔以光黄蕲舒隷嵩之濠和寿隷葵召公赴行在公即渡江南归台疏贬秋职三年正月复元官职三月召赴行在六月除工部尚书皆辤十二月御笔趣觐固辞四年四月趣行又行辞五月改刑部尚书淳祐元年四月趣行辤益力六月除徽猷阁学士知潭州湖南安抚使公奏半体弦缓已成废人况湖湘风寒之冲见任人董槐洞逹事宜合令久任诏不许二年依旧职提举隆兴府玉隆万寿宫五年正月朔召除兵部尚书左相范公钟谕㫖趣觐时嵩之已去杜公范拜右相五年趣行复五辞杜公手书勤至令福州通判劝勉赴阙除礼部尚书辤乞改卑阁职京祠以备顾问继战获㨗军扵宣化公料鞑必兴忿兵屡趣淮东出师卒不如约诸将独当虏重兵公又调房真等千人往阻风未济真先登死焉是夕鞑以所攻六合生兵奄至围我师数重诸将殊死戦三昼夜皆死之陈万以其军突围出鞑不能亢皆惊相语自与金人交兵未有此战后得降人高虎免言鞑士马死数倍头目凹乌勃野殪扵阵华国六王中鎗舁归至藕塘毙公奏臣在兵间十年随行将士不过二千与共甘苦不啻子弟比承圣训援淮臣忠愤所激悉其所有冀纾国难白刄在前将士人人効命不爱其死臣何所憾然十年收聚一旦失之朝夕悲思遂发狂疾乞生前致仕且缴纳前后告上敕手诏勉谕自为文祭战死者词旨甚哀择吉地封而表之曰忠臣义士尽节之塜又差次赐赏请扵朝行之转两官焕章阁学士依旧任淮西制置使史嵩之除京湖制置使兼㳂江制副赵葵依旧淮东制置使各转两官陞阁学并焉命鞑兵归道命合肥制司赠以金币且留其使王樴与计事公欲伺便杀之不果得㫖以便宜行事益修边备刋建炎提刑谢贶劝虏文以励战士遂发建康巡视和庐安丰无为城壁选丰濠寿光强壮二千爲游击军趣行至四五八月造朝论五事言臣观今用人以一人誉而进擢一未几以一人毁而斥去又观立政造事以一人建明而遽行以一人沮挠而随罢岂非圣断动有牵制而扵发强刚毅以有执者犹未能勉强而力行乎二言古今维持其国曰教化曰人材今上无敎下无学士离襁褓即习科举苟窃一命沈酣利慾望其以道事君以义徇国岂不难哉臣意岩穴之间乡党之内必有笃学好古孝弟忠信之人宜命中外臣僚博访精择三言今兵财筑底两淮流移几数十万彼方各有土豪使一土豪募二百人不过得百土豪则二万兵谈笑可辨或言何以廪之臣思之尚有一䇿诸郡禁卒本是禁卫使驻泊外郡就粮尔今不分厢禁皆谓之郡兵欲除帅府外大中下郡扵旧额中各减三分之一以所减衣服粮觧廪兵之司如此则无増兵之费四欲旌死节如陈隆之曹友闻皆蜀书生死事恤典未行又丙申援淮兵将恩録其后其家日守部门今亦未下五祠事不肃上皆嘉纳缉熙宣引给扶后遂为例荐蔡范等十八人宻奏继絶世裁滥恩兼侍读修史又言铜镪漏浅外国之患十月缴进三经要语歴年国十一月冬至除端平殿学士同签书枢宻院事同提举编修经武要畧公言宰相入堂不得过合既不通情安能恊济此必侂胄以来意欲独运遂成此风不可不革上然之而范相意已不乐同提举编修勅令御笔强兵之事葵治之𥙿财之计韡治之各择乃属一相縂大纲而中持衡焉公奏诏条上事宜诏以京尹赵与兼提领国用所六年正月辛卯朔日乞食公觧机政不许诏同与赴缉熙殿奏事公奏户部列在六卿下执政一等都司庻官尚可搃国计奔走堂吏而尚书及不可耶臣为执政被命主财以尚书为副贰亦犹执政为督视用尚书侍郎参賛尔今拟用一参详官台论已及臣投老一出非求富贵实欲忠主报国尔天章笔札之对未上金陵条例之谤巳方用一人已逐去之谁敢为陛下任责者三月再计国用事又奏乞代董槐使广西又屡乞罢进上皆不许六月除参知政事兼同知枢宻辞不允赐宸翰六轴曰白云山曰放生池曰于麓曰为山曰晚香曰从所请也八月和御制纪梦诗三十韵以天变奏乞罢政御批其后还之是日殿院章琰李正言李昴英交章论公逮晚御笔琰昴英并与在外差遣二人言公庇嵩之揺国本不知上尝问嵩之罪公奏罪莫大扵不孝又尝宻请遂建上问卿欲谁立公奏昔以此问包拯拯对臣年七十非邀后福者臣亦年七十矣二事皆上所知而章李不攷实以触上怒素为潜豢养昴英激汀卒之变公尝欲劾之皆不扵公又欲为潜开路上既出二臣公待罪不和塔押赴堂手诏卿之出处皎然日月焉可厚诬虽勉留甚至而公去意决矣七年正月上寿称贺讫出梵天寺集英殿大宴后幄奏事讫罢致前筵毕即出宣押赴后筵继五疏乞去皆不许自是深居谢客罕预朝㑹论丞相元枢亦罕入堂四月从驾朝献景灵宫公入奏出浙江亭连入三疏诏封还之诸公既立门庭分党与鼎味失和几务久旷上始有改絃之意游公册勉赵公葵督视江淮京湖公知枢宻院湖南安抚大使兼知潭州同提举编修经武要畧而郑公清之再相王伯大吴潜并佥枢内引上谕欲出湖广宣抚使之命公奏如此又费一项犒军钱不若止以安抚爲名上然之御笔令依旧宣司体例广西权听节制寻内引朝辞钖宴御书马行及赐金器香药缬罗条奏行府事宜辟置僚属皆报可五月就道以大程沈玘向随魏枢督视所至搔优不谓经营随司遂下之狱所至肃然八月抵潭州宻奏提刑宋慈所害言大理诸蛮事宜九月都试飞虎军抽摘诸州兵拍试御笔问四事公言斡腹之说此实过疑有备无患自治上䇿要之先事之备贵于无迹目下安平忽尔汲汲军事徭峒安南必且疑惧不若爱惜民力拊辑蛮徭恩信既孚却用团结洞丁旧法止作州县常事行之庻民听不惊根本自壮御笔又云朕日夜以思姑述所见报卿更宜深长虑之公奏逺交大理不如近结诸蛮因奏茶陵知县黄端卿死节七甲縂首扶荣祖阵没及土豪平㓂功赏并措置邕宜融三州事宜湖湘之俗信巫尚鬼如庆厯之黄捉鬼南渡之钟相皆始扵造妖惑衆遂严为禁防毁郡县淫祠修崇南岳祠炎帝陵庙屈大夫贾太傅祠由是楚俗一变八年奏乞觧罢知枢宻院事蜀阃报鞑侵威茂南丹思播往往譌传相恐公一镇以静朝廷颇为所动公奏臣访之蜀人威茂之外皆夷也夷人相攻击每岁无之且札报广西如果有警当使当用狄武襄故事仍令二阃及下宜州以重赏募蛮生擒鞑贼觧来审问之皆虚传也五月御笔奨谕持转一官奏乞録张彦质之后十一月奏来岁七十乞致仕九年正月上引年至三四闰二月除观文殿学士福建安抚大使知福州辞六月还抵于麓里第七月六辤乡阃仍以宻椠苦辤诏依旧观文殿学士提举临安府洞霄宫自是闲居十年无岁不乞休致开庆元年二月转持一官依所乞致仕九月虏偷渡鄂渚丁六全册免吴潜代之十一月召赴行在十二月落致仕依旧提举佑神观兼侍读力辤景定元年四月吴潜册免御笔公转一官福建路安抚大使自全永临瑞残破内地震动朝议籍公重望镇压全闽久格不可潜去乃朌命公度不可辤起七月视事闽中僧刹十五百区旧例住持入纳以十年爲限谓之实封官府科需皆僧任之不以病民近以州用不足减爲七年或五年甚者不一岁托以词讼数易置由是困弊公首命罢之营卒有前政譁譟犯于阶级者公捕斩之累年未获之盗皆擒戮其首恶及窝家山行海宿如履家舍矣九月乞休致二年正月持转一官仍旧职致仕五月公徧谒先茔以初度日饭僧扵方广岩还第却荤茹絶粒屏药自言无所苦但日觉清虚之六月戊申初夜有星火如盘杅飞坠里第之后圃已而公薨享年八十二七月以遗表奏上震悼辍朝赠少师国事湏是抑斋汤侍郎中论诸公互短长有至于一片至公血诚抑斋外难屈第二指其为当世慕仰如此先帝访调臣扵公公奏光臣孔硕评今文人惟克荘尤老苍后忝扉掖预闻大典册公力也公门生故吏满天下今存者无几铭非后死者之责乎铭曰良辅隆准靖翊虬须史称其学出于孙吴忠肃父师干淳大儒方其未贵尝遇于涂败笈萧然发以示余朱张语孟了无它书一旦起而画䇿矢谟谓红衲袄旧虏新胡三患不治必为痈疽方布恩信大为模规遽以艰棘浮湛里闾盗震扵隣急诏起庐以一逢掖当万狼貙身先将士鼓行直趍掀翻䝤冗荡涤鬼区全活胁从薙狝魁渠东南再安谁之力与功崇业广茸纛麟符盱润尺籍脱巾狂唿衆议姑息公决勦除以顺讨逆如探卵雏与鞑对垒麈尾唾壶彼哨无时此备有余大龙虎战小蛟蛇敺氊裘相戒晋未可图自丁丑后至庚申初天歩屡危以只手扶先帝知公付以钧枢公与思堂志念素孚及筹国事气直论孤每曰吾非伴食之徒帝察公忠眷礼特殊以见执政开幙重湖暂建乡阃复悬其车公再来游人戏阎浮廊庙非贵山泽非癯或骑箕星或跨鲸鱼人鑑亾矣梁木壊乎畴昔敬公近代所无故乡归老古䟽丈夫新亭收泣今管夷吾追随四纪熏炙染濡帝访词臣公词于虚今也耄矣才竭思枯二子砻石问铭于愚李世评又以瑕掩瑜谓魏收秽谓韩子谀引将勒之螭首龟趺又将上之东观石渠一字不实公其吐诸后村先生大全集卷之一百四十六后村先生大全集后村先生大全集卷第一百四十七后村先生大全集卷之一百四十七神道碑警斋吴侍郎理宗皇帝在位四十一年景定甲子九月召前礼部侍郎吴公赴行在未至踰月而帝上賔新天子继志述事公首擢兵部侍郎然公已属疾拜疏乞挂冠矣天下闻而哀之诏与遗表致仕恩公讳燧字茂先新世自晋江迁同安大夫琏大父宗皆里耆儒父桧三阶计吏擢庆元已末第为尚书程文简公之客仅教授桞州佥判郁林州而终赠朝仪大夫妣宫恭人王氏公自髫丱语出惊人绍定戊子乡荐擢已丑乙科授从事郎威武军节度推官内艰服阕授惠州推官陈三枪犯潮广抑斋陈公韡方督三路馈饷公躬部送往返广卒叛郡寮或遁去公独佐赵侯希捍御秩满入都䄂文谒梅亭李公刘荐扵朝堂差教授福州士多挟贵寓求学职公专以课试定去留储学廪之赢葺庙学刋通鑑纲目台阃如王公伯大曹公豳李公大同徐公清叟皆以京削荐李公韶贰春官为合颕班改宣教郎知潭州攸县葺丰积仓𥙷亾粟缮邑庠作高门旧贡士㽵尤薄倡大姓恊助郴㓂震邻合隔縂扼要害境内肃然二考抑齐由元枢建阃辟机宜文字事必咨焉结局增秩淳祐庚戌谒光范忠定定郑公恨见之晚衡文南省掲晓除书库官迁太学博士踰月除监察御史兼崇政殿説书奏疏以正纪纲通言路为第一义抨弹所及多贵要亲昵不少囘互冬至雷变与同台御史潘公凯交章论旧学初相端平人以小元祐目之比及再相内颕出不闻杜衍之封还大讨未定不闻韩琦之力请以陈力不能之时昧知足不辱之戒丙申之雷引咎䇿免今兹之雷不闻辞位是君臣皆以天变为不足畏矣臣谓其咎过扵张禹臣愿自比于朱云宜俾奉册就第而登庸有徳望宦官宫妾不知名者代之上方礼貌师傅疏入报闻二公皆求罢诏以大理少卿留公不拜而去夕郎董公槐封还词头亦去都人士祖饯四学作爲诵诗直声塞穹壤矣踰年上思之除直秘阁广东提刑盛夏南辕所至洗冤泽物臬台节制摧锋公恩威相济将士悦服溪洞懐畏每曰是邦乃张曲江故里周濓溪杨诚斋旧治慨然想其遗风辟相江书院重建讲堂偏曰道立文风一变期年而召道除秘书少监兼国史院编修官实録院检讨官入对言今和籴优民征㩁因民抄籍夺民科敷病民怨气极矣淮蜀连岁𬒳兵尤可哀痛而上下崇粉饰为承平事祕宻为暇豫愿畏帝眷靡常忧祸至无日絶内降裁私恩聚忠贤抑嬖佞节不急之费去不良之牧传曰知㩴知是斯不亾矣上欣然开纳擢殿中侍御史兼侍讲时盛夏犹寒江公言宜崇阳抑隂又演其説云塞倖门使宫闱之隂不得扵外朝之阳屏邪佞使小人之隂不得胜君子之阳固封守使夷狄之隂不得犯中国之阳又言蜀危乞命重臣建阃及治余玠賔客程逢反朱申李卓等之罪又言玠子如孙稇载蜀寳货东下宜下扵理没入所窃以饷军又言余晦败事遁归宜夺从臣恩数时戚畹寺人稍有声闻公因黄雾淫雨言仁宗斩一通事舍人不与高宗易刑焕侍制为现察使英宗重韩琦之权押空头敕遂在守忠孝宗陈源外祠陛下独不能乎未能抑之而又长之未能去之而又纵之此天意之所以未囬也西太乙宫新建驾将欵谒公陈三不可畧曰名为所谢迹类游观况驰道越在闗外支犒重费国力上悚然中辍它建明弹击不胜书上访宜冠豸者公荐洪公天钖首论戚官董宋臣等三人之罪上使公踰洪易疏洪抗论愈峻公奏乞行天赐之言又奏臣不能顺指甘受诛殛洪改太常少卿不拜公改礼部侍郎亦不能安矣琐闼因而倾之遂与洪公相踵而去开庆改元除集英殿修撰提举江州太平兴国宫未几后省言其前论蜀守之悞夺职罢祠年余复祠先帝末命予环今上初政持槖而公薨矣呜唿悲夫公生扵庆元庚申得年六十有五赠通议大夫配陈氏泷水丞孝仁之女赠恭人男一人基承徳郎女一人早世孙男一人初公葬陈恭人于积善里文圃山之麓咸熙乙丑十二月某日基以公合葬而问铭于余余论次公平生而有感焉自昔人主有性不喜人谏者有追仇尽言者理宗皇帝则不然公始论旧学而去人曰撄龙鳞矣然未几而衣绣又未几而召拜拾遗执法后忤左珰而去人曰将虎须矣然至扵将凭玉凡尚朌银信自古及今圣度如天容受直言愈久而愈见思未有如吾理宗之懿也公与忠定郑公非素交郑公扵公擢之如此之骤也公与郑公绳之如其严也使遇李林甫秦㑹之必隂中偃月堂之毒大害书扵格天阁之下矣而郑公终始含洪公与藩董各优游间燕岂持理宗之徳不可思议若郑公之量亦岂易及哉公文章温润典雅各有体裁凡数十卷惟奏议三大帙皆通逹国体切当帝心宜别为集虽愤世嫉邪谊刑扵色然扵善类极拳拳尝荐三十人多知名士白简指陈皆老姦宿赃腐夫憸人自絶于清议者非若近世贱丈夫屑屑扵免女恩怨也晚空使粤装卜筑城中为三堂一斋曰桂堂以合族曰师贻以奉先曰学林以藏书斋曰警斋皆宸翰也暇日与里社诸公觞咏其间余居隣郡公时以诗筒往复世故不复挂口公在台霜鉄面然与乡里人处恂恂如也待族姻朋旧极委曲为卿相苏魏公请谥正简谢审计圗南王大博南一皆邑耆艾极力推挽抚爱弟龙溪主簿煓如子交恩首及之余交游多矣公相知深而相久于方矣炎炎时余絶不通问后公出而余之入间得书常讽余早退庻几古道谊之交者铭公非余而谁铭曰昔戅叟兮有言立初节易兮保晚节难迹前修参究观若子兮方志完其始进也壮㢤瑶华宫之諌兮灯笼锦之弹其重来也李悔送行之诗兮田发染丝之叹岂不以其妍华于春熙兮揺落扵岁寒有羙一人兮节高而名全前攻安昌博山而斥兮后忤痈疽与瘠环又荐豸兮助杂端奋螳臂兮犯龙颜与豸俱去兮退而考槃千仭而坠兮十朞之间林宻兮山深髪白兮心丹抢永穆陵之环召兮辤新天子之槖班哀人生之奄忽兮奉讣问而汎澜乱日驰万马扵畏涂兮昔心忧乎税驾飞双鹤扵华表兮今事定于阖棺幸谏草之不朽兮必见採于史官毅肃郑观文开禧丁卯茂陵既诛翰窜陈始亲政明年戊辰改元嘉定䇿士扵廷郑公性之对䇿云囬天下之势易定天下之势难援古喻今厯陈梁冀五侯元振元载之事皆当时贵近所讳闻公空臆万言上覧而异之擢冠多士授承事郎佥书平江军节度判官厅公事连丁内外艰四年夏新进士唱名公𬒳召以未厯外任辤差佥书奉国军节度判官㕔公事府尹王公介以公伦魁不责以吏事公曰吾岂敢以幕府为蘧庐乎益尽瘁奉公六年正月召三月对以崇圣学教太子为先经筵讲论廷臣奏对监观古今省覧奏牍无往而非学也又曰学而不思则㒺陛下之学固已博矣亦尝审之乎臣谓䌷绎出扵圣意咨访发扵王者闻一言则必诘其言之是非见一事则必穷其事之可否进一贤必求其所以为贤退一不肖必求其所以为不肖至扵出一令发一政亦必明辨反覆参之成宪为何如察之民情求之国体为何如以陛下之明圣而氊厦罕闻䌷绎公卿鲜垂咨访况逺而疎贱之士乎皇太子仁孝夙闻尊礼师儒讲论经理屡奏彻章其学不为不勤然知非之艰行之惟艰知而不行犹未知也昔仁宗方就学章信命供奉官杨懐玉伴读面戒不得堂中戯笑及进玩具且使王亲近僚友是时王张友有士逊在焉章圣不以告士逊而谆谆扵懐玉者岂非以从容燕处亲近懐玉辈之时多乎今官僚皆天下之耆英傥更遴选亲近储宫之人庻合古人侍御仆从必求正人之意次论人君之所以立国者在人才人才之所以能立人之国者在气节今开言路擢端人正论若少伸然士气不振有大异扵昔间有班见对扬指陈得失上未尝厌薄而言者己自疑畏凛凛若不能以安其身如是而欲使明理乱扵未然起国势扵积弱万万无是理也时庙堂皆重望言路多君子而公之论如此三论楮令边事军政谓官吏行一切之政而歛怨公上将士无可恃之道而望敌惊除祕书省正字进寕宗㑹要转宣教郎十二月除校书郎七年正月磨勘转奉议郎九月兼魏惠宪王府敎授八年正月除祕书郎轮对首言明国论强国势励节义重大帅之权久边守之任去岁遣使通国譁然以为非便然卒遣之者其説曰吾军政未修一日絶弊兵连祸结岂不甚扵行李玉帛之费然国人之论未尝欲朝廷用兵但愿陛下勿忘国讐勿惮亾虏既而元颜氏自亾而不暇岂复敢与我敌㢤若使我朕能自立尽殄群盗西夏鞑靼之兵非数年未易觧此天启我自治之时奈何以兵端不可妄启一切排抑遂使议者疑朝廷特借生事之戒以盖其怯畏之心託待时之説以便其苟安之意臣尝论之今日之忧不在扵亾虏之在扵斯虏与中原崛起之豪杰盖亾虏乃新虏与中原诸豪之所易吾方奔走听命扵蔡州孤垒之余烬岂不大辱国体乎炎绍之初汪黄误国虏骑长驱如蹈无人之境及鼎浚诸臣恊賛圣断邦昌以僣诛杜充陈邦光李悦以失守伏辜南北之势始定社稷扵今赖之然则有天下国家何可一日不励其节也边事万端主相焦劳扵土未见有显然安强之郊者昔种蠡相越而四方之外分以委人盖任之专则思之精规模出于一则行之有成效今惟当择二三大帅若未得其人当急求之若已得其人则边陲之事悉以付之听其所为不由中覆可也边守数易不可者三送迎之费不与焉淮甸攻守之具非三五年经理不能就一不可也縦能就绪代非其人则易其旧规弃其前功二不可也其人既不为久计数日待迁诿其责扵后人三不可也边郡不过数十城以天下之大岂无数十岁忘身殉国自奋功名之士可任乎诚能精选而久住之或四五年或六七年其绩数效显着者使之建大将旗鼓将见祐预琨逖之流接踵而出矣次论人主举国而听大臣大臣分其责扵一二材智之士与之谋画虽以孔明之英特不能不参用州平幼宰及其久也权之所在谤之所归一二材智者始负天下之责矣及孔明出师表自向宠费祎董允郭攸之见扵表者如此他谋臣如蒋琬姜维杨仪名将如关张黄忠辈则其亲信不专扵州平幼宰矣此岂非大臣参用群臣之法乎七月乞𥙷外不允十二月再请又不允寻除着作佐郎九年正月兼权尚右郎官八月丐𥙷外差知袁州以崇化厚俗为主两造胜负者虽负者亦服公之明母讼其子公教谕之遂为母子如初水旱精意祷祈雨旸立应去日民攀卧不忍舍十年三月磨勘转承议郎十一年六月有旨入奏丐祠不允入对言天下之患莫大扵廷臣之不和今朝廷上下议论有逊顺而无龃龉有恊合而无乖异犹谓之不和何哉和者非苟同之谓也人主属国扵大臣又设参预以共图之侍从议论之所出也台諌耳目之所寄也国有政事谋之大臣参之执政既相与可否矣苟犹有未至焉则侍臣得以献替台谏得以论列谋或未尽不厌其违覆理之所在何间乎异同今国有大政执政未必尽知知之未必有所可否此岂协心共济之意㦲侍从之臣日请对者固多有之然未免好同恶异间有忠愤不能自已者则或肆诮或加中伤昔司马光当国祖禹在言路或谓光祖禹必能协济光正色曰光有过祖禹独不言乎今大臣无钦若之谲夷简之诈有光之公然执政不能爲宗道从官不能爲仲淹台谏不䏻爲祖禹何耶十二月四日除侍左郎官轮对言爲皇太子选妃宜择用范祖禹纳后四事一族姓二女徳三隆礼四博议与大臣议而行之次言淮东忠义虽曰区处得宜然主客之势不宜偏重昔童贯欲处常胜军使其进有所依退有所惮固一时之良䇿试者限其不早尔今宜取其䇿而戒其失京口一军自泗州失利之后缺额极多老弱大半若覈实招捕择将训齐则精神折冲渐复旧观淮西関隘命宪臣经理颇见次第或言其奏请率多扞格谓冝假以事权生其智勇俘光守将前者垂去后者末至设有缓急付之何人则荆襄尝为谍者所误轻易调发㒺功而还宜以为戒帅臣信义固不为欺但恐其为下所欺不知自之蜀得重帅朝廷信任不疑不贰仰见陛下将将之道然闻其每有申请一切顺从昔郭子仪拟除州县官一人不报或谓宰臣不知事体子仪曰自兵兴以来姑息武将求得欲从今某除吏不行是朝廷不以武臣见待也岂非今日待蜀帅之法乎又言祖宗用法寛厚惟于赃吏独严近贪风复有苞苴公行昔威王烹何封墨而齐国大治杨绾当朝减声乐省驺从撤弟舍者有之转移在君相尔十三年八月磨勘转朝奉郎十二月除将作监时东宫虚位中外皇皇公乞早定大计且以立长为言上嘉其请十四年六月进孝宗寳训推恩转朝散郎九月除秘书少监丐祠再不允十五年正月壐赦转朝请郎四月奏告寳玺转朝奉大夫弟国子进士厚自亾三丐祠不允九月除起居舍人控辤不允十月磨勘转朝散大夫十六年春同知贡举不以掌文衡自居时至考官房商推去取故多得名儒蒋公重卷为考官所黜公竒其䇿而取之三月升起居郎力辤不允未几谏议大夫朱端尝以私憾论公疏留中公力丐归除职予郡除右文殿修撰知戅洲公五上免章不允冬十二月始之任俗素剽悍接连溪峒公开府抚之以恩御之以威卒之以怙息盗发臬使移大调兵自诡讨捕公曰贑守以兵铃系衔讨贼吾职也岂敢以其责诿扵监司乎潜设方略与幕僚及寕都宰彭铉宻筹之盗平境内以安郡当二水之㑹久则城市泛溢公俾登城而居㪚粥以食之潦缩则计戸赈济有差贑人至今徳之十七年秋八月茂陵升遐公帅僚属宇尽哀穆陵登极公拜捧诏书以昨该胪唱一字犯上潜邸旧名乞以字代之盖公早以字行始公受学于朱文公询其字叹日好大名大字欺公者逺矣素与郑公斯立友善郑以弘公以毅名斋取佩韦之义皆客扵度支郑公肇之之塾至是与弘斋及度支之子仲路同登早定交扵北山龙图陈公孔硕北山命抑斋元枢韡友焉十二月除集英殿修撰知龙兴府江西安抚寳庆元年四月该遇龙飞恩转朝请大夫治洪之政与袁戅同虽位高权重然一路休戚氏间隐瘼下情皆得自通处人父子骨肉争讼之间必委曲镌晓以还其天南昌襟带江湖与淮右隔一衣带水公募舟师千人犒激练习隐然为江面屏蔽俄兼漕职食少事还遂苦疾晕丐祠不允三年五月除寳章阁侍制陞安抚使任仍旧八月磨勘转朝散大夫累乞归绍定元年正月提举玉隆万夀宫公还里寓僧舍角巾野服与亲友自扵水光山色之间三年三月有㫖再任九月磨勘转中秦大夫四年四月庆典转中大夫五年春祠满不复请六年正月除华文阁待制提举凤翔府上清太平宫七月陞敷文阁待制知建寕府力辤不允诏趣之任未行间十月召赴行在奏事辤不允端平元年元日除吏部侍郎公未拜请对四月内引首言闻尧舜授受不过执中之一语又有人心道心危微精一之辨岂圣人之费辤耶中者天下之正理天地得之则阴阳和寒暑平万物生人得之则心正身修气和体平而万善备盖圣人与天地民物本同一体吾心一正则天地定位而民物各得其所矣而其所以能执此中者亦惟扵人心道心之辨而致其谨唐魏证能致其君扵正观而不能杜其晚节之穷黩宋璟能致其君扵开元而不能絶其末年之淫侈裴度能佐其君平淮蔡而不能防其用聚歛之小人盖三臣者知正君而不能格君陛下方行尧舜之道视唐三君盖儒优为之臣非不能高谈毕䕫稷契而犹援三臣以讽陛下亦区区陈善闭邪之意次札言今圣㫁赫然忠邪贤佞固已判别但君子待小人常失之恕小人之仇君子必穷其毒裴延龄沮陆贽大用显挤之也卢祀荐真卿使希烈阴祸之也承璀荐李鄘叔文荐杜佑小人情状巧伪百出古人铸鼎象物魑魅魍魉各圗其状且厯言元祐之盛以马吕之贤而不能胜京卞之姦冝监往事以毖后患时荆襄图上八陵公言朝陵之使不可已中原之机不可失然治内治外固有本末柔逺能迩亦有先后自开禧用兵误国嘉定堇堇自守规模不立既不能制亾虏垂絶之命何以遏彊㓂方张之势鞑人与我固无讐隙兽心无厌岂知逆顺顷犯襄蜀既知我地利后诱我夹攻又知我无力今小使未反万一然其来何以御之惟有守衞三边为绸缪户牖之计绥懐遗黎示经畧中原之渐四月十四日御笔除左谏议大夫越十日兼侍读皆辤不允上殿首言近都堂集议观范葵及子才论奏书牍议论蠭生气呑四夷岂天将混一宇宙遂生斯人为时用耶然兵重事非可易言臣退而端坐深思终不得其説今范改图易谋不胶前説而葵气愈鋭谋愈决昔勾践生聚教训十年而后平吴诸葛亮闭闗絶栈二十一年而后出师葵帅淮东甫及数月而欲建规恢之功古人何难葵何易耶臣方草此疏得荆襄帅臣嵩之所申言闗河之未易守且饷道尤难通荆襄之失议者罪其始谋之不审而今者所奏则不可例以为非但嵩之则谓淮东沮其和议葵则谓荆襄忌其成功惟陛下取二帅臣之奏则是非得失可以互次言二台臣交诋臣叨谏长罪实在臣陛下奋发独断擢其一言扵西掖然后天下知正论之必伸然台臣尚多缺员宜拔直谅以充其选又五月对首言故相当国垂三十年虽无经纶而有把握旁溪曲径一切塞絶若不出其意则人主号令不可行扵殿陛然欲人主无好恶之已而作好作恶则无所不私欲外戚无侥倖而已之亲故意所欲予者则所求必得欲宦官女子絶于请而已之嬖奴宠妾则招权纳贿狼籍难掩趍者澜倒知有私室而不知有公朝知有权臣而不知有君父臣愿大权而在人主而政本归中书盖权在人主下无专政之嫌政由中书则上无自用之私君臣之间两尽其道次言陈璟为御史上问所以为御史之道对曰使臣拾遗𥙷闗则可使之掇拾臣下短长以沽直名则不能臣虽不敏请事斯语又言范镇谓备契丹当寛河东河北之民备灵夏当寛闗陜之民臣亦谓今日欲经理中原则其势当寛江淮之民民之困于籴买困于上役困扵失运者以臣所闻㳂边郡县官吏诛求殆尽骎骎及扵㳂江之民矣臣愿陛下下霈然之诏以先臣镇之论风厉㳂边帅守及麾节之臣稍寛科抑为国家爱惜根本天下幸甚六除端明殿学士签书枢宻院事二年八月陞同知枢宻院事十一月兼参权知政事以目病又以雷发非时屡丐祠不允三年七月除参知政事以淫雨三乞待罪上自引咎眷留甚至公益感奋知无不知属议明堂郎官陈康熙奏乞以太祖太宗寕宗并配公搜检祖宗典故及先朝诸臣王珪钱公辅孙抃吕海张方平吕大防胡直儒等所议条画以奏曰唐飨明堂皆由曲学引误孝经严父配天之文至我高宗皇帝圣见超絶决于独断以绌祖进父爲非专用有周明堂之典奉太祖太宗以配天此万世不易之礼也奏入上从之九月十七日明堂以雷雨作待罪左右相清之行简并册免是夕宣押乔公囬除侍讲二十一日奉御笔兼同知枢宻院事续又奉御笔命公与李公鸣复轮日当笔力辤併乞屏归田里降诏不允继颁御笔勉留虽与李公恊賛而事多取决扵公察官唐璘当劾某士某士盖当时朝家倚以治赋者上欲留之公言不可璘不知反疑公庇之遂劾公寛而无制懦而多私璘素出公门下其改秩登畿皆用公荐疏入朝论骇之公言璘素公孤直所言深中臣罪璘遂出漕江东俄擢广帅余与璘布衣交晚使番禺与璘语及公璘未尝不服公之雅量而自悔其轻发也公益求去不获请其冬乔公再相嘉熙元年二月一日除知枢宻院事兼参知政事丞相每朝奏事上輙顾公问曰卿以为何如公具以实对当局者忌焉有旨条具边防公言两淮各冝招游击军以为诸城之援公安置立重屯以为江陵屏蔽又欲扵鼎澧之问招万兵以制猺蛮以防蜀道又江西湖南冲要处皆宜增兵守备乔公欲置籍考覈诸郡逋负版曹岁计者公言朝集城南五里濒江有钓台寺乃公旧日讲学之所扁曰精舍暇日渔钓乐而亾返遇水旱必为里人告地主蠲赋役议赈贷虽乐人之乐而未尝不忧人之忧乡人如竹湖李公抑斋陈公皆敬而爱之年甫七十乞挂冠七疏然后得请除观文殿学士通议大夫致仕晚岁以拱极名楼上书扁额以赐公自还政以至纳禄独备人间五福然念及时事必颦蹙而言初不以出处进退为间寳祐三年五月与客夜坐纳凉忽感脇痛虽饮食寝少然神明不衰以六月二十四日薨扵正寝年八十四闻者如丧亲哭于家者哭于途者望门而哭者肩摩袂属遗表闻上辍朝赠少傅谥文定公世为福州侯官县人旧居清溪曾祖可大累赠太傅妣陈氏鲁国夫人祖奨累赠太师汉国公妣陈氏周国夫人考汝永累赠太师齐国公妣黄氏越国夫人娶潘氏赠鲁郡夫人先公二十八年卒公为卜宅兆扵长乐县阮山及公薨启氏视温洁如新遂以其年十一月壬寅合葬焉初公与瓜山潘君柄同师紫阳翁瓜山知公必贵妻以兄子公虽魁辅潘虽匹士然世两贤之犹管幼安华子鱼未可以贵贱判优劣也子男一人徳起擢嘉定癸未第后改奏京秩尝列属奉常力辞莆垒改奉玉局以便亲养故家中之原明公休也终于朝散大夫主管华州云台观孙男一人绍祖承奉郎初云台公请余论次阮山遂碑余方属藁忽闻云台仙去余哭之恸承奉君以书来责前诺余视前藁或仓猝未就绪或简短不盈幅先发书弔承奉君乃掩涕抑哀而秉笔焉距公之薨与葬十有四年而卒矣公于孝友素隆上世田庐悉推弟官其扵二子二孙二妹尤笃奏荐及其二甥视弟之女如已出此虽细行亦叔季所难也有廷对䇿奏议诗文杂着若干卷藏于家铭曰余周游斯世兮搏考前载乡俗之薄兮喟然深慨有二士兮逢昭代一攀龙兮一峩豸受觧衣之知兮蒙割裒之爱居则曰生死临前兮不想负背忽忘胶漆之情好兮憷毛髪之利害其发也如含沙之蜮兮入懐之虿闻者莫不瞿然疑而骇受者若无所闻兮静以待曰此孤直兮蹈祸不悔所言简切兮是忠臣罪与之终始兮更迭中外呜唿此风惟魏公之镕陶兮与潞国之荐介世岂无伟人兮常病其徳度之隘李恶梅曽之浮薄兮范讶徂徕之怪昔熙豊元祐间兮理乱消长之㑹惟戅叟伯淳于此兮了然蓍蔡之悚水之偏小兮叹韩富之不在孰能剖扄之鐍兮纳之于吾闼之内余厯评群公兮皆未若毅斋之大镇物如山兮容物如海题之冡上兮以俟南董氏之采后村先生大全集卷之一百四十七后村先生大全集后村先生大全集卷第一百四十八后村先生大全集卷之一百四十八墓志铭赵仲白仲白讳庚夫宗室颕川郡王之后曾大父某知鄂州大父某父某始为闽人仲白少玉立风度如僊书一覧黙记尽不卷脱一字为文章神速两试礼部不中第用取应补官乆之不调畿漕辟嘉兴府海塩县酒务府公王舍人介权青龙镇势家或为大商地匿税鉅万仲白捕治之急势家诬诉于外䑓下吏鍜鍊成其罪坐停官王舍人抗论力争于朝不报仲白既废杜门若学贯穿百氏特邃于老易喜纬书坐一榻下筹布蓍不已以为世道隆替人事成壊皆系乎数从方士受水丹心独神其术谈禅尤髙朋友莫能语难其平生志业无所洩一寓之诗丛藁如山和平冲澹之语可咀而味愤悱悲壮之词可愕而怒流离颠沛之作可怨而泣㑹中朝有知仲白前事冤者得复元官于是淮蜀交辟而仲白死矣仲白性不妄交与潘柽赵师秀论诗曾极论参同契輙暗合遇贵公张䜩广座命题衆賔方嚬呻营度仲白已飞笔满轴神色自得盖其所挟髙未尝蕲压人而每出人上故爱仲白者寝少严而忌之者衆矣仲白家贫不屑治生乌㡌唐衣自号山中翁所居隙地才丈许而花竹水石之翫皆偹古梅一株终日吟啸其下其归自海塩新脱酷吏手李行荡失妻子奔踣蓝缕犹以两夫舁一鹤自随晚客京城闻鹤死惋惜不食赋诗甚哀其情致风味如此鸣唿斯人不可复见矣予观昔之文人若相如李白世称薄命然所爲文亲蒙天子赏识给札捧砚之事极一时之荣焉近世林逋魏野皆以匹夫名字流入禁中数下诏书徴聘仲白才追昔人㑹开禧嘉定间天下多事三边用武君相所急多材建功名之士而山林特起之礼其废已乆由是仲白阨穷终身其文不逹于天子徒为闲人退士衲僧羽客诵咏叹息之具而已仲白卒于嘉定已邜二月壬戌年四十七十一月庚申葬于城西七里甘露山配顾氏国子博士𣏌女有髙才与仲白如賔友男时愿女二人时愿哭谓予子幸铭吾先人念昔与仲白逰二十年尝约岁晚入山读书仲白弃予而夭行而无所诣也疑而无所订也瑕而莫予攻也怠而莫予鞭也呜唿悲夫仲白既明数前知死日访其友寺丞方公信儒求棺及死方公捐美槚殓之仲白诗最多自删取五百首所着有周易老子註山中客语青裳集予早知仲白顾今学退才尽铭其墓有媿色至于附其家教其孤行其文字于世方公责也铭曰万山四围君藏于斯所埋者骨不埋者诗后千百年陵谷或夷读君集者必封崇之林沅州公讳诞字仲成其先固始人八世祖着作平迁福清曾祖讳伯材三举进士不第祖讳格特奏名爲建州司理参军赠通议大夫父讳遹元符进士第四人事髙宗皇帝再爲中书舍人终龙图阁直学士赠少师母硕人范氏赠齐国夫人所生母刘氏赠㳟人公以父遗恩受承务郎监绍兴府税漳浦县丞亲年髙求监南岳庙歴福建路提举司干办公事待江南西路转运司主管文字阙丁刘㳟人忧知潮阳县除提领户部犒赏所知沅州秩满乞闲主管云䑓观改冲佑观积阶至奉直大夫爵开国男庆元丙辰八月十日卒年六十九葬县境大湖山之原累赠进奉大夫公蚤失父母兄刻若自励事所生母尽教抚教孤姪恩谊至笃为小官数守职争是非不肯屈理以狥势潮阳时有肯造戦舰州不出一钱符县白科公为书条其不便守怒呵责愈峻公藏州符不行束担𣣔去㑹诏寑其事潮州常有赋外成丁船头塩钱民困苛取公以樽节嬴财代百姓两年丁盐之输酒所时长官欲以利献公奋然曰诸库方告匮乃以酒本钱为羡余是不为明日计乎遂不果献尝议欲以诸库分隷诸郡而罢提领一司后因陛对复言之沅逼蛮猺公之治以恩信为主而守偹亦不废民夷晏然诸䑓上其治行公力求祠归不复出矣公请谨严恪外和尚刚居家莅官皆可师法人莫敢干以私终其身未尝有求于人自中年即倦仕进及三子中第喜曰可以遂吾志矣盖食云䑓冲祐之禄凢八年故人有气力者欲相推引境莫能致病革犹整襟危坐语家人曰吾平生无它憾独挂冠不蚤尔其止足无羡坚凝有守亦得之天性非彊勉然也配冝人卓氏孝慈勤俭闺阃肃和诲子尤严先公三年卒赠硕人子男四人璟终从事郎知靖安县环今为朝奉郎主管鸿禧观瑑朝奉大夫主管崇禧观同登甲辰第琮终通直郎知海丰县女三人长适朝奉郎通判临江军郑元清次适进士陈自立次适宣教郎知光泽县潘梅孙男九人公庆文林郎新监镇江府大军仓门公永公奕曰有是㢤竟其役遂属疾不起匶归邑人哭送乌虖占者之言然耶君偶自死耶昔邾子卜迁史曰利于民不利于君邾子曰苟利于民孤之利也迁之五曰邾文公卒君子曰知命君亦以民爲重身爲轻而不惑于吉凶祸福之说使遇圣贤必録之矣君前配赵氏南恩守师谠之女继谢氏肇庆府教授时之女一男庆老前葬耒乞铭余祖母令人君之姑也当尚书盛时齐谿园池甲乙郡今朱门乔木然无恙而耆旧凋落尽矣不特与替荣悴之可悲也铭曰癸未十月君卒明年十月君窆辛酉维日甲庚维山濑溪之原賔州之阡葬书曰然其继必蕃方武成嘉定壬年冬莆田寳谟方公卒配叶母林不幸继卒明年君自官下耒奔丧盛暑营三窆距家可三十里余一日褁饭徃劳役夫见君苦痁疥呻吟原头余曰君羸瘠已甚即暍死余泉下何君犹有力封圹而返疾遂不瘉以八月朔卒君名左钺字武成开敏有胆智丱角㧞广东漕觧寳谟公使淮东兵骤起君窄衣习刀槊喜驰射益热塞地事稍谈兵寳谟公既废不用益自放山水间搜竒扶幽匹马如飞君䇿蹇驴随其后以登临啸咏为乐短褐高㡌风格散朗见者皆曰真方孚若子也壐赦君伯父守梧持其表入贺𥙷官授徳庆府司法参军军殁时年二十五娶尚书易公祓女一子肖鸾余论君父子间乆尚未知君能诗及瀑上精舍成稍从余论质余未尝深剖君亦不详扣也既而怒长突起语出竒崛如海鹘天骥一奋千里朋游皆挟靡退舍矣叶公适尝曰此郎句法天成殆鬼神送与耶赵公汝谈亦云武成诗如数十年用功者其见重如此初寳谟公有劳于国暂升且复用君尤俶傥踈儁平居压绮䴡而嗜篮缕弃安逸而习麤澁固异于袴𥜗子弟矣而天并夺之上而国失才臣也下而家丧鉅子也哀㢤甲申六月壬申易氏袝葬君于安田洋祖母林夫人之墓曽祖宪阳江令祖崧卿京西转运父信孺寳谟公也铭曰吾闻竒律之士常在世间太白曼卿不死而僊信斯言也峭壁之上悬瀑之下安知吾武成者不追云逐月来徃而盘桓耶不然若斯人者岂其奄奄而遂尽扵九泉耶悲夫阁皁道士杨固卿固卿杨氏名介如畾城县梅仙乡人父文广母徐㓜入阁皁山为道士寳庆元年卒年六十八葬南园之麓固卿学通伦类道书外禅宗方技之説皆探骨髓聼者竦动开禧间薄逰边画册不售归山不复出拾堕薪煑三脚鐡铛或遗衣履皆不受尝主清江相堂观一日诸文士集观中倡酬视固卿一黄冠师蓬鬓垢衣寘之坐偶甚忽之句至固卿即吟曰酒量春吞肩夜耸山坐皆骇伏有诗百余号隐居集固卿徒嗣弟伯椿姪至质同学道山中至质厚余请铭其藏余观固卿介洁高逺冻饿自守楽而不改殆黔娄原宪之伦惜其异学殊餙诡世絶物仅与弥明同传而已铭曰穷不求吟不忧归兹邱卓推官初艾轩林公有重名学子云集门下髙第甚衆君居其间最幼诸老生徃徃避席十五㧞乡觧于斯时也君志气畧如孙䇿下江东时然南宫絫戦不利及奉绍熈癸丑廷对四十余矣盖流落州县又四十年年八十四以绍定已丑二月某日卒乌虖命也夫命也夫君卓氏讳先字进之其先自扶风徙闽居于莆曾祖某祖某父某从政郎妣太安人郑氏君文高而气直据经是古以此屡摈埸屋居官亷靖自守无老人日莫途逺之态爲龙溪县主簿岁旱疫君施药多所全沽太守傅公伯成闵雨须髪为白君祷灵着庙返命雨至父老诣郎谢傅公曰此主簿雨也为永庆军节度推官郡倚以治太守欲卑京削君曰吾素无荣望故心平而气和一开其端方寸优优自此始矣因辞焉为増城县丞常可否邑事长官赖以寡过踰四考不得代经畧使辟新㑹令君曰吾老矣落南忘返它日何以见鲁卫之士复辞焉用省罢法去为建寕军节度推官亢旱松溪政和建阳浦城四邑仰食下流客来至是府禁米舟出城公争曰四邑独非建民乎太守史公弥坚不以为忤益重之然君倦逰归矣岁晚里居食岳祠之禄贫无甔石客至必命酒歌声出金石遇空无时留客清谈乃去中更祝融囬禄之厄图史器服皆尽人疑君不堪君亦不改其度夫人黄氏贤而好施先君二十年卒嘉定甲申君以夫人祔子兴教里芹山先茔右为夀圹四子用光次用伟早世次用卨后叔父允次用龙一女适赵时傥用光等以某年某月某日举君之柩合葬使来谒铭昔子贡问乡人皆好之何如子曰不如乡人之善者好之君自重寡合而崇禧陈侯宓闽清郑令君爚皆弥君不容口陈郑一乡善士也孟子曰观逺臣以其所为主君初筮为傅公所知傅公后贵显终身敬君不衰傅公一代端人也乌虖君可以铭矣抑余有感焉世常谓才与名相湏位与年不相待君有贾生终童之才而少不䇿名有公孙丞相贡夫人之年而晚不得位然则君自处虽无恨尚论人物者不能不为君恨也铭曰吁嗟君少崛竒既頥不衰㢘自持吟自怡吁嗟天理难推巢见焚藁无遗今不铭孰后知之臞菴敖先生敖先生讳陶孙字器之福州福清县人曾祖某祖某父某赠承事郎母陈氏孺人少贫以学自奋尝游于潮潮人争执弟子礼淳熈庚子乡荐第一律赋传海内为式下第客吴中吴士从者云集鉅家名族卒虚讲席兢迎致已而入太学中庆元巳未第主通州海门县簿教授漳州辟酒所干官改广东转运司主𬋩文字用荐者改秩佥书平海军节度判官厅公事兼南外崇正簿上登极转奉议郎赐绯鱼袋主𬋩华州西岳庙䑓疏镌一秩寳庆三年十一月丁亥卒年七十四先生内负摩云冲斗之气而外自蟠屈寑趋平夷然长身厖眉轩昻惊俗与人交际机疎语简知者也以为质不知者以为亢惟漳牧赵公汝譡畨禺师杨公长孺尤敬爱赵诗律髙无对垒者独先生与倡酬扬性峻或面傌僚吏见先生必改容始不乐徃温陵州檄迫之行竟谒告去常平使者雅闻先生名行部至州先生已归因上言敖某可予祠矣先生起寒苦渉忧患明练世务歴官多可书而谈者但目以名儒自有载籍以来悉记覧乱籖丛帙披研钞纂竒字奥美穿抉呈露诸文皆有气骨可行世传逺而天下独诵其诗初朱文公在经筵以耆艾难立讲除外词先生送篇有曰当年灵夀杖止合扶孔光赵丞相谪死先生为甲寅行以哀之语不渉权臣也或谓律诗记先生以行京尹承望风㫖急逮捕先生徼服变姓名去当是时也先生少壮忠愤呜号于郡邑衆大之区㡬不免矣卒幸免既退既老佔毕于寂寞无人之滨金璧易求先生之只字半句难致然先生诗名益重托先生以行者益衆而江湖集出焉㑹有诏毁集先生卒不免乌虖前世以言语得罪者多矣种豆观桃徃哲深戒至本朝列圣好文怜才骚人雅士徃徃以文墨受知简斋放翁诗尝验矣先生之诗主乎忠孝不主乎㓨议送朱哀赵之作发于情性义理之正顾藏藁不轻出真诗未为先生之福而赝诗每为先生之祸乌虖悲夫先生奉亲孝拊弟有恩意娶崑山沈氏夫妇相严如賔室无妾媵躬执炊衅其清苦如此晚稍有俸钱即故山筑宅一区买田百𤱔有诗文若干篇未诠次沈夫人先三年卒祔东臯先茔子农师以绍定二年四月庚申奉先生合葬书来速铭先生早游学四方所交类当世间人白首还乡軰行将尽名理几熄深居罕出客至从户内揺手谢絶之新学晚生少觌其面至疑先生眉宇有异独喜于太学博士孝君韶监南岳庙林君公遇还徃若余者亦先生所素厚也铭曰议郎之秩华山之庙既啬于少复夺之耄卓㦲臞翁畴昔自号掲之碑颜以配贞曜方子黙淳熈庚戌主司选𥙷太学生以礼义廉耻谓四维命题莆由方君子黙奏赋第一自京师逹岭海操笔之士髧髦之童莫不诵习摹拟望君如天人声律遂擅天下祭酒司业每以得君为荣然礼部亦以失君为媿嘉定戊辰始用甲子乡举恩奉大对擢冠第二等辟楚州塩城尉监泰州海安镇所至上官皆惊曰平生闻方子黙尚在州县乎争荐之佥书平海军节度判官厅公事兼南外宗簿复佥书镇南军节度判官厅公事君负埸屋盛名白首筮士勤民忧职不以雅士胜流自居塩城兵饥制置使下令脤济州议半粜君乞全济以行淮隂寳应二县初置局县市君曰县户三万布四千尔析局爲七遐僻霑惠爲冢十余区以瘗暴骸在泉真公徳秀爲守李君方子爲僚泉人贤真公又贤二幙君常言灭门刺史破家县令此哀世事古人惟曰恺恺君子民之父母而已真公击节其宾主间议论方㫖如此在洪林价偶平酒使献策令秋输以秫代苗君曰秫贵秔贱常也今俾权输后爲永例矣滕公强恕矍然罢之先是官令城中塩肆各出繦易楮塩侩魏彬请括责南昌新建口岸三千处塩肆如城中法君曰口岸异城市小贩非巨价繦将安出卒罢括责始君改秩以格不得入县既佐二府又以格不得入倅故真公每以仕晚用小为君恨焉君号一世宿儒而兢畏挹损特甚于他人与童子言必诚必敬性情俭敞裘故褐终身不易至居官则秋毫不苟取将去海安举例劵九千缗归之有司塩使吴囦叹伏晚节倦游雨俸丛祠积阶朝散郎赐绯鱼袋年七十二绍定元年十二月初八日以疾终于家君讳阜鸣曽祖伯通擢进士第为兵曹参军祖子寳献书释褐终漳浦尉父秉白赠朝散大夫所谓革堂先生者也草堂当阜陵时外䑓以孝亷荐传家惟书数厨君既仕絫俸金买祀田事兄如父拊姪如子旬浃一㑹族党勺羡杯飰常剖而食娶田安人先六年卒墓于城西龟纹峯之阳子棫太学生次真孙次淮孙将以明年十月某日奉匶合葬棫哭求铭余先君子与君同研席君扵衆免中頋余独异余为建阳令废学久矣君自江右归方留钱千万布坊书乌虖余壮而惰君老而勤可愧也夫然受教四十余年情谊素笃记河东之先友传㐮阳之耆旧固后死者之责不容辞也铭曰谓才学不足以发身兮或英妙而奋飞谓科目果足以得士兮或华皓而栖遅七秩非夭兮外郎非毕其学山海兮所试髪丝乌虖后人兮徴此埋辞孺人郑氏故海阳陈令君讳垣之配孺人郑氏以绍定元年二月六日卒年五十一明年三月丁酉合葬于令君之墓子男二人珽修职郎新吉州太和县主簿琯将仕郎孙男一人渥将仕郎女五人长适文林郎潮州録事参军赵汝膄次适修职郎新监临安府排岸兼修船埸公事梁均余在室孺人讳懿柔少习经传至释老诸书皆口诵心记多识故家事以元枢之女嫔相国之孙门盛族大而能尽敬极孝尊于已者严之卑于巳者慈之内外无间言有妇道焉令君殁孺人作冡舍灵严山之东闭门自誓闺阃肃然有妻道焉课男以絃诵训女以箴史其持家以俭为主然伏腊冠昏卒礼无违有母道焉珽泣谓余子辱与吾先人游今吾母将葬盍铭乎余惟孺人席华膄之埶而无骄侈之累履变故之地而有洁白之操敬述其大㮣于志若夫两家爵里世系在太史氏不复着也铭曰孺人母汪端明之女率我家法彼妇矩王翁元余友王必成字宗可俊人也有塲屋声六上春官不中第终于寕徳令其弟自成字志可吉人也未几复终于翁源令里巷嗟惜翁源君将葬孤时来乞铭余曰铭必有据也子之先人官薄而事轶悪乎铭时袖书一卷载君世出言行无毫粟漏失余覧之愀然曰是可铭已按君之先自泉徙莆曾祖某祖某赠朝议大夫父某朝议大夫知常徳府君以父任为徽州黟尉比去邑无盗为南劔理掾俗狠刑繁君至剖谳无滞再考狱空州人以为异事治翁源先教化患邑少儒捐俸葺学以倡厉之立墟市行保甲通适弭盗瘴俗甦息不幸半载病卒秩止从政郎年五十三嘉定十四年八月二十日也后八年绍定二年十月二日葬于塘墓井山之原前夫人方氏先拊祖茔与君同山异壠今夫人林氏三子嘉早卒次时次鼎鼎为叔父后三女长适戴守中次适蔡若公次未行君朴茂寡言笑居官尤不善游饮僚友每曰王君在座殊令人不乐尉有获盗上州者君鞫其狱尉託郡僚懐黄金为饷君大惊谢絶之尉怼曰理椽郄吾金败吾赏矣狱上尉论赏如格初徽守赵卿希逺劔守朱公端常尝以大小状荐君君自不级汲故莫有継荐者或为移书求职司君寘架上书生尘卒不取观时所记君遗事类如此又曰吾父平生无它㢘退二字而巳夫不受金不覔举士之常事非卓行也掲常事为卓行乌虖世变为之也若君之所自守岂非浇薄之祥瑞叔季之㢘退欤然而荣途华轨梦想絶企先畴旧庐尺寸不増老选调位不足逹志殁岭表禄不足返丧乌虖亷退为之也铭曰吾尝游君兄弟之间长君彬彬少君谦谦然寕得无一名之遂翁源有终身之淹嗟夫卑不肖者常丰予善人者常㢘莫致诘于茫昧庻乎有光扵幽潜亡室福清林氏自南度百年号礼法家居曽祖遹龙图阁直学士祖埏知沅州父瑑今为朝请大夫直秘阁为余妻十九年余宦不遂江湖岭海行路万里君不以逺近必俱尝覆舟嵩滩十口从死获生告身槖装漂失且尽余方窘挠君夷然如平时又尝泛漓江柁析舟漩危在瞬息君亦无怖容余贫居之日多君节缩营薪水未尝叹不足即有禄米君奉养服用一不改旧盖其俭至惜一钱然于孤遗则抽簮脱珥无所吝其仁至不呵叱奴婢然家务剧易粗细不戒而集余歴官行已退休之念常勇于进爲澹泊之味每醲于酣鬯者君佐之也余调建阳令君已胃弱恶食抵官且愈矣复感风神色逾好不类病人余垂满君若脾浅饵岁丹黄芽百粒不止既丞父老芗炬环匝县门膜拜所谓佛者爲君祈安既逝邑人相吊如䘮亲戚既讣乡之贤士大夫皆言余曰孝敬慈顺可爲内则者今亡矣君讳节封孺人生于庚戌十一月十七日殁于戊子七月六日年三十九明年小祥之翌日壬申葬于夀溪西刘之原男曰昌既冠曰昇女曰靖曰蘩昇与二女皆夭庻生一男一女尚㓜初秘阁公与黄宜夫人妇贤闻一时君清约似父淑媛肖母归余之年黄宜人卒又三年舅侍郎卒执䘮毁瘠泣慕终身事姑太硕人㳟敬处妯娌柔顺待族戚有恩意故自返柩至封坎六亲之哭者哀而秘阁公与吾母之悲愤伤痛过时而未平焉君有至性忠孝大指皆暗与吾徒合往年虏骑大入余当从主帅督战君适患悬痈呻唿聒邻壁余从豫未发君曰父病小挠虏入大耻若之何以小妨大也余婗其言即日渡江临絶尚惓惓姑父又以昌属余不忍讳余曰鳏余身拊而子不使君有遗恨也君颔之而暝及是为双圹复为冡舍以读书休息而今而后可以修身俟命矣乃纳石藏中铭曰黔娄于陵仲子之妻逺矣世之妇人鲜不以富贵利逹望夫子也君则异是以亷退为耆好以义命为限止也然彼健而此废彼夀而此天者则又何理也嗟嗟乎君行路之所哀况恩谊与伦纪也夫既无获于彼则宜有传于此也乌虖悲夫后村先生大全集卷之一百四十八后村先生大全集后村先生大全集卷第一百四十九后村先生大全集卷之一百四十九墓志铭巴陵通守方君方氏皆本长官为莆鉅宗长官六子秘书少监仁岳者其后尤显传六世至君之曽祖监左承议郎提举广东学事祖廷实左朝散郎宗正少卿两世俱赠大中大夫父盛朝奉大夫知南恩州赠中大夫君以父任为藤州潭津尉再调宜山丞㑹族兄寳谟公信孺使虏军前议和请君辅行遂以枢宻督视行府隼偹差遣为使属虏许寳谟公见堂上余班堂下君苦争虏不能夺伴诂者犯寕可嫌名君见欲以佩刀易君劒君曰吾以所乗驹易子之马可乎虏曰官马不可易君亦曰官劔也时君年二十六徃返者再循三资爲惠州判官循州长楽令县与汀贑潮梅接壌冈阜深阻姦宄伏藏君范监禁而盗清含厍隘絃诵稀少君作新学而士观改秋知玉山县先是长官多以不治谴去君至邑大治边事起市军需造戎器江东西搔动君才高上无乏兴下不知优余力新三虹桥台郡以治状闻通判雷州丁母太令人郑氏忧服阕主𬋩仙都观通判岳州民间有巨讼州县有难事大官必曰非方通判不可郡并洞庭丁亥夏潦民皆筏居君适虑囚傍郡所过行视水灾擅发常平米赈赡常平使者董与几闻而贤之与提刑交荐权州事前守童壎拘抽客木未用也总领取之君曰木属州不属总领与半可矣因言州顷被火未复旧观盍留其半以葺州乎总领怒诬奏君兴土木为逰观君去不以罪岳人追送彩旗蔽路于是四川辟万州广西辟浔州皆不报呜唿善事上官柔也不畏强御刚也挟贵征利势也守职坑论理也国家于士大夫欲其刚不欲其柔欲其狥理不欲其狥势而君之所遭如此盖刚不胜柔理诎于势其来乆矣悲夫君仕宦三十年常借僧屋以居归自巴陵始葺旧庐疾起脾胃以绍定二年四月二日卒于寝官至朝散郎年四十九配林氏封安人五子长鈵次鐄先卒次次鑑以某年某月某日葬文赋里北山吴坑之原君玉立美髯风度萧㪚琴书猨鹤不离左右心悟笔法大字劲㧞得瘗鹤之意小楷遒媚有黄庭之韵诗律尤高以后山为师故家之美子吾党之快士也然为人精练不以清谈自放早孤苦贫其歴官成家皆辛苦自致不缘它人使天假年岂不为材公卿悲夫君讳世京字可大自号可菴铭曰宗卿仗节过故宫手攀陵栢号悲风还奏有泪溅衮龙绍兴开禧时不同相主复讐孙和戎愤平耻歇耆旧空反复前事思遗忠直秘阁林公公讳瑑字景良福州福清县人将作监簿赠通议大夫格之曾孙龙图阁直学士赠少师遹之孙知沅州赠金紫光禄大夫之子少入太学淳熈十一年与兄璟环同擢进士第公唱名第四教授鄂州始赠学畬徃时丐州家猪羊税钱助养士公郄不取秩满差干办江西路转运司公事丁母卓夫人忧服阕差干办浙西路提刑司公事丁金紫公忧服阕干办两浙路转运司公事沈运使作賔名能吏事亦委公沈公画诺而巳畿辅之讼多挠于势公介峭自立门絶私祷有㫖与掌故执政欲搀授公谢不愿既归四年不通问执政怒超用他人开禧未始除吏部架阁嘉定初元除国子正迁武学博士诸王宫大小学教授轮对言臣待罪班行更化前后皆所目击不知今日立政用人建法施令有以异前日乎庙堂除授未公宫掖请谒不肃孤士沉下僚穷民茹怨气陛下贡诚有余刚㫁不足名更化而实不更化始欲善治而终不可善治别疏言戦鬪流移饥疫盗贼之余民生可哀内帑积而不㪚掖廷用而不㑹戚里无勋劳而继冨貂珰借营而干没盍讨论裁樽以裕民乎又言今天下之财尽归臓吏破数十贜吏之家可活数百万之民矣改国子愽士求去出知兴化军前守坐楮价罢姦民动以箴落讦良善持官吏公出令曰诏书不云乎予者受者供坐之应交易已受钱而讦者罪如诏书未受钱米未为行用止罪讦者民不复讦监司按产高下配民藏楮公曰民未户晓请为期屡寛之撞点官至公又使吏摘语民得为备比去无一人犯令郡多佛寺鬻寺取财名曰实封逐僧没谷名曰拘桩公悉罢之郡计交羡蠲三县夏税寺院五之一第一第二第户三之一第三至第五等户半蠲之一钱至六十钱戸全蠲之以樽莭钱代输其治以惠利恻怛为主待吏民至诚无钩距然情伪皆得未尝拒人絶物然非意相干见公风度往往忘言而去自有郡以耒独公遗爱者乆而见思知全州治全如莆未两月擢广南西路提点刑狱公事引疾辞不拜全人惜夺公有峒徭数辈黧老矣相率造廷愿公母去改知袁州疾愈袁人将来辂力请祠两任成都府玉局观改建康府崇禧观绍兴府鸿禧观今上访落召赴行在再辞再不允公拜疏不已曰臣进无所补退非爲髙以病卧家不任朝谒惟圣朝哀怜上知不可夺除直秘阁主𬋩亳州明道宫训词云节身谨行爲郡廉平者朕眷眷如此贪刻躁竞之习亦可少媿矣明道祠满有诏曰任视勇退如荣进保闲冷如权位旧庐略缮茸小圃粗种蓻翫花木之芳洁不酣赏也爱风月之髙爽不嘲弄也体中佳时幅巾短褐野眺露坐悠然忘归毎言吾一生无求最乐又言人不可有势不可有名不喜爲要官曰势之所在不愿交闻人曰名之所在旧患足疡时作时愈绍定二年春疾动渉秋不愈食寝少气寖㣲犹自力无惰容对子孙无媮语整襟拱手以至于逝九月晦日也年七十一积阶至朝议大夫公弱冠据髙声留滞二纪才爲掌故学官中年去国白首辞召立身本末世莫瑕疵平日论着晚悉藁惟存通鑑记纂其间精识多先贤所未及杨震四知之类论自汉谓之名言公曰震举茂才而得懐金之人是不知人也此言之至于我是不能使人知巳也呜唿公贤于震逺矣名利之外他无嗜好奉已虽啬亲故待公而食者若干人倾窖赈歉买田赡宗无柄而及物不富而好施人以为难性友爱与容州使君少同登老同退秀眉黄髪时论以方二疏遗言无一事可恨恐戚吾兄耳配宜人黄氏温陵人通直郎轻之女㓜随母聂夫人依简肃林公简肃爱之如子既嫁公严之如宾为人有识量逹义趣澹食素餙相安隐约先公二十年卒葬清逺里福胜山之原二子公遇廸功郎监潭州南岳庙公选孙男四人观同合新自冝人殁二子朝夕侍公跬步不离家庭讲肄偶有㑹意趣喜曰天下至乐不出闺门之内公遇始调寕化尉不忍去其亲自乞岳祠孝谨恬退家法然也一女适承议郎新通判潮州军州事刘克荘不幸克荘悼亡公始哀病悲夫二子以十二月八日奉公合葬哭谓克荘子冝为铭公制行冲约有黄宪陈寔之髙论諌明辨有价谊陆贽之通治民岂弟有阳城元结之恩可以厚风俗尊朝廷而浮湛闾巷积业不究惜哉自古及今士之卷懐退䖏者多矣主莫我知也时莫我用也若夫既知之矣将用之矣乃独其志长徃不返岂非大易所谓遯之无闷孔氏所谓乐而不改者欤是不待铭而传者也虽然不可不铭也铭曰余欲扬公之善公不近名掲公之清公畏人知后无良史公託铭诗苟有名笔卓行循吏非公其谁于乎后人勿废兹碑姚元泰君姚氏所居江上介兴福之间籍占二郡始名正夫㧞莆田觧开禧甲子易名元泰福州首荐考官真公徳秀也天下皆诵君赋尤工䇿论笔千字办丽条逹累上春官不第今上登极君当拜官不就卒年五十有五绍定庚寅年正月乙酉与配黄氏合葬新与壠二子悦早世荣一女适李某呜唿先行后艺古也行艺兼取汉也遗行取艺唐也壊取士之法自唐始然当其时主司得求士陆贽权徳舆是也先逹得荐士陆修韩愈是也士得自荐行卷是也论定于平素而一日之工拙不与焉至本朝文法益宻主司不敢求先逹不敢荐士不敢自荐煳名焉置棘焉欧公欲绌刘辉而得刘辉苏公欲取李荐而失李荐二公皆文擅当世眼高四海而抑扬去取之际如此然则君之屡摈于春官无怪也君博通经子疏义音训皆暗诵入试用某事某事出閲无一字差铭曰昔孟氏有天爵人爵之论嗟君平生所欠一第若其天爵岂不素贵勉㢤后人嗣训勿坠顾安人安人顾氏承奉郎致仕林公美中之配承议郎清湘通守百嘉特奏名百揆之母年八十七绍定二年十二月既望病卒于是承奉公殁且三十年明年十一月既望合葬于乌山石孙男五人女一人适方雷发曾孙男女各一人始安人归林氏夫贫子㓜賔敬诲育情谊两笃承奉公厚徳称乡闾二子儒学奋科第安人力也未尝观书而是是非非皆中于理通守成童时诵通鑑安人闻秦皇汉祖事以爲仁暴不同兴亡亦异中年稍喜佛学然不泥像教自治心性而已通守为永春宰有惠政则曰老人之教邑人亦曰夀母之赐相率礼所谓浮屠者屡矣尝言一日中湏行一二方便事以此自励亦以励人见里好善者为恶者必曰若有天道岂无罪福通守仕益乆家益薄诣其居井萧然升其堂穉耋然勤孟母之机截陶亲之髪若千金之絫焉负季路之米烹茅容之鸡若三牲之飬焉其慈孝如此前葬通守命克荘曰铭以幸幸谨攷安人之先自固始徙莆祖时亨清海军观察推官父师颜母林本路茶使某之孙铭曰一箪半菽共安臞儒之贫万钟五鼎不待令子之贵可悲也可悲也夫林龙溪君林氏名及之字时可以孝谨自操持若严父哲师之临其傍也以礼度自检责若法家拂士之议其后也发言主于谦厚若恐有其枨触也制行归于平实若恐其渉矫亢也为人自㓜至老大概如此人知君粹然佳子弟而已然貎讷而心敏表和而里刚盖人有所未知者尉増城豪吏湛渭挟巨资倚长官占营房广私舍君白䑓阃毁居返侵椽湖州戚畹与濮秀二邸在焉先时诸贵月遗库官钱三万兊俸无度君郄遗禁兑诸贵皆曰司法清吏也不敢怨用増城获盗赏改官丞永福尤清苦吏卒不胜饥皆弃去至自行文书宰龙溪壹意拊摩以衒智立威为耻聼讼恕督赋寛曰寕得罪上官无得罪细民寕贫吾县无贫吾赤子虽被诃诘终不改度代归以绍定二年三月九日卒年六十一秩止宣义郎赐绯鱼袋四年三月壬寅葬于常㤗里羊平山之原夫人蔡氏一子友端二孙尚年㓜初君大父秘阁参更摩节徽猷使闽广江东西皆名部牧信泉明福皆大州以清节闻天下身后堑屋一区田尤薄君廉肖乎父祖而官减乎家世里人多悲伤之今夫骤贵者必暴富本乏寸椽俄美轮奂旧无块土倐旦阡陌者皆是也阳虎曰为仁不富优孟亦曰贪吏死而家室富亷吏死而妻子穷然则亷而仁不若贪而刻欤噫此为人欲方胜天理未定者言也及定而胜则于公之门大而杨震袁安之世贵矣曽大父中大夫讳选秘阁公讳孝泽徽犹公讳析母令人黄氏吾母太淑人君之从女兄也乃叙而铭之铭曰崛起而膄素官而臞猗君之家其有后乎李节妇李氏莆田士人王孝曾之妻也嫁期月孝曾死里中慕其容徳争求娶兄弟怜其少寡将夺嫁李曰夫死而背之不义姑死而弃之不孝请勿复言吾死王氏矣或曰如贫何李曰蔬食足矣或曰如无子何李曰絶者不可継乎廼谋于姑取姪之襁抱者为子里人初闻而贤之又疑之曰激于暂者每渝于乆令于始者未必不缪于终也既而李事姑诲子皆应礼法持身如玉雪非岁时祭享不容服燕游俱削迹妯娌希见面盖十年而姑殁二十年而子娶及见孙男二人女三人于是昔之疑者莫不悚伏敬叹仰其人高其节也初王氏寠甚至无以养生送死李絫积铢寸遂成中产冠昏丧祭未尝求贷悉举三世菆寄之棺及其夫序葬于常泰里蓼洋山复葬其姑黄夫人于保丰里唐基山预坎其右曰它日以我拊焉然后里人不独悚伏敬叹而髙其节顾其才亦不可及也绍定辛邜寡李氏居二十有八年矣四月己邜病卒年五十六向之悚伏敬叹者又从而悲哀悼惜之也子宜续遵遗命以明年三月壬午㐮大事介余友人李钢来求铭昔欧公书㫁臂妇人以媿五代之为臣者余録李氏之事抑扬反复非止为可内则学士大夫覧之亦足以自儆也彼其闺房婉变所立之卓如此使为男子逢世变故必能抗夷齐之志受人付託必能任婴之事呜唿可敬也夫可敬也夫李氏曾祖宗颜通奉大夫祖利正父宣仲铭曰言不出梱足不越戸少不踰礼老不改度藏其未掩之骸续其已絶之绪是为节妇李氏之墓陈太孺绍定辛邜仲冬壬寅新安别驾方君符与弟籥祔其母夫人于父府君之墓徴铭于克荘曰知吾家事者莫如吾子愿笔之方刘邻也克荘之先君子于别驾君之诸父友也敬诺不敢辞夫人陈氏祖绎之潮阳令父某早世无子夫人鞠于叔父及归府君姑曰恭谨有礼法不当如吾妇乎族戚相语曰温良无忌刻不当如某嫂乎母宋改适复寡无所归夫人奉事之终身女弟适吴穉年亦寡夫人经纪其㓜孤无倦色常以古语励二子曰民生在勤勤则不匮我妇人不觧书意岂谓勤则事无可不为耶别驾君果擢第籥亦有声塲屋夫人婺矛牙居二纪别驾君游宦四方板舆必俱佐懐安人皆曰佳㢤主簿教京口士皆曰贤㢤博士宰浏阳人又曰仁㢤长官母教也别驾君仕寖显朱绶象板娱侍里第夫人遽以庚寅年十一月六日卒年七十四二子符籥三婿贡士黄龙应进士林复之楼谷谷四明人孙男曰子同尝㧞江东漕觧曰斗孙孙女二人昔者诗书圗史所载多闺门淑婉之事共姜伯姫以节孟母以训曹娥以孝盖不可胜纪至近世碑碣始详于王公大人而畧于妇人女子若以为无与于世教者夫如是则列女之传不可复续而彤管废矣若夫人者母之孝女姑之顺妇夫之令妻子之贤母也与诗书图画所载皆合铭其可已乎铭曰林公立义里之耆旧其尹懐安升堂拜母夫人有规令尹敬受乌虖夫人岂惟女妇使为男子凛然节守我铭匪诬以订不朽丁元有莆无他丁君之先自固始迁校书郎讳彦先者传四世至君之先府君讳瑶成是生八子伯槐伯林伯椲皆贡于乡伯梅尤有声塲屋伯桂擢已未第今为宗学博士君讳伯𣏌字元有于次第二庆元丙辰入太学嘉定丙子监举庚辰内舍校定绍定巳丑九月辛巳试上舍方握笔属思暴得疾扶出卒允蹈斋年六十九博士哭之恸告于朝乞䕶君䘮还里不报孤南一奉匶归菆北山后五年癸已十二月甲申始克葬于丰城里后洋之原君在太学三十年行艺絶出屡挫益鋭乙亥舍围既定魁选以诗复韵绌时御史刘公棠董试为之太息今上龙飞乆于学者例得仕君独辞不拜为人于伦纪㝡笃视亲戚朋友急难勇狥之忘其力之不足也母叶冝人配王氏二子南一㧞漕觧南英后伯父二婿进士杨龙𧺫黄景宣龙起者固烈士闻君讣徒歩赴䘮不幸亦客死初府君刻意诲子以诗礼名堂艾轩林公为箓其扁君兄弟竞爽珠璧相映人谓如荀氏八龙矣既而多不得年华而靡实士林悼惜存者惟慱士与君又弱一箇焉嗟乎积而报种而获理也以君观之理乌在焉虽然智力之营有限而诗书之泽无穷府君一布衣以博士赠朝散大夫君老不第而南一克世其学夫在其子犹在其身也在其弟犹在其兄也亦理也由前之论则为善者惰由后之论则力学者劝南一勉诸铭曰天下声律南莆体莆体发源自丁氏君最先鸣唱诸季吴融徐寅歛袵避惜㢤舍法亏一篑身不及试在厥嗣方子约君方氏讳符字子约少受学于叔父履斋履斋者讳大壮字履之朱公门人也爲义理之学终其身不应举君以乡赋上春官道攷亭拜文公于精舍文公留语絫夕爲作字说中庆元已未进士第时方弱冠文公喜贻书贺履斋焉歴懐安主簿教授徳庆府监福州岭口仓教润衢二州知浏阳县通判徽州赐绯中罹祖母府君先夫人忧在懐安不乆徳庆徽俱未上君爲人清苦自励其行修其家逹于乡而接于世无可疵者焉其学闻之师质之支而惜之民无未合者焉为令佐不钩距以求情然民莫得而欺也为师儒不牢笼以钓誉然士莫得而毁也自一第至改秩自初筮至通守穷逹得丧一委诸父未尝加毫发智巧于其间自不求进世又无能进君者惟潭师温陵曾公表其邑最润守金华乔葛二公奨其师道三贤皆时鉅人乔葛继升廊庙君亦无翕翕趋附意绍定六年正月已未暴卒于寝年五十八前孺人黄氏刑部侍郎艾之妻后孺人林氏皆无所字庶生一女遗命以弟籥次子斗孙为嗣其年十二月壬午葬于保丰里邱泽山之原君䖏衆中澹然冲退形气之清足以贵嗜慾之簿足以夀而秩止议郎年不满一甲子里之善士皆相唁曰子约而止是乎余曰与君同时一辈生而富贵光宠有出与君殁而无善可书有媿不瞑者多矣今子约仕虽不大显然贵重其身如圭璧全而归之以见其先人扵地下复何憾耶曽祖翼祖耀卿父由之赠宣教郎母太孺人陈氏铭曰吉士常人古之所贤季世反是徳后才先君老于外于理宜然其人则全复于斯阡柯孺人夫人柯氏承务郎温陵徐君奕之妻年七十二端平改元三月癸未卒葬南安县某里某山子泰闽清县尉女适人者进士柯百朋新临安府教授黄镇新古田县主簿储应祥前知福州侯官县李洪宗饶州永平监晋元治其壻也苏余为尼初承务君太夫人聂严姑也夫人事之而顺承务君踈财而好礼赀不益而费滋广夫人䖏之而安一子九女多侧出夫人拊之如一晚得风痺疾一日寝惊寤曰吾梦一竒女持花来今帷帐内异花无数即具盥易服使侍疫者诵西方佛名奄然而化噫六合之外果有所谓西方耶若果有之昔之圣贤死者多矣未有至其方者惟后世之匹夫匹妇变灭之顷恍惚之中皆曰吾往游焉余未之信也然而疢不能昬死亡不能怖其视沉緜床第贪生怛化者岂不差贤矣㢤以夫人之聪明使其尝闻曵杖消揺之歌易箦戦兢之言虽无西方亦有以死矣铭曰死生之変岂不痛㦲逹矣夫人孰为去来方东叔君方氏讳大东字东叔曽祖献祖庭辉父履之受业于朱文公杜门自修不践埸屋扁其室曰履斋里人因以称为君未冠辞藻轶出遇乡先生课羣免郡博士试诸生未尝脱魁亚盖其精技手熟虽不靳中的而自不能外于的也然秋赋輙不利每主司失君理中必唶唶叹息曰是吾命也殊无沮挫意端平田午年始与其二子㳙孙清孙同技胄觧扵是年五十矣明年同知贡举中书舍人洪公咨䕫得策卷竒之折号则君也廷试复中乙科旗铃所至同业者多为君乐饮相庆君亦无喜容调泉州永春县主簿归道建安漕使姚公瑶素闻其名檄摄瓯寕尉府学教授㑹永春趣戍君亦以疾求还里至之日终于寝前为君乐饮相庆者莫不颦蹙而相吊也君为人豪爽久困名扬血益燥形益癯独志气𥪡悍不衰与人交有情谊留建安数月尔民曰亷尉也士曰贤师也其卒以丙申二月某日葬以五月某日与配林夫人同穴墓在乌石山三子涓孙国子进士清孙国学进士洧孙尚㓜初履斋辱与予先君游君辱与余游且死以铭见属余惟国家以科目取士一名之中否终身之通塞系焉故中则族戚朋友之伦皆为之喜否则戚非其族戚朋友而为之喜戚者鲜矣若君之中否则一国之人皆为之喜戚呜唿亦足以见君之艺果有以出乎人也又足以见君之信于乡悦于衆以行不专以艺也古有所谓秀民誉士盖王朝卿大夫之选君真其人欤悲㢤命之不淑也君晚携涓清偕入京人谓一翁二季复出属纩顾谓二子曰汝在我庻几不死铭曰五十䇿名前则艾轩君壻于林觧褐亦然曷不冬卿曷不掖垣此夭且卑彼贵以年乌虖奈何命制于天其庆在后二季勉㫋黄桞州朝请大夫黄公讳简字徳亷将葬孤浚明奉家传来乞铭余矍然曰公吾故人也铭其可辞黄氏自固始迁闽至八世祖校理公兴自泉迁莆曾祖璋祖文炳赠赠朝㪚大夫父艾刑部侍郎赠少师为绍兴名臣公年十六以胄子试春官不利父任为承务郎歴镇江府江口镇税休寕丞知㑹稽豊城县通判严州知宾桞二州端平乙未闰七月丙寅卒于寝年五十九明年九月壬申与宜人方氏易氏合葬于城南小塘山方中散大夫勋之女易礼部尚书祓之女一子浚明将仕郎一女适衢州文学陈楷公凝重静黙语笑容止皆中凖程出自然律身居官尤严恪初少师公在諌垣论击辛卿弃疾辛䘖切骨及尹镇江公已先去犹鍜鍊吏卒终不得毫毛罪休寕有十四年不决之讼公一阅得情㑹稽䋲贵游雪狱冤豊城筑废堤修学政徭攻賔州公调土豪义丁夹击薙狝无遗絶口不自言劳州始贫比去帑庾皆实桞之兵吏始按月支俸南宫有不幸者必经纪其家然公所至刚削自立嶷嶷有风稜不肯随世俯仰其在润越皆以避仇去在严以忤臣室去在柳以谏官诛贿不得去同时汚吏憸夫多据要剧超显美公方闭闗萧然食仙都崇道之禄以老岁月及天子亲政向爲权姦推抑废退之人稍见收用而公忽忽死矣公事母齐国方夫人尽敬拊诸弟极爱岁晚雁行凋冷始衰多病俄而季弟畨禺通守箎复夭公哭之恸奏官其子钦明易箦犹曰吾死无可恨如诸孤㓜何闻者悲伤其意焉铭曰寳绍之相放利怙以贿少多为人否贤富絜诸霄贫挤诸渊嗟嗟黄公白首瘴烟端平反是亷约者甄公不少需遽蜕而仙前厄乎人后制乎天嗟嗟黄公返于斯阡周夫人豊城熊君大经忠孝人也余令建阳君为主簿常勉余以善有过必面规不少恕秩满别余曰吾归养吾亲矣既别余逢人必问君所向曰未尝出也余甚贤之犹意未必坚且乆也绍定已丑君闲居五年矣其年十一月朔周夫人卒起复吉州龙泉令不行免䘮犹不调官余滋贤之君书抵余曰子其铭吾母也盖余居田里守宜春使番禺君书岁至至必逺铭余贤其子又贤其母乃序而铭之夫人邑之苦竹里人父师古母胡氏年二十七为隐君子熊炳子着之妻三十有二年而寡又二十有七年而卒年八十有六其少也逮事祖姑皇舅尊者称其孝其壮也独当家事嫁妻姑叔字夫之庻弟卑者懐其仁及其晚也家徙而愈豊货积而愈倍乡党伏其智子孙力学文质彬彬预计偕者七人州邑推其义方呜唿全矣明年九月壬寅葬抚州临川县明贤乡北山之原五男子大统大经从事郎广南西路提点刑狱司干办公事大原乡贡进士大模大纲二女子嫁范汝翼范伯震统原纲汝翼前卒孙男九人敏孙荘孙逹孙能孙同孙咏孙余未名孙女十人嫁孙誴胡叔子范应麟挂鼎来范定子皮巽廖泉余未行荘孙逹孙皆乡贡进士巽登第为袁州万载县主薄余不及升夫人之堂而辱友夫人之子窃以为夫人贤如孟光洁如陶母成家如巴寡妇合于图史之载而余笔力衰隋不能有以发也将何以慰君之哀思乎铭曰简短一篇寂寥数句是惟刘子之文揭诸熊母之墓后村先生大全集卷之一百四十九后村先生大全集后村先生大全集卷第一百五十后村先生大全文集卷之一百五十墓志铭杜郎中杜氏自唐入本朝世有鉅人宣献公为元和名宰传五世至龙图阁学士镐为淳化祥符醇儒七世至天章阁待制𣏌为庆歴能臣十一世至公讳颕字清老于朝奉郎赠正奉大夫炤为曽大父于右朝请大夫江西提举常平圮为大父于右通直郎知万载县累赠中大夫铎为父令人黄氏母也以祖泽为尤溪主簿堇板籍欺隐老吏骇伏民有腰金夜出不还者廵尉访之无迹公至其所有叟诵经衆中公叱从吏收缚叟具服实杀此人取金弃尸某所如言而获或问奚自知之公曰叟尾吾出郭营营徃来吾固得之矣歴贑州观察推官太守施司谏元之䋲吏急一日缄片纸来云某吏方游饮亟簿録其家公袖还之曰罪由逻发惧者衆矣施公矍然为罢逻卒去为弋阳丞摄令永丰前此负课为六邑殿公约逋户自输吏请逮治违期者公榜吏百复为寛期民争输恐后更以㝡闻及去民相率诣州谢得贤令太守郑侍郎汝谐叹息具剡牍公谢举者及格愿逊同官郑公曰某知荐贤不计君用不用也改秩宰建之欧寕吉之龙泉公以欧寕命脉在塩徒督赋无益悉力漕塩民赖以寛龙泉参半谿洞公拊以恩皆相告曰官常欲薙狝我曹今明府教我如子谨勿负之相劝以奉腰来出赋租二邑皆号难治公精敏絶人午漏下即庭空无事主𬋩淮西安抚司机宜文字适佐武帅帐下暴横公随事规切逻将恃帅信任为姦利公发其罪黥逺方有㫖荐士从官以公应诏擢知通州濒海多盗官兵反与为地公奏斥懦贪奨㧞勇㢘下令得盗赀十予七皆争自奋始公未至郡获剧盗吏受贿轻其辞奏奏下当黥已论决复羣刼公命皆断手以狗通岁发卒二百为虏使挽舟盗乗其间公僦夫代卒盗不得发属邑民或窝盗杀捕吏阻击邮卒公禽获斩之乃新学校精课试㧞其俊秀相与亢礼士风一変祷旱普照水涌起澡瓶中髙数尺雨三日岁大熟召为太府寺丞入对乞于崇明料角之间造大艘五十募卒十分畨更处外备沧景内与黄鱼许浦声势相接习海道者以公言为然左藏吏始不敢以败悪物入府库惠民吏始不敢以贵细药售权豪迁户部郎中诸路负版曹钱巨万郎官日押催符其实操纵一出吏口公始以季为限既朞所负十减六七时兴师北伐公轮对言国家旰食自此始矣又乞诏朝皆得荐士丐外除江西提点刑狱募兵方急诸郡希赏至驱掠市人吉南安士民皇骇避区公黥数吏然后定塩司乆不安吏所下文书多寝不报公厉风采严条约尤悪饕墨抚吏㩀民妻使入州宅教歌舞公逮捕流之海岛以妻还民郡守以兄居䑓宪赃垢狼借公方劾治俄与守俱得祠再朞起知漳州未土得疾以嘉定二年十二月某日卒年六十八三年六月甲申祔于中大公墓次治命也娶陈氏封宜人子男五人东故某官次来故廸功郎新建县主簿次杲见通议大夫尚书刑部侍郎淮西制置使知庐州次耒故某官次裴女适仕应南张塛黄大韶孙男若干人孙女若干人公内行孝谨中大公卜葬香林距家二十里公徒歩晨出治冡暮归省黄夫人以为常岁时飨祭肃洁虽老独穷馈奠居官方介自守在贑辛提刑弃疾以私意劾贑守郡僚皆恐公盖俱受其荐慨然曰施公深知我事之益谨施公扁舟先发公徐获送其拏而归举牒于辛公辛有媿色因屈入宪幕在户部淮西有鱼池亘三百里赡千家为权要所擅且十年公奋笔夺还郎岁得举改官二员䑓官屡托某人不许其笔史自造举词来趣公以状白䑓外斥史以谢而内御之江西之归盖基于此性沉审有谋虑将出按刑力为上言一路军政宜汰冗怯选精鋭若忧在旦夕者后二年而有峒㓂之变自少至老言动容止皆有常度初若严毅难犯即之和气盎然于声色货利常推而逺之室无吹弹无蓄积惟酷嗜书手钞通鑑首如一属文典实诗师工部深自晦匿故少知者训子尤严东字晦之来字子野皆擢第与侍郎各以词翰擅天下不幸晦之子野早卒公扵余先君开禧同朝侍郎于余金陵同幕嘉熈初元余罢宜春郡归山中侍郎方守安豊觧重围贴书请铭公墓余叹曰孝㦲子昕敬拜使者曰诺其冬复被围虏竭攻械不得聘又觧去天子擢子昕列卿制置淮右明年秋复围合肥城中出兵奋击斩级三万虏又觧去天子擢子昕侍从于是复来速铭恭惟昭陵为人物极盛之时然先贤已有中外惟一杜𣏌之叹迨今时事益艰人才益少而侍郎出焉于乎杜氏之世徳逺矣公之义方善矣公官至品宜立碑侍郎功髙位尊宜属笔显人乃嵴嵴于余岂非以其相从久有交谊官情薄无䛕笔可以托不朽乎乃叙而铭之铭曰杜氏本出京兆万年广明避地始居淮壖后徙吹䑓今家樵川待制以材学士以贤猗尚书郎是遡是㳂少以刚闻至耄不迁其修于家如处子然忽勇而徃万夫莫前勤民孳孳忧国惓惓镜情廋隐烛事眇绵挟持孤直觝触贵权岂不显融志业朱宣既诎于人宜伸于天是生贰卿仗钺䕶邉彼皆瓦裂此独璧全宗泽陈规相望后先人曰贰卿忠塞天渊贰卿谦翁之教焉香林之原府君之阡我撰斯铭以永厥传知常州寺丞陈公故相正献陈公有五丈夫子其二季尤知名复斋行谊表一世论者以方原明公休公讳宿字师道复斋弟也繇父任监福州海口镇泉州市舶务知惠安县通判靖州知徳庆府需道州次改南劒州擢大理寺丞以亲养辞知惠州未上或言其滞改常州公方为所生母吴恭人服心䘮不拜终制将进用矣淳祐二年三月已酉晨起盥骤感疾卒年七十积阶至朝议大夫娶㳟人聂氏二子増奉议郎前福州懐安丞壁从事郎潮州海阳簿二女长适朝散大夫主管冲佑观郑逄辰次许适承直郎宋应先未行而夭其年八月壬申増等葬公于南山之灵岩公内行素饬事嫡母魏国聂夫人尽孝魏国殁事吴如嫡事兄如父官箴尤谨管局务鹾琛不能涴歴郡国苞篚无私觌家人非时需铢茗勺酒帑吏惮公不敢与在惠安与二州也皆增其学廪创病坊缮废藁虽厚费不少靳为人耻表襮寡言笑羣居鲜知之者恬进取拙交结居中无援之者白首晋落视新进少年㨗出腾上䖏之夷然自号克斋鹤山魏公为作铭焉嘉定以来柄臣擅天下事自谓宰相专用门阀取人雅重复斋将亲之尝曰先太师厚正献何以助我于是复斋方劝寕皇揽威权肃堂陛柄臣严惮之不敢害故事贵胄免试邑公兄弟迭领民社泉牧西山真公上公邑㝡然复斋以直道去不复召公以复斋故不见用仕五十年委蛇寸进盖寳绍推之使逺端嘉挽之不近而公忽忽死矣悲夫公资长者人忤之无愠容终其身未尝有伤人害物之事初正献公营第命梓人曰吾门扉当使姨媪辈可开阖者公晚即西偏辟予舍规模益狭于旧乌虖谦厚者公世徳也㢘俭者公家法也余所书皆实録其世系则见国史云铭曰维古世家源委可推石以谨蕃栾以忲堕懿㦲陈公父兄是师以俭为训以厚为基积之勿替韩吕庶几吾铭可徴一无媿辞慰尔后人霜露之思贤首座师名祖贤抚之金谿人俗姓饶也业儒㓜弃其家依踈山寺始逰诸方求道甚苦坐起颠倒若追罔两而捕景也既至蒋山忽有所悟歌哭狂恠若获夜光而按剑也夜造方丈叩痴钝师言下有省流汗洽体方寸豁然矣乙亥入闽与同参僧嘉居山辟支或强师北归至义江而返取戒牒焚之益上絶顶趺坐日啖干粮半掬既尽代以草根木实樵者以为鬼物惟长老祖洪独加敬乆之嘉舍去洪亦去继者庸衲内甚师遂来石室衆买莜塘废庵以居之仅容一榻自奉如辟支时学者辐辏有欲崇象教求利益师曰佛在必不在迹有欲断俗缘礼名山师曰佛在迩不在逺有言今世发某愿来世觊某报师曰勿妄想有举扬佛语菩萨语祖师话头论难撑拄师笑不答示人简㨗若可一蹴而至余甞诣师闻其㣲言退而叹曰丹霞赵州之流是参彻千经万论而付之一黙行偏五湖四海而归于一室者简节云乎㢤郡以光孝山丈席屈致师揺其首居辟支六年莜塘山十九年嘉熈已亥十月戊午示寂年五十六腊三十七塔在菴东初儒者陈公宓与师论持敬师曰敬足矣犹待于持何也陈公不乐余观师志行坚确滋味淡薄穷不改变老不退惰所以持之者至矣惟师而后可以为此言未至于师而为此言者妄也盖与陈公之道暗合又奚伤焉余友林君希逸尤重师诔之曰六经之外得此良友且以塔铭属余铭曰师未尝蓄笔砚一日拾炭煤磨椀底而为吾福国太夫人书所作十不去偈其卒章曰十不去即此便是诸佛土假饶天使诏书来向道不须生事故噫师贤于种放常秩辈逺矣余述斯铭以警其徒亦以愧学士大夫直焕章阁林公端平改元上始亲政擢贤后礼耆艾乔公行简大耋奋庸李公惪徐公侨张公虙皆秀眉鲐背接踵造廷而璧帛之聘四出未已江西曾三兾金华杜斿各年八十余起布衣入馆阁俄复以朝请郎主管云䑓观福清林公环为军器监主簿或言不可公彊致改知寳庆府公顿首辞至再除直秘阁主管崇禧观又六年淳祐改元诏以公年八十有八进直焕章阁主管桃源万夀宫三年正月辛巳卒于家年九十某月某日与夏安人合葬于某山某原子男三人公永公奕通判泉州某孙男四人式之髙安县主簿某某将以遗泽𥙷授公字景温少与兄璟弟瑑同擢淳熈甲辰进士第歴江山县主簿仙逰县丞教授沅州知阳朔县改秩知萍乡县通判静江府知容州在郡年余乞祠盖退而任鸿禧者四云䑓者再崇禧者三而终于桃源焉公自为小官屡与当路有异同衢州委视输以绵出剰饷钱五万公田岁剰玖千两以为常官吏可以愧矣力辞不受沅州委撰钖宴乐与公曰此邹浩所不肯为也然以臣子祝君父某不敢辞它作乞改属能者自重而不苟悦故三十余年而后脱选朝命下萍乡发常平粟七千斛由醴陵入湘江以饷㐮师公争曰邑仅有线流通醴陵中间陂堰百余所当此亢干夺粟毁堰本先拨矣䑓郡以其语闻诏免津发和籴令下萍乡当一万四千石公又争曰邑四面阻山舟车不至七万口自食其力无粟可籴虽有粟不可致郡爲镌额既复有旨萍乡所籴三千石聼桩晋在县又奏记仓䑓曰今州县常平或数年不启钥岂复有粟㢤爲法自弊不冝胶执请令州县各上实数岁豁一分爲耗折所积不许过三年所豁至三分止使者陈公遗谊奏行其说于诸路它与上官往复论辨甚衆前爲容管者抑民市塩白米正耗外斛加二斗公悉釐革以纾民力其行事可概见者如此公徧通诸经尤善属辞埸屋之文歴一甲子机键如新而平生耻以文名精錬世务材臣使能所不能及而居常语不出口歴官不求人知在萍乡也郑公性之出守察而异之及得政遂有甲午之招最后礼部李侍郎韶召对言公高年清节遂有辛丑之褒时论贤公亦以此贤郑李公享上夀视聼歩履才如中年馈奠必躬登覧却扶宗戚庆吊必与不以老宿自居干淳辈行凋丧略尽后生及门忻然延接或经时谢客下帷隐几嗒然黙生而已仕至二千石苦贫自若衣惟裘褐食惟鱼菜器惟陶漆自奉如深谷一叟尔前卒一岁预言其期属纩顾犹子公遇曰身妄也去则归真矣公预请其説公曰塞乎天地之间通乎昼夜之道若公可谓豪杰之士矣或曰士之遇不遇道之行不行系焉晚遇亦遇也方端平𥘉召彼故老衆幡然而起公往而不返然欤余曰侯霸严光旧也华歆𬋩寕友也覇以䛕获讥歆至死有愧岂若布襦属羊裘而终身乎既而同时诸人或老死或为人贬议惟公岿然独存上自朝廷下逹州里翕然尊敬无异论呜唿古有所谓旧人耆徳非公其谁曽祖格将作监主簿赠通议大夫祖遹中书舍人赠少师父埏奉直大夫赠金紫光禄大夫铭曰公葬厥妃因葺数椽扁曰全庵取曾子焉在昔龚胜岂不华颠老父来吊谓夭天年公则异是鹄举凤骞视区区者犹腐鼠然甘藿如肉以歩易轩日与童冠商论遗编亦或婆娑水涯山巅年几百龄雪髯红颜谈笑而终有如蜕蝉乌虖如公乃可谓全皦知斯铭掲之于阡林养直余外舅直寳章阁林公年踰五十仕至二千石即谢病去先皇帝予节今天子赐还卒坚卧不拜当嘉定寳庆闲名重天下人知公之贤而不知公之所以能遂其去而坚其决者亦以二子之贤焉长寒斋次君也讳公选字养直小寒斋二岁俱有至性黄冝人殁二子恐戚其父服勤左右跬歩不离夜阑烛尽常未忍退至老犹然公事无超迁赀无悖入二子安隐约习苦淡内修天爵故山林臯壊有真乐外干父蛊故冠昏䘮祭无阙礼它人视其门庭萧寂井臼荒寒若不堪君父子居之乆而愈安君事长上接賔友兼谦谨持甚惟临财则恢踈俶傥絶不类其爲人田园所入㑹衣食外多以施予富者化其㢘贫者懐其仁岁晚弟兄世味益薄一灯荧然语必逹旦至言妙义不缘师授亦非言语文字可传者庻几两忘孔门之口耳兼得少林之骨髓矣初寒斋当赴寕化尉建安户曹皆弃不就君亦以父遗泽与其子观二君圭璧亢身臭腐外物其制行高诣理深高而深者余不能言姑述其粗而有迹者如此淳改元君㩗观赴海阳尉余见之唶曰君三十年不越戸限讵宜南辕㢤明年夏方舍人大琮师畨禺至朝拉君父子同载余闻之惊曰君胃无谷气又宜深入哉既至馆于府治之东偏俄而属疾预知将终神识不乱以壬寅五月丁未卒年五十一舍人哭之恸拊观曰返匶归孥于我乎费又明年七月丁酉葬于清逺里田源山之原配王氏以贤称二子曰观曰新昔孟氏有贤父兄之言至江左王谢始立佳子弟之目二者若易合而常难值父欲退必牵衣挽留父为善必掣肘挠环年耄矣而不使休息眷衰矣而尚劝调䕶多欲揜清徳崇侈败素风者非一族也岂独熺欤攸乎君世徳逺矣自中舍为南度名臣沅州佀中舍寳章似沅州二君似寳章观弟兄又甚似二君乌虖林氏未可量㢤余亡妇冝人君女兄也观来速铭乃书石纳圹中其世系巳详于外舅之碑铭曰古有龎公一门相髙余尝评之世外之豪君则不然尤笃伦纪使及孔门有二闵子大纲大法皆本吾儒惟治心性亦采彼书君逹死生寕计去住而我何为犹哭君墓孙花翁季蕃客死钱塘妻子弟兄皆前卒故人立斋杜公节斋赵公与江湖士友葬之于西湖北山水仙王庙之侧自敛至葬皆出姚君垣手姚虚斋赵公婿也録季蕃遗言介妇翁徴铭于余乌虖吾亡友之命也其敢以衰落辞季蕃孙氏名惟信季蕃字也贯开封曾祖昇祖可父䫨皆武爵季蕃少受祖泽调监当不乐弃去始昏于婺后去婺游四方而留苏杭最久其言以家为系缧一身之外无它人以货为赘疣一榻之外无长物居下笁𪠘院躬㸑而食书无乞米之帖集无逐贫之赋终其身如此自号花翁名重江浙公卿间闻孙花翁至争倒屣所谈非山水风月一不挂口长身緼袍意度踈旷见者疑为侠客异人其倚声度曲公瑾之妙散髪横篴野王之逸奋䄂𧺫舞越石之壮也尤重气义尝客孟良甫方孚若家孟死犹拳拳其子孙孚若葬徒歩赴义其卒以淳祐三年九月壬寅年六十五葬以其年臈月乙邜杜公转臣赵公大京兆也季蕃一布衣以死托二公卒赖二公已葬且筑室买田祠焉天下两覧之季蕃长于诗水心叶公所谓千家锦机一手织万古战埸两锋直者也中遭诗禁专以乐府行余每规季蕃曰王介甫惜桞耆卿缪用其以孙莘老讥少游放泼得无佀之乎季蕃笑曰彼践实境吾特寓言耳然则以诗没节非知季蕃者以词没诗其知季蕃也愈浅矣初季蕃与赵紫芝仲白曾景建翁应叟诸人善而余亦沗交逰追念畴昔挽紫芝季蕃同吟铭仲白季蕃书丹诔孚若季蕃㑹哭已而景建应叟俱死今铭季蕃焉稷下之谈几絶邺中之旧略尽惟余归老后材左耳与臂遂偏废矣未知它日铭余而诔余者谁也岂不悲㢤铭曰昔眉山公欲以和靖配水仙王其论已定余评季蕃和靖之亚傥分半席无不可者伯鸾要离异世同调盍不跻君偕侑新庙林判官初余爲靖安县主簿问父老以故长官孰贤皆曰福清林公其人亷而仁卒官下始疾比屋祷祠属纩行路行吊归匶罢市祖祠送同僚至有遣子䕶视及闽而后返者时距公殁且十年矣人称思之如此长官名璟君其子也公名庆字养源繇祖泽歴晋江尉兴化簿漳州法掾镇江府大军仓门莆田丞南劔州判官中年尝慨然欲挂其冠余每劝止端平乙未既除母黄孺人之丧不谋诸人自乞休致转通直郎赐绯年才六十一余闻而叹曰君于是不可及矣昔邴丹戒子若贫而仕则循吏部资格虽筦库可无愧盖荣进分表也常调券内也分表才智之所骛劵内寒畯之所安自汉以来然矣君不惟无分表之念併与其劵内者而割弃之不亦贤乎君屡参侍郎选率需逺戌为椽丞时上官屡欲论荐輙选谢不敢当终其身不识于堂覔举为何事既得谢以家务传子深居黙坐或与诸季啇论名理无杂交风日佳时略至户外无逺游淳祐壬寅秋哭其仲子十一月已邜以微疾终于寝配黄孺人前卒二子豫晋二婿从事郎新监临安府龙山税务黄孝勤登仕郎姚圭孙男五人孙女四人以甲辰三月丙午合葬于灵徳里牛原山之原君曾祖遹逮炎中书舍人祖珽知沅州至君父子仅止选调或者嗟惜余闻古之大门旧族守而勿失者曰家法种而勿毁者曰世徳而穷逹显晦不与焉纪羣贵于父祖矣当时乃有公慙卿卿慙长之论彦囬荣于群从矣识者方以爲门户之辱岂古君子承家继志以徳不以爵以仁不以富欤乌虖君有辞以白其先人矣铭曰不着其鞭而悬其车彼通我窒彼泽我臞广而仁者类如是欤贤矣养源从先大夫承奉郎林君林氏皆祖九牧爲莆大姓而居前埭者尤蕃将作监主簿矩君四世祖也君讳传字叔瑶蚤孤自立埸屋顿挫廼尽力教子塾致名师榻迎嘉賔诸子竞力于学君与朱孺人益勤生葺家絫分铢爲幅尺拓硗瘠爲上膄然他人爲之者或损誉䘮徳君豊啬适中不以俭废礼有无相资不以富害仁寠人昏暮扣门谒必有获盖君资尨厚而孺人又辅之以贤智里中称其长者绍定壬辰以希孔入学霑恩封廸功郎淳祐改元希孔擢第转承奉郎人谓君夫妇夀禄未艾也不幸孺人先卒甫祥禫而君病初若无苦者君前知将终以家事传子曰吾幸有薄田旧庐汝辈能读书寡过吾目瞑矣卒以淳祐甲辰七月已亥年六十七三子长希道次希孔廸功郎福州长乐县尉次希言二二长适吏部侍郎刘公季子克永次适文林郎方伯春早卒孙男一人孙女三人某年十二月壬申诸孤奉二亲合葬于北亭山之麓从治命也初佛者黄湼槃为君鼻祖武卫公卜葬乌石峯曰鳯凰展翼形也后君之宗上下数百年科第簮不絶人以湼槃为神墓师必稽焉以余所闻考之有既葬而露其棺之前和者有不知其墓者然其后周公孔子出焉岂夫生徳不可以常人论欤抑其偶然欤吾意湼槃复出必曰科第簮不絶诗书之泽积善之庆也君葬处距武衞冡一牛鸣许亦吉阡云君曾祖天伦祖伯成廸功郎父鸾铭曰窦氏五桂义方力王氏三槐由隂隲君亦好善着州域三秀煌煌灿珠璧仲也䇿名探获勉㢤聫翩季与伯其祥不专在兆宅赵孺人余六任观庙而食崇禧之禄最久屏居野外人知余不复用凡求名利而西者得欤所求而南者鲜及余门径草没膝一日有新漳西尉邱君双荐求谒神西山先生与其大父遗墨数幅俾余䟦尾意其眷眷察君之色若将有求于余者叩之踧踖而对曰吾妇赵氏将葬丐子一铭可乎余辞以老病不任君抵温陵以书来求益坚余大免与赵有连亦絫絫言之按孺人名善意曾祖仲忽检校少师建节开封判大宗正事赠太师谥简献祖士珸承宣使知南外宗正事赠太师谥忠靖父不虑右监门衞大将军果州防御使提举明道宫赠承宣使新兴郡公母令人任氏少孤依兄兄殁依堂兄潮阳通守善㚇通守以归邱君人谓孺人门戸贵盛在前代为翁主在先朝为族姫一以贵下人者已而事夫顺处妯娌和待妾媵严而慈自以不逮舅姑奉夫生母甚谨邱君常荐于乡既姻濮邸法当拜官有沮格之者将如京办理孺人曰吾伯姊嫁吴中乆别思一面盍偕行乎及邱君补授初品孺人喜又勉之曰士当自奋毋徒为恩泽侯也俄而邱君再荐于浙孺人益喜庻㡬夫子之果成名也是岁邱君挈其孥还理而返试礼闱孺人以疾终于家年二十八淳祐癸邜十二月丁亥也明年十二月辛已葬于晋江县兴贤里三峰坑之原男吕孙尚㓜邱君怆孺人备四徳之全而不偕一日之享欲使孺人託余文以传者或警余曰子禁绮语而操彤管乎余曰蒙叟不云乎既谓之人乌得无情余昔亦践此境每读潘骑省韦苏州诸人悼亡之作輙悲不自胜犹谓乆必消磨今老矣而其哀如新以情度情邱君有㫁絃之痛而无皷缶之歌也决矣铭曰阀鼎贵兮胄神明颜舜华分徳和平方好合兮琴瑟鸣忽变㓕兮电雷惊乐极兮哀生事往兮迹陈悲㢤奈何兮托之斯文林处士干淳间莆之学者皆师艾轩其高第曰林田字叔畴艾轩死嗣为乡先生席下常数十百人经指授者多为逹材成徳而先生竟老死布衣君先生子也名子㳟字安父学先生之学志先生之志亦久幽不改其操以辛年五十八后十有三年淳祐甲辰臈月甲申子驹葬君于国清里湖头之原使来求铭曰吾祖吾父生不食其实死又无以发其潜驹为弗子矣余闻其言而深悲昔张禹以论语桓荣以尚书起家皆身为师傅贵极人臣禹诸子列九卿诸曹荣子太常孙太尉列侯二书无负于二子矣先生学通禹荣所不不能通者然而无二子之荣遇有再世之不逄岂其悬于天而无豫于人耶夫天道逶迤而难见儒効迂逺而不近孔氏曰考父至周末异代而夫子生焉王氏自博士至铜川府君六世而文中子生焉修为人也遅速天也况驹贤而文安知非余庆之所在乎君二子驹长也次骐后伯父二女嫁朱体诚余国兰孙男五人铭曰吾先君子学于叔畴吾犹识君揭于兹邱后村先生大全集卷之一百五十后村先生大全集后村先生大全集卷第一百五十一后村先生大全文集卷之一百五十一墓志铭王孺人孺人王氏新昌人年二十归于新临安府右司理参军曽坚生二子男囬女嘉俱夭淳祐乙巳五月戊午孺人卒年三十四明年三月甲寅葬于山隂茶山按王氏去鸟衣入剡自武毅始孺人于水心叶公所志长潭公为伯祖于实斋王公所志孝友公为皇考一门雍睦江左旧族也曽氏去章贡居越自文清始参军于文清为髙祖于侍郎为曽祖奕世文献本朝名家也孺人㓜事父母极孝既嫁事夫之重亲尤谨以柔顺䖏族戚以慈恕待妾媵以勤约持门户旧患手痺及葬孝友公大雪视窆毁恸属疾返舍不起曽氏尊㓜哭之者皆哀而族戚州里闻之者亦莫不失声嗟惜焉余观昔之名家旧族有一再传而沗厥绍如歆异向羣慙寔超畔鍳张许子弟不能通知二父之志者多矣孺人一女子而能泝两家氏族之源委绩百年慈孝之气脉可谓贤已初棘卿侍郎隆干间辱与余大父游参军伯父戅庵辱与余游于是戅菴将八十矣以书来曰坚妇将葬子冝铭孺人名㓜平母杜氏孝友公名梦月戅庵名黯铭曰猗孝女亦贤妇石可泐铭不腐林寒斋淳祐丙午诏以廸功郎林公遇絶意于荣杜门乐道特改合入官主管仙都观仍下福州给札令条其所欲言者守帅遣吏致上命君顿首自言素孱早衰因而退䖏本无髙论政尔偶然不足当朝廷优礼州以君巽牍上尚书诏不允君又言义可无取掘不能言惟有不取不言可以自明愿得瞑目为山林之民其年九月丁巳以疾卒于家年五十八君世居福清之石塘配陈氏前葬清逺里翁陂山之原二字同合以其年十二月丙申奉君合葬初寳章公当壬子君不欲仕公强之调寕化尉不忍去乃翁乞奉南岳祠及寳章公服阕或为君外移得建之户椽辞不行舍前有隙地稍植竹树䟽沼沚筑室其间扁以寒斋终其身不复出君性本慈孝晚尤温㳟然教行于家子弟甥姪皆力于善肃然若恐其检责也自修而巳未尝律人然行着于乡比闾族党逹于郡国一有不善惕然若恐其闻知也亲友仕而贵倦而未归者必相儆曰得无为寒斋之愧否有位者下一令行一事必郄顾曰寒斋不以为励民否君孑立无同侪野䖏无寸柄而逺近翕然宗之方山之南蒜岭之北隐然有元夫鉅人在焉李公韶佐春官荐君榻前方公大琮除次对上君自代赵公以夫召对以遗逸举杜丞相范议召君㑹薨不果俄李公召再荐朝廷亦知君遂有前诏是数君子者虽力相推挽犹自谓不足以重君而惟恐君之以为凂已也君终岁不出户而商论世事酬酢物态裁量人品毫黍不差束书高阁隐氷几日而单辞半句流出肝肺者字字可传素羸自四十以后䔥然单栖日或蔬食取诸物者狭而望于天者啬视名与利犹臭腐身与家犹旅泊也其学䆳于性理贯儒释兼朱陆晚益猜诣所着有求心録六记百诗别藁存穷士贫女二吟离诗文百余篇余悉焚去属纩晋诗别其故人遗言以隐服敛昔扬雄陶潜皆好恬静不慕荣利然雄系累世故需足去下潜超脱俗网引身髙翔故先儒书二人之卒于雄曰莾大夫于潜曰晋处士岂非出者危而䖏者安留者损而去者全欤然则书曰处士林君之墓者非惟君之素志亦吾儒之家法也君子养正其世系详见寳章公之志云铭曰猗君所立欤天壌俱超乎画前复于性𥘉以为释耶则践乎实以为老耶不放于虚探千古之秘寳而独得丛一世之苦淡以自娱余所述者迹之区区若君之心不可拟摹有欲求之于君之书少竒少竒刘氏名伟甫余仲第无竞之子少颀晳美风姿机警善辞令入而事王母父母诸父兄怡然其顺也出而接姻族朋友隣里乡党盎然其和也干家蛊应世务绰绰然余裕也记群书评古事纚纚然可聼也为律诗殊清䴡以父任𥙷将士郎淳祐甲辰年三十矣入京铨试得㿃下疾服药灼艾不愈以六月甲午卒于客邸从兄强甫为治棺殓计至州里之人皆唶唶为吾家惜而吾母魏国太夫人聚族哭之尽哀母宜人方氏生母孟氏娶妻朱氏生巧女今十四岁继顾氏生男存僧又庻生愿女存愿之生少竒已不及见俄皆夭自䘮归至祥除无竞之悲痛如新求觧温陵郡绂归营窆事初少竒葬朱氏于夀溪之陈仓以丙午腊月某日合葬嗟夫人患无子也有子也未敢望其成长也成长也未敢望其秀美也若夫成长矣秀美矣望之如此之乆成之如此之难夺之如此之速智足以知吾家典刑文献之传而不使之嗣守材足以在圣门言语政事之科而不得以展究翳青春于长夜埋白璧于黄壌可悲也夫少竒尝语强甫曰人脩短不可期某它日傥得伯父志乎强甫白其语余为一恸无竞名克逊今为朝散大夫直秘阁主管琮禧观铭曰生而玉雪在余目也俄而电雹去予速也久而冰炭搅予腹也窆而松槚近予麓也悲夫哀我命之不可续也审渊弟君允希深字审渊年三十五淳祐丙午九月甲子卒配林氏三子吉甫矩甫南甫后伯兄都官二县尚㓜明年八月丁酉某日葬君于延夀山之原大父讳朔父讳起晦仕皆止馆阁年皆不登五十而在当世仁人志士之目君素修洁又习见家世旧事故自重而寡谐时人或以华操发身君悔少作不为或以机巧成家君无一钱悖入故乆幽而终寠然余观发身者多合世而离道成家者类损物而丧徳以此贤君敬君而于君之死尤致其悲焉初两麟䑓公立节高遗业薄麟䑓公当任子輙先爱弟君遂终老布衣谈者至以㢘逊为迂嗟夫信斯言也颜囬有屡空之悔夷齐抱失国之恨矣彼戚君不遇而又迂君之父祖者恶足以裁量吾家哉君虽隐约以没而吉甫与二季俱力于学天将有时而定矣铭曰昔在伯起清白传子徳公所遗曰安而巳清犹近名安则履常余尝论之龎贤于扬嗟乎审渊斯人之徒尔归其全吾铭不诬习静叔父淳祐丙午七月壬午习静刘先生卒年八十二明年丁未十月壬午葬于芳林山之原配徐继方子男三人宬擢丙戌第宣教郎知古田县克家克忱克家前夭宬先生之丧以毁卒女三人孙男六人性甫德甫余尚㓜先生讳弥邵字夀翁着作公之季子早孤苦贫有手泽书数厨先生与诸兄卧起其间饥以充馈以为枕后皆知名先生尤精专一事一物未通求之弗指某字譌某简脱某义疑必反复研寻归之是而后已载籍以来莫不钞纂而原本粹然一出于经其考论古今㫁制义理壹以洙泗関洛之语为凖程他人为之者或先传而后或色取而行违惟先生真知实践自童至耄坚确不变循循然有师匠之道焉恢恢焉有父兄之容焉始而宗族称之乆而庠序化之晚而一乡一国之人尊之凡里中佳子弟良士友多先生口讲指画之余也先生终岁杜门罕与人接惟质经于陈公师复评史于郑公子敬问易于蔡公伯静有易藁汉考读书日记小説深衣问辩杜诗𥙷注各若干卷刘氏白两翁起家三世登科第者八人五入馆一持槖先生独褰裳掩鼻视若凂已飨脱粟如太牢䖏陋巷如华榱舍后有古木鉅石先生诛茅其颠杖屦日一登临着作公无十金之产一邱之田先生安之寕困不枉道以求亨寕贫不害仁以为富少食于学晚岁弃去郡慱士俞来致学俸郄不取太守眉山杨栋于学创尊徳堂以舍之先生不拒亦不晋宬遇禋霈先生例授京秩告下惮先生不敢白属纩犹为诸孙讲南轩孟子一章时杨侯使本道复荐于朝而先生卒矣前葬克忱哭请铭克荘哭答曰礼㓜不诔长吾何敢铭吾季父也夫昔子长孟坚皆自述其先世克荘常待罪太史凡当世山林邱园之士皆得以秉笔记载况吾季父之贤学醇儒也节逸民也铭之不可已也铭曰贵人之所欲兮誉或损而谤喧生人之所羡兮耄有及而智昏彦囬期頥至司空兮适以辱其户门辕固九十老布衣兮岂不贤于公孙于嗟先生天年之髙兮天爵之尊其人虽亡兮其书则存陈孺人余既吊寒斋之庐同合哭且拜曰先君之葬丈人幸书之而掲于宰上也先母未也敢以请按孺人陈氏世为福清人少警慧儒释书多所遗古今佳文章皆记诵父母艰于择对年二十七归于寒斋事舅尤孝辞气容色之间寒暑饥饱之节左右体察毫髪无违里之奉亲者莫不以寒斋昆弟孺人妯娌为法性俭质无祇服珍餙惟于祭祀賔客极其隆偹寒斋将官奉祠告寳章公公曰与若妇谋之寒斋以告孺人曰此吾素心也议遂决其卒以绍定辛邜腊月朔日年四十六葬以壬辰二月某日墓在清逺里翁陂山二子曰同曰合昔曽公子固序列女谓后世学问之士狥于外物者徃徃以家自累余味其言而深悲焉因思老莱黔娄冀缺于仲子龎徳公梁鸿之流皆遯世无闷抗志不屈岂特若人之贤㢤其闺祵之趣向如一虽菽食布被馌耕辟纑采药赁㫪之陋安如富贵相敬如賔友乌虖此诗人彤管之所咏刘向屏风之所圗也孺人之事近之矣始寒斋尝语人曰士处世行吾志易耳未知妻子与吾同好否既有终身隐约晚𬒳诏书物色连疏选避不拜而卒名全而节高以孺人相其始二子成其终也铭曰闺房之秀山林之友同合之母寒翁之偶方寕卿余友方巖仲十年来以其王父寕卿大夫君宰上之铭属余余思钝乆不克就仲见輙面命别去隔江湖岭海书督趣无虚岁余晚蒙恩放还故山仲又来责诺余矍然谢曰寕卿仁人志士也仲孝子顺孙也余虽眊荒其敢辞按君家谱始居陈山至其乌山府君尧迁白杜传三世至二金紫公白杜之方益蕃长金紫讳峻生威武军节度推官元寀字道辅节推生隐君金隐君生南海尉畛尉生廸功郎应君皇考也君讳壬字若水擢淳熈丁未第爲漳州长泰县主簿秩满関陞从事郎知潭州寕乡县未上庆元丙辰正月某日卒年五十嘉定壬申五月某日葬黄垞山配徐氏后二十有六年卒祔焉一子伯佑二女适进士李䧵吴立义伯祐二女李壻皆巳卒一孙巖仲也曾孙建君在长㤗太守朱文公诸主学君条上讲说课试差补等十事文公令诸邑皆倣此旧取钱谷于彼塘以廪士君革去以废寺田代之邑有补足塩始沿兵兴敷借后以为常赋它邑取诸牙免君言长泰契钱仅当塩额三之一余均之主客丁民力可哀文公为等第寛减又蠲僧寺子斗钱罢科荼钱皆君发之龙巖弯卒杀人狱吏抑同行者诬伏漳浦有僧弊于佃人鞠騐皆曰服毒太守司谏邓公委君阁实卒佃伏诛二冤获伸初筮薄俸散施姻旧至无以具归装与弟申友爱家人议析先世田庐既具草君流涕不忍视而止以君之行谊志业而仅得中夀毕秩以死前辈风流就尽后生耳目不接日逺日忘非后死者之责乎初道辅㓜与伊川同学至老情好不衰君亦受业于文公夫师友之谊大矣孟喜以改师法见摈叔孙以不荐弟子获怨方程朱盛时嘘生吹枯及其门者多致通显独君祖孙终老常调以程朱穷不以程朱逹也中更党论学禁生徒扫影灭迹讳称门人而君家寳藏程朱翰墨以二师傅不已它师名也至于以隐遁疑伊川以民瘼责文公有切嗟无和随其与俲夫子之尚左慕林宗之垫角者异矣乌虖此固仲之家学欤余文成于淳祐丁未距君卒五十有二年葬三十有六年矣巖仲名之泰踵也科方以荐者改秩铭曰吾家麟䑓交不谄渎其状君行字字实録曰君讣传深溪穷谷士有设位民皆野哭彼饕残者惨于虿蝮生歛怨诅没孰尸祝君位甚卑君龄尤促儒效迂逺天道还复白杨欲枯丹桂载馥勉㢤后人培之勿覆方掲惕方氏之先有积善好施闻于里中曰福平长者君其元孙也曽祖中祖万登绍兴庚辰第监和刘局笃于教子即家为一经堂父逵所交皆贤儁累赠中奉大夫君与仲氏寳学公少同荐于郡开禧乙丑寳学擢上第君以濮邸恩授廸功郎尉香山有清名寓公或持节利路挽君入蜀以亲养辞令香山有惠政旧以横歛爲常赋丁钱加取三百醋息白科鉅万令干没之君痛蠲削岁失不赀更有余力以葺舆梁增学廪调循州推官爲龙州县销逃籍镌月觧丁中奉忧绍定庚寅以荐者改秩知增城县庆夀恩转通奉郎丁母林令人忧服阕知掲扬县端平甲午五月壬寅卒年五十四孺人赵氏武翼郎不劬之女一男选孙二女长适晋江主簿刘强甫余子也次适陈机君然端凝无所营综而雅俗兼通庻机定而能应者然歴官仅九考二邑俱未上其行事梗概如此自君殁孺人持家诲之有烈妇风以淳祐丁未十一月壬申葬君于方山陂之原君与寳学皆孝友过人以中奉之钟爱季也尽推先世田庐与之君遂清贫以死寳学既贵经纪伯季孀遗甚悉帅番禺五年念君犹在戌土每曰葬必吾待俄而寳学终官下汔不克㑹葬悲夫君讳大舆字徳原铭曰君之位卑故君之事微也然穷者逹之基也家者国之推也君之分枣而择梨也与夫食檗而㧞葵也使之充之万乗之国可譲万钟之禄可辞也惜乎斯人之止于斯也铁菴方阁学方氏自长官延范始居莆六传至福平长者祐析居后埭生隐君中隐君生万登绍兴庚辰第监行在和剂局和剂生逵顿挫埸屋中年三子玉立喜曰吾可以隐矣后以子贵累赠中奉大夫配硕人林氏公其仲子也讳大琮字徳润擢开禧乙丑第词赋为南宫第三人授南劔州州学教授以郡先贤学术名节励后进餙宫庙新器服上官送某士拒不纳去为江西漕幕平大闘决险讼两造皆服时幕府多佳士公与故相文清李公今阁学直翁徐公尤知名改秩知将乐县公在郡泮已封崇罗先生墓其孙曾欵谒松楸祀八贤于学务以礼逊廸民剽悍革心丁中奉公忧知永福县适值兵饥守隘立栅禁港发廪日不暇给然延致友士讲论文义亦不辍丁林硕人忧二邑皆止一考然有百年之思公自弱冠㨿高第着媺誉人谓且立致贵显而深自晦匿抑首长调比再服阕五十余矣端平改元公至在所丞相郑公一见如旧擢监六部文歴司农寺簿兼提领安邉所二年迁太守寺丞苏民或竞围田乆不决有张椿年老为王府搀佃堂帖下所给据公持不可曰椿年小人直欲夺百姓飰盌恶知爱国爱王府㢤必行此胥史足矣安用士人三年擢秘书郎兼景献府教授迁着作郎兼侍左郎官除右正言辞而后受首疏曰霅川之事向也天地祖宗犹察陛下之不得已今威福自出矣而元年御笔有曰立嗣之事难以轻议二年御笔有曰卫王功茂深欲保持其家一则如待深仇一则如祔爱子厉精之始每一札出万方传诵独此二札读者怃然又曰秦王子孙蕃盛今麦饭无主矣桧死熺勒致仕今班槖钖第矣又曰通天地间一气尔今监气流行为妖星为洚水为二相不咸为诸阃不恊判卒之变殿旅之閧皆监气之流注激射也若一念之歉横于胷中而不化则一气之监鬰于两间而不销诚能宣明洞逹此歉不晋将见精诚感召此监自弭别疏乞用嘉祐绍兴故事预选亲贤然故王之冤不雪它日所属意者可保乎权姦之罪不讨它日岂无贫功者乎固极论天下大势陛下宜自警曰炎兴半守而犹牢也不可当吾世而有金瓯破缺之形必裁抑近属必检柅官寺必不免敬直言必不渐来小人必躬行与心声相应天不可欺人不可愚也又宜贵大臣曰侂逺虽壊而未溃也不可至卿等而有举酒祝柱之叹必共圗大计必共保大权人材朝廷之人材岂必竞相牢宠公议天下之公议岂必过爲调䕶君不可欺衆不可盖也适上不御殿封上之踰月入对上曰擢卿言官论当体国公曰臣所言无非体国出䄂疏曰今外无把握之力内爲安意肆志之事三边功赏未报而后宫数十之宣一夕取辨五阃将佐暴露而近新双节之命同日并拜㐮蜀流殍而请当进劝未已江北清野而内庭木妖方兴陛下傥以㐮失蜀败爲耻必志于复㐮保蜀以荆优淮危爲忧必志于固疆阳以民怨兵愁爲虑必志于䕶根本又曰理乱安危自君心始格其非者大臣也捄其源者谏臣也若但曰诚如圣谕曰非臣等所及固恩恋宠大臣之耻也前疏则格不下后疏则又讫了学浅胆怯臣实有罪焉又言隂潦连月都城两色有异昔河北七雪谏官孙甫谓甚端起于女宠侈费亦雪非雨比也河北非京城比也臣身添此官目视此变所忧有甚于甫者上嘉纳迁起居舍人直前奏事言陛下汲汲然责羣臣曰大言傲诞者有之肆行欺罔者有之岂不以兵冗财殚而未有能画富疆之䇿欤群臣又切切然望陛下曰淮南之封尚稽论䑓之悔不闻陛下何不自为其所易然后群臣以所难责乎兼国史院编修官实録院检讨官嘉熙改元复直前言朱熹尝谓政宣大臣如早用掦时诸人可捄一半今天下之才皆侂逺斧斤之余嘉定以来权魁极力刬锄仅存徳秀了翁二人而已陛下当馈太息徬徨乏使而三十年刼火不烬之精英一为天所专一为人所沮岂不大孤人望㢤乞还了翁以重朝廷又曰今日独一言路虽沮不屈有齐南史相継之风然向者清叟去中使宣留至再同列晋之给舍晋之侍从经筵之臣晋之曾几何时范去内靳遣留之使外之交晋之章圣意曰异士气曰靡臣侍清光抗疏不勇前愧臣清叟后愧臣范惟陛下聼许臣去兼权直舍人院薫琳知滁州公言琳奴才不可临郡罢之京尹与以火灾乞削夺公乞俞其请以谢百姓绍兴镌秩火后求言有李子道邹云从者上书御笔并补将仕郎公封还曰昔方仲弓劝章献立七庙范亦颜请濮园称亲章辟光欲出岐王于外皆爲先庙所斥今寠人寒士揣摩希合伤陛下之友睦反従而官之乎卒寝其命初逺相讳言纲常窜谪相望世以爲戒及上亲政复故王爵召真魏洪三公褒赠前评事胡梦昱于是稍有续前说者殿中侍御史蒋岘悪之疏劾四人而以公为魁桀立殿上移时请置重辟赖上至仁仅从薄谴公退而杜门谓同志曰某陈省第一义戅矣犹擢记注掌賛书侍陛年余斥去乃岘意非上意也主𬋩绍兴府千秋鸿禧观俄起知建寕府中寑四年除秘阁修撰福建路转运判官固辞文清李公当国以书谕上意公亦以岁荒闽人艰食起视事首发常平赈粜自乡郡始至建则上四州尤贵籴委寓事蔡君抗措置籴事且勉之曰昔文公尝以诸司走山谷所以烦文公者非诸司也百姓也部内有捐粟平粜者必言其状于朝漕计命脉在塩公务在大体福之支邑不鬻筴私贩公行长溪县民请抱塩税公曰俑不可作劔人既食州塩县复抑卖莲城科夫担运永福纵卒搜捕公悉禁止淳祐改元除集英殿修撰知广州广东经畧安抚明年至广四年陞寳章阁侍制经畧安抚使再任禋霈封莆田县阁国男食邑三百戸六年进寳章阁直学士因任治先风化不鄙夷其人以兼司俸尽送三学按朱氏所定礼更造冕服爵爼樽罍笾豆簠簋得编钟千于南恩铸足之取石于英韶以为磬行释莱者十乡饮者三广俗过时不嫁曰老女无媒而合曰伴䘮家享客曰岗斋有不丧而暴尸柩于野者长大不巾笄者无男而立女户者臧获病死而诬主者皆暁以理义束以条约虽鄙事必究极原本贯穿礼法书判多累千言少亦数百字广人珍诵増权锋军春衣钱旧水军出戍借一年粮公命别给免借尅郡计素窘公简俭节缩为偹安四库各积缗十万先是杨公长儒尝㑹州用岁少数万至公岁羡十万改创清海军门楼鉅丽为诸道冠城楼橹郡苑囿堂榭皆出新意营缮华好如中州而民不知役四库外羡钱尚十余万公儒者未尝行巧取豪夺之政亦莫知其何以致此也公初南辕或曰传长沙者畏卑湿牧始安者叹疠人之情也公此行能欝欝乆居乎曰公君言过矣上付吾方面不已重乎自公去国大臣之明杨近臣之宻启群臣之造辟士人之学幡皆曰公宜在天子左右然朝廷每难其代乆而改知隆兴府遣吏士辂新帅未至七年五月庚申感微疾乙丑终于州治年六十五积阶至朝议大夫公在镇五年晨出治事午未小憇复出夜漏上数刻乃休已病犹自力属纩语不及私官吏军民如䘮亲戚朝野嗟悼吾党相吊皆曰无以系世道属人望矣遗表闻赠四官为通议大夫公娶林氏侍郎简肃公栗之孙能与公同甘苦先九年卒赠硕人葬嘉禾里之仁山一男演孙承务郎一女前卒奉议郎新知瑞州新昌县宋应先其壻也孙男女各一人公父子无跬歩相离授代有日命演入京铨注既发月余而公捐馆演触三伏走万里扶匶哀动行路俚俗客死者不返舍演独奉公丧还第以某年臈月壬寅与硕人合祔祭葬皆用古礼公少温润玉立眉目如画晚节清羸特甚不以宦逹为乐自号鐡菴平居问学抑畏自言四科之目最纳于言七情之中所少惟怒一旦立殿陛与天子宰相争是非可否贲育不能夺也遗文皆精妙可传有奏议外制杂着若干卷公性孝友兄大舆弟大镛早卒经纪孀㓜恩义甚笃前葬演奉家传諌草来曰知先人深者惟一二执友曜轩王公迈既状其行上之太史矣铭以累子某受读而有感焉自昔论諌之臣泛则人主之意不寐切则言者之身常危以本朝数大节目观之论濮事献可最切次新法坡公最切陈瑶华道卿最切排和议澹菴最切是数君子者前虽坎壈流落后皆遇合光显烈圣涵养作成之也端平以后言纲常者衆矣公最切然公未尝坎壈流落外使乡部帅巨屏内列法从陛下涵养作成之也始某得罪与公同传歴数宰辅皆言岘中伤深未易觧晚被收召辞不敢进及对上顾问甚宠因奏公等数人淹晋将老矣惟陛下记省上不以爲忤即日出宸翰擢少蓬俄而侍书惟摄词掖矣以上之于某如此知其于公无他也使公无恙上必引以自近善类有复合之理世道有将兴之候矣乌虖天也铭曰伟㦲方公士之准的色夷气温外若可即其内方严鐡璧玉尺入居遗𥙷出歴方伯逺有諌草近有治绩维古人物莫盛列国孔氏尚论指不多屈曰侨遗爱曰盻遗直惟公所立今之侨肹世无左氏眂此铭笔后村先生大全集卷之一百五十一后村先生大全集后村先生大全集卷第一百五十二后村先生大金集卷之一百五十二墓志铭刘君方氏君刘氏名文礼字君防故工部尚书讳县仓部郎中讳炜叔之子母㳟人方氏以父任注漳州长秦县主簿侍仓部守温陵嘉熈戊戌七月庚寅卒于州治儒人方氏乡贡进士君采之女母刘氏淳祐丙午四月癸未卒于家比皆三十一男一人吉翁君事亲孝创股和药迄起危病内行雍睦见称家庭仓部之言曰儿玉也孺人奉姑谨蚤起晏眠因得羸疾孀居介洁不闯戸外刘宗之评曰妇冰雪也宜福厚宜老夀而脆薄奄忽州里之人闻而哀之二家尊老相吉翁治窆以淳祐戊申正月癸酉合葬于常泰里之乆巖吉翁㓜未能详考二亲之言行姑书梗概纳坎中以俟其长焉铭曰悲㢤其无年也幸㢤其有传也刑部赵郎中淳祐丙午六月辛丑永嘉太守赵公以疾卒于州治䘮归袁之里第戊申三月已酉葬于宜春县修仁乡长丰山之原诸孤奉家传使来致治命曰必以后村铭我乃叙而铭之公讳汝鐩字明翁濮安懿王七世関乐定令史本新淦令赵崇卧皆坐奉新书不庆㒞徙他人类招徕告讦簿録富豪规以免责公但淳戒董无犯令者䑓阃交荐监镇江府㩁货务旧注右选至是改用文臣公与叶棠俱以邑最被选秩满课羡三千万増两秩添差临安倅属建皇子府已图上矣公曰讲堂冝在左尹矍然易图以进丁尚书公忧服阕领旧职既而庙堂议曰此倅岁入百十万非赵某不可改北厅迁诸君审计司军器坚主簿青齐内附公独拜疏请防后宦边臣以寳玺献加恩中外公语同列当流涕藏之太室可贺孚知郴沙浦高垓峒从方结连跳唿桞六邑残其半矣公驰入郡贼蹑而至公令民入保严扼津隘白于朝乞制司兵飞虎军为助贼刼民竞渡舟以济公命设覆蹙之贼太半溺死遂收余烬攻桂阳八昼夜官军贼大败公合军民兵穷追俘馘甚衆诸司以贼㐮议撤戌公力争得留千人未几高垓余党覆出我师夹击前后破峒七降栅五十四縳酋首斩纛下者数十人公以盗贼起于赋讼之失平冝章令姚徳骥贪残失衆逐去之委僚佐行阡陌除苛细赈饥乏刻催科条式于石增州学两庑补万石仓耗米三千斛以讨捕功増两秩歴湖南宪漕去贪戢暴风行一道移漕广东觧总领饷擢锋之外帑有余财帅仓舶虚席公佩数印村力绰然舶舟至吏请柚觧公曰以俟新使者南州埸屋寛以贤书为市公获行贿者黥之遴选考官明年合春官程度者倍于常举时清献崔公里居以书与今观文相国游公称公有干淳监司之风改知安吉州广东提刑皆未上以刑部郎官召对今内治痼于玩心外治溺于幸心公云国久白首为郎新贵人无知已者归奉崇禧祠差知温州瓜熟辍为有力者所夺如是者八年甲辰改纪申命趣行适継乏絶公曰赋不可增民不可剥也稍严酒禁私酤者不便之邵农官请某刹僧以枢府功徳院辞公曰延见父老顷刻事尔庸何伤郡人始犹疑议乆乃信伏而公以劳属疾矣得年七十五积阶中大夫祥符县开国男食邑三百户令人卢陵罗氏普州太守全材之女先十九年卒子男三人崇澭从事郎新喻主簿崇淧承奉郎崇澢通仕郎女二人适宣教郎督视行府干官彭㝱将仕郎曾拟初尚书公倅婺公犹丱角从诸生拜吕成公子家熟归能诵所闻于吕公者䇿名早閲人多及接前辈文献议论其修身齐家牧人御衆皆有凖绳常诵朱文公之言今人以事事不理为寛寛之义岂然㢤故公之治尤宻察所荐多佳士吏非甚饕墨者不忍大治余以檄留临川后以使事至畨禺于公行事得之闻见又尝刺袁公方逺宦郡人言公居乡社门如处女终身无一字半语于郡邑仕子袁者或自到至罢不议公面而去公行能髙一世言语妙天下而为人深厚耻自矜露余每叹当世用公不尽之未足恨而议者知公未尽之为可悲也别墅曰野谷在城西五里竹树茂宻亭舘朴素公乐之不厌往而忘返年余七十登渉如飞赋咏外谋子孙讲学而已在郡每以定力不固轻出为恨公博记公文尤深于诗有野谷集行于世余大病𧺫视笔砚如仇闻公葬作而曰公四十年故友也铭公非余而谁名曰士之生兮遇合难材或优兮时命坚瞻前修兮方册间进身悔兮退差安李愿终身兮楽于盘谢公晚节兮懐东山野谷之竹修修兮其泉潺潺昔如此兮考概今安徃兮不还嗟乎明翁诚知其如此兮必不以一笻易两幸翁诗之可传昭铭之不刋潘庭坚庭坚潘氏名物少以字行所为文脱去笔墨蹊径秀拔精妙结字有颜筋桞骨小楷尤工自其乡之交友逹于海内之士友见之皆击节曰庭坚太白子瞻后身也及廷试第三策传京师帋贵向之击节者更敛袵曰庭坚子韶龟龄辈人也一时名流争愿交下风庭坚亦益进徳铲竒崛趋平粹油然可亲意将大受之也调镇南军节度推官衢州推官皆未上歴浙西茶塩司干官改宣教郎除大学正旬日出通判潭州卒官下年才四十三搢绅逄拆之士闻而悲哀相吊曰天乎庭坚之止是也墓在紫巖之麓距家十里许夫人黄氏二子初明仲明初逺相擅国讳闻纲常责真洪窜胡魏以威言者端平亲政奋发独㫁雪故王收人望返迁客乙未策士有凝天命固人心之语庭坚对曰陛下承休上帝皈徳匹夫何异为人子孙身荷父母劬劳之赐乃指豪奴悍婢为恩私之地欲父母无怒不可得也宜绌荆舒之号挂秦熺之冠散郿坞之藏以释天怒又曰陛下手足之爱生荣死哀反不得视士庻人如此一门之内骨肉之间未能亲睦是以僮仆疾视邻里生悔宜厚东海之恩裂淮南之土以致人和时对者数百人庭坚语最直嘉熈丁酉士民因火灾上封多讼故王冤者距庭坚奉对时三年矣㑹殿中侍御史蒋岘劾方大琮刘克荘王迈前倡异论併诬庭坚姓同逆赋䇿语不顺请皆论以汉法赖天子仁圣俱获保全庭坚以此留落既而稍进爲学官通守人谓其沮抑乆惩创深非昔日之庭坚矣至长沙值日食求言庭坚封上曰熈寕初元日食诏郡县掩骼着爲令故王一柸浅土其爲暴骸亦大矣臣尝悲夫流俗之论辛邜丁酉之火皆谓故王爲之何异左氏之诬申生也夫以无所逃而待烹之申生而忍以晋卑秦㢤故王得罪于权臣有之矣于陛下无间言也岂忍劾尤伯有以忧陛下㢤请以王礼改葬又移书游丞相曰天下事当论是非不当论难易易而非焉吾不为固也难而是焉吾徃矣其既以身许吾君不敢爱其死而变其説公以为非耶不敢以为公累以为是耶愿公母病其难游公心善其言未几庭坚卒矣夫庭坚不以前之一鸣自足惓惓之忠垂死而末已固已贤于人矣主于论申生必不忍以晋卑秦故王必不忍为伯有其言皆根据义理不于圣贤一洗淫巫瞽史之陋则自左氏以来言伦纪者之所未发也使其老夀奉前席之问效频谷之对上意其有不寤天理其有不复者乎乌虖悲夫庭坚为举世所爱惟为一岘所恶岘亦人也本善余三人者余为玉牒所主簿岘为丞考试省出夸余曰君可配酒贺我余请其故岘曰吾为国得一士问其姓名则庭坚也是时岘不特善余三人亦善庭坚后擢䑓端希㫖论事得䘮戦于胸中议论変于顷刻其意不过欲钓取高位尔然天子察其为人终不大用其乡人言岘晚殊自悔前死一两月衣冠饮食亡恙而时谆谵若䘮志者余曰岘之谵语乆矣追懐畴昔人同传岁晚惟余独存故详之着庭坚初名公从避上嫌名改焉世为福州闽县人曽祖懐英祖子仪修职郎邵武军户曹父钓伯荣州助教母陈孺人其卒以淳祐丙午八月癸丑葬以某年月日铭曰公议如元气兮入乎人肝脾有一时之荣辱兮有千载之是非昔在有周兮观孟津之师于如马之諌兮曰扶而去之彼八百国之同兮不能止一士之义乌虖此所谓世教兮所谓民彛猗庭坚兮奋布韦献芹曝兮冀有裨身虽诎兮志则伸骨可朽兮名永垂陈安人予友尚书郎吴君谋将合祔其母夫人陈氏于先府君赠承议郎讳元度之墓哭谓予曰叔告㓜失怙自孤童至成人自寒士至郎吏二千石非已之能惟母之教夫罔极之徳莫报不朽之传可图也敢以宰上之碣累子按陈吴皆水南着姓世姻也夫人父讳景温府君舅也初府君孤身从父多子及群从瓜分先业府君终无一言性俶傥疎财殁才四十㓜穉盈室夫人以严誓也以俭葺家诲二子皆知名循伯累上春官叔告少与兄同荐端平乙未遂冠多士嫁六女皆故家朱璞陈点顾樵余孔璋柯齐贤朱师古婿也循伯与上三女前卒孙男三人起涯淳祐丁未进士𧺫闻𧺫家夫人以子陞朝封安人得年八十六卒以戊申三月甲戌葬以明年闰二月丙辰墓在国清里之蔡距府君之殁四十有八年葬二十有三年矣夫人静思恶纷华髙简有识度言里母之贤者尚为叔告佐节度府登舘阁牧临川皆奉安舆以行福唐多甲第名园然夫人出游之日甚少在辇下厌市声先归故其子不敢久于朝市其子之进为未尚喜及其失䑓郎而再予髦也又失髦而卑祠也俄复召而复尼也夫人泊然未尝以为戚故其子能即安于家若夫人者可谓贤已昔荆公铭钱母之墓不书其子之首甲科而以其母荣辱接乎身而不动其心为贤钱氏欲稍损益其词公毅然不许嗟夫立身掦名以显父母圣人之格言人之至情也公之书法毋乃太严乎按是时钱公方为太常丞校理公所书止是尔其后为治平舍人以封还枢宻副使词头调官去为熈寕諌官以劾薛向忤㫖去钱公所以显其亲者愈伟而铭不及书矣余然后知公待钱公之厚而托钱母之逺也君谋勉之余又将执笔以俟铭曰在昔柯夫人内则着闺阃堂堂干道相确论等华衮龚林数大老俱为秉彤管吾家太史公和以闗雎乱恭惟慈爱隆悲㢤百年短孰去变灭速存者千岁逺乌虖延陵母奕世有贤媛未知后村铭何如中垒传方潜仲潜仲方氏右清孙㓜敏悞絶出端平甲午生十七年矣与父大东兄澄孙同㧞胄觧父子声价一日喧辇下明年父擢乙科潜仲攷中春官以䇿埸小误报罢其年入太学淳祐丁未兄擢甲科潜仲公私试毎得隽几校外优人谓其成名当不在父兄戊辰以疾卒于家年三十二凡卿之交游与四方之朋友皆闻而哀之初族叔祖瑞州通守祖同长监温州双穗埸元善无子欲子潜仲父兄莫许也既而通守与潜仲之父皆卒潜仲卒后元善事所后父若本生父待两家骨月情义如一虽少年髙才然性易良色谦挹意天之所㙲培长养以贵逹其身而亢大其宗者而㩁之暴夺之惨如此爱潜仲者求诸理而不得其説则曰才与命不两值也福与慧不兼全也呜唿有是夫才者乃灾身之具而慧者乃贼性之本欤潜仲自丱角出不经意语輙惊人程文既工诗句多警䇿有味然未尝见其苦吟也楷法尤端劲可寳然未尝见其学书也呜唿人积学而不能君不学而能岂独人之所惎虽造物者固有所不乐于潜仲耶娶舶使黄公非熊之女尝有一子不育兄蒙仲以闰二月壬子祔潜仲于本生父主簿之墓铭曰兄掩此坎兮永抱仲氏之悲友书此石兮以慰伯氏之思臞轩王少卿绍定之末上始亲政相旧学收名士明年改元端平王公迈自南外睦宗院教授赴都堂审察既至丞相郑公字公曰学官掌故不足凂吾实之俄召试学士院䇿以楮币公援据古今攷究本末谓国贫楮多弊始于兵干淳初行楮数止二千万时南北方休息也开禧桃虏増至一亿四千万矣绍定山东一穽増至二亿九千万矣议者徒患楮穷而不惩兵祸姑以今之尺籍校之嘉定増至二十万八千有竒用寡谋之人试直突之説能发而不能收能取而不能守今无他䇿核军实窒邉衅捄楮第一义也又言修内司营营缮广内帑宣索多厚施缁黄滥予御凢此之类未尝裁撙徒闻有献括田榷塩之议者向使二事可行寳绍之相行之乆矣改絃伊始奈何取前日所不屑行者而行之乎又因楮以及时事言君子之类难进而其道未行小人之迹虽屏而其心未服昔章子厚言宰执举䑓谏非故事以攻马吕是小人而能为君子之言安知今无此言乎司马光改役法蔡京为尹即日奉行是小人而能迎君子之意安知今无若人乎范纯仁以国用不足欲复青苗是君子而効小人之尤其事骎骎见矣此小人所以不心服而君子亦不能以自恕也时䑓端王公遂攻枢或言王公主郑而援真又方议履𤱔收楮故公之言如此末言执事排辟国拓地之谋是也而迂正心诚意之言则过矣发䇿者赵公汝谈也读之耸然改去正心诚意等字除正字参与文忠真公时已病余与门人陈瑢瑞甫问疾公曰实之䇿好进徳未已公世居兴化军仙入馆数月上又相乔公或传旧弻某人复用公封上曰天下之相不与天下共谋之是必㝠㝠之中有为之地者且旧弻奸憸刻薄天下所知复用则诸君子空于一网矣又言吴知古陈洵益挠政踰月轮对首言君不可欺天臣不可欺君今危机交急所倚二相左曰眷衰宜去右曰傍兴宜去昔有䜛赵普者上责以鼎铛有耳云眷衰者盍自反曰吾何为不䏻坚上春如普乎富弻以宦官宫妾不知名而相宣麻之日百僚举笏云谤兴者盍自反曰吾何为不䏻副人望如弻乎外若推逊中实忌猜互为比周交信䜛谄大臣倡羣臣和是以从槖经筵有容恱无箴儆諌官御史言不行身不去非欺君欤陛下亦尝自省恶㫖酒果如禹乎不迩声色果如汤乎戚里皆隂兴乎北司皆吕强乎抑犹未也非欺天乎又曰厚权臣而薄同气为欺天之大者宜绌谥改葬以囬天意公由踈逺见天子空臆无隐唯诺如家人语上为改容言者弹公论边事过实鹤山魏公侍经筵为上言惜其去改秩通判漳州诏以禋祀雷雨求言公又封上曰天与寕攷之怒久矣麺蘖致疾妖冶伐性初秋踰旬旷不视事道路忧疑此天与寕攷之所以怒也隐刺覆絶攸熺尊宠网沦法斁上行下傚京卒外兵狂悖迭起此天与寕考之所以恕也陛下不是之思方用汉灾异免三公故事环顾在廷莫知所付遥相与之臣恐与之不至魁柄它有所属此世道否泰君子小人进退之机括也台官李大同言公交结真某洪某魏某以収虚誉削一秩免蒋岘劾公前疏妄论伦纪请坐以非所宜言之罪削二秩久之复官通判贑州改福州建康府信州皆不行淳祐改纪通判吉州右言正江万里袖疏榻前曰王某之才可惜不即召将有老不及用之叹上曰当以为文字官有尼之者遂止知邵武军在郡诏以亢旱求言公驿奏七事而以撒龙翔宫立故王后为先时郑公再相以左曹郎官召公力辞除直秘阁广东提举公叹曰吾老矣安能酌贪泉犯瘴雾乎再辞改侍右郎官未行以谏官焦炳炎疏予祠先庐既燬借居城中传舍䖏之夷然曰与诸生故人登临乐饮一日送客归得疾经昔犹衣冠与门人语俄奄然而逝淳祐戊申上已之翌日也讣闻上临朝悼惜除司农少卿以华其终丞相诔之甚哀积阶朝请郎年六十五将以明年正月十六日葬于岭之原娶安人洪氏三子长徳胙以遗泽奏次徳星为伯父后次德瑁二女长前卒次适从事郎监永平监宋应起公夲以学问词章彂身而尤练世务佐二幙丞两郡剖决敏书判健易尚书祓戒潭士曰此君不可犯夺势家冒占田数百亩以还漳民至吉樵各削州仓斛面聼民自㮣赈赡水灾樵人德之然公学可以经世而毫芒未试文可以华国而终老不售胸竒腹愤一切发于穷居野䖏逆旅行役之间其抑扬顿挫开阖变化各有态度不主一体初若不抒思徐攷其机键宻首尾贯音莭谐若他人呕心肝擢胃肾而成者子昻太白之流也公素刚直尤恶谄子真公毎曰实之英气多和气少而折权贵人不稍假借于贤者则推下之后学则接扶之开席持文衡士因公成名者甚众交逰有过必规或痛谯责及其人有急难则又汲汲营䕶不遗余力故里中逢掖于公属纩弔者尽哀返柩送者空巷公尝语余君铭徳润皆实录它日无忘余也余不敢荅前葬徳胙砻石来告呜唿公言果不祥乎夫遇不遇天也知不知人也昔董生作士不遇之赋而虞翻有世无一人见知之恨悲乎董乎之不幸未若虞翻之不幸也余于公窃有感焉初端平并拜二揆朝野知左必去郑公所致名胜满朝不能助至有祖右者公位最早独为天子言更化以来却餽而贵近怨守法而侥倖怨汰冗而骄卒怨籍贪而饕吏怨皆郑公谋身拙所致旦引唐权戚不乐宋璟使优人为旱魃之戯卒罢璟相冀以感悟上意然郑公迄不可留而公先逐方是时公岂能前知郑公复相于十年之后㢤及岁丁未白麻告廷谈者也皆曰臞轩升矣公方且拜疏申言郑公有爱君子之心而无主君子之力抗相李公论公出舘既而悔之公评近世宰辅至李必曰贤相徐尚书清叟与公有违言公晚应认谓徐有人望可用彼知孝也大同也岘也其裁量公或曰阿党或曰忿隘观其援郑公于机穽并兴之时箴郑公于衮绣遄归之后阿党者能之乎李徐言公之失公誉李徐之美忿隘者能之乎公与人交终始不变顷郑公归鄞十载公虽贫岁走一力问安否郑公后为余言朋友中可保岁寒者寔之一人尔乌虖公有区别贤佞之功而受阿党之名郑公累公公不累郑也有两忘恩怨之意而蒙忿隘之讥李徐负公公不负李徐也今惧天下后世有未知公之心者故着其大节揭之宰上使过庐而式下马而酹者有考焉铭曰昔有信不见察于世兮忠不见容于朝血变化而爲碧兮气鬰勃而爲潮悲二子之积愤兮贯千载而未消嗟吾友则异是兮安一生之寂寥曰性命之相通兮赋予之相辽非余命之多忤兮余性之所招寓雅言于善谑兮散牢愁于长謡悟人间之刺促兮返物初而超揺生不嗅腥腐兮死寕沦于厉妖爲灵芝于洞池兮爲矞云扵璇霄乱曰徃真魏之倡和兮尝迭奏于咸韶彼李蒋之喧啾兮又何以异于蝉蜩张硕人硕人讳正因武功大夫果州团练使讳㮣令人赵氏之女中奉大夫南雄使君许公讳经字䖏常之妻奉议郎通判漳州镐从政郎行在和剂局访得功郎浙西按抚司凖备差遣钟之母以夫官五品封令人子陞朝加今封淳祐丁未五月已未卒于钟官舍年六十九一女适绍兴府法曹李珪孙男一人女三人明年七月壬申归祔于永嘉县建牙乡昭奥原使君之阡张氏之讲曰天寳中丞死守睢阳其后家焉传七世至靖康枢宻统兵勤王扈从不返惟子妇祖夫人携四子得脱其季遂为杭人团练之父也硕人世传忠节父有诗名于箴史皆贯通家居京毂母生王邸于礼节尤闲习少有志操许君擢丙午第行媒矣秀邸亦来求婚硕人愿归儒家事姑孝未尝自逸也坐立必待傍饮膳必经手姑殁至葬哀动路人芝产原上事夫敬然不苟顺也俸入必问劵旁当得与否故其夫有廉声闻笞箠必颦蹙曰痛痒均也故其夫有遗爱许君尝佐荆阃虏至同舍欲遣其拏硕人曰知观瞻何衆愧而止未三十即厌世味脩禅观尝有闻于清道者济书记暮年数倡融悟透彻觧外胶见本性非但世俗人不能道虽大浮屠老居士未必能也常曰言吾死必于父母之邦又曰它日眩晕则行既而皆然三子记硕人言行千里谒铭其词甚哀追念昔仕豫章并游英俊使君其一也视余如兄弟硕人视山妇如妯娌每诣使君戸外常有客履室中略无食器声须臾罇爼肴核不戒而具戸庭肃然镐方垂髫已执礼劬书余以是知硕人之有家法也余晚逐于朝交逰皆散独钟载酒追饯余由问道过建镐宰瓯寕亦迂道出城相劳若不曰逐客而曰父执余以是知硕人之有母道也铭曰危不避地家之所传死不怛化衆以爲禅岂曰禅㦲儒书则然女子所立学者愧焉其人甚贤其世必蕃卷终后村先生大全集后村先生大全集卷第一百五十三后村先生大全集卷之一百五十三墓志铭魏国太夫人林氏世家莆田唐孝子攅之后里人号所居曰孝友之家亦曰义门曽大父选大中大夫大父孝泽直秘阁福建转运副使父㮤台州教授母陈氏太夫人少孤与伯姊博诵图史尤熟班马二书于忠臣孝子贞女烈妇言行琅琅成诵季父吏部公枅尝曰使二女为男子吾兄之后其可量乎旣笄吏部公以归于我先君夫家苦贫族居共㸑诸叔未婚両姑未行太夫人以赍装助伏腊婚嫁虽乏絶无戚容及先君列侍从有禄赐太夫人亦无喜色尽束儒书专閲内典先君疾病与太夫人诀曰尚平之缘未毕以是累君太夫人深悲其言拊之慈诲之严男传家学女嫁士人太夫人遂扫一室终日静生得至言妙义于经卷之外佛者山洪鼓山明黄山贤皆闻而赞叹然未尝遗事也族有冠婚䘮祭每致其厚未尝絶物也人无亲踈长少壹接以思其心欲津筏衆生皆成佛一衆生未成佛不止也卵翼诸子孙皆成人一子孙未成人不忘也食惟菜茹衣惟练綀噐帷陶足不出戸者数十寒暑幽洁如隐君子刚介如烈丈夫警悟如老禅客其精专则苦行比丘不及也太夫人及先君时封冝人嘉定甲申以子陞朝进太硕人绍定辛夘进太淑人癸巳封冝春郡太夫人端平丙申进文安郡嘉熈已亥封崇国太夫人淳祐壬寅进福国乙巳进魏国戊申当进齐国不及拜遇明禋十庆夀一启汤沐郡国者六鱼轩鸾诰宠光赫奕太夫人以太盛为忧谦挹滋甚年龄虽髙禀赋素实服食恶补助喜䟽利晚嗜建茗氷糖得滞下疾旣止复作薨于寝年八十有八淳祐八年十月已卯日也子男四人克荘朝议大夫秘阁修撰福建提刑克逊故朝散大夫直秘阁主管崇禧观克刚朝奉郎福建安抚司参议官克永业进士女三人适方濯方君采方孺铁擢登第为广州观察推官君采贡于乡孺鐡前卒孙男八人强甫迪功郎前晋江主簿伟甫埜明甫桂兴甫山甫伟甫未铨注天明甫登仕郎兴甫将仕郎孙女四人适承务郎监泉州舶务丁酉叟将仕郎陈琰二在室曽孙男女各三人初先君殁克荘甫初筮二季季未仕先绪如线太夫人岁晚及见克荘擢少蓬侍经幄兼词掖二季亦官逹麾节盈门泊如也独闻克庄蒙天子赐第则大喜日加一餐不幸克逊病卒悲戚过甚眠食寖减而克荘去国归率子弟左右寛释及明年除知漳州又明年除玉牒少卿皆以亲养力辞朝家詧大夫人耋耄不可逺适卑乡莭焉昼绣之荣一瞬风木之悲千古天乎痛哉其年十有二月甲申合祔于城南先君之墓于是先君葬三纪矣迨启圹戸封甃如新乌虖天之报善人者傥在兹乎大夫人平生不胜矜耀乞铭非先志也前辈有自表泷冈之阡者不肖孤不惟不文亦不敢姑书岁月于坎以俟秉彤管者采焉工部第嘉熙改元予蒙恩守袁道樵无竸弟作牧对榻郡斋絫夕语輙逹旦相与叹曰仕所以飬亲太夫人薄荣利安舆蹉歩不去乡井吾兄弟惟有早退尔予至袁未久坐前论事狂妄斥归而无竞被召过家徘徊亲膝太夫人迫造朝甫至即求外𥙷诸公勉留曰小需为郎矣荅曰某思亲不可忍得待次潮州以归至潮避当路嫌改汀州未上除福建提舶兼泉州擢知泉州庙堂以无竞仕邻境近亲闱起予江东提刑岁中乞归飬至四五闻无竞亦请祠后予被召屡言念母不能行既对又言立朝不能久皆不报于是无竞书来首末自札仅数行中间累千百言令兴甫代作曰某自夏涉秋苦胸腹坚痞医不能治身若此如千万戸何不去必死官下词甚悲哀亟白于朝诸公曰是欲脱凋郡者岂必真病余流涕曰弟他日未尝如是非伪也改知袁州不候代归及升堂拜太夫人疾稍愈袁复缩戍无竞书又来曰久羸未任劳苦愿少休息朝论谅其情寔除直秘阁主管崇禧观命下疾革淳祐丙午臈月乙已卒于寑年五十八卒之三日余以四去国入门遂不及见乌虖甘荣官之味寒早退之盟既无以振先君子奕世之绪徒以遗太夫人髙年之悲无竞之恨阖棺而未平余之愧终身而不可湔矣无竞名克逊以父任𥙷承务郎外歴海口镇沙县丞古田令佥事镇南军幕府江西安抚司干官通判临安府知邵武军潮州闽舶知泉州内监六部门大府寺丞工部郎官积阶至期散大夫海口课额髙无竞未尝坐税亭捕客货终日与賔朋理咏而输郡送使无阙或疑其有智巧乆之乃知以监官所得纲例钱鉅万代输遂有清誉古田岁荒盗起无竞劝分设偹活人勦㓂䑓阃以闻诏増二秋从群江西事无无小大闻必告过必规秤提令行奴有讦主窖镪者无竞争曰不可以训在樵摩拊凋残发擿姦伏威爱并行下瞿剧盗前杀县令刘纯轶去至是就诛乃兴教化以洗汚俗在潮知铤头钱之害始银价平每丁赋钱五百后银贵加至四倍无竞下教蠲之曰即因此乏絶守得罪不敢恨潮人徳之涖琛䑓以清禁官吏强买明谕贾胡以寛征意风樯鳞集舶计骤増治温陵以严稍绳束豪右而扶植善良未尝徇势任理而已不善生财啬用而已田里益安静军府稍殷实而无竞病矣无竸精敏而博记秀美而工文未冠入大学课试有声旣仕诸老交荐再登朝仅平迁复不值对班言议风昔曾不㮣见然出守三郡皆赐对而行豫言兵不可开虏不可挑以箴端平之失上曰巳令收歛后六年复言视㐮如堕甑弃蜀如弁髦此退缩而非收歛也以讽嘉熈之用事者在外府一日除某人爲少卿无竞怫然语其僚曰安能与乳臭纨袴子比肩乎遂决去事见于䑓臣论某人之䟽初丞相郑公同舍也李公乔公同朝也范公先友也游公知已也更迭当国皆惓惓于无竞然或致之而不能留或留之而不能久或终于去位而不能致非特无竞委分贱速化持论耻诡随徐徐而来汲汲而去亦太夫人之慈无竞之孝自始至终有不容相释者且死犹以不克终为为大欠阙呜唿悲夫无竞之卒家人虑惊动太夫人不敢白于归始率叔季及女兄弟诸子孙晓夕寛譬如是者年余然察太夫人茵席间尝有泪言笑顷未尝不忽然颦蹙也无竸性髙洁扫地焚香戸庭叔然惟嗜法书名尽竒砚古物不吝髙价爱玩至忘寝食坐是清贫常窘调度岁晚稍有禄赐平逋负而无一日之享尤工诗为水心叶公南塘赵公所称有西墅集若干卷娶冝人方氏子二人伟甫将士郎风度玉立入京铨注以疾客死无竞钟爱以至于病兴甫愽仕郎孙男在将仕郎女一人适承务郎新监泉州市舶势丁南叟孙女一人淳祐丁未腊月壬午葬于兴化军莆田县西山之麓无竞刘氏先君少师之仲子母魏国林夫人其世系详于先君之志不复出云铭曰叔洵美兮服衆芳明月佩兮云锦裳调六辔兮驰康荘谁脱子辐兮败子箱进不欺君兮迹疏而言切死未忘亲兮命短而情长曩朱轮之聫翩赡白云而傍徨慨将母之阻修思乞身而徜徉盖知命之有约渉耳顺而未偿嗟世故之可畏匪人谋之预量忆埙箎之迭吹痛人琴之俱亡曷不使之循孝子之南陔守先人之东冈与灵照兮聼夜深之话同阿奴兮举冬至之觞将恸哭而收声勿重优乎髙堂古田弟孟容刘氏名宬干道太史公讳某之孙习静先生讳某之子母徐孺人由乡赋擢丙戌进士监庆元府苗米仓罗源令坑冶司检踏官青田令汤镇催煎官用考举改宣化郎知古田县道闻习静讣徒跣驰归哀毁过甚不数月亦卒淳祐丁未孟春戊申也年五十三娶林继谢子男四人性甫德甫二幼葬于城北之芳林与习静同山而异陇戊申三月庚戌也孟容才髙入鄞幕是是而非非不以拟笔一字假借人有能名亦以此媒怨治青田豪强歛迹贫弱吐气邑素无积贮孟容因水灾请台郡得没官田三百斛立平粜仓清苦三年上下信伏惟嚚讼不胜者腾口撼揺犹在鄞也然鄞之寓贵后为畿漕追仇孟容文致逞憾青田之寓贵方在禁近及因此知孟容辟举交上人谓非孟容老少之异亦二贵贤否之分为余观同时一丛辈词学与孟容比肩皆已㧞卑冗致显荣智慧在孟容下风者徃徃亦秉机要㨿事任独孟容龃龉难合又观士之与时枘凿者或以迂踈或以髙亢孟容笔精墨妙爲人所爱表和里刚与物无忤而又仕残力微所抑扬与夺不过民间琐琐鸡虫得失尔而人情巳有不能堪者设孟容稍用于时有大建明大矫拂未知世论又何以处孟容哉噫使士大夫人以公论克私意爲当世惜人材前之増孟容者必爱之矣毁孟容者必誉之矣世未尝无若人而孟容所遭乃或不然所谓命耶初习静髙踏丘园行谊修洁年八十余坚悍未襄及见孟容通籍人谓将安车以迎列鼎以飬也而灵椿丹桂奄忽凋陨所谓天道果安在耶孟容于书曰诵手抄靡不该综未尝欲以文章盖人偶然游戏翰墨字在纸上皆绚烂有光惟用笔得禊帖意身后余手泽书若干种呜唿天祸吾家也夫前哭孟传后哭无竞今又哭孟容也刘氏自二大父迭中进士魁亚先君羣从六人䇿命者三余羣从十有四人䇿名者亦三居垕最先志学继之孟容殿焉今踰二纪未有继者余潦倒无成岁晚召对天子哀其志气频挫文采衰落亲洒奎画赐以科第其有愧于家世多矣昔斛律金观子孙㑹射泣曰二子用弓不及我诸孙又不及父世衰矣夫以弧矢卜盛衰将家也以科目验隆替儒家也若淡墨黄甲减于前人斋郎太祝多于进士窃意吾祖吾父幽冥之中喟然发斛律公之叹矣余志孟客所以自警亦以警吾宗之少隽者性甫德甫善继父志其以余语勉二㓜焉铭曰余闻右人英才是育髦士是烝其后反是烝不必髦育不必英世固有之如泥孝亷伏猎贰卿鸣唿孟容彼所获者膜外之荣彼臭腐矣余所传者身后之名呜唿孟容安归尔宫谛受余铭陈鲁山鲁山少有能赋声里中争传冩他士惟工头埸独鲁山学通伦类尤长䇿论然小试常得隽大比輙遗材鲁山齿髪方壮不自沮挫衆中谈论酒邉感慨掀髯揺足若傍无人顾屑与余游尝与郑子敬方孚若山行过鲁山所居上溪石竹峯下鲁山年四十余矣到羊沽酒止余宿慨然曰埸屋虽吾弃幸山林不吾拒子谓吾结茅深谷寂寂不堪乎吾按有图书足以授徒不孤也园牧芋粟足以充饥不穷也后三十年余亦归老鲁山入城必相覔其谈论感慨掀髯揺足与昔无以异然颜鬓苍皤成一叟矣鲁山终其身不售而上溪之居愈华畬愈増生徒愈盛与鲁山同辈行䇿名歴仕者或先夭或终寠老夀温饱反不建鲁山盖其为人虽若学工文字至于奋拳成家亦自以智力非迂阔坐谈者所能致也淳祐戊申四月庚辰卒于家年七十二配王氏前卒葬白虹山明年九月壬辰以鲁山合祔子男一人得济女二人长适黄泳之次适黄𥙿孙孙男二人兴化陈氏以员外公讳徳为始祖至鲁山之考讳师垣传十二世矣其族多膴仕鲁山之友若诸山多开人鲁山内自负有以自乐未尝傍人门戸晚遇恩授初品不足为鲁山书述其大致而巳鲁山讳弥髙铭曰惟古昔之交谊贯穷逹而与偕已致身于云霄尚囬首于蒿莱嗟鲁山之终隐实清朝之遗材惜山深而林宻莫绠汲而毂推余又退而老矣奚所施余力哉托亡友于片石昭故人之余哀方安人安人大理少卿方公铨硕人陈氏之女太府寺丞刘公煇叔之配少卿四子三女安人最幼而钟爱既嫁事皇舅登八座临方面能以礼敬嫔大门族戚称其孝从事丞宰凋邑牧危郡能以亷慈相君子内外知其贤庚寅禋霈封孺人辛邜庆典进安人寺丞方向用不幸殁端平初安人髙洁自守子婚官女择配恩意如一无嫡庻之异夫宅兆族祭享丰俭随宜得礼制之中次女前夭安人葬之冡傍其介于持身勤于葺家严于教子烈丈夫不若也淳祐已酉某年月日卒年五十七二子文虎廸功郎汀州司理参军文豹二女长适将仕郎方楷安人季兄焕章公淙也子次适承务郎方演孙寳学公大琮子也孙男二人女一人以其年十月辛酉合祔于常泰里龙山原寺丞公之阡少卿余父执寺丞余族兄故文虎来征余铭呜唿寺丞如圭如璋而不荐于清庙也夫安人如山如河而不冝于象服也夫铭曰男子可书或甚竒伟女妇不过内则而巳刘向班昭絶笔乆矣谁録兹铭以续彤史林公辅林氏自贞元孝子至今传数百年为莆名阀君名友仁字公辅秘阁公讳孝泽之曾孙徽猷公枅之孙惠州理掾应之之子母苏氏幼机警口诵手抄自鞭尤力既而同学而徃往去䇿名独君无成二祖以清介闻天下理掾至无卓锥地君奋拳干蛊造华屋拓新畬人皆服君能干无为有而不知君分铢积累而然为人长智虑审筹䇿不但善其身成其家而已姻族急难或即君而谋者君亦为之尽力舍后花木分行列亭榭合位置风月佳时命羣从友朋觞咏其间饮酣君輙横篴拊渔阳挝嵬峩起舞平居㑹计若甚纎悉及意所赏好则又挥金如粪土有贵公子豪迈之风无穷书生寒窭之态焉里中隽士必隆礼腆弊延致家塾子先桂未冠歌鹿鸣于乡君颇慰意淳祐戊申年六十五矣病首疡以八月朔卒娶方氏继陈氏一男先桂也三女长适郭严次许嫁薛氏季尚幼明年十一月丁酉与方氏合祔子北山之西原君本生父讳尚之理椽弟也予姑君本生母也铭曰昔人于履屐占将畧焉于宰肉观相业焉以君之才无他廽旋而仅施于宗族乡党之间呜唿可悲也夫可悲也夫武义刘丞君讳光叔字景实赠奉议郎汝霖之曾孙赠金𬗋光禄大夫吴郡通守洵直之孙隐君果之仲子少与兄南叔齐名兄以声律魁太学擢进士调贵池簿早卒君两㧞胄觧而见遗于春官用絫举恩注兴寕簿改大廋簿举闗陞者三人再转为武义丞上官交荐君官情巳阑一日大书厅壁曰拙一宜去老二宜去不俟书印暦而行既归扫一室静坐虽邻不觌如是累年以终其身君家金𬗋南宫前列尚书以甲科继之秘监贵池又继之当二叔父贵盛君持身接物谦谨持甚治生不以智巧俭而已故于闾里无怨羣居嘿然无所论质忽发一语衆皆厌伏世情于得路者趋附失势者简忽君独淡然不变故于交游耐久义方尤严每棘围开旗铃及门则喜否则寝食不怡故诸子皆力于学文逺贡于漕文英贡于乡文奎补国子生淳祐庚戌三月得上气疾四月甲辰卒子寝年六十八娶林氏吏部公枅之孙女先君二十年卒葬大平山十二月庚申以君合祔子五人煓叔从事郎循州理掾后秘监次文逵次文英后贵池次文奎文彬女三人长适连山尉林大鼎次适国子进士方寔孙次为比丘尼君内行素履应书法在武义筋力殊未衰而倦游忽动莼鲈之念径去不待钟漏之迫其见之卓志之髙固系累宠禄不能决裂者之所愧也乌虖全矣前葬从弟朝奉大夫燧叔状君之行来徴铭君长余四岁大夫长余三岁皆兄也铭曰其呐也贤于人之辨也其晦也贤于人之街也其卑也贤人之显也身之啬宜其后之衍也方氏子方氏子名必敏年二十一矣从乡先生学学临官河暇日凭栏岁深栏腐忽覆而溺适潮至水深旁无援者死焉廼翁以书来曰吾子年虽少然于事极练学与文虽未就然先儒意脉前作机键心通神悟有过父贵之受而不拒也处约心安之乐而不愠也吾夫妇于诸免中尤怜之悲乎死命也溺死非命也吾之痛终吾身而未平矣又曰孰能纾吾衰者其后村翁乎走长须求埋辞余言之曰亦命也必敏死以淳祐庚戌臈月甲午葬以其月庚申曽大父畛承事郎大父巖起文林郎父遇字时父余外弟也母黄氏其葬在大父墓侧铭曰衍蹈海兮原沉湘身放逐兮心忧伤求而得兮非降殃嗟之子兮方盛强翁媪爱之兮置膝傍下从彭咸兮理不可详吾闻古不弔厌溺兮岂不以其冯河而垂堂况廼翁兮吟鬓霜曷不逺师季札兮而自侪乎卜商免探环而徃徃兮翁安能建鼓而求亡徐处士唐末莆人徐先辈寅以律赋魁天下与吴融齐名过汴朱温怒赋语伤讳俾易之谢曰官可夺赋不可改拂衣径去隐于寿溪故居当牙郎卖国六臣奉壐之际挺节不汚终身称唐进士传十世至处士溪上有先人田庐处士用志专苦少负隽声人曰是必蚤逹既而顿挫埸屋栖迟衡泌又曰是必不堪乆之舍后木老戸外草深同学免或去为贵人处士掩辟读书自若也饭蔬饮水有陋巷之乐焉行吟坐钓无华轩之羡焉尝侍亲疾因悟药性乡邻有病处力輙愈其行修扵家信千里绍定戊子三月某日卒年六十二淳祜丁未十二月某日葬于丰城里大㡌山之原配郑氏后十九年卒至是合窆二子端衡贡于乡次冝书一女适方好谦二孙曰翀曰麟冝书好谦皆已卒余晚营把茅在处士所居之侧端衡吾邻也来请铭处士讳士明字子潜曾祖安礼祖测父廷秀皆隠约不仕铭曰尚平台终古之逸遗传无可书惟简故竒多百余字少或半之余铭处士稍已费辞后之覧者有感于斯刘贑州淳祜庚戌二月壬寅故贑州牧奉常刘公葬于晋江县飬能里之荘山前期二孤缜绎使来征铭属余哀疚倚庐羸瘠伏枕诺之踰年犹不克为余免䘮缜黪服徒歩越境访予泣曰日月逝矣必得铭乃归余为感动按公讳用行字圣与七世祖昌言掌陈洪进牋奏首説洪进奉图籍上职方氏中太平兴国进士第熈陵有忠孝竒士之褒擢至副枢事见于国史传世至海阳令渤公曾祖也隐君叔熈祖也赠中奉大夫光考也母令人曾氏公少苦学隽声擅乡校长客游文价重京师当世名流鲜不交际贵公延致泽而后就嘉定戊辰羣试春官文忠真公得公对䇿谓异日能立殿陛争是非者既唱第歴杨子尉零陵令江西漕司干官改秩知巴陵县通判道州知桂阳军入为太常寺主簿出知安庆府以风闻去起知真州不拜知潮州除江西提刑广东提举盐舶皆不果行需次袁州改贑州以淳祐已酉二月十一日卒于郡治年八十二积阶至中奉大夫莆田县开国男配令人蒋氏先公二十七年卒子缜文林郎都大坑冶铸钱司凖偹差遗绎廸功郎建寕府司法参军女适国子进士赵崇㞦孙男二人渊珠将仕郎次尚幼孙女一人公以儒家起尤练世务不为空言扬子兵馑之余郡委赈荒暴露者有栖止饿羸者予粥药全活甚衆盗发境内輙获上官为欲论功辞而上零陵邑小民贫有老妪逋畸租数百钱州符点追公恻然曰彼必毙固留之守怒黥县吏公不为动剏兴县学教飬有所荐送有赆楚俗机㓂公捕治其妖妄某结集多者先是县僚添给州予其半县凿空补足之公以莭缩余力给佐官自无所取垂去始仍其旧曰吾食指少来者不必皆然其佐漕幕继文清李公之后与铁庵方叔意一徐者为僚志合道同一路蒙頼巴后女巫怙掖庭势占孤免田公夺田归之清献崔公召归道境上公旅谒崔公曰昔尹零陵者君耶因访以出处决䇿南还鹤山魏公贬靖州阻风洞庭守贰勑僚属輙徃见者津吏容蚁泊者坐之公驾叶舟求见剧谈至夕明日复徃守怒欲发其事公曰愿幞被以俟守愧而止积例卷所入代输夏税全料而去舂陵大歉冬巳难食守虑捄荒难继公曰民命在晷刻可待来年乎乃辍纲运发义仓以倡守竭力和之劝分恻人皆乐从帅司敷籴醸米公故不行幕府诃责执之愈坚帅余公嵘语其僚曰斯人始至遗余书有规无颂心固异之矣因屈公佐幕治法征谋咨而后行桂阳蛮犯省地郡禆将死之军校毙者十有七人廵尉兵义丁徃又失利宻札调飞虎讨捕帅檄公监军力辞单车驰至贼砦十里许遂下令班师遣骑持文榜许以自新贼感泣撤栅遁去余公檄公摄郡有㫖就卑左符溪洞环郡者百有六所蛮徭负固隅騘喜功衅隙易开公威克爱寛济勐繇是安静省科役崇礼逊熟蛮多遣子弟来学端平改纪真魏交荐擢寘颂台向用矣适安庆调守上谕丞相择亷吏相曰贞某魏某诸臣皆称刘某廉即日临遣陛辞极论邉事谓以戦为戦不若以守为戦守固则戦克以和为和不若以戦为和戦胜则和坚至郡数日方议缮城池蒐卒乘遽报罢公登时觧印返供帐郄兵隷募夫肩舆以行潮阳命下喜曰吾久去桑梓此行可过家上冡矣南州吏民贫浊鄙野者皆绳以礼法贵家攘频海民田民䕶田屡相讐杀公罪责家其争遂熄郡以鳄溪为固而无城监㓂由循梅杭一苇可至公伐石包甃绵亘数里试闱并子南城前守迁之北隅以旧址给豪民累举无擢苐者至公返侵地复旧观由是相踵䇿名韩祠昔以㒹师配公别为颠师作晋衣庵提刑矣所以助邉为名招徕告讦诛求赃罸一路骚动闻潮民殷实每啖其舌盛夏驰数卒一牒建七十八人公坐黄堂被建者累累泣愬公蹙然命掩卒槖赃贿狼籍且得其钳杻暴虐之具囚卒于狱尽纵牒内人而抗章自劾旂削秩罢言者以体统论公文清公时在宥府书来曰公不忍民之无辜寕以身当之壮矣既当轴起公使江西有尼之者家食十年或言鞑将由云南干腹上谋广西监司右史黄公自然荐公宰执以公闽人道逺不可卒至俾使广东言者疑大臣私公不知用黄公荐也章贡之役三上章告老不获请乃行年事虽髙聼决强歛发吏姦讨军寳虽精悍少年不及郡人以为有杨公长孺之风蠲十县米三万七千有竒钱十五万二十有竒释系囚二百二十二人乞住和籴罢贡布皆报可学宫丁祭冲冐风露得上气疾诘旦有事于濓溪书院行乡饮礼竣事赋诗经夕犹治事纳谒已力命浴更衣凭几榻上拱手而逝公长身美髯望之山立即之春温与人交有情谊终始不变涖官无疾声遽色至临事则刚劲自守必逹其志为郡清苦惜公使钱甚于私帑不以厨传苞篚悦人客见公服用朴素皆起敬常曰俸外令甲所不载者赃也仕乆而资薄门无舆皁室无姫妾短檠槖不然合者暌矣子惧不孝无惧不得立天下之顺理也不可觧于心无所逃于天地先民之格言也古者君臣狱父可讼乎然公为厚不为薄晚白于朝命为从弟孝卿之后割田卑之恩义两得矣公博覧强记多所贯通名章警语传者脍炙有北山谩游集十卷铭曰冝给諌兮曷不居雨露之司冝顾问兮曷不陪旃厦之咨冝润色兮曷不鼓雷风之词载五车与万卷兮仅两轓而一麾若耆龎之有待卒蟠屈而莫施嗟一丘之蓬藋翳九尺之须眉乱曰精爽兮如存灵明兮不亏公巳乗刚风颢气而去兮余何为而致荒烟野草之悲后村先生大全集卷之五一百五十三终后村先生大全集后村先生大全集卷第一百五十四后村先生大全集卷一百五十四墓志铭阮安人始余执亲丧既禫矣王君仲初墨衰越邑踵门而来曰吾母待君铭而塟词极悲苦余谢曰君请勤矣如余哀未释何少需即吉为之既而仲初过傍郡余造朝数走仆责前诺词益悲苦余不获以老誖辞按王阮温福旧旋也世姻也王居长溪阮居平阳安人迪功郎延年之孙女承奉郎世全之配廸功郎前拟差荆湖北路制置大使司凖偹差遣复之母复仲初也安人幼知孝敬渉图史始嫁夫家窭承奉公又倾赀助叔婚学聘师教子之费尤厚不足则取诸奁粧安人不少靳仲初少逰四方诲以择交故仲初多闻诸前之言又勉以行好事做好人故仲初早有朋友之誉仲初未仕客罗浮郡斋积斆学金航栗饱亲至邑饥民掠之家人欲讼于官安人不可而止仲初擢戊戌第为华亭尉岁荒被檄劝分安人曰苟可活民吾箧笥所有汝悉持去乐善好施天性然也承奉公贫而好礼戸外常有不速之賔觞豆不精洁则诃谴妾滕安人常以微词觧纷顺适其意宗戚邻里部曲舆隷皆诵其贤仲初迎二老人就养华亭岁余不幸承奉公郎世母子质鬻扶舁仅能返乡安人自是家事一不挂口禀实而气和至老未尝择饮食近药饵淳祐九年十一月二十四日以微疾逝年八十二孙男一人徳之未冠㧞胄觧孙女一人某年月日葬于浑江之原仲初赴荆门军长林县主簿时余以书荐于大使秋壑贾公安人覧之曰他日吾松槚间得若人数语足矣嗟夫吾衰也乆矣血指之笑覆瓿之讥每引笔行墨輙面污心愧安人何爱于是文乎铭曰昔从夫今从子善可书铭不诬超师师名宗超俗姓郑世为莆人曾大父爕潮州判官大父伟严州通守父昌母苏氏礼侍孙女也幼为浮屠学寳庆初元祝髪以嚢山闻为师后淂法于黄檗有住莆之国欢院六年光孝八年俄主妙寂拂衣去最后坐嚢山道埸淳祐壬子秋若知将终者语其徒曰吾八年于此蛊敞稍餙逋负渐轻安得一住衲传吾心灯乎时师年五十三闻者未信九月甲申果示寂僧臈二十七苏母尚存师乌捕之念至老不衰预为规告兆且曰他日拊吾骨焉座下弟子二十余人将以是月戊戌用其法荼毗竟归于新邱师所得于闻与有者其徒能言之余不能言也至于将灭度而尚忧其寺已髠缁而不忘其母余能知之其徒未必知之也铭曰昔桞子厚善言浮屠其説精诣以释贯儒嗟乎佛性与人不逺桞言其深余言其浅聂令人聂氏望于晋江令人讳柔中鲁祖崇武翼郎祖𥙿武显大夫父逖武功大夫知和州管内安抚母恭人蔡氏既笄为开国陈公之配相賔敬四十九年开国卒嫠居十年从其长子官宗邸始不欲仕既而曰吾去父母家乆矣遂行至则借居聂氏聚族戚甥姪楽饮俄而属疾以淳祐辛亥闰十月辛已卒于安抚公之堂寝昔诞育地也年七十九二子增朝奉郎主管南外睦宗院壁故从事郎漳州龙溪丞二女长适故吏部郎官郑逢辰次适通判广州宋应先皆前卒有二孙琰廸功郎新英徳府真阳尉岩拟将仕郎曾孙女一人增奉輀车返新第丧祭皆用家礼明年十月辛未合葬于开国公之阡自余大父与正献公善通家今四世矣令人不逮事丞相奉魏国聂夫人甚谨如子事母不由姪从姑也虽席贵盛衣常澣濯食或馁败顺其夫然不废儆戒慈其子然不使过于温饱闺门之内动中礼法旁通老释徃徃成诵卒以中夕露香肃拜至耄愈勤子若孙皆敬恭候令人竣事廼敢退増自解懐安丞不忍离亲徘徊膝下二十余年不调令人安之不以仕进督责其子视犹子圭及郑债内为郎外为监牧畧无歆羡意门户或为人侵侮亦夷然不校余观令人持家诲子大意合于诗书之俭易之谦九今人之所朴野而无华者古之所谓俭也退懦而无能者古之所谓谦也此固人道之所宝神理之所福欤铭曰守之勿使隳也陪之勿使亏也呜唿正献之家未可几也赵安人安人名汝偕系出汉郡南渡徙晋江太师和义郡王谥忠靖士珸之曽孙武功大夫不猜之孙武莭大夫主管台州崇道观善兰恭人聂氏之女朝奉郎主管南外睦宗院壁陈増之室自丞相至开国皆娶于聂安人聂出也幼慧悟长端恪伯祖父知宗不懬爱之女子及归宗院丞相家法素严安人事舅姑谨以孝称处妯娌和拊儿女慈待妾媵恕以贤闻素羸多疾崇道久官浙江甫还里而安人伏枕语其夫曰聂恭人未葬吾暝矣亟贻书吾翁勿泥风水家説遂卒淳祐已酉正月某日也年五十一二男长名琰廸功郎新英徳府真阳尉次辛孙二女辛孙与二女前夭孙女一人尚幼后于四年壬子臈月某日葬于南山之原初宗院以二亲年髙由岊江丞归飬不参选于堂者二十一年盖学士大夫之意有非妇人女子所能喻者御㓂辤粟家人拊膺夷甫清谈郭氏赎货谢公髙卧夫人托讽若夫同嗜好通肝鬲以靖退为饴宻利逹为桎梏此儒仲徳公夫妇之事也宗院以贵介宗安人以宗姫行之不亦竒特而可録乎铭曰古者妇徳不出中闺斯铭孰徴余女琰妻逝者无还来者有稽太学博士呉公莆小邦而多贤牧以余耳目所暏记六七公其人皆儒者不䏻俯仰追时好钩距探物情击㫁希名誉专以理胜势诚服谲仁化暴而已郡人爱之有百年之思焉呉公济之其一也公讳炎其先避五季乱自苏迁樵居于城东八十里之固住髙祖惟复赠朝议大夫曽祖仁祖祐皆隐君子父衍赠朝奉郎母危安人少以文鸣乡校入太学益知名尤长于䇿士争诵习绍熈初元郑公侨典举得公卷击莭擢第十廷试中乙科授从事郎教授桂阳军学环郡皆徭也公不鄙夷其人讲切磨濯絃诵彬彬旁境有来学者地逺士贫或不能偕计吏西上公积余廪裒衆力置贡士之田焉秩满径参侍郎选授南丰丞㑹故相余公端礼判潭州与湖南诸司合荐檄公源明拜冬卿荐语尤力诏与掌故丁危安人忧嘉㤗二年除戸部架阁为侍郎王公违所知四年除武学谕开禧改元迁太学博士改宣教郎时权臣擅朝公不楽官京师因悼亡请外添差通判建寕府前王公适出守举郡以聼诏选禁卒待调发旧比有犒吏不即白卒谇语廷中衆皆失色公登时按籍散给皆肃然无譁岁旱民相剽台府檄公抚谕周行境内冨者发廪贫者觧力郡以无事垂满请台州崇道观以归初公与章卿良肱同在故府相善至是其弟良能拜中司上公自代俄参政事问公所欲公曰食议幕之禄足矣章公曰吾有何辞以白吾兄遂需次江隂军嘉定二年也五年陛辞时更楮法吏奉新书甚峻公极论之曰民心向背社稷存亡繋焉开边桃虏曩尝失其心矣柰何更持不恤之论行一切之政稽令者斥干令者诛大吏倡之小吏之迎合者和之臣恐人心徭而国随之矣别䟽言士风饕墨冝复祖宗治赃吏旧法又举公仪休毛玠事以讽当轴之贪公素有美誉衆谓必擢舘阁旣对不复留矣所亲任公希夷时在词掖先和对语公拒不答奏篇出始大媿伏江隂以邑为郡岁入尤狭頼舶税支吾后改隷嘉兴公请复之寛征啬用以其余力茸郡学贡闱缮黄田闸溉田甚广民欲建祠立石下教禁止诏行殿最法而公为浙西郡之最七年除知温州公喜治剧固请小垒改兴化军先教化崇礼逊賔兴命乐工按古鹿鸣音谱以燕之剏郡学曝书㑹士之隷上庠者公视如同舍修芦浦斗门终更乞主管建康府崇禧观祠满改绍兴府千秋鸿禧观虽老岁时家祭盥奠必躬与亲朋为贞率集以觞咏琴奕自娯六月朔谒郡得疾舆归夕终于寝年六十九十四年也官至朝散郎娶同郡澹轩李先生吕之女事姑谨持家肃前卒二子长垠通直郎知建寕府瓯寕县次壮二孤以明年六月十三日葬公于固住东临江之原公清介恬静出于天性少斆学长官游所入皆以奉尊老均兄弟身无私藏宅一区田一㕓足以具饘粥庇风雨家无留资色晬而荘言简而逺若甚和易而有毅然不可犯者终其身不汲汲进取歴二郡自下车一奏记时宰外比去不再通名自谓平生无一毫侥倖之心亦无一毫侥倖之获常以此训其子公之殁也李公方子状其行后三十年垠诒书史官刘某曰诸老尽矣君盍铭吾先人乎盖樵有古君子二人焉吴也叶也余昔受㕓于呉纳交于叶今皆亡矣叶公名武子字诚之与吴公出处大致畧同立朝申公辕固也故时莫能好治郡阳城元结也故乆而见思叶公及见端平絫召不至亦稍褒崇矣吴公卒于嘉定之季墓上之题仅曰宋博士示尔悲夫铭曰即之如春叩之造微徳人之容吉人之辞及勇于善贲育莫支堂堂二䟽落落两麾儒林循吏皆公优为今无班马笔之者谁苏溪之东墓槚蔽亏孝哉垠乎霜露之思守余三年其请余悲公不喜谀余肯传疑咨尔后人勿毁兹碑林贡士林氏旧居朱紫坊先世仕当靖康炎绍间有抗莭死虏庭者有骂贼死兵变者有为柱史而不屈于时宰者至长楽通守雩始居北郭君曽祖也祖天觉父瓘皆隐君子君名时字徳成少善为赋与訔齐名十九亚秋荐后一举兄继之人谓二林如机云入洛矣既而君五上春官輙不利兄三荐六上始擢丙戌第君至老不屑就南廊试卒以淳祐辛丑九月五日年五十八遗言窆我于城西北南丰院侧母厚䘮髙家葬以明年腊月二十二日君塲屋顿挫闭关萧然配陈孺人正献公姪孙女也与君相安于隐约君每语家人吾家世三积善后必有兴者姑待之既卒孺人勤苦持家言不出梱而烝尝伏腊男女婚嫁皆有伦绪卒以辛亥二月四日年六十合祔以壬子臈月二十二日子一人庆龙女一人适宣教郎郑垉孙男女各一人余幼与君俱从乡先生方泽孺小君三岁相亲狎也每叹君一辈行才名将君者贵显爲侍从或起家至二千石虽素出君下者徃徃皆擢科第致宦逹亦有怠于自守而善于自营遂以资雄者犹之诡遇各有获焉君艺髙而不成一名行洁而不谋近利坐一室书围之枕籍萤忩间以死正射正御而终身无获焉悲夫命也夫铭曰君之才兮轶牧之与相如今无人兮诵阿房与子虚题其马鬣曰贡士之墟噫此志士所以有眊矂之恨而主司不得而辞冬烘之贵欤胡藤川公胡氏讳余潜字叔昭世爲台州临海人上世讳南仲者居太平乡之黄奢倾家集衆捍剧盗吕师嚢之锋以身死难里人哀思之共窆于治平寺公曽大父也姚方氏大父讳彦直妣吴氏任氏父讳绶累赠宣教郎妣安人叶氏公襁褓而孤随母随余氏束髪以行艺推于乡前一辈皆愿交钱相弟兄尤噐重迎致家塾最乆既而席下弟子益衆然应举犹用余姓耆旧或告公所自出公矍然即日返本宗而更今名示不忘长育恩也俄首乡荐登辛未苐爲铅山主簿守章公良朋罗致之幕玉山乆不治俾摄令丞通赋滞讼刄觧氷泮夏潦夜至公避之驿楼向晨盛服精祷水去楼板仅寸许家人皆泣公不顾有縁栋攀木号唿者命纳之曰何忍视其先毙水退全活者多郡走书慰劳趣还邑人泣随数里后公道玉山送迎皆然丁公黼檄公商义役先授荐书公自言未有尺寸劳且永丰任尉贤又廹满巽与之丁公寻亦荐分去为㑹稽丞诸暨阙令章公已持仓莭与帅呉公格宪汪公网皆曰无如胡君者至则其邑大治寓公或强市卑幼产夺还之秩且满宪巳兼帅仓辟庆元府长山盐埸实留幕中余公铸继至以公廉勤类已尤见委任在仓幕七年多所𥙷益如社仓惠民局积蠧实惠见之罢行于是京状尚乆合颕盐司援増羡常乞为减一削有司沮格公亦不愿受径注余杭酒库尹袁公韶谓人曰当为胡君了兹事遂班改知平阳县以亲嫌改金溪闽江盗作金溪为盗区矣所亲多劝勿徃公疋马疾驰求兵与食于郡守愧谢曰郡不自谋如邑何邑宿兵千六百余人日费不赀常赋巳预借至再岁公慨然告谕诸大家曰留货以资㓂不若瞻兵以御㓂然令不敢科抑也暂贷以纾急可乎衆皆楽输又请本钱于郡权㩁监酒以佐军费内平闘讼外接事机躬视诸隘激励隅㧾有邓富两社团结义兵共数万皆精悍公抽还官军以其廪与义兵分布防守遇贼追勦所向輙㨗招抚流移以渐复业始至时红巾满野未两考田菜辟桴鼓稀撤戍罢摧还本钱于郡贷于民者理为新赋他人寸功必力言于上丞黄必大尉曽勲改秩将校邓克济冨梯等初授者数十人而絶口不自伐帅李公夀朋漕赵公彦覃宪陈公恺仓黄公炳合辞论公桑洲飞鸢沙溪暖水勦贼之功暴露经理之劳不报夏旱公祷雨于仁政堂芝产堂梁吏民惊异甘澍果应士民歌之北去赢钱尚数百万且储粟三千石偹赈荒公书生不能折利素清俭无锱铢妄费而已丁公守庐陵熟公邑最㑹擢桂帅约诸司同以挂倅碎弗就复以帅司干办公事辟或谓中书堂记公姓字乆矣奚以南爲公不荅至桂海南黎㓂冝州罗蛮弗靖筹画尤审既盪定以次受赏公亦不预诸司委摄外郡则辞谓其子曰吾起寒畯仕至外郎望不及此将寻松菊盟矣端平𥘉元辟知藤州命未下起居如常然若忽忽不楽者一夕端坐奄然而逝六月辛邜也年六十有九阶朝散郎以子陞朝累赠某官娶盛氏赠安人继林氏封大宜人子二人太𥘉朝请郎秘书郎兼景献府教授从龙某官女三人长适某官傅自朴次适韩辙次适王公有至性内行事母极孝既归宗余氏子止一女公欲为命继倩弗楽公输以秋毫无侵自买田以助择余宗尝立者后之钟爱女弟一食必剖方巖至公居安当荐公云孝友闻于乡闾人谓实録公少负俊声长有美誉宜速成蚤逹然登第已四十余通籍已六十余学髙辈流而不得预于礼楽文字之选材周世务而仅施于簿书米盐之间白首一麾假使临郡其惠不过及于古籐斗垒而止然天于是区区者犹不公畀谓之何哉八歴六任十四五考贫不能归仕越偶市屋小因居焉其逝也秘书君适归应试讣闻跣足万里哀动行路将母䕶柩反葬于山隂县承务乡谢墅之原乙未十月庚申也后十有九年淳祐辛亥余典册府与秘书同舍一日过余曰先墓之碣未立非缓也有待也敢以累君言发涕下昔文中子叙铜山府君以下桞子厚志其先君先夫人六一公表泷冈皆不属笔于人秘书顾谦巽而诿诸僚友乎铭曰仕勿速化不可以乆禄勿多取留畀尔后贤哉胡公有徳之言不于其躬于其后昆英英秘郎进擢未已匪天胜人廼父遗子大理卿丘公丘氏之先仕齐永明中为显族五季自湖之乌程从泉之永春又徒安溪公讳廸嚞字惠叔少与弟秉嚞受春秋学于乡先生余公克济见推髙第遂冠乡试登壬戍第调永福尉激赏酒库皆未上改武康尉先世松楸在焉公清谨至不敢与宗人往还教授潮州蠲学厅杂费之歛于士者去教授融州芮提刑及言异兴祭酒子既以职剡荐尚未深知公后闻其莭守喜吾得人矣改知候官县治尚清严吏搅皆不使公又邑人梁成大在台诛贿不获嗾同列诬公镌罢知増城县捍㓂保境去见思秩满入京要路或有教公介医僧可留中公谢不能部差通判循州以俸金筑城西堤二千余尺沮洳患息循人名曰丘公堤帅檄摄惠州积弊苏醒知新州郡亦大治除提举广东市舶兼常平舶司例卷取诸畨商者公痛革去崔丞相喜之欲刻诸石公力辞崔公益喜甚除提举常平茶塩事以方严为人所惮罢主𬋩崇禧观待次漳州侍徒竹湖李公荐公廉直不畏强御召除大理丞迁驾部郎官进对言立治之本不离乎身心次论士风上问何以革赃吏公徐曰以身帅之无不可者复罢爲崇禧观俄以屯田召䟽八事而尤谆谆于畏天命固人心振纪网重节义改兵部兼国史院编修官实录院检讨官擢军噐监大理少卿复罢爲沖佑观起家直秘阁广东运判公歴琛庾两台南人素重公清德喜曰贤监司至矣惟吏属之寡谨者豪右之有过者畏公风稜𬒳㫖摄帅清逺县徒㓂以入省地拒官军爲常一日猝至杀县令其锋剽鋭四出前不楽公者因譁言红巾满山海广左皆盗区欲以撼公去之公不爲动益明赏罸审布置虑上下罗峒势合则未易平廼厚抚上罗以絶下罗之援擒首恶俘同党余相继败降尽纵其胁从者𥘉清逺戍卒劵食苦主将接克公今月就州同摧锋诸军支给以絶祸根遂条上山前官军民兵劳苦有差㨗书闻朝廷嘉欢或者又谓徭非大㓂公所杀多平民上独知之召对劝上修身正心辨天理人欲界限时议者欲罢广郡客丁钱公曰湖广诸屯兵饷系焉罢之则不可郡矣上顾问慰劳甚宠每奏称善语及财赋公奏郡计素狭臣以俭爲之未见其窘及徭㓂公奏平㓂皆陛下威徳臣何力焉因言浮论谤伤状上札付大臣曰丘某对朕询广㓂其言皆有始末㓂作之𥘉或者张皇以重其事及其平定又云多杀若以浮议抑之缓急何以使人宜以大卿处之大臣乞宣忖史舘翌日上御经筵以告侍读赵公以夫赵公贺曰圣天子明月万里之外矣除大理卿淳祐庚戍春也为省试参详官公晚入朝积中外之望又有主相之知少郄当列法从而谈者妄疑公必居风宪竟以此不容罢以旧职提举崇禧观辛亥十月丁未以疾卒于寝年七十三积阶中奉大夫安溪县开国男食邑三百戸赐𬗋金鱼袋娶杨氏柯氏赠令人男二人汲古从事郎平江军节度推官学古登仕郎女一人后公朞年卒承直郎辟差两淮制置司干办公事翁官壻也孙男二人孟崈登仕郎仲崈该致仕恩二孤以寳祐初元二月某日葬公于南安县嘉禾里蔡岭之丘山公无恙时过而乐焉曰他日吾归于此矣公少清羸尚书杨公炳一见竒之有宅相之议或疑其寒杨公卒与女性刚峭寡合不蕲人知人亦鲜能知公者持身如玉雪官居乡无秋毫点黦时有贾胡铜臭埓国徧交贵仕公独拒其谒苞篚亦不敢及门温陵大都㑹朱门华屋钿车寳马相望公未爲广漕前仅有弊庐在委巷出则徒歩一童负衣笈见者不知其尝爲郎官使者也盖他人仕宦巧者速化贪者悖入公自一尉至九卿铢积寸累无劵外之获自初筮至监牧方面氷清蘗苦无俸外之偿虽甚惎公毁公者不过病其太刚劲尔至于清白吏之称则怨仇不能改也呜唿功名之际其难久矣营平破羗宣帝知之魏相主之也新息失侯世祖抑之梁松毁之也陛下于公奎画昭囬布之天下方之赵马有玺书之奨而无珠犀之疑矣然毁公者岂止一松哉卒于天子深知之而不果用大臣力主之而不庇不亦重可悲慨乎余继公为琛庾者覧公遗迹敬公雅操二十年间每以告郑乔李范游数丞相曰求竒才则愚不知求廉吏丘某其人也二孤来徴铭余病且髦气力不足以伸公之屈文字不足以垂公之名姑抚其寔而铭之曽大公某妣某氏大父某妣某氏父某以公故赠中散大夫妣林氏赠令人铭曰甚哉世论之险巇也没其善之大而抚其瑕之微也惎其事之济而幸其人之危也然昔也惟败事者蒙诋讥也今也虽成功者亦洗吹也哀哉丘公之滞且畸也公性迕俗余文皆时呜唿千载而下覧之者无私爱憎则有公是非矣悲夫郑徳言莆郑氏居后埭者皆祖侍御史伯玉德言讳偘侍御第五子承议郎叔侨之后于隐君良为曽大父囿为大父赠承事郎詧为父孺人许氏为母初受学于兄庆长出语同学儿退三舍入试诸老生避一头始以潜甫名取闽广漕荐后易今名贡于浙遂擢端平乙未第歴庆元府昌国监豪右朴酒坊十五所有不酤饮于坊者輙困苦之徳言白府毁诸坊聼民自醒使县郭有物力家各以高下岁认诸坊息钱有差无物力而开酤者日认有差昌国行万户酒自徳言始也邸第为豪右奥主欲沮其议徳言毅然不变至今行之辟沿海制置司犒赏酒库陈公嵦赵公以夫罗致阃幕城中贵寓能荣辱祸福人者非一族德言临事问理不问势未尝曲笔以徇人始若忤拂终皆惬服改秩知古田县未上赵公建㳂江制阃辟主管机宜文字治法征谋悉谋而行军府称治除戸部架阁数月以风闻去差通判泉州俄以太学博士召迁国子博士兼沂靖王府教授权枢宻院编修官向用矣㑹试发䇿论师道大司成疑其侵已又以风闻去起瑞州蒐军寔修大政餙先贤祠缮使客馆溪贯郡市旧为浮梁稍霖潦则病渉议改造石桥或曰郡去石逺徳言卒为之郡人名曰惠政桥在郡年余帑有羡财朔望诣州学书院必进诸生讲説然其为政常痛绳豪猾郡有大冶积为姦利徳言急捕治则又以风闻去主管成都府玉局观淳祐辛亥闰十月辛已卒于家年五十六阶止承议郎前配赵氏宗姫继黄氏舶使非熊女皆封孺人男子䇿未冠歌鹿鸣于乡初徳言葬赵氏于兴教里径岭之原为三冗至是子䇿母子以寳祐初元二月已未奉徳言合拊距赵葬七年矣徳言少苦贫万里客游寄食于人及稍有俸禄则又踈重义嫁孤女䘏穷姻交道尤笃其徇友之急而危身靡顾脱人于难而絶口不言有可书者性踈直闻善则服有过必规知徳言者爱之亦以此多迕未第时安晚郑公一见噐重遂客光范及官甬东郑公方幅巾第门下客皆散去惟徳言过从益宻论文聮句宫动商应郑公每曰从我于寂寞者惟徳言一人耳及再相皆谓徳言必有大遇合郑公亦以文字官拟之而内仅为博士外亦仅持一麾以终其年悲夫余晚贰奉常语议郎汪君之林曰吾欲有言于丞相如不揖客何汪怅然曰使徳言若在必能入卧内以告余以是知郑公之亲徳言也又知徳言之忠郑公也然士欲进説于相亦岂易哉自平甫子开皆不能以颊舌挽廽其兄况賔客乎使徳言不去语及时政得失人物否臧未知郑公之楽闻否也未知徳言之终合否也悲夫余与徳言居同村里人既号余后村徳言又筑室治圃自号村邉后徳言罢郡余去国喜曰归有以娯老矣孰谓徳言小余九龄而以宰上之题累皤然之叟乎铭曰士有抱负患相未知相知之矣廼揠弗施社登庸而沧浪摈冨遭遇而徂徕危匪今独然从昔有之嗟哉徳言吾将尤谁后村先生大全集卷之一百五十四终后村先生大全集后村先生大全集卷第一百五十五后村先生大全集之一百五十五墓志铭礼部王郎中寳祐改元五月壬寅葬尚书郎王公扵郡南嘉禾乡山平之原前葬二孤谂于前史官刘某曰先友如鐡庵方公臞轩王公皆徃矣题宰上者非公而谁予惰荒乆砚尘寸许念孝子之意不可孤故人之谊不可忘也廼叙而铭之王氏自司徒公审邽唐光化中牧泉家焉传五世至莆田长官保隆始为莆人又六世至给事中晞亮给事生长溪尉桂尉生奉直大夫润之奉直五子公次也名太冲字元遂擢嘉定戊辰第爲潮阳尉邕州法曺盗陷欎林官军驻贵州公白其逗挠帅下令济师盗平厯湖北浙东提刑司检法官谳议酌大情不吹求小节目以晋狱轻囚无廋死辟多末减丁母郑恭人奉直公忧服阕擢知吉水县问政于杨公长孺杨公科条以告公采用之兵馑按产敷粜官不抑价巨室楽从邻艘踵至揽人旧操县赋公籍其长雄者以衆揽分隷输各有差学畬素薄于刑台陈公垲得田六十有四石以助政成邑耆君三异罗君茂良歌之公𥘉爲𥙷填数月考令台郡荐留诏改秩因任满三考桂师赵公师经畧司干办公事宜卒㨿城叛张提刑琮徃捕公摄州叶力夹攻枭贼全城又摄邕宾客三郡知州造城北浮梁以疾乞仙都观知梅州国用房东钞塩岁八万箩外再收浮塩千五万箩公力争之奏记时相曰钞塩斤百四十钱私塩斤五十钱一旦使私贩依钞价塩子失业愚恐新兴之利不偿供亿若谓失之扵淮取之扵广犹肩背既伤而𣣔併亏腹也吏方奉新书不暇独以斗垒小侯抗论撑拄后诏罢浮塩鐡庵帅粤叹曰梅州一申之助也知肇庆府盗奔出境军府称治俄以赵提刑师笺䟽罢赵去杨提刑大异継之兴鐡庵直公前诬岁余除大理寺簿迁大宗正丞贾胡蒲姓求婚宗邸公曰归明徭乃𣣔妇宗姫平婚帖不可得也轮对言陛下何不以太平责宰相以谠言责台諌侍从以富强责主兵财者次言东汉召处士魏仲英而仲英曰后宫厩马左右擢豪可减去乎遂不行今君子屡招而不至得无有发仲英之叹者乎上问孰为君子公奏如李韶徐霖之类除考功郎中有未该员郎希遗泽者尚书不与笔公书𥿄尾曰候奉常定范相宗尹谥归议公从其谥而驳其议曰普安建邸本出高宗圣㫁范将顺之且今以此功归之恐范公不敢安也时安晚郑公当国史宅之副枢公之言如此以郎班对言括田榷契遣使与利非便兼礼部郎俄为真寻兼国史院编修官寔录院检讨官轮对条四事一正资善之名二近命二相葵辞宠清之避事独相并相谓冝早决三风宪之司于今尤难牢笼其苦缶视贡蛇节帖中休拳空霜鹘冝飬其气以来忠言四戚内满朝外接壌非祖宗家法次言臣顷考太学秋赋参详省闱论体贵精图今麤疎如䇿括䇿体贵明整今繄冗如经义词赋当字字精粹今亦引语录殆类方言宜以有变之上欣纳他日语大臣王某所论文体诚是士或匿哀求试缩举奉对皆执法不与以风闻去奉崇道祠需次汀州以疾卒于寝淳祐辛亥九月丁亥也年六十八官至朝散郎娶方氏余氏俱赠安人今安人吴氏二孤天麟应麟四女廸功郎监惠州石槗场林公琰进士李某黄某林某其婿也长女前卒二孙仪子国之应麟以禋霈仪子以遗泽俱𥙷将仕郎吴安人阖户自誓子亦嗜学庻㡬公不死者公少发愤截发读书与兄秉哲迭魁乡试以声律擅于一世老犹流落不偶予与臞轩以书荐之郑公贽卷有独负天举主反我同心之句郑公大喜曰今増一举主矣遂开朝蹟公素清谈不善丰殖俸入奉亲外与诸弟共之南归仅有田庐岁晚西土鬻其田以其仆马身后伏腊萧然谓公挟赀以进者误也惟里人知其不然予闻之长老给事公长身方靣高宗器之曰南人作北人生然一生忤秦丞相秦死始召公亦昻藏有祖风晚遇圣主与南宫牋奏预东观记纂经惟琐闼唾手还氊矣廼亦不究于用悲夫予观士之用世者以圆不以方以宻不以疎也公之即吏礼也一事目可漏必拒不太方乎衆惮风宪而含讥玩之意世重理学而排质俚之弊不太疎乎行逺士孤立之意持一世絶异之论居衆人必争之官纵使上有怜才之意而公自无容身之地矣悲夫奏议表牋杂着若干卷皆竒峭有气骨惟诗别为友我集乃公手选于古书多贯通晚闻虚斋赵公以夫明易归作易爻变义与赵公说相发明未成而卒鐡庵名大琮臞轩名迈公友也铭曰呜唿公乎无叔文之累兮负子厚之诗有贡禹之贫兮蒙玉阳之疑纷浮论之喧啾兮哀细徳之险微四方上下兮将安之公曷不来兮返故栖南山之南兮西山之西荔子丹兮蚝甘社酒熟兮鸡肥蜀不续九老之图兮而入八哀之诗酹公阡兮永诀鑱予辞兮孔悲左藏吴君丁夘戊辰间余从诸生应公试鹄袍中见一生风度雅如玉雪揖而问之曰吾永福呉丙景南也生于丙午长余一岁遂定交试必同案出必聨辔既而余先婚宦君擢丁丑第就甥舘于潮阳别去二纪癸邜君来倅甫始再握手相劳苦向之玉雪者稍苍黒惟谈论意气如昔君去莆不复相闻余晚摈田间君仲子海墨哀来谒亟出问君安否海泣曰先君以淳祐辛亥十月已丑逝矣治命以宰上之碑累执大海兄沅在潮守坟墓俾海踵门以请余不获辞君𥘉𥙷入已为学官真西山公所奨㧞然白首仕官不过主松溪簿教授贵州宰安溪长西浙漕幕倅莆蕙二郡监左藏西库秩止朝散郎而已盖君守道任浑澹然无营治安溪有遗爱唐御史璘屡扳君扵朝垂入矣唐去事寑为畿幕稍近矣坐董秋赋场屋小閧而去后台䟽劾赵漕去咎由崇贺矣丙何罪抵莆适大比言者犹以君借曰惟在惠阳岁余又忤部使者去安晚郑丞相君同舍生也处以京帑㡬遇合矣竟以内艰去得年仅六十六曽大父杰大父师懃赠承事郎父廷赠奉直郎母安人方氏陈氏前配柯氏蚤卒继柯氏俱封安人六男子沅海聮名庚子胄荐沅受君遗泽澧潮贵阳皆夭三女子修职郎善化主簿赵崇窑漕贡进士陈卫龙柯资福其壻也资福前卒孙三人女孙二人君永福田庐萧然扵潮薄有赀产因葬于崇胜里之竹山明年四月庚申也君在日顾松楸因念国恩弟妹奉陈夫人安舆徃来潮福君殁海继先志不敢即安于潮余惟前世用人或以行艺或以誉望或以资格选于里射于泽宫䇿于天子之度者为行艺称于宗族乡党闻于家邦者为誉望合于声言书判列于四善二十七最者为资格士有其一焉必甄擢必通显虽左雄山涛典选裴垍崔祜甫当轴不䏻废也君扵三者备矣然上不为卿大夫下不乗一障以死呜唿兹其谓命欤铭曰不腾而上乃尼而止君未尝死君有美子郑君传君传名巖少苦学䏻赋二十一荐于乡二十七再以魁荐五十春官不售或劝奉对南廊君传浩然不屑益淬砺不少顿挫淳祐壬子七月丙申得寒热疾医误服石膏汤暴下而卒年五十一明年臈月戊午葬扵尊贤里松门山娶郭氏无所字以弟子孙为后既庶出一遗腹子未晬郑氏之先讳守浩者梁榜登第牧新州母弟守约扵君传为曽祖是生撰为祖撰生渭为父母欧阳氏世清贫君传无卓锥操寸管而已而内事父持家外接宾友上葬再世下拊弟妹礼文无缺㤙意甚偹古者造士升俊必以行艺以君传修于家者言之行未完耶鸣于埸屋者观之艺未工耶然鐡砚穿毛颖秃取礼部一名如登天呜唿未尝剖璞刖足而退人也犹可奋翼垂翅而死天也铭曰弘六十余乃始奉对君传之天小弘千岁吾铭斯丘覧者悲慨安抚殿撰赵公国朝自𥙿陵后宗室始有擢进士至显官燕懿王五世孙子尽冠大观舍选为建炎法从忤桧去国累召不至居衢之开化迁西安与北山程公简斋陈公友善终徽猷阁直学士徽学生婺州通守伯昻通守生赠中奉大夫师展公其次子讳希瀞字无垢母王令人夣异人持帜扫室而生公少苦学强记登嘉定丁丑第歴永丰尉邵武军司戸兴囯军司理有告逆旅主人行剏者公辨其诬或杀营妓六岁儿株连者衆公亷知隣女所为时母子同繋使伴妇隂伺之得其情索免环钏皆在女伏辜去为临安府录参有亷平声堂除淮西安抚司干官嘉熙改元秋鞑暴过濠倅阙制置陈公韘摄事或劝缓行虽戎师赵胜亦然公携十骑直趍胜大愧道遇鞑追骑发一矢毙之越二日至濠守将王世英鷰喜曰谁谓文官怯邪鞑围安丰使公委公督夏臯赵东军亦遣余公玠与公同援丰入夀围觧改秩知安庆府懐寕县兼通判事杜公果建西阃罗致于幕白事都堂差主管淮西机宜文字大酋察罕合兵号八十万围合淝彊弩积砲数攻安丰者杜公登捭指授选属视砲衆皆瑟缩公往无难色城中出竒兵勦敌俘杀以万计㓂去杜公归功上介白事宻院督府为督帅言浙江淮已非计又析淮为东西愈误𣣔救淮西非以江阃兼领不可又言夀之存亾系丰濠安危入都为平章乔公左揆李公言城坚而力分兵多而食少粮旋籴旋支楮随印用国贫至此而豪富拥高赀士大夫寳私帑非同国休戚之义宜令各有𥙷助除借田令还幙朝论欲擢守濠杜公奏留迁司农寺簿公素疑夀将李敏劝杜公留其子帐下輙亡去未㡬夀城叛淳祐改元迁大府寺丞兼淮西制司参议官淮西提举时以武臣帅芦择儒者佐之欲通金陵脉络为江阃别公之杰言安丰宜预备鞑果犯丰别公谢曰今岁言安丰受敌惟公一人力荐之朝除淮西提举兼参议加直秘阁陞参谋杜公建江阃举自代吕文徳诣阙摄帅事军无宿储万口籍籍愤吕剖尅公宻刻其不法夺帅权移马司吕麾下皆在合肥衆为公危之公镇以静除工部郎官鞑犯徳胜门公调耿春钟实等以败之唐店王鑑至诏趣公供职兼枢宻院编修官自丙申渡淮至是凡八年入对上喜云卿乆在淮幕宣劳公言三边创残上流危急防江军无统把隘舟文具边臣祖求钱粮功未有公尔忘私国而忘家者又言浙西军贫口劵冝全给新楮上问边将多所荐㧞问边偹乞合江淮复夀春不改素论上令与宰相国之公賛庙谟荐王安既不复夀鞑环而攻之衆方咎公主议安死守援至㓂遁寿城至今屹立除度支郎官言殿步军多终身买闲京畿师漕兵择江开湖卒昔各自廪今剏达版曹增幇又百司胥史日繁邸第戚畹内诸司使臣官观局务冗职挂名遥领不一请置㑹计录量出入议省併兼检详戎监俄除检详仍兼相以忧去先序进私人以自固独不及公范杜并相邉事多以咨公轮对言鞑利野戦今䏻㒺水行舟我反不及既城濉家城三汊河口又𣣔城徐城皆汉人教之𣣔伐其谋宜暌其心又言江戎帅俱戌邉陪都重镇乃无大将精卒何以慎压上问吕文徳何如公对文徳可用但须驾驭除军噐监仍兼检详兼司农少卿俄为员以风闻去提举建康府崇禧观仍旧职江东提举视所部旱伤高下发廪有差以殿中侍御史谢公方叔荐兼知池州前公去国谢公䟽也后知其有方靣才力言于上人以此多谢公既视郡印新造戈船改蔡隘口合两司羡钱籴二万斛别桩二十万缗偹赈贷调发又买田百亩助廪士在廷诸公交荐除直显阁知江州江西安抚节制蕲黄安庆单马朝旨和籴三十万斛时史宅之典领子内慔属𣣔趣辨希赏公曰奈何竭膏髓以媒其身乎撑住乆之汔减其半进直龙图阁学士増黄冈守偹鞑哨爪歩掠贞阳独公所部晏然讹传蕲黄有警枢府委官来援公再求罢不允所委官竟辍行俄又有自诡经理山寨者公曰它寨改属可也司空山一寨虽属安庆距江仅二百里用湓浦事力更累政营缮于今九年器械粮皆种副阃供亿亦夺付它人乎或谓相主此议公曰不得其职而去与它时败而去等耳力求去乃召公而以未伸代之除大理卿犹为庙堂言二阃当合但升距黄逺只当以九江帅守兼昇阃参谋就近接应制置呉公渊果辞二阃卒不果合山寨仍属副阃公力也除秘阁修撰知福州福建安抚过家上冡散金族戚乃赴镇待民平易有卑抗尊幼犯长者不施朴令以家人礼百拜自赎有叔姪争遗珠乆不决命毁珠于庭惟驭吏不少恕部内臣主民讼持吏短长者皆知姓名捕治其尤余皆扫迹前帅陈公垲濬内河六百余丈公又濬外河修广倍焉旧戦舰有赤马白鹞公更造千石舟高大倍焉以积楮百万緍储粟平粜火灾书焚室施实惠数月间公私庐舍复旧秋夏旱四郡尤甚寛租劝分招贩蠲税累䟽牋天诏航京粟二十万斛入闽全活一路尤溪峒民保处命募僚开晓祸福即诣帐下谢罪奏官之公素强不键忽得疾治事阅文书如常米艘至尚且区画赈赡毉劝省虑啬神公不以爲疲取圆觉经繙之书静极则觉四字扵几乞致其事除右文殿修撰辛亥闰十月甲戌卒于府治年五十八讣闻上谓近臣赵某究心火旱遂死于职可伤也娶令人郑氏先公十九年卒一于与廸功郎南陵主簿执䘮尽哀颜色哭泣观者感动四女长适承奉郎吕泰亨次适登仕郎杨绍文乡贡进士严润老幼未行存惟长女泰亨亦前卒一孙孟焚登仕郎寳祐改元正月乙酉与积葬公于江山县之松山公自脱选十转至中大天八以邉功助二以年劳自借令十迁至九卿皆以勲业自致不假寸援性孝友甲辰禋霈任希减丁未又任兄子与稊或曰如稚子长孙何公曰弟姪年长当先之倣范文正公遗意买田为义㽵命僧出纳以享先赡族病中书规约之末戒子县谨守勿坠其持身清苦服用朴素饮膳菲薄门无苞苴室无粉黛却江阃迓新中金千星楮十万暂摄合肥晚镇长楽皆积镪鉅万遗后人飬兵飨士外巵酒一肉不妄费及觧麾钺惟书万卷自随视他贵人独无厚藏曩予与公聨事江左尝评公曰真勤练亷俭人也昔典午民以虚诞饕侈之士当事任平居不辨马曺者有之拄笏观山者有之碎珊瑚探牛心者有之临难委师劝进者有之倒持手板者有之败事犹求玉帖镫者有之单舸载书昼而走者有之其真䏻为江表系衣冠礼乐之脉者祖谢陶庾数公而已祖枕戈待旦谢履屐当任陶觧木储屑庾噉薤留白公大节细行近之夫事以勤练成以虚诞壊财以亷俭聚以饕侈散不易之论也故予于公死生用舍之际重有慨焉铭曰在昔西京文武彬彬雄论卿将曽不数人庆歴盛际西北起尘𣏌之叹忧刑先民显允赵公乘邉十春攅礟失匕飞矢及轮公褐寛博公胆轮囷淮江既清受钺于闽知柔知刚有勇有仁歛藏英锐台意拊循谓归衮绣谓画麒麟天乎奈何夺此寳臣维令勲旧如星向晨又弱一个朝野悲辛长楽之郡衿佩诜诜祠公于校去思如新金石有壊铭不可湮陈惠安顷余按刑江左检法官陈君绂䕶印至境上始见色谦而和若无以异于人也言讷而讱若不䏻出于口也既稍亲宻聼其绪论见善称杨若自己出闻悪蹙頞未尝忿嫉余叹曰君吉士也及覧牒诉察其拟笔传经而不胶𥿄上之言析律而深得法外之意又叹曰君仁人也既而君先以荐改秩去余两入朝君终无一字及去囯为农君书问无虚岁余愈愧伏曰君岁寒者也俄而君之子以书来讣曰楙伯不孝先君以淳祐壬子十月庚申卒于惠安官舍且死曰知我者后村翁汝徃谒铭按长楽陈氏以营田郎官俞为祖四传至见尧以累举㤙授𥘉品官生枢詹榜终莆田丞生霆国子进士赠承事郎君考也妣林孺人玉堂林卿岊之女兄君字若晦未冠而孤受学于舅氏知名埸屋连蹇不售擢寳庆丙戌第年四十六矣调兴国尉泰寕簿家虽栖迟十年始为韶州司戸兼法曹椽以亷平称摄仁化楽昌二邑在乐昌祠濓溪程朱于学士经指授后多䇿名土兵乏食君自郡航俸米以给比去上羡缗于州再调宪幕事教使者皆爱君重君知惠安县其治以抚循安静爲主𥘉若寛缓然志虑恻怛邑人信伏闘讼稀息岁旱君语其僚曰邑贫拾劝粜无他䇿廼捐俸以倡吏民向应得万楮千镪自县市至村澚各有籴局东斗门饥民数百保聚君笞其桀黠者三人发常平以赡皆帖然散去旧例取两年前赋隷别籍名县用钱君併入都簿奉飬清苦家无留赀作成其士中庚戌第者三人邑益治君益臞瘁九日与其僚登高归感微疾叹曰吾去岁本赋归以旱不忍去至此麾毉郄药预为遗令勉子孙以学发身以俭持家自君病士民争为祈祷既卒皆罢市巷哭得年七十二秩奉议郎葬某乡某原寳祐甲寅四月某日也孺人李氏丞相忠定公四世孙尤贤淑二子楙伯䏻继君志濡泊后从父黄冈令一女适进士潘觉先前卒一孙似翁君为选人时乆滞苦贫然泉牧李公韶以摄局招广漕黄公朴以郡掾辟㫮辞不徃尝与广州教官林劢约各挂冠以追荣其亲劢亦静退者今世号文章家比肩而立君頋以埋文属余甚㢤君之迂也曩予为清望官不䏻扳君于朝今既退老成一秃翁廼欲以无䏻之词托君扵千万世甚㢤余之迂也铭曰人疾驰我徐驱老铜墨勤牧刍谷种荒芟堇荼籴佑平菜色腴微令君僵路隅身奄忽氓欷歔官虽薄贤可书为此诗和荐于林景大景大林氏名演世居莆之江上将仕郎继道曽大父也以楽施称赠宣教郎夙大父也朝散郎平海军节度判官兼内外宗簿起𥘉父也母李安人高州使君悦仲之女宗簿擢乙丑第景大少苦学有声乡校秋赋辄不售抱负欝欝无所发常自感慨惟宗簿公见其文必曰吾而齿宿而意新尚可勉入温陵幕始以胄子𥙷入年四十七矣私试屡㨗闻宗簿公属疾弃归治命谓日月逝矣令受遗泽景大素友爱巽于犹子栋服阕坐学不试则已试必中已亥舍试辛丑壬寅公私皆中尚亏一篑甲辰省试既取矣以誊录字误出归营一丘若将老焉同舍生郑君玠西上力挽同载一戦而㨗陞上舍生赴廷试景大爲诸生时屡扣阍上书论天下事及对空忆万言指陈无隐以此屈居乙科例得陞甲教授梧州不以荒逺鄙夷其士所以新美作成之者甚至又条敷塩摧契囬易权摄之类为民患苦以告帅宪不曰冷官当清谈而巳秩满不俟代奉求遗书檄去官槖无南物仅终扉屦再逰湖南提举茶塩司干官迎吏且及门得疾𥘉犹不至甚及痰盛食鲜遂以寳祐甲寅正月丁酉卒于寝年六十九娶贡士陈君汝阳之女三男桷某某一女桷等以其年四月已未奉柩葬于某里之榷山景大事父孝父弟潜沂及女兄弟有㤙栋今为永嘉法椽自南渡再兴大学以三舍法造士行艺攷于有司誉望之于平日益有朝觧褐而暮为学官者其后仕进稍艰文法益宻有司所取或未惬多士之论平日之誉或不合一时所好虽有符融郭泰欧阳詹之流亦皆骈肩抑首参侍郎选而去然则景大以成均前廊在集英高等而老死选调无恠也铭曰君别号飬吾翁浩然者素周充仕虽晚犹贤速化数虽尽不与死终赵教授福清距莆田百余里余甥舘在焉间遇其邑士若民多谈县大夫然否惟贤赵主簿不容口自端平罢县税簿无兼局吏卒数辈皆弃去破𪠘三间寂如僧坊君居之甚安对客为清逺之言若不以事物撄心者然岁饥于劝分尤尽力过军优濒海君言于帅宜下令筑约豪右或请岁输百万买穙某处蒲鱼之利君言于漕行此渔业之民皆馁死矣帅漕俱纳其言余由是爱君重君遇当路必诵君贤人见趣向不同余力又薄终不䏻为君轩轾再转为漳州录事参军左翼军捕海㓂送郡狱将贪功吏纳贿援不分首从法君争曰此可施之山贼鲸浸中遭掠逃生无所有足矜者吏犹谓驱率未行当徒君又谳曰此为驱率者非为𬒳驱率者传以胁从罔治之义臬台是君议悉原之郡以旱禁世米邻郡民受庸南归者各负谷一笼吏欲拘没君曰彼越境而南终岁勤动所得忍扼吭而夺之乎白郡还之民有执某甲盗衣者吏诘曰若衣主绢此练绢可执乎失者曰彼练吾衣矣君使拆衣缝有主名花押失者廼伏傍境宫戸有强佃龙溪县学释菜田者郡以委君君奋笔归枋郡人贤录参犹昔邑人之贤主簿也性清谨以簿权丞有常平祔簿钱州仓支军粮有数前钱皆郄不取余与君始㑹扵福清再见扵莆别数年矣一日有墨统通谒者视其刺曰延平乡贡进士赵珤既肃入问其家世盖君之子亟问君起居怆然曰先人去漳调潮州教授未上以壬子九月十八日终于家年五十八秩止从政郎且䄂君季父恬轩先生维所伏君行泫然曰先人待君铭而葬余为感动于是恬轩八十三矣状君累三千言读之知君一门之雍睦也自尤溪之莆皆崇冈峻巘珤触热重趼徃返八百余里而来求铭又知君诸子之纯孝也按赵氏世为尤溪人高大父元徳始由龙溪迁石门曽大父椿祖石门居士起父湘泉先生纲与恬轩齐名君讳阜字则平以甲午乡赋擢乙未第知举贡文忠公称其赋有古体既仕竹湖李公毅郑公鐡庵方公皆荐君亷退校文于建太守实齐王公寓贵意一徐公皆奨君藻鑑在漳章赵二牧皆荐君改官徐公晚居庙堂竟不䏻扳君于朝岂执政不足于力耶抑君命使然耶𥘉朱吏部尉尤溪文公生于尉𪠘后克斋石公出宰即学为传心阁以祠周程文公记焉石门于是巳知所宗师矣至于湘泉兄弟白首固穷守师说不畔时号尤溪二赵复斋陈公来守延平作道南书院聘梅坞林处士羽为堂长湘泉命君徃师焉复斋于诸生中独称君清明秀敏期之甚逺乌虖以君之闻于父兄讲于师友者如此宾师之任旃厦之选也而老死于郡文学惜㢤夫易尽者身也难磨者志也有余者徳也不足者位也君何恨焉君前后配皆陈氏相继夭四子珤贡于乡次璞次福翁荐翁女适胡一振一振前卒诸孤以甲寅十一月某日奉三丧合葬于鳌峯之麓与湘泉茔相望铭曰石门至君世洛学仰承先儒俯淑后觉使借玉阶使侍经幄可以批九渊之鳞折五鹿之角惜其有山泽之癯无雨露之渥天道逶迤儒迂邈食其报者其在璞瑶后村先生大全集卷之一百五十五终后村先生大全集后村先生大全集卷第一百五十六后村先生大全集卷之一百五十六墓志铭雪观居士颜夫人名静华自号雪观居士故国子傅士𣏌孺人林氏之女山中赵君庚夫字仲白之妻前国子监簿时愿字志仁之母既笄归于仲白生志仁及二女年三十四而寡及见志仁擢甲科第四人掌宣城书记迎夫人就飬以嘉熙戊戍四月四日卒于官舍年五十三其年臈月十九日合祔于甘露之阡𥘉博士公词章名天下夫人于百家传记至老佛之书多贯通采论言扁其冡含曰钖耀堂又泣谓余曰先母之窆仅书世系卒葬年月日于坟铭则未也敢以请余亦泣曰夫人吾友之令妻吾里之贞妇吾先君先太夫人之所视犹子者也敢不敬诺然衰病累年不克爲余病少间志仁请益力语益悲余观古列女才而贤者蔡琰班昭二人而已琰诗高出建安七子父邕赐书四千卷世乱书亡琰追记四百余篇手抄送官悉无缪误才则才矣而好节有媿昭兄固作汉史八表天文志未就昭续成之其论諌者述世以爲典训贤则贤矣而子谷无闻䏻与昭相论难者夫妹曺丰也生为昭撰集遗文者子妇丁氏也谷于是媿于其姑亦愧于其内矣夫人节全扵琰有礼宗之风教扵昭食义方之报志仁之所以植立而显扬亦非谷辈之所敢望也余三十三而铭仲白六十八而铭夫人是岁志仁以奉议郎通守泉州兼南外宗正丞女长适进士李亿亿前卒次为尼孙男若曕国子进士孙女四人铭曰懿㢤夫人之为母也隽㢤志仁之为子也然富贵腐䑕也王侯聚蚁也夫人之望尔也盖在此而不在彼也夫必敢言如元城也如君倚里也䏻继二子之贤然后有以济二母之美也勉㢤志仁之不可以止也惠州弟处和名克刚先君先魏国林夫人之第三子天父叔父歴馆阁先君至侍从䖏和接奕世文献用先君遗表㤙入仕𥘉筮长溪东尉邑去州数百里与温接境盗出没其间比䖏和去桴鼔不惊再转潮州推官先后牧守頼其婉画去爲泉州录参尽心业棘囚无怨言素拙身谋在潮获常员剡二至泉又获其一䖏和笑曰安得职剡耶𥘉䖏和丱角时先君命出拜乡先逹陈公若属之者至是陈公拜秋卿慨然剡上太守文忠真公亦曰其伯兄乆从吾㳺合颕非吾责乎由承直郎改通直郎知沙县二税铢卄以上州输邑计仰而已牒诉尤繁䖏和以勤俭扶积弊以公恕平两造醝餫通銗筩稀桂帅避通判静江府以亲飬辞监左藏西库秩满擢提辖文思院㑹帑吏亡金同寮三人其二有奥主独坐䖏和怡然不办出倅福州未上擢知新州改循州皆以亲飬辞求为福建参议官入幕数月丁魏国忧素丰饥美髯及卒哭羸瘠班白见者不䏻认练祭则皤然一翁矣免䘮余以大蓬召年已高不𣣔出念䖏和乆困遂行安晚郑公当国迎劳曰某再相之𥘉板后村自助而不至今已更䦨客散矣余曰逺来有求于丞相尔郑公问何求余曰以爱弟累公丞相奏以处和需次知惠州未㡬余先逐郑公虽薨余至党论废䖏和𣣔辞麾乞祠余曰兄弟罪不相及也有旨免朝辞趣行余率子弟饯饮南山寛作两年别尔处和行至海丰见村民数十百辈累累若就逮者唿问之则曰官点集吾曹为新使君担夫处和曰吾行李不䏻数箧安用此为笞县吏尽纵去于时乆旱甘雨倾霪至郡反礼例二十緍扵公帑辍未制供帐绢二百疋以造祭服新旗帜事提大纲狱酌情不以小慧小察为䏻惟告讦禁枝蔓犯者不少恕岁旱运广米平粜教民干种乌龟迳行数十里无人烟号曰盗区旧戍久废廼筑新基外为土城环以堑请于师増摧锋四十人戍焉又创惠民局病者如有毉药以谒学例卷助学释菜始有祭器作丰湖书院列四斋前为夫子殿后为先贤祠以丁钞例卷买田飬士始至帑庾赤立人疑不可为处和激覈渗漏量出入削苞匪省厨传自奉始穷书生或笑其过于清苦答曰吾积至万缗则诸邑寛剰鐡醋息钱可罢矣瘠一身以肥邦庸何伤寛剰者取之二税之外醋息者取之讼牒䖏和方议革此二弊俄得滞下之疾比屋芗灯祈安蒲节犹与同僚小集越三日始伏枕然治事如常手书两幅区画身后不少乱左右问无数字诀后村乎曰兄老矣勿揽渠袍易篑尚延郡文学至卧内再捐羡钱千缗増学畬翌日终于州治年五十六寳祐甲寅五月甲申也秩止朝散郎始死官吏士民相吊将发空巷哭送其秋反柩于家娶赵氏赠安人前二十四年卒二子埜桂皆力学埜当受遗泽一女爲尼孙男三人尚幼十一月壬寅合葬于北辰阡遵治命也余兄弟少而不天惟同事魏国之日长不幸无竞夭魏国薨每与二季诵君子三乐之言相对悲慨自南来者闻处和强徤则喜闻郡人称其亷白则大喜渉夏疾动书来犹不言病而以来艘至郡爲喜乌虖处和虑其兄之忧而讳其身之病缓其身之病而急其郡之饥语之土木犹当流涕况天伦之情与郡人之思乎䖏和由工辖一门十年禄米不继其所以䏻増汾曲数椽辟郭外二顷者盖其性俭约攻苦食淡居则亢薄赀爲中产仕则化凋垒爲富州其道合于易之节老氏之啬岂有他谬巧而然㢤昔周嵩自评伯仁仲智不如叔泊王子敬与诸昆诣谢安客问孰佳安曰少者佳客请其故安曰吉人之辞寡余平生以言语文字取无敬所至亦以操持击㫁多忤惟处和谦厚不矜露坦荡无喜愠是固家庆之所钟而世法之所宜也而年与位惧出余下悲夫虽然使五筦之人皆知岭海有亷牧守处和持此有以见先亲于地下矣若夫世系见于水心叶公所作再世隧碑不复出也铭曰亲之孝子兄之顺弟里之善人国之清吏汝归有余铭无愧顾监丞莆多旧族颜氏尤着君谋名孺履君谋字也于大夫廼为五世朝谢大夫端智为高祖承莭为为曽祖䖏壬清为祖赠奉直大夫幼强为考公前辈耆儒席下诸生常数百人嘉定庚午与同贵于乡辛未君谋擢第调潮州戸椽未上丁㳟人忧歴高要主簿阳江令丁奉直公忧为平两县令用荐者改秩佥书江隂军判官广主管文字监左藏西库知英徳府台阃交荐州兼安抚都监召奏事擢军器监丞以风闻武夷山冲佑观寳祐甲寅闰六月庚辰以十五秩至朝议大夫娶宜人谢氏惠安前二十一年卒六子绍午端平戊戌进士歴程卿主簿蚤夭绍庚新㑹尉绍申后伯父通守改名介孙为畨禺主簿绍甲将仕郎贡于漕绍戊以遗泽拟登仕郎绍子未冠五女长适高要主簿林祖徳次适英徳府法椽方大年其三尚幼孙男二人孙女三人外孙六人诸孤卜以巳邜七月朔乙未㐮大事于乌石之阡与宜人合祔而请铭扵余君谋传家庭义方有埸屋后誉然性行平实才力精练治三邑皆可纪尤为南平人所思繇计幕司京帑将𨳩朝蹟矣适哭绍午乞麾而去至英饰夫子庙新试闱教民陶瓦易茅以辟火灾郡人祠之至今侮南无白米斛折二十余千君谋庸镌其估民大恱先是牧守不䏻绥靖召戎激变县镇乡团荡爲丘墟君谋至开谕黎蜑责其自新皆叩头感泣俄而西黎涂白峒覆出君谋声其罪俾东黎率诸峒讨之遂俱屈伏经畧使李公曽伯上其功状于朝乞转两秩与监司差遣训词云尔牧琼台黎气未帖一绥懐激励间使之覆败枝披投戈请命晋陞一级非朕私畀李公谓赏未酬劳乞以身所转一官巽君谋不报剧盗乌流鳞乆爲海道患若依外国爲窟亢朝廷名捕莫能获君谋设竒画擒酋党数百人都曹议再増二秩君谋素善陈公显伯及余万里遗书曰某以过海赏当转元士矣年高恐死海外请母转秩生入玉闗可乎陈公适与余同立螭相率堂白遂躬予环之命君谋入对颇条时弊而諌湖寺土木尤切时余陈公皆巳去君谋暂留亦不能久乌虖以君谋之贤而外止于二千石内止于一职事官悲夫余昔待罪广漕君谋为寮察其持论至平而止决讼寕恕无己甚诸人或露才扬已君谋居其间如不䏻言余以是知其存心之厚也长有过必箴切人有疵则掩覆然未尝漏言余以是知其谋人之忠也尝谓琼筦者皆厚君谋惟有宅一区郭外之田仅及中人之产余又以知其律身之严也与人交耐乆曩余三入也不加宻后余三黜也不少疎白首还乡方将修兰亭洛社之故事君谋又少余三岁孰谓其先余而蜕乎君谋晚节酒边颇以绍子及三女未成立为忧余曰君学士大夫也奈何有持姬女指季豹之难古人有託子于其家臣及其友者故有存赵孤者嫁阿骛者君不有四丈夫子列膴仕乎暮子穉女诸郎之责非君所当忧也君谋为之一笑铭曰颜侯恂恂呐不出口及激而奋勇过贲出扫氛祲海无狂澜入諌木天为霁颜材无不宜用有未尽惟铭不磨可以者信何君嘉祐已夘余归自江淮阃幕里中耆旧尚多相与予于复斋陈公之月楼酒酣陈公语余曰吾近得一诗人余曰岂江湖社友乎陈公曰非也翌日余问诗人安在君出楫一黒痩髯䇿余惊曰君读书多落笔工逢掖中未易短后衣从事于辕门乎君曰何氏四世于此矣死康勤王之役者曽大父清也以戦功宣差歩军使者大父徳也以勇力为大校者父华也某嗜大父请其不武始捐书习驰射击刺之事而旧读根着于心至老不忘遇感时伤事忧愤激切必于诗洩之自开禧后邉隙开虎符数调郡国兵某请行不省每春秋都试弓马外辄陈诗以自见守将王公亟嘉赏而不䏻用今惫矣无䏻为也余叹曰有此士而余不知盖天下诗人生于荒逺厄于与寒螀俱鸣与朝露同者多矣常记君在心钟爱一子𥘉筮建康騘曰吾择可与吾儿者莫如君子后果以亷称至郎官监司然君暇日登治城访新亭意多感慨吟益悲苦竟客死建康嘉定壬午九月五日也年五十六陈公痛惜以绍定辛邜十一月二十日葬于广化寺之中峯配张氏继陈氏以好施称君没余始识谦察其奉母至孝事主忠父子皆志义人也谦诗视乃翁尤组丽精宻𥘉陈公诺埋文及斩板公不及见矣后二纪谦乃以属余昔石之歌词鄙而义拙五噫之咏寂寥而简短一遇史遂传于世君诗殆不减飰牛赁舂之作而余又非子长蔚宗之比悲夫君𥘉名俊后改名抑翁铭曰昔徐光秣马儿书栁柱学颂诗千载下君似之三大字义取斯陈公礼刘傁碑杨监税余少为靖安主簿及事江西计使吏部杨公时幕有二李国录公名诚之司直公名燔贤闻一时公以余年幼名微罗而致之二李之间余后稍自植皆公发之公讳楫字通老所谓恱堂先生也初公併哭子孙没而生祭者屡次门馆既荒弓箕靡託念昔人存孤之事诵事呉如事主之言未尝不斋而感慨焉余后自掖垣斤有新监漳州税务杨君来谒问其家世从子也出一编书遗文也余悲喜交集而君廹上日不少留及戍满余方执䘮君来吊庐自是乆不相闻余晚自禁令斥有登仕郎杨走仆致函书且奉其乃翁行状来曰先人彻殡而葬有日矣羸瘠不克要经以请公幸矜哀而赐之铭余怅然曰君亡矣夫君之子也行状毗陵陈使君均之文也状言杨氏世为长溪人族居大姥山下君曽祖亚祖昇父梓廸功郎与吏部公同大父君幼闻吏部绪言内以族老畏斋溥外以勉斋黄公干为师淹贯羣书于通鑑尤精熟中年埸屋顿挫见挤假途恃右选取名第亦俯就焉抑斋陈公韡吏部也建阃金陵载之后车总蔡公范漕唐公璘皆论荐至漳俸外一钱不取归装惟载漳兰王侯璞章侯任又论荐然君宦情已䦨遂不复出朔望帅族子聴畏斋讲四书仲春祀晦庵勉斋恱堂三先生于家彻爼行乡饮礼为岁俭谷贵先下其估救人患难终无徳色也盖修于家行于州里者如此其手挥七絃中散之高趣也探丸起死中军之妙觧也诗律尤高有得庵集五卷多惊句与族之俊秀为吟社遇好风月佳山水屐齿印莓苔歌声惊樵牧尽欢而后巳不怛寳祐甲寅九月晦日卒于寝年五十八明年十月庚子以治命塟安仁山喜祥鸾配林氏一子也二女长适进士高簳次适侍郎陈公昉犹子未行而夭返弊陈氏谈者美之余读史爱马少㳺䑓修尚平之爲人君庶㡬爲不逺三江九岭以铭见记其父子皆有可书者铭曰一士涉世兮非一端修而壊之易兮全而归之难猗杨君兮老涧槃官虽卑兮气则完使绣裳而䟦㚄兮不如败絮之温五鼎死兮不如一瓢之安鸣唿下见吏部兮无怍颜郑玸宣教枢観文殿学士邠国郑公起伦魁事三朝庆元该号名执政仲子左司忤权相投散地端平亲擢为士左司坐君名玸字纯甫治周官旁通他经传叩之亹亹不竭如穷书生也自国𥘉至南渡中间政事㳂革世道消长数大节目皆黙识即之纚纚可聼君耆老人也君既佩服义方而大母邠囯夫人为王山端明汪公之女母恭人又少端明之女也耳目霈染皆两家之旧事诸老之雅言终其身无珠玉犀象僮仆狗马之好架惟陈编几惟古砚衣垢屦穿见者不知为贵公子既孤尤勤俭君外兄枢宻潜斋王公与余书君何如答曰君保家主也寳祐𥘉元十月己巳以疾卒于寝年四十二𥘉𥙷承务郎遇玺赦及上龙飞东朝庆夀左司以任子㤙囘授絫转宣教郎尝与姻家臞轩王卿迈有违言坐微累乆不调臞轩晚而悔之将铨集矣而君遽大命也夫娶林氏金紫公悦之孙贡士峕之女四男泌以左司遗泽𥙷将仕郎次淄次沂次渭与二女俱幼三年十一月壬寅塟君于松岭茅洋山之原泌来谒铭邠公讳侨左司讳寅世系见于囯史铭曰盛徳百世古有是言繇枢至君伟仅三传兰枯玉折谈者感焉河流西来天道左旋君虽不年君妇甚贤君嗣森然相与勉旃丁倩监舶君名南叟字山父给事中丁公之子母硕人林氏荘氏给事为御史时余为枢椽君尚丱角供立亲傍执弟子职貌甚恭也年甫志学一铨而㨗艺甚敏也终劬书端坐家塾未尝识茗枋酒炉足迹可数也余工部方为爱女择配余曰无如丁氏子遂谐姻好以父任受廸功郎太平州司戸参军未上丁外艰改奏承务郎监福州海口镇未书考丁内艰调监泉州市舶务秩满以疾终于寝寳祐甲寅九月朔也年二十四娶刘氏三男钖老及老长老𥘉长老茕然甫晬刘氏为门戸计又命君从兄汝振南一之子同绍君后钖及是也一女未笄君虽卑失怙而𬒳服先训内严惮荘硕人外亲炙妇翁粹然有佳子弟之誉不幸両家尊老弃去君寝荒手酒性复踈财视金帛如粪土余每规君饮量増谷气少非卫生之道又给事清成家冝以勤俭继志君殊自若仕踰一纪未尝叙年劳秩止𥘉𥙷给事有遗表㤙亦不汲汲自列盖其气宇宏豁规圆阔逺若将大有成就者鸾方飞而铩聘而踠足可悲也夫明年十月庚寅祔于下太墓之左世系见给事公碑铭曰颀然而秀龎然而厚不贵不夀孰尸其咎在昔臧孙强諌后英英夕拜剀切百奏先诸贤鸣宜十世宥天无不定将启其胄韩母李氏李氏自承宣使畊扈从南渡始为闽人居城东城夫人讳道康曽大父荀㩴第终衡州法掾大父濬父国材赠承信郎兄亮魁庆元龙飞武举牧二州弟师武魁絶伦省试𥘉伯氏为夫人择对以归韩君永字昭父行义推于乡自号王阳翁夫人不以大贫而事姑孝谨每曰吾何以报妇夫耽书外不屑羣辟夫人益勤生葺家水菽尽欢祔庶出女甚慈嫠居二纪虽赀薄力微若不䏻自存然男毕娶女有归塟叔姒之丧为嫁女字幼女妹䘮所天休夫人以居汲赖以塟又收孤甥养之里人服其贤智始余以大蓬召过㞯江约夫人子斗同戴夫人勉斗行曰是翁长者可也至都不数月余逐午朝它贵人争妇搨以延斗斗日吾母命吾从后村翁翁去余留可乎即日桃出関从余至家塾一日闻夫人体中小不安雨泣辞去越壬子已夘夫人年七十八矣属疾三日而遂终斗之归不复离膝下其秋徃应漕牒还道顺昌以夫人年高预求美槚载归及门夫人已属纩以其木殓人谓纯孝之感而斗犹以不及侍疾为大恨余与斗㳺知夫人于六经多䏻黙诵属文染翰如学士大夫然二子斗滋一女适进士赵某滋以是岁先夭夫人伤悼始衰男孙四人女孙二人夫人之殁以十一月丁酉塟以明年某月某日某山某原斗来请铭李门阀光顕韩父子隐约而夫人安之视陋巷莱羮如华屋玉食昔杨朴之妻以其夫之聘召为忧种放之母不以其子之授生徒有声闻为喜夫人平生大都有杨妻祌母之风矣斗字孔思铭曰友母之子铭母之藏斗也显荣自表子冈林经畧故兵部侍郎简肃林公在淳熙间号魁礨骨鯾之臣危言劲气视古肃汲公其仲子讳行知字子大少为专苦两上春官不售父任为承务郎监徳清县尹部犒赏库有䏻声外艰免丧辛帅弃疾以醝局屈致力辞歴湖北营田司干办公事帅议复権湖鱼之利又𣣔更酒政公皆力争而寝秩满奏记时宰言湖北义兵七万余人徒供里胥緫首私役宜修教阅法绍兴𥘉营田岁获二十四万斛今仅及十之一宜修旧帅叶都丞法叶都丞者梦钖丞相也授南外睦宗院以从官执政荐靖退堂审除大杜令迁将作监簿大理寺丞尝鞠伪造楮弊之狱察知一囚之冤既而获真犯者一寺皆惊火灾求言公䟽火失其性由谗夫昌邪胜正所致朝廷以一人之言改旧章铨曺以一人之故破定法汚吏自陈而改正美官夤缘而倖得滥思执劵以取偿此灾所由兴欤以亲老丐外知漳州罢属邑鬻塩下车甫三月郡大治以内艰归终制朝塩家以漳人之爱公也复卑右符陛辞言比岁风俗壊亷耻䘮膺重仕者负国居方面者从逆缙绅谋身重扵谋国学校图利甚于图名冝操名教以范俗崇名节以励世留为司农寺丞两浙馈餫滞留公言受输出省限则费追唿之优发纲失春水则有浅涸之患宜严期限又言浙纲以地近不该赏郡县官有援者率规避而抑差簿尉指使之孤寒者宜均劳佚时朝廷出亲楮易旧民旋疑惑公𬒳选行江浙也州未尝谴一吏罪一民而民间帖然顺令荐无钖宰郑之扬等十人于朝知永州道改提举湖南常平茶盐常峒民或买省地薄产县吏抑充保正不伏格伤捕者求公谓曲在县吏以官钱赎回所买地劾去邑宰乃定新化峒豪奉姓者素负固犯法公察其人颇知书唿至送石鼔书院奉悔前非还掳掠公复遣归峒提点刑狱永州赵监岳女死或讼赵妾易氏寔杀之狱吏谓易减女食致死以闘杀律论奏不聚问读示公谳驳以闻委官别鞫㑹公改除转运判官永之官吏欲变狱情公移狱漕台抗章自劾诏下易果不死湖南楮弊尚未流通委官秤提他路奉行操回氏有亏一钱而没入其鉅万赀者公叹曰爱民体国是一事士大夫不当歧而二之绥寕衡山事丞挟令肆优皆重劾吏乗时诛求民设谲欺谝者皆峻治犹曰此未也遂移书庙堂言界未满而先换令甫下而旋变上自失信也入责钱银出用纯楮官轻楮也盖亦反其本乎其持论如此以度支郎官召未至除直秘阁知广州广东经畧安抚巽避不俞行至临漳散遣迎吏拜䟽乞闲上不䏻夺主管冲佑観嘉定八年秋也复辞贴职后五年除旧职主管明道宫公资禀厚晚尤清徤忽不疾而逝积阶至朝散大夫其卒以十五年五月十三日年七十一葬以其年九月二十三日墓在福清县拱辰山宜人郑氏西塘先生介公之曽孙先公十七年卒二子长致诚奉议郎知泉州惠安县致广朝奉郎知肇庆府三女长适承直郎镇南军节度推官洪搏再适宣教郎大理评事任永年次适通直郎知汀州长汀县黄普次适某官知某县郑扬祖皆巳卒孙男三人曰某曰某曰某孙女三人公清苦过人在湖北幕积例卷市百牛以助营田晚漕长沙别储铜缗十万以偹缓急简肃帅湘四年公亦徧歴诸台摄阃事父子相继甓潭衡驿路六百里湘人徳之所着有奏议史评通鑑纲条杂着藏于家余観公平生有可以乗机㑹取富贵之时多矣攻伪学者速化公未尝片语少阿时好故居中无超迁奉新书者显擢公犹寛一分以夀国脉故久外不复入为南伯者必富公麾去牙纛挑而返故仅足无厚藏遵大路而不由傍蹊者也贵元身賎外物者也余少与公有连然未职靣岁在庚辰见公里弟眉目耸秀红観雪髭质实而凝重前一辈人也留语穷日夕间示余以所笺诗数则多与朱氏本义同余曰公亦宗攷亭乎公曰朱公经学妙处圣人不䏻易也况学者乎余因叩公简肃素贤朱公晚有异论何耶公曰吾翁有殊眷朱公负重名当轴皆貌礼之内不善也及翁𬒳夏卿之擢朱辍臬事而留俱出独㫁不由启拟当轴愈惎知二人素刚不相下翁又新与朱公论易撑柱遂除朱公爲兵部郎二人果以不咸皆去卒如当轴所料时台端胡晋臣助朱排翁相则周益公也余观近世士大夫多以㤙怨爲毁誉其后光皇龙飞时事一新简肃以次对里居方拜䟽以周䇿兑胡出䑓爲惜向使及见庆元学禁吾知其必爲朱公作辨诬矣乌虖亦足以知简肃之贤也公不以家学掩师说私隙废公论又足以知公之贤也念昔辱公倾倒握手惓惓者若见託以身后公殁若干年肃翁奉故直龙图阁复斋陈公宓之状来请铭公曽祖讳某某官祖讳某赠大中大夫简肃公讳某母某国夫人夏氏某国夫人聂氏世居长乐大中公始迁福清铭曰长楽建安尝有异同及公谈经多取晦翁纪惭太丘歆畔中垒必如公者廼曰䏻子恒楮议耿介封媒身甚拙谋国则忠晚辞阃钺归寻𥘉服汾曲田庐洛阳水竹士钦其高民懐其仁竟全此璧下从先人凢余所述皆公提耳庶㡬南薫有攷于此后村先生大全集卷一百五十六终后村先生大全集后村先生大全集卷第一百五十七后村先生大全集卷之一百五十七墓志铭方采伯莆巨姓推方氏自端明蔡公贵盛时巳与为昏至君伯父处士縜与龙图陈公宓皆婿于参预龚公之家君幼侍㑑父子隆干间事及龚陈二家文献耳目濡染歴歴记忆余先君先夫人钟爱仲女弟闻君早惠许女焉及舘甥先君不及见矣君事尊老孝谨处朋侪谦毖与伉相宾敬终其身不改度常以书卷自熏沐翰墨自陶冩有园数亩亭榭草木蓬窓棐几而坟籍偹焉拳石勺水而仁智寓焉再荐于乡絫上春官不售慨然有罢举之志不幸女适刘氏者先夭余女弟继没君既鳏始亲箱箧细碎之事又不幸玉立之子亦夭君悲伤惨戚欢悰益薄一日语余吾老矣壮子家惟一孙未冠门戸绪业之重吾爲此惧已自託于县官矣它日以懐也累公又徧以语亲知余曰君方强健颜谆谆如八九十者何也俄触午暑访余共坐水轩踰时去与其友步月夜分而归犹问家事乃寝黎明家人唿之不应入戸视溘然逝矣若暴中风者寳祐丙辰七月乙未也年六十配刘氏乃吏部侍郎少师公某之女子男一人得一亦荐扵乡一女适长忝主簿刘文礼皆前君卒孙男一人懐孙也其年十月庚申懐孙奉君及刘孺人之丧乃合葬于延夀溪龟湖之原君所自卜手封圹室务为坚固不可毁又谋筑精舍未果君萧散而博雅于噐自先秦至厯代古物于书自南北金石至竹帛竒蹟于画自颜陆至唐宋诸名手皆究极端绪监定品目不差毫发他人藏者率眞赝妍丑参半君所蓄匜洗錞罍章草行楷丹青绢素物物精妙皆可寳惜手自记录付懐曰世守之其笃好如此尝彚累朝宸翰及名臣遗墨十卷号墨林帖未刋者末二卷乌虖天既蕲君一第使之老夀与龙眠居士寳晋公云林子周旋于笔砚几席之间以满足其冷淡之嗜好不亦楽乎而犹不然何㢤君名采字采伯曽祖润祖驶特奏父思齐母赵氏淳熈郎官伯适之女奕世俱称长者铭曰蘧蘧然知其身之蜕也蹙蹙然忧其孙之穉也昔余闻之疑其戏也今余思之何其智也懐也善守之勿失堕也仲妹余上世清贫先君嫁三女皆布衣后乃有登第者贡士方君采字采伯之室余仲妹也幼为二亲钟爱君亦有至性异于诸儿先君病君祷于佛乞以身代不愈创服杂羮胾以进俟不愈君雨泣柴立及执䘮不茹荤血者三年其事魏国太夫人跬歩不离左右寒燠饥饱必问裼袭调胹必亲里人以为孝女既嫁夫有本生重亲君严之如舅姑有庶生子君抚之如嫡有姬妾君慈之如子夫喜宾客君洁罇斚以待夫购书画君脱簮珥以助若此类不胜书里人以为贤妇魏国晚多疾君每弃夫家事来侍汤熨累月半载乃归魏国于竺干之学早有所悟入名缁老禅望风屈伏惟君机锋足以相当如龎妪母子然俄而哭爱犹自寛越三年哭魏国由哀毁致病以练祭前一日卒乃淳祐己酉十月壬寅也年五十八子男一人得一贡于乡女一人适长泰主簿刘文礼皆已卒孙男一人懐孙𥘉采伯规新茔于延夀之龟湖君葬有日矣而采伯暴亾懐孙卜以十月庚申奉二柩合塟焉昔人以父母俱存兄弟无故为一楽以家无朞功为盛事嗟夫余泷冈之木已拱黄台之屡摘君与无竞䖏和俱不待六十非独逝者不得归长夜之可悲而存者虽可年非独为吾家惜孝女而又为方氏惜贤妇于赠宣教郎讳炳为曽大考于着作佐郎讳某为大考于吏部侍郎讳弥正为考于魏囯林夫人为妣铭曰逹也灵照隐也徳曜鲍宗之贤曺娥之孝于是数者皆可以铭铭之者谁白首之兄林君林氏居北郭者尢盛君名崖字希文以长楽为曽大父隐君天觉为大父琪为父君羣从六七人皆有俊声角立竞爽如涣荀陈晋王谢家然䇿于天子之庭荐于乡于漕者相踵也君少美风度衆中常如玉雪照人谓必速化腾上者既而顿挫场屋亦不甚戚戚以读书敎子为楽暇日与亲朋酣觞赋诗围碁赌墅若甚放逹不屑家人生产者晚稍广先畴饰旧庐焉及羣从凋零畧尽名岿然独存意造物乘除之理则然俄以皆疡卒年六十一以寳祐四年臈月壬申塟于松岭茅洋山之原配㤗湖陈氏男一人于卿力于学女二人长适方松次适黄天瑞皆名族黄氏女先卒方氏女二十余即婺居介洁自持为里莭妇君虽不遇然其才扵施家教行于子者如此余于山甫之妇君外孙也故于卿以埋文属全铭曰士要其终不观其𥘉或显融而谁纪或隐约而可君平生其䑓孝威马少㳺之徒欤方君薛氏赠中奉大夫方公逵有三丈夫子伯掲阳令君大仲寳谟阁学士谥忠惠公大悰君其季也名大镛字徳录少与二兄鼎峙有声塲屋既而仲贵顕爲端平贤諌官伯亦通籍封男人谓君功名踵相接年仅三十九卒以嘉定癸未某月某日塟以端平午某月某日孺人薛氏左史公元鼎之孙婉嬺而归君九年而寡二女皆幼二子绍孙方晬贻孙在腹人谓孺人盛年非久安澹泊者而孺人自誓若于儿女抚之慈而训之严子俱力学冠婚以时长女蚤殇次适郑贡士子简前卒𥘉中奉公产薄而君妇尤清贫二兄既仕以汾曲之庐之田巽焉忠惠公宦㳺必挈孀幼以俱孺人少守空闺寒暑至老不变有伯姫之絜深夜一炉长幼团栾共圎有龎妪之逹簮蒿如六珈之饰焉啜菽如五鼎之奉焉寳祐乙夘年五十七矣以疾卒于寝某月某日也明年绍孙又卒贻孙将以丁巳某月日葬孺人于丰城里林店溪中奉公墓侧忠惠公所卜也于是君葬二纪矣始以孺人合祔贻孙累然来请铭铭曰余尝铭君二兄之阡世系详矣兹碑畧焉林贵州余尝志外舅林公及沅容二牧之墓君名公奕字飬大沅州之孙容州之仲子也母夏宜人少有声埸屋壐赦君自容奉贺表诣阙𥙷官铨注将楽县主簿内艰调嘉兴府酒官汀郡盗起从招捕使陈公子山前南劒守黄侯垺郡劒捕县尉入郡幕时更新楮冐利犯法者衆君两获伪造帅真文忠公上劳诏改次等合入官君蹙然曰彼诛此赏寕无愧乎及闻诸囚人死乃安诸台摄崇安县黄侯由劒移建辟知瓯寕县建卒失伍闭城纵燎邑在郭外衆𣣔溃去君夜坐厅事名尉寨兵儆于衆曰令在此无妄动由瓯寕班引授承事郎知莆田县𥘉余外舅守莆看遗爱君犹子也其治壹用家法于聼讼扶贫弱惟恐其为大姓所也于督赋有剂量未尝为急符所使也然他人行之者卒不见知于上官惟君县谱尤为范侯铭莆人两贤之秩满调通判泉州迎吏及门外艰调通判建寕府左翼军饷隷焉稍乏则纷纭君干旋士饱马腾比满帑有余积入都自叹曰吾贫无赀孤无援将奈何𣣔部注建漕主管文字㑹前庾使楼公治召入而余亦忝册府禁林楼约余聮名作笺干光范曰林某亷吏也冝少旌异丞相奏以君知贵州君携家渉湘入岭百余日始至郡乆阙守颗印之外空空如也君为摄前郡者𥙷觧泉粟各以教千计在郡一考有半台阃纲运如期官兵禄廪按月惟守俸未支者凡九月其急公缓私先人后已者如此以微恙伏枕三日殁于州治寳祐乙邜三月十三日也年七十一秩至承议郎娶敖氏继李氏俱赠孺人男二人谊之声之孙男三人畊老畬老畡老孙女三人君仕远禄薄既卒官下㡬不䏻返䘮郡人怜之代庖者利积俸不还一钱二孤质鬻奉柩舟行二余里至惠又陆行二千余里始逹先庐以丁巳三丙申与两孺人合塟于福清县西山之原结庵林扁曰乐斯君遗命也自士大夫莫不以拥麾凝香为乐故有腰纒上扬州蒲萄博西凉者彼㢤足论也懐祖求㑹稽牧之乞湖州不曰名胜乎君世清苦尤拙仕进其拜州也无他谬巧特以余三人之荐郑丞相命直省官持堂帖来语之曰此官人勿使破费君劳以瓶楮五十而已嗟夫余与楼卿之举亷也郑丞相之调守也将以厚君也然而文渊病于壶头也子厚卒于龙城也前之厚君也适所以灾君也岂非楼卿郑丞相及余之咎㢤𥘉容州早退高尚晚辞聘召殁赠直焕章阁书容州者以其着云铭曰昔优孟之歌其辞谑而俚既不知孙叔亦厚诬其子余叙君之家清徳如伯起虽无遗汝金廼有贻厥址勉㢤后之人可培不可毁惜余去柱下笔之𥙷野史冯巽甫自蜀有狄难而衣冠名族避地者布满于荆楚江浙然南辕者尚少嘉熙末余使粤开君开先来为连山令视其爵里叹曰天荒地老蜀珎胡为至㢤既而闻连山之民与君相安㑹余召去不果荐后君出岭侨于莆始识君靣介而通和而毅开口见肺肝无所囬隐直谅友也淳祐未余行后又见之于建自此不复相闻余归老数载足不越戸限君之子邵贤忽来求君埋辞余惊曰君容死不及知丧归不及弔余之愧不可湔矣铭其可辞按君家谱本长安人上世有仕唐季为绵州彰明令者遂家于普之安岳为郡大姓有西北二宗君西宗之后自始祖接传至君登进士第者五十有七人君以春秋两贡于乡中类省前列经张得一君举子也时人以方永嘉陈蔡二公擢端平乙未丙科歴长江县主簿辟四川騘所凖遣内艰崃始就连山之辟经畧使以邑小不尽君才改丰令每坐堂皇或履阡陌登进细民与语如家诺然人人获以其情自通于长官吏不得舞智邑皆有遗爱四考觧去为福建路提举司干办用京状七员改秩用县令两任免湏入佥判镇江秩满需次戸部激赏所主管文字簿㳺霅川因跌伤足卒子寳祐丙辰二月某日年七十一秩止议郎娶赵氏一男邵贤也四女已嫁者三人季未行邵贤将母扶柩返塟于莆之洗塘山丁巳二月甲寅也君尝周旋李公某度公正之间讲朱氏之学甚精慕元白体有集若干卷性薄荣利拙仕进世莫辟荐君者臬使涂公巽扬经畧使刘公伯正方公三人也以京状为君破白者刘连州燧叔也继之者二庾使也成之者节斋赵公凤山李公清献微此六七公则君终老选调矣然则士之欲遇合于世者不其难乎余晚以大蓬直禁林㳺公乆释以书来曰他朋友皆䏻谋身惟冯巽甫可念某斯人累君巽甫君字也余屡推谷君子当路语不售以此惭君亦以此慙㳺丞相云初君当㳺公盛时不一扫光范门及归绿野乃徃叙旧尽平生欢洽曽大父乔年号类溪逸老大父戊有春秋学号横舟翁父廸功郎母何孺人铭曰生于蜀死于吴仕于葬于莆昔夫子思乘桴亦尝𣣔九夷居君安之命矣又何为懐故都林韶州绍定辛邜叛将李全犯扬州恃锐轻出为王师掩击殪城下其妻杨姑山东剧盗杨安儿之女安儿首乱山东者兵败逃海死姑勇而黠其党奉以为帅自扵行伍中择全嫁之全素健闘及归朝全连节旄姑封小君名为忠义隂贰于鞑驻军山阳虽隷制置使戏下然戕许国偾刘琸逐姚翀杀命士苟夣王社来当国者不䏻讨益骄全甚至饰珠翠以求媚于姑士大夫视山阳如蛇乡虎落矣莆人林君景复既歴庐尉调泉州节度推官矣改授淮安州法曹以徃时论壮之安晚郑公时在琐闼饯诗有淮海辕门立竒要㸔左袒为刘时之句至则改淮安令未㡬全叛既与尸归杨姑者惧朝廷必讨遂扫衆尽俘执南官北去君复在其中留落海州三年胶西半年青杜七年贼防守苛峻君挺节无所汚饥饿并日採梠拾橡而食或买卜教小童以自给南北隔絶家人不知君存殁母妻以忧卒頼信庵丞相赵公在淮间念君陷贼遣间物色君素不忘本朝艰难中肘县印卧起屡以帛书报虏机事人始知君不死赵公复捐金资召卒籍其力自㧞而归庚子四月也赵公奏曰林某十年北地万里来归县印犹存告身如故乞旌擢以劝节者君强仕㳺边比反国须皤然矣平章乔公杭相公议擢君于朝不果诏改宣义郎通判海州事改淮安州始闻母妻丧哀动行路乞觧官追服起复通判庐州吕帅文徳虽武人知敬君奏除参议官兼倅盖周旋两淮者复六年改湖南安抚司参议官知南恩州乆旱郡有疑狱亲輷得情谳上之日大雨重赏捕刼海者盗发辄获舟行鲸波如枕席然在郡三载境内称治擢知韶州陆辞上问在山东几年及虏中事公歴厯以实对上嘉奨慰効之曰曲江佳耶君顿首言地接江西湖南溪峒臣愿布宣徳意拊循之韶亦至君至而两郡捕纲餫如山急符交至君未数月人徒见君乆仕邉地意其为踈岩弛者然君两牧南州乃宻察细谨如常人待僚佐均兄弟视民如子积劳致病犹日坐铃斋治文书疾棘怡然曰吾不死青齐而终于终幸矣复何憾以寳祐四年六月某日卒于州治积阶朝散郎明年丧归以四月某日葬于某山之原君寤寐功名而不汲汲谋身有庆夀及平觧任转秩赏皆耻自言同时陷贼有周子容主簿者后君来归由右选得朝奉郎或谓君当薄君曰命也卧病始叙述平生若乞怜于君父者经畧使马公天骥言君志节与周子容朝奉事同赏异其守曲江清约岂第乞于遗泽外特加异㤙未报林氏死一生中篇什不废晚笔尤老自号全璧有集若干卷余尝谓爱君之深者信庵也期君之逺者安晚也然安晚徒䏻识之于陷贼之先信庵不䏻扳之于既返国之后何欤曩余尝叩信庵今习边事者少如林某岂不值一淮郡公怅然曰守边湏竒龎福艾者此君骨法稍簿吾使人推其命亦然寘之中州乃所以爱之也及安晚再相余曰景复其来乎然竟淹留㤙平不召盖爱之深期之逺者于君仅如此况靳靳不相知者㢤昔大将军以李广数竒不使当匃奴相者见班超曰君燕颔虎头万里侯相也窃意君命类广而相不及超欤呜唿悲夫君讳兴宗景复其字也铭曰昔邺邦光㣝鞯荷嚢充也绣裳一旦仓卒贪生屈膝北面臣贼君秩甚卑俘执十朞挺身而归南人押玩北人惊叹曰此鐡汉岁晚㷱祲雾墨浓面有容或绘麟阁或死浪泊高下厚薄孰主尸之彼成此亏彼合此畸惟其志节不可诎折矧可磨灭韩隐君余友韩斗将改塟其先隐君泣谓余曰昔人有抱婴以请而得铭者有幼䘮父既长访求其平生言行自表于所者斗士也不哀切于妇婴乎既冠失怙于言行皆耳目暏记不详实于访求乎顾今代无干而末学何敢望欧使先人之可俘者失传斗弗子矣敢累公余方苦晕心许之力未及也斗责诺之书徴铭之使絫絫不絶按韩民自固始入闽居懐安者三世矣曽祖琼祖翼父昱皆潜徳弗耀君讳永字昭父幼刻苦受业丁乡先生弘斋郑公某后从幼斋黄公干㳺其学贯通九流百家而折衷于经其文扫去六代五季而欲反之古开门授徒师道尤严尝应秋赋㡬入彀矣考官以䇿论语触时忌不敢收晚拓落所知有仕长沙拉与同载者君曰贾马皆尝涉湘吾将㳺焉既至病店卧客舍晨起犹缮某诗其夕卒绍定辛邜二月某日也得年六十斗自懐安徒跣数十里负骨归家山𥘉君寠甚李侯亮竒其人妻以女弟常分俸资君家有无子婚嫁李夫人皆身任君危坐对卷而巳尝谒神祠或遗银合于香几君留以待俄有妇人哭而至曰父系狱吾丐贷是物以营救微君他人负之而走矣君旦昼所爲辄笔于简夜则露立斗下以白其实践如此李夫人后君二十五年卒二子斗滋滋巳卒一女适进士赵与宠孙男四人孙女二人君旧藏不利寳祐丁巳某月某日改祔于母夫人某氏之墓在某乡某里某山之原所着有易说诗精义又书释疑史㫁未脱槀右律诗一卷昔陈后山固穷妻子常食扵外舅人贤后山亦贤郭㮣甚矣君之似陈李侯之似郭也余观后山犹以诸公之荐入舘君竟老死布衣穷乃过之然丰也寒薄无禄斗也修洁有闻窃意造物吝固于君者将留以遗斗也铭曰君有遗墨字若不多有志无时命也奈何悲㢤此言盖本台卿匪我铭君乃君自铭方君仲𥘉君大父寕乡公为莆修士为朱门高弟秩卑龄促里人悲哀之曰是必有后俄而其子复卒于是仲生甫五月祖母徐氏母林氏孀且贫拊而教之幼警敏出语惊同学儿踰冠㧞乡荐遂入上庠中壬辰进士第歴尤溪县尉教授英徳府以考举通籍知长溪县通判逺州行至顺昌县卒于传舍寳祐二年六月庚午也秩承议郎年五十一多寕乡公一岁尔里人复悲哀相吊曰是家祖孙宜贵顕宜老夀而皆止于是耶娶李氏封孺人一子建孙男女各一人以五年十月某日塟扵栖隐山之原前塟建以直院林氏希逸之状来乞铭仲𥘉筮那尉市鈆以造祭噐力争曰不给直而白科犹不祭也郄县仓餐钱可数百缗以助平籴仓守俾输郡又争曰俑不可作民有扇妖结集者捕首悪送县鞠治立散其衆曽守宏正延入郡幕首劝曽寛属邑蠲沙县捕银四千两岁饥帅遣吏籴沙县还至水东饥民截米覆舟守仲抚谕衆千余人皆退帅来诘仲奋笔复之曰劒亦饥愚民见米出境而閧不足责帅不复问漕使留耕王公伯大鐡庵方公大琮皆奨重鐡庵以漕幕招答曰与公同里又同宗也敢辞囙併辞郡幕还邑徐守元杰来以僚招亦辞留耕荐语云尚友前修不随流俗徐公则云始终清修二公皆靳许可者南辕至番遇鐡庵巳建门留之苦辞而去英与诸生相浃洽课试畧如州士习一变新学宫祠九贤鐡庵兼漕羔鴈复至巖仲累辞而后就于拟笔燕语有规益无和随鐡庵幕下士徐君明叔洪君天钖併仲为三广人皆贤之长溪久不治留耕时参大政遂以堂除来绾铜墨谓恱堂杨公楫䖏士杨公复邑前軰也勉斋黄公干邑士之师也并祠焉汰县庠冗职増弟子员民间愬米价太重恻然曰吾无州家何姑尽吾力取县家例钱尽蜀之斛失三镮契塩钱亦仅足月觧止母榷民后村先生大全集卷一百五十七终后村先生大全集后村先生大全集卷第一百五十八后村先生大全集卷之一百五十八墓志铭赵克勤吏部淳祐丙午予蒙㤙召至京师上总揽权纲清献逰公当国家贤聚于朝馆阁尤盛木石尤公长也予贰也获与其英俊并游赵公克勤方佐着庭日有掊击商论之乐不旋踵公去予继之辛亥予复召俄又去不十年同舍郎多贵顕有持钧枢者惟公留落外服终其身不再入以死悲夫公秦王之后南渡来居外郎曽大父忠训郎公端大父彦綵父砺夫赠朝奉郎母林宜人幼号竒童擢嘉定庚辰第谢絶富豪求婚者乡先軰黄公以寕为女择对意属公遂壻黄氏为候官尉寓贵欲包尉地以广其圃帅欲决西湖闸汎舟皆持不可外难调长溪东尉盗窜它境内艰通前任仅一考意赵公彦候李公韶来泉皆重公㑹赵公使湖湘以漕摄帅辟甘泉酒库治法征谋皆咨而行项帅寅孙至辟安抚司干官顷去公随司罢监封桩库门无惰赵公希求士于康吏部直康以公对一见如素交擢户部架阁兼吏部馆检阅考省试得䇿卷喜曰必名世士掲晓则徐君霖也徐太社令陞兼校勘太常寺簿轮对以强公室杜私门爲说畧云妃后四星环拱帝极间以异服实干天象正礼明法宜反其居天子之富古无私藏九重之贵礼无私觌昭徳塞违宜端其本次言陛下进退忠邪出扵独㫁孰不鼔舞夫何臣汉弼死臣范又死至臣元杰死则大异矣是三臣者取数扵当世甚薄用力扵当世甚厚受怨扵小人甚深沦没之后家事萧然闻者酸鼻其存者稀踈如晨星安知不爲拥厚赀包祸心者之所姗笑窥伺末乞以张魏公浚配享迁秘书郎明年日食正月旦公封上曰昔刘向论日食以上无继嗣政归一姓为忧臣忝属籍窃谓国本宜蚤定世卿宜顕絶迁着作佐郎国史院编修官实录院检讨官兼都官郎是嵗丙午朝野以厄运为忧公轮对言丙午丁未之厄古无是说议者推原宜靖致祸之本始扵治平用王安石之岁郡雍闻杜鹃之年治末至靖康之𥘉甲子适然一周午未遂为大讳臣闻易系曰㡬者动之㣲人曰吉凶悔吝生乎动吝者自吉而趋凶悔者自凶而趋吉言知而䏻惧惧而䏻悔则㡬之失者可救数之否者可享也臣谓不惟陛下当惧大臣公卿百执事皆不可不惧其言忠愤激发上嘉纳改礼部郎官史职如故山相免䘮朝论欲倚宅之以拒其来遂擢史长公折东丞相曰诸贤崇长童孺不正莫甚一竖扬扬其前诸老逐逐其后不知朝廷视史院为何等官自古惟闻以正攻邪未闻以邪攻邪也相愧其言无惰在省闼尤执法虽大臣启拟中批处分者皆封还之始多听从友稍厌倦又其人清峻门无杂宾惟公至清谈永日故严惮无惰者亦仄目公无惰欲决去公责以宗国之谊而止刘公应起厚光范李公昻英滞郎省始皆喜公刘深相结纳李至唿其子出拜后㳺赵二公内不说外未有隙也俄而李拜谏官首劾公去刘旁观而巳嗟夫诸人之急扵去公也岂有他㢤将以安㳺公而重其权也将以孤无惰也公去数月无惰出賛督府然㳺公亦不䏻安以大学士侍经筵不拜而去而魁枋改属局面一转前日之诸贤皆去卒如公言明年起知抚州竭力航粟以向诸屯总所为停专人郡逋版曹绢二万公积所郄例册节他费得六十万缗以偿枭旗军剽攽者和籴钱米两手交付民相语曰今年不白科矣秩蒲差知端州改广西提刑皆以风闻寝以考功郎官召复寝提举江西常禁部内预借新制令民实产公谓袁板籍素明止勿行袁人徳之樵冦声振邻境公密觇严偹四封肃然又以风闻去一路嗟惜而抚民攀卧尤甚于前日公归葺居室辟便斋为小亭以椘芗听琹为乐除广东运判公予喜南辕属䑓阃皆虗以有诏趋行留其子守舍曰吾且归矣入境罢潮城覆税禁白身摄官黥黠胥绌汚吏一路然俄得上气疾日治事不废稍稍剧自札四书置夹袋预治棺衾奄然而逝寳祐丁已闰月九日也得年五十七积阶朝散大夫家人发书视之一与其属曰无功百姓重费司存一与其子曰䏻为善士穷逹不足计矣一以身事属其客一与常卿洪公天钖诀援坡翁今生兄弟之书经畧使常平使者见书为恸建台才九十日一子若鲁迪功郎福清主簿洪公婿也孙嗣璘尚幼若鲁未尝跬歩去视讣至万里奔丧三伏䕶柩归于正寝以其年腊月丙午合附于普山门黄宜人之墓松竹参天公所自卜也公未达时翁壻间自为师友又受敎扵乡先生忠简傅公故问斈有源委而议论依名节其仕与无惰俱进退上素敬无惰虽去犹访人物焉岁晚召除皆其密启无他谬巧也公居中郎外咸有可纪古所谓达材成徳异于世之静言庸违者矣有耻齐杂藁考亭文抄临汝讲义各若干卷公散语条畅四六温润诗尤精诣高雅盖深于此事者然谦厚不以诗名惟余知之若鲁奉洪公之状来速铭予长公十四岁衰病不出户限公方与贤哲驰骛扵世孰谓遽舍我而先乎洪卿公之亲友所载详偹余着其大者于志公讳时焕字文晦始名时敏字克勤旣训名犹以旧字行铭曰孰挽之承明庭瑞锦窠孰推之潦雾中槃涧阿衆阳极一隂生可若何百年短千载长名不磨方景楫龙井之方特盛于莆景楫尢秀其出宗南渡𥘉讳于寳者以献遗书授𥘉品官曽王父也淳熙间讳秉白者号草堂先生监司举孝亷不果召赠朝散大夫王父也讳阜鸣者以排律赋擅名天下仕至朝散郎赠朝议大夫父也母田恭人生母田孺人景楫十六魁江东漕荐俄入太学荐罹艰棘免丧以父遗泽调邕州法曺未上浙漕再荐擢端平乙未第在邕秩满辟循州州学教授用考举改秩知福清县通判临安府改通判汀州居里需次寳祐五年八月二十日卒于寝年六十秩止承议郎配蔡氏継陈氏皆封孺人二男曰隼曰兴不幸兴先夭开庆元年八月五日葬景楫于尊贤里继善院之东者陈孺人与隼也景楫𥘉筮谳议尽心客授敎育有法邕循士民至今称之福清号难治景楫谒郡帅陈公垲迎劳曰君方子黙子耶诵四诗维赋不脱一字遂为知己郡昔留米四千斛输县廪寨卒外余佐经费后俾输郡或谓失来愈不可为盍请复旧乎景楫笑曰人将为我规斛靣也始至帑庾如洗景楫不忍效世吏行霸政逋常赋者契监者亦不忍笞扑久之民感㤙信相率乐输更以治辨称新县庠剏经史阁先贤祠以灯钱七百缗助养士有邑最而无奥主仅得京倅辇毂衆大之区鱼龙变化之地视同列或峩象或拥麾未尝动色或速化或诡遇頺然任真然犹以风闻去荣辱得丧之际终无片语见于颜面杖屦自放于泉石鱼鸟闸人莫窥其际也余观世之造士不过二途曰任子曰进士而已景楫父之美子以家世论国舍虞彼不素定乎国之隽材以科目论号令文章不当仁乎彼材名不足望景楫万一者皆优为之景楫宜为而不为岂非命㢤𥘉草堂公余父友也朝议公余先君子友也余长景楫十余岁故朝议公以景楫属于末䇿曰充国得先零地就耕以寔之如士达之议是欲夺舒民有主之田尔果格不行䇿浮光舒蕲必危不旋踵语騐守将诛阃臣黜公亦自劾有旨谕留改湖北运判兼督抚随军转运参议官俄除户部郎中总领湖广江西京西财赋军灶骤増至二十万江湖旱荒贵籴公干旋有方调度无阙阃臣孟珙责生劵甚急公核其虗籍以闻诏珙自认生劵珙先使客风谕欲陞公少卿公笑荅云阃臣荐总向不亦异乎珙建节钺陞宣㨿以督视自居责总漕苛礼公不为屈珙积愤索库本司运淮塩以倾总所乞公致休以避之令赴行在奏事俄寝前诏珙力䏻挤公台维䟽上奉亲还里左右娯侍安退闲之乐而忘进退之拙主管冲佑观者再除考功郎官以无科第辞主管鸿禧观除尚佐郎官母潘令人夀九十二考终公毁瘠过甚服阕洊请鸿禧祠以戊申禋泽官从子澹人以为难前参预橘坡徐公今元枢意一徐公秋壑贾公更迭汲引然毁鬲者衆公官情亦䦨矣徐着作霖有时名𥘉用文公经说擢上第后改师法寄声欲㳺武夷公戒精舍主者母纳预卜住城兆域自位置松槚手封植甫峻事而属疾公䆳扵易若前知将终者区画家事无一语差寳祐戊午三月十四日终于寝年六十九积阶至朝议大夫其年十二月十有五日塟于南剑州剑浦县富沙乡汾常里八仙之原娶周氏封恭人庆元六君子侍郎西麓周公之女相敬如宾友男濬通宜郎知兴化军仙游县有治辨声佳公子也亦健令也公与文公皆生于庚戌文公𥘉得孙喜书抵龙川陈亮曰小孙资禀壮实他日可望告庙则云嗣子既忘次当承绪异日朝廷察其遗忠或有㤙意亦令首及钟爱异扵诸孙如此所着奏䟽诗易遗说共各若干篇诗文若干卷濬奉家传致治命来请铭余大父者作及接文公议论余宰建阳㳺公诸父群从间最久故公以宰上之碑见属余观先朝尤褒録大儒之后濓溪子焘次对帅蜀康节孙溥亦至恃从公季父贵顕侔扵焘而公权位减扵溥盖有命焉今天子尤重文公之斈及考亭之门者多致身廊庙诵考亭之言者亦接武旃厦公精敏絶人书一目数行向使不守边不䕶向专以其过庭之异闻藏壁之家书论于石渠辨扵汉廷则诸儒必欲歛袵可以巍冠而讲重席而坐矣亭障堡戍之烦使米塩簿书之群碎岂无他人顾以累儒家人乎朱氏世系见文公自序韦斋事载国史文公书垂万古言满天下其名字官阀世所共知云铭曰张禹桓荣治一艺身为师傅施及嗣仝也黜传研孔思韩子伏云宥十世文公之书完而粹融液异同合碎破直繇濓洛遡洙泗愚尝执卷侍丹地圣学尤得之朱氏公卿诵习致富贵士者渉猎掇名第亦既得之筌蹄弃嗟㢤子明㓜是似一生掌服王事家学曾不毫芒试更尝艰阻困谗惎材不如公皆顕仕何哉独扵公责备以尚书郎题墓隧下从先人色无愧赵孺人预章郡进贤县罗君晋伯之室赵孺人宗室赠中奉大夫不敏之曽孙朝散郎通判贺州善时之孙从政郎广西提点刑狱司干办公事女釭之女母安人艾氏孺人事舅姑谨从夫顺训子严处族戚和自伦纪广而推之扵舆䑓皂隷自闰门推而放之扵州闾乡党大徳细行皆合于图史所载嫁三十余年而病名医不䏻瘳寳祐戊午九月二十日卒得年五十三常日不取地里家之说曰异时无逺葬我开庆已未闰十月十有五日窆扵茂林之原距家一里素志也五子一性进义校尉监饶州乐平县税一得一正一理并登仕郎同祖后叔祖宗学博士之子将仕郎江西漕贡进士三女长㓜巳卒仲适登仕郎呉壁孙男大防大方大员女适临川陈珽余尚㓜余昔忝博士同寅而不及识晋伯读古心江公所记经训楼知晋伯佳士也又读书诗境方公所志提干府君墓知孺人名家女也二公皆余故人至是江公言晋伯欲徴铭余之意余反复孺人家传重有慨焉夫妬常情也俭羙徳也然妬而流于忮俭而近于鄙亦妇女之通患故夫有自操井臼者子有履霜卧冰者客有闻轑釜而去者婢有担粪道上者孺人既嫁晋伯妾委以家务爱侧室子甚扵已出夫喜接纳屦满户外孺人宿舂以待倾家而醸者百客之馔不戒而具奉养侠施予豊家以节啬而𥙿门以积累而大扵不仁之富悖入之货常掩鼻揺手曰母以是汚我所居富者化其贤贫者饮其惠晚为诸子造宅授室厚薄必均以子舍诵声为金石之楽以诸孙舞綵为鱼龙之戏可谓大福徳人矣晋伯名晋孺人名崇玉铭曰其高洁则莱妇也其悟觧则龎嫂也其义方则孟母也悪乎闻之吾得之于吾心之老也弟妇方宜人宜人方氏故梅州使君讳次彭之四世孙晋江令君讳深道之曽孙海豊令君讳绾之孙府君讳镕夫人林氏之女余仲弟工部郎中克逊之室𥘉余先君与府君少同笔砚指腹为婚故孺人甫笄归于仲氏不逮事舅姑魏国四十余年尤孝勤虽白首执子妇礼不少怠仲氏拙治生酷好古俸钱率以收名书画孺人安隐约甘活淡未尝有空乏之叹后仲氏三拥州麾一持琛莭光顕矣宜人奉养萧然不改其旧婺居十余年卜良人宅兆毕儿女婚嫁缮旧第辟新畬续一线之绪存六尺之孤勤亦至矣仲氏子曰瑞女曰顺曰容者宜人出也顺瑞早夭庶生二男伟甫将仕郎兴甫迪功郎建寕府政和令宜人㓜而鞠育顾复长而敎诲成就甚于己出素有徳量抚妾媵以㤙无一毫世俗女妇婿惎之意内而六亲外而一乡皆称其贤伟甫先夭兴甫独当门户宜人属望之深方遣安舆迎养不幸兴甫又夭宜人虽甚旷达然併失双珠悼念始衰伏力疾葬兴甫疾遂不愈以开庆已未二月癸卯卒年七十𥘉宜人命兴甫庻子将仕郎在后伟甫意兴甫盛年嗣续必蕃然兴甫屦得雄辄失之方议以服属近昭穆顺者为继鸣唿以仲氏之清修宜人之贤淑宜焘其后宜食其报而高堂之上繐帏之内仅有一男孙方卵三女孙一未嫁二尚㓜闻者哀焉宜人女容适迪功郎新浙西安抚司凖偹差遣林宗焕侍郎公彬之长子容为母钟爱跬歩不相舍由病至卒至葬左右服勤哀动行路林倩于追严葬送㤙义甚䔍以其年闰十一月乙酉合袝扵仲氏西山之阡铭曰幽洁离鸾之操钧台鸤鸠之诗惜㢤逝者有彤管之懿而述者无黄绢之辞悲夫明禅师闽多佳刹而僧尤盛一刹虗席群衲动色或挟书尺竭衣孟以求之有司视势低昻赀厚薄而畀焉先输赀后给帖福曰实封莆曰助军异时大丛林大尊宿𥙷处往往皆实封助军之僧矣前莆牧守潘公墀厌僧趋竞访予曰是中有佳衲子否予曰佳衲子安肯住院潘固请其人予以祖日汝明对久之以日住主九座明主嚢山二僧苦辞潘手书强致之㑹日蜕去潘代归明在嚢山年余僧俗扣稽檀施走集大为一方尊敬然常不乐𣣔挑包者屡矣一日留书白群过门别余去不可挽予叹曰吾为大篷时两乞挂冠或云相填遂不敢复请师贤扵予逺矣既别又寄声帅小予二岁开庆已未六月某日示寂其弟子某人等请铭其塔师惠安人俗姓黄法名汝明号别南翁得年七十一僧腊五十塔在居舖圆通山少逰方遍参得雪窦痴钝印可尝住云龛李氏教忠院晚住嚢山扵莆泉接境间揑空拳剏接待院西所而风亭者最盛路于是刹平生清苦惟一笻一衲无辎重突兀如枯木老干无枝叶华藻惟坐道塲说法领衆而已未常口钱谷鄙事有斋施悉送库堂茶毗五色舍利无数𥘉予扳师出世太常少卿蔡公次传责予曰君𣣔扶一寺不知壊一僧矣师归予复蔡书戏曰还君明公蔡亦厚师者铭曰师言后村不学释氏然其作用与佛不异予笑此言亦偷古书传不云乎暗合孙吴野田荒草无以赠别录师佳话掲之墓碣赵孺人掲扬明府方君讳大与之室赵夫人讳必善今爲泉人故判大宗正事讳仲忽岐王谥简献之曽孙知南外宗正事讳士晤和义郡王谥忠靖之孙赠通议大夫讳不劬之子母硕人张氏生母杨氏嫁时大家儒素人谓夫人贵种未必相安既而妇礼恭舅姑称其孝阃范肃族戚钦其贤接物驭下恕娣姒安之臧获徳之久而乡里化之𥘉夫无卓锥地夫人从夫仕畨仕粤铢积寸累明府始有田庐大过五十未得雄夫人爲置妾媵明府始有子以明府陞朝㤙封孺人婺居二十七年足不履阈盖勤苦摄家或谓向平之縁未毕宜益以舅姑祭租夫人曰柰何厚婚嫁而简坟墓娣薛蚤寡夫人月辍宗姬脂粉钱以助葬明府扵保豊里之方山及见内外孙男九人或笄冠或襁褓岁时娱侍左右咸谓夫人福夀未艾也上巳犹亨家庙其夕若爲薄寒所中者遽委笃投岁再不愈越二日端坐奄然而终景定庚申三月壬申也年七十三一子选孙女二长适通宜郎知泉州惠安县刘强甫次适进士陈玑正献相君之曽孙皆孝谨母教也孙男三人泰翁质翁材翁尚幼以其年三月癸卯合祔扵明府之阡家舍歛具皆夫人手营综曰他日无以是累儿女夫人未尝读佛书然自始至终灵明静定暗与佛合余观世有醇儒者亦有出入乎释者及夫处穷达得丧之际而悲观异趣临患难死生之变而怖畏改度者多矣若夫少不躭荣老手踰闲没不怛化有斈士大夫之所愧大善知识之所难者岂不贤于人㢤铭曰仆家中垒传列女嗟余小子文献忝祖考乃述是铭续史后𥙷方清卿清卿方氏名汝一㓜竒逸落笔皆不可传诵壮悔少作积研寻之功深沉之思着易论二十篇江东将相论十篇评二汉史賛若干篇记序诗词名小园僻稿者数百篇其文皆探幽抉微绌哇崇雅其剖折义理区别贤佞凛然有不可犯之色虽鲠峭惊世俗然辨䴡宜塲屋庚子荐于乡咸谓平挹上第矣既报闻清卿不少沮表攷古着书自娱固穷力善为父钟爱二女倾家计割田以适顾儒文颜亦佳士郡博士虗前庑迎致不就一日䄂所评班书示余余曰范史罕读者仆欲稍添注脚病眊未䏻君有意乎清卿遂接读范史着新评甫脱藁病数日而卒年四十五清卿于頥堂处士赠承务郎秉侯为赠大父扵迪功阜时为大父扵乙未进士南海尉硕子为父母郑孺人娶陈氏孺孤申父一女许嫁鮀氏𥘉清卿葬父于文赋里祖山狐狸原旧有庙基社人託神以争清卿为文晓譬人神退聼至是以清卿祔焉卒以寳祐已未五月日葬以景㝎二年正月某日嗟夫以清卿之才使奉对于天子之庭岂不如刘蕡使以山人处士徴岂不如卢鸿李渤使及圣人之门岂不如琴张曽晢而浮沉闾巷枕籍萤雪以死可哀也夫清卿家有名荔号郎官红熟以时常少东致数十颗呜唿今絶笔矣申父方七岁来求铭者二李逢㷱梦和皆负才学铭曰猗嗟清卿人冕服兮君布韦人刍豢兮君虀塩意者上下驰骋兮锋颕之太铦是非褒贬兮衮斧之过严抱千载之耿耿兮岂其就九泉之厌厌窆徴予文兮嗟余石之久箱余老避䛕墓之诮君贫无乞米之嫌尉贤季之恫发亡友之幽潜后村先生大集卷之一百五十八后村先生大全集后村先生大全集卷第一百五十九后村先生大全集卷之一百五十九墓志铭薛潮州薛氏唐𥙷阙令之之后名庭辉者仕江南为镇遏使屯㳺洋家焉传至梅州太守珩君曽王父也至广东转运元肃王父也至监建寕府合同塲赠朝奉大夫若水父也梅州擢绍兴壬戌第为里耆儒转运号时吏师不究于用大夫若学士文而不得年君讳季良字传叟㓜以王父任𥙷将仕郎歴罗源尉惠州徳庆府录参惠州司理广州司理以考举改宣教郎知闽县南安县通判漳州都堂审察除登闻检院迁司农寺主簿知潮州以寳祐丁已八月终于郡治年六十秩朝请郎歴官惟惠之录理以王父及母吴宜人忧闽宰以大母李令人忧未上罗源获剧盗应赏格弃不就古康郡事多出君手画诺而巳畨禺民愬女为颜主彭选夫妇所戕古狱具欵上矣府委君审鞠君察其冤白府缓狱使人亷之女匿旧主李时中家不死也置女屏后唿女母岀之曰此若女耶狱遂即日觧府公怒时中匿女欲没入其赀君争曰旣自首之矣卒原其罪刑狱使者闻而嘉之为合颕焉叛卒叩城帅逸去菊坡崔公登陴指授委君诏谕事平崔入建乡阃上劳其诏减二年磨勘治南安守法据里是是而非非务抑豪右而扶善弱然归之扵厚法之中节翕然有贤誉催科给自来由村落无追胥迹输郡及为旧令填积逋外余力尚沛然郡使大吏来掩县帑取镪八十余缗新旧楮万计以去君白郡曰某无一钱横钦镪若干楮若干某料二税也某月版帐也某不过为州家预舂尔今尽取之是不为明日计乎守愧曰其词直许以后限理豁漳守方公来觧去君当次挕力巽添倅以入以为难而堂帖委君时龙溪境内有啸聚者君不复辞调卒讨捕以计擒首悪贷余党四封帖然郡事无大小皆身亲而止幇倅俸帅宪交荐遂召轮对乞脩实徳实政以回天意永天命次言检鼓院乃肺石路鼓遗意今民庶以叩阍爲尝试州县视投轨爲具文遂使穷达之美意徒滋翼伪之狡谋臣谓凡进状宜案素子决虗者反坐及迁农扈以哭子丐外去潮之郡计窘狭君不忍掊歛专以亷俭节缩扶持之穷日之力汲汲鲜省燕设罢苞篚水壊浮梁撒而新之塩使君疑潮塩有遗利议増筴君抗论曰潮塩既敷之二税矣可再权乎事遂寝下车九阅月郡称治而君积劳致疾不爲矣属纩至返柩民皆巷哭郊送娶龚氏参预荘敏公之孙继方氏皆封安人子男二人镐前君六年卒无子君命从姪孙来后之犹自冀有子也然卒无子既病唿从弟季湜至潮属以后事立其仲子镕爲子受君遗泽镕公来将以是岁臈月甲辛葬君于某里湏弥山之原君无恙时所自卜旁观精舍花木成隂矣君系蚤孤逮事王父母尤孝谨两承重拊爱二弟仲夫妇没广右官所君爲返䘮葬送尽哀居官持身如雪玉潮吏呈例卷辄麾去曰毋汚我交隣之币悉入官帑逰谒来者餽以私钱賔客童仆未尝出户限其谨如此自遍其居曰广村在朝方向用遽引去余劝君少留求近郡君归兴不可谒盖需潮州之次者六年君治行在周官亷能之选人物在晋人佳子弟之目大可为王朝之卿士小郄亦䑓阁之彦也而暂入倐出一麾不返岂非寔践有余外无表襮孤立自守旁无推挽而然欤诗文皆典实达有千林谩藁余逰君三世间最久镕公来以铭请铭曰猗潮牧凛自持清白吏慈惠师且顕融宜期頥拥麾去或尼之扶柩归复尤惟古有言天无知舂陵行彼人思汝南评吾党悲外孙淑人淑女陈氏正献公之玄孙父琰母刘氏久未有男子爱钟二女㓜者先夭淑亦得癎疾已而复常性淳而慧曽王母聂令人王父宗院王母赵安人尤怜之至寳祐丁已年十三矣益长好明悟不类常有病者父入京调官每思父必涕洟得安书必喜一日侍其母来归寕与余语琅琅觉体中微不佳而归信宿口噤而神昏若旧疾复动者医巫拱手越四月而逝九月初八日也父归不及见夫妇相对悲泣而已是岁臈月二十二日祔葬于石室祖姑墓域而外后村祖翁铭其坎铭曰谓夀而藏乃夭而殇归于此冈宋经畧余爲建阳令获友其邑中豪杰而尤所敬爱者曰宋公惠父时江右峒冦张甚公奉辟书慷慨就道余置酒赋词祖饯期之以辛公㓜安王公宣子之事公果以才业奋歴中外当事任立勲绩名爲世卿者垂二十载声望与辛王二公相颉颃焉公没且十年而积善之墓未题其孤奉故左史李公昴英之状来曰先君交逰尽矣铭非君谁属宋氏自唐文真公传四世由邢迁睦又三世孙世卿丞建阳卒官下遂爲邑人曽大父安氏大父讳华父巩以特科路广州节度使赠某官母氏赠人公少耸秀轩豁师事考亭高第呉公雉又徧参杨公方黄公干李公方子二蔡公渊沉孜孜论质益贯通融液暨入太学西山真公徳秀衡其文见谓有源流出肺腑公因受学其门丁丑南宫奏赋第三中乙科调鄞尉朱上丁外艰再调信豊簿帅郑公性之罗致之幕多所禆益秩满南安境内三峒首祸燬两县二寨环雄贑南安三郡数百里皆为盗区臬司叶宰惩前招安决意勦除剏节制司凖遣阙辟公时副都统陈世雄拥军兵不进公亟趋山前先赈六堡饥民使不从乱乃提兵三百倡率隅总破石门寨俘其酋首世雄耻之逼戏下轻进贼投覆诱之兵将官死者十有二人世雄走贑贼得势三路震动公𣣔用前赈六堡之䇿白臬使数移文仓司魏仓大有置不问闻公主议䘖之公率义丁力戦破髙平寨擒谢寳崇降大胜峒曽志皆渠魁也三峒平幕府上功特授舍人官臬去仓挕挟忿庭辱公不屈折拂衣而去语人曰斯人忍而愎必召变魏怒劾至再三不旋踵魏为卒朱先所戕闽盗起诏擢陈公韡为招捕使陈公用真公言公与李君华同议军事主将王祖忠意公书生谩与约分路克月㑹老虎寨王李全师从明溪桞杨公提孤军从竹洲且行且戦三百余里卒如期㑹寨下王惊曰君智勇过武将矣军事多咨访时凶渠猾酋掎角来援䕶军主将矛盾不咸公外攘郄内调姦娱先计后戦所向克㨗直趋招贤招徳擒王朝茂破邵武者也杀严潮降王从甫与李君入潭州飞磜百年巢穴一空惟大酋丘文通挟谋主呉叔夏刘谦子窜入石城之平固公与徧将李大声疾驰平固执文通叔夏谦子以归昭徳贼酋余友文谋中道掩夺併俘友文以献大盗无漏网者先是魏劾疏下陈公奏雪前诬复元秩汀卒因陈守孝严婴城负固陈公檄公与李君图之既至先设偹密冩抚定旗牓公与李君坐堂下引郡卒支犒卒皆挟刃入李公色动公雍容如常命枭七卒出旗榜贷余党衆无敢譁辟知长汀县旧运闽塩踰年始至吏减斤重民苦抑配公请改运扵潮往返仅三月又下其估出售公私便之再考朝家出二枢臣视师鲁公从龙督江淮魏公了翁督荆㐮曽公辟公为属未至而曽公薨魏公兼督江淮遣书币趣公宾主甚悔曰赖有此客尔结局独辞赡家发路黄金五十星通判邵武军摄郡有遗爱通判南辕歛州不就杭相李公宗勉擢贰天府除诸军料院浙右饥米斗万钱毗陵调守相以公应诏入境问俗叹曰郡不可为我知其晚矣强宗巨室始去籍以避赋终闭粜以邀利吾当代其谋尔命吏按诉旱状寔各户合输米礼致其人勉以济粜折人户为五等上焉者半济粜次粜而不济次济粜俱免次半粜半济下焉者全济之米从官给衆皆奉令又累乞蠲放诏阁半租明年大旱祷而雨比去余米麦三十余斛镪二十万楮四十万擢司农丞知贑州当路以要官钩致公不荅迁劾免免后要官果有坐附䴡斥者起知蕲州道除提点广东刑狱名节制摧锋军寔不受令公请缓急得调遣从之南吏多不奉法有留狱数年未详覆者公下条约立期程阅八月决辟囚二百余移节江西贑民遇农隙率贩鹾于闽粤之境名曰塩子各挟兵械所过剽掠州县单弱莫敢谁何公鳞次保䕶讯其出入姦无所容举行之𥘉人持异议事定乃大服諌省奏乞取宋某所行下浙右以为法兼知贑州旴属盗窃发言者任咎保伍经筵有为公辨明者章格不下蜀相㳺公侣大拜以公按刑广右循行部内所至雪冤禁暴虽悪弱处所辙迹必至除直秘阁核湖南㑹陈公以元枢来建大阃兼制西广辟公参谋以公手疏岭外事宜奏宸翰宋某所陈确寔可用若䏻悉意助卿保釐南土旌擢未晚鬼国与南丹州争金坑南丹言鞭骑追境宜守张皇乞师公白陈公此虏无飞越大理特磨二国直擣南丹之地已而果然进直寳谟阁奉使四路皆司某事聼讼清明决事刚果抚善良甚㤙临豪甚威属部官吏以至穷阎委巷深山幽谷之民咸若有一宋提刑之临其前㧞直焕章阁知广州广东经畧按抚持大体寛小文威爱相济开阃属两忽感未疾犹自力视事学宫释菜宾佐请委官摄献毅然亲往由此委顿以浮祐六年三月七日终扵州治年六十四秩止朝议大夫明年七月十五塟扵崇楽里之张墓窠娶余氏継连氏皆封人三子国寳国子乡贡进士大乡贡进士秉孙正奏名未对皆力学美济美二女长适登仕郎梁新徳次适将仕郎呉子勤三孙宪焘湘并将仕郎公博记覧善辞令然不以浮文妨要惟据案执笔一扫千言沈着痛快譁健破胆砺亷隅峻风裁然不已长傲物虽晚生小技寸长片善提奨荐进寒浚吐气每诵诸葛武侯之言曰治世以大徳不以小惠其趣向如此性无他嗜惟善收异书名帖禄万石位方伯家无钗泽廐无驵骏鱼羮饭敝緼袍萧然终身晚尤谦挹扁其室曰自牧丞相董公槐记焉昔张禹马融皆起书生旣愧或后堂陈丝竹管絃或施綘纱帐列女楽其尤鄙者至以金盆濯足甚㢤居养之移人也惟本朝前軰宋宣献李邯郸好藏书唐彦猷好砚欧阳公好金石刻公似之矣余既书公大节久着其细行于末公讳普惠父字也铭曰其儒雅则遵谷也其开济则瑜肃也其威名则颇牧也其㤙信则羊陆也敌将扼吾吭而干吾腹也上方偹邕宜而忧㐮擢也哀㢤若人之不淑也求之之难也而夺之之速也脱车之辐而踠骥之足也嗟后之人勿伤其宰上之木也通守江君江氏皆祖汉轑阳侯徳世居陈留至本朝起居公休复居城圉城南渡后散居闽浙今爲永福人君讳叔豫字子顺曽大父鲸大父宗臣宣义郎父伯虎通判泉州赠大中大夫母张硕人以父任歴宜黄尉知南海丞龙溪宰昭信军节度判官通判兴化军武冈军琼州行至容州赴郡集归忽唿其子告以将路召灵未至而卒辛亥五月晦日也年六十六阶朝散郎以某年某月塟扵某乡某里配安人黄氏后君五五卒四男曰定曰朝皆前卒曰配龙迪功郎新除益阳尉曰㑹龙丙辰进奏名未廷对而夭四女赵必临郑谓老黄祥凤其婿也孙男五人孙女一人而已君富才思妙词翰然不为空言尤练世事宜黄民贫所食鱼利官苛政之君督务事镌额三分无何获剧盗三十余人邑以具狱上之郡狱吏邀赂沮格君委之分秩满注邵武法曺而归郡上其狱于宪陈公天宜閲寔嘉叹力为保奏君遂改秩至南海帅留公恭委挕畨禺有声俄南海亦阙令其民相率诣䑓阃乞还君挕本邑龙溪二税州催县无与焉及是守奇君才归赋扵邑君量地里逺近分甲帖寛期程禁吏下乡任民自输不施笞揺亦无逋赋者岁旱精祷而雨祠七贤及乡前軰于学其赴贑也叛卒方张人望而卒畏君挺身而往应变出竒俄皆就擒郡有兄弟之讼经内外台二十余年末决者君折以片言俱感泣而去莆阙守君次挕比岁饥歉行劝分禁借粮境内称治帅曹公豳李公大同漕王公伯大皆露荐武岗蛮省地守以疲輭不胜任去君挕左符严保伍励隅总郡以安枕㑹尚书赵公以夫左史陈公顕君荐君才可偹缓急朝家亦忧琼冦以君倅琼其用扵世者止此有遗藁若干卷自号爱山翁嗟夫士生平世束缚扵资格尺度之内虽甚杰异往往毫芒不试冺黙而死谈者尚致其不逢时之要君负迈往轶群之才当多事急才之秋遇合非一时选㧞非一途诩谋陈琳记窘君不可运筹乎平叔户部巽塩鐡君不可治赋乎质盱𣅿慆泗州君不可乗鄣乎是区区者而不君卑顾夜之顿挫塲屋三上礼部不一售奔走道路老死扵司马长史欤度外功名既莫之致併与劵内宜得者而夺之欤岂人情喜员而君方于事上宦途尚巧而君拙扵谐世而然欤此余之所以重悲慨也𥘉孝宗厉精求文武士太中公魁辛丑右科复擢甲辰进士胪唱之日㤙数絶异人谓风云际㑹反手间尔既而不究扵用若留以遗君者而又不然何㢤君二子竞爽李秀而不寔前軰所冲和之气在扵一枝者焕龙当之矣铭曰君豊下兮又长身若昻昻兮尤恂恂昔倾盖兮意气不曰吾通守兮肃恭齐民忽不见兮三十春鹏背逺兮马鬛新懐旧好兮述斯文吾闻黄河兮崑崙亦云江源兮发扵岷谁食其报兮后之人林实甫实甫少机警入小学读书群儿积岁月未毕一卷者试广塲遇难题同人竭心思未有点墨者惟寔甫过目黙识笔立就扣之精诣透彻若久习然读之辨䴡条达若冥搜然里人推譲去而客江湖交逰益广生健益衆沾昌黎之䞉馥截孟阳之残锦者往往䇿名发身而寔甫数竒不偶两取荐书试别头赋擅塲考官疑莆体避乡嫌不敢取寔甫未尝以为怨用举㤙奉对受迪功郎昭州法曹爱寔甫者皆以为称屈又贡于浙漕前称屈者喜曰寔甫晚成矣既而复报罢惮南辕改温州比较务故家子弟多来斈曰良师也上官不相吏曰佳友也秩满调严州法曺方需次监司檄挕剑浦丞或谓軄冷郡贫不宜往寔甫曰太守贤可依谓汤公叹也既至相得甚欢俄属疾汤公躬视汤液疾甚具舟送之归抵家数日不起年六十七娶顾氏一子祖武登仕郎一女适进士陈某孙男女若干人其卒以寳祐五年四月某日葬以七年二月某日在某里某山某原寔甫工辞令而不得鸣国家之盛识时务而不得与公卿贤良文学之议善功名而不得在贤哲驰鹜之列挟其所有傲倪一世晚稍折节趋和易后生小子不见田光盛壮时或窃议曰是波流茅靡者独余哀寔甫内竒崛而外顿挫竒毫放扵谈谐齐得表扵觞咏寓言如蒙叟油油然与之偕如展季逢人称好如司马徳稽玩世则东方先生之流也余前使粤后使江左皆舘寔甫于塾当余顕融未当有求及余闲退不忍畔去岁晚交旧百不存一幸而存者散在四方惟寔甫同里社可折简而唿倒屐而迎也天又夺之呜唿余无复老伴矣寔甫林氏名秀发曽大父积仁中大夫秘阁修撰大父元方通直郎通判贑州父叔夏号安寮居士母黄氏祖武工词翰踈爽有父风铭曰人见其温克也不知其更阅也见其平夷也不知其屈折也见其嘲玩也不知其欎积之有所洩也吾评若人不覊之才迈往之杰也诚少林日九座余有方外之友二人也曰徳诚者福清人姓郑曰祖日者闽县人姓郑诚得法扵鐡鞭韶师尝住邑之嵩山少林汀之南安岩辙弃去坐草庵翁陂庵各三载又弃去入浙憇浄普蒙堂者六年以寳祐甲寅季夏朔日示寂俗夀五十二僧腊三十七荼毗有异浄普灵隐径山名缩为作三不壊倡者一百六十余人骨归扵净普之塔而不壊者归扵翁陂之西陇日受业扵吉之觉寺报坐夏扵衡之福从浮山水师来福清之灵石殿燬五十年来未复日发愿力感动大檀不三年金碧焕然往来贤沙黄檗间帅赵尚书必愿求僧扵余余以日对延住灵石者七年一日踵门来曰君强我出束缚我也老矣倦矣靖为我觧缚余达其意扵帅陆尚书徳舆陆公叹其高致比之石霜日辞去余留之樗庵年余莆守潘侯墀延住九座山寺新燬日出募縁以乙邜季秋某日奄逝夀六十二僧臈四十六其徒奉灵骨与诚同穸二释皆余所敬诚如达摩不立文字日如玄䭾经西来兼通儒书余闻道浅不如试之深也读书少不如之博也寒斋已矣留二释以遗余方资以待老今併为寒斋夺去余将谁语乎诚少师宗镜日少师宗昙来请铭扵予铭曰瞿云异人有大气鼻入寂之际尤示竒特迦叶而下岂必箇箇现十八变化三昧大传者之谬匪佛自说既崇虗谈亦害寂㓕诚公未着不随薪尽林丛林交賛役村窃哂诚有三异日无一异往从寒翁了此大事周士姪𥘉西墅弟屡失子存者伟甫字少奇兴甫字周士少奇未铨注客死者都城西墅追悼以至大故周士独当门户父子手泽书皆庋藏名帖古刻皆巾袭若善扵继去也父已病方筑室仅成一楼周士更造厅事门巷豊俭得中苦敏扵干蛊也父任为崇安尉洗手奉职踈财好客若士与民皆曰清吏当路为関陞者三人建诸邑皆凋敝政和阙令选人莫敢注拟者计使章公铸以周士才堪理剧辟命下或劝勿往欣然就道俗传厅凶宜避周士日吾为邑长而舍厅僦舍乎居之不疑遣书欲迎安舆素强健前旬月苦苦浊浊者不善𥙷助饵鸡豚以取快上元犹命张灯约客俄伏枕两日而逝下车二十余日尔邑人相吊诉至母方宜人娶族哀恸子将仕郎在继兄后周士妇豢蔡氏潮守规甫之女得男辄天自官携二㓜女䕶柩来归盖少竒年止三十周士年止三十二卒以寳祐戊午首春戊辰塟以其年臈月壬寅墓在西山之麓与父同冈异壠嗟夫少竒之天犹曰秀美非老夀相周士龎厚扵兄美髯豊顿絶肖西墅而弟兄俱弃盛年而即长夜谓之何哉世之尤缺䧟者莫痛扵无年莫惨扵无嗣未定之天然也方宜人将选服属亲而昭穆顺者以后周士天有时而定矣铭曰如线之宗孰亢垂白之母孰养婺矛牙而幼者孰仰嗟吾不祥以老哭壮铭汝父母又铭汝塟宋通判君宋氏名应先字有间故浙东常平使者讳藻之曽孙赠奉直大夫讳久之孙故秘阁修撰广经畧讳钧之之仲子母韩硕人生母莫安人秘撰牧泉值玺赦君持表入贺𥙷𥘉品官监徳庆府晚城镇当路诸公曰前帅子也争致之幕秩满调南剑州理篆以外舅擢为谏官乞中岳庙俄而外舅觧言责监泉州市舶务居是职者率与贾胡交贿君独玉雪自将以考举溢格自承直郎改通直郎得邑泉之惠安改瑞之新昌聼讼不喜挑抉平亭之而已督赋不事笞捶董戒之而已民始而玩之已而信之久而恩之岁饥聚道旁弃儿扵废刹饲以俸米全活者衆𥘉君未有子遂感吉梦连获掌珠去而通判广州有二倅南厅逋军饷山积人望而畏君竭力起八纲以半年俸𥙷助需次通判漳州狭以逋纲为王人劾免通判泉州泉亦二倅东厅新失牙契专主军饷泉米粟筑底君不幸又当之遇宣限甲士打请官吏相顾危在目睫君下车仅五十余日汲汲鲜罹自辍酒器又贷金谷扵姻家曽氏増籴以抒祸积忧畏得疾清羸骨立卒不废曹务以寳祐戊午十一月某日卒年四十八积阶朝请郎娶安人方氏寳学忠恵公大琮之女尝有男子不育先君十四年卒葬枫林紫霄峯之下男三人曰某曰某曰某生女一又尚㓜其家将以开庆改元九月某日奉君合祔君简黙寡言冲退任运其脱选以外舅之贤举者求君非君求举者也其歴官无与主之援自不谐世非世不吾以也惟意一徐公深知之平生大致如此昔景升本𥘉诸子互相倾夺君伯氏早世拊姪有㤙叔弟无后君儿当立逊扵季弟之子潘岳以妇家方盛遂有哀逝之作情则不然鐡庵翁以女宰木拱皆矣君终不再婚其内行亦有过人者余与君连墙常闻君书声而广坐中如不䏻言亲友言君时有赋咏而未尝轻露一斑其深厚难测非复一事前塟君团兄太社令方公演孙来求铭铭曰君之葢棺郡人太息亷吏止此及其返柩里人相弔善人亡矣君有寔践吾无虚美视铭与诔卷终后村先生大全集后村先生大全集卷第一百六十后村先生大全集卷之一百六十墓志铭南窓陈居士余儿时见龙泉作陈仲石理辞爱其高雅如檀弓谷梁条鬯如荀卿子至老诵之不忘君之考讳志崇字仲孚所谓斋先生者仲石弟也其先由长溪迁扵平阳与止斋同谱弟兄皆师友止斋龙泉而周旋徐公谊陈公武蔡公㓜学之间君幼拱立亲侧尽记绪言止斋爱之以君仲弟师朴为子后诸老与长斋维凋谢惟徐公岿然独存君僦舍城西踵门卒业尽得其肘后秘传拥书如山经传子史百家皆有抄而不及奉㫋厦之咨酌古御今凿凿可行而不及摹国家之务古文韵府各极其至而不及给尚方之札和薫风之吟徒为里中逢掖珍重而已故枢密薛公极素善长斋以书钩致复书谢絶之终身不屈配黄氏除太常寺簿民望之孙君孝扵亲黄养舅姑尽敬君念仲师早夭朴与季太斈录中庸相友爱黄处妯娌尤睦视夫子白首丘园事之甚谨奕世儒素处之而安君尝遇所亲宦死瘴乡挑包南辕获致存没得疾㡬殆室人交讁黄慨然曰义当然昔列子辞粟其妇拊膺买臣负薪而妻决去君以萤雪匹士而敎行其家黄以簮绂贵族而宾敬其夫嗜好同趣尚合有伯鸾徳曜之风君名守仁字成甫自号南窓居士卒扵嘉熙庚子年五十三黄氏后二年卒子万福乡贡进士亨祖孙男女各一人景定辛酉十月某日合塟于乌石之原距家二里前葬学录君与万福请扵余曰吾家东塘父子皆龙泉所铭最后铭长斋者陈君夀老之笔故居士遗命曰必贤而有文者铭我余谨谢曰仆非其人也二君请不倦乃书其慨扵石世系见龙泉志者不书铭曰猗君之才兮寡二而少双虽修于家兮曽不施扵邦维古人尚徳兮论定而心降子鱼以太尉而逊管兮卧龙以冈士而拜龎君之季若孕兮笔如扛曷不自碑于郏城兮表扵泷乱曰千载而下彼薛生之东阁兮孰如陶公之南窓六二弟君名克永字子修先君先魏国林夫人之暮子生七岁而孤魏国自敎之既入小学诵诗䏻了其义归爲母兄诵说若素习者长益勤若即所居西偏辟小斋空无他物拥书如山卧起枕借之间发其毫芒于文字皆有光怪然郡试辄不利因慨然罢退举而求志同胞叔仲皆宦逹独余偃蹇立朝𥙷外久仅年岁近或数月则斥去与君娱侍魏国之日最长上世手泽数厨共灯开卷常闻钟声未已君文䆳雅而深自晦匿常以露才扬己为耻性孤洁而尤厚伦纪不以避兄离母为高先君登侍从浅泽不及君然君视荣利如恶臭里中顕人比肩一无所交际牧守闻其名而不识其面余白首仕宦敎为群儿谤伤后生描画若超揺事外而物议翕然宗之非惟爱弟亦畏友也始余与君共为诗啇确此事扵所谓西斋者二十余年余得之易至数千篇不如君之精善汤公伯纪见君所作叹曰是于诗外用工夫者林公肃翁亦谓君造五凤楼手也其为名流赏重如此余晚召还集近念廹衰残告老得归而君不余待入门君盖棺兼旬矣天乎予何罪而至斯极也自丙午至今丧魏国䘮三季又丧伯姊长妹皤然八十之叟以垂尽之光隂供无涯之忧患天乎余何罪而至斯极也君生于𨳩禧丁卯没于景定壬戌闰九月癸已年五十六墓在城南广恩山以十一月壬寅与其妇林氏合葬男一人祐老甫九岁女二人君读书㑹意趣輙笔于简又集录古今文章凡十数鉅帙藏扵家余常序其诗旣命祐老锓梓行世又忍哀掩涕纳铭圹中铭曰人孰不欲贵不𣣔夀然仪衍富贵而孟氏目以妾妇广成老夀而史家辟如粪土卓㢤西斋佩服寳璐懐此瓌美隐扵韦布其气则全其名不腐呜唿是为吾家季子之墓弟妇林氏莆前埭之林皆祖监簿矩孺人父承务郎傅母孺人朱皆里善人生二十一岁归扵余弟季西斋刘居士夫之先畴薄亲年高孺人持家俭铢寸积累稍广新畬故居士无鄙事之累奉姑谨左右娱侍服勤终身故魏国有暮年之乐夫之兄姊尊老若内外子孙百口待之一日以礼节御妾媵尤慈恕中年得痞既愈复作遂卒男一人女二人尚未笄冠执丧甚哀人不知其为侧出孺人生扵嘉太癸亥卒以景定辛酉五月癸未年五十九其年十二月壬辰葬于城西延陵里广㤙山居士来徴余铭道逺葬廹诺而未铭也𥘉居士内有贤助得专苦扵学以成其高既悼亾始亲群碎悒悒鲜年余亦卒余既诺居士又作斯铭併纳居士圹中居士名克永字子修铭曰闺闼之言彤管笔焉孺人之贤国人曰然余铭斯阡他日必传忠训陈君宜人李氏武功大夫京东招抚司计议官陈澈将葬其二亲泣请扵前史官刘某曰古文碑板类纪述达官顕人表着见扵世者今澈之先亲有黔娄生扵陵子仲夫妇之操而迹晦名微世或未知君铭里中耆旧多矣晦䏻使之顕微䏻使之着澈也砻石以侍余哀澈𣣔以文字托其亲也按君父讳孺康为乡先生乡衮陈止献公参与龚荘敏公皆舘之扵家君讳国寕从复斋公讲理学尤工词翰与公犹子南㤙守塾善仕所至必同载君甚贫然志洁行修居隣县治足不至偃室者三世李氏与君相安淡泊君喜客好施李倾家不吝君生扵已酉殁扵乙夘五月二十一日年六十七李生扵甲寅殁于壬戌四月二十七日年六十九𥘉南㤙卜葬栖隐院规其右一穴以与君且莼识之曰生从死勿相逺也君卒澈往负土爲有力者沮挠之不克葬既而澈以戦功通顕秩至正使赠右忠训郎李𥘉封孺人继宜人朝命给栖隐山四十亩以葬前之沮挠者愧焉激以宜人治命别买山扵科仙岭在郡东十三里奉二柩合祔扵景定三年腊月也生二子澈长也塲屋顿挫去南从戎爲金吾夏侯上客其觧围定逺应援上流澈皆在其间军册檄笔焉自庙堂以至外阃皆器其才及㐮大事也皆助其费省符阃趣起庐入幕者系路然使自力扵学尝以声律魁两浙漕荐其志不止𣣔万里建侯也次灏亦以边功为忠训郎招抚使机幕铭曰移孝为忠严君之教积庆焘后善人之报生老白屋殁燎黄诰别营万家以广墓道宣教郎林君石塘林氏家世余前后叙述之详矣君讳公水字养平焕章公之长子母夏宜人少尤工塲屋之文然志在事外未三十已罢举余来石塘猝见君手抄所论着属辞辨䴡扵经传子史各有记纂心惜其才数板君出世君泊然不应焕章牧容管玺赦命君持表入贺君逊与仲弟公奕然余然后知君天性冲退非矫励也盖五十年间余出而仕仕而归必道君里访问亲朋或前晦后𥙿或昔顕今窭惟君隐约清贫如故昔人以久幽不改为贤君近之矣扁所居室曰然轩阖户下帷罕识其面子式之将宰楽安舆来迎黾勉就养深居一室县僚𣣔展升堂之拜力辞而至其谨如此式之满归君喜曰吾不复出矣后式之通守括苍固请侍行君曰吾语汝云何式之遂不敢强君萧散简远而扵普爱最降涣章公夀过伏生乃卒君亦耳顺执丧毁瘠哀恸隣里其处姻族敬长而拊物家庭之论月旦之评翕然宗之景定辛酉年七十九孙甸老早慧而天君哭之恸痰作遂䔍将卒伏问今日金紫公忌祀事已具否语终而逝八月𥘉十也原娶卓氏故甫守骏之孙女以贤淑称先君三十一年君葬之扵善福里上周山之原二子奉君合祔十月十三日也君一生栖遁晚以子陞朝封承事郎告下君命也一裹章服拜受即未之高阁寻以建储及禋沛转宣教郎而卓氏赠孺人子二人式之通宜郎通判潮州军州事在亷吏之目文之有才子之名孙男四人畴老渭老甸老营老孙女四人长适廸功郎徽州州学敎授陈立翁次适从事郎潮州军事推官刘同祖次适迪功郎新漳浦主簿俞震之其次尚幼传曰木水之有本源朱子賛荀陈二家亦曰原深木固莫出匪贤此论殆为君家世发也铭曰昔有何氏盛扵典午充也骠骑幼道第五千载之后伏诵斯语君亦第五㓜道之伦伯犹褐衣仲已朱轮不于其身扵其后人方敎授方氏居㳺洋之夀峯者世序尤逺君讳濯字儒缨自高曽至王父皆擢第考君镕独老塲屋然学成行尊始卜城北新居号北山翁母林氏详公一飞之女君少专苦而敏妙莆士尚声律惟君兼长䇿论每一篇出同侪传诵虽前一軰老扵文学深扵性理者见之莫不服其精博也性端重而直悫修扵家达扵乡尊老称其孝族戚钦其贤虽鄙夫细人亦知其为君子长者也然再偕计吏六上春官端平乙未奉对南廊入中等授増城簿明年锁厅以赋魁漕荐又明年复以赋魁别头唱名赐进士出身人谓君自此升矣既而仅歴光泽尉广州观察推官福州敎授三任九考而已君儒醇素不习为吏然所至得民和有士誉福多士难为师见君发䇿皆曰弟子伏矣在番禺之帅鐡庵方公意一徐公端人也漕丘卿清吏也在福寓贵抑斋陈公贤弼也皆荐改官所欠一职剡内为秩宗外陈公事者皆莫知为何人功亏一篑终身选调者矣自客授归颇重聼无复官情却扫一室以穷经攷古为楽手抄中庸大斈论语觧训诸孙以朱氏集註为主参取衆说以已见材焉有易註讲义䇿问诗文若干卷先君少师北山翁执友也故余有伯姊归于君自少至耄矻矻坐书案未尝问家有无伯姊躬升臼课耕织五十年间积参分铢以供服腊毕婚嫁而君矻矻书案如故所以䏻无俯仰而遂闲适者贤㜶之力也不幸伯姊以寳祐丙辰仲冬十八日卒君葬之扵松岭澜湍石之原子男二人长荣伯漕贡进士次桂仲后从弟济女四人进士郑谊甫内舍生陈文焴容州文学许君佑海豊令徐万金其婿也孙男六人曽孙男一人荣伯等奉君柩合祔扵澜湍之阡𥘉伯姊之葬也君豫为圹志自述甚悉后人年以景㝎癸亥三月𥘉九日卒以其年五月十七日窆荣伯哭谓余曰吾翁自铭多谦志盍稍发潜徳以慰哀思乎余君团弟也同斈儿也岁晚亲朋凋尽两翁相对如晓星残月柰何其秉斯笔欤盖君平生始末类徐仲居以科目进一同也以耳疾退二同也仕止文斈掾三同也余七十六君八秩四同也然同之中有异焉熙豊召徐而不至崇观宠徐以京秩君独无料理之者徐食山阳斈奉三十年君在泮三考尔夀过于徐而分啬扵徐悲夫然君之行谊文字固有不可冺者其见扵君者自志者不复出铭曰徳齿之论发扵孟氏君以八十余之老居三达尊之二留手泽书贻其后人呜唿巢中之凤岂不贤扵家前之麟规甫姪刘氏子规甫一名得吉儆悟而勤苦入家塾秀出童稚试乡校常占魁亚自父兄至师友皆期之曰是必䏻复曽大父大父两麟台公旧氊者而时命不偶尝失觧耗其父翁方君敬子丞潮阳往访之得疾暴卒癸丑十一月四日也得年三十八妇方氏与丞公竭力返柩家徒四壁三子俱幼里人皆为妇危然妇寠而䏻勤故其家不匮慈而䏻敎故其子嗜学新弊庐恳硗田子冠婚夫宅兆皆不失时有烈丈夫所难者以景㝎癸亥十一月某日葬君扵华严寺三磨之原距君之殁十一年矣君余从弟审渊之长子审渊名希深乡里称爲善人余志其藏母麟氏两麟台公歴官行事见水心志子三人一龙一骥士奇铭曰猗二刘家世耕纸田其始若汚徐有获焉尔耕甚勤乃独不然尔妇则贤手营是阡尔所抄綦手泽尚传子又耕之后必逢年林户录𥘉余出小斈从方泽孺先生受业其高弟爲衆推服者惟二林君讳訔字徳言少与弟峕齐名皆善为赋非独当时传诵脍炙至今犹然甲子时荐于乡丁卯君惟之人谓必赓梨岭聫飞之句矣既皆不偶君至三荐始擢丙午第其程文尤工后塲以谅闇免奉对铨注亷州户录同志之士莫不识其才之老于顿挫而尤冀其仕之有所遇合也至亷未久校艺于宾归得疾卒君生于淳熙已亥终扵寳庆戊子十月十七日年五十配陈氏止生一女始君夫妇介其友方广文濯以余弟襁褓之子为嗣君殁合浦子方髫龄孺人鬻簮珥踰岭海䕶柩絜家而归以淳祐乙巳腊月十八日塟君于壶山范宅之阳杜门自誓闺阃肃然俄而男女冠笄弟常以子维他姓为悔数俾所亲之以情告孺人虽甚慈爱然弟辞切理顺子竟归宗孺人独以女居志坚苦女亦纯孝不忍跬歩去亲故久未泽对景定癸亥春孺人年七十有三矣得微疾唿伏子宜处分后事女许嫁郑一桂之弟绍桂又曰无子养孙法也其以宜弟三子明孙后户录告于族老经有司除祔少愈方议舘甥疾复作遂卒四月十三日也明孙承重以其年七月六日合葬扵范宅呜唿君有郷云之才而生无廷臣之荐没无班书之载孺人有姫姜之而生无汤沐之封没无彤管之述铭固不可以已夫宜峕子也必䏻厚扵孤女郑善士也必䏻荐扵伉者君曽大父雩通守福唐大父天觉父瑾隐徳不仕母方氏铭曰昔尝铭少君坟越一纪铭长君贤纪谌才机云幼竞爽兰菊芬老未偿膏火勤赖贤㜶缟蚊羣节尤高志不分返瘴茅窆乡枌芼苹藻荐蒿焄古有之今未闻千载后徴余丈方景绚判官余少及与里中前一軰方子黙柯东海㳺皆喜称景绚爲人子黙之言曰景绚吾宗族也东海之言曰景绚吾畏友也景绚名武子世居莆之龙井两贡于乡文戦顿挫去㳺江湖淮浙所至交其贤隽庆元丙辰混𥙷以周立九府圜法命题祭酒高公炳如擢冠诸经天下皆诵君赋然君博极群书他文字皆精妙辰倅叶公谦之爱其才女焉舘甥扵辰既而中乙未第歴潮阳尉某士谒索不厌所𣣔适白石黄公景说将漕压境士造飞语投谍漕见君题驿壁诗有明月照齐州玉龙楼𣣔起之句倒屦迎楫君乞辨诬漕唿投牒者则已遁由是重君与仓宪迭举関秩满谒南陞铨注循州教授君尝校艺扵循发䇿士不䏻对至是讲指授文风一变梅之杉佩有褁粮越境而来者守𣣔卑京削君巽与族人长楽令世京守高其义推官徐郯坐假前守荐牍为帅所发疑君有力媒蘖于他司併免官诗境方公信孺漕广右辟君博白令改梧州判官与象州赵法曺俱延致幙下宾主欢甚法曺后贵所谓虗斋者属梧阙守当次揖君辞宪使曰梧凋弊非方君不可诗境不能夺君至大蠲弛痛节缩𥙷总漕逋纲支兵吏积俸适宪行部出迓舟中得疾舁君不起君生扵绍与巳卯卒扵嘉定丁丑四月三日享年五十九阶至从政郎配叶氏继许氏贤良许公申之曽孙女叶氏以嘉定戊辰卒潮阳子男四人万成万全万福万石女一人全福并女皆已卒万石今名汝玉君之没也许氏寡弱万成方艹汝玉未睟君平生惟一第定子虽后族父然与君相依为命自潮徒歩至梧君后事萧然惟旧书画古铜数枚赖诗境金爱弟䕶柩自西徂东不䏻返莆与叶氏合葬扵潮阳县常胜里白竹山𥘉君祖秉机字枢甫父凡字公孙皆有月旦之誉负霄汉之志而老死不遇再世四丧皆取西郭君以暴露为隐痛走四方无寕居既婚宦竭旅槖奁赀还里塟王父母于常夫里毛竹山葬考妣扵豊成里高阳山先是君季又表梦至菆所四柩自举再世相贺寤而君㨗旗至一念之烈通扵幽明如此又嫁四妹皆得所从呉婿于送往事居尤尽力亦善士君性至孝见父抄手书辄泣汝玉襁褓不天既长访父言行呉壻之子帝允年八十矣歴歴以告且出君遗墨数𥿄汝玉㑹粹为家传来请铭且泣曰墓师多谓白竹山不利某弟兄以某年月日改葬于某山之原许氏卒扵绍定庚寅併迁焉君世清贫二子遂为潮人兄守坟墓弟煳口四方卖文以资身而举足不忘其亲必别营高而后已昔徂徕躬耕以丧百葬至曼卿则不䏻无待麦舟之助余谓徂徕幸而有可耕之田曼卿幸而遇高平公父子耳若汝玉无田可耕无麦舟之助而迁祔之举不愆扵素父子皆巨孝矣念昔尝接诸老议论今墓木各参天拂云余亦齿髪残秃见汝玉长身而髯如见君靣子墨名阜鸣东海名梦得乃为铭曰始君奏赋逢掖歆羡咸日若人不日舘殿事乃大缪霜颠栀靣流落五筦老未脱选易箦荒城埋壁异县未晬之孤耕君破砚相其伯兄改卜新毳重研求铭言发涕泫国典旌孝天道福善谓余不信质之经传方甥贡士方氏子得一字以夫墨林居士采伯之子母刘孺人吏部侍郎少师公之仲女余之女弟君幼玉立刘拊之如已出长益修洁处家廷怡然其顺也接族盎然其和也未冠荐扵乡㜶朱氏贡士綘之女尤淑贤孝于舅姑刘孺人卒甫兼旬朱以毁不起淳祐巳酉某月某日也君盛年悼亡久之不忍续絃以寳祐乙卯七月八日病卒余诸甥惟君粹羙恭谨无夭法而年不至二十命也夫𥘉谓乃翁累上春官君皆计吏然俱不偶君朱昏有庻子懐孙采伯自拊育之所藏古书画鼎匜堪寳玩者甚遗命懐孙曰谨守之君殁九年景定癸亥八月庚申懐孙奉二亲之柩合塟扵亀湖之望山君亲二皆余所铭今又铭君嗟乎余岂非䝉叟所谓不祥人也采伯名君采世系已见前志铭曰甚美而秀宜福而夀始窃意爲外家之宅相路以铭累耆老之母舅悲夫英徳赵使君故英徳赵使君公将葬其母孤良镡等自抚走书至莆徴铭扵余其词甚哀读之使人感动余不及识君前江西宪尚书郎刘君居厚余群从也余论徳少卿李公余所敬畏也居厚首荐公才斈李公实状公行乃摭採而书之公讳必健字自强宗室商王元份之后六传至达州团练使博陵郡公不器高祖也建炎扈必省方因家临川卒勅葬郡城南十里兆域广袭其后多附焉保义郎善能曽祖也成忠郎汝弼祖也赠朝请郎崇逺父也母李生母呉皆赠宜人朝请公志㮣轩斈不屑右阶巷处萧然公其弟四子少嗜书不知世有粉华盛䴡之观乡先生危公祯弟和俱有盛名士之从者如云难疑荅问言人人殊公在其间𥘉不若无异同徐出一语折衷衆皆耸伏二师曰衣钵有所付矣年十七㧞漕荐嘉定丙子再荐明年擢进士丁朝请公忧窭甚授徒自给馆扵大姓罗氏最久因从此谷公必元㳺日夕讲贯切磨所诣愈髙逺服阕奉封对中乙科授修职郎南昌尉富家翁夜逐盗为盗所毙㳺撤迹捕不获执尝犯盗者鞠之是伏府委公阅寔公察其冤物色知翁积镪负杇而不予家人一钱孙某夜穴壁耴之翁持杖奔击孙闇中格闘误中翁要害而死百尹释囚孙竟伏辜人称神明秩满调桂阳军法曹自初筮至此用玺赦登极躬射庆夀㤙循承直郎守委公与理掾督赋旬课殿最理掾趣辨守教称奨以风厉公公曰迟旬日郡计未据不足而民受一分之寛守感悟少缓其㑹民争乐输赋入反嵌境内二徭相从雠杀郡下掾属议公谕其酋平之守不荅廵尉逮捕徭役拒杀吏卒执辱尉守议调飞虎军及禁军公争曰列郡可擅兴乎宜遣土兵扼冲要内请命扵郡府守卒调禁军徭役猖益甚余帅嵘劾守挑冦生事罢之使参议官刘用行挕郡公谓刘曰徭非真反畏罪耳帅府驰尺纸抚之必聼命刘曰谁可行者公请自行刘大喜遣之𥘉公挕令平阳徭素孰其㤙信及是争逐拜马首公开谕祸福皆投戈散去一郡觧严帅白之朝乞与改合入官命帅去公赏格不行絶口不自言去爲贑之寕都丞彭守铉改筑城外城公与有劳时居宪持厚罗致之兼郡紏曺民有失其孺子者踰月父遇诸涂曰东水巫家匿我将杀以祭鬼又指一市人曰此匿我者府付县改左狱鞠之皆不成公以孺子抵水东诘巫家所在则词劳公耴果啖问孺子辄妄对乃徉设械器恐之始吐寔曰我持父钱取貭于博不敢归有镊工郭者诱我鬻之城外僧舍即逮郭置对具伏宪奇其材疑狱久讼皆谘焉郡挹闽广犯推埋盗欲鼔铸者常贯鱼牢户公平反剖决狱数月狱空州人谓旷百年未兄石城县屡残礉一小使臣为宰尢贪暴宪劾去之以见挕令罢前令创増之赋釐版籍覈吏奸民力稍苏郡寝少宪喜奏乞就界铜墨新守胡某急赋𥙷觧外复责预纳工力争守怒曰独居䏻令石城耶公不为勤属宪守不感宪奉法守招拾细故为宪祠罪兾公助已公昔蔡挺洩韩富机事扵吕文靖吾亦不为也守选他官来代且改辟公觧印归而朝廷可宪奏寝守辟守寻亦替去邑人空巷来迎㤙信浃洽剧贼陈淮西罗洞天聚衆出没贑汀潮梅数州郡檄令合官民兵诃之公议此曹散则一夫可擒聚则大兵难胜之当徐图乃遗间设计以携其党渠帅以次就缚贷余党不问罗畬峒首黄应徳久负固亦请出谒公延见享劳之感泣辞去巳而邵农至其所应徳曰吾父来矣率妻子部曲罗拜愿附省民输王租迄公去溪峒无反仄者县宰久废科诏下率无一人充贡公葺夫子殿讲堂立课试法是岁偕计吏者三明年擢茅者一余力葺县𪠘作两广及鼓楼颁春宜诏二亭县郭依江始为浮梁以通往来逾三考未得代前胡守除台察奏事公考举士民泊诸峒酋长攀卧出境者以千万计相与祠公于斈淳祐丁未诏还公考举以直前诬改奉议郎知兴国军永兴县对境风塞号为次边科调䌓里田里穷空公扵急符中寓寛意庭无租痴村无吏迹异时科民稻草寔塞输送之费百陪公白制阃改输郡之三屯民兵赴郡月阅公请岁一诣郡而月阅责之隅总民大悦台阃文章公车去通判杨州今丞相鲁公开大幕府于扬事関安危成败者以身任之而郡政民事则集思而广益焉公上竭忠规下通物情凡经公幕画处分者鲁公耴称善下令府僚启拟必经公参署乃行然公谦厚善藏其用阖府参佐百余人与公共事自始之终无靣从背憎者垂满鲁公奏署淮西机宜虏入冦其酋孛花拥数万衆薄城鲁公深督戦选幕客自随公在选中缚孛花至戏下虏遁幕府上功诏増一秩鲁公乞卑以郡除徳庆府未上改全州以风闻归扵屋西偏作书楼映以亭榭缭以花木自号石泉居士时公追希年北谷罗公八十余犹子运营君一号前复守危骖皆六十余所居比隣相与修耆英故事觞咏自适福山距家百里公爱其冈阜环合如古铜谷因卜夀藏其间景定庚申鲁公自上流间関百戦败虏于岭草坪又欺之于白鹿矶走扈必烈再造王室既归起公知英徳府有旨趣行以辛酉七月领太守事广郡多盗陋英不幸有茅锦之名来者率竭泽而去郡愈创残公推见郡计出入某赋重害民费冗亏公某例侈伤亷方条上而釐革之无㡬何疾起藏府犹自力柅欺弊拊凋瘵书判谆谆具宣圣君贤相仁逺之意阖城稚耄即郡治为佛老事三昼夜为公祈安疾甚整冠端坐曰吾死不为夭恨病乆不䏻起甦英民有愧何公耳何名甫得元符间守英有去思者语毕而逝壬戌正月丙戌也二月戊申其孤奉柩登舟送者倾城哭声干霄若悲其私亲然积阶至朝奉大夫公清䴡冲约自奉如穷书生无嚢槖厚藏苞苴私觌居官事当施行虽临以权贵风旨不少变副阃朱公申有田若干亩借永兴求减税终不尽赋其所欲然朱公反因此荐之至于为民兴除利害则勇而勐坚决不可回止尤机警有谋利虑未然事如蓍亀吏民有䴡法者必雅责以侯其改甚不得巳然后䋲之以法故所至有仁闻既殁有遗爱交㳺虽多然平生深厚者可屈指皆当世名士素工属词雅不追琢时好而骨力峭㧞居然高胜南昌时意一徐公清叟鐡庵方公大琮厚亝冯公掎莆田方公阜鸣参错幕府皆折軰行愿交意一与公倡和盈轴永兴时漕呉公子良得公诗启称其道密典重遗文若干卷藏于家公生扵绍兴癸丑九月三十日享年七十娶陈氏封安人赠宜人公义方素严父子自为师弟子五人良錊文林郎湖北平常司干官良鉎承直郎淮泉安抚大使司干官皆前卒良镡修职郎吉州永豊县尉良銿廸功郎饶州安仁尉良鍷修职郎贑州寕都县东尉良锌良镡良铨乙未进士良钰庚戌上舍及公存诸郎皆已䇿名三女长适进士罗大中次适登仕郎许梦应次适廸功郎坚安吉州人南寻镇张士可孙六人友汉国子进士友淳将仕郎后提辖左藏库孟坚今名由恭友赐漕监进士友澄国子进士友泳以公遗泽𥙷将仕郎友淀孙女二长适登仕郎胡梦华次㓜诸孤卜以癸亥八月庚申葬公于福山遵治命也公有间年之美貭政骏之高才成名三十年而后脱选晚乃遇知已当轴咸谓公自此升矣而天夺之速岂非命欤余观昔之秉铭笔者多采门生故吏之所记载虽退之不免䛕墓之诮余志公阡则异扵是居厚贤监司也洷谓明举刺公李端人也衮斧严褒贬当及余所述皆本居厚荐书李公行寔无愧辞矣居厚名希仁李公名伯玉铭曰昔英牧推何公甫其名字智翁坡贤之见某中穹壌弊传无穷公逺夸何遗纵余邈在坡下风秉斯笔有怍容得之谁徴斛峰猗诸郎如虎龙发幽潜慰哀恫后村先生大全集卷之一百六十后村先生大全集后村先生大全集卷第一百六十一后村先生大全集卷之一百六十一墓志铭野塘赵处士余晚起家为词臣赵君庆龙自淮左捧檄入都请予铭其先君子野塘处士之墓余已耄昏又禁中书诏顷委诺之而未暇也既而余告耄还山岁中淮左之使再以书至且赍粮以待曰必得铭乃归余不敢以衰辞赵氏南渡𥘉自郑州管城避地信州之玉山县居焉处士讳遂字景初扵学士公讳督为五世祖于龙图公讳旸为高王父学士以吕汲公荐入舘龙圆坐与陈了翁善谪舂陵为靖康右正言扵赠承议郎讳泽为曽王父扵沅州通守讳涣为王父扵直秘阁章泉先生讳藩为父妣孺人俞氏邢氏少传家斈又负笈千里南岳麓东䴡泽以寻张氏之绪从岷隐戴公受春秋晚益单洽尊闻行知非若世儒书痴传癖而巳章泉先生高节闻天下春秋髙卧坚不出然四方之士从者如云处士左右承迎凡可以娱亲享賔者倾家无吝色先生寝疾处士巳华皓尝薬举秩执䘮送终哀动行路骨见衣表朝廷以先生参辞聘召晋直木天法当泽子处士嫡长也叹曰先人逃名敢囙以为利乎力辞改命承务郎致仕亦不敢拜也即所居之侧绵蕝数掾扁曰野处书院又为小圃扁曰东囿秀巖李公榜其堂曰企踈谓公父子不减二踈处士落笔语妙篇什流传然未甞存槀其自咏有云诗乎颠次必扵是酒也湏㬰不可离杂之章泉集中无辨也为人内端介而外和易早交名流晚殿诸老清谈修谨独坚悍不衰将终旬浃无所苦觉体倦家人具浴歛议丧葬命易箦正寝而逝生扵绍兴壬午七月十四日卒于淳祐丙午六月十九日年八十五明年丁未二月丙申葬于招善乡叶家坞之原配俞氏先夫人之姪徽守湍石先生讳毕之曽孙三男长庆曽廸功郎泉州徳化尉次庆寳庆章乙酉贡士皆前卒次庆龙见廸功郎泰州节制司凖备差遣一女适起居舍人故韩祥孙男女各八人自古王侯将相多如麻粟惟逸民高士虽帝王盛世不过巢许夷齐軰数人厥后有为羔鴈动色猨鹤惊恐者故谢公有小草之侮藏用有随驾之嘲常秩有聼鸡之刺非素隐之难而终隐之难也若夫父抗节扵前子继志扵后余攷前载得三人焉汉徐穉晋戴逵本朝魏野而巳三士所立固高穉子登华歆欲见不诣扵公用交群不应汉末盗贼敬之不犯其里逵子勃亦高尚以散骑常侍徴不至野子闲与仲先齐名时人有父子少微星之句非身隐之难而世隐之难也以古凖余处士真章泉先生之子矣铭曰子铭季札不过十字野塘之铭稍觉词费谁传逸民有攷扵是雷母宜人王氏宜人王氏故京西安抚司干辨公事赠某官雷君讳某之妻朝奉大夫直寳谟阁浙西路提点刑狱宜中之母生扵淳熙丙辛正月没扵寳祐丁巳八月八日年八十二𥘉封孺人累赠宜人明年二月丁巳葬扵抚州临川县明贤乡之桐原距夫三里而近世四子长安中前卒次宏中次寳谟公次宪中一女适余彦堪孙男女若干人塟后七年寳谟公贻书莆田刘某曰吾母平生可纪者衆不肖孤不胜书今笔其大者为家传以请吾子其论述之将刻诸宰上以昭余哀按宜人始祖讳威北平王讳处直之㓜子广明𥘉首倡义勦巢复京者王兄处存也终义武节度使扵郜弗克绍北平王代领其军后为养子都所簒威北走契丹事见五代史既而自北还南至豫章豊城之城头里居焉至干淳佑间益蕃而大族多名士以理学参扣诸老文笔角逐时髦者相望也宜人曽祖讳昌祖讳頥父讳梦颜字安国素英迈与寳谟公大父某官讳某为笔砚友故宜人嫔子雷夫家自高曽世斈无赀产家朴素无钗泽宜人逮事两世翁始尽孝极敬虽井臼箕箒庖人饪纺织皆服其劳无陨获故夫子得嚢萤映雪不以家衡虑贤郎得担簦负笈不以贫辍斈始雷氏一门皆士服俄而相踵由乡赋奉对登膴仕而寳谟公遂为丁未胪唱第二人𥘉掌南书记今丞相贾公方建闻俸外时有台餽以助亲釡稍𥙿矣子通朝籍禋霈该封向荣矣傍观歆羡人终无忧容寳谟公儿时尝曰厨无宿舂盍稍治生乎宜人曰汝但读书此非汝事后守南康一日命工欲稍治首餙叱曰吾平生不识珠子死勿以此累我用一小木梳四十年属纩以二箧命寳谟公启寻木合内耳环子曰以此殓我其归时物也篚内惟鐡木薬器数件耳宜人一生固穷视里之富者若凂族子弟谨厚者亟请奨愿其成立轻俊者辄颦蹙日吾方忧之未足喜也自七秩后有嗽疾久寝剧在南康踰岁起居甚适夏五忽唿寳谟公至曰见儿子作太守矣好归去休寳谟公忍泪曰母何爲出此言曰汝勿哭我亦不忍弃汝但死生常理也又告家人曰湏少凉涉秋嗽大作旋愈然寝不复兴八月六日问侍疾老婢汝何许得肉曰今日祭社惊曰凉矣微有咲容寳谟公曰母快活耶曰自然又揺手曰勿哭但常思吾言莫恋好官越二日昧爽终扵郡治昔春秋谓母以子贵诗美容服之盛孟子辨前士后大夫前三鼎后五鼎之异以宜人观之子伦魁生儿不慰意欤身命妇象服不委佗矣禄二千石肥耳轻煗不足扵口体欤而宜人所以持家奉已歛首足形与赁舂辟纑时不少改度盖春秋之所贵诗人之所美孟子之所异皆不足以汨其灵台有斈大夫之所难者至扵治命一语凛然有滂母之风矣𥘉寳谟公为诸生数举幡论大事及丹墀空臆空言省闼署事十反气节愈劲三立朝不数月趣去非恋好官者而母训之严如此乌乎可敬也巳铭曰自志其母惟桞欧阳栁无足云欧母不忘夫人家传可𥙷彤史乌唿贤㢤此母此子夫人宗氏宗夫人婺之义乌人开封尹忠简公之四世孙衢州通判䕫之曽孙隐居膺之孙平川居士行之之女赠某大夫东阳王君师伋之妻幼䏻诵内则说语孟平川君奇之秋赋适与大夫聫席爱其秀整挥翰如飞出语不凡女焉大夫素倜傥未尝问家有无或负笈出逰夫人服练躬井臼以俭持家奉姑谨事叔妹姑如大夫埸屋顿挫若拂欎夫人曰穷达也家有书种奚其戚时二子已嶷然见头角矣大夫遂抗志事外辟双桂轩花竹环列亲朋至则酣觞赋诗夫人亦好事酒脯不戒而具鸡鸣趣二子起就斈至鬻假以具束修遇盍簮㑹友则课婢宿舂治鱼菜厨烟或夜艾未歇大夫友壻黄诚之子梦炎早恵夫人亲为束髪命幼子与同学长子切磋之大夫每见其进必称奨夫人喜曰三子吾尤见其成大夫卒幼子绍定已丑龙飞进士长子嘉熙戊戌甲科第五人黄甥亦擢淳祐庚戌第大夫尤笃天伦伯兄中右科后调官卒扵京为称贷反柩谓夫人日兄贫诸孤吾责也自是与嫂姪共炊衅者十年议从子不异已子幼子𥘉筮炎簿迎夫人与姆偕从子舍者亦计其廪间语二子汝伯父与汝父虽异㸑汝父一饭不自饱每见人妯娌间易生猜恙宜体吾平等心子妇敬聼门内雍睦箧笥无铢异蓄言家法者尚焉岁时奉当拜扫必躬率子孙馈荐时喜谈上世事曰恐后生日逺日忘耳或以缓急告力所可及无吝色御下寛减获不识笞骂𥘉大夫从斈竹轩马先生与孔山乔公同门友善后长子倡名孔山为首相立殿上退遣吏贺曰当以衣钵相付葢谓均第五人也幼子亦通籍孔山对客自大夫曰敬叔有子或与长子干相君宜可得见禄乃注管记逺次以归二子为母寿夫人泫然曰吾伤汝父不及见明年长子及瓜一夕暴卒幼子惧夫人不䏻堪夫人曰吾虽痛何益老矣如汝兄儿女何幼子夫妇合词曰昔以兄次子为某子某有子请以爲兄长子之子且嫁兄女夫人曰汝兄有托矣幼子宰宜兴夫人就养属岁荒盗起子虑贻亲忧夫人曰汝勿我忧饥民饭椀乃汝忧尔发运使赵公与迈兼臬事既枭盗发泉粟赈恤皆莫敢承扵欲往未敢告夫人速之曰汝不亲往而谁往偏歴盗乡寔惠周浃境内按堵及守毗陵欢迎系路夫人曰汝爲宰以亷谨称冶郡当一如治县俄改知临江将陛辞擢主管官告院以风闻去夫人曰汝父欲䇿一名不可汝未五十齿朝任子可疾行之盍少安以佚吾老子左右娱侍不敢问钓者五六年夫人亦以在家爲楽伏腊燕集中外亲常数十人子起家牧郴州欲以亲老陈情夫人曰朝家选疾非直计汝私吾虽老尚堪爲汝行子待潘舆所过佳山水辄盘礡夫人喜曰吾从汝宦逺下数百里今周覧八九州亦一乐也抵郴勉其子勿以荒逺簿淮阳既而政通人和讼堂吏舍无事可治老兵校番直大夫率令归休语人曰老眼未尝见此淳古俗也素恬淡晚尤清健视聪聼明步履无蹒态一日语子妇曰吾来郴幸无恙夜眠不佳梦与汝軰㑹亲戚家庭觉谓生朝廷近因想所及耳俄腾间有物腾如珠者素粧走肤理间殆佛家所谓舍利子者室人异之及生朝上夀慈颜悦甚举觞至釂蒲节亦如之子且喜且惧曰吾亲饮未甞濡唇也越三日夫人沐如常子妇环侍奉笑语夫人犹御刀尺昏暮忽索然烛曰吾去矣令分明可也子荅黄问故曰吾不䏻生与汝还矣终于郡治之正寝实祐丙辰五月八日也郡士民莫不涕泗营伍至号恸失声夫人讳惠真生扵干道癸已四月二十三日年八十四三封至太宜人累赠人以其年十二月庚申合祔于西岘大夫君之墓子二人困金故从事郎昭庆军节度掌书记次镕见朝请大夫真寳谟阁知福州福建安抚孙男二人长澜某官次涛某官孙女一人适某官丁应复曽孙余于寳谟公两同朝再受㕓寳谟公诒书奉某官许君子良所状夫人言行问铭扵余扵是夫人葬八年矣余惟妇有四行有三从夫人亢素族为华宗积隂徳享隂报事姑尽敬极孝训子以严济慈一言一语族传诵一举一动州里楷式以图史孜之皆合而有又有平川为之父有大夫为之夫有记室寳谟公为之子所谓四行三从无一憾焉寳谟公记贵语及二亲必泫然不禁曰吾成名父不及见吾昔逺宦使吾母没扵椘东荒垒岁晚授钺扵名都巨屏朝菌之荣浅风木之悲深惟掲先美以诏㒺极万一少纾予哀余不敢以耄老辞既书于石而系以铭铭曰夫人门闾侔崔卢乃翁择对嫔臞儒藁砧开卷妇辟纑下睦妯娌上承姑老天报以双明珠大夫记室不少湏夫人老寿乗潘舆仅见少公两轮朱岁晚鈇钺填闽都追壊顾复常欷戏翁仲可有亦可无冡傍万卷良区区古者彤管之所书率观其子及其夫君尝载笔承明庐请勒豊碑岘西隅我次遗事徴谍图大夫鹿门翁之徒夫人壸范玉雪如莱妻陶母其人欤寔媺非有一字䛕铭之以待后董狐山甫生母余年四十二哭林淑人哀逝者之贤而夭遂不再昏既葬淑人左右无侍巾栉者或言里中有孤女陈氏本大族母微携以适人长无所归先亲魏国为余纳之事余三十五警惠而勤力付之管钥箧笥谨守强记无毫发遗忘余麾节歴江东西以至峤南先后四立朝出处必俱余终日坐书案治公家事户内琐碎家有无事缓急计虑酬酢一出其手族戚部曲皆称其忠智生三子长吉女次冲孙皆早天幼山甫及见山甫昏官有男女孙各二人素强健因微疾误服黒钖丹手足浮肿三易医不愈终扵临安之寓𪠘年五十五以疾辛未臈月二日生壬戌六月二十七日卒甲子三月二十七日葬扵城西北阮之原父举生母林氏山甫始以余任为从事郎南剑州司户参军后余尘侍从改奏授承务郎告下其母殁年余矣悲夫铭曰葬汝者汝子也铭汝者汝主君也复何憾哉侍奏名林名君林氏名汝砺字君用四世祖传作监簿矩曽王父天伦王父长楽尉成父方受学扵艾轩给事王公晞亮器之以孙女女焉生五岁王夫人卒甫冠㧞乡㪯下第之明年父卒斈益苦艺益进而顿挫三十年不偶辛丑始奉对南廊归道富沙有友壻王卿迈荐于当路请摄建阳簿辞不就自是闭関萧然无复当世志邻有不见靣者然扵族冠昏丧祭必与先荣多崇峻虽老省谒必躬从兄高殁无子君以次男秀翁継未㡬而夭以姪希徐継又夭君泣下曰吾早孤惟世母从兄焉依既死何辞以白复爲二姪命继景定壬戊寅公当廷试辞君西上君曰此见君第一义科名前定谨毋阿时好既而寅公以对语直居丙科堂差教授福州中秋寅公书至笑语如常越二日庚子忽语家人曰吾大数止此耳俄枕奄然而逝年七十三配孺人洪氏以庚戌仲冬戊戌前卒年六十六岁始孺人未嫁二亲同产皆物故以一女子当门户焉兄继絶既嫁葬舅姑处族戚内外整肃皆应礼法子一人寅公也将以癸亥臈月庚申奉二柩合葬扵陂山之原以前妇方氏祔于姑右母命也孙男一人荣孙前葬寅公来求铭其言悲甚曰孝莫大扵荣亲寅公再荐扵乡二老犹无恙反舍法成母不及见胪唱父又不见此先亲之遗恨不肖孤之至痛也余以暮年惩谀墓之诮然扵交逰中素不重寅公行义矧仁人孝子顕扬之请其敢以耄荒为辞乎铭曰鹿门老公柴桑隐君妇各美子皆无闻猗欤博士卓立辛勤蕃詹之孝融偓之文手搴丹桂足梯青云谓列鼎扵高堂忽负上扵新坟辞曰生不得锦衣之归兮殁将奉黄诰而焚刘安人前太学博士朱植将葬其母夫人令瑞州牧尚书郎文君天祥既状其行而请铭扵前史官刘某按夫人刘氏世爲庐陵大族曽祖臯祖文正父先朝夫人既笄归扵承奉郎朱某博士父也承奉固修士负笈㳺四方夫人阖户持家中外事皆自营综不以烦舅姑姑喜曰自新妇入门吾姑暇迭扵髓之奉苹藻之荐必劳其劳姑苦风眩遇疾动夫人左右扶掖不寐达旦族间小不睦辄以微辞感动皆言下悔悟聴受赒其乏絶者而拊其弱者性寛慈未尝笞骂臧获惟严扵诲子博士幼颖异夫人勉益励其进长秀羙论文之友问字之客常满坐夫人截鬟脱珥具酒脯无吝色丙辰以内舍平校魁南宫词赋廷对擢甲科调昭州教授归拜二亲夫人语之曰昔汝外送汝舅赴龙城法掾云做好官易做好人难汝勉之㢤戊午博士迎二亲问戍师留之幕下桂府嵓洞奇絶板舆之覧甚适俄念归不可遏博士预偹薬里题以甲乙舟㳂冲求夫人感微恙承奉公取乙里将薬服梦人告曰误矣当摄甲裹者始题二褁以甲乙别隂阳二证甲阳也乙隂也如言而愈又甞若气疾医不䏻治有方士谒其舅曰服吾薬立愈取数粒饵之神效亟访谢其人不知所往矣人谓大人一念孝敬隂有隲相之者博士庚申秩满辛酉当入京日者言夫人四月有咎至仲夏乃行徐国子正迁博士改京秩以亲年喜惧丐外便养朝家未许求助扵平舟杨公杨公为白丞相添差袁州通守归膝下半载而夫人不起年七十五癸亥四月十九日也始属疾语博士吾梦至高斋及返堂上积雪如山不得归非佳兆也女孙在傍教以婉婉又曰今日之死与明日之死一也神闲气定竟无一语谬其不怛化如此其年某月某日葬于之宣化乡堂福朱山之原封安人男一人埴也女一人适进士吴绮孙男一人镐孙女一人许适进士罗轰膏泽乡之刘代有名人科名不絶书辰翁者夫人从子尤髙才擢壬戌第夫人喜曰刘氏益昌矣方博士立朝夫人里居无恙而博士思慕若不䏻一朝安银绯归觐闾里歆艶然寿觞方循扵南陔束刍巳陈于北堂矣悲夫使博士不勇去杨公不从臾人子终身之悔岂有急㢤噫所谓孝通神明者欤𥘉博士再擢师儒之瑞牧𥘉入舘其賛书皆余视草博士国之誉髦也瑞牧世之端人也皆余所敬爱虽扵夫人未展升堂之拜然于夫人之子有同朝之谊瑞牧之名方重扵世状夫人累千余言余所书皆摭扵状者瑞牧谦兾博士哀疚以铭属余铭曰不以夫之隐约爲戚不以子之顕融爲喜之义方严扵父命师敎其治命合于朝闻夕死韪㢤瑞收笔无溢羙吾爲斯铭以𥙷唐史郑甥主学后埭之郑世有顕人君名子简曽大父阅礼大父孺可父冲甫母刘氏二刘先生之孙赠正议大夫起世之女前进士希道中大夫直秘阁希仁之女弟君少颖脱郡儿中长身羙髯手度宛如二舅弱冠用族父国子监丞泾甫牒发渭荐既下第志益苦艺益进景定壬戌五上春官矣君不以垂翅少沮犹欲蓄锐奋翼亲朋勉就南廊入等以叠㳺边金吾夏侯贵上其劳传相贾公启拟俾附淮㐮举人例先参选调漳州龙溪县主斈过建赵漕孟传延入幕君以追戊辞抵漳一亲斈制过科试命题发䇿皆有义味鍳裁明去取严矜佩恱服斈职皆选俊秀无以贿进士有不愿之郡庠书院而愿之县斈者词东北溪二先生于斈创贡士庄复县斈田郡帖权县兼佥力辞美誉流闻贤士大夫咸曰不意南廊官入自立如此未㡬以微恙卒于官下癸亥八月二十七日也年四十六娶方氏鐡庵忠惠公大琮之姪女继薛氏潮守季良之姪女继赵氏懐安丞希澹之女二男长大有登仕郎漕贡进士次大壮孙男一人名应松以甲子十月𥘉十日塟扵兴敎里南山考妣墓之右君所自相攸者也君性至孝母病再刲股梦神告曰可延一纪至期当试南宫遂辍行余与鐡庵以此器重之鐡庵帅番禺与之同载鐡庵没君懐其君遇识其言行诵之终身而又辍豁通世务强敏有吏干非高虗捉尘尾清狂不问马曺者而天不假年其用不究惜㢤君母及二舅余群从也余君圣善将终以君属余及秘阁秘阁既拊其孤经理其家而余铭其墓铭曰相与瓜葛知其纯孝𥘉莁芹藻闻其善教其才与年皆可到曷不顕融曷不耆耄然君二雏挺出英妙菑之播之必食其报方隐君出郡城北可十里其地皆平畴沃野清泉古木方氏聚居焉数百年文献故家也上世有与伊川同学者又有与坡公厚善者有为朱张高第者一门擢科级为名卿大夫者不可悉数君讳审权字立之小金紫公峤之四世孙河东转运公宙之曽孙赠承事郎程之孙真窖翁铨之子少抱奇志从伯父特魁镐仕湖之所至交其豪隽才及归慨然罢举家有善和之书东冈之陂汾曲田君曰吾读此耕此足了一生矣始者人疑其功名顿挫愤悱而然既而久幽不改以至大耄安之如一日朋侪或出而仕或仕而贵然速化者包灶之羞暮行者饮钟漏之愧往往得少丧多惟君超揺事外有以自乐弓旌不䏻致増戈不䏻及其鹿门翁汉隂文人之流欤后进视君犹大夫行然君上接而下扶屑教善而诱士者尊之岁中不一再入贼惟与王卿实之倡和四方秘书蒙仲论去君益岑寂余少君七岁早交下风后卜溪上埋骨去君舍百步许逰钓必俱今岁余病数月不至溪一日山中人报桂花开发余病少愈方折简约君同赏而讣至矣悲夫君博古通今父子皆䏻诗有真窖聼蛙二集其志业不少概见扵世者皆扵诗发之君生扵淳熙庚子三月二十四日卒扵景定甲子九月十七日得年八十有五娶朱氏先十七年卒君葬之扵兴教里福平山石栊之岗子箕孙男二人以其年十一月二十七日奉君柩合祔余论次君平生或曰无乃太简乎余曰昔台卿自铭渊明自传寂寥简短矣矣然不害其传古之所谓传者在此不在彼也余所谓书近之矣铭曰髪眉老苍九尺长毫流落万丈光杜韩二语孰可当樗翁采之铭程孺人某䉀州福唐大聚落也清溪古榕映帯环合居者二干余家程黄州大姓也世为姻如古朱陈夫人程氏嫔扵黄为迪功郎子建之妻宣敎郎知泉州安溪县裳之母事舅孝处妯娌和御臧获恕轻财赒急与邻曲通假借夫勤苦累上春官不售夫人曰积豊而报啬不在身必在子益励裳扵斈高价收书厚礼聘师必躬夜缉苎麻敎诸女纺织裳擢庚戌乙科二亲方五十余闾里歆艶裳初筮长泰尉再调延平录参皆奉亲舆以行既改秩领民社夫人久病不欲行然母子不䏻相舍汔就养抵官病良已家人相庆岁余复病山县无医裳迎医于城丹附迭进不愈遂卒年六十七以子贵㤙封孺人生于某年月日卒扵某年月日葬扵某乡某山之子男裳长也立毅次也后扵某氏四女皆适儒家孙男二人孙女一人俱幼余庚申行役道延平得裳所着异之平时所赏好之士指不多屈或办博或藻䴡固有可与裳着鞭争光者至扵煅炼粹言近旨逺䏻道人意中事则皆避裳三舍矣矧紏郡而监司如汤东涧宰邑而寄公如徐择斋皆称其官业不容口乌虖有子如裳夫人可以无憾矣铭曰贤哉夫人裳之母作铭者谁裳之友友何人斯后村臾琼州户录方君开禧乙丑余𥙷国子生时乡先軰二方君犹在学长君名其义字同甫与其族子阜鸣字子黙齐名皆由乡赋入大斈二君生扵丁丑与余先君齐年余敬事之公私试必聨案炉亭客舍夜语常达哓凡故家遗俗逸事诸老先生旧闻聼之入人肝脾长人智识余终身诵之不忘非特笔砚问沾丐膏馥而巳然二君文戦趣不成晚相先后奉南廊对中高等子黙犹至外郎君仅歴英徳府贡阳尉梧琼二州户录秩止从事郎士林至今嗟惜君逰江名公卿争下榻尝舘于今坛王氏寔斋阁授业焉贡阳多盗君至群偷㐮息帅闻之曰是六馆知名士尚作尉乎欲罗致守固请以自助梧守方俟直儒重君老成郡政必咨方𬒳劾去帅使机幕萧䝉来摄萧贵介痴騃吹求前人事以迎合上官君辨其不然萧忿甚帅移君扵藤以避之萧去乃复后守刘侯炜叔曰户录吾父执何敢相吏公退琹诗相好如宾友君秩满刘侯移守琼请于南铨以君为琼户録曰此非所以相处琼有机宜一员无以易君力挽同载度海财一月卒于户录官舍享年七十四绍定庚寅八月某日也君事母极孝贡士殁诸昆餬口四方君侍膝下跬步不离及𥙷入太孺人勉君母归君一日心动挑包径归入门而丁内艰䘮费悉出君诸昆归则墨舍无乏事矣事兄尤谨诸姪孤者无以养与不䏻嫁娶者皆以身任之其内行如此笃好関洛书诗宗陶谢文师苏氏嫓黄孺人与二文夫子阜国阜吉皆前卒孙男二人应绍应发应发今为某官孙人三人𥘉阜国有隽才试常荐占魁亚危升舍选余每谓君生儿如此足慰人意君频蹙不语叩之则曰恐华而不实耳指阜吉曰吾他日得此儿女及卒鲸波万里外卒赖阜吉徒步返柩其初南辕也应发甫三岁与母呉拜辞堂下君指应发谓吴曰汝善视之长必兴我家君卒应发甫八岁奋孤童擢甲科立两朝为学官礼官皆以论事去君于子孙寿夭通塞虽许负唐举无以加余所目覩也余晚还朝应发倅建奉家传来曰知吾祖事者惟子愿刻之宰上余诺之而词头山积未暇也及悬车还之速谁主尸之乃若是酷吾闻天道乗除倚伏是生闻孙儒级文箓譬家扵田昔今熟骥束大宛鸎出幽谷一封骨骾百壬颈缩归白松楸铭笔余属念昔桥门熏炙者宿发药在耳清畅在目今一甲子再忘颕秃瞻彼姑岭扵此埋玉有碑岿然覧者必肃后村先生大全集卷之一百六十一后村先生大全集后村先生大全集卷第一百六十二后村先生大全集卷之一百六十二墓志铭林徳遇林氏九牧之后自寿溪徙居郡城之前街五世矣徳遇名子济一名逢丁以字行曽大父天觉以隐徳号闭门居士大父伯京与群从处士处厚齐名郡博士以前庑致延不䏻屈早卒父稚珪六岁而孤又与群从君槩世有䏻赋称中年罢举及见徳辅登乙未第徳遇丁酉庚子再荐于乡以承务郎致仕累赠承议郎徳遇扵学有苦之功好深沈之思其文尤宜扵塲屋而老大顿挫景定壬戍下第余与徳辅勉就南廊中第三等授吉州文斈癸亥禋霈𥙷迪功郎授漳州龙巖县主斈道建尹漕古心江公𣣔客之郡斋以疾辞漳守卓侯徳遇布衣交累移文趣上可留扵幕辞俾督税务辞俾受秋输又辞适龙江书院山长奉檄校文族强徳遇亦以北溪讲贯徳遇摄事之地楽与士交逰处乃就之山长归改摄漳浦令辞上登极循修职郎㑹畬冦复出屈入节制幕义不得辞时州家和籴以饷兵委视出纳徳遇痛革奋弊孔粒之微官民两相交付更不得一奉乎一郡皆服侯委任当才亦服徳遇清介不负知己也徳遇素有痬疾屡止屡作至是复作常日退食必留郡斋不相见一日尔侯命医投剂竟不起咸淳乙丑二月十六日也年六十一侯以公私帑使推官余亢宗主簿龙镗为治后事而计告于徳辅徳辅告假还里使长子吉老往扶䕶守贰卒同僚吏民哭返尽哀𥘉㳺洋陈氏家惟一女以配徳遇首为甥舘定嗣外舅姑皆殁又为其嗣毕娶陈氏无所字以徳遇辅子恺老为子余尝患士有科举之累学有所未通书有所未读而檀一生之富贵者徳遇群书皆出入贯穿诸文皆鬯达流䴡余自少至老阅士友多矣惟徳遇姚元泰林汝贤不一艺叩之不竭今亡矣夫徳遇着名早入仕晚起家贫得禄簿人意其汲汲于荣利者然事长多薬石之言未尝希合持身甚王堂之洁不自膏润又意其寿禄蕃永而未艾者乃复不然何㢤与徳遇交㳺如王卿实之林侍郎元质郑闽清君瑞皆以仙去存者刘吏部居厚林中舍肃翁李仪曹良翁及余皆七八十矣是岁五月甲申陈氏恺老奉治命葬扵文赋里前桞之原徳辅属予以铭徳辅兄也名拱辰今为朝奉郎通判福州铭曰手抄而读躬稼而食贫不悖入卑不干泽胸蟠万卷家立四壁守不能吏漕不䏻客外物粪土元身圭璧哀㢤若人才多命啬伯氏书来季将窀穸君归于宫我勒扵石方秘书蒙仲蒙仲名澄孙以字行曽大父庭辉大父履之号为履斋先生父大东乙未乙科授永春主簿卒母林氏系艾轩族孙女蒙仲入小斈惊悟异群免属辞落笔长老皆警若它生宿习而然者乡先生群文斈课试诸生姓名常出千百人上再校胄荐中丁未甲科敎授邵武军学宾礼耆宿作成俊秀一经赏识后多知名㑹学廪嬴钱及校官例卷置贡士荘以待西上者秩满入京余与虗斋赵奉方公诏纂史议辟属㑹余去果监激赏所酒库有惎而去之者今丞相魏开大幕府于淮杨以干官辟时淮阃号小朝廷英彦辐凑然猝有羽书军册衆方环视愕贻蒙仲磨盾鼻败鼓多万字少千言各有意度魏公大喜有语妙天下之荐一府钦其才望犹强至之客韩端叔之从坡也入为国子监书库官校艺南宫坐啇论去取不䏻下气去涤倅南劔州改泉州先是两倅同饷左翼戍兵蒙仲慨然曰添差犹方外司马耳请于朝改属正倅而水厅遂无一事関㑹阙守朝命摄郡兼舶黥籍魁素无文者舶至吏请按视蒙仲曰以待新侯为岷之隐太公竹湖李公作风月堂二公皆尝为赘倅者节斋赵公建江阃辟机幕权国子监主簿赵公移檄改辟议幕赵号吏师其临淮阃适虏透渡江气甚悪治法政谋悉咨元僚而行蒙仲亦孜孜为尽力通上下情恤将士疾苦虏退府罢蒙仲需次郡武军于是魏公衮归旧宾客皆弹冠相庆蒙仲独奏记言一生穷薄幸樵山瓜熟愿为朝廷拊摩凋瘵时庚午冬也余随召节谒趐材魏公问蒙仲肯来乎余答蒙仲欲姑试外庸自见有旨趣上樵岁三易守公私赤立专以清苦节缩支吾乏絶上供卜送使外又为前政逋纲数十万拊柔犷俗表福儒行与其士民相安未尝而报政以秘书郎召台阃上其郡最诏増一秩为朝奉郎蒙仲在郡以积劳体力益羸犹据案治事郡都试最起戒严矣忽中风泫越三日卒于寝年四十八时洪尚书伯鲁漕建以书报蒙仲讣余驰曰魏公简余曰蒙仲谢人世间造物者何夺之速邪拊祥物瑞事不常有无可乆之理即今而后还壸山英灵之气矣其痛惜之如此娶郑氏苏州法曺仁甫之女封孺人子公权以遗稿将士郎妙词翰有父风进而未止者二女尚幼蒙仲卒以辛酉九月己丑葬以癸亥十一月丙申墓在白杜路口之原所着有纲锦集通鑑表微乡先达如方铁庵王臞轩李仪曹皆折莭与之友与樵守方侯巨山福唐潘君庭坚尤相赏好东涧汤公爲铭纲锦堂余与蒙仲连墻也通家也蒙仲诸父余铭者三又锦潜仲今又爲铭蒙仲焉盖前作三经义者或不喜之春秋爲程氏斈者或未观通典着潜书者或不䏻通秘阁之六论吟唐风者或不䏻道原夫之一聨蒙仲则不然经传皆探索精微词艺各根极体要方英妙时挟才乗气不知者以爲傲中年磨去蠭锐务爲和易谦巽前之严而惎者皆亲而狎去矣遇贫贱布衣交往往觧衣挥金扵宗戚有㤙意初陟岵弟洧孙尚㓜扶携教养以至成立蒙仲既爲一世所爱敬然深自损挹逄人则曰后村吾师也故哀其死者多以唁余余曰昔也余竒若人爲吾里有英物也爲故人有美子也爲吾徒有畏友也今也余哀若人爲朝廷偕誉髦也爲台阁借词人也爲东阁惜奇士也嗟乎蒙仲吾无所用吾情矣乃爲铭曰余尝考论屈贾二士芋士忠贤溪汉廷茂异一考靳兰行吟顦顇一逢綘灌流落逺外蒙仲出处则异扵是堂堂魏公畴昔罗致凯旋衮归麟获凤至蒙仲独请一鄣自试若䑓若阃上其郡最増秩雌堂然藜中秘大臣知己近臣非有䜛原亦无害谊蓬莱近矣风引帆退笙鹤下矣丹飞灶壊孰为之㢤命有所制何生之难何夺之易地下修文天上作记以蒙仲观容有是事燕许之手沈谢之思百年几见一夕殄瘁昔人存殁乃见交际死者吾铭无愧径山佛鑑禅师师雍氏名师范西蜀劒州人世积善𥘉昭庆院老僧王八师道行高诵华严不絶口与师父祖善淳熙丁酉无疾化去已而师生时谓王师再来九岁弃小斈投招庆院院老宿有所诘难应荅如流十八岁始成僧将行脚母何病师刲股以疗既愈二亲乃聼师㳺方明年至成都尧首座者乃瞎堂高弟言下有者其秋出崃至荆南见玉泉明年辞去见保寕全金山奇至四明见秀岩瑞佛照在焉日范兄方二十更二十未可量也复至灵隐见松源净慈见肯堂充万寿见无证修华藏见遯庵演天堂见息庵观若云巢岩石溪月皆闻风钦挹卒至径山依破菴先师虽徧参老然始终大精进大悟入皆得之破庵以禅门枝派言之盖破庵子之密庵之孙上抵杨岐八世尝住四明之清凉移焦山移雪寳育王绍定壬辰秋奉诏住径山师先梦龙君来迎既而果然次年四月寺燬于火有旨出内帑俾师葺废㑹恭圣仁烈皇太后上仙宣召入禁中祝香罢赐金栏袈沙诣慈圣明殿对凡演法上乗垂帘以聼师举扬奏对径直详华天颜大恱赐号佛鑑禅师又赐斋及金帛旷典也师以朝廷钖赉公卿士庶擅信之资悉力拮据不三年寺还旧观师旦过时以寺距京百里中涂靡所次舍至是即梁渚作大兰若且布良田六千亩廪其徒世守之宸翰书其扁曰万年正续之院及淳祐辛丑寺再燬于火衆谓不可复兴矣师曰自我兴之自我废之不可也既而尚方密赉大枟喜舍海外日本遣使资助不数年而寺再成又扵正续之田二百步作庵焉藏先后所𬒳奎画于楼奉祖师与雍氏香火于东西偏遇始生及祝髪日则饭缁流以报劬劳训导宸翰书庵扁曰圆照淳祐已酉二月悉以衣孟付衆暂归明月庵三月朔鸣鼓升堂云山僧老且病无力得与诸人东语西话今日勉强出来将从上诸佛祖说不到处一时抖撒与诸人去也遂起抖擞云是多少衆讶之翌日疾作语侍僧云时止矣十八日亲书遗表说偈而蜕葬于圆照庵世寿七十二僧腊五十六自号无凖余不及识师晚尘侍从净慈主僧妙论临示寂遗余书日佛鑑吾师也以塔铭象公余未及答问伦巳唱衣余重伦垂死而不忘其师也心诰之既告老归山中病不果铭余友竹溪翁父子及师之徒白云深无文餐激发余曰刘栁不铭曺溪乎余愧于其言乃叙而笔之昔兠率恱谓张无尽公向恱说禅犹悦向公恱文章乌唿说禅若无尽庶㡬大辨才者而恱之言如此今世士大夫未梦见无尽脚后而自谓得少林骨髓吾未之信也余谓师所闻扵佛照光及退菴奇破菴先十数公皆大喜知识其间荅言句不待余下注脚也至扵住天下第林再遭魔厄万瓦灰飞而露坐草宿不忍去必复其旧乃止使之事国必鞠躬尽力其惓惓淬潼丘墓雍氏香火使不至逃儒必立身掦名余虽禅不及兠率恱文章不及无尽刘桞凡师始未皆信实可铭曰铭世有名儒口吟手披及坐臯比士者笑之师不执卷靣壁而巳及对龙象竖起拂子少指顕禅多大藏经万衲谛聼如醉梦醒吾闻径山人天供养惟佛日师十朞方丈无凖之今古罕伦老古锥汉大徳福人际永穆陵褒弥天什帝将遗弓师乃飞钖其来非生其去非仙不灵山㑹即兠率天正续之西松桧苍翠昔憇于是今竁于是参数卜啇谓不称师伦也垂命遗言孔悲凖固作家伦亦开士吾大书之以诏师弟郑逢言余谢事之明年郑士南吉将葬其二亲来求铭于余时余已八才尽而思澁诺人志铭或徤忘失记或常挂懐抱而累岁不免为其人往往厌倦不复至南吉守余数月不懈益勤余矍然曰所诺诸家其官高卑人顕晦未暇论姑以廹葬欲掩诸幽者为先按君名濬甫字逢原累世业儒君尤刻若视朋侪工雕篆扶套括耴高第者心轻之讲学贯通伦类属文根极体安乡先生方鐡庵王臞轩皆推重鐡菴所至与同载晚客于塾俾姻族隽秀师焉嘉熙丁酉㧞胄觧余从弟居厚衡文得之淳祐庚戌擢第授惠州归善主簿居厚守拉君南辕摄掲扬尉郡博士士民称之又摄群幕有甲乙闘杀之狱吏以谋杀坐甲君辨之曰刀出乙家非甲本意卒从闘论里人有官于潮考试以殁者君极力营其后事归善缩次余叔弟处和守惠移书趋上余以诗饯之宾主相得郡创豊朔书院请充山长君选与郡博士而自居堂长忽得滞下疾既愈复剧和为迎医外邑竟不起淳祐甲寅二月二十九日也年五十处和为治棺衾哭之哀率同官其归殡于某寺娶李氏处士应甫之女后君八年卒景定壬戌三月日也咸淳乙丑十有二月十五日合葬于嘉禾里满党山之原以仲子祔子男三人南吉壬子荐次传孙早夭次似孙女三人长适赵时淀将仕郎次适陈作霖陈榕孙男女各三人其所着有经史考其自述日郑玄集六经笺传而谈经之失无出扵玄马迁为史笔巨擘而记事之失莫甚扵迁我朝诸儒接乎朱吕氏理义之斈大明而经史百家衆说淆辞未䏻尽订而归一三礼经传扵古人均田建国之制多闻未讲纲目大事记扵前史记录加笔削而犹多错讹使天假之年而究其斈岂不可以继君家夹漈湘郷乎君上世太府乡露由侯官徙莆号南湖先生其后徙后埭君曽大父恪大父毅贡扵乡晚当大对不就号郑昼树父度博学高年侍郎林公元质受业焉母黄氏乡先生通直郎鼎之女曰昔者吾友议郎苔翁每叹叔季科目崇偶程度立致顕融放下黄册叩之空空激㢤是言未敢苟从紧士之生各系其逢固有寡浅宜卑而穹亦有耆硕宜逹而穷嗟嗟逢原䇿萤雪功先贤难疑诸儒异同探索精微条理始终万逢掖间群雌一雄此日杲杲彼天梦梦不芸香上天茒瘴中吉也苦心蔚有父风如参扵哲如峙扵道闻诸老儋矢犹张弓岂昌厥遂塞于躬嗟嗟逢原归扵其宫所积者厚其报必豊秘书少监饶公公讳应子字定夫饶氏之谱曰尧后也尧都冀其后食菜扵冀之平阳至汉鲁隂太守威渔阳太守斌迁临川国𥘉自郡徙乡且十世乡始隷临川后改隷崇仁今为崇仁人曽祖美以孝友称祖延年踈财好施鹤山魏公书其墓曰长者父焯两贡扵乡是为东山先生公𥘉授业扵黄公义明黄伯仲皆考亭门人斈文扵章公节夫章得之陈公刚陈得之扵止斋水心入太斈一时名流争折节愿交由内舍擢绍定五年第敎授岳州士有自湖南江西者帅欲驻兵于斈公拒不纳秩满监封桩上库一日内侍传㫖以内帑千十七界㑹子三十万易十八界公谓财皆天子之财以小易大则非国体卒寝前诏改秩宰新建县催科先覈诡逸三十户为一甲寛期示信邑无逋赋之民村无诟租之吏昔都保避役如仇至是有愿充者豪右诬仇家为盗监司下其事公以其无左騐力争不得移疾去辟光州定城县留㳂江副阃幕府逻执䧟虏而归者为姦细帅命诛之公物色亲属认识竟脱其死以外艰去调江西机幕未上内艰服阕寳祐六年五月除太学录七月升博士有援公为紧官者力辞时大全当国公责之曰欲难成高位疾颠丞相今为怨府天下之责将四靣至矣大全怒甚赖上保全开庆元年正月进国子博士参详省试兼景献府教授七月擢秘书郎俄兼国兼史县编修实录院检讨官轮对曰天下之不常而可虑者势天下之有常而恃者理理至大而无对至实而无妄至长久而无弊玉音嘉纳九月虏骑偷渡上选不附大全者为耳目擢兼监察御史兼说书公本至诚持正论其弹劾皆老姦巨蠧不摭细过时江西湖南北皆授兵诏洼兵赴援分命蠧臣督之公行次江北手䟽淮不可弛备宜留兵牵制上从之或请移跸朝堂聚议公乃奋笔曰谁为此谋宜斩其父又言空言常典不足以回天意簿物细故不足以收人心条用君子爱民命受人言三说以献别疏云毋以内隆轻名器毋以宣谕艺纪纲毋以昏椽之顺适厌忠言毋以肺腑之㤙倖屈国法又言洪天钖有犯无隐监斈小官如徐庚金軰扣昏去国宜旌异累疏大全及董宋臣等罪其劾赵时诂方大猷也虽宣输节不变讲义斥阿䛕故事诋进奉所言皆可以暴之当世书之信史故事台无长官其后论列多禀聼扵长公公察沈炎长也尝语同列近过府者多由此一路不湏矫激公引涑水公辞副枢之言曰自古𬒳这般官职壊了名节不少沈大慙受词有赂吏求曲笔者吏曰吾公不乆去矣姑少待景定元年四月迁大理少卿改秘书少监仍兼说书五月以何梦然疏罗太学诸生群走関外留行公曰母重吾罪既归无一字入修门景定三年七月丁卯得腹疾乙已终扵寝年五十七娶曽氏継娶何尚郎书之曽孙女俱封人男立有父风以遗泽𥙷将仕郎女长适曽士荣次适黄时熙余三人未笄孙齐太斈生以景定五年六月庚申塟于临川新豊乡之徐原所着有南麓集三十卷公斈以考亭为止大而该体用文以止斋水心为法故䴡密而行有气劲而色和大廷广衆望之然山立未尝问家之有无有亦多所推选性俭约惟亲知急难则倾赀周恤最者葬之弃不育者字之无夫家者嫁之居里无纎芥挠郡县涖官清苦特甚外若疏畧内文理密察临大莭谨不疏忽已发不可囬止与朋友论文柝理衮衮不竭人人心满意足对曰夫野老亦与之班荆分席从公逰者记其言行自少至老不改度公方隐约内美修䏻自重虽合世裁量公者不遇曰徳人词人耳一旦霆奋蛰凤鸣阳皁嚢白兰凛凛有庆歴欧蔡建中邹陈之风向之裁量公者然后追恨知公之浅也以余耳目覩记士大夫一除紧官必根着不去必极其用沈欲公勿矫激者何斛排公者复皆至枢辅然不久亦去既去议者犹䋲之未已视公得丧所较㡬何而全名高节则有愧于公多矣余不及与公同朝而忝交仲氏御史君御史継公峩象未㡬以议论不合出去处大致略似长公与二唐相望皆出余所敬畏御史遗书曰吾兄宰上之碑以属子文曰某立身本末兄敎也乃论次而铭之铭曰端人士之主兮公论国之元气孜列圣之家法兮紧修之谠议言乗舆兮抨权贵上改容兮相待罪厥后言贵异于是号贤者兮犹妩媚或近名兮或择利伟饶公奋孤士峩獬角弓兮住乌寺长语属兮相勉励勿矫激兮耴大位公曰受常耳目寄祸福在前死不避首系鹤相兮次董贤请尸两亲兮投四裔淫朋謟子兮繁有徒盍空窟穴兮穷党类在朝在野兮贺国人兮并㳺英俊兮颜慙且惎身如叶兮名如山宜品兮且百岁犹望兮银信之召公遽草兮玉楼之记前沈后何兮迭居両地天梦梦兮胡足恃彼阳兮衒浮荣之青公矫矫兮立清议之赤幡乱曰浮荣一瞬兮清议万世天之报君子兮与细人异有继志兮跨灶之美子有竞爽兮吹箎之贤季吾为此铭兮侯南董氏直寳章阁罗公罗氏世居隆兴之进贤曽大父讳先以勤俭成家当建炎𥘉乡国乱离多所全活祖讳俊臣武穆岳公讨杨么过师豫章后军禆将道弊衆散亟以便宜招集归之行营武穆壮之将留置帐下以亲老辞授保义郎考讳天祐急谊好施岁歉贷人而焚其劵三世积善累积中散郎大夫妣万氏赠恭人讳必元字亨甫𥘉入小斈䏻兼诵他书长借故家书手抄纂遂淹贯精传素有䏻赋声俄改治春秋嘉定丙午宾兴考官陈文得公卷惊异寘首选明年登第授鄂州臧寕县簿尉漕使正肃呉公柔胜一见赏重选属赈荒尤尽瘁南渡𥘉㐮邓随郢镇抚使陈求道为剧盗刘忠所执骂贼不屈㧞舌而死埋骨蒲圻之兴陂公白计台请于朝䉝立祠阡率其后嗣祭告再调抚州录事参谋未上内艰服阕授州崇仁县丞郡檄权法曹曽极生诗案系狱𥘉编隷广南継改湖南聴读史卒议何甚峻公奋笔数百言朝廷既不深罪诗人郡当推广上㤙守感悟极得善达贬所公力也秩满授都大司检踏官改辟福州观察推官州仓积弊公受轮革高量削古例一毫不耴拟笔是是而非非不以一字迎合上官阿狥贵介郡士潘杲伯旧客温陵为周氏女生男钖老后归乡娶林継蔡周携子以愬官俾杲伯子钖老而嫁杲伯又信蔡之譛逐钖老未㡬杲伯死蔡改适潘弟兄争立后钖老愬于州公谓钖老虽见逐扵父谓之非果伯之子则不可况杲伯无他子自当归绍父业二十年之讼至此始定黄檗缺住持既㪯他僧矣了知者恃多赀挟西倅谋耴公不为动倅逮吏临之甚威公白诸司卒寘之罪使陈公韡荐公云律己甚洁事上敢言直道而行无异议文忠真公帅闽爱其调直公京状已溢格乃监以司科荐公将去条十二事以献皆切中三山利病多见采用俄而真公召赴阙公适班见时朝议中兴可日月冀公为真公言以今东南事力赡东南且不足柰何空之以趋西北又言露布方驰只船不返彼或长駈我难立脚宜急为秋高马肥之备乆曰大名难居大望难塞大病难扶真公深然之巳而时事皆如公言自承直郎改奉议郎知饶州余年县旧牒日数千百逋巨户万前后宰多伤锦公至廷无留讼水无租㿍得郡急符反覆开陈云某纵不䏻如宓子贱岂不䏻如陶渊明守愧谢公往傅耒守鄱迎兄秀岩公即郡斋纂史公入局范公应麟为广西臬辟公通判容州不果行畿漕曽颕茂辟提领犒赏所主管文字转承议郎潮啮堤岸迎龙虎嗣天师致阙下公为庙堂言不修人道而修鬼道不求之法家拂土而求之方士非盛世事以风闻勉通判贑州践濓溪之后尊贤懐古为君子亭拙斋自记之转朝奉郎赐以绯漕江公万里宪赵巃聫衔合荐摄郡平塩丁啸聚时兵饷倚办倅厅自増卒员利源归于西厅东倅独任兵饷公移书当路言民命国脉甚切忤总领意免去除行在诸司粮料院俄𬒳旨督淮西军马饯粮久而不改𥘉变客钞从官卖价三倍扵昔贑居江西穷处淮塩少入贑者民争贩广塩両路騒动公目击身履至是献捄弊之䇿言格不行迁司农寺簿公归自淮轮对言清野之说倡淮皆荒芜弃掷之士禁耕之令下淮皆流离转徙之民城守之说拘谁皆闭関而纵冦之兵为今之䇿莫若聚重兵驱哨招流民使复土又言更张官价而塩钞之法壊收夺牙免而投印之法壊以五凖一而楮劵之法壊理今之财不必求祖宗立法之外但当反之于祖宗立法之中玉音谓清野有利有害又曰官卖已减价公抗论愈切古心汪公荐公可为紧官不果用古心语人前軰日逺斯人岂复易得虚老可惜后为公从子晋伯记经训楼云君族有尊老博士公𬒳知人主将以为諌诤官佞柔侧目孤注外反甚使少自䧏屈岂庭院深芜竟日寂寂久淹此奇杰㢤除知徽州瓜熟两为有寂力者搀上治如也转朝散郎奉崇道祠除宗斈博士又以风闻免转朝请郎𥘉公在闽幕李君遇居里朱君景彛丞侯官公待之简有宿憾酒所之去李爲之也宗庠之去朱爲之也履斋呉公尝与公书云先正肃公得公扵不卑小官之日丞闻扵朝今三十年矣某中间继闻扵朝今二十年矣自是悄不相闻毎惜朝廷用公未尽壬子当国起知汀州移书勉爲千里一出公至汀首祠郡前軰澹轩杨吏部以崇风敎俗易动难安公欲以诗书之泽新羙之讲大斈明徳一章扵学境接漳浦民以贩鹾爲常毛髪争辄相屠害有张三官者狃送近习渐披倡公调兵将合隅总殄渠魁贷胁从境内以安郡计仰塩川派于县县派于民公罢之教沠四民方翕然向化大全素严惮公入台首荐及之诏食崇禧祠公年益高力祈纳禄寳祐丙辰三月诏守本官致仕景定癸亥元旦御笔待从台諌冬得荐士从臣以公名闻诏罗某谢事有年操履可尚持除直寳章阁仍致仕甲子乡人争持酒赋诗词贺公九十公喜见眉宇高歌满引咸淳乙丑以登极㤙转朝奉大夫虽龎眉皓首然齿牙无揺落者饮啖如少壮是冬无他苦他悪食屏薬如是旬余亲族侯问公坐起言笑如常时晨兴犹正衣冠斍气息寖微翛然而逝十月己丑也年九十一临终语孙祖吾父母妻子之䘮未尝用浮屠勿以是汚我娶万氏封安人先公十八年卒子祀先二十年卒命从子晋之幼子为后名以同祖盖公生扵淳熙乙未二月乙丑同祖之生年月日皆同受公致仕㤙今为修职郎信州永豊县主簿女二人长适进士危琛蟾塘仲子次适登仕郎呉行简曽孙男女各一人将某年某月某甲子葬于东菴公止有田三数顷老屋二间仕五十年未曽治第殖产同祖生父晋以私钱为新旧庐又析产以益之自是始有以合族交宾公少师塘危公稹蟾塘危公和壮为性理之学与柴公守欧阳公镇冯公曽讲切𥘉筮上正肃呉公书千言欲折衷朱陆异同后见先生逊志气孚而议论合及为真公从事参叩益详造诣愈深遇家斋袁公于涂论格物克己蒙斋服其简切所着中庸说二卷杂说五卷离騒大义一卷起敬录一卷诗文三十卷进贤自隆兴癸未简世杰擢第五十年无继者至公与万一荐聨名后不絶书罗故家所产多异才公创义斈成就者衆接踵膴仕公年四十余即故居杨园两山环合处开元谷锦蕝山族有力者为创亭榭槗堤公日逰其间自号北谷山人又营东臯为寿藏辟西畴为南山亭竹万竿莲万柄长夏无暑晚楽天自志醉吟先生故事作北谷山人志铭暇日玩周程朱陆之书杜陵康节坡谷诸诗倦则命二僮对变遇佳风月必与亲朋友子姪尚羊谷中性不嗜酒而属客必霑醉虽老倚胡床歌古调音节豪右客谈外事不荅闻朝廷用一君子行一善政则屡称好否则太息深居𣣔扫而后林李公省身雷公皆舂粮越邑耒访后学口语笔授贤士大夫相讯不以爵氏皆曰老先葬前同祖奉年谱先集省身公所壮言行存及姪孙广东机宜一龙书介斛峯礼待李公不逺二千里走仆请余碑之念昔与蟾塘同官秩陵闻公徳业后为真公军谘接公言论凡余所书皆有稽据无一字虚美世之仕者多慕速化公垂四十始䇿名六十始宰邑八十始典州中间真呉二公尤知己然公亦不汲汲翅附及时改事异向之速化者万坟累累公独享耆颐之寿悬车后尚高蹈十年为三朝遗老其自志谦挹特甚余故表而出之铭曰古扵典型人耆寿隽兮致其倦倦或询猷兮或乞言是先生兮有武公之年曷不使之训国人兮而箴儆又曷不遣掌故兮而授传秀眉黄髪兮卧松风而饮简泉寳储之辉兮难上贯乎奎壁束帛之礼兮乃下贲扵丘园意莫长于千载兮莫短扵一生早令而晚缪兮不如后凋之全懐古心翁之妙语兮吾取以铭公之阡曰通塞隐顕之际一世不䏻尽爱者观正论焉观士之极致焉后村先生大全集卷之一百六十二后村先生大全集后村先生大全集卷第一百六十三后村先生大全集卷之一百六十三墓志铭王孺人王孺人名净慧福清人父西应擢武举第七人从军马司卒金陵素豪举久客京华孺人独与母居课臧获勤耕织变贫窭为丰裕年二十一嫔扵石塘林君名公选字养直事舅寳章公如父敬夫子如宾爱伯母陈孺人如姊里人以为内则养直疎财急谊孺人每賛成之无倦意自少至老米塩群碎必手抄心计惟扵施予无吝容长子观𥘉筮于潮鐡庵方公帅粤檄致幕下观奉二亲以往养直卒官下孺人与二子奉柩返葬观歴泉之録参漳之推官二郡之人皆称其亷公车交荐考举溢格孺人喜谓观曰汝通籍当作县吾不喜闻敲朴声奈何观既引见奏记光范乞主管南外宗邸且上宣教一秩乞赠父承事郎封母太孺人纶言甚宠就养南外官冷俸薄至质鬻以供甘旨秩满不䏻入都从槖或为丞相言其清贫待次福建安抚司机宜文字孺人少有脾疾晚更强实咸淳丙寅春若体中不豫者灯夕后犹子有内集孺人饮食笑语如常后三日忽感风眩不语揺手郄药索笔书身后事以二月朔乙丑终扵寝年七十五二子观通直郎新早卒一孙坚老其年十二月壬午塟于田源之阡前临养直墓后寳章公墓𥘉孺人以新祔养直又卜斯岗为夀藏而命观曰它日汝夫妇当祔我观自失怙二十余年跬歩不去亲中间惟往返班见四阅月虽仕未通顕然所至下而士民上而太守部使者皆曰亷吏也州闾族党皆曰孝子也及是观来乞铭悲夫余年二十三辱寳章公馆甥一门尊老如太丘郎陵象贤如元方叔慈其女妇如徳曜道韫何其盛也后二十余年寳章焕章皆仙去又二十年养直与寒斋夫妇又相继奄忽埋辞悉出余手与余同一軰行惟孺人荧荧如曙星今复铭其藏余年遂八秩矣铭曰三从之中允有其二夫隐逸民子清白吏四徳全备功言之懿一点灵明死生之际锦诰疏封彤管无愧制置杜大卿景定辛酉十月戊申前两淮安抚制置使知杨州寳文大卿杜公卒扵里第既塟弟庑孤蕃等奉舒公有开所状公行治问铭于余余病眊久不克为而庑蕃之使数至将命者守余门不去乃论次而铭之公讳庶字康侯少师公讳杲之长子母鲁国夫人季氏生母令人连氏幼不凡日记数千言暇则集隣曲群免习戦阵而指麾之长从少师公歴兵间益习边事少师再守安丰以顺昌在淮北恐虏耴为家基寨则夀春危安丰孤命幕僚沈先庚迁顺昌近里令公具千艘赍粮楮迓之抵正阳虏奄至公拒戦却之卒迁顺昌全夀春公力也是岁以禋霈𥙷将仕郎虏薄军城技穷引去公提兵邀其归路俘获甚众虏愤前衂既䧟光再围安丰少师创智为患串搂排扠木拒守围及三月城屡岌岌矣公父子誓以死守城中兵十余项杂居将士不相下公调娯其间遂皆叶力捍御虏卒宵遁余公玠以监簿守招信部军来援问少师曰公子安在命公见之余曰福尽在是矣遗公缗钱十万公白少师曰却之不如受以遗诸将遂大㑹诸将为击毬戯言监簿捐金相劳苦意诸将感恱余益壮之二年东阃今少傅赵公荐公谓䏻与其父死守封疆出蒙犯锋镝入调一将士乞改秩擢用时少师公建淮西帅阃诏循三资为从事郎安抚司书冩机宜文字以顺昌移治功减职司常员各一寻诏改合入官授承务郎少师公陞制阃虏酋察罕拥衆号八十万围合肥胡马四合极目无际壮士望之失色公内佐机筹外履行阵意象自如某壁虚某隘危僚属惮行者少师公必命公未尝辞汔全城守三年少师公遣公白事庙堂诸将皆餽白金曰助上功费公阳受之赏典行归㑹诸将曰此将军之功朝廷之赐吾何力之有悉反所餽以临淮㨗转承奉郎以合肥守御转宣义郎除耤田令陞兼制置司书冩机宜文字兼督府干官虏连岁不得志复谋大入少师公䇿虏由信阳光山以入命公及幕客监军与大将吕公文徳聂斌设伏扵其来路虏入不时遇伏我师大小二十余㨗戦扵朱臯白塜虏大败获酋妻俘䤋以千万计铠甲驼马如之民有得虏弓马小校邓某杀而夺之公诛邓以徇督府闻之曰以此衆戦戦必胜矣凯还命将士分左右立以次行赏不踰时而徧人以为有父风诏追录暴露入幕前后郄肤功累转朝请郎除将作监簿兼制督幕转朝散大夫少师公久乗邉力丐归以工部尚书召同时监司或因山寨事与少师有违言至是入台修怨併波及公奉云䑓祠通判和州二年少师公起建江阃公兼制司机幕虏犯真州诏江阃䇿应少师公即日就道且令公提锐卒八千入城获降者云虏见认旗惊曰庐州杜相公又在此耶遂溃去三年仪真阙守札公兼摄盖朝廷欲通江淮气脉公至郡大修守备排㩘木殆十万株虏不复敢向仪真四年少师公以刑书召公需次兴化军转朝请大夫台臣希时相意再波及公奉鸿禧祠年劳转奉直大夫禋霈封杨子县开国男食邑三百戸如邕州改潮州以风闻寑新命八年奉崇道祠丁少师公忧十年服阕再知邕州言者谓公不可守邕后自悔其言反以公为荐十一年转朝议大夫淮东制置大使司参议官公过阙近臣多言公可用除将作监丞殿帅王福为时相安晚郑公言某昨守安丰杜监丞为淮西内机郡以玉带货财为礼悉不纳郑公益加敬十二年三月迁司农寺丞知和州陛辞先奏曰目有短视之疾恐敷奏闻卤莾乞赦臣罪上曰卿近视耶二札略曰昔人有天时地利人和之论今秋哨蹂苗冬哨践麦四月维夏尚回旋扵光黄之境天时不可幸矣以轻兵缀孤城重兵干心腹地利不可恃矣戍兵多乌合土兵多癃老列郡仅保空城原野空扵转徙间有保聚山寨又困扵搜索括刷人和不可保矣今之夷狄与昔异中国待之者亦当异苟恃天幸恃一衣带水恃清野而付边事扵不谙歴者之手未见其可玉音嘉纳因及少师公豊庐之功且言当卑卿一节公顿首谢抵郡江阃潜斋王公檄兼参议官兼淮西提刑公谓歴阳形势胜它郡独镇淮门外壕浅埂浮水靣増胜门外濠狭逺砲可及扵是樽节浮费夷去其埂长一百五十余丈次辟濠濶十丈长二百余丈秋霖将败围田公调兵运木石槎草捍之令曰围不毁原赏不然有重罚境内围田独全民不乏食总所下州和籴公曰州不产米矧今劳伤某不敢任此责緫所委之倅民患苦之公力以去就争籴事及寑大修学宫増学畬丁生母连令人忧民遮公借留公亟去之在和一年有半造守御具积米麦钱楮如山丧礼路费皆用俸金不耴之公帑三年春盗发郡之建寕剽甚建漕守谋曰杜绣衣谙金革事可恃也即以上闻札公助本军讨贼㓂遄就擒公不以为功四年服阕差知真州矩堂董公册免久轩蔡公轮笔奏乞趋行且曰杜庶杜杲之子上曰庶今安在蔡公曰昨知和州今家食上曰杜某有短视疾蔡公恍然上犹记陛辞奏语也公谋出处扵大使令传相魏公魏公趣公上且奏真非兼节不足以重其权诏兼子奉时祠㑹上流奏㨗江汉肃清公以得継魏公之后为荣一遵肃规治法征谋必视诸政府而后行逻报执异言异服以为谍者公察疑似率从轻典射阳湖饥民以水毁啸聚公命都统施谋帅兵招之曰是皆吾赤子顺从者籍为兵必不得已而从诛之乎不数日得丁壮万余隷尺籍所戮特首悪三数人维扬培植久人物盛军民错居委巷多茅茨景定𥘉元数有火警公每轻车至火所赏醲罚当应时扑灭夏四月乙已精锐军昼遗火芦场在傍晴久芦燥东南风悪火势若奔马公急捄章武殿及仓廪军器暨回府治则库帑堂宇瞬息皆延燎绠缶力无所施公欲自投烈熖将士扶掖越子城河至西门亟部分军马防制意外骨月囊橐俱不暇颜乳媪挟公一女不免扵难𥘉占者谓荧惑犯斗斗杨之分埜郡其灾乎犹谓融风屡警足当之矣不谓其烈至此公亟自劾宣谕宜下日任责勉图后効公责躬引咎极力营缮务以称塞上意市民力不给者贷以镪北去官宇民居渐复旧观五月令赴行在奏事侯代虏帅从淮安通讯求和公宻以闻诏令制司处分而公已归矣六月除直寳文阁知隆兴府兼江西运副时魏公方归衮勉公之任公曰治无状复叨麾节纵圣㤙寛大独不愧扵心乎归计遂决七月新制帅应山李公舟次䢴沟即日觧缆行李如贷于𥙿斋马公始䏻挈其孥以归公仕宦所至无俸外钱淮东西阃𥘉建有公支钱二十万悉散之军民至杨迓新仪物未造命备堂止供一帐堂以外曰此严阃府之体者在扬八晦朔蠲请务聚増踰不觧酒息三百余万缗沙田屯田租所减亦万斛南货场惧与啇贾争利搉埸颗珠寸玉必籍以闻送醪醴钱币易于公帑以报家法然也后省公命镌二秩言者复论公火后用钱如泥沙再镌一秩公安时处顺未尝戚戚独扵火后侈用之谤君未䏻言者淮人言于时土木骤兴百费耗起皆在平日调度之外论者不知深而详攷也又后来所括贵钱物有将校回易来归者偿积逋者诸司之𥙷还久贷者则有别籍故与元申烧燬之数异同致烦有司审覈赖朝廷清明其论遂定而公不及见矣𥘉虏残临瑞二郡洪抚诸邑樵人震恐公弟庑挈少师公赐器辎重往依公于广陵皆羽化扵烈熖其里人言公之归尚无清献之琴鹤安得有伏波之薏苡乎公虽中废然志气逾壮岁年未暮海内犹冀其复淮东提刑公再典乡郡人以爲荣始至见塩课舟筭皆隷别厅且郡帑赤立欲丐去居旬日计所入矍然曰是亦足矣按月支官兵俸廪余力新郡治宪台素贫公苦节置白金器数百两积铜镪十万民有避兵江南归启窖藏白黄者仆讦于官公杖仆而归其主郡人莫不服公之明坊场津渡旧皆有挟而权摄者公始选差官属江阃𥙿斋马公陛学士举公自代五年除湖北运判兼知鄂州公力辞就除宪兼守合肥谋帅魏公荐濠守应山李公及公上许用公擢直秘阁淮西提刑兼知庐州淮西安抚副司公事去庐十六年军民欢迎前人造机杼织纻缯为洛中饷公至命撤去流民聚山寨採蜡事丝枲以餬口官低估抑置买公素以为言㑹有黄榜禁止淮民相庆肥河自西来贯城中而东汇于巢湖前帅于城西筑隄潴之以隈戎马高与城等曰此不费钱粮之十万兵也然水无所洩巨鼋窟焉连三岁用功而隄三溃至荡庐舍壊城壁帅犹以为不可废去则请朝旨令公复修公不欲立异勿葺而已郡仰酒息啇征公常诵少师公两语云税聴自来酒听自去终始服膺吏以日入之羡归公公问之曰例也命输之公帑虽守邉而尤崇风化子有贱诸母为妾而不友其弟者杖之苐之母陵嫡则又杖妾邉人始知上下之分朝命敷籴公固争得免六月除刑部郎丐祠不允陛直寳章阁因中任侯吏报虏至请闭関公洞开诸门秉炬以归迁避之人哨骑近城提兵迎击虏引去大阃令公潜师擣颕以牵制虏势公选将帅庐濠豊夀四州精锐徃焚其委积㨗闻増秩为中奉大夫虏自东而西将趋安丰公调将士邀其惰归扵望仙白沙城获两㨗开庆改元魏公以枢使宣抚京湖大使节斋赵公来公丐去赵公力勉公留庐人将为少师公建祠公曰久不祠而今祠是以吾而祠它日吾去安知不撤之乎戒勿为民固请公不䏻禁陛华文阁因任虏围方阳二山寨甚急公选勇士援之虏数败北而遁偷渡报至公忧愤曰世受国㤙恨不得効死于鄂𥘉工部王公籍并城民田隷军屯后大卿吕公照契责之民而量榷其祖旱潦不复蠲减民困催优有相率而迯者公闻于朝曰王工部固失矣吕大卿亦未为得也时相方生财下郡以为岁科公将去庐犹争扵朝曰始官受其害次民受其害终官民俱受其害乞以田归主而复其祖诏从之涟之䧟也淮扬大震除公大理少卿淮东转运副使两淮制置大使司参谋官俄中批除大理卿两淮制置使知扬州公在庐缮学官造祭器创合肥馆建三登楼葺天庆报恩观去日稚耋遮行帐公夜觧维比晓舟行已逺庐人又相寛曰公制置两淮去犹不逺也淮扬人闻公来始奠枕赵公去亟公曰曩无涟海淮之安自若但当镇以静尔先是警偹严宻昼夜持杖击柝卫子城及辕帐如冦至公一麾去之丞相履斋呉公录示御笔云使早用杜庶一年必无涟水之事卿爲朕勉之遂宣谕云卿前守合肥两淮奠安今卑全淮尤籍声誉涟水之失维是前政兴复全委扵卿賛书略云其勉绍先烈使夷夏皆知西平之有子公益感奋时有一二偾军之将自涟归椘反侧不自安公亟召寘帐下部伍分隷诸营它将归亦𥙷官士卒䏻㧞身来皆厚待之尝调都统李海挠涟始议遵大路师行骤令改出它途至南城俘获甚盛后谍云使由大路遇覆必矣以上流未清御笔调兵应援曰卿世受国㤙想以君父为念又曰卿宜以国事为念加意选发以济事机公奉诏津发恐后时淮扬兵仅存万余而抽摘未已公奏兵不敢不发淮扬万一疎虞望朝廷念先臣之功留一子以用𥘉求尝病一日觉意悪体汗唿弟及家人至前已不可为盖棺甫五十一乌乎悲夫杜氏自南渡为樵川人公承家事国有劳侍亲疾夜不觧带与庑相依为命通籍共财歴二阃皆以内幕辟庑不私其子继群从之絶而周其贫者扵姻谊乡情尤笃胷次轩豁不藏宿一事博覧百家传记属文下笔立就语法平园少师公简牍多公代劳行草逼少师公观者不䏻辨数以父命堂白其言边防军册如指诸掌孔山乔公杭相李公皆谓杜氏有子少刚劲晚趍和平然不肯屈折趍时则终始如一荐牍先及贤劳有䄂书而来者见公匿不敢出每言居乡当如处女未尝有毫髪挠郡县客至樽酒论文终日不倦虽位望通顕而敝衣疏食自奉甚约惟扵好施周给则略无吝色子男五人蕃承务郎新某官蟠承务郎新某官审登仕郎二尚㓜未名女六人长未笄十二月甲寅塟扵郡南香林寺傍黄坑山祔高祖正奉公茔域之后余论次公平生窃有感焉昔西事起尹师鲁最有力及帅渭坐贷公使钱左官韩范不䏻援张定叟紫岩之子南轩之弟号名侍从晚尹京兆坐府治灾免去公侈用之谤似师鲁融风之厄似定叟国家文法严宻世间议论刻深随声接响㡬于以成败论人者使公老夀至今勋业光前昔之毁必转而为今之誉矣余尝铭公王父开府顕考少师之阡世系勲阀已论着者不复出铭曰堂堂少师兮敌忾宣力英英康侯兮嫓美传嫡建二阃兮皆底绩纉翁绪兮践翁迹变出虑表兮蓍龟莫测公䏻拊军若民兮不䏻禳天狗与荧惑方汲汲以营缮兮奈狺狺之烦啧谓壁有瑕兮掩徳朝搏扶之鹏兮暮退飞之蠲上还葺纛兮乗下泽噫大厦梁栋兮百年培植奈何斧斤雪之兮残参天之黛色吾观周尚父兮汉新息下逮唐兮靖若勣或含两齿扵后车兮或曵足于土室年八十扈亲征兮渡鸭渌而驻跸少师功成名遂兮首皓白康侯中摈兮犹两曜之薄蚀志逾壮兮头尚黒事㑹之来兮何终极曷不使之复鴈门之踦兮奋渑池之翼百夫特兮万人离白日昭昭兮埋此璧韩北平王祖子孙三世兮自叹昔余亦爲公家兮勒三石年长韩之二纪兮文无韩之一笔世方以成败论兮余重爲国家惜悲夫叶寺丞公叶氏讳彦昞字汝潜世居兴化军仙逰县之濑溪故左仆射兼枢宻使赠少师谥正简公颙之曽孙州佥判赠通议大夫元浚之孙直徽猷阁将作监赠宣奉大夫棠之子母硕人姚氏少美秀而文嘉定乙酉㧞胄觧丁亥禋霈以父任𥙷将仕郎铨注监通州酒税再调高邮军法掾太守𥙿斋马公光祖尤器遇狂卒婴城以叛危机交急公佐马公宻设方畧潜通援师卒犹桀骛公冐矢石谕祸福卒相语曰我等筑城官有扶我者独叶法曹识人劳若稍帖然无譁援师皷行而入全活一城公与有力焉制使信庵赵公葵兵部尚书蒙斋袁公甫俱荐于朝公部注建寕府政和令邑计旧仰税埸丁钱后省罢邑始不可为更十三令无一善脱公持一亷兴百废剏塩坊严私贩令行禁止秩满垂槖而归虽房奁中物亦委貭家大监喜曰免䏻守正简公清白训矣丁酉班改知广州南海县台阃鼎立甲可乙否公裁阔狭投肯綮上官皆称其材敏又主客户杂居讼健而刑繁公平心处之两造无翻诉者县宅燬于叛卒公一新之民不知役唐经略璘曰安得人人如叶南海癸卯再领两浙漕举乙巳丁大监忧服阕除提辖杂买务迁将作监主簿轮对言储贰之建当早储寀之选宜遴督府结局可喜边境撤兵可忧玉音云师传湏得其人又云结局在撤戍之后再迁司农寺丞提举广南市舶旧例舟始至有和买纲既辨有例库易点汚人公壹扫去老胡相率祠公时京尹赵公与提领版曺俾舶司以戸部市舶入衔公耻扳附以风闻归和李文溪昴英诗云一道梅花送行色来时安得似归时擢知州不果行奉毫州明道祠丁已差知郡武军自庚寅辛卯后建寕大寕境内朱口大田石冈等处犹结党负固出没叵测帅夀楽史公岩之宪矩山徐公经孙更迭趣公上事及境吏以例卷进公麾去之曰吾岂爲此来耶闲阁深念专以除盗爲急泰寕令张皇势公责之曰龚遂有言欲胜之耶将安之耶知县审胜安二字当知所处然贼部落主名公广布耳目以次勦除独石冈寨萧忠顕者最雄黠郡人皆谓失今不图疽根终在公指授隅緫擒忠顕械送帅府正典刑余贷不问请扵朝即峒爲寨戍以兵樵民始奠枕矣属融风延燎郡治公翦荆棘新轮奂规抚鉅䴡扵昔叶检详米记之略云聴事之后爲清心阁爲紫云道院爲燕寝东爲舘若亭者四西爲亭若榭者亦四此又昔之所无者又曰曩冦祸两载甫定郡宅三政始备公甫至而祸本㧞不踰时而旧观复可谓善扵集事兼人之䏻者矣郡人祠公于学朝议方褒治最以啧言免归未息肩夀楽建江阃𥙿斋建昇阃争以军谘屈致公笑曰诸阃皆大老吾谁适从朝家使参淮阃谋议㓛名㨗径也亦辞不行改奉建康府崇禧观官情愈薄矣始正简位冠台鼎里无居第大监始卜居城北之后塘中为寝室两傍为子舍而已堂庑聴事皆成扵公手戸外引泉为沼叠石为山荷栁萧森有濠濮间趣亭䑓花木皆合位置惟怜才下士花朝月夕坐客常数十谈啸谐咏人人尽欢水陆之珍毕致家食则鲜菜耳祖居靣南林自号南林居士素精悍尝苦臂痛寻愈丙寅夏五之八日乙夜公将寝侍人执烛不谨灺落籖架延帷箔燎堂宇犬老妪亟耴告身箧掷池中挟公以出它悉不暇顾公母弟安溪丞彦时挈木主并先朝钖噐逼烈熖仆地而死公素友爱家人匿不以告阳曰它出公不食者絫日左右计穷吐实公号恸不自胜迁居池馆疾作遂不可为以是月癸丑卒享年六十有七官至奉直大夫娶龙图傅公淇之孙女继黄岩赵氏度支郎官师之女前卒皆赠恭人子男一人夀頥登仕郎娶南州录参陈之长女公为人温克醇实用世才高而养以靖重落笔语妙而耻扵衒鬻正简以忠清节为干道名宰大监以治理效为端平贤岳牧公接奕世文献又以学力辅天资故以处则誉居官可纪未尝问家有无而周人之急惟恐后作成族党之贤而秀者资助其孤寡贫弱者御下不严而威未尝笞傌臧获其卒也里之缙绅韦布相吊自族下至舆皂哭者皆哀先是公塟赵恭人于县之善化里乌石山虚其左夀頥以其年九月丙午奉公柩合窆公𥘉属疾余与楽卿陈公炜省公卧内公指夀頥曰以是累君余曰楽卿乃先大监之客其成持故人穉弟多矣况朱陈家乎余与陈公退甫信宿闻公易箦矣声钟矣悲夫痛㢤夀頥奉陈公状来问铭余少与大监友善后使南海与公同僚岁晚悬车故里与公同巷公谦抑特甚每曰后村昔吾先人执友也今邻舍翁也常为不速之客亦与直率之集乌唿今皆巳矣铭曰公耻署戸部市舶之衔而上节辞二阃军谘之辟而归田彼节斋也夀楽也𥙿斋也内有主眷外秉事权士趋其门如蚁慕羶朝犹沈陆暮送上天三大贵人扵公惓惓公寕株守不喜茹连所立卓㢤家法则然夷攷平生庶几扵全它美可畧着大节焉黄徳逺余里中有二黄君缜字徳玉绩字徳逺辱与余逰余常语人悳玉余爱友也徳逺余畏友也徳玉高科早卒徳逺少与兄齐名既弱一箇名愈重遂为乡先生三十年门人着箓牒以数十百计凡沾丐徳逺毫芒者多䇿名先登悳逺虽未觧褐然齿宿而徳尊前后牧守礼下之如元夫鉅人郡博士敬事之而不敢友表正泮宫甚久一日若有不楽者拂䄂去久之国人大夫固请乃复就职徳逺始逰淮浙徧参诸老学无常师中年还里闻复斋陈公宓瓜山潘公柄方兴洛学二公师勉斋者勉斋师文公者徳逺遂北靣执礼扵二公与同志十余人集扵复斋家仰止堂旬日一讲有口义二公扵门人中尤称陈平甫黄徳逺颜君度君立及二师卒徳逺率同门友筑东湖书堂请田于官春秋祀马读约聚讲如师在时𥘉平舟杨公栋即学作尊徳堂以处习静刘公弥卲习静卒久无敢居者后以徳逺继之涵江书院𥘉赐额又兼山长一月三讲晚闻虚斋赵公以夫作易通与之上下其论虚斋曰平生所得益友惟徳逺耳夏𥘉得寒热疾既而有瘳俄复委笃犹勉东湖诸友接扶陈潘一脉且语诸子以埋辞属后村徳逺生扵庆元丙辰十一月十二日卒于咸淳丙寅八月二十九日年七十一先是有星陨于书楼之西属纩有雷雨之异所着有四书遗说近思录义类若干卷扵诸子百家有读略续略新略有传习问荅略每谓迁固史新唐书皆未修之史尝借国史二百卷九阅月手抄读彻首尾其専苦如此不喜作韵语时有感兴自谓得风人之趣两娶皆宋氏故监丞公藻之孙沙丞克刚之女前夫人名徳麟字瑞甫通九经及前汉书工楷法嫔徳逺十有六年逮事尊章皆曰吾门増一孝女徳逺读书不问生计客至鸡黍不戒而具仲元八岁命赋八韵日晡未就笞之其严如此生扵开禧乙丑四月七日卒扵淳祐壬寅四月二十六日年三十八徳逺塟之于常泰里濑溪松峯后山之原丙午冬也子男五人仲元壬子贡士仲㑹仲和仲固仲稼女适刘直上郭应植宋怡夀庶子文翁后䂬溪陈氏登乙丑第孙男女三人仲元等与后夫人奉徳逺之匶合塟于濑溪黄氏莆着姓唐御史滔之后世有异材徳逺曽大父衮漕举进士大父必彰业儒积善父汝守以累举㤙奉对修职郎致仕母李氏封孺人仲元状徳逺言行三千余言新进士郑献翁林栋徳逺高弟也来致父师治命嗟夫古之人开径必有三益卜邻必有二仲言孤学之陋不如相观之善也余长徳逺九岁晚归乡里父行者万坟压颠兄事者晓星残月比肩相随如徳逺者指不多屈今遂舍余而去无复共语之人矣岂不然㢤乃摭仲元所述之大者叙而铭之铭曰昔河汾氏终身田里虽无事业见隋唐史续经中说百世以俟传之董程付之郊畤贤㢤徳逺一布衣尔着书满屋讲学析理谁谓君贫贻厥以此门有高弟对修职郎致仕母李氏封孺人仲元状徳逺言行三千余言新进士郑献翁林栋徳逺高弟也来致父师治命嗟夫古之人开径必有三益卜邻必有二仲言孤学之陋不如相观之善也余长徳逺九岁晚归乡里父行者万坟压颠兄事者晓星残月比肩相随如徳逺者指不多屈今遂舍余而去无复共语之人矣岂不然㢤乃摭仲元所述之大者叙而铭之铭曰昔河汾氏终身田里虽无事业见隋唐史续经中说百世以俟传之董程付之郊畤贤㢤徳逺一布衣尔着书满屋讲学析理谁谓君贫贻厥以此门有高弟家有美子吾铭必传君未尝死后村先生大全集卷之一百六十三后村先生大全集后村先生大全集卷第一百六十四后村先生大全集卷之一百六十四墓志铭陈处士黄夫人余友陈霆谹叔求余铭其母黄夫人之墓余以耄荒久菁华竭辞谹叔求不怠语益悲岁晚走长须遗余书信夕梦伟丈夫责霆曰汝为母乞铭而遗其父孝子固如是耶霆惊悟乃论次二亲言行饬长须守余门必得铭乃归君陈氏名龟朋字钖公世为永福人曽大父时升大父宗亮特科终南城尉父泰隐徳不仕君生扵淳熙庚子其曽祖姑嫁伦魁萧公国梁女适乡先生方君寀君舘之于塾帅里之经生学子数百人师焉治礼记改赋与同袍课试不魁则亚惟大比辄遗贤君稍厌科举经自注疏至诸儒疑难问荅史自左马班范至凁水治鑑蜀李长编皆手校口诵傍註群疑已见不足则书纸背谨楷如一率鸡鸣起丙夜始就枕虽病犹以某册某卷脱误某字未涂改为恨疾革语妇曰善视吾子又颜霆曰好读书我穷坐命非以书故言讫而暝得年四十三嘉定十五年五月某日也君之学虽不见于用然月旦之评以为善人里有忿竞君居其间出一言皆失所争而去以某年月日塟君于某乡某里某山之原黄夫人亦邑名族事舅尤孝敬夫如宾既寡家贫子幼或云人生顷刻耳何不它求乐处夫人曰吾已妇陈氏矣复何言益杜门自誓夜课免书常烧松明葺蔴苎以待之琅琅成诵乃止稍长则聘名师躬烹炰以为先生馔谓其子曰汝父辛苦如耕未収収必在汝后谹叔擢第㳺宦至改秩夫人澹然不色喜惟闻其南宫奏赋丹山翁公所耴又闻京状破白抑斋陈公所荐为一开颜谹叔注上杭令将上以风闻寑夫人亦无戚容久之今上龙飞或勉谹叔为亲求仕母子恋恋不忍舍咸淳𥘉元夫人年七十有七矣犹䏻穿细针截大胾人以为夀者相夏五感上气疾小瘉复剧遂以闰月十六日卒二子霆霖霖宣敎郎前四月卒夫人哭霖之哀始衰一女嫁某人早夭其年八月壬午谹叔以夫人合祔于父墓谹叔当以登极庆霈转陞朝君与夫人皆当封赠而未沾㤙命然君夫妇自立有不可冺没者按古书法仕者称爵隐者称逸民处士书君日处士书黄曰夫人盖实录云嗟夫人之生子患其不贤且才贤且才如谹叔而曽不少遂其顕扬之志岂文章者固天之所甚吝才学者固人之所甚惎欤然谹叔诗可以赓明良喜起之歌文可以居讨论润色之任庸讵知屈扵暂者不伸扵久龃龉扵前者不遇合扵后欤处士夫人之阡双诰燎黄万家守冡行有日矣铭曰夫人之藏贤子自志事母日长记载详偹处士之没子方十岁追述先美如昨日事子厚逺矣谹叔可继吾铭斯阡以诏来裔我轩何君近世为国家立大功名人惟抑斋陈公门下士杂沓其大去为名卿将小者各扳附尺寸致通顕岁晚者内释钧枢外觧鈇钺余尝访焉门馆萧然翟廷尉卫将军之客皆去其终始留公门下者惟我轩何君君名谦字光叔世为莆人抑斋守莆庙论将付以边事公求士扵复斋陈公可托死生患难者陈公以君荐遂与同载抑斋为闽招捕使帅江东西以元枢兼湖广大使晚建乡阃君无一日相舍凡平冦诛叛竒谋秘计皆预然事主忠持身洁他宾佐部曲或为人窃议惟君自兵若民自士大夫至免童走卒莫得而疵及妄校尉皆贵君絶口不言劳抑斋强君受武爵君与人书疏未尝署衔抑斋重客如坦翁唐公警斋呉公遂𥘉潘公尤奨重庸斋赵公久轩蔡公争论荐竹溪林公为书我轩扁帅矩山徐公右心江公欲辟置不果君事継母孝敬疎财而急义性孤介口不言钱惟嗜诗如饴蜜余尝记其父抑翁之阡及䟦君吟卷评君父子之诗详矣或诮余多可余曰君论人顕晦余论诗工拙后必有知者君素强健近遗余书趣所作亦斋隧碑未数日闻君不疾而逝咸淳丙寅十一月十一日也得年七十配张氏子一某承节郎淮西宪属先卒二孙志学志壵俱业进士以某年十二月十二日塟于懐安县八坐乡稷下里崇福山之原仕至成忠郎监福州作院不书非君志也世系见抑翁碑铭曰观其当炎炎之际观其处寂寂之际其贤学者之所愧其诗作者不䏻废丁宋杰宋杰名南一莆士多䏻赋而丁氏最盛日伯杞字元有曰伯梅字元作曰伯桂字元晖尤擅名每一篇出万口脍炙后元晖贵顕为端平御史歴给事中元作早卒元有内舍奏名矣未觧褐而卒即宋杰父也宋杰幼机警诵前汉书日万字给事竒之曰吾家白眉也年十三有声乡校拔寳庆乙酉漕觧端平丙午胄荐乙未南宫中鹄矣属同知举蒋公重珍以病卒出监试殿院公王遂代之易以他卷逮癸丑春始奏名别院廷试以累举㤙陞丙科调福州懐安尉邑人谓宋杰清谈书生尔于吏事未必谙鬯而宋杰烛情伪摘姦伏若素官然公族有僦居以妇堕胎诬屋主者宋杰辨为药胎民有负逋自经者子讼债主宋杰曰汝父缢死矣谁㫁其舌搜其家得舌扵圊某家女奴溺死父讼主家宋杰曰两手有泥沙自溺也两造皆伏然不善事上官以宪劾去监南岳庙监广州东莞县税务经略谢公子强曰司征非所以凂儒者将别有所处宋杰辞去尉卒捕盗盗兄以为辱己捶苐至死诬失主杀之宋杰辨失主与盗未尝交手篙师晒衣堕水急下耴之溺死母讼舡主宋杰视尸衣果在乎二讼皆息谢公荐宋杰扵朝㑹以职事忤上幕又以宪劾去贫不䏻出岭峤南士人率子弟行束修师事焉漕南谷郑公恊手书以濓泉山长延致阳巖洪公天钖继至尝与宋杰同漕荐檄摄海阳丞州学敎授兼文公元两公书院山长又饯以诗云向曽预荐君偕我老更䏻勤我愧君郡守㳺公义肃尢严冷然待宋杰独厚潮士方喜得师宋杰以悼亡归宦意䦨矣宋杰少时谓功名可立致已而同袍子多先登躐进宋杰胷中浩然者蟠屈无所施稍自放扵酒其文章有气骨自在𥿄上皆现光惟饮酣耳热向人举扬铺说音节忼慨抑扬蹈厉神色自得不知者以为傲惟余常哀其顿挫而犹幸其老而壮穷而坚也𥘉实斋与给事同台及典举失宋杰出院还台闻宋杰家塾书声甚若大悔之别头考官欧阳起鸣得宋杰赋击莭始擢第然其年五十七矣余观吾里艾轩囿山两贰卿皆䇿名晚而致身速意乗除之理则然惟宋杰仕十余年人以材名遇合宋杰以才名困厄不改头衔而死则有不可觧者然以穷逹论人浅之乎为丈夫者黄注梦升一主簿耳欧阳公铭其墓反复嗟惜其意气尚在文章未衰穆修伯长一参军耳章圣闻其诗名而尹师鲁兄弟师其古文然则宋杰之所自立者岂以位卑禄薄而遂泯没㢤宋杰扵所居辟一室方仅如斗扁曰斗轩后有隙地莳花灌蔬丙寅𥘉度语诸子吾今七十诸父所无可为丁氏破荒死亦何憾俄苦上气疾预处后事语诸子善持门户娶陈氏以勤俭相君子前卒三子长国老次夀老后弟南英次侑老后弟监舶南叟二女贡士黄仲元林履孙其婿也生以庆元丁已七月二日卒以咸淳丙寅十一月六日葬以咸淳丁卯正月三十日与陈孺人同穴墓在惟新里樟林传籥之原宋杰性孤介少所推下余尝交其二父皆铭其阡宋杰无恙时彚给事諌草将付梓属余序之余病眊未果为宋杰且死命其子来责诺且曰我埋辞併以累此翁余既摭实纳铭宋杰圹中又将序諌草以践前言其世系已见二父志铭曰以为难兮或搏扶而直上以为易兮或分寸之莫攀猗宋杰兮彩翠如孔鸾盍冲扵霄汉兮谁铩其羽翰埋斯人扵黄壌兮巨灵瑟缩而不安吾闻贤有后兮天好还竭末生兮谢宗盛攸或出兮荀氏蕃嗟嗟宋杰兮虽赍志扵九原有珠树之竞秀兮必丹桂之高搴罗晋伯进贤罗氏上世有徳扵里人其后愈蕃而大君名晋字晋伯曽祖俊杰祖谔奕世长者父应积善以耆年授廸功郎母万氏封孺人君蚤从塘蟾塘二危公稹和蒙堂柴公中守东谷欧阳公镇学㳺乡校有䏻赋声秋赋辄不售廸功年寖高君叹曰吾亲老矣干蛊非子职乎遂罢举求志以训子娱亲为楽廸功夫妇命服坐堂上君率子孙莱衣斓班拜舞堂下即所居东偏万竹中作楼丛书万卷耴昌黎诗语扁曰经训古心江公万里记之其文高而雅其味深而长称君薄己厚人昏夜赴急场屋不偶曰以付免曹同时耆旧李公义山雷公宜中皆尝登临赋咏𥘉廸功卜居石塘及君子弟既众内外千指君乃于石塘西南樵峰云麓石溪各为剏宅一区高深大小一凖石塘凡研图史必均居邻从父寳章公必元寳章命君幼子同祖为孙併新寳章公旧宅又扵林壑佳处为对山阁清閟堂蹑云披锦临清等亭遇好风佳月以两鹤导侍寳章公从族戚宾客为竟日欵宴集必设棋枰爲楽寳章笑曰晋伯与人无竞惟棋力争酒酣倡爲歌诗客属和必喜或诗未成必鼓旗傍譟满座閧堂四方士来访者皆倒屣下榻无倦色咸淳丙寅得脾疾菊莭犹觞客竟席越三日语家人无他苦但觉气息微倦勿以粥薬强我十五日晨兴奄然而逝里人哭之恸士友莫不反𬒮相吊享年七十一娶赵氏前卒子男五人一性承信郎前饶州楽平县酒税一𥘉登仕郎一正登仕郎湖南漕贡进士一理登仕郎江西漕贡进士同祖继寳章公之子修职郎信州永豊县主簿一𥘉后公二十日卒一正前二年卒女三人进士杨榘登仕郎呉璧进士艾道夫其婿也孙男九人囦夫大方大圆木有阳生大信大年徳孙余未名囦夫阳生并登仕郎女七人进士陈珽将仕郎赵友澄其婿也余未行曽孙男女一人明年某月某日一性等遵治命塟君于娄山前既塟一性等奉斛峯李公伯玉状君言行问铭扵余昔太史公称伯夷得孔子而彰颜回附骥尾而顕君以疋士不出闾巷而古心记君之楼千言谓君㨿经守古立于高逺不可凂斛峰状公之行千六百谓君居乡富者敬其贤贫者饮其惠为恶者有所惮而不敢发又云不矫亢以为高不诡随以为卑遇事紏结他人搏手无术者君迎刃而觧惜其不少见扵用古心大宗师也斛峰名法从也君可谓䏻自附扵青云之表矣余曩与寳章公同僚晚铭其阡又铭君贤配赵夫人之藏今复铭君铭曰昔蔡中郎文字崛竒碑版流传价重色丝惟扵林宗曰无愧辞岂功名人有醇有疵彼高尚者散髪采薇终身不鼓琴无成亏吾铭晋伯髣髴似之书楼岿然贻厥之基李艮翁礼部余免时闻乡先生李公伯可主课槐轩席下传业者常数百人时先君官京师余有子职不得受箓牒然先生得余少作惊异曰后必名家常参选入都贺先君曰公免真英物也先君每举其言以厉余后十余年余自江淮阃幕还里先生方需次樵倅与里中诸老寻真率之猥自降屈扳余入社余以名微齿㓜固辞诸老不相舍由此日侍杖履俄而先生微恙仙去余与诸老哭之恸先生名宗之伯可字也昔尝语余某有子少君七岁其才思亦君流亚但幼多病赖薬椀扶持之尔因唿君出俾与余定交礼部公也𥘉名钢字汝砺其神气若王弼何晏之清而骨躰甚扵彦辅叔寳之羸及聴其绪言宫动啇应若张楽扵洞庭也出其论着玉白花红如濯锦扵蜀江也每叹曰他日相遇中原吾当避君三舍乎常相视一笑后余爲枢掾省郎立集英殿下君始改名丑父字艮翁由乡赋擢乙未第余每爲安晚果山两丞相言公才学非余敢望君虽由此开朝蹟然除目屡下不过留滞学官馆职它人往往㨗出腾上君力请外𥙷再入未㡬复引去晚值今太师平章公爰立素竒君才稍迁擢及兼礼部郎官人皆曰大典册必属君手君请麾不己出使衡湘全邵两守贪虐公方劾治未报以风闻免官君处之夷然归葺故居前辟荷荡为水榭钓川花朝月夕与亲朋楽饮若未尝顕融者意其夀祉朱艾也君临发湘中时微感末疾既愈矣俄复作昜医不䏻疗遂卒丁卯夏五戊子日也年七十四所居北亭山号亭山翁有文集若干卷君歴官内为刑工架阁太学正博士诸王宫教授太府丞祕书郎着作佐郎着作郎权礼部郎官尝兼沂景献府教授外樵川户曹临安府节制司准遣淮浙发运干官添倅福州建寕府淮阃参议湖南提举积阶至朝请大夫上登寳位当转元士而不及拜余尝病世之文人才士浮华有余而节守不足时鹤相谋躁进以君为安晚上客又与台端林公彬之同里介君㳺扬扵二公间君悪其人顕絶之丁客沈翥欲自结扵君诵君私闱发䇿云愿北靣君曰吾文岂硕此曹称佳翥怒丁已蓄憾千峯陈公去国朝无饯者君留江浒越宿而归丁喻沈嗾言者逐君去南宫对札首言郡壊扵献羡邑壊扵贪污干淳之际无贫州法守明而贪吏少今州之贫者什六七县视州又加倍昔人云欲偹契丹西夏当寛河北関中愿陛下惜㐮蜀淮汉广西民力琐琐膴仕先朝所无陛下扵所厚者不容薄扵至公者不容私穹班峻职名藩要郡姻戚皆得以才自见然议者但以为㤙泽侯挟贵临民安得尽如人意所至以贪暴称大学一书深言聚歛之失力陈义利之辨陛下之所饮闻奸贪窜殛此事扫除御㽵拨赐民力寛𥙿臣之所愿盖不止此末言愿陛下以此授之皇太子以身教之以心教之臣闻古无敎太子之官惟师氏居虎门王世子学焉第二札言士习趍扵竞民习踰扵侈今㳺士竞扵边功借𥙷竞扵权摄添教正教竞扵郡土着㳺学竞扵京竞之効也景祐之诏自品官第宅器用莫不有制今倡优后饰舆皂玉食董贤之第绨柱锦槛原氏之阡重门周阁侈之极也竞心生则寡亷鲜耻侈心益则踰礼越义硕陛下明法制移风俗自京邑始其立朝言议风止如此𥘉庸斋赵公茂实高自标致尢靳许可惟扵君曰斯人纯粹笃实君子人也束涧汤公伯纪有重名每叹君清修雅澹可敬不独文字君先世㑹稽人六世祖思同秦隐君避地温陵徙居莆曽祖徳晖阳江令祖永年赠承事郎父昭武通守也君前配林氏贤而蚤世以其女弟续絃皆封恭人今恭人尤贤而高才拊育免女如己出君读书外家事不挂口一付中馈曰吾有贤配始君无卓锥恭人勤生葺家厚伦睦族内外肃然君郭外之田虽薄铢絫俸余夫妇合谋置膏腴若干斛以赡其宗又轻赀葬君及前恭人于待贤里迎仙炉峰之原腊月庚申日也于济孙登壬戍第廸功郎六安簿次勤孙任廸功郎安豊尉孙一人将以遗泽奏女四人进士方之巽林公晋柯应采太学生呉澧其婿也恭人奉君柩出里门礼文奢俭得中颜色哭泣尽哀故奉常陈卿炜观而叹曰烈丈夫之才有不及也余行天下耴友多矣或前宻后疎㦯始合终离非直交㳺之难殆亦有数存焉若夫自童至耋和如埙箎合如符节中更艰难险阻生死不相背负若余与亭山竹溪三人者指不多屈余与肃翁先归君至自湘尝㑹扵海月堂剧谈数夕又㑹于余之樗庵亦数夕其至言精论有可以使石点头龙出聴者未知鹅湖㑹散之后人间更㡬百年有此楽否呜唿悲夫竹溪既状君之行余掇耴其大者刻之宰上铭曰天生才之甚艰兮士或以才而爲累纷瑕瑜之相掩兮羌纯粹之难值博者玩物以丧志兮狷者露才而扬己余谓天下之论兮至圣门而止使周公之吝骄兮不足观矣昔者吾友兮尝从事扵是外灰寒而木藁兮内黄中而通理发其毫兮皆伏光而藏组䴡有骚之洁兮无骚之怨有雅之思兮无雅之刺温温之和兮谦谦之志客谈彼短兮君掩其耳士有才善兮叩之不置使若人兮早居讨论润色之地中朝典册兮视先汉夫何媿奈何使之校亥豕之讹兮饱韲塩之味或道以终南之径兮大风之坠君义不食舒亶之唾兮耻汚刘舆之腻常㧞前而㚄后兮连蹇于外逮景定之再造兮覧挥而至犹忽而来兮倐而逝及太史氏表郎之拜兮若淳熙之持明招吕氏士林方拭目兮观三麻与九制甫幞𬒳而直入兮怱覧镜而自喟谓㧞淹君相之仁兮知足士子之义矧吾友之皆去兮吾何为乎留滞虽万牛而莫挽兮求一麾而自试衆皆剖符兮君独揽辔夫何晨歌皇华之诗兮暮入耆英之㑹君已忘鵾鹏变化之大兮寕校夫鸡虫得失之细厌醯瓮之蚋袭兮若仙家之蝉蜕昔三友之鼎峙兮今两翁之相对悲夫吾铭悽怆殆有情之痴兮非无从之涕呉君谋少卿端平乙未理宗皇帝始亲政事揽权纲䇿士乎廷扵万鹄袍中擢莆田呉君叔告为第一其奏篇以发强宻察爲说上覧而异之䇿传都城𥿄贵自缙绅至韦布皆传诵之余时以枢椽立廷下同列意一徐公竒君丰骨谓余曰小亦侍从佥书威武军节度判官厅公事郡文学阙帅欲烦君恐不屑就君欣然曰某去场屋几时而隔絶士子乎后学经指教者多所成就淮西平冦将士辤府犒薄㡬閧僚属莫敢言君白帅宜稍加厚肃然无譁抑斋陈公来谢君不敢当戊戌四月以正字召进校书郎秀嵒李公荐属兼史馆校勘己亥兼荘文府教授迁秘书郎轮对首言敌国外患天灾地变乃动心忍性侧身修行之机今水合未来遂交口谈清歌之效祼享偶霁己动色籍格天之祥大臣意向回隐朋党之植根有萌事机牵掣琴瑟之胶絃如故百执事循黙容身者多慷慨许国者少谓心王室不如咐权臣谓遵正道不如赴邪径督府毁撒藩篱深处堂奥辟置多扵朝列供亿竭乎利源帅阃自为矛盾私分壑邻㓂至闭垒自全㓂退功告㨗此臣所深惧也又言邪封曲径压以万钧借曰御笔奏篇阁漫以一字报曰止依室垂磬而尚袭承平之用度家四海而犹事旧邸之缮营今欲捄私与欺之弊亦惟反私而公转欺而实而已次言流民和籴二弊其说谓莫善于行方田之䇿莫不善扵下清野之令庚子差考公试迁着作佐郎兼权都官郎官先是徐公杰求便养未报谒告归舟至桐庐几溺卧病久告满无为言者君白庙堂徐先一榜已不当处其右徐遂有着作兵部之召是岁十月以亲老丐外知抚州至郡闻文清李公薨拊膺曰淳祐改元殆殆应此矣督客弹冠或劝君宜稍亲附君不答其治以正风教扶善良为先岁于纲运外和籴三十六万斛降祠牒科配君稽簿书覈隐漏以佐籴本郡溪募舟尤难旧碑郡胥部运多失䧟君始造官舟募以赀为郎者部押其奉公勤职如此后言者反以为罪秋七月丐祠不允十一月除刑部郎𥘉言路嘱某事不答江阃遣牙校督马刍倨甚君不为动阃大不平中外夹攻寑君新命部使者郡人也颇为辨明犹贬一秩至自临川奉母夫人八十夀觞亲友毕集君喜见颜色曰岂不胜扵攅眉倨案办和籴督马草时耶癸卯复元阶主管崇禧观丙午差知袁州丁未召奏事戊申丁陈令人忧庚戌服阕再除刑部主管崇道观甲寅知漳州丙辰主管冲佑观丁己知衡州申改常州又改严州盖自江右归食祠者三召者二予郡者五皆不果行景定辛酉始召除尚右郎官君感泣曰今不扶老一行恐终不望清光入对言天下万事其本在人主之一心心无两用不一于我则二扵物臣尝窃窥圣徳每継一大患难则动一大悔悟遇一大变异则发一大儆惧真尧舜用心矣臣不知处安乐无事时和岁豊之时悔心惧心常如患难变异时否向湖广淮蜀四面皆敌今泸城归涟海复山东版图再入职方矣向霖潦饥馑民粒孔艰今土膏脉动农己下秧麦将新食矣行都之𢡟迁者辐凑辅郡之荡析者渐复向之忧于敌儆扵水者得无因是而少怠乎四凶得无量移乎书所谓巧言令色得无有孔任者乎魏证所谓乐身之事得无有切扵心者乎四月兼国史院编修官实录院检讨官五月差殿试覆考官癸亥元曰除大理少卿累疏丐外三月除直寳阁提举浙西常平事时塩筴改隷他司或以为病君曰上使吾舍孔桑筦搉之利而修耿夀昌常平之法某敢不奉诏书谨歛散为天子养基本为畿民偹凶荒仕挟权贵求辟举君曰冗员不可増某人不可举十一月召奏事免牍再上得请喜甚南归仆马萧然行槖无珍玩竒货非若世之贵仕者有交阯之珠犀陇右之语鸟曰南之名花牛李二公之奇石也甲子春祠命甫下复寑亦不再请乙丑哭二女孙哭冡妇又有悼亾之戚送塟归若感风痰者犹自力作庙堂书乞休致唿诸子嘱家事不少乱属疾仅旬浃终于正寝岁除日也享年七十有三积阶至朝请大夫上登极当转元士不及拜君字君谋有秋畦集若干卷吴氏世居水之南北擢第者十数人仕至二千石者数人少与兄循伯齐名同贡扵乡事兄如父曽大父翊成忠郎建州都作院大父国寳父元度累赠中散大夫母陈氏封安人赠令人君娶朱氏前三十五年卒继张氏前三月卒皆封恭人子男三人起渥丁未进士宣教郎起沪文林郎潮州判官起家当以遗泽奏𥙷女一人适从事郎连州桂阳簿孙强学前卒孙男四人强老在老明老圭老孙女二人长适承奉郎陈君华次未嫁皆早逝以咸淳戊辰闰正月某日合塟于合浦里笏山之原今建安尹漕斛峯侍郎李公状君之行详而实李公与君魁亚胪传知君最深言君治郡捕蝗漕粟汲汲鲜懽秤提令峻君行以寛朝旨黥吏以撼君君曰曩在闽幕某公至今见仇某亦人尔忤都司忤言者又忤丞相介弟不归何待臞轩王公𥘉不相知后读君漕闱发䇿击节称赏及垓辈受人嗾使王公斥其名曰何物御史不肖乃尔又言实斋王公衡文省闱以得公为喜鹤山魏公耴末章忠清二字大书扁君堂在先庐之西鹤山实斋二公翰墨存焉任三十年中外仅七考居闲之日果山安晚诸老沧州梅埜诸贤非不怜才知己然除目屡下而中止荐书或藁而未上逮景定清明乡列畿节将用矣而前畸扵人后厄扵天其言反覆曲折深悲屡叹皆身歴耳闻而目见者呜唿可以偹南董氏之纪述矣余与君同里闬君既擢伦魁交逰甚广及遭陟屺之难乃以陈夫人埋辞见属余以是知君之扵余厚也诸孤本君遗意以宰上之题为请𥘉意一言君必贵景定申余道建戏意一云公风鍳素高独君谋至今留滞何也意一曰男子盖棺事定后村安知君谋之不贵其为名公器重如此因记其语以纾余悲铭曰惟裒然之选兮己尊宠于汉世迨李唐皇宋之设科兮尤重亲䇿之士以至尊为座主兮异有司之校艺㦯嘉横浦之忠兮㦯喜于湖之字徒步而拜封兮十年而两制平津不䏻客兮薛宣不敢吏世降俗薄兮与古异丑者妬兮忮者惎加獬以屠沽之目兮诬轼以贾竖之事昔缫借爲圭璧兮今捐弃如管蒯㦯见薪于樵斧兮遑恤乎鼎味嗟细徳之俭微兮哀若人之不值寻洛下之真率兮忘泽畔之憔悴虽背违扵时好兮难冺没扵公议乱曰有义方兮训子孙有諌草兮留天地遣巫咸兮难招铭有道兮无愧后村先生大全集卷之一百六十四后村先生大全集后村先生大全集卷第一百六十五后村先生大全集卷之一百六十五墓志铭刘寳章公刘氏家谱云汉景帝子长沙王发发子苍之后嗣封者三世家于安城后析于庐陵五世祖以五季间徙居永新至公大父鑑事亲孝居䘮庐墓行义爲邑人师法爲大父卜宅于邑之草市掘地得石隐隐有十字云乡里称善人子孙有兴者衆异之祷于仰山之神而生公神钖之名故公名洙而字师鲁后公歴官多在兵间略如尹公公㓜聪悟长英迈既冠以律赋古文有声乡校嘉定甲戌礼闱得隽以大对语直屈居乙科调严州戸掾摄郡文学淑艾诸生举行乡饮守郑公之悌事必咨焉某掾故部胥也挟姦行私公白发其事于广坐析之一郡称快婺有冤狱久未决奉檄谳问立得其情再调藤州教官桂帅尚书胡公留入幕公曰分教吾职也牢辞弗就时边事动蕲黄之祸尤惨驾部左公謩被命经理曰此重任也非得腹心友朋谁与共济力请于朝即日报可公始入淮西幕时左公严火禁一夕有犯者公曰突烟尔不若即火所薄惩民不复犯郡罹兵火莾为丸砾公为左公区画营缮甍连栋接尽复旧观厅堂以主主贤劳可任重寄逺由幕府改秩宰黄冈邑无孔钱粒粟公铢寸积累籴谷数千斛立社仓民頼以活郡以军需科髠数千人公曰虽尽髠邑民恐难塞责不若随所有以应命擢黄之通守就丞戎监俄継左公守又兼臬事踰岁为真先后赞书有宣力边疆识见裕如及军政边防为费甚伙一不以累公上之褒边民有互市相仇怨者公曰不戢且召边衅戒勿雠报终公之世风尘无警江闽盗起调兵于淮议者多以边地单弱为辞公曰如国事何立拣精鋭朝闻夕引师行有纪所向克㨗群不逞有焚麻歩市掠民财者获渠魁四枭其首衆溃而去又有逋卒三百余谋为乱公亷知命统制官部兵出城廵逻衆惊曰真神明也皆鸟兽散光山黥卒王道斌挟左道吏魁孟祥为之党据石盘石山妄官称年号淮民倾赀徼福公悉擒而殱之黄城池卑浅公浚筑使之髙深造鐡甲兜鍪各二千贸易戦马千余匹积钱百万米三万斛富实为淮右诸郡最盖其自令而倅自倅而守自守而臬始为左公辟客终践左公补䖏近世安边境立功名未有如公之速者然公皆以材能自致髙位谈者亦谓朝廷选㧞至公余论次公平生行事以眇然一缝掖而智畧辐凑暗合孙吴集先事预料投机立发有古名卿将之风使假之年而究其用岂独淮右赖之公生于淳熈癸夘十一月七日终于庚寅十一月二十八日得年四十有八以绍定壬辰十月某日塟于邑西三里塘之原配萧继齐氏章氏皆封宜人赠淑人子男二人㮣故梧州録事赠通直郎槃见朝散郎知汀州孙男三人炜煇焯初公生二子概以谨厚明允取嘉量之义而字允常槃以㓜志于学取日新之义而字德常允常不幸前卒徳常方以才学器业绍公之弓冶大公之门闾所交皆当世豪杰顾以宰上之碑嘱之华皓之叟何欤初余㳺江淮阃幕同僚皆一时名士左公其一焉余不及识公而左公谈公不容口公大节磊落而细行尤谨扁其斋曰省吾所至每以平反奉母一笑其事长生则服勤尽瘁没则䘮终尽哀讣闻之日诏陞延阁转三秩賛书略云麾节煌煌奄忽危殆书生之命良可叹也其惜才之意深矣公未遇时梦与坡公游在齐安于雪堂絶巅筑亭扁曰赤壁风月他日黄人必有以左公及公侑食坡仙者德常奉家传来请铭距塟三十有七年矣是为铭铭曰儒者谈兵仅一横槊兮惜不少试仲涂苏子美石曼卿刘季孙之流兮皆有志而未遂惟余㐮公于广王懿敏于并兮尹河南于渭张乖崖于益王㐮敏于洮兮李诚之于桂郑亨仲刘彦冲二贤兮死守险隘于蜀闗之外皆能立功名于边兮垂竹帛于世前修往矣兮谁其继嘉定丙子兮虏初渝誓余为阃属兮身履目击其事蹂蕲与黄兮乗乆安之弛偹野无寸草兮民无噍类吾僚如何李二牧兮皆国髦士或效死勿去兮或握节而殪驾部公于此时兮受朝委寄孤身狥国兮辟公副贰肉薄登脾兮铢絫葺废䕶其地之风寒兮作其人之勇气玺书数下兮奖賔主之劬瘁奈何鸾翮铩兮骥足踬甫驾部之奄忽兮俄延阁之委蜕惟二郡屹然兮为天堑之屏蔽马不敢饮兮猘不敢吠上穹不夀若人兮来者卒享其利吾秉此笔兮非特慰公之英嗣窃意淮人覧之兮必思召公之遗爱懐叔子而堕泪呜唿悲夫陈光仲常卿陈刘二氏父祖世聨墻子弟㓜同学余为童子时与君及二兄俱受学于乡先生方泽儒余及长公已冠仲兄扵君尚髠髦长君伯有尤英妙为泽儒先生器重余时方抄诵欧曽李泰伯夹漈湘乡二郑艾轩遗文冥捜苦思欲与方驾人皆笑其迂惟君兄弟与余同好君讳炜字光仲年甫十二三识者见其眉宇曰此陈氏白眉也未几长君蚤世余哭之恸仲兄燡亦顿挫埸屋终于韦布而君未三十擢庚辰内科调三衢戸曹秩满再调延平理掾未上改台州推官杭相李文清公出牧雅敬重君事必咨焉州境旱荒委君检放君所至集隅保田邻计亩鞭禾剂量分数无锱铢差他官所申讼牒纷至惟经君手衆称公平郡有久年不决之囚臬台委君检覆君宻访耆宿知死者畴昔疡生于胫君曰吾得其情矣臬台以其说推鞠官吏免失入𬒳诬者获昭雪文清大喜以京秩荐后爰立擢公清要实基于此考举及格改秩知永福县邑多寓贵缄状多或数封君虽爲书判然未尝行移且大书掲示云某官封至某状观者愧赧由是缿筩无事目可漏矣期年以从兄允脩倅福避嫌改调吉之大和以樽节钱爲民代输本年税役及前年未纳者时建督府诸郡困于军需以苗头计増觧而县额不下十万石袖告敕诣郡力争云此等敷歛不可使邑人称自陈知县始寕别措置以助军饷士民遮留曰愿出税米预偹县家无失我好知县君答以不亲行㫁不可免寕去而不可増从则囬县不从则去郡守江泰之为偹申果得请而还邑人祠君于快阁之侧君禁止不能遏遂计所费而偿之时诸邑争科歛奉承惟太和境内晏然无优文清公荐于上以计院召轮对言鼎足有承君之象庙堂无任责之人懦而不能为知而不敢为靡有所不为指当时大臣而言也又举申公力行之语以讽议时政岁余迁国子监簿未两月御笔除监察御史力辞至再有言之甚易为之实难之语上命弗俞勉强供职皂隷请入䑓官𪠘君嘿嘿不答及上第一义弹数执政中外骇有令换疏君荅以某头可㫁疏不可换飘然出闗继有太府少卿之命君不拜而行淳祐壬寅元日召奏事力辞除广东转运判官入境建台潮惠民讼首吏君之潮守暴横人皆以为当轴上客不敢问君疏罢之𥘉君之出台也人未知君㡳藴以奏疏本君之意或谓懦不能为者谓集人某人知不敢为者谓李文清靡所不为者谓山相疑君主山相者然靡所不为本非佳语及劾潮守人始知君之心山相果怒未几夺漕一闲十年及安晚再相以旧䑓諌例盻予郡之命起家牧潮郡计旧取辨科罚两造胜者輙贺负者纳赎罪钱君首釐革民迁善逺罪不敢犯节浮费欲例卷为官民户僧寺代输全年夏税及累载畸为钱二万三千余缗岁暮复给军民家千钱文缮学宫葺庵驿治城壁潮人至今称之思擢知袁州吉州皆不果行两奉祠廪余庚申召归禁近壑公既归印问余鄱阳阙守见大夫谁可使者余力言君漕广守潮劳绩壑公亦自知君余曰公以元勲独相进拟何患不从但安晚尝𣣔再除君少卿上云斯人曽论宗勉贤相也不果召安晚以王音见告余曰君乃李文清所荐岂有此事论文清者自是同姓陈震察乃上误记其名尔余请安晚为辨诬晚云上意不顺凡是渠命未通只得少待愿壑公记此语上若再记得旧话湏力为之辨明上必感悟及进拟皆如余言加秘阁以宠其行然鄱阳吏士来迎中道为言者所抑不果行公又问余广舶卓梦卿若求祠孰可代之余荅云前荐陈炜亦尝歴察官卿少资望与梦卿相同未出命闲余去国后卒以君代卓建琛台愍海贾以命易货向来互市使者强买干没之事毫髪不以所积嬴余二万缗创抵当库收其利息为天时不顺之偹纲解水脚之需君久于外上知其清介无附丽以乐卿召列扵夷䕫之选矣而止或尼之奉云䑓祠角巾东路若未尝贵显者益治圃畦花柳浚沼种菱即所居之侧为少阁以通圃中旧亭䑓皆粉饰而増广之昔笔床茶灶仅可以叶舟载徃舍南舍北小小邱耳今画桡綵舫可以由沟而逹溪由溪而渉江矣君人间之味薄物外之趣深居乡不以一事干郡邑不以一字通权贵累任岭海遇岁荒籴贵常艎南粟至莆邻里乡党无亲疎厚薄叩戸账赡人人蒙惠为佛老事君祈福夀者屡书不一书也前軰有为族人作义庄者有身为相而只作郎中戸者君待兄子如已子岁晩治命男析财产受恩泽女厚奁合脔命士皆今人之所难晚好读易及荘老书余耄且盲君健如虎灯夕犹赴郡宴明日又携家人广逰覧偶感微疾来求岁丹余奉三粒而劝勿饵君犹隐几端坐若无甚苦奄然委蜕戊辰正月二十二日也享年七十有七积阶至朝议大夫没之日里巷尝受惠者相率三百余人膜拜所谓塔者至君灵几尽哀而去君系出太丘长上世由固始迁莆遂聚居乌石山前曽祖膏故大府少累赠少傅祖推故通直郎知卿福州长溪县事父松赠中大夫母方氏赠令人娶氏赠恭人先三十八年卒子男四人长文林郎南雄州戸録次定孙朝散郎军噐监丞知无为军出继四明资政枢宻长子允修次至修职郎英德府户录次埜修职郎广州新㑹主簿女三人长季早亡次适朝请郎知贑州方演孙孙男三人鑑将仕郎履公丰公遗泽未奏孙女二人长适叶丞相孙登仕郎夀頥次未笄姪寕孙将仕郎姪女适修职郎新泉州晋江县丞顾介孙卜阡于乌石山使星亭之侧置冡舍渥邻皆甍连栋接轮奂新美成一聚落将以某年某月某日合葬诸孤记书世系历官及卒葬年月于坎又奉所着家传来请铭如君之贤宜得李北海蔡中郎碑之庶可以照四裔而不朽继前軰而无愧余岂其人哉然发明君与杭相终始之交情昭掲君与山相龃龉之大节或附伯夷青云之传不受元规西风之尘则余于斯文非惟不譲李蔡欲骎骎度骅骝前矣昔人有言鲍叔知我又云君知我胜我自知余意君地下精爽覧之曰此必吾同学见刘子八十余之老笔也君子孙皆抱负志业方兴而未艾兄弟记君言行无毫发遗秩章贡使君状君尤详实皆余所未及者可以互攷乃系以铭铭曰叔世人物之生难求全而责偹或尊宠于朝廷兮或不容于州里或家修而廷壊兮或乡誉而国毁猗吾退菴兮则异于是穷通一念兮用舍一致其笑谈金石之击撞兮其气宇风月之光霁余尝观之于台阁论建之问兮又熟察之于闺门伦纪之际外敬其英迈兮内服其纯粹及入而对仗兮凛鹏鹗之独击出而揽辔兮问狼豺而不避泛观时流兮奚啻于累百歴数前修兮仅有其一二録之以补耆旧兮又以其副上之太史氏去华姪余叔弟惠处和有二子君长也小名埜母赵安人生母董氏初从处和㳺宦四方及处和专城君有妇免矣父卒官下由䕶柩至负土毁瘠骨立服阕以父遗泽改名质甫字去华性冲淡于纷华盛丽闭目不覩年逾强仕犹不屑铨集余勉之一出咸淳丙寅铨中调泉州晋江县主簿需次九年或笑其迂名处之怡然诸公贵人多闻其风而不识其面未尝为髙世絶俗之行治其身而已未尝有争名逐利之事修于家而已久而宗戚皆曰去华孝友人也朋友皆曰去华忠信人也尊老皆曰吾佳子弟也卑㓜皆曰吾贤父兄也仕者皆曰是不与我争鼎钟者隐者皆曰是不与我争薇蕨者豪右者皆曰是逊畔而无侵于我者贫细者皆曰是好施而有惠于我者牧宰皆曰是未尝懐刺及吾门者未尝有一字至讼庭者去华匹士非有智慧谬巧而无私情公议翕然称之以为乡国之善士此岂声音笑貌之所能致哉予耄且盲三子皆薄官惟去华与其仲氏逹卿在予左右吐辞则笔之简牍举足则掖之卧起余特以为命一旦属疾垂勿药矣不信宿间奄然蜕去余与逹卿哭之恸畴昔之爱敬去华者莫不沾襟反𬒮临其䘮而吊其孤焉去华生于嘉定庚辰八月乙亥卒于咸淳戊辰三月已卯年四十九塟于是岁八月壬寅墓在兴教里枫林之原去华未病所自卜也娶林氏临漳郡博士䕶之女继方氏贡士应辰之季女皆前卒男绩十二纉方晬女阿嗣九岁逹卿事兄如父拊妹如子为去华治冡作飨亭垂门华表略如樗庵规制既尽力毕窀穸又为一女二孤拊育训诲有少不安必废寝食视汤掖复常乃已余两犹子之贤视史册所书无愧逹卿尝领胄荐既罢举栖遁更名求志字逹卿云呜唿昔昌黎公称兄子老成集中有祭文而无墓志余于去华既酧之又铭之去华工诗文楷法有颜筯栁骨然皆为去华余事其世系见于水心先生所作二刘碑铭曰且予读茅容徐孺子元紫芝阳亢宗言行虽相去千载常愿师友其人呜唿以吾去华之贤使与汉唐诸子同时必有以矫薄俗还淳风者而生不与逸民之举没不遇良史之笔其可哀也夫其可哀也夫陈司直君讳増字仲能生二岁以正献公遗泽𥙷承务郎铨中监临安府楼店务歴知福州懐安丞盖退而居者二十载中丁外艰淳祐庚戌南宗辟主管睦宗院丁内艰寳祐丁已主管西外睦宗院景定癸亥监行在左藏西库咸淳乙丑今上御极除将作监主簿丙寅迁大理司直以病卒官下年六十七积官至朝请大夫仕五十年实歴仅九考西山真公鹤山魏公天目洪公章交车皆不报自少至老不知世有诡遇速化之事始兴节斋陈公叔方同丞三山附郭岁晚陈公与予俱列侍从予与君串不敢开荐口陈公屡为宰物者言君恬退㑹新天子尚论近世名宰宜旌其后君始开朝蹟君讷不出口而胸中腹内欝积未有所发使获一面清光其所论建岂在复斋下哉君亷俭谦抑不类贵介公子克斋公晚辟子舍扵槐潭之侧视旧观逾俭狭曰以此为太祝厅足矣君因而不改其于奉先尽敬极孝遇家祭或忌日斋供必精䖍粢盛必丰洁正献有赡族义庄君益推广其意衣裘虽故敝不忍易自奉养如一老书生修身治家主于忠厚与乡邻浇薤蒸梨同渠共灶欢然无闻臧获取其朴愿无机巧者及是月旦之评皆曰善人亡矣君别号习斋鹤山书其扁前葬琰来请铭君家世见余所撰克斋寺丞聂令埋辞君娶赵氏封宜人前十八年卒戊辰十二月初六日合祔于常太里碧瀬之原子男一人琰通直郎前知泉州惠安县琰之妇刘孺人即余女也铭曰惟古世家非一日积必有源委博考前载臧孙有后管氏世任岂无他人生长富贵宣骄怙侈堂堂正献道变鲁俗德重晋鄙干淳相业过江以来一䕫足矣昔紫阳翁自武夷山来通徳里正献忻洒扫戸庭下榻倒屣客之于塾单传一灯受之伋里格言精论释氏所谓汝得吾髓中更学禁改名他师㴞滔皆是于惟髙第北面终身至于老死有书藏山沧州理学延和諌𥿄逝者如斯沄沄不返继者未起吾所论次如传政骏如述郊畤正献之孙复斋之克斋之子赵通判君名汝禀字秀叔太宗皇帝九世孙南渡𥘉曽大父始居于漳之龙溪君生而颖异入小学日诵千言长工声律㧞壬午漕荐该甲申登极恩𥙷将仕郎铨申授廸功郎监广州清逺县税课额视旧倍増君书生无他谬巧专持寛征之説尔庆夀恩循从事郎秩满注惠州推官郡经兵燬公私亦乏君絫铢寸起纲运沛然有余三调冶司检踏官分司曲江铜课旧额岁二十一万仕者率减削塲丁月给多逃去者君始按月支给铜额増美岁余泉枯矿阙若地爱寳者君祷于神忽呈现未再岁课絫増五十六万泉使吴公应龙荐于朝诏循文林郎因泉某两司互申官属朝旨下其事于经略司采访以闻帅方公大琮谓两司互劾官属皆失之偏乞将各人别与差遣通理前任改注潮州推官旧例兼竹木税负贩者苦诛求君一切蠲弛郡委受输君令民自量㮣郡旧无客馆陈侯圭创大小二驿工役未毕而召君以受输例卷相版筑皆落成考举及格赴辛亥班引改宣教郎注泉州惠安宰始覈学廪严考试县楼屋老栋桡君欲改造邑人或言其不利君捐俸倡始皇华驿仅存瓦砾旧基君皆撤而新之事见于吴侍郎燧徐太监明叔之记县田少膏腴而多硗卤君为民筑陂以防旱干邑人立碑号曰赵公坡郡守吴昺上其事转承议郎差通判循州近制省罢改通判福州瓜熟迎吏将至今上登极转朝奉郎以微疾终于正寝享年七十有五咸淳丁卯十月十六日也曽祖士紏皇叔武徳大夫防御使妣夫人王氏祖不诮赠中散大夫妣令人王氏父善纽赠朝散郎妣安人李氏先是中散公有五男君第三子也中散公念朝散兄无嗣命君出继事后母李尤孝敬君本生父善昈以近属𥙷官登庆元已未第官至朝散郎潮州通判君娶东湖王右曹之姪女封安人前卒男一人崇鑯当受君遗泽孙男三人必壅必壤必埻孙女二人未适𥘉君为王氏卜葬于龙溪县始安乡廽塘里乌石山之原筑庵焉扁曰南山精舍崇鑯将以戊辰十一月某日奉君合祔从治命也君所歴官多金谷塩铁䌓碎之任它人类舞智巧以希进求合惟君常顺理势而筭计见効故所至不求赫赫名而遗民多称思之诸老争荐进之余长息强甫继君宰惠安者故崇鑯介强甫来乞铭于余余既书其平生大畧又系以铭铭曰古塩鐡吏多惨覈大者狠噬小虿螫君于其间以儒饰闽广小试皆底绩冶工懐惠邑人惜君既未享于阳报象贤必食其隂隲赵闽宰君讳时锜字元鼎宣祖十世孙髙祖保义郎扩之食祠于莆居焉保义郎公瑾㑹大父也从义郎彦䢒王父也从事郎永福丞蕙夫考也君少工声律三领漕荐擢淳祐辛丑第歴象州法曹容州判官广东提刑司检法官仕所至有声尤为矩堂董公所知事数臬使皆争出我门下以考举及格赴咸淳丁卯春班引改宣教郎知福州闽县次年戊辰赴官邑人相贺得贤令尹甫两月不疾而逝余反𬒮相吊如悲亲戚閠正月念五日也君生于嘉定庚午卒于咸淳戊辰享年五十有八娶林氏男二人长若瑀早亡次若女四人长许嫁拟承务郎刘涣次未婚次许嫁水南朱氏次尚㓜于广化寺罗汉峯之原以其年腊月丁酉掩坎君为人磊落有志义素与余善余嫡孙涣既冠闻君孟姜年相当请婚焉君不宿虑而对曰女贤宜执君家箕帚抵龟奠雁不俟终日又曰君老矣不烦逆妇吾自送女将成礼而君讣至余哭之哀君虽奄忽而托女之原言不絶于口故细君林孺人一遵治命续前好许以已已春合卺君家孀㓜来请铭于余乃抆涕系以铭曰其然诺则盟㰱也其官箴则玉雪也仁哉其恻怛也悲哉其变㓕也吾特书之恐武城絃歌之絶也又屡书之不一书之𥙷山隂县谱之缺也秘书少监李公端平初元西山先生闻廷议大举忧愤坐卧不能安拜疏力争余忝议幕先生録副以相示手自窜定今藏余家于时洞斋李公方需绩溪次亦应诏对上曰荆帅少师图上陵寝淮阃勇鸷抵掌闗河陛下轻信兵端遂启自丙寅妄动剜肉医疾三十年未合讵堪再壊又言南阳之燄炙人号国之门如市奄人窃弄女冠䦨入清明之气如此旦昼之梏可占又言庙堂务承顺风宪怀观望给舍多囬护德望排徊未进贪悪不伤毫毛皆切当世要务而谏北事尤若与先生疏暗合既而先生召拜内相门下髙第多显擢公独绾铜墨甘平进以邑㝡登朝论建广益一迁而爲监察御史嘉熈已亥春也余与亡友方公德润俱爲言官蒋现排斥屏居田里每传时贤奏䟽其间议论精确贯穿经史者余二人輙能辨之曰此洞斋笔也其论内治于君子小人近习女宠斜封内降词严气劲端嘉以后能言者不能加也惟议边事归咎首谋不乐公者类曰既罪戦将主和乎一唱百和闻者皆惑其冬改秘书少监俄除职与郡皆不拜主管云䑓观越四年甲辰起知潮州擢广东运判提舶谢蘧侵漕司泥子场钖课提塩主铎违诏书买浮塩以献羡公条二司害民状于朝移湖南提刑旋与铎俱罢不复出矣越二年戊申复以台疏镌一秩㑹言者论广东事是公非铎诏复元官予词初公伯祖樗号渡江名儒有诗传行世所谓迂仲诗也公髦逮事耳目濡染终身不忘晚卜新筑辟学诗堂细绎手泽由是新义与旧传并行官清世法悉置膜外老不衰疾不乱卒年七十一遗命以先庐逊孤姪成子以埋文托其友前史官郑公彛叟凡公历官行已世系卒葬彛叟叙事有法纪述甚偹既塟韶子诏子相子来谂予曰郑铭已纳于坎矣吾子亦先友也独无以表其阡乎余念昔与公同受业扵西山之门先生奨公与陈瑢端甫已亥之去非有他咎直疑公罪戦必主和必附督而已按入洛之役有诏集议内则洪公舜俞赵公履常苦争外则西山先生极諌其后李公元善亦有此论公咎首谋犹端平封事意也岂为督地哉余读公奏藁有曰和之㗖人其犹酖乎论督岁之职曰援枹忘身可也斫案勿道和可也地不可弃小使不可纳也其议和戦如此公不自明而世又未尝攷详徒随声接响以訾公短不亦可悲之甚乎公果附督彼既相矣子夺黜陟皆在其手必当进公以报德援公以助已何为斥数年而不収乎又何为一麾刺潮单传使粤不数月而复斥乎必当与渊起潜斗南数子相雄长何至与铎蘧軰负胜负乎公之改少蓬也实諌官郭子竒之疏或劝公互劾公曰此与免女子奚以异一日出小轴示余内有郭䟦语余退而叹曰取魏収文沉江以李贺诗投溷世固有之公于郭翰墨藏诸家传诸友甚徳而度矣公经学醇宜劝讲文律髙宜为诰顾龃龉以去留落以死昔梁丘贺荐施雠曰结髪事师数十年贺不能及退之哭子厚曰子之文章而不用世乃令吾徒掌帝之制古人于斯文有定价人物有公论如此曷尝衒已之长而没人之善乎余尝谓能驱使愚俗者权势也能淆乱是非者毁誉也在彼者也能流行今古者文字也在我者也在彼者销歇则在我者暴白矣公有诗觧若干卷杂论着若干卷如玉韫石虹贯山川如剑埋地气冲牛斗此岂权势之所能冺没毁誉之所能増损欤乃述公论事梗㮣及往诬本末掲之墓道以吊吾亡友于地下且以慰三子者之心公讳遇字用之甲戌进士秩至朝请大夫洞斋其自号云致政萧君余友萧桂发较艺泽宫中优等上幸学絫恩霈咸淳戊辰科诏监学言君行业诏以君为泉州文学掾乡评皆谓师儒清于丞参簿尉近禄优于逺宦莫不为君父子喜一日桂发书来缄题有异启而视之则以乃翁讣至既哭翁于寝门之外急发使吊君踰月以书告葬请铭札也翁虽耆年然子槐緑身牙绯仕则羔鴈交辟处则猿鹤与游平生善择交而睦隣若眉夀无有害者又莫不为君悲哀叹息也萧氏莆之着姓其先有仕至郎官开箕裘之传者有为考肯堂者有累世称孝者建圣夀寺以续水部公祝尧之孤忠医王祠以绍居士公济人之美意余论推其谱牒而知之尝与君父子游者皆有鉅人长德以踵意度所谓一乡之善士非邪君曽祖讳抡故水部郎官出守容州妣恭人方氏祖欢故廸功郎妣孺人余氏考宗永故廸功郎妣孺人刘氏君讳宋珍字君瞍承奉郎赐绯鱼袋娶陈氏继林氏并孺人男二人长桂芳京学免觧进士次桂发登戊辰龙飞第廸功郎泉州教授女一人爲尼孙男四人长麒次麟次岩次福孙女二人君生于已酉十月十日卒于戊辰月日卒享年八十葬在柯山之原以已已月日掩坎余常患故家遗俗多积前美而乏后继至于碑碣已朽腐而源委愈深逺岁月有久长而望实愈昭掲如水部公一族绵绵延延为莆名宗特书而大书非后死者之责乎铭曰林中之趣同龎居士墓上之题肖杜子美德齿之尊章服之贵君未尝亡君有英嗣后村先生大全集卷之一百六十五后村先生大全集后村先生大全集卷第一百六十六后村先生大全集卷之一百六千六行状直秘阁林公公讳瑑字景良世为福清人龙学忠节着于朝廷沅州清德称于州里公少入太学与兄靖安令君璟今容州使君瓌同中淳熈十一年进士第而公胪唱第四塲屋以为盛事教授鄂州旧例从州家丐猪羊税钱助养士公曰是不可愧即谢不取节缩浮费更有余力増田差干办江西转运司公事丁母卓夫人忧服阕差干办浙西提刑司公事丁沅州忧服阕干办两浙转运司公事运使沈公作賔精于吏职特重公事非公书拟不下笔公详审清介秉法据理虽贵势无敢干以私者秩满得旨待掌故阙执政面谕欲越次先除公谢不愿既归四年不通问执政怒超用他人久之除主𬋩吏部架阁文字嘉定初元除国子正迁武学博士诸王宫大小学教授轮对歴疏庙堂除授宫掖请谒之弊且言臣待罪班行更化前后皆所目击不知今日立政用人其尽出于公乎抑犹未免于私乎其视前日有以异乎抑无以大相逺乎臣观今世自上至下由内逹外苟可遂私靡所不至良由陛下真诚有余刚㫁不足名为更化而实未尝更化始欲善治而终不可善治别札言民生憔悴极矣散内帑之储省掖廷之费裁戚畹之横恩滥赏覈貂珰之营缮应奉以𥙿民可乎又言今日之财不在官不在民独积于赃吏之家破数十赃吏之家可以活数百万之民矣寕皇嘉纳改国子博士请外出知兴化军世吏所谓击㫁操功之术一不用专以教化拊循为主时楮令初变愚民坐减落官吏坐奉行不获罪者衆前守㳂此罢去告讦繁兴公下令曰贸易未受价者未为行用告者以骗论已受价则予者受者俱坐罪如诏书于是无告楮者常平使者令民间各以产髙下藏楮于家而委官撞点焉公曰民未孚也请为期既而屡寛其期及撞点又使吏户摘语之民得以为偹比去不刑一人楮价自増郡多名刹主僧例以货取名曰实封寺偶阙僧干没其谷以佐经费名曰拘椿惟公与秘监叶公禾不实封不拘桩而郡计沛然催科至寛县令不识诃问细民不识追唿又取三县夏税一钱至六十钱户全蠲之第三至第五䓁户减半第一第二等户减三之一寺院减五之一以樽莭钱代输它人蠲租者不过阁畸零为美观惟公于未催之前预为约束民被实惠待吏民以君子长者未尝设机械两造情伪一覧洞见书判典严切中隐伏然某未卒归于忠厚悖理之事梗化之民或接乎前公应之以静胜之以定终无忿怒之意有挟势懐私而来者见公容色辞气莫不爽然自失而去郡人爱公如父母前后太守莫能及差知全州其治如莆下车甫两月除提点广西刑狱公事足疾力辞新命全人闻公当去皆嗟惜一日有峒徭数軰黧老矣造廷云云公使译其语曰好知州难得愿公奏天子勿去公慰谕遣之改知袁州于是疾愈而袁人将辂公矣公曰辞逺节得近麾可乎力请祠主管成都府玉局观满再任改建康府崇禧观绍兴府鸿禧观公素清约视荣利如粪土歴二郡生业不长尺寸居室苟完无广厦突兀之想田园仅足无牙筹筭计之入宅前篱落略成门径舍后花木粗分行列公处之怡然万钟五鼎不能与易也朝廷每欲収用而常患公不可致今上御极召赴行在再辞再不允公又言臣进无𥙷于事功退无预于世教直縁拙恙归隐山林衰悴之余不任朝谒惟圣朝哀怜上知不可夺除直祕阁主管亳州明道宫训辞曰尔端清近俾来归而抗章三四尚亲医药其以延阁尔恬飬夫饬身谨行为郡亷平者朕眷眷如此彼苛刻躁竞之习亦可少愧矣明道祠满诏再患足疡时作时愈绍定二年二月疾动至秋九月气益少力益乏然终日黙坐无惰容顾子孙满堂因自语疾棘屏粥药者絫日整襟拱手神闲意定奄然而没九月三十日也年七十一积阶至朝请大夫公登髙科着美誉而恬淡耻奔走韬晦无表暴故䇿名二十余年才为掌故学官去国几二十年始复召虽急卒不至故志业不尽见于世每谓人不可有势不可有名平生不喜为要官曰势之所在不愿交闻人曰名之所在其立意如此公学贯千载文章典䴡条逹顾不肯以文名手藁皆焚弃惟廷试䇿与奏篇偶存又有通鑑记纂若干卷凡前世大节目大议论悉着于篇兼采司马公范太史胡致堂诸家之评传以已意自奉至薄笥无新衣庖无盛馔特喜施予族戚蒙頼晩食祠禄岁取百千别贮之更五任得干缗置义田百斛以赡贫宗公兄弟四人靖安海丰二令君先殁公与容州使君秀髪眉黄髪逍遥里巷时人以方二疏公临终家人问所欲言公曰无一事但恐戚吾耳娶宜人黄氏温陵人通直郎轻之女㓜孤随母夫人依兵部侍郎简肃林公简肃爲人劲峭独与宜人语多合意甚竒之择配得公尤相敬如賔宜人识度髙深逹义趣蔬食素饰安于淡泊事舅姑至孝倾槖奉小姑奁具无吝色先公二十年卒葬于清逺里福胜山之原子男二人公遇廸功郎监潭州南岳庙次公选孙男四人曰观曰同曰合曰新一女适承议郎新通判潮州军事刘克庄自宜人逝二子朝夕侍公出入坐卧跬歩不离侧家廷讲肄意有所合报喜曰天下至乐不出闺门之内公遇始调寕化尉不忍去其亲自乞岳祠孝谨恬退其家法然也二子将以是年十三月初八日奉公合葬哭谓克庄曰子盍论次先生遗事乎克荘亦哭曰丈人植立髙望实重宜属笔于能言者二子曰此先人意也克庄遂不敢辞初公年七十弥坚悍不衰自克荘悼亡公追念贤女始衰始病悲夫尚忍言之然二十年翁壻知公深者宜莫如我状所述公出处去就言论风旨皆质之当世公论参以乡闾闻见后之君子庶有攷焉谨状寳谟寺丞诗境方公公讳信儒字孚若系出河南繇叔而下代有闻人淑自固始迁莆田至金紫公延范六子皆贵显而少监公仁岳之后最蕃公其八世孙也生有异质襁褓中能诵书九岁落笔属文京西公守庐陵公犹丱角周丞相杨诚斋见而惊曰天才也旅郊恩𥙷将仕郎京西公服阕授番禺县尉诸公争致之幕下才望倾一府盗有刼海贾者公曰䑕子敢尔自拏舟徃盗方聚沙上分卤获见尉至皆骏欲趋舟取械公先使人负盗舟去矣悉縳上府不轶一人秋满改承务郎丁嫡母叶硕人忧服阕知萧山县丞淛东帅钱公象祖提刑傅公伯成𬒳㫖措置庆元海道檄公徃来区画悉有条理二公亟称于朝差兼淮东随军转运属官未几复还萧山先是权臣首事既得泗州谓中原可长驱及诸将溃归虏倾国大入淮汉骚动朝廷悔悟㑹虏亦厌兵驻军濠州先遣韩元靓来和议有萌芽矣督帅枢宻使丘公崈一再令帐下壮士遗虏书最后陈璧君玉徃皆至濠而返终莫得其要领近臣多荐公可专对有旨赴都堂禀议开禧三年正月三日也既至谕臣使事公曰多事之秋不敢以母老辞但开衅自我虏问首谋当何以对权臣爽然起谢借公朝奉郎枢宻院检详文字充知枢宻院参谋官持督帅知院张公巖书通问金国行省元帅府公驰至濠虏帅纥石烈子仁在焉止客于狱兵环守絶其薪水官属或洒涕公叱曰汝泪大辱国家虏画五事要我公曰返俘归币可也縳送首谋于古无例称藩割地臣子不忍言虏愠曰不望生还耶公曰某来时已置死生祸福于度外矣论辨甚久子仁不能难遂至汴见虏左丞相都元帅元颜崇浩虏以天狱二字榜传舍曰此非濠州比公曰事须啇确何至以威胁人崇浩使二省差龎赵者来持五事如𥘉且以无故兴师咎我公曰本朝不旋踵追悔所以歛兵约和虏曰正为无兵可歛公曰岂无淝水八千之衆虏曰缚送事既无例姑置是称藩割地莫有故事否公曰惟靖康尝割三镇绍兴以东朝之故暂时屈已今日顾可引用耶此事不独小臣不敢言行府亦不敢奏时逆㬢以蜀附虏龎赵服公雄辨有张仪舌在西蜀唇亾之诮公请面见丞相决大事崇浩者坐幄中陈兵见公使人传谕云五事不从旌旗南指楼船东下矣公欲稍前白事崇浩曰事止此无可议者遽授报书期公再来决和戦四月公至行在所诏公通问宣劳转三秩御札令侍从两省台谏条奏所以报曩者衆议还俘获罪首谋増币五万如绍兴公再徃龎赵来迎虏闻曦诛气颇索然犹执𥘉词公曰在本朝诸臣已谓増币爲卑屈况名分地界哉虏问其故公曰议者以曲直胜负较之皆云我本朝兴兵在去年四月若贻书诱曦去年三月也若虽得滁濠等州我不得泗涟水乎若夸胥浦槗之胜我不有凤凰山之㨗乎若谓我攻宿夀不下若围庐和楚竟何得乎且五事已从其三犹固执不见听不过再交兵耳杨行宻尚能以数州之地自立况本朝辐员万里江东将相岂肯久下人者龎赵见公慷慨忠烈始㣲露其情曰称藩不从当以叔为伯地亦不必割岁币外别致犒军钱可也公揣虏技止此力执不许宻与龎赵约定数事如遣使草誓之类龎赵取公手记为信崇浩面授公书六月复命再转三秩用王抃例差充通谢国信所参议官奉国书誓草及许通谢百万缗至抃虏尽变前説易二省差领客龎赵不复来矣崇浩怒曰所画事未从何遽以誓书使名来面责公不曲折建白且有诛戮禁锢语公不为动一日使甲士拥公至庭下荅状公曰待行人如此耶崇浩遽谢公归馆二省差求此事非犒军钱可了别出画定事目公曰正縁岁币不可再増故以通谢钱代之今得此复求彼某有头璧俱碎而已二人曰龎赵误公公曰丞相误龎赵又曰丞相欲留公等公曰辱命归亦死不若死于此议不决㑹蜀兵取散闗虏益疑讲和非庙堂意且屡诘权臣无书公犹冀事成移私觌书帖若权臣遗崇浩者九月公还自劾待罪朝廷谓公失事体夺三秩临江军居佳公自春至秋三徃返炎沙烈日僵尸满野公仗节转仄虫蛆臭腐间傔从道毙相属公神闲意定自若始受命入白太安人曰王事不可辞愿勿以儿为忧虏内困鞑靼虽黾勉出兵以与我相持而力屈情见势不能久所求皆拒不予直欲以口舌弭兵又每诘首谋意指权臣公但以邓友龙軰为对虏恨公不少屈慴故其议壊于垂成而王公柟出使矣公虽贬官方奉使之日名满天下时年才三十至临江以诗酒自娱江湖士友慕公盛名多裹粮从之㳺明年和议成与虏礼币函送权臣首谋皆公昔持不可者王公既以功擢用奏记庙堂云方某辨析虏酋于疆场未易告语之时及柟徃权臣诛矣事皆勉从矣方某当其难柟当其易每至军前虏必问方某安在且谓暑行者三不委顿车上已可伏矣公论所在故人亦不能揜诏公自便除通判肇庆府复奉议郎峒㓂窃发经畧司檄公督捕雄韶而诸台辟知新州末上有旨令同廖提刑德明措置収捕就知韶州首封崇张曲江余㐮公墓时江湖属邑多燬于贼惟韶境晏然擒赤水峒贼首戮之又谋募乡道梼巢穴布置已定朝廷用招降之説而止转承议郎移知临江军以尝谪居力辞知道州郡有不检士十軰号十虎力能使监司逐太守公下车立窜首恶饰濓溪祠作太史阁与莱公楼对㝷元次山遗迹表出之除提点广西刑狱閲属郡滞狱有踰百十年不决者有一事株连数十家者公件画条析以闻诏下一日破械纵数百千人始杨公方按部以风力自任疑南官例有赃发摘无虚日守令窜系尤衆公攷罪虚实多奏释之单马行部内访民疾苦荒镇恶县无亭驿处张幙野宿以为常足迹未及者惟海外四郡耳转朝奉郎除转运判官绍熈间京西公实持漕节定塩法改客贩为官般奏罢岁觧鄂靖钱十一万缗广民德之及公践世职父老即永寕寺西庑祠京西公文公词伯俱有歌咏记述焉公深知塩筴利害操干裁撙自出新智漕计沛然以其余新学宫増士廪创类试院又蠲诸郡塩逋三十六万缗曰此皆积压日前官吏失䧟之数盖有身死家破子若孙拘系未脱者䘮伐国家元气多矣吾捐此钱所以广圣恩承先志也遇僚属有恩意岁举先孤寒后贵要虽小校禆将皆能得其欢心其有不幸者公必归其䘮与孥焉弭节四年再摄帅阃威信行于一方除提点湖北刑狱未行召赴行在奏事入对除大理丞于是邉事复动除淮西转运判官未行改淮东兼提刑兼知真州始至眎州城曰是中惟官寺营廐库廪耳民旅皆㞐江下城谁与守请筑翼城图上不报尝登髙覧望知城西北当风寒即北山匮水焉缭以石隄广六里长二十里决之则西北可为海身率畚筑旬日匮成设醲赏谍虏覈郡兵新旗帜金皷増弩礟治蔺石渠答深濠堑髙羊马墻日不暇给然賔客觞咏之乐亦不废郡人先惩开禧事多聚保沙上公携百口奉太安人君官淮民复业日衆醝酒之利倍増减官私屋赁直十之三徙瘗戦骨三十七窖于髙阜军民感奋转朝散郎虏入盱眙㳺骑出没天长六合间公乗小车慰拊令民勿清野师司移文报杨州已乗陴公方就寝鼻息如雷通判求檄携家渡江公劾其摇动衆心客曰公以死守是也如夀母何公曰吾母虽殊有昔人仗剑之风制帅尚书李公珏趋扬州督师公夜乗小舟掀舞巨浪㑹于皇天荡中秉炬剧谈谓盱眙拥重兵闭壁不岀杨楚坚坐自保彼深入不足怪又言虏颐兵月余过城不攻掠野无获方且夕出剽民牛彘岂复昔日之虏哉诚得尺寸之柄号召诸将愿身为士卒先虏可以一戦而平也李公击节曰君言差彊人意将檄公督戦虏㧞寨去矣山东始内附公抗言豪杰不可以虚名驾驭奸雄不可以弱势填压宜选有威望重臣将精兵数万开幕府山东以主制客重驭轻磨以岁月剪荆棘为沃野化盗贼为耕农不特外包山东内固江北而两河固在吾目中矣朝廷未皇也归附人李全新立功公遗以金盌戦袍舟载麦䴵酒壶饟具衆莭制司疑公挠权公又论劾豪吏所规谏多止公正色荅曰彼以势此以理吾买草履行矣既而谗惎交起诏别与州郡后省驳奏公徙家沙上以为民望遗馈山东是谓侵官降三秩免归时公家固在城内未尝徙也其后虏薄仪真守将洩水匮㓂退城全翼城竟筑山东河北建节制镇抚大使皆如公言公先卜第城南至是奉母居焉中堂作复阁扁以诗境凿田为夀湖中絫海石为山环植荷桞松菊间着茅亭木栈徜祥其间若与世相忘者差主管华州云䑓观叙承议郎寳赦授朝奉郎祠满改建康府崇禧观公气禀素强初得疾觉大热以宻拌梨橘浆盌饮之由是胃弱悪食或劝迎医旁郡公日吾贫至此岂复有人葠赀卧阁八旬神情不少衰病革赋诗数章手执如意顾小吏张武侯像屏间又舆入太安人卧内鸣咽问起居以嘉定壬午腊月二十有六日卒享年四十六朝廷嗟惜转朝奉大夫直寳谟阁致仕人知君相待公之厚而悲公之不及见也安人叶氏丞相正简公孙女贤淑有志操素羸治公后事哀瘠不能起后半月卒太安人林氏公生母也悼念儿妇并亡閲五月又卒二子左钺廸功郎德庆府司法参军左绳文林郎昌化军司户兼録参军孙一人左钺等将以癸未十一月三日壬寅奉公及太安人安人之䘮合葬于侯山公自号紫㡌山人又曰好菴葬处盖紫帽之第三峰而以好菴扁墓庐云公美姿容性踈豁豪爽㓜及交辛稼轩陈同父诸贤安公丙素不识公一见握手如旧交晚开宣幕辟公参谋不就与李公璧吴公猎傅公伯成尤善公才髙事方横溃冲决他人莫敢措手公谈咲直前当之常慕王景畧刘穆之李文饶为人及摈不用袖手怡然无欝鬰不平之意自改秩终其身不乞年劳服色淡于荣利如此人视公若磊落宏放而公内行极饬事母尽孝粥药必亲太安人苦风痺常自扶挟卧起黙祷于天愿减筭十年益母夀事兄如事父疎姻逺族皆収䘏贫不能䘮葬嫁娶者倾槖助之素不喜治生视金帛如粪土出疆时流民环绕公以千万金尽散赐与之尤好士所至从者如云闭户累年家无担石而食客常满门苍头庐儿多散之而他仅存侍妾数人后亦辞去岁饥犹喜买书画煮糜施棺以惠流殍属纩叶安人鬻冠珥乃克殓公有山水癖少㳺罗浮一月忘归既探禹穴观黄河度桂岭浮沅湘登衡岳而渉洞庭彭蠡矣由淮东归度暑庐阜与黄寺丞干李司直燔纵逰南北两山毫墨淋漓天下有山水处鑱刻殆徧道泉与眞公德秀留公元刚登九日山距城二十里而淙瀑泉千丈蜚落云抄公见之大喜曰此岂减鴈阳闗先而千百年无人知者即募壮夫平崄道通絶巅筑银河观下爲王虹亭曰吾老于此矣匹马一童兴至即往一月中大率半宿瀑上公贯穿群书为文未尝起草𥘉若不入思细视皆平夷妥帖无斧凿痕尝从山隂陆公游问诗陆公为大书诗境二字龙泉叶公适靳许可晚有文星真莆中之句盖为公发陈郎中孔硕见公近作曰渐趋平淡矣平淡诗之极致所谓中庸不可能者有南海百咏南冠萃藁南辕拾藁曲江啸咏九疑漫编桂林丙三集击缶编好菴游戯集皆板行出岭后诗文三卷夀湖藁一卷通问语録三卷藏于家克荘少时少亲公晚受公荐公退居克荘亦奉祠日相从扵荒原断涧之濵归自岭外公已危惙尚揽衣起坐相劳苦因泣下数行诀曰以后事累子及葬有日左钺请状公之行克荘曰公门生故吏甚多宜择所付辞既不获念公𬒳选使虏先君为枢属寔预其议淮东事顷㳺江淮幕府目击广右事闻之桂州父老故详着之以俟后之君子焉谨状后材先生大全集卷之一百六十六终后村先生大全集后村先生大全集卷第一百六十七后村先生大全集卷之一百六十七行状龙学行隐傅公公讳伯成字景初其先自大名徙郓髙伯祖献简公再徙孟之济原至忠肃公死节宣和中元离隔傅氏流寓泉之晋江家焉公㓜凝重不妄嬉笑方秦丞相擅国太傅与客拥炉语及时事公忽指炉灰曰是非尝炎炎者耶客皆惊异年十二秦国疾革然臂祈哀居䘮摧毁齐国拊而教之公发愤自厉与兄枢宻同卧起课书至夜半未休齐国常扣窓语之曰宿火于某所有煨芋或饼饵在焉太傅守莆参政龚公茂良年尚少太傅令诸子从游既而龚公仕于泉毎访公兄弟䔥寺视其寝处怃然曰人不堪其忧及观其文则又欣然曰咄咄逼人矣尤为乡先生寺丞黄公某所称隆兴初元与枢宻聨名擢第调福州连江尉试中教官教授明州以年未壮不欲以师自居日与诸生论质往复后多成材魁多士登朝着居馆阁者相望也秩满入都梁丞相谓公曰君盍为祭酒属适某拘乡嫌闻史太师欲荐君此可以进拟矣公逊谢乞教授内外宗学首以语孟中庸大学次以他经子史立为次序俾士诵习其尤秀异者别创大雅斋居之以荐者改宣教郎知福州闽清县丁太傅忧服阕知连江县东湖聚九谿之水溉田余二千顷岁久隄壊公即下流南港伐石为新隄三百尺迄今蒙其利罢海错之馈禁官买之价以身为凖寓公宗姓莫敢异者连帅监司相继上公治行有㫖赴堂审㝷令待院辖阙于是名在公上者十余人留丞相将越次出命公固辞踰年始主管官告院建言逺方陈乞磨勘勘为吏邀留中间岁月弃不可用被受少缓或妨奏荐请以马逓法计程书于告背俾为被受日月士大夫便之至今除司农寺簿两拜疏请光宗过重华宫除将作监丞韩佗胄挤赵丞相去国吕祖俭以上书贬党论渐起公諌寕宗曰陛下践祚之初忠谠者未褒狂妄者或谴小大之臣震惕恐惧臣愿兼听逺覧母使下窃直谏之名上有罪言之谤又奏淳熈之未并任两相引用人材各有向背至于今日彼此相攻不极不已夫天下之势犹操舟平则行徧则侧前日之势有所偏今日之势有所激激而已甚臣恐前日之舟偏于左而今日之舟又偏于右也前对一日折东谕公行进用矣冀扵奏篇少婉其辞公曰此言胡为至于我哉迄上前疏以亲嫌改太府寺丞出知漳州治以律已爱民为本推朱文公遗意而遵行之始创惠民局以革机鬼之俗由郡南门至漳浦为桥三十五治道千二百丈郡人磨崖甘棠道傍以纪其惠工费一出于所却例卷知抚州未至除湖北提举常平茶塩事旧以义仓钱佐用度公曰此岂使者公帑邪一无所取梁兴者故隷岳侯军官至横行遥刺死无子鄂州以户絶法没入之公为立后以其赀分给诸女军中感悦辰守慕容绘像韩佗冑援贪恣不法公将按治有洩其事者改成都路提点刑狱公事华容饥公既易节犹发廪委寓士董君道隆凾徃赈赡民免流徙宪治寓于嘉定地接蛮夷虚恨部族在蛾眉县羊山大江之南并江省地尚多土丁耕种时遭剽掠而控扼之寨乃在江北不能援一日土丁追杀蛮之犯境者七人制司逮捕甚急公乃移书曰是为蛮报仇也制司就以诿公于是相要害创寨栅三所以䕶江南之耕者蛮不复为患雅州不以时支军士粮几为变公摄漕事发本司钱檄邻郡倅支散且戮为首人然后劾其守臣因考见郡计匮乏之因为请于朝焉召对言国家中兴仅有天下之半而飬兵数十万民力弊矣山东西将相所出之地皆非我有人才不如昔也谓宜勤而抚之飬而用之以偹缓急而牧飬之吏聚歛干进贪黩营私者有以伤陛下之民力议论之臣好恶不公是非不明者有以壊陛下之人才臣愿选择良吏以培固根本擢用端人以保全士类又言蜀自行钱引贯収头钱三十绍兴初増至三十八今増至六十四矣莫若减损其数或谓所嬴二百万赡军之费出焉非可遽减臣尝㑹一界兊引二千三百余万实収头钱一百五十三万销折不至者又六七万今若减半再岁一兊縂所岁折才三十四万若总计之臣能节浮费岁认若干朝廷给度牒以补若干则当兊之年引价必不至于甚低矣上嘉纳除工部郎时权臣将开邉语尚秘宻公轮对首言天下之势譬如乘舟中兴且八十年外而望之舟若坚好岁月既久罅漏䆮多苟安朝夕犹惧覆败乃欲徼倖图古人之所难臣则未之知也行都大火延及相府同含郎相率唁相君有以为偶然者公正色曰天意如此官师相与规警之时也乃以为偶然耶贪相色动诏求直言公陈三事一曰失民心火灾之余啇贾已困官市民物乃不与直前尹曰姑俟有余后尹曰非我所市版曹所当给者亦复展转岁月非御人于国门而夺其货者乎二曰堕军政方今诸将非由材进例以贿取臣在蜀道则闻闗外之军以梧尅而几变道建康则闻御前屯驻之兵以梧尅而多死何以责士卒用命乎三曰启邉衅分命重臣大发钱粟人情臣固知朝廷无轻举之议然恐邀功者有包藏之心恃才者起迎合之意陛下与大臣不察而遂听之则天下岌岌乎殆矣扵时应诏者鲜从臣亦未有请对者公极言朝廷无骨鯾之老班列习揜婀之俗一时从臣咸愧其言除右司郎官初公受李文简公焘之荐与其仲子参政璧㳺素厚李方直舍人院公谓李邉事至重外传将出元枢宣威江淮有诸李曰有之公曰用兵之法当审彼已内治不立何暇外图君頼此谋非独一身一家利害舍人宜深思所以为家国计者李感悟既而元枢不果行兵议亦暂止一日贪相为僧缄讼牒求拟判公堂白其不可苏师旦方承宻㫖公屡抑其私请贵近皆不悦除司农卿湖广㧾领始至宻院咨日具宣上旨以曹徐盗发虏境骚动令预为偹㐮鄂戒戎帅徃徃遣忠义人出境夺戦马杀吏民公为庙堂言探报未必皆然为天下者惟信与义大义苟未能伸莫若守信待时今兵财俱困而妄动以为疑敌某实忧之有刑余董逵者聚党跳河为虏袭逐公抗言国家既未能灭虏不宜轻败盟约盗由我境彼则有词乞戒将帅毋生事继与江陵帅侍郎刘公甲聨名论之不报复为长书反覆諌止而邓友龙以揺动国是劾公罢矣后籍权臣家公书尚存权臣题异议二字扵其首起家除浙东提点刑狱公事越多富贵贿交权要公犯法前帅尝发一塩啇之姦遽除邉郡公既摄帅不为动遂竟其狱时调兵戍邉所至剽剠余姚令至阖户不敢出公部适至捕黥其倡乱者余批驿劵遣之自是徃来帖然又镋手投募幕府误湼其手背其徒譁譟公唿官吏诘责叱吏下曰黥汝以谢譁者少止犹以误湼为言公笑谓曰当改为方胜取胜之义皆欣然列拜于庭朝廷方忧海道命公与制阃恊力俻御公条上便宜数事除直龙图阁知庆元府兼沿海制置先是团聚民兵以教海舟无巨细皆拘集户然一灯以戒夜公曰此徒烦优何益散民兵还保伍纵海舟之不及丈尺者罢然灯民情大悦谍告虏抽邓州兵至賔州与髙䴡相犄角堂帖令遣间探公言邓州近襄阳賔州在黄龙府东北相去辽絶必虏扬此虚声欲使㐮阳弛偹况髙䴡隔巨海万里之外虚实难知但当谨固封守或言群臣有异图公曰彼首兴兵端兵败方谋身不暇安有此同官有请缮壁垒寓公有乞统民兵当要害者公一镇之以静后果如所料嘉定改元召对一论前日失于戦今日失于和小使虽返邀求尚多陛下若不获已悉从之矣使和议成犹可以纾一时之急否则虚币藏以资敌人驱降附以絶来者非计也为今之策虽以和为主宜惜日为戦守之偹一论权臣之初畏人议已意所欲为天下虽知其非而举朝莫不以为是及其久也是非颠倒而不自知竟以此败臣愿陛下与二三大臣以前事为师以至公为心则是非明而利害审矣三论本朝治效之盛夐絶前古非独帝道之隆亦有内助焉惟是彤史既废罕有纪述乞命儒学之臣于本传之外博采文书所载先后懿美以为后范上皆首肯除太府卿充殿试详定官㝷除权户部侍郎贪相贬曲江诏没其赀有司併録其行槖公闻之曰已甚矣请给还之版曹比较之法率用新钱填旧欠岁额既紊殿最非实又经緫制钱额有重轻催有难易建越鄞常负殿台秀常居最乞㑹诸郡实发之额纽计分数増亏而行赏罚焉朝廷从之四川总领所乞以金银収囬九十界钱引六百万仍令起赴封椿库公言蜀自兵兴财竭宜桩留以偹缓急经筵进故事引夏侯胜燕见宣帝乞用儒臣出入禁中应对顾问初公自鄞召鄞人或来见曰諌坡之命将出矣公曰昔闻之梁丞相䑓諌若与庙堂异议则天下事无一可为若使某居言路事求其是固不敢立异倘欲如近世言官穿鼻之为者某有去尔冀其以此语建庙堂而其人不果逹也除左諌议大夫公谓諌官以拾遗𥙷过为职今弹摘细碎官失其守莫此为甚首论更化朞年前弊皆在此犹大病方瘳所以致病之由不能尽去它症或生莫之能疗矣又言禁中赐予间或过差俭扵身而侈于人与不俭一也愿爱惜内帑以佐邉用史丞相弥逺初拜麻词有昆命元龟之语倪尚书思方帅闽以为不当用乞贴麻御史劾倪公罢之公因对及其事上曰倪思过当者再公曰思固过当但恐摧抑太过遂塞言路乞明诏䑓諌侍从竭尽底藴勿以思为戒髙似孙尝献佗胄九诗皆有钖字公论其有无君之心丁常任以尝諌用兵牵复公言常任始结曽觌后结苏师旦前日之议非真知兵之不可用特受教于师旦耳李参政谪居抚州公言侂冑之诛壁与有力不酬近功乃追前罪他日负衅之臣不容以功赎过矣公之未为諌官也尝言方史公谋韩若事不遂其家先破韩诛而史代之势也诸公要相叶和共济国事若立党相挤必有胜负非国之福又劝钱丞相象祖安危大事当以死争小小差除何必乖异及拜大坡朝士有善公者来曰宜先擢左揆之客公荅以不敢章公良能为中司以二相不咸有所左右公不乐其如此益坚壁或致右揆之意云旦夕除执政矣公叹曰吾岂倾人以为利且可以官职饵者哉遂力论朋党之弊曰此以此为善类孰肯甘于姦党彼以彼为君子孰肯安于小人今在朝之士与四方宣力之臣其进用固非一辙臣愿陛下公听并观不以某人所荐为贤某人所引为不肖略所从于既徃责实効于方来可也又乞催修后范黄侍郎度出知福州上疏留之阉人呉囬坐与侂胄分盗夀慈宫寳物贬赀产入安邉所俄有㫖给还其孙俊卿公争曰汉斤石显实并妻子徒归故乡俊卿罪人之子孙不宜侍禁中赀产冝勿复给疏入改权吏部侍郎辞不拜以集英殿修撰知建寕府邉民之流徙者军伍之逃亡者赈恤区画各得其所钱楮中半之令既行复令以三七分支遣公曰它费犹可如兵何乞以一色见镪给诸军又请纲运全解㑹子至今行之蔡聘君元定谪死道州归葬建阳公雪其冤扵朝赠以初品官陞寳谟阁待制知镇江府全活饥民瘗藏野殍不可胜数制司欲移焦山防江军于圌山石牌公谓虚此实彼利害等耳包港居焦圌之中不若以两寨之兵迭戍焉制司不能夺圌山寨兵素与海道为地公亷知姓名㑹郡都试捕而鞫之无一逸去者狱具请贷其死黥隷诸军提刑刘公爚护客至郡宻语公曰待制赵公希怿荐公于东宫矣公曩在连江赵公为郡戸掾雅敬公既别不相见者数十年至是莫知所以相荐者因慨然曰吾平生出处有本末今老矣越明年当致其事何以荐为哉请祠至再三进焕章阁待制提举太平兴国宫嘉定四年也八年召赴行在再辞不获行至莆拜疏曰臣病不能进矣除寳谟阁直学士提举玉隆万夀宫十年告老不获提举鸿庆宫十二年复请老进显谟阁直学士通奉大夫致仕今上御极陞直学士落致仕予祠钖带公因辞免力进昭明天常扶持人极之説曰陛下思大舜事亲之心常若于不及推帝尧睦族之仁益求其未尽天下将靡然从之岂待加惠一二耄耋之臣而后知所劝哉疏累上最后独拜进职之命诏进一官允所请寳庆改元御笔传某杨简皆先朝耆旧朕所简记召赴行在令所在州军以礼津遣㝷除寳文阁学士提举佑神观奉朝请虽力以老病辞而爱君忧国之念不少衰闻评事胡梦昱坐论事贬蹙然语所亲曰庆元初吕祖俭之谪吾为小臣犹尝抗论今蒙国恩叨窃至此吾而不言谁当言者遂封上曰陛下比诏内外大小之臣有所见闻极陈毋隐且命之曰言或过直毋悼后害臣欲条世务少禆万一而耄及智昏莫知所言忽闻小臣有以上疏削籍投荒者诏墨方新遽返初意孰不惊骇夫论事而加之窜逐求言而继以威怒传播天下岂能人人知所言事但以谓应诏上封之故转相告语箝口结舌臣恐陛下不复闻天下事矣方今内无良吏田里怨咨外无名将边陲危急而又亷耻道䘮风俗益偷贿赂流行公私俱困谓宜君臣上下忧边恤民以弭祸乱奈何今日某人言事未几而斥之明日某人言事未几而又斥之甚则如上疏者以共工驩兠之刑加之矣昔韩愈论后世人主奉佛运祚短促宪宗大怒将抵以死自崔羣裴度以至戚里诸贵皆为愈言止贬潮州㝷复内徙今上䟽者么么非可愈比然在列之臣无一为言者万一死于瘴疠陛下与大臣有杀諌者之谤垂之史册有累圣治臣垂尽之年与斯人相去若风马牛之不相及独以受㤙优异効其瞽言不报累辞新命至二年六月除龙图阁学士转一官提举鸿庆官复辞公年虽髙饮食起居皆无异独耳聴差重耳每称人之善不啻如已岀语及姦人误国小人害君子词色俱厉不少假借闻朝廷行一善事则喜且悦寝食有咏或不如意则忧愤黙坐竟日逹旦卒以此致疾属纩索𥿄笔自草遗表始述遭遇末陈时事畧曰在廷鲜骨鲠之士持论乏忠厚之人雷霆多震惊之威雨露少沾濡之泽殷勤恻怛之意未孚于中外安静和平之福未集扵邦家遂使既退者虽佚而多忧苟容者贪荣而竞骛为此不已究将若何伏愿陛下深思王业之至难不以天位而为乐独观万化博谋羣臣上言者明辨其是非献计者先审其趋向退䛕旌直进善斥姦淑慝彰而人知劝惩上下孚而事无壅蔽必羣心之耸动随上意以作新兴内治既修外虞可弭臣形神之瘁药石罔功将即夜䑓犹慕尸諌草毕亟命缮冩时荅诏下盥更衣将力疾祇拜因发免椟遗表既衣朝服觉瞑眩不支就寝犹口授别亲旧书藁遂不起八月十二日也年八十四诏依前龙图阁学士光禄大夫致仕赠开府仪同三司傅氏自献简以论諌显忠肃以节义着太傅以髙材称公袭忠厚之嫡传备家庭之全美而又受学于朱文公常以君亲为重利禄为轻策名三十年始登朝列富贵在前未尝少贬以求合为都司总饷以沮邉议去为諌议又以忤贵近去自嘉定辛未至寳庆丙戌杜门却扫者十有五年晚被聘召正张禹孔光顾惜子孙不敢斥言王氏之日也公方歴疏时宰弊政极论纲常伦纪毅然以不赀之躯犯不测之祸欲以捄迁客炎荒之厄非独不为身计亦不为子孙计矣至扵遗表词气慷慨神明不乱岂非洪毅忠壮鞠躬尽力而死生祸福之变皆不以入其心公有至性言及先夫人輙流涕太傅赠官台司公捧告墓下号恸几絶岁时荐享如临其上筋力既衰拜跪犹自力奏荐先从子后诸孙族有零丁孤苦者皆収字而经纪之常谓世俗多厚妻党若父族之中知亲睦者尚有一二至于母族则不复顾矣故公扵赵李二家恩意弥笃平生亷俭歴宫五纪始营数椽于祖居之右自为上梁文曰田里交懽尺地倍买隣之费子孙可守一椽皆赋禄之余人以为实録小圃植竹千箇杂以花卉扁曰竹隐池可泛舟堂可读书幅巾笻杖与隣典亲旧徜徉其间晏如也公博极羣书为文师外大父云龛李公温润条鬯晩笔尤健有文集若干卷奏议若干卷手记朝家故实前軰事迹曰耄志若干卷藏于家所荐多知名士朝廷或未㧞擢有屡荐而不已者娶某国夫人某国夫人皆王氏礼部尚书大寳之女子男三人某某官次某故某官次某某官女二人知浔州王彦广故通判绍兴府连三益其婿也孙男六人某某孙女三人某官某官其婿也某年月日诸孤葬公于南安县金鸡乡崇顺里苏岭之原门人陈宓已志其圹某复摭其言行之大者以告太史氏谨状后村先生大全集卷之一百六十七终后村先生大全集后村先生大全集卷第一百六十八后村先生大全集卷之一百六十八行状西山真文忠公公讳徳秀字希元浦城县迁阳镇人四岁受书立成诵入小学夜归尝寘书枕旁灯膏所薫帐皆墨色羣儿休浴聚戯公并取其书卷兼熟之矣宫师薨吴夫人力贫躬织絍持家公得壹意于学弱冠再贡于鄊擢庆元己未乙科调南剑州判官孜孜职业不以髙弟胜流自居中开禧乙丑博学宏词科闽帅䔥尚书逵罗致幕下陈相自强家盛暑讼人索僦金公判其牍曰丞相方忧邉思职顾屑屑及此乎时金华李公诚之莆田陈公宓皆仕于福唐公与㳺甚懽踰岁以大学正召嘉定改元迁博士爲礼部点检试卷官楼公钥倪公思方典举独异侍公楼公尽告以文献之传且许其致逺倪公爲言立朝行己本末甚详公终身佩服焉轮言爲国者当示人以难犯不可示人以易窥増弊函首虏将闚我又言庆元以来柄臣颛制立爲名字以沮天下之善者有二曰好异曰好名士大夫志于利禄靡然从之以慷慨敢言爲卖直以清修自好爲不清流弊之极至于北伐㪯朝趋和而争之者不数人今旣更化当先破上尚同之习召试学士院奏篇言古今之变非兵财之足虑而势人心之可忧宜防近习用事社小人复进以维持囯势极淮民流徙以系属人心除秘书省正字爲御试编排官兼玉牒检讨官迁校书郎轮对言暴风雨雹荧惑蝗蝻之异因条上四说汉𥘉元延光间暴风翼奉以爲左右邪臣史臣以爲亲䜛曲直不分之騐今名虽好忠实则喜倿灾异所縁而起也隂气之精凝而爲雹刘向以爲隂胁阳孔季彦以爲隂乗阳之应今二诏㫖或从中出致异之原其或在是荧惑南方爲礼爲视礼亏视失则罸见意者事几未尽察邪正未尽知乎春秋威公五年螽汉光和元年蝗説者以为贪虐取民蔡邕以为贪苛所致意者赃吏尚多苞苴未戢乎兼沂王府教授每因诵説迪以正理兼学士院权直迁秘书郎轮对言近畿州县水灾以类求之内而女谒近习外而夷狄盗贼隂盛阳微之证更化未几俊贤耆艾引云相踵善良之士寝不自安㓂𦦨未张不早扑㓕及其披猖乃草薙而禽狝之世岂有毙千万人于干戈而天不为之变者惟开公道窒旁蹊以抑小人道长之渐选良牧励戦士以挫群盗方张之鋭又言天下有不可泯没之理万世犹一日者公议是也自昔虽甚无道之世能使公议不行于天下不能使公议不存于人心侂胄用事能颠倒是非于一时终不免为世大僇何者公议天道也侂胄犯之则违天矣故善为国者畏公议如畏天则人佐之天助之迁着作佐郎始公登朝同进有相惎者每䜛公以謟时相获骤迁公恬然无竞其人后为时相所猒将除公言职使逐去之公力辞不就刘尚书爚闻而叹伏曰不过迟作从官十年尔兼礼部郎官轮对言星变修徳行政者本也禬禳祈请者末也间者内廷屡蒇醮举未遗本末足以恪天又言金虏有必亡之势三可为中国忧者二万一此虏遂亡莫或余毒上恬下嬉则忧不在敌而在我设或外夷得志邀我夹攻豪杰四起奉我为主从之则有宣和结约之当戒张觉内附之可惩知将保固江淮闭境自守彼方云优我欲堵安以此为谋尤非易事议者多谓夷狄之衰乃中国之利抑不思五单于之争汉尝获其利矣柘拔氏河南之警反为䔥梁之害何耶时余公爃奉使至滦州以燕城𬒳围约回始知金人有鞑靼之优除军器少监陞擢直学士院轮对言雷雨损动太庙䲭吻而避朝损膳仅举故事然犹歴旬浃而后行逋信宿而遽已以此动人犹且不可况于天乎除起居舍人戚畹封王爵公适当制庙堂谕意令及去凶之事公不从而以建储爲中宫功故均庆后族旦有亶爲异渥夐掩前闲之语旣告廷复草奏曰汉世贤戚无出樊宏隂兴右者宏之言曰富贵盈溢未有能终兴亦曰富贵有极人当知止二人之言外族所当监也许侍郎奕时兼琐闼遂援夐掩前闻一语以爲词臣之笔如此是本朝前此所无也许公竟以此去戚畹以公名重屡对客愿一识靣公正色拒之直前奏事言自顷传伯成以諌官论事去蔡幼学以词臣论事去邹应龙许奕又継以封驳论事去人之常情易媮难勉彼见数人者非能大有矫拂已皆不容故寕黙黙以自全不肯譊譊以贾祸侍从之臣未闻有以已见求对者集议则阁笔相视不措一词喑嘿如此岂国之福又言陛下延纳羣臣有礼然咨询罕闻玉音记注所书寂寥兼几臣愿昕朝赐对时出圣训又言古者大事谋及庶人而楮币塩钞更张独决于庙谟又言唐宪宗以忠直用李藩以循黙去郑絪明主所当法也当时宰臣裴垍尤奨尽言拾遗独狐郁等因迂致垍独责严休复曰君异夫二人孜孜献纳者休复大慙大臣所当法也又言新楮𥘉行虽有违令佑籍之文然当籍者必闻于朝臣俟报可毋得专行今州县奉行过当有一夫坐罪而併籍昆弟之财有亏陌四钱而没八百万之赀至于科富室之钱拘塩商之舟㠯产髙下配民藏楮皆出于朝廷约束之外臣闽人也所谓家产满千钱藏劵五十闽中之新令也夫产满千钱田仅百亩安有余赀可㠯市劵往往鬻田宅以应令凡若此类宜悉罢兼太常少卿直前奏事言北虏垂亡此天命离合之机国家多事之始必也君臣上下皆以祈天永命为心刘向有言祥多者其国安异衆者其国危臣谓不然祥多而恃未必不危异衆而戒未必不安今岁以来二月飞雪六月积隂地震水涌妖星陨流而况重以震霆之异昔景祐五年雷发孟春下诏求言陛下自视何如仁宗冬雪之警甚于孟春而求言之诏未颁宜思所以通下情召和气者此祈天永命之一事也三代而下治体纯粹莫如我朝立国不以力胜仁理财不以利伤义御民不以权易信用人不以财胜德社稷长逺赖此而已陛下圣徳谦冲未尝䡖改成宪窃虑或者患国势未强而欲振以刑威患财用未丰而欲益以聚歛谓诚信不如权谲谓忠厚不如刻深有一于兹皆伐国之斧斨蠧民之螟螣也惟陛下察截截之谝言守闷闷之家法此祈天永命之二事也唐制非叛逆不籍其家今闾巷细民小有诖误辄没其赀羣情嚣嚣不自聊頼弱者至父子相随赴井而毙强者至情剚刄守臣以自快宜思所以收人心觧天意者此祈天永命之三事也安富䘏贫王者之政而郡县往往疾视富民方破壌不尽不止有余之家窘扵科劔摧扵告讦皆嵩然有不自存之态赊贷路穷贫民益困愿霈然下诏戒饬有司此祈天永命之四事也艺祖立奏案之法以革藩侯之专杀范祖禹谓国家以仁継仁哀矜于民率用中兴爲百三十年太平之本陛下仁恕同符祖宗臣所欲将顺者三一自今非重辟毋轻下大理二寺官宜参用儒者三酌倩处断所以重帅权非列城所得用便宜斩戮军兴一切之政非平世所可行冝制其萌以杜藩镇之祸此祈天永命之五事也追命居住眡古流放之刑其在圣朝未尝䡖用比縁官吏玩令间或举行举刺之官或乖审谨接劾来上未尽至公愿诏有司传参物论湔涤其可贷者此祈天永命之六事也又言蜀居上流爲东南之首宜预蓄人材以偹缓急时相当国既乆言路徧置私人耆旧尽去都司胡薜之徒始用事钞法楮令既行告讦繁兴吏民坐新书抵罪者衆公首上是奏直声动野立螭数月数犯颜造膝天下想闻其风采故老袁公爕柴公中行及庻僚之敢言者数人稍稍和之时相始不乐都司又切齿然籍没之产以渐给还士大夫停废迁徙者亦稍稍牵复公发之也时相患公与左史李公惪数论事于是二公俱出疆公爲金国贺登位使徒臣中有以公亲老晋行者不聼至盱眙晋两月凡两淮山川险易士卒勇怯守将贤否边民疾苦皆覧观诹询识之于册慨然有为国经理之志尝谓苟得自见平地可使为至险旷土可使为良田弱卒可使为精兵惜不及用也虏移文止贺使还朝入对言边士有深可虑者三亟当为者二欲移沿江列屯于两淮而増募舟师以扼江靣缮城池楼橹文修恳田之政又言金鞑相持戦鬬离合不知其几而吾俱罔闻知宜饬邉臣捐金募闲时朝论方事苟安谓公张望乞𥙷外不允直前奏时事言女真徙汴我忧方深自立之䇿无出于用忠贤修政事届群䇿收衆心而已今济济周行号爲多士然意见小异已成柄凿议论小檄目以诪张夫平居工文墨便刀笔文儒宿望或所不能至于正色拆姦萌立谈㫁大事则又非小有才者所能辩惟陛下以尊君重朝爲心合天下正人以自助南渡驻跸何异越栖㑹稽而秦桧乃以议和粉饰太平士大夫劵于钱塘湖山歌舞之娱无复故都黍离麦秀之叹此桧之罪所爲上通于天而不可赎也今危机交急不同常时宜罢不急之营缮略常程之细务惟大计是图则勾践之功可㝷汉有邉鄙大疑必使群臣杂议熈寕议地界建炎议防秋或访旧弼或令侍从台谏各上利害今虏徙而南宣诏有位皆得尽言然后博采衆长按爲定论国之元气在于人心宜选循吏革虐政以收百姓之心拔用荆淮尝立功之人收以收豪杰之心已募复散之卒择其健者分配戎行以收忠义之心蠲科调以收邉甿之心推恩信以收中原遗黎之心所谓自立之本也昔李纲建议欲保江南常葺理淮㐮爲家计孔明驻汉中陆逊守荆渚皆付以事权不从中御愿于近臣中择二人于荆淮建立幕府如吴蜀任二臣故事所谓自立之具也又言虏必邀岁币臣窃以为不可与上曰不当与未几对境果来索从臣刘㷍李班皆主不与上曰真某之论亦然时相方以爵禄笼天下士至有声望旧人折节营进反为所薄公慨然谓刘公爚曰吾徒须须汲汲引去使庙堂知世有不肯为从官之人遂立请郡时相曰禁涂在通胡为去也公荅曰老亲生长田间但知太守之乐不知从官之荣除秘合脩撰江东转运副使时山东乱离朝廷犹与女真通娉而士大夫多言五福在吴公朝辞论国耻不可忘郡盗不可轻幸安之谋不可特导谀之言不可聼至公之论不可忽金陵旱蝗守适卧病公乞蠲合二税大讲荒政约常平使者李公通传共议李公至自池阳合词乞分所部九竒委三司公自领太平广徳李公宣池徽谯提刑令宪南康饶信而建康以属帅㑹留守殁总饷扰事公力从臾之于是建康奉行如列城分昼既定通选一路僚属籍人户为五䓁甲乙出米丙自食丁粜而戊济之朝庭捐米数十万石守令以使者切于为民躬履阡陌家至户到父老叹息以为刘枢宻荒政之后所未见也公素与李公志同道合谓谯卿可与为善虽南康三郡区画精宻不逮然所及亦不少惟金陵甫讲行新留守至竟不发粟而总饷自赈城中户口焉时广德旱㝡甚公再至其郡请以拨到百万仓米万石捄一郡之民且易粜为济未报公与守臣魏岘议以便宜发廪委教官林庠赈给而别䟽待罪竣事而还百姓数千人送公指道傍丛塜泣谢曰此皆嘉定辛未年饿死者微公我辈相随入此矣黄池民旅讼镇官史弥逺倚势不法公令寻医而去当涂郡更创大斛废司农斛斗不用公索而毁之新徽守林琰为台谏无亷声公寕国守张忠恕规匿赈济米公两劾之忠恕罢代以陈广夀公言宣民遭前守之虐自李道传承优方有生意今忠恕甫去广夀来所谓逐虎逄狠也广夀之命遂寝公虽不容于朝犹以忠实恻为时相所重虽积忤未至䟽斥惟都司数人目为迂儒试以事必败及至江东益有民誉小人无所售其喙遂有旱伤本䡖监司好名赈瞻大优之语时相不能无惑自此申请遂落落矣魏岘始与公共发廪俄为都司所嗾劾罢林庠以撼公公上章自明朝廷悟与岘官观庠干官都司怒无所洩从省中奉罢徽守詹阜民以撼李公道传而李召还矣江东二年凡下车例册及台阃戎司之餽以至太夫人誔日诸司所奉礼皆不入私槖专储之㠯助赈施公虽在外援欧阳公修自禁林出漕河比上䟽论兵故事附奏言女真叛辽在政和之四年其㓕辽也在宣政之七年今天下之势无以异于政宣之时臣尝论政宣致祸其失有十京黼蛊上心一也贯俅壊军政二也简忽天变三也以言为讳论水灾者贬谪諌花石者屏斥四也老成鸿硕不以姦党废则以邪傍斥五也台省馆殿非奴事奄尹即翼附权臣之人六也邉臣撩覆㓂至不知七也改塩钞渺法科夫钞八也阉腐董师九也狥女真之欲召侮取轻十也陛下忧勤恭俭无愧仁祖之风而群臣盘乐怠有宣政之习臣恐后之视今犹今视昔又三数来谋国者不惟长筭遂有三误虏既播越犹使吾宋臣子拜大羊于祖宗殿廷之下一也岁币不遣是矣然不正其词而诿曰漕渠亁涸一也上流制阃榜拒流民来者勦杀西川总戎戕程彦晖一家于黒谷山三也积此三谈而吾国之威灵气燄索然矣误于前者不可悔应于后者犹可为愿朝廷无再误而已昔孙氏典午氏皆能以江表自立国家带甲者万江汉为池岂下吴晋而中外有司忠诚偾激者少矣委靡怠惰者多一闻亦白嚢至相顾失色所为少定则又恬然矣国家平时尊宠士大夫一旦有急未见有毅然以戮力王室自任者此臣之所大惧也时议以西掖召还都司尤忌公者宻洩其语以相钩致公曰某虽不肖决不由匪人以进乃至此奏除右文殿脩撰知泉州郡以畨舶为命然商人畏重征苦官吏和买至者絶少公䥴税额戒官吏毋得买一物虽诸台委倅属市物必申州始得奉行是年舶至者十有八明年二十有四又明年三十有六征税之入遂及照旧额秋苗令民执㮣両造示姓名使自诣然惟王公十明与公能行之海贼主子清赵郎以十八艘横侵刼晋江悬围头湾距州仅百余里公调左军捕逐拨发官王大夀力戦无援与队将秦淮等六人死之公为文以祭且请赠与于朝出宿中和堂讨贼弥厉或言没沿江诸港澳民兵可用而同安管下烈屿其尤也公议选官劝谕寓客寳谟储公用自请行得民兵四百舟三十二无官军犄角併授之簿俟䖏厚曰官民一体有功并论逆贼至漳浦境内渺淘洋败之获大舟四贼首六赵郎者在焉子清逸去诛群贼于教塲设王大夀位今其子剖心以祭磔者三人诛死者二十余人胁从者破械纵去赵郎自称直徽猷合子㳺孙希郄也毙于狱子清㝷为台州杜门廵检所擒诏以获贼功増一秩公委僚属徧行海滨审视形势创修沿海诸呰増屯诸呰水军复教定廵逻地分后皆可行左翼军受守臣节制公所请也时相生日四方争献珍异公大书开诚心布公道集衆思广忠益十二字以饷且将以书曰丞相勤身辅政而中外之心未孚屈已受言而士大夫之情犹能以自竭愿因某之言考武侯之为勉其未至则功业日盛福禄日臻不报泉多大家或席贵势患苦闾里公严䋲其仆而雅责其主皆媿之而不敢怒始至郡之先逹有田讼闻公语自慊焚其契不复争曽从龙贻书寓里曰此人视宰执如小儿宜谨避之傅公伯成方退居每诣之必移日虚心问政受其规戒傅公亦以世道期之即除集英殿脩撰知隆兴府江西安抚前政积寛稍矫以严尤留意在军政常谓夷狄外患盗贼内忧皆不可忽遂修五事可爲十一郡长乆之利一令属城各倣豫章于禁军内团结其强壮者别爲营且乞推行之于八路二抽江州水军人船十之三分屯兴国之富池等处抽鄂州水军十之三分屯武昌县三缮豫章城四縂管铃辖闗于统制中选差州铃将则取诸统领以下之知兵者五通广塩于赣南安以弭汀贑盐予之害属蒚未上以吴夫人忧去官明年蕲黄失守陞武昌县为夀昌军其后盗起南安廷蔓又三道竭国力讨之数载始平人乃伏公先见公尝言所歴诸镇惟江西恵利未有火及吾民若有遗恨盖开府仅数月云公性笃孝吴夫人尝疾病祈天而愈醮谢之有曰愿损臣算以延母齢炉熏之烬未销嚢药之功已应其除泉守也告词以蔡忠恵公襄便亲为比公至郡刻蔡公上夀仪千五岁时率家人奉觞为夀如其仪州民有母夀百者为立夀母坊及执䘮毁瘠柴立得妾尽遣去结事左右惟老兵苍头饭量旧无算自此终身饭不过濡口服阕除寳谟阁待制知浑州湖南安抚使再辞不允辞次对又不允赴镇诏赐金带以亷仁公勤四励其僚以周元公胡文定公父子朱张二先生学术源流勉其士长沙自南渡𥘉民自醖酒而税于官其法简便至刘公珙讨彬㓂増亲兵始量从官卖稍分醖户之利辛帅弃疾创飞虎一军博求利源奏改为搉酤结事中苪公煇持不可而寝至赵帅善恭又㩁焉曹公彦约修复旧法至安枢宻丙又搉焉公奏自彦约行税法每岁净息率不下八万余缗视昔之榷无大相过而不和籴不抑配不搜𥙷薪水之劳费官吏之给皆十去其而一定之息踵门而至何惮不为诏可其奏潭人欢唿旧例秋苗斛靣外有所谓捧撮米者日増月益前帅定増为一斗既増而捧撮如此每三捧取七升公併革去之朝廷岁降度牒和籴州配之县县配之民率三四戸受一牒昻其价以市米每斛比市直仅四之三公乞免降度牒不许则遣人货于都城而自任其折閲所籴才十一㑹米贵遽上以米𥙷其数明年奏请罢籴岁春夏郡民艰食公之力振澹旣而曰此浅惠其郡有折梗钱本正苗也后折钱佐郡周阙米则输本色合正耗五万余石公则贮之名恵民仓岁岁出籴倣张公咏成都之法什伍其民以相保受有丽于罪毁劵住籴保受同之因养寓教魏公了翁记焉又以樽节钱易谷于緫所谓得八万石益以他谷为九万伍千石散于十二县置社仓百所其敛散息耗之法一依朱文公所立条约且上其事朝廷皆从之着为令又创慈幼仓立两义阡教诸军习射日再按试前帅以官钱付亲兵回易又拨东西两荘令军中自佃公捐其租息凡营中病者死未葬者孕者嫁者娶者给散有差定王䑓据一郡最髙䖏向时元夕师漕张饮其上诸营家给一灯竿抄灿若万里数夕乃至公榜罢之置赡军典库知夀昌军朱囊建诣飞虎军永戍夀昌且欲并致其家口公力争之朝廷不能夺江革县贼苏师军去州十里杀人巢穴接贺州公檄广西共讨平之武冈守司马遵不得军情卒蒋宗筹倡乱公刻去遵使判叶莫摄郡事授以方畧乱卒伏诛令上登极召赴行在未至除中书舍人兼傅读改礼部侍郎兼直学士院兼国史实録院修撰辞免不允以寳庆𥘉元止旦发过家乞郡不允给告一月六月辛丑入对上迎劳曰乆闻卿名公奏三创一脩于道正家道立君道略曰三纲五常者扶持宇宙之栋干奠安生民之柱石人而无此冠裳而禽犊矣国而无此中夏而裔夷矣晋废三纲而刘后之変兴唐废三纲而羯胡之难作我朝立国根本仁义先正名正或以为家法最善或以为大纲甚正陞下𥘉膺大寳不幸䖏天伦之変有所未尽流闻四方所损非浅霅川之変非济邸本志前有避匿之迹后闻讨捕之谋情状灼然本末愿可考愿诏有司讨论雍熈追论封秦邸舍罪恤孤故事斟酌而行之虽济王未有子息然兴継絶在陞下耳上曰朝廷待济王可谓至矣公奏陛下友受之心可谓无所不至但谓此事䖏置尽善臣未敢仰承圣训观舜所以䖏象则陛下之不及舜明甚大抵人主当以二帝三王为师秦汉以下人君举动不皆合理难以为法上曰是亦一时仓猝公奏此已往之咎臣所以言者欲陞下益进德脩业以掩前失二乞收人心略曰太平兴国中秦邸事作太子太师王溥等议于朝堂者七十有四人然后有诏裁决以大事不可经也庆歴简求西帅必取当世第一流宰相吕夷简至忘讐荐进以重任不可轻也往者霅川之狱未有参于闻槐棘之间者又如淮浊二阃之除皆岀佥论所期之外天下之事非一家之私何惜不与衆共此收人心之一事也赏罚适平则人莫得而议今有功罪同而赏罚异者朝廷之于天下当如天地之于万物裁培倾覆付之无心可使一毫私意介其间哉此收人心之二事也当干淳间有位于朝以馈遗及门为耻受于外以苞苴任入都为羞今薫染成风恬下之恠果欲息天下谤之莫若反其物罪其人则心迹暴此收人心之三事也事也治世气象欲其寛𥙿下欲其迫蹙曩者以讹言之籍籍有讥诃之令焉呵则已过矣甚至于流窜焉杀僇焉都城之民摇手相戒冝觧宻网逹下情此收人心之四事也三言朝廷之上敏鋭之士多于老成政事之才冨于轻术虽尝以耆艾褒传伯成杨简以儒褒柴中行以恬退用赵蕃刘宰然前之三臣止加异数未闻聘召至于亮直敢言如陈宓徐侨皆未蒙记録愿䖏伯成简于内祠置中行于经幄擢宓侨于言地又奏华髪旧徳之臣不独人主頼其益朝列新进之士亦有所矜式伯成简皆年愈八十纵使召之不至必能因囊封进忠言又奏长人之官拊字不闻叨懫日甚上曰如何一廉者又问何以之奏此朝廷用舍黜陟之示人以上又问卿曽见有何亷吏以逺守赵䈣夫对御笔櫂䈣夫直秘阁与监司差遣公手创谢上因言崔与之帅蜀扬长孺帅闽皆有廉声臣一时不能悉数以对乞广加咨询始公道犹未闻济之邸讣以书逹时相谓必有寡闻浅见之人托纳忠除患之説以误朝廷者不可不致察时相既恶闻其言至范村使左史杨迈来见问所欲言又遣所亲谕以勿及甲申之事公但唯唯泊入国门都人聚观皆以手加额益见忌矣辞内制者四从之上移御清燕公因进读奏此髙孝二祖储神燕闲之地也仰瞻楹桷俯视轩墀当墀若二祖实临其上又言陛下前所居䖏宻迩东朝未敢遽当人主之夲也今宫合之仪浸偹以一心而受衆攻未有不浸淫而蠧蚀者上曰当察于徴芒公奏惟学敬可存养此心惟亲近君子可惟持此心盖理欲相为消长笃志于学则圣贤虽逺常若与之从容㳺䖏天下之楽何过此上曰朕在宫中无他嗜好止是观书又奏古者居䘮不䖏于内宜防微谨独见先帝于羹墻向者日侍慈时观皆以手加额益见忌矣辞内制者四从之上移御清燕公因进读奏此髙孝二祖储神燕闲之地也仰瞻楹桷俯视轩墀当墀若二祖实临其上又言陛下前所居䖏宻迩东朝未敢遽当人主之夲也今宫合之仪浸偹以一心而受衆攻未有不浸淫而蠧蚀者上曰当察于徴芒公奏惟学敬可存养此心惟亲近君子可惟持此心盖理欲相为消长笃志于学则圣贤虽逺常若与之从容㳺䖏天下之楽何过此上曰朕在宫中无他嗜好止是观书又奏古者居䘮不䖏于内宜防微谨独见先帝于羹墻向者日侍慈时今其见有时宜益隆孝养又奏先帝视朝常在卯辰之间臣侍螭陛二年实所亲见陛下视朝差晚上皆嘉纳续宝训睦亲门至涪陵公延美卒俱陈其所以然因奏太宗于秦王矜怜悯恻典尽其至陛下所当法又诵太宗圣训曰同气之亲不忍致于法又曰以廷美之恶岂当如此但骨肉之情有所不忍观此则亲亲之恩不可以有罪废上颔之寕考小祥诏羣臣服纯吉公争于朝曰自汉文短䘮至我朝阜陵独宸断哀服三年朝衣朝冠皆以大布三代而下盖未之有惜当时辅臣礼官不能定臣下执䘮之礼此千载无穷之憾也迨诏熈甲寅阜陵上賔从臣罗点等建议乞令郡臣于易月之后朝㑹治事权用公服黒带朔望时节朝临奉慰皆哀服行事大祥始除有诏从之侂胄务反庆元初政光宗之䘮复以小祥从吉以会要诸书考之群臣禫除从吉旧制后易以升祔绍兴易以小祥甲寅易以大祥二者百余年之间其制四変皆由近而之逺非自逺而之近也侂胄変甲寅之制是自逺而之近自厚而之薄也可乎哉先帝临御三十年恩同天地臣子号恸泣血未足洩哀带不以金鞋不以红佩不以鱼鞍鞯不以大绣此于群臣何所损朝仪何所妨即诏行在职事官俟大祥从吉诸路依己降行公既鲠言上虚心开纳时相以其负人望有主眷屡诱憷以祸福使附己公不为动乃与其党谋逐公给舍王暨盛章缴驳济邸赠典且请追议其罪公始杜门求殿中侍御史莫泽去疏语稍见侵自请绌责章三上不允竟以泽疏除焕章阁侍制提举玉隆宫辞不允以諌议大夫朱端常䟽落职罢词监察御史梁成疏諌三官先是右大正言李知孝论公首倡邪説以其章榜播告天下迨成大请加窜责上曰仲尼不为巳甚时相虽怒不恻公竟获里居上保全之𥘉从臣惟魏公了翁庶僚惟洪考功咨䕫胡评事梦昱与公议论同时略相拆简言路曰礼待强辨不已洪魏和之胡尤无状故论列交上胡贬象台公与洪公皆逐而魏公亦有靖州之行矣公归脩西山读书记以六经语孟之言为主荀杨诸子附焉诸老先生为觧经而发者附本经之注甲记曰性命道徳之理学问知行之要凡二十有七卷乙记曰人君为治之本人臣辅治之法凡一十有二卷丙记曰经邦立国之制临政治人之方其书惟兵政一问先成丁记曰出处语黙之道辞受取舍之冝凡二卷公自退居究心此书博覧精思手抄日数千言丛藁如山谓门人曰人君爲治一门告君之书也以范唐鑑爲法如有用我执此以往又曰他日得逹乙覧死无恨矣又曰吾兵政一门古无此书天下方多事所以汲汲缉成之又取周程以来诸老先生之书文摘其闗于大体功于日用者彚次成编名诸老先生集略凡七十有八卷又以后世文辞多変欲学者识其源流之正集録春秋内外传止唐元和长庆之文以明义礼功世用爲主否则辞虽多亦不録其目有四曰辞命曰议论曰叙事曰诗赋名文章正宗凡二十余卷盗起汀郡势蔓延数郡公虽闲居为仓漕二使者言陈仓部韡有文武材必辨此贼二使者言于朝其后荡平闽㓂本公谋起陈公之力也绍定辛卯庆夀恩复寳谟合侍制玉隆祠明年除徽猷合侍制知泉州再辞不允迎者塞洛阳桥深村百岁之老亦扶杖而出城中欢声动地公晓士民曰太守去此十四五年矣虽泉山一草一木亦时入思再叨郡寄衰病不能出念泉人相爱之深黾勉此来欲为此邦兴利除害复还楽土之旧而已谓官僚曰某前帅长沙尝以亷慎公勤勉同官今所当勉无出于此令属邑各以崇风教清狱刑平赋税禁苛优四条揭之坐右海㓂犯境遣右翼军将官具旺破走之先是诸邑二税或预借至六七年永春徳化一邑又燬于㓂公入境首禁预借诸邑有累月不觧一钱者郡计遂赤立不可为或咎寛恤太骤公谓民困如此捄之当如觧倒悬吾寕以一身代其苦不以此为悔也僚属又鲜能任事无大小必躬亲之每据按决讼自卯至申未已或劝啬养精神以当大任公谓郡计凋弊无力惠此民仅有政平讼理二事可勉苟又不加意即为不治之州矣建交𥘉置南外宗正司宗子仅三百余人令漕司与本州均任其责朝廷岁给祠牒五十助焉干道间又益三十焉后属籍曰増漕司止按旧余不复问祠牒亦不复给绍定末宗子至二千三百余人毎岁钱米本州自偹十四万余缗而一司官属与宗学养士尚不与焉公奏郡不可为笑虽有材健之守智力无所施不过预借重催或抑都保代输或佑籍无罪泉民憔悴为日已久惟朝廷哀怜诏岁给祠牒六十㑹故相死上始亲政除显谟阁待制知福州福建安抚使明日诏岁赐泉州祠牒増四十焉七宫宗子爲佛事以祝圣夀公喜曰温陵庶几可爲矣以端平𥘉元正月赴镇戒属部无滥刑横歛毋狥私黩货毋通闗节仕胥吏州仓受输解斛取縻费钱三百公减去六之五罢市令司母以官得价市物革闽县里正督赋之害建福兴泉四郡贵粮乞回籴百万仓米十五万赈粜不俟报先发福州常平米均粜下三州剱州常平米粜建民未及州饥食已沛然及上可其奏运吴粟𥙷之海偷比岁从横岛屿之民凛不自保公预于险要増兵舡给粮械励隅总厥后黠首相踵擒殄㐮阃方与鞑将攻㓕蔡城遣吏奉露布图上八陵而江淮有进潼闗黄河之议公忧之取封上曰自有载籍以来与夷狄共事者未尝无祸而况移江淮甲兵以守无用之空城运江淮金谷以治不耕之废壌富庻之效未期根本之弊立见臣之所甚惧也新元以来进退用舍多叶物情正涂方开善类吐气倘能持以坚忍守以兢畏姦声乱色不汨清明倖臣懿戚不窃威福庙堂常公而无私䑓諌有直而无枉则庆歴元祐之治指日可致若乃释楽成之业而兾难必之功聦可嘉之言而忌立至之患此又臣之所甚惜也愿陛下审之重之毋使臣窃知言之名四月除权户部尚书与庙堂书曰此一二者事官之除识者以为四十年来所有然正直之士不未无矫拂太甚人情将有所不堪乘不堪之情以激其不平之忿则刚劲不软熟忤旨不如承顺其意将有时而移矣可惧哉昔赵中令有颛权之毁韩忠献有䟦扈之劾文潞有交结之谤三相勲徳巍然曽不以是而少损若蔡若秦柄国之时则无此矣今天下孰不知丞相用心其何訾议之时有万一草茅山野语言之发或失㨂择适所以増光德美又何伤焉时诸贤已尽收召公尚晋外服上见羣臣屡问公安否而庙堂寄声尤宻公谢曰前帅半年而去郡计已费支吾若某又忽忽而去此州益疮痍矣士大夫行志无分中外愿假岁月俾得展尽力辞不允丞相复书日闻公素发私誓济物愿亟就道以副中外之望六月发三山邦人竞为綵旗以送自醮门至舟次弥望数里不絶公歴一节四麾治以教化为先辟贡闱増学畬江东祠范忠宣公长沙新贾傅庙晋谯王祠温陵祠朱文公及林公攅苏公缄于学而绌其不当祠者三山迎聘耆儒月讲席所至必搜访人物天下士鲜不及门其所荐㧞后为召公卿者不可胜数再辞新命不允九月乙酉入对上曰卿去国十年每切思贤时㐮阃代去江淮出师取三京王师果溃于洛阳退守泗洲奏三剳一言今中原无公主政是上天监观四方为民择主之时若能修德格天天必命陛下为中原之主不然则天命将归之他人臣向为先帝陈祈天永命之戒其説出于召公然及覆召诰一篇纲目曰敬徳曰小民而已传曰敬者徳之聚仪狄之酒南威之色盘㳺戈射之娱禽兽狗马之玩有一于此皆足害敬其可不戒此祈天永命之一也天之视听因民视聴民心之尚背即天心之向背权臣之未货赂公行诛求旣广氏不堪命人盗相挺而起頼陛下布端平之诏一洗而新之然窒贿道而贿进者尚有惩赃吏而赃多者漏网江淮军兴调度騒然冝戒郡邑掊刻停邉阃此祈天永命之二也易曰天之所助者顺人而所助者信天厌夷徳乆矣陛下倘能敬徳以迓续休命中原终为吾有若徒以力求之而不及其本天意难测臣实忧之二言进取有二难用兵莫急于人才今举世所属曽不数人一难也臣嘉定中尝乞理治两淮垦田积谷而权臣视为迂濶塞下之偹枵然一旦举兵乃漕浙米由江入淮汴絶又湏陆运劳费甚于登天二难也夫此二难皆权臣玩愒之罪非今日指置之失然承三十年之弊欲整治之非十年不能此正诸葛亮闭闗息民之时也愿以收歛靠实爲主又言曰今日事势犹以和扁継庸医作壊之后一实之误代爲庸医受责矣兢业戒谨尤当百倍三言戦守之论不同同于爲国元祐中向治惟郡贤自相矛盾小人得以乘之愿平心啇搉以前事爲戒每奏上必称善公言士大夫狃于旧习上曰徃徃革靣而未革心公乞选监司郡守上曰闻卿所至视民如子公巽谢又恢复名义甚正但故相不曽做得工夫上曰昨读卿所上封事可见忠诚别疏进大学衍义曰近世大儒朱熹所为章句或问偹矣臣不佞思所以羽翼是书首之以帝王为治之序者见尧舜禹汤文武之为治莫不自身心始也次之以帝王为学之本者见尧舜禹汤文武之为学亦莫不自身心始也此所谓纲也首之以明道术辨人材审治体察人情者致知格物之要也次之以崇敬畏戒逸欲者诚意正心之要也又次之谨言动正威仪者修身之要也又次之以重妃匹严内治定国本教戚属者齐家之要也每降之中首之以圣贤之典训次之以古今之事迹诸儒有发明之论者録臣愚一得之见亦窃附焉辄因召对以献因奏权臣之时欺罔成习讲延官亦然臣记一日讲官讲易为辄姦言臣深不平欲辟之又恐纷更争伤事体退而自咎若使程頥朱熹当必与之辨上愕然公奏陛下湏致知格物做工夫于当下义理无不通晓则奸罔之言自不敢进臣于是时便欲纂集是书上禆圣学缘去国不果闲居八年方克成书上喜甚曰此书便可进入衍义即乙记中人君爲治一门以唐鑑爲法者上又问福建盐法公奏此致㓂之本也福盐遡流至劔邵又自邵遡流至汀旣杂且贵所以汀人每私贩广塩以具自潮海来者颇近且㓗白而亷故也贬者千百爲郡皆挟兵械官不能禁名曰塩实弊于盗无异臣叨闽帅深欲更张缘事属漕司方与漕臣袁甫啇搉而臣与甫皆召还遂不及爲公自三山过醮于仙游山青词家云旣不敢矫激而近名亦不敢低徊而徇利惟厚集精诚庶几于感悟而宻陈忠益冀见之施行奏篇旣出或疑其激烈不及前时公笑曰吾老矣岂更效后生求声名真湏纯意国事期于有济耳然至于启沃经帷弥缝庙论则外廷固有不及知者乙夘除翰林学士知制诰兼侍读再辞不允靻人遣王檝来通问公言不可恃此缓于脩偹十月乙亥进读大学章句从公请也上曰自此望卿启迪毋或有隐且问靻使未闻外议颇纷纷公奏兵使在其间交今或郄郄絶或欲拘留皆不可行但当以礼遣之万一露遂和之意却不可信已卯进读知至而后意诚章公奏非侍知至方诚其意大学必以知为首者了然见天下之理此为善此为悪此为正此为邪则私意邪念自不敢发愿陛下自今对儒臣论经史与大臣议政事若省阅章奏之际圣意有所未安不妨反覆论难考究湏见得义理分时可否利害明白方是格物方能致知上悦曰卿所进衍义便就今日进读公念进本已入禁中而经延无别本即以未辨为对俄有内使捧进本第一第二帙而前上曰已在此矣公再拜谢时以此司马公自读通鑑云旣展卷读毕上问楮价日低皆是监司郡守不留意公奏物少则贵多则贱少减印造可也恐有以严刑峻法为言者切不可用上欣然聼纳王檝言其国欲和公谓和之一字易于溺人逺则宣和近则金虏皆殷鍳也檝离穹庐已乆所得靻酋之语在吾国未进兵之前我进兵在彼岂复更守前説自古未有受人之兵而不报者檝与刘溥邹伸诸人之语不无涅合惟其间有云靻相移刺楚材曽上平南之策与王檝议不合又云李寔献策鞑酋劝其先谋犯蜀顺流下窥江南凡此却以寔语愿朝廷于其语之涉虚者勿遽轻信于其语之近寔者深念而亟图之时邉臣尚欲深入公言是以前日之败为未足而又求败也又欲覊糜泗宿涟海毫蔡息唐邓诸郡公言新复之疆如的然可守尚恐虏由他道擣吾腹心虽能块守数城无捄于败况未必可守乎又言淮西退师䘮失最多蒙蔽不言宜早覈实填𥙷甲申进读明徳新民二条因及顾諟二字古注谓常目在之朱熹深取其説陛下若天无知时不鉴观人君虽欲一事不敬一念之邪自不可得又言陛下𥘉惩赃吏戒苞苴一时悚动未几又复玩施未能作新士大夫何以新民鞑使乆留公进吴越故事以讽略曰言辞之甘藏锋刄于饴蜜也礼貎之卑设机穽于康荘也敛兵逺去鸷鸟将击之形委地不争芳饵致鱼之术也上日此説极是十一月癸夘进读格物致知章言前日轻举止见得理之一徧此物未致格知未至之故也上又曰方大宗且留在广既而惟此二人未召余皆收亦不可畏敌论诚意章引诗人称文王之徳曰不显亦临无射亦保汉成帝朝若神其在宫中则湛于酒色委政外家惟陞下法文王而鍳成帝焉辛亥进读忿懥章引朱氏语上曰如此湏如藁木死灰可也公曰不然圣人不能无喜怒哀楽但要因事而发不可先有此横在胸中若都无此四者则此心遂为无用之物释老之学也论魏荘公唐明皇曰荘公诛贤能而昵嬖人明皇逺正后而昵艳妃卒召祸乱愿以二君为鉴上亦无忤色癸丑进读脩身在正其心章曰前玉音有藁木死灰之问臣退思之心当如明镜止水不当如藁木死灰镜明水止其体静可以鍳物是静中涵动体中藏用人心之妙正如此若藁木不可生死灰不可然是乃无用之物矣心者所以具衆理万事委之无用可乎应论継絶世公条陈古今甚悉末引汉宣帝封昌邑王贺诰曰骨肉之恩析而不殊言虽有离祈而无可絶之道臣恐同姓近亲岂无絶世而不祀者惟陛下访问为置后焉已未兼修国史寳録院脩撰壬戌进读因言兵兴之后三陲戍守方严当此大冬隆烈之时穷闾委巷有饥冻切肤之惨絶边塞有风眇眯目之悲极愿择良吏贤将以拊缓之癸亥以已见求对言鞑人讐我之深其思报也必力举兵愈缓则其爲计愈工我方创艾前事幸其真有爱我之情岂不误哉愿自强以立国毋自沮以畏敌又言王檝挟金使例册自随小使敢尔他日使介果至何以待之又闻檝求金翠以媚其妻妾若从所请何异故相以侵服遗逆全之妻而兾其不返也上笑曰此举极未是又奏乞用艺祖孝祖阅武故事以作士气及遴东朝士通明详练者数人分治邉事凡三邉山川险要将帅能否士卒衆寡粮草虚实各令讨论庙堂择而行焉因言先朝内帑专佐军费近台臣李鸣复郎官郑寅谷各论此事乞行其言置局考覈为犒师之十一月丁丑进读毕乞御宸翰谕邉臣饬偹因言神宗留意邉事夜御灯火读书赐邉臣上曰髙宗孝宗亦如此公奏孝宗于民事亦然臣歴数郡皆有孝宗亲笔石刻或问麦禾或问曽无雨露雪或问街市有无遗弃婴儿孝宗一念止在生灵故勤勤访问愿陛下为法辛卯进读大学末章引董仲舒之言曰皇皇求仁义大夫之意也皇皇求财利庻人之意也易曰负且乘致㓂至乘车君子之事也负担小人之事也居君子之位而为小人之行故祖弥逺是也位冠百司而鬻卖朝廷之官爵贵极人臣而攘夺平民之赀产贪风扇于上污俗成于下举世之人皆就于利平居则欺君以自售张禹孔光之于汉是也有难则卖国以自全华歆陈群之附魏张文蔚杨渉軰之从梁是也甚者不夺不餍如莽操之所为故大学于末章明义利之分孟子于首篇严义利之辨惟明主在上亟思有以返之又奏已见论致夀之道五一无逸则夀二亲贤则夀三以孝奉先则夀四仁则夀五有德则寿末言僊経万卷不若诵无逸之一篇道家千言岂如玩静寿之两语时近天基节故公有此䟽二年元日太史占风有兵起之兆公言㐮黄昇杨制阃衅隙浸前此大可虑冝勉以亷蔺李郭之事又言何北州郡非北兵北将不可守宜抽囬南兵厥后邳徐都失守唐邓亦継叛诸卒如公言丙辰进读奏已见言风起干位月犯太白皆爲兵象王嘉有言应天以实不以文夫无不敬思无邪陛下笔之宥生者也若敬焉而以害之正有焉而有以汨之虽玉音时发扵口金书日接扵月非实也用人聼言陞下尝诏之百辟者也若礼之而所温不及䆒容之而所陈不尽施虽夔龙之武日接扵庭凤凰之鸣日间扵耳非实也惟陞下本之心脩之身推之扵事无一非实而去其所谓文具观羙者又乞命两制近臣或两首都司官二三人㸔详端平以耒奏议掇其要语各从其类凡关扵君徳帝学者进入禁中関扵朝政邉防者送三省宻院継今臣下章奏悉用此法陛下与大臣择焉上嘉奖又曰近观卿所上致寿札子可见爱君与张九龄同意又曰士夫夫少任贵者公曰亦是不曽分委之以事又问有称职者否泰曰词臣中惟臣衰退如赵汝谈洪咨夔吴泳皆称职上曰卿直心体国朕所嘉叹又曰烦卿典领文闱新宿弊收实才公巽谢又曰科举之弊极矣如传义挟书不可不革又曰致君泽君卿之素志俟典举当大用卿欲退上留者三旣归得㫖宣谕卿所谓张九齢事甚契朕心今以御书九齢进金镜事一轴赐卿公奉表谢已未几知礼部贡举公先有札子论文弊乞専以醇正貭直取士其渉谀怪者黜之是岁塲屋始严空疎不学者多望风而去挟书絶少公旦起必焚香祷天愿得忠良平实之士豪杰俊异之材考校必合论策以观噐识其间有风切时贤者公批其卷云诸贤当为法受责向时知举皆先立巳见定高下去取惟公使参点检各自伸其见然后徐蔽以议论之公所取多老成徐实学困扵名场者拆号同洪待郎咨夔王殿院遂奏事乞于科举之外访求遗逸三月戊戌感疾谒告乙告已除参知政事同提举编修敕令经武要略再辞免不允诏云汉御大夫告当病上忧之史侯胜谓必瘉果然后遂至相朕之贤卿甚于宣帝之徳吉也卿其亲医薬自厚且先即舍拜命少闲可就车朕遣黄门召见卿矣乞祠御笔再给一月己丑三乞祠辛夘除资政殿学士提学万夀观兼侍读辞不允五月甲午疾亟乞谢事自中大夫转一官守资政殿学士致仕是夕薨年五十八公气体素强然平日勤劳不能自逸非穷理着书即忧念世事晚守泉福劬悴滋甚触暑趋召道中刋修衍义虽闭户服薬举笔流汗不以为疲礼闱考閲数觉头施初不经意出院賔客云集新进士来谒人人与为礼得疾之日犹对客至暮三鼓后风眩忽作病中犹梦与郑左司寅论楮弊既而小愈延讲官徐君清叟至卧内令扵上前来去上固留之且屡对大臣讲读官问公疾今何如爱见至色丞相数遣人谕上㫖公感上眷遇故不敢决去每指心言曰天知此心无一点富贵之念属疾两月日常冠带起坐易篑犹神爽不乱遗表闻赠银青光禄大夫上震悼辍朝士大夫无亲疎逺近莫不相弔都人往徃失声痛惜如元祜之䘮洓水公也䘮归八月壬寅葬于县南十五里珠林配建安郡夫人杨氏太中大夫主之女公方丱角太中公奇其风骨许以夫人归焉翁壻恩义甚笃后同擢第夫人尤贤先公三十四年卒子志道承事郎新监南剑州税务孙某公内行卓至于伦纪最隆奏荐先弟后子弟徳林犹子似道履道皆公所任也自豫章归未有居室先筑精舍以奉先茔作睦亭自记之曰凡人所爲薄于宗族者以其不知所出之本也诚知其所出之本一则虽由衰焉而功由功焉而缌由缌焉而至于无服之亲譬之巨木有围枝叶虽疎而根干则一岂容以异观哉事婺姊廪孤甥里中老病乏絶待公举㸑者常数十人律已清苦虽贵无余赀自长沙归始有粤山新居人越数年厅廊乃具建学易斋共极堂供卑扑无华饰负郭薄产皆出玉堂俸赐后出藩入从无所増益常以亷俭诲于作楮衾铭焉公少以文词独行朝中所草大诏令温厚尔雅尤爲楼公钥赏重立螭以后言议出处动闗世道諌书传四夷名节暴当世三十年间天下莫不以爲社稷之荩臣道徳之宿老故其于爲学士也惟恐其不秉政旣得政惟恐其不乆于位皆曰道之将行斯世之故平治矣而天下遽夺之呜唿悲夫公博极羣书而积勤不已望临一代而执谦愈甚闻人之善忻悦奨誉自以爲不及也闻人不善颦蹙叹息犹兾其能改也故君子宗之小人亦信服焉常以穷理致用四字勉学者有新第者请益公曰读好书做好人而已每谓其徒曰一生短千载长不欠名位只欠徳业公之学本于诚敬因孟子夜气之作而知旦昼所为其本在夜故操存之功于夜尤严必斋必粛如临君师作夜气箴焉中年犹谓戒谨恐惧之意多而优㳺泮奂之意少乙酉退闲深道専一始觉清通和楽八牕玲珑尝曰天壌之间横陈错布无非至理虽有道不待窥牖而灿然毕睹然自斈者言则见山而悟其静夀则观水而知有本风雨霜露接乎吾前则天道至教亦昭昭焉可覩也晚集圣贤之语为心而发者曰心经作賛焉畧曰意必之萌云卷席彻子谅之生春嘘物茁葢公之所造至是深逺矣其记矩堂之言曰始吾患隷于已者之不忠也故立朝不敢不以父事吾君患长人者之不仁也故居官不敢不以子视吾民尝以椽属事其府矣具情不吾察吾患焉故为长吏必思有以通下情尝以监司临所部矣其令不吾行吾病焉故虽帅一道而于使者之命未尝忽私居而挠公府吾尝不平之故于其所寓不敢以毫髪干焉大家而侵细民吾尝不直之故于乡党隣里虽无以厚之而亦不敢伤之也公之以直内方外如此自出身事主忠国爱民缠绵固结不以进退易虑每谓近代名卿如了翁梁溪皆以得䘮荣辱为虚幻而以济时及物为贞实自泉而福则恨不得尽力以谢泉人自福造朝又恨未有以及一路天子将举国以听之矣而公则曰諌行言听虽为从臣可也忘身殉国终始如一非至诚而能若是乎公山后于朱文公而自谓受先生冈极之赐资深守国异説不能入晚岁论文尤尚义理本教化于古今之作视其格言名论多者取焉若徒华藻而于义为无所当者不録也所着书外有西山甲集若干卷对越集若干卷翰林词章二卷其政事则有江东捄荒録若干卷清源杂主若干卷星沙杂志若干卷公旣薨上思之不置御笔今有司议谥以闻于是志道次年谱来曰治命也子必毋辞乃剟其闗系于当世之大者着之篇上之太常若夫公之嘉言懿行善政遗爱葢有不胜书者门人髙弟散在四方各有记载云谨状端平二年十月日门人朝散郎枢宻院编修官兼右侍郎官刘状后村先生大全集卷一百六十八后村先生大全集后村先生大全集卷第一百六十九后村先生大全卷一百六十九行状枢宻郑公公讳字载伯郑氏其先自固始迁闽之长溪六世坟墓在焉后析长溪之半剏福安人始宫保少行艺推三舍宫傅以风义闻一郷至宫师学博文髙为乡先生后进尊事以越百里来从逰者𥘉宫师感异梦而生公颖悟端凝与常儿异学不烦教督文不肯蹈旧家贫借里中书手抄口诵遂贯通百家绍定已丑上龙飞策士公奉对言人君之心主于一则天下之治定于一櫂甲科第授文休郎隆兴府观察推官侍御史汪刚中郡人也某刹富僧死汪利其衣钵也先贻书憷府寮公奋曰腕可㫁笔不可屇客从中都来言汪怒甚发必烈公若不闻者数日汪死豊城饥檄公赈荒请粟三万斛与俱家至户到多所全活满调两浙漕司干官莅职踰月丁宫师忧贫无扶䕶资乡人叶力助之乃克归葬免䘮赵公与懽京尹辟观察判官富民争继立时相阴有所主数有风㫖公拟笔不少回互相恕其下事曹司卒莫能易除吏部架阁淳祐𥘉元爲省试点检官召试舘职时经筵读仁皇训典彻章御书大学西铭克已铭颜楽赐宰辅学士院以此发䇿困及时铭弊四事公对三代而下治莫椊于仁宗而不见求道之迹道莫粹于今日而反亏为治之效盖道卽是仁也仁卽心也刚健不息其体也充周不穷其用也仁宗之心恭俭寡欲中正无私其体立矣政事归中书赏罚不内出其用行矣当时大臣杜富韩范又皆为君而不为身为国而不为家爲功名节义而不为利禄权贵为四海困穷而不为所识穷乏是以至公感动和气融液天地之闲无塞不流无止不行此仁宗之心所以如天也今日未能立刚健之体以行充周之用而区区焉一记三铭之相为赐以民则贫以国则匮以内则肝胆之相隔以外则手足之不随岂非危㣲之际犹未精一而二三大臣之所以正捄扶持者阙欤除正字时相使其客通殷勤公不答轮对言危下之证不可有危亡之忧不可无陛下与大臣非不知忧也不可为真忧也何谓真忧在乎此心之刚而已子曰枨也慾焉得刚盖有欲则不刚惟刚不屈于欲天下之壊极矣私意簸弄非一人祸胎醖醸非一日不独常国者之罪亦圣心未能无欲而然也又乞定国本公应对详敌上倾耳以聴每奏称善翌曰宣谕宰执郑博学老成颇不诡随相黙然执政㳺公侣徐公荣臾皆奏其人可偹内学训导自是相始不楽公矣乆之除校书以在职一年改秩兼国郎史院编修官实録院检讨官上欲擢公諌官相以史学荐惎之也再对极陈至日雷变之异又言貂珰启玩好异服渐假窃菲食卑宫虽尝纳諌抡材伐石亦切课工陛下脩身之道未偹也纪纲非不欲严精神岂能独运朝廷之实未着也方劾吏而徒官当击姦而忌器䑓諌之公论未伸也三邉形势涣散㳂江守戍单弱疆埸之守御未可保也臣恐三百年金瓯之业壊于今日矣是日口奏多不可记上意益亲旣退例纳副封相厉色以待迁着作佐郎兼右侍郎官改兼司封再请外不允迁着作郎上欲申諌官之命相云自小司成见阙人宜留以备师儒之选俄以公知温州命出复收上意相以忧归麻制起复公谒告不聼宣布除右正言兼侍讲力辞上批擢卿言职岀自朕意益殚忠荩自结主知又西谕自卿初对朕已识卿时上方卜相游杜二公以内祠经筵召公𣣔賛上决首言具瞻之位不可乆虚嵩之哀经方新士庻讥諌未息陛下虽召归旧弼斥去姦朋方且徘徊四顾未有所主夫阴晦者姦之藏间隙者邪之同谨重详审于中而明自昭晰于外则相定而天下服矣上用嵩之意未已公奏乞早命相絶其觊觎以邉事为辞公争论移晷又言三数年来擅国者引用人布满周行人材衰少为上言当世名胜宜召用者翌日御笔详鄊所奏虽切事理退进大臣岂容轻移易公再自劾宣谕丞相趣具赴阙旧弼賔之经筵朕意如此卿宜体悉又使中贵人勉公安息上问歴言某人上曰王遂已手足不仁公传者之误上又曰方大原且留在广既而惟此二人未召余皆收用又言公论之在天下当使之周流不当使之壅塞忠贤之生斯世当使之翕聚不当使之流落除殿中侍御史于是嵩之所用如项容孙陈一荐曽宠迪叶贲王瓉周文虎所亲如戴埴史䏌之垌之流以次论劾中外粛然公旣尽所荐十二人者间因进讲言去相事当明天下咸知圣意况陛下已疑之疑则勿用若覆出祸可胜言上首肯云卿言极当但彼以忧归何罪可加公奏他勿论经营起复罪莫大焉以此罪之夫复何辞上云但拒其来足矣嵩之从子璟卿中毒死都人言毒之者嵩之仆也公奏璟卿尝许嵩之乃杀之以㓕口推此心以徃几有不便于已者何所不至哉请穷治璟卿死状未几右史徐元杰暴卒口鼻流血衆益譁公请昭白其事以纾朝野之愤诏公鞠实公反覆究适闵雨处具狱公言元杰毒死明甚然踪迹诡宻不得主名乞下有司重赏求贼不敢以一勘不获而遂已又言盗杀唐相武元衡投𥿄金吾府县曰毋急我急我先杀汝或告王承宗遣卒张晏所爲旣伏辜矣后东都晋守吕元膺获真盗则杀元衡者李师道也夫遣帋有迹矣有告之者不爲无证矣犹不免于逸盗而杀无辜况无迹与证欲于旬日之内就十余囚煅炼成狱非臣所能臣犹乞昭明公言也今乞求贼亦公言也议者谓臣党恶臣之心迹可不待办惟是不能汔狱实臣之罪章再上上曰卿所论人皆嵩之党且每言其短妄议不必恤秋旱乞停营缮郄贡献又弹嵩之罪恶不报除侍御左相范钟年髙策免公言淳熈中王淮爲相八年仅以祠归今钟除职足矣又进二秩钟不敢安宜聴其辞上旣相㳺公外廷谓宜并建二相公奏臣岂以并相爲终不可者必有相湏之才无相反之志而后可万一置左之后人懐异见各行政事各用人才必起纷纭游公遂独相年余开府节度使思正欲班少保嗣沂王贵谦少保嗣荣王与苪之上公言䑓令及绍兴制尊长不越于官序开府不先于少保乞戒恩正母踰礼法因请令讲官训迪诸邸哨骑大人淮东阃师去不侵代公奏令还镇备御代至乃行中兴配享不及张魏公公追论浚有社稷大功宜侑食三学因小忿纷纷未己公奏徃者起复姦相扣阍之书兴起一髪之公议推明万世之纲常此是非差恶之心也睹宸翰之朌则欣然有喜闻气节之举则慊然不受陈义甚髙此恭敬辞逊之心也一旦因鄙亵之争忌正大之见移怒有司徧诣䑓省昔也所为如彼其壮今者所为如彼其卑臣甚为学校惜士始有不乐者又言士大夫稍有资格才望不屑为广郡率以处妄庸右科前名自从军至阁职不六七年即拥麾又有汎然召试者亦部符而去宜稍重广郡选廉能非右科前名毋轻授阁职以清其源除左谏议大夫入谢上曰卿三年言责议论纯正无所附丽故擢卿諌长公言陛下取近亲钖嘉名圣虑甚逺宜加意训导之职又为之精选左右庶有薫陶之益又言臣闻陛下退朝之暇静坐为常孔氏之言曰戒谨不睹恐惧不闻又曰莫见乎隐莫显乎微君子必慎其独盖不睹不闻者此心未与物接之时于此而戒惧焉则静无不存矣隐微者善恶方萌之时机人所不见之顷于此而致其谨焉则动无不察矣静存而动察则理明欲尽而体立用行矣陞兼侍读时政尚寛有求必予公言权相当国颇失忠厚而其下奉承又徃徃过刻改絃革弊孰不鼓舞然矫枉过正亦所当察祖宗成法粲然甚明人有所求至法而正苟无其法然后用例例或未善已不可行况又创例不几太滥夫不以公平大正为心而专以苟且姑息为务安得人人而悦之悦者寡不悦者衆则惠竭而人轻其上矣然陛下主张乎是而后大臣维持乎是请谒未杜于私蹊侥倖或出于御笔则圣心犹有偏狥何以责臣下乎𥘉嵩之去言者乞加窜责既而乞勒致仕度上意坚又乞候服阙于祠至是嵩之外除百计求复用公言中外之人皆谓嵩之未至之日无非再求之期此缙绅韦布所共忧者唐德宗犹能用袁髙赵需之言寝卢𣏌刺史之命嵩之肺肝莫逃圣鉴宜寝职祠仍与逺窜不报率同列极论诏嵩之以观文殿大学士致仕公愤激与同列再疏又不报乃独衔宻奏陛下必欲行大观文之命非特刘克荘辈非敢行辞而犹䂊迁延之间徒使学校之士相継举幡两疏入已二鼓上批嵩之守本官致仕已降除职指挥更不行虏哨江北条画守倍甚悉因奏乞归田里上再三云未可且留卿主张䑓纲他有当有异擢㳺丞相公言陛下穆卜旧勲偏擢枢辅葵开督府韡建帅坦布置一新竦动群聴然事变难防机㑹易失临事能惧好谋能成者二臣之责而随宜应变悉力维持者庙堂之责也上于羣臣中眷公特厚凡所摹画多见嘉奨他人唇敝舌腐不能感悟者公雍容一语上必楽从言龙翔土木烦优者多矣皆报闻公一奏无数十字有旨停作如住权契罢浮盐皆公发之除端明殿学士同枢宻院事三辞不允差同提举编修武经要畧封福安县开国子公登二府无喜色未正谢闻后省有语亟求去其夕奏入诘朝遂行上知不可留除职与郡辞仍旧职与宫观公以释重负爲幸䖏之怡然先庐聚族无所容足借居乌石山下歴官禄米与弟妹剖食之㓜孤者必挈以行及归客有为公忧贫者公曰存而鱼羹饭食没而幅巾深衣如是足矣提举临安府洞霄宫赐衣带鞍马未谢而赐异恩也戊申明堂进开国伯已酉二月庚子疾革乞执事犹自草遗表语弟官曰上恩未报与平生学问未做得上夫可恨尔薨于正寝年六十二少殓笥无新衣除资政殿学士遗表闻上咨嗟良久语经筵官曰朕方欲大用之不料其遽止此闻其家甚贫可念軏朝一日赠通奉大夫公三娶阮氏追封永安郡夫人范氏追封通议郡夫人今薛氏封和政郡夫人男一人斿承务郎某年某月某日葬于某县某乡某里公践履醇实不为表襮议论平恕未尝刻核善为章奏词约理尽䑓諌指陈多雅责而无丑诋常存有余不尽之意虽尝为公雌黄者无忿对心上前议论词气恻人主信之学士大夫亲焉惟前之不楽公者乃谓元杰之怨不申由公徳嵩之而然一啄倡之百喙和之世所谓贤者又从而实之夫掌故给札甲科人劵内物尔于公何徳公不尝弹嵩之乎其言曰嵩之粧缀邉功以把握陛下之利柄布置姦佞以沮格陛下之贤才以小勤细谨或陛下之聪明以浅効微利蛊陛下之心术崇私殖货不知纪极秉国如此固天下之所愤怒而切歯也昔王曽虑丁谓复用逮其死而后有喜色曽之存心天下之公心也岂为一身计哉衣冠之荣悴宗社之安危所闗者大矣不然秦桧再相专国为利蔽欺日深钳制日峻一时流落仅存之贤士大夫几不免尽殱于其手岂不监哉嵩之无谓桧之才而有谓桧之心谓若不死桧必复来论嵩之者多矣如公此疏了翁诛章蔡之笔也公岂徳嵩者乎元杰之死冤则冤矣然倡虚论易鞠实事难使议公者与公易地而当审克之任未知又何以自处乎公尝佐陈公韡幕府其后公先登䑓省陈公乃召及陈公论三学事偶与公合谈者遂併攻之谓公党陈谓陈公不忿疾史氏然公本非由陈公进陈公者嵩素所媢忌累召不至上察之乆矣衆口虽譁上益不信公去西府御史陈求鲁论之曰更化以来某若有力排斥嵩之白简犹在谓陈某阴为嵩地旣非平论谓某共为嵩谋某岂能保嵩之不念旧恶乎以疑似之心为揣摩之説宜某之不心服也然其徧歴言路不问豺狼而问狐狸此群言之所以不怒也前旣云排斤嵩之矣非豺狼而何所论嵩党皆给舍侍从䑓諌都司也谓之狐狸可乎公屡荐徐着作霖徐论事语多侵公遂拂衣去公奏晋之曰柰何以臣故失此贤士昔高若讷劾责已之舘职耿南仲仇㐲阙之诸生凡人之情自克者徐于公责之如彼其苛也公于徐爱之如此其至也亦足以见公之贤矣公弱冠时闻嘉兴有辅先生者爲朱门高弟负笈往见先生馆之尽所以闻于文公者传焉又谒陈先生于北谿多所论质侨浙右二十余年与蒋公重称善袁公甫陈公埙皆雅重焉故理学尤粹宻每于諌书讲卷发之所讲中庸一篇上以为理致透彻又曰卿文字平正明白议论忠实切至平生着述存者惟性论仁论缉熈讲义奏议若干卷总曰北山遗稿始余乆斥嵩去起家使江左或曰公尝宻荐公为人深厚未尝自言余晩入朝察公果相知者斿以家传来乃诠次之以告太史氏谨状秘阁东赵公公讳彦侯字简叔宗室秦悼魏王之后自汴入闽今爲闽人少嗜学未冠荐于胄监光宗登极𥙷将仕郎已而五㧞监漕文觧今上登极赐进士第歴常熟主簿鄂州去曹䕫州録参因留蜀十年举贡溢格始下瞿塘改秩知安溪县継陈公宓之后洁亷岂弟与陈齐名县小俸簿公苦淡过甚竭力营太夫人旨甘自食粗粝而已傅公伯成每言于人曰为陈君亷易爲赵君亷难李公訦荐章亦曰贫而亷为尤难去如至尤不易秩满就部注两浙转运司主管文字岁余丁文安忧服除提辖左藏库坐失觉察吏盗金去国俄予祠时方挈家抵京贫不能归侨居于霅起判绍兴府鑑湖乆湮倅厅犹按旧额督租公削去苛取之例越人徳之暇目必领客觞咏于禹庙兰亭之间知恵州陛辞乞令郡邑覈逃絶以定赋入委邑丞专过割以防走弄旣至视岭海如内地待夷僚如吾民清俭节缩军府充实𥘉谯楼頽圯米廪漏湿公始改作鉅丽坚壮遂为南州伟观除西外宗正下车未几改南外摄郡兼舶适継饕残化以亷平泉人大悦舶琛满前更以例进笞而郄之余尝和公诗云健吏安知元结事贪夫愧死伯夷风人谓之实録知饶州未上改湖南提刑属上亲政精择举刺公首被选时以为荣廵歴吏卒视旧十省八九民间屈枉皆得自逹郴全道永之民咸曰自马大同后六十余年复见公耳就除转运判官权帅事江北警报日至长沙遂为风寒之地公镇以静雍容如平日宻院责造戦艘赏以鉅万公严戢敷配亦不求科降而先期辨集朝论嘉之公虽绵歴外官不及与闻时论然忧国爱民遇事辄发其条上便民也谓盗贼之原在守令宜加精择谓未餫旧至江鄂而止縻费以银近改拨至㐮郢又以湖㑹拆银部餫者多戕身破家宜易给见镪谓湖湘之地大抵卑湿春夏涨潦则田与江通至有抱砧基纳有司者宜检视蠲豁皆切于一路休戚其大者谓楮弊不宜立界限又云计亩敷楮民怨已甚根本所系焉可不思急迫之政岂宜再举谓鞑势方强宜以守偹为经以和为权其策虑悠然深长不止于一路矣乆使湖外屡援礼经引年不乆令赴行在奏事公曰老矣当知止足乞祠又不允给假三月暂归故居季春戊午天宇开霁命弟姪子孙行东下暮休于寝稍倦皆谓山行归来故尔中宵忽与家人曰吾逰矣言讫而絶其静定如此享年七十有一积官至朝议大夫朝廷未知公卒有诏除直秘阁遂不及拜公长身伟岸而待人接物极谦厚标致䔥散而于伦纪忠孝之际至笃诗律琴趣妙一世尤工草圣入仕余四十年家无留赀岁脱归来犹籴而食尝摄潭帅所入仅五百千贻书其子曰尽以此得一小金徽矣小金徽者唐李勉古琴之号也平生不汲汲仕进立身有本末逆曦之变公在其间大节挺然无汚每戒子第仕宦守亷勤自有见知者一念欲速心术先壊矣所居䔥寺洗剔屋后山名曰东岩与北山陈公孔硕诗文往还最宻遂得其篆扁有诗五十余卷功力微妙深入诗家阃奥初殿撰公守嘉禾挺身犯难抚定叛卒全活杭州一城不幸罹祸绍兴间虽尝褒雪为文俗吏所轧西山真公徳秀论次其事以遗公曰世未有诎于人而不伸于天者彼媢嫉之人能厄其身于一时不能使天不昌于其后异日自孙及曽接踵科级奕奕相照于太常名籍中如公者盖所谓玉之美瑶而羽之五采者也公娶水福朱氏封冝人弟兄十三人多以才业闻于世子男三人长璱夫宜教郎知泉州同安县甲戌袁榜瑻夫宣义郎知汀州长汀县丙戌王榜夫将仕郎女三人长适新宜州天河县簿尉蔡应孙次适新籐州判官杜功绰一未笄孙男四人时淦将以公遗泽𥙷官时瀣漕贡进士二未名孙女二人曽孙女壹人诸孤卜以四年正月丙寅葬公于福州懐安县灵运里桐溪之原前葬属余状元之行念公平生可书讵止于此而余处多出少有不尽知姑述梗槪他日尚屡书之谨状后村先生大全集卷一百六十九后村先生大全集后村先生大全集卷第一百七十后村先生大全集卷百七十行状丞相忠定郑公公讳清之字徳源世爲庆元府之鄞人居邑治之东齐公未塟邻焚秦公与兄通议绕柩恸哭火为退飞门有大槐鄊评称孝悌必曰槐木郑氏秦公建炎已酉贡于郷㑹兀术犯东浙与董夫人皆临难不屈骂贼而死尝诏有司定谥立传公方当国谦巽未皇事见史定公所作通议公石章及先儒史公㳙圹铭鲁公始居邑之嘉广桥庆国方娠甑鸣三日不止已而生公时冡媍邉令人亦免乳承舅姑意拊育公同已子公贵令人尚亡恙事之如母其没也为服朞公少以文为宣献楼公称赏𥘉名変而字文叔以字行年十九荐于郷嘉㤗二年入太学定八年升上舍十年进士及第如豊芭数世之仁大明生于东等赋识者以方金在镕有物混成之作后随群从改今名教授崃州縂领何公炳罗致之幙一日军将将领衣疑绢纰悪离立谇语縂领委公谕之公语军士曰坐者得好绢衆皆坐以次公授无敢譁者制帅赵公方严重靳许可公徃白事为置醴命二子出拜掖公无荅拜公不敢当赵公曰公它曰未易量愿以二子相累葢尚书范丞相蔡也湖北茶商群聚暴横公白总曰此軰皆精悍宜借为兵可弥变亦可御敌总行其策招刺令下趍者云集号曰茶商军至今頼其用十四年差湖广总所准备差遣除国子监书库官十六年除国子録史丞相弥逺以私忌饭僧净普鄞人毕至独与公登慧日阁屏人语曰上与中殿为社禝计虽有济国公然五六年未正储号闻沂邸皇姪事俞两国恭顺客至端重朝谒上常目送今欲择一讲官君忠实可任此责公逊避不敢当史公曰此先公事业先公谓太师浩也俄兼魏惠宪王府教授癸未进士唱名上御集英中殿御者阁使内侍引皇姪对帘正立両宫意有所属矣除宗学谕十七年除大学博士皆仍兼每讲堂退相必邀至东阁访上举动言语甚悉公对事皆好敞以一言曰不凡相大喜寕宗升遐遗诏上承大统是夜惟召丞相入定策时政府翰苑未及知诏㫖皆定公手太后趣上入官公命子士昌易衣道緑盖车至泝邸进发公留相府之眉夀堂䖏分诸事明旦丞相退朝辇下纎尘不惊六军兆民仰瞻日出咸池矣上龙飞除诸王宫大小学校教授除宗正丞兼权工部郎官兼崇政殿説书公自横经未邸至开卷丹地每以二帝三王之行事六经四书之格言反覆开陈上必敬听一日上问外人因阁子库进丝鞋有谤议公奏有言禁有服用颇事新洁者上曰旧例月进鞋数两朕非弊不易何由致谤公奏孝宗継髙宗故俭德易彰陛下継寕考故俭德难着寕考受用如寒士衣领重澣革舄屡补今欲俭德着闻湏过于寕考方可上欣受其防微如此寳庆元年改兼兵部兼国史院编修官实録院检讨官除起居郎仍兼史官説官兼枢宻院编修官二年除权工部侍郎暂权给事中除给事中陞兼同俢国史实録院同修撰绍定元年除翰林院学士知制诰兼侍读陞兼修国史实録院修撰授端明殿学士佥书枢宻院事三年除参知政事兼佥书枢宻院事四年兼同知枢宻院事公在枢筦李全以山阳畔䧟泰围杨国论犹为揜覆又欲易置江上制总全所不楽者以慰其心公手书白相因全一申去岳逐赵是朝廷之王人国家之帅守悉听命于全矣全以盗贼蓝缕奔窜之余陆梁䟦扈如此曽无一人正色以议其罪国无人矣初海陵夫守公早朝见薛葛袁三人皆愕然未知所出公曰平时与全为敌者不过三赵若以赵沿江为江淮制使以二赵分帅两路必能合力捐身以当之须即日处分稍迟贼入维扬大事去矣三人者唯唯同至上前奉之上深以为然云当卽批与丞相奏御批湏是以社禝存亡在此一举苟不用此三人或有疎失过不在朕上颔之既退知御批已至相府然至晚无所施行公转扣相子宅之从更忧惧待旦四鼔后知缴入黎明出命朝野欢唿知贼不足平矣旣而三赵受命善湘移司金山与范蔡声势聨属全果授首当是时此贼挟精卒十万气吞江表相老于谋国工于应变无如之何公以一书生独谓全反形已露当声罪致讨为誓不与贼俱生贼以讽及讨叛诏下出公之笔读者咸奋六年史丞相薨十月制授公右丞相兼枢宻使提举玉牒国史实録院㑹要敕令端平元年提举经武要略上始践祚东朝垂箔一相总职垂拱仰成而已天下事皆上尚书裁决而后奏御画㫖谓之尚先行习以为常乆之上益明习国家事而宰府终未稽首还政既相举大阿倒持之柄归之于上一二大黜陟大因革独断赫然咸曰英主出矣上方欲洗濯三十年积弊公亦慨然以天下为推忱布公知无不爲賛上召老成㧞滞淹真公徳秀魏公了翁崔公与之李公徐公侨赵公汝谈尤公焴游公佀洪公咨夔王公遂李公宗勉杜公范徐公清臾袁公甫李公韶或奋闲散或起迁谲或由常调莫不比肩接踵于朝衆芳翕集时号小元祐大者相継爲宰辅余亦爲名公卿惟崔公终始辞不至遗逸如刘公宰赵公蕃亦见旌异用一人行一事朝野忻朴以爲快活条贯先是言者率观望庙堂风旨公首革副封由是台简始有攻时政阙失者时金亡鞑兴襄阃首图上八陵上下其议廷绅多主王羲之孙绰之论然邉臣锋鋭不可遏偏师出境㨗书系道而三京已返斾矣旧法三衙禁旅岁一㨂汰癸已以史相薨失举行甲午併两岁一㨂𬒳汰稍衆又承旨司拘等仗法太严卒有失伍者随已帖息而不楽端平者有开邉激变之谤二年五月六䟽乞罢机政御札勉留六月制授特进左丞相兼枢宻院使提举国史日歴玉牒敕令经武要略三年八月以霖风四䟽丐去九月以禋祀雷变请益力授观文殿大学士醴泉观使兼侍读四疏控辞依旧大学士提举洞霄宫公自𥘉爰立首以清苦变贪浊痛却餽遗虽族戚杯羹壶酒不许人荐亷吏俆澄赵䈣夫于朝闻者兴起诸郡多于节序馈朝士酒公奏遇节序视品秩髙下赐酒有差至今行之闽及江浙多士之郡各増觧额由是土安里选创新进士覆试之法真才有以自见售伪者时斥一二以风励其余中间欲废不行后卒如奋大节细行有陆贽杨绾之风卷懐而去未尝一语辨诬退居闻邉声复动恐上顾忧宻疏上曰辛已金䧟蕲黄寕宗非启敌之主辛夘鞑犯㐮蜀弥逺岂开邉之相不制患于方来但尤追于既徃则蕲黄㐮蜀之优开之者谁乎为此谁者盖疑闲冷或简眷懐每因事以提撕盖迎前而沮抑以罗织使令废锢子姪贬斥賔友为未快必加以误国之罪臣非敢以此自辨恐陛下忧悔太过以泊清明之躬累刚大之志尔嘉熈三年封申国公四年遣中使赐御书辅徳明谟之阁赐楮十万缗为经始费槐木旧居兵烬无废公损赐金贸故趾加葺治于里第北营小圃曰安晚取安歩当车晚食当肉之义上书其扁莳花移竹叠石引泉与朋友嘨咏其中者九年尤爱山行轻车小艇名山古刹如雪窦如太白如翠山虽在万山中亦至焉率留信宿上遇群臣于公特厚每初度必亲御翰墨或圣制或古作贞草间出精金重锦奇薫佳茗间以老人星大士像为夀岁以为常虽在外亦遣黄门就赐淳祐四年御笔依前观文殿大学士醴泉观使兼侍读屡辞不允拜少保观文殿大学士醴泉观使兼侍读进封卫国公令赴天基圣节上夀班命守臣以礼趣赴阙帅守赵纶致君命乃就道抵江浒有旨宣问庖廪酒菓使蕃杂沓内引玉音委曲不啻家人唯诺奏乞憇传法寺以待称觞先巳得旨赐第退至传法拜御笔曰卿去国许时精神气宇胜前奏对详明良用忻怿政頼启沃以助缉熈中使押入赐第五年正月上夀毕六不允以春秋彻章拜少傅依前观文殿大学士醴泉观使兼侍读进封越国公居无何哭子士昌出舘江浒决意东归上不允十二月拜少师奉国军节度使依前醴泉观使兼侍读越国公特赐玉带及更赐第于西湖之鱼荘公虽勉为上留然归梦栩栩见于篇咏进读仁皇训典谓仁祖之仁厚发为英明故能修明纪纲而无寛弛不振之患孝宗之英明本于仁厚故能涵飬士气而无矫励峭刻之习盖仁厚英明二者相湏此仁祖孝宗所以为感也御札褒谕六年四疏丐归不允八月进读毕赐晏内苑上御黄命公御青同行苑中谓公曰忠孝尝晏史浩于此然浩未尝侍天歩㳺览故事上釂玉龙柸赐大臣则易柸上命母易柸其尊宠如此是日御前有金瓶贮丹桂上以公老夫妇失冡子慰劳甚至赐瓶花以觧忧公进感恩诗八十韵上俯用其韵七年三月以礼记彻章拜太保力辞旧比许回授子孙上从公请追封髙祖诒太保异恩也四月拜太传右丞相兼枢宻使越国公提举国史实録㑹要玉牒敕令经武要略公方与賔客放浪湖山寓僧刹竟夕不归貂珰及莫能以所之告诘旦内引叩头辞日端平𥘉下亲政臣歯未衰尚堪挈力仰賛圣谟然犹有智虑所不及者仰賛保全今迫桑榆乆在田里于人物国事皆不谙悉若冒昧承命必误委寄玉音勉谕盖有外间所不及知者甫退则中使已接踵矣叹曰上眷如此将所何逃乃入治事或谓更化改元为再相第一义公曰改元天子之始事政化朝廷之大端汉事已非古然亦不因易相而为之其老成定虑如此上以邉遽忧形玉色诏赵公葵以枢宻使视师陈公韡以元枢帅湖广二公谦巽未敢当㑹公再相力主其事科降辟置荅敏于响二公欣然勇往丁洙泗水之㨗涡口之㨗木库之㨗皆处置得宜之效诸阃申请划时奏启时谓张仲孝友惟公足以継之公九年于外纳污藏垢人意其有磊隗不平之气见之施为公殊不然不立异不私已除授进拟必咨同列必参公论朝士有累迁而未见靣者或曰恐非吐握之峩公曰某人同列所敬某人同列所誉岂欺我哉吾惟得人以布周行足矣何必揽为已恩先正问东厅问西厅吾所师也笃大学灯之旧分赐金斋金以前相待经幄还斋亦束带序歯学厨曰给钱及楮析有司固轨元数韲盐不给公命増监学岁乆頽圯成请修废旧取辨尹漕给钱于朝命尹漕董其役丹艧一新九年太师左丞相兼枢宻使提举国史日歴玉牒经武畧要辞太师不拜使前太傅每谓天下之养兵兵费困于生劵思所以变通之遇调属量逺近以便其道涂时缓急以次其费省三分之一又议移岁调兵屯以戍淮头目以节廪稍先移顉江策胜一军屯泗于彼公私便之惜乎去位而未尽行也诸压两浙尤多丁稍吏卒徃徃破家以偿公作姦犯科者追理稍里误者一笔勾去之全活甚衆㳂江弄舟之赋素重空无一物犹以力胜计公次第停罢如池之冩有大法塲之日其钱分隷诸司公奏罢其并縁鱼取者盖数倍公家之入合分隷者从朝庭偿之报下公与客饮举杯曰今日饮此自觉快活其轸求民瘼如已疾痛督府先取江东西湖南北利源不在官者以佐军费反结局诏归之大农公择才使之提领于外岁入不啻鉅万住印㑹子者三年京尹焚毁旧㑹七千万版曹亦丰衍三数年间邉阃科降未尝匮乏四䟽乞谢事十年进十龟元吉箴一符歌二典崇俭四行五能定六明善七谨微八察言九惜时十务实盖取卦六五爻十朋之龟弗克违元吉释者谓以柔居尊而不自任故可以收衆材之助所以为元吉也奏扎略曰诗曰敬天之怒书曰敬天之休臣谓敬天之怒易敬天之休难未饥火旱天之怒也时和岁丰天之休也天怒可忧而以为易天休可喜而以为难何哉盖忧则惧心生惧则天之怒可转而为休喜则玩心生玩则天之休可转而为恕旣奏甚称上旨宣付史舘又赐诏奨谕十一年十䟽乞罢政皆不许进读光寕两朝寳训今上曰歴㑹要玉牒淳祐条法事类俱拜太师皆力辞九月明禋相礼有㫖合门给秩掖二人是夕三上奏辞不允礼成御笔褒谕再赐玉带令服以朝十一月丁酉公奏事退感寒疾前一日尚赋梅花诗与同列倡和及是絶食饼薬犹以未得雪为忧俄大雪公作而曰百官和雪上必甚喜命掬雪床前观之叅奏乞罢不允奏不已拜太傅保寕军节度使充醴泉观使进封齐国公提举史舘疾革乞致仕拜太师保寕军昭庆军节度使依前齐国公致仕甲辰薨于丞相府公生于淳熈三年九月辛未享年七十有六遗表闻表上震悼辍朝三日御笔赠尚书令追封魏郡王赐谥忠定娶谢氏特封魏卫国夫人男子一人士昌朝散大夫寳谟阁侍制先公六年卒女一人特封硕人适故朝散郎大理少卿史望之孙男三人大有某官大节某官大节某官大有等以寳祐元年十一月壬寅奉公柩窆于鄞之豊楽郷东山之原公四登宰席先后八年启沃帝心謩圗国事闗于安危理乱大计者不可胜书然奏藁无片纸存者每曰陛下神圣群臣莫及事有当言转移于造膝附耳之际足矣陆敬舆奏议虽脍炙人口吾不忍为也昔艺祖有宰相湏用读书人之训及公宅揆朝野皆曰上用真儒矣自塲屋之作至宗庙朝廷典册之文莫不精妙传者𥿄贵然散落未尝收拾虽玉堂制草家无副墨所存惟録潜邸圣语及表奏启剳诗赋箴铭賛偈记序䟦策问䟽致语醮词谥册墓碑祭文等共六十卷藏于家公之𥘉相也真赵掌制也世以为真学士洪王入䑓世以为真御史天下所谓端人正士不在经筵则在从槖不在西掖则在东省上语公尝上书者比卿司马光公曰毁誉何常之有今曰圣意向臣故誉臣朝曰圣意厌臣则必毁臣矣上为一笑其再相也端平遗老凋谢十无一二新贵各立门庭分党与公虽素有主眷尚操化权然人情固已隂懐向背无同舟共济之意矣公㧞士蒲朝施惠于人无德色士或先从后畔亦待之如故然天下至广岂无偶遗之贤未烝之髦自昔人物㑹通之盛莫如元祐而郑侠老死田里陈师道晚方入舘未闻二贤觖望于马吕也彼以躁心而致宰物者之憾可以观世道矣公何慊焉汤巾仲能论事侵公不自安求去公曰已欲作君子使谁为小人力勉留之徐公清庾尝论公引之共政赵公葵视师年余乞结局上欲允之而末有以处公曰非使作相不足以酬劳陛下岂以臣故耶臣必不因葵来便引退臣愿为左使葵居右上汔从之其茹纳如此然赵公竟不果来又奏今内外之臣俱天下之选前后昆命皆圣断之公非成则璜不疑何卜有丙与魏请择于斯惟能共起于治功奚必皆从于已出其不吝权宠如此公虽贵自奉䔥然非以位为楽者直以事上潜邸君臣义重上旣苛留不忍决去耳对客每叹甘遯野䟽传还乡之不可及其意深矣盖丙申代公者乔也辛亥代公者吴谢也公去矣薨矣乔吴谢行乎国政冝有以愈于端平者而皆不然何哉世之爱公者徃徃惜公再出然公庚戌乞身之疏固尝去禀性拙直无委曲笼罩之术事力俭薄无纳交要誉之资施恩而不市恩故背之者以为常任怨而不报怨故仇之者无所忌又曰召谤纳悔一已之利害轻梗事败谋国家之关系大昔谢安矫情姚崇权谲吕夷简操术居是职者可专任拙直哉凡数十疏皆然冩心事之精微拯笔力之髙妙不辨流言于一时而付公议于千载后之揽者必有感于斯文矣公奋身儒素族多隐约公为侍从月分俸均给或值乏絶称贷以継觉际庵旧约诸位轮祀至公身任其责即庵别剏大堂可容百人几席器皿悉具率于禁烟行之酒肴蔬菓必精洁居官或疾病则饬子姪主祭𥘉鲁公规夀藏于塔岭夣岭对岸百堂扁以金书常充逹三字拥以蟠龙作纪夣长句笔之于册既卜穴宛然夣境时公犹未生及稍长鲁公语公曰蟠龙金字岂非御书之兆勉之越三十年上访家世公以梦告果赐奎墨辉映山谷与手泽所书如合左契公乆秉钧轴髙下在手然不以名器私亲昵莫爱于子而士昌生前止通直奉佑神祠非但公不私其子恩亦耻为恩泽侯莫亲于媚而史倩生前止倅贰需次徽守公不欲使倩领郡改奉祠釐公少学于迂斋楼公昉以端平𥘉褒崇为未至再相奏国史浩繁难披阅臣之师臣昉尝纂十朝撮要颇精覈上令冩送官又奏房魏遇主无一语及河汾殊为忘本及撮要进御楼公追赠龙图合侍制其于在三之义如此公葬十年魏卫国谢夫人年八十八年贻书莆田刘克荘曰先忠定宰木已拱而未有状其行者今以此笔属子克荘仲弟克逊从弟希道少肄业特志侍公笔研克荘宰建阳乌台方吹洗诗案惧不免祸公在琐闼独御史丞相为觧纷克荘获为圣世全人公之赐也既尝张洽陈振孙范炎陈祐俱召审一再迁为枢掾省郎皆公进拟公策免克荘亦流落于外内午入为少篷兼西掖不乆生留免去公以孤卿国老之重小车访别逆旅慨然曰子为道卿吾为承君矣公再相数岁克荘衔恤三年白首再召觉国论愈矛盾鼎味殊酸醎公决去虽勇上勉留愈坚固对为上言纷纷之议不过责难于吾君责偹于吾相非有他意政当容之尔自知其论濶于事情然区区之心上欲将顺明主之尊师重传下欲觧周召不説勉夔龙之相逊而已而或者怪其不能随声接响诃佛骂祖群起而攻曰是党相者克荘谓惟去可以自湔六乞祠两纳禄皆不报公由是不复敢相亲犹挚维不使去不数月而斥斥未几而公薨然天下谓知我者必曰安晚公与人书疏亦以鐡汉见拟嗟夫宰相必㧞士士必不畔知已情意之常也若一旦去子宣而恋元度之恩波迎子厚而诋微仲之相业乃风俗之变岂情义之常哉公门生故吏满天下而两国不逺数千里番番于一衰癃之叟托之以发潜阐幽之任岂非以其㝡乆故知旧事已退老无謏笔乎乃摭实书之以告太史氏谨状后村先生大全集后村先生大全集卷第一百七十一后村先生大全集卷之一百七十一䟽启建天基节秦腊俶临将及春回之候夏正甫建有开震出之祥敢倾葵藿之心仰祝椿松之筭伏愿皇帝陛下夀齐箕翼福等冈陵崑王母之桃靡烦来献海上安期之枣不必逺求满散春王正月方欣木徳之囘天子万年式庆萝图之永罄舆情之懽忭祝睿筭之延洪伏愿皇帝陛下如日之升体干之徤豳人爲酒告农扈之屡丰都䕶奉觞喜邉烽之蚤息进功徳昊苍眷命聿开王者之兴臣子爱君均愿圣人之夀辄凭善颂仰賛脩龄恭惟皇帝保大定功无爲共己大德者名位必得光绍鸿图善治则福禄自来骈臻景贶黄箓醮地方千里忝爲长史以分忧帝监四方敬爲齐民而请命瞻言斯士粤自比年茧綵裒敛之余里闾愁叹羽征求之广郡邑空虚顾剖竹之非才凛芭桑之是虑兹以农时方急衡夏初欲令蚕麦之宜全頼雨旸之若仰祈穹昊俯念苍黔感召豊登之祥祓除乖盭之气咏京坻之积兾保秋成荐沼沚之毛尚期岁晩谢晴民力农桑方患积阴之惨吏忧蚕麦愿闻霁色之祥芗燎方腾氛霾已豁敬羞苹荐少寓菲忱闭阴纵阳荐尚有祈于终惠割云缫雪庶无废于前功祈雨天瓢下注仅施破块之功火伞髙张未改云霓之意辄伸微忱兾续前功伏愿念民作劳恕吏亾状时方多事岂容旱魃之菑嵗大有年庶保农夫之庆再祈雨穑寳垂成预喜千仓之积魃金为祟深虞一篑之亏岂上泽壅而不流故天遣示而未已恭愿矜民凋瘵悯物焦卷收火繖于层空一清浊暑翻大瓢于四野汔保丰年仰山祈雨耘耔力劳田共忧于神通功大渊能起于龙潜粤从春夏以来方幸雨旸之若三农相庆一捻甫渉初秋颇衍甘霔某昔无吏责此心尚愿于丰今忝郡符讵意亲逢于旱嵗千里但闻于愁叹如处于焚惔辄恳恻而有求仰威灵之如在恭愿其丹赤哀此苍黔云密自郊壹洗屯膏之意月离于毕早符喜雨之占送仰山回殿肸蠁下俯鉴堂避之敬滂沱随至暂寛守土之忧益知仙圣之神通敬率吏民而饯送然以四封之广仅沾一漑之少废前功寕不嗟于亏篑如大苏衆望尚有冀再祈雨方千里之地所望有秋七八月之间岂容久旱傥天意尚悭于嘉应则嵗功将败于垂成恭愿驱斥魃妖悯怜农务则苗稿矣深懐无极之忧以雨润之庶拜有终之惠安奉玉渊圣水大田多稼将立见于焦枯九渊潜鳞忍未施于涓滴诣名山而䖍请即灵瓉以精祈伏愿悯旱魃之流行奋泥蟠而变化自肤寸云而起俄满太空以一勺水之多溥周大地永寕寺祈雨七月流火不胜亢烈之忧三日爲霖未慰滂沱之愿兹精意亦勤于祈祷何神机尚閟于杳冥伏愿随念感通乘时变化沛然下雨傥获救于稿苗乃亦有秋庶无辜于力穑谢送玉渊圣水一勺之水不测而龙生焉七月之雨沛然则苗兴矣顿解羣情之烦欝孰知妙用之神通乃卽招提敬陈𣑽呗然四境无烦于辙涸顾三农尚恐于篑亏寳穑得秋方属收成之际灵湫奋蛰特霑膏润之恩代追荐魏国迎罗汉善女人过去生中尤精勤于释典阿罗汉大神通力或游戯于尘寰爰集缁流敬修若事伏念臣外姑魏国蚤全觉性偶应俗缘徧更晚岁之显融不改平生之澹泊尽空诸有龎媪曾去参来向上一机赵州亦遭勘破高年鲜俪大数奄终感託女之㤙深念馆甥之谊笃欲伸微报仅有追严尚望同发慈悲各施方便来飞金钖证明生灭之因去度石槗指点虚无之路接茶薤歌悽咽浮生如露之晞茗事庄严散圣乘云而至凭兹妙果㧞彼沈魂共擕曹溪钵来喫取赵州茶去一旗试水岂独中濡之泉甘六椀通灵未觉五台之路逺为二姓追荐惠州弟设灵官斋穷而无告感雨露之旣濡幽则有神挹潢污而可荐庶凭精洁少答劬劳仰瞻上界之仙灵廻向隂间之主宰虽手阅有三百片然烹试无第一泉瓣香自洩其哀鸣寸念兾通于中汉莫羡竟陵水曾入品来何处蓬莱山欲乘风去天基圣节功德䟽癸亥生商之祥方开休运祝尧之夀必伏殊因繙寳笈之祕文介璪旒之景贶伏愿皇帝陛下法天之健犹日之中河清应期遇千载之一嵩髙献瑞唿万岁者三重混车书益线基祚臣尝尘雍从犹抱亩忠礼西方僊证成于上果现南极像永钖于修龄又圣主冈陵之福固不待祈贱臣畎亩之忠未忘归羙恭惟皇帝陛下兴中天之业𬒳舆地之图寡欲清心心释色空之说修身治国寳𣆀书慈俭之言属临震夙之辰式辂泰之祉臣满懐芹曝稽首篆烟夀八千春莫侧灵椿之算坐六十刼信如贝叶所云火行徳疏亿年敬天之方开夀域千岁厌世而去遽返帝乡伏释老之殊因沥臣民之哀吁恭惟大行皇帝亨国逺同于仁祖建储近法于高皇设虚待贤转圜从諌未明已求衣而起宏济多难一日不负扆而朝忍闻大渐皇天弗吊率土震惊臣尝尘槖之联永茹乌号之痛欲伸寸抱爰假瓣香西方有圣人旣超离于浩刼南靣聼天下向埀𥙿于后昆穆陵中祥穴藏庙祀已叶礼经火改谷新倐临练祭莫报圣知于既徃敬凭愿力以追严恭惟烈文仁武安孝理宋皇帝非心倦黄屋之勤厌世乘白云而去神栖禹窆空悲方剑之遗上服尧䘮尤切羮墻之见三宫在疚万国衘哀臣早事轩墀老归衡泌寸抱未忘于丹赤瓣香爰伏于缁黄昔道家言谷神之若存内典谓金身之不壊梵王释帝导爲方外之㳺文子汤孙奄有域中之大穆陵大祥在天之灵仙游寝逺有时而旣礼典告终仗佛氏之胜缘伸尧民之余慕恭惟理宗皇帝丕烈中兴于大业沉机豫建于元储虽英辟作新咸仰握符之盛然老臣懐旧岂胜嘶枥之悲已迫桑榆尚羞苹藻伏愿扫空诸有笩渡衆生稽首西方既超摇于浩刼共已南靣永启佑于后人鸿基过暦鹤驭搏扶乘云而至帝乡消遥上界賔曰而出旸谷启佑后人干㑹节功徳䟽书元年春出震乘干之运愿圣人夀谁无望云就日之心既乞身退于山林犹稽首皈依于仙梵恭惟皇帝陛下法天之大若帝之𥘉虽歴数在舜之躬心焉同载羹墻则尧之见礼或未皇闻嵩岳之唿寕缓钩天之燕臣残骸木稿寸抱葵倾持一瓣之寳熏祝九重之筭上古椿八千岁之所知云钵华五百年歴旷世而一现又祥开赤伏欣逢圣作之期序庙未明适継佛生之日敬羞苹荐欣祝椿齢伏愿皇帝陛下如日之升则天之大西方长夀佛筭等河沙南极老人星数绵箕翼又奉玉巵夀汉隆长楽之仪献金镜书唐纪开元之节敬拈一瓣䖍祝万年恭愿皇帝陛下离照并明干刚独断佛坐六十刼饶益等于河沙𣆀书五千言长乆同乎天地又九龙吐水皇穹开𥘉度之祥一马渡江真主拓中兴之业䖍书丹朱借助缁黄恭惟皇帝陛下讴歌之歴数攸在食海上安期之枣培植仙根献昆邱阿母之桃绵延圣算夀崇节功徳疏母仪天下燕怡绵万夀之期王大域中崇奉极九重之孝敬羞苹荐仰祝椿齢伏愿皇太后殿下爲宋姜任真女尧舜洒𥙷院之瓶栁大地均霑献瑶圃之柈桃后天难老又祥恊佛生鸿号甫膺于寳册恩深母育龙绡新奉于玉巵俯陈率土之情仰祝后天之筭恭惟皇太后殿下守长富贵推大慈悲坐妙善𥙷陀凝然不动觞阿母瑶池上楽未渠央又圣人之孝何加聿严崇奉昊天之德欲报矧值诞弥欣际千齢敬薰一瓣恭愿夀和皇太后殿下道更尊于钦圣德莫盛于宣仁干元坤元所谓大造化者释氏老氏非若小隂果然脩协应庙川澜回于既例开千万世之利源庙貌粲然而威昭二百年之缺典惟木兰之一水由钱李之两贤始则善女人沉渊上愬于帝継有长者子㨗石为之防虽水旱无干之虞化㵼卤为膏腴之壌尸祝社稷之可也山川鬼神其忘之敞熈寕之閟宫揭淳祐之敕扁一新轮奂尚頼檀那清杨婉兮恍如觌羙人之面明徳逺矣至今思姒氏之功敬听斯言共成此叚重建龙峬庙神明聼正直而行犹莫逃于刼大民水旱疾疫必祷将复作于閟宫既撽旧规模而更张须籍大檀越之随喜龙峬古迹干徳始基绵歴十四朝丝纶宠甚血食方千里香火赫然不料融风忽乘巵数坐使百间之金碧悉爲一炬之埃煤孔盖翠于巳登天而变化椒浆桂酒未有地以荐陈卜人献龟食之祥梓匠圆翚飞之势念灵光殿昔周数里柰戴楼门今没一丈所望铃斋琴堂潭第甲刹倡以公家之杇贯颁其私槖之赐金纯白裘成于聚毛九层䑓基于撮土君之惠也神其忘之化鹤归乡觉城郭人民之如故乘驹入庙楽春秋朝暮之岀游龙峬庙缘茶供神君乆血食一方将经营于灵琐上座真讲师三昧能开悟于大檀未论山河大地之动摇立见厦屋间之突兀衰多益寡各携渊材钱来随喜作缘共喫赵州茶去相梓人之轮奂资佛子之举扬重建九座山太平禅院四百载丛林不幸值阿修罗之厄数十万户大郡岂无辨靡诃萨之舍心輙携两空拳而来兾垂一举手之援昔咸通际有正觉师安禅于毒蠎吻中相攸于灵熬指䖏觉性不灭含利之浮图犹行至人所居畏垒之尸祝未巳孰云寳刹遽化刼灰深山之樵木兴嗟法筵之龙象悲泣空诵杜陵之句何时得见千万间恨无澄观之才扫地便髙三百尺惟香逹乎四方境矧檀信布于数州使龛中老师无把茅以盖头而庭下学人有大雪之平膝谅仁人之动念与佛祖而作缘庶几煨烬荆棘之余复覩金碧轮奂之盛华封人祝帝尧夀永膺歴数之归长者于此世尊身必享人天之起重建岳庙古祭不越望分埜虽殊岳峻极于天威灵甚逺莆虽徧垒帝有閟宫陋矣数椽简俭之规欿然一城崇奉之意卜云其吉伻来以圗前法鲁庆元仰称衮旒之贵后营齐栢寝亦惟莞箪之安外敞髙大之门闾旁列幽阴之官府方将考室而筑百堵未易捧土而䑓九层必大檀辨喜舍之心庻新庙有落成之望朝金钱之辐辏夕轮奂之翚飞旅于泰山非数数然致福者㽜此灵琐如洋洋乎在上焉恊助胜缘永为壮观重修水仙庙至人厌世去凛然如生神官与我言叩之必应阖郡皆知于起敬閟宫胡可以不严敕封嘉应惠利候自西京着父子之英灵及南渡受国家之封爵雨旸辄祷香火相承世传淮南上昇至于鸡犬帝命巫阳掌夣暸若蓍亀然藩坦之茨墍缺残户牖之丹青漫漶古栢已老槐花将黄纷然懐一辨以卜荣枯谁肯出只手而新轮奂岂无吉兆得于羊胛熟之间必有异才起应龙瓜红之䜟更顽好事共辨肯心圣夀资国院重建佛殿疏荘严古刹夫谁无奉佛之心扈从勲臣以此为祝尧之地儒墨之设教虽异臣子之归美则同维古翟昙道塲邻老辟支坐处至今莆拜耆宿能言䔥寺因缘徼利福田非韩愈氏之意钖名资国寓华封人之忠几閲星霜半成瓦䃯水部之规模好在云孙之轮奂美哉寳殿一新丛林改观老汉和声而讃叹大家恊力后村先生大全集后村先生大全集卷第一百七十二后村先生大全集卷乙百七十二青辞袁州入宅忝牧民之重寄朝命虽荣违将母之初心宦游奚楽㓗蠲公宇重㧞醮筵将祈千里之蒙休岂特一家之徼福伏愿监临悃愊界钖福祥田里相孚声永销于愁叹庭闱虽逺书常报于平安广东入宅起家一出甚矣劳生乗传载驰幸而善逹辄陈悃素胃叩昊苍伏念臣乆分退藏忽叨临遗白头慈母老老恋家山黄叨外儿疾留道路虽百指擅栾而无恙然寸心陨获而靡寕兹撰刚辰将趋公宇爰举祓除之典兾垂覆懤之仁共愿悯此艰勤钖之福顺新书方急若爲寛比屋之叹愁旧学云何夫岂在全家之饱煖誓殚薄力仰荅厚恩江东宪入宅重趼而来颇厌舟车之役息肩云始方知栋宇之安敬綀刚辰俯陈卑悃伏念臣退蔵不宻浪出有惭将母晨昏旣违此志全家饱煖亦独何必况以诸生力量之轻任兹一道耳目之寄何以慰士民之望何以报君亲之恩属临涖之初爰举祓除之典伏愿办芗上格颷驭下临㧞臣孤危之踪开臣平反之智狱无冤气不至干隂阳之和家有安书庶少寛书温之念袁州祈雨穷则唿天旣祷祠之徧举嗟而求雨庶号吁之上闻谨翀緑章冐陈丹悃伏念臣承流亡状致旱有端戦戦竞竞甘一身之即谴炎炎赫赫顾千里之何辜或盈浍而复干或阁云而不下此念未通于幽显胡颜可见于吏民辄为四邑之生灵上诉九阍之主宰伏愿曲垂帝监深悯舆情川泽气升速覩翻瓢之快田畴水足少休抱饔之劳江东祈雨嗟我农夫苦亢阳之为沴惟皇上帝忍膏泽之尚屯俯陈憷惕之情仰凟穹窿之听伏念臣自入疆而来访知编户之创疮数口之家鲜能宿饱一年之计尤仰早收方弥望以如云忽兼旬而渴雨深恐孑遗之黎庻下能自振于俭荒惟暑气之藴隆欲流金石彼厚田之秀实将化堇荼列城若处于焚惔近境才蒙于霑洒傥悭后恵必废前劳合一路之哀鸣呌九阍而上诉伏念矜其诚至赐以惑通若润泽之敢不尽微臣之职俾滂沱矣庶几全大造之功太淑人保安小人有母一疾甚危皇天无亲至诚可感仰戴生全之造俯陈喜惧之情伏念臣等母淑人林氏晼晚年龄沉绵春夏医师迭试莫知𥙷㵼之方儿女满前忍见呻吟之状遂于中夜宻祷上穹愿减微臣之年以延慈母之算寸忱旣彻诸苦顿轻然余恙未之尽平顾大恩无以少报敬羞菲荐摧谢高真恭愿吉曜临身灾躔退舍蠲除热恼不烦薬石之功降赐福祥永保栎樗之夀太淑人生日桑榆迫暮深羡于乆生蒲柳望秋不期而先悴辄陈卑悃冐渎髙穹伏念臣妾坎壈百罹侵㝷七袠虽筋骸无恙尚可支吾然岁月如流不堪把玩敬因初度式按真科伏愿飈驭下临瓣香上格循兰陔之飬永遂团恋保檪杜之年终逃夭伐又我生之𥘉恍如风昔年运而往寝迫暮迟伏念臣妾累月呻吟阖门惊悚访医问卜懔乎性命之忧起死回生大矣干坤之德兹逢诞日谨按真科庻凭方寸之微诚少荅再生之洪造恭愿坎离交济火孛退躔虽及老既衰非复盛强之日然踰七里八兾延耋耄之期又质如蒲柳甚矣易衰年在桑榆懔然可惧迺即始生之旦辄伸善祷之情伏念臣妾少颇艰勤晚即淡白身多菑疚岂能无性命之忧家素清贫未免有儿孙之念傥不皈依于大造若何全䕶于余齢伏愿鍳此精诚钖之夀嘏懐鍼槖艾不劳方剂之施戯綵含饴永保团栾之楽又数平生之善未有纎毫过本命之年又踰一纪兹载临于诞日辄黙祷于髙穹伏命臣妾乆矣尫残偶然老夀诸儿无似俱忝宦㳺薄业不多屡逢岁稔未及祈禳而灾退靡烦汤熨而疾平适当禋祀之年将窃郡封之宠非元化施生之妙何暮龄侥倖之多敬沥微诚仰于慈造恭愿蠲其美疢介以嘉祥疏汤沐之新封已慙稀濶徼桑榆之晩福更祝期頥太夫人生日暮景婆娑檗檪樗之无用上穹髙邈幸苹藻之可羞伏念臣妾蕞尔余生履滋初度岁年冉冉曽无却老之方儿辈骎骎浸有恶盈之惧倘非自天之保祐曷延过隙之光阴伏愿介以夀臧原其灾厄金箟刮翳令旧观之复还石窌疏恩兾新封之屡启又年旣暮迟届始生而有感天虽髙邈幸一念之可通伏念臣妾八袠侵㝷一门忝窃无关心之薬褁有绕膝之班衣兹逄禋祀之期将启国封之宠曰贵曰夀觉取数之过多欲安欲生岂常之能免爰齐心于诞日敬稽首于髙恭愿降赐祥蠲除灾厄㫖甘无阙永相保于兰陔瞻复明初不烦于菊枕又皓首㐮頽幸栖身于田里丹诚恳切兾驻景于崦嵫伏念臣妾八袠平头一生多病老而及耄未逢刮膜之方子且生孙粗有含饴之意郡国三疏于汤沐家庭并列于节麾积兹侥倖之多懔若满盈之惧敬因诞日輙欲吁天伏愿鍳此微忱钖之晚福一家仁逊勿堕先世之风百岁期頥克保天年之夀又人羡乆生顾饰齢而自慨天无私覆然善愿之必从伏念臣妾某早染世尘晚耽禅悦骎骎大耋乆不出于乡闾碌碌诸儿粗能当于门户旨甘无阙汤熨少停人以为衰老之荣已则有满盈之惧兹因诞日敬叩髙穹伏愿鍳此精䖍卑之夀嘏大国赐汤沐窃兾新恩百年曰期熈熈庶延暮景福国生日岁华已晚不胜喜惧之情天聴甚卑辄沥精诚之祷伏念臣妾頽然衰景屇此始生虽詹视之逾昏尚筋骸之可勉老者祝哽祝噎粗适甘尝情欲安欲生矧侵耄耋敬凭緑奏辄歴丹忱愿矜此余齢钖之晚福班衣杂还清温相踵于髙堂锦诘便蕃汤沐更封于大国又晼晩余齢几于耄及精䖍一念可以上通伏念臣妾自顾早衰偶叨暮福八袠加三之老眠食粗寕一门取数之多满盈是戒诸息承颜而定省重孙绕膝而团栾人所共荣妾常深惧衣扬属于𥘉度瓣香敢昧于真依天道益谦愿勿堕于孝谨人情欲夀庻获保于期頥又人羡乆生气已衰而将竭天无私覆诚之至者必通伏念臣妾取数过多踰八望九昏定晨省虽云子姓之共日徃月来不觉旄期之及刮膜之方难遇溲血之恙甫瘳未能性悟而理融常恐菑生于福过迺齐心于诞日敬命于上穹莆栁望秋敢保凋零之质桑榆逐暖之晼晚之齢又人情欲安矧頽齢之寝廹天道善应兾精祷之上通伏念臣妾某猥以哀癊安于寂寞拥麾持节及观儿軰之荣衣杨弄璋频见曽孙之庆然而光阴晚矣疾病半之昨溲血之失常觉残骸之几殆幸而平复若有濩持兹复屇于诞辰敢皈诚于洪造伏愿灾躔屏退吉曜照临酌彼涧苹聊荐至微之意譬诸杜檪庶全无用之年又春秋之髙一则以惧天地之大感而遂通伏念臣妾迫桑榆之衰年进汤沐于大国目尤昏瞀殆颜色之不分身扶持亦筋骸之非昔比因疾厄罙切戦竞亟祈扣于上苍荷保全其余景然一门盈满之当戒矧二息官㳺而未归不胜䑛犊之懐异从反哺之请兹临初度敢昧贡依欲望鍳其血惋介以眉夀味五福攸好徳之训佩服切忘稽九十不从政之文檀栾相保又夀邻大耋惊心岁月之深病惜余生托命干坤之大伏念臣妾猥以弱质享兹髙齢虽五疏汤沐之封然一守清白之训筋骸返少曽无南岳之方瞻视全昏矧有西河之哭惧门户之衰冷念子孙之衆多固已衰頺未忘贪爱属皇覧𥘉度之旦诵自求多福之言荐涧濵之苹蘩兾垂穹听譬道傍之樗檪永遁之天刑又大耋年髙但觉光阴之速再生恩大迄臻疾疢之平伏念臣妾某乆以癃残加之㿃下衣裳颠倒呻吟至于累旬粥薬扶持性命危于一髪懔儿曹之忧惧荷造物之哀怜参术收功桑榆驻景然汤熨尚烦于调燮而尫羸未易以盛强思奋起于沉痾敬薫修于𥘉度伏愿祓除诸古迓续修齢孛尾火头一洗星躔之厄原髙隰下共荣昼锦之行新居设醮女笄男弁颇惊碎累之多考室子堂聊广先人之旧落成之日徼福于天伏念臣岭海脱身家山屏迹昔存蜗舍粗蔽于雨风今若蜂房各开于戸牖即东偏之隙地辟小筑之数闲虽云练时日之吉良尚恐犯方隅之禁忌属孟冬之叶卜命二息以奠居上以奉庭闱之凊温下以帅闺门之雍睦非叩阍而黙祷岂阖室之敢寕伏愿悯此艰勤遂其安逸苟全苟合师往哲之格言乃寝乃兴符吉人之占梦何安户门灾厄尝抱忧危天地施生汔蒙全䕶迺薫一瓣仰答九伏念臣累召造朝一挤去国道闻仲氏疾遽至于沦亡堂有老人惧不堪于悲恼唿天宻祷穷日疾驰吹箎已隔于怡愉拥笏获躬于庭省脱仕路风波之险悪遂家庭朝夕之檀栾静言思之亦云幸矣然而亲旣踰耄体多不安谁无欲生欲安之情矧迫一喜一惧之际敬因醮谢复有恳祈伏愿臣母魏国太夫人林氏火孛顺行坎离相济孙曽长荗足爲晚暮之晚娱医卜屏除永保康寕之福又微躯几殆未逄十全之医一念黙通尽出再生之造辄凭緑简敬刮丹衷伏念臣晼晩余齢沉绵累月受髪肤身体曽未报于劬劳祷上下神祈兾稍延于视息果臻勿薬之喜遽失采薪之忧深惬母子檀栾之心不坠户门付授之托向非元化安有残生輙羞沼沚之毛少答干坤之徳伏愿自今以始惟适之安夸诩俗情岂有买臣之繍然娱亲膝寕无莱子之衣又拙恙沉绵几作异郷之鬼寛恩全活复为故里之人仰苍昊以归依翀緑草而摧谢伏念臣某昨者膏盲证迫性命忧深顿灰恋阙之心宻露首邱之祷未几痛定起卫玠之清嬴俄又伏归免史谈之留滞㝷渔樵之保社治农圃之生涯睎髪曝背于汤熨之余长子抱孙于衡茅之下凡余齢之侥倖皆大造之生全不揆楼蚁之微辄羞豺獭之祭伏愿矜怜哀惫蠲祓灾迍旧疢悉平不复费医和之剂希年在望方将挂洪景之冠又采薪之忧命悬一瞬勿薬之喜恩等再生假以余齢仁哉洪造伏念臣某官情已簿年事寝髙去国为农圃之归罢祠絶庖廪之継尚为病挠可见身灾穷则唿天尝呻吟而号吁斋可事帝果奋起于沉绵不揆蝼蚁之微輙羞豺獭之报伏望神祗叶佑星曜顺行屏岐伯之书少停汤熨拜弘景之疏遂挂衣冠陈氏女保安女子有行遽违慈侍妇人免乳实抱私忧伏念臣妾刘氏昨以姙娠感于梦寐逺父母兄弟殆由惊噩而成祷上下神祇兾遂生前之望果蒙化育隂赐䕶持旣无坐蓐之危复有抱雏之庆敢羞菲荐不昧𥘉心伏愿吉曜照临烖躔销弭乃安莞簟聿开卜兆之祥言采苹蘩益致壸仪之谨又父惟疾之忧沉绵几殆天不言而应号吁必闻伏念臣女刘氏昨与良人相携逺宦属江城之传警抱漆室之隐忧惊恐入心遂得奇疾扶持还里几成疾人乆矣失音近尤悪食薬褁动烦于尊长藁砧乆客于京师惟平生情之所钟其危惙目不忍见惟有归依于洪造庻几全活于微生伏愿吉曜临身躔退舍屏二竖之无使伏藏过十全之医不劳汤熨山甫妇保胎庭闱暮景颇思君子之抱孙家室至情莫切妇人之免乳敢陈卑悃仰扣髙真伏念臣室妾方道璋恃母以存从夫未乆执采苹之礼敢不敬具迫坐蓐之期寕无竞惧爰归依于仙圣兾诞育之平安伏愿飈驭下临瓣香上格于门客驷岂云复福之徼阮妇得雄庻动尊懐之喜又沉绵几殆寕免唿天俄顷有瘳遂能履地再生之赐九陨曷酬伏念臣某妻室方道墇渉秋以来属疾颇乆爱我薬石莫起死以廻骸祷尔神祗忽沉痾之去体蝼蚁之命既知免矣豺獭之报岂容恝然伏望鍳此情䖍蠲其屯厄孩提绕膝未妨戯莱子之衣伉俪齐眉所愿举孟光之案里社禳灾兴讹未止岂胜如燬之忧思患预防爰作徙薪之计合舆情而有请庻咎证之可禳伏念臣等一方自旬浃以来比屋惩融风之警始愚氓不戒始非荧惑之所为俄俚俗相惊常若毕方之将至深惟郷闾守望之义谁无室家漂摇之虞迺延黄冠为拜縁简伏望贷下民之自孽上帝之汝临在昔一言尚使妖星之退舍矧今万口必蒙和气之致祥之女临赦下民之自孽室无䲭鸮传秘方之讹靡劳鸥驱逐再祈祷赤青示菑戒主人之曲突緑章徼福兾荧惑之退躔臣等昨观常旸恐为咎证合舆情而致祷庶冷气之潜消近者融风作于深夜沟浍之泉乆涸绠缶之力安施甚矣危幸而扑㓕国人惊而毕方见未熄妖譌城门火而池鱼殃各懐忧惧衆号鸣于下土再渎告于上穹㐲愿鍳观四方敷钖五福安斯筦簟为髙卧之人有此屋庐无摇居之患直突延燔舆情共骇辨香感格天聴甚卑念再三渎切之词救亿兆衆阽危之命耄倪安枕相保于荒年慧字收芒化为于甘雨更祈终惠永戴洪恩又善则降之祥天何常逺灾可禳而去古有是言敢述舆情仰尘穹聴伏念臣等土风素陋穑事薄收冷气未清讹传相恐禆灶用斚之情其説若迂徐福曲突之忧夫谁不惧惟有精䖍而上愬庶几消弭于未然伏愿恵此一方钖之五福火既顺性深藏炎赫之威星爲退躔黙有感通之神理又天道善应上帝之汝临人情欲安惧一人之弗获伏念臣等虽逢俭岁幸处楽郊境无鸣拆之虞野有来弁之熟气候适当于溽署里闾兼问于巫医愁难未甦惊讹相恐阳舒隂惨莫知乖沴之繇更痒春痟庶可祓禳而去合旄倪而沥悃兾穹昊之垂慈伏愿董太平嘉之祥货下民自作之孽懐鍼托艾悉令美疢之瘳曲突徙薪永息融风之警又思患而预防人情至切不言而善应天听甚卑迺率耄倪共祈穹昊伏念自冬至腊厥证常旸风日燥刚水泉干涸连甍接栋深虞沴气之行曲徙薪思弭融风之变俗相恐动古有禬禳凛凛之深忧遂嗸而上愬伏愿赐皇极之福念民生之艰驱厉鬼之妖咸跻仁夀逐毕方之恠永息惊譌又风日燥刚气殊乖盭星辰髙逺古有祈禳敬述舆情冐尘穹聴惟此一方之生聚适然连月之元干岁稍疵疠筑塲之际未尝闻拾穗之歌接栋之虑惟竭精诚而上诉庶令咎证之又思患预防人情则一不言善应天聼甚卑谨率耄倪御于穹昊伏念等粤自上世奠居此方或长子抱孙或聨姻聚族成巢辛苦难于燕子之营比屋惊讹殆若毕方之至古昔有祈禳之説士民均号吁之情伏愿衰闽门之穷顺荧惑之性上筦下簟遂栖息之安接栋连甍无漂摇之恐民忧赤青不敢奠居帝覧緑章潜消咎证真报干坤之徳敬羞沼沚之毛伏愿彗孛退躔里闾按堵祝史瓉斚之説何以荐忱古人薪之防益当加谨魏国追荐工部弟幽明异趣然可以感通母子至情未忘于顾复俯伸苹荐仰彻蘂章伏念臣妾次男某昨者力觧麾符退安水菽中岁亨垂鱼之楽方惬素懐髙年抱䑛犊之悲忽成永诀百指之孤婺矛牙奚託一生之慈孝难忘问旬浃之屡更叩天阍而上诉伏愿离诸业阵乗此津梁脱鬼趣之沉沦郡蒿悽怆譬道家之觧化来徃消摇荐工部弟少小相箎之楽幽明永隔可胜摘蔓之悲輙翀緑章仰于苍昊伏念臣亡仲弟某早尝艰阻晚致显融持莭拥麾因勤官而得疾上官归印愿奉母以终身方将躬最昏房枕之劳践畴昔对床之约云何竒祸遽陨壮图上靡顾九袠之老人下不念一房之孤寡手足之情虽切毫髪之力安施仅有追少伸哀愬伏愿㧞于大夜乗此刚风死生岂不痛哉孰穷変灭魂气无不之也兾免沉沦代追荐工部二首㓜而无父岂胜孤露之悲穷则唿天盖本焄蒿之意俯伸哀吁仰冐穹窿伏念臣先父昨觧印符退依香火居常乏絶独忍半生之贫晚稍寛余曽无一日之享始谓偶愆于理安知遂迫于膏肓而况重闱九齢一房百指闻者尚为之太息痛哉以此而安施未释烦冤奄临卒哭惟有精䖍而上愬庶几肹响之潜通伏愿帝所监观灵其来下脱离大幽之趣逍遥元气之𥘉虽往不复还象罔莫之能索然号之使复巫阳或者可招父慈罔极徒切于攀号道妙难名有资于觧脱追惟严考奄弃中年歴官以来漫青绫之作梦厌世而去恐黒籍之挂名洊陈蝼蚁之情汔戴鸿蒙之造化桥稳度早离万鬼之邻故宇来归永受六亲之托代作工部弟中行伉俪遂暌永抱藁砧之恨焄蒿不逺奄临鑚燧之期輙部烦冤冐于真宰伏念臣故夫某已下从于窀穸靡返愿于孤婺矛牙哭之如新孰云期可已矣望之弗至所以练而慨然虚结过去生之縁莫逭未亡人之痛伏愿矜怜号吁超脱沉沦虽音容閟乎重泉卽之㝠漠然精爽廻乎长夜凛若生存慰尊幼之哀思为户门之依托魏国九幽醮兰陔罸酷可胜罔极之懐苫块哀深兾动盖髙之聼凄其丹赤仰止穹苍伏念臣等母魏国太夫人林氏幼歴阨艰蚤嫔隐约相先君子曷尝动色于牛衣称未亡人初岂有心于象服坚刚自守耄耋靡渝眼看子舍之显融手拊孙枝之长立乆享重闱滫髓之奉五启大邦汤沐之封当其贵夀之时尤以满盈为惧案惟𣑽卷笥止澣裳其训俭每安半菽之供其戒杀恐伤一蚁之命筋力虽偹神明未衰自仲息之云殂觉欢悰之寝少属添鄊臬便私之命方为板舆就养之行云胡沉疴遂至大故惨甚严霜之陨夏累然孤露之不天南陔白华之章从今已矣凯风寒泉之感何痛如之敢以烦冤形诸号吁伏望悯毁巢之祸察呌阍之情技大夜之沉沦乗刚风而觧脱死者可作固无复生之期魂兮来归倘有可招之理代追荐工部弟大祥二首唿天靡及罔极奈何送父之终有时而旣輙于洪造少沥丹忱伏念臣先父某一掩泉扄再周岁律檀弓旣葬徒深望弗至之悲子夏已除犹有哀未忘之语痛心祥祭稽首道家庻几百指孤婺矛牙之情能动九阍主宰之听伏愿刋酆都之籍收岱宗之魂或鬼趣未离幸早超于幽闇纵儿曹无似窃有觊于显扬素冠终制未忘人子之悲寳箓炼魂有感道家之説欲伸余慕仅有追荷仙圣之证明悯孤嫠之号吁蠲其业障度彼化桥乗碧落之长风阅赤明之浩刼消遥灵境离泉壌之幽隂庇夀后昆俾门闾之髙大魏国卒哭毁巢号斗尚未絶声过隙光隂奄临卒哭俯殚血悃仰渎苍昊伏念臣先妣魏国舍此庭闱归于宅兆旣毕返而虞之礼愈深望弗至之悲断机之训徒存扇枕之事永已虽臣亲之夀九袠失复奚言然人子之心百年犹以为短而况莫大乎死生之变难忘者顾复之恩谓彭殇可齐岂枕块之所忍道使曽闵复出非吁天无以洩哀矧如追严素所崇信痛逝者十旬之不返兾诸孤一念之上通伏愿帝鍳观而下临灵缤纷其来格刋其黒籍尚何鬼趣之忧乗彼白云有若道家之説命有所制莫驻于亲年魂无不之卒凭于道力伏念臣先妣魏国奄成千古俄巳十旬荷眞宰之鍳临悯衆雏之号吁考察平生之功行靡所欠亏证明末后之因縁超然觧脱旣注名于上界亦垂庆于后昆追荐惠州弟野鹏飞来竟作殊乡之原鸰弃去丁胜同产之悲聚族烦冤唿天号诉伏念臣弟某蚤承家训晚奉藩条有食蘖之清无凝香之楽事来络绎乆闻楽善之音计至苍皇忽破槐安之梦委爱子稚孙而不顾舍凉台燠馆而安之虽七旬已隔于音容然一念可通于冲漠伏愿㧞旅䰟于遐峤脱鬼趣于大幽绋翣旅归扫炎歊于三伏箕裘不坠衍余庆于二孤爲二姪追荐惠州弟丹旐言旋陟岵怆十旬之隔赤章哀吁扣阍兾一念之通伏念臣等先父臣某奋自孤童安于拙宦𥙷孝子循兰陔之什乆矣栖迟慕前贤守欝林之风过于清苦凡今日寸地把茅之苟有皆平生节衣缩食之所营云胡夏鹏之妖莫起河鱼之疾野史之亭长在父老共悲善和之宅依然主人不返雨降露濡动輙怆悽怆水浮陆歩幸无震惊辄伸人子之情敬采道家之説伏愿回干坤之大造鍳草木之微忱逝者如斯夫欲承颜而永诀魂兮归来寕与魄以俱沉脱离幽隂周游冲漠获罪于天抱此幽忧之痛得请于帝招其离散之魂力援沉沦恩霑存没伏念臣等先父臣某奄终官舍且渉暑涂虽返丹旌怆慈颜之就木欲销黒籍遂血靣而呌阍果以哀恫通乎肹蠁骑驎而下等人世之微尘化鹤而归访子孙于他日为二姪追荐惠州弟小祥板封坎掩已从窀穸之归火改谷升追感岁时之变俯伸号吁仰渎穹窿伏念臣等先父某定数莫迯慈颜愈邈期巳乆矣野哉短䘮之言练而慨然痛甚终身之慕惟祈哀于仙圣庻有益于幽冥凭仗道慈超离鬼趣𥘉临忌日岂惟有一朝之忧永佩义方奚止爲三年之改益绵余尘焘后昆代赤姪孙荐母鞠育顾复百生莫报于母慈踯躅号鸣九死少伸于孺慕伏念臣母黄氏传家巨孝作配严君如友如賔安荆练之淡泊斯人斯疾頼薬疾之扶持意尫嬴爲夀考之资迺変㓕在湏臾之顷夫嗟絃断儿尚髫垂升堂不见晢晢目存之容开卷不闻谆谆耳提之诲旣抱烦冤而枕块尚延残息而扣阍伏愿矜孩幼之血忱刋幽隂之黒籍弃白日袭长夜虽莫招冥漠之䰟抱明月挟飞仙兾早获逍遥之趣追荐六二弟少小相依莫切同根之忧幽明永诀可胜摘蔓之悲抑渎穹苍俯陈悃素伏念臣亡弟某厄终一梦俄及六旬粗有王通之田庐未毕尚平之婚姻重矣托孤之责压于垂耄之身迺命羽流薄羞菲荐伏愿离幽隂趣为汗漫游只影仅存动徃哲独亡之叹余情不冺结来生未断之因代续姪孙荐父㓜而无父孰恤零丁穷则唿天必闻哀吁伏念臣某父臣某灯窓苦学砥砺好修周家所谓郷之贤能汉人亦云家之珍寳甫临伯玉知非之歳方且盛强未及宣尼学易之期奄然委蛇永别族亲之恩谊虚需儿女之长成终身含陟岵之冤泣血沥呌阍之悃伏愿游乎方外复于性初觧脱业縁依凭因果破胡曽刼灰之语有无渺茫游仙家白云之鄊逍遥自在又父劬莫报含荼毒之至冤天聴甚卑沥哀鸣而上愬俯陈蝼蚁仰叩鸿蒙伏念臣某父臣某传奕叶之弓箕践前修之矩矱族称孝鄊称弟不可疵瑕市争利朝争名则如退怯方某水某邱之自适忽斯人斯疾而弗瘳靡需三息之冠笄不顾六亲之恩爱友多作诔隣不相舂刮苫块之悲恫彻蘃珠之渊䆳伏愿溥施方便考察平生信大命之有常哀先君之何辜刋隂官之黒籍超脱沉沦乗帝鄊之白云周游汗漫代强甫妇荐母御冤枕块永隔母慈沥血吁天少伸子慕伏念臣妾先妣某氏生王侯之阀嫔儒素之门堂有舅姑珎鲑之养惟谨子无嫡庶鸣鸠之爱则均谓耆年开右窌之封乃中岁抱栢舟之志鄊评甚媺阃范可师女子有行念切晨昏之际人生如寄讣驰宿昔之间戴星而归陟岵靡及惟祈哀于穹昊庶有益于幽隂伏愿鍳蝼蚁之微忱施洪蒙之大造弃日而袭长夜虽莫返于营魂乗魂而游太清兾永离夫鬼趣谢恩绿章甫彻悲哉草土之情黒籍随刋大矣云天之施臣妾某从夫㳺宦隔母清温闻讣告而亟归痛音容之渐逺念圣善劬劳之德等于干坤接道家炼度之文求诸酆岱果蒙衆仙圣之力俯怜一女子之微盻蠁感通幽隂觧脱及黄泉而见永无定省之期乗白云而仙早获逍遥之趣后村先生大全集卷之一百七十二后村先生大全集后村先生大全集卷第一百七十三后村先生大全集卷之一百七十诗话故事经筵彻章宸翰赐讲读官诗率取前人絶句淳祐丙午讲礼记毕钖晏秘书省御制七言唐律一首云鳌极开先已降衷上天下泽礼居中三才义理维持力万世纲常建立功孔圣法言多纂辑汉儒师学共脩崇经惟讲彻资羣彦克己工夫在广充诗旣雄浑而奎文绚烂行草道丽各为一体侍读少师郑公以下拜赐者十有四人克荘与焉彻章赐御制诗自今上始施罛鳣鲔发发葭菼掲掲庻姜孽孽庻士有朅郑氏曰庻姜谓姪娣董氏曰庻士谓媵民毛氏曰孽孽盛饰余始悟屈原九章云鱼鳞鳞兮媵予之意本此诗四言尤难以三百五篇在前故也韦元成云谁谓华高企其济而谁谓徳难厉其庻而使经圣笔亦不能删也曹公短歌行末云山不厌高水不厌深周公吐哺天下归心旦孔融杨修俱毙其手操之高深安在身爲汉相而时人目以汉贼乃以周公自拟谬矣魏文帝善哉行云人生如寄多忧何爲今我不乐岁月如驰当操无恙植以才仓舒以惠几至夺嫡谓之多忧可也及受汉禅可与天下同楽矣帝既猜阻鲜懽而诸侯王就封者皆为典籖侵廹多见削夺其未命乃托国于狼顾之仲逹是帝之忧至死未已何时而可楽乎曹植以盖代之才他人犹爱之况于父乎使其少加智巧夺嫡犹反手尔植素无此念深自歛退虽丁仪等坐诛辤不连植黄𥘉之世数有贬削方且作诗责躬上表求自试兄不见察而下敢废恭顺之义卒以此自全可谓仁且智矣文中子曰至哉思王以天下譲真笃论也赠白马王彪云丈夫志在四海万里犹比邻恩爱苟不亏在逺分日亲何必同衾帱然后展殷勤忧思成疾疢无乃儿女仁仓卒骨肉情能不懐苦辛末云离别永无㑹执子将何时王其爱玉体俱享黄髪期于时诸王禀不自保子建此诗忧伤慷慨有不可胜言之悲诗中所谓苍蝇间白黒才巧令亲踈盖为灌均辈发终无一毫怨兄之意处人伦之变者当以为法彰以骁勇毙植以文义全盖丕所忌非文人也使仓舒在却未必可存仓舒天操谓丕辈曰我之不幸汝辈之幸也此语失父道矣岂所以爱仓舒哉陆机吊魏武文云曩以天下自负今以爱子托人其言甚可悲也嵇康幽愤诗云性不忤物频致怨憎按康傲钟㑹不与语与山涛书自言薄周孔而非汤武其所忤也大矣子元子上见书自无可全之理况加以士季乎虽欲采薇散发頥性养夀岂可得也四言自曹氏父子王仲宣陆士衡后惟陶公最高停云荣木等篇殆突过建安矣五言见于书诗如万事丛脞哉胡为乎泥中之类非始于苏李也武别陵云欲展清商曲念子不能归又云愿为双黄鹄送子俱逺飞陵虽万无还理武尚欲㧞之以归汉忠厚之至也康楽称太傅为宗衮子建称孟徳为家王皆自我作古嵇康以非汤武三字杀身如韩亾子房奋秦帝鲁连耻之句谓之反形已具可也康乐安得全乎然康乐若以改物为耻窃负而逃可也为渊明亦可也既仕宋乃欲为子房鲁连于谊未有所安悲夫阮嗣宗云寕与燕雀翔不随黄鹄飞黄鹄㳺四海中路将安归葢叹时人之安于卑近而自伤其才大志广无所税驾非谓士之抗志甘为燕雀而巳嵇阮齐名然劝进表叔夜决不肯作文章正宗初萌芽西山先生以诗歌一门属余编类且约以世教民彝为主如仙释闺情宫怨之类皆勿取余取汉武帝秋风词西山曰文中子亦以此词为悔心之萌岂其然乎意不欲收其严如此然所谓携佳人兮不能忘之语葢指公卿郡臣之扈从者似非为后宫设凢余所取而西山去之者太半又増入陶诗甚多如三谢之类多不入诗至三谢如玉人之攻玉锦工之织锦极天下之工巧组䴡而去建安黄初逺矣陶公如天地间之有醴泉庆云是惟无出岀则为祥瑞且饶坡公一人和陶可也潘岳云春荣谁不慕嵗寒良独希若能却顾长虑者然身㳺金谷以贾谧石崇为託嵗寒之地悲夫谢康乐有拟邺中诗八首江文通有拟杂体三十首名曰拟古徃徃夺真亦犹退之琴真可以絃庙瑟子厚天对真可以答天问今人号为摹拟某作求其近似者少矣赠卢谌诗前歴叙覇王之佐下云中夜抚枕叹思与数子游又云功业未及建夕阳忽西流时哉不我与去乎若云浮昔蒯通读乐毅之书而泣余扵越石之诗亦然前作有甚拙者刘越石云宣尼悲获麟西狩涕孔丘两句一事也阮嗣宗云多言焉所告繁辞将诉谁两句一意也然不以瑕掩瑜宋少帝前溪曲云黄葛生烂漫谁能㫁葛根寕断娇儿乳不㫁郎殷勤其才思乃在陈后主隋炀帝之上魏文帝有见挽船士新㛰别妻诗一首庻几熠燿宵行蟏蛸在户之遗意吕东莱马嵬诗云锦袜千年恨皇舆万里程寕知輓船士亦有别离情輓船事与马嵬不相渉而善用之如此焦仲卿妻诗六朝人所作也木兰诗唐人所作也乐府惟此二篇作叙事体有始有卒虽辤多质俚然有古意徐陵所序玉台新咏十卷皆文选所弃余也六朝人少全集虽赖此书畧见一二然赏好不出月露气骨不脱脂粉雅人壮士见之废卷昔坡公笑箫统之陋以陵观之愈陋于统如沈休文六忆之类其䙝慢有甚于香奁花间者然则自国风楚辤而后故当继以选诗不易之论也唐初王杨沈宋擅名然不脱齐梁之体独陈拾遗首倡高雅冲澹之音一扫六代之纎弱趋于黄初建安矣太白韦桞継出皆自子昻发之如世人拘目见酣酒笑丹经崑崙有瑶树安得采其英如林居病时乆水木澹孤清闲卧观物化悠悠念羣生青春始萌逹朱火已满盈徂落方自此感叹何时平如务光譲天下商贾竞力锥已矣行采芝万世同一时如吾爱鬼荅子青溪无垢氛囊括经世道遗身在白云舒可弥宇宙卷之不盈分岂徒山木夀空与麋鹿羣如临歧泣世道天命良悠悠昔日殷王子玉马遂朝周寳鼎沦伊谷瑶䑓成古邱西山伤遗老东陵有故侯皆蝉蜕翰墨畦迳读之使人有眼空四海神游八极之兴杜审言夜晏云酒中堪累月身外即浮云登襄阳城云楚山横地出汉水接天廻妾薄命云啼鸟惊残梦飞花搅独愁杜氏句法有自来矣杜五言感时伤事如亲朋无一字老病有孤舟如敢料安危体犹多老大臣如不愁巴道路恐湿汉旌旗其用字琢对如湏为下殿走不可好楼居如竟无宣室召徒有茂陵求如鲁卫弥尊重徐陈畧䘮亾八句之中着此一聫安得不独歩千古若全集千四百篇无此等句为气骨篇篇都做圆荷浮小叶细麦落轻花道了则似近人诗矣古人感知已之遇栾布奏事彭越头下臧洪卢谌皆不以主公成败而二其心叔季所谓賔客方翕翕热时则趋附恐后及时异事改则振臂而去至育射羿者出传严武欲杀子羙殆未必然观老亲如宿昔部曲异平生之句极其悽怆至位置武于八哀诗中忠厚蔼然异扵幕府少年今白髪之作矣李义山过旧府有寄诸掾诗云莫凭无鬼论终负托孤心犹有门生故吏之情可以矫薄俗唐人善形容人情物态杜公云已经十日窜荆棘困死极矣然腰下寳玦青珊瑚终不觧去何也义山云不收金弹抛林外却忆银床在井头亦曲尽贵公子之憨态若贯休辈自拳五色毬迸入他人宅却捉苍头奴玉鞭打一百之句拙俚甚矣大白古风云大雅久不作吾衰竟谁陈王风委蔓草战国多荆榛龙虎相啖食兵戈逮狂秦正声何微茫哀怨起骚人扬马激頽波开流荡无垠废兴虽万变宪章亦已沦此今古诗人㫁案也黄河走东溟白日落西海逝川与流光飘忽不相待春容舍我去秋发已衰改人生非寒松年貎岂长在吾当乗云摛吸景驻光彩西上莲花山迢迢见明星素手把芙蓉虚歩蹑太清俯视洛阳川茫茫走胡兵流血涂野草豺狼尽冠缨此六十八首与陈舍遗感遇之作笔力相上下唐诸人皆在下风古人服善太白过黄鹤楼有眼前有景道不得崔颢题诗在上头之句至金陵遂爲凤凰台诗以拟之今观二诗真敌手棋也若他人必次颢韵或于诗版之傍别着语矣玉川子贫甚僧送米令割俸其家必无盖藏一婢赤脚必无姝丽所讼恶少骑屋下瞰未必尽然既为捕笞恶少不必为徳反谓处置未是他人处此必怒退之乃巽词谢之为具招之玉川赴其约又先致双鲤亦不之郄旧吏称退之性崛强以玉川事观之乃一委曲人也然其与宪忠争佛骨与御史中丞李绅争䑓参与玉建奏争牛元翼与河南尹郑相争卖饼军人则毅然不可夺崛强扵大节而委曲于羣碎此其所以为退之欤李翺张籍皇甫湜皆韩门子弟翺妻又愈女也故退之皆名唿之如云李翺观涛江又云籍湜辈然翺祭退之文乃称为兄师弟子姑未论兄妻之诸父乎可籍祭诗云而后之学者或号为韩张有抗衡之意湜作墓碑云公疾谕湜曰死能令我躬不随世磨灭者惟子以为属退之乃頼湜而传耶近世推黄配苏亦类此退之性喜玩侮如吕医山人之类固可侮扬之罘侯喜诸生也乃况之罘以桓马又借钓鱼嘲喜云举竿引线忽有得一寸才分鳞与鬐卢仝张籍之齿长矣于卢则云先生抱才终大用宰相未许终不仕形容其迂濶不少贷于籍则云君乃崑崙渠籍乃岭头泷譬如蚁垤微讵可陵崆𡵻赠崔立之云朝为百赋犹欝怒暮作千诗转遒紧若服其敏者下句却云才豪气勐易语言往徃蛟螭杂蝼蚓则多而不精可以㮣见其于诗人中惟东野文人中惟子厚稍加敬唐僧见于韩集者七人惟大颠颕师免嘲侮高闲草书颇得贬枊如惠如灵如文畅如澄观直以为戯笑之具而已灵尤跌荡至于醉花月而罗婵娟此岂佳僧乎韩公方且欲冠其颠始闻澄观能诗欲加冠巾及观来谒见其已老则又澘然惜其无及所谓善谑而不为虐者耶栁子厚才高它文惟韩可对垒古律请精妙韩不及也当举世为元和体韩犹未免谐俗而子厚独能为一家之言岂非豪杰之士乎昔何文缜尝语李汉老云如栁子厚诗人生岂可不学他做数百首汉老退而叹曰得一二首似之足矣文缜后从北狩病中诗云厯厯通前刼依依返旧魂人生㑹有死遗恨满干坤虽意极忠愤而吾不刻急亦学栁之騐吕温坐伾文党黜守道衡一州卒扵衡如子厚诔之曰迁理扵道民服休嘉赋无吏廹威不刑加又言二州之人哭者逾月彼公谓温小人何以得此然余观温集送江华毛令絶句云布帛精麤任土宜疲人识信每先期今朝临别无他嘱虽是蒲鞭也莫施太守送县令之言如此则子厚所书非溢羙矣今世士大夫笑温者比肩及为二千石属县能督赋者蒙殊奨负殿者受严谴有能为温此言未见其人也吕温诗云天下起兵诛董卓长沙义士最先来荆公云江东子弟多才俊卷土重来未可知皆可以倡东南勇敢之气王建新嫁娘诗云三日入厨下洗手作羹汤未谙姑食性先遣小姑尝张文潜寄衣曲云别来不见身长短试比小郎衣更长二诗当以建为胜文潜诗与晋人参军新妇之语俱有病刘长卿七言云欲扫柴门迎逺客青苔红叶满贫家魏野林逋不能及也洛神赋子建寓言也好事者乃造甄后事以实之使果有之当见诛于黄𥘉之朝矣唐彦谦云惊鸿瞥过游龙去虚恼陈王一事无似为子建分疎者唐人叙述奇遇如后土夫人事托之韦郎无㕠事托之仙客鸎鸎事虽元稹自叙犹借张生为名惟沈下贤秦梦记僧孺周秦行记李羣玉黄陵庙诗皆揽归其身名检扫地矣古楽府云新妇𥘉来时小姑始扶床今日𬒳驱遣小姑如我长廻头语小姑勿嫁似兄夫庻几哀而不怨矣雍陶送春诗云今日已从愁里去明年更莫共愁来稼轩词云是他春带愁来春归何处却不觧和愁将去虽用前语而反胜之唐失河湟未久司空图诗云汉儿尽作胡儿语却向城头骂汉人燕山自石晋弃割至本庙宣和歴年多矣议者犹以燕人思汉籍口卒召秋难刘言史赠成鍊师云大罗过却三千歳更向人间魅阮郎此女道士岂鱼元机之流欤唐人多不矝细行李羣玉有龙门寺佳人阿最歌云何须同㤗寺然后始为奴其放泼如此夫陶冩情性如闲情赋可也过则为羣玉矣唐人多传卢仝因留宿王涯第中遂预甘露之祸仝老无髪奄人于恼后加钉焉以为添丁之谶或言好事者为之仝处事与人无怨何为有此谤然平时切齿元和逆党月蚀一时脍炙人口意者羣奄因此害之太平广记载孝亷许生遇四丈夫与白衣叟㑹饮于甘棠舘西喷玉泉四人谓叟曰玉川来何迟叟举壁间所见诗座中闻之皆拥面欲恸已而叟与四人者各赋一篇盖王涯贾餗舒元舆李训与仝之鬼也按甘露之谋涯餗不预元舆训虽狂疎败事其志与陈蕃窦武宋申钖何异得罪于羣奄则有之于社稷无负也身与其宗既葅醯于寺人之手终唐之世名与叛逆同科仅甞取葬羣奄又使人发之投骨渭水子孙或逃依刘从谏苟活旦暮甚可怜矣及泽潞平𬒳害无噍类诏书犹谓之逆贼之后此何理也李文饶实当国政刑如此岂畏奄人耶抑有宿憾于涯辈耶至昭宗危乱中始有雪涯等之诏喷玉泉诗云李固有冤藏蠧简邓攸无子续清风又云虽有衣衾藏李固终无表疏雪王章皆可传诵白衣叟所举壁间诗云六合茫茫皆汉土此身无处哭田横妙甚此必是涯元舆门生故吏所有杜牧之闻庆州赵纵使君与党项戦死诗云将军独乗鉄骢马榆溪戦中金仆姑死绥却是古来有骄将自惊今日无青史文章争点笔朱门歌舞笑捐躯谁知我亦轻生者不得君王丈二殳皇祐中侬贼犯康州合郡溃去惟守臣赵师旦死之妻方产子弃之草间乱后访之尚然诸公誎诔惟元厚之云转辗谯门日后晡空拳犹自把戈鈇身垂虎口方安坐命在鸿毛更疾唿柱下杲卿在断节袴中杵臼得遗孤空余三尺英雄气不愧山西士大夫欲与牧诗并驱樊川集中有李给事诗云元礼去归缑氏学江充来见犬䑓宫又云可怜刘校尉曾讼石中书李名中敏甞论郑注免归又杵仇军容弃官二聫可谓善用事矣刘梦得五言如蜀先主庙云天地英雄气千秋尚凛然势分三足鼎业复五铢钱得相能开国生儿不象贤凄凉蜀故奴歌舞魏宫前八阵图云轩皇传上客蜀相运神机水落龙蛇出沙平鹅鹳飞波涛无动势鳞介避余威㑹有知兵者临流指是非中秋云星辰譲光彩风露发晶英能变人间世翛然是玉京七言如落中寺北楼云髙楼贺监青曽登楼上笔踪龙虎腾中国书流譲皇象北朝文士重徐陵偶因独见空惊目恨不同时便服膺惟恐尘埃转磨灭再三珍重嘱山僧西塞山懐古云西晋楼船下益州金陵王气黯然收千㝷鉄锁沉江底一片江幡出石头人世㡬回伤徃事山形依旧枕寒流今逄四海爲家日故垒䔥䔥芦荻秋哭吕温公遗草一函归太史旅坟三尺近要离金陵懐古云山围故国周遭在潮打空城寂寞廻皆雄浑老苍况着痛快小家数不能及也絶句尤工梦得贞元间已爲郎官御史牛相方在塲屋投贽文卷梦得飞笔涂窜牛既贵未能忘有曽把文章谒后尘之句梦得荅云𥘉见相如成赋日后爲丞相扫门人且饬诸子以已爲戒然和令𥿄相云鲜有一身兼将相更能四面占文章则依然故态此诗幸次楚韵若施之于绹岂止掇兎葵燕麦之怒耶同时八司马皆髙才一斥不复或咎时宰无楽育意惟新史谓贪帝病昏抑太子之名深当其罪后裴度为梦得兑播州之行宪宗怒尚未觧非但诸公忌才也梦得歴徳顺宪穆敬文武七朝其诗尤多感慨惟在人虽晚逹于时比冬青之句差闲婉答楽天云莫道桑榆晚为霞尚满天亦足见其精华老而不竭莫徭自生长名字无符籍市易杂鲛人婚姻通木客星居占泉眼火种开山春夜渡千仭谿含沙不能射蛮语钩辀音蛮衣斑斓布薫狸掘沙䑕时节祠瓠忽建乘马客悦若惊顾腰斧上髙山意行无旧路此刘安梦得莫猺蛮子诗也世传坡诗始学梦得观此二诗信然元禛咏佑客云尔又生両子钱刀何歳平薛郁和蕃诗云君王莫信和亲䇿生得胡雏患更多徃年黒风峒贼首诈降朝家以通直郎镇南佥幕招之不出使其弟来吉州谒帅帅以角技奉之豊宅之戯云遗下贼种奈何唐彦谦寒食五言云微微泼火雨草草踏青人本朝王元之诗亦用泼火雨牧之誉阿宜义山誉衮师后二儿皆无闻退之不誉子姪直言阿买不识字李义山答令狐𥙷阙云人生有通塞公等繋安危于升沈得䘮之际婉而成章简斋南渡𥘉𬒳召东同时召客云共谈太极非无意能繋苍生本不同则气象益开濶矣唐任藩诗存者五言十首而已然多佳句众鸟已归树旅人犹过山赠僧云半顶髪根白一生心地清居然可爱今人动为千百首而无可传者薛能诗格不甚高而自称誉太过五言云空余气长在天子用平人不但自誉其诗又自誉其材然位厯节镇不为不用矣卒以骄恣陵忽偾军杀身其才安在妄用如此乃敢妄议诸葛可谓小人无忌惮者扬州在唐时最繁盛故张祐云人生只合扬州死蜀都在本朝最繁盛故张祐云不死扬州死剑南杜牧许浑同时然各为体牧于唐律中常寓少抝峭以矫时弊浑则不然如荆树有花兄弟楽橘林无实子孙忙之类律切丽宻或过牧而抑扬顿挫不及也二人诗不着姓名亦可辨樊川有续别集三卷十之八九皆浑诗牧佳句自多不必又取它人诗益之若丁卯集割去许多杰作则浑诗无一篇可传矣牧仕宦不至南海别集乃存南海府罢之作甚可笑韦苏州话旧云昔事武皇帝无懒恃恩私身为里中横家藏亾命儿朝持樗蒲局暮窃隣家姬司隷不敢捕立在白玉池此盖韦公身在三卫月撃其类如此非自调也王建羽林行亦云长安恶少出名字楼下刼商楼上醉天明下直明光宫散入五陵松柏中百回杀人身合死赦书尚有收城功九衢一日消息定乡吏籍中重改姓名耒仍旧属羽林立在殿前射飞禽可与韦诗互看韦诗律深妙流出肝肺非学力世言其所至扫地㷊香而坐不应为人老少顿异可见前诗寓言尔子羙送孔巢父云若逢李白骑鲸鱼道甫问讯今何如盖李杜与巢父一辈人也又云诗卷长留天地间钓竿欲拂珊瑚树则巢父亦能诗者偶失传尔子羙间闗乱离挺节无所汗巢父后殁王事惟太白坐永王璘事流夜郎按璘尝辟巢父而巢父不应可见太白当去就欠商量也新史谓白佐璘起兵颇似文致但不当就其辟尔李逺赠冩御史容李长史云𥘉分隆凖山河秀再点重瞳日月光极工及坡公仰观眩晃目生晕但见晓色开扶桑迎阳晚出歩就座绛纱玉斧光照廊野人不识日月角髣髴尚记重瞳光之篇一岀光熖万丈视逺所作真小儿语欧阳率更貌寝长孙无忌嘲之云谁令麟阁上畵此一狝猴好事者遂造白猿之说谤及其亲郑畋名相父亚亦名卿或为李姓传诬亚为元和畋为元和之子小说因谓畋与卢携并相不咸擕诟畋身出倡妓按畋与擕皆李翺甥畋母擕姨母也安得如娃传及小说所云唐人挟私忿腾虚谤良可发千载一笑亚为李徳𥙿客白敏中素怨徳𥙿及亚父子娃传必白氏子弟为之托名行简又嫁言天寳间事且传作于徳宗之贞元追述前事可也亚登第于宪宗之元和畋相于僖宗之干符岂得预载未然之事乎其谬妄如此如周秦行纪世以为徳𥙿客韦绚所作二党真可畏哉张籍还珠吟为世所称然古楽府有羽林郎一篇后汉辛延年所作云昔有霍家姓奴冯名子都依倚将军势调笑酒家胡胡姫年十五春日独当垆长𥚑连理带广䄂合欢𥜗头上蓝田玉耳后大秦珠両鬟何窈窕一世良所无不意金吾子娉婷过我卢银鞍何煜爚翠盖空踟蹰贻我青铜镜结我红罗裙男儿爱后妇女子重前夫人生有新故贵贱不相踰多谢金吾子私爱徒区区籍诗本此然青于蓝送宫人入道唐人多有此作荆公止选项斯一首云愿从仙女董㕠成王母前头作伴行𥘉戴玉冠多误拜欲辞金殿别称名将𫾣碧落新斋磬却进昭阳旧赐筝旦暮㷊香绕坛上歩虚犹作按歌声未晚唐体也韦苏州诗家最高手亦有此作云舍宠求仙畏色衰辤天素靣立天墀金丹拟驻千年貌寳镜休匀八字眉公主与收珠翠后君王看戴角冠时从来宫女多相妬闻向瑶台縂泪垂絶不类韦诗与斯辈竟何以异风俗移人如此或是韦公戯傚时人体尔牛竒章有夜入真珠室朝㳺玳瑁宫之谤张祐上牛相亦云四十便封侯名居第一流下有緑鬟红粉之语末云知君年少贵不信有春愁盖前诗非谤矣牛李嗜好如冰炭惟爱石则如一人然賛皇生相门无声色之好竒章起寒士备贵人之奉不及賛皇逺矣唐诗人与李杜同时者有岑参高适王维后李杜者有韦栁中间有卢纶李益两皇甫五窦最后有姚贾诸人学者学此足矣长庆体太易不必学王逢原题楽天墓末若使篇章深李杜竹符还不到君分岂亦病其诗之浅耶王铎尽忠唐室奋讨巢贼𥘉节与郑畋畧同大功垂就令孜间之于内觧其都统铎诗云三尘上相逢明主九合诸侯愧昔贤可谓慨然有志者然居乱世要湏十分清苦庻可自全孔明躬耕娶阿承丑女相蜀不殖产其虑深矣铎当国家板荡之际居将相衮钺之任乃擕妓妾辎重慢藏治容行于虎狼之都三百口遂併命于高鸡泊哀哉后村先生大全集卷之一百七十三后村先生大全集后村先生大全集卷第一百七十四后村先生大全集之一百七十四诗话前集杨刘诸人师李义山可也又师唐彦谦唐诗虽雕斵对偶然求如一杯三尺之聫惜不多见五言叙乱离云不见泥函谷俄惊火建章剪茅行殿湿伐柏旧陵香语犹浑成未甚破碎若西崑酬倡集对偶字面虽工而佳句可録者殊少宜为欧公之所猒也王元之𬒳遇熙陵知制诰因捄徐铉贬商州为内相因议孝章后䘮贬滁州真皇登极召还将用矣其诗乃云两制旧臣生白髪一番新贵上青天未几再谪黄州迁蕲州而卒岂新贵有所未平乎王元之挽赵中令云太常草仪注全似葬周公足以称其勋业魏舒元言云常怜李斯首不及严光足真处士语也潘阆云白日昇天易清朝取事难野聘召而不至阆呌唿而求用味其诗与张元姚嗣宗何异潘阆客舎诗土床安枕稳帋𬒳转身鸣定非慷便枕玉凉繍𬒳春寒夜者所能道也诗家评论古人多是书生空言尔晏元献书平津侯传云主父仲舒容不得未知宾合是何人公能客富欧二公于门下然后可以为此言但主父非仲舒之伦宜以汲黯代之夏英公宫词云绛唇不敢深深注却怕香脂汗玉萧不减香奁花间之作王岐公夫人合端午帖子云后苑寻青趁午前归来竞闘玉栏边䄂中独有香芸草留与君王辟蠧编岀新意于綵丝巧粽之外可喜也将飞更作廻风舞已落犹成半面粧宋景文落花诗也为世所称然李义山固云落时犹自舞扫后更闻香李下句犹妙君谟以诗寄欧公公答云先朝扬刘风采耸动天下至今使人倾想世谓公尤恶扬刘之作而其言如此岂公特恶其碑板奏疏磔裂古文为偶俪者其诗之精工律功者自不可废欤又云近时苏梅二穷士尔主张风雅人士归之自二穷人死文士满朝而使斯道寂然中絶每念此事窃叹乃知文士满朝而诗道寂然不但近歳祖宗盛时固已然矣欧帖在郑子敬左司家欧公诗如昌黎不当以诗论本朝诗惟宛陵为开山祖师宛陵出然后桑濮之哇淫稍熄风雅之气脉复续其功不在欧尹下世之学梅诗者率以为淡集中声又云春隂垂野草青青时有幽花一树明晚泊孤舟古祠下满川风雨看潮生极似韦苏州垂虹亭观中秋月云佛氏觧为银色界仙家多住玉华宫极工而世惟咏其上一聫金饼彩虹之句何也山蝉带响穿疎户野梦蟠青入破窗亦佳句子羙送李生云李生以病废东入徂徕峯志气尚兀形体尚龙钟男儿生世间有如絶壑松误为风雷伤不与匠石逢哀㢤千尺干摧朽似秋蓬此诗悲壮之甚李生何如人足以当之窃意子羙自谓也鴈湖注半山归肠一夜绕钟山之句引韩昌黎诗肠胃绕万象非也孙坚母懐妊坚梦膓出绕其阊门半山本此见吴志和王贤良亀诗云世论妄以虫疑氷注虽引荘子但出处无疑字意公别有所本后读卢鸿嵩山十志有疑氷之语又唐彦谦中秋诗云雾净不容玄豹隐氷寒却恐夏虫疑乃知唐人已屡用之矣半山挽𥙿陵云玉暗蛟龙蛰金寒雁鹜飞挽吴春卿云曲非无騐方穿有不行錬字斵对无遗巧刘原父咏春草云春草绵绵不可名水邉原上乱抽荣似嫌车马繁华处才入城门便不生贡父絶句云青苔满地𥘉晴后緑树无人昼梦余惟有南风旧相识迳开门户又翻书皆有元和意度不似本朝人诗刘贡父咏史云自古边功玄底事多因嬖倖欲封侯不如直与黄金印借取沙塲万髑髅徃徃指王招李宪辈唐人曹松亦云凭君莫话封侯事一将功成万骨枯王逢原暑旱苦热云清风无力屠淂热落日着起翅飞上山人固己惧江海竭天岂不惜河汉干崑崙之髙有积雪蓬莱之逺常遗寒不能手提天下徃何忍身去游其问其骨气老苍识度髙逺如此岂淂不为荆公所推富公由并州入相外廷至于举笏相贺王逢原独不云要须待见成尧舜未敢䡖浮作颂声所见高扵石徂徕一等矣答孙莘老云生无人愧寕非楽死有天知岂待名其固穷自守亦士之高致也王逢原闻雁云万里波涛九秋后五更风雨一灯旁不待着雁字而题见矣滕白题汶洲村舍云种茶嵒接红霞坞灌稻泉生白石根皤腹老翁头似雪海棠花底戯儿孙可入图畵坡诗畧如昌黎有汗漫者有典严者有丽缛者有简澹者翕张开合千変万态盖自以其气魄力量为之然非本色也他人无许大气魄力量恐不可学和陶之作如海东青西极为一瞬千里了不为韵束缚陈洙书御史台壁云清朝无事諌章疎窃禄经年卧直庐惆怅平生不如梦春来三度到溪居与荆公三年衣染禁城尘抚事茫然愧古人明月沧波江万顷扁舟长载梦中身之作暗合唐子西诸文皆高不独诗也其出稍晚使及坡门当不在秦晁之下集中有闻坡贬惠州诗云元气脱形数运动天地内东坡未离人岂此元气大天地不能容伸舒辄有碍低头不能仰闭口焉敢欬东坡坦率老局促应难耐何当与道俱逍遥天地外此诗甚佳状得出潮田无恶歳酒国有长春草木疑灵薬渔樵或异人花开不旋踵草薙复齐腰围扇侵时令方书遣昼长问学兼儒释交游半士农国计中宵切家书隔歳通関河先壠逺天地小臣孤山静似太古日长如小年皆唐西子惠州诗也曲尽南州景物畧无迁谪悲酸之态七言如身杂蜑中谁是我食除蛇外縂随乡骥子能吟青玉案木兰堪戦黒山头亦甚工后人取前作翻腾勘辨有工扵前作者唐子西过田横墓云沧溟无际何方死却死东都未耿光乃反退之祭文之意此诗必有谓不独为横发元祐后诗人迭起一种则波澜富而句律疎一种则煅炼精而情性逺要之不出苏黄二体而已及简齐出始以老杜为师墨梅之类尚是少作建炎以后避地湖峤行路万里诗益竒壮元日云后饮屠苏惊已老长乗舴艋竟安归除夕云多事鬓毛随节换尽时灯火向人明记宣靖事云东南鬼火成何事终待胡锋作争臣岳阳楼云登临吴蜀横分地徙倚湖山欲暮时又云干坤万成事集㕠鬂臣子一谪今五年闻徳音云自古安危関政事随时忧喜到樵渔五言云泊州革客县湖水终夜明凄然不能寐左右菰蒲声穷涂事多违胜处心亦惊三更萤火间万里天河横腐儒忧平世况复值甲兵终然无寸策白髪满头生造次不忘忧爱以简严扫繁缛以雄浑代尖巧第其品格故当在诸家之上徐师川闻云时时传破虏日日问修门又云诸公宜努力荆棘已千村陈简斋感事云风断黄龙府云移白鹭州菊花分四野作意为谁秋颇逼老杜宣靖之祸自灭辽取燕始韩子苍挽中山韩帅云金絮盟犹在灰订事已新语妙而意婉上句指韩下句指童蔡作诗法当如此崔徳符诗幽丽髙逺了不蹈袭盖用功最深者观鱼云小鱼喜亲人可钓亦可网大鱼自有神隐见谁能童老禅虽无心施食不肯尝时于千㝷底霍见如龙章桃花云如何一朽株孕此千亿花虽云行且䦨明歳亦再华岂如世上人一老不复佳过湖云谁见诗颠颠发时鄱阳湖里月明如无人为觅昭华管自秋芦片叶吹皆精诣可吟讽江端友字子我邻几之孙靖康间以布衣召用同时诗人感慨北狩南渡之竹多矣子我云楚欲图周鼎汤犹繋夏台又云比年荧惑犯南斗何日燕人祭地门事的切而语回互江子我咏象云仓舒止用儿童计亦自能知尔重轻盖用王内翰元之玩张相齐贤之语但含蓄而不刻露尔朱希真七言如几许少年春欲夏一番梦事縁催红过时不语鸎觧事怕客深藏鱼见机人间万事若无味天下四时秋最愁五言如剪茅编鹤屋筛米聚鸡粮灯昏䑕窥研雨惠天穿篱皆警䇿不蹈袭前辈记朱新仲舍人天气木佳宜且住风涛如此亦安归之聫取其自然不烦斵削然新仲此等句尚多如招郭侯饮云此时老子兴不浅旦日将军幸早临如何以报之青玉案我姑酌彼黄金罍凡别用前人语皆蟠屈排奡使之妥贴他句如满地落花春酒一帘明月夜登楼相亲多谢风标子可欵岂无潇洒侯何从可觅秋消息忽有先锋到白苹如水篆行科斗林粧啭画眉若不经思而俱出人意表读杜诗云纵之逼纶剑收之入檀弓尤前人所未发也刘屏山题李忠愍集云二帝蒙尘方幸虏六臣奉玺更朝梁叙当时事忠愤悲壮尹少稷闻伪齐入㓂云酬功不惜赏千布送死帷堪縳一驴足与前句相上下先朝上元驾御端门示与民同楽之意而已宣和间灯尤盛至于骑年连月警跸夜岀尹少稷靖康元夕诗云景龙只是当时路不见金钱打着人刘屏山亦云凄凉但有云头月曽照当时歩辇归皆记向来期门之事汴都角妓郜六李师师多见前辈杂记郜即蔡奴也元豊中命待诏崔白图其貌入禁中师师着名宣和入至掖庭顷见郑左司子敬云汪端明家有李师师传欲借抄不果刘屏山诗云辇毂繁华事可伤师师垂老过湖湘缕衣檀板无颜色一曲当年动帝王亦前人感慨杜秋娘梨园子弟之类茶山种竹云余子不足数此君何可无上句虽非竹事不觉牵强荔枝云絶知高韵倾珧柱未觉豊肌病玉环上下句皆切又妙于融化送别云不堪相背处何况独归时行役云一寸客亭烛数声村舎鸡絶似唐人绍兴初虏归我河南识者知和约之不坚人钱氏之后自中原迁奉三世䘮柩窆扵越上诸公皆为哀挽茶山独云摸金千骑去埋玉几人归可谓妙于用事余为袁守项容孙𬒳召过袁自言其先世坟域在沙市者皆已迁葬公安国势愈蹙矣士大夫淂无感慨乎王嘉叟侍郎栁色知春浅钟声觉寺深避乕连村静分鱼一市腥之句甚佳𥘉以僧牒塩钞籴军储夏钩父诗云坐食今添㡬枝遁煮塩那淂百洪羊反本之论也士大夫当离乱时有幸不幸者简斋云浮世身难料危途计易非东莱云后死番爲累偷生未有期诵之皆可悲慨赵忠简当国以近臣荐起处士刘致中至则赵去秦代之矣刘报罢归尹小稷东之云徒然五律从不办一书生史相力荐放翁赐第其去国自是台评然王景文乃云真翁自了平生事不了山隂陆务观放翁见诗亦笑云我自务观乃去声如何把作平声押了陆放翁少时调官临安淂句云小楼一夜聼春雨深巷明朝卖杏花传入禁中思陵称赏由是知名古人好对偶𬒳放翁用尽箝帋尾模床稜烈士壮心狂奴故态生希李广名飞将死慕刘伶赠醉侯下泽乘车上方请剑酒寕乘欠㝷常债剑不虚施细碎雠空虚腹垒魂胷爱山入骨髄嗜酒在膏盲手版肩舆鬼子天公贵人自作宣明自老子曽闻正始音床头周易架上汉书温卷热官醉学究病维摩无事饮不平鸣乞末帖借车书曲道士栺先生土偶天公长魝拄頥短衣掩晊已得丹换骨肯求香返魂子午谷丁邜桥洛阳二顷光范三书酒圣钱愚茶七碗稷三升一弹指三折肱天女散花麻姑掷米玉尘尾金褭啼虎头鸡助金鸦嘴玉辘轳客至难令三握髪佛采仅可小低头百衲琴双钩帖藏经阁帖摩诘病説法虞卿穷着书读书十帋上树千回风汉醉侯见乕犹攘臂逢狐肯叩头太爱酒地埋忧一齿落二毛侵痴头老矍铄翁曲肱纵理竹郎木客百钱挂杖一锸随身百罋虀丙囤枣鍊炭劳薪铜臭饭香记书身大似椰子忍事瘿生如瓠壸笑尔辈爱吾庐僧坐夏士防秋尘尾清谈蝇头细字岩下雾中花唐夹寨楚成臯剑南集八十五卷八千五百首别集七卷不预焉似此者不可殚举姑记一二于此近歳诗人杂博者堆队伏室疎者窘村料岀竒者费搜索缚律者少変化惟放翁记问足以贯通力量足以驱使才思足以发越气魄足以陵暴南渡而后古当为一太宗末年云客从谢事归时散诗到无人爱处工又云外物不移方是学俗人犹爱未为诗则皮毛落尽矣旧读杨诚斋絶句云饱喜饥嗔笑杀侬鳯凰未必胜狙公幸逃暮四朝三外犹在桐花竹实中不暁所谓晩始悟其微意此自江东漕奉祠归之作也鳯虽不聼命于狙公然犹待桐花竹实而饱以花实况祠廪也欲併祠廪扫空之尔未几遂请挂冠诚斋挽张魏公云出昼民犹望廻军敌尚疑只十箇字而道尽魏公一生其淂人心且为虏所畏与夫罢相觧都督时事皆在里许然读者都草草看了今人不能道语𬒳诚斋道尽宿草春风又新阡去歳无江水夜韶楽海棠春贵妃橘中招绮夏瓜处屏伾文晋殿吴宫犹碧草王亭谢馆尽黄鹂春归便肯平平过须做桐花一信寒东风染淂千红紫曽有西风半点香年年不带㸔花福不是愁中即病中昇平不在簘韶里只在诸村打稻声六朝未可轻嘲谤王谢诸贤不偶然山根玉泉仰面飞飞岀山顶却下驰自从庐阜㵼双綀至今银湾干两支雷声惊裂龙伯眼雪点溅湿姮娥衣寄言苏二李十二莫愁瀑布无新诗羲和梦破欲唘行紫金毕逋啼一声声从又上落人世千村万落鸡争鸣素娥西征衣归去簸弄银盘浣风露一丸玉弹东飞来打落桂林雪毛兎谁将红锦幕半天赤光绛气贯山川湏臾却驾丹砂毂摧上寒空辗苍玉诗翁已行十里强羲和早起道㕠子云到老不晓事不信人间有许由放翁学力也似杜甫诚斋天分也似李白放翁云胆薄沽官醸瞳昏读监书杜荀鹤云欺春祗爱和醅酒讳老犹看夹注书二聫皆佳李伯纪丞相过海絶句云假使黒风漂荡去不妨乘兴访蓬莱与坡公九死南荒吾不恨兹游竒絶冠平生之句殆相伯仲异乎李文饶卢多逊穷愁无憀之作矣卿相陈魏公去位诗云病深老廹寕归去莫作留侯范蠡看时公年五十四而其言如此艾轩读江西诗云神仙本自无言説尸觧由来最下方山谷与坡公云只欠小蛮樊素在我知造物爱公深屏山问李汉老疾云欲袖云门竹箆子室中驱出散花人爱朋友之言也白公云病与楽天相伴住春同樊子一时归放翁云九十老农縁底徤一生强半是单栖自爱之言也陈邦光以金陵降虏㳺士或题其先垄云牙郎一去杳无踪惟有青青夹迳松若使人能全此操松应合受大夫封其家执而讼扵郡某守饷士人酒遣去牙即用唐人卖国语范石湖赏梅棠云忆向宣华夜倚䦨花光妍煖月光寒如今蹋飒嫌风露旦向铜瓶满挿㸔宣华王蜀官名也萧千岩机杼与诚斋同但才悭于诚斋而思加苦亦一生屯蹇之騐同时独诚斋奨重以配范石湖尤遂初陆放翁而放翁絶无一字及之今摘其律帖精谐不甚费研㝷者于此着语能竒恠唿天与倡酬疾走建徳国乃为渊明先失脚堕榛莽刘伶扶我还干坤生长我贫病怨尤谁湘妃危立冻蛟背海日冷挂珊瑚枝丑怪惊人能妩媚断魂只有暁寒知百千年藓着枯树一两点春供老枝絶壁笛声那淂到直愁斜日冻风知造物巧能相𥙷得破怪赊与一天秋一笻时到崔嵬上有底勲劳得给扶秋浩荡中遥指点一螺许是定王城稚子推窓窥过雁数峯乗隙入西轩眼冷寒梢明数点知他是雪是梅花秋阳直为田家计饶淂渔村一抹红真诚斋敌手也故参与龚公行役过一山有老木参天舟过其山童矣居人云巨室以此造屋公记以絶句云千章古木转头空去与人间作栋隆未必真能庇寒士不如留此贮清风晦翁后见此诗叹曰此龚公一生诗谶意谓公𥘉爲諌官负重名晚不必爲执政也黄刍季野名士也既登第梦妇人素服扇上题云恨君青䄂短误妾白罗妆季野遂不肯婚余大父着作与之友善责以嗣续大义陈魏公素重其人以聂夫人女弟归之既娶宛然梦中所见者季野果夭无子大父葬之于吾家祖茔李雁湖悼亡云一杯谩道愁能遣几度醒来错唤君然元稹已云怪来醒后侍人泣醉里时时错问君此犹是暗合若四灵唐碑入宋稀与唐人隋桞入唐踈之句则是明犯安晩丞相昭君诗云觧移尤物柔强虏延夀当年合议功意新而理长杭栩李文靖乞去题六和塔云经从塔下几春秋每恨无因到上头今日始知高䖏险不如归卧旧林邱髙续古题古四圣观云射熊舘暗花扶扆下鹤池深栁拂舟极藻绘追琢之功二宋殆不能过晩兼都官题直舍云无诗如郑谷有髪似冯唐亦警策赵忠定当国招蔡季通不至犹坐赵党诵死道州伪禁方严朱文公题其墓云有宋西山先生蔡季通之墓章泉哭之云鹃呌春林辱赠诗雁廻湘浦忽传悲兰枯蕙死迷三楚雨暗烟昏碍九疑早日力辤公府檄暮年名入党人碑乌虖季子延陵字不待鑱诃行可知是时章泉句律知此宜为一世所宗晚年赠诗太坦率几扵鳯徳之衰矣赵南塘挽余千相去柩前留素仗帘下进黄袍语简而事核又云汉阁新图秦筝旧曲长挽巩仲至云万卷非其崇单方或以封有无穷之味和韩仲止懐蹈中第云黄台瓜辤可怜美老根连蒂摘都移风流遂至尔身尽衰病况堪吾道非少日槊棋豪索酒暮年丝竹泪沾衣人生到此将何遣一卷南华坐掩扉立春云苍规不与圆生智白髪惟添老在身絶句云我欲与君洞庭野斜河淡月聼云和要眇之音也端平𥘉除拜一新起南塘起散地掌内制元夕觞客客散家集有观傀儡诗云酒䦨有感牵丝戯也伴儿童看到明余谓康节遂令高卧人欹枕观儿戯之句盖局外旁观者之言尔若何同局而爲此言似乎未可南塘评蹈中诗文儿节奏似韦谢信有之至于慕先儒而遐想挽名流以自近则居然悬隔南塘惜其未拨弃浮论可谓名言其豪心侠气极力揩磨不尽不若南塘之近道也题㑹春苑云草荒故苑几春风尚想花开春树红欲问当时马王事寂寥残照野亭中寒食云人家挿栁春将过时节浇松老未归挽赵从善尚书云先朝懐族逺平世责人深皆于近体中有逺意亡友临川曽景建慱学强记无所不通工诗有金陵百咏同泰寺云此身终属侯丞相谁办金钱赎帝归澄心堂帋云一幅降牋何用许价高縁冩宋文章制荆公书堂云愁杀天津桥上客杜鹃声襄両眉櫕皆峭㧞有风骨其少作云九十日春晴意少一千年事乱时多佳句也曾景建送蔡季通赴贬云四海朱父子徴君独典刑青云伯夷传白首太玄经有云怜孤愤无人问独醒瑶琴空鏁匣絃絶不堪聼其后景建亦坐诗祸谪春陵而卒建人朱复之字几仲多材艺为诗有思致𥘉夏云忽聼夏禽三五弄新红突过石榴枝秋日云红蕖老云羞明镜推譲朱荣上蓼稍视赵紫芝一树木犀供夜雨清香移在菊花枝之句尤觉工缴黄夭谷名春伯白玉蟾姓葛名长庚皆自言得道后死乃无它异二人颇渉文墨所至墙壁淋漓挥扫能耸动人谷有诗云半篙春水一簔烟抱月懐中枕斗眠说与诗人休问我英雄回首即神仙尝访瞻值其出题壁云恠访恠怪不在茅君山来相侍侂胄既诛或托巢鸟以机当时朝士云众鸟不喜亦不悲又复别㝷高树枝丁卯和议虏索首谋亟首予之或为楽府云宝莲山下韩家府主人飞头去和虏高九万吴山絶句云拂暁官来簿录时未曽吹彻玉参差傍人不忍聼鹦鹉犹向金笼唤太师范石湖座上客有谈刘媫妤事者公与客约赋词游次公先成公不复作衆亦歛手游词云暖霭烘晴籞锁垂杨笼池罩阁万丝千缕池上暁光分宿雾日近羣芳易吐㝷并蒂栏边凝竚不信钗头㕠鳯去柰寳刀𬒳妾先留住天一笑万花妬阿娇好在金屋贮甚秋风易淂䔥疎扇鵉尘汗一自昭阳宫闭后墻角上花无数况多病情伤幽素百花台上空雨露望红云杳杳知何处天尺五去无路次公字子明定夫诸孙礼部侍郎操之子诗词皆工疎明瘦直不受东皇识留取伴春应肯万红里怎着得夜色何处笛暁寒无奈力若在夀阳宫院一点点有人惜王澡身甫落梅词也身甫尝为太常博士潘牥字廷坚落笔皆不凡有镡津懐旧词云怕见倚阑干阁下溪声阁外山空有旧时山共水前欢暮雨朝云去不还想是蹑飞鵉月下时时认佩环月又渐低霜又下更阑折得梅花独自看余涉世龃龉每诵欧公平生名节为后生描畵畧尽之言輙为慨然晚逐于朝交游皆掉臂去惟汤伯纪寄诗云唐朝空自贵宏词科目何尝得退之掌到徒闻夸子厚残篇仅见命敦诗堪嗟实录无完传太息淮西有后碑寄语莆田紫薇老文章盖世例如斯余固不足以当此诗然在西掖草制七十不止一首伯纪未之见尔后村先生大全集卷之一百七十四后村先生大全集后村先生大全集卷第一百七十五后村先生大全集卷之一百七十五诗话东坡中秋诗云此生此夜不长好明月明年何处㸔与高适今年人日空相忆明年人日知何处之句暗合罗隐中秋不见月诗云只恐异时开霁后玉轮依旧养蟾蜍本扵卢仝月蚀诗然尤简明林和靖絶句云山水未深猿鸟少此生犹拟别移居直过天竺溪流上独树为桥小结庐然贾岛已云犹嫌住处人知处见拟移家更上山杨诚斋五言云犹道山中浅仍移水上居俗人又剥啄掉入白芙蕖亦本此卢纶李益善为五言絶句意在言外纶伤秋云岁去人头白秋来树叶黄搔头向黄叶与尔共悲伤宫词云玉砌红花树香风不敢吹春风觧天意徧发殿南枝学士院春帖子可用又云辤辇后当态倾心奉六宫君王若㸔貌甘在衆妃中益送人云路傍一株栁此路向延州延州在何处此路岂悠悠照镜云衰鬂朝临镜将看各自疑慙君明似月照我白如丝阳城烽舍云何地可潸然阳城烽树邉今朝望乡客不饮北流泉皆有无穷之味刘幽求功业人不以诗名其五言云心为明时尽君门尚不容田园芜没尽归去路何从裴晋公题太原厅壁云危事经非一浮云的是空白头官舍里今日又春风皆微婉不刻露顷选絶句或未见全集或偶漏落可收入也石林避暑録载椘州紫极宫壁见诗云宫门闲一人独凭栏干立终日不逢人朱顶鹤声急亦可收贾岛哭孟郊云家近登山道诗随过海船此为郊冩真也及哭张籍云即日是前古何人耕此坟施之他人皆可何必籍也籍尽有可説今八句无一字着题良不可晓王简卿侍郎题园扉只赦人种菜莫误客看花陈抑斋枢宻则云寄语园丁勤刬草有时病叟出看花尤有味辛㓜安晚题桃符云身爲参禅老家因赴诏贫杜子昕则云父子俱开国朝廷不负人两聫皆㣲而婉賔戯犯客难洛神赋犯高唐赋送穷文犯逐贫赋贞符犯封禅书王命论洪氏随笔记阿房赋犯华山赋中语余读陆傪长城赋首云千城絶万城列秦民竭秦君灭不觉失笑曰此岂非蜀山兀阿房出之本祖欤傪名辈在樊州前唐人交疎贫病后身老是非间之句可讽味王简卿侍郎尝自诵其赠刘改之一聨句云骂坐有人曽辟易处穷无鬼敢揶揄道得他着福州仁王寺有僧喜倡望江南词一日忽题壁曰不夫婿丑亦勿厌深村但得一回嫁全胜不出门或之曰此僧欲出世矣言于当路延主一刹未久若有不乐者又题云当初只欲转头衔转得头衔转不堪何似仁王高阁倚栏闲唱望江南李内翰元善毎称此二絶游輙曰吾欲唱望江南矣李义山蝨赋云尔职惟啮而不善啮囬臭而多跖香而絶虽甚简短然有义味近人长短句多脱换前人诗七夕词云㒈豪今夜为情忙人那得工夫送巧然罗隐已云时人不用穿针待没得心情送巧来送别词云不如饮待奴先醉图得不知郎去时然刘驾已云我愿醉如泥不见君去时宫词云一夜御前宣住六宫多少人愁然王建已云闻有羙人新进入六宫未见一时愁王岐公宫词云翠眉不及池边桞取次飞花入建章虽本王昌龄玉颜不及寒鵶色之句然殊不相犯又云重教按舞桃花下只踏残红作地䄄又云吹囘一觉昭阳梦帐外春风太薄情其思致在王建之上矣退之自负去陈言然坐茂树濯清泉即楚词饮食泉䕃松柏也飘䡖𥚑翳长䄂即洛神赋扬䡖袿翳修䄂也岂非熟读忘其相犯耶前史谓祢衡附孔融慢曹操操以其才名不欲杀刘表前后福建表不能容以江下太守黄祖性急送衡与之为祖所杀按鹦鹉赋极笼栖託之悲有母子伉俪衆雏之感又云寕顺从以逺害不违迁以䘮生又云顾六翮之残毁虽奋迅其焉如苟竭心扵所事敢背惠而忘初噫衡自知不免哀鸣踯躅求容扵祖者如此亦可怜已时操表皆欲簒汉而融独欲存衡与融善自无可活之理操能害融而不忍毙一衣表亦避此名惟祖凶麤敢扵下手原其意不遇承望二豪风㫖尔岂性急之罪哉顷见余扵夀云谢希孟为某縂饷所恶假手留钥张定叟劾去之希孟有诗云上有皇天下后土此身不患无归所凭谁説与清河宫何苦为人作黄祖余谓祖为曹刘驱使已可笑又有一种人为祖驱使益可笑也退之自答栁栁州食虾蟇诗是柳倡而韩和矣今栁集乃无此作唐家数诗往往一集可采者止一二首余皆不必传而传子厚诗妙不入集者可惜也周六周七辈能登科而不能收拾父诗必是其时尚幼山谷以崇寕甲申谪宜州道由洞庭潭衡永桂皆有诗是嵗五六月间至宜明年乙酉九月卒年六十一以集考之在宜仅有七诗与黄龙清老三首别元明一首和范寥二首而絶笔扵乞钟乳一首岂年高地恶而然耶其别元明犹云术者谓吾兄弟俱夀八十谷亦不自料大期止此少游在藤自作挽歌之属比谷尤悲哀惟坡公海外笔力益老徤宏放无忧患迁谪之态黄秦皆不能及李文饶亦不能及秦㑹之尝记曽南丰辟陈后山为史属且涂改后山史藁世谓元无此事乃秦谬误殆以人废言也按魏衍为后山集记明言元丰四年神宗命曽典史事曽荐后山为属朝廷以白衣难之衍乃后山高苐集记作扵政和五年秦説有按㨿非误后山生不肯着赵挺之丞相背心其死也友人邹道乡买棺以殓二事尤伟魏衍作集记不敢书前事岂赵公言贵盛有所避就乎余旧喜杜牧忆李给事诗云元礼去归缑氏学江充来见大台宫妙扵用事缑犬借对尤工后读膺传居纶氏敎授千人非缑氏也牧岂别有所本即杜牧尝为牛竒章公掌书记后志牛公墓书维州事是牛而非李又云李太尉专柄多逐贤士牧弟顗尝为李卫公廵官后李贬袁州牛公欲辟致顗辤以李公方在困不愿就牧志顗墓备载其事牛李相反如氷炭门下士各分朋党二杜于其时一为牛客一为李客各行其志各主其所主不以牛李之存没用舍为向背其兄弟俱豪杰之士矣自唐至今维州曲直之论未定惟温公是竒章与牧之论同徐夤先辈诗如丰年甲子春无雨良夜庚申夏足眠如身闲不厌常来客年老偏怜最小儿皆律切又五言云嵗计悬僧债以此知闽人苦贫贷僧而取其息自唐末已然矣但近嵗取诸僧者愈甚十刹九废有岁收数千百斛尽入豪右而寺无片瓦者则前世之所未有也前辈称王君玉诗刻琢深淳且举蚕寒氷茧瘦蜂老露房欹鱼寒不食清池钓鹭静频惊小阁棋二聫余以其集攷之五言如露槿东西照风荷向背愁七言如凉吹易成团扇恨夕阳偏结小窓愁如咏明皇云谁将水调歌秋雁不遣君王待曲终絶句如香溪春老误㝷芳只有愁云映夕阳今日重来已如此何湏更问海生桑如正月初絃二月除小阳春事已如麻强夸力徤因移石不减公忙为种花皆精妙有思致絶句可入选而诗话所称二聨乃不在集中君玉宴元献客也尝与杨大年欧公唱和刘驾古意云新人莫欢喜故人曽如此燕赵犹生女郎岂有终始比之香山更有新人胜于汝之句稍含蓄汉以孝亷取士其末也孟徳仲谋皆曽举孝亷来唐人尤重进士其末也如李振劝朱温一日杀司空裴贽等百余人扵白马驿苏楷駮昭宗谥李山甫教乐从训害王铎一家三百口皆不得志于场屋者为之乃至巣㓂亦进士也科目之弊如此当时惟罗隠有诗声屡摈扵名场然逢世乱离依钱氏以庇身未尝节五言云四海霍光苐六龙张奉营此必是诸镇皆封王赐功臣号及岐汴刼质天子之时又云陪臣无以报西望不胜情又闻幸蜀七言云静怜贵族谋身易危惜文皇创业难犹有惓本朝之意可嘉也司空表圣有诗与李生论诗畧云王右丞韦苏州澄澹精致岂妨遒举贾浪仙虽有警句视其全篇意思殊馁大扺才亦为体之不备也余谓四灵辈自摘其警聫二十六如人家寒食月花影午时天雨㣲吟足思花落梦无乐府云晚粧留拜月春睡更生香七言诗得剑乍如添健仆亡书久似忆良朋皆甚佳然世人惟诵其碁声花院闭幡影石幢高緑树连村暗黄花入麦移之句表圣有絶句云后生乞汝残风月自作深林不语僧其高自标致如此退之以师道自任自李翺张籍黄甫湜辈皆名之惟推伏孟郊待以畏友世谓缪敬非也其自叹云愁与髪相形一愁白𢾗茎有发能几多禁愁日日生古若不置兵天下无战争古若不置名道路无欹倾太行耸巍峩是天产不平黄河奔浊浪是天产不清四蹄日日多双轮日日成二物不在天安能免营营弔国殇云徒言人最灵白骨乱縦横如何当春死不及羣草生尭舜宰干坤器农不器兵秦汉盗山岳铸杀不铸耕天地莫生金生金人竞争㶚上䡖薄行云自叹方掘身忽逢䡖薄伦常恐失所避化为车辙尘游子吟云慈母手中线游子身上衣临行宻宻缝意恐迟迟归谁言寸草心报得三春晖去妇云君心匣中镜一破不复全妾心藕中丝虽㫁犹牵连安知御轮士今日翻廻辕一女事一夫安可再移天君听去鹤言哀哀七丝絃教坊歌儿云十嵗小小儿能歌得朝天六十孤老人能诗独临川去年西京寺衆伶集讲筵能嘶竹枝词供飬绳床禅能诗不如歌怅望三百篇长安旅情云尽説青云路有足皆可至我马亦四蹄出门似无地玉京十二楼峩峩倚青翠下有千床门何门荐孤士秋懐云詈言不见血杀人何纷纷声如穷家犬吠窦何誾誾古詈舌不死至今书云云秦火不热舌秦火空热文赠无本云诗骨耸东野诗涛涌退之有时踉蹡行人惊鹤阿师可惜李杜死不见此狂痴又云拾月鲸口邉何人免为吞游侠行云平生无恩讐劒闲一百月吊元鲁山云黄犊不知孝鲁山自驾车非闲不可妻鲁山竟无家将謡鲁山得赜海谁能涯当举世竞趍浮艶之时虽豪杰不能自㧞孟生独为一种苦淡不经人道之语固退之所深喜何缪敬之有文字意脉人生通塞繋焉东野诗云万物皆及时独予不觉春又云妾恨此斑竹下盘烦冤根有笋未出土中已衔泪痕又云无子抄文字老吟多飘零有吐向床枕席不觧听又云山壮马力短路行石齿中又云后路起夜色前山闻虎声其峡哀杏殇哭刘言史卢殷诸篇极其诡怪幽愤所谓崃哀者似为逐客而作如云沙稜箭箭急波齿龂龂开呀彼无底吮待此不测灾谷号相喷激石怒争旋囘古罪有复郷今累多为能其词可以痛哭不知哀何人也屈宋大招招魂等作虽穷极天地之外龙蛇鬼魃千变万态然又称述宗国宫室钟鼓歌舞之乐以返之孟生纯是苦语畧无一点温厚之意安得不穷此退之所以欲和其声欤孟诗亦有平淡闲雅者但不多耳如腰斧斫旅松手瓢汲家泉如不是城头树那栖来去鸦如路喜到江尽江上又通舟愿爲驭者手与郎回马头如处处得相随人那不知月皆与唐人同一机杼咏蚊云愿爲天下㡡一使夜景清烛蛾云天若百尺髙应去掩明月又唐人所不能道王賛序方干诗云张祐升杜甫之堂方干入钱起之室祐尤爲杜牧所称林逋亦有张祐诗牌妙入神之句牧逋非䡖许可者干送喻凫云送我樽前酒与君身上衣又云寒芜随楚尽落叶渡淮稀又坐月何曽夜听松不似晴窓接停猿树岩飞浴鹤泉考功以五言擅名干亦云才吟五字句又白几堇髭入室之评不为过矣荆公选唐百家诗于髙适岑参各取七十余首其次王建皇甫冉各六十余首冉诗佳句如残雪入林路深山归寺僧如那堪闭永巷闻道选良家如借问承恩者双蛾几许长皆不在选中冉茅曽诗亦工如寒磬虚空里孤云起灭间如孤村明夜火稚子候归船如三径荒芜羞对客十年衰老愧称兄皆精妙亦不入选余尝谓如两皇甫五窦皆唐诗高手野处洪公所谓窦氏聫珠集恨未之见刘义嘲退之䛕墓岂惟退之哉蔡中郎自谓平生作碑惟于郭有道无愧词则他碑有愧者多矣李北海为諌官时面折廷诤是甚气魄其词翰俱妙碑板满天下外国至持金帛购求及为叶有道碑称羙其孙景龙观道士鸿胪卿越国公法喜为帝傲吏作人宗师以台阁名士而为一黄冠秉显扬之笔读之可发千载一笑史谓自古鬻文获财未有如邕之盛岂非法喜辈润笔耶使皆为郭泰作碑昌黎安得数斤之金北海安得珊瑚钩骐驎罽与紫骝剑几之玩乎郎士元车马虽嫌僻鸎花不弃贫秦系流水闲过院春风为闭门善状幽居者唐求沙上岛犹在渡头人未行树色野桥暝雨声孤舘秋善状行役者周贺空将未归意説向欲行人张蠙共看今夜月独作异乡人善状离别者贺又云雨雪生中路干戈阻后期蠙云塞深行客少家逺识人稀善状边地者蠙又有宫词云日透珠帘见冕旒六宫争逐百花毬廻头不觉君王去已听笙歌在逺楼甚工唐人为乐府者多如刘驾邻女篇云君嫌邻女丑取妇它乡县料嫁与君人亦为邻所贱菖蒲花可贵只为人难见祝河水篇云河水清弥弥照见逺树枝征夫不饮马再拜祝冯夷从今亿万嵗不见河浊时语䦨味长欲逼王建郑谷多佳句而格苦不髙谷甚推尊薛能能自负不浅其实一缪妄人尔其黄河太华二篇尤自夸诩然以弱笔赋巨题每篇押十四韵殊无警䇿曽不如司空表圣地势遥尊岳河流侧譲闗十字道尽尚不足以望表圣如吴楚东南坼干坤日夜浮齐鲁青未了等句法何尝梦见彷彿谷辈北面之良不可晓魏野诗除前辈拈出数聫之外如棋退难饶客琴生却问儿松风轻肠扇石井胜颁氷病生闲挠僧来废静眠雁急长天外驴迟落照中又咏菊云五色中偏贵千花后独尊皆逼姚贾而少有诵之者五言尤难工林和靖一生苦吟自摘出十三聫今惟五聫见集中如隠非秦甲子病有晋春秋水天云黒白霜野树青红风回时带笛烟逺忽藏春如郭索钩辀之聫皆不在焉七言十七聫集逸其三向非有摘句图傍证则皆成逸诗矣梅圣俞作集序谓先生诗未尝自贵就輙弃之所存百无一二盖实録云黄庻亚夫山谷之父世所诵怪石絶句之外如书对圣贤为客主竹兼风雨似咸韶如史觧戮人帷戮古地能埋死只埋愚皆竒崛不蹈袭如犬孤山不知天星何时落春秋不书不可㝷如宿赵屯云芦花一般水弭棹日已暮山间闻鸡犬无人见烟树行逐羊豕迹始识入市路菱芡与鱼蟹居人足来去渔家无乡县满船载稚乳鞭笞公私急醉眠听一雨杂之谷集中不能辨谷尝手书此二诗刻扵星子湾䟦云先君平生刻意于诗与子羙吾祖诗冠古之评何异亚夫真黄氏之审言矣曽子固明妃曲云丹青有迹尚如此何况无形论是非诸家之所未发哭尹师鲁公悲公尚至千载后况复悲者同其时意甚高挽丁元珍云鵩来悲四月鹤去遂千年尤精切北归絶句云江海多年似转蓬白头归拜未央宫堵墻学士争相问何处尘埃瘦老翁极似半山谁谓子固不能诗耶前辈咏蝶云狂随栁絮有时见舞入梨花无处㝷乃脱换唐人白鹭诗立当青草人先见行近白莲鱼未知之句云耳古今赋咏闺情者不过恩怨相尔汝贺方回词云插金陌上郎化石山头妇无物繋君心三岁扶床女陈子髙絶句云壁间卫玠眉目是膝下枚臯言语真縦使无情似郎主那能对此不霑巾乃就幼稚上发意尤新前世惟蔡琰胡笳诸篇为然子髙别有句云髙向邉鸿问消息㫁膓书信不如无甚有思致唐有双角犊子恣狂颠之謡故周子谅弹牛仙客以为姓符䜟书李文饶亦为牛竒章懐异志于图䜟恨不族之又欲以大牢少长俱置之法朱新仲云信䜟书而诬人以大逆李窜海岛周杖死朝堂报也又云终唐之世无牛姓为盗者夫犊子双角殆析朱字尔泚问䁀于前温改物于后䜟亦有时而騐耶王民瞻题石人峯云伟岸稜稜立朝巍峩冠剑想风标可怜有貌无肝胆何用昻然近紫霄其托讽与退之石鼎之作何异梁邵陵王代旧姬云怨黛舒还歛啼粧拭更垂武陵王夜梦云昨夜梦君归贱妾下鸣机悬知君意薄不看去时衣施荣泰咏昭君云唧唧抚心叹蛾眉误煞人姚翻梦故人云觉罢方知恨人心定不同谁能对角枕长夜一邉空虽南朝人语骎骎入晚唐矣春端帖子前辈有絶工者有不甚工者坡工欲使秦郎供帖子岂非以其才思尤宜用于此耶少游不厯此官无以騐工拙周羙成亦有才思者集中有代内制作春帖子三十首皆平平无警䇿余尝忝儤直幸不当华尔否则亦露拙矣偶读诚斋诗云玉堂着句转春风诸老从前亦寓忠谁爲君王供帖子丁寕绮语不湏工使此老爲之必有可观秦相当国桂帅胡舜陟谓古县乃秦父旧治讽县立祠令髙登彦先也爲太学诸生时屡上书与陈东齐名既登第考试潮州以论题䇿问忤秦相者以爲不可祠舜陟怒捃它事劾上兴狱逮捕彦先母死舟中而彦先航海投匦上书乞纳官葬母秦素蓄憾下彦先静江狱比至舜陟爲漕吕源发买马事先下吏死秦人皆爱舜陟之非辜而不知有天道焉舜陟谄秦死彦先忤秦而生亦可为士大夫谬用其心者之戒彦先端午诗云无邪烦艾子有愠頼桐孙用事斵对深于五言者鹤相在海外效唐李峤为单题诗一句一事凡一百二十篇寄洛中子孙名青衿集徐坚初学记之类也贬所无书籍而黙记旧读厯厯不忘且篇篇有李韵又自序云谓三岁欲齿诸兄行冠礼祖母曰汝能讽五七言诗数十章当从汝至翌日能诵之遂兑搃角六七岁侍祖母读华严经即觧句读辨难字十四五举业为前辈推赏擢髙第登贵仕皆早学之力又云家仆至得珙书笔札精丽字字可爱又得诸孙简读各言日夕所学知患难之门不废素业旷然忘迁之意今之贵人位望稍通显便放下书册子弟怙势侈侈为不肖之已鹤相处祸患迁谪了能以学自娱又能以学励其子孙有过人者不可以人废也坡公书易论语注成于儋耳胡明仲读史管见作于新州又非鹤相口耳记诵之学所及欲驱残臈变春风只有寒梅作选锋莫把疎英䡖闘雪好藏清艶月明中杨龟山为胡文定作也千亩寒林一树梅自妍自笑已堪哀今朝更被风吹却拟遣春从底处回项平庵爲朱文公作也二诗一欲文定琐闼之留一惜文公经筵之去李侍郎似之诗云老子因何一念差肯将簮挽袈裟析枢宻仲古南迁寄李相伯纪云待公辅佐中兴了乞取袈裟送暮身二公一爲侍从一爲执政晚年乃有袈裟之羡其谁信之杨文公谈苑云近世钱惟演刘均首变诗格得其格者蔚爲佳咏又云二君丽句絶多且各举𢾗十聫钱咏汉武云立侯东溟邀鹤驾穷兵西极待龙媒刘咏明皇云黎园法部兼胡部玉辇长亭更短亭工则工矣余按首变诗格者文公也自欧阳公诸老皆谓崑体自杨刘始今文公乃巽与二人若已无与者前辈谦厚不争名如此文公亦咏汉武云力通青海求龙种死讳文成食马肝待诏先生齿编贝那敎索来向长安明皇云河朔叛臣惊武马渭桥遗老识真龙蓬山钿合空传信囘首风涛百万重比之钱刘尤老徤公孙贺当拜相涕泣不肯受印绶蔡谟寕免为庶人不肯当司徒之拜然贺不能坚辤而覆族谟能固拒而全身如谟者可谓智矣南朝人云我以为公不如饮酒乐刘义诗云尽欲调太羮今古无好手所以山中人兀兀但饮酒皆名言也王质景文与王枢使公明诗云试看公出手母谓我无人与虞丞相云寄身江汉归无所开眼干坤见有公甚隽快但下聫云修造凤楼湏有手住持乌寺可无人几于自鬻矣临川危逢吉诗有思致禽言二首尤佳接客篇云接客接客髙亦接低亦接大儿穏善㑹传茶小儿踉蹡能作揖家人不用剪髻云我典唐书充馔设唐书典了犹可赎賔客不来门户俗郭公篇云郭公郭公闻儞失国春秋何事到此犹悲啼郭公前言亡国故当时只縁臣子误百年社稷不得归而今家住柘岗西满日春风都是恨声声説与齐侯知郭亾矣君勉之词意音节欲廹张籍王建矣题杨妃齿痛图云痛入香龈欲不禁三郎心痛亦何深当时更有唇亾处自是君王不动心妇叹云记得萧郎登第时谓言即日凤凰池而今老等闲官职日欠人钱夜欠诗落花云马嵬路险失妃子金谷楼髙坠緑珠皆清婉可爱然古今咏落花无出二宋兄弟两聫追琢精妙逢吉语稍率矣后村先生大全集卷之一百七十五后村先生大全集后村先生大全集卷第一百七十六后材先生大全集卷之一百七十六诗话杜八哀诗崔徳符谓可以表里雅颂中古作者莫及韩子苍谓其笔力变化当与太史公诸賛方驾惟叶石林谓长篇㝡难晋魏以前无过十韵常使人以意逆志𥘉不以叙事倾倒为工此八篇本非集中髙作而世多尊称不敢议其病盖伤扵多如李邕苏源明篇中多累句刮去其半方尽善余谓崔韩比此诗扵太史公纪传固不易之语至扵石林之评累句之病为长篇者不可不知子羙与房琯善其去諌省也坐捄琯后爲哀挽方之谢安投赠哥舒翰诗盛有称许然陈涛叙潼関二诗直笔不少恕或疑与素论相反余谓翰未败非子羙所能逆知琯虽败犹爲名相至扵陈涛叙潼関之败直笔不恕所以爲诗史也何相反之有杜公爲诗家宗祖然扵前辈如陈拾遗李北海极其尊敬扵朋友如郑䖍李白髙适岑参尤所推让白固对垒者扵䖍则云徳尊一代名垂万古扵适则云羙名人不及佳句法如何又云独步诗名在扵参则云谢眺毎篇堪讽咏未甞有竞名之意晚见舂陵行则云粲粲元道州前贤畏后生至有秋月华星之褒其接引后辈又如此名重而能谦才髙服善今古一人而已世传严武欲害子羙杜集载武赠杜七言有莫倚善题鹦鹉赋之句则武果有无状之意矣不但以祢衡待杜亦以黄祖自处麤如此其母氏所以有官婢之忧也杜嘲太白句似隂鑑然杜云船如天上坐不犯沈佺期乎薄云巖际宿不犯何逊乎恐太白有辞矣前人谓杜诗冠古今而无韵者不可读又谓太白律诗殊少此论施之小家数可也余观杜集无韵者惟夔府诗题𢾗行颇艰澁客有误字脱简如大礼三赋沉着痛快非钩章棘句者所及太白七言近体如鳯凰台五言如忆贺监哭纪叟之作皆髙妙未甞细考而轻为议论学者之通患韩退之甞云气水也言浮物也水大则物之浮者小大毕浮气之与言犹是也气盛则言之短长与声之髙下者皆宜此论最亲切李杜是甚气魄岂但工扵有韵者及古体乎韩公字东野名籍湜而籍哭韩诗乃有后学号韩张之句陆象山白鹿讲义唿晦翁为先生后辨太极书则兄之矣辈行有先后仕进有乆近岂可以存没显晦而改变甫白眞一辈行而杜公云李杜斋名真忝窃其忠厚如此卢蔵用序陈舍遗集称其崛起江汉虎视函夏卓立千古横制頽波天下翕然质文一变至扵感遇之篇则感激顿挫㣲显阐幽庻几见变化之朕以接乎天人之际韩栁未出之前能爲此论亦可谓之知言矣其论歴代文弊皆不错惟谓后进之士若上官仪者出扵是风雅之道扫地则大不然按上官仪诗律未脱徐庾然孤忠大莭遂与禇河南相辉映扵史藏用不终隠尚可恕晚附太平公主时人指终南㨗径目藏用为随驾处士与萧至忠辈同传其诋上官仪将以媚公主耳岂笃论乎陈拾遗李翰林一流人陈之言曰汉魏风骨晋宋传㒒甞暇时观齐梁间诗彩丽虽繁而兴寄都絶毎以永叹李之言曰梁陈以来艶薄斯极沈休文又尚以声律将复古道非我而谁陈感遇三十八首李古风六十六首眞可以扫齐梁之弊而追还黄𥘉建安矣昔南塘力勉余息近体而续陈李之作余泊世故忽忽不经意而老至矣聊记其言以谂同志李阳氷序太白集云古今文集遏而不行惟公文章横𬒳六合语极骏壮不但工篆也陶韦异世而同一机键韦集有一篇云霜露悴百草时菊独妍华物理有如此寒暑其柰何掇英泛浊醪日入㑹田家尽醉茅檐下一生岂在多题日傚陶彭泽此眞陶语何必傚也若近时赵蹈中虽极力摹拟艰苦甚矣唐诗人出牧者多夸说军府之雄邑屋之丽士女之盛惟元道州贼退示官吏云追唿且不忍况乃鞭扑之韦苏州寄人云身多疾病思田里邑有流亡愧俸钱皆有忧民之念悼亡之作前有潘骑省后有韦苏州又有李鴈湖不可以复加矣髙适岑参开元天寳以后大诗人与杜公相颉颃歌行皆流出肺肝无斧凿㾗适赋秋湖云如何咫尺仍有情况复迢迢千里外甚佳其近体亦髙简清㧞送甥云宅相予偏重家丘人莫轻东平道中云蝉鸣木叶落此夕更秋霖絶句云栁色惊心事春风厌素居方知一盃酒犹胜百家书其散语如祭䨇庙文云时平位下世乱节髙极悲慨有味参送郭又云𥘉程莫早发且宿㶚桥头送颜少府云爱客多酒债罢官无俸钱汉川山行云江村犬吠船㝷人不遇云门前雪满无人迹应是先生出未归郊岛辈旬煅月炼而成者参谈笑得之辞语壮浪意象开阔荆公选唐诗惟此二家最多唐人皆宗李杜虽退之崛强亦然任华者不知何人有杂言二篇寄李杜畧云杜拾遗名甫第二才甚竒昨日有人诵得𢾗篇黄绢辞借问果是杜二之所为又云我闻当今李白云云任生知有君君也知有任生未华扵二公杜旧识李素昩皆名唿之或唿其行第又髙自称道云曽读却无限书掘诗一句两句在人耳然二诗皆无与华酬荅之辞华它作又不传独此二篇见又玄集徃徃以恠见取昔杜黙欲与曼卿永叔并称三豪米元章自谓寳晋集胜眉山集华亦杜米之流欤退之从董晋丧去汴甫四日而难作留后陆长源判官孟叔度等皆死人谓退之幸免尔以史考之长源欲以峻法绳骄兵为晋所制不克行又云叔度等苛细然则汴卒乐晋寛弛惮长源绳束怨叔度辈刻薄祸有贻矣退之从䘮而出盖见几而作者余读复志赋云非夫子之洵羙兮吾何为乎之都小人之怀惠兮犹知献其至愚固余异扵牛马兮寕止乎饮水而求刍仰盛徳以安穷兮又何忠之能翰昔余之约吾心兮谁无施而有获嫉贪佞之洿浊兮曰吾旣劳而后食惩此志之不修兮爱此言之不可忘苟不内得其如斯兮孰与不食而髙翔此赋有无穷之意岂非甞忠告董陆而不见用遂欲舍之而去乎先见如此其免扵祸非幸也然长源忠义死难与田弘正同故退之汴州行云庙堂不肯用干戈呜乎柰汝母子何以不讨贼爲恨不以烛免爲喜也江陵道中寄三翰林云周官多材隽偏善桞与刘或疑言语洩传之落冤雠按退之阳山之贬此诗及史皆云因论宫市似非刘栁漏言之故当时廼有此说市朝风波可畏乆矣然退之扵刘桞豁然不疑故有二子不冝尔之句庶几不怨天不尤人矣昔与王去非侍郎同官金陵去非言永贞小人钩致名士退之非谪阳山未必不爲牵率余曰能爲阳山之行必不入伾文之党去非以爲然韩南山诗设或如者四十有九辞义各不相犯如缫壅蠒丝出无穷栁寄张澧州诗就瑕字内押八十韵未甞出韵如弯硬弓臂有余力尽斯文変态穷天下精然非诗之极致子厚古东门行夣得靖安佳人恐皆为武相元衡作也栁云当街一叱百吏赱冯敬胸中函匕首兇徒侧耳潜惬心悍臣破胆皆杜口犹有嫉悪悯忠之意夣得昨夜画堂歌舞人之句似伤乎薄世言栁刘为御史元衡为中丞待二人㓕裂果然则栁贤扵刘矣子厚永栁以后诗髙者逼陶阮然身老迁谪思含悽怆如哭陵司马云恬死百忧尽苟生万虑滋乃犯孔北海临终之作不祥甚矣坡公云平生万事足所欠惟一死惜不令子厚见之张洎序项斯诗云元和中张水部为律格字清意逺惟朱庆余一人亲受其旨㳂流而下则有任藩陈标章孝标司空图等咸及门焉然庆余诗只有蔷薇一首入选项斯警句多扵庆余如病甞山药偏贫起草堂低如鹤睡松枝㝎萤归葛叶垂如鱼舟县前泊山吏日髙衙送隐者云弟子不知年病僧云不言身后事犹坐病中禅可与任藩司空图并驱世称朱庆余粧罢低声问夫壻画眉深浅入时无之句却不入选岂嫌其自鬻耶放翁云谁言田家不入时小姑画得城中眉比庆余尤工佛扵双树下右脇侧卧而化至今僧亡者多云右脇按释迦云我今背痛将入涅槃然则右脇者以背痛不能仰卧耳若夫非背痛而右脇与不䘮姊而尚左有何异道家皆以老子为神仙之祖虽太史公亦曰莫知其所终又曰百有六十余歳又曰二百余岁然荘子云老聃死秦失吊之太史公岂未见荘子耶耿湋多佳句山行云花落㝷无径鸡鸣觉有村赠僧云月上安禅乆苔生出院稀如强饮沽来酒羞看读了书如难艰为客惯贫贱受恩多皆可録杜牧罪元白诗歌传播使子父女母交口诲謡且曰恨吾无位不得以法绳之余谓此论合是元鲁山阳道州辈人口中语牧风情不浅如杜秋娘张好好诸篇青楼薄倖之句街吏平安之报未知去元白几何以燕伐燕元白岂肯心服李山甫集有代孔明哭先主诗命题崖异冝有新意而两篇无一字警䇿学薛能而不至者亦不及刘义孔融李邕爲姦雄所杀无可逃之理若祢衡王昌龄爲太守所杀班固陈子昻爲县令所杀尤可怜也病中送客难爲别夣里还家未当归亦晩唐佳句张嵲巨山评圣俞以诗鸣本朝欧阳公尤推尊之余读之疑过不过妾肆讥评至反覆味之然后始判然扵胸中不疑圣俞诗长扵叙事雄健不足而雅淡有余然其淡而少味令人无一唱三叹之意至扵五言律诗特精其句法歩骤眞有大歴诸公之风又评鲁直诗文云誉者或过其实毁者或损其眞皆非眞知鲁直者或有所爱憎而然大抵鲁直文不如诗诗律不如古古不如乐府鲁直自以为出扵诗与楚辤过矣盖规模汉魏以下者也佳处徃徃与古乐府玉台新咏中诸人所作合其古律诗酷学少陵雄健太过遂流而入扵险怪要其病在太着意欲道古今人所未道语尔其文则专学西汉惜其才力𥚹局不能汪洋趦趄如其纪事立言颇时有类处二评不易之论也陈简斋墓志张巨山笔也称公诗体物寓兴清邃超特纡余闳肆髙举横厉上下陶谢韦桞之间又云公外王父存诚子善行草书世俗莫知公𥘉规模其外家法晚益变体出新意片纸𢾗字得者藏去乃知简斋笔法本存诚子巨山简斋表姪也其夷陵诗云吴蜀相持地江山真险固昔闻焚夷陵今兹但遗堵山逺欲连天江寛疑浸树左顾渚宫涂右眺㐮阳路野逈无居人荒村但豺虎依依念乡井怆怆悲坟墓月淡江风寒云深椘山墓伫立小踟蹰苍苍帰鸟去𥘉夏云孟夏忽已至雨余草木荒俯涧有惊泉仰林无遗芳山中嵗事晚是日农始忙布谷鸣逺林田家竞农桑故园今何为点点心独伤防江云虏去田事始夜来春雨匀向时耦耕者十无三四人努力勿转徙赦语如阳春又云大汉与吴越天南天北头虏犹渉吾地饮马长淮流饮马尚犹可莫使学操舟辞语髙简意味幽逺此类不可殚举真南渡巨擘与简斋五言云纷纷世上児啁啾乱鸣蜩惟公妙句法字字陵风骚癯瘦藏具羮和平蓄余豪硕我吟讽苦知公心力劳栁韦傥可作论诗应定交它人莫不自夸大惟巨山能践其言巨山五言絶句如荦确南山路丛筠冐水生寒梅销落尽犹有数花明如青林拥萧寺况乃在山隂出见桃花发方知春已深七言絶句如十日浓隂飞细雨清川𥘉涨水平沙幽人闭户春已半开遍山南山北花如故园坟树想青葱寒食风光泪眼中自痛不知伧父子纸钱犹挂树头风如一行踈树对柴门又见荒烟上晚村日日墻隂观日影人生消得几朝昏日炙樱桃已半红更薫花气满襟风路傍谒舍踌遗兽应有荒坟在麦中讃太平广记云夣里空惊嵗月长觉时追忆始堪伤十年烜赫南柯守竟日欢娱审雨堂皆精丽宛转有思致又读椘世家云䘮帰荆椘痛遗民修好行人継入秦不待金仙来震旦君王已觧䓁冤亲其忠愤切扵戊午谠议矣但㣲而显婉而成章耳张文潜咏淮隂侯云平生䔥相真知己何事还同女子谋巨山代䔥相荅云当日追亡如不及岂扵今日故相图身如累卯君知否方买民田欲日汚亦前人所未发世好巨山诗者絶少惟余与汤伯纪尔徐师州由前省郎以諌议大夫召中书舍人程俱致道封还除目言其与中贵人唱和鱼湏之句为人所传致道坐此去国徐集不载鱼湏之篇鱼湏出玉藻篇笏也湏音班与中贵人诗用此二字莫晓其义或言师川居上饶郑谌者奉使经从师川甞与徃还帰而宻荐然思陵本喜山谷师川其甥又在围城中着莭遂峻擢之御札云可赠谏议大夫如其人尚在以此官召之岂一珰所能荐乎或又言致道本蔡氏客后知秀州兀术至弃城而遁何暇议师川按致道集有问侯蔡少师启进由蔡氏固有可议其复职启甞自辨云居未尝提举道録祕书之属出未甞从宣抚河北陕西之行又云决知绵薄之才难抗猖狂之虏利兵坚甲旣无吴㑹之师屯髙城深池又异江湖之天险则致道之心有可谅者师川之䟽盛称其父子舅甥及其出处大致贴黄及鱼湏事尔游黙斋序张晋彦诗云近世以来学江西诗不善其学徃徃音莭声牙意象廹切且论议太多失古诗吟咏性情之本意切中时人之病咏明妃者多矣刘屏山云羞貌丹青闘丽颜为君一笑静天山西京自有麒麟阁尽向功臣卫霍间语意不与前人相犯题李廷邽墨云长春殿古生荆荟犹有前朝遗物在锦嚢珍重出玄圭双虬刻作蜿蜒态枯皮剥裂弄几刓断玦精坚磨不杀吾闻李氏㨿江左文采风流髙一代当时好玩不独此噐用徃徃穷奢汰徴工选技填御府不惜千金为赏赉治兵唐推英卫精治民汉许龚黄最惜哉取士不知术妙手独得庭邽辈真主驱驰八极中荒王逸乐孤城内污青得失更谁论尤物竞爲人寳爱嗟余视此真粪土事有至㣲犹足戒投文欲往弔江流幽䰟未泯应惭悔此诗极精诣然季氏有潘佑林仁肇而不能用亦未甞无士屏山挽李伯纪丞相云引𥚑尧浸缩断叹虏氛消指论水灾守汴京二事语简而尽六言云鼎食鼎烹谋拙山北山南兴长片夣彭殇夀天一枰楚汉兴亡有不可胜言之妙水心大儒不可以诗人论其赋中塘梅林云幽花表穷腊病叟行村墟所欣一蘂吐安得百万株上下三塘间荣带十里余荒茨各尊贵野径争扶踈愁云忽返斾急霰仍回车苍然嵗将晚陡觉天象舒群帝胥命游衆仙俨相趋龙鵉変化异笙笛音制殊物有㨿其㑹感召惊堪舆妙香彻真境态色疑虚无问谁始种此岂自开辟𥘉至今阙胜赏浩刼随荣枯児童俟黄堕捧拾纷筐盂熏蒸杂烟煤縳卖倾江湖臙脂蘸罗縠綘艶生裙檽和羔事则己井老山中臞以兹媚妇女又可为嗟唿夜䦨烛烬短月淡意踌躇林逋与何逊赋咏徒区区后篇云侧闻中塘好曽赋劝游篇凌江入柱浦聊复信所传化工何作强耿耿不自眠山山髙相映坞坞曲相穿林光百道合花气十村连风迎乱駊騀日送交婵媛天回徂隂后地转升阳前𥘉如别逃秦䟽附耻独贤又疑未兴周掩拥欣俱全惜哉见之晚重㝷畏凋年一省三叹息十步九折旋诗家詑梅事槗干陋肥鲜常于寒角晓爱彼明氷悬踈枝澁冷艶小窓露孤妍吟悲肉留嗛句喜珠辞渊忽兹遇衆甫欲糓羞断絃无以寄羙人千室欣暮烟明朝指行䖏雾雨空迷田此二篇兼阮陶之髙雅沈谢之丽宻韦栁之精深一洗今古诗人寒俭之态矣然四灵中如翁灵舒乃不喜此作人之所见者不可觧如此者毛竹山头云雨昏靖安桥下小谿浑髙陂约水归田急不𬋩湍声入县门堂上官人似野人村甿相见可相亲开门坐对溪树故是水邉林下身对县谁家数亩园竹亭茅宇杂花繁同官不可无兼局通管溪南水竹村杨吏部淳熈辛丑自武寕丞来摄靖安所作絶句也后三十年余为县主薄老士人犹能诵之赵南塘甞䟦云公暮年所为诗比是益精清实简逺与俗异畛如宿叶尽脱而烨然华着扵根使人熟睨不猒校林艾轩似小过拟后山殆亦其亚题丞厅云暮年丛簿寄鹪鹌搔首廵檐嵗月销留与后人还要古一轩松竹冷䔥䔥馆中简张约斋云书生赋分合穷愁官典休辰不肯休清晓犯寒开省户谁家见雪似瀛洲栏银宫阙云端见素柰园林月下游説与南湖张祕阁速来同直道山头亦杨吏部诗惜其散落存者无几北山陈公与吏部善故抑斋诗有自来辛稼轩师湖南有小官山前宣劳旣上功级未报而辛去赏格不下其人来访辛有诗别之云青衫匹马万人唿幕府当年急急符愧我明珠成薏苡负君赤手縳扵菟观书到老眼如镜论事惊人胆满驱万里云霄送君去不妨风雨破吾庐此篇悲壮雄迈惜为长短句所掩上饶所刋辛集有词无诗惜无好事者搜访𥙷足之余曩扁建阳便斋曰于蒍于北山陈公寄诗云闻昔子元子爱謌于蒍于遗风今有継此意古为徒犊价踰刀劒原饴变堇荼闻弦知岂第聫𬒮此唿近事先苞何人问牧刍聚星亭涧好容我受㕓无别篇云鸣鼓人皆可弹琴今复谁尽賖王媪酒休赋大苏诗时余方有诗谤末章所为发也昔宰建溪赵章泉以诗祝游子蒙刘叔通二家孤寡云贫贱可予置死生无彼抛遗书曽不慱斗粟与枝巢絶佳又别寄五言云王家碧香酿刘尹建安诗王家酒有名故此山章泉诗皆及之余𥘉筮江西有老选人缪瑜䄂诗来访其调官一聮云有客去游丞相阁无人来问孝亷船它作亦多可采俯仰五十年不能悉记矣朱希真旧有词云诗万首辞千塲几曽着眼看侯王玉京有路终湏去且挿梅花住落阳后召用好事者改云如今縦把梅花挿未必矦王着眼看放翁自郎官去国有五言云从今君看取死是门时晚以史官召𢾗月而归髙九万有过南园诗早知花木今无主不把豊碑累放翁种放常秩亦然凢人晚出皆误右军至扵誓墓仅能自全或咏杜鹃云自占髙枝惜毛羽声声却劝别人帰似有所讽不若亡友赵仲自君家自在劒山外莫浪江南劝路人之句尤㣲婉也嘉定更化收召故老一名公拜参与虽好士而力不能援谓客曰执贽而来者吾皆倒屣未尝敢失一士外议如何客素稽荅曰公大用外间盛唱烛影摇红之词参与问何故客举卒章曰几囘见了见了还休争如不见賔主相视一笑天台戴复古字式之能诗尝自诵其先人诗云惜树不磨修月斧爱花湏筑避风䑓精丽不减崑体又云人行踯躅红邉路日落稀帰啼处山亦佳句建阳卓田字稼翁未第时铭座右云吾家三世业儒而贫小子勉之以酒觧醒后䇿名改秩而卒金陵制阃縂漕鼎峙幕俺衆多岁朝桃符人人各出新意惟一酒务官独题云惟酒是务焉知其余虽用前人语而有意义延平籍中有能墨竹草圣者潘庭坚为赋念奴矫羙其书画未云玉带悬鱼黄金铸印侯封万户待从头缴纳君王覔取爱卿帰去余罢袁守帰涂赴郡集席间借观醉墨淋漓今不复有此隽人矣显仁廻銮客献桧相夀诗云传闻是日慈寕殿亦把炉香祝帝师侂拜平章之嵗某朝士献生日口号云本是神仙服日华而今癯悴爲王家槐龙影转朝方退闲却南园一院花皆爲人传诵风雨送人来风雨留人住草草杯柈话别离风雨催人去涙眼不曽晴眉黛愁还聚明日相思莫上楼楼上多风雨游次公所作卜筭子也余旧传次公及刘致中遗藳郑子敬借録不还亡友郑明府旧和余诗云月似故人能赴约鹭如小友可忘年髙雅似其为人郑名爚字君瑞孙季蕃嵗为一词自夀其四十九嵗词云夀花戴了山童问华庚多少待瞒来又怕旁人笑况戒腊淳熈可考大衍之用恰恰好学易后尚一年小谢屐唐衣眉山㡌薰风送下蓬岛生巧吕翁昨夜钟离蚤也曽参两箇先生道又也曽偷桃啖枣百屋堆钱都不要更不要衮衣茸纛但要酒星花星照鹃笑到老僧家示寂人人有偈逓相剽袭无起人意者夀山洪老云八十四年全无巴鼻潮退海门月生云际嚢山秀老去末后一句双手分付更问如何絮此二偈颇胜它作洪旧住白鹿能入定者秀自号孤峰后村先生大全集卷之一百七十六后村先生大全集后村先生大全集卷第一百七十七后村先生大全集卷之一百七十七诗话朱氏感兴诗第七章以唐经乱周史答欧阳子卒章曰侃侃范太史受説伊川翁春秋二三䇿万古开群蒙此一大议论通鑑纲目所为作也学者相承皆谓其説本于程氏而范氏朱氏发之其实未然按唐史沈既济传云既济吴人以宰相杨炎荐为史馆修换𥘉吴兢撰国史为则天本纪次髙宗下既济奏议以为则天进以强有退非徳让史臣追书当称为太后不宜曰上中宗虽降居藩邸本吾君也宜称皇帝不宜曰庐陵王睿宗在景龙间假临大寳于谊无名宜曰相王未容曰帝且则天改唐爲周立七庙今以周厠唐列爲帝纪考于礼经是谓乱名中宗嗣位在太后前而序年制纪反居其下方之跻僖公是谓不智昔汉髙后独有王诸吕爲负汉约无迁鼎革命事时孝惠己殁子非刘氏不纪吕后尚谁与哉议者犹谓不可鲁昭公之出春秋歳书其居曰公在干侯君在虽失位不敢废也请省天后纪合中宗纪毎歳首必书中宗所在以统之曰帝在房陵太后行其事改某制纪称中宗而事述太后名不失正礼不违常矣又云太后遗制自去帝号及中宗上册后之名不易今祔陵配庙皆以后礼宜入皇后传题曰则天顺武皇后议不行而止盖吴兢承迁固吕纪之误欧公承兢武纪之误中间有一沈既济健论卓识照映千古盖乞削去武纪者既济也引公在干侯例书帝在房陵者亦既济也其间此议在伊洛诸贤之先诸老先生非掩人之善者偶未之见耳许由事不见于经故扬雄以为疑诚斋云子云到老不暁事不信人间有许由虽况着痛快终未有以折衷鄱阳前辈汤君钖独曰尧始让四岳四岳举舜乃让于舜左传云夫许太岳之后杜注云尭四岳然则太岳非由乎后人遂有洗耳之説尔援引切而説不凿可谓之善读书矣君钖名师中苦学强记既科第遽弃官亦不求岳庙以终其身与赵昌甫友善南溪柴公序其文人物髙胜升伯仲能李庸之兄伯纪之父也瞻彼中林侯薪侯蒸古注云朝宜有君子而但聚小人韩婴引晏子谓齐景公左右者为社䑕用事者为恶狗出则卖君效利入则託君不罪乱法君又幷覆而有之此社䑕之患也人有市酒甚美之者至酸而不售问里人里人白公之狗甚勐人持器欲往狗輙迎而啮之所以不售也士欲白万乗之主用事者迎而啮之此国之恶狗也此事与经文若不相渉而深有发明他多类此鲁监门之女婴相从绩中夜而涕泣其偶曰何泣也婴曰吾闻䘙世子不肖所以泣也其偶曰䘙世子不肖诸侯之忧也子曷为泣也婴曰昔宋桓司马得罪于君出于鲁其马佚而𩥇吾园而食吾园之葵是歳园人亡利之半句践攻吴诸侯畏其威鲁往献女吾姊与焉兄往视之道畏而死越兵威者吴也兄死者我也今䘙世子甚不肖好兵吾能无忧乎韩引此事觧大夫䟦渉我心则忧极有义味南有乔木不可休息汉有游女不可求思韩传此章云孔子南游适楚至于阿谷之隧有处子佩瑱而浣者孔子抽觞以授子贡曰善为之辞以观其语子贡曰逢天之暑愿乞一饮以表我心妇人对曰欲饮则饮何问妇人授觞挹之置之沙上曰礼不亲授子贡以告孔子抽琴去其轸授子贡曰善为之辞子贡曰于此有琴而无轸愿借子以调其音妇人对曰吾野鄙之人也五音不知安能调琴子贡以告孔子抽絺绤五两以授子贡曰善为之辞子贡曰于此有絺绤五两吾不敢以当子身敢置之水浦妇人对曰客分资财弃之野鄙吾年甚少何敢受子子不早去有狂夫守之者矣信如此言是此女能以礼自防而圣贤乃再三设词以挑试之此前世陋儒之説而韩氏取之谬矣晋文公亡里凫湏从盗文公资而亡重耳馁不能行子推割股月以食然后能行及反国国中多不附里凫湏造见曰臣能安晋国文公曰子尚何面目来见寡人也里凫湏曰臣袭竭君之资而君以馁罪至十族然君试赦之罪与骖乗游于国中百姓见君不念旧怨人自安矣文公从其计百姓皆曰里凫湏且不诛而骖乗吾何惧也事在雍齿之前楚熊渠子夜行见寝石以为伏虎弯弓射之没金饮羽事在李广之前卜商从䘙君而见赵简子简子被发杖矛而见我君我趋而进曰诸侯相见不宜不朝服不朝服行人卜商将以颈血溅君之服矣简子反朝服而见事在蔺相如之前齐荘公出猎有螳螂举足将抟轮荘公廻车避之而勇士帰之事在句践摄怒蛙之前孔子燕居子贡摄齐而前曰才竭而短不能复进请一休焉子曰若之何其休也子贡曰君子亦有休乎子曰阖棺乃止君子避三端避文士之笔端勇士之锋端辩士之舌端东海有勇妇何慙苏子卿学剑越处子超腾若流星捐躯报夫雠万死不顾生白刄曜素雪苍天感精诚斩首掉国门蹴踏五藏行豁此伉俪愤粲然大义明北海李史君飞章奏天庭舍罪警风俗流芳播沧瀛志在烈女籍竹帛何光荣按唐烈女传逸此女子事亦无姓名赖太白诗以传李史君必邕也世谓谪仙眼空四海然赠孟浩然云吾爱孟夫子上李邕云宣父犹能畏后生大夫未可轻年少则尽尊宿之敬与侍郎游洞庭云三盃容小阮醉后发清狂献当涂宰从叔阳冰云吾家有季父杰出圣代英则执子姪之恭集中与群衆兄弟从甥姪多所称奨与郡县小吏如何判官云夫子今管乐未知判官何如人而当此句崔司户昆季云千金散义士四座无凢賔欲折月中桂持爲寒者薪必疎财好客者如崔秋浦郑溧阳皆比之陶令谈少府刘少府皆比之梅生其于人情世法亦甚委曲未尝以金闺之彦青云之士自居杜公气象亦如此上哥舒大夫述徳陈情一篇其辞甚褒是先与哥舒有往还矣及流夜郎赠江夏韦守叙乱离事则云幽闗壮帝居国命悬哥舒长㦸三十万开门纳兇渠直书其罪曽不少恕与杜老同系浔阳狱上崔相三诗末篇云縦为梦里相随去不是襄王倾国人此言廹胁而行非其腹心上客而或者注云此一首恐非上崔相者误矣送王屋山人魏万五言云十三弄文史魏亦有酬李翰林一篇见李集云宣父敬项槖林宗重黄生则魏之年甚少亦可见谪仙忘年折节处魏诗髙自称道与任华同二人敢与李杜唱酬其瞻不可及矣东武吟云白日在髙天廻光烛微躬清切萦霄㢠优游丹禁通君王赐颜色声价凌烟虹一朝去金马飘落成飞蓬赠送陟云早怀经济册特受龙头顾白玉栖青绳君臣忽行路二诗与杜公集贤学士如堵墻观我落笔中书堂往时文采动人主此日饥寒趍路傍之作悲壮略同古乐御使君谢罗敷可共载无罗敷前置辞使君一何愚使君自有妇罗敷自有夫东方千余骑夫婿居上头三十侍中郎四十专城居是罗敷之夫亦五马矣共载之问何使君之佻易也岂亦寓言如金吾子之类耶谢惠连擣衣篇云腰带准畴昔不如今是非张籍殷勤为看初着时征夫身上宜不宜张文潜别来不见身长短若比小郎衣更长之句皆本此玉䑓新咏如是妾愁成痩非君重细腰如絃㫁犹可续心去最难留如城中皆半额非妾画眉长如怨黛舒还敛啼粧拭更垂有唐人精思所不能及者尹和靖诗礼二三首其自秦入蜀道中云緑隂深处竹篱遮也有红花映白花却忆故乡卿相第不及张三李四家和靖洛人洛阳名园甲天下一旦荡为劫灰故其诗如此又一絶云南枝北枝春事休啼莺乳燕也念愁朝来回首频惆怅身过秦川最尽头亦甚佳自种放常秩后惟尹和靖得位最速然一生转徙患难全家死虏祸仅以身脱南渡再召己六十七歳不两年至从槖其峻擢以力拒伪齐亡命入蜀不专为程氏髙弟之故秦少游尝谪处州后人摘柳边沙外词中语爲莺花亭题咏甚多惟芮祭酒一絶云人言多技亦多穷随意文章要底工淮海秦郎天下士一生懐抱百忧中张天觉晚尤重释老爲华严阁醮箓㑹缁黄皆帰之了翁以诗代书曰辟谷非眞道谈空失自然何如勲业地无愧即神仙天觉虽贵爲宰相平生有愧多矣若果如释老之说窃意其昇天成佛必在了翁之后或言了翁诗末句不该佛然佛亦谓之金仙鹤相海外书其称子词翰陶商翁有别才珙诗云风霜慈母衣中线尘土先人壁后书珙乃鹤相之子必好学者陶商翁五言如枭鸣社旁树盗发塜中金炼成丹灶在骑去鹤巢空鹿饮沙浑水猨饥菓落云七言如将老未闻金作印师寒犹用铁为衣山险不能留霸业水声惟觧送年华道近可怜驽马骏时平不见布衣雄之类皆可传朱新仲题元英旧隠云五季浪天不覆汉翁船语意甚新不犯前人屏山子鱼诗云虐戏等刳孕淫刑眞戮孥茶山食蜂皃云夺食已非义焚巢眞不仁杀身縁底罪作俑定何人二诗可戒暴殄天物者郑左司子敬家有玉台后集天寳间李康成所选自陈后主隋炀帝江縂庾信沈宋王杨卢骆而下二百九人诗六百七十首彚为十卷与前集等皆徐陵所遗落者往往其时诸人之集尚存今不能悉録姑摘其可存者于后咏王昭君忽见天山雪还疑上苑春汉月正南逺燕山直北寒厌践氷霜域嗟为边塞人思从汉南猎一见汉家尘又云自嫁单于国长衔汉掖悲容颜日憔悴有甚画图时一双泪滴黄河水应得东流入汉家舟行有返棹水去无还流暮暮望帰客依依江上船潮落犹有信去楫未知旋送别到中流秋船倚渡头相看尚不逺未可即回舟长阶落花满空院野莺啼拂簟承花落开帘待燕归玉淑花红发金塘水碧流相逢畏相失并着採莲舟常闻浣纱女复有弄珠姫映花谁辨色隔树不分香五侯新拜罢士贵早朝帰书因计吏船衔芦处处落无有系是雪不悟有春来传语春光道先归何处边成童片子时变老湏臾事咏古君王无处所台榭若平生妾妬今应改君恩昔不平闺是来东窓异昔时今宵一长夜应歛几人望月团扇辞宠廻文赠辛苦金钩全出树桑半隠篱欲教见纎手攀取最髙枝作商人妇愁雨复愁风扇掩将雏曲钗承坠马鬟古调琴先觉愁容镜独知无声思君如百草撩乱逐春生似六朝人语如河阳店家女长篇一首押五十二韵若欲与木兰及孔雀东南飞之作方驾者末云因縁首合㑹万里犹同乡运命倘不谐隔壁无津梁亦佳但木兰始代父征伐终洁身来帰仲卿妻死不事二夫二篇庶几发乎情惟止乎礼义店家女则异是王妪皃虽蓬头歴齿母许婿之矣女慕郑家郎裘马之盛背母而奔之康成卒章都无讥贬反云传语王家子何为不自量岂诗人之义哉汲家书十卷七十篇与艺文志周书七十一篇合但少一篇晁子止谓其记李仁父谓书多驳辞宜孔子所不取又谓刘向司马迁班固皆尝见此书其后稍隠及盗发冢乃幸复出中间所载武王征四方馘亿有十万七千七百七十有九俘三亿万二百三十暴于秦皇汉武矣有禽虎二十有二麋五千二百三十五犀十有一牦七百二十有一熊百五十有一罴百一十有八一百五十有二貉十有八麈十有十鹿三千五百有八纣囿虽大安得熊罴如是之衆又谓俘商寳玉亿有百篇皆荒唐夸诞不近人情非止于驳而已百篇圣笔所定孟子犹疑漂杵之语前忘言观道妙六经俱是不全书况汲冢书之类乎商辛燔二女缢世为太公蒙面以斩妲已非也桞子厚非国语笑其诬且耄汲冢书云叔向使周见太子晋帰告平公曰太子晋行年十五而臣弗能与言请帰周之二邑若不反及有天下将以为殊平公将帰之师旷不可曰请使瞑臣往与之言往见太子问答往复师旷不能难称善曰王子汝将为天下宗乎王子曰吾问汝人之年长短告也师旷对曰汝声清汗汝色赤白火色夀王子曰吾后三年上賔于帝所师旷帰未及三年告死者至子晋灵异容有此理但旷瞽而聪声清聼而知之火色瞽岂能辩岂非诬而耄欤髙文虎作西湖放生池记以鸟兽鱼鼈成若为商王事太学诸生为谑词哂其误陈晦行史集贤制用昆命元龟字闽帅倪侍郎驳论之陈累疏援引唐人及本朝命相制皆用此语史擢陈䑓端劾倪削秩罢去或为一聨云舍人旧错夏商鼈御史新争舜禹龟闻者絶倒石敏若絶句云来时万缕弄䡖黄去日飞毬满路旁我比杨花更飘荡杨花只是一春忙袁绍檄孟徳云赘阉遗丑徐敬业檄武氏云一坏之土未干六尺之孤何託侯景檄湘东云项羽重瞳尚有乌江之败湘东一目岂为赤县所帰皆骂得毒矣然操能全陈琳武后不怒骆賔王反为宰相安得失此人惟湘东竟杀王伟伟教侯景覆台城饿武帝弑简文辱妃主万死宜也湘东始悦其五言诗而欲活之及见一目之檄伟遂不免志九庙之雠耻快一身之喜怒安得令终乎石曼卿诗惟筹笔驿词翰俱妙人所传诵及乐意相闗禽对语生香不㫁树交花一聨为伊洛中人所称他作苦不甚见晚得其集石徂徕作序称其与穆叅军以古文自任而曼卿尤豪于诗石自序性懒有作不能録早诗觧记𢾗百篇过壮记益衰近几尽废有收百篇来者覧之或能尚识或如非已言乆廼能辨遂併近诗存三百篇藏之于家欧公尤重其人范公有凿幽索秘破坚发竒髙凌云霓清出金石之评集中华山泰山嵩山五言长篇各一首笔力在薛能之上余警句尚多五言云行人晚更急帰鸟夕无行天寒河影淡山冻瀑声㣲水尽天不尽人在天尽头草白有时荣发白不再好人生不知春发白不如草戈下失冥鸿网细遗巨鵾风劲香逾逺天寒色更鲜秋天买不㫁无意学金钱七言云洛渚㣲波长映歩汉宫香水不濡肌独歩世无吴苑赆浑身天与汉宫香耻生汤武干戈域寕死唐虞揖逊区汾河不㫁天南流天色无情淡如水南朝文物尽清贤不事风流即放言三百年间却堪笑絶无人可定中原中散何人踈嬾甚歩兵因酒过差多皆清白有气骨曼卿红梅诗云认桃无緑叶辨杏有青枝坡公以爲村学堂中语然卒章云未应娇意急发赤怒春迟不害爲佳作也沈相落职制云君人临照百官盖欲其情白以承休徳宰辅仪刑四海岂宜以宠利而居成功繄予既老之臣自䘮不贪之寳其还显秩用厌师虞具官某顷以藩条擢闻机政惟人求旧爲文武可以宪邦秉国之钧何风采不如治郡朕犹虚已日伫告猷精神强而折冲未闻宏略血气衰而戒得以减亷声既已乖鼎鼐之调始欲挂衣冠而却虽曲全于体貌乃荐致于抨弹其镌祕殿之华俾即安车之佚噫君子慎始防嫌疑于未然贵臣抵辜尚迁就而为讳慨往愆之莫捄期脱节以自全陈枢䧏官制末云为祈父之爪牙初期陈力视秦人之肥瘠良负虚懐时于湖年未三十而笔力髙简如此沈生簠簋陈生辤难而贵两制尾聨皆妙益公行叶枢贵词亦精切然稍费词矣于湖诗若不逮縂得然上丁斋宿云北来被髪车连野东走乗桴浪接天汲汲两宫常旰食受膰帰去泪如川与胡邦衡云梦了琼崖身益壮烟销金坞空传之作极佳世宗欲相陶谷范质不可而止谷以为怨及建隆相质谷当制云十年居调燮之司一旦得变通之术以报前忿范读之泣下余谓谷徒知讥玩范文素不知禅文出于袖中乃变通之尤甚者况陈桥之变文素固尝以大义责新朝然熙陵尚惜其欠世宗一死而谷预为揖逊之绍与樊系作册文何异艺祖太宗皆不大用圣矣哉信州道旁有泉一泓甚清溉田极广旧炎亭午暑如焚恰恨都无一点云六月乎渇杀老叅军潘逍遥诗也而集廼传载其牡丹一絶而逸此诗徐家于信岂未之见渊明有述酒诗自註云仪狄造杜康润色之而终篇无一字及酒山谷谓述酒一篇盖阙此篇多不可觧韩子苍因山阳下国一语疑是义熙以后有感而作至汤伯纪始反覆详攷以为零陵哀诗又谓渊明帰田本避易代之事而未详明言之至此主弑国亡其痛疾深矣虽不敢言而亦不可不言故若是夫辤之腴也汤笺出然后一篇之义明其间如崃中纳遗董朱公练九齿之句又咏贫士云阮公见钱入即日弃其官又云昔在黄子亷二事未详出处子亷之名仅见三国志黄盖传清贫事无所考伯纪阙疑以质于余余亦不能觧徐思逺絶句云𥿄衣竹几一蒲团闭户燃萁自屈诵彻离骚二十五不知月落夜深寒水心称思逺有冻饿自守之乐非过也姜尧章有平声满江红自叙云旧词用仄韵多不叶律如末句无心扑歌者将心字融入去声方谐音律余欲以平韵为之乆不能成因泛巢湖祝曰得一席风当以平韵满江红为神姥夀言讫风与㠶俱驶顷刻而成末句云闻珮环则协律矣其词云仙姥来时政一望千顷翠澜旌旗与乱云俱下依约前山命驾群龙金作軏相从诸娣王为冠向后深风定悄无人闻佩环神竒处君试看奠淮右阻江南遣六丁雷电别守东闗应笑英雄无好手一篙春水走曹瞒又怎知人在小红楼帘影间此阕佳甚惜无能歌之者罗鄂州文虽少而善集中鹦鹉洲赋二篇其首篇云登黄鹤之髙楼兮欣徙倚而四顾何南望而独愁兮有正平之遗处指垂堂而示戒兮何足以知君子之度方党禁之既觧兮凛凛清议其尚存无罪而戮一介兮衆必争起而譟讙士犹恃此而不恐兮时亦直情而径行寕知嗾夫妄庸兮使之鱼月而甘心稽建安之事势兮魏甚菀而汉枯毎不忍其缀旒兮思忠愤之稍摅惟不择其所发兮遂至于顚沛而阔疎当其觧衣而慢侮兮坐皆惊悸而失箸吾谓死于渔阳之撡挝兮何预乎鹦鹉之一赋使英雄初无杀心兮虽颇苦而终赦惟此客以授我兮宜相与尸祝之不暇兵在颈而追救兮奈何以此欺天下万一侥倖而脱身兮终亦无以自全北海伏正而拏戮兮徳祖以俊而衔冤三人者盖一体兮必且脣亡而齿寒嗟繁城之佐命兮非不巧于自营挈四伯之基祚兮与一身孰为重轻来者㴞㴞如江水兮方攘臂而议先生诋文章为浮薄兮至或以比乎盆成苟吾言之获信兮犹足以吐千古之不平二赋皆佳此篇乃其兄所作有祭田横墓文之意乡前辈柯梦得字东海一生苦吟有抱瓮集古诗学孟东野然稍辟晦有梦蝶絶句云一觉千年一转机觉来还是梦还非当时梦里知为蝶便好穿花傍水飞前人所未道也后村先生大全集卷之百七十七后村先生大全集后村先生大全集卷第一百七十八后村先生大全集卷百七十八诗话过秦论云陈渉锄耰棘衿不铦于钩㦸长铩谪戍之衆非抗九国之师深谋逺虑行军用兵之道非及曩时之士其语本吕覧曰驱市人而战之可以胜人之厚禄教卒老弱罢民可以胜人之精士练材离散系累可以胜人之行阵整齐鉏耰白梃可以胜人之长铫利兵贾生可谓善融化者发云出舆入辇命曰蹶痿之机洞房清宫命曰寒热之煤皓齿蛾眉命曰伐性之斧甘脆肥醲命曰腐肠之药其语亦本吕覧云出则以车入则以辇命之曰招蹶之机肥肉厚酒命之曰烂肠之食靡曼皓齿郑䘙之音命之曰伐性之斧但増损一两字尔此韩公所以有后皆视前公相袭由汉至今用一律欤樊川阿房宫赋中间𢾗语特脱换扬敬之华山赋尔米至若枚乗之纯化前作也反骚云君子得时则行不得时则龙蛇何必湛身哉朱氏谓雄乃屈原之罪人岂以美新仕莽为龙蛇乎然雄语亦本吕覧云一龙一蛇与时俱化秦汉未逺语多相善学者若齐王之食鸡也必食其跖𢾗千而后足物莫不有长莫不有短善学者假人之长以𥙷其短宋景文自名其集曰鸡跖本此句践欲报吴大夫逢同諌曰鸷鸟将撃必匿其形吕覧云诸搏攫抵噬之兽其用齿角爪牙也必託于卑微隠蔽词费于逢同矣如临深渊如履薄冰小雅诗也小旻小宛二篇及孝经互见吕覧以为出于周书误矣髙诱序云不韦以其书暴之咸阳市门悬千金其上有能増损一字者与千金时人无能増损者诱以为时人非不能増损惮相国畏其势耳记误小雅为周书而莫敢指谪则悬金何为哉晋将攻郑令叔向聘焉视其有人与无人子产为之诗曰子惠思我褰裳渉詴子不我思岂无他士叔向帰曰郑有人焉不可攻也按渉洧之章乃男女恩怨相尔汝之辤子产谓晋不抚我岂无秦荆可事乎古人举诗辤不廹切而意已独至皆类此独孤常州名及字至之逺游赋略云东井以俯视识故国之城阙千门万户遥如蚁穴觅旧山与乔木才依稀而明灭见伊川大道鞠为戎狄歴阳故人半作鱼鼈曩之奔命于市朝者如纷纭飞驰讘讘嗤嗤蹩翩跹肖翘陆离若虮蝨之聚壊絮蜘蛛之乗游丝吾乃今日识群动之变态兮苋然倚长空而笑之亦既自得周覧未必扬然形开万象如失群有俨以皆作百虑缤其来帰乃宿昔之人寰始故时之喧卑问之俯仰欣戚无非妄者然后知吾之生也与妄俱生邪气乗之万縁合并为忧而患为亏而盈彼碌碌者自以为觉犹饰妄以贾名甚佳内戎狄鱼鼈𢾗语与谪仙古风俯视洛阳川茫茫赱胡兵流血沾草野豺狼尽冠缨之语相类常州有送李白之曹南序可是同时厚善其文在䔥颕士李华之间常州观海篇云北登渤澥凫廻首秦东门谁尸造化工凿此天地源澒洞吞百谷周流无四垠廓然混茫际望见天地根白日自中出扶桑如可扪超遥蓬莱峰想像金台存秦帝昔经此登临冀飞翻扬旌百神㑹望日群山奔徐福竟何成羡门徒空言惟见石桥足千年潮水痕虽髙雅未及陈拾遗然气拍雄浑与岑参髙适相上下李华字遐叔山阳古城铭略云有汉之衰野鬭群龙厌徳人神助凶奸桀之雄为王为公名国大都于兵冲凤凰婴刄麒麟挂锋刀胜者昌九州承风虞賔不保其躬宿昔卿士如鸳如鸿洸洸将校如罴如熊于汉则二于曹则忠山阳古城草没苔封白日将昏狐狸横縦峩峩首阳有洛之东孤竹二子徳音无穷武王翦商不食而终矧臣簒君俛首求容义理长语亦壮浪不在弔战塲之下汉唐皆有宦官之祸而唐之祸尤凶烈明皇杀张后宪宗刼僖昭谮汾阳西平族甘露宰相六族饿死十六宅诸王终于亡唐而后已前辈谓汉宦者与政而唐使之典兵之故八司马附丽伾文固无足议但谋夺宦者兵柄使范希朝韩秦縂统诸城镇行营兵马边上诸将各以伏辤中尉中人大怒曰从其谋吾属必死其手嗟乎此岂伾文之智所及哉八司马多隽才必有为画䇿者事虽不成与晁错窦武陈蕃何异而退之永贞行云北君百万虎与罴天子自将非他一朝夺印付私党凛凛朝士何能为呜唿天子安能自将不过付之中尉及观军容使尔以成败论人世俗不是责退之豪杰亦以天子自将北军为是而夺印为非助余有畵山水四横卷上各有五言一首其一曰髙峰挂层霄遶水没平野当年居山客半是爱山者桥欹欲沉崖路崄不容马慎勿夸世人政要知者寡其二曰青山为谁髙影压三百里竹深已迷桥荷宻半藏水区区名利人坐瞑眞可鄙慨想云屋中恐是古君子其三曰急雨冷稍溪寒烟晓横塞茅堂来轩车中有隠者在市朝一何有云水两无碍笑向尘世人不知是何代其四曰通江石泉崩崖朝雪重牧皃心苦饥牛寒挽不动谁人倚长松胷有九云梦西风吹屋倒一笑无与共后题画李叔班作不知为何人诗则持约所书持约岂非颜氏耶王黄州集第一篇酬种隠君百韵自叙出处甚谦云长恐先生闻倚松成大噱其叙种隠节甚高累𢾗十韵退之于李渤不能过一种明逸耳未出山以黄州之刚劲而尊敬之如此既出山如王嗣宗之麤鄙乃得以陵暴之士其可不自重哉本朝大臣多怜才好事如赵中令于王黄州王文正于杨文公晏元献于宋景文皆为翘材上客虽丁崕州追仇莱公之党亦不忍害大年吕文靖谪欧尹随即修用至章蔡用事坡公始过海矣中令让官表多黄州之笔可见亲宻其挽中令云啇山副使偏垂泪未报当时国士知与幕府少年今白发之句异矣诗以体物騐工巧骆宾王咏挑灯杖云禀质非贪热焦心岂惮熬终知不自润何用处脂膏语简而味长毎欲倣此作𢾗题未暇也杜子美笑王杨卢骆文体䡖薄然卢病梨赋未易贬驳骆檄武氏多警䇿边夜有懐云城荒犹筑怨碣毁尚铭功挽诗云青乌新兆去白马故人来亦佳句也卢仝刘义以怪名家同集中有舍仪上人一首云长寺石壁院卢公一首诗渇读即不渇饥读即不饥鲸饮海水尽露出珊瑚枝海神知贵不知价留与人间光照夜义集有范宗韩喜刘先生诗云玉尺沉埋乆得之铭篆深揩露正色扣系吐哀音二首殆仝义对垒三国志帝魏而卑吴蜀説者谓陈夀蜀人仕屡见黜父为诸葛所髠于刘氏君臣不能无憾而然翁浦仲山作蜀汉书以矫之游丞相亟称其书仲山亦求序于余余观其书大意是但书后王为安乐公欲以着其不能负荷之罪复翁书云后主不能负荷史官贬抑之可也岂可因曹氏贬削之㑹仲山仙去其论未竟后得庐陵贡士䔥常所作续后汉书大纲与仲山同但䔥氏直名其书曰续后汉仲山犹加蜀字耳䔥书后主为少帝按后主嗣位二十五年而后播迁殁时己六十五似非少帝周丞相为䔥序此书谓欧公议正统不黜魏其客章望之着明统论以辨之张南轩经世纪年直以先主继献帝而附魏吴于下方又引习凿齿汉晋春秋以蜀为正魏为簒攷订详备惜仲山游公皆未之见余亦近方见之刘斯立病中诗云欲成蹇士赋应作半人诗半人当是用习凿齿事放翁少时二亲教督甚严初婚某氏伉俪相得二亲恐其惰于学也𢾗谴妇放翁不敢逆尊者意与妇诀某氏改事某官与陆氏有中外一日通家于沈园坐间目成而已翁得年最高晚有二絶云肠㫁城头畵角哀沈园非复旧池台伤心桥下春波緑曽见惊鸿照影来梦㫁香销四十年沈园桞老不吹绵此身行作稽山土犹弔遗踪一泫然旧读此诗不觧其意后见曽温伯言其详温伯名黯茶山孙受学于放翁韦苏州诗云身多疾病思田里邑有流亡愧俸钱太守能为此言者鲜矣若放翁云身为野老已无贵路有流民终动心退士能为此言者尤鲜䔥千巗采莲曲云清暁去采莲露鲜溪湏急浆不是趁前船相随不觉逺直到烟中恐帰得晚今日打头风絶似玉台体三良事见于诗左传皆云秦穆杀之以殉坡诗独云乃知三子殉公意亦如齐之二客从田横今人不复见此等乃以所以疑古人此説甚新后读曹子建三良诗云秦穆先下世三臣皆自残生时共荣乐既殁同忧患难言捐躯易杀身诚独难乃知子建已有此论毂千驽不如养一驴黄初中疑忘诸王黜削封爵名曰就国实同囚拘㫁还往求通亲亲表云臣逺慕鹿鸣君臣之宴中诗棠棣匪他之诚下思伐木友生之义终懐蓼莪罔极之哀毎四节之㑹块然独处左右惟仆隷所对惟妻子髙谈无所与发陈义无所与展未尝不闻乐而拊心临觞而叹息也甚哀切求自试表云若陛下出不世之诏効身锥刀之用使得西属大将军当一校之队东属大司马统扁舟之任必乗危蹈险骋舟奋骊宇刄触锋为士卒先虽未能禽权馘亮庻効湏臾之㨗以灭终身之愧虽身分蜀境首悬吴阙犹生之年也甚悲壮与杨徳祖书略云词赋小道子云先朝执㦸之臣尔犹称壮夫不为吾虽薄徳位为藩侯庻几见永世之业流金石之功岂徒以翰墨为勲绩词赋为君子哉若吾志不果吾道不行将采庻官之寔録辨时俗之得失定仁义之理成一家之言虽未能藏之名山将以传之同好味其文势骏壮退之答崔元之书本此曹仲雍哀词略云昔后稷在寒冰鬭谷在楚泽衣鸟凭虎而无灾今文茵无寒冰之惨罗帏绮帐暖于翔鸟之翼幽房闲宇宻于云梦之野慈母良保仁乎鸟虎之情文字丽宻有如此者天台林宪字景思自号雪巢尤遂初序其集略云富与贵人之所可得而才者天之所甚靳景思取天所甚靳者多则不能兼人之所得固宜然则才者寔致穷之具人何用有此而天亦何用靳此此未易以理晓也诚斋演遂初之説为雪巢之词云且吾与诗人同争夫天之所靳是天之横民也同犯夫天之所恶是又天之横民也治横民者宜以横政既与诗人同为横民矣欲不与诗人同受横政可乎余曰子既无遗力以取所靳无惧心以犯所恶无怨言以安所致然则延之为君惜过也余举延之语以唁君亦过也然君必欲专享诗人才之所致者而不显不悔以不辤造物之横政亦过也二公可谓善谑矣雪巢读陶诗云吾观渊明诗了不在言赋有如春和气周行不停驻时与春为风融夷物华而未尝见用力万物荣处处时与秋为月浩然无点注江山滋清絶宇宙靡纎汚乃知渊明诗本不在时故邂逅吐所有气象随所寓乞食不为拙华斩不为慕帰来不为高折腰不为沮羲皇平歩超无懐贞雅素简淡岂能尽学者谩驰歩独有无絃琴明明一斑露虽甚清絶然太轻快集中长篇皆类此要须更穏括以韦栁乃善芜城赋云版筑雉蝶之殷井干烽橹之勤崒若㫁岸叠似长云观某扁之固䕶将万祀而一君出入三代五百余载竟瓜割而豆分歌堂舞阁之基弋林钓渚之馆吴蔡齐秦之声鱼龙爵马之玩皆薰歇烬灭光沉响絶园葵赋云仕非鲁相有不拔之利賔惟二仲无逸马之忧若乃邻老淡稼女妪帰桑拂此苇席炊彼穄粱甃壶援醢曲瓢卷浆乃羮乃瀹鼎盈筐甘旨蒨脆滑柔芬芳消淋逐水润胃调肠鲍明逺赋有思致然太拘狭开拓不去略存二赋此子诗工于赋押韵用事往往切题岑叅贾至辈句律多出于鲍然去康乐地位尚逺发大雷岸与妹书六百余事无一字及家事皆述道涂辛苦古今陈迹山䕫水怪覊愁旅思辤极典雅为集中佳作燕公之文如楩木枝干缔大厦上栋下宇孕育气象可以变隂阳而閲寒暑坐天子而朝群后许公之文如应钟鼓笙簧錞磬崇牙树羽考以宫县可以奉神明享宗庙李北海之文如赤羽元甲延亘平野如云如风有貙有虎阗然鼓之吁可畏也贾长侍之文如高冠华簪曳𥚑鸣玉立于廊庙非法不言可以望为羽仪资以道义李员外之文则如金舆玉辇雕龙綵凤外虽丹青可掬内亦体骨不饥独孤常州之文如危峰絶壁穿倚电汉长松怪石倾倒谿壑然而略无和畅雅徳者避之杨崕州之文如长桥新铁骑夜度雄震威厉动心骇耳然而鼓作多容君子所愼权文公之文如朱门大第而气势宏敝廊庑廪厩户牖悉周然而不能有新规胜概令人竦观韩吏部之文如长江秋注千里一道冲飈激浪汗流不滞然而施于灌溉或爽于用李㐮阳之文如燕山夜鸿华亭晓鹤嘹唳亦足惊聼然而才力偕觧瞥然髙逺故友沈谘议之文则隼系鹰扬灭没空碧崇兰繁荣曜芳扬㽔虽迅举秀擢而能沛艾絶景其他握珠玑奋组繍者不可一二而纪矣以上皇甫湜评唐十一家之文可与法帖所载梁武帝评三十四家书对观出世篇云生当为大丈夫㫁覉罗出泥涂四散号呶俶优无隅埋之深渊飘然上浮骑龙披青云泛覧游八区经大山絶巨海一长吁麾西月镜东弄日珠上始天之门直指帝所居群仙来迎塞天衢凤凰鸾鸟乗金舆音声嘈嘈满太虚旨饮珍食兮照庖厨食之不饫饮不尽使人不陋复不愚旦旦狎玉皇夜夜御天姝当御者几人百千爲翻宛宛舒舒忽不自知支消体化膏露明湛湛无色茵席濡俄而散漫斐然虚无翕然复抟抟乆而苏精神如大阳霍然照清都四肢爲琅玕五脏爲璠玙颜如美蓉顶如醒醐与天地相终始浩漫爲娱下顾人间溷粪蝇蛆湜以轲雄自拟然此篇放旷超轶轲雄不道也文字亦未及大人赋隋唐人言语耳阖庐之死金玉其墓黔娄之死首足不覆吴融诗阿对泉头一布衣自註云阿对是杨伯起家僮常引泉灌蔬韩致光吴子华皆唐末词臣位望通显虽国蹙主辱而赋咏倡和不辍存于集者不过流连光景之语如感时伤事之作絶未之见当时公卿大臣往往皆如此蝎赋云夜风索索縁隙凭壁弗声弗鸣潜此毒螫厥虎不翘厥牛不齿尔今何功既角而尾虎赋云西白而今其兽唯虎何彼列辰自虎而䑕善人瘠䜛人肥汝不食䜛畏汝之饥恶马赋云彼骑而啮孰爲其主彼刍而蹄孰爲其圉五里之堠十里之亭癣燥饥暍不择重䡖亭有嚵吏曝之为腊又毒其吏立死于枥王谿与陶进士书夫所谓傅学宏词者岂容易哉天地之灾变尽觧矣人事之兴废尽究矣皇王之道尽识矣圣贤之文尽知矣及下虫豸草木鬼神精魅一物以上莫不开㑹此其可以当博学宏词者耶恐犹未也设他日或朝廷或持权衡大臣问一事诘一物小如毛甲而时脱有不能尽知者则是博学宏词者当其罪矣私自恐惧窘苦囚械后幸有中书长者曰此人不堪抹去之大快乐曰此日后不能知得东西左右亦不畏矣又云常自祝愿得时人曰此物不识字此物不知书是我生获忠粛之谥也其论激矣前人记蔡京权重喜闽漕郑可简餽茶就封皮批进修撰除运副逺相晚亦权重病起见二鸡吐绶爱玩乆之问谁所致左右以宋少梁成大对亦就札子批际刑部侍郎人以为戏笔也已而命下西山先生云其权重于蔡氏耳逺相当国乆从官多由迳而得端平初鹤山召对云侍从之臣有献纳而无论思亦雅谑也郑谷送人下第云吾子虽云命乡人懒读书七言云愁破方知酒有权皆有新意薛能云诗深不敢论郑谷云暮年诗力在新句更幽㣲诗至于深㣲极玄絶妙矣然二子皆不能践此书唐人惟韦栁本朝惟崔徳符陈简斋就之温飞卿苏武庙云廻日楼台非甲帐去时冠剑是丁年甲帐是武帝事丁年用李陵书丁年奉使皓首而帰之语颇有思致南丰序南齐书云为二典者所记岂独唐虞之迹耶併与其精㣲之意而传之方是之时岂特任政者皆天下之士哉盖执简操笔而随者亦皆圣人之徒也曲阜行颕濵中书舍人制云在昔典谟训诰誓命之文学者宗之以爲大训盖当是时岂独纪纲法度后世有不能及哉至于言语侍从之臣皆圣人之徒亦非后世之士所能髣髴也词意全本南丰其家庭素所讲贯也横渠絶句云渭南泾北已三迁水旱縦横𢾗亩田四十二年居陜右老年生计似初年又云两山南北雨冥冥四牖东西万木青面似枯髅头似雪后生谁与属遗经其清苦如此所以爲一代儒宗曹操欲使十吏就蔡琰冩邕遗书琰曰男女不亲授乞给𥿄笔眞草惟命妻胡之耻岂不大于亲授所谓不能三年之丧而缌小功之察欤义山孔明庙云玉垒经纶逺金刀歴𢾗终诚斋徐孺子墓云旧国已禾女荒阡犹石翁比山谷月马寒如灰礼乐卯金刀之句尤精确义山善用事哭刘蕡云空闻迁贾谊不待相孙弘自应制科至谪此止以十字道尽温飞卿过韦筹草堂七言云醉后独知殷甲子病来犹作晋春秋林和靖五言云隠非秦甲子病着晋春秋和靖非蹈袭者当是偶然相似鲁共王坏孔子宅以广其居升堂闻金石丝竹之音乃不壊宅此谓鲁生及孔氏之后有絃诵于其闻者尔而疏云惧其神异乃止不壊误矣髙祖诛项籍引兵围鲁鲁诸儒犹讲诵习礼絃歌之音不絶此岂亦有神异耶觧经如此岂不语怪神之义哉半山拟寒山云我曽为牛马见堂豆欢喜又曽为安人欢喜见男子我若真是我祗合长如此若好恶不定应知为物使堂堂大丈夫莫认物为己后有慈受和尚者拟作云姦汉䐽淳汉淳汉縂不知姦汉做驴子却被淳汉骑半山大手笔拟二十篇殆过之慈受一僧尔所拟四十八篇亦逼眞可喜也寒山诗麤言细语皆精诣透彻所谓一死生齐彭殇者亦有絶工致者如域中婵娟女玉佩响珊珊鹦鹉花间弄琵琶月下弹长歌三日绕短舞万人看未必长如此芙蓉不耐寒殆不减齐梁人语此篇亦见山谷集岂谷喜而笔之后人误以入集欤元康八年机始以台郎出补着作游乎秘阁而见魏武帝遗令忾然叹息伤懐者乆之客曰夫始终者万物之大归死生者性命之区域是以临丧殡而后悲覩陈根而絶哭今伤心百年之际兴衰无情之地意者母乃知哀之可有而未识情之可无乎夫日食由乎交分山崩起于杇壊亦云𢾗而已矣然百姓怪焉者岂不以资髙明之质而不免卑浊之累居常安之势而终婴倾离之患故乎夫以回天倒日之力而不能振形骸之内济世夷难之智而受困魏阙之下已而格乎上下者藏于区区之木光于四表者翳乎蕞尔之土雄心摧于弱情壮图终于衰志长算屈于短日逺迹顿于促路呜唿岂特瞽史之异阙景黔黎之怪頺㟁乎观其所以顾命家嗣贻谋四子经国之略既逺隆家之训亦宏又云吾在军中持法是也至于小忿怒大过失不当効也善乎逹人之谠言矣持姫女而指季约以示四子日以累汝因泣不伤哉曩以天下自任今以爱子託人同乎尽者无余而得乎亡者无存然而婉娈房闼之内绸缪家人之务则几乎宻与又曰吾婕妤立人着铜雀台于台堂上施六尺牀张繐帐朝晡设脯糒之属月朝十五日輙向帐作妓汝等时时登铜雀台望吾西陵墓田又云余香可分与诸夫人诸舍中无所爲学作履组卖也吾歴官所得缓皆着藏中吾余衣裘可别爲一藏不能者兄第可共分之既而竟分焉亡者可以勿求存者可以勿违求与违不其两伤乎悲乎爱有大而必失恶有甚而必得智患不能去其恶威患不能全其爱故前识所不用心而圣人罕言焉若乃系情累于外物留曲念于闺房亦贤俊之所宜废乎于是遂愤惫而献弔云尔士衡此作词简而事甚备语絶而意愈新当爲魏晋间文章第一序胜于文后村先生大全集卷一百七十八后村先生大全集后村先生大全集卷第一百七十九后村先生大全集卷之一百七十九诗话放翁诗云药来贼境灵何益米出胡奴死不炊上句用柳公绰事公绰节度山南东道有道士献丹药问所从来曰自蓟门时朱克融方叛公绰曰药自贼境来虽验何益弃药而逐道士殆天爲下句设此竒对扬雄集六卷四十三篇剧秦美新之作在焉法言末云自周公以来未有汉公之懿又曰其勤劳则过于阿衡此时莾犹未篡此语不过如今人称颂权贵人功徳尔及莾既簒雄纵不能如许由洗耳鲁连蹈海然与龚胜同时莾使使者以印绶强起胜胜称病笃卧以手推去印绶胜两子及门人进说云云胜曰吾受汉家厚恩今年老旦暮入地岂以一身事二姓下见故君乎不食而死雄亦仕汉者莾簒不能去视胜可愧死矣美新之篇方且盛称皇帝陛下配五帝冠三王开辟以来未闻宜命贤哲作帝典一篇袭旧二爲三以示㒺极又自言有顚眗病恐先犬马填沟壑长恨黄泉故作此篇以献余爲寕顚眴病死此文岂可作哉朱氏书莾大夫杨雄卒书其罪矣而昌黎公荆公涑水公皆推重或以配孟子何也元后诔略云天之所废人不敢支又云皇天眷命黄虞之孙歴世运移属在新圣人云汉庙黜废移安定公凢累百韵案元后之莽之姑然掷传国玺缺其角闻翟义起兵以为是见汉宗庙毁坏有怨言人心之公不可磨灭如此雄士人也顾以贼莽为新圣以汉庙黜废为天之所坏乎刘子政集二卷有九叹用骚体末有杖铭云歴危乗险匪杖不行年耆力竭匪杖不强有杖不任颠跌谁怨有士不用害何足言藷蔗虽甘殆不可杖佞人悦已亦不可相杖必取任不必用味士必任贤何必取贵语简而有味文君眉色如望逺山脸际常若芙蓉十八而募悦长卿之才而越礼焉长卿死文君为诔传于世杨雄梦吐凤凰而作太玄经重舒梦蛟龙入怀而作春秋繁露公孙弘食故人高贺以脱粟饭覆以市衾贺告人曰弘内服貂蝉外衣麻枲内厨五鼎外膳一肴于是朝廷疑其矫为弘叹曰寕逢恶賔勿逢故人呉章为王莽所杀弟子皆更易姓名以从他师惟司徒掾平陵曹敞独称呉章弟子收葬其尸目瞤得酒食灯火花得钱才干鹊嗓而行人至蜘蛛集而百事喜故目瞤则咒之灯花则拜之干鹊噪则餧之蜘蛛集则放之枚臯文章敏㨗长卿制作淹迟而长卿首尾湿丽枚臯时有累句杨子云曰军旅之际戎马之间飞书走檄用枚臯廊庙之下朝廷之中高文大兴用相如安定嵩眞元菟曹元理并明筭术成帝时人真自筭其夀七十三绥和元年正月二十五日晡死时书壁记之至二十四日晡时死其妻曰见真筭时长下一筭虑脱有㫖不敢告今果校一日眞又曰北村青陇上孤槚西四丈所凿之入五尺吾欲葬此地及死往掘得古时空椁遂以葬焉元理常从其友人陈广汉广汉曰吾有二囷米忘其石数子为计之元理以食箸十余转曰东囷七百四十九石八升七合又十余转曰西囷六百九十七石八斗遂大书囷门后出米西囷六百九十七石七斗九升有一鼠大堪一升东囷不差圭合元理后复遇广汉告以米数元理以手击牀曰还不知鼠之殊米不如剥面皮矣广汉为取酒鹿脯数片言理复筭曰藷蔗二十五区收一千五百三十六枚蹲鸱三十七亩收六百七十三石牛产上百犊万鸡将五万雏羊豕鹅鸭皆道其𢾗果蓏肴䔩悉知其所曰资业之广何供馈之𥚹广汉慙曰有仓卒客无仓卒至人元理曰俎上蒸㹠一头厨中荔枝一柈皆可为设广汉再拜谢罪自入取之尽日为欢公孙弘为国士所推上为贤艮国人邹长倩以其贫觧衣裳衣之释所着冠屦与之又赠以生刍一束素丝一襚扑满一枚书遗之曰扑满者以土为器以畜钱贝有入窍而无出窍满则扑之士有聚敛而不能散者将有扑满之败可不诫欤弘为髙贺邹长倩两故人所䡖如此岂非曲学阿世以纳侮欤梁孝王游于忘忧之馆集诸游士使各为赋枚乗为柳赋路乔如为鹤赋公孙诡为文鹿赋公孙乗为月赋羊胜为屏风赋韩安国作几赋不成邹阳代作邹阳安国罚酒三升赐枚乗路乔如绢人五匹自扬雄梦吐凤以下皆见西京杂记葛洪所集也末云洪家有刘子骏汉书一百卷无首尾题目但以甲乙丙丁纪其卷数歆欲撰汉书縁录汉事未诠次而亡故书无定本杂记而已后好事者以意次第之始甲终癸为十秩秩十卷合为百卷试以此记较班固所作是全取刘书有小异同耳固所不取不过二万许言今抄出为二卷名曰西京杂记以禆汉书之阙尔后洪家遭火书籍都尽此两卷在洪巾箱中故得犹在刘歆所记世人希有纵复有者多不足备恐年代稍乆歆所撰遂没并洪家此书二卷不知所出故序之云尔尹少稷诗若淡泊而有义味其庸医行云南街医工门如市争传和扁生后世膏育可为死可起瓦屑蓬根尽珍剂歳月转乆术转疎十医九死一活无北市医工色潜动大字书牌要惊衆偏收弃药与遗方纵有神丹亦无用寔者为虚热为寒几因顚倒能全安君子见形神枵然卧一室医方争工药无必左手捡方右顾金两手虽殊皆剑㦸似讽当时主和战者闻逆亮入㓂律诗云本来饥饱非同鼎安得浮沉自一舟又云异白是非忧史谬终身寒饿羡钱愚词不廹切而意独至矣少禝及接吕居仁曽告甫议论在山中读书二十年名论极重晚为大坡因符离之败张魏公父子以附和议遂为公议所贬甚可惜也顷故人陶木仁父宰上饶余託仁父传其集四册诗其一汉益州刺史朱公叔卒门人陈季圭议所谥宜曰忠文子陈留蔡邕议曰按古之以子配谥者鲁之季文孟懿子卫之孙文公叔文皆诸侯之臣也至于王室之卿大夫其尊与诸侯同故以公配春秋曰刘卷卒葬刘文公羊传曰刘卷者何天子大夫也经文曰王子虎卒左传曰王叔文公卒葬如同盟礼也此皆天子大夫得称公其礼与同盟诸侯敌之文明也又礼縁情臣子咸欲尊其君父故虽侯伯子男之臣自称其君咸得曰公及其卒也异国之人称之亦然是以邾子许男称公以葬春秋之正义也以例言之则府君王室亚卿也有王叔刘氏之比以臣子之辤言之则有邾许称公之文虽无土而其位是也今曰公犹可若称子则降等多矣惧礼废日乆将诡时聼周有仲山甫伯阳嘉父吉父贤老之称也宋有正考父鲁有尼父配谥之称也春秋曰孔父礼曰伯某父异亡之称也父虽非爵号与公同礼天子诸侯咸用优贤异亡顺乎门人臣子所称之宜可于公父之中择一处焉斯不称子而已邕此议佳甚韩柳欧曽不能加邕集十卷大半爲人作碑板如桥元杨秉杨赐皆名臣如朱公叔陈仲弓郭林宗范史云姜肱皆名士至于刘表胡广之碑岂得无愧词乎又有袁满来胡根二铭满来太尉之孙司徒之子年十五死根根陈留太守之子七歳死二铭甚羙几于谀墓矣周勰字巨胜汝南人再举孝亷皆委之去梁冀专国前后三辟不至后太尉司徒各在辟司空三辟察贤良方正州举茂才又公车特徴託疾杜门里巷无人迹外廷生蓬蒿至延嘉二年梁氏诛灭而勰卒圂典字叔则探縂歴𢾗剖纎入冥州郡礼命举至孝莫之能起李休字材南阳宛人縂七经精群纬翫辞察前识古今疑义错谬前人所希论后学所不割判剥散幽闇昭烂郡署五官掾司空湖广请不至年七月十日诏书尺一召光禄大夫杨赐諌马日磾议郎张华蔡邕太史令单飏诣金商徳殿门惟中设都座中常侍育阳侯曹节从东省出就都座刘宠龎训北面杨公华邕西南面受诏书各一通尺一木板以朝廷焦心闻灾恐惧毎访群公补阙故时宻问勿依违皆再拜受诏起就坐五人各一处给笔札邕鸡化皆妇人干政所致乳母赵娆赀富侔于邱墓踰于园陵两子受封兄弟典郡永乐门史依阻城社大为奸祸晚昧已成非外臣所能审处近者不治无以正逺又言廷尉郭禧国之老成光禄大夫桥玄方直前太尉刘宠忠实亘为谋主𢾗见访问邕立朝持论可谓有所𥙷益然诏问之时两常侍在都座之侧乃不敢指言汉寺人亦太横矣为曹公祠桥公云使持节丞相冀州牧魏王操谨遣掾再拜敬祠故太尉桥公公以懿徳汎爱传容国念明训士思令横灵幽体翳邈哉晞夷幼以顽鄙之质为大君子所顾犹仲尼之称颜渊李生之叹贾复士死知已懐此无忘又承从容要誓言殂逝之后路有由径不以斗酒只鸡过相沃酬车过三歩腹痛勿怪虽戏笑之言非至亲笃好夫何肯如此辤懐旧雅顾潜然悽怆奉命东征屯此乡里北望贵土乃心陵墓则致薄祠公其尚飨董卓上书辤疾乞就国土群臣表卓上觧国家播迁之厄下救兆民涂炭之祸黜废顽凶援立圣哲谨案汉书䔥何以相国金印绶位在公卿之上卓功续参侔伊霍宜以卓为相国位在太傅上带履上入朝不趋此表邕笔也然其罪薄于子云子贺周益公致仕启云清朝无事元老辞荣谓七十致仕当守礼经之常故再三上疏不为文其之举天子重违其意孤傅以华其帰喜见颜间甚于掇一第之日身居物外忘其为三公之尊邂逅遂得初心毫发略无遗恨恭惟某官栖迟盛福俯仰太平开馆招贤留作国家之用衔杯乐圣退全明哲之身甫于悬舆已闻冠挂于神武虽是翁矍铄皆意复使此老婆娑是负其生平二者岂可得兼万有足是闗学力难与妇谋昔蜀公年未至而乞身潞公耄已及而谋国从其所好非道之常又岂徒行止合圣人之时出处全君子之致方㝷同社共玩象戏于橘中焉知老至作龟巢于莲上但某夙仰髙风惊闻盛举观始终之一节知夀百年昔嗟林下之无人今喜山中之有相凉台燠馆縁知緑野之清闲角扇长壶愿备洪崕之洒扫子此作甚佳然为诗名所掩竹隠集十一卷多其旧作暮年诗无枣本此石湖放翁诚斋一辈人又材气飘逸记问精博警句天造地设略不㦸人喉舌品在诸人之上集中及晚作尤佳者昔已有絶句诗选今摘其警句于后暁梵鱼出听夜禅石点头胷中着云梦皮里有阳秋自作先生传谁为故吏碑鬲上春坊酒眉尖野店恭肩成山耸因寻句眼作花昏为勘碑天寒不知翠袖薄日暖但觉玉烟生黄四娘花空朶朶谢二郎鬓已苍苍索醉寕倾问字酒忍饥不取作碑钱一驹入隙来元不碍蝇钻𥿄出定何妨化成银地佛应喜移下玉楼天不知北风万籁自宫征南日一轩眞袴襦但欲有衣存妓妾不愁无帐列生徒刘顕贵为天子友退之穷作相君书我本田家子驱来作长官政虽无小异民却自相安静或焚香坐闲因展畵看庸人优之耳只道太和难巢余太古雪人有正始风头如雪絮白面作春桃红一鞭加尔肤万刄划吾腹就令勐于虎何忍食子月世无冷镬汤邑尽活地狱老觉此身无一堪尚牵诗课捻襄髯亦知庭院西风恶直为秋香不下帘一瓶储粟一嚢钱皃学箕裘女纺砖更买卜立邱吾事勘书评畵了残年可怜玉雪不供愁似倩诗翁作此君虽强项歳寒相对却风流勿以鳌巨笑蝼蚁冠山戴粒等逍遥不识庐山孤负目不食螃蠏孤员腹亦知二者古难并行到九江吾事足巾垫雨佩飞霞觧嘲攻墨通明殿不夜城雪三雅六经大官连樯千万艘小官仅得一叶如渔舠其中何所有白髪翁媪并皃曹赤脚婢三后执㸑苍头奴二前操篙元眞笔牀间茶灶吏部酒杯兼蠏螯书缄一箱半鱼蠧壹束百轴成牛腰平铺藁秸荐猫犬赆买枣栗供猿猱新花欝屈作萎木清酒荡揺成浊醪篷低日觉巾角折灶近时闻羮釡轑高骧正难望鹢首缓进岂敢争龙标全家窘拘叹蹐跼长物屏当随週遭桑枢驷马各是累人肝薇蕨俱成饕不湏彼此更相笑未必欝林之石贤胡椒㫁贪鞍觧见缚壊想宅絶迷道摧慢幢技惑箭撤睡盖裂爱纲弥勒称赞善财告诸仁者此长者子为被四流漂泊者造大法船为被见泥没溺者立大法桥为被痴暗昏迷者然大智灯为行生死旷野者闻圣道为婴烦恼重病者调和法药为遭生老死苦者饮以甘露令其安穏为人贪患痴火者沃以定水使得清凉云何为菩萨究竟施佛子此菩萨假使有无量衆生或有无眼或有无耳或无鼻舌手足来至其所告菩萨言我身薄祜诸根残阙惟愿仁慈以善方便舍己所有令我具足菩萨闻之即便施与假使由此经阿僧祗刼诸根不具亦不必生一念悔惜但自观身从初入胎不净微形胞叚诸根生老病死又观此身无有眞实无有惭愧非贤圣物臭秽不洁骨节相持血月所涂九死常流人所恶贼作是观已不生一念爱着之心复作是念此身危脆无有坚固我今云何而生恋着应以施彼充满其愿如我所作以此闻导一切衆生令于身心不生贪爱悉得成就一切智身是名究竟诗譬如乗船欲入大海未至于海多用功力若至海已但随风去不假人力以至大海一日所行比于未至其未至时设经百歳亦不能及至㣲细罪生大怖畏以忿恨风吹心识大炽然不息凢所作业皆顚倒相觧脱长者告善财善男子应以善法扶助自心应以法水润泽自心应以境界净治自心应以精进坚固自心应以忍辱坦自心应以智证洁白自心应以智慧明利自心应以佛自在开发自心应以佛平等广大自心应以佛十力照察自心李格非字文叔济南人诗文四十五卷文髙雅条鬯有义味在晁秦之上诗稍不逮元祐末为博士绍圣始为礼部郎有挽蔡相确诗云邴吉勲劳犹未报䘙公精爽仅能帰岂蔡尝汲引之乎挽鲁直五言八句首云鲁直今已矣平生作小诗下六句亦无褒文叔与苏门诸人尤厚其殁也文潜志其墓独于山谷在日以诗往还而些词如此良不可晓其过临淄絶句云击鼓吹笙七百年临淄城阙尚依然如今只有耕耘者曽得当时九府钱试院五言云斗暄成小疾亦稍败吾勤定是朱衣吏乗时欲舞文亦佳作文叔李易安父也文潜志云长女能诗嫁赵明诚文叔祭其水文云惟先生自诗以来载籍所记歴代治乱九流百氏凢一过目确不忘坠其发为文章则泛而汪洋宻而精致脩然髙爽歛然沉毅骤肆而隠忽纷而治絶驰者无遗影适淡者有余味如金玉之就雕章湖海之失涯涘云烟之变化春物之秾丽见之者不能定名学之者不能髣髴笔势略与淇水相精深可讽咏初至象郡五言云禆海环国世人恃两足遽欲穷畛域心知禹分未尽舜所陟吾迁桂岭外仰亦见斗极升髙临大路邮传𢾗南北山川来时经草树略已识技牀帰梦长乡堠行歴歴又云去日有近逺寒暑乃不同手提而啄饮嗜慾南北通是邦亦洙泗人可牛与弓良知尽虚市妙质老耕农彼时张曲江此时余㐮公二子稍颕脱一洗凡马空斯文隔裔土后生昩华风风要常衮剑外须文翁又云秦扁不南游医方略岚瘴黄秋雨淫与疟盖同状吭师乌能神适市半扶杖吾欲养黄婆母壮子亦王妙药只眼前乞汝保无恙又云居近城南楼歩月时散䇿小市早收灯空山晚吹笛皃唿翁可帰恐我意惨戚从来坚道念老去倦形役天其卒相予休以南荒谪宴坐及此时聊观鼻端日絶句云歩履江村雾雨寒竹间门巷系黄团犹嫌肮脏惊鱼鸟父老相唿拥道看八尺方牀织白籐含风漪里睡蓇腾若无万里还家梦便是三湘退院僧南迁后四六比向来两制尤髙简精妙曰狄人杰何如曰粗覧经史薄闲文茟箴规切諌风晚有钱癖和峤之徒魏元忠文武双阙名实两空外示贞刚内懐趋附李峤有三戻性好荣迁憎人升进性好肥鲜绮罗㫁人食肉衣锦性好行房憎人畜声色唐俭事太宗甚蒙宠过毎食非俭至不餐数年后特憎之遣谓之曰更不须相见见即欲杀隋文帝重髙颎初甚爱后不愿见见之则怒薛师有巧性常入宫闱补阙王求礼上表曰太宗时罗黒能弹琵琶遂阉为给使以教宫人今陛下要懐义入内臣请阉之庻宫闱不乱表寝不出少府监裴匪舒奏卖苑中官马粪歳得钱二十万贯刘仁轨曰恐后代称唐家卖马粪遂寖宗楚客谄薛师释迦重出观音再生尚书左丞张庻亷子利渉为懐州参军刺史邓恽曰名父出如此物杨炯为文好以古人姓名聨用号为点鬼簿骆宾王文好以𢾗对号为筭博士卢生之文古今粲粲文质彬彬惜哉不幸有冉耕之疾为幽忧子以释愤焉李详初为劔南一尉言刺史书考不平又曰请考使即下笔曰怯㫁大事好句小稽自隠不清疑人搃考中下张易之昌宗目不识字手不觧书谢表及和御制皆谄附者为之所进三教珠英乃崔融张悦辈之作而易之窃名为首逆韦诗什并上官昭容所制昭容上官仪孙女博渉经史研精文笔班媫妤左嫔无以加贺兰敏之为封东岳碑张昌龄所作也刘子书咸以为刘勰所撰乃渤海刘昼所制昼无位博学有才取其名人莫知也进士章宏智诗君为河畔草逢春心剰生妾如台上镜得照始分明同房常定宗改始字为转字遂争此诗皆云我作博士罗道琮判云昔五字定表以理切称竒今一言竞诗取词多爲主始帰宏智转还定宗张苟皃爱偷文章时爲之语曰活剥王昌龄生吞郭正二骆賔王帝京篇倐忽抟风生羽翼湏臾失浪委泥沙冉闵杀胡人髙鼻者横死董卓诛阉人无须者枉戮梁武帝使唤搕头师帝方与人棋欲杀一叚子应声曰杀却使出斩之棋罢唤师入使曰陛下令杀却臣己杀讫帝叹师临死何言曰师云贫道前身爲沙弥以鍫刬地误㫁一曲蟮今此报也帝流涕无及吏部尚书唐俭与太宗棋争道上大怒出爲潭州蓄怒未洩谓尉迟敬徳曰唐俭轻我我欲杀之卿为我证騐有怨言指斥敬徳唯唯明日对伏云敬徳顿首曰臣实不闻频问确定不移上怒碎玉珽于地奋衣入良乆索食引三品以上皆入宴上曰敬徳今日利益者各有三唐俭免枉死朕免枉杀敬徳免曲从三利也朕有怒过之美俭有再生之幸敬徳有忠直之誉三益也赏敬徳一千叚群臣皆称万歳魏元忠忤二张出为端州髙要尉二张诛入为兵部尚书中书令左右仆射不能复直言古人有言妻子具则孝衰爵禄厚则忠衰三狗俱用觉魏祚之陵夷五侯并封知汉图之圯缺周公孔子请伏杀人伯夷叔齐求承行刼牵羊付虎未有出期縳䑕与猫终无脱口左思白发赋云星星白发生于鬓垂虽非青蝇秽我光仪䇿名观国以此见疵将拔将讘好爵是縻白髪将拔惄然自诉禀命不幸値君年莫偪廹秋霜生而皓素始覧明镜惕然见恶朝生昼拔何罪之故予观橘䄂一皜一晔贵其素华匪尚緑叶愿戢之子摄子之镊咨尔白发观世之途靡不追荣贵华贱枯赫赫阊阖蔼蔼紫庐弱冠求仕童髫献谟甘罗乗轸子竒剖符英英终贾髙轮云衢拔白就黒此自在吾白发临拔瞋目号唿何我之冤何子之娱甘罗自以辨惠见称不以髪黒而名着贾生自以良材见异不以乌鬓而后举闻之先民国用老成二老帰用周道粛清四皓佐汉汉徳光明何必去我然后要荣咨尔白发事故有以尔之所言非不有理曩贵耆老今薄旧齿皤皤期皓首田里虽有二毛河清难俟随时之变见叹孔子发乃辤尽誓以固穷昔临玉颜今从飞蓬发肤至昵不克终聊用拟辤比之国风后村先生大全集卷之一百七十九后村先生大全集后村先生大全集卷第一百八十后村先生大全集卷之一百八十诗话陶弼商翁与杨畋乐道同时一生仕宦广西晚守钦顺二州集中多佳句前已采其一二他五言如塞上云星落胡王死河穷汉使帰雪山经夏冷天马入秋肥观教战云晋兴由帅譲楚败以师喧行役云隂㣲辨樵火霁早误僧钟杂诗云乆闲忘将略多病熟医书顺州云渇蜂衔砚水饥蝶嗅屏花七言汴河云柳与扬州今独在水和隋帝不重来桞州云人心如地少年处天气似春无冷时送人云冷州十分无客送䡖车一两有民攀又云兵堪渡海将军老史不占天处士闲村行云路小马蹄髙复下村深鸡唱有如无李雁湖诗程沧洲守宜春刋于郡斋余不及识公初筮豫章公谪居临川从曽极景建得余诗简景建云刘君诗兼鲍庾之清俊前与同舍不知其郎君诗笔如此晚得宜春本摘其警语一二于此红梅云晚觉郑公殊妩媚生憎夷甫太鲜明送杨子直知吉州云忧时铁石孤忠在閲世风花老眼空酬景建云新有千丝明暁镜旧无一畵赞宵衣闲吟此外惟湏饮老觉人间万事非又云向来交态云翻手静里元言石点头雁湖注半山诗甚精确其絶句有絶似半山者已採入诗选矣如平生閲世朦胧眼偏向白鸥飞处明如鸦健触翻红䔩䔩鸥闲占㫁碧粼粼皆可讽咏如金谷玉川奴鹪鹩赋蛱蝶图双蓬鬓寸草心鹏友雁奴客蟹奴皆的对于湖读中兴碑云繍绷儿啼思塞酥重燎香驱群胡阿环锦袜无㝷处一夜惊眠揺帐柱朔方天子神为谋三郎帰来长庆楼楼前拜舞作竒崇中兴之功不赎罪日光玉洁十文碑蛟龙盘拏与天齐北望神臯双泪落祗今何人老文学题蔡济忠所摹衔府米帖云生前官职但执㦸身后一字万金直当时雷霆下收拾世间不复有遗逸整整十卷事犹湿光采激射海为立平生我亦有书癖对此惝怳心若失曰呿汗下屡太息十日把玩不得食作牋天公拜稽首乞我此老生时一只手为君痛饮百斛酒墨池如江笔如帚一扫万字不停肘石徂徕读石安仁学士诗云齐梁无骏骨李杜得秋毫后世益纂组变风堪郁陶奔道少骥逸秃如牛毛试看安仁咏秋风有怒涛徂徕力排扬刘而推重曼卿如此但前云骏骨后又云骥逸何也寄张从道云腊尽妻未褐天寒子读书寄明复先生云残书几箧蠧寒菊半篱荒惟学春秋昔时时到草堂殊有魏野林逋气格徐渊子诗用纺砖字斯于诗载弄之瓦注云纺砖也说苑亦云和氏之璧千金之寳用以间纺不如瓦砖癸未甲申余自桂林入都改秩一日自外帰逆旅主人云有二客访君不遇留刺而去视之盖髙续古钟春伯二馆职也皆素昧明日往谢髙云吾于陆伯敬处见子集诗钟云吾于南塘处见子四六相约访君共论此事何相避之深也钟惠四六一卷髙遗疎寮诗二册未几钟贵显髙出馆不复入今皆物故余老矣四六姑置惟诗结习未忘所得疎寮二册前已摘出一二聨后得其全集数倍于旧老笔如湘絃泗磬多人间俚耳所未闻者有石湖放翁诚斋之风部帙既多不能遍閲姑録其警语于编以备遗忘五言扬嗣勋惠茯苓云道是青神谷元通白帝厓有松如壮士其魄化婴皃云湿侵鵶觜天寒翦兔丝尧初香摘髓秦后雪凝脂穴动龙蛇窘山空鸟兽悲惟将千歳力白了一生竒送潘徳鄜帅广云风穏琛舟引春帰卉服衙谒吴给事云上皇今百歳近侍不多人寄僧云鹿采花修供猨分石坐禅别僧云梦无全觉乆诗只半聨竒聼雪云竹大时闻拆梅明不受霾杂诗云今古凭诗了干坤赖酒浇忙犹轮使砚懒尚事持茶买砚云汾献升云鼎秦遗蚀雪碑曹娥江云沙泠雁三二天长㠶有无七言送蜀客云峨眉雪罢添巴水玉垒云空见蜀星白浪不浸鱼复阵青苔犹䕶劔闗铭题放翁诚斋倡和云题徧鲛绡干碧海吹将鹤笛上青天道山堂前梅花云太乙神仙游册府秦王学士凭栏杆懐墅云已是飞来鶗鵊了可能落到牡丹花读曼卿诗云东西都汉犹司马三百年唐只次山答人云晋书好传偏安石唐世诸人且乐天送歙守云龙尾石湏分几寸壮丹花不望头纲池西云旋作池来分剡曲略教花处似苏隄梅花云相依岂恨移来晚欲愬犹湏説到明絶句尤多佳者都下云柳生春思拂京华不管闲人也忆家添尽好香那睡得月痕如水浸梨花中秋夜登秀台二絶云青冥风露无人管醉力飞昇入桂台月过斗西亲挽住伴人骑鹤去蓬莱冰娥看尽人间世好事如公不数枚却唤清罍相揖酌汝聼下界息成雷梨花词云殿头催引上清华独奏春词喝赐茶带月帰来仙骨冷梦魂全不到梨花晚泊江口云白鹭青剡烟江口梅六七分经雪后月肯流连相伴酒隔岸唿船有鱼否五言古体答辛幼安云青天不惜日壮士偏知秋自古有竒畵如今空白头彼时当再来吾老不可留天推壁月上星入银河流躔度若此急人生与之浮终夜自起舞无人共登楼典谟有陈言河洛非故州黄鹤唿不来谁能理残裘此篇甚髙古杜旟伯髙题兰亭序云君勿笑新停相对泣却胜兰亭暮春集白头吟云长门作赋値千金不知家有白头吟二诗皆有味王元泽诗不满百度闗山篇云万马度闗山闗山三尺雪马尽雪亦干沙飞石更裂帰来三五骑旌旗映雪灭不见去时人空流碛中血古乐府无以加春懐云朝日上屋角百鸟鸣不休岂复辨名字但闻閙钩辀乱我读书语惊我梦寐游弯弓弹使去暂去还啾啾弹十不得一丸穷来愈稠㧞弓坐榻上咄咄空自尤时节使汝鸣我何为汝讐絶句云一双燕子语帘前病客无憀尽日眠开徧杏花人不到满庭䡖雨緑如烟霏㣲细雨不成泥料峭䡖寒透夹衣处处园林皆有主欲寻何地看春归殊有乃翁思致猎较集前已摘𢾗聨晚温故读再録昔遗忘者七言雪中云但能闭户酌季雅安用驭风㝷伯昏种芜菁作羮云且喜芜菁种得成薹心散出碧纵横脆甜肭子无反恶肥嫩羔皃不杀生乐羊岂㫁皃孙念刘季寕无父子情争似野人茅屋下日髙淡煮一杯羮歴世云面朋面友风雨散山鸟山花淡薄交一榻氍毺容独卧满林𣏌菊是兼肴五言云天寒犹着絮雨湿欲蒸吴地人情薄西风客计疎无书堪着眼有法可安絶句云谁倚黄旗唤阿瞒令君终作可怜人䔥然唯有鹿门老不带孙刘一点尘䡖隂小雨晚难收柳痩梅穷却似秋可恨水仙花不语无人共我说春愁春怨云梨花雨送海棠风不借烟脂作小红几日无人吹玉笛鸳鸯飞入馆娃宫此老笔力有谪仙风骨集中有云老鹤梅抛青嶂里客星倦倚紫微邉又云而今心服陶元亮作得人间第一流岂非深悔晚出之误与灊山集多不经人道语此公读书多气老笔遒题颜鲁公像云千五百年如烈日二十四州惟一人朝衣视坎趋前死羽服行山即此身与客晚集云足下一来同晚歩先生小住大村舂春晴云四野縁廻春𥙷阙乱山尘净雨修容懒轩云经年不濯子春足半月才梳叔夜头止酒云缙绅处士议所以将军贵人湏毕之月夜云琉璃虚空甚圆满紫磨山川更新铸梅花絶句云姑射山头氷雪仙人间一见便丰年却应羞死琴台女不得乃翁公一钱荷珠云客来切勿令观此薏苡犹能困伏波如大槐小草木偶刍灵朝采夜光立豹蹲鸱口伐手谈木上座曲先生千金子万玉妃童欺我老农报予春下巖研正焙茶皆的对王逢原集张廵篇云禄皃射火烧九天鬼手不扑神聼旃群庸仰口不肯唾及出长喙嘘之燃睢阳城穷缩死鼈危系一发悬九渊廵嗔睨逺两皆拆怒嚼齿碎须张肩恨身不毛剑无翼不能飞去残贼嚥翁去腥刀皃磔俎日嚼月血犹经年霁云东攘两臂去西来才有乆指还胷中愤气吐不散去随箭入浮屠抟思穷智索莫自効更脔爱妄尝饥涎我疑没日贼不食恐其肉酖死不痊又疑身骨不化土定作金铁埋重泉何时山移陵谷变发出移陵谷戈鋋吾如得之愿有用不诛已然诛未然此作出卢仝上交难赠杜渐云两鼠共谋渇相饮期入水一䑕下缒缶一鼠上衔尾前䑕以之跌后䑕以之死䑕死何足噫夫人才可悲平地把手笑乗崕拨足挤贼防易爲力壮楗墻篱交防难爲人笑面恶肝脾前日信其是今日悟其非安得先知明有如灼火龟然则奈之何期子同吁此必有爲而作谁氏子云袅袅谁氏子鲜鲜一何姝来奔富人家妻与富人俱严粧问夫子我岂彼室如夫子笑遣之彼寕与汝都升堂由阼阶徳色溢以舒亲賔不敢笑退语相吁髙堂聚群婢唯诺相恣睢家事忽不图顾指取自如朝令拆桂薪暮遣藩篱除风雨半夜来百衅生不虞屋压盗随至夫死别嫁夫东邻有淑子性不事讼朱端居大人求正色不愿謏清镜见白发行谋不顾闾不知爱妻人取舍何异与词似意王建张籍哭诗云目虽涙所出由来心乃源白日㬠我面意欲干氿澜而不照我心我涙何由干况在重云遮使我何自安又云目存多所见不若无目完山中云山中亦有出山路山人自不与世通拂衣行起饮流水枕书就卧聼松风地寛江河竞揺荡天阔日月争西东干坤自为四时役万事不到幽人胷集中新意快句不可胜纪如舟方乗兮入不吾以覆且溺兮我同人死束蒿为楹樗为柱居者略不忧其顚吾观世之人陷此者不啻火立向足燔岂期既自悟不思跳出乃欲井方崩兮治坠屋且雕椽倾江竭河论曲水都投人海爲酒池中间不盈掬日益醖醸成浇漓不知淳风竟何适万手齐举招不廻五言云清醒甘泽畔富贵奈墦间剑折终羞屈籣遗不改香其论文云星纬织成副地锦欧冶铸出舂天矛文章日组纬玉机飞金梭虽有眞绳结作张麟罗老成终到孔穷死亦爲颜不能绳我怠何力禁人叛不知里社歌不可郊庙施梅花云那知后世无所用皃嚼不美还弃之赠王平甫云古人谁云朽死魄如可召其咏物驯鹿云祗消指马相可有逐原人豺狼好爪牙应笑角如麟水车云上润业已然下竭将奈何雁云闗塞风髙夜江湖木落秋纸鸢云才乗一线凭风去便有愚皃仰面看春雪云蛰户开重墐冰鱼上复况东园云夭桃未老已抽青约略朱旗冠翠纛虽然素李不争华似洗朱丹夸莹皎昔读广陵集草草用朱笔点出妙处子修弟手记予所点者于册晚见子修所抄矣又偏盲不能尽閲册子遂再选一畨本朝诸人惟逢原别是一种如灵芝庆云出为祥瑞半山崛强于欧苏无所置喙非苟叹服后生者逢原集中有吕吉甫所答五言云东海有沧溟西极有崑崙子已其舟车我亦为楫轮吉甫能为此言岂非近朱者赤耶方丰之徳享及与吕紫㣲交游放翁序其诗梅花云天女终降大居士登伽惟挠小乗禅又云老夫六贼销磨尽时为幽香一败禅渔父云已携巨鲤换新粳尚有鲦鯈得自烹闻道烹鲜易烦碎唿皃无用苦为羮歴﨑道中云漠漠春隂接海低𪷟𪷟晚雨傍山飞半歌古埭无人过时有村童䕶鸭帰海口云白是盐埕青是麦谁云斥卤不堪田五言云魂梦无金印生涯有瓦盆杨大年西崑酬唱集序略云予景徳中忝佐修书今紫微钱君希圣秘阁刘君子仪竝负懿文尤精雅道予得以游其墻藩而咨其模楷因以歴覧遗编研咏前作更迭唱和互相切劘入兰游雾虽获益以居多观海学山叹知量而中止虽荣于託骥亦愧乎续貂凡五七言律诗二百四十七章其属而和者又十集人折为二卷取玉山䇿府之名命之曰西崑酬唱集今考十五人者丁谓刁衎张咏晁迥李宗谔薛陈越李维刘隲舒雅崔遵度任随钱惟济有名秉不看姓王沂公只有一篇在卷末攷翁长短句云元知造物心肠别老却英雄似等闲祕传一字神仙诀说与君知只是顽一句叮咛君记取神仙湏是闲人做君记取封侯事在功名不信由天元来只有闲难得青史功名天却无心惜渔父词云一竿风月一蓑烟两家在钓台西住卖鱼生怕近城门况肯到红尘深处潮生理櫂潮平理䌫潮落浩歌帰去时人错把比严光我自是无名渔父鹧鸪天云杖履寻春苦未迟洛城樱笋正当时三千界外帰初到五百年前事縂知吹玉笛渡清伊相逢休问姓名谁小车处士深衣叟曾天津共赋诗好事近云混迹寄人间夜夜畵楼银烛谁见五云丹灶养黄芽𥘉熟春风帰从紫皇游东海宴旸谷进罢碧桃花赋赐玉尘千斛又云平旦出秦闗雪色驾车双陆借问此行安往赏清伊修竹汉家宫殿刼灰中春草几回緑君看变迁如许况纷纷荣辱朝中措去怕歌愁舞懒逢迎粧晚託春酲搃是向人深处当时枉道无情闗心近日啼红宻䜣剪緑深盟杏馆花隂恨浅畵堂银烛嫌明情知言语难传恨不似琵琶道得眞其激昂感慨者稼轩不能过飘逸髙妙者与陈简齐朱希贤相颉顽流丽绵宻者欲出晏叔原贺方回之上而世歌之者絶少项平庵祭辛幼安文云人之生也能致天下之憎则其死也必享天下之名岂天之所生必死而后美盖人之所憎必死而后止呜唿哀哉死者人之所恶公乃以此而为荣予者公之所爱必当与我而皆行苟旦暮而相从固予心之所爱尚眠食以偷生恨公行之不待自昔哀誺未有悲于此者平庵五言絶句武夷鐡笛亭云夜嘨千崖裂朝吟万象苏山人大自在无泪将君须诸葛祠堂云羽扇白纶中堂堂六尺身我评秦汉下宇宙只斯人永州云日日长沙岸看云只念家如何永州梦偏爱在长沙𣢾乃曲云霭廼出深溪湘山日落时若非尧土哭即是楚神啼杂五言如隆中评刘牧云阿琦去梯䇿尚识抱膝公谁云豚犬愚颇复胜乃翁又平生万事伪惟有病是实时方攻伪其言如此六言和王仲衡尚书云圣贤生世不𢾗文章何代无人一言蔽思无邪三万觧曰若稽七言八句读三国志云曹刘有志混华戎无奈吴皃两炬红赤壁㷔烧云梦泽夷陵光照永安宫人间身比鼎三足天上无因日再中惟有葛公心未死夜深寒月照孤忠路旁有因梅竹以编篱者云已生野外更篱根仍与蚩氓𥙷㫁垣博士低头乗虏障王姫掩面嫁乌孙风枝雨叶无生意粉靥朱唇有泪痕説与调羮吹律事老农那信腐儒言杂七言如送水心淮东縂领云蓝缕疾耕家四壁铁衣髙卧日千金四朝饷士前无古一旦和戎患至今如送邕州髙教授云君行回雁前头路我上杜鹃无处船䕫州永安宫云吴娃觧掩夫差面难系刘郎一寸心送陈上齐纳官还乡云正尔钓丝江上去依然羽扇箧中情藏秃笔云莫欺贫士无擅施时向文房度一僧涧上云全家寝食淙琤上韶濩声中过百年和人云窓中见日知晨暮瓶里看花记歳时新读子书多乙者旧吟诗藁尽丁之咏抛毬云綵毬丹柱倚春风寒食清明罢绣工汉北将军贪蹋踘岂知兵法在吴宫七言絶句春日隄上云髙髙下下十五里白白红红千树花縂在疎篱㫁垣里背隄临水少人家见梅云草枯叶脱四山童万里长天一目空数点寒梢着红蕊人间惊喜见春风次韵罗郢州送别云江上相留不肯留渡江沿岸却回头汉江东去人西去不见髙城始是愁楮州路口小雨云三十年前过此时一双青髻绾青丝如今旧雨犹相记只傍星星白处吹落㡌台云千山揺落万林空数点黄花酒盏中半破接篱谁耐管已将身世付西风分明屈子独醒愁故作南华醉梦游岂是晋人眞爱酒渠侬心事更悲秋上云皃时飞鞚得金隄掣电惊风过马蹄今日笋舆揺醉㡌城东一日到城西与潘徳文倡和糟蟹诗押险韵至六首皆新竒而首篇尤工大戴笑汝无亢空双螯小戴笑汝有筐如子臯太玄笑汝长郭索入穴惭蟺升惭猱知心但有毕吏部卧起与汝同酒糟后来爱者苏长公亦只许汝中山醪固知合向一邱老安得上与三辰翺长公貌喜心未敬虽羡微生犹恶饕我疑吴侬修稻怨和秫醢汝偿民膏虽然因此得长醉痛贬未必非深褒又疑毕叟妒刘掾曽以螟蛉䡖二豪故回左手就箕踞持螯借糟成两髙石湖诗三十四卷五言如思陵挽词云㓂降千猰㺄胡拜两单于首山铜鼎就前殿玉巵空病中云目青浮珠珮声尘籁玉箫注水瓶花醒吹薪鼎药潮丙午元日云童心仍竹马暮境忽蒲轮春晚云繍地红千点平桥緑一篙栋花来石首谷雨熟樱桃咏懐自嘲云退闲惊客至衰懒怕书来挽赵宻太保云鬓凋犹陛㦸心在惜弢弓六言乆病或观游适云羸似蓐妇多忌倦似田翁作劳玩具僧梳刖屦悰丁尾龟毛请息斋云洞门画挂铁鎻阁道秋緑苔蓍下略同龟伏瓜中且免蝇来又云劳君敬枯木耳恐汝见湿灰焉七言发令江云船尾竹林遮县市故人犹自立沙头将至吴中云新事略从年少问故人差觉座中稀玉麟堂㑹客云不用忙催银烛上酴醿如雪照黄昏秋晚闲吟云旁若无人䑕饮砚麾之不去蝇登盘丙午新正云病怜楖粟随身惯老觉酴酥到手迟又云人情旧雨非今雨老境増年是减年口不两匙休足谷生能几屐莫言钱行营夀藏云縦有千年铁门限终湏一箇土馒头偶书云已耳榾勤为圃休向滔滔苦问津亲邻招集强往便帰云气衰况复三而竭心赏尤于四者难一龛云与老有情冬后煖去仙无几日髙眠七言絶句昌化云翠染南山拥县门一洲横截两溪分长官日永无公事卧聼滩声看白云长沙王墓云英雄转眼逐东流百战工夫土一坏荞麦茫茫花似雪牧童吹笛上髙邱处州鸎花亭云山碧丛丛四打围烦将旧恨访黄鹂缬林霜后黄鹂少湏是愁红万点时续长恨歌云别后相思梦亦难东虚云路海漫漫仙凢顿隔银屏影不似当年取次看枫桥云朱门白壁枕湾流桃李无言满屋头墻上浮图路旁堠送人南北管离愁次韵陆务观云离合纷纷怕逺游逺游仍怕赋登楼何湏一望三千里望尽西州转更愁田园杂兴云骑吹东来里巷喧行春车马閙如烟系牛莫碍门前路移系门西碌碡邉污莱一稜水周围歳歳蜗庐没半扉不着茭青难䕶岸小周撑取葑田帰槐叶初匀日气凉葱葱鼠耳翠成双三公只得三株看闲客清隂满北窓采菱辛苦废犂锄血指丹流鬼质枯无力买田聊种水近来湖面亦收租古鼎作香炉云云雷萦带古文章子子孙孙永奉尝辛苦勤铭成底事如今流落管烧香石湖长短句醉落魄云马蹄尘扑春风得意笙簘逐欵门不问谁家竹祗㨂红粧多处烧银烛碧鸡坊里花如屋燕王宫下花成谷不湏悔唱阳闗曲直为海棠夜合来西蜀南柯子云恨望梅花驿凝情杜若洲香云低处有髙楼可惜髙楼不近木兰舟缄素双鱼逺题红片䇿秋欲凭江水寄离愁江已东流那肯更西流春若有情春莫去花如无恨花休落茶山诗十五卷九百一十篇者是也续刋后集亦十五卷然中间多泛应谩与者前辈所作犹自删其半今人乃并存而不削欲其行世难矣稼轩五言絶句元日云老病忘时节空斋晓尚眠皃童唤翁起今日是新年偶题云黄花眼倦开见酒手频推不恨吾年老恨他将病来七言云错处眞成九州铁药得几钓丝酒肠未减长鲸吸诗思如抽独茧丝皆佳句然为词所揜后村先生大全集卷之一百八十后村先生大全集后村先生大全集卷第一百八十一后村先生大全集卷之百八十一诗话陈拾遗感遇诗云微月生西海幽阳始化昇圆光正东满隂魄已朝凝太极生天地三元更废兴至精谅斯在三五谁能征又云兰若生春夏羊蔚何青青幽独空林色朱㽔冐紫茎迟迟白日晚袅袅秋风生歳华尽揺落芳意竟何成又云苍苍丁零塞今古缅荒途亭堠何摧兀暴骨无全躯黄沙暮南起白日隐西隅汉甲三十万曾以事匈奴但见沙塲死谁怜塞上孤尺云乐羊爲魏将食子殉军功骨月且相薄他人安得忠吾闻山中相乃属放麑翁孤兽犹不忍况以奉君终又云市人矜巧智于道若童蒙倾夺相夸侈不知身所终曷见元冥子观世玉壶中杳然遗天地乘化入无穷又云吾观龙变化乃知至阳精石林何冥密幽洞无留行古之得仙道信与元化幷元感非象识谁能测沧溟世人拘莫见酣酒笑丹经崑崙有瑶树安得采其英又云白日毋不归青阳时暮矣茫茫吾何思林卧观无始衆芳委时悔鶗鴂悲鸣耳鸿荒古已頺谁识巢居子又云吾观崑崙化日月沦洞冥精魄相交媾天壤以罗生仲尼推太极老眀贵窈冥西方金仙子崇议乃无明空色皆寂灭业縁定河成名教信纷籍死生俱末停又云圣人秘元命惧世乱其贞如何嵩公辈谀谲误时人先天诚为美阶乱祸谁因长城备胡㓂嬴祸发其亲赤精既迷汉子年何救秦去去桃李花多言死如麻又云深居观元化悱然事朶颐群动相吱食利害纷㘈㘈便便夸毗子荣耀更相持务先让天下商贾竞刀锥已矣行采芝万世同一时又云吾爱鬼谷子青谿无垢氛囊括经世道遗身在白云七雄方龙鬬天下乆无君浮荣不足贵导养晦时文舒可弥宇宙见之不盈分岂徒山木夀空与麋鹿群又云呦南山鹿离罟以媒和招揺青桂树幽蠧亦成科世情甘近习荣耀纷如何怨憎未相复亲爱生祸罗瑶台倾巧笑玉杯殒双蛾谁见孤城树青青成斧柯又云林居病时乆水木澹孤清闲卧观物化悠悠念群生青春始萌逹朱火已满盈殂落方自此感叹何时平又云临歧泣世道天命良悠悠昔日殷王子玉马遂朝周寳鼎沦伊谷瑶台成故丘西山伤遗老东陵有故侯又云贵人难得意赏爱在须叟莫以心如玉探他明月珠昔称天桃子今为舂市徒鸱鸮悲东国麋鹿泣姑苏谁见鸱夷子扁舟去五湖又云圣人已去乆公道细良难蚩蚩夸毗子尧禹以为谩骄萦贵工功势利迭相干燕王尊乐毅分国愿同欢鲁连譲齐爵遗组去邯郸伊人信往矣感激为谁欢又云幽居观大运悠悠念群生终古代兴没豪圣莫能争三李论周报七雄灭秦嬴复闻赤精子提剑入咸京炎光既无象晋鲁复纵横尭禹道己昧昏虐势方行岂无当世雄天道与胡兵咄咄安可言时醉而未醒仲尼溺东夏伯阳遯西溟大运自古来旅人胡欢哉又云逶迤世已乆骨鲠道斯穷岂无感激者时俗頺此风灌园何其鄙世道不相容皎皎于陵子嗟嗟张相公又云圣人不利已忧济在元黄屋非尧意瑶台安可论吾闻西方化清凈道弥敦奈何穷金玉雕刻以为尊云构山林尽瑶图珠翠烦鬼功尚未可人力安能存夸愚适増累矜智道逾昏又云元天幽且黙群议曷嗤嗤圣人教犹在世运乆陵迟一绳将何系忧醉不能持去去行采芝勿为尘所欺又云蜻蛉游天下与世夲无患飞飞未能止黄雀来相干穰侯冨秦宠金石比交懽出入咸阳里诸侯莫敢言寕知山东客激怒秦王布衣取丞相干载为辛酸人云㣲霜知岁晏斧柯始青青况乃金天夕浩露霑群英登山望宇宙白日已西溟云海方荡潏孤鳞安得寕又云翡翠巢南海雄雌珠树林何如羙人意骄爱比黄金杀身炎洲里委羽玉堂隂旖旄光首饰葳㽔烂锦衾岂不在遐远虞罗忽见㝷多材信为累叹息此珍禽又云挈瓶者谁子妖服当青春三五明月满盈盈不自珍高堂委金玉微缕悬干钧如何负公鼎被夺笑时人又云元蝉号白露兹岁已蹉跎群物从大化孤英将奈何瑶台有青鸟远食五山禾崑崙见元凤岂复虞云罗又云荒哉穆天子好与白云期宫女多怨旷层城闭蛾眉日耽瑶台乐岂伤桃李时青苔空萎絶白发生罗帷又云朝发宜都渚浩然思故郷故乡不可见路隔巫山阳巫山綵云没高丘正微茫伫立望已乆涕泪露衣裳岂兹越乡感忆昔楚襄王朝云无处所荆国亦沦亡又云昔日章华宴荆王乐荒淫霓旌翠羽盖射兕云梦林朅来高唐观怅望云阳岑雄图今日在黄雀空哀吟又云丁亥岁云暮西山事甲兵嬴匝卭道荷㦸争羗城巖冬阴风劲穷岫油云生昏黩无昼夜羽檄复相惊攀跼兢万仞崩危远九冥籍籍峰壑里哀哀冰雪行圣人御宇宙闻道泰阶平肉食谋何失葵藿缅纵撗又云可怜瑶台树灼灼佳人姿碧叶映朱实攀折青春时岂不盛光宠荣君白玉墀但恨红芳歇彫伤感所思又云朅来豪游子势利祸之门如何兰膏叹感激自生冤衆趍明所避时弃道游存云泉既已失罗纲与谁论箕山有高节湘水有清源唯应白鸥鸟可爲洗心言又云索居独几日炎夏忽然衰阳彩皆隂医亲友尽睽违登山望不见涕泗乆涟湍宿梦感颜色若与白云期世中骄豪子驱逐正嗤嗤蜀山与楚水携手在何时又云金鼎合神丹世人将见欺飞飞骑羊子胡乃在蛾眉变化固幽类芳菲能㡬时疲疴苦沦世忧痗日没淄春然顾幽褐白云空涕洟又云朔风吹海树萧条邉已秋亭上谁家子哀哀明月楼燕客结发事远游赤丸杀公吏白刃报私雠避仇至海上被役此邉州故乡三千里辽水复悠悠毎愤胡兵入常爲汉国羞何如七十载白首未封侯又云本爲贵公子平生实爱才感时思报国㧞剑起蒿莱西驰丁令塞北上单于台登山见千里懐古心悠哉谁言未忘祸磨没成尘埃又云浩然坐何暮吾蜀有蛾眉念与楚狂子悠悠白云期时哉悲不㑹涕泣乆涟而梦登绥山穴南采巫江芝探元观竒化遗世从云螭婉娈将永矣感悟不见之又云朝入云中郡北望单于台胡秦何宻迩沙朔气雄哉籍籍天矫子猖狂已复来塞坛无名将亭堠空崔嵬咄嗟吾何叹邉人涂草莱又云仲尼探元化幽鸿顺阳和大运自盈缩春秋递来过盲飏怱号怒万物相纷劘溟海皆震荡孤鸿其如何编诗自唐人有李社泛浩浩韩栁靡苍苍之句金既以此四君子冠篇首然以辈行岁月敕之则陈拾遗在四君子之上感遇之作虽朱文公命世大儒赤凛然起敬昔摘数聨今全録于此李杜子美墓志云娶弘农杨氏司农少卿怡之女四十九而终子宗武至死不克葬其子嗣业后四十余年乃克葬于首阳山前长子宗文者传记皆不言其所终岂夫学遂无闻与如树鸡栅之类必非精文选者太白后序云娶许生一女二男女曰明月奴嫁而卒继刘次合鲁生子曰颇黎终娶宗凢四娶又云携骏马美妾所适二千石郊迎饮数斗世号李东山余记白子名伯禽今新旧唐史皆不载新史载其二孙女嫁为民妻进止有风范谓观察使范传正言先祖志在青山葬东麓非其志传正为改葬青山又欲使二女改妻士族辞以命也不愿更嫁传正复其失徭役颇黎岂伯禽之小宇欤史逸其事当攷白与宗十六诗云晚娶宗序讹为宋世传退之有题子美坟七言一首末章有三贤所归同一水之句此篇出入平仄数韵累三十六句其辞鄙浅无一字是韩笔韩集李汉所编亦无此篇元微之作子美墓志及铭皆高古如云子美上薄风骚下该沈宋言夺苏李气吞曹刘掩颜谢之孤高杂徐庾之流丽尽古今之体制兼文人之所独专説得出其评李杜谓太白壮浪纵恣摆去拘束模冩物象及乐府歌诗诚亦差肩子美矣至若铺陈终始排比声韵大千言次数百词气豪迈属对律切李尚不能歴其藩翰况壶奥乎则抑扬太甚国初盛称二何之交苦不多见仅序杜诗云公诗支为六家孟郊得其气熖张籍得其简丽姚合得其清雅贾岛得其竒僻杜牧薛能得其豪健陆龟蒙得其赡传此数语亦近似但郊谓之得杜气骨可也乌有所谓㷔哉能诗非牧比不可并称龟蒙非甚赡博亦道不着余谓善评杜诗无出半山吾观少陵诗谓与元气侔之篇万世不易之论王逢原云雕䥴物象三千首照耀干坤四百春虽面前语他人亦不能道扬大年欧阳公皆不喜杜子美诗王介甫不喜太白诗殊不可暁介甫之说云白诗十句九句说妇人酒耳独不思命高将军脱靴识郭汾阳于贫贱时比开元贵妃子飞燕岂说妇人酒者所能爲耶晦翁亦云近时诗人何曾梦见太白脚后板故人陈伯霆郎中读北征诗戏语余云子羙善谑如云粉黛忽解苞桹籍尽眉闗虽妻子亦不怒余云公知其一尔别诗云清辉玉臂寒则闺中之肤色玉耀可见又云何时倚虚幌双照泪痕干其笃于伉俪如此伯霆大笑白与裴长史书云蜀中友人吴指南死于洞庭之上白禅服恸哭若䘮天伦炎月伏尸泣尽继之以血权殡湖侧自今陵归数年遗骸犹在白雪泣裹骨徒歩负之而趍丐贷营切于鄂城之东其自序如此史亦不书史言明皇欲官太白为妃所沮余观飞燕在昭阳之语不足深憾雪才诗自序甚详略去汉祖吕氏食其在旁秦皇太后毒亦淫荒时妃以禄山为儿史云宫中有丑声而白肆言无忌如此同人于玉环多事微婉其辞如云养在深闺人未识人云薛王沉醉夀王醒又云不从金舆惟夀王白独昌言之可见刚稜嫉恶可破公疑其以召怨力士因借此以报脱靴之辱岂飞燕之语能为祟哉李郭皆唐名将临淮驭军严士不敢仰视汾阳颇寛大故子美新安吏点兵诗云送行勿泣血仆射如父兄岳阳楼云昔闻洞庭水今上岳阳楼吴楚东南拆干坤日夜浮亲朋无一字老病有孤舟戎马闗山北凭轩涕泗流岳阳楼赋咏多矣须还此篇独歩非孟浩然辈所及千秋节云寳镜群臣得金吾万国廻衢樽不重饮白首独余哀按子美在天寳间虽献三赋未尝一用不过扈驾入蜀暂为谏官而追怀开元于十九年之后寳镜群臣得金吾万国廻之句言群臣皆赐敬而金吾伏卫万里还京独尝艰阻末云衢樽不重饮白首独余哀公于唐朝诸公中最疎远而一念不忘忠爱比陈希烈张均张均兄弟穷富极贵卖唐臣贼罪不容诛矣本朝诗僧道潜自号参寥了太白有赠参寥子一篇云白鹤飞天书南荆访高士五云在岘山果得参寥子肮脏辞故园昂藏入君门天子分玉帛百官接话言长揖不受官拂衣归林峦此一僧一道士皆号参寥以先后言则潜为顶冐聊託之以发一笑新安吏潼闗吏石壕吏新婚别垂老别无家别诸篇其述男女怨旷室家离别父子夫妇不相保之意与东山采薇出车枤杜数诗相为表里唐自中叶以徭役词发为常至于亡国肃代而后非复贞观开元之唐矣新旧唐更不载者略见杜诗太白百忧万愤二篇百忧上崔相者员也云台星再朗天网重恢屈法伸恩弃瑕取才卒赖员力北归万愤投魏郎中不知魏何人乃侪之崔相之列此篇云树榛㧞桂囚鸾宠鸡语甚新又言兄弟妻子离隔有一门骨月散百草遭难不复相提携之句魏必是一志义之士能恤人患难者当攷八哀诗如张曲江云仙鹤下人间独立霜毛整上君白玉堂倚君金华省如李北海云古人不可见前辈复谁继文云碑板照四裔又云丰屋珊瑚钓麒麟织成罽紫骝随剑几义取无虐岁又云独步四十年风聼九臯唳子美惟于此二公尤尊敬如李临淮云平生白羽扇零落蛟龙匣极悲壮又云青绳纷营营风雨秋一叶内省未入朝死泪终映睫其形容临淮忧䜛畏讥不敢入朝之意説得出余人如郑䖍之类非无可説但毎篇多芜辞累句或为韵所拘殊欠条鬯不知饮中八仙之警䇿盖八仙篇毎人只三雨句八哀诗或累押二三十韵以此知繁不如简大乎笔亦然太白求白鷴诗云照影玉潭里刷毛琪树问夜楼寒月静朝歩落花闲唐人咏白鷴者极少本朝欧梅皆有此作当更求鷴诗以𥙷遗醉答丁十八云黄鹤高楼已搥碎黄鹤仙人无所依黄鹤上天诉玉帝却放黄鹤江南归神明太守再调饰新图粉壁还芳菲一州笑我为狂客少年往往来相讥君平帘下谁家子云是辽东丁令威作诗掉我惊逸兴白云遶笔窓前飞待取明朝酒醒罢与君烂熳㝷春晖丁十八不知为何人敢与谪仙挑战岂非任棠之流乎赠岑徴君云岑公相门子雅望归安石奕世皆䕫龙中台有三折虽登洛阳殿不屈巢由身余亦谢明主令称偃仰臣登高覧万古思与广成邻西来一揺扇共拂元规尘此篇清拔不书征君名岂非与子美同为遗补者乎按京兆杜磪序岑参诗言参曾大父文本大父长靖伯父羲皆至台辅则徴君只是此人无可疑者但序云参天寳三载进士高第歴官至右𥙷阙起居郎入为郎出为京西判官嘉州刺史不言其尝被徴召岂偶遗忘耶别宗十六云我非东床人令姊忝齐眉浪迹未出世空名动京师适遭云罗解翻作夜郎悲掘妻镆鎁剑及此三龙随慙君湍沷苦千里远从之白帝晓猿断黄牛过客迟遥瞻明月崃西去益相思妻与团兄从至夜即与集序终娶于宗之説合注家或以宋为宗或以宗为宋但当以白诗为正江陵送马卿云天意高难问人情老易悲惠子云皇天无老眼空谷滞斯人唐人送山人处士五言多矣此二联刘随州鲍溶辈精思不能逮小寒食舟中云春水船如天上坐老年花似雾中看此聨在目前而古今人所未发天育骠骑歌云伊昔太仆张景顺监牧攻驹閲清峻遂令大奴守天育别养骥子怜神俊当时四十万匹马张生叹其材尽下故独冩眞传世人见之座右乆更新年多物化空影形呜唿健歩无由骋如今岂无騕褭与驿骝时无王良伯乐死即休人题韦偃马云韦侯别我有所适知我怜居畵无敌戏拈秃笔扫骅驺歘见麒麟出东壁一匹龁草一匹嘶坐看千里当霜蹄时危安得眞致此与人同生亦同死少陵马诗多矣此二篇及曹霸丹青引尤老苍一洗万古杜鹃行云寄巢生子不自啄群鸟至今为哺雏虽同君臣有旧礼骨月满眼身覊居此篇以为车驾幸蜀六宫莫从万官窜伏奔问行在者絶少又义鹘行云飘萧觉素发凛欲冲儒冠又云永激壮士肝似谓当时有权位而不能捄人之急脱人于难者前出塞云君己富拓土开疆抑何多弃絶父母恩吞声行负戈又云生死向前去不劳吏怒嗔路逢相识人附书与六亲哀哉两诀絶不复同苦辛又云军中异苦乐主将寕尽闻又云杀人亦有限立国亦有疆苟能制侵陵岂在多杀伤又云驱马天雨雪军行入高山迳危抱寒石指落曾水间已去汉月逺何能筑城还后出塞云千金买马鞍百金装刀头又云渔阳豪侠地击鼓吹笙竽云㠶转辽海粳稻来东呉越罗与楚练照曜舆台躯主将位益崇骄气凌上都邉人不敢议议者死通衢又云中夜间逃归故里俱空村恶名幸脱免穷老无儿孙此十四篇笔力与文选中拟古十九首并驱太白拟古十三首感兴六首文义或不相属与集中五言古诗絶不类岂贯休之徒效颦欤望鹦鹉洲云魏帝营八极蚁观一祢衡黄祖斗筲人杀之受恶名鸷鹗啄孤凤千春伤我情至今芳洲上兰蕙不忍生此篇有无穷之悲永王东廵歌内一絶云三川北虏乱如蔴四海南奔似永嘉但用东山谢安石爲君谈笑静胡沙按永王辟客如孔巢父亦在其问白其一尔此篇所谓谢安石不知属谁可见自负不浅然十篇只目王爲帝子受命东廵与王衍阮籍劝进事不同姑熟十咏前辈疑非白作信然越中覧古云越王勾践破吴归义士还家尽锦衣宫女如花满春殿只今惟有鹧鸪飞苏台覧古云旧苑荒台杨柳新菱歌清唱不胜春只今惟有西江月曾照吴王宫里人二首可入七言絶句上皇西廵歌云栁色未饶秦地緑花光不减上林红人云地转锦江成渭水天廻玉垒作长安未云少帝长安开紫极双悬日月照干坤时上皇播迁于蜀非欲留蜀者今盛称锦江玉垒无异渭水长安又谓双悬日月照干坤若为少帝讳不力请回銮者此所以上皇有乞我剑南一道之叹欤秋浦十五首云秋浦长似秋萧条使人愁遥传一掬泪为我达扬州又云秋浦锦驰鸟人间天上稀山鸡羞緑水不敢照毛衣又云山川如剡县风日似长沙又云两鬓入秋浦一朝飒已襄猿声催白发长短尽成丝虽五言然多佳句玉壶吟云西施宜笑复宜颦丑妇效之徒害身君王虽爱蛾眉好无奈宫中妬杀人则妃尝沮白信而有证笑歌行悲歌行太浅易欠豪放前辈疑非白作韦偃双松图云天下几人画古松毕宏已老韦偃少絶笔长风起纤末满堂动色嗟神妙两株惨裂苔藓皮屈鉄交错廻高枝白摧朽骨龙虎死黒入太隂雷雨垂松根胡僧憇寂寞龎眉皓首无住着但袒右肩露双脚叶里松子僧前落韦侯韦侯数相见我有一疋好素绢重之不减锦绣段今已拂拭光凌乱请公放笔为直干韦毕李之畵今皆不存赖诗以传内白摧朽骨龙虎死黒入太阴雷雨垂天造险语画古松竒怪之状李尊师松障雷雨更觉良工心独苦前辈多称此句张舍人遗缛段云开缄风涛涌中有掉尾鲸空堂魑魅走高枕形神清领客珍重意顾我非公卿服饰定尊卑大哉万古程今我一贱老短褐更无营煌煌珠宫物寝处祸所婴昔闻黄金多坐见悔吝生奈何田舍翁受此厚贶情锦鲸卷还客始觉心和平可见子美一介不取之意病柏云有柏生崇冈童童状车葢偃蹇龙虎姿生当风云㑹岂知千年根中路颜也坏出非不得地蟠据亦高大岁寒怱无凭日夜柯叶改丹凤领九雏哀鸣翔其外鸱鸮志意满养子穿穴内客从何乡来竚立乆吁怪唐自阉者力士辅国士良朝恩弄权怙宠元勲老将如汾阳临淮西平北平皆凛凛不自安此篇辞不廹切而意独至病橘之作伤微物失所至于困瘁内云尝闻蓬莱殿罗列潇湘姿此物歳不稔玉食失光辉㓂盗尚凭陵当君减膳时汝病是天意吾谂罪有司言此菓奉玉食今以病见废咎有司失包贡反不若南海荔攴歳驰至长安尔枯㯶篇云蜀门多㯶榈髙者十八九其皮割剥甚虽衆亦易朽交横集斧斤凋伤先蒲柳伤时苦军乏一物官尽取嗟尔江汉人生成亦何有有同枯㯶木使我沉叹乆死者即已休生者何自守注云蜀人取皮以充用如邉吏诛求江汉民力以供军必至于剥尽而后已枯𥙷篇云楩楠枯峥嵘乡党皆莫记不知几百歳惨无生意上枝摩皇天下根蟠厚地巨围雷庭折万孔虫蚁萃白鹄遂不来天鸡为怨恩犹含栋樑具复霄汉志良工古昔少识者出涕泪种榆水中央长何容易截成金露盘袅袅不自畏以榆本承露是以䡖承重岂不袅袅可畏乎註言大材不用而脆嵬琐之材反居重任东山吟云携妓东山去怅然悲谢安我妓今朝如花月他妓古坟荒草寒白鸡梦后三百歳洒酒浇君同所欢酣来自作青海舞秋风吹落紫绮冠彼亦一时此亦一时浩洪流髙咏何必竒晋至今且千歳皆以谢公为风流之宗虽半山崛强金陵诸诗篇篇起敬惟谪仙平视谢公与之对垒无所推让时人号为李东山固以李配谢矣草书歌云墨池飞出北溟鱼笔锋杀尽中山兔八月九月天气凉酒徒词客满高堂湏臾扫尽𢾗千张飘风聚雨惊飒飒落花飞雪何茫茫起来向壁不停午一行𢾗字大如斗恍恍如闻鬼神惊时时但见龙蛇走左盘右蹙如惊电状同楚汉相攻战王逸少张伯英古来几许浪得名张顚老死不足𢾗我师老技不师古人来万事贵天何必要公孙大娘浑脱舞自有草书以来未有能形容此妙者楚汉𢾗语眞可以破鬼胆游泰山云清暁骑白鹿直上天门山山际逢羽人方瞳好容颜扪萝欲就语却掩青云闗遗我鸟迹书飘然落巖间其字乃上古读之了不闲感此三叹息从师方未还又云平明登日观举手开云闗精神四飞扬如出天地间黄河从西来窈窕入云山凭崕览八极目尽长空闲偶然値青童緑发双云鬟笑我晚学仙蹉跎凋朱颜踌躇忽不见浩荡难追攀又云举手弄清浅误攀织女机明晨坐相失但见五云飞此六首皆仙人语非学仙人语亦非任棠辈所敢拟伦丁十八辈所敢挑战者嘲鲁儒云鲁叟谈五经白发死章句问以经济䇿茫如堕烟雾足着逺游履首戴方顶巾缓歩从直道未行先起尘秦家丞相府不重褒衣人君非叔孙通与我本殊伦时事且未达帰耕汷水濵此篇几于以儒爲戏然秦家丞相府不重褒衣人非谪仙不能道过彭蠡云谢公入彭蠡因此游松门余方窥石镜兼得穷江源而欲继风雅岂惟清心魂云海方助兴波涛何足论水碧可採金膏莫言人将振衣去羽化出嚣烦此篇陶谢意与道者谈元云茫茫大梦中惟我独先觉腾转风大未假合作容貌㓕除昏疑尽领略入精要朗悟前后际始知金仙妙公诗多説仙惟此篇兼説金仙题薛少保畵鹤云薛公十一鹤皆冩青田眞低昂各有意磊落如长人佳此志气逺岂惟粉墨新赤霄有眞骨岂饮洿池津冥冥任所往脱略谁能驯又角鹰歌云椘公畵鹰鹰戴角杀气森森到幽朔观者贪愁制臂飞畵师不是无心学此鹰冩眞在左绵却嗟真骨遂虚传樑间燕雀休惊怕亦未抟空上九天此鹤此鹰頼诗而传则诗夀于畵矣赤霄有眞骨岂饮洿池津之句羽类无敢者时人不识角鹰本色而以左绵畵本为眞虽樑间燕雀亦惊怕故卒章有亦未抟空上九天之句前打鱼篇于衆鱼中独云赤鲤腾出如有神又云鲸鱼肥美如第一而徐州秃尾汉隂槎头皆不足𢾗又云既饱欢娱亦䔥瑟末云君不见朝来割素鬐咫尺波涛永相失后打鱼云小鱼脱漏不可记半死半生犹戢戢大鱼伤损皆垂头屈强沙泥有时立东津观鱼已再来主人龙鲙还倾盃日暮蛟龙改窟穴山根鳣鲔随云雷干戈兵争鬭未已凤凰麒麟安在哉吾徒胡为縦此乐暴殄天物圣所哀两篇末句皆不忍暴殄之意公诗深得风人之义崔宗文树鸡栅篇押十八韵颇竒澁欠浏亮然宗文能领㑹非若阿买之不识字摘苍耳篇云江上秋已分林中瘴犹剧畦丁告劳苦无以供曰夕卷耳况疗风童皃且时摘侵星驱之去烂熳任逺适放筐亭午际洗剥相蒙幕登牀半生熟下筯还小益乱世诛求急黎民糠籺窄饱食复何心荒哉膏粱客富家厨肉臭战地骸骨白公虽覊旅奔窜一饮啄间不忍自求温饱侵星驱出摘采者不知是畦丁或苍头诗但云皃童往往是宗文兄弟尔负薪行言䕫州俗坐男而女立有四十五十无夫家者未云若道巫山女麤丑何得此有昭君村最能行云崃中大夫絶轻死少在公门多在水小皃学问止语论犬皃结䇿随商旅此乡之人气量窄悞竞南风疎北客若道士无英俊材何得山有屈原宅始言䕫崃二邦之陋末以昭君屈原勉励其士俗公诗篇篇忠厚如此舞剑器行所世脍炙絶妙好辞也内云先帝侍女八千人公孙剑器初第一五十年间似反掌风尘洞昏玉室梨园子弟散如烟女乐余姿映寒日金粟堆南木已拱瞿塘石城草䔥瑟玳筵急管曲复终乐极哀来月东出余谓此篇与琵琶行一如壮士轩昂赴敌塲一如皃女思怨相尔汝杜有建安黄初气骨白未脱长庆体尔代内云寳刀裁流水无有㫁肠诗妄意逐君行缠绵亦如之又云妾似井底桃开花向谁笑君如天上月不肯一廻照又云窥镜不自识别多憔悴深安得秦吉了为人道寸心浔阳非所寄寄内云君同蔡琰流泪请曹公又赠内云三百六十日日日醉如汎虽为李白妇何异太常妻世称太白名姫骏马若放荡者然于伦纪尤厚别篇云妾家三作相为许氏浔阳寄内则为宗氏作矣终始笃于伉俪如此宗氏垂泪讼冤之事史不书李杜一生流落不偶然交游皆名卿相杜于房琯李于张镐见于赋咏意气投合情谊慷慨三公皆为唐佐命勲在帝室然终不能攀致李杜一覊旅云安潼谷拾橡栗而食一放逐夜郎秋浦闻猿声而哭岂两贤文章光𦦨取𢾗于天者已多折磨而然欤摄监察御史崔成甫赠李十二云我是潇湘放逐臣君辞明主汉江濵天外常求太白老金陵捉得酒仙人白酬崔侍御云严陵万乗不从游帰卧空山钓碧流自是客星辞帝座元非太白醉扬州成甫亦必豪杰之士更相称誉如此答友人赠乌纱㡌云领得乌纱㡌全胜白接山人不照镜稚子道相宜山中答俗人云问余何意栖碧山笑而不答心自闲桃花流水杳然去别有天地非人间答湖州迦叶司马问白是何人云青莲居士谪仙人酒肆藏名三十春湖州司马何湏问金粟如来是后身此三篇可入五七言絶句长门怨云天廻北斗挂西楼金屋无人萤火流月光欲到长门殿别作深深一叚愁此篇虽只二十八字然婉而成章哀而不怨胜长赋扶风豪士歌云原尝春陵六国时开心露胆君所知堂中各有三千士明日报恩知是谁四公子之客多鸡鸣狗吠之徒岂能一一报恩哉罗隠云思量郭隗平生事不殉昭王是负心郭隗能致乐毅剧辛以报燕昭朱亥辈恐未能辨此访范居士夹道落苍耳中见范置酒摘苍耳云他筵不下筯此席忘朝饥菓茹之品多矣苍耳微物而李杜皆形之赋咏物之遭遇亦有时耶题元丹邱五言三篇云松风清襟袖石潭洗心耳又云忽遣苍生望独与洪崖群元丹邱不知何人而白称之如此以丹邱二字观之恐是天台雁荡人然山居在颍阳不可晓谪仙诗如古风六十三首及乐府诸篇又古律诗举世诵习者不録今所採録或一篇或𢾗句各有意义覧者详之后村先生大全集卷之一百八十一后村先生大全集后村先生大全集卷第一百八十二后村先生大全集卷之百八十二诗话新集此一篇专为杜陵𥙷遗陈拾遗故宅诗至比之郭元振唐人敬重拾遗如此文上人上方云庭前勐虎卧遂得文公庐吾师雨花外不下十年余长者自布金禅龛只晏如又云王侯与蚁蝼同尽随邱墟愿闻第一义囬向心地初此僧不知何人必深于内典者莫相疑行男儿生无所成头皓白牙齿欲落真可惜忆献三赋蓬莱宫自怪一日声恒赫集贤学士如堵墻观我落笔中书堂往时文彩动人主此日饥寒趍路傍晚将未契託年少当靣输心背靣笑寄谢悠悠世上儿不争好恶莫相疑他人于当靣输心背后笑之下文必有余怨公卒章优游闲暇了无忿疐阆州絶句云殿前兵马虽骁雄纵暴畧与羗浑同闻道杀人汉水上妇女多在官军中当时殿前兵无纪律如此别篇云二十一家同入蜀惟残一人出骆谷当必子羙自谓柟木为风雨所拔云倚江柟木草堂前故老相传二百年诛茅卜居㧾为此五月髣髴闻寒蝉东南飘风动地至江翻石走流云气沧波老树性所爱浦上童童一青葢虎倒龙颠委榛棘泪痕血点垂胸臆我有新诗何处吟草堂自此无颜色茅屋为秋风所破云八月秋髙风怒号卷我屋上三重茅南村羣童欺我老无力忍能对靣为盗贼公然抱茅入竹去唇燋口燥唿不得秋天漠漠向昏黑布衾多年冷似鐡骄儿恶卧踏褁裂床床屋漏无干处雨脚如麻木断絶安得广厦千万间大庇天下寒士俱欢颜风雨不动安如山呜唿何时眼前哭兀见此屋吾庐独破受冻死亦足溪柟屋茅为风所㧞不以草堂茅屋飘飘为忧方有惜古木庇寒士之意其迂濶如此天边行云九度附书向洛阳十年骨肉无消息大麦行云大麦干枯小麦黄妇女行泣夫走藏问谁腰镰胡与羗苦战行云苦战身死马将军云是伏波之子孙任马璘也去秋行云去秋涪江木落时臂枪走马谁家儿到今不知白骨处部曲有去皆无归战场冤魂毎夜哭空令野营勐士悲此数篇皆可𥙷史之缺文但遂州白骨不归失其姓名当攷草堂云矤矢暗江海难为游五湖不忍竟舍此复来薙榛芜天下尚未寕健儿胜腐儒此篇叹还吴未可重值浣花榛芜四松万竹无恙隣里大官賔客喜归可见随寓而安之意于时天下未寕固有健儿胜腐儒之句卒章云飘飖风尘际何地置老夫饮啄愧残生食蕨不敢余其语意雍容闲暇有雅人之深致牵牛织女篇云牵牛出河西织女处其东万古永相望七夕谁见同神光竞难候此事终朦胧飒然精灵合何必秋遂逢前人咏牛女者所未及壮游诗押五十六韵在五言古风中尤多悲壮语如云往者十四五出逰翰墨场斯文雀魏起以我似班杨又云脱畧小时軰结交皆老苍东下姑苏䑓已其浮海航到今有遗恨不得穷扶桑又云上感九庙焚下悯万民疮小臣议论絶老病客殊方虽荆卿之歌雍门之琴髙渐离之筑音调节奏不如是之跌荡豪放也二角鹰篇云恶鸟飞飞啄金屋安得尔辈空其群驱出六合枭鸾分子羙前有左绵画角鹰诗此二篇乃真本非左绵画本也冩懐篇云祸首燧人氏厉阶董狐笔君看灯烛张转使飞蛾宻注云燧人火化而争欲之心生董狐直笔而是非之端起其説甚新可叹篇云天下浮云如白衣斯须变改如苍狗古往今来共一时人生万事无不有丈夫正色动引经鄷城客子王季友贫穷老痩家卖屐好事就之为携酒豫章太守髙帝孙引为賔客敬颇久闻道三年未曾语小心恐惧闭其口太守得之更不疑人生反覆看已丑时危可仗真豪俊二人得置君侧否诗言王季友诚贤士但为太守客当有市狱薤水之规今三年恐惧不出口何也説将且如此使其在君侧其能补衮职之阙哉客以嘿求容主以嘿求贤恐非笃论然子羙终以羲和禹旦事业望王季殊不可暁末云吾碌碌饱饭行风后力牧长回首乃知子羙以风后力牧自期抱负尤不浅矣醉为马坠云骑马忽忆少年时散蹄迸落瞿塘石白帝城门水云外低身直下八千尺向来皓首惊万人自倚红颜能骑射不虞一蹶终损伤人生快意多所辱朋知来问我颜杖藜强起依僮仆语尽还成开笑口提携别扫清溪曲共指西日不相贷喧唿且覆杯中渌此篇可见壮老衰健之异末云何必走马来为问君不见嵇康养生𬒳杀戮南华云鲁有单豹者岩居水饮七十有童孺之色不幸遇虎杀而食之有张毅者髙门县簿无不走也四十而有内热之病以死豹养其内而虎食其外毅养其外而病攻其内乃公卒章之意遣懐篇言梁孝王都邑之盛及追懐与高适李白同登吹䑓未有拊孤之句公飘飘一覊旅而葛帔练裠之念如此髙李岂无厚䘵故人闻之得无愧乎大觉兰若云一老犹鸣日暮钟诸僧尚乞斋时饭可见寺小僧贫之状折槛行云呜唿房魏不复见秦王学士时难羡千载少似朱云人至今折槛空嶙峋娄公不语宋公语尚忆先皇容直臣前思房魏次援朱云后忆娄宋末云尚忆先皇容直臣此必子美追懐諌省时论事不合伤今思古而作朱凤行云君不见潇湘之侧衡山高山巅朱鳯声嗷嗷侧身长顾求其羣翅垂口噤心甚劳下愍百鸟在罗网黄雀最小犹难逃愿分竹实及蝼蚁尽使鸱鸮相恕号衡岳有朱鸟峯此篇言朱鸟孤立无助栖托虽髙不忍求自饱必欲百鸟如黄雀之类在罗网者皆分竹实以及之不暇计䲭鸮軰怒号矣遣遇篇云石间采蕨女鬻菜输官曹丈夫死百役暮返空村号闻见事畧同刻剥及锥刀贵人岂不仁视尔如莠蒿夫死于役仅存妇女采蕨鬻菜以输官夫民之穷甚矣而官吏刻剥尤甚于锥刀此独不指里胥亭长軰内自租庸使外自观察使不得不受其责故有贵人岂不仁视汝如莠蒿之句録之以告居大位者望岳云南岳配朱鸟秋礼自百王歘吸领地灵鸿洞半炎方邦家用祀典在德惟馨香廵守何寂寥有虞今则亡祝融五峯尊峯峯次低昻紫盖独不朝争长嶫相望恭闻魏夫人群仙夹翺翔望岳之作多矣余行役过焉欵灵琐坐悦亭宿胜业寺畧日岳令与山中人谓余慕向道者将以昧爽登絶顶夕怱大雪余犹攀縁而上望上封咫尺雪泥没膝不可行然耳目之所睹记公诗真此山图经也谒玄元庙次昭陵二诗鉅丽骏壮爲千古五言律诗典则其归羙开基责望守成伤今思古有无穷忠爱之义与韦左丞五言二篇当以古风爲胜左丞名济又与韦左相律诗二十韵颇称其相业此韦公名见素与张卿二十韵张卿名垍说子均弟弟兄贵盛遭渔阳之变合门徇难未足以报唐家今相率北靣而臣贼垍帝壻也故明皇欲致之死汔全要领可谓失刑寄高书记云叹息高生老新诗日又多羙名人不及佳句法如何主将収才子崆峒足凯歌闻君已朱绶且得慰蹉跎忆李白云不见李生久佯狂真可哀世人皆欲杀吾意独怜才敏㨗诗千首飘零酒一杯匡山读书处头白早归来此二篇非高李不敢当非子羙不能道游何将军山林前十首后半之如云鲜鲫银丝脍香芹碧涧羮又云万里戎王子何年别月支汉使徒空到神农竟不知注云何将军甞征西域禽其王子归传其地花草数种又云花妥鸎捎蝶溪喧獭趂鱼又云手自移蒲栁家才足稻梁何将军旧注莫详其人公诗有将军不好武稚子縂能文之句必勲贵中之好事者遣兴云骥子好男儿前年学语时问知人客姓诵得老夫诗世乱怜渠小家贫仰毋慈鹿门移不遂雁足繋难期天地军麾满山河戦角悲倘归免相失见日敢辞迟骥子宗武小名公称之如此公以其知客姓诵翁诗为喜又别篇云骥子春犹隔又云骥子最怜渠钟情㓜子如此而无一字及熊儿故余疑宗文失学忆弟云䘮乱同吾弟饥寒傍济州人稀书不到兵在见何由又云百战今谁在三年望汝归又元日寄妹云近闻韦氏妹迎在汉钟离春城廻北斗郢树发南枝不见朝正使啼痕满面垂公流落颠沛而一念不忘弟妹内云百战今谁在三年望汝归又云不见朝正使啼痕满靣垂读之感慨不但隆友爱而厚纪伦其厌离乱而思昇平以不见朝正使为恨言四方表章未逹行在恐未有见妹之期耳闻官军临贼篇二十韵多佳句如云秦山当警跸汉苑入旌旄路湿羊肠险云横雉尾高可见﨑岖巴蜀播迁梁益乗舆危廹之状元帅归龙种司空握豹韬注云广平王为元帅郭汾阳副之前军苏武节左将吕䖍刀其叙时事甚悲壮老健未云家家卖钗钏只待献香胶寕卖钗钏以易香胶可见时人厌乱之极赠严阁老云客礼容疎放官曹可接聨新诗句句好应任老夫传严武虽跌荡不覊然能客杜陵亦豪杰之士其诗往往附见杜集所谓句句好之评亦非过情之誉送郭中丞云箭入昭阳殿笳吟细桞营内人红袖泣王子白衣行详此二聨必是述代宗幸陜之事春宿左省云不寝聼金钥因风想玉珂明朝有封事数问夜如何岑参寄左省杜拾遗篇云聨歩趋丹陛分曹限紫微晚随天仗入暮惹御香归白发悲花落青云羡鸟飞圣朝无阙事自觉諌书稀岑杜同在諌省时两宫蒙尘时事可言者多矣杜有封事问夜如何岑云圣朝无阙事又云自觉諌书稀岑有愧于杜者多矣秦州五言二十首内云州图领同谷驿道出流沙降虏兼千帐居人有万家马骄珠汗落胡舞白题斜古注白题胡名又云鼓角縁边郡川源欲夜时万方声一㮣吾道竟何之又云传道东柯谷深藏数十家痩地翻宜粟阳坡可种瓜又云万古仇池穴潜通小有天何时一茅屋送老白云边唐人逰边之作数十篇中间有三数篇一篇中间有一二聨可采若此二十篇山川城郭之异土地风气所宜开卷一览尽在是矣网山送蕲师云杜陵诗卷是图经岂不信然聼角篇云万方声一槩吾道竟何之聼角者多矣孰如此言之悲哉示姪佐云嗣宗诸子姪早觉仲容贤旧注佐草堂在东柯谷又三首内云白露黄梁熟分张素有期又云甚闻霜薤白重惠意如何佐别业有黄梁又有霜薤分遗尊老其生理必小康者阮隐居致薤云盈䒰承露薤不特致书求束比青刍色圆齐玉筯头衰年闗鬲冷味煖腹无忧公转侧兵火间饥寒蓝缕以诗攷之如薇如蕨如韭如笋如薤如苍耳如莴苣皆入赋咏真成一菜肚老人矣然公于菜中尤重薤有味暖腹无忧之句非嗜生冷者贵人日费万钱或一生食万羊子美晚途以来阳令馈白酒牛肉暴卒岂若常蔬乎客至云舍南舍北皆春水但见羣鸥日日来花径不曾縁客扫蓬门今始为君开盘飱市逺无兼味樽酒家贫只旧醅肯与隣翁相对饮隔篱唿唤尽余杯此篇若戯效元白体者严武答杜二云卧向巴山月落时两郷千里梦相思可但歩兵偏爱酒也知光禄最能诗江头赤叶枫愁客篱外黄花菊对谁跂马望君非一度冷猿秋雁不胜悲严公诗亦佳作岂近朱者赤耶杜有别严公五言云江村独归去寂寞养残生可见子羙洁于去就之际怀旧云地下苏司业情亲独有君那因䘮乱后便有死生分老罢知明镜悲来望白云自从失词伯不复更论文源明得卒章十字可以不朽矣题玄武禅师屋壁云钖飞常近鹤杯渡不惊鸥玄武师未详赠李白云岂无青精饭使我颜色好若乏大药资山林迹如扫李侯金闺彦脱身事幽讨亦有梁宋游相期拾瑶草公与岑参高适诗皆人情世法与谪仙喝和皆世外一种説话别房太尉墓云对棊陪谢傅把剑覔徐君用事极精切自阆赴蜀云栈悬斜避石桥断却㝷溪山馆云山鬼吹灯灭厨人语夜䦨蜀道荒僻如此呈严公云胡爲来幕下祇合在舟下又云老妻忧坐痺㓜女问头风又云寛容存性拙翦柫念途穷又云晓入朱扉启昏归画角终此篇曲尽幕府賔主情谊春日江村云赤管随王命银章付老翁岂知齿牙落名在荐贤中注汉官仪丞郎月给赤管大笔一双公时以起部参谋服绯故其词如此卒章未免有周南留滞之叹然㣲而婉江上值水云爲人性僻耽佳句语不惊人死不休焉得思如陶谢手令渠述作与同逰前二句自负不浅卒章乃推尊陶谢可见前哲服善不争名之意寄杜位云逐客离皆万里去知君已是十年流玉垒题书心绪乱何时更得曲江逰此篇言位近闻寛法新离新州注云位京中宅近西楼新州今属广东去京师甚逺卒章思与位复逰曲江则非京师之新州矣当详攷登高云无边落木萧萧下不尽长江滚滚流来万里悲秋长作客百年多病独登䑓此二聨不用故事自然高妙在樊川齐山九日七言之上十二月一日云安县云一声何处送书雁百丈谁家上濑船又云负塩出井此溪女打鼓发船何郡郎此二聨真县圗也哭郑司户苏少监云豪杰谁人在文章扫地无此篇二十韵録一聨于此闻河北节度入朝口号云喧喧道路多歌謡河北将军尽入朝始是干坤王室正却教江汉客魂销又云北道诸公无表来茫然庻事遗人猜又云燕赵休矜出佳丽宫闱不拟选才人读杜集至三十卷多遭遇乱离愤嫉跋扈之作此口号十二篇以河北节度将入朝爲喜以北道无表爲猜欲渔阳哭骑邯郸儿之归欲主上如周宣汉武欲诸公爲孝子忠臣真一饭不忘君者天寳祸乱自燕赵始今安史已无噍类燕赵佳丽可开选色之场矣子羙方有宫闱不拟选才人之句所谓举笔不忘规諌者耶终明府水楼云絶壁过云开锦绣疎松隔水奏笙簧此聨未经人道别李八秘书云反气凌行在妖星下直庐又云不才同补衮奉诏许牵裾又云御鞍金腰褭宫砚玉蟾蜍此篇三十韵叙旧颇详秘书不书名必是与公同扈从入蜀者观不才同补衮奉诏许牵裾之句似与公同諌省金腰玉蟾蜍近臣方有此赐史失其名当攷孤雁云孤雁不饮啄飞鸣声念群谁怜一片影相失万重云望尽似犹见哀多如更闻野鸦无意绪鸣噪自纷纷读此篇便见得鲍当軰止是小家数吾宗篇云吾宗老孙子质朴古人风耕凿安时论衣冠与世同昔温公约康节服深衣答云某今人衣服今衣温公不能强溪上云塞俗人不井山田饭有沙瀼西土风八月十六夜云河汉近人流絶佳秋兴云闻道长安似奕棊百年世事不胜悲王侯第宅皆新主文武衣冠异昔时直北闗山金鼓振征西车驾羽书迟鱼龙寂寞秋江冷故国平居有所思公诗叙乱离多百韵或五十韵或三四十韵惟此篇最简而切也社日云今日江南老他时渭北童又云鸳鹭廻金阙谁怜病崃中覊旅懐故乡老大忆髫年人之至情也公生长韦杜老逢社日百官朝天公独病卧崃中情见乎词如此咏懐古迹内先主孔明庙云古庙松杉巢水鹤歳时伏腊走村翁武侯祠屋长隣近一体君臣祭祀同又云万古云霄一羽毛又云伯仲之间见伊吕卧龙公没已千载而有志世道者皆以三代之佐许之如云万古云霄一羽毛如侪之伊吕间而以萧曹为不足道此论皆自子羙发之考亭南轩近世大儒不能发也又昭君村云画图省识春风靣环佩空闻归夜月魂亦佳句也诸将篇云独使至尊忧社稷诸君何以答昇平其责望诸将深矣此篇谓张仁愿筑三城本欲扫平吐蕃岂知乃用以捄朔方言九节度之败宗武生日云诗是吾家事又云覔句新知律乃翁称之如此而宗武诗无一字存者不若苏叔党有集行世有感云诸侯春不贡使者日相望又云不过行俭德盗贼本王臣又云领郡輙无色之官皆有词愿闻哀痛诏端拱问疮痍此三数聨畧见当日时事使者相望而不贡自若必是内租庸外观察诸使符牒督赋急于星火领郡之官者皆惮行欤至于欲以俭德化盗贼为王臣又欲下哀痛诏以问疮痍唐人惟元结阳城有此意公于舂陵行至比之华星秋月不刋之言也东屯云筑场怜穴蚁拾穗许村童可见民胞物与之意栁司马至云有使归三崃相过问两京凾闗犹出将渭水更屯兵设偹邯郸道和亲逻些城幽燕唯鸟度商洛少人行公去国万里逢人輙问两京此数聨乃大暦间事元日示宗武云汝啼吾手战吾笑汝身长前有明年共我长之语此又云吾笑汝身长见爱子长成而喜忽忆江东弟不见而悲其慈爱如此放船出崃四十韵按公天寳十五载入蜀凡十三年覊旅非一处在䕫至久至大歴三年始出峡之巴陜又二年卒攷来阳蜀中诸诗惟䕫最多四十韵反复曲折若不忍去云安者赠起居田舍人澄诗云舍人退食牧封事宫女开凾近御筵唐以舍人给事中司匦事又云宫女开凾以投所投封事奏御史又云晴窓检点白云篇注云谓帝武秋风词也张垍虽为词臣恩泽侯尔今有黄麻似六经之句之敢问此篇押十六韵叙垍富贵及交逰之情若亲宻然卒章皆自㧞于疎外无附䴡之意与别韦左丞诗云常拟报一饭况懐辞大臣若甚德韦公者然末句云白鸥没浩荡万里谁能驯公自植立毎如此哀王孙云长安城头头白乌夜飞廵秋门上唿又向人家啄大屋屋底逹官走避胡金鞭断折九马死骨肉不待同驰驱腰下寳玦青珊瑚可怜王孙泣路隅问之不肯道姓名但道困苦乞为奴髙帝子孙尽隆凖龙种自与常人殊乱世惟富贵尤难全王孙隆不不意青草湖扁舟落吾手中原消息㫁黄屋今安否去蜀之吴楚身与妻子弟妹未知逃生之所而以中原消息㫁黄屋今安否为忧此山谷所以有长使诗人拜画图煎胶续絃千古无之叹后村先生大全集卷第百八十二终后村先生大全集后村先生大全集卷第一百八十三后村先生大全集卷之百八十三诗话孟襄阳诗如微云淡河汉踈雨滴梧桐之句馆阁诸彦叹服而集中不収岂逸其全体欤寄衣曲云畏廋宜伤窄防寒更厚装又鱼行潭树下猿挂鸟萝间警语不一老杜少所推服独称其句句堪传集中毎以孟先生目之韦苏州絶句云紫阁西边第几峯茅斋夜雪虎行踪遥看黛色知何处欲出山门㝷暮钟五言云马卿犹有犹壁渔父自无家想子今何处扁舟隠荻花温泉行云出身天寳今几年顽钝如鎚命如帋作官不了却归来还是杜陵一男子北风惨惨投温泉忽忆先皇逰幸年蒙恩毎俗华池水扈猎不蹂渭北田一朝铸鼎降龙驭小臣髯絶不得去今来萧瑟万井空惟见苍山起烟雾不怜蹭蹬失风波仰天大叫无奈何敝衣羸马过故苑赖遇主人杯酒多沈下贤秦梦记云泣葬一技红生同死不同梨花寒食夜深闭翠薇宫唐诗多流䴡妩媚有粉绘气或以辨慱名家惟苏州继陈拾遗李翰林崛起爲一种清絶高逺之言以矫之其五言精巧处不减唐人至于古体歌行如温泉行之类欲与李杜并驱前世惟陶同时惟桞可以把臂入社余人皆在下风岑参送人落第五言云献赋头欲白还家衣已穿羞过㶚陵树归种汶阳田客舍少乡信床头无酒钱圣朝徒侧席济上独遗贤又送颜少府云爱客多酒债罢官无俸钱又宿太白东溪李老舍寄弟姪云渭上秋雨过北风正骚骚天晴诸山出太白峯最高主人东溪老两耳生长毫逺近知百歳子孙皆二毛中庭井栏上一架狝猴桃石泉饭香粳酒瓮开新糟爱兹田中趣始悟世上劳我行有胜事书此寄尔曹又春梦七言云洞庭昨夜春风起故人尚隔湘江水枕上片时春梦中行尽江南千万里韦员外家花树歌云今年花似去年好去年人到今年老始知人老不如花可惜落花君莫扫太白胡僧歌云闻有胡僧在太白兰若去天三百尺手持楞伽入中峯世人难见但闻钟窓边杖钖解两虎床下鈢㿻藏一龙草衣不釮复不线两耳垂肩眉覆靣此僧年纪那得知手种青松今十围心将流水同清凈身与浮云无是非商山老人已曾识愿一见之何由得山中有僧人不识城里看山空黛色登邺城古体云下马登邺城城空复何见东风吹野火暮入飞云殿又云城隅南对望陵䑓漳水东流不复回武帝宫中人去尽年年春色为谁来高适五言云散笛至栖鸟明灯灭故人又云春韭何青青药苗数百畦耕耘有山田纺绩有山妻檐前举醇醪灶下烹双鸡人生苟如此何必组与珪春望云出门何所见春色满平芜可叹无知已高阳一酒徒渔樵歌云曲岸深潭一山叟驻看眼钓不移手世人欲得知姓名良乆问他不开口笋皮笠子荷叶衣心无所营守钓矶料得孤舟无定止日暮持竿何处归七言句云旅舘寒灯夜不眼客心何事转凄然故乡今夜应千里愁鬂明朝更一年高岑二公诗气魄力量音调节奏生逢开元承平之际与李杜二公更唱迭吟所谓治世之音也天寳乱离之后所作率多穷愁感叹意録之以观世变卢纶送万巨六言云人愁荒村路细马怯寒溪水深望尽青山独立更知何处相㝷又白发叹五言云发白晓梳头女惊妻泪流不知丝色后堪得几回秋送成都丞云栈长山雨向溪乱火田稀送王山人游江东山云燕归巢己尽鹤语塜难㝷同桞侍郎题新昌里云庭莎成野席栏药是家蔬夜中得循州赵司马书寄回使云瘴海寄双鱼中宵逹我居两行灯下泪一𥿄岭南书地説炎䒱热人称老病余殷勤报贾傅莫共酒杯疎从军行云雪岭无人迹氷河有雁声李陵甘此没惆怅汉公卿山中别墅云葺桥双鹤至收果衆猿随酬麻道士见寄云闻逐渔夫间看棊忽逢人世是秦时开云种玉嫌山浅渡海传书怪鹤迟隂洞石幢微有字古坛松树半无枝烦君逺视青囊録愿得相从一问师谒液上人云半夜峯中有磬声偶逢樵者问山名上方月暗闻僧语下路林疎见鹿行野鹤巢邉松最老毒蛇潜处水偏清愿得逺公知姓字焚香洗钵过浮生春日登楼有懐云年来笑伴皆归去今日清明独上楼晚次鄂州云估客昼眠知浪静舟人夜语觉潮生旧业已随征战尽更堪江上鼓鼙声又姺羙人拍筝歌云昭阳伴里最聪明出到人间才长成遥知禁曲难翻处犹是君王説小名李益古促促曲云促促何促促黄河九回曲嫁与椊船郎空床将影宿不道君心不如石那令妾貌长如玉赠邢校书云俱从四方士共㑹九州中㫁蓬与落叶相值各因风送流人云谤逺人多感官微不自明畴昔长沙事三年召贾生喜见外弟云十年乱离后长大一相逢问姓惊初见称名忆旧容别来沧海事语罢暮天钟明日巴陵道秋山又几重登夏州城云无定河边数㭑栁共送行人一杯酒胡儿起作和番歌齐唱呜呜尽垂手又云回头忽作异方声一声回尽征人首度破讷沙云眼见风来沙旋移经年不省草生时莫言塞北无春到纵有春来何处知聼梁州曲云鸿雁新从北地来闻新一半却飞回金沙戍客肠应断更在秋风百尺䑓饮马泉云从来冻合闗山路今日分流汉使前莫使行人照容鬂恐惊憔悴入新年宿石泉驿南望黄堆峯云边城已在虏城尘中烽火南飞入汉宫汉朝议事先黄老麟阁何人定戦功边思云腰悬锦带佩吴钩走马曾防玉塞秋莫笑闗西将家子只将诗思入凉州卢李中表兄弟诗律齐名其五七言妙絶者已选入絶句然两生皆从军出塞他诗可脍炙传诵者人多容易看过余既耋耋悉録于篇以偹遗忘元次山雪中懐孟武昌云冬来三度雪农者欢歳稔我麦已相濡各得在仓廪天寒未能起孺子惊人寝云有山客来篮中见冬簟烧柴为温酒煑蕨作为潘客亦爱盃樽思君共畅饮所嗟山路闭时节寒又甚不能苦相邀兴尽还就枕又贼过示官吏云昔歳逢太平山林二十年泉源在庭户洞壑当门前井税有常期日晏犹得眠忽然遭世变数歳亲戎㫋今来典斯郡山夷又纷然城小贼不屠人贫伤可怜是以䧟邻境此州独见全使臣将王命岂不如贼焉今彼征歛者廹之如火煎谁能絶人命以作时世贤思欲委符节引竿自刺船将家就鱼麦归老江海边舂陵行云军国多所须切责在有司供给岂不忧征歛又可悲州小经乱亡遗人实困疲大乡无十家大族命单羸朝食是草根暮食乃木皮出言气欲絶意速行歩迟追唿尚不忍况乃鞭朴之邮亭传急符来往迹相追更无寛大恩但有廹促期欲令鬻儿女言发恐乱随悉使索其家而又无主资聼彼道路言怨伤谁复知去冬山贼来杀夺歳无遗所愿见王官抚养以惠慈奈何重驱逐不使存活为安人天子命符节我所持州县忽乱亡得罪复是谁逋缓违诏令蒙责固所宜前贤重守分恶以祸福移亦云贵守官不爱能适时愿惟孱弱者正直当不亏何人采国风吾欲献此辞次山舂陵五言真稷契口中语杜陵粲粲元道州之篇即此二诗之跋尾也然其时内租庸使外观察使未有敢奏劾次山以附益聚歛求上説者使遇今之执才筹析秋毫者居主计之任则次山虀粉矣王维五言云兴来啼鸟缓坐久落花多又烹葵邀上客看竹到贫家又古木无人径深山何处钟又柘浆菰米饭蒟酱露葵羮入行到水穷处坐看云起时偶然值林叟谈笑无还期又住处名愚谷何烦问是非又蔡邕今已老书籍与何人早春云忆君长入梦归晚更生疑不及红檐燕双栖緑草时桃源行云樵客初传汉姓名居人未改秦衣服又藤花欲闇藏猱子栢叶初齐养麝香洛阳女儿行云自怜碧玉亲敎舞不惜珊瑚持与人少年行云纵死犹闻侠骨香老将行云少年十五二十时歩行夺取胡马骑射杀山中白额虎肯教邺下黄须儿一身转战三千里一剑曾当百万师汉兵奋迅如霹雳虏骑崩腾畏蒺藜卫青不败由天幸李广无封縁数竒自从弃置便衰朽世事蹉跎成白首昔时飞箭无全目今日垂杨生左肘路旁时卖故侯瓜门前学种先生栁茫茫古木连穷巷落落寒山对虗牖誓令踈勒出飞泉不似颕川空使酒贺兰山下阵如云羽檄交驰日夕闻节度三河募年少诏书五道出将军试拂銕衣如雪色聊持寳剑动星文愿得燕公射天将耻令越甲鸣吴军莫嫌旧日云中守犹堪一战立功勲杂五言云家住孟津河门对孟津口常有江南船寄书家中否又君自故乡来应知故乡事来日绮窓前寒梅着花未右丞不污天寳之乱大节凛然其诗摆落世间腥腐非食烟火人口中语其五六七言已多选入絶句中今摘其古律体长篇警句于此刘随州送秦系云惆怅青山路烟霞老此人新年云老至居人下帰春在客先㝷洪尊帰云鹤老难知歳梅寒未作花送人云诗书满蜗舍征税及渔竿送穆喻徳云事直皇天在帰迟白髪生送李中丞云流落征南将曽驱十万师罢帰无旧业老去恋明时独立三边静䡖生一剑知茫茫江汉上日暮复何之余千旅舍云渡口月初上邻家渔未帰乡心正欲絶何处擣寒衣北帰次秋浦云旧路青山在余生白髪帰渐知行近北不见鹧鸪飞松江帰宿云明月天涯夜青山江上秋一官成白首万里寄沧洲狱中见壁画佛云不谓衔冤处而能窥大悲独栖丛棘下还见雨花时地狭青莲小城髙白日迟幸亲方便力犹畏毒龙欺六言云危石才通鸟道空山更有人家桃源定在深处涧水浮来落花送严维云明日行人已逺空余泪滴回潮别严士元七言云细雨湿衣看不见闲花落地聼无声过郑山人居云寂寂孤莺啼杏树寥寥二犬吠桃源落花芳草无㝷处万壑千峯独闭门见新暦云愁占蓍草终难决病对椒花倍自怜献李节度云家散万金酬士死身留一剑答君恩过贾谊宅云汉文有道恩独簿湘水无情弔岂知送人逰天台云落日独揺金䇿去深山谁向石桥逢非所云斗间谁与看冤气盆下无由见太阳故裴舍人故居云篱花犹及重阳发邻笛那堪落日聼赠于越居云自用黄金买地居能厌碧玉随人嫁送郭主簿赴岭南云科钱用尽却爲谤食客空多谁报恩齐一和尚影堂云身寄虗空如寓客心将生㓕是浮云又云旧地愁看双树在空堂只是一灯悬别李万云故人湏负干将器谁言未展平生意想君畴昔髙歩时肯料如今折腰事上裴尹云西城暗暗斜晖落衆鸟纷纷皆有托独立虽轻燕雀羣孤飞还惧鹰鹯搏自怜天上青云路弔影徘徊独愁暮衔花纵有报恩时择木谁容托身处歳月嗟跎飞不进羽毛顦顇何人问遶树空随乌鹊惊巢林只有鹪鹩分主人庭中䕃乔木爱此清隂欲栖宿少年挟弹遥相猜遂使惊飞往复回不辞奋翼向君去惟怕金丸随后来唐人号随州为五言长城其五言六言七言絶妙者已选入絶句钱起軰非不欲极力跻攀随州尺寸终不近傍岂才分有所局耶即其七言长篇如上裴尹小鸟之篇反覆宛转词近而意逺似为五言所盖张籍五言云长因送人处忆着别家时赠僧云翻经上蕉叶挂衲落藤花宿江店云停灯待贾客卖酒与渔家五言云月冷边帐湿沙昏夜探迟征人皆由谁见㓕明时又云夜鹿伴茅屋秋猿守栗林又云虫声篱落下草色户庭间七言云一山海上无城郭惟见松碑记象州又云山东二十余年别今日相逢在上都説尽向来无限事相看摩捋白须髭又云洛阳城里见秋风欲作家书意万重复恐怱怱説不尽行人临发又开封又云于君去后交逰少东野无来箧笥贫赖有白头王建在眼前犹见咏诗人又崑崙儿云自爱肌肤黒如漆行时半脱木锦裘白苎云皎皎山苎白且鲜将作春衣称少年裁缝长短不能定自持刀尺向姑前复恐兰膏污纎指常遣傍人収堕珥衣裳着时寒食下还把玉鞭鞭白马寄衣曲云官家亦自寄衣去贵从妾手着君身髙堂姑老无侍子不得自到边城里殷勤为看初着时征夫身上宜不宜又七言云愿为玉銮繁华处终日有声在君侧又云洛阳北门北邱道䘮车辚辚入秋草车前齐唱薤露歌髙坟新起白峩峩朝朝暮暮人送葬洛阳城中人更多千金立碑髙百尺终作人家柱下石山头松柏半无主地下白骨多于土寒食家家送纸钱䲭鸮作窠啣上树人居朝市未觧愁请君暂向北邱逰内晏帰云金吾不敢问行由又七言云谁道逺别心不易天星坠地能爲石几时㫁得城南陌勿使居人伤行役又云九月匈奴杀边将汉军全没辽水上万里无人収白骨家家城下招魂葬妇人依倚子与夫同居贫贱心亦舒夫死战埸子在腹妾身虽存如昼烛又云愿君到处自题名他日知君从此去又赏客云停盃去说逺行期入蜀荆蛮谁别离金多衆中爲上客夜夜筭缗眠独迟又楚宫行云章华宫中九月时桂花半落红橘垂江头骑火照辇道君王夜从云梦帰下辇更衣入洞房巴姬起舞向君王回身垂手结明珰愿君千年万年夀朝出射鹿夜饮酒永嘉行云黄头鲜卑入洛阳胡儿持㦸昇明堂晋家天子作䧏虏公卿齐走如牛羊紫陌旌旗暗相触家家鸡犬惊上屋妇人出门随乱兵夫死眼前不敢哭九州诸侯自顾土无人领兵来䕶主北人避胡多在南南人至今能晋语董逃行云洛阳城头火曈曈乱兵烧我天子宫宫城南靣有深山尽将老㓜藏其间重巖为屋橡为食丁男夜行侯消息闻道官军犹掠人旧里如今帰未得董逃行云汉家几时重太平又七言云君爱龙城征战功妾愿青楼欢乐同人生各各有所欲讵得将心入君腹又还味吟云君知妾有夫赠妾双明珠感君缠绵意系在红罗𥜗妾家髙楼连苑起良人执㦸明光里知君用心如日月事天誓拟同生死还君明珠双涙垂何不相逢未嫁时又云上阳宫树黄复緑野豺来苑食麋鹿陌上老翁双涙垂共説武皇廵幸时王建五言云蛙鸣蒲叶下渔入稲花中又云闭门留野鹿分食养山鸡又云妻愁贪酒甚人怪考诗严又云野羮溪菜山纸水苔香又云扫渠忧竹旱浇地引兰生又云送经还野寺移酒入幽林六言云鱼藻池边射鸭芙蓉苑里看花日色赭袍相似不着红鸾扉遮寒食行云寒食家家出古城老人看屋少年行邱珑年年无旧道车徒散行入衰草牧童驱牛下塜头畏有人家来洒扫逺人无坟水头祭还引妇姑望乡拜三日无火烧纸钱纸钱那得到黄泉但看陇上无新土此中白骨应无主北邙行云北邙山头少间土尽是洛阳人旧墓旧墓人家帰葬多堆着黄金无买处天涯悠悠葬日促岗坂崎岖不停毂髙张素幙绕铭旌夜唱挽歌山下宿洛阳城北复城东魂居祖马长相逢车辙广若长安路蒿草多于松栢树山头涧㡳石渐稀尽向坟前作羊虎谁家石碑文字灭后人重取书年月朝朝车马送葬回还起大宅与髙台温泉宫云十月一日天子来青䋲御路无尘埃宫前内里洛阳别毎箇白玉芙蓉开朝元阁向山上起城绕青山龙暖水夜开金殿看星河宫女知更月明里武皇得仙王母去山鸡昼鸣宫中树温泉泱泱出宫流宫使年年脩玉楼禁兵去尽无射猎日西麋鹿登城头梨园弟子偷曲谱头白人间教歌舞田家行云麦收上埸绢在轴的知偷得官家足不望入口复上身且免向城卖黄犊田家衣食无厚薄不见县门身即乐辽东行云年年郡县送征人将与辽东作邱坂寕为草木乡中行有身不向辽东射虎行云自去射虎得虎帰官差射虎得虎迟独行以死当虎命两人相疑终不定朝朝暮暮空手回山下緑苗成道径逺立不敢汚前镞闻道还来分虎肉惜留勐虎着深山射杀恐畏终身闲赠王枢宻云三朝行坐镇相随今上春宫见小时晚下御衣先赐着进来龙马毎纹骑长承宻旨帰家少独奏边机出殿迟自是姓同亲向説九重争遣外人知赠附马云金埒减添栽药地玉鞭手与卖书人又七言云生金有气㝷还逺仙药成窠见即移又云荐书入后无消息卖尽寒衣却出城又云草堂未办终湏置松树难成卉且栽乐府至张籍王建诸公道尽人意中事惟半山尤赏好有看若㝷常最竒崛成如客易极艰辛之语此十四字唐乐府㫁案也本朝惟张文潜能得其道意卢仝寄男抱孙五言云别来三得书书道违离乆书处甚麄杀且喜见汝手殷十七又报汝文愿新有当是汝母贤日夕加训诱竹林吾最惜新笋好看守箨龙正称冤莫教入汝口丁寕嘱託汝汝活箨龙否两手莫破拳一啄莫饮酒莫恼添丁郎涙子作靣垢莫引添丁郎赫赤日里走他日吾帰来家人皆弹纠一百放一下打汝九十九此篇用尽俗字而不害其为竒崛何甞似近世诗人学鍊字哉守歳云老来经节腊乐事甚悠悠不及皃童日都卢不觧愁新蝉云泉熘潜幽咽琴鸣乍往还长风剪不㫁还在树枝间村醉云村醉黄昏帰健到三四五摩挲青莓苔嗔我惊尔请客云我愿投黄泉轻举随君去去家谢井云改邑不改井此是井卦辞井公莫惊怪説我成憨痴我纵有神力争敢将公归扬州恶百姓疑我卷地皮掩闗铭云蛇毒毒有形药毒毒有名人毒毒在心对靣如弟兄美言不可聼深于千丈坑不如掩闗坐幽鸟时一声舍羲酬三川云长夀寺石壁卢公诗一首诗鲸饮海水尽露出珊瑚枝海神知贵否知价留人间光昭夜叹昨日云昨日之日不可追今日之日湏更期如此如此复如此壮心死尽生鬂丝秋风叶落客㫁肠不辨斗酒开愁眉贤名圣行甚辛苦周公孔子徒自欺卢马结交时退之必退见之无一语及岂未见耶新年云大歳只逰桃李径春风肯管歳寒枝又沈与山云不湏服药求神仙神仙意智或偶然自古圣贤放入土淮南鸡犬驱上天白日上昇应不恶药成且辍一丸药暂时掩上山门路钓竿揷在枯桑树当时只有鸟窥窬更亦无人得知处家僮若失钓鱼竿定是猿猴把将去玉川诗有古朴而竒怪者有质俚而髙深者有僻澁而条鬯者元和大歴间诗人多出韩门韩于诸人多称其名惟玉川常加先生二字退之强项非苟下者人者今人但诵其月蚀及茶诗而他作往往容易看了此公虽与世殊嗜好然以诗求之于养生槩有所闻其序闺情酒兴纒绵悲壮唐以来诗客酒徒不能道也其间理到之言他人所弃者今存于篇又常州孟諌议座上闺韩员外贬国子博士有感五言云忽见除书到韩君又学官死生从有命人事始知难烈火先烧玉庭芜不养兰山夫与刺史相对两㠝岏又云千禄无便佞宜知黜此生员郎犹小小国学太频频孤宦心肝直天王若死嗔朝廷无諌议谁是雪韩人又曰谁怜野田子海内一韩侯左道官虽乐刚肠得健无功名生地狱礼教死天囚莫言耕种好湏选蒺䔧秋此三诗出于山人之口岂非公议在草茅耶王昌龄五言云北登汉家陵南望长安道上有朽树根下有硕䑕巢髙皇子孙尽千载无人过寳玉频发掘精灵其奈何又长信愁云边头何惨惨已葬霍将军部曲皆相弔燕南代北闻功勲多𬒳黜兵马亦纷更分遣黄头戌惟当哭塞云朝来曲云月昃鸣珂花连繍户春盘龙玉䑓镜唯待画眉人代扶风主人答云去时三十万独自还长安不信沙埸苦君看刀箭瘢杂兴云握中铜匕首粉剉楚山銕义士频报雠杀人不曽缺答武陵田太岁守云伏剑行千里微躯敢一言曽为大梁客不负信陵恩又越女云摘取芙蓉花莫摘芙蓉叶将帰问夫婿艶色何如妾青楼七言云白马金鞍从武皇旌旗十万宿长杨楼头小妇坐遥见飞尘入建章出塞云秦时明月汉时闗万里长征人未还但使龙城飞将在不敎胡马度隂山採莲曲云吴姫越艶楚王妃曽弄莲花水湿衣来时渡口花迎入採罢江头月送帰浣纱女云钱塘江畔是谁家江上女儿全胜花吴王在时人不出今日公然来浣纱昌龄江寕人举进士宏词为汜水尉以不矜细行贬世乱还乡为刺史闾邱晓所杀暁不知为谁与黄祖杀祢衡叚简杀陈子昻事相类史评其诗句宻而思清唐人琉璃堂圗以王昌龄为诗其尊之如此集存者三卷絶句髙妙者已入诗选许浑五言云鹭巢行卧栁猿饮倒垂藤又云妇懒蚕出小姑忙题王居士云雨中耕白水云外㫁青山显崃山寺云山风寒殿磬溪雨夜船灯宿石屏村云僧帰下岭见人语隔溪闻题韦隠居西斋云寺逺僧来少桥危客过稀又五言云溪水寒棹响岩雪夜窓明又云渔火夜移湾七言云自剪青莎织雨衣南村烟火是柴扉莱妻早报蒸梨热童子遥迎种荳帰又云今夜月明何处宿九㠜云尽緑参差又云山斋留客扫黄叶野艇送僧披縁莎又云潮生水郭蒹葭响雨过山城橘柚疎又云龙帰晓洞云犹湿麝过春山草自香又云猿来近岭狝猴散鱼下深潭翡翠闲又云青山有雪谙松性碧落无云称鹤心又云楸梧逺近干官塜禾黍髙低六代宫又云嵇阮没来无酒客应刘亡后少诗人闲游骊山云闻説先皇醉碧桃日华浮动郁金袍风随玉辇笙歌云卷珠帘剑佩髙鳯驾北帰山寂寂龙旟西幸水㴞㴞贵妃没后廵逰少花落宫墻见野蒿登故洛阳城云禾黍离离半野蒿昔人城此岂知劳水声东去市朝变山势北来宫殿髙鸦噪暮云帰古洞蝶迷寒雨下空壕可怜缑岭登仙子犹自吹笙歌碧桃凌献䑓云湘潭云尽暮山出巴蜀雪消春水来行殿有基荒荠合寝园后村先生大全集后村先生大全集卷第一百八十四后村先生大全集卷之百八十四诗话新集张祐金山寺云僧归夜船月龙出晓堂云树见钟声两岸闻孤山寺云㫁桥荒藓合空院落花深㿻浩然宅云孟简虽持节㐮阳属浩然送人岭南云珠环杨氏果翠耀孔家禽别甥云偶作魏舒别聊为殷浩吟灵隐师云贫知交道薄老信释门空又题惠山寺云泉声到地尽月色上楼多题普贤寺云潭黒龙隐在巢空鹤未还又云中擘庭前枣教郎见赤心又云青云旧李白憔悴为酒客赠内人云斜拔玉钗灯影伴剔开红燄救飞蛾退宫人云开元皇帝掌中怜流落人间二十年长说承天门上晏百官楼上拾金钱欢酒行云烧得硫黄漫学仙未如长付酒家钱窦常不与齐推药却在人间八十年邠王小管云虢国潜行韩国随宜春深院怏花技金舆逰幸无人见偷把邠王小管吹又云虢国夫人承主恩平明骑马入宫门却嫌脂粉汚颜色淡扫蛾眉朝至尊张祐崔涯同时齐名同客淮南时海内承平杨州繁华爲天下第一两生以风流自命所谓十二红楼名姝角妓得其一盻声价爲重祜诗有天下三分明月夜二分无赖是扬州及人生只合扬州死禅智山冈好墓田之句其放浪如此然五言如㫁桥荒藓空院落花之语林和靖有妙入神之褒同时杜牧之亦云谁人得似张公子千首诗轻万户侯今祐诗存者仅四卷尔然则散落多矣涯诗末之见当攷钱起张海州云山城仙岛出海日印堂开又云春泉洗药暖晴日度花迟又云入云投馆僻采碧过帆迟又云汉帜逺成霞胡马来如蚁又云竹坛秋月冷山殿夜钟清又云海潮连月上舟火度烟来又云曲终人不见江上数峯青不犯诗题一字而意在言外又云求仲应难见残阳又掩闗又云秋入并州路黄榆落故闗孤城吹角罢数骑射雕还帐幕遥临水牛羊自下山征人正垂泪烽火起云间又七言云溪云杂雨来茅屋山雀将雏过药栏春郊云东风好作阳和使途草逢花报发生题焦道士云綵云不散焼丹灶白鹿时藏种玉田又病鹤云独鹤声哀羽摧折沙头一点留残雪惊羣各畏野人机谁肯相将霞外飞不及川凫长比翼随波双泛复双归碧海沧江深且广目尽天倪安得往云山隔路不隔心宛颈鸣和长在想何时白雾卷青天接影追飞太液前郎士元送李骑曹云河来当塞曲山逺与沙平寄源公云罢磬风枝动悬灯雪屋明谒傅太士云此方今不灭何国更分身赠韦司直云客耒吴地星霜乆家在凌陵音信疎题精舍市云月在上方诸品静僧持半偈万縁空江南尉问俗云避地衣冠尽向南钱起与郎士元同时齐名人称之钱郎二人诗骨体弱而力量轻然警句脍炙人口者不可冺没钱起诗如病鹤篇亦有意味郎七言多新意余选絶句钱取五言十一首郎取五七言各一首余记唐人杂书载士元甞对客有马令无茶分之戯北平王一日饮客士元与焉坐间北平醉饱设茗供连沃数碗士元老不能禁即席吐利交下满笑坐大笑今不惜出处当攷孟郊五言云试妾与君涙两处滴池水看取芙蓉花今年为谁死长安早春云乃知田家春不入五侯宅又云萱草女儿花不觧壮土忧又云野客云作心髙僧月为性又云枫叶乱辞木雪猿清叫山又云借车载家具家具少于车又云卢仝归洛船崔嵬但载书又云闲似独鹤心大于髙松年又云拾月鲸口边又云天津桥下水初结洛阳陌上行人絶榆栁萧疎楼阁闲月明直见嵩山雪贾岛五言云养雏成大鹤种子作高松又云白石通宵煑寒泉尽日舂又云竹笼拾山果瓦瓶担石泉又云马曾金镞中身有宝刀瘢又云山㝷樵径上人到雪房迟又云寒草烟藏虎髙松月照鵰又云石磬疎寒韵铜瓶结夜澌又云疎衣蕉缕细爽味茗芽新又云鸟归山有迹帆过浪无痕又云鸟宿池中树僧𫾣月下门又云汲井尝泉味聼钟问寺名又云高顶白云尽前山黄叶多又云白发无心镊青山去意多又云秋风吹渭水落叶满长安又云禹留疏凿迹舜在寂寥祠又云秋月离喧见寒泉出定闻又云木深犹积雪山浅未见猿又云一日不作诗心源如废井又云落日恐行人又云诗随过海船七言云古来隠者多卜能欲就先生问丙丁又云霜覆鹤身松子落月分营影石房开唐诗人以岛配郊又有岛寒郊痩之评余谓未然郊集中忽作老苍苦硬语禅家所谓一句撞倒墻者退之崛强亦推让之岛有敬畏有自来东野先生死侧近云山得散行之句以贾配孟是师与弟子并行也贾五言有晚唐人不能道者姚合五言云水气诗书软岚烟笔砚浓又云㝷山屐费齿书石笔无锋又云夜猿啼户外瀑水落厨中又云映竹窥园剧㝷云採鹤情又云爱异嫌山浅㝷幽喜径生又云憔悴玉居士颠狂不称时弃嫌官似梦珍重酒如师无竹裁芦看思山叠石爲静窓留客话古寺覔僧棊惟应㝷阮籍心事逺相知又云研露题诗洁消氷煮茗香又云野客嫌知印家人笑买琴又云写方多识药失谱废弹琴又云酒熟聼琴酌诗成削树题又云古厅眠易魇老吏语多虚又云教仆认书签又云昼笔半成锋送卲州使君云驿路算程多是水州图管地少于山惜别云似把剪刀裁别恨两人分得一般愁寄白傅云诗中得意应千首海内嫌官只一人亡友贾紫芝选姚合贾岛诗爲二妙集其诗语往往有与姚贾相犯者余按贾大雕镌姚差律熟去韦栁尚争等级温飞卿五言云鸡声茅店月人迹板桥霜又云果落见猿过叶干闻鹿行又云牧羊烧外鸣林果雨中拾又云拾萍萍无根採莲莲有子不作浮萍生寕爲藕花死侠客行云欲出鸿都门隂云蔽城阙寳剑黯如水微红湿余血白马夜频惊三更㶚陵雪七言云槿篱方援近樵家麦陇青青一径斜寂寞游人寒食后夜来风雨送梨花又云宜男漫作后庭草不似樱桃结子红又云悠悠楚水流如马恨紫愁红满平野野土千年怨不平至今烧作鸳鸯瓦又曰擣麝成尘香不灭拗莲作寸丝难絶又金陵云花庭忽作青芜国谢公墅歌云朱雀航南遶香陌谢郎东墅连春碧鸠眠高栁日方融绮榭飘飘紫庭客文楸方罫方参差心惮未成星满地四座无喧梧竹静金蝉玉柄俱持頥对局含嚬见千里都城已得长蛇尾江南王气系踈襟未许苻坚过淮水蔡中郎坟云古坟零落野花香闻説中郎有后身今日爱才非昔日莫把心力作词人过陈琳墓云曾于青史见遗文今日飘蓬过此坟词客有灵应识我覇才无主亦怜君石麟埋没藏春草铜雀荒凉对暮云莫怪临风倍惆怅欲将书剑学从军秘书省有贺监草题诗作云越溪渔客贺知章任逹怜才爱酒狂鸂鶒苇花随钓艇蛤蜊菰莱梦横塘出笼鸾鹤归辽海落笔龙蛇满壊墻李白死来无醉客可怜神采弔残阳李义山西掖玩月五言云露索秦宫井风弦汉殿筝归墅云渠浊村㫪急旗高社酒香蝉云五更疎欲㫁一树碧无情烦君最相警我亦举家清笑着明寄飞卿云何因携庾信同去哭徐陵陈宫云茂苑城如画阊门瓦欲流还依水光殿更起月华楼侵夜鸾开镜迎冬雉献裘从臣皆半醉天子正无愁愁宫云歌成犹未唱秦火入夷陵公子云归应冲鼓半去不待笙调子初金溪作云战蒲知雁唼皱月觉鱼来越燕云去应逢阿母来莫害皇孙无题云锦长书郑重眉细限分明月云姮娥无粉黛只是逞婵娟夀安主出降云事等和强虏恩殊睦本枝四郊多垒在此礼恐无时公主嫁田承嗣之子承嗣握兵而骄诗意叹唐朝之姑息与嫁冐顿乌孙无异末句言诸节镇皆有子皆欲尚主何以主之昭肃挽诗云海迷求药使雪隔献桃人哭刘蕡云空闻迁贾谊不待相孙弘裴明府居云諴黒书新去张琴号古松陈后宫云渚莲参法驾沙鸟犯钩陈郑大有隐居云石梁髙㵼月樵路细侵云题李謩壁旧思玄赋新编杂拟诗揺彭阳公志云敢伐不加点犹当无愧词咏懐寄旧僚云仆驭嫌夫懦童孩笑叔痴少男方嗜栗㓜女漫忧葵圣女祠七言云一春梦雨常飘瓦尽日灵风不满旗潭州云陶公战舰贾傅承平尘淮西碑云点窜尭典舜典字涂改清庙生民诗公之斯文若元气先时已入人肝脾寄令狐学士云赓歌太液翻黄鹄从猎陈仓获碧鸡杜工部蜀中离席云雪岭未归云外使松州犹驻殿前军楚宫云已闻珮响知腰细更办絃声竟指纎无题云扇裁月魄羞难掩车走雷声语未通井络云堪叹故居成杜宇可能先主是真龙北齐云小莲玉体横陈夜已报周师入晋阳寄令狐郎中云休问梁园旧賔客茂陵秋雨病相如李家园云惟有梦中相近分卧来无睡欲如何嫦娥云嫦娥应悔偷灵药碧海青天夜夜心隋宫云紫泉宫殿鎻烟霞欲作芜城作帝家玉玺不縁归日角锦帆应是到天涯于今腐草无萤火终古垂杨有暮鸦地下若逢陈后主岂宜重问后庭花筹笔驿云鱼鸟犹疑畏简书风云长为䕶储胥徒令上将挥神笔终见䧏王走传车管乐有才真不愧闗张无命欲何如七夕云由来碧落银河畔可要金风玉露时马嵬云此日六军同驻马当时七夕笑牵牛如河四纪为天子不及卢家有莫愁九日云曽共山公把酒时霜天曰菊绕堦墀十年泉下无消息九日樽前有所思不学汉臣栽苜蓿空教楚客咏江蓠郎君官贵施行马东阁无因得再窥锦瑟云荘生晓梦迷蝴蝶望帝春心托杜鹃沧海月明珠有泪蓝田日暖玉生烟相传瑟有道怨清和四音于此二聨见之或曰乃令狐楚家青衣名也河中云九庙无尘八马廻奉天承垒长春苔咸阳原上英雄骨半向君家养马来无题云春风自共何人笑柱破阳城十万家絶句云临卭不见马相如更欲南行问酒炉行到巴西覔谯秀巴西惟有是寒芜宫妓云珠箔轻明拂玉墀披香新殿闘腰支不须看尽鱼龙戯终遣君王怒偃师夕阳楼云花明栁暗绕天愁上尽重城更上楼欲问孤鸿向何䖏不知身世自悠悠吴宫云龙槛沉沉水殿凉清禁门深掩㫁人声吴王晏罢满宫醉日暮水漂花出城钧天云上帝钧天㑹衆灵昔人因梦到青冥伶伦吹裂孤生竹却为知音不得聼温庭筠与李商隐同时齐名时号温李二人诗记覧精博才思流流䴡其流艳者类徐庾其切近者类姚贾义山诗尤錣鍊精粹探索幽微不可草草看过世传飞卿傲妇翁亦可见其不覊郑谷五言云春隂妨栁絮月黒见梨花又云鬻蔬贫洁净中酒病风流又云染岸苍苔古翘沙白鸟鸣又云潮来无别浦木落见他山夕阳云长天急逺鸿浔阳县厅云野泉当案落汀鹭入衙飞又云县官清且俭深谷有人家一径入寒竹小桥穿野花碓喧春涧满梯倚緑桑斜自説年来稔前村酒可賖七言云爱僧不爱緑衣僧又云酒醒藓砌花隂转病起渔舟鹭迹多又云夜深雨絶山堂静一点山萤照寂寥又云乱飘僧舍茶烟湿宻洒高楼酒力微江上晚来堪画处渔人披得一簑归秋扇云汗流夹背曾施手气爽中宵便负心七祖院小山云峨眉咫尺无人去却向僧窓看假山海棠云秾丽最宜新着雨娇饶全在欲开时鹧鸪云两昏青草湖边过花落黄陵庙里啼游子乍闻征袖湿佳人初唱翠眉低读学李白集云何处文星与酒星一时钟在李先生髙吟大酔三千首晋看人间伴月明燕云低飞緑岸和梅雨乱入红楼栋杏梁闲儿砚中窥水浅落花径里得泥香千言万语无人㑹又逐流莺过短墙谷集名云䑓编有诗三百五七言多警联今録其尤者于编谷诗自好然集中若歩趋薛能者读能集有云李白欺前軰渊明仰后尘太白视谷斐然小子渊明人物高胜何至仰能軰之后尘哉然予所録以意义为主不可以人癈言薛能春日寓懐七言云青春背我重重去白发欺人故故生献仆射云朝廷有道青春好门馆无私白日间扬桞云隋家力尽虚栽得无限春风属圣朝闲题云旧将已成三仆射老身犹是六尚书汉南春望云㡬处松筠烧后死谁闻桃李乱中开自古浮云蔽白日洗天风雨㡬晴来老僧云清痩形容八十余瓠悬离落似村居欢师莫羡人间有幸是元无免破除能诗十卷仅数百首絶句佳者已入选其未入选者姑摘出一聨或一二句于此又答寄茶七言云嬴官乞与真抛却赖有诗人今得尝今此一聨不在集中殊不可晓若郑谷师若人诗安得高出其上秦系五言云扫地青牛卧裁松白鹤栖又云沤苎成渔网刳栁作酒卮又云上帘宜晚景卧簟觉新秋又云谢安无箇事怱起为苍生又李尊师山居云洗药毎临新瀑水歩虚时上最高峯系诗仅百余首而清趣脩然自天宝至正元间先隐剡川后徙南安九目山后客丹阳夀八十余歳不应赋咏寂寥简短如此必有遗轶者世传系晚年与妻仳离当是送妻归丹阳耳韦苏州与系诗云知掩山扉三十秋鱼须翠碧弃墙头莫道谢公方在郡五言今日为君休韦公五五言独歩一世而怜才下士如此之切薛能軰才道一聨半句便妄自尊大矣方干五言云落叶凭风扫香秔倩水㫪赠喻岛云才吟五字句又白㡬茎髭又云吟成五字句用破一生心又云坐月何曽夜聼松不似时又云猎者闻疎磬知师入定回又云树影搜凉卧苔光破碧行又云疎磬白云寺疎砧红叶村寄清越上人云窓接停猿树巖飞浴鹤泉乡叟云青山前代业老树此身移七言云鹤盘逺势投孤屿蝉曳残声过别枝哭喻鸟云撰碑纵託登龙伴营奠应支赏鹤钱赠明府云压酒晒书犹检点修琴取药似支闗与鉴休上人云山夜猎走多信犬雨天村舍未催𧖟送土霖赴举云北阙上书衢雪早西陵中酒趁潮迟寄陈端公云云岛採茶常失路雪龛中酒不闗扉送永嘉王令云浮客若容开荻地钓翁应免税苔田废宅云樵叟和巢伐桃李牧童兼草踏兰荪东阳道中云醉醒已在他人界犹忆求阳昨夜钟过姚监故居云不敢要君征亦起致君全得似唐虞谠言昨叹离天聼新塜今闻入县图琴鎻壊窓风自触鹤归乔木夜难唿学书弟子何人在检点犹逢諌草无哭陈陶云巢父客儿方干家雄飞新定人貌寝兎缺始见姚合合卑之及览其诗骇目变容賔散馆之登山临水必预焉太守王龟以其亢直宜在諌置荐之㑹王薨事寝卒光启文德年间临终语其子曰吾诗人吾自知之志吾墓者纪其年月而已其诗高妙处在晚唐诸公之上韩偓火蛾云阳光不照临积隂生此类非无惜死心奈有贼明意幽窗云手香江橘嫩齿软越梅酸又云和裙穿玉镫隔袖把金鞭丈云强语戯同伴圗郎闻笑声召对归本院云坐久忽疑槎犯斗归来兼恐海生桑如今冷笑东方朔唯容诙谐侍汉皇赐晏云不敢通宵离禁直晚来残醉入银台苑中云外使调鹰初得案中宫过马不教嘶笙歌锦绣云霄里独详词臣醉似泥湖南少含桃有感云苦笋愁难同象匙酪浆无复莹蠙蛛欲明云岳僧五乞新诗去酒保频征旧债来赠隐逸云蜂弹窓纸尘侵砚鸟闘庭花露滴琴寄隐者云长松夜落叙千股小巷春添水半腰失鹤云㡬时翔集来华表毎日沉吟看画屏安贫云谋身拙为安蛇足报国危曽捋虎须又残春云树头蜂抱花须落池靣鱼吹栁絮行八月六日云御衣空惜侍中血国垕㡬危皇后身倚醉云分明下闻裁剪𫾣徧拦干唤不譍醉着云渔翁醉着无人唤过午醒来雪满船寄道侣云夜来雪压前村竹剰见溪南㡬尺山暮春云四时最好是三月一去不回唯少年乱后野塘云乱世他乡见落梅野塘睛夜犹徘徊船冲水鸟飞还住袖拂杨花去却来季童旧游多䘮逝子山新赋极悲哀眼看朝市成陵谷始信昆明是刼灰翠鸟云天长氷逺网罗稀保得重重翠碧衣挟弹少年多害物观君莫近五陵飞哭花云曽愁香结破颜迟今见妖红委地时人若有情争不哭夜来风雨葬西施比须髻云髻根松慢玉钗垂指点花枝又过时坐久暗生惆怅事快人句却泪胭脂韩偓与吴融同时为词臣偓忠于唐为朱三靣斥贬谪不悔如将虎须之句未尝传诵似为香奁所掩及朱三篡弑偓覊旅于闽时王氏割㨿时文只称唐朝官职与渊明称晋甲子异世而同符余读其集而壮其志録其警聨于编内三数篇自述其玉堂遭遇唐季非复承平之旧观而待词臣之礼犹然存之以补金銮记之关云吴融和学士秋夕禁直偶雪云砚氷忧诏急灯烬惜更残重阳荆州云旧国莫归戎马乱故人何在塞鸿来丹阳云山带梁朝陵路㫁水连刘尹宅基平岐下闻子规云但有花知啼血处更无猿替㫁肠哀还俗尼云三崃却爲行雨客九天曽是散花人兵后经汴云金镞有苔人拾得芦花无土鸟啣将过九成宫云魏公碑字封苔藓文帝泉声落野田宋云宅云已懐湖浦招魂事更忆高唐説梦时杏花云独照影时临水伴最含情处出墙头裴公洛居云门前立使修书懒花下留賔压酒忙过邓城县云未知尭桀谁非是可使彭殇有短长杨花云百花长恨风吹落惟有扬花独爱风潮云暮去朝来无定期桑田长被此声移蓬莱若探人间事一日还应两度知山僧云石臼山头有一僧朝无香积夜无灯近嫌俗客知踪迹疑向中方㫁石层废宅云风飘碧瓦雨嶊喧却有邻人为鎻门㡬树好花空白昼满庭芳草易黄昬放鱼池涸蛙争聚栖燕梁空雀自喧不独凄凉眼前事咸阳一火便成原题湖城县西槐树云零落欹斜此路中盛时曽识太平风晓迷鹤驾归春苑暮送鸾旗指落空宫一自烟尘生蓟北更无消息幸澜东而今只有孤根在鸟啄虫穿没乱蓬吴子华诗五言中合作絶少七言佳者不减韩致光致光以忤朱三贬窜子华诗有南迁七絶未知所坐何罪以诗意度之岂其坐致光之党欤罗隐题方千诗云九霄无鹤板双鬂老渔舟懐孟夷庚云中原正兵马相见在何时菊云千岁白衣酒一生青女霜䑓城云兵来吾有计金井玉杓栏岁除夜云厌寒思䁔律畏老惜残更儿童不谙事歌吹待天明寄顾绍宗云青山无路入白发满头生莺声云金屋梦初梦玉闗人未归牡丹云若教觧语应倾国任是无情亦动人黄河云觧通银汉终须曲才出崑崙便不清又云三千年后知谁在何必劳君见太平逰禅智寺云思量只合腾腾醉煑海平陈一梦中江令宅云还有往年金甃井牧童樵叟等闲窥筹笔驿云时来天地皆同运去英雄不自由建康云痩舅已能窥帝室主郎还是预人家又云欲起九原看一遍秦淮声急日西斜寄夏洲胡常侍云仍闻陇蜀犹多事深喜将军未白头魏令公附卷有回云马上固惭斜脾肉幄中犹羡愈头风送梅处士云乱离且喜身多在存没那堪年更长题张逸人所居云芳树文君机上锦逺山孙夀镜中眉咏史云徐陵笔砚珊瑚架赵胜賔朋珴瑁簪中元夜泊淮口云锦帆天子狂魂魄应看扬州看月明寄窦常侍云喷香瑞秀全三尺舞雪佳人玉一团早发云酷怜一觉平明睡长被鸡声恶破除邺城云英雄亦到分香处能共常人校㡬多西施云西施若觧倾人国越国亡来又是谁故都云至竟不如隋炀帝破家犹得到扬州䴡陵滩云世祖昇遐夫子死原陵不及钓䑓高咏明月云蟾向静中矜爪距兎猥明处弄精神嫦娥老大应惆怅倚泣苍苍桂一轮闗亭春望云越信功夫髙似狗裴王力气大于牛未知至竟将何用渭水泾川一向流题䦨州妙善前石羊云紫髯苍盖此沉吟恨石犹存事可㝷汉鼎未分聊把手楚胶虽羙肯同心始皇陵云荒堆无草树无枝懒向行人问昔时六国英雄漫多事到头徐福是男儿鹦鹉云莫恨雕竉翠羽残江南城暖陇西寒劝君不用分明语语得分明出转难游曲江云别愁如疟避还来罗隐字昭諌新城人唐李有诗名脍炙人口有江东集十卷其诗自光启以后广明以前海内乱离乗与播迁艰难险阻之事多见之于赋咏同时魏府节度使王知兴学隐为诗自号其诗卷为偷江东集刘义自问云自问彭城子何人接汝颠酒肠寛似海诗胆大如天入蜀云崃色侵天去江声滚地来逢卢仝云上楼腰脚近懐土眼睛穿劝姚合酒云何曾见天上着得刘安宅答孟东野云寒酸孟夫子苦爱老又诗生澁有百篇谓琼瑶词醉嘲荆卿云白虹千里气血头一剑义报恩不到头徒作轻生士姚秀才爱予小剑云因赠云一条古时水向我手心流临行应赠君勿簿细碎讐义少为侠行因酒杀人亡命㑹赦出折节读书能诗闻韩愈接天下士歩归之作氷柱雪车二诗出卢仝孟郊右后以争论语不能下賔客持愈金数斤去曰此谀墓中人得耳不若与刘君为夀愈不能止归齐鲁不知所终后村先生大全集卷第百八十四终后村先生大全集后村先生大全集卷第一百八十五后村先生大全集卷之百八十五诗话韩愈古赋云一邑之水可走而违天下汤汤曷其而归五言云晴云如擘絮新月似磨䥥和席八十二韵云多情懐酒伴余事作诗人秋懐云首空好饮亷颇尚能饭又云歛退就新懦趋营悼前勐又云有如乗风船一纵不可䌫哭杨兵曹欵陆歙州参云人皆期七十才半岂蹉跎数出知已泪自然白髪多晨兴爲谁恸还坐久滂沱论文与晤对已矣两如何送石处士云长把种树书人云避世士忽骑将军马自号报恩子风云入壮懐泉石别幽耳鉅鹿师欲老常山歛犹恃岂惟彼相爱固是吾徒耻去去事方急酒行可以起岐山下云丹穴五色羽其名为鳯凰昔周有盛德此鸟鸣高冈和声随祥风窈窕相飘扬闻者亦何事但知时俗祥自从姬旦死千载閟其光吾君亦勤理迟尔一来翔路傍候云堆堆路傍候一双复一只迎我入秦闗送我出楚泽千以高山遮万以逺水隔何当迎送归縁路高歴歴杂谁云朝蝇不须驱暮蚊不可拍得志能㡬时与汝恣啖炸凉风九月到扫不见踪迹从仕云居闲食不足从事力难任两事皆害性一生怕苦心黄昏起私室惆怅起叹音弃置人间世古来非独今醉赠张秘书云君诗多态度蔼蔼春空云东野动惊俗天葩吐竒芬张籍学古淡轩昻避鹤羣又云长安衆富儿盘馔罗羶荤不觧文字饮惟能醉红裠送灵师云佛法入中国迩来六百年齐民逃赋役高士着幽禅韩公称士友虽李翺湜籍不过三数篇或发于记序书尺惟与僧诗多四十余韵或三四十韵其间多谑浪笑傲之语而缁流不悟往往欲附名集中以为荣宠可发千载一笑荐士云有穷者孟郊受村实雄骜㝠观洞古今象外逐幽好横空盘硬语妥贴力排奡敷柔肆纡余奋勐卷海潦荣华肖天秀㨗疾逾响报行身践规矩甘辱耻媚灶孟轲分邪正眸子看暸眊杳然粹粹而清可以镇浮躁鲁侯国至小庙鼎犹纳郜幸当择珉玉寕有弃珪瑁此篇四十韵録十韵于此孟东野失子云失子将何尤吾将上尤天汝实主下人予夺一何偏彼于汝何有乃令蕃且延此独何罪辜生死旬日间上唿无所闻滴地泪到泉地祗为之悲琴缩久不安乃唿大灵龟骑云欵天门问天主下人薄厚胡不均天曰天地人由来不相闗吾悬日与月吾系星与辰日月相噬囓星辰踣而颠吾不汝之罪知非汝由縁且物各有分孰能使之然有子与无子祸福未可原鱼子满母腹一一欲谁怜细腰不自乳举族长弧悬鸱枭啄母脑母死子始翻蝮蛇生子时折裂肠与肝好子虽云好未还恩与勤恶子不可説鸱枭蝮蛇然有子且勿喜无子固勿叹上圣不待敎贤闻语而迁下愚语闻惑虽敎无由悛大灵顿头受即日以命还地祇谓大灵汝往告其人东野夜得梦有夫玄衣巾闯然入其戸三称天之言再拜谢玄天收悲以欢欣此篇甚竒古非樊宗师卢仝軰所能道寄崔立之云傲兀坐试席深丛见孤罴四座各低靣不敢捩眼窥升堦揖侍郎归舍日未欹佳句喧衆口考官敢瑕疵老妇愿嫁汝约不论财赀老翁不量分累月笞其儿欢华不满眼咎责塞两仪寄崔立之五十余韵其述崔丞埸屋才敏举人之所喜诵押寛韵易险韵难寛韵虽累至百有甚工致孟先生云孟生江海士古貌又古心骑驴到京国欲致薫风琴岂识天子居九重欝沉沉一门百夫守无借不可㝷谁怜松桂性竞爱桃李隂顾我多慷慨穷檐时见临清宵静相对髪白聆苦吟答孟郊云朝餐动及午夜讽恒至卯齿落云语讹黙固好嚼软味还美余晚䘮明欧阳云权秘书劝余闭目勿视援此二句颇有义味病中赠张十八云夜䦨纵捭阖哆口疎眉龎势侔高阳翁坐约齐横降答泷吏篇不以风土之恶弱鳄鱼之暴横为忧而一篇三致意负罪引慝于身而无一语归怨于上惟韩杜二公为然双鸟诗旧注为佛老二氏而作内云天公怪两鸟各捉一处囚若将火其书庐其居人其人矣然末句云还当三千秋更起鸣相酬二氏其陷溺人心深矣勐虎行云勐虎谁云恶亦各有匹俦群行深谷间百战望风低身食黄熊父子食赤豹麛择肉于熊罴肯视兎与貍正昼当谷眠眼有百步威自矜无当对气性纵以乖朝怒杀其子暮还食其妃匹侪四散走勐虎还孤栖孤鸣门四旁乌鹊从噪之出逐猴入居虎不知所归谁云勐虎恶中途正悲啼豹来御其尾熊来攫其頥勐虎死不辞但慙前所为虎儿无助死况知汝细微故当结以信亲当结以私亲故且不保人谁信汝为韩杜二公五言有至百韵者但韩喜押窄韵杜喜押寛韵以余观之窄韵尤难如久鱼诗押三萧字十八韵语多警策精卫衔石填海云何慙刺容传不着报讐名李员外寄纸笔云兎尖钉若并茧凈雪难如晚泊江口云二女竹上泪孤臣水㡳魂顺宗皇帝挽歌云词飞终不返剑化㑹相从送郑尚书赴南海云盖海旂幢出连天观阁开衙时龙戸集上日马人来风静鶢鶋去官亷蚌蛤回退之五言云曽经圣人手议论安敢到然石鼓歌云陋儒编诗不収入二雅褊迫无委蛇孔子西行不到秦掎摭星宿遗羲娥秀才家无头脑如此赠侯喜云暂动还休未可期虾行蛭渡似皆疑举竿引线忽有得一寸才分鳞与鬐君欲钓鱼须逺去大鱼岂肯居沮洳记梦诗注家以为公左迁右庻子作时李逢吉当国公有和侯喜笋诗二十六韵用事託意信如注家所言赠崔群公云何人有酒身无事谁家无竹门可疑记梦云昨夜神官与我言罗缕道妙角与根我聼其言未云足舍我先度横山腹侧身上视谿谷盲杖撞玉版声彭觥神官见我开颜笑前对一人壮非少少非壮者壮哦七言六字常语一字难我以指撮白玉丹行且咀嚼行诘盘口前截㫁第二句绰约顾我颜不欢乃知先人未贤圣䕶短凭愚邀我敬我能屈曲自世间安能从汝巢神山公南迁因论拂骨忤宪宗意然丞相度及贵戚皆论救之此诗所谓我能屈曲自世间安能从汝巢神山可见宗闵怙势植党公崛强不屈意赤藤杖歌云赤藤为杖世未窥䑓郎始携自滇池滇王扫宫邀使者跪进再拜语嗢咿绳桥柱过免倾堕性命造次蒙扶持途经百国皆莫识君臣聚观逐旌旗共传滇神出水献赤龙㧞须血淋漓又云羲和操大鞭暝到西极睡所遗㡬重包裹自题署不以珍怪夸荒夷归来捧赠同舍子浮公照手欲把疑空堂昼眠倚牖户飞电着壁搜蛟螭玉川子月蚀诗一千六百七十一字韩公病其䌓省去千余字然题为效玉川子作退之岂效体者谦词也醉留东野云昔年因读李白杜甫诗长恨二人不相从吾与东野生并世如何复蹑二子踪东野不得官白首夸龙钟韩子补姦黠自慙青蒿依长松低头拜东野愿得终始如驱蛩东野不回头有如寸筳撞巨钟吾愿身为云东野变为龙四方上下逐东野虽有别离无由逢蓝闗示湘云一封朝奏九重天夕贬潮阳路八千欲为圣朝除弊政岂将衰老惜残年云横秦岭家何在雪拥蓝闗马不前知汝逺来应有意好收吾骨葬江邉余尝谓选古今诗先正惟韩欧曽范大儒惟周程张邵及近世朱张吕叶不可以诗论然诸老先生之集具存或未尝深考而细味之或畏其名盛而不敢轻下注脚自唐以来李杜之后便到韩栁韩诗沉着痛快可以配杜但以气为之直截者多隽永者少白诗云退之服硫黄一病竟不痊按退之作李干墓志力诋与服饵金丹之谬其卒北归之尝以病满百日求免官张籍祭诗具言其病有孺人侍药汤之句𥘉无服䟽黄之説世传公临终唿诸僧语之曰汝详视吾手足无出外诳人云韩愈病癞死公逹生如此安肯服刚剂求活哉微之鍊秋石之説亦未详所出栁宗元五言云岂知千仭坠祇为一豪差又云引泉开故窦䕶药揷新苞又云海俗衣犹卉山夷髻不鬟又云危根一以振齐斧来相㝷又灵夀木不知为何物以栁氏诗考之云柔条乍反植劲常对生循玩是忘疲稍觉步武轻安能事剪伐持用资徒行咏荆轲云千金奉短计匕首荆卿趋造端何其鋭临事竟趦趄慈父㫁子首狂走无空驱夷城芟七族䑓观皆楚污始期忧患弭卒动灾祸枢秦皇本诈力事与桓公殊奈何効曹子实谓勇且愚世传故多谬大史征无且咏荆卿者多矣此篇勇且愚之评与渊明惜我剑术疎之语同一意脉陶栁诗率含蓄不尽韦使君黄溪祈雨见召云骄阳愆岁事良牧念菑畬列骑低残月鸣笳度碧虚犹穷樵客路遥驻野人居谷口寒流净岩祠古木疎焚香秋露湿奠玉晓光𥘉盻蛩诬言报精诚礼物余惠风仍偃草灵雨㑹随车俟罪非真吏翻斩奉简书晨诣超师院读禅经云道人庭宇静苔色连深竹日出雾露余青松如膏沐赠江华长老云室空无侍者巾屦惟挂壁又云风窓疎竹响露井寒松滴道傍孤松往来斫以为明好事者编竹成园感而赋诗云孤松亭翠盖托根临广路不以俭自妨遂为明所误幸逢仁惠意重此籓篱䕶犹有半心存时将承雨露又田家云篱落隔烟大农谈四隣夕庭除秋虫吟踈麻方寂歴蚕丝尽输税机杼空倚壁里胥夜经过鸡黍事筵席各言官长峻文字多督责东乡后租期车毂陥泥泽公门少推恕鞭扑恣狼籍努力慎经营肌肤真可惜又云古道绕蒺藜萦廻古城曲蓼花破隄岸陂水寒更緑是时收获竟落日多樵牧风高榆栁踈霜重梨栗熟行人迷去住野鸟竞栖宿田翁笑相念昏黒廵原陆掩役夫张进骸云生死悠悠尔一气聚散之偶来纷喜怒奄忽已复辞为役孰贱辱为贵非神竒一朝纩息定枯朽无妍生平勤皂枥剉秣不告疲既死给櫘椟葬之东山基奈何值崩湍荡析临路垂髐然暴百骸散乱不复支从者幸告予睠之㳙然悲虎猫获迎祭犬马有葢帷伫立唁尔魂岂复识此为畚锸载埋瘗沟渎䕶其危我心得所安不谓尔有知掩骼着春令兹焉适其时及物非吾軰聊且顾尔私又南磵云秋气集南磵独游亭午时廻风一萧瑟林影久参差始至若得有稍深遂忘疲覊禽响幽谷寒藻舞沦漪去国魂巳逺懐人泪空垂孤生易为感失路少所宜索寞竟何事徘徊祇自知谁为后来者当与此心期又简吴武陵云理世固轻士弃捐湘之湄阳兎竟四溟𫾣石安所施铩羽集枯干低昻互鸣悲翔云吐风寒寂歴穷秋时君子尚容与小人守竟危惨悽日相视离忧坐自滋樽酒聊可酌放歌谅徒为惜无协律者窈眇絃吾诗七言云盛时一去贵反贱桃笙葵扇安可常又云渔翁夜傍西巖宿晓汲清湘燃楚竹烟销日出不见人欵乃一声山水緑岭南江行云瘴江南去入云烟望尽黄茅是海边山腹雨晴添象迹潭心日煖长蛟涎射工巧伺游人影飓母偏惊旅客船从此忧来非一事岂容华髪待流年栁州峒岷云郡城南下接通津异服殊音不可亲青箬裹塩归洞客緑荷包饭趁虚人鹅毛御腊缝山罽鸡骨占年拜水神哭吕衡州云衡岳新摧天柱峯士林顦顇泣相逢祇令文字传青简不使功名生景钟三亩空留悬磬室九原犹寄若堂封遥想荆州人物论㡬回中夜惜元龙跋鸟词云城上日出羣鸟飞鵶鵶争赴朝阳枝刷毛神翌和且乐尔独落魄今何为无巧慕高近白日三足妬尔令尔泪无乃饥啼走路傍贪鲜攫肉人所伤趐肖独足下丛薄口衔低枝始能跃还顾泥涂偹蝼蚁仰看樑栋防燕雀左右六翮利如刀踊身失势不得高支离无耻犹自免努力低飞逃后患韩栁齐名然栁乃本色诗人自渊明没雅道㡬熄当一世竞作唐诗之时独为古体以矫之未尝学陶和陶集中五言凡十数篇杂之陶集有未易辨者其幽微者可玩而味其感慨者可悲而泣也其七言五十六字尤工五七言絶句已别选退之作罗池庙碑云侯尝语部曲欧阳翌等曰明年吾死死而为神后三年降于州之后堂欧阳翌等见而拜之又云生能泽其民死能惊动祸福之又云过客李仪醉而慢侮扶出即死恐非不语神怪之义王𥘉寮有诗云子厚文章百世师㝷常稽首望罗池雷霆不碎韩诗板醉侮何心怒李仪若为子厚分疏者刘禹钖八阵图云㑹有知兵者临流指是非寄严司空云欢謡开竹栻拜舞掷桑弓早发云寒树鸟𥘉动霜桥人未行早秋集贤院云蕙草香书殿槐花点御沟又云问卜看㝠数校方理病源送客云神林社日鼓茅屋午时鸡和微之云枥嘶无价马庭发有名花又云昨宵鳯池客今日雀罗门又云兴情逢酒在筋力上楼知又云游鱼将婢从野雉见媒惊又云残兵疑鹤唳空垒辨乌声咏始云贾生明王道卫琯工车戯同遇汉文时何人居贵位初至长安云侮竹经旧处却想似前安不改南山色其余事事新揷田歌云计吏语田夫长安真大处省门高轲峨侬入无度数昨来𥙷卫士唯用竹筒布君看二三年我作官人去罗浮云夜宿最高峯瞻空浩无隣海黒天宇旷星辰来逼人是时当朏魄阴物恣腾振日光吐鲸背剑影开龙鳞倐若万马驰旌旗耸渊沦又如广乐奏金石含悲辛疑其有巨灵怪物尽来賔隂阳迭用事仍俾夜作晨咿喔天鸡鸣扶桑色昕昕赤波千万里涌出黄金轮下视生物息霏如隙中尘醯鸡仰瓮口亦谓云汉津世人信耳目方寸度大钧安知视聼外怪愕不可陈捣衣曲云爽砧应秋律繁栖含凄风一一逺相续家家音不同户庭凝露清伴侣明月中长𥚑委襞绩轻佩垂璁珑汗余衫更馥钿移麝半空报寒惊边雁促思闻候虫天狼正芒角虎落定相攻盈箧寄何处征人如转蓬古调词云读得玄女符生当事邉时往来长楸间能带双鞬驰崩腾天寳末尘暗燕南垂爟火入咸阳诏征神武师是时占军募插羽扬金覊万夫列辕门观射中㦸枝中宵倚长剑起神蚩尤旗隂风猎白草旗槊光参差曽摛白马将虏骑不敢追贵臣上战功姓名随意移终歳肌骨苦他人印累累谒者既清宫诸侯各罢戯上将赐北第门㦸不可窥背血下沾襟天高问无期却㝷故乡曲孤影空相随游桃源云姹女飞丹砂靑童䕶金液寳气浮鼎耳神光生剑嵴七言春望云田中牧竖烧刍狗陌上行人看石鳞沣州云梅蘂覆阶铃阁暖雪峯当戸㦸枝寒水亭避暑云琥珀盃烘疑漏酒水精帘莹更通风碁云雁行布阵人未晓虎穴得子人皆惊送僧归云猿穴窥斋林叶动蛟动闻呪浪花低寄令狐相公云少有一身兼将相更能四靣占文章与歌者米嘉荣云近来时世轻先軰好染髭须事后生江陵道中云行到南朝征战地古来名将尽爲神又云氊毬君长迎风惧锦领酋豪蹋雪衙又云离别苦多相见少一生心事在书题又云隔帘惟见中庭草一树山榴依旧开又云阶蚁相逢如偶语园蜂急去恐违程荆门道上懐古云南国山川旧帝畿宋䑓梁馆尚依稀马嘶古树行人歇麦秀空城泽雉飞风吹落叶填宫井火化荒林化碧衣徒使词臣庾开府咸阳终日苦思归平齐行云开元皇帝东封时百神受职争奔驰千钧勐顺流下洪波涵淡浮熊罴侍臣晏公秉文笔玉检告天无愧词当今睿孙承圣神岳神望幸河宗舞靑门大道属车尘共侍藏𬎼翠华举墙隂歌云白日左右浮天潢朝晡影入东西墙昔为儿童在阴戯当时意小觉日长东邻侯家吹笙簧随隂促促移象牀西邻田舍乏糟糠就阴汲汲舂黄梁因思九州四海外家家只占墙阴内莫言墙隂数尺间老欲主人如等闲西塞山懐古云王濬楼船下益州金陵王气黯然收千㝷銕鎻沉江底一片降幡出石头人世㡬回伤往事山形依旧枕寒流从今四海为家日故垒萧萧芦荻秋梦得德宗朝已为郎官御史坐伾文之党乆斥于外晚与白乐天皆为午桥寳客累官至侍从然年巳八十余矣既死微之有五言云併失鸳鸾侣空余麋鹿身只应嵩少下长作独游人杜牧五言云韩彭不再生英雄皆为鬼又云少陵鲸海动翰苑鹤天寒又云大暑去酷吏清风来故人云微雨池塘见好风襟袖知又云圆疑窃龙领色已夺鸡窓又云青汉龙髯絶苍山马鬛悲又云微雨秋栽竹孤灯夜读书又云蓬蒿三亩居寛于一天下又云自嫌如疋素刀尺不由身又云谁知病太守犹得作茶仙又云四百年炎汉三十代宗周二三里遗堵八九所高邱又云偃蹇松公老森严竹阵齐小莲娃欲语幽笋雅相携杜秋娘云京江水清清生女白如脂其间杜秋者不劳朱粉施老濞即山铸后庭十蛾眉秋持玉斚醉兴唱金缕衣濞既白首叛秋亦红浪滋吴江落日渡㶚岸緑杨垂聨𥚑见天子清盻独依依椒壁悬锦幕镜奁蟠蛟螭伍鬟认新宠窈袅随融怡月上白壁门桂影凉参差金阶露新重闲捻紫萧吹莓苔夹城路南苑雁初飞红粉羽林仗独赐避邪旗归来煑豹胎餍饫不能饴咸池昇日庆铜省分香悲雷隂后车逺事往落花时燕禖得皇子壮髪緑緌緌画堂授传母天人亲捧持虎晴珠络褓金盘犀镇帷长杨射熊罴武帐弄哑咿渐抛竹马剧稍出舞鸡竒崭崭整冠佩侍晏坐瑶池眉宇俨图画神秀射朝晖一尺桐偶人江充知自欺王幽茅土削秋放故乡归觚稜拂斗极廻首尚迟迟回朝三十载似梦复疑非潼闗识故吏吏髪已如丝却唤吴江渡舟人那得知归来四隣改茂苑草菲菲清血不尽仰天知问谁寒衣一疋素夜借隣人机我昨金陵过闻之爲歔欷自古皆一贯变化安能推夏姬㓕二国逃作巫臣妻西子下姑苏一舸逐鸮夷织室魏豹俘作汉太平基悮置代籍中两朝尊母仪光武绍高祖本系生唐儿珊瑚破高齐作婢舂黄縻萧后去杨州突厥为阏氏女子固不定士林亦难期射钩后唿父钓翁王者师无国要孟子有人毁仲尼秦下逐客令柄归丞相斯安知魏齐首见㫁箦中尸给䘮餍张軰廊庙冠峩危珥貂七叶贵何妨戎虏支苏武却生返邓通终饿饥主张既难测翻覆亦其宜地尽有何物天外复何之指何为而促足何为而驰耳何为而聼目何为而窥已身不自晓此外何思惟因倾一尊酒题作杜秋诗愁来独长咏聊可以自贻杜秋娘云萧后去扬州突厥为阏氏按唐书隋炀帝后萧氏因国破没于窦建德突厥处罗可汗遣使招之建德不敢留遂入于虏庭正观四年太崇灭突厥以礼迎后至京观入虏庭则为阏氏必矣寄小姪阿宜云小姪名阿宜未得三尺长头圆筋骨紧两脸明且光去年学官人竹马绕四廊指挥羣儿軰意气何坚刚去岁冬三日拜我立我傍祝尔愿尔贵仍且夀命长今年我江外今日生一阳忆尔不可见祝尔倾一觞阳德化君子初生至微茫排隂出九城万物随开张一似小儿学日就复月将勤勤不自已二十能文章我家相公家剑佩玎珰旧第开朱门长安城中央第中无一物万卷书满堂家集三百编上下驰皇王多是抚州冩今来五纪强尚可与尔读助尔为贤良经书刮根本史书閲兴亡髙摘屈宋艶浓薫班马香李杜泛浩浩韩栁摩苍苍者四君子与古争强梁愿尔一祝后读书日月忙一日读十纸一月读一箱朝廷用文治大开官职场愿尔出门去取官如驱羊大明帝宫阙杜曲我池塘我若自潦倒看汝争翺翔少年行云官为骏马监职帅羽林儿两绶藏不见落花何处期猎𫾣白玉镫怒袖紫金鎚田窦张留醉苏辛曲让歧豪持出塞节笑别逺山眉㨗报云䑓驾公卿拜夀巵七言云南朝四百八十寺多少楼䑓烟雨中又云萧条市邑如鱼尾早晚干戈识虎皮又云四海一家无一事将军携镜泣霜毛又云九原可作吾谁与师友瑯琊邴曼容又云秋山春雨闲吟处倚遍江南寺寺楼又云杜诗韩笔愁来读似倩麻姑痒处爬又云商女不知亡国恨隔江犹唱后庭花又云自说江湖不归事阻风中酒过年年又云公道世间惟白髪贵人头上不曽饶斑分簟云分明知是湘妃泣何忍将身卧泪痕又云无端有寄闲消息背插金钗笑向人宫人塜云少年入内教歌舞不识君王到死时别家云𥘉岁娇儿未识爷别爷不拜手叱义拊头一别三千里何日迎门却到家赠射猎云巳落双雕血尚新鸣鞭走马又翻身凭君莫射南来雁恐有家书寄逺人河湟云元载相公曽借筯宪宗皇帝亦留神旋见衣冠就东市忽遗弓剑下西廵牧羊驱马虽戎服白髪丹靑尽汉臣惟有凉州歌舞曲流传天下乐闲人絶句云玉子纹楸一路饶最宜檐雨竹潇潇得年七十更万日与子期于局上销故洛城云锢党岂能留汉鼎清谈空解识胡儿千烧万战神灵死惨惨终年鸟雀悲九日齐山登髙云江涵秋影雁初飞与客携壶上翠微尘世难逢开口笑菊花须揷满头归但将酩酊酬佳节不用登临恨落晖古往今来只如此牛山何必更沾衣酧张处士云七子论诗谁似公曹刘须在指挥中荐衡昔日知文举乞火无人作蒯通北极楼台长入梦西江波浪逺吞空可怜故国三千里虚唱歌词满六宫横江馆云孙家兄弟晋龙驰骋功名业帝王至竟江山谁是主苔矶空属钓鱼郎又云镜中丝髪悲来惯衣上尘痕拂渐难惆怅江湖钓竿手却遮西日向长安又云四皓有芝轻汉祖张仪无地与懐王又云仙掌月明孤影过长门灯暗数声来牧之门户贵盛文章独步一时其机锋凑拍如山临济棒喝少时不覊有书平安之谤犹有緑叶成隂子满枝之恨若未忘情于色界者晚节自志其墓与䑓卿自志渊明自挽何异非世之畏死惧化者所能及也顷见考亭尝以行书齐山九日之章乃知文公亦爱其才后村先生大全集卷第百八十五终后村先生大全集后村先生大全集卷第一百八十六后村先生大全集卷之百八十六诗话白居易原上草云野火烧不尽春风吹又生清明云留觞和冷粥出火煑新茶扇云引秋生手里藏月入懐中太湖石云峯併仙掌出铸坼剑门开又云常恐国史上但记鳯与麟又云昨日延英对今日崖州去又云所恨薄命身嫁迟别日廹又云爲君一日恩误妾百年身又云我无缩地术君非遇风仙又云行年三十九岁暮日斜时读灵运诗大必笼天海细不遗草树又云未得无生心白头亦爲夭又云恋月夜同宿爱山晴共看江州云野水多于地人烟半在船又云老色日上靣欢情日去心今既不如昔后当不如今又云欲识往来频靑芜成白路又云笑劝新醅酒闲吟短李诗又云犬吠村胥閙蝉鸣织妇忙又云成人男作丱事鬼女爲巫又云吏徴渔戸税人纳火田租又去醉曽冲宰相骄不揖金吾又云散吏间如客贫州冷似村又云忧方知酒圣贫始觉钱神又云鸡鸣一觉睡絶胜早朝人又云戸大嫌甜酒才高笑小诗又云性灵间似鹤颜老古于松又云若不爲松乔即须作臯䕫又云微月初三夜新蝉第一声又云病闻和药气喝聼碾茶声又云小巢织巧妇新叶长慈姑又云玉柄鹤翎扇银瓶云母浆又云秋风满松泪泉下故人多又云佛容为弟子天许作闲人又云闘闲僧尚閙较痩鹤为肥又云不能留姹女曽免作衰翁又云婢龙㝷本草犬不吠医人又云同时六学士五相一渔翁又云园葵烹佐饭林叶扫添薪又云有一燕赵士言貌甚竒瓌日日酒家去脱去典数盃问君何落拓云仆生草莱地寒命且薄君门乏良媒亦有同门生先升青云梯贵贱交道絶朱门叩不开及归种禾黍三岁旱为灾入山烧黄白一旦化为灰处处去不得却归酒中来渊明云夷齐各一身穷饿未为难先生有五男与之同饥寒又云三年典郡归所得非金帛天竺石二片华亭鹤一只遂就无尘坊仍求有水宅岂独为身谋安吾鹤与石又云荣名与壮齿相避如朝暮时命始欲来年颜已先去又云泥坛方合矩铸鼎圆中规鑪槖一以动瑞气红辉辉二物正䜣合厥状何怪竒绸缪夫妇体狎猎鱼龙姿又云试问䑓池主多为将相官终身不曽到惟展画图看又云昔作少学士图形入集贤今为老居士写貌寄香山鹤毳变玄髪鸡肤换朱颜前形与后貌相去三十年七言云一丛暗淡将何比浅碧笼裙衬紫巾又云药圃茶园为产业野麋林鹤是交游又云失宠故姬归院夜没蕃老将上楼时照他㡬许人膓㫁玉兎银蟾逺不知月云曽犯龙鳞客不死欲骑鹤背覔长生又云毎𬒳老元偷格律苦教短李伏歌行又云犹嫌小戸长先醒不得多时住醉乡又云洛阳女儿靣似花河南大尹靣如雪又云琴书何必求王粲与女犹胜与外人又云绮罗二八围寳鼎组练三千夹将坛又云争得大推长万丈与君都盖洛阳城又云大有高门鎻空宅主人到老不曽归又云病添荘冩吟声苦贫欠韩康药债多又云柘枝紫袖教丸药羯鼓苍头遣衆蔬又云直应人世无风月始是心中忘却时又云冷落若为留客住氷池霜竹雪髯翁又云汉容黄绮为逋客尧放巢由作外臣哭刘梦得云盃酒英雄君与操文章微婉我知邱贤豪虽没精灵在应共微之地下游又云鹪冥杀敌蚊巢上蛮触交争蜗角中应似诸天观下界一微尘内闘英雄又云秦磨利刀斩李斯齐烧佛鼎烹郦其可怜黄绮入商洛闲卧白云歌紫芝彼为葅醢机上尽此作鸾凰天外飞去者逍遥来者死乃知祸福非天为又云祸福茫茫不可期大都早退似先知当君白首同归日是我靑山独往时顾索素琴应不暇忆牵黄犬定难追麒麟作脯龙为醢何似泥中曳尾龟新丰折臂翁云新丰老翁八十八头鬓须眉白似雪玄孙扶向店前行左臂凭肩右臂折问翁臂折来㡬年兼问致折何因缘翁云贯属新丰县生逢圣代无征战惯聼梨园歌管声不识旗枪与弓箭无何天寳大徴兵户有三丁点一丁点得驱将何处去五月万里云南行闻道云南有泸水椒花落时瘴烟起大军徒涉水如汤未过十人二三死村南村北哭声哀儿别爷娘夫别妻皆云前后征蛮者千万人行无一回是时公年二十四兵部牒中有名字夜深不敢使人知偷将大石鎚折臂张弓簸旗俱不堪从兹始免征云南骨碎筋伤非不苦且图拣退归乡土此臂折来六十年一肢虽废一身全至今风雨隂寒夜直到天明痛不眠痛不眠时终不悔且喜老身今独在不然当时泸水头身死魂飞骨不収应作云南望乡鬼万人塜上哭老人言君聼取君不闻开元宰相宋开府不赏邉功防黩武又不闻天寳宰相杨国忠欲求恩幸立邉功邉功未立生人怨请问新丰折臂翁八骏圗云穆王八骏天马驹后人爱之冩为图日行万里速如飞穆王独乘何所之四荒八极踏欲遍三十二蹄无歇时属车轴折趁不及黄屋草生弃若遗瑶池西赴王母晏七庙经年不亲荐璧䑓南与盛姬游明堂不复朝诸侯白云黄竹歌声动一人荒乐万人愁至今此物世称珍不知房星之精下为怪卖炭翁云卖炭翁伐薪烧炭南山中满靣尘灰烟火色两鬂苍苍十指黒卖炭得钱何所营身上衣裳口中食可怜身上衣正单心忧炭贱愿天寒夜来城外一尺雪晓驾炭车辗氷辙牛困人饥日已髙市南门外泥中歇翩翩两骑来是谁黄衣使者白衫儿手把文书口称勅廻车叱牛牵向北一车炭千余斤宫使驱将惜不得半疋红纱一丈绫系向牛头充炭直官牛云官牛官牛驾新车浐水岸边搬载沙一石沙几斤重朝载暮载将何用载向五门官道西緑槐隂下铺沙堤昨来新拜右丞相恐怕泥涂污马蹄右丞相马蹄踏沙虽凈洁牛领穿车流红血右丞相但能济人治国调隂阳官牛领穿亦无妨塩商妇云塩商妇多金帛不事田农与蚕绩南北东西不失家风水为乡船作宅夲是扬州小家女嫁得西江大商客緑鬟富去金钗多皓腕肥来银钗窄前唿苍头后唿婢问尔因何得如此壻作塩商十五年不属州县属天子毎年塩利入官时少入官家多入私官家利薄私家厚塩銕尚书逺不知何况江头鱼米贱红脍黄橙香稻饭饱向浓粧倚柂楼两朶红顋花欲绽塩商妇有幸嫁塩商终朝美饭食终歳好衣裳好衣美食来何处亦须慙愧桑弘羊桑弘羊死巳乆不独汉时今亦有元稹榴花五言云委作金炉熖飘成玉砌瑕宪宗挽歌云狼星如要射犹有鼎胡弓又云俊骊度海食应龙昇天行又云渐恐鲸鲵大波涛及九州又云新笋踊犀角落梅翻蝶翅又云筝絃玉指调粉汗红绡拭又云綵缕碧筠香粇白玉团又云佞存真妾妇諌死是男儿又云义鱼江大合唤客谷神应又云花态繁于绮闺情软似绵又云劲芟鳌足㫁精贯虱心穿又云望夫身化石爲伯首如蓬又云不如元不识俱作路人行又云乘马䍧牱马蒙茸大如羝又云亭亭巧于削一一大如拱槎枒矛㦸合屹屹龙蛇动风朝竽籁过雨夜鬼神恐蜘蛛云萦缠伤竹柏吞噬及虫蛾爲送佳人喜珠栊无奈何小儿云乱骑残爆竹争唾小旋风骂雨愁妨走呵氷喜旋融估客乐云估客无住着有利身即行一解市头语便无乡里情予本频蕃息货贩日兼并求珠驾沧海采石上荆衡北负党项马西擒吐蕃鹦越婢脂肉滑溪僮眉眼明经游天下徧却到长安城先问十常侍次求百公卿侯家与王第点缀无不精归来始安坐富与王者勒大儿贩材木巧识梁栋形小儿贩塩卤不入州县征一身偃市利突若截海鲸七言云他时定葬烧缸地卖与人家得酒盛又云初届寒食一百六店舍无烟宫树緑又云四五年前作拾遗諌书不宻丞相知梦上天云来时畏有他人上截㫁龙胡斩鹏翼越州云州城廻绕拂云堆鑑水稽山满眼来四靣常时对屏障一家终日在楼䑓星河似向檐前落鼓角惊从地底廻我是玉皇香案吏谪居犹得住蓬莱又云绕郭烟岚新雨后满山楼阁上灯初又云惟应鲍叔犹怜我自保曽参不杀人夫逺征云赵卒四十万尽为坑中鬼赵王未信赵母言犹点新兵更填死坑中之鬼妻在营髽麻戴绖鹅雁鸣送夫之妇又行哭哭声送死非送行夫逺征夫逺征逺征不必戍长城出门便不知死生元白皆唐大诗人余观古作者必以艰深文浅近必以尖新革尘腐二公独不然世传其赋咏元语多犯白因有偷格律之嘲白遇有赋咏必使老妪闻而晓觧者两长庆集部帙数倍韩栁其间大篇如连昌宫词琵琶行之类不可胜书姑録其尤警䇿者于编元初与仇士良争驿劾严厉苛饮忤时相意赖李绛崔羣论救其诗有佞存真妾妇諌死是男儿之句初节甚高及为学士有上嵴中人争与之交逐党中人以阻裴度非复昔日之微之矣其卒年甫五十三故白哀诗云因知早贵兼才子不得多时在世间白天资近高多称人之善然当君白首同归日是我靑山独往时之句不哀彼之死而幸我之生文饶不存軰行不分雅俗但欲以浙江观察使临苏州刺史道眼观之只堪一笑集中数絶余尝疑好事者为之香山未必有此作也李贺感讽云合浦无明珠龙舟无木奴足知造化力不给使君须越妇未绩作呉蚕始蠕蠕县官骑马来狞色虬紫须懐中一方板板上数行书不因使君怒焉得诣尔庐越妇拜县官桑芽今尚少㑹待春日晏丝车方掷棹越妇通言语小姑具黄粱县官踏食去簿吏复登堂又云都门贾生墓青蝇久㫁絶寒食揺杨天愤景长肃杀皇汉十二帝唯帝称濬哲一夕信䜿儿文明永沦歇秦王饮酒云酒酣喝月使倒行沙路曲云帝前动笏移南山秋来云秋坟鬼唱鲍家诗恨血千年吐中碧梦天黄云黄尘清水三山下更变千年如走马遥望齐州九点烟一泓海水杯中㵼秦宫云飞窓复道传头饮十夜铜盘腻烛黄又云斫桂烧金待晓筵白鹿清苏夜半煮美人梳头歌云双鸾开镜秋水光鲜鬟临镜立象牀一编香丝云散地玉钗落处无声腻纎手却盘老鸦色翠滑寳钗簪不得又云背人不语向何处下阶自折樱桃花雁门太守行云寒云压城城欲摧甲光向日金鳞开角声满天秋色里塞上臙脂凝夜紫半卷红旗临易水霜重鼓寒声不起报君黄金䑓上意提携玉龙为君死金铜仙人辞汉歌云茂陵刘郎秋风客夜闻马嘶晓无迹画栏桂树悬秋香三十六宫土花碧魂官牵车指千里东闗酸风射眸子空将汉月出宫门忆君清泪如铅水襄䦨送客咸阳道天若有情天亦老携壶独出月荒凉渭城巳逺波声小吕将军歌云吕将军骑赤兎独携大胆出秦门金栗堆邉哭陵树北方逆气污靑天剑气夜叫将军闲将军振袖挥剑锷玉阙朱城有门阁榼榼银龟揺白马傅粉女郎火旗下恒山鐡骑清金枪遥闻箙中花箭香西郊寒蓬叶如刺皇天亲栽养神骥廐中髙桁排蹇蹄饱食青蒭饮白水圆苍低迷葢张地九州人事皆如土若皇调啸引云请説轩辕在时事伶伦採竹二十四伶伦採之自崑邱轩辕诏遣中分作十二伶伦以之正音律轩辕以之调元气当时黄帝上天时二十三管咸相随唯留一管人间吹无德不能得此管此管沉沦虞舜祠李凭箜篌引云吴丝蜀桐张高秋空山凝云頺不流江娥啼竹素女怨愁李凭中国弹箜篌崑山玉碎鳯凰叫芙蓉泣露香兰笑十二门前融冷光二十三丝动紫皇女娲錬石𥙷天处石破天惊逗秋雨梦入神仙教神妪老鱼跳波痩蛟舞吴质不眠倚桂树露脚斜飞湿寒兎李长吉歌行新意险语自有苍生以来所絶无者樊川一序极骚人墨客之笔力尽古今文章之变态非长吉不足以当之高轩过乃其总角时所作若宿搆者然其母曰是儿欲呕出心乃已知子莫如母岂非苦吟而得者欤唐杂记云贺性傲物忽其诗为其中表投之溷中故传于世者甚少悲夫使吾有中表如贺者当濯蔷薇水薫玉蕤香方敢开卷此中表者岂其鼻塞不知香臭者与戴叔伦赠李山人唐云栁条将白髪相对共垂丝汝南别董校书云扰扰倦行役相逢陈蔡间何为百年内不见一人闲对酒惜余景问程愁乱山秋风万里道又度穆陵闗赠康老人合云一篇飞入九重门乐府喧喧闻至尊宫中美人皆唱得七贵因云尽相识不脱敝裘轻锦绮长吟佳句掩笙歌贤王贵主于我厚骏马苍头如已有暗将心事隔风尘尽掷年光逐杯酒青门㡬度见春归折栁㝷花送落晖叔伦仕至容筦观察使半山选其诗凡四十七首五七言絶句已入选今摘出集中平淡有翫味者浏亮切事情者赵南塘题天台戴式之诗藁云台岭散仙人诗家入叔纶式之由此名重有石屏集南塘为选取若干首杨巨源献圣夀云炉烟添栁重宫漏出花迟老将云功成封宠将力尽到贫乡圣恩洗雪镇州寄献裴相公云天借春光洗緑林战尘収尽见花隂好生本是君王德忍死何妨壮士心曽贺截云翻栅逺仍闻斸冻下营深井陉昨日双旗入萧相无言泪湿襟杨巨源勇去之节退之一序已万古不朽矣内云国子司业杨公方以能训诗后进按䕫以九德敎胄子周以德行道艺造士未闻以能诗训后进者唐以一聨擅终身之贵者有之然杨公可敬初不在诗丞相爱惜不能留童子钓游不忍忘可为人师矣世传杨公苦吟常掉其头至老虽未尝吟而掉头自若所作尤律熟其间忠愤慷慨如圣恩洗雪镇州寄献裴相公之篇可𥙷唐史之缺皇甫冉张公洞五言云何时种桃核㡬度看桑田寄僧云一入春山里千峯不可㝷长安路云结来趋平药聨翩扺挟斜温汤云丞相金钱赐平阳玉辇过鲁儒求一谒无路独如何伤美人云专房独见宠倾国衆皆闻宿严维宅送包七云岁储无别墅寒服羡邻机出塞云吹角出塞门前瞻即胡地三军尽回首皆洒望乡泪转念闗山长行看风景异由来征戍客各负轻生义故齐王赠承天皇帝挽歌云礼盛追隆日人知友悌恩旧居从代邸新壠入文园鸿寳仙书秘龙旂帝服尊苍苍松里月万古此高原送魏十六还苏州奉赠絶句云秋夜深深北送君隂虫切切不堪闻归舟明月毗陵道廻首苏州是白云皇甫曽送人往荆州云帆影连三崃猿声近四邻送李中丞云闗河三晋路賔从五原人七言云湿薪暖酒烟迷眼鲜竹刻诗露拂衣两皇甫诗昔尝畧评之𥙷阙诗尤多御史所作絶少然亦多佳句陆龟蒙五言云河州藏晚弋篱落露寒舂出户手先笻见人头未㡌七言云终须㨂取幽栖处老桧双成便作门又云呉中近事君知否团扇家家画放翁皮日休旅舍除夜云挑灯犹故歳聼角巳新年陪江西裴度游襄州延庆寺云不着前驱惊野鸟唯将后乘载诗人襄州诗云映柳认人多错误透花窥鸟最分明岑牟单绫何人着莫道猖狂似祢衡过云居院玄福上人旧居云重到云居独悄然隔窥影尚疑禅不逢野老来聼法犹见隣僧为引泉龛上已生新石耳壁间空带旧茶烟南宗弟子时时到泣把山花奠几筵皮陆皆唐季诗客陆隐于甫里皮咸通八年登第二人素友善倡和尤多昔之和诗者和意而已惟皮陆必和韵有累至百韵者皮有七爱诗为房杜李西平卢鸿元鲁山李太白白居易七人而作以嵩山处士鲁山令次三大臣李翰林白少傅名位不轻列于处士县令之下其高致卓识如此杜荀鹤春宫怨云风暖鸟声碎日高花影重经贾岛墓云山根五尺墓人品数联诗弔李翰林云谁移来阳家来此作吟邻感寓云海枯终见㡳人死不知心雪云江湖不见飞禽影岩谷惟闻折足声拥袍公子莫言冷中有樵夫跣足行哭具韬公云交朋来哭我来歌喜傍山家葬薜萝四海十年人杀尽似君埋少不埋多溪兴云山雨溪风卷钓丝瓦瓶篷㡳独斟时醉来睡着无人唤舟下前溪也不知题觉禅和尚云少具修行得似师茅堂佛像亦随时禅衣衲后云藏线夏臈高来雪印肩耕地诫侵连塜土伐薪教䕶带巢枝有时问着经中事却道山僧縂不知荀鹤诗在罗隐方干之下半山选唐诗只取四首其五言最多然毎失之容易七言差胜李涉山中无奈何云无奈落叶何纷纷满衰草疾来无气力拥户不能扫欲访云外人都迷山上道又无柰云无柰涧水何喧喧夜鸣石疎林透斜月散乱金光滴欲访涧底人路穷潭水碧又无奈云无柰牧童何放牛喫我竹隔林唿不应叫笑如生鹿欲报田舍翁更深不归屋游鹤林寺云野寺㝷花春已迟背岩唯有两三枝平明携酒犹堪醉爲报春风且莫吹涉诗见于半山诗选者三十余首其絶句已别体选古体三篇又鹤林一絶皆有意味存之以偹一家顾非熊送朴处士归新罗云少年离本国今去已翁客梦孤舟里乡山积水东鼈沉崩巨岸龙闘出遥空学诗中华语将归谁与同非熊顾况之爱子况哭子诗云老人䘮爱子日暮泣成血老人年七十不作多时别非熊亦有诗名今存者仅百余篇必多散佚朱庆余上江州李使君云得在朝廷少还应諌诤多杭州送萧校书云别君犹有泪学道漫经年上张水部云洞房昨夜停红烛待晓堂前拜舅姑粧罢低声问夫婿画眉深浅入时无庆余絶句为籍所称赏然他作皆不能如此韩翃寄武陵李少府云楚歌催晚醉蛮语入新诗翃寒食絶句为德宗嘉奖擢知制诰有与翃同名者时翃审之御批云日暮汉宫传蜡烛轻烟散入五侯家与此韩翃唐人尤重德宗诗有闻説德宗曽到此吟诗不见倚阑干之句又云曽唱正元供奉曲又嘲宋济为恶诗唐帝诗中当以此诗为第一意翃所作皆善今集中警句可摘出者殊寂寥简短恐有散轶者严维酬刘贠外云栁塘春水漫花隖夕阳迟维尝与皇甫冉刘长卿唱和然前軰唯称其栁塘花隖一聮曺松送方干云汲水疑山动扬帆觉岸行商山野叟云木弓未得长离手犹与官家射麝杳南海旅治云南国正当无雁处故园谁道有书来松诗半山选十四篇今择其尤警絶者三联録于此刘希夷代白头翁云年年岁岁花相似岁岁年年人不同又云此翁白头真可怜伊昔红颜美少年希夷诗虽则天时人然格律渐天寳之风矣卢象杂诗云家居五原上征戦是平生独负山西勇谁当塞上名死生辽海战雨雪苏门行诸将封侯尽论功独不成象诗入半山选者十首姑摘出其一鲍容五言云岂惟亲賔散鸟䑕移巢窠又楚老几代人种田炀帝宫零落池䑓势高低禾黍中又云雪壮氷亦坚冻涧如平地幽人毛褐煖笑就糟床醉唤人空谷譍问火寒猿至拾薪煮秋栗看鼎书古字忽忆南涧僧衣巾多云气露脚㝷逸人量意中事又云古风送微凉行旅动逺程忧人席未煖残月马上明飘飘歧路间长见月初生重瘴晓色浅疎猿寒啼清感此长叹息百年何所营驸马宅云闲遣清琴飞小雪自看临玉破甘瓜又云襄阳太守沉碑意身后身前㡬年事湘江千岁未爲陵水㡳鱼龙应识字鲍防杂感云汉家海内承平乆万国戎王皆稽首天马常行苜蓿地胡人歳献蒲萄酒五月荔枝初破颜朝离上郡夕凾闗鸿飞不到桂阳岭马走皆从林邑山甘泉御果垂仙阁日暮无人香自落逺物皆重近皆轻鸡虽有德不如鹤馆阁诸书经南丰序引者皆为不刋之言鲍溶诗清约谨严违理者少之评惟深于诗者庻乎知之世谓子固不能诗者失之谬矣同时有鲍防者亦有诗名唐文粹载二鲍诗若干首防稍开拓今録其杂感篇于此司空图山中云川明虹照雨树宻鸟冲人又云坡暖冬生笋松凉夏健人又云夜短猿悲减风和鹊喜虚又云孤萤出荒池落叶穿破屋杂言云乌飞飞兎蹶蹶朝来暮往催时节女娲只解𥙷青天不觧煎胶黏日月唐自朱三䟦扈以来黠者隂賛问鼎之谋悖者明献改物之説奉玺六臣皆乔木世臣之子孙于时间闗乱世挺然自立不践二姓之庭惟司空表圣韩致光二士而已致光大节为香奁所累不若表圣赋咏多雅人壮士之言旧有其集尝摘数聨余不悉记项斯送华隂隐者云世人莫识靣弟子不知年欲别云归期无歳月客路有风涛华隂道者云养龙于浅水寄鹤在高枝夏坐寄僧云多因束带热更忆剃头凉赠道者云自説身轻健今年数梦飞哭南流人云寳库空収剑蛮僧共起坟知名人尚少谁为録遗文赠日本病僧云云水絶归路来时风送船不言身后事犹坐病中禅深壁藏灯影空窗出艾烟已无乡土信起塔寺门前旧宫人七言云自出先皇玉殿中衣裳不更染深红宫钗折尽垂空鬂内扇穿多减半风桃熟亦曽君手赐酒阑犹候妾歌终如今还向城邉住御水东流意不通斯诗在方干秦系之间少而工储光羲野田黄雀云喷喷野田萑不知躯体微穷左空仓粟相引时来归邪路岂不㨗渚田岂不肥萧条一頺舍枣多桑树稀无枣犹可食无桑何以衣水长路且夐相引侧侧无心违戯马䑓云泗水南流桐柏川沂山北走瑯琊县沧海沉沉晨雾开彭城烈烈秋风来崔国辅对酒吟云行行日将夕荒村古塜无人迹蒙笼荆棘一鸟飞屡唱提壶沽酒喫古人不逢犹不足遗恨精灵传此曲寄言世上诸少年平生尽在杯中醁杨衡哭李象云白鸡黄犬不将来寂寞空余葬时路草死花开年复年后人知是何人墓李端赠空洽云同时献赋人皆尽共壁题诗君独在于武陵过侯王故第云赋知弹铗客何处感新恩刘商醉后口号云秋草春风老此身一瓢长醉任家贫醉醒来还爱浮苹草漂寄官河不属人羊士谔酬萧使君出妓夜晏云玉颜红烛忽惊春微步凌波拂暗尘自是当歌歛眉黛不应惆怅为行人余选晚唐诗数家既尽又谁取储光羲崔国辅杨衡李端于武陵刘商羊士谔七人一聮半句以附益之此七人非晚唐体右前后续新四集诗话共十四卷前后集各二卷六十岁至七十岁间所作续集四卷乃公告老归后所作时近八十新集凡六卷乃专摘採唐诗之警省者咸淳戊辰五月夏间也时年已八十二矣后村先生大全集卷第百八十六终后村先生大全集后村先生大全集卷第一百八十七后村先生大全集卷之一百八十七长短句哨遍胜处可宫平处可田泉土尤甘美复深路絶住人稀有人兮盘旋于此送子归是他隐居求志是要明主媒当世嗟此意谁论其言甚壮孔颜犹有遗㫖大丈夫之被遇扵时入则坐庙朝出旗麾列屋名姬夹道武夫满前才子噫有命存焉吾非恶此而逃之富贵人所欲如之何幸而致向茂树堪休清泉可濯谷中别有闲天地况脍细于丝蕨甜似蜜采扵山钓扵水大丈夫不遇之所为唐处士依稀是吾师觉山林尊如朝市立侯门下賔客优优趋形势嗟盘之乐谁争子所占㫁千秋万岁唿僮秣马更膏车便与君从此逝矣六州歌头维摩病𧺫兀坐等枯株清晨里谁来问是文殊遣名姝夺尽羣花色浴才出醒初觧千万态娇无力困相扶絶代佳人不入金张室却访吾庐对茶铛禅榻笑杀此翁珠髻金壷始消渠忆承平日繁华事修成谱冩成图竒絶甚欧公记蔡公书古来无一自京华隔问姚魏竟何如多应是彩云散劫灰余野鹿衔将花去休廽首河洛坵墟谩伤春吊古梦绕汉唐都歌罢欷歔水调歌头敕使竟空返公不出梅関当年玉座记忆仄席问平安羽扇尉佗城上野服仙逰阁下辽鹤几时还赖有蜀耆旧健笔与书丹青油士珠履客各凋残四方蹙蹙靡骋独此尚寛闲丞相祠堂何䖏太传石碑堕泪木老瀑泉寒往者不可作置酒且登山再遣作岭头使似戍玉门関来时送者举酒珍重祝身安街畔小児拍笑马上是翁矍铄头与璧俱还何处得仙诀髪白颊犹丹屋茅破篱菊痩架籖残老夫自计甚审忙定不如闲客难扬雄拓落友笑王良耒徃面汗背芒寒再拜谢不敏早晚乞还山三老子颇更事打透利名関百年优优于役何异入槐安梦里偶然得意醒后才堪发笑蚁穴驾车还恰佩南柯印髣髴毂曽丹客未散日𥘉昳酒犹残向耒幻境安在囬首总成闲莫问浮云𧺫㓕且跨刚风逰戯露冷玉箫寒寄语抱朴子候我石楼山又半世惯岐路不怕唱阳関朝来印绶觧去今夕枕𥘉安莫是散埸优孟又似一棚傀儡脱了戯杉还老去事多忘公莫笑师丹笔端花胷中锦雨消残江湖水草空旷何必养天闲久苦诸君共事更尽一杯别酒风露夜深寒囬首行乐地明日隔云山又落日几唿渡佳席毎留関有时来照清浅鬓雪似潘安一曲亲䝉君赐西岸更无人迹惟见鹭飞还隙地欠栽接蕉荔杂黄丹栁全踈松尚幼怕摧残傍人笑我痴计管钥费防闭翁意在乎林壑客亦知夫水月满腹贮清寒赋咏差有愧赤壁与滁山又羯虏问周鼎柱史出秦関苦求勾漏何意身世逺差安不见跕鸢堕水时有飞鸿遵渚乐此久忘还采药寓言耳胷次有灵丹钓㳺处榕叶暗荻花残自翁仙后千载输与水鸥闲我读内篇未竟忽𬒳急符驱去洞闭白云寒回首愧幽子隐约海中山又恠事广寒殿此夕不开関林间乌鹊相贺暂得一枝安只安浮云深处谁驾长风挟取明镜忽飞还玉兔唿不应难覔臼中丹夜深歌聼輙笛吹残嫦娥老去孤冷离别匹如闲待得银盘擎出只怕玉风醉倒衰病不禁寒卿去我𣣔睡辜员此湖山又老去有竒事天放両中秋使君飞榭千尺缥缈见麟洲景物东徐城上岁月北征诗里圆缺几时休俯仰慨今昔惟酒可浇愁风露髙河汉淡素光流贾胡野老相庆四海十分收兢看嫦娥金镜争信仙人玉斧费了一番修衰晚笔无力谁伴赋黄楼又和嵗晚太玄草深悔赋长杨向来户外之屦已饱各飞扬合上靑藜安在院里金莲去矣且爱短檠光衰懒倦賔客谁访老任棠叹时人怜黠小笑鲐黄汝曹变㓕臭腐侬㡳愈芬香苦羡阿龙则甚学取幼安亦可坐穴几藜床零落鴈行小敢不举君觞沁园春何处相逢登寳钗楼访铜雀䑓唤厨人斫就东溟鲸脍圉人呈罢西极龙媒天下英雄使君与操余子谁堪共酒杯车千两载燕南赵北剑客竒材饮酣尽鼓如雷谁信被晨鸡轻唤廻叹年光过尽功名未立书生老去㡬㑹方来使李将军遇髙皇帝万户侯何足道哉披衣起但悽凉感旧忼慨生哀又嵗暮天寒一剑飘然幅巾布裘尽縁云鸟道跻攀絶顶拍天鲸浸笑傲中流畴昔竒君紫髯铁面生子当如孙仲谋争知道向中年犹未建节封侯南来万里何求因感慨桥公成逺逰叹名姬骏马都成昨梦只鸡斗酒谁弔新邱天地无情功名有数千古英雄只么休平生客独羊昙一箇洒泪西州又送包尉我羡君归一路秋风芙蓉木樨想慈颜望久灵乌乍噪新眉画就郎马频嘶忙脱征衫快唿斗酒细爲家人说建谿争知道这中年懐抱最怕分携丈夫南北东西应笑杀离筵粉唳啼怅佳人来未碧云冉冉王孙去后芳草萋萋明日相思山重水复古道人稀茅店鸡元龙老有髙楼百尺谁共登梯又一卷隂符二石硬弓百斤寳刀更玉花喷鸣鞭电扶乌丝栏展醉墨龙跳牛角书生虬须豪客谈笑皆堪折简招依稀记曽请缨系粤草檄征辽当年目视云霄谁信道凄凉今折腰怅燕然未勒南归草草长安不见北望迢迢老去胷中有些磊磈歌罢犹湏着酒浇休休也但㡌邉改镜里颜凋又我梦见君带飞霞冠着宫锦袍与牧之髙㑹齐山诗酒谪仙同载采石风涛万卷星罗千篇电扫肯学穷児事椘骚掀然嘨有鱼龙皷舞孤兔悲嘷英雄埋没蓬蒿谁模索当年刘与曺叹事机易失功名难偶诛茅西崦种秫东臯栅有鸡豚庭无羔鴈道是先生索价髙人间窄待相期海上共摘蟠桃又有箇头陀形等枯株心犹死灰幸春山笋贱无人争喫夜炉芋美与客同煨何处旛花忽相导引莫是天宫迎赴齐又疑道向毗耶城里讲席𥘉开这邉尚自徘徊笑那里纷纷早见猜有尊神奋杵拳麄似钵名缁竖拂喝勐如雷老子无能山僧不㑹谁误檀那举请哉山中去便百千忆劫休下山来又我所思兮延陵李子别来九春笑是非浮论白衣苍狗文章定价秋月华星独步岷岷后身坡颕何必荀家有二仁中朝里看叔兮衮斧伯也丝纶洛中曽识机云记玉立堂堂九尺身叹苕溪渔艇幽人孤往鴈山马鬛吊客谁经宣室釐残玄都花谢回首旧逰存几人新腔美堪洗空恩怨唤𧺫交情又莫羡渠侬白玉成楼黄金筑䑓也不消颠恠骑驎被髪谁能委曲令鸠为媒鬓有二毛䄂闲双手只了持螯与把杯公过矣赏陈登豪气杜牧麄才便烦问讯张雷甚斗宿无光剑不廻想合中鸣珮时携客去壁间悬榻近有谁来撤我虎皮让君牛耳谁道两贤相戹哉中年后向歌阑易感乐极生哀又辽鹤重来不见繁华只见凋残甚都无人诵何郎诗句也无人报书寄平安闾里俱非江山畧是纵有高楼莫倚䦨沉吟处但萤飞草际鴈𧺫芦间不辞露宿风餐怕万里归来双鬂班算这邉赢得黒貂裘敝那邉输了翡翠衾寒檄草流传吟牋倚合开坐琼花亦懒看君记取向中洲差乐塞地无欢又华髪萧䔥归碧鸡坊出金马门把一枝色笔掷还郭璞些儿残锦回乞天孙永免朝参更无宣锁送老三家水竹村休休也任巫阳来下未易招䰟茅檐安得胞阍倩便了沽来酒满尊叹角巾东路吾㝷𥘉服上书北阙子漫危言漏院霜靴火城雪辔得似先生败絮温安危事付布衣融㤗鼎足膺蕃又载籍以来扵宇宙间有功者谁自唐尧咨禹水行由地宗周微管夏变为夷谢传棋邉莱公骰畔淝水澶渊送㨗旗天不偶生堂堂国老真太平基雅懐厌倦台司新天子殷勤留帝师向朝堂衮绣万羊非㤗湖山绦褐两鹤相随寿过磻溪徳如淇奥进了丹书作抑诗蒯缑客愿年年岁岁来献新词又驯扵蹇驴清扵赐驹我行尔从幸柴车堪驾何慙韩衆药苗可採长伴龎公野涧泉甘阳坡草暖柏叶松枝充短供休梦想去㳺灵囿沼入望夷宫与夸夺子争雄生与死未知谁手中况嗾獒者衆放麑人少大将触网少亦伤弓风日和柔山林深宻折角何如且飬茸二虫喜各啣花拜跪来寿摴翁又剥啄谁欤戸外一賔布衣麻鞋有舌端雄辨机锋破的䄂中行卷锦绣成堆阍启上賔侬观诸老箇主人公喜晚推怎奈向今十分衰飒非昔形骸阍言宾怒如雷因㡳事朱门晏未开假使汝主公做他将相懒迎揖客紧闭翘材病叟慙惶尊官寕耐待铁拐先生旋出来賔性急懐生毛名纸兴尽而廻又老子衰頽晚与亲朋约法三章有谈除目者勒回车马谈时事者麾出门墻已挂衣冠怕言轩冕犯令先当举罸觞书尺里但平安二字多少深长溪翁苦未相忘我今有双鱼烦寄将道荒芜羞对宫中莲烛昏花难映合上藜光闻庙瑟音识関雎乱诗学专门尽不妨百年后尚庶㡬申白不斁韦康又天造梅花有许孤高有许芬芳似湘娥凝望歛君山黛明妃逺嫁作汉宫粧冷艶谁知素标难䙝又似夷齐饿首阳幽雅意纵写之缣楮未得毫芒曽经诸老平章只一箇孤山说影香诏书存问漫招处士节旄落尽草屈中郎日暮天寒山空月堕茅舍清扵白玉堂寕淡杀不敢凭羗笛告诉悽凉又畴昔遭逢薫殿之琴清庙之璋谢锦𫀆打扮徉狂太白黄冠结褁老大知章种杏仙人看桃君子得似篱邉嗅晚香从人笑笑安车迎晚只履归忙后身定作班杨彼撼树蚍蜉不自量偶有时戯笔宫奴藏去有时醉坠宗武扶将永别鹓鵉已盟猨鹤肯学周颙出草堂从人笑我韩公齿豁张镐眉苍又慙愧清朝罢贡包茅住发牙璋便羊裘归去留难严子牛衣病卧肯泣王章畴昔忧天如今懐土田舍鸡肥社酒香甘雨足且免扶鉏苦免踏车忙先生少拟荀扬晚自觉才衰可斗量甚都无白鳯飞来玄草亦无紫气下烛干将待得新亭倒持手板何似抽还政事堂荣与辱筭到头由我不属苍苍又吉夣维何男子之祥载弄之璋嗟我辰安在斯文后死力侔元气手抉天章学稼田荒鍊月灶壊稽首南丰一瓣香休休也免王良友笑屑往来忙浮名斗挹箕扬世岂有明珠百斛量叹种来瑶草年深未熟挑成锦字道逺难将迁转不行形容尽变盍改称唿号瞎堂遗弓逺怆帝鄊云白禹㑹山苍又余少之时赋如仲宣檄如孔璋也曽观万舞铺陈商颂曽闻九奏制作尧章抖擞空嚢存留諌笏犹带虚皇案畔香令归矣省聴鸡骑马趁早朝忙榻前宻启明扬宰物者方持玉尺量元未尝弃汝自云耄及无寕夀我或者天将富有图书贫无钗泽不似安昌列后堂新腔好任伊川看见非䙝穹苍又昔卧龙公北走曹暪西尅刘璋看沙头八阵百神诃䕶渭濵一表三代文章絶笑渠侬平生姦伪死未忘情履与香筹笔处遣子丹引去仲逹奔忙纷纷跋扈飞扬这老子髙深未易量但纶巾指授関河震动灵旗征讨夷汉賔将到得市朝变为陵谷千载烝尝丞相堂锦城外有转鹂音好古柏皮苍又少工艺文朱丝练絃黄流在璋值虞廷戞击箫韶之乐周王寿考追琢其章汾水鴈飞鼎湖龙逺䰟返今无异域香浮生短更两轮屋角未去荒忙人言八十鹰扬笑千岁如何尺捶量但负图龟马藏之为寳䑛丹鸡犬去不能将友鲁申公师浮邱伯尚可教书村学堂投老泪瞻越山紫翠陵树青苍又安得竒材颈系单于首提子璋便做些功业胜穷措大聚萤武子吞鳯君章笑杀竖儒错翻故纸屈马何曽有艶香榆塞外恰枣红时候想羽书忙腰钱骑鹤维扬分表事谁能预测量叹防身一剑壮图濩落建侯万里老境相将读枕函书寳家藏笏免使他人笑弗堂吾衰矣虽尚存右臂不觧擎苍又帝赐玄圭臣妾潘衡奴隷侯璋因封还除目见嗔鬼质窜涂贽卷取怨竒章肯比寒儒自夸袐寳十袭庭邽寸许香下巖石要朝朝磨试不论闲忙何须狗监揄扬这衡尺曽经圣手量纵埋之地下居然光怪栖之梁上亦恐偷将蓬戸无人花村有犬添几重茅覆野堂交逰少约文房四友泛浩摩苍又歴事三朝觐而执圭祭而祼璋更宫莲引入视淮南草御屏録了露㑹稽章贪膜外荣遗身后臭曅也平生谩传香颜髪改独丹基无羔事在休忙曹邱生莫㳺扬这瞎汉还曽自配量已化为蝴蝶穿花栩栩懒陪鹓鹭佩玉将将机蹉面前钟闻饭后我上堂时衆下堂从前错𣣔区区手援天下黔苍又莫信人言虺不如熊瓦不如璋为孟坚𥙷史班昭才学中郎传业蔡琰词章尽洗鈆华亦无璎珞犹带旃檀国里香笑贫女尚寒机轧轧催嫁衣忙好逑不数潘杨占梦者曽言大秤量待银河浪静金针穿了蓝桥路近玉杵携将倩似凝之嫓如道韫帘卷燕飞王谢堂恁时节看孙皆朱紫翁未皤苍汉宫春青女𥘉晴向丑梢枯干幻出妍姿休烦苑吏剪綵别有神司东皇太一敕瑶姬淡傅胭脂还似得华清汤煖薄绡半缷氷肌应笑楚宫痴絶畧施朱则箇便妬娥眉唐人更无借在浪比红児祥云难聚且丁寕铁笛轻吹拚醉倒花间一霎莫教绛雪离枝又多谢勾芒露十分春信一种仙姿主人领客卜夜也唤分司天葩国艳㡬曽烦薄粉浓脂微似有酒潮玉颊更无粟𧺫香肌犹记老婆年少爱科篸寳髻浅印红眉廻头笑他桃杏太赤些儿而今零落更禁当多少风吹君看取梢头点滴絶胜树下纷披又酷爱名花夲不贪妖艶惟赏幽姿乌䑓旧案累汝牵惹随司氷层雪积独伊家点绛凝脂应冷笑海棠醉睡牡丹未免豊肌舞殿歌䑓此际各新涂粧额别画宫眉那知有人淡泊不识虫儿春莺去也玉参差分付谁吹空传得暗香踈影琐窓卷了还披又墙角残红恍徐娘虽老尚有丰姿纷纶绛节导从不要街司随波万点似阿房漂出残脂休懊恼丹鈆褪尽本来氷雪为肌老子平生心铁𬒳色香牵动愁上双眉旦祝东风少缓沥酒芒儿道伊觧冻甚潘郎鬓雪难吹犹忆侍钓天广䜩万红舞䄂𬒳披又呈张别驾京辇相逢忆茂陵临御俱诣天官綘纱玉斧咫尺先引头班桃满观与贞元朝士同看归骑晚春城笳吹冶逰侵暁方还回首龙髯何在漫共谈前事泪洒桥山谁怜白头柱史独出洆関君如春栁到而今也带苍颜凭寄语江州司马琵琶且止休弹又老子今年忽七旬加七饱阅炎凉夜窓犹坐书案点勘偏旁浮荣膜外这些児感谢苍苍试看取名园甲第主人几箇还乡淇澳磻溪二叟向王卿抑抑牧野洋洋申公蒲轮𬒳召来议明堂平章前哲驾青牛去底差强自櫽括山歌送酒不消假手君房又此老先生尚不留东阁肯博西凉我侬争敢来近思旷乏旁朱颜未改絶胜如蔡义张苍元自有安丹灶地何湏求白云鄊𣣔缀小词称寿譬如河伯观海盳洋遥知垂弧甲第置酒华堂且吟梁甫谁管他冶子田强试问取壷翁仙诀几时传与长房又吉语西来已衮归行阙册拜头听唐家岂可一日轻去元龄洛英蜀客老成人几半朝廷但管取三邉无警活他百万生灵槐第安排勅设有藕如船大有枣如鉼瑶环瑜珥绕席箇箇寕馨一般竒特中台星拜老人星谁知得眉攒万国华筵少醉多醒又公似寒梅向层氷积雪越様清竒仙溪前辈相望可比方谁百篇剀切似君谟又似当年更正简相君颛靣崇清老子龎眉未可卷懐抽手续平泉荘记绿野堂诗苦言匹如食㰖囬味方思嗣皇访洛恠鹤书直恁来迟烦借问二童一马㡬时入尉瞻仪又谢病归来便文殊相问懒下禅床爵罢晨有剥啄颠倒衣裳䄂中贽卷原夫軰安敢争强若不是子期苗裔也应通谱元常村叟机呜籁动更休烦箫管自协宫商酒邉唤廻栁七压倒秦郎一觞一咏老尚书闲杀何妨烦问讯雪洲健否别来莫有新腔后村先生大全集卷之百八十七后村先生大全集后村先生大全集卷第一百八十八后村先生大全集卷一百八十八长短句念奴娇遶篱寻菊菊犹迟舍北芙蓉浑未却是小山丛桂里一夜天香飘坠约束奴兵丁寕稚子莫扫青苔砌风高露冷倚栏疑匪人世客有载酒过予朗吟招隐洗尽悲秋意白髪长官穷似虱刚𬒳天公调戯遍地堆金满空粟不济渊眀事残英賸馥明朝犹可同醉又老夫白首尚儿嬉废圃一畨料理平餐饮落英并坠露重把离骚拈𧺫野艶幽香深黄浅白占㫁西风里飞来双蝶绕丛欲去还止尝试诠次羣芳梅花差可伯仲之间耳佛说诸天金色界未必庄严如此尚友灵均定交元亮结好天随子篱邉坡下一杯聊泛霜蘂又比如去歳前年今朝差觉门庭静玉轴锦标无一首知道先生逺佞假使文殊携诸菩萨来问维摩病夭花堪散亦无香积斋衬回首雪浪惊心黄茅过顶瘴毒如杴甑山鬼海神俱长者饶得书生穷命不慕飞仙不贪成佛不要鑚天令年年今日白头母子家庆又卯君来处与眉州僊子依稀同日一自前朝袭蔡后颇觉壷山岑寂谁料端平继居遗𥙷复有斯文出幅巾林下姓名玉座长忆须信謟语尤甘忠言最苦橄榄何如蜜诸老萧踈星𣣔晓留取南都铁壁洛社自佳鑑湖虽好莫问君王乞年年嵗嵗大家同做真率又禁中张䜩苦留公未许归寻𥘉服千载君臣鱼有水不比严公文叔火徳中天客星一夕草草聊同宿重来凝碧依然赓载相属过眼夸夺纷纷浮云野鹤几度棋翻局客话凤池三入事洗耳湖光一曲伯始泉荒穉珪圃冷占㫁西风菊年年嵗嵗金英常泛芳醁又素馨苿莉向炎天别有一般标致淡粧绰约堪导引海山大士泛者谁欤青藜合上汉卯金之子云堦月地夜深凉意如水客又疑这僊翁唐元都观里咏桃花㡳且赌樽前身见在休管汉唐时事坡颕归迟机云发早得似侬兄弟屦来户外但言二叟犹醉又天风浩动扫残暑推上一轮圆魄爱举眉山公旧话与客泛舟赤壁一自奎星去朝帝所叹洞箫声息空余二赋至今凄动金石长记诗境平生诗豪酒圣亦自仙中谪畴昔停桡追处忍聼邻人吹笛董相陵荒贺公湖在俯仰成陈迹两翁已矣年年辜负今夕又少时独歩词塲引弦百发无虚矢岁晚却蒙崑体力世业工修鞋㡳曽裂白麻曽涂墨敕谪堕俄徴𧺫鼎湖龙去老臣何以堪此回首当日遭逢譬如春梦误入华胥里推枕黄粱犹未熟封拜几王侯矣似瓮中蛇似蕉中鹿又似槐中蚁先人书在尚堪追𥙷遗史又此翁双手顿闲䖏且把香篝笼䄂西掖北门辞不要肯要南柯太守小小亭䑓些些竹木何必灵和桞地行仙里合推侬做班首取次着絶交书续归田录谁掣先生肘莫遣朝衣梅醭了留祝南山之夀苍妓上厅老僧封院得似樗庵叟虚名身后生前且一杯酒又梦中忘却已闲退諌草犹藏懐䄂文不㑹铺张粉饰武又安能戦守秃似葫芦辣于姜桂衰飒扵蒲栁没安顿处不如归去坵首嵗晚筋力都非任空花眩眼枯杨生肘客举前修三数箇待与刘君为夀或号憨郎或称钝汉或自唿聱叟一篇齐物读时燕以巵酒又戯衫抛了下棚去谁笑郭郎长袖小小草庵无寳贝何必神诃鬼守黄妳篝灯青奴拂榻莫要他桃栁客来问字此翁高卧摇首彷彿曽子当年商歌满屋衣不完衿肘混沌若敎休凿窍巧歴安知其夀文叔故人仲华几箇输与羊裘叟浮生如寄切身之物惟酒又老逢𥘉度小免女盘问翁翁年纪屈指先贤彷彿似当日申公归邸跛子形骸瞎堂顶相更拆当门齿麒麟阁上定无人物如此追忆太白知章自骑鲸去后酒徒无㡬悪客相寻道先生清晓中醒慵起不袖青蛇不骑黄鹤混迹红尘里彭安在吾师淇澳君子又并㳺英俊从头数冨贵消磨谁纪道眼看来叹人生如寄家如旅邸教婢羹藜课奴种韭聊诳残牙齿草堂绵蕝百年栖托于此歳晚笔秃无花探懐中残锦剪裁余几脚脚顽麻赐他灵夀杖也难扶起谁絶交㳺变更名姓日暮空山里老儋复出不知谁氏之子又四朝遗老须眉白巧歴不知其纪真唤九重爲座主肯谒侯门王邸晚㑹耆英未论爵徳乡曲无如齿酒酣度曲妙音乆不闻此堪叹化鹤重来但累累华表旧人存几散尽黄金留箧中团扇怕秋风起结绮歌阑披香宴悄放出深宫里颠毛虽秃尚堪封𬋩城子又太邱晚节把家事一切传它谌纪业已休休又谁觧露绶会稽郡邸张丈殷兄阮生朱老相与为唇齿酒楼酒记谪仙尝醉于此一二耆旧贻书新来强健否问年今几谢傅当时却因箇甚抛了东山𧺫对局含嚬闻筝堕泪围在愁城里吾评晋士不如归去来子又隆干间事两翁有手泽遗编曽纪余掌兰䑓修纂到景定初开忠邸懐起复麻奋涂归笔嚼碎张廵齿徳音由在非卿何足语此老来兹事都休问门前賔客今朝来㡬逹汝空函投伊大瓮内谁曽提𧺫丹汞灰飞黄梁炊熟跳出槐宫里児童不识秃翁定是谁子又轮云世故千万态过眼谁能殚纪只履携归消许急日暮行人问邸麝以脐灾㣝为尾累焚象都因齿后之覧者亦将有感于此检点洛下同盟萧踈甚白髪戴花人几一觉齁笑仆家越石闻鸡而起颜髪俱非头皮犹在胜捉来官里俗间俚耳未曽闻这腔子又自填曲子自歌之岂是行家官様眼瞎背驼方引去羞杀陈搏种放折𧺫残编寄声太乙不必烦藜杖陈人束合让他来者居上安乐直几多钱且幅巾绦褐凖云䑓像长扇矮壷山南北忘却晓随天仗六逸七贤五更三老元不论资望香山误矣渔翁何减为相又小孙盘问翁翁今朝怎不陈弧矢翁道暮年惟只眼不比六根全底常日谈玄余龄守黑赤青从何𧺫鬓须雪白可堪委顿如此心知病有根苗短檠吹了世界朦胧里纵有金箆能去翳不敢复嚢萤矣但愿从今疾行如鹿更细书如蚁都无用处留他教传麟史觧琏环傍人嘲我甚鬓毛都秃齿牙频堕不记是何代何年尽元祐熈寕侬常音么退下驴儿今老矣岂堪推么要挂冠神武几畨说了这回真箇亲朋纷纷来贺况弟兄对榻儿女团坐愿世世相守茅檐便宰相时来二郎休作白纻乌巾谁信道神仙曽过㨂人间有松风处曲肱高卧又揆余𥘉度笑汝曹绯緑乃翁苍素一甲子带水施泥今岁谢君恩放还山去政事堂中把手版分明抽付向门前客道老子出逰人不知处小车万花引路又谁能记得观里千树老冉冉意䦨珊纵桃叶多情难唤同渡买只舡儿稳载取笔床茶具便芸瓜一生一世胜侯千户又悬弧之旦忆争骑竹马各懐金弹恨岁月去我堂堂向酒畔愁生镜中颜换灶壊丹飞谩追悔邺侯婚官已发心懴悔免去猴冠卸下麟楦依稀仆家铁汉虽末梢老夀𥘉节魔难幸闻早省了栁枝更送了朝云尘念俱断丈室䔥然独病与乐天相伴但归依西方拈起向来一瓣又左弧悬了把柴门櫰定悄无人到惭愧得一二亲朋温存枯藁玉轴银钩撺掇我比磻溪老之琼琚可报惟有声声司马称好卷收狨鞯锦袄且行拾遗穗醉借芳草做一箇物外闲人省山重担擎天大烦恼昔似龙鸾今踏飒不惊鱼鸟愿従兹享回仙寿凖汾阳考木兰花慢瀛洲真学士为底事在红尘为语触宫围沉香亭里嗔谪仙人为亲近君侧者见万言䇿了惎刘蕡为是尚方请剑汉廷多惮朱云君言往事勿重陈且鬪酒邉身也不会区区算他甲子记甚庚寅尔曹譬如朝菌又安知老栢与灵椿世上荣华难保古来名节如新又病翁将耳顺牙齿落鬂毛踈也惭愧君恩放还田舎免诣公车儿时某丘某水到如今老矣可樵渔宝马华轩无分蹇驴破帽如𥘉浮名箕斗竟成虚磨折搃因渠帝钖余别号江湖聱叟山泽仙臞尊前未宜感慨事犹须㸔岁晏何如卫武耄年作戒伏生九十传书又古人吾不见君莫是郑当时更筑就山房躬耕谷口名动京师诸公任他衮衮与杜陵野老共襟期有客至门先喜得钱沽酒何疑昔年聮辔柳邉归陈迹恍难追况种桃道士㸔花君子回首皆非相逢故人问讯道刘郎老去乆无诗把作一塲春梦觉来莫要寻思又水亭凝望久期不至拟还差隔翠幌银屏新眉𥘉画半靣犹遮湏臾淡烟薄霭𬒳西风扫尽不留些失了白衣苍狗夺回雪兎金蟇垂云径到玉皇家人世鼓三挝试自判此生更㸔几度小住为佳何湏如钩似玦便相将只有半菱花莫遣素娥知道和他髪也苍华又海濵蓑笠叟驼背曲鹤形臞定不是凡人古来贤哲多隐于渔任公子龙伯氏思量来岛大上钩鱼又説巨鳌吞饵牵翻贠峤方壷磻溪老子雪眉须肘后有丹书𬒳西伯载归营茅土牧野檀车世间乆无是事问苔矶痴坐待谁欤只怕先生渇睡钓竿拂着珊瑚又郡人元未识新太守定何如待说向诸贤西桥人物箇箇清癯相将下车许久但凝香之乐一些无残漏几筹视事浓油一琖观书傍人徒见両轮朱玉色未尝腴有无穷隂隲三农衣食万衲钟庾尔侬迎新送旧似君侯清约更谁欤欲举一盃夀酒却愁破寔丘厨又新来衰态现书懒读镜休看笑量窄才悭卷无惊䇿柸有晋残思量减些年甲怎奈何须与鬂难瞒假使䛇催上道不如敕放还山数年前乞挂衣冠耄矣尚盘桓且行歌拾穗未应天上觧胜人间仙家更无理会至今传都厠处刘安莫恠是翁矍铄止縁老子痴顽又维摩居士室晨有鹊噪檐声排闼者谁欤冶容袨服寳髻珠璎又疑是毗耶城里那天魔变作散花人姑射神仙雪艶开元妃子春醒鄜延第一次西京姚魏是知名向欧九记中思公屏上描尽难成一自朝陵使去赚洛阳花鸟望昇平感慨桑榆暮景抉挑草木微情摸鱼儿恠新年倚楼㸔镜清狂浑不如旧暮云千里伤心处那更乱蝉踈栁凝望乆怆故国百年陵阙谁廻首功名大谬叹采药名山读书精舎此计几时就封侯事乆矣输人妙手沧洲聊作渔叟高冠长剑浑闭物世上切身惟酒千载后君试㸔㧞山扛鼎俱乌有英雄骨杇问顾曲周郎而今还觧来聼小词否又甚春来冷烟凄雨朝朝迟了芳信蓦然作暖晴三日又觉万株娇困霜点鬂潘令老年年不带㸔花分才情减尽怅玉局飞仙石湖絶笔辜负这风韵倾城色懊恼佳人薄命墻头岑寂谁问东风日暮无聊頼吹得臙脂成粉君细认花共酒古来二事天尤吝年光去迅漫緑叶成阴青苔满地做得异时恨又便蓑衣荷锄归去何须身着宫锦与谁共话桑麻事朱老阮生尤稔节様饼瓮様蠒长须赤脚供樵饪清流独品尽扫去胷中置诸膜外对酒莫辞饮华胥梦怕杀人惊晓枕踈窓惟月来闯一生常𬒳弓旌误且告朝家追寝愁箇甚君管取有薇堪采松堪䕃苑山再任幸不是谋臣又非世将免犯道家禁转调二郎神抽还手版受用处十分轻省便衣剪家机饭炊躬稼且免支移系省帝悯龙钟蠲朝谒予长假母烦申省笑木石虚斋暮年忺做端明提省闲冷槖金散尽书筒来省有小小楼儿㸔山待月絶胜崔公望省两鹤随轩一奴负此外诸余从省把一生本末緑章奏过泰玄都省又黄梁梦觉忽跳出北扉西省今似得何人老僧退院秀才下省罢草河西淮南诏没一字谘尚书省已交侣渔樵免教人道弥封官省多幸条氷觧去新衘全省笑杀太师光赐灵夀杖有䛇扶它入省死谥醉侯生封诗伯此事不関朝省便茅屋送老云邉也胜倚金华省又一笻两屦导从比在京差省更不草白麻不批黄勅稍觉心清力省幸有善和书堪读何必然藜芸省且合起荘骚专㸔老易课程尤省夣境槐隂禁苑药翻纶省纸褁裹有青铜钱三百送与酒家展省吊李白坟挂徐君剑零落端平同省仅㽜得老子婆娑怎不拂衣华省又近来塞上喜蜡弹羽书清省更万灶分屯百年和籴慙愧而今半省蒙鞑残兵骑猪遁永絶生徭侵省做箇太平民戴花身健催租符省何幸行人来宻佥军抽省但进有都余退无科琐不用依时出省子厚南宫仲舒西掖又报岑参东省趂此际纳緑悬车亦为大司农省又人言官冗老病底法当先省况行则蹒跚立时跛倚幸免做它両省客怕逢迎书慵答得处而今姑省笑落尽桃花仆家梦得重来郎省凉冷练衣差薄蒲葵堪省叹三纪单栖二毛纯白情味似潘骑省鬻马遣姬惟书与画点检依然难省也不用畜犬防偷老去睡眠常省长相思寒相催暖相催催了开时催谢时丁寕花放迟角声吹笛声吹吹了南枝吹北枝明朝成雪飞又朝有时暮有时潮水犹知日両回人生长别离来有时去有时燕子犹知社后归君行无定期又风萧萧雨萧萧相送津亭折栁条春愁不自聊烟迢迢水迢迢凖拟江邉驻画桡舟人频报潮又烟凄凄草凄凄野火原头烧㫁碑不知名姓谁印累累冡累累千万人中几箇归荣华朝露晞又劝一杯复一杯短相随死便埋英雄安在哉眉不开懐不开幸有江邉旧钓䑓拂衣归去来昭君怨曾㸔洛阳旧谱只许姚黄独歩若比广陵花太亏他旧日王侯园圃今日荆榛狐兎君莫説中州怕花愁又后土宫中标韵天上人间一本道号玉真妃字琼姬我与花曽半靣流落天涯重见莫把玉箫吹怕惊飞又一个恰雷州住一个又亷州去名姓在金瓯不如休昨日沙堤行马今日都门飘瓦君莫上长竿下来难生查子繁灯夺霁华戯皷侵明发物色旧时同情味中年别浅画镜中眉深拜楼西月人散市声收渐入愁时节后村先生大全集后村先生大全集卷第一百八十九后村先生大全集卷一百八十九长短句满江红金甲琱戈记当日辕门𥘉立磨盾鼻一挥千纸龙蛇犹湿铁马晓嘶营壁冷楼舡夜渡风涛急有谁怜猨臂故将军无功级平戎䇿从军什零落尽慵收拾把茶经香传时时温习生怕客谈榆塞事且教儿诵花间集叹臣之壮也不如人今何及二老子年来颇自许心肠鐡石尚一点消磨未尽爱花成癖懊恼每嫌寒勒住丁寕莫𬒳晴烘拆奈喧风烈日太无情如何得张画烛频频惜凭素手轻轻摘更几番雨过彩云无迹今夕不来花下饮明朝空向枝头觅对残红满院杜鹃啼添愁寂又赤日黄埃梦不到清溪翠麓空徤羡君家别墅几株幽独骨冷肌清偏要月天寒日暮尤宜竹想主人杖屦绕千廻山南北寕委涧嫌金屋寕映水羞银烛叹幽羣风韵背时装束竞爱东怜姬傅粉谁怜空谷人如玉笑林逋何逊谩为诗无人读又满腹诗书余事到穣苴兵法新受了乌公书币着鞭垂发黄纸红旗喧道路黒道青草空巣穴向幼安宣了顶头行方寄特谿峒事聼侬説龚遂外无长䇿便献俘非勇纳降非法帐下健儿休尽鋭草间赤子俱求活到崆峒快寄凯歌来寛离别又落日登楼谁管领倦㳺狂客待唤起沧浪渔父隔江吹笛看水㸔山身尚徤忧晴忧雨头先白对暮云不见美人来遥天碧山中鹤应相忆沙上鹭浑相识想石田茅屋草深三尺空有须如潘骑省㫁无靣见陶彭泽便倒倾海水浣衣尘难湔涤又天壌王郎数人物方今第一谈笑里风霆惊座云烟生茟落落元龙湖海气琅琅董相天人䇿问如何十载尚青衫诸侯客易爱底些官职难保底些名节拟闭门投辖剧谈三日畴昔评君天下寳当为天下苍生惜向临分慷慨出啇声摧金石又鹤驭来时长占定一年清絶九万里纎云收尽帝青空阔月露偏爲丹桂地风霜𣣔放黄花节聼玉笙缥渺度缑山吹𥘉彻曽直把龙麟批曽戯取鲸牙㧞向绛河濯足咸池晞髪俗子底量吾軰事天仙不在臞儒列世岂无瑶草与蟠桃堪攀掇又怪雨育风㽜不住江邉行色烦问讯㝠鸿高士钓鳌词客千百年传吾軰话二三子繋斯文脉聼王郎一曲玉箫声凄金石晞髪䖏怡山碧垂钓处沧浪白笑而今拙官它年遗直只愿长留相见靣未宜轻屈平生膝有狂谈𣣔吐且休休惊邻壁又往日封章曽耸动君王颜色今似得三闾公子四明狂客古不能箱言者口天方欲寿中朝脉筭人间岂有病无医湏铁石年冉冉袍犹碧心耿耿头先白笑臣舒迂缓臣山愚直拂䄂归来羞灸手望尘拜了难伸膝把富春瀬与首阳山图斋壁又三黜归来饭𬞞食浑无愠色中年后家如旅舎身如行客轩冕岂非疣赘具烟霞已是膏盲脉有些儿隙地更䟽泉堆卷石邻媪饷新刍碧溪友卖鲜鳞白向陈编冷笑孔明元直俗事不教汚两耳燕居聊可盘双膝取当年行脚一枝笻悬高壁又畴昔胪传仗下奏祥云五色何况是西山弟子鹤山賔客上帝照临忠义胆老师付授文章脉问此君髣髴似何人徂徕石园官菜登盘石田舍米翻匙白懒投诗见素寄书杓直徳耀不嫌为隐髻龟儿巳觧揺吟膝有谁怜给札老相如家徒壁又一见西山料他日靣无惭色君记取不为吕党亦非秦客有意晚回当世事无方延得诸贤脉笑海波渺渺几时平空石园五亩纷红碧家四世传清白任天孙笑拙女嬃嫌直老去何烦援以手向来不要加诸膝待深山深䖏着茅斋看青壁又八十加三人尽讶还童返少争信道夜舂晓织縂曽经了凛凛共姜当日誓谆谆孟母平生教到如今象服拥鱼轩天之报如船藕如瓜枣班衣舞金钟釂望秋宵一㸃老人星照尘世少如嬢褔夀上苍知得儿忠孝待㸔他孙子又生孙添懐抱又着破青鞵浑不忆蹋它龙尾更冷笑痴人擘划二三百岁殇子彭籛谁夀夭灵均渔父争醒醉向江天极目羡禽鱼攸然矣杯中物姑停止床头笏聊抛废慨事常八九不如人意白雪调高尤协律落霞语好终伤绮待烦公老手一摩挲文公记又昨日稍头点点似玉尘珠屑一夜里天公染就金丹颜色体质翻嫌西子白秾粧却笑东隣赤尽重重帘幕不能遮香消息寒日短霜飞急未揺落湏怜惜且乱簮破㡌旋唿鸣瑟便好移来云月地莫教归去旃檀国怕彩鸾隠现霎时间寻无迹又祷祝封姨休把做掦沙吹砾费西帝许多薫染浓香深色满挿铜匜芳气烈高张画烛祥光赤向先生鼻观细参来三千息人老大年华急花妖天公惜到一枝摇落千林萧瑟摘蘂莫教轻糁地返䰟依旧能倾国待彩云月下再来时寻陈迹又月露晶英融结做秦宫块䃯长殿后一年芳事十八秋色织女机邉云锦烂天台赋里晴霞赤恍女仙空际驾翔鸾来㳺息粧束晚飘零急今不乐空追惜欠红牙按舞朱絃调瑟岂是时无花鸟使是他自择风霜国任落英狼借委苍苔稀行迹又谁把灵丹㸃化了荒园瓦砾竒特处恰当秋杪不争春色因甚素娥脂粉艶恠他白帝车旗赤叹暮年无句比红儿芳心息狂飈起行云急开与谢俱堪惜唤妓行按酒客来操瑟扑鼻微香熏世界觧颜一笑迷人国怕匆匆归去广寒宫难踪迹又楮弃工夫辛苦似镂水炊砾君看取天公巧䖏自然形色髪彩已非前度绿眼花休问何时赤又谁能月下待红娘传音息投辖饮追欢急持帚扫痴心惜有埙篪谐律不消竽瑟点点散来居士室丛丛生占骚人国便高烧绛蜡冩乌丝㽜真迹又糁径红栶莫要放儿童抛砾知渠是仙家变幻佛家空色青女无端工剪綵紫姑有崇曽迷赤但双双戯蝶绕空枝飞还息鲸量减驹隂急芳事过余情惜谩新腔窈眇奏云和瑟飘荡随他红叶水萧条化作青芜国忆桥邉池上共攀翻空留迹又梅雨𥘉收浑不辨东陂南荡清旦里鼓铙动地车轮空巷画舫稍渐京辇俗红旗㑹踏吴儿浪共葬鱼娘子斩蛟翁穷赏麻与艾俱成长蕉与荔应来享有累臣泽畔感时惆怅纵使菖蒲生九节争如白髪长千但浩然一笑独醒人空悲壮又说与行云且撋就嫦娥今夕俄变现金蛇能紫玉蟾能白九万里风清黒青三千世界纯银色想天寒桂老已吹香堪攀摘湘妃逺谁鸣瑟桓伊去谁横笛叹素光如旧朱颜非昔老去欢悰无奈减向来酒量常嫌窄倩何人天外挽氷轮应㽜得又天上人间好时节无过𥘉夏君记取瞿昙生后纯阳来也风骨清臞如野鹤门庭低小才旋马更傍无红粉有青奴堪娱夜鲸口吸银瓶㵼蝇头字篝灯写数而今铁笔谁如公者便合去开丞相合未应牵入耆英社待调羮事了却归来寻前话又屈指耆英谁似得三朝元老尚留箇管夷吾在何忧江表世道方占公出处裔夷争问今年貌怎不移此手整干坤长闲了灵寿郄班衣绕如瓶李如瓜枣把禅龛闲定怕蒲轮到师尚父年浑未艾中书令考犹为少看画盆岁岁浴曽玄添怀抱又笳鼓春城处䖏有豊年语笑浑忘却金莲前导青藜下照白雪唱来偏寡和朱颜老去难重少羡鳌头四十已专城真英妙奎文宠崇儒教田毛喜寛租诏有舂陵之什无潮州表恠雨盲风稀发作华星秋月争光耀㸔来年此夜侍端门开佳兆又奎墨西风落笔处亲蒙天笑谁信道郡人生怕福星移照賔客倡予还和汝使君安老兼懐少况辞能同乐醒能文新腔妙无诸国渐声教元结軰宣明䛇恍梦中辽鹤重来华表一琖勘书殊简径万灯侍辇曽荣耀恠晴檐干鹊语查查公归兆又江左微公争些子吾其祍髪谈笑里旄头汛扫斗杓旋斡投一粒丹元气转下三数着输棊活把晋朝王谢传同㸔谁优劣飞凯奏清夔崃蠲和籴寛畿浙有三千功行待从头説玉斚满斟长夀酒氷轮探借中秋月更慈闱喜见凤将雏添丹穴又现宰官身出只手擎他宇宙筹邉外招来名胜登崇勲旧不下莱公扶景徳又如涑水开元祐尽从渠千贽及吾门归斯受上林苑多花栁祁连塞希刀斗更红旗破贼黄云栖亩阿母瑶池枝上寔仙人太华峯头藕㵼铜盘沆瀣入金巵为公夀又礼乐衣冠浑靠定堂堂国老出双手把天裂处等闲𥙷了谢傅东山心未遂周郎赤壁功犹小事难于张赵两元台扶炎绍恢鹤禁迎啇皓开兎苑延枚叟喜奎星来聚旄头都扫重译争询裴令貌御诗也祝汾阳考更何须逺向海山求安期枣又压倒羣芳天赋与十分秾艶娇嫩处有情皆惜无香何慊恰则才如针粟大忽然谁把臙脂染放迟开不肎壻梅花羞寒俭时易过春难占欢事薄才情欠觉芳心欲诈冶容微歛四畔人来攀折去一畨雨有离披渐更那看几阵夜来风吹千点又嫌杀㕠轮驾行客之燕适粤也不喜船儿无赖载他江浙荡子不归鸳𬒳冷昭君远嫁毡车发难子规闲管昔人愁啼成血渭城栁争攀折関山月空员缺有琵琶改语锦书难説若要人生长美满除非世上无离别筭古今此恨似连环何时絶水龙吟年年岁岁今朝左弧悬罢浑无事吾衰乆矣我辰安在老之将至懒写京书怕㸔除日散人佳思把东篱掩定北窓开了悠然酌頺然睡客有过门投贽道先生访华胥氏谁能辛苦陪它绮语它奇字屈指先贤戴花老监岂其苗裔待异时约取寛夫彦国入耆英㑹又先生放逐方归不如前軰抽身早䑓郎旧秩㸔来俗似散人新号起舞非狂行吟非怨高眠非傲叹终南捷径大行盘谷用卿法従吾好闲了草庐长啸后将军来时休报床头书在古人出䖏今人非笑制箇呷些薄酒野花簮帽愿云䑓任满又汾阳考又病翁一榻萧然不知世有欢娱事雀载醪客去催租人至报荅秋光要些酒量要柰长鲸罢吸寒蛩息响茶瓯外惟贪睡穷于贽或相过莫知谁氏柴门草户阙人守舎任字自和山歌国风之变离骚之裔待今向去强徤揷花高会又平生酷爱渊明偶然一出归来早题诗信意也书甲子也书年号陶侃孙儿孟嘉甥子疑狂疑傲与柴桑樵牧斜川鱼鸟同盟后归于好除了登临吟啸如天莫相谘报田园闲静市朝翻覆回头堪笑节催人东篱把菊西风吹帽做先生处士一生一世不论资考又祁公一度貂蝉先生三度貂蝉了燔柴升辂银蟾烛夜金乌腾晓喜动龙颜端班虹玉归功元老縦擎天力倦明农心切先还取中书考末着留侯难办筭除非烦他啇皓紫芝产遍赤松待乆何时高蹈人世无过鱼羮饭美布衾铭好待角巾东路蹇驴北阜伴公逰钓又依然这后村翁阿谁改换新曹号虚名沙魔傍观冷笑何曽明道吟歇后诗説无生话热瞒村獠𬒳儿童盘问因甚身顽健年多少不茹园公芝草不曽安期瓜枣要知甲子陈搏差大邵雍差小肯学痴人据鞍求用染髭藏老待眉毛覆靣㸔千桃谢閲三松倒又儿童不识樗翁挽衣借问年今几少如彦国大如君寔披襟高比徳业天渊有些似处须眉而巳愿老身无事小车乗兴名园内行窝里做取出关周史莫做他下山园绮从人谤道是浮丘伯是庚桑子背伛肩高幅巾藜杖敝袍穿履向画图上靣十分似箇现端门底又即今七十平头岂能乆作人间客左车牙落半分臂小几茎须白挟种树书举鄣尘扇着逰山屐任蛙蟇胜负鱼龙变化侬方在华胥国岛大功名官职眼中花湏臾无迹小儿破贼二郎作相有何竒特同軰萧踈且留铁汉要磨铜狄向寳钗楼里天津桥上月明横篴又不湏更问傍人劝君自拂青铜照幅巾短褐有些野逸有些村拗两度唿来也曽批勅也曽还䛇笑先生此手今堪何用苔矶上堪垂钓白雪新腔高妙把侬家调踈称道大韬未试抑诗未作如何归老玉带金貂星儿快活天来烦恼待自笺年甲缴还官职换山翁号又行蔵自决扵心不消谋及门前客平生慕用着书玄晏挂冠贞白帝奨孤高别加九钖一笻㕠屐更赐之车服胙之茅土依稀在槐安国频湏竹宫清职仲飞仙犹龙无迹与谁同去挑包申负辕班特蹉过明师且寻狎友杜康仪狄笑谢公旷达暮年垂泪听桓郎篴又先生避谤山栖戒门不纳高轩客谁欤来者吟诗张碧诙谐侯白礼数由他谢郎着帽王郎穿屐且问花随柳举杯邀月那湏预人家国香案傍邉供职乌飞空何曽留迹臞翁铁汉两贤安在百夫之特但愿王师早俘颉利早禽长狄便太平无事卖薪沽酒骑牛腰篴又当年玉立清扬屋梁落月偏相照而今衰飒形体百丑情懐十拗乆巳餙巾尚堪扶杖听山东䛇尽后车载汝营邱封汝何必在磻溪钓晚悟儋书玄妙慗从他钟离传道不论资望排推也做五更三老宋玉多悲唐衢喜哭好闲烦恼问天公扑㫁散人二字赐龟蒙号又此翁饱阅人间三生似是刘賔客若论軰行早陪韩栁晚交元白老矣安能爲人取履与人争屐叹酒泉郡逺醉鄊路絶今何处堪开国觧去氷衘华职偏空山难寻行迹道傍喘月田间卧草也胜郊特宰相周公㽜召娄公容狄喜时平身徤三行社饮一声樵篴又病夫鬓秃颜苍不堪特向清溪照一生柄凿壮夫嗔懦通人嫌拗譲当行家勒浯西颂草淮南䛇幸脱离沮汝浮㳺江海悠然逝毋吞钓宴坐蒲团观妙恠痴儿舂粮求道古人尚齿迎它啇皓拜它龎老鸠枤蒲轮把身束缚替人愁恼杀爲僧不了下稍犹要紫衣师号又鬳斋不是凡人海山仙圣知来处清英融结佩瑶䑓月饮金茎露翰墨流行禁中有本御前停着向宏文馆里薫风殿上亲属和微凉句已被昭阳人妬更那堪鼎成龙去曽传寳苑曽将玉杵付长生兎地覆天翻河清海浅朱颜常驻算给扶朝者临雍拜者下梢湏做又此翁幸自偏盲那堪右目生微翳羽流禳谢缁郎懴悔天乎无罪客曰不然也因口腹也因瞻视汝夜披黄卷日餐丹荔贻伊慼将谁怼长智都縁更事尽金生十分珍卫暮年怕杀汗青蠧简擘红高会也莫贪他君谟旧谱子云竒字特邀张司业看花题竹韩家园内风流子松桂名参天石桥下新种一池莲似仙子御风来从姑射地灵献寳座向蓝田曽入先生虚白室不喜传朱记茂叔溪头深衣聴讲逺公社里素衲安禅山间多红鹤端相乆蓦地飞去翩蹮但蝶戯鹭翘有时偷近傍邉对月中乍可伴娥孤令墻头谁肯窥玉三年俗客浓粧安知国艳天然满庭芳凉月如氷素涛翻雪人世依约三更扁舟乗兴莫计水云程忽到一洲竒絶花无数多不知名浑疑是芙蓉城里又似牡丹墀蓬莱应不逺天风海浪满目凄清更一声铁笛石裂龙惊回顾尘寰局捉挥𬒮去散髪骑鲸蘧蘧觉来是梦钟动野鸡鸣后村先生大全集卷之一百八十九后村先生大全集后村先生大全集卷第一百九十后村先生大全集卷之一百九十长短句贺新郎吾少多竒节颇揶揄玉関定逺壷头新息一剑防身行万里选甚南溟北极㸔塞雁㗸来秋色不但槊棋夸妙手管城君亦自无勍敌终贾軰恐难匹酒膓诗胆新来窄向西风登高望逺乱山斜日安得良弓并快马聊与诸公角力漫醉把䦨干频拍莫恨寒蟾离海晚待与君秉烛㳺今夕欢易买徤难得又北望神州路试平章这场公事怎生分付记得太行山百万曽入宗爷驾驭今把作握蛇骑虎君去京东豪杰喜想投戈下拜真吾父谈笑里定齐鲁两河萧瑟惟狐兎问当年祖生去后有人来否多少新亭挥泪客谁梦中原块土筭事业湏由人做应笑书生心胆怯向车中闭置如新妇空目送塞鸿去又尽説畨和汉这琵琶依稀似曲蓦然絃断作么一年来一度欺得南人技短叹几处城危如卵元凯后身居玉帐报胡儿休作寻常㸔布严令运竒算开门决鬪雌雄判笑中宵奚车毡屋兽惊禽散箇箇巍峩横尘柄谁了君王此叚也莫靠长江能限不论周郎并幼度便仲尼复𧺫嗟微𬋩驰露布筑京观又宣引东华去似当年文皇亲跃马周徒歩殿上风霜生白简下殿扁舟已具怎不与官家㽜住古有一言腰相印谁教他满箧婴鳞䟽还笏退不廻顾新来邉报犹飞羽问诸公可无长䇿少寛明主攀槛朱云头雪白流落如今底处但一片丹心如故赖有越䑓堪眺望那中原莫已平安否风急恶海天暮又驿骑聫翩至道䑓家筹邉方急酒行姑止作么携将琴鹤去不𬋩州人随泪与富贵平生无味可但红尘难着脚便山林未有安身地揆白髪兀相对前身小范疑公是忆当年天章阁上建明尤伟庆歴诸贤方得路便不容他老子须着放延州城里一句慇懃牢记取在朝廷最好图西事何必向玉関外又飞䛇从天下道中朝名流欲尽君王思贾时事祇今堪痛哭未可徐徐俟驾好着手扶将宗社多少法筵龙象衆听灵山祝付些儿话千百世要传写子方行矣乗马又送他江南太史去㳺㫋厦老我伴身惟有影倚徧风轩月榭怅玉手何时重把君向栁邉花底问㸔贞元朝士谁存者桃满观㡬开谢又南国秋容晚晓寒轻菊花䑓榭拒霜池舘试向湖山堂上望万顷黄云刈遍縂喫着君侯方寸不要汉廷夸撃㫁要史家编入循良传春脚到福星现家家香火人人愿要还他庆元狨座建炎蝉冕穏奉安舆迎两国谁谓山遥水逺福寿比河沙难算来岁而今黄花节早骖鸾入侍瑶池宴风浩荡海清浅又深院榴花吐画帘开练衣纨扇午风清暑儿女纷纷夸结束新様钗符艾虎早已有㳺人观渡老大逢场慵作戯任陌头年少争旗鼓溪雨急浪花舞灵均标致高如许忆生平既纫兰佩更懐椒糈谁信骚魂千载后波底垂涎角黍又说是蛟馋龙怒把似而今醒到了料当年醉死羌无苦聊一笑吊千古又湛湛长空黑更那堪斜风细雨乱愁如织老眼平生空四海赖有高楼百尺㸔浩荡千崖秋色白髪书生神州泪尽凄凉不向牛山滴追往事去无迹少年自负凌云笔到而今春华落尽满懐萧瑟常恨世人新意少爱说南朝狂客把破帽年年拈出苦对黄花孤负酒怕黄花也笑人岑寂鸿此去日西匿又絶顶规危榭跨高寒鸟飞不过云生其下斤无声人按堵翕䀜青红变化覧城郭山川如画阁老鳯楼修造手笑谈间突出凌云厦䑓上景买无价唾壸麈尾登临暇似当年滁阳太守欧阳公也倒倾贑江供砚滴判㫁雪天月夜更唤取邹枚司马铜雀凌𫾣歌舞散访残砖㫁甓无存者余翰墨被风雅又动地东风𧺫画桥西遶溪桑柘漫山桃李寂寂墻隂苍苔犹印前回屐齿惊岁月颷驰云驶太息攀翻长亭树是先生手种今如此君不乐欲何俟傍人错会渊明意笑斯翁皇皇汲汲登山临水佳处径唿篮舆去髣髴柴桑栗里从我者门生儿子尝试平章先贤传屈原醒不似刘伶醉判酩酊卧花底又鹊报千林喜还勐省谢家池舘早寒天气要与瑶姬叙离索草草杯盘籍地怅减尽何郎才思不愿玉堂并金屋愿年年岁岁花间醉餐秀色挹高致西园飞盖东山妓问如何半山雪里孤山烟外管甚夜深风露冷人与长缾共睡任翠羽枝头多事老子平生无他过爲梅花受取风流罪簮白髪莫教坠又溪上取残雨倚画栏薄绵乍晚日隂亭午閙市不知春色处散在荒园废墅渐小白长红无数客子虽非河阳令也随縁暂作鸎花主那可负瓮中醑碧云四合千巖暮恨匆匆余方有事子姑归去趂取羣芳未摇落暇日提鱼就煑叹激电光隂如许回首明年何䖏在问桃花尚记刘郎否公莫笑醉中语又曽与瑶姬约恍相逢翠裳揺曵珠鞴聫络风露青㝠非人世揽结玉龙骖鹤爱万朶千条纎弱祷祝花神怜惜取问开时晴雨湏斟酌枝上雪莫销却恼人匹似中狂药凭危栏烛光交映乐声遥作身上春衫香熏秀看到参横月落算茉莉犹低一着坐有缑山王郎子倚玉箫度曲难爲酢君不饮铸成错又想赴瑶池约向东风名姬骏马翠鞯金络太液池邉鹄羣下又似南楼唿鹤画不就秾纎娇弱罗帕封香来天上㵼铜盘沆瀣供清酌春去也𬒳㽜却芳䰟再反应无药似诗咏緑衣黄裳感伤而作爱惜尚嫌蜂採去何况流莺蹴落且放下珠帘遮着除却江南黄九外有何人敢与花酧酢君认取莫教错又浅把宫黄约细端相普陀烟里金身珠络蕚緑华轻罗韈小飞下祥云仙鹤朶朶赛蜂腰纎弱巳𬒳色香撩病思尽鹅儿酒美无多酌㸔不足怕残却人间难淂伤春药更枝头流莺唿𧺫少年狂作留取姚家花相伴羞与万红同落未肯譲臈梅先着乐府今无黄卷手问斯人清唱何人酢休草草认题错又一梦杨州事画堂深金瓶万朵元戎高㑹座上祥云层层𧺫不减洛中姚魏叹别来関山迢逓国色天香何䖏在想东风犹忆狂书记惊岁月一弹指数枝清晓烦驰骑向小依稀重见芜城妖丽料得花怜侬销瘦侬亦怜花憔悴漫怅望竹西歌吹老矣应无骑鹤日但春衫点点当时泪那更有旧情味又草草池亭宴又何湏珠韛络臂琵琶遮靣賔主一时词翰手倐忽龙蛇满案传写处尘飞鸎啭但淂时平鱼稻熟这腐儒不用青精饭隂雾扫霁华见使君偿了丰年愿便从今也无𫾣朴也无厨传试拂笼纱看壁记几箇标名渠观想九牧闻风争羡此老饱知民疾苦早归来载笔薰风殿诗有讽赋无劝又梦㫁钧天宴恠人间曲吹别调局翻新靣不是先生瘖哑了怕杀乌䑓旧案但掩耳蝉嘶禽啭老去把茅依地主有瓦盆盛酒荷包饭停造请免朝见少狂误发功名愿苦贪他生前死后美官家传白髪归来还自笑𬋩辖希夷古观㸔一道氷衘堪羡妃子将军真未已门问匡山何以金銮殿休更待杜鹃劝又风露驱炎毒记仙翁飘然谪堕吹笙骑鹄歴歴汉初秦季事山下瓜犹未熟过眼见羣雄分鹿想得拂衣㳺汗漫试回头刘项俱蛮触斫鲸鲙脯麟肉越人好事因成俗拥遨头如云士女山南山北问讯先生无恙否齐鲁干戈满目且逰戯扶胥黄水不是世事瓜様枣便有来肯饱痴儿腹聊举酒笑相属又此腹元空洞少年时诸公过矣上天吹送老大𬒳他禁害杀身与浮名孰重这鼓笛休休拈弄綵笔掷还残锦去愿今生来世无妖梦且飰犊莫吞凤新来瘖哑如翁仲羡王郎骖鸾缥缈玉箫吹动应笑夔州材里女灸靣生愁进奉要絶代倾城安用今古何人知此理有吾家酒德先湏颂三万卷谩充栋又主判茆君洞有檐间查查喜鹊晓来传送几度黄符披戴了此度君恩越重𬒳贺监天随调弄做取散人千百岁笑渠侬一霎邯郸梦歌而过鳯兮凤灌园织履希陈仲问先生加齐卿相可无心动除却醴泉中大乙㨂箇名山自奉那提径输它藏用有耳不曾闻黜陟免教人贬駮徂徕颂服兰佩结茅栋又谪下神清洞更遭他椰榆黠鬼路傍遮送薄命书生鸡肋尔却笑尊拳忒重破故纸谁教繙弄一枕茅檐春睡美便周公大圣何湏梦门前客任题凤卜麟羊仲并求仲愿春来西畴雨足土膏犁动白髪廵官占岁稔不问京房翼奉橰与瓮从今无用醉与老农同撃壌莫随一投献嘉禾颂在陋巷胜华栋又妾出于微贱小年时朱絃弹絶玉笙吹遍粗识国风関睢乱羞学流婴百啭搃不涉闺情春怨谁向西隣公子説要珠鞍迎入梨花院身未动意先懒主家十二楼连苑那人人靓粧按曲绣帘𥘉卷道是华堂箫管唱笑杀鸡坊拍衮廻首望侯门天逺我有平生离鵉操颇哀而不愠微而婉聊一奏更三叹又鬓雪今千缕更休休痴心獃望故人明主晚学瞿𣆀无所得不觧飞昇㓕度似晓鼓挝五散尽朝来汤饼客且烹鸡要飰茅容毋怕回首太行路麟䑓学士微云句便尊前周郎复出审音无误安得春莺雪儿軰轻拍红牙按舞也莫笑侬家蛮语老去山歌尤协律又何湏手笔如燕许援琴操促筝柱又放逐身篮缕𬒳门前羣鸥戏狎见推盟主若把士师三黜比老子多他两度䄂手㸔名场唿五不㑹车邉望尘拜免它年青史羞潘毋勾曲洞是归路平平生怕道萧萧句况新来冠歌弁侧醉人多误𬋩甚是非井礼法顿足低卭𧺫舞任百鸟喧啾春语𣣔托朱纮写悲壮这琴心脉脉谁堪许君按拍我调桂人国脉微如缕问长缨何年入手缚将戎主未必人间无好汉谁与寛些尺度试㸔取当年韩五岂有谷城公付授也不干曽遇骊山毋谈笑𧺫两河路少时棋柝曾聮句叹而今登楼揽镜事机频误闻说北风吹靣急邉上冲梯屡舞君莫道投鞭虚语自古一贤能制难有金汤便可无张许快投笔莫题柱又万字如鍼缕忆王郎丹墀大对气爲文主贵近傍观俱失色仰止如天圣度笑杜牧成名居五晚靣清光犹苦谏似封人切言君毋谪尘世错行路当时宜和薫风句又那知青云一跌𬒳才名误输与灵和殿前栁柔软随风学舞恠语鸟新来停语不是先生高索价问何时宰相圥生许举杯祝莫倾柱又身畔无丝缕但从前练裳练帨做他家主甲子一周加二纪兎走乌飞几度赛孔子如来三五鹤发萧䔥无可截要一杯晋客慙陶母门外草欲迷路朗吟白雪阳春句待夫君驹不至鹊声还误老去聊攀莱子例倒着斑衣戯舞记田舍火炉头语肘后黄金腰下印有高堂未敢将身许且扇枕莫倚柱又辇路东风里试回头金闺昨梦侵寻三纪岁晚岿然灵光殿仆与君侯而已漫过眼几畨桃李珠履金钗常满座问谁人得似张公子驰骥騄佩龟紫宿云收尽檐声止玳筵开高䑓风月后堂罗绮恰近洛人修禊节莫惜飞觞临水怕只怕追锋征𧺫此老一生江海客愿风云际会从今始寕欝久居此又老去光隂驶向西风踈林变缬残霞成绮尚书暮年腰脚徤不碍登山临水算自古英逰能几客与桓公俱臭腐独流传吹帽狂生尔后来者亦犹此篮舆伊轧柴桑里问黄花没些消息空篱而已赖有一般芙蓉月偏照先生懐里且觅箇栏干同倚检㸃尊前谁见在忆平生共挿茱萸底欢未足饮姑止又忆昔俱年少向斯农登高懐古赋诗舒啸追数樽前挿花客人物并皆佳妙禁几度西风残照元子寄奴曽冨贵到而今一一消磨了君不乐后人笑山南山北添华表叹归来谢池草合黄䑓瓜少老去受特齐物论谁𬋩彭殇寿夭待细説教天知道不羡两苏并二宋愿弟兄岁岁同吹帽杯到手莫辞釂又何必逰嵩少屋邉山松风浩荡虎龙吟啸旧逰椘人悲秋作晚爱陶诗高妙髪如此临流羞照屈指向来夸毗子𬒳西风一笔都勾了曾不满达人笑当年玉振于江表怅而今老身空在欢欠全少假使真如彭祖夀蒙叟犹嗤渠天偶落华不经人道岁晚连床谈至晓胜冈头出没㸔乌㡌君举白我频釂又人老难重少强追陪李侯痛饮刘郎清啸报答秋光无一字虚説君房语妙且匣起青铜休照赖有多情篱下菊待西风不肯先开了留晚节发孤笑璋客绍衡依表有谁怜戴花翁病挿萸人少生不逢场闲则剧年似龚生犹夭喫紧处无人曾道到得扶他迂叟出筭貂蝉未抵深衣㡌街酒赋更沽釂又犹记臣之少兴狂时过陈遵饮对孙登啸岁晚登临多感慨但觉齐山诗妙任蓉月栁风吹照金印不来丹飞去拟神仙富贵都差了空铸错与人笑九年前拜悬车表试回㸔柴桑菊老玄都花少周也曾言殇子夀佛以白头为夭末后句巖头曾道头似秃鹙巾褁懒最不宜蝉冕宜僧㡌柸中物直湏釂又行乐尤宜少忆坡仙洞箫聼罢划然长啸四海共知霜鬓满莫问近来何妙也不记金莲曽照老没大官餻酒分把茱萸便准登高了齐得䘮等嘻笑集无韩子潮州表数当时南迁者衆北归人少赤壁玉堂均一梦此岂蛮烟能夭与同叔俱尝知道谁向进贤冠底説画出来不似眉山㡌秋菊残献公釂又鹏赋年犹少晚飘蓬夜郎秋秋浦渔歌猿啸骏马名姬俱散去参透南华微妙歛万丈光芒廻照妃子将军嗔箇甚老先生拂䄂金闺了供王齿粲然笑觧骖赖有汾阳表叹今人布衣交薄绨𫀆情少黄祖斗筲何足筭鹦鹉才高命夭与贺监共归同道脱下锦𫀆与獃底谪仙人白苎乌纱帽邀素月入杯釂又低局从头错觧危机除非唤取国棋来着不信胡儿能胆大南岸安他阵脚谈笑里乌巣空幕西𧺫岷峨东海岱有捷旗露布无宵柝莘渭后到秋壑淮田犁遍吴田获问䑓家山河宇宙是谁擎托自觉懐中残锦尽采色彰施技薄视栁雅韩碑瞠若稽首鲁公黄髪颂世何人堪継奚斯作楚狂语莫删却又宿雨䡖飘少年时追记节同人于野老去登临无脚力徙倚屋东离榭但极目海山如画千古惟传吹帽汉大将军野马尘埃也须綵华为陶写鹤归旧里空悲咤叹原头累累高冡洛英凋谢留得香山病居士却入渔翁保社怅谁伴先生情话樽有蒲菊簮有菊西凉州不似东篱下唤醒名利者又拂䄂归来也懒追陪竹林嵇阮兰亭王谢谁与此翁相煖熟赖有平生伯雅且放意高吟闲话山鸟山花皆上客又何须胜似公荣者胷磊隗搃浇下盘龙痴絶求鹅肉这先生黄虀瓮熟味珍无价酒颂一篇差要妙荘列诸书土苴任礼法中人嘲骂君特未知其趣耳若还知火急来投社共秉烛惜今夜又过眼光隂驶忆垂髫留连节物逢塲㳺戯𥘉试练衣㺯纨扇鬪採菖蒲涧里今髪白颜苍如此艾子萧郎方用事恠先生苦死纫兰芷君不乐欲何俟头标夺得羣儿喜向溪邉傍观助譟叹吾衰矣欲建鼓旗无气力唤𧺫龙泉改委但酒户加封而已晚觉醉鄊差快活那独醒公子贞獃底聊洗浄笛筝耳又家有仙禽二早追随先生杖屦互乡童子旦旦池邉三熏沐夜夜山中警睡且伴我人间逰戯此老平生哀大陆到末稍始忆华亭唳评往事败佳思古云鹤筭谁能纪叹归来山川如故人民是非但愿主君高飞去莫爱乗轩禄位更赛过令威千岁价使焦山羽化待华阳贞逸铭方瘗我拍手渠展翅洞仙歌上林全树曽借君栖宿朝过瑶䑓暮羣玉忽翩然脱下宫锦𫀆来却向齐州受録等闲挥醉笔欬唾千篇长兴诗家窃膏馥身是酒星文星刚𬒳诗人唤做禁中颇牧便散髪骑去何妨从我者谁欤安期徐福又眇难揽镜破尤难穿履懒有胡公菊潭水信医言㫁了重碧轻红禁害杀不遣高吟大醉古来希七十添许多年嬴得笺天致君事莫问客去门前金尽床头留寳扇御诗珍閟畴昔暮乖崖老尚书到晚节依稀有些儿似后村先生大全集卷之一百九十后村先生大全集后村先生大全集卷第一百九十一后村先生大全集卷之一百九十一长短句八声甘州物微生䖏逺往还来非但稻梁求似爱长安日怕隂山雪善自为谋箇里幸无鸣镝随意占沙洲归兴何妨待风景和柔昔到衡阳廻去今随阳避地徧海南头与西川流寓彼些各淹留未得云中消息登望鄊䑓了又登楼江天濶㡬行草字字字含愁烛影摇红拙者平生不曽乞得天孙巧那廻沗扈属车来岂是齐卿小此膝不曾屈了更休文腰难运掉前贤様子表圣冝休申公告老凉簟安眠絶胜襮直铃声集中大半是诗词幸没潮州表月夕花朝咏啸难人间愁多乐少蓬莱有路办箇船儿逆风也到祝英䑓近雨凄迷风料峭情绪𬒳花恼白白红红满地无人扫可堪觧珮盟寒坠楼命薄更杜宇枝头闲煼緑隂遶青帝结束匆匆转眼朱明了怕与春辞茗艼玉山倒后期觉做明年春年年好却不道明年人老最高楼南岳后累任作祠官试说与君㸔仙都玉局才交卸新衘又𬋩华州山恠先生吟胆壮饮肠寛去岁拥旌旗称太守今岁带笭箵称漫叟慵入閙惯投闲有时拂䄂寻种放有时携枕就陈搏任傍人嘲潦到笑痴顽又周郎后直数到清真君莫是前身八音相应谐韶乐一声未了落梁尘笑而今轻郢客重巴人只少箇緑珠横玉笛更少箇雪儿弹锦瑟欺贺晏压黄秦可怜樵唱并姜笛不逢御手与龙巾且醉眠蓬底月瓮间春又吾衰矣百事且随缘只字不牋天几曽三宿爲归计更把一岁是希年记児时闻父祖说隆干我不与少年争遇合你莫共老僧争戒腊靴皱靣说垂肩锦𫀆夺去饶之问虎皮撤𧺫付伊川空身无长物可飞仙又吾衰矣不慕勤燕然不爱画凌烟此生慙愧支离何功消受水衡钱错教人占卦气算流年谩谪取野花簮一朶更拣取十词填一箇睎素髪煖丹田罗浮杖胜如旌节华阳巾不咸貂蝉这先生非散圣即臞仙又辛亥后六请挂衣冠甲子始休官白驹恰则来空谷青牛早已出函関笑狂生还笏易上竿难也莫爱宫中请内相也莫爱堂中唿六丈但祷祝要痴顽懒挥玉斧重修月不扶铁拐㑹登山免飞昇长快活戯人间又臣少也豪举泛星槎飘逸吐天葩穆陵误奨推儒宿龙泉曾唤做行家今耄矣文跌荡字麻嗏同队者多为公与相广坐里都无兄与爷生有限望犹奢𥙷还瞎子重开卷放教跛子出㸔花地行仙疑是汝不争些又金闺彦荷蒉过山前把钓坐溪邉唿来每淂天颜笑放归犹作地行仙尽教人嗔避俗谤逃禅且缄了淳夫三妹口更䄂了坡公三制手寕殿后不争先小于卫武二十岁大于绛老两三年这高名并上夀几人全风入松槖泉梦㫁夜𥘉长别舒凄凉细思二十年前事叹人琴已矣俱亡改尽潘郎鬓髪销残荀令衣香多年布𬒳冷如霜到䖏同床箫声一去无消息但回首天海茫茫旧日风烟草树而今縂㫁人肠又归鞍尚𣣔小徘徊逆境难排人告酒是销忧物奈病余辜负金罍萧瑟捣衣时候凄凉皷缶情懐逺林揺落晚风哀野店犹开多情惟是灯前影伴此翁同去同来逆旅主人相问今廻老似前廻又残更难捱抵年长晓月凄凉芙蓉院落深深闭叹芳卿今在今亡絶笔无求皇曲痴心有返魂香𧺫来休镊鬂邉霜半𬒳堆床定㱕兠率蓬莱去奈人间无路茫茫縁㫁谩三弹指忧来欲九廻肠又攀翻宰树暂徘徊草草安排昔人徒歩陈鸡絮愧公家仆马觥罍华表旧愁满目黄梁残梦伤懐欲将庄列等欢哀对卷慵开慿高指㸃虚无路问何年逝鹤归来宿酒得风渐觧小舆待月同廻江仙玉篴钿车当日事东涂西抹都曾等闲曲子压和凝纵逰非草草已醉强惺惺今向三家村送老身如罢讲吴僧高楼百尺不须登半炉烧叶火一琖勘书灯又落魄长官江海客少豪万里寻春而今憔悴向溪濵㫁无觞咏兴惟有薄书尘手挿海棠三百本等闲收点芳辰他年绛雪映红云丁寕风与月记取种花人又去岁越王䑓上饮席间二客如龙凭高吊古壮懐同马嘶千嶂暮乐奏半天中今岁三家村市里故人各自西东菊花时节酒樽空可怜双雪鬓禁得几秋风又不见仙湖能几日尘沙变尽形容夜来月冷露华浓都忘茅屋下但记画船中两岸緑隂从未合更须𥙷竹添松最怜几木树芙蓉手栽才数尺别后为谁红浪淘沙去岁诣公车天语勤渠绛纱玉斧照寒儒恰似昔人曽梦到帝所清都骨相太清臞谪堕须臾今年黄勅换称唿只为此翁双鬂秃老不中书又早岁类寒蛩晚节遭逢曽开黄卷侍童瞳归去青藜光照牗堦叶翻红出昼颇怱怱主眷犹浓除官似紫阳翁换箇新衘头靣改又似包公又纸帐素屏遮全似僧家无端霜月闯窓纱唤𧺫玉関征戍夣几叠寒笳岁晚客天涯短髪苍华今年衰似去年些诗酒新来俱倚合孤负梅花又叠嶂碧周遮逰子思家掩藏白髪赖乌纱落日倚楼千万恨社鼓城笳老去淡生涯虚掷年华腊茶盂子太清些待得痴儿公事毕谢梅花又日力已茫茫缝菊为嚢论衡何必帐中藏却爱素馨清鼻观採半禅床风露送新凉山麝𨳩房旋吹银烛开华堂无奈纱厨遮不住一地闻香鳯凰阁元规端委得似幼舆丘人言此軰宜高阁几载种天随菊采龎公药龙尾道难安汗脚浮荣菌蕣选甚庻官从槖对床句子真佳作安用羡伊结驷叹侬罗爵唿便了沽来共酌法驾导引樵柯烂丹灶熟一跳出红尘斗紫一双龙奋蛰帝青九万里为程赤脚踏层云鞭鵉上骑麟下髣髴覩崑崙洒马鬃泉苏赤地翻蟾滴水涨沧溟笑杀情仙人一剪梅陌上行人恠府公还是诗穷还是文穷下车上马太匆匆来是春风去是秋风阶衘免得帯兵农嬉到昏钟睡到斋钟不消提岳与知宫唤作山翁唤作溪翁又束緼宵行十里强挑得诗抛了衣囊天寒路滑马蹄僵元是王郎来送刘郎酒酣甘热说文章惊倒隣墻推倒胡床傍观拍手笑苏狂踈又何妨狂又何妨踏莎行日月跳丸光隂脱兎登临不用深懐古向来吹㡌挿花人尽随残照西风去老矣征衫飘然客路炊烟三两人家住𣣔携斗酒答秋光山深无覔黄花䖏又驱鹊营桥唿蟾出海朝朝暮暮遥相望谁知风雨此时来银河便有些波浪玉兎迷离金鸡嘲二星无语空惆怅元来上界也多魔天孙长怨牵牛旷玉楼推年年跃马长安市客舍似家家似寄青钱换酒日无何红烛唿卢宵不寐易挑锦妇机中字难得玉人心下事男儿西北有神州莫摘水西桥畔泪鹊桥仙金风淅淅银河淡淡长少羣贤毕会平生心事麹生知恠此夕惺惺相对玄花生眼新霜点鬂不肯遮藏老熊人间何处有仙方擘划二三百岁又御屏録了氷衘换了酷似香山居士草堂丹灶莫留它且领取忠州刺史移来芳树摘来珍莱压尽来禽青李三千年一荐金盘又不是玄都栽底又合中芸冷观中桃谢谁问贞元朝士吾宗一句可书绅但记取毋汗青史不交平勃不田窦也不朋他牛李平章此去似何人似洛社戴花舞底又出通明殿入耆英社谁似侍郎洪福掌中元自有三珠更检校诸孙夜读𬋩他莱相𬋩他鹤相晋我本来靣目希夷一枕未曾醒笑人世几回翻局又俱登瀛馆俱还洛社各自健如黄犊不消外监与晋䑓也不要嵩山崇福我如元父君如贡父且把汉书重读韩公当局等闲过又㸔到温公当局又去年无奓今年多稼尽是君侯心地向来寺寺搃拘椿今有不拘椿底寺省仓展日米场镌价万落千村蒙惠更将𥙷纳放寛些便是箇西京循吏又香芸辟蠧青藜烛闇天上寳书万轴前廻读得未精详更罚走一遭重读松风如故丹炉如故坐閲人间陵谷囬头调戯窃桃儿且寕耐等他桃熟又足痛有时魂坐有时扶起门外草深三尺山禽肯唤我为哥句句道哥行不得此翁害跛羣儿拍手次第加公九钖不消长尘短辕车但乞取一枝鹤膝又生日和居厚弟女孙笄珥男孙抱笏小长今朝咸集且留晚节伴寒香莫要似春华性急大招吟了巫咸下了未受修门重入我侬不做佛漳闲免大雪庭中獃立又一封奏御九重知己不假吹嘘送上从今稳稳到蓬莱三万里没些风浪臣年虽老臣卿尚少一片丹心葵向何湏逺比马賔王且做取本朝种放又我如龚胜君如龚舍拂䄂同归卿里共骑竹马有谁存縂唤入耆英社里苍华尚黑黄婆方旺争问翁年今几一门两箇老人星直㸔见孙儿生子又蒲鞭渐弛缿筩渐少安用知他帘外从今也莫察渊鱼做到不忍欺田地四民香火五营笳吹来献一杯夀水大家賛祝太夫人长伴取鲁侯燕喜栁梢青申白苛留绮园浪出老不知羞输与先生一枝鹤膝一领羊裘便教赐履营邱争似把渔竿到头吟落皤溪张皇牧野着来由鹧鸪天前度㸔花白髪郎平生痼疾是清狂幸然无事汚青史省得教人奏赤章逰侠窟少年塲输他羣谢与诸王居人不识庚桑楚弟子谁从魏伯阳又诗变齐梁体已浇香奁新制出唐朝纷纷竞奏桑间曲寂寂谁知㸑下焦挥綵笔展红绡十分峭措称妖饶可怜才子知公瑾未有佳人敌小乔卜筭子惜海棠尽是手成持合得夭饶借风雨于花底有底讐着意相陵籍做煖逼教开做冷催教谢不负明年花下人只负栽花者又片片蝶衣轻㸃㸃猩红小道是天公不识花百种千般巧朝见树头繁暮见枝头少道是天公果惜花雨洗风吹了又乱似盎中丝宻似风中絮行遍茫茫禹迹来底是无愁䖏好客挽难留俗事推难去惟有翻身入醉愁𣣔来无路又开合广筵贤负扆勤求旧念应南宫老舍人闲袖丝纶手两制必当仁五福无过夀且喜新年不要天要开元祐又东甽寕馨儿南国循良守先把炉熏祝帝尧次祝侯夀广致米商船多醸兵厨酒客有须眉似盖许至华堂否又已怪社愆期尚喜巢如故过了清明未肯来莫被春寒误常傍画檐飞忽委空梁去忘却王家与谢家别有啣泥䖏又老圃献花来异域移根至相对炎官火伞中便有清凉意淡薄古梳粧嫺雅仙标致𣣔起涪翁再品花压了山弟天子子宿雨频飘洒欢喜杀西畴耕者终朝连夜有珠玑鸣瓦渐白水青秧鸥鹭下老学种花兼学稼心两挂这几树海棠休也清平乐纎云扫迹万顷玻璃色醉跨玉龙逰八极歴歴天青海碧水晶宫殿飘香羣仙方按霓裳消得几多风露变教人世清凉又风高浪快万里骑蟾背曾识嫦娥真体态素靣元无粉黛身逰银阙珠宫俯㸔积气𪷟𪷟醉里偶摇桂树人间唤作凉风又宫腰束素只怕能轻举好筑避风台䕶取莫遣惊鸿飞去一团香玉温柔笑颦俱有风流贪与萧郎眉语不知舞错伊州又休弹别鹤泪与絃俱落欢事中年如氷薄懐抱那堪作悪昨宵月露高楼今朝烟雨孤舟除是无身方了有身长是闲愁又氷轮万里云天如洗先向海山生大士却诞邜金之子冰盆荔子堪尝胆瓶茉莉尤香震旦人人炎热补陀夜夜清凉又人间喘汗无计翻银汉有箇至人来震旦燕坐𥙷陀巖畔吾闻福夀难量待㸔海底生桑乞取浄瓶一滴普教大地清凉好事近老不计生朝慙愧阿连书尺雪鬂霜髭不管眼腰赤待将心事自笺天莫费子公力乞赐先生䖏士换一张黄勅䔒萨蛮鬟觧事高烧烛羣花围绕樗蒲局道是五陵儿风骚满肚皮玉鞭鞭玉马戯走章䑓下笑杀灞桥翁骑馿风雪中忆秦娥暮春逰人絶緑隂满野芳菲歇芳菲歇飬蚕天气採茶时莭枝头杜宇啼成血陌头杨栁吹尽雪吹尽雪淡烟㣲雨江南三月又修禊莭晋人风味终然别终然别当时賔主至今清絶䓁闲写就兰亭帖岂知留与人间说人间说永和之岁暮春之月又泥滑滑一声声唤征鞍发征鞌发客亭杨桞不禁攀折荀郎衣上香初歇萧娘心下书难说书难说霎时吹散一生愁絶又春醒薄梦中毬马豪如作豪如作月明横笛晓寒吹角古来成败难描摸而去却悔当时错当时错鉄衣犹在不堪重着又梅谢了塞垣冻觧鸿归早鸿归早凭依问讯大梁遗老浙河西靣邉声悄淮河北去炊烟少炊烟少宣和宫殿冷烟衰草西江月思邈方书去失休文老病来攻新年筋力大龙钟腰鉄描儿童雅拜怎生搢笏徐行也要扶笻田翁后村先生大全集卷之一百九十一终后村先生大全集后村先生大全集卷第一百九十二后村先生大全集卷之一百九十二书判建康府申已㫁平亮等为宋四省身死事若详覆案皆先行遣而后闗报则併格目皆自诸郡出给可也提刑一司可以省罢矣此事虽施行于当职未交事之先而申到实在于到司之后已往之事不欲深言帖两狱官今后除事干邉防及兇悪盗贼当申制府帅司酌情处㫁外其民间㝷常闘殴致死已经检验书填格目者并合遵照条令申本司详覆如违定将狱官奏刻太平府通判申追司理院承勘僧可谅身死推吏事设若详覆公事皆自本州㫁遣而后申照㑹则格目亦就本州书填可也司理对移繁昌主簿牒通判将推司决嵴杖十五编管建康府以爲不守三尺之戒当职按饶州兼佥乐平赵主簿催苗重叠㫁杖一事纵是吏卒亦不当湿疮上鞭挞况吏人之子乎又五日而两勘杖乎具析申据赵主簿具析到公状奉判人无贵贱身体髪肤受之父母一也先贤作县令遣一力助其子云此亦人之子也可善遇之主簿似未知此様意思只如三月二十七日㫁杖四月初八日复决岂非湿疮上再决乎似此催科伤朝廷之仁厚损主簿之隂隲当职以提点刑狱名官不得不谆谆告戒今后不宜如此弋阳县民户诉本县预借事当职入信州界铺寨兵则论县道欠其衣粮都保役人又论县道勒纳预借谓如五年田方下秧米已借足又借及六年之米剥下如此所不忍闻知县或奋由枓第或出于名门岂其畧无学道爱人之心哉谅亦迫于州郡期会军兵粮食之故访闻预借始于近年同此郡县昔何为而有余今何为而不足任牧养拊字之责者盍于源头上讨论一畨自州寛县自县寛民庶几一郡百姓渐有甦息之望今贤而明者但有颦蹙太息谬而闇者又纵姦吏舞智其间如预借税色既不开其户眼止据吏贴敷抨数目抑勒都保必欲如数催到钱物或归官库或归吏手不知何所稽攷为百姓与都保者不亦苦哉今虽未能尽革亦湏以渐讲求牒州帖县各以牧养拊字为念共议所以寛一分者所论县吏取乞且帖各县于𬒳论人内择其尤甚谓如干没百姓都保钱㑹不以输官者㫁刺一二以谢百姓其贜多者觧赴本司施行仍榜县市并榜鈆山贵池县申吕孝纯诉池口立都廵催科事天旱如此百姓饭椀未知何所取给所望州县长官力行好事庶几膏泽感格岁事可望而当此夏税起催之时或委州官或委兼领廵尉下乡或差郡吏下县置塲剏局吏卒并縁动成群队布满村落民不聊生在法省限未满不当追唿今不惟鱼贯被追甚者杖责械繋暴于炎天烈日之中伤朝廷之仁厚断国家之命脉何为而不致旱也本司除已将越职催科官别作施行外合行下所部郡县今后催科专委县道如长官缓不及事则委佐官一员助之如郡官廵检并免催科郡吏并合抽囘省限未满止宜劝谕输纳不可遽有追唿鞭挞如仍前数弊不肯更张许被害人陈诉别有施行贵池县高廷坚等诉本州知録催理绢绵出给隔眼事録参以治狱为职不宜使之催科如闻一郡颇以知録催科为苦贵池县自有令佐如其为人迟缓稍加督责孰不尽力今以县官为不可任一切委之郡僚使民间之谤尽归知録非所以安全之也牒州吏宜详酌区处催科之责止合归诸县内知县缓不及事者选委一佐官以助之诸吏差下县者并宜抽囘限五日具已区处事宜申续据池州申到区处事再奉判州官县官皆朝廷之命吏也岂有知州官能催科知县官不能催科之理若谓吏揽为姦附郭知县朝夕在太守之前可以靣谕或因民词判下追究谅籍一二以儆其余自然知畏却不必专委州官引惹词诉知録本当按奏以州郡之故仅帖问不可又归咎百姓之轻监司遂以为妄诉也牒报饶州申备鄱阳县申催科事通天下使都保耆长催科岂有湏用吏卒下乡之理若耆保有不伏差使州县自合追㫁枷项传都号令孰敢不畏今州县皆曰官物不办因不差专人之故去年蔡提刑任内亦禁专人亦自不妨州县催科无政事则财用不足恐有之矣未闻无专人而财用不足者也苗绢失限縁人户规避和籴飞走产钱之故今不覈板籍併产説整理失限而归咎于不专人岂不与近日朝旨台谏申请背驰乎当职旧曽试邑作郡未尝专人亦未甞阙事近日虽连被版曹督责终不肯专人至饶州及徽州南康纵使州县力能撼摇当职不遏归奉宫观当职生平无意仕宦决不以浮议輙差专人案牍帖报州县仍牒诸司帖乐平县丞申乞帖廵尉追王敬仲等互诉家财事乐平县官毎事必欲差廵尉是一县皆顽民皆欲差弓手寨兵追扰之也长官倡于上佐官和于下民何辜焉帖报只责隅保追索再十日违将县丞阁俸黟县申本县得熟即无旱伤寻具黟县雨晹帐呈九十日内止有十来日得雨所谓雨者止是二或不及分止有七月初九日雨及五分则黟县之旱甚矣古人谓县令字民之官不损犹应言损今者所申何其与古语背驰也委权通判审实申徽州韩知郡申蠲放旱伤事诸郡率谓旱伤不至于甚如信州虞守谓晚禾倍与百姓争较蠲放分寸如割身肉至于先移文䝱制诸村诸邑不得申旱今韩寺丞独爲徽州六邑百姓从实蠲放于前守已放之外再放一万六七千硕可谓不负牧飬之寄者矣安得结軰参错分布乎偹榜本州仍牒诸司诸州户案呈委官检踏旱伤事当职更歴州县毎见检旱官吏所至与豪富人交通凢所蠲放率及富强有力之家而贫民下户鲜受其惠又逐乡逐里各有姦猾之人与所差官厅下吏卒计嘱欺伪虽贤官员聪明有不能察加以民田万顷极目连接主家乡老或不能指定其孰丰孰歉况见任官素与土俗不相谙一览之顷又何以得其实耶不过在轿子内咸凭吏卒里胥口説遂笔之于案牍耳佥聼将本司分得三郡十五县各差官与各县知县同契勘今年旱未截长𥙷短通收及几分聫御罪保明申如饶州余干县今年旱禾当职访之土人与过往官员皆言今年通牧七分之类却于三分损内斟酌普放一畨庶㡬实惠及民贫富均霑免使官司有检放之名豪强受检放之实贫弱反不在检放之列更以此意措置立武行下安仁县妄摊盐钱事吴兴四父子乃制牒所不追究之人本县凭何追扰可见纵甲摊乙又纵乙摊丙为民父母寕忍之乎帖具因依申浮梁县申余震龙等不伏充役事岂有八都皆是顽民之理如此是忿嫉百姓也帖县将八都合差役戸开具鼠尾单仍勒乡司重责罪罚申三日鄱阳县申差甲首事当职累歴郡县所在义役词讼絶少惟此间义役之讼最多盖义役乃不义之役而义册乃不义之册或六文产或三文产不免于差则役首之罪反甚于乡书手矣帖权县照所拟行如役首不公可将其人觧来切待惩一戒百析门县申许必大乞告示兄必胜充隅长事若必胜当充它人紏论可也官司定差亦可也惟以弟纠兄则不可帖县照已判行铅山县申塲兵增额事当职旧在江上见戎帅招刺新军必经縂所葢有衣粮然后可以飬兵岂有但知增额而不思衣粮何处擘划之理都大司收刺犹可今检踏官亦得以自刺自添原额五百今增三百县道何以不收壊百姓何以不焦熬备牒都大司更请参攷旧制立为定额每刺一名湏下本县取㑹如无阙额不许检踏官员自増自刺庶几凋县稍可支吾饶州宗子若璛诉立嗣事为人后者为之子也若璛既欲为知郡之子则李安人其母也若藻昌僧其弟也今若璛乃与李安人互相词讼是得罪于母矣又欲自受遗泽是不友爱其弟矣上则李安人不安下则若藻昌僧不安然则若璛虽欲过房其谁容之人情孰不爱其亲生之子今以遗泽与若璛而使若藻为白丁知郡有灵岂以为然蔡大卿所判已得允当但所论搬谷一事若璛系李安人亲姪又知郡在时曽有过房之议闺门之内以恩掩义行下本县住行上饶县申刘熈为举掘祖坟事刘熈若以坟山不利为説当别办棺椁衣衾可以改葬高燥可也今乃发冡取其棺中之物以至砖石棺钉墓山皆行卖钱又将大父遗骸用小板两片安磹遮葢埋在浅土孝子仁人之掩其亲恐不如此法司捡坐条令呈奉判为人子孙輙将祖父冡墓发掘尸骨焚毁砖石出卖亦可谓之悖逆矣帖县验视其人有无疾患并要见本人母别有无儿女供赡申十日贵溪县毛文卿诉财产事文卿姓祝不父其父而欲认姓毛人为父彦明居于贵溪三十年文卿居于衢州江山彦明自立二子各已娶妇文卿既为彦明之子三十年间不与父同居不与兄弟相往还此何等父子也彦明以负盝头起家贱㣲之甚文卿所执契簿如毛教毛惠皆是白丁非有官阀可考文帖尤为谬妄彦明身后有妻有子不可以白撰无干渉契简文帖求其产业文卿勘下杖一百再词留㫁如欲姓毛一任其便但不可求分别人物业耳持服张辐状诉弟张载张辂妄诉赡茔产业事张提干既称长弟之贤明知叔季二弟之不能皆贤则分财之际二兄取其少二弟取其多可也今乃惓惓于母氏之遗金田利则所见何以异于二弟哉此金若转归于它人则不可今为二弟取去如以左手所持付之右手何为未能忘情乎人家一子仕宦一家一族孰不望其庇䕃况同父同母之人哉前軰尚有为义庄者今赡茔田土乃祖先剏置弟兄皆有分者若恐诸弟不能保守则经官立约花利轮收祭享之余以助伏腊通天下之成法也若曰我嫡长我仕宦我贤汝庶幼汝白丁汝不贤赡茔祖利由我不由汝则二弟必至紾臂䦧墻而后已又祖先田产子孙不使均霑乃欲舍以入院则张氏之鬼馁矣提干岂未之思乎牒洪郎中请提干兄弟四人将瞻茔田业开具田叚坐落𤱔歩产钱专置一簿开载契簿长位拘收别立赡茔関约并经印押每位各收一本自淳祐五年为始租课长房先收以后轮流掌管周而复始庶熄争讼德兴县董党诉立継事台牒所谓引谊归宗以明一本不刋之言也如此则无讼矣惟其讼久未熄合为折衷董党见逐于母虽乆然自始至终止讼其仆未甞归怨于其母况甞为所飬父承重别无不孝破荡之迹向来之逐之也其罪其情之可谅一也𥙷中绫𥿄既作所飬父三代今则进退两难其情之可谅二也但此事当以恩谊感动不可以讼求胜帖两县请董许二士亦以台牒及当职此判请二士更为调䕶赵氏若能念董党乃夫在日所立憣然悔悟复收为子则子无履霜在野之怨母无毁室取子之诮矣盖见行条今虽有夫亡从妻之法亦有父在日所立不得遣逐之文赵氏若不幡然悔悟它日续立者恐未得安稳岂如及今双立求絶争讼保守门户乎董党亦宜自去转恳亲戚调停母氏不可专靠官司坊市阿张状述年九十以上乞支给钱绢事高年之人支给些小钱绢酒米此朝廷旷荡之泽也奈何以郡计艰窘之故而废格上恩乎牒州限一日取交领申信州申觧胡一飞诉刘惟新与州吏杨俊荣等合谋诬赖乞取公案赴司所在顽民平白揑造致死公事以害善良以报仇怨固亦有之未有民间初无词状而自州刑案作勘会单称上饶县石桥乡三十一都李乙身死至今未申呈覆为事袒者至于追逮二十余人累累系狱既无事实为太守者亦可以少悟姦吏之卖弄而自悔聼讼之不明矣今刑案吏人止杖一百则是太守与刑案为告讦追扰骗挟之宗主此二十余人者之家已破而生事之人与作过之吏罚不伤其毫毛度虞守之意必以为李乙生死未见分晓之故今李乙已获在官此事合照不以赦原之法定罪牒东通追上杨俊荣决嵴杖二十刺配一千里牢城刘惟新勘杖一百折徒编管五百里郑百九徐千四郑松年潘千四各杖一百讫申案发下饶州州院申徐云二自刎身死事豪家欲併小民产业必揑造公事以胁取之王叔安规图徐云二义男徐辛所买山地为风水遂平空生出斫木盗谷之讼本县受词当酌量轻重施行縁有王枢宻府一状便判牒寨究实将紧要人觧来赴此则一乡一境无非当追会之人此乃寨官寨卒之所乐闻而县吏之所以求其所大欲也长官为民父母何忍下此笔哉知县所申以为所论乃是犯盗今体究官到地头王叔安山与徐云二山既隔涉又地头却无仓屋斫木盗谷二事皆虚而徐云二者不堪吏卒追扰贫家惟有饭锅亦卖钱以与寨卒计出无憀自刎而死知县闻此亦须自悔元判轻易今反自谓所判甚轻不知当来重判则又当何如杀一不辜非惟犯先圣謩训亦非累奉御等䛇书谨刑之意当职每苦与郡县争执勿遣吏卒下乡属部多相体者乐平距本司仅百余里岂得擅差寨卒下乡生事王叔安恃其豪强妄讼首旤致人于死徒三年以其为名家之后索告办验朱荣为人家干人挟势妄作县吏邓荣舞文妄覆寨卒周发周胜受赇扰民各决嵴杖三十编管五百里朱百四妄辞报説安知其祸之至此勘杖一百叶文二李华并在其间助虐各杖六十知县在任三年亦亷谨无过但此等事累盛德害隂隲亦不少矣帖报今后聼讼更须子细读讫并押下饶州㫁饶州州院推勘朱超等为趯死程七五事此狱经涉四年屡勘屡翻当职采之道途之言参之贤士大夫之説多以为冤连日披閲案牍引上一行人反覆研究先令朱公辅父子指陈冤状如谓程七五自被主家打死毒死诘问服何毒何人打何人见则不能答又谓程七五若果𬒳踼伤肋当死于地头何由能归其家越两日而死当职遂取本司大辟公案𬒳打伤肋十余项以示之或两三日而死或八九日而死或二十余日而后死况辜限有二十日越两日而死无足恠者则又无答又谓初检两手拳后检拳内有灰以爲换尸且检验全凭致命痕瘏今肋上一痕四检皆同乃以拳内有灰爲换尸其说尤谬又谓程七五母妻不出今追到阿凌阿张其词与本中以寕如出一口公辅等语塞已认爲真尸矣外间以爲冤狱非也却是疑狱耳盖治狱者前休寕宰赵师贪吏也主程七五之讼者程以寕匡丑也大猾也贪宰明知系朱氏之人踢死却併本中公辅牧禁二家皆饶于财本中怯懦既入囹圄然后为勘系朱超踢死系公辅喝打州狱所勘不过祖述县案前提刑蔡都承察知本中非辜本中虽得清脱而家业已荡于狱且为以寕所併吞矣以寕乗危急而收卞庄子之功贪宰左右望而售伯州犂之手其事畧见于臣按章既而公辅之家讼于内台改送漕司蔡提刑具申朝省取囘人案未及竟而召诸囚翻异当职委官别推一路官员之多无敢承当者毎奉省札台牒部符催趣常有愧色大凡大辟之罪高下轻重决于证证人之口向使争打之时有一行路之人在傍知见必能实供今州县狱司止凭一李八然李八者见住本中之屋为本中之仆犬各吠非其主两家既为血雠乃使程氏之人证朱氏之罪此一大可疑也当职甞为狱官毎以情求情不以箠楚求情初谓饶州罗司理颇以惺惺委以此狱切切丁寕勿恃箠楚隔得数日据本官取禀先将公辅小童程六絣吊闷絶用水灌醒终不肯证其主之喝打及令勘程以寕事不千已而主讼一节则垂头䘮气自称不敢当职察其情状恶其酷毒急檄出院不免日诣狱户自行推问始喟然而叹曰鞠狱如罗司理惨矣终不能使一小童证其主而州县之狱能使朱超朱社朱六一朱十八数健夫俯首帖耳聨名证其主之喝打岂非絣吊箠楚有甚于罗司理者乎在法诸相容隠人不得令为证而州县案公然逼仆证主此一大可疑也贪宰紏急于狱成县上之州州上之宪帷恐㫁之不速而不暇尽两造之情自来大辟必有体究状在检验格目之前今有检验而无体究令尉各吞其饵终于不体究而止此一大可疑也自来罪囚例须押𣢾今公辅在县狱供𣢾每自书姓名之下必草书一屈字凖花押州狱供欵则姓名之下楷书一屈字凖花押大者如折二钱是公辅在州县狱虽认喝打而未甞不畨异也何待结録而后畨异哉官吏急于狱成遂鹿而不见山提刑司亦只见録本所以蔡提刑信为狱成当职初亦信之今索到州县狱𣢾兰亭真本然后知狱未甞成囚未甞伏自始至终若官若吏类为物所使者此一大可疑也平心论之程七五李八为本主程本中差使来朱十八家取课钱朱十八留二人饮皆醉卧不去又谑其妻孥曲在程李矣朱十八所住公辅之屋也公辅行过适见令群仆赶二人并朱十八出外欲锁其门因此争打李八先出故伤轻程七五不肯出故伤重二十六日被打二十七日归家二十八日身死当时别无外证若使李八真见公辅喝打犹当以偏词曲证为疑今李八自始至终只言被朱超等赶打而出落在门前坎水中闻得程七五呌打杀人然则闻也非见也此时李八酒犹未醒醉人之语又足慿乎果使真闻其声佐也非证也此又一大可疑也引上朱超等再三鞫问据其供吐肋上之伤委是朱超用脚踢伤而公辅则称羣小争閧之际实曽喝令不得相打州县狱不容实供所以畨诉必欲至近上司官然后吐实此虽主仆一套之词然既无端的证佐则其言亦不容尽废今若欲李八证公辅之不喝打欲朱超等证公辅之喝打不过于木索加功一日可以成狱却恐非公朝谨刑及圣上付耳日于宪臣之意窃谓杀人无证法有刑名疑虑之条经有罪疑惟轻之训况去岁夏秋亢旱今春日食三奉减降之诏又经明堂赦宥内三项皆有闘杀情轻者减一䓁之文若朱超打杀公辅喝打证佐明白不过是闘杀之情轻者一减为流再减为徒三减为杖四减咸赦除之虽律文死罪减至徒而止然为有证而情重者设非为无证而情轻者设也当职沗任平反之寄当奉赦条从事朱超毙人于一踼巳行招认虽已赦免然死者不可复生决嵴杖十五刺配本城以谢死者朱社朱六一系同打人照赦原罪朱汶监仓不平之鸣虽切讼冤之词多虚然父子至情有足谅者本中因护地客家业尽为以寕吞併终始堕其术中可谓愚人併干连人朱十八程六童见人李八血属三名并放公辅祖为太守父为命官不自爱重羣小醉閧輙入閙篮身贯木索辱及门户其不死于州县之狱而累该赦降亦云幸矣所谓喝打一则无证二则不伏既不可用深文而定罪名亦不可援德音而尽清脱以寕拥不赀之富不仁之术大为闾里患苦环四境之人闻其姓名如毒蛇鸷兽近则噬人如瘟神太歳触之立有凶祸郡县小官受其服役吏卒供其舆隶当职傋闻之日久矣姑以此事言之𬒳打死者本中之仆也以寕之与本中别籍异财又非同居奋臂磨牙主宰此讼公辅之家毎状必讼以寕行巨赂当职谓死者小民自有血属安得巨赂初不之信见之前后书判未几以寕果抹过州县监司蓦经内台陈词谓之不主讼可乎兼此狱始委罗后村先生大全集卷之一百九十二后村先生大全集后村先生大全集卷第一百九十三后村先生大全集卷之一百九十三书判饶州司理院申张惜儿自缢身死事大辟公事合是的亲血属有词张惜儿之死张千九其父也阿杨其母也张千十其叔也此三人自始至终无词而事不干已之人王百七王大三輙经县以为死有冤滥本县察见已将两名勘下杖责有张世行者輙经州经本司告讦弟妇姜氏闺门隂私以致惜儿冤死当职今尽宗支见得世行与姜氏夫服纪甚踈却而不行不谓本州巳有委官体究之判县尉才得此事以为奇货牵聨枝蔓必欲造成一叚公事当职引上张千九靣问据称其女实以病风妄骂于初三日主母姜氏唤阿扬教诲阿杨用柴条打惜儿两下至初五日张千九张千十各在姜氏家见惜儿发热妄语其父煑粥未熟惜儿忽于厠屋自缢亲莫亲于父子再三审诘其词坚确如此女使妄骂主母唿其母训责此亦人之常情及其自缢则有出于人意表在姜氏未见有可论之罪本州虽判体究知县执申可也县尉据实事回申亦可也今撰造公事人各端坐于家而姜氏一家俱就囹圄惜儿父母亦遭系累外人反为血属血属反拘官司宪臣置司之所狱事不得其平如此则耳目何以及逺哉张伯圭因立嗣之怨欲覆叔母之家张世行亦疎族王百七王大三以外人而白撰大辟之狱帖县并廵尉专人解来一日姜氏添福张千九刘纱云乙并放吴夔出入孤儿寡妇之家略无瓜李之嫌又与其婢探梅有姦各照减降㫖挥勘杖八十令吴夔责状今后更登张氏之门定行追㫁编管县尉昨对移鈆山县误勘大辟公事以平人为凶身巳免按劾今兹所为如此帖问仍阁俸牒州今后此等词状非的亲血属勿受违追都吏推司累日不申入门𣢾帖司理勘杖一百㫁讫申建昌县邓不伪诉吴千二等行刼及阿高诉夫陈三五身死事以狱案考之军县初勘李保同火共盗盖甚分明只因移狱建康虑囚官引问始有李保不入火之説顽囚乆禁苟欲畨异何患无词此不过引上衆証立谈可定然此狱所以难决者以陈三五周四四二人之死未明故也今详案牍羣盗行刼之时皆在陈三五店内分贜之际又在陈三五屋后案内亦有引入行刼之供窝藏指引罪名不轻此等人执而归之有司罪何所逃今邓不伪乃私下捉去扛缚困笃然后觧官未及县门而毙𬒳刼主打缚窝家情理本有可察以巳经赦亦若无甚刑名而邓不伪于𬒳刼一日陈三五已死半月之后旋兴周四四身死之讼则是为蛇添足其意欲以一仆之死加诸贼之罪且欲自出脱打缚陈三五致死之刑名然贼罪卒不能加而自于罪上添罪可谓拙谋矣方周四四之开检也其血属伏墓栏检使果负冤何为而然后来虽检出痕瘏外议皆谓邓氏家饶于财初检聚检官吏受赂今若追一行官吏推鞫则邓氏𬒳刼之愤未伸反为仆死所累官司勘贼之外又兴杀人之狱株连枝蔓何时而已当职以为陈三五有取死之道周四四无可疑之冤合以此两句蔽两尸致死之由以赦文定吴千二等强盗与邓不伪杀人之罪以周四一之栏检情节定周四四身死之非冤及以狱案定陈三五之有以取死则此狱可得而决矣帅司发囘此狱以为新检法明习法理请检法详閲元案并蔡大卿赵制置当职所判参酌拟呈续据检法官书拟呈再奉判强盗贜满死罪也杀也拘执不拒捍之人亦死罪也邓不伪始以𬒳刼之愤欲致贼人于死安知失手杀人自䧟于死哉检法原情定罪引律援赦纎悉详偹别无未尽邓不伪亦幸而遇赦耳否则与贼皆当论一朝之忿岂可不深戒乎吴千二李保各免杖嵴内吴千二刺靣配二千里李保配一千里邓不伪等并照赦原罪但江湖间强刼纵横目今诸处见捕刼贼未甞一件败获而呉千二等罚不伤其毫毛向后必是覆出为恶刺讫吴千二押下饶州李保押下南康军并土牢拘琐邓不伪家被刼有官司在而殴杀就捕之人又一仆之死不明又行赂检验官吏罪虽该赦亦合逺徒以其𬒳刼之主姑与编管邻州少谢死者此事惟覆检官定周四四为缢死差得其实聚检官南宫靖一已邅除勒初检官喻县尉首先检验失实虽已脱去行下本军追厅吏丞吏等人根勘取受申仍先备申省部御史台并牒报帅司鄱阳县申勘余干县许珪为殴叔及妄诉弟妇堕胎惊死弟许十八事阿闵所堕之胎月数已满非惊堕也许十八自以病死非惊死也有隣有证一一分明许珪为人之姪輙将弟妇堕胎妄论叔父许三杰又敢将自死之弟重叠诬执叔父又敢将叔父殴打验伤有尖物痕见之县案又扛许十八尸首入叔父房打碎叔父门窓戸扇什物之属又将尸首扛入叔家寿木之内许三杰父子不堪其扰煑汤泼出致伤许珪母阿姜头靣原情定罪许珪不可胜诛况撰造致死公事骗挟平人尚不可恕今乃骗挟叔父此何理哉许珪妄以弟及弟妇致死诬人自合反坐兼殴伤叔父合于徒三年上加一等虽已经赦而赦后妄讼不已本合㫁配縁许珪之父日新自始至终不曾出官可见犹有爱弟之意但不能教训悖逆之子耳今若将许珪㫁配则许三杰与兄日新同居共门出入兄弟自此何以相见然此等凶恶之人亦不可恕许珪勘下嵴杖十五编管五百里枷项押下本县限十日监赔夀木一具并修整打壊门窓戸扇什物还许三杰取领状申切待为减罪名如恃顽不伏赔还觧来引㫁押发许三杰泼伤兄㛐照赦勿论直司部决民讼不论道理以为黒以曲为直有如此者书拟官夺俸一月追吏人问饶州州院申潜彛招桂节夫周氏阿刘诉占产事置买产业皆须凭上手干照潜彛所买桂仔贵荒田契内明言文约𬒳兄藏伉后来仔贵备钱赎回则是以赎囘干照为据矣及以赎囘之契考之则地名青石桥也荒地也卖与潜彛者地名铁炉塘也田也歩坐落东西南北四至并无一同葢青石桥地契系别项废干照铁炉塘田契乃凿空架虚不可行用之物桂节夫所执砧基两叶以节夫姪景颜家书傍批可见桂氏族人自以同祖荒山推巽人情法意之所可行且于潜彛何预今乃撰造淳祐三年买仔贵田契以梗节夫使之不得塟兄此何理哉縁潜父子嫌其铜臭假儒衣冠平时宛转求乞贤士大夫诗文文其武㫁豪强之迹前后骗人田产巧取强夺不可胜计前提刑赵中书任内拒追年歳卒致漏网然赵书刑之书判案牍具存如挟取周氏阿刘孤儿寡媍之业己经官司定夺尚执契书不肯还人及送有司鞫实仅还两契犹有退不尽者当职所至未甞罪及士人然潜彛倚赦拒追三两月而后出其守执违法契字不伏賷出皆在赦后士行如此若使向来所赠诗文之贤士大夫为监司为太守亦当痛治况己纳粟为小使臣輙作潜监酒户輙用干人越经内台可谓小人之无忌惮者矣本合勘㫁枷项押下本县号令但已与引赦免㫁所买无上手不可行用契二纸拘毁入案桂节夫照砧基管业放仍榜贵溪县市鄱阳县东尉检校周丙家财产事在法父母巳亡儿女分产女合得男之半遗腹之男亦男也周丙身后财产合作三分遗腹子得二分细乙娘得一分如此分析方合法意李应龙为人子壻妻家见有孤子更不顾条法不恤幼孤輙将妻父膏腴田产与其族人妄作妻父妻母标拨天下岂有女壻中分妻家财产之理哉县尉所引张乖崖三分与壻故事即见行条令女得男之半之意也帖委东尉上周丙户下一宗田园干照并浮财帐目将硗腴美恶匹配作三分唤上合分人当拈䦰佥先索李应龙一宗违法干照毁扶附案鈆山县禁勘裴五四等为赖信溺死事致死公事至检騐而止检騐有疑至聚检而止赖信身死据聚检官所申痕瘏惟左眉一擦痕两膝各有一磕痕两手十指指甲俱碎騐是溺水身死一船二三百人不能泅者皆不死而两渡子独溺死可见平日稔恶鬼得而诛此去年三月二十七日事也其日都保并买扑人与地分各不曽申亦无血属之词却系本县自行举觉然单内明言渡子不量渡船力胜只要乞取烧香客人钱揽载既多船遂平沉亦足以见两渡子身死之由赖进者乃死人赖信之父自厥子溺死了无一字经县经隔一月至四月二十三日始经州行下而枝蔓之狱兴矣骚扰本县之人可也又扰及隣境之人将及一年赖进之讼愈健县吏之讦愈行始则谓班子用石抛打赖信下水继又谓裴丙用拳打赖四左眉以聚检格目考之拳痕擦痕要自不同岂可揑合迁就以擦为拳当职白首州县见此等事多矣赖信溺死分明赖进受役势家买扑人渡交通县吏妄于子死一月之后旋生枉死情节致兴大狱知县明不能察受教于吏本司隔远止凭血属偏词当职若非亲履两县亦未知上件曲折赖进从轻勘杖一百编管五百里一行人并放榜县门推吏送饶州根勘帖问知县及检验官失实之罪饶州司理院申勘到徽州都吏潘宗道违法交易事身为本州都吏违法强买同分人见争田产罪一也挟都吏之势号令歙县官吏曲㫁公事罪二也本司先勒令分析再行下诘责有追上决配之文意欲使之退田还人免致紊烦而公然占吞阳为责退之辞隂行谋筭之计致使词人哓哓不巳罪三也为势家望青斫木患苦乡里罪四也𬒳追久而不出罪五也免尽情根勘从轻次嵴杖十五配徽州牢城饶州州院申勘南康卫军前都吏樊铨冐受爵命事樊铨为都吏日将本军已申朝廷摏下修城见钱叁万贯妄以赈荒为辞将钱变为会㑹变为米既而曰米曰会皆羽化不存遂使前人之桩积一空本郡之缓急无备朝廷发下进武校尉绫纸与人抽拈衆人各出钱物樊铨辄为暗称是自已拈得所积不义之财既富遂有仕宦之想径将绫纸三部公部作进士书填且冐注吉州安福税监赴任摄职冐请俸禄其居乡自称税院轿马出入前呵后殿恣为威风置买膏腴跨连隣境庒田园圃士大夫有所不如生放课钱令部曲擒捉欠债之人绷吊拷讯过于官法当职引上𬒳伤之人当厅验视追送县狱又以财力买嘱官吏欲反坐词人以罪名以一吏之微盗用府库钱物冐受朝廷爵命慿恃豪富侵削贫弱一郡之巨蠧也闻其志得意满侍妾悉皆道装隂设钩致之术浊乱衣冠之家干名犯分阖郡切齿擢髪不足数罪今且以本是胥吏而冐称进士胃受进武绫纸监税省札从条决嵴杖二十刺靣配二千里州军牢城牒饶州只令取上引㫁押发仍将胃受绫纸省札缴申朝省乞行毁扶估到家业催申帐目候到拨付本军为今岁拣荒之偹仍榜本军建昌县刘氏诉立嗣事田县丞有二子曰世光登仕抱养之子也曰珍珍亲生之子也县丞身后财产合作两分均分世光死而无子却有二女尚幼通仕者丞公之亲弟珍珍其犹子二女其姪孙男方丱角女方孩提通仕当教诲孤姪当拊恤二女当公心为世光立嗣今恤孤之谊无闻谋产之念太切首以己子世德为世光之后而撰藏世光遗嘱二纸以为执手世俗以弟为子固亦有之必须宗族无间言而后可今争讼累年若不早知悔悟则此遗嘱二纸止合付之一抹何者国家无此等条法使世光见存经官以世德为子官司亦不过令别求昭穆相当之人况不繇族衆不经官司之遗嘱乎通仕所以不顾条令必欲行其胷臆者不过以县丞与世光皆不娶而姪与姪孙皆幼孤可得而欺之耳在法诸户絶人所生母同居者财产并聼为主同居者且如此况刘氏者珍珍之生母也秋菊者二女之生母也母子皆存财产合聼为主通仕岂得以立嗣为由而入头干预乎度通仕之意欲以一子中分县丞之业此大不然攷之令文诸户絶财产尽给在室诸女又云诸已絶而立继絶子孙于絶户财产若止有在室诸女即以全户四分之一给之然则世光一房若不立嗣官司尽将世光应分财产给其二女有何不可通仕有何説可以争乎若刘氏秋菊与其所生儿女肯以世德为世光之子亦止合得世光全户四分之一通仕虽欲全得一分可乎往往通仕亦未晓法爲人所误此通仕之谬也刘氏自丞公在时已掌家事虽非礼婚然凭恃主君恩宠视秋菊軰如妾媵然观其前后经官之词皆以丞妻自处而絶口不言世光二女见存知有自出之珍珍而不知有秋菊所生之二女所以蔡提刑有产业聼刘氏爲主之判而当职初览刘氏状所判亦然是欲併世光一分归之珍珍此刘氏之谬也通仕刘氏皆縁不晓理法爲囚牙讼师之所鼓扇而不自知其爲背理伤道当职反覆此事因见田氏尊长铃辖家书数纸亦以昭穆不相当爲疑又云族中皆无可立之人可怜可怜又云登仕与珍郎自是两分又云登仕二女使谁台举又云刘氏后生妇女今被鼓动岀官浮财用尽必是卖产一男二女断然流下又云老来厌闻骨肉无义争讼须与族人和议书中言语无非切责通仕而通仕不悟乃执此书以爲证验岂通仕亦不识文理耶当职今亦未欲遽䋲通仕以法如愿依絶户子得四分之一条令可当厅责状待委官劝谕田族并刘氏秋菊母子照前日和议姑以世德奉世光香火得四分之一而以四分之三与世光二女方合法意若更纷拏止得引用尽给在室女之文全给与二女矣此立嗣一节也刘氏丞之侧室秋菊登仕之女使昔也行有尊卑人有粗细爱有等差今丞与登仕皆巳矣止是两箇所生母耳尽以县丞全业付刘氏二女长大必又兴讼刘氏何以自明兼目下置秋菊于何地母子无相离之理秋菊之于二女亦犹刘氏之于珍郎也人情岂相远哉县丞财产合从条令检校一畨所为二分所生母与所生子女各聼为主内世光二女且给四之三但儿女各幼不许所生母典卖便检校到日备榜禁约违法交易之人案呈本军见任官选委一员奉行寻具呈再奉判裘司理居官公平委本官唤上田族尊长与通仕夫妇刘氏珍郎并秋菊二女当官劝谕本宗既无可立之人若将世光一分财产尽给二女则世光不祀矣通仕初间未晓条法欲以一子而永世光全分之业所以刘氏不平而争今既知条法在室诸女得四分之三而继絶男止得四分之一情愿依此条分析在刘氏珍郎与秋菊二女亦合存四分之一为登仕香火之奉取聫书对定状申大凡人家尊长所以心忿者则欲家门安静骨肉无争官司则欲民间和睦风俗淳厚教唆词讼之人则欲荡析别人财产离间别人之骨肉以求其所大欲通仕名在仕版岂可不体尊长之教诲官司之劝谕而忍以父祖之门户亲兄之财产餍足囚牙讼师无穷之谿壑哉案録当职前后所判三本一付通仕两付裘司理唤上刘氏珍郎及秋菊母子各给一本所有检校一节司理狱官不可至外县帖都昌王县尉赴司理共议一定之説前去检校申如此区处刘氏必又与秋菊有争妇人无知但云我是丞妻汝是登仕之婢而不自知其身之亦妾也在法惟一母所生之子不许标拨今珍郎刘氏所出二女秋菊所出既非一母自合照法标拨以息日后之讼再据刘氏诉立嗣事奉判前此所判未知刘氏亦有二女此二女既是县丞亲女使登仕尚存合与珍郎均分二女各合得男之半今登仕既死止得依诸子均分之法县丞二女合与珍郎共承父分十分之中珍郎得五分以五分均给二女登仕二女合与所立之子共承登仕之分男子系死后所立合以四分之三给二女以一分与所立之子如此区处方合法意但刘氏必谓登仕二女所分反多于二姑兼登仕见未安塟所有秋菊二女照二姑例各得一分于内以一分秃登仕安塟之费庶几事体均一通仕者既欲以子继登仕之后当拊恤刘氏秋菊母子当避嫌不得干预县丞位下之事刘氏秋菊亦宜念通仕是县丞亲弟所分之业仅得八分之二与其立疎族不若立近亲帖司理劝谕通仕使责状在官除立嗣子上分之外不得干预兄位财谷仍责诸干佃知委状申日前欺主侵盗之罪姑照减降旨挥并免追究再犯追上重作施行併帖司理王县尉将县丞财产内珍郎与二妹作三分登仕一分各均分分柝申凖判当职虽如此书判尚恐教唆者煽动刘氏欲为二女求添縁县丞身后浮财笼箧皆是刘氏收管即不在检校分张之数刘氏若果念县丞笃爱儿女自当以此浮财贴助男女婚嫁比之登仕位下止得田产而并不得浮财已不胜其多矣併将司理劝谕寻呈押据帖再奉判据刘氏词县丞有二子二女除长子登仕系长子已身故外见存一子珍郎及二女皆刘氏所出外以法言之合将县丞浮财田产并作三大分均分登仕珍郎各得一分二女共得一分但县丞一生浮财笼箧既是刘氏收掌若官司逐一根索检校恐刘氏母子不肯赍出两讼纷拏必至破家而后已所以今来所㫁止用诸子均分之法而浮财一项并不在检校分张之数可以保家息讼佥更开谕刘氏取愿状呈寻责据刘氏供状呈奉判以法论之则刘氏一子二女合得田产三分之二今止对分余以浮财准折可谓极天下之公平矣帖司理照所判奉行刘氏乃父之侧室秋菊乃子之女使珍郎与二女乃叔行也姑行也秋菊所生之二女姪行也自是合有分别除浮财外所有田宅并照今来所判检校分析申併帖王县尉照应续据刘氏等诉家产事奉判此事当职累判千百言可谓明白访闻所委官裘司理母妻之家皆在都昌意有牵掣遂使已明白之事尚未予决牒新知郡索一宗案卷子细披閲别委无干碍清强官照元判监刘氏䓁分析申十日续据都昌王县尉申品搭分析田县丞田宅财产事奉判田氏田产本司巳请都昌县尉就本司分作八分牒军唤刘氏母子并秋菊同赴本司拈䦰均分所有田通仕欲以子世德继登仕之后昭穆不顺本不应立以其系亲房姑令继絶仰本军唤田世德与本生父通仕前来拈䦰如不肯来径将此一分县尽给诸女条法行悔之无及仍从本军取通仕愿状申併帖司理照应牒内再奉判如各人愿就本军拈䦰分析请备词申续据田柏年状昨与阿刘至争亡姪立嗣奉判田通仕执留登仕䘮柩在家以爲欺骗孤幼占据产业之地此何理哉今生者各巳有分析惟登仕䘮柩合爲理㑹东尉唤上刘氏秋菊就两位儿女衆财之内截拨一项钱物爲登仕塟送之费切待行下军县责令族衆如法营办通仕不得干预所有刘氏秋菊两分母子自要相依而居于通仕者何干预兼通仕之子本不得立所有见拨一分产业行下本县拘留候登仕塟讫刘氏秋菊并儿女各安居讫通仕别无窥圗方得以其子承此一分继据甲头雷先干人余德𥙿状催诉上件事奉判此事甚不难决而淹延数月田制属死于旅邸余徳𥙿又以疾告使提刑司有累月不决之讼亦本司之耻也人案并押下罗司理照已行监分析申五日余德𥙿系干人本非家长岂有官司不爲予决却使干人宰制主家之理请司理详前后所判介意早爲分析申续据罗司理觧到分析关书共八本赴司乞印押责付各人请令奉判令各人领关讫佥对定此一节呈如刘氏秋菊母子与通仕和允巳定仰责状人案却将田允懃一分闗书併行给付如未对定合候塟讫经本司请给佥厅㝷责据刘氏秋菊等与田通仕和允供状佥㕔官书拟呈奉判行仍牒军更请照本司巳行催建昌县趣了塟事讫申都昌县申汪俊达孙汪公礼诉产事俊达既无亲的子孙则当来卖田骨以塟三䘮乃死者之幸也公礼既是俊达死后过房为孙所卖田骨系为乃祖掩骸又何讼为照蔡提刑已判行贵溪县缴到进士翁雷龙公札诉熊大乙将父死尤赖事以雷龙公札比前日状词笔迹浓淡真草纵横㣲有不同然其实一手所书兼雷龙前日经县分析之词无非謟佞知县今来公札又欲挟朝贵以监司孰谓公之门而出若而人哉见识如此当职深爲之羞愧合本合追治以昔人察见渊鱼爲戒姑寝勿问帖请知县劝谕今后不宜如此勿俾小人之计得行乐平县汪茂元等互诉立继事死者有儿有女岂有四世再从兄弟欲以其子双立之理提刑司不比乐平县汪伯仁押下司理院勘问假冩除附公据及过房书帖之人如实供当与阔略或更隠讳枷勘及读判汪伯仁不到奉判此必是本司见役公人有与之相爲表里者杨季和且勘下杖一百今后呈覆书拟公事两词人并仰押在厅前聼候书判如已判而无人可读示也定将当行人送邻州勘取诸吏知委续槀五十卷起淳祐已酉至寳祐戊午十年间之所作也余少喜章句既仕此事都废数佐人幕府歴守宰庾漕亦两陈臬事每念欧公夷陵閲旧牍之言于聼讼折狱之际必字字对越乃敢下笔未甞以私喜怒参其间所决滞讼疑狱多矣性懒収拾存者惟建溪十余册江东三大册然县案不过民间鸡虫得失今摘取臬司书判稍紧切者为二卷附于续藁之后昔曽南丰元丰类藁五十卷续藁四十卷末后数卷如越州开湖顷亩丁夫齐州粜米斗斛户口福建调兵尺籍贠数条分件例如甲乙帐微而使院行遣呈覆之类皆着于编岂非儒学吏事粗言细语同一机棙有不可得而废欤姑存之以示子孙开庆改元上已日克庄题后村先生大全集卷之一百九十三后村先生大全集后村先生大全集卷第一百九十四后村先生大全集卷之一百九十四行述宋修史侍读工部尚书龙图阁学士正议大夫致仕莆田县开国伯食邑九百户赠银青光禄大夫后村先生刘公行状曽祖赠宣教郎妣郑氏赠孺人㳺氏赠㳟人祖承议郎着作佐郎累赠中奉大夫妣林氏赠令人林氏赠令人父朝议大夫吏部侍郎累赠少师妣方氏赠鲁国夫人林氏魏国夫人咸淳五年正月二十九日龙圗阁学士正议大夫莆田县开国伯食邑九百户后村先生刘公卒年八十三前数夕有大星陨公寝室后俄而公逝莆之士大夫皆挥泪以相吊有方敛而往枕尸以哭者有既殡而往拊棺以哭者莫不尽哀又数日则泉南之南闽北之北吊喭往来交驰于道乂数月则四方交旧与凡得铭得序得䟦得诗之友不远千百里而来力不能来亦以书至葢不知其㡬皆曰斯文无所宗主矣吾侪无所质正矣后进无所定价矣茫茫宇宙人物何限其能擅一世盛名自少至老使言诗者宗焉言文者宗焉言四六者宗焉虽前乎耆旧后乎秀杰之士亦莫不退逊而推先卒至见知于人主者古今能㡬人哉公虽得名得夀得禄而爱公者犹以用公未尽为恨是岂私所好耶吁若公者可谓千载之士矣公讳克庄字潜夫世为莆田人自大父着正字峥嵘艾轩之门声振干淳间已蔚然为文章家矣公生有异质少小日诵万言为文不属藁援笔立就初名灼以声律冠胄子入上庠塲士至今诵之嘉定己已以郊恩奏捕将仕郎更今名𥘉调靖安簿帅漕争檄置幕下洁斋袁公时以仓兼府尤以文字见重俄丁少师忧终制注福州右理曹改差真州録参菊坡崔公帅维扬因公白事喜曰吾于闽得二士君与子华也锐欲致公会李公珏建阃金陵辟㳂江制司凖遣一时幕府诸贤自勉斋黄公而下皆相敬爱因谋进取公有异议主谋者忌之公求南岳庙去荐资格犹欠一考八桂胡公槻以经司凖遣辟公辞不就魏国力勉之八桂佳山水胡与公倡酬几成集外帅权重不轻钱客公入京进卷胡公饮别榕台人以为前此未有也甲申改宣教郎知建阳县新考亭之祠祀朱范刘魏四君子于学宫庭无留讼邑用有年増籴赈粜仓二千斛大书其门曰聊为尔民留饭椀岂无来者续心灯西山真公记之更剏西斋北山陈公篆其扁为赋于蔿于之什西山在朝以公学贯古今文追骚雅荐西山还里公以师事自此学问益新矣言官李知孝梁成大笺公落梅诗与朱三郑五之句激怒当国几得谴安晚郑公时在琐闼力为辨释以免终更綵旗蔽路送者踰数十里比闻公䘮犹有重趼来哭者得倅潮阳赵至道犹以嘲咏谤讪弹之毒由梁李也刑寺下所属究实公若不闻邑丞虞德羔素贪昧以妨士民公论上府漕使陈公汶壮之卑以京削主管仙都观俄通判吉州端平改纪安晚当国甲午春有旨都堂审察西山帅闽以机幕辟除将作簿兼帅司参议之官公迎魏国之官魏国自少师不出戸者二纪矣西山知公吏才高府事一切委之平斋洪公迁西掖奏公自代安晚曰中书眼高西山以户书召公援例求退䛇以近簿供职公奉魏国还里踰月独入京九月除宗正簿西山喜曰方是本色公在麟寺南塘为卿㳺二公间以文字相得懽甚西山梦奠乞假会葬不许乙未六月除枢宻院编修官兼权侍右郎官未几郑乔并相公轮对言服天下莫若公今失之私镇天下莫若重今失之轻陛下因私天位遂德柄臣因德柄臣遂失君道非公也因私天位遂踈同气因疎同气遂失家道非公也大臣忧谗畏讥而有狼䟦之嗟厌事避权而动鱼羹之兴非轻欤或以匹夫横议而改政或以走卒偶语而易令非轻欤次篇言柄臣壊朝纲开邉衅遂成残贼贪饕侥倖之俗不可囘诸贤起而当之天人并陛下遂疑君子而思小人曽肇有言上意渐变臣思此语可谓寒心愿陛坚凝初意无使宵小軰动摇正论则天下幸甚贴黄言苕川之事出于廹䝱向止议其罪不原其情近虽复其爵未雪其冤皆人所难言也公于上前奏读王音所问随事随答或言陛下向待柄臣大重今待柄臣太轻当更化之𥘉奄嬖屏息近因军卒小警此曹颇得干预陛下若聼用之天下事去矣或言陛下之于济王本不如此只是台諌给舍一等小人遂一叚施行当治其罪以涤此谤继絶一事国本既定决不容已或言向也权柄下移陛下欲除一吏不可得今从官宰相皆自圣擢向者近臣惟真德秀魏了翁小臣惟蒋重珍陈与故相异论今人人得攻大臣议朝政此皆更㐶美事又言弓旌所招近稍稍引去蒋重珍既去位洪咨夔又引疾如此则诸贤渐去别换一副党人来矣上曰无人任事公言今日如人乆病况痼已深用君子如服参苓虽无近效犹有生全之理用小人如服乌喙一剂䘮生矣殿上下之人皆谓公小官初召对音吐琅琅从容如许廊庙器也䟽出鹤山魏公果山㳺公实斋王公南塘平斋时皆在朝撃节不已实斋因奏䟽有曰兼旬之间嘉谋迭进有禆圣学盖为公与杜立斋王臞轩发也狂鞑入㓂朝议以元枢曾公建督曽辟竹湖李公与公参议不果行丙申左府语洩有钖第表郎之传鹤相与泳疑其遏己遂以吴昌裔䟽罢御史舍人弟也主管玉局观寻除漳州毅斋郑公言于朝谓去非其罪丁酉改知袁州有旨趣行公在郡一以崇风化肃纪纲访故家礼名贤为先务因寛得衆郡以最闻殿中蒋御史公同舎郎也因火灾倡邪説为学舍所诋知铁庵方公前在谏垣言济邸事太切天意不怡遂以公与铁庵臞轩同疏皆甞言故王者三公居同里既归相与赋咏无虚日时以同传为荣俄主云台观文清李相当国擢公江西提举改广东提举公不以入岭为难道出潮惠谒昌黎祠访坡公旧迹庚子元日始至以婴孺视民以氷玉师寮属岁计羡而商征寛民夷安之八月陞漕文清薨史独相经理两淮屯田敷耕牛于广右公以事关邉储急为区画既应令而民不知役时表谢有曰每于吏民相告语之间具言朝廷不得已之意指此以讽也识者诵味之留粤两年更摄帅舶俸给例卷皆却不受买田二百亩以赡仕于南而以䘮归者南人刻石纪之辛丑令赴行在奏事侍御史金渊谓公以清望自拟寝其召命主管崇禧观癸卯元日除侍右郎官又以濮斗南䟽罢仍旧职天禧甲辰秋杜与范同相除江东提举一意访求民瘼泽物洗冤劾广信贪守黥南康黠胥皆有奥援者公论称快十一月除将作监未几改直华文阁范实忌公因託言歳旱民饥艰于择代沮其入也范去游独当国与参与抑斋娄公以公荐丙午四月令赴行在奏事时方祷雨公虽治任而拯饥雪枉备极焦劳留至七月乞谒告省亲不许道除大府少卿八月望入脩门二十三日靣对三札首言委任之失二其一曰嵩之以借助灭残金为戦以厚币奉倴盏为和以清野蹙国为守三者非长徒尚智术岂堪倚仗若非天去其疾它日必贻朝廷之忧其二曰昔者不择其人而任之太专今也虽择其人而不授以柄但调䕶使之勿言宣谕使之奉诏又言谟谋之悞二其一日大臣有翕受之量而无主宰之功同列有不説之渐而无鬷假之和易一邉阃淹久而后决遣一儒帅迫趣而始行桑维翰一日易十节度郭子仪朝闻命夕就道视今何如也其二曰庙谟暌异邪党揶揄殆几反戈以自攻不忧探穴之覆出刘挚主调停而㡬覆族曽韩争大柄而卒相京追思可畏也陛下虽有退小人之功而虚受思小人之谤臣闻桓温嗤诮王衍诸人自许豪杰符坚笑之语及谢安则以为江左伟人秦桧甞言诸人但当啖饭观吾致太乎而兀术将死乃以张浚尚存为忧安之握兵初不如温浚之挟虏初不如桧而二酋皆慢彼畏此今陛下託国将求如温如桧者乎仰求如安如浚者乎次言善类之合莫盛于本朝言路之通莫盛于本朝祖宗以来甘其苦言飬其真气有立行其説者有久而思之者有始忤而终合者有自常调而处以清要者今陛下上法祖宗待群臣至厚记忆所及收採不遗恐其间尚有迹逺而孤位卑而滞者其人昔尚盛年今已暮景愿收之于霜降水涸之余使善类常合言路常通其意盖以言故王者收召未尽也读至迹远位卑处上问为谁公曰从臣如王遂徐清叟方大琮庶僚如汤巾潘昉不幸已殁存者如黄自然王迈自然近已向用余人皆年齿已高愿陛下收录之三言江东使事以恤贫民处流民为最急贴黄以亲老求归飬玉音曰朕知卿文名有史学即朌钖第之命仍责修纂公退见果山坐未定宸翰已至刘某文名乆着史学尤精可特赐同进士出身除祕书少监令与尤焴同任史事庶累朝鉅典早获成书次日兼国史院编修官实録院兼讨官又三日除御史兼崇政殿説书公四辞钖第再辞史事晚讲皆不许十月朔转对言今日之深忧莫如国本未建援引甚详且曰臣谓此事在唐宣宗后唐明宗则甚难在我朝仁宗高宗则甚易其毓英宗孝宗于禁中也皆择于未入之前定于既入之后异其封爵别其名称自幼至长自姪为子不待建储而人望已有所繋矣若朝取一人焉暮取一人焉一出焉一入焉举其当废废其当举徼倖之冀浸广非所以重宗庙尊本统也于时有自内学退归者故公及之孟祀时御笔暂兼中书舎人同院庸斋赵公时行下三房公以赵已除法从乞以上三房易之奏上不许三学友朋喜曰此真舎人也时嵩相未终䘮以草土疏乞挂冠上批服阕除职予祠台谏槖从交章诋之皆不付出十二月御笔嵩之今已从吉守本官职致仕公奏嵩之有无父之罪四无君之罪七旧相致仕合有诰词今臣行嵩之之词未知为褒为贬若从其自乞则合行杜衍欧阳修之例何以示天下后世若为贬辞则不坐下罪名秉笔何所依据此綦崇礼所以必请高宗御笔然后草秦桧罢制也上令丞相宣谕可作自陈行词付下御前所録嵩之奏状令体此降制公又奏御笔有守本官职之文未知所守何职本官见封永国公合以阶官带永国公致仕十四日御笔史嵩之除观文殿大学士致仕公又奏昨日进讲侧聆玉音已降除职旨挥臣清旦待班柬华门未知所除何职讲退方闻之臣窃见高宗朝左相沈该落大观文致仕孝宗朝左相叶颙以雷变罢不除职只守本官奉祠左相叶衡魏杞去位皆终身资政今嵩之忠孝有亏所除职名乃与元勲重德无异窃闻外廷之言皆咎臣不合奏审公议实可畏也乞详臣原奏寝嵩之职名只守永国公致仕容臣行词十六日中使宣谕史嵩之除职致仕卿已导承又复入奏可依巳降批谕行词公又奏词臣命词湏合典故嵩之若以阶官永国公致仕则职在掖垣今除大观文则合宣谕降麻此乃学士院职事窃见绍兴二十五年秦熺特授少师观文殿大学士嘉国公致仕正与嵩之一同系学士院降麻臣若侵内官制岂不贻笑天下是日王伦复宣谕嵩之除职既系学士院降麻卿可一靣书行公奏云连日紊渎圣聪未敢直陈容臣于经筵审取圣旨十七日与给事赵情舍人赵庸斋同上缴奏十八日上又命谢渎谕旨公遂丐祠不允二十二日御笔嵩之依所奏乞守金紫光禄大夫永国公致仕除职旨挥更不行游相柬公云诸贤尽力囘天圣主舍已从人书之简册有光多矣便可书行命词公为此制有曰我闻在昔求忠臣于孝子之门人谓斯何岂天下有无父之国未上二十四日侍御史章䟽罢犹以奏审为罪安晚时在湖滨冐雪祖饯以邹道乡事相勉公在省八十日草七十制学士大夫争相传诵以为前无古人丁未二月除直寳文阁知漳州时有仲氏工部之戚公以太夫人年高力辞安晚再相除直龙图阁主明道宫戊申元日除宗正少卿公又苦辞除时余备数编修官袖公手书以白五日依旧职知漳州公以戍期逺方待命是月又除秘阁修撰福建提刑欲公便养也公又辞不允九月朔即家建䑓公方申严使事访疾苦扶善良以哀矜谳狱以孤逺㧞士甫及远月丁魏国忧哀慕毁嵴三年如一日庚戍十二月除秘书监公以禫制未终辞辛亥春有旨趣行四月到阙兼太常少卿直学士院对札二首言端平变局侔于元祐今陛下登庸旧弼垂意寕而人谓端平之政改矣端平之心亦改矣次言朝廷之士议君上者或以掖庭或以戚畹或以聚敛议大臣者或指除授或指賔客或指子弟道路之传皆曰君相厌之臣以为不然惟圣主可以责善惟贤相可以责备其意甚忠其辞甚婉五议之谏讽居其一不知公者或以为讶贴黄以建储为请曰臣于端平乙未以枢掾对甞言之端平丙午孟冬以少蓬对又甞言之越三日孟祀时有贵州刺史之命臣既去国今五六年节旄虽建王虽䟽名号未正圣意未白愿陛下早图之上皆嘉纳公退见丞相乞召潘凯吴燧二人皆忤相国者大咈相意语诸客曰千辛万苦唤得来又向那邉去然公本无心外廷之讶相国之忤皆误矣五月兼崇政殿説书六月兼史舘同修撰时事多内出公言祖宗盛时内降絶少间有一二有论列者有缴驳者有执奏者诲纯仁寕谪而不以濮议爲是必大良寕去而不与两知阁并立衍寕罢而不肯求容权贵之门今中外除授间有不由大臣启拟者求者予者奉行者习以为常但日依应臣窃为陛下君臣惜之又言衍之所以能却内降者当国仅三数月而已盖小臣能以去就爲轻虽大事可论大臣能以去就爲轻则内降可执横恩可寝其语颇讽当国于是愈落落矣公已决意决意赋归而上眷甚隆相亦勉谕凡六上请祠再乞挂冠皆不许公亦以礼官逼近禋祀未敢数凟十月除起居舍人闰月兼侍讲公虽迁延数月未能决去而前后进言愈切史宇之除工侍公不草制答䛇曰宇之一未更事少年之从上雍非吁俊尊上帝之谊臣前摄词垣未行嵩之之词不乐臣者已横加诬蔑今若秉笔褒宇之之美人谓臣何京尹规谋小利京民苦之公言昔之理财者摧仰富商之盗利权者逐什一飬口体者不问也削弱豪家之侵细民者营升斗育妻子者不问也汉筭缗钱下逮末作唐为宫市白夺樵夫今何以异此西浙名藩多付戚畹公言择守不过两途一曰才望二曰资格今穉齿登鹓序弱冠佩虎符昔人以四十专城为荣今不待四十矣凡向者近臣均佚名流𥙷用之地今皆以䖏若人百姓何赖焉山相经营复出事有萌芽公直前奏曰陛下曩语羣臣以为某人决不复用今都人竞相传曰落致仕矣建督府矣又曰某人甞以御椠示人矣又曰陛下戒其勿脩怨矣臣知陛下万无此事设或有之此误不少向使畴昔在朝终始不废偃月之祸不过及士大夫今以将国之富震主之威爲㳟顺隂懐怨毒外岂可以付寸鉄内岂可以假寸权秦桧再相未甞不牢笼李光胡寅乆则当世名臣举族贬窜阖门废锢而至尊亦有靴中匕首之防此陛下商监也鞑主新亡或传胡运已衰荆狃一胜蜀谋再举公言赵范欲圗唐邓唐邓不可得而枣阳先失安随即均房皆为㐀墟赵彦呐欲图秦巩秦巩不可得而劔関不守五十四州遂成荡覆岂非外重而不能御内虚而无以守臣谓江陵固然后可以援㐮樊重庆实然后可以图汉中范与彦呐前事可镜也言虽峻切上独优容察官郑发苦不相乐是月十九日疏入公方进讲玉音曰卿与郑发无他否既退䟽不下御笔除职予郡道闻安晚薨旅哭甚哀曰吾不敢忘知之旧谢吴并相壬子正月除右文殿脩撰知建寕府二月兼福建运副郑愤前疏不行再论裭职寝公新命六月依旧职提举明道宫公优㳺里闬作为新居掲宸翰所赐樗庵后村二扁日与賔客觞咏其间曰吾得此足矣寳祐丙辰矩堂董相欲以治使处公丁大全言于上前曰刘某恃才傲物遂有正言邵泽之疏实丁意也仍奉明道祠景定庚申师相魏公还朝公方奏疏引年六月除秘书监令守臣以礼津遣八月除起居郎再辞不许九月兼权中书舎人公犹在道十一月朔靣对首札言凶相弄权以富强自诡辅圣君而行覇政爲天下宰而设骗局人曰相非相驵也政事堂非政事堂垄㫁也传者叹其形容之工末言国以危惧存以佚乐亡其警告者甚切曰陛下必持胜必虑危已窜者毋至量移已斥者无复亲近大臣必弼违必格非士大夫毋以清谈废务毋以浮文妨要人以为药石之言次言贪吏可惩奚问名胜赃罪狼籍而曰为贤者讳春秋书法八议旧典恐不如是其意有所指也闻者是之读毕以老蒙收召谢玉音曰知卿爱君忧国至老不衰所以欲得相见除兵部侍郎兼中书舎人兼直学士院立螭才三日尔十二月兼史舘同脩撰初上过东宫见公书肆所传文集喜之未除兵侍前一日中使传宣谕曰卿居间日久着述必多可録本进呈公辞以容臣缮冩俄有旨再索公辞以史事猥冗未及点对越数月以古赋古律诗记序题䟦诗话共二十六卷奏进皆辛亥以后所作也翌日中使以宸翰御制赐公曰卿风姿沉邃天韵崇今观所进近作赋典丽而诗清新记腴赡而序简古片言只字据经按史谓非有禆于缉熈顾问可乎先儒有言学富醇儒雅辞华哲匠能非卿不足以语此真儒臣希阔之遇也辛酉正月将降科举诏公以非科第辞同院进藁不称旨命庙堂改属曰非刘某不可三月兼侍读四月以病辞西掖诏从之俄除兵部侍郎八月再兼中书是岁乞引年者再九月厉文翁除沿江制阃公不待黄至与给事徐公缴奏酉时黄至又奏是夕一更御笔至逼趣书行公又缴奏其言甚苦命遂寝壬戌三月除权工部尚书陞兼侍读侍李桂除察公力排之桂已入台次日䟽出全台待罪朝绅皆谓与艾轩畴昔缴奏谢某同今上在东宫亦语宫端徐公曰刘中书此举甚高公虽身兼两制词命填委寒暑无间坐至四鼓而一念之忠言无不尽故淫雨有疏大水有疏和粜之害有疏极饥之弊有疏犹有五管见焉其言刘切允当帝心至如大全既死则曰李石责北司有言李词固可罪因何人以进乞斥其内诇奥主者指当时贵珰也时海内顺轨邉患浸纾公言禁中排挡太宻湖山丹艧太盛愿母忘偷渡时江桂二阃宻图起废公言更以柔愞邀功李以开城纵㓂罸未当罪其可牵复乎或言簿録姦贜之财圩田御庒之入合以助籴本𥙷和籴此陆贽散小储成大储捐小寳因大寳之説或言右选勑牒冗滥𥙷授多稽攷难戦士捐躯得赏而𥙷授帖牒死归它人蠧国无端何以示劝毎奏多至万言少亦数千言人皆美公之忠纯而服公之整暇八月再乞纳禄御批曰覧卿来奏求退甚勇词垣经幄方资文儒输情甚真难夺雅志特除寳章阁学士知建寕府权文昌得真学士异恩也御赐玉柄寳箑宸制五言书其上以金缬香茶侑之竹湖以后未有也师相亦赋诗赠行从槖饮别道山堂分赋御制诗韵时人比之二疎公既还里优㳺觞咏甲子秋以目青谢事除焕章阁学士守本官致仕其年先帝弃犀臣公哭临哀恸丁卯右目亦苦赤障遗身自乐𥙿如也四年五月今上念先朝遗老御笔刘某谢事先朝年德俱高特除龙圗阁学士仍旧致仕人谓嗣圣将起公矣公早受知忠肃贾公辨章尤相亲敬古心碧梧二揆皆公文字友而天不慗遗国嗟殄瘁乌乎惜哉公娶玉融林氏赠淑人寳章阁博之女先公卒四十二年子三人强甫朝奉郎三省架阁添差福州通判明甫奉议郎邵武军通判山甫承奉郎监岭口盬仓女一人适正献福公之孙故通直郎惠安知县陈琰孙男八人沂登仕郎涣洙将京选泽分奏汶履锦绚尚幼孙女五人其二嫁承奉郎监岭口盬仓方广翁修职郎浦城主簿方公权余未笄是年十二月十九日诸孤奉公之柩葬于北徐潭之原公负间世之才问学所积源流三探索涵泳又深造而自得之无书不读发爲诗文持论尚气节下笔関伦教一篇一咏脱藁争传初年即见知于诸老温陵竹隠傅公知晦翁谥议乃公所笔寄声愿纳交趣召道莆造公之庐覧公近作曰亹亹逼人屡以疏荐洁斋在豫章得公代郡守贺正表喜曰酷似李云龛勉公加意南塘为西宗得公诸作于北山甚竒之或问北山潜夫诸作如何北山曰不患不好只患忒好公归自桂林迂道见南塘于三山读公南岳藁称觞赏不巳自此遂为文字交水心评公诗曰是当建大将旗鼓者西山知公尤至端平朝赠书庙堂曰当今词人惟赵某刘某谓南塘与公也迨梦奠于京门人诸贤俱在独以遗表属公果山见公杂咏二百首手之不置曰一章虽二十字皆史㫁也辨章师相尤竒公之文每得公所作必令吏録之西山诸老既殁公独岿然为大宗工四方有大纪述咸归之后村氏铭叙先世勲德以不得公文为耻公甞笑曰吾卖文以资老者也公见地既高而学有定力穷达得䘮是非毁誉寄之歌咏一付嬉笑梅花数句以诗得谤也而畧不以为悔巴陵一䟽以言获谴也而不自以为高前后四立朝共不盈五考非无蚍蜉之撼含沙之射而未甞恨其人既有明子夏之疾黒白如故往来交际饮笑自如每曰某亲某友老皆后我木已拱矣我于今以往皆剰底岁月自营竁兆乃徐先軰故居结庐其间佳客过从时与同宿有以青嚢术见者岂无异议但笑以视之非达乎公吏事素长自领邑建阳最声已着爲麾爲节剖决如神处事侔侔有方畧在藩司臬狱案千纸一覧尽得其情而行之以恕息庵汤公甞语余甚叹服之安晚甞曰潜夫真才吏爲文名所胜故人不尽知之虽中与安晚少忤而追思痛悼时见吟篇暮年状其行事几千余言每语人曰安晚实知我公甞以成集属余序序曰诸作皆高尤精爲李唐诸子所不及至于骈语虽祖半山曲阜而隠显融化键奥机沉表制之外诰启尤妙自成一家他人或相倣傚神气索然矣甲子以来又为浑深简到之语甞语余曰吾四六又一变矣有前后续新四集已行扵世其在新集者半出于目青之后口诵成篇子姪笔受镕煅诸书字字严宻无一篇不可垂训非徒诗也其于当世交㳺先后軰皆名流杰士姓字班班见集中不可悉数余屡摈于时去公所居差近每一篇成即以见寄恃有商㩁以余为知言疾革既黙诸子问以遗奏属仆如何公瞠目颔之奏上君相嗟惜赠银青光禄大夫予致仕遗表恩泽将谋请谥诸孤俾余状其事欲上之太史碑铭墓表则属之东涧汤公阳岩洪公择公皆生平宻友亦遗命也谨状咸淳五年十一月日同舍生中大夫新除秘书监林希逸后村先生大全集卷之一百九十四后村先生大全集后村先生大全集卷第一百九十五后村先生大全集卷之一百九十五墓志铭门人显文阁直学士朝议大夫洪天钖撰后村先生刘公讳克庄字潜夫莆田人也莆有二刘先生着作讳夙正字讳翔以言论风节闻天下憸士畏其铓锷同时名胜俱位下风号隆干第一流人着作生吏部侍郎赠少师讳弥正以民庸国功为嘉定名法从公以侍郎为父着作为王父母方氏林氏鲁魏国夫人幼颖异出语惊人书过目輙成诵为文未甞起草弱冠以词赋魁胄监用门功𥙷将仕郎主靖安簿录事真州诸公争出我门下白事维扬清献崔公喜曰吾晚得二士子华与君也説欲罗致李公梦制置江淮辟书先上遂为昇阃所得军书徼笔一时传诵㑹幕府谋进取公持论不合自请岳祠桂阃以凖遣足其考时南岳藁油幕牋奏𥘉出家有其书叶公正则评公诗许以大将旗鼓赵公履常称公散语与水心不相上下侍郎定谥朱子曰文天下称当忠简傅公闻议状出公手寄声愿交诸老多折軰行方是时公自视长吉牧之未知梦得义山何如耳既改秩宰建阳益铲崛奇就平实文忠真公里居公以师事讲学问政一变至道崇风教表儒先如古循吏𥙷赈籴仓五千斛真公记之陈公肤仲爲赋于蔿于去来四十年父老迎送如一日闻公讣有越境来哭者相乡民也通判潮州羣憸组织诗案牵连及公主管仙都祠起倅庐陵未赴端平改纪召赴堂审真公帅闽以机幕辟除将作监簿兼参议官府事一委重焉真公以版书召公奉魏国还里乞觧随司有旨以匠簿造朝进宗正簿真公薨于位公乞朝假会塟不许除枢宻院编修官兼权侍右郎官时郑乔并相上意浸移公轮对言服天下莫若公合失之私镇天下莫若重今失之轻陛下受命于天柄臣掠功于巳因私天位遂德柄臣因德柄臣遂疎同气杨谢贵胄聨翩华途沂荣鱼轩融洩广内南阳近亲侵夺贫细郡国不敢问北司贵臣慿恃恩宠风宪不敢劾非私与大臣忧谗畏讥有狼䟦之嗟厌事避权动鱼羹之与依违肺腑之间道有所屈浮沉官寺之际志不得行以匹夫横议而变政以走卒偶语而易令非轻与又曰孝宗之于秀邸待本生之法也宣仁之于高氏待外家之法也高宗之于张去爲刘媫妤待奄嬖之法也赵普谏幽燕之役㓂凖决澶渊之䇿重臣处邉事之法也韩琦之逐任守忠陈俊卿之去曽觌大臣处近习之法也贴黄言霅川之事出于廹胁向者止议其罪不原其情近者虽复其爵未雪其枉陛下何不下尺纸之䛇曰故王有东海王彊寕王宪之志不幸遭变朕于同气友爱素隆前日缴驳论列之人宜伏江充苏文之诛德立辨诬则四海之心悦矣厚礼改葬则九原之憾释矣次言柄臣浊乱天下久矣塈春知孝反易纲常变邪正而元气壊国脉损善相裂弃险要削薄本根而弱势成柄臣与其徒攫取陛下之富贵而去独留大敝极壊之朝纲巳开难合之邉衅骄冗不可简稽之兵穷极不可变通之楮䧟溺不可挽囘之风俗以遗陛下陛下不幸而当之诸贤不量力而就之遂使陛下疑君子之无效意小人之有才独不思宣靖之祸蔡京为之也虏骑长驱京已窜责乃自言有御狄之䇿犹幸当时不惑其言使京复用则国亡久矣此陛下商监也疏出物论浩然归重文靖魏公清献游公相与撃节王公去非读而叹曰不意二刘之后有此佳作知公不专以文名也时有钖第表郎之传吴舎人泳忌公轧已遂以其弟昌裔䟽罢主玉局观知漳州改宜春到郡仅数月御史蒋岘首倡邪说劾公及忠惠方公实之王公皆言故王者人以三贤同传爲荣文清李公相辟提举广东常平陞漕公寛荷箬严篚苞节漕计市牛千头助邉屯捐例卷置田二百亩赒南官之不幸者召赴行在御史金渊诬公自拟清望寝召命明年除侍右郎官又以濮斗南疏寝范杜同相起江东提刑劾贪守籍㸃胥𥙷信州预借一年狱案千纸一閲尽得其情号才吏者自以爲不及除将作监范内忌公进华文阁因任㳺公独相以太府少卿召入对三札其一曰嵩之以借助灭残金爲战以厚币奉倴盏爲和以清野蹙国为守实未甞戦实未甞和实不能守而自负和戦守之功迭执和戦守之权若非天去其疾它日必贻宗社之忧又言陛下实有退小人之功而虚受思小人之谤今庙谟暌异邪党揶揄洛蜀分朋而势逐韩曽争柄而京相臣实未知所终次言陛下待羣臣至厚记善忘过収採不遗其间尚有迹逺而孤昔壮今老愿收之于霜降水涸之余盖指前言故王同传者三言使事以恤贫民处流民为最急贴黄以母老乞归养上曰知卿丈名有史学即颁钖第之命兼任脩纂公未退宸翰已至刘某可特赐同进士出身除秘书少监令与尤焴同任史事寻兼崇政殿说书公累辞不许转对言国本未建中外寒心献议者曰宜早定沮议者曰宜少待陛下甞求其情乎建威立顺黄门常侍之谋也埋璧于庭以羣公子卜巴姫之意也诿曰人主家事李勣林甫之言也国家大事而与左右邪謟之人谋之鲜不爲所摇者宜倣嘉祐绍兴故事别其名称自姪爲子以繋人望上爲感动嵩之既免䘮御笔守本官职致仕公奏嵩之有无父之罪四无君之罪七前朝宰臣沈该落大观文致仕叶颙守本官奉祠嵩之忠孝有亏乞寝罢职名只守永国公致仕且援綦崇礼草秦桧罢制乞坐下罪名着之训词以昭国法上遣中使宣谕公执愈坚又与给舍同上缴奏且力丐祠竟夺嵩之除职之命殿中御史章琰犹以奏审咎公改直寳文阁知漳州辞郑相再当国陞龙图阁除宗正少卿辞改秘阁修撰福建提刑建台甫及一月丁魏国忧禫制未终除秘书监服阕造朝兼太常少卿直学士院对疏首言端平之失在于施行鋭周防疎除擢骤然端平之政或可改也端平之心不可改也今之议君相者或以戚畹或以掖庭或以賔客或以子弟道路皆曰君相厌之臣以为不然惟圣主可以责难惟贤相可以责备贴黄以建储退见丞相乞起复潘凯呉燧以奨直言大咈相意进故事言本朝名相惟杜衍能却内降衍在相位三閲月耳小臣能以去就虽大事可论大臣能以去就为轻虽内降可却相愈不乐又言京尹征利已甚汉筭缗钱下逮末作唐为宫市害及樵夫麟趾之泽息虿尾之谤兴与诉于上公六上祠请再乞挂冠皆不允迁起居舎人兼侍讲嵩之经营复出事有萌芽公直前言陛下曩语羣臣以为其人决不复用天地祖宗实闻斯言今都人讹传曰落致仕矣建督府矣又曰嵩之以御椠示人矣又曰陛下戒其勿脩怨矣臣知陛下万无此事设或有之此误不少彼以埓国之富震主之威缪饰不情之恭顺隂懐非常之忿毒外岂可以付之寸钱内岂可以假之寸权乎又言赵范欲图唐邓唐邓不可得而枣阳先失安随郢复均房之境皆为坵墟赵彦呐欲图秦巩秦巩不可得而劒闗不守五十四城尽成涂炭外重而无以御内轻而无以守上皆优荅察官郑发观望论公疏不付外除右丈殿修撰知建寕府兼副漕郑愤前疏不行再论寝公新命复职提举明道宫景定庚申魏公入相公方拜疏引年除秘书监又除起居郎兼中书舍人靣对言国以危惧存以佚乐亡臣愿陛下毋忘胡马饮江时大臣毋忘入崃时毋忘汉阳舟中与白鹿矶时因言永乐失而赵卨吕公着之言见思澶渊归而陈彭年王钦若之谀获售㓂凖能賛亲征而不能不傅㑹天书王旦能致太平而不能諌东封西祀次言脏吏可惩奚问名胜玉音劳问卿爱君忧国至老不衰所以欲得相见除权兵部侍郎兼中书舍人兼直学士院又兼史馆同修撰前一日中使传宣索公近作公録辛亥以后诗赋记序题跋诗话二十六卷以进翌日宸翰赐公曰卿风姿沉邃天韵崇豅今观所进近作赋典䴡而诗新记腴赡而序简古片言只字据经按史谓非有禆缉熈顾问可乎先儒有言学富醇儒雅辞华哲匠能非卿不足以语此真儒臣希阔之遇也俄除兵部侍郎兼职仍旧踰年权工部尚书兼侍读厉文翁移金陵李桂台察公皆奏寝其命史岩之李曽伯宻图起废公言罪大罚轻丁大全贬死公乞斥其奥主内诇者指巨珰也身兼两制词头填委而论事不休淫雨有疏大水有疏拯饥有疏捐御庄以助和籴覈冗牒以恤死事各有疏又有五管见焉每奏动数千言恳切至到异乎以文字发身者屡乞纳禄御笔覧卿来奏求退甚勇词垣经幄方资文儒辅情甚真难夺雅志特除寳章阁学士知建寕府赐玉柄寳箑御制五言诗书其上侑以金币香茗异礼也师相赋诗赠行从官饮别道山堂公御制诗韵以送人比之二疏归里之眀年遂致其事进焕章阁学士今上即位之四年慨念先朝遗老特陞龙图阁学士仍旧致仕结裹全人君相实赐之也公前后四立朝惟景定及二年端平一年有半余仅数月游相最笃旧不能乆其留郑相最怜才竟不合而去退之所谓谤与名随公殆似之初郑相在端平号能收拾善类淳祐再相有患失心遂厌人言公去国久犹以端平望之不知者曰君子亦党乎二豸相之仇也宗尹相之私也祁公居位三月相所讳闻也公隂讽顕规连挂盛怒岂阿其所好哉无人细考后尊尧此公自咏皆实语也彼才名相轧者方揽一世虚誉公独恃九重为知己炫才者忌之媒名者争之其不理于口也固宜水心有言结知流俗者多得誉结知人主者易见毁何独公哉葢棺事定毁与誉俱冺矣而寝郎一疏掖垣累奏至今读之足以増伦纪之重折姦雄之萌凛凛犹有生气也公早负盛名晚掌书命每一制下人人传冩号真舍人穆陵尤重公文凡大诏令必曰非刘某不可逹官显人欲铭先世勲徳必託公文以传江湖士友为四六及五七言往往祖后村氏于是前后续新四集二百卷流布海内岿然为一代宗工文岂能自传哉要必有为之本者过江号大家数无虑六七公求其文章气节上夀全名指不多屈惟周文忠杨文节与公而三皆纳禄于显融乞身于彊健公晚不幸目眚巳在告老数年之后贤于漏尽不休拖绅方请远矣咸淳五年正月二十九日以疾薨于里第前数夕有大星陨公寝后斯文所闗不偶然也年八十有三阶正议大夫爵莆田县开国伯食邑九百戸要石塘林氏嘉定清白吏直寳章阁瑑之女妇德女仪爲九族式先公殁四十二年赠淑人子男三人强甫朝奉郎三省架阁添差通判福州明甫奉议郎通判邵武军山甫承奉郎监福州岭口盐仓女一人适故通直郎知惠安县陈琰孙男八人沂修职郎闽县主簿涣洙将京选泽奏汶履瀵锦绚尚幼女五人其二嫁承奉郎监岭口盐仓方广翁修职郎浦城主簿方公权余未笄穆陵尝赐宸奎四大字公以后村扁所居之堂以樗庵扁徐潭精舍其年十二月十九日诸孤奉柩塟于徐潭之原公自卜也遗奏上君相嗟悼赠银青光禄大夫赐谥将颁强甫以书来曰先公易名子所请也铭不可以它属天钖衰病荒落何敢辱我先生昔皇甫湜铭昌黎之墓曰死能令我躬不随世磨灭者惟子噫斯言过矣退之岂以皇甫湜不磨灭耶令诸老凋零及门之士尚不少竟使湜以铭公也夫乌虖铭曰北亭三世雪锦机有虹连卷饮墨池吐为金鳯尤瑰竒清朝有道跄来仪玉堂之盛青琐扉𬒳服寳璐佩明玑五色缫绘重瞳衣直为骨干忠肝脾世所赏好推琚词穆陵在天公骑箕巫阳下招我西悲帝成玉楼属笔谁天上不独人间希千年有人谁待之岂无过者酌芳菲下马来读墓陵碑后村先生大全集卷之一百九十五后村先生大全集后村先生大全集卷第一百九十六后村先生谥议卷之一百九十六谥议显文阁直学士朝议大夫提举江州太平典国宫洪为先师龙图阁学士工部尚书赠银青光禄大夫刘请谥奏状窃惟登斯文之箓者代不数人结明主之知者世不多见故武帝读相如之赋恨不同时明皇闻太白之名召对甚宠然而生不过文园之散秩殁仅存供奉之虚称以能文之臣值好文之主岂不叹甚况乎九牧知名九重知己生前殊常之眷既幸邀于先皇身后节恵之荣不无望于嗣圣盖援易名之旷典非专墻屏之私恩敢沥愚衷冐尘渊聼伏惟先师龙图阁学士工部尚书赠银青光禄大夫刘学问渊源之邃词章体裁之工大册高文直推作手片言只字皆足名家先皇钖之殊科寘之近职非但润色讨论之善益推论思献纳之忠寝郎一疏白故王之心词垣几奏数姦相之罪益孚时望允协衆心奎画之所称扬玉音之所宣索品之以沉邃崇豅醇雅词华之目加之以典丽清新腴赡蕳古之评迨丐归而不可留也又宠以金币华以诗草尤香晚节皇帝陛下特于暮年遽永违于昭代遗一之嗟敢替在三之谊寕退老西河而遂掩其学岂从游汾曲而不穪其师况厯事三朝眎若稽着令盖应易名輙昧万死缴前史林逸所撰行状一帙用黄罗复匣投进欲望圣慈下台订以美谥于以重圣世旌儒之典于以彰先帝知人之明发既往之幽潜垂将来之劝奨须至闻者三省同奉圣旨送礼寺议谥奉议郎太常博士夏𥘉谥议扬子云曰言心声也不得于心有言焉者否也盖心者言之本根言者心之枝叶玊佩琼琚必有珑璁之声金钟大镛必有铿鍧之韵吉者寡躁者多疑者诞诬者㳺文词得失率此心为之故龙图阁学士工部尚书赠银青光禄大夫刘公某生有颕质蚤负盛名以二刘诸孙之渊源承西山水心二先生之启发孰不以为邃学问工词章也然公雅好吟咏日一念才萌帝已临岂容纎芥自矣髙丈大册成一家后村先生大全集卷之一百九十六