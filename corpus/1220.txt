故唐律疏议故唐律疏议序进律表䟽臣无忌等言秦以前君臣通称朕尚书虞书帝曰来禹汝亦昌言禹曰帝予何言予思日孜孜则是臣于君前尚称予也秦制天子称朕臣下称臣汉以后因之唐仪制令皇太子以下率土之内于皇帝皆称臣唐本传长孙无忌字辅机性通悟博渉书史始高祖兵渡河进谒长春宫授渭北道行军典籖乃太宗文德顺圣皇后长孙氏之兄也因辅政与李勣等一十九人撰成律䟽上表以进臣闻三才既分法星着于玄象易说卦立天之道曰隂与阳立地之道曰柔与刚立人之道曰仁与义兼三才而两之晋天文志太微帝座南蕃中二星曰端门东曰左执法廷尉之象也西曰右执法御史大夫之象也又贯索九星贱人之牢也牢口一星爲门欲其开九星皆明天下狱烦七星见小赦六星五星见大赦动则斧锧用中空则更无又亢四星天子内朝緫摄天下奏事理狱录功也又参伐十星主斩刈又爲天狱此言自天地人既分之后则刑法之星上着于天文也六位斯列习坎彰于易经易八卦三画每卦之上各重八卦爲六十四卦则毎卦六画初二三四五上爲六位易说卦六位而成章习坎卦体坎上坎下爲重习也坎隂也䧟也上六系于徽纆寘于丛棘重坎至于上六隂之极䧟之深故有刑狱之象如系之徽纆而寘于丛棘之中也又尔雅释言坎律铨也郭璞注坎卦主法法律皆所以铨量轻重也故知出震乘时开物成务易说卦帝出乎震干卦时乘六龙以御天系辞曰开物成务王弼注易通天下之志成天下之务莫不作训以临凾夏垂教以牧黎元训亦教也凾方也方夏中国也文选七命曰凾夏谧静书序曰足以垂世立教牧养也左传曰天生民而树之君使司牧之黎元民也黎黑犹秦言黔首也汉文纪元元之民师古注元元善意也光武纪黎元所归黎庶也元元犹言喁喁可矜之辞昔周后登极吕侯阐其茂范周穆王享国百年命吕侯爲司寇作书训夏赎刑以诰四方名吕刑阐开茂大范法也虞帝纳麓臯陶创其彞章舜典纳于大麓孔安国注麓录也尧使帝舜大录万机之政大禹谟曰臯陶惟兹臣庶㒺或干于正汝作士明于五刑创始制也彞常章典也大夫之述三言金篆腾其高轨左传昭公十四年晋邢侯与雍子争鄐田乆而无成士景伯如楚叔鱼摄理韩宣子命断旧狱罪在雍子雍子纳其女于叔鱼叔鱼罪邢侯怒杀叔鱼与雍子于朝宣子问其罪于叔向叔向曰三人同罪施生戮死可也雍子赂以买直鲋也鬻狱邢侯专杀其罪一也已恶而掠美爲昬贪以败官爲墨杀人不忌爲贼夏书曰昬墨贼杀臯陶之刑也从之乃施邢侯而尸雍子与叔鱼于市仲尼曰叔向古之遗直也治国制刑不隐于亲三数叔鱼之恶不爲末减曰义也夫可谓直矣平丘之会数其贿也以寛卫国晋不爲暴归鲁季孙称其诈也以寛鲁国晋不爲虐邢侯之狱言其贪也以正刑书晋不爲颇三言而除三恶加三利杀亲益荣犹义也夫金篆者秦以前未有隷楷故字皆用篆言篆字而以金铸之钟鼎而纪其功也轨车辙已行之迹腾表异之也言大夫议刑之三言可以着之金篆而表其已行之迹也安衆之陈九灋玉牒播其弘规魏文侯师于里悝集诸国刑典造法经六篇一盗法二贼法三囚法四捕法五杂法六具法又汉相萧何更加悝所造戸兴廐三篇谓九章之律是爲九法玉牒者文选广絶交论书玉牒而刻钟鼎又魏都赋极栋宇之宏䂓规者所以爲圆法度之器也言萧何安衆之陈九法可以书之玉牒而播扬其宏大之䂓也前哲比之以隄防往贤譬之以衘勒前汉刑法志制礼以止刑犹隄防溢水也后汉虞诩曰刑罚者人之衘勒也轻重失序则系之以存亡白氏六帖刑法门议论轻重之序愼测浅深之量言用刑轻重失其序则系民命之存亡寛勐乖方则阶之以得䘮左传昭公二十年郑子产有疾谓子太叔曰我死子必爲政唯有德者能以寛服民其㳄莫如勐夫火烈民望而畏之故鲜死焉水懦弱民狎而翫之则多死焉故寛难疾数月而卒太叔爲政不忍勐而寛郑国多盗取人于萑蒲之泽太叔悔之曰吾早从夫子不及此兴徒兵以攻萑蒲之盗尽杀之盗少止仲尼曰善哉政寛则民慢慢则紏之以勐勐则民残残则施之以寛寛以济勐勐以济寛政是以和及子产卒仲尼闻之出涕曰古之遗爱也阶所由之梯阶言寛勐乖其方术则由之而有得失也泣辜慎罚文命所以㑹昌刘向说苑禹出见辜人问而泣之史记夏禹名文命文选蜀都赋天帝运期而㑹昌斮胫剖心独夫于是盪覆书泰誓今商王受斮朝渉之胫剖贤人之心冬月见朝渉水者谓其胫耐寒斩而视之比干忠谏纣曰吾闻贤人之心有七孔剖而观之又曰独夫受孟子曰残贼之人谓之独夫盪覆也言纣爲周武王所㓕也三族之刑设祸起于望夷周罪人不孥谓罪止其身不及其家之人秦始作夷三族法谓父族妻族母族也望夷宫名赵高令婿阎乐弑秦二世之地谓秦因设三族之刑而身弑国亡也五虐之制兴师亡于涿鹿史记轩辕乃习用干戈以征不享诸侯咸賔从而蚩尤最爲暴虐莫能伐应劭曰轩辕黄帝时蚩尤作乱不用帝命遂作五虐之刑大刑用甲兵其次用斧銊中刑用刀锯其次用钻笮薄刑用鞭扑轩辕乃徴师诸侯与蚩尤战于涿鹿之野服䖍曰涿鹿山名在涿鹿郡遂擒杀蚩尤身首异处齐景网峻时英有踊贵之谈时英指晏子而言晏婴字平仲事齐景公左氏传景公欲更晏子之宅晏子辞景公曰子居近市识贵贱乎于是景公繁于刑有鬻踊者故对曰踊贵屦贱既已告于君故与叔向语而称之景公爲是省于刑君子曰仁人之言其利博哉晏子一言而齐侯省刑踊刖者之屦也言受刑者多故踊爲之贵也周幽狱繁诗人致菀栁之刺毛诗小雅菀栁刺幽王也暴虐无亲而刑罚不中也所以当涂抚运乐平除惨酷之刑魏阙当涂高乃汉末曹氏代汉䜟语当涂抚运言魏应运而爲君也魏司徒王朗字景兴封乐平侯时钟繇上䟽欲复肉刑诏令公卿共议朗议以爲繇欲轻减大辟之条以增益刖刑之数夫五刑之属着在律科或有减死一等之法不死即爲减施行巳乆不待逺假斧凿于复肉刑然复有罪次也前丗仁者不忍肉刑之惨酷是以废而不用不用以来歴年数百今复以之恐所减之文未彰于万民之目而肉刑之问巳宣于宼雠之耳非所以来逺人也议者百余人与朗同者多帝以吴蜀未平寝金行提象镇南削烦苛之法晋以金德王天下故曰金行提象言取类于金也杜预字元凯爲镇南大将军与车骑将军贾充等定律令既成预爲注觧乃奏之曰法者盖绳墨之断例非穷理尽性之书也故文约而例直名省而禁简例直易见禁简难犯易见则人知所避难犯则几于刑措古之刑书铭之钟鼎铸之金石所以逺塞异端使无淫巧也今所注皆网罗法意格之以名分使用之者执名例以审趣舎伸绳墨之直去析薪之理也诏颁行于天下而体国经野御辨登枢周礼惟王建国辨方正位体国经野体国者营其国之宫城门涂如身之有四体经野者治其野之丘甸沟洫如机之有经纬登枢者北极爲天枢居其所而衆星拱之人君之象故人君即位曰登极亦曰登枢莫不崇寛简以弘风树仁惠以裁化书大禹谟临下以简御衆以寛诗序风风也上以风化下树立也易系辞化而裁之景胄以之硕茂寳祚于是克崇尚书命汝典乐教胄子胄子长子也适子也景大也硕亦大也易系辞圣人之大寳曰位祚国祚也崇高也言国家崇寛简树仁惠则本支繁茂国祚延长也徽猷列于缃图鸿名勒于青史徽美也猷道也文选赠刘琨诗加其忠直宣其徽猷缃桑初生之色即浅黄色也文选序飞文染翰则卷盈乎缃帙言人君羙道具列于图书鸿名大名也前汉司马相如封禅书前圣之所以永保鸿名青史者古无𥿄凡书辞者杀竹汗爲简书之文选江淹书并图青史言人君之大名必勒书于青史暨炎灵委御人物道销暨者及也炎者汉也汉以火德王天下故曰炎灵者汉灵帝也委御者文选魏都赋刘宗委驭汉至唐历代已多此借汉以喻隋末之乱君失其驭而一时人物之道销䘮也雾翳三光尘惊九服翳者蔽也三光者纂要曰日月星谓之三光以喻人君之明言羣邪如雾以蔽君之明也周书辨九服之国方千里乃其外曰侯服甸服男服采服卫服蛮服夷服镇服蕃服是名九服言烟尘徧惊于九服之内也秋卿司于邦典高下在心周礼六典五曰刑典以诰邦国又秋官司寇帅其属以佐王刑邦国刘冯事始舜以臯陶作士乃理狱之官周礼爲士师秦以李斯爲廷尉汉因之景帝尝改爲大理梁爲秋卿唐爲司刑左传曰高下在心谓不遵法度而用心不公也狱吏传于爰书出没由已史记张汤传汤父爲长安丞出汤爲儿守舎还爲䑕盗肉怒笞汤汤掘窟得盗䑕及余肉劾䑕掠治传爰书试鞫论报取鼠与肉磔堂下其父见之视其文辞如老狱吏大惊遂使书狱苏林曰传谓传囚也爰易也以此书易其辞处鞫穷也张晏曰传考证验也爰书自证不知此言反受其罪讯考三日复问之知与前辞同也鞫一吏爲读状论其报行也此言狱吏传爰书出入罪人皆由已也内史溺灰然而被辱史记御史大夫韩安国字长孺梁城安人也其后安国坐法抵罪县狱吏田甲辱安国安国曰死灰独不然乎甲曰然即溺之居无何梁内史阙汉遣使拜安国爲梁内史起徒中爲二千石甲亟走安国曰甲不就官我㓕而宗甲因肉袒谢安国笑曰可溺矣公等足爲治乎卒善遇之丞相见牍背而行赇史记汉绛侯周勃免相就国嵗余每河东守行县至绛周勃自畏恐诛常披甲令家人持兵以见之其后有人告勃欲反文帝四年下廷尉廷尉下其事长安逮捕勃治之勃恐不知置辞吏稍侵辱之勃以千金与狱吏狱吏乃书牍视之曰以公主爲证牍木简也公主者孝文帝女也勃太子胜尚之故狱吏教引爲证勃之益封受赐尽以与薄昭及系急昭爲言薄太后太后亦以无反事文帝朝太后以帽絮提文帝帽絮巾也太后曰绛侯绾皇帝玺将兵于北军不以此时反今居一小县頋反邪文帝既见绛侯狱辞乃谢曰吏事方验而出之于是使使持节赦绛侯复爵邑绛侯既出曰吾甞将百万然安知狱吏之贵乎赇者以财相谢也戮逮弃灰诛及偶语逮者及也史记卫鞅传歩过六尺者有罚弃灰于道者被刑又史记秦始皇三十四年丞相李斯上䟽乃请史官非秦记皆烧之有敢偶语诗书者弃市注云禁民聚语畏其谤也长平痛积冤之气史记秦将白起与赵将赵括战于长平秦军射杀括括军败卒四十万降武安君计前秦已至上党上党民不乐爲秦而归赵赵卒反覆非尽杀之恐爲乱乃挟诈而尽坑杀之言无罪四十万人尽诛所以痛积冤之气也司败切瘐死之魂司败者狱官也论语陈司败问昭公知礼乎汉宣帝诏系者或以掠笞若饥寒瘐死狱中朕甚痛之其令郡国嵗上系囚以掠若瘐死者所主坐召御史课殿最以闻囚徒饥寒病死曰瘐死遂使五楼之羣争回地轴十角之旅竞入天田后汉诸贼铜马大枪尤来上江青犊校檀五幡五楼富平获索皆贼名号也春秋括地象云地有三千六百六轴十角者此皆形容隋将亡唐未兴之时天下大乱也周礼五百人爲旅前汉天文志龙左角爲天田龙祥也晨见则祭之然此天田特借用其字谓兵乱于天子之境土也国歩于是艰难刑政于焉弛紊诗桑柔国歩蔑资朱子云歩犹运也刑政者论语道之以政齐之以刑文选辨亡论皇刚弛紊殷忧俟来苏之后多难伫拨乱之君书仲虺之诰攸徂之民室家相庆徯予后后来其苏注汤所徃之民皆喜曰待我君来其可苏息多难者诗访落曰未堪家多难汉高祖纪羣臣曰帝起微细拨乱反正伫者候也大唐握干符以应期得天统而御历文选东都赋握干符阐坤珍又魏都赋应期运而光赫言大唐之君执握天受命之符以应期运也前汉高祖賛曰旗帜上赤恊于火德自然之应得天统矣御治也歴数也诛坂泉之巨猾勦丹浦之㐫渠史记黄帝教熊罴豼貅貙虎以与炎帝战于坂泉之野三战然后得其志文选应劭诗丹浦非乐战刘良曰唐虞时丹浦国不服帝征而克之扫旬始而静天纲廓妖氛而清地纪文选东京赋搀抢旬始羣㐫靡余旬始祅星也晋纪緫论曰天纲解纽又还旧园诗曰大明盪祅氛又地理志山河分两戒有南纪北纪朱旗乃举东城高灭楚之功朱旗者文选述高纪賛神毋告符朱旗乃举又汉五年围项羽垓下夜闻汉军皆楚歌知尽得楚地羽与数骑走是以兵大败灌婴追斩东城言唐之勲德亦高于此也黄銊裁麾西土建翦商之业书牧誓武王与纣战于牧野甲子昧爽王朝至于商郊王左仗黄銊右秉白旄以麾曰逖矣西土之人诗公刘篇实始翦商翦㓕也言唐之功业亦若此緫六合而光宅包四大以凝旒六合者四方上下也书尧典光宅天下言尧有光明之德覆天下如屋宅四大者老子云道大天大地大王大域中有四大王居其一焉礼记玉藻曰天子玉藻十有二旒异域于是来庭殊方所以受职文选李陵书死爲异域之鬼诗常武篇殊方来庭又文选东都赋殊方别区又与陈元伯书曰解辫请职航少海以朝绛阙梯崑山以谒紫宸大舟曰航杨雄夏州箴曰航海三万东牵其竿山海经无臯之南望㓜海郭璞云㓜即小也文选与孙皓书稽颡绛阙山海经崑崙山广万里高一千里荆州星占北辰一名天关一名北极北极者紫宫天主也天子所居曰宸故曰紫宸椎髻之酋加之以文冕穷髪之长宠之以徽章唐书儒学传贞观中高丽与百济新罗高昌土蕃等诸国酋长遣子弟请入国学鼓箧而升讲筵者八十余人文选石阙铭椎髻之长南越之俗也又絶交书强越人以文冕又游赤石诗况乃令穷髪无毛之地在北海之北也又贵妃诔崇徽章出寰甸徽旌旗也章旒也言南而椎髻北而穷发皆来朝也王会之所不书涂山之所莫纪唐初东谢蛮入朝冠乌熊皮以金银络颈身披毛帔韦皮行縢而着履颜师古因奏言周武王时逺国归欵周史集其事爲王会篇乃命阎立本图之禹会诸侯于涂山执玉帛者万国歌九功以恊金奏运七政以齐玉衡书大禹谟水火金木土糓惟脩正徳利用厚生惟和九功惟叙九叙惟歌周礼钟师掌金奏书舜典在璇玑玉衡以齐七政以璇爲玑以象天体之运转以玉爲衡管横而设之以窥玑以齐日月五星七政之运行犹今之浑天仪也律增甲乙之科以正浇俗礼崇升降之制以拯頺风前汉宣帝曰令甲死者不可复生刑者不可复息息生长也甲令第一乙令第二也文选策秀才文曰民俗浇弛法令滋章礼记乐记曰升降上下周还裼袭礼之文也拯救也頽毁也荡荡巍巍信无徳而称也伏惟论语荡荡乎民无能名焉巍巍乎其有成功也又曰泰伯其可谓至徳也已矣三以天下譲民无得而称焉皇帝陛下唐仪制令皇帝天子夷夏通称之陛下对咫尺上表通称之应邵曰王者有执兵陈于阶陛之侧臣于至尊不敢指斥故唿陛下以告之因卑以逹尊之意也体元纂业则大临人杜预左氏传注凢人君即位欲其体元以居正文选东京赋况纂帝业而轻天位纂继也论语惟天爲大惟尧则之言天之大以临兆民也覆载并于干坤照临运于日月易干卦夫大人者与天地合其徳与日月合其明与天地合其徳者谓覆载也与日月合其明者谓照临也坐青蒲而化光四表负丹扆而德被九围汉书史丹伏青蒲奏事青蒲席也尚书曰光被四表礼记明堂曰天子负斧扆南郷而立斧扆爲斧屏风于户牖之间诗长发篇曰帝命式于九围九州也日旰忘餐心存于哀矜宵分不寐志在于明威旰晚也蜀志诸葛亮上䟽曰陛下劬劳帝业旰食思政废寝忧人书吕刑曰皇帝哀矜庶戮之无辜言唐帝日晚忘食哀矜无辜唐李百药曰太宗才及日昃必命才学之士赐以清问一夜忘疲中宵不寐书汤诰曰将天命明威不敢赦言唐帝中夜不寝其志在于明天之威慎用刑也一夫向隅而责躬万方有犯而罪已汉书刑法志曰满堂而饮酒有一人向隅而悲泣则一堂皆爲之不乐王者之于天下也譬犹一堂之上也书汤诰万方有罪在予一人又左传庄公十一年曰禹汤罪已其兴也勃焉仍虑三辟攸斁八刑尚密左传昭公六年郑人铸刑书于鼎以爲常法叔向始贻子产书曰夏有乱政作禹刑啇有乱政而作汤刑周有乱政而作九刑三辟之兴皆叔世也辟刑也尚书洪范曰彞伦攸斁斁败也八刑者周礼大司徒以刑紏万民一曰不孝二曰不义三曰不婣四曰不弟五曰不任六曰不恤七曰造言八曰乱民平反之吏从寛而失情次骨之人舞智而䧟网前汉嶲不疑爲京兆尹毎行县录囚徒有所平反母即喜史记杜周南阳人爲御史周然重迟外寛内深次骨李奇曰其用罪深刻至骨又张汤杜人也汤爲人多诈舞智以御人言䧟人于宪网刑靡定法律无正条徽纆妄施手足安措靡无也易坎卦系用徽纆寘于丛棘释音刘子玄云三股曰徽两股曰纆皆索名所以禁囚今言妄施者刑罚不中也论语曰刑罚不中则民无所措手足自仍虑以下至此皆言唐兴之初虑恐用刑无一定之律吏无所遵守以致刑罚不中所以命羣臣定律也乃制太尉杨州都督监脩国史上柱国赵国公无忌司空上柱国英国公勣李勣字懋功曹州离孤人本姓徐武德二年从李密归朝唐高祖喜曰勣纯臣诏受黎州緫管封英国公赐姓附宗正属籍尚书左仆射兼太子少师监脩国史上柱国燕国公志宁于志宁字仲谧京兆高陵人太宗曰今太子幼卿当辅以正道太子承干数有过恶志寕欲救止之上谏苑以讽帝见大恱赐金十斤绢三百疋凡格式律令礼典皆与论譔赏赐鉅万尚书右仆射监脩国史上柱国开国公遂良褚遂良字登善通直散骑常侍褚亮之子博渉文史工隷楷银青光禄大夫守中书令监脩国史上骑都尉栁奭栁奭字子邵蒲州人以父隋时使高丽卒焉奭徃迎䘮号踊尽䘮爲夷人所慕银青光禄大夫守刑部尚书上轻车都尉唐临唐临字本德京兆长安人迁侍御史俄持节披狱交州出冤系三千人累迁大理卿高宗常録囚临轩对无不尽帝喜曰爲国之要在用法刻则民残寛则失其有罪惟是折中以称朕意永徽元年拜御史大夫萧龄之常任广州都督受赇当死诏羣臣议请论如法诏戮于朝堂临建言羣臣不知天子所以议之之意在律八议王族戮于隠议亲也刑不尚大夫议贵也今龄之贪赃狼扈死有余咎陛下以异于他囚故议之有司又令入死非帝舜所以用刑者不可爲后世法帝然之龄之齐高帝五世孙由是免死太中大夫守太理卿轻车都尉叚寳玄太中大夫守皇门侍郎护军颕川县开国公韩瑗韩瑗字伯玉京兆三原人父仲良武德初与定律令建言周律其属二千秦汉后约爲五百依古则繁请崇寛简以示惟新于是採开皇律宜于时者定之终刑部尚书瑗少负节行博学晓吏事太中大夫守中书侍郎监脩国史骁骑尉来济来济扬州江都人笃志爲文章善议论晓畅时务后至公辅朝议大夫守中书侍郎辛茂将朝议大夫守尚书右丞轻骑都尉刘燕客朝请大夫使持节颖州诸军事守颕州刺史轻车都尉裴弘献朝议大夫守御史中丞上柱国贾敏行朝议郎守刑部郎中轻车都尉王怀恪前雍州盩厔县令云骑尉董雄朝议郎行大理丞护军路立承奉郎守雍州始平县丞骁骑尉石士逹大理评事云骑尉曹惠果儒林郎守律学博士飞骑尉司马锐等以上十人无传律学博士魏书曰卫揭奏刑法国家所重而私议所轻狱者人命所悬而选用者所卑请置律学博士相教授遂施行律学博士自此始也摭金匮之故事採石室之逸书书金縢纳册于金縢之匮中环济要略御史中丞有石室以藏秘书文选魏都赋金匮石室藏秘书之所帝王图籍于此藏史记太史公抽金匮石室之书书序曰採摭羣言以立训传捐彼凝脂敦兹简要捐弃也文选秦法繁于秋荼网密于凝脂敦笃也兹此也简略也言国家捐弃其繁密之刑而敦此简略之法也网罗训诰研覈丘坟书序垂世立教典谟训诰誓命之文研究覈考也又曰研精覃思博考经籍伏牺神农黄帝之书谓之三坟言大道也少昊颛顼高辛唐虞之书谓之五典言常道也八卦之说谓之八索求其义也九州之志谓之九丘言九州所有土地所生风气所宜皆聚此书也春秋左氏传曰楚左史倚相能读三坟五典八索九丘即谓上世帝王遗书也言此律䟽亦网罗研覈上世帝王之遗书也撰律䟽三十卷笔削巳了春秋传曰孔子作春秋笔则笔削则削笔存之于牍削去而不书也汉书曰令有司请定法削即削笔即笔服䖍曰言随君意寔三典之隐括周礼建三典以刑邦国诘四方一曰刑新邦用轻典二曰刑平邦用中典三曰刑乱邦用重典荀子法行篇曰良医之门多病人隐括之侧多枉木隐括者正曲木之器言此律书信乃三典之隐括信百代之准绳准绳者孟子曰圣人既竭目力焉继之以䂓矩准绳以爲方圎平直不可胜用也准取其平绳取其直言此律书信能百代之后取其平直也铭之景钟将二仪而并乆文选杨脩荅临淄侯牋曰铭功景钟易系辞曰易有太极是生两仪言此律书可以铭刻于国家重器之上与天地同其乆逺矣布之象魏与七曜而长悬象魏者周礼秋官正月之吉悬刑象之法于象魏使人观之象魏雉门两观也纂要云日月五星谓之七曜易系辞悬象箸明莫大于日月言此律者布之于宫门双阙如日月五星长悬于天也庻一面之祝逺超于殷简庻者庻几也史记殷汤出野见张网四靣祝曰天下四方皆入吾网汤曰嘻尽之矣乃去其三靣祝曰欲左左欲右右不用命乃入吾网诸侯闻之曰汤德至矣超过也简册也言唐帝撰此律书好生之德过于殷家之简册也十失之叹永弭于汉图汉路温舒曰秦有十失其一尚存治狱之吏是也今治狱者上下相继以刻爲明深者获功名平者多后患弭止也言有此律则永无汉人十失之叹也谨诣朝堂奉表以闻臣无忌等诚惶诚恐顿首顿首永徽四年十一月十九日进永徽唐高宗年号也故唐律疏议目録故唐律䟽议緫目録一名例二卫禁三职制四户婚五廏库六擅兴七贼盗八闘讼九诈伪十杂律十一捕亡十二断狱故唐律䟽议緫目録终故唐律目録第一卷笞刑五杖刑五徒刑五流刑三死刑二十恶八议第二卷八议者皇太子妃七品以上之官应议请减妇人官品邑号五品以上妾有犯人有议请减以理去官无官犯罪以官当徒十恶反逆縁坐第三卷奸盗略人受财府号官穪除名者以官当徒不尽除名比徒三年犯流应配流配人在道犯死罪非十恶徒应役无兼丁工乐杂户第四卷犯罪巳发老小废疾犯时未老疾彼此俱罪之赃以赃入罪平赃者略和诱人㑹赦改正徴收第五卷犯罪未发自首犯罪共亡盗诈取人财物同职犯公坐公事失错共犯罪造意爲首共犯罪本罪别共犯罪有迯亡第六卷二罪从重同居相爲隐官户部曲化外人相犯本条别有制断罪无正条乗舆车驾穪期亲祖父母穪反坐罪之綂摄案验爲监临穪日者以百刻穪加就重穪道士女冠第七卷䦨入太庙门䦨入宫门䦨入踰阈爲限宫殿门无籍非应宿卫自代因事入宫輙宿无着籍入宫殿宫殿作罢不出登髙临宫中宿卫𬒳奏劾应出宫殿輙留䦨入非御在所巳配仗卫廻改奉勑夜开宫殿门夜禁宫殿出入向宫殿射车驾行冲队宿卫上畨不到第八卷宿卫兵仗行宫营门宫内外行夜犯庙社禁苑罪名宫门等冒名守卫越州镇戍等城垣私度关不应度关关津留难私度有他罪人兵度关妄度赍禁私物度关越度縁边关塞縁边城戍烽候不警第九卷官有贠数贡举非其人剌史县令私出界在官应直不直官人无故不上之官限满官人从驾稽违大祀不预申期大祀散斋弔䘮祭祀有事于园陵庙享有䘮合和御药造御膳犯食禁御幸舟船乘舆服御物主司借服御物监当主食有犯百官外膳漏泄大事玄象器物稽缓制书𬒳制书施行违者受制忘误第十卷制书误輙改定上书奏事犯讳上书奏事误事应奏而不奏事直代判署受制出使不返匿父母夫䘮府号官称犯名指斥乘舆驿使稽程驿使以书寄人文书应遣驿驿使不依题署増乗驿马乗驿马枉道乘驿马赍私物长官使人有犯用符节事讫公事应行稽留第十一卷奉使部送顾寄人长吏輙立碑有所请求受人财请求有事以财行求监主受财枉法有事先不许财受所监临财物因使受送馈贷所监临财物役使所监临监临受供馈率歛监临财物监临家人乞借去官受旧官属挟势乞索穪律令式第十二卷脱户里正不觉脱漏州县不觉脱漏里正官司妄脱漏私入道子孙不得别籍居父母䘮生子养子舍去立嫡违法养杂户爲子孙放部曲爲良相冒合户卑㓜私輙用财卖口分田第十三卷占田过限盗耕种公私田妄认盗卖公私田在官侵夺私田盗耕人墓田部内旱涝霜雹部内田畴荒芜里正授田课农桑应复除不给羌科赋役违法输课税物违期许嫁女报㛰书爲㛰女家妄冒有妻更娶以妻爲妾居父母夫䘮嫁娶父母囚禁嫁娶居父母䘮主㛰第十四卷同姓爲婚爲袒免妻嫁娶夫䘮守志娶迯亡妇女监临娶所监临女和娶人妻尊长与卑㓜定㛰妻无七出义絶离之奴娶良人爲妻杂户不得娶良人违律爲㛰违律爲㛰离正嫁娶违律第十五卷牧畜产课不充验畜产不实受官羸病畜产乗官畜私䭾物大祀牺牲不如法乘官畜嵴破领穿官马不调习故杀官私马牛官畜毁食官私物杀缌麻亲马牛犬伤杀畜产畜产觝蹹啮人监主借官奴畜官私畜损食物库藏主司捜检假借官物不还监主贷官物监主以官物借人损败仓库积聚物财物应入官私放散官物应输课税监临官僦运租税输给给受留难官物有印封输课物赍财市籴出纳官物有违官物应入私第十六卷擅发兵调发供给军事不给发兵符㨂点卫士征人征人冒名相代校阅违期乏军兴征人稽留征讨告消息主将守城主将临阵先退镇所放征人还征人巧诈避役镇戍有犯非公文不给戎仗遣畨代违限兴造言上非法兴造工作不如法私有禁兵器功力採取不任用丁夫差遣不平丁夫杂匠稽留私使丁夫杂匠第十七卷谋反大逆縁坐非同居口陈欲反之言谋叛谋杀府主等官谋杀期亲尊长部曲奴婢杀主谋杀故夫父母谋杀人刼囚规避执人杀一家三人祖父母夫爲人杀第十八卷以物置人耳鼻造畜蛊毒以毒药药人憎恶造厌魅杀人移郷残害死尸穿地得死人造祅书祅言夜无故入人家第十九卷盗大祀神御物盗御寳盗官文印书盗制书盗宫殿门符盗禁兵器盗毁天尊佛像发冡盗园陵内草木盗官私牛马杀盗不计赃罪名强盗窃盗监临主守自盗故烧人舎屋喝取人财物本以他故殴人夺物第二十卷盗缌麻小功财物卑幼将人盗己家财因盗过失杀伤人私财奴婢贸易官物山野物巳加功力略人略卖人略和诱奴婢略卖期亲卑㓜知略和诱和同相卖知略和诱强窃盗共盗併赃论共谋强盗不行盗经断后三犯公取窃取皆爲盗部内容止盗者第二十一卷闘殴手足他物伤闘殴折齿毁耳鼻兵刃斫射人殴人折跌支体瞎目鬪故杀用兵刃保辜同谋不同谋殴伤人威力制縳人两相殴伤论如律于宫内忿争殴制使府主县令佐职统属殴长官殴府主县令父母皇家袒免以上亲流外官殴议贵第二十二卷九品以上殴议贵监临官司殴綂属拒殴州县使部曲奴婢良人相殴主杀有罪奴婢殴部曲死决罚部曲奴婢过失杀主殴缌麻亲部曲奴婢殴伤妻妾媵妾殴詈夫殴缌麻兄姊殴詈祖父母父母妻妾殴詈夫父母妻妾殴詈故夫父母殴兄妻夫弟妹第二十三卷殴妻前夫子殴詈夫期亲尊长祖父母爲人殴击闘殴误杀傍人部曲奴婢詈旧主戯杀伤人过失杀伤人宻告谋反大逆诬告谋反大逆诬告反坐告小事虚诬告人流罪引虚告祖父母父母绞第二十四卷告期亲尊长告缌麻卑㓜子孙违犯教令部曲奴婢告主诬告府主剌史县令投匿名书告人罪囚不得告举他事犯罪经所在官司首以赦前事相告言告人罪须明注年月爲人作辞牒加状教令人告事虚邀车驾挝鼓诉事越诉强盗杀人监临知犯法第二十五卷伪造皇帝寳伪写官文书印伪写宫殿门符伪寳印符节假人盗寳印符节封用对制奏事不实对制上书不以实诈爲官文书増减诈假官假与人官非正嫡诈承袭诈穪官所捕人诈欺官私取物诈爲官文书増减妄认良人爲奴婢诈除去官戸奴婢诈爲瑞应诈教诱人犯法诈乗驿马诈自复除诈疾病有所避医违方诈疗病父母死言余䘮诈病死伤不实诈䧟人死伤保任不如所任证不言情诈冒官司第二十六卷坐赃致罪国忌作乐私铸钱城内街巷走车马向城官私宅射施机鎗作坑穽医合药不如方丁匠防人等疾病受寄物费用负债违契不偿负债强撁掣畜产良人爲奴婢质债错认良人爲奴婢博戯赌财物舎宅车服器物侵巷街阡陌占山野陂湖利犯夜从征从行身死应给传送剰取不应入驿而入姦徒一年半姦缌麻亲及妻姦从祖母姑姦父祖妾奴姦良人和姦无妇女罪名监主于监守内姦校斛斗秤度器用绢布行滥市司评物价私作斛斗秤度卖买不和较固买奴婢牛马立劵第二十七卷在市人衆中惊动失时不脩隄防盗决隄防乗官船衣粮茹船不如法山陵兆域内失火库藏仓不得燃火非时烧田野官府仓库失火烧官府私家舎宅见火起不告救水火损败徴偿毁神御之物毁大祀丘坛弃毁符节印弃毁制书官文书私发官文书印封官物亡失簿书食官私田园苽果弃毁器物稼穑毁人碑碣石兽停留请受军器弃毁官私器物亡失符印求访得宿藏物得阑遗物违令不应得爲第二十八卷将吏追捕罪人罪人持仗拒捍𬒳殴击姦盗捕法道路行人捕罪人捕罪人漏露其事隣里𬒳强盗从军征讨亡防人向防流徒囚役限内亡宿卫人亡丁夫杂匠亡浮浪他所官户奴婢亡在官无故亡𬒳囚禁拒捍走主守不觉失囚容止他界迯亡知情藏匿罪人第二十九卷囚应禁而不禁与囚金刃觧脱死罪囚辞穷竟主守导令囚翻异囚给衣食医药八议请减老小囚引人爲徒侣讯囚察辞理拷囚不过三度拷囚限满不首鞫狱停囚待对依告状鞫狱囚徒伴稽送併论决罚不如法第三十卷监临以杖捶人断罪引律令应言上不言制勑断罪官司出入人罪赦前断罪不当闻知恩赦故犯狱结竟取服辩縁坐没官放之徒流送配稽留输备赎没入物妇人懐孕犯死罪拷决孕妇立春后不决死刑死囚覆奏报决断罪决配而收赎断罪应绞而斩领徒囚应役不役故唐律疏议故唐律疏议卷一故唐律䟽议卷第一䟽夫三才肇位万象斯分三才解见前肇始也万象万物也左传物生而后有象有象而后有滋有滋然后有数禀气含灵人爲称首天以二气五行化生万物气以成形惟人也得其秀而最灵书太誓曰惟天地万物父母惟人万物之灵谓禀受天地之气而含虚灵者万物之中惟人爲先莫不慿黎元而树司宰因政教而施刑法黎元释见前树立也周礼六官冡宰掌邦治司徒掌邦教宗伯掌邦礼司马掌邦政司冠掌邦刑司空掌邦土而冡宰兼緫六官司宰谓冡宰也前汉志曰刘向上䟽曰教化所恃以爲治也刑法所以助治故律䟽云德礼爲政教之本刑罚爲政教之用其有情恣庸愚识沈愆戾仁义礼智根于道心性也喜怒哀乐爱恶欲发于人心情也圣贤存心养性故其情发而中节是爲上智中人以下不能率性而纵恣其情情之所发皆是人慾故爲下愚庸者庸常无能之人也沈下沈也气之轻清者上浮而爲天重浊者下沈而爲地人禀气之清者则见识髙明禀气之浊者见识沈滞不加澄汰之功则其识愈下所爲必䧟于罪戾矣大则乱其区宇小则睽其品式文选石阙铭区宇乂安区宇天下也汉宣纪賛枢机周密品式具俻品式犹言法度也此言犯法之人大则爲逆乱小则违法制也不立制度则未之前闻言前此未闻有不立制度而可止乱息姦也故曰以刑止刑以杀止杀书大禹谟曰刑期于无刑民恊于中时乃功懋哉注云虽或行刑以杀止杀终无犯者刑罚不可弛于国笞捶不得废于家弛废也此譬喻治国之不可废刑罚犹治家之不可无笞捶时遇浇淳用有衆寡浇薄也淳厚也谓遇时俗之淳则用刑少遭时俗之薄则用刑烦也于是结绳启路盈坎䟽源书序伏牺氏王天下造书契以代结绳之政注云伏牺以前未有文字大事结大绳小事结小绳易坎水流而行险而不失其信尔雅坎律铨也此言盈坎䟽源者言律之在天下如坎水之流行而可信也轻刑明威大礼崇敬书汤诰曰肆台小子将天命明威不敢赦言国家所以轻刑罚以明其威也礼记乐记曰大礼与天地同节律䟽云礼者敬之本敬者礼之舆易曰天垂象圣人则之观雷电而制威刑覩秋霜而有肃杀易系辞曰天垂象见吉㐫圣人象之河出图洛出书圣人则之易象曰雷电噬嗑先王以明罚勑法盖震爲雷则威离爲电则明明而威用刑之象也春秋符曰霜者刑罚之表也季秋霜始降鹰隼击王者顺天行诛成肃杀之威惩其未犯而防其未然平其徽纆而存乎博爱惩诫也文选君子行诗曰君子防未然徽纆䆁见表文言国家制刑惩一而诫百使之畏于未犯之先不幸而丽于法则寛平其徽纆而心则主于博爱之仁也盖圣王不获巳而用之晋刑法志曰论其本意盖有不得巳而用之者焉古者大刑用甲兵其次用斧钺中刑用刀锯其次用钻笮簿刑用鞭扑其所由来亦已尚矣应劭曰蚩尤作乱不用帝命遂作五虐之刑昔白龙白云则伏牺轩辕之代左传昭公十七年郯子曰昔者太皥氏即伏牺氏也以龙纪故爲龙师而龙名黄帝氏以云纪故爲云师而云名又史记曰黄帝少典之子姓公孙名轩辕官名云师注云应劭曰黄帝受命有云瑞故以云纪事也春官爲青云夏官爲红云秋官爲白云冬官爲黒云中官爲黄云今白龙白云者掌刑之官也西火西水则炎帝共工之年左传昭公十七年郯子曰炎帝氏即神农也以火纪故爲火师而火名共工氏以水纪故爲水师而水名西亦刑官鷞鸠筮賔于少皥左传昭公十七年郯子曰我髙祖少皥挚之立也鳯鸟适至故纪于鸟爲鸟师而鸟名下文鷞鸠氏司㓂也注云鹰也鸷故爲司㓂主盗贼言筮賔所以出师以筮賔旅金政䇿名于颛顼家语五帝德篇曰孔子颛顼黄帝之孙也昌意之子髙阳金政者金属西方亦司刑之官咸有天秩典司刑宪咸者皆也天秩者书臯陶谟曰天秩有礼自我五礼有庸哉即君之禄也典者主也司者管也宪者法也言自白龙至金政之官皆食君禄而主刑法也大道之化击壤无违尚书序伏牺神农黄帝之书谓之三坟大道也周处风土记曰击壤者以木作之前广后鋭长四尺三寸其形如履将戯先侧一壤于地遥于三四十歩以手中壤击之中者爲上部论衡曰帝时百姓无事有五十之民击壤于涂观者曰大哉之德也击壤者曰吾日出而作日入而息凿井而饮耕田而食帝何力于我哉言大道之时施教化使民击壤讴歌尚不违古以去刑灋也逮乎唐虞化行事简逮及也唐尧虞舜简要也少也易系辞曰尧舜垂衣裳而天下治论语曰无爲而治者其舜也欤荀子解蔽篇曰昔者舜之治天下也不以事诏而万物成言唐虞之时教化通行其事简少议刑以定其罪画象以媿其心周礼以八辟丽邦法附刑罚议亲议故议贤议能议功议贵议勤议賔晋刑法志曰五帝画象而民知禁舜典象以典刑吴氏曰图所用刑之象以示使智愚皆知王氏曰若周典垂刑象于象魏是也所有条贯良多简略年代浸逺不可得而详焉言唐虞之时其灋甚多简略但年代渐逺不可得而备知之也尧舜时理官则谓之爲士而臯陶爲之其灋略存而徃槩见理官者齐职仪曰大理古官也唐虞以陶作士理官也刘冯事始曰舜以臯陶作士乃理狱之官也书舜典曰帝曰臯陶蛮夷猾夏宼贼姦宄汝作士五刑有服五服三就五流有宅五宅三居惟明克允故其法仅存而徃徃见其大槩也则风俗通所云臯陶谟虞造律是也虞书臯陶矢厥谟谟谋也律者训铨训灋也律之与灋文虽有殊其义一也尔雅释言曰坎律铨也郭璞注云易坎卦主灋灋律皆所以铨量轻重也易曰理财正辞禁人爲非曰义此周易下系之辞也孔颕逹䟽曰言圣人治理其财用之有节正定号令之辞出之以理禁约其民爲非僻之事勿使行恶事谓之义义宜也言以此行之得其宜也故铨量轻重依义制律铨者平也书吕刑曰上刑适轻下服下刑适重上服轻重诸罚有权刑罚丗轻丗重尚书大传曰丕天之大律注云奉天之大灋灋亦律也故谓之爲律该説律意昔者圣人制作谓之爲经传师所説则谓之爲传此则丘明子夏于春秋礼经作传是也近代以来兼经注而明之则谓之爲义䟽䟽之爲字本以䟽阔䟽逺立名又广雅云䟽者识也案䟽训识则书䟽记识之道存焉左传序曰春秋者鲁史记之名又曰惩恶而劝善非圣人孰能脩之经者夫子之文章传者丘明之善志盖丘明受夫子之经所谓传师所説又子夏爲礼经之传礼记经解曰䟽通知逺而不诬则深于书者也䟽者识也谓䟽识于经显彰其理而易通晓也史记云后主所是䟽爲令前主所是着爲律史记杜周传周爲廷尉其治大倣张汤而候伺上所欲挤者因而䧟之上所欲释者乆系待问而微见其冤状客有让周曰君爲天子决平不循三尺法三尺竹简书法律専以人主意指爲狱狱者固如是乎周曰三尺安在哉前主所是着爲律后主所是䟽爲令当时爲是何古之法乎汉书云削牍爲䟽故云䟽也该説䟽意昔者三王始用肉刑三王夏禹殷汤周文武肉刑墨劓剕宫大辟赭衣难嗣皇风更逺前汉书载刑法志曰秦始皇专任刑罚躬操文墨赭衣塞路囹圄成市嗣继也言秦之暴虐难継三王之仁德也去三皇之风化愈更悬逺也朴散淳离伤肌犯骨前汉武帝制曰殷人执五刑以督姦伤肌肤以惩恶言去古浸逺淳士质朴之风离散人多犯法爲奸恶故用刑伤肌犯骨以惩治之也尚书大传曰夏刑三千条周礼司刑掌五刑其属二千五百周礼秋官司刑掌五刑之法墨罪五百劓罪五百宫罪五百剕罪五百大辟罪五百穆王度时制法五刑之属三千书吕刑曰吕命穆王训夏赎刑作吕刑墨罚之属千劓罚之属千剕罚之属五百宫罚之属三百大辟之罚其属二百五刑之属三千周衰刑重战国异制前汉严安上书曰臣闻周有天下其治二百余嵗成康其隆也刑措四十余年而不用及其衰也亦三百余年故五百更起五百常佐天子兴利除害诛异禁邪匡国内以尊天子五百既没圣贤莫续天子孤弱号令不行诸侯恣行强凌弱衆暴寡田常簒齐六卿分晋并爲战国此民之始苦也言周衰之时刑法严重战国用刑各殊制度也魏文侯师于里悝集诸国刑典造法经六篇一盗法二贼法三囚法四捕法五杂法六具法史记魏文侯名都师里悝集诸国刑典造法经六篇一盗法今贼盗律是也二贼法今诈伪律是也三囚法今断狱律是也四捕法今捕亡律是也五杂法今杂律是也六具法今名例律是也商鞅传授改灋爲律史记商君者卫之庶孽公子名鞅姓公孙氏鞅少好刑名之学西入秦事孝公爲相封之商于十五邑号爲商君欲变法令既具未布乃立三丈木于市南门募人有徙置北门者与十金人怪莫敢徙复令曰能徙者与五十金一人徙之輙与五十金以明不欺其言改法爲律者谓盗律贼律囚律捕律杂律具律也汉相萧何更加悝所造户兴廐三篇谓九章之律户者户婚律兴者擅兴律廐者廐库律汉相萧何又撰户兴廐三篇与前六篇共爲九章之律魏因汉律爲一十八篇改汉具律爲刑名第一魏志刘劭字孔才广平邯郸人也魏明帝即位徴拜骑都尉与议郎庾嶷荀诜等定科令作新律十八篇晋命贾充等増损汉魏律爲二十篇于魏刑名律中分爲法例律晋书贾充字公闾晋帝有诏改定律令令贾充定法律令与太傅郑冲等十四人典其事就汉九章増十二篇仍其族类正其体号改旧律爲刑名法例辨囚律爲告劾击讯断狱分盗律爲请赇诈伪水火殴亡因事类爲宫卫违制律周官爲诸侯律合二十八篇六百二十条二万七千六百五十七言蠲其苛秽存其清约事从中兴归于益时宋齐梁及后魏因而不改爰至北齐併刑名法例爲名例后周复爲刑名隋因北齐更爲名例唐因于隋相承不改宋髙祖刘裕字德兴齐太祖萧道成字绍伯梁髙祖萧衍字叔逹陈髙祖陈覇先字兴国后魏圣武帝讳诘汾北齐髙欢字贺六浑渤海蓚人也后周太祖文皇帝宇文泰字黒闼代郡武川人隋髙祖文皇帝杨坚弘农华隂人也唐髙祖神圣皇帝李渊其先陇西狄道人也名者五刑之罪名例者五刑之体例名训爲命例训爲比命诸篇之刑名比诸篇之法例但名因罪立事由犯生命名即刑应比例即事表故以名例爲首篇第者训居训次则次第之义可得言矣一者太极之气凾三爲一黄钟之一数所生焉名例冠十二篇之首故云名例第一律音义曰主物之谓名统凢之爲例法例之名既衆要须例以表之故曰名例汉作九章散而未綂魏朝始集罪例号爲刑名晋贾充増律二十篇以刑名法例揭爲篇冠至北齐赵郡王叡等奏上齐律十二篇併曰名例后循而不改大唐皇帝以上圣凝图英声嗣武皇帝髙宗也凝固也图基业也文选荅临淄侯牋曰流千载之英声嗣继也武踪也言髙宗皇帝以上圣之固其基业以英雄之声誉继踪先祖润春云于品物缓秋官于黎庶春云以喻圣泽也文选禇渊碑文曰春云等润品物万物也易干卦曰云行雨施品物流形缓寛也周易中孚卦曰君子以议狱缓死秋官掌刑之官也周礼秋官大司寇曰乃立秋官而掌邦禁黎庶百姓也文选西都赋曰膏泽洽于黎庶言霑圣泽于万物寛刑官于百姓今之典宪前圣规模章程靡失鸿纎备举文选奏弹曰肃明典宪汉书曰规模宏逺汉髙祖命张苍定章程诗传曰大曰鸿小曰鴈鸿训爲大纎者细微也谓律内大小之刑无不备举而刑宪之司执行殊异夫理当其死坐刑部处以流刑一州断以徒年一县将爲杖罚不有解释触涂睽误皇帝彞宪在怀纳隍兴轸唐官有省部寺监刑部大理寺俱掌刑县统于州流罪自五百里至三千里徒罪自一年一年半至三年杖自一百至六十徒罪断于州杖罪断于县谓律虽有定而掌法之者各有所司故所行或异若律文不以䟽解释明白则所触之涂则有乖睽差误也彞常宪法也隍城之沟也文选人若不得其所若己纳之于隍兴念也德礼爲政教之本刑罚爲政教之用犹昬晓阳秋相须而成者也论语道之以德齐之以礼德礼犹晓与阳刑罚犹昬与秋言德礼与刑罚犹昬晓相须而成一昼夜春阳与秋隂相须而成一嵗也是以降纶言于台铉挥折简于旄彦礼记缁衣篇曰王言如丝其出如纶王言如纶其出如綍以谕君之诏也春秋汉合孳曰三公在天法三台也易鼎卦曰鼎黄耳金铉郑玄云金铉谕明道能举君之官职也以谕台相文选石阙铭曰折简而禽庐九张铣注曰折简谓䇿书诗曰髦士攸宜尔雅曰羙士爲彦言天子降诏词于台相挥折简在于髦彦之士也爰造律䟽大明典式逺则皇王妙㫖近则萧贾遗文诗我将篇曰仪式刑文王之典日靖四方萧贾遗文谓汉萧何晋贾充䓁所制篇章也沿波讨源自枝穷叶文选陆士衡文赋曰或以枝而振叶或沿波而讨源言律䟽无不尽义甄表寛大裁成简乆甄明也表显也裁制也书大禹谟曰临下以简御衆以寛言明显寛大之恩制成简久之法譬权衡之知轻重若䂓矩之得方圆荀子礼论篇曰礼之于正国也犹权衡之于轻重也绳墨之于曲直也䂓矩之于方圆也故权衡诚悬则不可欺以轻重绳墨诚陈则不可欺以曲直䂓矩诚设则不可欺以方圆君子审礼不可欺以诈伪迈彼三章同符画一者矣史记髙祖入关与父老约法三章杀人者死伤人及盗抵罪前汉萧何爲相死曹叅代之百姓歌曰萧何爲法讲若画一曹叅代之守而勿失载其清浄人以宁一笞刑五笞一十笞二十笞三十笞四十笞五十䟽议曰笞者击也又训爲耻言人有小愆法湏惩诫故加捶挞以耻之汉时笞则用竹今时则用楚故书云扑作教刑即其义也汉文帝十三年太仓令淳于意女缇萦上书愿没入爲官婢以赎父刑帝悲其意遂改肉刑当黥者髠钳爲城奴令舂当劓者笞三百此即笞杖之目未有区分笞击之刑刑之薄者也随时㳂革轻重不同俱期无刑义唯必措孝经援神契云圣人制五刑以法五行礼云刑者侀也成也一成而不可变故君子尽心焉孝经钩命决云刑者侀也质罪示终然杀人者死伤人者刑百王之所同其所由来尚矣从笞十至五十其数有五故曰笞刑五徒杖之数亦准此杖刑五杖六十杖七十杖八十杖九十杖一百䟽议曰説文云杖者持也而可以击人者欤家语云舜之事父小杖则受大杖则走囯语云薄刑用鞭扑书云鞭作官刑犹今之杖刑者也又蚩尤作五虐之刑亦用鞭扑源其滥觞所从来逺矣汉景帝以笞者已死而笞未毕改三百曰二百二百曰一百奕代沿流曽微増损爰洎随室以杖易鞭今律云累决笞杖者不得过二百盖循汉制也徒刑五一年一年半二年二年半三年䟽议曰徒者奴也盖奴辱之周礼云其奴男子入于罪隷又任之以事寘以圜土而收教之上罪三年而舍中罪二年而舍下罪一年而舍此并徒刑也盖始于周流刑三二千里二千五百里三千里䟽议曰书云流宥五刑谓不忍刑杀宥之于逺也又曰五流有宅五宅三居大罪投之四裔或流之于海外次九州之外次中国之外盖始于唐虞今之三流即其义也死刑二绞斩䟽议曰古先哲王则天垂法辅政助化禁暴防姦本欲生之义期止杀绞斩之坐刑之极也死者魂气归于天形魄归于地与万化㝠然故郑注礼云死者澌也消尽爲澌春秋元命包云黄帝斩蚩尤于涿鹿之野礼云公族有死罪罄之于甸人故知斩自轩辕绞兴周代二者法隂数也隂主杀罚因而则之即古大辟之刑是也问曰笞以上死以下皆有赎法未知赎刑起自何代荅曰书云金作赎刑注云误而入罪出金以赎之甫侯训夏赎刑云墨辟疑赦其罚百锾劓辟疑赦其罚唯倍剕辟疑赦其罚倍差宫辟疑赦其罚六百锾大辟疑赦其罚千锾注云六两曰锾锾黄铁也晋律应八议以上皆留官收赎勿髠钳笞也今古赎刑轻重异制品目区别备有章程不假胜条无烦缕说十恶䟽议曰五刑之中十恶尤切亏损名教毁裂冠冕特标篇首以爲明诫其数甚恶者事类有十故称十恶然汉制九章虽并湮没其不道不敬之目见存原夫厥初盖起诸汉案梁陈已徃略有其条周齐虽具十条之名而无十恶之目开皇创制始备此科酌于旧章数存于十大业有造复更刋除十条之内唯存其八自武德以来仍遵开皇无所损益一曰谋反䟽议曰案公羊传云君亲无将将而必诛谓将有逆心而害于君父者则必诛之左传云天反时爲灾人反德爲乱然王者居宸极之至尊奉上天之寳命同二仪之覆载作兆庶之父母爲子爲臣惟忠惟孝乃敢包藏㐫慝将起逆心规反天常悖逆人理故曰谋反注谓谋危社稷䟽议曰社爲五土之神稷爲田正也所以神地道主司啬君爲神主食乃人天主泰即神安神宁即时稔臣下将图逆节而有无君之心君位若危神将安恃不敢指斥尊号故託云社稷周礼云左祖右社人君所尊也二曰谋大逆䟽议曰此条之人干纪犯顺违道悖德逆莫大焉故曰大逆注谓谋毁宗庙山陵及宫阙䟽议曰有人获罪于天不知纪极潜思释憾将图不逞遂起恶心谋毁宗庙山陵及宫阙宗者尊也庙者貌也刻木爲主敬象尊容置之宫室以时祭享故曰宗庙山陵者古先帝王因山而葬黄帝葬桥山即其事也或云帝王之葬如山如陵故曰山陵宫者天有紫微宫人君则之所居之处故曰宫其阙者尔雅释宫云观谓之阙郭璞云宫门双阙也周礼秋官正月之吉日悬刑象之法于象魏使人观之故谓之观三曰谋叛注谓谋背国从伪䟽议曰有人谋背本朝将投蕃国或欲翻城从伪或欲以地外奔即如莒牟夷以牟娄来奔公山弗优以费叛之类四曰恶逆䟽议曰父母之恩昊天罔极嗣续妣祖承奉不轻枭鸱其心爱慕同尽五服至亲自相屠戮穷恶尽逆絶弃人理故曰恶逆注注谓殴及谋杀祖父母父母杀伯叔父母姑兄姊外祖父母夫夫之祖父母父母者䟽议曰殴谓殴击谋谓谋计自伯叔以下即据杀讫若谋而未杀自当不睦之条恶逆者常赦不免决不待时不睦者会赦合原惟止除名而已以此爲别故立制不同其夫之祖父母者夫之曾髙祖亦同案䘮服制爲夫曽髙服缌麻若夫承重其妻于曽髙祖亦如夫之父母服期故知称夫之祖父母曽髙亦同也问曰外祖父母及夫据礼有等数不同具爲分析荅曰外祖父母但生母身有服无服并同外祖父母所以如此者律云不以尊压及出降故也若不生母身者有服同外祖父母无服同凡人依礼嫡子爲父后及不爲父后者并不爲出母之党服即爲继母之党服此两党俱是外祖父母若亲母死于室爲亲母之党服不爲继母之党服此继母之党无服即同凡人又妾子爲父后及不爲父后者嫡母存爲其党服嫡母亡不爲其党服礼云所从亡者则已此既从嫡母而服故嫡母亡其党则已夫则依礼有三月庙见有未庙见或就㛰等三种之夫并同夫法其有克吉日及定㛰夫等唯不得违约改嫁自余相犯并同凡人五曰不道䟽议曰安忍残贼背违正道故曰不道注谓杀一家非死罪三人及支解人䟽议曰谓一家之中三人被杀俱无死罪者若三人之内有一人合死及于数家各杀二人唯合死刑不入十恶或杀一家三人本条罪不至死亦不入十恶支解人者谓杀人而支解亦据本罪合死者注造畜蛊毒厌魅䟽议曰谓造合成蛊虽非造合乃传畜堪以害人者皆是即未成者不入十恶厌魅者其事多端不可具述皆谓邪俗隂行不轨欲令前人疾苦及死者六曰大不敬䟽议曰礼者敬之本敬者礼之舆故礼运云礼者君之柄所以别嫌明微考制度别仁义责其所犯既大皆无肃敬之心故曰大不敬注谓盗大祀神御之物乗舆服御物䟽议曰大者依祠令昊天上帝五方上帝皇地祗神州宗庙等爲大祀职制律又云凡言祀者祭享同若大祭大享并同大祀神御之物者谓神祗所御之物本条注云谓供神御者帷帐几杖亦同造成未供而盗亦是酒醴馔具及笾豆簠簋之属在神前而盗者亦入大不敬不在神所盗者非也乗舆服御物者谓主上服御之物人主以天下爲家乗舆巡幸不敢指斥尊号故託乘舆以言之本条注云服通衾茵之属真副等皆须监当之官部分拟进乃爲御物注盗及伪造御寳䟽议曰説文云玺者印也古者尊卑共之左传云襄公自楚还及方城季武子取卞使公冶问玺书追而予之是其义也秦汉以来天子曰玺诸侯曰印开元嵗中改玺曰寳本条云伪造皇帝八寳此言御寳者爲摄三后寳并入十恶故也注合和御药误不如本方及封题误䟽议曰合和御药虽慿正方中间错谬误违本法封题误者谓依方合讫封题有误若以丸爲散应冷言热之类注若造御膳误犯食禁䟽议曰周礼食医掌王之八珍所司特宜敬慎营造御膳须慿食经误不依经即是不敬注御幸舟船误不牢固䟽议曰帝王所之莫不庆幸舟船既拟供御故曰御幸舟船工匠造船备尽心力误不牢固即入此条但御幸舟船以上三事皆爲因误得罪设未进御亦同十恶如其故爲即从谋反科罪其监当官司准法减科不入不敬注指斥乗舆情理切害䟽议曰此谓情有觖望发言谤毁指斥乘舆情理切害者若使无心怨天唯欲诬搆人罪自依反坐之法不入十恶之条旧律云言理切害今改爲情理切害者盖欲原其本情广恩慎罚故也注及对捍制使而无人臣之礼䟽议曰奉制出使宣布四方有人对捍不敬制命而无人臣之礼者制使者谓奉敕定名及令所司差遣者是也七曰不孝䟽议曰善事父母曰孝既有违犯是名不孝注谓告言诅詈祖父母父母䟽议曰本条直云告祖父母父母此注兼云告言者文虽不同其义一也诅犹呪也詈犹骂也依本条诅欲令死及疾苦者皆以谋杀论自当恶逆唯诅求爱媚始入此条问曰依贼盗律子孙于祖父母父母求爱媚而厌呪者流二千里然厌魅呪诅罪无轻重今诅爲不孝未知厌入何条荅曰厌呪虽复同文理乃诅轻厌重但厌魅凡人则入不道若呪诅者不入十恶名例云其应入罪者则举轻以明重然呪诅是轻尚入不孝明知厌魅是重理入此条注及祖父母父母在别籍异财䟽议曰祖父母父母在子孙就养无方出告反靣无自专之道而有异财别籍情无至孝之心名义以之俱沦情节于兹并弃稽之典礼罪恶难容二事既不相须违者并当十恶注若供养有阙䟽议曰礼云孝子之养亲也乐其心不违其志以其饮食而敬养之其有堪供而阙者祖父母父母告乃坐注居父母䘮身自嫁娶若作乐释服从吉䟽议曰居父母䘮身自嫁娶皆谓首从得罪者若其独坐主婚男女即非不孝所以称身自嫁娶以明主婚不同十恶故也其男夫居䘮娶妾合免所居之一官女子居䘮爲妾得减妻罪三等并不入不孝若作乐者自作遣人等乐谓击钟鼓奏匏磬埙箎歌舞散乐之类释服从吉谓䘮制未终而在二十七月之内释去衰裳而着吉服者注闻祖父母父母䘮匿不举哀及诈称祖父母父母死䟽议曰依礼闻亲䘮以哭荅使者尽哀而问故父母之䘮创巨尤切闻即崩殒擗踊号天今乃匿不举哀或拣择时日者并是其诈称祖父母父母死谓祖父母父母见在而诈称死者若先死而诈称始死者非八曰不睦䟽议曰礼云讲信修睦孝经云民用和睦睦者亲也此条之内皆是亲族相犯爲九族不相叶睦故曰不睦注谓谋杀及卖缌麻以上亲䟽议曰但有谋杀及卖缌麻以上亲无问尊卑长幼緫入此条若谋杀期亲尊长等杀讫即入恶逆今直言谋杀不言故闘若故闘杀讫亦入不睦举谋杀未伤是轻明故闘已杀是重轻重相明理同十恶卖缌麻以上亲者无问强和俱入不睦卖未售者非注殴告夫及大功以上尊长小功尊属䟽议曰依礼夫者妇之天又云妻者齐也恐不同尊长故别言夫号大功尊长者依礼男子无大功尊唯妇人于夫之祖父母及夫之伯叔父母是大功尊大功长者谓从父兄姊是也以上者伯叔父母姑兄姊之类小功尊属者谓从祖父母姑从祖伯叔父母姑外祖父母舅姨之类九曰不义䟽议曰礼之所尊尊其义也此条元非血属本止以义相从背义乖仁故曰不义注谓杀本属府主刺史县令见受业师䟽议曰府主者依令职事官五品以上带勲官三品以上得亲事帐内于所事之主名爲府主国官邑官于其所属之主亦与府主同其都督刺史皆据制书出日六品以下皆据画讫始是见受业师谓伏膺儒业而非私学者若杀讫入不义谋而未杀自从杂犯注吏卒杀本部五品以上官长䟽议曰吏谓流外官以下卒谓庶士卫士之类此等色人类例不少有杀本部五品以上官长并入不义官长者依令诸司尚书同长官之例注及闻夫䘮匿不举哀若作乐释服从吉及改嫁䟽议曰夫者妻之天也移父之服而服爲夫斩衰恩义既崇闻䘮即须号恸而有匿哀不举居䘮作乐释服从吉改嫁忘忧皆是背礼违义故俱爲十恶其改嫁爲妾者非十曰内乱䟽议曰左传云女有家男有室无相渎易此则乱若有禽兽其行朋淫于家紊乱礼经故曰内乱注谓姦小功以上亲䟽议曰姦小功以上亲者谓据礼男子爲妇人着小功服而姦者若妇人爲男夫虽有小功之服男子爲报服缌麻者非谓外孙女于外祖父及外甥于舅之类注父祖妾及与和者䟽议曰父祖妾者有子无子并同媵亦是及与和谓妇人共男子和姦者并入内乱若被强姦后遂和可者亦是八议䟽议曰周礼云八辟丽邦法今之八议周之八辟也礼云刑不上大夫犯法则在八议轻重不在刑书也其应议之人或分液天潢或宿侍旒扆或多才多艺或立事立功简在帝心勲书王府若犯死罪议定奏裁皆须取决宸衷曹司不敢与夺此谓重亲贤敦故旧尊賔贵尚功能也以此八议之人犯死罪皆先奏请议其所犯故曰八议一曰议亲䟽议曰义取内睦九族外叶万邦布雨露之恩笃亲亲之理故曰议亲袒免者据礼有五髙祖兄弟曽祖从父兄弟祖再从兄弟父三从兄弟身之四从兄弟是也注及太皇太后皇太后缌麻以上亲䟽议曰太皇太后者皇帝祖母也皇太后者皇帝母也加太者太之言大也易称太极盖取尊大之义称皇者因子以明母也其二后䕃及缌麻以上亲缌麻之亲有四曽祖兄弟祖从父兄弟父再从兄弟身之三从兄弟是也注皇后小功以上亲䟽议曰皇后䕃小功以上亲者降姑之义小功之亲有三祖之兄弟父之从父兄弟身之再从兄弟是也此数之外据礼内外诸亲有服同者并准此二曰议故䟽议曰谓宿得侍见特蒙接遇歴乆者三曰议贤䟽议曰谓贤人君子言行可爲法则者四曰议能䟽议曰谓能整军旅莅政事盐梅帝道师范人伦者五曰议功䟽议曰谓能斩将搴旗摧锋万里或率衆归化宁济一时匡救艰难铭功太常者六曰议贵䟽议曰依令有执掌者爲职事官无执掌者爲散官爵谓国公以上七曰议勤䟽议曰谓大将吏恪居官次夙夜在公若逺使絶域经渉险难者八曰议賔䟽议曰书云虞賔在位羣后德让诗曰有客有客亦白其马礼云天子存二代之后犹尊贤也昔武王克商封夏后氏之后于𣏌封殷氏之后于宋若今周后介公隋后公并爲国賔也故唐律䟽议卷第一故唐律疏议故唐律疏议卷二唐律䟽议卷第二诸八议者犯死罪皆条所坐及应议之状先奏请议议定奏裁䟽议曰此名议章八议人犯罪者皆条录所犯应死之坐及録亲故贤能功勤賔贵等应议之状先奏请议依令都堂集议议定奏裁注议者原情议罪称定刑之律而不正决之䟽议者原情议罪者谓原其本情议其犯罪称定刑之律而不正决之者谓奏状之内唯云准犯依律合死不敢正言绞斩故云不正决之流罪以下减一等其犯十恶者不用此律䟽议曰流罪以下犯状既轻所司减讫自依常断其犯十恶者死罪不得上请流罪以下不得减罪故云不用此律诸皇太子妃大功以上亲䟽议曰此名请章皇后䕃小功以上亲入议皇太子妃䕃大功以上亲入请者尊卑降杀应议者期以上亲及孙䟽议曰八议之人䕃及期以上亲及孙入请期亲者谓伯叔父母姑兄弟姊妹妻子及兄弟子之类又例云称期亲者曾髙同及孙者谓嫡孙衆孙皆是曾玄亦同其子孙之妇服虽轻而义重亦同期亲之例曾玄之妇者非若官爵五品以上犯死罪者上请䟽议曰官爵五品以上者谓文武职事四品以下散官三品以下勲官及爵二品以下五品以上此等之人犯死罪者并为上请注请谓条其所犯及应请之状正其刑名别奏请䟽议曰条其所犯者谓条录请人所犯应死之坐应请之状者谓皇太子妃大功以上亲应议者期以上亲及孙若官爵五品以上应请之状正其刑名者谓录请人所犯凖律合绞合斩别奏者不縁门下别录奏请听敕流罪以下减一等其犯十恶反逆縁坐杀人监守内姦盗略人受财枉法者不用此律䟽议曰流罪以下减一等者减讫各依本法若犯十恶反逆縁坐及杀人者谓故杀鬪杀谋杀等杀讫不问首从其于监守内姦盗略人受财枉法者此等请人死罪不合上请流罪巳下不合减罪故云不用此律其盗不得财及姦略人未得并从减法诸七品以上之官及官爵得请者之祖父母父母兄弟姊妹妻子孙犯流罪巳下各从减一等之例䟽议曰此名减章七品以上谓六品七品文武职事散官卫官勲官等身官爵得请者谓五品以上官爵䕃及祖父母父母兄弟姊妹妻子孙犯流罪以下各得减一等若上章请人得减此章亦得减请人不得减此章亦不得减故云各从减一等之例诸应议请减及九品以上之官若官品得减者之祖父母父母妻子孙犯流罪以下聴赎䟽议曰此名赎章应议请减者谓议请减三章内人亦有无官而入议请减者故不云官也及九品巳上官者谓身有八品九品之官若官品得减者谓七品巳上之官䕃及祖父母父母妻子孙犯流罪以下并聴赎若应以官当者自从官当法䟽议曰议请减以下人身有官者自从官当除免不合留官取䕃收赎其加役流䟽议曰加役流者旧是死刑武徳年中改为断趾国家惟刑是恤恩弘博爱以刑者不可复属死者务欲生之情输向隅恩覃祝网以贞观六年奉制改为加役流反逆縁坐流䟽议曰谓縁坐反逆得流罪者其妇人有官者比徒四年依官当之法亦除名无官者依留住法加杖配役子孙犯过失流䟽议曰谓耳目所不及思虑所不到之类而杀祖父母父母者不孝流䟽议曰不孝流者谓闻父母䘮匿不举哀流告祖父母父母者绞从者流呪诅祖父母父母者流厌魅求爱媚者流问曰居䘮嫁娶合徒三年或恐喝或强各合加至流罪得入不孝流以否答曰恐喝及强元非不孝加至流坐非是正刑律贵原情据理不合及会赦犹流者䟽议曰案贼盗律云造畜蛊毒虽会赦并同居家口及教令人亦流三千里断狱律云杀小功尊属从父兄姊及谋反大逆者身虽会赦犹流二千里此等并是会赦犹流其造畜蛊毒妇人有官无官并依下文配流如法有官者仍除名至配所免居作各不得减赎除名配流如法䟽议曰男夫犯此五流假有一品巳下及取䕃者并不得减赎除名配流如法三流俱役一年称加役流者役三年家无兼丁者依下条加杖免役故云如法注除名者免居作即本罪不应流配而特配者虽无官品亦免居作䟽议曰犯五流之人有官爵者除名流配免居作即本罪不应流配而特流配者虽无官品亦免居作谓有人本犯徒以下及有䕃之人本法不合流配而责情特流配者虽是无官之人亦免居作其于期以上尊长及外祖父母夫夫之祖父母犯过失杀伤应徒若故殴人至废疾应流男夫犯盗及妇人犯姦者亦不得减赎䟽议曰过失杀祖父母父母已入五流若伤即合徒罪故云期以上其期亲尊长及外祖父母夫夫之祖父母犯过失杀及伤应合徒者故殴人至废疾应流谓恃䕃合赎故殴人至废疾凖犯应流者男夫犯盗徒以上谓计盗罪至徒以上强盗不得财亦同及妇人犯姦者并亦不得减赎言亦者亦如五流不得减赎之义注有官爵者各从除免当赎法䟽议曰谓故殴小功尊属至废疾及男夫于监守内犯十恶及盗妇人姦入内乱者并合除名若男夫犯盗断徒以上及妇人犯姦者并合免官其于期亲以上尊长犯过失杀伤应徒及故殴凡人至废疾应流并合官当犯除名者爵亦除本犯免官免所居官及官当者留爵收赎纵有官爵合减亦不得减故云各从除免当赎法问曰五流不得减赎若会降合减赎以否答曰五流除名配流会降至徒以下有䕃应赎之色更无配役之文即有聴赎者有不聴赎者止如加役流反逆縁坐流不孝流此三流会降并聴收赎其子孙犯过失流虽会降亦不得赎何者又云于期以上尊长犯过失杀伤应徒不得减赎此虽会降犹是过失应徒故不合赎其有官者自凖除免当赎之例本法旣不合例减降后亦不得减科其会赦犹流者会降灼然不免诸妇人有官品及邑号犯罪者各依其品从议请减赎当免之律不得䕃亲属䟽议曰妇人有官品者依令妃及夫人郡县乡君等是也邑号者国郡县乡等名号是也妇人六品以下无邑号直有官品即媵是也依礼凡妇人从其夫之爵命故云生礼死事以夫为尊卑故犯罪应议请减赎者各依其夫品从议请减赎之法若犯除免官当者亦凖男夫之例故云各从议请减赎当免之律妇人品命既因夫子而授故不得䕃亲属若不因夫子别加邑号者同封爵之例䟽议曰别加邑号者犯罪一与男子封爵同除名者爵亦除免官以下并从议请减赎之例留官收赎诸五品以上妾犯非十恶者流罪以下聴以赎论䟽议曰五品以上之官是为通贵妾之犯罪不可配决若犯非十恶流罪以下聴用赎论其赎条内不合赎者亦不在赎限若妾自有子孙及取余亲䕃者假非十恶聴依赎例诸一人兼有议请减各应得减者唯得以一髙者减之不得累减䟽议曰假有一人身是皇后小功亲合议减又父有三品之官合请减又身有七品官合例减此虽三处俱合减罪唯得以一议亲髙者减之不得累减若从坐减自首减故失减公坐相承减又以议请减之类得累减䟽议曰从坐减者谓共犯罪造意者为首随从者减一等自首减者谓犯法知人欲告而自首者聴减二等故失减者谓判官故出人罪放而还获减一等通判之官不知情以失论失出减判官之罪五等又断狱律云断罪应决配之而聴收赎应收赎而决配之各减故失一等谓故减故一等失减失一等是名故失减公坐相承减者谓同职犯公坐假由判官断罪失出法减五等放而还获又减一等通判之官减七等长官减八等主典减九等若有议请减之类各又更减一等是名得累减诸以理去官与见任同䟽议曰谓不因犯罪而解者若致仕得替省员废州县之类应入议请减赎及䕃亲属者并与见任同注解虽非理告身应留者亦同䟽议曰解虽非理者谓责情乃下考解官者或虽经当免降所不至者亦是告身应留者并同见任官法赠官及视品官与正官同䟽议曰赠官者死而加赠也令云养素丘园征聘不赴子孙得以征官为䕃并同正官视品官依官品令萨寳府萨寳袄正等皆视流内品若以视品官当罪减赎皆与正官同注视六品以下不在䕃亲之例䟽议曰视品稍异正官故不许䕃其亲属其萨寳既视五品聴䕃亲属用䕃者存亡同䟽议曰应取议请减䕃亲属者亲虽死亡皆同存日故曰存亡同若借尊长䕃而犯所䕃尊长䟽议曰尊长谓祖父母父母伯叔父母姑兄姊是也及借所亲䕃而犯所亲祖父母父母者并不得为䕃䟽议曰所亲谓旁亲非祖父母父母及子孙但旁䕃已身者尊长卑㓜皆是假如借伯叔母䕃而犯伯叔母之祖父母父母借姪䕃而犯姪之父母之类并不得以䕃论文称犯夫及义絶者得以子䕃妇犯夫既得用子䕃明夫犯妇亦取子䕃可知其子孙例别生文不入所亲之限即取子孙䕃者违犯父祖教令及供养有阙亦得以䕃赎论若取父䕃而犯祖者不得为䕃若犯父者得以祖䕃即殴告大功尊长小功尊属者亦不得以䕃论䟽议曰大功尊长小功尊属不睦条中已具释讫若其殴告亦不得䕃赎其妇人犯夫及义絶者得以子䕃䟽议曰妇人犯夫及与夫家义絶并夫在被出并得以子䕃者为母子无絶道故也其假版官犯流罪以下聴以赎论䟽议曰假版授官不着令式事闗恩泽不要耆年聴以赎论不以假版官当罪其凖律不合赎者处徒以上版亦除削诸无官犯罪有官事发流罪以下以赎论䟽议曰无官犯罪有官事发流罪以下皆依赎法谓从流外及庶人而任流内者其除名及当免在身见无流内告身者亦同无官例其于赎章内合除免官当者亦聴收赎故云不以官当除免若犯十恶五流各依本犯除名及配流不用此条赎法故云不用此律问曰无官犯罪有官事发流罪以下以赎论虽称以赎如有七品以上官合减以否答曰既称流罪以下以赎论据赎条内不得减者此条亦不合减自余杂犯应减者并从减例据下文无䕃犯罪有䕃事发并从官䕃之法故知得依减之例卑官犯罪迁官事发在官犯罪去官事发或事发去官犯公罪流以下各勿论余罪论如律䟽议曰卑官犯罪迁官事发者谓任九品时犯罪得八品以上事发之类在官犯罪去官事发者谓在任时犯罪去任后事发或事发去官者谓事发勾问未断便即去职此等三事犯公罪流以下各勿论迁官者但改官者即是非独进品始名迁官余罪论如律者并谓私罪及公坐死罪皆据律科虽复迁官去任并不免罪问曰依令内外官敕令摄他司事者皆为检校若比司即为摄判未审此等犯公坐去官免罪以否答曰律云在官犯罪去官事发或事发去官犯公罪流以下各勿论但检校摄判之处即是监临若有愆违罪无减降其有勑符差遣及比司摄判摄时既同正职停摄理是去官公坐流罪亦从免法若事闗宿卫情状重者录奏聴敕其寺丞县尉之类本非别司而权判者不同去官之例诸司依令当直之官既非摄判之色不在去官之限其有官犯罪无官事发有䕃犯罪无䕃事发无䕃犯罪有䕃事发并从官䕃之法䟽议曰有官犯罪无官事发谓若有九品官犯流罪合除名其事未发又犯徒一年亦合除名断一年徒以九品官当并除名讫其流罪后发以官当流比徒四年前已当徒一年犹有三年徒在聴从官䕃之律征铜六十斤放免其官髙应得议请减亦凖此有䕃犯罪无䕃事发谓父祖有七品官时子孙犯罪父祖除名之后事发亦得依七品子聴赎其父祖或五品以上当时凖䕃得议请减父祖除免之后事发亦依议请减法无䕃犯罪有䕃事发谓父祖无官时子孙犯罪父祖得七品官事发聴赎若得五品官子孙聴减得职事三品官聴请䕃更髙聴议此等四事各得从寛故云从官䕃之法诸犯私罪以官当徒者䟽议曰私罪谓不縁公事私自犯者虽縁公事意涉阿曲亦同私罪对制诈不以实者对制虽縁公事方便不实情心挟隐欺故同私罪受请枉法之类者谓受人嘱请屈法申情纵不得财亦为枉法此例既多故云之类也五品以上一官当徒二年九品以上一官当徒一年䟽议曰九品以上官卑故一官当徒一年五品以上官贵故一官当徒二年若犯公罪者各加一年当䟽议曰私曲相须公事与夺情无私曲虽违法式是为公坐各加一年当者五品以上一官当徒三年九品以上一官当徒二年问曰敕制施行而违者有公坐以否答曰譬如制敕施行不晓敕意而违者为失㫖虽违敕意情不涉私亦皆为公坐以官当流者三流同比徒四年䟽议曰品官犯流不合真配既须当赎所以比徒四年假有八品九品官犯私罪流皆以四官当之无四官者凖徒年当赎故云三流同比徒四年其有二官䟽议曰谓职事散官卫官计阶等者既相因而得故同为一官其勲官从勲加授故别为一官是为二官若用官当徒者职事每阶各为一官勲官即正从各为一官先以髙者当䟽议曰先以髙者当谓职事等三官内取最髙者当之若去官未叙者谓以理去任及虽不以理去任告身不追者亦同并准上例先以髙者当问曰律云若去官未叙亦准此或有去官未叙之人而有事发或罪应官当以上或不至官当别敕令解其官当叙法若为处分答曰若本罪官当以上别条云以理去官与见任同即依以官当徒之法用官不尽一年听叙降先品一等若用官尽者三载听叙降先品二等若犯罪未至官当不追告身叙法依考解例期年聴叙不降其品从见任解者叙法在狱官令先已去任本罪不至解官奉敕解者依刑部式叙限同考解例本犯应合官当者追毁告身次以勲官当䟽议曰假有六品职事官兼带勲官柱国以上犯私罪流例减一等合徒三年以六品职事当徒一年次以柱国当徒二年之类问曰假有人任三品四品职事又带六品以下勲官犯罪应官当者用三品职事当讫次以何官当答曰律云先以髙者当即是职事散官卫官中取最髙品当讫次以勲官当即须用六品勲官当罪不得复从四品职事当之行守者各以本品当仍各解见任䟽议曰假有从五品下行正六品犯徒二年半私罪例减一等犹徒二年以本阶从五品官当徒二年仍解六品见任其有六品散官守五品职事亦犯私罪徒二年半者亦用本品官当徒一年余徒收赎解五品职事之类问曰先有正六品上散官上守职事五品或有从五品官下行正六品上犯徒当罪若为追毁告身答曰律云行守者各以本品当仍各解见任其正六品上散官守五品者五品所守别无告身既用六品官当即与守官俱夺若五品行六品者以五品当罪直解六品职事其应当罪告身同阶者悉合追毁若有余罪及更犯者聴以歴任之官当䟽议曰若有余罪者谓二官当罪之外仍有余徒或当罪虽尽而更犯法未经科断者聴以歴任降所不至告身以次当之其流内官而任流外职犯罪以流内官当及赎徒一年者各解流外任䟽议曰假有勲官任流外职者犯徒以上罪以勲官当之或犯徒用官不尽者而赎一年徒以上者各解流外任诸犯十恶故杀人反逆縁坐䟽议曰十恶谓谋反以下内乱以上者故杀人谓不因闘竞而故杀者谋杀人已杀讫亦同余条称以谋杀故杀论及云从谋杀故杀等杀讫者皆准此其部曲奴婢者非案贼盗律杀一家非死罪三人注云部曲奴婢者非其故杀妾乃旧部曲奴婢经放为良本条虽罪不至死亦同故杀之例反逆縁坐者谓縁谋反大逆人得流罪以上者注本应縁坐老疾免者亦同䟽议曰谓縁坐之中有男夫年八十及笃疾妇人年六十及废疾虽免縁坐之罪身有官品者亦各除名问曰带官应合縁坐其身先亡子孙后犯恶逆亦合除名以否答曰縁坐之法惟据生存出养入道尚不縁坐无宜先死到遣除名理务䟽通告身不合追毁告身虽不合追毁亦不得以为䕃狱成者虽会赦犹除名䟽议曰犯十恶等罪狱成之后虽会大赦犹合除名狱若未成即从赦免注云赃状露验者赃谓所犯之赃见获本物状谓杀人之类得状为验虽在州县并名狱成及尚书省断讫未奏者谓刑部覆断讫虽未经奏者亦为狱成此是赦后除名常赦不免之例即监临主守于所监守内犯姦盗略人若受财而枉法者亦除名狱成会赦者免所居官䟽议曰监守内姦谓犯良人盗及枉法谓赃一疋者略人者不和为略年十嵗以下虽和亦同略法律文但称略人即不限将为良贱狱成者亦同上法除名会赦者免所居官此是赦后仍免所居之一官亦为常赦所不免问曰监守内略人罪当除名之色奴婢例非良人之限若监守内略部曲亦合除名以否荅曰据杀一家非死罪三人乃入不道奴婢部曲不同良人之例强盗若伤财主部曲即同良人各于当条见义亦无一定之理今略良人及奴婢并合除名举略奴婢是轻计赃入除名之法略部曲是重明知亦合除名又闘讼律云殴伤部曲减凢人一等奴婢又减一等又令云转易部曲事人听量酬衣食之直既许酬衣食之直必得一疋以上准赃即同奴婢论罪又减良人今准诸条理例除名故为合理又问依律共盗者併赃论其有共受枉法之赃合併赃科罪否答曰枉法条中无併赃之语唯云官人受财复以所受之财分求余官元受者併赃论余各依已分法其有共谋受者不同元受之例不合併赃得罪各依己分为首从科之注会降者同免官法䟽议曰降既节级减罪不合悉原故降除名之科聴从免官之法假令降罪悉尽亦依免官之例即降后重断仍未奏画更逢赦降犹合免所居之官其杂犯死罪即在禁身死若免死别配及背死逃亡者并除名䟽议曰其杂犯死罪谓非上文十恶故杀人反逆縁坐监守内姦盗略人受财枉法中死罪者即在禁身死者谓犯罪合死在禁身亡其免死别配者谓本犯死䝉恩别配流徒之类及背死逃亡者谓身犯死罪背禁逃亡者此等四色所犯狱成并从除名之律故注云皆谓本犯合死而狱成者背死迯亡者即断死除名依法奏画不待身至其下文犯流徒狱成迯走亦凖此会降者聴从当赎法䟽议曰杂犯死罪以下未奏画逢降有官者聴官当有䕃者依赎法本法不得䕃赎者亦不在赎限其会赦者依令解见任职事问曰上文云十恶故杀人反逆縁坐会赦犹除名杂犯死罪等会降从当赎法若有别蒙敕放及会虑减罪得同赦降以否答曰若使普覃惠泽非涉殊私雨露平分常典如有特奉鸿恩总䝉原放非常之断人主専之爵命并合如初不同赦降之限其有会虑减罪计与会降不殊当免之科须同降法虑若全免还从特放之例又问加役流以下五流犯者除名配流如法未知会赦及降若为处分答曰会赦犹流常赦所不免虽会赦降仍依前除名配流其不孝流反逆縁坐流虽会赦亦除名子孙犯过失流会赦免罪会降有官者聴依当赎法其加役流犯非一色入十恶者虽会赦降仍合除名称以枉法论监守内以盗论者会赦免所居官会降同免官之法自余杂犯会赦从原会降依当赎法凡断罪之法应例减者先减后断其五流先不合减故唐律疏议故唐律疏议卷三故唐律䟽议卷第三诸犯姦盗略人及受财而不枉法䟽议曰姦盗略人并谓监临外犯罪及受财而不枉法者谓虽即因事受财于法无曲并谓断徒以上者若犯流徒狱成逃走䟽议曰犯流徒者谓非疑罪及过失此外犯流徒者狱成逃走谓减讫仍有徒刑若依令责保叅对及合徒不禁亦同律既不注限日推勘迯实即坐问曰免所居官之法依律比徒一年此条犯徒流迯走即获免官之坐未知免所居官人逃亡亦入犯徒免官以否答曰免所居官之色亦有罪不至徒本罪若其合徒逃者即当免官之坐若犯杖罪逃走便异本犯徒流以其元是杖刑不入免官之法祖父母父母犯死罪被囚禁而作乐及婚娶者免官䟽议曰曽髙以下祖父母父母犯死罪见被囚禁其子孙若作乐者自作遣人作者并同上条遣人与自作不殊此条理亦无别及婚娶者止据男夫娶妻不言嫁娶者明妇人不入此色自犯姦盗以下并合免官注谓二官并免爵及降所不至者聴留䟽议曰二官为职事官散官卫官为一官勲官为一官比二官并免三载之后降先品二等叙爵及降所不至者聴留爵者王及公侯伯子男降所不至者谓二等以外歴任之官是也若会降有余罪者聴从官当减赎法诸府号官称犯父祖名而冐荣居之䟽议曰府号者谓省台府寺之类官称者谓尚书将军卿监之类假有人父祖名常不得任太常之官父祖名卿亦不合任卿职若有受此任者是谓冐荣居之选司唯责三代官名若犯髙祖名者非祖父母父母老疾无侍委亲之官䟽议曰老谓八十以上疾谓笃疾并依令合侍若不侍委亲之官者其有才业灼然要借驱使者令带官侍不拘此律问曰亲老疾合侍今求选得官将亲之任同委亲之官以否又得官之后亲始老疾不请解侍复合何罪答曰委亲之官依法有罪既将之任理异委亲及先已任官亲后老疾不请解侍并科违令之罪在父母䘮生子及娶妾䟽议曰在父母䘮生子者皆谓二十七月内而怀胎者若父母未亡以前而怀胎虽于服内而生子者不坐纵除服以后始生但计胎月是服内而怀者依律得罪其娶妾亦凖二十七月内为限兄弟别籍异财冐哀求仕䟽议曰居䘮未满二十七月兄弟别籍异财其别籍异财不相须冐哀求仕谓父母䘮禫制未除及在心䘮内者并合免所居之一官并不合计闰若姦监临内杂户官户部曲妻及婢者免所居官䟽议曰杂户者谓前代以来配隷诸司职掌课役不同百姓依令老免进丁受田依百姓例各于本司上下官户者亦谓前代以来配隷相生或有今朝配没州县无贯唯属本司部曲妻者通娶良人女为之及婢者官私婢亦同但在监临之内姦者强和并是从府号官称以下犯者并合免所居官注谓免所居之一官若兼带勲官者免其职事䟽议曰称免所居官者职事散官卫官同阶者緫为一官若有数官先追髙者若带勲官免其职事如无职事即免勲官髙者注即因冒荣迁任者并追所冒告身䟽议曰伐有父祖名常冒任太常之职秩满之后迁任髙官事发论刑先免所居髙品前得冐荣告身仍须追夺诸除名者官爵悉除课役从本色䟽议曰若犯除名者谓出身以来官爵悉除课役从本色者无䕃同庶人有䕃从䕃例故云各从本色又依令除名未叙人免役输庸并不在杂徭及征防之限六载之后聴叙依出身法䟽议曰称六载聴叙者年之与载异代别名假有元年犯罪至六年之后七年正月始有叙法其间虽有闰月但据载言之不以称年要以三伯六十日为限一依出身法犯除名人年满之后叙法依选举令三品以上奏闻聴敕正四品于从七品下叙从四品于正八品上叙正五品于正八品下叙从五品于从八品上叙六品七品于从九品上叙八品九品并于从九品下叙若有出身品髙于此法者聴从髙出身谓借䕃及秀才明经之类凖此令文出身髙于常叙自依出身法出身卑于常叙自依常叙故云出身品髙者聴从髙又军防令勲官犯除名限满应叙者二品于骁骑尉叙三品于飞骑尉叙四品于云骑尉叙五品以下于武骑尉叙若本犯不至免官而特除名者叙法同免官例疏议曰本犯不至免官者情在可责而特除名矜其所犯先轻故许同免官之例收叙问曰本犯虽非免官当徒用官并尽依律当徒用官尽者叙限同免官未知当徒用官各尽今被特责除名叙法亦同免官以否答曰凡称除名官当不论本犯轻重从例除免不计徒年罪不至免官而特除名者止论正犯免官之法当徒官尽不在其中注妇人因夫子得邑号犯除名者年满之后夫子见在有官爵者聴依式叙䟽议曰妇人因夫子而得邑号曰夫人郡君县君郷君等其身犯罪而得除名年满叙日计夫子见有官爵仍合授夫人郡县乡君者并依前授不降其品若夫子被降官者并依降授法如夫子进官者聴依髙叙其妇人叙法令备明文为因夫子官爵故不依降减之例问曰妇人不因夫子别加邑号犯除名者合叙以否答曰律云不因夫子别加邑号者同封爵之例爵无常叙之法除名不合更叙免官者三载之后降先品二等叙䟽议曰称载者理与六载义同亦止取三载之后入四年聴叙降先品二等正四品以下一阶为一等从三品以上及勲官正从各为一等假有正四品上免官三载之后得从四品上叙上柱国免官三载之后从上护军叙是为三载之后降先品二等叙免所居官及官当者期年之后降先品一等叙䟽议曰免所居官及官当罪又轻故至期年聴叙称期者匝四时曰期从勑出解官日至来年满三百六十日也称年者以三百六十日称载者取其三载六载之后不计日月若本犯不至免所居官及官当而特免官者叙法同免所居官䟽议曰本犯不至免所居官者谓非府号官称犯父祖名以下等罪本犯不至官当者谓玖品以上犯私罪不至一年徒公罪不至二年徒五品以上私罪不至二年公罪不至三年徒特勑免官者叙法一同免所居官期年降先品一等叙故云叙法同免所居官其免官者若有二官各聴依所降品叙䟽议曰二官谓职事等带勲官前已释讫若犯免官职事勲官并免假从正六品上职事免官降至从六品上叙又带上柱国亦免从上䕶军叙此是各聴依所降品叙故注云若勲官降一等者从上柱国削授柱国降二等者削授上护军之类即降品卑于武骑尉者聴从武骑尉叙即免官免所居官及官当断讫更犯余有歴任官者各依当免法䟽议曰假有人犯免官及免所居官或以官当徒各用一官二官当免讫更犯徒流或犯免官免所居官官当余有歴任之官告身在者各依上法当免未断更犯通以降所不至者当之注兼有二官者先以髙者当䟽议曰此既重犯之人明非见任职事若有勲官职事二官先以髙者当假有前任六品职事及五品勲官先以勲官当若当罪不尽亦以次髙者当不限勲官职事仍累降之所降虽多各不得过四等䟽议曰假有前犯免官已降二等又犯免官或当徒官尽亦降二等故云仍累降之即虽断讫更犯经三度以上叙日止依此律再降四等法其免所居官及当徒用官不尽断讫更犯后叙各降一等及至四度重犯緫降四等后犯虽多止以四等为限或频犯免官讫又再犯免所居官者亦各计所犯降四等叙之故云所降虽多各不得过四等注各谓二官各降不在通计之限䟽议曰职事散官卫官为一官所降不得过四等勲官为一官所降亦不得过四等此二官犯者各降四等为法不在通计之限若官尽未叙更犯流以下罪者聴以赎论䟽议曰谓用官当免并尽未到叙日更犯流罪以下者聴以赎论以其年限未充必有叙法故免决配聴依赎论本犯不合赎者亦不得赎问曰此条内有殴告大功尊长小功尊属者合以赎论否答曰上条殴告大功尊长小功尊属不得以荫论今此自身官尽听以赎论即非用荫之色聴同赎法注叙限各从后犯计年䟽议曰犯免官及免所居官未叙更犯免官及免所居官官当者各依后犯计年聴叙官尽更犯聴依赎法若犯当免官更三载之后聴叙免所居官者更期年之后聴叙其犯徒流不合赎而真配者流即依令六载徒则役满叙之虽役满仍在免官限内者依免官叙例不在课役之限虽有歴任之官不得预朝叅之例䟽议曰不在课役者谓有叙限故免其课役虽有歴任之官者假有一品职事犯当免官仍有歴任二品以下官未叙之间不得预朝叅之例其免所居官及以官当徒限内未叙者亦凖此诸以官当徒者罪轻不尽其官留官收赎官少不尽其罪余罪收赎䟽议曰假有五品以上官犯私坐徒二年例减一等即是罪轻不尽其官留官收赎官少不尽其罪者假有八品官犯私坐一年半徒以官当徒一年余罪半年收赎之类其犯除免者罪虽轻从例除免䟽议曰假有五品以上职事及带勲官于监临内盗绢一疋本坐合杖八十仍须凖例除名或受财六疋一尺而不枉法本坐徒一年半亦凖例免官或姦监临内婢合杖九十亦凖例免所居官罪若重仍依当赎法䟽议曰凡是除名免官本罪虽轻从例除免罪重者各凖所犯凖当流徒及赎法假有职事正七品上复有歴任从七品下犯除名流不合例减者以流比徒四年以正七品上一官当徒一年又以从七品下一官当徒一年更无歴任及勲官即征铜四十斤赎二年徒坐仍凖例除名若罪当免官者亦凖此当赎法仍依例免官此名罪若重仍依当赎法其除爵者虽有余罪不赎䟽议曰爵者既得传授子孙所以义同带砺今并除削在责已深为其国除故有残罪不赎诸除名者比徒三年免官者比徒二年免所居官者比徒一年流外官不用此律䟽议曰除名免官免所居官罪有差降故量轻重节级比徒流外之职品秩卑㣲诬告反坐与白丁无异故云不用此律注谓以轻罪诬人及出入之类故制此比䟽议曰假有人告五品以上官监临主守内盗绢一疋若事实盗者合杖八十仍合除名若虚诬告人不可止得杖罪故反坐比徒三年免官者诬告五品于监临外盗绢五疋科徒一年仍合免官若虚反坐不可止科徒一年故比徒二年免所居官者谓告监临内姦婢合杖九十姦者合免所居官若虚反坐不可止得杖罪故比徒一年及出入之类者谓不盗监临内物官人枉判作盗所监临或实盗监临官人判作不盗即是官司出入除名比徒三年若出入免官者比徒二年出入免所居官比徒一年之法其藏匿罪人若过致资给或为保证及故纵等有除免者皆从比徒之例故云之类注若所枉重者自从重䟽议曰谓诬告及出入之罪重于比徒之法者自从反坐等重法科之不复仍凖比徒之法若诬告道士女冠应还俗者比徒一年其应苦使者十日比笞十官司出入者罪亦如之䟽议曰依格道士等輙着俗服者还俗假有人诬道士等輙着俗服若实并须还俗既虚反坐比徒一年其应苦使者十日比笞十依格道士等有歴门教化者百日苦使若实不教化枉被诬告反坐者诬告苦使十日比笞十百日杖一百官司出入者谓应断还俗及苦使官司判放或不应还俗及苦使官司枉入各依此反坐徒杖之法故云亦如之失者各从本法诸犯流应配者三流俱役一年䟽议曰犯流若非官当收赎老疾之色即是应配之人三流逺近虽别俱役一年为例加役流者本法既重与常流理别配流三千里俱役三年注役满及会赦免役者即于配处从户口例䟽议曰役满一年及三年或未满会赦即于配所从户口例课役同百姓应选者须满六年故令云流人至配所六载以后聴仕反逆縁坐流及因反逆免死配流不在此例即本犯不应流而特配流者三载以后亦聴仕妻妾从之䟽议曰妻妾见已成者并合从夫依令犯流断定不得弃放妻妾问曰妻有七出及义絶之状合放以否答曰犯七出者夫若不放于夫无罪若犯流聴放即假伪者多依令不放于理为允犯义絶者官遣离之违法不离合得徒罪义絶者离之七出者不放父祖子孙欲随者聴之䟽议曰曽髙以下及玄孙以上欲随流人去者聴之移乡人家口亦凖此䟽议曰移乡人妻妾随之父祖子孙欲随者聴不得弃放妻妾皆凖流人故云亦凖此若流移人身䘮家口虽经附籍三年内愿还者放还䟽议曰籍谓三年一造申送尚书省流人若到配所三年必经造籍故云虽经附籍三年内聴还既称愿还即不愿还者聴住即造畜蛊毒家口不在聴还之例䟽议曰依本条造畜蛊毒并同居家口虽会赦犹流况此已至配所故云不在聴还之例注下条凖此䟽议曰谓下条云流人逃者身死所随家口仍凖上法聴还上有下条凖此之语下有凖上法之文家口合还及不合还一准上条之义诸流配人在道会赦计行程过限者不得以赦原䟽议曰行程依令马日七十里驴及步人五十里车三十里其水程江河余水沿泝程各不同但车马及步人同行迟速不等者并从迟者为限注谓从上道日緫计行程有违者䟽议曰假有配流二千里准步程合四十日若未满四十日会赦不问已行逺近并从赦原从上道日总计行程有违者即不在赦限有故者不用此律䟽议曰故谓病患死亡及请粮之类凖令临时应给假者及前有阻难不可得行聴除假故不入程限故云不用此律若程内至配所者亦从赦原䟽议曰假有人流二千里合四十日程四十日限前已至配所而遇恩赦者亦免逃亡者虽在程内亦不在免限即逃者身死所随家口仍凖上法聴还䟽议曰行程之内逃亡虽遇恩赦不合放免即迯者身死所随家口虽已附籍三年内愿还者凖上法聴还诸犯死罪非十恶而祖父母父母老疾应侍家无期亲成丁者上请䟽议曰谓非谋反以下内乱以上死罪而祖父母父母通曽髙祖以来年八十以上及笃疾据令应侍户内无期亲年二十一以上五十九以下者皆申刑部具状上请聴勅处分若勅许允侍家有期亲进丁及亲终更奏如元奉进止者不奏家无期亲成丁者律意属在老疾人期亲其曾髙于曽玄非期亲纵有亦合上请若有曽玄数人其中有一人犯死罪则不上请犯流罪者权留养亲䟽议曰犯流罪者虽是五流及十恶亦得权留养亲会赦犹流者不在权留之例其权留者省司判聴不须上请不在赦例䟽议曰权留养亲动经多载虽遇恩赦不在赦限依令流人季别一遣同季流人若未上道而㑹赦者得从赦原课调依旧䟽议曰侍丁依令免役唯输调及租为其充侍未流故云课调依旧问曰死罪囚家无期亲上请敕许充侍若逢恩赦合免死以否答曰权留养亲不在赦例既无各字止为流人但死罪上请勑许留侍经赦之后理无杀法况律无不免之制即是会赦合原又断死之徒例无输课虽得留侍课不合征免课霑恩理用为允又问死罪是重流罪是轻流罪养亲逢赦不免死罪留侍却得会恩则死刑何得从寛流坐乃翻为急轻重不类义有惑焉答曰死罪上请唯聴勑裁流罪侍亲凖律合住合住者须依常例敕裁者已沐殊恩岂将恩许之人比同曹判之色以此甄异非为重轻若家有进丁及亲终期年者则从流计程会赦者依常例䟽议曰本为家无成丁故许留侍若家有期亲进丁及亲终已经期年者并从流配之法计程会赦者一准流人常例即至配所应侍合居作者亦聴亲终周年然后居作䟽议曰流人至配所亲老疾应侍者并依侍法合居作者亦聴亲终周年然后居作问曰犯死罪聴侍流人权留养亲中间各犯死罪以下若为科断荅曰依下文犯罪已发及已配而更为罪者各重其事若死囚重犯死罪亦同犯流加杖法若本坐是绞重犯斩刑即须改断从斩前更犯绞者亦依加杖例若依前应侍仍更重请若犯流徒者各准流徒之法杖罪以下依数决之流人聴侍者犯死罪上诸若犯流依留住法加杖侍亲终于配所累役犯徒应役亦准此应荫赎者各依本法诸犯徒应役而家无兼丁者注云妻年二十一以上同兼丁之限妇女家无男夫兼丁亦同䟽议曰应役者谓非应收赎之人法合役身而家无兼丁者谓户内全无兼丁妻同兼丁妇女虽复非丁据礼与夫齐体故年二十一以上同兼丁之限其妇人犯徒户内无男夫年二十一以上亦同无兼丁例言以上者谓五十九以下其残疾既免丁役亦非兼丁之限问曰家内虽有二丁俱犯徒坐或一人先从征防或任官或逃走及被禁并同兼丁以否答曰家无兼丁免徒加杖者矜其粮饷乏絶又恐家内困穷一家二丁俱在徒役理同无丁之法便须决放一人征防之徒逺从戍役及犯徒罪以上狱成在禁同无兼丁之例据理亦是弘通居官之人虽非丁色身既见居荣禄不可同无兼丁若兼丁迯走在未发之前既不预知得同无兼丁之限如家人犯徒事发后兼丁然始迯亡若其许同无丁便是长其姦诈即同有丁之限依法役身又问二人俱徒许决放一人若三人俱犯徒坐家内更无兼丁若为决放答曰律称家无兼丁本谓全无丁者三人决放一人即是家有丁在足堪粮饷不可更放一人若一家四人徒役决放二人其徒有年月及尊卑不等者先从见应役日少者决放役日若停即决放尊长其夫妻并徒更无兼丁者决放其妇徒一年加杖一百二十不居作一等加二十䟽议曰徒一年加杖一百二十一等加二十即是半年徒加杖二十不居作既已加杖故免居作流至配所应役者谓流人应合居役家无兼丁应加杖者亦凖此若徒年限内无兼丁者緫计应役日及应加杖数凖折决放䟽议曰徒限未满兼丁死亡或入老疾或犯罪征防见无兼丁者若犯徒一年三百六十日合杖一百二十即三十日当杖十若犯一年半五百四十日合杖一百四十即是三十八日当杖十若犯二年徒七百二十日合杖一百六十即是四十五日当杖十若犯二年半徒九百日合杖一百八十即五十日当杖十若犯三年徒一千八十日合杖二百即五十四日当杖十若犯三年半徒一千二百六十日亦杖二百即六十三日当杖十若犯四年徒一千四百四十日亦合杖二百即七十二日当杖十其役日未尽不满杖十者律云加者数满乃坐既不满十据理放之盗及伤人者不用此律䟽议曰盗及伤人徒以上并合配徒不入加杖之例诸条称以盗论及以故杀伤论以鬪杀伤论者各同真盗及真杀伤人之法亲老疾合侍者谓有祖父母父母年八十以上及笃疾合侍家无兼丁者虽犯盗及伤人仍依前加杖之法诸工乐杂户及太常音声人䟽议曰工乐者工属少府乐属太常并不贯州县杂户者散属诸司上下前已释讫太常音声人谓在太常作乐者元与工乐不殊俱是配隷之色不属州县唯属太常义宁以来得于州县附贯依旧太常上下别名太常音声人犯流者二千里决杖一百一等加三十留住俱役三年䟽议曰此等不同百姓职掌唯在太常少府等诸司故犯流者不同常人例配合流二千里者决杖一百二千五百里者决杖一百三十三千里者决杖一百六十俱留住役三年犯加役流者役四年名例云累徒流应役者不得过四年故三年徒上止加一年以充四年之例若是贱人自依官户及奴法若习业已成能专其事及习天文并给使散使各加杖二百䟽议曰工乐及太常音声人皆取在本司习业依法各有程试所习之业已成又能专执其事及习天文业者谓在太史局天文观生及天文生以其执掌天文依令诸州有阉人并送官配内侍省及东宫内坊名为给使诸王以下为散使多本是良人以其宫闱驱使并习业已成天文坐等犯流罪并不逺配各加杖二百犯徒者凖无兼丁例加杖还依本色䟽议曰工乐及太常音声人习业已成能专其事及习天文并给使散使犯徒者皆不配役凖无兼丁例加杖若习业未成依式配役如元是官户及奴者各依本法还依本色者工乐还掌本业杂户太常音声人还上本司习天文生还归本局给使散使各送本所故云还依本色其有官荫仍依本法当赎若以流内官当徒及解流外任亦同前还本色叙限各依常法其妇人犯流者亦留住䟽议曰妇人之法例不独流故犯流不配留住决杖居作造畜蛊毒所在不容摈之荒服絶其根本故虽妇人亦须投窜纵令嫁向中华事发还从配遣并依流配之法三流俱役一年纵使遇恩不合原免妇人教令造畜者只得教令之坐不同身自造畜自依常犯科罪流二千里决杖六十一等加二十俱役三年䟽议曰妇人流二千里决杖六十流二千五百里决杖八十流三千里决杖一百三流俱役三年若加役流亦决杖一百即是役四年既决杖之文在上明须先决后役若夫子犯流配者聴随之至配所免居作䟽议曰妇人元不合配以夫子流故所以聴随矜其本法无流所以得免居作从流无杖不在决例其有夫子在路身死妇人不合从流既得却还不复更令居作问曰妇人先犯流刑在身乃有官荫夫子犯流既聴随去未知官䕃合用以否答曰律唯言至配所免居作役既许免更无罪名若犯十恶五流者各依除名之律若别犯流以下罪聴从官当减赎法又问注云造畜蛊毒妇女应流者配流如法未知此注唯属妇人唯复緫及工乐以否答曰案贼盗律造畜蛊毒者虽会赦不免同居不知情亦流但是诸条犯流加杖配徒之色若有蛊毒并须配遣故于工乐等留住下立例故云造畜者配流如法斯乃工乐以下緫摄不独为妇人生文故唐律疏议卷第三故唐律疏议故唐律疏议卷四故唐律䟽议卷第四诸犯罪已发及已配而更为罪者各重其事䟽议曰已发者谓已被告言其依令应三审者初告亦是发讫及已配者谓犯已配而更为笞罪以上者各重其后犯之事而累科之即重犯流者依留住法决杖于配所役三年䟽议曰犯流未断或已断配讫未至前所而更犯流者依工乐留住法流二千里决杖一百流二千五百里决杖一百三十流三千里决杖一百六十仍各于配所役三年通前犯流应役一年緫役四年若前犯常流后犯加役流者亦止緫役四年若已至配所而更犯者亦凖此䟽议曰已至配流之处而更犯流者亦准上解留住法决杖配役其前犯处近后犯处逺即于前配所科决不复更配逺流即累流徒应役者不得过四年若更犯流徒罪者准加杖例䟽议曰有犯徒役未满更犯流役流役未满更犯徒或徒流役内复犯徒流应役身者并不得过四年假有元犯加役流后又犯加役流前后累徒虽多役以四年为限若役未讫更犯流徒罪者准加杖例犯罪虽多累决杖笞者亦不得过二百问曰有人重犯流罪依留住法决杖于配所役三年未知此三年之役家无兼丁合准无兼丁例决杖以否荅曰流人虽无兼丁而无加杖之例三年之役本替流罪虽无兼丁不合加杖唯有元犯之流至配所应役者家无兼丁得准徒加杖其杖罪以下亦各依数决之累决笞杖者不得过二百其应加杖者亦如之䟽议曰累流徒应役四年限内复犯杖笞者亦依所犯杖笞数决或𥘉犯杖一百中间又犯杖九十后又犯笞五十前后虽有二百四十决之不得过二百其犯徒应加杖者亦如之假如工乐杂户官私奴婢等并合加杖纵令重犯流徒累决杖笞亦不得过二百诸年七十以上十五以下及废疾犯流罪以下收赎䟽议曰依周礼年七十以上及未齓者并不为奴今律年七十以上七十九以下十五以下十一以上及废疾为矜老小及疾故流罪以下收赎问曰上条赎章称犯流罪以下聴赎此条及官当条即言收赎未知听之与收有何差异荅曰上条犯十恶等有不听赎处复有得赎之处故云听赎其当徒官少不尽其罪余罪收赎及矝老小废疾虽犯十恶皆讦收赎此是随文设语更无别例註犯加役流反逆縁坐流会赦犹流者不用此律至配所免居作䟽议曰加役流者本是死刑元无赎例故不许赎反逆縁坐流者逆人至亲义同休戚处以縁坐重累其心此虽老疾亦不许赎㑹赦犹流者为害深重虽㑹大恩犹从流配此等三流特重常法故緫不许收赎至配所免居作者矜其老小不堪役身故免居作其妇人流法与男子不同虽是老小犯加役流亦合收赎征铜一百斤反逆縁坐流依贼盗律妇人年六十及废疾并免不入此流即虽谋反词理不能动衆威力不足率人者亦皆斩父子母女妻妾并流三千里其女及妻妾年十五以下十一以上亦免流配征铜一百斤妇人犯会赦犹流唯造畜蛊毒并同居家口仍配八十以上十嵗以下及笃疾犯反逆杀人应死者上请䟽议曰周礼三赦之法一曰㓜弱二曰老耄三曰戆愚今十嵗合于㓜弱八十是老耄笃疾戆愚之类并合三赦之法有不可赦者年虽老小情状难原故反逆及杀人凖律应合死者曹司不断依上请之式奏聴勑裁盗及伤人者亦收赎䟽议曰盗者虽是老小及笃疾并为意在贪财伤人者老小疾人未离忿恨此等二事既侵损于人故不许全免令其收赎若有官爵者须从官当除免之法不得留官征赎谓殴从父兄姊伤合除名盗五疋以上合免官殴凡人折支合官当之类问曰既云盗及伤人亦收赎者或强盗合死或伤五服内亲亦合死刑未知并得赎否荅曰盗及伤人亦收赎但盗既不言强窃伤人不显亲踈直云收赎不论轻重爲其老小特𬒳哀矝设令强盗伤亲合死据文并许收赎又问既称伤人收赎即似不伤者无罪若有殴杀他人部曲奴婢及殴己父母不伤若为科断荅曰奴婢贱隷唯于𬒳盗之家称人自外诸条杀伤不同良人之限若老小笃疾律许哀矜杂犯死刑并不科罪伤人及盗俱入赎刑例云杀一家三人为不道注云杀部曲奴婢者非即验奴婢不同良人之限唯因盗伤杀亦与良人同其应出罪者举重以明轻杂犯死刑尚不论罪杀伤部曲奴婢明亦不论其殴父母虽小及疾可矜敢殴者乃为恶逆或愚痴而犯或情恶故为于律虽得勿论凖礼仍为不孝老小重疾上请聴裁又问八十以上十嵗以下盗及伤人亦收赎注云有官爵者各从除免当赎法未知本罪至死仍得以官当赎以否荅曰条有收赎之文注设除免之法止为矜其老疾非谓故轻其罪但杂犯死罪例不当赎虽有官爵并合除名既死无比徒之文官有当徒之例明其除免当法止据流罪以下若欲以官折死便是律外生文自须依法除名死依赎例余皆勿论䟽议曰除反逆杀人应死盗及伤人之外悉皆不坐故云余皆勿论九十以上七嵗以下虽有死罪不加刑䟽议曰礼云九十曰耄七嵗曰悼悼与耄虽有死罪不加刑爱㓜养老之义也縁坐应配没者谓父祖反逆罪状已成子孙七嵗以下仍合配没故云不用此律即有人教令坐其教令者若有赃应俻受赃者俻之䟽议曰悼耄之人皆少智力若有教令之者唯坐教令之人或所盗财物旁人受而将用既合备偿受用者俻之若老小自用还征老小故云有赃应俻受赃者俻之问曰悼耄者𬒳人教令唯坐教令之者未知所教令罪亦有色目以否荅曰但是教令作罪皆以所犯之罪坐所教令或教七嵗小儿殴打父母或教九十耄者斫杀子孙所教令者各同自殴打及杀凡人之罪不得以犯亲之罪加于凡人诸犯罪时虽未老疾而事发时老疾者依老疾论䟽议曰假有六十九以下犯罪年七十事发或无疾时犯罪废疾后事发并依上解收赎之法七十九以下犯反逆杀人应死八十事发或废疾时犯罪笃疾时事发得入上请之条八十九犯死罪九十事发并入勿论之色故云依老疾论问曰律云犯罪时虽未老疾而事发时老疾者依老疾论事发以后未断决然始老疾者若为科断荅曰律以老疾不堪受刑故节级优异七十衰老不能徒役听以赎论虽发在六十九时至年七十始断衰老是一不可仍遣役身此是役徒内老疾依老疾论假有七十九犯加役流事发至八十始断止得依老免罪不可仍配徒流又依狱官令犯罪逢格改者若格轻听从轻依律及令务从轻法至于老疾者岂得配流八十之人事发与断相连者例从轻典断依发时之法唯有疾人与老者理别多有事发之后始作疾状临时科断须䆒本情若未发时已患至断时成疾者得同疾法若事发时无疾断日加疾推有故作须依犯时实患者听依疾例若在徒年限内老疾亦如之䟽议曰假有六十九以下配徒役或二年三年役限未满年入七十又有配役时无病役限内成废疾并听准上法收赎故云在徒限内老疾亦如之又计徒一年三百六十日应赎者征铜二十斤即是一斤铜折役一十八日计余役不满十八日征铜不满一斤数既不满并宜免放犯罪时㓜小事发时长大依㓜小论䟽议曰假有七嵗犯死罪八嵗事发死罪不论十嵗杀人十一事发仍得上请十五时偷盗十六事发仍以赎论此名㓜小时犯罪长大事发依㓜小论诸彼此俱罪之赃䟽议曰受财枉法不枉法及受所监临财物并坐赃罪依法与财者亦各得罪此名彼此俱罪之赃谓计赃为罪者及犯禁之物则没官䟽议曰谓甲弩矛矟旌旗幡帜及禁书寳印之类私家不应有者是名犯禁之物彼此俱罪之赃以下并没官注若盗人所盗之物倍赃亦没官䟽议曰假有乙盗甲物丙转盗之彼此各有倍赃依法并应还主甲既取乙倍备不合更得丙赃乙即元是盗人不可以赃盗故倍赃亦没官若有紏告之人应赏者依令与赏问曰私铸钱事发所获作具及钱铜或违法杀马牛等肉如此之类律令无文未知合没官以否荅曰其肉及钱私家合有凖如律令不合没官作具及钱不得仍用毁讫付主罪依法科其铸钱见有别格从格断余条有别格见行破律者并准此取与不和䟽议曰取与不和谓恐喝诈欺强市有剩利强率歛之类虽和与者无罪谓去官而受旧官属士庶馈与或和率歛或监临官司和市有剩利或雇人而告他罪得实但是不应取财而与者无罪皆是若乞索之赃并还主䟽议曰强乞索和乞索得罪虽殊赃合还主称并者从取与不和以下并征还主即簿歛之物赦书到后罪虽决讫未入官司者并从赦原䟽议曰簿歛之物谓谋反大逆人家合没官者赦书到后罪人虽已决讫其物未入官司者并从赦原若簿歛之物已入所在官司守掌者并不合放免若罪未处决物虽送官未经分配者犹为未入䟽议曰若反逆之罪仍未处决罪人虽已断讫其身尚存者物虽送官但未经分配者并从赦原即縁坐家口虽已配没罪人得免者亦免䟽议曰谓反逆人家口合縁坐没官罪人于后蒙恩得免縁坐者虽已配没亦从放免其奴婢同于资财不从縁坐免法问曰但是縁坐遇恩罪人得免其有罪人不合免者縁坐亦有免法以否荅曰谋反大逆罪极诛夷汚其室宅除恶务本罪人既不㑹赦縁坐亦不合原去取之宜皆随罪人为法其谋叛已上道及杀一家非死罪三人支解人縁坐虽及家口其恶不同反逆又律文特显反逆縁坐为与十恶同科不得请减及赎自同五流除名配流如法自余縁坐流并得减赎不除名虽云合流得减赎者明即与反逆縁坐不同赦书若十恶不原非反逆縁坐人仍从恩免以其身非十恶又非反逆之家故也诸以赃入罪正赃见在者还官主䟽议曰在律正赃唯有六色强盗窃盗枉法不枉法受所监临及坐赃自外诸条皆约此六赃为罪但以此赃而入罪者正赃见在未费用者官物还官私物还主转易得他物者谓本赃是驴回易得马之类及生产蕃息者谓婢产子马生驹之类问曰假有盗得他人财物即将兴易及出举别有息利得同蕃息以否其赃本是人畜展转经歴数家或有知情及不知者如此蕃息若为处分荅曰律注云息本㩀应产之类而有蕃息若是兴生出举而得利润皆用后人之功本无财主之力既非孶生之物不同蕃息之限所得利物合入后人其有展转而得知情者蕃息物并还前主不知情者亦入后人又问有人知是赃婢故买自幸因而生子合入何人荅曰知是赃婢本来不合交关违法故买意在姦伪赃婢所产不合从良止是生产蕃息依律随母还主已费用者死及配流勿征䟽议曰因赃断死及以赃配流得罪既重多破家业赃已费用矜其流死其赃不征若未经奏画会赦免流死者征赃如法画讫会恩即同免例注云别犯流及身死者谓虽不因赃配流别为他罪流配及虽非身𬒳刑戮而别有死亡者本犯之赃费用已尽亦从免例余皆征之䟽议曰除非身死及已配流其赃见在并已费用并在征限故曰余皆征之盗者倍备谓盗者以其贪财既重故令倍备谓盗一尺征二尺之类若计庸赁为赃者亦勿征䟽议曰庸谓私役使所监临及借车马之属计庸一日为绢三尺以受所监临财物论赁谓碾硙邸店舟船之类须计赁价为坐既计庸赁为赃其赃元非正物故虽非会赦其赃并亦不征余条庸赁皆准此会赦及降者盗诈枉法犹征正赃䟽议曰谓会赦及降唯盗诈枉法三色正赃犹征各还官主盗者免倍赃故云犹征正赃谓赦前事发者若赦后事发捉获见赃准闘讼律征之问曰枉法会赦正赃犹征未知此赃还官还主须定明例荅曰彼此俱罪之赃例并合没虽复首得原罪正赃犹征如法其赃追没于法何疑余赃非见在及收赎之物限内未送者并从赦降原䟽议曰余赃非见在赦前已费用尽若非转易得他物及生产蕃息者皆非见在之赃及收赎之物者谓犯罪征铜依令节级各依期限限内未送并从赦降原过限不送不在免限称限内不送唯据赎铜余赃旧无限约逢赦并皆放免其犯罪应赎征铜送有期限违限不纳会赦不原故云限内未送者唯为赎铜生文不为余赃立制问曰收赎之人身在外处虽对面断罪又牒本贯征铜未知以牒到本属为期即㩀断日作限荅曰依令任官应免课役皆㩀蠲符到日为限其征铜之人虽对面断讫或有一身𬒳禁所属在逺虽𬒳释放无铜可输符下本属征收须㩀符到征日为限若取对面为定何烦更牒本属诸平赃者皆据犯处当时物价及上绢估䟽议曰赃谓罪人所取之赃皆平其价直凖犯处当时上绢之价依令每月旬别三等估其赃平所犯旬估定罪取所犯旬上绢之价假有人蒲州盗盐嶲州事发盐已费用依令悬平即取蒲州中估之盐凖蒲州上绢之价于嶲州断决之类纵有卖买贵贱与估不同亦依估价为定问曰赃若见在犯处可以将赃对平如其先巳费损悬平若为准定又有获赃之所与犯处不同或逺或近并合送平以否荅曰悬平之赃依令凖中估其获赃去犯处逺者止合悬平若运向犯处准估其物即须脚价生产之类恐加瘦损非但姦伪斯起人粮所出无从同遣悬平理便适中又问在蕃有犯断在中华或边州犯赃当处无估平赃定罪从何取中荅曰外蕃既是殊俗不可牒彼平估唯于近蕃州县准估量用合宜无估之所而有犯者于州府详定作价平功庸者计一人一日为绢三尺牛马駞骡驴车亦同䟽议曰计功作庸应得罪者计一人一日为绢三尺牛马駞骡驴车计庸皆准此三尺故云亦同其船及碾硙邸店之类亦依犯时赁直䟽议曰自船以下或大小不同或闲要有异故依当时赁直不可准常赁为估邸店者居物之处为邸估卖之所为店称之类者铺肆园宅品目至多略举宏纲不可备载故言之类庸赁虽多各不得过其本价䟽议曰假有借驴一头乘经百日计庸得绢七疋二丈驴估止直五疋此则庸多仍依五疋为罪自余庸赁虽多各准此法诸略和诱人若和同相卖䟽议曰不和为略前已解讫和诱者谓彼此和同共相诱引或使为良或使为贱限外蔽匿俱入此条轻重之制自从本法若和同相卖者谓两相和同共知违法及略和诱部曲奴婢若嫁卖之即知情取买䟽议曰上文皆据良人此论部曲客女奴婢等略和诱义并与上同或得而自留或转将嫁卖或乞人亦同其知情娶买者谓从略和诱以下不问良贱共知本情或娶或买限外不首自为蔽匿及藏逃亡部曲奴婢䟽议曰藏匿无日限谓知是部曲奴婢逃走故将藏匿者署置官过限及不应置而置䟽议曰在令置官各有员数员外剩置是名过限案职制律官有员数而署置过限及不应置而置注云谓非奏授者在此虽有奏授亦同蔽匿于格令无员而置是名不应置而置诈假官假与人官及受假者䟽议曰诈假官者身实无官假为职任流内流外得罪虽别诈假之义并同或自造告身或雇倩人作或得他人告身而自行用但于身不合为官诈将告身行用皆是其假与人官者谓所司假授人官或伪奏拟或假作曹司判𥙷及受假者谓知假而受之若诈死私有禁物䟽议曰诈死者或本心避罪或䂓免赋役或因犯逃亡而遂诈死之类私有禁物者注云谓非私所应有者谓甲弩矛矟之类及禁书谓天文图书兵书七曜暦等是名禁书称之类者谓玄象器物等既不是书故云之类赦书到后百日见在不首故蔽匿者复罪如𥘉媒保不坐䟽议曰赦书原罪皆据制书出日昧爽以前并从赦免惟此蔽匿条中乃云赦书到后百日此据赦书所至之处别取百日为限见在不首故蔽匿者谓人物及所假官等见在故蔽隐藏而不首出并复罪如𥘉𥘉者谓如犯罪之初赃物应征及倍悉从𥘉犯本法若人有转易在他所但其人见在不首皆为故蔽匿其媒保不坐者谓嫁娶有媒卖买有保既经赦原无问百日内外虽不自首并皆不坐其限内事发虽不自首非蔽匿䟽议曰从略和诱以下私有禁物以上谓赦书到后事发之所百日内发者虽不自首亦非蔽匿以其限尚未充故得无罪注虽限内但经问不承者亦为蔽匿䟽议曰上云限内事发虽不自首非蔽匿谓限内事发经问即承为无隐心乃非蔽匿其经问不承虽在限内仍同蔽匿之法即有程期者计赦后日为坐䟽议曰程者依令公案小事五日程中事十日程大事二十日程及公使各有行程如此之类是为有程期者律有大集校閲违期不到之条亦有计帐等在令各有期限此等赦前有违经恩不待百日但赦出后日仍违程期者即计赦后违日为坐赦后并须准事给程以为期限其因犯逃亡经赦免罪限外不首者止坐其亡不论本罪䟽议曰谓赦前犯罪因即逃亡会赦之后罪皆原免赦后百日仍不自首止有逃亡之坐更不论其本罪又如征防逃亡会赦免罪计百日限外征防仍自未还须计征防之日以为逃亡定罪限内流例若还即同在家亡法即军人上畨因犯逃走经赦当下亦同常亡之律注谓赦书到后百日限外计之䟽议曰上论蔽匿既以百日之外为限此逃亡之坐亦以百日限外计之诸会赦应改正征收经责簿帐而不改正征收者各论如本犯律䟽议曰前条以百日为限此据赦后经责簿帐即须改正征收仍有隐欺不改从正者皆如本犯得罪其应改正征收具如此注注谓以嫡为庶以庶为嫡违法飬子䟽议曰依令王公侯伯子男皆子孙承嫡者传袭无嫡子立嫡孙无嫡孙以次立嫡子同母弟无母弟立庶子无庶子立嫡孙同母弟无母弟立庶孙曾玄以下准此若不依令文即是以嫡为庶以庶为嫡又准令自无子者听养同宗于昭穆合者若违令养子是名违法即工乐杂户当色相养者律令虽无正文无子者理准良人之例注私入道诈复除避本业䟽议曰私入道谓道士女冠僧尼同不因官度者是名私入道诈复除者谓课役俱免即如太原元从给复终身没落外蕃投化给复十年放贱为良给复三年之类其有不当复限诈同此色是为诈复除避本业谓工乐杂户太常音声人各有本业若廻避改入他色之类是名避本业注増减年纪侵隐园田脱漏户口之类须改正䟽议曰増减年纪谓増年入老减年入中小者其有増减虽不免课役亦是侵隐园田谓人侵他园田及有私隠盗贸卖者脱漏户口者全户不附为脱隐口不附为漏称之类者谓増加疾状脱漏工乐杂户之类会赦以后经责簿帐即须改正若不改正亦论如本犯之律注监临主守之官私自借贷及借贷人财物畜产之类须征收䟽议曰监临谓于临綂部内主守谓躬亲保典之所者以官财物畜产私自借贷及将官物畜产私借贷人者及车船之属同财物鹰犬之属同畜产故言并须征収问曰上条会赦以百日为限下文会赦乃以责簿为期若有上条赦后百日内责簿帐隐而不通者下条未经责簿帐经问不承合得罪否答曰上条以罪重故百日内经问不承罪同蔽匿限内虽责簿帐事终未发纵不吐实未得论罪后条犯轻赦后经责簿帐不通即得本罪经年不经责簿帐据理亦未有辜虽复经问不承未合得罪又问蔽匿之事限内未首及应改正簿帐未通乃有非是物主傍人言告未知告者得罪以否答曰赦前之罪各有程期限内事发律许免罪终须改正徴収告者理不合坐故唐律䟽议卷四故唐律疏议故唐律疏议卷五故唐律䟽议卷第五诸犯罪未发而自首者原其罪䟽议曰过而不改斯成过矣今能改过来首其罪皆合得原若有文牒言告官司判令三审牒虽未入曹局即是其事已彰虽欲自新不得成首注正赃犹征如法䟽议曰称正赃者谓盗者自首不征倍赃称如法者同未首前法征还官主枉法之类彼此俱罪犹征没官取与不和及乞索之类犹征还主其轻罪虽发因首重罪者免其重罪䟽议曰假有盗牛事发因首铸钱铸钱之罪得原盗牛之犯仍坐之类即因问所劾之事而别言余罪者亦如之䟽议曰劾者推鞫之别名假有已𬒳推鞫因问乃更别言余事亦得免其余罪同因首重罪之义故云亦如之即遣人代首若于法得相容隐者为首及相告言者各听如罪人身自首法䟽议曰遣人代首者假有甲犯罪遣乙代首不限亲踈但遣代首即是若于法得相容隐者谓依下条同居及大功以上亲等若部曲奴婢为主首及相告言者此还据得容隐者纵经官司告言皆同罪人身首之法其小功缌麻相隐既减凡人三等若其为首亦得减三等注縁坐之罪及谋叛以上本服期虽捕告俱同自首例䟽议曰縁坐之罪者谓谋反大逆及谋叛已上道者并合縁坐及谋叛以上本服期者谓非縁坐若叛未上道大逆未行之类虽尊压出降无服各依本服期虽捕告以送官司俱同罪人自首之法其闻首告𬒳追不赴者不得原罪䟽议曰谓犯罪之人闻有代首为首及得相容隐者告言于法虽复合原追身不赴不得免罪谓止坐不赴者身首告之人及余应縁坐者仍依首法即自首不实及不尽者以不实不尽之罪罪之至死者听减一等䟽议曰自首不实谓强盗得赃首云窃盗赃虽首尽仍以强盗不得财科罪之类及不尽者谓枉法取财十五疋虽首十四疋余一疋是为不尽之罪称罪之者不在除免倍赃监主加罪加役流之例假有人强盗二十疋自首十疋余有十疋不首本法尚合死罪为其自有悔心罪状因首而发故至死听减一等问曰谋杀凢人乃云是舅或谋杀亲舅复云凢人姓名是同舅与凢人状别如此之类若为科断荅曰谋杀凢人是轻谋杀舅罪乃重重罪既得首免轻罪不可仍加所首姓名既同唯止舅与凡人有异谋杀之罪首亲舅与凡人状虚坐是不应得为从轻合笞四十其谋杀亲舅乃云凡人者但谋杀凡人唯极徒坐谋杀亲舅罪乃至流谋杀虽已首陈须科不尽之罪三流之坐凖徒四年谋杀凡人合徒三年不言是舅首陈不尽处徒一年又问一家漏十八口并有课役乃首九口未知合得何罪荅曰律定罪名当条见义如户内止隠九口告称隠十八口推勘九口是实诬告者不得反坐以本条隐九口者罪止徒三年罪至所止所诬虽多不反坐今首外仍隐九口当条以不尽之罪罪之仍合处徒三年又问乙私有甲弩乃首云止有稍一张轻重不同若为科处荅曰甲弩不首全罪见在首矟一张是别言余罪首矟之罪得免甲弩之罪合科既自首不实至死听减一等又问假有监临之官受财不枉法赃满三十疋罪合加役流其人首云受所监临其赃并尽合科何罪荅曰律云以不实不尽之罪罪之至死听减一等但不枉法与受所监临得罪虽别赃已首尽无财可科唯有因事不因事有殊止从不应为重科杖八十若枉法取物首言受所监临赃亦首尽无财可坐所枉之罪未首宜从所枉科之若枉出入徒流自从故出入徒流为罪如枉出入百杖以下所枉轻者从请求施行为坐本以因赃入罪赃既首讫不可仍用至死减一等之法注自首赃数不尽者止计不尽之数科之䟽议曰假有窃盗十疋止首五疋五疋不首仍徒一年是名止计不尽之数科之科之之义是复上文亦与罪之之义不殊不尽赃多至死者减一等其知人欲告及亡叛而自首者减罪二等坐之䟽议曰犯罪之徒知人欲告及案问欲举而自首陈及迯亡之人并叛巳上道此类事发归首者各得减罪二等坐之即亡叛者虽不自首能还归本所者亦同䟽议曰虽不自首谓不经官司首陈能还归本所者谓归𥘉迯叛之所亦同自首之法减罪二等坐之若本所移改还归移改之所亦同其于人损伤䟽议曰损谓损人身体伤谓见血为伤虽部曲奴婢伤损亦同良人例注因犯杀伤而自首者得免所因之罪仍从故杀伤法本应过失者听从本䟽议曰假有因盗故杀伤人或过失杀伤财主而自首者盗罪得免故杀伤罪仍科若过失杀伤仍从过失本法故云本应过失听从本于物不可备偿䟽议曰称物者谓寳印符节制书官文书甲弩旌旗幡帜禁兵器及禁书之类私家既不合有是不可偿之色本物见在首者谓不可备偿之类本物见在听同首法即事发迯亡䟽议曰假有盗罪合徒事发迯走已经数日而复陈首犯盗已发虽首不原迯走之罪听减二等若越度关及姦䟽议曰度关有三等罪越度私度冒度其私度越度自首不原冒度之罪自首合免若姦良人者自首不原并私习天文者并不在自首之例䟽议曰天文玄远不得私习从于人损伤以下私习天文以上俱不在自首之例诸犯罪共亡轻罪能捕重罪首䟽议曰犯罪事发已囚未囚及同犯别犯而共亡者或流罪能捕死囚或徒囚能捕流罪首如此之类是爲轻罪能捕重罪首注重者应死杀而首者亦同䟽议曰律称应死未须断讫准犯合死迯走轻者杀而来首亦同捕首法其流罪以下迯亡轻者能捕重罪首者捕法自准捕亡律若死罪之囚不必捕格方便杀得者亦是及轻重等获半以上首者皆除其罪䟽议曰假有五人俱犯百杖相共迯走有一人心悔更获二人而首即是获半以上及从共亡以下本罪及亡罪并得从原故云皆除其罪注常赦所不原者依常法䟽议曰常赦所不原者谓虽㑹大赦犹处死及流若除名免所居官及移郷之类此等既赦所不原故虽捕首亦不合免问曰假有犯百杖者十人同共迯走六人归首又捕得迯者二人得同获半以上除罪以否荅曰律开相捕之法本为少能捕多轻能捕重轻重等者犹须获半今六人共获二人便是以多捕少依如律义不合首原亡罪首减二等本犯仍依法断若轻能捕重所获虽少合原如轻重罪同不可首多获少亦须首获数等然可得原又问甲乙二人轻重罪等俱共迯走甲捕乙首甲免罪否荅曰律称获半以上首者皆除其罪甲乙共亡者甲能获乙迯罪已尽更无亡人获半尚得免辜况其迯亡全尽甲合从原假有十人合死俱共迯亡五人捕得五人亦是首获相半既开首捕之路此类各合全免又问缌麻以上犯罪共亡得同捕首法以否荅曰缌麻以上亲属者罪不合告言藏亡尚许减罪岂得辄相捕送此捕为凡人发例不与亲戚生文若捕亲属首者得减逃亡之坐本犯之罪不原仍依伤杀及告亲属法其犯谋叛以上得依捕首之律即因罪人以致罪而罪人自死者听减本罪二等䟽议曰因罪人以致罪谓藏匿罪人或过致给及保证不实之类今罪人非𬒳刑戮而自死者又听减罪二等若罪人自首及遇恩原减者亦准罪人原减法䟽议曰谓因罪人以得罪罪人于后自首及遇恩原减者或得全原或减一等二等之类一依罪人全原减降之法其应加杖及赎者各依杖赎例䟽议曰其应加杖假有官户奴婢犯流而为过致给捉获官户奴婢等流罪加杖二百过致给者并依杖二百罪减之不从流减其罪人本合收赎过致给者亦依赎法不以官当加杖配役问曰官户等犯流加杖二百过致者应减几等而科荅曰犯徒应加杖者一等加二十加至二百当徒三年乃至流刑杖亦二百即加杖之流应减在律殊无节文比附刑名止依徒减一等加杖一百八十诸盗诈取人财物而于财主首露者与经官司自首同䟽议曰盗谓强盗窃盗诈谓诈欺取人财物而能悔过于财主首露与经官司首同若知人将告而于财主首者亦得减罪二等问曰假有甲盗乙绢五疋经乙自首乙乃取甲十疋之物为正倍等赃合当何罪荅曰依律首者唯征正赃甲既经乙自首因乃剩取其物既非监主而乃因事受财合科坐赃之罪其于余赃应坐之属悔过还主者听减本罪三等坐之䟽议曰余赃谓盗诈之外应得罪者并是虽不于官司陈首能悔过还主者听减本罪三等假有枉法受财十疋合流悔过还主得减三等处徒二年之类既云坐之自依下例即财主应坐者减罪亦准此䟽议曰财主应坐谓受财枉法不枉法受所监临及坐赃与财人各亦得罪若取人悔过还主得减三等财主亦减本坐三等科之问曰贸易官物复以本物却还或本物已费别将新物相替如此悔过得免罪否荅曰若以本物却还得免计赃爲罪仍依盗不得财科之若其非官本物更以新物替之虽复私自陪备贸易之罪仍在诸同职犯公坐者长官为一等通判官为一等判官为一等主典为一等各以所由为首䟽议曰同职者谓连署之官公坐谓无私曲假如大理寺断事有违即大卿是长官少卿及正是通判官丞是判官府吏是主典是为四等各以所由为首者若主典检请有失即主典为首丞为第二从少卿二正为第三从太卿为第四从即主簿録事亦为第四从若由丞判断有失以丞为首少卿二正为第二从大卿为第三从典为第四从主簿録事当同第四从注若通判官以上异判有失者止坐异判以上之官䟽议曰假如一正异丞所判有失又有一正复同判即二正同为首罪若一正先依丞判一正始作异同异同者自为首科同丞者便即无罪假如丞断合理一正异断有乖后正直云依判即同前正之罪若云依丞判者后正无辜二卿异同亦各准此其通判官以上异同失理应连坐者唯长官及检勾官得罪以下并不坐通判官以下有失或中间一是一非但长官判从正法余者悉皆免罪内外诸司皆准此问曰假曰判官处断乖失通判官异同得理长官不依通判官断还同判官各有何罪荅曰案若申覆唯通判官一人合理即上下俱得免科如其当处断讫施行即乖失者依法得罪唯通判长官合理余悉不论其阙无所承之官亦依此四等官为法即无四等官者止准见官为罪䟽议曰四等之内但有阙官虽一人处断乖失亦作四等为坐假如大理卿或丞正一人见在判有乖失判者自当首罪勾官仍同四等下从即无四等官者为关戍之类无通判官闗丞即至闗令并主典唯有三等假有典检请有失丞为第二从令为第三从録事同为第三从下州县市令唯与典二人此等止准见官二等之罪若同职有私连坐之官不知情者以失论䟽议曰同职谓连判之官及典有私故违正理余官连判不知挟私情者以失论假有人犯徒一年判官曲理断免余官不觉自依失出之法有私者为首不觉者为从仍为四等科之失出减伍等失入减三等之类自余与夺之事失者减三等及云以失论之类各从本条问曰有主典増减文案诈欺取赃五疋判官不觉依増减状判讫未知判官于诈欺赃失减唯复于増减官文书失减荅曰但依律得罪皆从所判为坐取赃事在案外増减文案见行止从増减科之不可从赃而科又问判官主典有私故出流罪通判及长官不知情若为科首从之罪荅曰假令主典为首还合流坐判官为从合徒三年不知情者从公坐失法公坐既有四等通判官第三从论减典二等又失出减五等从流减七等合杖九十长官又减一等合杖八十其有放而还获及本应例减仍各依本法即余官及上官案省不觉者各逓减一等下官不觉者又逓减一等亦各以所由为首䟽议曰余官者谓比州比县及省内比司并诸府寺监不相管隷者上官者在京诸司向省台及诸州向尚书省诸县向州之类如州上文书向尚书省有错失省司不觉者省司所由之首减州所由首一等同职逓为四等法首从减之其余官不觉亦准此若省司下符向州错失州司不觉州司所由首减省司所由首二等同职逓为四等首从法减之检勾之官同下从之罪䟽议曰检者谓发辰检稽失诸司録事之类勾者署名勾讫録事叅军之类皆同下从若有四等官同四等从有三等官同三等从有二等官同二等从其无检勾之官者虽判官发辰勾稽若有乖失自于判处得罪不入勾检之坐应奏之事有失勘读及省审之官不駮正者减下从一等䟽议曰尚书省应奏之事类縁门下者以状牒门下省准式依令先门下録事勘给事中读黄门侍郎省侍中审有乖失者依法駮正却牒省司若实有乖失不駮正者録事以上减省下从一等既无逓减之文即侍中以下同减一等律以既减下从得罪最轻若更逓减余多无坐駮正之法唯在录事以上故所掌主典律无罪名若辞状隐伏无以验知者勿论䟽议曰辞状隐伏者谓脱错文字増减事情辞状隐微案覆难觉者故云自余官以下案省不觉并得免罪故云勿论诸公事失错自觉举者原其罪䟽议曰公事失错谓縁公事致罪而无私曲者事未发露而自觉举者所错之罪得免觉举之义与自首有殊首者知人将告减二等觉举既无此文但未发自言皆免其罪应连坐者一人自觉举余人亦原之䟽议曰应连坐者长官以下主典以上及检勾官在案同判署者一人觉举余并得原其检勾之官举稽及事渉私者曹司依法得罪唯是公坐情无私曲检勾之官虽举彼此并无罪责其断罪失错已行决者不用此律䟽议曰断罪失错已行决者谓死及笞杖已行决讫流罪至配所役了徒罪役讫此等并为已行官司虽自觉举不在免例各依失入法科之故云不用此律假有人枉𬒳断徒二年巳役一年官司然始自觉举者一年未役者自从举免巳役一年者从失入减三等科杖八十之类其官文书稽程应连坐者一人自觉举余人亦原之主典不免若主典自举并减二等䟽议曰文书谓公案小事五日程中事十日程大事二十日程徒罪以上辩定后三十日程此外不了是名稽程官人自觉举者并得全原唯主典不免若主典自举并减二等者以官司不举故长官以下并减二等如官人主典连署举者官人并得免罪主典仍减二等科之其制勑案成以后颁下各给抄写程二百𥿄以下限二日程过此以外每二百𥿄以下加一日程所加多者不得过五日注云其赦书计𥿄虽多不得过三日此等抄写程既云案成以后㩀令成制勑案不别给程即是当日成了违令限日皆是有稽稽而自举者同官文书法仍为公坐亦作四等科断各以所由为首若渉私曲故稽亦同私坐之法问曰公坐相连节级得罪一人觉举余亦原之稽案既是公罪勾官亦合连坐勾检之官举讫余官何故得罪荅曰公坐失错事可追改一人举觉余亦原之至于行事稽留不同失错之例勾官紏出故不免科诸共犯罪者以造意为首随从者减一等若家人共犯止坐尊长䟽议曰共犯罪者谓二人以上共犯以先造意者为首余并为从家人共犯者谓祖父伯叔子孙弟姪共犯唯同居尊长独坐卑㓜无罪注于法不坐者归罪于其次尊长尊长谓男夫䟽议曰于法不坐者谓八十以上十嵗以下及笃疾归罪于其次者假有尊长与卑㓜共犯尊长老疾依律不坐者即以共犯次长者当罪是名归罪于其次尊长尊长谓男夫者假有妇人尊长共男夫卑㓜同犯虽妇人造意仍以男夫独坐侵损于人者以凢人首从论䟽议曰侵谓盗窃财物损谓闘殴杀伤之类假令父子合家同犯并依凡人首从之法为其侵损于人是以不独坐尊长即共监临主守为犯虽造意仍以监主为首凢人以常从论䟽议曰监临主守俱如后解假有外人发意共左藏官司主典盗库绢五疋虽是外人造意仍以监主为首处徒二年外人依常盗从合杖一百诸共犯罪而本罪别者虽相因为首从其罪合依本律首从论䟽议曰谓五服内亲共他人殴告所亲及侵盗财物虽是共犯而本罪各别假有甲勾他外人乙共殴兄甲为首合徒二年半乙为凡鬪从不下手又减一等合笞二十又有卑㓜勾人盗己家财物十疋卑㓜为首合笞三十他人为从合徒一年又减常盗一等犹杖一百此是相因为首从其罪各依本律首从论此例既多不可具载但是相因为首从本罪别者皆准此若本条言皆者罪无首从不言皆者依首从法䟽议曰案贼盗律谋杀期亲尊长外祖父母皆斩如此之类本条言皆者罪无首从不言皆者依首从法科之又贼盗律云谋杀人者徒三年假有二人共谋杀人未行事发造意者为首徒三年从者徒二年半如此之类不言皆者依首从法即强盗及姦略人为奴婢犯䦨入若迯亡及私度越度关栈垣篱者亦无首从䟽议曰强盗之人各肆威力姦者身并自犯不为首从略人为奴婢者理与强盗义同䦨入者谓䦨入宫殿及应禁之所各自身犯亦无首从迯亡者假使十人皆征身各阙事私度者谓无过所从关门私过越度者谓不由门为越关谓检判之处栈谓堑栅之所垣谓宫殿及府𪠘垣墻篱谓不筑墻垣唯以䉒篱为固之类从强盗以下皆以正犯科之故云亦无首从诸共犯罪而有迯亡见获者称亡者为首更无证徒则决其从罪䟽议曰假有甲乙二人共诈欺取物合徒一年甲实为首当𬒳捉获乙本为从遂即迯亡甲被鞫问称乙为首更无证徒即须断甲为从科杖一百是名决其从罪后获亡者称前人为首鞫问是实还依首论通计前罪以充后数䟽议曰后捉获乙称甲为首鞫问甲称是实还依首坐科徒一年甲是庶人前已决杖一百即须以杖笞赎直准减徒年一年徒赎铜二十斤一百杖赎铜一十斤以十斤杖铜减半年徒罪余徒半年依法配役甲若单丁前已决杖一百今既处徒一年合杖一百二十即更决二十通计前杖以充后数问曰有甲乙二人犯盗凖罪合流甲元造意乙是随从然乙事发迯亡甲遂称乙是首官司断甲为从处徒三年已役讫然始获乙甲承是首又甲是白丁若为处分荅曰流罪凖徒四年又云从徒入流比徒一年为剩累徒流应役者不得过四年其人虽复诈冐官司不合更科流罪止合徒一年若犯加徒流自合三年配役三年虽已役讫仍须更配逺流即是通计前罪配所为折居作若前输赎物后应还者还之䟽议曰假令甲有九品官犯徒一年诈为从罪前断处杖一百征铜十斤今依首论断作一年徒坐以九品一官当徒坐尽前征铜十斤者还之是名前输赎物后应还者还之其増减人罪令有轻重者亦从此律䟽议曰此设判官之罪増人罪者有人犯徒一年止有九品一官官司増罪科徒二年官当一年余徒收赎后更审问止合徒一年前増一年赎物即合追还减人罪者若有一人身居两职并是九品以上犯徒二年官司减为一年半用一官当徒一年余有半年官当不尽赎铜十斤检知前失还用两官当徒二年前输半年赎物亦合还主又有白丁犯徒三年官司断徒一年役讫事发更须科徒二年前一年役讫后更配二年之类若枉入人徒年者即计庸折除课役及赎直䟽议曰称枉入人徒年未必皆是无罪但不应徒役而徒役即是枉入徒年若是全年枉入子注具有明文如不满五十日役即计枉役二十日以下各计日折丁庸若枉三十五日并折调不满五十日者更不合折及赎直者假有七品以上子𬒳枉徒一年即以役身之庸折其赎直计庸折铜不尽更征余赎或折铜已尽仍有余庸更亦不计若有课役依上法折除其判官得罪自从故失或有中男十六以上应赎犯杖一百官司处徒一年亦以役日计庸折充赎直尽与不尽皆同上解注每枉一年折二年虽不满年役过五十折一年䟽议曰枉徒一年通折二年课役若枉三年通折六年课役虽不满年役过五十日亦除一年者依令丁役五十日当年课役俱免故五十日役者得折一年其称折一年二年者皆以三百六十日为断注即当年无课役者折来年其有军役者折役日䟽议曰𬒳枉徒之年或遇恩复或遭水旱而无课役者听折来年其有军役者折上畨之日若枉一年亦通折二年畨役问曰律称折来年者脱或来年旱涝及遇恩复无课役者得折以后来年以否荅曰律称当年无课役折来年律矜枉入徒役听折来年课输来嵗既无课役将来亦是来年年与课役相须本欲为其凖折若普蒙恩复及遭霜旱依令课役并免岂合即计为年亦如已役已输听折来年课役后年无者更折有课役之年此理既同不可别生异议其本应徒已决杖笞者即以杖笞赎直准减徒年䟽议曰假有本坐合徒一年官司决杖一百决讫事发还合科徒前已决杖一百不可追改凖徒一年赎铜二十斤即是十八日徒当铜一斤凖笞十前决一百緫合减徒一百八十日即当铜十斤折徒半年若一年徒罪已笞五十即以五斤之铜减徒役九十日减外残徒各依式配役故唐律䟽议卷第五故唐律疏议故唐律疏议卷六故唐律䟽议卷第六诸二罪以上俱发以重者论䟽议曰假有甲任九品一官犯盗绢五疋合徒一年又私有矟一张合徒一年半又过失折人二支合赎流三千里是为二罪以上俱发从有禁兵器断徒一年半用官当讫更徴铜十斤既犯盗徒罪仍合免官是为以重者论注谓非应累者唯具条其状不累轻以加重䟽议曰以上三事并非应累断者虽从兵器处罪仍具条三种犯状不得将盗一年徒罪累于私有禁兵器一年半徒上故云不累轻以加重所以具余其状者一彰罪多二防会赦杂犯死罪经赦得原蛊毒流刑逢恩不免故也注若重罪应赎轻罪应居作官当者以居作官当爲重䟽议曰谓甲过失折人二支应流依法听赎私有禁兵器合徒官当即以官当为重若白丁犯者即从禁兵器徒一年半即居作为重罪若更多犯自依从重法问曰有七品子犯折伤人合徒一年应赎又犯盗合徒一年家有亲老应加杖二罪俱发何者为重荅曰律以赎法为轻加杖为重故盗者不得以䕃赎家有亲老听加杖放之即是加杖为重罪若赎一年半徒自从重断徴赎不合从轻加杖等者从一䟽议曰假有白丁犯盗五疋合徒一年又闘殴折伤人亦合徒一年此名等者须从一断若一罪先发已经余罪后发其轻若等勿论重者更论之通计前罪以充后数䟽议曰假有甲折乙一齿合徒一年又折丙一指亦合徒一年折齿之罪先发已经配徒一年或无兼丁及家有亲老已经决杖一百二十有折指之罪后发即从等者勿论重者更论之通计前罪以充后数者甲若殴丙折二指以上合徒一年半更须加役半年甲若单丁又加杖二十是为重者更论之通计前罪之法以赃致罪频犯者并累科䟽议曰假有受所监临一日之中三处受绢一十八疋或三人共出一十八疋同时送者各倍为九疋而断此名以赃致罪频犯者并累科若罪法不等者即以重赃併满轻赃各倍论䟽议曰罪法不等者为犯彊盗枉法不枉法窃盗受所监临等并是轻重不等即以重赃併满轻赃假令县令受财枉法六疋合徒三年不枉法十四疋亦合徒三年又监临外窃盗二十九疋亦徒三年彊盗二疋亦合徒三年受所监临四十九疋亦合徒三年准此以上五处赃罪各合徒三年累于受所监临緫一百疋仍倍为五十疋合流二千里之类注累谓止累见发之赃倍谓二尺为一尺䟽议曰假有官人枉法受甲乙丙丁四人财物各有八疋之赃甲乙二人先发赃有一十六疋累而倍之止依八疋而断依律科流除名已讫其丙丁二人赃物于后重发即累见发之赃别更科八疋之罪后发者与前旣等理从勿论不得累併前赃作一十六疋断作死罪之类问曰有人枉法受一十五疋七疋先发已断流讫八疋后发若为科断荅曰枉法之赃若一人边而取前发者虽已断讫后发者还须累论併取前赃更科全罪不同频犯止累见发之赃通计十五疋断从绞坐无禄之人自依减法又问脱有十人共行资财同在一所盗者一时将去得同频犯以否荅曰律注云监临主司因事受财而同事共与若一事频受及于监守内频盗累而不倍除此三事皆合倍论十人之财一时俱取虽复似非频犯终是物主各别元非一人之物理与十处盗同坐同频犯赃合倍折若物付一人専掌失即専掌者陪理同一人之财不得将为频盗注不等谓以彊盗枉法等赃併从窃盗受所监临之类䟽议曰彊盗枉法计赃是重窃盗受所监临准赃乃轻故名不等假如强盗併从窃盗者谓如有人诸处频犯窃盗已得八十二疋累赃倍论得四十一疋罪合流三千里复于诸处频犯强盗得财一十八疋累赃倍得九疋亦合流三千里今将强盗九疋併于窃盗四十一疋上满五十疋处加役流其枉法併从受所监临者假如官人频受所监临财物倍得二十一疋二丈合徒一年半复频受枉法赃倍得二疋二丈亦合徒一年半今将枉法赃二疋二丈併于受所监临物二十一疋二丈緫为二十四疋科徒二年其有强盗併入受所监临枉法併从窃盗如此之类俱以重赃併从轻赃者皆同併满之法注即监临主司因事受财而同事共与若一事频受及于监守频盗者累而不倍䟽议曰假有十人同为铸钱官司于彼受物是为因事受财十人共以钱物行求是为同事共与或断一人之事频受其财是为一事频受若当库人于所当库内若县令于其所部频盗者此等三事各累而不倍若同事别与或别事同与各依前倍论不同此例其一事分为二罪罪法若等则累论䟽议曰一事分为二罪者假将私马直绢五疋博取官马直绢十疋依律贸易官物计其等准盗论计所利以盗论须分官马十疋出两种罪名五疋等者准盗论合徒一年五疋利者以盗论亦合徒一年累为十疋处徒一年半是也此为庶人有兼丁作法若是官人品子应赎及单丁之人用法各别假有品官贸易官物五疋是利即合免官其八品九品止有一官者免官讫仍徴铜十斤若六品以下监临官司便同自盗若将以盗五疋累于准盗五疋上从准盗作法合徒一年半累併旣不加重止从一重论直取以盗伍疋加凡盗二等处徒二年仍除名其品子应赎者直取五疋利徒一年眞役为重罪法不等者则以重法併满轻法䟽议曰假有官司非法擅赋歛于一家得绢五十疋四十五疋入官坐赃论合徒二年半五疋入私以枉法论亦合徒二年半即以入私五疋累于入官者为五十疋坐赃致罪处徒三年注罪法等者谓若贸易官物计其等准盗论计所利以盗论之类䟽议曰贸易官物已从上解或有判事枉法后受绢十疋五疋先许是眞枉法五疋先未许得枉法后然始緫送更有如此等事并合累论故云之类注罪法不等者谓若请官器仗以亡失併从毁伤䟽议曰谓军防之所请官器仗假有一千事亡失二百事合杖八十毁伤四百事亦合杖八十故杂律云请官器仗以十分论亡失二分毁伤四分各杖八十亡失三分毁伤六分各杖一百今以亡失二百事累为毁伤四百事同毁伤六分之罪合杖一百注以考校不实併从失不实之类䟽议曰职制律贡举非其人一人徒一年二人加一等罪止徒三年若考校不实减一等失者各减三等假有考校九人二人故不实合科杖一百七人失不实亦合科杖一百须以故不实二人併从失不实七人之上为九人失不实合徒一年又户婚律脱口以免课役一口徒一年二口加一等罪止徒三年其漏无课役口四口为一口假令脱有课役二口合徒一年漏无课役十口亦合徒一年须以有课役二口併于无课役十口之上为无课役十二口处徒一年半之类累併不加重者止从重䟽议曰假有以私物五疋贸易官物直九疋五疋准盗合徒一年计所利四疋合杖九十罪法等者则累论以四疋累于五疋上緫为九疋不加一年徒坐止从准盗处徒一年併者如前器仗亡失一分毁伤二分俱合杖六十以亡失一分併毁伤二分之上止是三分未满四分不合加罪止从亡失一分之类其应除免倍没备偿罪止者各尽本法䟽议曰假有八品官枉法受财五疋徒二年半不枉法受财十二疋亦徒二年半窃盗二十四疋亦徒二年半监临受财三十九疋亦徒二年半又诈欺取财二十四疋亦徒二年半又坐赃四十九疋亦徒二年半倍得七十六疋二丈又请矟十张亡失一张合杖六十其赃緫累为坐赃五十疋合徒三年余赃罪止不加据枉法合除名不枉法合免官盗者倍备枉法不枉法受所监临及坐赃等并没官亡失官矟备偿坐赃罪止徒三年之类如有二罪以上俱发者即先以重罪官当仍依例除免不得将为二罪唯从重论诸同居若大功以上亲及外祖父母外孙若孙之妇夫之兄弟及兄弟妻有罪相为隐䟽议曰问居谓同财共居不限籍之同异虽无服者并是若大功以上亲各依本服外祖父母外孙若孙之妇夫之兄弟及兄弟妻服虽轻论情重故有罪者并相为隐反报俱隐此等外祖不及曽髙外孙不及曽玄也部曲奴婢为主隐皆勿论䟽议曰部曲奴婢主不为隐听为主隐非谋叛以上并不坐即漏露其事及擿语消息亦不坐䟽议曰假有铸钱及盗之类事须掩摄追收遂漏露其事及擿语消息谓报罪人所掩摄之事令得隐避逃亡为通相隐故亦不坐其小功以下相隐减凡人三等䟽议曰小功缌麻假有死罪隐藏据凡人唯减一等小功缌麻又减凡人三等緫减四等犹徒二年若犯谋叛以上者不用此律䟽议曰谓谋反谋大逆谋叛此等三事并不得相隐故不用相隐之律各从本条科断问曰小功以下相隐减凡人三等若有漏露其事及擿语消息亦得减罪以否荅曰漏露其事及擿语消息上文大功以上共相容隐义同其于小功以下理亦不别律恐烦文故举相隐为例亦减凡人三等诸官户部曲官私奴婢有犯本条无正文者各准良人䟽议曰官户隷属司农州县元无户贯部曲谓私家所有其妻通娶良人客女奴婢为之部曲之女亦是犯罪皆与官户部曲同官私奴婢有犯本条有正文者谓犯主及殴良人之类各从正条其本条无正文谓䦨入越度及本色相犯并诅詈祖父母父母兄姊之类各准良人之法若犯流徒者加杖免居作䟽议曰犯徒者准无兼丁例加杖徒一年加杖一百二十一等加二十徒三年加杖二百准犯三流亦止杖二百决讫付官主不居作应徴正赃及赎无财者准铜二斤各加杖十决讫付官主䟽议曰犯罪应徴正赃及赎无财可备者皆据其本犯及正赃准铜每二斤各加杖十决讫付官主铜数虽多不得过二百今直言正赃不言倍赃者正赃无财犹许加杖放免倍赃无财理然不坐其有财堪备者自依常律若老小及废疾不合加杖无财者放免䟽议曰谓以上应徴赎之人若年七十以上十五以下及废疾依律不合加杖勘检复无财者并放免不徴其部曲奴婢应徴赃赎者皆徴部曲及奴婢不合徴主即同主奴婢自相杀主求免者听减死一等䟽议曰奴婢贱人律比畜产相杀虽合偿死主求免者听减若部曲故杀同主贱人亦至死罪主求免死亦得同减法但奴杀奴是重主求免者尚听部曲杀奴既轻主求免者亦得免既称同主即是私家若是官奴自犯亦依此律注亲属自相杀者依常律䟽议曰律云各准良人悉准良人为法既犯亲属不依求免减例诸化外人同类自相犯者各依本俗法异类相犯者以法律论䟽议曰化外人谓蕃夷之国别立君长者各有风俗制法不同其有同类自相犯者须问本国之制依其俗法断之异类相犯者若髙丽之与百济相犯之类皆以国家法律论定刑名诸本条别有制与例不同者依本条䟽议曰例云共犯罪以造意为首随从者减一等闘讼律同谋共殴伤人各以下手重者为重罪元谋减一等从者又减一等又例云九品以上犯流以下听赎又断狱律品官任流外及杂任于本司及监临犯杖罪以下依决罚例如此之类并是与例不同各依本条科断即当条虽有罪名所为重者自从重䟽议曰依诈伪律诈自复除徒二年若丁多以免课役即从户婚律脱口法一口徒一年二口加一䓁罪止徒三年又诈伪律诈増减功过年限因而得官者徒一年若因诈得赐赃重即从诈欺官私以取财物准盗论罪止流三千里之类其本应重而犯时不知者依凡论本应轻者听从本䟽议曰假有叔姪别处生长素未相识姪打叔伤官司推问始知听依凡人问法又如别处行盗盗得大祀神御之物如此之类并是犯时不知得依凡论悉同常盗断其本应轻者或有父不识子主不识奴殴打之后然始知悉湏依打子及奴本法不可以凡闘而论是名本应轻者听从本诸断罪而无正条其应出罪者则举重以明轻䟽议曰断罪无正条者一部律内犯无罪名其应出罪者依贼盗律夜无故入人家主人登时杀者勿论假有折伤灼然不坐又条盗缌麻以上财物莭级减凡盗之罪若犯诈欺及坐赃之类在律虽无减文盗罪尚得减科余犯明从减法此并举重明轻之类其应入罪者则举轻以明重䟽议曰案贼盗律谋杀期亲尊长皆斩无已杀已伤之文如有杀伤者举始谋是轻尚得死罪杀及谋而已伤是重明从皆斩之坐又例云殴告大功尊长小功尊属不得以䕃论若有殴告期亲尊长举大功是轻期亲是重亦不得用䕃是举轻明重之类诸称乗舆车驾及御者太皇太后皇太后皇后并同䟽议曰乗舆者案贼盗律盗乗舆服御物者流二千五百里若盗太皇太后皇太后皇后服御物者得罪并同车驾者依卫禁律车驾行冲队者徒一年若冲三后队亦徒一年又条䦨入至御在所斩至三后所亦斩是名并同称制勑者太皇太后皇太后皇后皇太子令减一等䟽议曰依公式令三后及皇太子行令职制律制书有所施行而违者徒二年若违三后及皇太子令各减一等之类若于东宫犯失及宫卫有违应坐者亦同减例䟽议曰于东宫犯者谓指斥东宫及对捍皇太子令使车马之属不调习驾驭之具不完牢并䦨入东宫宫殿门宫臣宿卫冐名相代兵仗逺身輙离职掌别处宿之类谓之为犯失者谓合和皇太子药误不如本方及封题误并守卫不觉䦨入东宫宫殿门如此之类谓之为失犯之与失得罪并减上台等科断注本应十恶者虽得减罪仍从本法䟽议曰谓于东宫犯失准上台法罪当十恶者今虽减科仍从十恶本法诸称期亲及称祖父母者曽髙同䟽议曰称期亲者户婚律居期䘮而嫁娶者杖一百即居曽髙䘮并与期同及称祖父母者户婚律云祖父母父母在别籍异财徒三年即曽髙在别籍异财罪亦同故云称期亲及称祖父母者曽髙同称孙者曽玄同䟽议曰闘讼律子孙违犯教令徒二年即曽玄违犯教令亦徒二年是为称孙者曽玄同嫡孙承祖与父母同䟽议曰依礼及令无嫡子立嫡孙即是嫡孙承祖若闻此祖䘮匿不举哀流二千里故云与父母同注縁坐者各从祖孙本法䟽议曰依贼盗律反逆者父子年十六以上皆绞祖孙没官若嫡孙承祖没而不死故云各从祖孙本法其嫡继慈母若养者与亲同䟽议曰嫡谓嫡母左传注云元妃始嫡夫人庶子于之称嫡继母者谓嫡母或亡或出父再娶者为継母慈母者依礼妾之无子者妾子之无母者父命为母子是名慈母非父命者依礼服小功不同亲母若养者谓无儿养同宗之子者慈母以上但论母若养者即并通父故加若字以别之并与亲同称子者男女同䟽议曰称子者闘讼律子孙违犯教令徒二年此是男女同縁坐者谓杀一家三人之类縁坐及妻子者女并得免故云女不同其犯反逆造畜蛊毒本条縁坐及女者从本法称袒免以上亲者各依本服论不以尊厌及出降义服同正服䟽议曰皇帝䕃及袒免以上亲户婚律尝为袒免亲之妻而嫁娶者杖一百假令皇家絶服旁期及妇人出嫁若男子外继皆降本服一等若有犯及取䕃各依本服不得以尊压及出降即依轻服之法义服者妻妾为夫妾为夫之长子及妇为舅姑之类相犯者并与正服同诸称反坐及罪之坐之与同罪者止坐其罪䟽议曰称反坐者闘讼律云诬告人者各反坐及罪之者依例云自首不实不尽以不尽之罪罪之坐之者依例余赃应坐悔过还主减罪三等坐之与同罪者诈伪律译人诈伪致罪有出入者与同罪止坐其罪者谓从反坐以下并止坐其罪不同真犯故死者止绞而已称准枉法论准盗论之类罪止流三千里但准其罪䟽议曰称准枉法论者职制律云先不许财事过之后而受财者事若枉准枉法论又条监临内强市有剰利准枉法论又称准盗论之类者诈伪律云诈欺官私以取财物准盗论杂律云弃毁符节印及门钥者准盗论如此等罪名是准枉法准盗论之类并罪止流三千里但准其罪者皆止准其罪亦不同眞犯并并在除免倍赃监主加罪加役流之例䟽议曰谓从反坐以下并不在除名免官免所居官亦无倍赃又不在监主加罪及加役流之例其本法虽不合减亦同杂犯之法减科称以枉法论及以盗论之类皆与眞犯同䟽议曰以枉法论者户婚律云里正及官司妄脱漏増减以出入课役赃重入已者以枉法论又条非法擅赋歛入私者以枉法论称以盗论之类者贼盗律云贸易官物计所利以盗论廐库律云监临主守以官物私自贷若贷人及贷之者无文记以盗论所犯并与真枉法真盗同其除免倍赃悉依正犯其以故杀伤以闘杀伤及以姦论等亦与真犯同故云之类诸称监临者綂摄案验为监临䟽议曰綂摄者谓内外诸司长官统摄所部者案验谓诸司判官判断其事者是也注谓州县镇戍折冲府等判官以上各于所部之内緫为监临䟽议曰此谓州县镇戍折冲府等判官以上虽有曹务职掌不同但于部内緫为监临之例镇戍折冲府唯綂摄身不管家口议于部内寄住及权居止兴贩等有文簿名历在州县者即为监临其百姓虽不附籍帐亦同监临之例注自余唯据临统本司及有所案验者即临统其身而不管家口者姦及取财亦同监临之例䟽议曰自余为除州县鎭戍折冲府以外百司緫是若省台寺监及诸冲等各于临统本司之内名挂本司者并为监临若是来参事者是为案验尚书省虽管州府文案若无闗涉不得常为监临内外诸司皆准此即临统其身而不管家口者姦及取财亦同监临之例假若诸卫官府吏身官司姦府吏家口及于府吏家内取财或折冲府官人唯管卫士若姦卫士家口及于卫士家内取财皆同监临之法内外不管家口之司姦及取财皆准此问曰假有主帅于所部卫士家盗物得同于监临内取财以否荅曰主帅于所部卫士统摄一身既非取受之财盗乃律文不摄止同常盗不是监临称主守者躬亲保典为主守虽职非统典临时监主亦是䟽议曰主守谓行案典吏専主掌其事及守当仓库狱因杂物之类其职非统典者谓非管摄之司临时被遣监主者亦是诸称曰者以百刻计功庸者从朝至暮䟽议曰职制律官人无故不上一日笞二十须通昼夜百刻为坐计功庸者职制律监临之官私役使所监临者各计庸以受所监临财物论从朝至暮即是一日不须准百刻计之注役庸多者虽不满日皆併时率之䟽议曰计庸多者假若役二人从朝至午为一日功或役六人经一辰亦为一日功纵使一时役多人或役一人经多日皆须併时率之称年者以三百六十日䟽议曰在律称年多据徒役此既计日不以十二月称年称人年者以籍为定䟽议曰称人年处即须依籍为定假使貌髙年小或貌小年髙悉依籍书不合准貌籍既三年一造非造籍之嵗通旧籍计之问曰依户令疑有姦欺随状貌定若犯罪者年貌悬异得依令貌定科罪以否荅曰令为课役生文律以定刑立制惟刑是恤貌即姦生课役稍轻故得临时貌定刑名事重止可依据籍书律令义殊不可破律从令或有状貌成人而作死罪籍年七嵗不得即科或籍年十六以上而犯死刑騐其形貌不过七嵗如此事类貌状共籍年悬隔者犯流罪以上及除免官当者申尚书省量定须奏者临时奏闻议籍年十五或貎年八嵗并依籍定称衆者三人以上称谋者二人以上䟽议曰称衆者断狱律云七品以上犯罪不栲据衆証定刑必须三人以上始成衆但称衆者皆准此文称谋者贼盗律云谋杀人者徒三年皆须二人以上余条称谋者准此例议奴婢诸条虽不同良人应充支証亦同良人例注谋状彰明虽一人同二人之法䟽议曰假有人持刀仗入他家勘有仇嫌来欲相杀虽止一人亦同谋法故云虽一人同二人之法诸称加者就重次称减者就轻次䟽议曰假有人犯杖一百合加一等处徒一年或应徒一年合加一等处徒一年半之类是名就重次又有犯徒一年应减一等处杖一百或犯杖一百应减一等决杖九十是名就轻次惟二死三流各同为一减䟽议曰假有犯罪合斩从者减一等即至流三千里或有犯流三千里合例减一等即处徒三年故云二死三流各同为一减其加役流应减者亦同三流之法加者数满乃坐又不得加至于死本条加入死者依本条䟽议曰加者数满乃坐假令犯盗少一寸不满十疋依贼盗律窃盗五疋徒一年五疋加一等为少一寸止徒一年又不得加至于死者依捕亡律宿卫人在直而亡者一日杖一百二日加一等虽无罪止之文唯合加至流三千里不得加至于死本条加入死者依本条闘讼律殴人折二支流三千里又条云部曲殴伤良人者加凡人一等加者加入于死此是本条注加入绞者不加至斩䟽议曰部曲殴良人折二支巳合绞坐若故殴折支合加一等今既加入于绞不合更加至斩其罪止有半年徒若应加杖者杖一百应减者以杖九十为次䟽议曰假有县典故増囚状加徒半年县尉知而判入即以典为首合徒半年典若单丁决杖一百县尉应减一等处杖九十徴铜九斤之类诸称道士女冠者僧尼同䟽议曰依杂律云道士女冠姦者加凡人等但余条唯称道士女冠者即僧尼并同诸道士女冠时犯姦还俗后事发亦依犯时加罪仍同白丁配徒不得以告牒当之若于其师与伯叔父母同䟽议曰师谓于观寺之内亲承经教合为师主者若有所犯同伯叔父母之罪依闘讼律詈伯叔父母者徒一年若詈师主亦徒一年余条犯师主悉同伯叔父母其于弟子与兄弟之子同䟽议曰谓上文所解师主于其弟子有犯同俗人兄弟之子法依闘讼律殴杀兄弟之子徒三年贼盗律云有所规求而故杀期以下卑㓜者绞兄弟之子是期亲卑㓜若师主因嗔竞殴杀弟子徒三年如有规求故杀者合当绞坐观寺部曲奴婢于三纲与主之期亲同䟽议曰观有上座观主监斋寺有上座寺主都维那是为三纲其当观寺部曲奴婢于三纲有犯与俗人期亲部曲奴婢同依闘讼律主殴杀部曲徒二年又条奴婢有犯其主不请官司而杀者杖一百注云期亲杀者与主同下条部曲准此又条部曲奴婢殴主之期亲者绞詈者徒二年若三纲殴杀观寺部曲合徒一年奴婢有罪不请官司而杀者杖一百其部曲奴婢殴三纲者绞詈者徒二年余道士与主之缌麻同䟽议曰闘讼律部曲奴婢殴主之缌麻亲徒一年伤重者各加凡人一等又条殴缌麻部曲奴婢折伤以上各减杀伤凡人部曲奴婢二等又条殴伤杀他人部曲减凡人一等奴婢又减一等即是观寺部曲殴当观寺余道士女冠僧尼等各合徒一年伤重各加凡人一等若殴道士等折一齿即徒二年奴婢殴又加一等徒二年半是名于余道士与主之缌麻同注犯姦盗者同凡人䟽议曰道士女冠僧尼犯姦盗于法最重故虽犯当观寺部曲奴婢姦盗即同凡人谓三纲以下犯姦盗得罪无别其奴婢姦盗一凖凡人得罪弟子若盗师主物及师主盗弟子物等亦同凡盗之法其有同财弟子私取用者即同同居卑㓜私輙用财者十疋笞十十疋加一等罪止杖一百若不满十疋者不坐故唐律卷六故唐律疏议故唐律疏议卷七故唐律䟽议卷第七䟽议曰卫禁律者秦汉及魏未有此篇晋太宰贾充等酌汉魏之律随事増损创制此篇名爲宫卫律自宋洎于后周此名并无所改至于北齐将関禁附之更名禁卫律随开皇改爲卫禁律卫者言警卫之法禁者以関禁爲名但敬上防非于事尤重故次名例之下居诸篇之首诸阑入太庙门及山陵兆域门者徒二年䟽议曰太者大也庙者貌也言皇祖神主在于中故名太庙山陵者三秦记云秦谓天子坟云山汉云陵亦通言山陵言髙大如山如陵兆域门者孝经云卜其宅兆既得吉兆周兆以为茔域皆置宿卫防守应入出者悉有名籍不应入而入为䦨入各得二年徒坐其入太庙室即条无罪名依下文庙减宫一等之例减御在所一等流三千里若无故登山陵亦同太室之坐越垣者徒三年太社各减一等守卫不觉减二等䟽议曰不从门为越垣者墙也越太庙山陵垣者各徒三年越太社垣及䦨入门皆减太庙一等守卫谓军人于太庙山陵太社防守宿卫者若不觉越垣及䦨入各减罪人罪二等守卫谓防守卫士昼夜分时専当者非持时者不坐主帅又减一等䟽议曰主帅谓领兵宿卫太庙山陵太社三所者但当检校即坐不限官之髙下又减守卫人罪一等唯坐亲监当者故纵者各与同罪䟽议曰故纵者谓知其不合入而听入或知越垣而不禁并与犯法者同罪余条守卫宫殿及诸防禁之处皆有监门及守卫故纵不斍得罪各凖此诸䦨入宫门徒二年䟽议曰宫门皆有籍禁不应入而入者得徒二年嘉徳等门爲宫门顺天等门爲宫城门䦨入得罪并同余条应坐者亦凖此宫门得罪谓越垣及防禁违式冐代之类殿门徒二年半持仗者各加二等䟽议曰太极等门爲殿门䦨入者徒二年半持仗各加二等谓将兵器杵棒等䦨入宫门得徒三年䦨入殿门得流二千里兵器谓弓箭刀矟之类杵棒或鐡或木为之皆是故云之属余条谓下文持仗及至御在所者并持仗强盗者并凖此入上阁内者绞䟽议曰上合之内谓太极殿东为左上合殿西为右上合其门无籍应入者准勑引入䦨入者绞若有仗卫者上合之中不立仗卫内坐唤仗始有仗入其有不应入而入者同䦨入殿门徒二年半持仗者流二千里其宫内诸门不立籍禁谓肃章䖍化等门而得通内而輙阑入者并得绞罪若有仗卫亦同殿门法若持仗及至御在所者斩䟽议曰谓持仗入上合及通内诸门并不持仗而至御在所者各斩迷误谓非故阑入者上请听勑即应入上合内但仗不入而持寸刃入者亦以阑入论䟽议曰应入上合内者谓奉勑唤仗随仗引入者得带刀子之属若仗不在内而持寸刃入者即以阑入论若非兵器杵棒之属止得绞刑持仗者斩仗虽入不应带横刀而带入者减二等䟽议曰仗虽入上合内不应带横刀而輙带入者减罪二等合徒三年即䦨入御膳所者流三千里入禁苑者徒一年䟽议曰御膳所谓供御造食之处其门亦禁不应入而入者流三千里䦨入禁苑者徒一年禁苑谓御苑其门有籍禁御膳以下阑入虽即持仗及越垣罪亦不加诸䦨入者以踰阈为限至阈未踰者宫门杖八十殿门以内逓加一等䟽议曰阈者谓门限阑入之人行至门限未踰过若至宫门得杖八十宫内人不应入殿门至殿门阈未踰者杖九十殿内宿卫人至上合阈未踰者杖一百其越殿垣者绞宫垣流三千里皇城减宫垣一等京城又减一等䟽议曰越过殿垣者无问出入俱至绞刑宫垣流三千里皇城谓朱雀等门之垣合徒三年京城谓明徳等门之垣又减一等合徒二年半诸于宫殿门无籍及冐承人名而入者以阑入论䟽议曰应入宫殿在京诸司皆有籍其无籍应入者皆引入其无籍不得人引而诈言有籍及冒承人名而入者宫门徒二年殿门徒二年半持仗者各加二等守卫不知冐名情宫门杖八十殿门以内逓加一等䟽议曰守卫谓持时专当亲主籍者应入者唱名始过不知冐名情者不识其人无心私许宫门杖八十殿门以内逓加一等但云不知冒情不云不知无籍而入者但冒承人名有所慿据人难识尽是故罪轻无籍而入者准䦨入不觉故纵法诸宿卫者以非应宿卫人冐名自代及代之者入宫内流三千里殿内绞䟽议曰宿卫者谓大将军以下卫士以上以次当上宿卫宫殿上畨之日皆据籍书若以非应宿卫人谓非诸卫大将军军人以外冐名自代及代之者入宫内并流三千里殿内并绞若以应宿卫人自代及代之者各以䦨入论䟽议曰应宿卫人谓诸卫所管应入宫殿上畨者注云谓已下直者未当上畨人之色自代及代之者彼此各以䦨入罪论阑入之罪一准上法主司不觉减二等知而听行与同罪䟽议曰主司谓折冲府及诸卫判兵之官不觉人冒名自代及代之者减所犯人罪二等若知相代之情而听行者各与同罪若冒代之事从府而来即以府官所由为首余官节级为从坐卫官不觉逓减府官一等如相冐之罪由卫即以卫官所由为首余官节级为罪府司不坐及亲监当之官者诸卫当上人兵各有本部主帅虽从别团配隷亦是监当之限余条主司准此者谓一部律内但言主司并不觉减二等知而听行与同罪诸因事得入宫殿而輙宿及容止者各减阑入二等䟽议曰因事得入宫殿者谓朝叅辞见迎输造作之类不合宿者而輙宿及容止所宿之人各减阑入罪二等在宫内徒一年殿内徒一年半即将领人入宫殿内有所迎输造作门司未受文牒而听入及人数有剰者各以阑入论至死者加役流䟽议曰将领人入宫殿有所迎出有所输送造作谓宫内营造门司皆须得牒然后听入若未受文牒而輙听入及所入人数有剰者门司各以阑入论若入上合内及御在所应至死者门司各加役流将领主司知者各减䦨入罪一等入者知又减五等不知者不坐䟽议曰将领主司谓领人迎输造作知门司未受文牒及人数有剰而领入者各减䦨入罪一等宫内徒一年半殿内徒二年入上合内及至御在所流三千里入者知又减五等称又者谓减将领者罪五等不知情入者不坐问曰将领主司知者减䦨入罪一等不言不知若有不知而领入者合得何罪荅曰上条冒名相代各以䦨入罪论主司不觉减二等注云余条主司准此明将领主司不知得减知情二等上既有例故不生文诸应入宫殿未着门籍而入虽有长籍但当下直而輙入者各减䦨入五等䟽议曰应入宫殿在京诸司入宫殿者皆着门籍若未着门籍而輙入或虽有长籍谓宿卫长上人虽一日上两日下皆有长籍当下之日未合入宫殿但当下直而輙入各减䦨入罪五等即宿次未到而輙宿及籍在东门而从西门入者又减二等䟽议曰即宿次未到者谓应供奉之官及内官当直各有宿次其宿次未到而輙宿及籍在东门而从西门入者依令非应从正门入者各从便门着籍假如西门有籍而从东门入或侧门有籍而从正门入各又减罪二等谓减䦨入罪七等诸在宫殿内作罢而不出者宫内徒一年殿内徒二年御在所者绞䟽议曰在宫殿内作罢者丁夫杂匠之徒作了其有应出不出者宫内徒一年殿内徒二年御在所者绞若有辟仗应出者并即须出有不出者得罪与御在所同问曰在宫殿内及御在所作罢不出律有正文若在上合内不出律既无文若为处断荅曰上合之内例与辟仗所同应出不出此条无文者为上文注云辟仗应出不出与御在所同上合内有宫人同御在所合绞御不在又无宫人减二等不觉及迷误者上请䟽议曰营作之所院宇或别不觉衆出或迷误失道错向别门非故不出皆得上请将领主司知者与同罪不知者各减一等䟽议曰将领主司谓领人入者若知有人不出不即言者与不出人同罪其不知者有人不出各减一等谓御所宫殿内各得减一等辟仗主司谓领人搜索辟仗者其辟仗内有人不出各准将领主司之罪故云各准此若于辟仗内误遗兵仗者杖一百䟽议曰辟仗之内人皆出尽所有兵器亦不合留或有误遗兵仗者合杖一百兵仗之法应须堪用或遗弓无箭或遗箭无弓俱不得罪故云弓箭相须乃坐问曰误遗弩弓无箭或遗箭无弩或有楯而无矛各得何罪荅曰弓箭相须乃坐弩箭无弓与常箭不别有弩弓无箭亦非兵仗之限楯则独得无用亦共有弓无箭义同诸登髙临宫中者徒一年殿中加二等䟽议曰宫殿之所皆不得登髙临视若视宫中徒一年视殿中徒二年若于宫殿中行御道者徒一年䟽议曰宫殿中当正门为御道人臣并不得行其在宫殿中及宫城中而行御道者各徒一年若有横道殿前即有横阶殿内亦有横道殿门宫门内外立仗之处仗外虽无横道越过者无罪宫门外者笞五十误者各减二等䟽议曰嘉徳等门为宫门顺天等门为宫城门准例宫城门有犯与宫门同今云宫门外者即顺天门外行御道者得笞五十误者各减二等谓从殿中至宫门外误行御道者各得减二等其登髙临宫殿中有误者亦减罪二等诸宿卫人被奏劾者本司先収其仗违者徒一年䟽议曰宿卫人谓卫士巳上诸卫大将军以下有犯法被奏劾者本司谓当卫主司及主帅等先収其仗违而不収者得徒一年本司及主帅各以所管应収仗而不収者一人得罪谓在宫殿中当上直者宫外宿不在此限诸应出宫殿而门籍巳除輙留不出及被告劾巳有公文禁止籍虽未除不得輙入宫殿犯者各以䦨入论䟽议曰应出宫殿谓故住行使假患畨下事故等依令门籍当日即除门籍已除其人輙留不出虽无假患等事及被告劾已有文牒令禁止籍虽未除皆不得輙入宫殿如有犯者各以䦨入论诸犯䦨入宫殿非御在所者各减一等无宫人处又减一等䟽议曰请条称䦨入宫殿得罪者其宫殿之所御若不在各得减䦨入罪一等虽是宫殿见无宫人又得减罪一等假若在外诸宫有宿卫人防守而䦨入合徒一年之类若入上合内有宫人虽非御在所亦合绞无宫人处亦减二等即虽非䦨入輙私共宫人言语若亲为通传书信及衣物者绞䟽议曰文云虽非阑入即是得应入宫之人不得私与宫人言语其亲为通传书信衣物者谓亲于宫人处领得书信衣物将出及将外人书信衣物付与宫人讫者并得绞坐诸宿卫人已配仗卫而官司輙廽改者杖一百若不依职掌次第擅配割及别驱使者罪亦如之䟽议曰依式卫士以上应当畨宿卫者皆当卫见在长官割配于职掌之所各依仗卫次第坐立此即职掌已定若官司无故輙廽改者合杖一百应须廽改者不坐若不依职掌次第而擅配隷乖于式文及将别处驱使者亦各杖一百其有私使计庸重者从重论诸奉勑以合符夜开宫殿门符虽合不勘而开者徒三年若勘符不合而为开者流二千里其不承勑而擅开闭者绞䟽议曰奉勑以合符夜开宫殿门依监门式受勑人具録须开之门并入出人帐宣勑送中书中书宣送门下其宫内诸门城门即与见直诸卫及监门大将军将军中郎将郎将折冲果毅内各一人俱诣合覆奏御注听即请合符门钥监门官司先严门仗所开之门内外并立队燃炬火对勘符合然后开之符虽合不勘而开者徒三年若勘符不合即合执奏不奏而为开者流二千里其不承勑而擅开闭者俱合绞罪若错符错下键及不由钥而开者杖一百即应闭忘误不下键应开毁管键而开者徒一年䟽议曰若错符谓非所开闭之符及错下键谓不依常法及不由钥而开谓不用钥而得闭者此三事各合杖一百即应闭忘误不下键及应开毁管键而开者各徒一年谓牝者为管牡者为键其皇城门减宫门一等京城门又减一等䟽议曰皇城门谓朱雀等门从合符夜开以下得罪各减宫门一等其京城门谓明徳等门亦从合符夜开以下得罪各减皇城门一等即宫殿门闭讫而进钥违迟者殿门杖一百经宿加一等每经一宿又加一等宫门以外逓减一等其开门出钥迟又各逓减进钥一等䟽议曰依监门式驾在大内宫城门及皇城门钥匙每去夜八刻出闭门二更二点进入京城门钥每去夜十三刻出闭门二更二点进入违此不进是名进钥违迟殿门杖一百经宿加一等合徒一年每经一宿又加一等既无罪止之文加至流三千里宫门以外逓减一等者即宫门及宫城门进钥违迟亦合杖九十经宿杖一百每经一宿又加一等罪止徒三年皇城门杖八十罪止徒二年半京城门杖七十罪止徒二年其开门出钥迟者依监门式宫城门及皇城门四更二点出钥开门京城门四更一点出钥开门违式出钥迟者各逓减进钥一等即是殿门杖九十宫门及宫城门杖八十皇城门杖七十京城门杖六十驾在大明兴庆宫及东都进请钥匙依式各有时刻违者并依此科罪诸于宫殿门虽有籍皆不得夜出入若夜入者以䦨入论无籍入者加二等即持仗入殿门者绞夜出者杖八十䟽议曰于宫殿门有籍之人唯合昼日入出若因夜开闭而輙入者以䦨入论无籍夜入者加二等即持仗入殿门者绞有籍无籍等夜出宫殿门俱杖八十若得出入者剰将人出入各以其罪罪之被将者知情各减一等不知情不坐䟽议曰谓奉勑听入出之人剰将人入出者各以其罪罪之有籍者以䦨入论无籍者加二等将出者杖八十被将者知情谓被将之人知剰将之情各减前所将罪一等不知情者不坐诸向宫殿内射宫垣徒二年殿垣加一等箭入者各加一等即箭入上合内者绞御在所者斩䟽议曰射向宫垣得徒二年殿垣徒二年半箭入者宫内徒二年半殿内徒三年即箭入上合内者绞御在所者斩谓御在所宫殿若非御在所各减一等无宫人处又减一等皆谓箭及宫殿垣者若箭力应及宫殿而射不到者从不应为重不应及者不坐问曰何以知是御在所宫殿荅曰向宫垣射得徒二年殿垣徒二年半准其得罪与䦨入正同上条䦨入宫殿非御在所各减一等无宫人又减一等即验车驾不在又无宫人䦨入上合者合徒三年此条箭入上合绞御在所斩得罪既同䦨入明为御在宫中御若不在皆同上条减法箭入宫中徒一年半殿中徒二年入上合内徒三年放弹及投瓦石者各减一等䟽议曰放弹及投瓦石比箭罪轻放向宫垣徒一年半向殿垣徒二年入宫内徒二年殿内徒二年半入上合内及御在所流三千里是为各减一等亦谓人力所及者据弹及投瓦石及宫殿方始得罪如应及不到亦从不应为重上减一等杀伤人者以故杀伤论䟽议曰射及放弹若投瓦石有杀伤人者以故杀伤论杀人者斩伤人者加闘杀伤一等即宿卫人于御在所误㧞刀子者绞左右并立人不即执捉者流三千里䟽议曰宿卫人常执兵仗得带刀子若在御所者非勑遣用不得輙㧞刀子其有误㧞者绞左右并立人见其误㧞皆须执捉不即执捉者流三千里若有别勑处分令用及仗内赐食者不坐但举宿卫人为例者明余人在御所亦不得误㧞刀子其有误㧞及傍人不即执捉一准宿卫人罪诸车驾行冲队者徒一年冲三卫仗者徒二年䟽议曰车驾行幸皆作队仗若有人冲入队间者徒一年冲入仗间徒二年其仗卫主司依上例故纵与同罪不觉减二等误者各减二等䟽议曰若有人误入队间得杖九十误入仗间得徒一年若畜产唐突守卫不备入宫门者杖一百冲仗卫者杖八十䟽议曰畜产唐突谓走逸入宫门守卫不备者杖一百入宫城门罪亦同若入殿门律更无文亦同宫门之坐冲仗卫者杖八十仗卫者在宫殿及驾行所得罪并同诸宿卫人应上畨不到及因假而违者一日笞四十三日加一等过杖一百五日加一等罪止徒二年䟽议曰宿卫人应上畨而不到及因得假而违者一日笞四十三日加一等满十九日合杖一百若过杖一百五日加一等罪止徒二年计三十四日即当罪止问曰假有宿卫人畨期五日未满因一日假遂违不上为当止得四日违罪唯复累至罪止而科荅曰畨期有限限内有故须请假日满即须赴畨违假不上凖日科断其人四日之外即当下直下日不劳请假岂合计日累科四日之外明知不坐又问应上不到因假而违者并罪止得徒二年若准三十四日罪止便是月畨之外今解下畨之日不坐恐理未尽荅曰依式三卫去京二千里外六十日上岭南为季上三十四日罪止为包逺道生文故唐律疏议故唐律疏议卷八故唐律䟽议卷第八诸宿卫者兵仗不得逺身违者杖六十若輙离职掌加一等别处宿者又加一等主帅以上各加二等䟽议曰兵仗者谓横刀常带其甲矟弓箭之类有时应执着者并不得逺身不应执带者常自近身輙逺身者各杖六十其职掌之处依次坐立輙离职掌加一等合杖七十即于别处宿者又加一等合杖八十主帅以上各加二等称主帅以上谓队副以上至大将军以下兵仗逺身杖八十輙离职掌杖九十别处宿者杖一百是各加二等诸行宫外营门次营门与宫门同内营牙帐门与殿门同御幕门与上合同至御所依上条䟽议曰行宫谓车驾行幸及所至安置之处外营门次营门与宫门同䦨入者得徒二年内营牙帐门与殿门同䦨入者得徒二年半御幕门与上合同䦨入者绞至御在所依上条合斩自余诸犯或以䦨入论及应加减者并同正宫殿之法诸宫内外行夜若有犯法行夜主司不觉减守卫者罪二等䟽议曰宫内外行夜并置铺持更即是守卫者又有探更行更之人此行夜者若当探行之处有犯法者行夜主司不觉减守卫者罪二等谓上条䦨入及越垣守卫不觉减二等注云守卫谓持时専当者行夜主司不觉犯法皆减此持时専当人罪二等诸本条无犯庙社及禁苑罪名者庙减宫一等社减庙一等禁苑与社同䟽议曰䦨入庙社及禁苑本条各有罪名其不立罪名之处谓䦨入至阈未踰因入輙宿之类各随轻重庙减宫一等社减庙一等禁苑与社同即向庙社禁苑射及放弹投瓦石杀伤人者各以闘杀伤论至死者加役流䟽议曰庙社及禁苑非人射及放弹投瓦石之所若有輙向射及放弹投瓦石杀伤人者各依闘杀伤人罪法若箭伤徒二年瞎一目徒三年之类至死者唯处加役流即箭至队仗若辟仗内者绞䟽议曰驾行皆有队仗或辟仗而行忽有人射箭至队仗所及至辟仗内者各得绞罪诸于宫城门外若皇城门守卫以非应守卫人冐名自代及代之者各徒一年䟽议曰谓宫城门外队仗及傍城助铺所及朱雀等门所有守卫之处以非应守卫人冒名自代及代之者各得徒一年以应守卫人代者各杖一百京城门各减一等䟽议曰谓以当色下直非当上之人自代及代之者各杖一百京城门各减一等者谓明徳等诸门非应守卫人自代从一年徒上减一等以应守卫人自代从一百杖上减一等其在诸处守当各又减二等余犯应坐者各减宿卫罪三等䟽议曰其在诸处谓非皇城京城等门自余内外捉道守铺及别守当之处相冐代者各减京城二等以非应守卫人自代及代之者各杖八十以应守卫人自代及代之者各杖七十余犯应坐者谓非冒代之外余犯或兵仗逺身輙离职掌及擅配割或别驱使之类本条应坐者各减宿卫人罪三等若迯走违畨不在减例问曰宿卫人以非应宿卫人冐名自代及代之者入宫内流三千里殿内绞若未入宫殿内事发合得何罪荅曰以非应宿卫人自代重于䦨入之罪若未至职掌之处事发在宫殿内止依阑入宫殿而科如未入宫门事发律无正条冝依不应为重杖八十其在宫外诸处冐代未至职掌处从不应为轻笞四十诸越州镇戌城及武库垣徒一年县城杖九十䟽议曰诸州及镇戍之所各自有城若越城及武库垣者各合徒一年越县城杖九十纵无城垣篱栅亦是注云皆谓有门禁者其州镇戍在城内安置若不越城直越州镇垣者止同下文越官府廨垣之罪越官府廨垣及坊市垣篱者杖七十侵坏者亦如之䟽议曰官府者百司之称所居之处皆有廨垣坊市者谓京城及诸州县等坊市其廨院或垣或篱輙越过者各杖七十侵谓侵地坏谓坏城及廨宇垣篱亦各同越罪故云亦如之注从沟渎内出入者与越罪同越而未过减一等余条未过准此䟽议曰沟渎者通水之渠从此渠而入出亦得越罪越而未过或在城及垣篱上或在沟渎中间未得过者从越州城以下各得减一等余条未过准此者谓越皇城京城宫殿垣及闗津应禁之处未过者各得减罪一等即州镇闗戍城及武库等门应闭忘误不下键若应开毁管键而开者各杖八十䟽议曰州镇闗戍城武库各有禁门应闭皆须下键其忘误不下键若应开毁管键而开者各得杖八十错下键及不由钥而开者杖六十余门各减一等䟽议曰错下键谓管键不相当者及不由钥而开者谓不用钥而开各杖六十余门谓县及坊市之类官有门禁者若应闭忘误不下键应开毁管键而开各杖六十错下键及不由钥而开各笞四十故云余门各减二等若擅开闭者各加越罪二等即城主无故开闭者与越罪同未得开闭者各减已开闭一等䟽议曰擅谓非时而开闭者州及镇戍武库门而有非时擅开闭者加越罪二等处徒二年县城以下擅开闭者并加越罪二等城主无故开闭者谓州县镇戍等长官主执钥者不依法式开闭与越罪同其坊正市令非时开闭坊市门者亦同城主之法州县镇戍城门各徒一年自县城以下悉与越罪同既云城主无故开闭即是有故许开若有警急驿使及制勅事速非时至州县者城主騐实亦得依法为开又依监门式京城每夕分街立舖持更行夜皷声絶则禁人行晓皷声动即聼行若公使赍文牒者聼其有婚嫁亦聼注云须得县牒䘮病须相告赴求访医药赍本坊文牒者亦聼其应聼行者并得为开坊市门若有警急及收掩虽州县亦聼非时而开未得开闭者谓未通人行者为未开尚得人行者为未闭各减已开闭一等余条谓宫殿门以下有门禁之类未开闭者皆准此减一等诸私度闗者徒一年越度者加一等注云不由门为越䟽议曰水陆等闗两处各有门禁行人来往皆有公文谓驿使验符劵传送据逓牒军防丁夫有緫历自余各请过所而度若无公文私从関门过合徒一年越度者谓闗不由门津不由济而度者徒一年半巳至越所而未度者减五等䟽议曰水陆闗栈两岸皆有防禁越度之人巳至官司防禁之所未得度者减越度五等合杖七十余条未度凖此者谓城及垣篱縁边関塞有禁约之处巳至越所而未度者皆减已越罪五等若越度未过者准上条减一等之例即被枉徒罪以上抑屈不申及使人覆讫不与理者听于近関州县具状申䜣所在官司即准状申尚书省仍逓送至京若无徒以上罪而妄陈者即以其罪罪之官司抑而不送者减所诉之罪二等䟽议曰関外有人被官司枉断徒罪以上其除免之罪本坐虽不合徒亦同徒罪之法抑屈不申及使人覆讫不与理者文称及者使人未覆亦听于近闗州县具状申诉所在官司谓近闗州县即汁状申尚书省仍逓送至京若勘无徒以上罪而妄诉者妄诉徒流还得徒流妄诉死罪还得死罪妄诉除免皆凖比徒之法谓元无本罪而妄诉者若实有犯断有出入而诉不平者不当此坐其应禁及散送并依所诉之罪准令逓之若官司抑而不送者减所诉之罪二等谓枉得死罪官司不送合徒三年之类诸不应度闗而给过所若冐名请过所而度者各徒一年䟽议曰不应度闗者谓有征役畨期及罪谴之类皆不合輙给过所而官司輙给及身不合度闗而取过所度者若冒他人名请过所而度者各徒一年即以过所与人及受而度者亦准此䟽议曰以所请得过所而转与人及受他人过所而承度者亦徒一年但律文皆云度者得徒一年明知未度者不合徒坐若闗司未判过所以前准越闗未度各减五等之例若已判过所未出闗门同未过各减一等其与过所人既因度成罪前人未度亦同减科不应给过所而给者不在减例若家人相冐杖八十主司及闗司知情各与同罪不知情者不坐即将马越度冐度及私度者各减人二等余畜又减二等䟽议曰家人不限良贱但一家之人相冒而度者杖八十既无各字被冒名者无罪若冐度私度越度事由家长处分家长虽不行亦独坐家长此是家人共犯止坐尊长之例主司谓给过所曹司及闗司知冒度之情各同度人之罪不知冒情主司及闗司俱不坐将马越度冒度私度各减人二等者越度杖一百冒度私度杖九十余畜又减二等者除马之外应请过所者并为余畜越度杖八十私度冒度杖七十其家畜相冒者谓毛色齿嵗不同相冒并不得罪也诸闗津度人无故留难者一日主司笞四十一日加一等罪止杖一百䟽议曰闗谓判过所之处津直度人不判过所者依令各依先后而度无故留难不度者一日主司笞四十主司谓関津之司一日加一等七日罪止杖一百此谓非公使之人若军务急速而留难不度致稽废者自从所稽废重论诸私度有他罪重者主司知情以重者论不知情者依常律䟽议曰私度者谓无过所从闗门私度止徒一年或有避死罪逃亡别犯徒以上罪是名有他罪重闗司知情者以故纵罪论各得所度人重罪不知情者依常律谓不知罪人别犯之情者依常律不斍故纵之法诸领人兵度関而别人妄随度者将领主司以関司论関司不觉减将领者罪一等知情者各依故纵法有过所者関司自依常律将领主司知情减関司故纵罪一等不知情者不坐䟽议曰准令兵马出関者依本司连冩勑符勘度入関者据部领兵将文帐检入而别有人妄随度者罪在领兵官司故云将领主司以関司论知情与同罪不斍减二等若知别有重罪亦依重罪科之関司不斍者谓関司承将领者文簿不斍别人随度者减将领者一等谓减度者罪三等知情者各依故纵法称各者将领主司及関司俱得度人之罪有过所者関司判度自依常律不减将领主司之罪若将领主司知情减関司故纵罪一等不知情者不坐诸赍禁物私度関者坐赃论赃轻者从私造私有法䟽议曰禁物者谓禁兵器及诸禁物并私家不应有者私将度関各计赃数从坐赃科罪十疋徒一年十疋加一等罪止徒三年准赃轻者从私造私有法擅兴律私有甲一领弩三张流二千里矟一张徒一年半私造者各加一等假令私将矟度闗平赃直绢三十疋即从坐赃科徒二年不计矟为罪将甲一领度闗从私有法流二千里即不计赃而断若私家之物禁约不合度闗而私度者减三等䟽议曰依闗市令锦绫罗縠䌷绵绢丝布牦牛尾真珠金银鐡并不得度西边北边诸関及至縁邉诸州兴易从锦绫以下并是私家应有若将度西邉北邉诸関计赃减坐赃罪三等其私家不应有虽未度闗亦没官私家应有之物禁约不合度闗巳下过所闗司捉获者其物没官若巳度闗及越度被人糺获三分其物二分赏捉人一分入官诸越度縁邉関塞者徒二年共化外人私相交易若取与者一尺徒二年半三疋加一等十五疋加役流䟽议曰縁邉闗塞以隔华夷其有越度此関塞者得徒二年以马越度准上条减人二等合徒一年余畜又减二等杖九十但以縁邉闗塞越罪故重若从闗门私度人畜各与余闗罪同若共化外蕃人私相交易谓市买愽易或取蕃人之物及将物与蕃人计赃一尺徒二年半三疋加一等十五疋加役流私与禁兵器者绞共为婚姻者流二千里未入未成者各减三等即因使私有交易者准盗论䟽议曰越度縁邉関塞将禁兵器私与化外人者绞共为婚姻者流二千里其化外人越度入境与化内交易得罪并与化内人越度交易同仍奏听勑出入国境非公使者不合故但云越度不言私度若私度交易得罪皆同未入者谓禁兵器未入减死三等得徒二年半未成者谓婚姻未成减流三等得徒二年因使者谓因公使入蕃蕃人因使入国私有交易者谓市买愽易各计赃凖盗论罪止流三千里若私与禁兵器及为婚姻律无别文得罪并同越度私与禁兵器共为婚姻之罪又凖别格诸蕃人所娶得汉妇女为妻妾并不得将还蕃内又准主客式蕃客入朝于在路不得与客交杂亦不得令客与人言语州县官人若无事亦不得与客相见即是国内官人百姓不得与客交闗私作婚姻同上法如是蕃人入朝听住之者得娶妻妾若将还蕃内以违勑科之诸縁邉城戍有外姦内入内姦外出而候望者不觉徒一年半主司徒一年䟽议曰国境縁邉皆有城戍式遏㓂盗预备不虞其有外姦内入谓蕃人爲姦或行间谍之类注云谓非衆成师旅者依周礼五百人爲旅二千五百人爲师此谓小小姦寇抄掠者若成师旅自依擅兴律连接寇贼被遣斥候不觉贼来徒三年有内姦外出者谓国内人为姦出向化外或荒海之畔幽险之中候望之人不觉有姦入出合徒一年半虽非候望者但是城戍主司不觉得徒一年谓内外姦人出入之路闗于候望者目所堪见为闗谓在候望之内也其有姦人入出力所不敌者传告比近城戍若不速告及告而稽留不即共捕致失姦寇者罪亦如之䟽议曰其有姦人入出所经城戍皆即捕之若力所不敌者即须传告比近城戍令共捕逐若不速告及告而稽留不即共捕致失姦寇者并徒一年诸烽候不警令寇贼犯邉及应举烽燧而不举应放多烽而放少烽者各徒三年䟽议曰烽候谓从縁邉置烽连于京邑烽燧相应以备非常放烽多少具在别式候望不举是名不警若令蕃寇犯塞外贼入邉及应举烽燧而不举应放多烽而放少烽者各徒三年若放烽已讫而前烽不举不即徃告者罪亦如之以故䧟败户口军人城戍者绞䟽议曰依职方式放烽讫而前烽不举者即差脚力徃告之不即告者亦徒三年故云亦如之以故䧟败谓从烽候不警及应举烽燧而不举或应放多烽而放少烽或放烽讫而前烽不举不即徃告等以故䧟败户口或是军人及城戍者各得绞罪即不应举烽燧而举若应放少烽而放多烽及绕烽二里内輙放烟火者各徒一年䟽议曰依式望见烟尘即举烽燧若无事故是不应举若应放少烽而放多烽及遶烽二里内皆不得有烟火谓昼放烟夜放火者自不应举烽燧而举以下三事各徒一年放烽多少具在式文其事隐祕不可具引如有犯者临时据式科断故唐律䟽议卷第八故唐律疏议故唐律疏议卷九故唐律䟽议卷第九䟽议曰职制律者起自于晋名为违制律爰至髙齐此名不改隋开皇改为职制律言职司法制备在此篇宫卫事了设官为次故在卫禁之下诸官有员数而署置过限及不应置而置一人杖一百三人加一等十人徒二年䟽议曰官有员数谓内外百司离任以上在令各有员数而署置过限及不应置而置谓格令无员妄相署置注云谓非奏授者即是视六品以下及流外杂任等所司判𥙷一人杖一百三人加一等十人徒二年若是应奏授诈不实者从诈假法如不合置官而故剩奏授者从上书诈不实论后人知而聴者减前人署置一等规求者为从坐𬒳征须者勿论即军务要速量事权置者不用此律䟽议曰前人署置过限及不应置而置后人知其剩员而听任者减初置人罪一等谓二人杖九十四人以上杖一百七人以上徒一年十人徒一年半规求者爲从坐谓人自规求而任者爲初置官从坐合杖九十𬒳征须者谓𬒳征召而𥙷者勿论即军务要速量事权置者谓行军之所须置权官不当署置之罪故云不用此律诸贡举非其人及应贡举而不贡举者一人徒一年二人加一等罪止徒三年䟽议曰依令诸州岁别贡人若别勑令举及国子诸馆年常送省者为举人皆取方正清循名行相副若徳行无闻妄相推荐或才堪利用蔽而不举者一人徒一年二人加一等罪止徒三年注云非其人谓徳行乖僻不如举状者若使名实乖违即是不如举状纵使试得及第亦退而获罪如其徳行无亏唯只䇿不及第减乖僻者罪二等率五分得三分及第者不坐谓试五得三试十得六之类所贡官人皆得免罪若贡五得二科三人之罪贡十得三科七人之罪但有一人徳行乖僻不如举状即以乖僻科之纵有得第者多并不合共相准折若考校课试而不以实及选官乖于举状以故不称职者减一等䟽议曰考校谓内外文武官寮年终应考校功过者其课试谓贡举之人艺业伎能依令课试有数若其官司考试不以实及选官乖于所举本状以故不称职者谓不习典宪任以法官明练经史授之武职之类各减贡举非其人罪一等负殿应附不附者依令私坐每一斤为一负公罪二斤为一负各十负为一殿校考之日负殿皆悉附状若故违不附及不应附而附者谓䝉别勑放免或经恩降公私负殿并不在附限若犯免官以上及赃贿入已恩前狱成仍附景迹除此等罪并不合附而故附致使考校有陞降者得罪亦同谓与考校课试不实罪同亦减贡㪯非其人罪一等失者各减三等承言不觉又减一等知而听行与同罪䟽议曰失者各减三等谓意在堪贡心不渉私不审徳行有亏得减故罪三等自试不及第以下应附不附以上失者又各减三等余条失者凖此谓一部律内公事错失本条无失减之文者并凖此减三等承言不觉亦从贡㪯以下承校试人言不觉差失从失减三等上更减一等故云又减一等知而听行亦从贡举以下知非其人或试不及第考校课试知其不实或选官乖状各与同罪谓各与初试者同罪诸刺史县令折冲果毅私自出界者杖一百䟽议曰州县有境界折冲府有地团不因公事私自出境界者杖一百注云经宿乃坐既不云经日即非百刻之限但是经宿即合此坐诸在官应直不直应宿不宿各笞二十通昼夜者笞三十䟽议曰依令内外官应分番宿直若应直不直应宿不宿书夜不相须各笞二十通昼夜不直者笞三十若㸃不到者一㸃笞十䟽议曰内外官司应㸃检者或数度频㸃㸃即不到者一㸃笞十注云一日之㸃限取二㸃为坐谓一日之内㸃检虽多止据二㸃得罪限笞二十若全不来上计日以无故不上科之问曰二日以上日别常向曹司曹司㸃检每㸃不到若科无故不上即是日别常来若以累㸃科之罪又重于不上假有十日之内日别皆来每㸃不到欲科何罪荅曰八品以下频㸃不到便是已发更犯合重其事累㸃科之如非流内之人自须当日决放初虽累㸃罪重㸃多不至徒刑计日不上初轻日多即至徒坐所以日别上者据㸃全不来者计日以此处断实允刑名诸官人无故不上及当畨不到䟽议曰官人者谓内外官人无故不上当畨不到谓分畨之人应上不到注云虽无官品谓但在官分畨者得罪亦同官人之法下条凖此者谓之官限满不赴及官人从驾稽违及从而先还虽无官品亦同官人之法若因暇而违者一日笞二十三日加一等过杖一百十日加一等罪止徒一年半边要之官加一等䟽议曰官人以下杂任以上因给暇而故违并一日笞二十三日加一等二十五日合杖一百三十五日徒一年四十五日徒一年半边要之官谓在縁边要重之所无故不止以下各加罪一等诸之官限满不赴者一日笞十十日加一等罪止徒一年即代到不还减二等䟽议曰依令之官各有装束程限限满不赴一日笞十十日加一等罪止徒一年其替人已到淹留不还凖不赴任之程减罪二等其有田苖者依令听待収田讫发遣无田苗者依限须还诸官人从驾稽违及从而先还者笞四十三日加一等过杖一百十日加一等罪止徒二年侍臣加一等䟽议曰官人谓百官应从驾者流外以下应从人亦同官人之罪其书吏书僮之类差逐官人者不在此限其有稽违不到及从而先还者虽不满日笞四十三日加一等过杖一百十日加一等罪止徒二年侍臣谓中书门下省五品以上依令应侍从者加罪一等诸大祀不预申期及不颁所司者杖六十以故废事者徒二年䟽议曰依令大祀谓天地宗庙神州等为大祀或车驾自行或三公行事斋官皆散斋之日平明集省受誓诫二十日以前所司预申祠部祠部颁告诸司其不预申期及不颁下所司者杖六十即虽申及颁下事不周悉所坐亦同以故废祠祀事者所由官司徒二年应连坐者各依公坐法节级得罪牲牢玉帛之属不如法杖七十阙数者杖一百全阙者徒一年䟽议曰牲谓牛羊豕牢者牲之体玉谓苍璧祀天璜琮祭地五方上帝各依方色帛谓币帛称之属者谓黍稷以下不依礼令之法一事有违合杖七十一事阙少合杖一百一坐全阙合徒一年其本是中小祀虽从大祀受祭若有少阙各依中小祀逓减之法阙坐更多罪不过此余祀阙坐皆凖此即入散斋不宿正寝者一宿笞五十致斋不宿本司者一宿杖九十一宿各加一等中小祀逓减二等䟽议曰依令大祀散斋四日致斋三日中祀散斋三日致斋二日小祀散斋二日致斋一日散斋之日斋官昼理事如故夜宿于家正寝不宿正寝者一宿笞五十一宿加一等其无正寝者于当家之内余斋房内宿者亦无罪皆不得习秽恶之事故礼云三日斋一日用之犹恐不敬致斋者两宿宿本司一宿宿祀所无本司及本司在皇城外者皆于郊社太庙宿斋若不宿者一宿杖九十一宿加一等通上散斋故云各加一等中小祀者谓社稷日月星辰岳镇海渎帝社等为中祀司中司命风师雨师诸星山林川泽之属为小祀从大祀以下犯者中祀减大祀二等小祀减中祀二等故云各逓减二等注凡言祀者祭享同余条中小祀凖此䟽议曰依祠令在天称祀在地为祭宗庙名享今直举祀为例故曰凡言祀者祭享同余条中小祀凖此但在中祀有犯皆减大祀二等小祀有犯皆减中祀二等谓下条大祀在散斋弔䘮问疾盗律盗大祀神御物之类本条无中小祀罪名者凖此逓减诸大祀在散斋而弔丧问疾判署刑杀文书及决罚者笞五十奏闻者杖六十致斋者各加一等䟽议曰大祀散斋四日并不得弔丧亦不得问疾刑谓定罪杀谓杀戮罪人此等文书不得判署及不得决罚杖笞违者笞五十若以此刑杀决罚事奏闻者杖六十若在致斋内犯者各加一等中小祀犯者各逓减二等诸祭祀及有事于园陵若朝㑹侍衞行事失错及违失仪式者笞四十䟽议曰称祭祀者享亦同及有事于园陵谓谒陵等事若朝㑹谓百官朝叅集㑹及侍卫祭祀之事行事失错及违失仪式者笞四十注云谓言辞諠嚣坐立怠慢谓声髙諠閙坐立不正不依仪式与衆乖者乃坐应集而主司不告及告而不至者各笞五十䟽议曰应集谓祭祀以下及余事合集之人而主司不颁告令集罪在主司告而不至独坐不至者故云各笞五十诸庙享知有缌麻以上丧遣充执事者笞五十陪从者笞三十主司不知勿论有丧不自言者罪亦如之其祭天地社稷则不禁䟽议曰庙享为吉事左传曰吉禘于庄公其有缌麻以上惨不得预其事若知有缌麻以上䘮遣充执事者主司笞五十虽不执事遣陪从者主司笞三十若主司不知前人有丧者勿论即有丧不自言而冐充执事及陪从者亦如之其祭天地社稷不禁者礼云唯祭天地社稷为越绋而行事不避有惨故云则不禁诸合和御药误不如本方及封题误医者绞䟽议曰合和御药须先处方依方合和不得差误若有错误不如本方谓分两多少不如本方法之类合成仍题封其上注药迟驶冷热之类并写本方俱进若有误不如本方及封题有误等但一事有误医即合绞医谓当合和药者名例大不敬条内已具解讫料理㨂择不精者徒一年未进御者各减一等监当官司各减医一等䟽议曰料理谓应熬削洗渍之类㨂择谓去恶留善皆须精细之类有不精者徒一年其药未进御者各减一等谓应绞者从绞上减应徒者从徒上减是名各减一等监当官司依令合和御药在内诸省省别长官一人并当上大将军将军卫别一人与尚药奉御等监视药成医以上先甞除医以外皆是监当官司并于巳进未进上各减医罪一等注云余条未进御者谓下条造御膳御幸舟船乘舆服御服但应供奉之物未进御者各随轻重减一等监当官司及各减一等故云并准此诸造御膳误犯食禁者主食绞若秽恶之物在食饮中徒二年㨂择不精及进御不时减二等不品尝者杖一百䟽议曰造御膳者皆依食经经有禁忌不得輙造若干脯不得入黍米中苋菜不得和鼈肉之类有所犯者主食合绞若秽恶之物谓物是不絜之类在食饮中徒二年若拣择不精者谓㨂米择菜之类有不精好及进御不时者依礼饭齐视春宜温羹齐视夏冝热之类或朝夕日中进奉失度及冷热不时者减罪二等谓从徒二年减二等不品尝者杖一百谓酸咸苦辛之味不品及应尝不甞俱得杖一百之罪诸御幸舟船误不牢固者工匠绞䟽义曰御幸舟船者皇帝所幸舟船谓造作庄严不甚牢固可以败壊者工匠合绞注云各以所由为首明造作之人皆以当时所由人为首若不整饰及阙少者徒二年䟽议曰其舟船若不整顿修饰及在船篙棹之属所须者有所阙少得徒二年此亦以所由为首监当官司各减一等诸乘舆服御物持䕶修整不如法者杖八十若进御乖失者杖一百其车马之属不调习驾驭之具不完牢徒二年未进御减三等䟽议曰乘舆所服用之物皆有所司执持修整自有常法不如法者杖八十若进御乖失者依礼授立不跪授坐不立之类各依礼法如有乖失违法者合杖一百其车马之属不调习驾驭之具不完牢者车谓辂车马谓御马其之属谓羊车及辇等升车则马动马动则銮鸣之类是为调习若不如此或御马惊骇车轝及鞍辔之属有损壊各徒二年虽不如法未将进御者减三等应供奉之物阙乏者徒一年其杂供有阙笞五十䟽议曰应供奉之物谓衣服饮食之类但是应供奉者皆须预备有阙乏者即徒一年杂供有阙者谓非寻常应供奉之物可供而阙者笞五十诸主司私借乘舆服御物若借人及借之者徒三年非服而御之物徒一年在司服用者各减一等䟽议曰乘舆服御物主司持䕶修整常须如法若有私借或将借人及借之者各徒三年非服而御之物谓除服御物之外应供御所用者得徒一年虽非自借及借人在司服用者各减罪一等服御物徒三年上减非服而御徒一年上减是为各减一等注非服而御谓帷帐几杖之属䟽议曰帷帐几杖之属者谓笔砚书史器玩等是应供御所须非服用之物色类既多故云之属诸监当官司及主食之人误将杂药至御膳所者绞䟽议曰御厨造膳从造至进皆有监当官司依令主食升阶进食但是杂药误将至御膳所者绞杂药谓合和为药堪服饵者若有毒性虽不合和亦为杂药诸外膳犯食禁者供膳杖七十若秽恶之物在食饮中及拣择不浄者笞五十误者各减二等䟽义曰百官常食以上皆官厨所营名为外膳故注云谓供百官犯食禁者食禁已上解讫若有犯者所由供膳杖七十秽恶之物谓不浄物之类在食饮中及拣择有不浄其所由者得笞五十若有误失者各减二等误犯食禁者笞五十误拣不浄笞三十诸漏泄大事应宻者绞䟽议曰依闘讼律知谋反及大逆者宻告随近官司其知谋反大逆谋叛皆合密告或掩袭冦贼此等是大事应密不合人知輙漏泄者绞注云大事谓潜谋讨袭者讨谓命将誓师潜谋征讨袭谓不声钟皷掩其不备者既有潜谋讨袭之事及収捕反逆之徒故云谋叛之类非大事应密者徒一年半漏泄于蕃国使者加一等仍以初传者为传至者为从即转传大事者杖八十非大事勿论䟽议曰非大事应密谓依令仰观见风云气色有异宻封奏闻之类有漏泄者是非大事应宻合徒一年半国家之事不欲蕃国闻知若漏泄于蕃国使者加一等合徒二年其大事纵漏泄于蕃国使亦不加至所漏泄之事以初传者为首首谓初漏泄者传至者为从谓传至罪人及蕃使者其间展转相传大事者杖八十非大事者勿论非大事虽应密而转传之人并不坐诸玄象器物天文图书䜟书兵书七曜暦太一雷公式私家不得有违者徒二年其纬候及论语䜟不在禁限䟽议曰玄象者玄天也谓象天为器其以经星之文及日月所行之道转之以观时变易曰玄象着明莫大于日月故天垂象圣人则之尚书云在璇玑玉衡以齐七政天文者史记天官书云天文日月五星二十八宿等故易曰仰则观于天文图书者河出图洛出书是也䜟书者先代圣贤所记未来征祥之书兵书谓太公六韬黄石公三略之类七曜历谓日月五星之历太一雷公式者并是式名以占吉㓙者私家皆不得有违者徒二年若将传用言渉不顺者自从造祅言之法私习天文者谓非自有书转相习学者亦得二年徒坐纬候及䜟者五经纬尚书中候论语䜟并不在禁限诸稽缓制书者一日笞五十一日加一等十日徒一年䟽议曰制书在令无有程限成案皆云即日行下称即日者谓百刻内也写程通计符移关牒满二百𥿄以下给二日程过此以外每二百𥿄以下加一日程所加多者緫不得过五日其赦书计𥿄虽多不得过三日军务急速皆当日并了成案及计𥿄程外仍停者是爲稽缓一日笞五十注云腾制勑符移之类谓奉正制勑更腾已出符移关解刺牒皆是故言之类一日加一等计六日杖一百十日徒一年即是罪止其官文书稽程者一日笞十三日加一等罪止杖八十䟽议曰官文书谓在曹常行非制勑奏抄者依令小事五日程中事十日程大事二十日程徒以上狱案辩定须断者三十日程其通判及勾经三人以下者给一日程经四人以上给二日程大事各加一日程若有机速不在此例机速谓军机急速不必要准案程应了不了亦准稽程法除此之外皆准事稽程者一日笞十三日加一等罪止杖八十诸被制书有所施行而违者徒二年失错者杖一百䟽议曰被制书谓奉制有所施行而违者徒二年若非故违而失错㫖意者杖一百问曰条云被制书施行而违者徒二年未知勑及奏抄得罪同否荅曰上条稽缓制书注云腾制勑符移之类皆是即明制勑之义轻重不殊其奏抄御亲画闻制则承㫖宣用御画不轻承㫖理与制书义同诸受制忘误及写制书误者事若未失笞五十已失杖七十转受者减一等䟽议曰谓承制之人忘误其事及写制书脱剩文字并文字错失事若未失者谓未失制书之意合笞五十已失谓已失事意而施行合杖七十转受者减一等若宣制忘误及写制失错转受者虽自错误为非亲承制勑故减一等未失其事合笞四十事若已失合杖六十故云转受者减一等卷终故唐律疏议故唐律疏议卷十故唐律䟽议卷第十诸制书有误不即奏闻辄改定者杖八十官文书误不请官司而改定者笞四十知误不奏请而行者亦如之辄饰文者各加二等䟽议曰制书有误谓㫖意参差或脱剰文字于理有失者皆合覆奏然后改正施行不即奏闻辄自改定者杖八十官文书谓常行文书有误于事改动者皆须请当司长官然后改正若有不请自改定者笞四十知制书误不奏知官文书误不请依错施行亦如之制书误得杖八十官文书误得笞四十依公式令下制勑宣行文字脱误于事理无改动者勘检本案分明可知即改从正不须覆奏其官文书脱误者谘长官改正辄饰文字者各加二等谓非动事脩饰其文制书合杖一百官文书合杖六十若动事自从诈増减法诸上书若奏事误犯宗庙讳者杖八十口误及余文书误犯者笞五十䟽议曰上书若奏事皆须避宗庙讳有误犯者杖八十若奏事口误及余文书误犯者各笞五十即为名字触犯者徒三年若嫌名及二名偏犯者不坐䟽议曰普天率土莫匪王臣制字立名輙犯宗庙讳者合徒三年若嫌名者则礼云禹与雨谓声嫌而字理殊丘与区意嫌而理不别及二名偏犯者谓复名而单犯并不坐谓孔子母名征在孔子云季孙之忧不在颛臾即不言征又云祀不足征即不言在此色既多故云之类诸上书若奏事而误杖六十口误减二等䟽议曰上书谓书奏特达奏事谓靣陈有误者杖六十若口误减二等合笞四十若口奏虽误事意无失者不坐上尚书省而误笞四十余文书误笞三十䟽议曰上尚书省而误者谓内外百司应申尚书省而有文字脱剩及错失者合笞四十余文书误者谓非上尚书省凡是官文书误者合笞三十即误有害者各加三等䟽议曰上书奏事误有害者合杖九十上尚书省误有害者合杖七十余文书误有害者合杖六十是名各加三等注云有害谓当言勿原而言原之当言千疋而言十疋之类称之类者自须以类求之类例既多事非一端假有犯罪当言原之而言勿原当言勿原而言原之承误已行决及原放讫者此即当条虽有罪名所为重者自从失出入论不可直从有害加三等若误可行非上书奏事者勿论䟽议曰上尚书省以下虽误案验可行者皆不坐可行者谓案验其状省察是非不容更有别议当言甲申之日而言甲申之日如此之类是案省可知虽误皆不合罪诸事应奏而不奏不应奏而奏者杖八十应言上而不言上不应言上而言上及不由所管而越言上应行下而不行下及不应行下而行下者各杖六十䟽议曰应奏而不奏者谓依律令及式事应合奏而不奏或格令式无合奏之文及事理不须闻奏者是不应奏而奏并合杖八十应言上者谓合申上而不言上注云虽奏上不待报而行亦同谓事合奏及己申上应合待报者皆须待报而行若不待报而輙行者亦同不奏不申之罪若据文且奏且行或申奏知不须待报者不当此坐不应言上者依律令及格式不遣言上而輙言上及不由所管而越言上者假谓州管县都督管州州县事须上省皆须先申所管州府不申而越言上者并事应行下而不行下不应行下而行下者谓应出符移関牒刺而不出行下不应出符移关牒刺而出行下者各杖六十诸公文有本案事直而代官司署者杖八十代判者徒一年亡失案而代者各加一等䟽议曰公文谓在官文书有本案事直唯须依行或奏状及符移关解刺牒等其有非应判署之人代官司署案及署应行文书者杖八十若代判者徒一年其亡失案而代者各加一等代署者杖九十代判者徒一年半此皆谓事直而代者若有増减出入罪重者即从重科依令授五品以上画可六品以下画闻代画者即同増减制书其有制可字侍中所注止当代判之罪诸受制出使不返制命輙干他事者徒一年半以故有所废阙者徒三年余使妄干他事者杖九十以故有所废阙者徒一年越司侵职者杖七十䟽议曰受制勑出使事讫皆须返命奏闻若不返命更干预他事者徒一年半以故有所废阙者徒三年余使谓非制使妄干他事者杖九十以故有所废阙者徒一年越司侵职者谓设官分职各有司存越其本局侵人职掌杖七十其受三后及皇太子令出使不返命得罪依减制勑一等诸闻父母若夫之䘮匿不举哀者流二千里䘮制未终释服从吉若忘哀作乐徒三年杂戱徒一年即遇乐而听及参预吉席者各杖一百䟽议曰父母之恩昊天莫报荼毒之极岂若闻䘮妇人以夫为天哀类父母闻䘮即须哭泣岂得择日待时若匿而不即举哀者流二千里其嫡孙承祖者与父母同䘮制未终谓父母及夫䘮二十七月内释服从吉若忘哀作乐注云自作遣人等徒三年其父卒母嫁及为祖后者祖在为祖母若出妻之子并居心䘮之内未合从吉若忘哀作乐自作遣人等亦徒三年杂戯徒一年乐谓金石丝竹笙歌皷舞之类杂戯谓樗蒲䨇陆弹碁象博之属即遇乐而听谓因逢奏乐而遂听者参预吉席谓遇逢礼晏之席参预其中者各杖一百闻期亲尊长䘮匿不举哀者徒一年䘮制未终释服从吉杖一百大功以下尊长各逓减二等卑㓜各减一等䟽议曰期亲尊长谓祖父母曽髙父母亦同伯叔父母姑兄姊夫之父母妾为女君此等闻䘮即须举发若匿不举哀者徒一年䘮制未终谓未踰期月释服从吉者杖一百大功尊长匿不举哀杖九十未踰九月释服从吉杖八十小功尊长匿不举哀杖七十未踰五月释服从吉杖六十缌麻尊长匿不举哀笞五十未踰三月释服从吉笞四十其于卑㓜匿不举哀及释服从吉各减当色尊长一等出降者谓姑姊妹本服期出嫁九月若于九月内释服从吉者罪同期亲尊长科之其服数止凖大功之月余亲出降凖此若有殇降为七月之类亦凖所降之月为服数之限罪依本服科之其妻既非尊长又殊卑㓜在礼及诗此为兄弟即是妻同于㓜问曰闻䘮不即举哀于后择日举讫事发合得何罪荅曰依礼斩衰之哭徃而不返齐衰之哭若往而返大功之哭三曲而偯小功缌麻哀容可也准斯礼制轻重有殊闻䘮虽同情有降杀期亲以上不即举哀后虽举讫不可无罪期以上从不应得为重法大功从不应得为轻小功以下哀容可也不合科罪若未举事发者各从不举之坐又问居期䘮作乐及遣人作律条无文合得何罪荅曰礼云大功将至辟琴瑟郑注云亦所以助哀又云小功将至不絶乐丧服云古者有死于室中者即三月为之不举乐况乎身服期功心忘寕戚或遣人作乐或自奏𬋩絃既玷大猷须加惩诫律虽无文不合无罪从不应为之坐期䘮从重杖八十大功以下从轻笞四十缌麻卑㓜不可重于释服之罪诸府号官称犯祖父名而冐荣居之祖父母父母老疾无侍委亲之官即妄増年状以求入侍及冐哀求仕者徒一年䟽议曰府有正号官有名称府号者假若父名卫不得于诸卫任官或祖名安不得任长安县职之类官称者或父名军不得作将军或祖名卿不得居卿任之类皆须自言不得輙受其有贪荣昩进冐居此官祖父母父母老疾委亲之官谓年八十以上或笃疾依法合侍见无人侍乃委置其亲而之任所妄増年状以求入侍者或未年八十及本非笃疾乃妄増年八十及笃疾之状及冐哀求仕者谓父母之䘮二十五月大祥后未满二十七月而预选求仕从府号官称以下各合处徒一年注云谓父母丧禫制未除但父母之䘮法合二十七月二十五月内是正丧若释服求仕即当不孝合徒三年其二十五月外二十七月内是禫制未除此中求仕名为冐哀合徒一年若释去禫服而求仕自从释服从吉之法及在心丧内者谓妾子及出妻之子合降其服皆二十五月内为心丧若祖父母父母及夫犯死罪被囚禁而作乐者徒一年半䟽议曰祖父母父母及夫犯死罪𬒳囚禁而子孙及妻妾作乐者以其不孝不义亏斁特深故各徒一年半诸指斥乘舆情理切害者斩非切害者徒二年䟽议曰指斥谓言议乗舆原情及理俱有切害者斩注云言议政事乖失而因渉乘舆者上请谓论国家法式言议是非而因渉乘舆者与指斥乘舆情理稍异故律不定刑名临时上请非切害者徒二年谓语虽指斥乘舆而情理非切害者处徒二年对捍制使而无人臣之礼者绞䟽议曰谓奉制勑使人有所宣告对使拒捍不依人臣之礼既不承制命又出拒捍之言者合绞注云因私事鬪竞者非谓不渉制勑别因他事私自鬪竞或虽因公事论竞不干预制勑者并从殴詈本法诸驿使稽程者一日杖八十二日加一等罪止徒二年䟽议曰依令给驿者给铜龙传符无传符处爲𥿄劵量事缓急注驿数于符契上据此驿数以行程稽此程者一日杖八十二日加一等罪止徒二年若军务要速加三等有所废阙者违一日加役流以故䧟败户口军人城戍者绞䟽议曰军务要速谓是征讨掩袭报告外境消息及告贼之类稽一日徒一年十一日流二千里是为加三等有所废阙者谓稽迟废阙经畧掩袭告报之类违一日加役流称日者须满百刻为由驿使稽迟遂䧟败户口军人卫士募人防人一人以上及诸城戍者绞若临军对冦告报稽期者自从乏军兴之法诸驿使无故以书寄人行之及受寄者徒一年若致稽程以行者为首驿使为从即为军事警急而稽留者以驿使为首行者为从其非专使之书而便寄者勿论䟽议曰有军务要速或追征报告如此之类遣专使乘驿赍送文书无故谓非身患及父母丧者以所赍文书别寄他人送之及受寄文书者各徒一年若致稽程谓行不充驿数计程重于徒一年者即以受书行者为首驿使为从此谓常行驿使而立罪名即为军事警急报告征讨掩袭救援及境外消息之类而稽留罪在驿使故以驿使为首行者为从注云有所废阙者从前条谓违一日加役流以故䧟败户口军人城戍者绞其非专使之书谓非故遣专使所赍之书因而附之其使人及受寄人并勿论诸文书应遣驿而不遣驿及不应遣驿而遣驿者杖一百若依式应须遣使诣阙而不遣者罪亦如之䟽议曰依公式令在京诸司有事须乘驿及诸州有急速大事皆合遣驿而所司乃不遣驿非应遣驿而所司乃遣驿若违者各杖一百又依仪制令皇帝践祚及加元服皇太后加号皇后皇太子立及赦元日刺史若京官五品以上在外者并奉表䟽贺州遣使余附表此即应遣使诣阙而不违者亦合杖一百故云罪亦如之诸驿使受书不依题署误诣他所者随所稽留以行书稽程论减二等若由题署者误坐其题署者䟽议曰文书行下各有所诣应封题署者具注所诣州府使人乃不依题署误诣他所因此稽程者随所稽留准上条行书稽留之程减二等谓违一日杖六十二日加一等罪止徒一年若有军务要速者加三等有所废阙者从加役流上减二等徒二年半以故有所䧟败亦从绞上减二等徒三年若由题署者误谓元题署者错误即罪其题署之人驿使不坐诸増乘驿马者一疋徒一年一疋加一等主司知情与同罪不知情者勿论䟽议曰依公式令给驿职事三品以上若王四疋四品及国公以上三疋五品及爵三品以上二疋散官前官各逓减职事官一疋余官爵及无品人各一疋皆数外别给驿子此外须将典吏者临时量给此是令文本数数外剩取是曰増乘一疋徒一年一疋加一等应乘驿驴而乘驿马者又准驾部式六品以下前官散官卫官省司差使急速者给马使回及余使并给驴即是应乘驴之人而乘马各减増乘马罪一等主司知情与同罪者谓驿马主司知増乘驿马及知应乘驴而乘马等情者皆与乘者同罪不知情者勿论余条驿司凖此者谓枉道及越过赍私物之类诸乘驿马辄枉道者一里杖一百五里加一等罪止徒二年越至他所者各加一等经驿不换马者杖八十䟽议曰乘驿马者皆依驿路而向前驿若不依驿路别行是为枉道越至他所者注云谓越过所诣之处假如从京使向洛州无故輙过洛州以东即计里加枉道一等经驿不换马至所经之驿若不换马者杖八十因而致死依廐牧令乘官畜产非理致死者备偿无马者不坐谓在驿无马越过者无罪因而致死者不偿问曰假有使人乘驿马枉道五里经过反覆往来便经十里如此犯者从何科断荅曰律注枉道本虑马劳又恐行迟于事稽废既有往来之理亦计十里科论诸乘驿马赍私物一斤杖六十十斤加一等罪止徒一年驿驴减二等䟽议曰乘驴马者唯得赍随身所须衣仗衣谓衣被之属仗谓弓刀之类除此之外輙赍行者一斤杖六十十斤加一等罪止徒一年驿驴减二等谓一斤笞四十罪止杖九十余条驿驴凖此者谓稽程枉道之类诸条驿驴得罪皆凖马减二等诸在外长官及使人于使处有犯者所部属官等不得即推者须申上听裁若犯当死罪留身待报违者各减所犯罪四等䟽议曰在外长官谓都督刺史折冲果毅镇将县令关监等长官及诸使人于使处有犯者所部次官以下及使人所诣之司官属并不得輙即推鞫若无长官次官执鱼印者亦同长官皆须先申上司听裁若犯当死罪谓据紏告之状合死者散留其身待上报下违者各减所犯罪四等留身者印及管钥付知事次官其铜鱼仍留拟勘勑符虽复留身未合追纳诸用符节事讫应输纳而稽留者一日笞五十二日加一等十日徒一年䟽议曰依令用符节并由门下省其符以铜爲之左符进内右符在外应执符人有事行勘皆奏出左符以合右符所在承用事讫使人将左符还其使若向他处五日内无使次者所在差专使送门下省输纳一年虽更违日罪亦不加其传符通用𥿄作乘驿使人所至之处事虽未讫且纳所司事了欲还然后更请至门下送输既无限日行至即纳违日者既非铜鱼之符不可依此科断自依𥿄劵加官文书稽罪一等其禁苑门符及交廵鱼符若木契等于余条得减罪二等输纳稽迟者准例亦减二等若本契应发兵者同上符节之罪诸公事应行而稽留及事有期㑹而违者一日笞三十三日加一等过杖一百十日加一等罪止徒一年半䟽议曰凡公事应行者谓有所部送不限有品无品而輙稽留及事有期㑹谓若朝集使及计帐使之类依令各有期㑹而违不到者一日笞三十三日加一等过杖一百十日加一等罪止徒一年半但事有期限者以违限日为坐无限者以付文书及部领物后计行程为罪即公事有限主司符下乖期者罪亦如之若误不依题署及题署误以致稽程者各减二等䟽议曰公事有限与上文事有期㑹义同上文谓在下有违此文谓主司下符乖期者罪亦如之并同违期㑹之罪若使人不依题署错诣他所及由曹司题署有误而致稽程者减二等谓违一日笞三十减二等笞十罪止徒一年半减二等各合杖一百故唐律䟽议卷第十故唐律疏议故唐律疏议卷十一故唐律䟽议卷第十一诸奉使有所部送而雇人寄人者杖一百阙事者徒一年受寄雇者减一等䟽议曰奉使有所部送谓差为纲典部送官物及囚徒畜产之属而使者不行乃雇人寄人而领送者使人合杖一百阙事者谓于前事有所废阙合徒一年其受寄及受雇者不阙事杖九十阙事杖一百故云减一等即纲典自相放代者笞五十取财者坐赃论阙事者依寄雇阙事法仍以纲为首典为从䟽议曰或纲独部送而放典不行或典自领行而留纲不去此为自相放代笞五十受财者坐赃论其阙事及不阙事并受财输财者皆以纲为首典为从假有两纲两典一纲一典取财代行一纲一典与财得住与财者坐赃论减五等纵典发意亦以纲为首典为从取财者坐赃论其赃既足彼此俱罪仍合没官其受雇者已减使罪一等不合计赃科罪其赃不征若监临官司将所部典行放取物者并同监临受财之法不同纲典之罪即虽监临元止一典放住代行者亦同纲典之例诸在官长吏实无政迹輙立碑者徒一年若遣人妄称已善申请于上者杖一百有赃重者坐赃论受遣者各减一等䟽议曰在官长吏谓内外百司长官以下临统所部者未能导德齐礼移风易俗实无政迹妄述已功崇饰虚辞讽谕所部輙立碑颂者徒一年所部为其立碑颂者为从坐若遣人妄称已善申请于上者杖一百若虚状上表者从上书诈不实徒二年有赃重者坐赃论谓计赃重于本罪者从赃而断受遣者各减一等各谓立碑者徒一年上减申请于上者杖一百上减若官人不遣立碑百姓自立及妄申请者从不应为重科杖八十其碑除毁注虽有政迹而自遣者亦同䟽议曰官人虽有政迹而自遣所部立碑或遣申请者官人亦依前科罪若所部自立及自申上不知不遣者不坐诸有所请求者笞五十主司许者与同罪已施行者各杖一百䟽议曰凡是公事各依正理輙有请求规为曲法者笞五十即为人请求虽非已事与自请同亦笞五十主司许者谓然其所请亦笞五十故云与同罪若主司不许及请求之人皆不坐已施行谓曲法之事已行主司及诸求之者各杖一百本罪仍坐所枉罪重者主司以出入人罪论他人及亲属为请求者减主司罪三等自请求者加本罪一等䟽议曰所枉重者谓所司得嘱请枉曲断事重于一百杖者主司得出入人罪论假如先是一年徒罪嘱请免徒主司得出入徒罪还得一年徒坐他人及亲属为请求者减主司罪三等唯合杖八十此则减罪轻于已施行杖一百如此之类皆依杖一百科之若他人亲属等嘱请徒二年半罪主司曲为断免者他人等减三等仍合徒一年如此之类减罪重于杖一百者皆从减科若身自请求而得枉法者各加所请求罪一等科之即监临势要为人嘱请者杖一百所枉重者罪与主司同至死者减一等䟽议曰监临者谓统摄案验之官势要者谓除监临以外但是官人不限阶品髙下唯据主司畏惧不敢乖违者虽官卑亦同为人嘱请曲法者无问行与不行许与不许但嘱即合杖一百主司许者笞五十所枉重于杖一百与主司出入坐同主司据法合死者监临势要合减死一等诸受人财而为请求者坐赃论加二等监临势要凖枉法论与财者坐赃论减三等䟽议曰受人财而为请求者谓非监临之官坐赃论加二等即一尺以上笞四十一疋加一等罪止流二千五百里监临势要凖枉法论即一尺以上杖一百一疋加一等罪止流三千里无禄者减一等与财者坐赃论减三等罪止徒一年半若受他人之财许为嘱请未嘱事发者止从坐赃之罪若无心嘱请诡妄受财自依诈欺科断取者虽是诈欺与人终是求请其赃亦合追没其受所监临之财为他司嘱请律无别文止从坐赃加二等罪止流二千五百里即重于受所监临若未嘱事发止同受所监临财物法若官人以所受之财分求余官元受者併赃论余各依已分法䟽议曰谓有官之人𥘉受有事家财物后减所受之物转求余官𥘉受者併赃论余官各依已分法假有判官受得枉法赃十疋更有两官连判各分二疋与之判官得十疋之罪余官各得二疋之坐二人仍并为二疋之从其有共谋受财分赃入已者亦各依已分为首从之法其中虽有造意及以预谋不受财者事若枉法止依曲法首从论不合据赃为罪如曲法罪轻从知所部有犯法不举劾减罪人罪三等科之诸有事以财行求得枉法者坐赃论不枉法者减二等即同事共与者首则併赃论从者各依已分法䟽议曰有事之人用财行求而得枉法者坐赃论不枉法者谓虽以财行求官人不为曲判者减坐赃二等即同事共与者谓数人同犯一事歛财共与元谋歛者併赃为首仍倍论其从而出财者各依已分为从诸监临主司受财而枉法者一尺杖一百一疋加一等十五疋绞䟽议曰监临主司谓统摄案验及行案主典之类受有事人财而爲曲法处断者一尺杖一百一疋加一等十五疋绞不枉法者一尺杖九十二疋加一等三十疋加役流䟽议曰虽受有事人财判断不为曲法一尺杖九十二疋加一等三十疋加役流无禄者各减一等枉法者二十疋绞不枉法者四十疋加役流䟽议曰应食禄者具在禄令若令文不载者并是无禄之官受财者各减有禄一等枉法者二十疋绞不枉法者四十疋加役流诸有事先不许财事过之后而受财者事若枉凖枉法论事不枉者以受所监临财物论䟽议曰官司推劾之时有事者先不许物事了之后而受财者事若曲法凖前条枉法科罪既称凖枉法不在除免加役流之例若当时处断不违正理事过之后而与之财者即以受所监临财物论诸监临之官受所监临财物者一尺笞四十一疋加一等八疋徒一年八疋加一等五十疋流二千里与者减五等罪止杖一百䟽议曰监临之官不因公事而受监临内财物者计赃一尺以上笞四十一疋加一等八疋徒一年八疋加一等五十疋流二千里与财之人减监临罪五等罪止杖一百乞取者加一等强乞取者凖枉法论䟽议曰乞取者加一等谓非财主自与而官人从乞者加受所监临罪一等以威若力强乞取者凖枉法论有禄无禄各依本法其因得饷送而更强乞取者既是一事分为二罪以重法併满轻法若是频犯及二人以上之物仍合累併倍论诸官人因使于使所受送馈及乞取者与监临同经过处取者减一等即强乞取者各与监临罪同䟽议曰官人因使于所使之处受送馈财物或自乞取者计赃凖罪与监临官同经过处取者谓非所诣之处因使经歴之所而取财者减一等紏弹之官不减者谓职合紏弹之官人所畏惧虽经过之处受送遗乞取及强乞取者各与监临罪同诸贷所监临财物者坐赃论若百日不还以受所监临财物论强者各加二等䟽议曰监临之官于所部贷财物者坐赃论注云授讫未上者若五品以上据制出日六品以下据画讫并同已上之法余条取受及相犯谓受所监临及殴詈之类故言凖此若百日不还为其淹日不偿以受所监临财物论若以威力而强贷者各加二等谓百日内坐赃论加二等满百日外从受所监临财物上加二等注云余条强者凖此谓如下条私役使及借駞骡驴马之类强者各加二等但一部律内本条无强取罪名并加二等故于此立例所贷之物元非拟将入已虽经恩免罪物尚征还从不经恩偿讫事发亦不合罪为贷时本许酬偿不同悔过还主故也若取受之赃悔过还主仍减三等恩前费用凖法不征贷者赦后仍征偿讫故听免罪若卖买有剰利者计利以乞取监临财物论强市者笞五十有剰利者计利凖枉法论䟽议曰官人于所部卖物及买物计时估有剰利者计利以乞取监临财物论强市者笞五十谓以威若力强买物虽当价犹笞五十有剰利者计利准枉法论问曰官人遣人或市司而为市易所遣之人及市司为官人卖买有剰利官人不知情及知情各有何罪荅曰依律犯时不知依凡论官人不知剰利之情据律不合得罪所为市者虽不入已既有剰利或强卖买不得无罪从不应为凖官人应坐之罪百杖以下所市之人从不应为轻笞四十徒罪以上从不应为重杖八十仍不得重于官人应得之罪若市易已讫官人知情准家人所犯知情之法即断契有数违负不还过五十日者以受所监临财物论即借衣服器翫之属经三十日不还者坐赃论罪止徒一年䟽议曰官人于所部市易断契有数仍有欠物违负不还五十日以下依杂律科负债违契不偿之罪满五十一日以受所监临财物论即借衣服器翫之属者但衣服器物品类至多不可具举故云之属借经三十日不还者坐赃论罪止徒一年所借之物各还主诸监临之官私役使所监临及借奴婢牛马駞骡驴车船碾硙邸店之类各计庸赁以受所监临财物论䟽议曰监临之官私役使所部之人及从所部借奴婢牛马駞骡驴车船碾硙邸店之类称奴婢者部曲客女亦同各计庸赁之价人畜车计庸船以下凖赁以受所监临财物论强者加二等其借使人功计庸一日绢三尺人有强弱力役不同若年十六以上六十九以下犯罪徒役其身庸依丁例其十五以下七十以上及废疾既不任徒役庸力合减正丁冝凖当郷庸作之价若准价不充绢三尺即依减价计赃科罪其价不减者还依丁例即役使非供巳者计庸坐赃论罪止杖一百其应供已驱使而収庸直者罪亦如之䟽议曰非供已谓流外官者谓诸司令史以下有流外告身者杂任在官供事无流外品为其合在公家驱使故得罪轻于凡人不合供官人之身计庸坐赃致罪一尺笞二十一疋加一等罪止杖一百其应供已驱使者谓执衣白直之类止合供身驱使据法不合収庸而収庸直亦坐赃论罪止杖一百故云亦如之注云供已求输庸直谓有公案者不坐别格听収庸直者不拘此例若有吉凶借使所监临者不得过二十人人不得过五日其于亲属虽过限及受馈乞贷皆勿论䟽议曰吉谓冠婚或祭享家庙凶谓䘮葬或举哀及殡殓之类听许借使监临部内所使緫数不得过二十人毎人不得过五日其于亲属虽过限谓亲属别于数限外驱使及受馈饷财物饮食或有乞贷皆勿论亲属谓本服缌麻以上亲及大功以上亲共为婚姻之家并通受馈饷借贷役使依法无罪余条亲属凖此者谓一部律内称亲属处悉据本服内外缌麻以上及大功以上共为婚姻之家故云凖此营公廨借使者计庸赁坐赃论减二等即因市易剩利及悬欠者亦如之䟽议曰借使所监临奴婢牛马车船碾硙郷店之类为营公廨使者各计庸赁坐赃论减二等即为公廨市易剩利及悬欠其价不还者亦计所剰及悬欠坐赃论减二等故云亦如之诸监临之官受猪羊供馈坐赃论强者依强取监临财物法䟽议曰监临之官于所部内受猪羊供馈者即是杀讫始送故注云谓非生者举猪羊为例自余禽兽之类皆是各计其所直坐赃论强取者依强取监临财物法计赃凖枉法论其有酒食瓜果之类而受者亦同供馈之例见在物征还主若以畜生及米面之属馈饷者自从受所监临财物法其赃没官诸率歛所监临财物馈遗人者虽不入已以受所监临财物论䟽议曰率歛者谓率人歛物或以身率人以取财物馈遗人者虽不入已併倍以受所监临财物论若自入者同乞取法既是率歛之物与者不合有罪其物还主诸监临之官家人于所部有受乞借贷役使卖买有剩利之属各减官人罪二等官人知情与同罪不知情者各减家人罪五等䟽议曰临统案验为监临注云谓州县镇戍折冲府等判官以上緫为监临自余唯据临统本司及有所案验者此等之官家人于其部内有受财乞物借贷役使卖买有剩利之属者各减官人身犯二等若官人知情者并与家人同罪其不知情者各减家人罪五等谓凖身自犯得减七等其在官非监临及家人有犯者各减监临及监临家人一等䟽议曰在官非监临者谓非州县镇戍折冲府判官以上其诸州叅军事及小录事于所部不得常为监临此为在官非监临若有事在手便为有所案验即是监临主司无所案验者有所受乞借贷役使卖买及假赁有剩利之属知情不知情各减监临之官罪一等家人有犯亦减监临家人罪一等问曰州县镇戍折冲府判官以上于所部緫为监临自余唯据临统本司及有所案验者里正坊正既无官品于所部内有犯得作监临之官以否荅曰有所请求及枉法不枉法律文皆称监临主司明为临统案验之人不限有品无品但职掌其事即名监临主司其里正坊正职在驱催既无官品并不同监临之例止从在官非监临各减监临之官罪一等诸去官而受旧官属士庻馈与若乞取借贷之属各减在官时三等䟽议曰旧官属谓前任所僚佐士庻谓旧所管部人受其馈送财物若乞取借贷之属谓卖买假赁有剩利役使之类各减在官时三等并谓家口未离本任所者其家口去讫受馈饷者律无罪名若赁乞索者从因官挟势乞索之法诸因官挟势及豪强之人乞索者坐赃论减一等将送者为从坐䟽议曰或有因官人之威挟恃形势及郷闾首望豪右之人乞索财物者累倍所乞之财坐赃论减一等将送者为从坐谓领豪右人等乞索虽不将领而歛财送者并为从坐若强乞索者加二等注云亲故相与者勿论亲谓本服缌麻以上及大功以上婚姻之家故谓素是通家或钦风若旧车马不吝缟纻相贻之类者皆勿论诸称律令式不便于事者皆须申尚书省议定奏闻若不申议輙奏改行者徒二年即诣阙上表者不坐䟽议曰称律令及式条内有事不便于时者皆须辩明不便之状具申尚书省集京官七品以上于都座议定以应改张之议奏闻若不申尚书省议輙即奏请改行者徒二年谓直述所见但奏改者即诣阙上表论律令及式不便于时者不坐若先违令式而后奏改者亦徒二年所违重者自从重断故唐律䟽议卷第十一故唐律疏议故唐律疏议卷十二故唐律䟽议卷第十二䟽议曰户婚律者汉相萧何承秦六篇律后加廐兴户三篇为九章之律迄至后周皆名户律北齐以婚事附之名为婚户律隋开皇以户在婚前改为户婚律既论职司事讫即户口婚姻故次职制之下诸脱户者家长徒三年无课役者减二等女户又减三等䟽议曰率土黔庶皆有籍书若一户之内尽脱漏不附籍者所由家长合徒三年身及户内并无课役者减二等徒二年若户内并无男夫直以女人为户而脱者又减三等合杖一百注云谓一户俱不附贯此文不计人数唯据脱户纵一身亦为一户不附即依脱户合徒三年纵有百口但一口附户自外不附止从漏口之法若不由家长谓家长不知脱户之情罪其所由家长不坐即见在役任者谓身见在官驱使而户籍无名虽脱户从漏口法既见在役任即无课调若一身脱户合杖六十及计口多者从漏口法漏有课口罪止徒三年漏无课口罪止徒一年半脱口及増减年状以免课役者一口徒一年二口加一等罪止徒三年䟽议曰谓脱口及増年入老减年入中小及増状入疾其从残疾入废疾从废疾入笃疾废疾虽免课役若入笃疾即得侍人故云之类罪止徒三年其増减非免课役及漏无课役口者四口为一口罪止徒一年半即不满四口杖六十䟽议曰口虽有所増减非免课役者谓増减其年不动课役其漏无课役口者谓身虽是丁见无课役及疾老中小若妇女四口为一口罪止徒一年半漏四口徒一年十二口徒一年半不满四口杖六十并谓无课役者若其户内漏口或有课役无课役罪名不等者从併满之法以课口累不课口科之若课口自一口至罪止或累併不加重者止从一重科之奴婢部曲亦同不课之口律称以免课役课役理不相须一事得免即从脱漏之法诸里正不觉脱漏増减者一口笞四十三口加一等过杖一百十口加一等罪止徒三年若知情者各同家长法䟽议曰里正之任掌案比户口収手实造籍书不觉脱漏户口者脱谓脱户漏谓漏口及增减年状一口笞四十三口加一等过杖一百十口加一等罪止徒三年里正不觉脱户者听从漏口法不限户内口之多少皆计口科之州县脱户亦准此计口科罪不依脱户为法若知脱漏増减之情者緫计里内脱漏増减之口同家长罪法州县计口罪亦凖此其脱漏户口之中若有知情不知情者亦依併满之法为罪诸州县不觉脱漏増减者县内十口笞三十三十口加一等过杖一百五十口加一等州随所管县多少通计为罪各罪止徒三年知情者各从里正法䟽议曰州县不觉脱漏増减者与上条里正不觉脱漏増减义同十口笞三十三十口加一等即是二百二十口杖一百过杖一百五十口加一等州随所管县多少通计为罪若管二县以上即须通计谓管二县者二十口笞三十管三县者三十口笞三十之类计加亦凖此谓一县三十口加一等即州管二县者六十口加一等管三县者九十口加一等若管十县三百口加一等若脱漏増减併在一县谓管三县一县内脱漏三十口州始笞三十若管四县一县内脱漏四十口州亦笞三十故云得以诸县通之若止管一县者减县罪一等谓县脱三十口州得笞二十之类余条通计凖此谓一部律内州管县监管牧折冲府管校尉应通计者得罪亦凖此各罪止徒三年知情者各同里正法其州县知情得罪同里正法里正又同家长之法共前条家长脱漏罪同注不觉脱漏増减无文簿者官长为首有文簿者主典为首佐职以下节级连坐䟽议曰不觉脱漏増减无簿帐及不附籍书宣导既是长官事由检察违失故以长官为首皆同不觉脱漏増减之坐次通判官为第二从判官为第三从典为第四从见有文簿致使脱漏増减者勘检既由案主即用典为首判官为第二从通判官为第三从长官为第四从其间有知情之官并同家长之罪即从私犯首从科之不知情者自依公坐之法诸里正及官司妄脱漏増减以出入课役一口徒二年二口加一等赃重入已者以枉法论至死者加役流入官者坐赃论䟽议曰里正及州县官司各于所部之内妄为脱漏户口或増减年状以出入课役一口徒一年二口加一等十五口流三千里若有因脱漏増减取其课调入已计赃得罪重于脱漏増减口罪者即凖赃以枉法论计赃至死者加役流其赃入官者坐赃论其品官受赃虽轻以枉法论一疋以上即除名不必要须赃重衆人之物亦累倍而论之诸私入道及度之者杖一百已除贯者徒一年本贯主司及观寺三纲知情者与同罪若犯法合出观寺经断不还俗者从私度法即监临之官私辄度人者一人杖一百二人加一等䟽议曰私入道谓为道士女冠僧尼等非是官度而私入道及度之者各杖一百注云若由家长家长当罪既罪家长即私入道者不坐已除贯者徒一年及度之者亦徒一年本贯主司谓私入道人所属州县官司及所住观寺三纲知情者各与入道人及家长同罪若犯法还俗合出观寺官人断讫牒观寺知仍不还俗者从私度法断后陈诉须着俗衣仍披法服者从私度法科杖一百即监临之官不依官法辄度人者一人杖一百二人加一等罪止流三千里若州县官司所度人免课役多者当条虽有罪名所为重者自从重论并依上条妄増减出入课役科之其官司私度人𬒳度者知私度情而受度者为从坐若不知私度情者而受度人无罪诸祖父母父母在而子孙别籍异财者徒三年䟽议曰称祖父母父母在则曽高在亦同若子孙别生户籍财产不同者子孙各徒三年注云别籍异财不相须或籍别财同或户同财异者各徒三年故云不相须下条准此谓父母䘮中别籍异财亦同此义若祖父母父母令别籍及以子孙妄继人后者徒二年子孙不坐䟽议曰若祖父母父母处分令子孙别籍及以子孙妄继人后者得徒二年子孙不坐但云别籍不云令其异财令异财者明其无罪诸居父母䘮生子及兄弟别籍异财者徒一年䟽议曰居父母䘮生子已于名例免所居官章中解讫皆谓在二十七月内而姙娠生子者及兄弟别籍异财各徒一年别籍异财不相须其服内生子事若未发自首亦原诸飬子所飬父母无子而舍去者徒二年若自生子及本生无子欲还者听之䟽议曰依户令无子者听飬同宗于昭穆相当者既蒙収飬而輙舍去徒二年若所飬父母自生子及本生父母无子欲还本生者并听即两家并皆无子去住亦任其情若飬处自生子及虽无子不愿留飬欲遣还本生者任其所飬父母即飬异姓男者徒一年与者笞五十其遗弃小児年三嵗以下虽异姓听収飬即从其姓䟽议曰异姓之男本非族类违法収飬故徒一年违法与者得笞五十飬女者不坐其小儿年三嵗以下本生父母遗弃若不听収飬即性命将絶故虽异姓仍听収飬即从其姓如是父母遗失于后来识认合还本生失儿之家量酬乳哺之直诸立嫡违法者徒一年即嫡妻年五十以上无子者得立庶以长不以长者亦如之䟽议曰立嫡者本拟承袭嫡妻之长子为嫡子不依此立是名违法合徒一年即嫡妻年五十以上无子者谓妇人年五十以上不复乳育故许立庶子为嫡皆先立长不立长者亦徒一年故云亦如之依令无嫡子及有罪疾立嫡孙无嫡孙以次立嫡子同母弟无母弟立庶子无庶子立嫡孙同母弟无母弟立庶孙曽玄以下凖此无后者为户絶诸飬杂户男爲子孙者徒一年半飬女杖一百官户各加一等与者亦如之䟽议曰杂户者前代犯罪没官散配诸司驱使亦附州县户贯赋役不同白丁若有百姓飬杂户男爲子孙者徒一年半飬女者杖一百飬官户者各加一等官户亦是配隷没官唯属诸司州县无贯与者各与飬者同罪故云亦如之虽㑹赦皆合改正若当色自相飬者同百姓飬子之法杂户飬官户或官户飬杂户依户令杂户官户皆当色为婚据此即是别色凖法不得相飬律既不制罪名宜依不应为之法飬男从重飬女从轻若私家部曲奴婢飬杂户官户男女者依名例律部曲奴婢有犯本条无正文者各凖良人皆同百姓科罪若飬部曲及奴为子孙者杖一百各还正之䟽议曰良人飬部曲及奴为子孙者杖一百各还正之谓养杂户以下虽㑹赦皆正之各从本色注云无主谓所养部曲及奴无本主者及主自养谓主养当家部曲及奴为子孙亦各杖一百并聴从良为其经作子孙不可充贱故也若养客女及婢为女者从不应为轻法笞四十仍准飬子法聴从良其有还压为贱者并同放奴及部曲为良还压为贱之法诸放部曲为良巳给放书而压为贱者徒二年若压为部曲及放奴婢为良而压为贱者各减一等即压为部曲及放为部曲而压为贱者又各减一等各还正之䟽议曰依户令放奴婢为良及部曲客女者并聴之皆由家长给手书长子以下连署仍经本属申牒除附若放部曲客女为良压为贱者徒二年若压为部曲者谓放部曲客女为良还压为部曲客女及放奴婢为良还压为贱各减一等合徒一年半即压为部曲者谓放奴婢爲良压爲部曲客女及放爲部曲者谓放奴婢爲部曲客女而压爲贱者又各减一等合徒一年仍并改正从其本色故云各还正之此文不言客女者名例律称部曲者客女同故解同部曲之例问曰放客女及婢爲良却留爲妾者合得何罪荅曰妾者娶良人爲之据户令自赎免贱本主不留爲部曲者任其所乐况放客女及婢本主留爲妾者依律无罪凖自赎免贱者例得留为妾又问部曲娶良人女为妻夫死服满之后即合任情去住其有欲去不放或因压留为妾及更抑配与部曲及奴各合得何罪荅曰服满不放律无正文当不应为重仍即任去若元取当色为妇未是良人留充本色准法无罪若是良人女压留为妾即是有所威逼从不应得为重科或抑配与余部曲同放奴婢为良却压为部曲合徒一年如配与奴同与奴娶良人女合徒一年半上籍为婢者流三千里此等转嫁为妻及妾两和情愿者并不合得罪唯本是良者不得愿嫁贱人诸相冐合户者徒二年无课役者减二等主司知情与同罪䟽议曰依赋役令文武职事官三品以上若郡王期亲及同居大功亲五品以上及国公同居期亲并免课役既为同居有所蠲免相冐合户故得徒二年无课役者或籍资䕃赎罪事既轻于课役故减二等得徒一年注云谓以踈为亲律令所䕃各有等差若以踈相合即失户数规其资䕃即失课役如斯合户得此徒刑若蠲免更多或假䕃重者各依本法自从重论主司知情与同罪主司谓里正以上知冐户情有课役无课役各与同罪即于法应别立户而不听别应合户而不听合者主司杖一百䟽议曰应别谓父母终亡服纪已阕兄弟欲别者应合户谓流离失郷父子异贯依令合户而主司不听者各合杖一百应别应合之类非止此条略举为例余并凖此诸同居卑㓜私辄用财者十疋笞十十疋加一等罪止杖一百即同居应分不均平者计所侵坐赃论减三等䟽议曰凢是同居之内必有尊长尊长既在子孙无所自专若卑㓜不由尊长私辄用当家财物者十疋笞十十疋加一等罪止杖一百即同居应分谓凖令分别而财物不均平者凖户令应分田宅及财物者兄弟均分妻家所得之财不在分限兄弟亡者子承父分违此令文者是为不均平谓兄弟二人均分百疋之绢一取六十疋计所侵十疋合杖八十之类是名坐赃论减三等诸卖口分田者一畒笞十二十畒加一等罪止杖一百地还本主财没不追即应合卖者不用此律䟽议曰口分田谓计口受之非永业及居住园宅辄卖者礼云田里不鬻谓受之于公不得私自鬻卖违者一畒笞十十畒加一等罪止杖一百卖一顷八十一畒即为罪止地还本主财没不追即应合卖者谓永业田家贫卖供葬及田分田卖充宅及碾硙邸店之类狭乡乐迁就寛者准令并许卖之其赐田欲卖者亦不在禁限其五品以上若勲官永业地亦并听卖故云不用此律故唐律䟽议卷第十二故唐律疏议故唐律疏议卷第十三故唐律䟽议卷第十三诸占田过限者一畒笞十十畒加一等过杖六十二十畒加一等罪止徒一年若于寛闭之处者不坐䟽议曰王者制法农田百畒其官人永业凖品及老小寡妻受田各有等级非寛闲之乡不得限外更占若占田过限者一畒笞十十畒加一等过杖六十二十畒加一等一顷五十一畒罪止徒一年又依令受田悉足者为寛乡不足者爲狭乡若占于寛闲之处不坐谓计口受足以外仍有剰田务从垦辟庶尽地利故所占虽多律不与罪仍须申牒立案不申请而占者从应言上不言上之罪诸盗耕种公私田者一畒以下笞三十五畒加一等过杖一百十畒加一等罪止徒一年半荒田减一等强者各加一等苗子归官主䟽议曰田地不可移徙所以不同真盗故云盗耕种公私田者一畒以下笞三十五畒加一等三十五畒有余杖一百过杖一百十畒加一等五十五畒有余罪止徒一年半荒田减一等谓在帐籍之内荒废未耕种者减熟田罪一等若强耕者各加一等熟田罪止徒二年荒田罪止徒一年半苗子各归官主称苗子者其子及草并征还官主下条苗子准此谓妄认及盗贸卖侵夺私田盗耕墓地如此之类所有苗子各还官主其盗耕人田有荒有熟或窃或强一家之中罪名不等者并依例以重法併满轻法爲坐若盗两家以上之田只从一家而断併满不加重者唯从一重科若亲属相侵得罪各依服纪准亲属盗财物法应减者节级减科若已上籍即从下条盗贸卖之坐诸妄认公私田若盗贸卖者一畒以下笞五十五畒加一等过杖一百十畒加一等罪止徒二年䟽议曰妄认公私之田称为已地若私窃贸易或盗卖与人者一畒以下笞五十五畒加一等二十五畒有余杖一百过杖一百十畒加一等五十五畒有余罪止徒二年贼盗律云䦨圈之属须絶离常处器物之属须移徙其地虽有盗名立法须为定例地既不离常处理与财物有殊故不计赃为罪亦无除免倍赃之例妄认者谓经理已得若未得者凖妄认奴婢财物之类未得法科之盗贸易者须易讫盗卖者须卖了依令田无文牒輙卖买者财没不追苗子及买地之财并入地主诸在官侵夺私田者一畒以下杖六十三畒加一等过杖一百五畒加一等罪止徒二年半园圃加一等䟽议曰律称在官即是居官挟势侵夺百姓私田者一畒以下杖六十三畒加一等十二畒有余杖一百过杖一百五畒加一等三十二畒有余罪止徒二年半园圃谓莳果实种菜蔬之所而有篱院者以其沃塉不类故加一等若侵夺地及园圃罪名不等亦凖併满之法或将职分官田贸易私家之地科断之法一准上条贸易为罪若得私家陪贴财物自依监主诈欺其官人两相侵者同百姓例即在官时侵夺贸易等去官事发科罪并凖初犯之时诸盗耕人墓田杖一百伤坟者徒一年即盗葬他人田者笞五十墓田加一等仍令移葬若不识盗葬者告里正移埋不告而移笞三十即无处移埋者聴于地主口分内埋之䟽议曰墓田广袤令有制限盗耕不问多少即杖一百伤坟者谓窀穸之所聚土为坟伤者合徒一年即将尸柩盗葬他人地中者笞五十若盗葬他人墓田中者加一等合杖六十如盗葬伤他人坟者亦同盗耕伤坟之罪仍各令移葬若不识盗葬之人告所部里正移埋不告而移虑失尸柩合笞三十即无处移埋者谓无闲荒之地可埋聴于地主口分内埋之诸部内有旱涝霜雹虫蝗为害之处主司应言而不言及妄言者杖七十覆检不以实者与同罪若致枉有所征免赃重者坐赃论䟽议曰旱谓亢阳涝谓霖霪霜谓非时降霣雹谓损物为灾虫蝗谓螟螽蝥贼之类依令十分损四以上免租损六免租调损七以上课役俱免若桑麻损尽者各免调其应损免者皆主司合言主司谓里正以上里正须言于县县申州州申省多者奏闻其应言而不言及妄言者所由主司杖七十其有充使覆检不以实者与同罪亦合杖七十若不以实言上妄有増减致枉有所征免者谓应损而征不应损而免计所枉征免赃罪重于杖七十者坐赃论罪止徒三年既是以赃致罪皆合累倍问曰有应得损免不与损免以枉征之物或将入已或用入官或不应得损免以此受求得财各合何罪荅曰应得损免而妄征亦准上条妄脱漏増减之罪入官者坐赃论入私者以枉法论至死者加役流诸部内田畴荒芜者以十分论一分笞三十一分加一等罪止徒一年户主犯者亦计所荒芜五分论一分笞三十一分加一等䟽议曰部内谓州县及里正所管田称畴者言田之畴类或云畴地畔也不耕谓之荒不锄谓之芜若部内緫计凖口受田十分之中一分荒芜者笞三十假若管田百顷十顷荒芜笞三十一分加一等谓十顷加一等九十顷荒芜者罪止徒一年州县各以长官为首佐职为从县以令为首丞尉为从州即刺史为首长史司马司户为从里正一身得罪无四等罪名者止依首从为坐其检勾品官为佐职其主典律无罪名户主犯者亦计所荒芜五分论计户内所受之田假有受田五十畒十畒荒芜户主笞三十故云一分笞三十一分加一等即二十畒笞四十三十畒笞五十四十畒杖六十五十畒杖七十其受田多者各凖此法为罪诸里正依令授人田课农桑若应受而不授应还而不収应课而不课如此事类违法者矢一事笞四十䟽议曰依田令户内永业田课植桑五十根以上榆枣各十根以上土地不宜者任依乡法又条应収授之田每年起十月一日里正预校勘造簿县令总集应退应受之人对共给授又条授田先课役后不课役先无后少先贫后富其里正皆须依令造簿通送及课农桑若应合受田而不授应合还公田而不収应合课田农而不课应课植桑枣而不植如此事类违法者每一事有失合笞四十注一事谓失一事于一人若于一人失数事及一事失之于数人皆累为坐䟽议曰一事谓失一事于一人者假若于一户之上不课种桑枣为一事合笞四十若于一人失数事谓于一人之身应受不授又不课桑枣及田畴荒芜及一事失之于数人谓应还不収之类在于数人之上皆累而为坐三事加一等县失十事笞三十二十事加一等州随所管县多少通计为罪䟽议曰假有里正应课而不课是一事应受而不授是二事应还而不収是三事授田先不课后课是四事先少后无是五事先富后贫是六事田畴荒芜是七事皆累为坐其应累者每三事加一等即失二十二事徒一年县失者亦凖里正所失十事笞三十二十事加一等一百七十事合徒一年州随所管县多少通计为罪谓管二县者失二十事笞三十失三百四十事徒一年其管县多者通计各凖此各罪止徒一年故者各加二等䟽议曰州县以刺史县令为首其长官阙者即次官为首佐职及判户曺之司为从各罪止徒一年谓州县长官及里正各罪止徒一年故犯者各加二等即是一事杖六十县十事笞五十州管二县者二十事笞五十计加亦凖此通计为罪各罪止徒二年其州止管一县者各减县罪一等若有故失罪法不等者亦依併满之法假如授田等失七事合杖六十又有故犯三事亦合杖六十即以故犯三事併为失十事科杖七十其州县应累併者各凖此诸应受复除而不给不应受而给者徒二年其小徭役者笞五十䟽议曰依令人居狭乡乐迁就寛乡去本居千里外复三年五百里外复二年三百里外复一年之类应给复除而所司不给不应受而所司妄给者徒二年其小徭役谓充夫及杂使凖令应免不免应役不役者合笞五十其妄给复除及应给不给凖赃重于徒二年者依上条妄脱漏増减以出入课役一口徒一年二口加一等赃重入已者以枉法论至死者加役流入官者坐赃论其不应受复除人而求请主司妄得复除者依名例若共监主为犯虽造意仍以监主为首即是所司为首得复者为从若他人为请求妄得复者自从嘱请法诸差科赋役违法及不均平杖六十䟽议曰依令凡差科先冨强后贫弱先多丁后少丁差科赋役违法及不均平谓贫富强弱先后闲要等差科不均平者各杖六十若非法而擅赋歛及以法赋歛而擅加益赃重入官者计所擅坐赃论入私者以枉法论至死者加役流䟽议曰依赋役令毎丁租二石调絁绢二丈绵三两布输二丈五尺麻三斤丁役二十日此是每年以法赋歛皆行公文依数输纳若临时别差科者自依临时处分如有不依此法而擅有所征歛或虽依格令式而擅加益入官者緫计赃至六疋即是重于杖六十皆从坐赃科之假有擅加益入官绢满一百疋比歛衆人之物法合倍论倍为五十疋坐赃罪止徒三年入私者以枉法论称入私不必入已但不入官者即为入私官人有禄枉法一尺杖一百一疋加一等十五疋绞无禄者减一等二十疋绞令云至死者加役流并不合绞其间赋歛虽有入官复有入私者即是罪名不等宜依併满之法假有擅赋歛得一百疋九十疋入官十疋入私从入官九十疋倍为四十五疋合徒二年半倍入私十疋为五疋亦徒二年半不得累徒五年须以入私十疋併满入官九十疋为一百疋倍为五十疋处徒三年诸部内输课税之物违期不充者以十分论一分笞四十一分加一等䟽议曰输课税之物谓租调及庸地租杂税之类物有头数输有期限而违不充者以十分论一分笞四十假有当里之内征百石物十斛不充笞四十每十斛加一等全违期不入者徒二年州县各以部内分数不充科罪凖此注州县皆以长官为首佐职以下节级连坐䟽议曰刺史县令宣导之首课税违限责在长官佐职以下节级连坐既以长官为首通判官为第二从判官为第三从主典及检勾之官为第四从以劝导之首属在长官故不同判事差等其里正处百户之内事在一人既无节级连坐唯得部内不充之罪户主不充者笞四十䟽议曰百姓当户应输课税依期不充即笞四十不据分数为坐诸许嫁女已报婚书及有私约而辄悔者杖六十䟽议曰许嫁女已报婚书者谓男家致书礼请女氏答书许讫及有私约注云约谓先知夫身老幼疾残养庶之类老幼谓违本约相校倍年者疾残谓状当三疾支体不完养谓非已所生庶谓非嫡子及庶孽之类以其色目非一故云之类皆谓宿相谙委两情具惬私有契约或报婚书如此之流不得辄悔悔者杖六十婚仍如约若男家自悔者无罪娉财不追问曰有私约者凖文唯言老幼疾残养庶之类未知贫富贵贱亦入之类得为妄冐以否答曰老幼疾状养庶之类此縁事不可改故须先约然许为婚且富贵不恒贫贱无定不入之类亦非妄冐虽无许婚之书但受娉财亦是䟽议曰婚礼先以娉财为信故礼云娉则为妻虽无许婚之书但受娉财亦是注云娉财无多少之限即受一尺以上并不得悔酒食非者为供设亲宾便是衆人同费所送虽多不同娉财之限若以财物为酒食者谓送钱财以当酒食不限多少亦同娉财若更许他人者杖一百巳成者徒一年半后娶者知情减一等女追归前夫前夫不娶还娉财后夫婚如法䟽议曰若更许他人者谓依私约报书或受娉财而别许他人者杖一百若巳成者徒一年半后娶者知巳许嫁之情而娶者减女家罪一等未成者依下条减已成者五等合杖六十巳成徒一年女归前未若前夫不娶女氏还娉财后夫婚如法诸为婚而女家妄冐者徒一年男家妄冐加一等未成者依本约已成者离之䟽议曰为婚之法必有行媒男女嫡庶长幼当时理有契约女家违约妄冐者徒一年男家妄冐者加一等未成者依本约谓依初许婚契约已成者离之违约之中理有多种或以尊卑或以大小之类皆是诸有妻更娶妻者徒一年女家减一等若欺妄而娶者徒一年半女家不坐各离之䟽议曰依礼日见于甲月见于庚象夫妇之义一与之齐中馈斯重故有妻而更娶者合徒一年女家减一等为其知情合杖一百若欺妄而娶谓有妻言无以其矫诈之故合徒一年半女家既不知情依法不坐仍各离之称各者谓女氏知有妻无妻皆合离异故云各离之问曰有妇而更娶妇后娶者虽合离异未离之间其夫内外亲戚相犯得同妻法以否答曰一夫一妇不刋之制有妻更娶本不成妻详求理法止同凡人之坐诸以妻为妾以婢为妻者徒二年以妾及客女为妻以婢为妾者徒一年半各还正之䟽议曰妻者齐也秦晋为匹妾通卖买等数相悬婢乃贱流本非俦类若以妻为妾以婢为妻违别议约便亏夫妇之正道黩人伦之彛则㒹倒冠履紊乱礼经犯此之人即合二年徒罪以妾及客女为妻客女谓部曲之女或有于他处转得或放婢为之以婢为妾者皆徒一年半各还正之并从本色问曰或以妻为媵或以媵为妻或以妾作媵或以媵作妾各得何罪答曰据闘讼律媵犯妻减妾一等妾犯媵加凡人一等余条媵无文者与妾同即是夫犯媵皆同犯妾所问既非妻妾与媵相犯便无加减之条夫犯媵例依犯妾即以妻为媵罪同以妻为妾若以媵为妇亦同以妾为妻其以媵为妾律令无文宜依不应为重合杖八十以妾为媵令既有制律无罪名止科违令之罪即因其改换以告身与回换之人者自从假与人官法若以妾诈为媵而冒承媵姓名始得告身者依诈伪律诈増加功状以求得官者合徒一年若婢有子及经放为良者聴为妾䟽议曰婢为主所幸因而有子即虽无子经放为良者聴为妾问曰婢经放为良聴为妾若用为妻复有何罪答曰妻者传家事承祭祀既具六礼取则二仪婢虽经放为良岂堪承嫡之重律既止聴为妾即是不许为妻不可处以婢为妻之科须从以妾为妻之坐诸居父母及夫丧而嫁娶者徒三年妾减三等各离之知而共为婚姻者各减五等不知者不坐䟽议曰父母之丧终身忧戚三年从吉自为达礼夫为妇天尚无再醮若居父母及夫之丧谓在二十七月内若男身娶妻而妻女出嫁者各徒三年妾减三等若男夫居丧娶妾妻女作妾嫁人妾既许以卜姓为之其情理贱也礼数既别得罪故轻各离之谓服内嫁娶妻妾并离知而共为婚姻者谓壻父称婚妻父称姻二家相知是服制之内故为婚姻者各减罪五等得杖一百娶妾者合杖七十不知情不坐若居期丧而嫁娶者杖一百卑㓜减二等妾不坐䟽议曰若居期亲之丧嫁娶谓男夫娶妇女嫁作妻各杖一百卑幼减二等虽是期服亡者是卑幼故减二等合杖八十妾不坐谓期服内男夫娶妾女妇作妾嫁人并不坐诸祖父母父母被囚禁而嫁娶者死罪徒一年半流罪减一等徒罪杖一百䟽议曰祖父母父母既被囚禁固身囹圄子孙嫁娶名教不容若祖父母父母犯当死罪嫁娶者徒一年半流罪徒一年徒罪杖一百若娶妾及嫁为妾者即凖上文减三等若期亲尊长主婚即以主婚为首男女为从若余亲主婚事由主婚主婚为首男女为从事由男女即男女为首主婚为从其男女被逼或男年十八以下在室之女并主婚独坐注云祖父母父母命者不论谓奉祖父母父母命爲亲故律不加其罪依令不得宴㑹诸居父母丧与应嫁娶人主婚者杖一百䟽议曰居父母丧与应合嫁娶之人主婚者杖一百若与不应嫁娶人主婚得罪重于杖一百自从重科若居夫丧而与应嫁娶人主婚者律虽无文从不应为重合杖八十其父母丧内为应嫁娶人媒合从不应为重杖八十夫丧从轻合笞四十故唐律䟽议卷第十三故唐律疏议故唐律疏议卷第十四故唐律䟽议卷第十四诸同姓为婚者各徒二年缌麻以上以姦论䟽议曰同宗共姓皆不得为婚违者各徒二年然古者受姓命氏因彰徳功邑居官爵事非一绪其有祖宗迁易年代寖逺流源析本罕能推详至如鲁卫文王之昭凡蒋周公之胤初虽同族后各分封并传国姓以为宗本若与姬姓为婚者不在禁例其有声同字别音响不殊男女辩姓岂宜仇匹若阳与杨之类又如近代以来特䝉赐姓谱牒仍在昭穆可知今姓之与本枝并不合共为婚媾其有复姓之类一字或同受氏既殊元非禁限若同姓缌麻以上为婚者各依杂律姦条科罪问曰同姓为婚各徒二年未知同姓为妾合得何罪答曰买妾不知其姓则卜之取决蓍龟本防同姓同姓之人即尝同祖为妻为妾乱法不殊户令云娶妾仍立婚契即验妻妾俱名为婚依凖礼令得罪无别若外姻有服属而尊卑共为婚姻及娶同母异父姊妹若妻前夫之女者亦各以奸论䟽议曰外姻有服属者谓外祖父母舅姨妻之父母此等若作婚姻者是名尊卑共为婚姻及娶同母异父姊妹若妻前夫之女者注云谓妻所生者谓前夫之女后夫娶之是妻所生者如其非妻所生自从本法余条称前夫之女者准此据杂律奸妻前夫之女亦据妻所生者故云亦准此各以奸论其外姻虽有服非尊卑者为婚不禁其父母之姑舅两姨姊妹及姨若堂姨母之姑堂姑己之堂姨及再从姨堂外甥女女婿姊妹并不得为婚姻违者各杖一百并离之䟽议曰父母姑舅两姨姊妹于身无服乃是父母缌麻据身是尊故不合娶及姨又是父母小功尊若堂姨虽于父母无服亦是尊属母之姑堂姑并是母之小功以上尊己之堂姨及再从姨堂外甥女亦谓堂姊妹所生者女婿姊妹于身虽并无服据理不可为婚并为尊卑混乱人伦失序违此为婚者各杖一百自同姓为婚以下虽㑹赦各离之诸甞为袒免亲之妻而嫁娶者各杖一百缌麻及舅甥妻徒一年小功以上以姦论妾各减二等并离之䟽议曰髙祖亲兄弟曽祖堂兄弟祖再从兄弟父三从兄弟身四从兄弟三从姪再从姪孙并缌麻絶服之外即是袒免既同五代之祖服制尚异他人故甞为袒免亲之妻不合复相嫁娶辄嫁娶者男女各杖一百缌麻及舅甥妻谓同姓缌麻之妻及为舅妻若外甥妻而更相嫁娶者其夫尊卑有服嫁娶各徒一年小功以上以姦论小功之亲多是本族其外姻小功者唯有外祖父母若有嫁娶一同姦法若经作袒免亲妾者各杖八十缌麻亲及舅甥妾各杖九十小功以上各减姦罪二等故云妾各减二等并离之姦妾本条减妻一等此条以姦论妾减二等即是娶妾者累减三等称以姦论者并依姦法小功之妻若寡在夫家而嫁娶者各依姦小功以上妻法其被放出或改适他人即于前夫服义并絶姦者依律止是凡姦若其嫁娶亦同凡姦之坐又称妾者据元是袒免以上亲之妾而娶者得减二等若是前人之妻今娶为妾止依娶妻之罪不得以妾减之如为前人之妾今娶为妻亦依娶妾之罪诸夫丧服除而欲守志非女之祖父母父母而强嫁之者徒一年期亲嫁者减二等各离之女追归前家娶者不坐䟽议曰妇人夫丧服除誓心守志唯祖父母父母得夺而嫁之非女之祖父母父母谓大功以下而輙强嫁之者合徒一年期亲嫁者谓伯叔父母姑兄弟姊妹及姪而强嫁之者减二等杖九十各离之女追归前家娶者不坐诸娶逃亡妇女为妻妾知情者与同罪至死者减一等离之即无夫㑹恩免罪者不离䟽议曰妇女犯罪逃亡有人娶为妻妾若知其逃亡而娶流罪以下并与同科唯妇人本犯死罪而娶者流三千里仍离之即逃亡妇女无夫又㑹恩赦得免罪者不合从离其不知情而娶凖律无罪若无夫即聴不离诸监临之官娶所监临女为妾者杖一百若为亲属娶者亦如之其在官非监临者减一等女家不坐䟽议曰监临之官谓职当临统案验者娶所部人女为妾者杖一百为亲属娶者亦合杖一百亲属谓本服缌麻以上亲及大功以上婚姻之家既是监临之官为娶亲属不坐若亲属与监临官同情强娶或恐喝娶者即以本律首从科之皆以监临为首娶者为从其在官非监临者谓在所部任官而职非统摄案验而娶所部之女及与亲属娶之各减监官一等女家并不合坐其职非统摄临时监主而娶者亦同仍各离之即枉法娶人妻妾及女者以姦论加二等行求者各减二等各离之䟽议曰有事之人若妻若妾而求监临官司曲法判事娶其妻妾及女者以姦论加二等其娶者有亲属应加罪者各依本法仍加监临姦罪二等为亲属娶者亦同皆同自娶之坐行求者各减二等其以妻妾及女行求嫁与监临官司得罪减监临二等亲属知行求枉法而娶人妻妾及女者自依本法为从坐仍各离之者谓夫自嫁妻妾及女与枉法官人两俱离之妻妾及女理不自由故并不坐诸和娶人妻及嫁之者各徒二年妾减二等各离之即夫自嫁者亦同䟽议曰和娶人妻及嫁之者各徒二年若和嫁娶妾减二等徒一年各离之谓妻妾俱离即夫自嫁者亦同谓同嫁妻妾之罪二夫各离故云两离之诸卑幼在外尊长后为定婚而卑幼自娶妻已成者婚如法未成者从尊长违者杖一百䟽议曰卑幼谓子孙弟姪等在外谓公私行诣之处因自娶妻其尊长后为定婚若卑幼所娶妻已成者婚如法未成者从尊长所定违者杖一百尊长谓祖父母父母及伯叔父母姑兄姊诸妻无七出及义絶之状而出之者徒一年半虽犯七出有三不去而出之者杖一百追还合若犯恶疾及姦者不用此律䟽议曰伉俪之道义期同穴一与之齐终身不改故妻无七出及义絶之状不合出之七出者依令一无子二淫泆三不事舅姑四口舌五盗窃六妬忌七恶疾义絶谓殴妻之祖父母父母及杀妻外祖父母伯叔父母兄弟姑姊妹若夫妻祖父母父母外祖父母伯叔父母兄弟姑姊妹自相杀及妻殴詈夫之祖父母父母杀伤夫外祖父母伯叔父母兄弟姑姊妹及与夫之缌麻以上亲若妻母姦及欲害夫者虽㑹赦皆为义絶妻虽未入门亦从此令若无此七出及义絶之状輙出之者徒一年半虽犯七出有三不去三不去者一谓经持舅姑之丧二娶时贱后贵三有所受无所归而出之者杖一百并追还合若犯恶疾及姦者不用此律谓恶疾及姦虽有三不去亦在出限故云不用此律问曰妻无子者聴出未知几年无子即合出之答曰律云妻年五十以上无子聴立庶以长即是四十九以下无子未合出之诸犯义絶者离之违者徒一年若夫妻不相安谐而和离者不坐䟽议曰夫妻义合义絶则离违而不离合得一年徒罪离者既无各字得罪止在一人皆坐不肯离者若两不愿离即以造意为首随从者为从皆谓官司判为义絶者方得此坐若未经官司处断不合此科若夫妻不相安谐谓彼此情不相得两愿离者不坐即妻妾擅去者徒二年因而改嫁者加二等䟽议曰妇人从夫无自専之道虽见兄弟送迎尚不踰阈若有心乖唱和意在分离背夫擅行有懐他志妻妾合徒二年因擅去而即改嫁者徒三年故云加二等室家之敬亦为难久帷薄之内能无忿争相嗔蹔去不同此罪问曰妻妾擅去徒二年因而改嫁者加二等其有父母期亲等主婚若为科断答曰下条嫁娶违律祖父母父母主婚者独坐主婚若期亲尊长主婚者主婚为首男女为从父母知女擅去理须训以义方不送夫家违法改嫁独坐父母合徒三年其妻妾之身唯得擅去之罪期亲主婚自依首从之法诸与奴娶良人女为妻者徒一年半女家减一等离之其奴自娶者亦如之主知情者杖一百因而上籍为婢者流三千里䟽议曰人各有耦色类须同良贱既殊何宜配合与奴娶良人女为妻者徒一年半女家减一等合徒一年仍离之谓主得徒坐奴不合科其奴自娶者亦得徒一年半主不知情者无罪主若知情杖一百因而上籍为婢者流三千里若有为奴娶客女为妻者律虽无文即须比例科断名例律称部曲者客女同闘讼律部曲殴良人加凡人一等奴婢又加一等其良人殴部曲减凡人一等奴婢又减一等即部曲奴婢相殴伤杀者各依部曲与良人相殴伤杀法注云余条良人部曲奴婢私相犯本条无正文者并凖此奴娶良人徒一年半即娶客女减一等合徒一年主知情者杖九十因而上籍为婢者徒三年其所生男女依户令不知情者从良知情者从贱即妄以奴婢为良人而与良人为夫妻者徒二年各还正之䟽议曰以奴若婢妄作良人嫁娶为良人夫妇者所妄之罪合徒二年奴婢自妄嫁娶亦徒二年各还正之称正之者虽㑹赦仍改正之若娉财多凖罪重于徒二年者依诈欺计赃科断诸杂户不得与良人为婚违者杖一百官户娶良人女者亦如之良人娶官户女者加二等䟽议曰杂户配隷诸司不与良人同类止可当色相娶不合与良人为婚违律为婚杖一百官户娶良人女者亦如之谓官户亦隷诸司不属州县亦当色婚嫁不得辄娶良人违者亦杖一百良人娶官户女者加二等合徒一年半官户私嫁女与良人律无正文并须依首从例即奴婢私嫁女与良人为妻妾者凖盗论知情娶者与同罪各还正之䟽议曰奴婢既同资财即合由主处分輙将其女私嫁与人须计婢赃凖盗论罪五疋徒一年五疋加一等知情娶者与奴婢罪同不知情者不坐自杂户与良人爲婚以下得罪仍各离而改正其工乐杂户官户依令当色爲婚若异色相娶者律无罪名并当违令既乖本色亦合正之太常音声人依令婚同百姓其有杂作婚姻者并凖良人其部曲奴婢有犯本条无正文者依律各凖良人如与杂户官户爲婚并同良人共官户等爲婚之法仍各正之诸违律为婚虽有媒娉而恐喝娶者加本罪一等强娶者又加一等被强者止依未成法䟽议曰依律不许为婚其有故为之者是名违律为婚假如杂户与良人为婚虽有媒娉而恐喝娶者加本罪一等本坐合杖一百加一等处徒一年强娶者又加一等谓以威若力而强娶之合徒一年半被强者止依未成法下条未成者各减已成五等女家止笞五十之类即应为婚虽已纳娉期要未至而强娶及期要至而女家故违者各杖一百䟽议曰即应为婚谓依律合为婚者虽已纳娉财元契吉日未至而男家强娶及期要已至吉日而女家故违不许者各杖一百得罪依律不合从离诸违律为婚当条称离之正之者虽㑹赦犹离之正之定而未成亦是娉财不追女家妄冐者追还䟽议曰违律为婚谓依律不合作婚而故违者当条称离之谓上条男家妄冐或女家妄冐离之又正之者谓上条奴婢私嫁女与良人仍正之虽㑹大赦称离之者犹离之称正之者犹正之定而未成亦是假令杂户与良人为婚已定监临之官娶所监临女未成㑹赦之后亦合离正故云定而未成亦是男家送财已讫虽合离正其财不追若女家妄冐应离正者追财物还男家凡称离之正之者赦后皆合离正名例律云㑹赦应改正经责簿帐而不改正各论如本犯律应离之辈即是赦后须离仍不离者律无罪条犹当不应得爲从重合杖八十若判离不离自从姦法诸嫁娶违律祖父母父母主婚者独坐主婚䟽议曰嫁娶违律谓于此篇内不许爲婚祖父母父母主婚嫁爲奉尊者教命故独坐主婚嫁娶者无罪假令祖父母父母主婚爲子孙娶舅甥妻合徒一年唯祖父母父母得罪子孙不坐注本条称以姦论者各从本法至死者减一等䟽议曰本条称以姦论者谓上条缌麻以上以姦论假令父与其子娶子之从母依杂律姦从母者流二千里强者绞即父亦得流二千里同杂犯其子若自犯有官者仍除名此名各从本法至死减一等者若强娶从母为妻或婚寡伯叔母非被出及改嫁者本条合死今减一等合流三千里若期亲尊长主婚者主婚为首男女为从余亲主婚者事由主婚主婚为首男女为从事由男女男女为首主婚为从䟽议曰期亲尊长次于父母故主婚为首男女为从余亲主婚者余亲谓期亲卑幼及大功以下主婚即各以所由为首事由主婚主婚为首男女为从事由男女男女为首主婚爲从虽以首从科之称以姦论者男女各从姦法应除名者亦除名其男女被逼若男年十八以下及在室之女亦主婚独坐䟽议曰男女被逼谓主婚以威若力男女理不自由虽是长男及寡女亦不合得罪若男年十八以下及在室之女亦主婚独坐男女勿论未成者各减已成五等媒人各减首罪二等䟽议曰未成者谓违律为婚当条合得罪定而未成者减已成五等假有同姓为婚合徒二年未成即杖八十此是名减五等其媒人犹徒一年未成者杖六十是名各减首罪二等各凖当条轻重依律减之略举同姓为例余皆倣此凡违律为婚称强者皆加本罪二等称以姦论有强者止加一等媒人各减姦罪一等故唐律䟽议卷第十四故唐律疏议故唐律疏议卷第十五故唐律䟽议卷第十五䟽议曰廏库律者汉制九章创加廏律魏以廏事散入诸篇晋以牧事合之名爲廐牧律自宋及梁复名廐律后魏太和年名牧产律至正始年复名廏牧律歴北齐后周更无改作隋开皇以库事附之更名廏库律廏者鸠聚也马牛之所聚库者舍也兵甲财帛之所藏故齐鲁谓库为舍户事既终廏库为次故在户婚之下诸牧畜产凖所除外死失及课不充者一牧长及牧子笞三十三加一等过杖一百十加一等罪止徒三年羊减三等䟽议曰廐牧令诸牧杂畜死耗者每年率一百头论駞除七头骡除六头马牛驴羖羊除十白羊除十五从外蕃新来者马牛驴羖羊皆聴除二十第二年除十五駞除十四第二年除十骡除十二第二年除九白羊除二十五第二年除二十第三年皆与旧同凖率百头以下除数此是年别所除之数不合更有死失及课不充者应课者准令牝马一百疋牝牛驴各一百头每年课驹犊各六十骡驹减半马从外蕃新来者课驹四十第二年五十第三年同旧课牝駞一百头三年内课驹七十白羊一百口每年课羔七十口羖羊一百口课羔八十口准此欠数者爲课不充除外死失及课不充者一牧长及牧子笞三十三加一等即是欠三十二合杖一百过杖一百十加一等计欠七十二罪止徒三年羊减三等欠三以下未有罪名欠四笞十三口加一等罪止徒一年半注云余条羊凖此余条谓养饲不如法之类但余条论畜罪名无羊者并减马三等故云凖此新任不满一年而有死失者緫计一年之内月别应除多少凖折为罪若课不充游牝之时当其检校者凖数为罪不当者不坐䟽议曰新任不满一年谓任牧尉牧长牧子未满期年而有死失緫计一年之内凖折为罪谓若骡新从外蕃来当年聴除十二即是月别得除一头新任三月除三头五月除五头余畜一年凖当色应除数凖新任月别折除分数亦凖此若除外死失皆凖上文得罪若课不充游牝之时当其检校者凖数为罪凖令牧马駞牛驴羊牝牡常同群其牝马驴每年三月游牝应収饲者至冬収饲不当游牝之时课虽不充依律不坐注云游牝之后而致损落者坐后人谓虽不当游牝之时检校于后损落仍得其罪系饲死者各加一等失者又加二等牧尉及监各随所管牧多少通计为罪仍以长官为首佐职为从䟽议曰系饲死者加一等罪谓应牧系养之者収饲理不合死故加罪一等杂畜一残笞四十罪止流二千里失者又加二等以其系饲不合失落故加二等称又者明累加即失一杖六十罪止流三千里系饲羊亦各减三等牧尉及监各随所管牧尉长通计为罪依令牧马牛皆百二十为羣駞骡驴各以七十头为羣羊六百二十口为羣羣别置牧长一人率十五长置尉一人其监即不限尉多少通计之义已从户婚解讫仍以长官为首佐职为从者为羣牧事重委在长官死失及课不充以监为首副监及丞簿为从条言佐职爲从明主典无罪注云余官有管牧者亦凖此其牧有置监管者亦有隷州县官管者故云余官有管牧者亦凖此诸验畜产不以实者一笞四十三加一等罪止杖一百若以故价有増减赃重者计所増减坐赃论入已者以盗论䟽议曰依廐牧令府内官马及传送马驴每年皆刺史折冲果毅等检㨂其有老病不堪乗用者府内官马更对州官㨂定京兆府管内送尚书省㨂随便货卖检㨂者并须以实不以实者一笞四十三加一等罪止杖一百若以检㨂不实之故令价有増减者计増减之赃重坐赃论谓验一不实増三疋一尺及减三疋一尺各笞五十每一疋加一等十疋徒一年十疋加一等若因此増减之赃将入已者计赃以盗论仍征倍赃监主加二等一疋以上除名其中有増减不平之赃有入已不入已者若一处犯便是一事分为二罪罪法不等即以重法併满轻法须将以盗之赃累于坐赃之上科之其应除免倍赃各尽本法若验羊不实减三等其増减赃坐赃及以盗论者并各依本条不在羊减三等之例诸受官羸病畜产养疗不如法笞三十以故致死者一笞四十三加一等罪止杖一百䟽议曰依廐牧令官畜在道有羸病不堪前进者留付随近州县养饲疗救粟草及药官给而所在官司受之须养疗依法有不如法者笞三十以故致死者谓养疗不如法而致死者一笞四十三加一等罪止杖一百诸应乗官马牛駞骡驴私䭾物不得过十斤违者一斤笞十十斤加一等罪止杖八十䟽议曰应乗官马牛駞骡驴者谓因公得乗传逓或是军行但因公事而得乗官畜者私䭾物不得过十斤十斤之外更着者一斤答十十斤加一等罪止杖八十其乗车者不得过三十斤违者五斤笞十二十斤加一等罪止徒一年即从军征讨者各加二等䟽议曰应乗官车或载官私之物载限之外私物不得过三十斤违者五斤笞十二十斤加一等罪止徒一年从军征讨者各加二等马牛以下车以上各加常犯二等马牛駞骡驴七十一斤罪止杖一百车二百五斤罪止徒二年若数人共䭾载者各从其限为坐监当主司知而聴者併计所知同私䭾载法䟽议曰若数人共䭾载者谓乗官畜及车应得私载物限外谓畜过十斤车过三十斤假有十人同乗官畜䭾私物各十斤其中五人数外各过一斤依律各笞十三人各过十一斤各笞二十二人各过八两律云过一斤笞十今数不满一斤依律各无罪又有十人同车载私物各三十斤其中五人数外各过五斤依律各笞十三人各过二十五斤各笞二十二人各过二斤八两依律数不满各无罪其监当主司知情者併计前畜总过三十九斤同私䭾法科合笞四十车緫过一百五斤同私载法合杖六十之类若从军征讨亦依前各加二等其有他人寄物各计一斤以上为罪皆同私䭾载法主当车马及寄物之人得罪各等亦无首从监当官司知情凖上解若随身依仗应将行者各在私物斤数之外不在计限诸供大祀牺牲养饲不如法致有瘦损者一杖六十一加一等罪止杖一百以故致死者加一等䟽议曰供大祀牺牲用犊人帝配之即加羊豕其养牲大祀在涤九旬中祀三旬小祀一旬养饲令肥不得捶扑违者是不如法致有损瘦者一杖六十一加一等五不如法罪止杖一百以故致死者加罪一等一死杖七十五死徒一年其羊豕虽供人帝为配大祀故得罪与牛皆同职制律中小祀逓减二等余条中小祀凖此即中祀养牲不如法各减大祀二等小祀不如法又减中祀二等诸乘驾官畜产而嵴破领穿疮三寸笞二十五寸以上笞五十䟽议曰乗驾官畜产谓牛马駞骡驴乗骑者嵴破驾用者领穿疮三寸笞二十五寸以上笞五十称以上者疮虽更大罪亦不加若是别伤非乘驾所损自从伤官畜产之罪不当此坐注云谓围绕为寸者便是疮围三寸径一寸围五寸一分径一寸七分虽或方圆凖此为法但亷隅不定皆以围绕为寸若放饲瘦者计十分为坐一分笞二十一分加一等即不满十者一笞三十一加一等各罪止杖一百䟽议曰若将官畜放饲谓牧监之官及牧子以上令瘦者计十分为坐假令一羣百疋十疋瘦为一分合笞二十一分加一等九分并瘦或百疋皆瘦合杖一百即不满十一笞三十一加一等谓止放八疋一瘦笞三十八疋并瘦更加七等合杖一百故云各罪止杖一百监及牧尉皆以所管通计为罪余杂畜准数得罪皆准此羊准例减三等诸官马乗用不调习者一疋笞二十五疋加一等罪止杖一百䟽议曰依太仆式在牧马二歳即令调习每一尉配调习马人十人分为五畨上下每年三月一日上四月三十日下又令云殿中省尚乗每配习驭调马东宫配翼驭调马牧其检行牧马之官聴乗官马即令调习故官马乗用不调习一疋笞二十五疋加一等即是四十一疋罪止杖一百上台东宫供御马不调习得罪重于此条即从职制律车马不调习本条科罪诸故杀官私马牛者徒一年半赃重及杀余畜产若伤者计减价凖盗论各偿所减价价不减者笞三十䟽议曰官私马牛为用处重牛为耕稼之本马即致逺供军故杀者徒一年半赃重谓计赃得罪重于一年半徒假有杀马直十五疋绢凖盗合徒二年此名赃重及杀余畜产除马牛之外并为余畜若伤谓虽不死而有损伤自马牛及余畜各计所减价凖盗论减价谓畜产直绢十疋杀讫唯直绢两疋即减八疋价或伤止直九疋是减一疋价杀减八疋偿八疋伤减一疋偿一疋之类其罪各凖盗八疋及一疋而断价不减者谓元直绢十疋虽有杀伤评价不减仍直十疋止得笞三十罪无所陪偿注云见血踠跌即为伤见血不限伤处多少但见血即坐踠跌谓虽不见血骨节差跌亦即为伤若伤重谓所伤处重五日内致死者亦从杀罪及偿减价其误杀伤者不坐但偿其减价主自杀马牛者徒一年䟽议曰误杀伤者谓目所不见心所不意或非系放畜产之所而误伤杀或欲杀勐兽而杀伤畜产者不坐但偿其减价减价同上解主自杀马牛徒一年误杀者不坐诸官私畜产毁食官私之物登时杀伤者各减故杀伤三等偿所减价畜主备所毁䟽议曰畜产不限官私或毁食官私之物者毁谓有所唐突或觗蹹之类因其毁食物主登时即杀伤者各减前条故杀伤罪三等若杀马牛杖九十其伤马牛及杀伤余畜产名计所减价计赃凖盗论减三等如所杀马牛凖所减价当绢主五疋者徒二年上减三等合杖一百如此计赃得罪重即从重论仍各偿所减价畜主备所毁假有一牛直上绢五疋毁食人物平直上绢两疋其物主登时伤杀此牛出卖直绢三疋计减二疋牛主偿所损食绢二疋物主酬所减牛价绢亦一疋之类注云临时専制亦为主假如甲有马牛借乙乘用有所毁食即乙合当罪仍令备偿余条凖此谓下条犬杀伤他人畜产及畜产觗啮人而应标帜覊绊之类虽非正主皆罪在专制之人其畜产欲觗啮人而杀伤者不坐不偿䟽议曰其畜产有觗啮人者若其欲来觗啮人当即杀伤不坐不偿故注云亦谓登时杀伤者其事絶之后然始杀伤者皆依故杀伤之法仍偿减价畜主亦依法得罪诸杀缌麻以上亲马牛者与主自杀同杀余畜者坐赃论罪止杖一百各偿其减价䟽议曰缌麻以上谓内外有服者相杀马牛得罪与主自杀同合徒一年杀余畜者凖减价坐赃论罪止杖一百凖此律文缌麻以上杀畜产者不合得罪若因伤重五日内致死依上条亦同杀法并偿所减价问曰误杀及故伤缌麻以上亲畜产律无罪名未知合偿减价以否答曰律云杀缌麻以上亲马牛者与主自杀同主伤马牛及以误杀律条无罪诸亲与主同明各不坐不坐即无备偿凖例可知况律条无文即非偿限牛马犹故不偿余畜不偿可知诸犬自杀伤他人畜产者犬主偿其减价余畜自相杀伤者偿减价之半即故放令杀伤他人畜产者各以故杀伤论䟽议曰犬性噬啮或自杀伤他人畜产犬主偿其减价以犬能噬啮主须制之为主不制故令偿减价余畜除犬之外皆是自相杀伤者谓牛相觗杀马相蹹死之类假有甲家牛觗杀乙家马马本直绢十疋为觗杀估皮肉直绢两疋即是减八疋绢甲偿乙绢四疋是名偿减价之半即故放令杀伤他人畜产者或犬性好噬猪羊其牛马能相觗蹹而故放者责其故放各与故杀伤罪同谓同上条杀官私马牛者徒一年半计赃应重若伤及杀余畜产者计减价凖盗论各偿所减价价不减者笞三十两主放畜产而閗有杀伤从不应为重杖八十各偿所减价诸畜产及噬犬有觗蹹啮人而标帜覊绊不如法若狂犬不杀者笞四十以故杀伤人者以过失论若故放令杀伤人者减閗杀伤一等䟽议曰依杂令畜产觗人者截两角蹹人者绊足啮人者截两耳此为标帜覊绊之法若不如法并狂犬本主不杀之者各笞四十以不施标帜覊绊及狂犬不杀之故致杀伤人者以过失论过失者各依其罪从赎法律无异文緫依凡法不限尊贵其赎一也若本应轻者聴从本其故放令杀伤人者谓知犬及杂畜性能觗蹹及噬啮而故放者减闘杀伤一等其犯贵贱尊卑长幼亲属等各依本犯应加减为罪其畜产杀伤人仍作他物伤人保辜二十日辜内死者减闘杀一等辜外及他故死者自依以他物伤人法假令故放杂畜产觝蹹及啮杀子孙于徒一年半上减一等合徒一年余亲卑幼各依本服于闘杀伤上减一等即被雇疗畜产及无故触之而被杀伤者畜主不坐䟽议曰有人被雇疗畜产及无故触人畜产而被杀伤者畜主不坐被雇本是规财无故谓故自犯触如此被杀伤者畜主不坐若被倩疗畜产被杀伤依赎法诸监临主守以官奴婢及畜产私自借若借人及借之者笞五十计庸重者以受所监临财物论驿驴加一等䟽议曰监临主守之官以所监主官奴婢及畜产私自借谓身自借用若转借他人及借之者或一人一畜但借即笞五十或借数少而日多或借数多而日少计庸重于借罪者以受所监临财物论累赃为坐骡驴加一等谓借即得杖六十计庸重以受所监临财物论加一等其车船碾硙邸店之类有私自借若借人及借之者亦计庸赁各与借奴婢畜产同律虽无文所犯相类职制律监临之官借所监临及牛马駞骡驴车船邸店碾硙各计庸赁以受所监临财物论计借车船碾硙之类理与借畜产不殊故附此条凖例为坐即借驿马及借之者杖一百五日徒一年计庸重者从上法即驿长私借人马驴者各减一等罪止杖一百䟽议曰即私借驿马及官司借之者各杖一百五日徒一年计庸重者从上法谓计驿马之庸当上绢八疋合加一等徒一年半即驿长私借人马驴者减一等凖令驿马驴一给以后死即驿长陪填是故驿长借人驴马得罪稍轻各减一等谓上文借驿马驴加受所监临财物一等今驿长借人驴马各减一等与受所监临财物罪同罪止杖一百诸放官私畜产损食官私物者笞三十赃重者坐赃论失者减二等各偿所损若官畜损食官物者坐而不偿䟽议曰谓放官私畜产损食官私之物损食虽少即笞三十若准赃得二疋一尺合笞四十是名计赃重者坐赃论失者减二等谓非故放因亡逸而损食者减罪二等各偿所损既云损食官私之物或损或食各令畜主备偿若官畜损食官物坐而不偿公廨畜产损食当司公廨既不同私物亦坐而不偿若损食余司公廨并得罪仍备一凖上文诸有人从库藏出防卫主司应搜检而不搜检笞二十以故致盗不觉者减盗者罪二等若夜持时不觉盗减三等䟽议曰从库藏出依式五品以上皆不合搜检其应搜检而不搜检者防卫主司笞二十以不搜检故而致盗物将出计所盗之赃主司减盗者罪二等若夜持时谓库藏之所持更之人不觉人盗物者减盗者罪三等持时谓当时専持更者假有不觉盗五疋绢减三等得杖八十之类主守不觉盗者五疋笞二十十疋加一等过杖一百二十疋加一等罪止徒二年若守掌不如法以故致盗者各加一等故縦者各与同罪䟽议曰主守不限有品无品谓亲主当库藏者不觉有人盗物凖绢五疋笞二十不满五疋未合得罪十疋加一等八十五疋杖一百过杖一百二十疋加一等一百四十五疋罪止徒二年若守掌不如法谓防守持更鏁闭封印乖违不如法而致盗者各加一等谓防卫不如法有人从库藏出入又不搜检致盗不觉止加一等谓止减盗者一等夜持时不如法不觉盗亦加一等止减盗者二等主守之司不如法不觉盗亦加一等五疋笞三十罪止徒二年半此是各加一等故纵者各与同罪谓防卫主司并夜持时之人及主守之司故纵盗者并各与盗者同罪称同罪者不在除免倍赃监主加罪之例即故纵赃满五十疋加役流一百疋绞若被强盗各勿论䟽议曰国家库藏本委主司若主司知情容盗得罪重于盗者名例律与同罪者不在加役流之例故于库藏条中特生此例故纵赃四十九疋以下与盗者罪同不合除免满五十疋加役流除名配流如法一百疋绞此谓故纵一人之罪若故纵频盗及衆人盗者各依累倍之法若被强盗者各勿论谓被威力盗之非能拒得者勿论诸假请官物事讫过十日不还者笞三十十日加一等罪止杖一百私服用者加一等䟽议曰假请官物谓有吉凶应给威仪卤簿或借帐幕氊褥之类事讫十日内皆合还官若过十日不还者笞三十十日加一等停留緫过八十日罪止杖一百因而私服用者谓吉凶事过以后别私服用者每加一等过八十日徒一年若亡失所假者自言所司备偿如法不自言者以亡失论䟽议曰假请官物有亡失者若于请物所司自言失者免罪备偿如法不自言失被人㪯者以亡失论依杂律亡失官物者凖盗论减三等又条亡失官私器物各备偿故得亡失之罪又备偿之诸监临主守以官物私自贷若贷人及贷之者无文记以盗论有文记准盗论立判案减二等䟽议曰监临主司谓所在之处官物有官司执当者以此官物私自贷若将贷人及贷之者此三事无文记以盗论有文记准盗论文记谓取抄署之类谓虽无文案或有名簿或取抄及署领之类皆同无文记以盗论者与真盗同若监临主守自贷亦加凡盗二等有文记者凖盗论并五疋徒一年五疋加一等立判案减二等谓五疋杖九十之类即充公廨及用公廨物若出付市易而私用者各减一等坐之䟽议曰即充公廨谓以官物廽充公廨及私用公廨之物无文记有文记立判案若官物从库藏积聚之中出付人将市易其市易人私用者各凖前官物应坐之罪皆减一等坐之称私用者虽贷亦同余条公廨凖此谓一部律内但称公廨私用及贷皆凖此减盗罪坐之即主守私贷无文记者依盗法即与真盗同加常盗二等征倍赃有官者除名故云依盗法所贷之人不能备偿者征判署之官䟽议曰监临主守以官物贷人所贷之人不能备偿谓无物可征者征判署之官判案者为判官署案者为主典及监事之类注云下条私借亦凖此谓下条监临主守之官以官物借人若所借人不能备偿亦征判署之官故云凖此诸监临主守之官以官物私自借若借人及借之者笞五十过十日坐赃论减二等䟽议曰监临主守之官以所监临主守之物谓衣服氊褥帷帐器玩之类但是官物私自借若将借人及借之者各笞五十过十日计所借之物凖坐赃论减二等罪止徒二年诸仓库及积聚财物安置不如法若曝凉不以时致有损败者计所损败坐赃论州县以长官为首监署等亦准此䟽议曰仓谓贮粟麦之属库谓贮器仗绵绢之类积聚谓贮柴草杂物之所皆须高燥之处安置其应曝凉之物又须曝凉以时若安置不如法曝凉不以时而致损败者计所损败多少坐赃论州县以长官为首以下节级为从监署等有所损壊亦长官为首以次为从故云亦凖此诸财物应入官私而不入不应入官私而入者坐赃论䟽议曰凡是公私论竞割断财物应入官乃入私应入私乃入官应入甲而入乙应入私而入公廨各计所不应入而入坐赃论诸放散官物者坐赃论物在还官已散用者勿征䟽议曰放散官物谓出用官物有所市作并谓官物还充官用者假有营造屋宅及供祠祀宴㑹料度剰多各计所剰坐赃论若物在未用各凖所剰还官若祠祀礼毕宴㑹食尽及营造事讫皆勿征诸应输课税及入官之物而廽避诈匿不输或巧伪湿恶者计所阙准盗论主司知情与同罪不知情减四等䟽议曰应输课税谓租调地税之类及应入官之物而廽避诈匿假作逗留遂致废阙及巧伪湿恶欺妄官司皆緫计所阙入官物数准盗科罪依法陪填主司知其廽避诈匿巧伪湿恶之情而许行者各与同罪不知情者减罪四等县官应连坐者亦节级科之州官不觉各递减县官罪一等州县纲典不觉各同本司下从科罪若州县发遣依法而纲典在路或至输纳之所事有欺妄者州县无罪诸监临主守之官皆不得于所部僦运租税课物违者计所利坐赃论其在官非监临减一等主司知情各减一等䟽议曰凡是课税之物监临主守皆不得于所部内僦勾客运其有违者计所利坐赃论除人畜粮外并为利物在官非监临减一等谓从坐赃减一等主司知情者各减一等谓知监临僦运坐赃上减一等若非监临僦运坐赃上减二等所利之钱一非彼此俱罪二非乞索之赃既用功程而得不合没官还主诸有所输及出给而受给之官无故留难不受不给者一日笞五十三日加一等罪止徒一年门司留难者亦凖此若请输后至主司不依次第先给先受者笞四十䟽议曰有应输官之物及官物应出给与人而受物出给之官无故留难不受不给者二日笞五十三日加一等罪止徒一年而受给门司留难者亦凖受给官司之法故云亦凖此若请输后至官司不依次第先受给及请输前至后给受者笞四十诸官物有印封不请所由官司而主典擅开者杖六十䟽议曰但是官物有封闭印记欲开者皆请所由官司其主典不请官司而擅开者杖六十诸应输课物而輙赍财货诣所输处市籴充者杖一百将领主司知情与同罪䟽议曰应输送课物者皆须从出课物之所运送输纳之处若輙赍财货诣所输处市籴充者杖一百将领主司若知赍物于送纳之所市籴情与输人同罪纵一人籴输亦得此罪诸出纳官物给受有违者计所欠剰坐赃论䟽议曰监主官物或受或给而有违法者谓称量之物出纳须平若重受轻出即有余剰及当出陈而出新应受上物而受下物此即为欠湏计欠剰之价凖坐赃科罪其有轻受重出及应出新而出陈应受上物而受中物得罪与上文并同故云之类其物未应出给而出给者罪亦如之官物还充官用而违者笞四十其主司知有欠剰不言者坐赃论减二等䟽议曰其物未应出给者依令应给禄者春秋二时分给今未至给时而给者亦依前坐赃科罪若给官物还充官用有违者笞四十其主司知有欠剰而不举言者计所欠剰坐赃论减二等诸官物当应入私已出库藏而未付给若私物当供官用已送在官及应供官人之物虽不供官用而守掌在官者皆为官物之例䟽议曰谓官物应将给赐及借贷官人及百姓已出库藏仍贮在官而未付给之间若私物借充官用及应征课税之类已送在官贮掌或公廨物及官人月俸应供官人之物虽不供官用而守掌在官并检验赃贿或两竞财物如此之类而守掌在官者皆为官物之例故唐律疏议卷第十五故唐律疏议故唐律疏议卷第十六故唐律䟽议卷第十六䟽议曰擅兴律者汉相萧何创为兴律魏以擅事附之名为擅兴律晋复去擅为兴又至髙齐改为兴擅律隋开皇改为擅兴律虽题目增损随时㳂革原其㫖趣意义不殊大事在于军戎设法须为重防廏库足讫须备不虞故此论兵次于廏库之下诸擅发兵十人以上徒一年百人徒一年半百人加一等千人绞䟽议曰依令差兵十人以上并须铜鱼勑书勘同始合荖发若急须兵处凖程不得奏闻者聴便荖发即须言上若无警急又不先言上輙擅发十人以上九十九人以下徒一年满百人徒一年半百人加一等七百人以上流三千里千人绞故注云谓无警急又不先言上而辄发兵者虽即言上而不待报谓凖程应得言上者并须待报若不待报犹爲擅发但文书施行即坐不必要在得兵其擅发九人以下律令无文当不应为从重给与者随所给人数减擅发一等䟽议曰虽有发兵文书执兵者不合即与亦湏先言上待报然后给与违者随所给人数减擅发罪一等故注云亦谓不先言上不待报者告令发遣即坐不必要待兵行其寇贼卒来欲有攻袭即城屯反叛若贼有内应急须兵者得便调发虽非所属比部官司亦得调发给与并即言上䟽议曰其有冦贼卒来入境欲有攻击掩袭及国内城镇及屯聚兵马之处或反叛或外贼自相翻动内应国家如此等事急须兵者得便调发谓得随便未言上待报即许调发虽非所属谓所在人兵不相管隷急须兵处虽比部官司亦得调发掌兵军司亦得随便给与各即言上并谓急须兵处不容先言上者若不即调发及不即给与者准所须人数并与擅发罪同其不即言上者亦凖所发人数减罪一等若有逃亡盗贼权差人夫足以追捕者不用此律䟽议曰应机赴敌急须兵马若不即调发及虽调发不即给与者准所须人数并与擅发罪同谓须十人以上不即调发及不即给与各徒一年百人各徒一年半每百人各加一等千人以上各得绞罪其不即言上者谓军务警急聴先调发给与并即言上以其不即言上亦准所发人数减罪一等若有逃亡盗贼谓非兵冦直是逃亡或为盗贼所在官府得权差人夫足以追捕不同擅发兵之例故云不用此律诸应调发杂物供给军事者皆先言上待报违者徒一年给与者减一等䟽议曰谓随军所须战具所用供给军事虽非人兵皆先言上待报始得调发註云谓给军用当从私出皆是若应用官物自有常式此为出私家故须先言上待报违者徒一年若知不先言上虽言上不待报即给与者减一等合杖一百若事有警急得便调发给与并即言上若不调发及不给与者亦徒一年不即言上者各减一等䟽议曰事有警急冦贼卒来欲有攻袭等事得便调发给与并即言上爲事有警急彼此准程不得言上待报若不即调发及不给与者并徒一年不即言上各减一等俱合杖一百诸应给发兵符而不给应下发兵符而不下若下符违式䟽议曰依公式令下鱼符畿内三左二右畿外五左一右左者在内右者付外行用之日从第一为首后更有事须用以次发之周而复始又条应给鱼符及传符皆长官执长官无次官执此据元付在外之日是为应给发兵符其符通授官荖使杂追征等以发兵事重故以发兵为文应下发兵符而不下者谓荖兵不下左符若下符违式谓不依次第不得承用者及不以符合从事或符不合不速以闻各徒二年其违限不即还符者徒一年余符各减二等䟽议曰不以符合从事者谓执兵之司得左符皆用右符勘合始从发兵之事若不合符即从事或勘左符与右符不合不速奏者各徒二年违限不即还符谓执符之司勘符讫依公式令封符付使人若使人更徃别处未即还者附余使传送若州内有使次诸府緫附五日内无使须荖专使送之若违此令限不即还符者得徒一年余符各减二等余符者谓禁苑及交廵鱼符之类若符至不合即从其事或勘符不合不速奏闻徒一年不即还符杖九十是名余符各减二等注云凢言余符者契亦同即契应发兵者同发兵符法依令车驾廵幸皇太子监国有兵马受处分者为木契若王公以下在京留守及诸州有兵马受处分并行军所及领兵五百人以上马五百疋以上征讨亦给木契既用木契发兵即同发兵符法监门式皇城内诸街铺各给木契京城诸街铺各给木鱼金部司农凖式亦并给木契但是在式诸契并同余符诸拣点卫士取舍不平者一人杖七十三人加一等罪止徒三年䟽议曰拣点卫士注云征人亦同征人谓非卫士临时募行者若取舍不平者一人杖七十三人加一等罪止徒三年拣点之法财均者取强力均者取富财力又均先取多丁故注云不平谓舍冨取贫舍强取弱舍多丁而取少丁之类者谓老少能否临时比校不平者皆是若军名先定而差遣不平减二等即应差主帅而差卫士者加一等其有欠剰者各加一等䟽议曰军名先定谓卫士之徒临时差遣不平者减罪二等一人笞五十三人加一等罪止徒二年即应差队副以上而差卫士者加一等谓一人杖六十三人加一等罪止徒二年半此直为主帅卫士不同故加一等罪止徒二年半其拣点卫士及征人有欠剰亦各加本罪一等主帅欠剰亦同其不平之与欠剰既罪名不等即准併满之法科之诸征人冐名相代者徒二年同居亲属代者减二等䟽议曰介胄之士有进无退征名既定不可假名赏罚须有所归何冝辄相冐代如有违者首徒二年从减一等同居亲属代者减二等称同居亲属者谓同居共财者若征处得勲彼此俱不合叙若部内有冐名相代者里正笞五十一人加一等县内一人典笞三十二人加一等州随所管县多少通计为罪各罪止徒二年主司知情与冐名者同罪䟽议曰部内有冐名者谓里正所部之内有征人冐名相代里正不觉一人里正笞五十一人加一等九人徒二年若县内一人典笞三十二人加一等十五人杖一百二十一人徒二年注云佐职以上节级为坐即尉为第二从丞为第三从令及主簿録事为第四从州随所管县多少通计为罪谓管二县者二人冐名州典笞三十四人加一等管三县者三人冐名州典笞三十六人加一等之类判司以上节级皆如县罪计加通计亦准此各罪止徒二年谓里正及县典州典各罪止徒二年故注云佐职以上节级为坐知情者谓里正及州县遣兵之官若主典知冐代情并与冐名者同罪其在军冐名者队正同里正䟽议曰其在军冐名者谓卫士以上得罪一同征人队正副得罪准里正亦一人笞五十一人加一等罪止徒二年凡言队正队副同称凡言者凡称队正之处队副即同旅帅校尉减队正一等果毅折冲随所管校尉多少通计为罪䟽议曰依军防令每一旅帅管二队正每一校尉管二旅帅既非亲监当者同减队正一等谓一人冐名笞四十一人加一等罪止徒一年半果毅折冲随所管校尉多少通计为罪每府管五校尉之处亦有管四校尉三校尉者谓管三校尉者三人冐名管四校尉者四人冐名管五校尉者五人冐名各得笞四十不满此数不坐通计之法并凖上文州管县之义注云其主典以上并同州县之法谓罪亦从下始府典同州典兵曹为第二从长史果毅为第三从折冲为第四从録事同下从依律无四等官者止准见府官为坐诸大集校閲而违期不到者杖一百三日加一等主帅犯者加二等即差发从行而违期者各减一等䟽议曰春秋之义春蒐夏苗秋狝冬狩皆因农隙以讲大事即今校閲是也又车驾亲行是名大集校閲而有违期不到者谓于集时不到即杖一百每更三日加一等主帅犯者加二等谓队副以上将军以下集时不到者即差发从行而违限者各减一等谓正身当时不到杖九十每三日加一等主帅以上同上解其折冲府校閲在式有文不到者各凖违式之罪若所司不告者罪在所司诸乏军兴者斩故失等䟽议曰兴军征讨国之大事调发征行有所稽废者名乏军兴犯者合斩故失罪等为其事大虽失不减注云谓临军征讨有所调发兵马及应须供军器械或所须战具各依期㑹克日俱充有所阙者即是稽废故云有所调发而稽废者若充使命告报军期而违限废事者亦是乏军兴故失罪等不忧军事者杖一百䟽议曰谓随身七事及火幕行具细小之物临军征讨有所阙乏一事不充即杖一百注云谓临军征讨亦据临战不及别求若未从军尚容求覔即从违式法诸征人稽留者一日杖一百二日加一等二十日绞即临军征讨而稽期者流三千里三日斩䟽议曰谓名已从军兵马并发不即进路而致稽留者一日杖一百二日加一等二十日绞谓从军人上道日计满二十日即临军征讨者谓钲皷相闻指期交战而稽期者流三千里经三日者斩若用舍从权不拘此律䟽议曰推毂寄重义资英略阃外之事见可即为军中号令理贵机速用舍从权务在成济故注云或应期赴难违期即斩舍罪求功虽怠不戮者谓或违于军令别求异功或虽即愆期拟収后效或戮或舍随事处断如此之类不拘此律诸宻有征讨而告贼消息者斩妻子流二千里其非征讨而作间谍若化外人来为间谍或传书信与化内人并受及知情容止者并绞䟽议曰或伺贼间隙密期征讨乃有姦人告贼消息者斩妻子流二千里其非征讨而作间谍者间谓徃来谍谓觇候传通国家消息以报贼徒化外人来为间谍者谓声教之外四夷之人私入国内徃来觇候者或传书信与化内人并受化外书信知情容止停藏者并绞诸主将守城为贼所攻不固守而弃去及守备不设为贼所掩覆者斩若连接宼贼𬒳遣斥候不觉贼来者徒三年以故致有覆败者亦斩䟽议曰主将者谓主领人兵亲为主将者或镇将戍主或留守邉城州县城主之类守城为贼所攻击不能固守弃城而去及守备不设谓预备有阙廵警不严𬒳贼所掩袭覆败者斩若连接寇贼谓军垒连接旗旄相望𬒳遣斥候谓指斥候望不觉贼来入境者徒三年以故致有覆败者以其不觉贼来为贼掩袭致城及人兵有覆败者亦斩诸主将以下临阵先退若寇贼对阵舍仗投军及弃贼来降而輙杀者斩䟽议曰主将以下谓战士以上临阵交兵而有先退若寇贼对阵而舍仗投军谓背彼㓙徒舍仗归命及虽非对阵弃贼来降而辄杀之者斩谓先退以下皆从此坐即违犯军令军还以后在律有条者依律断无条者勿论疏议曰若违犯军中号令者军还以后其所违之罪在律有条者仍依律断直违将军教令在律无条军还之后不合论罪故云无条者勿论诸在军所及在镇戍私放征防人还者各以征镇人逃亡罪论即私放辄离军镇者各减二等䟽议曰在军所者谓在行军之所镇戍者谓在镇戍之处私放征防人还者谓征防之人未合还家辄私放者各以征镇人逃亡罪论依捕亡律从军征讨而亡者一日徒一年一日加一等十五日绞临对宼贼而亡者斩主司故纵与同罪若放征人令还各得此罪又条防人向防及在防未满而亡者镇人亦同一日杖八十三日加一等放防人还者各得此罪是名各以征镇人逃亡罪论即私放辄离军镇者谓放军人去军防人离镇既非即放还征防二色各减本罪二等若放人多者一人准一日放日多者一日准一人临军征讨而放者斩𬒳放者各减一等䟽议曰依捕亡律从军征讨而亡一日徒一年一日加一等十五日绞若放十五人一日亦合绞其放镇戍人而还一人一日杖八十三日加一等三十一日流三千里若放三十一人一日亦流三千里即私放辄离军镇者各减二等谓放征人去军一日杖九十一日加一等十五日徒三年若放防人离镇一日杖六十三日加一等罪止徒二年半是为放人多者一人凖一日放日多者一日凖一人注云谓放三人各五日放五人各三日俱累成十五日各合绞称之类者或放七人各二日又放一人经一日亦为十五日合绞人之与日并得相累或人或日累成十五日皆至死刑故云之类并经宿乃坐不经宿者无罪虽经宿不满日者一人从不应为之坐征人从重镇戍从轻注云经宿乃坐者以人日相率恐放十人经半日即为五人之罪故云经宿乃坐还与百刻义同临军征讨而放者斩谓临阵对宼辄放征人不待终日即合处斩被放者流三千里𬒳放征人防人各减主司罪一等故云各减一等诸临军征讨而巧诈以避征役䟽议曰临对寇贼即欲追讨乃巧诈方便推避征役注云巧诈百端或有诬告人罪以求推对或故犯轻法意在留连或故自伤残或诈为疾患姦诈不一故云百端不可备陈故云之类若有校试以能为不能以故有所稽乏者以乏军兴论未废事者减一等主司不加穷覈而承诈者减罪二等知情者与同罪至死者加役流䟽议曰有所校试谓临军之时一艺以上应供军用军中校试故以能为不能以巧诈不能之故于军有所稽违及致阙乏废事者以乏军兴论故失俱合斩若于事未废减死一等主司不加穷覈主司谓应检勘校试之人不加穷研覈实而承诈依信者减罪人罪二等知情者谓知巧诈之情并与犯者同罪至死者加役流未阙事者流三千里诸镇戍有犯本条无罪名者各减征人二等䟽议曰镇戍有所犯法本条无罪名者谓镇戍防人冐名相代及主司知情不知情若镇戍拒贼而有巧诈避役若有校试以能为不能并在镇戍中无有罪名者各减征人二等诸戎仗非公文出给而辄出给者主司徒二年虽有符牒合给未判而出给者杖一百仪仗各减三等䟽议曰出给戎仗兵器非得公文而辄出给者主司徒二年主司谓当判署者虽有符牒合给未判而出给谓有符牒到司仍未行判即准符牒出给者杖一百其于留守所及诸州府差发或应用鱼符勑书而不用者亦徒二年仪仗各减三等仪仗谓吉㓙卤簿诸门㦸矟之类无文牒出给者杖一百未判出给者杖七十故云各减三等诸镇戍应遣畨代而违限不遣者一日杖一百三日加一等罪止徒二年即代到而不放者减一等䟽议曰依军防令防人畨代皆十月一日交代如官司违限不遣若准程稽违不早遣者一日杖一百三日加一等罪止徒二年即代到不放谓防人十月一日替到不放者减一等谓一日杖九十三日加一等罪止徒一年半若镇戍官司役使防人不以理致令逃走者一人杖六十五人加一等罪止徒一年半䟽议曰依军防令防人在防守固之外唯得脩理军器城隍公廨屋宇各量防人多少于当处侧近给空闲地逐水陆所宜斟酌营种并杂𬞞菜以充粮贮及充防人等食此非正役不责全功自须苦乐均平量力驱使镇戍官司使不以理致令逃走者一人杖六十五人加一等罪止徒一年半若使不以理而防人虽不逃走仍从违令科断诸有所兴造应言上而不言上应待报而不待报各计庸坐赃论减一等䟽议曰修城郭筑堤防兴起人功有所营造依营缮令计人功多少申尚书省听报始合役功或不言上及不待报各计所役人庸坐赃论减一等其庸倍论罪止徒二年半即料请财物及人功多少违实者笞五十若事巳损费各併计所违赃庸重者坐赃论减一等䟽议曰即料请财物及人功多少违实者谓官有营造应须市买料请所须财物及料用人功多少故不以实者笞五十若事巳损费或巳损财物或巳费人功各併计所费功庸准赃重者坐赃论减一等重者谓重于笞五十即五疋一尺以上坐赃论减一等合杖六十者为赃重本料不实止坐元料之人若由请人不实即请者合坐失者各减三等依名例律以赃致罪频犯者各倍论此既因赃获罪功庸出衆人之上并通官物即合累而倍论若直费官财物不损庸直止据所费财料不在倍限虽费人功倍併不重官物止从官物科断即是累併不加重者止从重论诸非法兴造及杂徭役十庸以上坐赃论䟽议曰非法兴造谓法令无文虽则有文非时兴造亦是若作池亭宾馆之属及杂徭役谓非时科唤丁夫驱使十庸以上坐赃论既准衆人为庸亦须累而倍折故注云谓为公事役使而非法令所听者因而率歛财物者亦併计坐赃论仍亦倍折以其非法赋歛不自入已得罪故轻诸工作有不如法者笞四十不任用及应更作者併计所不任赃庸坐赃论减一等其供奉作者加二等工匠各以所由为罪监当官司各减三等䟽议曰工作谓在官司造作辄违様式有不如法者笞四十不任用谓造作不任时用及应更作者併计所不任赃庸累倍坐赃论减一等十疋杖一百十疋加一等罪止徒二年半其供奉作加二等者供奉之义已于职制解讫若不如法杖六十不任用及应更作坐赃论加一等罪止流二千里其併倍讫不重费官物者并直计官物科之其赃不倍工匠各以所由为罪监当官司各减三等者谓亲监当造作若有不如法减工匠三等笞十不任用及应更作减坐赃四等罪止徒一年供奉作罪止徒二年之类诸私有禁兵器者徒一年半䟽议曰私有禁兵器谓甲弩矛矟具装等依令私家不合有若有矛矟者各徒一年半注云谓非弓箭刀楯短矛者此上五事私家听有其旌旗幡帜及仪仗并私家不得辄有违者从不应为重杖八十弩一张加二等甲一领及弩三张流二千里甲三领及弩五张绞私造者各加一等䟽议曰弩一张加二等谓加私有禁兵器罪二等合徒二年半甲一领及弩三张流二千里有甲有弩各得其罪甲三领及弩五张绞亦甲弩准数各得绞罪私造者各加一等谓私造甲弩及禁兵器各加私有罪一等问曰私有甲三领及弩五张凖依律文各合处绞有人私有甲二领并弩四张欲处何罪荅曰畜甲畜弩各立罪名既非一事不合併满依名例律其应入罪者举轻以明重有甲罪重有弩坐轻既有弩四张已合流罪加一满五即至死刑况加甲二领明合处绞私有弩四张加甲一领者亦合死刑注甲谓皮铁等具装与甲同即得䦨遗过三十日不送官者同私有法䟽议曰铁甲皮甲得罪皆同私有具装与甲无别有一具装流二千里有三领者亦合绞即得䦨遗过三十日不送官谓得䦨遗禁兵器以下三十一日不送官者同私有法既称过三十日即三十日内不合此罪又依军防令䦨得甲仗皆即输官不送输者从违令笞五十满五日者依杂律各以亡失罪论其亡失之罪从本条解释其甲非皮铁者依库部式亦有听畜之处其限外剰畜及不应畜而有者亦准禁兵器论但甲有禁文非私家合有为非皮鐡量罪稍轻坐同禁兵器理为适中造未成者减二等即私有甲弩非全成者杖一百余非全成者勿论䟽议曰造未成者谓从上禁兵器以下未成者各减私造罪二等谓甲三领弩五张以上纵更多有各止处徒三年即私有甲弩非全成者谓不堪着用又非私造杖一百余非全成者勿论谓甲弩之外所有禁兵器非全成者皆不坐既是禁兵器虽不合罪亦须送官诸役功力有所採取而不任用者计所欠庸坐赃论减一等䟽议曰谓官役功力若採药或取材之类而不任用者若全不任用须计全庸若少不任用凖其欠庸併倍坐赃论减一等若有所造作及有所毁壊备虑不谨而误杀人者徒一年半工匠主司各以所由为罪䟽议曰谓有所缮造营作及有所毁壊崩撤之类不先备虑谨慎而误杀人者徒一年半工匠主司各以所由为罪或由工匠指撝或是主司处分各以所由为罪明无连坐之法律既但称杀人即明伤者无罪诸应差丁夫而差遣不平及欠剰者一人笞四十五人加一等罪止徒一年即丁夫在役日满不放者一日笞四十一日加一等罪止杖一百䟽议曰差遣之法谓先冨强后贫弱先多丁后少丁凢丁分畨上役者家有兼丁要月家贫单身闲月之类违此不平及令人数欠剰者一人笞四十五人加一等罪止徒一年即丁夫在役谓在役之人日满不放者一日笞四十一日加一等罪止杖一百注云各坐其所由谓止坐不放者所由之人明无连坐之法诸𬒳差充丁夫杂匠而稽留不赴者一日笞三十三日加一等罪止杖一百将领主司加一等防人稽留者各加三等即由将领者将领者独坐䟽议曰丁夫杂匠𬒳官差遣不依程限而稽留不赴者一日笞三十三日加一等罪止杖一百将领主司加一等主司谓亲领监当者一日笞四十三日加一等罪止徒一年其防人稽留者各加三等一日杖六十三日加一等罪止徒二年其将领主司亦加一等若由将领主司稽留丁夫杂匠防人不合得罪唯罪将领之人故云将领者独坐注云余条将领主司准此余条谓征人等但是差行有主司将领本条无将领罪名事由将领者皆将领者独坐诸丁夫杂匠在役而监当官司私使及主司于职掌之所私使兵防者各计庸准盗论即私使兵防出城镇者加一等䟽议曰丁夫杂匠见在官役役限之内而监当官司私役使及主司谓应判署及亲监当兵防之人于职掌之所私使各计庸凖盗论谓从丁夫以下各计私使之庸凖盗论即杂使计庸不满尺者从盗不得财笞五十兵防并据城隍内使者若私使出城镇加罪一等谓计庸加凖盗论罪一等即强使者依职制律强者加二等余条强者准此若强使兵防出城者即亦于本罪加一等上累加虽称丁夫杂匠及兵防非在役限内而使者丁夫杂匠依上条日满不放笞四十一日加一等罪止杖一百兵防从代到不放一日杖九十三日加一等罪止徒一年半计庸重者若见是监临官依役使监临之罪其非本部官者依不应得为从轻笞四十庸多得罪重者依职制律去官而受旧官属士庶馈与若乞取借贷之属各减在官时三等非监临官私使亦于准盗论上减三等故唐律䟽议卷第十六故唐律疏议故唐律疏议卷第十七故唐律䟽议卷第十七䟽议曰贼盗律者魏文侯时李悝首制法经有盗法贼法以为法之篇目自秦汉逮至后魏皆名贼律盗律北齐合为贼盗律后周为刼盗律复有贼叛律隋开皇合为贼盗律至今不改前禁擅发兵马此湏防止贼盗故次擅兴之下诸谋反及大逆者皆斩父子年十六以上皆绞十五以下及母女妻妾祖孙兄弟姊妹若部曲资财田宅并没官男夫年八十及笃疾妇人年六十及废疾者并免伯叔父兄弟之子皆流三千里不限籍之同异䟽议曰人君者与天地合徳与日月齐明上祗寳命下临率土而有狡竖凶徒谋危社稷始兴狂计其事未行将而必诛即同真反名例称谋者二人以上若事已彰明虽一人同二人之法大逆者谓谋毁宗庙山陵及宫阙反逆止据始谋大逆者谓其行讫故谋反及大逆者皆斩父子年十六以上皆绞言皆者罪无首从十五以下及母女妻妾注云子妻妾亦同祖孙兄弟姊妺若部曲资财田宅并没官部曲不同资财故特言之部曲妻及客女并与部曲奴婢同资财故不别言男夫年八十及笃疾妇人年六十及废疾并免缘坐注云余条妇人应縁坐者准此谓谋叛已上道及杀一家非死罪三人并告贼消息此等之罪縁坐各及妇人其年六十及废疾亦免故云妇人应縁坐者凖此伯叔父兄弟之子皆流三千里不限籍之同异虽与反逆人别籍得罪皆同若出继同堂谓伯叔父及兄弟之子己之子内有出继同宗者同堂谓伯叔父之子今俗唿为亲堂兄弟者以外即不合縁坐即虽谋反词理不能动衆威力不足率人者亦皆斩父子母女妻妾并流三千里资财不在没限其谋大逆者绞䟽议曰即虽谋反者谓虽构乱常之词不足动衆人之意虽骋凶威若力不能驱率得人虽有反谋无能为害者亦皆斩父子母女妻妾并流三千里资财不在没限故云谓结谋真实而不能为害者若自述休征言身有善应或假託灵异妄称兵马或虚论反状妄説反由如此传惑衆人而无真状可验者自从祅法谓一身合绞妻子不合縁坐谋大逆者绞上文大逆即据逆事已行此为谋而未行唯得绞罪律不称皆自依首从之法问曰反逆人应縁坐其妻妾据本法虽㑹赦犹离之正之其继飬子孙依本法虽㑹赦合正之凖离之正之即不在缘坐之限反逆事彰之后始诉离之正之如此之类并合放免以否荅曰刑法慎于开塞一律不可两科执宪履绳务从折中违法之辈已汨朝章虽经大恩法湏离正离正之色即是凡人离正不可爲亲湏从本宗缘坐诸缘坐非同居者资财田宅不在没限虽同居非缘坐及缘坐人子孙应免流者各准分法留还䟽议曰縁坐非同居者谓谋反大逆人亲伯叔兄弟已分讫田宅资财不在没限虽见同居准律非缘坐谓非期以上亲及子孙其祖母及伯叔母姑兄弟妻各谓无夫者律文不载并非縁坐其縁坐人子孙谓伯叔子及兄弟孙据律亦不縁坐各准分法留还谓未经分异犯罪之后并凖户令分法及孙妇虽非缘坐夫没即合归宗凖法不入分限注云老疾得免者男夫年八十及笃疾妇人年六十及废疾各凖户内应分人多少人别得凖一子分法留还问曰老疾得免者各凖一子分法假有一人年八十有三男十孙或一孙反逆或一男见在或三男俱死唯有十孙老者若为留分荅曰男但一人见在依令作三男分法添老者一人即为四分若三男死尽依令诸子均分老人共十孙为十一分留一分与老者是为各准一子分法若女许嫁已定归其夫出飬入道及娉妻未成者不追坐道士及妇人若部曲奴婢犯反逆者止坐其身䟽议曰女许嫁已定谓有许㛰之书及私约或已纳娉财虽未成皆归其夫出飬谓男女为人所飬入道谓为道士女冠若僧尼娉妻未成者虽克吉日男女未相见并不追坐出养者从所养家縁坐不渉本生道士及妇人称道士僧尼亦同妇人不限在室及出嫁入道若部曲奴婢者奴婢不限官私犯反逆者止坐其身自道士以下若犯谋反大逆并无縁坐故云止坐其身问曰杂户及太常音声人犯反逆有縁坐否荅曰杂戸及太常音声人各附县贯受田进丁老免与百姓同其有反逆及应縁坐亦与百姓无别若工乐官戸不附州县贯者与部曲例同止坐其身更无縁坐诸口陈欲反之言心无真实之计而无状可寻者流二千里䟽议曰有人实无谋危之计口出欲反之言勘无实状可寻妄爲狂悖之语者流二千里若有口陈欲逆叛之言勘无真实之状律令旣无条制各从不应为重诸谋叛者绞已上道者皆斩䟽议曰谋叛者谓欲背国投伪始谋未行事发者首处绞从者流已上道者不限首从皆斩注云谓恊同谋计乃坐恊者和也谓本情和同共作谋计此等各依谋叛之法𬒳驱率者非谓元本不共同情临时而𬒳驱率者不坐余条𬒳驱率者准此余条谓谋反谋大逆或亡命山泽不从追唤既肆凶悖堪擅杀人并刼囚之类𬒳驱率之人不合得罪妻子流二千里若率部衆百人以上父母妻子流三千里所率虽不满百人以故为害者以百人以上论䟽议曰叛者身得斩罪妻子仍流二千里若唯有妻及子年十五以下合赎妇人不可独流湏依留住之法加杖居作若子年十六以上依式流配其母至配所免居作在室之女不在配限名例律縁坐者女不同故也若率部衆百人以上罪状尤重故父母及妻子流三千里所率虽不满百人以故为害者以百人以上论注云害谓有所攻击虏掠者或攻击城隍或虏掠百姓依百人以上论各身处斩父母妻子流三千里其攻击城隍因即拒守自依反法即亡命山泽不从追唤者以谋叛论其抗拒将吏者以已上道论䟽议曰谓背诞之人亡命山泽不从追唤者以谋叛论首得绞刑从者流三千里抗拒将吏者谓有将吏追讨仍相抗拒者以已上道论并身处斩妻子配流抗拒有害者父母妻子流三千里并准上文率部衆百人以上不湏有害若不满百人要湏有害得罪乃与百人以上同诸谋杀制使若本属府主剌史县令及吏卒谋杀本部五品以上官长者流二千里已伤者绞已杀者皆斩䟽议曰制使本属府主国官邑官已从名例觧讫刺史都督县令并据本部者吏卒谋杀都水使者或折冲府卫士谋杀本府折冲果毅如此之类并流二千里工乐谓不属县贯唯隷本司并公廨戸奴婢谋杀本司五品以上官长罪与吏卒同若司农官户奴婢谋杀司农卿者理与工乐谋杀太常卿少府监无别余条谓工乐官户奴婢殴詈本部五品以上官长当条无罪名者并与吏卒同已伤者绞仍依首从法已杀者皆斩诸谋杀期亲尊长外祖父母夫夫之祖父母父母者皆斩䟽议曰期亲尊长外祖父母夫夫之祖父母父母并于名例解讫若妻妾同谋亦无首从注云犯姦而姦人杀其夫谓妻妾与人姦通而姦人杀其夫谋而已杀故鬪杀者所姦妻妾虽不知情与杀者同罪谓所姦妻妾亦合绞谋杀缌麻以上尊长者流二千里已伤者绞已杀者皆斩䟽议曰谋杀缌麻以上尊长则大功以下皆是外姻有服尊长亦同俱流二千里已伤者首处绞从者流谋而杀讫者皆斩罪无首从即尊长谋杀卑㓜者各依故杀罪减二等已伤者减一等已杀者依故杀法䟽议曰谓上文尊长谋杀卑㓜当条无罪名者各依故杀罪减二等已伤者减一等假如有所规求谋杀期亲卑㓜合徒三年已伤者流三千里已杀者依故杀法合绞之类言故杀法者谓罪依故杀法其首各依本谋论造意者虽不行仍爲首从者不行减行者一等假有伯叔数人谋杀犹子讫即首合流二千里从而加功合徒三年从者不加功徒二年半从者不行减行者一等徒二年之类略举杀期亲卑㓜余者不复备文其应减者各依本罪上减诸部曲奴婢谋杀主者皆斩谋杀主之期亲及外祖父母者绞巳伤者皆斩䟽议曰称部曲奴婢者客女及部曲妻并同此谓谋而未行但同籍良口以上合有财分者并皆为主谋杀者皆斩罪无首从谋杀主之期亲为别戸籍者及外祖父母者绞依首从科已伤者皆斩谓无首从其媵及妾在令不合分财并非奴婢之主诸妻妾谋杀故夫之祖父母父母者流二千里已伤者绞已杀者皆斩部曲奴婢谋杀旧主者罪亦同䟽议曰妻妾谋杀故夫之祖父母父母者流二千里已伤者绞并据首从科之已杀者皆斩罪无首从谓一家之内妻妾寡者数人夫亡之后并已改嫁后共谋杀故夫之祖父母父母俱得斩刑若兼他人同谋他人依首从之法不入皆斩之限部曲奴婢谋杀旧主称罪亦同者谓谋而未杀流二千里已伤者绞已杀者皆斩注云故夫谓夫亡改嫁旧主谓主放为良者妻妾若𬒳出及和离即同凡人不入故夫之限其旧主谓经放为良及自赎免贱者若转卖及自理诉得脱即同凡人余条故夫旧主准此谓殴詈告言之类当条无文者并准此诸谋杀人者徒三年已伤者绞已杀者斩从而加功者绞不加功者流三千里造意者虽不行仍为首䟽议曰谋杀人者谓二人以上若事已彰露欲杀不虚虽独一人亦同二人谋法徒三年已伤者绞已杀者斩从而加功者绞谓同谋共杀杀时加功虽不下手杀人当时共相拥迫由其遮遏逃窜无所既相因借始得杀之如此经营皆是加功之类不限多少并合绞刑同谋从而不加功力者流三千里造意者谓元谋署杀其计已成身虽不行仍为首罪合斩余加功者绞注云雇人杀者亦同谓造意为首受雇加功者为从即从者不行减行者一等䟽议曰谓谋杀人从者不行减行者一等合徒三年注云余条不行准此余条谓刼囚伤人及谋杀缌麻以上尊长已伤之类从者不行亦减一等其有发心谋杀即皆斩者同谋不行不在减例谓谋杀期亲尊长同谋不行亦得斩罪诸刼囚者流三千里伤人及刼死囚者绞杀人者皆斩䟽议曰犯罪之人身𬒳囚禁凶徒恶党共来相刼夺者流三千里若因刼轻囚伤人及刼死囚而不伤人各得绞罪仍依首从科㫁因刼囚而有杀人者皆合处斩罪无首从注云但刼即坐不湏得囚谓以威若力强刼囚者即合此坐不湏要在得囚若窃囚而亡与囚同罪窃而未得减二等以故杀伤人者从刼囚法䟽议曰谓私窃取囚因即迯逸与囚同罪者谓窃死囚还得死罪之类假使得相容隐亦不许窃囚故注云他人亲属等窃而未得减二等谓窃计已行未离禁处者减所窃囚罪一等谓未得死囚者徒三年未得流囚徒二年半之类若因窃囚之故而杀伤人者即从刼囚之法科罪问曰父祖子孙见𬒳囚禁而欲刼取乃误杀伤祖孙或窃囚过失杀伤他人各合何罪荅曰据律刼囚者流三千里伤人及刼死囚者绞杀人者皆斩据此律意本为杀伤傍人若有误杀伤𬒳刼之囚止得刼囚之坐若其误杀父祖论罪重于刼囚既是因误而杀湏依过失之法其因窃囚过失杀伤他人者下条云因盗而过失杀伤他人者以闘杀伤论至死者加役流既窃囚之事类因盗之罪其有过失彼此不殊杀伤人者亦依闘杀伤人论应至死者从加役流坐其有误杀伤本法轻于窃囚未得者即从重科又问窃囚而亡𬒳人追捕弃囚迯走后始拒格因而杀伤罪同刼囚以否荅曰下条窃盗发觉弃财迯走因相拒捍如此之类事有因缘者非强盗今者窃囚而亡弃囚迯走理与窃盗发觉弃财迯走义同止得拒捕而科不同刼囚之坐诸有所规避而执持人为质者皆斩部司及隣伍知见避质不格者徒二年䟽议曰有人或欲规财或欲避罪执持人为质规财者求赎避罪者防格不限规避轻重持质者皆合斩坐部司谓持质人处村正以上并四隣伍保或知见皆湏捕格若避质不格者各徒二年注云质期以上亲及外祖父母听身避不格者谓贼执此等亲为质唯听一身不格不得率衆緫避其质者无期以上亲及非外祖父母而避不格者各徒二年诸杀一家非死罪三人及支解人者皆斩妻子流二千里䟽议曰杀人之法事有多端但据前人身死不论所杀之状但杀一家非死罪良口三人即为不道若三人内一人先犯死罪而杀之者即非不道只依杀一人罪法注云同籍及期亲为一家同籍不限亲踈期亲虽别籍亦是即杀一家三人虽有先后发时应合同断或所杀之事应合同断或发乃有先后者皆为一时杀法緫入不道杀一家三人内兼杀部曲奴婢者非及支解人者注云谓杀人而支解者或杀时即支解或先支解而后杀之皆同支解并入不道若杀讫絶时后更支解者非或故焚烧而杀或杀时即焚烧者文虽不载罪与支解义同皆合处斩罪无首从妻子流二千里问曰假有部曲若奴杀别人部曲奴婢一家三人或支解依例有犯各准良人合入十恶以否荅曰部曲奴婢虽与良人有殊至于同类杀三人及支解者不可别为差等坐同良人还入十恶诸祖父母父母及夫为人所杀私和者流二千里期亲徒二年半大功以下逓减一等受财重者各凖盗论虽不私和知杀期以上亲经三十日不告者各减二等䟽议曰祖父母父母及夫为人所杀在法不可同天其有忘大痛之心舍枕戈之义或有窥求财利便即私和者流二千里若杀期亲私和者徒二年半大功以下逓减一等谓大功徒二年小功徒一年半缌麻徒一年受财重者各凖盗论谓受雠家之财重于私和之罪假如缌麻私和合徒一年受财十疋凖盗徒一年半之类虽不私和知杀期以上亲经三十日不告所在官司者各减前私和之罪二等虽则私和罪重受财罪轻其赃本合计限为数少从重终合没官发后输财私和依法合重其事如傍亲为出财私和者自合行求之法依杂律坐赃论减五等其赃亦合没官其有五服内亲自相杀者踈杀亲合告亲杀踈不合告亲踈等者卑㓜杀尊长得告尊长杀卑㓜不得告其应相隐者踈杀亲义服杀正服卑㓜杀尊长亦得论告其不告者亦无罪若杀祖父母父母应偿死者虽㑹赦仍移乡避雠以其与子孙为雠故令移配若子孙知而不告从私和及不告之法科之问曰监临亲属为部下人所杀因兹受财私和合得何罪荅曰依律监临之官知所部有犯法不举劾者减罪人罪三等况监临内相杀𬒳杀者又是本亲一违律条二乖亲义受财一疋以上并是枉法之赃赃轻及不受财各得私和之罪其间有罪重者各从重科又问主𬒳人杀部曲奴婢私和受财不告官府合得何罪荅曰奴婢部曲身系于主主𬒳人杀侵害极深其有受财私和知杀不告金科虽无节制亦湏比附论刑岂为在律无条遂使独为侥倖然奴婢部曲法为主隐其有私和不告得罪并同子孙故唐律䟽议卷第十七故唐律疏议故唐律疏议卷第十八故唐律䟽议卷第十八诸以物置人耳鼻及孔窍中有所妨者杖八十其故屏去人服用饮食之物以故杀伤人者各以闘杀伤论䟽议曰耳鼻孔窍皆为要所輙以他物置中有所妨者杖八十本条殴罪重者依殴法殴未有罪者亦不科其屏去人服用饮食之物谓寒月屏去人衣服或登髙乘马私去梯辔或饥渴之人屏去饮食之类以屏去之故及置物于人孔窍之中而杀伤人者各以闘杀伤论若杀凡人或伤尊长应死或于卑㓜及贱人虽杀不合偿死及伤尊卑贵贱各有等差须依闘律从本犯科断故云各以闘杀伤论若恐迫人使畏惧致死伤者各随其状以故闘戯杀伤论䟽议曰若恐迫人者谓恐动逼迫使人畏惧而有死伤者若履危险临水岸故相恐迫使人坠䧟而致死伤者依故杀伤法若因闘恐迫而致死伤者依闘杀伤法或因戯恐迫使人畏惧致死伤者以戯杀伤论若有如此之类各随其状依故闘戯杀伤法科罪诸造畜蛊毒及教令者绞造畜者同居家口虽不知情若里正知而不紏者皆流三千里䟽议曰蛊有多种罕能䆒悉事关左道不可备知或集合诸蛊置于一器之内久而相食诸虫皆尽若蛇在即为蛇蛊之类造谓自造畜谓得畜可以毒害于人故注云谓造合成蛊堪以害人者若自造若传畜猫鬼之类及教令人并合绞罪若同谋而造律不言皆即有首从其所造及畜者同居家口不限籍之同异虽不知情若里正坊正村正知而不紏者皆流三千里问曰律文唯言里正坊正村正等罪不言州县知情之法若州县官司知而不紏复合何罪荅曰里正之等亲管百姓既同里闬多相谙委州县去人稍逺管户又多是故律文遂无节制若知而不紏依鬪讼律监临之官知所部有犯法不举劾者减罪人罪三等紏弹之官唯减二等造畜者虽㑹赦并同居家口及教令人亦流三千里即以蛊毒毒同居者𬒳毒之人父母妻妾子孙不知造蛊情者不坐䟽议曰造畜蛊毒之人虽㑹大赦并同居家口及敎令人亦流三千里注云八十以上十岁以下及笃疾无家口同流者放免据此老㓜及笃疾身自犯罪犹尚免流今以同居共活有同流家口亦配无同居家口唯去其老小及疾不能自存故从放免即造畜蛊毒之人以蛊毒毒同居者其𬒳毒之人及父母妻妾子孙不知造蛊毒情者并免流罪问曰𬒳毒之人父母不知情者放免假有亲兄弟大房造蛊以毒小房既同父母未知父母合免以否荅曰蛊毒家口㑹赦犹流恐其渉于知情所以例不听住若以蛊毒毒同居𬒳毒之人父母妻妾子孙不知情者不坐虽复兄弟相毒终是𬒳毒之人父母既无不免之制不知情者合原又问老小笃疾无家口同流者放免其家緫无良口惟有部曲若有奴婢一人得为有同流家口老小笃疾仍配以否荅曰部曲既许转事奴婢比之资财诸条多不同良人即非同流家口之例又问依律犯罪未发自首合原造畜蛊毒之家良贱一人先首事既首讫得免罪以否荅曰犯罪首免本许自新蛊毒已成自新难雪比之㑹赦仍并从流诸以毒药药人及卖者绞即卖买而未用者流二千里䟽议曰凡以毒药药人谓以鸩毒冶葛乌头附子之类堪以杀人者将用药人及卖者知情并合科绞注云谓堪以杀人者谓虽毒药可以疗病买者将以毒人卖者不知毒人之情卖者不坐即卖买而未用者谓买毒药拟将杀人卖者知其本意而未用者流二千里问曰毒药药人合绞其有尊卑长㓜贵贱得罪并依律以否荅曰律条简要止为凢人生文其有尊卑贵贱例从轻重相举若犯尊长及贵者各依谋杀已杀法如其施于卑贱亦凖谋杀已杀论如其药而不死者并同谋杀已伤之法脯肉有毒曾经病人有余者速焚之违者杖九十若故与人食并出卖令人病者徒一年以故致死者绞即人自食致死者从过失杀人法䟽议曰脯肉有毒谓曽经人食为脯肉所病者有余速即焚之恐人更食须絶根本违者杖九十其知前人食已得病故将更与人食或将出卖以故令人病者合徒一年因而致死者绞即人自食致死者谓有余不速焚之虽不与人其人自食因即致死者从过失杀人法征铜入死家注云盗而食者不坐谓人窃盗而食之以致死伤者脯肉主不坐仍科不速焚之罪其有害心故与尊长食欲令死者亦凖谋杀条论施于卑贱至死依故杀法诸有所憎恶而造厌魅及造符书呪诅欲以杀人者各以谋杀论减二等䟽议曰有所憎嫌前人而造厌魅厌事多罕能详悉或图画形像或刻作人身刺心钉眼系手縳足如此厌魅事非一绪魅者或假託鬼神或妄行左道之类或呪或诅欲以杀人者各以谋杀论减二等若于期亲尊长及外祖父母夫夫之祖父母父母各不减依上条皆合斩罪以故致死者各依本杀法欲以疾苦人者又减二等䟽议曰以故致死者谓以厌魅符书呪诅之故但因一事致死者不依减二等各从本杀法欲以疾苦人者谓厌魅符书呪诅不欲令死唯欲前人疾病苦痛者又减二等称又减者谓大功以下亲及凡人非外祖父母谋杀得减二等者谓从谋杀上緫减四等注云子孙于祖父母父母部曲奴婢于主者各不减即是期亲尊长外祖父母夫夫之祖父母唯减二等其祖父母父母以下虽复欲令疾苦亦同谋杀之法皆斩不同减例问曰呪诅大功以上尊长小功尊属欲令疾苦未知合入十恶以否荅曰疾苦之法同于殴伤谋殴大功以上尊长小功尊属不入十恶如其已疾苦理同殴法便当不睦之条即于祖父母父母及主直求爱媚而厌呪者流二千里若涉乘舆者皆斩䟽议曰子孙于祖父母父母及部曲奴婢于主造厌呪符书直求爱媚者流二千里若涉乘舆者罪无首从皆合处斩直求爱媚便得极刑重于盗服御之物凖例亦入十恶诸杀人应死㑹赦免者移乡千里外其工乐杂户及官户奴并太常音声人虽移乡从本色䟽议曰杀人应死㑹赦免罪而死家有期以上亲者移郷千里外为户其有特勑免死者亦依㑹赦例移郷工乐及官户奴并谓不属县贯其杂户太常音声人有县贯仍各于本司上下不从州县赋役者此等杀人㑹赦虽合移郷各从本色谓移郷避雠并从本色驱使注云部曲及奴出卖谓私奴出卖部曲将转事人各于千里之外若羣党共杀止移下手者及头首之人若死家无期以上亲或先相去千里外即习天文业已成若妇人有犯及杀他人部曲奴婢并不在移限违者徒二年䟽议曰羣党共杀谓谋杀造意合斩从而加功者绞同谋共闘各以下手重者为重罪亦合处绞律故云止移下手及头首之人谓虽不下手发意元谋或以威力使人杀者并合移郷虽有从而加功凖律合死既不下手共杀者即不移郷若死家无期以上亲或先相去千里外即习天文谓天文观生天文生以上业已成者若妇人有犯谓无常居随夫所在及杀他人部曲奴婢此等并不在移郷避雠之限注云部曲奴婢自相杀者亦同谓亦不在移郷之例此以上应移而不移不应移而移违者各徒二年诸残害死尸及弃尸水中者各减闘杀罪一等䟽议曰残害死尸谓支解形骸割絶骨体及焚烧之类及弃尸水中者各减鬪杀罪一等谓合死者死上减一等应流者流上减一等之类注云缌麻以上尊长不减谓残害及弃尸水中各依闘杀合斩不在减例弃而不失及髠发若伤者各又减一等即子孙于祖父母父母部曲奴婢于主者各不减䟽议曰弃尸水中还得不失髠发谓髠去其发伤谓故伤其尸伤无大小但非支解之类各又减一等谓凡人各减闘杀罪二等缌麻以上尊长唯减一等大功以上尊长及小功尊属仍入不睦即子孙于祖父母父母部曲奴婢于主者各不减并同闘杀之罪子孙合入恶逆决不待时注云皆谓意在于恶者谓从残害以下并谓意在于恶如无恶心谓若愿自焚尸或遗言水葬及逺道尸柩将骨还郷之类并不坐诸穿地得死人不更埋及于冡墓燻狐狸而烧棺椁者徒二年烧尸者徒三年缌麻以上尊长各递加一等卑㓜各依凢人递减一等䟽议曰因穿地而得死人其尸不限新旧不即埋掩令其曝露或于他人冡墓而燻狐狸之类因烧棺椁者各徒二年谓唯烧棺椁火不到尸其烧棺椁者缌麻以上尊长从徒二年上逓加一等至期亲尊长流二千五百里其卑㓜各依凢人逓减一等缌麻于二年上减一等徒一年半小功徒一年大功杖一百期亲杖九十若穿地得死人可识知是缌麻以上尊长而不更埋亦从徒二年上逓加一等卑㓜亦从徒二年上逓减一等各凖烧棺椁之法其烧尸者徒三年缌麻以上尊长各逓加一等谓从徒三年上逓加一等烧大功尊长尸流三千里虽期亲尊长罪亦不加其卑㓜各逓减一等谓缌麻卑㓜减凢人一等徒二年半逓减至期亲卑㓜犹徒一年问曰下条发冡者加役流注云招魂而葬亦是此文烧尸者徒三年未知招䰟而葬亦同以否荅曰准律招䰟而葬发冡者与有尸同罪律有烧棺椁之文复着烧尸之罪招䰟而葬棺内无尸止得从烧棺椁之法不可同烧尸之罪若子孙于祖父母父母部曲奴婢于主冡墓燻狐狸者徒二年烧棺椁者流三千里烧尸者绞䟽议曰称子孙于祖父母父母者曾髙亦同部曲奴婢者随身客女亦同子孙于祖父母父母部曲奴婢于主冡墓燻狐狸者徒二年若烧棺椁者流三千里烧尸者绞诸造祅书及祅言者绞䟽议曰造祅书及祅言者谓成怪力之书诈为鬼神之语休谓妄説他人及已身有休徴咎谓妄言国家有咎恶观天画地诡説灾祥妄陈吉凶并渉于不顺者绞传用以惑衆者亦如之其不满衆者流三千里言理无害者杖一百即私有祅书虽不行用徒二年言理无害者杖六十䟽议曰传用以惑衆者谓非自造传用祅言祅书以惑三人以上亦得绞罪注云传谓传言用谓用书其不满衆者谓𬒳传惑者不满三人若是同居不入衆人之限此外一人以上虽不满衆合流三千里其言理无害者谓祅书祅言虽説变异无损于时谓若豫言水旱之类合杖一百即私有祅书谓前人旧作衷私相传非已所制虽不行用仍徒二年其祅书言理无害于时者杖六十诸夜无故入人家者笞四十主人登时杀者勿论若知非侵犯而杀伤者减闘杀伤二等䟽议曰夜无故入人家依刻漏法昼漏尽为夜夜漏尽为昼谓夜无事故輙入人家笞四十家者谓当家宅院之内登于入时𬒳主人格杀之者勿论若知非侵犯谓知其迷误或因醉乱及老小疾患并及妇人不能侵犯而杀伤者减闘杀伤二等若杀他人奴婢合徒三年得减二等徒二年之类问曰外人来姦主人旧已知委夜入而杀亦得勿论以否荅曰律开听杀之文本防侵犯之辈设令旧知姦秽终是法所不容但夜入人家理或难辩纵令知犯亦为罪人若其杀即加罪便恐长其侵暴登时许杀理用无疑况文称知非侵犯而杀伤者减闘杀伤二等即明知是侵犯而杀自然依律勿论其已就拘执而杀伤者各以闘杀伤论至死者加役流䟽议曰已就拘执谓夜入人家已被擒获拘留执縳无能相拒本罪虽重不合杀伤主人若有杀伤各依闘法科罪至死者加役流故唐律䟽议卷第十八故唐律疏议故唐律疏议卷第十九故唐律䟽议卷第十九诸盗大祀神御之物者流二千五百里其拟供神御䟽议曰盗大祀神御之物公取窃取皆爲盗大祀谓天地宗庙神州等其供神御所用之物而盗之者流二千五百里注云谓供神御者帷帐几杖亦同谓见供神御者虽帷帐几杖亦得流罪故云亦同其拟供神御谓上文神御之物及帷帐几杖营造未成拟欲供进者故註云谓营造未成者及供而废阕若飨荐之具已馔呈者徒二年未馔呈者徒一年半巳阕者杖一百若盗釡甑刀匕之属并从常盗之法䟽议曰供而废阕谓神御之物供祭巳讫退还所司者故云废阕若享荐之具已馔呈馔者谓牲牢枣栗脯修之属已入神所呈閲祀官讫而盗者各徒二年故註云飨荐谓玉币牲牢之属未馔呈者徒一年半谓以上玉币牲牢馔具之属未馔呈祀官而盗者徒一年半巳阕者谓神前饮食荐飨已了退而盗者得杖一百若盗釡甑刀匕之属谓并不用供神故从常盗之法一尺杖六十一疋加一等五疋徒一年五疋加一等罪止加役流言之属谓盘盂杂器之类诸盗御寳者绞乘舆服御物者流二千五百里其拟供服御及供而废阕若食将御者徒二年拟供食御及非服而御者徒一年半䟽议曰称御者太皇太后皇太后皇后亦同皇太子减一等皇帝八寳皆以玉爲之有神寳受命寳皇帝行寳皇帝之寳皇帝信寳天子行寳天子之寳天子信寳此等八寳皇帝所用之物并爲御寳其三后寳以金爲之并不行用盗者俱得绞刑其盗皇太子寳准例合减一等流三千里若盗皇太子妃寳亦流三千里后寳旣与御寳不殊妃寳明与太子无别乘舆服御物谓供奉乗舆服用之物三后服御之物亦同盗者流二千五百里若盗皇太子及妃所服用物准例减一等合徒三年计赃重者即准赃同常盗之法加一等注云谓供奉乗舆之物服通衾茵之属称之属者氊褥之类真副等真谓见供服用之衣副谓副二之服皆须监当之官部分拟进者乃爲御物其拟供服御谓营造未成及供而废阕谓已供用事毕是名废阕若食将御者谓御食已呈监当之官拟进而盗及食者从拟进而盗及食者从拟供服御以下各徒二年故注云将御谓已呈监当之官拟供食御谓未呈监当之官及非服而御之物者若食及盗各徒一年半赃重者各计赃以常盗论加一等诸盗官文书印者徒二年余印杖一百䟽议曰印者信也谓印文书施行通逹上下所在信受故曰官文书印盗此印者徒二年余印杖一百余印谓给诸州封凾及畜产之印在令式印应官给但非官文书之印盗者皆杖一百注云谓贪利之而非行用者皆谓借以爲财不拟行用若将行用即从伪造伪冩封用规避之罪科之诸盗制书者徒二年官文书杖一百重害文书加一等纸券又加一等䟽议曰盗制书徒二年勑及奏抄亦同勑㫖无御书奏抄即有御书不可以御书奏抄轻于勑㫖各与盗制书罪同官文书谓在司寻常施行文书有印无印等重害文书加一等合徒一年注云亦谓贪利之亦如上条盗印借爲财用无所施行重害谓徒罪以上狱案及婚姻良贱勲赏黜陟授官除免之类称之类者谓仓粮财物行军文簿帐及户籍手实之属盗者各徒一年若欲动事盗者自从増减之律即盗应除文案者依凡盗法䟽议曰即盗应除文案者依令文案不须常留者每三年一拣除旣是年乆应除即非见行文案故依凡盗之法计赃科罪诸盗宫殿门符发兵符传符者流二千里使节及皇城京城门符徒三年余符徒一年门钥各减三等盗州镇及仓厨廐库关门等钥杖一百县戍等诸门钥杖六十䟽议曰开闭殿门皆用铜鱼合符用符钥法式已于擅兴律解讫发兵符以铜爲之左者进内右者付州府监及提兵镇守之所并留守应执符官人其符虽通余用爲发兵事重故以发兵爲目传符谓给将乗驿者依公式令下诸方传符两京及北都留守爲麟符东方青龙西方白虎南方朱雀北方玄武两京留守二十左十九右一余皆四左三右一左者进内右者付外州府监应执符人其两京及北都留守符并进内须遣使向四方皆给所诣处左符书于骨帖上内着符里用泥封以门下省印印之所至之处以右符勘合然后承用盗者合流二千里节者皇华出使黜陟幽明輶轩奉制宣威殊俗皆执旌节取信天下及皇城门谓朱雀等门京城门谓明德等门盗此门符及使节者各徒三年余符徒一年余符谓禁苑及交廵等符案擅兴律凢言余符者契亦同即契应发兵者同发兵符法然则盗发兵契各同鱼符之罪门钥各减三等谓各减所开闭之门鱼符三等假有盗宫殿门符合流二千里门钥减三等得徒二年余钥应减门符并准此若是禁苑门钥不可轻于州镇关门等钥盗州镇及官仓厨廐库及关门等钥各杖一百县戍等诸门钥称诸门钥者谓内外百司及坊市门官有门禁盗其钥者各杖六十诸盗禁兵器者徒二年甲弩者流二千里若盗罪轻同私有法盗余兵器及旌旗幡帜者杖九十若盗守卫宫殿兵器者各加一等即在军及宿衞相盗还充官用者各减二等䟽议曰盗禁兵器者徒二年谓非弓箭刀楯短矛私家不合有者皆爲禁兵器甲弩者流二千里盗罪轻者同私有法即盗弩一张流二千里盗甲一领亦流二千里案擅兴律私有甲一领及弩三张流二千里盗甲三领及弩五张绞即盗甲三领或盗弩五张并得绞罪是名盗罪轻同私有法其盗余兵器谓虽是官兵器私家合有者及旌旗幡帜者杖九十并据盗官物计赃重加凡盗一等若盗守卫宫殿兵器者又各加一等谓见用守卫宫殿加凡盗二等即在军谓在行军之所若宿卫相盗还充官用者各减二等若入私者各同上文盗法诸盗毁天尊像佛像者徒三年即道士女冠盗毁天尊像僧尼盗毁佛像者加役流真人菩萨各减一等盗而供养者杖一百䟽议曰凡人或盗或毁天尊若佛像各徒三年道士女冠盗毁天尊像僧尼盗毁佛像者各加役流爲其盗毁所事先圣形像故加役流不同俗人之法真人菩萨各减一等凡人盗毁徒二年半道士女冠盗毁真人僧尼盗毁菩萨各徒三年盗而供养者杖一百谓非贪利将用供养者但盗之与毁各得徒流之坐故注云盗毁不相须其非真人菩萨之像盗毁余像者若化生神王之类当不应爲从重有赃入己者即依凡盗法若毁损功庸多者计庸坐赃论各令修立其道士等盗毁佛像及菩萨僧尼盗毁天尊若真人各依凡人之法诸发冡者加役流已开棺椁者绞发而未彻者徒三年䟽议曰礼云葬者藏也欲人不得见古之葬者厚衣之以薪后代圣人易之以棺椁有发冡者加役流注云发彻即坐招䰟而葬亦是谓开至棺椁即爲发彻先无尸柩招䰟而葬但使发彻者并合加役流已开棺椁者绞谓有棺有椁者必须棺椁两开不待取物触尸俱得绞罪其不用棺椁葬者若发而见尸亦同已开棺椁之坐发而未彻者谓虽发冡而未至棺椁者徒三年其冡先穿及未殡而盗尸柩者徒二年半盗衣服者减一等器物甎版者以凡盗论䟽议曰其冡先穿谓先自穿䧟旧有隙穴者未殡谓尸犹在外未殡埋而盗尸柩者徒二年半谓盗者元无恶心或欲诈代人尸或欲别处改葬之类盗衣服者减一等得徒二年计赃重者以凡盗论加一等此文旣称未殡明上文发冡殡讫而发者亦是若盗器物甎版者谓冡先穿取其明器等物或甎若版以凡盗论问曰发冡者加役流律旣不言尊卑贵贱未知发子孙冡得罪同凢人否荅曰五刑之属条有三千犯状旣多故通比附然尊卑贵贱等数不同刑名轻重粲然有别尊长发卑㓜之坟不可重于杀罪若发尊长之冡据法止同凢人律云发冡者加役流在于凢人便减杀罪一等若发卑㓜之冡须减本杀一等而科之巳开棺椁者绞即同巳杀之坐发而未彻者徒三年计凢人之罪减死二等卑㓜之色亦于本杀上减二等而科若盗尸柩者依减三等之例其于尊长并同凡人诸盗园陵内草木者徒二年半若盗他人墓茔内树者杖一百䟽议曰园陵者三秦记云帝王陵有园因谓之园陵三辅黄图云谓陵四䦨门通四园然园陵草木而合芟刈而有盗者徒二年半若盗他人墓茔内树者杖一百若赃重者准下条以凡盗论加一等若其非盗唯止斫伐者准杂律毁伐树木稼穑各准盗论园陵内徒二年半他人墓茔内树杖一百诸盗官私马牛而杀者徒二年半䟽议曰马牛军国所用故与余畜不同若盗而杀者徒二年半若准赃重于徒二年半者以凡盗论加一等其有盗杀牦牛之类郷俗不用耕驾者计赃以凡盗论诸盗不计赃而立罪名及言减罪而轻于凡盗者计赃重以凡盗论加一等䟽议曰从盗大祀神御之物以下不计赃科唯立罪名亦有减处并谓得罪应重故别立罪名若减罪轻于凡盗者各须计赃以凡盗论加一等假有盗他人马牛而杀评马牛赃直绢二十疋若计凢盗合徒二年半以盗杀马牛故加凡盗一等处徒三年及言减罪轻于凡盗者上条盗尸柩者徒二年半盗衣服者减一等假有盗尸柩上服直绢二十疋依凡盗徒二年半文称减一等只徒二年故依凡盗加一等亦徒三年是名以凡盗论加一等若盗皇太子服用及盗中小祀等物虽得减罪亦是盗不计赃诸强盗䟽议曰强盗取人财注云谓以威若力假有以威胁人不加兇力或有直用兇力不作威胁而刼掠取财者先强后盗谓先加迫胁然后取财先盗后强谓先窃其财事觉之后始加威力如此之例俱爲强盗若饮人药酒或食中加药令其迷谬而取其财者亦从强盗之法即得阑遗之物财主来认因即殴击不肯还物及窃盗取人财财主知觉遂弃财逃走财主逐之因相拒捍如此之类是事有因缘并非强盗自从闘殴及拒捍追捕之法问曰据捕亡律被盗虽傍人皆得捕系未审盗者将财逃走傍人追捕因即格伤或絶时不絶时得罪同强盗否荅曰依律盗者虽是傍人皆得捕系以送官司盗者旣将财逃走傍人依律合捕其人乃拒伤捕者即是先盗后强絶时以后捕者旣无财主寻逐便是不知盗由因相拒格唯有拒捕之罪不成强盗不得财徒二年一尺徒三年二疋加一等十疋及伤人者绞杀人者斩其持仗者虽不得财流三千里五疋绞伤人者斩䟽议曰盗虽不得财徒二年若得一尺即徒三年每二疋加一等赃满十疋虽不满十疋及不得财但伤人者并绞杀人者并斩谓因盗而杀伤人者注云杀伤奴婢亦同诸条奴婢多悉不同良人于此杀伤奴婢亦同良人之坐虽非财主但因盗杀伤皆是无问良贱皆如财主之法盗人若持仗虽不得财犹流三千里赃满五疋合绞持仗者虽不得财伤人者斩罪无首从诸窃盗不得财笞五十一尺杖六十一疋加一等五疋徒一年五疋加一等五十疋加役流䟽议曰窃盗人财谓潜形隐面而取盗而未得者笞五十得财一尺杖六十一疋加一等即是一疋一尺杖七十以次而加至赃满五疋不更论尺即徒一年每五疋加一等四十疋流三千里五十疋加役流其有于一家频盗及一时而盗数家者并累而倍论倍谓二尺爲一尺若有一处赃多累倍不加重者止从一重而㫁其倍赃依例緫徴诸监临主守自盗及盗所监临财物者加凡盗二等三十疋绞䟽议曰假如左藏库物则太府卿丞爲监临左藏令丞爲监事见守库者爲主守而自盗库物者爲监临主守自盗又如州县官人盗部内人财物是爲盗所监临注云若亲王财物依令皇兄弟皇子爲亲王监守自盗王家财物亦同官物之罪加凡盗二等一尺杖八十一疋加一等一疋一尺杖九十五疋徒二年五疋加一等是名加凡盗二等三十疋绞注云本条已有加者亦累加之谓监临主守自盗所监主不计赃之物计赃重者以凡盗论加一等即是本条已有加于此又加二等假有武库令自盗禁兵器计赃直绢二十疋凡人盗者二十疋合徒二年半以盗不计赃而立罪名计赃重者加凡盗一等徒三年监主又加二等流二千五百里如此之类是本条已有加者亦累加之诸故烧人舎屋及积聚之物而盗者计所烧减价併赃以强盗论䟽议曰贼人姦诈千端万绪滥窃穿窬触途诡谲或有烧人舎屋及积聚之物因即盗取其财计所烧之物减价併于所盗之物计赃以强盗论十疋绞问曰有人持仗烧人舎宅因即盗取其财或烧伤物主合得何罪荅曰依杂律故烧人舎屋徒三年不限强之与窃然则持仗烧人舎宅止徒三年因即盗取财物便是元非盗意虽复持仗而行事同先强后盗计赃以强盗科罪火若伤人者同强盗伤人法诸恐喝取人财物者准盗论加一等虽不足畏忌财主惧而自与亦同䟽议曰恐喝者谓知人有犯欲相告诉恐喝以取财物者注云口恐喝亦是虽口恐喝亦与文牒同计赃准盗论加一等谓一尺杖七十一疋加一等五疋徒一年半五疋加一等三十五疋流三千里虽不足畏忌但财主惧而自与财者亦同恐喝之罪注云展转传言假若甲遣乙丙传言于丁恐喝取物五疋甲合徒一年半乙丙并各徒一年是名展转传言受财者皆爲从坐若爲人所侵损恐喝以求备偿假有甲爲乙践损田苗遂恐喝于乙得倍苗之外更取财者爲有损苗之由不当恐喝之坐苗外余物即当非监临主司因事受财坐赃论科㫁此是事有因縁之类者非恐喝问曰恐喝取财五疋首不行又不受分传言者二人一人受财一人不受财各合何罪荅曰律称准盗须依盗法案下条共盗者併赃论造意及从行而不受分即受分而不行各依本首从法若造意不行又不受分即以行人专进止者爲首造意爲从至死减一等从者不行又不受分笞四十其首不行又不受分即以传言取物者爲首五疋合徒一年半造意者爲从合徒一年又一人不受分亦合爲从笞五十又问监临恐喝所部取财合得何罪荅曰凢人恐喝取财准盗论加一等监临之官不同凡人之法名例当条虽有罪名所爲重者自从重理从强乞之律合准枉法而科若知有罪不虚恐喝取财物者合从真枉法而㫁若财未入者杖六十即缌麻以上自相恐喝者犯尊长以凢人论犯卑㓜各依本法䟽议曰恐喝取财无限多少财未入者杖六十即缌麻以上自相恐喝者犯尊长以凢人准盗论加一等强盗亦准此者谓别居期亲以下卑㓜于尊长家行强盗者虽同于凢人家强盗得罪若有杀伤应入十恶者仍入十恶犯卑㓜各依本法谓恐喝缌麻小功卑㓜取财者减凢人一等五疋徒一年大功卑㓜减二等五疋杖一百期亲卑㓜减三等五疋杖九十之类诸本以他故殴击人因而夺其财物者计赃以强盗论至死者加役流䟽议曰谓本无规财之心乃爲别事殴打因见财物遂即夺之事类先强后盗故计赃以强盗论一尺徒三年二疋加一等以先无盗心之故赃满十疋应死者加役流若夺财物不得者止从故闘殴法文称计赃以强盗论夺物赃不满尺同强盗不得财徒二年旣元无盗心虽持仗亦不加其罪因而窃取者以窃盗论加一等若有杀伤者各从故闘法䟽议曰先因他故殴击而輙窃取其财以窃盗论加一等一尺杖七十一疋加一等若有杀伤者谓本因殴击杀伤元非盗财损害各从故闘法谓因闘致死者绞故杀者斩称各者从强夺及窃取各以故闘论问曰监临官司本以他故殴击部内之人因而夺其财物或窃取三十疋者合得何罪荅曰律称本因他故殴击人元即无心盗物殴讫始夺事与强盗相类准赃虽依强盗罪止加役流故知其赃虽多法不至死因而窃取以窃盗论加一等者爲监临主司殴击部内因而窃物以窃盗论加凢盗三等上文强盗旣不至死下文窃盗不可引入绞刑三十疋者罪止加役流又问名例云称以盗论者与真犯同此条因而窃取以窃盗论加一等旣云加一等即重于窃之法监临窃三十疋者绞今荅不死理有未通荅曰本条别有制与例不同者依本条文称夺其财物者以强盗论至死者加役流又云加者不得加至于死是明本以他故殴人因而夺物纵至百疋罪止加役流况于窃取人财岂得加入于死监临虽有加罪加法不至死刑况下条畧奴婢及和诱各依强窃等法罪止流三千里注云虽监临主守亦同即此条虽无监临之文亦不加入于死故唐律䟽议卷第十九故唐律疏议故唐律疏议卷第二十故唐律䟽议卷第二十诸盗缌麻小功亲财物者减凡人一等大功减二等期亲减三等杀伤者各依本杀伤论䟽议曰缌麻以上相盗皆据别居卑㓜于尊长家强盗已于恐喝条释讫其尊长于卑㓜家窃盗若强盗及卑㓜于尊长家行窃盗者缌麻小功减凡人一等大功减二等期亲减三等杀伤者各依本杀伤论谓因盗误杀伤人若杀伤尊卑长㓜各依本杀伤法注云此谓因盗而误杀者谓本心只欲规财因盗而误杀人者亦同因盗过失杀人依闘杀之罪不言伤者爲伤罪稍轻听从误伤之法但杀人坐重虽误同闘杀论若实故杀自依故杀伤法若有所规求故杀期以下卑㓜者绞即此条因盗自爲有所规求故杀期以下卑㓜者绞误杀者自依本闘杀伤论余条谓诸条姦及畧和诱但是争竞有所规求而故杀期以下卑㓜本条不至死者并绞故云余条准此诸同居卑㓜将人盗己家财物者以私輙用财物论加二等他人减常盗罪一等若有杀伤者各依本法䟽议曰同居卑㓜谓共居子孙弟姪之类将外人共盗己家财物者以私輙用财物论加二等案户婚律同居卑㓜私輙用财者十疋笞十十疋加一等罪止杖一百他人减凡盗一等谓卑㓜将人盗物虽多罪止徒一年半他人减常盗罪一等其于首从自依常例若有杀伤者依本杀伤法谓依故杀伤尊长卑㓜法纵不知情他人亦依强盗杀伤法注云他人杀伤纵卑㓜不知情仍从本杀伤法坐之谓卑㓜不知他人杀伤之情仍从故杀伤法称坐之者不在除免加役流之例若他人误杀伤尊长卑㓜不知情亦依误法其𬒳杀伤人非尊长者卑㓜不知杀伤情唯得盗罪无杀伤之坐其有知情并自杀伤者各依本杀伤之法问曰卑㓜将人盗己家财物以私輙用财物论加二等他人减常盗一等若卑㓜共他人强盗者律无加罪之文未知更加罪以否荅曰强之与窃罪状不同案职制律贷所监临财物强者加二等余条强者准此诸亲相盗罪有等差将人盗己家财物者加私輙用财物二等更无强盗之文止明杀伤之坐若杀伤罪重从杀伤法科如杀伤坐轻即准强者加二等此是一部通例故条不别生文诸因盗而过失杀伤人者以闘杀伤论至死者加役流䟽议曰因行窃盗而过失杀伤人者以其本有盗意不从过失収赎故以闘杀伤论其杀伤之罪至死者加役流注云得财不得财等谓得财与不得财并从闘杀伤科财主寻逐遇他死者非谓财主寻逐盗物之贼或坠马或落坑致死之类是遇他故而死盗者唯得盗罪而无杀伤之坐其共盗临时有杀伤者以强盗论同行人不知杀伤情者止依窃盗法䟽议曰谓共行窃盗不谋强盗临时乃有杀伤人者以强盗论同行人而不知杀伤情者止依窃盗法谓同行元谋窃盗不知杀伤之情止依窃盗爲首从杀伤者依强盗法诸以私财物奴婢畜产之类贸易官物者计其等准盗论计所利以盗论䟽议曰以私家财物奴婢畜产之类或有碾硙邸店荘宅车船等色故云之类注云余条不别言奴婢者与畜产财物同谓反逆条中称资财并没官不言奴婢畜产即是緫同财物又廐库律验畜产不以实者一笞四十三加一等罪止杖一百若以故价有増减赃重者计所増减坐赃论即无验奴婢之文若验奴婢不实者亦同验畜产之法故云余条不别言奴婢者与畜产财物同贸易官物者谓以私物贸易官物计其等准盗论假将私奴贸易官奴其奴各直绢五疋其价虽等仍准盗论合徒一年注云官物贱亦如之谓私奴直绢十疋博官奴直绢五疋亦徒一年计所利以盗论谓以私物直绢一疋贸易官物直绢两疋即一疋是等合准盗论监主之与凡人并杖六十一疋是利以盗论凡人亦杖六十有倍赃若是监临主掌加罪二等合杖八十应累併者皆将以盗累于准盗加罪之类除免倍赃各尽本法注云其贸易奴婢计赃重于和诱同和诱法假有监临之官以私奴婢直绢三十疋贸易官奴婢直绢六十疋即是计利三十疋监临自盗合绞凡人贸易奴婢计利五十疋即合加役流以本条和畧奴婢罪止流三千里虽监临主守亦同即于此条贸易不可更重故云同和诱法并流三千里诸山野之物已加功力刈伐积聚而輙取者各以盗论䟽议曰山野之物谓草木薬石之类有人已加功力或刈伐或积聚而輙取者各以盗论谓各准积聚之处时价计赃依盗法科罪诸畧人畧卖人爲奴婢者绞爲部曲者流三千里爲妻妾子孙者徒三年因而杀伤人者同强盗法䟽议曰畧人者谓设方畧而取之畧卖人者或爲经畧而卖之注云不和爲畧十岁以下虽和亦同畧法爲奴婢者不共和同即是𬒳畧十岁以下未有所知易爲诳诱虽共安和亦同畧法畧人畧卖人爲奴婢者并绞畧人爲部曲者或有状验可慿勘诘知实不以爲奴者流三千里爲妻妾子孙者徒三年爲弟姪之类亦同注云因而杀伤人者同强盗法谓因畧人拒閗或杀若伤同强盗法旣同强盗之法因畧杀伤傍人亦同因畧伤人虽畧人不得亦合绞罪其畧人亦爲奴婢不得又不伤人以强盗不得财徒二年拟爲部曲徒一年半拟爲妻妾子孙者徒一年在律无正文解者须尽犯状消息轻重以类㫁之爲奴婢者即与强盗十疋相似故畧人不得唯徒二年爲部曲者本条减死一等故畧未得徒一年半爲妻妾子孙者减二等故亦减强盗不得财二等合徒一年和诱者各减一等若和同相卖爲奴婢者皆流二千里卖未售者减一等即畧和诱及和同相卖他人部曲者各减良人一等䟽议曰和诱谓和同相诱减畧一等爲奴婢者流三千里爲部曲者徒三年爲妻妾子孙者徒二年半若和同相卖谓元谋两和相卖爲奴婢者卖人及𬒳卖人罪无首从皆流二千里其数人共卖他人自依首从之法卖未售者减一等谓和同相卖未售事发各徒三年注云下条准此谓下条得逃亡奴婢而卖未售及卖期亲卑㓜及子孙之妇等爲奴婢未售者亦减一等故云准此即畧和诱和同相卖他人部曲者谓畧他人部曲爲奴婢者流三千里畧部曲还爲部曲者合徒三年畧爲妻妾子孙徒二年半和诱者各减一等和诱部曲爲奴婢徒三年还爲部曲徒二年半爲妻妾子孙徒二年若共他人部曲和同相卖爲奴婢减流一等徒三年爲部曲者徒二年半故云各减良人一等其畧和诱缌麻以上亲部曲客女者律虽无文令有转事量酬衣食之直不可同于凡人亦须依盗法而减缌麻小功部曲减凡人部曲一等大功减二等期亲减三等问曰部曲客女𬒳人所诱将爲妻妾子孙而和同遂去诱者已有罪名去者合得何罪荅曰名例律共犯罪以造意爲首随从者减一等背主受诱即当此条准其罪坐减诱者罪一等自余受诱律无正文者并合从坐科罪若逃亡之罪重者依例当条虽有罪名所爲重者自从重诸畧奴婢者以强盗论和诱者以窃盗论各罪止流三千里即奴婢别赍财物者自从强窃法不得累而科之䟽议曰畧奴婢者亦谓不和经畧而取计赃以强盗论和诱者谓两共和同以窃盗论各依强窃爲罪其赃并合倍备各罪止流三千里注云虽监临主守亦同谓虽是监临主守应加亦同罪止流三千里即奴婢别赍财物者谓除奴婢身所着衣服剰有财物自从强窃法因畧者一尺徒三年二疋加一等和诱者一尺杖六十一疋加一等各从一重科之并不得将奴婢之身累併财物同㫁故云自从强窃法不得累而科之其奴婢身别赍财畧诱者不知有物止得畧诱本罪赃不合科如其知者财虽奴婢将行各同强窃法其畧诱良人或部曲客女衣服外有财者亦同强窃盗法不取入己者良人部曲合有资财不在坐限若得逃亡奴婢不送官而卖者以和诱论藏隐者减一等坐之即私从奴婢买子孙及乞取者准盗论乞卖者与同罪䟽议曰凡捉得逃亡奴婢依令五日内合送官司其有不送而私卖者以和诱论计赃依盗法即私藏隐者减盗罪一等坐之即私从奴婢买子孙及乞取者或买或乞各平所乞买奴婢之价计赃准盗论并不在除免倍赃监临加罪加役流之例乞卖者与同罪谓奴婢将子孙乞人及卖与人并与买乞者同罪故注云虽以爲良亦同谓乞买者虽将爲良人亦与充贱罪同诸畧卖期亲以下卑㓜爲奴婢者并同闘殴杀法即和卖者各减一等其卖余亲者各从凡人和畧法䟽议曰期亲以下卑㓜者谓弟妹子孙及兄弟之子孙外孙子孙之妇及从父弟妹并谓本条杀不至死者假如闘杀弟妹徒三年杀子孙徒一年半若畧卖弟妹爲奴婢同闘杀法徒三年卖子孙爲奴婢徒一年半之类故云各同闘殴杀法如本条杀合至死者自入余亲例无服之卑㓜者谓已妾无子及子孙之妾亦同卖期亲以下卑㓜从本杀科之故云亦同假如杀妾徒三年若畧卖亦徒三年之类即和卖者各减一等谓减上文畧卖之罪一等和卖弟妹徒二年半和卖子孙徒一年之类其卖余亲各从凡人和畧法者但是五服之内本条杀罪名至死者并名余亲故云从凡人和畧法问曰卖妻爲婢得同期亲卑㓜以否荅曰妻服虽是期亲不可同之卑㓜故诸条之内每别称夫爲百代之始敦两族之好本犯非应义絶或准期㓜之亲若其卖妻爲婢原情即合离异夫自嫁者依律两离卖之充贱何宜更合此条卖期亲卑㓜妻固不在其中只可同彼余亲从凡人和畧之法其于殴杀还同凡人之罪故知卖妻爲婢不入期㓜之科又问名例律云家人共犯止坐尊长未知此文和同相卖亦同家人共犯以否荅曰依例本条别有制与例不同依本条此文卖期亲卑㓜及兄弟子孙外孙之妇卖子孙及己妾子孙之妾各有正条𬒳卖之人不合加罪爲其卑㓜合受处分故也其卖余亲各从凡人和畧法旣同凡人爲法不合止坐家长诸知畧和诱和同相卖及畧和诱部曲奴婢而买之者各减卖者罪一等䟽议曰谓知畧和诱和同相卖等情而故买之者各减卖者罪一等谓各依其色准前条减卖人罪一等假有人知畧卖良人爲奴婢而买之者从绞上减一等合流三千里之类知祖父母父母卖子孙及卖子孙之妾若己妾而买者各加卖者罪一等䟽议曰若畧和诱他人而卖得罪已重故买者减卖者罪一等若知祖父母卖子孙以下得罪稍轻故买者加卖者罪一等假有父祖卖子孙爲奴婢依闘杀法合徒一年半知而买者加罪一等徒二年之类注云展转知情而买假有甲知他人祖父卖子孙而买复与乙乙又卖与丙展转皆知卖子孙之情而买者各与𥘉买者同谓甲乙丙俱合徒二年若𥘉买之时不知畧诱和同相卖之情买得之后访知即须首告不首告者亦以知情论各同𥘉买之罪问曰知畧和诱充贱而娶爲妻妾合得何罪荅曰知畧和诱和同相卖而买之者各减卖者罪一等其畧爲部曲客女减爲贱罪一等爲妻妾子孙又减一等即是从贱爲妻妾减罪二等通𥘉买减三等假有知畧良爲婢合绞买爲婢者减一等买爲客女减二等娶爲妻妾减三等举斯一节即买余色减罪可知诸知畧和诱又强盗窃盗而受分者各计所受赃准窃盗论减一等知盗赃而故买者坐赃论减一等知而爲藏者又减一等䟽议曰知畧和诱人及畧和诱奴婢或强盗窃盗若知情而受分者爲其𥘉不同谋故计所受之赃准窃盗论减一等假有知人强盗受绢五疋者减窃盗一等合杖一百之类其知盗赃而故买坐赃论减一等谓知强窃盗赃故买十疋合杖一百知而故藏又减一等合杖九十其余犯赃故买及藏者律无罪名从不应爲流以上从重徒以下从轻诸共盗者併赃论造意及从行而不受分即受分而不行各依本首从法䟽议曰共行盗者併赃论假有十人同盗得十疋人别分得一疋亦各得十疋之罪若造意之人或行而不受分或受分而不行从者亦有行而不受分或受分而不行虽行受有殊各依本首从爲法止用一人爲首余爲从坐假有甲造意不行受分乙爲从行而不受分仍以甲爲首乙爲从之类若造意者不行又不受分即以行人专进止者爲首造意者爲从至死者减一等从者不行又不受分笞四十强盗杖八十䟽议曰假有甲造意行盗而不行所盗得财又不受分乙丙丁等同行乙爲处分方畧即行人专进止者乙合爲首甲不行爲从其强盗应至死者减死一等流三千里虽有从名流罪以下仍不得减其共谋窃盗从者不行又不受分笞四十若谋强盗从者不行又不受分杖八十若本不同谋相遇共盗以临时专进止者爲首余爲从坐䟽议曰行盗本不同谋相遇共盗者即以临盗之时专进止者爲首余皆爲从注云共强盗者罪无首从谓强盗虽本不同谋但是同行并无首从主遣部曲奴婢盗者虽不取物仍爲首若行盗之后知情受财强盗窃盗并爲窃盗从䟽议曰主遣当家部曲奴婢行盗虽不取所盗之物主仍爲行盗首部曲奴婢爲从若部曲奴婢私自行盗主后知情受财准所受多少不限强之与窃并爲窃盗从假有部曲等先强盗窃盗得财主后知情受绢五疋合杖一百之类问曰有人行盗其主先不同谋乃遣部曲奴婢随他人爲盗爲遣行人元谋作首欲令部曲奴婢主作首荅曰盗者首出元谋若元谋不行即以临时专进止爲首令奴婢之主旣不元谋又非行色但以处分奴婢随盗求财奴婢之此行由主处分今所问者乃是他人元谋主虽驱使家人不可同于盗者先谋旣自有首其主即爲从论计入奴婢之赃准爲从坐假有奴婢逐他緫盗五十疋绢奴婢分得十疋奴婢爲五十疋从徒三年主爲十疋从合徒一年之类诸共谋强盗临时不行而行者窃盗共谋者受分造意者爲窃盗首余并爲窃盗从若不受分造意者爲窃盗从余并笞五十䟽议曰假有甲乙丙丁同谋强盗甲爲首临时不行而行者窃盗甲虽不行共谋受分甲旣造意爲窃盗首余行者并爲窃盗从甲若不受分复不行爲窃盗从从者不行又不受分笞五十前条窃盗从不行又不受分笞四十此条笞五十者爲元谋强盗故也若共谋窃盗临时不行而行者强盗其不行者造意受分知情不知情并爲窃盗首造意者不受分及从者受分俱爲窃盗从䟽议曰同谋行窃盗临时有不行之人而行人自爲强盗其不行者是元谋造意受强盗赃分不限知情不知情并爲窃盗首其造意者不受分及从者受分俱爲窃盗从诸盗经断后仍更行盗前后三犯徒者流二千里三犯流者绞其于亲属相盗者不用此律䟽议曰行盗之人寔爲巨蠧屡犯明宪罔有悛心前后三入刑科便是怙终其事峻之以法用惩其罪故有强盗窃盗经断更爲三犯徒者流二千里三犯流者绞亦谓断后又爲者其未断经降虑者不入三犯之限注云三盗皆据赦后爲坐谓据赦后三犯者不论赦前犯状爲数亲属相盗者不用此律谓自依亲属本条不用此三犯之律案职制律亲属谓缌麻以上及大功以上婚姻之家假有于堂兄弟妇家及堂兄弟男女婚姻之家犯盗徒流以上并不入三犯之例问曰有三犯死罪会降皆至流徒或一两度故唐律疏议故唐律疏议卷第二十一止犯流徒或一两度从死会降緫计三犯亦同三犯流徒以否荅曰律有赦后之文不言降前之犯死罪会降止免极刑流徒之科本法仍在然其所犯本坐重于正犯徒流准律而论緫当三犯之例诸盗公取窃取皆爲盗䟽议曰公取谓行盗之人公然而取窃取谓方便私窃其财皆名爲盗注云器物之属须移徙者谓器物钱帛之类须移徙离于本处珠玉寳货之类据入手隐藏纵未将行亦是其木石重器非人力所胜应须䭾载者虽移本处未䭾载间犹未成盗但物有巨细难以备论畧举纲目各准临时取㫁阑圈系闭之属须絶离常处谓马牛駞骡之类须岀䦨圈及絶离系闭之处放逸飞走之属谓鹰犬之类须专制在巳不得自由乃成爲盗若畜产伴类随之假有盗马一疋别有马随不合併计爲罪即因逐伴而来遂将入巳及盗其母而子随之者皆併计爲罪诸部内有一人爲盗及容止盗者里正笞五十三人加一等县内一人笞三十四人加一等䟽议曰部内谓州县郷里所管之内百姓有一人爲盗及容止盗者谓外盗入境所部容止所管里正笞五十注云坊正村正亦同谓得罪亦同里正三人加一等四人行盗合杖六十县内一人笞三十谓县内一人行盗县令笞三十四人加一等有五人行盗即笞四十之类注云部界内有盗发谓里正等以上部界之内有盗发及杀人者一处以一人论谓一处盗发同部内一人行盗一处杀人同一人行强盗故云一处以一人论杀人者仍从强盗之法下文强盗者加一等杀人者亦加一等与强盗同即是部内有一人强盗者里正等杖六十虽非部内人但当境内强盗发亦准此容止杀人贼者亦依强盗之法州随所管县多少通计为罪各罪止徒二年强盗者各加一等䟽议曰州随所管县多少通计为罪各罪止徒二年谓州县里正坊正村正等并罪止徒二年强盗者各加一等罪止徒二年半上注云杀人同强盗之法故知杀人及发处若容止各准强盗加之其通计之法已于户婚律解讫注云以长官爲首佐职爲从但宣风导俗肃清所部长官之事故以长官爲首即剌史县令阙者以次官当之旣云佐职爲从即罪不及主典即盗及盗发杀人后三十日捕获主司各勿论限外能捕获追减三等若军役所有犯队正以上折冲以下各准部内征人冐名之法同州县爲罪䟽议曰谓部内有人行盗及当境盗发及部内人杀他人及境内人𬒳他杀事发后三十日自捕获并他人捕获主司各勿论并得免罪若三十日限外能捕获者追减三等称追减者虽结正讫仍得减之若已经奏决者依捕亡律不在追减之例其军役有犯谓行军及领军人傜役之所有犯盗及杀人事发若容止盗者队正队副以上折冲以下得罪并准部内征人冐名之法同州县爲罪谓队正队副团内一人爲盗及容止盗者若有盗发之所窃盗者各笞五十若是强盗及杀人若𬒳杀之处每事各加一等校尉旅师减队正队副一等折冲果毅准所管校尉多少通计爲罪假如部内一人爲盗及容止盗者里正笞五十三人加一等计队正同里正亦一人笞五十三人加一等计二十五人罪止徒二年旅帅校尉一人笞四十二十五人罪止徒一年半折冲果毅如管三校尉三人笞四十七十五人徒一年半管四校尉者四人笞四十一百人罪止徒一年半同州县爲罪长官爲首佐职爲从故唐律䟽议卷第二十故唐律䟽议卷第二十一䟽议曰闘讼律者首论闘殴之科次言告讼之事从秦汉至晋未有此篇至后魏太和年分击讯律爲闘律至北齐以讼事附之名爲闘讼律后周爲闘竞律隋开皇依齐闘讼名至今不攺贼盗之后须防闘讼故次于贼盗之下诸闘殴人者笞四十伤及以他物殴人者杖六十䟽议曰相争爲闘相击爲殴若以手足殴人者笞四十注云谓以手足击人者举手足爲例用头击之类亦是伤谓手足殴伤及以他物殴而不伤者各杖六十注云见血爲伤谓因殴而见血者非手足者即兵不用刃亦是谓手足之外虽是兵器但不用刃者皆同他物之例问曰殴人者谓以手足击人其有撮挽头发或擒其衣领亦同殴击以否答曰条云闘殴谓以手足击人明是虽未损伤下手即便获罪至如挽鬓撮发擒领扼喉旣是伤杀于人状则不轻于殴例同殴法理用无惑伤及㧞发方寸以上杖八十若血从耳目出及内损吐血者各加二等䟽议曰谓他物殴人伤及㧞发方寸以上各杖八十方寸者谓量拔发无毛之所纵横径各满方寸者若方斜不等围绕四方爲方寸若殴人头面其血或从耳或从目而出及殴人身体内损而吐血者各加手足及他物殴伤罪二等其㧞发不满方寸者止从殴法其有㧞鬓亦准发爲坐若殴鼻头血出止同伤科殴人痢血同吐血例诸闘殴人折齿毁缺耳鼻眇一目及折手足指若破骨及汤火伤人者徒一年折二齿二指以上及髠发者徒一年半䟽议曰因闘殴人而折其齿或毁破及缺穴人耳鼻即毁缺人口眼亦同眇一目谓殴眇其目亏损其明而犹见物者及折手足指若因打破骨而非折者及以汤若火烧盪伤人者各徒一年若汤火不伤从他物殴法若折二齿二指以上称以上者虽折更多亦不加罪及髠截人发者各徒一年半其髠发不尽仍堪爲髻者止当㧞发方寸以上杖八十若因闘髠发遂将入已者依贼盗本以他故殴击人因而夺其财物计赃以强盗论以铜鐡汁伤人比汤火伤人如其以虵蜂蝎螫人同他物殴人法若殴人十指并折不堪执物即二支废从笃疾科流三千里诸闘以兵刃斫射人不着者杖一百䟽议曰因闘遂以兵刃斫射人不着者杖一百注云兵刃谓弓箭刃矟矛之属称之属者虽用殳㦸等皆是即殴罪重者谓本条殴罪得徒一年以上者斫射人不着即从殴法假如因闘斫射小功兄姊而不着者即依本条殴罪科徒一年即不从斫射之罪如此之类即从殴法若刃伤及折人肋眇其两目堕人胎徒二年䟽议曰若刃伤谓以金刃伤人注云刃谓金鐡无大小之限堪以杀人者及折人肋谓闘殴人折肋眇其两目亦谓亏损其明而犹见物堕人胎谓在孕未生因打而落者各徒二年注云堕胎者谓在辜内子死乃坐谓在母辜限之内而子死者子虽伤而在母辜限外死者或虽在辜内胎落而子未成形者各从本损伤法无堕胎之罪其有殴亲属贵贱等胎落者各从徒二年上爲加减之法皆须以母定罪不据子作尊卑若依胎制刑或致欺绐故保辜止保其母不因子立辜爲无害子之心也若殴母罪重同折伤科之假有殴姊胎落依下文殴兄姊徒二年半折伤者流三千里又条折伤谓折齿以上堕胎合徒二年重于折齿之坐即殴姊落胎合流三千里之类诸闘殴折跌人支体及瞎其一目者徒三年辜内平复者各减二等䟽议曰因闘殴折跌人支体支体谓手足或折其手足或跌其骨体及瞎一目谓一目䘮明全不见物者各徒三年注云折支者谓折四支之骨跌体者谓骨节差跌失于常处辜内平复者谓折跌人支体及瞎一目于下文立辜限内骨莭平复及目得见物并于本罪上减二等各徒二年注云余条折跌平复准此谓于诸条尊卑贵贱等闘殴及故殴折跌辜内平复并减二等虽非支体于余骨莭平复亦同若支先挛是废疾𬒳折故此殴挛支止依殴折一支流二千里有荫合同减赎何者例云故殴人至废疾流不合减赎今先废疾不因殴令废疾所以听其减赎即损二事以上及因旧患令至䔍疾若㫁舌及毁败人阴阳者流三千里䟽议曰即损二事以上者谓殴人一目瞎及折一支之类及因旧患令至笃疾假有旧瞎一目爲残疾更瞎一目成笃疾或先折一脚爲废疾更折一脚爲笃疾若㫁舌谓全不得语毁败阴阳谓孕嗣废絶者各流三千里㫁舌语犹可解毁败阴阳不絶孕嗣者并从伤科问曰人目先盲重殴睛坏口或先痖更㫁其舌如此之类各合何罪荅曰人貌肖天地禀形父母莫不爱其所受乐天委命虽复宿遭痼疾然亦痛此重伤至于𬒳人毁损在法岂宜异制如人旧痖或先䘮明更坏其睛或㫁其舌止得守文还科㫁舌瞎目之罪诸闘殴杀人者绞以刃及故杀人者斩虽因闘而用兵刃杀者与故杀同䟽议曰闘殴者元无杀心因相闘殴而杀人者绞以刃及故杀者谓闘而用刃即有害心及非因闘争无事而杀是名故杀各合斩罪虽因闘而用兵刃杀者本虽是闘乃用兵刃杀人者与故杀同亦得斩罪并同故杀之法注云爲人以兵刃逼已因用兵刃拒而伤杀逼己之人虽用兵刃亦依闘杀之法余条用兵刃准此谓余亲戚良贱以兵刃逼人人以兵刃拒杀者并准此闘法又律云以兵刃杀者与故杀同旣无伤文即是伤依闘法注云因用兵刃拒而伤杀者爲以兵刃伤人因而致死故连言之问曰故杀人合斩用刃闘杀亦合斩刑得罪旣是不殊准文更无异理何须云用兵刃杀者与故杀同荅曰名例犯十恶及故杀人者准会赦犹除名兵刃杀人者其情重又同故杀之法会赦犹遣除名不因闘及殴伤人者加闘殴伤罪一等虽因闘但絶时而杀伤者从故杀伤法䟽议曰不因闘竞故殴伤人者加闘殴伤一等若拳殴不伤笞四十上加一等合笞五十之类虽因闘但絶时而杀伤者谓忿竞之后各已分散声不相接去而又来杀伤者是名絶时从故杀伤法诸保辜者手足殴伤人限十日以他物殴伤人者二十日以刃及汤火伤人者三十日折跌支体及破骨者五十日䟽议曰凡是殴人皆立辜限手足殴人伤与不伤限十日若以他物殴伤者限二十日以刄刄谓金铁无大小之限及汤火伤人谓灼烂皮肤限三十日若折骨跌体及破骨无问手足他物皆限五十日注云殴伤不相须谓殴及伤各保辜十日然伤人皆须因殴今言不相须者爲下有僵仆或恐迫而伤此则不因殴而有伤损故律云殴伤不相须余条殴伤者各准此谓诸条殴人或伤人故闘谋杀强盗应有罪者保辜并准此限内死者各依杀人论其在限外及虽在限内以他故死者各依本殴伤法䟽议曰限内死者各依杀人论谓辜限内死者不限尊卑良贱及罪轻重各从本条杀罪科㫁其在限外假有拳殴人保辜十日计累千刻之外是名限外及虽在限内谓辜限未满以他故死者他故谓别增余患而死假殴人头伤风从头疮而入因风致死之类仍依杀人论若不因头疮得风别因他病而死是爲他故各依本殴伤法故注云他故谓别增余患而死其有堕胎瞎目毁败阴阳折齿等皆约手足他物以刃汤火爲辜限诸同谋共殴伤人者各以下手重者爲重罪元谋减一等从者又减一等若元谋下手重者余各减二等至死者随所因爲重罪䟽议曰同谋共殴伤人者谓二人以上同心计谋共殴伤人者假有甲乙丙丁谋殴伤人甲爲元谋乙下手最重殴人一支折以下手重爲重罪乙合徒三年甲是元谋减一等合徒二年半丙丁等爲从又减一等合徒二年若不因闘乙爲故殴之首合流二千里甲是元谋减一等合徒三年丙丁徒二年半若是元谋下手重者假甲爲元谋下手最重即甲合徒三年乙丙丁各减二等并徒二年若故殴即甲合流二千里余各减二等各徒二年半之类至死谓𬒳殴人致死随所因爲重罪谓甲殴头乙殴手丙殴足若由头疮致死者即甲爲重罪由手伤致死即乙爲重罪由足伤致死者即丙爲重罪重罪者偿死余各减二等徒三年甲是元谋止减一等流二千里其不同谋者各依所殴伤杀论其事不可分者以后下手爲重罪䟽议曰其不同谋者假有甲乙丙丁不同谋因闘共殴伤一人甲殴头伤乙打脚折丙打指折丁殴不伤若因头疮致死甲得杀人之罪偿死乙爲折支合徒三年丙爲折指合徒一年丁殴不伤合笞四十是爲各依所殴伤杀论其事不可分者谓此四人共殴一人其疮不可分别𬒳殴致死以后下手者爲重罪谓丁下手最后即以丁爲重罪余各徒三年元谋减一等流三千里若乱殴伤不知先后轻重者以谋首及𥘉闘者爲重余各减二等䟽议曰假有人群党共闘乱殴伤人𬒳伤杀者不知下手人名又不知先后轻重若同谋殴之即以谋首爲重罪其不同谋乱殴伤者以𥘉闘者爲重罪自余非谋首及非𥘉闘各减二等徒三年若不至死唯折二支若谋闘者谋首流三千里余各徒二年半其不同谋𥘉闘者流三千里余亦减二等问曰甲乙丙三人同谋殴人各拳殴一下合作首从以否荅曰律云同谋共殴人者各以下手重者爲重罪此㩀辜内致死故有节级减文下又云不同谋者各依所殴伤杀论即明殴者得殴罪伤者得伤罪杀者得杀罪拳殴人者笞四十不同谋者各从殴科同谋殴人岂得减罪是知各笞四十不爲首从若更有丁亦与甲乙丙同谋丁不下手又非元谋即减二等笞二十之类又问甲乙二人同谋殴人甲是元谋又先下手殴一支折乙爲从后下手殴一目瞎各合何罪荅曰㩀上条折跌人支体及瞎其一目者徒三年即损二事以上及因旧患令至笃疾者流三千里此即同谋共殴人伤损二事甲虽谋首合徒三年由乙损二事合流三千里若不同谋各损一事俱得本罪并徒三年诸以威力制缚人者各以闘殴论因而殴伤者各加闘殴伤二等䟽议曰以威若力而能制缚于人者各以闘殴论依上条手足之外皆爲他物缚人皆用徽纆明同他物之限缚人不伤合杖六十若伤杖八十因而殴伤者谓因缚即殴者伤与不伤各加闘殴伤二等谓因缚用他物殴不伤者杖八十伤者杖一百之类是名各加闘殴伤二等即威力使人殴击而致死伤者虽不下手犹以威力爲重罪下手者减一等䟽议曰威力使人者谓或以官威或恃势力之类而使人殴击他人致死伤者威力之人虽不下手犹以威力爲重罪下手者减一等假有甲恃威力而使乙殴杀丙甲虽不下手犹得死罪乙减一等流三千里若折一指甲虽不下手合徒一年乙减一等杖一百之类甲是监临官百姓无罪唤问事以杖依法决罚致死官人得杀人罪问事不坐若遣用他物手足打杀官人得威力杀人罪问事下手者减一等科诸闘两相殴伤者各随轻重两论如律后下手理直者减二等䟽议曰闘两相殴伤者假有甲乙二人因闘两相殴伤甲殴乙不伤合笞四十乙殴甲伤合杖六十之类或甲是良人乙是贱隷甲殴乙伤减凡人二等合笞四十乙殴甲不伤加凡人二等合杖六十之类其间尊卑贵贱应有加减各准此例后下手理直者减二等假甲殴乙不伤合笞四十乙不犯甲无辜𬒳打遂拒殴之乙是理直减本殴罪二等合笞二十乙若因殴而杀甲本罪纵不至死即不合减故注云至死者不减问曰尊卑相殴后下手理直得减未知伯叔先下手殴姪兄姊先下手殴弟妹其弟姪等后下手理直得减以否荅曰凡人相殴条式分明五服尊卑轻重颇异只如殴缌麻兄姊杖一百小功大功逓加一等若殴缌麻以下卑㓜折伤减凡人一等小功大功逓减一等据服虽是尊卑相殴两俱有罪理直则减法亦无疑若其殴亲姪弟妹至死然始获罪伤重律则无辜罪旣不合两论理直岂冝许减举伯叔兄姊但殴伤卑㓜无罪者并不入此条诸于宫内忿争者笞五十声彻御所及相殴者徒一年以刃相向者徒二年䟽议曰宫殿之内致敬之所忽敢忿争情乖恭肃故宫内忿争者笞五十嘉徳等门以内爲宫内衞禁律宫城有犯与宫门同即顺天等门内亦是若忿竞之声彻于御所及有相殴击者各徒一年以刃相向者徒二年旣不论兵刃即是刃无大小之限殿内逓加一等伤重者又加闘伤二等䟽议曰殿内忿争逓加一等者谓太极等门爲殿内忿争杖六十声彻御所及相殴者徒一年半以刃相向徒二年半若上阁内忿争杖七十声彻御所及相殴者徒二年以刃相向者徒三年伤重者各加闘伤二等假有凡闘以他物殴伤人内损吐血合杖一百宫内加二等徒一年半即重于宫内相殴徒一年凡闘殴人折齿合徒一年若于殿内是伤重加二等合徒二年是重于殿内相殴徒一年半此爲各加闘伤二等注云计加重于本罪即须加谓殿内凡闘相殴不伤合徒一年半假有甲于殿内殴缌麻尊长本罪合徒一年由在殿内故加罪二等合徒二年是名计加重于本罪不加本罪者假如殴缌麻兄姊合杖一百以在殿内故加二等合徒一年半即与殿内凡闘罪同此是计加不重于本罪止依本徒一年半爲坐余条称加者准此谓一部律内称加得重于本罪者即须加加不重者从本法诸殴制使本属府主刺史县令及吏卒殴本部五品以上官长徒三年伤者流二千里折伤者绞䟽议曰有因忿而殴制使本属府主刺史县令及吏卒殴本部五品以上官长其吏卒等并于名例解讫殴者合徒三年伤者流二千里折伤者绞注云折伤谓折歯以上依上条闘殴人折歯毁缺耳鼻眇一目及折手足指若破骨及汤火伤人者各徒一年此云折伤者折歯以上得徒一年以上皆是若殴六品以下官长各减三等减罪轻者加凡閗一等死者斩詈者各减殴罪三等䟽议曰六品以下官长谓下镇将及戍主若诸陵署在外诸监署六品以下虽隷寺监当监署有印别起正案行事皆爲当处官长所管吏卒而殴者各减殴五品以上官长罪三等合徒一年半若伤者流上减三等合徒二年折伤者死上减三等徒二年半减罪轻者加凡閗一等假有凡人故殴六品官长折肋合徒二年半从死减三等亦徒二年半拠上条计加重于本罪即须加旣云加凡閗一等从徒二年半上加一等处徒三年下条流外官殴九品以上各又加二等合流二千五百里如此等各减罪轻者加凡閗一等因殴致死者斩詈者减殴罪三等谓詈制使以下本部官长以上从徒三年上减三等合徒一年半若詈六品以下官长又减三等合杖九十此名詈者各减殴罪三等注云须亲自闻之乃成詈谓皆须𬒳詈者亲自闻之乃爲詈即殴佐职者徒一年伤重者加凡閗伤一等死者斩䟽议曰殴佐职者谓除长官之外当司九品以上之官皆爲佐职所部吏卒殴者徒一年伤重者假如他物故殴伤佐职凡閗合杖九十九品以上加二等合徒一年爲佐职又加一等徒一年半之类是名伤重者加凡闘一等至死者斩诸佐职及所统属官殴伤官长者各减吏卒殴伤官长二等减罪轻者加凡闘一等死者斩䟽议曰佐职谓当司九品以上及所统属官者若省寺监管局署州管县镇管戌卫管诸府之类是所统属殴伤官长者官长谓尚书省诸司尚书寺监少卿少监国子司业以上少尹诸卫将军以上千牛府中郎将以上诸率府副率以上诸府果毅以上王府司马并诸州别驾虽是次官并同官长或唯有长官一人佐职殴者各减吏卒殴伤官长罪二等即吏卒殴官长折伤者绞若佐职及所统属官殴五品以上官长折伤减吏卒二等合徒三年若殴六品以下官长折伤者减三等徒一年半减罪轻者加凡闘一等假如佐职殴六品以下官长折二齿从死上减五等合徒一年半凡闘折二齿亦徒一年半上条计加重于本罪即须加更加一等处徒二年余罪计加得重并准此若佐职及所统属官殴伤五品以上官长者各减吏卒二等假有吏卒殴五品以上官长折肋合死今为佐职殴减吏卒二等合徒三年折肋本罪合徒二年别条六品殴伤五品加二等合徒三年既云减罪轻者加凡闘一等合流二千里死者斩诸殴本属府主刺史县令之祖父母父母及妻子者徒一年伤重者加凡闘伤一等疏议曰殴本属府主刺史县令之祖父母父母及妻子者徒一年伤重者加凡闘伤一等谓折一指或折一齿凡殴亦徒一年比凡闘为轻加凡闘伤一等合徒一年半之类府主等祖父母父母若是议贵凡殴得徒二年为是本属府主之祖父母父母加一等得徒二年半伤重以上并准例加一等诸皇家袒免亲而殴之者徒一年伤者徒二年伤重者加凡闘二等缌麻以上各递加一等死者斩疏议曰礼云五世袒免之亲四世缌麻之属皇家戚属理弘尊敬袒免之亲其有殴者合徒一年伤者徒二年故闘及用他物不伤者其罪一也其于诸条相殴唯立罪名不言闘殴又不言以闘论者故殴闘殴及手足他物得罪悉同并无差降伤重者加凡闘二等假有殴折二齿凡闘合徒一年半加二等合徒二年半之类缌麻以上各递加一等假有殴缌麻折二齿徒三年小功流二千里大功流二千五百里期亲流三千里殴不伤从徒一年上递加殴伤者从徒二年上递加不加入死故云各递加一等死者斩问曰皇家袒免亲或为佐职官或为本属府主剌史县令之祖父母父母妻子或是己之所亲若有犯者合递加以否答曰皇家亲属为尊主之敬故异余人长官佐职为敬所部尊敬之处理各不同律无递加之文法止各从重㫁若己之亲各凖尊卑服数为罪不在皇亲及本属加例又问皇家袒免之亲若有官品而殴之者合累加以否答曰律註殴袒免之亲据皇家亲属立罪此由缘敬为重官髙亦合累加诸流外官以下殴议贵者徒二年伤者徒三年折伤者流二千里疏议曰流外官谓勲品以下爰及庶人殴议贵者徒二年议贵谓文武职事官三品以上散官二品以上及爵一品者伤者徒三年折伤者流二千里谓折齿以上若殴折一支凖凡人合徒三年依下文加凡闘二等流二千五百里若殴折二支流三千里本条虽云加凡闘伤二等律无加入死之文止依凡人之法殴伤五品以上减二等若减罪轻及殴伤九品以上各加凡闘伤二等疏议曰流外官以下殴伤五品以上减二等谓减议贵二等殴者徒一年伤者徒二年折伤者徒二年半若减罪轻假有殴五品以上折一支从流二千五百里减二等徒二年半即是减罪轻于凡闘徒三年加二等处流二千五百里之类及殴伤九品以上各加凡闘伤二等谓殴九品以上六品以下之官不伤杖六十伤即杖八十他物不伤杖八十伤即杖一百之类若殴至死者各依凡人法问曰律称流外官以下殴议贵徒二年若奴婢部曲殴议贵者爲共凡人罪同爲依本法加罪以否答曰依下条部曲殴伤良人加凡人一等奴婢又加一等此是良人与奴婢部曲凡闘之罪其部曲奴婢殴凡人尚各加罪况于贵族及官品贵者理依加法唯据本条加至死者始合处死假如有部曲殴良人折二支加凡闘一等註云加者加入于死既于凡闘流三千里上加一等合至绞刑别条虽加不入于死设有部曲故殴良人九品以上一支折凡闘折一支徒三年九品以上加凡闘二等流二千五百里故殴又加一等流三千里部曲殴又加一等即不合入死亦止流三千里此名余条不加入死之类故唐律䟽议卷第二十一故唐律疏议故唐律疏议卷第二十二故唐律䟽议卷第二十二诸流内九品以上殴议贵者徒一年伤重及殴伤五品以上若五品以上殴伤议贵各加凡闘伤二等䟽议曰流内九品以上六品以下殴议贵者徒一年伤重谓他物殴凡人内损吐血合杖一百殴议贵合加二等徒一年半此名伤重其六品以下殴伤五品以上若五品以上殴伤议贵或殴不伤亦各加凡闘殴二等诸监临官司于所统属官及所部之人有髙官而殴之及官品同自相殴者并同凡闘法䟽议曰监临官司于所统属佐官以下及所管部属之人有髙官而监临官司殴之者同凡闘法不计阶品爲其所管故也及官品同谓六品以下九品以上或五品以上非议贵者议贵谓三品以上一品以下并爲官品同并谓不相管隷自相殴者并同凡闘之罪假有勲官骑都尉而殴上柱国其上柱国旣非议贵罪与凡闘同其统属下司殴上司者长官以外皆据品科其有府及镇戍隷州者亦为统属之限问曰州叅军事殴州内县令带五品以上勲官得为统属同凡闘以否荅曰县令是州内统属之官假令品髙州官殴之准上文各同凡闘之法诸拒州县以上使者杖六十殴者加二等伤重者加闘伤一等即被禁掌而拒捍及殴者各加一等䟽议曰拒州县以上使称以上者省台寺监及在京诸司等并是遣使追摄拒捍不从者杖六十殴者加二等杖八十伤重者谓他物殴内损吐血凡闘一百加闘伤一等徒一年註云谓有所征摄权时拒捍不从者即被禁掌拒捍及殴者各加二等谓有司禁録或复散留而輙拒捍合杖七十殴所司者合杖九十伤重者谓重一百杖以上加凡闘二等若使人官品髙者各依本品加是名各加一等诸部曲殴良人者加凡人一等奴婢又加一等若奴婢殴良人折跌支体及瞎其一目者绞死者各斩䟽议曰名例律称部曲者妻亦同此即部曲妻不限良人及客女殴伤良人者注云官戸与部曲同加凡人一等谓加凡闘殴伤一等注云加者加入于死谓部曲殴良人损二事以上及因旧患令至笃疾断舌及毁败隂阳凡殴流三千里者部曲加一等合死此名加入于死奴婢又加一等谓加凡闘二等若奴婢殴良人折跌支体及瞎其一目者绞跌体瞎目各罪止徒三年即明殴良人准凡人相殴罪合流者各入死罪因殴致死各斩其良人殴伤杀他人部曲者减凡人一等奴婢又减一等若故杀部曲者绞奴婢流三千里䟽议曰良人殴伤或杀他人部曲者减凡人一等谓殴杀者流三千里折一支者徒二年半之类奴婢又减一等殴杀者徒三年折一支徒二年之类若不因闘故杀部曲者合绞若谋而杀讫亦同其故杀奴婢者流三千里即部曲奴婢相殴伤杀者各依部曲与良人相殴伤杀法相侵财物者不用此律䟽议曰部曲闘殴杀奴婢流三千里折一支徒二年半折一齿杖一百奴婢殴部曲损伤二事以上及因旧患令至笃疾及断舌毁败隂阳者绞折一支者流二千里折一齿者徒一年半若部曲故杀奴婢亦绞是名各依部曲与良人相殴伤杀法余条良人部曲奴婢私相犯谓谋杀人穿地得尸不更埋之类私相犯本条无正文者并凖此条加减之法相侵财物者各依凡人相侵盗之法故云不用此律诸奴婢有罪其主不请官司而杀者杖一百无罪而杀者徒一年䟽议曰奴婢贱隷虽各有主至于杀戮宜有禀承奴婢有罪不请官司而輙杀者杖一百无罪杀者谓全无罪失而故杀者徒一年注云期亲及外祖父母杀者与主同谓有罪杀者杖一百无罪杀者徒一年故云与主同下条部曲者下条无期亲及外祖父母伤杀部曲罪名若有伤杀亦同于主故云准此诸主殴部曲至死者徒一年故杀者加一等其有愆犯决罚致死及过失杀者各勿论䟽议曰主殴部曲至死者徒一年不限罪之轻重故杀者加一等谓非因殴打本心故杀者加一等合徒一年半其有愆犯而因决罚致死及过失杀之者并无罪问曰妾有子或无子殴杀夫家部曲奴婢合当何罪或有客女及婢主幸而生子息自余部曲奴婢而殴得同主期亲以否荅曰妾殴夫家部曲奴婢在律虽无罪名轻重相明须从减例下条云妾殴夫之妾子减凡人二等妾子殴伤父妾加凡人三等则部曲与主之妾相殴比之妾子与父妾相殴法即妾殴夫家部曲亦减凡人二等部曲殴主之妾加凡人三等若妾殴夫家奴婢减部曲一等奴婢殴主之妾加部曲一等至死者各依凡人法其有子者若子为家主母法不降于儿并依主例若子不为家主于奴婢止同主之期亲余条妾子为家主及不为家主各准此客女及婢虽有子息仍同贱隷不合别加其罪诸部曲奴婢过失杀主者绞伤及詈者流䟽议曰部曲奴婢是为家仆事主须存谨敬又亦防其二心故虽过失杀主者绞若过失伤主及詈者流不言里数者为止合加杖二百故也即殴主之期亲及外祖父母者绞已伤者皆斩詈者徒二年过失杀者减殴罪二等伤者又减一等䟽议曰部曲奴婢殴主之期亲谓异财者及殴主之外祖父母者绞伤者皆斩罪无首从詈者徒二年过失杀者减殴罪二等合徒三年加杖二百过失伤者又减一等合徒二年半加杖一百八十殴主之缌麻亲徒一年伤重者各加凡人一等小功大功逓加一等死者皆斩䟽议曰部曲奴婢殴主之缌麻亲者无问正服义服并徒一年伤重者谓殴罪重于徒一年各加凡闘一等假有部曲用他物殴主缌麻亲内损吐血依凡人合杖一百犯良人加一等缌麻加凡人一等合徒一年半若奴婢以他物故殴主之缌麻亲伤准凡人合杖九十奴婢犯良人加二等此条伤重又加一等合徒一年半故云伤重各加凡人一等小功大功逓加一等谓奴婢用他物殴伤小功亲徒二年大功徒二年半是名逓加一等注云加者加入于死假如部曲殴主大功亲折支准凡人徒三年部曲加一等合流二千里其大功亲加三等合绞即是加者加入于死其缌麻小功部曲有犯各从本罪准此加例加应入死者处绞死者皆斩谓奴婢部曲殴主缌麻以上亲至死者皆斩罪无首从诸殴缌麻小功亲部曲奴婢折伤以上各减杀伤凡人部曲奴婢二等大功又减一等过失杀者各勿论䟽议曰殴缌麻小功亲部曲谓殴身之缌麻小功亲部曲减凡人部曲二等谓緫减三等假如殴折肋者凡人合徒二年减三等合杖一百若殴奴婢折齿凡人合徒一年奴婢减二等缌麻小功亲奴婢又减二等緫减四等合杖七十故云折伤以上各减凡人部曲奴婢二等大功又减一等谓殴小功部曲折齿緫减四等合杖七十若殴大功奴婢合杖六十自外殴折伤以上各准此例为减法其有过失杀缌麻以上部曲奴婢者各无罪诸殴伤妻者减凡人二等死者以凡人论殴妾折伤以上减妻二等䟽议曰妻之言齐与夫齐体议同于㓜故得减凡人二等死者以凡人论合绞以刃及故杀者斩殴妾不伤无罪折伤以上减妻罪二等即是减凡人四等若杀妾者止减凡人二等若妻殴伤杀妾与夫殴伤杀妻同过失杀者各勿论䟽议曰若妻殴伤杀妾谓殴者减凡人二等死者以凡人论注云皆须妻妾告乃坐即外人告者无罪至死者听余人告余人不限亲踈皆得论告杀妻仍为不睦妻即是缌麻以上亲准例自当不睦为称以凡人论故重明此例过失杀者各勿论为无恶心故得无罪诸妻殴夫徒一年若殴伤重者加凡闘伤三等死者斩䟽议曰妻殴夫徒一年若殴伤重者加凡闘伤三等假如凡人以他物殴伤人内损吐血合杖一百加凡闘三等处徒三年此是计加之法须夫告乃坐谓要须夫告然可论罪因殴致死者斩媵及妾犯者各加一等过失杀伤者各减二等䟽议曰依令五品以上有媵庶人以上有妾故媵及妾犯夫者各加妻犯夫一等谓殴夫者徒一年半殴伤重者加凡闘伤四等加者加入于死若殴夫折一支或瞎一目凡闘徒三年加四等合绞是名加入于死过失杀者各减二等谓妻妾媵过失杀者并徒三年假如妻折夫一支加凡人三等流三千里过失减二等合徒二年半若媵及妾折夫一支合绞过失减二等合徒三年自余折伤各随轻重准此加减之例即媵及妾詈夫者杖八十若妾犯妻者与夫同媵犯妻者减妾一等妾犯媵者加凡人一等杀者各斩䟽议曰媵及妾詈夫者杖八十若妾犯妻者与犯夫同谓殴者徒一年半死者斩媵犯妻者减妾一等殴者徒一年伤重者从重上减妾一等妾犯媵者加凡人一等谓殴者笞五十折一齿者徒一年半之类死者各斩谓媵及妾犯夫及妻若妾犯媵殴杀者各斩注云余条媵无文者谓上条殴妾折伤以上减妻二等之类妻妾相犯及犯夫当条无文者各与妾同诸殴缌麻兄姊杖一百小功大功各逓加一等尊属者又各加一等伤重者各逓加凡闘伤一等死者斩即殴从父兄姊准凡闘应流三千里者绞䟽议曰殴缌麻兄姊谓本宗及外姻有缌麻服者并同殴此兄姊杖一百小功徒一年大功徒一年半尊属者又各加一等谓殴缌麻尊属徒一年小功尊属徒一年半大功尊属依礼唯夫之祖父母及夫之伯叔父母此并各有本条自从殴夫之祖父母绞夫之伯叔父母减夫犯一等徒二年半即此大功无尊属加法伤重者各逓加凡闘伤一等谓他物殴缌麻兄姊内损吐血准凡人杖一百上加一等合徒一年小功徒一年半大功徒二年尊属又加一等即缌麻徒一年半小功徒二年之类因殴致死者各斩假有殴小功尊属折二支加凡人三等不云加入于死罪止逺流即殴从父兄姊准凡闘应流三千里者谓损二事以上或因旧患令至䔍疾断舌及毁败隂阳此是凡闘应流三千里于从父兄姊犯此流者合绞若尊长殴卑㓜折伤者缌麻减凡人一等小功大功逓减一等死者绞即殴杀从父弟妹及从父兄弟之子孙者流三千里若以刃及故杀者绞䟽议曰若尊长殴卑㓜折伤者谓折齿以上旣云折伤即明非折伤不坐因殴折伤缌麻卑㓜减凡人一等小功减二等大功减三等假有殴缌麻卑㓜折一指凡闘合徒一年减一等杖一百小功减二等杖九十大功减三等杖八十其殴伤重者逓减各准此因殴致死者尊长各绞即殴杀从父弟妹谓堂弟妹及从父兄弟之子孙谓堂姪及姪孙者流三千里若以刃杀及不因闘而故杀者俱合绞刑诸殴兄姊者徒二年半伤者徒三年折伤者流三千里刃伤及折支若瞎其一目者绞死者皆斩詈者杖一百伯叔父母姑外祖父母各加一等即过失杀伤者各减本杀伤罪二等䟽议曰兄姊至亲更相急难弯弧垂泣义切匪他輙有殴者徒二年半殴伤者徒三年折伤者或折齿或折手足指但折一事即合处流若用刃伤及折支或跌其支体若瞎其一目谓全失其明者各得绞罪因殴致死者首从皆斩詈者合杖一百其伯叔父母姑外祖父母各加一等谓加犯兄姊一等殴者徒三年伤者流二千里文无加入死折伤亦止流坐詈者徒一年过失杀若伤各减本杀伤二等谓过失杀者各减死罪二等合徒三年过失折齿者从流减二等之类其过失之罪兄姊以下并同减二等若殴杀弟妹及兄弟之子孙外孙者徒三年以刃及故杀者流二千里过失杀者各勿论䟽议曰殴杀弟妹及兄弟之子孙者兄弟子期服孙即小功注云曾玄孙者各依本服论兄弟曾孙为缌麻玄孙当袒免服纪旣踈恩情转杀故云各依本服论谓殴杀曾孙合绞玄孙旣当袒免自依凡人法此条殴兄弟曾玄孙旣依本服即明上条殴杀从父兄弟曾玄孙降服已尽亦同凡人其殴杀弟妹及兄弟之子孙外孙者各徒三年以刃及故杀者流二千里过失杀者各勿论诸詈祖父母父母者绞殴者斩过失杀者流三千里伤者徒三年若子孙违犯敎令而祖父母父母殴杀者徒一年半以刃杀者徒二年故杀者各加一等即嫡继慈养杀者又加一等过失杀者各勿论䟽议曰子孙于祖父母父母情有不顺而輙詈者合绞殴者斩律无皆字案文可知子孙虽共殴杀原情俱是自殴虽无皆字各合斩刑下条妻妾殴夫之祖父母父母伤者皆斩举轻明重皎然不惑过失杀者流三千里伤者徒三年见血为伤伤无大小之限若子孙违犯敎令谓有所敎令不限事之大小可从而故违者而祖父母父母即殴杀之者徒一年半以刃杀者徒二年故杀者各加一等谓非违犯敎令而故杀者手足他物杀徒二年用刃杀徒二年半即嫡継慈养杀者为情踈易违故又加一等律文旣云又加即以刃故杀者徒二年半上加一等徒三年违犯敎令以刃杀者二年上加一等徒二年半殴杀者一年半上加一等徒二年过失杀者各勿论即有违犯敎令依法决罚邂逅致死者亦无罪诸妻妾詈夫之祖父母父母者徒三年殴者绞伤者皆斩过失杀者徒三年伤者徒二年半䟽议曰妻妾有詈夫之祖父母父母者徒三年注云须舅姑告乃坐殴者绞伤者皆斩罪无首从过失杀者徒三年伤者徒二年半即殴子孙之妇令废疾者杖一百笃疾者加一等死者徒三年故杀者流二千里妾各减二等过失杀者各勿论䟽议曰祖父母父母殴子孙之妇令废疾者依戸令腰嵴折一支废为废疾合杖一百笃疾者两目盲二支废加一等合徒一年死者徒二年故杀者谓不因殴詈无罪而輙杀者流二千里若殴妾令废疾杖八十笃疾杖九十至死者徒二年故杀者徒二年半过失杀者各勿论诸妻妾殴詈故夫之祖父母父母者各减殴詈舅姑二等折伤者加役流死者斩过失杀伤者依凡论䟽议曰故夫谓夫亡改嫁者其被出及和离者非各减殴詈舅姑罪二等谓殴者徒三年詈者徒二年折齿以上者加役流死者斩无皆字即有首从过失杀伤者依凡论谓杀者依凡人法赎铜一百二十斤伤者各依凡人伤法征赎其铜入被伤杀之家其旧舅姑殴子孙旧妻妾折伤以上各减凡人三等死者绞过失杀者勿论䟽议曰其旧舅姑殴子孙旧妻妾折伤以上各减凡人三等谓折指者合杖八十折一支者徒一年半之类死者绞既不言故杀者斩即是故杀者亦绞过失杀者勿论问曰子孙之妇夫亡守志其姑少寡改醮他人或被弃放此姑妇相犯者合得何罪荅曰子孙身亡妻妾改嫁舅姑现在此为旧舅姑今者姑虽被弃或已改醮他人子孙之妻孀居守志虽于夫家义絶母子终无絶道子旣如母其妇理亦如姑姑虽适人妇仍在室理依亲姑之法不得同于旧姑若夫之嫡继慈飬不入此条诸殴兄之妻及殴夫之弟妹各加凡人一等若妾犯者又加一等䟽议曰嫂叔不许通问所以逺别嫌疑殴兄之妻及殴夫之弟妹者礼敬顿乖故各加凡人一等若妾犯者又加一等谓妾殴夫之弟妹加妻一等緫加凡人二等夫之弟妹殴兄妾以凢人论即妾殴夫之妾子减凡人二等殴妻之子以凡人论若妻之子殴伤父妾加凡人一等妾子殴伤父妾又加二等䟽议曰即妾殴夫之妾子减凡人二等为匹敌之故得罪稍轻殴妻之子以凡人论为女君尊重故同凡闘若妻之子殴伤父妾加凡人一等妾子殴伤父妾又加二等称又加者緫加三等若殴折一齿徒二年半之类注云至死者各依凡人法当条虽有加减至死者并与凡人同故唐律疏议故唐律疏议卷第二十三故唐律䟽议卷第二十三诸殴伤妻前夫之子者减凡人一等同居者又减一等死者绞䟽议曰殴伤妻前夫之子者谓改醮之妇携子适人后夫殴伤者减凡人一等同居者谓与继父同居立庙服期又减一等谓减凡人二等若殴之令至笃疾及㫁舌毁败隂阳如此之类得徒二年半不同居徒三年因殴致死者同居不同居俱得绞罪殴伤继父者与缌麻尊同同居者加一等䟽议曰继父者谓母后嫁之夫注云谓曾经同居今异者依礼继父同居服期谓妻少子㓜子无大功之亲与之适人所适者亦无大功之亲而所适者以其资财为之筑家庙于家门之外岁时使之祀焉是谓同居继子之妻虽不从服若有犯夫之继父者从下条减夫一等其不同居者谓先尝同居今异者継父若自有子及有大功之亲虽复同住亦为异居若未尝同居则不为异居即同凡人之例其先同居今异者殴之同缌麻尊合徒一年伤重者各加凡闘二等死者斩同居者虽着期服终非本亲犯者不同正服止加缌麻尊一等谓殴者合徒一年半伤重者加凡人三等注云余条继父准此谓诸条准服尊卑相犯得罪并准此例虽于继父下注即称妻前夫之子并与继父义同律称与缌麻尊同其有谋杀及卖理当不睦于前夫之子不言与缌麻卑㓜同殴之准凡人减罪不入缌麻卑㓜之例即殴伤见受业师加凡人二等死者各斩䟽议曰礼云凡敎学之道严师为难师严道尊方知敬学如有亲承儒敎㐲膺凾丈而殴师者加凡人二等死者各斩称各者并殴继父至死俱得斩刑注云谓伏膺儒业而非私学者儒业谓经业非私学者谓弘文国子州县等学私学者即礼云家有塾遂有序之类如有相犯并同凡人问曰殴见受业师加凡人二等其博士若有髙品累加以否荅曰殴见受业师加凡人二等先有官品亦从品上累加若闘殴无品愽士加凡人二等合杖六十九品以上合杖八十若殴五品愽士亦于本品上累加之诸妻殴詈夫之期亲以下缌麻以上尊长各减夫犯一等妾犯者不减死者各斩䟽议曰依丧服夫之所为兄弟服妻降一等今妻殴夫缌麻以上尊长减夫一等以从夫为服罪亦降夫注云减罪轻者加凡闘伤一等谓故殴缌麻兄姊折一支合流二千五百里妻若减夫一等徒三年故殴凡人折一支旣合流二千里即是减罪轻加凡人一等流二千五百里是减罪轻者加凡闘伤一等妾犯者不减妾犯尊长即与夫同死者各斩谓殴尊长致死妻妾并合斩刑虽云减夫一等若本制服重即从重论假如殴夫之伯叔父母折肋当大功尊加凡人四等合流二千五百里若准夫减一等即徒三年名例律云当条虽有罪名所为重者自从重须准服加四等流二千五百里之类殴伤卑属与夫殴同死者绞即殴杀夫之兄弟子流三千里故杀者绞妾犯者各从凡闘法若尊长殴伤卑㓜之妇减凡人一等妾又减一等死者绞䟽议曰殴伤卑属谓是夫家卑属与夫殴同谓殴夫之从父兄弟子孙有服者折伤以上缌麻减凡人一等诸如此类并与夫同死者绞即殴杀夫之兄弟子流三千里故杀者绞妾犯者各同凡闘法谓并依凡人闘法科罪若尊长殴伤卑㓜之妇谓夫之期亲以下缌麻以上尊长殴伤卑㓜之妇减凡人一等妾减凡人二等死者绞诸祖父母父母为人所殴击子孙即殴击之非折伤者勿论折伤者减凡闘折伤三等至死者依常律䟽议曰祖父母父母为人所殴击子孙理合救之当即殴击虽有损伤非折伤者无罪折伤者减凡闘折伤三等谓折一齿合杖八十之类至死者谓殴前人致死合绞以刃杀者合斩故云依常律注云谓子孙元非随从者若元随从即依凡闘首从论律文但称祖父母父母为人所殴击不论亲踈尊卑其有祖父母父母之尊长殴击祖父母父母依律殴之无罪者止可解救不得殴之輙即殴者自依闘殴常法若夫之祖父母父母共妻之祖父母父母相殴子孙之妇亦不合即殴夫之祖父母父母如当殴者即依常律问曰主为人所殴击部曲奴婢即殴击之得同子孙之例以否荅曰部曲奴婢非亲不同子孙之例唯得解救不得殴击诸闘殴而误杀伤傍人者以闘杀伤论至死者减一等䟽议曰闘殴而误杀伤傍人者假如甲共乙闘甲用刃杖欲击乙误中于丙或死或伤者以闘杀伤论不从过失者以其元有害心故各依闘法至死者减一等流三千里若以故僵仆而致死伤者以戯杀伤论即误杀伤助己者各减二等䟽议曰仰谓之僵伏谓之仆谓共人闘殴失手足跌而致僵仆误杀伤傍人者以戯杀伤论别条戯杀伤人者减闘杀伤人二等谓杀者徒三年折一支者徒二年之类即误杀伤助己者各减二等假如甲与乙共殴丙其甲误殴乙至死减二等伤减二等或僵仆压乙杀伤减戯杀伤二等杀乙从戯杀减二等緫减四等合徒二年若压折一支亦减四等徒一年是名各减二等问曰甲共子乙同谋殴丙而乙误中其父因而致死得从误杀伤助己减等二以否荅曰律云闘殴而误杀伤傍人以闘杀伤论杀伤傍人坐当过失行者本为缘闘故从闘杀伤论若父来助己而误杀者听减二等便即轻于过失依例当条虽有罪名所为重者自从重论合从过失之坐处流三千里又问以闘僵仆误杀助己父母或虽非僵仆鬬误杀期亲尊长各合何罪荅曰以闘僵仆误杀父母或期亲尊长若减罪轻于过失者并从过失之法又问假有数人同谋杀甲夜中怱遽乃误杀乙合得何罪荅曰此既本是谋杀与闘殴不同闘殴彼此相持谋杀潜行屠害殴甲误中于丙尚以闘杀伤论以其元无杀心至死听减一等况复本谋害甲元作杀心虽误杀乙原情非闘者若其杀甲是谋杀人今旣误杀乙合科故杀罪诸部曲奴婢詈旧主者徒二年殴者流二千里伤者绞杀者皆斩过失杀伤者依凡论䟽议曰部曲奴婢詈旧主者徒二年殴者流二千里伤者绞有首从杀者皆斩罪无首从过失杀伤者并准凡人收赎铜入伤杀之家即殴旧部曲奴婢折伤以上部曲减凡人二等奴婢又减二等过失杀者各勿论䟽议曰主殴旧部曲奴婢折伤以上部曲减凡人二等谓折齿合杖九十奴婢又减二等合杖七十之类过失杀者勿论问曰部曲奴婢殴詈旧主期以下亲或旧主亲属殴伤所亲旧部奴婢得减凡人以否答曰五服尊卑各有血属故殴尊长节级加之至如奴婢部曲唯系于主为经主放顾有宿恩其有殴詈所以加罪非主之外虽是亲姻所有相犯并依凡人之法又问有人谋杀旧部曲奴婢或于旧部曲奴婢家强盗有杀伤者合减罪以否荅曰殴旧部曲奴婢得减凡人爰至于死亦依减例明谋杀及诸杂犯合依减法唯盗财物特异常犯止依凡人之法不合减科诸戯杀伤人者减闘杀伤二等虽和以刃若乗髙履危入水中以故相杀伤者唯减一等即无官应赎而犯者依过失法收赎䟽议曰戯杀伤人者谓以力共戯若因而杀伤人减闘罪二等若有贵贱尊卑长㓜各依本闘杀伤罪上减二等虽则以力共戯终须至死和同不相瞋恨而致死者虽和以刃礼云死而不吊者三谓畏压溺况乎嬉戯或以金刃或乗髙处险或临危履薄或入水中旣在险危之所自须共相警戒因此共戯遂致杀伤虽即和同原情不合致有杀伤者唯减本杀伤罪一等即无官应赎谓有䕃及老小废疾之类而犯应赎罪者依过失法収赎假有过失杀人赎铜一百二十斤戯杀得减二等赎铜六十斤即是轻重不类故依过失赎罪不从减法注云余条非故犯谓一部律内诸条非故犯罪无官应得收赎者并准此假有甲为人合药误不如本方杀人合徒二年半若白丁则从真役若是官品之人合赎者不可征铜五十斤亦征一百二十则是余条之类其不和同及于期亲尊长外祖父母夫夫之祖父母虽和并不得为戯各从闘杀伤法䟽议曰谓戯者元不和同及于期亲尊长外祖父母夫夫之祖父母此等尊长非应共戯纵虽和同并不得为戯各从闘杀伤之法假有共期亲尊长戯折一支者仍处绞之类诸过失杀伤人者各依其状以赎论䟽议曰过失之事注文论之备矣杀伤人者各准杀伤本状依収赎之法注云谓耳目所不及假有投甎瓦及弹射耳不闻人声目不见人出而致杀伤其思虑所不到者谓本是幽僻之所其处不应有人投瓦及石误有杀伤或共举重物而力所不制或共升髙险而足蹉跌或因击禽兽而误杀伤人者如此之类皆为过失称之属者谓若共捕盗贼误杀伤旁人之类皆是其本应居作官当者自从本法诸知谋反及大逆者密告随近官司不告者绞知谋大逆谋叛不告者流二千里知指斥乗舆及妖言不告者各减本罪五等官司承告不即掩捕经半日者各与不告罪同若事须经畧而违时限者不坐䟽议曰谋反者谓知人潜谋欲危社稷大逆者谓知人于宗庙及山陵宫阙已有毁损并须宻告随近官司知而不即告者绞若知谋大逆谓知始谋欲毁宗庙山陵等谋叛者谓知谋欲背国从伪亦须宻告官司不告者流二千里若知指斥乗舆谓情理切害及妖言者谓妄説休咎之言不告者各减本罪五等本应死者从死上减五等妖言惑不满衆者流上减五等是名各减五等官司承告谋反以下不即掩捕若经半日者谓经五十刻不即掩捕各与不告罪同若事须经畧谓人衆既多须得人兵器仗如此经畧以故违时限而失罪人者不坐其知谋反以下虽不宻告随近官司能自捕送者亦与宻告同因其自捕惊失罪人或巳就拘执而失者并同失囚之法诸诬告谋反及大逆者斩从者绞若事容不审原情非诬者上请若告谋大逆谋叛不审者亦如之䟽议曰诬告谋反及大逆者谓知非反逆故欲诬之首合斩从合绞若事容不审者谓或奉别勑閲兵或欲脩葺宗庙见閲兵疑是欲反见脩宗庙疑为大逆之类本情初非诬告者具状上请听勑若告谋大逆谋叛不审亦合上请故云亦如之诸诬告人者各反坐即紏弹之官挟私弹事不实者亦如之䟽议曰凡人有嫌遂相诬告者准诬罪轻重反坐告人即紏弹之官谓据令应合紏弹者若有憎恶前人或朋党亲戚挟私饰诈妄作紏弹者并同诬告之律反坐其罪准前人入罪之法至死而前人虽断讫未决者反坐之人听减一等若诬人反逆虽复未决引虚不合减罪本应加杖者谓诬告部曲奴婢流罪若实部曲奴婢止加杖二百既虚诬告者不流亦准杖法反坐单丁应加杖者亦依决杖反坐及赎者谓诬告老小废疾若实即前人合赎虚即反坐者亦依赎论即诬官人及有䕃者假有白丁诬七品官流罪若实官人即合例减官当如虚反坐还得流罪诬告有䕃之人事合减赎反坐之者不得准前人减赎法并眞配徒流是名依常律若告二罪以上重事实及数事等但一事实除其罪重事虚反其所剰即罪至所止者所诬虽多不反坐䟽议曰若告二罪以上重事实假有甲告乙殴人折一齿合徒一年又告人盗绢五疋亦合徒一年或故杀他人马一匹合徒一年半推杀马是实殴盗是虚是名告二罪以上重事实又有丙告丁三事各徒一年此名数事等但一事实除其罪重事虚反其所剰者假如甲告乙盗绢五疋合徒一年又告故杀官私马牛合徒一年半若其盗实杀马牛是虚即是剰告半年之罪反坐半年故云反其所剰即罪至所止者所诬虽多不反坐假有告人非监临主司因事受财百疋勘当五十疋实坐赃五十疋罪止徒三年剰告五十疋为罪至所止不反坐之类其告二人以上虽实者多犹以虚者反坐若上表告人已经闻奏事有不实反坐罪轻者从上书诈不实论䟽议曰告二人以上罪虽实者多犹以虚者反坐以其人事各别故得罪不同注云谓告二人以上但一人不实罪虽轻犹反其坐假有人告甲乙丙丁四人之罪三人徒罪以上并实一人笞罪事虚不得以实多放免仍从笞罪反坐若上表告人巳经闻奏事有不实反坐罪轻于上书不实准从上书诈不实处徒二年不应反坐者无罪假如甲上表告乙丙箇徒一年一实一虚准律既免反坐于甲无上书不实之罪诸告小事虚而狱官因其告检得重事及事等者若类其事则除其罪离其事则依诬论䟽议曰告小事虚而狱官因其告检得重事者假有告人盗驴检得盗马其价又贵是为得重事及事等者假如告盗甲家马检得盗乙家骡其价相佀是为事等若类其事谓骡马驴等色目相类所告虽虚除其妄罪离其事者谓告人盗马检得铸钱之属是离其事则依本诬论仍得诬告盗马之罪此条为依告状检赃生文不同狱官状外求罪之例问曰告人私有弩狱官因告乃检得甲是类事以否荅曰称类者谓其形状难辨原情非诬所以得除其罪然弩之与甲虽同禁兵论其形様色类全别事非疑似元状是诬如此之流不得为类诸诬告人流罪以下前人未加拷掠而告人引虚者减一等若前人已拷者不减即拷证人亦是䟽议曰诬告死罪自有别制唯诬告人流罪以下前人未加拷掠而告人自引虚者得减反坐之罪一等若前人已拷者无问杖数多少然后引虚即不合减即拷证人亦是谓虽不拷被告之人拷傍证之者虽自引虚亦同已拷不减其诬告期亲尊长以下及奴婢部曲诬告主之外祖父母以上虽即引虚各不合减问曰律云前人未加拷掠而告人引虚减一等未知前人已经断讫然后引虚合减以否荅曰律文但言已加拷掠不言事经断讫拷讫已伤律有成制断讫未损理合减科若事经奏讫不合追减及已役已配亦是已损已伤前人计与拷掠义同不在减科之例诸告祖父母父母者绞䟽议曰父为子天有隐无犯如有违失理须谏诤起敬起孝无令䧟罪若有忘情弃礼而故告者绞注云谓非缘坐之罪缘坐谓谋反大逆及谋叛以上皆为不臣故子孙告亦无罪缘坐同首法故虽父祖听捕告若故告余罪者父祖得同首例子孙处以绞刑下条准此者谓告期亲尊长情在于恶欲令入罪而故告之故云准此若因推劾事不获免随辨注引不当告坐即嫡継慈母杀其父及所养者杀其本生并听告䟽议曰嫡継慈母者名例并已释讫此等三母杀其父及所养父母杀其所生父母并听告若嫡継母杀其所生庶母亦不得告故律文但云杀其父者听告问曰所生之母被出其父更娶継妻其継母乃杀所出之母出母之子合告以否荅曰所飬父母本是他人杀其所生故律听告今言出母即是所生名例称犯夫及义絶者得以子䕃即子之于母孝爱情深顾复之思终无絶道継母杀其亲母准例亦合听告又问嫡継慈母有所规求故杀子孙合得何罪又子孙得自理诉以否此母或被出或父卒后行若为科断荅曰子孙之于祖父母父母皆有祖父子孙之名其有相犯之文多不据服而断贼盗律有所规求而故杀期以下卑㓜者绞论服相犯例准傍期在于子孙不入期服然嫡继慈养依例虽同亲母被出改嫁礼制便与亲母不同其改嫁者唯止服期依令不合解官据礼又无心䘮虽曰子孙唯准期亲卑㓜若犯此母亦同期亲尊长被出者礼旣无服并同凢人其应理诉亦依此法故唐律䟽议卷第二十三故唐律疏议故唐律疏议卷第二十四故唐律䟽议卷第二十四诸告期亲尊长外祖父母夫夫之祖父母虽得实徒二年其告事重者减所告罪一等即诬告重者加所诬罪三等告大功尊长各减一等小功缌麻减二等诬告重者各加所诬罪一等䟽议曰告期亲尊长外祖父母夫夫之祖父母依名例律并相容隐被告之者与自首同告者各徒二年告事重于徒二年者减所告罪一等假有告期亲尊长盗上绢二十五疋合徒三年尊长同首法免罪卑㓜减所告罪一等合徒二年半之类注云所犯虽不合论谓期亲以下或年八十以上十岁以下若笃疾犯罪虽不合论而卑㓜告之依法犹坐即诬告期亲尊长得罪重于二年徒者加所诬罪三等假有诬告期亲尊长一年半徒罪加所诬罪三等合徒三年此亦是计加得重于本罪即须加告大功尊长各减一等谓告得实徒一年半重于徒一年半者即减期亲罪一等假有告大功尊长三年徒减期亲一等处徒二年半告小功缌麻尊长虽得实同减期亲二等合徒一年告事重者亦减期亲尊长二等假有告三年徒虽实徒一年半之类诬告重者谓诬告大功小功缌麻重者各加所诬罪一等假有诬告大功尊长一年半徒加所诬罪一等合徒二年诬告小功缌麻尊长徒一年罪亦加所诬罪一等徒一年半之类即非相容隐被告者论如律若告谋反逆叛者各不坐其相侵犯自理诉者听䟽议曰小功缌麻非相容隐被告之者不得同于首原各依律科断故云被告者论如律若告谋反逆叛者谓期亲尊长以下犯谋反逆叛三事以其不臣故虽论告不科其罪其相侵犯谓期亲以下缌麻以上或侵夺财物或殴打其身之类得自理诉非缘侵犯不得别告余事注云下条准此谓下条告缌麻以上卑㓜虽有罪名相侵犯亦得自理问曰告期亲尊长窃盗三十疋依捡二十五疋实五疋虚合得何罪荅曰律云一事分为二罪罪法若等则累论罪法不等即以重法併满轻法按寻此状正当累併之条将重併轻緫为三十疋减所告罪一等便合处徒三年诸告缌麻小功卑㓜虽得实杖八十大功以上逓减一等诬告重者期亲减所诬罪二等大功减一等小功以下以凢人论䟽议曰称缌麻小功即外姻有服者亦是其相隐既得减罪有过不合告言故虽得实合杖八十告大功卑㓜减小功一等期亲卑㓜又减一等诬告重者谓诬告期亲重于杖六十者减所诬罪二等犹如诬告弟姪九十杖罪合减所诬二等合杖七十若告大功以上减一等合杖八十若告小功以下以凢人论仍得杖九十问曰女君于妾依礼无服其有诬告得减罪以否荅曰律云殴伤妻者减凢人二等死者以凢人论若妻殴伤杀妾与夫殴伤杀妻同又条诬告期亲卑㓜减所诬罪二等其妻虽非卑㓜义与期亲卑㓜同夫若诬告妻须减所诬罪二等妻诬告妾亦与夫诬告妻同即诬告子孙外孙子孙之妇妾及己之妾者各勿论䟽议曰诬告子孙外孙子孙之妇妾者曾玄妇妾亦同及己之妾者各勿论其有告得实者亦不坐被告得相容隐者俱同自首之法诸子孙违犯敎令及供养有阙者徒二年䟽议曰祖父母父母有所敎令于事合冝即须奉以周旋子孙不得违犯及供养有阙者礼云七十二膳八十常珍之类家道堪供而故有阙者合徒二年故注云谓可从而违堪供而阙设若敎令违法行即有愆家实贫窭无由取给如此之类不合有罪皆须祖父母父母告者乃坐诸部曲奴婢告主非谋反逆叛者皆绞告主之期亲及外祖父母者流大功以下亲徒一年诬告重者缌麻加凡人一等小功大功逓加一等即奴婢诉良妄称主压者徒三年部曲减一等䟽议曰日月所照莫匪王臣奴婢部曲虽属于主其主若犯谋反逆叛即是不臣之人故许论告非此三事而告之者皆绞罪无首从注云被告者同首法谓其主杂犯死罪以下部曲奴婢告之俱同为首之法奴婢获罪主得免科奴婢为主隐虽告准名例律相容隐告言自合同首今律文重言同首法者以相隐条无相隐字故告主之期亲及外祖父母者流不言里数者为同加杖二百大功以下亲徒一年称大功以下小功缌麻亦同此等并谓告得实诬告重者谓所诬之罪重于徒一年缌麻加凡人一等若诬告主缌麻亲徒一年加一等合徒一年半小功徒二年大功徒二年半之类大功以下诸亲犯有轻重应计等级加者但重于徒一年皆准此加法即奴婢诉良妄称主压者谓奴婢本无良状而妄诉良云主压充贱者合徒三年不同诬告主者开其自理之路部曲减一等其主诬告部曲奴婢者即同诬告子孙之例其主不在坐限诸诬告本属府主刺史县令者加所诬罪二等䟽议曰诬告本属府主等加所诬罪二等者谓诬告一年徒罪合徒二年之类若告除名免官免所居官等事虚亦准比徒法加罪其有缌麻以上亲任本属府主刺史县令者自依告亲法若告尊长各从重论诸投匿名书告人罪者流二千里䟽议曰有人隐匿己名或假人姓字潜投犯状以告人罪无问轻重投告者即得流坐故注云谓絶匿姓名及假人姓名以避己作者弃置悬之俱是谓或弃之于街衢或置之于衙府或悬之于旌表之类皆为投匿之坐假人姓名经官司判入言告人罪从违令科非是投匿所以科违令投匿告祖父母科绞告期亲卑㓜减凡人二等大功减一等小功以下以凢人论匿名书告他人部曲奴依凡人法是大功相犯不合减一等二等他皆倣此告缌麻以上亲部曲奴即依减法得书者皆即焚之若将送官司者徒一年官司受而为理者加二等被告者不坐輙上闻者徒三年䟽议曰匿名之书不合检校得者即须焚之以絶欺诡之路得书不焚以送官府者合徒一年官司既不合理受而为理者加二等处徒二年被告者假令事实亦不合坐若是书不原事以后别有人论告还合得罪輙上闻者合徒三年若得告反逆之书事或不测理须闻奏不合烧除问曰投匿名书告人谋反大逆或虚或实捉获所投之人未知若为科罪荅曰隐匿姓字投书告罪投书者既合流坐送官者法处徒刑用塞诬告之源以杜姦欺之路但反逆之徒衅深夷族知而不告即合死刑得书不可焚之故许送官闻奏状旣是实便须上请听裁告若是虚理依诬告之法诸被囚禁不得告举他事其为狱官酷巳者听之䟽议曰人有犯罪身在囚禁唯为狱官酷巳者得告自余他罪并不得告发即流囚在道徒囚在役身婴枷鎻或有援人亦同被囚禁之色不得告举他事又准狱官令囚告密者禁身领送即明知谋叛以上听告余凖律不得告举即年八十以上十岁以下及笃疾者听告谋反逆叛子孙不孝及同居之内为人侵犯者余并不得告官司受而为理者各减所理罪三等䟽议曰老小及笃疾之軰犯法既得勿论唯知谋反大逆谋叛子孙不孝及阙供养及同居之内为人侵犯如此等事并听告举自余他事不得告言如有告发不合为受官司受而为理者从被囚禁以下减所推罪三等假有告人徒一年官司受而为理合杖八十之类问曰有人被囚禁更首别事其事与余人连坐官司合受以否荅曰断狱律云被囚禁不得告举他事此既首论身事非闗别告他人纵连傍人官司亦合为受被首之者仍依法推科诸犯罪欲自陈首者皆经所在官司申牒军府之官不得輙受其谋叛以上及盗者听受即送随近官司若受经一日不送及越览余事者各减本罪三等其谋叛以上有须掩捕者仍依正条承告之法䟽议曰犯罪未发皆许自新其有犯罪欲自陈首者皆经所在官司申牒但非军府此外曹局并是所在官司军府之官谓诸卫以下折冲府以上并是领兵曹司不许輙受首事其谋叛以上事是重害及盗贼之辈并即须追掩故听于军府陈首军府受得即送随近官司其受首谋反逆叛者若有支党必须追掩不得过半日及首盗者受经一日不送随近州县及越览余事者减本罪三等假有告人脱戸合徒三年军府受而为推者合徒一年半之类其谋反逆叛为有支党事须掩捕仍依前条承告之法谓若满半日不掩还同知而不告之罪谓谋反大逆不告合死谋大逆谋叛不告者流诸以赦前事相告言者以其罪罪之官司受而为理者以故入人罪论至死者各加役流䟽议曰以赦前事相告言者谓事应㑹赦始是赦前之事不合告言若常赦所不免仍得依旧言告假有㑹赦监主自盗得免有人輙告以其所告之罪罪之谓告徒一年赃罪者监主自盗即合除名告者还依比徒之法科罪官司违法受而为理者以故入人罪论谓若告赦前死罪前人虽复未决告者免死处加役流官司受而为理至死者亦得此罪故称各加役流若官司以赦前合免之事弹举者亦同受而为理之坐若事须追究者不用此律䟽议曰事须追究者备在注文不用此律者谓不用入罪之律注云追䆒谓婚姻良贱赦限外蔽匿谓违律为婚养奴为子之类虽㑹赦须离之正之赦限外蔽匿谓㑹赦应首及改正征収过限不首若经责簿帐不首不改正征収及应征见赃谓盗诈之赃虽赦前未发赦后捉获正赃者是谓见赃之类合为追征问曰准诬告条至死而前人未决听减一等流罪以下前人未加拷掠而告人引虚得减一等又准官司入人罪若未决放听减一等有诬告赦前死罪官司受而为推得依此条减罪以否荅曰依律以赦前事相告言者以其罪罪之官司为理者以故入人罪论此是赦前之罪并不许言告论实尚无减例诬告岂得减之不至死者俱无减法至死者处加役流诸告人罪皆须明注年月指陈实事不得称疑违者笞五十官司受而为理者减所告罪一等即被杀被盗及水火损败者亦不得称疑虽虚皆不反坐其军府之官不得輙受告事辞牒若告谋叛以上及盗者依上条䟽议曰告人罪皆注前人犯罪年月指陈所犯实状不得称疑违者笞五十但违一事即笞五十谓牒未入司即得此罪官司若受疑辞为推并凖所告之状减罪一等即以受辞者为首若告死罪流三千里告流处徒三年之类即被杀被盗为害特甚或被人决水纵火漂焚财物盗即不限强窃漂焚不问多少告者皆须明注日月不合称疑推问虽虚皆不反坐若称疑者官司亦不合受理即虽受理官司亦得免科其军府之官亦谓诸衞及折冲府等不得輙受告事辞牒告谋叛以上及盗者依上条为受即送官司之法诸为人作辞牒加増其状不如所告者笞五十若加增罪重减诬告一等䟽议曰为人雇倩作辞牒加增告状者笞五十若加増其状得罪重于笞五十者减诬告罪一等假有前人合徒一年为人作辞牒增状至徒一年半便是剰诬半年减诬告一等合杖九十之类若因雇倩受财得赃重者同非监临主司因事受财坐赃之罪如赃重从赃科赃轻者从减诬告一等法即受雇诬告人罪者与自诬告同赃重者坐赃论加二等雇者从敎令法若告得实坐赃论雇者不坐䟽议曰上文为人作辞牒虽复得物不雇诬告因有加增得减诬告一等此文即受雇诬告人罪者谓彼此同谋本共诬搆情规䧟害故与自诬告罪同赃重者坐赃论加二等假有得绢十疋受雇诬告人一年半徒坐赃论十疋合徒一年加二等即徒二年之类雇者从敎令法依下条敎令为从减受雇者一等仍得一年徒若告得实坐赃论谓受绢十疋告得实事合徒一年之类雇者不坐以其得实故得无罪诸敎令人告事虚应反坐得实应赏者皆以告者为首敎令为从䟽议曰敎令人告事虚应反坐谓诬告人者各反坐得实应赏谓告赍禁物度関及慱戯盗贼之类令有赏文或告反逆临时有加赏者皆以告者为首敎令者为从问曰律云得实应赏皆以告者为首敎令为从未知告得赏物若为作首从分财荅曰应赏在令有文分赏元无等级旣为首从之法须准律条论之又不可徒杖别作节文约从杖一百之例假如敎人告杖一百罪虚即告者为首合杖一百教令为从合杖九十即从者十分减一应赏义亦准此假有轻重不同并准十分为例即敎令人告缌麻以上亲及部曲奴婢告主者各减告者罪一等被敎者论如律若敎人告子孙者各减所告罪一等䟽议曰其有敎令人自告缌麻以上亲或敎人部曲奴婢告主者告实及诬各减告者罪一等其告缌麻以上亲即尊者坐重卑者坐轻部曲奴婢告主皆绞故云各减告者罪一等被敎者论如律谓被敎告缌麻以上亲及告主各得本罪若敎人告子孙者告子孙本旣无罪各减所告罪一等虽是死罪亦减死处流注云虽诬亦同谓虽敎诬告亦减罪一等既上条祖父母父母诬告子孙外孙之妇妾及己之妾各勿论此条但云敎人告子孙各减所告罪一等旣外孙以下亦准敎令告子孙法减所告罪一等敎人部曲奴婢告主期亲以下虽无别理亦合有罪敎告主期亲及外祖父母者科不应为重敎告主大功以下缌麻以上科不应为轻虽无正文比例为允诸邀车驾及挝登闻皷若上表以身事自理诉而不实者杖八十䟽议曰车驾行幸在路邀驾申诉及于衞阙之下挝皷以求上闻及上表披陈身事此三等如有不实者各合杖八十注云即故增减情状有所隐避者从上书诈不以实论谓上文以理诉不实得杖八十若其不实之中有故增减情状有所隐避诈妄者即从上书诈不实论处徒二年自毁伤者杖一百虽得实而自毁伤者笞五十即亲属相为诉者与自诉同䟽议曰邀车驾以下诉人所诉非实輙自毁伤者皆杖一百若所诉虽是实而自毁伤者笞五十即亲属相为诉者亲属谓缌麻以上及大功以上婚姻之家为诉者与自诉同自邀车驾以下虚实得罪各与自诉罪同诸越诉及受者各笞四十若应合为受推抑而不受者笞五十三条加一等十条杖九十䟽议曰凡诸辞诉皆从下始从下至上令有明文谓应经县而越向州府省之类其越诉及官司受者各笞四十若有司不受即诉者亦无罪若应合为受谓非越诉依令听理者即为受推抑而不受者笞五十三条加一等谓不受四条杖六十十条罪止杖九十若越过州诉受词官人判付县勘当者不坐请状上诉不给状科违令笞五十即邀车驾及挝登闻皷若上表诉而主司不即受者加罪一等其邀车驾诉而入部伍内杖六十䟽议曰有人邀车驾及挝登闻皷若上表申诉者主司即须为受不即受者加罪一等谓不受一条杖六十四条杖七十十条杖一百其邀车驾诉人輙入部伍内者杖六十注云部伍谓入导驾仪仗中者依卤簿令驾行导驾者万年县令引次京兆尹緫有六引注云驾从余州县出者所在刺史县令导驾并准此仪仗依本品若诉人入此仪仗中者杖六十问曰有人于殿庭诉事或实或虚合科何罪荅曰依令尚书省诉不得理者听上表受表恒有中书舍人给事中御史三司监受若不于此三司上表而因公事得入殿庭而诉是名越诉不以实者依上条杖八十得实者不坐诸强盗及杀人贼发被害之家及同伍即告其主司若家人同伍单弱比伍为告当告而不告一日杖六十主司不即言上一日杖八十三日杖一百官司不即检校捕逐及有所推避者一日徒一年窃盗各减二等䟽议曰强盗及以杀人贼发被害之家及同伍共相保伍者须告报主司者谓坊正村正里正以上若家人同伍单弱不能告者比伍为告每伍家之外即有比伍亦须速告主司当告而不告谓家有男夫年十六以上不为告者一日杖六十主司不即言于所在官司一日杖八十三日杖一百须计去官司逺近准行程外为罪官司不即检校谓随近受告官司不即检校捕逐及与随近州县镇戍府监等相推或假以余事辞託者一日徒一年若是窃盗从同伍以下各减二等谋杀人已伤及部曲奴婢比窃盗不告科之诸监临主司知所部有犯法不举劾者减罪人罪三等紏弹之官减二等䟽议曰监临谓统摄之官主司谓掌领之事及里正村正坊正以上知所部之人有违犯法令格式之事不举劾者减罪人罪三等假有人犯徒一年不举劾者得杖八十之类紏弹之官唯减二等谓职当紏弹者其金吾当检校之处知有犯法不举劾者亦同减罪人罪二等即同伍保内在家有犯知而不紏者死罪徒一年流罪杖一百徒罪杖七十其家唯有妇女及男年十五以下者皆勿论䟽议曰即同伍保内谓依令伍家相保之内在家有犯知死罪不紏得徒一年知流罪不紏杖一百知徒罪不紏杖七十犯百杖以下保人不紏无罪其伍保之家唯有妇女及男年十五以下不堪告事虽知不紏亦皆勿论虽是伍保之内所犯不在家中知而不紏不合科罪故唐律䟽议卷第二十四故唐律疏议故唐律疏议卷第二十五故唐律䟽议卷第二十五䟽议曰诈伪律者魏分贼律为之歴代相因迄今不改既名诈伪应以诈事在先以御寳事重遂以伪造八寳为首闘讼之后须防诈伪故次闘讼之下诸伪造皇帝八寳者斩太皇太后皇太后皇后皇太子寳者绞皇太子妃寳流三千里䟽议曰皇帝有传国神寳有受命寳皇帝三寳天子三寳是名八寳依公式令神寳寳而不用受命寳封禅则用之皇帝行寳报王公以下书则用之皇帝之寳慰劳王公以下书则用之皇帝信寳征召王公以下书则用之天子行寳报畨国书则用之天子之寳慰劳畨国书则用之天子信寳征召畨国兵马则用之皆以白玉爲之寳者印也印又信也以其供御故不与印同名八寳之中有人伪造一者即斩其太皇太后皇太后皇后皇太子寳伪造者绞皇太子妃寳伪造者流三千里太皇太后以下寳皆以金为之并不行用注云伪造不录所用谓寳既金玉为之伪造者不必皆须金玉为之亦不问用与不用造者即坐诸伪写官文书印者流二千里余印徒一年䟽议曰上文称伪造皇帝八寳以玉为之故称造此云伪写官文书印印以铜为之故称写注云写谓倣効而作谓倣效为之不限用泥用蜡等故云不录所用但作成者即流二千里余印徒一年余印谓诸州等封凾印及畜产之印亦不录所用上文但造寳即坐不须堪行用此文虽写印不堪行用谓不成印文及大小悬别如此之类不合流坐从下条造未成者减三等即伪写前代官文书印有所规求封用者徒二年䟽议曰依式周隋官亦听成䕃或争封邑之类事縁前代乃伪写前代之印心有规求封用者徒二年称封用者或印文书及封文簿事兼两用故连云封用注云因之得成官者从诈假法谓伪写封用为旧公验因之成官者从诈假法其伪写未成及成而未封用依下文未施行减三等例亦减已封用三等诸伪写宫殿门符发兵符传符者绞䟽议曰宫殿门符谓非时开宫殿门皆须勘鱼符合然始得开伪写此符及伪写发兵符注云发兵谓铜鱼合符依公式令下左符进内右符付州府等应有差科徴发皆并敕符与铜鱼同封行下勘符合然后承用故称铜鱼合符应发兵虽通余用亦同谓其符通杂徴发人事及有所用度若除授替代州府长官及差行追禁并用此符故称虽通余用亦同谓同发兵符罪余条称发兵者谓擅兴律应给发兵符而不给贼盗律盗发兵符故云余条皆准此传符者谓给驿用之伪写及造此等符者并合绞使节及皇城京城门符者流二千里余符徒二年䟽议曰使节者周礼有掌节之司注云道路用旌节然大使拥节而行是名使节其皇城门谓朱雀等诸门京城门谓明德等诸门伪作此等符及节者流二千里余符徒二年注云余符谓禁苑及交廵鱼符之类禁苑诸门有符开闭守卫交兵之处皆有交符廵更警夜之所并执廵鱼符勘过据擅兴律凡言余符者契亦同即契应发兵者同发兵符法此条云之类者即是诸契非发兵伪造者并同余符之罪各合徒二年诸以伪寳印符节及得亡寳印符节假人若出卖及所假若买者封用各以伪造写论䟽议曰以伪造寳印符节及得亡寳印符节假与他人若出卖与他人及所假所买之人虽非身自造冩若将封用各依伪造伪写法科之即以伪印印文书施行若假与人及受假者施行亦与伪写同未施行及伪写印符节未成者各减三等䟽议曰上文谓伪造写及得亡寳印符节假人及卖买等罪此文欲论以伪印文书施行谓以伪印印文书自将行用若以伪印文书假与他人及有受得伪文书行用并谓已入官司者其罪各依伪造写法未施行谓伪文书未将行用及伪写印符节未成者各减已施行及已成罪三等问曰有人得亡寳印符节假卖与人其所假买者未将行用未知假卖之人亦合得依未施行法减罪以否答曰凖依律文本防行用故云若假人若出卖及所假若买者封用各以伪造写论封用之文承卖买之下若已封用俱得全罪如未行用并合依未施行减三等下条盗寳印符节及假卖与人其假买未封用并合依此减法其假买伪印文书未施行假卖人亦同减例又问二人共造伪印印文牒从者乃将施行未知二人合有首从以否答曰依名例律共犯罪以造意为首随从者减一等伪印既非刼盗止合造意为首从者虽复行用止依从法减科诸盗寳印符节封用即所主者盗封用及以假人若出卖所假及买者封用各以伪造写论䟽议曰盗寳印符节封用注云谓意在诈伪不闗由所主谓盗用官印等不由所当之人或执印等主司私盗封用及所主者将印假与他人若将出卖与人并所假买之人若将封用各以伪造写论并依自造之法问曰有人身为案主受人请求乃为盗印印伪文牒既非掌印合作首从以否荅曰一人须印行用一人盗印与之即是共犯须论首从盗者虽为案主非掌印之人便是共犯合为首从主司不觉人盗封用者各减封用罪五等印又减二等即事直及避稽而盗用印者各杖一百事虽不直本法应用印而封用者加一等主司不觉笞五十故纵者各与同罪䟽议曰掌寳及符节主司不觉有人盗用者减盗用人罪五等印又减一等谓不觉用寳及符应死者死上减五等徒一年半不觉用符节应流流上减五等徒一年不觉用余符徒二年上减五等杖八十不觉用印流上减七等合杖九十即文书正直及避文案稽迟而盗用印者各杖一百事虽不直本法应用印谓事虽枉曲本法应封用印者终须申荅而盗封用印者加一等合徒一年若不直罪重即从重断主司不觉笞五十谓从事直及避稽以下不觉各笞五十故纵者各与同罪诸诈为制书及増减者绞未施行者减一等䟽议曰诈为制书意在诈伪而妄为制敕及因制敕成文而増减其字者绞注云口诈传及口増减亦是谓诈传敕语及奉勑宣传口中诈有増减动事者并与増减制书同未施行减一等谓诈为制勑及诈増减已讫而未施行减一等注云施行谓中书覆奏此谓诈为敕语及虽奉制敕处分就中増减中书承受已覆奏讫若其不须覆奏者即据已入所司或有诈为中书宣出制勑文书已入所在曹司应承受施行及起请行判曹司者并为已施行虽不关由所司谓所宣制敕及増减不入曹司径即诈向规求之所其前人已承受者亦为施行假有甲诈宣制敕向乙索物乙已承受不要得物承受之者此类即是施行余条施行凖此余条谓以伪印文书施行及下条诈为官文书施行如此诸条已施行及未施行皆凖此其收捕谋叛以上不容先闻而矫制有功者奏裁无功者流二千里䟽议曰其收捕谋叛以上谓所在收捕谋反逆叛不容先闻谓不容先得奏闻恐其滋蔓或致逃逸而矫行制敕务速收掩有功者奏裁无功者流二千里以其矫行制书无功可录免其死罪宥以流刑诸对制及奏事上书诈不以实者徒二年非宻而妄言有宻者加一等䟽议曰对制谓亲被顾问奏事谓面陈事由若附他人而奏亦同自奏之上书谓特达御所此等若有诈不以实者徒二年非宻而妄言有宻谓非谋反逆叛应宻之事而妄言有宻加一等谓加对制不实一等徒二年半注文以如上解诈谓知而隐欺谓知事不实故为隐欺及有所求避或妄求功赏或廻避罪戻之类若被官司责罚情在咆哮或有因闘忿争欲相恐廹口虽告宻问即不承既无文牒入司坐当不应为重其有已陈大牒问始承虚或口称有宻不辩仍执于后承妄者并同未奏减一等徒二年若别制下问案推报上不以实者徒一年其事闗由所司承以奏闻而不实者罪亦如之未奏者各减一等䟽议曰若别制下问谓不縁曹司特奉制敕遣使就问注云无罪名谓之问谓问百姓疾苦丰俭水旱之类案者谓风闻官人有罪未有告言之状而奉制案问推者谓事发遣推已有告言之者而乃报上不以实者各徒一年其事闗曹司承以奏闻而有不实亦得徒一年未奏者各减一等谓承前人上书诈不以实若非宻及下问案推报上不实事闗所司承以闻奏申报不实未奏者各减一等并谓被问被推之人报荅不实者各获此罪诸诈为官文书及増减者杖一百凖所䂓避徒罪以上各加本罪二等未施行各减一等䟽议曰诈为官文书谓诈为文案及符移解牒钞劵之类或増减以动事者杖一百准所䂓避之事当徒罪以上事发者各加本罪二等未发即依二罪之法从重科之䂓避者假有于法不应为官诈求得官者徒二年又诈为官文书及増减而䂓官不解加本罪二等合徒三年避者或有本犯徒三年诈为増减以避此罪者合加二等流二千五百里即诈为官文书及増减讫事未施行各减一等杖罪以下杖上减徒罪以上各从徒流死上减即主司自有所避违式造立及増减文案杖罪以下杖一百徒罪以上各加所避罪一等若増减以避稽者杖八十䟽议曰谓主司欲避身罪违式造立文案或于旧案増减者杖罪以下谓笞十以上即前罪之外得杖一百或避徒罪以上事发者即就所避徒上各加所避罪一等注云造立即坐谓不必避得前罪但造立及增减即坐若増减以避文案稽违并于本罪之外加杖八十未发者从二罪法问曰主司自有所避违式造立文案徒罪以上加所避罪一等加罪有公有私若用官当合併满以否答曰主司若避公罪有所増减造立即坐本罪依公坐加罪为私罪若应以官当者须以私併公通所加私罪为公坐当法其于负殿者各依公私两论诸诈假官假与人官及受假者流二千里注云谓伪奏拟及诈为省司判补或得他人告身施用之类䟽议曰诈假官谓虚伪诈假以得官若虚假授与人官及受诈假官者并流二千里注云谓伪奏拟但流内九品以上官皆注讫奏拟及诈为省司判补视品流内等官或得他人正授告身或同姓字或改易己名妄冐官司以居职任称之类者亦有已之告身应合追毁私自盗得而假诈之者若诈申闻及増重者从重法其于法不应为官注云谓有罪谴未合仕之类而诈求得官者徒二年䟽议曰其于法不应为官谓有罪谴未合仕之类假如除名者六载后听叙免官者三载后听叙免所居官者周年听叙若有此等年限未满而诈求得官者徒二年称之类者谓犯罪应用髙官而诈用卑官及流人未满六载之类若诈増减功过年限而预选举因之以得官者徒一年流外官各减一等求而未得者又各减二等䟽议曰若诈増减功过年限谓诈増功劳考第或减其负殿及下考年限而预选及举因之以得官者徒一年又依选举令官人身及同居大功以上亲自执工商家专其业者不得仕其旧经职任因此解黜后能修改必有事业者三年以后听仕其三年外仍不修改者追毁告身即依庶人例其有官及无官之人依令不得仕而诈求得官及未满三年隐状选得官者并同増减功过年限预选得官合徒一年其三年外仍不修改若方便不输告身依旧为官者亦同不应为官之坐若追纳之后却盗及私赎得以为官者依上条诈假官论流外官减一等谓从诈假官以下并依流内官当色轻重上减一等故云各减一等求而未得又各减二等若诈假官未得流上减二等合徒二年半流外官又减一等徒二年于法不应为官求而未得减二等徒一年流外官又减一等杖一百诈増减功过年限而预选举求而未得减二等杖九十流外官又减一等杖八十注云下条准此谓下条非正嫡诈承袭未得亦各减二等诸非正嫡不应袭爵而诈承袭者徒二年非子孙而诈承袭者从诈假官法若无官䕃诈承他䕃而得官者徒三年非流内及求赎杖罪以下各杖一百徒罪以上各加一等䟽议曰依封爵令王公侯伯子男皆子孙承嫡者传袭以次承袭具在令文其有不合袭爵而诈承袭者合徒二年非子孙谓子孙之外诈云是嫡而妄承袭者从诈假官法合流二千里若无官廕诈妄承取他人官䕃而得官者徒三年非流内谓假䕃得学生及七品邑若勲品以下及求赎杖罪以下本罪之外各合杖一百徒罪以上加一等谓于百杖上加一等合徒一年此是犯罪已发而更为者重其事从诈承袭以下求而未得各减二等问曰取䕃求赎杖罪杖一百徒罪加一等其官司知而故纵未知从下条承诈知而听行与同罪惟复依断狱律断罪应决配之而听收赎减本罪故失一等而科答曰既称知而故纵即是知而听行理从同罪而科诸诈为官及称官所遣而捕人者流二千里为人所犯害而诈称官捕及诈追摄人者徒一年䟽议曰诈为官谓身自诈作官人及诈称官司遣捕人者并流二千里若为人侵犯其身或犯家人亲属或侵夺身及家人亲属财物等乃诈称官司遣捕或称官司遣追摄者并徒一年虽诈有追摄及捕而未执缚者各减三等称各者捕人未缚流上减三等合徒二年为人所犯害诈称官捕及诈追摄人未缚徒一年上减三等合杖八十问曰捕亡律被人殴撃折伤以上若盗及强姦虽傍人皆得捕繋其傍人虽合捕摄及诈称官遣而捕繋之合科何罪答曰此条注云犯其身及家人亲属财物等谓非折伤以上盗及强姦之色而诈称官捕合徒一年若前人本法合捕虽傍人诈称官捕止从下文其应捕摄杖八十其应捕摄无官及官卑诈称髙官者杖八十即诈称官及冐官人姓字权有所求为者罪亦如之䟽议曰谓殴人折伤以上或强姦及盗此等应须捕摄其捕摄之人或无官诈称有官或官卑诈称髙官者杖八十即诈称是官及冐承官人姓名权有所求为者或经过之处权有所求或出入公门心规礼待非有捕摄者情是诈欺之类亦合杖八十故云亦如之问曰前人不合捕摄乃诈称官捕因而杀伤前人或拒殴伤杀捕者各合何罪答曰诈捕摄人已成兇狡更加殴打伤杀情状弥所难原前人既不相干即当故杀伤法若前人拒殴杀伤捕者名例云本应轻者听从本既不合捕横被执持虽有杀伤止同闘杀诸诈欺官私以取财物者凖盗论䟽议曰诈谓诡诳欺谓诬罔诈欺官私以取财物者一凖盗法科罪唯不在除免倍赃加役流之例罪止流三千里注云诈欺百端皆是谓诈欺之状不止一途若监主诈取谓监临主守诈取所监临主守之物自从盗法加凢盗二等有官者除名未得者减二等谓已设诈端诬罔规财物犹未得者皆凖赃减罪二等其非监主诈欺未得者自从盗不得财之法下条凖此谓下条诈为官私文书及増减欺妄求物未得者监主之人亦减二等故云下条凖此知情而取者坐赃论知而买者减一等知而为藏者减二等䟽议曰知情而取者谓知前人诈欺得物而乞取者坐赃论一尺笞二十一疋加一等十疋徒一年诈欺之人虽是监主凡人知情取者止得坐赃之罪知而买者减一等谓于坐赃上亦减一等知而为藏谓知诈欺而得故为隐藏亦于坐赃上减二等诸诈为官私文书及増减欺妄以求财赏及避没入备偿者凖盗论赃轻者从诈为官文书法䟽议曰诈为官私文书及増减谓诈为官私券抄及増减簿赈故注云文书谓劵抄及簿帐之类称之类者谓符牒抄案等欺妄以求钱财或求赏物及縁坐资财及犯禁之物合没官而避没入或损失官私器物而避备偿如此之类増减诈为方便规避者计所欺得之赃凖窃盗科断赃轻者从诈为官文书法谓计赃得罪轻于杖一百者从诈为官文书法有印者自从重论注云若私文书止从所欺妄为坐谓诈为私文契及受领劵付抄帖以求避罪或改年月日限之类止从所欺妄求物之罪不同官文书之坐诸妄认良人为奴婢部曲妻妾子孙者以畧人论减一等妄认部曲者又减一等妄认奴婢及财物者凖盗论减一等䟽议曰妄认良人为奴婢部曲者谓本知是良人妄认为妻妾子孙者谓知非己妻妾子孙而故妄认者以畧人论减一等贼盗律畧人为奴婢者绞减一等合流三千里畧人为部曲流三千里减一等合徒三年略人为妻妾子孙合徒三年减一等合徒二年半是为以略人论减一等妄认部曲又减一等者贼盗律略他人部曲减良人一等即是略部曲为奴合流三千里妄认部曲为奴减一等合徒三年略部曲为部曲合徒三年妄认部曲爲部曲减一等合徒二年半略部曲客女为妻妾子孙合徒二年半妄认部曲客女为妻妾子孙减一等合徒二年是为部曲又减一等其妄认他人奴婢及财物者凖盗论减一等若监主妄认未得亦凖上条各减二等其非监主妄认未得财多者从错认未得论问曰妄认良人为随身妄认随身为部曲合得何罪答曰依别格随身与他人相犯并同部曲法即是妄认良人为部曲之法其妄认随身为部曲者随身之与部曲色目略同部曲之罪诸诈除去死免宫户奴婢及私相博易者徒二年即博易赃重者从贸易官物法疏议曰官戸奴婢各有簿帐除者谓诈言给赐去者谓去其名簿死者谓诈言身死免者谓加年入六十及废疾各得免本色之类及私相博易谓将私奴婢博易官奴婢者各徒二年博易赃重者从贸易官物法问曰有人将私部曲博换官奴得以转事衣食之直准折官奴价否答曰奴婢有价部曲转事无估故盗诱部曲并不计赃今以部曲替奴乃是压为贱色取官奴入己者自从盗论以部曲替奴理依压部曲为奴之法须为二罪各从重科其匿脱者徒一年主司不觉匿脱者依里正不觉脱漏法疏议曰匿者谓产子隐匿不言脱者谓典吏知情故不附帐不言不附者各徒一年故註云产子不言为匿典吏不附为脱主司不觉匿脱者依里正不觉脱漏法户婚律里正不觉脱漏増减者一口笞四十三口加一等过杖一百十口加一等罪止徒三年知情者各同家长法既同里正之罪主司止坐所由若父母匿子其数更多亦凖户律家长故隐口之法一口徒一年二口加一等未堪入役者四口为一口罪此是当条虽有罪名所为重者自从重其典吏及主司匿脱多者依律既凖里正脱漏合从累科主司知情者各同父母故匿之罪知与不知罪名不等者依脱漏之法併满科之诸诈为瑞应者徒二年若灾祥之类而史官不以实对者加二等疏议曰瑞应者陆贾云瑞者寳也信也天以寳为信应人之德故曰瑞其瑞应条流其在礼部之式有大瑞有上中下瑞今云诈为瑞应即明不限大小但诈为者即徒二年若诈言麟鳯龟龙无可案验者从上书诈不以实亦徒二年若灾祥之类灾谓祲沴祥谓休徴史官不以实对者谓应凶言吉应吉言凶加二等徒三年称之类者此外有善恶之事敕问而史官不以实对者亦加二等诸诈教诱人使犯法及和令人犯法即捕若告或令人捕告欲求购赏及有憎嫌欲令入罪皆与犯法者同坐疏议曰鄙俚之人不闲法式姦诈之軰故相教诱或教盗人财物或教越度闗津之类犯禁者不知有罪教令者故相坠䧟故註云犯者不知而犯之及和令人犯法谓和教人奴婢迯走或将禁物度闗外示和同内为私计故註云谓共知所犯有罪即捕若告谓即自捕告或令他人捕告欲求购赏及有憎恶前人教诱令其人入罪者皆与身自犯法者同罪诸诈乗驿马加役流驿闗等知情与同罪不知情减二等有符劵者不坐疏议曰邮驿本备军速其马所拟尤重但是诈乗无问马数及已行逺近即合加役流给马之驿及所由之闗知其诈乗之情者亦加役流不知情减二等谓驿与闗司全不勘检又不知情合减二等犹徒二年半故註云闗谓应检问之处有符劵者不坐註云谓盗得真符劵及伪作不可觉知者谓伪作符劵及盗得真纸券等检验不可觉知者驿及闗司并不坐其未应乘驿马而輙乗者徒一年疏议曰其未应乗驿马谓差为驿使而未得符劵輙即乗者徒一年註云輙乗谓有当乘之理未得符劵者谓衘命有实未得符劵而乗者驿闗等知情听之凖上文亦合同罪不知情者徒一年上减二等诸诈自复除若诈死及诈去工乐杂户名者徒二年疏议曰诈自复除备在格令谓诈云落番新还或诈云放贱之类以得复除若诈作死状及诈去工乐及杂户等名字者徒二年其太常音声人州县有贯诈去音声人名者亦同工乐之罪即所诈得复役使者徒一年其见供作使而诈自脱及脱之者杖六十计所诈庸重者各坐赃论疏议曰谓诈为杂任之类而得复免役使者徒一年其见供作使谓权充杂役而诈自脱及知情脱之者各杖六十计其诈庸重者各坐赃论诸诈疾病有所避者杖一百若故自伤残者徒一年半疏议曰诈疾病以避使役求假之类杖一百若故自伤残徒一年半但伤残者有避无避得罪皆同即无所避而故自伤不成残疾以上者从不应为重故註云有避无避等虽不足为残临时避事者皆是其受雇倩为人伤残者与同罪以故致死者减闘杀罪一等疏议曰谓有受雇或被倩为人伤残者与自伤残人同罪各合徒一年半以此伤残之故因而致死者被雇倩之人不限尊卑贵贱皆减闘杀一等若为祖父母父母遣之伤残因致死者同过失之法诸医违方诈疗病而取财物者以盗论疏议曰医师违背本方诈疗疾病率情増损以取财物者计赃以盗论监临之与凢人各依本法诸父母死应解官诈言余丧不解者徒二年半若诈称祖父母父母及夫死以求假及有所避者徒三年伯叔父母姑兄姊徒一年余亲减一等若先死诈称始死及患者各减三等疏议曰父母之丧解官居服而有心贪荣任诈言余丧不解者徒二年半为其已经发哀故轻于闻丧不举之罪若祖父母父母及夫见存或称求假及有所避而诈妄称死者各徒三年伯叔父母姑兄姊徒一年余亲减一等谓缌麻以上从徒一年上减一等杖一百若先死诈称始死及妄云疾病以求假及有所避者各减三等谓诈称祖父母父母及夫始死及患徒三年上减三等合徒一年半伯叔父母如兄姊徒一年上减三等杖八十余亲杖一百上减三等合杖七十问曰有人嫌恶前人妄告父母身死其妄告之人合科何罪答曰父母云亡在身罔极忽有妄告欲令举哀若论告者之情为过不浅律令虽无正法宜从不应重科诸诈病及死伤受使检验不实者各依所欺减一等若实病死及伤不以实验者以故入人罪论疏议曰有诈病及死若伤受使检验不以实各以所欺减一等即上条诈疾病者杖一百检验不实同诈妄减一等杖九十伤残徒一年半减一等徒一年若诈死徒二年上减一等处徒一年半之类若实病及伤谓非诈病及诈伤使者检云无病及伤便是故入人徒杖之罪若实死检云不死即是妄入二年徒坐使人枉入杖者得杖罪枉入徒者得徒坐各依前人入罪法未决者减一等诸诈䧟人至死及伤者以闘杀伤论疏议曰谓津济之所或有深泞若桥船朽漏不堪渡人而诈云津河平浅船桥牢固令人过渡因致死伤者以闘杀伤论谓令人溺死者绞折一支徒三年之类故註云谓知津河深泞桥船朽败诳人令渡之类称之类者谓知有坑穽机枪之属诳人而致死伤者亦以闘杀伤论其有尊卑贵贱各依闘杀伤本法问曰诈䧟人渡朽败桥梁溺之甚困不伤不死律条无文合得何罪又人虽免难溺䧟畜产又若为科答曰律云诈䧟人至死及伤但论重法略其轻坐不可备言别有举重明轻及不应为罪若诳䧟令溺虽不伤死犹同殴人不伤论䧟杀伤畜产者凖作坑穽例偿其减价诸保任不知所任减所任罪二等即保赃重于窃盗从窃盗减若虚假人名为保者笞五十疏议曰保任之人皆相委悉所保既乖本状即是不如所任减所任之罪二等其有保赃重于窃盗从窃盗减谓保强盗枉法及恐喝等赃本条得罪重于窃盗并从窃盗上减二等不从重赃减者以其元不同情保赃不保罪故也若虚假人名为保者谓假用人名或妄以他人姓字以充保者并笞五十有五人同保一事此即先共谋计须以造意为首余为从坐当头自保者罪无首从诸证不言情及译人诈伪致罪有出入者证人减二等译人与同罪疏议曰证不言情谓应议请减七十以上十五以下及废疾并据衆证定罪证人不吐情实遂令罪有増减及传译番人之语令其罪有出入者证人减二等谓减所出入罪二等译人与同罪若夷人承徒一年译人云承徒二年即译人得所加一年徒坐或夷人承流译者云徒二年即译者得所减二年徒之类故注云谓夷人有罪译传其对者律称致罪有出入即明据证及译以定刑名若刑名未定而知证译不实者止当不应爲法证译徒罪以上从重杖罪以下从轻诸诈冒官司以有所求爲而主司承诈知而听行与同罪至死者减一等不知者不坐䟽议曰诈冐官司谓诈伪及罔冐官司欲有所求为官司知诈冐知情而听行者并与诈冐人同罪至死减一等不知情者不坐注云谓此篇于条内无主司罪名者即此条为当篇主司生文不为余篇立例此篇无主司罪名者上条诈称祖父母父母及夫死及诈疾病若诈假官或承袭此等知情与同罪不知者不坐故唐律疏议卷第二十五故唐律疏议故唐律疏议卷第二十六故唐律䟽议卷第二十六䟽里悝首制经法而有杂法之目逓相祖习多歴年所然至后周更名杂犯律隋又去犯还为杂律诸坐赃致罪者一尺笞二十一疋加一等十疋徒一年十疋加一等罪止徒三年与者减五等䟽议曰赃罪正名其数有六谓受财枉法不枉法受所监临强盗窃盗并坐赃然坐赃者谓非监临主司因事受财而罪由此赃故名坐赃致罪犯者一尺笞二十一疋加一等十疋徒一年十疋加一等罪止徒三年假如被人侵损备偿之外因而受财之类两和取与于法竝违故与者减取人五等即是彼此俱罪其赃没官诸国忌废务日作乐者杖一百私忌减二等杖八十䟽议曰国忌谓在令废务日若輙有作乐者杖一百私家忌日作乐者减二等合杖八十诸私铸钱者流三千里作具已备未铸者徒二年作具未备者杖一百䟽议曰私铸钱者合流三千里其作具已备谓铸钱作具并已周备而未铸者徒二年若作具未备谓有所欠少未堪铸钱者杖一百若私铸金银等钱不通时用者不坐若磨错成钱令薄小取铜以求利者徒一年䟽议曰时用之钱厚薄大小并依官様輙有磨错成钱令至薄小而取其铜以求利润者并徒一年诸于城内街巷及人衆中无故走车马者笞五十以故杀伤人者减闘杀伤一等䟽议曰有人于城内街衢巷衖之所若人衆之中衆谓三人以上无要速事故走车马者笞五十以走车马唐突杀伤人者减闘杀伤一等注云杀伤畜产者价所减价余条称减闘杀伤一等者有杀伤畜产并凖此谓下条向城及官私宅若道径射放弹及投瓦石施机枪作坑穽杀伤人者减闘杀伤一等若以故杀伤畜产并偿减价之类若有公私要速而走者不坐以故杀伤人者以过失论其因惊骇不可禁止而杀伤人者减过失二等䟽议曰公私要速者公谓公事要速及乘邮驿并奉敕使之軰私谓吉凶疾病之类须求医药并急追人而走车马者不坐虽有公私要急而走车马因有杀伤人者并依过失收赎之法其因惊骇力不能制而杀伤人者减过失二等听赎其铜各入被伤杀家若杀伤祖父母父母并同名例律过失杀伤祖父母父母法因惊骇不可禁止得减二等者亦同减例诸向城及官私宅若道径射者杖六十放弹及投瓦石者笞四十因而杀伤人者各减闘杀伤一等䟽议曰向城谓城中有人及官私宅亦谓宅中有人住若道径射者杖六十放弹及投瓦石者笞四十即因射若弹及投瓦石而杀伤人者各减闘杀伤罪一等若故令入城及宅中杀伤人者各以闘杀伤论至死者加役流䟽议曰即射弹投瓦石之人故令箭等入城宅之中杀伤人者各以闘杀伤论尊卑长㓜贵贱并同闘杀伤之法凖罪至死者加役流其有射及放弹投瓦石不向所亲尊长并贵人之宅而非意杀伤者即依名例律本应重而犯时不知者得依凢论本应轻者听从本诸施机枪作坑穽者杖一百以故杀伤人者减闘杀伤一等若有标帜者又减一等䟽议曰有人施机枪及穿坑穽不在山泽拟捕禽兽者合杖一百以施枪等故而杀伤人者减闘杀伤罪一等若于机枪坑穽之处而安标帜欲使人知而人误犯致死伤者又减一等谓緫减闘杀伤罪二等若不杀伤人从杖一百减一等合杖九十其深山迥泽及有勐兽犯暴之处而施作者听仍立标帜不立者笞四十以故杀伤人者减闘杀伤罪三等䟽议曰深山迥泽谓非人常行之所或虽非山泽而有勐兽犯暴之处施作机枪坑穽者不合得罪仍立标帜不立者笞四十若不立标帜而致杀伤人者减闘杀伤罪三等若立标帜仍有杀伤此由行人自犯施机枪坑穽者不坐诸医为人合药及题䟽针刺误不如本方杀人者徒二年半䟽议曰医师为人合和汤药其药有君臣分两题䟽药名或注冷热迟驶并针刺等错误不如本方者谓不如今古药方及本草以故杀人者医合徒二年半若杀伤亲属尊长得罪轻于过失者各依过失杀伤论其有杀不至徒二年半者亦从杀罪减三等假如误不如本方杀旧奴婢徒二年减三等杖一百之类伤者各同过失法其故不如本方杀伤人者以故杀伤论虽不伤人杖六十即卖药不如本方杀伤人者亦如之䟽议曰其故不如本方不依旧法杀伤人者以故杀伤论尊长卑㓜贵贱并依故杀之律虽不可伤人谓故不如本方于人无损犹杖六十于尊长及官人亦同殴而不伤之法即卖药不如本方谓非指的为人疗患寻常卖药故不如本方虽未损人杖六十已有杀伤者亦依故杀伤法故云亦如之诸丁匠在役及防人在防若官戸奴婢疾病主司不为请给医药救疗者笞四十以故致死者徒一年䟽议曰丁匠在作役之所防人在镇守之处若官戸奴婢在本司亡者而有疾病所管主司不为请虽请而主医药官司不给阙于救疗者笞四十以故致死者谓不请给医药救疗以故致死者各徒一年诸受寄财物而輙费用者坐赃论减一等诈言死失者以诈欺取财物论减一等䟽议曰受人寄付财物而輙私费用者坐赃论减一等一尺笞十一疋加一等十疋杖一百罪止徒二年半诈言死失者谓六畜财物之类私费用而诈言死及失者以诈欺取财物论减一等谓一尺笞五十一疋加一等五疋杖一百五疋加一等问曰受人寄付财物实死失合偿以否又监临受寄诈言死失合得何罪荅曰下条云亡失官私器物各备偿被强盗者不偿即失非强盗仍合备之以理死者不合备偿非理死者准廐牧令合偿减价若监临主司受寄诈言死失者以诈欺取财物减一等科之诸负债违契不偿一疋以上违二十日笞二十二十日加一等罪止杖六十三十疋加二等百疋又加三等各令备偿䟽议曰负债者谓非出举之物依令合理者或欠负公私财物乃违约乖期不偿者一疋以上违二十日笞二十二十日加一等罪止杖六十三十疋加二等谓负三十疋物违二十日笞四十百日不偿合杖八十百疋又加三等谓负百疋之物违契满二十日杖七十百日不偿合徒一年各令备偿若更延日及经恩不偿者皆依判断及恩后之日科罪如初诸负债不告官司而强牵财物过本契者坐赃论䟽议曰谓公私债负违契不偿应牵掣者皆告官司听断若不告官司而强牵掣财物若奴婢畜产过本契者坐赃论若监临官共所部交闗强牵过本契者计过剰之物凖于所部强市有剰利之法诸妄以良人为奴婢用质债者各减自相卖罪三等知情而取者又减一等仍计庸以当债直䟽议曰虚妄用良人为奴婢将质债者各减自相卖罪三等谓以凢人质债从流上减三等若以亲戚年㓜妄质债者各依本条减卖罪三等知情而取谓知是良人而取为奴婢受质债者又减一等谓又减质良人罪一等仍计庸以当债直谓计一日三尺之庸累折酬其债直不知情者不坐亦不计庸以折债直诸错认良人为奴婢者徒二年为部曲者减一等错认部曲为奴者杖一百䟽议曰良人之与奴婢种类自殊若错认者徒二年为部曲者减一等徒一年半若错认部曲为奴者杖一百若部曲妻虽取良人女为亦依部曲之坐错认奴婢及财物者计赃一疋笞十五疋加一等罪止杖一百未得者各减二等䟽议曰错认他人奴婢及财物者计赃一疋笞十五疋加一等罪止杖一百未得者各减二等谓从错认良人以下未得者并减二等其错认良人以下为子孙律既无文量情依不应为轻若错认他人妻妾及女为己妻妾者情理俱重依不应为重科若已认得妻妾将去者多涉姦情即同姦法诸博戯赌财物者各杖一百赃重者各依已分凖盗论䟽议曰共为博戯而赌财物不满五疋以下各杖一百注云举博为例余戯皆是谓举博为名緫为杂戯之例弓射既习武艺虽赌物亦无罪名余戯计赃得罪重于杖一百者各依已分凖盗论谓赌得五疋之物合徒一年注云输者亦依已分为从坐谓输五疋之物为徒一年从坐合杖一百赃多者各凖盗法加罪若赢衆人之物亦须累而倍论输衆人物者依已分倍为从坐若倍不重一人之赃即各从一人重断其停止主人及出玖若和合者各如之赌饮食者不坐䟽议曰停止主人谓停止愽戯赌物者主人及出玖之人亦举玖为例不限取利多少若和合人令戯者不得财杖一百若得利入已并计赃凖盗论衆人上得者亦凖上例倍论故云各如之赌饮食者不坐谓即虽赌钱尽用为饮食者亦不合罪诸营造舍宅车服器物及坟茔石兽之属于令有违者杖一百虽㑹赦皆令改去之䟽议曰营造舍宅者依营缮令王公巳下凢有舎屋不得施重拱藻井车者仪制令一品青油纁通幰虚偃服者衣服令一品衮冕二品鷩冕器物者一品以下食器不得用纯金纯玉坟茔者一品方九十步坟髙一丈八尺石兽者三品以上六五品以上四此等之类具在令文若有违者各杖一百虽㑹赦皆令除去唯坟不改称之属者碑碣等是若有犯并同此坐其物可卖者听卖若经赦后百日不改去及不卖者论如律䟽议曰舍宅以下违犯制度堪卖者须卖不堪卖者改去之若赦后百日不改及不卖者还杖一百故云论如律诸侵巷街阡陌者杖七十若种植垦食者笞五十各令复故虽种植无所妨废者不坐䟽议曰侵巷街阡陌谓公行之所若许私侵便有所废故杖七十若种植垦食谓于巷街阡陌种物及垦食者笞五十各令依旧若巷陌寛闲虽有种植无所妨废者不坐其穿垣出秽汚者杖六十出水者勿论主司不禁与同罪䟽议曰其有穿穴垣墻以出秽汚之物于街巷杖六十直出水者无罪主司不禁与同罪谓侵巷街以下主司并合禁约不禁者与犯罪人同坐诸占固山野陂湖之利者杖六十䟽议曰山泽陂湖物产所植所有利润与衆共之其有占固者杖六十已施功取者不追诸犯夜者笞二十有故者不坐䟽议曰宫卫令五更三筹顺天门击皷听人行昼漏尽顺天门撃皷四百槌讫闭门后更击六百搥坊门皆闭禁人行违者笞二十故注云闭门皷后开门皷前有行者皆为犯夜故谓公事急速但公家之事须行及私家吉凶疾病之类皆须得本县或本坊文牒然始合行若不得公验虽复无罪街铺之人不合许过既云闭门皷后开门皷前禁行明禁出坊外者若坊内行者不拘此律其直宿坊街若应听行而不听及不应听行而听者笞三十即所直时有贼盗经过而不觉者笞五十䟽议曰谓诸坊应闭之门诸街守卫之所有当直宿应合听行不听及不应听行而听者笞三十若分更当直之时有贼盗经过所直之处而宿直者不觉笞五十若觉而听行者自当主司故纵之罪诸从征及从行公使于所在身死依令应送还本乡违而不送者杖一百若伤病而医食有阙者杖六十因而致死者徒一年䟽议曰从征谓从军征讨及从行谓从车驾行及从东宫行并公事充使于所在身死依令应送还本乡者军防令征行卫士以上身死行军具录随身资财及尸付本府人将还无本府人者付随近州县递送丧葬令使人所在身丧皆给殡殓调度递送至家从行准兵部式从行身死折冲赠物三十段果毅二十段别将十段并造灵轝递送还府队副以上各给绢两疋卫士给绢一疋充殓衣仍并给棺令递送还家自余无别文者即同公使之例应送不送者各杖一百若伤病谓征行人等或病或伤须医药救疗饮食供给而医食有阙者杖六十因而致死谓以医食不如法致死者徒一年即卒官家无手力不能胜致者仰部送还乡违而不送者亦杖一百䟽议曰官人在任以理身死家道既贫先无手力不能自相运致以还故乡者卒官之所部送还乡称部送者差人部领递送还乡依令去官家口累弱尚得送还况乃身亡明须准给手力部送违而不送者亦杖一百诸应给传送而限外剰取者笞四十计庸重者坐赃论罪止徒二年䟽议曰应给传送依廐牧令官爵一品给马八疋嗣王郡王及二品以上给马六疋三品以下各有等差若过令限数外剰取者笞四十计庸重者坐赃论马庸一日为绢三尺坐赃一尺笞二十一疋加一等三疋一尺笞五十即是得罪重于笞四十须从坐赃论计庸罪止徒二年若不应给而取者加罪二等强取者各加一等主司给与者各与同罪䟽议曰上文并据应给而剰取之若不应给而取者谓本无传送之理而取之加二等谓赃轻者杖六十赃重者加坐赃之罪二等罪止徒三年强取者各加一等谓应得传送而剰强取者笞伍十赃重者于坐赃上加一等不应给传送而强取者杖七十赃重者坐赃上加三等是各加一等主司给与者各与同罪称各者强取而主司给与亦与强者罪同诸不应入驿而入者笞四十輙受供给者杖一百计赃重者凖盗论虽应入驿不合受供给而受者罪亦如之䟽议曰不应入驿而入者笞四十杂令私行人职事五品以上㪚官二品以上爵国公以上欲投驿止宿者听之邉逺及无村店之处九品以上勲官五品以上及爵遇屯驿止宿亦听并不得輙受供给谓私行人不应入驿而入者笞四十輙受供给凖赃虽少皆杖一百计赃得罪重于杖一百者凖盗论虽应入驿凖令不合受供给而受亦与不应入驿人同罪强者各加二等诸姦者徒一年半有夫者徒二年部曲杂户官户姦良人者各加一等即姦官私婢者杖九十䟽议曰和姦者男女各徒一年半有夫者徒二年妻妾罪等部曲杂户官户而姦良人者并加良人相奸罪一等即良人姦官私婢者杖九十注云奴姦婢亦同杖九十姦他人部曲妻杂戸官戸妇女者杖一百强者各加一等折伤者各加闘折伤罪一等䟽议曰姦他人部曲妻明姦己家部曲妻及客女各不坐若姦杂戸官户妇女者杖一百强者加一等自姦良人以下强者各加一等折伤者谓折齿或折指以上各加闘折伤一等谓良人从凢闘上加官戸杂户他人部曲妻官私奴婢各从本闘罪上加与强姦为二罪从重而科诸姦缌麻以上亲及缌麻以上亲之妻若妻前夫之女及同母异父姊妹者徒三年强者流二千里折伤者绞妾减一等䟽议曰姦缌麻以上亲谓内外有服亲者及缌麻以上亲之妻亦谓有服者妻若妻前夫之女谓妻前家所生者各徒三年强者流二千里因强姦而折伤者绞得罪已重故妾减一等谓减妻罪一等其于媵罪与妾同注云余条姦妾凖此谓余条五服内及主之缌麻以上亲直有姦名而无妾罪者并凖此条减妻一等其奴及部曲姦主之妾及主期亲之妾亦从减一等之例诸姦从祖祖母姑从祖伯叔母姑从父姊妹从母及兄弟妻兄弟子妻者流二千里强者绞䟽议曰从祖祖母姑谓祖之兄弟妻若祖之姊妹从祖伯叔母姑谓父之堂兄弟妻及父之堂姊妹从父姊妹谓己之堂姊妹从母谓母之姊妹及兄弟之妻兄弟子妻与之姦者并流二千里强者绞诸姦父祖妾伯叔母姑姊妹子孙之妇兄弟之女者绞即姦父祖所幸婢减二等䟽议曰姦父祖妾即曽髙妾亦同注云谓曽经有父祖子者其无子者即凖上文妾减一等姦伯叔母姑姊妹子孙妇曽玄孙妇亦同兄弟之女者绞即姦父祖所幸婢减二等合徒三年不限有子无子得罪并同问曰父祖之妾曽经有子父祖亡殁改嫁他人而子孙姦之得同凢姦以否答曰妇人尊卑縁夫立制子孙于父祖之妾在礼全无服纪父祖亡殁改适他人子孙姦者理同凢姦之法律有曽为袒免亲妻妾而嫁娶者别立罪名至于和姦律无加罪诸奴姦良人者徒二年半强者流折伤者绞䟽议曰奴姦良人妇女徒二年半强者流折伤者绞虽有夫亦同折伤谓因姦折伤者其部曲及奴姦主及主之期亲若期亲之妻者绞妇女减一等强者斩即姦主之缌麻以上亲及缌麻以上亲之妻者流强者绞䟽议曰其部曲及奴和姦主及姦主之期亲若期亲之妻部曲及奴合绞妇女减一等强者斩谓奴等合斩妇女不坐即姦主之缌麻以上亲及缌麻以上亲之妻者流妇女合流二千里强者奴等绞若姦妾者自主以下凖上例并减妻一等即妾子见为家主其母亦与子不殊虽出亦同诸和姦本条无妇女罪名者与男子同强者妇女不坐其媒合姦通减姦者罪一等疏议曰和姦谓彼此和同者本条无妇女罪名与男子同谓上条奴姦良人者徒二年半此即和姦不立妇女罪名良人妇女亦徒二年半之类并与男子同强者妇女不坐谓上条姦主期亲强者斩既无妇女罪名其妇女不坐但是强姦者妇女皆悉无罪其媒合姦通之人减姦罪一等假如和姦者徒一年半媒合者徒一年之类註云罪名不同从重减假有俗人媒合姦女冠男子徒一年半女冠徒二年半媒合姦通者犹徒二年之类是为从重减诸监临主守于所监守内姦者加姦罪一等即居父母及夫丧若道士女冠姦者各又加一等妇女以凢姦论疏议曰监临主守之人于所监守内姦良人加凡姦一等故註云谓犯良人若姦无夫妇女徒二年姦有夫妇女徒二年半即居父母丧男女同夫丧者妻妾同若道士女冠僧尼同姦者各又加监临姦一等即加凡姦罪二等故云各又加一等假有监临主守若道士及僧并男子在父母丧姦者妇女以凢姦论即女居父母丧妇人居夫丧及女冠尼姦者并加姦罪二等男子亦以凢姦论其有尊卑及贵贱者各从本法加罪诸校斛斗秤度不平杖七十监校者不觉减一等知情与同罪疏议曰校斛斗秤度依闗市令每年八月诣太府寺平校不在京者诣所在州县官校并印署然后听用其校法杂令量以北方秬黍中者容一千二百为钥十钥为合十合为升十升为斗三斗为大斗一斗十斗为斛秤权衡以秬黍中者百黍之重为铢二十四铢为两三两为大两一两十六两为斤度以秬黍中者一黍之广为分十分为寸十寸为尺一尺二寸为大尺一尺十尺为丈有校勘不平者杖七十监校官司不觉减校者罪一等合杖六十知情与同罪诸造器用之物及绢布之属有行滥短狭而卖者各杖六十疏议曰凡造器用之物谓供公私用及绢布绫绮之属行滥谓器用之物不牢不真短狭谓绢疋不充四十尺布端不满五十尺幅濶不充一尺八寸之属而卖各杖六十故礼云物勒工名以考其诚功有不当必行其罪其行滥之物没官短狭之物还主得利赃重者计利凖盗论贩卖者亦如之市及州县官司知情各与同罪不觉者减二等疏议曰得利赃重者谓卖行滥短狭等物计本之外剰得利者计赃重于杖六十者凖盗论谓凖盗罪一尺杖六十一疋加一等计得利一疋一尺以上即从重科计赃累而倍併贩卖者亦如之谓不自造作转买而卖求利得罪并同自造之者市及州县官司知行滥情各与造卖者同罪检察不觉者减二等官司知情及不觉物主既别各须累而倍论其州县官不管市不坐诸市司评物价不平者计所贵贱坐赃论入己者以盗论其为罪人评赃不实致罪有出入者以出入人罪论疏议曰谓公私市易若官司遣评物价或贵或贱令价不平计所加减之价坐赃论入己者谓因评物价令有贵贱而得财物入己者以盗论并依真盗除免倍赃之法其为罪人评赃不实亦谓増减其价致罪有出入者假有评盗赃应直上绢五疋乃加作十疋应直十疋减作五疋是出入半年徒罪市司还得半年徒坐故云以出入人罪论若应直五疋评作九疋或直九疋评作五疋于罪既无加减止从贵贱不实坐赃之法诸私作斛斗秤度不平而在市执用者笞五十因有増减者计所増减凖盗论疏议曰依令斛斗秤度等所司每年量校印署充用其有私家自作致有不平而在市执用者笞五十因有増减赃重者计所増减凖盗论即用斛斗秤度出入官物而不平令有増减者坐赃论入己者以盗论其在市用斛斗秤度虽平而不经官司印者笞四十疏议曰即用斛斗秤度出入官物増减不平计所増减坐赃论入己者以盗论因其増减得物入己以盗论除免倍赃依上例其在市用斛斗秤度虽平谓校勘讫而不经官司印者笞四十诸卖买不和而较固取者及更出开闭共限一价疏议曰卖物及买物人两不和同而较固取者谓强执其市不许外人买故註云较谓専略其利固谓障固其市及更出开闭谓贩鬻之徒共为姦计自卖物者以贱为贵买人物者以贵为贱更出开闭之言其物共限一价望使前人迷谬以将入己若参市而䂓自入者杖八十已得赃重者计利凖盗论疏议曰叅市谓负贩之徒共相表里㕘合贵贱惑乱外人故註云谓人有所卖买在傍髙下其价以相惑乱而䂓卖买之利入己者并杖八十已得利物计赃重于杖八十者计利凖盗论谓得三疋一尺以上合杖九十是名赃重其赃既凖盗科即合徴还本主诸买奴婢马牛駞骡驴已过价不立市劵过三日笞三十卖者减一等立劵之后有旧病者三日内听悔无病欺者市如法违者笞四十疏议曰买奴婢马牛駞骡驴等依令并立市劵两和市卖已过价讫若不立劵过三日买者笞三十卖者减一等若立劵之后有旧病而买时不知立劵后始知者三日内听悔三日外无疾病故相欺罔而欲悔者市如法违者笞四十若有疾欺不受悔者亦笞四十令无私契之文不凖私劵之限即卖买已讫而市司不时过劵者一日笞三十一日加一等罪止杖一百䟽议曰卖买奴婢及牛马之类过价已讫市司当时不即出劵者一日笞三十所由官司依公坐节级得罪其挟私者以首从论一日加一等罪止杖一百故唐律䟽议卷第二十六故唐律疏议故唐律疏议卷第二十七故唐律䟽议卷第二十七诸在市及人衆中故相惊动令扰乱者杖八十以故杀伤人者减故杀伤一等因失财物者坐赃论其误惊杀伤人者从过失法䟽议曰有人在市内及衆聚之处故相惊动谓诳言有勐兽之类令扰乱者杖八十若因扰乱之际而失财物坐赃论如是衆人之法累併倍论併倍不加重于一人失财物者即从重论因其扰乱而杀伤人者减故杀伤一等惊人致死减一等流三千里折一支减一等徒三年之类其有误惊因而杀伤人者从过失法收赎铜入被伤杀之家诸不修隄防及修而失时者主司杖七十毁害人家漂失财物者坐赃论减五等以故杀伤人者减闘杀伤罪三等即水雨过常非人力所防者勿论䟽议曰依营缮令近河及大水有隄防之处刺史县令以时检校若须修理每秋收讫量功多少差人夫脩理若暴水汎溢损壊隄防交为人患者先即修营不拘时限若有损壊当时不即脩补或脩而失时者主司杖七十毁害人家谓因不修补及修而失时为水毁害人家漂失财物者坐赃论减五等谓失十疋杖六十罪止杖一百若失衆人之物亦合倍论以故杀伤人者减闘杀伤罪三等谓杀人者徒二年半折一支者徒一年半之类注云谓水流漂害于人谓由不修理隄防而损害人家及行旅被水漂流而致死伤者即人自渉而死者非所司不坐即水雨过常非人力所防者无罪其津济之处应造桥航及应置船栰而不造置及擅移桥济者杖七十停废行人者杖一百䟽议曰津济之处应造桥航谓河津济渡之处应造桥及航者编舟作栰及应置舟船及须以竹木为栰以渡行人而不造置及擅移桥梁济渡之所者各杖七十停废行人谓不造桥航及不置船栰并擅移桥济停废行人者杖一百诸盗决隄防者杖一百若毁害人家及漂失财物赃重者坐赃论以故杀伤人者减闘杀伤罪一等若通水入人家致毁害者亦如之䟽议曰有人盗决隄防取水供用无问公私各杖一百故注云谓盗水以供私用若为官检校虽供官用亦同水若为官即是公坐若毁害人家谓因盗水汎溢以害人家漂失财物计赃罪重于杖一伯者即计所失财物坐赃论谓十疋徒一年十疋加一等以故杀伤人谓以决水之故杀伤者减闘杀伤罪一等若通水入人家致毁害杀伤者一同盗决之罪故云亦如之其故决隄防者徒三年漂失赃重者凖盗论以故杀伤人者以故杀伤论䟽议曰上文盗水因有杀伤此云故决隄防者谓非因盗水或挟嫌隙或恐水漂流自损之类而故决之者徒三年漂失之赃重于徒三年谓漂失人三十疋赃者凖盗论合流二千里若失衆人之物亦合倍论以决隄防之故而杀伤人者以故杀伤论谓杀人者合斩折人一支流二千里之类上条杀伤人减闘杀伤罪一等有杀伤畜产偿减价余条凖此今以故杀伤论其杀伤畜产明偿减价下条水火损败故犯者徴偿诸应乘官船者听载衣粮二百斤违限私载若受寄及寄之者五十斤及一人各笞五十一百斤及二人各杖一百每一百斤及二人各加一等罪止徒二年䟽议曰应乗官船之人听载随身衣粮二百斤若二百斤外更载若受人寄物及寄物之人物满五十斤及一人者各笞五十一百斤及二人各杖一百称各者谓人之与物得罪各等亦不限所载逺近故云但载即坐若将家人随从者皆不坐每一百斤及二人各加一等罪止徒二年从军征讨者各加二等监当主司知而听之与同罪空船者不用此律䟽议曰从军征讨者谓以船转运军资而私自载物若受寄及寄之者各加二等谓五十斤及一人各杖七十一百斤及二人各徒一年半每一百斤及二人各加一等罪止徒三年监当主司知而听之谓监船官司知乗船人私载受寄者与寄之者罪同故云与同罪若是空船虽私载受寄准行程无违者并悉无罪故云不用此律诸船人行船茹船写漏安标宿止不如法若船栰应廻避而不廻避者笞五十以故损失官私财物者坐赃论减五等杀伤人者减闘杀伤三等䟽议曰船人谓公私行船之人茹船谓茹塞船缝写漏谓写去漏水安标宿止谓行船宿泊之所须在浦岛之内仍即安标使来者候望违者是不如法若船栰应廻避者或㳂沂相逢或在洲屿险处不相廻避覆溺者多须凖行船之法各相廻避若湍碛之处即泝上者避㳂流之类违者各笞五十以不茹写廻避之故损失官私财物者坐赃论减五等谓十疋杖六十十疋加一等罪止杖一百杀伤人者减閗杀伤罪三等杀人者徒二年半折人一支者徒一年半之类其于湍碛尤难之处致有损害者又减二等监当主司各减一等卒遇风浪者勿论䟽议曰激水为湍积石为碛谓湍碛险难之所其有损失财物或杀伤人者又减二等谓失财物于坐赃上减七等杀伤人者减闘杀伤五等监当主司各减一等谓各减行船人罪一等卒遇暴风巨浪而损失财物及杀伤人者并不坐诸于山陵兆域内失火者徒二年延烧林木者流二千里杀伤人者减闘杀伤一等其在外失火而延烧者各减一等䟽议曰山陵前已释讫兆域者邓展云除地为茔将有形兆韦昭曰兆域也起土为茔域孝经曰卜其宅兆而安厝之然山陵兆域之所皆有宿卫之人而于此内失火者徒二年延烧兆域内林木者流二千里杀伤人者减闘杀伤一等其在外失火谓于兆域外失火延烧兆域内及林木者各减一等谓延烧兆域内徒二年上减一等若延烧林木者流二千里上减一等注云余条在外失火凖此余条谓库藏以下诸条因在外失火延烧者减于内失火一等诸库藏及仓内皆不得燃火违者徒一年䟽议曰凢官库藏及敖仓内有舍者皆不得燃火违者徒一年诸失火及非时烧田野者笞五十延烧人舍宅及财物者杖八十赃重者坐赃论减三等杀伤人者减闘杀伤二等䟽议曰失火谓失火有所烧及不依令文节制而非时烧田野者笞五十其于当家之内失火者皆罪失火之人注云非时谓二月一日以后十月三十日以前若乡土异宜者依乡法谓北地霜早南土晚寒风土亦既异宜各须收获緫了放火时节不可一凖令文故云各依乡法延烧人舍宅及财物者各杖八十赃重者谓计赃得罪重于杖八十坐赃论减三等凖赃二十疋以上即从赃科杀伤人者减闘杀伤罪二等谓烧杀人者失火及烧田之人减死二等合徒三年不合偿死者从本杀伤罪减其赃若损衆家之物者併累亦倍论其行道燃火不灭而致延烧者各减一等䟽议曰人在行路之上或须燃火事了发去皆须灭之若不扑㓕而致延烧他人林木舍宅财物或杀伤人者各减上文罪一等谓延烧赃少者杖八十上减一等赃重者坐赃上减四等罪止徒一年杀伤人者减闘杀伤三等故云各减一等诸于官府廨院及仓库内失火者徒二年在宫内加二等损害赃重者坐赃论杀伤人者减闘杀伤一等延烧庙及宫阙者绞社减一等䟽议曰若有人于内外官府公廨院宇之中及仓库内失火者徒二年宫内加二等宫内谓殿门外有禁门其内并是若失火者徒三年注云庙社内亦同谓于宗庙及太社院内失火亦徒三年损害赃重者谓因失火延烧有所损害财物计赃重于徒二年者即凖坐赃科之谓烧官府廨内财物计赃五十疋合徒三年若因火有杀伤人者减闘杀伤罪一等谓杀人者流三千里伤人折二支徒三年若杀伤畜产不合从上条称减闘杀伤一等偿减价自从水火损败误失不偿延烧庙及宫阙者绞社减一等流三千里诸故烧官府廨舍及私家舍宅若财物者徒三年赃满五疋流二千里十疋绞杀伤人者以故杀伤论䟽议曰凡官府廨宇及私家舍宅无问舍宇大小并及财物多少但故烧者徒三年计赃满五疋流二千里赃满十疋者绞杀伤人者以故杀伤论谓因放火而杀人者斩伤人折一支者流二千里之类若对主故烧非积聚延烧之物只同弃毁人财物论诸见火起应告不告应救不救减失火罪二等其守卫宫殿仓库及掌囚者皆不得离所守救火违者杖一百䟽议曰见火起烧公私廨宇舍宅财物者并须告见在及邻近之人共救若不告不救减失火罪二等谓若于官府廨宇内及仓库从徒二年上减二等合徒一年若于宫及庙社内从徒三年上减二等徒二年若于私家从笞五十上减二等笞三十故注云从本失罪减明即不从延烧减之其守卫宫殿仓库及掌囚者虽见火起并不得离所守救火违者杖一百虽见火起不告亦不合罪诸水火有所损败故犯者徴偿误失者不偿䟽议曰水火有所损败谓上诸条称水火损败得罪之处故犯者征偿若故决隄防通水入人家若故烧官府廨舍及私家舍宅财物有所损败之类各征偿其称失火之处及不修隄防而致损害之类各不偿诸弃毁大祀神御之物若御寳乗舆服御物及非服而御者各以盗论亡失及误毁者凖盗论减二等䟽议曰弃毁大祀神御之物祠令天地宗庙神州等为大祀神御谓供神所御之物若御寳谓皇帝八寳太皇太后皇太后皇后寳以称御者三后亦同乗舆服御物谓皇帝服御之物及非服而御谓帷帐几杖之属非服而供御者以上义名例及职制并具释讫有弃毁者各以盗论盗律盗大祀神御之物乗舆服御物者流二千五百里非服而御之物徒一年半赃重者计赃各加凢盗一等盗御寳者绞称以盗论者与真盗同入十恶非服而御之物等不入十恶据盗律其拟供神御及供而废阙若飨荐之具已馔呈者徒二年未馔呈者徒一年半又盗御寳条拟供服御等亦并徒二年今此条上言弃毁大祀下称非服而御以盗论凖非服而御徒一年半举下明上即弃毁拟供服御凖罪徒一年半以上亦各以盗论亡失及误毁者凖盗论减二等并各从凖盗罪上减二等凖盗论者不在除免倍赃监主加罪加役流之例弃毁中祀神御之物减大祀二等弃毁小祀神御之物又减二等中祀以下不入十恶诸大祀丘坛将行事有守卫而毁者流二千里非行事日徒一年壝门各减二等䟽议曰大祀丘坛谓祀天于圆丘祭地于方丘五时迎气祀五方上帝并各有坛此等将行祭祀各有守卫此时有损壊丘坛者流二千里非行事日谓非祭祀之日而毁者徒一年壝门各减二等壝门谓丘坛之外拥土为门毁壝门者将行事之日徒二年半非行事日杖九十故云各减二等毁中小祀各逓减二等诸弃毁符节印及门钥者各准盗论亡失及误毁者各减二等䟽议曰弃毁符节印及门钥者各凖盗法论罪盗律盗宫殿门符发兵符传符流二千里使节及皇城京城门符徒三年余符徒一年门钥各减三等盗官文书印徒二年余印杖一百其亡失符节印以下误毁者各减二等谓各减弃毁之罪二等诸弃毁制书及官文书者凖盗论亡失及误毁者各减二等其误毁失符移解牒者杖六十䟽议曰弃毁制书弃毁不相须毁者须失文字制书敕及奏抄亦同官文书谓曹司所行公案及符移解牒之类凖盗论谓各凖盗法得罪盗律盗制书者徒二年官文书杖一百亡失谓不觉遗落及被盗误毁谓误致毁损破失文字各减二等故注云毁须失文字谓制勑奏抄徒一年官文书杖八十若盗毁欲动事者自从増减法制敕及奏抄合死官文书即依诈伪律诈为官文书及増减法主司自有所避即从违式造立科罪杖罪以下杖一百徒罪以上加一等误毁符移解牒者杖六十注云谓未入所司而有本案者谓未入曹司之间而即误致毁者职制律虽无文亦与符移同罪诸私发官文书印封视书者杖六十制书杖八十若宻事各依漏泄坐减二等即误发视者各减二等不视者不坐䟽议曰官司行下文书多有封印而有私发印封视书者杖六十视制书杖八十若宻事各依漏泄坐减二等职制律漏泄大事应宻者绞减二等徒三年非大事应宻徒一年半减二等杖一百误发视者各减二等谓误发因视制书杖六十官文书笞四十大事应宻视者徒三年上减二等徒二年应宻非大事视者杖一百上减二等杖八十不视者不坐谓初虽误发意不视书者无罪诸主守官物而亡失簿书致数有乖错者计所错以主守不觉盗论䟽议曰凢是官物皆立簿书主守之人亡失簿书为失簿书之故遂令物数乖错者计所错之数依不觉盗论廐库律主司不觉盗者五尺笞二十十疋加一等过杖一百二十疋加一等罪止徒二年其主典替代者文案皆立正案分付后人违者杖一百䟽议曰谓主典替代所有文案皆须立正案分付承后人违而不付者合杖一百纵虽去官不同名例免法故注云并去官不免诸于官私田园輙食瓜果之类坐赃论弃毁者亦如之即持去者凖盗论䟽议曰称瓜果之类即杂蔬菜等皆是若于官私田园之内而輙私食者坐赃论其有弃毁之者计所弃毁亦同輙食之罪故云亦如之持将去者计赃凖盗论并徴所费之赃各还官主主司给与者加一等彊持去者以盗论主司即言者不坐非应食官酒食而食者亦准此䟽议曰当园主司将瓜果之属给与人食者加坐赃罪一等谓一尺笞三十一疋加一等给与将去者准盗上加一等一尺杖七十一疋加一等彊持去者谓以威若力彊持将去者以盗论计赃同真盗之法其赃倍征赃满五疋者免官若监临主司自彊取者加凡盗罪二等除名倍赃并依常律主司当即言告者主司不坐非应食官酒食而輙食者亦凖此谓輙食者坐赃论弃毁者亦同持去者凖盗论彊持去者以窃盗论若主司私持去者并同监主盗法若非主司而因食次而持去者以盗论彊者依彊盗法诸弃毁官私器物及毁伐树木稼穑者凖盗论即亡失及误毁官物者各减三等䟽议曰弃毁官私器物谓是杂器财物輙有弃掷毁壊及毁伐树木稼穑者种之曰稼歛之曰穑麦禾之类各计赃凖盗论即亡失及误毁谓亡失及误毁官私器物树木稼穑者各减故犯三等谓其赃并备偿若误毁失私物依下条例偿而不坐诸毁人碑碣及石兽者徒一年即毁人庙主者加一等其有用功修造之物而故损毁者计庸坐赃论各令修立误损毁者但令修立不坐䟽议曰䘮葬令五品以上听立碑七品以上立碣茔域之内亦有石兽其有毁人碑碣及石兽者徒一年即毁人庙主者加一等徒一年半其有用功修造之物谓楼观垣壍之类而故损毁者计修造功庸坐赃论谓拾疋徒一年十疋加一等仍令依旧修立若误毁损者但令修立不坐诸请受军器事讫停留不输者十日杖六十十日加一等百日徒一年过百日不送者减私有罪二等其弃毁者凖盗论䟽议曰请受军器谓鍪甲矟弩弓箭之类征戍事讫停留不输者十日杖六十十日加一等百日徒一年过百日不送者减私有罪二等擅兴律私有甲一领流上减二等徒二年半之类其有或弃或毁者凖盗论各依盗律盗甲弩者流二千里禁兵器徒二年如此之类并名盗法若亡失及误毁伤者以十分论亡失一分毁伤二分杖六十亡失二分毁伤四分杖八十亡失三分毁伤六分杖一百即不满十分者一当一分论其经战阵而有损失者不坐仪仗各减二等䟽议曰请官器仗若亡失及误毁伤者以十分论谓请百事十事为一分之类若亡失一分或毁伤二分假有请百事亡失十事或毁伤二十事各杖六十若亡失二分毁伤四分杖八十亡失三分毁伤六分杖一百其分数各与上解义同罪止杖一百即不满十分者一当一分论谓请玖事为玖分之类亦依亡失毁伤凖分为罪仍依令备偿其经战阵而损失者不坐不偿仪仗各减二等仪仗谓非兵器若有亡失误毁各依十分之法各减军器罪二等若亡失毁伤罪名不等者即以重法併满轻法诸弃毁亡失及误毁官私器物者各备偿若被彊盗者各不坐不偿即虽在仓库故弃毁者徴偿如法其非可偿者坐而不备䟽议曰官私器物其有故弃毁或亡失及误毁者各备偿注云谓非在仓库而别持守者谓仓库之外别处持守而有弃毁亡失及误毁官私器物始合备偿若被强盗各不坐不偿虽在仓库之内若有故弃毁徴偿如法其非可偿者止坐其罪不合徴偿故注云谓符印门钥官文书称之类者寳节木契制勑诸亡失器物符印之类应坐者皆听三十日求访不得然后决罪若限内能自访得及他人得者免其罪限后得者追减三等䟽议曰若亡失器物符印之类寳及门钥亦同为亡失应合罪者未得即决皆听三十日求访限满不得然后决罪若三十日内自访得及他人得者免其亡失之罪三十日限外得者追减三等若已经奏决不合追减官文书制书程限内求访得者亦如之䟽议曰官文书及制书程限内求访得者谓曹司执行案各有程限公式令小事五日程中事十日程大事二十日程徒罪以上狱案辩定后三十日程其制勅皆当日行下若行下处多事须抄冩依公式合满二百纸以下限二日程每二百纸以上加一日程所加多者不得过五日赦书不得过三日若有亡失各于此限内访得者亦得免罪限外得者坐如法然制勅事重程限一日如有稽废得罪不轻若许以三旬追访稽者皆须注失所以不与亡失器物同例若官文书制书事巳行讫无程者亦依三十日为限即虽故弃掷限内访得听减一等䟽议曰器物符印之类以下虽有规避而故弃掷限内访得者听减本失罪一等诸于他人地内得宿藏物隐而不送者计合还主之分坐赃论减三等䟽议曰谓凡人于他人地内得宿藏物者依令合与地主中分若有隐而不送计应合还主之分坐赃论减三等罪止徒一年半注云若得古器形制异而不送官者谓得古器钟鼎之类形制异于常者依令送官酬直隐而不送者即准所得之器坐赃论减三等故云罪亦如之问曰官田宅私家借得令人佃食或私田宅有人借得亦令人佃作人于中得宿藏各合若为分财答曰藏在地中非可预见其借得官田宅者以见住见佃人为主若作人及耕犂人得者合与佃住之主中分其私田宅各有本主借者不施功力而作人得者合与本主中分借得之人既非本主又不施功不合得分诸得阑遗物满五日不送官者各以亡失罪论赃重者坐赃论私物坐赃减二等䟽议曰得䦨遗之物者谓得寳印符节及杂物之类即须送官满五日不送者各得亡失之罪赃重者谓计赃重于亡失者坐赃论罪止徒三年私物坐赃论减二等罪止徒二年其物各还官主诸违令者笞五十别式减一等䟽议曰令有禁制谓仪制令行路贱避贵来避去之类此是令有禁制律无罪名违者得笞五十别式减一等谓礼部式五品以上服紫六品以下服朱之类违式文而着服色者笞四十是名别式减一等物仍没官诸不应得为而为之者笞四十事理重者杖八十䟽议曰杂犯轻罪触类弘多金科玉条包罗难尽其有在律在令无有正条若不轻重相明无文可以比附临时处断量情为罪庶补遗阙故立此条情轻者笞四十事理重者杖八十故唐律疏议卷第二十七故唐律疏议故唐律疏议卷第二十八故唐律䟽议卷第二十八䟽捕亡律者魏文侯之时里悝制法经六篇捕法第四至后魏名捕亡律北齐名捕断律后周名逃捕律隋复名捕亡律然此篇以上质定刑名若有逃亡恐其滋蔓故须捕系以寘䟽网故次杂律之下诸罪人逃亡将吏已受使追捕而不行及逗留虽行与亡者相遇人仗足敌不闘而退者减罪人罪一等闘而退者减二等即人仗不敌不闘而退者减三等闘而退者不坐䟽议曰依捕亡令囚及征人防人流人移乡人逃亡及欲入冦贼若有贼盗及被伤杀并须追捕其罪人逃亡谓犯罪事发而亡囚与未囚并是将吏已受使追捕者谓见任武官为将文官为吏已受使追捕罪人而不行及逗留谓故作廻避逗留及诈为疾患不去之类虽行与亡者相遇人兵器仗足得相敌不战闘而退者各减罪人罪一等谓罪人合死将吏处流三千里之类闘而退者谓人仗足敌闘而退者减二等若罪人应死将吏合徒三年即人仗不敌谓贼多兵少或器仗不敌不闘而退者减三等罪人应死将吏徒二年半闘而退者不坐谓人仗不敌计尽力穷知难而退者不坐即非将吏临时差遣者各减将吏一等三十日内能自捕得罪人获半以上虽不得半但所获者最重皆除其罪虽一人捕得余人亦同若罪人巳死及自首各尽者亦从免法不尽者止以不尽人为坐䟽议曰即非将吏谓非见任文武官即停家职资及勲官之类临时州县差遣领人追捕者各减将吏罪一等虽非将吏奉敕差行者亦同将吏之法不在减一等之限三十日内自捕得罪人获半以上谓十人逃亡获得五六者虽不得半但所获者最重假有徒流死囚一时逃走捕得死罪一人虽不得徒流九人仍除其罪虽是一人捕得衆共失囚之人并同免法若罪人已死谓自死及被他人杀若能归首十人俱尽者亦从免法若罪人自首不尽止以不尽之人凖罪为坐限外若配赎以后能自捕得者各追减三等即为人捕得及罪人已死若自首各追减二等䟽议曰失罪人经三十日追捕不得无官䕃者或配徒流有官䕃者或已徴赎此后能自捕得罪人各追减前所断罪三等即他人捕得及罪人身死讫若罪人自首各得追减二等注云已经奏决者不在追减之例谓将吏以下失罪人其罪已经奏决徒流笞杖之类不在追减之例余条追减凖此谓亡失寳印及不觉失囚等称追减者若事经奏决亦不在追减之例故云余条凖此诸捕罪人而罪人持仗拒捍其捕者格杀之及走逐而杀若廹窘而自杀者皆勿论䟽议曰捕罪人谓上条将吏以下捕罪人而罪人乃持仗拒捍仗谓兵器及杵棒之属其捕者以其拒捍因而格杀之及罪人迯走捕者逐而杀之注云走者持仗空手等虑其走失故虽空手亦许杀之若廹窘而自杀谓罪人被捕逼廹穷窘或自杀或落坑穽而死之类皆悉勿论即空手拒捍而杀者徒二年已就拘执及不拒捍而杀或折伤之各以闘杀伤论用刃者从故杀伤法䟽议曰谓罪人空手虽相拒捍不能为害而格杀之者徒二年若罪人已被拘执及元无拒捍之心而杀或折伤之各依闘讼律以闘杀伤论用刃者从故杀伤法罪人本犯应死而杀者加役流即拒殴捕者加本罪一等伤者加闘伤二等杀者斩䟽议曰谓罪人本犯合死已就拘执及不拒捍而捕杀之者加役流即拒殴捕者加本罪一等假有罪人本犯徒三年而拒殴捕人流二千里伤者加闘伤二等假有拒殴捕者折一齿加凢闘二等合徒二年之类杀捕人者斩捕人不限贵贱杀者合斩诸被人殴击折伤以上若盗及强姦虽傍人皆得捕系以送官司䟽议曰有人殴击他人折齿折指以上若盗及强姦虽非被伤被盗被姦家人及所亲但是傍人皆得捕系以送官司捕格法凖上条持仗拒捍其捕者得格杀之持仗及空手而走者亦得杀之其拒捕不拒捕并同上条捕格之法即姦同籍内言同籍之内明是不限良贱亲踈虽和姦亦听从上条捕格之法问曰亲戚共外人和姦若捕送官司即于亲有罪律许捕格未知捕者得告亲罪以否答曰若男女俱是本亲合相容隐既两俱有罪不合捕格告言若所亲共他人姦他人即合有罪于亲虽合容隐非是故相告言因捕罪人事相连及其于捕者不合有罪和姦之人两依律断若余犯不言请而輙捕系者笞三十杀伤人者以故杀伤论本犯应死而杀者加役流䟽议曰若余犯不言请谓非殴击人折伤以上若盗及强姦或和姦同籍内此外有犯须言请官司不得輙加捕系如捕系者笞三十因而杀伤人者以故杀伤论本犯应死谓余犯合死捕而杀者合加役流诸追捕罪人而力不能制告道路行人其行人力能助之而不助者杖八十势不得助者勿论䟽议曰追捕罪人谓将吏以下据法追捕及在律文听私捕系而力不能拘制告道路行人其行人力能助之谓行者人仗堪制罪人而不救助者行人合杖八十势不得助者谓隔川谷垣篱壍栅之类不可踰越过者及驰驿之类称之类者官有急事及私家救疾赴哀情事急速亦各无罪诸捕罪人有漏露其事令得逃亡者减罪人罪一等䟽议曰捕罪人谓上条将吏以下受使追捕而有漏露应捕之事令使罪人逃避者漏露之人减罪人罪一等注云罪人有数罪者假有一人或行强盗兼复杀人又欲谋叛若为谋叛而捕漏露者唯从谋叛减一等若为贼盗或杀人而捕漏露者即从贼盗杀人上减一等不论谋叛故云但以所收捕罪为坐未断之间能自捕得除其罪相容隐者为捕得亦同即他人捕得若罪人已死及自首又各减一等䟽议曰未断之间谓漏露之罪未经断定能自捕得罪人者除其失囚之罪相容隐者为捕得谓同居及大功以上亲外祖父母外孙若孙之妇夫之兄弟及兄弟妻奴婢部曲为主捕得并同身自捕获皆除其罪注云余条相容隐爲捕得凖此假如上条将吏受使追捕罪人致失者相容隐捕得亦与自捕得同故云亦凖此即他人捕得若罪人已死谓自死及被他人杀者皆同及自首又各于罪人上更减一等緫减罪人罪二等诸隣里被强盗及杀人告而不救助者杖一百闻而不救助者减一等力势不能赴救者速告随近官司若不告者亦以不救助论其官司不即救助者徒一年窃盗者各减二等䟽议曰依礼五家为隣五隣为里既同邑落隣居接续而被强盗及杀人者皆须逓告即救助之若告而不救助者杖一百虽不承告声响相闻而不救助者减一等杖九十力势不能赴救者谓贼强人少或老小羸弱不能赴救者速告随近官司若不告者亦以不救助罪科之其官司不即救助者依捕亡令有盗贼及伤杀者即告随近官司村坊屯驿闻告之处率随近军人及夫从发处追捕若其所在官司知而不即救助者徒一年窃盗各减二等谓隣里被窃盗承告而不救助者从杖一百上减闻而不救助者从杖九十上减官司承告不即救助者从徒一年上减诸征名已定及从军征讨而亡者一日徒一年一日加一等十五日绞临对冦贼而亡者斩主司故纵与同罪䟽议曰征名已定谓卫士及募人征名已定讫及从军征讨而亡者一日徒一年一日加一等八日流三千里十五日绞若临对冦贼谓壁垒相对矢石将交而亡者斩亦据应战之人主司故纵与同罪谓主司知情容其亡避各与亡者罪同亡者合斩主司合绞注云下条凖此谓下条向防及在防未满而亡者主司故纵亦各同罪其临对㓂贼而有亡者但亡即坐不计日数及行逺近其有从军征讨而亡未满十五日军还者未还以前依征亡之法征还之后从军还亡罪而断将未还之日併满军还之日累科军还而先归者各减五等其逃亡者同在家逃亡法䟽议曰军虽凯还须依部伍若不随团队而輙先归者各减军亡罪五等其逃亡者同在家逃亡法谓一日笞四十十日加一等罪止流二千里若军还先归一日徒一年上减五等合杖六十罪止徒一年半日若少从先归日科日若多从有军名亡法诸防人向防及在防未满而亡者一日杖八十三日加一等䟽议曰防人向防谓上道讫逃走及在防年限未满而亡者镇人亦同一日杖八十三日加一等既无罪止之文加至流三千里亡日未到罪止镇防日已满者计应还之日同在家亡法累併为罪诸流徒囚役限内而亡者一日笞四十三日加一等过杖一百五日加一等䟽议曰流徒囚谓或流或徒者各在其役限内而亡者注云犯流徒应配及移乡人未到配所而逃亡者各与流徒囚役限内而亡罪同一日笞四十三日加一等十九日合杖一百过杖一百五日加一等五十九日流三千里主守不觉失囚减囚罪三等即不满半年徒者一人笞三十三人加一等罪止杖一百监当官司又减三等故纵者各与同罪䟽议曰主守谓主守囚徒之人及部领流移人等不觉囚亡减囚罪三等谓从囚本罪上减三等不从逃坐减之即不满半年徒者谓徒役将满余日不满半年徒而有逃亡者不计逃日而科唯据亡人之数为罪一人笞三十三人加一等谓四人亡合笞四十不觉二十二人亡即至罪止合杖一百监当官司又减三等谓减主守罪三等不觉二十二人亡者罪止杖七十故纵者各与同罪称各者谓监当官司及主守各与亡囚本犯罪同诸宿卫人在直而亡者一日杖一百二日加一等即从驾行而亡者加一等䟽议曰宿卫人谓诸卫大将军以下当畨卫士以上在直畨限内而有逃亡者一日杖一百二日加一等计一十七日流三千里直满以后即同在家亡法即从驾行者以其陪从事重故加宿卫一等之坐亡者一日徒一年二日加一等十五日流三千里问曰卫士于宫城外守卫或于京城诸司守当或被配于王府上畨如此之徒而有逃亡者合科何罪答曰宫城之外兼及皇城京城若有逃亡罪亦与宿卫不别若其凖减三等之例即太轻于在家而亡是知守当杂犯有减三等之科逃亡之辜得罪与宿卫不异诸丁夫杂匠在役及工乐杂戸亡者一日笞三十十日加一等罪止徒三年主司不觉亡者一人笞二十五人加一等罪止杖一百故纵者各与同罪䟽议曰丁谓正役夫谓杂徭及杂色工匠诸司工乐杂户注云太常音声人亦同丁夫杂匠并据在役逃亡工乐以下在家亡者亦是一日笞三十十日加一等罪止徒三年主司谓监当主司不觉逃亡者计人数坐之一人笞二十五人加一等四十一人逃亡即至罪止杖一百主司故纵者各与逃亡者同罪即人有课役全户亡者亦如之若有军名而亡者加一等其人无课役及非全戸亡者减二等即女户亡者又减三等其里正及监临主司故纵户口亡者各与同罪不知情者不坐䟽议曰人有课役谓或有课无役或有役无课而全户亡者亦如丁夫在役逃罪一日笞三十十日加一等罪止徒三年若有军名而亡谓卫士掌闲驾士幕士之类名属军府者緫是有军名其幕士属卫尉驾士属太仆之类不隷军府者即不同军名之例有军名而亡者虽非全户加一等合流二千里其人无课役谓全户亡者其有课役谓非全户亡者各减有课役全户亡罪二等罪止徒二年若其人无课役又非全戸亡者又减二等罪止徒一年即女戸亡亦谓全戸而亡者又减三等緫减有课役亡者五等罪止杖一百妇女非全户亡又减二等合杖八十其里正及监临主司折冲府于军人亦同监临之例故纵户口军人亡者各与亡者罪同不知情者不坐问曰有军名而亡于他处附贯课役如法唯无军名合当何罪答曰逃亡之罪多据阙课无课之軰责其浮逰亦既编户见在课役如法凖式仍徴赋役附处复有课输于官课役无违唯免军名合罪依例逃亡自首减罪二等坐之仍勒还本所诸非亡而浮浪他所者十日笞十二十日加一等罪止杖一百即有官事在他所事了留住不还者亦如之若营求资财及学宦者各勿论阙赋役者各依亡法䟽议曰非亡谓非避事逃亡而流在他所者十日笞十二十日加一等一百九十日罪止杖一百即有官事已了留住不归者亦同浮浪之罪若营求资财者谓贸迁有无逺求利润及学宦者或负笈从师或弃繻求仕各遂其业故并勿论阙赋役者各依亡法谓因此不归致阙赋役各准逃亡之法依状科罪若全户者罪止徒三年非全户者减二等诸官户官奴婢亡者一日杖六十三日加一等主司不觉亡者一口笞三十五口加一等罪止杖一百故纵官戸亡者与同罪奴婢准盗论即诱导官私奴婢亡者准盗论仍令备偿䟽议曰官戸及官奴婢逃亡者一日杖六十三日加一等注云部曲私奴婢亦同部曲虽取良人之女其妻若逃亡罪同部曲主司不觉谓不觉官户官奴婢亡者一口笞三十五口加一等三十六口罪止杖一百故纵官户亡者同官户逃亡之罪罪止流凖加杖二百之法故纵官奴婢亡者凖盗论谓计赃五疋徒一年五疋加一等即诱导官私奴婢亡者谓不将入己导引令亡者并凖盗论五疋徒一年五疋加一等仍令备偿故纵亡者得罪不偿若诱导官户部曲亡者律无正文当不应得为从重杖八十与同行者同过致资给之罪诸在官无故亡者一日笞五十三日加一等过杖一百五日加一等邉要之官加一等䟽议曰在官谓在令式有贠见在官者无故私逃者一日笞五十三日加一等过杖一百五日加一等五十六日流三千里邉要之官户部式灵胜等五十九州为邉州此乃居邉为要亡者加罪一等谓品官以上一日杖六十三日加一等诸被囚禁拒捍官司而走者流二千里伤人者加役流杀人者斩从者绞若私窃逃亡以徒亡论䟽议曰被囚禁不限有罪无罪但据状应禁者散禁亦同拒捍官司而强走者流二千里伤人者谓因拒捍伤主司及捕捉之人者加役流杀人者斩从者绞不至死者依首从法若私窃逃亡谓被囚禁而私逃者从上条流徒囚役限内而亡一日笞四十三日加一等过杖一百五日加一等此是事发更为合重其坐注云事发未囚谓罪人事发被追拒捍官司逃走及私窃逃亡亦与在禁逃亡罪同问曰有人据状不合禁身被官人枉禁拒捍官司逃走合得何罪答曰本罪不合囚禁枉被官人禁留虽即逃亡不合与囚亡之罪若有拒捍杀伤止同故杀伤法私窃逃亡同在家逃亡之罪若判案禁者虽本无罪亦同囚例诸主守不觉失囚者减囚罪二等若囚拒捍而走者又减二等皆听一百日追捕限内能自捕得及他人捕得若囚已死及自首除其罪即限外捕得及囚已死若自首者各又追减一等䟽议曰主守者谓専当守囚之人典狱之类不觉失囚者减囚罪二等假失死囚合徒三年之类若囚拒捍强走力不能制又减二等皆听一百日追捕限内能自捕得及他人捕得者不限亲踈若囚已死及自归首并除失囚之罪即百日限外捕得及囚已死若囚自首各又追减失囚本罪一等称追减者谓失囚之罪已经断讫者仍更追减若已奏决者不在追减之例监当之官各减主守三等故纵者不给捕限即以其罪罪之未断决间能自捕得及他人捕得若囚已死及自首各减一等䟽议曰监当之官谓检校専知囚者即当直官人在直时其判官凖令合还而失囚者罪在当直之官各减主守三等谓减囚罪五等囚若拒捍而走得减囚罪七等之类故纵者不给捕限谓主守及监当之官故纵囚逃亡者并不给限捕访即以其罪罪之者谓纵死囚得死罪纵流徒囚得流徒罪之类未断决间谓官当收赎者未断死及笞杖者未决能自捕得及他人捕得若囚已死及自首各减一等注谓此篇内监临主司应坐当条不立捕访限及不觉故纵者并准此法䟽议曰上条征人逃亡者主司故纵与同罪及流徒囚限内而亡监当官司不立捕限及不觉故纵如此之类并准此条为法诸部内容止他界逃亡浮浪者一人里正笞四十四人加一等县内五人笞四十十人加一等州随所管县通计为罪各罪止徒二年其官户部曲奴婢亦同䟽议曰部内谓部界之内容止他界逃亡浮浪者一人里正笞四十谓容止经十五日以上始科里正之罪坊正村正部内容止逃亡亦同里正之罪若将家口逃亡浮浪者家口不限多少一戸同一人为罪四人加一等即五人逃亡及以浮浪笞五十二十五人杖一百三十七人徒二年县内五人笞四十十人加一等九十五人合徒二年州随所管县通计为罪谓州管二县者十人笞四十一百九十人徒二年管县更多凖此通计为坐皆以长官为首佐职为从既无以下之文即明不及主典各罪止徒二年其容止官户部曲奴婢亦同良人之法若在军役有犯者队正以上折冲以下各凖部内有盗贼之法䟽议曰称军役有犯者谓于行军征役之所容止逃亡浮浪即凖州县以下得罪队正队副同里正校尉旅帅减队正一等折冲果毅随所管校尉多少为罪故云队正以上折冲以下各凖部内有盗贼之法诸知情藏匿罪人若过致资给令得隐避者各减罪人罪一等䟽议曰知情藏匿谓知罪人之情主人为相藏隐过致资给者谓指授道途送过险处助其运致并资给衣粮遂使凶人潜隐他所注云谓事发被追若非事发未是罪人故须事发被追始辩知情之状及亡叛之类谓逃亡或叛国虽未追摄行即可知过致资给令隐避者减罪人罪一等合流三千里之类称之类者或有亡命山泽不从追唤皆是注藏匿无日限过致资给亦同若卑幼藏隐匿状已成尊长知而听之独坐卑幼部曲奴婢首匿主后知者与同罪䟽议曰藏匿无日限者谓不限日之多少但藏匿即坐过致资给亦同无日限若卑幼藏隐匿状既成以其同居得相容隐故尊长知而听之独坐卑幼尊长不坐部曲奴婢作首隐匿罪人主后知者与同罪谓同部曲奴婢各减罪人罪一等以主不为部曲奴婢隐故也注即尊长匿罪人尊长死后卑幼仍匿者减五等尊长死后虽经匿但已遣去而事发及匿得相容隐者之侣并不坐小功以下亦同减例䟽议曰谓尊长在日自匿罪人容其相隐尊长死后卑幼匿之如故亦不限日之多少减尊长罪五等总减罪人罪六等尊长死后虽经匿但发遣去后罪始发觉及匿得相容隐者之徒侣假有大功之亲共人行盗事发被追俱来藏匿若紏其徒侣亲罪即彰恐相连累故并不与罪小功以下亦同减例即例云小功以下相容隐减凢人三等合匿小功缌麻亲之侣亦凖此例减之緫减罪人罪四等故云亦同减例注若赦前藏匿罪人而罪人不合赦免赦后匿如故不知人有罪容寄之后知而匿者皆坐如律䟽议曰赦前藏匿罪人而罪人不合赦免假有匿十恶人㑹赦十恶不合赦免赦后匿如故及不知人有罪容寄之后知而匿者并依藏匿之罪科之注其展转相使而匿罪人知情者皆坐不知者勿论䟽议曰展转相使匿罪人者假有甲知情匿罪人又嘱付乙令匿乙又嘱丙遣匿如此展转相使匿者乙丙知是罪人得藏匿之罪不知情者无罪故云勿论罪人有数罪者止坐所知䟽议曰罪人有数罪谓或杀人或姦盗止坐所知者谓于所知之罪上减一等之类问曰有奴婢匿一流囚主后知之主合得何罪答曰有奴婢首匿流囚罪合减一等徒三年加杖二百主后知者与奴婢同科亦凖奴婢之罪合杖二百其应例减收赎各凖其主本法仍于二百上减赎若奴婢死后主匿如故即得自匿之罪一合凖奴婢为坐故唐律䟽议卷第二十八故唐律疏议故唐律疏议卷第二十九故唐律䟽议卷第二十九䟽断狱律之名起自于魏魏分里悝囚法而出此篇至北齐与捕律相合更名捕断律至后周复为断狱律释名云狱者确也以实囚情臯陶造狱夏曰夏台殷名羑里周曰圜土秦曰囹圄汉以来名狱然诸篇罪名各有类例讯舍出入各立章程此篇错综一部条流以为决断之法故承衆篇之下诸囚应禁而不禁应枷鏁杻而不枷鏁杻及脱去者杖罪笞三十徒罪以上逓加一等廻易所着者各减一等䟽议曰狱官令禁囚死罪枷杻妇人及流以下去杻其杖罪散禁又条应议请减者犯流以上若除免官当并鏁禁即是犯笞者不合禁杖罪以上始合禁推其有犯杖罪不禁应枷鏁杻而不枷鏁杻及脱去者杖罪笞三十徒罪不禁及不枷鏁若脱去者笞四十流罪不禁及不枷鏁若脱去者笞五十死罪不禁及不枷鏁杻若脱去者杖六十是名逓加一等廽易所着者各减一等谓应枷而鏁应鏁而枷是名廽易所着徒罪者笞三十流罪笞四十死罪笞五十即囚自脱去及廽易所着者罪亦如之若不应禁而禁及不应枷鏁杻而枷鏁杻者杖六十䟽议曰即囚自擅脱去枷鏁杻者徒罪笞四十流罪以上逓加一等即囚自廻易所着者各减一等故云亦如之若不应禁而禁及不应枷鏁杻而枷鏁杻并谓据令不合者各杖六十诸以金刃及他物可以自杀及解脱而与囚者杖一百若囚以故迯亡及自伤伤人者徒一年自杀杀人者徒二年若囚本犯流罪以上因得迯亡虽无伤杀亦凖此䟽议曰金刄谓锥刀之属他物谓绳锯之类可以自杀及解脱枷鏁虽囚之亲属及他人与者物虽未用与者即杖一百若以得金刃等故因得迯亡或自伤害或伤他人与物者徒一年若囚自杀或杀他人与物者徒二年若囚本犯流罪以上因得金刃等物而得逃亡者虽无杀伤与物者亦徒二年即囚因逃亡未断之间能自捕得及他人捕得若囚自首及已死各减一等即子孙以可解脱之物与祖父母父母部曲奴婢与主者罪亦同䟽议曰谓囚因得金刄及他物之故以自解脱而得逃走与物人罪未断之间能自捕得及他人捕得若囚自来归首及囚自死或他人杀之者亦同各减一等谓徒以下囚逃者一年徒上减流死囚逃者二年徒上减即子孙以可解脱之物谓称孙者曽玄同而与祖父母父母或部曲奴婢与主者并与凢人罪同亦不合輙自捕捉若官司遣捕而送者无罪自捕送官者同告法若有伤杀而逃亡者后能捕获与物之人各依前伤杀之罪不合减科诸死罪囚辞穷竟而囚之亲故为囚所遣雇倩人杀之及杀之者各依本杀罪减二等囚若不遣雇倩及辞未穷竟而杀各以闘杀伤论至死者加役流䟽议曰谓犯死罪囚辞状穷竟而囚之缌麻以上亲及故旧为囚所遣或雇人倩人而杀讫者其所遣雇倩之人及受雇倩杀者各依尊卑贵贱本杀罪上减二等科之囚若不遣亲知雇倩人杀及囚虽遣雇倩人杀而辞状未穷竟而杀者其所遣之人及受雇倩者各依尊卑贵贱以闘杀罪论至死者加役流问曰其囚本犯死罪辞未穷竟又不遣人雇倩杀之而囚之亲故雇倩人杀及杀之者合得何罪答曰辞虽穷竟不遣雇倩人杀之虽遣雇倩杀之辞未穷竟此等二事各依闘杀为罪至死者加役流若辞未穷竟复不遣雇倩杀之而輙杀者各同闘杀之法至死者并皆处死不合加役流辞虽穷竟而子孙于祖父母父母部曲奴婢于主者皆以故杀罪论䟽议曰辞虽穷竟谓死罪辩定讫而子孙于祖父母父母部曲奴婢于主虽被祖父母父母及主所遣而輙杀者及雇人倩人杀者其子孙及部曲奴婢皆以故杀罪论子孙仍入恶逆部曲奴婢经赦不原其被雇倩之人仍同上解减闘杀罪二等诸主守受囚财物导令翻异及与通传言语有所増减者以枉法论十五疋加役流三十疋绞䟽议曰主守谓専当掌囚典狱之属受囚财物导引其囚令翻异文辩及得官司若文证外人言语为报告通传有所増减其罪者以枉法论依无禄枉法受财一尺杖九十一疋加一等十五疋加役流三十疋绞赃轻及不受财者减故出入人罪一等无所増减者笞五十受财以受所监临财物论其非主守而犯者各减主守一等䟽议曰赃轻谓受赃得罪轻于减囚罪一等者及不受财唯通言语减故出入罪一等谓导令翻异及通传言语出入囚死罪者处流三千里出入流罪以下各减本罪一等之类虽即教导及通传言语于囚罪无所増减者笞五十若无増减而受财者以受所监临财物论一尺笞四十一疋加一等八疋徒一年其非主守而犯者谓非监当囚人而有外人导囚翻异有所増减各减主守罪一等若受赃财于主守赃上减一等若不受财者于囚罪上减二等虽通言语无所増减笞四十诸囚应请给衣食医药而不请给及应听家人入视而不听应脱去枷鏁杻而不脱去者杖六十以故致死者徒一年即减窃囚食笞五十以故致死者绞䟽议曰凖狱官令囚去家悬逺絶饷者官给衣粮家人至日依数徴纳囚有疾病主司陈牒请给医药救疗此等应合请给而主司不为请给及主司不即给凖令病重听家人入视而不听及应脱去枷鏁杻而所司不为脱去者所由官司合杖六十以故致死者谓不为请及虽请不即为给衣粮医药病重不许家人入视及不脱去枷鏁杻由此致死者所由官司徒一年即减窃囚食者不限多少笞五十若由减窃囚食其囚以故致死者减窃之人合绞诸应议请减若年七十以上十五以下及废疾者并不合拷讯皆据衆证定罪违者以故失论若证不足告者不反坐䟽议曰应议谓在名例八议人请谓应议者期以上亲及孙若官爵五品以上者减谓七品以上之官及五品以上之祖父母父母兄弟姊妹妻子孙者若年七十以上十五以下及废疾依令一支废腰嵴折瘕痖侏儒等并不合拷讯皆据衆证定罪称衆者三人以上明证其事始合定罪违者以故失论谓不合拷讯而故拷讯致罪有出入者即依下条故出入人及失出入人罪法其罪虽无出入而枉拷者依前人不合捶拷法以闘杀伤论至死者加役流即以闘杀伤为故失若证不满三人告者不反坐被告之人亦不合入罪问曰所告之事证有二人一人证是一人证非证既不足合科疑罪以否荅曰律云据衆证定罪称衆者三人以上若证不足告者不反坐察验难明二人证实犹故不合入罪况一实一虚被告之人全不合坐其于告者亦得免科若全无证人自须审察虚实以状断之若三人证实二人证虚是名疑罪此解并据应议请减以下及废疾以上除此色外自合拷取实情拷满不服反拷告人不合从衆证科断其于律得相容隐即年八十以上十嵗以下及笃疾皆不得令其为证违者减罪人罪三等䟽议曰其于律得相容隐谓同居若大功以上亲及外祖父母外孙若孙之妇夫之兄弟及兄弟妻及部曲奴婢得为主隐其八十以上十嵗以下及笃疾以其不堪加刑故并不许为证若违律遣证减罪人罪三等谓遣证徒一年所司合杖八十之类囚在案妄引人为徒侣者以诬告罪论即本犯虽死仍准流徒加杖及赎法䟽议曰囚在禁妄引人为徒佀者谓盗发者妄引人为同盗杀人者妄引人为同行之类以诬告罪论谓依闘讼律诬告人者各反坐即本犯应死不可累加故准流徒加杖法其应赎者即准流徒赎之应讯囚者必先以情审察辞理反覆㕘验犹未能决事须讯问者立案同判然后拷讯违者杖六十䟽议曰依狱官令察狱之官先偹五听又騐诸证信事状疑似犹不首实者然后拷掠故拷囚之义先察其情审其辞理反覆案状㕘验是非犹未能决谓事不明辩未能断决事须讯问者立案取见在长官同判然后拷讯若充使推勘及无官同判者得自别拷若不以情审察及反覆㕘验而輙拷者合杖六十若赃状露验理不可疑虽不承引即据状断之若事已经赦虽须追究并不合拷䟽议曰若赃状露验谓计赃者见获真赃杀人者检得实状赃状明白理不可疑问虽不承听据状科断若事已经赦者虽须更有追究并不合拷注云谓㑹赦移乡及除免之类谓杀人㑹赦仍合移乡犯十恶故杀人反逆縁坐㑹赦犹除名监临主守于监守犯奸盗略人若受财而枉法㑹赦仍合免所居官称之类谓㑹赦免死犹流及盗诈枉法犹徴正赃故云之类诸拷囚不得过三度数緫不得过二百杖罪以下不得过所犯之数拷满不承取保放之䟽议曰依狱官令拷囚每讯相去二十日若拷未毕更移他司仍须拷鞫即通计前讯以充三度故此条拷囚不得过三度杖数揔不得过二百杖罪以下谓本犯杖罪以下笞十以上推问不承若欲须拷不得过所犯笞杖之数谓本犯一百杖拷一百不承取保放免之类若本犯虽徒一年应拷者亦得拷满二百拷满不承取保放之若拷过三度及杖外以他法拷掠者杖一百杖数过者反坐所剰以故致死者徒二年䟽议曰拷过三度谓虽二百杖不得拷过三度及杖外以他法拷掠谓拷囚于法杖之外或以绳悬缚或用棒拷打但应行杖外悉为他法犯者合杖一百杖数过者反坐所剰谓囚本犯杖一百乃拷二百官司得一百剰罪之类以故致死者谓拷过三度或用他法及杖数有过而致死者徒二年即有疮病不待差而拷者亦杖一百若决杖笞者笞五十以故致死者徒一年半若依法拷决而邂逅致死者勿论仍令长官等勘验违者杖六十䟽议曰拷虽依法囚身有疮若病不待差而拷者杖一百若决杖笞者笞五十若囚疮病未差而拷及决杖笞致死者徒一年半若依法用杖依数拷决而囚邂逅致死者勿论邂逅谓不期致死而死诗云邂逅相遇言不期而遇仍长官以下并亲自检勘知无他故具爲文案若长官等不即勘检者杖六十注云拷决之失谓讯囚及决杖笞于法有失者立案不立案等其有失者依职制律失者听减三等诸拷囚限满而不首者反拷告人其被杀被盗及家人亲属告者不反拷拷满不首取保并放违者以故失论䟽议曰囚拷经三度杖数满二百而不首反拷告人谓还准前人拷数反拷告人拷满复不首取保释放其被杀被盗之家若家人及亲属告者所诉盗杀之人被拷满不首者各不反拷告人以杀盗事重例多隐匿反拷告者或不敢言若被人决水入家放火烧宅之类家人及亲属言告者亦不反拷告人拷满不首取保并放违者以故失论违谓若应反拷而不反拷及不应反拷而反拷者若故依故出入法失者依失出入论其本法不合拷而拷者依前人不合捶拷法亦以故失论其应取保放而不放者从不应禁而禁不取保放者于律有违当不应得为流以上从重徒罪以下从轻问曰律云拷满不首反拷告人其告人是应议请减人既不合反拷其事若为与夺答曰律称反拷告人明须凖前人杖数反拷若前人被拷罪不首告者亦反拷若前人止拷一百不首告者亦反拷一百是名反拷告人其应议请减人不合反拷须凖前人拷杖数徴铜诸鞫狱官停囚待对问者虽职不相管皆听直牒追摄牒至不即遣者笞五十三日以上杖一百䟽议曰鞫狱官谓推鞫主司停囚待对问谓囚徒侣见在他所须追对问者虽职不相管皆听直牒称直牒者谓不縁所管上司直牒所管追摄注云虽下司亦听假如大理及州县官须追省䑓之人皆得直牒追摄牒至皆须即遣不即遣者笞五十三日以上杖一百诸鞫狱者皆须依所告状鞫之若于本状之外别求他罪者以故入人罪论䟽议曰鞫狱者谓推鞫之官皆须依所告本状推之若于本状之外傍更推问别求得笞杖徒流及死罪者同故入人罪之类若因其告状或应掩捕搜检因而检得别罪者亦得推之其监临主司于所部告状之外知有别罪者即须举牒别更紏论不得因前告状而輙推鞫若非监临之官亦不得状外别举推勘诸鞫狱官囚徒伴在他所者听移送先系处併论之违者杖一百䟽议曰鞫狱官囚徒伴在他所者假有诸县相去各百里内东县先有系囚西县囚复事发其事相连应须对鞫听移后发之囚送先系之处併论之注云谓轻从重谓轻罪发虽在先仍移轻以就重若轻重等少从多谓两县之囚罪名轻重等者少处发虽在先仍移就多处若多少等即移后系囚从先系处若禁囚之所相去百里外者各从事发处断之既恐失脱囚徒又虑漏泄情状故令当处断之违者各杖一百若违法移囚即令当处受而推之申所管属推劾若囚至不受及受而不申者亦与移囚罪同䟽议曰违法移囚谓移重就轻或移多就少之类即令当处受而推之谓囚至之处即合受推仍申所管之州推劾谓两县囚申州两州囚申省并依状推劾囚至不肯为受或受囚不申管属与擅移囚罪同亦杖一百即擅移囚县各隷别州者即受囚之县申所管之州转牒送囚之州依法推劾此等移囚并谓两处事发若是一处事发者不限逺近皆须直牒追摄如有违者自从上法诸决罚不如法者笞三十以故致死徒一年即杖麤细长短不依法者罪亦如之䟽议曰依狱官令决笞者腿臀分受决杖者背腿臀分受须数等拷讯者亦同笞以下愿背腿分受者听决罚不依此条是不如法合笞三十以此决罚不如法而致死者徒一年依令杖皆削去节目长三尺五寸讯囚杖大头径三分二釐小头二分二釐常行杖大头二分七釐小头一分七釐笞杖大头二分小头一分五釐谓杖长短麤细不依令者笞三十以故致死者徒一年故云亦如之卷终故唐律疏议故唐律疏议卷第三十故唐律䟽议卷第三十诸监临之官因公事自以杖捶人致死及恐廹人致死者各从过失杀人法若以大杖及手足殴击折伤以上减閗杀伤罪二等䟽议曰谓临统案验之官情不挟私因公事前人合杖笞自以杖捶人致死及恐廹人致死谓因公事欲求其情或恐喝或廹胁前人怕惧而自致死者各依过失杀人法各征铜一百二十觔入死家若前人是卑贱罪不至死者各依本杀法徴铜若以大杖手足殴击折伤以上者自击使人击等减闘杀伤罪二等谓其应偿死者合徒三年之类虽是监临主司于法不合行罚及前人不合捶拷而捶拷者以闘杀伤论至死者加役流即用刃者各从闘杀伤法䟽议曰虽是监临主司于法不合行罚谓非判事之官及非専当督领者不得輙行捶罚假有人犯徒以上罪合送法司不送法司当曹即自行决罚之类及前人不合捶拷谓前人无罪或虽有罪应合官当收赎之类而輙捶拷者以闘杀伤论谓伤与不伤并依他物閗殴之法其因捶拷而致死者加役流用刃者谓监临之官自以杖捶人致死以下有用刃杀伤者各依閗讼律用刃杀者斩用兵刃杀者同故杀法问曰里正坊正村正及主典因公事行罚前人致死合得何罪答曰里正坊正村正等唯掌追唿催督不合輙加笞杖其有因公事相殴击者理同凢闘而科主典检请是司理非行罚之职因公事捶人者亦与里正等同诸断罪皆须具引律令格式正文违者笞三十若数事共条止引所犯罪者听䟽议曰犯罪之人皆有条制断狱之法须慿正文若不具引或致乖谬违而不具引者笞三十若数事共条谓依名例律二罪以上俱发以重者论即以赃致罪频犯者并累科假有人虽犯二罪并不因赃而断事官人止引二罪俱发以重者论不引以赃致罪之类者听诸断罪应言上而不言上应待报而不待报輙自决断者各减故失三等䟽议曰依狱官令杖罪以下县决之徒以上县断定送州覆审讫徒罪及流应决杖笞若应赎者即决配徴赎其大理寺及京兆河南府断徒及官人罪并后有雪减并申省省司覆审无失速即下知如有不当者随事駮正若大理寺及诸州断流以上若除免官当者皆连冩案状申省大理寺及京兆河南府即封案送若驾行幸即凖诸州例案覆理尽申奏若不依此令是应言上而不言上其有事申上合待报下而不待报輙自决断者各减故失三等谓故不申上故不待报者于所断之罪减三等若失不申上失不待报者于职制律公事失上各又减三等即死罪不待报輙自决者依下文流二千里诸制敕断罪临时处分不为永格者不得引为后比若輙引致罪有出入者以故失论䟽议曰事有时冝故人主权断制敕量情处分不为永格者不得引为后比若有輙引致罪有出入者以故失论谓故引有出入各得下条故出入之罪其失引者亦凖下条失出入罪论诸官司入人罪者若入全罪以全罪论䟽议曰官司入人罪者谓或虚立证据或妄搆异端舍法用情鍜鍊成罪故注云谓故増减情状足以动事者若闻知国家将有恩赦而故论决囚罪及示导教令而使词状乖异称之类者或虽非恩赦而有格式改动或非示导而恐喝改词情状既多故云之类若入全罪谓前人本无负犯虚搆成罪还以虚搆枉入全罪科之注虽入罪但本应收赎及加杖者止从收赎加杖之法䟽议曰假有入官䕃人及废疾流罪前人合赎入者亦以赎论或入官户部曲奴婢并单丁之人前人合加杖者亦依加杖之法收赎不用官当及配流役身之例此是官司入人罪与诬告之法不同从轻入重以所剰论刑名易者从笞入杖从徒入流亦以所剰论从笞杖入徒流从徒流入死罪亦以全罪论其出罪者各如之䟽议曰从轻入重以所剰论假有从笞十入三十即剰入笞二十从徒一年入一年半即剰入半年徒所入官司各得笞二十及半年徒之类刑名易者从笞入杖亦得所剰之罪从徒入流者注云三流同比徒一年为剰谓从徒三年入流二千里或二千五百里或流三千里逺近虽异俱曰流刑至于配所役身三流同有一年居作故从徒入流三流同比徒一年为剰即从近流二千里入至二千五百里或入至三千里者同比徒半年为剰若从三流入至加役流者各计加役年为剰但入加役流者加常流役二年将加役二年以为剰罪从笞杖入徒流从徒流入死罪假有从百杖入徒一年即是全入一年徒坐从徒流入死罪谓从一年徒以上至三千里流而入死刑者亦依全入死罪之法故云亦以全罪论其出罪者谓増减情状之徒足以动事之类或从重出轻依所减之罪科断从死出至徒流从徒流出至笞杖各同出全罪之法故云出罪者各如之假有囚犯一年徒坐官司故入至加役流即从一年至三年是剰入二年徒罪从徒三年入至三流即三流同比徒一年为剰加役流复剰二年即是剰五年徒坐官司从加役流出至徒一年亦凖此即断罪失于入者各减三等失于出者各减五等若未决放及放而还获若囚自死各听减䟽议曰即断罪失于入者上文故入者各以全罪论失于入者各减三等假有从笞失入百杖于所剰罪上减三等若入至徒一年即同入全罪之法于徒上减三等合杖八十之类失于出者各减五等假有失出死罪者减五等合徒一年半失出加役流亦凖此三流同为一减减五等合徒一年之类若未决放者谓故入及失入死罪及杖罪未决其故出及失出死罪以下未放及巳放而更获若囚自死但使囚死不问死由各听减一等谓于故出入及失出入上各听减一等即别使推事通状失情者各又减二等所司已承误断讫即从失出入法虽有出入于决罚不异者勿论䟽议曰别使推事谓充使别推覆者通状失情谓不得本情或出或入各又减二等失入者于失入减三等上又减二等若失出者于失出减五等上又减二等所司已承误断讫谓曹司承误通之状已依断讫即从失出入法谓皆从在曹司出入法科之并同减五等三等之例若未决放及放而还获若囚自死各听减一等其所司承误已断讫者曹司同余官案省不觉法虽有出入于决罚不异假有官户部曲官私奴婢本犯合徒三年断入流罪或从三流之法科徒三年各止加杖二百刑名虽有出入加杖数即不殊者无罪故云于决罚不异者勿论问曰有人本犯加役流出为一年徒坐放而还获减一等合得何罪答曰全出加役流官司合得全罪放而还获减一等合徒五年今从加役流出为一年徒坐计有五年剰罪放而还获减一等若依徒法减一等仍合肆年半徒既是剰罪不可重于全出之坐举重明轻止合三年徒罪诸赦前断罪不当者若处轻为重宜改从轻处重为轻即依轻法䟽议曰处断刑名或有出入不当本罪其事又在恩前恐判官执非不移故明从轻坐之法若处轻为重宜改从轻假有闘杀堂兄当时作亲兄断为恶逆㑹赦之后改从堂兄坐当不睦赦若十恶亦原处流二千里以常赦不免故仍处流坐又如闘杀凢人断为杀缌麻尊长㑹赦十恶不免改为杂犯免死移乡此并仍有轻罪又有受所监临五十疋断为枉法处死㑹赦改为受所监临不在徴赃之例又有犯近流科作逺流或止合一官当徒断用二官以上若奏画讫及流至配所㑹赦者改从本犯近流及还所枉告身若未奏画及流人未到流所㑹赦者即从赦原若应徴铜而处轻为重其铜或在限外未输或在限内纳讫㑹赦者并改从轻法其剰纳者却还未送者依轻罪数徴纳若限内未纳㑹赦者从赦并免称轻者全免亦是故令云犯罪未断决逢格改者格重听依犯时格轻听从轻法即总全无罪亦名轻法其处重为轻即依轻法假令犯十恶非常赦所不免者当时断为轻罪及全放并依赦前断定其常赦所不免者依常律䟽议曰常赦所不免者赦书云罪无轻重皆赦除之不言常赦所不免者亦不在免限故云依常律即犯恶逆仍处死反逆及杀从父兄姊小功尊属造畜蛊毒仍流十恶故杀人反逆縁坐狱成者犹除名监守内姦盗略人受财枉法狱成㑹赦免所居官杀人应死㑹赦移乡等是即赦书定罪名合从轻者又不得引律比附入重违者各以故失论䟽议曰赦书定罪名合从轻者假如贞观九年三月十六日赦大辟罪以下并免其常赦所不免十恶妖言惑衆谋叛已上道等并不在赦例据赦十恶之罪赦书不免谋叛即当十恶未上道者赦特从原叛罪虽重赦书定罪名合从轻不得引律科断若比附入重违者以故失论诸闻知有恩赦而故犯及犯恶逆若部曲奴婢殴及谋杀若强姦主者皆不得以赦原即杀小功尊属从父兄姊及谋反大逆者身虽㑹赦犹流二千里䟽议曰闻知有恩赦而故犯谓赦书未出私自闻知而故犯罪者及犯恶逆谓殴及谋杀祖父母父母杀伯叔父母姑兄姉外祖父母夫夫之祖父母父母此名恶逆若部曲客女亦同并奴婢殴及谋杀若强姦主者皆不得以赦原即杀小功尊属从父兄姊及谋反大逆者此等虽㑹赦免死犹流二千里诸狱结竟徒以上各唿囚及其家属具告罪名仍取囚服辩若不服者听其自理更为审详违者笞五十死罪杖一百䟽议曰狱结竟谓徒以上刑名长官同断案已判讫徒流及死罪各唿囚及其家属具告所断之罪名仍取囚服辩其家人亲属唯止告示罪名不须问其服否囚若不服听其自理依不服之状更为审详若不告家属罪名或不取囚服辩及不为审详流徒罪并笞五十死罪杖一百诸縁坐应没官而放之及非应没官而没之者各以流罪故失论䟽议曰贼盗律谋反及大逆人子年十五以下及母女妻妾子妻妾亦同若祖孙兄弟姊妹并没官男夫年八十及笃疾妇人年六十及废疾并免出养入道及娉妻未成者并不追坐若应没而放应放而没各依流罪以故失论谓反逆縁坐流三千里没官罪重须用三千里流法若故同故出入三千里流若失同失出入三千里流称放者应没遣流与全放无别应流遣没得罪亦同诸徒流应送配所而稽留不送者一日笞三十三日加一等过杖一百十日加一等罪止徒二年䟽议曰徒流应送配所谓徒罪断讫即应役身凖徴官令犯徒应配居作在京送将作监在外州者供当处官役案成即送而稽留不送其流人凖令季别一遣若符在季末三十日内至者听与后季人同遣违而不送者一日笞三十三日加一等过杖一百十日加一等伍十二日罪止徒二年注云不得过罪人之罪谓罪人应徒一年者稽留官司亦罪止徒一年之类诸应输备赎没入之物及欠负应徴违限不送者一日笞十伍日加一等罪止杖一百若除免官当应追告身违限不送者亦如之䟽议曰应输备赎没入之物备谓亡失官私器物各备偿赎谓犯法之人应徴铜赎没谓彼此俱罪之赃及犯禁之物没官入者谓得阑遗之物限满无人识认者入官及应入私之类又依狱官令赎死刑八十日流六十日徒五十日杖四十日笞三十日若应徴官物者凖直五十疋以上一百日三十疋以上五十日二十疋以上三十日不满二十疋以下二十日其失有欠负应徴违限不送者并凖令文依限送纳违者一日笞十五日加一等罪止杖一百若除免官当谓犯罪断除名免官免所居官及官当应追告身不送者亦一日笞十五日加一等罪止杖一百诸妇人犯死罪懐孕当决者听产后一百日乃行刑若未产而决者徒二年产讫限未满而决者徒一年失者各减二等其过限不决者依奏报不决法䟽议曰妇人犯死罪懐孕当应行决者听产后一百日乃行刑若未产而决者徒二年产讫未满百日而决者徒一年失者各减二等未产而决徒一年产讫限未满而决者杖九十即过限不决者依奏报不决法谓依下条即过限不决者违一日杖一百二日加一等诸妇人懐孕犯罪应拷及决杖笞若未产而拷决者杖一百伤重者依前人不合捶拷法产后未满百日而拷决者减一等失者各减二等䟽议曰妇人懐孕犯罪应拷及决杖笞皆待产后一百日然后拷决若未产而拷及决杖笞者杖一百伤重者谓伤损之罪重于杖一百者依前人不合捶拷法谓依上条监临之官前人不合捶拷而捶拷者以閗杀伤论若堕胎者合徒二年妇人因而致死者加役流限未满而拷决者减一等谓减未产拷决之罪一等失者各减二等谓未产而失拷决于杖一百上减二等伤重于閗伤上减二等若产后限未满而拷决者于杖九十上减二等伤重者于閗伤上减三等诸立春以后秋分以前决死刑者徒一年其所犯虽不待时若于断屠月及禁杀日而决者各杖六十待时而违者加二等䟽议曰依狱官令从立春至秋分不得奏决死刑违者徒一年若犯恶逆以上及奴婢部曲杀主者不拘此令其大祭祀及致斋朔望上下弦二十四气雨未晴夜未明断屠月日及假日并不得奏决死刑其所犯虽不待时若于断屠月谓正月五月九月及禁杀日谓每月十直日月一日八日十四日十五日十八日二十三日二十四日二十八日二十九日三十日虽不待时于此月日亦不得决死刑违而决者各杖六十待时而违者谓秋分以前立春以后正月五月九月及十直日不得行刑故违时日者加二等合杖八十其正月五月九月有闰者令文但云正月五月九月断屠即有闰者各同正月亦不得奏决死刑诸死罪囚不待覆奏报下而决者流二千里即奏报应决者听三日乃行刑若限未满而行刑者徒一年即过限违一日杖一百二日加一等䟽议曰死罪囚谓奏画已讫应行刑者皆三覆奏讫然始下决若不待覆奏报下而輙行决者流二千里即奏报应决者谓奏讫报下应行决者听三日乃行刑称日者以百刻须以符到三日乃行刑若限未满三日而行刑者徒一年即过限违一日杖一百二日加一等在外既无漏刻但取日周晬时为限诸断罪应决配之而听收赎应收赎而决配之若应官当而不以官当及不应官当而以官当者各依本罪减故失一等䟽议曰断罪应决配之谓无官䕃及非老小及疾之色犯笞杖应决徒流应配官司乃收赎应收赎谓有官䕃及废疾若年七十以上十五以下本罪合赎而决配之若应官当谓流内九品以上犯徒以上罪合以官当官司乃不以官当或不应官当谓罪轻不尽其官及过失犯罪不合用官当徒而官司乃以官当者各依本犯当赎及决配之罪减故失一等谓故岀入失岀入者各从本罪上减一等是名减故失一等注云死罪不减若应死而听当赎应收赎而眞决死刑不在减例各从出入死罪故失科之即品官任流外及杂任于本司及监临犯杖罪以下依决罚例䟽议曰品官任流外及杂任谓身带勲官散官而任流外及杂任者于本司及监临谓于本司及临时监统者若犯杖罪以下依流外杂任之例决杖不准官品徴赎若徒罪以上自依当赎法其有凖䕃应赎者任流外及杂任若犯杖罪以下亦凖品官依决罚例诸断罪应绞而斩应斩而绞徒一年自尽亦如之失者减二等即绞讫别加害者杖一百䟽议曰犯罪应绞而斩应斩而绞徒一年以其刑名改易故科其罪自尽亦如之依狱官令五品以上犯非恶逆以上听自尽于家若应自尽而绞斩应绞斩而令自尽亦合徒一年故云亦如之失者减二等谓原情非故者合杖九十即绞讫别加害者谓绞已致毙别加拉干折腰之类者杖一百诸领徒应役而不役及徒囚病愈不计日令陪役者过三日笞三十三日加一等过杖一百十日加一等罪止徒二年䟽议曰领徒应役谓掌领囚徒令役身者而不役及徒囚因病给假病愈合役不令陪役者过三日笞三十三日加一等过二十四日合杖一百过杖一百十日加一等罪止徒二年註云不得过罪人之罪谓如应徒一年者虽多日不役亦不得过徒一年其二年以下并凖此囚数多者从不役人日多者为罪诸纵死罪囚令其逃亡后还捕得及囚已身死若自首应减死罪者其获囚及死首之处即须遣使速报应减之所有驿处发驿报之若稽留使不得减者以入人罪故失论减一等䟽议曰谓囚合死在禁所司纵令逃亾依故纵之条还合死罪捕得及囚已死若自首应减死罪者谓依捕亡律及上条放而还获得减一等者其获囚之处及死首之所即须遣使速报应减死之处若有驿之处发驿报之若使人及官司稽留令不得减罪致使囚已决讫者以入人罪故失论减一等谓故稽迟从故入上减一等流三千里若失稽迟从失入罪上减一等总减罪人四等徒二年官司及使人各以所由为坐诸疑罪各依所犯以赎论即疑狱法官执见不同者得为异议议不得过三䟽议曰疑罪谓事有疑似处断难明各依所犯以赎论谓依所疑之罪用赎法收赎註云疑谓虚实之证等谓八品以下及庶人一人证虚一人证实二人以上虚实之证其数各等或七品以上各据衆证定罪亦各虚实之数等是非之理均谓有是处亦有非处其理各均或事渉疑似谓赃状渉于疑似傍无证见之人或傍有闻见之人其事全非疑似称之类者或行迹是状騐非或闻证同情理异状既广不可备论故云之类即疑狱谓狱有所疑法官执见不同议律论情各申异见得为异议听作异同议不得过三谓如丞相以下通判者五人大理卿以下五人如此同判者多不可各为异议故云议不得过三故唐律疏议卷第三十故唐律疏议故唐律疏议律音义记一则附录滂喜斋藏书记一则宋刻唐律疏义三十卷题太尉扬州都督监修国史上柱国赵国公长孙无忌等撰孙刻此书据影元泰定本每卷后附纂例释文元王元亮所编也此本无之卷二犯十恶故杀人反逆缘坐条理务疏通疏字下注云犯宣祖上一字庙讳改爲疏孙所据本竟改作宏以此证之此本爲宋椠无疑矣元本有无名氏序云此山贳冶子治经之暇得览金科遂爲释文以辨其义此山贳冶子未详何人顾㵎苹云第十七卷岀继同堂卽不合缘坐下有云释曰岀继谓伯叔父及兄弟之子己之子内有岀继同宗者同堂谓伯叔父之子今俗唿爲亲堂兄弟者第廿六卷或注冷热迟驶下有云疏吏反第廿八卷卽停家职资下有云停家资谓前职前官皆所谓此山贳冶子释文而王元亮重编删併有未尽也今检此刻顾举三条一一在内惟前一条谓伯叔父至亲堂兄弟者三十五字误作正文并无释曰岀继四字亦旧注耳非此山贳冶子释文也其有释曰字者元人妄增顾氏引以爲证误矣又孙刻目廿二鬬讼下注云凡一十六条此作十五条盖少敺兄姊弟妹一条然卷中实有之疑是后人羼入而未改其目及元人覆刻则并其目增之非有宋刻末由辨其误也又卷廿三告小事虚诬告人流罪引虚二条孙目误倒其他异同不悉着每叶十八行行十八字楮墨精好大字悦目洵爲宋椠之上乘孙氏影钞祖刻季沧苇有一本今归虞山瞿氏使见此刻走且僵矣故唐律疏议故唐律疏议律音义一卷律音义名例第一五刑笞赎杖徒流死绞斩谋叛背恶逆殴支解造畜合和膳御幸指斥对捍制使诅詈别籍供养父母丧作乐匿不睦缌麻大功尊长小功属县令见受卒夫丧袒免德行散官所坐应议先奏期盗略听赎官当过失癈疾号䕃累减从坐自首故失见任解虽赠官视品若借假版流外比徒衞官勲官行守谓降赃尚书省断一匹禁娶官称冒委迁任大载朝参诬女官身丧过限上道课调准折大常给使各重即重笃疾教令备乞索簿敛处决转昜蕃息已费庸赁诸平估驼骡碾硙邸诈假蔽复罪媒保不臣嫡复除自借贷及借贷畜产劾爲首赃数备偿捕悔所由爲首见官案省捡句駮稽程造意随从关栈垣篱鞫当年贸易考校爲隐擿语曽压岀降统摄鎭戍时率以籍观寺三纲衞禁第二阑入兆域专当主帅杵棒籍禁御在所横刀御膳踰阈下直将领未着辟搜误遗乃坐越过劾亲爲通传擅错符键钥忘误被将射放弹捉冲队唐突上畨假逺身于辄离牙帐行夜禁苑守当府廨侵坏沟渎使人覆讫诉过所余畜留难赍禁私造关塞交易㛰姻因使传如比近烽警令寇烽燧陷败遶职制第三贠数署置从坐德行得三考校选官称职负殿果毅不上上下因假邉要从驾同䂊牲牢散齐递祭享弔丧朝㑹諠嚣合和料治简秽恶护调习驾驭不完私借若借漏泄讨袭蕃使者传即转同䜟曜缓腾被制上书即爲偏禹与雨丘与区脱剰案省岀使而听及参禫即爲赍长官属请已分送遗经过纠弹诸贷吐得即借未上断契馈市易县欠移埋旱涝雹虫蝗畴荒芜失数复除傜役擅辄悔聘服属姨再从壻袒免强嫁爲亲恐喝被强期要廏库第五牧畜牧长新任游牝准数系饲及监羸疗应乗驼骡牺疮绕调习偿踠跌觝啮放令噬蹋标识羁绊被雇倩自借库藏假请自贷钞市易私借自借若借暴凉监署湿恶僦租籴擅兴第六擅警告令卒来袭屯内应调发比部应下令式从事帅队校尉校阅从行应期赴难戮间谍或传主将爲贼弃掩覆斥候覆败临陈来降军令辄离穷覈谓爲不任更作楯矛具装毁坏将领畜蛊造合教令被脯曽经憎恶厌魅祝诅转配尸髠于恶不更冢熏狐貍椁休咎传用供神废阕飨馔呈省视釡甑匕衾茵部分重害劵黜传符使节钥幡帜供养发彻尸柩甎茔阑遗捍恐喝展转畜产贸刈櫕聚售赍乞卖受分而爲止数徙圏絶离鬬讼第八鬬殴拔发吐血折齿眇髠斫射不着稍穳肋堕胎辜跌瞎差若断爲人传忿争声彻制使吏卒詈袒免拒捍愆媵敎令舅姑令癈曽经见受服膺随从旁僵仆重物足跌纠弹挟私上表离其考掠供养压投匿假人爲理见赃雇敎令邀挝豋闻诉相爲抑单弱比伍推避诈伪第九倣效诈假传符使节诈传覆奏矫上书见被制下谴选举袭爲人縳劵钞簿帐除去博易贸匿脱瑞应敎诱和令购复除其见雇倩解官余丧求假受使诈陷深泞朽诳令度保任译传杂律第十作乐铸磨错令薄街畜产偿骇径射放弹机枪坑穽标识爲人合药题䟽刺债过本用质以当赌已分岀九和合茔于令皆令改去阡陌种殖垦秽污占固陂经过从征公使即卒胜致传送折伤谓曽媒合校斛称度行滥狭镞贩评物其爲较固障更岀参市驼骡已过劵听悔令扰隄防漂津济航栰若爲听载茹船湍碛卒遇库藏然火离所壝解牒漏泄簿书致数稼穯碣各令一当战陈弃掷之分违令捕亡第十一将吏受使逗留自首即爲拒捍迫窘折伤捕系险难令得未断从驾宦偿过致展转断狱第十二枷杻脱去回易所着解脱未断爲囚雇倩导令翻通传考訉覆参追究得过考掠待差邂逅鞫系当处劾麤捶恐迫折伤律令处分后比易者别使不当处轻服辩孕断屠报下官任愈陪役律音义臣杨中和承奉郎守大理寺丞充国子监直讲臣宋祁郎守臣杨安国臣冯元臣孙奭天圣七年四月日准勅送崇文院雕造