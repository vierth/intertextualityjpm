道枢正统道藏三家本四十二卷太玄部道枢正统道藏三家本四十二卷太玄部道枢卷之一至游子曾慥集玄轴篇至朴子曰天之体其高明欤天之性其玄虚欤天与我命而秉以爲性矣必也冲以用之无巧也无拙也无智也无愚也湛湛乎适于自然之场焉昔者太源洞长吿于方丈先生曰噫已入于无爲矣而其性未能湛湛乎何哉曰尔好乐以习蔽之矣况忲于斯者耶夫人离朴爲华物诱于外五慾六蔽以疵其洁无以见于天元则必濯其垢而后可也何以濯之耶吾心者法水也于是涤三昧焉开六蔽焉去五垢焉汰其浊而见素矣夫能皓皓而不污莫先于却事物之见故知远察微者聦明之见也命之曰伐性之斧务华矜荣者声利之见也命之曰䧟性之穽巧言令辞者利口之见也命之曰惑性之药奇谋诡策者深机之见也命之曰败性之㓂是何也智深者伪生识远者诈强夫畀我以知者本爲知道者也赋我以识者本爲识性者也岂期眩于外哉康伯子通古今之书及闻道也终日如愚潘洞见子钟离子子钟离子示以物而不能名子钟离子曰大矣哉却见者也万物芸芸各归其根敷荣吐华各䘮其真朝生夕陨物孰免乎吾当内自省焉吾亦物也于是探其本集其灵去有归无返于真空返于真空者必先除其衅焉夫灼以华藻惑以铿锵滋以膏粱袭以芬苾示以好恶习以嫉媢役以金玉恱以爵禄媚以语言诬以机谋斯十衅也不能除焉则违性失道矣赤松子曰欲去之者先澄其源而后可也下愚者所禀昧昧焉上智者爲邪所蔽而与之同何以扶蔀而发晦乎必舍其暗塞而投于纯明之舍焉太上曰多知博见彼以爲明斯乃爲暗者也天与之性何爲而亡乎道与之貌何爲而悴乎七情之燎焚于五内眞元烬矣夫能使其情俱爲煨而熄焉则㝠㝠寂寂真乐至矣思真子学而未知道怼焉泣于瑶池之下真君谓曰尔之七情不爲触而发则入真慧矣内心未纯则尚华而亡其纯矣古之至人以性却性以形忘形性吾有也不以性蔽性而入于昏形吾有也不以形䘮形而入于华内而贵朴如藁木焉故末茂者伤本枝大者害榦梵宫灵宇帝之都也吾身亦有妙庭焉慧日所烛玄风所扇夫何以致之欤惩忿窒慾忍有所得慈无所舍此其端乎妙素子曰形而上者谓之道形而下者谓之器器非性也託器以入道者也嗟夫氄氄无涯者生死之流也吾能知夫尘劳之縁腐真而伐性吾能絶焉对松宇以遣白日调瑶琴以战素月斯陟于道矣外思者道之㓂也纷丽挠乎虑铿铿动乎情坤牛挽之河车运之外奔而入内驰而出则性斯䘮焉性也者水也风薄之则乱其清矣吾视外境其如芥焉则含元而登太一矣精思子曰绮言者语之疵也邪视者鉴之疵也淫哇者听之疵也躁动者正之疵也狎侮者议之疵也作狂者念之疵也今夫驭气而游于丹廓者其孰敢忽此耶咎莫大于有见恃识以开万端而求于胜也故意可以测古人之情明可以灼圣贤之理顾有蔽也莫能开之有惑也莫能引之异径以爲大路也行潦以爲沧溟也吾以爲慧而离于慧益远矣可不务去乎弃圣絶智屏其良知进乎不爲之宰者道之本也高陵子始未闻道其书满家既闻道破觚折牍窒其视刳其识道非无也性非空也无则沈乎罔象矣空则委于㝠求矣希声无听也空色无视也无象无得也至虚者有其空真符者有其有于是当先固其守焉夫然后入于正不因人而舍不见法而迁此有守者也确然有作卓然有入故由有而适于无从相而至于寂矣五空八识不辨乎始终而入无爲者殆未知无爲之爲自有欤立我者必自乎无我者也亹乎尘昧疵乎物蔽执乎我者害道者也故物我俱忘而爲一一又灭之而入于无之域豁而达慧而通身无相也心无思也我性之率可以致道执之而物不能夺守之而外不能盗矣天与之形物俱有形道与之性物俱有性流形既远出性之庭孰不有守耶有守小而失大者有守外而弃内者有守彼而䘮我者有守伪而背真者守有道乎守其我以大者也固其内以真者也若不知守焉则干正紊真者至其谁能御之哉圆净子曰白之守玄者欤太上谓范子曰五蠹亡矣七情灭矣汝知之乎范子曰非錬磨者乎曰錬无以守则其外移矣磨无以守则其有倾矣其惟守己而已颛蒙之子非性有殊也惟其昧而不自觉欤既其觉也神安魄定入几微矣皇甫子曰觉有五或因其殃而觉欤或因其疾而觉欤或因其难而觉欤或因其蒙而觉欤或因其达而觉欤衆流既分其源则散衆情既出其性则蔽是以其源不澄焉六慾以滓之三毒以盪之蔽源者流也乱性者情也嗜慾者风波也纷华逐欲而生纯实从物而死性之质凋而不朴矣性之灵渍而不明矣根不宁而蒂不固矣湛乎一景独守其源衆流昭彻而澄矣我性之肇亦与人同焉所受之纯全而不刿所葆之粹和而不较中有圆者其性也欤运而不穷融而不凝穷则爲蔽凝则爲止夫能明达洞彻者粹美以挺内和会以塞外熙然如春无方如神不散其阳不系于物斯圆之効欤故得其性也静以止之而不知其运虚以极之而不知其反其犹独阴之寂而不入其真耶玉惠子曰六慾生而眞灵缺岂能圆乎三毒兴而沖和䘮岂能融乎圆融殒而夭阏至矣物之性未甞殊也小大所囿皆同焉好恶所受皆均焉从其大小由其好恶则迷其本远其宗弃其源失其祖矣自执其性鹜于六尘舍于三彭惟抉其昧剖其愚以明爲宗以清爲性识阴阳之所囿而同乎冲虚天元之性则廓然之所宗矣消秽子曰得一而清越乎群宰之上与化同游与性同契者适乎至真之祖者也赤松子曰三明宅于中六凿鐍其外吾不登乎异歧矣巫硖之子以响爲宗而获鬼随焉西波之子以因求其祖而得巫报焉所见不可不慎乎无法之中有范焉有围焉空以道范之虚以化围之空非彼所谓之空也虚非彼所谓之虚也不空其思不思其空斯可谓达也已矣夫以筥挈水者犹求诸空者欤吾知所以裨补之斯复其真性矣诚以无爲无则何以语道之大乎真修者縁类而应也无所入无所舍而灵心见于外于是真沖挺秀奥理特达天纯不驳入于慧焉钟离子曰其识通明其名曰慧其灵盈固其名曰圆得寂者亡乎寂者也其善忘也欤至幽至虚可登乎亡矣其心如滞矿焉物不能招矣则入㝠不杳入恍不惚寥寥乎有见默默乎有闻不见爲见不闻爲闻然后有见闻之实不晦予盖甞入乎㝠㝠守乎寥寥入寂之中而得寂之应者也九变之上不可名也四游之前不可形也能复于斯其惟无而已以有爲有其失也实以无爲无其失也虚无之有者真有也无之无者真无也渊静之渊渊而又渊洞玄之玄玄而又玄兹犹其粗也夫见乎无无者斯至乎道矣其太素之始哉钟离子曰无中以求无孰知之耶夭粹而杂者有以驳之矣灵源而浊者有以挠之矣惟旷兮若谷应受不留澹兮若海源委不已无诡于道无戕其性浩乎守其真寂乎袭其气精神会通成于不化矣何以知其然也实者虚之应也虚者实之乗也相爲之用则各归于初莫测其变焉夫玄览者可以涤吾之性思而不空则殆空而不思则罔其不亦达乎性命者欤是道也道之全性之极也五化篇谭子曰至道有五化焉孰爲道化乎夫虚化神神化气气化形形生而万物所以塞也此道之要也形化气气化神神化虚虚明而万物所以通也此道之用也圣人穷通塞之端得造化之源忘形以养气忘气以养神忘神以养虚虚实相通是谓大同藏之爲元精用之爲万灵舍之爲太乙放之爲太清老枫化爲羽人朽麦化爲蝴蝶自无情之有清也贤女化爲坚石山蚯化爲百合自有情之无情也射似虎者见虎不见其石斩暴蛟者见蛟不见其水是知万物可以虚我身可以无以我之无合彼之虚自然可以隐可以显可以死可以生空中之尘若飞云之目未甞见也穴中之蚁若牛闘而耳未甞闻也况非见闻者乎太虚者一虚也太神者一神也太气者一气也太形者一形也命之则一根之则一守之不得舍之不失是谓正一者也稚子弄影不知爲影所弄狂夫侮像不知爲像所侮化家者不知爲家所化化国者不知爲国所化化天下者不知爲天下所化虚化神神化气气化血血化形形化婴婴化童童化少少化壮壮化老老化死死复化爲虚虚复化爲神神复化爲气气复化爲物噫化化其无穷者哉太上者虚无之神也天地者阴阳之神也人虫者血肉之神也其同者神也其异者形也形不灵而气灵语不灵而声灵觉不灵而梦灵生不灵而死灵氷泮返清形散返明能知真死者可以游太上之京矣孰爲术化乎云龙风虎得神气之道者也神母也气子也以神召气以母召子何有不至乎荡秽者必召五方之气伏虺者必役五星之精召之于外守之于内用之于外无所不可也转万斛之舟者田一寻之木发千钧之弩者由一寸之机一目可以观天地一人可以君兆民太虚茫茫而有涯太上浩浩而有家得天地之纲知阴阳之房见精神之藏则数可以夺矣命可以治矣天地可以返覆矣至淫者化爲女至暴者化爲虎乐者其形和也喜者其形逸也怒者其形刚也忧者其形蹙也斯亦变化之道也蠮螉之虫孕螟蛉之子传其情交其精湿其气和其神随物大小俱得其真蠢动无定情万物无定形阴阳相搏则芝菌不根而生也燥湿相育则蝤蛴不母而生也人体阴阳而根之効燥湿而母之无不济者何也君子体物而知身体身而知道也涧松所以能凌霜者藏正气也美玉所以能犯火者蓄至精也大人昼运灵旗夜録神芝觉思所不思可以冬御风而不寒夏御火而不热矣孰爲德化乎天下贤愚营营然如飞蛾之投夜烛苍蝇之触晓牎知往而不知返知进而不知退感父之慈非孝也喜君之宠非忠也感始于不感喜始于不喜多感必多怨多喜必多怒抑人者人抑之容人者人容之贷其死者乐其死贷其输者乐其输孰爲仁化乎海鱼有吐墨上庇其身而游者人因墨而得之智者多屈辩者多辱明者多蔽勇者多死君子能罪己斯能罪人不报怨斯能报人救物而称义者人不义之行惠而求报者人不报之蝼蚁之有君也一拳之宫与衆处之一块之台与衆临之一粒之食与衆蓄之一虫之肉与衆咂之故得心相通而后神相通神相通而后气相通气相通而后形相通太古之道也孰爲食化乎一日不食则惫二日不食则病三日不食则死民事之急者食也爲巫者鬼必附之设像者神必主之盖乐所享也虎狼不过噬肉蛟龙不过嗜血人则无所不嗜所以不足则闘矣夫水将逼而投于水知必不免且贵其缓也虎将噬而投于谷知必不免或觊其生也孰爲俭化乎水火常用之物用之不得其道以致于败家盖失于不简也饮馔者常食之物食之不得其道以至于亡身盖失于不节也欲救之术莫过乎俭俭于听可以养虚俭于视可以养神俭于言可以养气俭于私可以养富俭于公可以养贵俭于门闼可以无盗贼俭于环卫可以无叛乱俭于嫔嫱可以养寿命俭于心则可以生死是谓万物之化柄也奢者富不足俭者贫有余奢者心常贫俭者心常富奢者好亲人所以多过俭者能远人所以寡过奢者事君必有所辱俭者事君必保其禄奢者多忧俭者多喜奢者好动俭者好静奢者好难俭者好易奢者好繁俭者好简奢者好逸乐俭者好恬淡有毕生而一器而无缺者有十年而一裘不弊者斯人也可以即清静之道矣道枢卷之一道枢正统道藏三家本四十二卷太玄部道枢卷之二坐忘篇上心者一身之主神之帅也静而生慧矣动则生昏矣学道之初在于收心离境入于虚无则合于道焉若夫执心住空亦非所谓无所也住于有所则心劳而气废疾以之生矣夫闻毁誉善恶以其心受受则心满满则道无所居矣有闻如不闻焉有见如不见焉毁誉善恶不入于心其名曰虚心虚则安心安则道自来矣心者譬夫目焉纤毫入目则未有能安者也牛马家畜也纵之不收则悍突难驭鹰鹞野鸟也一爲系绊则自然调熟吾之心亦犹是欤然法之妙用在乎能行不在能言夫能在物不染处事不乱斯大道之妙乎世或以道爲难进是不知贝锦始于素丝冲天之鹤资于鷇食蔽日之榦起于毫末者也事非常则伤于智力务过分则弊于形神今以隋侯之珠弹千仞之雀人犹笑之况弃道德忽性命而从不要以自伐者乎夫挠乱吾身者则㓂盗也吾能御之正心则勇士也因智观察则利兵也外累悉除则战胜也湛然常乐则荣禄也吾不爲此观是犹遇敌弃甲而逃反受其咎矣是以定者致道之初基习静之成功持安之毕事也庄子曰宇泰定发乎天光何谓也宇者心也天光者慧也虚静至极则道居而慧生也慧者本吾之性也由贪爱浊乱散迷而不知吾能澡雪则复归于纯静矣神性虚融体天应变形与道同则无生死隐则形同于神显则神同于气所以蹈水火而无害对日月而无影存亡在己出入无间矣然虚无之道有浅深焉深则兼被于形浅则惟及其心被形者神也及心者慧觉也慧觉者身不免于谢焉何也慧者心照也多用则其体劳矣初得其慧则恱而多辩斯神气漏而爲尸解者也故大人者含光藏辉凝神归实神与道合身心与道同于是六根洞达焉身也无时而不存心也无法而不通故曰山之有玉则草木不凋矣人之怀道则形体永固矣于是其妙也有坐忘之枢焉修道成真者必先去乎邪僻之行外事不干于心端坐内观念起则灭之虽然惟灭动心不灭照心惟凝虚心不凝有心欲行此者当受三戒一曰简縁二曰无欲三曰静心简縁者择要去烦也经曰少则得多则惑矣无欲者断贪求也经曰常无欲则能观其妙矣静心者止息游浪也经曰除垢止念静心守一其斯之谓欤故虚心无欲非求于道而道自归之其要在乎涉事处喧皆作意以安之有事无事常若无心处静处喧其志惟一束心太急则爲病爲狂心若不动复须任之使宽急得其所常自调适制而勿着放而不动是爲真定者也既如是亦不可恃其定也而求多事求就喧当使如水镜之鉴随物现形而后可也定中求慧则伤于定定则无慧矣定非求慧而慧自生者也得道者于是心有五时身有七候是爲浅深之叙焉五时何也其动多其静少者一也动静各半焉者二也其静多其动少者三也无事则静触则动者四也与道冥合触亦不动者五也七候何也举动顺时容色和者一也宿疾尽除身心轻爽者二也填补夭伤还年复命者三也延数万岁名爲仙人者四也錬形爲气名爲真人者五也錬气成神名爲神人者六也錬神合道名爲至人者七也坐忘天隐子曰人之生也禀乎灵气精明悟通学无凝滞则谓之神焉宅神于内远照于外则谓之仙焉灵气者其不可爲世俗所沦折而后可也曰喜曰怒曰哀曰乐曰爱曰欲曰恶七者情之邪也曰风曰寒曰暑曰湿曰饥曰饱曰劳曰逸八者气之邪也去邪则近于仙矣简易者天地之道也天者在吾首之上地者在吾足之下吾则见之故曰简易者神仙之德也夫学道者言涉高诡而执迷无所归本非吾学也故学气者反爲气所病者有矣学仙者反爲仙所迷者有矣然学道者亦须渐而进之盖有五门焉一曰斋戒二曰安处三曰存想四曰坐忘五曰神解斋戒者何也澡身虚心者也斋者洁静也戒者节约也饥即食食勿饱所谓调中者也物未成者勿食腐败闭气者勿食五味太多者勿食勿久坐勿久立勿久劳勿久逸左右手常摩至于温热熨其皮肤以去冷气所谓畅外者也于是形坚则气至矣安处者何也南向而坐东首而寝居之屋庐必得阴阳适中焉高则阳盛而明多多则伤于魄魄阴也卑则阴盛而闇多多则伤于魂魂阳也有所伤则疾斯生焉又况夫天地之气乎有元阳之切肌淫阴之侵体可不慎哉故吾之室四旁皆牎户焉风起则阖之风息则辟之前必箔后必屏太明则垂箔以和其内映焉太暗则卷箔以通其外曜焉内以安吾心外以安吾目心目安则身安矣然则彼纵情多虑其不能安其内外也可知矣存想者何也存者存我之神也想者想我之身也夫何以能然乎闭目则自见其目収心则自见其心心目皆不离于身不伤于神此其渐也凡人终日而视他人则心亦外走矣终日而接他事则目亦外瞻矣营营浮光未甞复照安得不疾且夭耶故归根曰静静曰复命复命成性是爲衆妙之门也坐忘者何也因存想而得因存想而忘也行道不见其行非坐之义乎有见不行其见非忘之义乎不行者心不动也不见者形俱泯也或者曰心不动有道乎天隐子默而不对或者曰形泯有道乎天隐子瞑而不视或者悟曰道在我矣神解者何也斋戒者信解也无信心则不能解矣安处者定解也无定心则不能解矣存想者闲解也无闲心则不能解矣坐忘者慧解也无慧心则不能解矣四者通乎神斯爲神解者焉神者兼三才则谓之易齐万物则谓之道本一性则谓之真一天隐子曰生于易中死于易中动因万物静因万物乎邪由一性真由一性乎吾皆以神解之在人也在地也在水也皆爲仙矣变而通之是曰神仙正一先生读其书悟曰吾则异于是吾之简易者无爲而无不爲也吾之渐者守性正命日增一日渐之道也斋戒之类兼修之可也坐忘篇下至游子曰吾得坐忘之论三焉莫善乎正一先生曰吾近见道士赵坚造坐忘论七篇其事广其文繁其意简其词辩读之者思其章句记其次序可谓坐驰非吾所谓坐忘也吾闻之先师曰坐忘者长生之基也故招真以錬形形清则合于气含道以錬气气清则合于神体与道㝠斯谓之得道者矣夫真者道之元也故澄神以契真庄子曰宇泰定发乎天光宇者心也天光者慧照也先定其心则慧照内发照见万境虚忘而融心于寂寥是之谓坐忘焉老子曰及吾无身吾有何患无身者非无此身也体合大道不徇乎荣贵不求乎苟进恬然无欲忘此有待之身者也夫长生者神与形俱全者也是以干坤者易之藴也干坤毁则无以见易矣形器者性之府也形器败则性无所存矣养神不养形犹毁宅而露居者欤或曰人之寿终心识苟正则神超于真境正一先生曰非至正之言也夫高德之贤自谓彼我忘矣是非泯矣然见不善则颦见善则笑犹爲善恶所惑况其终也昏耄及焉吾未见不爲衆邪所诱者也故有有识化无识者秦女之化石是也有人识化虫识者黄氏之化鼋者也由是观之心识者爲阴阳所陶铸安能自定哉所以贵乎形神俱全者盖以此也今有知荣贵爲虚妄了生死爲一贯至其临终则求医祈鬼何也未知乎坐忘者也忘者忘万境也先之以了诸妄次之以定其心定心之上豁然无覆定心之下空然无基触之不动慧虽生矣犹未免于阴阳之陶铸也必借夫金丹以羽化入于无形出乎化机之表然后阴阳爲我所制矣道枢卷之二道枢正统道藏三家本四十二卷太玄部道枢卷之三笃二至游子曾慥集集要篇晁文元公曰吾观夫浮世其乃生老病死之郷欤忧悲苦恼之窟欤惟定明者内觉其身心空外觉其万物空于是诸相既破无可执无可争矣诸有者梦幻也梦中而人狎之且曰梦中搏必无伤也岂非在梦知梦乎吾甞坐玉堂见饔人汲水吾观空纯熟自无全人观汲水者惟一块之空自西而东岂非在幻知幻乎故曰本无一物随之视而起异端焉学道者必先止念念起则知之如川之泄篑土塞之襄陵之势可絶矣如火之爇杯水沃之燎原之势可灭矣故不畏念起惟畏觉之迟也觉速止速此其妙用者欤吾甞谓心息相依息调心静念起即觉觉之即无此最道之权舆也裴休曰夫地水火风假合而聚散非我身也縁虑客尘虚妄乍起乍灭非我心也我有真身圆满空寂是也我有真心广大灵和是也万沤起而复破然水之性是甞不存也千灯明而有灭然火之性未甞不在也世亦知夫三象者乎气动而清者天之象也心静而宁者地之象也智圆而明者日月之象也三者和会则自然见吾神灵之妙用矣三象既明而六审不可不知也试甞自审曰妄念息乎外縁简乎触诸境不动乎黑白无差别乎梦想不颠倒乎方寸怡愉乎于是可以测入道之深浅矣吾甞自警曰了知起灭意决定生死根不复随縁转是名不动尊夫未能无念即用观空未能顿空即用对治三策次第而用之庄子坐忘达磨壁观始学者不能知也而乃入于放旷岂其㫖哉吾甞端坐念实相而见魔王加趺之像且怖矣况入道者端坐不倾动者乎碎金篇晁文元公曰教岂有异哉吾甞贯三道爲一焉夫儒家者流以正身爲要切勿求其功而功自成矣竺干氏以复性爲要切勿求其证而证自知矣吾始读南华之书因齐物之理而得一法目之曰逍遥大同观而无一事可争后读西方之书因无我之理又得一法目之曰平等大空观而无一物可齐由是知其深浅矣施肩吾既闻道而着三住铭曰心常御气气与神合竺干氏爲圆觉之说曰心息相依息调心净吾观其理殊同归欤天下有三乐儒家者流曰颜氏子箪瓢陋巷不改其乐道家者流曰庄氏子栖迟一丘天下不易其乐竺干氏曰生灭灭已寂灭爲乐三者自外及内由浅至深者也幻意诸病吾以理攻之可也已往吾勿追思未来吾勿迎想或曰修行何以验乎曰置白黑二棋一念善投白者一一念恶投黑者一至夜较之即知增减焉文元公曰迂矣吾则于昼夜四威仪中不计情境惟量其力常习静念而已受辱而畏其势忍之者不可谓之忍也无可畏之势而能忍之者斯真忍也易之损曰惩忿窒慾吾用之以爲戒易之系辞曰寂然不动吾用之以爲定精义入神以致用吾用之以爲慧或问闲居何乐乎曰调畅太和之气适恱天真之味研覃微密之言依游上妙之道蒙庄高情师友造化竺干妙㫖澡炼神明非理外至当如逢虎即时而避勿恃格兽之勇非理内起当如探汤即时而止勿纵染指之欲外护其身如惜干霄茂树勿纵一斧之刃伤焉内护其行如惜渡海浮囊勿容一针之锋破焉心静则清清而后明明则照物物无遁形矣至人观之得爲心印者也唐人有养鹦鹉者能诵经常不言不动或问其故对曰身心俱不动爲求无上道及其死焚之有舍利焉故知得道者皆自燕寂中入者也文元公曰吾既耄也弥觉聦警耳有自然之音如乐中簧隐隐如雷初动浩浩如潮将至吾谓之三妙音焉一曰幽泉漱玉二曰金磬揺空三曰秋蝉曳绪客成篇至游子曰吾常得崔公药镜之书言御女之战客主恍惚则同识不同意同邪不同积同交不同体同体不同交是爲对镜不动者也夫能内外神交而体不动得性之道也动则神去性衰矣不染不着则留其元物使气定神住和合成形入于中宫煅去其阴而存其阳焉红雪者血海之真物本所以成人者也在于子宫其爲阳气出则爲血若龟入时俟其运出而情动则龟转其颈闭气饮之而用搐引焉气定神合则气入于关以辘轳河车挽之升于崑崙朝于金阙入于丹田而复成丹矣至游子闻而大咤曰崔公果爲是言哉吾闻之古先至人盖未甞有也昔张道陵黄赤之道混气之法盖爲施化种子之一术尔非真人之事也然及陵之变举则亦不复爲此矣清灵真人曰吾见行此絶种而死未见其生者也夫存心包观而行上道是所谓抱玉赴火全棺葬太者也紫微夫人曰爲黄书赤界者适足鸣三官之鼓致考罚尔真人之偶景者在于二景而已非爲夫妇之迹也夫黄赤存于中其可以见真人灵人乎魏伯阳曰割肉以内于腹不可以成胎则外物不可以爲丹也明矣是知学道以清净爲宗内观爲本者也于是深根固蒂使纯气坚守神不外驰至于坎离交际而大药可成矣善乎庄子之论曰必净必清无劳汝形无揺汝精乃可以长生未闻有以御女而获仙者也惟东汉冷寿光自云行是法几百四五十岁鬓发尽白而肌理盛壮然卒不免于死也世所谓善御女而得其効者宜无踰寿光寿光且死则是道也恶足以语长生久视之理也哉彼方士以採战之方以惑学士大夫惧其言之不足取信也则窃古先至人以名其书故称西华二十有四篇则曰钟离云房所作也西江月十有八篇曰张平叔所作也指女子爲偃月罏以童男女爲真铅汞取秽浊爲刀圭肆情极欲一旦溘然而逝其名曰桶底脱至游子曰崔公之道昔吕洞賔得之以爲心地益明则崔公不宜爲此疵而不醇者也其亦方士所託而行者欤或问曰无漏果位者当丰其源而啬其出故莲华不生高地平原而生于淤泥何谓也至游子曰道家者流有八漏竺干之法有诸有漏岂尔所谓漏者乎司马子微曰志之漏也形趋于后土念之漏也神趋于鬼郷吾所谓无漏者无此漏也丰入啬出养气则然矣达磨之胎息是也淤泥之莲易坏者也未若松柏产于陵冈而不凋者也吾亦有莲焉盖甞发于烈火之中矣或者闻其说而疑以问至游子曰容成子务成子天老太一与夫尧舜成汤盘庚各有阴导之书黄帝三王复有养阳之方汉氏祕于广内之藏着于神仙之録则其由来尚矣子恶得以爲无哉至游子曰吾非谓之无也盖非所谓仙者之务尔闻之刘向班固之徒曰房中者情性之极至道之际是以圣王制外乐以禁内情而爲之节文焉乐而有节则和寿考矣迷者弗顾则生疾而殒命由是观之信乎非仙者之务也阴符篇李筌得黄帝阴符之经于神嵩之山而未知其止也其后遇骊山姥而问焉姥曰道有太易有太初有太始有太素太易者玄元杳㝠妙于无名者也太初者胞胎混沌者也太始者洞虚无疆或感而彰者也太素者内含真一之精爲万物朴清阳爲天浊阴爲地者也阳爲魂阴爲魄魂者欲人之生魄者欲人之死故圣人观天之道执天之行含真抱一以归于太阳养阳之魂以消阴之魄神仙之道其尽于斯矣天以一之数生水而润下其居北方于时爲冬于藏爲肾是爲玄武焉此坎之卦也地以二之数生火而炎上其居南方于时爲夏于藏爲心是爲朱雀焉此离之卦也天以三之数生木而曲直其居东方于时爲春于藏爲肝是爲青龙焉此震之卦也地以四之数生金而从革其居西方于时爲秋于藏爲肺是爲白虎焉此兊之卦也天以五之数生土而爲稼墻其居中央爲万物母于藏爲脾焉故道生一一爲天五行者从一而生真一之气化生五行是以五谷五味滋养于人人因五行而生因五行而死故五行者五贼也圣人夺取五行之精气还元返本复归于真一此老子所谓万物芸芸各归其根归根曰静静曰复命者也夫性者阳之精明也精明之气结而爲人休气爲鬼灵气爲神烦气爲虫豸杂气爲禽兽姧气爲精邪人禀乎精明则能见其机见其机则能立天之道矣自五月夏至遇用事之卦也十月而爲纯坤阴盛则消阳矣自十有一月冬至复用事之卦也四月而爲纯干阳盛则消阴矣是以龙蛇者秋冬而潜蛰春夏而起陆焉人以真阳去其阴魔则百神和恱血脉流通五脏生津长年久视矣此广成子所以积火以焚五毒五毒者五贼也天生于坎者也地生于离者也坎者水也月也汞也离者火也日也铅也圣人使坎离互用日月相交铅汞相持龙虎相反然后能斩尸灭鬼降精摄邪以存正气焉故太白超人曰五行不顺行者龙从火出虎从水生矣此天地之互用阴阳之反覆者也土者四象之本万变之基也道生一一生二二生三三生万物一者天也三者人也神仙之要在乎抱一守中故至道始于一三而终于五五者数也经曰三五与一万事毕矣此何道也铅汞得土而成还丹者也烟萝子曰全一有三外应仍满于初九此至道也阳太盛则溢溢则生热热者其脉实阴太盛则衰衰则生寒寒者其脉虚虚实之脉寒热之患皆能致死者也阳者汞也其性飞者也阴者铅也其性伏者也圣人伏阳汞以炼其魄飞阴铅以拘其魂阳不得而溢阴不得而盛于是客邪消而尸魄䘮矣盖有毫发之阳未尽者不能死矣有毫发之阴未消者不能仙矣夫耳耽淫声目好美色口嗜滋味则五脏揺动而不定血气流荡而不安精神飞驰而不守于是正气散而湿邪之气乗之以生疾矣是以人之三要者曰耳曰目曰口故耳目者神之牎牖也口者气液之门户也若夫六识皆空湛然虚寂遗形忘物慧照通神者至静也吐纳以炼五脏导引以开百关诵持寳章以怡神吸引二景以集明炼金精以固形餐玉英以保身者至动也太上曰静者性也动者气也动静如一内外和顺非至人安能至于斯哉夫荣名富贵者学道之尘垢也争竞忿躁者修真之荆棘也㫖酒珍馔者伐性之戈矛也淫声美色者破骨之斧锯也故修真炼气抱元守一者谓之圣人炼形成气者谓之真人炼气成神者谓之神人炼神成真者谓之至人天地者盗万物使有衰朽者也万物盗人使有老死者也人盗万物使不常存而有用者也故不善盗者盗其形不盗其精反爲万物所盗焉善盗者盗其精所以能盗万物而长生矣吾食其时非嗜其酒殽也盖盗万物之精气者也何也形以食味神以食气若以时而食其形动其机以盗其精则百体顺理矣吾之身有精光之神形影之神毛孔之神各万有二千五脏六腑三元九宫亦皆有神焉惟吾不见其神则不知其能下福祸焉故不务敬畏至于狠躁凶虐贪淫阴险是曰贼其神矣妄言绮语以爲人不知不见是曰昧其神矣吾之神上通于天贼其神者犯于天者也昧其神者欺于天者也犯天欺天所以取夭折者欤如是者阴邪日胜神气日衰尸魄日恣矣夫能守中抱一以阳炼阴则尸亡魄䘮而神明王矣神明既王则策辔八晨飞舆五岳升九玄斩玉关可与天地等年矣老君曰气中有气是我之神者也神中有神是自然之道也天以一阳降于九泉而生复此十有一月阳之始也二阳降而生临三阳降而生泰四阳降而生大壮五阳降而生夬六阳降而生干五月夏至阳极而生阴故一阴升而生遘一阴升而生遯三阴升而生否四阴升而生观五阴升而生剥六阴升而生坤阴阳消息升降斯道之枢也故圣人收採天地之气而成二体曰铅曰汞铅也汞也其重各八两而合于三百八十有四铢之数以应乎卦爻而定大小之法焉上揆卦气下推漏刻以均乎火之候而夺乎一千八十年之功于是脱其凡胎矣至于三千二百四十年而圣胎成矣于是与造化相符阴阳同运圣功生焉神明出焉瞽者目无所见故神专在于耳聋者耳无所闻故神专在于目神专则事无不精矣利能动人者也絶利之源则神有所专可以制精邪亡尸灭魄有千倍之功焉老子曰不见可欲使心不乱此之谓欤夫九还七返者何也自子而至于申自寅而至于戌者也斯皆一阴一阳一升一降一沉一伏昼夜居之而不失者也水火水火卦气已尽则还丹成矣于是制精摄邪亡尸灭魄有万倍之功焉魏伯阳曰屯用申子蒙用寅戌六十四卦各自有日斯三反昼夜之理也心者万神之主也目者万神之户牖也人之神入则藏于心出则见于目故心安则神安目动则心动心动则神动生死之机其在斯二者矣夫能使其神出入于户牖以自照焉居息于宅舍以自安焉此则生之机也塞户牖而不明焉废宅舍而不居焉此则死之机也魏伯阳曰五行相受以生故火性烁金全伐木荣三五与天地之至精也何也阴阳相胜五行相制所以克伐衰谢焉然反本归根则万物乃因此而生矣阴阳激而爲风雷风雷作则万物动而滋生矣夫炼阴阳之气如风之行如雷之鸣通流其百脉淘去其积滞之五毒于是五脏生津百骸调畅真一存乎其中矣夫不耻贫贱不贪富贵不嗜声色不名利不惧患难不怍黜辱外无所求内无所惑惟见于空空无所空湛然常寂然后昼无想也夜无梦也于是栖神于至乐则天真之性有余浊乱之情不作矣趋迹于至静则贪求不生而心无所徃矣飞鸟制其身游于空虚者凭其气也况夫修炼其形而成至阳其能入全石而不阂行日月而无影固其理也世之人须饮食以养其形不知絶饮食而形乃固焉须尸魄以养其神不知去尸魄而神乃全焉须阳与阴并相济以生不知阴尽阳纯则长生焉道枢卷之三道枢正统道藏三家本四十二卷太玄部道枢卷之四笃三至游子曾慥集西升篇老子将入于西域尹子遇于关而问道焉老子曰虚无恍惚者道之根也生我于虚置我于无故生我者神也死我者心也是以身者神以爲车爲舍爲主者也其身安静则神居之其身躁动则神去之是以外其身存其神则精曜留矣道得一合则与道通矣善人者不与万物争谦虚而无欲者也故欲者凶害之根也无者天地之元也圣人去欲入无所以辅其身者也故吾视欲无所见听欲无所闻言欲无所道食欲无所味寂哉淡泊于是清静无爲气自反于未生者焉吾见哀人者不如哀其身哀其身者不如爱其神爱其神者不如舍其神舍其神者不如守其身守其身者斯长存矣神者生形者也形者成神者也故形不得其神斯不能自生矣神不得其形斯不能自成矣形神合同更相生更相和成斯可矣天下之上孝可谓能养其母者也夫能爱其母者其身斯长久矣身之虚者万物至焉心之无者和气归焉故善养身者藏身于身而不出藏人于人而不见何也常以虚爲身以无爲心是之谓无身之身无心之心焉于是守神至通是谓道同者耶我命在我而已不属乎天地者也我不视不听不知则神不出身与道同久矣吾与天地分一气而治自守其根本者也天下莫柔弱于气气莫柔弱于道道之所以柔弱者包里天地贯穿万物者也夫柔能生刚弱能生强天下莫知其根本所从生者焉有以无爲母无以虚爲母虚以道爲母此道之根本也何以谓道人曰神虽在身令神莫在其身者也盛生于衰者也阴生于阳者也故有无之相生虚实之相成于是有归于有无归于无矣人在道之中者也道在人之中者也鱼在水之中者也水在鱼之中者也道去则人斯死矣水涸则鱼斯终矣故圣人反归于未生其形隐其神留天下归焉无爲无事国实民富保道之常是爲玄同夫人得神而生不知神之所在惟圣人藏神于内而魄不出矣守其母则其子全而民炽盛矣治身之道通玄元之混气思以守其身者也天非欲于清清自归之地非欲于浊浊自归之湿非欲于水水自归之燥非欲于火火自归之虚空无爲非欲于道道自归之由此观之物性孰不自然也哉老子言其道既竟复以告尹子曰语汝至道之要静心守一则衆垢除万事毕矣内德篇太上曰静三业澄七情则五神各守其藏三一长存矣三者身之元神离之数三者也一者身之真精坎之数一者也身之中盖有三万六千神千二百形影万二千精光五脏六腑一十四神左三魂右七魄宜常念念勿使离于身日爲功曹阳气也月爲主簿阴血也雷公使者在于左右三魂也风伯雨师在于前后七魄也六甲六阳神也直符六阴神也于是周遶于身焉青龙扶左白虎扶右朱雀导前玄武从后身之四象也北斗覆首精光之神也天罡指足真气之神也螣蛇在手胆之神也吾居丹房之中抱守一之法太一者下元之宫真元神也是吾之偶焉左三右七震兊也戴九履一离坎也二四爲肩坤巽也六八爲足干艮也五居中宫土也是爲八卦九宫之神皆实于腹矣凡寝则神魂精魄散游于外阴邪得以乗隙窃其精气故当出其四兽以卫其身四兽者何也青龙出于肝白虎出于肺朱雀出于心玄武出于肾勿使衆邪干其玉房玉房者精区也肝主藏魂肺主藏魄心主藏神脾主藏志肾主藏精五脏之神出则御恶入则安神既卫其身则复各还其所鸣天鼓三十有六以集神嚥液三十有六以聚气而阴户可以阴关矣使衆邪不得下居焉闭气者自一至十以心默数之九九而止闭气者非闭噎其气也乃神定气和絶思忘虑使鼻之息悠然若有若无诊其脉以六动爲一息九九者八十一息也常存赤气自其口出状如火轮周其室中定则内想安寝其中自然疾病除而阴邪远矣玄纲篇崇玄子曰道至无而生天地者也天动也而北辰不移含虚不亏焉地静也而东流不辍兴云不竭焉故静者天地之心也动者天地之气也心静气动所以覆载而不极欤通乎道者心宁以同于道气运以存其形不爲物之所诱是之谓至静者也本无神也虚极而神自生本无气也神运而气自化气本无质凝委以成形形本无情动用以亏性故生我者道也灭我者情也情忘则性全性全则形全形全则气全气全则神全神全则道全道全则神王神王则气灵气灵则神超神超则性彻性彻则反覆通流与道爲一可使有爲无实爲虚与造物者爲俦矣道不欲有心有心则真气不集不欲苦志苦志则客邪来舍在于平和恬淡澄静精微虚明含元有感必应应而勿取真伪斯分矣故我心不倾则物无不正动念有属则物无不邪邪正之来在我而已惟錬凡至于仙錬仙至于真錬真合于妙合妙同乎神神与道合即道爲我身所以升玉京游金阙能有能无不终不殁矣崇玄子曰吾甞谓神仙有可学之理焉夫有不学而自致者禀异气也必学而后成者功业充也学而不得者初勤终怠也故远于仙者近于仙者各有七焉形气爲性之府形气毁则性无所存性无所存则我何有此远于仙者一也或谓仙必有限归于沦坠此远于仙者二也或谓形体以败散爲期营魄以更生爲用安知入造化之洪罏任阴阳之鼓铸此远于仙者三也或谓轩冕爲得意功名爲不朽恱色躭声丰衣厚味此远于仙者四也强盛之时爲情爱所役及斑白之后习学始萌而伤残未补窃慕道之名乖契真之实此远于仙者五也汲汲于罏火孜孜于草木此远于仙者六也动违科禁静无修习此远于仙者七也若夫躭玄虚寡嗜慾体含至静以无爲爲事此近于仙者一也翦阴贼植阴德惩忿损欲齐毁誉修清真此近于仙者二也身居禄位心游道德仁慈恭和弘施博爱此近于仙者三也爵之不从禄之不爱恬然以摄生爲务此近于仙者四也静以安身和以养神精以致真此近于仙者五也失于壮齿收之晩节以功补过以正易邪惟精惟微积以成着此近于仙者六也忠孝清㢘不待学而自得谓之隐景潜化死而不亡此近于仙者七也取七近放七远是爲拔䧟区出溺涂者也玉芝篇朝元子曰体混元之本法天地之枢立爲洪罏大鼎以炼其真焉内以养铅汞外以象离坎运其阴阳驱龙驭虎以返本还元于是玄霜绛雪玉蘂金膏九转而成寳矣魏伯阳以参同成道马明生以金液超真阴长生錬太真之剂刘安修太一之元此所谓奥筌者欤方其阳魂未交其如玄窟焉阳精既兆乃禀性以成乎形是以阴判阳而归寂阳寓阴而成质阴阳交而万物泰矣日月合而四时成矣夫天地不交何以爲昼夜乎日月不合何以着盈𣅳乎万物不合何以显荣枯乎当太易之时混混蒙蒙如胞中蒂焉于是而有太易首春一阳之义也其体玄黄四象未明玄雾乎全液华光锁乎锁水精夜加乎子初九潜龙之位也太易者仁也春也阳也龙也日也天也火也魂也神也汞也木也故阳气也者入乎物曰生离乎物曰死太易者司生也夫阳不发于下则万物何以生哉故经曰上水下火盖谓此也阳必蒸于上阴必润于下蒸者其热也热蒸其阴阴腾其气轻者上浮而爲天其清云霞其凝雨露其散风烟其寒霜雪时自乎子而至乎午其升者也自乎午而过乎子其降者也夫云霞霜雪雨露风烟气雾所以降而滋万物者也经曰返本还元归于地脉此之谓欤其在于身则爲津爲液爲涕爲血爲肉爲精爲髓夫五金八石之伦依乎天地之升降运转和合而归乎本元故曰还也九錬成刚故曰丹也太初者天地万物之初也阳经阴复二气未分龙吞虎并云雨交罗阳光炳燿阴气凝矣上下搏而成形恍恍惚惚其中有物杳杳㝠㝠其中有精何谓物欤阳中有阴坤元之气也其属有也水也铅也阴也气也虎也魄也形也白也母也性也金也一也受性于上彰于下其象日中有乌石中抱玉水中产全泥丸中有血是谓血之海母之元也何谓精欤阴中有阳干元之气也其属无也龙也神也魂也火也木也刚也影也一也父也产于上司于下其象月中有兔水中有砂铅中有白金是谓气之海父之元也故阴居阳其主血阳居阴其主筋骨易曰云从龙风从虎风云者阴阳二气也男者阴之宗也女者阳之主也离发乎坎下汞居乎水中上下之象也神居其中谓之三才太始者二仪立形之始也阴阳得位虎龙分矣天地清浊之气随橐籥而化万物是气也在道曰阴阳在人曰魂魄在物曰表里在天曰日月在地曰声色在丹田曰铅汞是道也生于一一生二二生三三生万物终于一者也故曰一者水也二者火也三者土也物有不因此而生灭者乎水火者各得其一者也得一者物之母气之精命之根识之祖也天得以增其威地得以发其机是神之祖气之使物之父魂之制身之主也水生一男是爲坎其名曰汞火生二女是爲离其名曰铅是之谓四象者也汞者丹也铅者药也天老神君曰用铅不用铅须向铅中作及至用铅时用铅还是错何以言之汞阳也子也铅阴也母也汞无铅其独子不母何以生哉铅汞合而三年爲寳焚去铅之气是爲脱殻其名曰纯阳吾甞观乎大道莫越乎阴阳相合会于中宫盖有动有静焉动者汞也清而喜飞静者铅也浊而不起汞之飞偶乎火者也铅不起偶乎水者也水所以流湿火所以就燥者欤神者命也静者性也命也者动而有生有成焉性也者静而无染无着焉是以三魂归诸天七魄归诸地各有所源也太素者本也本立而道生矣太始太素之时刚柔判矣以立三才以彰四象太素者司秋万寳之所以成者也经曰火虚水空此其形象者欤譬夫人之在胎阴血阳精混然而成三月而阴阳分则各有所居矣母之元职乎泥元其名血之海父之元主乎阴位在于脐下其名气之海各有神气交焉其名三才冲和之气随母唿吸应其上下三才备而万物长矣母之元主血肉精髓意魄即吾之铅虎也父之元主筋骨心魂即吾之汞龙也五月而形将成表里分矣吾之化育其犹是乎阳丹精也阴丹血也日南至一阳之始潜龙之位也俟乎五阴退而阳升十一月十二月正月者三阳之时也万物芽矣吾之炼形亦犹是乎功盈三千何谓也服丹千日者三年也亦譬夫一时在丹三年二气布矣易吾之躯而成自然之体运水火交汞铅于九转九转者九年也九九者数之盈也九年之内有九易焉一年易气二年易血三年易脉四年易肉五年易髓六年易筋七年易骨八年易发九年易形志于道者其可不察于斯欤舍是而求道者其犹瞽者之逐兔矣黄帝曰吾有还丹其品七焉津也髓也血也唾也精也气也神也故指水火铅汞以喻焉津爲汞精爲铅水处乎脑中火居于脐下运铅以制汞錬汞以投铅来往归源水火正矣太极者天地万物之终也故曰太易水也太初木也太始火也太素全也太极土也万物生死于土矣夫一阳孳萌于子其于易也始乎复次乎临泰大壮夬干者阳数之极也一阴孳萌于午其于易也始乎姤次乎遯否观剥坤者阴数之极也是爲一岁之象也一月者亦一岁之象也一日者亦一月之象也皆有阴阳五行之数存乎其间万物至于八月九月未有不成者也吾之丹是以有九转者欤夫孰非阴阳合而然耶日有乌者阴也月有兔者阳也月自一日至八日其名上弦一百九十有二铢金水平分其名一八春之分也其时属乎卯是爲铅一百九十有二铢至于旬有六日阳数极而明也于是一阴至而阳退焉故旬有六日之后则复亏至二旬有三日其名曰下弦亦一百九十有二铢龙虎中分亦名一八秋之分也其时属乎酉是爲汞一百九十有二铢至二旬有四日阴盛而阳衰日月尽而阴极矣阳也阴也其终而复始乎故八之日爲一百九十有二铢旬有六日则三百八十有四铢矣斤生两两主分是以有三百八十有四铢应乎大易之策数一岁之日其气其候二十有四于是乎备矣计其分六十有四则又大易之卦之爻也在易之策数斯合矣在人之息数斯亦合矣故起火于子至于午六时阳也其象春夏自午至于子六时阴也其象秋冬且一日之内自有天地日月星辰次序之运具焉故吾之道废一而爲之者未之有成也夫起火必于子者何也承阳气起火火力斯全矣过乎子则阴盛而火不然也故曰水克火也火也者非其心之火者也心者神也吾有中宫之鼎在乎心之下故心爲火则爲焚火在鼎之上也经曰火起于脐下水出于鼎中既济之象也是鼎也时至乎卯则增铅时至乎酉则增汞铅不得火则不腾矣汞不得铅则不凝矣经曰取水于山起火于海取汞于重楼採铅于九天其运也备乎四时与神御之与气和之于是四象具矣而中宫之鼎状如鸡子三年赤白判而换躯矣金肠玉骨出于五行其名曰蜕故四象交而汞干矣一阳备而铅去矣其名曰还丹于是神魂立矣其体刚矣三花合一五彩归阳夫是之谓无修之地朝元子甞歌以爲诗凡六十篇至游子读之曰深乎大道之藴也吾今表而出之其直㫖曰二青须配四黄研变化无非合自然欲使参同归一室须凭云雨运三田南边血是砂中汞北畔精爲水内铅此箇大罗天上法与他相识便爲仙其配药曰冲和国内两三家尽产金银汞与砂艳艳灵苗山上药英英紫雾浪中花九重天际生元火三级坛心驾寳车了了玄玄玄里事更无玄妙与君夸其冬至曰离坎相赓我可穷五阴之下有干龙阳符进退高还下复卦抽添单又重镇日午时当立夏每宵子后是新冬莫言天地人难测周易分明见㫖宗其得路曰岂信蓬壶去不赊两条岐路接天涯离中自有庚辛地阴内长开甲乙花三景云从朱顶鹤五方风引紫河车崑崙山下焚烧处一道光风阿母家其玄牝曰中岳嵳峩日月齐干坤枝叶在灵谿龟蛇往复云双叚风雨淋漓水一畦罏里君臣名子午鼎中夫妇号东西此中幸有留年药何得身心一向迷其子母曰一中有一一难论三境元从一处分赤石洞中藏圣母绛宫台上别神孙碧潭波内真真汞白玉峰前叆叆云箇是干坤开辟祖世间愚俗岂教闻其母脸曰绛阙琼宫已太平看看修就紫金城雨风扑灭三般火雷电驱回五箇精黑气渐消随雾散丹阳初饵逐云轻虽然功未全真体知向仙都列姓名其紫河车曰融风白气并全母下蓬瀛雪岭三关透天街两路行丹房朝列帝水府伴华婴九九阴霜雪阳光亘紫城其道释曰玄黄造化奥难寻金地宗门义更深龙虎旧来生四海金刚元本住双林阳魂独立全身命阴性孤超去太心无限常流全不悟甘同水泡在浮沉其乐道曰万种虚劳秪箇身此中消息妙通神时看金凤山头舞夜看琪花海面春谷气五行皆作土阳丹经刼不成尘朝朝惟切寻同志去见东吴不见人其筑坛曰筑坛不用土兼灰造化全凭丙作媒苦雾凝霜阴孕汞轻霞笼雪火生胚三层功满分三界五府才成见五台修炼但教依此法莫将尘秽乱神胎其胎息曰杳杳复㝠冥冲和白又清三人归本国庶子返东溟阳结阴成象金荣火有形何人功对此千日满神灵其二八曰窈窕风流二八颜夫妻喜跃共团圆屯蒙中析阴阳位卯酉平分上下弦白兽晦初同虎寝青虹月望伴龙眠其神水曰明君理化万邦清一派黄河接杳㝠万法主张由列帝三才宗本在东溟玄珠制伏冲和殿赤水循环太乙庭不悟百年能几日甘随五贼恣身形其原道曰立天之道定人身不离铅砂汞与银兊马冲回山顶雨坤牛耕起海宫春君臣殿内调三气文武炉中养四神任是大才无自解宣尼犹自问渔人其匹配曰风流二八又相逢此夜欢期喜气重夫妇归眠青甲帐翁婆回跨白庚龙共飡沆瀣凝金骨相合云霞卧玉容此箇不知谁是侣且将天地共同宗其七返曰阿母自行营风云才后迎循环游五岳次第入三清伏住南来水收归七味精九还功满日霞体六铢轻其演道曰一从得理便闲闲秪恁安居养自然泯谢三花清国土收和七寳种芝田死生尽道因天地性命原来属汞铅此法丹霄应有路四溟他日任成𠪨其铸鼎曰兔髓乌肝共一斤干坤罏里錬成真青龙乳雪添肌骨赤水生花铸鼎身三足体中分世界两重城里列星辰时人不识长生法却道烧丹不是真其火候曰初九阳从半夜来鲸鱼海内透蓬莱九重城里龙车返十二楼前虎驾回日月一斤爲大药干坤两斤始成胎分明测取周天数莫遣蹉跎复卦催其心法曰又属南无又属黄门前双树号金刚万縁尽是心中造七贼须凭劔下亡定里慧灯船倚柂禅中祖印日挥霜一灵到岸捐心法始得名爲解脱香其合道曰姹女在孤帏刘郞半夜期东西霞雾起上下雨风随调伏三般汞安和五箇儿神丹千日后夫妇两分离其炉有门曰五藴山头白玉峰青君枝叶在其中峥嵘浪起龙行雨叆叇云生虎啸风双派碧流连上下两轮红日复西东眼前有道分明指自是疑多执过空其三五曰大天垂象接崑崙八卦元从子夜分三界生成真武火五符兴废祝融君黑龙吐雾河池雨赤帝行春岳渎云不去箇中寻觅取甘随声色乱纷纷其道机曰闲骑地马玩山川走遍干坤似瞥然黑面夜叉驱白虎青毛符使拥朱軿二升海水滋三界六寸瓷瓶叠九天了得此情真自适有谁斟酌到幽玄其道德曰离坎是根元滔滔造化权浑阴名上德下德号先天母壮儿应在汞干铅自捐丹阳能九转抱一作神仙其玉楼金阙曰崑崙山顶有三官把断天津上下间一簇亭台龙出没两条岐路凤回还冲和殿里阴阳主十二楼中性命闲不肯箇中穷造化镇随思想在人寰其灵元国曰一㸃晶荧黑处分两层街郭甃金银满城龙虎游三境遶国髭毛属万民无量神仙俱在鼎大千沙界不离身但如体内真穷像向外求真心是尘其三一曰波心出五行天地自圆成芬馥田三叚澄清水一泓兴亡俱在土复性却归庚似我人知少忘机莫乱呈其九鼎曰圣贤垂象体人伦不离刚柔影里真万物陶镕天上水五行兴废海中春轩皇大冶元明土大士双林本喻身还返不能归旧处长交出没在迷津其怡道曰不羡公卿富与华祗将至道当生涯每飡王母园中果静看东君洞里花水底日爲奎木火土中铅是紫河车忙忙尘世愚迷者岂信登天路不赊其大海曰四溟名四大万变合天神水面三更火潭中半夜春两潮龟口浪一雨海门津此道应知少知能几箇人其九天曰阴阳开窍九重门尽是常人体上存地马发生玄女火铁牛耕转黑龟魂驱回尾穴连空熖赶入天衢直上奔此是命基天地寳更将鸟兔合干坤其三清殿曰上下冲和境楼台七寳城二仪含万化一气贯三清雨水山头降云霞海面生金丹分九品灵感自圆成其华池曰圣母驾河车经游梵释家徘徊双凤起宛转五云遮地轴从秋石天轮辗彩霞不能知此理何处觅黄芽其指道曰有无元是坎离精真使黄家道便成万物祖因坤地出三千宗本丙家生南边凤隐青中白北畔龙眠黑内明但了阴阳昭造化自然凡体得轻清其畅道曰自有田园种麦麻更凭意马下三车九天拱手元君宅万物生成阿母家火角牛儿吞水虎雪毛狮子产金沙但须识与真铅汞匹配时时发寸芽其运用曰昨宵金凤下高梧眠抱骊龙口内珠光体碧潭红浪起影随寒雪白金敷清风吹散花三朶白乳修成酒一壶从此丹台归有路四溟他日任焦枯其性命曰甲龙属火藏坤地庚虎名爲造化才有动有飞真姹女无增无减号如来阴消始是纯阳体相寂方超六趣胎祖佛祖仙从此得尽归斯理出尘埃其真伪曰悟取玄黄造化身区区外觅匪通神阴阳非採他人物龙虎须凭自己珍灵药入身齐日月丹砂经火尽灰尘九年还返无差错錬取纯阳作至真其归一曰从头指道非常道尽说阴阳造化权含养胞胎须十月焚烧丹药在三千五行芽滓皆归土七魄阴风尽变干功到纯阳名抱一骑龙飞入大罗天其道源曰一灵元产一芝中见性西方四类同海下虎龙分昼夜云中男女号西东男居北海青藏白女住南山黑映红万圣千贤从此得尽归斯地合真空其五行相生曰一物分作五般形五般精彩五般情青龙本是金公子白虎元来姹女兄四象安排坤地出中天寄养丙家生大丹偏仗金花力须赖良媒匹配成其五行相克曰大道幽玄妙复微五行相返各生威南方使者元披黑北面将军大着绯坤女杀夫夫顺伏兊金克木木归依玄黄若也无交合争得阳从坎下飞其罏灶曰罏灶分爲二气君循环上下接其源森罗溉灌三田溢凝结方成四海浑二八身中分造化一斤药内錬干坤烹煎更要华池水雨骤云归返故园其认铁牛曰是人皆有铁牛骑无限常流总不知饥到每飡金虎髓渴来常饮水银池牵车停歇双林下运火常依半夜时箇是阴阳真动用生成家活尽由伊其交合曰嫦娥夜夜下天堂红炬迎将入洞房乍别九天朝圣祖才临中国面仙郞饥飡王母琼林果渴饮东皇绮殿浆此是干坤真造化昭昭何处不生光其入室曰今宵夜半是良辰喜遇夫妻结旧姻离女坎男来顺令庚夫甲妇认相亲俊龙趂向山头习狞虎降归海内淳姹女刘郞相见后引归洞府錬成真其般汞曰两条岐路接泥丸上得青山却下山毎遣黄婆扃地户镇令青帝闭天关仁龙宛转三清路义虎回旋九转湾全假金公亲捉缚日魂那敢不归还其运铅曰铁牛子后餵红花勐烈咆哮势莫加回首海中喷白雪旋身路上产黄芽九天光熠龙行火三界阴霖凤吐砂了得上天天上法自然容易到仙家其子母相见曰定思凝神半夜强彩霞缭绕下丹房昔时共管庚辛地今日同居甲乙郷五彩浪中龙出没九霄云外鹤飞翔三才同法无差别自是愚人乱忖量其刚阳曰阴息阳腾复卦周专持真一则刚柔三年共作壶中客二味同居海上洲制伏玄珠归戊土安排离火起坤牛九重门里堪回首直上龟峰是旧游其添鼎曰药非金石及三黄纯用灵元对五常子夜添三姓寳晨昏投鼎五家浆玉楼池畔风云窟龟岭山头子母房便是还丹真秘理更于何处觅仙方其立基址曰二物相将入鼎含胎凝质变凡躯微茫里面生鸡子恍惚中间结露珠三级坛成分物象五峰山就建毗卢但知将北爲南用便是阴阳造化模其萌芽发曰泰卦阳和尽发萌丹砂鸿渐立生成黄婆最解调文武赤帝偏能运甲庚遇剥全风花果实开蒙海浪雨云生更将九野银河水浇灌灵根易长成其二仪分曰三月成胎二气全勤修水火见精专清风透肉肌肤变白气穿肠骨髓坚鼎内已观新父母壶中重认旧山川阴阳功备归真体一箇清身继列仙其换鼎曰一转年年一转新重重入鼎絶妖尘照清五藏除三昧洁静重楼爽万神换骨己凭金凤髓易筋全仗木龙津南宫名下刋仙籍位列丹台作上真其功满曰九转功成已脱胎飞昇功化任高裁五条霞影明千界一颗玄珠镇九垓下隐瑶宫连十洞上朝金阙冠三台周流适意功难测直上青天更不廻其直事曰直事难教气候愆精词刚健在周天既能和合离宫女须假隄防坎户铅但把红尘裁后士自然白液变纯干古今传道皆如此尽贯希夷造化权道枢卷之四道枢正统道藏三家本四十二卷太玄部道枢卷之五笃四至游子曾慥集周天篇至游子曰二十四气每气差二分有半夏至极长冬至极短春秋二分昼夜平均矣冬至之后则盈行夏至之后则缩行此乃阴阳升降之期也子者五癸者四此大雪冬至之刻也冬至者其日出于辰之二刻入于申之三刻昼三十有五夜六十有五坎卦之上元也大雪者其日出于辰之一刻入于申之三刻昼三十有八夜六十有二干卦之下元也丑者四已者四此小寒大寒之刻也小寒者其日之出入昼夜与大雪之候同坎卦之中元也大寒者其日之出入昼夜与小雪之候同坎卦之下元也寅者四甲者四此立春雨水之刻也立春者其日出于乙之二刻入于庚之二刻昼四十有三夜五十有七艮卦之上元也雨水者其日出于乙之四刻入于庚之四刻昼四十有五夜五十有五艮卦之中元也卯者五乙者四此惊蛰春分之刻也惊蛰者其日出于卯之二刻入于酉之二刻昼四十有八夜五十有二艮卦之下元也春分者其日出于卯之中入于酉之中昼夜俱均焉震卦之上元也辰者四巽者四此清明谷雨之刻也清明者其日出于卯之三刻入于酉之二刻昼五十有三夜四十有七震卦之中元也谷雨者其日出于甲之四刻入于辛之四刻昼五十有五夜四十有五震卦之下元也己者四丙者四此立夏小满之刻也立夏者其日出于甲之三刻入于辛之三刻昼五十有八夜四十有二巽卦之上元也小满者其日出于甲之三刻入于辛之三刻昼六十夜四十巽卦之中元也午者五丁者四此芒种夏至之刻也芒种者其日出于寅之一刻入于戌之二刻昼六十有二夜三十有八巽卦之下元也夏至者其日出于寅之二刻入于戌之二刻昼六十有五夜三十有五离卦之上元也未者四坤者五此小暑大暑之刻也小暑者其日出入昼夜与芒种之候同离卦之中元也大暑者其日出入昼夜与小满之候同离卦之下元也申者四庚者四此立秋处暑之刻也立秋者其日出入昼夜与立夏之候同坤卦之上元也处暑者其日出入昼夜与谷雨之候同坤卦之中元也酉者五辛者四此白露秋分之刻也白露者其日出入昼夜与清明之候同坤卦之下元也秋分者其日出入昼夜与春分之候同兊卦之上元也戌者四干者四寒露霜降之刻也寒露者其日出入昼夜与惊蛰之候同兊卦之中元也霜降者其日出入昼夜与雨水之候同兊卦之下元也亥者四壬者四此立冬小雪之刻也立冬者其日出入昼夜与立春之候同干卦之上元也小雪者其日出于乙之三刻入于庚之一刻昼四十夜六十干卦之中元也黄帝问篇天真皇人隐于峨眉之山黄帝既平蚩尤将求无爲之道周游天下而至于青城之野始见甯真人焉于是得九一之㫖因闻皇人明于大道复从而问焉皇人曰子欲修其身先净其意而后可也故内安其神外去其慾衆患或起以气治之黄帝曰修道者亦有患乎皇人曰闻道晩者则先已泄其真气而虚败恶得无患乎黄帝曰敢问以何气治之而可皇人曰其小用水其大用火一切有患无有能拒水火者也夫深居而瞑目于鼻之上而望寸缕亦不得想离其本躯及起之则爲定矣诸境勿外逐焉次观白毫光明出于眉之上极力移之入于顶门三昧定实则功斯胜矣中心无爲外想不入从九至九錬七至七夫欲隐处于世常想开顶门使黄云满于天地㝠心细想其内有神用意行之去来自如欲离其躯黄云重盖或归于其体或分其形或入于衆人之身或夺人而安己或使其人离其体方便相救广施德焉则可也利己损人斯有罪也然分形之法须俟生阳数之一焉㝠心静室明錬五行于顶之上藏太阳四十有五其数足焉眉之下五轮既全而于定之中起焉于是火中有木神水中有金气水火五藏交相往来而不离于土然后想其真精二肾合于一气心血下凝而爲婴儿其象土之上有黄芽焉是乃吾之命也日出之初照水者百过又日践其影于是二肾日月之光各出赤白之气夜则七七出于顶门十月而与身等灵斯爲地仙矣錬肾之气出入于耳百日而注以江海内錬其精华以爲劔錬五脏之精满乎九九之数使金鼎收其气身腾而升天于定之中复投于胎再修再结十有二年而变四身其应无尽黄帝曰善轩辕问篇子崔子曰学道者先澄心无爲内境外境是非俱忘焉然后息气养形形神俱妙与道合真矣心爲天肾爲地天清则地宁矣轩辕问曰天何以清地何以宁子崔子曰一者天之清也轩辕曰时有十二十二之间子午变动阴云霞雾不能常清何也子崔子曰日月常有用者也阴阳转动是之谓阳极而阴生也升降阴阳所以见天不能常清也变动其四时之季各以一季受气焉故生死万物非天不清所生万物非地不宁轩辕曰宁者生万物何也子崔子曰地黄也中央土也其土受日月阴阳转用各季受一气焉凡季月旬有八日四季则七旬有二日土之盛者也所以成万物焉轩辕曰人之生何如哉子崔子曰亦由阴阳合而受一气乃成也阳之极也见阴精而爲寳阴之极也见阳精而爲寳阴无阳则不能化矣男肾之左其先成也女肾之右其先成也然后立性爲万物灵轩辕曰何爲而死欤子崔子曰男纯乎阳者也女纯乎阴者也十有二时之中性有变焉故气随性散阳者爲阴克取其精阴者爲阳克取其血所以枯絶而死欤轩辕曰不死亦可致欤子崔子曰灭其三要通其九窍得其五行絶其外境外境不入内境不出气定则可不死矣骨节通流九窍安静五行相生五脏不滞六腑通明病何自来是谓水中得火火中生水也无心而入定则神清矣其气转动于四季化万物焉于是阴消而纯阳矣可以长生轩辕曰如之何可以入定无心水火相交纯阳不死乎子崔子曰定中生气气中生神神定者道气也神能用法法能用火火中生水能变常用其水焉如惧夫心不能定乎水火也则用火守其阴久则纯阳而阴柔不生矣斯道之全也轩辕曰善百问篇纯阳子读丹经玄书其㫖渊深惧后世莫测焉于是以问于正阳子曰清静经言有动有静者何谓也正阳子曰动者汞也清而飞者也静者铅也浊而不起者也此无异故焉铅之飞盖得火者也汞之不起盖遇铅者也动则有生灭静则无所着焉纯阳子曰洞庭紫府在于身爲何所乎正阳子曰此精之海清静之府在于肝之内其胆是也纯阳子曰孰爲泥丸其状何如也正阳子曰此血之海也其别九房房之状方圆弥寸其周九寸其色白其中一房有血焉其名曰血海纯阳子曰丹有阴有阳何色耶何居耶正阳子曰丹之阴者居于血之海丹之阳者居于脐之下各有神气交会焉此丹之元也阴丹之元者血也其主血内魂魄在于丹田铅之银也阳丹之元者精也其主精内心神在于丹田汞之龙也纯阳子曰九炼者何以至于九欤正阳子曰九錬者九机也一年益其气二年益其血三年益其脉四年益其肉五年益其髓六年益其筋七年益其骨八年益其发九年益其形纯阳子曰还丹何也正阳子曰九年而成者也其目㸃漆其肤凝脂其骨化玉其肠化筋白毫生于眉金光周于身行轶六骥洞视百步之外口鼻常有清香之味纯阳子曰何以谓之铅与汞乎正阳子曰铅也者生于肾之左其外玄其内白木之正气也其居北方阴中之阳也于是又有二焉铅精之得火者也脑中之精血者也汞也者生于肾之右其外青其内赤金之正气也其居南方阳中之阴也于是又有四焉琉璃玉者也水至于中宫者也津结砂者也胆之液气者也纯阳子曰何以造化而能成丹乎正阳子曰必也取水于山之巓取火于海之底扳汞于重楼採铅于九天汞入则铅住而归凝于中宫其状鸡子其色朱橘其名圣胎于是玄白判而爲造化者也纯阳子曰进火周天或抽或添其用之也有年有月有日有时何也正阳子曰年也月也日也时也其属乎水则皆系之阴者也能克火焉于是又有仲春仲秋之月七日八日二旬有二日有三日与夫既望既晦皆不可以行功矣三彭守乎灵府则其功难成须用法行持可也纯阳子曰火在吾身何物爲之乎正阳子曰愚者以心爲火夫心之内有神焉谓之天地之罏阴阳之鼎盖在心之下者也夫以心爲火则火反居其上其何以烹欤非既济之道也火当从下发如蒸釜焉故火者下元真一之气既极而成火起于脐之下者也水者出于脑者也纯阳子曰何谓之罏正阳子曰其在吾身者也夫大冶之爲冶也外有罏以载火然后罏之中可以置镕矣镕内有药其上加覆焉吾之罏岂异是哉纯阳子曰敢问冶之门与其状可得闻乎正阳子曰紫烟非世之火也紫烟者气也三素升降乎内外鼻之息绵绵不失而后錬之成紫烟焉纯阳子曰蛇有四䑕有二何物欤正阳子曰四者四时也二者日月也妙哉其难言者乎纯阳子曰洞房之宫居何所欤正阳子曰其在乎眉之间其入二寸属乎泥丸之前状如玉山内有白元之神居于紫极纯阳子曰明堂则何如正阳子曰其在洞房之前入于眉者弥寸内有中元之神居焉纯阳子曰太上有存三守一之道何谓欤正阳子曰一物而三体者欤水也火也𡈽也其聚也是爲心爲肾爲脾其变也是爲气爲血爲精气也血也精也其化爲神方其在身故乃赤黄玄之鼎也斯中宫者也纯阳子曰人之生死何其循环之无端欤正阳子曰此无异故焉不见乎性者也故有委心以生贪贪生着着生烦恼以苦其心心乱则神烦神烦则欲盛欲盛则疾且死矣纯阳子曰性何谓欤正阳子曰其在太虚耶是难言者也形气之去来者其性也纯阳子曰神何谓欤正阳子曰上玄之宫太一真气者也其数三万六千随其所生而变焉故在气变神在神变气气在则神存神去则气散其散也爲云爲雾名之爲形出之爲仙入之爲真上结乎三元下结乎万物而有长养之道焉是以不散者其真耶散者其死耶纯阳子曰神气尽而死气何以絶乎正阳子曰形有六窍焉其血亏踈则神不精不正矣不精则津液滞矣不正则邪气会矣于是乎生关壅而死路辟矣纯阳子曰金液琼浆何谓欤正阳子曰琼浆者目之泪也其余气流于上腭之右是爲金液也纯阳子曰神水何谓也正阳子曰心中之血也其余气流于舌之左者也纯阳子曰然则华池何谓欤正阳子曰肾中之水也其余气流于舌之右者也纯阳子曰黄芽何谓欤正阳子曰其生于脑之中其居于中宫是爲脑之涎脾之液液之余气流于上唇者也纯阳子曰青龙何谓欤正阳子曰肝也木也中有神水出入在于嵴腠之左而内出于目者也纯阳子曰白虎何谓欤正阳子曰肺也金也中有神水出入在于嵴腠之右而内出于鼻者也纯阳子曰朱雀何谓欤正阳子曰心也火也其位南方其干丙丁中有神水由腹之右通于舌之下者也纯阳子曰玄武何谓欤正阳子曰肾也水也其位北方其干壬癸中有神气由腹之左而通于耳者也纯阳子曰勾陈何谓欤正阳子曰脾也土也其干戊己中有神气由肾之中夹嵴之上通于腠理而入于脑者也纯阳子曰黄婆何谓欤正阳子曰脾土也故称黄焉盖脾之气也纯阳子曰金翁何谓欤正阳子曰肺金也故称金焉盖肺之气也纯阳子曰姹女婴儿何谓欤正阳子曰姹女者心之涎也婴儿者肾之水也纯阳子曰嘘也呵也吸也唿也嘻也呬也吹也叫也其气之出属何藏乎正阳子曰鼻之气属乎肺者也故曰吸口之气属乎肝者也故曰吹至夫呬者属乎肺吹者属乎肾唿者属乎脾呵者属乎心嘻者属乎三焦叫者嘘者属乎膀胱纯阳子曰内外八卦何谓欤正阳子曰肝震也心离也肺兊也肾坎也大腹干也胆巽也小腹坤也膀胱艮也此其内者也目离也舌震也口兊也耳坎也颈干也趾坤也腹巽也手艮也此其外者也纯阳子曰天仓何谓欤正阳子曰其名有三曰食堂曰咽门曰地户吾之口也纯阳子曰铁牛何谓也正阳子曰青龙者也纯阳子曰重楼何谓欤正阳子曰玉楼者也人之食噪也欤纯阳子曰恍惚之中有物杳冥之中有精何谓欤正阳子曰夫所谓物者气中之水也其水无形盖自冬至则阴至于天积气而生者也是乃太极而生阴其名有三曰真水曰铅曰虎之魄其形白而性金故曰日之金乌石之玉水之金脑之血总曰血海居于脑者也夫所谓精者水中之气也其气无形盖自夏至则阴至于地积阴而生者也是乃太极而生阳其名有三曰真火曰汞曰龙之魂其形赤其性火故曰月中之玉兔水之砂在人爲筋爲骨爲物之刚者也纯阳子曰乌兔何也正阳子曰金乌者心中之水水中之真气也玉兔者肾中之气气中之真水也纯阳子曰五岳六曹四渎五湖九江三台风雨何以辨乎正阳子曰左脸者岱山也颡者衡山也右脸者华山也颊者常山也鼻者嵩山也五脏五湖也六府六曹也三焦者三台也大肠九曲者九江也精者江也溲者河也血者淮也津者济也亦曰四海也汗者雨也气者风也纯阳子曰一身犹一国也孰爲君臣欤正阳子曰心者王也气者相也脾者大夫也肺者尚书也肾者烈女也肝者户部也胆者礼部也胃者兵部也膀胱者刑部也精海者工部也纯阳子曰龙何物也正阳子曰元气生于二肾之左右杳冥之府也元海也大小如环其气出入如红缕神之父也阳之根蒂也阴阳之源也纯阳子曰虎何物也正阳子曰阴之血也液也变而爲之者也其生于离窃五谷之真气至于心而化焉流于肾之宫而精气成矣是谓朱汞也火龙在坎也命之根也神之母也纯阳子曰铅者静也性也性果何所生乎正阳子曰五谷之真气爲心所窃化而爲血于是血复化爲液液复化爲真气凝而爲神此性也纯阳子曰汞者动也命也何谓也正阳子曰命者居于二肾之中元海之内所出真元之气于是其中有真水焉本生于心流于肾化而爲精精者莫亲于斯二者也故灵源流之元气不止则神不宁矣纯阳子曰本立而道生何谓本欤正阳子曰神也气也精也髓也涕也唾也津也血也汗也泪也斯其爲本欤本之不立如木之蠹条干藁矣故吾身流转则体润矣是谓神水者也纯阳子曰三池何谓欤正阳子曰口者玉池也泥丸者天池也胃者中池也纯阳子曰九宫何谓欤正阳子曰脑之中有九房其骨八片九房之中又有四雌五雄守焉纯阳子曰三关何谓欤正阳子曰口者天之关也手者人之关也足者地之关也泥丸者上关也绛宫者中关也下元者下关也以此爲关何以闭塞乎非知道者之言也吾今吿汝以上关者目也中关者鼻也下关者口也其径通乎九窍邪之所害也故欲加键焉纯阳子曰人有天地阴阳何谓欤正阳子曰首天也足地也其外者也心圆而肾方其内者也日阳也月阴也其外者也气升而液降其内者也故天至于地八万四千里心至于肾亦八寸四分焉此心肾比天地者也纯阳子曰二至也二分也于吾何所法欤正阳子曰时加乎子加乎午二至也时加乎卯加乎酉二分也此日之比于二至二分者焉晦也望也二至也二分也此月之比于二至二分者焉夫日北至而阳升自下而上以还于天于是一阴至焉自日南至而阴降从上而下以还于地于是一阳至焉春之分也阳升于上也遇春分而入于阳而离乎阴者也秋之分也阴升于上也遇秋分而入于阴而离乎阳者也纯阳子曰五贼者何居乎正阳子曰人者得五谷而养得五行而生生则有败者也故五行者可以生可以死五行者所以爲㓂欤纯阳子曰月候气节时岁何谓也正阳子曰十二时者一日也五日者一候也三候者一气也二气者一节也二节者一时也四时者一岁也纯阳子曰勒阳关有道乎正阳子曰入室歛身端坐神识内守微脇其腹焉纯阳子曰丹有採者何谓也正阳子曰满口嚥其津液而般归于命府运气于黄庭之中于是气液造化而成精津积而爲血血积爲珠珠爲汞汞爲砂砂爲丹此其採之者欤纯阳子曰黄庭何谓欤正阳子曰其在膀胱之上脾胃肾之前脐之后肝之右肺之左如鸡子如权石纯阳子曰脾者谓之黄婆而不谓之黄庭何也正阳子曰脾能接心之液肾之气和合而成丹非黄庭也纯阳子曰进火者于何所乎正阳子曰火者生于脐之下观之无形远不可取也近不可舍也状如青冥焉不可名也纯阳子曰金液錬形形神妙而合道真何谓也正阳子曰錬汞成神錬气成形于是后昇前嚥二物合而成胎是爲与道合真斯金液錬形者也纯阳子曰日用八卦何谓也正阳子曰时加乎亥者干也加乎子者坎也加乎寅者艮也加乎巳者巽也加乎酉者兊也加乎申者坤也加乎午者离也加乎卯者震也此犹外者也纯阳子曰夹嵴亦有三关可得闻乎正阳子曰夹嵴之节二十有四凡一关直三节焉脑之下名曰玉关其夹嵴相对名曰中关内肾相对名曰下关纯阳子曰闻大道之名未闻其状也正阳子曰道者无形也言之非道也道者虚也以实言之非道也道以虚爲体者也其如唿于山者其谷应之欤故养于肺之中者神气也真性也纯阳子曰修真者有魔挠焉其何以哉正阳子曰念不归一而外驰则魔斯至矣于是心动则神迷神迷则昏昏则魔盛而功难成也纯阳子曰御之有道乎正阳子曰难乎其言哉纯阳子曰风也云也雨也雾也霜也雪也霞也如之何其变也正阳子曰真元之气也其气不定唿而爲霞吸而爲雾吹而爲风呵而爲云零而爲霜雪凝则爲雨露升则腾于天降则坠于地清则浮浊则沉斯随所变者欤纯阳子曰人之身有天地之数上位下弦具焉其金八两是爲一百九十有二铢其银亦然阳也阴也亦然故六十有四卦其爻三百八十有四一分四铢以应阴阳之火数有日月时候焉其在人也谓之何哉正阳子曰天地之数吾已言之矣故夺得天地之数者如运诸掌数二五爲十也纯阳子曰白马之牙其状如何正阳子曰五行备矣五脏之正气其津其精凝焉其气其液合诸于鼎于是白气出矣其状如纵火如白马之牙纯阳子曰心有异名乎正阳子曰心者司南其干丙丁其德在火其卦曰离其名曰朱汞曰赤龙之趾曰姹女曰离女曰瑶台心有血焉谓之赤凤之髓其流入于脑谓之海其流入于华池谓之神水纯阳子曰肾有异名乎正阳子曰肾者司北其干壬癸其德在水其卦曰坎其名曰婴儿曰异铅曰金光曰金精曰灵根曰玉壶曰玉炉曰北海之龟纯阳子曰九还七返何谓也正阳子曰时自子而至申九转者也故炼者九年爲一转三转而爲一周焉天有七曜人有七窍夜行五转者七曜也内行五脏者七窍也吾之真气上下周流自申至于寅一阴一阳一升一降一浮一沉精也髓也涕也唾也气也液也汗也昼夜存之而不走失者七返也纯阳子曰金鼎金华何物也正阳子曰金鼎者华盖下覆焉其位西方其干庚辛其德金焉金华者肺也其位西方其气白自肺而出其凝如花纯阳子曰神光何如哉正阳子曰修之九年其光见矣纯阳子曰意者犹马欤犹猿欤不知干之马驿之马状如何也正阳子曰干马者心之液也驿马者其气也猿者心之意也纯阳子曰干之牛何也正阳子曰肾之气北方壬癸之水也所谓铁牛也纯阳子曰六贼何谓欤正阳子曰目也耳也鼻也舌也心也意也夫万事之根孰不由是者乎纯阳子曰三车何谓欤正阳子曰前后微脇者大牛车也羊鹿车也胃脘者河车也天河也水府真一之气从天内来通于口鼻故曰河车者也脐之下者火车也纯阳子曰孰爲蓬莱之洞欤正阳子曰腹之中其上下者也纯阳子曰孰爲曹溪欤正阳子曰唇之内牙之外者也纯阳子曰孰爲三尸欤正阳子曰心肾之气也一曰三毒二曰三尸三尸灭则成真矣纯阳子曰二泉孰生欤正阳子曰其出于口之中舌之下左右有二穴焉其大如鍼锋通于心肺时有精液生于咽此润万物而濡五脏者也纯阳子曰人何以肖天地欤正阳子曰吾之目其日月也吾之肠胃其湖海也吾之喜怒其阴霁也吾之鼻颡其五岳也吾之唿吸其雷霆也吾之五脏其五行也吾之气其风云也吾之毛发其草木也吾之汗泪其雨露也吾之血脉其江河也吾之涕唾其霜雪也吾之秽其粪土也吾之男女其阴阳也吾之形其栋宇也吾之九窍其九曜也吾之四支其四方也吾之毛孔其四象也吾之五行其五星也吾之津液其泉水也吾之四象其四时也吾之八卦其八节也吾之兴寐其昼夜也吾之虮蝨其蝼蚁也吾之老稚其寒暑也吾之否泰其日月盈亏也吾之生死其天地之返覆也夫能测天地之机吾可以等其久矣纯阳子曰旣闻要道于是发玄键而知八漏之禁焉目之泪走者肝漏也鼻之涕走者肺漏也口之唾走者肾漏也外肾之汗者心漏也夜而盗汗者小肠漏也寝而有涎者脑漏也梦与鬼淫者神漏也淫欲者乃身漏也夫八者能固而不漏使入于金鼎玉池聚之以爲铅汞者其可度哉道枢卷之五终道枢正统道藏三家本四十二卷太玄部道枢卷之六笃五至游子曾慥集虚白问篇纯粹子见奇士于蜀都方瞳湛然月角有光纯粹子异之从而问道焉奇士曰唯纯粹子因曰阴符不云乎上有神仙抱一之道中有富国安民之法下有强兵战胜之方何谓也奇士曰抱一者炼神也老子曰道生一一生二二生三三生万物一者水也天生神水妙化之基易所谓天一者也真一子曰此真铅之精天地之根阴阳之祖也万类赖之生成焉千灵乗之舒𢡖焉夫能抱一守中则神气不散名真人矣昔者黄帝得天皇真一之经而不达其㫖乃见皇人于峩眉之山而问焉皇人曰真一者在北极太渊之中其前有明堂其下有绛宫于是华盖金楼左杓右魁龙虎分卫焉不夺不与一安其所不迟不疾一入其室能暇能豫一乃不去守一居真乃得通神节饮约食一乃留息故知一者非难也守之而勿失者爲难也纯粹子曰世之学者以道爲强名者也号之虚无以爲自然无爲更不修錬斯何如耶奇士曰斯言过矣不知天地要用之机阴阳变化之道夫无爲者非不修錬者也不因修錬其何以离于生死乎所谓无爲者无所不爲也身外之物谓之有爲可也悟道修真非有爲也夫道者性之本也性者心之源也心性同体应化无边是乃所谓自然者也知乎此而能虚心实腹抱一而迁则可以仙矣纯粹子曰富国安民者奈何奇士曰錬气之法也老子内丹经曰一身之设一国之象也圣人以身爲国以心爲君以精气爲民民安则国斯泰矣民散则国斯虚矣夫能惜精爱气则所以长生者也夫人之形禀父母精血而爲元气所化者也中黄真人曰骨肉者以精血爲根焉灵识者以元气爲本焉性者命之本也神者气之子也气者神之母也子母者不可斯须而离也如是则气乃湛然住于丹田而成变化矣老子曰緜緜若存用之不勤岀息微微入息緜緜深根固蒂此长生久视之道也内观经曰气来入身谓之生神去于形谓之死所以通生谓之道于是气旺则人旺矣气衰则人衰矣故曰气能富形神能御气而飞形者也其诀在乎天门开地户闭永永緜緜而勿废其吸也至于根其唿也彻于蒂如鸡抱卵如鱼生水圣胎成而斯蜕矣纯粹子曰强兵战胜奈何奇士曰金液錬形者也积魂以消阴魄阳兵以御阴㓂盖用五行相尅八卦相盪归根复命而成丹者也黄帝曰还丹百数其要在乎神水华池易眞子曰还丹者反覆阴阳之气者也圣人设其法象诱太阳之气先爲神丹以驻形神然后能成其道焉如国之有㓂须兵以制之旣制之矣乃可行皇王之道焉坎戊者月精也离己者日光也坎离者水火也子午者卯酉也龙虎者乌兔也震兊者房参也魂魄者阴阳也雄雌者父母也夫妇者男女也铅汞者金木也甲己者乙庚也乙庚者丙辛也丙辛者丁壬也丁壬者戊癸也金华秋石者婴儿姹女也黄芽白雪者丹砂也交棃火枣者玉醴金浆也河车者黄婆也神水者华池也此殊名而同归者也其要不出乎阴阳而已太一志曰圣人括易象以錬铅焉固身保神非外物也曹真人曰以元气补元气岂必丹砂石哉陶真人曰缀花不可以结实内肉不可以成胎立干坤运水火合三才应天符然后可以爲丹矣刘真人曰干坤者鼎也天地之道也坎离者药也南北之位也龙虎者东西也真一子曰自复也干也姤也坤也十有二辰之中观其气候分震巽之门子而往午而来阴符阳火合于天符三百有六十度此晦朔阴阳刑德交会天地变化万物生成之数也依乎刻漏而运行焉夺取气候入于神室之中可使真铅天地之母受此运用而产精神者也龙虎经曰道犹驭也衘辔准绳随軏辙之处中以制乎外者也盖有偃月之鼎其要在乎三日庚生以开兊之户黑金胚出而白银来矣九六者春夏也其施三五焉七八者秋冬也其复来往焉是知大丹者元气之所造化故曰华池神水玉汞金铅干坤运用日月烹煎屯蒙发火进退精研抽添沐浴九转一年坎离贯通功行三千持之勿怠化形爲仙纯粹子于是始明三清之要复问曰止行錬神可乎奇士曰斯神仙矣爲其形沉而神超也纯粹子曰止行錬气可乎奇士曰斯胎仙矣爲其神气交感结胎育婴如蝉蜕也纯粹子曰止行錬形可乎奇士曰斯住世矣爲其返老而爲少也纯粹子曰三法俱行则何如奇士曰斯升天官矣纯粹子曰三法之外亦有道乎奇士曰于是有存神入定尸解活脱投胎移形蹑斗步罡五符三气五牙六字抱月採日服气絶粒吐纳屈伸道引存想其条千数皆傍门之浅方初学之渐阶不足进也纯粹子遂从授錬神錬气錬形之诀焉真诰篇杜广平授玄白之道于介先生常旦旦坐卧任意存于泥丸其中有黑气焉次存于心其中有白气焉脐之中有黄气焉其初存也气出如豆旣而其大冲天于是三气如云缠咽绕身而覆身之上变而爲火在三咽之内复合景以錬一身一身之内五脏照彻如是旦而行之至日中而止于是服气百有二十过所谓知白守黑可以不死者也太素丹经景曰一面之上常得左右手摩拭之使热高下随形皆使极帀焉可使皱斑不生而光泽如少女矣所谓山川通气者也精景按摩经曰卧起当平气正坐先叉左右手乃度以掩其颈后因仰面视上而举其颈使颈与左右手争爲之三四止使人精和血通风气不入已复屈动其身体伸手四极反张侧掣宣揺百关爲之各三焉卧起以帨拭颈中及耳之后使周帀俱热温温然也顺发摩颈若理栉之无数焉良久摩左右手以治面目已乃咽液二十过以导内液常行之则其目明其体不垢邪气不干矣于生气之时咽液二七过按体之所痛向其王方而祝曰左玄右玄三神合真左黄右黄六华相当风气恶疫伏匿四方玉液流泽上下宣通内遣水火外辟不祥长生飞仙身常体强祝已复咽液二七过按所痛者二十有一过常行之则无疾矣耳目者寻真之梯级总灵之门户也常以手按其眉后之穴三九过以手心及指摩其目权上以手旋其耳行三十过其摩惟数数然无时也旣已则以手逆乗额上三九过从眉中而复上行入发际其咽液无数焉常行之目清明矣眉之后有小穴是爲上元六合之府也其生化生日之辉焉目之下权之上是决明之津也以手旋其耳者採明暎之道也夫人之老鲜不始于耳目者也以手乗其额之上而内存赤子则日月双明上元喜矣于是终三九之数是爲手朝三元固脑坚发者也首之四面以左右手乗之顺发就结惟令多焉于是首血流散风湿不凝矣旣已则以手按其目二九过是爲检目神者也司命东卿曰清斋辟谷则昼存日夜存月在于口中使其大如环其日赤色有紫光九芒焉其月黄色有白光十芒焉于是咽其光芒之液常密行之无数焉或使日月居于面左日右月于是二景与其曈合气相通是爲摄运生精埋和魂魄之道也太虚真人曰月之五日子之时内存日象从口而入在于心之中使照一心之内与日合光觉其心暖焉即咽液九过至于十有五日二十有五日二十有九日复爲之则耳目聪察百关鲜彻面有玉光体有金泽十有五年太上遣仙车至矣大智慧经曰内存心中有日大如钱焉赤色而有九芒从心而上出喉至齿回还胃中如是良久自见其心胃已乃吐气咽漱三十九过一日三行之行之一年疾除五年身有光彩十八年可以得道日行无影矣夜服月华如服日焉惟从脑中而下其入于喉芷亦不出于齿而还入于胃张微子曰平旦先闭目内视如见五脏因口唿出气二十四过使目见五色之气相缠于面因入于口纳此五色之气五十过咽液六十过扣齿七通咽液七过乃开目久行之常乗云雾而行此服雾之方也九华真妃曰日者霞之实霞者日之精唯闻服日之法未见餐霞之经餐霞之经甚秘焉致霞之道甚易焉目者身之镜也耳者体之牖也视多则镜昏听衆则牖闭矣吾有磨镜决牖之术焉面者神之庭也发者脑之华也心悲则面焦矣脑减则发素矣精元内䘮则丹津损竭矣吾有童面还白之法焉精者体之神也明者身之寳也劳多则精散矣营镜则明消矣吾有益精延明之经焉守真一笃者一年则首不白秃发更生矣内有家业子孙之羁外有王事朋友之交耳目广闻声气杂役则道不专行事无益矣真才多隐乎林岭之中远世而抱淡则婴颜而玄鬓矣于是吾将致乎玉醴金浆交梨火枣腾飞之药若体未真正邪念盈怀则不能致矣火枣交棃者非外物也其生于心其中有荆棘则棃枣不见矣青童大君曰欲殖灭度根当拔生死栽沉呤堕九泉但坐惜形骸西城真人曰神爲度形舟薄岸当别去徘徊生死轮但苦心犹豫夫学道者可不自力乎哉夫人之死也其形如生者尸解也足不青皮不皱目光不毁发不脱而坚形骨者尸解也尸解之仙方得御华盖乗飞龙登太极游九宫而已得道之士暂游太阴者太一守其尸三䰟营其骨七魄衞其肉胎灵保其气矣爲道者当令三关常调焉口者心之关也足者地之关也手者人之关也三关调则五脏安矣姜伯真遇仙仙使乎倚日中其影偏焉仙曰子笃志学仙而心不正何也吾诲汝日出三丈措手二肩之上以日当其心心暖则心正矣从之遂得道焉以夜半去枕平卧握固放其体若气调而微者身神具者也学道有九患焉有志无时一也有时无友二也有友无志三也有志不遇师四也遇师不觉五也觉而不勤六也勤不守道七也志不固八也固而不久九也喜怒损其志者也哀乐损其性者也荣华惑其德者也阴阳竭其精者也道之忌也爲道者口常吐死气而取生气焉愼笑节言而思其形焉式规之法能使目明何也吾以甲子旬取东流清水合眞丹以洗其目斯则明矣太上曰人命在几日间或曰数日间或曰终食间太上曰未也或曰在唿吸间太上曰善哉可谓知道矣紫微夫人曰爲道者譬持火入㝠室其㝠即灭而明独存矣财色者其如刀刃之蜜欤孺子知其甘于口而不知有截舌之患焉南极老人曰爱而生忧忧生则有畏故无爱则无忧矣无忧则无畏矣太上真人曰弹琴絃缓如之何或曰不鸣不悲曰絃急如之何曰声絶而伤悲曰缓急得中如之何曰衆音和合八音妙奏矣太上真人曰学道执心其如琴乎学道之人如思朝食未有不得者也惜气如惜面目未有不全者也下士竞于求名其如香以自燔燔则气灭徒欲衆闻之不亦惑欤太素经曰左右手常摩拭其面使热焉则皱斑不生而光泽矣摩左右掌至其热以拭其目顺手以摩其发如栉焉左右肱更相以手摩之则发不白脉不浮矣消魔经曰若体中不宁当反舌塞喉漱津咽液而无数斯体中自宁矣耳数按抑则聪彻矣其名曰营治城郭名书皇籍者也鼻数按其左右则气平矣其名曰灌漑中岳名书帝箓者也目欲瞑而坐内视以见其五脏则肠胃斯明彻矣吾栉发则向王地而祝曰泥丸玄华保精常存左爲隐月右爲日根六合清錬百神受恩旣已咽液者三则发不白而日生矣正一经曰闭气定静可使百鬼畏惮功曹使者龙虎君至矣梦之恶者何也一则魂妖二则心试三则尸贼也旣寤以左手捻人中者十有四扣齿者十有四则反凶生吉矣善梦则摩其目十有四叩其齿十有四焉寝之牀欲高高则地气不及鬼气不干矣夫鬼气侵人者常依地而爲祟焉夜行叩齿鬼斯畏矣不敢近也甲寅庚申是鬼竞乱精神躁秽之日黄牛道士曰夕寝存日在额之上月在脐之上则万邪远矣中山刘伟道学仙十有二年仙师试之以十万斤之石悬以一发使伟道寝其下伟道心安体胖仙师曰可教也饵之神丹白日升天焉昔者有人好道不知其方夙夜向柏木拜之求长生焉逾二十有八年于是木生紫华其甘如饴食之而仙或有拜太华者致西岳丈人授以道或有拜河水者十年致河伯授以水行不溺之方此无他焉精诚之至也王仲甫吸引二景餐霞四十有余年而无成焉其子服之十有八年而仙去南岳真人谓仲甫曰尔脑宫亏减筋液不注安得有成哉仲甫治其疾而后修其真亦仙去故学道者必先养其身而后可与议矣道枢卷之六道枢正统道藏三家本四十二卷太玄部道枢卷之七笃六至游子曾慥集黄庭篇人之绛宫者上清也其名曰紫霞盖身之中五行混然而聚至灵之气者也三魂者一曰胎光其居上丹田二曰爽灵其居中丹田三曰幽精其居下丹田下丹田者下关元也其名曰命关曰金关曰玄关曰死生关二肾者其左少阳其右太阴上通于诸脉及于经终此密户也二肾所生如日月之气常随唿吸而出入焉内灌于生门上入于泥丸上下通流如日月之运行人之动静唿吸心宜常存之者也元气者出于下丹田流注于身凡昼之干则阳极而阴生故会合于泥丸阴阳相推循环无穷昼夜之间犹列宿分布焉夫能服气固精得其节符则灵气凝变如紫烟白云充于三田其升爲云其降爲雨以之漑灌五脏而植根者也上纳津液下勿泄其气气液充满如深井之出涌泉自然洞流无穷通于鼻门而入于口滋于其身如是则黄铅紫汞生矣依时採而錬之入于丹田贯诸百节自然出闇室而照真阳之门故曰回紫抱黄入丹田者此之谓也口者玉池也其中灵液皆由脾胃消化水谷承变而生焉其源自乎肘后之关冲之至于辘轳之关其分四脉下之二脉从顶之后入顶之下透舌之二窍及下齿出焉上之二脉入于泥丸穿于上腭之二窍及上齿出焉一气不调则水谷不化脾胃之气缓而玉池干枯焉经曰昼夜不寐乃成真不寐者非不寝也去阴昏之气而已九皇丹经曰昼咽灵液夜伏真气久则气轮自运于三宫如波涛之声所以心合于气气合于神融而且和泯泯澄湛不逐于物入于不动之境焉存黄庭者何也闭八门锁金关澄湛灵台扫除阴室使二气交会于蟾宫所以制錬琼丹填补血脑者也耳也鼻也口也心也命关也不可妄启发焉当収视反听絶诸外照其名曰七蕤玉籥闭二扉此之谓也夫修大还者必先扃三要焉三要者耳也目也口也而后闭金关焉如是则太一玄泉消于幽关上贯于崑崙矣九微上仙常带虎符者水中之金也脾者横津也脾长一尺横津长三寸有六分在心之下谓之黄庭之府焉心与脾者父子也是爲火生于土灵台之所居也鼻者中岳也窍之左其气之出则阳也窍之右其气之出则阴也昼夜阴阳不定焉观其运行始会于丹田次流于寸口朝于鼻中贯于五内归于命门扁鹊曰二唿也其脉行乎三寸焉一吸也其脉行乎三寸焉唿吸定息其脉之行是爲六寸昼夜一万三千五百息则脉行乎五十度而周于身矣其运行之道盖如环之无端焉荣者阳也卫者阴也荣减一息则生寒矣卫加一息则生热矣神能御气则鼻不失息如婴儿之在胎者也故胎息者上至于气关下至于气海非若口鼻之劳也真人之息以踵何也气伏于下元则其息长而远矣出于三焦之上则其息短而促矣葛真人曰灵龟俊鹄千岁不食者善息故也舌之下有三穴焉左曰全津右曰玉液中曰玄膺皆涌生甘泉以灌于气海气海者命门也此生死之岸也曰神曰气曰精身之三寳也保之之要有三焉始以导引百骸通流血脉以安其四体中以勤修百行抱制魂魄以全万神终以淘錬本元飞行日月以复其真精真精者得一可以仙矣治身之要在乎存想于是又有妄想真想焉夫闭目作观或引五色之气或化日月之光或爲龙虎之形或作婴儿之象或思赤珠或现金丹此妄想也闭目内视而使神识气气识神于是气爲神胎形爲气主神气相合而自然此真想也日月旣足可以出入其㲉矣肺主乎气者也是爲华盖焉其下通于命关其上贯乎神庐气或不通则鼻塞矣于是存其白元静调六气可以革壅滞矣白元者何也肺之真气也能治身者莫先乎行气气活则血荣血荣则精实精实则神灵而四海内丰矣四海者何也气血精髓也其要在乎戒五伤焉多乎咸则心伤矣多乎苦则肺伤矣多乎酸则脾伤矣多乎辛则伤肝矣多乎甘则肾伤矣不特此而已久于视则血伤矣久于卧则气伤矣久于立则骨伤矣久于坐则肉伤矣久于行则筋伤矣知此者血气调理上可以穷七返下可以究九还錬真元伏金液于是血成乳气成云骨成金髓凝霜矣肝者藏魂也忍怒可以制阴抑喜可以养阳者也一阳起于子而至于巳则六阳极矣常人之真气遇极则飞散焉达生之士观其极则内生一阴阴极于亥则内生一阳阴阳相推生生无已故得神全精复与天地相久者也此何道乎用七日来复之候以摄魂还魄錬丹结胎者也肾堂者玄关也心肾合爲一脉其白如线其连如环其中广一寸有二分包一身之精粹是爲九天真一灵和之妙气至精活命之深根者也若夫五脏六腑百关百脉金津玉液日月之光华皆在乎肾焉常能存固则二部之海水应刻定候其潮自生至于生门矣生门者何也幽关之户也水之运也及冬至则王气极气极则凝爲霜结爲氷夫能实其肾则凝爲白金得乎离火则爲还丹矣夫火极则炎上水极则流下故阴极则无阳阳极则无阴水火之极莫能力制悟此者斯审阴阳消长之理擘洪蒙开造化提日月升崑崙以成逆会七返者也始升脑则成云次贯骨则成髓髓满则骨坚骨坚则生肉肉实则筋舒筋固则添血血盛则益气气冲则益毛发矣脾者金台也元气之大根也能消谷分气者也其脉下贯于命门在脐之下一寸有三分名曰玉环是爲下丹田夫命门者何也性命之门非独右肾而已也常温养脾火使土气充盈则体强而本固矣脾实气盈则其脸如丹盖脾者其长一尺掩于太仓若其壮实则五蔵亨通虚则四支堕矣昔乖崖子见希夷先生当暑而附火绵冠厚衲曰吾守一泓之气不能与造化争焉胆者六府之精也主诸气力外应乎目曈鼻柱者也錬三元之气旣久则五蔵之灵光夜烛矣三魂宁者梦寐灭矣三田各有室焉其室一寸有二分阳驰阴走圣人状之爲龙虎谓其难制伏者也曰鼻曰目曰心此身前之三关也曰尾闾曰肘后曰辘轳此身后之三关也曰口曰手曰足此身外之三关也唿吸进退阙一不可焉知三田者存錬北方之正气採之有时还之有数自然变化九玄金液之大丹者也地户者口中也帝郷者额心也鼻之气出清入玄者也夫存想发火运载河车不离乎唿吸而已于此錬其津液而入于玄宫肾之铅汞飞出于上道于是上下关键而不泄圣胎斯成矣舌之吐缩漱津咽液当如江河之注五内源源不絶者可也养三田净六府固神室闭邪关于是结五内之精华育大化之元胞使气住于神宫丹回于脑可以变朽爲荣矣三田修炼之功至则留精止胎自然三气右旋于脑户六阳左绕于干宫上下顺流百关俱爽则九窍洞达矣北方正一之气其主洞房金室坎离之二气也坎离交则日月精华自然合一而会于三田矣金室下元者肾宫也其名曰寿海尾闾不禁则沧海竭矣故曰长生至谨房中急其此之谓欤内视三房九室使内外洞彻乃存漱五牙之玉液而咽之于是闭命关下金锁制精气欲急伏铅汞之将飞铅者水中之金也盈则魄动矣汞者火中之银也满则魂揺矣大肠者玉堂之府也小肠者元阳之府也左膀者太和之府也右胱者太素之府也胃者中黄之府也胆者太清之府也修之治之勿令故焉斯可也善治生者先治其心将躁则安之将邪则正之将求则以舍而抑之将浊则以清而澄之行止于是造次于是久之则物冥于外神鉴于中不求静而愈静不求泰而弥泰于是动寂俱忘天真自适焉五行者散而爲五混而爲一者也一者道之始药之祖也故天以一阳降而生复六降而生干阳极矣则一阴降而生姤六降而生坤圣人收採天地之真气分成二体一曰铅二曰汞各八两合乎三百八十四铢以应于卦爻者也仰观天道俯推漏刻以均分其火候夺取一千八十之火功以脱凡胎斯盖起于一终于一金丹之火候也从玄根而论之则混元一判三才具焉四时迁焉从内景而论之则洪蒙一判三宫具焉万象生焉四气运焉此天地人皆生于一者欤其妙在乎合三五之气用九九之节符三五者何也水火土也于是闭幽门研八遯分三明其父泥丸其母雌一以収三光归于子室精神不失矣八遯者何谓也戴九履一左三右七二四爲肩六八爲足者是也三明者何谓也二肾之宫其左爲日其右爲月而斗所居者是也吾身有日月焉使之高奔上彻于泥丸中行于五内上下三宫循环无穷则百骸固而精髓实矣此黄庭之道也玄一者何也錬阴魄养阳魂结玄珠而固精海者也世人以阴錬阳其自壮而至老者乎达士以阳錬阴其自老而复壮者乎漱錬者先闭诸洞后转赤龙上假玉池之津液以灌养增添焉使上下相通是爲胎津胞液之大药者也胎津者何也北方之中吾能深扃固键则三田九窍清静而无漏其一津一气结矣经曰飞昇上天驾玉轮昼夜七日思勿眠何也六阴六阳七复之数内錬金丹之火候者也勿眠者常澄湛其真思不可昏昧灵台者也百谷者土地之精也止能养形而已语曰子欲不死肠中无滓子欲长生肠中常清故宜食太和之精气焉夫欲实其腹先虚其心心主静者也气主动者也故通乎道者翱翔海宇之外而心常宁焉休息毫釐之间而气常运焉静然后能契至虚虚极则莹莹极则明明极则彻彻则天地之大莫能逃乎方寸矣心者神之宅也目者神之牎也心运则目开心住则目闭故昼耀景暮闭藏则通利华精而阴阳调矣荣卫二气汪行乎六合隐于卯酉蔵于二肾肾之左玉房也太和真人居焉肾之右金室也太玄玉女居焉北斗者内有四辅外有三杓常混合于气海气海者初九潜龙建子之位也经曰知雌守雄可无老何谓也雄者火龙也善食紫金黄芽其性好动而不息焉雌者水虎也善食红银白雪其性好驰而无定焉通乎道者使龙虎潜交饵之以紫金黄芽养之以红银白雪故得雄依雌恋虎伏龙潜自然风雨顺序天地之功成矣心精专则其内不倾上合三焦而下玉浆取津于玄膺入于明堂漑于其喉神明通矣斯乃下有还丹则必上烹元液使阴尽而阳生火抽而水添循环而不止何以取津乎搅漱舌之下则波涛自满嚥之则注于丹海矣大功欲成者其邪关外塞命门中关乎肺者王乎荣卫二气其在于肾是爲金水相生父子之道也行三十六咽于玉池则百脉通而血液滋矣此七返者也何谓也腾脑则成云降口则成水传肺则成唾传心则成血传肝则成精传脾则成液传肾则成二脉而爲阴精阳粹者也金津玉液者阴阳之所生也夫能上经七返传入于二肾下变九还传至于脑上下往来而不息于是爲琼膏玉霜者欤大功渐着则元气充实八素之液流通其肾受精贯于五内更九九之真火气满候足则金丹成矣太极篇东阳子曰人受中气以生与天地同于一禀者也易曰易有太极是生两仪太极者大中之谓也春秋传曰人受天地之中以生所谓命也人之就胎其肾先受形焉次之以生五脏故肾爲命门者也其左爲少阳爲天爲日其右爲太阴爲地爲月是一身之太极判而始生者也天地所以能长且久者以太极常若也人之所以长生久视者以中气不失也故古先至人言养生者以身之中谓之黄庭焉黄者中之色也庭者中之所生也正当二肾之间者也其上至于魂庭魂庭者脾也其下至于关元关元者气海也上下在脐各三寸前对生门后至密户生门者脐也密户者精室也其中气液流通上极于泥丸下至于衡端三元九宫八真二十四景悉以黄庭爲之主焉人之有黄庭即天地之有太极老氏之谓谷神也谷神者何谓欤谷言其虚而受神之所蔵也玄牝者二肾也其左爲玄玄者天之色也其右爲牝牝者地之类也天地唿吸之气出入于此故曰天地之根绵绵若存用之不勤此所谓胎息者也审能脩之常存而勿失虽与天地并焉可也然修之岂易也耶其必有道焉要之运用不过乎心保藏不过乎肾涵养和会不过乎脾致一守静真积力久则必有得矣故修之之道以秘啬真气爲本洿泄者其大忌也经曰闭絶命门保玉都百年方酢寿有余可不戒哉吾观脐之下三寸是爲横津化爲精水流溢于外焉闭之唯在乎重密重密则精气固矣此吾之真气者也得不竞竞谨谨以保持也哉火候篇至游子曰闭气二十有四其数足矣出则复闭用赤龙右搅之者七左搅之者九漱者十有六琢齿者二于是分三咽焉先右次左次中此阴爻者也闭气三十有六其数足矣出而复闭用赤龙左搅之者七右搅之者九漱者三十有三琢齿者三于是三咽焉先左次右次中此阳爻者也凡闭气一百九十二以火二八两煅之所谓火候者也水火篇至游子曰人身有三昧之火焉一曰君火是爲上昧其心是也二曰臣火是爲中昧其肾是也三曰民火是爲下昧其膀胱是也今之所行者有曰长生之火有曰周天之火是火者不知敛散之法则炎上而爲孽矣古诗不云乎本因敲石光遂致烘天热其是之谓欤大抵火不可以无也大能去三尸斯不死矣小能去九虫斯不病矣要知以归宿而后可也夫孰知水之功哉水之在人也爲汗爲洟爲血爲溲爲矢爲涎爲沫此数者皆水之在人而外骛者也其在内也脑爲髓海心爲血海丹田爲气海脾胃爲水谷之海百骸则百川也四海流通则百川灌盈矣庄子曰水之性不杂则清不动则平郁闭而不流亦莫能清矣故曰户枢不蠹流水不腐亦其理欤刘高尚所以作活法也苏子瞻居乎白鹤之峯感乳泉而赋之其理深矣惜乎能言之而不能行也学者于是当明水火旣济之法夫火在心爲性者也水在肾爲命者也二者实相须以济焉肾之水非心之火养之则不能上升矣心之火非肾之水蔵之则不能下降矣夫能长养成就上际下蟠旁通曲引于三元九宫五藏百节斯可以保固而长存者也是以崔子曰定中如得水火透便是长生不死人坎离篇至游子曰天地相去八万四千里在人之身其心则天也其肾则地也相去八寸四分合乎天地之数者也故天气下降则心气下至于肾肾爲坎者也地气上升则肾气上至于心心爲离者也天地交泰万物生焉坎离旣济黄芽出焉以类推之离爲阳则坎爲阴也离爲日则坎爲月也离爲火则坎爲水也离爲性则坎爲命也离爲龙则坎爲虎也离爲奇则坎爲偶也离爲铅则坎爲汞也离爲液则坎爲气也昔海蟾子以谓五行四象者即坎离之诀也吾观日魂月魄昼夜相随而不停性命关连人而不知若能明天地升降之运知日月交合之宜气中生液液中生气阴中有阳阳中有阴则坎离成矣惟兹要诀人罕知焉马自然所閲方外士其数千百矣其说不过咽津行气存想胎息周天火候而已行年六十有四遇海蟾子于是洒然而悟平日所闻皆非也然则其要何哉有二八两之药传送于鑪鼎使龙虎交加千万遍而不止则大丹于是就矣吕公诗云有人问我长生法遥指天边日月轮真知言哉甲庚篇至游子曰论子午者多矣子者北坎太元之水也吾观乎天文上属玄枵之躔当女虚危之舍下应乎齐之野在于人其配肾焉推于卦气爲复之卦一阳始生之时也午者南离阳明之火也吾观乎天文上属鹑火之躔当柳星张之舍下应乎周之野在于人其配心焉推之卦气爲遘之卦一阴始生之时也子虽爲阴一阳生于其中谓之阴中有阳焉午虽爲阳一阴生于其中谓之阳中有阴焉此学者所共知也夫学者以一阳之初动元气上升皆知握固盘膝升身进火运金精于髓海满神水于高源鼻气绵绵内安神识至丑而止俟元气传至于亭午之时而合于心火此水火之交感者也以一阴之初动液血迎合皆知盘足叠手安定心神鼻气绵绵满口含津勿吐勿咽运心之火上合于玉液交心肾之气成旣济之功至未而止俟心血传至于亥子之时而合于肾水此水火之还元者也默默旋斡其功自谓能行子午而交龙虎矣夫行子午之功者盖欲交龙虎而还大丹然龙虎未有不能生之而能交之者也故行子午之功必在乎生龙虎其妙本乎錬甲庚者也试历论之錬甲庚者何也或以谓甲寄在寅寅者火之所生而王于午本东南之气也是爲液血变化之方阳龙生成之地故錬甲必于寅之时焉庚寄在申申者水之所生而王于子本西北之气也是爲精血变化之方阴虎生成之地故錬庚必于申之时焉是爲龙虎所生之方而不知所以生龙虎之妙矣夫火生于寅而王于午其后受胎养于丑者也水生于申而王于子其受胎养于丑者也凡物未有不先受胎养而有生有王也前人行子之功至丑而止者丑寅东北之卦也并处于艮宫其气均平传送爲近盖丑之初时神水渐降于华池当以舌搅于上腭行咽饮于重楼玉液旣通跻于重楼则甲之木受玉液而传养矣甲有所养则肝之木生肝之木生则传之于心至此则心之火王焉是以玉液传至于午地感心之火而化血谓之阳龙也行午之功至未而止者未申西南之卦也并处于坤宫其气均平传送爲近未之时真药将聚于全鼎则鼻之息多入少出固真火于脾之土真火旣传养于脾之土则庚之金复受脾之土而传养矣庚有所养则肺之金生肺之金生则传之于肾至此则肾水王焉故心之血传至于子地感阴气而化精谓之阴虎也是以太白真人歌曰五行颠倒术龙从火里出阴阳不顺行虎向水中生吕公曰阳龙还向离宫出阴虎仍从坎位生太上内日月经曰元气入心化爲血焉血者精之源神之母流阴入于肾宫则化爲精信乎錬甲庚生龙虎之妙诚本乎丑未也然神水降于华池谓之玉液行咽饮于丑之时者何以证之灵寳道要曰东望扶桑未晓升身渐过重楼骤马数游宇宙少男止至扬州艮少男也扬州者丑之地也吾观乎天文丑者上属乎星纪之躔当斗牛女之舍下应扬州之地者也张平叔诗曰金鼎未留朱里汞玉池先下水中银则行咽饮于丑之时也明矣然液血聚于金鼎谓之真药行养火于未之时者何以证之灵寳道要曰採药须凭玉兔成亲必在黄婆俟至壅州相见奉送一曲阳歌又曰西南火入壅州何也玉兔金精也黄婆脾土也其坤西南之位也壅州者未之地也吾观乎天文未者上属鹑首之躔当井鬼柳之舍下应壅州之地也张平叔诗曰要知产药川源处只在西南是本郷此行养火于未之时也明矣夫生龙虎之妙在乎錬甲庚以成之而収功于子午焉行子午之功而昧此机要则恶能成其变化哉虽然达者行修錬以通关节非一日之力而后至也探微妙以换凡胎其悟必有因乎吾甞权其至当曰运河车之正气泝尾闾冲夹嵴透玉京和二物于泥丸还大丹于丹灶夺造化之权成长生之道者不过錬甲庚而已岂不秘哉道枢卷之七道枢正统道藏三家本四十二卷太玄部道枢卷之八笃七至游子曾慥集崑崙篇至游子曰吾闻之太上曰道一而已一者斯真一之谓乎黄庭经曰子欲不死修崑崙崑崙者泥丸也其犹天焉阴不升而阳不降则在于物也其不能造化矣在于人也其亦不能运转不息与天地同流者也故曰向上一路千圣不传其惟吾所谓真一而已尔桓凯尝授道于仙君李桓因以桓爲氏仙君曰金丹外药飞步隐身坎离交际汝皆已究达而未闻大道也夫默朝上帝者实昇举之门焉然后可以超真不夜之郷返魂不死之药玉泉出崑崙之山金丹出日月之国其山也高不满尺大不盈升三帝共居百神所宅悟此法门朝真万遍功行纯备飞昇紫霄在乎方寸而已两眉之间神光之户玉门金柱相间而不通惟得秘语灵文斯可至矣夫身之中有三万六千精光之神焉一万二千魂魄之君焉泥丸之中有长生不死之大君焉二仪四象八卦九宫方丈蓬壶并悉圆满无少不具日月在乎崑崙之下流光散于金池金者内应于肺肺者反应于鼻木者内应于肝肝者外应于目目随五色而盲鼻逐五香而塞金木间隔流光外门神珠散失斯其至于死者耶夫能回日月之华景照太极之崑崙山者何道也吾左右之目者日月也照于十有二时之中于是天门开焉真仙自至而返童矣三年而结黄云千日而成圣胎九年而登全阙十有二年而登三台如是则龙虎自然交矣上帝安于金台衆神惟慕瞻乎天表仙君因告凯曰汝受灵文汝心当如死灰焉积功十有二年斯蹑于仙梯白光生于圆象紫气冲于云霓寿与天地齐矣凯下拜登受仙君申言曰内照返灵光太一含真芳馨香散华谷郁郁生紫房天门开上苍默默朝玉皇知此则灵光自照内境精明矣吾观夫竺干之象其顶出白色在乎圆光之中而坐寳莲然则道之成矣佛老岂有异乎服气篇至游子曰夫人禀天地元气而生故一吐一纳内外相应焉六气者分属于五脏余一气则包乎三焦者也能服其气一年则气通矣二年则气行矣三年则气成凝结爲玄珠矣气者道也道者虚无也虚无者自然也自然者无爲也无爲者心也心不动者何也内心不起则外境不入内外安静则神和神和则气和气和则元气自充元气自充则五脏滋润五脏滋润则百脉流通百脉流通则津液上应津液上应则五味止絶饥渴不生反老还童当自兹始矣故始也气化爲血血化爲精精化爲神一年易气二年易血三年易脉四年易肉五年易髓六年易筋七年易骨八年易发九年易形三万六千神居于其身化爲仙人矣夫神者无形之至灵也故神禀于道静而合乎性焉人禀于神动而合乎情焉是以率性则神凝久则神止极则神迁止则生迁则死皆情之所移非神之所使也服气之士一念而神升乎三界之外下登乎崑崙之丘入于绛宫彻于涌泉使元气轮转而不穷经曰元气流通不死之道也服雾篇东华玉妃尝吿张微子曰吾有服雾之方微子曰敢问何谓也玉妃曰雾者山泽华精金石之盈气也久服之能散形入空与云合体矣微子曰敢咨其方玉妃曰吾以平旦之初坐卧任己先瞑其目内观五脏而后口出唿气二十有四过目见五色之气绕缠乎尺宅之上纳乎玉池之中者五十过咽津者亦如之旣祝曰太阳发辉云雾四迁结气宛曲五色洞天神烟合启金石华真蔼郁紫空錬形保全出景藏幽五灵化分合明扇灵时乗六云和摄我身上昇九天旣已复琢齿者七咽液者七久而行之可以乗云雾而逝矣内景篇梁丘子曰黄庭者脑中心中脾中者也经曰琴心三叠舞仙胎何也琴和也叠积也存三丹田使和积如一胎仙者胎息也犹胎在腹有气而无息也经曰七蕤玉籥闭两扉何也七窍开合譬夫关籥用之以道不妄开焉存神闭目者二扉也经曰重叠金关密枢机何也守精神而不洩也经曰灵台盘固不衰竭何也心者灵台也有神灵居之静则守一动则存神神全则体安斯不衰竭矣经曰天中之岳精谨修何也天中之岳者鼻也数按其左右则其气平矣所谓灌溉中岳者也经曰宅中有真裳衣丹审能见之无疾患何也元阳子曰常存心神则无病矣经曰翳郁道烟主清浊何也翳郁者木象也得火则烟生得阳则气清清则目明浊则目暗矣经曰心部之宫莲含华主适寒热荣卫和何也寒热阴阳静躁之气也人常和适以荣卫其身老子所谓躁胜寒静胜热清静爲天下正者也经曰外应口舌吐五华临絶唿之亦登苏何也心主口舌者也吐纳五脏之津辨识五行之味有疾则当存丹元童子朱衣赤冠以救护焉经曰肝部之宫翠重里主诸关镜聪明始何也青阳之本始窍于目五行之关镜也经曰摄魂还魄永无倾何也月之三日十有三日二十有三日其夕三魂弃尸游于外摄之者常仰视去枕伸足交手于心之上瞑目闭气三息扣齿三通旣以存心之中有赤气如鸡子从内出于咽中赤气益大覆于其身而变成火以焚其身觉其体小热则唿三䰟之名曰爽灵胎光幽精而微祝曰太微玄宫中黄始青内錬三䰟胎光安宁神寳玉室与我复生不得妄动监者太灵若欲飞行惟诣上清若有饥渴得饮玉精月之朔望及晦七𩲸流荡则夕当仰眠伸足以其掌掩耳令指相接于颈上闭息七过叩齿七通心存鼻端白气其大如豆须臾渐大于其身上下九重其气忽成二青龙在二眉之中白虎在于鼻之左右朱雀在于心之上灵蛇在于左足之下有二玉女衣锦衣手执火光当于耳门旣已咽唾七过唿七魄之名曰尸狗伏矢雀阴吞贼非毒阴秽臭肺则祝曰素气九还制𩲸邪姦天狩守户娇女执关錬魂和柔与我相安不得妄动看察形颜若有饥渴饮日月丹经曰肾部之宫玄阙员中有童子寘上玄主诸六府九液源外应两耳青液津何也上玄者心也气与肾连故五脏六府九液相交百脉流通废一不可焉九液者九窍之津也肾宫主于耳其气衰则阴袭其阳和合则百脉津液流通矣肾气充足则耳目聪明其阳不衰矣经曰二部水王对生门使人长生昇九天何也元阳子曰寒暑相催男女相成肾之左男戴日右女戴月其水王则化爲赤子赤子化爲眞人而昇于九天九天者九炁也青天之气主生者也经曰含漱金醴吞玉英遂至不死三虫亡何也金醴玉英口中之津也心中胃口有姹女婴儿裸而无衣正立于胃管张口承注灵液仰吸五气当漱满口内外津液满口吞之遣入玄女口中五过旣毕叩齿三通咽液九过则三虫亡矣经曰常念三房相通达存漱五牙不饥渴何也明堂洞房丹田之房三三如九合九爲一五牙者五行之生气也常以立春之日鸡鸣之时入室东向九拜平坐叩齿九通思东方安寳华林青灵元始老君九千万人下降室内郁郁如云以覆其形从口而入直下于肝祝曰九气青天元始上清皇老尊神衣服爲青役御天宫焕明岁星散辉流芳陶漑我形上食朝霞服引木精因养青牙保镇于灵肝府充溢玉芝自生延年驻色颜及童婴五气混合天地长并祝已即引青气九咽而止经曰五岳之云气彭亨保灌玉庐以自偿五形圆坚无灾殃何也五岳之气者五藏之气也䟽通无壅则三虫自亡出入玄牝绵绵不絶于是存錬道成虚室生白五藏坚圆斯疾不生矣经曰五灵夜烛焕八区何也五灵者五星也罗列一身常能存之则与天地同体矣经曰方寸之中念深藏何也方寸之中是爲下关在脐之下三寸其方圆一寸以藏精者也方静圆动不动不静惟当杜塞不可洩焉经曰内挟日月列宿陈七曜九元𠜍生门何也于子之时心存西方太白星在二眉之间上直入于一寸是爲玉堂紫阙左日右月次存北方辰星在于帝郷玄宫玄宫者在于发际五分直入一寸是也次存东方岁星在于洞阙朱台朱台者在目之后直入一寸是也次存南方荧惑星在于玉门华方华方者在于目眦之际五分直入五分是也次存中央镇星在于金室长谷长谷者在于人中直入二分是也其存之如缀悬于上叩齿五通咽液五过微祝曰高元紫阙中有五神寳耀敷辉放光冲门精气积生化爲老人首巾素容緑帔绛裙右带流铃左带虎贲手把天刚散绛飞辰足蹑华盖吐芒錬神三景保守令我得身养魂制𩲸乗飙飞仙故七曜者七星也配七窍者也九天者九辰也配九窍者也废一不可焉经曰气亡液漏非已形专闭御景乃长宁何也闭房錬气不远唾不多言闭情欲存日月之光是也上清有採飞根之法常以日出之初东向叩齿九通阴祝曰日䰟珠景昭韬緑暎回霞赤童玄炎飙象旣已瞑目握固存五色流霞俱入于口是爲日华飞根者也于是向日吞霞四十五咽复咽液九过经曰五行相催返归一三五合气九九节何也五行之生克周而复始相催之道返归于一一者水数也是乃五行之首万物之宗焉老子曰道生一一生二二生三三生万物易有太极是生两仪太极者一也一者元之称也万物所成故曰终归一也三者在人则耳鼻口也五者帝精也故三五合三三爲九者也夫三五者天地之根蒂六合之要会九宫之气节也三元之气混成之精出入上清太素之宫能存思之则得长生之道也经曰高奔日月吾上道何也有吞月精之法俟月出西向叩齿十通微唿月𩲸五夫人之名而祝曰月𩲸皎萧芬艳翳察婉虚灵兰郁华结翘淳金清荧炅容台标于是瞑目握固存月中五色精光俱入于口其月光之中有黄气其大如目瞳是爲飞黄月华玉胞之精者也能修之则郁仪奔日结璘奔月同声相应同气相求者也经曰玄元上下䰟𩲸錬一之爲物颇卒见何也资一以爲錬神錬神以合一一者无爲之称也其心恬淡以得之而不可见也守真志满一自归己焉经曰结珠固精养神根何也结珠者咽液先后相次如珠固精不泄焉神根者形躯也经曰坐起吾俱共栋梁昼夜耀景暮闭藏通利华精调阴阳何也神以身爲屋邑是爲其栋梁者也心神用舍与目相应华精者目精也心开则目开昼阳而暮阴故曰调阴阳也经曰散发无欲以长存五味皆至正气还何也胎息之法仰卧散发其枕高二寸二分屈左右手之拇指握固闭目伸左右臂去其身五寸及漱满口咽其津液者三微以鼻内之气入五六息而吐之一唿一吸爲一息至十吐气可以嚬呻呻毕复爲之满四九爲一竟焉一竟者七日一复也散发者无爲无欲神凝液流元气入于藏以成五味而俱至焉合五爲一寂然清静焉外景篇经曰上有黄庭下关元何也黄庭者在首之中明堂洞房丹田是也二眉却入一寸爲明堂二寸爲洞房三寸爲丹田三者爲上元之一也黄庭者两半而成洞房中生赤子则爲一焉常思之无失则赤子化爲真人在明堂之中故知一者在明堂者也行气导引闭目内视安心定志混沌无涯致其精上流于泥丸焉明堂之中有君臣洞房之中有父母丹田之中有夫妇或曰黄庭者脾也其治在中关元脐之下三寸元阳之门在于其前悬精如镜明照于一身此道也经曰后有幽阙前命门唿吸庐门入丹田玉池清水灌灵根何也幽阙者二肾也其状如覆杯去脐三寸上小下大有日月焉命门者脐之下也唿吸喘息者何也气出爲唿气入爲吸庐者鼻也是爲吐故纳新之要焉眉间却入三寸者丹田宫也玉池清水者口之津液也灵根者舌也常当琢齿漱液可以漑灌舌根焉经曰外本三阳神自来内养三阳可长生何也男八女七从此而生与日月相守天地相保焉三阳者三光之历候也婴儿生时一神䰟𩲸来入于胎中鼻引阳气取之以内养赤子真人婴儿是爲三阴所谓阴神也䰟阳也𩲸阴也世之人无有道德则䰟𩲸离身散矣夫能拘䰟制𩲸使不动作常在身中则道合于自然者也经曰璇玑悬珠还无端玉牝金钥身圆坚何也璇玑运转气脉流通而不止也闭口养神漱錬醴泉如流珠也阴爲牝阳爲钥两不相伤得乎和还精錬形故得圆坚也经曰象以四时如丹仰前后卑各异门送以还丹与玄泉象龟引气至灵根何也明堂四达应于四时真人子丹之所居咀嚼其气夫能思之则寿无穷焉首与足肾与心心赤肾黑本于同根水火相克故异门也丹者血也化入下元变爲白精当此之时缩鼻还之上至于泥丸下至于口变爲玉泉以鼻引气至于舌根咽送于腹则雷鸣应之此真气使之然也经曰独食太和阴阳气故能不死天相旣何也世人食土地之精以死报地圣人食元和之气以仙报天故学仙者朝食阳气暮食阴气并元气则可以不死矣经曰道自持我神明光昼日昭昭夜自守渴自有浆饥得饱何也思心中之赤气明照万神守日月之光念二肾之根昼守光夜守神饥食自然之气渴饮华池之浆则不饥渴而长生矣经曰经历六府藏卯酉转阳之阴藏于九何也根生六府藏于卯酉其要妙者也阳反属阴转体相就还藏于九九爲首焉此所谓左三右七戴九履一也常于鸡鸣之时仰卧披发琢齿三十六通吞精咽气斯远死之道也经曰肝之爲气脩而长罗列五脏生三光上合三焦道饮浆何也脩气上行达于其首以补泥丸五宫六府各有所主故肾之上下有日月三光焉三光者日月星候也三焦者三关元也浆者华池也经曰我神䰟𩲸在中央精液流泉去鼻香立于玄膺含明堂何也中央䰟𩲸者二肾也左䰟右𩲸昼则以䰟守𩲸焉暮则以𩲸守䰟焉拘䰟制𩲸不得动作可也阴阳交接漏液失精则饮食无味鼻失芳香矣舌下者玄膺也肺者明堂也含气咽之灌于明堂则流行于身中矣经曰通我精华调阴阳伏于玄门候天道何也此蓄精养神者也负阴抱阳调其精神夫玄门者鼻也候上都之一神使守精神以念其身焉经曰清静无爲神留止精神上下关分理何也内修其道作无爲焉外修其道作无欲焉于是心不烦乱精神留止精者神也气者道也保精息气上下各有分理焉当精思上下部以守一神可也经曰七孔已通不知老还坐天门候阴阳下于喉咙通神明过华盖下清且凉入清灵渊见吾形何也首面七孔者精神之门户也通利其身则不老矣朝食阳气暮食阴气会于口中于是喉咙之中有十二亭长皆持玉戟守之真人在其内主通气上下者也眉者华盖也神位其中入于脑户见于泥丸可以却白驻年矣经曰还过华池动肾精立于明堂望丹田将使诸神开命门何也从其脑户历嵴下入于肾者也眉间却入一寸是爲明堂却入三寸是爲丹田鼻者天根也引其真气昼夜绵绵可也经曰随鼻上下开二耳闚视天地存童子调和精华埋发齿何也元气出入于鼻上下通于二耳也天者首也地者下部也童子者存念守一神也吸其五气琢齿三十六通咽津三十六过可以理玄白也经曰藏养灵根不复枯何也养舌之根则不复枯燥舌之下有醴泉其出如流珠常含而咽之勿妄吐也经曰闭塞命门如玉都寿传万岁将有余脾中之神游中宫何也人生系带于精液常当爱养之勿妄施舍则精凝如玉在于下部也可以长生焉脾者在太仓之上朝爲老君守理暮游明堂爲太一君者也经曰通利血脉汗爲浆何也五内安宁手足汗液此神明之信也经曰上禀天气年益长何也食其元气则骨轻矣气与神相和则寿三百年矣经曰服食玄气可遂生还过七门饮太渊何也玄气者二肾间之白气也太渊者咽口中之醴泉也道枢卷之八道枢正统道藏三家本四十二卷太玄部道枢卷之九笃八至游子曾慥集神景篇天谷者泥丸之宫也上赤下玄左青右白其中有黄焉斯元神之府也谷神眞一之至灵者也其爲吾之性欤而心爲其用焉神静则万化安情动则万化生夫能守其一守其神神斯静矣然后真一者在于天焉上牝者脱也泥丸之前紫微位焉紫微之前玉清位焉玉清之下明堂位焉明堂下通乎鼻鼻者牝之户也下牝者心也心之上玉泉位焉玉泉之上太皇位焉太皇之上金光之庭位焉金光庭之上慧泉位焉慧泉之上五灵之源位焉五灵源之上灵泉位焉过天曜出胃口入九端通夫地之要而至于其口及唯之闻者牝之户也神者气之母也气者神之子也不可斯须而离者也神止于牡宫则气留于牝府故神能御乎下与气交感升降不息自然之道也于是必加精进焉使夫妙中得定定中有神三衣足而四器空矣三衣何谓也曰性曰智曰慧四器何谓也曰目曰耳曰鼻曰舌性者神也智有通也慧有变也圣人观性生法法无量矣于是变化至于无穷入于无爲日用而不知曰器空矣六尘亡矣尚何六贼人育哉吾则澄其神不附于万化神通之力绵绵守之用之何倦守之何勤凡比者空而不色色而不空无爲之妙用者也三宫者心脾之升降者也二辏者其路也上通乎天门下达乎地户中灌漑乎三宫脑者上玄下赤左白右青其中有黄焉三阴之正太玄之中者也精外谓之溲水中谓之螣蛇其名太素之魔唿吸真气运行经络者也下之心者上赤下玄左青右白其中有黄焉三阳之正太一之中者也精外谓之溲水中谓之元龟其名太玄之魔唿吸真气运行经络者也脾居中央是爲二气升降之府神气交感之宫也吾能守乎泥丸天谷其主二千有七百息使气定十周自然心之阳与脑之阳合于脾下达乎玉匮过乎太仓入于尾闾出于心升于二辏状如火轮焉元神过乎上清行乎太枢越乎灵道入于中庙历乎脑户出于风府传乎二辏神气交而百体五形其炎如火其状如迸泉焉于是观也神不入乎色视也神不入于声闻也神不入于香味也吾湛湛乎其定四器可谓空也矣圣人于是知空之不空也色之不色也而得智慧于斯焉知不知孰知慧哉视不见孰知妙哉故不性之性谓之合不神之神谓之真此其日用之定者也夫能于定之中而明不神之神不性之性则神而化性而眞与天地等其久阴阳同其运矣頥生篇施真人曰养生者以不损爲本进道者以无病爲先吾得安乐之法十有三门焉少广之山有神人曰金母戒黄帝曰少思寡欲则声色自无矣太上教尹真人曰虚心弱志则神气永宁矣彭真人曰吾尝有目疾书夜睁目注视以去其昏闭之少顷而再行焉积功可察秋毫矣徐真人曰吾尝有目疾正坐于暗室运其晴以旋转者其数八十有一瞑目集神而复旋转无数功久而神光自见状如金轮矣刘真人曰吾时有脑痛其风气上攻昼夜以左右手束其额大指以对天仓闭息运气以攻其首其目时歇大指使气达于顶则风随气散矣葛真人曰人有首痛脑风令居幽室静坐闭息掩耳气极则放焉放之则轻摆其首而不止焉祛风去痛明目补髓矣朱真人曰气弱而形衰食多则凝塞昼夜即其凝塞之时盘膝静坐升身鼓腹闭息不止则六腹空而饮食进矣元真人曰未仙之日絶食于旷谷惟茹草木则鼓腹以冲五藏之凝滞闭息以聚三才之真气加之以内想以火咽其津而纳其真水焉荣卫克恱而气和通可以延年矣左真人曰老而奉真多伤于风昼夜交左右手相叉以首扣地其气上冲乎天柱漯然汗出于四支乃已用之可以除疫可以明目而导气王真人曰觉寒之时幽室盘膝而坐左右手兜其肾闭息以首扣礼者五七十其汗四溢而出其寒散矣常用之和气明目肤泽而骨徤刘真人曰居山者爲雪霜所侵而其腹痛坐密室亡虑亡思内想其腹对掌抱脐可以散寒气而益元阳矣孙眞人曰凡腹痛而肠内有虫则歛身咽气者十抱脐搓掌百数再搓则痛止而虫下矣常用之补气活血可以延年吴眞人曰静坐密室叠掌盘膝闭目冥心升身而凝息内观病所自起即心传气百疾可瘳矣常行之可以徤步可以还童袁眞人曰闭息按胯截留眞气而还下元是爲保益之方久而不已可以益寿可以固形崔真人曰扣首抱颈般运神光入于天宫久而不已面目清神气和矣刘真人曰叠指以闭玉户法用含津勿令走失是爲锁金关可以不梦鬼交久而不已可以延寿而飞昇盖真人曰咽纳百口不搅而自然真水朝上矣有疾用之则病已常用之肌肤华润吕真人曰搓兜脐肾交加换手抱脐之下握其肾左右手更换焉可以集真气而壮下元矣平都篇中岳真君曰吾得太上玄丹之经焉夫二眉之间上却入三寸分爲守双寸田于是左面有绛台青房焉右面有黄阙紫户焉于绛台中间以爲道以导之左右有台阙伺非常之气焉紫户之神其名曰平静守法王青房之神其名曰正心其神并形如婴儿衣如其房之色手执流金之铃暮卧及存思之时先存三神仿佛见焉乃扣齿三唿其名而祝曰紫户青房二大神手把流铃身生风云挟卫真道来听我前我思感通灵利陶甄出入利正上登九门即见九眞太上之尊祝已乃存思三一洞房九道诸要道焉左右耳有云仪使云仪使鸣钟以闻九官者使知有自外来也闻之则错手掩耳而祝曰赤帝在宫九真在房请听神命示察不祥太一流火以灭万凶祝已以手指耳门七过面热者佳候也颈间索索恶寒者恶之入也急卧瞑目存乎玄丹之宫太一真君以流火之铃焕而掷之使恶气出则耳目内外光火烱然照于一身却入一寸是爲明堂之宫其宫之中左有明童真君焉右有明女真君焉其中有明镜神君焉三官者埋乎水火者也服緑锦之衣带赤玉之铃衔赤玉之镜其形如婴儿向外并生焉存之旣已因三唿三君名字扣齿九通则千妖伏而万鬼灭矣饥渴者存三君则口吐赤气灌吾之口咽吸之斯须饥渴除矣求延年者当正心安寝在于明堂三君外向长跪口吐赤光之气克灌吾之身斯须赤气环遶而爲火身与火同一体内外光明良久乃止是爲日月錬形焉却入二寸是爲洞房之宫洞房之宫其左有无英公子焉其右有白元君焉其中有黄老君焉此飞真之道也却入三寸是爲丹田之宫丹田之宫其中有上元真一帝君焉帝君有二卿共守三元真一之道斯地真者也却入四寸是爲流珠之宫司命之所行者也却入五寸是爲玉帝之宫玉帝神母居之明堂之上一寸是爲天庭之宫上清真女居之洞房之上一寸是爲洞真之宫太极帝妃居之丹田之上辟方一寸是爲玄丹之宫脑精泥丸之䰟宫也夫脑者一身之灵也百神之命窟津液之山源魂精之玉室也夫能脑中圆虚以灌真万穴直立千孔生烟德备天地混同大方故曰泥丸泥丸者形之上神也唯知吞气纳液鸣鼓叩齿而不知所因者乃泥丸之末流尔玄丹之宫正方一寸有緑室紫微之房朱烟满乎内于是泥丸太一真君居之其形如婴儿坐于金牀玉帐之中服紫绣饰衣腰带流光左把北斗七星之杓右执北辰之罡北辰者北极不动星也太上龙书云正坐玄丹不偏不邪言此道也暮夜寝处去诸思念坐卧任意先存北极辰星之中有紫气来入于玄丹之宫须臾满溢出于身外而周于身内外与紫房合体矣又存日来入于玄丹之宫中有紫气视之如闇中之火珠已乃存上清中黄太一真君从北极紫气之中来下于玄丹之宫已又存其身忽然上入玄丹之宫在太一之前对坐其服色任意因心起再拜稽首膝前问道乃嚥紫气三十过嚥津三十过已又存北斗七星内有赤气如弦焉俓下入于玄丹之宫于是太一及其身俱承日而行入于赤气之道上诣于北斗魁中行之十四年则与太一同游七元之纲十六年则受书于上清矣夕一存之唯数而已不可废也专修此者不必三一也凡月之一日三日七日十有五日与夫夜半之时存玄丹宫中太一真君正坐向外口吐紫气下入我口随即嚥之者五十过微祝曰太上真皇中黄紫君厥号规英字曰化玄金牀玉帐紫绣锦裙腰带火铃斩邪灭姦手把星精顶生日真平坐吐气使我嚥津与我同语宴服玄丹錬灌七魄和柔三魂神灵奉卫使我飞仙五脏自生还白童颜受书上清司命帝君所愿所欲百福惟新既已复存其身上入于玄丹之宫寝息太上之前焉玄丹者何也泥丸之神也元真一经曰气结爲精精感爲神神爲眞人眞人升爲赤子此眞一者也故守三一者爲地眞矣守洞房者爲眞人矣守玄丹者爲太微官矣守一之道当存北斗七星以魁爲盖以柄指前赤子居中于北斗七星冉冉至于吾顶之上星脚向天以正指前者存阳明阴精在于后存天关之星令云吾口七尺星对口之前黄气阳精三道顺行焉然七星者各有童子一曰阳明之星其名枢明二曰阴精之星其名曜灵三曰真人之星其名北元四曰玄冥之星其名寳精五曰丹元之星其名丹婴六曰北极之星其名䖍清七曰天戊之星其名紫英常存之在于一星之上则百邪不姦凶气灭亡矣内视中方曰欲登清灵当存五星密至密行不出宇庭其存之之法于夜半生气之时平坐榻上向月建所在叩齿九通嚥津三十过北向再拜阴祝曰谨白太上太极眞君请五方五帝五灵神使共相见祝已乃瞑目存想五星如缀悬于上于是北方辰星在于首之上东方岁星在于左西方太白在于右南方荧惑在于二膝中间中央镇星在于心常行之久则见星之精爲五老至矣可以从之问飞仙之道焉黄伯严有錬形之方曰想北极之中辅星而思之倏欻之中有太阳赤童持朱旌招揺之火以烧其身錬去三尸可以长生矣石汤传其方常存其眉间有星其光如豆思念之其赤如火须臾盖于面目以周于身忽然忘其形惟见其火正赤良久而灭而身复旧焉乐子长有漱华池之方曰常含枣核如儿吮乳久之乃满嚥其三分而留二分与气俱嚥焉其名曰还精可以周而复始者也鸡鸣而起扣齿三十六通至于三百则齿之揺者固龋者愈痛者止矣于是有食五芽之方先东向扣齿九通而祝曰东方青牙紫云流霞三素徘徊玄霜玉罗服食晨晖饮嚥朝华既已想以舌之上唇之外取津嚥液三十过一舐接津液輙一咽而存青色入于其肝行之十年东方老人来授以青眞之经矣次南向扣齿九通而祝曰南方朱鸟丹霞太微九道降烟发布景辉服食灵晨饮以丹池祝已以舌舐下唇之外取津嚥之三十过存液之赤气入于其心行之十年南极老人来授以景丹之经矣次西向扣齿九通而祝曰西方上明飞霞金液服食太明素灵之精饮以玉酒晨华启灵使登虚皇上升高清祝已以舌舐唇之内取津而嚥之三十过存液之白气入于其肺行之十年西方老人来授以素符威神之符矣次北向扣齿九通而祝曰北方玄滋度云启胎緑霞三升紫盖苍晨服食日华饮以琼饴祝已以舌舐下唇之内取津而咽液三十过存液之苍色入于其肾行之十年北极老人来授以玄録寳明之符矣次南坐上扣齿九通而祝曰戊己之元黄素五云四霞紫青八景九晨二明激辉七曜灵尊和津灌气服食中元琳华亲胎饮以醴泉祝已以漱满口之中玄膺内外及舌齿之间上下表里通匝取津而随咽之四十过存液之黄色入于其脾行之十年中央黄老君来授以黄气阳精藏天隐月逐緑章青腰虎书矣此五符者皆可以一合而上升者也夫玄与四老俱升者则四极老人复一时俱降同共上昇乃各随方而游非一一先去也然其次可以常行之不必鸡鸣平坐寂念体神清闲皆可爲之也錬精篇孙真人曰清旦未语之时咀嚼玉泉而徐之凡二七过于是叩齿十有四久行之其精满矣润乎一身发欲常理齿欲常扣津欲多嚥气欲常清手欲在面足欲频行耳欲常摩目欲常搓凡寅之时而爲导引焉扣齿三十有六以集其神存想丹田五脏之色之象而一周焉然后澄也二息并絶其念使其心常存于下丹田久之神气自住诸疾不生若夫怨怒忧惧烦恼邪之思欲奔竞修眞之大禁也一动则元气损矣此之谓内丹阴施惠于人此之谓外丹纯阳篇黄帝游于青城之野见广成子岐伯黄谷子而问道焉于是得百刻之神符纯阳子曰刻始于一而吾之息百二十有五焉子午卯酉之时其刻九余八而已盈乎百之数则唿吸定于一通乎昼夜吾之息万三千五百环周于身于是经络血脉流行五十营而内丹生矣曰卯曰酉二分之数也其可不明乎仲春之火太阳也谓之火忌于是察进退之理以龙从虎而神符斯至矣盖吾以兊之金爲泽水生于金金生于土而爲太一之鼎是所谓酉模也吾方进火焉三千日而珠琳成甲胆也乙肝也丙小肠也丁心也戊胃也己脾也庚大肠也辛肺也壬膀胱也癸肾也是所谓纯阳也天地无之则万物不生矣吾得之以爲生成之方壬爲天机丙爲地纽以六甲还天地终五之道斯大道也古之鼎有五其大容水二升其高五寸半其名曰丹砂按天地之元气也容水一斗其高一尺其名曰秋石按乎十干皆九日而更焉容水一斗六升其高一尺六寸其名曰白马按日月之数日更焉容水二斗八升其高二尺八寸其名曰白雪按二十有八宿旬有五日而更焉容水二斗四升其高二尺四寸其名曰黄芽按二十有四气亦日更焉今之鼎有九九阳数也鼎之实金汞丹砂也其大五升随其形五日而更九日而周道枢卷之九道枢正统道藏三家本四十二卷太玄部道枢卷之十笃九至游子曾慥集华阳篇华阳子曰吾有返老还童之方焉内丹就则眞气生矣外丹成则凡骨健矣纯阳子曰晨兴则嚥恶浊之津以开其胃呵心之气以搓其脸夫心气者升则爲色散则爲脉流则爲血凝则爲膏矣次以浓津涂其尺宅内接眞气自然酡颜夫欲採益下元者则採龙虎之精凝于黄庭而爲内丹内丹者可以得长生者也錬金石补丹田爲内大药大药者可以不死者也纯阳子曰手搓脐之下以尽九九之数复以左右手更换兜其外肾其数以九焉及乎晡时则嚥气而搐外肾收膀胱之气于丹田纳心之气于下部心火也当常降于下默照如火轮之旋转焉其验虽迟其功大矣故曰肾者气海也心者神都也保守无亏搓之兠之搐之嚥之左右手抱其脐既困则卧而屈膝焉以外肾与脐相对自然下元坚固而交合内丹矣凡交坎离者必取其卯酉之时可也交龙虎者必取其子午之时可也古之上圣养阳不养阴錬龙不錬虎孰测其妙哉夫用卯以交于坎离于是闭息静坐使气液相向内滋乎五蔵外充乎四体焉用午以交于虎于是满口含津使铅投于汞丹砂凝结採补还丹成矣肾中生气以气还肾其名曰小还丹心中生神以神还心其名曰中还丹脑中生髓以髓还脑其名曰大还丹龙虎交者小还也内观者中还也肘后者大还也纯阳子曰杀夫救妇当寻其母审五行之生克随四时之盛衰可谓尽善矣虽然杀夫寻母止可救补于五蔵之不足而已引子杀鬼止可抽泻本宫之有余而已凡本宫之不足当寻母而呵之使气还于田子母相生般运錬形焉太阴錬形者何也以咽中取水灌乎四支玉液錬形者是也太阳錬形者何也以丹中驭气焚于百骨金液錬形者是也阴錬阳其效迟矣阳錬阴其功细矣夫于亭午气王之时静坐升身鼻中出息不厌其长也气满而汗微出其名曰眞珠浴午之后气弱之时偃卧运气于手足之间而不凝滞及其气满则收还于丹元再收不厌其多也将入丹元频嚥频搐斯爲妙矣若夫肘后还精补脑之余眞水下降而用既济之诀与夫还丹之余气上升而焚身于时皆不可以用此也金石可取爲外丹而客气终不爲吾身也坎离可採爲内丹而虚气终不能常用也昔人取眞阴眞阳凝结而爲内丹于气之中复取眞气还于黄庭其行之也当于亭午五气会合之际汪意採之此乃赫赤金丹一日自成旬日进功夺三百之期者也辰巳之交採肝之精英其名曰青金丹未申之交採心之精英其名曰红液丹子午之交採脾之精英其名曰黄芽丹戌亥之交採肺之精英其名曰西华丹丑寅之交採肾之精英其名曰太微丹凡有一丹斯可以寿百龄矣五丹錬聚久视之法也取眞气以炼气于是乎气中有气其气生神神在即形在矣随大运以錬眞气随小运以錬元气固可以长生延年者也然未若一日而錬五气十日而结大丹絶念以守眞息留气以养元神始在五脏次余一宫气中生神錬神合道者也周天火候之理盖不一焉闭息以攻病胁腹以补衰升身以通经络按胯以健腰膝所贵乎时日无差进退有数加减当理抽添合宜而已善錬丹者以三昧之气依乎周天之运五日一气节次而进之积之百息曰小成千息曰中成万息曰大成午之前錬形不厌乎频昇而引也午之后錬丹不厌乎频嚥而饮也进火何以加减乎始以干者也次以兊终以坤始以錬次以两终以斤皆进火之埋也内观者何也观己不观物观内不观外者也吾有观心之法一念不生如持盘水湛然常清焉吾有观天之法终日静坐默朝上帝焉吾有观鼻之法常如垂丝鼻上升而复入降而复升焉内观之至也则气入泥丸神超内院矣彼沙门入定久而昏寂止于阴神出殻而已道家坐忘久而顽着神气岂能成就哉故内观之法以净心爲本以絶想爲用下心之火于丹田不计功程盖如达磨所谓一念不漏自然内定而结元神焉夫气胎息易行而难就者何也爲有妄识心者也眞胎息难行而易成者何也爲有清静性者也胎息之诀闭其所入之气留其所传之息绵绵若存用之不勤可也于是有朝元之方于子之时气生及午而上朝于心于午之时液生及子而下还于肾龙虎交而成丹其名曰下朝元以鈆汞分胎以成其神三阳上升于内院其名曰上朝元夫錬气而气见本色矣錬神而神入元宫矣以眞火散其阴魔于是丹就而气自朝焉气眞而神自朝焉于午之前静坐鼻之中长引其气自合于中元矣于子之前静坐歛身嚥气则自朝于下元矣日出之前静坐升身偃嵴则气自朝于上元矣何以谓之还精补脑乎夫精在于肾以气补之可以长生者也气在于心以神安之可以不死者也髓出于脑以眞阴眞阳补之可以返老还童者也若夫抽肾之气于肘之后飞入上宫是以眞阴补之也还其眞气而内观超于内院是以眞阳补之也终日嘿嘿忘虑絶机二气互交凝于髓海是以阴阳补之也眞阴补之其法不出丑寅之间升身直腰偃胷闭其双关而动焉少者月开之老者百日开之开其双关而复闭其上关开数如前既入上宫即既济矣既济未济何道也坎离匹配者滋益五蔵未能成丹也龙虎交际者聚集五气而未能朝元也惟丹成于未济神会于纯阳而后可也纯阳子爲陆居神仙长生不死者坎离相交之功也爲纯阳上眞弃殻升仙者龙虎相交之功也坎离之交在于离之卦含津引气是也阴中取阳阳中取阴可以长生不死而已即日其丹成纯阳之气生则不比乎肾气之中有阴虎者也即日其髓满纯阳之水降则不比乎心液之中有阳龙者也上水下火既济之义也故无鼎中之眞水不可以制纯阳之气无丹中之眞火不可以錬纯阳之质一升一降以阳錬阴阴尽纯阳于是阳神自聚上朝于天宫指日而出殻矣既济之法者盖取午之前前起后起于焚身法中而用还丹嚥法者也出入分形者何道也或以鼻之上垂丝使升入天宫焉或以地涌起物象使神离于本位焉俱可以分形者也或以鹤出巢而冲天门或以龙出水而入碧落或以三级红楼或以七层寳塔或以花村或以枯木皆可以出殻者也是之谓调神升仙之法欤夫人之始即父母之精血而爲肾肾者丹也即吾之身阴阳而爲丹者眞丹也丹成则眞气生矣至于眞气足而后始可以造化焉升之錬形则腾举矣留之錬气则弃殻矣若无内丹止用肾气之升纳以求分形则不过乎阴灵误出于天门鬼仙之道也保守肾气取阴阳之粹凝而爲丹丹成气足随时錬气则元气朝而眞神集矣随方调神神自成体又何必调神之法分形之像乎学者患址不立而求分形之诀纵或能出天门而往来不熟出入有差㝠㝠眞灵不能再入其身是谓之咎亦可悲夫观天篇冲虚子曰元气者以道爲本要在乎精勤于水火水火者何也心肾之气液相生者也于是錬其阴阳阴阳者何也日魂也月魄也使之和畅而不失其度焉金木相刑者也因刑而成器矣龙者阳而生于离者也虎者阴而生于坎者也此黄芽之名者乎修道者有三界焉首者天界之首也是爲上元天谷泥丸之宫万神之所聚焉三万六千神之所经由焉盖运用升降般神入脑之路欤大槌骨者天界关也升沉上下往来循环之途一撞可以达于天关矣自下而升是爲辘轳之关其中有药是爲黄芽白雪者乎心者绛宫也心安则神安心乱则神乱万神于是取则焉其形丹凤其名赤龙盖属南方之火者也以心之液錬肺之气则爲金膏矣绛宫之后有太玄之关血脏之府何也心之中生乎眞水眞水者玄也脐之下三寸其名曰大海内有龟蛇潜蔵元气者也修生者能知所以唿吸斯养眞之本乎左者肾也右者命也抱守元气烹錬性命煅阴以爲阳可以安乐延年矣肾之中有神焉未悟则谓之烈女既成则谓之元君未錬则爲元龟已錬则爲白鹿其二首四足者欤大海有寳瓶焉其蔵眞精谓之九还七返不死之丹后有尾闾之关中有二窍通于辘轳从尾闾而上始运也过于太玄再运也过于辘轳斯一撞而通二关者也左者文气也右者武气也上通于天界左有青龙右有白虎此二气也世之人于子之后午之前漱嚥其津液华池然三关未启则爲纳气于空寂嚥水于虚肠何以得纳于极阳之首泥丸之宫而造化乎必子之后一阳初生安罏下火集阳神于内院擒龙虎于壶中此煅錬精华驱逐鬼神之妙者也人之一唿一吸也其行各三寸定其一息则昼夜行一万二千有五百息而周于一身定息般运则龙虎之胎可以成矣老子曰知其母复知其子既知其子复守其母子母相恋同守于明堂则内之神婴不絶矣明堂者泥丸也子母者阴阳之本也其要何如哉养其阳神錬其阴魄精以爲气气以爲神神以合道功成行满乃长生久视之道也观空篇希夷先生曰欲究空之无空莫若神之与慧斯太空之蹊也于是有五空焉其一曰顽空何也虚而不化滞而不通阴沉胚浑清气埋蔵而不发阳虚质朴而不止其爲至愚者也其二曰性空何也虚而不受静而能清惟任乎离中之虚而不知坎中之满扃其衆妙守于孤阴终爲杳冥之鬼是爲断见者也其三曰法空何也动而不挠静而能生块然勿用于潜龙干位初通于玄谷在乎无色无形之中无事也无爲也合于天道焉是爲得道之初者也其四曰眞空何也知色不色知空不空于是眞空一变而生眞道眞道一变而生眞神眞神一变而物无不备矣是爲神仙者也其五曰不空何也天者高且清矣而有日月星辰焉地者静且宁也而有山川草木焉人者虚且无也而爲仙焉三者出虚而后成者也一神变而千神形矣一气化而九气和矣故动者静爲基有者无爲本斯亢龙回首之高眞者也太清篇修道者必明夫五行四象焉然后知阴阳升降七寳运用之理矣五行者五蔵也肝者木也其干甲乙其中有气名曰青龙道于夹嵴之左经络之上流而入于其目其化爲泪泪者眞水之余气也流而入于上腭之左是谓金液者也肺者金也其干庚辛其中有气名曰白虎道于夹嵴之右入于其鼻其化爲涕涕者眞金之余气也流而入于上腭之右是谓还丹者也心者火也其干丙丁其中有气名曰朱雀道于心脉之络入于舌下其化爲津嚥而入于心其化爲血血者眞火之余气也流而入于舌之左是谓神水者也肾者水也其干壬癸其中有气名曰玄武道于前之经络之右而入于其耳流于舌之右是谓华池者也脾者土也其干戊巳其中有气名曰螣蛇道于后之经络之上运而入泥丸其化爲涎涎者眞土之余气也流而入于唇下是谓黄芽者也金丹篇茆君曰夫欲行功莫先养乎气气既养矣然后留精以炼形则眞精返而元气还矣吾尝静居澄心絶思勿窒其心而息调焉于是爲之导引使四支通畅取眞水含养在于鼎次开夹嵴二十有四关以内外之火焚其三关此精气之要津也坐久而气闭以转火车三转则金精斯起矣数终乎九然后以水火下至于丹田其名有九曰水火既济曰坎离相交曰夫妇相投曰日月交合曰干坤混沌曰金木相刑曰龙虎相会曰铅汞和合曰阴阳匹配行之则其气通流身如浴焉其形于是乎光泽如此火车之运转至乎八十有一其数毕矣凡于子之后则其脐之下有火炎炎冷疾除矣毫毛之疾不能加也吾试叙其工夫一之日其心乱而烦二之日谷气乱于腹内而有声三之日精乱时有气出四之日神气乱而昏五之日眞火逼乎三尸其虫尽行六之日脐之下热是眞火至于丹田二火合也七之日二胁鸣眞气周于腹八之日水火交结丹田与脐之下常动焉九之日背嵴热矣关节欲通眞气渐升于脑二九运眞火至于上丹田时有物下焉状如雀卵宜錬而吞纳焉三九肾堂通于关节气腾于脑如水之寒于是火车逆行循环无定止炼之如雪而鼎之上其寒飕飕然四九神气清矣鼻之中出入无滞五九其数四十有五神物见矣六九华池水盛溉灌百脉而不枯七九关节鸣而幽通遍于其身坐于密室其体洒然如遇风身中之气自然入矣八九其体轻健其精不泄自然流转在乎中央是谓法轮之运转者也于是九九八十有一气脉通畅其爪红鲜除其絶阴手足常汗颜色改易凡八者其行不废至于百日少通运焉则眞汞眞铅于是乎生若犯乎房色则有膨腹之疾故色心未除暮夜饮酒不可行也道枢卷之十道枢正统道藏三家本四十二卷太玄部道枢卷之十一笃十至游子曾慥集泥全篇欲修身者先明四象五行焉次之究烹錬之方下火三百八十四铢九载成功此至道也黄芽者铅之精华也白虎者汞中交合而见其形归于眞一者也铅得汞而亲斯从无入有者欤汞得铅而入体斯从有入无者欤变转四象不失五行内外坎离金木相配数压卦爻日月开时混沌交泰天地合而三才足矣从子至午修水火之运伏想禁制六周六甲子七返之道毕矣经曰鈆爲君汞爲臣鈆药不眞其汞难亲鈆药是眞不失家臣青腰使者赤白将军金合二姓异族同群白虎爲元黄芽作根变鈆爲粉化汞爲尘阴居阳内阳在阴巡日盈月昃寒暑以分唯有我法与道长存故金丹十六两可以变眞矣收黄芽筛之淘之澄取而养之其名曰金砂子所谓金精者也复以水银白砂子五两华池结成排垒入于神炉而固济之养火五日其火常五两其药抽至一斤入于神室以养之九转于三田斯成丹矣修气者从冬至子之时先之以沐浴入于静室然香东向平坐闭目冥心扣齿三十有六次鸣天皷三十有六于是存想焉左有青龙右有白虎前有朱雀后有玄武然后以舌漱玉液相连嚥之者三十有六相续不断既以存心在于下丹田其神气集于一其名曰水火相交曰子母相守必使其口鼻无出入之气如入禅定始爲妙也平旦至于午而如斯焉凡子之后午之前行止寝兴惟存心在于下田使其气相守至四月六日阳生既足其神不散至十月六日阴生既足一年周匝其气乃成结珠于下田大如鸡子而常动转焉九年气足形圆其光满室十有八年发黑齿生寒暑不侵八十一年蔵府空旷其气珠自下田而来脾之上如日月相薄吞而嚥之自然饱满于是其气珠离于下田而上结黄芽一百八十年其气珠上朝于泥丸时转于顶其足常浮此上升之候也自然身出五色之气化爲五色之云浮于足下腾空而起入于崆峒之天坐于退骨之台冥心闭目其玄珠从顶而出化成一身逍遥自在是爲眞人子者黑龟也曰癸曰丑至艮者五月日所出也寅者四月六月日所出也甲者三月七月日所出也卯者二月八月日所出也乙者正月九月日所出也辰者十月十二月日所出也巽者十一月日所出也曰巳曰丙曰午午者赤凤也曰丁曰未至坤者十一月日所没也申者十月十二月日所没也庚者正月九月日所没也酉者二月八月日所没也辛者三月七月日所没也戌者四月六月日所没也干者五月日所没也曰亥曰壬此法日月者不可不知乎此也凡欲修身者于丑之时东向平坐先扣齿次鸣天皷各三十有六乃用左右手抬脐之下者九过其名曰三爻用肩左右纽九过其名曰返山用左右手相抱左右舞者九过其名曰舞玉用其首左右视后精腠者九过其名曰虎视金精用其首前㸃者十八过其名曰六爻上朝丹阙用其首左右打肩者九过其名曰掣摆金精盘足而坐想足板内水渐入精腠穿于青宫上入于泥丸去前明堂下穿于肺肝心肾脾内而过如是者八十一过行之九载道斯成矣此神仙换骨之法上士延龄之方也甲乙之日瞪目行肝之气九口而爲三十六咽焉丙丁之日左右手叉抱后颈行心之气九口而爲八十一咽焉庚辛之日行肺之气左右手上托二十七口而爲七十二咽焉壬癸之日左右手叉抱其膝行肾之气三十六口而爲一百八嚥焉戊己之日行脾之气撮口嚥之十五口而爲二十三嚥焉肝者东方甲乙木也故肝之气名曰青龙其气从后嵴腠左脉而上来入于神门神门者目也目中化泪是爲眞木泪之余气流入于左腭之上其大如一黍是爲还丹焉肺者西方庚辛金也故肺之气名曰白虎其气从后嵴腠右脉而上来入于玄门玄门者鼻也鼻中化涕是爲眞金涕之余气入于右腭之上其大如一黍是爲金液焉心者南方丙丁火也故心之气名曰朱雀其气从前腹左脉而上来至于铁牛铁牛者舌也舌下至于心中化血是爲眞火血之余气流入于舌下之左是爲神水焉肾者北方壬癸水也故肾之气名曰玄武其气从前腹左脉而上来至于般若船般若船者耳也耳下至于肾中化精是爲眞水精之余气流入于舌下之右是爲华池焉脾者中央戊己土也故脾之气名曰螣蛇其气从后嵴腠左右而上来至于泥丸泥丸者脑也脑化涎是爲眞土涎之余气流入于上下唇是爲黄芽焉四象者何谓也金翁者唾也黄婆者涎也婴儿者精也姹女者血也夫人一日一夜十二时或夜长日短或日长夜短其十二时时有八刻刻有六十分于是十二时者共九十有六刻内有干坤艮巽共四刻余二十分四六二十四则爲二百四十有八分此通乎百刻者也凡一口气出入其长三寸故一口气爲一息一息爲火一铢二十四息爲火一两三百八十四息爲火一斤一万三千五百息则爲眞火三十有五斤二两十有二铢一时之气其长六千七百五寸十二时则爲长八万一千寸矣昼夜百刻之中于是定二八之门烹錬大丹假七物以成七寳斯有八阴八阳之图焉子者八刻阳也黑龟也丑者八刻阴也艮者一刻阳也寅者八刻阳也卯者八刻阴也青龙也辰者八刻阳也巽者一刻阴也巳者八刻阴也午者八刻阳也赤凤也未者八刻阴也坤者一刻阴也申者八刻阳也酉者八刻阴也白鹤也戌者八刻阳也干者一刻阳也亥者八刻阴也老子曰修身者先养神养神者先养气养气者先养脑养脑者先养肥养肥者先养精养精者先养唾养唾者先养水水者华池之津液元气之精者也水在于肺化爲唾其色白象金也常爲心脉所灼故其唾流于心化爲血其色赤象火也常爲肾脉所克故其血流于肾化爲精其色黑象水也常爲脾脉所侵故其精流于脾化爲涎其色黄象土也常爲肝脉所克故其涎流于目化爲泪其色青象木也脑有二脉下连于嵴腠降至于脐之下一寸有三分其名曰气海海者神气精所盛者也故曰水能养万物水竭万物枯矣若夫元气未通则难穷妙用焉元气者人之性命也其性属脾脾出于意意发而心难留者也夫能适正则识性矣眞五行烹錬者何也地也白虎也天也赤凤也黄婆也黑龟也风也青龙也山也眞五行八卦者何也地也白元也天也赤龙也中宫也玄龟入海也巽也青蛇也山也内八卦眞五行入鼎者何也坤小肠肺大肠也干心也艮肾也巽肝胆膀胱也夫身者神气之虚宅也气者神之父也神者气之母也神气存则长久矣运至于元根则成圣矣修身者必明五行晓八卦吾用火三百八十四铢内以应乎卦爻之数也然八卦者从肝起焉肝震爲雷胆巽爲风心离爲火小肠坤爲地肺兊爲泽大肠干爲天肾坎爲水膀胱艮爲山于是肝生七子卯震青龙之位焉是爲胆常心丰小肠豫肺归妹大肠大壮肾解膀胱小过于是胆生七子已巽风之位焉是爲心家人小肠观肺中孚大肠小畜肾涣膀胱渐肝益于是心生七子午离朱雀姹女之位也是爲小肠晋肺睽大肠大有肾未济膀胱旅肝噬嗑胆鼎于是小肠生七子坤之位焉是爲肺临大肠泰肾师膀胱谦肝复胆升心明夷于是肺生七子酉兊白虎之位焉是爲大肠夬肾困膀胱咸肝随胆大过心革小肠萃于是大肠生七子干之位焉是爲肾讼膀胱遯肝无妄胆遘心同人小肠否肺履于是肾生七子坎眞武之位焉是爲膀胱蹇肝屯胆井心既济小肠比肺节大肠需于是膀胱生七子艮之位焉是爲肝頥胆蛊心贲小肠剥肺损大肠大畜肾蒙此内八卦各七子六十四卦亦各七子而成七夫七妇斯乃七返者也其名曰七寳七寳者气也血也精也津也液也涕也唾也用眞火三百八十四铢錬之九载而成功矣吾有眞五行入鼎之图焉干坤艮巽者四隅也北者坎也黑龟也亥子丑属焉亥之卦曰坎曰震曰坤曰兊子之卦曰节曰贲曰小畜曰复丑之卦曰大畜曰解曰鼎曰临东者震也青龙也寅卯辰属焉寅之卦曰大有曰既济曰常曰蛊曰同人曰咸曰渐曰泰卯之卦曰晋曰革曰睽曰大过曰无妄曰讼曰大壮曰小过右水而左风艮盖巽居其隅者也南者离也赤凤也巳午未属焉巳之卦曰干曰艮曰巽曰离午之卦曰遘曰豫曰旅曰困未之卦曰遯曰屯曰家人曰革西者兊也白虎也申酉戌属焉申之卦曰否曰师曰损曰随曰益曰未济曰归妹酉之卦曰明夷曰需曰颐曰蒙曰蹇曰升戌之卦曰观曰中孚曰剥曰丰曰噬嗑曰谦右地而左天盖干坤居其隅者也处于静室握固扣齿三十六望日初出大步者九饮其日华者十八从天门而入焉月出亦如之可夺天地造化之机助于金丹资于神气全碧篇扶桑紫阳君曰元气者包十三徒者也口者藏之门户也舌者藏之关键也三关出入之城六府去来之户者乎五味甚则齿劳而口爽磨喉而消胃肠淡而心烦是以塞兊闭关而守其中者爲可也鼻者牎牖也牎牖靖则神思安神思安则清静矣百关调则长生矣心有九用以驱九窍圣人获寿而安志者保其心也大肠一丈有二尺中元气之府也食满则立食空则倾厚则无疾薄则消形是以圣人欲厚其腹腹厚无滓则不死者也厚腹者何也弃味者也小肠八尺津液之源也中连百关故大肠者洞也小肠者穴也塞洞闭穴则获长生矣心之气至于肾而合于耳故多听则劳心塞聪则志靖也肺者津液之府也五脏者顺之则康逆之则病干之则热湿之则冷夫饮食在脾消镕在胃是以脾受阳息而左揺胃受阴息而右动胃闭则人死脾揺极则魂䘮矣呜唿五蔵由脾者也生死由胃者也胃安者在胃息味而已五蔵者安之从神也揺之从气也气满则神安神安者长生之道也道莫大乎元一元一者元气也是生死之门户掩闭之关键也魄者阴也魂者阳也寤则主其魂寐则主其魄是以眞人不梦者守魂而静魄也不灭者守魂者乎不思者静魄者乎如是则眞气常存而不死矣欲安其身者安其心不安其心则䘮其眞故安身者存眞者也眞人化胎而起骨者其气也哉金石之要不越九一之数者也吾有龙虎之诀曰宛宛青龙举世难逢沉浮不定往来无从下则九泉高则太空得水则变举西则东阴极阳化阳爲阴功神之爲首水之爲蒙阴变爲阳其神即通吹而雾起变而靡踪九九转合三三道融白虎夭矫东厌龙西虎之势力千牛可齐遇乎青龙须臾首低龙经九火虎伏弗迷自相眷入爲夫爲妻龙不水则不变虎不火则不摧水者龙之窟火者虎之媒自然从之和合如泥龙飞于天虎悲而啼朱雀之诀曰朱雀火精火不在城火化爲土白虎凝形赫赫炎火斯须不停制之有法定之无名青青白白异草殊英爲黑之初爲白之灵一左二宫徘徊神迎火盛在城火而有荣岌岌嵩嵩木高自荣欲入不入乍黄乍青忽黑忽紫失成不成定心锁志其路自平玄武之诀曰有神有文如雨如云能凡能圣如人如眞入火不改跨水爲邻九龙之路八艮之津还丹之首金液之賔爲君爲臣失我亡身去则汞去来则汞臻如尘之积惟海是珍服之者死錬之者生或爲之离或爲之阴得火一圣拒水二全还丹事毕保之在心四事归三之诀曰九鼎之数四事之功同归于首九章之从八八还九还丹之踪玄武者龙之使朱雀者虎之童逢其法象八合四通六六积意可阳可阴爲心爲肠乃爲黄金六合地数之诀曰玄黄之道天地之章其九爲数其阳爲长互变万物天地全蔵爲一爲二其来遂彰八节之数大乎必强一一九九炜炜煌煌清浊立至日月之旁一七五三爲纪爲纲感在其内施而外昌地合天数之诀曰龙虎之道天地之经日月之数必在着明自于此门以取阴阳地数之道四六之常自明其阴假阳而从阴化爲阳其光朦朦地连于天与日月同于兹大功地数之踪阴阳消铄之诀曰阴去阳薄天道交矣八九既还其阳返矣有阳之中达生九数感阴阳之气混沌九分而成九鼎九鼎数毕黄金成而还丹就矣八卦还丹之诀曰干爲天坤爲地化地爲天鈆成一干从一展转阳坤体全九鼎神水玄中又玄丹从火化水爲阴坚华池坤舍神水丹舩一左三右去来三边阳大阴小去阳还丹八七六五华池舍安三五之数五行所迁八卦之首干坤往还出入虚无之诀曰天地之数阴柔阳刚阳中有阴阴中有阳化阴爲阳化阳爲阴阴阳反覆忽浮忽沉日月四气天地交侵一往二至爲癸爲壬出入虚无圣化之心无师之诀曰分两差阻时日不亲沉浮不见上下乖分离离在似恍恍来闻成我之骨长我之魂不䘮其身与天爲邻八石之诀曰八石之化四来之风九极之眞来往可侵道冀在腹时任于道存阳爲阴返覆遮胃分天入地由于八石金粟银泥变增立至硝碙合之诀曰二物得气阴阳合徔八往九入其来莫徔三生九沐上下和同天地之道日月咸通顺法天理二石之功雌雄运动之诀曰天附日月以爲明四气以爲序广移八节远附六阴多施则刚矣列半则雌雄之道也故还丹之数共二阳而爲二阴同爲大用以安四极生于九鼎而一阳伏焉九事之变化者也汞合太阳之诀曰举代之圣莫比水银生也爲石化也爲珍在火爲寳而与鬼邻出入圣道潜通眞人义合八节衆仙所钦鈆钖成功之诀曰鈆汞合道体本得眞日月之大天地之神九鼎之初同得清平金液之宅清浊以分金舍丹户四象之心鈆金液之诀曰五金爲世之珍成液也爲世之神得阴水而合玄武感造化而爲至眞存大者自小阴化者阳新如得其汞斯爲眞人汞也见煖则化见水则分白鈆液之诀曰紫洞玉津其神通天还丹之首八卦之先大爲之阴复爲之阳日月之数其道独彰铁石铜化神液之诀曰五累是附三三同归爲一爲先天地之基天何自得金石毗毗欲入不入三四加之徔七徔八亦能依之九九之道二四分之其原虽异功归一岐总前液之诀曰守一阴而知一阳焉运五行而使元气焉知气息而化滞形焉金液之法在乎九泉七石九泉七石者在于华池也华池生乎五金花五金花成乎九鼎于是玄武北走朱雀南飞白虎坐伏青龙大驰还丹之事毕矣故阴化而阳絶者斯死矣乎眞存而阴阳不絶者斯眞人乎道枢卷之十一道枢正统道藏三家本四十二卷太玄部道枢卷之十二笃十一至游子曾慥集还全篇海蟾子曰金丹者天地之气宇宙之灵也干坤之祖日月之精也其乃恍惚之中括在二仪杳冥之内包含一物配甲庚定离坎絶水火布炎凉列君臣走龙虎使阴阳还铅汞区分有定节候无𦍑九转则爲金液三年则爲琼丹故吾所谓还者还返七源之妙有明九转之天关者也金者朱汞之眞铅黄芽之眞液者也于是乎有灵之九神无爲之一主皆萃于此书焉诀曰交加南北合西东造化流源夺禹功一马骤归三岛外六神长在五湖中烹煎炉里收丹雪涤荡华池散黑风闪电激开光世界夜明方见是眞龙至游子曰深乎其言此还丹之微妙者乎还元上篇人者三才之一也天未尝崩也地未尝陷也而人之死者林林其多何也人者其灵寿共四万三千二百余日其神三万六千元阳眞气其重三百八十有四铢内应乎干而皆不知保使之散焉所以中道而人阏也干者六阳具而未之动作施泄也如是能修行焉眞仙之道也自年十有五而至于二十有五施泄不止则其亏四十有八铢存者其应乎遘嗜欲之甚加十岁焉其亏四十有八铢存者其应乎遯又不知养焉加乎十岁其亏四十有八铢存者其应乎否天地之中气也又不知养焉加乎五岁其亏七十有二铢存者其应乎观又不知养焉加乎五歳其亏九十有六铢存者其应乎剥又不知养焉八八六十四卦之终也元气尽矣其应乎坤坤者纯阴也惟安谷而生其名曰苟寿虽然有明师焉示之玄门犹可几于道矣黄庭经曰有二十年犹可还盖谓此也吾于日南至之后窃天地之正气谓之升日北至谓之降曰年曰月曰日曰时其中俱有阴阳焉岁则二至也月则二弦也日则子之后午之前于时亦然也于是依法补之可以返阴而还阳夫百岁之木液漏枯竭吾取木之稚者接之则更茂矣人岂异于兹哉夫能固气养精精以养神神不离体气乃常住矣若夫得明师授之以诀从而修之时加乎子执节而转天罡其修金鼎修之一年元气增四十有八铢其应乎复修之二年运乎赤龙承春之气其雨蒙蒙海水腾于蓬岛金鼎既开其用巽风其增四十有八铢其应乎临修之三年而二气交矣鼎中之腾耀明矣龙吟虎啸䰟掣电奔其增四十有八铢其应乎泰泰者立春之象也行之弥勤其增七十有二铢其应乎大壮其火之光盈矣赤龙出而风雷繁矣壶中之日月延矣鼎之中涌乎碧波矣大壮者立夏之象也于是邪气不入其增九十有二铢其应乎夬于是制白虎而锁青龙矣六年积用乃成内复应乎干于是火光赫然其炉红矣于子午之时识乎眞龙虎而可以任意分之矣然修眞之要在乎去贪嗔爱欲既修之也一年易精二年易髓三年易骨四年易筋五年易发六年易形内气不出外气不入其名曰眞人还元下篇至游子曰易之道其精微乎古者爲卦或以二三四焉或以三四五焉此互变者也至人修眞之方则以上九爲首初六爲足二三四五爲体焉六爻之变转周流如荣卫之行于四时者也然则六十有四卦之数合乎天地者也吾能用其数则与天地一矣夫人所恃以生者形也形所恃以存者气也气钟则形斯聚矣气离则形斯坏矣能知所恃而养之者其惟易欤吾之居处欲静茵欲厚衣欲适时之冝于是或于冬至或于日甲子焉子之后披衣东向跏趺而坐东向者取乎生气也扣齿三十有六以左右手相摩俟其热以手拭其目斯须以手掩其耳中有细音如钟如是者三然后以左右手上摩其面至热徐运其舌撩乎上腭者十有二撩乎下腭者十有二撩乎齿之外上唇之内者十有二撩乎下唇之内者十有二其名曰赤龙之耕俟其津生即漱之满其口至热则分三嚥之凡一嚥必取内气内气者闭口以取于鼻中者也送于脐之下丹田想之若鼎而送气入其中焉然后复想心之火如熖下垂而烧其鼎故三十有六息是爲一阳之爻也次又如前以再撩焉仍漱嚥焉二十有四息是爲一阴之爻也如是者五焉积爲五阴之爻其名曰复复之卦既终于是定息少时想其气如黄云盘旋于脾胃之上良久想其气复至乎脐之下其变黄土覆乎鼎之上然后栉其发其数踰百卧少顷如是一日之功毕矣月爲一卦周而复始月至乎子复之卦也月至乎丑临之卦也月至乎寅泰之卦也月至乎卯大壮之卦也月至乎辰夬之卦也月至乎巳干之卦也月至乎午遘之卦也月至乎未遯之卦也月至乎申否之卦也月至乎酉观之卦也月至乎戌剥之卦也月至乎亥坤之卦也玉壶篇中条子尝闻金丹之要在乎神水华池而未通其㫖其后遇太一眞人于岱宗示其秘曰石何坚兮水何柔相应五行何日休焉知淑女数沉没石坐土中水汩流因曰子知华池乎华者火也池者水也乃天地之橐籥者也中条子曰金水五行华池有何作用乎太一眞人曰万物者自然负阴抱阳而成焉若无日月之精气阴阳之成熟则安有生育哉且夫人之生在于胎中亦二气相感而成者也十月阴阳满足而后生其眞性盖如砂中有汞生于眞金则知金丹妙用其在于阴阳而后成铅成汞者也明五行辨气候寒暑相交阴阳互用阴得阳而成熟阳得阴而起伏此还丹之要㫖也夫木有坚虚物有甘苦虽同阴阳之气其性有异焉故金丹亦应于日月之玄象龙虎起伏水火运用得四时之正候则有大功矣中条子曰铅汞何所作之乎太一眞人曰铅白虎也汞青龙也然非人间之物也汞生于金沙金沙产于铅长生之寳也此道也必择道德慈慧者传之若夫豪愎害物贪爱妬能狠戾恃己挟势凌衆位高傲下耽好酒色悭吝无舍不可传也中条子既得其道踰二年复见襄阳尉曹之僮名婴儿僮者太一之隶也将以成就中条子焉谓中条子曰参星者水也白虎之精也下而爲寳知而鍊之可以爲还丹者也房星者木也青龙之精也日月作水火偶合爲夫妇会之者同归隔之者难趋故金铅银汞丹砂者跻圣之寳也中条子怛然大惊遂吿以太一眞人水火之诀僮曰此太阳之精髓转换天地驱役鬼神者也修之则云兴风起龙虎相交变易潜通五行相得非天人莫能知也中条子曰仆之药何时可成乎僮曰炉成一阳起纯阴毕矣天地二气分于南北阴阳爲位掌握中间之日月焉僮并授以太一玉壶十章其要曰房曰青龙参白虎日月朱雀是玄武欲知大道玄元基须得中央戊己土房参也日月也皆所谓铅汞者也大丹篇易成子尝遇至人谓曰无爲之道莫过乎金丹得道必由乎金符焉故採金于丽水求玉于崑岗而后可也易成子知其要于是着録其言曰大药者铅汞也铅汞之本体假乎五行之錬化因分汞以成铅故铅者五金之母也铅有滓五金近之而枯黑然白金者自于铅砺之中以水火烹錬而成眞是以金汞相和即柔伏如泥矣铅汞者父子也相见则复爲夫妇焉相制之义也两相眷恋终乃不去若夫汞逢金而住烹铅见金錬汞不去斯乃大药者也经曰道生一一生二二生三三生万物故知铅汞本根一体盖一生二者也各居一方亲亲之义也经曰鸣鹤在阴其子和之其谓此欤于是知铅汞者阴阳也浮沉也一体二二物者也夫人之生以神爲根血气爲本行道者则以神气爲大药焉铅汞者全丹也古人以爲至极者也不知金丹而惟守房中之术者寿虽可至百岁而不可得仙何也以其无神也铅汞者日月也日月者水火也水火者龙虎也龙虎者阴阳也阴阳者天地也天地者干坤也干坤者易之门户衆卦之父母也干传曰有六时乗之位何也有天时有地时散而爲三综而爲一焉歌曰二八子兮三七亥四六戌兮五酉兊正九丑兮十腊寅十一太冲合卯内此天之十二时也又曰五更二㸃正九月兔鸡五漏四声彻三七平旦是寅时四六日出寅无别五月日高三丈地十月十二月四更二㸃如逢十一月四更初已上寅时明晓示此地之寅时也夫太阳之𨇠二十八宿一昼一夜行乎一度一年一周天有一分二釐焉星辰日月者东流也天道者西转也天一昼一夜而周天是爲三百八十有四度焉太阴者一月有四节自朔至于十五日有一迟一疾十六日至于晦亦一迟一疾不合则不爲朔不冲则不爲望其迟也日行十二度其疾也日行十四度七十四分半其平行也十三度三十有七分行道者必视日月行度𨇠次盈缩五行经纬爲之先也何也四时有节符五行有终数得其道斯明太阴之法焉太阴者何也离己日精也坎戊月光也故铅汞者干坤也干爲父坤爲母得父之气者成男得母之气者爲女干坤共生六子此之谓也六位者各以三十爲节二三而六是爲三百六十此三十辐共一毂之道也甲者十五日其月满干象夕见者也乙者三十日盖月之晦是爲䘮朋坤象也丙者八日艮之象也己者离也日也丁者二十三日兊之象也庚者二日得朋震象夕见者也辛者十六日平明见巽之象也壬者其虚位也戊者坎也月也癸者其虚位也此道也归乎土者也甲乙七终归于己庚辛七终归于戊戊己者中宫之鼎也于是成于甲乙终于干坤二体者乎日行黄道月行赤道刘洪曰干象有九道太阳者夏至极北而南出寅入戌冬至极南而北出辰入申天轮左转昼夜一周天凡三百八十有四度度爲二千九百三十二里有三十步冬至之后入于盈夏至之后入于缩易成子曰道其在斯乎铅汞者一也一者五行之始也大衍之数五十其用四十有九者五行也五行各有五五五是爲二十五焉天有五行地有五行二位相得而各有合共成五十此天地五行十二位三元阴阳气之极数周而复始者也圣人知一爲铅汞故抱一修行用四十九日而圣胎成乎地雷复之卦是爲五阴之下有一阳者也复卦曰七日来复其见天地之心是以人生四十九日而七魄全其死则四十九日而七魄絶此来复之数阴阳之极也天地者五行也而其生成各无偶数焉干阳物也配数以奇坤阴物也配数以偶五者生数也十者成数也生者相生也克者相成也铅汞者其通于阴阳者乎干坤者日月也日月者易也有易则有干坤有干坤则有易有易则有复卦故曰干坤毁则无以见易易者铅汞也有两仪则有四象有四象则有八卦若无铅汞则干坤几乎息矣昼夜十二时凡一百刻共六十分一时者八刻也惟辰戌丑未属土谓之四季每辰各九刻爲一时以四季辰各一刻分爲六十分以十二分配于四孟辰以二十分配四仲季辰以二十分留于本位故各八刻二十分爲一时每一刻得一百十五息八刻是爲九百二十息又分得仲季辰二十分成四十息共九百六十息此一时也岐伯曰一唿一吸是爲一息故分则算分焉刻则算刻焉时则算时焉息则筭息焉于是十二时共得一万一千五百二十息合于干坤大衍五纪极策之数者今因一百二十息爲之准则作一百刻自然契合昼夜十二时阴阳橐籥之大数者也阴阳之火候者一日所用铅汞者何如哉策衍大数八十有一日计炭一万一千六百六十四两共得一百八者凡一百八焉仍得八十一者一百四十四焉一年者三百八十四日除二十四气坎离运用有二百六十日计用炭五万一千八百四十两共见一百八者四百八十焉八十一者六百四十焉故一年之炭得九年之日三年之炭得二十七年之日一百二十日者一转也一年者三转也三年者九转也採丹有法焉以铅作钓故铅有钩有竿有浅有饵有钩无竿不能钓矣有竿无线不能垂矣有线无饵则鱼不出浮矣火候有炭炭者扶桑之木所烧而成也坎者子也艮者丑寅也震者卯也巽者辰巳也离居中而无所直焉坤者未申也兊者酉也干居中而亦无所直焉转而观之斯见天地六十四卦矣观月令斯见天时矣十一月之日在箕昏东壁中旦轸中斗建于子位之初也巫咸经曰斗在华盖之下其下有天罡星星之下有勾陈星天皇大帝一星在勾陈口中正对大帝星焉斗爲帝令其一曰天枢其二曰璇其三曰玑其四曰权其五曰衡其六曰闿阳其七曰瑶光斗有九星其二不见焉吾于是下爲坛三层上水下火者也易曰用九见群龙无首吉又曰云从龙风从虎君子进德修业欲及时也以成德爲行日可见之行也知进退存亡而不失其正者其唯圣人乎学者见之道如反诸掌矣十一月者复也是爲初九火起七两十二月者临也是爲九二用火十四两正月者泰也是爲九三用火二十一两二月者大壮也是爲九四用火倍之三月者夬也是爲九五进火者也四月者干也是爲上九亢龙者也五月者遘也是爲初六六月者遯也是爲六二七月者否也是爲六三三者皆当退火者也八月者观也是爲六四抽火可也九月者剥也是爲六五退火可也十月者坤也上六退极者也此水火之要欤易成子歌曰铅汞干坤事似麻更于何处觅河车九流只会砂抽汞仙者能烧汞作砂道枢卷之十二道枢正统道藏三家本四十二卷太玄部道枢卷之十三至游子曾慥集指玄篇纯阳子曰道源既泮以生有象于是有玉清圣境焉元始居之其次有上清眞境焉元皇居之其次有太清仙境焉太上居之其下有太无之界太虚之界太空之界太质之界太质者天地混沌之初其色玄黄如鸡卵悬于太空南宫飞仙日进十万八千里历八百劫不能出境界之外夫惟知玄之㫖则一超入乎三清矣混沌者犹人受胎之始也三百日而形生人矣吾之丹三百日而气生神矣天如覆盆地如盘石阳生地中暗负阴体不入于纯阳之际至天爲难也阴生天中暗抱阳质不入于纯阴之外入地爲难也冬至而阳生积十有八旬而至于天夏至而阴生积十有八旬而至于地一升一降周而复始达此者可以等天地矣天地相去八万四千里人之心肾相去八寸四分则传送升降之理一也日月其广八百四十里日行乎干月行乎坤日得月魄而清月得日魂而明清明者其气也精华者其质也阴阳者其道也乌兔者其象也卯酉者其路也昼夜者其度也交会者其用也吾法诸日月可以閲浩劫矣肘后三关其犹海外三岛也不出三岛不得谓之仙矣不出三关不得谓之道矣背飞金晶以入于顶不止还童而又退火抽铅焉洞天者上不在天下不在地其在虚无杳冥之际乎周以十二山有上中下三等其数则三十有六也其犹人之神宫上田焉返复二田气与神交则吾之洞天也夫道生天地而人亦道之所生也顾爲七情乱于内六慾诱于外重楼浩浩而生于上金龟续续而泄于下吾之气也八百一十丈九九而损之始乱而病弱而老絶而死矣生不能养盛不能聚散不能收衰不能补爲可哀也吾有龙虎焉非肝之青龙肺之白虎也是出于水火之中者也纯阳子曰吾得子崔子之言而后知龙阳也出乎离虎阴也生乎坎二者会而爲道本焉其故何也五行不顺行虎向水中生五行颠倒术龙从火中出焉龙者心液正阳之气也虎者肾中眞一之水也是之谓玄中之玄眞阴阳之粹质在人则生人在己则生神者也心液之火者非存想之虚气也非唿吸之妄用也吾有眞火三焉心者君火也其名曰上昧肾者臣火也其名曰中昧膀胱者民火也其名曰下昧聚焉而爲火散焉而爲气升降循环而有周天之道其数二百有六十铢而有周天之度焉天之气五日一加者气之候也吾之修錬五数一进一退者火之候也纯阳子曰以火养黄婆黄婆者脾胃之余气也海蟾子曰火神不可使之飞也金晶者肺之精英之气也方传在于肾造化未尽输于泥丸之宫故曰肘后飞金晶也还丹者非物也非色也三田之丹也还者既往而有所复归也三田者气所生也气藏于中田而生神神藏于上田既藏而不可失也火之候历乎三百日而不差则内丹成而纯阳生以錬五藏于是五气斯成神而升仙矣又何必颛颛于还丹始固其形哉还丹者固形者也其亦有时而不固矣木之既济爲炭炭之寿百年土之既济爲砖砖之寿千年而况于人乎达眞仙之道用功不已则可入于大道錬气而成神矣夫欲内观起火以集神者有丹而后可爲也无丹者徒妄想而已錬神合道道既成矣则静坐默想从心地涌起数足则自然弃其凡躯而上升矣火以錬丹火至则丹凝结矣以之錬气火至则神显象矣火足神灵自然与道合眞静中若飞焉及乎神合道成忽然化爲火龙飞上天门始乎一步二步次乎三里五里入而未出形神俱妙者也出而不入弃质升仙者也夫调神出殻有効矣不可寄躯入而不出循游往复传道度人功行俱全则入洞天者也归根篇正一先生既得天隐子之书读之三年而悟修之三年而身心闲矣复逾三年天隐子吿以存想之要而后知归根之妙焉正一先生曰人之根本由乎丹田而生者也能复之则长寿矣故曰归根复命焉观夫灵识者本乎理性性通则妙万物而无穷故曰成性衆妙焉吾能知夫唿吸由气而活故有吐纳之诀津液由水藏而生故有嚥漱之方思虑由心识而动故有存想之要若夫荣衞血脉者寤则行于外寐则行于内寤寐内外更相养然后能致和平矣时自子而至于午先平卧焉展舒其四支次起身而导引使喘息调而定矣乃扣当门小齿而小鸣后扣大齿而大鸣以左右手摩其面俟耳也目也暖畅焉复端坐蟠足以舌搅于华池俟乎津液之生而漱之默计其数及于三百而一嚥之每其嚥也须唿定而嚥嚥毕而吸如此则所吸所嚥皆顺下于丹田矣凡子之后午之前食消而心空可以漱可以嚥无计其数意尽则止焉于是五日爲一候焚香静室存想其身从首至于足自足至于丹田泝上于嵴脉入于泥丸所想黄气纷然如云直贯于泥丸想毕则复漱嚥焉而以左右手掩其耳搭其脑如鼓之声者三七焉伸其左右足端坐俛首极力直颈左右手握固叉于二肋之下接于腰杴之骨旁乃左右耸其肩闭息顷刻俟其气盈面赤则止行之者七则气从于嵴脉上彻于泥丸矣此修养之大纲也于是又有要妙焉吾与天地之眞气宜契而同运吾能识气之来辨其所往可以与天地长久矣其法起于冬至子之时一阳始生或迟或速俟其气来则运吾之气适与天地之气皆作次之日复候此气而消息焉此神仙至精之道也三百有六十日运其气适与眞气合其行之至于二三焉则体益清和久习之则神仙不难至矣鸿蒙篇鸿蒙子曰国犹心也心无爲则气和气和则万寳结矣心有爲则气乱气乱则英华散矣游玄牝之门访赤水之珠者必放旷天倪囚千邪剪万异归乎抱朴守静静之复静以至于一一者道之用也道者一之体也一之与道盖自然而然者焉是以至神无方至道无体无爲而无不爲斯合于理矣故得其道者见造化之功赜鬼神之妙而无所不变焉粪虫变蝉腐草变萤雀入水变蛤雉入水变蜃田䑕变鴽鱼变龙此其小者耳其大者人可以变仙也吾尝观天地变化草木蕃蔓风云卷舒日月还转水火相激阴阳相摩仰观俯察远取诸物近取诸身着还元诗百篇摘其要者十有二其一曰初九潜龙向一阳分明变化在中黄才逢大吕吹天火敢见蕤賔履地霜坤母若来相制伏震男争敢放颠狂仙翁秘密曾留语认取金丹水里藏其二曰一回搜玉上崑崙足蹑玄关衆妙门百谷水朝沧海主九天星拱紫微尊轮回日月阴阳斗运动璇玑造化根昼夜周而还复始婴儿从此命长存其三曰昨朝姹女启灵扉果见神仙会紫微满殿星辰环匝位两轮日月往来飞冬冬天鼓连空响灼灼金花照地晖三洞眞人相见后玉皇齐赐六铢衣其四曰老子明开衆妙门一开一阖应干坤只于罔象无形处有箇长生不死根密密勤行神暗喜绵绵常用命长存忻然了达逍遥地别得嘉祥及子孙其五曰元君端拱坐玄都三叠胎仙舞八隅寳殿地全铺翠玉琼楼帘半卷眞珠山河不动藏玄鼎日月推移入小壶变化一阳天地动太平因此妙工夫其六曰一颗珠中世界宽自家灵寳自家观杳冥里面三才合恍惚之中万化安阴鬼莫知安海底火龙般去上泥丸仁人修此玄玄事上帝征封碧落官其七曰自家神气自家身何必区区问外人这箇形骸俱是假只因修錬得成眞流年迅速桃垂实浩劫移看海化尘寻取丹台天上路恐君白首转因循其八曰空山独坐自闲闲得道甘归寂寞间黄髻老翁开地户雪衣女子把天关烹煎神水三层鼎玩弄玄珠九曲湾莫问吾家生计事醍醐一味疗衰颜其九曰西庚东甲虎并龙二物从来不见踪天地配爲夫妇位刚柔合作坎离宫云雷造化三千数水火飞腾十二重此箇无爲功莫问玉池一朶白芙蓉其十曰十二时中子作头抽添运用勿停留法轮有象从南转神水无涯向北流姹女捉乌归绛室婴儿驱兔上琼楼但知守一含元气莫问沧溟几度秋其十一曰道在丹田达者知分明悟了更何疑干男自逐龙潜坎坤女须随虎隐离但守清虚除嗜慾自然恬淡合希夷仙经不是闲言语看取千年胎息龟其十二曰自出红尘隐洞天五云堆里种芝田灵龟共饮华池水玄豹同藏碧谷烟明月清风何用买玉针金线每闲穿时时缝补爲囊橐收取还元一百篇唿吸篇至游子曰昼夜百刻其一刻当一百三十五息焉故昼夜爲一万三千五百息至夫日出东方其脉一周而复更始者也故唿吸四至是爲一息学者谓息爲气气爲命眞人之息则以其踵是何也斯贵其深者欤扁鹊曰唿出心与肺吸入肾与肝而脾居于中于是唿吸之间而五行备矣吾尝闻樊大君曰复元气之应常以减息爲候心源湛然其息自减故自减息至于无息自无息至于定息定者不取不挠无爲之定也于是复元归根可以住世矣凡人以有息爲常圣人以无息爲常动而有息静而无息有息无息出入自在故有息者妄也其要在乎谨其休而已于是有三应焉其一应则爲一百日有事无事皆减是爲元气渐复尘虑日除虚恬日增其二应则爲二百日忽忽自止是爲元气将定不食五谷不嗜五味无大饥渴其三应则爲三百日兀然自住是爲元气归根饥渴不至寒暑不侵寿齐乎天地矣夫减息住气皆以无息定气爲成功焉若独行减息则其功迟矣专行住气则难以至于无息矣若夫开通百关兼行减息则元气充盈其功倍之或问曰谨其休止亦有渐乎曰其谨有十九曰不减息曰小乏曰大乏曰小醉曰大醉曰慾曰怒曰惊曰忿曰欢曰哀曰惧减曰劳曰倦曰躁曰烦曰饥曰饱与夫饮食触犯寒热过差风湿所及起居失节言语散杂思虑烦多此皆减损元气者也夫人受天地之气故唿吸出入与天地相通是以通彻则生壅滞则死唿者出气也受气于五藏六腑唿出其藏腑之气归于天地是以一唿出气其脉上行三寸而出即以口吐旧气以受新气焉吸者入气也吸敛天地之气归于藏腑是以一吸入气其脉下行三寸逐其藏府之宿气焉唿吸不等失天地之调气其所以生疾者乎樊大君之论岂不妙哉枕中篇孙眞人曰大道有盈虚人事有消长养生者宜知自谨导引行气之方焉夫百疾之生以夭其命者由饮食不节不能谨其微也夏至之后逼秋之分肥腻勿食酒浆勿食蒜勿食猪肝犬肉勿食五辛勿食瓜梨之实勿食养生者寡念也丧生者多思也其要在乎和心损虑去喜怒除驰逐谨施泄秋冬尤当固藏者也若或有疾则返舌塞喉漱液嚥津瞑目内视使心生火想其疾之所在以火攻之疾则愈矣甲子甲寅庚申八节晦朔当燕居独处冥心专精以去其欲日在亥子勿弃唾勿亡精勿失气入山未至百步而却行然后登山衆邪伏矣百毒匿矣导引者当以左右手摩其尺宅使之极热则有光泽行之五年色如孺子蚤起平气正坐先叉手掩颈仰首视天颈与手争力爲之可以使精和血通风气不入矣屈动其体反张其四支宣揺其百关周帀皆热疾永除矣仙之道有三曰保精曰行气曰服饵皆由浅以至深者也其大要在乎胎息而已胎息者不以口鼻唿吸者也夫善用气者其嘘也水爲逆流焉火爲灭焉勐鸷爲隐伏焉疡肿爲消焉或卒然有疾则吞三九之数可以差矣行气之法处于密室瞑目闭息置鸿毛于口鼻之上使之不动可也于是耳无闻目无视心无思以渐除之而已夜或有悸则存日月入于明堂而百邪自去矣内想篇涓子曰立人之道其身如桎梏焉其情如赘疣焉知其然也故爲修养之方彼吐纳嚥漱按摩採取云者皆小道也古先至人返老还童太一含眞盖有至要焉吾尝錬神育胎而行内想之法而已安坐于静室而冥心焉以左股加右股之上左右手俱下虚其身如三足之鼎于是想其左肾爲日右肾爲月日中出白气入于精海之内变而爲赤矣月中出赤气入于精海之内变而爲白矣二气交合凝结眞气而成婴儿莹然如玉视吾之形惟肖其始想如卵焉百骸俱备以渐而滋长跪于精海之中左右手交叉出入于顶门离于其身周游自如可以逃天地之数矣道枢卷之十三道枢正统道藏三家本四十二卷太玄部道枢卷之十四至游子曾慥集心镜篇玄和子曰铅眞则丹成而圣且灵矣是以古先至人惟论铅汞而未尝及四黄八石也夫铅汞者用之于五行成之于四象乃阴阳元气感通自然之道者也犹人之受赤白之气以结胎气足则聪明不足则顿顽矣是不可以不知龙虎焉虎者银也其含于铅欤是以爲水也金也龙者汞也姹女也木也火也金出于水水生于木木生于火火生于土道在其中矣铅含五彩汞吐三花二物合璧其名曰河车者乎魏伯阳之伦着参同契以言大易顺取五行发天地之机以明大还之道焉其㫖隐而难知故学者莫能究夫铅汞也知铅汞而不知火候知火候而不知炉鼎知炉鼎而不知消息升降不可以语道也夫心者丹之源也心不契道则虽得玄祕吾未见其能成也参同契曰植禾以粟抱鸡覆卵盖言非其类者难爲产焉陶眞人曰砂产于汞金生于铅亦明其类不相杂也语曰汞生水银死铅困灵芽生其论至矣还丹者何谓也伏火而不失其本体者也九转者九易其铅之气非九錬也故至药者阴阳化气而成非礜石𥐻砂硫黄制伏而爲之者也若夫非其类而入之则其毒足以害生矣愚者以药制伏其汞使伏火而死谬矣故语曰眞铅不变色眞汞有神力盖不得眞铅之精气则恶能成丹乎是以黑铅入于火则爲灰烬而已孰爲还丹之妙乎其在三一者也龙虎之璞天地之精不用其药而用五行此至人之论也惟汞者太阳之精南方之正气也得阴阳水火以制其变乃居青帝之首是爲木之精于是乎木生火而自含至灵之药焉铅者北方黑水之精也其化西方庚辛之金于是乎金生水水生木二物相配而爲神丹焉昔者刘玄穆事魏伯阳疑而退悔遂至夭死徐景休积勤不怠遇师授以金丹居于太白之山逾千余岁信与不信之効也近代谢冲玄苏耽皆服金丹而爲仙则金丹之功也参同契金曰以砂爲主禀和于水银变化由其眞终始自相因不用药而用五行天生牙自然体白马牙眞丹砂卯酉二分和二家也淮南錬秋石黄帝美金华黄芽不是铅铅非眞丹砂伏火錬成一家巡火经九转自然成黄芽花白药红灵汞秋石自相同孤阴不独化寡阳不可成本来清静质自有变通灵龙虎相逢遇何时不相顾白液共相吞爲夫亦爲妇变化成黄芽逐时依后土若了紫河车自然升天涯莫錬枯铅汞抛功似土尘天地日月中灵物号金公金公不是铅须向铅中蒙白液炉中火黄芽变渐成忆初相见日难觅水银形阳极生阴火火衰阳气并自变紫河车服食乃长生于是一月而白液凝其状如雪二月而凝酥结三月其半合蕊犹如垂珠四月二物抱持犹如㸃血五月飞腾恋母其声呜咽六月行至于紫宫其气欲絶七月乗阴受气手足拽矣八月欲成其藏腑含乎凝血九月㸃残朱皮而长毛发十月子母分离母困子全其颜变乎白雪更当温养之于炉焉故曰阳起于复阴起于遘炉寄于中央土寄于戊鼎上下互相凑固守之物无使走消息不失看节候有时龙虎相奔骤阳极于干阴极于坤四象宜分六十四卦循于中尊龙虎相啮而相吞五行定位其中存水火爲媒陶我魂阴阳育我明晨昏八节运移有寒温于是渐变黄芽根日月相催感母恩因之结实立其门千秋万岁生子孙此参同契之玄微者也玄和子曰吾则有鼎卤之诀焉鼎卤者天地之象也其魂在于三五而已下有朱雀上有玄武其中隔乎天地此阴阳之法也阳生于复九转于干阴出于遘水从下流者也火盛则侵阴阳衰则归土不知此者何以伏龙虎乎二气者子午也一伏以制乎一飞于是下有赤龙上有玄武赤龙从铅者也黑虎则从汞者也循卦以合于阴阳十月脱则胎矣故知化金须金者也变土须土者也金丹之存在于神水华池大丹之祕不过乎参同契古歌曰白汞生丹砂黑铅生黄芽其中数九九九变成三花修至紫阳宫黄金无可夸但得金公合眞汞修成金液紫灵砂玄和子曰用铅勿使铅居汞中漉尽其滓乃可修錬暂假铅爲相而已故大丹之源不离乎眞铅眞汞神符白雪焉将服神丹择八节甲子上会之日先去有爲之心修无爲之体更能辟谷调气收视返听即羽化可致矣歌曰铅本是金公金公得铅发学者放金公金公即成拙流珠爲姹女得火自然飞忽是金公制相怜同所归同行复同坐终日掩双扉仍被阴阳化随之变所依二性皆归土三花气不移行到紫阳宫共变黄花蕤八月看应易终年色紫辉此汞名眞汞安能更解飞女娲錬得五帝气变化成精补天地三十六算世应知七十二石列其位天得一而成地得一而方木成炭而不抛河车便向铅中取姹女还于汞内寻太乙出药彭祖尝固济精研使坚密一文一武多踈失下灶唯铺大海盐炉中少用扶桑日紫烟浓碧喷人香虾蛤鱼鳞透日光要知魏伯升云去勿如嫦娥入月藏玄和子曰是固然矣不可不知卦气火候焉十一月复卦也其初爻者一阳所起首春之象也于子之时运符节转天罡以行火者也修其金鼎清静斋心如对玉皇白虎青龙俱在于鼎白虎能制青龙青龙始腾跃矣十二月临卦也二阳之生火候渐盛赤龙之象也青龙升降如雨之飞焉炉形如蓬岛于是有退水进火之候炉有门有扇潜扃以避风其要在于知晦朔干坤之数配合铅汞方可入鼎矣调其火候始可立功矣正月泰卦也二气于是均平鼎之青龙渐爲三阳之所逼腾跃甚矣龙虎在鼎更相啮食听其吟啸如婴儿之声则停腾火火盛则发雷电之震渐行武火焉卦至于泰则春令尽矣扃鼎之北户武火炽矣二月大壮卦也其爻是爲夏之初火渐用武火焉阴阳之气巡其节符于是其鼎轰然如风雷而铅汞涌矣闻其水滴火激则青龙稍困而丹稍成矣三月夬卦也非久变乎纯干则行火益武于是青龙白虎自制伏矣鼎之上有紫粉四旁有红芙蕖焉四月干卦也六位既终而爲阳爻是爲大炉炎光者也于是武火尤赫赫焉此火极亢龙之时白虎啮尽青龙而亦困伏矣雷电寂然鼎空而无声内外调燮海水俱竭冝加爱护盖将入于午位南方离之九宫也歌曰圣人夺得造化㫖手搏日月安炉里微微腾倒天地精攅簇阴阳走神鬼日魂月魄若能识识者便是神仙子錬之饵之千日期身之无阴那得死盖谓此也五月遘卦也一阴始生是爲丹者太平之候也离宫之火二界同符而仍旧焉鼎中云雨已止其中芳香红鲜如春之和夫自十一月还其阳至于五月复返其阴此九还七返之自然者欤六月遯卦也阴父渐生归于坤西南之地而得火收铅是爲秋焉炉之上有海水焉入阴则增之至阳则减之置刻漏于室以测时候其丹至于斯时也盖已满于鼎其红如霞夫二阴既生则龙虎无忧其失矣七月否卦也三阳已退复归于阴于是黄芽结花水海之增半焉然则一室之内运用乎干坤权握造化及丹之成如天地之生万物者乎八月观卦也卯酉者天地分中之位者也故酉之时採之之要也九月剥卦也五阴已还于是阴阳将全矣阳火渐退上水复增澄静而不动一岁之终也孰知大还丹者从无中以运有以一爲基于一中取一自然而成者乎十月坤卦也其位既周其火已微是乃纯阴结实之时也于是祈元斗祝太丘以保其鼎惧夫邪气之侵也俟乎星火自烬炉鼎俱寒然后开焉鼎之上有紫粉而光明乃谓紫游之丹矣何以爲三五一之要欤曰坎宫有主其名曰玄母其藏青龙南方使者能变通焉偏损木之精以归后土混沌之时配以夫妇俟夫阴尽而化纯阳其寳飞昇可以採取焉其採有时其取有日食之三年于是牢固而爲长生之主矣胎息篇身毒之国有至人曰寳冠能胎息之方故其形未尝衰菩提达磨闻而往问焉曰震旦诸国其人不任寒暑以损其眞气以致灭亡吾将东游愿得胎息之方以振之寳冠安坐吾语汝夫人之始生本乎胎息者也神识与精合和而凝结焉日月变化而成形其形初成则神依形而住故神无形则不住形无气则不变气无形则不立故知神形者受气之本也气者养形之根也三者和合然后出处于世矣方其居于母胎偃伏于脐之下混沌三月玄牝具焉玄牝既具如瓜有蒂潜注母气故母唿而唿母吸而吸绵绵乎十月气足而形固神全而识备于是乎解胎而生矣生之十日而倩见乎外焉变婴爲孩指顾喜怒先眞后伪已失其道矣况乎意逐于外縁目眩五色耳耽五声鼻惑衆香舌贪多味身恱柔温意藴喜怒运神役智间不容息昼夜奔驰而不止淳朴之性荡然离散矣于是形枯发秃气丧神衰寒暑相凌而不能御其何以能长存乎圣人于是知五行精气以成其身故修五行精气以补之反本还元以握胎息之机焉心静则神恱矣神恱则福生矣何也神者气之子也气者神之母也神用则气养矣气絶则神亡矣夫欲长生其在神气相合而心不动守于内息神不役于外无去无来无出无入湛然常住故玄牝之门者长生之户也加之以外物不思也外色不视也外欲不耽也外味不嗜也常自内观心炽不散神合于气还乎五藏六腑之源至其久也神气乃明照彻五藏通于四支凡人之唿吸出乎咽喉之中圣人之息气存乎气海气海者在脐之下三寸其名曰子宫元气之根本也是吾之眞一之气也夫能守之绵绵不絶是谓返朴还元肆气凝结不化不散五藏六腑坚而不损形体以之不坏神识以之安静长生之要也是以形者气之宅也神之主也主不知守其内而役于外则宅虚而坏矣况夫无一息住于气海者乎圣人以神气爲宰御焉唿吸而下彻乎涌泉神气凝结补于气海矣唿吸而上应乎九天神气凝结而填于脑矣上填泥丸下补衡端二景相通可以却老矣若夫唿不得神爲宰焉吸不得气爲君焉一息不全则伤于胎息矣故神气不相合则不能结于子宫者也神能御气则鼻无出息是爲眞胎息者欤鄙夫者根境相对而生情爱乃骛于淫欲精气下泄身乃枯朽故日无涓滴之益而时有畎浍之决丧其性命之宗惟神与气合子母相守随其唿吸上下而散补三宫则精魂不散是故定者不死之根也心者气之主也故气者从心者也心行亦行心运亦运乱则乱定则定忧则伤烦则谢是以圣人不体不用不役不住不定不乱自适其适内妄悉除此长生之本也如是常思受父母之遗体名曰胎息既而具乎六入五藏六腑骨肉筋脉皆资乎胎息而得增长焉胎息之根源不出不没状如鸡子色犹水精由念而有动转之时内气不出意因其发而有去来掩心引颈如是爲主去来之外形者也其名曰鹤形焉亚腰实腹是爲动转之内形者也其名曰龟形焉以意引之勿由吐纳勿在握固二者玄牝之门常宜闭之使气周于身焉先入静室趺坐犹入定焉身不动揺想其胎息如云雾如燎炉之烟如莲本之丝以意引之周于四天息脉条畅次引其气灌于泥丸复引其气集于舌上搏而錬之想如鸡子吞入于腹不可差焉使五藏六腑承其津气而悉坚固于是其体光润此胎息游遨于其身之中者也如其饥渴则时嚥之以意送之莫计其数可也饱则休息焉病痛所在以意攻之既愈则已焉行止寝坐常存乎胎息胎息不散或五三年功乃大成若夫气下则勿止之止之则成疾矣其功既成不必静室任意修錬常想其身犹如蹴鞠焉内气充满则四支轻健矣于是又观吾身也吾心也吾胎息也渐至于长大同于太虚其初想吾身如月焉坐一室则光满一室矣居一城则光满一城矣游一国则光满一国矣至夫周乎十方虚空而不见吾身吾心与唿吸胎息纯一虚空无想无念湛然寂灭如是观已复如前观由国至城由城至室渐复成小于是加精进焉欲游于他方则惟一念而已欲隐其形意发则隐矣生死自如食与不食不相爲患斯道之成也故调神如婴怡怡如如寒暑枯荣而形神自平矣息与神合如熘璃器中有金像金像者法身也瑠璃者根形也故镜明而法自形矣水清而影自停矣天食者滋神者也地食者滋形者也含灵抱实神气斯自灵乎雪山之妙药自顶而生者也行一空昧体轻神怡于是血化爲乳骨化爲琼矣故曰天道之精杳杳冥冥神不见神形不见形即心无心即形无形心尚不有而况于外哉道枢卷之十四道枢正统道藏三家本四十二卷太玄部道枢卷之十五至游子曾慥集圣胎篇紫微太一曰夫穿关透节之用非屈伸导引则无以流而运之克寒泻热之用非吐纳呵吹则无以平而出之荡毒实清之用非皷饮漱嚥则无以湛而凝之还精採气之用非雄雌交合则无以走而上之结胎分形之用非蚌消龟息则无以任而诞之降魔杀尸之用非密机圣化则无以消而灭之此六者登眞之梯航行道之轨辙也凢挽引吐纳行气烹錬结胎存神皆须净吐咽门仍先定闭其口任息于鼻鼻微开则客风入之致八邪之害故一气失则元气互乱矣闭口定息使左右足并立散手左右前后摆凤翅者九于是对心交叉十指缓缓引力直伸胸前俟力极浮浮引力直耸首上其名曰起天焉俟力极引上东西行九拽又自首上展力叉十指浮浮托空并腰嵴引令端曲下过于膝按之及足其名曰立地焉俟力极进退腰身九擦其足上如是者三然后正身定息日如此法可以开乎三百六十关节八万四千毛窍行之久则补肾堂止遗精腰嵴壮而颜光泽矣可以益一纪之寿焉闭口而坐展左右足对心交叉十指缓缓引力直伸腰前俟力极又浮浮引力直耸首上俟力极引上东西行九拽又自首上展力叉十指缓缓托空引其腰令端曲下过于膝及于足跟力极乃止如是者三其名曰怪栢蟠龙焉然后正身盘坐定息日如此法可以泻胞之积水散颈䏝之阴气明七窍利三关梦不恶目不眩行之六年改枯成少矣闭口盘坐直行攀拳于胸前如握弓之势左右托开前手如托太山后手如抱婴孩右手擘退其絃缓缓尽力挽开如满月焉然后力极转而腕节左右各三其名曰挽射此法能开大椎之关畅龟蛇之穴内通缝阙流达上焦可以目不赤喉不痼口不疮顋不痄背不痈行之六年万毒莫能攻矣闭口盘坐缩赤龙之尾铺左右手背于胸腹间浮浮翅飏而合摆其数二九其名曰苍鸦鼓翼此法能开胸背七十二骨散五内之邪气通凤凰之关转助脾轮以消水谷壮眞元于胃脘畅和气于四支行之九年力暴勐虎矣闭口盘坐痛擦左右掌俟其热分摩二目摩之热稍息自其大眦入力拭向其小眦其数一九用力于目中一开一阖以作闪电其数一九其名曰磨镜闪电此法能上烧二目除阴风止宿泪抽肝之冷毒下注于水蔵其热如火神关调和胎元温暖三尸败坏九窍流利散六府之积浊发丹田之烈熖去漏精止湿囊行之九年金精石髓对境无刚阳之动矣闭口盘坐中印拇指固拳于股窠之间私供身内万灵帝坐龙殿肃静身心俨若大受朝之仪于是鼓顋先扣前门十过次扣后曹二十六过其名曰击磬集神神不集则心帝飞驰至神不栖阴魔动揺而圣功难成矣吐纳六气者祛寒热浮疫外疾决壅入通而已大冷则反克之可也以金克木木克土之用转其六字以反克而发之病藏阴毒斯除矣大热则毋泻之可也以金生水水生木之用转其六字以反泻而平之病藏热毒斯除矣若夫浮寒浮热惟以本六字从九至九如法吐之其行之之时背干面巽解带盘坐合口一吸其清开口一吐其浊者各九过吸者使微微自鼻中上入于脑复自首后二十四节节节下归于丹田而止即觉胃中一道浊气直升于咽门从口而出不可使耳有所闻焉此谓纳清出浊者然后观察所病由何藏若目睛赤面热𠸺呕是爲肝之浮热于是合口瞑目叉手以想其肝自肝中吸吐嘘者三九过合口漱液满则嚥之三九过自咽门胃脘直送入于丹田如是者三五过则热消矣腰嵴酸疼四体无力面黄喘急溲溺无度加以漏精遗沥恶寒盗汗厌食羸瘠其梦多感此肾极冷而败者也行之如前法吐纳一九过肾本当用吹今用脾之唿者以反克之如前吸吐用唿者三九过送至丹田者其数三五则阴消阳元壮矣凢有疾者惟依生克本而行之则无不愈焉何以谓之阴阳之复乎子之卦曰复其星曰危虚丑之卦曰临其星曰牛女寅之卦曰泰其星曰斗箕尾卯之卦曰大壮其星曰房心氐辰之卦曰夬其星曰轸角亢巳之卦曰干其星曰翼午之卦曰遘其星曰张星未之卦曰遯其星曰井鬼柳申之卦曰否其星曰毕觜参酉之卦曰观其星曰胃昴戌之卦曰剥其星曰奎娄亥之卦曰坤其星曰壁室此可以观天矣何以爲金液内丹乎曰于子之时起功自复卦一阳爲始焉毎一爻直五日凡行一阳爻先闭三十息三嚥津故曰一嚥三嚥圣人䂓龙行自有虎相随此之谓也行一阴爻则闭三十息三嚥气于是阴阳实矣五日行二卦三十日行十二卦至寅而终盖三百六十日一周天者也子至于巳六时阳也左行至巳而终干焉午至于亥六时阴也右行至亥而终坤焉干坤终则再起于复矣若夫九还七返者大而一年小而一月统之则一日可也还者还转之义也此金丹于鼎流转还返者欤子时夜半起于甲子甲子乙丑时以金爲气焉故干刚坤柔干属金也又阳物也父也男白女赤自然之道也朔旦甲子时震来受符震长男也一阳爻则进阳火以金爲气金之成数九九转者圣人隐金之名者乎自午至亥阴也一阴爻则进阴火一阳爻退其阳火于是巽来受符巽长女也七者火之成数也以火返于金则乃七返者也圣人盖亦隐火之名焉或曰水火之用其故何如曰十一月用火二两十二铢用水十二两十二铢十二月用火五两用水十两正月用火七两十二铢用水亦如之二月用火十两用水半之三月用火十二两十二铢用水二两十二铢四月用火十五两无水不加矣五月用火十二两十二铢用水二两十二铢六月用火十两用水半之七月用火七两十二铢用水亦如之八月用火五两用水十两九月用火二两十二铢用水亦如之十月用水十五两无火不加矣十二州十二分则皆自寅起焉泰者幽州燕之分也大壮者豫州宋之分也夬者兖州郑之分也干者荆州楚之分也离者三河周之分也遯者雍州秦之分也否者梁州魏之分也观者冀州赵之分也剥者徐州鲁之分也坤者并州卫之分也复者青州齐之分也临者扬州吴之分也元气篇夫人禀天地元气而生者也一唿一吸内外之气应矣气有六曰心曰肺曰肝曰脾曰肾曰三焦爲之主焉能服是气一年通矣二年行矣三年功成其凝玄珠于丹田矣气者何也虚无自然无爲之道也心者无爲者欤盖惟不动则不起于内而外不入矣内外安静则神存气和元气斯至矣于是五脏滋润经络流通津液常生矣然后五味可远则不饥渴三田成而骨肉坚实返老还童矣故气之化也始爲血血爲精精爲髓一年其气易矣二年其血易矣三年其脉易矣四年其肉易矣五年其髓易矣六年其筋易矣七年其骨易矣八年其发易矣九年其形易矣其神三万有六千皆化而爲仙矣夫五藏和津液生三焦通气而不壅此之谓琼丹焉神者无形之至灵也神禀于道静而合于性人禀于神动而合于情故率性则神凝焉久则止极则迁止则生者也迁则死者也其故何哉情之所移非神之所使也夫服其气必静以内观而过于太始太素太初太极太高焉于是元气下从其顶门至于涌泉计其息之入忘其息之出元气随其意而达于三田周流不已而如水焉久视之方也血脉篇凡人内有五藏应乎五行焉肝者木也神曰青龙其气从乎嵴腠之左上入于目其化爲泪泪者眞木也余气流入于左之上腭是爲玉液琼浆焉肺者金也神曰白虎其气从乎嵴腠之右上入于鼻其化爲涕涕者眞金也余气流入于右之上腭是爲金液还丹焉心者火也神曰朱雀其气从前腹之左上入于舌之下却入于心其化爲血血者眞火也余气流入于左之舌下是爲神水焉肾者水也神曰玄武其气从前腹之右上入于耳却入于肾其化爲精精者眞水也余气流入于右之舌下是爲华池焉脾者土也神曰勾陈其气从后嵴腠上入于脑其化爲涎涎者眞土也余气流入于左之上唇是爲黄芽焉于是乎复有四象一曰全翁者肺中之唾属乎纯阴者也何以谓之金翁欤上有金液还丹中有神水华池与夫黄芽和合而爲阳所谓上阳而下阴者也故曰金翁譬如日焉日者纯阳也中有三足之鸡属乎西方之金外阳内阴者也二曰姹女者心中之血属乎纯阳者也何以谓之姹女欤上有纯阴之唾其中有阳故曰姹女譬如月焉月者纯阴也中有蟾有兔属乎东方之木外阴内阳者也三曰婴儿者肾中之精属乎纯阴者也何以谓之婴儿欤譬如男子焉纯阳之内而有纯阴之精是爲阳中有阴以二仪言之坎之男离之女也四曰黄婆者脾中之涎属乎阴者也何以谓之黄婆欤上阴下阳无阴阳爲之匹配是爲孤阴者也身有七寳亦知之乎或曰何也曰津也水也唾也血也神也气也精也鼻之气入者属于肝出者属于肺口之气吹者属于肾呵者属于心怒之气属于膀胱喜之气属于三焦意之气属于脾上出之气属于小肠谷之气通于下元此九天之眞气在于身者也心者离中虚爲火焉胆者巽下短爲风焉肝者震两仰爲雷焉小肠者坤六断爲地焉肺者兊上阙爲泽焉大肠者干三连爲天焉肾者坎中满爲水焉膀胱者艮覆椀爲山焉又吾身之配于八卦者也修道者冝亦有考于斯焉调气篇嵩岳仙人曰錬质者当居于幽室其枕二寸其牀三尺荐软地燥衣服适寒温之宜仰卧坚膝闭目勿张口舌拄上腭手握二乳扣齿集神此学道之所先务也欲行正气先调关节使之开焉降魔者六七虎视者五三二目东西顾左右拳互举于是熨目㧞耳引其手前后托而后拭其面此消息之方也行气之初或三焦未通嚥气不下在于上焦懑而不泄于是先学调理其气则浊气散而清气自荣矣其要在乎知门户之出入焉鼻者天门也口者地户也入天门出地户则爲顺气反此则爲逆焉故逆则壅塞顺则宣通此阴阳之理也既知其逆顺而行之则鼻引以纳清口吐以出浊浊者因其藏出之何也人食五味各主一藏又有六腑之气同臻一门而成浊气何以察之夜寐口合则五藏壅在于喉及寤则大呵吐盖有重浊衆恶之气矣故行气服气先呵去其浊然后爲之或口干舌涩颊无津液喉痛而不能食者热之证也须大开口呵之十气二十气即叩齿七八过转舌漱华池而嚥之又任其喘息之自然出入调之三二过又呵之既已复调其息俟其热退乃止热退者何以知之喉之中清水出甘液生者是也夫气者出于心心邪则气邪矣心正则气正矣使之举手动足喜怒哀乐莫不由于心心之动念莫不由于气是以气全则身安气亡则身灭医师按其脉而知五藏四时升沉之候况吾能察口鼻取舍斯须不令出入者乎故当以六气唿之夫胎元者身之主也六气者祖宗也天门纳之地户吐之徃来绵绵喘息调焉于是三田清静玉液自兹盛矣午之前子之后分其阴阳叩齿以集神一嚥再嚥者皆三焉战于十二玉楼矣水在坎中其转并沥沥焉三十六息者一时也十息之中而一饵之久则延年矣呬主于肺肺属鼻或气不和及劳热皮肤创鬲上热可以用之呵主于心心痛壅滞口舌干澁及诸邪气可以用之大热则口大张小则小张吹主于肾耳聋腰足寒弱可以用之唿主于脾气微热不和腹胀食不消可以用之嘘主于肝目昏而翳赤而澁可以用之唏主于三焦三焦不和胆多惊可以用之五气者各主一藏一气主三焦焉六气者又有佐之之法其嘘也则目瞋睛焉其呵也项后手叉平焉其唿也反托前焉其呬也左右手擎焉其吹也平膝紧抱其胸焉大月顺行小月逆行凢子之后午之前披衣端坐男以左足压右足女以右足压左足握固调息住气俟其气壅则以其鼻长引其气闭目依六气之法微出其气耳不可闻也春东向夏南向季夏属土以行脾气则西南向秋西向冬北向方其行之森然放身使气通和可起则起男下床先左足焉女穿衣先右足焉跨勿务高唾勿及远行勿疾首欲数栉至于数百齿欲常扣至于数十手掌相摩拭面数十过面热而止道枢卷之十五道枢正统道藏三家本四十二卷太玄部道枢卷之十六至游子曾慥集灵源篇何眞人曰命之蒂在乎眞息者也太极布妙人得其一而勿失者善持也宫室虚闲则其神自居矣烹熬其灵府则其血液斯枯矣悲喜思虑所以蠹其形者也苟迷而不知则其气乱而精神无所据矣元和竭而神斯去矣方其萌芽脆弱须含畜焉吾之根识者易于变迁故未有美稼生于荒田者也故九年而足乎火之候玄应无心其神速矣眞心者无心也动静两忘者离乎欲也神者性也气者命也神不外驰则气定矣二物者其谁亲乎失之何以爲本哉混合爲一而复忘其一则可以同化元之出没彻金贯石不爲难焉坐在立亡犹倏忽焉此道也易知而难行也行忘其所行道斯毕矣若夫闭气数息非吾所谓道也专气致柔则其神自留往来之眞息斯休休然矣久之绵绵归于元命于是灵泉不汲而自流夫三万六千者大功也阴阳节候在其中矣蒸融乎关脉以变其筋骨则光明无不通矣三彭出乎阴尸之宅万国朝于赤帝之宫眞人来于丹台此岂一朝一夕所致哉惟吾本眞而已故战胜其魔者吾之慧力与夫虚淡而然欤其初何以爲镃基耶念中之境须自除焉梦中之神须自执焉不荡不凝者大要也不方不圆者玄道也元和内运则以成其眞唿吸而求于外者非道也元气不止则神不安矣蠹木无根则柯叶藁矣夫涕唾也精血也执本穷元亦一而已矣随时变化由吾之心焉故在体感热斯爲汗矣在目感悲斯爲泪矣在肾感合斯爲精矣在鼻感风斯爲涕矣纵横流转以润其身惟其至也不出于神水此神妙难言者也眞气者能资人之生吾恬淡无私斋戒以宁其心节其语言于是得醍醐甘露之浆饥渴除而眞素见矣其初勤苦乎修錬及功之成则逍遥焉勤苦之中当复闲焉以养其元神吾之心何以得闲乎斯纵擒在我者也吾之用内何也泰然而修大定者也形神未能俱全吾不了其命则了其性乎彼多能者与修行之路背而驰者也其犹烟雾不能成雨露矣修錬之要以神气爲本神气不安则徒劳者也无中之妙有其难执欤养婴儿者必护其母欤吾尝减俊辨黜聪明养其精神爲愚其成与不成无必取焉无必取其质自延矣有必取斯神仙矣有必无必惟坚其心则神眞不散而朝元者也中源篇世有大药何谓也仰观于天房曰青龙汞之精也参曰白虎铅之精也二气者至寳也日爲朱雀火之神也月爲玄武丹砂铅也于是欲知大药而立元基焉必得中央戊己之土者也土者自镇星生之能载万物之母也汞生于丹砂丹砂复爲汞不见丹砂之形及乎复本又爲丹砂故青龙者丹砂之宅也自有阴阳合其精华焉白虎者黑金之舍也被褐怀玉外黑内白錬而爲眞铅是以古先至人曰此神龙之精也淮南八公曰此秋石也秋石者何也庚生乎金应西方之位辛生石也丹砂之中生乎汞者神水也故神水者汞之神也东方木君甲乙也南方火之主也是爲丹砂其色赤属阳南方之位者也龙虎二气也方其相温在于鼎中盖如人之受胎精气混然其交有形兆焉则以水定四时而爲大还丹焉其二精和合其状乳花于是自相制伏者也自十有一月一阳之生至乎四月纯阳之时入乎五月一阴之初即阴生阳互用遂以自媒可也阳极阴生于甲午之中用阳之卦自子至于午之中于是六卦入于干位焉砂产于金者也汞归于铅者也药在于鼎爲二气之所推移及其成熟如人之在胎者也阴阳结媒而成其若神灵者乎十月霜雪降矣黄芽内熟其色颙颙黄芽之成者龙虎自然之神化也丹成而服之则当守一存神其心与道合焉吾尝跏趺而坐左右手各起前后揺之三十有六左手取右手左右揺天柱者各三十有六握固揺其辘轳者三十有六双飞其辘轳者亦三十有六左右手爲挽弓焉右挽左顾左右手如钩向前用力攀者各三十有六扣齿漱津用力三嚥之于是始行火功焉子者四两也毎两九转则三十有六矣丑者八两也寅者十二两也辰者十六两也巳者二十两也午者二十两也每两六转则一百有二十矣未者十六两也申者十二两也戌者八两也亥者四两也惟阴卯阳酉不行焉中黄篇人受形于胎故以精血爲根灵识元气爲本于是吾明五藏焉观夫元气浩然凝结成质育以五藏法五行之相应也明以七窍象七曜之照也夫人之腹有五行之正气顺之则无疾逆之则爲害矣首天也足地也心之气骨之气节之气皆大此所谓神宅也如此则修道易成且寿矣道以心识爲用如用心舍情则直上于九天此其大要者也夫婴儿在胎无声无息合于至理既出于胎六识潜萌体袭五谷贪恚并生随识所用口受外味以忘识身受内役以丧情神离形以散坏形离神以去生殊不知皮肉相应筋骨相成肝合乎筋其外爪心合乎脉其外色脾合乎肉其外唇肺合乎皮其外毛肾合乎骨其外发咸者骨之伤也苦者血之伤也甘者肉之伤也辛者气之伤也酸者筋之伤也夫孰知其以哉气阳也味阴也味归形形归气气归精其初岂不相资耶而后皆相反焉于是精食气而其精伤矣形食味而其形伤矣故谷气盛而元气衰以至于老焉春之月七旬有二日损苦增辛以养吾肺夏之月七旬有二日损酸增甘以养吾脾秋之月七旬有二日损辛增酸以养吾肝冬之月七旬有二日损咸增苦以养吾心四时之季各旬有八日损甘增咸以养吾肾如是亦可以寿三百龄矣先之以除欲以养其精后之以辟谷以存其命食胎气食灵元斯不死之道也有华胥国者太上之庭者其外三十里上罗飞棘下布疾藜至华胥者先径其中焉夫飞棘蒺藜者其犹吾之三彭也欤三彭亡则吾登乎胎仙之区矣九仙君曰道之要盖十有八章焉经曰专修静定身如玉但服元和除五谷何谓也心者随时所动先当净居内絶所思外絶所欲则元气自足矣世以五谷爲肥肤之具不知爲坏身之本也经曰咸味辛酸五藏病津味入牙昏心镜此之谓也于春三月净理一室肆几设床施茵至子之时一气初生则净其心神叩齿三十六通以左右手握固仰卧瞑目俟喘息之出即闭口鼓满其气以嚥入爲度漱以嚥之若入于腹汩汩作声以饥爲度饥即更服焉气入之后如其口燥即饮胡麻之液久焉气自畅通而安和所嚥流滑胡麻之液可以止矣久之肠中之滓尽则嚥其气自如汤液至脐之下服气之初溲溺赤黄勿惧矣夫汤液不絶则肠中之滓不尽终不能洞晓是非矣欲絶水谷宜自量而已无远近之限焉或三十日或五十日或百日三丹田自然以次停满故三十日下田满则神气足而不泄且不饥矣六十日中田满则体无虚羸行步健矣九十日上田满则内凝结而外充肥矣于是三焦平实神凝体清淡无所思可以栖心圣境以学胎仙若夫或食或断使人志散喜贪诸味则谷之气难遣求仙者之大病焉此内养形神者一也经曰子能守之三虫弃得见九眞五牙气何谓也夫服津液则得不饥况于服气者乎故絶谷者则魂魄变改三尸动揺矣然服气之初或十有四日或二十八曰滓秽既出渐觉其体虚弱百节无力此元气未达也惟勿惧焉当坚守之使下田满则饥渴除矣始也肤色黄瘠后当恱泽矣如兼食而行则无效焉大抵服气欲速达于五藏必絶其汤液絶五十日闭目内想脾中之气行自心而起散至四肢仰卧祝曰中央戊己内藏元气黄色内坚用之可理丹阳莫辞朱陵共议得达四肢黄云大起于是每至丑之时而勿差焉历二十八日内见脾中之气郁如黄云过于四肢久之其气可以灭烛吹火百步之外如大风可兴云雾以蔽其身矣三尸者一居脑宫脑宫者上丹田也其色白青使人思饮食好嗜慾动揺其心焉一居明堂明堂者中丹田也使人贪财贿好喜怒精神恍惚焉一居腹胃腹胃者下丹田也使人爱衣服荒酒色撩乱其情焉夫能用心坚强以食其气则三十日上虫死六十日中虫死九十日下虫死于是五藏之中有五行之正气运应于九天无所不通矣此食气玄微者二也经曰五牙咸恶辛酸味何谓也五味不絶五藏之灵气不生矣此五牙咸恶者三也经曰蒸筋曝骨达诸关握固潜通开百窍何谓也服气五旬而未能絶水谷之气遇天晴霁于正午之时坐密室施床设席散发于枕上握固渐于二脇之傍然后叩齿七通端心瞑目如觉微闷即用力握固稍稍筋脉徐开灵气渐通于骨肉之间津汗润泽于皮肤之上数数运行自然颜色光而气力倍闭气錬形元气通行于毛发毛发跳踯矣此烟霞净志者四也经曰百窍关连总有神何谓也百窍通于百穴百穴通于百脉目之上有二穴焉通于肝脉肝脉通于心脉故心悲则泪脑之上亦有穴焉通于鼻脉鼻脉通于心脉故心悲则鼻酸脑热则鼻干盖百脉与百窍相望百关与百节相连是以一穴闭则一病生一脉塞则一经乱矣服气者则诸脉通畅胃腹无物以停留寒热不侵毒物不干吾之万神始得归集于身痍痕客气消矣此百窍关连者五也经曰何物爲冤七七裹何谓也其滓既尽最当絶其水谷者四旬有九日其至切者也稍稍百脉洞达返照如烛俗心顿舍五藏怡和不能坚精则前功亡矣此长存之道者六也经曰滞子神功去路难大都谷实偏爲病何谓也谷气坚实则五藏壅滞神气不凝而灵光不照矣此咸美辛酸者七也经曰谷实精华与灵隔纒罗六府昏诸脉何谓也谷气精华化而爲涎爲膜以纒罗于五藏六腑关节筋脉焉夫服气五六十日见其滓尽而不知谷气精华未出也于是有饮食之思其情散荡殆爲三尸之所动及夫后溲或如脓或如血或如坏脂或如鸡粪乃谷气欲出也踰三二十日或如涎如膜者出则谷气之精华矣此谷实精华者八也经曰自辩元和九仙气何谓也谷气尽则识元气矣此三虫宅居者九也经曰由子运动唿吸生居在丹田内荧荧何谓也神气既足则唿吸运动能兴云雾而得隐形无滞矣丹田之气平实则上升下游结如鸡子其光照乎数里筋骨康强其体和平矣此九仙眞气者十也经曰胎息眞仙食气得却闭眞气成胎息何谓也服气二百日五藏既虚可以学胎仙矣先须密室厚毡累席其枕之高四指而与身平舍其心识握固仰卧初闭其息自十至十五以及三十五十一百息使其心不动移昼夜十二时凡一千六百五十息焉方其气絶则以魄留守其身魂游上天矣百息之后魂神当见其魄魄阴神也不欲人之生焉其神七其衣黑衣其冠黑冠其柄黑玺是爲玄母若见之则当存念祝曰玄母玄母吾身之王长养筋骨莫离尸户吾与魂父同游天去次见三人各长一尸有五寸其衣朱衣其冠朱冠其柄朱玺引上元宫诸脑之神百余而出其身则见一气于二丹田中状如白云光照洞达则谨唿三魂之名一曰爽灵二曰胎光三曰幽精得此阳神领其脑宫之神引其光神游于上天初出之时觉其身从黑房而出见诸鬼神诡形异质或大或小惟勿惧焉俟无所见始爲良矣故爲斯道者必求同志而与之居虑其有所见而生怖畏身不得去也则使同志者记其喘息之数焉此胎息眞仙者十一也经曰五藏眞气芝苗英何谓也其肝木也生于火克于土来自东方其色青苍受之于阳潜伏此气闭固千息则青色周流而凝结矣其行之也自子之时当隔一时至五十日见其气如青云想之可以治人之浮热时疫臃肿疥痒急嗽之疾其心火也生于木克于金来自南方其色赤受于朱阳潜伏千息赤色当出毎午之时存想其气其心大如鸡子稍稍赤气自顶而散祝曰南方丙丁赤龙居停阴神避位阳官下迎思之必至用之自成五十日则赤气如火之光可以治人之冷疾其肺全也生于土克于木来自西方其色白服之千息白色当出毎丑之时存想其气状如白珠其光住于眉间咒曰西方庚辛太微玄冥内应六府外爲肺神见于气上游于丹田固护我命用之成仙存念一过四旬有九日肺中有气状如白云能照厚地一切寳物及察人之善恶视表知里如不行存想五气之法则须服气三年然后见五藏之中由不辨生克寒热之理寒则用心之气心气者火也热则用肾之气肾气者水也故不知用气则无効矣其脾土也生于火克于水来自中央其色正黄闭之千息则黄色昌矣日一想其气而无时焉四旬有九日自见其气可以身入垣壁而人不得见矣其肾水也生于金克于火来自北方其色黑是爲下元主持命房其中有眞守之勿忘夫五藏之神气每至五更之始各存想其色其气俱出于顶则止不须一一想焉如是者其功缓踰百日而効此五藏眞气者十二也经曰太极眞宫住碧空何谓也上界之宫也故上界以七珍精气爲日月下界以阴阳託气爲日月下界一年三百六十日是爲上界一日十二时焉此太极眞宫者十三也经曰更上寥天入太微何谓也九天第五殿也此九气眞仙者十四也经曰静理修眞爲圣人九行空门列眞载何谓也九行者一曰慈愍爲衣二曰止舍爲食三曰正心爲乗四曰专志爲财五曰谦下爲牀六曰顺义爲器七曰勤惠爲屋八曰修空爲宅九曰布施爲华此太微玄宫者十五也经曰诸行无心是实心因心运得归天去何谓也无心之心因有心也此九行空门者十六也经曰六府万神常有常何谓也大肠之府主于肺堂鼻柱中央以爲候色其重十有二两其长一尺有二寸其广八寸大肠十有二曲其贮水谷一斗二升十二时中有神焉衣冠各如其色十有一人水谷气尽则其神见矣肾府者主其内宫外应于耳爲宅门户盖精主肾肾爲后宫内列宫女左壬右癸循环于二耳有元神守之嗔怒则伤肾肾伤则失其志丧其元神嗔怒者道之忌也肾合气于膀胱上应于舌根气液往来是以膀胱二府合爲津门而气海循环以爲要路焉服气未成当节言语以养其津其中有神三百六十以应一岁之位其气既成常抱不贪之行则当见其神而合神理此六府万神者十七也经曰勿泄天章子存志何谓也始终不泄则天神助之矣此勿泄天章者十八也道枢卷之十六道枢正统道藏三家本四十二卷太玄部道枢卷之十七初五至游子曾慥集运火篇阴眞君曰一二二四三六四八五十六十二七十四八十六九十八十二十十一二十二十二二十四十三二十六十四二十八十五二十一此进乎阳火者也十六三十十七二十八十八二十六十九二十四二十二十二二十一二十二十八二十三十六二十四十四二十五五十二二十六十二十七八二十六八二十九四三十二此进乎阴火者也吾火之数盖与红金子魏伯阳火之数同焉合乎日月之行度天轮周星之数者也是爲尽天地之数极天地之用非傍门小法之比也火候之要有曰昼夜四时火天地气相通万物禀五行火法在参同从九终六两寒温造化功青龙嫁白虎一味更无钩晖结成世寳端凝更不流圣人留此法祕在火术中阴气上腾阳气下奔首尾武都间五日复一候复卦爲先首首尾相交动初九亥子丑三两爲先首二九寅卯辰四两应六律三九巳午未五两合圣意四九申酉戌火数须要实轮还十二辰周而应四季九五飞龙在天不运火数上九亢龙有悔退而下位故九位无阴则冬至日升上者也九天无阳则夏至日降下者也是故圣人设法还四时之火昼夜无差火之数满足去而上于蓬台至于丹田踊上居下重鑪归乎本色如法倒焚于是四气满足汞砂伏于火造化之功毕矣砂者阴煑而阳煅汞者阳煅而阴煑此伏制而成还丹者也混元篇混元眞君曰混沌者形如鸡子上圆下方其中有气如隙中之尘揽之无形视之有景于是立名二仪二仪相交而出阴阳阴阳相承而定三才焉然人者俱禀天地一气而生矣何爲天不崩地不陷而人独死耶天者以轻清之体而顺行如返行逆气务于重浊其气尽则崩矣地者以重浊之体而逆起如返行顺气务于轻清其气尽则陷矣人者阳也而世之有形相之物者皆阴也其行务于阴而趋邪见以损正气所以至于死矣夫能顺天道而行常得气合于元知道不差则可以长生矣夫不能长生者失本元破三奇而已故元气破则不足其神亡矣神亡而气不足自然不合于天地之行动焉若夫本无漏泄神识无差三奇无犯昼夜神思无紊可以与天地同德日月齐明矣修身者或元气尝破则精神不全必俟其精神具而气全然后可以养命而爲仙者也不然则内外之气不相合难以成道焉何也内者人之气也外者天地之气也且夫天地人者皆眞一之气所生也内气不足于旧则不合矣夫万物者因五行而成及其坏则以其物补之故人之坏也亦当究其根元而补焉元者一也其初受乎父之一釐之眞精与母一釐之眞气相承而成焉故一阴一阳之谓道道生一一生二二生三三生万物乃立干坤无不备者此人之根本也夫失其三奇者复依根元而修之则三奇自足矣夫人元从阴阳交感而毁败则可用阴阳而补之使其神气合于身则内气自合于外内外气合斯同于天地乎夫阴阳补之者何道也修身者先养其命焉依阴阳之运动执其气候转其干坤抽添五行否泰绵绵出入往来贯串与内外相应而不差修之三载则成仙矣或问曰父母之精气何从而得之何所而通变之曰父者木也精者火也二象者一气也木爲主火爲用焉母者金也血者水也二象者亦一气也金爲主水爲用也四象者遇土则相生不遇土则相克夫母之元宫者正眞土也四象之气至于此自然相顺共聚爲寳而生性意智慧焉木者性也火者意也金者智也水者慧也木以其性用修东方甲乙而生于肝火以其意用修南方丙丁而生于心焉全以其智用修西方庚辛而生于肺焉水以其慧用修北方壬癸而生于肾焉肾主骨主耳肝主筋主目脾主肉主唇心主血主舌肺主皮毛主鼻故胆者肝府也小肠者心府也大肠者肺府也膀胱者肾府也胃者脾府也此五行各具木气至于本方以具万神所以身全而体备者也三十日气满三百日造化体象既全于是以神气精爲之主焉神者脾之气也气者金水之气也精者火木之气也三奇者随母之荣衞经络而周于身至于中鬲元宫双乳之下故十日之内生膜一重其膜上出金液白膏三十日之内其膏满液奔凑而出流于元宫灌溉于三奇矣四十日生膜二重六十日其膏流于元宫前膜闭矣七十日生膜三重九十日其膏流于元宫次膜闭矣如是生九膜焉三百日生婴儿而三年食其积乳然后神全气足此人之根本也达此者修身之理得矣修身者不先除疾则其神乱而不宁矣尚何取于外神乎夫疾者因乎五藏不和荣卫难通气顺则疾除气逆则五藏不和百脉滞矣凡气之顺也荣衞周通于身往来无滞修身之法曰于戌亥子之时阴阳渐王而人寝于床其气滞于百脉关节故可以兴功焉先引四支次展左右手足令百脉俱开撼揺其身使气往来无有不至则其神当明矣神明者何也阴阳不测之谓神日月精朗之谓明学意发机之谓神应用不差之谓明于是即用其神端身正坐絶虑忘想俟神气俱定乃鼻纳清气口呵浊气焉何也人食五味五辛皆有刑克能腐五藏而生患于是清浊混而难见故呵以淘其浊既已使其气止于鼻出入焉夫金木水火者轻清之气也阳也重浊者阴也鼻者天门也曰者地户也内通五藏惟阴阳清浊之二路而已然各有行焉惟往来于鼻者不使口中之浊挠其清也鼻之取气要当绵绵耳不可有闻焉何也大纵于天门出入自如则不能通百脉开四支经络五藏矣地户既闭惟天门之神气相传以抱元宫是爲守一者也百节既通百关既开然后取百味所成之津液錬爲神水添入于元宫以爲寳焉是爲抽添者也取元宫经乎脾中所生百味五辛之津使神气随其荣卫而运焉自于夹嵴双关通于经脉前至于顶门下降于口即漱嚥以归于十二重楼于肺乃受之而传于肾肾传于肝肝传于心心传于脾脾传于元宫是爲神水白丹砂者也上朝于舌下之窍中其走出于舌之上而醲漱之复过于十二重楼肺复受之如此者三然后行其眞气錬之更三五过斯成寳矣不复行于诸藏惟在于心心有三毛七窍窍有三穴其名曰聚涎其中所传入于藏其左右所传入于皮肤化而爲荣卫行乎周天之度入于元宫此眞一也水中之眞全也三爲五行之所生杀故名爲一焉三者木也阳也应于春之发生者也五者土也阴也万物因土而生者也木以眞气就于土土木之精錬爲至寳以人谕之木则父也土则母也是乃三五一者乎夫三百日而生婴儿将何以长筋骨欤惟无思也无虑也无想也无贪也神定气宁得以立体者也学者知此可以取阴阳之气夺天地之造化以修其身而入圣矣或问曰有炼津液而不能爲寳药者何也曰夫五藏气逆而荣卫尚不能行况欲錬之乎或者之问乃五藏之气未能相顺故致此尔当先制五藏之气使之相顺则将津液三反以錬之岂有不爲药者乎五藏何以顺之在乎究五行元立之基依而修之可也木者位在东方甲乙纯行于阳道其生自丙寅其卦主震元自水而得气故其象龙焉其数九九气足而生火寄治于丙丁其数三其卦主离离阴也其象朱雀二象一气也木爲主而火爲用也金者位在西方庚辛纯行于阴道其生自壬申其卦主兊元从土而得气故其象虎焉其数七七气足而生水寄治于壬癸其数一其卦主坎坎阳也其象玄武二象亦一气也金爲主而水爲用也土者能制四象之气以爲寳此亦何异于父母之所生者哉夫欲验五行于内者当以九窍准焉五藏者外通九窍肝通于目心通于舌脾通于口肺通于鼻肾通于耳下通于阴故九窍有滞则五藏不顺五藏平则九窍通矣五藏之病气各具其本色焉则就其方作用可也如见青色更无杂色斯则藏气顺矣其观四藏亦如之不应乎本位之色而见斯气逆矣此特养命之道尔非所谓全丹大药者也夫九转还丹者必在乎识五行定金锁养玄珠存神水镇于元宫伏气不离于肾藏回精上朝于太和此入圣之门也天地以日月爲用者也人以荣卫爲用者也人之用能与外之日月不差则寿同天地矣神者荣卫之气也荣者日也卫者月也内之神气之运以应乎外之日月之行自然内外相合矣太阳者一日十二时其应九时而已三旬爲三百六十时其见者二百七十时而已何也太阳生于寅其气顺行至于戌亥子之时历乎太阴之位二气相见故不应焉太阴者一月之中其明惟二十四日而已何也太阴生于申其气逆行至于戌亥子之宫是爲纯阴所理故不明焉其行二十七日至于月之三日是爲日月交合之时于是太阴不明太阳不见矣学者当使荣衞视日月交而交视日月行而行此内外相合者也太阳者前三日后三日于是至于艮之时始与太阴别矣太阴元在其宫前四日至于八日行于二十三日二十七日丑之时始与太阳别矣于是气圆而盛明焉日月与天地之气无差此其所以长久者乎吾之荣卫之气能与之合则亦可以长生矣金丹者錬玄珠也以玄珠复还于本位是爲还元复命者然须审视五行何也人之五藏各具其色而见焉故修九还之法先立坛象而作用焉坛者天地之诀宇宙之宗干坤之首龙虎之基也若夫无坛象者其犹人之无舍者乎吾居坛中端身正坐观四时之季与夫日月内外相合肝属于木则于春三月择甲子日时于坛中正坐絶虑忘想常闭地户微启天门出入绵绵勿使奔速而专意使其荣衞还于肝其气自夹嵴上通于脑由顶门下降入于口则漱之以归于十二重楼先传于肺肺传于肾肾传于肝肝传于心心传于脾脾传入于元宫而神气受之其数既足则奔凑流归于舌下二窍之中其色青此肝气之顺者也余者亦如之或曰何以知其然欤曰肝气初行之月于春三月而用甲子日时起功者无诸藏气所侵止转其位使荣衞周于身经络五藏其数既足以生元气用资于身其中至精纳于元宫夫五行生杀其气在于本位而不出焉至春求木王之时日乃复施之于元宫青者肝之眞气也再经五藏荣卫周身奔腠而出见者别在异色惟纯青而已余四气亦如之五藏各具其色者斯其验也金锁者何法也取白虎首经二六二七半以爲土取三五一以爲金金者西方之正气也鈆者白虎之眞气也锁者闭也闭阳中之眞气者也汞者青龙之眞精也夫至精者本乎四象眞气之所化故无形质焉鈆汞者惟土能制之于是气得鈆汞始立体象而爲二气二气相逢然后成寳故用密机暗夺虎鈆归于青龙之位鈆者本虎宫所住之物返归青龙之位如不受杀气犯破元神五藏相顺复住青龙之元宫焉既有其鈆鈆能制汞汞既逢鈆自然相应而爲寳此金锁也玄珠砂者何也取西方眞色之金十有二两至于十有五两经錬者不可用也金木相会心不可乱而专意焉用阴阳之数意乱则止夫玄珠者四象所成也故以金木火土而成焉木则龙龙则阳也金则虎虎则阴也汞成龙阳中之至精也鈆成虎阴中之至精也阳中有阴故鈆能住汞汞能应鈆鈆汞相和玄珠立就矣先用暗机取眞鈆返归于青龙之元宫结就丹砂故汞自留鈆也鈆汞者龙虎之精二气各得其鈆自然共聚其名曰玄珠何以知之盖汞伏于眞鈆在于元宫复令金木相交受金之所克若夫心动则眞气降泄宜深制之可也于是不使出返本位去位不能故复入于元宫与鈆相合此会合之合者也二十日结就玄珠在于十二重楼至脐之下极热如焚然令金木相交须加审详焉以复其穴属于土而具五行者也三十日内气充而后体象具足可以夺三百日天地之造化是爲金丹十月而满则生于左胁之下其形如樱其体如血此所谓眞金丹者也永镇元宫气在神住回精上朝于脑是爲飞仙焉上下关节俱开使丹气往来于经络以变其骨三年是爲眞人焉或问曰所言三十日大功爲当三年惟三十日乎今更言三年爲眞人何也曰三年一闰者天地之气满于是有积余之气三年可积三十日以立天地日月度量焉故三百日气圆三年则上下俱足矣如人受二气于胎必三十日气满三百日造化而成形三年而后成人故三年者于其中以爲三十日之大功者也学者能依天地亦以三年之内三十日积余之气爲之者上也如是则三年自有之气固不亡矣或问曰少之时重利轻生使元神破败其气减其精衰而至于老其何以修道乎曰老阴夺少阳则其命长矣老阳夺少阴则死不侵矣然则老得少气依此施爲亦可夺天地之造化坚固而长生者也故修道者须知吾受胎之元本父母之精气者也若夫铅汞相投共爲四象入于中宫乃具五行五行受气既足则以肝之气行入于中宫四十五口以心之气行入于中宫三十五口肾之气行入于中宫二十五口合于一百五之数是爲眞气依三元錬神水者也神水者津液也三返錬而爲之此住世可也夫能不俟神气之足依三元之正数所谓玄妙之㫖也三元者天地人也以三元之气返錬神水以爲寳永镇丹田固守元神可以长生夺少阳之道也法曰白虎首得长生遇眞铅即延年下士而达三铅亦可以历万春秋矣故铅者万物之母也汞者万物之父也铅汞相合然后以象五行依数錬足是爲眞气三元其名曰神水焉木三火二金四水五土六此五行之正数也道枢卷之十七道枢正统道藏三家本四十二卷太玄部道枢卷之十八至游子曾慥集契眞篇含光子曰人之大寳者神气也神气相离则命何从保之乎若夫爪生于肉爪折则肉伤矣神气不周于身则形器恶得不衰谢哉含光子曰学道者多矣莫得其要吾尝辨之有六其一曰吐纳世之人皆曰吐纳爲妙唿吸爲要斯不知咽喉之中自有出入唿吸之气尚何假于吐纳乎夫吐纳与出入唿吸亦同耶不同则爲外物矣庄子曰凡人息之于咽喉圣人息之于踵栖眞子曰神无力而气常运形本静而用无穷老子曰玄牝之门是谓天地根绵绵若存用之不勤烟萝子曰秪随唿吸无阻隔绵绵若存无逼迫嚥复闭气则法自乱矣参同契曰服气洪肠胃吐吸正纳邪元道经曰鼻引口吐不可排积元气而可以去浮寒客热而已嚥气可以救饥劣行气可以通肌肤李栖蟾曰服七宿二景之精嚥气同于胎息非眞人之妙也吾观诸古先至人之论大道则知专尚吐纳者其亦失之矣或者以其能不食而身轻自谓其肠无滓可以升于云霄斯已惑矣登眞隐诀曰长生必须断谷气谷未必能长生者也葛眞人曰达道之士一日九餐而无苦终年不食而无伤不食者岂道之至乎玄纲曰吐纳以錬藏导引以和体圣人之用吐纳者盖如此也其二曰御女昔者黄帝游于赤水末学者闻之遂言御女金华之道浅识浮伪者争信之至于形枯产竭一无所得而不悟也斯道也盖有由焉昔有裴君者豪士也支子元欲化之以长生之道故设权变之方裴君既得道则曰吾常患此赖改之早耳由是其言曼衍于世乃有五字三峰之论黄书赤界之诀以诬前眞甚可惧也陶眞人曰採女求不死採药求飞仙其险危甚于水火杀伐速于斧斤者也眞诰曰吾见学採御者死未见学採御而生也诚使精气不失且未足以成眞苟有伤焉斯有尾闾之患矣夫吾身之中自有少女焉好铅华者皆求他女而不知求诸其身经曰娇女窈窕翳霄辉重堂焕焕明八威太山野人曰少女之术满百数採药还元非凡女由是观之肾者身之列女也能採其气先自腰脐通满五脏上连首嵴而有声日行一千二百气彼所谓御女者一千有二百盖此气也恶有能御如是者耶杨眞人曰世上道书多误人开图閲録益乱神善乎广成子之言无劳汝形无揺汝精少思寡欲可以养生此诚学道之要也其三曰杂术傍门夫南宫小术盖有万条非大道也或存思五藏灵芽之气赤白青黄归于五藏至于想夫青龙白虎朱雀玄武精光形影七魄三魂或履罡步斗以习升天而行或六甲六辰以服符药或行房中九一之方或导引按摩屈伸偃仰书夜拗折其身体血气爲之奔走上下沸腾反自损焉或存思内想凝心絶虑制魄思神然一思想则一神出日损一日焉或立坛而醮以求福祐或修烧錬用桑盐以爲药朱汞以爲丹金鼎瓷炉黑铅白钖草石粪秽妄配虚无或吐纳以引外邪之气肠鸣腹胀而伤正气若龟者其性有寿非因学气而然也或慕毛女而服饵世非无松柏也而北女之后未有能飞空而行者也或服食金石草木以固其形而不知金石草木之性不究四时逆顺之宜或清静无慾修仙錬行寂寞苦空休粮辟谷兀然湛然形如藁木志如死灰然不知天地之运动也凡此者皆非吾所谓之道也徒有好学之名而无学仙之事欲求长生乃趋死路亦可哀哉经曰伪道养形眞道养神吾将言其眞者焉其四曰神气有用此守三归一者也知恬淡自守而孰知恬淡之中有性乎知虚无以爲理而孰知虚无之中无不爲乎徒委志于寂嘿者无益也爲道日损损之又损至于无爲无爲者无不爲也损者损尘劳祛世事也无爲非拱手也立无爲之方显无爲之用者也观此者当知神气之妙用也栖眞子曰气在乎运神在乎用返神服气安而不动方名静者也斯与入定者同焉经曰气来入身谓之生神去于身谓之死故至人息于神踵踵者首也罗眞人以爲乃上界天门难入者也其惟出灵神而不唿吸焉元者坤宫之气升结而爲形灵者干全于天之神降合而爲体是知人者与天地俱受气于虚皇宜能与天地同其寿者也故眞人者与天地爲常神因气而结气假神而留神气相并则后天不老矣烟萝子曰中有白元君肌肤凝皓雪元君者灵神之气象也学道者能识之得道过半矣何以识之乎曰存思其白气自脐之下至于腰于嵴上彻于泥丸此眞结丹之图眞元之用也于是清利泥丸安住丹灵三不妄出六不妄入三者何也内气不出外气不入然非闭气也六者何也目不妄视耳不妄听口不妄言与味身不妄触与受鼻不妄香与臭意不妄想与思如是则外事不入内气不盗也八邪者饥饱劳逸风寒暑湿也伤于眞气则生疾矣其五曰眞一錬质分形古先至人有分形散影之道何以致之乎此金水分形者也夫日之中水之中镜之中皆能分形者欤分形之日元神六甲一日而出当斯之时其勿怖焉夫识玄珠则知法矣如冬至之闻雷法当烹之则功成行满达上清矣其六曰玄一錬神结胎刘根曰凝入丹田成童而出此结胎者也故精有主焉气有源焉唿吸绵绵合于自然则胎结而眞全矣夫蚌饮月华之气犹成珠于腹况錬其神乎是以錬气成形其名曰仙人錬仙成形其名曰眞人錬眞成形其名曰至人錬圣成形其名曰神人经曰渺渺任玄津自然錬我神赵大信曰一藏龙光归于净室此存妙之本也夫錬气成形者导养之士也上可千岁下可百岁止是旧形终不得道故吴天师曰寿如龟鹤非神仙也昔青精先生寿三千岁綵女以问彭祖曰斯人仙乎彭祖曰导养之士也夫龙通结珠其珠出则身自退换其名曰天龙高眞所修者亦如龙焉天眞者錬其形其神其气虽变见不测然犹拘于气象者也王屋山有退骨洞得道上昇皆退其凡躯盖有形者不以昇天然则錬出之身爲气象所拘况父母所传之体岂能久留乎虽寿矣而犹未离乎阴阳之界者也道之初成进于一天九百万岁复进一天焉每进一天寿加倍焉寿至二十倍则修錬至矣于是昇于无色之界及其至于天龙帝龙罗觉长天其寿盖一千二百七万九千七百七十五亿五千二百岁然犹在阴阳迁变之中未能入于无形者也安期生乗骏麟而见三皇神姥以问阳九百六之烖神姥曰阴阳运尽水火焚漂乎天地三界变灭惟干阳金阙坤宫明堂存焉于是十眞之外归于金阙大力神王归于明堂纯阳不坏纯阴不消者也何以能錬至于十眞之外乎曰錬形不爲气錬气不爲形其气可以见而其形不可覩也出不爲气也入不爲息也入于无形不使迁变盖气象不能拘矣是盖与虚皇上眞同者也修眞篇至游子曰人之元首有九窍焉其上象乎九天其下法乎九地者也身有九窍复有五城十二楼金堂琼宫神所保之九宫太一者何谓也专心任眞惟存乎一宫则涣然见矣于是百邪自除衆福鼎来用此道也吾有六气之方修身之㫖焉呬者主于肺也呵者主于心也嘘者主于肝也唿者主于脾也吹者主于肾也嘻者主于三焦也三焦者法象乎三十有六气分行于五藏六腑通导乎水谷之海调适乎形神之舍夫欲养神者必先养其气欲养气者必先养其脑欲养脑者必先养其精欲养精者必先养其血欲养血者必先养其唾欲养唾者必先养其水然后可也九还七返者何谓也大而论之则一年也小而论之则一日也昼夜一周而天降地腾矣故自寅而至于申斯七返者也复至于坤斯九还者也神仙之要莫大乎存想存者存我之神也想者瞑目见其形收心见其心目不离于身身不离于神此存想之渐也其次当养性焉养性之道欲少劳而不可极也不可强其所不堪也食饮欲少而不欲顿常若饱中之饥饥中之饱此善养生者也是以先饥而食先渴而饮食已则行以手摩其腹者其数百暮卧则闭地之户不然则眞气失而邪自其外入矣屈膝偃卧枕右而寝其名曰吉祥春夏则蚤兴秋冬则晏兴其蚤兴也勿前于鸡鸣其晏兴也勿后于日出常闻鸡鸣而念身中有人其长三寸黑衣而立念之久则可以视万里之外矣吾之动止孰亦知夫有所禁乎晦日勿歌朔日勿笑前后溲勿视日月星辰勿视西北车勿奔马勿驰井勿越灶勿跨枕勿高唾勿远眠勿举席坐卧勿犯风霜此未足语修眞之至也吾闻诸太上曰气象天地变通莫测阳龙阴虎木液金精上入于泥丸下注于丹田採五石以哺百神内丹成则外丹应外丹应而内丹未充亦未可以升举矣或闻乎金声玉振者道将成之征也悟眞篇张平叔曰道有二焉夫錬五芽之气服七曜之光注想按摩纳清吐浊诵经持咒饮水吞符扣齿集神絶肉辟谷存神闭息补脑还精及夫饵草木鍜金石是爲幻化有爲之用所谓易遇而难成者也况夫闭息者入定出神其理属于纯阴其舍难固不免用迁移之法未得所谓自然无漏之果岂能回阳换骨而升天者哉吾有九转金液还丹之道在乎究阴阳达造化追二气于黄道会三性于元宫攅簇五行和合四象龙吟虎啸夫唱妇随玉鼎汤温金炉火起于是始得玄珠有象太一归眞矣其用功也盖斯须焉至若防危虑险在谨于逆顺抽添而已养正持盈在谨于守雌抱一而已如是复阳生之气剥阴杀之形节候既周脱胎神化矣而学者乃以铅汞爲二气五藏爲五行心肾爲坎离肝肺爲龙虎神气爲子母津精爲铅汞不知浮沉賔主之理何以异乎以他人爲亲者哉是殆不知金木相克之幽微阴阳互用之要妙于是使日月失道铅汞异炉欲望还丹之成不亦难欤观夫群书皆云日魂月魄庚虎甲龙水银朱砂白金黑铅坎男离女凝成金液不知眞铅眞汞爲何物也今掇其诗五篇一曰伏錬三黄及四神若寻草木更非眞阴阳得位归交感二八相当自合亲潭底日红阴怪灭山头月白药苗新时人不识眞铅汞不是凡砂及水银二曰人人尽有长生药自是愚迷枉弃抛甘露降时天地合黄芽生处坎离交井蛙将谓无龙窟篱鷃争知有凤巢丹就自然金满屋何须寻草学烧茅三曰不识玄中颠倒颠争知火里好栽莲牵将白虎归家养产箇明珠似月圆谩守药炉看火候但修神定自然安群阴剥尽丹成熟跳出凡笼不是难四曰要知产药川源处只在西南是本郷铅见癸生须争採金逢望远不堪尝送归土釜牢封闭次入流珠厮配当药重一斤须二八调停火候託阴阳五曰三五一都三箇字古今明者实然稀东三南二同成五北一西方四共之戊己自归生数五三家相见产婴儿婴儿是一含眞气十月胎圆合圣基平叔以爲未尽又爲短章复掇其要焉其一曰日居离位反爲女坎配蟾宫却是男不会箇中颠倒意休将管见作高谈其二曰卦中设象像仪形得象忘言意自明后世迷徒惟泥像却行卦气望飞昇其三曰咽津纳气是人行有物方能万物生鼎内若无眞种子犹如勐火煮空铛其四曰华岳山头雄虎啸扶桑海底牝龙吟黄婆自解相媒合遣作夫妻共一心其五曰不识阳精及主賔知他那箇是踈亲房中空闭尾闾穴误杀阎浮多少人其六曰用铅不得用凡铅用了眞铅也弃捐此是用铅玄妙诀用铅不用是诚言其七曰西山白虎性猖狂东海青龙不可当两手捉来令死斗化成一块紫金霜其八曰竹破还将竹补冝覆雏须用卵爲之万般非类徒劳力争似眞铅合圣机其九曰雪山一味好醍醐倾入阴阳造化炉若遇崑崙西北去张骞始得见麻姑其十曰八月十五玩蟾辉正是金精壮盛时若到一阳才起复便将见火莫淹迟其十一曰玄牝之门世莫知指他口鼻妄施爲饶君吐纳经千载争得金乌搦兔儿其十二曰须将死户爲生户莫执生门作死门若会杀机明返覆始知害里却生恩其十三曰月才天际半轮明早见龙吟虎啸声便好坚心修二八一时辰内管丹成其十四曰偃月炉中玉蘂生朱砂鼎内水银平只因火里调和后种得黄芽渐长成其十五曰梦谒西华到九天分明授我指玄篇其中简易无多㫖只是教人錬汞铅其十六曰华池宴罢月凝辉跨箇金龙访紫微从此衆仙相识后海潮陵谷任迁移其十七曰赫赤金丹一日成古仙诗语最堪听若言九载三年者尽是无稽款日程其十八太一曰女子着青衣郞君披素练见之不可用用之不可见夫妇若相逢恩情自留恋炉中火焰红眞人自出现道枢卷之十八道枢正统道藏三家本四十二卷太玄部道枢卷之十九初七至游子曾慥集洞眞篇于眞人曰自元命太岁之日子之后午之前趺坐静室心地湛然无思无虑于是东向扣齿鸣天鼓者三十有六想吾首荫其华盖坐据狻猊左侍青龙右侍白虎前有朱雀后有玄武心拜四方以左右手托膝揺其脐腹左三右七热摩左右手拭其面目耳顶随其时行之者三返千日则神从顶出矣惧则想回焉其一先想吾身坐五色神云之中云覆其顶想定默默祝曰五气混生玄上之精充布五藏六脘鲜明内灌外逸表里俱清灭秽招眞我飞太灵祝已于是先及青阳之精青阳之云嚥津者九结爲九神状如木星玉带青衣冠下布于肝之内与神相向而坐顺时吐息次吸灵丹之精赤神之云嚥津者八结爲八神状如火星玉带赤衣冠下布于心之内与神相向而坐顺时吐息次吸金魄之精白神之云嚥津者六结爲六神状如金星玉带白衣冠下布于肺之内与神相向而坐顺时吐息次吸玄曜之精黑神之云嚥津者五结爲五神状如水星玉带黑衣冠下布于绛宫穿二膀胱入于尾闾上于夹嵴布玞二肾之内左三右二与神相向而坐顺时吐息午则呵卯则嘘酉则呬每行气既已则闭其气热摩左右手以擦其面至于热以左右手掩其耳使不闻声以指扣天鼓者三十有六每行气既已扣其齿三通嚥者三唿者三于是吹肾呵心嘘肝呬肺嘻三焦唿脾嚥者爲吐爲泻其二先想左目出日右目出月皆径九寸在于两耳之上其名曰六合高窗想定默祝曰太上玄一九皇吐精三五七变洞观幽冥日月垂光下彻神庭侠照六合太一黄灵帝君命简金书不倾五老奉符天地常宁俾我不死以致眞灵却喝万邪祸害灭平上朝天皇还老返婴大帝有制百神敬听祝已于是吸日月焉一息气嚥津二十有七结爲二十七帝君九帝君下入于绛宫穿于尾闾上冲于泥丸关之境九帝君又中布于中关之境九帝君下穿绛宫布于下关之境其神俱紫衮冕焉三关者何也脑也心也脐也使日月遍于一身内彻泥丸下达五藏之中皆觉洞照内外如一身与日月之光共合焉良久扣齿九通用嘻以吐息者二十有五度每日行止寝坐心存二十有四星其大踰寸如连结之状又存星之中有一人焉是爲二十有四星如婴儿初生而无衣于是二十有四星自嘘中而降环身之外者一周祝曰二十四眞回入黄庭口吐黄气灌我命门百神受灵使我骨强魂魄安宁五藏受符天地相倾祝已则吸二十四星焉二息气嚥津者二十有四凡其嚥也则觉一星吞入于口径至于脐之下复觉星之光出爲二十四眞人俱口吐黄气如烟焉布于脐之下郁然洞彻于内外良久用唿以吐息者十有五度凡用呵嘘泗嘻唿吹既已则出气之浊者十吐焉想其形应乎五色仍想吾之身焉崇眞篇崇眞子曰存三守一者学道之要也三者何谓也精也气也神也吾所谓眞三寳者也抱一者何谓也抱守元阳眞气也神本在心属于南方丙丁之火心中有性性属于阳焉肾者能生元阳眞气泄而爲精祕而爲眞气属于北方壬癸之水水爲命命属于阴焉夫能知存三守一之道使气守精精守神神守气久而神定气和仙道可成矣女子专意不离乳房之中浮皮之内旬岁补满眞气其功与男子同焉其妙也在乎心无所思耳无所闻目无所视一意专静精进勤行则寒暑不侵蜂虿不毒攫鸟不搏鸷兽不噬色返乎孺子力壮乎虎兕七孔洞彻夜视如昼心识开悟道气自归吹呵可以治疾病噀吐可以叱鬼神于是神移于上霄矣彼清都阆苑夫何远之有返眞篇虚谷子曰夫惟浑沦既判清浊已分尔爲万物之灵我得一元之秀其秀本无死坏者欤其终自取灭亡者欤名利蚁争是非蜂起于斯之际将欲返眞性而归根挫锐解纷安居乐业一灵顿息万境俱忘其亦有道矣惟以智慧之刃可以断烦恼之鞅者也是以甘言巧笑烈士之心不可移也曲眉丰颊高士之目不可入也于是去彼取此体物知身必澄澄寂寂以忘其情故神化气而气化形者穷委之塞也灵自明而照自照者妙用之通也杳冥之外恍惚之中此崑崙虚谷之生涯者也吾有二歧绵绵焉可以直入于天端有一田曲曲焉可以回环于地要潜驰坤马逆泝银河璇玑运动于一身烟云发泄于七窍万神齐至百脉流通二气混合以回风三宫陞降而不息于是返照慧灯而自见焉寥天清簌而谁闻焉此何道也无爲爲功有爲爲用者也然后収藏在器动静曰机始剏玉炉次安金鼎上玄下扎左阴右阳龙虎交腾坎离互作推排四象攅合五行七曜参罗八门开阖于是子母相守而婴儿姹女亲矣媒妁和合而夫妇谐矣化土水火符应日时兔肺乌肝其药合乎一斤之数者也黄芽白雪其精产乎二地之英者也其功既成则三万有六千之神上朝于帝而吾于是可以度世夺九亿九万之数也况乃至道全神在乎金丹化体而已自然入有从有归无于无有无相通形神俱妙落三尸而超三界朝上清而证上仙逃走阴阳如是与天地齐矣彷徨四达出入八荒时行则行意往则往又恶有生死祸福者乎着还丹虚谷百篇今取十四篇表而出之其一曰此理幽微达者稀擘开混沌立丹基一霐金水冰澌结三尺寒霜火焰飞南北坎离分卦象晨昏符火合天机一丸变就纯阳体缓辔扬鞭入紫微其二曰楼观飞空异市朝门迎双道接烟霄玄炉白雪金童扫素鼎黄芽玉女浇风入碧池揺菡萏月穿眞馆照芭蕉台中秀丽忘机侣千古曾经眼下消其三曰泛泛飘飘不系舟眞神时变九霄游水中有火还相合阴里生阳却自由白面郞君驱虎尾朱衣童子把龙头逍遥一入瑶台去不管人间春复秋其四曰摆脱尘劳涤寸心不教时事等闲侵澄澄固坐调眞气默默忘情养圣金歧路两条通巨海银河千派泻高岑此中关键吾家事二八回还踵息深其五曰白玉龟峰阿母家薄侵红日烂三花一泓酥滴桑梢露九片黄轻谷口霞鹤顶有丹呈秀丽云心无着洩光华当时若不寻双径徒费漫漫走海涯其六曰一气寥空素朴胚玄黄分擘两仪开坎离犹是干坤主乌兔元因日月胎有水尽归东海去无星不向北辰回三才我得居中秀造化生成自合来其七曰空心万籁奏佳音神室虚凝夜正深浪簇雪花开鼎面光嬉星彩灿炉心五行聚会庚还乙三姓同归丙返壬造化有功堪瞩目火中菡萏吐黄金其八曰还元返本一归家渐见枯枝发嫩芽要识刀圭求戊己须知水火是河车初时传得金莲种次后开来玉树花儿女双双朱户里夜深还共醉流霞其九曰忽拈诗笔纵天才春髓温温满满盃混沌谁将分擘破鸿蒙我自琢磨开金莲下向丹池种玉树移安翠岭栽自是家园风景好坎男离女一齐来其十曰谁信还丹事不深肯于三五一中寻若知庚甲擒龙虎要识浮沉定木金坤六产成离内火干三生得坎家壬丹经子史明明说自是迷徒不着心其十一曰不信浮华误了身有谁肯问已求眞三回贺旦添三月一度飞花减一春阳气如烟诚可惜荒郊似水莫因循书名竹帛千千兆看取从前得道人其十二曰都言大隐混鄽罗却笑山居养太和名利薄时人事薄交求多后是非多緑水青山超性窟柳眉丹脸陷身河借问货余能敌国无常买得不来么其十三曰日月循环子细推天罡指凖在璇玑大功欲就三千日妙用无亏十二时四八阴消除滓浊九三阳长合希夷玄关句句眞消息尽向诗中漏洩机其十四曰太乙神炉三叠存周回上下法干坤天旋地伏龟蛇应阴杀阳生卯酉门火进屯蒙常燠燠鼎涵金水镇温温玄珠錬就金光灿用献虚皇最上尊修眞指玄篇华阳眞人曰吾闻之正阳眞人言玉清上清太清太无太虚太空太质云者盖大道有无之相生以立天地之基标者也以人言之则三清者父母之精气神聚而爲胎精血爲表精气爲里如天地之清浊者也纯阳眞人以爲龙虎交合而结内丹三百日而眞气生錬就阳神始在黄庭次居内院终出天门此人之三清者也肾爲水水中生元气可比于地也心爲火火中生眞土可比土石之聚也脾者随唿而舒以引于肾气而上行随吸而入以接于心气而下降故唿吸之间般运天地纯粹之气入于中宫饮食之际受纳万物秀实之气资于四体此人之三才者也纯阳眞人曰父母交合而生身人之三才也心肾交合而生丹吾之三才也华阳眞人曰斯言也其玄矣乎月者太阴之精也阴不得阳则不生所以月受日魂而爲明也日者太阳之精也阳不得阴则不成所以日得月魄而见也试言乎内则犹肾气传于肝气肝气岀而肾之余阴絶矣所以魂生于肝焉心液传于肺液肺液生而心之余阳絶矣所以魄生于肺焉于肾气之中而取眞一之水心液之中而取正阳之气即眞一之水爲胎如日魂得月魄而明也眞一之水得正阳之气爲主如月魄得日魂而照也一岁有二十四气一日之间亦有二十四时焉故亥子丑之时壬癸之位也而小雪大雪冬至小寒大寒属焉寅卯辰之时甲乙之位也而立春雨水惊蛰春分清明谷雨属焉巳午未之时丙丁之位也而立夏小满芒种夏至小暑大暑属焉申酉戌之时庚辛之位也而立秋处暑白露秋分寒露霜降立冬属焉十二时者阳时也十干者阴时也艮巽坤干者四卦时也合而爲二十四时与天地二十四气同焉一日十二时时爲三十度共三百六十与天地三百六十度同焉天地之春夏秋冬日月之弦望晦朔人之子午卯酉四时同焉知其时候以法致之则丹全气足可以长生錬气成神可以入圣五行者相生者也故肺气得肾气方行焉心气得肝气方行焉脾气得心气方行焉肺气得脾气方行焉及于三田则精中生气祕其精而气自壮矣气中生神养其气而神自清矣五行相生可以延年三田返覆可以超凡人有九宫何也丹元宫者肾也朱陵宫者小肠也兰台宫者肝也天霐宫者胆也黄庭宫者脾也玄灵宫者大肠也尚书宫者肺也玉房宫者膀胱也绛霄宫者心也以九州言之则冀州者肾也兖州者膀胱也青州者肝也徐州者胆也扬州者心也荆州者小肠也梁州者肺也雍州者大肠也豫州者脾也以形言之肺长八寸其状如华盖心长九寸其状如垂莲肝长七寸其状如悬瓠肾长三寸其状如悬石脾长七寸六分其状如覆盆其类不可穷也肾气之中取水心液之上取气气上水下是爲未济之卦也肾气入于顶眞水下降心气入于丹田眞气上升是爲既济之卦也心肾交合而成内丹肝肺传送而爲火候以合天地升降之宜日月进退之数焉龙虎何以交合欤自辰巳至于午而止其津分三嚥之于是幽室静坐叠掌盘膝忘思絶虑微以升腰闭目冥心满口含津鼻之中细细出息引极再入含津以压之眞龙不上升矣引息抽之眞虎不下降矣初觉其咽干次觉其心沖终觉其情畅龙虎既合于是无质以生质其形如黍还于黄庭是爲玄珠者也若錬之火候不差斯爲金丹焉火者三昧眞火也昇降循环有周天之道焉十五两爲三百六十铢有周天之度焉天气五日一候故修錬者亦五日一进退火候焉三气在于黄庭其法用戌亥至于子静坐幽室屏去思虑微隐于几轻胁其腹使鼻中绵绵用之不勤默存丹田如火轮焉其转不倦胁之勿动困则暂止再胁者盖以聚所散之气想火转之于肾心火下入于黄庭始则其腹微痛次则渐热行之可以补虚益气积而延年若与前之龙虎并行百日下火五两自戌至于子錬精成汞而药力全矣二百日下火十两自酉至于子錬汞成砂而胞胎坚矣三百日下火十五两自申至于子錬砂成金而纯阳气生矣何以取火乎以念珠一百八凝息计数数足方得一铢焉何以肘后飞金晶乎用子之时一阳初动而下功披衣正坐握固存神扣齿二十四通集神和气忘思絶虑闭目冥心存下丹田微偃其嵴始觉腰之下稍热如未热则再偃至热则止于是气过于尾闾下关次过于夹嵴双关次过于玉京上关以至升偃一撞三关入于泥丸日出而止行之一夕可全一年之损如满其数则可以补脑益髓返老还童矣故辰巳曰交合戌亥曰进火子曰退火何以谓之金液还丹乎其法用子之时静坐存昇掩耳闭息轻轻摆撒使肾气入于顶攻击神水下降自上腭而来清凉美甘不漱而嚥久之骨健身轻胜寒暑矣何以谓之玉液还丹乎其法用辰巳之时交合焉静坐絶思虑以舌拄牙缝双收二颊有津则嚥之无津则嚥其气满乎三百六十之数此自肺而升者也可以益一年之损而已于子之时存升偃嵴一撞三关既入于顶急闭其息掩耳摆撒金液使下降焉于是不漱而嚥于时即高身起腹举腰正坐使金液随元气散入四支通流百脉是爲金液錬形者也久之目视金华体出金光不止长生而已于午之前收颊嚥气补虚数足乃继而用之方咽未嚥之际忽升身正坐高举其腹气入于四支百脉传入于经络百日则肌如玉血如膏颜如婴矣錬之法有二其一以丹錬形三田反覆者也其一以无丹錬形五行颠倒者是爲玉液錬形也存升偃嵴一撞三关直入于泥丸掩耳闭息金液下降即举腹升起丹田纯阳一昇一降相见于重楼之下是爲既济始成一珠其大如黍其色莹而黄乃还于黄庭是爲金粟遂出金光于皮毛计功定其息数此既济者也人之元气日一循环焉其元神旬一交番焉甲乙之日卯时錬肝气丙丁之日午时錬心气庚辛之日酉时錬肺气壬癸之日子时錬肾气皆錬之成神焉惟脾无正气而不受錬戊己之日安闲可也正坐静室屏思虑扣齿二十四惟心在道神定气和默观所錬之藏心至则气自至矣丹田纯阳之火至是爲三花和会非比三昧之火也旬錬之一番焉凡百日每藏各錬十番于是气升神见各随其色纷纭上起回观反照见五色之云兴于壶中此錬气成神上朝天元并入神宫者也然惧外魔以乱天眞当速収内观以起火焉故曰欲长生者錬丹下火可也欲不死者还丹錬形可也欲升仙者錬气成神可也烟萝子曰仙者嚥气闭息不入喉中往来当其气满难住正坐升举其腰身如是不止气冲凝滞而又可以延息少时矣积气生液内滋于五藏六腑外润于皮肤此安乐之上法也然未尽玄微焉玄微之道在夫幽室静坐絶虑忘思嚥气闭息急则升身放则换气而夺余息于是心腹空而首目清利体充恱而神气调和此延年之法也或饮食过度则闭息虚心自然消除矣或气血凝滞则闭息默观病之所在病则愈矣夫纳九嚥一存三放七定息内观事无不毕此长生之诀也何谓也鼻入清气而纳之九分咽中一嚥不使所入之气往来觉其急则举身取气放息勿令出尽常存二三焉当其闭息之际默观五藏气自通和则其疾去矣正阳眞人曰欲觉阳公长子须是多入少出从其男女相争过时求取眞一纯阳眞人释之曰阳公干也干一索于坤而生震震爲长子在人爲肝在时爲卯是爲泰卦三阳之候也于时肾之气爲婴儿上传于肝心之液爲姹女下降于肺肺气相交于是其鼻入多其口出少凝住不使传降焉是爲男女相争积气生液于是眞气益多故曰过时求取眞一者也然则玄微者不离于卯之时而已外应于泰内契坎离气交之候鼻入清气升身内想默计周天之数凡三百有六十可以夺一年之气以补已往之损比之胎息无时焉弱者可以骨健老者可以还童矣歧伯曰人之眞气春藏于肝夏藏于心秋藏于肺冬藏于肾肝心阳也肺肾阴也随时养之不出冬夏二至春秋二分之候所养之法淡然自适而无所惑静坐内观所养之藏自然气凝而有象有形焉故以阴气爲胎以阳气爲息气住则形住是爲长生之要也灵枢曰天地反立阴阳逆生錬铅錬汞自然道生扁鹊曰冬至之后十有五日眞铅积之一分其状如轻烟焉夫能錬之可以安乐延年矣三十日眞铅积之二分其状如薄雾焉夫能錬之可以返老还童矣四十有五日眞铅积之三分其状如垂露焉夫能錬之可以留形住世矣夏至之后十有五日眞汞积之一分其状如戏蘂焉夫能錬之可以健骨轻身矣三十日眞汞积之二分其形如含莲焉夫能錬之可以长生久视矣四十有五日眞汞积之三分其形如抱卵焉夫能錬之可以錬形化气矣故錬眞铅而爲阳胎錬眞汞而爲阴息以阴息爲阳胎自然有形化无形矣以阳胎投阴息自然无质生有质矣然歧伯不知时扁鹊不传法若夫冬夏二至则时未善也随时内观则法未尽也惟冬之子夏之午则凝息留气而后静观敛身集神而先注意焉斯可谓尽矣善矣是以胎息之要在乎絶无动念譬夫以水浇石无可得入于是神定气和元灵自住眞胎自凝是爲无漏三年小成六年中成九年大成者也神公言其胎息曰勤守中勿放逸外不入内不出还本元万事毕谨修持无时日曹道冲释之曰勤守中者神识内守也勿放逸者一意不散也外不入者对境如无也内不出者居尘不染也还本元者专气致柔也万事毕者止外无求也谨修持者勤而行之也无时日者长生久视也然则眞胎息者其惟物我两絶神气并集凝而爲胎住而爲息形神俱妙可以长生神气合体可以入圣于是穷理尽性以至于命自然神气交和无中生有内外明白以色爲空天眞元灵湛然自乐矣玉皇有神用之诀曰存三守一高上元君释之曰三者精气神也一者肾也肾中生气心中生神神气交而爲精精神住而还下于是上存其神中存其气下存其精三存既毕则守其一在于丹田不论内外之境与出入之法自然气还元而自住爲胎焉神随气而不散爲息焉神气一体则无死生心肾一气则无疾病如是一切之境从何而入一切之念从何而出乎若厌乎尘世则当升气以爲神胎集神以爲气主于是气胎神息与有象之形分而二三化而万亿眞灵不散是爲入圣者太上玄机有自然胎息之诀曰长生久视徐眞人释之曰静坐忘思久视于上田则神长生矣久视于中田则气长生矣久视于下田则形长生矣视者视之勿离其视之所心神随视而止肾气应神而传自然有形之气暗藏无象之神形中有胎胎中有息息以神住神以气存此久视之道也吾于天地之间止知其身其身之内止知神气而已故上视神宫则其神不散视久则錬神神聚爲胎以所传之气入而爲息自然而上也下视气管其气不散视久则錬气气聚爲胎以所存之神入而爲息自然而中也炼气会合常守丹田凝而爲胎住而爲息自然而下也上中下者三田之谓也肾之眞水者虎也心之正气者龙也龙虎交而爲玄珠火候足而爲金丹取辰之末巳之初是爲巽之时幽室正坐满口含津勿吐勿嚥以压龙虎之气使之不走交合而爲玄珠焉其大如黍还于黄庭每元可以增眞气一丈矣火候者何也心之正阳之气是爲眞火眞火上升是爲錬形及其下降是爲还元可以益气而延年当戌之末亥之初是爲干之时幽室正坐胁腹勿动凝住上传之肾气不升内想眞火而下降行之一日可以补一年之虚纯阳眞人曰金丹之要存升开闭过关无急火候无差产成金液者也于子之时一阳初动之后披衣正坐握固内定存下腰身使肾合气聚觉脐腹微热渐升其身微偃其嵴运肾之气复过尾闾自下而上次过中关于玉京直入于泥丸以补其脑自然髓实骨健若錬金丹则作退火焉夫龙虎相交爲玄珠以心火下降爲补益以肘后飞金晶爲补脑之法并用是爲金丹焉玄珠者金丹之体也进退火候合于周天之数三百日无差则爲金丹矣胁腹凝息行一百八之数自子逆行至于午以心火下降而錬黄庭于是五日加六铢二十有五日移一时此进火者也升身偃嵴行一百八数自子顺行至于午以肾背飞而补泥丸于是五日加六铢二十有五日移一时此退火者也内丹既凝而生纯阳之气是爲气中有气于是不计昼夜升身正坐是爲太阳錬之百日其身轻矣千日飞腾而入南宫爲仙夫以纯阳随其元气所传以錬五藏之气凝爲胎元錬气可以成神矣丙丁之日其时用午庚辛之日其时用酉壬癸之日其时用子甲乙之日其时用卯于是静坐忘思双收二颊以喉中虚嚥爲法所嚥之数不过百焉十日浇遍百日而足于是纯阳之气不能害于五藏五藏之元神隐于眞气而不散五藏之眞气隐于元气而不耗由是随元气所传而錬其气即气錬神神自气中而出止朝于元顶入于泥丸无丹者行此法随时浇灌可以錬形焉道枢卷之十九道枢正统道藏三家本四十二卷太玄部道枢卷之二十初八至游子曾慥集眞一内丹篇子复也丑临也寅泰也卯大壮也辰夬也巳干也午姤也未遯也申否也酉观也戌剥也亥坤也岁有十二月日有十二时吾以时易年矣每时运用乎二卦共十有二爻一岁之象也故一时之用得一岁之功然自子至巳可以行也午之后不可用也子之时先进火焉息者火也火阳爻也闭息三十有六是爲一阳爻然后进水焉津者水也水阴爻也漱液二十有四是爲一阴爻故子之时行乎复巳之后行乎姤常相对行之此一时而用二卦者也子之时其爻一阳而五阴则先闭息三十有六然后漱玉液二十有四既已则复行午时之卦其爻一阴而五阳则漱玉液二十有四而后闭息三十六者五过通于子则爲六阴六阳可以夺一岁之用矣几行持也依爻数阴阳爲之必平坐握固扣齿子之时面子之位余亦如之行已则托天导引者数过久之内丹结矣一岁之后可出之浴以太阳焉所谓出玉池入金室大如弹黄如橘者也修气者运阳以炼阴也阳始于子盛于巳阴始于午盛于亥故常以子之时运用寅之时行持至午则止避阴气也还丹参同篇昔者燧人氏鑚木以出火女娲氏錬石以补天斯合神丹之道矣或曰何谓也曰木者汞之性也金者眞火也是以还丹之根在乎南离焉何也生于太阳之中得火而后化乎形质者也其一变则潜形乎混沌之中感处乎母之胎方受精华之气此朱爲汞者也其二变则赤元之数合乎丹田爲受气之因融化而爲凝酥于是魂魄降于合抱之位此汞成雪者也其三变则青神之液独化于扶桑此雪成砂者也其四变则白虎之义其气其汞和矣复于根类此砂成黄者也其五变则玄黄之化密来于后土气充于上元剖分形质此黄成铅金者也故曰一物含五彩其斯之谓欤夫汞不得火则其身虚焉铅得水则其体光焉岂非月之兔其可见者耶日之乌其不可见者耶是以太上之丹虚无之道也汞铅者其何传乎其出于恍惚而变于杳冥者欤生于太初之始成于混沌之中爲干之宗坤之本故气运者三千有六百年节候者九转八琼由是水火盈满于丹田日月始终于鼎器从文鼓武灵錬幽玄夺造化于炉托干坤于掌气腾其身来往自然化龙于青汞之门伏虎于白金之路精沉气海气抱精元玄黄体化气类相须反南方之赤色故名还丹之道焉五行以之颠倒八卦以之逆顺魂也魄也降于合抱之位其变化无穷矣紫府仙都玉洞丹室乌驾金蟾兔乗白马于是有神功焉夫月满则亏日中则昃焕然玄象以魄交于其魂金水制伏而无外曰屯曰蒙者药也曰否曰泰者炉也所余各有配俪焉一岁者三百有六十日以应乎六十有四卦卦三百有六十爻也一旬者一百有二十时昼夜行乎十有二爻则三旬可以爲一岁而九旬斯爲三岁矣日月者昼夜如车之转焉日有三十度天地转关经曰三十辐共一毂当其无有车之用也其乃应于法象之妙焉此于丹道盖近矣诗曰关关雎鸠在河之洲雌不孤居雄不独游者也是物之芸芸各归其根类同以聚矣去汞则分矣素书所谓同气相感者也阴符曰黄腰啗虎水木相刑榆甘柔金河车伏汞其祕盖在乎神水华池焉太易志曰黑者水之基也白者金之体也石洞记曰眞五行者一水一石也中宫者气之主也水火激之成物是爲金液金丹矣参同契曰种禾用粟附鸡用子其此之谓欤阴眞君曰阴者眞砂也阳者眞汞也求之不可妄动焉无质而生质是爲还丹非所谓凡汞凡砂也青霞子曰吾有丹砂焉取金之精活石之液合爲夫妇列爲魂魄一体混沌两情感激此丹砂也易曰初九潜龙勿用九二见龙在田九三君子终日干干何谓也万物者生于一老于九汞之未得火而变化也其隐于砂之中是爲潜龙不得用也砂之正体以火飞之入于铅中见乎眞火眞汞而交感焉是爲见龙在田田者丹田也丹爲汞田爲土土生万物者也水之中有土是爲眞金眞金者丹田也是爲终日干干者欤金汞成眞可以变化矣干者火也金也九者铅之数也三者木之数也天得一而见水得二而见火得三而见木得四而见金得五而见土修錬者不可以不知乎此也白金也汞也各当八两二八者合于一斤此錬砂錬灵象之数也总集于一一者水也水之中有火火之中有木木之中有金金之中有土五行混一则二仪开阖日月明矣三才备矣故一生二二生三三生万物干爲父坤爲母内有寒暑阴阳日月星辰焉其罗列进退休王皆自然之道也夫砂也汞也得火而后飞腾矣得水而后藏体矣得金而后交感矣得木而后本明矣得土而后生成矣于是以金爲丹丹爲白虎白虎爲眞火眞火爲日魂日魂爲金鸡金鸡爲华池华池爲黄铅黄铅爲媒氏汞又以木爲青龙青龙爲黄水黄水爲月魄月魄爲玉兔玉兔爲黄芽黄芽者生于丹田者也丹田之本体其名金公吾能知其道则可以不抛金水而化青龙矣青龙者汞也必俟玄黄成其终始玄黄之内有眞金焉当与木精通乎鬼神鬼神者无形质也大帝以爲金室逍遥降出太和之津于是可以仙矣夫求华池者必由于此门焉丹砂隐其中矣吾明乎鼎器见乎形容究五行穷八卦定休王之始终别囚死之宗元魂魄交争阴阳来往金隐于秋冬之卦汞藏于春夏之形东南者斯爲丹汞之神也西北者斯混水金之道也吾盖有十干形象之图焉中央者万物之草也戊己爲烹錬者也东者甲乙也甲爲沉石乙爲浮石南者丙丁也丙爲武火丁爲文火西者庚辛也庚爲世金辛爲世银北者壬癸也壬爲眞铅癸爲眞汞呜唿吾其开天之祕乎金丹明镜篇玄一曰观夫干坤至大易行乎其中矣故知离己日精也坎戊月华也鼎则乎天地药法乎日月有男女之象焉始乎否也泰也周乎既济也未济也于是药鼎成矣非世之所谓五金八石者也经曰一生二二生三三生万物故自一之水二之火三之木而爲龙在于东者也四之金爲虎而成五之土合乎土彩应乎五行明乎四象凡干坤之内其下有形焉其上有象焉吾法则其阴阳之造化斯犹反手尔故能知一之水二之火坎离之二用与夫日月则已得还丹者过半矣是以五行之道得一而毕乎玄一曰吾见世之烧錬迷谬者不知几何人也知贪乎黄白不知慕延生彼岂知阴阳之根蒂南北之要津耶诀曰用铅不用铅须向铅中作及至用铅时用铅还是错欲得识还丹终不离铅脚斯道之要也而世不知採铅者须知金公焉河车焉乃取雅安之铅犍爲之铅土之铅壠䭾之铅草节之铅而爲鼎投以水银而养火焉非吾所云道也语曰铅若是眞不失家臣铅若不眞其铅难亲其要在乎阴阳和合五行备而四象全然后知眞铅者眞一也太一丹田从铅而始者也观夫火中之木水中之金则铅汞明矣诀曰五行颠倒术龙从火内出五行不顺行虎向水中生此言眞水火与日月精华者也鼎无首无质也然无质而生质矣故阴极而阳生阳极而阴生焉愚者将空炉拥千斤之炭露地鼓扇以爲赚日月之精华无质自然生质火汗赤红聚于炉中用之爲丹服之则燥矣或持水精之珠于日之下以承火于月之下以映水复以火錬其水以爲眞水火日月之精而爲药或闻至人之言曰採乎蚕食之前成乎火化之后遂取蚕未食之桑焚之爲灰八月既望以灰承露收其汁焉玄一曰是皆非道也夫日出于扶桑甲乙之上所谓未蚕者也火生于木者也庚申爲月窟者也是爲寅之前未之后吾闻其诀曰淮南王号秋石王扬隐说黄芽西方承王气得道在中华其状也其外白其内黄如鸡子焉世不知西方庚辛兊之金也太白符应属于秋焉干之少女採斯气爲鼎中之宫而作丹者也少女之气者轩后美之爲金华淮南祕之爲秋石金者土之子何也金土相生而孕芽糵者也八月天罡在于酉万卉凋落故金克于木惟木生芽吾丹之道如金之上生芽其黄如蘖染之有色应于中方而黄芽者也故曰黄芽者铅汞所造也阴之殻其含阳华夫不得黄芽则去金丹远矣世不知从一至于五运合五行于是始符契于五彩虹晕于天霞起于炉者也故錬取眞水土者道之要欤六戊六己者土也土无正形王于四时之季而应于五方世不知水之一金之四爲之戊焉火之二木之三爲之己焉戊己诚合于正中足乎阴阳之数方具美矣于是阳壬不自火中而去则阳壬不得作烟矣如鸡抱卵日数既足则生子焉故曰孤阴不成孤阳不立汞砂皆阴者也譬如二女同室者欤夫人因二气和合而生以父之精爲骨以母之血爲肉结而成形十月而生吾之道犹是也中男御乎中女交合以成形矣少女之气百数其祕在于还精补气而已离者其中含阴象乎日之中有鸡而爲女之血者也坎者其中含阳象乎月之中有兔阴极阳生而爲男之精者也圣人以南北二位爲药犹父母配合而生者乎震者长子继父体者也又归于兑而成少女焉採少女之气百数而爲丹爲鼎鼎者元无鼎也药者元无药也本乎人之情性不离而皆禀乎四象者矣愚者不之知乃以污秽而成之非也吾之至药法象干坤剖一气而分阴阳如人用父母之传元气而生者也于是合日月备三才成四象符五行焉五日一候者六十时也旬又五日一气至矣三旬有六日丹凤形矣四旬有九日五彩全矣六旬有四日四气足矣五行气尽于是乎产芽而药见眞一焉然后有三十六龙置否泰之鼎立太一之神室坎离爲日月震兑爲龙虎则眞水火与夫内外阴阳安设神室于城郭依法则听刻漏候一阳爻之生也运既济未济之阴阳施文武之下火使之炎上于是阳气上腾而爲天焉吾之上水润于下则爲阴气下降而爲地焉汞者人物也男女交合各孕眞精权变斯须圣化无极矣昔者轩辕氏游于蜀悟三一之道铸鼎成丹乗赤龙而仙用此道也吾之药应乎上下之二弦二八之数有三百八十有四铢应乎六十四卦之爻干坤之二策而成九转七返者也道枢卷之二十道枢正统道藏三家本四十二卷太玄部道枢卷之二十一至游子曾慥集大还金丹篇金丹者其药用眞铅眞铅者北方铅中白骨也取之八两以作丹苗又于赤中求汞汞者南方朱雀之精也抽取之八两与铅同用焉水火阴阳之用盖水有上有内火有下有外三日五日七日添药入汞一两水一盂至十五日腾云矣三十有六日于是金凤成矣昼夜阴阳其要在于调和则汞在鼎之中自作黄芽三八之后稍加火焉火当常热不差及于开鼎则见眞龙虎矣此结头第一之数者也去黑取赤入于华池神符白雪同汤煮之常如鱼眼一九二九三九察其得所则止五九则甚矣以汤洗而澄之使之无味其色如苍穹焉复入金铛炒烙之用仙酒濡之使其色红三日已来仍伏于火入于鼎中向炉而坐二三四五其两分明五日一次中运而起复从离之上作始而行卯酉二门不可运火者也惟于南北功精而已阴之火卧也阳之火立也露出之遣风微入焉又须固济坚牢其鼎药之成也如唿吸焉百有二十日开炉是爲小还丹服之万疾除之涌泉干矣鼎之诀则非翰牍所能传也金书玉鉴篇夫修内丹者必先正其炉焉炉者鼎之外坤也吾之身是也其中有长生之药焉吾之神气精液是也炉有八门何也吾之目也耳也鼻也于是爲视听吐纳之关斯其橐籥者也其辟门之户运动各取其宜而常固守焉勿使滋味逆邪伤于其内由是于天地之炉造化之鼎调其至药配其阴阳錬气神而后成功焉鼎之华盖下覆于鼎何谓也天者干也金也其内境则肺之宫也上爲华盖下覆乎诸藏之上其通于鼻是爲天门升降唿吸运精乎荣衞循环乎五藏流注于身其动变浮沉大小有定焉其由天之运星斗地之转江河故天门运其肺者也出入清气爲鼎之盖焉故地者鼎之腹变化诸物者也何谓也地者坤也其内境则脾胃也包罗水谷上通于口口者咽门也地之户也收纳水谷下伏于胃管故脾者受天门升降之气转动消铄造化其水谷而分其清浊焉谷之清者升于上焦心肺之宫而化爲神气精液矣谷之浊者则下泄于大肠小肠焉是以胃者造化之鼎也口者地之炉也鼻者天之门也玄牝中央其名曰人中斯三才者也天门唿吸之气其上符于星辰之度焉地户流转之水其内应乎血焉于是可以论日月阴阳之理矣日者处于上而尊者也天魂也太阳之火精也其位则居于干艮焉夏王冬衰夜短昼长其中则藏阴气隐金鸡焉鸡者酉也其外应乎西方之金石能生乎水者也干者天也金也艮者山石之中斯阳中之阴也其内境则上焦也是爲天心灵符焉首者艮之山也口者洞之谷也斯其出水源者欤故水者坤之积阴之气也升于上天陵于华盖而爲雨露浸润于心斯阳中之阴也离之卦外阳而内阴外君子而内小人其犹丹砂属于火而中隐汞焉是爲太阴姹女之魄其衣五彩离者丽也其精爲日而五彩华丽中有绛宫上通于目目者泥丸之宫也其中有神神者天地之主万物之灵也欲修命者先澄其神神清正则万邪不干矣此长生之大药也或不能伏其心焉内生姦火其犹丹砂不死见火则飞矣故曰心者生命之主也月者处于下而卑者也地魄也太阴之水精也其位居于坤巽焉冬王夏衰昼短夜长其中则隐阳精藏玉兔焉兔者卯也凭东方之木能生乎火者也斯阴中之阳焉其内境则下焦也于藏爲肾肾有二焉中央者丹田也前者巽海也水府也故江湖者归乎巽焉世不知阴阳之正位以谓北方则坎也南方则离也非也夫坎者南方坤巽之位也坎之中奇阳者南方巳午之火也离者北方干艮之位也离之中偶阴者北方亥子之水也月者外阴而内阳外小人而内君子其犹铅钖乎故于阴之中其产白银于砂石之水中其包赤金金也银也俱阴中之阳所谓婴儿者也于是上与丹砂之中太阴之姹女合而爲夫妇情类相恋斯凝而爲砂矣故坎者水之海而龙之宫也有帝王处北阙正南面之尊焉月者地也地无其阳则万物不生矣万物也者禀天而生向阳而长此亦其常道也况人者万物之灵乎当顺乎天之道天之道者存乎其身于是纯阳眞一纯粹自然之气可以致长生者也长生者何以致之哉吾其昼夜修錬乎故内功一日则天运一岁者也于是升降阴阳运行于四序十有二时焉其昼应乎春夏其夜法乎秋冬昼夜始终此天地之交泰者也故亥子丑之时其应乎天之冬焉其阴升于天心其阳降于水府温养其肾而变錬其骨于是金筋玉髓而爲眞人矣其犹山石潜受阴阳升降之气化而爲金爲银爲珠爲玉爲丹砂爲铜爲铁者欤寅卯辰之时其应于天之春焉其阴降于华盖之下其阳升于鼎鼐之上温养其肝生长其筋脉其犹草木潜受阳和之气而爲华爲叶爲苗爲蔓者欤巳午未之时其应乎天之夏焉其阳降于水府其阴极于火宫温养其心变錬其血而成白乳焉申酉戌之时其应乎天之秋焉其阳极而降于天其阴复而升于地温养其脾变錬其皮肤焉昼夜其应乎四时者也阴阳錬于一体于是自凡而入于圣矣然不可不知君臣夫妇之理焉以吾之内境言之则身者国也首者城也目耳口鼻者四门也手足四支者四方之兵防不虞者也心者国之君也气者臣也故心爲气之主而气爲心之使也心神澄静则元气和宁矣神气合则长生矣其犹君圣而臣斯忠乎君臣明而天下斯治乎吾观夫内境之君者绛宫纯元眞一之气也其臣者坎宫太阴玄冥之液也天降眞气化生万物犹君之惠其臣也北升阴气凝成雨露滋润万物犹臣之佐其君也君者心也心连于舌其下有玉池焉左曰金精右曰玉液此所谓玄冥之液者也升降于上爲雨露爲渊泉以浸灌其心心则活矣所谓君得其臣者也臣者肾也二肾之中央者丹田也其前者巽海也是爲水府其气本生于离降气于下以温丹田所谓君隐于北阙者也故君圣臣贤则国昌炽矣心明气清则身长生矣欲治其国先治其身欲修其道先澄其心神而后调其元气其道一也吾尝谕之家焉身者宅也五藏者宫也干者父也坤者母也坎者中男也离者中女也震者长男也巽者长女也艮者少男也兑者少女也干父坤母斯成偶矣三男三女斯爲夫妇矣肝者东宫也木也甲其兄也乙其妹也甲以己爲妇乙以庚爲夫故肝得水而沉何也木带金之气者也肺者西宫也金也庚其兄也辛其妹也庚以乙爲妇辛以丙爲夫故肺得水而浮何也金带火之气者也心者南宫也火也丙其兄也丁其妹也丙以辛爲妇丁以壬爲夫故心能拒火何也火带水之气者也肾者北宫也水也壬其兄也癸其妹也壬以丁爲妇癸以戊爲夫故肾能拒水何也水带土之气者也脾者中宫也土也戊其兄也己其妹也戊以癸爲妇己以甲爲夫故脾能纳谷何也土带木之气者此吾造化之鼎也君臣于国夫妇于家神气于身此长生久视之道古今不易者也吾于是宜知夫内境眞象焉内境者何也身之境也眞象者吾身之炉其中有天地日月星辰风云河汉山岳江河草木焉天者干也金也华盖也处于万象之上是爲内境之肺者也星辰日月之轮者是爲内境之上焦荣衞流行之度者也太虚玄界之上清气凝集焉玄界之下浊气聚散焉上下清浊之分是爲内境之中焦罗隔者也罗隔之上清净之域也罗隔之下秽浊之境也五岳群山者首也涧谷者口也鼻也泉源者津液也饮食也江河奔大海者饮食聚于水谷之府也云雨生山川者毛发也夫欲知天地长久之道乎盖得正一眞一者也斯何谓也是乃天地炉鼎之中阴阳交合于内不失其元气者也夫人禀天地而生合天地之精而爲之子故吾之内境亦有天地长久之道焉夫不禀天地之道究阴阳之功奚得保其天年哉夫能于其内境识其天地交合其阴阳抱养其神气津液俟其日月满足则长久矣知所以长久矣其可不知五行之变錬乎五行者五藏也肝者东方震宫甲乙木也青龙也肺者西方兑宫庚辛金也白虎也心者南方离宫丙丁火也朱雀也肾者北方坎宫壬癸水也玄武也脾者中央坤宫戊己土也吾有鼎鼐于以调和四象五行变转五行焉水者液也液之中有金故曰金液焉金克木木生火火复錬金四象还返皆由于土者也土者主于神也神者得其道斯爲仙矣失其道斯爲鬼矣修眞者冝舍繁华远嗜欲却腥膻清静逍遥栖于若壑洁斋登坛入室择日俟时背阴向阳瞑目平坐握固冥心开辟炉之门以运火之候焉于是五藏錬矣百骸变矣然后至于圣功灵化者也虽然必更九转是爲功满而登仙矣一转则四月也三转则一周也九錬之功既全于是三年而成丹矣其大方寸其重一斤而阴阳各半焉外应乎太易六十有四卦三百八十有四爻何也四卦者二十有四铢也九转者仙之初地也于是灾患不干寒暑不侵水火不害邪精匿矣其能易形变体而入于圣者中仙也至夫大功玄化眞气纯阳然后上升朝于帝君矣修眞要诀篇王子曰道无名其本自然生一一者道之元也一生二二者天地也二生三三者三才具而万物于是乎生矣故天父也地母也人男女也父之精阳也母之血阴也合而爲人则三才者皆本乎一气者也是以一者长生之本也易曰天地交而生坎离用之者取象焉世之修身养命者衆矣而少至于道者何也莫测圣人之㫖而惑于闻者也故辟谷嚥漱吞霞服气般载拽己饮乳闭息之论非所谓要道也其犹随山採珠者乎吾所谓要者修其眞一聚其五行列八卦合四象括三才干坤吾炉鼎也坎离吾药也曰屯曰蒙起于朝昏曰既济曰未济不愆于晦朔曰序循环千日而成功矣着诗百章摘其要妙得十二篇其一曰日乌月兔镇相随性命关连尽不知会取地天交泰事自然交际坎和离其二曰忙忙世俗拟求眞多弄朱砂与水银不錬自家身上药汞还死后固生人其三曰周天火候至幽微运动抽添尽有时节气无差七十二自然伏得虎龙儿其四曰不在市鄽不在山不拘名利不拘闲世人要见长生药只透心灰是大还其五曰阴属地时阳属天一爲鬼趣二爲仙修治要见幽明事性命相关在目前其六曰金丹有诀夺天权说着根源在目前拭指北方玄武事龟蛇因甚两相纒其七曰鬓斑发白报君知犹自贪婪恣乱爲不会五行交日月是时一苦告他谁其八曰水火同情间木金火水知他甚处寻脱黄着紫因何得只爲河车转数深其九曰五行四象坎并离诗诀分明说与伊只有工夫下手处几人会得几人知其十曰鼎炉火候密推排錬得纯纯气上来地户闲时骨髓实天门积渐自然开其十一曰学人既悟修眞一修一须求法护防早是水中难住火那堪阴鬼在傍相其十二曰若未逢师且看诗诗中有诀好修持虽然不到蓬莱路也向人间死较迟道枢卷之二十一道枢正统道藏三家本四十二卷太玄部道枢卷之二十二初十至游子曾慥集修錬金丹篇大丹要在乎养息成神而已夫息者日有三万六千焉周流于三十六关四六黑白之道行于八卦錬于九鼎者也一日者有十二时一时者八刻十七分吾之四息爲一至可以通三十六关与四穴焉凡一关穴息流二刻有五分则一时爲三千息一刻爲三百六十息十二时者又分而爲四季有盛衰生克之道焉三十六关者何谓也下丹田者素华关也黄钟穴者五路关也尾闾穴者翠微关也天柱穴者辘轳关也肛后者元门关也泥丸宫者太一关也玄膺穴者海泉关也十二楼者三元关也肺者白虎关也肝者青龙关也心者蓬霄关也脾者中黄关也二十有四锤者皆关也一曰受盛二曰通元三曰玉琼四曰七星五曰卫灵六曰明堂七曰瑞泉八曰命门九曰进城十曰坤元十一曰皇君十二曰玉圭十三曰赤城十四曰荣金十五曰透龙十六曰玉蘂十七曰玉楼十八曰金泉十九曰金城二十曰冲天二十一曰金凤二十二曰冰霄二十三曰会元二十四曰百琼四穴者何也肝者羊车也乗之朝玉皇以会万神其名曰蓬瀛穴焉肾者鹿车也乗之以朝崐崘其名曰三峯穴焉心者大牛车也乗之以驭火龙入于蓬莱其名曰守中穴焉脾者土也镇于四方左右有金水其名曰保城穴焉黑白之道者何也白金黑虎阴阳之气也其行由于荣衞出者荣也入者衞也出入爲一息一息自有四至焉冬之月纳阳在于内其应子丑寅之时者也于是一万三千息行于荣之白道焉二万三千息行于衞之黑道焉春之月阳亦在其内其应卯辰巳之时者也于是一万六千息行于荣之白道焉二万息行于衞之黑道焉夏之月纳阴在于内其应午未申之时者也于是一万八千息行于荣之白道焉一万八千息行于衞之黑道焉秋之月阴亦在于内其应酉戌亥之时者也于是二万息行于荣之白道焉一万六千息行于衞之黑道焉八卦九鼎者何谓也于子丑寅之时坎爲阳鼎眞阴用事者也于卯辰巳之时震爲阳鼎木用事者也于午未申之时离爲阴鼎干用事者也于酉戌亥之时兑爲金鼎兊用事者也丑者土王而用事会归中宫以艮爲鼎胆中取眞用事者焉阳之气胎也辰者土王而用事会归中宫震以巽爲鼎盖青龙行功故一九之阳生水者有震之气也又曰兑当直其鼎风也未者土王而用事艮爲膀胱取眞用事者焉以艮爲鼎盖艮生之气爲火生于土山者也戌者土王而用事正金之鼎以巽爲炉是爲金石之鼎盖干爲大肠其名金石则金所归也是以十有二时而有金木土之气应于三才九鼎之位能窃天地造化之功者乎天地者干坤之象也五行八卦混元归返而成乎泰是爲八卦九鼎之数天地交合八卦五行周天之度者也观夫五行生克盛衰分爲四季而用事焉何也子丑寅之内水王而克火然能生木是亦火之母欤以木之气补其火候火之气足方用事焉卯辰巳之内木王而克土然后生火是亦土之母欤以火之气补其土候土之气足方用事焉午未申之内火王而克金然后生土是亦金之母欤以土之气补其金候金之气足方用事焉酉戌亥之内金王而克木然能生水是亦木之母欤以水之气补其木候木之气足方用事焉此五行生克相补之要也一时有三千息行于三关二刻则爲八息二至焉此周天之火候也其要在乎始于一阳爲主焉子之时一阳始生初九者也生于素华之宫升而爲月是爲龙潜于水者也至于蓬霄青龙之关焉丑之时其气在于白虎三元海泉之关是爲木生火者也寅之时其气在于太一元门辘轳之关者也卯之时其气在于白琼会元冰霄之关者也辰之时其气在于金凤冲天金城之关者也巳之时其气在于金水玉楼玉蘂之关者也午之时其气在于透龙荣金赤城之关遇之眞阴始生者也未之时其气在于玉圭皇君坤元之关者也申之时其气在于进城命门瑞泉之关者也酉之时其气在于明堂衞灵七星之关者也戌之时其气在于玉琼通元受盛之关者也亥之时其气在于翠微五路黄钟之关者也子之时其气逆行复归于素华此周天者也方其子丑寅也安坐消息闭目内观其五藏想其肝有青龙盘旋如雾如露其出微微以意交于气沉下于心宫复想其心宫有朱雀焉闭口以接其气然青龙之气甚微则息气三十有六以制心之火而后行功焉及其卯辰巳也亦安坐定息闭目内观其五藏想其心有赤气盘旋沉下于肺之上复想脾之上有勾陈焉闭口以接其气其气甚微则服气三十以制脾之土而后行功焉及其午未申也亦安坐消息闭目内视其五藏想其脾有黄气盘旋以意游起至于肺复想其肺有白虎焉开口以接其气消息服气三十以制肺之金而后行功焉及其酉戌亥也亦安坐消息闭目内视五藏想其下丹田有白虎盘旋以意游上至于肝复想肝之中有青龙焉开口以接其气消息服气三十以制肝之木而后行功焉既已补其五藏则可以行日月焉其交在鼎之左右可以行八卦之周流焉当其用事也先净其神乃想其心有日焉其大如钱出离于心复想其光照于五藏百骸次想其日状若浮起即鼓口服气二十而一嚥之急想其气下于十二重楼环伏其日沉于脾之上鼎之左消息既定复想下丹田水海之内有月焉其大如钱复想其光照于一身以意浮起而至于肺鼓口制气三十以首顾左而一嚥之急想其气下于十二楼环至脾之上入心之右鼎之右消息既定而后用事焉金液还丹内篇李光玄少慕道已而遇至人告之曰元气不散可以长生者也元气者身中混元之气人之根本也念住则气停矣神行则气散矣是以至人喘息不游于鼻外存思常住于丹田三田实则可以至千岁焉若夫吐故纳新漱液嚥津者皆延年固身之道也光玄行之十余年以爲此非出世金液之方也遂游少室之山因见玄寿先生而问焉玄寿先生曰还丹者眞一爲基铅汞相依黄芽爲本者也黄芽者何谓也芽出于铅中始于至眞汞传金之气是之谓黄华者欤光玄曰铅有大毒何以成至药乎玄寿先生曰铅中有金金中有寳见寳识寳贤人得道宁修铅中金不錬铅中寳此非世之铅也故曰黄芽是铅去铅万里黄芽非铅从铅而始铅爲芽母芽爲铅子母隐子胞子隐母胎知白守黑神明自来是以一者水之数五行之始也其色禀于黑方包含五彩修之合道契于自然用能生天地爲牝牡然后还日精于月窟结精华于龙宫紫气潜隐与眞合符焉语曰用铅须用铅铅是旧丹田不弃铅也光玄曰世以朱砂水银爲黄芽何理欤玄寿先生曰非知道之言也夫黄芽者坎离相孕金水相生男冠女笄牝牡相得从无入有阴动阳交者也光玄曰世或以金银五铅爲黄芽何理欤玄寿先生曰皆非也彼有质而顽滞者服之灼五藏矣吾所谓黄芽者铅汞合体金木相并龙虎相交水火相制推情合体以魄随魂成于还返之因明于唿吸之理阳交阴孕母在子存全天地之精者也故汞不呈体金不露形丹砂木精得金乃并乗身敛魂虎饥则来噉食生髓脂盖谓此也然必时候周足则自然变化矣故曰铅汞芽同三花採我气结成砂初间旬运火加轮五彩入神华增爲使道无邪三者备斯仙家矣光玄曰犹未之悟也玄寿先生曰至药者唯用五行而已经曰何言金木水火土留神保命是龙虎学人不识五行精强以他人爲父母木主气兮骨主虎血主水兮肉象土不死之道在离宫会得五行方有主五行须是水银亲殊质不堪爲伴侣贺兰大士曰青龙起白虎卧玄武飞朱雀坐黄龙中宫自结果母怜子子怜我炉中结成云一朶饵之刀圭无不可谓此道也光玄曰服饵当用何物乎玄寿先生曰成药之时水银而已过河车则成紫粉是爲金液还丹焉光玄曰敢问至药者铢两几何何日而成乎玄寿先生曰鼎有干坤焉自子以及离斯明卦象者也自离而至亥斯见光华者也犹子之在胎鸡之居卵时至则出矣二八同居者铢两也一星周帀者节候也于是龙兴而虎啸焉二八姹女也十六铅精也阳生起火阴尽则停矣陶隐居曰子午二门开卯酉者也四时运火合干坤者也斯龙虎自相吞矣光玄曰日魂月魄白虎青龙丹砂河车眞铅眞汞孰爲正欤玄寿先生曰亦一而已不越于五行者也世以石爲药者七十有二或至百余姑可治病难与议长生之㫖也阳火东旋而爲龙阴水西转而爲虎汞者火之木也铅者水之金也制在于中宫以类相成者乎昔者陵阳子知其道故用南对北用西对东配此四方不违中道一年运火十月开炉七返无亏九还固足斯乃龙飞魂返虎伏魄归其名曰紫色之妙还太液之神丹焉光玄曰三黄结砂可以成金何也玄寿先生由此贪者之所爲也非希夷寂寞学道者也道枢卷之二十二道枢正统道藏三家本四十二卷太玄部道枢卷之二十三初十一至游子曾慥集金丹泥金篇道有三焉曰錬形曰錬气曰錬神其要在乎法四时之机会五行之造化与夫坎离匹配之用于是内使龙虎及夫三田气满混而成眞则一气伏于体矣故玄谷三田气满而入于玄上不皎下不晦然后錬气合神焉夫气者气中之气也浩浩通流偏于四支绵绵寂寂其神魂飏飏焉眞气混体而入于脐之下气归脐则爲息神入气则爲胎胎息相合其名曰太一含眞然后錬神焉其全神有四曰心曰意曰性曰神四者本乎一枝者也盖心者蔵神之宅也神能抱气归根方能自守此入圣之始也錬形之法何也冥心调息气寂绵绵神室内守于是气入乎丹田此炼形者也气者阴阳之至精也天地之阳魂炼而成器是能生神气而爲太一之象也通流百脉之中散乎一身其五蔵六腑分三爲用强其形壮其骨气住而神生非静坐气何以得住乎静坐叠足与情想忘出入绵绵其息如龟少焉眞气遍体鼻中之气出而不出动而不动阴抱阳也于是用赤龙上击七十二动则天阳降乎离宫离宫得其气化而爲眞火以炼其形阴邪爲汗而出如是者五过乃合于三百有六十周天之数也阳光徧体其气自住子母内守负阴而抱阳也此錬气者也然后执神还元焉神者在耳而听在目而视在舌而味在心而变化在意而倏忽其神长游于六根六根不纳则六根自静矣神气归一则其神自眞矣是爲六根入于室者也正身而坐神气已定内景不出外景不入心无一念听乎外而无所闻闭目开目其神在心气归脐下脑气自溢舌柱上腭灵泉自涌左右手抱其脐丹火温温意游长空神光自照六根安定物我俱忘良久昏昏默默杳查冥冥神不顾其体体不顾其神賔主分矣见于太虚之中有光如橘非内非外守之勿失如月之辉如镜之影以意存之而不离焉恍惚内照其光自散其大如轮意惟上观中有我相矣其神自离于体而在光中形见于神神视于身形神相顾其光自散如月照雪形神俱妙与道合眞神归于体则爲眞者耶其出则爲灵者耶千日之功离体飞升万日之用其神入矣于是当行心火以养之心火者何也恍乎惚其中有物者也杳乎冥其中有眞者也一日之时十有二其六爲阳其六爲阴修生者时加乎子则起功焉子阳也丑阴也取玄牝快者爲阳快于左则下金关快于右则下玉户时如子阴在阳也右肾月也中有玉兔之气出于右鼻其斯以爲快者也于是先行水三后行火三应乎既济时加乎丑阳在阴也左肾日也中有金乌之气出于左鼻其斯以爲快者也于是先行火三后行水三应乎未济经曰太一含光右阴左阳也故易曰一阖一辟谓之变往来不穷谓之通是以舒而辟者阳之气其出爲日魂眞火也卷而阖者阴之气其入爲月魄眞水也易曰干刚坤柔此之谓也何也此之元气金木刚柔间分玄牝焉入沉出浮升降于唿吸之际雄转雌随契御于丹田之内出死入生尽于是欤夫欲錬丹心明镜者亦有道矣时加乎子左升右降左投右接时加乎午右升左降右投左接一唿出乎心与肺焉一吸入乎肾与肝焉一唿一吸傍连乎四蔵皆会乎中宫戊己之鼎者也吾尝时加乎子平坐静定忘机观妙或南向或东向左足在上先闭其目以击天鼓次扣其齿各三十有六用集吾神次之左右手相摩七返呵火九还摩掌以熨天宅者二三十过次熨左肾爲羊车次熨右肾爲鹿车熨脐之下爲大牛车各三十有六复行导引以运动熨擦其四支旋转舒展其百骸于是经络无滞矣俟其气通流而后吐纳以爲华池三嚥焉玄膺者生死之岸也入清出玄二气换矣是知水与火者长生之门也大药者三百八十四铢合卦爻之数者也吾于子之一刻运日中之神其名曰少阳南向平坐左足在上闭目忘机左右手握固二肾紧咬其牙以舌柱乎上腭鼻引清气入息绵绵满腹则止于是闭之使内不出外不入以心默数其息以意存其神焉次存下丹田北海瀛洲山之下有云五色中出日焉状若弹丸俄爲火轮上焚天门下燎地户周流九窍而炼五宫五宫既焚化爲五云上飞集于华池吾候闭息其火至于一铢即鼓潄其口之五气三二十过扣齿三通而平分三灡以应三阳焉左下金关右过五蔵入鼎则止于是徐出其息使之绵绵其名曰云行吾复闭目宴坐握固如前而以舌爲铁牛左右耕于舌下三峰之内使玉津满于华池紧咬其牙以舌柱乎上腭如前取气闭息使其内外不出不入心则默数其息以意存其神次存于下丹田二肾之中有鼎焉鼎有婴儿其名曰天皇元君焉正身而坐婴儿有五色之光次存其心如红芙蕖垂而未开也中有姹女其名曰地后之神焉立于五彩之云于是下降以扳其天皇而内交焉斯须下发元火上用华池斯水火既济之候也闭息俟其火至于一铢漱其口之玉津三二十过扣齿三通而平分三嚥以应三阴焉左下金关右过玉宫入鼎则止于是徐吐其浊气而出息绵绵焉其名曰雨降又曰龙先行虎后至者也如前先火后水直至丑之时右鼻快矣乃先水后火右下玉户焉于午之一刻运月中之神其名曰少阴先以右足在上法如前焉夫存观者阴定法也使神不外驰者也定息则气交矣一息之定其中有六合焉故唿吸三阴三阳使之上下交御三男三女以用合精也是以心存则神合息定则气合矣息者元火也用火而二十有四铢直乎四卦二十有四爻应乎一岁之二十有四气也故用火二十有四铢者定息九千有六百凡一闭四百息可以得火一铢焉闭息二十四过则爲火二十四铢矣故曰积水成海积气成神此之谓欤然则一日周天之火功可以夺十有二年不死者也夫人气血昼夜行乎八百有十丈夫能以寸定铢两合于百刻则观天之道在于掌矣卦之上三爻阴也其应一吸其入气三寸焉刀者二尺四寸也圭者二丈四尺也铢者二十四尺也两者二十四铢也小数一爻者一寸也一息者六寸也定乎一息则爲十六动焉其得二尺四寸此流珠之药也中数一爻者一尺也十息者六尺也定乎四十息则爲一百有六十动焉其得二丈四尺一圭此血气不流而聚爲鼎也纯阳子所谓当时自饮刀圭者乎大衍一爻者一丈也一息者六丈也全乎四百息则爲一千有六百动焉其得二十四丈一铢此血气不流而成变也昼夜运火当得一两九铢七刀圭半计其文则八百十焉血气不流之土数也金玄八素篇炼丹之士必先外贯阴阳内明蔵府而后可也夫骨节三百有六十毛窍八万有四千其中靡不有之夹嵴天柱二十有四节其背隐三关焉直下一节曰鸠尾在囊腔之心是爲谷神之户尾闾海门回字之关者也自中一节曰肘后对心中极是爲九天火龙飞鸟之关者也自上颈后肩一节曰大椎是爲斗牛辘轳三达上清飞步朝元变鳞之关者也此庚虎甲龙回复之路焉正面曰蓬壶三叠其长三尺分三田焉自泥丸至颈是爲上丹田其名曰脑宫分爲九瓣髓脑血之会海玄牝之门也自颈絶至胃絶是爲中丹田其名曰绛宫分爲九窍津液水之会海离心之门也自胃絶至脐絶是爲下丹田其名曰玄宫包括四象罗布九宫神精气之会海衡端之门也三田皆有膈膜三重不相入焉上元之宫照曜森罗于万象中元之宫安置五蔵之清阳下元之宫传导六腑之秽浊六腑在前五蔵居后脉窍相连而各有通合者也心者离之卦也其主神其通舌其合小肠其生血脉汗窍发其声言肾者坎之卦也其主精其通耳其合膀胱其生骨脂胞唾齿其声呻肺者兊之卦也其主魄其通鼻其合大肠其生气皮涕毛其声哭肝者震之卦也其主魂其通目其合胆其生筋膜泪甲其声唿脾者坤之卦也其主志其通口其合胃其生肉脑髓涎其声歌舌者心之根也茎者肾之蒂也是皆本元一气负阴抱阳合和五行而生化六尺之躯者也自一岁至十有六岁眞一纯备盈于一斤之数既长则耗散矣凡食聚于胃潜受元火之磨化清者若云雨之升飞润于天浊者若粪土之沉传泄于地于是当日用飞润之水涤其胸肠奇阳之火焚其形质原夫飞润者聚于口成水克于肺成唾克于心成血克于肾成精精者海宫之眞鈆独备乎五行是爲太阳之流珠者也其性勐烈最难制伏遇天五之眞火从下克之则飞上于泥丸穿流于百脉可以实髓脑坚骨肉王气血荣毛发錬筋肠于是住万神而达三府矣于昼夜四事之际忽有魔焉则入室盘足而坐瞑目闭口握固澄虑内想左右肾之二脉并连于夹嵴盖如缕焉上㳂于天柱直贯于泥丸既已则调其气先从穴囊下与肾夹二所发运一缩焉息吸息抽使一气直至于脑即闭口鼻之关不得注气依前从穴囊下息吸息抽而加缓焉上还下转转者何也内转其玄龟引颈之关密数八十有一者也一转者三数也要在紧锁鼻门使一吸之中内转龟关八十一者是也于是不可使息迸气奔冲突于鼻调之绵绵至于百关则才发一吸其息已稳转及八十一矣缓缓绵绵融运自然而无用力焉唯闻二肾畅通百关快爽心喜神恱骨轻气清如坐温汤之中焉方其始行气未驯伏火候未熟则口鼻之关扃之爲难然不可惧其冲突而上也从九至九以渐爲之其转息也或一九或二九或三九如冲突难调则且止焉复徐调其气令入于丹田其心澄定则口可以微开而鼻不可轻纵此爲命息者也久之安和则止于是津液蒸流不可亟褰衣焉是息也能至四九六九及乎九九之数既足调气定心满口漱液兼火左送九嚥直至海内群邪远矣此小还丹者也夫不遇天地之大功止日用此道一纪之后亦可换骨血桃颜漆发坚固而无漏矣风雷门中密室导引既已盘足而坐于干巽于是端嵴握固瞑目静心至意以集其神摇其龙尾向齿之内外左右上下及舌之根随搅随漱飞天之水漱满则含之次则定心内观二肾气海之中如彤云之内有赫日焉赤光炎炎状如火珠大如黄橘以心注于火珠之中用意抽出一脉之火其大如绳转以至于兊此所谓金关者也即至于兊是爲火金相烁必有异音略加意就身焉心抽手摩使过于兊之上循离入震而止即分下口中飞泉直从左咽下至于兊与火交合归于丹田是爲一嚥之数若觉其嚥送未尽下也当从上微衮其液向空鼓嚥一口气火左下逐之即尽下矣凡抽嚥运送不明则下气不尽反爲阴滞积癖伤乎六府然则一火一水者一口之数也准此法取而运用焉其风六十其雷六十日用不已其神数足一岁可以成功矣行及十口则以意如抽火之状自海中心和水兼火循乎干兊离巽震衮之九转遇潮则浥而下之起功之初心常动摇此阴邪被焚而欲战也当定而勿动则七十爲中变过乎百日是爲小证焉二十日三十日气宇虽清而或寒或热六府宣动七十日水源渐溢如下焉其溲不时三田虽通六情尚挠一日小战其潮至如波涌焉其火激如雷震焉于是五蔵洞达九鬲潜通饮食倍矣百五十日食虫退矣百八十日群虫出矣或如鸡矢或如胆脂二百日眞气内达于五蔵其入于肺则百毒退矣其入于肝心脾肾则五色退矣秽下隐痛而如焉二百五十日清蔵浊腑皆净矣于是见一气之火轮转结焉五内清澄四支运而百脉轻矣其耳聪其目明其髓充其骨实其肉秀其筋强其气全其血不滞自脐之下气海之上内实层起肥如卧蚕一周则气可以不行矣自然元气居丹海之中而成火会于中宫隐隐若双拳之重其脐之下常热胃空则火轮升上循转八卦如雷车之音飞水玉液思则盈口元火灵珠廵于三宫于是八邪斯远矣孰知还丹之方乎其诀曰定天心澄戊己採以巳亥取以寅申象转银河周流金鼎先如螮蝀环空焉已则解衣静心折足大卧擦其掌俟其热而行法浴于是周身通畅则少定息瞑目固关而作内观化出碧波盈亘天地自然五神俱湛而万虑息矣然于其身化太极爲宫其左金堂居吾婴形其右玉室居吾姹妇潜出交合二气融流则铅汞已凝于金鼎矣当亟发地火左旋三叠空虚缩焉则一一自入宂囊其息吸息抽透入于大节之中过肘后之关住数二六喘则畧定第二落枕翻左右手力钩肫面又从穴囊之下依旋三叠用缩吸抽息取过斗牛之关住数二六喘则畧定第三起坐反凤翅拗起大牛之车又从穴囊之下依旋三叠用缩吸抽息取上于泥丸俯首三㸃之数皆二六喘则畧定此三反处自关鬲浑滞火道水源皆当迟澁运用尚踈不可一一规其本法大数勉强则有招损矣惟量力渐而进之或十或二十或五十以至其数可也及夫火发水涌功用通达则方计其日而行焉及一岁之正数则成功矣飞水者易漱也元火者难抽也夫海心元火有气而无质惟专心定于恍惚之内至意取之神感道符则珠中之火自然随意而出循还八卦炎烈焚脐击兊发音矣初取其火止一指脉之大而已久之历乎八卦不出三旬透乎兊关而有鸟声六旬如鸠鸽声九旬如沸鼎声百日如涛浪声半年如雷震声于是胎气结而成眞火矣先之三旬火虚水澁关鬲未通恍惚难于作用加之毒虫尸鬼八邪阴魄爲火所焚乃爲之魔使之多怒多贪多爱惟勿使火熄而已三反既毕畧卧少时然后湛然端坐心安息定满潄飞水一一从左兼火九嚥直至于丹海是爲大还金精得一者也一周星其功既足于是投灵山胜地取亥月日时解服而卧微行沐浴俟其宣畅合眸固关审动眞娥之宫其物满乎一斤男女当乎二八情合心酣一体温温夫妇情恋宣畅美合至寅则圣胎内坚矣盖自子后轾锁金关定身平坐勿转侧勿动摇至寅则舍手舒足纵心自如起坐隐几始十日行不可过二十四步以至百步踰月乃自如方其大合一时之中已夺一周星矣于是足三千六百之正气全七百二十之宿直至于一气二仪三才四象五行六律七星八卦九宫十干十二支二十四气七十二候无不备于一胞之中也夫吾既得大易三百八十四铢之眞气以结灵胎于是渐开顶之胪门潜自坼焉一举一止一抱一负在乎其意加详而无一念之邪而后可也十月其神欲突飞而脱胎则其意烦懑于是胪门如雷所震其顶裂犹烈火腾上于天柱二十有四节自顶而出当安心定意所行十过一丈二年之后神通力具灵识混然出迩入遐洞玄洞幽无所不贯矣及夫功深德厚乃蜕殻上朝于玉帝焉道枢卷之二十三道枢正统道藏三家本四十二卷太玄部道枢卷之二十四初十二至游子曾慥集金碧龙虎篇刘眞人曰仰观天象而使知四时常移阴阳互用以推日月之迟速大小生焉于是得日徃月来生成之道以着金碧之经金者刚柔得位也碧者仙而游于碧落也日者太阳之精天之魂也其性刚烈能生万物居于阴中离卦是也月者太阴之精地之魄也其性静而躁动居于阳中坎卦是也坎者二阴之时其日生乎一阳是爲黑铅出于水银其至于艮宫则渐有青白而爲少男此二阴而生一阳者也即上之位四旬有五日从下生阳震卦是也其名曰丹砂之魂于是其汞渐伏焉至于巳六阳具矣其名曰赤金四旬有五日从南赤朱之地武火煅之四旬有五日至于坤宫黄黑混杂其精其名曰还丹四旬有五日至于兊宫汞体自燥其烂如泥其名曰伏火水银短其火可以入于太阳至于干宫三十有六旬其金正紫复入于中宫大庚合于鸟火首黄合于鸟土者也雄黄覆用以爲焉惟白虎制御之更乎六旬其名曰狗子又五旬其名曰白金虎子又六旬其名曰五金神丹又五旬其名曰太一神粉其上曰谓之水母其或不上覆而盘旋于中者谓之辰砂其紫黑通彻者谓之大还其赤而光明者谓之紫微之丹斋戒百日择王气而吞三圆则三尸九虫七毒尽矣服之十有八旬可以飞而腾天也九转金丹篇亢龙子曰道生一者太空之一气也万物与人其生因乎一气者也其死归乎一气者也阴者性也无中来者也阳者命也有中生者也身爲体以心爲用焉心爲体以神爲用焉神爲体以气爲用焉气体以运錬埏埴爲用焉天地之神者阴阳所生也精气之神者阴阳所化也其有神昏而性昧者何也气不合于神神不合于气而然也故心以性爲神神以心爲用神者性之眞也性者神之体也是以存神养气湛性冲神者常使神以辅气气以辅神自然长生者矣天地得一者何也阴阳是也人之得一者何也元火是也知一者则以虚无爲药丹元爲鼎正气爲火錬于三田眞气不散则阴阳岂能衰其形矣道之妙用有三焉其上运太虚之元气配用坎离之神入有爲而其形自化矣夺无爲而其形自眞矣其中守形固气养其形住其眞神气调御湛然自灵焉其下去浊留清神魂不散焉夫辖虚无策太空究其终始莫要于八卦焉一爻者一气也一气者旬有五日也二十有四爻是爲二十四气者欤天地运行之始其上有风轮未济之象也三阴之气自虚皇之降精者也其下有水轮既济之象也三阳之气自虚皇之降精者也东方者震也天眞九皇少阳木之眞气生于水中其应于肝肝以甲爲兄乙爲妹己者甲之妇庚者乙之夫也太阳木之眞气而爲巽生于风中南方者离也天眞九皇火之眞气生于风中其应于心心以丙爲兄丁爲妹辛者丙之妇壬者丁之夫也天眞九皇三阴土之眞气生于风中而爲坤焉其上黑其下赤其左白其右青其中央黄而藏乎一气其色玄者也西方者兊也天眞九皇少阴金之眞气生于风中其应于肺肺以庚爲兄辛爲妹乙者庚之妇丙者辛之夫也天眞九皇太阳金之眞气生于水中而爲干焉北方者坎也天眞九皇阳明水之眞气生于水中其应于肾肾以壬爲兄癸爲妹丁者壬之妇戊者癸之夫也天眞九皇三阳土之眞气生于水中而爲艮焉其上赤其下黑其左青其右白其中央黄而蔵乎一气其色赤者也中央者坤也其应于脾脾以戊爲兄己爲妹癸者戊之妇甲者己之夫也三阳在于水中散而爲天者干是也其自然之气名曰太和君焉三阴在于风中散而成地者坤是也其自然之神名曰太辰君焉干生三男龙之精凤之公也坤生三女虎之体龟之精也六气者日传于五蔵升降于六腑罗络于三元系连于八脉行于十二经十五络循还三百六十五穴上达于天关下至于地户加乎一息则热矣损乎一息则寒矣阳气左转阴气右旋五千度其周天者也故左气交则右气应右气交则左气应而各有配焉少阳之精太阳之正者天眞九皇金眞之一气也太阳之精少阳之正者天眞九皇火眞之二气也阳明之精少阳之正者天眞九皇土眞之五气也少阴之精太阴之正者天眞九皇木眞之三气也太阴之精厥阴之正者天眞九皇水眞之四气也厥阴之精少阴之正者天眞九皇之六气也三阳之正太虚之精者天眞九皇之七气也三阴之正太虚之精者天眞九皇之八气也于是以中宫置鼎收夺八方之妙气配土合和炼而不散而后成九鼎之神丹其丹九色昔者黄帝錬劔铸鼎乗火龙而升天者谕内也何以言之心者火也肝者炭也肾者鞴也肺者金液也脾者炉坛也经曰心爲丹砂肺爲云母肝爲空青肾爲磁石胆爲雄黄此配錬之义也故圣人以身爲炉三宫爲鼎錬不息之气入无爲之形焉身静则神自清矣神清则气自盈矣神气和则形自轻矣一气既定百脉常盈九鼎通灌万神自灵焉九鼎者九宫之用也丹田者眞一之鼎也是爲九鼎大会之府者也体一气而爲眞錬九气而成神九气者何也曰九气曰九州曰九域曰九曲曰九窍曰九宫曰九转曰九还曰九鼎九鼎之内于是有七返八变九还之道焉返者覆合也収七表八里经络之气血者也一返脉脉停运矣二返气气聚而凝矣三返血血成白乳矣四返精精结琼瑰矣五返骨骨若红玉矣六返髓髓化玄霜矣七返形形清体妙矣八返神神化无方矣还者归其源也取五行之气动三要之精定一物之元者也一还肾二还心三还肝四还肺五还脾六还丹房七还气户八还精堂九还神室九化则可以留形矣其始干者大肠也天也其名曰金之维宫曰灵符之宫其数六者也其次坎者肾也水也其名曰水之正宫曰丹元之宫其数一者也其次艮者膀胱也月也山也其名曰土之维宫曰玉房之宫脾胃之气符合于此其数八者也其次震者肝也雷也其名曰木之正宫曰兰台之宫其数三者也其次巽者胆也风也其名曰木之维宫曰天霐之宫其数四者也其次离者心也火也其名曰火之正宫曰绛宫其数九者也其次坤者小肠也地也朱雀蔵于土者也其名曰土之维宫曰朱陵之宫脾胃之气符合于此其数二者也其次兊者肺也泽也其名曰金之正宫曰尚书之宫其数七者也中宫者黄庭也铅汞也虽然鼎无鼎也药无药也四象五行者不离乎身外求者则与道隔矣修金丹者九年既成其气自盈其神自灵五霞攅顶万景朝形者也坎离者水火也水流湿火就燥云从龙风从虎本乎天者亲上本乎地者亲下各从其类也故阴气上动则下降阳气下动则上升此内丹之升降者也自冬至錬成阳胎内结于丹田谓之命焉自夏至錬成阴息内结于绛宫谓之性焉阳气自其足而左旋其上腾而爲日者也阴气自其顶而右旋其下降而爲月者也錬纯阳者轻举而爲仙錬纯阴者凝寂而爲鬼心者绛宫玄灵之府也其内有螣蛇唿吸眞气其散若白光使天眞阴之气下降焉肾者元宫太子之府也其内有白元之龟唿吸眞气其散若紫云使天眞阳之气上升焉上曰风轮是爲风混未济者也象曰离也其内应于绛宫阳中有阴应感而生姹女下曰水轮是爲水沌既济者也象曰坎也内应于丹田阴中有阳应感而生婴儿经曰男居坎室女居离房决开混沌配合中央此之谓也绛宫者其中有五色其上黑其下赤其左白其右青其中央黄而蔵白雪久之生姹女产爲金液还于丹田妇返夫宫此三阴之神也丹田者其中有五色其上赤其下黑其左青其右白其中央黄而隐黄芽是生婴儿产于金液还于绛宫夫归妇室此三阳之神也黄芽者运火化爲婴儿其顶有红光驾青龙上游于金关之中白雪者有水化成姹女其顶有碧光乗白虎下返于玉堂之内于是阳气化爲红光而下隐于丹田谓之日焉阴气化爲碧光而上升于绛宫谓之月焉离宫阴火冥冥升降左投右接神气交会住于丹田灵光内现其状如火轮气结于丹元者也坎宫阳火冥冥而降右投左接灵光内照其状如水轮百骸自収精定于丹元气凝于肾宫也是以錬气者使神来往上下交会五光混元而结胎息焉坎宫气结其脐泄五霞而耀者也离宫息住其眉白光斯乃阴阳得位交感自然者乎然炼金丹者须分左右水火大小錬两俱均焉夫不循爻象之运动其犹鑚氷而取火者欤善修錬者必上开天门下闭地户左收肾精而控天龙右引肺液而驱地马左收右引左出右入上升下降二气循还中央会合左投而右接之右投而左接之不交而神自交不接而神自接忽然而来忽然而去忽然而散忽然而聚共在于黄庭之中其散如风其聚如两此錬气自然之道也夫錬气者阳逆于阴阴无不成矣阴逆于阳阳无不生矣是以内气不散外气不入自于内而交焉其气蒸于百骸飞腾荡荡一交再交一接再接使夫神御气气御神神气相御自然而成胎息矣夫錬胎息者先之以心澄神定气湛眞全是以心定则神定矣神定则气定矣气定则息定矣息定则气合矣气合则凝结不散是爲胎息焉故其神内交其气内接体交其气气交其神神接其体体返其精澄澄入妙抱固元根守眞存想心气下降定息内交神气会于三宫胎息结于产化可以与天地同休者也大丹之使火必循易而行之于是易之卦六十有四是爲周星之运数也三年一闰闰则三百八十有四是爲天地气候加减升降之数也以易之三百八十有四爻日用爲火之符则一月有三旬三旬有三百六十时盖日行二卦焉故十有二爻者六阴六阳动静之候此变爻行火之数者也月用六十卦之外又有四卦焉干坤爲之炉鼎离坎爲之铅汞乃枢轴之用者也魏眞人曰六十四卦张布爲舆龙马就驾明君御持此之谓欤夫十二爻者应乎十二时也五日一候旬有五日一气四旬有五日一节惟不用乎卯酉卯酉者金木正刑也止运行其河车于二腠俟夫津汗交流是爲焚魔沐浴之火也然则一日之用十时一年之用十月故还丹者十月脱胎焉三旬爲一鼎盖日月者三旬一交吾取夺造化之九气聚而炼之结爲神丹吾之十鼎惟日不用复卦易曰初九潜龙勿用何也丹药未能有变者也然则所实用符火者惟九月而已是乃九鼎者乎九年者九九之数取日月之运行其眞气八百有十丈斯其爲丹者也以一月论之其变爻行火内用之道则一日其朝用屯其夕用蒙日之升者也二日其朝用需其夕用讼三日其朝用师其夕用比四日其朝用小畜其夕用履五日其朝用泰其夕用否此六十时上五日一候者也六日其朝用同人其夕用大有七日其朝用谦其夕用豫八日其朝用随其夕用蛊上弦者也九日其朝用临其夕用观十日其朝用噬嗑其夕用贲中五日一候者也十一日其朝用剥其夕用复十二日其朝用无妄其夕用大畜十三日其朝用頥其夕用大过十四日其朝用咸其夕用常十五日其朝用遯其夕用大壮下五日一候者也十六日其朝用晋用夕用明夷日之降者也十七日其朝用家人其夕用睽十八日其朝用蹇其夕用解十九日其朝用损其夕用益二十日其朝用夬其夕用姤上五日一候者也二十一日其朝用萃其夕用升二十二日其朝用困其夕用井二十三日其朝用革其夕用鼎下弦者也二十四日其朝用震其夕用艮二十五日其朝用渐其夕用归妹中五日一候者也二十六日其朝用丰其夕用旅二十七日其朝用巽其夕用兊二十八日其朝用涣其夕用节二十九日其朝用中孚其夕用小过三十日其朝用既济其夕用未济下五日一候者也人者合天地之象焉其上至于绛宫其下至于丹元去嵴骨两傍皆七分左右各十五腧穴是乃五蔵六腑八脉三元万神所行元气所会升降之道路者也自绛宫左行十五之腧会此日气升腾之所由也自绛宫右行十五之腧会此月气下降之所由也夫气与神者随日月上下升降而分左右焉阳之日自左而升至十有六日从其右下降月终而极矣阴之日自右而升至十有六日从其左下降月终而满矣斯所谓三十辐共一毂爲其无而有车之用者欤冬至遇甲子以爲起功焉于子之时其少阳应于坎其神潜龙其气天眞九皇金眞之一气也木行于天霐交于金运二十有五度肝之兰台之府传此气于右肾应于子之初一刻其传三十有二刻至卯之时沐浴运錬五日一候十有五日一气足矣其铅生一分而镇于坎宫其状如露蕊生于丹田矣可以取而錬之一月爲一鼎焉前十有五日是爲阳进火者也盖錬少阳之一气上之五日中之五日下之五日各爲一候而俱六十时上之一候前二日半是爲三十时使火一两十有二铢后二日半加火一两中之一候前二日半使火二两后二日半加火二两十有二铢下之一候前二日半使火二两十有二铢后二日半加火三两此一气终矣冬至之后十有六日至月之终其阳明应于艮其神见龙其气天眞九皇金眞之一气也木行于天霐交于金运二十有五度传其气于右肾应于丑初一刻传三十有二刻肝之兰台之府以辰爲初运三至九遍起于开元之府至腰左脇之中运錬十有五日其铅复生一分其状如含莲日用火养之故后十有五日爲阴退火之数也錬阳明之一气上之五日中之五日下之五日各爲一候俱六十时上之一候前二日半是爲三十时使火三两后二日半退火用一两十有二铢中之一候前二日半使火二两十有二铢后二日半退火用二两下之一候前二日半使火二两后二日半退火用一两十有二铢是以前十有五日谓之刚火其效也夜视五色焉后十有五日谓之柔符其効也日射神光焉于是复换鼎使火自冬至三日有一日至四旬有五日其太阳应于零其神亢龙其气天眞九皇金眞之一气也太符于天霐交于金运二十有五度应乎寅之初一刻也其传三十有二刻肝之兰台之府传其气于差肾其铅复生一分其状如抱卵此乃换鼎者也前十有五日爲阳进火以錬太阳之一气上之五日中之五日下之五日各爲一候俱六十时上之一候前二日半是爲三十时使火一两十有二铢后二日半加火二两中之一候前二日半使火二两后二日半加火二两十有二铢下之一候前二日半使火二两十有二铢后二日半加火三两于是三气爲四旬有五日爲一鼎半焉一节之数也錬之至此三阴絶矣太阳入户会于宗庙余气散爲丹砂者也后十有五日爲阴退火焉自立春卦起于艮上之五日中之五日下之五日各爲一候俱六十时上之一候前二日半是爲三十时使火三两后二日半退火用二两十有二铢中之一候前二日半使火二两十有二铢后二日半退火用二两下之一候前二日半使火二两后二日半退火用一两十有二铢于是爲六十日第二鼎之火数也自是用火皆同于此焉养至于夏至之日火加焉而鼎不加焉故自冬至进火六月成阳胎一气不散结于丹田其色赤是谓红铅阳砂者欤夏至六起火亦与冬至同焉故自夏至午之时一刻由少阴起功焉其应于离其神潜龙其气天眞九皇木眞之三气也金行于灵符交于火运二十有五度肝之尚书之府传气于心之离宫其汞生一分其状如露蘂生于绛宫錬之则血化白乳肤体光泽而复运錬如前焉及于冬至火加五鼎水即不加焉阴气不散结于绛宫故自夏至进火六月以成阴息其色黑是谓黑铅阴汞者欤一赤者阳气也一黑者阴气也赤黑连于表里其名红铅黑铅大丹之本也行之周岁性命有主矣夫三五一之道身交而气不交天龙地马干翁坤母天者日阳精也地者月阴精也阴阳交御夺而归根此返本还元胎息之道也老子曰谷神不死是谓玄牝何也夫一唿其气出乎三寸主于左肾是爲三阳应于日者也一吸其气入于三寸主于右肾是爲三阴应于月者也唿吸六气昼夜随日月之运行爲一万三千五百息焉唿吸爲五万四千动焉气血行八百十丈焉是以血气昼夜如珠相连流行于其身者也荣卫行阳于左其朝之荣脉二十有五度荣卫行阴于右其朝之卫脉二十有五度血者荣也气者卫也一唿一吸气血行乎六寸凡二百七十息则气血行乎十有六丈二尺此周身之一度也故性命者在于唿吸而已气之出爲日魂焉气之入爲月魄焉经曰出日入月唿吸存也日魂月魄二气眞也识者便是眞仙子錬之饵之千日期身既无阴那肯死此之谓欤玉京之下自有日月以分昼夜者天地之息也唿吸者人之息也夫日爲阳月爲阴阴阳运行故有生死焉若夫阴阳不交日月不错四时无度万物不生则安复有生死哉定息者何也运行定息发元火内烧于四大千日可止直俟五蔵不交六腑不传百脉不行百关自凑神气自御万化自定此胎息还元者也吾有大丹神胎金鼎焉其炉三层三层之上者黄丹庭也黄丹庭之下者水也水之下者土也土之下者木也其左固济其右蓬壶其外曰景死惊开休生伤杜此所以保其鼎者也大药一斤应于三百八十四爻其内惟取十有五两用之则三百六十爻焉其一两应于四卦二十有四爻是爲干坤坎离枢轴之用斯盖天眞变易火诀者乎卦有六爻者六气也一分也一爻者一铢也泰之卦上之三爻应乎一唿其出三寸三阳也下之三爻应乎一吸其入三寸三阴也内用其卦者何道也十六息者六十四动也爲九十六寸焉凡定十六息者四则爲六十四息九十六寸者四则爲三百八十四寸故易者寸也铢也两也日也皆三百八十有四焉阳之爻六一爻三十六策六爻者则爲干之策二百十有六焉阴之爻六一爻二十四策六爻者则爲坤之策一百四十有四焉三百八十四爻阴阳各半焉合一万一千五百二十策者也冬至一阳生于子之初一刻起少阳之气行乎三十六度合于甲乙之气行于地户凡一度行六刻则爲运行者二百十有六刻也次阳明太阳运行如前之数六十六度通爲一百八度此干元水星小应大乗之道也计夺六百四十八刻焉夏至一阴生于午之一刻起少阴之气行三十六度合于庚辛之气行于天户凡一度行四刻则爲运行一百四十有四刻也次厥阴太阴运行如前之数三十六度通爲一百八度此坤元火星小应大乗之道也计夺四百三十二刻焉是乃日月周天运行万物之数者也道枢卷之二十四道枢正统道藏三家本四十二卷太玄部道枢卷之二十五诚一至游子曾慥集肘后纯阳子曰吾修天爵而人爵可弃也悟眞空而顽空可鄙也盖知阴阳升降法乎二仪性命根源归乎一气其来也有一夫一妇焉其去也有三男三女焉金男採黄芽于九宫之台玉女收白雪于十二楼水中起火以分八卦阴内炼阳以别九州于是三田和会而火龙出于昏衢千日功成则游于蓬岛矣其要盖十有八焉小成之道七中成之道六大成之道五纯阳子曰一咽一呵一呵十搓久而行之皱少红多此天童不老艮之卦也何谓也人之六慾七情日交战焉故喜怒哀乐郁结于心以伤其神气吾旦而起以舌搅其口恶浊之津尽嚥之而后呵之以左右手搓其脸以散心之积气使眞气上冲而入于脸斯返于童颜者也纯阳子曰一搓一兜左右易手九九数终眞阳不走此聚火煮海干之卦也何谓也夫感物以䘮其志则元阳耗而眞气失矣所以病且老老且死岂不以下元虚损而气微弱乎吾戌亥之时于脐之下握之摩之八十有一而后复搓其手左右各八十有一九日而効八旬有一日而成功矣纯阳子曰入九嚥一存三放七定息内观事罔不毕此配合阴阳震之卦也何谓也夫饮食也或多焉或少焉时候有寒有热忽有疾生于五藏六府吾则以鼻引其气其入至于九分以嚥断气勿使往来瞑目冥心存三放七始治其疾则想其疾之所在气急则难止矣故当开口徐放焉而勿尽疾如未瘉也则再作之及于三五未有不瘉者也平居日用卯之时当夫心之阴下降肾之阳上升二气相遇则依法行持焉使气液各相配而相生见効则止纯阳子曰闭门上嚥勒关下搐定意内观元阳自足此聚火还元干之卦也何谓也夫与事物交战则耗其元阳失其眞气矣吾于戌亥之间闭口嚥气下搐膀胱而上起焉微胁其腹意定而不乱于是内观存想使心之火下降外肾之火入而相合于命府见効则止纯阳子曰旦起叠盘呵雷嚥雨升身内观逓施弓弩此放火炼形艮之卦也何谓也夫喜怒哀乐之气经夕则积于四支其血滞矣经络爲之不通吾旦起蟠膝正坐升身以左右手上摩其面嚥乎恶浊之津如其前焉于是呵其气叩其齿以泻心之积气而集其神既已则俯身焉伸缩其手足如挽弓张弩于是经络通矣气至而血行矣久之其疾永除见効则止纯阳子曰夫归妇室月至阳宫桃花浪底龙虎相逢此交合龙虎离之卦也何谓也夫身之中易散者元气也难生者眞液也故液之少则不能生气矣气之散则不能生液矣必欲气液交而爲精精汞炼而爲砂吾其于午之时方肾之气至于心勿使升于上而独于其口出焉乃用乎既济于是含津满口勿吐勿嚥神识内定鼻之息绵绵故肾之气与心之气自然相合是爲眞气眞液者也阳龙阴虎由是交而变黄芽矣纯阳子曰黄婆配合夫妇同域干坤济会阳关须勒此炼丹之法干坤之卦也何谓也夫气海之中有眞阴眞阳焉相恋于脾之中遇肺之液而般运焉和合无数而入于黄庭吾于戌亥之间微胁其腹是爲勒阳关使气不上升而下炼焉此特小成而已未及中成者也纯阳子曰三男三女俯仰开辟节次升存过关勿急此肘后之法也何谓也夫眞气眞液其相交也下而入于丹田于是火之候无差以养乎眞胎而变乎纯阳焉始于子之时气生之后用肘后之法运入于上宫是爲还精补脑之道可以长生久视者也三男者何也震也坎也艮也三女者何也巽也离也兊也吾俯其身则肾自相合而气聚矣其仰也则肾自相离而气散矣透过乎尾闾自其背而飞以入于脑是不可一日而至也其必节次而升以存想乎龙虎河车使上起焉然肾之虚阳入于顶则上壅而生热故曰过关勿急也纯阳子曰少男长女争驰龙虎飞入天池化爲甘雨此肘后之飞金晶也何谓也既吾用夫肘后之法次第升存及肾之气入于脑则行飞金晶焉故于子之时肾之气生与肺之气合于是肾之气欲与肝之气交焉其肺之气存于肾之中是爲金晶者也于其时下功如前俯仰一撞三关直入于上宫合和于体海时饮乎天浆是爲眞阴神水者也如是以待乎既济用艮之时其名曰少男用巽之时其名曰长女肘后之左曰龙右曰虎其顶曰天池其神水曰甘雨自艮至于巽凡一撞而入于顶于是炼顶之髓以爲水如脑中之神昏而懑即暂存于下身少焉复升而入于顶以炼之纯阳子曰杀夫救妇当随其母随母溉灌五行有主此玉液之还丹也何谓也吾观五行之理生我者斯谓之母矣我生者斯谓之子矣克我者斯谓之夫矣我克者斯谓之妇矣若夫春之月肝盛而脾衰是爲木强而土弱者也吾则损肝而益脾脾母也故于其盛之处而嚥气还元焉脾母者心也是火生土者也火之盛者其在离之卦也五行有生克五藏有盛衰是以水也木也火也土也金也相生而爲子母者也火也金也土也木也水也相克而爲夫妇者也若夫用嚥之法则须五行之相克者焉此道也既飞金晶之后吾并行焉其要在乎识五行之理而已纯阳子曰火寄冥宫水济丹台午前频升琼花自开此玉液之炼形也何谓也夫採药以爲丹非纯阳之气不能炼之矣故肘后飞金晶以入于脑炼之既久或虑夫太过而阴不及则吐玉液炼其形焉盖于午之前始于艮之时升身前起以起火炼其形焉火寄冥宫者炼之以纯阳之气者也水济丹台者灌之以玉液之水者也午之前何以频升乎炼之以气上升而满体矣于是其血变而爲白膏爲琼花莹然洁白炼形之効也纯阳子曰一阳初起轻仰后存龙蟠虎绕水满高源此金液之还丹也何谓也夫以玉液还丹其数不逾乎一百有八焉随即嚥之嚥也炼也其数有多寡而管在四时焉可以灌乎内丹而焚乎四肢也是爲金液还丹焉方肾之气肺之精以入于脑而变爲神水故三纯阴之气与纯阳上下相见是爲既济焉自子之时肾之气生可以轻偃其嵴微存其身聚其肾之气一撞三关直入于泥丸与眞髓相合而变爲神水则下降焉其犹甘露之灌于心也纯阳子曰子后㸃举勿厌频升金光满体阴尽阳纯此金液之炼形也何谓也夫以金精入于脑变而爲金液金液还元变而爲丹三就可以长生矣吾欲脱其殻则方金液自上丹田之将降也乃升其身前起焉使眞火一举逢金水于玉池之侧其名爲既济于是一次一圆金粟其大如米焉还丹一颗一道金光自起环周于身其名曰金液炼形炼形气足乃始錬气成神而脱其殻矣故于子之后肾肺之精一撞入于泥丸㸃首而嚥则金液自来矣金液既济以前起火錬之是爲还丹凡一咽数錬宜频升者也纯阳子曰观夫中成然后知大成之道其至矣乎日月正旺夫妇俱仙对时起火气自朝元此集神而朝元也何谓也前所云玉液还丹者杀夫救妇而求其母吾知之矣肝盛则脾必弱何也木者夫也土者妇也火者子也水者母也肝盛而杀夫不可下功也脾弱而杀妇火盛而求母用离之时灌之所以救脾者也故朝元者虽不离乎五行生克之理而随时起火以炼其眞气使阴全尽焉若夫春之月肝盛之时也起火以炼肝而救脾于辰戌丑未之时起火以炼脾则夫妇其俱仙矣然肝之盛也于其月其日其辰是爲三合之辰其名曰三花三花者三阳也虽起火矣犹惧乎肺之盛而伤其肝当于兊之时庚辛之日不可毫釐失功也以斯推之其余岂异此哉吾依此行之则眞气合于元气矣元气合于眞气矣三气合而变三花矣于是三花聚顶五气朝元合就阳神而爲纯阳之体斯乃身外有身弃殻而升仙也纯阳子曰以胎止息因气生神留息炼气色应天眞此炼气之成神也何谓也胎息之道不在乎其出少其入多唯龙虎交而结神丹神丹就而息自止矣彼闭气炼息止息炼神非大道也吾未见其能成功者也当以其旺之月之日之时升身起火降君火于所王之处于是其息悠然自上其气不升其神不散矣不过十千气吾以炼肝则青色出焉炼心则赤色出焉炼肺则白色出焉炼肾则黑色出焉炼脾则黄色出焉遍炼其五藏各七旬有二日于是爲三百有六十日而功成矣次之一岁则日炼其五藏日一朝焉若夫于定之中见车骑女乐之纷华宜虑夫阴鬼外魔与阳神杂焉必作内观以起三昧之眞火而焚其身可以交换仙凡矣纯阳子曰内外俱定澄心自观炎炎火里歌乐喧天此交换者所谓内观者欤吾于年之中毕炼其五藏则五气朝元矣月以紫河车运而入于天宫于是或有阴邪之魔诡爲车骑出其笙篁与阳神杂焉学道者谬以爲实安其凡躯则不能弃质而仙矣莫若内外俱定不出不入澄心静虑观乎壶天则五方之云起于上女乐车骑陈于下矣彼阴邪者伪也其孰谓之眞乎吾纯阳之神其名曰天眞元皇天君焉于斯之时从其本体眞神扶卫以返于天宫内院则可以弃殻而去尘巢焉夫不辨乎眞伪以伤阳神则狂易而邪荡不免于死矣虽其形不坏而何有于道哉故内观之时不惮升身以起火则伪者散而眞者升矣火之名有三曰焚身曰降魔曰升天夫既至于天宫则贵乎调神有法焉纯阳子曰七层寳塔三级红楼至时勿惧出后难收此还神出入所谓调神者也夫调神以出其殻当在天宫之日而内观焉红楼者三田也寳塔者七气也自下而上既至其上而不可有惧也阳神不纯则阴鬼杂之矣故火之数不患其多也眞气不坚及出其躯则易惊以散其收以返其躯其亦难矣乎是以古先至人有披襟散发之像焉夫欲至而不惧出而易收者莫若三百日採药进火抽添有时焉五百日炼形合气升降有数焉于水之中起其火有丹之后亦不患其多也于是魔散神聚不必乎红楼寳塔矣惟内观乎黄庭使五云合而火龙踊起于红光紫气之中直出于昏衢其出也自不惧矣其过也自不散矣吾之身外有身其如婴儿焉始可以论分形之道矣故未终乎前功则又恶能分形而出哉是道也艰难万绪若夫阴灵不散于定之中误出于天门则不得爲纯阳之仙也纯阳子曰火龙既出须识金光往来无阂速至仙郷此分形之超脱也丹既就而眞气自生矣眞气生而阳神自聚矣神何以聚乎恋其气也气何以聚乎恋其丹也神出则以气爲形矣神入则以形止气矣其出也如蝉之蜕焉故其殻也寄于大川则生珠藏于名山则生玉若处于世则优游自如矣或厌世而去则号召阴神跨凤乗龙以朝于太微太微之君考其功则自下岛迁于中岛自中岛迁于上岛行满则返于洞天准易系辞篇抱黄子曰首有七窍体有四肢干坤定矣干辖其始坤括其终贵贱位矣阴下而六阳上而九刚柔断矣觉以阳开暝以阴阖吉凶生矣纯阴索男纯阳索女变化见矣九窍相盪五藏相通六府相须三宫相统八卦相扶五行相照权之以长男运之以少女状之以老翁名之以姹女弱之以婴儿和之以乳母耳目枢要口鼻辅助津液调和骨髓坚固藏府光明神魂拥护阳老成父阴老成母地出醴泉天降甘露火生于木金生于水得生于神失生于鬼神昇天文鬼入地理木者火之母水者金之子二木成林兄弟也二火成炎姊妹也木者金之妻水者火之夫火作鈆宗水爲汞祖鈆以易知汞以简能易知则鈆归简能则汞归铅归则有亲汞归则有功有亲则可久有功则可大易简得则天上之室立矣是故仙人以身观卦以性观药日月相催风两相薄苍虬捧炉飞廉鼓橐丹光莹然金精闪烁融而爲川结而爲岳錬气焉而分清浊系辞焉而明生死阴阳相返而权变化晦明相推而循昼夜水火相奔而定高下是故震者动也青龙之象离者丽也朱雀之象兊者恱也白虎之象坎者陷也玄武之象巽者顺也腾蛇之象艮者止也勾陈之象是故仙人所居而安者青龙之宫也所乐而玩者白虎之乗也所开而游者天之阍也所闭而掩者地之扃也是故左则观其龙而安其东右则观其虎而玩其西南则观其日而安其午北则观其月而玩其子是以自天祐之吉无不利木者甲乙火者丙丁水者壬癸金者庚辛土者戊己寅卯者贼夫土者也巳午者贼夫金者也申酉者贼夫木者也亥子者贼夫火者也四季者贼夫水者也是故列其耳者存乎艮分其目者存乎坎辨其鼻者存乎震验其口者存乎兊阴之泄者存乎离阳之漏者存乎巽是故身有上下气有消长性有坚虚物有衰旺道也者各指其所之德也者各指其所爲性与天地凖寿与天地齐法与天地并是以知天地之根识父母之慾父之精爲魂母之血爲魄魂勿遣散魄勿遣离故上以认其天机下以洞其人谋享金石之年龄变金玉之肌肤者乎耳之失艮故不闻目之失坎故不见鼻之失震故不嗅口之失兊故不言泄之失离故不走漏之失巽故不食是故日有魂月有魄经天纬地之谓文一阴一阳之谓道炎之者火润之者水煖之者就燥决之者就湿命之者同声相应蒸之者同气相求顺而藏之曰潜龙明而覩之曰见龙恱而豢之曰人龙唿而走之曰跃龙浮而登之曰飞龙高而上之曰亢龙六龙乗时而不困百姓日用而不知故君子之道长矣小人之道消矣上下交通而志行矣天地相感而物生矣显诸圣藏诸用凡炼阳而消阴眞水之用生矣眞火之用妙矣生卯之位眞火也半酉之位眞水也火胎之位子水胎之位午西侧之位日东残之位月倾西北之位者干阙东南之位者巽干终上九之位艮坤终上六之位巽絶于巳者之谓逆絶于亥者之谓顺龙虎相从之谓仙阴阳不测之谓神以言乎天则不坏以言乎地则不陷以言乎火则不灭以言乎水则不竭以言乎木则不朽以言乎金则不消夫干其闭也纯其开也眞是以大生焉夫坤其闭也平其开也灵是以广生焉耳以配甲戌目以配甲子鼻以配甲寅口以配甲申泄以配甲午漏以配甲辰道之微矣乎仙人所以用而治性也道之寂矣乎眞人所以取而存命也性治则空空则清以効天命存则通通则灵以法地天降甘雨地长草木山泽通气龙蛇起陆父母结形道运乎其中矣日月变神道滋乎其中矣铅汞存存性命之门龙虎绵绵性命之原仙人有以见上丹田之明明故谓之上清有以见中丹田之荧荧故谓之中清有以见下丹田之凝凝故谓之下清玄武之上关不可开也勾陈之中关不可辟也青龙之下关不可阐也白虎之上尸不可养也朱雀之中尸不可留也腾蛇之下尸不可畜也闭之而内静启之而外动启闭必彰乎变化变化以定其性命鸣鹤在阴其子和之我有好爵吾与汝縻之论曰眞人降其龙而出其神劔则千里之外应之况其迩者乎伏其虎而举其神烛则万里之外从之况其迩者乎劔降其龙烛伏其虎龙虎者神仙之车驾也车驾之就昇天之主也神仙者龙虎之门户也门户之通则出入之机也同人先号咷而后笑论曰从凡入圣仙人之径自地昇天眞人之縁龙虎同心天地爲金水火相薄长河成酪不出户庭无咎论曰三惑之生也六蔽之阶也闻淫哇之声则失听视华美之色则失明嗅香馨之味则失思多发语言则失志阴动则失眞精阳散则失元气是以眞人包括而无用谨密而不出也耳目诲惑口鼻诲贪淫慾诲衰竭思虑诲烦乱鬼神之所阚盗贼之所招也五位相得而各有合所以成变化而动鬼神论曰金丹之术百数其要在神水华池神仙之术百数其要在抱一守中坎以象水震以象木兊以象金离以象火四象爲药二气爲炉炼之而后虚服之而上昇也窍数九藏数五一身相得而各有合七情既立而各有成万物藏用而各有喻千神内扶而各有守天数顺行地数逆取白金之箓青玉之符黑水之契朱火之图此可以脱尘世而入层霄者也炎帝之宅乎午黑帝之宅乎子青帝之宅乎卯白帝之宅乎酉初阳起纯阴必当天地之历引龙虎之精也是以四神入鼎九变成丹赫而养之流而纳之凡人之气有仙人之道四焉凡人之身有仙人之本五焉不治其性者实而不空泥而不通不保其神者离而不合唿而不答不爱其生者溷而不清作而不宁不修其心者病而不愈弊而不补故曰凡人之气有仙人之道四焉此之谓也以金德者尚乎肺以水德者尚乎肾以木德者尚乎肝以火德者尚乎心以土德者尚乎脾是以仙人将有爲也将有行也其弃色也如泥其节情也如遗其保淳也如痴其养志也如龟至精不失以保乎肺居于金堂非天上之白精其孰能与于此乎疾雷破山大风振海音乐遏云铃皷动地巍然自安超然独处外声不入以保乎肾居于珠宫非天上之黑精其孰能与于此乎大不见于太山细不见于秋毫文不视于秀丽目不视于粉黛黑白若不分是非若不辨衆人之皎皎而已独昏昏衆人之彰彰而已独冥冥彻然内鉴志光不散以保乎心居于丹台非天上之赤精其孰能与于此乎不耽五味不嗜八珍不畏洪水不忧大旱炜然似有华筵之嘉殽茫然似有沃田之嘉谷无思也无爲也无去也无就也丰然不瘦怡然不饥不思不动以保乎脾居于玉房非天上之黄精孰能与于此乎不言而信不笑而乐惟神也不疾而速惟体也不严而治至乐无声以保乎肝居其琼楼非天上之苍精其孰能与于此乎故曰凡人之身有仙人之本五焉此之谓也耳初六目初二鼻六三口六四阴六五阳上六凡人也死之根也阳初九阴九二口九三鼻九四目九五耳上九眞人也生之根也视龙之形鳞而青虎之质毛而白日之魂昼而热月之魄夜而寒以此修心退藏谨密天地相交之谓泰日月相逐之谓易地气上腾天气下降日盈则昃月满则亏龙吟云起虎啸风生清气归天阳以上昇浊气归地阴以下坠孰能与于此乎论曰金公曰铅木公曰汞黄婆谓之眞土天地谓之炉阴阳谓之炭坎离谓之药物子午谓之进退水火谓之作用卯酉谓之抽添运转谓之河车澄明谓之天酒贵而谓之金花玉液异而谓之青霜绛雪养而谓之婴儿姹女生而谓之黄芽大药熟而谓之九转丹砂成而谓之再生婴儿奇而谓之神物光而谓之寳珠是故气海凝液海液海凝血海血海凝精海精海凝骨海骨海凝神海神海凝眞海是以补其筋者莫灵乎肝补其气者莫灵乎肺补其肉者莫灵乎脾补其髓者莫灵乎肾补其脉者莫灵乎心补其命者莫灵乎父精补其性者莫灵乎母血是以身有九窍圣人塞之身有五藏圣人炼之身有三关圣人通之身有三尸圣人灭之身有万虑圣人涤之身有千魔圣人降之身有百疾圣人脱之身有十恶圣人削之是以心宫有王所以无爲而治之肝宫有相所以无思而得之肺宫有伯所以不召而自来胆宫有将军所以不怒而自威脾宫有大夫所以不令而行之肾宫有烈女所以不禁而自止也龙精其魂之所藴耶虎威其魄之所畜耶龙精着而火珠照乎其前矣虎威振而水珠曜乎其后矣龙精䘮则无以见其魂魂无见则火珠几乎没矣虎威灭则无以见其魄魄无见则水珠几乎沉矣是以巽进初九谓之不漏离进九二谓之不言震退初六谓之不动坎退六二谓之不窥艮退六三谓之不闻三阳守体谓之丈夫三女变形谓之男子七窍不动谓之混沌二气交感谓之氤氲黑白成质谓之大寳虚无生性谓之元神窒而空之存乎少男艮合而明之存乎中男坎絶而和之存乎长男震歛而益之存乎少女兊翕而复之存乎中女离闭而顺之存乎长女巽是以人之生也泰在乎其中矣人之死也否在乎其中矣耳之不听黑精在乎其中矣目之不视青睛在乎其中矣鼻之不嗅白精在乎其中矣口之不言赤精在乎其中矣阴之不动地精在乎其中矣阳之不散天精在乎其中矣神而明之上天之亨衢通矣默而成之天下之能事毕矣东方之神骨骼者也南方之神气息者也西方之神经络者也北方之神血脉者也中央之神肌肉者也角亢者青龙之光斗牛者玄武之光奎娄者白虎之光井鬼者朱雀之光房者木星之中宫虚者水星之中宫昴者金星之中宫星者火星之中宫齿牙者青龙之余爪甲者白虎之余毛发者玄武之余气息者朱雀之余音声者天之余影迹者地之余干巍然示人得一者也坤混然示人抱一者也夫五贼者盗此者也三田者耕此者也种芝者阳虚之所生也种玉者阳秀之所孕也药力就乎内神通发乎外积阴散其小积阳至其大动天地感鬼神莫善乎元精蹈水火贯金石莫妙乎至理福万民寿九域莫大乎眞气炼五神立四极莫先乎神用夫坚百骸者莫过乎眞金壮百筋者莫大乎眞木换百脉者莫越乎眞水升百神者莫胜乎眞火填百节者莫及乎眞土何以保身曰无劳何以保命曰无欲何以治性曰无思何以治神曰无邪是故眞人多阳而无阴凡人多阴而无阳非谓其无阴也盖阴变而归纯阳者也非谓其无阳也盖阳变而归纯阴者也夫纯阳者仙之气也纯阴者鬼之气也仙之一成宅乎阳界也鬼之一就宅乎阴界也是以仙人日中无影雪中无迹乗水不溺入火不焦行空不坠透山无碍劒斫不絶药䲴不尽千魔恐惧万神恱随盖取纯阳之气也夫凡人履则滞凝驻则妨塞万虑所集万病所攅上远天门下近地户逢明则觉见暗则瞑智慧不通嗜欲不息困而忘返逝者如斯盖取纯阴之气也夫肺白者上应太白心赤者上应荧惑肝青者上应岁星脾黄者上应镇星肾黑者上应辰星黄道者上应太阳白道者上应太阴昼主生者上应南辰夜主死者上应北辰所以圣人下修人事上应天心也耳听极必聋目视极必瞽鼻嗅极必窒口言极必喑泄流极必罄漏消极必终此所以取六极而舍五福者也言其大聪者内听者也言其大明者内见者也言其眞气者内萌者也言其至声者内运者也言其阳精者内炼者也言其阴滓者内淘者也天下之至徤言乎虎者也天下之至顺言乎龙者也天下之至神就乎大药者也九圣明乎外八卦者也九窍明乎内八卦者也修之者长生久视者也道枢卷之二十五道枢正统道藏三家本四十二卷太玄部道枢卷之二十六诚二至游子曾慥集日月玄枢篇刘子曰道之所秘者莫若还丹还丹可验者莫若龙虎龙虎之所自出者莫若参同契焉抱朴子曰魏伯阳作参同契五相类凡二篇假大易之爻象以论修丹之㫖玄光先生曰徐从事拟龙虎天文而作参同契上篇以传魏君魏君爲作中篇传于淳于叔通叔通爲制下篇以表三才之道参同契者参考三才取其符契者也吾能陈其梗概焉其要曰干坤爲鼎而天地之道成矣坎离爲药而南北之位分矣龙虎爲名而东西之界列矣若夫论火候定生成莫不循卦节于钟律焉故黄钟之气至也则阳生于复历于否泰其至巳也则阳爻之数终蕤賔之气至也则阴生于姤历乎遯剥其至亥也则阴爻之数终矣终而复始此六合三才四时五行之理者也鼎药一而已或者曰肝青爲父曾青是也肺白爲母铅银是也肾黑爲子玄磁是也脾黄爲祖雄雌是也还丹白赤而爲紫赤者曾雄之气染之也曾不知还丹者阴阳之气所爲变化顺天地之生成合金水之自然经不云乎挺除武都五石弃捐安在金石之爲丹哉吾之所论丹者龙虎也流珠爲青龙青龙者日也黄芽爲白虎白虎者月也故日月之精气者有变化之理饵之者亦可以变化矣变化者何谓也丹砂变爲水银自阳而返阴也水银复爲丹砂自阴而返阳也故曰流珠者大青丹也黑铅变爲黄丹自阴而返阳也黄丹化爲黑铅自阳而返阴也二物者谓之阴则倏然而成阳矣谓之阳则忽然而成阴也互爲夫妇更爲父母此盖阴阳感激而成虽圣贤莫测焉魏夫人曰灵芽之灵也龙吟方泉而景云霄降矣虎啸虚无而冲风四振矣阳燧照明而朱火郁方诸见阴而玄流溢是皆自然而然者也上古有水银而不能独成大丹者何哉有龙而无虎也苟不知是则又何假乎四象五行何求乎阴阳男女哉是必有不因于物亦不因人而往任其大道而自化者矣若夫纪纲八石本乎二物者也龙虎一体开乎三条者也然爲之者数败何也不达乎三五一者也庄子曰能知一万事毕其此之谓乎还丹者何以度世耶其食乎日月之精华者也日月者何也天生玄女地产黄男者欤龙虎者金汞也金汞相包得乎自然之性此岂非其神乎黄庭经曰日月之精救老残盖言二景二月也刘子曰揖二景之晖服五晨之霞其徒繁矣罕有度世长生者何也长生之要在乎保养服食内外兼资非专任一端而后可冀也或曰用铅或曰不用铅是乎刘子曰闻之上经曰眞人至妙若有若无仿佛大泉乍沉乍浮中经曰眞人潜深潭浮沉守中规何谓也销铅爲汞煖汞以投之其始入也寂乎无闻焉火烈花浮迥然独异岂非以物处于大泉深潭者乎若谓斯铅非铅者莫可知矣或谓鼎中有土者亦妄也眞铅者大铅是也水者位于北方其卦主坎坎生六戊六戊者土也火者位于南方其卦主离离生六己六己者亦土也故土者戊己之气也非土之土也此乃坎戊月精离己日光之义焉故一阴一阳而爲水火火者以水爲夫焉水者以火爲妇焉夫妇之道乃爲戊己者也是以万物莫不终始于土成土之功用者莫逃乎水火焉金生水水生金是乃铅之中生乎黄芽者也诀曰铅能制汞汞能伏金金汞成形此银伏之理也木生火火生木是乃丹砂之中出乎汞者也汞何以爲木乎盖受太阳之气化爲流珠焉太阳者日也其出东方东方者木位也铅者则爲金矣何也月生于西方西方者金位也故还丹者凖乎玄象谓日月之符必于于晦朔焉会合德刑之气必顺乎卯酉焉出入于干坤徘徊于子午以天地爲雄雌阴阳爲父母左爲青龙右爲白虎经曰倾日爲流珠青龙与之俱此之谓也世之浅见者乃以水银和合山泽于器中锻之谓爲树子始则二物相包后则铅汞异处或一年或三年银母成乎赤粉伏火深者十存四五焉浅者十存二三焉服之则反害其生矣彼谓银从铅生以铅精合于汞则自然爲龙虎焉而不知黄芽出于铅而非铅也经曰黄芽不是铅不离铅中作盖谓此也是以龙虎者必以黄芽爲正焉故古人言终始自相用谓其以汞投铅以类合类如父制子子制孙者也火性消金金伐木荣此还丹之成也或闻龙虎之歌曰阴在上也阳下奔也首尾武也中间文也常于炉之上置杯水焉何也夫还丹起于阳生修于阴极者也阳伏在下阴伏在上其有水者必俟乎金长之后水王之时也何谓也自复至于观历于十月于是铅黄既树丹道将成子出于母之胞不相涉入矣阳消阴息金盛水衰魂魄相安刚柔合体然后设阴炉于上列炎火于下所谓举水以激火奄然灭光荣者也经曰水盛坎侵阳也火衰离尽昏也阴阳相饮食也交感道自然也斯顺时合宜与气相得者矣眞人者于是盖夫金丹则爲火化使受阴津之水以润之可谓妙矣世之浅见者或以铅黄花合于水银煅之爲紫粉或以朱砂水银雄黄雌黄曾青空青矾石云母合炼而制伏之或以诸青诸矾诸緑诸灰结水银以爲红银复化之以爲粉屑或以药煮硫黄而成玉粉或以硫黄用染铜叶炼爲赤丹或以砒霜化铜用铁缩钖非吾之所爲也或曰金银铜铁钖者五金也雄雌砒矾胆曾空礜者八石也刘子曰非吾之所谓者也子午以成三戊己以爲五此吾之八石之名也经曰九还七返八归六居此还丹之玄㫖也何谓也金之生数四其成数九焉木之生数三其成数八焉火之生数二其成数七焉三者以本生之气相合者也又曰火合于土是爲七返也木合于土是爲八归也金合于土是爲九还也水之生数一其成数六焉金者生水水不得与金合居然自固是爲六居者也又曰水合于土乎天道左旋日月右行俯而观之则金生水木生火矣仰而观之则水生金火生木矣经曰其子右转其虎东旋卯酉界隔主定二名此之谓欤九眞玉书篇纯阳子曰修炼丹者先正其炉炉者鼎之外垣其身是也其中有长生之药者神气精液是也炉分八门八门者目也耳也口也鼻也是爲视听吐纳之关橐籥辟阖之户运动各取其宜常固守之勿使形色滋味八邪六贼伤于内眞然后于天地之炉造化之鼎调和药物匹配阴阳制炼神气焉天者干也金也内景曰肺宫上爲华盖下覆诸藏而通于鼻鼻者天门也升降唿吸运转荣卫循环五藏流注一身动变浮沉大小有定如天运星斗地转江河焉故天者鼎也天门连肺出入清气爲鼎之盖焉地者坤也土也内景曰脾包罗水谷而通于心心者地户也咽门也收纳水谷下伏于胃脘其流转之水内应乎血脉于是脾受天门升降之气运转动摇消磨造化以分水谷之清浊清者升于上焦肺宫清静之界而爲神气精液焉浊者下泄于大小府故地者鼎之复气变化万物者也胃者造化之鼎也日者天魂也太阳之火精也其位居于干艮夏王冬衰夜短昼长内藏阴气而隐金鸡金鸡者酉也外应于四方夫金石能生其水者也故干爲天金艮爲水石是以水生于山石之中此阳中有阴也内景曰上焦爲天心爲灵府首爲艮山口爲洞谷出水之源也水者坤也地也积阴之气升于上天凌乎华盖其零爲雨露浸润于心宫阳中之阴也离者外阳而内阴如丹砂焉本属于火而中隐水银太阴姹女之魂服五彩之衣离者丽也其精爲日日有五彩焉中有绛宫上通于目目者泥丸之门也其宫有神天地之主也其德合于无爲修命者先澄其神神清心正则邪不忤矣心不能自伏则内生奸火犹丹砂不死见火则飞者也然则心者其生命之主乎月者地魄也太阴之水精也位属于坤巽冬王夏衰昼短夜长中隐阳精而藏玉兔玉兔者卯也东方之木能生其火此阴中有阳也内景曰下焦五藏曰二肾二肾中央者丹田也前有巽海人之水府也其位在寅此阴中含阳也坎者陷也受水之府也故江湖归巽焉世不知阴阳之正位以北爲坎南爲离非也坎者南方坤巽之位也坎中奇阳者南方巳午之火也离者北方干艮之位也离中偶阴者北方亥子之水也坎者内阳而外阴如铅钖焉是爲阳中产乎白银砂石之水包乎赤金金银者俱阴中之阳也是爲婴儿上与太阴姹女合爲夫妇情类相恋凝而成砂焉然则坎者水海隐龙之宫乎其尊犹帝王处北阙而南面者也月者地也无阳则万物不生夫万物者禀天地而生向阳而长者也况人者万物之灵可不顺天地乎顺天道者常存其身之元阳眞一太和纯粹之气则坐致长生矣然必昼夜修炼焉内功者一日也天运者一岁也升降阴阳运行四序十有二时其昼则法春夏其夜则法秋冬昼夜终始天地交泰矣亥子丑之时者应天之冬者也阴升于天心阳降于水府温养于肾变炼于骨亦如山石受天地阴阳升降之气化成金银丹砂铜铁者也寅卯辰之时者应天之春者也阴降于华盖阳升于鼎鼐之上温养于肝生成于筋脉亦如天地草木受阳和之气以生华叶苗蔓者也巳午未之时者应天之夏者也阴降于水府阳极于火宫温养于心变成于血脉眞阳烧炼而爲白乳者也申酉戌之时者应天之秋者也阳极而降地阴复而升天温养于肺变换于皮肤者也昼夜以应乎四时阴阳以守乎一体此入圣之道也内景曰身爲国面爲城耳目口鼻爲门手足四肢爲四方之将以防国之不虞焉国之君者心也臣者气也肾也故心爲气主气爲心神澄静则和宁犹太平之象者也神气和合则长生久视矣君者绛宫纯元眞一之气也臣者坎宫太阴玄冥之液也天降眞气化生万物犹臣受恩也地升阴气凝成雨露滋润万物犹臣利民也心连于舌之下有玉池焉左曰金精右曰玉液本出于坎宫者也气升于上化爲雨露泉涧浸润于心心则活矣臣利国也肾者纯阴眞一太和之宫也其气本生于离位者也降气于下温养丹田焉君之圣也治身者犹治家欤身者宅也五藏者宫也干天者父也坤地者母也坎中男离中女也震长男巽长女也艮少男兊少女也三男三女夫妇配焉干父坤母匹偶成焉东宫者肝也木也以甲爲兄乙爲妹己爲甲之妇庚爲乙之夫故肝得水而沉木带金之气者也西宫者肺也金也以庚爲兄辛爲妹乙爲庚之妇丙爲辛之夫故肺得水而浮金带木之气者也南宫者心也火也以丙爲兄丁爲妹辛爲丙之妇壬爲丁之夫故心能拒于火者也北宫者肾也水也以壬爲兄癸爲妹丁爲壬之妇戊爲癸之夫故肾者火之气者也中宫者脾也土也以戊爲兄己爲妹癸爲戊之妇甲爲己之夫故脾能纳谷土带水之气者也此所谓造化之鼎者欤眞象者炉之中天地日月星辰河汉山岳江海草木风云也炉者吾之身也天者干也金也华盖者则其肺也玄象星斗天轮日月者则其上焦荣卫血气流行之度也太清玄界之上下而分清浊者则吾之中焦罗膈也五岳群山者则其首面也涧谷者则其口鼻也泉源者则其津液饮食也江河共奔大海者则其饮食聚于水谷之府也云雨生于山谷者唿吸之气也吹以爲风呵以爲云也草木者则其毛发也天地长久者得正一眞元之道也吾天地炉鼎之中阴阳交合不失元气而得自然亦可以长久矣何以言之夫人禀天地而生其内亦有天地长久之道能于内境而识知天地交合阴阳抱养神气精液日月既满恶有不长久者耶其要在乎变炼五行而已五行者五藏也以戊己鼎鼐之器调和四象变转五行焉水者液也液中有金谓之金液金克木木中生火火复炼金四象还返皆主于土者神也神得其道升爲仙失其道沉爲鬼矣修眞者宜去繁华絶嗜慾屏腥羶清净消遥洁严斋戒登坛入室择日俟时背阴向阳闭目而坐握固冥心开辟炉门以运火候修炼其五藏焉其功必经乎九转四月者三转也一周者九转也三年丹成其大方寸其重一斤阴阳各半焉外应六十四卦之爻阴阳之大数也道枢卷之二十六道枢正统道藏三家本四十二卷太玄部道枢卷之二十七诚三至游子曾慥集金液龙虎篇任子遇天眞子于历阳而得龙虎之诀曰金丹七十二名皆借三五一而成者也夫自五帝以后至于吾宋庆历之元飞升者六万余人无有不炼神水华池者也其出自五行入于虚无是知神水者乃三才之元气五行之眞精者也于三丹田上下循环是爲还丹其药有五味焉扁鹊曰酸咸辛甘苦是河车等也用火候以炼之斯爲大丹矣用铅不用铅须向铅中作此神水爲铅汞者也大药之名凡二十有四曰神水曰杳冥精曰还丹曰眞一曰水中金曰黑铅曰河车曰五彩曰五味曰坎男曰眞汞曰白金曰白虎曰金精曰五常曰地药曰地魄曰日魂曰月花曰铅黄花曰玉华曰水虎曰玉蟾曰黄芽此二十四气隐奥之玄关也歌曰孰爲丹砂济命济家养成姹女嫁与黄芽此大药也夫得天地之精在于元宫者造化自然之道也是所谓三五一也何也三者三才之象神气精也然华池者出自五行焉外红内白非世之朱砂也取于火中故名朱雀出于青白之汞故名姹女黄婆爲之媒娉于北方之七此非世之所用朱砂内出水银爲汞者也古先至人所论唯铅汞神水华池三五一而己大药之名又有二十四焉曰玉液琼浆曰华池曰杳冥精曰恍惚曰五行精曰坎男曰离女曰火龙曰水虎曰木精曰青龙曰白虎曰勐三花曰日魂曰金乌曰玉兔曰地马曰离宫曰夫妇曰金液曰赤龙曰白芽曰白雪曰月魄此所谓夫妇匹配赤白相扶黄土爲坛眞正之道也夫华池炼药者盖用火候焉烟出既尽火飞如星五彩光明而作声炼成斯如霜雪如珠玉此秪在于五行而已世之金石顽物也非能变转而爲丹者也经曰青帝护魂白帝侍魄赤帝养气黑帝通血黄帝中主五行眞精此所谓大药也于是大丹之名又有二十四焉曰大还曰金丹曰玉液曰龙虎曰二气曰四神曰五霞曰神砂曰光明曰流珠曰返魂曰夺命曰灵芸曰养命曰延寿曰泔灵曰万灵曰绛雪曰伏火曰素流曰快活曰延龄曰返童曰寿仙此并按于人之身者也彼世用五金八石以火锻之其亦谬矣盖不知铅汞之灵唯在杳冥恍惚之间而已汞在于砂中而金在于铅者也汞在于铅中而水在于金者也夫不得其诀殆难求乎或不达金丹而爲存想吐纳吞霞服气餐松饵柏絶食此非吾所谓大道也道有三其上曰抱一抱一者聚五行爲一天地至精阴阳匹配夫妇相乗炼精採气其採有日辰其取有时候用八卦以增减火候焉用水火以既济其用焉炼之数足是爲飞仙之品矣其中曰富国安民富国安民者擒龙于深潭伏虎于坎户按八卦之药聚于九宫于是九还七返焉其下曰强兵战胜强兵战胜者神交体不交关锁其下永锁丹田焉夫能明三五一者修炼五行之精气送在于元宫用火候以锻之功成九转可以返本还元矣大还丹者何也五谷之精气也炼之可以长生矣三五一者何也三者三才也神气精也五者五行也五行之中精血气合和而有五味五味之中取五谷之精者也阴符所谓五味可以长生者乎五谷能盗人而死而人不能盗五谷之精爲可叹也一者聚五行于元宫用火候炼之而成眞一者也太白还丹篇清虚子曰修丹之诀在乎静心于室内子之后午之前先调其气其名曰法澡浴以左右手搓其掌热上摩其面下令周身然后起天立地焉以左右手叉之尽力越于顶上托于天此所谓起天者也以足尽力踏地耸其身此所谓立地者也其起功不可犯弦望晦朔与夫卯酉之月彭居彭侨彭质俱守灵府知之必爲魔焉于是先补其肝想肝之中有青龙盘旋然后想青龙之目有光从吾之目出乃出嘘之气嚥嘘之气皆九过次补其心想心之中有朱雀如凤有赤气从其腹出至于吾口遂呵之三过次补其脾想脾之中有勾陈龙身鸟觜虎耳龙角口出黄气至于吾口乃以舌柱其腭然后唿之十二过次补其肺想肺之中有白虎鼻出白气至于吾口从鼻而出呬之七过终补其肾平坐长展其足底以手拔其足底然后闭气移时想肾之宫二脉黑气自出目内灌于其口而爲金玉之液是爲华池神水凡补五藏者用七十二日谓之小还丹可以去疾而已于是扣齿集神者三十有六开阖其目以左右掌掩其耳用其指击顶后左三右四是爲击天鼓已乃安坐左手之三右手之四叉手肾堂是爲想壶中天地焉壶中天地不离于身者也左目日也右目月也泥丸天也泥丸何以爲天乎如天之不可升也圣人有法返本还元使元气归于泥丸则天门开而通去来如黄河自天汉而下流入于海者也发星辰也耳幽谷也参罗爲万象也鼻玄牝也口天仓也舌赤龙也仓言受衆物龙言耕也喉楼阁也谓之十二楼环者也五藏五岳也六府六曹也三焦三台也四水四渎也汗雨也气风也脐之下有精海如环焉左右各三十六转想环之中而有玉女以揖之出入于右肾右肾者玉堂也左肾命门也二肾相去二寸五分其精本重一斤应于干坤及施泄之后自十有六岁至于二十有四岁其少二两应于遘卦三十二岁其少四两应于遯卦行则气喘足痿矣四十岁其少六两应于否卦腰嵴痛而四肢弱矣脐之下搅刺而目昏矣四十八岁其少八两应于观卦发白而皮皱矣五十六岁其少十两应于剥卦凡事不能爲矣六十四岁其少十二两应于坤卦元气败而惟恃谷气矣七十二岁余二两而已应于师卦以地变水者也八十岁其气尽矣应于明夷之卦水尽而属火至此其亡矣故学道者先伏姹女焉想其玉女入于右肾而归于闺闼而收之者焉然后想玄武龟蛇之形惧其伤于玉女使强避之是爲伏姹女者此也于是收其三魂曰胎光曰爽灵曰幽精祝曰未知者使吾知焉命之居于坎户在吾左右如是三唿之想其魂神入于精海然后左三宫右七宫于是安坐行嚥龙虎之法满口成气嚥之爲虎矣一龙一虎再嚥一送之自喉想如大江入于精海又嚥虎如前焉其行三过凡六嚥乃送之入于精海想如三江焉又嚥龙虎者三过三三九过复嚥一龙一虎如前焉龙虎各九过是爲十有八方送之想如九河至于精海又行龙虎二七过计十有四过方送之想如大海至于精海前后龙虎共八十嚥复起再坐再行摩脉者三过复嚥龙虎如前焉满八十之数又摩脉嚥龙虎如前于是盖三过矣嚥之数是爲二百四十应于二十四气焉方其神精充则想如海涛涌于脐下更八十一日方行龙虎之丹童子未施泄者不必用嚥龙虎之法也于是坐定先衮精海混沸已而澄静湛然乃合满口以赤龙耕之津液满口分爲三嚥是爲龙焉其气满口分爲三嚥是爲虎焉送至于精海上在水面以意丸之如弹三过斯爲丹矣想心之火而从心出下至水面锻之次想脾土盖之火灭则开脾土复锻之如斯三过丹成则沉于水中矣于是复如前结之再造龙虎九过爲丹九丸是爲九转者也古语曰龙随虎去随巖洞龙入水兮虎亦从雷火烧时鬐鬛焦云来雨去山岳动比之谓也譬如夫妇焉火女也水子也土媒也由是而成焉凡一过用三龙三虎十二火应一日十有二时焉九转者应于九宫共爲一百八之数然后用河车般载之法动关锁举金钟举天秤三举谷神谷道促气入于嵴骨以气缩而上之想丹砂与精同路而升至于顶则三㸃之使入于泥丸昂首左转是爲回精补脑者也然后于日岀之初西坐东向想其日如轮轘之车而吞之凡七十二嚥亦用河车拗起入于顶后爲之枕而枕焉至十三日于月出之时背日对月而坐想如前焉八十一嚥至二十三日乃止后月八日想月抱之是爲戴日挟月者也夫日阳也用七十二嚥阴数也月阴也用八十一嚥阳数也此阴阳颠倒之法乎然后安想肾之姹女裸形而怀欲则想心火烧之古语曰用铅不用铅须向铅中作盖谓此欤世不知其理乃爲帏中阴丹以殒其命焉仙者内丹就外丹方成矣故能用大药化瓦砾以爲金或者见之而不知其身有眞铅眞汞乃以水银爲汞黑钖爲铅欲变铜爲银不亦诳哉于是一嚥其津下入于肝想肝之中青龙赴肾宫以迎姹女姹女见青龙而乗之所谓子母之气何也青龙木也姹女水也迎之上入于顶门乃想三魂与衆神俱入焉顶门者泥丸也然后想心火下自各神关而起周于身上下俱然如肝神之像乃㸃之初㸃二十有一想其彭居形如道士弃簪履而走再想火烧之如㸃首二十有四想彭侨牛首人足彭质如兽七魄者或鸡首狗足或形夜叉或形女子或形风伯或形猎犬或负弩或持鱼于是皆逃焉故焚身百日尸蛊尽矣然后用胎息之法静意守志去其嚣烦专一而不乱于是安坐如前吞日月之法然后想脾之上有地地有金鼎鼎有婴儿如吾之形在鼎而跪以左右手附肩仰面开口乃明日华月华之精金液玉液之体如前数吞之夜或无月华则以金液玉液三十六嚥也日月俱得其时则以时用火焉每七日婴儿一转二十八日是爲四转于是一使火焉火在鼎之下想土以覆其上火在地炉之内地炉基于鼎者也日行百八之数火入下时从鼎灶之旁过焉如是四转一动火如养火之法满十过则胎息成矣大火一锻先去玉盖于是婴儿者爲长生之子如遭火必走其上故自然在于顶门而飞此大丹之成也圣胎既出而日游行行不可远焉鼎者何也不离乎肝心脾肺肾也鼎者金也其高四寸其趾二寸应于肺者也灶土也其积三层其高五寸应乎脾者也炭木也应乎肝者也火心也肾烈女也而生婴儿盖精华之元气也上以玉液爲盖故鼎之盖裹于心心者能摄万象作圣胎不得心则无所成矣干天门也坤地户也艮鬼门也巽风门也肾水也王于冬之季者也是爲烈女玄武之象五行颠倒之法则心以肾爲夫交合精气以产圣胎焉脾土也王于四时之季者也是爲男子之象能爲灶以和合阴阳而成其道故曰黄婆爲媒焉肝木也王于春之季者也是爲尚书青龙之象木本生火火生木反烧爲炭故曰长生炭焉内丹者三年而成三年之中卯酉不用所用者三十月而已先补五藏者七十有二日次补精者八十有一日爲龙虎者百日吞月者八十有一日以日计之此十月也吞月者月得十有四日八十有一日则爲七月矣焚身者百日则爲三月矣前后共二十有一月又以十月养之此三年所以成大丹也圣胎既就于是有躐步之法想其婴儿既出以日计月其行步日倍之自十步二十步以至百步三之日可行千里焉婴儿百日状如八岁之童一年则与其体同矣然一纪之内遇难则行事当有三焉曰投胎曰移舍曰拒杀鬼投胎者何也其要在乎识外境而已见大屋高堂者龙也茆舍者骆驼骡马也氊车者龟鼈也舟车者虫蛇也锦帐者狼虎也茆庵者牛也裘者象也㯶舆者猪羊也寳相花者鸡也白芙蓉者鹅也白莲者鸭也黑漆阁者犬也黄衣者獐鹿也锦衣者雉也林中百花者百鸟也氊帐者兽也婴甲者鱼也入水者虫蛆也衆陷阵者蜂也衆同名者蚁也瓮盎者螺也人行山中者虱也执劒戟者蟹也入井者爲女也坠山者爲男也移舍者何也先相识者其已入冥是爲空舍须其先不病风冷其精牢实乃可移之童男者上也故吾入其中而再修之如前焉拒杀鬼者何也修道者住胎未成出胎未远忽有大限何以制之夫五心有一痛者斯大限至也乃安坐静室作朝眞之想朝眞者冥心内有其耳目鼻舌手足与夫壬癸之冗皆用锁焉以齿爲城以心爲火以焚其身见鬼勿怖心者帝王也藏三于鼻足爲三台以照万臣者也肝之神统三万六千精光神守其左肺之神统一万二千形影神守其右脾之神统八万四千毛孔神守其前肾之神统五万精华元气神守其背顶之神首之神统发神守于上宫胆之神守于下部六府者六丁也与其鬼战鬼自退矣三五日之后或再至焉则弃其城直上天曹或爲列仙或爲地仙仙者必有劒其铸之也以身爲炉精气爲铁日华月华爲钢肝爲炭肺爲鞴心爲火脾爲泥肾爲模胆爲砺石余铁爲匕首其何以铸之乎曰惟想而已于是又有金锤每嚥龙虎不至于肾而并纳于肺之上肺金也一铸而成矣道枢卷之二十七道枢正统道藏三家本四十二卷太玄部道枢卷之二十八诚四宋至游子曾慥集太清养生上篇赤松子曰左右手叉首上挽首至于地五吸五息可以止胀气者也叉首胸腹之前左右摇首不息至极而止可以引面耳邪气不复得入者也左右手叉腰之下左右自摇至极而止可以通血脉者也左右手叉胸之前左右极引可以除皮肤中之烦气者也甯先生曰行气者治内者也导引者治外者也解发东向握固不息者一通举首左右导引以手掩左右耳可以使发不白者也以手指掐颈边之脉二通可以使目明者也东向而坐不息三通手掐鼻左右孔可以治鼻息肉者也正坐自动摇左右臂不息十二通可以愈劳及水者也左右侧卧不息十二通右有饮疾则右侧卧左亦如之可以去疾者也日之初出及其中其入向日正立不息九通仰首吸日之精光嚥之可以益精者也左右手交叉頥下自极至肺气可以已暴欬者也举手交首之上相握自极可以治胁痛者也舒左手右手在下握左之拇指自极舒右手左手在下握右之拇指自极可以治骨节痛者也以右手从首之上来下又挽下手可以愈颈不能反视者也左右手反折自极张弓可以补五藏不足之气者也坐于地交叉左右足以左右手从曲足中入低首叉颈上可以除久寒者也东向坐仰首不息五通以舌撩口中沫满二七嚥之可以止口干苦者也低首下视不息十二通可以痊风疥恶疮者也北方箕踞以手挽足五指可以损伏兎痿尻筋急者也箕踞以左右手从曲足入据地曲足加其手举其尻可以消淋沥孔痛者也正坐以左右手交背之后其名曰带缚可以利大溲疗虚羸者也以一手上牵绳一手下持其足可以消尻之久痔者也坐而直舒左右足以左右手相叉以挽其足自极可以愈肠不受食而吐逆者也左右手捉绳辘轳倒悬令足反在其上可以瘉首眩风癫者也彭祖曰导引者自子至寅爲之勿饱食沐浴焉挽左右足五息而止可以引腹中去疝瘕利九窍者也仰左右足指五息而止可以行腰嵴脾及偏枯者也左右手内相向五息而止可以引肺去咳逆上气者也左右手举膝置心之上五息而止可以愈腰之痛者也王子乔曰枕高四寸足相去各五寸手去身各三寸解衣抱发正偃卧勿有所念以鼻徐纳气以口出之各致其藏终而复始欲休则先极之而止勿强长息久习则自长矣气之往来勿使耳有闻焉若存若止爲之百脉动腹鸣有声行之者何疾之有哉凡导引虚者闭目实者开目可也虚者补之实者泻之可也以口纳气以鼻出气所谓补者也闭口温气嚥之所谓泻者也病在胸中者枕高七寸病在心下者枕高四寸病在脐下者去枕引首病者则仰首引足病者则仰足十指引胸中病者则挽足十指引臂病者则掩臂去腹中寒热及身热者皆闭气张腹焉左胁侧卧以口纳气以鼻吐之可以除积聚不快于心者也坐而伸腰徐以鼻纳气以右手持鼻可以除目晦泪出与夫鼻息肉耳聋者也右胁侧卧以鼻纳气以口小嚥气数十左右手相摩热以摩其腹令其气下出之七息而止可以除胁与皮肤痛者也覆卧去枕立左右足以鼻纳气者十有六复以鼻微出之其入也亦勿合鼻知之可以除身中热及背病者也端坐左右手相叉抱膝闭气皷腹二七或三七气满即吐于是气皆通畅行之十年可以却老还婴者也端坐使左右手如张弓满射可以治四肢烦闷及背急者也端坐伸腰举右手仰掌以左手承左胁以鼻纳气自极七息而止可以除胃寒及食不变者也端坐伸腰举左手仰掌以右手承右胁以鼻纳气自极七息而止可以除瘀血结气者也正偃卧端展其足臂以鼻纳气自极七息而止摇其足三十可以除胸足中寒周身痹欬逆者也左右手抱其首宛转上下其名曰开胁可以除体之昏沉不通畅者也踞而伸右足以左右手抱左膝仰首而伸其腰以鼻纳气自极七息而止左亦如之则可以除难屈伸拜起及胫中痛瘀痹者也踞而以左右手抱左右膝以鼻纳气自极七息而止可以除腰痹背痛者也偃卧展左右胫左右手外踵指相向以鼻纳气自极七息而止可以除膝寒胫痛者也偃卧展左右胫左右手二踵相向以鼻纳气自极七息而止可以除肌不仁及足胫寒者也偃卧展左右胫左右手仰足指以鼻纳气自极七息而止可以除腹中弦急切痛者也端坐伸腰向日仰首徐以口纳气因而嚥之三十而止可以去心下之积聚者也端坐直腰举右手仰掌以左手承右手胁鼻内之气可以除胃食不变者也直腰展左右臂鼻内气闭之自极可以除胁之积聚者也经曰东向而坐握固不息一通举手左右导引以手掩左右耳以指掐二脉之边五通可以明目黑发去风者也经曰夜卧服气者先须淘转其故气者闭目握固仰倚左手拳于乳间以左右耳脉举背及尻内闭气而气海中之气复自内出斡而转之可而出之一九而止然后可以调服气矣经曰夫人禀天地之元气者也凡嚥纳吐纳自然内气与之相应焉从气海之中随吐而上直至于喉俟其吐极则连皷而咽之汩汩有声由左而下经二十四节女子则由右而下以意送之以手摩之令其速至于气海气海者在脐之下三寸是也服气之初其中未通则必摩而助之一闭口而连连嚥之其名曰云行取口之津液同嚥之其名曰雨施其初内气未流行则不能连嚥行之三年则气自流通不摩而自下斯可以成功矣经曰左右伸其臂不息九通可以愈臂痛及劳残者也以左右手如托千斤之石左右互爲之可以终身无病者也左右手抱左右足不息十二通可以消谷轻身益精去疾者也踞坐合左右膝张左右足不息五通可以去鼻口热疮及五痔者也交趺而坐叉左右手着首之上挽首结下着地不息五通可以益气力者也左右手抱左右膝着于胸中不息三通可以止腰痛肾疝及背膂疼者也太箕坐以左右手投左右足五指自极低首至地不息十二通可以治颈项腰背痛及聦耳明目者也交趺而坐以左右手交叉着首之下自极不息六通可以治腰痛不能反顾者也仰首以手摩其腹以手持其足距壁不息十二通可以治膝痹不任行步及腰背痛者也正坐以左右手交于肾之后可以治虚羸利大小便者也正坐仰天唿出醉饱之气可以立消酒食更爲之可以凉而不暑者也外转左右足十过内转亦如之可以补虚损及益气者也赤松子曰先长跪以左右手向前各分开以其指外向次左右手夹叉其腰之左右次以右手扳腰左手高于首而止次右手伸后左手叉于腹前次缓形长跪左右手更伸向前更屈从后以叉其腰次高举左右手常爲之则耳目聦明百疾不生而延年矣葛仙公曰吾闻辟谷服气者昼夜十二时共五百四十嚥周而复始然先无修行未饵药石元气未充而顿絶食两未相接此其自取危亡者也或曰以嚥多爲限以饱爲功百日之内关节未开如此行之腹当胀懑岂摄理之道乎所谓服气者胎息也如婴儿之在胎十月不食而能长养盖得元气之故也及其生也吸其外气则有啼号之声且知燥湿饥饱是乃失元气之故也今之鼻引而嚥者亦外气也岂足服之耶然服气者要当无思无虑冥心絶縁百念俱忘则元气自至因而嚥之各归其位矣或曰五方各在于五藏须思念而服之葛仙公曰非也思念则有縁有縁则心不宁心不宁则气不安气不安则无自然无自然则气失度而纳邪气疾于是乎生矣或曰十五日前从手而出十五日后从足而出非也存想者爲其有所苦而用之如黄庭经曰物之不干泰而平谓其无想念者也或曰十息一屈指至七十息则一嚥焉葛仙公曰非也嚥气者存心于无爲委形于无身行止寝兴任性自然腹空则服有疾则攻披屈指以纪其数不亦劳乎或曰鼻长引其气蹙而嚥之良久更服相续而下如瓶注水葛仙公曰此其害足以杀人者也惟于行止寝兴鼻常引以纳清口常吐以出浊浊者五藏饮食之气也如其喉干则合口任鼻中出入于是津液生矣服气者夜寤及寅之时内调其气以吐纳焉仰卧展手足低枕息心定意无思无念以住其气鼻引口吐出入兀然闭口而纳之有气则引上入口微而嚥之凡一嚥以手摩散之以意送之使下焉其摩之也隔二三十气爲砂矣上焦通则嚥下过于脐如未通则在乎心胸俟至食时觉心上空下泄气通则食未饥则勿食食勿过饱饱则妨气矣食已俟心上空复服其气初学者三焦未通关节未开多服之则壅塞矣十日加三五嚥百日满百嚥百五十日更加三四十嚥二百日则二百嚥周年之后其气之通关节之开惟俟腹空则嚥三五相连焉一日不过乎三百而已三年之后其气周旋而大通于五藏于是骨体坚溢皮肉满实则不限嚥之数矣觉饱闷气滞则须静坐调气少时即散而下泄焉或曰不可下泄宜固密焉葛仙公曰此非也五藏先有宿恶之气固而不通泄则必痛闷故气未出新气相冲斯能爲患矣可不下泄乎葛仙公曰錬气者何也服气之时有余暇则于静室散发解衣覆衾正身仰卧展其手足而勿握固施净席于地通理其发垂于席上即调其气俟其得所而咽之嚥后闭之尽气令闷则冥心无思任其气所之其气闷则开口放岀焉其初气出喘急则调其气七过八过以至十过及其气定则复錬之其錬也或五或六或二十或三十或四十或五十以渐加焉服气既久则关节通矣毛孔开矣其炼至于二十三十则其身润汗此其効也錬之之时当于昼夜任意爲之然必俟其神之清爽坐而修嚥欲寝则寝不可强焉强之则气乱矣故錬气十日五日一行焉觉其四体烦闷而不通畅则爲之可也何以委气乎以体清和内无思念行止寝坐而调其息凝然委身如委其衣以置于榻无筋无骨无识无别纵身纵心如彼委衣而勿爲主寂寂沉沉放其形体澄神錬气于是百节开张筋脉畅通津液注流因此可以嚥闭十气至于二十焉凡一嚥皆须兀然任气不得与意相争良久其气从百毛孔而出不复口吐也纵有之十无一二焉复更调理数十息以至百息勿因喘息则又合气嚥入焉调息稍久则身如沐浴矣其功日进于是精满气全神安魄定志开思远三尸去而六尘灭焉或四体不安气有壅塞则须委之或寝或坐澄神以委气焉调气以息念焉久而凝定则气之流行无所不至矣闭气者何道欤上智之士神定气调外病自絶中智之士修摄乖宜时生其患可以静室具厚茵仰卧展其手足相去四寸静心坦然熟调其气而嚥焉复开其口而鼻不出念其患之所在以意相注使气攻之气极则吐吐已复嚥而闭之如其喘也则调其气者六七息其气即调顺矣再闭其气想念以攻其患或十或二十或三十或五十攻其患以患在左手则入左患在右手则入右患在首则入首于是汗出通润则瘉矣或未瘉于寅之初频以意攻之至瘉而止太清养生下篇经曰人之身十二大节三百六十小骨孔孔相对脉脉相通新气与故气交错其间新气或顿阻或循行故气或流通或壅滞或俱塞或并驰盖壅滞者阳气之聚而爲块瘕者也顿阻者阴气之积而爲肿爲疡者也气既能蓄聚则亦有分散之理矣凡患之所在可用导引以散之和气以攻之时意以送之清气以润之嚥津以补之病恶有不除者乎然补益之方皆津液爲之本也是以金梁玉英华池丹甑不可及焉卒死者阳也先因𤵜病故其气顿阻于四关九窍之中所以絶气焉尸蹶者亦阳也死而脉犹动耳中有声或无声而股暖阳絶于九窍而四关尚通焉客忤者亦阳也外物所犯阳气阻絶焉五尸死者亦阳也一曰飞尸二曰遁尸三曰风尸四曰沉尸五曰注尸其心腹胀满痛急而不得息或二胁之下磥块涌起此皆阳爲阴所闭而然尔吾有法可以起之使人用力掣其左手次之右手次之左足次之右足各三百六十过然后以葱心入其鼻左以面密固其际及壅其口与其耳焉吹耳则壅鼻吹鼻则塞耳其吹之也徐徐而长吹之既已以指闭其䓗孔左吹四十九右亦如之女子则先右后左始吹其鼻继吹其耳其数亦如之夫鼻者主肺肺爲诸藏之盖者也耳者主肾肾爲通气之本者也霍乱者本乎冷气所散其腠理乍通乍塞其气道忽留忽行或气应行阴乃复行阳或气应行阳乃复行阴治之之法于密室厚衣大坐以左右手据二膝上向左力回六十过右亦如之左右迭爲之满三百六十之数乃长唿者七既已则长吹长嘘长呵长呬长唏者各七则瘉矣或疾甚不可导引则使人掣左手次之右手次之左足次之右足各三百六十过兼以沸汤浸手至肘浸足至膝冷则易之至瘉而止此何也以外气引内气者也亦足以治尸蹷焉癞者太阳之病也阳爲阴所排而沉于骨髓积久则新气不达故气不通壅阏郁热臰而生虫于是爲癞焉治之之法密室静居食不厌少情不厌闲大坐放纵其体以左右手据二膝上以首及身向左力回十过右亦如之左右迭爲之满三百六十之数如此则关节血脉腠理毛孔尽开乃长唿长吹长嘘长呵长呬长唏者各五然后以清气攻之者有六焉其一则大坐放纵其体鼻徐徐长取其清气兼以意想使清气周达于骨髓然后口徐徐长唿以出之既已潄津以嚥之如是者六十过其二则以吹出之其三则以嘘出之其四则以呵出之其五则以呬出之其六则以唏出之然后鼻徐徐长取其清气兼以意想使清气周达于骨髓口长吐以出之嗽津以嚥之者六十过于是阳虫爲阴所击当自毙矣必以卯午酉子之时爲之可也半身不随者阳气蓄聚爲外寒所蔽或因阴气所冲其脉虽通而内无所达也治之之法大坐以左右手据二膝上向左力回十过右亦如之左右送两相合者满三百六十之数即使人力掣手足不随者各三百六十过复以左右手向下捋手足不随者亦三百六十过既已乃纵放其体以鼻徐徐长取其清气然后口徐徐长唿出之当唿之时以意送其气入于所患手足之中又嚥津随之者六十过吹嘘呵呬唏皆如之病甚者不堪导引则使人力掣手足不随者以意送其气亦可也周身肿者阳气促于五藏出于皮肤壅而不散也大坐以左右手据膝上左右力回者各十过一易于是两相合者三百六十过以鼻长取清气使周达于五藏口长唿以出之漱津以嚥之者六十过吹嘘呵呬唏亦如之热之盛者其口无津则惟导引以鼻取其清口吐其浊亦可也热气所冲屯聚不散而爲肿者则以口长吹于肿之上十四过以冷手宽挼之以口长呵于肿之上十四过复搓左右手使热宽挼之如此迭爲焉至瘉而止目赤而干痛者爲肝热之所冲也左右导引三百六十过然后鼻徐徐长取其清气而想其清气上射于目则热气爲清气冲之自然热气退从口出可以呵而吐之满三百六十之数则愈矣呵者主于心故出于本气者也耳聋者肾中之热气冲于耳复爲阴气逆闭之也左右导引三百六十过既已以手力挽左右耳四十九过然后以鼻徐徐长取其清气兼以意想其清气使达于肾中则以口徐徐呬而出之如此者满三百六十之数呬者主于肾挽耳者去其阴也昼夜二时爲之则愈矣上气咳嗽者阳气在于藏奔上而欲出其阴气复入而相逢于颡中阴阳之气渐盛则嗽弥甚矣譬如以气吹火焉气冷也火热也然吹则火盛矣故治之之法大坐左右导引各二百四十过以二肘向后以臂向前力弩之既已复以左右手委于二肘向前力以相近既立已复立左右膝以二手在二䏶之下又以二䏶向外力捅二肘各十四过然后以首左倾以肩力承之其右亦然迭爲之各十六过向上长引其颈四过乃长唿长吹长嘘长呵长呬长唏各七过日三时爲之疾则瘉矣兼于鼻徐徐取其清气口徐徐长唿以出之漱津以嚥之吹嘘呵呬唏亦如之者二十过其效则加速焉凡上气者其行之之时始举足以足向前力蹋之胫后着地斯爲佳矣劳复者其阳虚损或因饱气其气乍闭乍冲或投热食以致之也治之之法大坐徐徐导引左右各四十九过鼻徐徐长取其清气口徐徐长吐之吐则嚥其津满一百二十过有余力则进而至于二百四十三百六十之数尤佳也然后舒左足以左手按其足上以其足左右转之四十九过其右亦然日再爲之则瘉矣故彭祖曰内外转其二足各十过可以止诸劳盖谓此也温疫者阳气也聚于诸藏入于诸脉及于腠理也治之之法大坐左右导引三百六十过然后立右膝以左足向前蹋之立左膝以右足蹋之各四十九过鼻纳之口吐之者二百四十过进至于三百六十之数尤佳也彭祖曰亦可以已疟疟者阳在于膈之下奔上而欲出阴在于膈之上爲阴所闭其阳漏而泻出其发有时者盖阴阳所竞自有节候也于欲发之时左右导引各三百六十过然后立右膝舒左足蹋之四十九过其右亦然于是鼻纳之口吐之其唿嘘各二十一过则瘉矣鼻衂血口唾血者中焦热炽饮水则变爲血故中焦之气上冲于肺肺复冲鼻则爲衂血中焦之气下注于脾脾复冲口则爲唾血凡病此者前溲少矣治之之法大坐导引左右各三百六十过然后舒左右足以左手捉右足五指七过右亦如之衂血则嚥津焉鼻纳之口吐嘘出之唾血亦嚥津焉而呬出之各三百六十过旦暮爲之则瘉矣甚者三时爲之可也赤下者下焦热炽而复饮水其阴阳相竞盪于下焦不得依道而行时有冷气击之则痛矣治之之法左右导引各三百六十过既已则嚥津焉鼻纳之口吐之与夫唿嘘呵呬唏各六十过又嚥津焉日四五爲之则瘉矣前后溲不通者阳气在于下部而逆拒也治之之法导引左右各三百六十过既已以左右手向背之后相叉以左手向右以右手力挽之十四过其右亦然复舒左手以右手力举左肩十四过其右亦然然后嚥津焉与夫吐纳唿吹呵呬唏各六十过日再爲之则瘉矣故宁先生曰平坐伸左手以右手指肩挽之治前溲不通以左右手交于背之后名曰带缚治后溲不通盖谓此也淋者水道热炽干澁而不下时漏而出也治之之法导引左右各三百六十过然后立左右足以左右手从䏶之下入左手緫把左足之五指以右手緫把右足之五指俱向内力挽之十四过既已则嚥津焉鼻徐取其清气以口呬吐出之三百六十过日三作之弥佳也㽷者阴也本于虚假或病之后诸藏冷气加以饮水而阴气既入则长所积之水矣阳气既纳则不通所积之阴矣水气渐盛至于皮肤而爲㽷焉其候左右目脸上起色如老蚕二胁转侧有水声也治之之法左右导引各三百六十过既已鼻纳之口吐之次则嘘呵呬唏各六十过及想其气周于一身昼夜三时爲之久则瘉矣反胃者积日受冷于是阴气渐下屯于腹口热食投之爲阴气逆拒反而出之也治之之法常虚腹导引各三百六十过以左右手相叉以左右足力蹋二手四十九过以左手背委于左腋之下用右手攀左肘七过其右亦然即嚥津焉鼻徐徐短取其气口呵以出之一百二十过复嚥津焉次则呬吹唏亦如之三时作之则愈矣心腹坚痛者阴冷之气屯于心腹积聚而不散虽复厚衣以阳击之阴阳相竞则阴弥甚矣治之之法左右导引合于三百六十过则嚥津焉鼻徐徐取其清气口徐徐唿而出之当以暖气排其积聚凡吐嚥者满二百八十之数唿嘘亦如之昼夜二时爲之则愈矣胸胁结癖者阴也冷气偏屯于胸胁或因食久而不散也治之之法清旦仰眠立左右足使人以手揣取癖根渐入手于癖根之下稍举之其始则痛后则可忍焉然后力举之一百二十过二三日之后进而至于二百四十之数可矣五日之后进而至于三百六十之数可矣既已导引三百六十过然后嚥津焉鼻纳之口呵之以意送其气于病之所在使下部出之满一百二十之数渐至于二百四十以至三百六十弥佳也晨夜二时爲之即瘉矣心腹卒满者阴气在于藏起则冲于心也治之之法导引左右合于三百六十过嚥津纳气而口唿之使气出于下部满三百六十之数则瘉矣目赤而泪出者肝之阴气冲于目也治之之法如前导引既已嚥津焉瞑目以鼻纳其清气开目以口呵出其浊气满于三百六十之数晨夜二时爲之则瘉矣经曰婴儿之在胎十月而成筋骨和柔以心息念和气自至故服气者宜取象焉于六阳时食其生气故于子之时其服九九寅之时其服八八巳之时其服七七午之时其服六六酉之时其服五五戌之时其服四四当其服气也以舌去其浊气于是依其门户而出入焉鼻者天门也口者地户也服气之魂魄归焉入自鼻出自口者顺气也如此行之而不辍则可以除三尸获长生矣道者气也气爲精门人若守精如室有人焉精气俱全是名眞人者也身有丹田者三何谓也脑者上丹田也心者中丹田也气海精门者下丹田也三宫各有神焉神驰则气漏气漏则精泄精泄则神䘮故精者长生之根也肾者命之根也譬之木焉无精则叶萎叶萎则枝朽枝朽则木枯矣凡入气爲阴者也出气爲阳者也二者所谓服日月之精华也气者虚无自然无爲也无爲则心不动心不动则外无求外无求则内安静内安静则神定神定则气和气和则元气自至元气自至则五藏滋润五藏滋润则百脉通百脉通则津液上应津液上应则忘五味而絶饥渴矣于是气化爲血血化爲髓一年易其气二年易其血三年易其脉四年易其肉五年易其髓六年易其骨七年易其发八年易其筋九年易其形此錬九还者也经曰东方青牙者肝也服食青牙当饮以朝华以舌表舐其唇漱口而三嚥之朝华者上齿根也南方朱丹者心也服食朱丹当饮以丹池以舌搅于齿曹漱口而三嚥之丹池者下齿根也西方明石者肺也服食明石当饮以露液以舌琢齿者七匝漱口而三嚥之露液者唇内津也北方玄滋者肾也服食玄滋当饮以玉饴以鼻导引元气入于口唿吸而三嚥之玉饴者舌也中央戊己仰视太山太山者守精也服食守精当饮以醴泉醴泉者在齿之后悬噰之前也华池者在舌本根其名曰玉英曰金梁漱口而三嚥之凡服是气者常于子于寅之时正衣服而坐以舌叩玉英涤华池漱醴泉及露液缩鼻还之上至于首下入于口变爲玉泉引其气至于舌根嚥而送之使喉中腹中皆鸣引而入于丹田此之谓长生之根也饥食自然之气渴饮华池之浆尚何有饥渴哉精者吾神也气者吾道也养神饮气者如婴儿之在胞故吾朝食其阳暮食其阴灵芝玉英生于五藏之中然后仰以排其水藏覆以排其食藏次之倚壁翘其一足拳其左右手以舌搅口之津液想其气嚥入于脐以至于足爲度焉嚥气者用力闭其口举其舌使舌下空焉其名曰嚥元气则食日减矣满于九九之数合天地之终始自然血化精精化筋筋化玉玉化爲仙骨矣经曰胎息者呵出腹之浊气使天地调和兀然放神者也其心譬如太空万虑俱泯闭塞三关外气与内气相应于是闭口连鼓而咽之若水沥坎以送之至于三十六嚥是名上清炼形者也服气者寂然安坐瞑目叩齿闭口弩腹鼓顋则其口斯开矣俟其气满口则嚥之至夫九下一息焉春夏则服冷气秋冬则服暖气凡至寅之时左右掌掩其口用力呵其掌中则津液生以摩拭其面面斯光泽矣然道之大戒有十八焉曰强求富贵曰贪冒寳货曰多忌讳曰伤王气曰干名誉曰爲诸恶曰喜功名曰爲耳目口所误曰强梁曰伪伎曰转躁曰举事不详曰心倥倥曰争曲直曰费用精气曰好衣美食曰盈溢曰乐兵故学道者勿使人知焉人知则我生我生则名生名生则祸来矣道枢卷之二十八道枢正统道藏三家本四十二卷太玄部道枢卷之二十九诚五至游子曾慥集上清金碧篇烟萝子曰金者五行之首也五命之根也五气之元也其刚柔得位者乎夫能服之可以游碧霞仙落之府故吾谓之金碧焉或曰其要何也曰太阳五两太阴十有五两二者和合舂于臼焉及其细也出之裹以无灰之纸寘于长形之铁鼎而按实之其上用唐灰满覆之以盐泥锢其鼎之上炙之使干埋其口于坑露出其药之处长烧以五斤之炭至一伏时出之烧之不走矣是爲乌珠者也其色黑而碧润泽而有光此其一转者也是盖飞龙伏虎而踰于三载者也养鹤藏龟而或数十秋者也复取其丹置于缾削塼以覆之施泥以锢其四周其厚半寸曝干于地爲泥城其高一尺九寸其阔三尺其广三寸布牛马矢于其中其厚九寸置丹其间仍以牛马之矢尽十石覆之乃下火火灭破其缾出之其色赤黄是爲黄芽经曰太阳熘珠入华池者汞是也养汞以成紫金其名曰紫河车斯之谓欤此其二转者也置于告车之瓶削塼以覆之锢之以六一之泥四周其厚四分勿使有罅曝之干置于塼之上以勐火五斤煅之三伏时俟其火灭破其缾出之其色紫润其重如金是爲紫灵之丹至七九吞之变金骨矣此其三转者也择缾之光白者其法如前焉置于八卦之炉八卦者八角是也其阔一尺二寸其高下如之八方各植劒系镜于劒之端杯水炉香者八方各置之火令破其缾取之其色青有金风飒飒然其重二倍于金是爲龙虎之丹此道之成也何以谓之龙虎欤马牙配于硫黄天符进退爲神夺之离宫月殿于是有霞彩之光矣此其四转者也纳于火玉之瓶用顺阳之炉吹之五千徐增其炭炭勿使污于灰土炉底之火勿冷冷则阴气外触以裂其缾稍稍加炭焉复吹之八千火灭取其丹上覆紫云下有金星玉柱五色之光是爲金虎之丹此其五转者也先以龙虎之丹入姹女八两研之万数而成金虎入火七十有二斤煅之是爲保命长生之药此其六转者也取保命之丹入水银一斤十有二两研之十万数以神丹之力能饮水银者半乃入天地之炉养之十日是爲花柰之丹所谓金龙辗于十紫凤翔于炉朱鹤巢于松緑虎卧其右厢此其七转者也纳于甆缾用汉江礜石二斤以苦酒擣和爲泥周包其缾凿北壁爲龛以置缾焉复以礜石之泥封之百日而后出之是爲阴丹其名脱骨灵丹饵之先死后生其八转者也以缾藏之清明日沉于井百日飡之长生二百日则爲地仙五百日则白日升天千日则拔宅而升盖得白帝之玉霜紫皇之红雪姹女笑于炉婴儿喜于鼎此其九转者也诀曰吾目如日吾耳如月吾鼻如门吾心如海吾意如风吾身如地五方五岳尽属于吾大地衆生尽是吾子金虎铅汞篇元君曰金虎铅汞者其不出于五行而已万物因阳而结因阴而生阴者道之基阳者一之始也夫阴阳相夺法象乃立故坎一离二从阴归阳也二火一水从阳归阴也水二火一前象后质也然五行之象人实备之以心爲火藏在肺之下其数一肾爲水藏双居命门其数二是知火一水二爲道之祖乎内修得一者阴丹也外修得一者阳丹也还丹交合不出五行其要在乎识铅汞之眞而已于是託大易之象立三百八十有四铢兼二十四气因日月二弦上下对望二八十六也立十有六两以坎离爲药天地爲炉干坤震巽爲运其白马芽砂者阴气也金砂者阳气也万物生死归于土土者其主黄金者其主白试观夫鸡子内黄外白二气相感而然者也北方黑水子也是爲金之寄位五行之始道之基也甲乙朱砂其中自生芽焉日月照曜时足在砂中性白伏火是爲天生铅者也南方赤午之正数也是爲火之寄位朱砂者汞之父母也东方青木卯也木道之本宗阴阳之父母也万物各禀一气皆资于此焉负阴而抱阳甲之精日之魂火之父母也西方白金酉也是爲水之寄位月之魄也转北成西卯酉相望金木相克水火交运以成大还之精者也中央土黄戊己也是爲华池之寄位黄能制水不流自死故土者还丹之父母父母者制伏万物者也是以金鼎土也三五与一而不差焉日月阳之精其数有九其中有九焉其色黑是爲北方壬癸水之象其名曰阳中阴精阳含阴也是以离之丙丁火宫得九之名结气朱英錬之固形此参乎三五一者也古之仙者故炼日之精而身归纯阳也夫水银者水之类也其性含阳内阳而外阴阳象黄阴象白是知外赤里黄者水银生于砂汞生于铅也是爲阳中有阴阴不孤阳不寡也月者积阴之精而成坎位其数守一阴阳含玄魂魄相应焉月之蟾兎者阴阳也其色白有西方庚辛金之象其名曰阴中有阳阴含阳也然则坎之壬癸水宫之得一者乎月金阳性外阴而内阳阴象白阳象黄是知外白里黄者白金生于河车也河者水也车者火也赤者砂也故曰砂产于金此阴之中阳不孤者也夫砂铅入于炉销铄以取精添入于丹魂之中是称姹女勾砂入姹女者铅也砂者白金也诀曰一者丹基水也铅在内焉二者火基木也符在内焉三者土基母也金在内焉是以还丹者不得节符火候则何以立乎彼世之五矾八石之类顽物也非大丹之用也砂之伏火可以治疾服之太多反以夭年矣汞者水之精也其飞起则爲流珠其名曰流汞震子继父流汞是也故曰丹砂流汞之父戊己黄金之母焉若夫凝爲白金此从一中成形白者也金水道并所以金爲黑铅阴中阳生反老爲少者也何谓也少阴之精物极则反矣是以水银生于北方来居于火位相交以成大丹焉彼不知者用凡铅黑钖水银以爲河车雄黄以爲土金银以爲母此非药之源也凡汞有铅而铜亦有之铁亦有之草亦有之矿亦有之所谓眞铅者自然子母同穴而天生者乎其中有银者铅爲大丹之根神水爲金之母子母自得其情者也金爲丹精以处阳位汞合离气以应阴爻含天地之灵孕日月之精否极泰来阴尽阳生皆顺天道而爲之者也日者自朔旦受符六气从性成情十有六日至于三十日毕矣其气从情以成性月魄以生此出没之象矣金妇也木夫也震长男也兊少女也白者归一之名也金者得位之称也黑者性合于金水也铅者同金之类也黄者象乎土也芽者主乎生也子者运转之谓也河者水之基也车者符育之功也世不知夫朱砂者铅之母丹之父也生因于土死依于土黄能制水故土者母也是知朱砂者铅之祖还丹之基也铅生于砂汞生于铅然莫有悟者焉夫朱砂阴汞天符运育日月既足而出其名曰阳汞此乃阳爲君阴爲臣二汞一物而非二者也寳丹者本无二物而生焉虽然譬如蚌吸秋月之华而珠在其腹亦岂有无类而成者哉大丹之品有三焉其上曰水其中曰丹其下曰砂悟之者则归一而无二矣金虎含阴其位属于西方其气内藏寄生太阴之玄铅是爲至精至精者龙虎也卯酉相克子午相望此天地阴阳轮轴运转之造化也十有七旬可以九转矣月一换鼎而至于九兹其妙欤受符之八日金性低昂旬有五日金性全灭三旬道穷没归于坤元矣故受符三物皆没于土唯阳符上腾而不降于是干坤震巽蟠蛰上下五行藏伏阴阳燮理阴阳往来此天道之用周而复始者也造金鼎之诀曰后土金鼎生死长七神室三明圆五阴一混沌徘徊天地五里阴阳二头象如鸡子形容勿差黄白在里厚薄惟均六一固济善守午门参同自契夫一者五行之始也日月之阴魄其位居坎中其药生于阴晦之地焉金公者何也金者太白之称也公者物中之尊也故唿之曰铅焉金入宫中太一火庚之城赤鸟守黄鸟苍龙借白虎其类相聚此乃所谓参同者乎黑铅入月配爲夫妇阳魂阴魄二者情自和矣世不知五金八石者阴阳之緫数配合运动而成丹故八石者八卦也五金者五行也不灰之木者甲之精也受制于金金孕水安水必存金焉木孕火制火必假木焉铅水者砂中自生之液而主阳者也汞水者砂中抽出之液而主阴者也火者符也汞火者水火合其形二物在于鼎中爲直符制之遂不飞走杀气所临吞食变化于是称大还焉元君曰丹砂水精得金乃并铢参不偏至圣至灵矣太玄阴符曰道生阴阴生阳阳生五行五行合爲还丹故称龙虎龙者阳气也虎者阴气也金木之位也阳起于震一木也阴起于巽二木也受符二木则渐损矣汞之不伏未可爲大丹焉须养守之至于三年三年者三月也养火一月可以夺一年之正气焉其色苍白而光明然后出毒于寒泉者一月后取而蒸之者一伏时以楮液錬之清斋旬有四日东向闭目扣齿三十有六而饵之可以去疾可以反童守之五年食之三铢可以长生守之九年食之二铢可以上升元君曰吾有天符用火造金鼎之要焉甲者木火之祖也其数三成数八正位生于东方寄位于丙丁万物之师火之父母也日之精魄者阳之始也照曜成形其名曰日魂日者在天爲直符能发泄万物焉在地爲直事能爨熟万物焉阳气分判故称木精青腰使者此阴阳二性契证参同者也金砂火并三五一还同自灵焉三者木阳精照曜结立生成强名之曰金砂天地之精也丹者阳之阴汞其阳反爲臣二也朱砂爲之火铅者五土爲母阴之阳汞其阴反爲君一也黑铅者水之基也九錬阳魂爲之眞水谕夫居于离位阳中之阴也三錬阴魄爲之黄银谕夫居于坎位阴中之阳也其名曰水银火位相交混沌自并克复归一成形无外故曰阴火自会其符理犹人消息即合天道者也元君曰上品金丹者将母克子子自灭焉阴阳进退其数七八受气分离在于旬有五日至于三旬道穷在复养育通灵矣九月阴阳二汞同于一形先须配合自然直符交运依乎爻象则丹斯灵化矣元君曰天地返还三一其行符合于天符法象亦有诀焉夫行符者见子之月阳爻既动犹生坎位初九潜龙勿用阳气混沌分判冬至之后一阳冲于甲子斯爲首焉上元从子之时爲始是以二阳生见龙在田爻动其惊蛰受阳用事谓之一阳生遇甲爲父母焉是以十一月受阳用事从子而起其阳生于阴闇之中壬癸宫符至于建午之月阳中阴生符谕同阳令也经曰起计行符子谕斤两焉爻动初阴其火阳火也阴寄于阳符其四百五铢而两合也日月玄象五行起伏其始之数是爲一阳生象乎天地发挥旁通情者也惊蛰萌兆而并行焉经曰但取春之分昼夜均时用符阳爻以渐生至大壮盖自朔旦至旬有五日象于春夏火木用事从文入武者也旬有六日取秋之分昼夜均时阴爻渐生至于阴盛之月盖秋冬金水用事从武入文并更百刻应乎天之玄象藏伏其没在于晦是爲合朓朒之数者也夫符从子起者非火之父母也子者阴中一爻之始谕乎斤两者也是爲造化轴辖之緫数阴阳之起伏行符合于刻漏分气合于斤两者也符动生于辰巳至二周半首分气终于戌亥非子之正位也冬夏二至阴阳上下故上用符守其鼎审依爻象进退斤两然用阴合子依炭覆借背阳向阴其伏藏如蜂之穴勿使气泄焉经曰从至第七半即象一季以次遇子即加焉子生于坎位故明阴中一阳法象于坎而从子起渐加其爻至于立夏夏至以象于火至武相背十有五日十有六日计其符共当六十望之前爲阳望之后爲阴阴生从十有七日合十有四日渐退至于冬至冬至者五行数尽终于三十计其合符日用依乎六爻上下生成终始之数合于五行者也初候二日半一气三十时二周半五气分还历十有二支凡五周爲六十时行符五日一候当用五爻者也第二候二日半一斤三十时二周半五气分还历于五周爲六十时行符至十有五日三候足矣其用十有五爻三十符焉经曰前旬有五日爲阳符火木用事者也后旬有五日爲阴符金木用事者也爻动之始其阳奇其阴偶合于六十四铢十两用二符其初爻爲定及夫遇子则加焉逢阴则退焉周而复始法象乎天符是以建子发泄者阳动之始混沌欲分潜龙未见须甲以爲阳之父母分气属阳道焉上元始动其阳行符则震复用事者也其象初九用气候以谕孟春焉孟春一日起子一爻二日起二爻三日起三爻四日起四爻五日起五爻每行符巡历十有二辰二周半至于巳是爲三十时二日半从午时分气又二周半终于亥是爲六十时以象仲春焉仲春属阳上元五爻是爲十符六日起子六爻七日起子七爻八日起子八爻九二法坤兊之气交以象季春季春至于巳三十时是爲九三焉九日起子九爻十日起子十爻终于亥六十时盖属上元用事之候遇分气计爻受符自子至于午亥复还起三候焉孟夏爲阳遁中元四十爻是爲二百符第三候十一日起子十一爻十二日起子十二爻十三日起子十三爻是爲九五焉二日半至于巳是爲三十时仲夏从午之时分气至于亥于是十四日起子十四爻十五日起子十五爻终于亥是爲六十时故十有五爻合于三十符王武相背者也季夏爲阳遁下元金水二界相望日月对照上元退守交期于是阳极阴生天地轴辖符信亏盈此符之用也终始用文其中用武周而复始凡依子起于辰巳二周半分气始午终亥故辰生阴中巳生阳中震巽者火之祖也始得符合于信焉孟秋者巽遇用事第四候也上六十有六日起于子十五爻是爲三十符焉十七日起子十四爻十八日起子十三爻从本时分气至于亥是爲六五焉十九日起子十二爻二十日起子十一爻终于亥六十时仲秋爲阴遁上元凡用二十二符是爲第五候六四者也二十一日起子十爻二十二日起子九爻二十三日起子八爻二日半至于巳三十时季秋六三者也从午时分气至于亥二十四日起子七爻二十五日起子六爻终于亥六十时孟冬爲阴遁中元凡用十二符是爲第六候六二者也二十六日起子五爻二十七日起子四爻二十八日起子三爻二日半至于巳三十时仲冬初六者也二十九日起子二爻三十日起子一爻终于亥六十时季冬爲阴遁下元合于初起伏之二符也二符一爻坤体潜阳自一至于十有五日德就干体焉夫春夏火木秋冬金水七八于前九六于后起伏屈伸反覆晦朔之间日月交会以象四季归魂归魄药就物金反爲自然故立阴火阳火金水相并不得踰斤此合于天道者也经曰阳奇阴偶一君二臣初爻阳动应于二八左旋而爲阳符渐加至于大壮阳极阴生还应于六八右旋而爲阴符渐退守于复之初阴极阳生周而复始焉及初九分气属于阴道上元始阴则退符焉渐退至于六候既毕归于三旬五行数尽在乎抽添其火依乎玄象而无亏如是神灵自契而金丹成矣一象不足斯与瓦砾同焉元君曰修大药者必用眞铅眞汞金水相成戊己交合如婴儿受气于母母隐子胎子藏于金含孕自然金精实液爲之相反一飞一伏阳推阴证譬如鸡子外白里黄河车运转须臾脱胎反乎一体此丹基也其要在乎昼夜各用一卦是爲干坤互用巽震生成十二卦上下交移而用符信于是定五周分气五首亥终起于子进退加爻藏伏时候合于天道依于刻漏则用火合符而不差矣于十二时遇子即加焉行之一月即四时之象也守之或九月或三年以法九纪斯合大演九周之数而丹自灵矣经曰取三转铅精二八复除其二爲地下子二八其精自合矣其精相得二气感激斯须还返以相制焉于是金水飞浮混爲一体金精自出其名曰黄银收之精尽依其数更下子而变转焉得金子母二弦自停离母者谓之脱胎入鼎者谓之火丹鼎之器有上下其上用金其下用土釜非世之所冶也土釜者土母也出于洛汾之汗池焉其长七寸其圆五寸中作神室其径三寸各深二寸半其形鸡子盖法阴阳混沌之初焉夫铅汞者非此土釜则不能制也故曰黄能制水焉若得父母金土以爲之鼎则可以致神升矣方其入鼎也其日时必取四杀刑克与阳焉昼夜百刻以应乎爻象从阴起于子弦望晦朔斤两上下节符文武相交周而复始并应乎春秋故起符从子至亥爲一周盖六阳六阴始终归一者也元君曰符者用爻也水火节符六阳六阴每十二辰从文入武或阳息阴消初文起于一爻犹坎中一阳生者也武终十五爻犹离中二阴生者也阳极则其法象大壮合符循环故从子起计生六符合用爲之始焉盖象阴中一爻阳符渐加一爻焉从子至于巳潜伏入三于是辰巳爲一气是故火生于辰巳退守六十时终于戌亥还从子起焉隐甲经曰进退遇王武相背是爲阳气在上终始以文是爲阴气复还在下也冬至之后遇甲爲阳生于是上焉夏至之后遇甲爲阴生于是下焉故曰直符上下月有之焉经曰从第一候起子发爻用终复子是爲合天符之一爻象二十四气守至二日半一气渐加矣爻至五日爲一候六十时加至于辰巳终至于戌亥从寅至申爲七返从子至申爲九还一起一伏震巽者甲之首火之基五行之互用也干坤震巽上下生成甲之禁门也经曰爻动二日半分气加爻至于五日一候惟用二卦合于玄象天符者也日者天符也月者阴符也火者地符也夫节符加减日月年者依刻漏进退焉行符加减者依先后合气焉顺七曜五行璇玑宿度与夫月之小大及闰爲起伏焉从复震起巽至坤而终在乎阴阳交相用事可也黄帝手镜曰日计其文如车足转火一百八十斤是乃九九之数也何谓三元乎五日六十时者上元也十日一百二十时者中元也十五日一百八十时者下元也甲己之日夜半生甲子焉乙庚之日夜半生丙子焉丙辛之日夜半生戊子焉丁壬之日夜半生庚子焉戊癸之日夜半生壬子焉冬至之后第一甲子爲上元至于戊辰五日六十时行上元甲子爲四仲焉四仲之日夜半生甲子行一八宫天蓬直事子午卯酉是也己巳至于癸酉五日六十时行中元甲子爲四孟焉四孟之月夜半生甲子行四三二宫天任直事寅申巳亥是也甲戌至于戊寅五日六十时行下元甲子爲四季焉四季之日夜半生甲子行七六四宫天辅直事丑戌未辰是也夏至则逆行九宫周而复始尽乎一月三百六十时终乎火候与节符焉象一岁之用者也甆向底开一窍如豆于釜内细罗烧週者戊己爲覆借用好光明有墻壁一色砂置甆中合于釜上以六一泥固济以炭火于釜下俟甆火烁先以纸捻子塞窍时抽出如白烟生则是汞也复塞之以无白烟爲度即止太一日取甆用鸡羽扫收之如未尽砂色赤更如前法採之汞尽时则砂道枢卷之二十九道枢正统道藏三家本四十二卷太玄部道枢卷之三十至游子曾慥集铅汞五行篇探玄子曰吾遇阳公于当阳得眞要焉于是知金丹大药者在乎精究五行次穷日月四象备立而产五帝之河车矣河车者神水也得火则活见水而生千錬万化不易其眞此天地之大寳也探玄子于是歌曰得在得一气变化因金液金液通神仙须向五行觅要识眞铅汞一水遇一火中宫见爲主水火结爲物二物成夫妇夫妇相配匹百刻在坎离丹砂从此出体如眞珠离丹砂本非赤见水归水体见火成金液脱胎除黑晕黑晕是铅质金丹切忌铅用铅千万失竹破须竹补木断以木缉人之气补外万物尽爲客是知铅汞者其根元在于五行而已金主四因火受符而生者也能从无中得有有中归无于是四象备立而孕白金焉此日精月华之气能凝白能爲水其名曰流珠金液神丹尽极阳九九之数即爲出世之丹者也木主三因火初混气而受符者也含元之至精因土相得而相住复爲父母互生芽蘖齐天地之变通成乎立信应乎甲位是爲青龙所以夏凝雪而似冬冰此反覆之道也水数一共位居于北方者也丹经曰天生玄女而爲阳其极则阴生自天而降焉彼世之铅银砂汞安能配合五行应之于干象乎吾所谓汞者包含万象灌注无极是爲河车焉火生二因木受符而生者也盖土之父金之夫水之妇木之子也于是天地不朽之性万物皆负之成形恶死好生飞腾九天之上能使无中乃有有中将无圣人所以与天地长久者錬一阴而归阳位是还丹之体也錬汞成尘其象砂中有汞铅中有银离女也反归于眞性矣土主五其德王于四季能育万物安定四维丹经曰地产黄男是爲阴极阳生焉土之精者眞铅也顺用之则长生矣逆使之则害物矣夫汞不飞走者是流珠之母也以铅爲根根成则芽生汞伏则丹成矣然非外也故吾所谓金也木也水也火也土也皆非世之所谓者也眞一篇至游子曰夫道者能生天生地神鬼神帝者也老聃曰吾不知其谁之子象帝之先强名曰道然其提携天地运行日月旋斡四时生成万物天之五星神之五帝地之五岳人之五藏隅之五方至于五谷五色五音道无不在也故老聃明之曰道生于一一生二二生三三生万物夫物芸芸各复本根归根曰静静曰复命盖谓其变化之源始生于一终复于一所以历万变而不穷苟能一以贯之斯道明矣则眞一者何也龙虎之根本也龙虎之变化则丹成矣交合龙虎返本还元使性命两全逍遥宇宙者是能明大道之眞一故也后之学者亦欲留形住世如之何不明大道之眞一乎夫不知龙虎变化之本根而惑龙虎之异名或者以肝爲龙以肺爲虎以肝爲龙者谓其色青应于春配东方甲乙之木木气生成之地谓之青龙也以肺爲虎者谓之色白应于秋配西方庚辛之金金气肃杀之地谓之白虎也是知龙虎之体而已或者以心爲龙肾爲虎心爲龙者谓甲乙青龙之气能传生于心火则火中有木谓之阳龙也以肾爲虎者谓庚辛白虎之气能传生于肾水则水中有金谓之阴虎也是知龙虎之用而已知龙虎之体用而不知龙虎之本根非吾所谓道也眞一者乃吾之气液而不能知之何也夫元气生于二肾之间出入于杳冥之际无声可闻无色可视其名曰元海焉曰灵根焉气中生液液中生气气液相生合而不离所谓天一生水太一含眞气者也学者不知龙虎交加阴阳颠倒常异其名而分之谓龙自爲龙虎自爲虎虽知液传至于离则化血于心谓之阳龙殊不究血中有液内含阴虎之气也虽知血传于坎则化精于肾谓之阴虎殊不究精中有血内含阳龙之气也异其名而分之者岂止此而已耶心之火可以爲离女爲太阳爲朱雀爲姹女爲赤凤爲金乌爲铅爲红雪爲烧山符爲白马芽然皆阳龙也以肾之水亦可以爲坎男爲太阴爲玄武爲婴儿爲乌龟爲玉兔爲汞爲黑水爲饮海龟爲赤龙脚然皆阴虎也徒以物类纷纭其说云尔苟惑于外支离本源则将汗漫而无所归宿矣洞达之士于五行四象能协焉于八卦九宫能辨焉于是行火候之抽添合阴阳之顺逆按干坤之鼎器錬日月之精华发造化之几微得还丹之要妙斯可以践长生久视之域矣黄帝曰宇宙在吾手造化在吾身宜其然欤吾尝观夫修錬之源非假乎五金八石也非务乎吞霞採气也其要在乎以气生液液化爲血血化爲精精化爲珠珠化爲汞汞化爲砂砂化爲金丹焉黄帝曰天地万物之盗万物人之盗人万物之盗然三盗竞起而人独受其弊者盖不能善摄生故也夫善摄生者神全精复也苟明大道之眞一在乎气液錬气液以生龙虎合龙虎以成变化使九还七返混一归眞则神全精复又何艰哉吾闻诸金玉还丹之诀曰产刀圭大药之源实本乎气液此岂吾所谓眞一者欤正一篇正一眞人曰五方之气以相匹配匹配交还反归于一一者大道之根万物变化之门也铅退位则汞复生矣金逆位则水生津矣水浇土中黄芽乃发黄芽者非生于脾中者也土中感气而凝于水中反复来去其不可量焉内丹外丹其体用则一也动者天也静者地也一动一静冲气乃生冲气者大丹之首也首行尾随不可迟留焉中有一女而不祕火火精炎厚而辉空天地森罗通乎一国九交九转离合不长飞于紫殿转其纯阳錬其阴魄一丹一玄而不相备丙癸一家三五所会自然辟谷其肠无滓滓之未尽则眞气不应矣其应也如虚谷无音而声自听焉其既久如玉钟之鸣耳内娇女自微清矣吾身者万神之主也万神由吾而生者也男不漏精女藏其血十有二时之中而无凝滞则于午之时自有物来应之矣子之时则俱在于阳宫以阴遇阳以阳遇阴一逆一顺其来深矣其如阴之中复藏虎焉龙之心黄虎之皮黑不见秘之以藏眞玉九九之数立于卯起于酉此其要法也大帝所谓恍惚物者何也一㸃之精也吾有三寳一住一转至于九转则子户通行飞入于脑脑之中有玉灵之台对于丹田丹田者不锁日月之路有元神以之出入故曰一炉之丹九火錬之二关篇高尚先生曰披衣正坐大床厚茵于子之时调出入之息使气和神定于是合掌以左右手大指之爪端拄其结喉以鼻微引其气而闭之后分左右大指按结喉两傍之动脉去其左右中指向颈之后指其天柱以取力焉其大指所按动脉渐加紧焉以至极力按之俟其气懑即亟放其左右指是爲一通乃再调出入之息俟气调矣更如前作之日行九通数日之后当其行持其指自脱其首自掉而若眩仆居于幽室目见金轮以罩其首于是精神爽而宿疾除其体轻安此元气上过于脑户百关通彻之验也其名曰脱指玄关于子之时薄其衣衾平身正坐以左右手中指循小腹之下阴之外股之内其横文有动脉焉极力如壮士按之以鼻微引其气而闭之俟其气极则亟放其指如上关焉日行九通或三通久之自然和气下注入于二股足之中如汤沃焉宿疾除矣此二关者可以调神御气者也先能开关则其效速矣行之多多益善三元篇太白眞人曰人有三元三元塞则六气乱矣上元者首以上属焉中元者首之下脐之上属焉下元者脐之下腰之上属焉夫欲安乎元和之气先去神庐之毛神庐者鼻也于是絶虑安神昼夜调其气使微微然小则生之门大即死之路也何也鼻引口吐则爲逆气矣在乎调之微微然大则爲阴气引其元气而致损焉初学者或耽酒嗜肉口有毒气或损于其藏则鼻纳之口呵之或三十通或二十通呵当微焉不可奔而吐之也鼻者不可启而难闭者也当使息微微然勿使奔吐奔吐则五藏六府受病矣强闭之不出斯须忽出则大矣故曰虽出气不可纵也口大启则气奔而元气损矣鼻虽入气不可强闭也强闭则息急矣三元之中中元其最尊者也抱朴子曰心者君也意者臣也气者民也冥思絶想则元气兀然而来矣若夫初习其道即掇内视而求玄珠其犹縁木求鱼吾未见有得者也吾行修錬而百节有不通而病焉则可以注意于中元发火以焚之斯须则通通则愈矣心者绛宫也绛宫者盖火之色也吾存心之炎火亘于其身非独通其气也抑亦消其阴邪焉夫瞑目叩齿存神于八卦左右手握固而闭其气以意想中元之火以焚其身既已则行其气守于下元昔广成子用积火以焚五毒五毒者五谷五味也不焚之则能壅遏其气道矣焚之不可以久久则烦于是当行其气其法在乎泯其念虑任其神庐微微然则元气自然徧于体矣夫元气者百节诸窍皆有焉元气既偏于体必兀然而定絶其思虑思虑不絶则不能存其神矣取定之法其在于下元乎下元丹田有玄珠焉其形弹圆而有光吾能光内存其珠之形于气海之中然后使其气吐纳一一遶于珠之上气入既足若动而不动于恍惚之间自然结成寄于气海故中元注于下元之珠元气斯定矣中元者阳也雄也下元者阴也雌也黄庭经曰知雄守雌知白守黑此之谓也何也中元守乎下元左白右黑合而爲一澄心注意无想也无思也斯兀然而至矣如是则元气定矣外气不入内气不出与天地同和其寿无涯焉黄帝使罔象求玄珠于赤水赤水者血也玄珠者气也罔象者冥然无思也无虑也故玄珠者非静默无由得之是以道在于玄机机去则身存机住则身死惟无机则胸中纯白可以论超忽飞升者矣三住篇华阳子曰大易不云乎精气爲物游魂爲变故万形之中所保者莫先乎元气元气住则神住矣神住则形住矣三者住则命在于我岂在于天耶是知人由气生气由神住人之有气如鱼之有水失水则死矣然则神者气之子也气者神之母也形者神之舍也是修身之大端保形之根源也吾尝观气之用也如烟云发于四支日月光于尺宅次观神之静也百邪不能干其正群动不能挠其清太平经曰神者道也入则爲神明出则爲文章皆道之小成也予昔在名场运思苦难今不思而自至此非道之功耶尹眞人曰心长御气气与神合中既有主形乃长存如日月之周流天地之运转寿可以无穷矣华阳子曰吾尝爲之铭焉元气眞精能保万形我气内闭我身长宁四神篇太阳者顺天符而左转内含风雷之气是爲青龙是爲朱雀青龙者产自然之日精者也日精者下临于离位者也朱雀者火也消磨谷食者也内应于脾其气布于四方本居于坤位者也日精爲汞汞者居于下丹田下丹田者人之元阳精海也以坤位之故于是生太阴焉太阴者地气右旋又爲水者也是爲玄武是爲月华夫下于天门者何也天之气下降通于四肢衆趋于离位其下有穴焉其名曰谷神上连于泥丸之宫此所谓圣关也金关玉户其中有玄印者也经曰天地之根其谓此欤孙眞人曰自复至干阳数终矣自遘至坤阴数毕矣阳进阴退调顺乎四时明五行之衰旺修眞之理无加于斯矣是以二气者能内产自然之白霞与夫日精月华烹而錬之其名曰四象其法何也服阳之气徐加左转于根本之位合于天地自然唿吸其下功也自子之时至于丑则战胜矣阴气者精也其名曰姹女以三车之法运至于泥丸之宫故曰南北相交四象俱备五行圆谐八卦自生九宫自契合于天地之造化矣其初行也动其天关下产甘露尽意行之俟其涌液上流是爲华池神水阳气之效何如耶曰魔已败矣杀气冲于天五日则脐之下渐长腰嵴通畅前后溲利矣三旬则脐之下宣焉脐中有秽悉除六旬后宣焉者加乎六七疾根疠虫皆出矣九旬复宣焉则血下矣十有八旬而后故皮其脱如麸外肾拆而痛至于三年腹如㽲剌此疾根欲出者也或身痿者谷气风气阴气欲出者也自腹至腰以至周身其痛连于心此药之应也饮食无所禁忌焉一年腹囊长矣身轻健矣左右第三椎有麤解重者五藏之阴毒也或疮生于口或体麤澁或髭鬓脱坠此药之应也修之五日则痊矣二年毛发凋落久则其体光润矣阴气之効何如耶曰或舌澁则阳气运转之候也六年其体寒则地气上腾之候也或五日或六日其骨之节痛则三百六十骨节开张之候也百日而身轻矣津液甘矣二肾跳矣脐之下如沸矣二年首增七十有二骨前后溲之出如豆如桃之胶即于火则爲津液可以爲大药者也三年身轻徤而若无形寒暑不能侵矣经曰开其兊闭其门终身不勤矣塞其兊济其事终身不救矣故善闭者无关键而六贼不能开焉此乃圣水也水中之金也数数经于火此乃地也不得地则不可妄爲矣五戒篇纯阳子曰天之阳地之阴物之气人之性道之基德之本身之祖命之宗龙之体虎之形精血之名铅汞之首也见魂成三遇魄爲七此眞一之源也于吾之身錬其丹田之气生自然之神于十有二时之中守乎天眞一气入于丹田之宫内无想也外无意也不出不入无往无来神定自安此眞一之法也夫保命者眞也入虚者神也内外两合相冝胎灵学者不知于此而况于旁宗爲可叹也夫保命神虚之道在乎灭情爱除憎恶守一神于天谷运三光于赤庭以升降五气焉八卦潜灵于卯酉周天配度于昼夜九年可以入于无爲矣吾有五戒是亦大道之基焉絶思虑曰保内气戒万慾曰保心气薄滋味曰保血气还津液曰育灵根守天谷曰安胎神五行篇至游子曰道莫大乎五行夫水生于申王于子库于辰故以申子辰爲水之局焉火生于寅王于午库于戌故以寅午戌爲火之局焉金生于巳王于酉库于丑故以巳酉丑爲金之局焉木生于亥王于卯库于未故以亥卯未爲木之局焉土之局则与水同焉于是一阳初动肾水始生之时披衣端坐握固存神运金精于泥丸造醍醐于髓海行此肘后之功也盖以子爲水之局也水虽曰润下至子之时王极则返含眞气而泝流以爲朝阳矣一阴初生心火欲焚之时叠手盘足安静神识传眞一于丹台化玉液于血海行此交合之功者盖以午爲火之局也火虽曰炎上至午之时王极则返蒙眞液而降气以爲归本矣丑之时神水下降以舌搅于上腭鼓嚥玉液下于重楼历肝胆而朝于心行此养水錬液之功者盖以水病于丑而巳酉丑者金之局也金能生水而库于丑丑与子相邻而与之合是爲丑中藏子之水者也未之时心火下降以鼻气绵绵多入少出烹錬液血传于黄庭历肺腑而归于肾行此养火採药之功者盖以火病于未而亥卯未者木之局也木能生火而库于未未与午相邻而与之合未之中藏午之火者也戌亥之时心血传于肾感阴气而化精乃阴盛阳衰之极即聚火採药之候宜调息存神闭口嚥气微脇其腹觉脐肾热盛则轻举其身焉未热则渐加焉使其精血还元行此勒阳关之功者盖以寅午戌者火之局也寅午之火库于戌而爲聚焉戌与亥相邻而木生于亥亥之中有木气木能生火可以救火于戌亥故也或曰周天十二卦气惟有金土木而无水火者不以抽添何物以补其修錬也曰周天十二卦气即抽添水火之体也抽添之妙又在乎屯蒙之时揲屯蒙以明之夫坎者水也一变而爲水泽之节其爻居巳再变而爲水雷之屯其爻居寅如用屯之卦行抽添水数则当用寅焉离者火也一变而爲火山之旅其爻居辰再变而爲火风之鼎其爻居亥三变而爲水火之未济其爻居午四变而爲山水之蒙其爻居戌如用蒙之卦行抽添火数则当用戌焉故十二卦气其用在于屯蒙或抽水而添火或抽火而添水是以五行之妙修錬之功其皆存于斯焉七神篇岐伯曰五藏有七神而各有所藏所藏者何也人之神气也肝藏魂肺藏魄心藏神脾藏意与智肾藏精与志夫藏各有一肾独有二何也非皆肾也其左者爲肾其右者爲命门命门者诸神精之所舍元气之所系也故男以藏精女以系胞故知肾有一也肺者藏之盖也心者五藏之专精也目者是其窍也心主脉脉主皮肝主筋脾主肉肾主骨是谓五藏之所主也久视则伤血矣久卧则伤气矣久坐则伤肉矣久立则伤骨矣久行则伤筋矣是谓五劳之所伤也百病皆生于气怒则气上矣喜则气缓矣悲则气消矣恐则气下矣寒则气收矣热则气泄矣惊则气乱矣劳则气耗矣思则气结矣九气不作何病之生乎道枢卷之三十道枢正统道藏三家本四十二卷太玄部道枢卷之三十一诚七至游子曾慥集七返篇衡岳眞人曰夫金感于火之谓丹火去于金之谓汞故丹砂者太阳之至精金火之至体结成玄元正眞之气者也七返九还者异名而同归返者砂爲金也还者砂归丹也或曰七返者丹砂属火变而成金者也火之成数七七变以应阳元之极焉以丹砂錬治而得伏火鼓成白银是一返也服之一两万病除矣以白银化出砂使之伏火鼓成黄花是二返也服之一两体和神清返老归童矣以黄花银化出砂伏火鼓成青金是三返也服之一两虚夷忘情心合至精矣以青金化出砂伏火鼓成黄金是四返也服之一两身光莹彻通于表内矣以黄金化出砂伏火鼓成红金是五返也服之一两造化不能移鬼神不能知矣以红金花出砂伏火鼓成赤金是六返也服之一两水不溺火不焦矣以赤金化出砂伏火鼓成紫金于是阳精眞元之气既足更以紫金化爲砂运火煅之者再则通彻洞曜而爲还丹是七返也服之一两形神俱合超然九天之上更服九丹位登眞人矣其法五日一候也三候一气也合用八节二十四气是爲一百二十日斯飞伏之火候也凡一候则飞伏足矣五日之内其四用坎其一用离用坎者用水煑之用离者用炭七两常在鼎之下此阳火之飞者也故五日爲一转焉八琼篇太极眞人曰太上有九转飞精八琼之方昔者葛仙翁李八百庞氏而来皆修之焉至游子曰或有得于玉局化之地中其法曰二釜其容一斗七升半以土作之既成以六一泥锢其外十日阴干复用其泥如此者五七焉二釜相合内三分阴干复以六一泥厚锢之是爲太一中宫华光之鼎者也于是卜名山絶迹之地有东流之水者以施丹灶使水遶焉丹灶之室其长四丈其广三丈掘地四尺开三门灶之口面皆造弮焉灶高九寸甲子日作之用甓及细土勿使有穿其高九寸其上平其泥既干乃安神釜于灶中其釜相合四面相去九寸法天象地又有十二时焉四六者戌也三七者亥也二八者子也正九者丑也十二者寅也十一者卯也其药何谓也曰汞三斤是爲太阳流珠玄武之首坎之精也曰雄黄二斤是爲勾陈之粉巽宫之精也曰朱砂五斤是爲太阴神光朱雀之髓离之精也曰硫黄六两是爲中宫腾蛇坤之精也曰北亭八两是爲白虎索林之粉干之精也曰雌黄八两是爲庚辛之粉兊之精也曰消石一斤八两是爲青龙甲乙震之精也木律八两是爲太白之粉艮之精也既擣焉复加研焉先布太白于釜次之青龙次之庚辛次之白虎次之扬緑碧腾蛇次之朱雀次之勾陈实之使平入汞于神釜之口合铅丹泥以锢釜之唇而复盖之且密封之用六一之泥锢其外者一寸有三分阴干择戌之日迁神釜于灶中以重阳日酉之时而下火焉炭皆断其拳烧于釜之下者六寸焚之至于九伏时则加至于釜之腹者烧之亦九伏时则加至于釜之顶者烧之亦九伏时则进火至于合际十日则更以加火烧之三十有六日于是通九十昼夜矣俟其火熄也于七日卯之时出于其灶俟其冷也视之则九色飞晶矣用雄鸡之羽扫其釜出而研之如粉焉一两者一剂也盛以金瓶沉于寒泉之下以出火之毒三七日而后出之盛以银函置蒸甑之中十余日而后出之阴以干之以出水之毒二三日复研焉是爲太一八琼者也凡欲饵之于上元日沐浴以五香之水盛服东向扣齿九通跪而祝曰返我常归我神尽此生坐在立亡时乗白云八极翱翔西跻金阙东升扶桑日月之精我得其尝于是以酒调一铢饵之饵至三剂则老者返于婴颜六府莹然三田永清水不能漂火不能焚可以腾空而飞矣九仙篇光辩天师曰修长生者勿散乱勿烦怒勿起着勿妄想勿贪爱勿邪淫勿放逸而后可成也永元眞人曰学道者先叩齿以集其神而后想其三魂作眞仙之形此吾身之福神也其神不安则患生其神散乱则死矣光辩天师曰水火者古先圣人之大药也不在于外而在吾身焉心火也应于离肾水也应于坎故造金丹者须凭龙虎水火者也先之净其坎户如水而后下龙虎焉于是交之有度用之有数下心之火焚之可以治衆疾补虚损矣病之微者自顶至踵以肾之水洗之可也病之大者自足至踵以心之火焚之可也六通国师曰患小用水者不欲犯肾藏也当守一以谨之七日则诸疾除矣患大用火者火从心发下入于左右足上至于左右臂以及首目九九发之一息皆周焉此所谓周天之火也夫火有四有曰焚身火者想从心之下至于关锁其光焰焰满九九之数可以去三虫焉有曰敌阴火者想从阴之下而起徧焚其身满三三之数有曰灵龟火者三火从其下至于坎户分爲二路左右从其足内至于足指五路尽出相合左旋三匝渐大至于腰之下于是敌阴之火引灵龟之火合而右旋三匝渐大至于顶则九㸃其首举前法者九过有曰降魔火者大病将死则定息而坐如灵龟之法而左旋以焚诸魔永元眞人曰用火者心火也下至左右足上至于手及其顶一息之中九过者也用水者想二肾之黑气如烟直上至于顶门满于泥丸化而爲水以洗之下至于肾入于五藏至于其足既已则举其足以意想复归于肾痈疽者则先入大肠自然转动矣光辩天师曰冥本意在鼻之上寸丝不挂于心玄牝之门诸事俱舍离其本念定息不出不入焉永元眞人曰玄牝之门者其鼻与肺合其出入息宜坚守以定者也自鼻至于眉自眉至于顶复自顶至于眉自眉至于鼻自鼻至于眉自眉至于顶皆三过每日爲之九过满八十一之数可也錬七至七者何也四十有九曰必自定矣六通国师曰既有定法则修想其本灵冥在于金堂玉阙之中如吾之形遍观既已然后想开顶门有黄云焉从脾之上而起向于顶门撞开其额者凡一息之内爲之七过者三焉左边开上右边开下故曰黄云满天地矣永元眞人曰其黄云之起而撞也男子则撞左掩右焉女子则撞右掩左焉高想圣身之出也用手压其右使之下焉女子则压其左焉光辩天师曰一息三七撞日爲之二十一过至二旬乃能出黄云矣六通国师曰吾想其灵冥乗其黄云而起开其顶门坐于云内极力归于顶门内闭其顶复入于金堂玉阙想其出入如此者数过方离其身则留黄云覆其顶门乗其云而出下视其身修之不懈至四旬有九日当有形见十旬有八日自然去住自如其既开也开其顶门而入于身上下俱煖矣光辩天师曰可以卧而爲之其名曰睡法其去如寐其来如寤焉修道必待阳数之兴而勿施泄令阳气作用焉故当一阳之生则修之于静室诸縁俱舍而存想其五藏诸神所谓青龙白虎朱雀玄武也所谓恍惚杳冥之中者也天眞皇人言顶上藏太阳者四十五数足何谓也此吞日月华之法欤平旦日之初出东向而坐想其日如车轮渐渐来至于口则吞之凡七十有二嚥入于脐之下用河车转之拗起入于顶门如此七旬有二日之后可以採月华矣每月八日上弦之后向月暝坐想其月华入口吞之凡八十有一嚥二旬有三日下弦之后乃止俟其次月上下弦再爲之八旬有一日即止是爲载日挟月者也吾又有一法焉于卯之时东向想其日如明镜渐渐而至以鼻接之自玄牝而入至于其腹用河车拗起焉至午之时西向想其日如悬镜仰首以接鼻于玄牝之中复以河车拗起焉日之西也西向想其日来至以鼻接之入于精海复以河车拗起入于顶后二月八月至夜则想其月如镜焉下入于鼻至于精海焉或于日之出东向存想以鼻接之而勿搐每月爲之四十九过此九五之数也以河车拗起而爲枕焉用日不用月者不用阴也永元眞人曰日者魂也属于阳故眞仙无影纯阳也若夫鼻接而不搐者斯妙矣乎或不用河车自入于玄牝直至顶门三㸃首仰之日爲之四十五过至四旬有五日自一阳生至于立春此阳之数也光辩天师曰日阳也乃用阴数八九七十二焉月阴也乃用阳数九九八十一焉此法纯阳故用四旬有五日焉不用河车者顺天道左转自玄牝之门至于顶后矣六通国师曰眉之下五轮者目也其名则有血轮气轮水轮金轮瞳轮之别焉还在定中而起者谓息入定中而作也永元眞人曰定中运水火于目也六通国师曰龙虎太丹有三焉其一则以其津液一嚥而爲虎气一嚥而爲龙气入于精海上于泥丸下心之火以烧之拽脾之土以盖之是爲四神之丹可以补下元壮气海矣其二嚥之送至于脐之下精海水面之上丸如弹子者三过纵心火烧之用脾土盖之凡一丸用三龙三虎三火三土其十二过应于十二时九丸应于九州是爲一百八十之数也其三如前定息目内一闪自有津出如冰雪然入于其口初从口之角而下者想之爲虎焉复于定中闪其目则火星撒下想之爲龙焉故龙从火出虎从水生矣五藏交者先令虎在于口而后发火龙何谓也下火吞从其左而下至于脾化而爲龙从肝之右出入其左而下至于脾右遶三匝是爲耕其脾也下水从其右吞之至于肺化而爲虎从脾之左出入其右而下至于脾之右一匝种在脾土是爲往来不离土者也永元眞人曰目之五轮有王火王水焉惟水难得故先闪其水下入于口然后闪下其火而入于肝肝木也其色青故曰青龙焉水入于肺肺金也其色白故曰白虎焉龙从左而下至于肝穿肝而右出复来入于左虎从右而下至于肺穿肺左而出复来入于右此所谓五藏气交者也光辩天师曰青龙者昼先下焉白虎者夜后行焉青龙属于阳昼有二十四度白虎属于阴夜有三十六度于是昼行四十六夜行四十九耕种于脾之上而生黄芽黄芽者命之根也永元眞人曰吾之身象鼎焉以左足压其右足以左右手按其身复虚如鼎三足焉凝结其心血以盖之于是想之而成婴儿如吾之形其初若雀之卵首目手足皆具渐渐长大跪坐于精海之内左右手交差背肩仰面大用口二时取脾之上所生黄芽以爲圣胎之食焉光辩天师曰圣胎者不自外求想其肾出精气入于血海凝结而成者也六通国师曰錬圣者有法焉想其左肾以爲日而出白气右肾以爲月而出赤气于是白气入于精海复变爲赤火之象焉赤气入于精海复变爲白水之象焉日月之气以成圣身至于海中彼日之赤气如火而上至于脾照其身既已乃翻身入于精海而坐复想自月中起而如前焉又乗圣身而起发光以照之复翻身入于精海如此自卯至午足践日影者百过凡一息一爲之是爲胎息之气者也永元眞人曰所谓左右日月之气渐渐举起至于金堂玉阙乃被于顶以前四旬有五日所採太阳以照之圣胎爲日所照当投水中其光入于五藏皆一息之内爲之每时三十有六过焉六通国师曰昼錬神夜则出之永元眞人曰此圣身既就也则夜自精海乗紫云而起至于金堂玉阙一一遍观从顶至踵备认之然后想出顶门乗其紫云定息息极方下入于金堂玉阙乃开息焉复住其息如前而出者四十九过十月之后当有二身其状惟肖能离身随意所之矣光辩天师曰其出也自一步至十步以至二十步四十步百日可行万里是爲地仙者也六通国师曰定息錬肾之气百日于卯之后午之前爲之百过夜则想肾左右有黑气二道入于精海化爲黑云婴儿乗之上至于左耳出于右耳凡一息则一出入焉夜则三十六过百日斯爲水仙矣光辩天师曰神仙之劒何谓也先收日月之精华后起心火鍜之日月者肾也于是肺爲风鞴肝爲炉炭脾爲土模胆爲砺石一息气中爲法自成矣六通国师曰夫錬五藏之精者先自肾宫想其有黑气郁然而起从耳而出其大如盖息极复归于肾宫昼夜爲之十一过于是八旬有一日而后錬肝肝有青气想之出于顶门亦如盖焉其色碧息极复归其藏者八十一过于是八旬有一日而后錬心心有赤气其数如前而后錬脾脾有黄气其数如前而后錬肺肺有白气其数如前于是五藏俱足则五气俱兴齐出于顶其气五色光照一室可以升腾于天矣永元眞人曰錬之者在夫七月水生可以錬肾十月木生可以錬肝正月火生可以錬心四月金生可以錬肺土王于四时之季月随四时可以錬脾每一气盖八旬有一日焉道枢卷之三十一道枢正统道藏三家本四十二卷太玄部道枢卷之三十二宋至游子曾慥集参同契上篇道生一一生二二生三三生万物至药之理其毕于斯欤孰能知道之始哉其惟伏羲氏而已矣于是有大易者元始之气造化之用也故混沌之初玄素胞胎中有眞精能亲所亲其自然者耶水流湿火就燥人能通乎道道亦通乎人矣人道相通谓之圣人故玄者人之不昧者也盖不知其能育白金焉夫一阳处乎五阴之下初九潜龙之位也玄功归一万物生焉故曰肾者太极也处其阴阳而能化育者莫大乎日月日月者太易也至药也阴阳之郛郭也于是阴阳含养而产白金生一之道也玄主乎静神魂神魂静则通灵彻视矣物象既立谓之太初混沌合而别一气谓之眞一斯九二见龙在田之象也经曰得乎一万事毕故眞一者主乎骨之髓关雎之淑女也是以成眞一者玉质而金声眞一所谓也自无生于有自有返于无还丹之根蒂也夫爲至药而不知眞一者吾未见其有成也将欲錬之必考诸五行之精于是白金黄芽者丹之母也金质而汞者非汞之形也其乃金葩凝液抱一含眞以脱五行者也于是有太始焉一主于火二主于土南方者离也故主火火能生土者焉而无正形其寄位于丙丁者也阴者道之本也药之基也阳者形之始也汞之未变阳不可独立阴不可自生也是以阳因阴而有者也阴禀阳而孕者也二者和合而大道成矣火者生土也土者育万物也故药之用土以能生长乎汞爲万物之基焉土之数五属乎脾旁该四象于是五宫五帝游于九天禀道以生一然则土也者得位乎九五其最尊者欤夫人之神三万有六千其形影万有二千其精光千有二百其魂有三其魄有七其神有五皆以依乎五藏以脾爲之主故药之中以土之德爲尊焉以其能化五行而成至药也太素者本也本立而道生矣三丹者其皆资于斯者欤其上应乎三天之宫是谓上清之火玉清之金太清之土焉其西七魄也其东三魂也魄者阴之精主秋之气肃杀者也魂者阳之精主春之气发生者也是以龙虎相对魂魄相依经曰震者木之精也丹砂也木之精得金乃并而爲大丹之君焉火爲父气爲使欤志士者其唯察五行之相生更王则成大丹矣经曰三五一者天地之至精也居四时而能生成者春也三者何以生万物乎斯天地之化气而成人物禽兽者也吾之万物者金银也三者补气增筋力益精神者也坎阴也执一者也阳爻之形其见者五也三者木之灵也大丹之道此其玄关哉物之太极未有不返者也地处于混沌如鸡子焉判爲二仪二仪者天地也干坤也阴阳也天者其清乎地者其浊乎万物育于中矣其犹药之中以汞变化万物者欤故至人者先立鼎以象天地于是日月星辰四象五行因鼎而立焉其錬之也不失乎星㸃含五行之色象而后爲至也夫阴阳不交天地斯闭塞矣若天降地腾山泽通气不可不交故天地有开阖焉日月有交映焉至人则而行之三十有六旬一启发涤濯增合焉此其九转者耶全乎四象者斯通于灵矣青龙者阳也木而主生成者也白虎者阴也金而司杀者也朱雀者阳也日也有火焉主于南方有土焉主于己能生长者也玄武者阴也月也有水焉主于北方有土焉主于戊能戡三彭药之基者也其或交合焉入于中宫不离于戊己者也九转者四神五行位于内二象位于外四神一飞一伏爲其用者也二象一佐一助爲其补者也吾之筋骨血肉神气恶可不足一焉不足于一则爲瞶爲疾矣吾之药成必阳得阴者也于是能含护之至三百有六十焉斯凝胎则可以还神固形玉髓金筋登乎眞人之録矣夫不通至理而修诸旁通之方虽制其汞伏于火而死而不知适足以夭折其生欤其犹画地爲镜祈以照胆冶铅爲刀祈以勦鲸亦不明矣夫至药者法诸天法诸地法诸人而后可也气之青者天也其日月五曜及经星列焉不失日月星辰之㸃则其光通达矣如无此象徒爲伏于火而已尔非至药也吾药之数合于日月五曜之交或失之铢累差之君臣则必害吾生矣气之黄者地也厚则安静斯土之用欤其必得汞之类而爲之焉五岳四渎安则不倾有山川焉有品彚焉各利其方所于是五岳爲炉汞化万物天覆之地载之人民安之天地者鼎也人民者汞也夫人之形本五行而成故其补之则必以五行之精气昔者女娲氏錬五色石以补天之阙者其善喻乎骨金也血水也肉土也气木也暖火也斯岂世之所云五行哉四者管摄始得谓之至药焉吾求汞之同类各錬其精爲之不可以非其类使杂焉语曰狐兔不乳骥燕雀不卵凤其谓此欤五行者留神以补其形是爲龙虎焉不知五行则以他人爲父母矣故气者木也骨者虎也血者水之象也肉者土之象也不死之道其在离宫乎既知五行则身有主矣五行者亲于汞者也五行相配生成吾药者也金生水水生木木生火火生土土生金故春木也夏火也秋金也冬水也四时之季土也木之主仁而能生成故丹者木之精也木者能生火则丹者木之子欤十有一月一阳爻生矣十有二月至于正月其皆爲春欤火主礼而能滋茂吾药至于斯时亦然矣故火也者坚万物而不朽者也圣人于是錬阴药以成阳药则阴身归于阳位矣形固神备至賔于天者火之功也是以金丹者自春而发生夏而滋隆譬夫草木犹禀四时而成况吾丹哉火至二者能生于土也二月三月四月其皆爲夏欤四时之季有土土主信故无弃于生成思沃执于择物虽得中位亦不执四维焉然于四象资土而生者也万物因土而生者也吾药之土出于华池因火而生者也其寄治于丙丁者明土之所生者也木以火而成土焉土能生金故土有五德焉罗络终始爲药之用者也秋主义也吾之药至于七月而生成何也立秋之后草斯秀矣吾药至于斯时九还七返亦已毕矣过仲秋之金其气盛月之二魄三五圆明吾之药于是金体成实矣曰卯曰酉二八之门也曰寅曰申阴阳之祖也此杀生以时不可以逾者也何以言之金生于水者也秋金之功退而禅位五月六月其位水也一阴爻生而爲金故至于七月者无生育矣何也秋令也其在于人也肾爲智智者藏也緫五行四象而潜运其化者也圣人则之是爲大化基穴之始也三事者由此根而生乎其在于时也主乎氷壮雪盛万物遁藏者也圣人则之用火弥年四气备矣故十月脱胎自寅而至亥药之功终矣懵人以爲十月脱胎而弗知四气不全焉夫丹之成也必四时更用自其初也至于十月盖已一岁矣矧胎之中亦有沐浴濯用者二焉四时足而后脱矣于是四气周矣五行具矣含曜星罗矣此至药之始成者也八月九月十月斯爲冬焉五行极王而乃襢即成化之功归于紫色此无爲自然之理也故曰阴阳者三皇之祖也水也土也二者何先其惟根源之杞梓乎华池者虎之胎也卯门者龙之趾也四象五行生成而不穷者也夫药者无以克之则不伏焉金之克木者木斯归金矣木之克土者土斯归木矣土之克水者水斯归土矣五行之杂又有十焉姑言其二甲者庚之妇也丙者壬之妇也所克老妇之财也夫不明五行大其谐和不知君臣爽其锱铢而望药之成其犹梯而登天鍼而钓海者哉故不知所以制伏则神气不交焉黄帝曰金丹之要在乎神水华池何谓也以阴一而制阳一者也天老曰白者金之精其所谓阳一欤黑者水之基其所谓阴一欤水者道也三一之义也三一者三丹田也耶吾能守之则乗龙軿游于上清矣三者俱得乎一者也夫能知焉则吾之药已过半矣是以金由水而生水由金而长金水合度其药兹至人必穷水火水火内五行也非外水火也此道也三皇以之垂范焉予孔子陈十翼以辅之德者德也修之于身其德乃眞眞者何谓也金液灌形者欤修乎外者非吾所谓眞也老子曰上德不德不以德爲德而下求之者也故上德者水也下德者金也吾金丹有陶铸之理日月之候日盈月满而更相禅焉经曰德主生气是也阴阳之数备矣五行推运清浊卷舒阳胜渐交阴伏而归寳此所谓眞德之德也恶有不成丹哉五行成于土者也人而服之化气成寳斯长生矣谓之眞人故曰土有五德非世所谓仁义礼智信之德者也日者积阳之精也其数九焉在天成象在地成形合和万物布气以生灵者也其中有踆乌阴之精也其象含护魂魄相经是以离之支火之宫亦得九焉结气朱英錬之固形于是参乎二五一之玄矣故日者其主血脉丹之父也古之至人錬日之精其身归于纯阳而游太清矣月者阴之精也积而成坎居水之方其数一焉吾丹之有金者其犹月乎阳而交乎阴凝而成质者也故坎之象内阳外阴夫日月之行有淹速药之性有燥缓阳燥也阴缓也药乃不然阳缓也阴燥也燥也象月之行焉缓也象日之行焉日之行也昼夜一度一岁周天矣月之行也昼夜十有二度一日周天矣故日月者一岁十二度合焉圣人于是取象以三十日者日月之合次也则开鼎焉增涤吾药也日有乌月有蟾兔何也乌者阴之精气也蟾兔者阳之精气也二气合护还之自然二气爲内象也二气爲外象也日月二用爲药之郛郭也郛郭者何也金鼎也坎离配合而爲之欤故坎阴也月也离阳也日也水土金三物同者也二气交合于鼎之内舒光照曜其犹日月连环于六合之中者欤饵之錬之千日而阴尽不死矣吾试立象证谕焉玄武者阴也蛇者阳也龟者阴也牝牡之义也金龟之道也龟蛇之配合盖天地阴阳之自然者也故至药者须配合阴阳采摘精微通神合眞君臣有度于是应日月之交会顺四气之周流然后爲至也交合者何道乎坎男离女配合乎日月而潜合焉尽一元气而芽药成矣元气者六旬也于是建寅之辰终始于申者七返也自子而至于申者九还也七返之理毕矣是以至药者晦朔交合务易子孙生长之义终始于此矣是火之用也天者昼夜一周其行三百六十有五度日月星辰周天而旋于是天降地腾日一合焉万物以之生化者也五日者一元气之象六十时也然则一月有六元是爲三百有六十时其旬有五日爲阳象乎春夏其旬有五日爲阴象乎秋冬则一月者具四时生成之道矣吾可以象乎一岁之火候用卦节开鼎器焉一日一夜其时十有二其六爲阳也其六爲阴也二元十日也日用火有节亦有进退消息之宜存于其间子午分升降消息焉消者用其时也息者不用其时也日月者三十日而一交焉十有五日而圜者二时之象也也至晦而阴者一岁之象也于是药全伏矣朔日爲生故吾之药则而象之以加损洗濯焉此岁月日时之候也经曰三十辐共一毂此曰用火之法也圣人于是託易象立卦节焉屯也蒙也明受于朝暮故朝用乎屯暮用乎蒙则不愆于晦明矣既济也未济也月之始终用事者也孰知阴之中有阳者乎犹铅之中有白金者也故黄芽产于河车此何道也铅汞爲之于是阴鷇含乎阳华斯内象之精也譬夫父母传气而成身身之扶虚者精华之气也彼有以金银铅花朱砂爲黄芽者犹内肉以爲胎可乎孰知阳之中亦有阴者乎阳之含阴如日之有乌焉阴阳潜应之义也故汞生于砂阳中有阴欤汞阴类而含阳性离外阳而内阴者也白金产于河车者阴含阳也其云之从龙风之从虎欤阴阳自然之道也夫吾之至药其禁戒其条理各有方焉是岂简牍可传哉其精也更爲主賔互相含养採四气錬五行然后而爲至药矣于是可以还骨髓益寿考岂不赖四神之精五行之粹耶彼孤阴寡阳而成药者惟可已疾而止尔安能返老归眞也哉其故何也神气不全矣或见砂之伏于火旁状于汞乃曰独汞可以成药者是男可自生女可自孕生民以来未之有也吾试言九转之法象吾尝爲之图焉内曰中黄宫戊己之位其外曰黑次曰白次曰赤次曰青青龙位于东白虎位于西朱雀位于南玄武位于北又有日月星辰焉五行生克焉白金种象乃使通灵彻视矣经曰铸之斯爲珠焉此神仙之造化者也以之爲杖刑戮自如以之爲镜可伐精魅夫太易者日月星辰不足爲高也四周八极不足爲遥也近在诸身远在天地天也地也人也若得一则皆爲之大大者象形者欤一者眞一也得之者位眞人矣可以变化无极策神召灵神丹之力也夫纳金木水火土焉有青黄赤白黑焉四象分镇五神无忒七曜含章罗缕规矩先天之基后天之冝可以灌体脱肌天涯水适矣易者易也易含万象故圣人穷乎日月于是通幽洞冥焉然天之易十有六地之易十有六人之易十有六鬼之易十有六合乎六十有四矣若天垂象于天则五星游于列舍明祸福焉旦夕分晖掌阴阳之交顾焉垂象于地则化气万类播植以时矣巢处穴居各安其所矣垂象于鬼则使无形之形削罪籍而生矣垂象于人则身神并飞骖龙乗云揖九天遨三宫寿同三光矣圣人于是託易象而錬元气以固形而保神纳四象以通灵采五行以制伏周乎二十四气而至药成矣方其十月而士胎合乎天地之造化此道也可以使之返本还元焉夫人禀元气以成形然爲阴之积滞夫欲返阴还阳千日而后陶冶其形使皮也毛也骨也肉也其变金玉则升天而位乎眞人矣此志士所以錬药錬身而爲之者欤彼望大丹而升天亦已惑矣古之上升者素服下丹故遇上药而获升天盖本有之也昔者黄帝铸九鼎于荆山之野以象九州焉一宫者冀也二宫者荆也三宫者青也四宫者徐也五宫者豫也六宫者雍也七宫者梁也八宫者兖也九宫者扬也各占其方之吉凶非至药之用也惟其出世之药其祖三皇三皇者何谓也曰天皇曰地皇曰人皇三皇尝有遗文言三门焉三门有三鼎三三者九也于是有上仙之上药中仙之上药下仙之上药此九转还丹者也次之有金液之道亦还丹之理也舍是其小小者止可已疾而已尔故三皇之大丹者出世之根本也丹之中有三丹焉应乎三天三五三光三才者也三丹之中有九尊焉应乎九州九宫九气九天九地者也所应者每宫宿皆有神护助之矣其名曰九品于是谓之九鼎焉一鼎之中吾有洛阳之大鼎其白如练其坛三层其炉八面炎帝入于离门阴云旋于坎中故爲一世界天地日月星辰二十八宿四神五行君臣人物土地山川金台玉楼寳花异果玉液甘泉其香袭人饵之者超于上仙游于芝府老君曰吾非自然者也学而得之者也三丹之炉其大体其火数各异焉夫修至药必置炉炉者鼎也垣郭也鼎而无炉犹人无舍也城无郭也其何以安之哉故炉者鼎之户也舍于炉以避风隙则三气不散矣坛有三层炉有八面八门十二干交互随斗所建焉其象龟山大小从所便焉经曰先天地而生旁有垣阙肖蓬莱者也于是在乎上知天文下知地理中知人情明闲卦象通会阴阳识四序之休王得日时之升降火候进退生杀合仪此修至药之先务也若夫率尔用心未有不失之者也且夫天地之立也阴阳有界隔子午有正位春生秋杀天地之自然也日月有交阴阳有位至药有象火候有卦用之如循环之道焉正月者九二也丹体和合发生之时也其卦泰其律太簇泰也者干下而坤上也泰始辐辏刚柔得中寅春发生芽兆滋隆四象归一混混蒙蒙君子在位彰德惟洪此其爲阳息者也二月者九四也汞化成金者也其卦大壮其律夹钟大壮也者干下而震上也阳爻渐壮干一化神翡翠榆荚混然同根清气相薄胜负难分或沉或浮结象卯门此其爲阳息者也三月者九五也洗濯微光曜进功鲜明者也其卦夬其律姑洗夬也者干下而兊上也五阳一阴斯已其体阴阳相薄刚柔得纪阴夬潜消飞龙之世此其爲阳息者也四月者上九也火王之时密其者也其卦干其律仲吕刚徤潜龙螣蛇于有纪表有法则阴阳祖始阳极则沉善防此其爲阳息者也五月者初六也至药阳用而在乎阴位者也其卦姤其吕蕤賔姤也者干上而巽下也始结其端霜雪其素胎滞蒙肥阴爲阳主道之枢机伏藏爲户履霜之至坚氷寒沍此其爲阴息者也六月者六二也化柔成刚其道乃亨世止以汞爲意者也其卦遁其吕林钟遁也者艮下而干上也遁潜晦迹畜养安居不显令名俟时而舒凝液既毕方直乗舆此其爲阴息者也七月者六三也汞性惟刚药至斯时生成己息者也其卦否其吕夷则否也者坤下而干上也否立间隔阳已结交天地得体刚柔敌爻杀气相临阳晦阴消靡美贞吉含章讽謡此其爲阴息者也八月者六四也金气王矣药成质矣蟾兔所以圆明者也其卦观其吕南吕观也者坤下而巽上也斗建南吕观彼权衡以育元气更衰代荣卯酉二门榆落荠生括畜其萌咎乃不行此其爲阴息者也九月者六五也神气化藏火之基者也其卦剥其吕无射剥也者坤下而艮上也剥以毁体沦寂其肌还返既老精凝不飞否极则泰消化形微元吉兹亨黄下之衣此其爲阴息者也十月者上六也至药已成者也其卦坤其吕应钟坤柔化气灰土爲形幽理泉井阳玄阴经结法可度轮环生成先迷灰炉后禅缕兴龙战饮血崇功令名此其爲阴息者也十有一月者初九也阳气之潜迹者也其卦复其律黄钟复也者坤上而震下也复阳气潜畜兹阴德混茫其形张时法则爲衆纪纲先迷后得此其爲阴息者也十有二月者九二也芽孽已滋斗建子丑禅位之始者也其卦临其律大吕临也者兊下而坤上也临炉周竟见龙在田晖曜分赫兹始而迁逓推主賔不爲物先黎蒸得尝后勿爲前此其爲阳息者也天老曰前之所列如绳贯珠纶绪可则开神仙之绵密者欤吾将明其用焉复者以显丧朋而初起火者也何也坤六爻阴也其始一爻变而爲阳故阳之一爻在乎五阴之下六爻俱阴者得其朋也一爻变阳者丧其朋也复也者上坤下震此黄芽之初养蒙之象变化之术也震者以显其变者也干六爻阳也震爲干之长子者也何也坤者下变斯成震也震者上变斯成艮也所以爲长子而继体于干欤故坤者干之位也干者坤之位也互爲主賔焉十有一月坤之一爻变乎阳至于四月则六爻备而归于干位用事者也巽者以显其成者也日阳也月阴也自一日而至于十有五日则月变而成干也于是震用事者也金气圆满至于十有六日变干之一爻而爲巽一阴生矣长爻阳也短爻阴也汞性刚而难伏者也于是变刚爲柔全药之质成乎柔矣故巽受干之化十有六日而月出巽地药自朔旦而生至是则火亦欲伏矣屯者坎上而震下也以明吾之用日之火月之火者也故朝之用者屯当其直焉夕之用者蒙当其直焉晦朔之用者则既济未济焉凡至晦朔之际开器以受阳之一爻焉月十有五日爲阳降阳之正位至于十有六日其阳折损故曰即亏以变干爲巽是刚而爲柔者也兊者以显其平者也日月者三十日一合焉既合三日而始见矣故八日谓之上弦二十有三日谓之下弦弦者平也是以一日至于八日月之增其平者半十有五日至于二十有三日月之亏其平者半吾之用火一日至于八日金水相入矣二十有三日而药成不动斯其平者欤艮者以明其形者也夫金生于巳王于酉墓于丑秋者金王之时也八月十有五日其形圆明而吾之药至于斯也干体方就五色晖曜日以坚实焉丑者金之墓艮之位也药至于艮明成形矣金非金不见者也二十有三日则见于丙地下弦不动吾之药其伏矣干者以显其刚者也月之一日阳之爻交体相生至十有五日圆明矣吾之药用火至十有五日金水合而俱得其所矣汞阳而性刚难伏者也以法制之斯不动焉东方者木之位也金得木而荣十有五日则月在乎东方甲之地也斯盛满于甲矣坤者以显其化者也坤之一爻其变成震震者木也阳也坤者阴也然以五土养乎一阳一阳者木也汞是也象铅之有银者也故曰坤者其爲震之母欤干坤者合十有二爻一岁之象也因以立兆基焉何谓也自坤变而成阳自子至于巳六爻之变尽矣干者自午至于亥六爻变而归坤坤土也吾之药更十有二月而成土功斯毕矣经曰金从月生者也朔受日之符故朔旦爲复阳气始通矣晦至于朔则震来受其符焉继坤以生震龙则月生之后坤变成震终而复始乎正月者泰也日乌之象全矣其三爻阳也是月也有屯有蒙有需有讼有师有比以当其直焉故吾一日其朝用屯其夕用蒙二日其朝用需其夕用讼三日其朝用师其夕用比一日而至于三日其震动者也二月者大壮也月附乎日而未见也四日其朝用小畜其夕用履五日其朝用泰其夕用否六日其朝用同人其夕用大有三月者夬也月之右始生者也三日见于庚地而夹焉故凡用火一候于是月之候有六故十有二月则七十有二功斯终于千矣是月也七日其朝用谦其夕用豫八日其朝用随其夕用蛊九日其朝用临其夕用观四月者干也八日上弦见于丁地其平如绳焉月有二气则十有二月其气二十有四矣十有五日二弦合其精气于是干坤之体合而乃成二八应乎易道正而不倾者也十日其朝用噬嗑其夕用贲十有一日其朝用剥其夕用复十有二日其朝用无妄其夕用大畜五月者姤也日乌之象全矣十有五日干体就矣圆照于东方焉十有三日其朝用颐其夕用大过十有四日其朝用咸其夕用常十有五日其朝用遁其夕用大壮六月者遁也七月者否也兔之象全矣金与水俱得太阳之气温养以成还丹者也经曰干徤盛明者也日有十二时三十日则其时三百有六十故每月有一日用火焉凡一小周则十有二月者也十有六日其朝用晋其夕用明夷十有七日其朝用家人其夕用暌十有八日其朝用蹇其夕用解八月者观也五行错王相据以主者也经曰十有六其转受统焉巽辛见于平明巽絶其统十有六转受统焉月盈则亏故十有六转相减者也一气之阙十有五日而终又化其色日照曜于日阙焉汞所以化爲液欤十有九日其朝用损其夕用益二十日其朝用夬其夕用姤二十一日其朝用萃其夕用升九月者剥也月亏其右而存左之余如钩焉一日见于丙地艮者直于丙南焉下弦者二十有三日也丙弦合其精干坤体成矣二十有二日其朝用困其夕用井二十有三日其朝用革其夕用鼎二十有四日其朝用震其夕用艮十有月坤也月之象全矣再损而成艮焉二十有三日下弦者也其水半斤凡月用火用药并归土之功焉故其形如土灰也二十有五日其朝用渐其夕用归妹二十有六日其朝用丰其夕用旅二十有七日其朝用巽其夕用兊十有一月者复也三十日于是日月合矣故曰阳坤元阴阳之气索减藏焉日月合用金砂依分者欤坤之三十日者欤节虚相者欤者欤晦朔满蚀掩斯日月相倾者欤二十有八日其朝用涣其夕用节二十有九日其朝用中孚其夕用小过三十日其朝用既济其夕用未济吾于是推坤焉坤阴位也一变爲震震者继干之体其爲长子者也震一变爲兊兊一变爲复爲干之三者也吾于是推干焉干阳位也一变爲巽巽转受统以归坤位者也巽一变爲艮艮一变复爲坤者也坤者明药之功毕者也坎也离其爲二用者也元阳子曰龙虎者铅汞也金虎者铅也还丹之根本也铅之色黑属乎北方壬癸之水水之数一者也夫能知其一则万事毕矣故铅者其含五色其禀五行之英斯仙人之禄也老子曰抱一守中子身自冲夫一之道大矣哉吾观夫三黄一黑可以不死者欤何谓也此灵丹之名也在人爲三以一修三斯飞仙矣三者木也铅也丹砂也一者水也丹砂者南方太阳之精其精爲汞汞者青龙也木中数也木出火火赤而属南方是以东方父母之位也木精得乎金其并铅者欤铅者金也青龙居于东方是爲中男焉铅之金其位在酉其居西方其白虎者欤是爲中女焉二十四圣歌曰中男中女子午居卯酉之门唯日月分明长最爲初焉中男御乎少女皆成乎灰共乎水土此五行之大数也丹砂出乎汞汞者阳之精好飞而难伏是爲姹女者耶故曰河上姹女灵而最神得火即飞不见垢尘虎隐龙匿莫知所存将欲制之黄芽爲根黄芽者铅也水也汞者火也水能克火者乎木之性直而克于金水之性柔而克于土土之性厚而克于木金之性坚而克于火此铅汞之深根大道之以渐而进至于通灵焉吾有纳胎元气延生之理试申言之夫天地太初元和之气终归于一者也能生万物故干坤者受乎元气者也水者汞之母也其生金金复变化焉阴錬夫玄阴之精其初起火以相合而用卦也旬加一爻至于既济终而更始于是日月相交而还丹艳然而出矣北方以取河车河车者水基之中是爲汞者也必得南方朱雀之一使水火之气合以成还丹者也西方之金随阴阳而錬出乎碧水其花如玉焉龙蛇者金火也其初入炉制伏未定须密固刀圭之器不可泄焉夫金花也汞也其成还丹则生于万物制其死生齐于天地非八石五金之伦也姹女者汞也玄阴之精者水基也二气合而归于一还丹成矣河上非有汞也合于阴律二气合焉则荡荡乎火盛而药成其神如龙不可知矣然随其晦朔察其火候以视其容质焉于是还丹之方尽矣葛稚川问于郑思远曰人权舆于阴阳者欤阳精魂立阴精魄成两精相薄而成神明神之逝也形斯毙矣敢问神可全乎形可延乎思远曰神以道全形以术延者也稚川曰道之㫖何如思远曰取金之精合石之液结爲夫妇列爲魂魄一体混沌两精感激河车覆载鼎候无忒洪炉烈火烘陷熻赫烟未及黑焰不假碧如蓄扶摇若藏霹雳姹女气索婴儿声寂透出两仪丽于四壁时历几多马驰一驿宛其死矣适然从革恶黜善迁情回性易紫色内达赤芒外射熠若火生乍凝血滴号曰中还退藏于密雾散五内川流百脉骨变金植颜回玉泽阳德乃敷阴功乃积南宫度名北帝落籍稚川曰天地至大者也人身至小者也夫能制至精以成药孰测其浅深哉夫气双则和矣体独则愀矣和则寿愀则夭矣一阴一阳之谓道一金一石之谓丹石者乗阳而热者也金者乗阴而寒者也其犹水流而趋湿火动而就燥乎思远曰阳终于巳阴极于亥其爲四时周行不怠者也且夫石液隐于鬼金精在于山此孤阴之变化可待乎九幽者也未若乎君子好俅配乎淑女于是阴阳得中魂魄无外矣然如之何其伏炼石液乎采于蚕食之先用乎火化之后盛阳自上临下焉湲釜虚中而受焉周旋乎日月伺候乎五伏橐籥疾鼓金汁斯不走矣以水倾之则自有而入乎无者也以火温之则自无而入乎有者也素粉委而雪爲惭矣黄酥凝而金爲丑矣转制不已神超鬼骤提挈乎魂气斯可与天地齐龄欤魏先生曰三五与一天地之精也夫孰知其归于一哉一者水之数也五行之始也盖能生天地爲牝牡还日精于月窟结纯粹于中气紫灵潜运与眞同合者也易者吾言乎至道故干坤运而品彚贞坎离用而金水并此道之枢也牝牡相得气交体合此道之用也日月运矣寒暑节矣滋液润泽施化流通此道之验也阴伸阳屈阳用阴潜一往一来推情含性此道之三反也其故何哉剖一气以法乎天地自有爲以合乎无爲者也夫岂假于他哉神农氏曰知白守黑可以不死何谓也白者金之精也非世之所谓金也黑者水之基也非世之所谓汞也铅者其外黑其内金花金花者青龙也其卦爲干居于木位其数三者也被褐怀玉外爲狂夫斯爲白虎者也又爲丹砂爲汞爲坤居于土位其数五者也故曰三五和谐八石之纲纪也合三五而言之其数八矣故曰金者水之母也其母隐子胎焉水者金之子也其子藏母胞焉其故何也金水合孕韫匮于母中须造化而生者也故曰长子继父体因母立兆基斯砂产于金故汞流而爲子欤以金养子继体而荣此自然之妙也潜通诀曰玄白生金公巍巍建始初此丹砂生于铅者也金碧篇曰赤髓流爲汞汞非外也其干坤交合受气而生者乎天气降地气应阴阳交而汞流矣其父戊己其母黄金由是观之丹砂者合三才应五行而生者也岂口之所可云哉经曰植禾当以粟覆鸡用其子此铅也汞也非其类不相爲用者欤情分于性性继乎情情性相依还返自然是爲变化然则干坤也牝牡也金水也土木也性情也虽其出同而其名异矣不合其类则不能入焉故曰同类相从此之谓也水以土克者也金以木荣者也唯其相克相生故更爲父母焉汞非五方之正位也丹砂非龙虎之配合也不同其类则不可合矣故曰莫坏我铅俾我命全莫废我车俾我返家故曰铅断河车空所作必无功矣铅破河车絶所作无所出矣是以铅之中有金者也金之中有还丹者也能见其寳而识之斯得道矣然宁修铅中之金不可修金中之寳也吾于是知龙虎本乎一者也世之人用意逾巧去眞弥远或曰用铅耶或曰用汞耶诚用汞也则干坤其可直乎刚柔其可分乎诚推铅爲之也则金水何由而生乎还返何由而行乎如是恶得变化由其眞哉古先至人賛铅而不及汞何也岂以二者共成不得不兼而美之乎必以汞爲主假铅气而成何得造本而举末耶道果隐于不言者哉后之人惑之是欲耕石求稻难乎有获矣铅之中有砂汞犹人之有情性非外物也砂汞于铅非杂类也三一之道修情合性性合然后归根复朴矣金液之方以金养汞然后返魂还元矣外物爲情则性不可合矣三宫其可固乎水银爲汞则铅不可亲矣八石其能妙乎八石者三五之异名也性主处内立置鄞鄂情主营外筑植城垣是知砂汞者铅之情也元气者人之根本也金主营外犹吾之情焉汞主治内犹吾之性焉以金制汞则推情合性之义也含精养神则修性合眞之道也东方甲乙木青龙也西方庚辛金白虎也龙唿于虎虎吸其精两相饮食俱相贪荣何也龙爲情也虎爲性也相依还返之旨欤故曰太阳流珠常欲去人卒得金花转而相因化爲白液凝爲正坚金花先唱有顷之间解坏爲水马齿阑干是岂世之所谓汞与丹砂者乎夫吾既已言知白守黑之理矣于是太玄之精爲道之根本焉枢纽天地锻錬阴阳契于自然侔于造化故定二弦之数以二八合于上下得干坤之体焉吾稽乎太易之卦极乎天地之用故六爻者有三百八十四神存乎其中矣干之策二百十有六坤之策一百四十有四引而伸之类而长之緫二万五百有二十所以应万物之数备刚柔之体者乎天之数二十有五地之数三十故天地之数五十有五所以成变化而归还返者也若夫天者积阳也地者聚阴也天否地闭神明见矣元化一施其用无极亦在金木水火之合焉其寒暑衰荣若春夏秋冬昼夜之相易也金生水水生木木生火火生土者阳之用也土克水水克火火克金金克木者阴之用也此其相生相杀迭盛迭衰合乎天地四时而成实万物者也日者阳精也月者阴魄也金生于月则坎之男也珠生于日则离之女也金爲月之精以处乎阳位汞含离之气以应乎阴爻于是用天地之灵孕日月之精阴尽阳生否极泰来是以金入于烈火其色不夺于光由开关已来日月不亏其明者盖有金木营于内水火应于外干徤不息以致用日彩不铄而益振也日月者所以能长且久万物终始者焉龙虎配合斯道之魁柄也欤其合于天地之准阴阳之数故能使天地潜应如连珠合璧转于无穷前圣修之斯能先天地首万物独立长世神形不化者也推其至当蔽之以一言曰砂汞者无干坤不可得矣龙虎者舍金公无自入矣及乎大药既成斯有服之之方焉甲子之旬其日直于建至于癸亥是爲节候吾则三日斋存神定思以服之六十日者一节也甲子之中而日不直建则满也定也开也亦可矣其服也始于十有一月于是六旬而后身轻能行矣次六旬而四攴通利矣次六旬而颜色有光矣次六旬而五藏实而凶邪远矣次六旬而体坚强矣次六旬而耳目聦明矣此一岁之验也次六旬而手爪有光矣次六旬而影响显彰矣次六旬而精气益长矣次六旬而发白还黑矣次六旬而牙齿坚刚矣次六旬而矣此二岁之验也次六旬次六旬次六旬而道德通达矣次六旬而六甲神从矣次六旬而心开目明矣次六旬而远知四方矣此三岁之验也次六旬而瞻视有光矣次六旬而五神不忘矣次六旬而无饥渴矣次六旬而百神来矣次六旬而五藏润矣次六旬而能寒热矣此四岁之验也次六旬而能浮沉矣次六旬而能深浅矣次六旬而能方圆矣次六旬而能强弱矣次六旬而能纵横矣次六旬而能短长矣此五岁之验也次六旬而能美丑矣次六旬而能老少矣次六旬而能小大矣次六旬而能轻重矣次六旬而能出入无间矣次六旬而行厨无边矣此六岁之验也服之久而不已则与天地相倾变形千化升于太清焉道枢卷之三十二道枢正统道藏三家本四十二卷太玄部道枢卷之三十三诚九宋至游子曾慥集参同契中篇草衣子曰吾尝观五行生克之理测日月短长弦望晦朔之因改移南辰转机北斗于是知四时八节七十有二候二十有四气錬药于黄庭之中得阴阳之造化二十有六变焉水中之铅者吾命之元也补其清髓斯不死矣夫欲其铅者必借汞焉汞者身中之寳也铅汞结而成丹斯爲仙于世矣一物归于三形则其身自荣矣变转合于一体斯识乎夫妇者也採阴中之阳水火既济尝乎刀圭则身自昌矣修身莫大乎存息存息者三形作一砾者也能及乎千息其登三清矣何哉神也息也气也其归于一焉精也液也九乃合成焉此丹之至要也夫吾之丹岂若世之用金银爲郛郭者哉金银外物也恶能变化乎吾之药其唯汞而已取银之精炼金之津而互换焉不离于造化者也三五与一者道之眞也配以一阴一阳周于七十有二候即于十有二元而九转焉自甲子爲之始服之可以水年矣左肾者主于津谓之曰朝帝君焉其逆行则化爲液其在口则爲华池之水夫河出于崑崙之山其水之气上腾爲雾天之气下降爲露阴阳相合以爲膏雨而滋荣万物者也其犹左肾之生津焉以嚥纳之归于五藏六府而化爲血以荣其身致光泽焉故万物无阴阳之气则不生五藏六府无其津则病矣右肾主于命者也其生精则上朝于帝君下流入于橐籥焉其溲之胞上有二带以系之其青脉如缕左出精右出溲焉凡血入于胞囊则爲精精复化爲髓矣精竭髓尽人是以死欤故修命者上纳于气下勿泄于精运用精气而与津合所以成大药者也何则精化爲寳久而錬之斯爲金丹焉是人之性命者也故神也息也气也一物而三形者也津与精竭则性命终矣中宫之正气其黄者土也而脾主焉是爲丹田而性命之根元也肾之左右其黑白之津精相合而入于中宫此所谓鼎者也金木者相克也得中宫之气则性命乃成焉何谓也土生金金生水水生木木生火火生土也故津也精也列于中宫归于上丹而根元于是生矣此大药之本也日用四时闭其息而錬之金精不泄则大药成矣息者火也气者水也斯固济之道也铅生于左肾其外黑其内白白主于银者也何以变木之气乎木之正气爲阳而主于北方属于子之位者也银见其时则死矣阳气养之其变爲黄于是用其四时寻其戊己使三体运转于中宫则铅变其刀圭其味美矣坎户以之合成则金精主于眞水也汞者生于右肾其精白主于金者也何以变金之精乎自离宫而生金之气主于南方属于午之位此阳中之金也金阴数也上列于中宫则铅花见矣受气于鼎以爲之表里求于戊己以成丹一物三形复返乎正体于是眞水生于离宫铅汞相投其味益美矣如是则龙从铅变虎从汞变焉何也龙者木也生于铅者也其色青而主于气焉吾尝推而观之则龙者盖金之孙水之子也金三反以克木则其寳成矣其聚爲酪其散爲酥何也龙本生于水是爲卯之宫也西方之白虎其所畏惧者也于子之后闭其气以存千息则龙潜于田而不升矣故曰日魂生于震欲修其身养其命者宜识所谓龙欤虎者金也水也生于汞者也其色白而主于精焉吾尝推而观之则虎者盖火之孙土之子也火三反以罚金则其寳成矣其聚爲流珠其散爲甘露何也虎本生于金也其性刚强于午之前三克与龙战焉降在中宫其身自昌矣故曰月魄生于兊欲修其身养其命者宜识所谓虎欤于是铅汞合成丹矣铅者日之精也木之正气也汞者月之华也金之眞气也木者甲也金也庚也眞正相合甲庚相承则大药成矣故眞阴眞阳津精相吞昼夜十有二时运转其身各爲流珠聚于丹田此其爲大药者也聚则阴阳结矣散则流珠徧海涯矣此时铅汞之合者也未覩龙虎之相伏者矣相伏者何也日用四时阴阳交战聚于五胜之地者也上者斯爲龙木之津下者斯爲虎金之精龙归于下虎腾于上至于中宫则龙虎相伏而归于一矣此何道也戊己在其内水火运焉以成乎既济之道则鼎中之金成矣龙于是乎变而爲婴儿虎于是乎变而爲姹女焉婴儿者阳也眞气也其名则金公也玉液也华池之琼浆也故木之运在于中宫是爲大药之根元虚无之眞体杳冥恍惚之正机者也其能配乎姹女必黄婆爲之合焉姹女者阴也眞精也其名则玉女也金液也白水也故金之运在于明堂明堂之中有洞房焉姹女之所居也吾能得之则大药成矣是爲空中之实气中之物得于杳冥恍惚者也其始何如哉自血爲精五行之变也闭其神息则药自止焉黄婆者中宫也丹田也其名则鼎也炉也石室也四象五行者金借乎戊己之眞土何也万物生于土故土者四象之室五行之主也不得其土则四象无君五行失主矣吾尝谓黄婆者大药之宗也中宫之土所以爲坛者何也坛者下有三层必得五方以取眞土故下有一层其高一尺有二寸应乎一岁之十有二月一日之十有二时也下有八卦其中一尺应乎十干也八卦之上一层其高八寸应乎二十有四气也上方圆一丈有六尺应乎十有六两之数也四面植刀应乎四时也八方复悬镜焉吾于是日用四时择乎铅汞于九一之中审火之候于体之中取阳变而爲炉炉者阳也神室也金丹之枢纽也内神成形用以錬丹固济其门审其火候其铢两徐加焉勿使有湿气下火勿遽一錬一剂如复錬焉则已錬之炉不可用也其神伤矣鼎者用土以变成之者也非世之所爲之鼎也阴阳造化乎眞土冶金而爲之欤口勿巨腹勿大耳勿锐小足勿宽狭鼻勿薄而高下得其数口无漏其气然后可用也是鼎也其唯在吾身而已中宫之眞气可成者也然鼎之变有十病焉一曰春夏秋冬之铁二曰其模不均三曰悬胎以铸四曰其腹大五曰其足短曲六曰厚薄不齐七曰口耳狭小八曰砂窍漏气九曰铁黑不白十曰铸不以时夫以二八铸之则丹可成矣丹之一转是爲白雪白雪者铅汞相投金木相克合而爲一气生于其鼎其凝也如仲秋之露深冬之霜名曰神符其子午运行者也丹之二转是爲二气二气者铅汞相结金木相伐錬其大药有黄气生焉如春之氷其色青白其光红赤犹未至于成也始可去疾矣水火不差于二九则进而登于九转焉丹之三转是爲黄芽黄芽者铅汞相投传于五藏入于中宫会于五行夫戊己者土也金木之气而得乎土如君有臣子有父賔有主可以运用焉闭其息存其意杜天之关锁地之户归于下丹田于是大药之根蒂生矣受土之气故其色黄此神息气归于一体龙虎降于鼎者也丹之四转是爲四神四神者白虎金也青龙木也玄武水也朱雀火也用寅用申以运其四象入于中宫朝于赤城时至于卯酉行功运转于是四者焉婴儿姹女合矣此四九之转也默而存想神光见矣丹之五转是爲白马芽白马芽者五行备矣五藏之正气得精津以相结于是气也息也合于戊己日用巳亥爲之运行上朝于泥丸焉至于卯酉则般运而归于下元焉入于鼎用文武之火以养之当丑之时存想则有白气出矣于是丹田之药其生如马之牙而发白光焉此九五之数始絶诸味三尸其匿矣丹之六转是爲玉液玉液者三阴三阳交战而龙虎伏矣婴儿爲夫姹女爲妇而铅汞合矣子之后午之前运用而闭息焉六府之眞气自生矣六神既全而爲之配合度乎重楼十有二环下朝于赤城入于兰堂紫府而复入于鼎玉液结而龟蛇见矣丹之七转是爲灵砂灵砂者七返也外应乎北斗焉夜之五时于其七窍之内以行五藏之眞气朝则行乎皮之下暮则流乎骨之上气行则血斯顺矣血流则气斯行矣其归于元则化爲金精焉气逆则血止而斯疾矣故存精补髓者大药之谓也其色赤散而爲流珠聚而爲块在于其鼎运动失其时则随其光而飞逝矣吾常行功于寅申之时闭其息存其神可也丹之八转是爲神砂神砂者日用四时运行八卦火候无差调伏而固济焉于是闭其息存其神饥餐元和之气渴饮华池之琼浆五谷除而诸味絶金精不泄于是天关不闭而地户自锁矣丹之九转是爲金砂金砂者阴之爻一百九十有二其爲金八两焉阳之爻一百九十有二其爲银八两焉其散爲三万六千元其聚斯爲金丹方圆五寸其重十有六两是爲三百八十有四铢此日精月华二气造化之所成者也饵之一圆其寿千岁莲出于火中矣三物一形何谓也金也木也土也聚而归于中宫斯正气也人之性命根元系焉故爲青黄白生于肾之左右聚于丹田爲一形散而爲三物者也是以三魂阳也得之则身斯荣矣气化爲血血化爲精如寳缾焉金也木也土也变而爲液而火返爲金錬之斯爲眞金焉三物何以爲一体乎水也土也金也聚之斯爲神散之斯爲血爲精爲鼎此吾之中宫也心也肾也脾也斯赤黄黑者耶故曰三一之数也圣人所以存三守一焉是以散则爲三聚则爲一而变秋石于丹田者也丹既九转矣錬乎外黑而变爲九色入于中宫成乎紫金自然体徤身轻而爲地仙此何道也四象五行皆以爲土斯丹之祖也九转通于造化百日而功立矣夫如是其必存想焉方百日之功立乃于子之后午之前与夫丑寅申巳亥之时趺坐于静室密固其户暝目握固闭其精存其神想夫五藏之眞气出于中宫而见于前如五色之祥云而生于鼎焉是爲丈夫而生男者也于是日魂月魄水火之气变成金木之体矣日魂者阳也火之气也月魄者阴也水之气也水火者相生而相克者也及其内成则日爲婴儿月爲姹女不离乎洞房见金公于玉堂之内姹女孕矣十月而变眞人焉其名曰正阳斯大药之宗也修眞养命之根元也能识恍惚之铅汞者眞龙虎也何以知夫金木相成水火变乎正气甲庚相乗者乎草衣子曰月之三日则月见乎西南之庚是爲得朋何也月者水之正气也金之所生也所以见于庚是爲上弦其爲金八两焉二十有八日见于甲是爲丧朋何也甲者木也其精爲日见于东北焉故日者火之正气克于金者也所以二十有八日月见于东北而晓太阳见而月没是爲下弦其爲银八两焉金银合而爲十有六两阴阳之爻各一百九十有二是爲三百八十有四铢此十有六两之数也吾观夫弦望增亏盈冥而于子之后定其神息午之前闭其气至于千息则金银之数无失矣虽然吾不可以不知日月八卦阴阳之变焉十有一月斗建于子地雷复者也于是一阳始生战于五阴故凡子之时皆阳之初也吾以起功焉金丹见而药有根矣运入于炉以养其正金焉正月者斗建于寅地天泰者也上爲三阴者地也下爲三阳者天也阴阳于是交战焉阴阳之爻各九十有六阴者爲金四两阳者爲银四两凡寅之时皆泰之卦也是爲交合而初定乎三返者也其阳欲胜则返归于元故银表金里状如胡芦运养神砂以镇丹田焉四月者斗建于巳纯阳干者也干者金也白元之君见而眞情恱矣合于四方其水运天凡巳之时大药反转而右旋入于丹田透于尾闾般运复入于上元之崑崙斯返背逆流补于泥丸者也五月者斗建于午天风姤者也一阴而战于五阳也凡午之前一阴始生故前其三刻辨阴阳之元以行功焉何以行功欤用铅以求铅者也一阴生则其干破矣金见于土不归其母金丹变而入于玉泉焉七月者斗建于申天地否者也三阳处于上三阴处于下阳与阴战者也见其上弦其爲金八两其爲银十有六两凡申之时皆否之卦也是爲七返者欤婴儿姹女共于一坑于申之时运其火之候丹成而朝三清矣十月者斗建于亥纯阴坤者也凡亥之时皆坤之卦也大药顺西而右转度于重楼十有二环复下绛宫朝于赤城之帝君运而入于丹田是爲九还者也二月者斗建于卯火水未济者也火处于上水处于下其卦不用乎火其名曰开炉凡卯之时使气吐清浊运养其血以增化金精焉未济者鼎也四象得土则交并矣中宫戊己者药之主乎唯鼎也其中不可有水之声焉八月者斗建于酉水火既济者也水处于上火处于下其卦虽用而不行其名曰沐浴夫既济者眞鼎也九一之数既济龙虎降矣此修眞之初也其要在乎识夫妇之情焉吾之药至于斯亦已极矣于是变眞气爲内火以焚其身内火者何也运行五藏之纯阳者也其阴既絶则血化爲精精化爲髓髓转爲身以成白乳功满则其体通明矣寒则运行于心气热则运行于肾气自然不寒不热矣运行于火候之气则火自生而元君者龙吞虎纳与三官之主居于金殿千日之后紫云自兴于足矣道枢卷之三十三道枢正统道藏三家本四十二卷太玄部道枢卷之三十四美一至游子曾慥集参同契下篇云牙子游于长白之山而遇眞人告以铅汞之理龙虎之机焉遂着书十有八章言大道也夫恍惚者铅汞也杳冥者龙虎也此阴阳造化之根源也元阳子曰阴阳者从黑而生白是水之数一水生金金数三水者谓之离生于坤爲地爲阴爲母爲女其生气是爲金金者在于西北属于干爲天爲阳爲父爲男故曰离宫有象藏乎眞水坎户含华隐乎正金以干生三男坤生三女变化而爲八卦更相生养而成八之数焉云牙子曰朱砂也黑钖也雄黄也鍜之中錬之则成二气矣元阳子曰在乎其身非求于外也云牙子曰变转白雪黄芽方其下火宜加审焉元阳子曰朱砂黑钖爲雄黄制之复以文火鍜之其变白雪其成黄芽雄黄者土也五数返爲一者也云牙子曰虽改易河车之体及其七返则因乎翻既济焉元阳子曰见其寅者木也见其申者金也金能伐木爲之七返藏在是焉肝也肺也其在外爲东西焉金者精也木者津也津精相合而成丹砂者也何也精从离宫下而产鈆津从坎宫上而产汞离坎者水火既济之鼎也河车者北方之正气也转入于东宫其地甲乙斯作金花欤云牙子曰九转而成紫金之砂化之爲寳其金满家元阳子曰鈆也汞也雄黄也鍜之成大药返见于干坤其阳一百九十有二铢是爲金八两其阴一百九十二铢是爲银八两合于卦爻之三百八十有四而还丹成矣云牙子曰先辨其药及见其苗然后方知根橐籥焉元阳子曰丹田之下左爲橐右爲籥中有台焉藏乎日月之根昼夜轮转四时环周錬于三田此三魂之要大药之源也大药者何也茯苓安其魂人参定其魄然非世之所有者也茯苓者其内黑其外白人参者其外赤黄其内白青此苗见矣当辨其根云牙子曰採取者当用二八之眞焉其药之中有酪有酥元阳子曰二八者卯酉也十有六之数也是爲金木相克上用于卯下用于酉卯者龙之血也酉者虎之血也二体相合则爲酪爲酥爲日月之魂魄南宫者日也离也北宫者月也坎也于是成水火之本基合鈆汞之类者也云牙子曰文武火之中其相制欤元阳子曰文武之火四时之功程也闭则纳气以行九一之数採木火之津者其相制也合金水之精者其下功也入于中宫用土而成大药焉云牙子曰缓擣之其功其数无差而后可也元阳子曰是功程之数也闭则纳气以心默数之九息一嚥自九而日增之至于百息而纳气焉爲之日月导引採阴阳之造化日月之精华于是金之津玉之精九一而採之是爲缓擣者也复行三一是爲文武之火也火者其息也其眞土也云牙子曰和合玉液之浆鍜之成丹砂元阳子曰玉液者其名琼浆其名天酒是华池之水也既採其药于是必以津精相投焉闭其息而存缩之抽吸之得土以相合以息爲火而鍜錬焉云牙子曰金液还丹本乎松汞爲之其饵之也乌爲凤蛇爲龙元阳子曰还丹结成朱雀吾见其爲凤矣吾驾螣蛇而见其爲龙焉云牙子曰用功四时者春秋是也元阳子曰立春也立夏也立秋也立冬也是之谓四时焉四时各七旬有二日以爲木火金水四象是之谓四孟之首焉寅申者金木相刑之大药也大药者二百八十有八年之数也吾小用之则于四孟各四旬有五日则一百九十日之数也日月四时则亦一百九十之数焉且阴阳造化长生之小数吾于是行功焉云牙子曰巳亥爲还者八卦之首也元阳子曰巳者火巳四月纯阳之体其卦应乎干而爲天焉亥者水也十月纯阴之体其卦应乎坤而爲地焉天地相合则六阳六阴备矣自子至巳始于地雷复之卦其六阳半年之数也自午至亥始于天风姤之卦其爻六阴半年之数也故金丹者得眞气之九还是爲水火既济水火相克制之得乎正体斯合一斤之数者也云牙子曰月会于甲庚日会于壬丙相克相包而求于四象者乎元阳子曰甲者木也东北之位也月至于二旬有八日于东北而丧朋焉何也阳生而阴灭者也庚者金也西南之位也月至于三日于西南而得朋焉何也阴生而阳灭也壬者水也阳生于日魂者也丙者火也阴生于月魄者也金之气乃阳中之阴爲日之魂木之气乃阴中之阳爲月之魄焉故曰阴阳造化其生分坎离者乎坤之相克其包爲着包者藏也壬生甲丙生庚此金木水火四象之相求者也得入于中宫之鼎则大药可成矣经曰木爲青龙金爲白虎日爲朱雀月爲玄武四象交会入于中宫其长生不离于戊己之土且以錬药者必识虎焉阳得其阴则自然含互矣云牙子曰水火翻成眞鼎之器河车运而戊己留矣元阳子曰四象者生于戊己是爲中宫之尊者也故四象者制戊己而成无戊己则四象无主矣戊者土也己者粪也相合爲一老子所谓天得一以清地得一以宁神得一以灵者乎四象所以合而爲一者万物无不因乎上者也金也木也水也火也入于中宫是爲归于鼎鼎者丹田也云牙子曰青龙白虎生于南北擒制相伏而游于鼎中元阳子曰青龙者木也生于坎户白虎者金也产于离宫是以青龙爲鈆从北而生者也白虎爲汞从南而生者也汞生砂其外赤而应乎阳内生水银焉鈆生于石砺其外黑而应乎阴錬出白钖焉鈆者津也其名曰玉液曰华池之水汞者精也其名曰曾青曰法水二者一体也至于中元朝于赤帝分配于上下者上者鈆之阳也下者汞之阴也阴阳相和而得乎黄婆则成大药此龙虎游于鼎中者也云牙子曰金公求于黄婆以与玉女会焉元阳子曰金公者鈆也其名曰婴儿玉女者汞也鈆汞相合入于中宫黄婆者居鼎之中鼎之中者丹田也土也一生五五合于一谓之十干此六合之数也是爲日精月华日魂月魄银表金里之体也云牙子曰鈆汞之生本一体者也元阳子曰鈆汞者下元命门之根也橐籥之中产乎二肾左者壬也右者癸也肾之二气合而爲一是爲鈆汞焉上下飞腾分乎南北离宫坎户以爲之配上下翻覆而鈆汞变矣鈆者阳也其名曰金公曰婴儿汞者阴也其名曰离女曰姹女经曰坎男离女而爲夫妇水火成之黄婆爲之母能保此者眞水火也云牙子曰金银者眞宗的也上下飞腾而二名者欤元阳子曰金银者阴阳之气也上下者二弦也月之三日见于庚二十有八日见于甲八日二十有二日各见于离之宫此阴阳变转造化而成形者也前十有五日而圆后十有五日而阙此二八之基阴阳之数六爻俱备者也是以日魂月魄生于坎离乃金木之气因水火而成胎胞抱养以变还丹之色而爲四神之丹焉云牙子曰阴阳翻变而爲九域坎户离宫显其变通元阳子曰採阴阳之正气存精而成者也其数则用七八九六而已其时则用寅申巳亥而已于是下火鍜之鈆勿使飞汞弗使走惟安于中宫之鼎可以变白马之牙用其刀圭自成玉液矣其名曰黄芽将欲成乎七返则用寅以爲始其卦应于泰是爲三阴三阳交合之位其内应于肝其外象于卯故寅者木也四孟之长也震者仲也可以用寅不可用卯焉申者其卦应于否否极泰来泰来否至交合随时是以三阴三阳返覆而生其内应于肺其外属于酉酉者西方之金也申者长也兊者仲也可以用申不可用酉自寅至申龙虎自足而爲七返焉灵砂二变而还于九域九域者九转之门户也一曰谷神二曰干关三曰华池四曰牝门五曰魂牎六曰天户七曰知牖八曰希夷九曰九域自黑而生九色者由此而入也本乎心肾之翻成者也是谓离宫坎户焉离阴也心也坎阳也肾也阴阳之变也云牙子曰日月之魂魄者仙人之所惜也盖能錬三田而作玉珠仙人食其刀圭焉元阳子曰日魂月魄者精也气也阴阳之眞气也人之根蒂也精气往来于三宫之中錬其三宫而还于丹田斯作紫金方圆弥寸其重一斤此阴阳正气结而成者也中宫之鼎其名曰刀圭刀圭者土也谓之黄芽焉云牙子曰日魂月魄出于坎离元阳子曰木气从坎户而生上应于鈆谓之玉液在于华池左窍之所出其名曰日魂焉金洁坎离宫而产下应于汞谓之金液四时上下往来交感不离于丹田由即闾右窍而上行其名曰月魄渴其变爲流朱入于泥爲骨变爲金髓变爲珠矣云牙子曰因乎壬丙入于希夷甲会于庚而神机变焉元阳子曰丙者火也壬者水也水火既济而药成矣故曰希夷希夷者五行之根从土而生者也夫九转者亦从此而结是爲还丹焉田者木也庚者金也金木相刑乃成眞正者乎金木者药之本也知此以修鈆汞则金于神机欤云牙子曰复之爻姤之体其爲二基耶元阳子曰复爻者建子之月一阳初生是焉子之后者也姤体者建午之月一阴初生是爲午之前者也云牙子曰用六时可以调其息气元阳子曰六时者六合之数也云牙子曰卯酉翻腾应其髓在乎三田可以相制錬焉龙虎既见可以擒矣元阳子曰卯者木也其应二月酉者金也其应八月金木之相制者也木者其气化液谓之鈆乃阳青龙之眞气也金者其气化血其血化精谓之汞乃阴白虎之眞气也六时变转以錬之可去三虫矣云牙子曰龙生火中其见神光虎生水中其性坚刚元阳子曰龙者木也气也从离宫而上入于天关其化成津吾舌之下有二窍焉其左主津其右主气腭之中有二窍焉其左纳津液其右生涕涎木者从坎户之所生在于艮宜用其寅寅者眞木也用息以烹之息者火也其津如银上结者成酥下就者成液是爲太阳之酥与精合而爲丹斯有神光矣虎者月华也金之气也金木相刑气与精合在鼎之中其色云母云牙子曰丙壬交会则变二气矣元阳子曰丙者离也火也心也壬者坎也水也肾也水火相克而成既济矣坎爲鈆离爲汞鈆錬出白银汞返成朱砂二者合而鍜之则爲二气之砂云牙子曰田中马芽其生如笋元阳子曰二气之砂运入于丹田锻之如竹之萌如白马之芽云牙子曰金木相交而归于鼎水坎调伏入于雄坑元阳子曰金者水也汞者阴也木者火也鈆者阳也金爲精木爲津四象调伏运于中宫之鼎闭息存气入于雄坑雄坑者鼎也土也云牙子曰五行成合则能通变矣玉液云砂并乎九转元阳子曰其药从肾宫而下于是玉泉凝结矣盖金之气出入于离宫下转于肾而爲血血化爲精其名曰金精上结则曾青焉下成则法水焉其性好飞錬之坚刚则成寳矣云牙子曰二兽相逢自能制伏见乎黄君其身则昌元阳子曰龙而下虎而上者相逢也如是则自然合而归于一此制伏者也黄君者鼎之土也鈆汞爲土所制则归于中宫何也吾闭千息则鈆汞上下流转于三田之中复返于下元入于兰台而成紫金其身则昌矣云牙子曰任从三宫往来之变饥则食于玉液而勿急忙焉元阳子曰三宫者上曰泥丸中曰绛宫下曰兰台石室夫日精月华四时上下往来朝于元君又有赤帝君居于中焉黄元君居于下焉因气以养精因精以养神神能通变三三则九矣学者但能养气住息饥吞冲和之气渴饮华池之浆于是亦可使气化血血化精精益于脉脉补于肉肉增于髓髓壮于筋筋润于发发返于黑而后金骨既成变老爲童焉夫惟闭息而心默数之及于千息则五谷自除饥渴絶矣烹之玉液以润五藏以利六府至于万息则可以仙矣云牙子曰闭天关扃地户其药未成不可以狂元阳子曰天关不入地户不出此修生之要也若夫飡霞服气用药以辟谷此乃狂者之作去仙远矣故经曰惟用身中汞勿于诸境取之云牙子曰金津生于坎户玉液产于离宫元阳子曰金津者精也坎者肾也玉液者从离宫而来与精相合而归中宫以成大丹大丹者鈆汞也云牙子曰二者本一而已分配而爲二仪者也元阳子曰鈆爲津汞爲精因气而化者也至于离宫而复分配乎上下此阴阳之造化乎盖一物而二体焉及其相合用息以錬之大药既成五谷除而三虫亡矣云牙子曰于恍惚求之则杳冥之中自有形焉元阳子曰恍惚有物其虚中而实是谓阳气也杳冥有精其无中而有是谓阴精也精与气合而爲神神者息也息者爲土爲火火能养土土能存火故曰一体而爲三者欤云牙子曰空之中有实精焉无之中能成道焉元阳子曰空爲实者运精以补脑乎无而成者气化津津化血血补精乎精者神也神存则体徤神去则体絶能养精气兼存其神则其道自成故曰纯阴不成胎纯阳不结砂云牙子曰因于造化之体阴阳变通其身荣矣元阳子曰精气相感而生正气正气者人之根蒂也正气散而神不聚矣神息者命也是乃金木之宗乎体能造化其身恱泽而返童者也云牙子曰九还七返者干坤之功程也元阳子曰自寅至申申复至寅各半岁之象也故曰返焉是爲夹背而上至于脑户复下至于玉泉亦曰七返焉自巳至亥亥复至巳由尾闾入于金锁骨中道而上入于泥丸度于重楼十有二环中朝于赤帝流行至于丹田朝于黄元而后入于金堂有七天大夫收之纳于寳藏一曰神珠二曰寳龟三曰赫赤金丹其光九色故曰九还焉云牙子曰神水曾青者土名也上下通流而各行焉元阳子曰神水者津也主于舌之下从肾而逆上穿于离宫而过其名曰华池之浆曾青者精也从右肾而逆上过于离宫复下出于玉泉入于希夷云牙子曰神水者出于丙丁曾青者出于壬癸元阳子曰丙者南方也生于巳丁者亦南方也生于未皆属于阳焉夹其离者也其西者阳也其中者阴也是生神水曰玉液曰鈆曰龙曰婴儿曰金公曰太阳酥壬者北方也在于亥癸者亦北方也生于丑皆属于阴焉夹其坎者也其西者阴也其中者阳也是生曾青曰金津曰汞曰虎曰姹女曰玉质曰法水经曰五行者留神保神是爲龙虎者也不悟五行之精犹以他人爲父母欤水主乎气金作乎髓肉爲乎土血爲乎水故不死之道在乎离宫焉识乎五行则身有主矣还丹者水银之精也殊质不可以爲侣也云牙子曰于其中宫而寻鼎器八门相对斯应于功程乎元阳子曰中宫之鼎者黄元君也八门者何也曰休曰生曰伤曰杜曰景曰死曰惊曰开于是日用乎八卦起于八宫使药运用如功程焉云牙子曰用乎水火而成既济元阳子曰水火者津精也气息也上水下火錬之而成丹勿有差焉云牙子曰日精月华相合而錬之则成砂焉元阳子曰日精者阳也木之气也月华者阴也金之气也云牙子曰知其白守其黑其名曰河车元阳子曰阴而黑者也阳而白者也阳爲鈆用火以錬之内有白钖见焉是以知其白守其黑黑者水之数一也内者金之数四也得一而后生一是爲阴阳是爲日月之精华此河车也经曰北方正气爲河车东方甲乙成金花此之谓也云牙子曰运行中宫之内丹田生乎黄芽元阳子曰以日精月华日用四时而运转入于中宫者精也鈆也河车也日华者汞也金花也中宫者土也鈆汞见土斯生黄芽者欤云牙子曰谷气消矣其阴尽矣金花见矣元阳子曰知夫鈆汞者下丹田眞气所生也但闭息存神以养其气息闭至于千数则五谷之死气除矣不饥不渴其神存而眞气日生矣饥飡元和之气渴饮天池之玉浆其香如菊故曰金花云牙子曰海之中无秽质矣三虫之去渐远矣元阳子曰水谷之海其滓所藏採鈆錬汞至于百日闭息养气至于千息其滓除矣三虫者何也上曰彭倨其居上丹田三十日而亡吾颜色光恱矣中曰彭质其居中丹田六十日而亡吾饥渴絶而形润矣下曰彭矫其居下丹田九十日而亡吾嗜欲止而还童矣三尸何以亡乎吾闻三百六十息食气二十有四通一嚥九十通而一休息夜半而起祝曰东方青牙饮朝华南方赤牙饮丹池中央仰望泰山服元气饮醴泉西方明食饮灵液北方玄滋食玉粘五方各三嚥而止三虫于是亡而白气出于眉如玉霞矣云牙子曰其形起于金骨伴于浮查元阳子曰鈆汞之錬也日月四时运转三宫百日而金丹成矣闭息养气至于万数而金骨变矣意有所之乗飞云登浮查者五假之仙也云牙子曰从一至十可以分配于岁月之程元阳子曰一而至十十而至百百而至千千而至万万而至亿亿而至兆兆而至垓此数也一日一夜爲百刻者大小之数也何也一日十有二时其六爲阳自子至于巳者也其六爲阴自午至于亥者也尽夜百刻二十分四十有四杪七十有二变其象一岁焉十月者十岁也此其小者也一岁十有二月其六爲阳自十有一月至于四月者也其六爲阴自五月至于十月者也此其大者也云牙子曰日也时也运也此其数也在乎度阴阳之情而已元阳子曰日者与时同者也养性錬命者可用四时四孟焉时可用寅申巳亥焉此七返九还者也寅木也申金也巳火也亥水也是爲四象焉纳于中宫是爲五行焉寅金也巳水也申木也亥火也纳于中宫翻配坎离故曰七返者也经曰离有眞水坎有正金故曰九还者也此阴阳之情也云牙子曰六合与冲破神机互包成元阳子曰子丑寅亥巳申午未戌卯酉辰此六合也子午卯酉巳亥寅申辰戌丑未此冲也于六合以运转于其冲以行功乃天机包成者也依此而行则无差矣云牙子曰功之成也大则九载小则百日元阳子曰九载者其小功犹二十有七焉百日闭息则金丹立成愈于九载之难也云牙子曰寅申并于巳亥而子午转其金丹焉元阳子曰寅申巳亥者四时也日月之功程也子午者导引般载从乎尾闾而逆上入于泥丸复顺转归于丹田于是眞性见矣金晶变矣其法子之后午之前生气之时可以用功焉此玉液金晶之名也云牙子曰卯酉开炉而浴之其参铢分两均矣元阳子曰卯酉不可进火可以沐浴焉寅申巳亥可以进火其用一铢二参七忽七丝七抄火不可急行也可以徐加其数焉火者何也闭息养气存神之数也自九而增加至于万则金丹成矣婴儿见矣十月解胎而子母成矣云牙子曰银表金里神室合于子形元阳子曰银表者铅也金里者汞也此龙伏虎之津虎伏龙之精欤神室者阴阳相制也二者相结而如鸡卵谓之合子形也云牙子曰安于中宫之鼎然后用卦体行之元阳子曰中宫者丹田也青黄白者丹之命也卦体者阴阳铢两大易爻数火之凖也云牙子曰干生于坎者金精也元阳子曰干者金位也其应西北旬有五日月照于庚方与甲乙之木合气者也云牙子曰坎生于艮而出石也元阳子曰坎者水也金所生焉水产于艮艮者山也其应东北二旬有八日月之下弦者也云牙子曰震木水石产于山中元阳子曰震者木也卯之位也金之孙水之子也从山所出焉是爲二阴一阳日月相望而生气以爲日之精其名曰龙土初九之数也云牙子曰巽爲风生乎土中元阳子曰其位西南坎之女也其生于木焉春生万物是爲二阳一阴阴在于下三十日而成华者也云牙子曰离者朱雀也其藏于土元阳子曰离者从震所产焉因风而成其体爲火是爲朱砂中有水银其应于午属于地也何以藏于上乎坤在西南与干夫妇也六十日而成紫精矣云牙子曰兊出于坤宫自合其情元阳子曰兊者西方也酉位也坤所产焉于是日月相望月增日亏是爲一阴一阳阳在于下九十日而成紫金砂矣云牙子曰子之后复之初卦也寅申交泰七返也元阳子曰复者五阴一阳见龙在田也自子至于申爲否三阴三阳故曰七返云牙子曰午之前遇来相应者也巳亥者干坤之九还成矣元阳子曰午者一阴初生行功之候也其卦爲姤五阳一阴履霜坚冰也巳者干之卦也六阳之数足矣阳者爲银八两阴者爲金八两金银相合其重三百八十有四铢此一斤之数也九还者九转也九色备矣云牙子曰艮投于坤其阳将尽运乎阴阳九月之程者也元阳子曰艮者东北也一阳二阴也坤者西南也三阴也艮投于坤其卦爲剥九月之象也一阳五阴至于十月阳尽而坤见矣云牙子曰兊入于干其阴欲絶卦分于节令者九三经也元阳子曰兊者西也干者西北也俱爲金焉入于干是爲夬三月之象也五阳一阴至于四月阴絶而干成矣此九还也大药于是乎成紫金之丹云牙子曰上弦者月之初也生于庚位元阳子曰月之三日月出于庚是爲金晶之气初生者也于是阴爻之重十有二铢其名曰月魄云牙子曰下弦月之丧也其在甲地元阳子曰月之二十有八日月出于甲太阳见矣于是爲木晶之气初生者也阳爻之重十有二铢其名曰日魂日月相合其重一两易曰西南得朋上弦也东北丧朋下弦也得朋者日没而月生也丧朋者月没而日生也此阴阳之爻数也故鈆生于木爲阳爲银爲表爲夫焉汞生于金爲阴爲金爲里爲妇焉其合成四象者也云牙子曰七八者日月相望也二八者阴阳相备也元阳子曰日月者十有五日一望焉日月相见初生者也前乎十有五日者二日也日增月亏后乎十有五日者八日也月盈日亏是爲六阴六阳其爻备矣其阴阳之重各一百九十有二铢一斤之数也云牙子曰月者八与二十三对者也其生之辰俱在乎离元阳子曰八日二十三日月之出日之没俱在于南南者离也离者火中有水焉月者金之气于水爲子焉云牙子曰阴阳配对者金也银也大药相见相契矣元阳子曰金者阴也月也银者阳也日也汞得鈆而成大药此日月之契合也云牙子曰存其神息则丹成矣元阳子曰神者气也木也息也血也水也息者有五谷焉又爲土爲金爲水爲木爲火者乎血者水也于是又爲髓爲精精者神也夫能存其精气于是津气相合养其命而延年矣云牙子曰九转则三清之天符其至矣乎元阳子曰既识鈆汞錬之成丹镇于三宫日用其卦六时以运转之天关不入地户不出斯无漏者也天符宜其至矣云牙子曰七变者从一气生者也神符白雪者自乎甲庚者也元阳子曰七变者七返也气者自丹田眞气之所生也甲庚者金木之相刑也神符白雪者精津相合在乎鼎也云牙子曰用意于寅申勤行火候存其白黑以返金晶元阳子曰寅者木也鈆也申者金也汞也自寅至亥而錬之也云牙子曰日用者四时也八卦也大药可以变童婴矣元阳子曰日用者一日爲一岁也四时者寅申巳亥也八卦者干坤离坎否泰复姤也三百二十日大药成矣一千三百日三虫亡矣云牙子曰三虫灭则坦然无虑可以养金精矣元阳子曰于是五谷絶矣金精自住矣云牙子曰天关闭矣地户牢矣中宫婴儿玩乎日月元阳子曰天关闭则诸味不入地户牢则下无漏矣中宫者丹田也中有鈆汞其名曰婴儿玩乎阴阳之正气者乎云牙子曰明堂之前有玉池元阳子曰明堂者橐籥也精海也洞房也云牙子曰黄婆于是婚姹女焉元阳子曰鈆汞见土乃归于一者也云牙子曰结就则眞胎脱矣推于二十四气十月则其期也于是顶门产乎婴儿元阳子曰正气渐结于丹田返乎童子之色此胎脱者也卯酉之月不可下火可以沐浴故一岁所用者十月而已存想眞气自其顶门游行出入此其婴儿者也道枢卷之三十四道枢正统道藏三家本四十二卷太玄部道枢卷之三十五羙二至游子曾慥集衆妙篇阴眞君曰北方正气者河车也东方甲乙者金砂也二者含养归于一体朱雀调运则金花生矣花者天地之寳也酉者虎也卯者龙也龙虎相生斯合同矣龙之正位者六八也虎之所生者在于一宫也採之有日取之有时差其气候是亦徒劳焉尔求鼎于中宫温养其火候审其阴阳安其炉室须择其地而隐密焉保而勿失此天地之机也阳者眞砂也阴者眞汞也无质生质者还丹也錬之饵之斯成仙矣黄芽者天地所生也砂者水之精所成也二者同于一体西方升其王气其得道则在乎中华焉不达于此未见不丧其家者也纯阳子曰眞一者何谓也天之阳地之阴也物之气人之性也身之祖命之宗也龙之体虎之形也精血之名也鈆汞之首也见于魂斯爲三矣遇于魄斯爲七矣此眞一之源也修之之法何哉吾于身之中錬丹田之气至其壮也则自然之神全矣于十有二时守天眞之一气入于丹田之宫心无想也外无意也不出不入不往不来则神定而自安矣纯阳子曰发宜长手冝常面口冝常錬体冝常挽液冝常嚥气冝常錬精冝常转色冝常远定冝常变孙眞人曰形欲劳酒欲勿大醉则疾不生矣饱食者无益也食已行之百步以手摩其腹寅丑之日剪甲栉发者百返饱则立溲饥则坐溲行勿迎风居勿有隙夜则濯足而寝思虑者伤其神矣喜怒者伤其气矣鼻欲去毛口勿唾地平明下榻其先左足则去邪辟恶一日无殃矣行七星之步则寿且乐矣酸者伤筋苦者伤骨甘者伤肉辛者伤气咸者损寿故耽嗜者不可偏也春夏冝少施泄者也秋冬宜固阳者也独寝守眞加之谨静斯亦可贵矣财货者生而有定分知足则爲利矣强之者大患也寡欲者无累也神静者常安也修道者冝有终始而后可也栖眞子曰吾见学道者千数矣孰知道之要其在于神留形住形住则神留焉神苟外进其形岂能保哉然保气养神者不可以湛然而得之不可以兀然而守之保气者其在手运养神者其在乎用吾尝闻于师曰体虚而气固形静而神会斯出世之玄机欤崑台眞人语乐全先生曰吾求頥生之道而得简易者焉吾于子之后披衣蟠足而坐或东向或西向扣其齿三十有六握固以调其元气握固者何也吾以左右拇掐其三指之文或以四指总握其拇用左右手以柱乎腰腹之间者也于是元气既调其息微微其腹若虚则闭息焉闭息者何也吾先瞑目静虑使心源湛然则闭其口鼻勿使气出焉内观五藏六府三元九宫与夫肺之白肝之青脾之黄心之赤肾之黑然则何以知之哉吾爲五藏之图而日观焉则知之也详矣于是想吾之心爲炎火其光洞彻入脐之下此吾之丹田也俟乎其腹满其气极其徐出其气勿使耳有闻焉息之出既调则以吾舌搅乎唇齿之内外漱錬其津液焉鼻之有涕吾亦爲之漱錬此眞气也久斯甘矣方其漱錬而未可嚥也复如前闭息内观纳心之火于丹田调息而漱津焉如此者三则津液满矣俯首而嚥以气送之至于丹田吾之用意必精勐使津也气也谷谷有声入于丹田复如前爲之凡闭息者九嚥津者三而后止乃以左右手熟摩其面及其四体复以左右手摩其足心足心屈折使涌泉之穴上彻于顶门于是脐之下与其腰其嵴亦徐摩焉淟然汗出可也喘不可也次以左右手熨于目于面于耳于顶皆极热焉则按捏其鼻梁左右或五或七栉其发至于百散发而寝至于旦久则有功二十日而效见矣惟习闭息持久爲难焉吾用脉候之五至者一息也吾能闭其息至于百有二十至而开则盖二十余息矣然不可强闭以乱其气或奔突而出斯乃爲害也暮不可多食使其腹宽而虚其气得以回转焉昼之时亦数瞑目内观漱錬其津液而嚥之熨摩耳面以助眞气清静则功易成矣然世之害道者有三焉一曰忿躁二曰阴险三仇池先生曰已饥而食未饱而止散步逍遥使其腹虚当其虚时即入于定无昼夜之限焉寝也坐也皆可以爲之矣惟在摄其身如彼木偶焉视鼻端之白数其息之出入绵绵若存用之不勤至于数百则其心寂然其身兀然与太虚同于是不待禁制而不动矣其出入之数也或至于不能计吾则与其息俱出俱入随之不已则一息自住不出不入矣于是其息或从毛窍之中八万四千云蒸雾散而诸疾除矣故养生者必以胎息爲本然亦干干乎其艰哉夫不闭其气任其出入则眇绵滉漭近无卓然之功或望其兀然自止盖未之有也闭而留之其息不过乎三十五十则奔突而出虽有微阳生于下丹田其犹爲稼于汤世亦终一溉而后枯非度世之道也吾尝闻诸孙思邈曰夫欲和神气者必于密室扃户榻安而茵厚其枕之高二寸有五分于是正身偃卧冥心闭气于胸膈之间而以鸿毛置于鼻之端而不动经三百息焉则目无见也心无思也如是寒暑不能侵蜂虿不能毒其寿三百有六十岁邻于眞人者矣吾默而深思其旨曰夫闭气于胸膈使息之出入动而不动氤氲缥缈若熏炉之烟烹鼎之气出入自如无唿吸之者此鸿毛可以不动矣故心不起于念虽过乎三百息斯亦可也吾尝卧而爲之如其方焉以意守其气于胸膈之中吾欲吸也则微吸焉吾欲唿也则不得唿焉而任其氤氲缥缈微微自出出尽而气平则又微吸焉如此其出其入不絶而鸿毛可以不动动亦微矣吾俟其动则益加意以勒之使不动而后止也吾虽勒也然不闭也其息至于数百则其出者加少其不出者加多内守充盛血脉通流上下相灌输而吾之养生之理得矣仇池先生曰昔郑子产有言火烈人望而畏之水溺人狎而玩之翼奉以爲北方之情好行贪狼南方之情恶行廉正廉正者君子也贪狼者小人也吾于是有得焉夫火者心也水者肾也烈则生正矣弱则生邪矣故五藏之性心正而肾邪虽上智之肾不能不邪然而不淫者肾听命于心也下愚之心亦正矣然而常淫者心不能爲政也知此则达鈆汞龙虎之理矣鈆者气之谓也或趍或蹶或唿或吸或执或系故凡动者皆鈆也肺实主出纳焉故肺爲金爲白虎汞者水之谓也唾涕脓血精汗大小溲凡湿者皆汞也肝实主宿藏焉故肝爲青龙古之眞人谓内丹者皆曰五行颠倒术龙从火内出五行不顺行虎向水中生世未有知之者也方五行之顺也则龙出于水虎出于火死之道也心不爲政声色外诱邪淫内发壬癸之英下流而爲人或爲腐坏是汞之龙出于水者也喜怒哀乐皆出于心喜则攫拏随之怒则殴击随之哀则擗踊随之乐则抃舞随之动于内而气应于外是鈆之虎出于火者也皆出而不能返故曰死之道也眞人者于是教之逆行焉此何道也孔子曰思无邪无思而非土木盖必有无思之思焉无思之思者端正庄栗而不放逸是爲戒者也戒则生定定则出入之息自住出入之息自住则心之火不复炎上矣火在易是爲离离者丽也必有所丽未尝独立焉盖水者其妃也火既不炎上则从其妃矣水火合则壬癸之英上流而入于脑溢于玄膺若鼻之液不咸则非肾出者也是汞之龙自火出者也长生之药内丹之萌其无过于此矣阴阳之始交天一爲水故人之始造形者皆水也五行一曰水得暖气而后生是以二曰火有气而后有骨是以三曰木骨生而后坚物之坚壮者皆金气也是以四曰金骨坚而后肉生土爲肉是以五曰土方人之在母也母唿亦唿母吸亦吸口鼻自闭而以脐达故脐者生之根也汞之龙出于火流于脑溢乎玄膺必归于根焉心火之不炎上而从其妃是火常在于根也故壬癸之英得火而自坚达于四支溢于肌肤而日壮其究极则刚之体也是鈆之虎自水生者也龙虎生而内丹成可以长生不死矣于道犹未也鸿蒙先尝至广寒宫于是玉宸君使见于西华夫人夫人授以道要曰眞一者在于敲乎戊己之门其中有金子焉是黄芽之根万物之母也母得其父而爲鼎釜于是日月魂魄交感一浮一沉其珠自飞至于崑崙之上者必冯诸罔象而求之既得之则归于绛宫藏之肌肤红矣鬓发黑矣盖九十日而丹成焉昔者魏伯阳作参同契所谓万古丹中之王也其首曰干坤者易之门户也干道爲男坤道爲女而世不知所谓眞阴阳者乃茫然而求龙虎焉日者离也月者坎也日月阴阳相啖吞者也金乌死玉兔生故万物生者周天地之感也天地相盪男女合矣四象五行于是近辐辏焉昼夜屯蒙者发乎自然者也非孜孜视乎火之候者也或曰脐之下者太一之宫也先想神炉在乎其内次存眞火炎乎其中于子之时起採日月投于其鼎以吾之津液漱下于丹田是爲神水焉十月脱胎而生婴儿正一先生坐忘歌曰常嘿元气不伤少思慧烛内光不怒百神安畅不嗔心地清凉不求无謟无曲不执可圆可方不贪即是冨贵不苟何惧公王味絶灵泉自降志定眞息自长气漏形归厚土念漏神趍鬼郷心死方得神活魄灭然后魂昌至精潜形恍惚大道偶于混茫转物难穷妙用应化不离眞常造化若知䂓矩鬼神不测行藏节饮节食少寐便是眞人坐忘高子曰瞑目蟠足以左手抱脐之下右手附肾之左右复想丹田使其炎如火是爲玉女抱脐者也至游子曰抱元守一乃养生之至要也其名有九一曰一字气二曰黄河逆流三曰肘后飞金晶四曰河车般运五曰返本还元六曰回光混合七曰五气朝元八曰一撞三关九曰三田往复至游子曰吾有修命之宗世未之知也上纳于气下勿泄于精于是运之与玉池之渊相合久而斯爲丹矣斯吾之性命也无他焉神也息也气也一物而三形者也心存乎妙意存乎玄脐下之气冲冲其动以育丹田谷神不死者胎息也冲虚子曰其心死矣然后能抱其一含其气錬其精辅其神全其形故死其阴者生其阳则神生道成矣高象先曰崑崙之巓有玄珠焉惟罔象能求而得之归乎绛宫则其肤渥丹其发再黑而北极刋其死籍矣杜革曰有炼金丹之方溯流补脑之诀吾尝日兴正坐俟其气定焉口吐其浊者三五焉密闭地之户勿使之通然后鼻吸其清焉其入息以九其出以六时数数作焉则妙矣如津液之生则赤龙耕于左右者三十有六焉及其满口鼓其气而虚嚥者九以其气送于丹田徐引其气出焉久则有功矣吾尝正坐俟其气定焉鸣天之鼓三十有六焉单绞辘轳者二十有四焉跪而首至于地以其手擦夫肾堂三十五十而至于百以渐加焉鼻随引其气出于是左右互相摩至其热以熨外肾其数至于百鼻之中气满则徐放之其行之也于子之后寅之初此祕精逆流者也徽宗尝问于李傅曰尔有内丹之方试爲我言之傅对曰内丹之要在乎存其心养其气而已闲邪所以存其心也内观所以养其气也存其心养其气则眞火日炎矣神水华池日盛矣可以上下与天地同流焉天之道运而不积者也圣人则而行之简易则天地之理得矣夫人所恃以生者气也气住则神住矣神住则形住矣审能如是则长生久视其自兹始乎观夫寒暑往来日月运转天地之所以长久者也吹之嘘之唿之吸之吐故而纳新眞人之所以长存于世者也丹元子曰形以神住神以气集气者体之充也形者神之舍也故气实则盛矣虚则衰矣住则生矣耗则絶矣气也者广成子所以保之烟萝子所以錬之也然则一言而尽保之錬之之妙者其唯之纳乎故曰一嚥二嚥云蒸雨至三嚥五嚥内景充实十嚥九嚥心之火下降肾之水上升水火既济则内丹成矣可以已疾可以保生可以延年可以超升于是有进火行水之候者其枢要也子之后午之前者进火之候也五夜之始阳之盛者也尤宜于进火焉居榻之上或南向或东向握固蟠足合目直腰而坐澄心静虑内观乎五藏仰首合口引鼻之清气至其极也则直腰而嚥焉一嚥则缩其谷道一缩再引再嚥再缩至于再至于三若其气极而不能止也则俯首开口以吹之勿使耳闻其声如是者三是爲一候待其气调而后行水焉取鼻之涕口之液集而爲一多益善矣及其百漱既热而甘则仰首出胸于左顾于右盼于正坐各一嚥焉分三嚥而下内想至于丹田凡嚥也亦缩其谷道焉如是者一是爲一候水火之功于是乎毕矣是道也夺天地之造化行之之初则脐之下如火所焚饮食增矣四支徤矣及其久也白发返黑坠齿复生精神全矣归于婴儿则寒暑不能㓂鬼神不能侵也微宗曰善会稽千岁沙门曰吾有七气之诀一曰叩叩齿七过以集其神心中作观每一叩齿而念一星星者魁𩲃𩵄䰢魓𩳐魒二曰托托者先举左手如托百斤右手亦然各上下十八过三曰张张者先引左手如挽弓挽弓已则以足张弩右手及足亦然各十八过四曰摩摩者摩左右手热以摩其耳谓之发水次摩其目各三十六过谓之发火次摩其面以及其身中五曰摇摇者以左右手叉腰盘足而坐左摇二肩背甲右亦然各十八过六曰揩揩者以左右手相揩热以揩二肾堂使热七曰漱漱者漱之津液满口方嚥之三过然后以左右手相揩热以摩丹田而无数象山子曰服元气者可以通九窍百关而流布焉积之久斯有功矣凡欲服气先静其心左右导引通畅使夫百节调和然后握固闭口鼓腮开牙努腹直然嚥之则流利矣每九嚥是爲一节四九三十六嚥是爲中节其得三百六十嚥是爲大节夫服之者不以时焉惟鼻之气任其出入而口则嚥之若先体冷则须暖气若先体热则须泠气此元气者日服三五十嚥以至于百斯能助阳气消食而驻颜髯发而坚体矣若夫其首昏热则重掌掩口用力呵之五十过则瘉未瘉更爲之至游子曰吾闻古先至人有度世錬形之法焉其要曰于子之时一阳之始生者也披衣握固扣齿三十有六收视反听内存五藏之所在下腭舌顺绞焉随日转者三顺绞者三自然津生于华池其漱满口而三嚥之经于华盖与夫心也肝也脾胃也如此者三则想胃之间白气二道复观于二肾自肾之间二道白气出于夹嵴绞以辘轳上入于泥丸于是由其面门而至于腭则神水盈于口矣如此者三爲一嚥焉由于中丹田以心包焉送于下丹田而止如此者三次发其火以焚乎下丹田所纳之神水如此者九是爲一过以津之数九九则八十有一也自子而至于午可以行矣久则功斯见焉于是有黄河逆流之势何也项之下咽喉之畔有二脉焉此长生之路也以手捏其二脉其数二百左右腕之下有二脉焉此四象之周圜也先左次右其手按之各五十焉二䏶之中有二脉焉此金关玉锁也二溪也以手按之其数八百焉二臁之边有二脉焉此太一之路也以手按之其数各二百焉日勤行之功斯见矣于冬至之后则先其重后其轻焉夏至之后先其轻后其重焉至游子曰吾尝闻日月交飞五行之眞造化焉夫土生金金生水水生木木生火火生土生者其母也受生者其子也土克水水克火火克金金克木木克土克其夫也受克者其妇也肾者水也在于下者也心者火也在于上者也肝者木也在于左者也肺者金也在于右者也脾者土也在于中者也故五行生克之理惟在于人以其气相传自肾爲始焉肾之气传于肝水生木者也肾之气足而肝之气生以传于心木生火者也肝之气足而心之气生以传于脾火生土者也心之气足而脾之气生以传于肺土生金者也脾之气足而肺之气生以传于肾金生水者也肺之气足而肾之气生周而复始以气液相传心爲始焉心之液传于肺火克金者也心之液至而肺之液行而传于肝金克木者也肺之液至而肝之液行而传于脾木克土者也肝之液至而脾之液行而传于肾土克水者也脾之液至而肾之液行而传于心水克火者也肾之液至而心之液行亦周而复始凡心之液不得肾之气则不行矣肾之气不符心之液则不生矣液行乎夫妇气传乎子母木寄金郷金藏木位返覆颠倒相克相生者也吾始行气之中求乎眞水水之中求乎眞气眞液内合于眞气而锻錬焉以阴固阳以阳消阴留形寓世则炼质成形可也脱质升仙则錬气成神可也是道也月之上定盛衰焉日之上识阴阳焉时之上审消息焉候之中用其数境之中见其像无差直事之神区别五行之理于是可以入希夷而成大功矣至游子尝歌金丹之词曰用物之精养物之华集我丹田我丹所家我丹伊何铅汞丹砂賔主相守如巢养鸦种以戊己耕以赤蛇育以丙丁灌以河车乃根乃珠乃蕋乃花昼錬于火赫然彤霞夜浴于水泫然素葩金丹自成曰思无邪至游子曰何以致华池之水乎吾闻卷其舌以舐于悬噰行之浃日舌之下其筋急而痛吾以渐驯致焉使舌之尖及于悬噰则致华池之水莫捷于斯焉至游子曰日月有飞腾之法何也大坐凝神定气以左手抱脐之下右手握固于股之上想乎大烟焰火以焚其心次之焚其肝其肺于是鼻微放其气使通焉少选复想其火下焚于丹田俟其极热则昼想日之光夜想月之光无则不想可也焚心之时宜少焉焚丹田之时宜多焉次之立其膝左右手抱之使其热周于身热极则止其行无时吾饱食则运火可使之立消焉何也垂手歛足动摇其腹收气偃身俟其气满则回身焉于是火上炎矣至游子曰吾欲三宫升降何道也吾收其足以左手之中指拄乎下脘下脘者在脐之上者也以右手爲眞武之印捏鼻之息使其气满则微放焉如是者三至游子曰舒左右足垂左右手取其气满则仰身后偃如此者五是爲五气之朝元者也至游子曰摩吾之手至于热则以左手抱脐之下用右手以助之于是蟠膝而坐瞑目以想心之液下于肾肾之气上于心往来上下行之久则脐之下其炎如火是爲丹田之基也至游子曰蟠足叠其左右手抱其小腹于是以其鼻取西方之白气七嚥焉次而取南方之赤气三嚥焉次而取东方之青气九嚥焉次而取北方之黑气五嚥焉于是南向仰首取中央之黄气一嚥焉是爲五行之眞造化也至游子曰以左手之中指拄脐之中以右手兜其外肾以中指抑其尾闾于是想日月交降于丹田俟其气满则微放焉如此者三催火者也是爲日月交飞焉至游子曰仰掌上举以治三焦者也左肝右肺如射雕焉东西独托所以安其脾胃矣返复而顾所以理其伤劳矣大小朝天所以通其五藏矣嚥津补气左右挑其手摆鱓之尾所以祛心之疾矣左右手以攀其足所以治其腰矣至游子曰挺身仰卧静虑闭气置手腹胁之上踊身而起以扳足趾复倒复超微出其气以多爲胜至游子曰兊者七也少女也肺也主于意其意动则思故数降气魄则性熟矣至少男合则亡精矣坤者二也地也小肠也曲江之神不可以度焉升土母于坎而与此合则錬液而成丹矣干者六也天也金也父也大肠也肾之宫在于坎其庙在于干肾能与艮合者也扁鹊曰大肠者魄门也能錬其气则中土自应矣中土者脾胃也此黄道錬气之说也离者九也心之火也少女也主于神其神定则超于空洞矣乱则失数恍惚矣故九之数要在识乎三五一二八然后与九三合焉于是诸脉运乎五液使之上升合则化神矣其中之法器能升神洞气入于紫府而见道者也坎者一也肾之水也中男也一者是爲精之数焉九者其恍惚也一者其杳冥也合则数失矣极则精漏而爲魄降而成鬼矣当其未极可以制之爲发用焉巽者四也风也胆也长女也其主衆畏之可以制伏其衆者也艮者八也山也其体木也鬼门也少男也膀胱也凡气至于此十死八九爲子之后数凑于彼矣若夫修錬之士未言其道初以术至于精中以精錬气可以御意于精至魄其欲之魂从于心于肝于脾于肺于肾五液下降其极也化而爲鬼欤震者三也雷也其体木也肝也长男也能使性定而气升者欤其要曰金风吹起于坎中之阳则精神昌矣十有二时行之不已斯至于仙欤然吾身吾体缕数焉其上曰顶次之曰紫府也耳也眉也目也鼻也口也次之曰元宫则洞上道也次之曰咽次之曰重楼次之曰会厌心次之曰脉次之曰心则气母也膈中法也次之曰肝胆次之曰脾次之曰胃胃之系曰小肠小肠之系曰膀胱膀胱归于肾则心之络也小肠之左曰大肠次之曰下术是之谓一气之图焉至游子曰善乎上清紫文之言曰吞日月之气与其光焉是爲赤丹金精石景水母者也其法于日之岀也东向扣吾齿者九瞑目握固而想五色之流霞俱入于口于月之出也西向扣齿者十瞑目握固而想其中五色精光俱入于口月光之中有黄气其目之瞳是爲飞黄月华玉胞之精吾能修此则奔入于日月爲仙矣至游子曰上清紫文之言其微矣吾申论其粗焉平旦立于空旷之所望乎东方观日之出视其色光气象至于累日而熟矣于是寅漏之下三刻之后四刻之前小坐于榻东向叠膝其手握固开天之门闭地之户临目以想太阳始出之气以鼻引之以入于口俟其气满则虚漱四十有九转焉极力嚥之想其至于丹田扣齿者数通是爲服日精一圆修初地者可进三圆至游子曰此日精也复有九还之方于子之后午之前东向十有二漱交其龙虎可以服日精一圆夫自子至巳者所谓六阳之时也东向吐鼻之左右窍取其清气使满口焉于是内想非青非黄非碧非緑如太阳之色光凡一漱则左右掌一摩焉左手者龙也右手者虎也其漱至于十有二摩之数亦如之左侧其首而嚥焉既已则以左右手摩其面其耳者各三焉是爲一圆一则爲阳二则爲阴其阳则左嚥其阴则右嚥其初则日服三圆三旬有一日则进乎五圆五旬有一日则进乎七圆焉嗜欲未除则进乎七圆可以止也夫尾闾未禁气泄不收殆难以实其腹矣必七旬有一日则进乎十圆服至于二十旬其溲赤水此九虫积恶之去者也于是可以服月精矣月之二日午之后子之前者所谓六阴之时也西向其法如前损日精至于五圆然不得弃月精矣其行至于旬有六日其补至于二十旬则不用月精而专用日精矣其五圆先服其四后以其一送于丹田一月则日送一圆二月三月四月五月则月加一焉至于五圆则常以镜照其形而思腹之婴儿而似其形七月八月则不食不饥十月则处于静室思出天门瞑目不得视视或悸焉踰于三年可以视矣而不可远离其躯至于二纪出外了然于是用般运之法存心之气入于下丹田自尾闾上背入脑若风雨之声矣其砂落于面其味甘不可弃也斯可以滋荣五藏者也至游子曰戌亥之时瞑目静心而端坐使鼻之气微定焉于是存想嚥津困则就寝时至于子则南向或东向端坐内絶思虑其鼻行一口而存于心少选复行一口同前一口之气而嚥送至脐以左右手轻抱其脐轮亟缩谷道复行一口逐前二口之气俟过于脐而复缩焉微胁其腹俟火行于脐之下而热矣腰胯徐徐向上升举俟气过尾闾则腰胯俱热于是出其胸臆而紧币靠其二夹使定焉勿令虚阳先起俟火之气悉至于夹嵴则开夹嵴双关亟仰首缩颈向天勿令虚阳先起俟火之至亟点首摆颈使火至于髓海如此而后引而过于天门逾十二重楼以至于绛宫入于丹田此起火勒阳关者也至游子曰自辰巳至午之前静坐瞑目屏思虑其息微行则满口生津勿吐勿咽以压定眞龙勿使上升焉其鼻微引以搐起其眞虎胁其腹勿使下降焉腹不可放也俟其气满则微放焉而不可放走焉于是复微行使津满口盛而不尽其初咽干其次心冲俟其通畅分爲三以嚥之如此者或一作焉或三作焉是谓元珠者也至游子曰或问宴坐亦有法乎曰有之吾先以左足加于右膝之上而舒其右足焉左右手握中指之下其第二纹少时以左手摩其右胁者六十有四复以右足加于左膝之上而舒其左足其握固如其前以右手摩其右胁者亦六十有四于是蟠足而坐以手摩其脐之上者左右各三十有二先摩左右手而后摩其肾堂摩其左右肩者三以赤龙撞其左右颊者各十有四撞上下唇者各七撞中齿者七转舌而搅者三液来则擎于口中定其息者顷焉以左右手捏鼻之窍先嚥火者三不得使水下焉然后分其水爲二捏鼻之窍作声而嚥之此宴坐之法也至游子曰蟠其足而坐以左手兜其外肾右手握固微通其气于是想其火以焚其心以及其肺其肝俟其热复想其火下至于丹田次想至于尾闾提其身俟其过焉次想过于上关微俯其身向前则入于泥丸以至于顶至于脑由天庭而下复至于心于肺于肝于丹田如此者九此还丹九转者也至游子曰多出不如少出少出不如不出一唿一吸不能留即天地之气返爲所盗或者以嚥气爲胎息或以数息或以闭息或以忍息或以减息未爲究竟必也内气不出外气不入神能驭气鼻不失息上至泥丸下至丹田二气上下升降无穷佛家谓之胎息道家谓之太一含眞气儒者谓之养浩然之气殊途而同归也至游子曰吾将檎制金精盖有法矣择子日于寅之初正坐东向左按膝右按股鼻引口吐者二十有七叉手扣腰而㸃首者七俟其气温然而暖则泥丸之元气入矣左右手互相抱用力束之者三次舒其左右足平附于席以左右手齐攀其足指如此往来者七次左右按如其初坐而休息焉左抱其右乳而舒其右手背视如怒击者七右抱其左乳如其前焉吾行之在乎精一而无间断于是乎相继爲玉女舞云枝者十有二左右按之复如其初焉干嚥嚥津者各一行之至于五五之日则精气运行周于四体进而不已可以长生至游子曰或南立或东立捻纸塞于鼻之左右窍欲嚏则彻之曲垂其左右腕开之向后如凤张翼复向前掩抱者三左右手举其袖掩其口其鼻㸃首者三次左极其力摇肩者三右亦如之次左右手相叉翻指向其面俯地覆手如兜抱重物举至于口者三次踢其左足至于臀者三右亦如之左右手抱其丹田极力于鼻以搐其气而嚥焉入于下丹田者三俟其息调即止行之无时惟数数然爲妙焉至游子曰修生之道有五一曰长生火降心气至于丹田而后提缩二曰太一含眞气肺心肝气皆至丹田而后提缩三曰玉女分胎以右胁侧卧置外肾于股之外勿近于热以防气走四日肘后飞金晶肺心肝气皆降于丹田左右转各八十一五曰开天门闭地户撞三关拳其手足用意以想乎夹嵴之双关于是黑气纒乎赤气上于泥丸吾则㸃其首者数焉然三关者闭之亦有道矣搐其鼻微胁其小腹则心自提起精自逆上脉亦停偃于是乎上关斯闭矣至游子曰古先至人有嘘呬呵吹唿嘻之道焉常于子之时趺坐定息以其鼻引其腹俟满焉呵者三唿者十有二嚥津者三卯之时东向唿者十有二呬者七嘻者十有二嚥津者三午之时南向呬者七吹者五嘻者十有二嚥津者三酉之时西向嘘者九呵者三嘻者十有二嚥津者三嘘者何也左右手握固张目上视而后嘘焉呬者何也左右手抱其膝仰面而后呬焉呵者何也交左右手以抱脑后仰面而后呵焉吹者何也仰卧握固而后吹焉唿者何也垂左右手安前抱脾而后唿焉嘻者何也仰面平坐而后嘻焉肺应于气轮气轮病或如云飞翳日俄复明与大府风热而祕者呬可矣脾应于内轮内轮病则胁肿痛与唇焦者唿可矣喉之肿者嘻可矣肾应于水轮水轮病则视一物爲二覩太阳如隔水与脐之下冷者吹可矣心应于血轮血轮病则努肉侵睛与夫膈之热者呵可矣肝应于风轮风轮病则望风泪出视则雾烟生者嘘可矣至游子曰吾尝闻三火之说民火者外肾也日落之际收民火二十七次聚水三十六作一口嚥至丹田中微着力搐外肾一次兹乃水自上而下外肾民火自外而入水火相溉也臣火者内肾也当行煮海于戌亥之交先以左手兜外肾右手搓脐下引起臣火煑丹田使阴消而阳长左右两手各行八十一爲一通君火者心也亥后静坐以心意遶丹田先左后右各旋转八十一帀或三百六十帀乃心之君火下降与内肾臣火民火相合三火聚而结丹谓之周天火候至游子曰日用寅午戌之时取火焉居于静室施厚茵于榻叠足南向而坐以左右手兜抱其肾掩于脐轮之下澄湛其思虑内外自如然后端想其脐轮之内有物焉其大如弹丸其色如朱橘皎如白日使鼻中所入之气甚微其息息存入于弹丸之内一念或萌则抖擞精神应时灭之复端想其弹丸使所入之息常存入其中渐觉脐轮温暖稍稍如火即叩齿九通漱津液满口者九过每嚥以意送入泥丸之内然后行起火之法叩齿九通嚥津九过即闭气三口乃摩左右掌使极热先摩目尾数过次摩其掌热以摩鼻数过次摩其掌热以摩左右耳数过次摩其掌热以摩面及颈使热然后左右闭气各开弓者三过若日独行此法亦能使八邪不干面目光泽而形不衰所谓小錬形者也夫取火必于三时者何也寅者火之长生也午者其帝旺也戌者其库墓也行之可以除阴气长阳神矣久之纯熟则十有二时之中常爲之自然思虑澄彻而不昏处于暗室而内外明白此丹成神全气足之验也眞气充足则神气清爽絶食而不饥吉凶未至而前知此道成之验也百日宿疴瘉矣二百日脐下坚实气力盛矣三百日精气凝结而成丹矣行之之初渐加精进至于纯熟下功则觉温然而热内视历历见其弹丸然后气液和畅神识端守而不失使所入之息收于弹丸之内兀然不知其所存所谓息随胎结胎随息住此丹成之验也行之既久忽然不知我爲我物爲物物我俱忘体如虚空其身通热汗出此胎仙已就之验也如有疾病即闭气数口汗流而止复行起火之法其疾自除矣至游子曰或谓初地修进四法并行何也曰一日有四时应天地阴阳之数焉天地四时者春夏秋冬也日月四时者弦望晦朔也人之四时者子午卯酉也子之时心气入于肾其火在下于是肾中之眞气升矣卯之时眞阳随阴气胜而至于腰少复入于本位分阴阳二气前后焉男以后爲左者也女以后爲阴者也当用升火散气焉午之时肾气入于心于是阴自九天而降至于咽膈之上分前后而行焉酉之时阴气杀物而阳气弱矣当用聚气养阳而助其阳也故四法者一日之用也夫亥子丑者阳气方生欲升一阳之眞气仍然坐达旦不得大声剧言与夫应接之劳是夕子之时止勿行功至于鸡鸣则复行焉可也如日南至之前一夕不得一阳之眞气即于日南至之夕及次日小至子之时再爲之凡气者日南至则起于涌泉焉十一月至于膝十二月至于股正月至于腰其名曰三阳成者也二月至于膊三月至于颈四月至于顶五月之后其阴亦如之故学道者冝于四月十月絶嗜欲以避纯阳纯阴之用事也至游子曰端坐闭目令心爲姹女肾爲婴儿先使肾温热发起其火上腾次以鼻引清气想天之风气者九过送姹女随龙火出交于下见婴儿婴儿复上升见姹女如夫妇交合焉此龙虎之运用也鼻引其气闭口瞑目正坐左右手抱外肾郁透热乃以心意抱肾上逆送之又引气急想其心如姹女交肾而合精复想肾爲男感而交合上下十五过则着身将其精逆上入于心复令心血降下如此上下者三七过然后收入于脾宫锁之所以黄婆是爲三姓同居在心之上脐之下其大如环次用六阳之火锻之六阴之水灌之昼夜行九一运用之诀焉故心动则肺肝胆小肠俱动以助乎心焉肾动则外肾膀胱大肠脾俱动以助乎肾焉然则心肾者俱修眞之主乎至游子曰三魄曰爽灵曰幽精曰胎光七魄曰尸狗曰伏彘曰雀阴曰天贼曰非毒曰除秽曰嗅肺三元神其名来育其长七寸胃神其长三寸有半泥丸神在二眉中却入三寸其名帝郷绛宫神在心之中其分一寸丹田宫在脐之下二寸其名谷立心神其形朱雀其长九寸其名焕阳肝神其名童子爲二玉女其长九寸胆神居膜之下爲玉童执戟其名龙德其长三寸肺神其名皓华其长三寸爲玉童执兵脾神其名寳元爲三童女其长七寸三分肾神其名元眞其状如白鹿而二首其长三寸七分九虫曰伏虫其长四分羣虫之主也依肠胃之间能变成诸患曰蛔虫其长如蛭其长四寸善令人腹鸣曰白虫其长一寸生子孙乃至四五尺能杀人曰肉虫其状如烂杏善令人烦懑曰肺虫其状如蚕善令人咳嗽曰胃虫其状如蟇善令人呕逆吐喜哕曰膈虫其状如瓜瓣善令人唾曰赤虫其状如蛭善令人腹鸣曰蛲虫爲疽爲疥爲癣道枢卷之三十五道枢正统道藏三家本四十二卷太玄部道枢卷之三十六美三至游子曾慥集大还丹篇元君曰太阳元精生其不生者也太阴元精死其不死者也生不生者长生门也死不死者归道根也太上曰太阳元精何谓欤元君曰阴阳变化而生五行五行相生而孕灵化何者土之精生灵液灵液之精生白金白金水之精生赤明灵砂灵砂之精生太阳之光太阳之精生元气元气生神明神明者道之门也故太阳者元阳之谓也始孕乎白金水之胎而爲赤明灵砂之门以合元气通神明顺阴阳返五行于是元精自生夫子玄曰其要曰大还丹夫所谓大还丹者日魂月魄之所致也自南方之火位袭化北方壬癸之中历涉五行色含五彩功齐于天地难测究矣其方十有二以象乎一岁其一曰华池玄元始生之气造化天地之象三五之数雄雌清浊未分潜龙之位也君子守道俟时而得之者其鼎炉焉经曰知白守黑神明自来是知玄爲万物之母圣之所祕也其二曰白金黄芽盖自华池錬金花者也凝结而爲混沌属乎丹衣之初地玄关未启阴从虎阳从龙艮力三旬而伏离宫九转而归于是乎爲白金黄芽非五金八石之化也其由干坤结精太玄流液感气而成譬夫父母传气而生者耶故吾之至药坎之男离之女情性相依结气而爲之矣其象易之九二见龙在田者也其三曰五行夫水生木者汞也非世所谓汞也木生火者灵砂也非世所谓灵砂也火生土者神气也非世所谓土也土生金者白金也非世所谓金也金生水者黑水也非世所谓水也金克木水克火土克水火克金土强乎四时之季各旬有八日爲之罗络故五行生克而成至药焉故曰持归天上而授以水中之金于是火尽三年之后九转深矣及日之夕玄鹤唳乎清阴焉其四曰四象青龙也白虎也朱雀也玄武也青龙司乎东方木也汞也其干甲乙澄之不清挠之不浊近不可取远不可舍如龙潜藏变化而无极者也白虎司乎西方金也其干庚辛得眞一之位至精之所致也故圣人言兊女爲青龙之妇是乃五行相生由是至精眞气凝结降伏而不动者也得其一则万事毕矣朱雀司乎南方火也朱砂也其干丙丁割液成龙结气成虎其气腾则爲天焉降则爲地焉故大丹者见乎火则飞矣朱雀之象也玄武司乎北方水也黑也其干壬癸老子曰上善若水非鈆非钖非石之类也所谓元精之神河车之神水者也生乎天地之先能柔能刚能育万物吾之鼎必使四象具焉所谓四神丹者也四位成尘则复归其旧主如水宫之获兽金阙自爲邻矣结伴者情合者也因乎媒则道益亲矣其五曰明乎鈆汞之眞鈆者坎结白而爲之也汞者离流液而爲之也于是乎河车之水离龙之火合焉因木以长养之则澄清而无涯矣故鈆中有金金中有还是知黑水之中其生白金白金变黄金矣黄金变紫金矣其舍五色其名曰大还丹何也白金者从鈆而出因水而生是以龙虎自东西而得变化以爲黄芽黄芽者依土而生得土之性故曰黄芽水与黄相杂月与黑相交故运扇黑日白月取其子母爲一体鸣鹤在阴之象也斯虎啸龙吟物类相感者也故汞爲性鈆爲情二者相合焉夫谓自然之常道岂外之物乎其六曰日月乃天地之精药之王也坎男也其象爲月离女也其象爲日日有踆乌阴之类也月有顾兔阳中之属也白金产乎河车阴中之阳也汞产乎灵砂阳中之阴也其形质何如哉玄而又玄者也故日月在乎手造化生其身故左肾爲日右肾爲月艮乃于离宫採药送归于坎户玉炉金鼎而用八卦黑水河车般载砂汞此圣相传贤相授者也其七曰明药色药之根与玄水相生者也于是乎主白金白金变黄金矣黄金变紫金矣得白金者爲地仙得紫金者爲天仙此何道也一物而有五彩者也非世之药以火养之以匮盛之无变化者也吾之药者日月运乎至寳于子之时下功不厌其多惟六月不用火焉阳神光以其兆立矣阴律之中其潜辉矣识婴儿者必搴乎姹女之帷焉故无粗不包无细不入垂象于天自生光明垂象于地则冤魂离乎涂炭垂象于身则形神并飞天矣其八曰九还七返九还者大而一年小而一月犹北斗之度昼夜周矣天降地腾生化万物自寅至申七返者也返而复至乎坤九还者也夫欲进乎神仙必得乎三千有六百年之正气而后可焉今举以明大以一日之时十有二其六阳其六阴阳肖春夏阴肖秋冬于是一时者一日之象也一日者一月之象也月有三旬斯爲三百有六十时一岁之象也推而上之以十二时者十二月也三百有六十日其犹三千有六百年欤故人以十月而成身丹以十月而脱胎人道岂不相通也哉其九曰择友君无友则丧其国臣无友则失其忠庶人无友则亡其家道无友则隳其眞得其友则择日之相生相生者何谓也逐其王气者也一举流珠则五彩明矣曰春曰夏曰秋曰冬随其气之汞者则阴阳颠倒其事先留矣其十曰金鼎金鼎者上应乎天中应乎人下应乎地天地相应人斯昌泰矣天倾地侧万物斯丧矣故易曰先天而天弗违后天而奉天时天且不违者主此道也夫所谓鼎者非所谓鼎也外方内圆形如鸡子其大一寸从无入有是爲混沌造化之气幽阙在其中央者也黄帝铸鼎于荆山有尺度焉其高一尺有二寸其重七十有二斤其围一尺有五寸其足去地二寸有半底之厚二寸其身之厚一寸有半其深六寸其盖一寸有半其耳一寸其受物三升有半鼎之上天水也其下地火也四周有二十八宿焉鼎火不可修药者其病有十焉草衣子尝言之矣其十一曰太一之炉斯干坤爲炉阴阳爲鼎者也其象五岳月十有二支随斗所建而立坛焉其坛三层其炉八门炉之高二尺其厚六寸其围三尺有五寸其门之高二寸其阔半寸十有二支其周一寸故炉者鼎之城也不可使邪气侵焉其十二曰华池之炉上有黑月下有白日及聚猴之坐从建子之月下功用火依八节以行焉立八门以应八风于是八卦设位于外右月左日吾之药三百八十有四铢一岁者三百有六十日二十有四气也故日当二十有五铢有半参焉阴阳之气及于冬至逢子之辰于后以起火焉至坤而终十一月者复也开惊门应生门是爲冬至一阳生一两一铢半六参一黍至于月终则阳生三十二两其龙犹潜伏焉大火一斤用三日小数则用火四两而三尸自灭矣故曰白虎未能擒制伏青龙从此游翱翔此之谓也十二月者临也开伤门应塞门至月之没得阳气六十四时是爲九二见龙在田者也用火八两大数三日阳生九二上有九五相应药凝结者也故曰临卦之中运青龙象春节气雨蒙蒙海波渐高冲蓬岛玉户关牢避尘风配合四象归戊己阴阳谁信有神功此之谓也正月者泰也开惊门应生门至月之终得阳气九十六时是爲九三君子进德修业者也阳气下降雨水相交烹錬太阳大数用火八两行三日见境小数四两用九日焉故曰泰卦方知二气平鼎中眞药甚分明龙吟虎啸眞堪听电转雷声蛰转惊春境渐生眞火降手搏日月入金城此之谓也二月者大壮也位居九四至月之终阳气得一百二十八两不可用外火者也故曰壶中日月添精气鼎内红莲涌碧波侧耳听声闻姹女婴儿见药便筛罗此之谓也三月者夬也开惊门应伤门位居九五至月之终得阳气一百六十两是爲飞龙在天者也大数以火二斤用三日小数四两用十五日故曰制伏白虎非容易降伏青龙不偶然已沸鼎中飞紫粉看看火内化金铅此之谓也四月者干也开伤门应惊门至月之终得阳气一百九十二两位居上九用火二斤八两其时火盛用三日小数用火四两行十八日故曰调和气候依时节五行锻炼入元宫此之谓也五月者姤也开休门应生门其阴生一两一铢半六参一黍阳盛亦然至月之终阴气得三十二两用火二斤行三日小数用四两行十八日故曰离宫採药付元神此之谓也六月者遁也开休门应惊门位居六二至月之终阴生四斤用火一斤八两行三日小数用火四两行二十一日故曰旋源海水听更漏暗想红莲满十洲此之谓也七月者否也位应于寅至月之终阴生六斤大数用火一斤行火一斤行三日小数四两行二十四日故曰黄芽渐吐金花发白雪澄来海自深此之谓也八月者观也开伤门应塞门位应于卯至月之终阴生八斤于是行内火小数二十七日九月者剥也开惊门应生门位应于辰至月之终阴生十斤用火八两行三日小数四两行三十日十月者坤也开休门应惊门位应于巳时爲六龙战于野其血玄黄其道成矣至月之终阴生一百九十二两大数用火四两行三十日小数亦用四两行三十日干天门也坤地户也乃阴阳之主乎起于建子之月月有卦积爲三百八十四爻此药毕矣故自子至于巳纯阳用事是爲阳求于阴水入于金者也自午至于亥纯阴用事是爲阴求于阳水爲凝结其金消散而入于水者也是以水得火而腾跃金得水而潜匿斯乃相擒制而凝爲大丹者欤审乎岁月日大小之数阳生所得铢两之多寡如爻动时开其门户随斗月建生杀有时不得踰越焉元君曰此道也先除色境以逐九虫三日而无梦七日而变童颜也道枢卷之三十六道枢正统道藏三家本四十二卷太玄部道枢卷之三十七至游子曾慥集入药镜上篇崔公曰混沌之始一气生二仪二仪生三才三才者立则五行备焉共成八之数祖宗在三田之内者性是也性者元辰聚也性乐乎动故外随境迁一生一死周而复始其可资而生者曰精曰气曰神谓之三业聚而生者也夫根元者丹田之气海也申夫男女精血合而爲一气是气者元气也元气不散则守之之妙也及其久也清虚以生神光神光盛者长生之苗也夫人冲冲然动者皆是气也非神也从一念眞定者神之自性也审于是斯能识气眞念显化通神矣吾身岂与天地异哉亦各得一气而已尔气散则神去焉气止则神定焉吾其全之于五轮得之于五力欤何谓五轮曰吾之目也其白睛属乎肺其黑睛属乎肾黑睛中之黄与其上下则属乎脾黄晴中之碧则属乎肝胆大角则属乎心者也何谓五力曰神之用在乎目而五藏连之取下田之气海是根五力也此其外也内有五力取金刚之性焉在身五藏也五行也在色五色也在声五声也在天五星也在地五岳也内明一行守之则神用在乎目气在乎鼻定之之妙也火司南其干丙丁而爲吾之心焉水司北其干壬癸而爲吾之肾焉心者上之性也其要在乎覆下火而上之性火不可发然火前不起则水必泄也肾者水也下丹田之用也因全肾以守气海则根源成矣不守肾水则不成矣故水者下流也下流乃常人之用也水者精也能上用之则圣人谓之道矣心者神也肾者气也神定气和则眞人降焉以吾心爲镜身爲之台以神爲药聚而爲足焉东者肝之神也用之在乎目西者肺之气也用之在乎鼻故东西者神气之和会成于还源还旧朴也神不足气不和则眞人不降矣吾神与气必也莹净内明内明者何也二物相守乎神气也如是则神光日用而莫知己之光也是以心如镜焉其光摄物物不能摄光镜者如目也如心也镜之光非动也是吾之目动乎物也知此者识药镜之理与物之互相摄矣心火何以爲镜欤火者明也明者定而内明也内明则万物明矣心者镜之体也明者神之用也日用守旧不离乎心地者内明也明则不昧矣故在心守旧者也夫三毒十恶八邪皆起于心曰目曰耳曰鼻谓之六通神常从之夫能日用而守旧昼夜不迁其名曰定寂日用者神守气聚而不散也神能通应则意之所至必成焉神定则昼夜周矣故神住则气住气住则神住神住则形在夫五行者本无生灭其灭则自吾之神气失也五行者何谓也五藏之眞义也心之神肝之魂肺之魄脾之意肾之志聚而爲丹之用者也人之神在性性者火也火者散数也本元一斤四年散一两四十年而亡十两则六十有四年而尽矣孰能聚而不散乎此吾之眞道也夫一切之物皆爲气动而神未尝动也气散而神未尝散也气去而神未尝去也生死者气也神未尝生死也夫能外覩乎物而内心不移斯法门之内应神之妙用者也必知夫实相者在不用之间不去不来湛乎定慧同天地太虚之浑浑焉心神定明矣元气定固矣形精长生矣斯三田之药灵也何谓三田上曰脑中曰心下曰气海其名三奇三奇者精气神也三者全矣归乎下丹田则骨髓实满此造化之功也意解身达则眞仙之道也然见物而喜舍者心也气者元气也因和而得之因恱而散之故散则出自门聚则入自门神在目气在鼻是以目者金刚之门户也金刚者眞性也气者因形者也神定则气住矣神见物而动见物而心不移者内定也金者万物不能损可以集气而固形者也夫吾有喜舍则神散而八邪入矣故心妄起二吾不可以虚起焉虚起则不宁而失之矣神也气也精也更相爲体者也何以言之精者至生之物而无形焉籍气而爲形在身而爲气过乎尾闾而爲精精能定于自然则形何自而衰耶故曰精者人之命也彼能无漏者是补乎天年之寿而已尔如其用造化之理则眞精存矣眞形固矣眞神定矣此长生之道也今之人以心定其精而不能定其神以谓水满而溢气满而动矣世亦知神气定而爲鼎乎神从气气从神神能守气则气能生神矣二者相守聚而成形是所谓鼎也故修丹者取自本元合而成形还入于元宫久而胎成化而成神其名曰蜕仙命也者系乎玉衡在乎玉洞之间下田有玉泉焉眞气聚而爲精也眞精之气出则爲人不出则地根不漏錬之斯名玉仙于是下元不漏矣冝知所以运用焉逆流于双关之道双关者夹嵴之二路也运气朝于上宫上宫者脑也入于华池錬之成霜达于碧海碧海者丹田也以兴眞火鍜之斯爲玄珠之胎焉然则玄珠者元宫之眞气聚而爲精精复爲形玄珠久錬则还童矣此黄河逆流之道非常道也丹田有寳则外之事内先应焉后之事前先知焉于是上下通灵矣心者印也心不和则印不移心与印者根也印者尘也絶其尘则证眞空之仙矣心可除而不灭则证数空之仙矣心与印不用则证空寂之仙矣心不用印印不用心心印解灭于诸尘凡圣无二如前之心法印不离乎心二者相持用若造化则证阳眞矣此炼丹留形者也印者何也精也印定精生矣印絶精尽矣故印从心起心复生于印常人用心而不用乎印者也圣人用印而不用乎心者也不用心印则心妄散矣散者气乱神去而精散者也及其心印定而精生则神清气爽肌肤华润目有神光无梦寐无謇妄无惊悸无恍惚皆精定而生者也此道也从心返印造精之象也夫能固精爲命基则精之中产气以生神于是成胎而化眞形矣精者何也神也神定则生精精极则生神互相吞而成乎一者也聚则生散则死神者何也气也亦互相吞者也神动气应气动神返二者相乗斯化形爲纯阳者欤然则人之相象随精所化者也精守气气守神神守精此长生之道也身心不贪万物不能系况与之有争乎其名曰退身万物不能挂于心持此日用其名曰藏神于是取三元之药灵而下火焉何以採药欤神也气也精也相守而和合焉一念而得三物何归乎其归根静者耶神光何归乎圣人则以归丹常人则以归空者也归丹者归心入意自静其元神见物而不动惟以内定然吾神之舍有坏奈何崔公曰于是有大药之法焉惟于丹田聚三气以成形造化产神心性逍遥自安矣此何道也驾河车朝玉阙投金精者也河车者北方之正气也金精者肾堂也饮食入于胃其滓入于大肠其水入于小肠其气主于丹田透于脑关以时有象于眞中隐约以灌乎脑中穿十有二径以至丹田此返本还元命之基也于是开发关乎日月之道何也要会四事而后摇天柱定其息气而用辘轳转其气以运之此还童者也方其自玉关而上朝以入于脑通乎上腭达乎鼻门而坠于舌之上其甘醍醐譬夫婴儿之食乳犹能至于盛大而况吾之乳恶有不长生也哉亥子丑之时可以行火者也亥者十月坤之卦也坤者孕母之坤也老阴能及乎阳故曰万物负阴而抱阳者也至子而爲之则复之卦也纯阴之极而返生阳者也此十有一月之候从其下一阳生者也吾于子之时行火谓之阳生自阴向阳是爲半气交于肾宫者也丑者临之卦从其下二阳生者也寅者泰之卦三阳既生承之以行功其可也火者无形也凭气而爲之其光有神神假乎性性能变化故神者火也不能自见如火在木鑚之乃然矣鑚之法何也瞑目端坐定息澄心于是神定气和其心至则火发矣眞火者可以錬丹非理勿行焉巳午未之时可以行水者也巳者四月干之卦阳极而阴生者也午者五月姤之卦一阴生者也未者六月遁之卦二阴生者也申者七月否之卦三阴生者也三卦者可以行水者矣应期而行则水自其心而出何也心者根也能清静不动息止而神定则水亦自肾堂生焉上朝入于脑腭之二窍下入于口其味甘以心之水上朝于舌以舌左右搅之华池其数各十有八含口漱烹者其数三百有六十或不以多寡直身正立分爲三用力以嚥焉故饮气嚥之以神送之至于丹田左右内沐浴溉灌于是灵源生苗然后可行大功焉凡行水者以十二之数每分爲嚥者三十有六六六者是爲三十有六水之数也寅申卯酉之时可以存神者也其道何也常守其旧一念不移存气伏精守神定息应物而行勿逐于外境者也吾取象日月时焉然取年行不如月行矣取月行不如日行矣取日行不如时行矣时可以夺日之功日可以夺月之功月可以夺年之功吾行之之时斯有眞人相助焉内外功行相济千日无亏成眞人矣眞人者位法混成小果之仙者欤夫不明錬丹之法而惟作寂守旧而或阳狂虽习成定然身死神去斯爲鬼而已尔神通主客不敢爲主唯爲客不敢进唯求退其日用也与物无争如在爱物之中神常存爲客而守其根基夫见物爱以神用爲主而系于物于是目也耳也鼻也舌也于其中而起六情则失其眞矣故修眞者常以神守丹田与命之根基此无他焉神和则守气气于是守精精于是守一不敢爲主矣此乃内外神定斯无起灭者也夫人因精而得神神因念而得命故命者在于精而已精者至眞也生之物也有名而无形者也天地万物皆是精之所生而积之以爲命其来从乎恍惚焉崔公曰天地生八卦八卦生乎十干故甲生干乙生坤丙生艮丁生兊庚生震辛生巽壬生离癸生坎而戊己爲之配合中宫者也天有三奇焉日也月也星也地有三奇焉乙也丙也丁也人有三奇焉精也气也神也天之璇玑地之黄河人之荣衞此三奇之志也夫吾之三奇不出于身禀天地而运转则与天地齐矣水也火也金也木也四时长存者也夫能禀此理则寿可以无穷矣何也东方甲乙也甲爲干乙爲坤其夫妇也南方丙丁也丙爲艮丁爲兊其夫妇也西方庚辛也庚爲震辛爲巽其夫妇也北方壬癸也壬爲离癸爲坎其夫妇也将震以配乎肝兊以配乎肺离以配乎心坎以配乎肾坤以配乎脾夫禀四时以入药于丹田此所以与天地等久者欤人之神如薪之火乎其中藏火火不出则薪长存神不出则身长存矣故火发外明者薪之尽也神智出者朴之散也神光不散神应物而不出斯固蒂而全眞矣精者至眞也精与神气相恋则可以固其形焉使神以养其内用气以养其外托精玄中以爲冲和斯长生者也神光者气中之藏也精爲光神爲慧气爲鼎是所谓三寳者欤神勿离于身精勿离于神气裹三寳斯合于三才者矣广成子曰精生于气海之闾如火之在木者也吾之玉泉者犹璇玑黄河者也坤之卦斗之时者亥也至子而变乎复之卦上土下木木者五行中之东方也廉贞星者应乎五行则爲火者也水中之火即水爲形而火无形者也玉泉之流上行即所谓水中之火也象坤之爲复一阳生也此则十月顺行至于十有一月者自然也凡子之时亦如之子行九刻发关上流玉泉下来用金液錬形者也五行入于药则所谓火也金也木也合卦而行者也精神合象常不离于气海精从其神投气海之中于是成鼎矣神气者闭服之则气长生矣气驰精而上行至妙者也神应气逐谓之火焉精应气随谓之水焉吾之入药也天门之气不出绵绵若存故气不出身精神自转如天之火地之水水之下是火火之下是气此五行之自然也上之七窍者七政也下之二窍者辅星也此可以象天地之运用者也崑崙者顶也天柱者夹嵴二十有四节也左右以首转之运之则百脉通流矣发两关者举左右手也举起折身若复称之则窍通流入于上宫上宫者脑也行道者任其性闭即闭寐即寐行即行而性不可有系焉常守丹田之神其能守如不守斯眞造化者也干六大肠也坎一肾也艮八膀胱也震三肝也巽四胆也离九心也坤二小肠也兊七肺脾也土者中宫之火也水之中金生者也木生金中水生火中惟土合四时之季而在中宫者也入药镜中篇至游子曰吾得崔公之书二焉皆言元气者鈆汞也錬之九转斯成仙矣其一曰採药者何也龙虎交腾日月以飞焉九曲者眞元之祖可以别二仪者也九曲者何也小肠是也二仪者日月也眞汞鈆也大药之源在其中矣其二曰木汞金鈆者何也二八之元日月之精自一水而生者也吾于二八之门抽添勿差焉则药海明眞降日华矣于是錬之千日可以成金玉之形焉其三曰至药抽添者何也吾于日月二弦而抽添焉以赤龙火车于二时錬之于是巽风生而星辰列矣此二时者也火车者阳之象其四曰龙虎鈆汞者何也龙抽其汞虎添其鈆浮沉于鼎之中二物全矣于是配以坎戊合以离己吾尝识阴阳升降之二时以兴功而不失乎铢两始可以成大药矣其五曰海底求阳乌者何也方其振羽于海及其奔冲则勿使火神飞焉盖火杂入于丹阙则息火至乎沐浴之日则可以用阳火採取金砂八两是谓眞阳焉此还丹之枢会也于是碧浪金波灌乎坎男矣其六曰符星入元宫者何也符星转而入于元胎之宫以制鈆霜之红斯金丹返天符还眞之气者也于鼎之中自然成银液其状芙蓉焉其七曰火得纯阳者何也纯阳者干也金丹至于七返则阳气过于六而逢庚之气制之于是秋石爲琅玕矣鈆霜结返丹矣合和有道则有九转冲和之气见焉其八曰阴阳拘制者何也拘制有玄关焉火至于南方则不錬矣于坤之鼎阳爲阴所制其鈆斯爲白雪其状桃华錬之至于九九则鈆汞镇于丹田可以胜寒暑矣此铁牛之钟金钱者也其九曰奔腾瑞气者何也其气镇于坤宫霓车从风而逆转于是得日月之根黄芽就而成玉所谓金丹阳质而换胎者也大道玄基以火频錬焉斯入于仙矣其十曰虎踞龙跧者何也其逐斗之魒焉干坤定位而至于下弦则鼎之中生气加矣姹女婴儿其服绛绡此金丹之子母相成阴阳结而不散者也服之千日返童颜矣其十一曰九气冲全者何也冲全则百倍矣霞光射于神炉黄婆之心定而男女浴于绛珠此其九转而成玄珠服之一圆其寿千龄再服再錬斯可长生久视矣其十二曰玉帝新封剧位者何也錬之以成坎离神光自然出入隐显分明阳神日壮阴邪日消于是长生矣此玉帝封乎太一之君者也其十三曰九年丹灶者何也九年得乎天机万里奔腾而不迷錬之千日斯羽化者也其十四曰灭没者何也吾之兴功遇乎日月二弦有损无益者也修錬者于是灭没欤故曰阴阳停泽二弦乎矣二没相交灭没并矣至此则会聚而錬之而后成眞焉其十五曰採药者何也收金採玉借乎天元阳火交加以錬之于是铢两之数足则龙行雨过而入于崑源矣阴眞君曰採有日取有时者也其十六曰刀圭者何也日月之精也眞气也阴阳之二土主生万物是爲刀圭隐于脾之鼎遇二气分而成变化矣其后纯阳子尝闻之于崔公而叹曰吾知修行有据性命无差道成其中矣于是纯阳子复爲之演释焉纯阳子曰昔黄帝周游四方至青城之山见岐伯广成子黄谷子遂明大道于是究百刻之法金鈆玉汞採三元而下火以烹之于百刻之中而爲造化惟收胎兔自然成矣盖以百刻者定其息一刻道枢卷之三十七道枢正统道藏三家本四十二卷太玄部道枢卷之三十八至游子曾慥集会眞篇华阳子曰水火金木土五行也相生而爲子母相克而爲夫妇举世皆知也明颠倒之法知抽添之理者鲜矣上中下精气神三田也举世皆知也得返复之义见超脱之功者鲜矣明五行之颠倒然后可以入道知其抽添方爲有道者也得三田之返复然后可以得道至于超脱方爲成道者也吾观夫得道而超脱者西山十余人而已其要盖二十有五焉曰识道曰识法曰识人曰识时曰识物曰养生曰养形曰养气曰养心曰养寿曰补内曰补精曰补气曰补益曰补损曰眞水火曰眞龙虎曰眞丹药曰眞鈆汞曰眞阴阳曰錬法入道曰錬形化气曰錬气成神曰錬神合道曰錬道入圣葛仙公曰释子滞于顽空儒者执于见在不知先圣之道存于一心也纯阳子知其然故好性宗修乎天爵而弃人爵鄙乎顽空而悟眞空焉此不可以不识道者也太上隐书曰三千六百法而养命者数十家三千六百者十年之期也数十者天一地二天三地四天五地六天七地八天九地十五行阴阳之数也昔者华佗谓久逸而气滞血凝观五禽之戏而作导引使荣卫通畅后人因之名爲般运者误也昔陈义遗女于道効龟之吐纳终年饿而不死后人因之名爲服气而求丹药者误也张绍谓五味乱人之眞液一藏好则一藏恶一气盛则一气弱而罢五味后人因之名爲休粮者误也刘洞知眞阳眞阴有余则引其子不足则杀其鬼补且泻之后人因之以採日精月华而取天地之正气者误也容成子教黄帝房中之方恐其走失眞气而亏修养之冝故爲制御于可欲之境而已不知採战有功而夺其气后人因之遂谓以人补人者误也黄帝修养于崆峒而无功广成子教以錬外丹以补久虚积阳之损后人因之欲饵无情金石者误也扁鹊释灵枢之篇谓鼻引清气口吐浊气留之二十有四息爲火一两以之錬眞鈆如戏蘂其名曰阳胎以之錬眞汞如含莲其名曰阴胎胎在则息住息住则神存积而入圣后人因之以多入少出爲闭息之法聚气爲胎者误也九仙经曰大病用火小病用水用火者纳气而升于身使眞气遍于四大以却阴邪用水者纳气而升于身使气透如涌泉定中以意送于病之所在则气血通而无滞后人因之闭气以舌爲辘轳左旋右搅收歛余津漱而嚥之复随肠胃传送于外谓之浇濯以长黄芽者误也通玄经曰守无爲之道得自然之理清而不浊静而不动后人因之持静絶迹者误也灵寳内观经曰外境不入内境不出闭目内视降君火于下田布黄云于四大笙簧车骑罗列往来后人因之身如藁木心若死灰失于昏寂阴灵出于天门止于投胎就舍者误也于是又有开顶缩龟住山识性烧炼读诵布施供养皆无益者也殊不知己之水火焉火中有水水中有火火上负阴恍恍惚惚其物爲眞一之水水上抱阳杳杳冥冥其精爲正阳之气此不可以不识法者也学道者必有师张梦干三遇海蟾子得三成之道解志一见许旌阳授九转之功王勐见长寿大仙而识大道梅福遇大洞眞仙而尽天机然师者或自隐而不言或盛德若不足焉黄帝求赤松子半年止得中戒经以防外失刘安从王道厚终年而得一小法不及修养故阴长生不以马明生久病而怠其业葛稚川不以郑思远家法而诲于人然则师者岂易识哉固有大辩若讷者善爲辞说者道貌古颜者大醇小疵者始愚终圣者此不可以不识人者也古先至人欲修錬者必先修养焉凡沐浴不可以当风然未若眞沐浴者也此何谓欤幽室静房闭目冥心升身正坐使元气上升通满于四大上入于泥丸此所谓眞沐浴盖万万于外之水火矣况于顺阴阳升降之宜明日月往来之数者乎夫春生夏长也而梅艳菊芳矣秋收冬藏也而柏实松茂矣人而不能养眞性以錬形愧于草木者也鹤知夜半燕识戊己蛇巳日不行路莺春时而出谷人而不能养元阳以藏眞气愧于禽兽者也无知者耗失其八百一十丈之元气而不知其气春在肝夏在心秋在肺冬在肾此其大运而随天者也子在肾卯在肝午在心酉在肺此其小运而随日者也天地之春夏秋冬日月之弦望晦朔人之子午卯酉其相合者也天地之日月月之日日之时人之度名三百有六十焉天地之气日月之度人之时各二十有四焉又其相同者也自子至于午而气生者阳也自午至于子而气谢者阴也曰寅曰辰曰午曰申曰子曰戌曰甲曰丙曰戊曰庚曰壬阳之时也曰卯曰巳曰未曰酉曰亥曰丑曰乙曰丁曰己曰辛曰癸阴之时也辰爲太阳卯爲阳明寅爲少阳丑爲太阴子爲少阴亥爲厥阴戌爲太阳酉爲阳明申爲少阳未爲太阴午爲少阴巳爲厥阴故午者肾之气与心之气交自下而上三阳聚之时也子者心之气与肾之气交自上而下三阴聚之时也魂爲阴中之阳其气生于卯之初焉魄爲阳中之阴其气生于酉之末焉养阳者不当在乎春夏所以养之者以其气在于心与肝也养阴者不当在乎秋冬所以养之者以其气在于肾与肺也夏至之后眞汞积于绛宫冬至之后眞鈆积于丹田木运交乎天霐二十有五度是爲巽也以阳交于阳当此之时冝收之以成大药焉金运交于灵符二十有五度是爲干也以阴交于阴当此之时冝錬之以爲还丹焉故起火錬形在乎气升之前聚火运之在乎阴降之际若夫錬形住世则以气爲先用五行相克之时气錬超凡则以时爲先使三田返复之候彼不见功者王时不收也损时不补也散时不聚也合时不取也无时不求也还时不炼也此其不可以不识时者也正阳子曰心者天也肾者地也肺者月也肝者日也崔玄眞曰肾之气者婴儿也心之液者姹女也肝之气者阴中之阳是爲日之魂也肺之气者阳中之阴是爲月之魄也何谓四象乎曰心者朱雀也肾者玄武也肝者青龙也肺者白虎也葛仙公曰婴儿者心液之上正阳之气也姹女者肾气之中眞一之水也金公者肺之老阳也黄婆者其阳微弱当使之复还下丹田余液者老阴也肾液至于脾液是爲眞阴近于少阴其阴衰弱当使之复还下田此亦四象者也太白眞人曰五行颠倒术龙从火内出五行不顺行虎向水中生何也华阳子曰龙者东方甲乙也何以出于火中欤盖心液正阳之气也故曰阳龙出于离宫焉虎者西方庚辛也何以生于水中欤盖肾气之中眞一之水也故曰阴虎生于坎位焉龙本阳物而善升举其在水中乃阴中阳也故比于心液之上正阳者焉虎本阴物而善奔驰其在于陆乃阳中之阴也故比于肾气之中眞一者焉阴眞君曰北方正气爲河车何也华阳子曰人之身万阴之中有一㸃元阳焉元阳上升薰蒸其胞络于是上生乎元气自肾气以传肝肝气以传心心气以传肺肺气以传肾是爲小河车也肘后飞乎金晶自尾闾而起故从下关过中关从中关过上关从上田至中田从中田至下田是爲大河车也纯阴下降眞水自来纯阳上升眞火自起一升一沉相见于十二楼还丹出其金光粲然万道是爲紫河车也车之行于河也犹气行于血络者焉车之载物犹气中藏乎眞水者焉广成子教黄帝錬丹于崆峒鈆在五金而爲黑金就黑金而取银焉砂在八石而爲赤石就赤石而取汞焉以汞合于鈆斯谓之寳欤此外也若夫肾之所藏眞气者鈆也阴阳所合之眞精者汞也火候无差则精爲汞汞爲砂砂爲丹故曰眞鈆是也肘后金晶飞入于上宫自其顶而入于下田眞火前起而升入于泥丸自心而过重楼一阴一阳上水下火而得既济之道奔于元海而爲紫金之丹故曰眞汞是也阴阳者有四交四合曰阳交阴曰阴交阳曰阳交阳曰阴交阴曰阴合阳曰阳合阴曰阴合阴曰阳合阳应乎天地之八节日月之八候者也此其不可以不识物者也古今谈养生者多矣少思寡欲者可以养心而已絶念忘机者可以养神而已饮食有节者可以养形而已务逸有度者可以养乱而已入清出浊者可以养气而已絶淫戒色者可以养精而已华阳子曰斯非养生之至者也善养生者于王之时则养而取之衰之时则养而补之春则养其脾秋则养其肝夏则养其肺冬则养其心錬形则起火矣还丹则聚气矣此年中用月者也春夏则养其阳何也以眞气随天之大运在于肺与肾肾肺者液降之所也此阴阳传送者也肾之气生于子之时是一阳生于二阴之中者也于时澄心静虑闭目升身内想火轮起于丹田此气生而养之有法者也肝之气生于卯之时是一阳生于二阴之中者也于时孤坐闭目多入少出内存男女相见于黄屋之中而产就婴儿此阳生而养之有法者也心之气生于午之时是一阴生于二阳之中者也于时忘言絶念满口含津以攻心之气而不散内存龙虎交合于烟焰之中盘于金鼎奔流于下丹田此阴生而养之有法者也肺之气生于酉之时是一阴生于二阳之中者也于是闭目冥心微胁其腹内存大火炙于鼎中鼎中有三昧之火齐发炎炎此阴生而养之有时者也于是三百日胎金而眞气生养其眞气而錬之则生神矣五百日阳神生养其阳神而錬之则合道矣夫自生形而养之以生眞气自生气而养之以生法身法身者身外有身者也此养生之道也善养形者先寒而衣勿顿多焉先暖而解勿顿少焉久劳则安闲以保其极力焉久逸则导引以行其滞气焉暑当风则荣闭卫结夏卧湿则气散血注冬而极热则肾受虚阳及于春夏肝与心必有壅蔽之疾夏而极凉则心抱浮寒及于秋冬肺与肾必有沉滞之患善养形者所爲戒也勿极饥而食食勿过乎饱饱则伤神饥则伤胃矣勿极渴而饮饮勿过乎多多则损气渴则伤血矣沐则用旬旬者数满而复还眞气在脑者也沐之则耳目聦明矣浴则用五五者五气流传徧浴之则荣卫通畅矣然浴不可频频则虽肌体光泽而血凝气散久而气损故有瘫痪之疾是气不胜血而神不胜形也沐不可频频则气壅于上脑滞于中久而经络不能通畅故有体重形疲之苦是以古人以阳养阳阳不耗散矣以阴錬阳阳不损弱矣一年之内春夏养阳秋冬养阴斯借阴养阳以阳消阴者也一日之内午之前錬干以气故前起錬形后起金晶焉午之后錬坤以药故有药则聚气鍜丹无丹则收火煑海焉此皆眞阳用于其身吾所以养形者也夫禽之一冲其制在气故履空如实焉松柏之气坚故常茂焉龟鹤之气住故不悴焉然则善养形者可不务养气乎若夫不语爲养者乃保气也其失之昏入清出浊爲养者乃换气也其失之虚多入少出攻病可也以爲胎息非也上咽下搐聚气可也以作还丹非也绵绵若存用之不勤委气而和神也息之要住纳之不出闭气而炼形也一咽复一咽双收二夹以虚咽爲法惜气取水以溉灌者也正坐升身气满四大血络通行营卫和畅布气以焚身者也是皆非养气也善养气者生之时养之使不衰焉弱之时养之使不败焉古之行屯之象者取阳之初生屈而未伸故朝屯以养气之茂也行蒙之象者取一阳处于羣阴之中暗而不明故暮蒙以求阳之义也是以气者不可有所伤也才所不敏而强思则伤矣力所不及而强举则伤矣悲哀憔悴则伤矣喜怒过度则伤矣汲汲所欲则伤矣戚戚所怀则伤矣非特此也久谈剧笑寝息失时挽弓张弩耽酒呕吐饱食则卧跳步喘息欢唿哭泣阴阳不交积伤至尽则夭矣善养气者处乎寂寞淡然无欲冬至则阳生矣至于春分之后阳盛阴散防其余阴入于腹而爲苦寒之患夏至则阴生矣至于秋分之后阴盛阳散防其余阳入于腹而爲酷暑之患勿观死死之气触生气者也勿近秽秽之气触眞气者也眞气未壮朝勿虚食常充口焉眞气欲絶暮勿实食常减口焉夫气者如缕焉触之斯断矣如烟焉扰之斯散矣不能养之失保形之道也然养气不及採药採药不及錬气採气还元可以成金丹而羽化者也故未錬则先採之未採则先养之此吾所谓养气者也人以形爲舍心爲主心者火也其爲南方盛阳之精其宿荧惑其神朱雀其状三叶其色朱莲是爲神明之所依焉是以从道受生谓之命自一禀形谓之性所以任物谓之心古先至人教人修道即修心也虚心以还其实也无心以除其有也定心令不动也安心令不危也静心令不乱也正心令不邪也清心令不浊也净心令不秽也又在乎少思少念少欲少事少语少笑少愁少乐少喜少怒少好少恶使灵光不乱神气不狂而后可入道也多思则神殆矣多念则志散矣多欲则损寿矣多事则役形矣多语则弱气矣多笑则伤藏矣多愁则摄血矣多乐则溢意矣多喜则气乱矣多怒则百脉不定矣多好则昏迷矣多恶则憔悴矣其源不洁和气自耗此吾所以养心者也集灵资道神气相合而爲寿大者一万二千岁中者一千二百岁下者一百二十岁知修錬之方而不知养其寿则修錬亦无功矣何以养寿行不多言以其伤神而损气也寝不张口以其泄气而损神也勿临危而登峻以其魂飞也勿玩杀勿看斗以其气结也勿吊死勿问疾以其喜神散也勿卧湿勿当风以其眞气弱也勿入古庙凶祠以其神惊也勿戏狂禽异兽以其神恐也勿对三光而溲勿绮语妄言以其损年也饮宴勿亵于圣像以其魂魄不安也坐卧勿近于丘墓以其精神散也枯木大树不可息以其久阴之气触阳神也深水大泽不可过以其至寒之性逼眞气也不时之果勿食以其内邪气也此吾所以养寿者也男之右肾先生焉盖外精内血以阴爲里者也女之左肾先生焉盖外血内精以阳爲里者也于是肾生脾脾生肝肝生肺肺生心心生小肠小肠生大肠大肠生胆胆生膀胱膀胱生三元三元生三焦三焦生八脉八脉生十二经十二经生十二络十二络生百八十系络百八十系络生百八十缠络百八十纒络生三万六千外络三万六千外络生三百六十五骨三百六十五骨生八万四千毛窍精者母也气者主也五藏各有精精之中生气焉五藏各有气气之中生神焉錬精可以爲丹养气可以爲神斯长生之道也善养命者养其五藏之根也根固叶自茂矣善养形者养其五气五气者源也源深流自长矣然五藏各有一时焉故一王则一弱吾能补之使之调和则百骸理而百疾除矣眞气大运随于天者也元气小运随于日者也于是春之时肝王脾弱则食甘以养其脾清心而无忧恐其伤于肝也肝恶风则隐坐以避焉以日言之则卯之时以待小运生乎元气传送于肝瞑目以养其肝一旬可以视秋毫矣夏之时心王肺弱则食辛以养其肺清心而少喜恐其伤于心也心恶热则静坐以避焉以日言之则午之时以待小运生乎元气传送于心絶念安居以养其心一旬可以通百脉矣秋之时肺王肝弱则食酸以养其肝清心而勿悲恐其有伤于肺也肺恶寒则静居以避焉以日言之则酉之时以待小运生乎元气传送于肺升身静坐以养其肺一旬其肤光泽矣冬之时肾王心弱则食苦以养其心清心而无恐恐其有伤于心也以日言之则子之时以待小运生乎元气传送于肾歛身正坐以养其肾一旬其丹田煖而气力刚徤矣四时之季脾王肾弱则食咸以养其肾安心而无恐恐其有伤于脾也脾恶湿则静坐以避焉以日言之则辰戌丑未之时以待小运生乎元气传送余气于脾静室闭气多入少出以养其脾一旬则体光华而经络畅矣若夫修錬下功者则于五藏不必如是焉此吾所以补内者也心肾肝肺脾五藏也大肠小肠膀胱三焦胆胃六府也毛发皮肤目耳鼻舌手足荣卫经络穴四体也心之气在肝肝自生精焉其精不固则目眩无光矣心之气在肺肺自生精焉其精不实则肌肉弱矣心之气在肾肾自生精焉其精不满则神气减少矣心之气在脾脾自生精焉其精不坚则发齿自衰矣故肾者精海也心者气馆也眞精在肾余精自还于下田矣眞气在心余气自朝于中元矣思虑悲哀之耗气如漏鼎中之气淫邪祸乱之走精如析薪釜下补之之道惟房中所当先絶者也精者何自生乎万物受天地纯粹之气而人饮食乎万物充实之资纳之于胃与直气相合流转于肾其虚气盈矣对境生心心之火下逼于肾气不能上升左旋右盘如急风震雷透过于膀胱变爲精华于是眞气走失而火上超肺开而心冲肝浮而胆横万神以眞火烧之弃体外游骨解筋伸与死无异焉故一泄则一气弱百泄则一神去千泄则一藏损乃至于枯竭而死矣然上圣有还精之道焉若夫志在于玄元则肾气交于心气积气而生液矣其如悬珠垂露还于丹田火候无差自然凝结其形弹丸其色朱橘于是气中生气精气成神积之可以入圣矣彼少学而无知者採女之津气以爲阴丹錬金石以爲外丹方其气盛则未见其损及于元阳耗散丹台空虚饵之在复斯有速亡之患焉非若吾所以补精者也地中阳生自阴中来天中阴降自阳中来并无走失而有震动倾侧之愆况夫肾者水也水之中生气其微如缕而六欲伤于外七情伤于内重楼走失于上金龟抛泄于下譬犹漏网包风能无损乎则恶可不知补气之道哉天皇圣胎上法也达磨胎息中法也扁鹊辩灵枢之篇葛洪释胎息之说因胎生息因息就胎下法也此吾所谓补气者也补益之道亦多矣起卧有四时之早晚行止有至和之常制调和筋脉有偃仰之方养正除邪有吐纳之术流行营卫有补㵼之法节宣劳逸有与夺之要忍怒以全阴抑喜以养阳以清虚去其狂虑以安闲养其眞性以气补气气自有余矣以神补神神无不足矣气盛而形延久矣神住而命悠久矣午之前可以錬干焉午之后可以錬坤焉其气由肾中而生自子时爲始午时爲终其气升而王矣錬干者何也静坐幽室闭目冥心升身勿动使气满于四大薰蒸其体荣卫通和积日气秀而卫清矣及夫肾气至心积气生液液由心中而生自午时爲始子时爲终其液降而盛矣錬坤者何也闭目冥心歛身正坐以左右手抱其腹降心火于丹田烹蒸气海积日气王而神清矣此补益于气者也冬避寒夏避暑寒避风暑避热动勿劳其支体闲勿怠其肌肤五日一浴十日一沐气王之时勿动血王之时勿息此补益于气者也故补益于形不若补益于精补益于精不若补益于气补益于气不若补益于神补益于神则形神水安近于仙矣此吾所以补益者也男之气八百一十丈九九八十一纯阳之数也女之血三石六斗六六三十六纯阴之数也气以九九而损血以六六而竭自然之理也又况败坏而不知修养乎一日之忌暮无大醉一岁之忌暮无远行终身之忌暮无然烛行房盖补损之大端也五味不可偏多也故酸则损脾甘则损肾咸则损心苦则损肺辛则损肝不可不戒也大药未就尚有饥渴一日三餐不可饱也朝不虚暮不实上也素无味淡无荤次也五藏积滞则用唿呵呬吹嘻嘘以治之然春不可唿也夏不可呬也冬不可呵也秋不可嘘也四时常嘻则三焦无不足矣八节不吹则肾府难以盛矣有余则引其子不足则杀其鬼何也肝本嘘也若引其子则用呵焉以㵼心之气心之气既行则肝气自传矣肝之气不足则杀其鬼者肺以金而克木也木妇而金夫夫者鬼也肝弱则肺有余用呬焉以㵼之可矣夫无过与不及则阴阳其自正乎此吾所以补损者也肾水也其中生气则爲火矣心火也其中生液则爲水矣冬至地中阳生及夏至而至于天积阳而生阴其阴感阴而阴得不耗焉故散爲雾凝爲露雾露者天之所出阴而爲眞水也夏至天中阴降及冬至而至于地积阴而生阳其阳感阳其阳得不耗焉故升爲云施爲雨云雨者地之所出阳而爲眞火也其犹人之受胎之初二气相合阳气一升心爲气馆焉其中暗藏眞水在于心矣阴气下降肾爲水府焉其中暗藏眞气在于肾矣不然安得肾气至心积气生液一阴生乎二阳心气至肾积液生气一阳生于二阴乎故人有三火八水焉水者以一气传一气积气生液而五藏各有液焉其名曰色水肾气之中藏眞一之水而爲阴虎其名曰眞水肘后飞金晶入于上宫自上而下与眞火相逢成乎既济其名曰神水有疾者闭口纳气一嚥复一嚥定中送至于病之所在其名曰法水丹成而浇濯则爲沐浴之法錬形而生眞气则爲还丹之法海蟾子曰两曜殿成七寳铸一渠流传八琼浆此玉液还丹也纯阳子曰水火都来相间作卦候飞成地天泰一升一沉阳錬阴阴尽方知此理深此水火既济也逍遥子曰法水能朝有祕关逍遥日夜遣循环此法水治病者也三火者何也膀胱者民火也肾者臣火也心者君火也无知者爲物所扰至于怒且忧者则爲无明之火矣若降而下焚丹田至诚守之一意不散其名曰烧丹其火升之上起复过于三关其名曰河车其升之前起上过于重楼其名曰錬形其前后俱起徧满四大其名曰焚身焚身者入于静室散发披衣闭目冥心正坐握固叩齿集神升身起火微以留息少入迟出默想如脐之下有火轮焉其大如斗须臾火起吾身爲之轮盖以罩其身于是阴邪不敢近矣行此者须嗜欲久絶丹元坚固而后可也此吾之眞水火者也纯阳子曰因看崔公入药镜令人心地转分明阳龙言向离中出阴虎还于坎上生二物会时爲道本五方行尽得丹名修眞上士如知此定跨赤龙归玉京药镜曰肾之中生气气之中暗藏眞一之水是爲阴虎生于坎者也心之中生液液之中暗藏正阳之气是爲阳龙生于离者也故龙者非肝也虎者非肺也然孰能达交会之时悟採取之法乎肾之气传于肝气肝气乃生矣于是肾之余阴以入于脾其气过脾则爲纯阳其气之中有眞一之水以至于心积气生液如悬珠垂露还于下田不复随溲水以传于膀胱夫能用火之候无差焉可以錬而爲一气气中生气以肾气合于心气是爲虎交于龙者也及夫下火加减有时抽添有数以心气合于肾气是爲龙交于虎者也若夫下关透矣起于尾闾左升者爲龙右起者爲虎其气从夹嵴双关至于分道领则阳龙之气入于内院阴虎之气入于天池左旋右盘三十有六数于是眞水下降如甘露之入心是爲龙交于上宫不必于心肾有上交下合之别也胎全而眞气生则防其太过必济之以水斯有玉液金液之还丹矣其久也行于经络而变阳酥焉凝于中府而积白雪焉防其太过必举之以火斯有錬质焚身矣还丹之时阴虎单行不必交于龙也焚身之时阳龙独举不必交于虎也三百日内丹成可与天地齐矣此吾所谓眞龙虎者也广成子曰天地升降之宜日月往来之数而爲内丹焉黄帝行之久而无功盖其根元不固矣乃于崆峒之山配合金石而爲外丹焉内丹者眞药也外丹者治疾而已内丹之始本乎二气交者也其凝结在于丹田变精爲汞汞变爲砂砂变爲丹于是眞气自生以气錬气气合神聚神聚而道成矣岂外丹之可比乎故吾之丹者龙交虎合结爲玄珠火候无差而成大药者也广成子以朱砂錬乎九转而爲神丹陈七子以七寳丹砂錬之九转而爲灵丹刘安以童便錬之七转而爲还丹此外丹也然必内事兼修内外俱成若夫独用外药则气弱神衰不能留天地之秀气返爲害矣此吾所谓眞丹药者也人之初也先生其肾次生其心肾者北方壬癸之水在五金而爲鈆者也心者南方丙丁之火在八石而爲砂者也于银之中以取鈆如肾气之中暗藏眞一之水者乎于砂之中以取汞如心气之中暗藏正阳之气者乎二者合则爲丹矣故肾中生气气中生水以肾水合于心肾之上使正阳之气凝结于黄庭是乃眞鈆也肾气合于心气积气生液结爲玄珠还于下丹田此汞也丹既就矣眞气升矣肾之气入于顶而眞水降焉一升一沉于十有二楼之前斯既济之道也既济一过而还于下丹田是乃眞汞也此吾所谓眞鈆汞者也肾水也水中生气其名曰眞火焉气之中暗藏眞一之水盖阴中有阳阳中有阴者也心火也火中生液其名曰眞水焉液之中暗藏正阳之气盖阳中有阴阴中有阳者也三花者三阳也肾气者阴中之阳也丹中眞气者眞阳中之阳也心液之气者阳中之阳也道之要其在乎阴尽而纯阳乎圣胎诀曰当降心火于下田外境不入狂虑泯絶一气聚于气海肾气不能上升则其息渐少矣纵出之亦悠然而减焉故胎息者自然也善乎达磨之言曰人之气日有走失莫若内观诸世界游于身之天宫超于清虚之妙境贵乎无漏而已故一念不生一意不动无毫发走失者是乃眞胎息也扁鹊论灵枢曰冬至之后鈆积之一分状如戏蘂以镇于丹田其法以鼻引清气闭口不出以定息二十有四数爲火一两四旬有五日其火进乎十有六两于是錬就阳胎焉夏至之后汞积之三分状如抱卵以镇于绛宫亦以鼻引清气闭口不出以定息二十有四数爲火一两四旬有五日其火进乎十有六两于是錬阴息焉投阴息于阳胎以生眞气眞气以生元神神形合而爲一则与天地齐年矣离而爲二则身外有身返乎三岛十洲之上矣葛洪论胎息曰不达胎息之妙纵能闭之少时随即出矣喘息不已非止不能留所闭之息而又元气虚损反爲所来阳气夺之若夫气急未急之前而升身焉可以停留少时矣勿使太急急则先以鼻引气续以新取之气挽出旧闭急者之余气焉故得夺住其气其能积之则形神爽清百疾去矣然曲留强住非出自然所以爲胎息之下者也彼有嚥气以救饥渴行气以壮饥肤收气以补下丹养气以返童颜运气以益血脉未若胎息之补气者也定乎百息关通而疾除矣定乎千息则气血不交而阴阳自合矣定乎万息则气住神藏道斯成矣此吾所谓眞阴阳者也昔有以冬至之后阳生及春分之后余寒入于肠胃成伤寒之疾则居静室盘膝正坐闭目冥心定息住气以左右手曡之兜其外肾倒身向前若跪礼二十三十过则汗出而寒散矣昔有下元冷虚而梦泄漏则于日落之后静坐幽室以手兜其外肾以手搓脐之下各八十有一左右挽手爲之者九过则丹元煖而眞气盈矣昔有幽居静坐絶念忘言下其心之火闭目存想如火轮焉炎炎积日则气海坚固而美颜色矣诸秽尽下而胜寒暑矣昔有过乎饮食注满于胸臆或寒热凝滞或痛结壅塞则静坐以鼻引其清气口闭不开多入少出以攻其病太紧则放焉三五过则疾除矣昔有以心之上爲阳而阴不能至以肾之下爲阴而阳不能及也故涌泉之上气升而不降血住而不升于是阴凝而阳散有足膝沉重之患则高举左右足使气倒行流于涌泉逆泝于丹阙则足轻而疾少矣昔有四支五藏凝滞壅塞则静坐澄心闭目絶念运心气以攻所病闭息少时其攻必胜矣此皆法也未若一阴一阳之道也知夫一日之间丑之末亥之初则爲阳合阴焉辰之末巳之初则爲阳交阳焉未之末申之初则爲阴合阳焉戌之末亥之初则爲阴交阴焉知此者道何远乎此吾所谓錬法入道者也形者气之舍也气者形之主也故錬形非眞气不可也彭眞人曰子之前錬干午之后錬坤自寅至于午乃升身静坐瞑目忘言鼻之息迟迟焉密想心宫如夫妇之仪久则长生矣元眞人曰自辰而起不语而以其舌搅于上腭下腭恶浊之津嚥之既已乃呵出心中所积喜怒哀乐之气于是眞气上升寄留于面目以手搓之至午未之间气盛神昏侧卧闭口而寐可以延年可以留形此知交合时候矣而未知採取之法者也夫自子至午者气生之时也可以用聚气还丹焉子之时肾气生卯之时肝气生至于午之时则肾气交乎心气积气生液还于丹田是爲玄珠长生之药也何以使不走失乎当夫辰巳之间静坐幽室神识内守满口含津勿嚥勿吐鼻之息少入迟出绵绵若存自然二气相交凝结如露百日药力全矣二百日圣胎坚矣三百日胎仙全而眞气生矣气中有气可以錬气而成神焉斯採气之法也自午而至乎子者气散之时也可以用收气錬丹焉二十四息爲火一两夏至之后以巽之卦天霐之运二十有五度行之錬眞汞爲阴胎矣冬至之后以干之卦灵符之运二千有五度行之錬眞鈆而爲阳息矣阳息投于阴胎于是变金丹者也广成子教黄帝曰自辰至于暮静坐忘念神识内守一意不散降心之火于丹田存脐之下如净瓶焉其中有珠状如弹丸用炎炎之火昼夜鍜之至于胎成息住自然不饥不渴无寒无暑可以留形长生斯进火得时而已非聚气之法也戌之末亥之初气随眞液还丹之际阴交于阴其气欲散当居静室其息不必闭焉少入迟出可矣心之火下降于丹田吾则肾气升而不停心火降而不住则轻胁其腹于是丹田自热可以錬日之中所得之药始之百日用干之卦次之百日自兊而至于干次之百日自坤而至于干干坤相见火候无差加减抽添皆合其冝须肘之后飞金晶焉故古先上圣于离採药于干进火三百日而内丹成矣此吾所谓錬形化气者也以气錬其形则其形化气而体骨轻徤入水不溺入火不热矣故以神錬气錬气成神不在乎阳交阴会而在乎抽鈆添汞消二八之阴换骨錬形长九三之阳者也故三百日胎仙全而眞气生不可再採药矣惟肘后飞金晶自肾之后尾闾升之至于夹嵴自夹嵴双关升之至于上宫不止于肾气补脑盖午后降眞火以錬丹致阴尽阳纯者也如是于子之时肾气方生正坐于静室清心闭目而歛身则肾之气自聚矣微升其身偃胸直腰先至于夹嵴次至于上宫自子而至于辰巳定乎百息一撞三关复积心之眞火鍜錬于下元之内丹于是阴固而阳凝矣气中有气前升入于顶后起入于脑前后俱起升身勿动以焚其身而逐阴鬼焉故一烧而增一气十烧而增一神百烧而延万年千烧而出尘世矣古先上圣恐火之太过则有浇灌之法始之採药者玉液还丹者也次之肘后金晶入脑自上田入于下田者双收二夹虚嚥纳气金液还丹者也丹既就而眞气生则以眞气錬其五藏之气惟一小运应日闭息錬气甲乙则錬肝丙丁则錬心戊己则錬脾庚辛则錬肺壬癸则錬肾十日一錬徧于五藏二百有五十日各錬二十有五数则眞气自聚矣于是开河车以五彩之物笙簧车旗各分其方上朝于帝阙入于天宫或邪魔爲梗焉披衣静室闭目冥心升身正坐则三昧之眞火自起而魔散其形常若腾飞可以用调神出殻之法焉此吾所谓錬气成神者也气满功盈五气朝于元三花聚于顶血凝气聚万神朝眞在于上宫其所见富贵华盛犹吾身尔夫能超脱内院因循不出是爲困于昏衢者也出殻之法吾得三焉海蟾子曰阳神欲出方在上宫而静室孤坐如鹤出天门龙升旧穴勐撞天门而去正阳子曰静坐内观如登七级寳台自下而上其级尽闭目下跳如梦中方寐身外有身勿得远游亟还其躯入而不出与天地齐矣出而不入与俗同矣纯阳子曰如正阳子之法内观紫河之车般神入于天宫留恋而不能超出故起眞火于其中而化火龙跃出于昏衢乃弃殻之妙者也定之中岀其阴神而不能返其名曰尸解非道也此吾所谓錬神合道者也功成神迁已弃其殻尚须积行于世俟其行满功成然后受紫诏天书而居洞天此吾所谓錬道入圣者也道枢卷之三十八道枢正统道藏三家本四十二卷太玄部道枢卷之三十九美六至游子曾慥集传道上篇吕子学道更七十余师而后遇子钟离子常问于子钟离子曰人之生也奚得安而不病壮而不老生而不死乎子钟离子曰二气合而爲人方其胞胎乎太初之后而有太质阴承阳以生气从胎以化三十旬而其形具灵光入焉始出于胎矣自太素之后乃有升降黄芽长焉五百旬其气足矣数盈于八十有一方年十有五也阴之中其阳半焉譬夫初日之光昧者不知自爱丧其元阳以至殒落其犹日之昃欤夫欲如子之言其亦人中取仙仙中取天乎吕子曰仙一也何云取天乎子钟离子曰纯乎阴者之谓鬼纯乎阳者之谓仙阴阳杂焉之谓人惟人也可以鬼可以仙仙非一也其等有五其法有三五等一曰鬼之仙二曰人之仙三曰地之仙四曰神之仙五曰天之仙三法一曰小乗二曰中乗三曰大乗吕子曰鬼之仙何谓也致之有道乎子钟离子曰不达大道而求速成形如藁木心如死灰神识内守一气不散定中以出阴神斯鬼之清灵者也超乎阴中而神像不明无所归止惟投于人之胎而就舍焉吕子曰人之仙何谓也致之有道乎子钟离子曰于道有法或得其一絶五味者不知有二气忘七情者不知有十戒嗽嚥者鄙吐纳採补者诮清静即物以夺天地之气者不知辟谷存想以取日月之精者不知按硚固息者不知自然笃志爲之四时之序不能变也五行之气失其交合也虽曰固形质远八邪第得以賖死尔吕子曰地之仙何谓也致之有道乎子钟离子曰法天地升降之理取日月生成之数身之中用年焉年之中用月焉月之中用日焉日之中用时焉时之中用刻焉于是辨龙虎达坎离知水源之清浊分气候之早晏收眞一而察二仪列三才而别四象审六运而定六气聚七寳而序八卦行九州而反五行气传乎子母液行乎夫妇反复以焚三田而爲丹田镇下田可以錬形而长生尔吕子曰神之仙何谓也致之有道乎子钟离子曰吾所谓地之仙者诚能用其功不已焉使三关百节属属相连抽增乎鈆汞则金晶錬于九天玉液还丹至矣于以錬形成气则五气朝元三阳萃于元宫阴尽而纯乎阳矣吕子曰天之仙何谓也致之有道乎子钟离子曰行于道有功矣施于人有行矣于是返乎洞天进乎三官于天地又有大功矣于古今又有大行矣历洞天者三十有六跻阳天者八十有一然后升而登乎三清焉吕子于是竦然而请曰鬼之仙不可求也天之仙不敢冀也外是二者其道可得闻乎子钟离子曰人之仙其等有三太上引年益寿其次安而引年其下安而无疾皆小乗也地之仙其等有三太上极阳轻身腾举自如其次錬形久视至于千岁其下引年益寿皆中乗也神之仙其等有三太上超凡入圣而归三岛其次錬神合道出入自然其下錬形成气亘古长存皆大乗也吕子曰稽诸古今养命之士多求而不获何也子钟离子曰法不契于道尔多闻强识自出于旁门小法仙乎仙乎岂多闻强识云乎哉吕子曰敢问大道之眞子钟离子曰是无形也无名也莫可知也莫可行也吕子曰士始学道次有道次闻道终于道成而曰不可知不可行得无隐乎尔子钟离子曰吾非有隐也士闻大道而无信心有信心而无苦志是以难知难行也夫旁门小法其别三十曰斋戒曰辟谷曰錬气曰嗽嚥曰絶内曰断味曰禅定曰玄默曰存想曰採阴曰服气曰持净曰息心曰去累曰开顶曰缩龟曰絶迹曰洛诵曰烧錬曰固息曰按硚曰吐纳曰採补曰博施曰解祠曰赈乏曰栖山曰适性曰不动曰受持夫如是者伐疾可也养性可也以津爲药何以造化以气爲丹何以渟峙肝爲龙肺爲虎何以交合坎爲鈆离爲汞何以抽增而乃四时溉之以求黄芽之长是不知五行之根蒂三才之造化去大道远矣吕子曰大道如何子钟离子曰眞源判矣大朴散矣道生于一一生二二生三一者体也二者用也三者造化也孰爲体用阴阳是也孰爲造化交合是也道生二气二气生三才三才生五行五行生万物人者万物之灵能尽性而齐天地者也吕子曰此何道欤子钟离子曰大道判而有形形而后有数天得干道以一爲体所用者阳也地得坤道以二爲体所用者阴也阳主乎升阴主乎降且互交焉何也天积气也地积水也天以干索于坤一索而爲长男曰震再索而爲中男曰坎三索而爲少男曰艮此天交于地而生三阳者也地以坤索于干一索而爲长女曰巽再索而爲中女曰离三索而爲少女曰兊此地交于天而生三阴者也于是三阳交于三阴而万物生三阴交于三阳而万物成故干坤相索而生六气焉六气交合而分五行焉五行交合而生成万物焉方其干道下行三索既终其阳复升阳中藏阴上还于天坤道上行三索既终其阴复降阴中藏阳下还于地阳中之藏阴也其阴不消是谓眞阴其至于天因阳而生焉所以阴自天降故曰阴中能无阳乎阴中之藏阳也其阳不灭是谓眞阳其至于地因阴而发焉所以阳自地升故曰阳中能无阴乎阴阳也周而复始亘古长存者其交合不失于道也吕子曰以眞气投于眞水心之火与肾之水相交而在人者何如哉子钟离子曰父与母会时阳先进阴后生胞胎成焉犹干坤之三索也故吾眞气阳也藏于水而主升眞水阴也藏于气而主降阳随水下行是干索于坤自上而下者也上而震爲肝中而坎爲肾下而艮爲膀胱阴随气上行是坤索于干自下而上者也下而巽爲胆中而离爲心上而兊爲肺元阳在于肾而生眞气者也眞气朝于心肺生眞液者也上下往复而不亏焉可以修龄矣若夫时候无忒抽增有度可以长生矣行之不倦则其气盛其魂无阴其阳壮其魄有气升降如天地盛衰如日月可以入圣矣吕子曰日月躔度交合于人者可得闻乎子钟离子曰玄黄之萌天地其如卵焉六合处中其如鞠焉日月运行于天之上地之下其如轮焉日月者阴阳之精也默纪天地交合之度者欤夫日者賔出于东饯纳于西而昼夜分焉冬而南至夏而北至而寒暑定焉月者载魄于西受魂于东光照于夕魂藏于旦其始也魄生魂状如弓焉夕之初其光烛于西其次也魂加半焉是谓上弦夕之初其光烛于南其次也魂盈矣与日相望夕之初其光烛于东其次也魂生魄状如阙镜焉旦之初其魂藏于西其次也魄加半焉是谓下弦旦之初其魂藏于南其次也魄盈矣与日相背旦之初其魂藏于东于是魂生魄魄生魂进退有时合于干坤之期与数焉夫日之南至也日出于辰之端纳于申之杪各五十分焉过于此则其出也其纳也自南而北及乎北至也日出于寅之杪纳于戌之端各五十分焉过于此则其出也其纳也自北而南又复乎南至矣夏之日冬之夕也冬之夕夏之日也南至之月其出自北而南比乎夏之日也北至之月其出自南而北比乎冬之夕也此其往来爲寒暑之序者欤吕子曰寓于天者巖知之矣寓于人者未之知也子钟离子曰天地之机在乎阴阳之升降窃比我于日月焉则月受日之魂以阳变阴阴尽阳纯如日之辉吾气也能錬而成神是亦返乎纯阳者也吕子曰天地阴阳升降之理日月精华交合之度二者何先子钟离子曰明乎阴阳之升降使水火合于一焉以镇丹田可以齐天地矣其欲轻举欤则法日月之交会以阳錬阴使阴不生焉以气养神使神不散焉然后五气朝元三花聚顶矣是盖有时焉阴阳之升降岁以交合者也日月之往来月一交合者也人之气液昼夜一交合者也于是时又有四等焉百岁者人之常也自一而至三十者少壮之时也六十者长大之时也九十者老耄之时也百而至于百有二十者衰落之时也是谓身中之时焉十有二辰者一日也五日者一候也三候者一气也三气者一节也二节者一时也时属于春阴之中其阳半焉其气变寒爲温时属于夏阳之中有阳焉其气变温爲热时属于秋阳之中其阴半焉其气变热爲凉时属于冬阴之中有阴焉其气变凉爲寒是谓年中之时焉月有三旬其辰三百有六十其刻三千其分十有八万自朔旦至于上弦阴之中其阳半焉自上弦至于既望阳之中有阳焉自既望至于下弦阳之中其阴半焉自下弦于于晦阴之中有阴焉是谓月中之时焉六十分者一刻也八刻有二十分者一时也时之半是爲一卦言其卦以定八方焉论其正以分四位焉自子而至于卯阴之中其阳半以太阴起少阳焉自卯而至于午阳之中有阳纯以少阳而起太阳焉自午而至于酉阳之中其阴半以太阳而起少阴焉自酉而至于子阴之中有阴纯以少阴而起太阴焉是谓日中之时焉嗟夫难得而易失者身中之时也其去疾其来徐者年中之月也迅如电光石火者日中之辰也夫吾年之壮也根元固而易爲功千日可以大成矣年之中也先圆补之而后至焉及其耄也救护之辅益之积小成以至中成积中成以至还童而止尔夫天地相去八万四千里日南至之后地中之阳升焉凡一气旬有五日上进于七千里其旬十有八其升者至于天太极而阴生矣日北至之后天中之阴降焉凡一气旬有五日下进于七千里其旬十有八其降者至于地太极而阳生矣盖如循环焉日月之围各八百有四十里既旦之后六之中起九焉一之日其时十有二魄中之魂进于七千里旬有五日则其时一百有八十魄中之魂进乎八百有四十里既望之后九之中超六焉一之中其时十有二魂中之魄进于七十里旬有五日则其时一百有八十魂中之魄进于八百有四十里亦如循环焉人之心也肾也其相去八寸有四分阴阳升降与天地同气液相生与日月同然天地也日月也年之后有年焉月之后有月焉人也不究交合之时损不知补益不知收阴交而不知养阳阳交而不知錬阴月无损益日无行持而吾之年之月则有限焉吕子竦然曰巖愿闻修錬之法行持之时子钟离子曰五藏之气月有盛衰焉日有进退焉时有交合焉运行五度气传六候精錬而后眞气生气錬而后阳神合神錬而后大道契矣吕子曰五藏之气五行之位其生成有道乎交合有时乎採取有法乎子钟离子曰天地分而五帝列焉东曰青帝其行春令起阳于阴中而万物生焉南曰赤帝其行夏令升阳于阳中而万物长焉西曰白帝其行秋令起阴于阳中而万物成焉北曰黑帝其行冬令进阴于阴中而万物殒焉四时各旬有八日中央黄帝主之春以助乎发生夏以接乎长育秋以资乎结立冬以制乎严凛五帝分治各七旬有二日于是三百有六十日而岁功毕矣青帝之子甲乙其位在东其德在木赤帝之子丙丁其位在南其德在火黄帝之子戊己其位在中央其德在土白帝之子庚辛其位在西其德在金黑帝之子壬癸其位在北其德在水及其交也见于时而爲象者木青龙也火朱雀也土勾陈也金白虎也水玄武也见于时而生物者乙合于庚春有榆焉其色青而白不失乎金木者也辛合于丙秋有枣焉其色白而赤不失乎金火者也己合于甲夏之杪秋之端有瓜焉其色青而黄不失乎土木者也丁合于壬夏有椹焉其色赤而黑不失乎水火者也癸合于戊冬有橘焉其色黑而黄不失乎水土者也以类推之可胜既欤吕子曰在于时者知之矣在于人者未之知也子钟离子曰人也圆颅方趾天地之象具焉阴升阳降天地之机藏焉肾水也心火也肝木也肺金也脾土也有生成之道焉生者谓之母受生者谓之子于是复有刚克之道焉克者谓之夫受克者谓之妇其气之生也孰自哉肾生肝肝生心心生脾脾生肺肺生肾也其气之克也孰自哉肾克心心克肺肺克肝肝克脾脾克肾也故曰肾者心之夫肝之母脾之妇肺之子也肝者脾之夫心之母肺之妇肾之子也心者肺之夫脾之母肾之妇肝之子也肺者肝之夫肾之母心之妇脾之子也脾者肾之夫肺之母肝之妇心之子也心见乎内爲脉见乎外爲色口舌者其门户欤受肾之制伏而役用于肺夫妇然也得肝则盛见脾则衰子母然也肾见乎内爲骨见乎外爲发耳者其门户欤受脾之制伏而役用于心夫妇然也得肺则盛见肝则衰子母然也肝见乎内爲筋见乎外爲爪目者其门户欤受肺之制伏而役用于脾夫妇然也得肾则盛见心则衰子母然也肺见乎内爲肤见乎外爲毛鼻者其门户欤受心之制伏而役用于肝夫妇然也得脾则盛见肾则衰子母然也脾见乎内爲藏见乎外爲肉唇齿者其门户欤唿吸以定往来受肝之制伏而役用于肾夫妇然也得心则盛见肺则衰子母然也吕子曰心火也何以得下行欤肾水也何以得上升欤脾土也土在中而承火则盛安得不克于水欤肺金也金在上而下接火则损安得有生于水欤生者远克者近爲之奈何子钟离子曰五行之归于源也以气引元阳而升举焉于是乎生眞水矣眞水造化而后生眞气眞气造化而后生阳神始于五行定位有一夫一妇焉肾水也其中有金吾之起功当识焉水恶土者也吾之採药须土归水焉龙者肝之象也虎者肺之神也阳龙出于离阴虎生于坎五行之位颠倒则阴阳之气传子母矣时自子而至于午者阳中生阳五行颠倒则液行乎夫妇矣自午而至于子者阴中錬阳阳不得阴不成其极也无阴斯不死矣阴不得阳不生其极也阴絶斯寿矣吕子曰五行者何以本乎阴阳之气欤子钟离子曰人之始造形也于是肾生脾脾生肝肝生肺肺生心心生小肠小肠生大肠大肠生胆胆生胃胃生膀胱此阴之精血也元阳之始萌则在二肾肾水也其中有火升而斯爲气以朝于心心阳也以阳合阳故太极生阴焉由是积气生液液自心降而还于肾肝者心之母肾之子也传导肾之气而至于心肺者心之妇肾之母传导心之液而至于肾气也液也其升降如天地阴阳焉肝也肺也其传导如日月往复焉五行者名之数也论其交合生成惟元阳一气爲之本欤气生液液生气于是知肾爲气之根心爲液之源也灵根既固则恍惚之中其气生眞水矣心源既清则杳冥之中其液生眞火矣火中识龙水中识虎二者交而黄芽茂矣道枢卷之三十九道枢正统道藏三家本四十二卷太玄部道枢卷之四十美七至游子曾慥集传道中篇吕子曰黄芽何谓也子钟离子曰龙虎是也龙非肝也离宫眞水者也虎非肺也坎位眞火者也吕子曰水火何谓也子钟离子曰吾身之水十有八吾身之火有三三者以元阳爲本者也于是乎生眞气眞气者聚则安弱则疾散则死吕子曰蕞尔元阳而举三火三火起于羣水衆阴之域其散易其炽难奈何子钟离子曰心者血之海肾者气之海泥丸者髓之海胃者水谷之海此吾之四海也五藏各有其液其位五方此吾之五湖也小肠其长二丈有四尺上下九曲此吾之九江也大肠其下则吾之元潭也顶曰上岛心曰中岛肾曰下岛三岛者吾之阆苑也黄庭之下有华池焉丹阙之前有瑶池焉接玉京者有崑池焉冲内院者有天池焉心肺之间有凤池焉唇齿之内有玉池焉神泉生于气中金波降于天上赤龙所止于是有琼液玉泉焉凡胎既变于是有白雪阳酥焉吾尝溉灌以沃其炎盖亦有时矣太上曰玉液其次曰金液皆可以还丹者也抽之增之以应沐浴盖亦有度矣太上曰中田其次曰下田皆可以錬形者也玉蘂金葩其变白黄醍醐甘露其錬芬烈此水之効也民火升而助乎肾之气以生眞水臣火升而交于心之液以生眞气小用焉魔可降疾可已矣大用焉质可錬丹可成矣用周天以焚其身勒阳关以还其元别九州之势以养阳神燎三彭之累以除阴鬼上行以通三关下运以消七魄炼形成气则賔天矣炼气成神则而蜕矣此火之効也吕子曰夫少胜多弱致强有方乎子钟离子曰二八之阴消九三之阳是而后金丹成矣七返九还而后胎仙化矣眞气在于心心者液之源也元阳在乎肾肾者气之渊也膀胱者民火也津液之府也肾不止于民火不能爲用矣何也心肾相去八寸有四分天地之位也气液太极相生者阴阳之交也一日十有二时者一岁之数也心之液非自生也因肺之液降于心其液行焉自上而下归于下田命之曰妇还夫宫肾之气非自生也因膀胱之气升而肾之气行自下而上以朝中元命之曰夫还妇室肝之气导行肾之气自下而上以至心者火也二气相交薰蒸于肺肺之液下降自心而来故曰心生液夫生于心而不散是谓之眞水肺之液传送心之液自上而下以至于肾者水也二水相交浸润于膀胱其气上升自肾而起故曰肾生气气生于肾而不消是谓之眞火眞火出乎水恍恍惚惚其中有物视之不可见取之不可得也眞水出于火杳杳冥冥其中有精见之不能留留之不能止也火中之物龙也水中之精虎也是之谓大药者耶吕子曰心之火生液故龙隐于水而不在于肝其出于离肾之水生气故虎藏于火而不在于肺其生于坎何也子钟离子曰龙阳物也在物爲木在人爲肝虎阴物也在物爲金在人爲肺肝阳也而在阴位所以肾之气传肝之气以水生木者也肾之气足而肝之气生其气既生以絶肾之余阴而纯阳之气上升矣肺阴也而在阳位所以心之液传肺之液以火克金者也心之液而脾之液生其液既生以絶心之余阳而纯阴之液下降矣夫以肝爲阳能絶肾之余阴是知气过于肝斯爲纯阳其中藏乎眞一之水而无形名曰阳龙焉夫以肺爲阴能絶心之余阳是知液至于肺斯爲纯阴其中负正阳之气而不见名曰阴虎焉气升液降何以交乎眞一之水见液斯合矣正阳之气见气斯聚矣方以类物以群者乎夫传行之时以法制之使肾之气不逸而于其气中收眞一之水心之液不散而于其液中取正阳之气二者相逢日得如黍米焉百日而药力全矣二百日而圣胎坚矣三百日而胎仙圆矣吕子曰气之生也其液亦降矣吾眞一之水得不随而下传五藏乎液之生也其气亦升矣吾正阳之气得不随而出重楼乎眞水随液下行则虎不能交龙矣眞阳随气上升则龙不能交虎矣如是又安得黄芽欤子钟离子曰肾之气其生也如太阳之出海雾露不能蔽其光气壮则眞一之水自成矣心之液其生也如严天之杀物嘘唿不能散其寒液成则正阳之气自盛矣而强弱未可必也吕子曰气液之生各有时矣夫所谓气盛则水盛液盛则气盛夫何盛衰未之保耶子钟离子曰肾之气易散而眞虎难得者也心之液难聚而眞龙易失者也吕子曰愿先生究言之使学者知大药之方焉子钟离子曰疾有三夫飡衞失其冝起居违其时则趍于患其名曰时疾不持其精不頥其神而冒于情欲则速于老其名曰年疾荣泣衞除不能自还则委于死其名曰身疾夫时之疾世皆知疗之矣顾莫知止老而却死者也夫洗肠补肉换顶续支古之善医者然也孰识返童驻形亦有方乎一曰内丹二曰外丹吾闻昔者高上元君传外丹之经盖言天地升降之理日月往复之宜广成子得之以教黄帝黄帝久而不能成焉广成子曰夫心肾之间有眞气眞水焉气也水也其中有眞阴眞阳焉合而爲之可比金石矣于是錬于崆峒之山选于八石而用砂砂之中取汞焉选于五金而用鈆鈆之中取白金焉汞阳龙也白金阴虎也以其心之火其赫如砂肾之水其玄如鈆年之火随时以合干坤之策月之火损益以顺文武之宜其炉三成其成高九寸外方内圆取八方之气应四时之候斯金鼎也其藏鈆汞如肺焉其和硫黄如脾焉三年小成可以去疾六年中成可以延年九年大成可以浩劫长存矣虽然历古以来其成者盖罕焉此无他或不辨金石之材或不通火候或外行不备则又安得而饵诸吕子曰外丹不足以入圣敢问内丹何如子钟离子曰外丹岂可浅哉夫肾者气之根根不深则叶不茂矣心者液之源源不清则流不长矣老而学道其必资乎五金八石以助气錬形而后可也夫欲恃之以賔天则亦陋矣子欲知内丹乎其本出乎心肾者也其材则龙虎而已尔故龙虎交而变黄芽矣黄芽就而分鈆汞矣吕子曰鈆汞外丹也而此亦云者何也子钟离子曰抱天一之寳而爲五金之首者鈆也白金之母也感太阳之气而爲衆石之首者砂也汞其子也鈆中之白金难取者也砂中之汞易失者也合斯爲至寳矣此特言其外者也试言其内则吾始胎也寓质于纯阴之宫阴阳未判其神藏于中焉三百日而胎具矣五千日而气充矣吾尝察于五行则其始胎也精与血而已其先已有水矣察于五藏其精其血以之爲形其先已有肾矣肾水之中伏藏乎受胎之初交合之眞气隐于肾此吾之内铅也肾之中生气气中有眞一之水其名曰虎吾内鈆之白金也肾之气传于肝之气肝之气传于心之气心之气太极而生液液中有正阳之气此吾之内汞也心之液吾之内砂也气中眞液之水与液中正阳之气合焉积而爲胎传于黄庭进火不差则胎仙化矣吕子曰然则内鈆何以取白金乎内砂何以取汞乎汞作砂白金作寳可得闻乎子钟离子曰内鈆也者阴阳之眞气纯粹不杂者也形既成矣其气藏乎其肾之左右相对同升于气是爲元阳之气气中有水是爲眞一之水水随气升气止则水止矣气散则水散矣二者合焉是爲龙虎交而变黄芽以成大药矣故眞一之水内畜正阳之气其犹胎哉其始即阴留阳其次用阳錬阴于是气爲精精爲汞汞爲珠珠爲砂砂爲金丹而眞气自生錬之斯成神其化火龙出大昏之衢骖玄鹤以入蓬莱之都矣吕子曰以形交形形合生形以气合气气合生气其数不踰乎三十旬此人所以受用也而男女别焉吾丹其何似耶子钟离子曰父精先进母血后行血包于精而爲女女者内阳外阴血在外也母血先进父精后行精包于血而爲男男者内阴外阳精在外也所谓血者生于心而无正阳之气所谓精者生于肾而有正阳之气焉汞之本也合眞一之水入于黄庭汞以鈆之汤烹焉鈆以汞之火錬焉鈆而不汞不能发眞一之水汞而不鈆不能变纯阳之气吕子曰汞正阳也即眞一之水爲之胎至于黄庭则龙虎已交合而阴阳两止矣以鈆烹之得无阴极而损其阳乎何以云气中生气成大药耶子钟离子曰肾之气投于心之气气极而生液其中有正阳之气配合眞一之水焉是名龙虎交合者也日之所得其巨如黍置于黄庭是名金丹大药者也黄庭者何也胃之下膀胱之上心之北肾之南肝之西肺之东上清下浊其外应四色其量容二升其路通八水既置药于中而火不进焉则散而不能止矣火进焉而药不之採则阴中之阳不能止而特发举肾之气以炎乎下元而已尔故药之採也有时火之进也有数先于鈆中假气以进火使大药坚固以镇乎下田斯名採补者也夫能抽其鈆增其汞则肘后飞金晶矣鈆抽矣而汞不增徒还精以补泥丸而已尔眞气不能生而阳神不能成也汞增矣而鈆不抽徒以錬汞而补丹田益寿可也然砂不能变而金丹不能成矣吕子曰赖气中之水以採药假鈆中之气以进火是已其所以抽之增之何理欤子钟离子曰金石者外药也无其情者也气液者内药也有其情者也无其情者犹能施于物而成寳寓于人而益寿况有其情者乎积日引月知交合之时则气中有气炼气成神矣大之天地明之日月外之金石内之气液既抽矣当知所以增焉既增矣当知所以抽焉兹造化之本也夫冬至也阳升于地地抽其阴太阴抽而爲厥阴少阳增而爲阳明厥阴抽而爲少阴阳明增而爲太阳不然则无寒以变温温所以变热者矣夏至也阴降于天天抽其阳太阳抽而爲阳明少阴增而爲厥阴阳明抽而爲少阳厥阴增而爲太阴不然则无热以变凉凉所以变寒者矣此天地六气者升降之抽增之之验也若夫月变日魂日变月魄前旬有五日月抽其魄日增其魂于是精华满而照下土矣不然则无载生以变上弦上弦以变既望者也若夫月还阴魄日收阳精后旬有五日日抽其魂月增其魄光炎谢而阴魄盈矣不然则无既望以变下弦下弦以变晦朔者也此日月往复九六之变抽之增之之验也夫人之鈆者乃自天地之先焉因太始而后有太质万物之母也太质而生太素斯其体者欤于是乎爲水中之金斯其用者欤故曰火中之水五行之祖大道之本也汞之增则鈆斯抽矣非内外也由下田而入上田者也斯肘后飞金晶者欤起河车而走龙虎者欤还精以补泥丸者欤鈆也既复抽焉汞也则自中降焉由中田而归下田者也始交龙虎而合以变黄芽五行之颠倒者也次抽其鈆而增其汞以养胎仙三田之反覆者也不如是龙虎不合而胎仙不化矣吕子曰眞鈆眞汞所以抽焉所以增焉愿闻其详子钟离子曰汞必用鈆而不可用鈆故当抽之而入于上宫焉元气不传还精归于泥丸日所得之汞阴既尽而阳纯矣则其变也精爲砂砂爲金是曰眞鈆眞鈆者吾之眞气合而得之者也金晶下入丹田升以錬其形其骨金色矣及乎眞鈆升于内府其体白矣故曰自下而上自上而下还丹錬形皆金精往复之功也自前而后自后而前焚身合气皆眞气造化之功也不抽焉不增焉能至是乎吕子曰上而上下而下后而后前而前其度何如子钟离子曰时可升也不可降也时可抽也不可增也上下往来而不忒河车之力也吕子曰河车何谓也子钟离子曰人之身其阳少其阴多是以水之居其中者爲衆矣故吾之车行于水者也车何载欤负吾之元阳之气而转焉者也其行也或上或下或后或前驾驭乎八琼驱驰乎四海升天也则上而入崑崙矣既济也则下而奔凤阙矣运乎元阳直入于离宫载乎眞气曲归于寿府往来九州巡行三田而不息焉龙虎既交则黄婆御焉入于黄庭汞鈆既分则金男徒焉入于金阙玉泉金液皆载而往集焉故五行赖之以生成二气赖之以交会顺时而下功皆此车之用也夫养阳錬阴立事无忒者谁能之乎干坤未纯往来其阴阳者谁能之乎宇宙未周交通其气血者谁能之乎自外而内以旋转天地纯粹之气接引吾之元阳者孰能之乎自凡而圣以旋转阴阳眞正之气錬补吾之元神者孰能之乎皆是车之运也吕子曰是车也奚爲之欤其运用也亦有方欤子钟离子曰河车者起于北方正水之中肾之眞气之所生正气者也方其干再索于坤而生坎坎者水也阴之精也阳既索于阴矣则阳返负阴而还位所过者艮也震也巽也以阳索阴因阴而取阴焉运而入于离承阳而生斯其载阴而入乎阳者也坤再索于干而生离离者火也阳之精也阴既索于阳矣则阴返抱阳而还位所过者坤也兊也干也以阴索阳因阳而取阳焉运而入于坎承阴而生斯其运阳而入乎阴者也及採药于九宫之上既得之矣于是下入黄庭抽鈆于曲江之下载之而上焉升于内院夫金玉之液本乎还丹者也载之运之可以錬形使水上行焉君民之火本乎錬形者也载之运之可以成丹使火下进焉斯则五气朝于元三花萃于顶欤载之运之其亦有时焉有数焉神聚则魔至矣载眞火以焚其躯则三彭亡焉药就则海枯矣运霞浆而沐浴则八水波焉吕子曰巖今也游其涯而未涉其源愿申论之子钟离子曰五行颠倒龙虎交而变黄芽者此小河车也三田返复肘后飞金晶还精入泥丸抽鈆增汞而成大药者此大河车也龙虎交而变黄芽矣鈆汞交而成大药矣眞气生而五气朝中元矣元阳神全而三神超内院矣紫金丹成如玄鹤飞矣白玉汞就如火龙起矣或出或入而自如或往或来而无阂者此紫河车也是车也有三成之等三成之后又有三焉火之聚也心行之意使之用以已疾其名曰使者车其既济也自上而下阴阳正合水火共处静而闻雷霆之声其名曰雷车至夫心役于境性牵于情眞阳之气感物而散自内而外且不息焉久而趍于衰八邪五疫于是运而入于气府元阳不能御矣故老而疾疾而死其名曰破车吕子曰紫河车者何自而行焉子钟离子曰始之以配合阴阳次之以聚散水火然后採药进火增汞抽鈆则小河车固当行矣金晶入于顶黄庭之药既成矣于是一撞三关直超内院后超前收上补下錬则大河车固当行矣金玉之液所谓还丹錬形者也錬形而后錬气錬气而后錬神錬神合道乃臻于成此紫河车也吕子曰錬形成气鋉气成神錬神合道巖未敢问也敢问何谓还丹者欤子钟离子曰丹者非色也非味也其丹田者耶其别有三上曰神舍中曰气府下曰精穴精中生气于是气在乎中丹矣气中生神于是神在乎上丹矣眞水眞气合而成精于是精在乎下丹矣二者孰无之哉惟其气生于肾而未朝于中元神藏于心而未超于上院故精华不能返合则三丹何所用之吕子曰玄中有玄孰不有命欤命中无精非我之气也其本于始胎之元气乎无精则无气非我之神也其本于始胎之元神乎故精也气也神也三田之寳也夫欲常止于三宫亦必有道欤子钟离子曰气生肾之中其中有眞一之水使水还于下丹则精养灵根气自生矣液生心之中其中有正阳之气使气还于中丹则气养灵源神自生矣集灵爲神合神入道以还上丹而后仙矣吕子曰还者既往而有所归者也其理渊微巖未究焉子钟离子曰子知还丹者乎有小者有大者有七返者有九转者有金液者有玉液者有以下丹还上丹者有以上丹还中丹者有以中丹还下丹者有以阳还阴者有以阴还阳者非徒列其名而已其亦时不同而功各异也所云小者自乎上元者也下元者五藏之主三田之本欤水生木木生火火生土土生金金生水顺其时焉当生而引未生如子母相爱也火克金金克木木克土土克水水克火顺其度焉当克而补未克如夫妇相合也气液转行周而复始自子而至于午阴阳生者也自卯而至于酉阴阳停者也一昼一夜复还下丹修眞者于其中採药进火而下丹成矣所云大者龙虎交而变黄芽抽鈆增汞而成大药金晶起于玄武之宫眞气升于玉京之下河车奔于岭玉液灌于衢自下田入上田自上田复下田后起前来循环满焉修眞者于其中起龙虎飞金晶养胎仙而下丹成矣所云七返者心之阳还于心者也肺之阳自心而生而复还于心皆不离乎中丹者也夫九转者何也五行生成之数五十有五天一地二天三地四天五地六天七地八天九地十故一三五七九阳也其数二十有五二四六八十阴也其数三十而人之身盖具足焉自肾爲之始水一火二木三金四土五此五行生之数三阳而二阴也又自肾爲之始水六火七木八金九土十此五行成之数三阴而二阳也故水爲肾得一与六者也火爲心得二与七者也木爲肝得三与八者也金爲肺得四与九者也土爲脾得五与十者也斯五者各有阴阳焉阴者极于八盛于二是以气至于肝而肾之余阴絶矣气至于心太极生阴盖以二在心八在肝也阳者尽于九盛于一是以液至于肺而心之余阳絶矣液至于肾太极生阳盖以一在肾九在肺也吾交龙虎而合焉採心之正阳之气此心之七也七返中元而入于下田以养胎仙复还于心此其七返者也二八之阴何以消乎眞气生而心无阴以絶乎二也大药成而肝无阴以絶乎八也肝以纯阳助于心则肝三之气盛矣七既还于心以絶肺之液肺之九转而助于心则九三之阳长矣此其九转者也吕子曰金液玉液交于三宫阴阳往复者何也子钟离子曰古先至人以谓肺之液入于下田谓之金液心之液入于中田谓之玉液非不善矣而于玄机未之尽也夫肺生肾以金生水者也肾克心以水克火者也金入于水水入于火皆何得谓之还丹哉金液者肺之液也其爲胞胎其合龙虎传送至于黄庭大药将成抽之肘后飞起其液以入上宫下还中丹复自中丹而还下田者也玉液者肾之液也其随元气上升而朝于心积之爲金水举之盈玉池散而爲琼华炼而爲白雪纳之自中田入下田有药则能沐浴胎仙焉昇之自中田入四支錬形则能更迁尘骨焉不升也不纳也周而复始者也阴极生阳阳中有眞一之水其水随阳上升是阴还阳者也阳极生阴阴中有正阳之气其气随阴下降是阳还阴者也于是补泥丸錬九天以下还上者也既济溉灌以上还中者也錬丹进火以中还下者也錬质焚形以下还中者也五行颠倒三田返复至于錬形化气錬气成神自下田迁焉至于中田自中田迁焉至于上田自上田迁焉出于天门三迁功成入于圣流不复有还矣道枢卷之四十道枢正统道藏三家本四十二卷太玄部道枢卷之四十一美八至游子曾慥集传道下篇吕子曰錬形何谓也子钟离子曰神者形之主也形者神之舍也形中之精以生气气以生神者也液中生气气中生液形中之子母也生木者水也生火者木也生土者火也生金者土也生水者金也故气传乎子母液行乎夫妇形中之阴阳也水之化爲液液之化爲血血之化爲津阴得阳而生者也阴阳爽其冝则涕也泪也涎也汗也横出而阴失其生矣气之化爲精精之化爲珠珠之化爲汞汞之化爲砂阳得阴而成者也阴阳爽其冝则疾也老也死也苦也阳不得成也故曰阴不得阳不生阳不得阴不成彼修阳不修阴錬形不錬物何以能长存乎夫吾之始胎自阴中而生阴因形造形及孕而出既壮也六尺之躯皆属阴也所有元阳者一黍而已其大也可以錬形化气身外有身者矣吕子曰然则形阴也阴则有体以有而爲无使形化气而入于圣者炼之法也因形留气以气养形太上长生久视其次延年三百有六十日者一岁也三万有六千岁者一劫也三万有六千劫者浩劫也錬形者可以至浩劫矣巖愿闻之子钟离子曰人之形其长五尺有五寸其有不齐者以寸定尺五行生成之数也心之上爲九天肾之下爲九地肾至心八寸有四分合乎天地者也心至重楼第一环亦八寸有四分第一环至顶亦八寸有四分肾至顶则二尺有五寸二分吾元气一日一夜盈满者三百有二十度度凡二尺有五寸二分爲八十有一丈应纯阳九九之数者也肾之至顶也五五纯阳之数也故元气从唿而出焉其出也荣卫皆通矣天地之正气应乎时顺乎节或交或离丈尺无穷焉其从吸而入也经络皆辟矣故一唿一吸而三才之眞气往来于十二楼一往一来谓之一息昼夜盖万有三千五百焉故吾之唿万有三千五百而吾之元气自中而出矣吾之吸亦万有三千五百而天地之正气自外而入矣根源固而元气实则其唿其吸可以夺天地之正气于是以气炼气散充于身清者荣也浊者卫也皆流通焉纵者经也横者络也皆舒畅焉寒暑不能害而永年矣根源败而精气削则所吸天地之气浩浩而出吾之元气九九而损反爲天地夺焉吕子曰元气何以得不亡用以炼其形质乎天地之正气何以能夺乎子钟离子曰欲战胜者在兵强而已欲民安者在国富而已元气者兵也在内也可以消形质之阴在外也可以夺天地之气身者国也有象者斯丰足欤无形者斯坚固欤万阖俱辟而无一失矣一骥谬行而有多获矣或前或后以錬其质焚其形或上或下以养其阳消其阴干坤之錬有时气液之鍜有日吾之形也錬以玉液则使甲龙以升而白雪充肌矣錬以金液则逐雷车以降而金光盈室矣方其玉液上行以河车运之于四大其始于肝受之则见于目其光了然次于心受之则见于口其液滃然次于脾受之则见于肤若凝脂然次于肺受之则见于鼻天香达而颜壮矣次于肾受之再返本元则见于耳天音逹而发鬒矣金液不足进也若夫还丹未还见于君火谓之既济丹既还而复起敌于眞阴谓之錬质土克水者也若金液在土使黄帝回光斯合太阴矣火克金者也若金液在火使赤子同炉斯生紫气矣火兴于水是乃阳中消阴欤变金丹于黄庭之内錬阳神于五气之中于是肝之青气冲矣肺之白色出矣心之赤光见矣肾之黑祥升矣脾之黄彩应矣夫然后朝于中元从于君火以超内院焉下元者阴中之阳也其阳无阴中元者阳中之阳也其阳无生黄庭大药者阴尽阳纯也三者皆升而聚于神宫故下元者五液所朝者也中元者五气所朝者也上元者三阳所朝者也吕子曰何谓朝元者欤子钟离子曰混沌判而爲天地天地位而列五方其方各一帝焉帝各二子其一爲阳其一爲阴是曰二帝相生相成而分五行五行而后定六气其如人之始胎精气爲一精气分而生二肾左爲玄右爲牝玄以升气而上传于肝牝以纳液而下传于膀胱玄牝者其出于无以无爲有者欤故曰谷神不死是谓玄牝玄牝之门天地之根也自肾而生五藏六府焉肝爲木其于甲乙其位东之青帝者也心爲火其于丙丁其位南之赤帝者也肺爲金其于庚辛其位西之白帝者也脾爲士其于戊己其位中央之黄帝者也肾爲水其于壬癸其位北之黑帝者也故一气运五行五行运六气其先之者阴阳也阳有阴中之阳阴有阳中之阴者也次之者五行也有水中之火火中之水水中之金金中之木木中之火火中之土者也在人者于是交合焉故二气分而爲六气大道散而爲五行日南至也一阳生而朝气于天焉五方之地阳皆生矣一帝当其行令而四帝助之春令行而黑帝不收其令则寒不能变温矣赤帝不备其令则温不能变热矣日北至也一阴生而朝气于地焉五方之天阴皆降矣一帝当其行令而四帝助之秋令行而赤帝不収其令则热不能变凉矣黑帝不备其令则凉不能变寒矣故推而言之日月之间一阳始生而五藏之气朝于中元焉一阴始生而五藏之液朝于下元焉于是三阳朝内院心神返天宫皆所谓朝元者也虽然龙虎合而成大药大药成而生眞气眞气既生则于年之中用月月之上以定兴衰焉月之中用日日之上以数直事焉日之中用时时之上以定息数焉春之月肝强而脾弱夏之月心强而肺弱秋之月肺强而肝弱冬之月肾强而心弱肾者人之根本也凡四时之季脾强而肾弱甲乙在乎肝直事防焉则脾之气不行矣戊己在乎脾直事防焉则肾之气不行矣庚辛在乎肺直事防焉则肝之气不行矣壬癸在乎肾直事防焉则心之气不行矣气也藏也不能俱强者也故一气盛则一气衰矣一藏盛则一藏衰矣此所以多疾者耶夫萌于亥生于寅强于巳弱于申吾心之气也萌于申生于亥强于寅弱于巳吾肝之气也萌于寅生于巳强于申弱于亥吾肺之气也萌于巳生于申强于亥弱于寅吾肾之气也春随于肝夏随于心秋随于肺冬随于肾吾脾之气也不知此者其所以多疾者耶日也月也时也三阳既聚以阳錬阳使阴不生焉三阴既聚以阴錬阴使阳不散焉况夫眞气既生以纯阳錬于五藏而不息焉各出其方之色一举而至于天池矣始以肾之无阴九江无浪矣次以肝之无阴八关永杜矣次以肺之无阴金火同炉矣次以脾之无阴玉户弗辟矣次以眞气上升四气合而爲一而金液降焉一杯之水岂能胜舆薪之火哉盖水火爲一以入神宫定息内观一意不散而神识妙矣寂静之中而闻至乐之音如寐非寐而游于虚无之境是之谓超内院者也于是阳神方聚而还上丹錬神以合大道上通天门返于其身则形与天地齐矣如其蜕焉则登紫府觐太微矣吕子曰巖于是而后知錬形可以久视而已其能仙者必錬气乎彼曲士者无药而胎息焉强而留之积其至寒或发虚阳而爲苛疾盖不知胎仙成而眞气生眞气生而胎息矣胎息以錬气錬气以成神巖闻炼气者必审年中之月月中之日日中之时端居静处忘机絶迹当此之际或心境未除智识有漏专志于仙而心也神也不宁焉则如之何子钟离子曰子未达内观矣内观则神识自止焉吕子曰内观何谓也子钟离子曰是所谓坐忘者也虽然彼曲士者交合不知其时行持不知其法而望内观以成功焉故意内成丹想中取药鼻搐口嚥欲使日月天地入于气府譬犹寐而得贿者也然而天地否隔久而不通者其失亦在乎意乱而已尔今夫善视者志在丹青则不见泰华善听者志在管弦则不闻雷霆耳目之用浅矣况吾之心者周该六合而能内观坐忘者耶内观之始如阳升也其想爲男爲龙爲火爲天爲云爲鹤爲日爲马爲烟爲霞爲车爲驾爲葩爲气如阴降也其想爲女爲虎爲水爲地爲雨爲龟爲月爲牛爲金爲泥爲舟爲叶吾之内观又岂止于斯而已哉青龙也白虎也朱雀也玄武也五岳也九州也四海也三岛也金男也玉女也河车也重楼也皆立象于无中以定神识焉故鱼之未得则筌不可失矣兔之未获则蹄不可舍矣亦不可执于永久终于斯须焉夫能至乎念絶想亡是爲眞空始可以朝眞矣盖内观者开基之始尔必也日损焉入于希夷是亦由吾内观者也吕子曰龙虎合而阴阳配焉其内观也何如哉子钟离子曰其想也九皇眞人引绛服之子上升焉九皇眞母引玄衣之女下降焉见于黄屋之庭黄裳之妪媒而合偶焉既已女下降子上升如仳离焉于是妪持一物状如朱橘而投于黄屋贮以精金之器子者何也干索于坤阳还复其本以阳负阴而会其所者也女者何也坤索于干阴还复其本以阴抱阳而会其所者也此坎离交而阴阳配者乎若火之炎炎其中有玄虎上升焉水之滔滔其中有赤龙下降焉二者战于楼阁之前木户洞启其炎浡浡有王者指顾焉燎蒸燋天其上有万丈之涛火兴而复坠其炎充于天地龙虎一蟠一缭而入精金之器下入黄屋如置诸柙此龙虎交合之想也吕子曰进火之想何如哉子钟离子曰其想也有器焉如釜如鼎其别玄黄其形车轮左青龙右白虎前朱雀后玄武旁立二臣紫衣而执圭下有佐史奉薪而致燎于器于是有王者衣朱衣乗赤马御赤云自空而来以下命令焉其光上炎穿天而欲出天关不开而复下其燎四周执圭者乗马者争使进火焉于是器中之水无气而凝矣水中之珠无辉而光矣此进火之想也吕子曰止于是乎子钟离子曰云雷降焉熛炎升焉或雨寳华祥风庆氛起于清都仙娥玉女驷凤骖鸾来于层霄奉金盘以进玉露霞浆下献于王此金液还丹既济之想也龙虎引车于其火之中上冲三关三关各有卫焉先之以龙虎突之次之以大火攻之及其辟也以至昆崙底于天池而止焉或三鹤冲于三天或二蝶入于三宫或五云之表承绛服之子过于天门或金舆玉辂载王者而超三界此肘后飞金晶大河车之想也朱衣使者乗传循行于九州之野始自冀入兖自兖入青自青入徐自徐入扬自扬入荆自荆入梁自梁入雍自雍复还于冀东西南北毕矣而止于豫然后循行焉所召者金玉也所通者壅滞也一使传命九州和通周而复始运行不已或游于五岳始于常山焉或航于五湖始于北沼焉或天符勑五帝或五命召五侯此还丹之想也及夫珠玉委于地或雨露于物或潮汐于川或阳生发万汇或火发燋天地或烟霞冲宇宙此錬形之想也鹤去所栖龙去所蟠五帝朝矣五云起矣驷凤而腾寥空矣寐而游天衢矣天花堕矣天乐奏矣金光烁于宫矣此朝元之想也朝元之后方曰内观吕子曰内观何如哉子钟离子曰内观者阴阳变易之法也无时日也无法则也居于静室夙夜端坐辨阳之神逐阴之鬼此达磨之九年竺干之六载爲此道也不其难哉始也自上而下紫河之车运而入于天宫天宫者纷华之地也修眞之士习枯藁而安淡泊及至是则乐焉而不知自吾身者也于是其形留而不能蜕矣况夫三尸七魄九虫六贼者八死则安肆矣人安则无所止矣故因意生像因像生境使修眞之士荡而入于邪尤可大惧者也吕子曰内观以聚阳神錬神以超内院上踊而出天门直超而入圣品其出其入不缪于往来其来其往不升于送迎久视则神与形合升仙则远游方壶信乎内观之力也然何以得不荡而入于邪乎子钟离子曰此无他焉闻道而无苦志故爲物所丧矣然其魔有十其难有九大药未成则有寒暑眞气未生则有饥渴故衣食逼迫一难也一家之内必有父兄之长焉吾欲去而学道爲所拘挛焉二难也人因爱而生爱而后有恩焉父母取其恩妇取其爱相爲桎梏焉三难也富与贵人之所欲也欲使弃而趍于寂莫之道四难也方少年可以闻道矣侈而自肆怠于頥生而夭折加焉五难也急于求师而眞者难值焉或以辞取之或以貌取之六难也妄师示以异端持爝火之光不知日月之明眩井蛙之声不知雷霆之震七难也朝行而夕改焉坐作而立忘焉恱于须臾厌于持久终于懈怠八难也少而求于声利老而安其私欲身中丧其年年中丧其月月中丧其时九难也目恱衆华耳耽六乐臭味更进情荡而气淫六贼魔也雕墻峻宇金璧粲列富魔也车徒之丽羽旄之美怀银黄曳组绶贵魔也如春之和如日之长疾风甚雨大雷以雹或喜而乐或悲而泣一情魔也家罹其丧室苦于疾殡者在于阼恩爱魔也堕于烹鼎坠于危坂勐鸷所搏百虫所噬大盗所攘患难魔也十地当阳三清玉皇五岳八王四神七曜圣贤魔也干将闟戟森其成伍兵魔也仙嫦玉女各奏其伎女乐魔也美人袨服而丰饰神授而目招女色魔也魔之挠吾者有三焉一曰见于境二曰见于寐三曰见于内观于其境也而知之则其志笃矣于其寐也而知之则神不惑意不散矣于其内观也而知之籍三昧之火以焚吾形魔斯歼矣于是用紫河之车运其阳神超内院返天宫吕子曰法有数乎时有数乎子钟离子曰法有十二科一曰匹配阴阳二曰聚散水火三曰交合龙虎四曰烧錬至药五曰肘后飞金晶六曰玉液还丹七曰玉液錬形八曰金液还丹九曰金液炼形十曰朝元炼气十一曰内观交换十二曰超脱分形时有三焉年中者法天地阴阳升降之宜月中者法日月精气往来之数日中者八卦十千十有二支一百刻六千分夫行其法也一日之复始则淫邪去而外行修矣次而金晶充而心境除矣次而心经一涌口有甘液矣次而阴阳击搏于腹其殷如雷矣次而魂魄不宁寐而多悸次而六府四支或有微疾不药石而瘉次而丹田夜煖其形秀清目有神光寐而物不能侵若抱婴儿以归次而金关玉锁其鐍固矣寐而不漏次而雷鸣关节通漯然汗出次而玉液烹漱以成凝酥次而灵液成膏腥腐斯远矣次而其骨轻而变神室矣其行駃矣次而境不能移嗜欲絶矣次而眞气入物可以已疾矣次而内观明朗矣次而瞳子烱烱童首更发返壮色矣次而气充而不馁寿无量矣次而肤革光泽其神秀丽圣丹生而灵液芬然次而鉴洞秋毫矣次而其涕泪涎汗除而黑子痍痕灭矣次而胎全气盈而辟谷矣次而内志合于太虚七情尽而九虫三尸亡矣次而魂魄不游而无梦矣次而阳精成而神府固寒暑不能暴矣次而出乎生死坐忘内观以游华胥矣次而功行具而授箓三清能知未来矣次而胎仙见矣次而纯阳可以涸外汞矣次而胎仙飞而祥光生矣次而静则乐奏矣次而腥臊富贵矣次而仪观变而神祇役矣次而外观紫霞盈目金光四周矣次而火龙飞玄鹤举而骨化矣次而彩云卿蔼玉女下授紫诏矣此道之成也吕子于是心恱诚服而进曰知妙理矣而未得行之持之之法终于无功与不知者同其何以教之子钟离子于是择吉日授以灵寳毕法焉道枢卷之四十一道枢正统道藏三家本四十二卷太玄部道枢卷之四十二至游子曾慥集灵寳篇子钟离子既已道授吕子复曰吾尝游于终南之山而得金诰玉箓与眞源之义此至道之要也今将语汝吕子曰唯子钟离子于是言曰天得干道而积气以覆于下地得坤道託质以载于上相去八万四千里气质不能相交故天以干索于坤三索既终而还于地中其阳负阴而上升地以坤索于干三索既终而还于天中其阴抱阳而下降一升一降运行于道天地所以长久者也夫天地之间亲乎上者爲阳自上而下四万有二千里名曰阳位亲乎下者爲阴自下而上四万有二千里名曰阴位故一岁之始冬至地中阳升凡旬有五日上升七千里三气者一节也其数四旬有五日而阳升也共二万有一千里二节者一时也其数九旬而阳升也共四万二千里至于天地之中阳合于阴位矣于时阴之中其阳半焉其气变寒爲温春之分也过此则阳升而入于阳位于是始得乎地之气而升焉亦四旬有五日是爲立夏立夏之后四旬有五日是爲夏至阳之升者通乎前盖八万有四千里至于天矣于是阳中有阳焉其气变温爲热积阳生阴于是一阴生于二阳之中其始于夏至者也于是天中之阴降焉一气者旬有五日降乎七千里二气者四旬有五日阴之降盖二万有一千里九旬则阴之降共四万有二千里至于天地之中阴合于阳位矣于时阳之中其阴半焉其气变热爲凉秋之分也过此则阴降而入乎阴位于是始得乎天气而降焉亦四旬有五日是爲立冬立冬之后四旬有五日是爲冬至冬至而阴降通乎前盖八万有四千里以至于地矣斯阴之中有阴焉其气变凉爲寒积阴生阳一阳生于二阴之中自冬至之后一阳复升周而复始故冬至者阳生上升而还于天其阴降至于地此一阳来者也夏至者阴生下降而还于地其阳升至于天此一阴来者也自夏至阳升于上过春之分而入乎阴以离乎阳位此二分者也自冬至阳升由上而下非无阴降也所降之阴乃阳中之余阴止于阳位消散而已虽降而得位值阳之升则其气絶矣然则夏至阴降由下而上亦非无阳升也所升之阳乃阴中之余阳止于阴位消散而已虽升而得位值阴之降则其气絶矣以是观之阴也阳也其升降上下不出乎八万四千里而日则三百有六十也夫能即温凉寒热之四气斯识阴阳矣即阳升阴降之八节斯知天地矣天地者物中之大者也人者物中之灵者也故人可以配天地焉心天也肾地也肝阳位也肺阴位也心肾相去八寸有四分犹天地覆载之间也气亦阳也液亦阴也子午者二至也卯酉者二分也一日者一年也吾以一日而用八卦斯得八节之数矣子之时肾之气生卯之时其气至于肝肝阳也故其气盛于是阳升而入于阳位春分之比也午之时气至于心积气生液斯盖夏至阳升于天而阴生者也心之液既生至酉之时其液至于肺肺阴也故其液盛于是阴降而入于阴位秋分之比也子之时液至于肾积液生气斯盖冬至阴降于地而阳生者也日用如循环焉其能无亏可以延年矣天地于道一也得其一者其惟人乎然其胎全气足之后六欲七情以损元阳而失眞气顾有自然相生之气液不能同天地之升降焉吾尝以法致而强夺之而后可也夫一唿元气出一吸元气入入而不能留随唿而复出则吾之元气反爲天地所夺矣是以气散不能生液矣液少不能生气矣当其气盛之时日用震卦而于气也多入少出强留在其腹于斯之时自下而升者不出也自外而入者暂上也二气相合积而生五藏之液积液还元则气之生滋多矣此达磨胎息小成者也道之要者其欲求阳公长子而取眞一是亦多入少出者焉阳公长子何谓也干索于坤元气升而上者也震长子也是爲卯之时气自肾生液自心降相争乎上下故闭气则液分两停过时于是乎得眞一矣眞一者眞水也此何道也积气生液积液生气气中之液随液而降液中之气随气而升气液相生者也行之一年夺功以一并三百日爲期十日功斯见矣善食而无疾首清而目明心胖而腹虚其中殷乎风雷之声是非其効欤若夫静息絶念终日默坐止于定中而出阴神非爲仙之道也吕子曰此其阳胎而阴息配合阴阳者乎水火何以聚散焉子钟离子曰大道之中生天地者也天地之中生阴阳者也故天地有上下阴阳有终始吾因其俯仰察其度数大道亦可知焉是以即天地之上下而知道之高卑矣即阴阳之终始而知道之先后矣天地不离于数其终乎一岁者也阴阳不失其宜其分乎八节者也冬至阴太极而一阳生至春之分阴之中其阳半焉过此纯乎阳矣夏至阳太极而一阴生至秋之分阳之中其阴半焉过此纯乎阴矣欲识大道之体其必法天地审阴阳乎冬至阳生而升至于立春则升于阴位二万一千里阳难胜于阴也夏至阴生而降至于立冬阴降于下其去天六万三千里去地二万一千里是阴得位而阳欲絶也故一岁之中立春者其在日用则丑之末寅之初艮之卦也其时肾之气生而未至于肝处乎阴位之中是气也在于液中弱而难升也一岁之中立冬者其在日用则戌之末亥之初干之卦也其时心之液下入将欲还元复归于肾阴盛阳絶之时者也其气少其液多人之所以多疾疢而夭阏者阴阳缪而不升降气液枯而不相生嗟夫气尽神散斯死矣立春阳升自下而可以上则不日而阴之中其阳半矣立冬阴降自上而可以下则不日而阳之中其阴半矣惟人当艮之时其气微而不知养气之端干之时其气散而不知聚气之理顾以六欲七情损其元阳使眞气不强失其眞气使眞液不生不亦可哀哉方艮之时也吾以养其元气手足互伸缩焉使四体之气俱生则内以保其元气上以朝其心府于是嚥其津者一二焉上摩其面者三二十焉久则肤泽光腴矣此之谓散火錬形之小者也方干之时也吾以聚其元气静坐嚥气而搐外肾焉嚥气者何谓也纳心火于下者也搐外肾者何谓也收膀胱之气于内者也肾气合矣于是三火聚而爲一以补下田无液者气聚斯生液矣有液者液錬斯生气矣此之谓聚火太一含眞气者也此何道也心之气冝乎纳者也膀胱之气宜乎收者也使之不散以接乎坎斯乃气海之中始生之气也以秋冬爲首见其効则止焉行之一年夺功以一并三百日爲期十日功斯见矣肌革充泽下田冲和精神爽清是非其效欤吕子曰交合龙虎者有道乎子钟离子曰道原初判而有太始太始而有太无太无而有太虚太虚而有太空太空而有太质太质者天地也其气清浊其质如卵其色玄黄乃太空之一物尔冬至则地中阳升夏至则至于天其阳太极而阴生阴生者以阳自阴中来而起于地恍恍惚惚气中有水而无形故夏至则积气生水矣夏至则天中阴降冬至则至于地其阴太极而阳生阳生者以阴自阳中来而出于天杳杳冥冥水中有气而无形故冬至积水生气矣子之时坎之卦也肾之气于是生焉午之时离之卦也心之液于是生焉方其肾之气生于坎其及离也则至于心接乎心气与心之火相合于是太极而生液所以然者以气自肾来气中有眞水而无形其犹积阳生阴者类耶心之液生乎离其及坎也则至于肾接乎肾水与之相合于是太极而生气所以然者以液自心来液中有眞气而无形其犹积阴生阳者类耶吾以是知所生之阳阳中藏水所生之阴阴中藏气吾与天地之阴阳同也故曰肾生气其中有眞水者虎也心生液其中有眞气者龙也夫天如覆盆阳犹能升焉地如盘石阴犹能入焉而人不能者有以损其元阳失其眞气者矣夫离也者人则心也在外则午之时也眞阳也者在人则元阳也在外则太阳也故当离之时肾气既至于心心与肾交宜入静宇叠掌蟠膝升身正坐神室内定鼻之息少入迟出绵绵若存满口含津勿吐勿嚥自然肾气与心气相合太极而生液矣是以眞液与眞水相合则眞气恋液眞水恋气夫气液者本非相合者也惟其液之中有眞气气之中有眞水互交合焉于是相恋而下其名曰交合龙虎若夫火之候不差而知地添之冝则三百日眞胎就而大药成斯乃超脱之本也此何道也夫元气眞水也不可以泄而失于外者也气散则不能生液液少则无眞气气水不交则不能成大药焉故知肾中眞一之水心中正阳之液二者交焉在人生人在身生神其名曰内丹数盈乎三十旬可以长生矣凡年之中用月者其以冬至爲始乎日之中用时者其以离卦爲期乎夫以冬至爲始三百日胎仙全矣其形弹丸其色朱橘永镇下田而不死矣若夫老而学道根源不固然以十年之损一年补之可以益寿矣是谓採补还丹盖此道也补之数足则口生甘津心境自除情欲不动百骸休安目烂如电神光现于闇室是非其效欤吕子曰周天火候何如哉子钟离子曰寒热温凉形中有气者也云雾雨露气中有象者也地之气上腾斯升而爲云散而爲雨矣天之气下降斯散而爲雾凝而爲露矣积阴过则其露爲霜其雨爲雪积阳过则其雾爲烟其云爲霞阴之中伏阳阳不能升斯击搏而生雷霆矣阳之中伏阴阴不能散斯坚固而生雹霰矣故阳光散而爲雷阴气荡而变风阴阳不合相对而生电阴阳不正乱交而成虹蜺惟眞阳也积而成神丽于天者其大日月也眞阴也积而成形壮于地者其贵金玉也日月也者眞阳而得乎眞阴以相成矣金玉也者眞阴而得乎眞阳以相生矣故吾心液中之眞气犹眞阳也肾气中之眞水者犹眞阴也眞水不得眞气不生眞气不得眞水不成二者既于离之时和合于心之上肺之下如子母之相恋夫妇之相爱也自离至于兊兊者阴盛阳弱之时犹日月之下弦金玉之在璞也夫日月自晦至朔数足而明生焉金玉自阳生阴气足而寳成焉故寳者以气足而进之以阳明者以数足而受之于魂其犹吾之离之时积气而生液液还下元若不进之以气则爲月之下弦不受魂金玉之在璞不发阳也是以于干之时进火有数錬阳无衰能加火之数则阳长生矣离之时龙虎既合斯採药之时也至于干则气液将欲还元而生于膀胱之上脾胃之下肾之前脐之后小肠之右大肠之左于斯之时脾气强而肺气盛肾气絶而肝气弱夫眞气本以气相合而来者也既以阳气弱而眞气无所恋徒于离之时採合而已然眞气无所恋且将散矣必于眞气欲絶之时当坤之卦元入静宇正坐神室内定鼻之息绵绵微胁其腹于是脐也肾也热或甚焉则微放轻勒如其未也则紧勒渐放焉至其热也则任意放勒焉以满干之卦其名曰勒阳关如是则錬乎内丹使眞气不上行以同眞水而脾之液爲之和合焉随其唿吸而运输于命府黄庭之中故能气液变爲精精变爲珠珠变爲汞汞变爲砂砂变爲金此内丹之成也吾所谓老而学道十损而一补之其可忽于兹乎採药于离之时至干之时以錬之春冬多採少錬干一而离二倍用功也秋夏少採多炼离一而干二倍用功也百日而药力全矣二百日而圣胎坚矣三百日眞气具而胎仙全矣药力既全而后进火加数是爲火之候故圣胎坚矣则加火候以至于小周天胎全气生矣则加火候以至于周天然当絶迹幽居心在内观使内境不出外境不入犹龙之养珠焉虽寤寐终食之间语默如婴儿举止如处女犹恐有损焉有失焉不可斯须而离于道也子钟离子曰此非所谓其至也盖特小成者尔吾有金晶玉液金液之方焉一岁者以月言之六律六吕以六超数数尽乎六位六六是爲三十有六日阴之成数也以日言之五日一候七十有二候八九之数也以九超数数尽乎六位六九是爲五十有四日阳之成数也一六一九合而爲十五十五气之数二十有四是爲八节于是见阴阳升降之理一六一九以四爲用故阳数二百有十六阴数一百四十有四凡三百有六十是爲周天者也阴阳升降在乎天地之内犹吾之心肾气液交合者也日月运转在乎天地之外此吾之肘后飞金晶者也故肺肝阴阳如日月往来焉进火加损如日月交合焉阴阳升降如日月运转焉岁之夏至月之旬有六日在于人也其犹午之时欤岁之冬至月之旦在于人也其犹子之时欤吾推天地阴阳日月魂魄尚有交合运转之序则吾之心肾气液肝肺魂魄日用虽有节矣年之用其无加损乎坎之时阳生于艮而肾气交于肝前其未交也披衣正坐存乎下腹斯须升身焉前出其胸微偃首于后后闭其夹嵴双关以肘前后微扇一二然后伸腰自其尾闾其炎如火由腰下拥在乎夹嵴之下双关勿开热盛气壮渐开夹嵴使气过关则乃仰面紧偃脑后以闭上关热极气壮渐放入顶以补泥丸此其长生之基欤于是用还丹之法复出胸伸腰以闭夹嵴存而升之火或不起于腰则静坐内观用其法再作焉以起其火自丑而行终寅而止其名曰肘后飞金晶盖使肾之气以生肝之气也夹嵴之骨其节二十有四自下而上三节内肾相对是爲天柱天柱之上是爲玉京玉京之下内肾相对尾闾之上十有八节其中是爲双关上九下九百日可以通而入于泥丸矣行之之要则始于艮以飞金晶至巽而成者此离之卦其採药者也干之卦其进火勒阳关者也始乎冬至行之百日而金晶入于脑三关一撞直入上宫泥丸自艮而始至震而止其採药于离也更无肾气相合焉惟肝气自生心气皆纯阳者也则二八之阴消矣其气薰蒸于肺而得黍米之大而入于黄庭此其内丹之材欤百日无差药力全矣故採药于离用法依时内观益详于干进火以勒阳关自兊而始至干而止百日而飞金晶矣自艮而坐至巽而止离之採药法仍其旧三百日无差圣胎坚矣勒阳关者自坤而坐至干而止百日则泥丸实而还童矣是法也五行颠倒三田反覆之义焉先之以配合阴阳使气液相生次之以聚散水火使根源坚固气行而液止次之以交合龙虎使採补还丹吾所谓小成者也年之中择月焉冬至之月于申择日焉甲子之日于中择时焉艮也离也干也爲之始焉自艮至巽自干起坤三百日之数足是爲中成者也夫行斯道必于清静之区目不见可欲耳不闻嚣声鼻不入臭秽口不爽五味六欲七情不动于心惴惴焉寤寐如恐失之斯可也行功不勤则不得于仙赊死而已尔斯何道也三元之用事者也飞金晶者则自下田而返上田欤採药者则自下田而返中田欤勒阳关进火者则自中田而返下田欤始其效也寐而多悸四支六府示有微疾不药而瘉瞑目入晦有光如盖金关玉钥其封全坚以絶乎泄精雷鸣一鼓关节气通神彩清而丹田和心境自除其寐也若抱婴儿以归若腾飞以游八邪不能干矣三百日胎仙全而玉液錬形可以行矣阳之升也何以太极而生阴乎阴不足而阳有余故积阳而生神焉阴之降也何以太极而生阳乎阳不足而阴有余故积阴而生形焉神者吾所谓曰月也形者吾所谓金玉也金玉之质产乎积阴而中蓄眞阳之气复感乎日月使眞阴眞阳下射而生成其寳焉是冝可珍也哉彼积阴成形而抱阳犹吾积药爲眞胞眞气以成胎仙者也彼气冲于天则随阳升而起入于地则随阴降而还既随阴阳升降自有东西四时可以别焉犹吾金液以还丹田玉液以錬形质四时加损一日改移者也夫吾三百日之后眞气既全则可以还丹錬形矣故用艮之卦飞金晶终巽而止尔离之採药坤之阳关皆于是止而不爲惟用兊之卦勒阳关焉至干而止夫既不爲离之採药而爲还丹者是嚥法也其法以舌搅上下腭二颊之间先嚥恶浊之津次退舌杪以离玉池其津生也不漱而嚥春之月肝之气盛脾之气弱则日用乎离夏之月心之气盛肺之气弱则日用乎巽秋之月肺之气盛肝之气弱则日用乎艮以飞金晶嚥亦可也冬之月肾之气盛心之气弱则日用乎震四时之季脾之气盛肾之气弱肾者人之根本也凡季月之后旬有八日则用乎兊其春之离夏之巽冬之震则于其时兼用之惟秋也专用乎兊而已斯何道也知五行之根蒂所以生克者欤其爲嚥之法而牙齿玉池之间津不生焉则何如曰吾惟以舌搅满上下而用玉池双収二颊以虚嚥气气之中斯有水矣嚥之数始乎三十有六其次四十有九其次八十有一其次一百八十有一俟有功以爲度焉此所谓玉液者也行之一年灌溉丹田沐浴胎仙而眞气滋盛矣夫若不行乎此则三百日内丹既成眞气自生于是用艮以飞金晶一撞三关直入泥丸其气方起也以手塞耳何也耳者肾之门也惧泄肾之气于外也当行此法自顶中前下金水势如建瓴注于黄庭其变爲金丹故行金液之方必入静宇叠掌蟠膝端坐絶念忘情内观审乎艮之金晶飞入于顶则微昂首项使脑之后其炎如火频府仰其首向乎前抑首曲于咽喉退舌杪近乎后以拄上腭于是上清灵芝之水其味甘其气芳或漱或嚥下还黄庭此所谓金液者也岁之中行之盖无时焉惟金晶之飞也一飞一嚥至震而止及已入脑矣则顺节序而行艮以始之巽以终之日之将入而勒阳关则兊以始之干以终之其行之也必絶迹清心而后斯有功焉是道也必金晶飞矣药既採矣阳关勒矣内丹成矣而后行焉不然惟以还丹涤荡华池则大药散而无益也其効也其体泽其神秀其瞳黑其发绀其颜童气内足而不馁尘骨更矣神室变矣步轶奔驷津爲凝酥寒暑不能暴矣如防乎阳之太极则以玉液溉灌沐浴焉则内丹润矣三百日之后行乎金液者既济之法也起火以迎眞水上水下火一升一沉以阳炼阴将变乎纯阳其功至也可以飞腾游方之外者也其功则百日斯効矣一年斯成矣何谓金玉之液欤积阳成神神中有形一生于日二生于月者也积阴成形形中有神一生于金二生于玉者也日行九月行六随阴阳而生没焉金玉亦随阴阳者也春夏而升秋冬而降焉肾之气月也冥液则金也心之气日矣其液则玉也玉液也者本乎肾之气上升而至于心以合心之气二气相交而过乎重楼缄口不出则津盈于玉池嚥之斯爲玉液矣吾以舌搅满上下之腭闭玉池而双収二脥虚嚥其气此还丹之方也夫气之中有眞水焉气聚则水聚母行则子从者也玉液既云还丹矣何以炼形乎液者自肾而来以生于心犹土生石石生玉者也金液者肾之气与心之气合而上升熏蒸于肺肺者华盖也下罩二气即日而取其液其液在于下田自尾闾而升是爲飞金晶以补泥丸者焉泥丸补之之数既足则自上而下复降于下丹田是爲金液还丹者焉其还于下田也而复升焉周于四支是爲金液炼形焉亦犹金生于土者也吾金晶之飞能通三关入九天何谓也尾闾其下关者也夹嵴其中关者也脑后其上关者也顶者九天也方玉液还丹之后居于静宇密舍风不薄也日不及也潜祝三清曰欲以行道演化当先炼形于阴阳之外已乃燎香嚥之于是以震之时爲始瞑目闭心升身正坐鼻之息绵绵少入迟出内观益详内境不出外境不入满口含津勿吐勿嚥气盈四支爲之制御勿令散失意倦渐止复升至离之时其气既交于是气美而不可名矣是爲玉液炼形者焉盖可以留形居世而已夫能弃絶外事志在于仙则当以肘后飞金晶才起补足之后仍前之法使金液还丹自顶至肾焉自震而行至离而止金液玉液其法同而所以异者其在内观乎非特此也还丹炼形相併而行岂玉液比哉其要在乎阳纯而阴尽凡春冬再起一嚥何以谓之起欤前之所云升身者也秋冬则五起一嚥焉其嚥也秋夏其数五十春冬其数百余者用兊以勤阳关至干爲期其法如前焉若夫金液之炼形苏后升前偃后升飞金晶也前偃金液还丹也金晶过顶下还丹田与炼形之气相接不可亟嚥焉俟夫气极于四支意舒而神畅咽燥而心沖于是微嚥焉与气相敌是爲既济者也行此者自艮至离升而嚥之其亦可也然则形果何以炼乎飞金晶以起火而入于顶前升后举其名曰焚身于火之中复行还丹而四时加损焉然后复拘于岁月哉吾日之中盖有干坤焉午之前焚乎干午之后焚乎坤以人言之其腹爲坤其背爲干斯肘后飞金晶者也方其焚乎坤则始乎兊以勒阳关至干而止斯不可须臾废也冬春三日或五日而行既济之法以防太极于起火之中嚥焉如是则金丹不燋矣吾之焚身不止炼形而成气也其足以逐阴鬼而养神矣下三彭而死九虫也夫自是可与论朝元炼气成神之方也欤炼形之効何如哉曰其志清高合于太虚魂魄不游梦寐絶矣阳精既成神府固矣火不能烁水不能濡眞气熏出于神门故眉有白毫其气纯阳可以涸汞唿吸可以已疾灾祥可以前知此非其効欤虽然讵若朝元之妙哉一三五七九者道之分而爲数也金木水火土者道之变而有象也不分则无数无数者道之原也不变则无象无象者道之本也天地之象吾知其气与水也天地之数吾知其远与迩也然则道亦岂远乎哉天地有五帝者犹吾之五藏也青帝其德木其干甲乙甲爲阳乙爲阴犹吾肝之气液也赤帝其德火其干丙丁丙爲阳丁爲阴犹吾心之气液也白帝其德金其干庚辛庚爲阳辛爲阴犹吾肺之气液也黑帝其德水其干壬癸壬爲阳癸爲阴犹吾肾之气液也黄帝其德土其干戊己戊爲阳己爲阴犹吾脾之气液也春之月肝之气盛盖父母之眞气随天之运度而在于肝若木之日其干甲乙则救土于辰戌丑未之时超火以炼脾之气余日直乎兊则损金以耗肺之气是时不可下功也坎之时起火以炼肾之气震之时入于室多入少出止息爲上久闭次之以千息爲度内观一意在于肝冥心瞑目青色自见徐升其身以入泥丸自寅至于辰以终乎震鼻之息其出甚微习焉则息止矣不可以求亟成焉夏之月心之气盛盖父母之眞气随天之运度而在于心若火之日其干丙丁则救金于兊之时起火以炼肺之气余日直乎坎损水以耗肾之气是时不可下功也震之时起火以炼肝之气离之时入于室止息定息而如前焉赤气自见徐升其身以入泥丸自巳至于未以终乎离秋之月肺之气盛盖以父母眞气随天之运度而在于肝若金之日其干庚辛则救木于震之时起火以炼肝之气余日直乎离损火以耗心之气是时不可下功也巽之时起火以炼脾之气兊之时入室止息定息而如前焉白气自见徐升其身以入泥丸自申至于戌以终乎兊冬之月肾之气盛盖以父母眞气随天之运度而在于肾若水之日其干壬癸则救火于离之时起火以炼心之气余日直乎辰戌丑未之时损土以耗脾之气是时不可下功也兊之时超火以炼肺之气坎之时入于室止息止定而如前焉黑气自见徐升其身以入泥丸自亥至于丑以终乎坎春炼肝千息青气出矣于其季旬有八日专爲定息终日默坐以养未聚之神而炼其眞气坎之时起火以炼其肾恐耗其眞也夏炼心千息赤气出矣秋炼肺千息白气出矣冬炼肾千息黑气出矣各于其季旬有八日专爲定息以至超火悉如初焉于是黄气成光烂然周身矣夫定息者岂在强留而固闭也哉要之绵绵若存用之不勤从有入无使之自止斯可也採药者何也含津握固以压心之眞气使不散者也入室者何也宅乎幽静嚣声不闻内开小隙微可辨物方其阳神初聚眞气如凝其如婴儿而未半焉耳不可有闻也有闻则神气悸而逸矣若夫腥臊臭腐之气淫冶之色非止触眞气也神所厌也于是稽首三祝焉一曰地仙功行半者二曰天仙传道行化者三曰神仙除大害立大功而潜迹者既已静坐忘机以勤行焉是法也须次第覩其効而进焉径习乎朝元终不成功其亦出阴魂而爲鬼仙者乎朝元之道岂易言哉千日而治一气一以夺十百日而功至矣五百日而气足矣自是可以行内观焉聚阳神以入天宫炼之以合大道其効何如哉其躯若腾丹光通骨紫霞盈目矣一气归诸心不可爲物之所夺一心运一气不可爲法之所役焉心源清彻一照万破亦不知有物也气战刚强万感一息亦不知有法也物物无物还本来之象乎法法无法会自得之眞乎吾之修炼之成则沖和之气凝而不散至虚眞性恬淡无爲神合乎道归于自然则以无心爲心不知己之有身也其入希夷之域者乎此法也其如存想耶其如禅定耶吾择福地爲静宇正坐蟠膝散发披衣握固存神冥心瞑目微升身于前以起火炼气午之后则微歛身聚火以炼丹通乎昼夜神气清和而坐不懈于斯时也有声勿听有境勿视则自殄矣或魔加迫焉亟前以身微歛歛而伸腰后以出胸微偃偃不伸腰少焉前后火起高升其身勿动是谓焚身之火者也其火既起其魔自奔阴邪不入如是至于再至于三以至夫遽求超脱或阴灵不散出爲鬼神其形不见终无所归止于投胎夺人之舍而后爲人或出入不熟往来无法一去不返失其故躯神魂不知所之乃桑门之坐化道流之尸解也故曰既出而复入入而不出斯形神俱妙与天地齐者矣既入而复出出而不入斯神迁入圣放乎三岛十洲之上者矣道枢卷之四十二