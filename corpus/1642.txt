星学大成提要钦定四库全书子部七星学大成术数类五提要等谨案星学大成三十卷明万民英撰民英字育吾大宁都司人嘉靖庚戌进士厯官河南道监察御史出为福建布政司右参议是编取旧时星学家言以次编排间加註释论断其一曰星曜图例其二曰观星节要宫度主用十二位论其三曰诸家限例琴堂虚实其四曰耶律秘诀其五至七曰仙城望斗三辰通载其八曰总龟紫府珍藏星经杂着其九曰碧玉真经邓史拗其十曰光矞渊微星曜格局其于星家古法纎鉅不遗可称大备自来言术数者惟章世纯所云其法有验有不验騐者人之智计所及不騐者天之㣲妙斯存其言最为允当而术家必欲事事皆騐故多出其途以测之途愈多而愈不能中其尤难信者无过于乔庙一説其説以火土二星相反而相成昼火参轸及箕壁无咎乃大告夜土角斗及井奎降福亦如之不知五行之理惟主生尅如季土坐于凋零之木本自借其疏通旺火临于瀺灂之流亦转乐其滋益若乃冬火坐水乡春土居木位岂可目为乔庙而定其吉乎且土虽盛而木巳被其沈埋火即炽而水己虞其枯涸有利于此即不利于彼是皆好竒求騐而不计五行生尅之故者民英于此类大抵沿袭旧闻未能驳正其谬且今之五星躔度嵗差既异于古亦难必其尽合然其鸠集衆説多术家不传之本实为五星之大全与子平之三命通㑹并行不悖后来言果老术者参互考证要必于是取资焉明史艺文志及黄虞稷千顷堂书目皆以此书为陆位撰而别出万民英三命㑹通十二卷今检此本卷首自序及凡例确为民英所撰艺文志葢沿黄氏之误故仍以民英之名着录焉干隆四十六年五月恭校上总纂官纪昀陆钖熊孙士毅总校官陆费墀原序星学大成原序昔者圣人明于天之道而察于民之故爰命司天首创玑衡以齐七政而厯法始具其大要不外钦若昊天敬授人时而已其流为推歩占候至禆灶甘唐臯石辈相接踵候星气察禨祥以修人事而禄命之説未之闻也惟唐初吕博士一叙言始及之则又深疑而不敢信五季宋元其説寖盛缙绅学士往往信以为然故苏子瞻有退之命在尾箕余命亦在磨蝎之语夫以天象之高天道之幽逺一星辰变异皆足以兆妖祥而基理乱近则岁月逺至数十年外无有不騐况人禀天地五行之气以生其初诞之时羣曜变于上而会逢其适人事协于下而感与天通亦理数自然之符也且如宋德隆盛五星聚奎诸贤辈出而文章世道遂为丕变星家之説不亦有明徴哉葢尝论之天之化也运诸气而贞夫理气有纯驳而理则无二命也者合理与气言之也孔子作春秋纪灾异而事应不书天道命不言虽言不着葢皆欲人以理御气居易以俟命而已余非知天者然星命之説亦留心考究颇得要领旨趣病世之专门者不达天人之故妄言祸福以惑世人乃取三辰通载五星总龟望斗殿驾耶律乔抝虚实等书及家所藏不传之秘删其繁复订其讹缪或己有所见而古人未发或旧有所解而今则非是分别次第考究註释纂为全书共若干巻名曰星学大成以广厥𫝊以助我圣天子钦天授时之政是则余之志也或者谓是书之行将使君子恃命而怠于为善小人恃命而敢于肆恶母乃不可欤呜唿易以道隂阳是卜筮之书也圣人作之以教人趋吉避凶而一言以蔽之曰天下之动贞夫一者也若曰吉者吾趋之非趋夫吉趋夫所以获吉之理视履考祥之类是也凶者吾避之非避夫凶避夫所以致凶之故复即命渝安贞之类是也由是则吉而非求也由是则凶而有所不避也六十四卦三百八十四爻无非此理葢圣人幽赞神明开物成务之精意余之心亦若是也而胡不可哉是书之行使知命之士观之遇富贵则曰命也吾不可以倖致遇贫贱则曰命也吾不可以茍免行法以俟夭寿不贰将齐得丧一死生其为教不既多乎若恃命之将通而㝠行径趋见命之将否而徼倖茍免是则桎梏而死立乎巖墻之下者虽圣贤亦末如之何矣岂予之所知哉岂予之所知哉是为序嘉靖肆拾贰年岁次癸亥十月朔日易水万民英谨序星曜凡例前引星曜凡例前引星命之説头绪多端如推论星曜有庙乐垣殿迟留伏逆变不变之不同取用神煞有天干地支吉凶善恶用不用之互异遡流穷源顾名思义莫不有一定之理存焉看星者不先明诸星曜神煞所以然之理而欲通贯诸经断人命吉凶祸福是犹瞽者舍其杖而问途将贸贸焉莫知所之矣今观星家诸书不能兼综条贯明示后人或露其易而隐其微或传其名而昧其实或载其一而遗其二识者病焉余取台厯诸星图神煞及诸家之所散见凡有关于是者推求理之所以然总定为凡例三卷上卷定吉凶杂曜中卷定观星节要下卷论位次强弱诸家限例间多附以巳意别为或问虽未能尽天地古今星煞象数之精其于歴代观星三命之法亦庶几根极而有要云易水育吾子识星学大成卷一钦定四库全书星学大成卷一明万民英撰星曜吉凶图例右周天都计三百六十五度二十分五十秒分布十二宫惟子午两宫每宫计三十度四十三分八十秒其余十宫每宫计三十度四十三分七十九秒岁必三百六十五日零三时而交春是合周天之度月必三十日零五时二刻而交节是合一宫之度凡常气晨昏定刻自秋分至春分皆在卯酉自清明至白露皆在寅戌太阳出入定刻自小寒至芒种小暑至大雪皆在卯酉惟冬至出辰入申夏至出寅入戌气候有盈虚愆忒而成月令太阳有出入长短而成岁功固仰观俯察所当知亦出作入息所必考也天盘之法顺数天左旋也人之立命在十二宫有不同而以天盘之卯加之则同经云天盘转出地盘上卯上分明是命宫是也耶律十二宫发明望斗经东升西没新註其説已详矣时学不知此图只以子宫为例而槩以十二宫者有之又有知其卯位自加寅辰叠加已丑三位加子午四正加亥未五位加申戌六位加酉对冲加亦但得其迹而未知其所以也地盘之法逆数日月右转也地盘不动故十二宫立命同此一通关也经云纵漏关横漏关是已时学但知子关卯丑关寅辰关亥巳关戌午关酉未关申而不知其以一卯关子逆数之则通关所以然之理不待説而自明矣人盘之法重虚实者以其四柱欲与天星相聨续琴堂之所重者此也假如壬申丁未戊戌甲寅生人则星盘中未申戌寅填实宜岁令身命官福居之戌卯辰子空虚宜难星忌曜居之若吉空则凶凶空则吉吉实则吉凶实则凶也余倣此推定十二宫神二十八宿分野所属角亢秤宫辰属郑氐房心卯蝎宋游尾箕人马燕寅位斗牛磨蝎丑吴流女虚危瓶齐子地室壁双鱼亥卫州奎娄白羊鲁国戌胃昴毕酉赵金牛觜参隂阳申晋地井鬼巨蟹未秦州柳星张周狮子午翼轸双女楚已头定十二宫次舍析木原来本在寅大火在卯寿星辰鹑尾在已鹑火午鹑首在未实沈申大梁居酉降娄戌娵訾在亥定其真𤣥枵在子星纪丑十二宫中仔细寻定十一曜周天行度之数木星大约一年一宫十二年一周天卯年卯上起故名之曰岁火星大约两月一宫二年一周天土星大约一年一宿二十八年一周天金水星一月一宫不离太阳前后一年一周天炁曜二十九年一周天孛曜九年一周天罗计十八年一周天约太阳行度法歌我朝立法多在虚一度立春立春虚四度雨水危十求惊蛰室九度春分壁六游清明奎十一谷雨娄九留立夏胃十一小满昴十收芒种毕十四夏至井一头小暑井十八大暑井初秋立秋柳十二处暑张十週白露翼五度秋分排轸游寒露轸十八霜降角十二立冬氐五度小雪房五时大雪尾火九冬至箕六依小寒斗十三大寒牛五迟约太隂行度法歌欲识太隂行度时正月之节起于危一日出行十三度五日两宫次第移二奎三胃四从毕五井六柳张居七八月翼宿以为初龙角季秋任游歴十月房宿作元辰建子箕星细寻觅丑月牵牛切要知周天之度无差忒此是太隂行度方人命身宫从此得约二十八宿度数歌十八正相室三五居东壁十七半奎阑十三娄不觅胃言十四半十一昴全算二八毕躔加半觜河边灿参九在其方三十遇井郎一増双是鬼二七柳花芳七星夜还走张翼各十九轸宿十八半十三角当首亢九日光辉十六氐相宜房心各五度十七尾南飞箕辉照十方二十四斗郎牵牛七夕过十一半女娘虚星无十度危星十六当约二十八宿过宫度数歌氐一过卯尾三寅斗三度兮丑中陈女至一度方过子危十二度亥中陈奎一入戌胃三酉毕六度兮移过申井八过未柳三午张十四巳轸九辰以上度数特其槩耳其详具于三辰通载定十二月寅时诀歌正九五更二㸃彻二八五更四㸃歇三七平光是寅时四六日出寅无别五月日高三丈地十月十二四更二仲冬才到四更初便是寅时为君记定太阳出没法歌正九出乙入庚方二八出兎入鸡肠三七发甲入辛地四六生寅入犬藏五月生艮归干上仲冬出巽没坤方惟有十与十二月出辰入申仔细详十干变曜所属凡当年之变为天元禄者即其星之管官禄也变为暗者属相貌变为福者属财帛福德迁移变为耗者属兄弟变为䕃者属妻妾变为贵者属男女变为刑者属奴仆变为䕃者属田宅变为囚者属疾厄变为权者属命宫此又变曜之所属也故名为管库星云论天元禄主星与官禄并详凡禄主星一宜在七强宫二喜照命三要顺行四要庙旺五要在当生年纳音长生临官帝旺宫以上并得用主大富贵如在五弱宫或入四煞位更行留逆故为福不纯主人淹滞虽不在五弱临在七强亦初中年不得发福矣诗曰禄主当生入命宫田财旺气大亨通官星更在高强位年少声名达圣聪天福星与福德财帛迁移同推凡福财星宜照福德为上身命次之男女宫见之为上吉缘此宫与福德相对故为上喜在庙旺兼行顺段为福如在陷弱宫及伏逆留段为福浅更宜消详身命根本方可以轻重断之大凡在财帛在七强与身命主同宫主大富或有恶星同宫更行留逆主人一生财帛成败聚散不常诗曰身宫及命福星临庙旺高强享福深若遇陷宫并恶曜荣华消铄祸难禁天印星与田宅并详此星喜居田宅宫及七强入庙生旺之地主多业产如留逆无气更在闲极陷地俱不得祖业主多破败田宅宫别有吉星临照亦自能成立如田宅地更是忌星相犯加以命弱失陷一生并无田宅诗曰生来须有皇恩命官禄高强位䕃星若遇科名科甲贵因兹食禄播王庭天贵星与男女并详此星同男女之象居七强顺行乐庙旺宫及当生年贵人马上更无恶曜刑尅主生贵子如在迁移奴仆兄弟宫主过房或在七强被恶曜刑破多主伤尅或四煞得用多男无女男女宫星弱主子不得力男女宫星强主一子力二者强子孙衆多诗曰身遇高强及印权命宫三合更相聨贵多刑少居官禄职位荣华禄更迁天䕃星与妻妾同推此星妻宫星喜入生旺得妻财入死絶主多病顺行则吉逆行则凶七强宫见之相宜五弱宫不利妻星居迁移主外婚在奴仆不宜正婚居四正宫主有妻财恶星不犯主夫妻偕老或与恶星同躔妻宫又犯空又妻宫主星闘必再婚相尅诗曰䕃星逢着有操持须是高强庙旺时福禄印权并贵㑹官荣极品耀天墀天权星与命宫同天权照命及身若入庙顺行主得贵人扶持更与太阳福禄星同必大权贵诗曰权星遇贵在高强纵有刑囚亦不妨更遇命宫高格局定须禄位作朝郎天囚星与疾厄同此星怕入七强生旺及在逆段或照命或临身并不相宜若是紫炁木星为囚星然其性本善不可便以囚忌为嫌但戊癸人见之减力终不为祸恰斋云囚星大槩不可拘泥如汪安抚丙戌生火星对照命宫葛枢相壬申生水星守命宫二公曾未见其为囚也诗曰天囚若在四刑星脓血伤残命夭终若是寿星临照着也须为福不为凶天刑星与奴仆同此星在闲极宫无恶星相犯奴仆皆得力或在七强及得地主仆从奸狡更有凶恶加宫小人无故相侵犯凌辱此星宜弱不宜强宜顺不宜逆若是命主星又不妨无自刑之理故也诗曰天刑若陷最为恶身命田宅怕逢着限临必主身不全黥面文身方免却天耗星与兄弟同此星耗财之星故以兄弟当之忌在田财二宫别宫无甚害诗曰天耗之星不可逢生来财帛化为空若临贵地并权禄尚自区区待限通天暗星与相貌同此星最忌在官宫及官魁文星身命逢之皆无发达诗曰富贵因何福不荣只縁命内暗伤星高强皆是为凶恶入陷孤高患自轻变曜歌诀禄暗福耗䕃贵刑印囚权火孛木金土月水炁计罗六吉夹四凶毎三吉夹二凶也七政旺宫星度歌七政各得居强所君看分明乘旺处日据白羊十九间月入金牛第三度土在天秤二十一火居磨蝎四与七水居女上三五中金占双鱼必当室不离七与十三前据此求之始为的木经巨蟹初入鬼此生所举多如意但于旺处逢一星断然莫作常人视论庙旺尅忌歌星辰本宫为庙堂生我之宫为乐乡我生之宫为旺度福与祸兮堪审详星尅其宫名入制其星若忌号刑伤本元星主居其位贫乏之徒可较量星辰妙度歌又为贵格辛待制太阳东出度经房腰下须悬金印黄玉兎始生心宿度桓圭衮冕侍君王镇星若也度躔氐旌表门闾衣锦衣荧惑正行心宿度高牙大纛拥旌旗首曜一星氐宿度上将封侯十万户尾星房宿最为佳沙漠扬威兼宰辅辰星偏好度经箕丹桂高攀第一枝荧惑之星躔尾宿禹门一跳过天池彗星寅位必躔箕侍宸献纳古今稀金星若躔箕宿度功葢诸侯披锦衣太隂最喜度牵牛极品功勲世罕俦岁星宿躔南斗㑹论功列爵岂能酬火星行度经南斗间世英雄真国寳太白次度到牵牛朱紫分明应不朽土宿若也居南斗富贵荣华兼寿考天乙如临南斗方尺璧寸珠未为寳镇星好度女星居柱石功成镇帝都日宿正躔虚宿度官居辅弼掌钧枢太隂好处最宜危男必封侯女后妃天尾度危偏福厚保安皇祚不倾危荧惑岁星居庙室勲臣永镇昇平日水星度壁福偏浓突出千羣推第一荧惑当生乐庙娄官高职重位分茅计曜若躔奎宿度开边拓土烈难侔木到奎星须列爵文章锦绣佐王侯太阳旺度奎最便阃外英声衣锦裘那颉庙宫星度胃佩玉鸣珂朝紫陛太阳遇昴福偏多超羣必作人间瑞计都又喜经躔胃秉钺分符除僭伪罗㬋若还到昴乡樊哙霍光真此类炁星最喜躔在觜极品官勲世罕如木孛到参非失位贵持节钺更无疑火星觜宿福偏洪龙跃天池气概雄水宿正行参宿度贵居廊庙至三公太隂本庙居秦鬼累世绯衣居显位金宿经躔于鬼度决定为官服朱紫搀抢东井福偏饶边塞藩垣任可倚木星最好东井宫官既居高福又隆孛宿若躔于柳度荣昌富贵福无穷罗㬋本庙最宜张出将英声阃外扬土宿若躔于柳度虹蜺胆气锦肝肠君日周天庙在星功齐傅説与阿衡水曜正行星宿度经邦论道佐昇平太隂又喜张星度官入中书声望腾火宿最好来躔翼位助邦家权要职水星到轸是真垣委任股肱扶玉厯太白金星若躔亢辅佐当朝神圣王木星庙度经龙角为官必定佐岩廊首曜一星度龙角六印一时都掌握天乙来归角亢方万里台星光烁烁星曜喜宫歌欲识星辰躔庙宫土丑罗寅火卯中金在辰宫计在巳水罗午地好相逢孛星惟向未中取紫炁申宫总一同日月戌方云入庙计都木亥尽亨通更有诸星乘旺方水瓶火丑孛寅当土罗计在卯中旺辰位土宿再荣昌水日巳宫金到午木居未上紫干扬太隂在酉天尾戌金木之星亥上藏又㸔诸星入乐乡但寻宫主在何方土星子丑金辰酉未属太隂午太阳火星卯戌水巳申木星躔到亥兼寅罗㬋午上计都子紫来戌上孛逢辰十二宫中有喜星日寅月亥水辰清土居午上木居未火申罗戌便昌荣更识星辰所好局但寻次舍星何属太隂太阳与土星子午卯酉为垣局木星辰戌及丑未水火寅申及巳亥罗计卯酉福犹奢孛紫寅申邦国㤗再识星躔庙乐俦日躔奎宿月躔牛水星土亢金胃上火星木氐喜渉游角躔罗宿娄躔计月孛东井南日炁星行此地产公侯列爵功名题史记星曜怒宫歌火烧牛角水漂羊土埋双女命寻常木打宝瓶须粉碎金骑人马实恓惶三限之星俱值此终身贫苦走他乡忽然落陷为灾浅若占强宫见祸殃或在第五并第七刑妻害子细推详假令命在金牛宫岁星当占宝瓶中第一吉星推木德反遭鞭打性强凶又如命在天秤安便㸔巨蟹甚星辰第一凶星推月孛当生守占反为官吉星为祸凶为福但从宫分测根源星居怒地最堪忧地产姦邪起簒谋木怕𤣥枵金怕卯戌娄遭水被漂流土嫌巳上无飱食火到大梁尽焚灸日居朔日遇罗㬋月在计都同望夕日月二星最忌蚀大抵五星皆恶逆五星留逆最不祥善恶五星皆少力金星不喜躔尾宿荣华太过终受辱土星到轸不为良害义伤廉遭法戮岁星不欲经行女罔法奸邪难制御火星度昴祸偏多子告父愆臣反主水星最怒奎戌度日月相同非曰怒忽然日月不相同不忠不孝天不䕶罗与日同当朔月簒乱人主兴大蘖计都同月在望时速取诛鉏及痈结计都月孛最凶星二者相逢恶怒名紫炁从来同吉庆罗㬋只恐蚀交征大槩庙星皆曰福稍遇凶星皆主辱最𦂳五星明变段庙顺俱全享天禄前法星分庙怒宫须知星度在何中庙星在分生贤哲怒在何宫产祸凶论禄勲禄者天元禄甲火乙孛丙属木丁是金星戊土求己是太隂庚是水辛炁壬计癸罗㬋是也勲者甲在寅乙在卯丙戊在巳丁巳在午庚在申辛在酉壬在亥癸在子星入垣庙即为崇论玉堂玉堂者天乙贵人也昼贵人诗甲戊庚兮是牛乡乙己䑕兮丙猪方丁猪壬癸居蛇位穴辛逢马贵为阳夜贵人诗甲戊庚兮居羊地乙己在猴丙丁鸡辛遇虎穴壬癸兎此是夜中贵人梯诗曰天乙贵人衆所钦命宫全带福弥深蜚声腾实人争慕博雅该通贯古今女命休须带贵人空亡驿马不堪闻五行更忌逢生旺偏爱休囚死絶神论文星诗甲罗乙计丙戊金丁火己炁庚木星辛人见土壬逢日癸人见月定昌荣论魁星诗甲用太隂乙太阳丙罗丁计戊炎方己金庚水辛逢孛壬炁癸水号魁光论文昌甲乙巳午报君知丙戊申宫丁巳鸡庚猪辛戌壬逢虎癸人见兎入云梯定科名星甲乙生人木向荣丙丁火宿实通亨戊巳土星壬癸水庚辛金宿定科名科名十干配天元庙旺之时第一仙若居陷没及留逆发荐连连不步蟾定科甲星科甲文星对命宫逆留弱恶必难逢庙旺七强行顺段状元高第必登龙论官星甲炁乙水是官星丙罗丁计戊孛成己火庚金辛见木壬隂癸土定功名论印星甲木乙日丙是荧丁月戊土己罗辰庚金辛计壬逢水癸人见孛是印星论催官星甲金乙水丙日宣丁罗戊木见为欢己炁庚孛辛土宿壬月癸计是催官论禄神甲兼木孛乙水星丙计丁罗戊土居己火庚金辛紫炁壬日癸月是禄神论喜神甲罗乙计丙炁星丁水戊月是喜神己土庚金辛见水壬孛癸火最堪亲论天厨甲乙巳午丙在子丁戊己午己申储庚落寅中辛寻午壬厨居酉癸居猪歌云天厨一禄少人知识时须是泄天机若在命宫为福𦂳福德迁移又次之男人遇此多财旺交入中年好爵縻女命逢之主封号此是天上麒麟儿八宫宫主号天厨宫主星高强最殊更得吉星同在命管取潭潭府中居此星陷了人无寿若在高强意自如男儿坐命遭逢此真是人间大丈夫论天嗣甲月乙水丙炁余丁计戊罗己火居庚孛辛木壬金宿癸人见土是天嗣论岁殿只㸔他命天元干神宫主是且如丙辰生人从辰上起甲数至午见丙便是岁殿也余倣此须是福主权财命主身主星官星科甲科名居其上方曰登殿第一要身命临之次则福禄主临之入此格局皆贵命也若殿中无星有身命二主日月福禄主星禄马官魁拱之尤主大贵茍被飞星迁其上兼囚煞加临则曰客曜临朝飞星破殿不为福也如有主星处其上又为煞星客曜混杂刑尅纵主功名富贵不惟艰辛亦难久享夫岁殿者乃天上太岁之尊人命十干之首言曜临之畴非富贵凶曜临之必皆贫贱殿者犹天子之御殿也有金马玉堂之邃龙池鳯陛之高警跸森列威仪整肃非荣华显达之士莫能至其上也诗曰主星入殿福非常客曜加囚必主殃福禄官魁如不陷拖青纡紫列朝堂论岁驾只看他命支神宫主是也若是子年生子宫便是驾主星居其上则曰临驾第一要身命主第二要日月宫第三要福星禄主大贵如驾上无星得身命日月福禄主官魁禄马拱之亦主富贵若飞星迁其上则曰客曜临朝飞星破驾乃为灾凶纵有主星临之复为飞星杂处囚煞加临虽见禄亦为磨难夫驾者乃太岁之位岁君所临之地茍非富贵荣华之人孰能居其上而享其福也诗曰客曜临朝第一凶飞星破禄亦皆同若还囚煞加身命假使为官是䕃封论地爵五言鼠猴元是土猪羊火里生马牛均下水逢兎炁孤神虎蛇皆属木鸡犬便逢金龙人惟见孛为爵必官清论红鸾天喜红鸾子年加卯逆数天喜子年加酉逆数此星主夫妻喜事若限坐其上主有喜事动二者每毎相对子红鸾则午是天喜卯红鸾则酉是天喜也论天德月德天德子年加酉顺数月德子年加巳顺数天月德二星乃是三合若坐命主男女大贵又名压煞星吉论解神解神一年有二乃天解地解是也天解每从辰上起子年挨宫顺轮值本年岁君即是地解以子丑年在未寅卯年在申辰巳年在酉午未年在戌申酉年在亥戌亥年在午只居六隂之地不到阳宫此二神能解一切凶能兴一切善化凶作吉之曜也论赦文以上俱依台厯吉神次序赦文乃命之父母星假如土为命主飞坐巳土失地以火为命母在戌而戌为赦文得火飞来生我者是也以金生水土生金木生火水生木为例唐符禄前八位是国印禄前九位是论福星贵人歌甲丙相邀入虎乡更逢鼠穴最高强戊猴己未丁宜亥乙癸逢牛福禄昌庚趂马头辛到巳壬骑龙背喜非常此为有福文星贵遇者应须被宠光诗云福星之贵与天官时日如逢一様㸔更遇禄神同守占高攀月桂又何难论官星贵人歌甲爱金鸡乙爱猴丁猪丙䑕巳寅头戊寻玉兎庚壬马辛癸逢蛇官未休此为六甲官星贵士人谈笑取公侯如甲以辛为官辛禄在酉是也诗云十干官贵妙难言更遇文星太极神少壮荣华登仕位安邦镇国展经纶论天德贵人歌正丁二坤宫三壬四辛同五干六甲上七癸八寅同九丙十居乙子巽丑庚中诗云天德元来大吉昌若临时日最为良修文必定登科甲庶俗经营事事强天德贵人罕遇之若临限运最为奇成家立业皆缘此富贵之中细细推论月德贵人寅午戌月德在丙申子辰月德在壬亥卯未月德在甲巳酉丑月德在庚诗云人命若还逢月德百事所为多利益士农工贾各相宜兄弟妻儿无破尅天月二德若重逢贵比汾阳富石崇生下足知承祖䕃不然年少歩蟾宫论月合寅午戌月在辛申子辰月在丁亥卯未月在己巳酉丑月在乙从寅上起辛巳丁乙逐位顺数周而复始诗云命里若还逢月合须是当生无驳杂更兼官贵两加临名姓定教题鴈塔论月空寅午戌月在壬申子辰月在丙亥卯未月在庚巳酉丑月在甲从寅上起壬庚丙甲逐位顺数周而复始月空之人亦罕逢那堪官贵在其中金鳞岂是池中物不日天书下九重星学大成卷一星学大成卷二钦定四库全书星学大成卷二明万民英撰星曜图例论干神妙用世人论命止论十二支而于甲庚丙壬乙辛丁癸干坤艮巽皆不言星盘之中且不知此十干安知其中之妙理独不闻隂阳家之说乎凡为人立宅架造移吉避凶其有出东作西不曰出甲作庚则曰出乙作辛何尝云出卯作酉出寅作申至于三隅方道皆然葢支神乃神煞所居而干神乃天徳月徳月合月空嵗徳所㑹避凶而趋吉也予于星盘上亥子隔界之中着一壬字子丑隔界着一癸字十二宫各有一干一支相比而去而毎宫之中度数有狭阔之不同吾亦因阔狭而分焉且如子之一宫有三十一度半危六乃壬之半女至八度为癸之半丑宫二十七度太则牛金始二度为癸之半斗至十度乃艮之半寅宫二十八度半箕六度乃艮之半尾至九度乃甲之半卯宫二十九度半心初乃甲之半至氐七乃乙之半辰宫三十度太亢三乃乙之半轸至十六乃巽之半巳宫三十度前后各八度轸一乃巽之半翼四乃丙之半午宫三十度前后各七度半张一乃丙之半栁十一乃丁之半未宫二十七度半鬼一丁之半井十五坤之半申宫二十八度井二乃坤之半毕十三乃庚之半酉宫二十七度半毕初乃庚之半胃十一乃辛之半戌宫三十二度前后各八度娄七辛之半奎九干之半亥宫三十二度半壁二属干之半室四属壬之半以此所属而观命者命宫命主二位俱临干神之位数皆富贵之人亦必本命为嵗徳月徳月空月合卦气六合有用之地其人资性亦了了不至蠢弱其三台八座与州长官富家大室白手成立之人往往临之所以秉阳徳之刚明絶隂柔之晦恶若地支神亦闻有富贵之人而必星度十分合格此干神贵者最多不可不察也歌曰十二支神隂徳居十二干神阳徳管止论支神不论干算得命来只一半二徳月空与月合干神十二位中居身命主曜俱临此不贵当为富丈夫月徳无如嵗徳髙隂阳等对待如何丙壬庚甲强于戊论命观星细揣摩甲加心尾丙加张毕得庚临危北方更有戊坤培井木命身临此最为强剑锋大煞本干神凶吉于中亦细明四仲月前金位毒名为真剑剉人身假如不死得人身十箇之中九箇刑带角披毛真畜类多因坐处上刀砧乙辛丁巳癸隂干若比阳干贵里难尚论支神此为吉于中分晰吉凶看癸水女牛生与尅乙临氐亢尅其躔丁居栁鬼尅生半胃土生辛巳产干干坤艮巽四维髙干巳坤辛戊位牢此位剑锋多半吉巽渊艮土得功劳嵗驾从来号吉神殿勲籍贵与齐名干神一位人多忽㑹者星翁第一人十干之位本纯阳君子居之大吉昌女子小人居则亢可为鳏寡孤独伤卦气从来止论干支神卦气亦湏看往来身命详交互不是公侯也品官年值支神煞最凶尊神嵗驾独临方惟旁干神凶不射不然禄马贵人乡又歌曰嵗君对位亦凶神帝座冲干曰一星人命莫当一星正偏干庶可免其刑太嵗支干有真合甲人合己乙人庚若人身命两临此早得妻财琴瑟鸣午辰酉亥四年生又向支神安命身此上若无刑囚位六亲骨肉必罹迍嵗刑之位既加详子午宫神互换方寅巳申宫叅错见更明丑戌未相妨六害之年看互换此宫安命亦妨亲六亲不尅身尅命亦主重妻异子人四废干神人皆恶谁知神旺徳之光星盘位不嫌斯废喜在阳神干位方空亡二位曰凶神安命其中亦损身宜向干傍非正位其凶可怕是支神十干官星宜细详葢以五隂配五阳隂人见合为官贵尅我我尅有双伤论进神甲子甲午己卯己酉只此四位是也论三竒诗曰天上三竒甲戊庚地下三竒乙丙丁若人命值三竒贵三元及第冠羣英太乙妙㫖云乙丙丁甲戊庚命局相成生复生不作蓬莱三岛客也应金殿玉堦行论夹禄壬癸生人见辰是丙丁生人见戌是得此二位主贵论拱禄交禄暗禄拱禄者戊辰生人见丙午丙午生人见戊辰丁巳生人见己未己未生人见丁巳前后相拱只此四位是其他不系交禄者甲申生人见庚寅庚寅生人见甲申如此类是暗禄者甲生人逢亥是亥能合寅乙生人逢戌是戌能合卯他倣此诗云暗禄仍湏仔细㸔甲人须向亥中安乙人禄戌尤相喜入格才髙作状元夹禄拱贵并交禄命里重逢金满屋食前方丈与诸侯富贵是人之所欲论飞腾禄如甲申甲子甲辰生人见寅是葢禄马俱在寅庚寅庚午庚戌生人见申是葢禄马俱在申命得此者主大贵也诗云命中若遇诸般禄徳润身与富润屋不惟日享五侯筵一食万钱尤未足论禄马食神甲申甲子甲辰生人见丙寅庚寅庚午庚戌生人见壬申只此六位主大显贵论连珠食神甲食丙丙食戊戊食庚庚食壬年月日时胎相顺自上食下是也歌曰时人欲识食神名甲人食丙乙人丁丙食戊兮丁食已已食卒上戊食庚庚壬辛癸偏相喜壬甲癸乙最光荣若遇食神骑禄马必居豪富显功名不食空亡阳刃煞不食休囚并死絶食生食旺食贵神食印食财别优劣有能推究得其真禄食天厨无休歇论学堂凡身宫主星是学堂星假令太隂星在人马宫是身宫也即木为宫主星看木星在何方若在四正七强宫并顺旺入庙主文章之士若在留逆段五弱宫不㑹文章虽然登第必出他人之力诗云身宫宫主为学堂怕六十二八宫当若到此处皆为䧟虽有文章夀不长身宫宫主为学堂留逆怕逢三恶方庙旺更兼行顺段七强宫里锦肝肠论学馆甲乙生人属木得寅庚寅为正丙丁生人属火得巳乙巳为正戊巳生人属土得申戊申为正庚辛生人属金得申壬申为正壬癸生人属水得亥癸亥为正论官贵学堂学馆甲乙生人见巳是学堂申是学馆葢甲乙用庚辛为官星庚辛属金金生巳临官申丙丁生人见申是学堂亥是学馆葢丙丁用壬癸为官星壬癸属水水生申临官亥之类论正印金命逢乙丑水命逢壬辰木命逢癸未火命逢甲戌土命逢丙辰谓五行正印空则为僧道旺则为贵人也若丙丁人得甲戌壬癸人得丙辰又谓之夹贵印诗云正印分明格局清士人唾手取功名更兼华葢临身命昼锦还乡示显荣论官贵六合印庚子得乙丑戊午得癸未丁酉得壬辰己夘得甲戌辛酉得丙辰是论五命财库金命木财未为库木命土财辰为库水命火财戌为库火命金财丑为库土命水财辰为库论外财只取长生宫是如甲用戊巳为财见戊申是也癸用丙丁为财见丙寅是也此类多得外财定驿马十二位驿马五行驿马最超羣更遇生官禄贵神君子成名加爵位庶人营运足珠珍病絶驿马值空亡士庶营谋半吉昌更有工商并技艺徒劳心力走忙忙六害马前六害不堪名月上逢之损弟兄父母胎中先见尅日时妻子更防刑六害湏忧损六亲只宜僧道可安身又逢沐浴兼阳刃百世空为一世人马前一辰名六害命若逢之多破败除非奴隶定生涯四体不完始安泰华葢华葢聪明号吉星大宜执卷主科名更逢天徳同官印位至公卿佐圣明生逢华葢主文章艺术偏多智虑长女命纵然多色慾也湏荣贵坐髙堂华葢空亡僧道同更兼阳刃在其中纵饶手艺多能解百事终无一事通刼煞刼煞为灾不可当徒然奔走利名塲湏防祖业消亡尽妻子如何得乆长四位逢生刼又来当朝振业逞儒魁若兼官贵居时上鲠直名标御史台刼神包褁遇官星主执兵权助圣明不怒而威人仰慕须令华夏悉安荣灾煞灾煞身多主祸殃更逢阳沐细推详若临日月并时上兄弟妻儿定夭亡灾煞当加帝旺方更兼禄贵此中藏变灾为福谁知得一举成名入庙堂天煞天煞难招父命长纒绵宿疾不离床除非祖业先磨灭难免此身䧟祸殃天煞加临冠带乡不愁衣着不愁粮身闲命吉无灾咎枝叶偏多福禄昌地煞地煞难招母命长须知前后唤人娘若然在舍应愁闷南北衣资始大强地煞如逢贵禄乡若能脩学富文章不然营运多财寳立业成家事事昌年煞年煞原来最是凶不招祖业走西东重重婚娶无男女外族湏教破一重生逢年煞临时日帝旺重加福禄强君子脩文应富学小人谋运足衣粮月煞月煞之神半吉凶弟兄男女有无中师巫僧道闲过日却主前程命运通月煞加逢自墓临聪明智慧衆人钦农商工贾并僧道营运丰盈各称心亡神亡神七煞祸非轻用尽机心一不成尅子刑妻无祖业士人犹恐有虚名命宫若也值亡神须是长生遇贵人时日更兼天地合匪躬蹇蹇作王臣将星将星文武两俱宜禄重权髙足可知不做宰臣清要职便居帅府拥旌旗将星财寳永无穷家活生涯事事通天乙更来天徳上少年平步上天宫将星一位最为良时日相同命必昌官职崇髙宜世赏安邦定国镇边疆攀鞍攀鞍在命最为竒年少登科世所稀更得官星加冠带晚年定有贵男儿命中带马用攀鞍华葢前当四柱安管取飞黄腾踏去状元及第又何难定纳音长生十二位长生长生管取命长荣时日重临主性灵更得吉神相㑹遇少年及第入王庭长生若也得相逢生下须招祖业隆父母妻儿无尅䧟安然享福保初终沐浴沐浴凶神切忌之多成多败少人知男人值此应孤独女命逢之定别离沐浴喜堪禄位逢更兼引从在其中读书必定登科甲莫把诸神例説凶桃花沐浴不堪闻伯叔姑姨也合婚日月时胎如犯此定知无礼乱人伦女命若还逢沐浴破败两三家不足父母离乡夀不长头男头女须防哭冠带命逢冠带少人知初主贫寒中主宜更得贵人加本位功名成遂又何疑人命若还逢冠带兄弟妻孥无䧟害因何接祖绍箕裘只为胎中有华葢临官帝旺临官帝旺最为竒禄贵同宫仔细推若不状元登上第直须黄甲脱麻衣衰病死纳音衰病死重逢成败之中见吉凶若得吉神来救助变灾为福始亨通墓库墓库元来是塟神一为正印细推论相生相顺无相尅富贵之中次第分人命若还逢墓库积谷拘财难计数悭贪不使一文钱至老人唿守钱虏胞絶絶中逢旺少人知却去当生命里推反本还原宜细辩忽然迍否莫猜疑胞神一位名为絶尅䧟妻奴家道劣不惟朝暮走忙忙羊食狼贪无以别胎养胎养湏宜细审详半凶半吉两相当贵神相㑹应为福恶死重重见祸殃或云胎养小长生人命惟逢自积灵若也脩文应称遂不然营运亦光亨论纳音定子息歌长生之位中旬半沐浴一双保吉康冠带临官三子位旺中五子自成行衰中二子病中一死中至老没儿郎除非养取他人子入墓之时难保双受气为絶一箇子胎中头女有孤娘养中三子只留二男女宫中仔细详定禄元宫歌人生各有禄元宫惟此宫中号最雄但把日时从日数数从逆主本年终更㸔宫内何星曜宫主髙时星复庙更加金木作宫星本禄重加官必妙傥然䧟弱带凶囚反福成凶皆恶兆推寻此地若精时贫富自然心下晓定禄元宫度甲禄寅乙禄夘丙禄巳戊禄巳丁禄午己禄午庚禄申辛禄酉壬禄亥癸禄子定禄马宫庆贺相逢第一尊禄马同宫身命欣从来此説为真贵管取荣华谒帝君禄马宫中皆有度度中分秒宜穷数若得来临身命中发禄荣身居帝辅定驿马宫度申马寅子马寅辰马寅寅马申午马申戌马申亥马巳卯马巳未马巳巳马亥酉马亥丑马亥论天马地驿其法以驿马宫天元禄主为是如申子辰马居寅则遁甲禄在寅甲以火为天元禄故火为天马甲木为地驿也寅午戌马居申遁庚禄在申庚以水为天元禄则水为天马庚金为地驿己酉丑马居亥遁壬禄在亥壬以计为天元禄则计为天马壬水为地驿亥卯未马在巳遁丙戊禄在己丙以木为天元禄戊以土为天元禄则木土为天马丙火戊土为地驿自本主星天马宫泊定隔宫逆数零年顺数数起一年一宫若逢到马临官分即有喜事迁转若土计火孛混之乃杂马临官三十年才逢恐不纯论此也定卦气卦气者六十花甲俱纳于八卦之中也如甲壬生人卦气在干乙癸生人卦气在坤六庚生人卦气在震六辛生人卦气在巽六丙生人卦气在艮六丁生人卦气在兊六戊生人卦气在坎六巳生人卦气在离凢星盘身命官福坐于卦气之上无不富贵是卦气耶律之最重者又攷范图河洛中天大定诸数悉皆以此为正禄其可忽诸论三方主星立例歌七政隂阳各有取品量以配三方主昼生只在日上求夜则须从月中取当知月火金为隂日木土向阳类寻夜宜隂主昼阳主不背端能为福深隂如逢昼阳逢夜难説终身祸不侵西天之法重乎此最要其星在髙位各得其宜乗旺行必主生来居富贵七曜更临身命宫超腾必作人间瑞金木从来是善星所临非主亦非荣三方却怕逢火土的有无情恶曜名夜见隂宫方烜赫昼生阳位始光明定三元星亥夘未为命宫者木为天元印火为地元禄土为人元夀寅午戌为命宫者火为天元印土为地元禄金为人元夀申子辰为命宫者水为天元印木为地元禄火为人元夀己酉丑为命宫者金为天元印水为地元禄木为人元夀论天元印星歌从古贤愚皆有命世人徒自苦经营天元顺庙居强位早嵗须登富贵名印星守顺七强宫旺庙之中甲第雄复与地元同庙位不为卿监必三公辰戌丑未宫名䧟天印星分入此宫为人虽贵无官品定有迍灾及不终诗曰大抵天元号印星此星宜顺冠羣英忽然留逆仍居䧟难望朝中显大名论地元禄星歌主禄当星仔细看七强四正有多般生时旺庙兼行顺以此须知作省官禄星不背又三方如在髙强官禄昌武品定知为大使文资应也至员郎三合位中逢此星此星不弱最相亲同躔若使逢留逆到得郎官须退身禄星虽好印星滞纵有官资禄不深印禄二星皆得力此人必得四方钦禄印其宫占七强亦有科名禄又昌若见夀元当弱位纵能荣贵命危亡诗曰品位髙低看地元生时沈陷禄多邅如逢庙旺兼强位不是文僚即武权论人元夀星歌夀元星正在东西顺段之时命絶竒仍向命中逢旺乐天年应与岳山齐人元陷在五弱宫不出初年命必终若向陷宫逢正度纵教延逺四旬中人元主夀细推详相尅逢之命岂长更在忌星兼伏逆两旬之内见危亡夀星居命䧟禄元纵有年长且没官又值天乙不得力一生落魄主孤寒印禄二星尽居强独有人元守弱方虽有科名及禄位柰何年夭且非常诗曰人元曜得旺宫居更在髙强夀不疎便见忌星临在命也应年及七旬余论三魁魁星有三惟正魁颇验若人行年星限遇之必占甲科身命临之进取必魁多士正魁例甲用太隂乙太阳是也小魁例甲罗乙紫丙金星干属丁兮火上寻戊水己计庚水宿辛土壬阳癸太隂三元都魁例甲庚乙孛丙木方丁计戊巳水边藏庚与辛游火位上壬癸那堪紫炁当论四元歌四元乃仁元夀元禄元马元是也马星为贵禄为禄仁元干配的无疑夀元惟向纳音取要在强宫与限随仁夀二元如得用竝是名家极富儿限星更得入垣局此人终与圣贤齐四元三限满三用不犯凶星忌曜傍满在强宫明健处定须执政入朝堂上贵之人限星全先要仁元与夀元得入正限及身命贵禄两元又相连或在四正髙强处清华富贵定两全文星明健当台辅武星髙贵主重权或被恶星临照破也为给諌立朝端金为兵兮火为武水为文兮土为辅四星俱在髙强宫文武兼资佐明主论九事九事者四元星与三限星并时命两星是也若在四正七强宫主大贵九事全兮顺五行自然享福得遐龄九事若杂福不至万般智虑一无成生时九事得五六终身只可为中福欲明九事本元例四元三限时命备此为九事归垣局不知垣局也为非论八煞宫歌八煞宫中最要穷时人只谓八宫中见闻未叩天机处难定浮生吉与凶此宫理致最竒妙祸福吉凶皆有兆吉星临此福非常恶曜到时灾不小若知穷算此宫中两句幽深务通晓子午隂阳辰戌称寅申二位寳瓶宫数年退数从逆取寻取生年何位终宫主又髙星又吉何愁福禄不丰崇福官身命宜居此权宿加临禄位隆囚忌傥然相尅战为官必定少年终论天厨福局歌天厨福局实难逢年时次日顺天轮身命逢之皆吉庆局星照命亦光明善星守局皆为福空局亦为足食人限逢局上福立发布衣换作锦衣荣论天堂贵局歌贵人自有天堂局寻取生时命所属若居四正及身命助限由来贵无并武星髙照主将材文星为限主儒魁日月分明㑹金水三星得地乃三台论天禄贵局当生年禄上为命宫其次身坐禄宫无不贵显论䄄褥局法以五命库墓中坐命如火库戌金库丑是也论䕃叙局水命申金命已火命寅木命亥土命辰戌丑未论䕃堂局法取四生坐命天干生处及纳音生处是经名声价权道局论䕃助局法取旺宫坐命为之最怕夜土昼火论垣局太㣲垣午紫㣲垣木与炁同在角娄为紫㣲舍人天市垣火在夘金在寅午戌主魁甲角道垣孛星在轸室巳与亥宫太常垣土星在斗丑宫金星在亢主提转専城之任文昌局火星在亥夘未宫荣名局如寅夘生人属木在命宫是他倣此天堂局火星在夘荣显局水星在星虚之宿歌曰凡立功名主重权须要坐限命入垣星满三用居本位㑹命见限福仍坚火为天市居天蝎土是太常守磨蝎金星天秤亦太常荣显水星在南方火星占入紫㣲垣紫木辰宫为限元木星三用正临亥营室角道主兵权或然两用兼为限俊誉英雄发少年论嵗徳朝垣歌天上一星为嵗秀地下一星名嵗徳嵗秀嵗徳俱朝垣天地位中相对禄大凡共值此宫星一品加官必崇格日月能为此二星弱冠之年荣白屋论入局只看他贵元局是也如乙巳䑕猴之类者主星居其上则曰入局要昼夜不相背星辰不相反则曰天乙吉神若相背相反则曰天官凶位便看三方主星不要相尅战如尅战则减福更不系主星居其上则曰闲神入局凶夫局者天地精英之所萃干坤秀气之所钟人命主星临之无有不贵诗曰贵局元来喜主星闲神破局不为荣福禄官魁临吉位定知摄职至公卿论升殿歌要㑹玉堂也第一躔星妙狮子次看寳瓶虚日䑕第三宫日昴金牛第四蝎宫房日兎危月燕儿在子寻昼太阳兮夜太隂午宫之上有张宿酉毕对宫卯日心论临驾一星作三四主者号受权临驾如为二主星号选职临驾为一主则无用嵗驾怕空也论登籍歌帝座加命第一竒崇勲临夘亦相宜崇勲在位第三贵太嵗守勲可凭依宫星似此号登籍天地宫中自合仪勲嵗宫中言贵禄限行到此世间稀论崇勲只看他禄宫主是也如甲禄寅乙禄夘有主居其上则曰崇勲遇于驾殿亦为临驾登殿若是飞星临之则曰飞星破禄凶夫勲者功也崇者髙也穷则诗书事业达则号令文章功名所在万世不冺载之于竹帛简册之中无非有功有勲者也歌曰窃闻逺禄最相干星入崇勲不等闲更得马乗天相禄男命邅马必贵女命值马必贫寅多相逢名为活马田财相见成败有之病絶死逢徒然无用六害相㑹奔驰劳碌玉堂者天乙贵人不临辰戌日时冲而不足命主㑹而有情贵在丑未冲却无妨禄主临而不贵人命值而未宜卦气临命则名利显赫慷慨聪明嵗破逢身则先败后成破荡难支运限逢而财败六合济而孤贫倘㑹天中不祥尤甚田财身遇必主破财阳刃者凶败也怕在命官四柱又忌加见刼亡若㑹三刑如虎添翼君子逢之有权好杀亦难善终小人值之逢凶好逞多主横死女命逢之主产厄男命遇此见是非亡刼者亡为官符刼为大煞亡神值命㑹勲印玉马而反吉独守命宫则驳杂凶顽而狂荡倘加阳刃难保善终六害相逢其凶莫比刼煞在命宜于生乡忌临衰地身命限主不可逢加蓦为悖逆之象冲为白虎之神在命有贵则吉运行到此有日月倾倒之灾更加恶神其凶非小蓦到身命近君不乆末后尢乖飞㢘者凶神身命遇而必招凶恶汨没者淫神身命限主不可居更㑹其禄好酒破家在位加官进爵不为难登籍之星多智慧平生早达动人心成名金榜全忠孝天下闻名冠古今主星临驾受强谟主性多机与衆殊非只言官主库藏他年财谷有盈余论特进歌人马双鱼木守春火居天蝎白羊神秋金天秤金牛上双女隂阳冬水神四季主星登此进先行日月有其明因斯宫度闗非漏细取三元分等伦论近帝座假令天蝎卯宫为帝座若二三主居天秤号曰近帝座一二三品之贵论受职星取本宫对宫上逆数至太嵗是如戊申人自地盘寅上逆数甲至太嵗上得庚以水受职星也受职星临本生太嵗宜为贵人论食邑星歌文武尊荣食邑星住命宫主取元情午属太阳未属月申巳水宿辰酉金卯戌火星寅亥木子丑遇土来天福庙顺须封万户侯怒逆难为荣上爵论漏闗歌推命先须觅漏闗四方三位不相攀一如申子逢辰月年上星辰善恶间论冲殿歌嵗后一辰为冲殿驾后一宫名蓦越大凢人命防冲越致祸为灾不可测驾前宫度嵗后辰更恐其星行退逆冲勲冲嵗亦为凶太嵗支干刑又尅三元主落在其中干禄求荣终大隔论救䧟宫歌相奴兄疾名为䧟䧟了星辰禄不昌更有一般消息好若䧟嵗时必无妨论管辰星歌人生自有管辰星祸福灾祥自此明本日生人推本宿宿中算取甚星临福星到此皆为福禄宿临之禄自兴身命躔之均得力值囚凶忌定邅刑星学大成卷二星学大成卷三钦定四库全书星学大成卷三明万民英撰星曜例歌论十二宫管库星歌人命推排十二宫宫星为主实难通今人只论元来曜谁把宫神主宿穷此宿从来为管库主人祸福吉和凶精穷主星归何地善恶推来得度中得时不论居䧟弱失时何问在髙强伏逆顺留居段局庙旺喜怒细推详逐宫推算从头始着意躔教首尾终此説精㣲难説尽心机彻处透天工论得地失时星歌十二宫中有强弱七强五弱例难穷命宫官禄最髙位福徳妻宫次强宗近强男女并田宅第九迁移合照宫五弱疾宫并相貌兄弟奴仆八宫中强宫爱见吉星照弱处星辰无福功古人虽有推详例理致未为长乆通洞天宫法穷其妙失地逢时庙旺中不问强弱宿星地只将好庙论穷通得地不问居强弱失时休夸强最雄䧟处得时犹享福强宫失位总成空那堪髙处重居庙作福兴财分外丰倘还䧟弱加时失一分凶作十分凶论得地不得地夫十二宫者各有分野而星辰类有好乐之宫论五星者先论其庙与不庙强与不强则无不应验且如木星在寅亥为乐庙好之宫凡得地为福深不得地为福浅得地为祸亦轻不得地为祸亦重若用福星得地照临其福百倍假令为福而不得地亦犹当生年不用之以为福也若其用为然星失地则其煞诚不可解得地则未必不转煞而为福矣其得地如此不得地如彼君子不得不讲究乎是论强弱前后凡论五星善恶之混照者湏辩其强弱先后之理也刘少白问曰何谓强弱先后曰强者譬大国弱者譬小国小固不可以敌大弱固不可以敌强在智者深究之则吉凶可见论留顺伏逆凡论五星不过金木水火土之五宿五者运而无息故有留顺伏逆之推移刘少白问曰何谓留顺伏逆曰五星者臣下也太阳者君象也臣当敬其君之威而不敢犯使其近太阳则伏对太阳则逆三合见太阳则留如顺而有用则十分之福可以轻重而详断之也如光芒不见不能为福亦不能为祸论吉凶星歌火罗计孛四凶神炁水金阳本吉星当究生时善恶用莫専自古吉凶名吉星为恶灾非浅祸曜为祥福自兴不论用时徒泥迹贫穷富贵又难明论休囚歌水土卯星居其乡三元主落定为殃木居午未宫刑战身命逢之不可当火星戌上无星管运行冲破卒他乡金向丑边为正局学人须要细推详论汨没歌申子辰居双女边亥卯未兮申上还寅午戌怕双鱼位己酉丑来人马安四季相加灾又𦂳运临其上定为寃三元宫内无刑战神煞临排第一篇定干湿沈没宫一説巳午为干宫亥子为湿宫更是丑亥未为湿宫寅卯酉辰为干宫卯为沈宫酉为没宫论五行沈泄法歌火见水而死金沈怕水乡土逢火化烈木见水生芳金消逢火地木火过须妨水见火而战火金而刃伤土见火生处土反脱火光木见土而种水土尅难当金生存土位水见水而怆土见金而泄木惧金捐黄水清金越秀金逢木钝钢火生惧木地土见木虚亡欲慕渊源法其理要精详定天空太嵗前一位是也如天地诸般煞星逢之皆不能为祸若有用之星逢之皆无力不能为福身命二星逢之必是有艺业之人颇聪明只是多学少成大槩处事必少恩义若阳刃与的煞夹之多不吉其流年嵗驾前一位亦能空其吉凶之星定蓦越驾后一位是也如驾在前此位乃是赶驾有蓦越之象凡诸有用之星逢之皆减一半之力若煞星逢之或化直难与身星并见阳刃的煞又来凡行限见之或太嵗流年填之多主恶死冲之必见官事灾晦定天厄天空对位是也不宜诸煞交入此宫且此宫极忌同于八厄若男女犯之定主厄难定血刃以子年加戌逆数一年一位至本生年是此星主有血光行限犯之恶死然必阳刃剑锋聚㑹或天星罗孛交战而后为灾定勾绞勾以子年加卯逐年顺数绞以子年加酉逐年顺数二煞未始不相对主刑囚然必加三刑或流年白虎官符太嵗冲动方以此断定丧门白虎吊客病符此四煞当年太嵗之所布假如子年一太嵗在子三丧门在寅九白虎在申十一吊客在戌十二病符在亥丧门吊客主孝服哭泣白虎病符主官非病破若有赦文天解天徳月徳解救无妨定天哭披头天哭以子年加午逆数披头以子年加辰逆数此二煞与丧吊并主有丧服若更值恶星到而太嵗亦到其上则孝服不可免定飞符暴败飞符以子年加辰顺数暴败以子年加未顺数此二煞主横灾官事惟天月二徳解神可以救免然暴败最怕身命相值飞符忌日时同到定天狗天狗在驾后二辰五位值之主多生少养若火孛交攻子星落䧟方以无嗣续断之定刃锋刃者子年子位是丑年丑位是十二位皆依此推锋者子年癸丑年戊寅甲卯乙辰已巳丙午丁未巳申庚酉辛戌戊亥壬是大抵取比肩禄旺亦阳刃之意也此煞身命值之更加阳刃主恶死限值之尤甚若身命髙强反成威福经云马头带剑威镇边疆言此煞利在马前也耶律云女人切忌刃锋辰言此煞女人最忌也定伏尸卷舌栏干贯索四刑星宫度歌四正宫中取四刑命低限弱怕刑星子年起子寻戌亥破家凶恶出其星伏尸卷舌为脓血命限临之依此说栏干贯索主伤残随限寻之仔细看四刑宫中更多恶暗曜囚星莫并逢那更若来宫度内必然破败主刑徒两主不宜相㑹遇不须更坐命身宫一切加临皆剥煞伏尸度内亦多凶伏尸星辰最为凶恶曜併之真可畏若能吉星同位中福禄荣昌有职位栏干之曜最凶辰恶曜临之必见刑若有吉星同位坐富贵荣华百年春贯索星辰不可当更兼恶宿最为殃三方四正吉星入福夀荣华职禄昌卷舌凶星逢吉曜或朝或㑹最为宜三方四正星辰旺富贵荣华百嵗期论沐死墓絶四煞宫度歌古法当求四煞度最忌沐浴死絶墓身宫躔此定多殃限若逢之招死祸或然更有吉星来度近犹能成吉䕶火罗计孛若相侵早知赶入黄泉路木生人絶参二墓柳四死星五沐危九金生人絶尾十七墓牛三死危一沐星四水生人絶翼十九墓氐一死氐十六沐胃十四土生人絶轸一墓轸十八死心一沐毕四火生人絶璧三墓娄一死昴二沐房一论产星其法申子辰年金巳酉丑年水寅午戌年木亥卯未年火此煞男主血光女主生产若与恶星交则主祸厄论血支其例丑寅土子卯木辰亥火巳戌金午酉水未日申月即星盘所属而移一位也此煞犯之男血光女产厄论血忌其例丑寅土子日夘月辰亥木巳戌水午酉火未申金此煞犯之其凶祸与血支同论擎天游奕擎天属火游奕属水数以六十花甲隔节布于十宫起于子终于夘而丑寅不与未申飞变者以河汉始于丑寅终于未申故擎天属火不入故也其煞男怕擎天女怕游奕皆主刑尅定空亡阳谓之空隂谓之亡阳年空阳隂年空隂歌曰空亡为害最愁人才智英雄悞一身只可为僧并艺术堆金积玉也须贫金空则鸣火空发水空日夜流不歇不惟财寳积如山官爵重重无断絶直难星歌正二太阳三四隂五六火星君休説七八水孛更为殃九十木炁为难絶十一十二是金星此是神仙真口诀一説十一十二土星是也阳刃煞此煞在天为紫暗星在地为阳刃命吉则吉命凶则凶诗云阳刃之煞最为凶那堪五鬼在其中刑妻害子浑闲事配递徒流不善终禄前一位为阳刃日月逢之也不明更怕禄星居其上一生成败主多倾阳刃虽为凶恶神只宜君子掌权人五行若更逢生旺定有兵机作帅臣论的煞一名破碎煞夫金乃太白之星将军之象子午夘酉的在巳寅申巳亥的在酉辰戌丑未的在丑秉煞最重如人命犯更坐在恶限乂逢凶星被火土忌星孛计奴星守照主星沈没多主恶死不然贫穷带疾徒配之人若身命逢星辰或入体格或吉星飞起在命为福用之星主为官显耀重权诗云人命若逢破碎煞破财恰似汤浇雪行年运限更加临官事连绵无休歇飞㢘煞一名大煞歌大煞子人先是猴丑鸡寅犬问来由夘蛇辰午巳逢未午虎未兎申龙头酉猪戌䑕难回避循环亥上却逢牛亡神刼煞一云亡神谓七煞亡为官符刼为大煞此二煞相对俱在寅申巳亥吉凶歌断在前大耗煞歌鼠忌羊头上牛嗔马不耕虎憎鸡嘴短兎怨猴不平龙嫌猪面黒蛇惊犬吠声有人犯此煞财食散伶仃穿心六害歌穿心六害祸非轻尅䧟爷娘及弟兄若然双亲无损害自身妻子切须刑三刑歌三刑身体忌伤残不测官灾大不祥妻子亦须防尅破为官必定死他乡吞㗖煞歌猪犬羊逢虎必伤猴蛇相㑹树头亡鸡逢犬子遭徒配兎赶蛇身走逺乡䑕见犬来当恶死马牛逢虎定相伤兎猴逢犬难回避龙米未上水中央凡人若值凶时日三合为灾仔细详流霞煞歌甲鸡乙犬丙羊加丁是猴精戊见蛇巳马庚龙辛逐虎壬猪癸虎是流霞返伏吟年头为伏吟对宫为返吟忌行运到此主刑䧟六亲书云伏吟返吟泣涕零零孤辰寡宿歌寅卯辰人怕巳丑巳午未人畏申辰申酉戌人嫌亥未亥子丑人寅戌嗔若人值此多孤寡刑害兼须损六亲男遇孤辰须切忌女逢寡宿独眠瞋歌断孤辰切忌男妨妇寡宿须教女害夫兄弟亦当离别去爷娘骨肉不同居孤辰寡宿好为僧若居庶俗必伶仃更被穿心来守破不然带疾主双盲论黄幡豹尾申子辰年则辰是黄幡而戌是豹尾巳酉丑年则丑是黄幡而未是豹尾寅午戌戌是亥夘未未是此煞是太嵗墓人命犯之主孤寡损六畜及疾病官灾退财有救解无妨红艳煞歌多情多慾少人知六丙逢寅辛见鸡癸临申上丁见未眉开眼笑乐嬉嬉甲乙午申庚见戌世间只是衆人妻戊巳怕辰壬怕子禄马相逢作路妓任是富豪官宦女花前月下㑹偷期隂错阳差歌阳差隂错是如何辛夘壬辰癸巳多丙午丁未戊申位辛酉壬戌癸亥过丙子丁丑戊寅日十二宫中子细歌好风流处不风流花烛迎郎不自由不是寒房因孝娶残房入舍两家仇女人逢者亦依然真假公姑或续絃否则有刑多寡合外家零落是前縁呻吟煞一名孤鸾煞歌木火蛇无婿金猪木虎伤赤黄马独卧黒䑕土猴孀总论驾前神煞歌一太嵗剑锋伏尸寄二太阳天空仍可畏三丧门内外孝事至四太隂贯索勾绞具五官符杖责难回避六死符月徳同行位七嵗破月空栏干是八龙徳暴败天厄至九白虎飞㢘同此据十天徳福星卷舌系十一弔客天狗吠十二病符顺行位总论驾后神煞歌一年一宫逆行子年红鸾卯为首天喜对宫在于酉血刃浮沈及解神戌上分明牢掣肘天哭还从午上寻披头更向辰宫究流年诸煞与诸凶逆认地支人罕有此是神仙不肯留术人依此长相守地煞赋总断凡论嵗殿以登殿为本论嵗驾以登驾为先身命主俱登临显达无比日月主若拱夹富贵非常殿驾无星而无得禄主加临而更竒惟怕客曜临朝飞星破殿囚煞加临而不美主当刑煞以须防勲者天禄也欲全而不破忌空冲为要㑹玉马为竒冲则四柱相冲破则飞星破禄禄主临曰崇勲宜居官福命宫值曰全吉忌见刼空禄逢帝座足有钱财贵值垣城堪称文雅子午相逢名为活禄辰戌丑未禄马不临如合通闗吉无不利马者扶身之寳也欲生而不病喜逢勲玉忌在空亡马遇垣城须当富命则酒色皆好遇吉则转祸为祥空亡者煞灭也阳为空而隂为亡阳忌阳而隂忌隂煞者灭也灭者絶也命与日时值之暴亡必见忌木火之位宜金水之宫不宜居坎而宜居离诸煞逢空化凶为吉的煞相㑹成败不无四柱逢空不欲再见空亡不亡尤为庶㡬二位全见名利难成刑害者凶恶也三刑守害遇六害而凶恶难逃六害命逢遇三刑而同恶相济刑居五福极主官髙害㑹的亡孤贫破败斯为祸福之凖绳诚乃加盘之妙法百煞经夫观命者未论禄马贵人先论胎息神煞夫煞人之成器能掌君子之重权能发庶人之财禄煞之一字千变万化煞多无贵即勇勐暴亡煞絶无贵即卑微孤独君子带煞权贵福禄之任庶人带煞挺立乡党之间女人带煞子夫刑伤之患煞无栏处定是伤身闭门带煞反受灾殃年上带煞自损其身月上带煞必损父兄日上带煞夫妻必丧时上带煞子女先亡若见四位无刑害须知夭折守空房阳刃之煞怕逢金刼煞最忌火加临的煞须知头粉碎亡神最忌水深临六害重见六亲损隔角逢之主孤贫孤神日上逢隔角未申戌亥丑寅辰巳其妻到底定生离桃花咸池来深处春花照水定生淫若是仕宦人家女不用媒人自求亲大耗之煞怕逢空家财浑似雪和汤六甲空亡怕齐逢金神之煞主重丧六亲不足而自叹年年常为仵作郎呻吟之煞怕金神白虎逢之定不仁日时带着损妻子定于中途断絃声命带孤神寡宿星看经念佛作道人少年娶室妻子分至老定是作孤身一七之煞是亡神为人性躁有英声冲入本身人凶暴冲出之时有功名勾绞之煞叠三刑逢之为人编配身春申酉夏亥子秋寅夘冬巳午亡神之煞五鬼临限行见孛水亡身幼年当忌火汤厄为人作事百无成长生之位主聪俊发达英雄财禄亨华葢之煞为僧道学堂逢贵为儒名桃花带贵多淫慾常思月下恋风情命坐刼煞十五年爷娘不损是夙縁若见双亲无刑害自身带疾病相连命坐阳刃忌血星限行见煞定损身命中带煞难回避恶曜临之祸不轻双头合煞十有九死两头合刃百有九伤合煞翻身三旬内患合煞回身伤刑而已合煞逢冲事事省半煞合逢刃定主夭折煞星逢贵能伏诸煞天月二徳加临日上一徳当权衆凶皆散吉曜加临灾反为祥煞去逢空煞去逢旺而凶煞去逢絶而亡女忌血蛊男忌光官符怕火丧门怕水男怕擎天女怕游奕男爱红鸾女爱天喜丧门加于白虎主有孝服之事官符临于刼煞必生口舌之叹须要见行吉星之地忌在刼煞之上嫌于拱临之中限行临于恶曜一年反背而已吉星临于运限门庭多生喜色日时莫逢太嵗不死一年多迍少年限行禄马为人愈康愈徤少年限行死絶必生迍邅之忧老者限行生旺必是孤身之汉损尅成家之子老来限行库墓必擅乡尊之福又有优游之乐能察经中之句敢断命限祥灾判吉判凶知生死明如日月寳镜台运限起例支中人元子中单癸水丑巳癸辛当寅中甲丙戊卯独乙为良辰中乙癸戊巳丙戊庚藏午中丁及巳未乙丁巳乡申隠庚壬位酉字只辛强戌上辛丁戊亥为壬甲方年上起月正月建寅以年干加天干从寅起甲巳之年丙作首乙庚之嵗戊为头丙辛之嵗从庚上丁壬壬位顺行流更有戊癸何方起甲寅之上可推求日上起时子丑寅夘辰巳午未申酉戌亥甲巳还加甲乙庚丙作初丙辛从戊子戊癸寻壬子丁壬庚子居起立命看太阳在何宫以生时加太阳宫起顺数如太阳在子即从子上起生时挨丑顺数至夘便是立命宫又看太阳躔第㡬度以量天尺对立命躔何宿第㡬度起大运阳男隂女顺行隂男阳女逆行俱从本生月起顺行者数未来节气逆行者数已往节气皆以三日为一嵗少一日者借一日多一日者减一日只论立春惊蛰清明立夏芒种小暑立秋白露寒露立冬大雪小寒论节不论气醉醒子曰观夫大运者乃八字之表里也取用当度其浅深成嵗须较夫多寡然三日而成一嵗见有余人谓之零见不足人谓之借但知其零借不知其所以零借假如阳命正月初一日丑时正一刻生至初四日丑时正一刻立春节乃作一嵗全若立春在寅时则多一时乃零一旬也若欠一时乃借一旬也又以行运之法论之假如甲子年正月初一日子时正一刻生行运算至乙丑年正月初一日子时正一刻乃作一嵗内小六箇月即进六日在初七日子时正一刻方作一嵗只要算足十二月却为本年有闰四月乃多一月矣当退还本年十二月初七日子正一刻交运从此算后十週年方换一运倣此永无差悞若学者不知其生刻独知其生时即以生时扣算交节之时亦不差逺凡行运在干兼用地支之神在支则弃天干之物其间理妙自宜详玩起小运凡小运不论隂阳二命男一嵗起丙寅顺行女一嵗起壬申逆行一宫或与大运相合相生或临禄马贵人之乡其年即有喜庆或与大运相冲相刑或交併更临反伏吟及煞方其年即主破财悲泣死亡孝服男怕冲女怕併又云君子不刑不发不併不达大抵大运如天将太嵗如人君二者相得相和然后随事所至逢善则吉逢刑则凶所逢者当生年有则吉凶重当生年无则吉凶轻乆困而运通未必通乆通而运困未必困赋云寅午虽逢于冠带尚有余灾行运初至于衰乡犹披勘福五行衰者运宜旺五行旺者运宜衰仔细推详万无一失醉醒子曰小运者补大运之不足而立名也古人以男起丙寅女起壬申为从三阳三隂之象以是定逐年祸福鲜有左验予尝见一秘书以为男女小运皆由时生而行之逆顺亦以年定如阳命阳年甲子时生堕地即行乙丑二嵗丙寅一位一年週而复始隂命隂年逆行亦然尝试用之屡验亦要与大运及柱内用神日主较量吉凶及童限未交大运専用此法行死絶煞旺之宫必有厄难先详八字衰旺喜忌然后以此㕘详蔑不中矣起大限命宫十五为例以太阳正处为中度遇交宫随宫交三度起一嵗如立命在子女二女三女四共三度起十一嵗女五女六女七共三度起十二嵗女八女九女十起十三嵗后照此顺推如八月十四日太阳在已翼十度照量天尺本行下推即十三嵗出童限入寅二十三卯三十三辰四十八巳五十七午六十四未七十五申之例凡行限遇生我之星定福尅我之星定祸若生星守限更限主飞去又逢生谓之体用俱生若限主飞在别宫受尅谓之体重用轻主是限中有吉有凶若限主受尅得重则虽发而难出此限矣若有救亦无害也起小限从命宫起逆转如亥生人立命在丑就丑上数亥子年在子丑年在亥寅年在戌夘年在酉辰年在申巳年在未午年在午未年在巳申年在辰酉年在卯戌年在寅之例以宫分言则一命宫二财帛三兄弟四田宅五男女六奴仆七妻妾八疾厄九迁移十官禄十一福徳十二相貌逆数右转以限度言则一命宫二相貌三福徳四官禄五迁移六疾厄七妻妾八奴仆九男女十田宅十一兄弟十二财帛顺数左旋宫分次第不可乱也小限者是流年生日后交过宫其吉其凶一依大限断之若在财帛遇吉发财遇凶破财兄弟等上祸福一一依宫断之无有不验须㕘原守及流年两断乃可小限宫中起生月名为月限诀凡一年休咎在小限一宫内若十二月吉凶则散居十二宫如小限在申值恩星官福田财等吉宿临之是年发福若值煞难凶星其年必灾月限亦然如正月看申宫二月未三月午四月巳依宫逐月逆週十二宫从小限行到太隂所泊之宫起生月逆数遇凶吉断之假如午生人午上安命戌年小限在寅三月生其月在寅四月丑五月子次第逐月移宫谓之月限轮流十二宫週而复始行一宫遇吉凶断之假如戊子年丑宫安命流土为太嵗流木为丧门病符流水为的刼流金为官符月限十宫逐月出入见木炁则此月有灾事见火罗则此月有喜事发财以当生流年一体论之见木则病或孝服见流金则官事见流水则费财口舌不宁余倣此日宿者直日之宿也月限又将日宿兼推须以太隂为主月是流年太隂即人之身也行度甚速两日半过一宫故日月之灾福系焉以之加命看当生流年㑹何吉凶星随遇而断如命坐巳未申三宫以月水为主喜金水月木畏火罗土计却看流月行宫遇何日宿若日宿遇亢牛娄鬼金度乃生命之宿迁官近贵得财遇斗奎井角木度乃尅难之星解灾获福遇参箕轸壁水度乃本行之星室家和好事业安平遇心危毕张月度亦本行之星朋友康宁内外亲睦遇女氐栁胃土度灾病口舌官符是非若二限䧟弱身命主星逢刑遇煞祸病死伤遇尾翼觜室火度是非疮热惊恐啾唧若二限䧟弱与女氐栁胃土难度同断若辰酉安命以金为主流月喜逢胃栁女氐之日宿忌尾室翼觜之宿余倣此推仍将原守流年十二曜利害之星㕘看流年吉凶星照身命十二宫各有日数如命坐未宫喜金忌土流金入子午九日好入丑未八日喜入寅申七日称意入卯酉六日遂美入辰戌五日好入巳亥四日财喜土为忌入子午九日灾余倣此甲巳子午九乙庚丑未八丙辛庚申七丁壬卯酉六戊癸辰戌五巳亥得数四已上即先天数十二神煞一太嵗剑锋伏尸寄二太阳天空仍可畏三丧门内外孝事至四太隂贯索勾绞具五官符杖责难回避六死符月徳同行位七嵗破月空栏干是八龙徳暴败天厄至九白虎飞㢘冲此㨿十天徳福星卷舌系十一吊客天狗吠十二病符顺行位流年十二变曜子年变曜流土太嵗太阳天空流木丧门病符亡神驿流火太隂吊狗勾神流金天喜天徳官符披流水月徳刼虎㢘的流阳天哭流隂天厄丑年变曜流土太嵗病的木太阳鸾驿空吊劫火天徳披丧金太隂天解虎㢘的水天喜厄哭官阳月徳死符隂地解嵗破寅年变曜流木太嵗披劫火太阳天空虎㢘金哭丧暴的水太隂驿解勾破血刃阳官符隂天喜月徳死符土鸾吊病夘年变曜流火太嵗哭暴金太阳天空水月徳地解丧㢘的劫阳天喜太隂勾隂天解官符木白虎病符土天徳鸾披吊辰年变曜流金太嵗月徳地解死符水太阳喜空官符阳天解丧㢘隂太隂勾火嵗破病符木鸾驿厄哭吊土虎披绞巳年变曜流水太嵗天解太隂阳太阳天空隂丧㢘金天喜地解病官的火鸾月徳吊死木天徳驿披破劫土厄虎哭午年变曜流阳太嵗隂太阳天空水驿爵丧病的金太隂鸾吊天解火天喜天徳地解官披木月徳死虎㢘刼土破哭厄未年变曜流隂太嵗水太阳驿鸾空吊刼金天徳披丧火太隂解神虎㢘木天喜官哭厄土月徳死的阳病符申年变曜流水太嵗天徳披刼金太阳空虎㢘的火天马哭丧厄木太隂解神驿勾土天喜月徳官死阳吊隂鸾病酉年变曜流金太嵗爵哭厄火太阳天空木驿地解月徳丧㢘死刼土天喜解神太隂勾官水虎病的阳鸾天徳绞隂披吊戌年变曜流火太嵗死符木太阳天空飞符刼土太隂丧㢘血刃勾的金爵破病水厄哭吊驿亡阳虎披隂绞亥年变曜流木太嵗勾土太阳天空丧㢘火太隂喜病官金鸾月徳死的水驿天徳披绞刼阳地解厄隂虎哭以上变曜或化为煞或化吉宿并从冬至日为始假如今年丙戌子为丧门寅官符午白虎申吊客酉病符戌太嵗即乙酉年十一月冬至日始变丙戌年星煞则流土为丧门流木为官符流水为吊客流阳为白虎流火为太嵗若丙戌年冬至又变为丁亥年煞星如酉年流金为太嵗龙徳天厄流火为太阳嵗破流木为丧门死符月徳刼煞流土为太隂官符流水为白虎亡神病符流阳为天徳流隂为吊客之类此变曜断法先以命宫为主随以各宫所属主星飞出在何宫与原守流嵗星辰生尅制化冲照拱合相㕘看如戊子年丑宫安命者则流土为太嵗流木为丧门病符流水为的刼白虎煞流火为太隂吊客如以丑安命上为主见木炁则灾见火罗喜事财名流木疾病孝服流水破财是非不宁将当生与流年兼推星学大成卷三星学大成卷四钦定四库全书星学大成卷四明万民英撰观星节要星盘或问育吾子方裒集删定诸家星命之说以广厥传忽有客坐而问曰五星丽于天者也凡民丽于地者也天地邈不相及胡术家者流以五星而推人禄命其说亦有理与余应之曰天地不外隂阳隂阳不外五行人不能外五行以生五星乃五行之精凝结成象天垂以示人者也人之生也禀天地之精英萃隂阳之造化天星运于上而适恊厥期人命钟于下而感与天通是故长庚入夣而太白生岁德下临而曼倩降郎官应宿庶民惟星以五星而推人禄命其理至着其道至微但术者未尽知耳客曰星命之说固云有理然所以推星与命者则吾未之喻也敢问何以先排十二宫一命宫二财帛三兄弟四田宅五男女六奴仆七妻妾八疾厄九迁移十官禄十一福德十二相貌其立名次序无乃牵强也与答曰人之生也以身命为主故命宫为第一财为养命之源故次二分我之财者独兄弟故次三田宅所以安命藏财而居兄弟故次四既有财帛兄弟田宅而男女所以承田与财者也故次五奴仆所以辅男女故次六妻妾敌体与命宫对冲故次七夫自命宫而至妻宫其叙自不可乱疾厄人命之所不能无者故次八迁移人之所不能免者故次九官禄天之所予系于命而最要故次十福德人之所享系于天而难得故次十一相貌所以成身故次十二自疾厄而至相貌其叙却乃倒言何也十二宫之中命与妻相对相貌福德官禄出天上故列在身前财帛兄弟田宅隐地下故叙在身后迁移疾厄妻妾限数最𦂳皆太阳过午而行促有相貌而后见福德有福德而后居官禄有官禄而后厯迁移有迁移而后见疾厄自相貌而至于疾厄皆日月之喜升而恶沉有财帛而后见兄弟有兄弟而后分田宅有田宅而后归男女有男女而后居奴仆自财帛而至奴仆皆日月之右转而分布人之所以为人不过如此故十二宫之名足以尽人之一生也男女身命所生迁移父子所专兄弟和乐妻奴雍睦人之福德此二者最难财与官禄相连奴仆所以服官而营财也貌为疾厄所苦田宅所以安身而养疾也故皆三合此十二宫流行之叙对代之体错综之用有如此子殆未之思乎客曰星盘十二宫既闻命矣然何以午未属天子丑属地亥寅属木卯戌属火辰酉属金巳申属水与五行地支十二之理不同又何说与余曰五行以寅卯为木巳午为火申酉为金亥子为水辰戌丑未为土乃地支十二维也午与未合居于上而属干故以为天子与丑合居于下而属坤故以为地上天下地一定之体也亥与寅合属春故以为木卯与戌合属夏故以为火辰与酉合属秋故以为金巳与申合属冬故以为水春夏秋冬四时之序也日月丽天水金辅之故喜金水土石丽地木火生之故喜木火此虽与地支十二维分布不同而其道理则相贯也客又曰人一日之生不啻亿万何以从太阳为命太隂为身遂据此断吉凶祸福仆未深信敢问其故何也余曰善哉问我明告子天形如卵而左旋日月代明而右转天体日週东方常抽惟其东抽是以西沉一沉一抽无停留也太阳之升出在东方太隂之没入在西鄊一升一没无差忒也人之出乎胎中即天转乎地上若是卯时而尘天日俱出东厢惟卯时以后天体无形以日为准故因日而数至卯即卯地而出苍穹太隂日之配身之所自出也故以太阳立命太隂安身身命人之所最重者故先求此二宫天体度数各有对度是以日月同其好恶身命同其祸福东出父命西没孃身东出太阳西没太隂东出亢金西没娄金东出井木西没斗木故琴堂有身命一般般之说葢为此也客又问曰人之身命同乎天地得夫子之教已喻其理但加关之说楼上架楼而祸福却以为准又何理与愿尽洩天机以教仆请授业于门焉余曰前言巳尽子犹未深悟乎夫天开于子地辟于丑人生寅出卯千窍万妙不出一卯天盘之加顺天左旋十二宫地盘之关因日右转十二宫洞微飞数遍周天皆左旋阳九小限逐日月皆右转曰加曰关惟卯互换地盘卯酉定地不易天盘卯酉房昴是的前言人之生也因天体之出卯也天运不息不能昴卯故随所生而值所宿皆谓之卯酉也吾人之卯酉以天日之卯酉为准故以卯加命宫此之谓三才合一道理故吉凶祸福可得而判也星之源流吾已畧註望斗三盘之法详着卷首子取而观之予何言哉客又曰星家源流其理既同然何以有准于古而差于今验于今而谬于古其故又何仆也惑敢问余曰此天道自然之运也天之运也积气日月五星积气之光曜者也其循行次舍七十年而差一度天道且然而况于人乎世有升降国有隆汚皆囿于天道自然之运人乃积气中之动物身之用舍道之行藏又囿于国家一时之运此古今人命之所以不同而星家准与不准之辩咸在此矣客恍然而悟醒然而得再拜而退阅数日请见作而言曰今夫天日阳精忌火月隂精忌土五行独以火土为恶为日月所畏以金水木为善为日月所喜今夫人凡水凡木凡金凡火凡土为命主皆日为身主皆月忌有五行之不齐皆火土喜有五行之不一皆金水木此亦是否乎余黙然不答客退不敢复言或又有问曰诸星家俱以太隂为身琴堂虽有身命一般般之说乃是命宫所喜身亦喜之如命度属金喜土太隂傍土亦不为忌谓之安身傍母今夫子答客乃不以太隂为身而以身为太隂所自出不知指何者为身也答曰命者父之所钟身者母之所生星家既以太阳数至卯为命独不以太隂数至酉为身葢未悟耳夫十二宫命宫与妻宫正对合为夫妇有夫妇然后人生焉是身命乃夫妇所出观立命则立身可知矣东升是命西没是身可见当以命对宫之度为身不可直指太隂为身此身命所以为一般般而好恶祸福同也此余独得之妙因子问而尽发之括苍季宗舒琴堂五星总断士君子凡欲看命先看身命二主落在何宫専以空实强弱夹拱冲蓦八字定其人品出处高下次以福禄恩官田财六主定其贫富贵贱真假轻重然后次以金木水火土炁罗计孛日月十一曜天德月德并的刃刼煞三煞白虎华葢六害等守命安身以分其为君子小人奸直麄细之性行却以大小二限太岁流旬直难填实逢空有无贴衬之类以断其发达衰迟好恶生死大要十二宫所主𦂳切处吉星坐实胜居强位凶星落空胜居弱宫明实不如暗实原空不若流空有实不如有夹有夹不如有拱空其位莫若空其星实其主莫若空其煞贵人禄马殿驾此五者明浄纯粹喜天恩拱福不喜拱煞党恶日月官福田财此六者喜互换飞出坐实不喜杂煞散漫无情用星不可被伤身星不宜落䧟天煞地煞切忌拱福拱官驾前驾后尤怕逢刃逢的身命逢官无实拱禄秩难高福官坐实值身空发施不出身官值好既能贵而临事俱能福恩两高纵遇险而依还不险如身命二主并限主值流旬一齐空却须看限宫拱夹之有无直难天地二煞夹身者有空亡限行其上亦防凶死但迟一歩尔大抵恩能取信恩一䧟而信令不行福能保官福一空而官居不久福嫌身弱田忌财空身弱福强似病人而挑重担田高财䧟如浪子而逞风流忽然福忽然灾多是杀恩守命暂时贫暂时富定縁直难伤财论尅父母在古说则无此理而今以生害之理推之如计犯月夜生人必先尅父罗犯日昼生人必先尅母此乃隂阳相峙子午流注之理或是日月同宫谓之日月合朔日生人必先尅母夜生人必先尅父或日月冲照谓之日月对望日生尅母夜生尅父葢取其有光无光之义也日生人太阳落隂宫则父先亡夜生人太隂落阳宫则母多先死隂阳反背之义也至于夫妻男女俱有成法兹不复论但琴堂星法其𤣥妙只在空实二字其祸福只在夹拱二字贵贱真假须看四柱上四箇实字俱有吉曜得用之星守之三方左右夹拱有力福星恩官田财各得其实当决定作真富贵命断之或四柱上实地只有二处守吉星则看其所守者是何宫主如是田财之主则其人可富或身星限星强则此命必是自家成立发达或日月田财命主都守实则断其人必多祖业承䕃有余生平不受劳碌如命主守官禄或坐天月二德贵人禄马有实字拱夹者则知其为文献衣冠故家之裔有德守成之士也或身命同文魁星坐文昌长生实地者须分昼夜日月司天之法看之则知其人有学有识极聪明多才多艺之士也或身命守的刃刼煞白虎六害之宫或的刃六害咸池之类夹之则知其人为奸麄小人市井寻常之徒也或天月二德贵人禄马杂的刃刼煞白虎六害之类守夹身命二主者则知其人界乎君子小人之间也或天马守实地马逢空身命二主与之同宫者则知其人乃帮闲随时附势之徒也或身命与金炁孛同守天空或入兄弟宫者则多浮荡江湖医卜卖活之軰无疑或身命主坐奴仆贵人禄马冲夹此则多在公府皁𨽻之类其他可依此例活法断之不可具述也如病人欲问其目下生死或凡人行限问其寿夭应在何年月日者其要只把各年太岁逐宫轮转看其宫分原有何吉凶星守之或太岁带的刃禄马贵人之类值年填之以分其灾福如太岁带刃填起煞星冲我命宫并大小二限者断其人是何年月日灾病破财或是官禄主星在限上被其当头冲填其煞入官禄之宫又有直难的刃重见被太岁填实则知其人此年必因官事囚禁破耗劳苦大不称心有官则剥官停俸次年有恩星填实救之则可解脱或太岁填煞入福德财帛田宅者则止破财营运不能有利门户叠见繁扰却无他重灾其余妻子奴仆之宫并依此例推之如身命二主逢空大限主星又落空亡后限主星又不如先者流年太岁一连赶起的刃三箇地煞到命到限其年小限主星又作煞论者并其月令透出党三煞又有直难坐实则善病而亡若太嵗一般赶煞到身亦未即死大凡欲逐流年看星必须以流年太嵗论之葢太嵗能吊起三方之星如大嵗在申则能吊起子辰二宫其三宫所得力之星一时皆动是名吊起之法其太嵗所守之位有星并皆填起其吉凶动静皆由此而应如士大夫功名之人问动静则以催官天禄天马之类太嵗吊起之法依正经所载一一断之万不失一大槩煞星乃小人之象偏喜合不喜冲故太嵗三合吊之有吉则能成吉冲宫之冲有凶则能成凶所谓小人女子合则喜冲则怒也天理人事一而二二而一也其实皆可以理推其𤣥微以形像求其彷彿夫吉凶消长得失存亡之道固不可以预知然果能依此求之虽不中不远矣然易有言曰君子修之吉小人悖之凶则天理本具于人心修身之道或可消非于无妄迎福禄于大有者必灼然矣括苍二十字例恩恩者如水生木木生火之类煞煞者如水尅火火尅金之类制制者如甲子旬中无戌亥空亡之类化化者如命主财帛田宅主福德官禄身主并天元禄主是也凡此六主一元命限见之皆不作煞断此即所谓化也其余主星惟金星无余炁计罗孛除化天元禄不作煞断外余皆一例作煞论之气盛衰消长随时变易之义五星论气当随气运变迁而观之也体静也谓如四柱中有八箇干支乃无形不动之定位分布于十二宫以填实地戴五星日月四余以行原守流年冲合焉是则所谓体也用动也谓如十一曜皆动物行度有迟留伏逆躔于十二宫分随其躔处以论所属并大小二限定吉凶焉此则所谓用也星天星日月金木水火土孛罗炁计天禄天马催官文魁之类曜地曜驾殿天月二德并阳刃刼的禄马蓦越天空白虎华葢六害长生临官帝旺咸池之类原原守谓生下之时天星地曜所躔之宫流流年谓各年太嵗流星三煞流旬空亡之类强七强宫谓命宫财帛田宅福德官禄所属之宫是也男女妻妾皆是强宫弱五弱宫谓兄弟奴仆迁移疾厄相貎所属是也空谓当生四柱旬中之空亡是也流年旬中空处依上断之实谓四支中所有四字于十二宫中填于本位是也拱谓三方拱向如申子辰亥卯未之类要四柱有字为实拱也大凡看有用之星极喜拱处是名真富贵惟煞星的刃若有拱极祸夹谓左右夹起如子寅二位实能夹丑宫之类与拱同断冲冲谓对宫有实字即能冲起本宫也凡空者若有对宫一实字冲之祸福之星皆起本宫如有实字不怕冲若本宫原守落空须得一实字冲之才实凡煞星落空不喜冲有用之星落空则喜冲起惟原守嵗驾一字冲之不问本空实与不实并冲得落空祸福皆不能准流年嵗驾若至各宫除有用之星逢空喜他冲起若煞星逢空不喜他冲起或流驾轮还填起各宫若值有用之星是名太嵗有情则一年凡事称意喜美进益若填煞难的刃之星是名太嵗填煞则一年灾败或值福空限空并身命恩星皆逢空流年复恶则多死亡合即上文拱者是也贴贴衬谓命宫身星官福田财等主星飞起别宫或值四柱空亡及流旬空却本不为吉缘他宫主星虽空我命限二宫支上又有字填起是名贴衬有力虽危无咎若贴衬无力一空却死矣此法有验看星凡例八条一看命宫有星无星并主星飞出何宫得令不得令母星尅制化伏身星傍母傍鬼二看天元禄主官福田财如何三看禄勲卦气驿马天马地驿贵人在年月日时否四看刼亡的刃桃花冠带红喜有碍无得五看满盘空亡四柱虚实六看大小二限流年神煞十二宫神比和生尅如何七看直难小儿最𦂳八看四柱天干俱化吉凶若福禄权贵印守命大贵限逢亦发又看纳音生尅上寿夭看星节要八十一条一看五星之法先排太阳以生时加在太阳度上逆数至卯则知安命在何宿何度方为端的须是以度主为要宫主次之葢宫主者州郡也度主者县令也由县而州其宫主必要逢生得令不要尅制不为太阳所伏及三方四正无星相尅方好更看度主又坐高强又坐禄马长生嵗驾又逢生旺得时为妙一立命既定更看是昼生夜生昼生人不要火金月孛罗照命夜生人不要日木土炁计照命名曰五残星皆主贫贱不然则多忧少乐生平成败碌碌到老无不切中一立身在何度何宫昼生人看命度主夜生人看身度主如上弦望前望后及下弦生者看身度主为𦂳亦如命度之法一须先看福德宫为𦂳葢人生处世以福为最有福则有妻子立名利致富贵福德既亏前数者未见其可得也福德者人生一世之主若见福居禄禄居福身主命主入福又有日月照福德权贵䕃映之星入福德金水夹月居福德皆是有福之人为人性必端厚量必寛洪仁慈处世无刻薄之患有福有寿可以定人性情毎试果验若见土计坐福德者必寡言语其性沉重若见福德宫有刑囚耗星居其上者必是刻薄之人凶悍之徒大寛小急不仁不义之流心多好杀言不忠信诡谲欺诈奸谋机巧未见其为福如福德宫无好星又看三合对照有何星守照如三合对照守照俱无星亦未可便言其吉凶更看财帛宫如何一财帛宫亦人生受用大端也或福禄守财帛日月照财帛田财互垣命身二主临财财帛又逢生旺得令得时是乃有禄之人斯人既是有财则可以养妻子致奴仆既有财则有名若财主失经刑囚暗耗照财帛是无用之人如财帛不好未可便言其吉凶又去看田宅宫何如一田宅之位亦人生受用之源如田宅主星不起或有福徳照田宅日月照田宅身命坐田宅亦看作有财名望之人既有田宅则妻子皆自田宅而出人之一生福徳田宅财帛三宫既无吉星便不可以为福只是寻常碌碌成败命断一看生平行限如何如人一生命好身吉若行限不好却不作发福论之葢命好不如限好如身命好行限又好方是好命葢命为魂身为魄限为血气三者须要相扶譬如人之一身血气稍滞则血不流故为寒热相攻疮毒并作风邪客气得以侵之若血气和畅其身既壮安得有病也一行限须要向明不背方吉何谓向明夜生人见火金月当限日生人见日木土水炁当限皆谓向明发福可期如日生人不曽见日木土星又皆独见火金月照限行限又经行的煞刼煞阳刃三煞空亡之上未可以发迹许之一凡大小限以生日后交神煞禄贵以冬至日后交命宫行度九嵗以前在童限至十嵗上本生度起行一看命须要看得令为𦂳如春木夏火秋金冬水土则寄旺四季为令令者如臣禀君令宣其教化生民休戚系焉以令主之不背则赫然号令从所曕仰立春木为令主发生则万木萃于春为人亦清丽焕彩然木既主令金不可尅木乃掌时月之星金当藏刃土则培木只怕金土参差是为逆乱伐上祸由斯发主为凶厄夏月火阳当空水纵泛滥岂敢侵月令之火金废则沮于烁石流金之势何所用焉亦当废弃故夏金多行南方若金火日用事必有酒色之疾大抵当废之星主事为人志大谋踈虚空无实愚而好自用平生怏然易于退失只怕金水相合与火争势为反逆之曜以此用事主凶恶而不得其死秋金用事大火西流本自弃置万木黄落当废之时惟金司权逆金为祸若水火相合既不受令又有陆梁安得不凶冬水沍隂必借火为顺流温助之宿土为隄防之星皆无伤用事之时却水木无相生之理相合氷冻若水星夜见以之用事其人必孤寒大抵令星春时必借土为栽培之宿冬月火土自为相生相养亦与水而濡沐者虽星废不当时却毕竟相为表里皆吉只有火金月不可相见必不能相顺见之祸发令星从阳顺则吉为賛助恊翊之星逆则凶为䟦扈飞扬之宿所以顺者或引阳或从阳逺在十度不为尅夺所谓逆者侵阳用事令星最要得日君行事居有气之位与命不相反方为令自出稍为尅夺则是听令于人令星司夺当之必死令星司福用之必祥五星犯殿伤宿即尅夺之星也主为人行所不为之事亦受人所不受之祸万万必中一太嵗最为𦂳要大凡人命要主星临驾与太嵗相关摄则富贵嵗君不收録则无用之人又忌煞星破驾凡人命身与福德为重有禄无福禄将安享有命无身命将安保一凡煞星不要逢时要失时如春水逢金冬水逢土之类煞星失时主星有气凡火为煞不宜昼生人土为煞不宜夜生人木为煞防春金为煞防秋水为煞防冬火防夏皆得时失时之妙论一金星若在太阳之宫名曰映进若作命主在太阳之前为特进各名曰金星映日又曰金星当权皆主权贵太阳之前只喜身度主命度主及金星在前者皆作吉论若太阳之前或是刑囚暗耗名曰误进十进不吉命主及金星在太阳之后者名曰后进其福减半一诸星并行有先有后大凡煞星则欲其前行主星则欲其后至且如水火二星同行水能尅火则以水为煞星如水星在前行则不能尅火如火在前水在后其煞逼身最为利害不可不审诸星皆然经云煞前主后当膺藩辅之权煞后主前必有徒流之患诗曰身命二星若无尅须交金向木前行水火二星不相尅更饶水向火前行土月二星无相食最宜月向土前行土之行迟月行疾不分前后极难言一诸星退行有退而有力者有退而无力者且如退而有力火金二星同行金在前火在后而退行此煞星不敢进前以尅其金是退而有情如或金星退遇火顺行是退而逢其煞也五曜皆然亦有退而升殿退而入垣退而逢生皆为有情又作吉论或退而坐煞退而逢煞或退恶弱之宫皆为无力可作凶论一迟留伏逆五星中𦂳要学者不可不明迟则顺度留则不行伏则不见逆则退行有用之星顺行为福迟留伏逆进退减力经曰顺则优游逆则退缩留则拘系抑欝伏则韬晦无光如命午太阳忌木炁同躔木前日后退之为祸日前木后退之为福留者用星留于实地为福久远煞星留于实地为祸不休若留于虚地祸福皆无伏者用星伏则无力忌星伏则无灾逆者退行也有退为福有退为祸以理推之诗曰五星遇日须当伏三合逢阳必定留若是对宫为逆度不逢阳处是为迟一罗计截断半天星有吉有凶或截断诸星在左而限行右名曰反背行限不遇诸星故也又有升沉之不同或日生而诸曜当天截在辰巳午未申位而有星行限从酉戌亥子丑寅位而无星者为不得体又有夜生截断在戌亥子丑寅位而有星行限从辰巳午未申位而无星者皆为升沉之不同并不合格一罗计截断半天星斗有跳出一星在外者当専论在外一星祸福如跳出一星为福主禄文命主身主或官魁权贵星夜火夜月昼木昼土皆为得格主人必有富贵名利之事如跳出一星刑囚暗耗或奴仆主阳刃刼煞的煞主星昼生而火漏出夜生而土漏出在外者皆不合格主人贫贱劳役奔波劳碌度世无成不为吉论一截断不要太阳跳出如太阳格在外名曰孤君孤遁君而无辅极为不好葢太阳乃人君之象必诸星辅佐而行或左右皆为吉论若太阳孤立主其人不得人之力虽亲辅人人多远之平生劳苦一诸星聚㑹有吉㑹有凶㑹吉㑹者为命主身度主官魁福禄或化权贵䕃印皆为吉㑹虽是火罗计孛亦无害如不为前项等星而为的刼阳刃等主或化刑囚暗耗皆为凶㑹不可不察一身命主坐奴仆有凶有吉贵人之命多有身命主入奴仆而贵者亦有入奴仆而贱者如奴仆宫主原是贵人禄马长生帝旺籍驾殿勲垣卦之地皆不可以奴仆论皆是大贵之命如奴仆宫主原是刼的亡刃死絶暴败之乡而身命限主居其上皆是奔波劳役无成之人方可以奴仆言之一太阳孤立照妻宫皆主夫妻年纪不等不然妨尅重婚一太隂正照妻宫皆主妻妾无貎不然亦非正礼而婚缘太隂亏盈之不常也一夜生人太阳独照男女宫无星以辅之其人主无子昼生而见太隂在男女宫无星以辅之亦无子夜生人惟有水辅日在男女宫反主有子一妻宫不论妻妾宫主星假如甲子年丙寅月寅亥木垣木为兄弟乙巳日巳乃水垣为妻妾水得地逢生坐实则妻贤貎美内助荣夫或坐籍驾禄马贵人则因妻致富或水星坐空脱之地逢煞星同行皆不好妻或无妻一男女宫不论男女宫主只以时论之如丙戌时卯戌火垣火星逢生坐实禄马贵人之地者皆主得贵子火若虚脱或逢煞主无子送终必有损破否则破荡之子也一看命须是四正为𦂳或日月照四正或金木照四正福德照四正及用星居四正之地皆贵乃有受用之人亦有火罗计孛守四强及化得好者皆为合格如是刑囚暗耗等星居于四正宫中而逢相尅之曜皆主破败一看诸星皆如看命之法亦看三合亦看正照方断吉凶大抵论三合四余轻五星重对照四余重五星轻葢四余乃横冲直突之曜也一看带疾先看命度身度受尅与不受尅及起处坐煞与不坐煞更看疾厄宫中何星坐其上如疾厄宫有火罗计孛刑囚暗耗诸凶星併㑹其上者皆主重疾如疾厄宫无星而三方对照有凶恶之星夹照者主带疾一命主度主起坐刼的亡刃主人尅害父母骨肉不全或出祖破祖过房自立方免一游行坐驿马主人过房出祖坐长生马者有四方之志一身命主起迁移入兄弟奴仆宫者皆主出祖过房偏生庶出也试之验一十干坐命如六甲生人不要立命在金宿度上名曰鬼尅皆主不安劳役只喜坐生星坐水宿名曰父母之上坐土宿名曰财帛之上坐火宿名曰脱局之上当以意㑹消息得时得令为好余倣此一男女宫有土罗火计孛暗耗刑囚照者其人多子女一年一产及至老来皆不得力如鸡抱鸭相似不然忤逆之男多出在外亦同无子一命坐禄坐贵坐长生坐库坐驾坐殿坐夹贵窠坐禄马枢坐生旺乡皆主富贵不然亦主衣禄盈饶天𤣥赋云禄马贵人持世立身须主清高咸池凶煞临身出处必然微贱是也一命坐刼的亡刃暴败空亡死絶三煞飞亷煞者皆主人性不好心险行怪狠暴不仁成败劳苦一夹命要日月夹命福禄夹命官魁夹命印贵夹命三合拱之者亦吉或命度主身度主起在别处而夹拱之者不露人见皆大贵一刼的亡刃之宫或凶星夹拱其凶暴不可言亦主死于非命然无官符不成煞刃无岁破不成刼的无病符不成疾厄此乃五行真生煞一官禄不要星尅其宫名曰官鬼且如官禄在寅地却不要金星入内亦不要三合四正宫值之皆主其人健讼不然遭官事亦无食禄之分一官禄福德二宫最要吉星临如日月居官禄福徳或福禄居官福水日金月各居官禄行限遇之皆发福如官福二宫无星有吊起或吉曜居其上者亦吉又看对照三合之宫以断休咎富贵之人未尝官福二宫无星如二宫原无本星官主又恶吊起对照又无星辰照临一生虚花无成一妇人不要太阳坐命及照命如身弱皆主欺夫夺权性有男子志气一妇人田宅宫如刑囚暗耗坐其宫幷有恶煞坐其上者皆主破耗外家零落兄弟无情妇人最重田宅财帛之宫一妇人坐驿马又带水孛照身立命或在五弱之宫皆主淫奔其余与男子一体同断一看命恶弱之星则要其居䧟弱明显得用之星则欲其居高强一看八煞之宫非但主人疾厄亦主一生权柄之地若权星印星福星禄星居之皆主人有权一贵人之命多是䧟弱有不可观者其中有一星得用坐煞得时及官禄有吊起吉星暗加其位者皆贵不然三方有吉星交照官宫又不然有吉星交照八煞之宫一金星不要坐阳刃刼的煞之上葢金星主煞遇则煞气腾辉为煞最重一太乙抱蟾常人若见月与孛同行谓之太乙抱蟾非也须是上弦及望既望下弦在未上见之又生于戌亥子丑之时方谓之太乙抱蟾如非上弦下弦及望前望后名曰太乙抱鬼如在辰亥戌子丑之宫又是下弦既晦之后遇之者名曰抱死鬼却不为福如他宫遇之皆非抱蟾一看命只可求其主星命度命主身度身主看强弱祸福不必诸星一一高强一一得地故经云一星得地终为贵显吉人又云使一星背而莫究其非纵羣曜吉而莫能为福譬如五七员官员在任不必员员识而其中有一员得力则羣从州县莫不刮目观星当以理推其次看限主行限须要限主高强得地受生吉星交㑹方为好限发达不然皆为不福一凡有用之星辰要在高强大抵小人命多是有用者居于䧟弱无用者处于高强歌曰相生须用他生我相尅还须我尅他他尅我时为祸大我生他时福消磨有用为我无用为他一论命必言身论身必言命二者出于一体且如立命子丑土为命主木炁为难火罗为恩月为身主亦以月为土之用星并不可使月与木炁同宫亦不可木炁合时与月亦不可使土月二星躔于四木度及泊于木宫此二星倘逢木炁又躔木度木宫便见有祸无福如土月二星躔于火度泊于火罗便以吉断切不可以身命二主异用父母兄弟妻子田财限主并可依此一官禄福徳二宫主人中年成败生死富贵贫贱于此实为利害有中年一落千丈有中年奋发驰骋有中年衣紫腰金有中年孤苦伶仃福德且干系妻子两宫如吉星守照于福德照妻照子不但官中光景亦许佳儿佳妇如凶星守照不但初年蹭蹬亦早伤子刑妻官禄干系田财二宫如吉星守照许其田财若凶星守照一生决无福矣更所忌者罗㬋守官禄少年逞讼权豪若为用恩二星又许有用不问是何命并依此断一昼生人则要太阳在卯辰巳午未上方应昼生为朝阳向明之格如日生人太阳坐申酉戌亥子丑之上皆非合局夜生人则要太隂照命行限亦要火罗月金孛当限方为得体一余论五星毎毎推究太隂躔度次舍断祸福吉凶贫贱富贵十有九中葢人命以太阳为主身宫以太隂为主主本既危何所根蒂故凡日生人当推太阳夜生人当推太隂如日生太阳逢恶曜夜生太隂逢凶曜无不贫贱夭折日生吉宿逢阳夜生吉星钓月无不功名富贵然犹当论其在十五度中与不在度中也一木罗㑹舍在寅上为㑹吉葢木喜于寅罗乐于寅二星相得为㑹舍则吉其他处不可以㑹舍言一火炁为职权在卯寅上方为合格葢火入庙于卯生于寅寅又炁星之垣卯为炁旺之地二星相生故为职权不以昼夜为忌他宫减半一命坐弱宫主星又微行限又微一见好星在前却不能胜其任而命即亡葢素贫贱而行乎贫贱虽有富贵不能享也一命坐高强主又高强行限又好一见凶恶之星在前而不能进葢素富贵行乎富贵虽有贫贱不能处而亡也一人命合主有疾而少年未见乃是未曾遇煞星尅星行限故不发也一行煞地又见煞星高强决是重疾废疾有中年患目患风者由此一日生人自少至老一见太隂在前谓之阳极隂生决主人死一夜生人一生见行太隂又行隂星之限至老一见太阳在前谓之隂极阳生决主人亡又如命躔房日度行限至张月度必死葢有月光而无日光也又如躔心月度行限至星日度必死葢有日光而无月光也然须看有无恶星当关方可以此断之一太隂逐月随日而右转化金木水火土太隂属水则不喜土月同躔如太隂属木则不喜金月同躔皆主疾厄妨尅如更在亡煞刼刃空亡之乡决主其人乱说言语不实一男女坐亡神及主星起坐亡神桃花带马者而又有炁孛金水照之皆主其人慷慨风流歌唱风月女人值之决主为娼一定人心性先以守照论守照如无以对照论对照又无以三合论或四宫无星以福徳宫论之一命好星辰俱善柔而不能作大事业又要一凶星以助其权大凡吉星多凶星少则以吉论凶星多吉星少则以凶论贵人之命非权煞不能治世一人命多有生时不定以子为亥以亥为子以初为末以末为初故其言祸福不准须加减定其灾难受制受尅方能定其死生故经云一不可拘二当敢断妙在识其通变如是祸福不应未可据言休咎村居之人不近谯楼标牌更皷之下亦有晦㝠风雨气侯不齐难以定时故筭祸福不应况古今圣贤立法未有不验在意消详以定之一有人命不好而享用者不当有妻子有妻子者何以言之或有父母在倚恃父母福䕃故安享受用父母一殁便破败不当有妻子而不能受妻子之奉至于死亡而后已一有妻子在前而命中无妻子未至终身妻子俱亡零丁半世孤寡至老皆初年限路稍强因主其一时之荣及至末年限路一弱气运不佳皆非所有一有人命身好初年行限不佳未免奔波辛苦无成人皆以贫贱视之一旦行限好平地发迹立名利故舜起侧微傅说起于版筑不可不察一人命皆要日月明㓗方为吉论葢天地以日月为主若日月明净方始贵显故经云贵人日月要分明日月不明非贵人一炁孛罗计乃四凶之星化凶并皆要独行则主重权一福禄权贵亦要单行方为显贵一原守之星固好乂恐流年之星为患如限主乂恶又弱流年凶星重则亦能死人不可不察若限主健只是流年为祸必侯凶星出去方好故经云原守虽然无咎流年又怕为灾原守虽醇尤胜膏梁之有味流年为患譬犹潢潦之无根是也一行限有迎有送人多送煞之年皆能死亡若是逢煞不好迎送又不好决死无疑若迎送不好非有好吉星不能救其活亦十死一生也一行限须要限元得援故经云得援高强失援孤弱限主失援莫不卑微一寿之修短不可以限度定止从难星若难俱受制全主高寿且如立命在辰金星为主火罗二星为难火被水尅罗被孛尅各各受制莫能为毒的许高寿纵使限到难度亦不为害如或被火尅罗无制未可断其高寿必二难俱受制方可断寿之高也一财库五星中各有库如壬子生人木为库在未未上有好星主财盛如无星主管耗星凶星居之反破财库若平生不聚财乃田宅财帛坐马多摇动一得妻财假如戌命妻在辰宫或身主起于妻位若有土计与火同宫三合生金主得妻财如无土计不以论如身命在妻有火计相生主进妻财亦有因妻失财者如未命妻宫在丑土为妻星月若在酉土在巳或三合加合相㑹必因妻失财亦不和合一妇人有破父母家者如命坐酉金为主有火罗居申必破父母家出外行限遇火罗必破夫家内则父母外则夫家一妻妾有权者如寅亥命木为主妻乃水星或水化权行限遇之必有权之妻孛为权星主有权之妾辰宫命火为妻罗为妾罗强火弱妻无权妾有权一老得少妻土孛同行得少妻计孛同行得少夫一立命安身在女心毕柳及身命二主泊贵人咸池迁移官宫又逢炁孛土星合作九流百技之人也富贵豪家之人亦主高寿一多口舌人如甲乙生炁为口舌丙丁生罗为口舌戊已生计为口舌壬癸生孛为口舌庚辛人金是如人命或对头三合守命见之多口舌亦主口嘴不中一凡行限遇难星须论金木水火土分别缓急轻重如以火为难望见生灾以水为难过去为祸以金为难对度方凶以土为难则缓而迟以木为难则急而轻葢火未然而先烟水既流而后湿金正遇而后能伤人土之性缓水之性柔故也其为灾祸凶难亦以五行类推如以内言之火则心血燥热痰痢等症水则肾胱冷湿白浊遗精等症金则肠痈痔漏等症土则脾胃噎塞等症木则肝胆风眩等症以外言之水则溺火则焚金则刃土则压木则扑之类又须看三方四正加关通无救解或有救而力不能又命主低微故以此断余屡试有验窦陶氏十问窦陶氏能推占天文人事要其吉凶休咎不出十二宫之外葢天道远人道迩一贯之理外天求人非理外人求天非道也请试其一二方知天道不远矣或问太嵗尊神互相管摄如何窦陶氏答曰太嵗宫神各有管属尅我者祸生我者福最怕当头犯之不足男命犯之受他制伏女命犯之并无养育马若当头退晦反覆禄若当头波波碌碌贵若当头受人凌辱夫妻犯之多见反目老人犯之至老奔逐小儿逢之多见灾毒嵗为尊贵怕入奴仆若来尅我必遭刑戮右此専怕当头正是利害须占命中有相管摄方有是说或问坐命行限遇空亡如何答曰立身立命空亡中坐福不见福祸不见祸马遇空亡奔波到老禄入空亡终身僧道妻入空亡一妻难保奴入空亡自㸑自扫贵入空亡少离襁褓财落空亡财帛自耗日落空亡少年必破官落空亡徒有负抱若有煞神救援则可右此空亡隂怕阳空阳怕隂空前后最验也或问五星发用十二宫神生旺如何答曰马遇长生多动刀兵男空奔波女必淫颠沐浴在命处事流连命逢冠带妾夺妻权临官在命发在少年男命喜之女命不然帝旺守命难结夫缘衰病死絶女德必贤处于墓地能显财田男命逢此晦昧万千若遇胎神骂鬼怨天男亦如此胡语乱传小儿逢养端的还魂右十二宫祸福应之如响须于安命处所裁酌或问二十八宿立命何度善恶答曰鬼有二度号曰天眼男命系之多见凶狠不是权豪便是反叛心月为狐五度有半女命逢之必淫必乱且是精灵多招离闷亢金为龙井木为犴命立其中敢言敢断箕风毕雨倐忽聚散男女立命多有病患可以详观不可例断或问水命怕土子上土旺水亦旺何以断之答曰子宫安命以土为主水来受制其水可取若行夏令当云以火土必得时于水何补若行秋令得金为母金能生水有水无土冬水得时水胜土负或问卯为火垣又为木局何以辩别答曰若行夏令有火无木若行春令有木无火冬令得时返为木党三方有水凑成木局或问人之父母兄弟妻子㕘酌孤寡答曰十二宫中寡宿孤神若逢太阳先䘮其父若犯太隂先䘮其母日火月土则又有准左右逢此必无亲情兄弟宫见必无弟兄妻宫见之一世单身奴仆见之一世艰辛逢禄逢贵出家道人逢刼逢的终身山林右人命不可犯孤神寡宿位诸般煞上有凶则可畏或问既分十二宫坐命隔界何以断之答曰十二宫中皆属宫神既有子丑合论癸壬既言戌亥乂有干辛既论申酉合论坤庚虽言午未亦有丙丁曰乙曰巽以配巳辰曰甲曰艮以𨽻卯寅隔界之处要看分明若以主论辩其重轻纯言其度取用不真或问小儿关煞何以取之答曰前后有煞命在其中三方拱夹亦是煞门原守如是更有加盘若无救援十死九难更有一件为小儿关春命在酉夏命子看秋嫌卯位冬怕午安此上安命乃为灾难右此关小儿关煞细推有理但忌三嵗或问官贵之命何以见之答曰官贵之命有官有印官印相生方有权柄印强官弱掌财之命官强印弱虚名不正金水清高只是受䕃木炁高强正科必定罗孛高强只膺武品前后试之无不有应右生我者印尅我者官或问七政四余守命何如答曰计都守命愚而自用罗㬋守命色心最重孤炁守命难与人共木星守命性执且迷孛星守命为人悭吝金星守命义重财轻水星守命词唱轻清火星守命性急兇狠土星守命贪酷而淫太隂守命为人不佞太阳守命快性便行日月合朔晦而不明右如明字者吉如反日月字者凶再将十二宫辩问为証诗曰十二宫中带煞神煞神排布甚分明须知月建有强弱反凶作吉各位均愿闻假如子上安命以土为主或见木炁为凶或见木炁不夭何以断之若生夏令母星是火火罗乗旺必能生我母星占强安能为祸若生春令木炁高强无金与罗必定相伤身逢水孛实有不良若生秋月金星得时土亦不厚木炁有亏倘有灾殃不至深危若生冬令水土俱旺木炁彫零土星坚壮小儿遇此所以保养中年行限财物亦昌若遇火罗福寿愈长假如丑上安命以土为主何以断之丑宫所论与子无异春夏秋冬皆如其理只论官星太白得地赶退余奴无有不是便看隂阳断其终始又怕寅亥身逢土计假如寅宫安命或见金炁有伤或见金炁无伤何以断之若生春令有木无金若生秋令有金无木三方暗加土计是煞夏令炎炎子母相生秋令见炁炁反为荣冬令见金煞星躔身若见太阳反煞为荣金水高强必主富贵孛炁高强刑尅有畏遇月虚名品官不正可以详观不可例断假如亥宫与寅宫叅酌以何辩别若论亥宫寅宫颇同限逢金炁皆断为凶又怕火尅战尅重重夜计与炁十死九生三方吉曜返本还元假如卯上安命或见水孛而天或见水孛不夭何断若逢夏令火星乗旺水孛相攻本身坚壮若逢秋令母星党子纵有吉星不破即死更逢春令母星有力纵遇凶神不能损失忽在冬天水土俱强生子洁浄安能有伤须分昼夜子细推详假如安命戌宫与卯宫何强何弱戌宫火库本是强宫水孛相攻秋令甚凶若见日月木炁相同更遇旺神福更昌隆余月遇鬼与卯宫通攅聚衆煞反荣受伤亦当一发发成便亡假如辰上安命或见火罗而夭或见火罗不死何断辰垣以金度有轸角虽忌火罗亦分强弱轸度水局计孛为殃角道属木见火必亡亢金坚刚秋不忌火刬度忌罗四时皆祸若逢夏令火烁亢金灰飞烟㓕角木不禁若逢春令角度平穏若逢冬令轸度无损虽遇火罗皆不危困依此辩别吉凶有准假如酉宫安命与辰宫何以分别酉为西垣太白本地若逢秋令火罗不忌若逢夏令见火不利春冬平平水孛泄气四季土旺金神所喜限行官禄恩乡得意齐地贵人称遂无比辰宫官禄与酉不同太隂为主夜生则荣加盘俱换须要研穷假如巳宫安命或见土而死或见土不死何断若逢夏令当云以火土必得时安能尅我若逢秋令得金为母土能生金金能生水若遇春令得木为鬼尅战余奴不能尅水若逢冬令土旺水旺不能相伤本身皆壮若逢四季水无所望子细推详依经勿忘假如申上安命与巳宫何以分别申宫水局巳宫一般四季如前十分细观假如午未上安命属日月若见衆星何以断之午未二宫乃属日月罗计朔望遇此为蚀若非朔望为我奴仆反凶为吉甚是获福若遇紫炁刑伤孤独若不伤财重重白服四余作党伤官败禄星学大成卷四星学大成卷五钦定四库全书星学大成卷五明万民英撰宫度主用二十八宿所属宫度诗角角木之度本居辰春则木兮秋则金不怕金星为恶曜限中只怕火罗侵亢从来亢宿属金垣四季元来受气全最怕火罗为忌贼同临煞地夭天年氐四季氐宫作土看余时只把火相叅不怕木炁为凶曜水孛同躔主命难房房日元是火宫神最嫌水孛损其身命限忽然逢木炁资财积聚福昌荣心心度元来属卯宫昼生亦与火相同夜间是月君须记子细推详断吉凶尾尾四度兮皆属火入到寅宫作木推木怕金宿火怕水彼此分明更问谁箕箕初是木余是水土计同行为煞鬼春间便把木叅详不可一例言生死斗斗四寅兮是真木丑宫木土两相闗余时四季皆言土惟有春生作木看牛牛星原不是真星躔在丑宫变土星却喜火罗来尅我限逢木炁定伤身女从来女度皆言土升殿归垣喜北方若遇火罗多发福如临木炁定招殃虚虚躔是土报君知水炁相逢定失尸若遇火罗能发福祝君细认莫迟疑危危初五度土一般十二度后太隂看若生四季皆言土昼夜叅详莫道难室室十八度皆属水土星亦合能为福火罗若遇破资财限值炁金是真煞壁此曜必是壁水㺄土计同行限﨑岖火罗作党六亲尅夫损妻兮妻损夫奎奎二亥宫真木星戌宫木火两相寻纵遇春生为木论限行水孛亦灾侵娄娄宫戌上正宫神不是金星是火星不怕火罗来尅我但嫌水孛损其身胃胃四度分皆属土酉宫金土亦分明若生四季皆言土秋旺余时只看金昴昴为金宿莫胡传土计相逢五福全只怕火罗为恶煞不居贫难夭天年毕毕六度兮酉昼金夜月不类同申宫水孛原来一般看上计相逢一例凶觜觜半度兮位在申宫中是水火无晶祝君只把水为主忌曜惟嫌土计侵参参躔是水在隂阳金星若㑹福禄昌金水主躔为上吉限逢土计定遭殃井井九度兮皆属木未宫木月最难明春看木兮夜看月昼生木月一齐言鬼鬼宿元来属太隂不分昼夜月当明最好金水来助月惟嫌土计恐伤身柳柳度分躔午未宫两宫土论总相同惟有午宫嫌木炁未宫木炁半言凶星星日马宫居正殿不分昼夜属阳精火罗作党六亲尅木炁相逢是难星张张月鹿兮居午垣昼阳夜月两般专若居隔界在双女一例都言是月躔翼双女垣中翼火蛇水为主宰是君家不嫌水孛怕土计金曜相逢实可夸轸轸宿分躔巳与辰二星皆是水之精只怕土计为凶曜若遇金星福更隆右二十八宿度主定人命当论宫当论度又以月令推论十二宫取用歌子子宫安命诚为土其取用者卯上火火为命母又为官又以罗㬋为次母母星强健福坚牢若在䧟宫何所补最嫌木炁在高强化作刑囚伤本主丑丑宫亦是土之宫取用瓶中又不同火罗固是为吾母先以金星定吉凶金强金弱观轻重生在秋冬更有功谁知寅亥关造化木炁临之主困穷寅寅宫真是临官木纯以水星为官禄水星强健福坚牢太乙亦能为我福亥宫设有恶星临限到辰宫当夭促此葢丑卯最相关若论天盘当反覆卯卯宫乃是火根源命母当为木炁论独有此宫无福徳官星却是太阳尊多以木炁为功用水孛相逢不可言此星若在申巳上一生破尅没安存辰惟有辰宫观日月便将官福分明说土计虽然是母星最怕单行逢水孛荧罗作党旺离方到此贫穷诸事拙亥卯二宫逢土计资财丰足无消折巳巳宫安命何处观水为宫主水为官便看太隂何处泊最于福德有相关卯戌两宫逢土计多灾多难转艰难若有单金在双女逢生入局一般看午午宫偏爱逢金水金水正是为官福水白金清两得经申酉逢之多富足宫神四正互相加最怕当年逢木炁此宫独坐帝君尊火罗计孛何所畏未未宫端的属太隂此宫最喜火与金木罗孛炁亦堪处土计凶神不可侵单火独罗皆有用夜生最喜戌宫临生于白昼无光彩纵祸于人亦稍轻申申宫隂阳分水局此宫最喜火与木土计分明是我仇戌亥两宫为官福丑卯两宫相脉络更无疾厄无奴仆金为母宿若高强一世优游无不足酉酉宫取号是金牛四正相加最隐幽土计母星好明健一生享福最优游水清又是田财主设在高强富可求纵有火罗为我扰齐子之地亦无忧戌戌宫安命火之库木炁母星喜相遇水孛此宫相临着少年夭折多灾苦卯巳两宫相关系最喜当年官福地土木炁逢福又轻单行独旺诚堪取亥亥宫为木号双鱼却于辰上黙喜扶若还金炁相同角不能夭折定焦枯卯未两宫真三合又与寅上着功夫此宫若有水孛照富可经营贵可图十二宫主用变吟歌子水土元来旺到子水土如何可兼取危月乃知水之精虚日乃是土为主虽然如此分轻重当看岁君何党与若是火土为纳音此宫端的纯乎土丑丑宫本以土为垣亦以金神论本源丑宫虽则属土局金星是库又是官土金两般俱要论此宫最怕太阳临寅寅宫属木局属火火土如多属木行木炁设如居午戌此宫变局反为荧卯卯宫端的火之垣水孛临垣又为木木炁临之是火垣三合水孛为木局辰若论辰宫是水金更将水土相联续一轻一重多难明更看岁君何所属巳巳宫本以水为垣亦以金神论本源酉丑二宫逢计土定为金局更何言如无土计真为水余宿闲神不必论更值岁星为土宿一生飘泊不安存午午宫论日未论月却与他宫大相别此宫纯看辅弼星相生化气不可说未午宫当以金水言未宫火金不可缺岁星纵健不能伤却当于此分优劣申申宫葢得水之真若论临官又是金土计纵强终减力岁星是木祸尤轻木为官主火为福谁将木火作闲神设如太岁真为水却忌当年土计侵酉酉宫金旺为金位最怕荧星为太岁若遇罗㬋照限宫罗中有计何足畏戌戌宫见水定生灾子丑逢荧定为贵岁星属土更为竒最喜此星逢四季戌垣端的逢荧惑此火尤存戌库位亥亥乃木垣真属木木星又在亥中安若还大限经游处便作当生木主看惟此四宫无反覆闲神限宿不须看十二宫各度喜忌说子宫虚日不论昼夜生以土论所喜者火罗若单行为福重双行为福轻所忌者孛炁危月初度至十二度日生以土论所忌者水孛所喜者金月火夜生发福女土初二度至十一度以土论所喜者火罗为恩所忌者木炁为仇丑宫斗木四度至九度木正垣忌火罗金十度至二十二度以土论喜火忌罗木炁为仇三方合煞主夭折牛三度至七度忌木炁寅宫尾火三度至十七度以木论忌火罗金如行限见之亦主小灾若见水孛土计主发福箕水二度至九度以水论忌土喜金水月孛卯宫氐土二度至十度以土论忌木炁孛喜火罗发福十度至十六度火垣忌水孛主夭折亦忌罗喜木炁发福房日火正垣喜木炁忌水孛金罗主夭折星月初度至六度以火论喜金木忌土计夜生以太隂论忌土计喜金水火月发福尾火初度至二度以火论喜木炁发福忌水孛夭折辰宫轸水十度至十六度以金论忌火罗喜土计发福角木三度至十二度以木论忌火罗凶亢金垣喜土计忌火罗夭折氐土初度至一度以土论喜火罗忌木炁巳宫张月十五度至十九度以太隂论忌土计喜金水月发福翼火水正垣忌土计喜金水月忌火孛罗轸水二度至九度以水论喜金月忌土计孛罗午宫柳土四度至十三度以土论忌木炁喜火罗金星日日正垣喜金水忌木炁凶张月初度至十四度日生以太阳论喜水金月忌木炁夜生喜火金月忌土计夜生逢木炁金月大发福未宫井木九度至十五度以木论忌金罗土计十六度至三十度以太隂论喜金水月忌土计主夭折鬼金月正垣喜金水月忌土计主夭折柳土初度至三度以土论喜火罗金忌木炁申宫毕月以太隂论忌土计金月主发福觜火以水论忌土计喜金月水发福参水喜金忌土计孛主夭折井木二度至八度以木论忌土计夭折酉宫胃土初度至十三度以土论忌木炁喜火罗金㑹命母主发福十二度至十五度以金论木炁土计发福火罗孛主夭折毕月初度至六度半太隂论半以金论忌火土计凶喜月水旺发福戌宫奎木二度至八度以木论喜土计水忌金罗凶夭折九度至十六度以火论喜木发福忌水孛凶娄金火垣喜三方木炁发福忌水孛主夭折亥宫危月十三度至十八度太隂论喜火月金水主早年发福忌土计为煞室火木正垣所喜者水孛所忌者火罗金主夭折土计为仇璧初度至九度木论喜水孛忌土计火罗金凶奎木初度至一度以木论喜水孛为福忌金罗凶陈都宪十二宫安命论子宫安命论女二度直至虚日六度帝旺之贵土也危一至危五度乃海涯之土危六至十二夜生人以太隂论为海滨初出之月昼生人以土论不以危月论详宫主属土最喜太隂在南方巳午未谓之安身傍母与火罗同行则吉遇木炁水孛为鬼党其煞皆主不祥女土虚土忌木炁水孛出门行斗木度三方有三合拱照斗四便夭葢斗度乃煞限见水孛为鬼助煞权如寅午戌上三方有火罗相引至尾火虎度亦还一发危土六度内外见木炁水孛不夭大难临身复见计前迎必䘮乃是奴星犯主煞难相逢见金水孛火徐徐而发见金生子御鬼为福最大见火为恩限中如遇木炁要见火罗煞生印化无不发福危四至危十二太隂之议此以危月燕而言见金水火罗皆吉危八至危十三亦太隂忌见木炁土计行卯限见土计前迎木炁引出者无不夭矣丑宫安命论斗四度至斗九度至十三度以木论东方寅卯辰遇见水孛印生身限三方拱照主少年发福行限至辰入亢金度又见三方土计金合照便断一险限中稍见水孛天盘加出主有一病免死而已如春令木逢生旺再加三度木论又见水孛生我者无往不利子细推究出见炁土金则夭矣见炁乃曰奴星犯主见土星为鬼生煞权斗十四度至二十四度以土论之甲乙生人又以木论此以宫主言之限行火罗卯辰限系官福之宫三方合照亦主善发木炁稍轻煞乃居丑金乡木不得地有制尅我无力无妨出限见计奴前迎祸必惨矣五星中最忌奴星犯主若木计同行亦不可解狂奴之星犯主也牛一至牛七全以土论最喜罗月相逢居于子午之宫子细推之大造初行寅限见火罗二十以上在寅宫行尾火虎度发而大富罗月在子三十六入辰限官禄之乡亦能发福限至南方巳午之地愈见福厚土至南方乃为父母之邦只怕孛炁鬼生煞计炁不受伤只于过宫之时子细推究女一度亦以土论寅宫安命论尾三至尾六七度以尾火虎论便看安身立命太隂吊起木炁谓之安身傍母便享祖业如行辰巳限单见木炁当途恩用之星或三方外拱便发再见水孛以助木炁煞又生印发福非小加增田产大怕安身近水孛谓之安身傍鬼必无祖业见金水孛号曰鬼生其煞相引过关断夭无疑尾八度至末度以木而论丙丁生人亦以火论此断宫主而安身与水孛相逢谓之安身傍母必享祖业根本壮厚临官之木次看木起何宫如是寅申巳亥四正之宫岂是寻常断作吉论二十五六后行辰限遇见水局或有水孛于申子辰三方拱照平平而发如巳宫遇孛水单行巳乃水乡为水在水故吉若遇金星相扶助是曰煞生印此时发奋进田庄出限稍见土金前迎是曰鬼生煞若不主䘮身灾祸重重巳酉丑亥卯未生人先主官符之破免死而已如夏令生人遇火气炎或稍可制伏箕水豹至五度看月令如夏令遇火气春生遇木气冬生遇水气在寅箕六度至九度全以水论乃艮山柔弱之水也畧见些少金水之气亦发福行亢度金乃父母之乡轸水局善发如此出限稍见火罗计孛三方见火罗为党土计见孛为奴故主凶前迎后送死难之鬼斗一斗三度以木论卯宫安命论氐一至氐九及十六度以土貉而言辰戌丑未年生人由其属土真土论也最喜近火罗相逢无有不发二十五六初行已限翼火度断入佳境如见火罗至巳午单行见木炁以助其威发福非小按卯为火宫房心火之地氐土居之是曰入垣入庙若火罗更在巳午真如锦上添花二十五六便发歌曰吉星望见先为福是也更加木炁相助其吉可知最忌水孛相引木乃岁德之星为福不为祸惟水孛引之故为灾也名曰鬼生之煞推至送限之年断其祸福歌曰凶星过去始为灾是也氐十以后至夏令以火论余以土论房一度至心一度全以火论此宫主论安身太隂居于亥卯未宫木炁逢之便是吉人造化再详水为恩主居巽亥垣行巳午限官福之宫亦发一场便为吉论心二度至五度宠姬之月昼生火论夜生月论断卯宫则以火月土三件而论尾一至尾二度火论辰宫安命论轸度以水而论秋气三分之金同纳音秋金九分之金此以金论此星属水最喜金月躔角及三方拱照行限见金水木炁前迎一生发福兴隆如遇火罗险中复险事事不吉若有水孛尅制方免其死角一至角八秋冬生乃是枯败之木其论金明矣角后度生春令并甲乙生人以木论余俱金论亢乃正垣之金要太隂共土计尤妙亢金喜土计发福非浅最怕寅午戌合限遇火罗木炁相引出入十死其九见水孛能润辰宫亢金亦主发福氐一度在辰土论巳宫安命论张十五度至十七度葢如水中之月秋令人此度安身立命决主清贵是水中之月见金乃花酒中无心发财或太隂起近孛㑹于危毕度一生得隂人为侣助限内三方见炁合照多因妇人财禄成家翼一至十九度夏令生以火论秋冬生以水论轸一至轸九乃东方河汉之水行西方申酉限单见金或在辰上财帛宫或在子上奴仆宫三十五六后畧见申限发福非小此宫土计难星最怕火罗相接断必祸死喜金居财帛主白手成家惟不喜金居田宅限元稍弱必破祖矣午宫安命论柳四度至柳八度端门之贵土也今以土言之先看土起何宫若居四木度早年十五岁内逼井木度限看水孛之鬼三合亥卯未见之便当一忌如是四土或四火之地太隂与火罗相逢少年无灾限行申酉稍见火金单行限相逢决然一发喜罗单行夜生人见寅午戌宫相照亦必一发柳后度并星六日马以太阳论鹑火之中日论明矣最喜照官福之宫申酉处权贵有名利凡事吉庆不怕火最忌木炁之鬼如春令甲乙生人木旺之时限若相逢出入见火罗相引必䘮其夀若木炁党之只主官灾破荡张月鹿有十四度居午旺时前三后二月论明矣昼生人以太阳论张四至十四度乃天之月也夜生太隂明矣最喜见金水无往不佳徐徐而发未宫安命论井九至十五度及二十一度归库之木遇金亦能剥削见火罗亦能灾伤皆主不利限若交接前迎后送必作少年之鬼福气难享井二十二度以后春令即木鬼二度夜生全以太隂而论正垣之月昼生喜金出门行申酉戌限如遇金水火罗单行无有不发遇孛亦妙如见土计祸患轻也出限三方见木炁之鬼加以流年填难断夭折也柳初至二度夜生太隂论昼生土论土则资质本薄少年行限井木度子细推究三方若遇见水孛之鬼少年便夭喜酉戌系官福之地遇金火罗便能大发三方外拱为恩虽重尤能发福戌中奎木之宫详天盘加减且如水孛之鬼外生木炁之煞断死无疑矣申宫安命论毕七至十四度夜生月论昼生水论喜金水孛发福其理最明忌见火罗为祸限行寅午戌三方见土计则夭折而死觜参全以水论乃是长生水最喜见金水在辰酉便发二十六七岁行戌宫见金在寅午戌宫合照发福亦轻须至亥限官禄宫亥卯未三方照起方见发福子丑限若见土金离祖发财广布田庄申宫水之至清行限见奴孛鬼罗相逢临照险地主不善终遇火亦能䘮命井一至井三度分金气秋令全以金论遇土计金迎而发寅午戌相逢刑尅不免如遇火罗若不伤财险中复险荡散家贫免死而已井五度至八度甲乙生人木论余作水论遇金亦能剥削见火罗亦忌同前叅详论之酉宫安命论胃度以土论之自败之土喜见火罗金则发木炁㑹孛而险阻胃九至十四度纳音金又秋令庚辛生人金论昴日真金而论不怕罗遇土计单行大能发福行亥子丑限见土计吉忌见木炁不吉只怕行限合见主凶灾见火罗木炁为党必死毕一至毕三水论毕四至毕六夜生月论昼生金论乃是妃妾之金也喜见月孛临胃度无不吉利有祸不折见火罗非贫贱则夭折也水孛平平木炁宜卓立成家行戌限若遇火罗必死无疑遇土计不能害身子细推论戌宫安命论奎二至九度全以木论遇水孛发福见火罗单居子丑亦发见木炁不凶交限见金土相照并三方拱必祸死奎十至十五度十六度春令木论夏火论奎十七度全以火论乃是火正垣见木炁善发见金水孛行限至此相引相迎必死无疑此宫火不怕水只怕罗孛娄度昼以火论如纳音金秋冬生以金论余火论胃有三度居戌土论此宫土资质本薄见木炁水孛必祸死行限喜见火罗木金平平发福此宫火不怕水只怕罗孛险中复险破耗刑冲灾难亥宫安命论危十三度至十五度末上弦明月而论以歩天衢星光彩行子丑限危月斗牛度见水孛乐然而发夜生见火罗亦然如遇木炁土计之鬼煞前迎后送便断祸凶出限则天室初至十七度皆以木论此木初生不能当其火罗如夏令生人限若逢火命在须臾前迎之限土计金照必主夭折璧一至十度以水论春令木论干金所生江湖之水不怕土计行子丑限见金火相逢一发而福怕忌难尅战不宜也郑幼学二十八宿元髓血脉经角木蛟者乃是刀头斧柄之木也自初至十喜春生见金祸轻遇火罗祸甚夏忌火罗尤𦂳其木喜亥卯未局及四木四水度初年巳限必得父母遗廕翼四至初不无悔破张度有徐徐之福见水孛必能白手富贵行星度木恶南奔至柳度关隘之地不吉更六丙生人阳刃遇火罗无救夭折有水孛土计解之不夭必破财刑害柳度平鬼度井中遇吉星则吉遇火罗更丁生人阳刃如羊投虎口井十三关隘纵无火罗亦不全善参觜毕有水孛助更六庚生人禄寅午戌人马到此必发若得天马官魁相助晚景功名老当益壮昴度金局更六庚生人阳刃寅申巳亥生人的煞到此刑害破荡若遇秋金就此阻寿胃土财限平平戌上娄度枯木投火纵有水孛援之老有风烛之患若遇火罗更六辛生人阳刃于寿有碍无火罗亦不免肠胃下部之疾亥宫璧室晚节黄花清香在尾子地木逢地刼曷可言也丑寅二限无火罗金可享耆頥之寿亢金龙者乃坚刚之真金也亦刀劒成器之物生于春夏忌火罗见之祸甚初午巳限水局故水孛能润其色若壬癸生人贵人丙戊生人禄少年奋迅白手成功翼三至初晦昩无成春夏生人遇火罗碍决阻寿秋冬生人祸轻更申子辰子午卯酉生刼煞的煞之地到此应无素休张度平平遇土计水孛白手而成名香利润星度有木炁或火罗得道死亦无疑更丙戊生人阳刃招非命而终或火计同为煞生母吉柳土平平小福鬼度返吟拖戈若夏月丁巳生人阳刃到此非死亡必破荡刑伤井度财乡遇水孛必主福气见火罗春夏祸甚秋冬为祸稍轻参觜毕皆顺酉宫昴胃度金局老当益壮戌上娄度不吉更六辛生人阳刃若遇三煞天锋主死于非命或火罗木炁居之死无疑矣或火局遇土计许有黄花晚节之味亥子限中宜守株度日丑限见火罗有风烛之患也氐土貉者乃扶桑之地日出之所也带火气自初至一与亢金同自二至十四五乃土为主喜生辰戌丑未月及秋冬得时喜火罗忌木炁春生见之祸甚初行角木更六乙生人阳刃害不一轸度乃汪洋之水土寒之地晦困见木炁水孛不吉遇火罗不能为福翼四至初见火罗一发不久张度淡淡星度离明火局决能发福见木炁倍加光彩柳土平平之福鬼度顺井木中淹晦见木炁凶遇火罗尤加春色利润名香申宫无木炁守株度日遇木炁阻寿酉限金局脱气更六庚生人阳刃寅申生人的煞招心腹之疾可延娄度晚年康健奎八关隘决无素休亥限室璧木局倘木炁临冲照合寿止于此子限土局旺甚不吉房日兎乃扶桑太阳之真火也当作火论喜木炁忌水孛限行少年亢度中见水孛必阻寿遇木炁小小福力角度平淡轸翼度晦滞更子午卯酉申子辰生人乃的煞之地到此有碍若水孛居之乃是煞星居煞卜此地死而无疑否则伤残肢体官非刑害张度无水孛淹晦守株星度顺得木炁决能显用柳鬼中如常井度得意如顺水之便倘木炁助之更甲戊庚生人天乙贵或官魁天马元局主临冲窎合当为台阁勲臣吉利名香人物申宫水局多凶少吉更水孛居之无木炁救如羊投虎口酉宫财局见金晚年称遂遇水孛寿决难延戌宫火局得木炁相助老当益壮亥限木局黄花晚节子限晦阻不吉心月狐者亦扶桑初出之月也自初至三房火同论自四至六不问昼夜皆以月论喜秋夜生忌土计喜金火相助十五岁内氐度晦困亢度便能振作角轸度中守株度日翼火中若壬癸生人贵人更金生助必能发福张度虽返吟不为忌倘遇火或金必能显达星度日助月明更丁己生人禄六辛生人贵到此利润名香前程亨奋柳土度无火罗助恶守株无咎遇土计晦蹇刑害鬼度称意井度如常见火罗生意春风申宫水局平平无咎更六庚生人禄寅午戌生人马晚景优游酉宫金旺之地更遇金乃福寿之乡胃土稍晦遇金吉见土计凶娄度火助月华遇土计阻寿奎度淹晦平淡亥限木局脱气子限土旺难乡安能至福鬼録难逃尾火虎度乃树尾所燃之火自初至三当以火论喜木炁忌水孛自四至十八乃临官之木喜春生得时秋冬失令宜居亥卯未局生平享福一世优游倘居巳午乃离明星度辰酉乃亢金大梁之位身体卑微劳碌不吉初限卯木之乡天乙生人禄壬癸生人贵无金临冲窎合早年得意辰上亢度晦破更秋生遇金夭折无疑倘六乙生人阳刃更遇天锋刑囚死于非命角轸翼度小小福力如壬癸丙戊生人禄贵福气倍加张度徐徐之福星度木恶南奔灰飞烟灭更丙戊生人阳刃倘遇飞来窎煞天锋等凶重则非命䘮身轻则遭官刑害柳鬼度中守株度日井度晚景优游申限木絶之乡老有残疾酉限金局更六庚生人阳刃寅申巳亥生人的煞遇土为天锋助煞为患安能善终得水孛可延其寿戌限火局脱气不足言也亥限木局旺甚不利箕水豹度乃丑艮山下蒙泉之水忌土计孛喜金宜生春夏不利秋冬限行卯遇土计决夭更六甲生人阳刃其祸愈甚辰宫亢度顺必能发用得金倍加福力如秋生更六甲生人阳刃到此遇孛主缢溺䘮身角度脱气宜守株度日轸度返吟拖戈翼度颇顺如壬癸生人贵更吉张星度顺柳度午宫丙戊生人阳刃或天锋飞刃决主不义亡身鬼度小福井度脱气不可强求只宜守旧遇土计孛又何患乎申度限亦宜退守酉宫水败之乡得金助晚年康壮胃娄中忌见土计更六辛生人阳刃如羊投虎口亥子限土旺之乡不足言也矣斗有二十二度乃桥沉底下之木也初至十八九度不问四季皆以木论不忌金火罗惟忌炁遇之有碍夜生男命遇之轻则尅战重则夭折初年尾心度皆是顺境早能振作房火中平淡生涯氐度财限六乙生人禄壬癸生人贵必能显用辰宫亢角不顺六乙生人阳刃到此不无破尅轸水泛滥无成翼淡淡生涯如丙戊生人禄壬癸生人贵若得金水助之或魁职元局主临冲窎合决能白手成名无吉曜相助则有进寸退尺之忧张度生意颇顺星度晦无成柳度无炁星免咎有炁就此阻寿鬼度淹晦井度返吟拖戈十五度关隘之地丁巳生人阳刃更炁当途夭折无疑申宫水局木絶之乡不无险阻酉宫金局六庚生人阳刃寅申巳亥生的煞遇此鬼録难逃否则必遭官刑牛度乃未经煅炼之矿金也当以土为主见木无咎遇炁祸重初限斗箕早年晦滞尾度颇称无炁平平之福心房氐火局生意胜常更火罗当途六乙生人禄居福壬癸生人贵人到此必能超显积谷拘财亢角中亦无阻隔见炁祸轻轸翼水局遇炁不吉无炁碍平善张星柳中得火罗发达水孛炁同不无战尅未宫虽木局无炁平淡生涯若遇炁更丁巳生人阳刃女多尅战无救阻寿申限水局无咎见炁有碍酉限戌宫老当康壮奎璧度有风烛之患女度乃积聚粪壤之土也至轻微至薄贱喜生辰戌丑未寅午戌月得时忌亥卯未月生此土泊土局土度火局火度吉居木局木度凶如生遇木水孛刑害破耗初午限行斗箕尾木局晦昩无成更遇水孛木碍道倘巳酉丑生人刼煞轻则贫病重则夭折尾三尾四度至心房氐度母乡得意见木炁火罗大能振作氐五度反吟关隘六甲生人阳刃到此不利得火罗临冲窎合无咎遇木炁死而无疑亢度清淡守株角度晦破见木必夭轸水中泛滥漂流其祸如燃家财冷退犹招肢体之疾见木决夭翼四至初许有平平之福张度平淡家风星度老更精神柳土无咎未宫木局多凶少吉如丁巳生人阳刃木炁居之必登鬼録申限颇顺酉限皆不能保守于此问寿虚度乃午上星日太阳照临下土之日影广厚高大之土也喜生辰戌丑未月得令得时忌生春及亥卯未月无气喜火罗忌木见之祸甚计奴犹能犯主初年入斗箕度淹晦破害遇木得少年夭折尾度平淡得火罗更六甲生人禄申子辰生人马决能白手成名财丰禄厚卯宫火垣得火罗木炁同更六乙生人禄居禄壬癸生人贵居官前程亨奋名利两全氐度遇木计化刑囚暗耗更六甲生人阳刃犹虑夭于非命亢角中平淡轸翼度寒地土爱暖而恶寒故也如遇木炁更申子辰刼守疾厄或化刑囚非䘮命必伤肢体午宫火局老当康壮晚福优游未宫木局晦滞灾非丁巳生人阳刃阻寿无疑否则刑害申宫水局小吉酉宫金乡脱气不足言也危月乃张度之月影日生自初度至五与虚土同论危六至十五度当作太隂看喜夜生秋令忌弦望晦朔见土轻忌计重喜火罗金以助其辉忌行四土计或火罗同决阻其初年虚女晦滞多灾牛斗箕未能作事尾火自初至七为事颇称无土计迤逦春风心房氐火局见之得意氐土十五度关隘如土计同决主刑害破耗辰宫亢金生意洋洋得土计倍加春色角度平淡轸度水涵月魄作事有进寸退尺之忧翼度如常张度虽拖戈无土计不忌星度日助月华老当康壮柳土晦滞鬼度井度有三五年晚福酉宫康壮室火乃树头之火初至二火为主自三四至十八度乃亥中初生之木喜生春夏及亥卯未月暨亥卯未之宫如人命遇此终身无咎喜水孛忌火罗金见之为患㓜年危度平善虚度女土财局遇金不吉更六壬生人阳刃六丙生人飞来阳刃到此必䘮于非命得水孛解减福逢火罗无咎牛度平平斗度遇火罗祸甚无火罗或水孛临冲钓合更甲戊生人贵如官魁职元局主相助决然白手成名箕尾度临官之地得水孛更六甲生人禄申子辰生人马倘天马官魁冲拱富贵双全名扬寰宇卯宫遇土计积谷聚财火土同倍加春色心房度遇金更春夏生人不能为患秋生更六甲生人阳刃决主刑害官非氐土小小福力辰宫亢金难地如遇金更秋生六乙生人阳刃六庚生人飞刃见之祸甚主非命而终春夏生人减福刑害破尅角度无火罗平平之福轸翼度水泛木浮如遇水孛未为全善见金火罗无咎张度徐徐之福星度木恶南奔柳度晚年康壮遇金得寿鬼度晦人井度得意有黄花之贺遇火罗必登鬼録璧度乃文章之宿天然养木之水初至二与室同论三至九以水言之喜行四水四木度乃财福之限更官魁禄马职元局主或荐元官星临冲钓合必为显达之人名驰翰苑声播寰宇忌行四土度及遇土计更刑囚或阳刃天锋当道无救决无素休非夭必破荡刑害四火度及火局遇土计祸亦无疑夏生尤怕火罗煎焚之祸如羊投虎口奎木乃文章之宿火柴之木也凡人于此安命者聪明智慧自初至十五不问四季皆以木论忌者火罗金也凡行限见之无救为祸必甚亥限㓜年平善子限虚度木为地刼火罗无咎遇金为患无救夭折金牛度稍晦斗度天盘返吟若遇火罗更六癸生人阳刃辰戌丑未的煞到此必然夭阻斗十关隘如羊投虎口箕尾度临官若水孛更六甲生人禄申子辰生人马如官魁禄马局主职元冲合白手功名前程亨奋卯宫木局得水孛木迤逦春风房度遇火罗更六甲生人阳刃非夭折必官刑破尅氐土财限得意亢角中蹇剥刑破轸翼度水泛木浮有进寸退尺之忧张度平平星度灰飞烟灭更火罗临冲拱合六丙生人阳刃遇此决阻寿无疑柳土平淡鬼度晦滞井木返吟拖戈十五度关隘申宫木絶不吉娄度乃锅鼎之金以火为主喜生寅午戌之月及春夏得时忌水孛为难遇罗犯主见木炁白手发用若火居寅午戌局得令得时终身获福若居巳酉丑一世迍邅初行亥限早年称遂子限见水孛有制祸轻牛金守株度日斗木母乡若遇木炁当途更甲戊生人贵必能发福更官魁天马职元局主决许名题鴈塔箕度稍晦有木炁发福遇水孛祸甚尾度得意见金战尅破荡得水孛木炁返增福力心房迤逦春风更六乙生人禄遇炁老当益壮氐角亢金早宜退守虑有风烛之患轸水中翼火中皆非顺境于寿有碍张星度旺甚亦宜守常术限木局老更精神胃度乃泥灶之土也初至一与娄火同二至十四以土为主喜生辰戌丑未月怕春失时忌木炁喜火罗限行娄㓜年得意奎木晦人遇木炁必阻得火罗早能卓立亥限木局晦昧无成得火罗却能显用子局土旺之乡六癸生人禄居禄乙巳生人贵居官更单火独罗大能展布利润名香牛度如常斗度不吉木炁得道更六癸生人阳刃倘更刑囚的煞死何悔哉箕水财地无木炁吉遇木炁凶尾度遇木炁碍其凶甚遇火罗稍顺卯宫火位无水优游之福有火罗遇水孛事事晦辰宫亢角度不利轸水翼度乃羊肠之道鬼录书名午宫火局老景康壮未宫井木多晦少安如遇木炁决阻寿筭昴度乃酉宫西沉之日影也余光次舍只以金论喜巳酉丑月及秋生忌春夏失时见火罗尤重忌孛泄气遇土计决能发用初行娄度早年晦滞更火罗或六辛生阳刃到此夭折无疑有救减福此度见土计必发奎木财乡无火罗平善有火罗祸甚亥限遇木炁必能发用见火罗返祸子宫土局子归母腹必发优游之福更六癸生人禄居禄乙巳生人贵居官得土计或官魁禄马局主职元居之决然白手成名富贵人矣遇火罗倍加福力见孛祸轻丑宫牛度徐徐平福斗木财限得木炁水助之发福见火罗居之不吉箕水脱气晦滞遇孛阻寿尾度木临官木炁当道生意洋洋卯上心房二度火之正垣忌见火罗怕木炁居之党其煞气更六甲生人阳刃遇此决无素休无火罗木炁于寿无碍多见坎坷氐土老当益壮亢度有土计无咎午限有孛或火罗不吉更丙戊生人阳刃于寿有伤未限木局丁巳生人阳刃遇火罗不吉毕月乃酉宫太隂次舍余光寒潭之月影也自初至四与昴同论自五至七度上弦中旬夜生以太隂为主喜金火助力忌土计及行土局土度晦滞多灾更遇土计火罗凶四金度得意毕八至十六觜参同论以水为主喜生秋度春夏失时申宫乃西方金临官之地见土计祸轻忌孛尤重故西方初生之水本清怕孛混浊之初行酉宫金局毕昴度少年得意得土计助之愈加福力如孛居之主缢溺伤亡之患胃土晦人娄度火局见木罗必发财福遇木炁同倍加春意奎璧室度木局脱气守株平淡家风子宫土局见金必能发用六癸生人禄乙巳生人贵愈更精神无金晦昧进退得失不一此局遇土计亦晦见孛主隂人破荡牛度平淡生涯斗度脱气见土计无咎遇火罗发财箕度无孛计平淡心房氐小小福力氐五度关隘更六甲生人阳刃如不䘮身决伤肢体破荡人矣亢金老当益壮角轸翼晦滞迍邅更申子辰生人刼子午卯酉生人的或见孛碍冲合到此必登鬼录觜度乃渔灯之火与参水同论参水乃申宫初生清冷之水喜金及秋冬生辰戌丑未月生见土计祸稍轻遇孛祸甚限行金局金度更得金助或禄马贵人更官魁天马局主职元隂注阳受临冲窎合决能白手成名增财进业行四土度及遇土计刑破多危见金同返吉如四水度或金度遇孛更阳刃天锋当道天寿无疑若妇人遇之主落孕伤胎之患如木炁解救减祸井木自初至八乃西井之木除初度与参水同论自九至二十五不问四季皆以木论此木乃东井丹桂之木也与凡木不同见金火罗为患轻遇炁祸甚少年参水度水局早有成立金局昴度作事进退水孛必能显用立业兴家胃土财限得土计决然增添财产娄奎度脱气返吟之地奎八关隘倘遇炁更六辛生人阳刃或天锋等煞临冲非䘮命必破荡璧水室火皆是顺境如遇水孛及土皆能发福兴田进业危虚亦宜守株藏器入牛女度如常斗度返吟斗十关隘更六癸生人阳刃辰戌丑未的煞无炁破荡刑害有炁阻寿箕水无炁老亦康壮尾度平平无咎心房氐局脱气多滞六甲生人阳刃不吉氐土财限无火罗炁稍顺如行亢角中老有风烛之患井二十六至三十与鬼金同论此金嫦娥首饰之金也皆以老隂为主喜秋夜生得时忌晦朔怕土计及行四土度喜金局金度火局火度初行申水局平平之福酉宫金局倘金月同更夜生及六辛生人禄居禄丙丁生人贵居福更官魁天马荐元官星居之必白手成名权居翰苑昴度得土或计倍加光彩胃度得金愈更精神娄度遇火罗为刚星助月遇土计不吉若八月秋生减福辰戌丑未月遇之更六辛生人阳刃到此应无素休有救则刑害破病无救死而无疑奎璧室木局得火罗能助月华土计居之受制无咎子宫土局淹晦坎坷遇土计单行为福必矣轻则贫病重则䘮身牛斗中守株度日箕尾限岂能邀福心房火位夜生得火外助老当益壮遇土计阻寿氐土亦然亢金度晚景康壮角度天盘返吟倘六乙生人阳刃不吉柳土乃离明天河之土也乃日之正垣火之旺地此土主贵喜生辰戌丑未月自初至一乃柳稍之月与鬼同论自二至十二皆以土言喜火罗及行火局火度忌木炁及行木局四木度初年未限井度晦蹇不利如丁巳生人阳刃到此见木或炁夭折必矣井度见火罗必发初年之福申宫水土长生之地未为全美进退得失酉宫土败皆未可言福胃土返吟拖戈得火罗喜木炁同愈加福力如无木炁必阻娄度火局事事平和得火罗临冲窎合晚年称意奎璧室木局遇木炁阻寿见火罗老更康健子宫土旺平淡守株大抵怕遇木炁见之为患丑宫牛度如常斗度难乡斗十关隘若六癸生人阳刃辰戌丑未生人的煞到此终寿见木炁死亦无疑箕尾中皆非顺地卯宫火位康壮无咎氐土返吟六甲生人阳刃更木炁刑囚碍之决为泉下之人也星度乃离火之精真太阳也喜夏昼生不宜夜生喜金辅佐忌木以蔽其光怕罗薄蚀之春夏木罗逢之祸甚秋冬木罗遇之祸轻初行未限井木晦人申宫水局稍稍见金水吉遇木必灾破酉宫得金或水拱守临冲更六辛人禄居禄丙丁人贵居官如官魁天马局主职元临冲窎合必能白手成名声播寰宇胃土或木不吉戌宫火局迤逦春风奎娄度遇罗更六辛人阳刃必主中年之忧刑伤破尅亥限木局晦困蹇滞遇木决阻子限平淡无成丑限斗度忌见木炁罗碍之不吉寅限犹忌木当途卯宫火位遇罗有咎六甲生人阳刃于寿有碍张度初至三太阳同论张四至十四度太隂为主喜秋夜生忌朔望弦晦怕土计及行土局土度喜金火罗以助其辉喜行四金度金局得意幼年星度无碍柳土晦人遇土计必天更丙戊生人阳刃倘天锋飞煞必䘮于非命鬼度得意井度平善见土计无咎遇火罗必能发福申宫水局金临官之地徐徐之福酉宫金局生意春风六辛生人禄居禄丙丁生人贵居官更得金临冲窎合或官魁天马拱合中年得意必发非常之福胃土遇金倍加光彩土计居之更六庚生人阳刃主刑伤破害娄度火局得火罗助更夜生决然得意土计同反祸更阳刃其祸愈甚奎璧室木局不利火罗居之党土计之威子宫虚危度六壬生人阳刃更刑囚暗耗临冲非䘮命决刑伤破荡丑宫牛斗度多晦少利寅宫箕尾度得火罗助平平无咎土计居之亦能为患翼度乃渔灯之火自初至三乃火为主忌水祸轻见孛祸甚自四至二十度皆以水也与轸同论轸水乃大海汪洋之水与翼同论喜金忌土计孛见之无救非夭则破荡贫病得金水㑹蛇癸与巳酉丑人位居清要给谏之臣初限张星少年擢用名播干坤柳土不吉无火罗有土计平淡灾咎遇土计火罗非夭必刑破鬼度一载无光井三十至二十三二年生意出入顺便利禄井二十五至井初木局得火罗白手发财无火罗土计平平无咎遇火罗金平福遇土计无碍参度虽拖戈乃金临官之位不能兴害若得金助更六庚生人禄居禄寅午戌生人马居官如天马官魁临冲窎合由文学进白手成名酉宫金局遇金更六辛生人禄丙丁生人贵无火罗孛必发非常之福有土计助愈加厚福胃中遇土计凶得金反吉戌限火局得火罗必发福木炁助尤妙土计居之为祸不少奎璧室木局见火罗居之有财土计孛碍之减福子宫土旺之地土计碍道三合冲拱更阳刃决阻其寿子丑二限见金无火罗孛老更精神寅限木局脱气虑有下部之疾十二宫定数赋宝瓶子位𤣥枵齐邦女虚乃属土之正垣危月亦为水之旺气水孛冬旺而立见成家火罗夏生而必然富贵火土生成招厚福计炁忌怒遭宪章日月顺躔纵坐孤亡而生涯饱暖木炁攻度如不夭折而家计倾頺若逢太白照临必赶退当年之弱木更兼夭首入宫未可化正宫之难炁昼火未能成器夜罗必能致祥寅卯二宫官魁显而名早登鴈塔寅亥二宫暗耗欺而财似雪溶汤冬火无光亦主家道充足春木有气必愁体用早亡夏水临官而悭贪吏辈秋计同位而兜揽牙郎夜月明在虚躔文章不露昼阳辉于虚位福禄愈昌限值寅宫之岁宿虚度少年更逢卯位之孤神惜乎壮岁磨蝎丑位星纪扬州正当斗牛之星辉偏喜火金而灿烂夜土单行而千灾不䧟昼火独立而百祸俱消日月无情不照覆盆之下木炁相攻难保生身之全单炁而六亲氷炭独计而五族华夷金星入局一生发非横之财荧惑归垣终世享优游之乐卯辰火罗寅亥炎荧夜生为贵以荣身昼诞为灾而不难五星朝官居极品九曜㑹贵不可言若在空亡之地火罗生夏令何愁不发若在高强之位木炁攻秋金必主无成冬水入垣必须破祖秋计㑹命亦当损财孤神照而常挑嫁帐寡宿临而孤苦无儿寅宫强木之为凶必主天年之不保卯位健炁而为煞断定人祸以相招人马寅位析木燕分尾斗乃木之真垣箕宿亦水之次舍文士生而多此宫泊宿举子现亦于燕地安身木火交而多招病患水火㑹而过恶难施金月临五更有气笔下生烟孛罗㑹三春得用閙里有钱旺气居辰常患风恙秋金入局亦忌痨瘫更看天上何宿又推地下何星官魁现于天上四旬名扬四海爵印显于地下三十位列三公水阳居郑虚逞喽啰土计守亢一生愁叹忽逢刑孛与高强因官致富若有囚水占官宫傍贵成家身同亢躔纵夜生伤财难免太白归垣若冬令不能为害亥藏土计生身不出辰宫荆有水罗大贵必生巳上天蝎卯宫流火宋分正当大火之尾房亦㑹氐心之土月孛星守而心腹灾生水宿临而臆肝疾定最喜入命木星为刑囚亦当致富又宜到限紫炁作暗耗亦能有成福荧夜朗功名早动宸京刑孛攻荧魂魄早归岱岭木炁攻田而田宅进益水孛破福而福寿俱消金牛见孛常防隂女而伤身人马逢金大忌官符而破碎日东月西名不求而自得隂阳易位利多取亦无成阳酉隂卯决无久远家风水西孛东那有连绵活计罗星守而自逞英雄计星入而为人愚蠢大抵星躔如此亦观月令相同限到煞宫须夭折命逢难宿定遭凶天秤辰宫郑国兖邦芒孛呈辉于亢度寿星亦现于水躔最宜金月夜朗而名动甲科又逢土计昼生而官居极品若逢火罗旺三河必断少年之薤露又值孛荧临狮子寿于壮岁不经霜太隂独行巨蟹更喜孛星太白独守亢宫又宜土宿身月独明月孛单照若还反生于鲁分伤妻害子又或顺行于双女损子离夫大抵太阳独行午位而百福来迎设有五星㑹合离宫而千疮不利宋宫遇计而家积珍珠豳位逢苴而粟藏千囷水孛㑹命钱财常施于隂人计孛背行福禄每求于吏辈巳宫双女鹑尾楚荆张轸二宿真水局火蛇秋令正清辰土宿临宫防不寿计都到命必伤残金水同宫秋令亦能发迹水金独旺夏月必能有成单水若㑹隂阳末年大富太隂夜生巨蟹唾手成名太阳临位为人万象包容太白对望此辈千机兜揽孛计立而身流四海孛罗㑹而命䘮三隅太隂生于瓶地一生劳碌不曽闲土计若旺留宫半世颦眉而独立若逢空库中年万一不如前更㑹呻吟末世千仓亦破碎午宫狮子鹑火三河星张为君臣之正礼柳土作辅弼之相随太阳临星而登正殿一世无灾太隂入张而守后宫终身有庆金水扶阳而为贵木炁相攻而作凶火罗重叠昼生必定伤残孛计交㑹夜诞亦当产䘮单水为人巧计单金主性多刚朔望反而衣食何益隂阳顺而富贵非迟最宜单火单罗福权反盛若还独计孤孛威勇尤昌逢木月则重粧嫁饰遇月炁则再作新郎须为林下之先生方免刑伤于一世未宫巨蟹鹑首秦州太隂初生于鬼躔少年荐鹗快横秋旺木四时生井宿壮岁化龙知有日土计交始为蚀神不哑聋必遭毒药孛罗背方能为福作武士必主英雄太阳单行六亲失力紫炁独旺俗计无縁金水伴而名必显火罗背纵富无名木月同躔非特富而且贵太隂遇忌虽聪秀亦奚为月罗来往此身难免不归乡月计同行斯命必然暴外路须教破病暗纒身庶使优游于一世申宫隂阳实沈晋益觜参乃水之正宫毕井为身之次度水宿难经名早题于虎榜木星入命利常满于龙仓日月不明任得地只成小富土计为煞纵为福也主凶危孛罗背财求陆路孛计㑹切忌远方太白独行富而且贵火罗顺往任富无名土计同入双鱼本为煞而无患水孛战于白羊虽为吉亦伤残紫炁入而财丰厚土宿独而祸俱消身同官宫功勲生于毫管金月鲁分名利出于征锋火土独守福官横财可取土计夜临衞分一世迍邅酉有金牛大梁赵分昴毕乃日月出入之门胃度亦土金相生之宿月生沧海利黄昏太白归垣宜夜里土计为人丰厚火罗主性多刚夜生为祸不侵昼诞天年不永日为西没卯时必定早亡月卧金牛昼诞名亦何益木炁忌星逢春生必获资财孛宿凶神遇二八不能为祸水宿躔身为财星入命月居卯戌作鬼旺身衰少年多富多福以荣昌壮岁破财破宅而不利火罗为煞夜生喜照于宝瓶木炁为财四季不宜于齐子金火不降举手伤人之辈月荧争耀敢独冲阵之徒葢忌星反作吉星吉曜反为煞曜戌地白羊降娄鲁国甘罗幼岁成名月居奎度邓通少年巨富太隂在娄日月临钱财常满于囊箧火罗旺名利毎出于旌旗身月奎宿呈辉文章奋发孛宿娄宫争水痼疾躔身单罗可忌恐壮岁暴亡水孛相攻定少年夭折木炁守而财帛昌盛木炁限而富贵非迟孛计昼生而不夭常患灾生水火夜诞亦无伤难堪疾苦单炁为人好善只木主性多能若逢旺土守官宫末年获福更植紫木在丑位发成便亡亥位双鱼五星好显于娵訾豳到天门九曜宜临于衞分位极官高葢因太白旺乎室名登台省身月常照璧兼危忽遇炁金身恐随于蝶夣若逢计孛命必䘮于龙宫出地入天日生有气移干就湿昼诞无虞金星入而防妻魍魉水宿㑹而恐子螟蛉单罗而功名葢世单计而妻妾重伤炁孛常患于性刚恩中反怨罗月必遭于病患服药无功纵有刑囚内夹因官致富若教福禄齐行为吏成名水孛单行喜居寅丑月金有气最喜燕邦单金单木占妻田中年发福孤阳单月坐官福纵富无名身月若居天秤太隂忽坐金牛若逢春生必贵若生秋令无光三方䧟而无吉助一世安能进身更推诸煞以伏降末年皆由平坦二十八宿坐命诗断安命若在鬼井中敢言敢断性英雄生身若在星柳位孛计同躔作贝戎东西南北月归垣笔下文章冠世贤若是昼生无发用中年见月必断弦翼轸从来属地户唾手成名文必露若还孛计在高强决定中年尸外路角躔安命性不柔机关作事世无俦若归亢度生秋月高官极品百年秋氐房心宿属卯宫定他气性最英雄若还水孛一齐入设使居官不善终尾箕主人多病患管有一唿百人唤斗木为人性有刚牛女为人寛且缓虚宿单行分昼夜昼生刚直言语徐夜生必是破资财富贵浮云如水苴室璧从来木向荣包容万象性如神不惟服衆居乡校不日成名达紫宸奎宿文章世所稀少年笔下有珠玑更兼夜火一齐入身着锦衣换布衣娄星度兮有十二日生兇顽无可比夜生没有福禄临大抵作事无终始胃昴二宿与金同为人自逞有成功若还木炁临齐子一世空为百岁翁觜参立命属隂阳倐忽聚散未为昌朝雨暮云无定性木火临之福必降星学大成卷五星学大成卷六钦定四库全书星学大成卷六明万民英撰安命论星家源流以太阳为命之所自出太阳出夘故人之立命亦在夘不知太阳出夘者举大较也以大较例人安命此命之所以不准今以太阳东升考之小寒至芒种小暑至大雪俱出夘若冬至后十九日昼极短而出辰初初刻夏至后十五日昼极长而出寅正四刻人立命既以太阳为体则所生所出时候亦当随太阳推迁以余观之凡日出夘时则立命在卯若出寅辰则立命当在寅辰通闗加盘俱因轮转方足以体造化之妙台厯首论十二宫立命専考对度余命太阳在斗十九对度是张一当以张一度立命是也况太阳过宫处毫釐之差宫分判然又不可不细考也十二位论三辰论十二位高下歌当生日㸔在何宫加向元时回视东天轮自转地轮定夘上长为命所宗然后配以十二位其中昭然贱与贵巳夘午上为最强子酉之方是其次寅申亦以近名之三合要㸔亥与未此为照处余则非吉星要聚凶星离辰戌二方称恶弱天象奚堪下临着善曜何常能致祥凶星好事浑销铄第三之宫号闲极五星不得纎毫力惟有月在此方生却向命中添福徳论命宫主星歌本位无星理对宫纵横三合理皆同若无一宿推宫主宫主星同断吉凶论身宫主星歌古人常重在阴阳此法推来第一强日向东生为命局月从西出作身方今人只筭在身宫但把当年月位终理谬不知真造化枉将心力妄推穷论身命宫歌身命第一号高强恶曜偏防犯此宫日忌火兮夜忌土不宜十五度中逢前后最嫌逢恶曜吉星钓月有光耀更加金木作宫神宫主尊时第一妙论身命二主十二宫中惟身命二主最为利害论五星先当轻重乎此夫主星如鱼之水木之根鱼无水则死木无根则枯身命无主则危此理甚明论主星者畏刑煞忌陷弱如或逢煞与刑逢陷与弱欲长年享福将何所恃必然刑害夭折凡论主星一喜逢禄二喜逢贵三喜逢生四喜逢庙旺五喜高强与善星并立遇此者必功名富贵若陷入迁移必主流荡在疾厄主伤残临财帛多积聚入田宅则田宅万顷居福禄则福禄有余入奴仆则奴仆不走与善星併则先艰难而后富贵若逢恶曜断然贫薄随验随应余尝试之而屡中也论星曜同照命宫金木水同宫若临庙旺乐度主文章秀丽聦明智慧清职品序贵格金土炁日月同宫若庙旺得地主荫润福禄龎厚性寛处世温煖也金火水孛日同宫若陷没主尅父尅妻平生多蹇金火罗同宫得地则贵乃武职品序若陷没反成蹇破招刑火土计孛同宫若陷没主凶暴夭刑若非兵权武卒必难保平生之福金木火计孛同宫则曰叠刑主人成中反破福中反祸尅害陷祸多蹇招刑日月罗计同宫则曰蚀神主人损尅父母若在第四宫必主破相兼主权性暴出身低㣲偏生庶出土孛计同宫若夜生更陷没必主夭夀卑㣲下愚狠毒主刑火土同宫不问日夜若陷没宫决多蹇破孛计金水同宫主性姦雄淫慾酒色招刑是非爱憎临身雕身不足举此十例其他尅剥皆准此论星曜合照命宫木金水合照主聦明文艺性多巧伶俐贵气文秀日月炁合照福禄厚重享福丰足火土合照主性灵不藏事得地则聦明陷没则凶暴罗计火土合照主形性胆气凶暴雄豪若为武职主威权日月合照主大富贵为人材貌英伟聦明近贵且举此五例若有一星临之须详前段星辰论其祸福随宫分𦂳慢而言之也歌曰土日同方生在昼更在阳宫当富有夜人倘见落阴乡作事多艰是殃咎土星合照福坚牢好洁难婚亦贵豪金如㑹火守强位性𦂳贪华性更高水与土合有学禄智慧无穷爱畨覆木火同照主贵权设施惊衆夸神速木金宜得女财多贵貌端严心多慾此二星在命宫或对合见之主得富贵贵而多妬日在火兮生在夜若㨿火西必权霸木星更照定封侯尤于武库増声价从来日与木同涂贵顕成家与衆殊夜生月若火相㑹纵然残减亦分符更向高强逢着木名达财丰真贵族火如照月当昼盈却苦疮痍每煎蹙论星曜对照命宫歌更推星曜相冲望就中火土为灾障对在强方并见月中年困苦多消歇湿宫水照当忧溺干位却须防兽啮少男少女少资财多病多迍多口舌或遭毒药及刑伤了了经中皆具説东南巳午为干宫西北亥子为湿宫诸方最怕阳对木复在阴宫更劳漉金如望火不利婚若使迎阴却宜娶土星冲月蹇语言作事多妖难与语月如见土夭并狂见水其音为吃苦火日自伤先尅父土月须知不宜母火星对月转就火须信望中俱作祸火月或土对土月或火对及月对土火是也不然共守上下宫或伴月行西没过此为夭折寒㣲人纵使暂成终亦破流年星与限值及太嵗相宜则有如意之事然根基浅薄终久不利也按此节専论日月怕见火上亦须分昼夜而言之论财帛宫若见金木日月主丰足温厚富福经云足禄多财木星与太阳同㑹平生不耕蚕而衣食具所谓生居豪族世无虞出有轻车食有鱼福夀厚高天与佑平生万事称心如金主得妻财月常有财帛多成败不积贮日多积蓄星聚为福忌土火孛计水临照此宫或临巳午之上更有火土之照决多蹇剥土主耗散纵得钱才满必倾若吉星合照同宫不妨四十后五十㣲发经云火居财上旺年年中主交时即不坚若得吉星三合照中年破得末团圆月孛生来少积贮假使中年承祖宗付托有如三春之花正开时被狂风勐雨折了若有吉星照视方免破败计求财如縁木求鱼随得随丧多成多败中末却主旺水主初年耗散经云财帛宫中遇水星如人把火照霜冰第二宫中逢此宿初年囊槖尽皆倾水星生旺莫临财进退难逃主有灾纵有资财千万倍如人把火照氷开别有吉星转助则可若见水星独临陷没必多破败祖业论兄弟宫兄弟只论其和睦与不和睦今人多爱问几兄弟若与他分其数目则失矣兹见日月金木炁则兄弟慈和友爱日喜于阳位则福𦂳夜生在于阴宫则禄慢月主有兄弟姊妹上下和睦无尅害月在第三宫号为入庙经云第三宫中为闲极金主兄弟三人姊妹二人皆得力木主三兄二弟孝顺和睦无尅只忌罗计孛火土必须尅剥当自立也罗主有兄弟三两人亦得力主大贵计有兄弟不得力若独行则兄友弟恭孛总不得力纵有亦尔东我西相见如水火与他人一般只宜自卓立水难得兄弟力土不得力论田宅宫田宅亦为父母宫若见日月金水炁福星临之得地必主滋荫享上人之福经云多居产业金水木照田园金主有祖业父母具庆衣食自丰水难招祖业自立方旺木多居产业父母全月主尊亲有夀宜居祖业忌罗计火土入宫分必须尅剥父母不然主过房庶出破败祖业破而再成也罗自宜卓立更有吉星照临则家道大兴计祖业难靠宜自卓立如炁木二星傍照不以此论火不得祖业赋曰少失资财金火同临狮子位狮子非午也葢狮子乃官禄之位对照田宅在子位也若吉星则祸福又异土虽绍祖业亦尅父母因田宅争讼孛主尅父母有祖业终破败若居次胎则父母无碍更加土计同宫则主过房偏生经云田宅宫中土孛防三方闲极可悲伤此身若不为僧道却唤他人作父娘又云土星月孛居四乡合招异姓作爷娘不是偏生婢妾养东房移过喫西房论男女宫第五宫中号男女最忌孛计并火土必然尅剥少女男若非外姓应难主若见金木水日月必主贵子俊丽之男金长宜见女次则男贵主有三男二女或昼生人或在寅上名为愠怒兼六已人宜见异姓之子木主少女多男日生则多夜生则次男聪明智慧女四徳兼全水主有四子聦明端正至老得力如在戍位则宜偏生过房桃花夹竹异姓之子若六壬人见之即主二男二女须详吉凶星断日主五男二女至老不尅六壬人见之谓之魁星倍加福力月主男得力若被罗计照破则主迟晚或长见女若在夘酉亥未巳者不怕恶星若见月孛必主尅剥经云子孙之位怕孛过无男应是女生多若得善星来照视晚招一对定应多孛主女多男女迟见方保六丁人此宫见之全无纵有亦不得力如有吉星合照不妨若太阴相对则主男大贵女封号日生则减力火主二三人若为土星首尾合照或白日生人六丙生人全不得力主孤寡土主一子若入庙则有二子忌曜则减力炁主有男女宜迟此星亦名孤星计男女少若早见则定尅晚年主一子罗不宜早见经云蚀神临子最难为得力还招外姓儿假饶若过三旬外亲生一箇是便宜主桃花夹竹偏生过房惟六甲辛壬人主三男二女至老得力若六巳人此宫见之全无子息纵有不得力又论命宫福星盛旺必主子息之盛若见凶星恶弱必然蹇破经云妻无子息都縁月孛在七强凡论女人子息大槩与前同惟巳午宫坐命曰干宫若见计孛忌星则主难子不生或亥子坐命曰湿宫若见金木土星多主子息三男二女之数论奴仆宫第六宫中号恶弱五星不得临照着一切加临在此宫福禄资财日消铄凡星辰皆不喜此一宫若得善星在其中福力慢主奴仆侍从之福金木得力定主少年尅父母水主有奴仆鞍马中年走失土有奴仆多走失若有木星同位则至老奴婢成羣罗主奴婢自然丰厚一唿百诺日一生得力若见计孛火土刑星反遭其害计常被脱赚孛不得力多走失火有奴仆不久逺六甲人见此星者所谓禄主临恶弱之地难为享福若魁星科甲三方高强无虑此宫若科甲魁星官星学堂禄主一切星落此总不得力论妻妾宫妻妾一宫与命宫相对又曰西没宫㸔此宫有何星曜若见金木水星则主美貌夫妇和睦若见火星计孛必然尅破陷害又况金为人之妻星㸔金星落何宫又㸔善恶星相㑹言之若㑹木水必近妻家财妻之荫润或近阴人财若同火土计孛必多尅剥经云尅妻害子太乙与首尾同宫论疾厄宫第八宫中号疾厄忌见计孛并火土忽然陷没更叠刑难免疾厄终身祸如有福星来解免尚且疾中难可保若无救疗决生违至死必须还尅破君子贵命见之多主脚疾股肱之患终身常带气血之疾小人则折脚眇目拳秃驼腰官刑徒杖之祸女人多招产难血气之疾至重者亦至身疾金计相㑹男女多主雕青痕痣也论迁移宫迁移主行藏喜金木炁福星临之主君子迁官进爵经云欲问荣华大扺金居九位凡见善星临之处世行藏皆吉若见凶刑忌星主平生多歇灭纵有官品常多蹇滞若见忌土多主九流商旅㳺学紫炁土星并系客星此论载灵台经论官禄宫第十宫中号官禄若见善星多富足贵人职品必须高小人必近食官禄凡贵命又㸔宫主是在何宫却分品序此宫若见凶刑忌星计孛陷弱反成不足职卑命薄也论福徳宫十一宫中号福徳若见吉星须享福加与金木紫炁同更在强宫必为淑若见计孛火土必多蹇破亦多主福中之忧禄中不足纵使富豪常有意外之不足太阳福徳最为竒白日生人喜得之五福俱全尊上徳贵荣三爵福无涯専论福禄二主人元当生之年禀赋者十有一星安排者十有二局十二宫中所要者惟福禄为主十二局中所重者惟福禄二宫今推之五星质之人为凡有卓立功名致富贵者而此二宫未尝无吉曜而福禄二主星亦未尝陷或禄主归窠或福星归福或带吉而逢生或归徳而带权或入庙旺似此之类往往皆是岂福禄无星而可耶如其处世孤贫为人流荡以其福禄二宫验之未尝有一吉曜而二星亦未尝不弱或禄主背命或福曜逢囚或禄宫带刑星而党立或福徳带恶曜而伤残似此之类往往皆是岂五星闗键而不在此二宫耶再论福徳宫变格福徳一宫人莫穷昼生从日夜从阴数取日月相去位还从东出配其终数尽之处为相位次㸔何宿守其中若遇善星相对照福夀高崇禄料丰又兼金木作宫主福徳高强福更隆再论相貌奴仆两位相貌奴仆非高位两者多縁凶与忌当生七曜落其间一世孤穷苦憔悴昼里生人火占高月最不宜来对视夜逢土宿同此推太薄如何望身贵月在恶曜行度间恶者复强善者闲三方不救五星伏必为贱𨽻处人寰定三日宫三主高强福禄昌文星㑹命贵人乡更逢紫水临其限少年及第佐朝廊三日宫中紫孛罗三方辰戌更相过若被忌星来照着定向三朝损命多三日宫中居恶弱更加凶曜在其中吉星不照难延命纵然不死患重重三日宫中土孛傍三方闲极可悲伤此身若不遭迍否定教他人作父娘三日宫中水木星平生聦俊佐王廷三方若在高强位金榜无疑定有名三方始得力罗紫命中行纵然为文职须当带珮行一生身命处高宫三方精彻在其中官禄迁移吉星照员郎给谏至三公三日宫中昼火星夜生遇土一般同紫炁限星如交着定见危亡三嵗中火星有夀只三年纵得成人被祸纒大限不到三四十须交十五入黄泉更㸔生后三日宫月到何星分度中金木相逢俱是吉若交见水性偏聦善星更作身命主复占强方不失度此为有福无难人一生谋运何尝阻忽然至此却逢火终身岂免兴灾祸第一损夀二损财所向多乖遭折挫更坐土星同照地常时分外生迍否木曜纵横不救之禄筭永终天然矣定胎元宫胎元宫里金兼木贫贱性残当夭促人生不幸定遭之若见时临伤眼目土火胎元系二明男子遭之则昌荣妇人逢之夫位显莫教柔曜月前迎金水二星号最柔蟾魄无令与聚头抱病打伤犹可已其间贫苦更忧愁月过一宫为胎元金木相逢定夭贫火土二交并孛曜高强即是富华人天机数有胎元星三暗相扶及二明必取富豪并世禄其中一半是官人疾病多端见小孩只因金火犯元胎奈何上下相闗照眼目疮痍竞发来身宫胎元紫炁星不是疾厄与孤刑尅害爷娘身自立不然有异见双生男女紫炁犯胎星且为僧道及孤贫不是双胎并异母又须刑害尅双亲后扶前引㸔星辰强曜康宁福夀人错説阴柔凶短折更加恶弱老忧贫太阴却到㑹空辰金木从高性且迍恩及亲知成悔吝到头顾遇有谁人月限犯孤星不救行年又却值三灾后人推步知相识若使斯人祸患来总龟十二位论命宫栏驾经天柱星飞在禄宫又玉堂贵人宫夘上谓之明堂午上谓之轩辕戌上谓之武库身命主星居此未可作下流命㸔天柱而罗计同不吉独行主人身闲若在天门及飞天宫上吉大凡禄主居庙旺之地皆主发禄财主星㑹天柱在弱宫吉天柱命主二星俱入金门宫不必论田宅最好文昌星入学堂主修学如丁巳生人天柱在未名夜剑锋煞未为阳刃主夭夀凡人天柱带马独行见太阳主人心狂天柱躔迁移宫主人入赘过房迁居离祖之类与天蛊星同主人好讼或天蛊入身命宫主多招讼事天柱入官禄之宫乃官禄入命主星寻官并以吉断歌曰金星入命夜生吉白日生人减半力木星照命有多般白日逢之必作官夜生若有暗曜杂返为凶祸主忧煎水星在命合入庙夜里生人太阴照或居双女与阴阳决定少年居显要火星入命不堪详白日生人主祸殃更被孛罗三合照定知哑吃与人伤患劳枉死人孤寡夜生又宜却无妨土星入命主顽钝夜里生人不可论水命定知须哑吃黄肿气疾命难存太阳坐命若逢木罗紫同宫须食禄火星不照定封侯月孛临之患心腹太阴在命生逢夜水宿同宫为仆射土宿入命孛星来有禄定知非乆谢紫炁印星号天乙凡在命宫皆有益生时不被恶星临善宿合兮多子息未月见紫入夜宫夜里生人为辅弼若是土星三合照虽则高强终是疾罗㬋入命计谋多木紫同宫主富豪金木太阳三合照此人慷慨更英豪女人夜生罗照着自缢劳刑贫又薄紫火水计入命时此则定主十般恶计都入命忧火命此则十煞恶无定贵人遇者以无权白日生人宜修进木星紫日如照临主命俱强为福庆孛星入命人㢘洁目快心清为性别紫木日金合照时所作高强皆有节日生火孛主星㣲决定刑伤蛇虎食掩口不开气冲人直得为官须歇灭财帛宫栏驾经天宝星财帛者天宝所司㸔飞在何宫禄主玉堂吉见罗计孛火土正忌星反财物耗散怕废星财不兴耗星财不聚陷星及狼籍分皆不吉㑹天蛊星主讼破财歌曰金临财帛足随时夜里生人皆进滋木临财帛必丰隆日中生者最难逢水临财帛财帛散更被孛来不足㸔火居财帛与前同土居财帛皆丰亨太阳居此足钱财贸库常开待物来月居财帛多财帛只怕土星三合尅紫入二宫亦忌之遇日木扶还又得罗计孛入损资财终身不得资财力兄弟宫栏驾经天玉星所司兄弟之宫名为闲极如独行飞入陷宫主少兄弟或本宫上见罗计孛多凶金木主二人水月主二人紫炁与水星皆善星日生人忌太阴夜忌太阳并为孤宿㑹刑废耗主尅害狼籍主尅损见火孛兄弟如仇雠大抵男女二命可详细推歌曰木金兄弟主英雄水星和乐旺门风火在此宫定孤寡夜生不与孤寡同土临兄弟终和睦日居未可同年语生时父母决相背木计合宫主贫苦太阴若得主星来辅弼荣华由此胎紫临第三兄弟少计星遇此断生灾月孛来时损兄弟古今传説祸难推田宅宫栏驾经天富星田宅者天富所司在命宫主田宅加凶宿即无落陷终有亦少强宫庙旺承祖业如罗计孛星土忌刑废耗星相㑹或被剑锋狼籍天蛊对照或三合傍照并主破产如飞陷宫主先无后有禄宫玉堂皆是自能卓立歌曰金居田宅父母宫白日生人主困穷如逢夜里最为吉产业自营迈祖宗木临田宅兴父母自然福夀世难同水居第四旺田庄更有双亲夀命长火星临此不堪説土星躔入有房廊白日生人为最吉夜生父母早身亡日居田宅足田园木临双亲夀命全火孛不照多产业水金合㑹常堪怜月临虽称旺田地白日生人反作累紫炁居之多壮宏父母一时居富贵木星入位必有官水月合兮居显位罗入田宅不堪猜十般恶死及破财计都侵之忧父母田庄牛马化成灰月孛居此亦如之夜生亦可减毫釐昼生又忌火来尅父母早亡主孤恓男女宫栏驾经天孤星男女乃天孤所司大槩与兄弟同推详入陷宫主迟或刑耗忌星化剑锋狼籍天废星并主尅损更㸔犯星轻重太阴在五宫先见女金水多男女罗计主抝性及尅害歌曰金星若在男女宫三男聦俊各英雄火在此宫不得地遇着定来更莫穷土临第五迟迟有夜生决定主孤踪太阳若照男女宫必主贵子显门风太阴居之亦如此三男富贵夜为功紫炁当生照男女不被恶星并火土三合水月同聦俊男女荣华定文武罗照男女主夭亡计都临照亦灾苦孛星倘若照此官十生九死空费乳为人性狠恶肚肠此乃依经与君语奴仆宫栏驾经仆马星六宫见孛与人不和太阴星入此宫定主卑㣲下贱又恶星㑹极不好天柱星入此宫主闲事劳漉小人反覆不情之态歌曰金木星居足奴仆土若加之夜为毒火在此宫必少力太阴值此多悲哭非惟辛苦有多般决定生时非正屋月若居之被日土一世多迍更贫苦第六宫中见太乙男女顽愚多忌疾不然迟忌亦寡㣲此乃皆言为不吉计罗居此有灾殃孛若临之号凶极妻妾宫殿驾经天对星妻妾乃此星主之忌恶星在此宫主损妻天对之星入陷婚迟此星见剑锋狼籍及主星皆不吉金为妇星须要明浄如同剑锋煞主凶亡见罗计主尅害孛寅金申主妻有貌带官星主妻有荫见刑星即刑火主重婚土主重浊肥短貌不佳金水秀丽木星长瘦金星逢天耗狼籍二星女命全见主尅尽外家财帛人口之类歌曰金在七宫妻妾好木星㑹此日相逢其妻非但能㢘洁貌白容妍世孰同水在妻宫多妖冶火则伤残莫论容夜生犹自主离别何况生逢在日中土入妻宫无貌娘妻妾命如日里霜太阳美貌火孛丑太阴见水美容粧紫木星临太阴吉罗㬋自缢检尸伤计入妻宫劳患死不然毒药溺江亡妻妾宫中见孛星计都水火自相刑兼主蛇伤并自吊不然产难堕青冷火孛瘟黄死暴哀落水悬崖产难灾金镇太阳真絶妙多招妻妾外家财火土生离并带疾鼓盆三度请良媒木紫二星多美丽姿容可与孟姜偕罗计二妻产难别暴䘮迯亡自带来紫孛水金淫慾甚交情奴仆老心灰疾厄宫殿驾经煞难星疾厄者煞难所司如见本宫星主带疾六八十二同见孛主破相或有宿疾此宫水月同主风疾土计同主脚患土孛同主耳聋火化剑锋主心腹血气之疾金忌火伤主血脓肠风之类大凡命宫疾厄是火忌孛星照罗计穿命不问福禄皆主夭折火星大忌午上照身命及天柱星皆不吉歌曰金在疾厄永无疾木居富贵常安逸水在此宫遇计孛必定腰驼并背屈白日生人火曜冲必定风疾吐血终荧度疾厄须惊悸土临八宫主瘟凶太阳遇计火土孛风痨血病不久殁如见木阴独照之一世优游无消歇此宫若见紫炁临定是安荣居要津罗照此宫应笃疾计㑹孛来定凶侵非惟劳瘵又瘟黄抑且吐血卧床亡迁移宫栏驾经迁移谓之近强人命三合宫见土宿主离乡忌星主贫贱福贵禄星吉曜主经商如见月孛谓之客死星见罗计主偏生庶出过房出祖带刑出祖不离乡土若四刑星无紫炁星解救亦主过房出祖金木吉水宜逺行金木合照封侯火入凶土阻逺行太阳主昼生吉月㑹金水夜生吉歌曰此宫见紫主为官太阴合兮为瑞端罗在游行必见刑家中长见检尸灵计都若㑹孛星入决定蛇伤并虎擒切闻月孛入迁移损田损宅损妻儿官禄宫栏驾经官禄强星乃司命掌之又为文解恩牒之星士人遇之主发解僧道遇之主披剃庶人遇之主发财置业如下流命本宫见之㑹天蛊狼籍主犯刑法官灾小人最怕阳刃官符宫主星相㑹及与的煞狼籍星㑹无福贵二曜救解凡与宅宫主星相㑹皆不甚好更㸔命主星明净㑹罗计主凶死不然㸔有禄无禄大禄小禄大凡主星㑹罗计者主夭不然中年火孛照身命宫皆不吉即贱人也孛星在官禄主贫穷下贱刑宪初主贵末必不好限入官禄宫添罗计天蛊入限或在六八十二歌曰太白金星入官禄一世为官居要轴天上之宫㑹水星太阳合照作公卿水居好乐合于月官居显位职非轻火在十宫夜入庙朝端定列仍年少福徳宫栏驾经福夀星福徳之宫福夀星所掌宜天权福财照此宫上吉如男女宫得木星紫金水善星照尤佳縁福徳与男女宫相对吉星在庙旺之宫顺行为福深在陷宫为福浅最忌火星主伤福徳故也歌曰福徳宫中或见金夜生一世福神钦木㑹太阳居十一禄优福厚居显秩水㑹月吉火浅薄金土同照主食邑十一宫中罗最吉太阳木炁三合值生则须封万戸侯死则定知须庙食相貌宫栏驾经相貌当与六八此三宫用推详孛罗计㑹或主刑害破相疾厄六根不足之命也歌曰土星相貌却乌黄木宿元来瘦且长金白不惟多嗜慾水星行动爱趋跄罗㬋薄艺随身有月孛为人带黑丑荧火一星多性恶水星最是双眉好计都巧计爱谈论罗火东西打杀人水火相随多杂艺太阳为性却逡巡月孛一生多口嘴水星伶俐木都美土星顽钝言语澁罗火为人贪可鄙琴堂十二位论论命宫凡坐命宫官禄福徳田财星飞入为吉此乃富人之命切忌空亡的破流霞刼煞不吉必主暗疾破相华葢居此必主𫝊符度法之人六害星辰飞入一生劳碌论财帛凡财帛主度主官禄福徳主居此一生富贵财星飞出田宅官禄福徳宫富弱宫陷地主贫贱更空亡的破居此再财星失陷则食不充口衣不葢身若财帛高强根基厚重衣禄丰隆若六位星辰居此管干起家之人也论兄弟凡田宅官福四星入此兄弟豪富空亡的破入此兄弟贫贱孤寡星居之则鴈行无伴官符居之主兄弟逞讼华盖居之主兄弟道粧疾厄流霞刃星入则兄弟带疾破相马星入则兄弟东西咸池入则兄弟迷恋也论田宅凡官禄财星太阳入此祖业见承田地加进空亡的破入此则产业破荡或胎星嵗破通闗则兄弟争夺奴仆主入则仆干庄田之徒或田星飞起官禄福徳财帛之地则富财帛同田星飞起则重卖交易矣论男女凡空亡的破居此则男女贫贱孤寡六害华葢入此则子女如石中求玉流霞刃星居此则男女带疾若居女位女必产亡咸池星入男女迷恋田财官福居之男女豪富迁移星居此男必过房女必重嫁然阳宫男多阴宫女多论奴仆流霞的刃刼居之主奴仆有疾长生帝旺则无灾鬼宿居之则奴仆偷窃论妻妾七宫随禄妻有粧奁因而致富家业兴隆空亡的破居之妻性不常若逢木星生旺不是为煞招妻俊雅炁计居之妻丑顽抝孤寡星居之必孤论疾厄月到见煞母有疾日到见煞父有疾五位飞来男女疾三宫星来兄弟有疾七宫星来妻妾有疾流霞的刃煞难居之主带疾不宁于厥身也论迁移身命主居此必当离祖过房三位星居之兄弟离祖女见桃花煞居此有合则不良不然必嫁逺夫并阳刃居之则离乡别井论官禄身命二主并财福居之则禄位高强的破居此不吉三位星居之兄弟豪富论福徳本宫田财身命四星居之主清闲享用有福之人也的刼飞来有福不能享流霞亦然论相貌此宫名弱宫身命官福田财不喜居之临官帝旺金木水阳居此则状貌青秀若刼的流霞居之主破相星学大成巻六星学大成卷七钦定四库全书星学大成卷七明万民英撰总论诸限洞微百六限起例洞微大限一百年零六箇月故曰百六命宫十五貌宫十福徳妻宫十一详官禄十五最髙位迁移止有八年粮疾厄七兮共六六财帛兄弟五年强田宅子孙并奴仆四年之半定毫芒假令昼生火在巳午未申酉併空亡二十六七为尽处不然破败卒他鄕木在午兮火在酉三旬之七福非常天蝎之前生在昼六旬之六定为殃人生百六以为凖学人细説莫能忘命宫十五嵗命宫初排十五年㸔取生时善恶躔昼夜隂阳分两曜值命须知短夀年更有罗计孛星照不过七七入黄泉若只三合五年定对冲三嵗见迍邅更㸔星宿几时入再侵元限定为寃生值紫炁木星照自然长大少灾躔此限管年十五嵗㸔取生时祸福元相貌宫十嵗相貌十嵗限须知㸔取生时善恶推若遇昼荧并夜土十六七上定须危若遇吉曜生时过一自六七喜欢归更言孛计相临照十年困苦似神迷初入宫中十六嵗对冲八九喜兼悲三合十与十一数宜须逐位细详推此限管㑹都一十通前二十五年期福徳宫十一嵗福徳十一细推排二旬六嵗限方来生时善宿躔于此二旬七八受恩回若言忌曜当临照定须催促入泉台若遇行年吉星照吉星退后必兴灾五七三方善星照三旬一二笑颜开若是恶曜同前述祸恶皆从生受来官禄十五嵗官禄十五限髙强生时善宿在何方紫木金罗来照此三旬七上入朝堂生逢忌曜当临位行年暗宿又来伤四七之年当恶死未交前限早身亡三合见逢六七嵗对冲三十九恓惶此限管行五十一宫中善恶细推详吉曜生临当喜梦恶星照处恶还当迁移宫八嵗迁移八嵗命合方但看生时善恶详五旬二上交中限吉星临照足财粮加官进职分明定在外须知利四方若逢恶曜凶星守五旬六七定身亡对照防灾七八嵗三方五十八九防疾厄七嵗疾厄七嵗限须防但看生时善恶详吉曜六旬添喜庆灾星照着有灾殃蚀神首尾如狼虎利害计孛大为殃忌宿若非是方主六旬有一定身亡对照六十三灾至三合六旬六限当生逢恶曜灾应厚吉曜临时百福昌妻妾十一嵗西没妻妾十一年六旬七嵗到其邉生值恶星居此位六旬七八便忧煎尅妻害子加灾至为官罢职不堪言三合防灾七十一对照六十九来躔奴仆田宅男女共十三嵗半奴仆子孙与田宅此限共计十三年每位分明四载半都来半载一周天七旬八嵗交前限生时星宿细推迁八旬一嵗归男女八旬四上入田园五宫恶曜八十一四位八旬六七言善恶限看当生宿灾殃须算降生年前限不逢凶恶曜兄弟五年财帛全逐年行宫到此吉寿星高照亦安然限位都排一百六仍须学者细推研若更有人彭祖寿又从命里説根源綂论大抵洞微所急者限主也洞微所贵者禄星也所重者诸曜顺行也所发者庙宫也所畏者忌星也所好者吉神也所辅者行年也所助者三方也所恶者计孛在他宫也如是善星䧟逆则福慢顺行则福紧凶星䧟逆则灾紧顺行则灾慢如遇吉星顺行即得本宫加数若遇恶星他宫则其数半减若是限星居庙度即于本数外更加四年居旺乐度即増算二年如一限之中见两星在旺乐合共延四年以此増损数更在子细加减凡逢恶限行年上却逢吉星临照身命即延得一年寿其行年星过便亡也大凡吉星居七强为福紧五弱力慢灾星在强宫为灾慢五弱为灾紧凡限本宫见星灾福之应十分对照七分三合四分凡限星在终末之度即灾福之力侧微而不可以定数言之凡忌星在好乐宫入限三年内为福三年以后反为灾咎大凡限逢忌星不死亦灾若火在阴宫土在阳宫或为三方主虽有厄而不亡故歌曰夜忌土星日忌火三方不是死无疑此星若是三方主虽有灾侵命不离火阴土阳宫尤妙好乐位中别有奇谓此也凡灾忌星生时在伏段限内为灾祸只有三四分力福星生时在伏段亦只得三四分力盖被太阳所伏光芒不见有类臣居君侧包藏光美之象凡一限中见吉凶星同聚即以入宫先后及顺逆而㫁吉凶故限入宫深者先见限入宫浅者后逢之也凡遇本限及对照三合并不见一星名曰空限主多灾凶图事不成若得限主当生有力之位则反此惟有官禄宫上逢空限最凶必于四十六七嵗死矣凡当生若吉星照身命者主中年富贵纵逢灾数直至限末始见灾厄若当生凶星照身命者中年虽逢福限四旬之后亦主迍滞至限末方为福大都吉凶之应全借根基当生有禄则吉限上无禄则喜宫难发是犹无根之木虽逢春终不能发葩而成实也故经云若无一星居身命自是贤愚别有因此之谓也洞微歌百六惟推星命人有星方是富豪论若无一星居身命自是贤愚别有因夜诞昼生忌自别昼土夜火前经説阳宫昼火阴夜土此限逢之死可决福曜相兼荣里亡暂时延得少时节生时计孛若同宫迍邅还是死前发夜土昼火是主星亦为灾害亦为荣夜土昼火非为主灾祸相仍难再生日月金木并紫炁当生限内成贵荣罗㬋亦是贵权星限若逢之无不利当生孛至为灾异家宅不宁祸有余剥官退职因何事限里元来见计都若在亥宫并戌位反为迁转涉亨衢纵有吉星同限内些小灾患不能无三空若遇灾顿併六年之内増重病惟到狮子十五年出限之时须丧命中限灾福有迟速对时三四合五六惟是正八最无疑一二年中之祸福好星限内恶星来身命行年小可灾限星最忌逢恶曜定行催促入泉台限星若在旺庙处必见贵人有遭遇庙星増算四五年乐旺一二年为据忌星若在庙旺宫不为灾害福相逢星入宫浅官早来星入宫深晚为职大凡五纬忌留逆善恶逢之皆减力计都要在戌亥宫命限之中不可逢星限之内一百六説尽人间灾与福好星増算恶星乖限内分明一一排阴阳大抵须消息必候聪明可㫁裁洞微歌二前限惟推富贵人不知更有苦併贫若要得知从何起但看生时与限辰太阳为父在高强火孛同之必早亡太阳两处怕猪蛇凶宿临之少哭爷太阴为母同恶宿不死之时祸又速火月相对如非主方信无男亦无女金与孛计入阴阳不见妻身媱乱戕多姊多妹多兄弟只看命前第三位命前三位有恶星兄弟多伤亦无义限数如来到火上昼诞夜生不为主及与二星相对时不配不溺遭虫虎生来何得早贫穷二星同到兄弟宫如有善星对合照纵教有始也无终尅妻丧妇从何得二宿同来见太白太白反与火宫同阴阳身命须消息日月同宫夹火星月宫人马土星临平生虽道无灾福久后须交眼不明出家移父在他乡不必星辰在庙堂但看生时与九宫四星何处奠其方此歌虽是长如牍子细推之有灾福学者要得逢其真看取行年限迟速百六吉凶歌人生贵贱禀星推限数交宫各有时若遇罗㬋金木曜太阳紫炁月宫随限逢此曜迁官职火土星宫到便危夜逢土星昼火曜三方不是死无疑此星若是三方主好庙宫中别有奇家宅不宁因孛至更兼迍闷恰如痴计都失职终须记若逢奎娄立转移首曜阳宫为福紧尾星阴位定灾稀宫中对视三方净空限凡营事不期官禄上逢空限死四旬六七命须悲善星限内逢灾忌称意中亡是此基只有灾星宜详审剥官孛计限仍知更逢忌曜因何死失职中亡请细推昼土夜火如是主限逢称意主官资火阴土阳宫为妙好庙宫中别有奇主领重权王委任延年四二细推之五星伏段临宫位灾福三分与四齐吉曜七强为福紧灾星五弱有灾疲临宫一二对三四三合年中五六推限数临宫未一嵗身命行来灾忌随前宫更有忌星迫未交前限命须悲身命行年逢吉曜不候交宫福佑之灾星忌曜命宫位乐宫二位莫生疑一二嵗中为福庆已后灾侵祸不迟又看疾厄迁移宫更详诸曜命宫推孛计相逢无吉曜限数将交定死期限中紫炁星相见职位清高主翰词一限两宫俱好乐益寿四年福要知限逢恶曜两相见为灾至甚定难移初入忌星宫限里身命行年恶曜随留逆之月为亡月宫居五弱不须疑限恶行年身命恶好曜过时也便危星辰本宫胜余位七强宫内福加之五弱添灾福禄减学者须详善恶推死生灾福无一失方信从来学洞微论百六数有増减诸星满用记前篇赜探幽𤣥是㑹元百六限中得本数更求増减又𤣥𤣥星躔庙乐益四年庙好之宫加二算星躔庙旺増一年星在怒宫减一半星辰迟伏且平行限到其宫不减増减于本限除一半増于前限外加添独论五星増减数六曜吉星只平度怒逆星辰同一宫内减外増无差悞凶星满用平平过忌星庙乐不増加的取天机经百六兴衰生死的无差论限有出入半限定吉凶何知根本理休为出入宫中有细微増减后来交本限惟将星曜细寻推满用诸星主限宫须知满用福盈丰设使纵横星曜怒保全天命不殂终凶星在限本倾危满用纵横则庶㡬只怕前宫忌星迫未交满限命须悲凶星初入本为灾若是中分福不来或有灾星期限满于兹果㫁最难猜有星满用限须满灾星来侵限之半喜星救援入限宫依此推详为妙㫁火星入限便为灾土计兴灾限满来计火土罗喜救援例推主事识凶衰日月罗计怕相逢限遇交时命即终罗计若然逢日月如喜满用即无凶忌星㑹限则当亡满用之时福反昌罗计孛星如守限无星催促且无妨日火㑹水不为忧月土得火反为休不逢满用逢水火定行体骨揜荒丘紫炁福时前限福欃枪后来方灾促若是满用福祥多仍识纵横须委曲限宫凶吉星共同増减满用不满用星辰主事分先后用事先权福为重星辰满用吉凶同亦寻星入理先踪吉星先入先为福恶曜后来后亦凶救限最吉禄主星更兼食邑与科名文曜三方并寿宿限宫当主亦延生大凡满用皆荣羙能伐凶星尤可贵被伐名为受制星相喜往来皆庆瑞满用相喜来百六入仕迁官荣爵禄例推出入与中分育子取妻发金谷纪纲百六辨凶衰测验天机紧洞微更有细微阳九限逐年灾祸细寻推论限星切验都例单星守限不满用仍算行年星入用若临善曜福无涯恶曜交加归大梦更知生死凭何据百年六月分三处二分为生一分亡生限可逃亡则住生限凶星尚可逃三之二分总星交六十七后为亡限凶曜当之命即抛百六交宫取定期直须生月日兼时交宫过后方为准逐限推求深㫁之交过前宫入限中除却前限万端凶如囚囹圄遭原赦鱼出疎罟鸟出笼吉星临限多发福入仕迁官荣爵禄谁知此嵗济欢荣更加日月蒙星福又知百六合凶星救援全无大可惊须知其年当弃世知何日月往泉扄百六限中当何月阳九宫中寻甚日例使纵横理吉凶仍识月分前后节阳星须识属前节日木水土紫罗别阴星须知后节期月金火星并计孛又知星曜孰重轻阴阳两辰皆㑹合须明祸福发何星主事后先期晦朔若识死时夜与昼限内星辰宜审究阳星兴祸夜间亡阴宿推残亡必昼阳九限逐年吉凶人生灾宿禀符阴阳九相逢即此寻求法命宫坐一嵗二年财帛逐年临只待平期二十五移入限中逐例使逐年吉凶识星辰直至限中方始阻百六限中守吉星符阴吉曜福祥兴官荣超擢移宸陛仕庶凡谋必称情论洞微行年小限要识星行祸福时须在流年位上推起于东出常为例一宫一嵗逆移之交来每遇生日后不问阴阳总若斯木照金临皆有喜益财迁职多如意复到二星原守宫凡有所图无不遂贵人更得一相逢旧禄既加新禄至纳妇生儿吉庆门此时自是凶星避行年东出若同此荣进有期亦缘水更看所至主宫星如在高强自然利假如限到午与未日月更为其主星日在长时福即深月遇初生吉无比日短月亏仍有灾用兹可以推余位行年如到火土处口舌资财悉堪虑若使其星复照之困厄须知少生路次第常推第八宫生时何曜在其中如值蚀神并土火遭刑遇溺卒然终或是火月来西没及因上下祸多同洞微飞限歌洞微何要妙要妙在飞宫一二本限里三四对照冲三合五六载其年见吉凶阳宫逆取顺行去阴宫顺取逆行同三合各一嵗本宫两嵗从若能用此法端的是飞宫世之术者虽阳前阴后之飞宫所住年分不同不得其法故祸福难凭今得飞宫之法最为有理用之多验学者却宜用此洞微飞限详説一二命宫三四妻妾五男女六游行七八命宫九十妻妾十一男女十二游行十三四命宫十五妻妾共十五年十六七相貌十八九奴仆二十田宅二十一疾厄二十二三相貌二十四五奴仆共十年二十六七福徳二十八九男女三十妻妾三十一兄弟三十二三福徳三十四五男女三十六妻妾共十一年三十七八官禄三十九四十田宅四十一财帛四十二奴仆四十三四官禄四十五六田宅四十七财帛四十八奴仆四十九五十官禄五十一田宅共十五年五十二三游行五十四五兄弟五十六男女五十七命宫五十八九游行共八年六十六十一疾厄六十二三财帛六十四田宅六十五相貌六十六疾厄共七年六十七八妻妾六十九七十命宫七十一福徳七十二兄弟七十三四妻妾七十五六命宫七十七福徳共十一年七十八九奴仆八十八十一相貌八十二财帛半年共四年半八十三四男女八十五六福徳共四年八十七八田宅八十九九十官禄九十一疾厄半年共四年半九十二三兄弟九十四五游行九十六福徳共五年九十七八财帛九十九一百疾厄共四年右飞限以当生元守星辰看遇吉则吉遇凶则凶若流年又遇吉神无有不吉流年又遇凶神无有不凶竹罗三限竹罗乃山名在天之西北夜半子时诸星列宿皆聚其上判人间祸福李袁二士曽造彼处授书三巻分为三限经若限主得地则富贵终始如一寅午戌宫昼生日水土夜生水日土亥卯未宫昼生金火月夜生火金月申子辰宫昼生土水木夜生水土木己酉丑宫昼生金月火夜生月金火右三方主星取日出没时分昼夜説竹罗三限安庆信斋有言愚于诸家星限无不穷究或言洞微限好竹罗限不好竹罗限好洞微不好祸福分两岐更不敢㫁细推竹罗限其理优长竹罗限有三不验较量生时不正一不验也星辰过宫不正二不验也交限不得其理三不验也愚谓信斋之言最为切当然竹罗洞微两家星限不可偏废当兼而用之洞微大限只看本宫所守星及限主然求流年灾福全在飞限两限当以竹罗为先飞限次之若两限俱好妙无以加或飞限好竹罗限不好识者自当权宜轻重其説可也起限太极肇分天地位二气斡旋生万类中有人为物最灵均受五行之秀气昔贤立法考阴阳日月推来理味长竹罗三限从兹得不识其原谬较量命中三限最难分时人将作主星轮不论阴阳宫宿度但从命里起周旋若从命里分昼夜十二宫中子细详寅午戌兮日木土夜生木日土为强亥卯未兮金火月夜生火金月最光申子辰兮土水木夜生水土木为良己酉丑兮金月火夜生月金火相当此星名作三方主当从出没细推详三方最乐七强位切忌纳音四煞藏金星四嵗土星五木三水一火二数太阳元是火之精太阴便是水之副二法各取水火行便是竹罗三限路开端隔节数三宫逆行零顺㡬年终若见逺时数二节零年交入甚宫中但看当生星曜㫁善星为福恶星凶零年顺转逐宫移遇交限处便交之中限便从本限起依前又数三宫止零年顺转逢末限末限又如前限起零年顺数寻恶宫恶极之宫生即已一如土为初限在己上便从己上起五嵗大数十五在卯二十五丑二十六却囘寅余准此更要在七强顺旺庙乐不宜五弱留逆经云三方陷弱其人空贵无官一主高强此命永成善庆假令大纪二年戊子嵗十二月初八日卯时生即丑上安命歌云己酉丑兮金月火又云夜生中即反其初其人小寒节过十二日生可作夜生人起限月金火为例是年六十九嵗火命人限星到寅即长生限也三限用七政行年例水星限二十四年木星限三十年土星限二十六年金星限二十六年火星限二十八年日月取水火之数己上行限各就其本位行其数若未交星即管数到第二星交是交宫行限须四煞宫方敢决人死生四煞乃本生年纳音沐浴死墓絶宫是也日限日限土临日不宜夜生交此多倾危日生寻取一周天每遇恶星难更延日限火入计罗位或主伤残或法终或若满用即坚固深灾过了却亨通日若为限要满用更临旺乐明健宫贵者骤迁愚者福福中又恐催人促若得后限来救之却向中年多晚禄日限怕逢纳音煞夜生更被罗计侵不惟家破兼无寿金火临之主犯淫月限太阴行限土同宫忽然相望也为凶本原易散无根蔕此限才交命即终假使交时须未死行宫逢煞命须穷愚者临斯应夭折清高之士吉还凶惟有太阴好水星木金紫炁共同行更临旺乐无刑尅月宫高折桂枝荣不惟福寿如山海辅助明君万国宁木限木限当生遇火尅更被孛临全减福小人此限死无疑贵者交之须失禄更看后限不如前此限应不到周天木限若逢计与罗自然财散禄消磨忽然值限无星救憔悴危亡怎奈何木限官宫金主命荣贵崇高増福庆或被火孛来冲破促寿败官事不宁更有同宫木火忧晋鲁吴宫与郑州相貌仆马遭扑杀三九宫中谨逺游凶星守照难归舍纵然归得命难留毒药恶疾来相及限主元宫此是仇火限火若为限㑹于木此限之中即发禄贵者迁荣骇衆人小人遇此多财谷当生首尾不相交体大安宁兼寿足白羊三宫及卯丑其宫明净十分福火限用金无杂乱金数加福乃荣迁后限若踰三四位火无长焰不能延火若为限主离财夜里生人尚有灾或若日中忧寿促那堪尾曜来相触自然破败心多愚易盛易落时消福一箇周天子细推纵有深灾命也危计都之次有罗㬋忽然逢之主徒囚或更满用占强宫后限强临须福佑土限土若为限不宜逆死败危亡须叹息纵有吉星救不得斯人夭折心多惑或为夜限孛星来此限交时的有灾更有太阳相对望器小无情祸有媒不惟寿促兼无义虽然内美外无财惟有土星好四处子午卯酉四宫排金限金星行限火来侵㫁定斯人至死滛更被孛来同此㑹定伤筋骨复伤心偏惹是非迷酒色促寿亡家百祸临首尾同之主滞多须交妻子不相和若在吉宫逢救宿纵有深灾怎奈何忽然荧惑㑹于金私期暗约主奸滛有时刑法及伤残只怕罗㬋计孛侵火金为限若相㑹限星满用福为最或在死气沐浴乡滛慾为伤夀不长更被当生暗曜侵刑法相残百祸临交限更交元气中生时忌曜复来冲死见气劳并吐血或主伤残或法终慎者全无知者半智人能悟夀延从水限水若为限怕逢孛水厄气劳并风卒四刑星照脓血终三九宫中失骸骨或居第八十二宫死败加临疾似风若得满用居旺乐为官食禄爵弥丰总限限星明健命有气安然享福无灾否三限当生俱得力终身福厚无忧戚三限只得一限力一限所为多利益三限忽若两限强只得两限福荣昌交入当生无力限去者福兮来者殃初限若居无力地年年常是见迍否中限不力忧夭亡自然财散亡家计初中两限俱低弱作事难成福销铄若能知命学脩行末限微福便安乐生时三限俱无力定是终身无子息若非僧道作闲人一世孤贫怎过得三限各居明健方顿然发禄异寻常更得四元星助限谷粟钱财金富藏限强更得吉星照立事成功服万方后限更高无战尅封公公上又封王限星得力要垣星有限无垣亦何凭定取限星明健处垣星入限始为精三限四元时命併临官有气夀康宁不惟易发登荣贵更逢合格主长生日月若逢吉曜临明朝执政伏民心后限忌星临破却自是官高被谤深人命三元与限同须看有气占强宫身命三元无煞曜星辰纵陷禄重重又上贵之人看第十多是太阴并限入木星金水一箇临限主傍宫蹑科级若得限星无杂乱须为当代秉钧衡水土星高主性灵或然作限更为清水交日月足文学自然才誉振英声文官须得限星强木金水月临照傍限转行年相㑹处科名迁职总相当后限不明宜换武免教失禄及恓惶贬官罢职以何凭看取生时正限星若犯忌星并忌宿行年到此自灾生最凶孛火如临限早年遁去保前程凡人三限恶星临此限才交祸便侵更被四刑星守限沐浴星宫子细寻更有十二六八宫行年到此见阎公忌限本处有些力更加吉宿庶无凶忌限当生占七强虽见深灾未必亡行年复到恶星度魄散魂扬似醉乡限恶宫中逢火罗不惟促寿更奔波又犯四刑星守照王法须遭暗折磨子午卯酉最为弱寿福家财自消烁若遇行年相对时莫教忌曜微照着任是吉星灾转加本宫旺日死无差此限若为三四用终于原守莫咨嗟限若无力空性灵官禄宫逢暗曜星浮沈之人虽得力事公堦下度平生死气二宫兼沐浴须知心下不分明不然游艺或僧道若不浮荡有虚名水火限来沐浴宫火胎在子事还同忽然作限终身福莫比诸星例説凶限星陷逆本多凶若然不死大贫穷恶限破家刑骨肉不死必然末限通限居二八恶星躔须教脚手见挛拳十二八宫限火金太阳同守忌星临定须带疾并伤目不然废疾或伤心火孛同宫并守限只怕刑星四余侵若不双盲定主夭衣食生来却称心大抵凶星临限时不惟自折更伤儿忌星行限福星救却増寿算灭灾危夫人三限忌星刑只恐斯人性自灵顽恶痴愚随限没智明精妙却延龄人生若得限星强一生康宁命也长若见多灾偏聚散直推三限细推详学者精穷自然悟星辰之祖此中藏贵人改动重臣出入要先知三九宫中子细推行年限入终当动凶吉星临善恶移明健入垣为本限如临吉宿发无疑限恶星临如㑹此停官失禄祸须知贵格行年上贵之人限星全先要仁元与寿元得入正限及身命贵禄二星又相连或居四正高强位更无忌曜可修仙若不修仙须弼辅兵武星高主立邉或被忌星临照破也为给谏主文权武星高者有将才文星为限主儒魁日月分明金水㑹片心忠节应三台贱格行年忌星忌曜同行限才交此限多魔难更犯死气并沐浴六亲刑害资财散或时所守沈没宫自刑自害多凶卒更向三宫与九宫客死他乡无骸骨六宫十二伤肢节高险须防惊坠失此宫星曜不堤防心愚祇是便无良阴阳二曜全无救终身贫窘走他乡有福聋盲并吃哑手脚挛拳却免伤少年忿欲行奸盗老为饿莩及孤孀倘若无疾为伤㫁促寿亡身上法塲行年灾福行年限里恶星来悲忧如醉没心懐二恶星临灾两犯三恶星临重有灾若临财帛资财失交于人命多灾疾第三宫中损鴈行第四父母讼灾厄忌星忌曜㑹行年浮泛凶星小不宁若是当生原守恶不惟破败更亡身论游年星辰入命限游年星入限宫来或则为祥或则灾本限吉星当日月如遭罗计大为乖游年莫犯忌限中又论当生本命宫入命对宫尤紧限星辰凶吉最多功紫罗金木福荣昌孛计火土祸兼殃八位尊星行度数行年入限定灾详忌星罗计与孛星单守百六保全生游年重叠临命限或加金位命当倾欲识游年理凶吉算星交入命限别或是入到原守宫入宫之日星方説游年亦论满用星来家命限福祥兴但算临宫住㡬日凶星满用反康宁论童限一命二财三疾厄四妻五福顺行流六嵗却从官禄起看看移到命宫休急脚限例子起亥丑起寅寅起己卯起申辰起卯己起午午起酉未起子申起戌酉起未戌起丑亥起辰寳瓶在亥丑居寅人马来蛇蝎奔申天秤在卯双女午狮子金牛蟹寳瓶阴阳戌地金牛未白羊居丑亥居辰但向命宫寻起处一年一位掌中轮不论男女皆顺数行年逢煞命难存子午即是黄泉路卯酉唿为二八门限到煞宫人便死若无恶曜主灾迍论黄泉急脚限黄泉急脚衆皆知两様推寻识者稀急则顺行还逆转若能晓此是真机论斗底急脚限孟二仲八季加五但向命宫相对取一则唿为急脚限二名黄泉检死簿死絶之宫逢限凶大忌运限入四墓忽然大小运相逢即时赶入黄泉路大算须知倒限年海风吹动钓鱼船火罗孛土皆临限此地催人下九泉论倒限论当生之限主星限宫星及小限次及行年星数四杀三合推之若皆凶星照临可定其危矣若有吉曜救助亦当分其轻重而详辩之西天聿斯经人命生来禀星算厯数幽𤣥妙难㫁须识西天都例经理义分明有条贯但问生时日宿宫加向时辰廻视东天轮转出地轮上卯上分明是命宫因之以配十二位十二位中有高贵卯并己午最高强子酉之方次强位寅申头上名近强未亥微看三合方此方照处有不照七曜皆同贵此乡辰戌二宫名恶弱星辰不欲照临着一切加临落此宫资财福禄尽消灭第三宫中号闲极五星不得纎毫力惟有月向此宫生却向命宫添福徳七曜阴阳各三主强弱轮排依此数白日生人见配之夜则归宫求类取阴主三方月火金便为阴曜福其阴阳主三方日木土白日生人贵为主夜生白日背阴阳福禄不坚难积聚西天之法重三方生时贵欲在高强三方若得居高位居宿之中各福贵忽然七曜并相当超腾必作人中瑞金木二星为善星所为非主亦为荣火土二星为恶曜三方切怕他临照夜生阴宫主光明昼则阳宫最为妙夜忌土星昼忌火各自相逢㫁为祸火在阴宫土在阳纵有灾殃还较可独有水星本无定见附近处即为性附阳即阳之相辅附阴即阴为害病与日合照主荣贵巧妙聪明难比并木为文兮火为武金为兵兮土为主五星见月即非常三主居高必台辅诸曜皆言在强位更要七星乘旺气日旺白羊十九度月旺金牛第三位土旺秤宫二十一火旺磨蝎四与七双女辰星二五中金占鱼宫旺在室星七度与栁十三太白流之实可堪木向蟹宫初入鬼旺气相成主崇位各于旺处逢一星出入旌旄主权贵更加所好转为精木乐尾兮土寳瓶金爱牛宫火重蝎水居双女最为灵生时一宿皆临照即为豪贵处王庭五星见月三方主要得居高生旺处阳生向日阴生月将相三公必无虑又看生后三日宫月到何星分度中金木相逢主文学聪明必见水星遇更遇善星作宫主宫主复来在强宫此为有福无难人一生所为稍皆遂忽然三日月逢火推命之中最为祸第一损寿二损财迍厄颠危常折挫更遇土星相合地终身坎坷多迍否木曜纵横不照之寿终不得夭然矣相貌福徳宫又别昼生从日夜从月所取日月相去宫还从东上配其宫所终之处为相貌即看何曜在其中若遇善星更月照福寿坚牢添禄料又兼金木作宫辰复在高强最为妙其次又看相合地土木金兮同一位忽居强处照其人的作公侯得荣贵若逢土木水合照性直文章主巧妙忽作荧惑反相刑即向命宫作凶兆土木同行生在昼更向阳宫富贵有夜生若向阳位中变作迍邅作凶咎土金合照福坚牢性洁难婚亦贵豪金火合与照强位华鲜衣服志居高火土合兮有学禄智慧多端好反覆木火同宫主贵权为事心中多敏速木星合得好资财容貌端严志多惑月合木兮自迁荣月加即好减差平火合日兮生在夜日在火兮必权霸木星照曜定封侯却向武中称善价火星合照最超殊贵显堂堂出衆徒火合月兮生在夜纵然残减亦分符木照更能添福徳丰厚多财贵宗族月火照兮每倍加常患疮病在其足同宫一处见土木火不照兮足财谷忽然兼居土术宫主握兵符多侍仆木金禄厚有慈贵名高美貌足财谷水日同宫或左右必丰学问足文辞水木同位又同行高才博学任公卿月木同宫位清列又在日前更殊絶生时值火伏同宫先代家财尽消灭福星多处必财丰恶曜还生贫贱中第六位兮对十二两宫就分各凶忌生时七曜居此宫一世贫穷苦憔悴白日生人火占高与日复来相对视夜生土曜亦如然短寿孤穷登望位月落恶星分度间恶星高处善星闲三方不照五星伏必为贱𨽻处人寰更有五星相对视就中五星为灾瘴相对在强并在月中年困苦多消竭湿宫水照投江湖干位虫狼多咬啮少男少女少资财多疾多迍多口舌或遭毒药兼临刑了了经中皆具説曜经宫中阳为土复在阴中更辛苦火金相对不宜婚金月相照却宜妇镇星对望词蹇澁为事寻常滥心腹火月促寿及风狂火月自伤仍尅父水月犹自厄言辞土月对宫不宜母火星同月转就土土星照月转就火火月同宫皆深祸不然同在十宫生或守月行西没坠此为夭折贫贱人又更防灾家破败星运要知灾福时却向行年宫上推行年初起从东起还将一嵗一宫移每嵗皆须就日生数至今年宫上推木照金临皆有喜加官益职定无疑更到金木原守处木金又照复何虑必得相逢见贵人旧禄重加福自新娶妇孕子贵门庭运缩盈虚皆有据行年东出亦同占水加原守喜同兼身命二宫皆要木金星同照喜加添更须促取行年至善星高位福同住但行狮子蟹宫位日月便为宫主是日贵长时福即多月到初生喜来至月亏日短为厄时须向心中明作计土火生时原守宫行年命运到其中口舌资财须详忌不然忧怕事闗心如今火土又来临厄难虑忌不相容末后相看第八位生时何曜守其中若遇曜神并土火多为法溺促其终更益火月来西没或居上下祸皆同生时不欲星辰弱善恶之中皆减力退留伏守不如行对合宫中皆好亟十五度中皆正照过此还同不相识近转得好福坚牢推命之人贮心头五星照守近南方少年得禄恐非常好曜初星皆西没早年禄后与仓卒惟是火星莫照西即知不得终簮笏生时土火在西方所招凶祸难俦匹更有加临虚没位须多理晓其中意人生祸福皆前定分数无逃于天地但知子细认其歌更尽经中𤣥妙义起竹罗三限假如日生人寅上坐命寅午戌兮日木土午为日方亥为木方丑为土方此即三方主谓之三限便从午上起二嵗管十年太阳从火论火数二逆数亦二故十二在辰二十二在寅零年二十三囘卯顺数二十四在辰二十五在己二十六在午二十七在未二十八在申二十九在酉共二十八年三十及三十一三十二停住三十三交木限在亥管十年木三数四十三在申五十三在己各十年木无零数六十三六十四停住六十五交土限在丑管十年七十五在申十年逆数五八十五在卯零年顺数八十六在辰八十七在己八十八在午八十九在未九十在申共二十六年通前是三限一周余倣此推太阳火星限二起逆数亦二各二十八年太阴水星限一起逆数亦一各二十四年木限三起逆数三无零金限四起逆数亦四土限五起逆数五金土二限各二十六年星学大成巻七星学大成卷八钦定四库全书星学大成卷八明万民英撰琴堂虚实五星序琴堂虚实五星术家独称验于我朝余取而细读之见其议论活泼理趣深邃姑举其大者如本四柱以定三盘分阴阳以辩虚实倒五行以论生尅补地煞以配天曜随国运以验人事乃发前贤所未发而琴堂所独得者通载博而寡要緫龟详而无体殿驾意圆语徤而道则未尽望斗理复词重而识有未融耶律传自高丽颇有发明乔抝补出邓史亦多㫖趣然得失互有吉凶难凭若琴堂识𤣥机之幽隠洩天文之骨髓推人富贵贫贱夀夭无不竒验可谓兼诸家而独得其妙者矣古今一理百世可知又岂特用于今而独验哉余病近世刻本脱漏不全参差失次乃取家藏全书合玉板之旧琴堂註解得一行之心共六十四条分为上中下三卷六十四条备卦数也上中下三卷法三才也于乎论人命而不究五星论五星而不精琴堂是犹卜筮者而不考之易也欲断吉凶明祸福不亦难乎余非专门者然于琴堂独观其深间试诸搢绅命其术颇中与子平相为表里学者宜细详焉易水育吾子识虚实五星源流序昔唐𤣥宗朝有高僧号一行者乃郯国公张公谨之孙元素之姪隠居嵩山精天文星厯术数之学尝测影定候作气盈朔虚嵗差之法以补厯家之未备又作星术书十二家誓曰国兴书则现否则隠其术以为日月五星皆积气动物行度有迟速之不齐运转有舒缩之或异歴千百年自是不同必当随时占候立法观察以求合乎天道之自然人亦积气中之动物也气运有否泰世道有升降人之贵贱夀夭吉凶用舍其机之所系命之所遇咸有经常时义之道焉恶可㨿一定之法而槩论哉末学支离胶今泥古往徃多按图索骏遂使先正至精至㣲之学不信于异代良可叹息洪武六年秋予不敏自福州府长幕获戾系御史狱值蒲庵师来复以説法忤上意同待罪及至夜四鼓天忽大风雨雷电交作余因感天道与师极论世运古今气变升降不同师遂出是书以授作而言曰是书予昔得之天界寺古佛殿壁箧中其源流则传自青城山僧灵椿椿𫝊之江西僧普澄澄𫝊之四明僧慧月月又质诸西竺国师耶律耶律逆知四十年后气运转南至我朝而后验也慧月卒于天界寺忻公怜其用心之勤藏其书于箧悬壁间以俟后之有縁者予始得而广其𫝊然岂易得哉子其识之余谨授教经今六年用之多验十一年冬予以言事由青州府佐幕左迁栁州别曹假道建安寓学宫之西轩以病留未行获与校官叶季原商订此书季原素颖悟一见即喜其理之有源委请予以书𫝊授之閲月予将别去季原虑予行之速也复邀同志杨文叔聚精研华每夕继烛共论甚相契合因以教外别意纂成杂诗二十六首着于七五赋之末仍书其所得义理讲贯之精气运变迁之详者冠于七五赋之端使异日学者知其源委不流于支离知其经变不泥于固执庶信此书之理传于方外出于斯文合于性命理气㑹于世变推迁各极其归趣之正非止于术家之一技而已洪武十二年正月十九日前乡贡进士括苍龙泉季董宗舒序指金虚实五星天机七五赋上人生贵贱皆前定闗系身与命逢生坐实占髙强名利两荣昌忽然生煞同其局向背分荣辱身命遇煞不逢空处世有刑凶身命得助嫌气脱㑹煞逢空发不然限嵗定推迁虚实一般般天地盘中识者稀实可尅生虚冲干对禄事如何六庚怕见罗甲人用炁怕逢金𤣥㣲妙理深胎元为煞尅日月未产先泣血胎宫蓦煞稍减轻产际主虚惊年月日时皆实地祸福皆非细田财官福与身宫即与命元同鲁邦立业辰从镇官禄俱伤尽功名不特此宫难亦主夀龄悭身命属金都是金最怕火罗侵土能生水亦生炁因金从金类水为财源喜土生但依身命行火能生木亦生金土下究元因识得五行颠倒颠方是大罗仙秦晋楚身闗土计真是太阴忌月为兄弟日为妻子息在其时主星却㸔居何地虚实从其类身命逢官坐贵人登驾近明君驾前冲蓦诸神煞值难祸尤烈福星守籍喜相生犯籍主刑伤八箇字中定真假轻重量多寡空亡一诀少人知阴阳分两推流年遇煞喜逢空好处反为凶行年若值甲寅旬生煞子上停阳年灾福应阳年阴年减半言身命临财万顷田官福喜居垣武官带煞格局好主陷为僧道吏曹之命祸福専刑害命伤官僧道紫炁逢华葢庶俗多利害天乙之星赶月明妻尅子螟蛉不然定作林下客虚实分清白女人金水淫妬贱木命夫荣显神道煞星守华葢痼疾孤一世生星守贵坐禄宫夫旺子兴隆奴仆余奴马上见奔波淫下贱咸池星守驿马宫女淫主产凶马星或起在咸池酒色性无期阳命见之多薄徳性好贪酒色更兼名利两无成带煞主遭刑女人不要坐沐浴煞多主淫慾立身不定或多移身命坐两岐妄想心高不满意用神坐虚地虽然论宫不论度大限须从过洞㣲限主有生意贫贱忽富贵若还后限不如前只许半週天用星跳出当生甲限至应难发限度又值十年空魂魄下幽宫昼日夜月难一例金鸣火终昩限空元脱嵗空星亦向此中行其间或有𤣥机隠按图难索骏煞星照命反为亨主在别宫生生曜临官福作殃星起受其伤已酉丑人亥木命逢金足有病五脏六腑要源流七政四余求刼的刃蓦不逢空限遇不善终春金夏水变于囚金命喜逢秋得令值煞反为权妻子福不全前夹地尾后天锋虽荣不善终左右二煞月在中仍㸔三日宫前后二煞遭三日身殃母成疾又有三用是福徳最怕难星尅刼的阳刃夹者凶太嵗相逢冲官福禄马最喜夹太嵗冲必发初年至老限俱虚主壮禄不亏限主所泊更逢空非夭即朦胧生星坐驾早年荣时逢末主盈小儿要论闗煞定直头须不应前是太阴后是煞小限中间夹体用尅星相战争便是此中闗流年一纪一循环原守嵗相叅更得月将加临视祸福如符契小限宫中起生月名为月限诀学人学得莫轻𫝊説尽妙中𤣥星学大成卷八星学大成卷九钦定四库全书星学大成卷九明万民英撰指金虚实五星天机七五赋中推筭必须求命主得失须㸔取次推太隂在何宫方可论穷通七政四余分喜怒逐一须详过天地人盘𤣥更𤣥神仙妙不传左旋右转合干坤星禽可取论吊起飞来明此理泄却天之髓身命二主如相尅𤣥机藏可惜初末平分一百年生煞细推研原守躔星来犯主旺局愁行鬼立命金宫火同空限逢寅午戌前限虽危却无咎后限须当好我旺须要煞无气不能为我制主与煞杀不两立煞强主必失煞倘得朋愁愈盛受制难为逞若还有用不为凶权重凛威风母曜化凶诚非好反主为贫夭化鬼之诀又不同木须金水逢正煞暗中逢有救凶祸应无有明生暗遇煞相干化曜吉兆㸔主煞坐实又同宫妙处更当穷贵人不必泥生星合格主髙明贫夭何须寻煞曜活法真为妙隂阳左右逢迎主朝中朱紫贵生曜行随日月明金玉必丰盈禄马夹身还夹命马首朱衣引一贵当权羣煞伏将相兵威肃刀笔常招上贵怜倚势玉堂前地驿余奴前后拱执鞭为仆从命陷官福马居强虽荣不久长金星与木互同宫风斤月斧工水徳或临身命陷音乐并渔梁若还太白入天财绫罗惯剪裁主来伴月荧夹镇陶冶知前定命若如还火遇金铁石艺中寻水木同行财帛上江湖遶兴贩孤寡休囚罗计尅多为僧道格狐星乌宿性虚灵杂学更多能苍龙第二宫中㑹竹木良工是白虎带煞入命时公门多是非马入迁移更祖姓身命人无定鱼女之宫太白来珠蚌毓双胎流行九位逢罗火家主煨烬祸日月头项水背肩胸膈属金言齐吴下部木为足火宫为肚腹八难凶神若见侵灾祸必然临冠带临官主尅夫贪花卧栁娱血光下部兼阳刃最忌来刑命太阳守照晨牝鸡对月定妨妻金星为煞更逢煞非命兼王法疾宫炁伴主星躔卢扁旧家传别有源流推姓氏父母妻宫记更将所属别生辰心精见若神逢生遇煞分凶吉类应年月日斯文尽是神仙秘谈出天机趣人身亦是小天地举一知其类官福拱财身得地既富还饶贵俗夫只把原守説死局不知活纷纷杂揉且休言最𦂳是流年死生最怕流年恶原守难凭托命强限弱只主夀身强福元厚日月若夹的刃时祸极必分尸阳年刃在东西现嵗实遭刑宪隂年刃在西北驰犯此祸难移驾前冲蓦诸神煞直难休重叠直刃伴身坐日支妻子早分离妻星遇煞又逢直二次明花烛男女坐空日月来必定损头胎大槩妻子乃一理尅妻必留子月为兄弟日为妻子息在其时主星却看居何地虚实从其类句句言言妙理深故名曰指金指金虚实五星天机七五赋下世人开口问为官提起与君看为官须要福基厚福薄终难久日月分明拱福禄此命皇家族天门守福日月扶恩近相中书日月扶官恩外拱坐煞边庭宠恩福扶官身曜明信重御堦行身福恩官俱好㸔无拱三品㫁六曹四品五品宣身福近君前六品以下京官走身福居君后宣官三品不居京君侧欠恩星府州县官俱守印四正官身𦂳寅申己亥见官星佐贰职亲民辰戌丑未官星现杂职随资转武官带煞身星出地煞空方吉煞星前后福恩随开阃列旌旗身恩坐驾煞不见带剑日上殿煞星流空身福竒马陷镇城池禄马坐实身有拱财徤运中旺身星最𦂳命次之恩福要相宜命主逢空无祖业其余身管摄身命若陷总无凭财禄要身承煞星全没身星实福好终身吉煞星不实居弱方冲照福无妨三方见煞却无忌祸福𤣥中秘对宫见煞别无灾大槩欠舒懐灾多福少凭何信福曜居阳刃福贵明如一宝珠切忌刃星虚忌星绊福身星弱进退难名爵福恩明徤身主髙官实老而豪官星总好福星弱好处还失却恩星守籍少年起福陷中途坠恩星近君信任专一陷命归泉恩星落空日月逺府县瞻天选福官当籍喜恩生煞犯主刑伤煞星坐籍皆临忌身弱长憔悴命守垣城福伴恩壮嵗秉威权恩临帝座身守福限吉承天禄命中最𦂳是八方格重煞神降吏人之命祸福专贵马有相干坐贵向贵煞守命刀笔操权柄煞星守貌福刃并谋陷没人情官星坐实贵马徤煞陷风云变妇人之命坐临官金孛必淫奔妇人命宫日木守貌丑却敦厚从来女命看身宫身好必昌隆福星不弃身居二富贵荣闾里若教坐马煞却冲孤寡更贫穷出家物外縁何格命主居闲极身居华盖福临财名字动三台命坐长生身坐虚非吏亦非儒身命俱空魁独露艺术多清苦禄居破碎刼冲时贪酒更能诗命空身空限全弱头白鸡窓客读书全要福身坚身福限徒然文魁拱命煞都化翰苑増光价魁星虽好煞星随因学祸遭髠平生一文不能聚身陷的煞据财福重空田宅无奔走口难煳限宫泄气财星窘生理休营运福财身主入迁移兴贩足施为福身二星坐奴仆终日心不足二主临财万顷田福命胜为官有田千顷禄千钟财位见恩重财星田主互相守巨富真稀有马空贵空命坐奴身陷走卒徒咸池守命身刼的徒配从军籍禄逢破碎曰枭神身临薄艺人身居闲极命天徳交情极易合第三宫中号闲极喜与福星易若与官禄两居垣到老也无权少年福宫遇嵗君此限蔼阳春中年官禄若坐库恩合还居富老景迁移八载间疾厄看迎攀驾前一位是天空祸福类旬中福神十位名压煞遇者真英杰白虎官符丧吊凶命限怕相逢若与命元真煞㑹不死遭徒配阳年空阳隂空隂此理用心寻金骑人马火烧牛尅命实堪忧土埋双女如作主胆力大如虎煞星入命或为权切忌犯身元好星切忌刃刼的身坐为恶逆那堪二八小限门财破祸临身天空守命名死穴刃拱祸偏烈的煞莫夹官禄乡夹着祸难当阳刃的刼忌三合拱命身最毒月支一位喜身逢行限㸔西东大凡驾上喜日月诸曜分优劣计罗横截定朝昏混杂不须论两般化煞天机语天禄并身主士夫功名要问除催官天马俱催官天马太嵗吊合煞方迁调煞不合时只平迁恩煞合方陞流年限上恩忽到平地承宣诏天马一星逐年起催官要同至催官若坐在阳宫东南食禄丰坐隂其年必西北此论真竒特催官恩星四正逢官居直𨽻京若临寅申并己亥一去三千里辰戌丑未四千余此法论无虚要问陞除何日月只把太隂説太隂两日行一宫恩官要相逢恩官㑹着是除日月令喜填出病人若要问生死依此例中详昼日夜月难一例金鸣火终昧火金曽受一畨空未可例言凶限元脱却嵗星陷虚实一般论其间或有𤣥机秘按图难索骥识得五行颠倒颠方是大罗仙生尅制化自有理痴人多错拟心上经纶造化移不许俗人知学人得此莫轻付神鬼空中䕶教外别意杂诗二十六首造化惟将一理推旬知虚实发天机源流体用俱当辩运气尤宜看改移理则只今生尅是气明天运有推迁古今治乱分轻重此是琴堂法外传空亡一诀少人知贵贱灾祥各有司空处不空分拱夹更将贴衬有无推用宿若空冲得实凶星空了怕冲来不空不实名平局地曜天星祸福该贵贱先须明拱夹贤愚只要看隂阳次明日月同天徳徳性襟懐总易量金轻土重木星慈火燥罗麄水性疑孛狡计奸偏僻气更将的刃为详推白虎嫌入六害孤禄空易陷易亲疏煞居相貌兼飞刃此是人中破疾徒丑时日是进神星申刻生人把月评子午界开天地宿长生有宿更聪明分明一退当三空有用之星一例同官福田财终蹭蹬定知妻子必迟逢驾前一位号天空百煞逢之不作凶若是用神飞到此限宫无照却嫌穷驾后一宫名蓦越诸星遇着减精华惟宜日月居前后此是淤泥出异葩生星第一喜生身财福虽空不苦辛煞若临深尤你贵限宫一陷命沉沦用星飞出落空中用位分明有实逢更有驾前冲禄马定为贪利更邀功财临阳刃守财奴财落三宫好用徒身命二星闲极见津津和气百无拘动静能分体用明天星地曜更须凭三才定位原无改要识无形有象星一年称意是何因太嵗填恩照限身财福填时财气盛官星填起必髙陞祸福相逢禄马空一空一实忌偏枯官星空了三分实限若逢之必降除金水为恩拱驾行为官定执法司权天门有拱多清要翰苑声名共此详九流清苦若何知只把空亡仔细推满局都空名朽腐平生骨肉必参差流旬空法有神通此法名为御史空纵有吉星居贵地一时空却欠从容诸煞俱嫌太嵗填看他填处在何宫田财官福身星等一一依宫论吉凶吉星守限若逢迟交限三年福始宜出限三年还有力凶星迟了一般推大槩凶星最怕留凶星留却最多愁下年太嵗逢迎了还见余殃未肯休逆时天运促流年祸福相逢在眼前不必论他宫濶狭只将交处摘其𤣥世运推移异昔年剥官退职横遭愆只因流嵗空恩福煞不收藏的刃专仕宦诸公要问闲空亡一诀理中𤣥官星身命重空却福不空时老做仙星学大成卷九星学大成卷十钦定四库全书星学大成卷十明万民英撰耶律学士星命秘诀序星命之説其法传自西天今西天都例聿斯等经散载诸家余弗获覩厥全然我朝钦天监有囘囘科毎年推筭七政度数二曜交蚀较汉歴为尤凖乃知西天之法的有真传信不诬也耶律五星耶律纯传自高丽国禅师国师传自西天今观其大者如论一太阳五太隂二金二火六木六水六土之説分偏正以定宫度别体用以取身命重天元月令合上下盘局及二百字真经步天标本等论皆根极造化洞究天人后虽有作者弗可易也诸家窃其余绪各立门户究厥㫖归不能外焉今术者但知重琴堂而不知重耶律是不知二书互相发明不可举一而废一也术者谓琴堂凖于我朝耶律凖于辽金此又拘于气运之说而不思论道理重身命官禄田财妻妾逰行则古今一而已矣考厯代国家取人之法或以文武进或以孝廉显或假纳粟入官或推恩荫受职或重天潢世派或喜黄冠缁衣出身虽有不同荣贵则无或异论星命者能随时消详自其所重者推之则耶律可凖于今而虚实亦验于古矣岐而二之可乎余故详叙为看星者法焉易水育吾子识天星标本序大辽征和二年翰林学士耶律纯以议地界事奉国书使于髙丽至其国闻国禅师精星躔之学具重币设威仪求见屡请不从一日自请于髙丽国王曰臣奉国书来此稔闻国师富于道徳星命之学愿借玉音得遂一见以请所有何啻昌黎之遇大颠也国王遂命一见既见之后往复数回乃请曰微生跧伏北方闻国师深于星命之学今日天幸得面钧颜愿北面从师得闻一二以耸北方之学者亦是三生夙縁不知可乎国师曰何不可之有但学士平生论学有何所得吾与学士从长商确而已何以师为曰肤学得于生尅制化之外亦有十条前六条看根本后四条看流年其一曰太嵗尊神加临管摄其二曰无中有曜弱处髙强其三曰得经失次细辨盈虚其四曰身傍母吉傍鬼者凶其五曰同宫千里异宫尺寸其六曰党母福多藏鬼祸大其七曰原守虽详流年犹急其八曰当生变曜流年飞星其九曰限併诸煞贵禄不临其十曰流年诸星无忽柔曜此十条者各有详註未审如何国师曰十条之说抑末矣本之则无姑就学士谈星根本以宫主为重耶度主为重耶曰得于平昔之讲明以宫度兼论不可用一而废一也国师笑曰宫度兼论吾恐子于是度胸中不能自断何以断人之祸福也且如命躔丑宫之牛金宫土度金限行遇火一生一尅何以为断又如命坐寅宫尾火宫木度火限行遇水一生一尅何以为断于祸福何凴遂再拜曰愿弃所学而从师求敎师曰吾尝以近世谈星者言宫不知度言度不知宫二者胥失矣吾于海上异人授我以偏正之垣于二十八宿之中分之曰一太阳五太阴六木六土六水二火二金之説学士曾闻之乎曰未也国师曰人生于地日月五行见于天其生值七曜之吉则一生享福安荣遇七曜之凶则一生忙迫日不如意日月五星其为物也于天地间最大于天下万物日主昼月主夜乃天之眼目也在天有五星在地有五行人生于世五者一日不可缺观星谈命茍不知此根本徒学宫度兼论之术何以决人之祸福故十二宫有偏正之垣子宫以虚日䑕为正垣䑕乃子垣之宫神非正垣而何也丑宫牛金牛寅宫尾火虎卯宫房日兎辰宫亢金龙已宫翼火蛇午宫星日马未宫鬼金羊申宫觜火猴酉宫昴日鸡戌宫娄金狗亥宫室火猪皆本宫之正垣此为千古不易之论谈星之大根本可以尽知其要妙也所谓一太阳者太阳君象天无二日民无二王惟星日马乃太阳之正垣五太阴者后妃之象后妃嫔衆多宜太阴之五也故以鬼金羊为太阴之正垣其余张心危毕皆偏垣之月也六木者寅宫尾火虎亥宫室火猪为木正垣其余斗奎井角皆偏垣之木也六土者子宫虚日丑宫牛金为土正垣其余女氐胃柳皆偏垣也六水者已宫翼火申宫觜火为水正垣其余箕壁参轸皆偏垣也二火者卯宫房日戌宫娄金为火之正垣二金者辰宫亢金酉宫昴日为金之正垣天地之间水木土随处皆有随所居而可得木满山林土满寰宇水满江河至于金火则不可多得焉只有二火二金使金火如木水土之多则天下常有持刃纵火之患岂不为世道忧吾有偏正垣七政论日月并明说计八篇又有二百字真经二十五题详于学士十条者学士所举十条人常闻常知也吾之诸论人所未闻未知也今以诸论八篇与夫二百字真经二十五题授学士纯遂拜受而宝之大辽征和二年八月十三日耶律纯自识髙丽国师赋元星入局富贵无亏母曜归窠荣华有凖若见财星得所发积成家倘或制鬼当先刑伤破耗母曜莫伤于财曜财星莫制于母星母入财乡清淡守株之士财居子位悭贪薄艺之人子冲煞地是英雄子若冲财家破耗子居母腹必多蹭蹬之财煞守元方定是孤寒之士大抵母曜无伤元须得地夀入夀而无亏年过一百财遇财而有制囊乏分文母健子明而男女成行财破元魁而夫妻反目元局破而犹可元星亏而立凶泄气重逢贫无立锥之地闲神叠见身无一日之安战煞必要其降煞战必湏他弱星运一元气分万象元气贵乎生旺官星切忌休囚当明官鬼之元一星二用必达母财之理二曜一情财破库伤终身危蹇元衰财弱一世孤寒鬼旺则夀筭必亏子生则田宅有发元坐孤虚骨肉参商却宜僧道令居驿马功名蹭蹬偏喜医巫逢生则皆致祥遇絶则能成祸官印不亏必作青云之客令母有情当为黄甲中人煞盛元亏则早年夭折令伤母损则中嵗孤贫鬼入元方利名无就元居母局官爵显荣财库不生而不絶亦可守成令元不旺而不亏仅能承荫白手成家必是令生财宿青云得路当知令护元辰煞化为官多是险中侥倖令变为鬼必于闲处荣华妻星弱而重害室家母曜陷而六亲早尅满门昌盛皆因格局安和一世贫寒必是令元临战官令逢伤纵得名不过虚誉鬼闲太盛虽有权而终无实贵煞禄勲得用则星纯可取官库嵗驾不伤则曜实为佳切忌无情夹拱须看有意揖朝不可一途而取要明三限之元大抵闲神不可交迎制忌亦嫌拒敌尅我者有用何妨生我者凶神何用空亡絶地会吉非祥禄马旺乡逢凶反福元居亡刼有鬬多灾母坐煞宫无救多滞生旺处为祸还轻死絶处有福亦浅盖五行顺则为祥逆则为祸也玉堂宝书五星断夫五行者木火土金水也在天曰五星在地曰五行在人曰五常太极既判天地初分合乎至道体乎自然一动一静万物生焉盖造化而有变也夫金生夏而旺于秋水生秋而旺于冬木生冬而旺于春火生春而旺于夏土乘火气初生于已每于四季节中气前三日为旺其月在辰戌丑未为正位故金旺木死木旺金囚水旺木相火旺土休生我者为父母我生者子孙尅我者官鬼我尅者妻财比和者同类然五行之性各致其由是以元星入局福夀无亏母曜归窠荣华有凖若见财星得所发积成家倘或刑星当前尅伤丧命遇子旺宫多显发子冲煞处必英雄子可顺于财星财莫伤于母曜兴财享福印旺滋元反祸为祥用强制鬼刑星有制要逢我盛他衰元若居财切忌财星受死本宫正旺母受刑生荣有日元如虚弱无逢子掘发无因清谈守株子居母局性贪薄艺母入财乡元局故怕受伤元星亦嫌受尅元居鬼局破耗非轻子入元方艰辛有救谋利失本生局逢刑好事多磨妻宫制母元莫伤于财曜子可逺于母星冲鬼须当子在先援母必当鬼在后为祸须逢死絶为福切忌休囚妻来入母父道先亡母若遇财坤宫早逝呻吟庶出母入儿胎衾枕孤单妻宫夀局尅伤离祖鬼局逢刑破害临身妻宫逢鬼母入刑宫情断絶子居鬼煞继无亲子居子局怕逢死絶之鄊妻入妻宫切忌休囚之地妻居印局怙恃乖离子入夀鄊女男昌盛子星受制寄养偏生妻曜居生因妻致富母居夀局棣蕚聨芳鬼入元宫雁行分序子入子无伤则男女成行财遇财有尅则夫妻反目儿乡有尅当寻妻曜长生妻局受伤须要子星帝旺母星入制孤尅散离夀曜居财悭贪丧失五行相尅便知先者受伤两曜相生必是后来泄气先详体用次察尊卑一举才通万无一失耶律学士星命秘诀七政论一太阳一太阳者午为正宫星为正垣乃太阳为主也如房日火也虚日土也昴日金也皆有所属乃日之次舍若正月酉时四月午时十月子时立命在午日在正垣亦谓日居日分升殿也却不喜居于心危毕张则为日入月宫阴阳反背偏生庶出之人也日为君主则有金水之佐金乃官星水为福元前引后从太阳不宜独行无辅皆贫薄之人未申酉戌亥时生于他宫见太阳亦宜有辅皆可取也无辅皆贫薄之人也正月酉时生人太阳在子谓之移干就湿二月申时生人主入疾厄木炁强者多主疾病命书云孤阳射破三方煞又曰水化伏尸遇太阳岂为恶曜乃太阳能救诸宫凶煞不特戌上见水得日可救他宫五怒得日皆可救也此宫最忌者木炁也以日为君火罗计孛虽凶曜也然臣也岂敢犯上惟木为难星疾厄虽至贵者不能免若太阳飞去与木同度重则夭折轻则贫病木在亥为煞难入垣在子为难当头在寅戌傍临在卯加入命皆为不足炁乃木余与木同凶木炁者树木荫翳之象能蔽日光其次忌日火同行二曜朝阳嫌处离明之地二曜火罗也他宫立命见火日同行多早丧父多败祖业日者祖父也火者自己也以已与祖父敌不贫亦天矣故凡四五月生人日在申酉者不利父母盖申酉为日没之乡也惟行限喜太阳煞星近太阳皆能反凶成吉四正互加之宫宜详酌也五太阴五太阴者以未宫鬼度为太阴正垣乃午与未合日与月配也其次则心危毕张谓之偏垣为五太阴也日为身宫论生尅之妙者以月所泊详其傍鬼傍母五星中以月最重若更立命在五太阴者尤为利害盖身宫命宫度主俱从焉吉则俱吉凶则俱凶其可忽乎五太阴中以张月鹿为第一宫何则未与午合取日为逺张邻于星取日为近午为一阴始生月喜居之次则危对虚日心毕皆与日度相连月非日则无光也若命度张月加以近望夜生之人皆大富贵一生无忧夜生而在他宫立命月躔张者主一身安享命在张月在毕危心或四月度立命月亦在四月度者皆可起家发迹成立也最喜金水孛会金为金助月华㑹水为水涵蟾魄会孛为太乙抱蟾皆为贵格惟女人独喜一金星伴月遇水孛近身皆无贞烈故日生喜太阳不可独见夜生喜太阴却喜独见中旬三五之月最为圆浄诗云残星伴月落边城月到中天分外明满天诸宿皆沉没只有团团月照人又诗云五更旦气十分清斗落参横日未昇相随宝月上河汉惟有长庚伴月明丑寅时生人金月相随皆主文章明了却不宜木为命度主也太阴经云己申二命惟怕月在土宫土宿之中其余夜生而遇火罗谓之火月齐明遇木炁而福禄有用亦吉木炁强则土计衰土计盛则月必晦五太阴中有危月到天门干有金生质厚歴试人命有子上危度命者遇土计则凶十三度在亥命度者行土计多茍免此𤣥之又𤣥者也独有鬼度命其人必诡谲多谋诈故太乙谓月孛南方之蓄蛊乃太阴之精如此岂曰阴柔乎此星若正得其光明之时为人相貌堂堂肌肤皎然但鬼月遇火不谓之火月齐明于金有梗见土却不曰土生金乃反害月焉论者不可不察六木尾室火度实寅亥之正垣故见水孛则大发其次有井木度者多于二十八宿木入秦殿秦州度栁者减力太半次则斗二十三度次奎有十八度又角有十三度井以末二度隣于鬼合还太阴正垣斗以末度隣于牛合作丑土奎以末度隣于娄合作戌火角末隣于亢合作辰金此四木惟角木弱况是金垣木必衰弱木在午行午限午为三河之地其地多风又为木入离宫化成灰多主夭折木在己巳为㢲风动又属水能生木室尾二度见风稍轻深忌火罗火能焚木罗为奴犯主亥上立命限行火罗多死只喜水孛独行或金入水鄊金水同行同度为上吉盖煞无余气木命得之多富贵金水加合有力皆为可喜如金月同宫不谓之金助月华若是生于冬月及壬癸年更得天元月令助之为竒六土六土者虚牛为子丑正垣次则女氐胃栁为偏垣如女土近虚得子正位子为帝旺之地氐土近房亦居明堂出政之宫立命于此得火能发大福为官必至卿相非小小也惟胃土居酉土败之地天盘又为反吟局人多不足若得火罗十分为上有木炁往来必然困厄至于牛金之土惟喜一火一罗独行若限见火罗作党则不吉也他土亦然谓二母争权遇水孛同行土亦崩甚不可谓土尅水为财也最怕木炁当权得时破局入垣为大凶亦不可在四木度中谓之失次之土安身与火罗同度同宫者皆有福之人制化加合之妙又在善详推之六水六水者翼觜虽火皆水正垣论度者皆以二宫见孛为水尅火不知水星行限怕逢孛为奴犯主也此二宫安命多易看盖己申忌土计其説多騐已之张翼轸申之毕觜参皆水也怕见土计独有井九度属木人之论命每易于此宫次则辰有轸八度水亥有壁寅有箕壁水生于干亥金混水轸亦生于辰之金见土计稍轻惟箕水生于艮山蒙泉之地受质稍薄一见土计不破则夭故寅宫之水金星得地为大利主持之命惟喜金水同行或金水互垣亦好此宫深喜太阴与金同为金助月华深忌月与土计同宫为安身傍鬼以行限而言卯辰己午四位不可见土无金行限次第逢之卯有土十五嵗中凶辰有土二十五前凶乃无中有曜若见金入水乡水居金位皆是竒特二火二火者七政所躔各有四而火全不与何则尾寅室亥属木而觜翼属水矣火之所居不宜多有若火之多如水土木随寓而有则火性炎而有焚烧之患故火之正垣惟卯戌二位戌为火库卯与戌合卯火居房日之下以燧取火于日也戌火藏于娄金鼎锅之下以金击石乃有火也喜木炁为上躔在四木之度为吉四水度为凶孛与水同二位之火最怕水居亥子之地谓之水满江湖火必微灭何则水在亥卯宫三合见之水在子卯宫加临之戌上安命十五后见亥限有水破我相貌二十五后行子限见之破我家福徳年少逢之多贫夭惟喜水木在天盘卯辰之间木在子不谓之木打宝瓶盖木在子巳加子戌宫二十五以后逢之皆吉此宫喜木月同行不喜水月同学者宜详之也二金二金者金度有四而牛娄鬼各有所属独有亢为正垣曰龙者变化不测之物天为凶器若动用不可度也次则酉宫金旺辰与酉合为金喜土计而畏火罗此二宫命土计近月不为土犯太阴为安身傍母乃富贵之人也辰上立命行限至午见火罗多死午为火旺之地又为金败之乡限行多凶惟酉金遇火为灾遇罗为有救盖酉反吟之局罗㬋在戍计在辰辰加戌罗在亥计在己巳加亥罗㬋在子计都在午午加子天盘有救解也酉上安命却有土星在子为福甚大为官星为命母入垣逢旺加以禄主为天干月令有用之星行子限必大富贵如辰宫安命遇土于午稍弱于酉金矣金主不宜坐于四火度中宜在四土度也日月并明说日之与月其次舍在天相近故在子午卯酉四正子为帝座午为端门卯为明堂皆日月所居酉为西没之所人生身命在此皆富贵之人安命在午日在巳月在未为阴阳夹命日月在男女迁移夹拱有力必权柄能卓立日午月子日卯月酉皆富贵命也月卯日酉皆贱命也日居月度月居日度亦反背也其人必庶生二母日生忌火夜生忌土亦当以标本论诗曰十二宫中不言主强云昼火夜忌土何以不忌水木金是致五星皆莽卤行限若是见日月妙不可言或限中日月夹拱皆致富火罗犯日土计犯月皆损害六亲朔日蚀望月蚀命在日月度不夭即盲哑之人日月同在命宫其人多贵已为阳极月不宜居亥为阴极日不宜居月巳妨母日亥妨父日月拱命拱二主皆贵拱田财必发拱迁移必外发拱妻子必得贤妻子力拱疾厄必少疾病以类言之百无一失日为主躔木度月为主躔土度皆失也太阴黄道说太阴论夫命取太阳安命以明其体取太阴为身以明其用论命则人之所可同身则人所不可同如命宫诸富贵格贫贱格与此身无相涉皆所不论必须与身有干系深重者方是太阴九行说月有九行以黄道为经纬之主青道二出黄道东赤道二出黄道南白道二出黄道西黒道二出黄道北四时更可随黄道而变迁春黄道始于东夏黄道始于南秋黄道始于西冬黄道始于北其日南陆北陆又是随天道而旋也以九道捷法推之四时太阴所经之度立春木火土金水立夏火土金水木立秋金水木火土立冬水木火土金论命以日月为身所系考九道晦明如人身生世而禀赋厚薄道行所属而为吉凶黄道内得五星之吉为福土计孛罗为减力盖四余暗道之曜非黄道所可见也见则必掩晦黑道正四余得志之所又非五星所可从也黄道为人聪明清和粹美春风和气洒落通变赤道太阳光辉之所为人多权畧任势敢为青白道多清洁有风节廉操进退以礼大抵青白道为孤髙之所若更命局与当生孤刑然局无禄贵驾殿者必孤尅更空亡刃碎交横必是僧道有吉局亦为贵中孤命黑道虽富贵人诸吉局亦必自艰难中起黄道虽弱亦可为吉但怕黄道遇掩晦是月行于天而片云蔽之盖以其昏晦也黑道愚而好自用贱而好自専心髙无实志大无成之人大抵专系于九道之内次㕘得何星之用如妻星主内助而起亦由内亲而成功名田宅主得父母力财得财官主贵更㕘诸局无失矣论太阴之说假如太阴度娄娄金也当以金星论如金星得垣占髙强有夹拱与禄贵驾殿相系更见土来生之吉立命在已人必有贵如金星失躔为他星所断或截其脉不与禄贵驾殿相系却与阳刃的煞相干此又下贱矣如金星失道太阴得夹拱或见黄道所喜之星禄马殿驾贵人相涉亦为吉命如金在辰升殿当官禄或火在申子辰当令或难直此不可以身主居官断也盖受火之欺为令所役为官所驱何福之有若更有土与火之脉相贯串此又转凶为吉之道盖火欲伤金见土则反去生土土又生金矣挽回一团福气全在土上却看土是何宫主妻得妻力男得男女力官则贵福则富土为持重之星有培植之功为人亦有持久之福若为火所燥无土挽回凶焰为人多受漂忽震荡之祸得吉尤凶也若金见水却看水是何宫主田妻男吉官福尤髙是身得此福若主无用之星奴仆兄弟无益于我精神气脉为彼所窃平生为人无力以小失大如金见木为财看是何宫主妻得妻财奴得奴用之类活法推之无不中矣太阴引从夹拱之辩引从夹拱当辩其孰吉孰凶如月度娄前三十度内有吉星为引后三十度内有吉星为从引以逺者为吉从以近者为吉前后夹拱匀停不论何星多寡皆为引从夹拱但看协和争鬬如何耳前引后从又要求太阴之前不拘多少近前一星以之为主若前面之星与所主之星皆相生无战尅非贵即富有战尅不纯粹矣若所主之星与日月有伤此为下贱若日与官禄贵殿驾职元无非富贵前后拥从匀停所主之星与月相得前面诸星不相战争只要不伤月前主星不碍其为名利若三合钓来亦如此论但当明剖合道望道之说在月前为紧富贵皆特力为之不借他人合道望道必因人而成此二项望道尚可成功名合道非仰他人则不可贵格亦是荫官拱夹中亦有祸福如夹吉则吉拱凶则凶又在详推之也一太阴前犯殿伤宿之说犯殿者如主弱下凌恃其权而犯殿伤宿者上刚下暴各恃其力如太阴度胃而罗计占昴毕二宿昴毕日月也天之日月人之君后罗计乃黒道狂暴之星犯其日月身前有此凶星安得不凶伤宿者如太阴在胃立命在子丑木星在月前身命皆系乎土木将来伤之退度尤凶主为人犷狼愚执更若当阳刃刼煞之类必是凶恶之徒当受刑法否则夭折又有此格而富贵者乃坐禄马贵垣殿驾庙旺日月聨格有以伏凶星之势虽犯殿不妨也推者宜加详审不可以一槩论也太阴让殿之説让殿者如人不临正室而在别处所让之殿有吉则福有凶则祸如太阴度柳星二度之间诸星在翼轸之类独让张宿在中或月度翼诸星在栁星亦是前为紧后为缓当禄贵殿驾为富贵中间更有金水各一星在张宿谓之一星朝后谓之留守护垣此至吉也若让殿有土计罗孛之类不谓朝后谓让殿受欺此凶格也太阴出垣入垣罗计界出太阴若登殿驾禄贵者吉居煞者凶月乃柔星有晦朔弦望全籍诸星辅之日生宜木水炁日夜生宜金孛计火罗在太阴之前后见最怕阴阳反背诸星失志太阴前有吉星相近禄贵后恶星赶趂尤急太隂倒限子上危月度立命限行至卯尾一二度本宫对合皆无星有忽然死者盖日月晦明不同危月也至卯日出之所正入刚阳之地是谓有他无我兼以太阳恶弱倒限无疑又如午上日星度立命限至酉毕度本宫无星而忽然死者盖星为日日至酉酉为月出之地亦有他无我兼太隂恶弱倒限无疑二百字真经四正宫神暗加管摄天元得地有用者昌月令当权乘气之旺正垣气旺傍我无权界限分明彼木此火主居退留余曜难救母居退留为福不力母星无生何暇顾子母尅于用福力潜消敌强难攻用力有损两母争权姑息太过太阳当空羣曜潜伏月兔无光晦朔倚日河汉艮坤为士必秀煞尅于奴本主自旺余奴犯主纵吉为凶限遇煞奴十难一免奴星敌煞母无余气借木解讐煞无余气逢火灰烬正煞暗生转祸为福正生暗煞化吉成凶朔望食神阴阳非利界限中安离家迁祖上盘下局加合参商钓合冲临分擘阔狭二十八条断例四正宫神互相管摄同宫千里异宫寸尺二母争权姑息太过一星得地初无二用水火相战其势俱败日月争权到底无光禄嫌冲破衣食艰难马忌空亡衣食奔波母主无权福气不大向前得力再后无功若是无形终难制有党恶则乱制恶不行独阳不生孤阴不成刑囚入陷纵恶难施暗耗虽强逢生反益四正日月最怕西沉三方禄马最喜拱照安身傍母福禄尤佳奴贼临身妻儿必尅主数遇陷有救不凶母若当权为福莫大同室操戈必遭祸变飞星破驾终是废人刼煞抗冲威烈以怒三元并驾禄又加官相顺相生当观向背相顺相尅须验实虚原守推详流年尤急步天经序大凡论五星先以本主为重然本主强弱闗系轻重而命母厚薄亦闗系轻重命母固有闗系而身宫尤为切要命本既弱身主有失虽命母不能以救其为夭折必矣命主之弱身宫之陷得命母之力以救之却能易危为安𤣥斋所谓论命主须论身宫又当论命母三主不陷不弱其为富贵格局明矣其次则论福徳官禄福气重则享福必厚官气重则名位必髙又其次则论尅我之星他强我必弱他弱我必强彼既伏降我方得以施其志耳他若强梁负固必能为我之敌我自受制之不暇何暇为人福哉盖三方四正当看拱夹之何如然三方四正又不可以一槩论若论三方又论四正不无泛杂盖子午卯酉生人于子午卯酉上安命便当以四正为重三合为轻所谓太嵗宫神互相管摄是也或者又曰四正无星便观三合三合无星便观四正亦是一说设若生于子午卯酉坐命于寅申己亥辰戌丑未又以三合拱夹㕘看不必专论四正也十二宫中皆効此例𤣥斋曰专以宫主断人之祸福则二十八宿躔度不必论又何谬乎盖二十八宿天经也金木水火土五星也四余乃地纬也常相脉络互相往来二十八宿实于五星有所闗系且如子丑宫乃土之位子宫有虚日危月又是一家之阃奥如隔界又是一家藩篱也吾家所主却以土为主宰焉得不以宫主为重度主为轻所主却论度以此观之万无一失盖五星之中木怕炁火怕罗水忌孛土忌计此理甚明如子宫安命所怕者木假如行限到木便观木起何宫躔何宿若受制坐陷皆不足虑若居生旺之地岂不为我挠不待三方四正照着皆为祸患如或拱夹临限灾愈重也其余皆効此例十二宫中独有午宫星日马有五数正是人君九五之位安命于其上主生平为人寡合作事无气不能胜任大事若有凶星恶煞居之皆不能施其凶恶天下自古无臣犯君之理也如危月张月心月毕月乃后妃之殿安身于此必主聪明膺富贵又如安身安命于觜火觜星天上无曜不能安载其身主人生平飘泊无有定居鬼有二度号为天眼此上立身安命多是奸雄冦盗之流盖星辰吉单行为福愈力如是凶星恶煞三方为党自相鬭战又不能为祸若有一党恶其为祸莫大焉大凡星辰在天激之则变如安于垣安于驾升于殿其性虽恶亦善耳又不能为祸也且如安命于子午卯酉乃四煞之地桃花之位男人安命于此必能夸逞英雄躭迷酒色女人安命于此过于伶俐酷于贪淫寅申己亥为四马之鄊不问男女皆不闲逸多受艰苦辰戌丑未乃为四库安命于此处性晦迷多是尅战孤寡故𤣥斋论有十忌一忌破禄二忌空亡三忌太嵗当头四忌闲神入局五忌飞星破驾六忌客曜临朝七忌吉星背行八忌背宿入命九忌女带男星十忌昼行夜曜犯此十忌如有吉星扶之亦不能为吉小儿闗煞莫若三六九十二之煞为是士夫功名便以天马运行为凖男人无妇皆縁身命坐孤神妇人尅夫大抵身命居寡宿僧道格局多于华盖安身娼妓贪淫并以冠带安命又如立身于午未分明以金水日为富贵若背行于辰巳虽有官亦卑若向于申酉其为官必显若迁官转职又以天马加流年而数之若帝旺长生必有迁转若休囚死絶必罢职剥官论其造化其应如响其流年祸福看大小限有何星辰临照吉星临之则吉凶星临之则凶便以一太嵗二太阳加减而论遇官符则必有官符遇嵗破则必招破财其余十二煞神推筭祸福无不明验后之学者可以宝之然其术也源髓老人得之于𤣥斋𤣥斋得之海上异人故以此为序以为星家之衣钵云步天经警句十二宫中何所忌加临原守细推求宝瓶最怕飞来木紫炁临之不必忧丑宫又喜金临照木炁分明是我仇大喜火罗为福气若还水孛转为仇寅宫亥宫皆属木惟有水孛能为福逢金端的是焦枯遇火亦能为恶毒寅上火罗俱不怕罗㬋能煮双鱼腹更嫌土计两陆梁设若侵垣多不足卯戌二宫皆属火卯宫与戌不相同卯宫不以罗为忌戌上逢罗定是凶最此两宫喜木炁但于水孛莫相逢火命若还逢木炁必是当年运限通辰酉二宫从太白却于取用有差别酉垣最忌水孛侵水孛必能为我泄辰宫又喜水孛逢若遇火罗必消烁土计能为命母星木炁闲神何所说申巳二宫皆属水申宫独得水之清西方专禀金之气何怕当头土计侵最是已宫忧土计昼生尤怕火罗临二宫之水皆防孛若遇刑囚祸转深狮子之宫有太阳明知金水必为祥至尊之地皆无忌只怕当年木作殃炁乃余星何足畏无形安得蔽其光秋冬行令俱零落春夏之时乃受伤狮子分明怕木星我之所喜水和金申宫见木灾重叠木到金牛祸不生酉限当头逢卯木加临照命却灾迍金星入庙如生旺限到金牛禄福臻未上分明是巨蟹独以大阴为主宰喜逢木炁火罗星土计却能为蚀晦躔在心张危毕地夜里生人尤可爱土星若健木星弱生平反覆多成败命入寅宫多口舌骂人骂鬼无分别为人清秀更文章身命因躔壁奎列立命若居心与毕止堪巫觋并才术安命室火定为灾回禄多遭家业失生尅星辰固易言若言制化诚难取申命不怕土居酉酉命何怕子上火酉宫有土土生金子宫有火火生土纵不为福亦无凶十二宫中皆倣此假如命在亥中居却有金来窘室庐三合加临无救解分明最喜炁之余奴星反与敌相抗本主依然得自如更得木星强位立福根反壮祸根除日月虽为原守星最嫌日月两同行日无晦朔皆明显月却无光借日明若是昼生为福力设逢夜诞断无情术家何可一概论当以晨昏论重轻火忌罗㬋木忌炁水怕孛兮土怕计假如立命子丑宫木炁同行何足畏木星只以炁为仇那有工夫侵我位罗火单行诚可取同行端的无生意最是火罗为性决若逢牵惹便能燃土宫坐命限到卯恩地官乡喜两全更有火罗临正合骤然一发必滔天如逢水孛来加㑹夭折贫穷在少年水星为性爱流东限路循行最喜空除是金星生则旺闲神若阻不能通月金若是三方照为名为利若御风秋怕孛星春怕土混居杂处必无功土孛从来最破官单行作党一般看九流艺术为伦品杂学多能不一般若在长生多智识若居死絶又艰难若还木炁临身命便作巫医格局看日生専取日木土夜生却以火金月若是当年有用星以是发用皆无阻设若闲神无用处背时生旺皆为祸却将昼夜细推详不宜拘泥三方主行限须防太嵗冲不能破尅亦能凶若还灾病重重见行限亭亭在此中要免此灾除是喜喜神当道煞逢空若从太嵗上行限灾难无侵祸不逢吉曜未来先作吉凶神过去始为凶先前见了曾为福此后相逢定罔功假若火人行水度须看水起在何宫若躔旺位兴灾害死絶休囚方免凶煞神为煞最难当煞地无星不必防更有凶星来煞位相逢必定见灾殃闲神入煞何干预吉曜临垣始吉祥若遇空亡难着脚斗乡午位更无伤隔角星辰相照应往来经纬可㕘俦本宫原守当研究莫把加盘探隠幽天地人盘多错乱恰如楼上驾髙楼若还无曜当加合既有星辰莫逺求子午卯酉为四煞唤作阑干併贯索子行卯限定遭灾午命到酉难着脚行限若教逢恶曜人离财散家消铄此闗唤作鬼门闗十有九人难过脚主星若是朝君位定是当朝作贵臣设若母星依日月必能大富润其身崇勲嵗驾相闗摄日月朝之定出伦若是凶神侵禄驾阴阳相拱反为迍若论功名何所据甲人端的将金取先看官禄次临官又看此宫星所制为官蹭蹬老无成第十宫中逢难火爵星若陷印星制懦弱无权椎且鲁官当迁转论官星财主尊隆定富人财若压官官不显资财必重决名轻官星若把财星尅纵合为官彻底清两主相生俱壮健必膺富贵一般荣安身安命如向贵职掌文书为吏辈命身若在贵人边职在堦墀无坐位若是刑囚破贵元为胥不了终编配贵星生我我星强出入贵人终见爱有甚星辰能致富不论田财先论库水人端的在辰宫破夺侵欺财不聚财帛宫神不必论若还木命须观土生成旺相必兴财若陷刑囚拘不住得富非难得夀难夀星须把令星看令星若起逢生旺夀筭巍巍等泰山不怕尅星惟怕煞根基浅薄福阑珊纵敎主曜逢生旺也作颜回夭夀看嵗星最是分凶吉却把令星明得失令星若陷嵗星强创业为艰却富室嵗令二星俱明健富贵荣华无劳力更于命主有相闗系是人间髙贵格最怕闲神来守驾又怕淫星奔坐马更忌飞星破驾勲尤嫌余宿侵吾舍背星入限黯无光孤曜当头孤且寡阴阳无辅各单行到老艰难无片瓦自古男儿志四方主星不喜库中藏主如入库为人晦纵有文星也不光独有妇人偏喜此为人守志在闺房若还孛彗来侵库奔走他鄊自嫁郎坐命如居四马宫动摇不定飏心风田财二位如逢此成败兴亡顷刻中若是女人临马位嫁夫招婿必重重临官帝旺那逢着多是踰墻暗里通贱人格局是寻常安命安身细酌量若在马前并马后主星受制暗无光更嫌奴宿侵吾舍奴隶为驱离逺乡纵有吉星来救助亦须植立傍人墻男命须防八煞星女人切忌刃锋辰煞星照限遭官祸刃宿伤人乱血经受制不能为我挠党之愈重见灾迍男逢阳刃女逢煞纵发为灾亦少轻那箇合为僧道格分明木炁为孤尅不于华盖上安身或者孤神为命宅若是木罗相会遇终身只作山林客炁星在命好安闲亡刼临之闲不得且说夫星是尅星髙强必是聘贤人若居父母并兄弟端的因亲上致亲以我生他为子息若他陷尅必无成我之尅破为奴婢他若髙强必弄权水金原来是情星相顺相生必有情中有闲神来间断为人刻薄义恩轻女人却把为淫宿生旺其间必杂行若是朝君居嵗驾君前父侧不行淫多是女人为水性水从上下多淫佞罗㬋相向逆而行血经来往为无定火孛同行午未宫到老已招劳倦症设如八煞遇罗荧胎前产后多灾病那见妇人好淫冶不怕贵人不怕马身宫若在冠带位临死好淫重叠嫁更加火孛恶星临月下花前多引惹不为婢妾也为娼亦是人间女豪霸最怕小儿逢直难刃兼刼煞不须嗔甲壬戊子从申起庚丙旬人数起寅数至本年方是数三九六十二为真小儿若是逢斯难父母徒然生此身五黄系是朝廷客三碧临垣多破尅为人清贵有文章六白一白并八白生逢四绿必为灾口舌官符为七赤九紫山林客散人压身破相为二黑论倒限太嵗为衆煞之主统衆煞行于黑道中所以为灾不违时刻看人夀夭穷困终身不吉皆因身命宫位日月命主俱落煞乡更煞神拱夹又占髙强纵或得福皆非横中得财然限入煞乡未免死于非命或吉为凶神所恼凶为吉神所临刑害可知宜加详审故有十忌一忌破禄二忌空亡马三忌太嵗当头四忌坐煞向煞五忌煞星得志六忌限入鬼乡七忌粧成鬼局八忌二煞夹限九忌命主受制十忌母星尅令立命行限此十忌为凶至惨经云夀元不永定休论处世多屯常冷淡若见当生日月命主俱各受制大限方入煞神之初或出煞神之末不见救星未有不凶者今分诸煞强弱为诗二十首于后刼煞原来是煞魁身空命主不须来若为鬼局应当死煞曜临之不必猜若是无星居此位更于三合细推排天盘加得凶星到命似风灯不久摧要知三煞最为凶直难同临不善终三合无星更须忌煞星切莫又相逢若还日月同居此官禄临之祸愈隆大限相将离煞尾黄泉之下定行踪煞中阳刃最为凶身命同临主破刑大限若交当畏惧煞星在上恐难行若无凶曜尤当忌局势㕘详判死生三合更加神煞拱才离阳刃入幽㝠皆言七煞是亡神莫道亡神祸患轻身命若还居此地贫穷蹇滞过平生凶星恶曜加临到大限浑如履薄氷三合更须明审察煞来夹拱更难行巳中的煞金生处杀气严凝人畏惧莫教刼煞又同宫便主黄泉寻去路若为水命土星到粧起煞神真局势世人莫只忌秋生四季生人尤可畏酉中的煞旺中金金气秋霜杀气深阳刃若还同到此煞星日月不须临若非恶死便言夭大限才交便促行太嵗当头又冲动此身安有可延生的煞如逢在丑宫煞神归库不为凶更加三煞并阳刃限数存亡顷刻中若是亡神煞星到虽然不死也为凶若为日月三方拱祸患忧危更不同限星不入煞神同日月三方拱更凶刃煞夹之尤可畏天盘加到福重重午宫坐命尤嫌木亥上还为八煞宫不必木星同到此水星若到亦当终局势尤当子细推世人不识此天机煞星不到还须忌鬼曜临之限亦危设若太阴居鬼局才交限局便倾危更加刼煞并阳刃煞在天盘祸不迟星家倒限有真机第一先将煞曜推切莫一途拘泥着须看命主有无亏命星安穏无刑尅此生平善实无疑若为命主遭他害任是仙神也皱眉欲识煞神停力处二煞中同人畏惧更看加合反复宫煞神飞到诚为虑纵然煞星加不临须忌行年太嵗侵行年煞星照临着大命倾危不可禁刼煞怕头三煞尾阳刃两头皆要忌阳刃若在相貌宫破相毁形端的是此煞排归八煞中太阴飞到为凶比阳刃刼煞扶两旁祸起之时难可避煞若飞廉凶又凶莫安身命在其中欲知鬼局十分重命主阴阳不可逢此煞不须和合看只将地局究其功若还行限临其地煞曜临之不善终煞神不可例言凶煞落空亡逈不同日月不临命不到煞星不在命无凶若还限脱煞星尾必定为灾福不隆此是天机真妙处根基浅薄祸无穷煞星难曜分生旺春夏秋冬子细推若是煞星来秉令也分昼夜论安危若为反背须还忌夀算摧残祸有基衆煞下临人畏惧此身安有百年期寅丑二宫中立命阴阳合作难星看夜阳昼月诚为忌煞位相逢限不安若在贵人并禄上也须减力命凋残若还煞拱凶尤甚限数初交死不难若论阎浮死恶人命身俱各值凶神煞星入命命入煞日月临之必害身更怕煞神来拱夹刑囚为煞更相侵必然死在刀兵下命似残花满地零人行空限无星照限若无星福不生加合通闗煞神至煞神在上恐难行非惟贫困多凶祸破荡田财似水倾限度若临天命絶纵然度得也伶仃煞曜从来怕冷窥飞来落影是真机若还大限行临此阴府王宫立限追余曜为凶凶更甚度躔黑道祸相随五星为煞分强弱受制还须见福迟日月同居官禄宫限星入此福偏隆若还入到中间度称意中亡总是空不必煞星并煞局刑囚为煞更相攻欲知倒限真竒诀惊倒人间学术翁杂论倒限限度尤防真照临如限见土度忌见真木加以限主宿弱倒限流年煞星添力亦然三合尤切限度防战鬬火头孛尾皆为大灾若计孛凶星一迎一送决主倒限本宫三合子细详之亦有当生限无星辰被流年凶星尅倒者凶星战鬬者如火孛水计计孛孛罗等亦倒限人命忌星行限十有九凶日生火夜生土为煞则灾重纳音逢夺必有重灾限行到此度为煞必死为主之星不论化气㑹主之星复论化气煞星若化吉为祸亦轻若化凶尤紧母星化吉为福大化凶为凶亦缓照命限者生尅至紧加盘例亥加申子加酉丑加戌寅加亥戌加未卯加子酉加午辰加丑申加巳未加辰午加卯巳加寅加盘之法决要天地盘各有子丑寅卯辰巳午未申酉戌亥且如立命子先以天盘卯对地盘卯然后写十一曜在地盘上且如火星在地盘夘天盘卯亦相对写一火星诸星并要上下盘各写一星却以天盘卯加子依此决断无差也余尤奥妙详见十二宫安命论通闗例未闗申午闗酉巳闗戌辰闗亥申闗未夘闗子酉闗午寅闗丑戌闗巳亥闗辰子闗卯丑闗寅从卯上起子逆数以丑闗寅以寅闗丑夘闗子辰闗亥巳闗戌午关酉未闗申申关未酉关午戌关己亥闗辰子卯相通丑寅相通辰亥相通己戌相通午酉相通未申相通如人立命子通闗夘若卯宫有禄有殿驾有火罗命母则一生吉利如通刃刼破碎有煞气鬼星则一生屯蹇学者宜知之星学大成卷十星学大成卷十一钦定四库全书星学大成卷十一明万民英撰十二宫安命论上子宫安命论子乃土旺地命坐此土为主如登垣登殿入局登籍坐贵与宫神太嵗相闗即吉如㓙忌刑难混杂则不为福吉㐫相等则中常㫁也又本宫三宿如女虚二宿不问昼夜并以土论独危度夜生从月取用亦依弦望而论有月可为主无月只取土用事然须在望前太阴有用中间亦不离乎土若夜生火居强得经最吉此宫土喜火罗又为官星六丙生人不为囚六戊生人不为刑甲生人为真禄壬生人为真福夜得火尤为光明身主临之为安身傍母亦为身主傍官更在高强无忌曜侵之为福夏末昼生见火亦能为福如火星独垣前后无相杂是官星明健起于命前即为满用又为贵格若水星昼见起于高强当为吉利葢财元木也三限星水也若木与太阳相离又为得用春令又强夏则次之又不可为忌葢日生从阳木土乃一体之功用惟夜生为鬼九十月为直若太阴遇木为安身傍鬼纵是木得经财禄得意其间亦多刑尅疾病之类若木入命值留退不分昼夜皆以㓙㫁若木火交合可从吉用水火交合命母受㓙官星受尅为㓙若混以刑囚直难皆㓙寅宫福徳木居之乃害曜入垣或本命天元纳音属土即为夺星或临亡神刼煞或有刑囚终为㓙忌若有太隂在寅巳之宫谓之四正逢刑怕见身也葢寅中加己巳中加申是寅刑己巳刑申其不足可知矣其中有一火星为官星得局更得土星在寅巳是寅加己巳加申虽曰刑是刑而生我非刑而尅我更如命主有情禄马在命合此格者寅限可以名利无疑矣夘为官禄火星居之或三合见火皆贵若无火而有木更加以太阴在寅夘未即为土得木局多主夭折若加以难直尤㓙亥为财酉为田金木同行于命前后或交命度此田财二用实为吉利若是冬腊金木交于命宫多是不仁而富春月庶几已为疾厄水星居之为难星入垣壬生人在七八月多㓙或有压身灾病水星主湿病临湿局多隂湿手足之疾若金助之为害尤甚孛水居强或居官禄迁移亦㓙如壬甲生人子夘两宫通闗阳刃如官宫值此难免中年之厄子宫命者一为天地通闗局二为四正局三为四破局须看命与太嵗生时合成何局论之子宫立命午上有禄酉上有身夘有命主乃一隂一阳之谓道而天地通闗局成矣亦谓之冲干对禄否则互见之亦佳如癸人禄子乙人禄卯丁巳禄午四正互加皆是崇勲而四正局成矣四破局者四位俱不见禄唯㑹刑星害曜难直等星如太隂命主在寅申戌未是未中有戌戌中有丑不然只在丑戌者亦戌中有丑丑中有戌加之四位有煞气守之为四破局此乃加盘之妙正盘所不及正盘衆人之祸福加盘本身之祸福故前贤云天盘转出地盘上夘上分明是命宫此加盘之妙用也且如子上立命甲丙戊庚壬四正徃来通闗阳刃其间子午有罗计主之可以镇定命度虽在虚危不为忌论若是罗计偏孤又不临于子午日月福禄临于二八多是中年发福而不长久其四正次舍中间限度交对如女度立命限入氐土虚危立命限入房心此乃四刑度内乃阑干贯索伏尸卷舌为煞限路逢之中有发福者忽有夭折又不可测但是伏吟四正体局者犯此煞又不可以次舍度中为得也此局正则为四正偏之亥为三合偏之丑为不入局四正是四正灾福三合是三合灾福一星稍异理皆不然且如子上危十二度立命上盘是夘下盘是子此乃四正为体土为命主如躔于亥宿初度则是上盘夘下盘亥即成亥夘未三合局为用若偏之丑太隂在巳初度是上盘夘下盘巳又成巳酉丑局为用或有禄马扶之亦是贵格丑宫命丑与子合故以土为主虽主相同然取用体局与子宫别子为四正丑为诸不入局三位互加以丑加亥亥中无闲极而两宫通闗以寅闗丑论其星辰虽缓且急亥为兄寅为相此宫有吉㓙可以通㫁外虽缓而实急胎中造化自有𤣥㣲所忌者太阳木炁所喜者金火罗㬋正二月生太阳直难为㓙多是夜生有此若秋冬两季昼生行太阳之道而祸亦轻木炁为嫌但论昼生庶几可取金为官星火为福主二皆可用昼生功浅夜生用多若火髙强明健虽昼生亦可发福如壬甲人见火如乙丁人见金其福尤大独罗有用炁计无成若混以刑囚直难当作㓙㫁若贵禄马职元局主之类稍吉此宫属土中有斗牛二宿斗度命者当取木为用须甲乙生或纳音木火命更以春令而生即以木论亦且不离乎土以此命度见孛故有功火亦得用惟昼生见金为忌若夏令之际生在昼时合得木用金之不忌亦明然矣若或庚辛生人或春夏之夜生木盛金衰当从何论或秋冬以金主事则又不可以金尅木论葢庚辛人金亢金也春夏之夜者金之废也秋冬者金之权也巳酉丑者金局也三限皆金火夜生以金火为主合以金为长土次之火其用也何曽以木为本元若或戊巳生及纳音土安命于斗虽春夏生不必论木即以土㫁土度四季不离乎土土者金之母二者不可离若夏令以火行权金不怕火以土性存焉若秋冬得金独垣局无㓙难功名又何疑此宫命者是宫无禄马多是三煞临之辰戌丑未四位皆煞命妻官田总局若命丑身亥是身入鬼乡如寅午戌生人此为三煞此格多㓙害然诸宫皆以身入闲宫为喜惟此宫难与他比如身在亥有木临照为祸尤甚纵无木炁亦不为吉通以㓙㫁以夘辰午为𦂳要之地午为难宫太阳居之为难星入庙若得火居之或三合见土为福星入局是八煞有星更以禄临之少年功名可必辰为官禄金星入庙太隂居之身入官乡如木炁临之是木入水局土主不宜为害曜破官禄如失用更不可如木炁同太隂在酉辰是亥加酉午加辰辰午酉亥俱全皆为不足夘为福徳土星临之是土入火垣有情生土或木星临三合能破我福徳是夘加入丑为我命害少年刑伤十二宫命惟此宫乃缓中之急前所举相貌闲极是若命主土星在寅亥者或有火罗合之是福相造化若土单行二方又为㓙局若身与火交是安身傍母身与木交为安身傍鬼又如乙禄在夘乙人丑命为加盘之禄甲禄在寅甲人丑命为通闗之禄壬禄在亥壬人丑命乃禄入闲极以午加亥得下盘之禄命得此三者为禄也如辛禄酉丙戊禄巳此三者安命于丑合照有禄是合禄也正所谓隠中之显是制局之体用合此者无不显贵又不可不观子寅若火寅金子为官福夹命夜生福尤重日月在二宫亦妙日在子月在寅为上日在寅月在子次之己酉两宫与此通㫁当审吉㓙又以丑之为命故知其与诸不入局于中又有𦂳要处若安命稍正则合从入局㫁若安命偏于子又从四正局矣偏正之中有天地徳合局六害局六合局又不可以诸不入局㫁以六害为六合极相霄壤六合则始终有吉六害则始终有患寅宫命寅宫属木独阳不生木生在亥寅与亥合两宫互加丑为通闗夘为加盘一则财帛二则相貌若有㓙吉临于夘丑吉则为福㓙则为祸人但知拱夹为重不知互加为妙若在外而实在内也宫神艮丙生人卦气以日木土为三限主木土为田财以金水为官福木土二星昼生明健福力非常夜生亦可金为忌害秋冬之际常行于夘辰巳之间是时木瘁而衰金强而怒昼见有灾如金㑹水日尤可为用若金独立无水日以制之三合左右有太隂助金临之木土祸何可堪冬月本非昼用何况难星党鬼又为身与鬼交此为惨毒若春夏之际金星行于东南西北昼生不利夜生金水同行亦为吉火同行为有情㑹合太隂亦不为㓙葢夜从阴金火皆隂也若太阴更临阴方又为吉用况其木盛金柔我强彼弱何足畏之水为官星昼夜有用此宫尾箕二宿于内尾乃火之垣寅午戌乃火之局其火之用明矣然而火乃木之子木乃火之母必先母而后子茍舍木而全取火是为有子而无其母寅尾命昼生以木为先夜生当以火为用金星祸福前㫁已明水虽为忌亦为利害独有丙丁人及纳音火者可以为𦂳其他命者又不相同如箕度水四时取水为用水乃木之母先水而后木水之一星一为命母二为命度三为官星诸用毕备若水孛交计水㑹水火交征水土相迫虽为㓙忌尤当明审如春夏生水为休囚彼强我弱是故不足生于冬月水星旺相命主官星秉令㓙恶夹之反为辅卫是犹武卒之于将相若居于髙强富贵可必茍失地亦能为㓙古人云人命临于箕多疾害兼箕星好风且主簸扬身命忌曜交夹或星曜战鬭于人多灾病纵有官亦有谗谤之类人马安命人多好动主迁移此宫祸福与亥不同亥以隂为主寅以阳为论日木土三者故不离乎取用夜生用轻亦不可失辰为福徳已为官禄但木忌居福徳若月居之为身居鬼乡遇水解之免㓙辰与亥通闗限入此者本宫有星可以明㫁若无星必于亥宫取其祸福若亥有命母财元天马之类皆以吉言㓙星临之则㓙已为官禄一生成就之地己戌通闗依上取用水为官星得失强弱生平赖之中间轻重前段已具午宫为迁移诸星临之善恶易别六巳生人太隂临其上为大吉午乃六巳人禄兼卦气上盘巨蟹乃太隂之垣庙此命当为贵格又不可以难星㫁之非六巳人不可言未乃难宫此宫与他难星不同此是太隂为难身主相干若身更入难宫申来加未未加午午未二宫忽有忌曜又为前后三日胎元此两宫为祸福最𦂳宜明审察惟丑乃财帛宫丑与寅通若此宫有田财二主或当用之星为吉与他处财帛命管摄者大不同葢此财帛有命宫也如甲之申子辰坐此是命有禄马以木火为最重如甲之寅午戌则以木火为竒亦命宫之有真禄马对冲也若己酉丑人身居福徳乃身命夹三煞此宫所合数局本为不入局若偏之卯则有伏吟局天地通局在焉虽然如此亦难捉摸所贵者得其纲领而已卯宫命卯与戌合故为火命居于此为伏吟偏于寅则为不入局偏于辰则为六害局子夘通闗四正取用最为𦂳切此宫体认与四正四刑反吟局相表里如天地通局自夘起子夘为东方之地子为支神之首以此加之是为诸局之緫故先有天地通局一则生二二则生三生生无穷宫神震庚人卦气火金月为三限主以木土为田财以太阳为官主以水为忌难夘主阴夜生用火金月也金火有情于我处于髙明为福必矣昼生则用轻昼生若木土临命度不为田财之用而为阳明之助火为本领与木相维春夏当权虽昼生不为忌夜更有功一火满用此为最切得之必有勇畧又能谦恭起于太阳之处为命主朝君廊庙之士也若㑹于午最明若在陷宫则减力水为难星于春夏者以木土为主令我强彼弱水力终㣲七月八月生值之者以难加直故为不足身近水为身与鬼交多主暗疾生冬月水常经于寅夘之间此时木衰火老水正得时见之不利若得水星合木木能生火乃絶而复续也若助之金孛其㓙尤甚若金水交行是为难星得助此宫三宿如房度太阳为性与火通类经云太阳与火通㫁生尅制化惟依火而行心月度夜生从太阴为主金火助之吉见土计为忌葢夜生隂局命者亦以火计为嫌昼生从火㫁如氐度戊巳生人及纳音土者命宫与土星相管摄方可以土㫁又不可以土助之葢天地间土从火中出必有火而后有土以氐为土度㫁则土生旺但不可一例以木炁为嫌戊巳人纳音土者九月十月方以木为碍终无伤人元气若春夏之际木又为财元生旺论之不可一槩言也庚人得之而为化气必能获福又喜土计临之葢天元属金故夜生人亦不为忌此宫立命无分昼夜不问四时必借太阳临之吉地辅之吉曜守于禄宫卦气之上则功名显达茍陷于恶弱混以刑囚直难必有㓙累此是㓙暴之徒每犯刑宪此宫主命为伏吟之体难比三合六合论所𦂳者考于四正四正吉㓙有无虚实则命宫同一体午为官禄子为田宅酉为妻俱相闗系葢子午夘酉本为四刑之地甲丙戊庚壬人之四刑者阑干贯索伏尸卷舌是也得其吉则有骤然之福归之㓙则有暴然之祸命宫为始官禄次之妻宫为终翻覆徃来㓙吉倚伏处中交之际多是世变风移善恶相反也设若丙戊生人官宫主事此为天地盘中上下交若有福禄日月临之多是发福中主夭暴如得子午上有罗计主之方可御患葢天星制地煞此局机闗最为灵验福徳主巳以巳加巳上下无度只寻其初而穷其终与官禄体势甚别或以轸加翼以其深浅不同祸福则异若丙戊人禄所在若子午夘酉人破碎所在当斟酌而言此宫无四正变换之理合戌中加之通闗有吉可以吉㫁有㓙则以㓙言通闗无吉㓙之曜当取三合有无制局解之方定祸福夘宫坐命体势最难明白本宫无变但看深浅如何正则无复变偏则体局又变其间详审在伏吟图中申宫主厄所忌水星唯七八月间多生于东南之际以太阳故也如初中末见之当审其患又看制化如何最宜明辩辰宫命辰与酉合金为主已在前夘在后人见其夹拱而相统摄夘本加辰辰加巳两宫互加于此亥为通闗反覆巳亥两宫祸福最𦂳宫属四库既无禄马又无卦气命宫于此六害二体考之祸福翻覆为先互加次之此宫立命以太阴为官禄主以火土为田财主昼生以土水木为三限主如昼之木土本强若更处髙明必合体用夜生则量轻重虽为反曜而亦无㓙水之用涉得失难辩临㓙则㓙遇吉则吉火星为财夜见为福昼则无功戊庚辛人多为不利甲巳丁人见之为喜秋令则名利两全夏令则名为利夺行之阴道财福最多居之阳分人多贪吝如逢水孛则以为㓙㑹土计为吉罗㬋泄财之气木炁养之取其得失与其他宫分不同中有轸角亢三宿木同轸亦无翼水在金中土不为忌角之一宿木主乎春春月生人则为有用如甲乙为干纳音属木先忌金罗次嫌火气与其他干音又不同秋冬金强于木何有昼夜以金为首得其吉用为刚方若例以㓙神恐乖仁义虽宫有三宿然主用要明不可一槩以战为论葢水之为相是金之水四时常行之道昼夜不忌乎土见土用为三限得土则金有滋生若角之为度是金中有木金柔则木盛金盛则木衰此二者皆我家本然之物何以刑战但白昼以金木相交则恐为六悲之害当以㓙㫁其他时候如金木相去争差何㓙之有若角木苟以金为忌则亢金岂以火为财得失消详又当明审此宫坐命生于冬月者金依太阳每行东方艮震之地亦有躔尾箕于寅人皆以金骑人马为忌此乃星家常论此宫与酉宫金骑人马不同酉宫论者昼见为㓙辰宫论者夜生有祸昼夜造化已别明白更中间藴奥处乃𤣥中之𤣥也且以安命在辰取上盘之夘加辰财帛在夘取上盘之寅加夘闲极在寅取上盘之丑加寅虽下盘是寅字而上盘却是丑字金得天之局故以为竒若戊庚人有禄马贵人以是上盘之贵合下盘之禄马此又为竒中之竒所以为吉中间体势皆暗中造化又有亥为奴仆多为官星入格此又分别一段论亥虽奴仆与命相闗此为弱中之强也此宫立命与戌宫相等所贵者奴仆也葢戌中有己辰中有亥与其他安命之奴仆不同此宫体势喜太隂与土同若太隂在奴仆若夘未有土合之即为妙用所妙者以下盘之亥为木局入上盘之戌为火局若得土合是火生土土生金身命相闗最为大利故曰得天者贵得地者富午为福宫善恶相半得其吉用则曰培植失之于㓙反成党鬼未为官宫上有午下有未名曰六合为官惟此一宫立命有此格其他宫分无此能知者罕有如有一星得用在其间可以得名得禄若六巳人太隂居未又为官星更是禄主星又得上盘之崇勲卦气岂不为超伦出世之流酉入难宫辰与酉合彼此相同戌宫与八难相类如见难星只依昼夜生尅而论祸福金为命元又为难星不可以命宫与八难同论辰宫乃天涯地角之所若合以驿马临以水孛多是离乡奔走之人若交之紫炁是僧道师巫之流也此宫体势与四正不同与六合亦异偏之夘则曰伏吟偏之巳则为不入局轻重当自察之巳宫命巳宫属水此宫安命谓之诸不入局亦谓之借局三位互加与夘未两宫相闗系巳戌通闗与戌宫为翻覆命宫加夘福徳加巳以巳闗戌以戌通巳此宫取用为无体局多以借局用之借局者即制局之类也宫神属㢲辛人卦气三限之主则金火月以水为命元官禄主以太阴为福徳以木为田宅以金为财帛以火为难以土为忌水之所主四时不竭春夏之水为用浅秋冬之水为用多冬水秉令得之多谋术葢水者主智之义也水之于土为忌害甲乙命犹庶几壬癸人实为鬼土埋双女见木炁不以为忌火起髙强见木炁亦为祸昼生见土不甚为㓙夜生见火反㓙为吉四季之土必有悲伤夏月之火为难太重土星犯月故以为㓙火星犯月昼尤利害土为奴仆犯命临身生来轻贱虽有基业之人亦如奴仆奔波火为疾厄居身入命生来多招残疾虽有享用中年亦主残伤金木为田财之主得昼用则义重利轻得夜用则义轻利重春水敷荣秋金坚锐交以㓙神田财亦利若冬季生人水与土计㑹不可以槩论葢主神得令虽有㓙忌而反辅卫居命临官却有吉用水与金交是为官财得胜人有进身于仕宦者多溺于贪污若水㑹木星或生于草茅者亦笃于文学水朝太阳为官主朝君少年科第水背太阳为官星潜伏老无出身水临月孛多贪酒色水近太阴多逢官贵水逢紫炁勤俭立身多主僧道水㑹计都多能计筭必熟商贾葢水为性遇㓙则㓙遇吉则吉此宫二宿轸翼居之其间水火争差阴阳迭异翼火度者水中之火火中之水亦犹五行丙子丙午得其制化为水火既济冬令则火不能胜水夏令则水不能胜火党之木则为火势临之金则归水性丙丁天干从火则是壬癸命者取水为先若行火令临以木炁是为助难五六月生直难兼具若行水令㑹以金星是为生官冬腊生人名利兼全此翼之一宿乃火之经复乃水之度火在中间以此为之火度合以水星主其本次以火星求其用先取时令之强弱次验人命之缓急但以水为用必无差火之为用当明轻重若行失势是谓本主衰㣲火行得助是难星火炽中间得失务要详察不可轻㫁官福二宫在于申未此为要地如水与月同行为官福交㑹未申通闗官中有福福中有官若有一宫得吉前后俱利一星为㓙彼此受灾虽各宫分别而实相维未宫亦与巳相统摄申乃官宫巳乃命宫祸福徃来可以取验申乃水垣吉临之官局㓙则破我官禄戌宫疾厄翻覆之宫也下盘乃寅午戌上盘乃申子辰失其用则为疾厄受刑得其用则为通闗有吉若火土临之是火生土土尅我水也若三合有金水反成申子辰水局上盘加申与官宫相闗系下盘是戌与巳相徃来此宫极𦂳不可缓也最宜明辩午宫命午为离明之地四正之宫四位通闗夘加午午通酉子为对宫宫神惟六巳人卦气崇勲四正互加官禄为𦂳此午未𨽻于天故为日月子丑𨽻于地故为土寅申巳亥乃四时运乎其间则为木火金水秉春夏秋冬之令午为君象此宫安命与他宫不同虚昴房不可以太阳为主惟星日马为正度以日为主金水为官福财帛以木为难又以日木土为三方主以四序而言昼以木土别其用夜以金星为权秋令得金官星秉令冬令得水财星旺夜不为㓙昼金用浅以水土木为文经以金火为武畧得水土木为人必贤良得金火罗计人多勇略此宫取用与其他宫分立命不同此宫人多以火罗计孛为嫌然太阳当空羣㓙自伏虽然火罗亦不敢形见此宫之于诸曜用金水为官福日木土为三限主人命临之木土金水皆有用得其吉可为吉星之助得其㓙即为㓙星之忌如木星多不得用独日生用为三限主如火罗计孛居子午人多以为嫌且以罗计中分五宫是首尾相截之类人命得之岂可为忌论而多有超达者何也午犹人君之位人君居位固亲贤宰辅尤不可以无武将以卫之若人命有火罗计孛临子午多是操略之人如体段稍大即为贵格更加善星临巳午未申之宫㓙星合命此乃吉星为助㓙星为卫也如此必有制阃之权非小小守土官也申为福徳巳为财帛二者徃来吉㓙相应人徒知巳与申之类不知夘加午则寅加巳巳加申所以申巳二宫可以通闗用若有吉临则为生我福徳助我财帛或有㓙破之又为寅刑巳巳刑申三刑六害之类也酉为官禄最为𦂳地在上盘则午加酉在翻覆则午酉通闗是命中有官官中有命二不可舍金星入垣多行于春夏之际白昼见之或㑹太阳气象亦可中间却不以金星失令而遇伏或得朝阳亦可言贵虽然为官终有谗谤金居田宅田宅多居秋冬之际夜中见之更㑹太隂主名利兼全秋金主富人多义气刚方冬金主杀人有精敢强勇金生于巳居官多主贪污金絶于寅为官必主激驳若金水得经十分纯粹然亦可为富厚之命亥为疾厄是以木为难星于九月十月木星髙强临官福命宫三合人多疾厄若临于疾宫是为难星入难为灾尤甚紫炁者木之余同木取㫁惟白昼见之虽忌亦小可或临于日月之中及福禄二宫中年多残疾秋冬生金主令木衰又不能为害或合处见金亦如是也若夜生太阴与木相值终不为竒更诸㓙忌是身临难终有患害有命居午金星入命太隂居官身入官宫官星入命当为公相又有命居午本月在申此乃寅刑巳巳刑申三刑俱动难主临身安得不死于法此则眼前之善恶己自分明更入太阴在戌加未日为命主入酉加午太阳得上盘之午太隂得上盘之未是日月尊强得天者贵此格千中无一星学大成卷十一星学大成卷十二钦定四库全书星学大成卷十二明万民英撰十二宫安命论下未宫论巨蟹属太阴命坐于此乃四墓之地禄马不临卦气不在本与申宫相闗坤为卦气有无善恶与申相应凡安命于未为三合之体正则为三合偏则为四正又偏为不入局偏正稍异则取用不同所重者太阴乃身主也以火金月为之局主火为官星金为福徳太阳为财土为难星月为金火皆同功一体夜生用之火金㑹月在夜生为福最𦂳是为官福㑹身金星近月是为长庚伴月经云金星伴月常属晓迎朔相逢事业𢎞此金月火体用最大盖未属阴以阴属阴以阴类阴其用备矣或火金月㑹于白昼故为昼生夜里阴阳然终为三限交聨特其软弱不可谓之凶忌太阳与金为田财主若白昼逢之为吉此又是金水辅阳土之为难遇在昼阴消阳长之时不能为灾得其吉助茍夜生逢土计难必为灾厄若得木炁制之尤为庶几或以火罗助其祸必速人命见之不惟灾厄伤身亦且寿年不久此宫三宿井之一宿二十余度临于秦州此宫以亥卯未为木局而井度属木故当以木神主之中间又不可全用木木星秉春月之令昼生合从木用不可言太阴也其他时节难以一体用之惟以太阴为主最𦂳太阴本夜生三方主也又以宫神主之以三方归太阴为主更太阴归阴方是太阴功用岂可分毫离太阴茍舍太阴而从木断皆背阴反阳之义鬼金一宿与井相与已近金为福主昼夜常在乎其间秋冬时节与金相干者安可弃乎金栁土一宿与井鬼又差殊不以土为难不以火为忌罗孛得之者亦无患喜独行辅于命此宫命者但是土星髙强则为忌若土星入命不足为凶盖命宫以卯加未男女宫以亥加卯迁移宫以未加亥三合上下皆是木局土星临之稍缓与三合见木炁亦是一般道理但恐夜在三合宫又有火合土反成木生火火生土其人不免于残夭此三合为体而以三合取祸福通闗翻覆又其次也此三合者与亥宫坐命体势稍同上下十二宫皆为三合中翻覆与命宫相统摄亥中又与未善恶相闗虽异而实同福徳在酉与财帛通闗凶吉往来当审之巳酉丑乃福徳之合金居其上是福徳星得局当有兴废木星居三合之上则木入金局人命值之多主破败虽有镃基亦归消散火星临福徳之三合夜生则火有情昼生则破我福徳又不可以官星论盖火入金局故也戌为官禄夜火显用官髙名重昼火无光有官不显夏令得时为官愈炽水孛合火多是骄恣以败亡木炁合火多是清亷而见用戌之一宫与巳相翻覆但恐戌中无星巳中有曜是暗中有害即不可救虽寅午戌合得吉相辅是外助不能制内恶忌子宫疾厄之为难土计临子是难星入垣若是身临鬼地者不可一槩言凶如子生人六戊生人六癸生人有太阴乃身命入在子宫虽是身入难乡却是子生人嵗驾戊生人卦气癸生人崇勲此三者又不可以为忌但以大限土计相逼谓之身衰遇鬼依此祸福断然不差申宫命申乃水垣以水为先申属坤乙癸生人卦气水命得之为长生此宫为诸不入局惟与未通闗虽所属与己相类然体用与己不同巳宫以太阴为三限古人云夜忌土星昼忌火若见三方尤较可此宫与他不同以木为官星以月为财帛以水为田宅以火为福徳以土为难且己申皆属水在巳命者忌土为重申宫命者忌土为轻又以未与申皆以土为难在未者以土为重在申以土为轻盖己未二宫属阴取土为直难申宫属阳取土为三限中之一物是以不甚为忌生于昼者多以为得更如本命干音属金命居申宫以土计为得其所养但夜生以土计为凶申之忌土计不如未巳二宫之甚水月为田财夜生得用生理厚实水火为官福昼则喜木夜则喜火若春令木强是官星乘势虽为金制终不损之得官必显达夏令火炎是福星得地虽为水制亦不为失得此者福气尤重此宫为局本水之长生地与絶处之水又不同土不能胜木不能泄遇金亦炽遇火亦热四时不竭此宫四宿居之参宿固与宫神相类毕虽太阴偏垣亦乃水之精觜火半度乃水中之火合从水主井之一宿属木申子辰木星亦三限之主或甲乙人及纳音木人皆可从木用其余干音皆可从水为主更以木得时则从木用立命于井者但昼生逢金为凶然亦不足为忌当春夏之月此时木盛火炎金神消烁若是金髙何惧之有若时秋冬金行东南井木固忌之然生于夜望又不为凶是金火无夜忌木土无昼凶之理此说明矣今有戊己庚辛命者在参毕为命度中间或得之为福盖昼生见之多发夜生遇之亦有小灾其间须寻太阴所躔如何若太阴居阳分虽有土计亦无伤恐太阴居阴分则土计非我家三方主是相霄壌诸宫最切者戌亥子丑数宫自命而交相貌通闗午酉又当取午宫之得失戌为福徳与己相表里田宅福徳来往实重戌为火局申为水局水临戌一则失其本领二则破我福徳上盘巳酉丑金局固能生水是又伤下盘寅午戌之火若得木星合之水随木化反凶为吉亥为官宫木居之为官主入垣火居之为变官为福乃以亥夘未为木局以官禄为上盘午字却成寅午戌火局纵有金星破官禄亦不为破有一火则火制无火亦有火局可用盖以木生火火尅金故也子之游行上盘是未诸星临之为得体以未宫太阴之垣也故不为身入鬼乡是子之土又不能伤申之水有未字为天盘木局也丑乃土本伤水又以命宫之申加丑是为命主就鬼此乃申命加卯则八煞加申丑为八煞是下之丑对上盘之申若有木炁在三合巳酉丑又制之于命宫三合申子辰犹为喜所以此宫体势与巳宫不同也酉宫命酉宫坐命以反吟为体卯加酉酉加卯卯火来制金金受火制卯酉相对是为反吟有四破四正四破者火罗计孛居子午卯酉是也四正者如日月官禄居子午卯酉是也四正未分俱福四破未分俱祸当观局之变处轻重如何此宫丁生人卦气属兊立命忌火罗喜土计用巳酉丑金局以土计居之为生我则得地明矣且以酉宫金主也金火月三限主也水日田财二主也木土官福主也火为鬼木为难如土星得用四季为吉得之为官髙禄厚水日为田财白昼见之田财必厚木为福徳春令有情得之为利秋冬无情见之为害一木两用善恶当分但以昼生终有情夜生终无用苟或九月十月之际为直难兼行加以水孛即为助虐惟火与金一则为主一则为鬼若巳酉丑金火月取则如何且金星乃命主也火贼也金遇火则失势然有得失存焉古人以金火月为三限主是以阴从阴之义也但火金二势不可两立如春月金行西北此宫命者白昼见之是时金势尚柔不能无患春金诚为忌火夏月金行午未间如昼生见之火秉权金必衰也若火金相刑战有胜负则金果失时若火金相去隔逺三合无相干犯又可舍金星而从火用何也盖夏月生人以火秉令此一不可去也又金火月为三限主二不可去也限度望火反为祥望金反为祸至于秋月金临辰巳之间如秋中见之其时金又司令火不能胜如秋冬生命临金分此乃金星得时不贵亦富纵金不得地命亦安强冬月金行丑寅之左右时冬阴冻冽木叶凋零金星主杀水星司令金水相依水强火伏金星又胜火金相合亦可无凶此宫三宿胃以土为经土为金母土星为官岂可多从土断且木火亦时得时失亦宜以宫主交叅用之不可偏用昴宿虽曰太阳只从金用毕月宿取太阴亦有凭据且以阴从阴金火月三限主也亦命度主也太阴为先金为次虽以月为主昼生亦贵乎金夜生不嫌昼火甚忌诸宫最切亥子以至于寅戌加于辰亥加于巳官禄于子四正往来若阳刃加刑中年多主反覆初主有变若四正无凶星阳刃有吉曜临之则为富贵癸卯癸酉子己卯午巳酉驾丁卯午丁酉驾此六命人者官禄为吉盖有崇勲卦气在此四正为得也丑为迁移土为主以未加丑是未墓木制土太阴居之为吉地寅宫乃疾厄木居之为凶若是以火合木是火得寅午戌之局而犯疾厄其祸尤甚此宫取用与四正伏吟则异而大体有与之相闗者可以类取也戌宫命戌以火为主以六合为体六位互加一无奴仆二无疾厄以戌亥相闗乃翻覆之义卯为疾厄命宫加卯此加盘之义卯之闗系尤轻巳之闗系尤重此宫无禄马无卦气先以翻覆观之以制为后诸宫以奴仆为轻惟辰戌二宫为重二宫之奴仆戌宫奴仆又重于辰宫奴仆也戌宫以日木土为三限以土为官主金月为田财星他宫立命身居田宅福轻此宫以太阴居未为身入格若太阴不在未但得居寅亦好是未加寅得上盘之田宅为次吉也金为财星居于酉则为财临财若不得金在酉只得金居辰亦好是酉加辰也又是金垣亦谓财星临财此乃无中有曜也木土日为三限或以昼生木土髙强木为父母土为官星依附太阳为官主朝君三星傥有得处或居强或无刑破皆贵格如夜生亦可用但不如昼之切水为忌居命则水泛白羊此乃万古不变之论生于春者如白昼之际其时司令以水从木化虽凶亦轻其他时节虽不居四正之位但是命宫合之限度合之却为忌夏秋日见之火神为主安可有此非祸而何冬月火衰已甚水司令行东北中年限值之若无日制之其灾更惨此宫二宿奎为天府图书命居之多俊秀为官必居清要在草茅者亦老于文儒春令之木得水为善遇金不怕虽宫主属火然木随水化火中得之终不为害秋冬之令不可取木舍火夏月火令虽奎度属木终归火性生尅制化从火断之娄宿是火中金金中无位惟生于秋月金司令喜得土星生逢火不畏取金之义固长其余月令通以火断经曰水泛白羊躔娄最𦂳若是夏生不问娄奎皆以火断且以本宫安身命中有卯对宫有酉卯酉辰戌为六合体至于官禄在丑田宅在未子午加之却为六害六合之命则多和合六害则多谗谤亥为相貌暗加辰字又与戌通辰戌对冲虽曰弱宫实有闗涉于命子为福徳暗加巳字巳戌又通是福徳与奴仆有统摄丑为官禄以午加丑以火临之则曰命主乘旺此最吉也或太阴居之则曰日中见斗是得中之失其间或有煞气临之如阳刃破碎之类尤甚若金星居之为财星得地金入局也卯为疾厄命中有卯言命宫无疾厄也诸宫以八煞为难惟辰命加酉戌命加卯不可以此论戌比辰为尤重巳为奴仆吉星临之可以闗命凶星破之亦能害命若水孛在巳皆为凶断惟水独行为水居双女即为凶格昔有一贵人辛巳八月初一日戌时日月金水火在巳人以为险其富贵不可晓不知巳中有戌又为嵗驾以诸星闗命此乃弱中之强其大贵宜也但戌上立命有吉星在巳更以嵗驾卦气等临之皆贵或有凶星兼以他煞破之皆为穷困夭贱之人决无差矣亥宫命亥以木为主此宫以三合为体故满盘上下皆三合局大槩与未上同中间并无刑害四破之类亥卯未木局若得木星居之为木入木局得三合之正此宫与辰通闗辰通亥亥通辰犹巳宫闗疾厄之戌火为难彼此虽同而实异盖巳之难火是我尅他亥之难金是他来尅我要审言之亥中属干壬甲人卦气若命居于此有本年崇勲卦气嵗驾殿与驿马贵人又得木局主用为本然论理此宫以金火月为三方主以水火为田财木为官禄以金为难金火月为三限须夜生则吉昼生减力若火交金金交月则可为三限之用若金独行又为难火夜生最为用故为身主临财又胜以水火为田财火独行则宜夜用并行则宜昼用若夜中水火交行却是客星攻主木为官星木守命木居寅为命官入垣木居福德迁移皆为吉用木入未得上盘亥字甚佳木临辰为八煞或者金伤为碍不知八煞辰宫有金则忌辰宫无金则是申子辰三合为水局是水生木为吉只木入酉与太阴居酉此为身命入鬼乡不可以身居闲极论此宫是无闲极盖以酉金尅木也金在命左右若春月见之则不甚害乃春木盛而金柔不足畏也夏月金星背驰于西南夜中见之火盛金衰金不犯分更以夜生为三限主是金星不能伤我惟秋金主杀毎行东南冬金行东北此二季以金忌若是白昼见之或木金合度或木前金后皆为害曜可忌也人见之主残疾甚而夭若有水火以济之尤庶几或见土计助之为毒尤大此宫二宿室宿乃亥之正度虽曰火终是木宫之火必有木而后有火木既失躔火从何出四时之中不离乎木虽夏火司令亦不弃木为主也水入室宿一则田星入命二则母星入命木得所生火则有恃若白昼木火并行只从木论夜中取用火然火亦度主也又财元也又为三限主也壁乃水为度主水能生木虽遇土亦何畏以亥卯未皆木局也与其他处立命土星躔壁取用又差此宫虽土不入命但居于强尤实为碍若木居别处三合与难星同一断也金居福徳虽曰土垣实为金局盖上盘巳下盘丑即金库也身主临之难为福徳木星到丑亦为木入金局有水化金即为得用若土星合木己酉丑为土生金势鬼暗受生木又失地不可以木尅土而论寅为官禄乃自家之地木临三合为官星得地如火入三合反为财局盖下盘寅合上盘午是寅午戌火局木星昼见居强又为官禄之造化贵格明矣若夜得火强为财局造化却主富木星得局失于战尅亦有官但多谗谤火星全局失于战尅亦有财特多耗散盖三合局面诸宫皆合官宫财宫乃寅午全局盖三局已成不为他破可以富贵却以金为疾厄虽曰金乡喜成水局得金生水水生木为吉但恐金星强在他宫则难以制局断矣星命之说多矣求其醇正无疵而能发明𤣥斋之奥者未有若此之尽虽不知其为谁所作中有虞学士生年月日意必元时人也盖术者得一异书则为私家秘𫝊埋前人之功大可鄙也然而传写既久讹舛有之重复有之仆因得善本虽相参改正第智识浅陋未能尽详当更访先达悉改正之使无憾而后可洪武甲寅中秋日呉郡徐继孙题星学大成卷十二星学大成卷十三钦定四库全书星学大成卷十三明万民英撰入骨仙机望斗经序余观望斗璧玉二经文义相为表里璧玉经余既註之而望斗恶可已也旧文倒乱无章而註又舛谬不纯作述之意两失论者病焉武生杜以信何其俊颇通星理遂命釐正订补余复叅详润色以发明之文虽分乎三篇义则合乎一卷説虽质之诸家理则通于一贯自今观之布二六以奠地维定四七以透天关推度数别黄道以考星辰进退揭升沉按上下以论身命官田可谓洞究天人之藴深明星命之理矣中下二篇辞虽似重而意各有所指意虽若浅而诀则有所传援引诸说所以证己言之有据独执一理所以信人命之无差欲知人之富贵荣华贫穷夀夭舎是经其奚适哉余故表之以告后之术者读望斗经云易水育吾子识新註入骨仙机望斗经余按望斗三篇词意杂乱似非出一人之手读者病焉迺畧更订上篇总论十一曜度数通加生尅制化以星命之纯吉者言中篇分吉凶相半下篇専论凶云上篇仙机一卷望斗三篇説尽隂阳之理漏穷神鬼之机人虽灵于万物命实由于五星欲问富贵荣华藴习天心之诀要知贫穷夀夭深通入骨之经宫分二六星列四七周天之数约行三百六十之有五分野之间除太初三十度之无余先别黄道之移宫次推星辰之进歩周天黄道之歌曰角一至九正黄道十至十二近天田亢一至六五蹊险七曜加临吉有验限行不忌四空宫但要吉星黄道现氐三四度直至房房初至四共北方斗宿三四至七度虚二三度吉中央危八直至十三度室一至五端无虑璧星之度正属兹奎一到十皆可许昴一九兮参三度井至十四星相顾栁一二与星二三此皆黄道无差悞时人㑹得黄道经限里吉凶自见明五星日月若行此如无刻剥福非轻周天黒道之歌曰星辰到此减辉容限度临之即鬼门有人㑹筭精天理限到无差説可慿心一二度黒道生尾一至三少光明八至九兮皆不吉箕五六度不堪行斗只八度有些亏女至三五祸必侵娄三四度应危险胃六七躔暗不明毕十一二度全恶觜只半度不见星鬼一二张三至十翼八九内有灾迍轸十七与十八九巳上皆属黒道论详观本末省察盈虚使其体若差㣲则将用何所补夫观宋属东升父之基赵为西没孃之祖官号天上田名地下虽云明晦不同各有隂阳度数天倾西北论干为尊地缺东南详巽为重是以干天布金金生五行之异秀巽地藏土土养万物之精竒义知天地之纪纲信秘隂阳之终始或有宫有度或无曜无星或钓起有功或飞来有庆大槩当论宫则论宫当论度则论度先究一身之要次详三命之原同宫千里分前后异宫尺寸㸔迟留日论行南行北月分上弦下弦若有蚀神来往最嫌朔望相逢昼生父必早伤夜诞娘当先逝二三躔内使合来须见尅十五度外如背去有何妨日到日躔人特达月升月殿性含灵秋蟾升殿生成诗礼之家夏日临垣长在富荣之室阳君火木守荆周片言入相隂后水金归秦赵一举成名金水共躔春有利名秋必折水荧同歩冬须破落夏能成伏逆则㓙顺行则吉太白当秋莫病火清辰旺月不愁镇木到春荣金退志水逺夏位火呈辉火入金乡须明次度水居土室亦较当时智火休逢旺水义金最虑炎荧嵗为用而怕金辰当宫而惧镇犹嫌衆㓙相尅那堪两忌战刑若不夭折乎命定教恶疾躔身五星伏逆和睦亦能获福四余无党相顺必定加祥坐度得经十有九富安躔怕鬼百无一成失序失经名必败得时得度性能为包含万象身居楚智过千夫命守豳少年身到鳯池水阳度楚壮嵗名题鴈塔金木居豳水宿归经处世身居翰苑木星度驾平生足履王庭一主当权敢掌当朝之大事四余独旺能教衆国之来降衆煞不降贫且贱一星得用富而骄财积如山田广似海勋居极品誉播三公官福二宫生絶异田财两位更清竒官彰禄隐誉播干坤之贵爵拥魁从名传邦邑之荣魁宿若随三十六龄辅相官星如掌二十四考中书官魁乗旺福禄归窠隂阳得体互换有情屏内金钗十二门前朱履三千命安马地最超羣主到官宫当富贵有用刑囚掌握又加权印相从决有皂纛朱幡之贵断为一唿百诺之人煞㑹文昌权谋出衆科名见贵学问过人魁遇学堂功勋生于毫管官逢大煞名利出于旗鎗隂阳共辅田财平地致富福禄顺迎官印唾手成名主到田园承父基而发迹田来拜主守祖业以昌荣賔主相和则名扬四海财星㑹辅而富集全家千仓万箱田财化义一富二夀官福生仁福地安身管主一生闲到老财飞入局尽教百事不求人玉堂安命宜脩学官印扶身贵莫当魁登嵗驾胸藏万斛珠玑文㑹书斋笔扫九天风雨催宿及限数功名可求喜神遇身宫钱财易取数比龟龄夀星得地年齐鹤筭仁曜归窠五位逢生儿孙满眼七宫无煞琴瑟和鸣五宫福木子显真英鸑鷟七位权金妻婚合起鸳鸯夜土为灾戊巳之人更难救昼荧兴祸丙丁之命实堪忧春夏火罗能作孽秋冬孛计愈兴灾阳限火罗灾害𦂳隂宫孛计祸难禁有福必伤父母不然亦损尔明抱膝长忧身怕鬼忍饥待死命嫌休金脆火炎湏夭折水深木弱必漂流荧星近土终作无成之子太白逢辰永为破落之徒金火不降举手伤人之軰木罗能化囬头无恨之人金非怕火孤处一生衣禄足火若愁金富中半世枕衾寒卜商哭子五位荧星逢恶曜庄周鼓盆七宫太白见㓙神妾夺妻权金怕火孙𫝊后裔水欺荧天狗临儿儿孙决无继续地丧战室室家断定相刑日躔隂度月镇阳宫逢蚀神早䘮父母居命分多尅妻孥隂阳犯弱罗计相逢纵有一善扶持也教双亲早䘮六位身逢此曜偏生庶出九宫命㑹斯星异姓同房隂阳失力双亲重拜首尾相近半道堪为炁孛对身兄弟恰如秦楚计罗蔽日父子一似华夷能侍父母福权文印佐隂阳逺弃妻孥刑囚暗耗凑金火父南子北四余忌掩双精兄楚弟秦三宿刑伤一主如相尅则相寃使相生而相喜中篇文能求贵仲尼壮嵗合封侯武觧成名李广当年宜佩印三学士者身居清吉一腐儒者命遇天空蹭蹬文章学堂失次精竒艺术天乙当权文若㑹兵断作才能之相主如逢煞决为谪降之官刃刑更属官星能裁典章之理暗煞如逢禄马穷搜讼狱之情少病优游身安福徳多灾坎坷主怕官宫主拜官宫则身辅帝阙官刑主位则身犯天条有患经春直难和年作梗无灾一世福官与命相成主去欺賔为财为库尤还浊富賔来尅主作福作官宜守清贫相违则破相顺则成賔来破主则俭假无情主去欺賔而取财不义主若旺賔权尊禄重賔如胜主偃蹇伤残尅已待人财遇鬼侥倖致富鬼生财悭吝一毫秋怕计搜罗万状夏逢荧土遇水火遇金居金谷而作主金见火土见木在陋巷以安居孛计占财悭贪吏軰炁金居命节俭僧门那堪一水加临必主无知破荡身遇炁计清闲技艺财逢金帛制造罗裳财主若遇天空家徒四壁田身复逢库印粟腐千囷先贫后富主欺三先富后贫闲尅一鬼旺财衰虽荣亦辱官轻禄重纵富无名权福若遇髙强家享千钟之粟耗刑而加地下居无滴水之储囚刑有用田财受气威镇邉疆仓廪备福禄无情身命落空阛阓室忍饥寒官星落陷名无久财主归窠富不休贪浊无厌财命疾清贫彻底命财留主宿随身名不求而自得财星背命利多取而无成三主困于三河浮舟作计九宫流于九位望海为生荜蓬托宿四位遭伤陋巷安居田星落陷财从白手而生运限有气魂逐黄泉而去循数无情少年行空作事如醉老来行库生涯益昌炁木相攻体如刀削土旺四季肌必重肥金木水阳居海角貌胜阿难计罗土孛镇天涯威如那刹五曜顺兮心清如洗四余并兮口浊如羝左吉右㐫心狼毒前虚后实愈多谋笑里藏刀身见刃怒中无毒炁居空暗刑临主斯人能谨于言囚忌当宫此軰好谈话覇寡宿当临好守烟霞深处孤神傍照宜居泉石林中金孛与水同躔迷花恋酒水木和身共度咏月嘲风金孛如躔昴毕皷舞终朝水日若度参箕笙歌一世仆马聚羣奴婢成类鴈行成阵棣萼聨芳六宫无战则繁华三位有刑分汝我极宫兇恶鴈行孤妾位相和夫偶盛四位空而无星终身独立三方䧟而见煞双手为人子养外来生处絶儿孙异姓絶中生交朋有信体用相和结义无情主賔并战下篇不禄不官惟㸔十宫谁掌握无衣无食便详十一以为慿信失礼亏弃功名于物外仁乖义絶视富贵若浮云主入天空业如镕雪财亲耗难富若浮云耗碎欺财不足守成之軰刑囚欺本无端破落之徒少喫多闲三方变忌朝飱暮讨二主逢空暗耗欺游街衢呌卖刄刑并煞市井屠沽暗忌相攻与四邻而不睦田园破制使三代以无传海角伤身夜盖渔翁之网天涯尅命朝随裘马之尘六八随身身居萍梗九三伴命命遇栁营身与四余同度栁必好为偷奴和二主共躔箕湏当落破星栁宫中安首尾闲摊似鬼虚危度里有欃枪见识如神燕赵有水计而不和秦楚遇孛罗之交战不是蛇伤虎咬也遭雷打波沉晋鲁无情多缢死周齐相反衆猖亡生本者威而不勐尅身者贵亦伤残燕赵并行身流西北荆吴双立命丧东南楚豳之邦逢土计宋徐之位见荧罗身不亡于兽蹄体必塟于鱼腹风恙者嵗星入楚刑流者辰曜归扬计孛同行为人好逞金罗背去性气多虚女人𢃄此必惊风男子逢之为浪荡若遇刑囚与暗耗定教凶夭与孤贫衆憎指背煞难侵宫半世颦眉直刑尅本或观徃来犹分背去五鬼尅身终是身亡缧绁三刑尅本定然命丧沉涂四余并刑因官丧已三命遇煞为鬪伤身雠乡叠见伸讼曷频刄处双逢兇顽无匹绣靣纹身貌神㑹煞截头刖足体主加凶累犯三章伏尸躔中遇鬼频遭百辱卷舌度内逢刑煞难随身膏盲及已刑囚尅本痼疾躔身夺项覇之材海角帯刑兼尅本染伯牛之疾天涯为难复纒身衆恶临夫夫叠损群凶聚妾妾重伤一七变仇湏失业六三如反走他乡四位相欺家必败本宫聚煞寿难坚方隅有犯寿命难长体用无情福縁易消四正无星三方落䧟壮嵗若居䑓省末年饿死阳山命弱限强发达不乆命强限弱荣超终难儿女当伤室家合战莫言安有刑害限遇孛罗必丧三悲九哭战年宫每被妻孥之削五鬼六衰欺嵗驾频遭官吏之辱或有刼煞多是流年作梗更逢失坠必惟嵗煞相攻审有吉神之助便无凶曜之侵客曜占强六亲氷炭賔星破主九族华夷忌雠流尅主賔煞难直刑体用察无根基之稳断为薤露之人四位俱空披头撒发孤神傍照员顶方袍紫炁髙强师巫有分食神共位俗计无縁半俗半僧闲伴主孤衾孤枕命随奴闲居命里守孤帏主到闲宫眠半被夙夜忘忧闲伴主朝昏劳役命随奴夫婿寄生一七主星互换公婆真假二三四位相依孛若欺金妻用妾计如刑火息为儿金孛为谋多侍妾火罗背约夺人夫炁计加临无似有镇辰交㑹有如无九三若㑹暗金私滛棠棣一七如加权印内乱缌麻太白逢凶妻魍魉火罗𢃄恶子螟蛉寡宿临夫明月清风谁与共孤刑尅命髙山流水少知音髙堂观不可同行河上䑓焉堪共度自已不遭妾辱其妻也主淫娼貌胜西施肤不朽贤如孟母命归基偎玉偷香身坐马迎新送旧主咸池六曜朝垣夫荣子贵五星聚貎脸媚肌香已嫁如未孤神贴体失婚似有贱曜磨身遇木则天香国色见火则佛口蛇心终夜迎欢大忌贱垣合马未婚先产尤嫌水孛扶身逞扮者身临四败披缁者命㑹孤刑云水之徒罗遇炁风尘之女孛逢金垣城合马妇非为帝座逢虚儿不肖两贱扶身烟花粉黛双凶夹命自缢投河衆煞扶身非悬尸则刎颈群凶损已不产丧也多惊日换三粧身营栁鬼夜眠无伴命度虚危鳯眼桃花外假慈悲而自重䑕眸禄马内实滛荡于私期太乙独占咸池风流倜傥水金如临沐浴泛滥妖娆䑕眼囘头踰墻偷汉鳯眸顺视渡水从夫见红鸾能惹王孙之肠断逢喜神暗牵公子之魂消权隠金神掲鞭嫁婿刑加火宿及笄从人咸池见孛期我桑中之约寡宿逢罗空躭枕上之欢命㑹搀抢逞艳娇滛之女身逢天尾悭贪节俭之人小儿命数祸福宜详宫度失留三嵗死前㐫后恶堕胎亡四煞刑肤胎内湏当破相三刑尅命产前必定伤身月逢忌土貎遇恶罗不哑聋必生余指非秃痴也主双盲纵有吉星之助也湏㐫夭难当月在㐫躔双共乳身躔次度两同胎奴来主舍主起奴宫不是随娘嫁娶也湏换父操持生命复生生两子尅身重尅尅双儿三日加㐫三日䘮七煞无救七朝亡使一主之不亏决终身之无咎计孛穿身童嵗死长庚伴月少驰名详其体用察其主賔复究洞㣲何若更推流年相应若能穷此仙机亦庶几于望斗星学大成卷十三星学大成卷十四钦定四库全书星学大成卷十四明万民英撰三辰通载叙三辰通载一书集琅玕源髓西天都例玉闗等经而作也十一曜为一辰二十八宿为一辰十二次舎为一辰凡星辰庙旺守照常变喜忌吉凶祸福合三辰而通载之开卷了然诚星家之渊海术者之指南也论者病其博而寡要法而不活不善学者遂按图索骥胶柱鼓瑟谓其无验而作者之㫖荒矣余重惜之乃摘取十一曜仍为十一卷参以总龟算法缀于四经之后原书首载三日八煞等论理趣优长则收入凡例末载二明三暗之説矫揉太过则附于乔抝此余取舎之意学星者参四经而㑹通之又岂有弗验哉易水育吾子识三辰通载木徳嵗星总龟算法先置积日一十七万一千三百减七十四以周天三百九十八日八十八分六十一秒去之看余日多少入在何段下太阳中定星度又以余日数去之不满者为定度晨伏十七日行四度去日十三度五十分晨见东方顺二百十三日行十七度七十六分留一百十三日行十七度七十六分晨逆四千六百九十四分一十秒半行四度九十一分八十五秒半夕退同上留同上顺同上夕伏十七日行四度须与日同度木星论木徳东方嵗星君子之象每一年住一宫十二年满一周天行有前后顺迟留伏逆留段为天丧星减福力伏段阑干星善恶都不管逆段灾杖星反为凶逆丙生人以为禄主星甲生人以为福星乙生人以为暗星丁生人以为权星戊生人以为囚星己生人以为䕃星庚生人以为魁刑星辛生人以为贵星壬生人以为印星癸生人以为正耗魁星此星其色青其性仁慈乃福徳之星庙亥乐寅好申喜未琅玕经云木躔室宿是宫星职禄弥髙列缙绅望鬼应除清峻位临箕能出贵豪伦申宫得见趋财禄禄主推之富贵人身命限中俱见照声名财禄自亨荣赋云木入秦州旺而初归巨蟹木徳星君所临非主亦为禄喜与水木日月同居鑑心经云平生福禄又多才水星同与太阳来异寳从来家里有日加辰上足多财若在庙旺宫得地无凶忌照破则主人紫绶官班职序贵品家富丰肥仁慈道徳温良恭俭每每见之皆言善宿能解计孛之难善免火土之厄纵在闲弱之地亦为九流僧道之职纵㑹刑星亦主文章虽不修读也逹文理又曰福寿之星安身寅亥者以此为学堂星坐命在巳申者以此为科甲星坐命在亥卯未者以此为天元印坐命在申子辰者以此为地元禄坐命在巳酉丑者以此为人元绶惟六戊人见之全减其力更忌子丑则名愠怒之星经云木打宝瓶须破碎赋云先吉后凶木到䑕牛之地此星皆怒更为疾厄在十二宫者却不得力凡坐命在酉午者以此木星为天厨禄主星若命坐宫名为天厨宫坐命主人大富贵一生快活非特一身荣贵将来子孙分上更享无穷之福经云天厨一禄少人知识人须是洩天机若在命宫为福𦂳福徳迁移又次之男人得此多财旺交遇中年好爵糜女人逢之主封号此是天上麒麟儿又曰八宫宫主是天厨宫主星髙禄更殊若得吉星同在命管取潭潭府中居此星犯了人夭寿若得髙强意自如男儿命坐多逢此真是人间大丈夫带此星在命者十有九富贵无不显逹若得遇水星为丙人天官正禄星或科名科甲五星合格乃宰执公卿之命如被恶星同照则次之木星歌木星在命为丰姿眉目分明世所希文学聪明多艺术常懐仁义有尊卑心无毒貌怡怡言谈有徳好珍竒少病利官无险难夀年长是及期頥逢庙乐好官资紫炁同宫笔吏司三合逢之为福厚对宫尤是好镃基日辰㑹合文章好女后同宫贵位推夜火合有兵机更逢昼土主旌旗忌星若来须减力金同文武佐明时惟有辰星科甲贵位同天乙懒施为尾添毒首助威孛同何似独居之财宫横寳须收得闲极三人手足随田宅富豪多宅舎五宫偏见好男儿第六䧟宫奴得力那堪第七美容妻还居第八无时疫第九他乡得意归十位官资须显赫禄宫夀考亦龎眉前言叙尽神仙诀后学尤宜仔细推嵗星之号名为木亥未虎猴俱作福作福宫中仍或逢此星必定荣衣禄吉星到处皆为福切忌三方恶曜侵三方对照还刑破更居闲极反灾迍双鱼宫内及幽州此处应当仔细求若在强宫或守限少年谈笑可封侯木入秦州事最佳发财发福自成家若还陷却凶星照反为灾咎走天涯木躔寅位五分佳惟逢亥未发英华不在闲宫为主将钱财丰足四方夸莫以木星为大贵子上依然不得地兄弟分离子息穷辛苦飘流无大智金命见木如见禄及第成名因纳粟右官武弁及旺行只为金星来犯木土人以木为官鬼虽是相伤多有意为官天下有竒功只喜此星居亥未土人到巳正无气要得木星先到未巳上如逢金水星隂人大富阳人贵木星疾厄反成殃巳前寅后却为祥水与太阳随后至文学成名管簿尉妇人夘上木为权大忧男女泪涟涟土命酉生相对见若无色好有牛田亥子午未之四宫此星一吉为一凶好问图书乘庙旺闲宫安命定昌隆三日宫中水木星定教聪俊逺𫝊声三方更在髙强位金榜髙登第一名木星天性好文章须信声名自此彰更若官科俱得地少年及第紫薇郎木乃腾辉向璧中若逢初度好奢风人知两府成家者更见科名不陷中任是性灵无逺虑终须髙处见乘龙木星殿局朝元木星附太阳曰青龙捧御居人马巨蟹双鱼为正殿居亥夘未宫为本局爱角斗奎井谓之朝元太嵗正宫值之大贵偏侧见之天才清俊位升庙廊六丙生人最佳木星庙乐旺顺留伏逆庙宫木入双鱼亥上名红鸾太微玉印若人身命遇之更逢禄马垣局如八煞官禄有星便作极贵如不在本路只是八煞官禄有星者亦是两府命如八煞官禄无星亦作富豪有位之人留伏逆者减力乐宫木入寅人马上名紫绶玉冠若人身命遇之更八煞官禄有吉星皆是两府如不在本路不见禄马只八煞宫有星作正郎若官禄有星皆主陞朝无星乃富豪之命旺宫本入巨蟹未上名天福玉堂若人身命遇之更八煞官禄有吉星者应京朝两府八座若八煞官禄无星主富豪及郎员僧道遇之有住持之望留伏逆者减力顺段木居顺段名天殊天垒若照命及限吉星相应主八品之贵若无吉星主大富仍可随时对官禄马断之留段木居留段名天鼎天秉若人身命遇之主有机谋有救星则为清洁之人凡木星行留惟妇人命添吉星照者主为命妇形貌端正聪明诗断木居留段号天绞所临之处多姦扰邪言妄语不寻常好与隂人打交道伏段木居伏段名天皇天日若临身命皆上等艺术之人若有救星即为福星之人但看宫主髙低喜怒子细断之前伏利名须见早后伏中嵗见亨通诗断木居伏段名恶宿辅命临身心自疑但使疑中多见失运行到此没凭依逆段木居逆段名天库天华凡人遇之主中福及郎员之位居低位有救星便为品格诗断木居逆段为天库身命之中宜详虑凶星同到有所因财散人离由此处木星躔宿俱出玉闗经玉闗歌木躔角宿号天贵诗礼传家居贵位更能艺术近公卿财禄丰盈名早遂木星角宿正相宜角木蛟宫木更宜木入辰宫东井地青龙须是福来绥贵格云木星庙度经龙角六印一时都掌握木躔亢宿号天城财禄荣华显大声学问操修君委用辅赞巖廊四海清辰宿正属亢金龙木躔此地最无功亢宿阳星能尅木虽然得位势难容木躔氐宿号天穷命若逢之灾祸凶尅妻害子孤惸早此身衣禄必难逢木来氐宿喜相逢怕入三八十二宫金位值之皆发禄不论贫庶悉皆同木躔房宿号天臧进禄荣身侍圣王白日生日尤大富定应官职佐巖廊夘宫从来正属房木房值宿要金刚金木相逢为大用木为房用壮髙堂木躔心宿号天喜少年荣贵妻双美多男多女富金珠国家库藏君王委心宿要见嵗星扶心居宋分木安居夘位正当宜木徳更添水曜永无虞木躔尾宿号天和官禄荣迁福更多三进又须三退位三七年来国事和尾宿从来半属寅虎逢木曜壮精神木壮可躔尾火虎枯木欣然遇首春贵格云木躔尾末与箕分衣冕乘轩位列侯木躔箕宿号天祥官职须登佐庙廊才学经邦须大用此身荣贵坐槐堂寅位箕星偏好风木曜躔箕自飘蓬箕木不堪逢火曜木火相逢顿觉空木躔斗宿号天程才智全兼早贵荣柱石邦家须大相必为廊庙福苍生斗为帝居要木栖木斗相躔器所宜戬谷自然帝祉钖斗宫得木世稀竒贵格云嵗徳经躔南斗舎论功列爵岂能酬木躔牛宿号天犂贫苦初年晚见妻口舌是非君莫怨家财破尽化为泥金牛尅木不相和虽有皮班命不髙若是炁星同上宿福坚尤作富家豪木躔女宿号天机艺术聪明事事为内富外贫财库足只忧妻子见分离女人见木多殊异朱紫粧身多称意生时父母梦祯祥性善纯和喜紫气木躔虚宿不曽安天阵之星百事难内外不和家稍进离乡应是保身安木打凈瓶怒在虚顺度强中事亦如更辅水星生叶茂聪俊英声文有余木躔危宿号天然骨肉从来在外闲衣食平平庄产置到头终是不安然危曜虽然属寳瓶木居危地势须倾月燕难栖危木地妻儿尅尽见单身木躔室宿号天材俊逸文章福大来柱石标名官爵厚公卿不久坐三槐亥居惟是室星柔卫木来时徳最优三度之中云入庙加临天乙切莫留贵格云荧惑嵗星俱庙室勲臣永镇昇平日木躔璧宿号天勲金玉丰登近贵荣若是夜生身不足日生终是富安平璧宿亥宫正位躔木星庙旺正朝天天徳好生生木徳木为仁曜自安然木躔奎宿号天耘灾厄虽多讼狱频少年有灾妻子尅老来方始得安宁奎宿富生是本家木星到此主荣华官崇位显人尊重即忌逆行留伏邪贵格云木星躔宿须荣爵锦绣文章声望髙木躔娄宿号天英天马木逢大不平少年晚富多凶害生来孤独却安宁娄宫木曜不可当娄藏金狗有相伤况是戌为西地管木归西位见金伤木躔胃宿号天耆举措施为百事宜性善心慈衣食旺一生应不见凶危胃星要木曜来躔木位兼隆福寿绵木盛可栖胃土雉一生安享不迍邅木躔昴宿号天祥为人大体性忠良妻子安和家道盛到头终是足衣粮木星一纪及周天十二年来到昴前假使富豪金谷盛氷消瓦散夭天年木躔毕宿号天䝉身命安康福禄荣平生不识凶危事此人才貌更丰隆木来毕宿岂相当财帛重重有所伤男女孤孀偏主夭若居田地自离乡木躔觜宿号天灵为人秉性最聪明作事机闗人莫测要知财福少丰荣觜宿从来在扵申木居属水本难禁木火絶交为泛曜更添刑煞祸来临木躔参宿号天聪性直文章六艺通户口邦畿堪立任位登台省必髙崇申上参星号水猿猿栖木曜水中材惟是木来参宿立生成盛徳徳堪论木躔井宿号天吏遇此生人必贵荣年少尊髙登要路须知官职在专城木若伏井不堪称孝服官灾叠叠成限若居之不问福且求无祸乐平生贵格云木星东井喜相逢官位居髙徳望隆木躔鬼宿号天精佩紫金鱼极贵荣将相居朝三十载辅赞明君四海清木星惟乐鬼神随木入秦州事可竒男受官班女封廕鬼金羊乐木相随木躔柳宿号天庭佐国安邦保太平若不居官廊庙位朝臣朱紫赐公卿午宫栁度十三宜十四度中木不栖栁木同躔逢孛宿木躔栁位长南枝木躔星宿号端门声名宏逺播干坤贵禄逢荣官进显庙堂应是展经纶星位正属午宫中木向南柯福不隆火木相逢孤尅重木临星午困须穷木躔张宿号天裕福夀康宁人罕遇家藏金玉旺儿孙庄产资财能积聚张宿须要木来宜木到张兮月鹿栖勿谓南枝无木旺木中得鹿又清竒木躔翼宿号天财金玉丰登若土堆进益生财家道盛满堂金玉自天来巳中原有翼躔宫木曜加临未可逢翼有异风吹百木火蛇荧木必生凶木躔轸宿号天柱财帛豪强定富荣声名腾逹人知重惟恐多灾病疾生轸宿亦在巳中求木临轸宿作车舟水辅舟车宜乐轸更加计曜不堪浮木星行度木在双鱼在本宫室三度三十七分二十五秒至九度三十七分二十五秒以上为木度正庙过此度只是向庙言不行庙度向庙次之在井宿二十九度以上至三十度为向旺鬼宿一度为正旺鬼二度及栁三度为次旺过此为背旺人马是乐宫居此生人主作金门之客木星为清庙室宿木之庙也若六度以上九度以下为正庙合居廊庙为辅弼之臣若逆行必为武职居机要之地仍须得火土助之如金木助之为文官居辅佐之命也木在巨蟹宫临鬼初度为旺居贵地三十年顺为守相逆为将留为富若在人马宫临尾十二度箕七度斗五度至十二度主大贵主三进三退凡三十一年仍须有力之地成大吉也惟宜见火与罗㬋必大贵与火相合贵与罗㬋相合与土不相得日度主文艺过人有声名权柄亲贵族得国王重用是主大贵月度主有文章足词智知未来之事是主星转加福力若脑后有髙骨大贵木度主性格寛缓文章出羣居贵位有二妻多男女更是主星书生富贵火度主多灾厄好争讼少年难养水同则减主有好妻兼得妻财主持国君务之事土度主多口舌忧讼昼生免之若面生如满月声响清正其人大有贵权不是主星多因狱讼不成事亦主有位见妻迟娶他人妻三十以后富金度先文后武得美妻因此有忧宜男女善掌财有国王委用水度性情不定能诗书得贵人重多艺术木星入宫日宫主立性沉厚好慈善为人有信作事方圎殊常有福每遇贵人见知兼主有寿更主国王重用大用权贵昼生人转加福力第二宫不见火土乃大贵人见火恶死月宫主聪明有文艺得贵人见知有声名足财物知未来之事日生最吉是主星大贵不是主星平生有财木宫主为人厚重作事有断好声名足文学是主星日生大贵不是主星一生多财物贵人见知日生有福大富火宫主为人性急足威严能经营事主财物是主星日生在阳宫有文武权大贵不是主星昼主财夜微福土宫主才智内贫外富平生多口舌足谗佞无始终是主星微有职不是主星且免贫贱金宫主为人性急见事深逺明白于人有义得大人委用不乏财近王侯是主星日生富贵夜生有财不是主星平生多福水宫为人性巧聪慧见事明白与人结交有终始内敏外刚殊常有福贵为台省之任主户口多更寿算长逺木星同宫木火同宫主为人性快作事忠直好文章若木是主日生火是主夜生各乘旺气主有文武之权名播天下诗断木星㑹火喜偏饶值此官尊福寿超百六㑹时家国泰忠臣孝子满皇朝木土同宫主有文章平生国王重用是主星日生有相权夜生给谏诗断木星宜与土星同百六逢之稼穑丰㑹此乗轩须衣冕记名青史着竒功木金同宫皆顺行主文艺过人早发禄有声名入度浅两府之命诗断木星最喜遇金星喜曜相逢百福兴百六㑹时多吉泰人生指日到公卿木水同宫聪明有文好修合是主星大贵有贵子诗断木星喜与水星居天赐洪休庆有余百六㑹时千福备等闲平歩入云衢天命之宫水木星一生聪俊逺扬名三方更在髙强位金榜须登第一名木罗同宫在阳宫福厚有位在隂宫恶死诗断木星最喜遇罗㬋阃外英声孰可俦怒则诛姦欣则徳如逢百六备休休惟有木星无可怕最爱罗㬋一同舎昼则堂堂韩魏公夜则魁梧吕仆射木计同宫主进退不定诗断木星若也相逢计反祸为祥千福至百六当之祸自除如歴巨川舟楫至木炁同宫主少年荣显六亲皆无妨害诗断紫木不来难得解任他文学动公卿寄语才髙须要命不用频频祝上清木星紫气福添隆百六逄之庆不穷更在庙宫隂徳重官为将帅位封侯木孛同宫主忧惊得疾而死诗断木孛元来主寿龄今日无分重与轻人生九十髙年客皆由四正有强星琅玕经节要木乃文才善美之星顺度而行清髙益寿临于庙旺职禄髙强与日月同位居显任木为文星若临庙旺顺行则主清髙富寿更为方主日生则主官崇位显封妻䕃子贵格之人木金禄厚与水髙才昼日逢之辅弼可及与计同宫台谏之臣若木星同金水入庙旺宫昼日逢之官至一品辅弼之格与计同在寅位名入庙旺贵为台谏或掌兵权昼同炁土贵而豪富火月夜照显于台辅昼夜背之刑而相尅更在留逆危而多失木同炁土昼见或同火月夜照主贵豪若背而留逆即多失职罗㬋同宫威权极重与孛同未职参侍从木与罗㬋在宫即为文职威权贵祉之命与孛在未不论昼夜皆贵顺临髙迁逆行力减主背同凶六亲失陷托附贵豪必有谋用虽同恶曜少降祸灾遇吉星加之富贵寿算绵延不絶妻位有尅谨俭去奢若或顺临财多福厚木星照临十二宫命宫守照命宫形清瘦耸气貌柔和外弱中刚身轻体重为人有貌文笔自富为性仁慈好道徳温良恭俭作事大体不得进自然身奋衣食大旺不招凶危益寿算官居五品顺旺则富贵逆留薄财禄遇事退懒敏而少断与日月同宫足禄多财与金同在身命自然显逹爱亥卯未宫掌禄大吉寅宫有官八宫主殃在土宫家庄广置在陷害逢火短寿见火与罗㬋大贵忌火孛紫计在六十二宫不得力诗断木照人聪敏艺术及文才逢危能脱难财禄晚年来木星在命好容貌白凈身材又更长若为禄主长生位自然聪俊有文章木居命里性柔和更説能文主贵科水若同宫并对照渊源滚滚是英豪财帛宫主大贵近至贵在人马宫得十二分力财物滋润积聚无破中末大旺木照一生财帛丰足诗断木星好乐更临财一世荣华少有灾更得善星居上下虽然运蹇福还来大扺财帛宜拱照木徳临之固佳妙若是身入弱宫中决然先破成家道兄弟宫主三兄两弟与人皆孝友上和下睦永不相尅木照主有贵相兄弟三人如伏逆留则全无诗断兄弟宫中木照时吉星亏陷岂相宜直饶鴈序恩情重恐解东西各自离兄弟有名不得力只为星辰都不吉吉星宜向火中求紫炁木星是虚得田宅宫主业产毗和田宅増益父母俱庆又云木居田宅极为强木照主有絶户隂人田产诗断木星得入四宫中可见无灾喜庆重田宅昌荣须守祖不逢破败福丰隆田宅名为父母宫木星相并亦为凶除非亥夘未宫见他方亦与恶星同男女宫主男少女多日生则多男夜生则次男聪明智慧女有四徳兼全木照有文章之子春夏有秋冬保一人诗断木星守位子孙多太乙临之怎奈何更有紫气同宫度老年絶嗣更多磨木徳加临在旺乡儿孙宫里喜非常到头得力招三子箇箇荣华福禄昌奴仆宫主得奴仆力木照合有贵相鞍马招得力女婢诗断身主之星是木星岂教陷弱六宫存立身立事皆低下多幸终身靠子孙万嵗星居第六位争知奴仆最为良妻妾宫主妻子好颜容面貌有百年偕老亦无尅害木照主美貌福相之妻宜婚外方之家诗断有妻又有妻家产只为紫气同木星若在未申亥寅上置田多是用妻名第七宫中木星游聪明典雅备祥休更饶娶得真贤妇偕老同心到白头疾厄宫一生无疾厄常享清福永无不测之灾自有大来之庆木照招福寿不患重病少非横灾诗断木星疾厄照其宫气宇安荣语若钟弱位更教金宿尅颠狂怪诞有如风木星解散照临宫且免平生患难闻不惟财禄多饶润体貌堂堂逈出羣迁移宫宜行藏运动或作赘他人凡有所谋吉无不利木照招外富贵接识宜逺行到处受衣食安乐诗断木星得地九宫存三方傍临照命星更得髙髙明健处荣迁贵显自安宁官禄宫少年享快乐决事如雷霹髙处休途金榜题名更得吉星同宫合照则仕途一向清显官职清髙享厚禄酿赏得此则富贵营运称心衣禄丰足主一生大有成贵木照有文学招官禄受贵人成立合在中年后受官有横财之喜诗断第十宫中见木星平生衣禄保安荣须知宏丽文章秀甲第登髙到九卿木星元出坐官宫作福从来不作凶躔地斗牛星衆显千灾万祸不相逢福徳宫此命必入五福格一生全无蹇滞常处康泰木照主福禄称意财食大来立身髙上常有贵人喜重诗断木星一曜最尊崇下照当生福徳宫经史优㳺多博学不劳跬步至三公相貌宫主人肥厚堂堂有子张之容便便同边韶之腹温良仁义机变超羣行步轻健作事洞然与人交结久而敬之喜林泉好技巧不懐欺诈得恩便报有崇奉道徳之意无凶顽欺狡之志此星不欲处相貌奴仆之位盖为贫弱之地木照主形相分明十相具足诗断欲究前程看木星得临相貌不尊荣陷宫更有凶星入官府刑名累见黥木星如临相貌宫清竒古怪好相逢傅説植鯺商宰相太公非虎作三公木星变段名寳瓶宫栏干星又名曲直星主先破后成也诗断木星子位号栏干命若逢之见福难首尾同宫并火孛厨无禄食尽天年磨蝎宫亶娄星又名文印星技艺工巧文笔诗断亶娄三公且平和八煞宫中阻难多身命若能无恶曜资财足用免奔波人马宫禄存星又名文章星读书进身文学诗断木居人马禄存星七强宫喜立鸿名更得贵人逢禄马三垣满用佐朝廷天蝎宫鳯翔星又名天甲星主九流伎术也诗断氐房心宿鳯翔星财旺身宫禄更荣益子荣妻承祖福恶星相犯不为惊天秤宫青龙星又名天徳星横财为福有徳行诗断嵗星辰上号青龙四正宫中爵禄崇太白相逢官品极不读诗书也䕃封双女宫岩蛇星又名科禄星科名清贵之职诗断荆州楚分号岩蛇狼毒贪汚性好华狡猾凶顽曹吏辈或为商贾不思家狮子宫横尸星又名䘮车星䘮害六亲孤独诗断三河周分木为乖身命遭逢百祸来三限若教一限到须主性命到泉台巨蟹宫文华星又名天魁星主及第魁选诗断未宫入庙清华贵四十五年为福利文臣官列至朝参武显边疆郎将位隂阳宫天贵星又名天驷星主招驷马轺车诗断木星天贵喜临身身命同行作辅臣日月火金并水土此为七煞立功勲金牛宫天伤星又名天棊星主艺能财业成诗断木星西向号天伤火计相侵入夭亡为道为僧身不了为商为贾路中丧白羊宫献舞星又名天吊星相尅六亲孤独诗断戌为献舞少年孤男犯休妻女尅夫若见太阳并火曜终身却有贵人扶双鱼宫龙徳星又名文贵星主文学魁甲也诗断龙徳木曜受双鱼顺则为官逆则儒祖业丰隆无损壊子孙代代习诗书星学大成卷十四星学大成卷十五钦定四库全书星学大成卷十五明万民英撰三辰通载荧惑火星总龟筭法置积日数加二百二十二日以七百六十九日九十二分九十六秒为伏见留退一终之数除之不满者为余日看有多少下太阳中定星加一周天以余日数去之看在何段便知定度所在晨伏七十一日行五十一度去日二十度晨见东方顺行三百八十日行六百十四度九十分留八日不行晨逆三十日九十八分四十八秒行八度五十五分六十八秒夕逆三十日留八日不行顺二百八十日夕伏七十一日行度并同前火星论火德南方荧惑星也一名虚汉星又名灵汉星其色赤其性礼执法之象履道而明民安国泰退逆失度或犯天阙或犯南斗或入紫㣲宫天下大乱死人无数行度无定故有前后顺迟留逆段大抵约二年一周天顺疾而行则为福入留段号天虹星招火灾入逆段号天坎星主瘟疫入伏段号走曜主暴灾厄甲生人以为禄主星乙生人以为权星丙生人以为囚星丁生人以为印星戊生人以为正魁刑星巳生人以为贵星庚生人以为䕃星辛生人以为耗星壬生人以为福星癸生人以为暗星此星庙在卯旺在丑好在戌乐未喜申好寅鑑心经云夜生火曜照蝎宫合主三台杀伐权若然居丑与奎娄夜生必定佐王侯厯象赋云南方星官在蝎宫面贵饶衣食诗云火躔心宿职弥强生杀权威镇远方斗宿度中兵任重娄奎星内禄非常夜向申宫名喜位水金同照任朝堂星主夜逢宫度顺定招财禄两荣昌书生人逢之为忌星最怕阳宫也又不可以日生火便言忌曜须明喜乐好旺或为禄主或为权星或是三方主或作科名星详其所临宫分三合照临察其灾福如昼生见火在隂宫不为大害临危不危临险不险总有灾殃虎头䑕尾都例经云夜生忌土昼忌火各自相逢必为祸土在阳害火在隂纵有灾殃还较可经云莫言忌火便为灾若为方主祸不来此星英雄武畧威勇勐烈大怕酉辰二位号为怒地主人尅害骨肉鑑心经云火星若在酉与辰其人少失二尊亲又云火星行到参星腰驼眼瞎赋云中年运蹇见生时火在酉宫赋云金临火位其人少失尊亲火入金宫此命早抛兄弟葢辰酉乃金星好乐之宫火星到此相尅故为愠怒如火命不论此若君子之命已入贵格更得劒锋星煞入命则为三司格局劒锋煞甲戌生人劒寅锋丑甲申生人劒子锋寅甲午生人劒戌锋辰甲辰生人劒申锋午未甲寅生人劒午锋申甲子生人劒辰锋戌小人在命主不善死在八宫十宫有权此劒锋之煞利君子不利小人君子则贵小人则凶女人以火照命宫者口硬心软处性不和生得端正多与夫不和如庙旺则贵兼以此为夫星若得地则䕃润夫宫偕老大抵火遇夜则光金遇夜则明坐命在亥卯未者以此为地元禄坐命在寅午戌者以此为天元印坐命在申子辰者以此为人元寿六甲生人以火为天官正禄与之同宫则吉火星歌荧惑之星本日余须分昼夜定贤愚夜生隂位更逢庙面色微红眉又踈有武艺㑹兵书言词勐快气豪麄形神上小下须大只好安身武位居权握重管兵机生来财物又居储惟怕昼生阳宫度面生颧骨恶肌肤火性刚多燥暴常怀气概立身躯不招祖业资财散博弄经求及宰屠逢日月事何如爷娘早逝早嗟吁岁荧两备兼文武遇土英雄乱世需若遇金星淫更佚妻招产厄至呜唿水与孛爱穿窬更逢计曜定遭诛天首武臣高贵位如临紫炁号师巫居财帛财帛虚三宫兄弟主流徒田宅祖居相破荡六宫放火是家奴五位长男先恶死七宫妻妾亦先殂疾厄瘟㾮腰背曲迁移客死别人庐居官禄有忧虞血光刑狱事区区福徳宫中人促寿䧟害十相不全俱微妙仙经无价宝珍藏待价却沽诸火星为性要君知日里生人切忌之四正宫中如遇着一生财物似灰微白羊天蝎若相逢平生财禄自然丰齐衞分中有悲喜子孙年老有丰隆火虽多礼亦为心既能为福亦为迍命与身宫重叠犯正是平生燥暴人为人何故苦多言土孛之星与火兼当初只喜夸雄辨反被傍人苦恶嫌玉体痕瑕多见伤皆因丙乙起为殃若同火土居亥位遗腹难生亦尅娘火星因是昼生凶旺在隂宫亦有功名据高强逢紫炁必然骤发至三公火居天蝎旺心初夜里逢之贵有余若是科名并命主谏垣言路一时居火星殿局朝元火星附太阳曰朱雀捧御附太隂曰赦居磨蝎天蝎为正殿居寅申巳亥为正庙爱尾室觜翼为朝元本命太岁值之建旺则秉将帅勇鋭勐烈之权六甲生人最佳火星庙旺乐顺留伏逆庙宫火入天蝎卯上名为天成天角星若生本路身命遇之更八煞官禄宫有星学馆星不闲便为贵命决之若只八煞官禄宫有星只陞朝格中富之人如见禄马八煞官禄无星亦是四品之官兼主武职不在䧟宫兼有官资或遇留伏逆减半乐宫火入白羊戌上为左契右契星如人身命遇之加临官禄更有吉星定应两制之贵中犯煞者便为武职将军之位星入八煞官禄宫皆为枢职只作从官须兼帅职女为命妇须㝷禄马高低断之旺宫火入磨蝎丑上名为天权天皇星若人遇之主一生作事亨通而大富如官宫有星只作官职断之僧道见之有住持之望若遇兵戎必作上等郎员留伏逆减半顺段火入顺段名为天偕天武星若人遇之有救星更犯煞星必作武职六品之官兼为将军女人为命妇更㝷禄马断之留段火入留段名为天剉天哭星若人于身命见之皆主好杀其心不慈不仁若有救星却主平善若入䧟无救星皆坐远配军州不祥之祸断之诗断火入留段名天厌身命逢之名耻玷平生虽善治家生亦被妻儿多怪念伏段火入伏段名为天娄天车星若人身命见之皆犯囚刑重难而死若有救星却于分野上㝷断其星最怕居忌䧟主有不祥之祸或有救助主于炉冶中求覔衣食亦主孤独若妇人为风尘不善之家更随忌䧟高低断之逆段火入逆段名为天患伏尸星若人身命见之无入格星辰皆主孤寒贫苦若䧟忌定主恶疾或犯煞无救星皆主非横死女人产厄见血而死诗断火星前逆名困厄亲上施恩反作讐在命辅身临妻位一生性荡远方游火星后逆名披首心荡花衢最躭酒烦燥心神无三思因兹暗里成灾咎火星躔宿俱出玉关经玉关歌火躔角宿号天娼衣食随时不善良尅妻尅子婚难合免教食禄见恓惶火星偏好角星逢角木相生势位隆得禄理财全在手若逢水曜必须穷火躔亢宿号天戈妻妾宫中有折磨好色损妻心不定此人衣食必奔波火加亢宿主离财夜里生人亦有灾若是日生忧寿促只逢孛计为同来火躔氐宿号天轻衣食生来不称情心性轻狂多胆智晚来稍稍得安宁卯宫见火为之主未到氐宿度土度昼生留逆遇皆凶夜生顺行多智虑火躔房宿号天梁官职超迁辅弼良将相公侯名极贵此身佩紫与金章荧惑房二并四度超越之人诚好武雄豪大畧主威权富贵荣华官职固火躔心宿号天相统领兵机为上将更兼枢府四十年富贵功名彻天上火从心宿号明堂初度之三正相当统压万兵权至重文星魁发少年郎贵格云荧惑正行心宿度高牙大纛拥旌旗火躔尾宿号天穆此人必定荣衣禄安然里面不奔驰超腾晚景最多福尾宿之中当防火姦险所为难保可不然疮㾿阻于人亦主一生多横祸贵格云荧惑之星躔尾宿禹门一跃过天池火躔箕宿号天明作事机权性最灵为官须得君王用大任终当领万兵箕星不要火相逢火躔箕宿益飘蓬箕好火风终汨没水星同度火须凶火躔斗宿号天征生杀之权有大声禄旺中年主富贵位至三公及九卿斗十八至二十一火曜夜临主贵极公卿带印掌高权尤忌伏行生在日火躔牛宿号天朽先代家资尽灭亡形貎魁梧多智勇此生终不少年郎牛星虽是属丑宫火临此地晦朦胧遇土不明多骞滞纵教辰上亦生凶火躔女宿号天暗多成多败心狂乱若非木旺在宫扶六亲害尽资财散女子如何被火煎便教富贵寿难延惟甲夜生行顺疾此身当在圣君前火躔虚宿号天磨贫困初年财不多心爱是非躭女色更添女子不相和虚星属子一阳生火逢坎地固难明况是北凝兼水旺火为离曜必伤身火躔危宿号天淋好色贪花智勇深破家离祖自成立施恩终是福重兴火星齐地过危桥夜顺光明事可饶炁若同之为旺处官位高迁职更超火躔室宿号天强勇智操持武职良更得木星来救助定须学馆作文昌火宿从来室火猪自知夭寿命难踰炎炎不息终为祸男敢妻家女败夫贵格云荧惑徳星居庙室勲臣永镇千秋日火躔壁宿号天灭兄弟儿孙道路絶伶仃孤苦万千般晚年稍稍身安悦璧宿切莫火相侵壁为水曜夜常明火曜来躔终不利荧躔璧曜正刑星火躔奎宿号天厨衣禄生来自有余勇艺智高才学美定是威名达帝都奎木之中生火曜文学聪明夜生照若是逆留六八宫不主令终亦主夭火躔娄宿号天旸命里逢之出賛襄恩徳又施家富贵渊源学问翰林塲火星虽为戌宫主若是娄中亦可住招刑招疾且生凶夜则顺行人喜遇贵格云荧惑当知庙乐娄官崇威重位分茅火躔胃宿名天没定是终身无子息中间困苦又艰辛奔走东西漫劳役荧惑胆气更豪雄胃度之中且莫过那更土并罗计合自知寿短祸消磨火躔昴宿号天镂身蹇身孤性自愚贪酒多滛心不足到头衣食亦无余昴宿正属酉命中火烧牛角正添愁若是木星同度立火无西旺水终揫火躔毕宿号天危身见灾迍必损妻破家荡业须游冶资财耗尽走东西毕宿虽乐月中乌火行此地自难居火燥不堪行没曜便有荧光祸自如火躔觜宿号天滛风花雪月四时并浮泛自然家业破奔驰晚岁始身荣古法常言火转申谁知觜宿好相亲日月同之多眼疾夜生顺度始光明贵格云火躔觜宿福偏洪龙跃天池气概雄火躔参宿号天伦性如风火好伤身工巧细心兼有智做此隂隲与儿孙参宿从来属隂阳火入隂阳气自刚隂阳配合精神足坎离交感火明彰火躔井宿号天终智慧威严胆气雄衣食平平人命蹇晚来方始见荣通井宿半度在申宫十七度中未位逢火到此宫须怕水纵逢吉曜亦无功火躔鬼宿号天祥此星家富少儿郎只恐天年多夭折不然恶死没家乡鬼宿为曜号金牛火通明处鬼难当金地火星常照灼此星为恶不为祥火躔柳宿号天驰多虑多疑多是非尅妻害子兄弟絶平生衣食却随时火星居柳多惊怕恶死猖狂甚奸诈男女必是少年亡女人产厄何足迓火躔星宿号天荣必定前程有大声更得十宫星有力为官穏穏到公卿火星切忌来星马损父元来从母嫁日生最重夜生轻处世忙忙无少暇火躔张宿号天颉汨没平生难共说若非寿夭父母亡尅子害妻兄弟缺张宿更在午星游火曜逢宵展大猷木曜同躔张宿上若加禄主位封侯火躔翼宿号天怜心性猖狂学少成智术多端加嗜慾衣食生来却称情翼宿属在双女宫火临初夏气英雄火曜不堪来此立那堪见水又无功贵格云火星最好来躔翼辅佐邦家权要职火躔轸宿号天暴手足风狂损年少晚年衣食稍平安只恐妻儿命难保轸宿属水又水宫两逢水曜气英雄火曜不堪来此立身遭鬼尅不堪供火星同度火星在天蝎是本宫自氐宿五度八十一分至十一度十一分系行火度不为庙度自氐宿二度至三度为正庙不居此度为向庙在磨蝎宫斗宿十八度至二十度并牛宿初度为正旺白羊为本宫是次旺生时遇之主为重权之人荧惑为明堂火之庙也主为将相秉重权有威望若在房二度者亦旺二十年或在心初度至三度为上将綂万兵出将入相四十年见土为旺见金水好神仙之事见首尾私通国戚见水以贱为妻若在斗十八度及二十一度必为公卿即二十年秉生杀之权常带将相之印仍不犯日月及水土则贵若见水则被人妬若在四正宫为本宫居奎宿则有文章若逆行苐七八不善终虽顺行亦损寿见血亡与木相资与金相仇与水相恶同宫为水尅即恶死日度为人性急干事不免是非一生被人作念损祖财老当刀兵之厄是主星夜生有位日生有财不是主星平生多讼好色慾变善为恶昼生带劒死月度主性急食卑下之禄虽聪明亦短天其人出言不实多是非与人交结不久长多有暗昩灾因文人有厄是主星得免木度主一生多灾厄因疾病中损害四肢或犯风狂损伤男女是主星得吉曜相扶助则可减矣火度主威名严厉一生足词智因武艺则有锋芒多子孙亦忌小人相损若是主星总被人损亦不成事因此得重禄更兼勇智超羣若有损即转贵土度主损兄弟男女主恶死木见则免三十二以后有财金度主一生多受贫窘因女人败声名木见则免若是主星昼生转加福力身有贵位水度主一生多灾厄施恩徳有不善之报火星入宫日宫作事多成为人性急有声名善决断有武勇作文词是主星有权兵之贵不是主星目疾损父母或夭死天乙可免月宫主性格不安定多惊怕出言不审是非若是主星夜生有位日生有财不是主星夜微有福日生被妇人损䧟亦主促寿不善终木宫主得王者任用有兵权之贵为人内刚外柔于人有义见事深远是主星有权贵不是主星大富火宫为人性坚宻有道艺好文才足声名富贵机巧若是主星富贵非常不是主星性急忠直外敏内刚知人灾福又好烧炼夜生富贵昼生财薄土宫性急形貎魁伟有勇志损祖业兄弟好行凶恶招暗中是非有恶声名不足畏惧是主星好杀有权不是主星多因杀害而死金宫好色损妻好鬭争见事不远与人交结无终始是主星㣲有职位不是主星㣲有财水宫工巧细心有财智多刑狱好杀害一生多被人阻挠与人结交无终始是主星见小利不顾大事干事多成毎被人损䧟是主星可免非主星因小人损䧟性命火星同宫火土同宫主性凶恶好杀害土是主星昼生火是主星夜生及顺行本位至防御练土是主星夜生火是主星昼生各乗旺气可主监司如不乗旺气主微职亦主多疾横终腰疾言语吃诗断火星㑹土福偏隆锦绣文章气概雄南极星官添福寿封侯万户食千钟火金同宫主性急燥见事不长一生少得妇人私爱多被妇人损䧟难婚姻妻妾不良多滛慾诗断火星度㑹喜逢金百六当之庆瑞深人若逢之登上第佳名蕃衍世皆钦自来荧惑怕逢金共照隂阳必主滛更有恶星刑战着不过强仕即悲吟火水同宫主平生多学道艺兼好文章若俱顺行不伏逆者是事有成伏逆者毎事多难有善星相扶助主有位无善星助主目疾诗断火星怕与水星交困苦相残百事淆隳癈凌迟逢百六夫妻父母总相抛火如逢水自相刑怕在阳宫与昼生不满三旬防横死若能知命学修行火木同宫主大富贵有权位主兵刑在寿限主长命在阳宫薄寿诗断木星㑹火喜偏饶值此官尊福寿超百六㑹时家国泰忠臣孝子满皇朝火同木徳断无灾必主其人健有才足智多谋身早达官居五品亦竒哉火罗同宫日则凶夜生主为国臣在九宫方主无力主烧屋诗断火星最忌见罗㬋害义伤亷事大愁兵火焚烧多刼掠金仓谷府总无留火计同宫主患痈疖而死日生烧屋诗断火宿偏嫌㑹计都金人风疾怪刑躯丐殍寒贱终贫困好是文身贼冦徒毒药传劳并刑死莫能照命握兵符如逢百六天灾厚不问封侯也被诛火孛同宫主虎狼伤不死亦主痈疽脓血诗断荧惑最能诛孛彗扫除搀抢为庆瑞官荣上爵秉威权百六逢之为祸害火炁同宫主足文学少子日生屋多火烧诗断火星紫炁最亷平百六逢之庆福龄逢生必是人间瑞龙鳯丛中第一人琅玕经节要火行顺旺或同水月顺位高宫仁慈禄厚天乙火临不以昼夜福䕃于身职禄雄覇火水孛星男女多滛夜生宫顺招财进禄庙处权治顺旺兴隆火土木同夜照困穷首尾一处非吏即戎或留或逆刑害重重火日同行二亲殃祸木不照之先代主破火计隂曜惟宜夜照权掌兵机贵于廊庙火计夜照威武之人或文则带生杀之职庙旺则福禄坚牢火若在昼逢贵亦凶忽然主背难保善终火木顺照遇恶无凶同吉荣曜益寿添禄火星照临十二宫命宫火星临人命主人意气雄勇急直好胜明敏见快多学少成得志则寛量失志则𥚹燥心明性急意直胆大爱骨肉与人交则不能长古执自持傲上喜大凡事后悔性不好闲爱技术善医卜不受拘束不奈触犯有枕骨睡多侧卧先瘦后肥因灾变福始勤终怠好食硬物梦则云水波泽荒邱古塜疾则足同脾肾有胆能权握顺㫖则喜逆意则嗔夜生逢此庙乐则文武兼资勇智并用若逢土孛计罗同宫主人凶暴夭折作事迍蹇才有吉庆事又或颠倒夜生必有九九之数其事绵延凡事称遂火照主性燥暴不奈人侵欺合主中年抱四时患诗断火照命宫心量洪倚公附势立身躬初年财散家难聚顺旺如逢财禄丰火人不要火居命两火炎炎空自盛若遇火星居天蝎富贵光华须易熄身命宫中遇火星此人燥急性聪明平生喜怒真难测凡事须交立便成财帛宫初年耗散有似莲花贮水才满必倾多招是非若有吉星合照同宫则反凶成吉财帛四十八后五十以前渐渐见发火照一生招盗损财诗断火星财帛旺初年中主交时恐不坚若得善星同照犯末年退后又团圆财帛宫中要得丰岂容恶曜故来攻忽然凶曜来相犯帑库炎炎一爇空兄弟宫不得祖业又云火星守时皆不顺独行处性也刚雄火照主有兄弟虽多终久全不得力诗断火临兄弟事如何争竞纷纷惹祸多亲戚有恩还反目自然手足不相和田宅宫田宅难靠宜自卓立莫问兄弟父母赋云少失资财金火同临于田宅火照多因官中破家常被恶人相损田宅破散父母家业诗断祖基破尽岂难穷火宿亲临第四宫若是庙方须发福不然孤苦一生中妇人为夫别没刑田宅多逢水火星隂阳若是水火曜田宅逢之却大荣男女宫招三人亦宜桃花夹竹偏生过房相压更好若与土星首尾合照兼又昼生及六丙生人全不得力孤寡若昼生火居男女宫必主絶嗣火照主有双生之子贵可得二人之力诗断荧惑临儿长两儿在家出外没尊卑不然尅害哀伤子或者伤娘子复悲火若来临第五宫此星凶暴似寃仇婚姻若得同偕老男女必定少年忧奴仆宫主有仆马但不久远六甲生人在此宫者主临于恶弱之地难享福矣若科甲科名二主高强则无虑也火照同诗断火徳凶残势莫回䧟害奴仆愈灾危女人更作当生限夫位重重见别离六位如逢水宿来害刑牛马定多灾屯殃变异起奴仆得地专权自剧裁妻妾宫多主生离逺别若妻命有此星相抵则无害不然宜娶同庚长岁方保迟得始宜不宜早男二十五前为早男早尅妻女早尅夫火照主尅宜夭婚亦主妻因产厄而死诗断火星合主别离居入宫伏䧟少年孤白日生人为忌曜夫尅妻兮妻尅夫生来火宿若临西女哭男儿男哭妻或在五宫三五娶水宫一箇定无疑疾厄宫切忌土宿恶曜同处主有不测之灾凶险疾病六根不足风疾躔身经云火土同临疾厄宫眼不盲时耳又聋赋云日月有灾八宫见火如夜生不然在消息论之火照主疮疥之疾防漏火之厄有疾不可救诗断火临疾厄要推详见物为更是殃假使仙丹能起死也须身染病临床火星八位忧血难灾来非命祸难禁腰驼背曲缺唇齿必定刑囚死狱深迁移宫居处不定宜外居更好不宜在家若居祖业则难以兴发如有凶星合照防恶人侵害财帛及虫兽之厄火照同诗断火星宫分照迁移不可将同恶曜推得在强宫为禄主姻联皇族贵当时火星破命入迁移迁变东西土产离客店与人和合住未年有屋可迁移妇人不可更迁移若是迁移是滞儿火孛土星交丑亥带儿再嫁要先知官禄宫君子一生主文字烦扰如系禄主则少年迁擢文章出衆才藻非常汪汪如千顷之波浩浩倾三崃之水用力少见功多受厚禄享重贵若日生见彩云易散美处难全喜地有怨福中有祸不宜享福寿不长久火照主招恶人连累官灾合牢狱之厄诗断火星凶𦦨入官宫仕列全曹少始终若在强宫为禄主㑹看附鳯与攀龙火星到卯气飘飘非遇宫主亦官僚水土同宫临任死皮袋那知被火烧福德宫衣食丰厚仓库盈积财物足用更得火星合照一生优游若与凶曜同宫则减其力火照或忌星或是尅星年不过四十须招富人有亏尅䧟身之事诗断火星白日损人寿若受官班终不久蚀神忽若入宫来骨肉妻儿难保守火星满用临强位十一宫中福为最道徳威严礼义崇腾播英声盈海内火星土宿与金星三辰喜在福宫临内只火星为急燥为人因此失人情相貌宫主人瘦薄情志轻浮形神短矮只见他非不责已过性洁白好戱谑好时喜到底怒时抝到底有人激触心中发愤只是片时过心中无事火照形相恶丑言语刚烈不服人欺情行忠直诗断世间何事最嗟吁相貎宫中火德居男性刚强多惹祸女持箕箒泣前夫火星行变不为佳却破兄弟与妻家若逢计孛兼天首孤穷眉目有痕瘕火星变段名宝瓶宫天暴星又名天刑星有心胆能住持诗断坎名天暴火为灾夜生纵可日迍乖七宫妻妾多滛荡立祸须知妓妾来磨蝎宫天驿星又名天徳星主有福徳转灾为福诗断天驿之星为荧惑此曜偏宜会磨蝎更加土宿此宫来富贵功名凭口舌人马宫天仓星又名天穆星主仓库盈满内实外虚诗断天星寅位火星临官位长生秀气兼不值恶星侵本位重金重葢爵重添天蝎宫天辅星又名天职星主有大职印大贵也诗断天辅贵星临卯位蝎宫最喜火来临禄无失䧟身荣贵名播清声入翰林天秤宫天休星又名天勒星刑尅暴害凶恶诗断角亢休宜火来临畏逢首尾孛相侵身命遭逢无吉曜犯刑恶死少光隂双女宫狐疑星又名荧惑星主事多进退诗断狐疑轸翼言难定志大心高疑虑人女人身命若逢此顺则为厄逆为尘狮子宫天雷星又名天时星横得贵人待用诗断火星狮子号天雷正直无私福禄来若望太阳人悖逆更逢四正子孙乖巨蟹宫天友星又名天炽星心性戱谑多诈诗断四五七宫并第十名为天友定应孤若非父母隔絶早往往偏房寄外居隂阳宫太虚星又名天孽星主夫婿孽毒也诗断太虚之宿最为良身命俱逢福寿长金木并临须显达若逢八煞即为殃金牛宫荧惑星又名流血星主怯恶死诗断酉宫荧惑最为凶不问七强五弱宫若得吉星傍临照也须辛苦受贫穷白羊宫天庙星又名天赦星逢难自脱明多丰足诗断白羊天庙最为竒祸则消除福则随寅午命宫逢吉曜少年平歩上云梯双鱼宫披头星又名天旋星主疑惑多惊恐诗断亥上披头何所知虚名虚誉足嗔嗤若不遭遇留伏逆曹号扬名处处知星学大成卷十五星学大成卷十六钦定四库全书星学大成卷十六明万民英撰三辰通载土徳镇星总龟筭法置积日减二百六十四以三百七十八日九分二十三秒为伏见留退一终之数除之又下太阳中定星内加一周天以余日数去之晨伏二十一日七十五分二度七十五分六百十九度而晨见东方顺行八十三日行七度十一分留二十三日不行晨退五十一日二十九分六十一秒半行三度四十二分五十四秒半夕退畱三十三日顺行八十三日夕伏二十二日七十五分又与日合土星论土徳镇星土之精也一名地罗㬋建中宫之气其色黄其性信女主之象光明顺道所在为福变退与逆随分野降灾色青黑主疫疾之患色赤白有兵将荒乱其行宫度一宫住二十九箇月二十八年行一周夭行有伏顺留逆入留叚为暗星逆叚为破家星伏叚为瘟星戊生人以为禄元星甲生人以为䕃星乙生人以为耗星丙生人以为福星丁生人以为暗星巳生人以为权星庚生人以为囚星辛生人以为印星壬生人以为刑星癸生人以为贵星此星昼生有禄之魁夜生人必为灾楚地逢之衣禄浅薄须要木曜与之同宫则为祸稍轻葢楚乃巳位属水庙旺之地土到同宫其中反为尅制赋云欲知浅薄土居双女则招忧经云昼生见土事和谐夜里生人反为灾巳位临之身浅薄木照纵横祸不来若更系忌星或同计孛共度则为祸凶暴为人自忖不受激触言语蹇讷狼性毒害作事成败成者必因靠势败者尽縁邪慾行歩大吃食麄有威权足胆勇能掌握多是非早歳艰难涉歴寿有四旬以下日中生人若见土者命寿长有九九之数此星正庙在丑乐在子旺辰好戌喜午琅玕经云土庙北方斗宿神旌旗五马表门庭临齐自是招财禄入亢应为土地星与木共金荣贵格或同炁宿主髙名阳宫昼日行宫顺老福爷娘寿自荣赋云叅政学士皆言土好齐瓶又云土归郑国好亢而正位天宫鑑心经云亢上若逢戊巳者白日生人在榜标皆为入庙亢乃辰宫之地称为亢者乃星辰庙旺之宿也安命午未者以此为科甲坐命在酉戌者以此星为官星申子辰安命以此为刑星复以此为天元印经云天元一禄少人知申子辰上土曜推地元人元更髙处必多俸禄定无疑不逢恶曜相刑尅为官权握建旌旗三元禄主一齐空火孛罗计入命宫六主一时全陷了定恒求丐路途中凡推此三元者要居旺乐之地更有喜星相合则大贵若更㑹天宫正禄等星无不显达土星歌镇星本生戊巳位安静为尊象厚地昼生惟爱守阳宫相貌之中主大鼻少言语多悭细硬直心肠有胆气顺行度分庙宫中土地旌旗必雄贵掌握资财有福人只怕夜生反为忌留与逆尤可畏刑尅隂宫身更瘁不招上代祖资财四体多灾苦憔悴居官恶处立其身愽弄操刀能干利夜生人与日㑹尅了贤尊难躱避太隂母位不坚牢若在下弦目障翳木来必定主文章火㑹逺行千里外金若来妻早弃水星忌与刑同类若逢华葢懒慵人孛对双盲难看视首同隂位法塲终尾㑹腰驼并背曲财星应有外乡财三位徒流为昆季田宅宫家破易子息虽多不成器居奴奴引盗来偷西没主妻先作祟疾厄宫伤脾胃痈瘇风邪堪惊悸迁移作客盗贼侵官禄重重主官事福宫昼见相貌位自是英雄多曕智须知此诀不寻常后学得之莫道易九曜镇星名土宿得之未必皆为咎子丑二宫占文星定主为官分左右土星入庙最为竒辰戍二方欣得之南极一星相照处看他鹤发与龎眉土临齐地及扬州富贵须知必易求齐地贵时须位显扬州财盛见钱流土星最嫌计相望平生一向为灾障对在东西丑未宫四十以后浑家䘮土星不可入妻宫妇人夫位亦遭凶妻主骂夫无礼义直饶为妇亦欺公土星水木反为福见水未能资福禄金星相次入寅宫初主财多末主穷土与孛星同犯主寿髙不过三旬许假饶延引未倾亾亦主孤贫无道路土人以土为兄弟兄弟宫中尤不利五男五女十为羣独自伶仃直至死妇人兄弟土星逢父母家贫姑舅隆子位或若当兄弟又愁子息早闻钟甲人亦以土为财午未土逢主发财莫教太隂同在午末年四十死相催金人以土为父母父母宫中宜在子此星此宿位偏强宜主双亲福寿长夜生専忌土星侵吉少凶多更损身或若更兼凶宿照且归泉路作亡人土躔虚宿㝡为宜行顺官须宰相为但得此星来照命纵然失度亦多奇土入扬吴傍斗明或来齐地见危星强宫日里科名共射策天庭一举荣土同孛向命中来当是英雄乱世才对合更教俱有力股肱王室应三台土为夜忌固为灾若在强宫亦有财但得竒星为左右不愁晚景不荣来信厚无过土照人等闲语话懒开唇若逢水宿身飘泛却爱多言衆不凭土星殿局朝元土附太阳曰勾陈镇殿居寳瓶磨蝎天秤宫为本殿居辰戌丑未为本局爱氐女胃桞四宿为朝元羣曜叅奉曰地㬋受朝辅佐身命太嵗值之掌国权柄致身庙堂仔细推之戊巳生人㝡佳土星庙乐旺顺留伏逆庙旺乐宫土星寳瓶子上磨蝎丑上名为玉鳯玉珠星若人命限遇之禄马星辰相生便可言大贵不生本路只作常贵更无禄马只作三品留逆伏叚减半力诗㫁命在巨蟹土寳瓶生在此方作帝亲三公相国分茅土摄位邦家紫炁生土在磨蝎命隂阳八权之地极荧煌若得土星行顺叚国家侯伯佐尧昌顺叚土入顺叚者性重厚为事逺大寛慢仁义多为国戚更遇旺气禄马不背有吉宿照临便是列土皇侯亦是帝亲国戚隂人为后若遇吉曜不犯煞者亦主为词翰侍从之臣中天台辅入后顺叚为性如初上朝本宫下临本国禄马不背亦是卿监命终遇煞者便是武职将军女为后妃留叚土入留叚名为时煞月煞身命逢之皆小小下贱之流兼主十般恶疾孤独僧道之人若有救星主为性清节作事直达禄马不背须作京朝贵客若带煞是都监巡检之人并为僧道庶人为上等户若限逢忌星大减力矣入后留叚为性如初照命者为上等户庶人若不入忌限更为禄马亦作九品官也诗断土星留叚号天休主人作事多懐忧一生患难常花酒好作狂歌上酒楼伏叚土入伏叚名为黑煞瘟星性孤寡多为不了僧道之人愚恶无知兼是兵戎之人无救星多为僧若见禄马多于火土上求衣食带煞者大不祥入后伏叚身命值者更无救星兼入忌限主人至贱不近人道孤独尤甚若又犯煞在身宫皆流配五千里外兼主十般恶疾若有救星只减五分女人风尘之辈诗断土入伏叚名天豪隂谋暗虑多牵惹但是招唿便愿随相生更不论髙下逆叚土入逆段名为四刑八煞若人身命遇之主有百般营运趂衣食为性不知前后愚痴暗昧不慈之辈多为僧道更犯煞入忌陷便断夭寿百般恶疾恶刑若有禄马无救星入忌陷平生清闲之人有救星减疾矣诗断土入前逆名辰贠财上多磨散复聚辅星在命好贪求亲戚逺离如萍住入后逆叚为性不知前后愚痴暗昧更逢忌限并逢恶星别无救助必主徒流妇人产厄诗断土入后逆名血淋一生値此必埋沉凡所运谋多患难㓜年危祸至如今土星躔宿俱出玉闗经玉闗歌土躔角宿名天寿盖世文章冠魁首经纶事叶富胸襟不是公卿主富有土宿虽是好辰宫夜入土曜不堪逢青龙戴角须嫌土龙蟠泥里不能冲土躔亢宿号天仁博厚文章达帝京廊庙之中官极贵安镇蛮夷四海清亢宿从来号鎭星土归郑国庸天宫季位土星为庙乐同宫木曜福兼隆土躔氐宿号天牢命宫若値定孤髙年少定应伤骨肉中年荣贵免煎熬氐宿要上壮皇猷土逢氐宿两相侔氐有火星生处旺更加禄主福绸缪贵格云鎭星顺叚度躔氐旌表门闾衣锦人土躔房宿号天信少年作事苦劳心语言诚信人无妄男女难招食贵人镇星如从房里过命夭孤寒家自破七宫妻滥号奸星畱伏之时瘟疾祸土躔心宿号天忌性情迟钝又多灾疾病躔身须夭寿身无意气性庸呆心星日夘土相宜心宿土临夜不宜若在禄星兼福主自然快乐不奔驰土躔尾宿号天竒百六逢之必有依若是忌星须夭寿又须消息本根基尾曜虽然号属寅中居两界土逢生尾火虎居宜来此此星到此有生成土躔箕宿号天彬衣食丰隆却称情官位若逢贵星照国家掌判有声名土宿何因入箕豹狡诈奸雄多计较定是英豪曹吏人无事如何又入閙土躔斗宿号天枢事业文章富有余台鼎任中朱紫贵定须象简与金鱼斗宿在丑木星临方为入庙可无倾禄主更同阳在昼土阳宜昼最光明贵格云土星行度经南斗间世英雄眞国寳土躔牛宿号天侗心性温和衣禄丰若是夜生多蹇难身多下贱处贫穷牛星须要土星游土牛惟好退宫求若是顺行逢木曜土牛残荡必无收土躔女宿号天常柔顺机谋足食粮经营劳力心多虑只恐生来父早亾女宿经躔在两宫子丑双宫在庙同纵是夜生应有福日生长福更无穷贵格云镇星得此女星居柱石功臣镇帝都土躔虚宿号天冠好乐之宫定出官四九度中登宰辅重金重紫列朝班虚星四度至于九好乐土星宜永守主为将相助君王福禄坚荣自长久土躔危宿庙堂窠禄厚财兴事不讹举措施为多利便言柔语顺性温和危宿土曜入庙堂寳瓶须乐火相当火土相生为庙福若逢木尅必为殃土躔室宿名天伏福厚财丰足衣禄多男多女有资财家道安然富金谷室星居亥正为干土宿相躔要木坚木筑髙堂须要土土居木位福延绵土躔璧宿号天异禄马丰盈有权位身名逺播定安荣官禄吉星须大贵土星最怕在隂宫何况来居璧水中更有月同多冷疾行宫若遇患脾风土躔奎宿号天津贫贱奔波损父娘若是中年贫苦至晚年方是足衣粮奎宿星躔戌亥宫土宿到此福重重土好玉奎奎好土木有根兮土亦通土躔娄宿号天土娄须要木相逢娄木虽髙非土北刀鎗之下走西东娄中土宿灾难论土金相望岂宜婚倘是夜生忧寿促平生沉滞性愚昏土躔胃宿号天磨财物充盈积仓库难婚终是少男儿不贵仍须还大富胃宿终来好土隆土髙胃宿有髙功昼日居方为大贵富贵双全比寿松贵格云镇星度胃正为佳青史书名功业成土躔昴宿名天伏平生须食贵人禄多因胥史得荣名将相声名人畏服昴宿在酉正鸡栖土来此位路中迷那更水星兼孛立凶刑尅战损儿妻土躔毕宿号天回能通经术足钱财中年便得文章力儿孙必定达三才中央土宿镇之星毕宿逢之未见明改易无常人不信昼生遇着且平平土躔觜宿号天模父母先亾身早孤衣食平平身泊没此身应懒读诗书觜宿好土乐隂阳土星此宿好非常土居坤位灾消烁戊人科甲有文章土躔参宿号天津立世经营业未昌男女犹如隣畔客贵人得禄信非常土居申位号长生参宿之宫亦可行夜则好闲贪懒睡日生多学少能成土躔井宿号天骊命若逢之心似痴若习文章应费力此人衣食也微微井宿度中夜见土处世忧劳多辛苦初主淡薄损六亲末主离乡多破祖土躔鬼宿号天文纵有资财化作尘男主须防无上下一生不足歴艰辛土星守鬼未能灵遇木逢金事称情三合若遇刑煞忌夜生漂溺在波津土躔栁宿号天稽无禄无财又损妻若是日生衣食足晚年终是色沉迷桞土獐星不喜土多疾破财损父母夜生刑忌作囚星闲疾临身多是苦贵格云土星若来躔栁度虹蜺志气锦肝肠土躔星宿号天途子因父贵事非虚只恐夜生脾疾苦日生应可足金珠星日马中土㑹来为人魁伟长身材且见髙官有贵位再逢吉曜主三台土躔张宿号天蛾信行为人事不讹少年淹滞中年贵形神肥厚足田禾张宿怕土固难禁张月鹿兮怕土临人道午宫宜土庙谁知张土反为凶土躔翼宿号天然经术虽通性不坚㑹有文章身不贵声名逺播足威权翼宿属火怕土临火蛇栖土福沉深土临双女号别宿若为禄主定科名土居双女事甚常翼宿之中不可当日夜见之俱不利为官极重岂无伤土躔轸宿号天笺财艺皆通亦少闲平生未得文章力只将经术保身安土宿入巳人嫌怕轸位逢辰宜浅度不为刑忌不夜生喜曜同临即坚固土星行度土在斗十八度以上为向庙二十度以上至斗三度为正庙在寳瓶为乐宫在亢宿六度为旺度生时遇之主为重权鎭星斗为大室土之庙也在十七度外至二十一度则居将相二十年若逆入则为元帅守则为王若在天秤宫亢四度及七度前旺度为大丞相掌国家剏业之权三十年为国师若是寳瓶虚四度至九度为好乐之宫有将相之位九年至十八年大贵与木不相得与水不相宜昼为父夜为母日度主父贵常患冷疾夜生尤甚为人厚重性有终始若是主星书生大贵夜生微福月度妨母损财多患冷疾好文章足词智是主星转厚若脑后有髙骨大贵木度主有财贵人见重晚年必得男女力火度主损父母兄弟四十以前有女人厄昼生一生有福多因国家特达用之夜生好行凶恶事主丑恶残疾若是主星少年多灾日后贵土度大富贵有声名财产有权位禄马金度父先亡三十以前多厄多辛苦必有二妻是主星有殊常之福每遇贵人见重水度主人畏服食贵人之禄损男女多被人损害有木同宫可免土星入宫日宫主髙位招财日生大吉好事清洁月宫主父多声名母先亡损财平生多灾每被妇人相挠与人结交多因此致其厄难是主星可免昼生富贵不是主星夜生贫贱木宫主声名利国家居贵位妨男女养人子为子为性沉厚作事难测多得贵人见重是主星昼生有位夜生有财非主星昼生富足夜生有福火宫主知谋多胆气性钝多难有疾病寿不长性凶好杀官有兵机作事不长逺是主星有贵位非主星多丑恶残疾有救星可免土宫主性格寛缓柔顺足词智见事深逺于人有情富文章足道艺多利便夜生多难是主星国家进用身有贵权非主星大富金宫主尅母难婚少男女老孤一生得妇人敬爱好色能盃因妇人成立足财帛兼有贵位水宫主为人聪明通经术少言语有文章足财帛是主星昼生大贵夜生微贵不是主星昼生大富夜生多灾土星同宫土金同宫主好色能盃一生财帛聚而多散有妇人见重得好妻妾亦因女人发旺为人轻薄有二母少子且有二男土是主昼生金是主夜生俱有位金土相逢此命能修合诗断土星若曰㑹金星妻妾荣华福禄真一跃禹门能变日九州之衆悉魂惊土水同宫主语澁人多不信好图画书籍平生多得贵人见重是主星有禄位诗断土星若㑹水星同学行孤髙胆气雄秉节挥戈文武备福临百六庆无穷土木同宫主有重位兼足财帛诗断木星宜与土星同百六逢之稼穑丰㑹此乘轩须衣冕记名青史看竒功土火同宫妨父母兄弟多疾病不宜先代产业土紫同宫日生贵显夜生贫苦诗断土星紫炁喜相依冠冕荣身职位巍丹赤是心刚且毅徳覃万里足光辉土孛同宫官至三品诗断且如土孛坐天心须要分明见太隂不顾留顺与伏逆布衣从此出儒林土罗同宫主艺髙强诗断土星最忌㑹罗㬋百六天灾大可愁人遇一生多困苦瘟㾮病染坐亡囚官荣剑染匈奴血羣少伤人被截头异疾怪形保安稳女须坠产最堪忧土计同宫夜生贫穷饿死徒配刑名诗断土宿计都不可逢人生薄浅更颛蒙诛徒溺水兼痈患百六天灾万种凶琅玕经节要土居好乐寿筭弥髙昼人得遇顺主贵豪夜土多蹇积财有散富而劳生贵而退懒土为阳星不为隂夜虽然三方水旺有禄有财终身勤苦纵贵亦懒而退职日月土同财帛被失对照三合险危水厄土与罗㬋昼生权谋夜见刑忌衣食日求日木水火尅刑多凶顺旺则吉逆背非忠土与日月破财离乡井损头目尅父母促寿命蹇衣禄招危险水厄土与水火同凶险之人土计昼同禄财大蓄或同炁木财食丰足庙旺顺行显食天禄土金孛同昼生丰厚隂夜多刑反招殃咎一土与金孛同日生则吉更行顺旺则贵夜照土在隂宫成败凶险之徒或犯官刑或为主星却吉各系是主旺福禄坚牢吉曜若同转为荣贵土星照临十二宫命宫守照命宫神色苍刚形貌厚实偏僻寡合为人沉重肥壮无力赤黑色性缓纯厚为事大体忠直信行执古务实谨细悔后口不乱言附贵依势声应可致日生则吉若在庙旺之宫更得顺行身荣豪富更是主星当主国王重用在辰入庙官至贠外郎与金相逢长命修雅火曜孛同入主有疾木不相得水不相宜在子曰八侯之地在丑曰气冲牛斗火土在丑一品公卿夜生与凶星同不贫即夭土照主性燥暴不柰人侵欺中年抱四时疾患诗断土照忧劳人命孤初年祖业有如无若逢依附终为有昼生禄主贵豪居土徳髙强临子丑富贵聪明世稀有夜生若乃为忌星破祖破家那可守土星居命主心痴若有文章命里迟更㑹木星并水宿此人衣食也微微财帛宫生来财帛耗散十浮九沉成败不常末主兴旺土照合有四方外财多招不义之财因财发福诗断土星财上最堪加田宅凶星反破家身命吉星须细筭阳宫日月问荣华恶曜天中号土星兴灾起祸不堪论若教财帛宫中见积贮看看化作尘兄弟宫不得兄弟力虽有不和诗断土临兄弟五人同得他之力害重重恐招他姓为兄弟四海相逢也是空土为信徳世皆有兄弟宫中乃陷亏凡事不情分彼我自然反覆更猜疑田宅宫难招祖业早尅父母田宅争留连宜自卓立方可土照合因田土上发福如在日生更主外乡田宅之分夜生大破父母之业诗断土星尊位为阳徳髙占强宫为福力或在当生四煞中发祸兴灾岂能极土星到丑十分奇田宅宫中喜得之若不髙科须食禄亦须置产得便宜男女宫只宜一子若入庙则有一双之力刑忌囚怒则减力矣土照主子多有形相不具多见三人少则并无诗断土星五位在阳宫五箇男儿尽送终忽然孛星相照犯男孙疾患半成空土徳凶星世所闻岂教照临在儿孙若行留逆都无有甘旨谁人奉厥尊奴仆宫奴仆有主走失若与木曜同宫则至老奴婢成行土照主多奴婢诗断奴婢宫中见土星万般谋运一无成不如释道归林薮髙卧云中有大名妻妾宫多招丑貌之妻亦主相离难为偕老妻命相抵则无害土照主多灾亦尅头妻诗断莫言土曜便为凶东出之时看对宫若落坎宫明健处雍容寿考福无穷土宿罗㬋不可逢妻宫正照丑形容纵使早年成喜事亦主分离西与东疾厄宫有三般恶疾压身方好如有吉星临则无妨害土照多患四肢脾脏之疾一生忌食四足之物主头脚风之疾诗断土徳来临疾厄时凶星燄燄是灾危多因䏊哑双睛翳不是驼腰必病脾疾厄宫逢土与罗一生疾病十分多直饶紫炁来相助争奈家家有病疴迁移宫不宜逺出船行陆步虑有惊土照不利逺行在外逢恶人刑害失脱财物诗断土徳当生在九宫命星合照莫相逢男女漂荡他州里女子淫奔外姓中迁移不止是迁居于中土宿忌牛墟纵是宅多居好处亦于妻妾寄门闾官禄宫事多啾唧然此乃权柄之星若独行此宫亦主两全富贵土照必招官中有不测懐忧因文书相连之厄诗断土星官禄占髙强凶恶威严不可当若在庙方为禄主植圭端冕侍君王土木同官福禄星两星髙位最为荣若逢日里全为福夜半生人福又轻福徳宫一生快活衣食不缺土照或忌星或刑星年不过四十须招富人有亏尅陷身之事诗断土星福徳照临时若处生方始为奇沙漠扬威名国辅英声传播镇华夷土星夜逢多损寿与木同行有疾牵更若火金星到福不愁福寿不延绵福德宫中土宿临利宜商贾又宜僧吉星对叠家丰足凶宿逢之活未能相貌宫主人丑厚天庭髙濶性重眼小则无害眼大则有伤更若有孛星照临老定有眼疾不然须有破相终得寿长所作奸诈多好积蓄喜髙堂大厦好山林游逸土照主状貌方满禀性重厚诗断土星凶炽不堪闻限弱之宫主祸迍不是年来罗网盖须愁狂疾不完身土星变叚名寳瓶宫天厨星又名天贵星日生贵位兴隆诗断土星子位是天厨福徳妻宫庆有余子息命宫官禄位逢之禄秩达天衢磨蝎宫禄厨星又名天富星日生财物巨富诗断庙居南斗土为尊四正宫中达圣君纵此夜生为日忌也须荣达感皇恩人马宫贪痴星又名天吝星悭吝不与人和睦诗断贪痴人马不堪逢耗散多财直至终更被四刑星照破日生犹可夜生凶天蝎宫天梁星又名天保星多艺能掌握位禄诗断夘宫镇星号天梁足有资财旺此方旌表门闾官极品儿孙代代出朝郎天秤宫禄库星又名禄权星文才厚重有财大贵诗断土临夘元为禄库足禄多财又坚固官崇位显佐君王若在财宫主巨富双女宫无依星又名天咎星小人谗佞欺罔诗断土星巳上无依倚纵使吉星多不利日生人病没资财夜遇终归须自缢狮子宫玉堂星又名天镇星主镇守安静之福诗断玉堂吉星位南离主性温柔喜礼仪黄阁驰名金紫贵光辉家族显妻儿巨蟹宫天相星又名天福星为事反覆无定诗断天相鎭星未中央性好清闲本善良若见孛星金助月功名显赫佐朝堂隂阳宫太微星又名天罡星主事快能有刚节诗断太微土宿在隂阳信义为人百事强只怕孛星同守尾却将吉事反成殃金牛宫都堂星又名天正星主事正直无私诗断酉上都堂土喜事髙名科甲有诗书只忧留逆并伏叚带酒贪花百事虚白羊宫天将星又名天鳏星鳏寡孤独诗断白羊宫分是天将喜日相逢㑹太阳日土同宫身必贵更加夭寿得延年双鱼宫黒符星又名天啬星俭啬安静诗断亥上黒符不为荣空有词言立不成火孛相亲身独立妻儿虽有也伶仃太白金星总龟筭法置积日加三百七十六以五百八十三日九十分二十七秒为伏见留退一终之数除之不满者为余日下太阳中定星以余日数去看在何叚积计成度便知定度夕伏三十九日行四十九度五十分去日十度半而夕见于西方顺行二百二十三日行二百五十一度十二分留五日不行退十日行四度十二分晨退十日留五日不行顺行三百三十三日晨伏三十九日行四十九度五十分金星论金星太白之精一名那颉星建西方之气其色白其性义将军之象出依期民安国泰伏见不时兵将暴起将易政其行宫度有前后伏顺迟逆叚辅从太阳不离前后二宫约法一月一宫一年一周天入留叚号天阜星主痨瘵疾入逆叚号天赤星为主兵戎入伏叚号天虞星主为性痴愚丁生人以为禄主星甲生人以为耗星乙生人以为福星丙生人以为暗星戊生人以为星巳生人以为囚星庚生人以为印星辛生人以为刑星壬生人以为贵星癸生人以为䕃星此星乃文华秀丽専主兵革文章聪明庙辰旺亥乐酉好巳喜午琅玕经云金居财帛福偏饶倚靠他财势必豪辰上角星兵任重酉宫躔位引旌旗三方顺照多财禄若遇未申福寿髙逆伏囚留俱不遇超世荣贵福坚牢赋云西方太白向卫分而益寿延年又云要问荣华大扺金居亢宿鑑心经云金木之星室宿逢定知名位至三公金星在酉火居娄夜生必定佐王侯惟金最喜与日月水同宫赋云生来少疾日月与金水相当都例经云金水相逢最为羙智慧聪明须见水此为有福无难人一生营求皆称遂此星名为妻妾星若临得地必为荣只嫌月孛同宫分中年不免被灾侵夫人命居夘戌位者以此为科甲若髙强入庙则主名挂金榜经云科甲文星对命宫陷时及第必难逢灾遭恶曜相刑尅假使为官是䕃封庙旺更居在四强惊天动地振文章如有吉星同分度科名登第好称扬更有安身在酉辰位以此为学堂若居髙强庙旺则学问必出羣聪明冠世经云身宫宫主名学堂相貌奴仆不可当更有疾囚皆是陷文华縦有命难长坐命马牛宫者以此为官星如临人命更得吉曜相㑹无不言羙怒则反是寅上躔度则为愠怒星经云金来人马受恓惶若在相貌宫全减力也金星歌金星洁净好颜容秀目踈眉白又红身短不长声响喨好躭音律习商宫多淫慾美情悰结交朋友久而恭不奈是非长悯念更于金铁巧施工临身自有将军势照命兵权越是雄妻财有势才同因妻荣达不曾空太阳遇贵人提挈女主如逢母外通水㑹之星淫更佚火逢因色起灾凶日生主宿为豪贵夜镇令妻貌不中天乙贵好相逢好逰商贾走西东妻妾爱陪僧与道孛来同枕患残癃天首若来居武位尾同至老是田翁居财帛财帛丰三宫姊妹是同宗田宅隂人成卓立五宫见女定重重第六主妻多下贱七宫妻不送临终第八病时休针灸迁移客女作家风官禄妻家有官䕃福宫白发福无穷第十二宫逢吉曜其人定主美貌容此是前贤微妙诀学人子细去研穷金星入庙来天命初主封侯仍佩印若还主将不同行只资田地乐平生金星聮水清无比汹涌墨池才调美如何天下有才名甲子金星兼水智金星与水居辰位金木逢龙须入相不居主将不同行亦主标名金榜上金星位处利天秤若到金牛分外明如或更居髙强位黑头定是见功名金星元来名六害六亲縦有不相爱日生若被火来侵定是少年须死快金星最怕太乙星若在髙强祸必侵或在闲极恶星见男须浮浪女须淫金水二星同入未妇人凶事成吉利更逢日月近宫行夫不为官须子贵莫以金星専福星亦能为福亦为名併得水星居巨蟹子孙荣曜达天庭聋盲喑哑全无气寅上尤嫌不得地若还木位植其星専主斯人失厥内祖财多破隂财获初歳迍邅晚嵗成昼喜日同夜逢土最嫌火孛计来迎金居妇室主妻多亥午宫中陷子何若与太阴同照已双生贵息显家和寅与申宫莫见金有星若更是刑侵此生定作孤贫客口舌无凭祸复深常招贤贵为妻室职重权髙有令名庙旺宫中多福力人形方面更端平忽然紫炁来相并须知妻有不良声夜生福𦂳昼生慢金木相逢财自成金木二星为善星所临非主亦非荣本位金临皆有喜即为豪贵显王庭在官迁转加重禄白衣之士选门开若为商旅多财帛士庶人家喜庆来金入辰宫气已豪更逢亢宿势尤髙三方不䧟行仍顺定掌兵权建节旄入局天权号贵星此星何虑欠科名玉堂深处还他到先着青春折桂荣金名吉宿处何如禄马人元要共居主着官乡如遇此魁名终是唱鸿胪金星殿局朝元金星附太阳曰白虎从驾在金牛天秤双鱼为本殿居巳酉丑为本局爱亢牛娄鬼谓之朝元若身命値之定为将帅惟六丁生人最佳金星庙旺乐顺伏留逆庙旺宫金入天秤辰上名为天角天曙星若人身命见之更在八煞官禄宫有星皆主极贵不在本格亦应三台两府命不然只作平常命断之乐宫金入金牛酉上名为天旭华盖星若人身命遇之更若吉星相应又有禄马更庙乐者主为左右金吾将军若不带煞只作文官三品断之如在别宫伏留逆叚则减力顺叚金入顺叚名为天雄荣达星若人身命遇之皆为福徳如身宫不在却断为淫慾平常之格虽有救星亦平入后顺叚入宫又遇禄马主京朝之职禄马不背更庙乐为大官并作宗亲之命断之留叚金入留叚名为天异天阜星若人身命遇之则痨瘦之病多带气痰有救却主多艺音乐之人为性娇闲喜华饰多为僧道若有忌星同更在水宫土宫主为上等官贠更带禄马须是六品武职入后留叚为性如初若遇煞者须是屠宰水土木匠之人命强有禄马只是五百料钱之人若阴人尅夫多淫诗断金入留叚号天区运用迟疑必致虞凡所图谋皆不契晚年祸患必嗟吁伏叚金入伏叚名为天虞天赖星若人身命见之主为性痴愚多为火刃之艺泥水军人辈若遇木火二宿些少刀斧之艺若有禄马便断为小小军员头角之人女人主杀夫有救星平善大率女人命须是夫宫无恶星便清洁若有忌星混杂则是淫滥之人诗断金入伏叚名为弱为人如绳自遶缚究竟不能解其身致使后思前事错逆叚金入逆叚名为天赤救盗星凡人身命见之无救星皆主兵戎之兆多淫慾无慈惠之人隂人遇者风尘无疑身宫在闲主为刀斧之艺若禄马行于木运为九品佐职之人无禄马主小小刀斧之艺或为屠宰之人阴命多妨夫入后逆叚遇火土二星交身宫俱闲兼犯煞并遇忌宿其人必总兵戎若坐禄却为中福转达之人诗断金行前逆名辰队平生多入囹圄内所为多是不逊心横恶暗躔不能退金行后逆名位伤此星降福甚不祥父母兄弟皆见恶婚姻之中更有妨金星躔宿俱出玉闗经玉闗歌金星躔角号天清少年登第必髙名衣禄生平丰且旺为官稳稳佐朝廷金星躔木西方宿东见西行躔到角顺逆生旺不伏留权位贵荣能掌握金躔亢宿号天昌挺生大节负忠良文武兼全为宰辅定应禄位主荣昌亢宿五度至八度不为庙旺亦亨荣金入太常同度分官居才艺见声名贵格云金星躔亢产忠良佐助中兴国祚昌金躔氐宿号天将少失尊亲性自刚平生衣禄能文学贪欲之人损父娘金躔氐宿事平平莫与同居月曜并男子见之多色慾女若逢之暗室人金躔房宿名天角衣食生来殊不薄为人多义更方圆形貌端严性多学金来房日兎中居才冠羣英自有余忽逢首尾日月命女作为尼男作巫金躔心宿号天孚未离强褓値身孤温良处巳心多慾若是文章一字无金星喜夘躔心五喜曜合照有财赋文人五马作髙官武则建节当守土金躔尾宿号天殃骨肉资财定见伤若不修仙并积徳定须夭寿见悽惶尾火虎星半寅卯若是金临人至狡直须水曜解其灾一切所为皆稍稍金躔箕宿号天彤妻子乖离吉见凶总饶家活能丰足老年不免又贫穷箕宿更忌太白游太白箕躔甚可悲人马有金凶且忌金居人马奈难修金躔斗宿号天铨贪财贪色行非贤男女虽多身是客更无衣食少安全金星入贮斗中安为主凶星墓絶间作事总乖家业破纵登科甲位难攀金躔牛宿号天绳色慾多贪命里淫衣食生来自丰足晚年优裕享安宁贵格云金星度次到牵牛书史功名应不朽牛宿正属土躔宫太乙躔之作贵踪金牛莫待逢夜里妻儿孤立一塲空贵格云金星若临牛宿上被承睿旨古今稀金躔女宿名天奸多男足女少安闲若是十宫星得力何愁此地不为官女宿躔处要金厨金居女曜掌中珠金女号为珠贵曜武人名镇外藩隅金躔虚宿名天编美貌丰容性自安平生有寿无灾害衣禄随时性自寛金性坚刚切忌虚六亲恩爱自情踈凶殃蹇剥加淫滥自立生涯出祖居金躔危宿号天竞温着忠良性自清文学定须因女富文星入命出官荣金虽死子喜居危弃祖成家物自归琴瑟调和朱紫贵方知妻子有恩随金躔室宿号天勲必定迁官足贵名声振四方持节钺任登机宻位尊荣室宿卫分属双鱼金星到室贵安居室宿有金来润泽金居室位福应殊金躔璧宿号天光彭祖年时寿命长女人见喜资财旺美貌丰容性自刚璧玉从来要金厨金星玉曜内连珠金乐此宫偏作贵金门待诏仰天居金躔奎宿名天厌未遂功名心更逸为人温厚更寛容性识孤髙应不浅奎宿真箇好文章金躔此位实非常一二度中方作福金星入火有相伤金躔娄宿号天薨必定为人少失亲酒色是非应不免晚年富贵乐平生娄金之宿喜逢金只恐刑囚火土侵少失尊亲身独立夜生犹可昼难禁贵格云金星为福庙星娄塞外英雄孰与俦金躔胃宿号天端命若逢之五品官任是兵刑兼法令定须出入是金鸾胃宿度中十五半八度金星偏喜玩此位乐地命逢着才艺聪俊人有断那颉庙堂星度胃佩玉鸣金朝紫陛金躔昴宿号天璋为官进速任闗梁卿监位中名早得也须腰紫佩金章赵分金星助月华未临六度昴星加英才冠世谁能比进获隂财长福芽金躔毕宿号天聨赫奕功名秉重权不作外台观察使须登廊庙职陞迁金毕之功至十一此度之中主大权如居下位郎官吏火若同宫妻独眠金躔觜宿号天营冠世文章显贵声翰院词章身独贵也应金紫列朝缨觜宿从来号火猴火猴得势若金钩虽是水星无虑火金居觜宿福难谋金躔参宿号天晶学问词锋冠世英若是官宫星得力定须桂籍早标名东南有宿号为参上下相生特梦金若是迁移宫分土荣妻贵子惠慈心金躔井宿是吉宫髙才愽学福丰隆为官定是居廊庙福及苍生禄万钟金德循行陷井旁奸淫妖滥事难当大隂并遇人贪色文武兼资顺度良金躔鬼宿号天淫妇人遇着恶声名戒行不循迷酒色平生衣食却丰盈鬼星元属鬼金羊金来此位福深长长庚到鬼应加福金宜此宿大为祥贵格云金星偏喜躔鬼度荣显富贵福无穷金躔栁宿号天闗快乐平生衣食闲贵人知重多男女钱物丰盈性自寛桞曜经躔午未边金来栁位福难坚命曜若躔十度上穿窬奸宄计争先金躔星宿号天荧理义精通学业深更若火星来会此是非酒色定奸淫金居星位有何竒金火相逢去路迷须要水清金始白火炎金白福攸基金躔张宿号天𤾉财物多贪行不良若是妻迟难得子衣食平平寿命长金星张宿号金堂身若逢之最喜强禄贵更加人有职三方虽背贵人昌金躔翼宿号天英学问文章显大名经术更能修显着此身荣贵乐平生金系武星恢武业只为金宿走翼蛇财库禄行如遇着更同水徳甚堪嘉金躔轸宿号天程口舌轻狂凶害生言语不眞心泛滥多污非礼事奸淫轸星最喜金来到际㑹遭逢命中坐女儿雅丽男英才此身永保无灾祸金星行度金在天秤是本宫角九度三十分以上为向庙亢二度八十一分以上为正庙过此为次庙在室七度十三分为正旺牛名为乐居此庙旺乐生人必主权国柄太白亢为精粹金之庙也在五度外八度内为正庙二十年为将相之位有文武全才负忠良大节若在鱼宫临室五度及十三度处机宻之务居节钺之荣旺十八年若十三度虽居贵位心常不快为节度使若在牛宫胃八度至十一度官至五品十二度至终度主兵刑之任法度之官自昴初度至九度为卿大夫闗梁之任三十年尾女有厄自七度至十一度必为司马毕初度至十一度并主大权若在下位郎吏之官若见火不宜妻火同宫妻不良与蚀神居位男为觋女为巫与木相宜与水相妬见火为淫昼为女人好色夜为狡猾男子日度难婚性凶勐好争战有出长之计因战伐而立功名若声语细前后必有七星是使相之财也月度主多淫因妇人财物上立身或娶下人为妻行非礼之事男主贵女人遇之主淫木度主武勇超羣常欢乐快心性足财物贵人见重火度因女人有喜平生难婚偶亦被妇人损陷土度主晚婚娶妻老㓜不等相去十载以上者少年离乡井因妻妾有忧好色欲财帛聚散不定是主星主有位金星主有兵权之贵好色慾有好男女水度得人敬爱有好妻一生贵达合娶亲戚女为妻不然先姦后娶金星入宫日宫主为人性刚作事无定多得贵人见重难婚偶是主星有位非主星长寿若行留逆叚行不良多被妇人相挠月宫主为人性和作事明白有宻谋善贮积因女人财物日生好女人之事是主星夜大贵昼微贵不是主星夜生大富贵昼生有祸木宫主聪明有智性格过人作事敏疾得女人之财有声名因贵人有喜是主星昼生有财夜生有位非主星昼生微富夜生大富如对望合照性格并同亦主有福火宫主为人性急燥作事无定因女人有厄及口舌狂乱是主星有福夜生有位非主星有道艺逆行诸事减半土宫主为人好欢多色欲少男女毎得贵人见爱土同则为事不正下贱之人是主星夜生有位昼生有财有福能掌财贵人见重非主星微有福矣金宫主为人聪明作事和缓日生好女因女人有厄是主星有贵位非主星昼生有福夜生微有职位水宫为人聪明智性超羣见事敏疾有节操是主星转加富贵昼生微有职位不是主星多因妇人引惹因而获福金星同宫金水同居文武双全平生有极贵人举荐若水是主星日生主文中成事有贵权不是主星亦主文中立身微有职位金是主星日生主武中成事夜生大贵留逆者虽有文武之艺主平生多难淹滞不可作贵人诗断金水三星若相㑹俯取官荣如拾芥大凡遇此喜非常百六逢之多吉泰金木同宫主大富贵人又多子孙女即杀夫诗断木星最喜㑹金星吉曜相同百福兴百六㑹时多吉泰人生指日到公卿金土同宫主难为妻亦忌门户不正滥有财物少男难婚偶诗断土星若曰㑹金星毕世荣华福禄兴一跃禹门三汲浪九州之衆悉魂惊金火同宫主妨妻妻不良多淫慾诗断火星庆㑹喜逢金百六当之庆瑞生人生逢之登上第佳名烜衍保千寻金炁同宫主性温艮难触犯有志节心多慈爱敬信佛道有事业寿长有禄诗断金宿相逢紫炁星禹门先跃化凡鳞威权重大为将相变理隂阳辅帝宸金罗同宫主有兵权之贵诗断金星不喜逢天首狼戾奸凶为契友富豪苗裔也卑微百六逢之殃不少金计同宫主坠马死在中年诗断金马设若逢天尾人生奸邪愚且诡百六当之大不祥财散人离灾病起金孛同宫主少年多尅晚年有禄诗断金星与孛若纵横百六逢之大吉亨人产遇时须发福家居全不保康宁琅玕经节要金乃右弼与日昼同益于权势庙旺推之致身豪贵水木同宫文华巧妙处性清髙子孙续绍罗㬋同宫兵权之重天乙对同贵而富厚金土昼同福寿坚牢更加庙旺自致贵豪金与火宫若同在昼刑妻破财尚招灾咎更在留逆伤残损寿若遇顺行文武重权夜合火照各临旺喜壮歳成名位居主将夜同计孛亦凶亦贵主临旺地掌握权治凶险之多财禄俱备昼若逢之还破福纒福星不救夭促天年不逆不囚入逢喜乐财禄丰盈福终到老金星照临十二宫命宫守照命宫主面满骨坚神色明润语声响喨才性快利武勇超羣好习兵法为人慈和方正晓事通达为事善方圆有文学多情慾好盃饮性刚人形方短不招凶厄得隂人财亦主损妻心明性巧快利易晓懒文轻学好事华饰心不伏人不喜静宻少不成财心无悭鄙所为多义更宜祖业能获隂财外禄阳金好色隂金好声在申多武在辰曰入地之前在酉曰总管之前在辰酉二宫主官禄在夘戌二宫少失尊亲亢室荣华室宿长年与火同宫在午主失财与土相逢长命修合与日同行主欲与太隂同行主夫美貌金木同行及第髙名紫炁㑹星是谓孤星主有名僧道又须限星得地方可断与首尾同宫男巫女尼忌日火同在诸宫为害与水同在六宫主夭寿忌火孛紫炁诗断金星照命气雄豪妻美儿迟晚嵗牢莫使当年凶忌犯文章妙丽入词曹金星临命性难慈将相多淫美貌姿若被火星相照视却于官位反成亏财帛宫主晚年妻财金照一生有隂人财帛其人吝啬诗断财帛宫中喜金碧角亢之宿并昴毕堆金只为辰从龙遇火铄金浑无迹金居财上喜为深多招女禄衆人钦只忧火孛来相尅惟恐中年早退心兄弟宫主三人皆得力金照主有义姪可保四人见二人力诗断第三宫中见金星义断分金弟别兄虽是雁行亲手足反成背面少恩人木星兄弟忌金星金絶于寅合主刑人马金居忌星尅同胞兄弟异途行田宅宫主得祖业父母俱庆衣禄自然金照主有絶户隂人田业成活之象诗断金星吉曜成奇福田宅逢之主厚禄上下加临不可刑毕世安荣自丰足男女宫长宜女次则男夜生人三男二女或书生人更在寅上兼六乙生人见之只宜桃花夹竹异姓偏房之子金照先见三四女后见一二男诗断金星第五便为竒子息当推有四儿莫使同宫因火尅荣宗荣祖福无涯奴仆宫奴仆亦得力金照有女使进六畜诗断金居奴仆尅少妻水金辅阳男女贵只因五六正相隣名达天庭振经艺妻暗私期奴仆宫星逢太白主难容因之逃走家财物难保驱驰去险中妻妾宫妻主聪明温良直雅若有太乙月孛罗㬋计都凶忌星曜则主尅妻赋云尅妻害子太乙与首尾同宫无此星则有偕老之期金照妻不良诗断金星本是号妻星要在髙强庙旺宫夫妇共荣多福兆蠲消灾患更无凶娶妇生离仍带子只为妻星犯金土未亥辰方三位强又须娶妇置田庄疾厄宫主有小疾若六丙六戊六丁六庚六辛六乙生人见之不妨金照小患不可针灸诗断疾厄金照本为良气概英雄少咎殃火孛相将皆此会直须骨折与根伤迁移宫出入吉利道路平宁营运称心末主大旺金照宜出入招损僧道隂人喜重衣食之分诗断金星得地照迁移调任荣迁福自宜若更命无凶曜照仰观平地上云梯官禄宫生来少官事防有女人仇赖君子得之早年食禄无有淹滞金照得金玉于隂人兼得隂人举荐立身宜求公无刑禁诗断官禄宫中太白星照临方地产豪英若为禄主居强位文在庙廊武帅兵禄星守此立科名切忌三方恶曜侵纵有文昌相助限为儒不第一生贫福徳宫衣食荣旺受用不少若在燕分与凶星恶曜同宫则先凶后吉又忌照破男女须用子细推详祸福金照主有福禄称意财食大来立身髙上常有贵人喜重诗断金星福徳最称竒徳照髙门长贵儿冠世雄才摅锦绣禹门一跃过天池相貌宫为人端正性格聪明身材却好衣食荣旺凡在相貌宫者无星更好金照主形相分明作事有权十相无破诗断金星相貌并西隣一部髭须胡口人若遇贵人相接引定为曹吏处公庭恶弱为临天秤宫凶星成吉吉成凶惟逢金木乗龙路父母妻儿亦䕃封金星变叚名寳瓶宫白兽星又名天色星主色事为美人敬诗断坎宫白兽怕逢金火孛加临祸最深若见水星怕月助一生方得免呻吟磨蝎宫天廪星又名天妖星主妖怪好师巫诗断天廪之星到斗牛资财足禄广田畴儿孙贵显家门盛自有声名播九州人马宫絶体星又名四刃星因色伤身妇人犯恶死诗断岱岳峯前金絶体纵逢吉曜也顽愚悭贪鄙吝无髙下女作娼兮男匹夫天蝎宫地刼星又名夭媚星主媚惑淫欲也诗断地刼宫中怕太冲其星失位禄难逢无名无利刑妻子祖业田园没始终天秤宫金鸾星又名天贵星因隂贵人成禄诗断金鸾之宿最髙强财福加临见宠光金木逢龙为福徳定知名誉四方扬双女宫太白星又名天军星主兵军武贵也诗断太白金星主大权喜临楚分息尘烟出则将兮入则相三分足用喜骈骈狮子宫天阳星又名天淫星主好色诗断天阳喜遇太阳宫西地朝南臣尽忠人子孝廉存礼节更加爵禄自重重巨蟹宫右弼星又名天欲星主隂人多淫欲诗断金星右弼最为良四正宫中及学堂只忌六宫并十二文章纵有也荒唐隂阳宫天辰星又名多情星主到处情色有也诗断金临申上号天辰顺则官超逆则贫若在十宫为福利如临五弱反为迍金牛宫白虎星又名那颉星主兵权领将军势位诗断金精白虎到金牛文武朝班位列侯若是垣宫行顺庙子孙代代福优游白羊宫天哭星又名破禄星因隂人惑成亲后失诗断白羊金曜为天哭怕行星火絶天禄若遇髙强得自然五弱相逢寿难续双鱼宫天景星又名天隂星得隂人为贵福诗断景星到亥四方明室璧加临禄有情君宠臣兮臣尽职莫愁官禄不昇腾星学大成卷十六星学大成卷十七钦定四库全书星学大成卷十七明万民英撰三辰通载水徳辰星总龟筭法置积日加八十一以一百十五日八十七分六十一秒为伏见留退一终之数除之不满者为余日一下中定星以余日数去之看在何叚又看入叚得㡬日十七度便是水星定度夕伏十八日行三十四度五十分去日十六度五十分而夕见于西方顺行十七日顺迟十日共行三十一度五十分夕留二日不行夕退十日九十二分八十秒半行八度六分十九秒半晨退十日九十三分八十秒半晨留二日晨迟十日顺行十七日晨伏十八日行度并与上同水星论水星辰星之精也一名滴星一名龟星建北方之气其色黒其性智廷尉之象出没依期光明泽润歳丰民泰伏见不时灾伤狱讼不平其行宫度亦有伏顺留逆附日而行不离前后一宫一年一周天入留叚号台星主发荐不能登科入逆叚号厄折星主多灾难又伏叚号天井星主口舌是非庚生人以为禄主星甲生人以为刑星乙生人以为贵星丙生人以为䕃星丁生人以为耗星戊生人以为福星己生人以为暗星辛生人以为权星壬生人以为囚星癸生人以为印星此星庙午旺巳喜辰好亥子琅玕经云水居双女最为灵华省台官给諌臣巨蟹栁星超职位股肱帝力彩丝纶或临亥子多招禄方主推之福转纯身命限中俱见照财多恩博更相亲此星入命専主性巧文章冠世笔阵超羣经云北方水星専主智性地惺惺多巧艺好乐隂阳巨蟹宫若临申巳尤为贵生逢坐命最聪明更在身宫亦伶俐非惟辨舌若悬铃更主文章多藻丽水入命者无大惊恐灾厄逢危不危临险不险大事成小能顺人情合煞星则反吉成凶见善宿则变祸为福水星入命最为神危厄灾迍事不成逢恶则凶善则吉方知此曜顺人情惟有水星本无定相近之处即为性附阳与阳为福星附隂与隂为善庆与日合兮主文章性巧聪明难比并世上文才须见水善星成福最为佳忽然更有吉星照人间喜美事奢华赋云给谏功臣须假水临双女最怕与计罗孛同位则主刑害夭折忌疾压身若六壬人见之为囚不得其用更在戌位则为怒地主早年作事淹滞坐命在寅亥者以此为科甲安身在巳申者以此为学堂宜在髙强旺乐喜好之宫更有吉星临照或居三合四正大有福力若为官星为禄主庚人以此为天官正禄俱不可陷弱经云官星元在第十宫此星宜顺旺庙中若能躔在髙强处必为将相禄权隆天元禄主星更髙身命四正福坚牢此星䧟弱多吉曜虽然有剥免煎熬坐命在夘子者以此星为天厨禄主若人命则为坐天厨格更有金木同宫即便以富贵两全断之六壬生人见之四十以前未见食禄晚年大享福水星歌辰星快利有文章形相清严色润光智慧聪明多巧妙出人学问不寻常情不定性温良遇员则员方则方乐庙若居巳申贵他宫笔吏好心肠日㑹父筵多酒食月逢二母莫思量木月见吉仍昌李杜文章万丈长昼火若同贫且贱刑尅尤防上法塲夜土㑹主瘫伤金妻爱入别人房天乙更贪修养术彗来劫盗恶声扬首尾气豪多勇毅居财一似雪和汤兄弟犯隔他乡田宫祖产破狼当子息女多男巧妙仆夫偷走急忙忙妻位主妻多外染厄宫腰肾也羸尫迁移处好游商官宫早歳甲科昻福徳自然多福寿貌宫俨雅性温良从头説尽人间事后学须教仔细详水星善恶本无心同处尤宜吉曜临最怕恶星同入陷平生浮泛不能禁水星如傍火之精火土同行何许清若与金星相夹带平生天下有才名晋地相逢土反宜衣丰食足不须疑若还更伏太阳下万事和平福可期双女宫中得逢金超昇富贵巳宫临金水共蛇蛇会处科甲必定称人心水人以木为兄弟壬癸生人亦如之吉曜重重在此宫兄弟五人五箇贵太隂属水再逢水两水令人多智慧反成愚钝本无他只为金牛非正位体貌洋洋得水星水星又为火同行相济相伤成福徳只忧田宅主多更太阳紫炁并水星若当本命富还清富主堆金仍积玉贵时只是自清明六合相逢金水乡多能相貌更堂堂木星隣近多淫乱却主资财寿命长水逢吉宿便兴祥莫使凶星共一方若值孛来同照命一生性毒好争强火星若与太隂同作事从来不见功好竞到官常失理夜生方免狱瘟凶土人得水不为财反于财帛起悲哀破荡田园死妻子亦愁宅舍化为灰水星辰上仍逢水若遇太阳本富贵莫教别有一星来不可图名且图利水入紫炁先䘮父戌未水星当尅母为人持重有文章直待晚年方发举火入强用水为官土星同位主孤寒从教学馆星光曜空读诗书自小顽太阳元是火之精子丑宫中并水星若在边傍应为福定须科目振声名水星临日性淫邪紫炁同宫命曜加子午夘酉四处命平生只是爱贪花同金多欲火贪婪昼夜相逢多夭死孛计相逢邪佞人昼则吏戎僧道尔金居亥火絶男儿三十年前未见妻若也有须生死絶真金必定化为泥水火相刑第九宫土罗对照贼徒中三方若在髙强位日夜贪谋作贝戎水主文笔的作竒木金西没并光时一星乘旺三方位须作龙头贵格推辰星在巳旺非常与日同躔列轸乡假使不登黄阁贵也须官至翰林郎水星最喜遇金奇富贵须成少壮时凢有所为无不利更知有寿到期颐水星殿局朝元水星附太阳曰𤣥武持旌在狮子为正殿居申子巳亥为本局爱箕璧参轸四星为朝元身命太歳临之文章华词翰苑之任六庚生人最佳水星庙旺乐顺留伏逆庙旺宫水入双女巳上名为文昌玉堂星凡人若是本宫带禄马更官禄宫有吉星兼行五星顺叚便断为至贵若不行本限只身命相应更见禄马只作龙图给谏翰林命断若论科名应在第二三四名前若有救星作贤良出身若在此宫留伏逆段减力仍看他星断之兼内品之位乐宫水入隂阳申位上名为天鸾利英星若人遇之皆有文学更有吉星相应便作京朝断之若无救星只作名流上等清贵若伏留逆叚皆减力只主伶俐如在别官减半福更若吉星同临便应外台顺叚永入顺叚名为天犀天科星凡人身命遇之更看主星便作品贵之格若论科名多主二甲四甲大凡看命若断科名先看此星为准仍看禄马得地留叚水入留叚名为黄道台星凡人身命遇之主聪明只发荐不登科有救星加三分经云水入留叚号天嚚荣妻宠妾是前因主星三合妻宫位亦可文章以立身伏叚水入伏叚名为天鳯天井星若人身命逢之多主口舌是非为事不定浅薄若得禄马入格有救星必多巧艺更主星在强宫者贵经云水星伏叚名宿汨为人作事尚匆猝主星前后三宫行情性无常多恍惚逆叚水入逆叚名为厄折穷哀星若人身命遇之识见机関阳宫多智隂宫多诈更㑹禄马贵人作贵命断如在低宫夜生多学伤口过招是非经云水在前逆名厄折致难见灾常切切主星之后第三宫好色贪淫无限节水在后逆名穷哀为患为寃不可猜主星对日须有位贪淫迷色损伤财水星躔宿俱出玉闗经玉闗歌水躔角宿号天成清秀文章学术明喜怒无常心不定平生财禄自丰盈水居角位有金星金居龙位好辰星水角得金分外贵金水相润有精神水躔亢宿号天津容貌清奇通道术心清闲暇作文章多学多智善音律龙头水润有髙功最喜学堂四正宫女必聪明男学士禄主权方达圣聪水躔氐宿号天旨言语聪明知道粹人情好恶性能通遇吉终须文学贵氐宿所属夘与辰水居初度福堪论八度深躔尤怕火水火相战是闲人水躔房宿号天淫智识聪明如贤人衣禄自然心泛滥文章学术妙经纶房宫日兎向东家水临此地不堪夸日兎不堪辰曜立水到东居势位差水躔心宿号天凌清洁为人快性情巧计多修文业秀聪明才艺二三分心宿从来乐火临水游火分势难禁火须于心居大火水焦火位病来侵水躔尾宿号天澄理义该通学术明资财耗失多灾否惟恐风狂染疾人尾宿亦怕水星游火虎从来水不流虎若在寅正所属水临此地福难求水躔箕宿号天浧心闲快乐任天眞平生衣食资财足道艺文词足讲论箕星好水水相宜水豹周流日日竒上下相流堪作福水木相扶却有依贵格云辰星偏喜度经箕丹桂须攀第一枝水躔斗宿号天徳俊誉文章心耿直子孙荣贵更气和衣禄丰盈言语澁水来斗宿莫临妻必定难婚事渉迟若在余宫怕吞尾水气相逢恩䕃竒水躔牛宿号天甄朋友气和益子孙心谋机宻人难测财物多应得外人水牛相㑹貌超羣处世荣华䕃子孙只忧计孛相临照凶暗乖离受苦辛水躔女宿号天驿眼疾朦胧是贵人贪财好学多议论平生衣食也艰辛女星更好月同行隂曜同隂禄可亨若见土星同度立妻儿孤尅自无成水躔虚宿号天驯清洁为人财禄临多能技艺心慈善孝顺终须乐弟兄虚星星月水中求水星到此福髙丘须要吉星兼禄主若无留逆福绸缪水躔危宿号天中语澁心艰眼半胧中末之年方得力外人财物稍寛容危宿本是属水宫水无定度木兼隆若是留迟方定贴更逢庙旺反无功水躔室宿号天攸文学聪明智慧优厯事未能心预测筭筹多计乐闲游聪明文曜水星精临室度中喜顺行若作科名并禄主安身坐命禄安荣水躔璧宿号天池智慧多端有志机天文𤣥象多通㑹衣食平生也不亏璧宿在亥号天宫水要加临璧度逢水从此宫元甚妙须逢福曜木尤隆贵格云水星度璧福偏隆挺出千羣推第一水躔奎宿号天凌忠直为人性急烦财禄自然多积聚平生多事不安闲奎星七度过干宫水曜临之福不穷若是深行宫度分白羊水浸实难容水躔娄宿号天澌耿直为人不受欺衣禄丰隆多称遂平生快乐勿凶危娄宿从来属火栖水还同度固难为水浸白羊终汨没纵逢禄主亦凶危水躔胃宿号天泓耿介于人记事明忠孝有心多执滞为官衣禄未安荣胃宿水星切莫逢天羊孤角自生凶水位更逢夜里土修书无气更颛蒙惟借金星同度分方居福禄号文昌水躔昴宿号天誾容貌清奇识五音心谋巧计事沉静衣禄平平祸不侵昴位正属金牛宫水躔金宿气英雄若是主星兼气力少年聪俊庙堂中水躔毕宿号天淋歴事三思性又钦容貌清奇衣食足文才学问满胷襟辰星水蛇方躔毕八度如何有贵荣逆伏留迟皆不吉若行顺旺稍聪明水躔觜宿号天枢清洁为人足智谋多财多艺多工巧欢乐平生好逺游水星聪慧主文词四七之宫不喜觜孛曜同行来此地色慾贪欢只为斯水躔参宿号天湫欢乐无忧足计筹作事未能心巳怠丰衣足食自优游水临参宿正庙居文星入庙要因扶水性聪明専好动因能自执不凶虞贵格云水曜经行参宿度贵荣廊庙位三台水躔井宿号天浔心好清闲志晓明筹䇿文章人荐用声名逺播定官荣井为木犴未宫栖水来此地福相宜井有水星须得地此为富曜福希奇水躔鬼宿号天洪好静为人更美容心里洞明兼道释衆人钦用乐无穷鬼星正𬋩未宫阳水鬼相躔未可当此曜顺行宜见水水孤井立必孤孀水躔栁宿号天汪为人柔善㑹文章巧计多谋心不定声名闾里自揄扬栁星所乐水相从水扶栁曜最从容栁緑更宜流水处科名腾播达宸聪水躔星宿号天清伏见皆能官职荣与日同宫须大用定为喉舌显朝廷火星居地水争衡星宿腾辉水路亨水宿星官多巧丽文成七步气铿鍧水躔张宿号天荣富贵双全性又灵文武才猷皆并用贤才兄弟乐平生张度水星衆所钦每临身命福资深必能显赫人争羡名誉昭彰达古今水躔翼宿号天异年少登科文学贵清华要路骤迁荣与日同宫须大贵翼宿八度至十三员明净洁水来参不论迟留并伏逆当居科甲有文谈水躔轸宿号天岑文学之官衆所钦聪明谋畧人多㑹藻思文章入翰林轸宿本是水乐宫水星入庙福尤浓上下同流为乐曜男人多学女人聪水星行度水星在星宿三度十六分以上至七分为向庙至张五度为正庙在隂阳宫为本宫旺参宿为乐宫在双女为旺宫翼宿十二度为次旺宫轸宿四度为正旺居此生人声闻四海辰星星为员明水之庙也不以伏逆顺见皆主大贵常居一人之前后有出人之才为喉舌之官若临双女宫翼二度及十度为好乐之宫及为旺度与日同到少年便贵歴清华之选若日在轸水在翼为宰辅之任日在翼水在轸为文学之官水无正性以对合为性近金好音律兵戈近木好近贵人近火土贵则贵贱则贱近蚀神好偷盗近孛好杀近天乙好神仙之事入宫十五度以前好文章十七度二十度好医卜二十一度至二十六度有见识好洁为僧道二十五度至三十度近日则吉逺日则㐫若伏逆皆为技术之巧与金相好与火相恶日度主性格温厚内刚外敏聪明有才智衆人见重是主星昼生有位夜生大富不是主星昼生文艺出衆不贵夜生性巧因道艺立身后必富月度主性聪明有信急性多巧多嗔有贵位木度主多智谋书算多男女能行义事为事吉庆非主星多灾火度主多灾厄为性不定多毒害有机宻识量因妻子有厄损财主患风狂木见减半金度主性格聪明英雄多才智好兵法知未来之事有声名足财帛王者用之授斧钺木应转好是主星贵不可测亦因女人疾妬之厄土度主损兄弟因男女有厄婚姻不定或娶在他州有暗疾灾躔或损一目多贪财论讼火相尅则死木相应则免水度主足文学有声名常快乐能讲论足财帛女人有厄水星入宫日宫主聪明文学白日转加大有文学声闻四海好图书有道艺合得国王重用多因贵人喜爱夜生有财非主星昼生文艺出羣顺行并贵夜生微有福月宫主聪明工巧好文学得贵人见重因此成立为事不顾危亾是主星有位非主星因武艺立身致富木宫主聪明出羣智量深逺合道理明𤣥象知好恶能知人是主星多近君王左右得贵人见知非主星微有福火宫为人性沉厚作事方圆有心机好道徳明音律祸福预知人休咎凡事有成伏逆诸事难决是主星夜生有位昼生有财非主星夜生有福昼生技巧非贵也土宫主性凶勐见善行善见恶行恶言语澁心细难测得外人财物主患眼目是主星微有职位非主星多非横之灾善星救之可免金宫主形貌端正心性寛多忧恼能音律与人为师水宫主聪明急性能知人智量方圆见事长有文艺是主星夜微贵昼生富对照三合性格亦同福力减水星同宫水木同宫有智慧足文章大人委用有贵子诗断木星喜与水星俱水赐洪休庆有余百六㑹时千福备等闲平步入云衢水火同宫主富心平多奸恶诗断火星怕与水星交困苦伤残百事淆隳废凌迟逢百六夫妻父子总相抛水金同宫主食妻禄富贵少年荣显足寿诗断金水二星若相㑹俯取官荣如拾芥大凡遇此喜非常百六逢之俱吉太水土同宫多滞言语不快㑹文章日生吉夜生人主年九十诗断土星若㑹水星同学行孤髙胆气雄秉节挥戈文武备福来百六庆无穷水罗同宫不论昼夜生人少疾衣食平平至霹雳之难宜念善诗断水星最忌与罗同诡计无廉一世穷不孝不忠多暴雪不然瘖哑与盲聋水计同宫主兵刃㓂盗之厄诗断水与计都相照㑹缺唇跛足并驼背或生癖疾女多淫或是迯亡与结配水孛同宫主贫贱诗断辰星不欲相交彗男可为奴女可婢邪淫奸宄主贫寒毕世十谋无一遂水炁同宫有财禄足寿诗断炁星若与水星同天产其人福势昌官爵显荣家又富千斯仓与万斯箱紫与水星能作善厚徳纯性学神仙医卜伎巧多文艺一生福寿两绵延琅玕经节要水乃阳曜喜乐阳星辅日而行助其光炽主方庙旺卿侯之职水木同宫贵重禄丰加之炁月主顺兴隆水乃阳星宜同太阳昼居庙旺官至卿监水木同宫主髙贵豪富更加炁月贵为守帅重职同金多欲遇火不和贪婪无足为事妖讹计孛加临非节非忠夜生尤顺昼则藏凶水星同金居庙旺遇火罗照虽受衣䕃主淫滥破田业昼夜不顺必夭寿如同计都孛夜生则吉亦主性不忠良昼生见之非戎吏即僧道或免凶害即主刑伤不仁好杀昼同土曜当盛可期顺则庙堂与身肇业仕宦亨嘉居官名节夜则湛薄贵而歇灭若遇留逆多屯苦节水星见土白日见之顺行庙旺则贵而忠信官位兴隆官至守土夜生减福在强宫则富掌大财留逆促寿损尅妻子不死则带笃疾中风之患罗㬋乐旺掌权之多阳宫禄厚隂夜蹉跎水同罗㬋昼生阳宫则贵领重权禄位髙厚雄贵出羣夜生隂宫尅剥刑伤贫穷下贱身难卓立最宜旺位炁木同行昼逢吉曜福禄转増水星照临十二宫命宫守照命宫形质重厚体貌威严举措有成性快寛厚多学多智有头无尾柔中之刚奸中之义心有谋用不懐迁怒此星入命专主性巧文章冠世笔阵超羣一生无大惊恐灾厄逢危不危险不险大事成小能顺人情若见恶星则反吉为凶见善宿则变祸为福寳鑑歌云水星入命最为精危厄灾迍自不成逢恶则凶见善则喜入庙主少年及第在酉宫女有命服巳申巧性文章夘戌艺业口谈到未谓之八极星一生福禄与紫炁同在命好神仙黄白之事与日金同为辅弼格最吉惟水满三用吉多则反凶谓之无救乐旺中主大发财正好处则死盖水不欲满用故也金木同位同行少年及第在陷宫不伶俐与火星相恶金星忌妬与日同行多主淫慾忌孛及计同水照合有文章才学多智识心性无定主诗断水星临命智多能引荐求财事不成庙旺迁官荣爵秩余宫僧道晚年兴水徳星辰在命宫得逢旺处便攀龙聪明智识多机变生在荣华富贵中命宫只有一水星盖世文章异衆人父兮生我今何在不见登科出仕林财帛宫水入财帛幼年多散水照有文章笔上财帛之分衣食中年少称意诗断财帛宫中遇火争一如把火照霜氷此二宫中逢此曜初年槖尽皆倾第二星辰在弱宫飘飘财帛去如风若无恶曜来冲破却晓鱼塩水利丰兄弟宫水星主多姊妹难得力水照兄弟隔离他乡诗断水星吉曜遇还稀来照三宫便不竒上有亲兄下亲弟两头无义便侵欺水星到巳正乘旺最嫌金火来相傍太阳若落在前头纵是后生亦先塟田宅宫主自成立又云若临父母永年龄水照主先破后成田产多因外方立家成活诗断善星一曜是辰星得入强宫福转精不见当年刑忌照便须万顷与千赢四宫遇得水星光吉助先令母寿长文华一遇登科早为官食禄及爷娘男女宫端正至老得力在戌位则招偏庶异色之子水照有聪俊之男见多者只招一人之力诗断辰星髙照子孙位俊迈文章为国瑞水数推来只一男振起家风日荣贵奴仆宫虽有奴仆鞍马亦多主失窜水照奴婢六畜多损害诗断水星旺处旺牛马却多奴使性难驱虽然万物总由分所为称意自安居金木同来奴婢宫前有太阳男女贵只用五六正相邻名达天朝振经艺妻妾宫妻宫端正谈论聪明手足纤细中道亦主生离死别水照主妻性不定多外情及奸盗诗断水照妻宫对照命富贵贞贤福难并忽然恶煞来相侵心滥情淫性无定疾厄宫少灾又云在疾厄时常疾滞水照须防江河之厄亦主疾病诗断第八宫中水徳临温柔情性足人钦忌星凶恶来侵犯沉溺波涛坠井深迁移宫水入迁移所谋称意水照不利舟行防有风波之险厄诗断水星合照最为珎更看东生命位星賔主和同无恶犯迁移出处总欢荣第九宫中㑹金水金水太阳同一位更加本命对宫湿屋宇既多尤壮丽官禄宫主多口舌强仕以前主有官非相染亦忌妇人忧扰之事水照主官职骤迁诗断水星偏喜照官宫出类超羣福自隆委任股肱扶寳祚官居高品贵侯封官禄隂阳水到寅不然火到亦为迍自言健讼夸无敌破散田园自有因福徳宫君子得之早年亨通一世优游晚年以来财帛大旺庸人得之得力得财中年横发衣食自然所谓不栽一株桑箱中有余服不种一亩田仓中有百谷水照有声誉贵人举重之喜只一生不宜隂人交性多反善为恶尅身之事诗断十一宫中水德来汪洋智识仰贤才公严厚徳人钦重泽被生人遍九垓相貌宫身形肥小而不瘦神气清髙容貌端正水照主人好华得隂人喜重诗断氷星相貌最为强清风凛凛肃冰霜若遇恶星无恶曜容颜端正动君王相貌宫中遇水星机谋多计足严明虽然羡容丰衣禄祗恐飘蓬破六亲水星变叚名寳瓶宫玉池星又名天宸星主巧妙聪明得北方禄诗断玉池本是水之精学馆科名万事亨更有恶星相照视便为僧道也聪明磨蝎宫沉晦星又名天殊星主贵人钦羡文学诗断水星丑地为沉晦疾厄迁移溺水津妻妾主逢妻不洁男为盗贼女风尘人马宫渗漏星又名天乐星主歌舞好舞能讴诗断寅宫渗漏水为凶六宫疾病命相唿对照傍临无吉曜一生辛苦受贫穷天蝎宫仇讐星又名天狡星心性狡猾不诚实诗断太冲水宿号仇讐贵贱命来由尔招若值孛星罗土计零丁亲属定应消天秤宫玉龙星又名天贪星主吝财物招是非诗断角亢辰星号金龙更加金水喜重重学堂四正无凶煞驰誉蜚声翰苑中双女宫玉女星又名天骢星俊杰文章巧妙诗断巳宫玉女最为良更得金星佐国王男儿得此官荣显女人逢此有冠裳狮子宫天目星又名天妙星文才巧妙诗断午为天目水髙贵色衣子息皆聪慧更加四正福星临鲜读诗书文羙粹巨蟹宫巧计星又名天厌星主遭人厌枉屈诗断未为巧计美容颜破荡庄园卖祖田若被恶星相照合机闗巧艺㑹千般隂阳宫紫微星又名天徳星福禄全美诗断隂阳全㑹紫微星富足奢华有始终更得妻财増贵盛子孙荣举孝廉中金牛宫失偶星又名天倾星随世情逐髙下诗断水星失偶到金牛两取三婚尚未休女子若逢三度嫁不然离祖在他州白羊宫天刚星又名天巨星主事沉毒坑陷诗断天刚白羊男女怕切虑大限损天年更逢月孛同宫度定遭刑狱及颠狂双鱼宫𤣥武星又名禄崇星主福禄超崇诗断亥宫𤣥武水之精掌握枢机果不轻官禄迁移兼福徳何愁方外不扬名星学大成卷十七星学大成卷十八钦定四库全书星学大成卷十八明万民英撰三辰通载太阳总龟筭法置积日减一筭以三百六十五日二十五分五十秒为一周天之数除之冬至行盈度夏至行缩度渐盈渐缩不可槩论今以盈缩中间率行一度筭之冬至日行一度五分时行八分七十四秒小寒日行一度四分时行八分七十六秒大寒日行一度三分时行八分四十八秒立春日行一度二分时行八分四十九秒雨水日行一度一分时行八分四十一秒惊蛰春分日行一度时行八分二十三秒清明日行九十九分时行八分二十四秒谷雨日行九十八分时行八分十八秒立夏日行九十七分时行八分八秒小满日行九十六分时行八分芒种日行九十五分时行七分九十六秒夏至日行九十五分并同上小暑日行九十六分时行八分大暑日行九十七分时行八分立秋日行九十八分谷雨同处暑日行九十九分清明同白露秋分日行一度惊蛰同寒露日行一度一分雨水同霜降日行一度二分立春同立冬日行一度三分大寒同小雪日行一度四分小寒同大雪日行一度五分冬至同太阳论太阳日宿火之精一名宻星其色红赤其性寛厚人君之象父之所配与衆星同道诸星皆畏服五星三合与对望皆留逆而不行其次舍一月一宫一年行一周天生于蓬岛之间出入扶桑之内卯酉为出入之门至午为中天离明之地天光所及照烛无私太阳出于卯故卯上立命随父所在故也惟独守宫则权专诸星为之辅佐其星庙戌乐巳好辰喜寅旺午怒酉琅玕经云日旺奎宫发有因禄名上达秉台钧张星本度须髙职水火同方侍従臣寅位昼生财禄重月华照合显荣臻蚀神恶曜俱相背福寿人间未易伦赋云日出扶桑遇白羊而金乌照耀又云末嵗亨通定是日月居子午初否后泰日月入身命之宫又云家藏金玉従来日在金宫日生见之㑹金木水星于命入庙及在午皆主贵品清职文学聪明大怕计孛火土同临弱地则曰交战叠刑若只与火同宫多破祖上物业父须有尅经云生时火伏日同宫先代家资尽消灭若㑹罗计二宿必主交蚀遇之尅剥父母陷害骨肉夜生见之则其明背乙生人以为文魁星丙生人以为催官星壬生人以为魁星安命在子以为科甲安身在午者为学堂安命在卯者为官星丁巳生人以为天官正禄星此星配属寅午戌三方主太阳歌七政昭回日最尊配人父道象人君晨朝杲杲従东出万国葵倾煖似春照人命守人身员满形容性又温言语殊常人仰重处心无党更无偏或与嵗辰相㑹合文章卓荦动干坤金同位好婚姻妻家财物送来频夜见土星昼见火须防病患及尊亲首尾更来须恶死紫炁缁流及道门忽有孛星来邂逅瘵劳说尽父根原临财帛聚金银第四多招好佃宾闲极位中兄弟贵子息贤能止一人西没羙妻颜似玉入宫一世没迍邅第九位莫逡巡外乡近贵有夤縁官禄有官兼有禄福宫福徳自安闲一一従头言仔细请君爱惜莫轻传人马尊崇拱太阳喜寅辰巳怕酉乡最宜官禄兼临命东出尤嘉福寿长金水如同庙旺方俱来入命喜非常更得太隂相㑹合是为庆㑹也辉光太阳之宿号尊星衆曜相寻如转轮凡有吉星伏居下不能致福反平平太阳入祥遇木星更添命主必官荣若有二星来转佐必当荣贵事王廷午宫旺庙最为竒更在强宫始得宜若或陷于闲极位少年父命必凶危太阳次喜白羊宫必定其人祖业隆夜见土星昼见火不能致富反为凶太阳与土八宫逢夜生恶貌并孤穷早失双亲路途走茫茫不识是西东太阳在命九品迁小人富贵足庒田三合近强㸔仔细陷没沉宫事不全炁木日月最为良傥无恶曜不相妨如逢太乙同对合智巧多财柔乃刚初限不如中末良夜生不如昼生强只怕计孛并火土总同庙旺亦为伤太阳鲁分入奎初此是人间大贵圗更得官星行旺地安荣终是入钧枢太阳殿局朝元太阳居白羊狮子为本殿临子午卯酉为正局坐房虚星昴四星谓之朝元衆星叅奉曰日帝受朝阳位値之名曰御极当为要职若本命太嵗値之受皇恩䕃覆世代受禄羣曜取次必主调和鼎鼐太阳躔宿俱出玉闗经玉闗歌诗㫁日躔角宿号天成晚年须富少年贫心髙胆大超人衆必定前程有大名太阳度入东南角庄重仁慈性端悫木金㑹聚宿皆同大立功名有才学日躔亢宿号天柱学问文章贯今古为人欢乐最贤豪性识孤髙名未遇亢宿従来号金龙五阳辰位日居中木曜傍临倾向日富贵双全禄万钟日躔氐宿号天符美貌堂堂出衆徒性快心髙多自耐江湖漂泊少年孤氐宿属辰并卯炁此宿辰宫气未充昼诞孟冬受正气寿年长享永无疆日躔房宿号天禄清洁为人享清福髙才富学有声名耿介超羣还不俗太阳东躔房日兎出自东方偏喜遇若加本命昼朝生发福髙权贵而富贵格云太阳东出度星房腰下须悬金印黄日躔心宿号天昌白日生人福寿康若至晚年尤享福一生终是足衣粮东华唯有心三星水火同居气未清若是土星同孛位阳居此位势难禁日躔尾宿号天枵白日生人富益饶性急多才人莫敌夜生鄙俗事烦骚太阳来尾渐东升昼产皆为上贵人木炁更临加品位夜生疑虑却多惊日躔箕宿号天魁俊乂文章有大才父母定须生贵子官髙位显列三台箕宿従来更好风东风觧冻气朦胧水曜并阳同度立其人定夭必须穷日躔斗宿号天明刚勇施为胆气英产业经营辛苦志老年丰富享安平南斗东西有度分衆星髙拱太阳尊贵人天乙临其上手足名臣辅相人日躔牛宿号天机机变尤长文藻驰更得木生来赞助荣贵声名天下知金牛磨蝎丑之中日度逢之福转隆此曜最尊怕忌宿喜同土火庙宫丰日躔女宿号天徳清秀聪明多智识天文𤣥象性孤竒白日生人最为吉太阳与女共相齐性不庸愚徳也迷但遇炁星临此度反灾为福立孤睽日躔虚宿号司天耿直聪明胆气兼白日生人多富盛夜生逢此足迍邅太阳躔度到虚城不论贤愚与富贫髙坐华堂延寿相従容穏步作公卿贵格云日曜正躔虚宿度官居辅弼掌钧枢日躔危宿号天隆性直文章学问丰营运资财难积蓄老年方见免灾凶危宿中随虚室居君阳危立势难为虚室两星前后立位而无辅岂非危日躔室宿号天福胆气权谋性多慾平生欢乐少迍灾父母康强延金谷太阳一曜最为尊室宿临之岂晦昏惟爱木金同庙度此为君象镇天门日躔璧宿号天皓富贵双全兼寿考多男多女见威尊必値文章荣达早壁居亥上正天门日月同宫合壁连更有金星同水至水金辅日有髙权日躔奎宿号端守富贵荣华年寿久文章髙贵衆难加白日生人享富厚奎为玉闗号王车日曜临之福不殊木曜更来辰上位腰悬金带佩金鱼贵格云太阳妙度最宜奎阃外鹰扬万里威日躔娄宿号天宫大尹公卿将相逢年少便应居鼎鼐生时値此必兴隆西方娄宿号白羊金娄西沉日不长谁识夕阳犹返照白羊宫里胜扶桑日躔胃宿号天解令徳惟贤位安泰机谋才畧多智能有喜须因贤淑辈天上太阳临在胃夜生背明真可畏更逢罗计火孛星不尅双亲身必坠日躔昴宿号天房耐事经营足食粮脾疾冷涎身有寿日生却得世荣昌太阳遇昴福兴隆勋业超羣志气雄四月卯时人不寿驹隂过隙翣时中贵格云宻星遇昴福偏隆超羣必作人间瑞日躔毕宿号天强贤徳才髙万事昌音律善通忧虑少心多嗜慾行无良毕宫好雨曜昏迷阳居东位不宜西须要嵗星心位立正临扶日不终危日躔觜宿号天钧足禄多能享世荣学问渊源才挺出此人名必播朝廷觜中日宿是凶星陋短形容菜色青主性顽蒙多暗昧縦教修学也无成日躔参宿号天水冷淡持身欲不累少才多学富声名官宫有禄终须贵水居参宿正居坤红轮西坠福难言须要木生寅上照酉时日没正黄昏日躔井宿号天弼冠世文章増福力公侯卿监世间荣福禄恩波传子息惟有井曜未申宫日躔井度要深逢十七度中尚在未向南之地有髙功日躔鬼宿号天流先代资财用不休巧计机闗人莫测世间多事出隂谋鬼宿従来怕日逢此生惟有夜生隂惟是邪星莫干正鬼金羊位日隂沉日躔栁宿号天梁仕宦须令仕本乡金帛丰盈多积蓄晚年须见禄荣昌栁星渐次属离宫十三度内未遭逢二七度中惟得日方逢午位压羣凶日躔星宿号流泽卿相当朝须得力三方星主旺髙强富贵荣华主辅弼㸔来午位有三星一张一栁一星明惟有张星乐月鹿君居此位有虚名贵格云君日周天位在星功齐傅说位阿衡日躔张宿号天正才智聪明文武并官星得力善星居禄贵兼全増喜庆太阳尊曜临张月縦有声名多歇灭休将此宿在庙堂错误于人难可说日躔翼宿号天娄贤徳文才出世豪若得木星同位次定应官职守清髙太阳翼宿不堪亲翼火为蛇死不明大主不祥非横死疾宫又遇恶星辰日躔轸宿号天阶年少功名自鼎来端洁为人须大量定须九棘与三槐惟有轸宿号天极人言阳极福难当日到南宫终炽盛时居大厦佐君王太阳行度日在奎宿七度六十八分以上至十三度六十八分以下则是火度日是真火为正庙若在五度以下为向庙十三度六十八分以上为背庙日在娄宿八度十八分以上至九度为正旺九度以上至胃一度十八分以下为次旺以上为背旺在八度十八分以下为向旺白羊宫躔娄宿九度为旺度如在八度前必为大卿及大尹三十年居三辅六府或监国负扆设政忠孝恭谨大堪委用如在八度以后即稍减力显达六年如在九度主员郎少年贵久后无力午狮子宫星宿为乐亦为卿相旺三十年须在有力之地或三方主身命宫在髙强宫分相照或得诸星助之更在庙旺之宫则为至贵之人在五弱宫惟寅丑辰上或见木对欲顺不欲逆三十年富贵位至三公或在申戌之位见木逆则为大富之人与金同伏者女人富贵作夫人如夜生时见蚀神贱不得其死日度主性忠直有道艺宜仕宦得贵人委用有声名平生有福作事长逺更是主星昼生有位近君面员耳耸眼大主大贵月度得父母力为事有宻谋见事深逺善主财是主星有位不是主星大富木度主贵达平生多福合仗本乡官多见金帛晚年主富火度主作事清直殊常有福性直不顾危亡多厯江海土度主贵人委用宜男女亦多伎巧微贵或虚贵金度主好音律欢乐多怨少仁平生多蹇是主星昼生加福力有贵位水度主财帛丰足多学多智洁净多好使钱有贵人扶持太阳入宫日宫主作事明白足学有智好修善有𤣥艺是主星昼生有位夜生有财非主星昼生大富不受贫苦月宫主得父母力为人性宻作事难量立机谋与人结交无终始少年逺行损财是主星老年大富非主星微有福力水宫主为人聪慧作事有㫁多心机善主财足财帛少苦老乐火土同宫妨父母兄弟是主星昼生转加富贵与罗计同宫主灾祸火宫主为人性微急作事明白知人灾福多智见足财产父多病男女亦然日生人及在阳宫转佳夜生减半土宫主为人性沉厚有威严能营运善㫁割多财物是主星昼生大贵夜生大富不是主星昼生少孤独微有福力更在土度则凶金宫主有贤徳知未来事因女人有喜多计谋好鬬战有好妻妾及子孙兼主殊常有福水宫主性极聪明智巧足文才所为不定能守事常患冷疾㑹天文昼生是主星大吉太阳同宫日月同宫主多声名好文章富贵有科名若昼生人日是主夜生月是主更日月在旺庙宫及本宫其人声闻四海又合得国王重用在未宫衣食至老无退在戌辰二宫甚有鞍马牛羊诗㫁日月相㑹嵗嵗同十二月中月月逢正月娵訾终𤣥枵圣贤降世福兴隆日月庆㑹吉无涯天产英雄福迩遐百六㑹时邦国泰人生値此福奢华日木同宫主近贵人平生少灾有福足财帛多子孙更得木星乘旺气转好是主星大贵如木星行伏叚损财产日在庙则贵诗㫁太阳交㑹木星临足禄多财冠古今平步青云昌炽盛万般好事称人心日火同宫主为人有信行作事方员好文章多财物若得一生在旺宫者主贵诗㫁日火相逢火失炎祸盈百六莫迯潜天灾遇此民遭厄夭䘮生民害义亷日土同宫主性格聪明有词章若是主星昼生日在后大贵日在前损父母财产及主恶死月宫尤重亦主父有疾诗㫁日土相逢庆瑞饶产人龙首佐昌朝星临百六邦家泰万福攸同百祸消日金同宫主好色慾有好妻兼有妻财夜生金在前日生金在后皆主大富贵有声诗㫁日金相遇福生民必产竒才异世伦百六㑹时天福炽当知庆瑞在今辰日水同宫为人聪慧好脩隂徳是主星不伏逆其人文学出羣有科名不是主星顺行者主微贵有职位虽有文章不主文中成事多因父母立身及贵人举荐成立若伏逆者主有技艺好音律若是日主在本宫昼生大富夜生微贵诗㫁日水相逢庆瑞盈欣逢水日贺昇平人生値此人中瑞间世竒才保大名水日同宫得地行不能及第也聪明性淳机巧难容事赢得乡闾有隽声日罗同宫主不寿身近贵诗㫁太阳正照被罗侵父在他乡儿没亲先代家财皆破尽奔波衣食不如人太阳朔日怕罗㬋偏产奸雄起簒谋余日当之兴福处惟逢百六祸堪愁日计同宫主多疾厄有腹肚之疾多脱财物诗㫁日计相逢景福昌官尊直谏佐明王怕逢朔日生姦伪百六如逢大不祥薄蚀皆由恶曜侵那堪又在一宫临破荡田园皆瓦解东西南北不宁心日孛同宫宜在外邦不宜在家白日生多灾诗㫁日孛相刑名字损反产吉人心恻隠姦臣叛世不生兹百六㑹时保安穏日紫同宫多伎艺官至三品父有尅害有疾可免诗㫁太阳紫炁喜相逢泽润生民稼穑丰百六遇时祥瑞盛人生㑹此必三公琅玕经节要太阳照命金水同位庙旺主方上达之贵炁木月同显赫可致金水日同宫谓之辅弼格若得地主文章大贵次要得地为限仍须日生如是夜生只富而已有此三星在陷害宫则凶炁木日同对或三合见有即主声誉之人更各居庙旺居官清显位近王庭不系主旺亦主富贵主下身低无不掌治如不在方主不入庙则为官不显亦衣禄不背富而不厚矣水日同宫财禄可及孛日对同机巧可取才干及人横招财利日与孛同对合照主性机巧作事灵变好音乐智见髙有胆气柔中之刚多矫诈招外财他息非其主旺财食丰足见在日时益于财禄凡太阳照命不遇恶星自然受福积财不是主旺亦吉日同火土轻禄薄财又遇蚀神破离乡土如逢火土二星主衣食不厚多招歇灭损害父母亦破祖财亦招刑厄损寿损身妻同子逆善不坚长身无久逺又加罗计刑害太甚离破乡土亦主伤残人多憎恶亦好邪淫多犯王法更逢交逆灭伤寿筭淡薄初年艰难财禄日没月藏富而多福太阳临照十二宫命宫守照命宫主面部严方颜色红白阳宫为命入庙为科名文章贵品清职修学聪明为人性快不藏事务实不伪性敏精忠博通畏事敏而有㫁不忍奸欺不妄求不过贪见苦生念其财与禄成在中末之年福禄兼全有灾无虞及主寿筭长逺平生有福庆常得贵人见知不受贫苦与火同对在财帛田宅宫主破遇土星主父母有心肠疾卒暴颠酒与孛同对在三六九十二宫主尅父与木交㑹足禄多财在寅丑辰三宫见木日大贵在申戌二宫见水日大富在酉宫家藏金玉在戌宫田宅广居在闲极自小无灾诗㫁太阳临命性融和衣禄赢余祸散磨东出寿长西没减半生涝漉少年过太阳在命九品迁小人富贵足庒田三合近强㸔紫炁陷没沉居事不全太阳原是火之精躔度偏宜金水星晦朔孛罗同一处太阳薄蚀命须倾命在太阳孛罗守太阳又怕逢张栁妇人戯谑成姦淫男子淫犇别乡走财帛宫初年多破中末方吉主居贵位同木财最多此宫同水主失脱日照一生近贵人财帛主得福人财寳成立诗㫁日居财帛要阳宫昼生为福夜为凶只忧计孛来相尅财帛犹闲寿不中太阳来临阳极宫还应财物获荣昌日在长生多得地定须豪贵越非常兄弟宫主招一二人吉得力富贵三合性快为官不过七品为禄必定因同类进财日照主兄弟可保一二人之力诗㫁兄弟有若鴈同行岂使三宫陷太阳虽是同胞如手足分张各自富田庄兄弟相邀出外乡只因第四犯刑伤刑伤不用他宫取男犯太隂女太阳田宅宫主得父母财物先破祖后自成招外田庄末年方可旺盛日照主髙贵宅舍大招田宅产业诗㫁田宅之宫有太阳须知此位最髙强膏腴万顷连阡陌荣祖荣宗福禄昌日月合照来田宅田宅定多夸阡陌或逢紫炁与罗㬋一生长是漂流客五男女宫主招一子自身晚贵与金水同主招俊丽之男更入庙不同凶煞男女清贵日照先见男吉诗㫁子孙宫内得阳宫才藻文章竟出尘金马玉堂应有路少年平步上青云太阳男少女又足禄顺行宫逢土木更兼荧惑不相刑子受官班见五六太阳子位独难当损破头男子受殃若有吉星相扶救二男异日贵非常奴婢宫主尅父奴婢不得力此星不凶终吉在白羊宫十分力晚荣贵日照主招鞍马及有得力女使诗㫁奴婢之宫号陷方照临君父岂为良縦饶父体常清健亦恐当年寿早伤奴仆虽非髙强地若是太阳亦为贵其他紫炁及罗㬋自然不得分毫利日曜加临侍从宫贤奴俊马盛如龙妻母被淫欺尅陷破家偷盗反为凶妻妾宫主妻美貌有财性快清秀有吉宿同者娶贵家女财帛丰厚増壮门风身主大贵日照贵相之妻及因妻家发旺诗㫁太阳临照在妻宫位望尊严徳贵崇莫使忌星兴悖逆婚姻皇族富豪中西没之中逢日星头妻带甲始安荣半路分离难保守更兼孕育不曽停疾厄宫主身近贵不近小人见水星主有刑破异相火同主眼疾身破免疾日照主身少疾患有寿不犯天灾诗㫁疾厄宫中见阳星身体康荣岂见迍设使忌星多犯破反伤眼目不光明第八宫中见太阳偏于酒色起灾殃父兄先陷妻先死计孛同宫死外乡迁移宫主内职出入近侍上贵人得人敬重益寿大旺多利逺行日照一生好逺游常得他方道路之分诗㫁第九宫中遇太阳更无凶曜在其傍好将平日胷中学对䇿天庭谒帝王官禄宫主大贵居星宿定为一品官小人衣食一生少到官府不加凶危大事成小日照宜奉公若有官厄常有恩赦之救诗㫁太阳得在十宫居抱负宏才仰大儒他日遗贤求吕傅官髙辅弼掌钧枢太阳金水同官禄主将同行真有福计都在巳孛未乡横贵功名仍纳粟福徳宫主为人洞达无私曲一生好动昼生逢土夜生逢火安闲有寿逢金水主福寿双全日照主身心劳漉小人遇之奔走无宁日诗㫁福徳宫中遇太阳光明心事又康强金水两扶成辅弼天然富贵永无双太阳喜临福徳地只嫌朔望逢罗计孛亦为灾福不全昼火夜土更须忌相貌宫主为人聪明少贵日生逢火麄丑髪黄夜生逢土项短睂麄日照主形相具足多破小人相轻不可与下等人作事诗㫁相貌一宫名恶弱吉星照处合虚着惟怕罗㬋月孛星来与太阳相倚约善星多向命宫排相貌宫中君火来又得星辰行顺段平生衣禄自相随太阳变段星寳瓶宫日华星又名天贵星主得贵人力也诗㫁太阳本是日华星昼夜循环不暂停若是日生多福禄夜生终不免灾迍磨蝎宫浮梁星又名天马星主贵而不达诗㫁太阳年有三百六催促光隂如迅速晦朔惟忌计罗侵夜生之人须减福人马宫扶桑星又名天基星主得贵人成立诗㫁太阳始出拂扶桑身命加临近帝王福禄官宫居极品若临五弱亦寻常天蝎宫晹谷星又名天乌星主横得贵人财诗㫁卯酉𤣥黄二八门日生晹谷最英灵田宅官宫身命贵六宫十二祸深行天秤宫虞泉星又名天辅星得大贵人托辅诗㫁日出龙门生角亢天中曜影登虞泉照临宇宙施恩泽首尾相逢福绵绵双女宫白阳星又名天福星因贵人成福禄诗㫁己宫日是白阳乌照曜干坤总一如无党无偏君子志何愁福禄不安居狮子宫朱明星又名天禄星得贵人提挈食禄诗㫁腾光离位号朱明日出干坤万象清此是太阳真庙旺七强宫内保光亨巨蟹宫曜灵星又名天柱星因贵人委用成家诗㫁曜灵侵入太隂宫错乱隂阳理不同性硬气刚须怕妇妻强夫弱挫英雄隂阳宫东君星又名天弼星主大贵人成立也诗㫁太阳五月至于申位属三隂一气阳此是东君为失位七强宫得也为殃金牛宫咸池星又名天没星因贵人成禄诗㫁太阳东出没于西喜逢吉曜㑹咸池嵗星若得来临照福寿荣华晚更宜白羊宫大明星又名天徳星主贵人成家诗㫁太阳戌地日归藏入庙君臣佐玉堂四正宫中并八煞一生富贵寿延长双鱼宫朝天星又名天残星因贵人损伤破败诗㫁亥上朝天诸位拱六隂之位来相并玉玺为名象属君子孝臣忠福禄盛星学大成卷十八星学大成卷十九钦定四库全书星学大成卷十九明万民英撰三辰通载太隂星总龟筭法置积日减二筭以三千二百二十四一之为顺行减积日行余不满顺行数者以九因之以中数二百四十八数除之除不尽者为残分在一百二十四以下入疾厯二百二十四以上入迟厯疾行一日行十四度半强平行一日行十三度半强迟行一日行十二度强二十七日有竒行一周天更行二日与日合朔太隂论太隂月宿水之精一名莫星其色青白其性仁慈人臣之象母之所配其行宫度有迟疾弦前行疾弦后行迟已具于前大约迟疾中间率行十三度三十七分一月一周天生于沧海之上出于正西之方也巳生人以为禄主甲生人以为贵星乙生人以为印星丙生人以为耗星丁生人以为福星戊生人以为暗星庚生人以为权星辛生人以为囚星壬生人以为䕃星癸生人以为魁刑星此星庙戌旺酉喜巳乐申顺于亥丑二位怒于寅㸔此月在何位则为安身之所若旺乐之处则为吉夜生人见之㑹金木二星于身命宫主福禄全备享福温煖更为禄主星在旺宫大贵至月朔则交㑹在卯十五则相望上弦生人为福下弦生人则减福若圆望㑹罗计二曜定主交蚀此星配属夜生人三方主瑯玕经云月精庙旺照娄星出賛珪璋辅紫宸临身自然名职重躔胃应为台鼎人水金共位威权镇木炁同宫秀气臻不晦不残行净道益财益禄自荣身若在驿马贵人禄宫之地则大富经云安身好在禄贵乡若逄禄马最髙强居在妻乡多作赘不然妻尅主其双若遇空亡孤寡地九流之士甚相当忽然好生疾囚位男儿夭贱女非良大抵论星须安身坐命临在禄马贵人之乡则无不吉更得善星照视同宫则其贵无疑此太隂星惟六辛人见不分日夜全不得力最忌计罗同凶经云计都临身难免此生之毒药鑑心经云计都身命火星逆忽然罗孛或相当此命终湏逄夭折不然横死路头亡又云计都坐命太隂中身命逄之毒药终坐命在辰者以此为官星六癸人以为食禄神坐命在丑以为科甲夫㸔命推星先㸔其格断人灾福如魁星入天门与天官正禄同宫更吉星照命者便作大魁断之金木罗土计五座总入庙更一星近月当作侍从命断之权星禄主为吉星同入命者作京官以上命断之五位星辰入命或有入庙乗旺喜乐宫者作三品职断之月孛独行天门朝有太隂在巳者作翰林学士断之三刑星同在官禄宫作幕职命断之二十以上则无赫显宜四十以后方见享福罗拱天门与炁相望更有吉星入庙照命者或三位星辰在福徳宫者并作贵断之巳生人以火为天官正禄星喜辅于月湏夜则吉昼生伤母太隂歌太隂乃是月之精才出中天万国明初夜一轮光皓洁人皆瞻仰快人情配母道身从生温柔丰美好仪形命宫两曜交相合贵位宜居始见荣岁徳同宫贤圣善外家送物不曾停夜火㑹得延龄昼生风患母湏刑镇星来同言蹇滞下弦眼目更无睛金好色妻淫声不贤内政非礼迎太乙若逄湏庻出紫炁阿母好通僧居财帛隂贵成第三闲极母康宁自身一世多闲逸棠棣和柔好弟兄田宅位耸檐楹子息宫中是女星奴马金鞍招女使满前侍妾好娉婷疾厄无刑无疾厄迁移偏是好游行还居第十并十一有官有福不虚称戌酉未申见太隂巳兼寅亥喜来临冝圆冝夜冝三位入命多孤财禄深太隂入祥月数加湏荣禄位美奢华昼生淫乱无宗族金木同途宰相家太隂昼生与火同不为奴婢必盲聋更若主星居陷没其家应少白头翁太隂未上最多昌若躔柳宿更髙强生日若还逄着此功名富贵必无双太隂躔昴定非常夀永平生无祸殃切忌计罗并孛照少年必定尅亲娘太隂居位乃强宫财帛荣华一世丰入陷闲宫忧母死金木交连命不终太隂太阳同宫吉太隂入庙主田庒三方若得齐生旺定知官职至员郎月孛对宫如旺夜必为台諌肃朝簮更宜夜火必髙贵若遇土星刑害侵月明本位当荣显庙旺应湏作傅岩更或旺宫同水顺定居台省到朝叅太隂圆夜若相逄更在髙强庙旺宫三主隂阳无背陷起身从此是名宗月同岁徳倍多情必主初年得禄荣若在旺中居午上终㸔昼锦故乡行月居八煞忌相干岂是朝郎以上官怎可失心居相貌若临奴仆不堪㸔天乙对同多益筭发财兼水又兼金若还与水同宫位福禄之来必称心月火分明入命宫金星巨蟹恶星同莫教留逆还原守定要流徒不善终太隂得地主科名官禄文章世有声年少必登龙虎榜髙攀仙桂一枝荣太隂殿局朝元太隂在巨蟹宫金牛为本殿居子午卯酉为本局张心危毕谓之朝元群曜叅奉曰太后受朝隂位值之定为母位临偏则尚为后若阳命受恩䕃之命太岁值之或羣曜取次辅佐建旺秉权当得正位六巳生人最佳太隂躔宿俱出玉关经玉关歌月躔角宿名天贵学问渊源须大智多才慈惠更温良夜里生人最为利角木蛟星度十三月若临之实可堪不问疾迟并晦朔喜同金木与相叅月躔亢宿名天玑富贵荣华人好异平生欢乐足丰荣妻妾颜容更竒美辰为亢宿正金鞍太隂逄此喜团圎月曜金龙身莹洁珠沉海底水偏寒月躔氐宿名天刼性急多嗔又乖劣日生兵火须逄难若是夜生衣食絶氐宿躔卯又属辰此宫月曜未分明卯位相连氐土貉月华晦昩失隂精月躔房宿号天祥文章学问更蕃昌出衆机谋多巧计平生衣食夀湏长太隂辰滞集于房月兎移来日兎傍鬭战雌雄虽不决于人那得有安康月躔心宿号天鞯运用机谋智未全少年未脱生涯计如临晚景始安然心宿所属在东华月华到此不堪夸大火既从心上盛隂精安得不羞他贵格云玉兎疾行心宿度植圭端冕侍君王月躔尾宿号天宗勇智多谋胆气雄穿窬摽掠心常有见木方教免祸凶尾宿天江月逈迟有才多貌称丰姿男女多淫色慾重秦楼尽醉不知归月躔箕宿号天财冠古穷今学问该但得对宫逄吉曜文星得地应儒魁箕位虽然本属寅寅宫箕位有风清风散彩云有明月云开又见月华明月躔斗宿号天封伟望威名学问通君子逄之湏得禄小人逄此走西东北斗经躔好月游瑶池贵就斗星求斗宿同隂偏喜夜月明斗夜向天周月躔牛宿号天䕃作事施为要沉审性直温良少辛苦才过中年便安稳太隂夜见至牛金闲极宫中福倍兴私居财帛朝朝进官爵名髙日日新月躔女宿号天寳学识聪明多智巧文章冠世少登荣迁官必定居廊庙女宿从来要隂精隂精女位古同声若遇计罗来入度太隂必定晦无明月躔虚宿号天常有貌才多更善良衣食丰盈仓库实声名闾里自揄扬从来虚宿要隂精月明虚地气尤清莫要土星来并照月空尤喜月华明月躔危宿号天文胷襟磊落足经纶为人玷汚多巧计图尽机关行不真月兎移来月燕危平生懒荡性虚危格中升殿谁知识恬淡纯和福夀儿贵格云太隂好处最宜危男必公侯女后妃月躔室宿号天鸾形貌清竒富贵全更得水星同位立直须奏对近天颜亥上本位属天门八万三星尽拱环月属隂柔关内室隂来理内福弥专月躔璧宿号天晔语言蹇滞事沉思若遇蚀神兼月孛主须生长在寒㣲惟有璧位正天堂月沉云汉有余光女有精神男晓事夜生科甲衣金章月躔奎宿锦肝肠不劳余力至员郎更得吉星居十位定应台辅见君王奎为金阙正阳宫月居阙内秀胸襟须要正阳端在午太隂临戌庙中寻月躔娄宿号天垣旺庙之中福禄全君子迁官居禄显小人衣食旺庒田娄宿之中遇太阳娄金狗吠月更深平生作事多谋望终是孤虚枉费心月躔胃宿号天印十度之中贵无并更兼金木又同行金榜题名官一品月行胃宿怕逄金九度逄之贵格深合照更遭水与孛为人不免有贪淫月躔昴宿号天光平生官禄不寻常聪明才貌超今古异日湏为给諌郎昴宿属酉正月门此宫西位月专权更有水星同度立一生清贵富儿孙月躔毕宿号天明峻宇雕墻保万春更得金星来照助少年及第不虚称月离于毕雨滂沱身命逄之色慾多月躔轸宿号天理勇智多端文学贵少年辛苦老丰隆赫奕声名传万里月如到轸是髙强一生清厚有柔刚身命限中俱见照龙池凤阁佐君王太隂行度月在娄宿八度十八分以下为向庙以上及行木度为正庙在胃宿一度十八分为背庙胃宿十度以上至五十一分为正旺七度十分以上至十度为向旺十一度以上至十三度八分为次旺以下为背旺巨蟹为本宫若此庙旺乐宫生人并贵在金牛宫胃十度外十一度内为旺度主居贵位若见金木又居有力之地必为一品之官若双鱼宫及有力之地则为节度使若在辰戌之地与蚀神併居蝎则为凶盗之徒见火尤甚必不善终在无力之地见金必落风尘以婢妾为妻及奸通骨肉若在昴宿之间亦居极贵之地只旺七年若在蟹宫为好乐之地亦为木分之宫主贵若张氐胃女之宿及见金更在下位多淫及于男女好色慾也日度主有貌多才足声名为事方圆明白殊常有福若是主星大贵妇人遇之大旺夫位月度主形貌超群精神爽快平生有称心之福每遇贵人见知巧言语多淫慾好女色木度主足文学有殊常之福好经营多财产少贫老富中弱火度主性急多灾有兵火之厄一生为事卑贱少与贵人结交更有恶星同宫在官夀短吉曜加临免之土度主一生多蹇若吉星助之更在月初大贵因妻子有忧过三十二吉因妻有喜金度主富贵有貌好欢乐有母妻妾王者委用多因妇人灾若是女人主荒淫水度主聪明智慧有学问心下巧出入得贵人重太隂入宫日宫主好欢乐多病平生多福每遇贵人见重是主星夜生富贵日生㣲福月宫主性宻口敏不是主星㣲有福力若是主星因妇人富贵夜生足财有权位木宫主禀性沉厚好慈善有威名多财禄是主星夜生转加福厚火宫主为人性急多智勇见事不长平生与人结交因此有厄是主星可免土宫主性温作事沉审夜生尤甚日生好女色平生好讼性好杀足心机有词智是主星㣲有福力不是主星平生多灾有善星照望则免金宫主好容貌人知重巧言语多情慾得妇人敬爱谋事多成一生得暗昩财物水宫主性聪明为人有行多智见好文章有声名足财产夜生轻巧㑹文章好圗画不贪多被人玷汚太隂同宫月木同宫主文学出衆更得大贵人见知若二星有一星在旺乐宫有科名当清要任为给谏大富贵诗断太隂惟木便相㑹玉骨氷姿谪仙队男主封侯女贵妃百六如当足祥瑞木月居命不为僧纵然为道也无成只是幽闲髙处士湏攀桂籍有声名月火同宫主性急多惹人暗地是非是主星有位非主星多灾有善星救则免亦主被恶人累及性迟钝因继女有厄男娶得富妻女稼公侯夀至中年有禄语澁诗断太隂荧惑喜相逄智将谋臣着显功天产其人为宰辅如当百六庆无穷太隂若被火相逄一寸资财散落空母贱父亡兼夀短为僧为道也无终月土同宫土是主星有学问身贵昼生福厚贵逹夜生㣲福不是主星多灾害言词蹇澁性纯夜生作事淫滥主缺唇母有疾诗断月土㑹遇火为灾偏产顽愚性质呆百六㑹时人夭䘮忠臣失职窜天涯月金同宫平生多与妇人结交每被妇人相挠不是主星作事无定宜防妇人相损婚晚多情欲有貌志气髙诗断太隂金宿喜相交百六逄之庆瑞天产其人扶社稷官居裂土与分茅自来月要与金同食禄湏知得位崇若是当生为土犯断然父母两三重月水同宫主性格温厚和睦持重若水是主星文艺出衆得国王重用好论讼女人有厄木见则免诗断月水相逄庆瑞饶人生遇此赋天才温纯徳厚荣尊爵百六当之福禄来月罗同宫必主贫贱妻弃子逃日生多招刑法夜生犹可不宜母诗断太隂天首喜相随智出鹰扬塞外威莫教望时生叛逆祸临百六可愁悲月炁同宫主大招衣食医术显名诗断月炁文章一世豪为人志气冠吾曹母夀灵长兼清雅官班超转职崇髙月炁相逄最竒祥福被生民庆且昌万福攸同逄百六人生值此必侯王月计同宫夜生招狱讼日生犹可不宜母月孛同宫亦然诗断太隂在望计都同爰产奸凶不孝忠不在望时终有怪投河毒药或瘟逄琅玕经节要月乃隂曜福惠之星主方夜照职禄尤増月圆髙宫显任威治如同金水益财益位木与月同大为福㑹天乙对同夀筭髙至孛月对同才术可委夜重昼轻所应有异太隂宜见炁木二星主性仁敏名髙才迈清干之人亦宜孛夜照主广记博览才性宏逺动逹尊贵更居庙旺给谏功臣土火月同得失可议夜同土星必招刑害风狂夭夀之人夜同火星虽有刑尅则享福禄若安庙旺则主大贵罗计月同亦为灾障太隂好行静道逄罗计则有交蚀其光不显却为灾障若月在于庙旺减其福禄贬官失禄如居常度又值残晦则犯刑遭法尅害尊亲妻子多刑家道不立亲近恶党恣行兇暴如若逄之多不廉矣更加火土孛逆则为恶死之人如得吉星救之亦带疾伤残而不善终金木逄之招其福禄与日同宫显于名望太隂照临十二宫命宫守照命宫形貌清古体不重肥面方神足骨秀色清性明急严𦂳能干身孤力寡或假亲戚倚其势力临事忧勤不倦足虑多权最宜为商财产失而有成心力能当重事设在穷途亦能成立最喜夜生足财足禄生在庙宫大贵主福禄全备享福温煖为人俊雅作事善良心懐矫曲结交无终始修学有科名小人衣食不招凶危日生逄火难为母主风狂溺水夜生逄土口哑缺唇在无力之地见金为风尘婢妾与火孛炁同守命宫损父若有水助主风疾逄月孛同计都主尅母在陷宫加凶星难为母金木相当生来少疾秦赵宫中金星助月少年及第诗断月照人无俗多孤自有成掌财宜市贾託贵有权名明急招言妬妻良赘可膺若能圎夜照财禄自兴荣太隂偶临身命宫更无刑尅起灾凶四元三限同强位㸔取封侯列土封太隂逄炁起灾迍计孛交加又变嗔夜里生人难际遇遇之名字播天门太隂隂滞多淫欲行度照临频受福迟留伏逆上推寻入庙天厨分得禄财帛宫主财多耗散得贵人力㑹禄马者有积聚多财寳月照一生近贵人财帛亦主得福人财寳成立诗断太隂得傍命宫排事起隂人大得财若见忌星相破犯必因奸盗此中来月居财上福为深更加庙旺足珠金蚀神若不相照视纵有灾星祸不侵兄弟宫有夀有财不宜母兄弟难为凶曜同照有亦不和却多姊妹主良善福徳之人月照主兄弟可保一二人之力诗断第三宫中号𤣥虚星曜临之力转踈惟有太隂当此位命中福禄乃赢余太隂反为福徳星只为加临到弟兄金水太阳同一位亦知天下有文名田宅宫主招外产置立田庄必命有吉星方能发禄如逄凶曜多贫穷加罗㬋尅父加紫炁尅母流孛破尽祖业又有自缢水厄月照主髙贵宅舍大招田宅产业诗断太隂火星同到午虽是过房犹尅母若是金木与同行子孙荣贵着金紫太隂照曜若相逄自立荣华万事通又招隂贵増财力迁移三处振家风男女宫主身近贵得一子力不然义多值罗计同尅长子月照先见女宫诗断隂偶临宫识者稀得临子息愈为竒不惟长子无刑尅更见髙髙折桂枝长子如何多产女只因月与命相依命里逄之多是吉何况此位更逄之奴仆宫主尅母见金奸通骨肉得小人力若金与禄主㑹者乃专贴典吏背禄马者乃卑贱之人月照主招鞍马有得力女使诗断陷方奴仆最凶衰隂偶临之母不宜仰念劬劳恩至大空持甘㫖泣慈闱为官侍从多车马三合太隂出六宫若是土星相对见左右相随并罔功妻妾宫主妻良善美貌端正有财益夀金牛宫大吉㑹月孛妻血疾并生离吉星救免主作赘壻月照主贵相之妻反因妻家发旺诗断太隂西没最为佳明净之宫无㸃瑕更若尊星相对望必生贵子佐皇家夫家有福妇家贫只为孛星加太隂自因夫妇和柔了恰主浮生甑有尘疾厄宫主好㓗净土同主目疾独见可免值凶星主恶疾更加恶曜疾病尤甚必主一疾压身终不能脱月照主平生少疾吉有夀不犯天灾诗断太隂临主八宫存毕世灾危杳不闻忌曜莫教同此位双眸浑似月遮云太隂加临疾厄宫太隂官禄足为凶父亡母存母又嫁随母飘飘西复东迁移宫出入利见大人得人轻重巨蟹宫三倍力加吉星主有官职亦宜财富如见计孛恶星一生孤寡多刑及生离死别吉星救减半月照一生好逺游常得他方道路之分诗断太隂得在九宫中三合加临照命同偏利迁移商贾客必因隂贵得财丰九位迁移犯太隂父兄才死便穷贫对位有星相救助方道贫家在富人官禄宫主少年近贵无官灾君子有禄小人衣食㑹恶星主徒配㑹吉星禄马主有科名而贵月照大宜奉公若有官厄常有恩赦之救诗断太隂官禄作身宫木火同行福倍隆孛计不逄功愈重贵因戚里得侯封身居官禄不寻常福徳星辰入命乡庙乐不曽刑本命为官湏坐紫衣堂福徳宫为人性善心慈有福徳大富㑹吉星主孝顺㑹凶星心恶暗罗在三合宫主一生暗昩禄马皆陷为事无成虽有权星临于禄位不能贵月照多因福人持挈立身髙上诗断隂偶来临福徳宫雍容道徳贵尊崇更有吉星临木位生长皇家族派中月居福徳最为妙处世为人足有余一生辅弼当明徤为官获福在参厨相貌宫形貌爽朗清秀主富贵聪明月照主形相具足多被小人相轻不可与下等人作事诗断相貌太隂仍孛星罗㬋同位最相刑兵部牒中着名字末年财帛振英声三日宫中㸔命星命中吉徳最为荣忽然忌曜来侵犯甘㫖空持泣母亲太隂变叚星寳瓶宫天后星又名天皓星主明徤湛寂也诗断太隂子上为天后女贵男荣尽主权多缺多盈逄望晦三宫得此母长年磨蝎宫瑶池星又名天皓星主清闲之福也诗断太隂元来水之母丑是瑶池佐君父遇望英明至下弦女则金冠男台辅人马宫阳明星又名天馘星主事馘毒多后悔诗断阳明寅上晓星临日出扶桑溺太隂遇夜生人尤减福日生涝漉乏资金天蝎宫桂影星又名天车星好逺行得衣禄诗断月宫桂影仰扶踈对照西华毕月乌二十八宿皆仰月周囬万里没差殊天秤宫始晦星又名天关星女遇之孤房也诗断辰中始晦月无光对望宫中怕太阳火土计罗临照视英雄难保少年郎双女宫阳极星又名天暗星主女人暗昩欺罔也诗断阳每极时隂未至月临双女荡非常女逄忌曜多淫荡男是贪花卧酒乡狮子宫朝阳星又名天暗星主得女子横财诗断月内金乌躔栁宿正临离位失其明夜生朝北身荣贵身近君王雨露恩巨蟹宫玉魄星又名天福星主福禄贵逹也诗断井鬼宫中月喜躔未中玉魄夀长延女人邑号身长贵四正宫逄禄位迁隂阳宫地弼星又名天官星主文章贵显诗断宫属隂阳遇太隂不宜觜宿只宜参参是水猿猿笑月一生才学贵人钦金牛宫玉枢星又名天后星男贵显女难言诗断月到金牛号玉枢少年必定饱诗书三方尽在髙强位一世优游在帝都白羊宫归朝星又名大道星主妻不贤洁也诗断太隂元后戍归期总领羣星上玉霄只怕日生逄首尾为官晚景却萧条双鱼宫执玺星又名天晦星母不贤洁本身福禄隹诗断双鱼执玺太隂星月到中天分外明忌曜不侵湏富贵水金相照有佳声天乙紫炁星总龟筭法置积日减一千二百八十八以一万二百二十八大数除之不尽者为残分转一当十以二百八十为一度二十八为一分次下除为秒平行一日行三分五十七秒紫炁论天乙紫炁星续木之余吉祥之曜也一名景星乃天华盖之气百川雾露之源又名道徳之星顺行天轮或隠或见其行宫度一日行三分五十七秒一宫住二十八箇月二十八年行一周天行道有黄赤之不同喜怒之无定此星名太极文昌之星山遇此炁服药有冲天之人海遇此炁水族有化龙之象国遇此炁则明君出郡遇此炁则贤人生枯木得之变生兰蕙蚌蛤得之能出骊珠照人身命则富贵双全福夀备足仁慈道徳心孤好善能觧孛计之难善救火土之厄辛生人以为禄主星甲生人以为䕃星乙生人以为魁刑星丙生人以为贵星丁生人以为印星戊生人以为耗星巳生人以为权星庚生人以为暗星壬生人以为正福魁星癸生人以为囚星此星庙在丑旺在亥好在寅乐在申午戌宫安皆喜惟未为怒琅玕经云炁星牛斗最为珎福禄崇髙上逹人室壁星临超职位尾箕应出贵豪伦申宫得见招财禄午戌相逄富贵身身命限中如见照益财恩禄有相亲经云紫炁元是木之余红肥清白少髭须同金同水皆为贵木若临之福最殊此星天上文星行年及身命限得之学者春秋必逄补中小人见此一岁无忧凡事所为吉无不利如遇科举之年得临命限定主秋闱一荐必腾万里之声金榜髙登直透三层之浪然亦不可一概论湏当推详命中原守星得力然后㸔洞㣲限如遇忌曜则为不吉若为方主反凶成吉遇炁限者功名成就凡事称心行水限值之亦吉一年显逹经云紫炁不来难发觧任他才学有髙声奈何金榜无名字只为此年无此星若与太阳同在金牛巨蟹宫为福甚𦂳皆主贵位若不居乐庙之地在余宫照人身命主为性缓慢多为九流之士好躭释氏为福亦甚薄与木月同宫在命主性清髙兼有贵势多爱奇异昼生母亦长年紫炁天之喜曜性颇类木好清闲淡静所临之处只与人为福不与人为祸偏乐与水木日月同宫为福𦂳也独行更䧟在辰戌丑未四位为福甚薄宜仔细推详紫炁歌紫炁衆星中最善形相分明人仰羡心懐仁义性温柔作事与人为方便无妬毒多谨愿少病利官长夀筭好躭僧道立身孤举措施为慵更懒日月近贵作闲人月㑹母亲先化幻夜火同时医与巫土木更来尢懒慢金同妻妾是娼尼水㑹智能称俊彦彗星分得贼人财天首僧尼讼争战天尾星同有机变财位横来财寳现三宫姊妹或为僧四处庙田主巨万奴仆门下出缁流子息湏知女先见西没宫中妻宻情更与别人情似线八宫终不染时灾官位不曽见州县九宫逰贾福宫闲相貌为人性良善紫炁见木木见土或为正限或临之相逄必是声名贵此曜元来是紫㣲九星惟有孛堪畏为福全然归紫炁跳位临宫庙次佳其他灾福有定议紫炁若与财星至当主资财一等竒只恐早年多破散不然妻妾主生离未人申上见紫炁重叠逄生主清贵孤辰隔角并宫行母死父亡进田地紫炁躔宫到磨蝎要于月上推圎缺圎时清秀有财粮缺处伶仃多破㓕亥上紫炁到双鱼若是隂人祖业富重叠逄金尤更嘉一旦文章定遭遇木紫同逄亥子宫髙强衣食大昌隆水入旺方逄紫炁子孙清贵富家翁庚辛之年紫申酉初主奔波人物丑贪色贪财更贪盃又因娶妇旺资财紫炁居前后有日若临田宅尤为吉月孛计都同共来老去令人贪女色天乙多为应梦竒紫袍呈瑞是佳儿若躔庙旺凶星避的是留侯作帝师流年若与炁相逄种种为祥不觧凶举子遇之湏发荐仕途得此必官隆当年紫炁若临身下笔惊人似有神帝座木星同照着终湏富贵作朝臣天乙躔牛是福基性髙行直更心慈若教陷却三方主纵使为官只奉祠天乙从来主大孤命如逄着莫狂圗三方不向竒星陷断取缁黄即是渠紫炁临喜怒宫喜宫为太极紫㣲文凤清福星若照身命主性清洁为人温厚清闲或照官宫更㑹吉星当为六品之贵若无禄马只作中福人怒宫或为天女天虞星天㑹天匮星若照人身命无救星多主出家及在人之第七宫决然为僧道若是庶人在陷宫见之必尅害妻子颜色乌黑有救星则主清贵紫炁躔宿俱出玉关经玉关歌炁躔角宿号天休机智清闲艺术优僧道逄之多吉庆庶人不系若虚舟紫炁临人多殊异角木蛟中主尊贵僧道章服庶人财职司之人増禄位炁躔亢宿号天僮性善文章艺术通不独为官并富旺神仙乐道福无穷贵格云紫炁若来角亢方万里台星光烁烁炁躔氐宿号天环云水留心自得闲耿介孤髙人自傲为人只是好居仙紫炁来氐不十全虽为财库夀之源计土火罗同入度灾多福少不当言炁躔房宿号天冲平生清福有谁同道释白衣好消息资财衣禄却丰隆卯中有宿名为兎紫炁正乐房三度荣封妻子禄超羣又且扬名益宗祖炁躔心宿号天徳子孙虽有终湏尅儒学释典自能通𤣥象天文湏㑹得心宿大火在东宫炁曜来居怕火逄紫炁本无心上火炁藏心火必争雄炁躔尾宿号天婣心性豪强尅子孙谋畧威权心莫测声名忠义播干坤尾星好炁在寅宫寅位东方炁曜雄盖炁好行东令首仁慈尊重少灾凶炁躔箕宿号天循智识机谋果毅深性直文章声逺播贵人相遇有知音箕星本在木宫居谁知炁属木之余此曜好淫为入庙箕风好动炁终虞炁躔斗宿号天斛飘然孤洁为清福文章忠直外安闲朋友柔和衣食足斗为帝曜自尊严炁宿相躔福禄绵此位偏宜道徳曜得居星斗是朝贤贵格云天乙若临南斗方尺璧寸珠未为寳炁躔牛宿号天轮尊重清髙害六亲金火逄之官显赫如逄木月富豪人牛星从来正丑亲炁朝北位近严宸大抵牛星傍斗立牛逄炁曜徳惟馨炁躔女宿号天瑞耿介孤髙性独明但得吉星居十位必为廊庙福苍生女星虽是子丑宫炁来此地木堪逄炁得女星虽乐好女隂炁味不相同炁躔虚宿号天文清秀为人近至尊骨肉难为自孤洁逹人僧道乐平生虚位躔宫在北辰炁来望阙正朝真湏是独居方有福更逄土忌不相嗔炁躔危宿号天僮为僧章服贵人同谈天𤣥象心明悟乐道逍遥善事丛危星亦在子之宫炁曜来躔福不隆炁系木余无旺子炁星危曜不安荣炁躔室宿号天𤣥道释儒流性自然经术从来胸臆悟文才洞彻事神仙天乙来临室火猪此星无忧木之余不值空亡孤贫地福髙贵夀富难如炁躔璧宿号天觉机智文章更多学更能筹筭悟天机举错施为应不错炁星到壁事相和妻子逄之有难多最是清孤偏尅陷若为僧道却无磨炁躔奎宿号天乙性直忠良又烦急平生多是不安闲不受人欺财聚积奎星渐属戌白羊此星炁曜主权纲炁若躔奎珍重徳徳星珍重自相当炁躔娄宿号天虚为人孤害六亲踈缁黄自是平生事衣食清闲一事无娄宿莫要炁来临金狗相逄炁不清此曜要行清贵宿娄金狗与炁相刑炁躔胃宿号天音衣食生来却称心妻子宫中难聚㑹四方交友自同襟胃星本是酉戌初戌位同躔炁有余西位火沉无勐曜此星柔顺要西居炁躔昴宿号天端为人崇重命孤寒情性耿介难侵犯忠孝家门百行安昴中正属金中临炁依金牛道徳纯此曜孤辰躔昴位妻儿孤独福闲人炁躔毕宿号天吉天乙居中加福力为人清秀善为心官禄星扶进爵秩炁曜名为华盖星如临毕宿酉和申十六度中皆喜旺最宜坐命与安身炁躔觜宿号天福衣食安然胜僧道金玉财寳自天来妻子难为终夀考觜星明处炁来游必使君王早夜求更是官星兼禄主布衣何虑不封侯贵格云天乙最宜躔在觜极品官资性至慈炁躔参宿号天琼为官终是贵迁荣干直忠良叅相位文章事业擅西清叅星偏要炁同行炁临禄位必公卿道徳要逄西位立炁逄西旺必安荣炁躔井宿号天令文武两全才更敏参枢给谏尽功臣官职崇髙年夀永井宿虽是未宫中炁要恬居爱井逄盖井深沉太乙静女尼男道自心聪炁躔鬼宿号天荣积善之家有此人富贵崇髙声逺振官途超越旺门庭鬼星年位要炁星炁属木余入庙深此是隂居宜炁静金羊偏爱炁金临炁躔栁宿号天平好静温良免祸生衣禄平平无破败子孙终是不相亲栁宿本是午未宫炁躔两位更英雄炁入栁宫同庙乐一生清贵不生凶炁躔星宿号天强命中若遇定孤孀财旺家门自兴盛若为僧道夀延长紫炁行宫入到星名彰禄至照人荣罗㬋同度成勲业位显官崇台鼎臣炁躔张宿号天芒尅䧟妻儿命里当纵有髙才心又急晚年方可免恓惶张宿好与炁同宫炁若同时必主聪惟有张星偏好此月鹿喜有夀星逄炁躔翼宿号天牢命宫若值定孤髙生计为谋多费力若为僧道自逍遥翼星渐入双女家巳火燄燄炁咨嗟炁柔不旺在双女翼躔此宿困天涯炁躔轸宿号天嗟子孙足处定迍乖命若逄之身独喜此人衣食少寛懐紫炁轸位虽孤独身命若逄多发禄煞不能入祸不深吉曜终与人为福紫炁入宫天乙室牛为旺箕为乐觜为庙居此生人得大人敬重常近至尊惟宜见金木火月为极贵入宫亲宻之任旺二十四年见水月好竒异书见金火急性居官显赫好神仙之事在僧道宜章服在陷宫有水月金火亦为贵人日月宫主为性缓作事方圎好艺术有慈心因道艺成立后乃富贵水木宫主为人性格聪慧智量大有心机主富贵火宫主性格慈惠文武异常见文习文见武习武更诸星居有力位大贵金宫主好兵法有谋畧得贵人擢用若诸星在强宫生旺主有位土宫为人有信作事方圎有声名好文章三主星居有力位必有典郡之权三主在稍髙位定主大富三主在无力位亦主㣲福紫炁同宫炁日月同宫得父母力近贵人诗断太阳紫炁㑹相逄泽润生民稼穑丰百六遇时祥瑞盛人生遇此㑹三公月炁文章一世豪为人志气冠吾曹母夀灵长兼清雅官班超转职崇髙炁金同宫主得贵人女为妻女人爱慕在陷害宫主有妨害诗断金星相逄紫炁星禹门先跃化凡鳞威加夷狄为良将爕理隂阳辅帝辰炁水同宫主有声名足文章居清华之地大富贵诗断水星紫炁㑹相逄天产其人福势长官爵显荣家又富千斯仓与万斯箱紫与水星能作善厚徳纯性学神仙医卜技工多文艺一生福夀两绵延炁土同宫主为土地之官好神仙之事长生之道诗断土星紫炁喜相依冠冕荣身爵位巍丹赤之心刚且毅徳延万里足光辉炁火同宫主宜服色心卑下火星顺行主福禄宏逺炁木同宫主大人举荐之力亦主贵显诗断紫炁不来难发觧任他才学动公卿寄语才髙湏要命不用频频祝上清木星紫炁福丰隆百六逄之庆不穷更在庙宫隂徳重官为师相位侯封炁罗同宫主器量宏大雄贵显禄诗断紫炁罗㬋喜㑹同人生刚毅抱英雄挥戈却日平姦虏笑取勲名反掌中炁计同宫夜照主文学昼生多招凶险成败尅害事物诗断紫炁相逄见计都家多粟帛富庄租庙宫人值貂冠任百六逄时万祸祛紫炁计都同一位复定经中尤为忌命宫逄此灾不轻若见身宫最难避炁孛同宫主足谋多虑能掌兵机职任清髙诗断蹇薄皆由孛紫逄离乡背井道途中多情色慾仍为盗千方百计也还穷琅玕经节要紫炁天乙福贵之星官髙遇善福禄弥坚金木同宫名望之重各临旺度明君委用星行顺旺清贵之职可领重权乆而不失日月同之助其福禄初度加临大为荣旺炁同日月多助其福更在初度旺宫身名荣逹如主不顺遇蚀神即为僧道术巧之人木禄不背首罗同行职禄殊勲临于旺乐偃武脩文炁同孛计足谋多智夜逄贵旺文权武畧若是日逄多主兴废罗㬋日曜宜日生计都隂曜利夜生文武全备雄贵显禄反此则招险厄成败尅害之重日土顺行财业丰富或旺或庙引从旌旗土日同宫顺行主富贵有名望若在庙旺贵权节帅官禄显扬子孙超卓无不荣贵天乙火同福禄则重火顺宫吉职叅侍从旺水逄炁庙招地利或道或僧或儒或艺处衆多通乐于游説时命运逄迎恩被荐起发声名官有权治紫炁临照十二宫命宫守照命宫主颜容尊贵不肥重骨节柔长性敏多通临事有断博通畏事为事善良性情慈善出衆尊重仁慈道徳一生好静大利僧道孤害六亲恶曜刑破处世孤贫见金木火月为极贵之人居亲宻之任见金火急性居官显赫及好神仙之事见水月好竒异书画更得诸福星在强相扶必大此星名谏善木土同入命宫谓之紫㣲垣炁月同入命宫医卜显名计孛同入命宫主因酒色犯刑诗断紫炁临命照身髙财帛低初年六亲散后运总相宜紫炁文章最吉祥照临身命福非常更觧诸凶明道徳庶民僧道亦安强紫炁临宫学冠伦如临暗曜号孤神虽然不是天庭客亦作禅门第一人财帛宫先破后成炁照多因行业有艺财之分诗断老阳紫炁木之精道徳尊崇性最仁在此弱宫安吉曜破来财帛更丰盈罗孛同来到第二早年学博仍谋利博主多输谋利空直使中年大昌炽兄弟宫得贵人朋友力兄弟虽有反目无情主相分离炁照合有贵相兄弟诗断紫炁来临兄弟时孤星却主两分离虽然时暂同相聚反目无情性不比田宅宫宜仕宦主父母长夀炁照一生増进父因子孙荣立诗断当生紫炁四宫行福䕃两亲保夀荣㸔取耆年精力徤都縁强位老人星紫炁居临父母宫寛懐雅意福湏隆若居庙旺无相尅外州庄产积盈丰男女宫见子晚此乃孤星早则伤害除非妻子命有此星相抵则可矣炁星合贵女之分男可保一人之力诗断炁星来照子孙宫颕悟聪明更美容迈祖超宗荣贵显家门昌盛永无穷孤星孤炁一人加聪明超俊足竒夸只恐前禄来保守衣色冠带耀吾家奴仆宫奴马多聚㑹炁照大招奴马因小人发禄有结交之分诗断觧除灾厄保康强紫炁来躔最吉祥奴仆小心多恋主田蚕进益富仓箱仆马宫中紫炁星孤髙落陷不为情成行奴仆难留在饮膳区区自煮烹妻妾宫妻妾方可保守炁照多恃妻妾之力诗断夀星得在七宫㑹妻妾欢谐多发瑞官髙职显侍宸垣华胃家风应不堕妻妾五位怕相逄必定湏防见尅凶若在命宫及官禄方袍圎顶或孤踪有妾有妻事匪他只因紫炁孛同罗纵有三妻并四妾淫声妬嫉不调和疾厄宫生来少病诗断疾厄只防多疾病若逄紫炁却成祥为人酒色多无説只为星辰坐太阳觧厄脱难最雄强紫炁生来免祸殃道徳日増君子泰超羣发秀筭延长迁移宫迁官居显职亦主贵人接引炁照食他方之禄得髙上慈善之分诗断紫炁迎祥司大福常人得之财富足何况三合临迁移趋侍宸垣享天禄第九宫中有夀星堂堂眉宇及精神岂知天上清髙宿下照尘寰有道人官禄宫当得贵人委用炁照一生不犯刑名纵有官中大厄自有觧脱不成大害诗断夀星钖福最为竒官禄强宫喜遇之家世绵绵増异福员郎卿监又何疑紫衣师号九流人官禄宫中紫炁星若是木人兄弟取任他清贵亦无名福徳宫得男女力炁照受髙上福徳主有大富诗断福徳文章紫炁星照临福徳最为珍夀龄永逺丰天禄特产贤英异世伦俊雅超羣紫炁星来居福徳禄兼荣显逹必然三主应为官定是作公卿相貌宫好神仙事炁照性慈有恩见事和平受人倚托因寄附损财诗断相貌宫中紫炁临精神潇洒倍安荣如何晚景身轻徤必是当生作夀星紫炁变段星寳瓶宫紫宸星又名华盖星主为九流僧道之人诗断紫炁紫炁号紫宸吉宿同临作辅臣孤寡空亡闲极位僧道孤虚技术人磨蝎宫福徳星又名天瑞星主贵禄荣显诗断炁为福徳丑中宫正庙生人贵显重更得吉星同㑹聚必为官品至三公人马宫太虚星又名瑞光星主得空亡九流人横财诗断寅宫紫炁最超殊入乐居垣号太虚命位徳官双遇着少年官职逹亨衢天蝎宫天枢星又名天和星技艺巧术智能诗断天枢昴位炁星临此曜逄之福且平但要木星诸吉曜同临此位福髙人天秤宫地库星又名金柜星主财禄官荣也诗断紫炁文星若到辰驰名地库自丰荣再遇木名垣局内文章学问更聪明双女宫天始星又名红鸾星主近帝位前诗断天乙星临双女躔初年孤滞晚安然更得木星同合照一生常近帝王前狮子宫天津星又名天孤星主鳏寡孤独诗断紫炁天喜临于午此号天津必有涯富贵一身人莫及子孙荣满禄尤遐巨蟹宫旷目星又名天洁星主事清洁诗断未上紫炁名旷目多主灾殃无福力除非禄主在髙强亦要同宫㑹木日隂阳宫十福星又名瑞巴星帝王擢用贵权诗断申宫十福炁星名乐位逄之富贵人纵有恶星临着处也湏受相定尊荣金牛宫天旻星又名瑞相星文艺技巧之能诗断酉宫大乙号天旻庙地行为上逹人更得金星来助月髙强必主夀长春白羊宫天盈星又名天乙星主僧道儒流诗断白羊所喜为天乙位号天盈谷满仓若在七强为福𦂳早年登第入朝郎双鱼宫天觧星又名祥光星主祥彩得古寳横财也诗断天曜双鱼天觧中一生谋运足亨通五七宫中妻子贵只忧伤尅的难终星学大成卷十九星学大成卷二十钦定四库全书星学大成卷二十明万民英撰三辰通载太乙月孛星总龟筭法置积日加一千二百三十五以三千二百三十五大数除之啇数一千五十列上位其余不尽者为残分用七因之上位啇数以二十一因之加八下位以六十二为一度不满者不入分平行一日行十一分二十九秒月孛论太乙月孛星属水之余天暗之宿也一名彗星一名妖星一名天哭毛头星隠行于天其行宫度一日行十一分二十九秒一宫住九箇月九年行一周天行道有黄赤之不同喜怒之无定喜则为少㣲星怒则为彗星此星出现使衆曜无光羣星失色或入南北斗中或入太㣲宫或犯天阙国须有灾所主分野郡必有灾人民饥馑流离其方若兵兴将死兵亡乙生人以为禄主星甲生人以为暗星丙生人以为权星丁生人以为囚星戊生人以为印星巳生人以为刑星庚生人以为催官星辛生人以为䕃星壬生人以为耗星癸生人以为福星此星庙未旺寅好巳乐酉喜申顺子怒戌琅玕经云命与身宫孛照时栁躔初到最为竒谏官御史元相称兵寄文衡又所宜富贵可期经翼轸声名当发在虚危更临身宿直难者最喜隂方夜见之此星空与人为福多与人为祸若乗栁梢旺度之分善星相㑹便作大官命断之纵使为官亦为歇㓕又最忌金星同宫亦主尅害妻子经云欲问荣华及好妻生来太白顺迁移若逄对照家无子那更同宫被孛欺赋云尅妻害子太白与月孛同宫又云妻无子息都縁孛在髙强推星者宜仔细消息无有不应君子得之在命亦喜剑锋同宫乙未人剑亥锋夘巳酉人剑锋俱丑乙亥人剑卯锋亥巳丑人剑巳锋酉乙卯人剑未锋亥巳已人剑酉锋巳此煞在命专主权柄在妻损妻临子害子经云剑锋之煞细推详又临身命最为良执卷之人湏及第释衣道术足财粮惟有小人全不好㑹教早夭法塲亡更被天刑㐲尸制投河自缢眼无光此星吉星名福煞百人逄之百箇昌若更尽传真言诀合用金银数十厢六乙生人孛为正官禄星月孛星同宫不为凶恶之宿月孛歌彗星威烈形似墨眉目精神光灼烁勐少言词胆气麄雄心性恶能运谋多礼乐最有心机难测度财多聚散一身孤父母家财多索寞金牛巨蟹及双鱼寳瓶宫中好安着堂堂容貌有威权富贵峥嵘人惊愕日月㑹事安着父母凶狂先盖廓木来必定助威权金㑹贪滛妻爱谑男为巫术女为尼水到穿窬入楼阁土火乱世号英雄紫炁更能脩合药天首㑹好刼掠天尾法塲世抛却居财盗贼破家资兄弟妻宫难检约疾厄肠风内主灾西没之位妻䘮却官宫凌辱夭天年十一宫中偏福薄陷宫十相不曽全依此推之终不错九晁惟有孛堪畏若到南方宜向未未前中后坐太阳一生名字播馨香独行尤可免灾迍切忌相逄首尾星或更同居髙强位不为人害定遭刑孛星最喜入秦州为官作事最优游平生食禄无停歇佩玉腰金侍九旒与水同行更处闲或无吉曜去相叅限中更若来临照男作偷儿女必姦子午孛星喜在寅亥申依旧主逄申寅申两位孛星列子孙荣贵佐明君巳未二方逄月孛九流飘荡多出入直饶入庙双女扶只是终身足衣禄莫以此星为大忌除却寅宫偏喜未更得太阳相逼夹兄弟絶无有田地子午还归子午位若在弱宫方可喜元来富贵亦寻常亦主髙明通性理丑人不喜孛冲年虽居庙乐祸连连迟留若向申辰上媒保得财仍得田太阳若与孛同宫第一隂人不可逄丈夫隂徳并疾厄偏因好事伤财帛太隂本自有亏盈为福为灾无定形若见太隂与月孛母亡父䘮惹官刑生时孛在栁躔间更把官星仔细㸔三主若居强位上豸冠丰采烁人寒太乙人加恶曜名逄之多説祸非轻如何却有荣华者在庙因为钤辖星威权本是将星髙好把功名属汝曹不被凶神轻犯破也湏乡社作英豪孛星不得善星扶如虎如蛇毒有余男命刑妻非一室如云女命亦三夫孛同天尾火宫行木土金星陷不明命主更居无力地断然自缢䘮其生月孛临喜怒宫喜宫名为天极天曲天亹星若身命逄之为性凶险作事勐烈只宜同五星在命并八煞官禄主有清贵之职若庶人多灾厄损妻子随宫分断之在身宫主枷鎻之厄危险之灾水火之厄被人诬頼母必有废疾若为僧道则有权亦主住持怒宫名为䘮车鬼灾天彗星若身命遇之多是非贪酒色更犯煞星主徒配逺方若官禄宫遇之皆主不测灾及为贪婪至贱之軰兼主恶死有救星则平僧道可免月孛躔宿俱出玉关经玉关歌诗断孛躔角宿号天亹情性聪明丰貌美贪淫好酒心不贤煞害伤妻湏尅子角木蛟辰龙见孛必争雄更逄阳刄位刼㓂法塲中角度相逄怕太乙定遭犯岁多沉没金木吉曜与同行老岁方能保簮笏孛躔亢宿号天㣲心毒如蛇事事危易喜易嗔人不定此生定是损妻儿亢宿属金龙得孛反生凶孛在龙前为武晒藩垣坐镇立边功太乙亢度最清竒九度之中正所宜金徳同之真为美财名横发少年时孛躔氐宿号天佥凡事施为却得安更得官星来抆助朱衣紫绶耸朝班氐恶孛星同祼体分外凶谁知氐土貉见孛反孤穷太乙九月过一宫九年一次到氐宫官禄独行隂夜喜发灾还与恶星同孛躔房宿号天瞻若临身命为大权文韬武畧居官显更立功名主重权房兔日方隆东去孛共踪卯宫为刑曜隂宿犯阳宫太乙来房性妖孽或女或男皆作劣一生孤苦尅双亲作事无谋心不决孛躔心宿号天祗官职荣华禄位宜百里郎官名位着叅谋半刺着绯衣心宿孛难容阳位孛孤穷土星无夜忌凶忌两重凶乙星为性多勐烈心上相逄亦作孽不宜水宿同度中六亲骨肉情皆别孛躔尾宿号天该家道兴隆庆大来身命逄之官禄至将军公辅藴三才尾宿属春寅孛到必消沉两宫寅卯位到此恶难成太乙尾宿不完全危险如何保夀年十箇八九多祸夭千思万计实难言孛躔箕宿号天华位逄燕国定豪奢官班自有超荣贵财物金珠富一家孛宿怕躔箕箕风动刑妻孛到孤刑曜妻位不相宜乙逄燕分着绯衣正喜游宫定到箕古法盛称寅地旺此人必贵定无疑贵格云彗星寅位必躔箕节钺封侯被织衣孛躔斗宿号天嚚面生波浪口无声不是过房湏有尅贪花爱酒赌钱人斗前难祼体瞻斗有尊权到此不严肃朝斗与朝天斗廿四度值乙星多忧多乐亦伤刑刑后忽然身富贵为主圎夜月光明孛躔牛宿号天芳孤寡徒刑性更凶若教疾病躔身上免得生离不善终牛宿号刑星夜生更怕刑孛水土牛忌休问利和名太乙忽然下牛来入在髙宫独不灾此曜所为心性别吉曜同之任意裁孛躔女宿名暗金毒害颠狂曜六亲花街栁陌贪游冶莫教老后更伶仃女好孛星来北阙孛湏谐余宫皆祼体到此不为灾乙星恶曜女家存此命之人定有迍所谋不定心疑虑恩背情踈妻必分孛躔虚宿名天智万事施为皆遂意官班富贵旺门庭只恐儿孙无一二虚宿北辰宫孛星作福从北阙衆星拱绯衣拜髙穹乙临虚地将何决万事过人真殊絶只宜夜旺此宫生财似泉流官不竭孛躔危宿名天姱命若逄之旺一家不是官崇湏富盛妻宫子位必吁嗟危孛逄天京室亥在前程孛到为吉曜少尅老方荣乙曜临人智术㣲旺宫度分守于危此身若不为台谏亦主当权宰相机孛躔室宿名天仗星到双鱼为正旺逄之富贵必超荣定作朝廷公与相室孛好朝天到此自䖍惓内室孛尊重禄主少㣲垣月孛室宿未为竒眷属孤伤靡不为多招闲虑心头事老则防妻又损儿孛躔璧宿号天巴旺地湏逄到一家身命逄之徒説好到头不免事如麻玉关璧属干孛惟好此躔天严非孛立朝天要夜蟾太乙璧宫好杀害为人不就事难任百端心计多谋画盗贼奸雄忌火金孛躔奎宿号天便卖尽田园赌尽钱不是酒时须博奕贪花浮浪见忧煎奎宿戌宫排温柔怕孛来祼形奎暗曜难堪孛到猜奎中遇孛心难静身消痩长貌充秀寛心𦂳性好精神声名才有终无夀孛躔娄宿号天邪少年浮浪悦纷华小急大寛心不定平生终不受迍灾娄名天狗宫孛怕此曜逄孛来为陷害凶曜必生凶娄星最喜吉曜来若逄太乙转为灾若不刑伤并自缢六亲暌别不和谐孛躔胃宿号天翰性急情寛事少闲只恐为官年不永若居贫困夀如山胃居戌位间到此必安闲至酉名吉曜为福必阑珊太乙临人多灾数火喜曜来胃九度夜生值此主欢娱握掌兵机主宰辅孛躔昴宿名天喜命若逄之姿貌美妻宫损尅两三重禄位湏逄升玉陛昴属酉日鸡月门孛相宜诸宫皆祼体惟酉着绯衣常言孛星偏喜酉最利金牛宫昴宿金能助用此中来合主科名兼福夀孛躔毕宿号天诜生湏富贵显家声仕途超越登科早朱衣紫绶立朝廷毕星是月门孛到朝至尊毕星惟好雨滛慾有名存毕宿如逄太乙侵不宜逄水与逄金偏惹是非迷酒色风痨痔漏暗伤身孛躔觜宿号天陻门户光辉是此人年少登科官进速性情容易便生嗔觜好孛用水觜孛喜命宫孛到为庙乐七度莫言凶宿觜若见孛来过疾厄宫逄阻难多五位临之难得子命宫身位禄消磨孛躔参宿号天诠官禄须逄抵不难妻子宫中须有尅更兼天夀在苍颜申位有参星孛临视不真迤迁并度近孛两相嗔参水猿中见月孛进退所谋皆恍惚罗㬋计都火来侵不至中年便亡没贵格云水孛到参非失位贵持节钺更无疑孛躔井宿名天诳衣禄生来须大旺资财恐是别人收有子终须还破荡井来孛昏蒙十七度无光月宫孛朝母初度反作凶太乙躔井未为强神气踈慵貌亦长性里欺良懐恶妬若无星救恐刑伤贵格云搀抢东井福偏饶榆塞藩垣任可倚孛躔鬼宿名天诧巨富官荣两无价为人毒害更英雄先有声名大权覇鬼见正月明孛逄拜蟾京朝瞻居母位敬谨不生嗔太乙之星守鬼门语言稠重出人伦身才魁伟多温厚遇夜生人少见迍孛躔栁宿号天冲将相功勲禄万钟威望从来台宪任蜚声腾实显英雄栁孛自优游栁稍位近周十四非为福十三度公侯乙星挂在栁稍头定知此命主公侯更有木同秦地分少年朱紫不劳求孛躔星宿号天戎定杀妻儿在少蒙为人执抝心多强衣食生来太不中星午正阳明大忌孛来侵孛入终须晦太阳孛难禁乙星若在星边过又与罗㬋同度坐峥嵘负气武兵人志壮心髙胆又大孛躔张宿号天权妻子宫中未保全衣食生来自丰足性情髙尚乐忠贤张宿月鹿明孛临号元真须是旁奎宿张曜孛华明太乙权威势如虎不宜张宿居于午偏生庶出二重亲卓立生涯难守祖孛躔翼宿号天譁此是星辰到本家喜怒不常多色慾心如狼虎毒如蛇翼好孛同行孛躔翼宿亨孛水宜同立声应位持衡太乙本是恶强星翼宿躔之疾压身女主产亡男癖疾限行至此不光明孛躔轸宿号天忒恋酒迷花好游奕家财尽破好行偷若不投军须有尅轸星属巳宫巳水孛争雄阳极隂相续相续自无凶太乙独行来到轸为人性急多明敏若逄土木再同居破散资财离乡井月孛入宫太乙月孛在虚危栁为乐井毕为庙翼为旺居此生人主居官有威望人多畏服主有节察之位刑杀之权在身命八煞宫见火为盗贼见金为不轨之事妻亦不良在财帛则多耗散为脱赚但在身命官禄则吉在诸位则凶此曜为灾福力大于诸星若见木即为台宪之任见火为乱世英雄见水为盗日木宫主为人重厚心直三方尽在强宫主少年荣逹非在强宫主少年虽得贵人见知诸事不成立火宫主为人性快出言不审是非一生宜防妇人损陷及小人暗窥主星在最髙之地立在㣲职合少年立身土金水月宫主为人性刚作事忠直有谋计好杀害守虚危井栁鬼翼宿者主节察位月孛同宫孛金同宫为行不良妻亦然男为巫女为觋诗断金星与孛若纵横百六逄之大吉亨人产遇时须抱福家居金玉保康宁孛水同宫主因文学有灾多虚诈见四刑星主脓血之灾在三九宫主落水死不见尸诗断辰星不欲相交彗男可为奴女可婢邪淫奸滥主贫寒毕世千谋无一遂孛火同宫心好善而实不能行亦多痈疽脓血诗断荧惑最能诛孛彗扫除搀抢为庆瑞官荣上爵秉威权百六逄之为祸害孛木同宫宜官不宜才艺夭夀为悖逆之徒诗断木孛原来主夀龄今日无分重与轻人生八十髙年客皆由四正有强星孛土同宫夜照损夀伤财刑害瘖痖之疾诗断其如土孛坐天心虽要分明见太隂不顾顺留并伏逆布衣从此振儒衿孛罗同宫各居庙旺主有威权诗断彗星若与罗㬋㑹勒石纪功扬塞外常人遇此至千殃百六遇时愈殃害孛计同宫为姦淫不廉不洁多损多破诗断彗星计都不可逄人生薄贱主贫穷须招风疾并痨厄百六当之不善终隂人计孛若入命定是淫邪色慾娘若得善星来同照遏云歌舞近侯王孛炁同宫主性巧聪明多技艺足文词衣禄有权治之人诗断蹇薄皆由孛紫逄离乡背井道途中多情色慾仍为盗千方百计也还穷孛日月同宫主防父母居官有生杀之权日好讼夜好酒赌博诗断日孛相交名字损反使吉人心恻隠姦臣叛世不生兹百六㑹时保安穏日同彗孛大为凶百六当之祸患重犯法蛇伤并虎咬倥侗毕世一颛䝉琅玕经节要孛为隂曜最宜夜照庙旺身髙机权兵要昼孛日同财名有望夜孛月同财禄荣旺主背多贫运为阻障罗㬋同位喜旺雄贵逄忌宫恶多迍多否二星各居庙旺或在髙强主雄贵重权之位更若同忌星在陷弱宫即多刑尅天乙同宫竒能巧技衣禄丰厚不无掌治土与孛同夜招刑尅昼人若逄广招财利孛同计火昼逄主祸短夀多刑灾厄破败夜生贵旺衣禄常殊临顺庙权掌兵符孛计日逄主夭夀不夭折则风癞颠狂凶死夜照主衣禄兴崇好华饰若在庙旺有武禄重权贵气金水夜同职位显荣昼人主顺财禄丰隆身主同恶妖滥困穷忽然无救亦不善终木星照顺福庆亨通纵然恶厄亦不致凶月孛照临十二宫命宫守照命宫眉目踈秀体貌堂堂噐量宏伟瞻视自尊大寛小急为人性重易好易恶好杀毒害奸雄气烈入庙反为权柄善星相扶少年及第无吉星辅助必为灾咎为人不足多病不快活假饶富贵亦主犇波食禄之人无由安闲贪酒好色夜照独宫身名亨逹如是昼生破失根涯在妻宫则妻损早在官禄则居官有威望人多畏服有生杀之权与首尾同宫尅害妻子与天乙对望处世多迍其星名天吏星主禄雄豪又名催官煞诸星皆吉而孛方入乃为催官若孛临要出宫者不系旺在秋冬为灾为福力大于诸星在身命则吉在诸位则凶诗断孛照命宫人初年灾破频机术心自有权谋亦及人早岁防倾覆中年立有成夜生隂位照财禄有声名老隂月孛最凶神岂有临人照命身若在强宫为禄主总领邦国作权臣孛星守照在巨蟹若在髙强亦得觧更遭罗计与土星只主有钱能放债月孛昏沉性不常读书多懒好游行不如别作荣身计莫被儒冠误一身月孛须知是恶星逄之祸患卒难行若要入庙宫中者必定前程有大成财帛宫生来少积夜食平常假饶初年承祖之付託财帛兴旺如三春开花正发时狂风勐雨折㧞其根枝若土星照视则产业生旺频加无破败也孛照财上暗昩无主执财物耗散诗断孛照财宫真可畏须防人頼暗为灾限逄恶曜君湏忌吉宿同临主横财凶神月孛临财时破荡伤残岂所宜假使堆金如山海㑹合消铄似尘㣲兄弟宫皆不得力纵有昆季他东我西彼死我活相见之时如水投火却见他人反成亲戚所谓亲踈义重不亲却亲宜自卓立孛照主尅兄弟恶横诗断孛星无礼最乖张那更凶残在陷方不见弟兄同燕鴈只闻手足似豺狼孛星对照兄弟宫各自荣家各自丰纵使牛田衣食足兄若西时弟亦东手足为亲难得力只为其宫逄月孛争取家资不孝人兄弟心强相妬嫉田宅宫尅伤父母纵有祖业终须破散若居次旺则不以伤尅论更加土孛同行多主偏房庶出孛照一生破散住宅不定有成有败祖业破尽宜与异性同活诗断田宅宫中土孛防三方闲极可悲伤此身若不为僧道必唤他人作父娘莫愁月孛是凶时有人因此田园旺只縁庙坐午申间午后申前及未上孛星加临在田宅初年资财真不竭隂人最不喜其星嫁出夫家无寸铁男女宫主男少女多又宜心性相压及迟见方好经云男女宫中怕遇孛无男只是女生多若得吉星同照视晚招一对不坚牢如六丁生人化囚见之在此宫者全无子息假饶有三男二女如寃家骨肉一箇抝东一箇抝西如有吉星合照则犹较可与太隂对视则男主有贵女主封号长则性慵昏蔽少则伶俐惺惺别星则减力矣孛照合难得子息多患疮疖之疾诗断子孙宫里孛星攻状类根甘蒂苦同假使门庭当旺盛也生不肖辱先宗月孛来游至第五男女虽多多枉死直饶庶子与过房于法推之多絶嗣奴仆宫多不得力亦有走失孛照不可托小人作事有暗昩刑尅之厄诗断奴仆惟推最弱宫孛星临照愈为凶当生禄主或全䧟衣食犇波守困穷月孛为星不可言当生逄着病相纒若交奴仆同宫分反主妻奴白日眠妻妾宫须两三妻妻命有此星相抵反有偕老之期赋云妻无子息都縁孛在髙强经云月孛守妻宫奴婢结为宗无曜居六五为人主脱空註云妻性恶则免孛照合得尊贵慈善之妻反招偏房之妾方应诗断孛星若在照妻位不是伤夫妻亦防多幸随人为侧室不然卑贱得从良妇人月孛入夫宫反主夫家财帛丰更在未方为主将母死父亡财帛隆望门尅妇妇家贫只因月孛到孤神戌亥丑申三四位夫妻和顺定无因疾厄宫自小多害病主疮疥小岁难飬孛照有犬马所伤之厄脓血之灾不可针炙因此抱疾诗断孛居第八照身宫三合无星不可逄死在路头无板载更防官死狱囚中月孛伏剑疾宫来年少沉疴染重灾岁乆不闻欢喜事年来常聴哭哀哀迁移宫不得逺出主有险阻之难经云第九宫中值孛星终身流荡百无成孛照主外乡隂害小人刑官之事诗断孛宫第九死他乡路上横尸不可当罗计更临狮子位法塲之地见身亡孛计迁移又併罗偏于土木损财多虽然已有堪居地毁拆移居不奈何官禄宫有大人君子之权更居乐庙之宫则官职清髙小人带之则血光刑责孛照多因暗昩之事起灾必有重官厄凡遇隂人不可交结诗断月孛午地是隂宫食禄虽迟也不空或若火星逄禄主多因官职至三公月孛光芒号彗星衆星一见歛威明庙方若作天元主贵拥貔貅百万兵入庙星辰最难得若临官禄尢为吉鸾台凤阁更光华只忌隂阳同月孛孛星主禄大雄豪只要相参土火髙斗角栁中为受用文经武纬列勲曹福徳宫多主反覆才有好事反成凶兆孛照须有不分明人隂谋相损诗断福徳宫中要好星如何孛照有昌荣心头搔扰劳魂梦日日思量欲改更福徳宫中怕孛星忽然火曜两相刑终身只可三旬夀纵得长生也受迍相貌宫一生为灾经云惟有太乙月孛星生时不欲临此地孛照为人胆大不信隂阳作事不祥诗断十二宫中有孛星形貌麄丑惧知闻性情不定如狂妄举止无慿似少神十相不完身跼蹐六根亏损善艰辛纵然身在公侯位断作狂愚废弃人月孛变叚星寳瓶宫天权星又名天烈星主武勇心机悍烈也诗断月孛临人状似虎子上天权巧心路若是独行无别星掌握权衡至台辅磨蝎宫伏尸星又名流血星主流血恶死诗断丑宫月孛见伏尸身宫官禄最凶危更有吉星相扶助福徳宫逄短命儿人马宫天虎星又名天狱星多招牢狱罪责诗断天虎孛星寅地旺喜临箕尾福非常吉凶二曜不相犯四正宫逄福禄昌天蝎宫五鬼星又名天文星主狡猾隂谋䜛佞夭夀诗断天衡五鬼为妖孽女落风尘男下劣妻家䘮尽定无人孤独一身无处立天秤宫天妖星又名破军星主威勐色慾诗断天妖辰上为凶恠八煞迁移为六害若非寄食别人家庶出倚亲多此軰双女宫双鸾星又名彗孛星主死兵刄毒药诗断孛临天乙号双鸾男女逄之是寡鳏更值恶星须恶死吉星相救可安全狮子宫天鬼星又名流尸星主刀鎗弓矢之难诗断天冠加临狮子宫星张二宿最为凶如躔栁宿畨成吉富贵功名百事通巨蟹宫垣庙星又名威勐星主威勐尊严诗断孛星最喜到秦州文作清华武列侯不怕恶星侵此位平生富贵自优游隂阳宫天吉星又名败残星主败残乱家道也诗断申宫天吉少人知四正宫逄得者稀戊乙庚人为上吉名标四海福相随金牛宫金堂星又名文际星主文章际㑹也诗断金堂酉地喜相侵不习诗书亦有名自是䕃封多福禄锦衣闾里有家声白羊宫天囚星又名天邪星主凶勐中失职禄诗断戌中月孛号天囚白髪孤寡亦未休此曜匕强如在上官灾横祸作寃雠双鱼宫游魂星又名威职星主隂人多妖诗断孛星须是要安和亥上游魂福最多禄上资财当巨富终身落薄更消磨星学大成卷二十星学大成卷二十一钦定四库全书星学大成卷二十一明万民英撰三辰通载天首罗㬋星总龟筭法置积日加五百六十以六千七百九十四逆游数除之逆游数别列上位记之其余不尽者为残分以五因之却加入上位逆数二以九十三为一度又不满者入分秒平行一日行五分三十七秒罗㬋论罗㬋为天首星配属火之精黄旛黄道之宿也一名蚀神隠行于天其行宫度有喜怒一宫一年半十八年行一周天逆行天道喜则为天统星怒则为天伤灾网星遇交于晦朔弦望能掩日月之光为之薄蚀天地犯之崩裂山岳犯之倾頺川泽犯之枯竭至于云恠星妖冬雷夏雪未有不由此也此曜不能兴善好作妖孽主血光伤破斩截凶残寒热瘴气身命犯之则有成汤之旱帝尧之水文王拘于羑里夫子厄于陈蔡司马迁宫刑左邱明失明贾谊之赋忌鵩李斯之叹黄耳圣贤犹不免此庸人见之更有恶星同宫乃为六极之人一曰凶折二曰疾三曰忧四曰贫五曰恶六曰弱若入庙则为贵格癸生人以为禄主星甲生人以为魁权星乙生人以为囚星丙生人以为印星丁生人以为催官刑星戊生人以为贵星巳生人以为䕃星庚生人以为耗星辛生人以为福星壬生人以为暗星此星庙在午乐在卯旺在辰好在酉喜在戌怒在申琅玕经云权星守要最难遭昼日阳宫近贵豪张角度中身显地昴星宿上武名曹又云余宫限内多为福隂位无灾祸必消更有变凶为吉处宫当十一自荣超马嘶龙跃值罗㬋卯酉还来戌上求同日陷妻并害父虽居庙旺亦多忧赋云罗㬋在命位至五品殊勲若得紫木同宫照视可为雄鋭贵品主人特逹慷慨火土孛相㑹多主权刑躁暴公吏掌杀妨妻废祖贵则威权贱则伤刑若独行庙乐之宫照临者则大贵六癸生人土为天官主禄水为科名与之同宫则大贵罗㬋歌罗㬋性格最为髙形相狰狞胆气豪不奈是非无妬毒日生阳位始坚牢逄庙地有操持荣加旌节有旗旄富贵只宜官位立隂宫私合苦煎熬日月㑹时人见蚀湏忧父母死难逃金㑹助权好兵武更防因色病成痨水到财多逄盗贼本来才调好风骚土逆四肢不具足火扶好杀弄鎗刀兄弟不宜财破荡四宫卖却祖东臯子息位苦啼号六宫妻本名春桃妻位妻权中主尅八宫攧扑定须遭福徳夭亡并絶嗣相貌为军是此遭罗㬋一宿名天首若在髙强好饮酒如逄吉曜共扶持必有重权来到手罗㬋元是贵权星只忧土孛与同行庙乐二宫为福徳他宫重叠犯官刑罗㬋元自是权星甲戊方中起大刑除却庙堂兼带旺纵饶为福也无名何以罗㬋号天首只为凶星为福厚凶星福厚人未知寅夘午宫分外竒九星活曜枭天首太隂同宫人物丑寅宫卯土午三辰専主此星为福厚命宫官禄若相逄必定其人身在公若被孛星来照着一生刑责累遭凶荆州更及双鱼宫两处临之更不凶若是贵人相遇着定持兵印作元戎白手成家自买田只因天首气声聮若非寅午并天蝎卖与他人不要钱大凡福徳与罗㬋一生隂徳旺田牛或若对宫逄此宿子孙名誉冠神州午人午上值罗㬋置产生钱及外州更得孛星临帝座子孙佩印更封侯惟有罗㬋能起福妇人失位招夫禄不在寅午并卯宫子酉二方当纳粟帝座尊星人未知或为日位或生时惟有罗㬋并月孛此星相见十分竒罗㬋虽説是凶神若使单行逈出伦对合更无刑战忌威名端的冠朝臣首曜于人性不和善星不助恶尤多平生好作欺人语垄断无图奈若何天首当生所在宫限如逄此有威风不能为祸终成福若在髙强更有功天首从来怕夜生更居凶位伏尸名若非死在隂人手即是征人奠旅灵罗㬋临喜怒宫喜宫为天权天统星主形神痩薄为事通逹慷慨其星利君子不利小人值木金土更见禄马主重权之位官职清烈若无五星相协只㸔五星体格得地皆为贵人若无救星更作八煞入西没宫多为僧道兼主灾只是不利入人身宫湏主险难兼母居疾又主暗昧若遇水火二宿更见禄马便为一品之贵身命逄之无禄马救星有十二般恶病若单照人身即有不测事一则危险之厄二则六根不具三则母居恶疾免此者湏减爵而极贫穷怒宫为天伤灾网星凡人遇之主一生禀性愚昧若照人身命只可为僧宜在公门为人孤独多招不测灾此星宜在命与八煞官禄宫为公卿员郎方可压如是庶人主牢狱之灾处世贫穷不堪照身宫主三般危险之疾一主暴卒二主水火三主血疾若无此主短夀贫贱之徒罗㬋躔宿俱出玉关经玉关歌罗躔角宿号天模性直机谋出衆徒家道自如心莫妄运限扶持事可图罗㬋角同行居辰祸不生五阳居正位正位则尊荣罗㬋度分到郑乡角木星临喜此逄不在迁移并八煞命宫福位保安康贵格云首曜来躔龙角上诛锄姦党理朝纲罗躔亢宿号天般心性藏物也湏寛机权特逹人钦羡晚年衣食恐难安亢宿龙宫居祼体衆星殊百星皆畏谨亦是五阳居罗㬋生杀有威权亢宿居之三品官水若同行操大柄不临四正亦堪言罗躔氐宿号天擕命若逄之必损妻头男头女终湏尅资财却免散东西氐属卯罗逄抑欝又终凶此身不显赫缩首福皆空威权才勇是罗㬋最怕躔宫氐宿游官位逄之终剥职凡人值此主徒流贵格云首躔过辰氐宿度上将封侯食万户罗躔房宿号天从大富资财胆气雄文武兼全官五品兵刑之任福偏浓房宿正属卯阳宫行到东华气鋭雄罗首日华湏振领来朝阳位不为凶罗㬋权要最难遭房里生人定贵豪遇日逄之官位显少年必是赐衣袍罗躔心宿号天辰巨禄髙才出衆人巧计多知人果毅威声逺播四夷宾心为大火明堂位人君布政在心宫罗到此宫主孤独更兼强暴甚贪䝉首星一曜号黄旛心宿度中甚美观火与同宫威武志性情偏急夜生寛罗躔尾宿号天畋命里逄之有重权上将论功心好杀何愁此地不为官尾首火虽安首号天府官武职官入阁迁移更孤单忌地如何却躔罗为縁暗曜必多磨不是六根当破相将来风疾恐难逃罗躔箕宿号天聪庙旺之宫禄早逄百万兵师归统御金吾位上及三公箕好水同游罗箕可封侯若木同度立木罗夀更脩箕上权雄得遇罗资财蓄积贵而髙衣锦还乡人慷慨木如同位有权多罗躔斗宿号天磨命若逄之福来多智慧机宻能出衆也须财利带犇波斗属丑寅方罗逄福禄清见此为福曜独好两宫行天首不利居斗蟹性𦂳无常主妖恠临妻必是座中亡居宅祖财多破败罗躔牛宿号天韀刚毅能为主重权面貌丰隆髭满面妻儿先损谩机圆牛不喜罗躔见土福不绵土虽朝此地牛土夀难延罗㬋几载上金牛不被囚刑位列侯暗宿日生临照命湏知心里好行脩罗躔女宿号天廵牛亥生人立大勲廊庙之中湏大任其他衣食且平平女在丑宫边罗逄女不坚女本温柔宿首居此迍邅罗㬋与女喜相闻虽则贪滛暗又昏火共土同皆庙旺朝君恩赐荷明君罗躔虚宿号天镠甲命生人位列侯身命若逄衣食旺到头终是喜清幽虚星正在此罗列势难鸣衣冠朝北阙罗立拜严宸神首循行虚宿前闲事灾殃度怕躔男犯刑伤遭吏责女主流血复迍邅罗躔危宿号天樗此人肥厚更胡须心机藏事财生旺自成自立免忧虞危在子躔此位不隆初主薄甚禄位不丰罗㬋欲度上危方不遇凶星得命长禄非横星兹位立亦能为福复成殃罗躔室宿号天躔为人出衆有威权作事操持心耿直酉命逄之是大贤室天门首朝天若居此镇蕃宣罗㬋居室最难堪禄命逄之不用贪纵有文章髙北斗中年之数五二三罗躔璧宿号天持机智文章计出竒天文立象湏荣贵夀筭多能名誉驰璧宿正天门星到此居尊惟罗为管辖戴天履地存罗㬋本是逆天行璧水㺄中禄不延惟頼木星同守度方知威武掌髙权罗躔奎宿号天威情性焦烦不受欺为人勐烈心刚直狼贪妬婪足食衣奎宿正在戌罗火封侯职财气更同临入庙多逄吉天首阳星最喜阳奎星戌位不为伤七度以前居亥地此为隂处可寻常罗躔娄宿号天志抗直伤人兼有义多招闲事是非多衣食生来心未遂娄宿正在戌罗宿怕相宜五隂干亥近五位正天墀罗㬋娄宿正权星火土同临乱世英胆气麄豪兼好武为文终是少科名罗躔胃宿号天怿记问渊源性刚直小人此位亦威权君子逄之进官职胃不是庙罗到不宜日生遇火火灭非竒胃中神首主隂迷屈背驼腰怕孛齐若是此星来对照女则伤夫男尅妻罗躔昴宿号天蜻出衆机权多好胜初年湏破晚方成果毅特持有权柄昴罗火不明到此为孤星息宫终尅子木同夀终倾罗㬋昴宿最为凶若无星救身命宫更被囚刑忌合照虎狼恶死恨无穷贵格云罗㬋若在昴星乡伊尹霍光真此烦罗躔毕宿号天危言语猖狂惹是非尅害妻子君莫怨平平衣食也随时毕宿不宜罗罗同事更多田宅因兵火䘮失若奔波罗㬋毕度金乌晦望夜生人最不竒此是蚀神长掩月处心无定事难为罗躔觜宿号天申亥命逄之是喜神家道兴隆金玉富为官应是侍枫宸罗火在觜位惟怕水相防木曜躔箕尾炁顺有相当罗㬋暗曜得人忧若更来居觜火猴女落风尘男破荡金见好滛盗贼流罗躔参宿号天津禀性清闲心洞明筹䇿自能知道释衆人钦用振威名森罗万象中惟要太阳同阳明观万物参宿不昏䝉罗㬋躔入晋宫来参宿逄之主有灾成败不常财帛散遭官落狱限中排罗躔井宿号天空怒地平生运不通若得木星同在度木罗相爱却无凶井曜首相逄两界必无功火余终汨没水同不甚凶罗㬋慷慨性情和井宿相逄事若何身本怒宫未隂位凡人遇此主迍多罗躔鬼宿号天昻心髙机变足文章形貌魁崇肥且厚子孙应是保安康鬼宿两相当罗来居未方夜生宜好鬼逄则必轩昻罗㬋到鬼难定虽负文才少权柄忽然恶曜与同宫兄弟爹娘分两姓罗躔栁宿号天鳏爱乐林泉志在山胷次文章才广愽犹如僧道喜清闲栁好月孛兼月亨通罗到为陷必主飘蓬罗㬋躔栁是隂宫不作禄星定主凶忽然独行官福位若兼火土事难容罗躔星宿号天圆命若逄之主重权兵刑法令堪充任武选文阶两位全星曜两宜罗好午中男受爵禄女则䕃封罗㬋正庙在于星眼瞋性烈气豪英三度之中并五度职兼文武掌权兵罗躔张宿号天目命若逄之多发福威声逺播名髙强师相居朝荣贵禄张宿罗躔福夀绵绵罗㬋庙度不宜张相值之时必反常独守宫中最髙位不逄恶曜亦荣光贵格云罗旺正庙独欣张出将英声阃外扬罗躔翼宿号天愚心毒藏机语不虚巧妙性情容貌美贵人亲近得安居巳午本罗庙在午日居中到此为辅佐惟好翼相逄天首之星躔在翼身命临之招恶疾顽愚暗昧不堪伦死落他乡非旧室罗躔轸宿号天神武品之官此位逄生杀之权心独任金吾节度两般同轸本水罗火逄未亨通为水冲罗㬋在巳人为贵轸十三度大安康土若不来临此分妻儿虽尅自观光罗㬋行度入宫天首在阳宫星宿三度及箕四度以前为正庙居此生人主好杀因此立功名官居重权职兼文武法主兵刑值之者二十年主生杀将相之位在隂宫昴心为旺入轸十二度至十五度主为任逺居三品之官二十年主生杀将相之权见木月在四正宫宜官若不居庙旺宫但止见木亦宜官与土同宫主大柄见火亦大富贵迁进疾速日宫主有节操临事鋭多勇勐有贵位主星如居强位必有生杀之权稍得福星之力主有位如无福星临三方不居强位一生多恶事上立身因此成败月宫主文学多色慾有贵位更得诸曜相扶位至三品若无星助三方稍髙其人亦有权木宫主性格聪明足词多智若入宫度浅昼有位夜有财入宫度深昼微贵夜微富火宫为人性急干事明白好兵权有掌握昼生大贵夜生有福土宫为人性凶勐好杀害昼生有福夜生大富金宫主为人聪俊有威权昼生贵逹夜生有福火孛同宫则减力水宫性格聪慧好文章有才能入宫浅有位深有财瑯玕经节要天首阳星不宜夜照庙旺除凶资财不耗金木月宫威权雄势主顺髙官显名荣贵罗㬋同金木二星若主星顺庙至英雄贵显节操重权罗同太阳相见有伤不然尅陷衣禄不长或同月曜刑害亦然旺庙灾轻常招讼言罗㬋与日月同宫则有交蚀主尅害父母妻子亦主衣食艰辛非旺庙宫则多讼厄招是非罗同土曜昼则兴隆夜生共火权掌兵戎昼土罗㬋入庙封侯夜则损夀土逆凶同罗土二星皆阳星昼居庙旺更顺行则掌重权进封公侯之禄夜则为忌更土逆则凶害孛同罗㬋掌握机谋庙旺贵禄余宫优游罗同月孛主巧性智谋居庙旺主食禄若背则漂流之人星居旺地紫炁同行贵而清职显于禄名纵在他宫才兴名旺夀筭延长福资尤妙罗㬋照临十二宫命宫守照命宫主眼圆神洁形质端厚貌古有神色重骨坚语音亮大性急怒物临事有断义直于人心有谋用特逹慷慨得人钦羡不受人触小事致惑大事有断谨而不悭义而济物少年省事福禄不坚灾难易得晚岁方有成立五星相扶便为重权官职清显若五星在八煞宫及官禄宫皆为贵人镇诸星而为首背诸星而独行顺躔张栁统领兵符正入阳宫威权独重在命则表仪浩浩照身则容貌熈熈见木宜迁官进职好官星大煞君子立身廊庙为官掌兵食邑万户一生荣华金火土孛同入主疾尅害妻子破壊祖业宜于贵命见之经云罗㬋临命位权势自能髙少逹终有滞财名晚岁牢若然入怒地成败屡经遭昼遇限宫见迎恩见贵豪诗断罗㬋星恶见星君却见当年在卯寅更若癸生为禄主仰观平歩上青云罗㬋在命若何看文武兼资信不难但得一星金与水若非秉笔即登坛财帛宫入庙吉初年破末自立君子吉小人破如是煞方大耗大破若吉相逄则主横财罗照多得衆人财力若太盛则主有破诗断财宫之上是罗㬋得已财时便好休更若狂图多富蓄如何不破被姦偷罗㬋寅午最为佳男儿白手自成家平生兄弟浑无力纵多不若自荣华何以为人富不仁只縁财帛犯星辰星辰不怕逄罗孛罗孛元来怕太隂生时独犯天首尾不入庙时灾咎至如何财帛积如山只为此星居第二有财无产命如何只为财宫带孛星午上孛星午天首浮财不足税钱多罗㬋财上多官厄非人不用相接识忽然荧孛入宫来任你喽啰难计覔兄弟宫兄弟三人各胞异姓罗照须见三人怒宫全无诗断第三宫中有罗㬋侼逆乖为可自忧宗𣲖同源恩义等只縁凶曜一时休田宅宫主父母两三重或自身螟蛉或随母嫁罗照命有田宅先破后成反不招祖业诗断若是罗㬋先尅父得居田宅败湏荣合得隂人财禄贵机权方艺定湏成罗㬋天首最凶残祖业虽多守则难可惜田园千万顷都縁凶曜见䦨珊僧家道舍屋楹多实然土宿与天罗田土虽多无屋宇年年饱食别人禾男女宫各胞异姓亦主损子添丁则长子不利罗照合生偏子大吉宜求外姓亲生者全不得力诗断男女如何便荣贵只为权星皆得地若教寅午遇天罗若子若孙长守贵此星随处管吉凶惟有子孙不可逄除却寅宫并午夘其余长飬总成空寅宫罗㬋最位强未必能归子息乡若在子宫真大贵有儿只是置田庄罗㬋临之皆下贱犇驰茍得未为安六癸生人多足嗣髙攀仙桂定为官奴仆宫防奴婢脱悮罗照平生因奴婢刑尅损命多迍邅事不宜小人诗断天首加临第六位心腹亲人谨切防虽然足使奴无主欺凌偷盗被逃亡罗㬋难与善星交奴仆之宫逾怒号假使尊严崇道徳反居陋巷自箪瓢妻妾宫男主损妾女临夫宫一同罗照主恶曜之妻中年方尅诗断罗㬋凶暗名天首不占髙强对宫守是惟一世有灾迍孤寡难昏更麄丑天首和谐多美态湏教逺地始为婚不然带禄兼连印亦因官职有名闻妇人寅午为夫位第一不宜逄紫炁孛同罗㬋是福星合照夫荣并子贵疾厄宫主偏废风疾损四肢多官灾罗照有险僻小疾或于胷脇下有痣大吉湏防登髙失坠诗断天首罗㬋第八宫世间何事此真凶直饶夜禄重重贵面也湏防有病攻疾厄宫逄土与罗一生疾病十分多直饶紫炁来相助争奈家豪常病磨迁移宫主攧扑不宜朋友罗孛对照多招贼盗罗照不宜道路出入防有不良事损陷诗断罗㬋凶曜号权星临照迁移不畏人得在旺宫为禄主必因提荐贵荣身如何破散又离乡只为罗㬋到戌方戌是迁移罗孛到漂流外县置田庄官禄宫当官主有威权日水同宫为台座火土同主作盗罗照合有主执四方领䄂受相职位诗断罗㬋元是贵权星四正居强最吉宁限运逄之多吉庆更延夀筭禄千春天首罗㬋庙处寻得临官禄是竒珍功着杀伐威声振谏诤王庭动紫宸永主遭逄强又强天罗此处不相饶若逄火土金交照半文半武志英豪福徳宫为人有权不宜男女同紫木金日月更得地少年荣贵罗照多因凶而吉因灾而福主立身之事诗断天首罗㬋为福徳超羣出衆事乖张合主瘟㾮兼盗贼财空贫贱少年亡十一宫中天首临凶星来照务荒滛都縁暗曜无威徳故使逄人不仰钦为人似恶本非恶天首太阳相照着官禄若是冲太隂堂吏抚司兼重禄相貌宫为人美须髯貌黒罗照性多损失言语不定得人憎恠诗断罗㬋天首临相方别为隂徳觧其殃更兼忌曜纵横见若不相残即系梁罗㬋变段星寳瓶宫天𤣥星又名天狼星主贪盗乱世也诗断天枵神首太𤣥星相唿集贵有佳声更在七宫逄吉曜还湏顕赫且髙陞磨蝎宫天鬼星又名天禄星雄威镇列九州声诗断煞星天鬼号牛斗身命迁移浪荡游假使强宫同吉曜也湏破荡走他乡人马宫天威星又名天印星主印禄星贵也诗断罗㬋寅位号天威掌握威权镇四夷此是权星来入庙扬名何处不光辉天蝎宫武库星又名天卒星主卒亡恶死也诗断武库之星躔至卯主人心髙性情巧只忌日月此宫中虽贵双亲湏早卒天秤宫地暗星又名天柄星主权柄自为执事诗断天罡首宿为地暗夫妇鳏寡主惆怅不然寄飬外人家父母资财无可望双女宫地隔星又名天巨星大富大禄诗断已上罗曜为地隔八煞宫中成水厄虽然吉曜与同流性格轻盈招盗贼狮子宫龙首星又名大权星掌握贵权诗断午上龙宫真可羡名至朝叅登玉殿驰名方面掌藩垣威镇四夷能制乱巨蟹宫暗金星又名天孽星孽毒猖狂诗断未上罗㬋号暗星岂知凶祸苦来侵身命犯之难得夀轻则孤单鹤髪人隂阳宫天废星又名妖毒星主遭毒药夭亡诗断申宫天废是罗㬋禀性顽愚少智谋更犯煞星同一位阵前战士更无头金牛宫祼形星又名天章星居官吉谋利徒然诗断祼形之曜在从魁女嫁男婚不用媒滛荡无仁无礼节弃妻傍妾小和谐白羊宫都官星又名九狐星主狐媚妖邪事诗断戌上都官狱吏神为人鲠直别尊卑土曜同临并四正一生受禄有君恩双鱼宫天煞星又名暴卒星主暴死亡不得善终也诗断干宫天煞是罗㬋怕至隂宫禄位休若被忌星相照破更加八煞死荒邱星学大成卷二十一星学大成卷二十二钦定四库全书星学大成卷二十二明万民英撰三辰通载天尾计都星总龟筭法将罗㬋定度加半周天数计都论计都为天尾星配属土之精豹尾黑道之宿也擅行于天与罗㬋相对逆行天道喜则红鸾天水星怒则为黑煞贯索星遇交于晦朔圆望能掩日月之光壬生人以为禄主星甲生人以为囚星乙生人以为䕃星丙生人以为刑星丁生人以为正魁星戊主人以为印星巳生人以为耗星庚生人以为权星辛生人以为暗星癸生人以为催官福星此星庙在亥旺在戌乐在寅好在未喜卯巳怒在辰琅玕经云计都庙旺最难逄娄宿宫中禄更丰躔栁在身知职贵到寅生夜主名雄荣华更在昴心宿髙旺湏同金木宫十一位中尤好处生来多事不成凶赋云计都临戌亥之位官至左右仆射洞㣲歌云计都之星喜戌亥余位之中不可逄此星乐与木炁相㑹可为贵品威灵节操文武两全歌云天尾星辰㑹炁木能觧灾殃偏主福只是孤尅又云计都之曜不可闻难为兄弟及儿孙若得出家身最贵总为学士两三分若䧟没与火土孛忌囚之星同宫主下流凶残夭折刑法破害少男少女少资财多病多迍多口舌若照身命宫则主横死或主身雕𤯝六根不足赋云计都照身值溺水兼于毒药又云计都若临狮子位湏遭五法又云频遭患难暗曜入于月宫若独行庙乐之宫照临者则大贵六壬生人以水为天官正禄与之同宫则吉计都歌计都本名凶恶曜双女鱼羊为好庙面颜似火胆如神骨相堂堂麄勇貌有心机多巧妙夜同隂宫宜守照声名显赫有威风掌握兵符权最要在他宫力半効聚散资财立身閙经求博筭及屠沽心胆情懐多执抝见日月真好笑父母无终深可弔金来妻妾被人伤土火徒流遂堪料水来盗贼不良人木紫凶中为吉兆孛同折首最为凶财帛之中多计较三宫昆仲恶中亡四位舍居曽火燎子宜外姓及偏生六位不堪乗马跳七宫妻尅两三人疾病躔身难治疗官禄如逄狱里亡十一宫中偏不绍陷宫十二相不全此经妙处真𤣥妙神尾元来号计都恶星同位必凶徒同宫紫炁反为妙纵有衣粮身也孤天尾一星无大凶最爱加临福徳宫若居疾厄仍旧疾若在妻宫妻父穷罗㬋交日计随交天尾同位主分第申人若与孛同酉四星居位真神首罗㬋居午计居子子丑生人初主福紫人生辰计在时子孙大贵命先危为人性恠及奸邪夀短元来不用嗟多是此星在髙位自然为事定和谐戌人戌上见其辰以戌为时富贵人生日命中罗孛到谋名谋利两艰辛辰戌魁罡坐计罗初年谋事若犇波三合火星并土宿年耐虚名不贵何北人时日昼南方罗南计北不空亡官禄太隂本髙贵紫星辰已定田庄癸人甲乙尽居前计都在日是牛田只怕太阳并土宿若教登第便迍邅计都紫炁若同归戌巳生人喜得之土与太阳同戌位有宫无禄亦堪悲妇人计都尤为祥若居庙处十分强贤徳克家生贵子只愁老去卧空床土命计都入辰土此方近庙家资富安次辰巳日时生方主夀髙终辛苦神尾为名少有朋本来天上一提刑人如得地逄之者何虑前程事不成计为凶曜本麄才细腻偏欣木炁来若在庙乡逄着此更居隂位不成灾计同日照疾偏多投药无如患难何隂毒生来偏妬忌更能快口起风波计都临喜怒宫喜宫名为红鸾天水天索星主形神寛大为事慷慨心有恶毒只宜在命及官宫湏为官职在别宫若为僧道方可压若无吉星相同常人必主不测非刑死轻者减夀筭贫贱之辈亦不宜入身宫主少年尅母兼母有疾应水火厄及五般疾不然亦在外方破败恶死有救星减三分若戊巳生人必为显官怒宫名为毛头贯索星煞星主作事不知前后暗昧愚痴照身命无救星禄马落䧟主流配数千里外恶死若为僧道可以减灾亦主夭夀妇人产厄计都躔宿俱出玉关经玉关歌计躔角宿号天冲五星逄之立见凶恶暴性情尤毒烈促夀猖狂必法终计躔角宿宫有始亦有终辰上计虽怒角印不生凶计都正照临于角不论昼夜少才学常人主病及官刑有位定遭官职剥计躔亢宿号天戈军阵成功福未多不是军戎并徤辈定湏自缢与投河亢躔天尾入则富贵男有功名女有封位计都在亥未相和纵有才能阻亦多惟利木来并旺土稍居定叠免奔波计躔氐宿号天通东出尤宜十度中若对命宫声逺着更逄吉曜福丰隆氐为暗曜在栁六度若在辰宫贵曜福履计都东出至于氐十度之前防女妻更是命宫相对照青春发早正斯时计躔房宿号天迍难为兄弟与儿孙昼日阳宫定应破不尔湏交见一门房计庙日兎与天尾相宜若计躔到此一生不奔波房中亦喜计都临志大心髙乐夜隂产业资财承祖力老来犹自性沉沉贵格云尾曜房宿号乐区万里扬威真尚父计躔心宿号天嗤狡猾无凶出贱㣲性急心髙难耐事湏知夭夀少年时心喜计属土土余在夘宫在夘应见土得水性相从计都之星颇类火夜乐于心多急祸交雠宿怨不兴慈昼见之人难得可计躔尾宿号明星百计千方巧性存若是火同身湏贵自然文学二三分尾寅计都入三阳则生嗔寅艮火生位到此号凶神天尾一星忧入命来居最吉躔在尾必招悖逆不孝儿不孝皆因先自己计躔箕宿号天都不招祖业自身孤心中巧计尤狡猾此人衣食也无余箕怕计福难坚水豹有财只夀难延人道计都喜寅地躔来箕地宜修进清髙食禄有威权日曜凶星恶死定计躔斗宿号天梁智慧聪明子息强㑹得文章湏近贵文学湏教播四方斗上计星到到此则争妍镇星同入庙灾散永安然计都性急好游走夜旺二十四度斗土同炁月富贵全若非常流当独守计躔牛宿号天常丰采堂堂性格良更得善星同在度垂绅搢笏侍君王牛宿躔计庙乐相并为人多福温厚信诚计都喜立在牛旁眉目分明性善良礼貌温㳟人急速官资卿监祖宗光计躔女宿号天迁为福湏为土地官躔在度初大为贵迁官疾速定非难女计号金銮金銮福最难煞星在身命妻位不相安计都偏动女人心亦主奸邪亦主滛暗时是非迷酒色何湏分度再逄金计躔虚宿号天流父母湏逄骨肉仇若见孛星同㑹死定知处处夜行偷虚喜计土为庙乐宫恶星若入争雄反凶若论虚中逄着计值此星人多作赘不为僧流却无家亦主俗人相牵制计躔危宿号天游衣食艰辛事事忧尅子损妻身破散平生孤苦未应休危计到老无末福妻儿孤尅更无成计都奸滥上危门金水相同乱若纷男在妻宫男淫女女守夫宫女必犇贵格云天尾虚危偏福厚保安皇祚不倾危计躔室宿号天真性烈官卑位不清若得水星来救助为官七品至公卿室号天堂计福异常若为庙地恶不相妨计都室宿号髙强大贵权星吉又昌三合若逄竒曜照少年迁职佐君王计躔璧宿号天鱼四度之间十度居正庙之中官极贵十年之内位金吾璧星此地号天衢计都躔此福偏殊禄主禄元同度内少年衣禄佩金鱼计都本是到双鱼正庙之中璧水㺄四度以前至十度身当极贵宰臣居计躔奎宿号天雄水月逄之官必荣若逄火土凶星照乱世英雄不善终奎星在戌计居多忧到此不辅沉埋悲愁计都若守在奎中五度生人主智雄不论隂阳并昼夜贵星亦要吉星同贵格云计都若临奎宿度扫净妖孽定封侯计躔娄宿号天垣旺庙之中定主权体貌堂堂威望重将相论功二十年娄躔计月䑃胧若土同入不夭终凶尾宿亦喜白羊宫娄宿逄之亦贵重才智过人身烜赫夜生方得禄丰隆计躔胃宿号天刑日生更逄火来并若不雕青文被面定湏犯法必为兵胃戌酉计为庙只要在初度照神尾行来西没宫胃土雉中不可逄十度以前尤可怕尅妻害子见重重贵格云计都最喜躔经胃秉钺分符除僣伪计躔昴宿要星扶初限元来懒读书只可就来刀剑上将军位上至金吾昴酉计到必至纷更兼是土金终有败初逄火曜两争衡计都喜酉临于昴夜照为荣同吉曜智谋雄略衆人推性急才能多计较计躔毕宿号天征唿为天上一提刑若还得地逄之吉必定前程有大声计躔毕晦朦胧女则昏淫男好色其人机巧又孤穷四七宫中忌计都那堪更犯毕中乌长则离妻幼尅母平生处性甚虚无计躔觜宿号天扶僧道之人岂是孤若见财星三合照不是牙人作贩夫觜好计来躔为人尊而安神尾觜宿不可逄水金相遇在其中身命值之诚可畏男人淫荡女私通计躔参宿号天欢水星得遇定文官庶俗若逄湏忌此定知毒恶见伤残参计福元清得炁同度临计入财当盛加木福尤深计都性行亦为良参水猿中值可伤昼遇之人尤短夀夜生最喜在髙强计躔井宿号天冲命里逄之立见凶若在禄宫尤见喜提兵百万逞英雄井在申未位计到井难容得木在秦地天尾不可凶计都执性多贪酷未申井度皆孤独男主双妻女再夫幼年伤尅难为福计躔鬼宿号旌旗威武兵权立见机君子逄之官品贵小人刺面有凶危鬼计福相当二星好共行隂鬼自然散安命更轩昻计都躔鬼有风痨斩指屠儿伤害多若临男女并田宅昼生离散奈愁何计躔栁宿号天灾命里逄之大见乖骨肉分离财破散父南子北不和谐惟是栁星在午宫十三度里不宜逄更有土星并木曜若来同度最为凶计都栁土度中居尅陷妻儿万事虚夜生偏喜月荣贵离伦絶类自超殊计躔星宿号天鞍命若逄之有禄官庶俗若逄文秀士凶星如见刄伤残星逄计宿此来游星火明而计必愁星火凶星嫌晦曜一生不吉只多忧计都星上日休同昼夜生人不可逄此是蚀神伤犯分目不盲时耳也聋计躔张宿号天狐妻子身边一箇无疾病耳聋并眼疾贫穷困苦莫嗟吁张不喜计必主迍邅月不依土主难还乡天尾来临张月鹿毒害奸贪情性酷日生弱地不为宜夜见强宫未为福计躔翼宿号天蛇性毒心凶身刺花更兼恶事重重见不然心乱好滛邪惟有翼星不喜计翼火蛇行计自通蛇有尾兮能履地初生三度却无功计都昼见翼宫傍破祖湏宜两父娘劳心劳力身无暇为人性气亦猖狂计躔轸宿号天强官职湏教训练塲节度兵刑湏大位才猷奋迅佐朝堂轸宿计妙最髙位却喜计都来相纒若是福财兼禄主髙强入庙两争先计都在天为暗曜轸水一度为正乐眉踈目秀委权尊雄鋭英才多有効计都行度天尾在隂宫双鱼轸十三度十度以前至四度值之者官位清髙合居廊庙掌国家兵戈财帛钱谷出纳之权如在髙位四十前发如在低位晚旺十年性不利父母兄弟若在轸璧三度居东出西没官为三公职封王侯福禄及子孙也阳宫白羊亦在贵位旺十八年仍湏在四正宫若在诸位见木日即吉在下是火土为乱是英雄必不善终若在东出西没主尅妻前尅凶妻计都入宫日宫主为人重厚作事超羣入位浅诸星在有力位上其人大贵三方主在稍髙位者多因贼害成事乃贵逹月宫主有心机作事明敏木宫主性聪慧更作强宫主贵昼生转加福力火宫主为人性急好行凶恶事一生多被人暗损陷在心宿其人有杀伐之权不居此宿㣲有职土宫主为性拘执作事能审是非得暗昧财成富金宫主为人好争鬬多口舌因妇人致厄难得善星救之可免水宫主有少年多灾善星救之可免晚年有禄琅玕经节要计乃好胜贪求之星惟宜夜照福禄赢余紫木炁同清俊显任旺庙陞迁禄财荣盛计都与紫木二星同居旺乐不分昼夜皆主显官清俊之任财帛丰盈子孙荣旺水计相逄成败重重为性不定共处难同水同计都多奸猾好讼便私不可同交友共立事亦多成败金孛同行夜照权名昼人多难险难招刑或见金同或与孛同夜人居旺主武职贵显若科名髙亦主文科显禄之人昼逄则主犯刑招险不忠良之人计都同土昼益财利夜生对照经营迍滞计同日月父母多别主背身低贫穷下劣计同日月多刑尅损头目促夀伤父母成败多更若主星不照即穷苦下贱之人为性不常火计夜照宜居庙旺生杀威权兵符可诏忽若逄昼变为凶曜福临救之蠲灾免害独宫夜照权要自大计都临照十二宫命宫守照命宫主头圎眼急貌稜心麄眉小耳大形痩武勇身多毛声音焦烈先痩后肥性急不耐触心髙性烈喜鬬贪求每悭小弃大执事不囬为谋奸猾千方百计髙谈阔论头妻有子小得全成主旺髙强财禄荣发与善星扶合在庙宫为禄主可为贵品威声节操文武两全守照命宫居官清显荣逹职位弥髙白日见之灾忧一世经云计都临命照性暴逞才能背祖身孤立依髙附势行初年灾祸重晚岁福宜生夜逄孤位照家门财业成诗断计都暗曜最凶星金水加临名望振何故有官不赴任只为计都入天秤计都守命衆星扶初限元来懒读书才气无双真可许将军湏到佩金鱼计都在命孛相寻女破家风必好滛但有善星相照着侯门歌舞遇知音天尾之星人牢名唿为天上一提刑六癸壬庚并入庙前程必定可相成财帛宫取财如縁木求鱼水中逐鹿近大财使大财随得随失初年成败中末主却旺计照财帛无成立见财湏有恶事破败诗断天尾加临第二乡劳心只为置田庄莫教土孛同来位翻令手足播馨香第二宫中犯计都一生财帛总成虚更有栁星同一位若不贪婪定主无兄弟宫兄弟不得力若独行兄友弟恭计照多湏见三人少全无诗断兄弟宫中有计都参商义薄有嗟唿直饶四海皆同气各自营谋各自居最是巳亥逄罗计罗主尅兄计损弟男犯罗孛女计都男尅妻儿女尅夫田宅宫主父先亡不受祖䕃一世茫茫自立家计有吉星照者只得二分田宅有炁来傍照则不以此论计照一生不招田产及因子孙营立诗断强宫之上计罗侵福禄消亡祸日深祖业到头都不守虚劳计较没身心男女宫男女希少若见早则全尅宜晚年则主一子纵有子多所谓贫家骨肉不相和睦不然亦主是少在壁宿大贵有福力计照合偏子大吉宜求外姓亲生全不得力诗断计都或居五宫中子息生来一箇无若问隂人湏寡妇如推男子即鳏夫第五宫中遇计都男儿箇箇要樗蒲在寅戊申并酉上娶得妻来尽尅夫奴仆宫常被奴仆脱悮及防小人欺诈计照平生不可乗骑有坠跌之厄诗断计都有妾便为妻失财连併及灾危下陵上僣不安分湏教厄难马前衰弱宫之内计都侵不见为凶百祸临纵使机关多智虑虚劳半世没身心妻妾宫临妻主乱经云计都红鸾星一名号天尾一妻不到头二妻不到尾若娶第三妻亦恐无终始又云三十年前不问妻三十年后不问儿纵有还湏生死别黄金也亦化为泥若妻有恶星相抵则无害又云计都第七位贱女聘为妻不贱湏重嫁他时不可知主以贱女为妻年髙可免尅凶星产厄脚手有疾计照主妻自刑恶横死亡诗断计都暗曜莫相逄何况加临对命宫举止乖张饶害尅定知造物不相容疾厄宫土水疾多突压身危又云主气疾手足刑破孛同瘖痖盲聋金同雕青痕疾计照主十相不具或行歩搬移有天灾之厄诗断次弱之宫名疾厄计罗守此多刑责若逄吉曜更加临无病却为衣食廹计都一曜最凶宿威燄炎炎是窘廹得临疾厄第八宫贵贱逄之湏病足迁移宫不宜逺出守祖业则安若为官遇他州亦主有权又忌水火灾厄不宜兄弟朋友小人为刼夺之患计照招方外卒暴不利改动作事诗断计都天尾照迁移利害之端仔细推出外迎祥因庙旺不然平照定倾危迁移排在近弱宫第一凶星不可逄偃蹇勒停兼破祖方知计孛在其中官禄宫食禄迟晚四十以后方显逹常人得之主遭无头公事官刑主有血光之灾初主不好中末主方好君子吉小人犯刑杀死又名剥官煞居官进职及足有疾计照不可与他人作保识多被别人事犯重罪之灾诗断计都之宿最凶残官禄逄之利害间若在庙方湏贵重廷诤天陛逆天颜罗计临时必主凶不然身计系于公若被孛星同守照徒流身寄异乡中五星併位居官禄生处英豪多五谷若逄太乙来照破上官赴任定不禄福徳宫多主反覆才有好事反成凶兆亦主多计姦巧夀短刑破计照不可与下等人交往多惹是非与小人同谋损陷身事诗断天之首尾临福徳平生凶事反为吉坦然不忍妄加人患难尤能拯危急天尾计都来到巳入庙之宫当巨富只愁土孛更同行南北迁移无处住相貌宫形神丑恶面貌古恠骨大肉小颜色多恶少善贵而有权亦主暗疾贪花不然以婢为小妾计照性多损失言语不定得人憎恠诗断计都在后命在前陷溺之宫岂作权假使贵荣当显要亦湏体貌不完全缺唇生痩并夭刑十二宫中三箇星子戌未方为福徳却遭首尾孛同行计都变段星寳瓶宫黑道星又名悲怨星主哀怨悲伤诗断欲知黑道在何宫子位计都不可逄八煞命宫遭毒药可怜短命䘮儿郎磨蝎宫伏殃星又名孤尅星恓惶尅害六亲诗断计都为恶伏殃星丑上逄之最不仁作事隂谋凶且狠土人得此不为迍人马宫悖逆星又名卒中星暴卒恶毒呪咀诗断计都不入三阳宫人马宫逄悖逆星田宅宫逄人不义更加三五转无情天蝎宫禄昌星又名天疾星腰驼脚跛刑害诗断计都却喜卯中藏四正宫中号禄昌兄友弟恭仁又义家风荣盛性温良天秤宫天嗔星又名刑吊星䘮吊临身诗断神尾逆行大不顺若居辰上号天嗔一生为人心路险切忌雷伤虎豹惊双女宫六阳星又名虎印星主虎貔印禄也诗断太乙宫中喜计都处身廊庙得安居君宠臣兮臣尽节扬名鴈塞到中书狮子宫枉亡星又名哭泣星主忧煎哭泣也诗断枉亡星宿在于离神尾居之大不宜魄散鄷都年不永更忧狼籍损妻儿巨獬宫白衣星又名天孛星主刑狱禁系也诗断未上白衣事不堪隂宫凶吉两相叅强宫吉曜同为福第七宫中妻见三隂阳宫地纛星又名天妬星隂谋妬害诗断隂阳神尾为地纛此位逄之不为福身命四七十宫逄男女同临受孤独金牛宫天蚀星又名䘮厄星䘮吊哭泣临门诗断酉中日月怕同临妻妾宫逄有异心更犯太隂娘早尅太阳父位少光隂白羊宫天符星又名天正星得权禄马之贵诗断天符河魁神尾喜虽逄恶曜即为灾四正七强俱发福不求名利自然来双鱼宫六喜星又名天游星主游冶孤虚之福诗断计都休作凶神位躔至双女六喜神文章笔下龙蛇走却作惊天动地人星学大成卷二十二星学大成卷二十三钦定四库全书星学大成卷二十三明万民英撰总龟紫府珍藏叙总龟一书集诸家而总类之大半与三辰通载相似是为通载所採摭也今不复録惟草堂丁无咎续集一篇考厯象之性情体禽类之变化摘星辰之善恶类聚成格非深达天文洞究造化者必不能作余为考订以广其传草堂博洽多闻学有源委星命乃其一端云易水育吾子识总龟条议紫府珍藏星命总龟续集草堂学余丁无咎进之编合璧连珠夫日月五星皆㑹一次日月则若璧合五星则若珠连进退皆无盈缩之患惟㑹丑者九世一遇㑹他次者间世一遇诗云太初丁丑歳为头七政相逢㑹斗牛谁识当年差五日连珠合璧讵相侔日月合璧太阳太隂同宫或对照或三合照是也然须庙旺方为贵五星连珠五星不必同宫只得顺布五位相续而不断者亦是虚拱一位而命居其中者亦是拱日门则是五星连珠拱地户则是五星拱太微拱紫微所谓坐实不如拱虚对照不如正照者是也或顺乎两位而拱亦妙牛斗秀气紫炁十一曜之最尊清而贵文而美者也丑位有斗牛二㝛乃二十八㝛之始金陵之气盛于东南龙泉之神光于牛斗若紫炁一星对照正照丑上安命特为竒异东南吴越乃丑分也文章秘府日月木金水紫罗三合对照亥宫安命是也亥有木星主图书乃文章秘府之星也主为人才学富足识见超卓福气亦厚五星朝斗五星㑹于双鱼则有卿相之象若一星二星居于前后者亦是孛居东井孛居未上夜生人未上安命是也贵而有权之命首携龙角角亢二㝛为苍龙之角也罗㬋建首乃天之神首居辰之位乃如龙之有首而角亢二㝛左右扶之似为之角矣命居辰上而得罗㬋主为人英武荣显计居龙尾尾㝛四星为苍龙之尾㝛也计都星乃天之神尾入寅之位乃如龙之有尾而尾之四星又有辅翼则为真龙矣凢此二格皆主权高职重人命在寅而见计都乃计居龙尾大人虎变西方参有九星五星贯其中四星环其外如首如尾如足如手有白虎之象而金之一星则为西方白虎之秀气如秋生于寅申或在寅申上安命谓之大人虎变酉上尤妙又谓之白虎当权无不贵显者老人星现南极下生一星为老人星在辰上亦谓之夀星或金星土星为夀元居于辰日月居于其上皆谓之老人星现主夀也隂阳类聚隂阳同居一处合为庙旺得同类之吉星照身命者是也衆星拱北孔子曰北辰居其所而衆星拱之盖天之星运转不穷而北辰一星不易其位北辰所居乃天之北极子位是也十一曜环居衆位而虚拱一子却去子上安命是也豮豕之牙奎星本天之武库亦为封豕之星为性勐烈人命若亥生或亥月亥时或亥命得木星顺行者权贵之局况亥上室璧二星室为火猪璧为水㺄皆象豕之类茍木星逆行却为害不浅旄头直事罗㬋乃天之神首酉上有昴㝛九天之旄头煞是也安命在酉而遇罗㬋加以一二恶星为祸最惨大火当权古者阏伯居于商丘后世配食于火星或食于心乃夘上星㝛也或食于星乃午上小星也故夘为大火午为鹑火季秋之后天月建在邜须是夜生于邜午上安命是也其发最骤限主当权衆星聚在一处一限星居其中其衆星各以类聚来拱不然则忌星作限主而衆善星拱之尤妙太微受制火星常以十月入太微受五帝之制命行司赏罚长庚入命东有启明乃水星之象西有长庚乃太白之象昔李太白母梦长庚星入怀盖月乃母道也身之所从出也夜生金月同在酉乃合此格神羊触邪未上巨獬之分野獬乃神羊之兽遇恶则触古者帝王置之殿庭以警不忠如未生人又在未上安命纯得凶星者为贵若不背日月而安命在戌上白羊之位亦是双女争权金火计月土星在双女宫主淫慾或偏异生也在易离上兊下为暌兊上离下为革圣人于暌卦则曰二女同居其志不同行于革卦则曰二女同居其志不相得夫离火也巳亦火也火能生土而尅金今也金却生在巳而土则䧟于巳兊属金也金能生水而怕火尅也今也木却败放于酉而火䧟于兊此谓争权日出扶桑夘为日门乃晹谷扶桑之地坐于邜无恶曜对照而在夘上安命者主贵箕星好风李寻云日将出清风发羣隂皆伏是日出则生风日入则无风日在丑寅朝生主有声名更有恶星则未免却主淫荡月纒箕㝛亦主生风反为不利惟日在寅命在寅无凶星者为妙毕星好雨诗云月离于毕俾滂沱矣书云星有好风星有好雨太隂躔毕度而在酉上安命是也若七八月之间正旱而沛然甘霖以泽万民更逢水星虽辰上安命亦妙傥在叄肆月生乃水潦涨溢之时则止为飘荡之命大月当斗韩昌黎云愈生之辰月㝛斗东坡亦身在磨蝎宫故知月㝛于斗最出文人才子也青龙用事春生人见木星在寅夘安命乃青龙用事夏生见火星在巳午安命乃朱雀当权秋生见金星在申酉安命乃白虎当权冬生见水星在亥子安命乃𤣥武当权四季生人见土星在辰戌丑未安命乃勾陈得位已上数者须是不背日月昼夜者妙星环帝座太阳帝之象也日之所居在子午皆为帝座吉星左右环拱者最佳但人之生时亦为帝座若吉星三合对照环拱于时者亦合此格其贵必矣左右环拱凢人命宫若得五星左右环拱无有不显达者印夀双全在亥上安命而得木火土星在命者为贵格盖亥属木故木为天元印木生火故火为地元禄火生土故土为人元夀其余安命倣此金鸡浮瑞先贤配十二时以酉为鸡而昼生乃日之精逸居阴位若日在命而于酉上安命者是金紫朝斗辛生人太阴与紫炁居申位命与金星居辰位水与太阳居子位乃金紫朝斗格月扶斗杓凢月建所在则是斗柄魁星之所指也惟闰月斗柄斜指两辰之间若太阴在月建之位者乃合此格身居华盖五行以马前二辰为华盖此谓太隂居华盖是也坐禄带轝禄前马前命前三辰位名曰金轝禄主星居于金轝而土星入局者是金星入斗兊卦用事在秋分寒露霜降之节若辛人安命在酉而生居秋月金星入于丑位为贵箕翕其舌兊卦用事寅上安命若见金星水星入命则主口舌诗云惟南有箕载翕其舌神水华池水星居亥子上是也水星随日至酉酉上安命亦是也风生浪击凢人生时遇初八二十三日午时生者皆狡猾凶恶禄马同乡禄元星与马元星照命者是也虎踞龙盘木星乃东方之苍龙金星乃西方之白虎金在命木正照夜生人得之乃龙盘虎踞金木同居于命又为龙虎交驰更在辰寅二宫坐命者尤妙离坎交㑹水星禀北方坎宫之气火星禀南方离宫之气夜生人火星在命水星正照乃合此格阴阳交辅日为阳君月为阴后若与吉星夹照命宫者此格也若恶曜与日月同宫则非惟不能为福而且生祸三光环微日在相貎宫月在迁移夹拱巳午二位名三光环微或巳午全无星亦妙云汉腾辉丑未二宫云汉经纬于其中若丑未中得日月紫炁木金水之吉星交照主为人文彩秀丽学海渊深也衆怒难犯身命宫凶星相㑹怒得一吉星解救则不为凶夫五星最爱顺叚如行顺段虽凶星亦不甚害如入逆段虽吉星亦无力也恃势相陵善星入宫犯衆凶星故衆凶星恃势以陵于善星若同宫同度则又为相合在十三度外则未免相陵鳌头独歩三春生人在寅夘二宫安命而寅夘上见木星也江湖沛泽亥为江子为湖水星在亥子二宫而在亥子二宫安命也四月生人为妙子行父政太阳乃火之精太隂乃水之精故日为父火为子月为母水为子也金神得位庚辛生人金星入命是也河洛呈祥紫炁木星在午上同照命宫盖午属豫州河洛之地也三台扶斗斗在丑分命若在丑而得三台星同宫乃此格也若丑之前后三宫皆有两星亦是又有所谓三台扶日三台扶月皆倣此而取雷乃发声二月惊蛰之后生人在辰邜上安命而遇水星乃为此格紫微四辅旋转天轮辰巳午未上有四吉星巳午之间坐命是也精神具足天一生水为人之精地二生火为人之神水火顺受人命得之为精神具足月华金阙金星在亥与太隂同宫金星在辰与太隂同宫皆谓之月华金阙日中见斗太阳与罗㬋㑹合于未而太隂又在未此为日中见斗明入地中太阳至申酉而没而受罗㬋所蚀然申酉安命是也明出地晋命宫在申而太阳在寅命宫在酉而太阳在邜命宫在戌而太阳在辰皆为明出地晋木上水井水先入宫木后入宫或木星先入水星后入皆为井象更得在东井又在未上安命必主道心员融有常徳以食天禄也衆星环月夜生坤方五星环太隂更在太阴宫住命者合此格辅弼双星北斗七星斗杓谓之外庭阳精之所布也斗魁谓之㑹府阳精之所复也杓以治外故鹑尾属南方魁以治内故娵訾属中州是以鹑火大火夀星豕韦为中州之分野金居干位亥上乃西北干位干宫为金而金星亦居亥土乃为此格水注东南巽居已位东南之地也四方之水则皆㑹之于箕虽北有溟浡南有大海西有流沙而水之倾注则归于东海以势不满于东南也水星在巳而木星与命宫在寅乃合此格盖水既顺则有滔滔无穷之福其发达也必矣除旧换新月孛乃天上之彗星有除旧换新之象所照之地则有变易更改其星如箒扫所以扫除尘秽更新改旧在亥正月生或在丑十一月生是也盖十一月一阳方生更改之始在丑次正月为一歳之始日在亥次故也或孛星在未上而七月生盖七月秋气始生先庚之象有更革之义火水未济火先入宫水后入宫同居一宫以照命者是也水火既济水先入宫火后入宫同居一位以照命者是也附指南正贵格天地徳合干为天之清气支为地之厚载干合者得贤人之心本乎天者亲上支合者得衆人之心本乎地者亲下支干俱合是为天地徳合假如甲子见己丑戊戌见癸夘之类是也时合为上日合次之不然年与月相合日与时相合尤为福𦂳君臣庆㑹干为君之象支为臣之象干支俱合在一旬之内见之是为君臣庆㑹谓人臣近君天威不违颜咫尺假如甲戌见己夘戊辰见癸酉之类并在一旬之内是也时合为上日合次之所谓好日不如好时不然年与月合日与时合尤以为最一气为根乃谓年月日时胎五合纳音纯金纯水纯木纯火纯土也假如甲子年金癸酉月金辛巳日金乙未时金甲子胎金是也又如庚子年土丁亥月土戊申日土丙辰时土戊寅胎土之类是也两干不杂谓年月日时连占两干纯一而不杂也假如甲子年乙亥月甲戌日乙丑时甲乙两字不乱又如丙寅年丁酉月丙辰日丁酉时丙丁两字不乱之类是也又谓之两干连珠格三合聚集年月日时胎或干辰带三位支辰带三位纳音带三位皆云三合聚集假如乙丑年乙酉月丁巳日乙巳时三箇乙谓之干三合又如丙寅年庚寅月戊寅日戊午时三箇寅谓之支三合又如辛邜年木庚寅月木丙戌日土己亥时木三箇木谓之纳音三合盖以一生二二生三三生万物盈数之义也四柱纯全带寅申巳亥全者有五行生气驿马学堂临之是为四柱带子午邜酉全者有五行旺气乙辛丁癸临之是为四正带辰戌丑未全者有五行财气华盖正印临之则为四墓然此四位若于年月日时得之则富贵太乙云凢物太盛则折如漂风暴雨之至易盛易衰要以胎代之则为可久可大之命也五行俱足谓年月日时胎一带金木水火土全也如甲子年金戊辰月木丁巳日土丁未时水己未胎火是也又如乙酉年水壬午月木辛未日土丙申时火癸酉胎金之类是也六位相乗谓年月日时胎命六位相乘合起十二支辰无有欠缺也如甲子年丁邜月戊寅日辛酉时戊午胎却去巳上安命子与丑合邜与戌合寅与亥合辰与酉合午与未合巳与申合位位相合全无亏也干辰一字谓年月日时四位干辰不杂也假如甲子年甲戌月甲寅日甲子时是也又如乙丑年乙酉月乙亥日乙酉时是也支辰一字谓年月日时四位支辰不杂也假如甲寅年丙寅月庚寅日戊寅时是也又如戊辰年丙辰月甲辰日戊辰时是也凰鳯池谓如戊午年戊午月戊午日戊午时是也又癸亥年癸亥月癸亥日癸亥时之类是也引从包承假如甲子生人以前三辰为引则丙寅丁夘为引以后二辰为从则壬戌癸亥为从引宜逺以丁邜为逺从宜近以癸亥为近前遮后拥左右包承若甲子生人后得癸亥前得乙丑丙寅生人后得乙丑前得丁夘之类又谓之年中太子举世难逢神藏煞没甲庚丙壬为阳干之吉㑹乙辛丁癸为隂干之贵徳大凶神至此而遁藏四恶煞遇兹而寂没故阳则甲庚丙壬隂则乙亥丁癸如年月日时四位上四干分明不论刑害冲破皆为吉气更加禄马贵命加増福力而凶神恶煞自然遁藏寂没也禄马交驰马是扶身之本禄为养命之源禄嫌冲破马忌空亡禄无所破则官职贵显马无所损则名位清高且如寅午戌马在申而时干得庚亥夘未马在巳而时干得丙戊申子辰马在寅而时干得甲巳酉丑马在亥而时干得壬如年月日时四位支干互换得之谓禄马交驰如年月不见禄马而日时互见者尤以为妙也赶禄栏马禄不赶而不发马不栏而必骤且如甲戌生人甲禄在寅须得丁丑以赶之寅午戌马在申须得癸酉以栏之此格极贵得之者无不显达成名不必求正禄正马但得此则禄马自然有也他凖此集福发福谓年月日时四位生旺之气或四位支干吉㑹之气或四位禄马福贵之气聚于时上者谓之四位集福于帝座如时上揭上旺气秀气聚在诸位之上者谓之帝座发福于四位集福于帝座则以纯厚忠信得君发福于四位则以聪明端直自进五行自然之理造化之所不能移也五字连珠谓年月日时胎五位干得甲乙丙丁戊五字与己庚辛壬癸五字是也盖以甲与己合乙与庚合丙与辛合丁与壬合戊与癸合又谓之十干连珠格已上贵格只忌空亡死絶相冲刑破则减福也全一路无破善终州县全二路无破善终京官全三路无破善终朝官全四路无破官至员郎全五路无破官至正郎全六路无破官至卿监全七路无破官至两制全八路无破官至两省全九路无破官至两府全十路无破官至三公细论身命宫主活法凢命先求坐命次论安身福徳次及贵星官禄徒居䧟地禄元入照虽无官亦有禄之人本㝛加临纵遇死有更生之理阳为七政之尊遇皆有救阴为六阴之祖䧟恐无成金虽妻象居六隂怕近六阳水是文星背十位嫌逢土忌计都原毒六壬乃是禄元月孛为灾四煞定居刑责火居妻位必先尅共枕之人罗入官乡乃食禄有权之位土逢疾厄主妻病以风颠金入弟兄必妻闲而子弱此十一曜之权纲属十二宫之分野更有相生相尅或剥或刑先到为主后入为客一切吉凶以为格式诗云论五星无多诀先从宫主分明説世人只泥原守星此法原来不是活身命主星互垣命宫在亥木为宫主身宫在辰金为宫主二宫主星各归本宫固为吉命设或木为木主飞入身宫辰上逢龙金为身主飞入命宫亥上乗旺名曰互垣又为内外二台主富贵双全福禄深厚诗云内外二台君且听命主入身身入命纵教生煞㑹凶星冨贵荣华天赋定身命主星入财帛宫此宫大槩与田宅宫一同身命主星若临此宫主财帛充盈诗云财帛主田宅主身命二星喜相遇若无暗曜与刑囚可与石崇鬬豪富身命主星入兄弟宫第三宫谓之闲极此宫有喜星亦只徒然若身命之主飞入此宫主衣食不足惟喜太隂居此却能与命宫添其福徳也诗云闲极主入命宫纵为吉曜总成空白日只宜闲袖手不知衣禄自何从身命主星入田宅宫田宅宫又为父母宫若身命主星照临此位主千斯仓万斯箱或田宅宫主飞入照身命则家多金玉满盛无比诗云身命主坐田宅千仓万箱无破尅田宅之主入命来管取珠珍多蓄积身命主星入男女宫身命之主飞入男女宫谓之母来护子主有官爵及子孙或男女宫主星入照身命亦主官高禄厚诗云身命主守子孙母来护子岂无恩子星若还囬顾母官高禄厚世推尊身命主星入奴仆宫此为恶弱之宫虽是吉星亦不为福只宜守常诗云身命主入奴仆纵是吉星也劳漉身闲心却不能闲犹忌小人生返覆身命主星入妻妾宫二星入照妻宫主妻有貎及有贤徳兼得妻财若妻宫主星入照身命亦主得外家财产诗云身命主入妻宫妻财昌盛貎雍容妻主若还来入命定招外舎横财通身命主星入疾厄宫疾厄宫或者谓之䧟宫却不然也若主星入此宫来亦谓与官禄同断诗云疾厄宫非恶弱莫信时师胡泥着此宫还与禄宫同命主膺之临显爵身命主星入八煞宫八煞宫有二説详见前集与要括一卷身命主星入八煞宫主少年发迹贵显若此宫星主入照身命主疾厄纒身诗云身命主坐八煞财禄少年当早发若还煞星来入命疾厄纒身难解脱身命主星入迁移宫主星入迁移宫主过房若非入赘亦主庶生儿息诗云身命主入迁移过房出祖定无疑若不赘居并入舎也须偏产庶生儿身命主星入官禄宫此宫主星入照命宫虽是忌星亦不为灾更得命主飞来此宫名曰互垣主位至三公诗云官禄主入命宫纵为忌曜不成空命主若还入官禄互垣终是拜三公身命主星入福徳宫福徳宫主星入照命宫主福夀俱高更命主星飞入福徳宫互垣亦主三台之贵诗云福徳主入命来断主福夀永无灾命主若还居福徳互垣终是拜三台身命主星入相貎宫命主入相貎宫貎宫主星入命宫主为人堂堂之貎若遇恶星相㑹则破相貎丑多灾害诗云相貎主入命乡命居相貎貎堂堂若是煞星来㑹此破相多灾貎不扬身命宫左右夹照星辰凢㸔身命宫星既吉更须㸔左右宫若值凶星刑囚夹拱必伤尅身更得吉星夹照乃为一生富贵之命诗云凡㸔星㸔左右左右吉星欣遇㑹若遇田财与官福一主富兮一主贵论禄马俱䧟却贵或不䧟却贫贱禄元马元星皆居䧟弱但身命田宅宫星处庙旺及坐贵人乡又不受尅必贵身命田财主星俱䧟虽有禄马星入命而三合有刑囚冲破必贫论命坐禄马贵人星辰入庙旺却无官禄马天贵俱临身命星又庙旺但身命主星化为囚暗官宫又见刑耗忌星临之非惟不贵又多官灾论身居富贵平生多灾身命田宅俱值贵人禄马宫主星不䧟只是疾厄主星与囚星入命故多灾或太阴被土所制日被火罗所制必主流行带煞如福徳宫有庙旺星其人只多灾亦不至犯刑不然亦得贵人救也论贫贱却无灾田财身命主俱䧟而身宫却有木先照不犯刑煞又疾厄宫无恶星故无灾论先聚后散或先散后聚身命田财宫各见福权星照先聚如身命主星受伤尅又飞入弱宫当后散也火土暗耗二星守身命田财宫初年必见破散如身命主飞入强宫更庙旺无刑战则中年卓立成家论命贵身贱或身贵命贱命坐贵人及命主居强宫或庙旺本宫又有星一生得贵人扶持身宫䧟弱主星受尅田财宫值火罗水孛变为刑耗恶星与金星同局及在命宫必主破祖只得贵人敬重身在贵人宫见吉星宫主星入庙旺更是强宫但命主星受伤又居䧟弱田财宫主星又䧟必是官族或是好人后方破败论耗田业或自置产业田宅宫被忌耗刑囚星入主破业如田宅宫主飞入财宫主卖尽田地只聚财开典库财宫无星主星飞入田宫庙旺其人将财就田若田财宫主皆入命宫命主又居庙旺与福禄星同科极富论初年富贵后却投军生时与命俱坐库上宫主与身同䧟遇禄马二元飞入奴宫貎宫忌星交官禄限则主投军论初年投军后却得官生时与身俱䧟命宫官宫被火圡尅但命主官禄主飞入庙旺照身命并遇贵马贵人必军中出职论身命田宅宫俱见贵星又却破散身命田宅宫主俱䧟弱宫其宫却有木炁守之但非庙旺主初招祖业后因逰行浮浪破散论螟蛉异姓子成家男女宫犯刑煞被火土孛刑囚星照主无子如男女宫主并第九宫主入命更见田宅主星须得外姓子养若坐库上必成家或兄弟男女宫主同入命宫主覔得兄弟子及姊妹子也论妻妾妻宫有吉星必礼聘分明若妻宫主星飞出逰行宫见金孛必奔走不然则非礼聘成亲如命主飞入兄弟父母宫见妻星或父母兄弟宫主星飞入妻宫必因亲致亲又论妻宫见金孛星系是四淫宫妻必淫宫主入䧟宫必随外人宫主及本宫金孛星在四淫宫入庙旺则淫荡不止如孛与紫炁在妻宫宫主入䧟必通僧道土孛同在妻宫宫主星出逰行更是四淫宫必通秀才金水孛同在妻宫宫主更入奴仆相貎宫必通仆卒金水孛同在妻宫更是四淫宫遇贵人必通官人论尅妻妻宫带刑煞尅妻金星被火尅亦损妻或妻宫遇忌星必尅妻也论妻貎及性美徳火在妻宫性恶貎小少髪土在妻宫肥端性慢貎黒孛罗则丑而淫罗独在妻宫长大损头妻金妻美貎温雅柔和木妻性善貎平常水妻伶俐貎小长瘦论人多疾病疾厄宫犯刑煞见恶星故多病日生见火在疾厄宫主恶死暴败夭亡若非雷伤斩首必见血疾并官棒血光死如身宫不犯煞则肠风血疾死夜生土在疾宫主瘫风中风死不然身带风疾若身宫犯刑煞见炁木必主气疾无刑煞不病见首尾星主瘟痨死论在家贫出家富或在家冨出家贫身在逰行宫入庙旺地田宅宫值囚耗忌星其主星飞入庙旺地故在家贫出家富田宅宫见福禄星其主星与财宫主星却飞出逰行宫受制故出家贫论人有吉庆便生灾祸身命宫犯暗刑囚煞虽官禄宫见吉星凡遇吉庆则有凶灾如官宫见恶星身命无刑煞又见吉星或居贵人与福徳宫宫主在命宫庙旺则无灾论为僧道生时䧟身命二位值炁木星守之宫主出在闲极位故为僧道如更入庙旺及生时在贵科必主为高上僧如罗独守主大权夜生土孛尅身后必还俗如犯刑煞主徒流归俗如有救神即免论人居官贫或因官致冨身命坐贵人官禄宫见吉星入庙田宅财宫却见恶星主星受伤又䧟故居官常贫田财宫见火孛又化为刑囚宫主身命同出在贵人禄马庙旺地初主贫因官便冨论带子入舍大或带子出嫁生时坐逰行宫身命男女宫主俱出逰行宫逢金入庙身命主出逰行遇火入庙必随母嫁也论过房生时身命俱在九宫兼背日月田宅宫无吉星必主过房之子也定奴𨽻生时身命俱在六宫六宫主出逰行宫更是土孛㑹日月必为奴𨽻也定乞丐生时禄马䧟田宅宫无好星照身命主星又出逢伤逰行宫与忌星㑹乞丐必矣定风尘天秤巨蟹双鱼双女谓之四淫此上安身命更与金水孛同㑹宫主星飞入桃花上必走风尘一曰歳煞申子辰年未上是亥邜未年戌上是巳酉丑年辰上是寅午戌年丑上是此煞乃三煞太歳乗旺尅煞归于库位切忌与阳刃相见妻男位值之更凶又当细辩如申子辰三年三煞俱在于未独辰年尤𦂳盖四正库墓相加而三位之前煞尤重也人但知数申子辰为三而不知自辰数至未为三余倣此诗云墓中歳煞最为凶更加阳刃祸非常辰火戌金水到丑土来未上不善终二曰大煞子丑寅年申酉戌邜辰巳年巳午未午未申年寅邜辰酉戌亥年亥子丑此煞亦名飞亷遇吉以之吉遇凶以之凶吉则司生杀予夺凶则为横事恶死喜官禄身命髙强临之若为间忌煞难所占是倒持太阿授人以柄也诗云大煞飞亷不可当小人命里弗宜逢官主高强为得用自然名利出旗鎗三曰的煞子午邜酉巳是寅申巳亥酉是辰戌丑未丑是此煞乃暗金煞也巳酉丑金局一名金神煞一名破军一名破碎田财妻男身命俱忌之女命坐此更凶若金水为恩福命金在酉丑水在巳反凶为吉吉不可量诗云破军不可日时逢贵贱元来不善终五福朝元官极品小人徒配死囚中四曰阳刃煞禄前一位是也甲刃在邜加子酉徒流加戌恶流乙刃在辰加子亥徒流丙刃在午四柱有财恶死加煞徒流丁刃在未加戌亥徒流加寅恶死戊刃在午四柱有财恶死加煞徒流巳刃在未庚刃在酉加寅邜徒流辛刃在戌壬刃在子加邜酉徒流邜巳戌恶死癸刃在丑加申午徒流邜辰寅恶死阳刃者为煞中不可当之煞切忌与亡神刼煞相见若见之定主少年横死之兆其煞又不可一槩而轻议也阳命夜生隂命日生则二当一阳命日生隂命夜生则一当二四柱虽有所取须看煞在甚宫便是见徒流恶死见须以运考之即见其年限也且如人命禄马环锁有官有禄为两府之资时运正发化煞为权人皆畏慕时运稍衰化权为煞大凢人命四柱最不可遇之诗云阳刃逢针号死囚刼亡相见主徒流兼刑带煞须当绞恶煞争驰命不留五曰刼煞申子辰生人巳是巳酉丑生人寅是亥邜未生人申是寅午戌生人亥是大抵此煞多生被小人谋害刼夺之事人命值之有五星吉神之类刼煞更在生乡位居人臣之表若五行驳杂刼煞更在衰乡定主贫贱恶夭诗云刼煞凶神最不祥主财浑似雪和汤若值生乡兼值吉位居臣表宰朝廊星学大成卷二十三星学大成卷二十四钦定四库全书星学大成卷二十四明万民英撰星经杂着叙慨自道裂术兴星家者流徃徃挟一闻以为竒传一得以为秘不以告人况肯着之书乎古人观天知命之公心翻为后人钓名餬口之私计江湖术士大率类此余甚不取乃裒集家藏秘诀精语单经短赋共三十余篇总编一卷以其非纯于一家故名之曰杂后之览观者有闻一知二之资当念是集㧞十得五之难云易水育吾子识星经杂着唐一行禅师十六两金门人徐子贤註造化分定闗系身命寿夭贤愚格局乃知刃煞变直立死无疑日月并照祸福谁期煞考衰旺计于四时荣枯得失各应非迟冲驾蓦驾离祖独居逄生喜顺见煞喜逄助煞化煞逄空遽发二限推迁死生特逹四善重轻拱夹分别年月日时各有详诀身宫命宫的池忌逢非贵莫救煞恶愈凶太阳杂处㓜鬼定理随命制化喜怒无比太阴独明轮运非轻漏关跳关昼夜有情岁星守岁逢顺无配又作吉神立登科第月居月位各从其类若値亡神其祸无避日守日垣昼逢作官夜诞逢煞刑害纒绵时逢福曜官星喜到若论重籍阴阳沓照胎元战尅祖分无力父母难存必迎刃直年月日时旣已定十二宫中留心订寅申己亥重相关辰戌丑未须当认一篇亘古之𤣥机神仙考之亦难尽唐一行禅师聚论详议註解星旣居垣先论刑冲虚实命已入局须分逆顺迟留究根基以论尅制求贵贱以反因由体必原于四柱用深括于五行禄不临于四极马不徃于四刑煞喜居官殿宜拱夹情性考年父兄参月夫妇日辰子孙时别日月交辉四善拱煞冲能致吉刑能致凶天马重见天喜重逄魁星用三文星二用干坤互沓驿分天地难直忌重居权煞宜虚位孤寡畏三刑六害穷八字推大煞以论刑怪亡神以立身腾厄重迎天妖刃神池忌实见相忌疾亲阳不守于四凶狗独嫌于五七产星用二帝城则一贵人迁变禄神恊吉生气宜身金匮宜室日子日寅日辰日午日申日戌刼不利于少年刑主妨于就晦坐马忌冲子妨华盖六合在全互垣宜制白羊立业镇水同宫金牛处命罗土相从闲处则吉要处则凶兎逐鸡窠龙居犬穴马驰䑕道牛奔羊结凶可为祥吉可为孽借宫则论煞四余则论绝宵中火金昼逢太阳二德相拱岁在箕度身値独处用在七强冲处不起空处不生身元极关于命主四正刑切于三方祸福先后岁籍晦明财帛积聚水计论量福自为福殃处为殃蓦驾立命狡性战争生曜逢空反不为祥杓宜指禄财宜制尅夹位喜母拱喜时徳三空四空变化不同囬冲顺冲贫富难容五常为吉二符忌凶寅卯辰位巳丑相关巳午未人申辰欠安申酉戌申亥未翩翻亥子丑宫寅戌最难坐星生星尅制非凡星宫乱合宫分偏正逐兎攀龙超凡入圣以金伐木猴来则变作权人仇土打蛇猪见乃靑云得路直财入库富有千金直禄入官位居极品魁临学馆主冠世之文章马入身元乃离鄕之杰士衆星静处不作僧徒翻作贫人五星致凶不露暴流自微得着君臣庆㑹凡人卽拜公卿命毋犯冲当路卽为寒士命立岁主配偶犯重命立破鄕生意蒙蒙重子立命土木七宫少者怙恃长则何庸寅宫巳水亥日无功重卯酉籍孤苦贫穷若遇日辰和气溶溶福官入宫须分彼此若作令神富贵无比不令不尅亦可为喜日取阳曜夜取光芒殿居四实官坐庙廊若处飞马日奔夜忙阴忌计土不分南北已午未申限元无力若居酉辰如虎而翼大格五经凶神吉神令星毋曜实处为隣金木水土寅亥巳申顺则富贵刑则天贫留心考究传宜得人琴堂易览註解琴堂五星先贤所秘吉凶匪同常星有异先推命与身次看生尅制生尅旣巳明三方并吊起入垣入局庙互垣合格类子细与推详其中多妙义庸术能知之可羡更可喜一天星与辰分明皆语汝学者宜审思非难亦非易观星先看命和身次察盘中各位星最是限元为第一吉凶惟与命同论五行相生最喜顺行顺则有吉退则无情五行顺克为祸太疾若逢制化稍减其力魁从年生掌握一世遇之全生吉凶倒置虚实要明后详次第凶宿値之反富反贵符凭月起半空之理二十五年吉凶畏喜权乃日中推𤣥妙罕能知半管五十载余星各有期印者时所摄五十至末年空空之妙诀深逺不可言鬼曜卽天空与前星亦同半掌一生事吉凶安止容天乙贵人星値之能化煞拱夹命与身限到浑早发天禄是崇勲如临命与身更坐官宫中还须是贵人岁德入年干命身深喜居生平鲜难厄入限中贵推时籍是垣城命身惟欲临坐之能致贵当考生尅星金轝主妻财禄前三位该生气临身吉一世永无灾正禄与斗杓二星一处来富贵自天然此格诚善哉天马与地驿二星专致吉身命及官宫値之有禄秩年月日时云四柱四柱有星名四喜四星拱在髙强宫纵遇相冲尅不起天喜红鸾二吉星常居四正喜临身若临命元并限度与之进喜及添荣文宿有三星名利以文成加临学馆上天下播其名巳亥须借官官命难一般申宫须借木寅宫作水看三合有天马値之有吉祥安身并处命莫不贵荣昌五星居絶地絶地岂能生权将余曜论非贫拟作僧大煞飞亷最主有权尅妻害子为煞至专的煞淫神偏惟忌阴男逢汨没女逄多淫刼煞一星坐命安身少年不利多主邅迍亡神立身命坐斯神作事反覆多学少成驿马之星忌亲命身若逢战破日夜驰奔有星居上尅而顺行身命㑹之机狡无情刃星作直致凶甚恶若是尅星匪亡亦厄星名天狗主人无后五七遇之妻子安有桃花煞主星女命忌居临命身如遇此必定乱人伦凶曜号风腾命身不喜迎夭厄更同处家破又遭刑冲驾冲蓦二曜孤尅坐命安身凶能致吉孤神寡宿四柱所属凡人遇之偏主孤独四柱地支与盘相刑命身限遇其刑匪轻产星有类例惟主血光事若也作煞星女受产厄死八煞宫主号难星化为煞宿来相侵若是迁移来互换死于道旅受遭贫直头星与天妖神二星为煞甚难论化作煞星来尅破十分为祸亦非轻子丑立命土为主星寅亥相见为殃岂轻寅亥命宫辰酉相逄若无制化其凶愈凶卯戌二局火作宫元若见巳申凶不可言辰酉宫中太白所止卯戌飞来无救则死巳申之属土属辰宿子丑为殃非亡则哭午未之宫君后之京鎭计相犯非亡必刑五星并二曜生星深喜到如是値空尅安能言吉兆推究四余气其中多妙理生尅与星同空空却别议生尅制化俱已明还推坐命尅和生一天星宿盘中取学者留心子细评星学大成卷二十四星学大成卷二十五钦定四库全书星学大成卷二十五明万民英撰唐一行禅师五星秘文註解人命禀天八字分辨穷其本源胎元尤显察乎德籍究乎四善知富知贵知贫知贱魁符权印斗鬼飞亷论极限位天地并参究其虚实祸福俱全刑的刼亡尸舌贯栏禄马阳刃善恶亦专金匮生气难値冲年太岁轮运卯酉门关天驿地驿妙不可言亦合贵人其理显然太阳正宫不易天地太阳偏处前后三四吉殿凶宫凶先吉位扣其的时祸福极大流曜流魁宜当审秘三限变化四正三方有尅无犯必致死亡无尅有犯难直何妨本値二三末过十祥本末全遇此处大亨遇生福轻遇助福长日星先交岁岁一阳空空之妙细宜审详琴堂碎金富贵论乎格局贫贱究乎经垣星有顺行必骤作而乆贵宿皆凶布处困厄而不延三三五五惟主聪明实实空空反其贱荣冲驾独立蓦驾无情至若吉曜当空少易育而壮滞凶星入命少困厄而壮亨宫宫遇吉到老终作贤良一限逢空他吉而终发积水为貌主岂宜逢土金作福神火来悽楚荧惑为官水见䟦扈若遇鎭阳破祖荣祖迁煞逢凶旅况贫苦如遇吉神矗显他所若乃火居妻位妻须重娶土入妻宫妻娘无貌火水火孛蚤见孤孀金火金罗刑尅非常喜水喜土于田宅宜木宜日于财鄕子孙利金木阴阳兮炁孛非祥奴仆宜四余兮尅能战争且比夫一星为吉値生煞而同途乃吏曹僧尼兮终非善之徒合局而带贵煞兮性髙显而为武夫主星䧟煞而反凶兮非离祖即应贫孤何以一身为髙强兮别其上下何以为限之驳杂兮致死无讶独歩钩𤣥琴堂秘诀二曜丽天岁功成兮五星垂象人事应之所以月将加临生时先观主曜起处髙低次察身宫泊处安厄命居宝瓶举一以例其余主星属土飞加卯戌最为得所更遇火罗同行燕鲁或在周齐蛟龙云雨如躔晋楚有力如虎其他一体定其宾主太阴泊处其理一同但嫌木炁与之迎逢踏实无救乃为真凶火罗化之和气春风分其向背究其实空身命旣定次求官福生尅旣明次看垣局拱处如朝夹处如矗日月拱命把麾开纛日月照母大贵荣禄更有漏关兼处煞禄拱禄固荣拱煞要伏月为初主日作中年时为末主限岁推迁吉凶之变深不可言四柱六甲与天地叅天地二盘吉凶详看年月日时四柱实地实地有星祸福非细坎离干巽六甲空位空位有星吉凶倒置亘古真机神仙所秘桃梅不李铁石匪金且如人命立巳与申以水为主难以金论官福田财见土俱沉日月逢之损自伤亲天元纳音土属则妙土入命宫更为吉兆或坐财宫尤为𦂳要丁未在戌一水独照富有家资仍嫌孛曜二主临财万顷良田官福居垣佩印乗轩身命逢官富贵天然或居殿驾近君承宣恶煞战破刑害绵绵武官带煞一有格目僧道九流主䧟三六离祖过房迁田不足寅申巳亥四重之局人命立之事多反覆吏曹之命祸福多专刑不守籍必在身元或居相地刑赏难蠲吉处十分享用亦全官星满用凡骨可仙禄马贵人太岁所摄坐命安身富贵雄杰岁对为冲岁后为蓦身命逢之悖逆蓦越更値星曜言其优劣流年遇之冲蓦一般看在何方宫定其端刼亡刃害残破迍邅的煞淫神汨没流连唯有大煞最主威权身命逢主有为作畧小人遇之胆大心恶以上煞星验其生尅尅我命主不可救药更有直星狂怪凡百八煞宫主号曰难星四柱身命不可交迎午未二宫君后之位不论生尅所畏难星土计木炁最忌侵凌岁德朝垣得地者贵福官守籍相生者荣诸星互垣有忌有制富人之命体弱用强金木同位水火同行为富不仁故多战争拱夹田财不値空亡田连阡陌千仓万箱朝天拱斗干坤互合日月逢生日月拱夹日土昼合火月同宵二曜朝阳一星伴月福禄互聚皆为贵格洞微大限各有定方命宫子丑依数而行体用俱全如木逢阳假如水命水喜长庚有一遇土轻重酌量更详后限是凶是吉后限胜前庶几可入后限不利如何得出体用互空归欤可必空不尽者逢冲带实吉星得用却又嫌冲寅逢己亥水日无㓛更有天空䑕忌牛宫吉凶轻重直类旬中虎符丧吊次第推穷女人最𦂳身与福德五八更好子贵无厄水星不淸血气不调居奸娼妓咸池水孛相貌必好夫宫必离身星䧟弱子曜居髙乃生贵子因有称唿夫坐三六淫贱暌孤寅亥金水旺子荣夫刚严贞固土罗计都五星六曜四时一体三春之木逢金亦美各有善恶要知其类用识其源土能生水仰观俯察应如符契吉凶亦然或贫或富随其后先以时正命毋以貌观顚倒之顚𤣥中之𤣥非人勿语得人而传琴堂五星集四言独歩看命之法先看命主起处髙低富贵贫苦飞昇实地根本厚许主喜入垣恩喜别遇煞曜居垣限逢财聚弱地弱宫浮业荡祖次看身星三合朋侣命母相依安然若堵三看限逢用星而取限主髙强求谋遂绪官福田财光我利我奴兄疾相途见萦我不论生尅吉凶如数须看空亡详在四柱年管平生月先廿五日后廿五五十时主阳年阳空阴空阴取当时者空方为的语命壮煞空旱天得雨命弱煞空一般困取衬贴当推先后是务更是迟留限行不取凶吉不全缺漏必补实地冲空空冲出取逢顺而吉弱强胜负流年生尅其理一同命泊子位计为本宫途中遇木获吉无凶见炁是祸水孛灾蒙丑宫主是土星为宗最嫌木炁是为真凶火罗限逢生气春风寅宫用炁水孛欣逢火罗泄我耗有侵冲辰已有金禄进名崇少老见之忌失一同卯宫属火孛不宜逢水为我福日进兴隆喜见木炁尅土荣丰辰宫金主土计相逢为恩母曜喜气匆匆见火旺相不致灾蒙罗计逢化得失之㓛限逢计曜乃有一凶见金自忿无取而终命安初地以水为宗恩金若壮富寿无疆用孛为官气宇冲冲土计限遇灾忌难容午宫安命主星太阳不论生尅金水为强三方拱合廼吉廼昌所忌木炁干我心膓火罗相遇喜怒不常未属太阴金水孛祥所忌土计致为灾殃申宫立命主孛水同占起髙强见金独壮富贵家资必显荣旺土计限逢灾轻耗荡正业酉地主曜金星火罗仇隙土计恩荣戌宫立命主用罗星最忌水孛与之逢迎为见木炁和畅充盈限上逢罗必致灾惊有救则善合水命倾亥宫属水水孛我福金火罗纒兴灾破禄十二宫中金忌所泊欲问贵格日月分明日月拱驾金水朝迎福官登驾勲禄贵凭职兮髙下须看恩星或居官禄或抱月荣武官带煞格局居髙福星壮健福禄滔滔并忌流年尅我灾招如犯其刃的刼亡夭恩星不救刑宪难迯欲问陞除催官恩实天马来逢恩星朝日宜在消详不可执一欲问富格田财坐实身带泄神福星伴月煞星受制身星透出禄主髙强福星垣实贫贱可知煞犯月日田财落空限元䧟失马后安身驾冲的实贴衬逢迎远近分评尅之者近尅重生轻生之者近生重尅轻鬬合取化散背无情流旬空月营运无能更忌刼的阳刃来刑财物耗散四柱减轻如何夭丧遇煞难凭流旬空限原守空星太岁赶煞的煞相争更以星弱便得西行正煞实地无化纵横但卜交㑹𦂳要𤣥亨流煞尅月的刃来刑直难犯主亦易而倾师尼之命命位两岐桃花带马贵人多持身坐官禄财禄卑微奴星犯月疾主侵欺寿数一月宜心㑹之淫贱女格身命临官咸池带马多不贵权聪明娇丽貌好优㳺宫主受尅身坐禄官更忌四角劳苦勤艰富夀女格财福为先对拱三主垣业舒颜恩星伴月昼日合闗闲星貌主互换福闲奴宫有吉福禄齐年僧道之命格与贵同华盖安身妻子刑冲泄神伴月炁木守宫财福满用田主逢空日月守驾光显宗风衆星聚㑹先入为尊尅我利我分其后先尅星在后疾病艰难生星在后福禄舒颜星辰留迟灾福如山田宅取化吉凶星完庶俗之命岁忌官符或犯煞神耗火趦趄或带生气获彩吉乎官贵之命不忌官符只忌刼煞剥我灾虞惟喜恩到灾脱乐余更看流阳散遇不虚孤尅男女命宫所取或坐阳刃或坐白虎或坐四角罗计命怒的煞犯身天狗七五火罗炁孛来夹身主天主星空孤眠独坐吏人之命恩煞两专好处十分煞犯身元交限生气名列陞除须要主健气数绵绵吉曜凶曜朝日近君生星不福煞曜无迍当途限遇须辩晨昏日逢太隂晦食无端夜生太阳亦以一般更有四令不作空言日火夜土斯乃俗谈并论生尅不无二三天乙贵人坐命安身男命最好女命贱贫男女立处并爱禄勲兼星得局光显宗亲驿马有四喜忌拣分男喜生旺女喜衰神八字兼用叅究何旬纳音所取死活缘音衆星静处居垣反贫十二次舎喜忌同论随其憎爱其验如神为歌一同志斧斤五宫夜日子女参商昼月居五灾子孤张七宫火罗妻晚操强匪则年㓜失倍年量日月反背如此寻常先天秘诀论夫冬木逢水而寒夏木遇火而燥秋金埋土而反晦冬水溃土而致浊无根之木遇孛而漂泛东西受尅之土逢水而崩流四出冬金见月饥寒彻骨春金见金淡薄无情火逢月朗而无光金遇火温而涣发寒水最宜朝阳夏火不妨见月未宫坐命太阴行限则柔能制刚星度为垣太阴泊处则懦而无力盛夏之火何须木炁相扶六月之水最怕火日涸辙夏金逢日销蚀无聊秋木逢阳凋零无补戍垣之火所用与卯垣不同酉宫之金行限与辰宫有异冬水喜其南发夏火恶其北露冬春之木遇昼日则谓向阳冰冻之土逢火罗方能发福寒土何生金之有秋水非滋木之时酉辰坐命土计犯阴而反佳卯戌为垣太乙抱蟾而为害残晦之土遇火则有光辉刚燥之金遇土方能滋润诸星皆退主星独顺乃中流砥柱之人羣曜皆迟一星有用则独步轩昻之士土居女木居星虽相尅而有义命在申土在亥行此限以何妨觜乃金石之火触木方燃箕乃蒙泉之水遇金为美璧参之水议论不殊亢娄之金所用则一丑宫坐命不可以木为刑囚星柳为垣当以木炁为难曜宫分有水宫之火火宫之木木宫之土议论万殊所用不一冬水为命太阴行限财不足清有余春作主土星发用彼无力我何借论星须当论时论气无过论理造化贵在择用术士妙在推详若论太拘过犹不及此论先天之妙后学宜谨斯文造微论两仪肇辟六甲始生将三元而作三才建四时而为四柱干为禄本定一生职位髙低支作命基布三限寿元终始年生为根月建为苗日管经营断中年之休咎时为结果定晚岁之荣枯先推胎息之由次入变通之道为官为贵缘上下以咸和多滞多危本限元而相尅是故格清局正当为台阁之臣印旺官生必作钧衡之任马头带劔鎭压邉疆印绶逢华尊居翰苑禄虽多而有害福不为祥煞虽重而无伤灾反作吉三竒弗背才高立解成名六甲正逢家富又能增业空亡亲于寡宿孤孑寒眠长生䧟于空亡贫寒偃蹇桃花若临帝座因色亡身咸池更㑹日宫缘妻致富根元浅薄逢生旺而不荣本主兴隆遇休囚而反吉阳刃临于五鬼定须重犯徒流勾绞叠于三刑应是频遭编配是以登仕途者莫逢吞䧟爵禄亏停当兵权者勿遇天中身权退失胷襟澄彻盖因水济江湖学问渊源本是水居壬癸慈祥恺悌木乗甲乙之鄕焦燥炎阳火盛丙丁之地名髙禄重干金㑹遇庚辛贯杇粟陈鎭土重亲戍巳木繁而无金斵削纵荣而末岁孤穷火炎而无水淘溶纵发而早年夭折粤若水之浮泛惟凭土以隄防土重而无木䟽通遂归愚浊金坚而无火鍜鍊终是凶顽至若金脆火炎多则损已木柔金重利则伤身水淸而不土多土弱而不禁木盛火强燥而微眇水畧济以寛和须将匀配为佳亦以均调为美大显者贵乎深隐大屈者必㑹早伸寿极年髙皆是禄临帝旺职崇位显为缘马㑹生宫华盖逢迎偏宜僧道学堂遇贵惟利师儒五行若也萧索五命因而低弱日逢空寡其妻多致生离时値孤虚其子多饶不肖絶宫为皷盆之煞胎宫为白虎之神天空临嗣息之宫末岁损成家之子运逢吉宿无本主则未足欢娱限守凶神有根苗则不须畏惧岁君若临恶弱一岁迍邅生时若値休囚一生愁叹源清者其流必远本浊者所作无成八字超羣不贵即当大富五行驳杂居安可不虑危休囚者身性卑微旺相者声名壮实先强后弱必先吉而后凶始弱终强亦始凶而后吉乃若初逢贵局未可便作贵推中遇凶强岂可便为凶兆大抵文星好长生之地刑煞宜死絶之宫是以当忧不忧闻喜不喜详其本末察体盈虚荣辱穷通不言而喻吉凶悔吝可考而知名曰造微岂云小补奥论大宝龟天地万物最灵者人自一念媾精之兆含先天无极之仁根在苗先贵莫贵乎胎息实从花后重莫重于时辰太岁君体统摄煞局勲垣日月代用流行富贵贫贱欲究虚实先由胎而及岁要知吉凶必原命以推身土在齐吴验木炁火罗之正变天心午未察计罗金孛之屈伸勿以所爱者尽作吉看勿以所憎者悉为凶论无中还有有中还无则吉者反凶凶者反吉甲子岁木干命坎四柱无戌亥乃不吉之吉吉不可量甲午岁水巽命离四柱无巳辰乃非凶之凶凶为巳甚甲戌旬火罗申酉子丑命逢申酉太岁则福起甲辰旬土计寅卯巳酉垣遇寅卯流年则祸起特言其生尅尚未尽其爱憎官福田财比同生气奴兄疾相何异煞神身居官禄阴贱阳贵主入闲极男晦女贞官禄田财俱无气家无担石之储身命相貌俱受伤身有刑伤之苦迁移㑹马早岁暌离疾厄逢生暮年康泰吉星坐戌寅限岁逢空防小人之窥筭凶星加巳午福月用煞招上贵之甄陶用则火可生金达则水可尅土其间守对三合类有顚倒五行固不可刻舟求剑尤不可胶柱调絃智者如珠之走盘愚者按图而索骥不辞𬗟缕用尔发明贾似道命癸酉庚申丙子丙申立命𤣥枵安身析木罗空戍地木庙寅宫木罗俱煞岂不伤身夫何权倾中外威振人主盖罗化煞其身宫与木适居元空地木为祸主是身与福星俱以煞罗为用二十六后大限入寅钓起木罗勃然而起此遇煞逢空发也五十九后限入八煞将旬属空亡土为命主水为限主一火在丑体用俱伤窜逐而死此时辖晚年之騐也举此为例学者举一隅而反三隅斯为美矣其他格局万绪千条不离殿驾贵人勲垣田财官福取用则在环朝拱夹冲合虚实富贵贫贱明如止水大抵身命禄曜抱括空亡官福田财朝临垣局兼三才而两之混六合而一也乃有为之人建非常之业至若胎命身曜环拱官福官福田财朝拱垣城印绶拱时命时命拱官福命官命主环拱用神岁得年星贯朝禄命官福互垣田财㑹聚皆功名勲爵之人尽富贵利达之士踏空则方袍团领歩玉登金生实则佩印乘轩泽民致主又有贫穷忽富贵盛极则凶危日月驾籍之宫禄马亡刼之位留情审谛注意推详日月交辉之地有煞欲制年时聚贵之宫逢生忽空凶者福实値空吉者煞空坐实要当认火为金慎勿指水作木古人谓燕雀不生鹿狐兎不乳马所以我之喜者彼亦喜之彼之忌者我亦忌之体究一源用叅八字四柱坐生成贵禄者名髙利厚四殿拱田财身命者家富身荣煞星登殿驾拱财官入宫有横来之财禄禄星照胎月㑹田禄承䕃享见成之镃基地禄建寅天元肇子故丁卯阳生巳宫乃坐禄而癸酉一阳戍地则以实而不虚知命君子鑑之星辰霄鑑经太史陈卓註史有郎官上应列宿之语传有庶民中存惟星之言其闲庙旺迟留须当精详穷究乗旺入庙终为廊庙之才五怒三刑岂掌权衡之任宫主得位纵临弱限不足为虞身主髙强假使科名䧟而无害金水相㑹其人顿使有文章月火同宫此命平生多坎坷三方有用见印绶以迁荣八煞无凶遇吉星而照擢非格非局见善曜未必为竒逢怒逢囚纵文学徒然费力庸人之命亦多木德金星君子命中岂少罗㬋月孛先贫后富想初限伏逆䧟宫先富后贫谅迁移逢于恶曜终身享福三方总在髙强一世迍邅五怒复逢伏逆中年称意命星临官禄之鄕末限昌隆身主在迁移之位祖财破荡权星与恶曜同行动止伤残囚星与蚀神其位五星躔度贵在留顺有情四柱之中惟嫌囚怒无气四元皆䧟初中无救则贫九事并强身家有归必贵忌星更逆纵然贵必不长恶曜逢囚设使富而不乆善星权贵遇之必定淸华喜曜髙强逢者无疑荣显伏逆不顺得之恰也如无飞起逢囚此等遇如不遇木星紫炁见太阳必作髙僧荧惑鎭星値月孛必为曹吏格局淸显当为馆阁之官木旺水淸必拜玉堂之职贵人之命非恶曜以难荣五弱之宫顺行限而方发木虽难而遇火祸反为祥孛独行而无金安能为害学堂䧟却才髙而不解成名天首独行庸軰而须还享福妻星逢于忌怒婚合难终宫主飞入休囚科名无实木紫土临人马位处封侯金计土入双鱼身为将相水星逢孛为色招凶金德入兊因妻致富五星伏逆逢吉曜以难荣身命髙强遇空宫而反吉火孛金星同位累冐宪章土计水德同宫频遭编配恶星如临身命性习低微剑锋如㑹命宫交游豪俊仕途若逢黑道爵禄难髙公吏如遇三刑因权退职最贵者诸星乗乐其间反覆未为佳最凶者六曜暗囚若是命主反为福科名䧟而无贵谩进趋求魁星弱而有囚多图不实太岁若临德合一岁迍邅天庭若併生时终年坎坷朝荣暮辱盖为金孛同宫初困后荣盖因限逢末福魁星者天之文府见之词翰淸华九事相扶入庙则文章冠世疾厄最宜独位免受其殃男女若遇弱宫晚年方有紫炁星为晦气男孤而女子无夫东方水曰吉神纵破也还他复位四元驳杂终身只是腐儒三贵髙强不贵亦须大富亷贞若临身命嗣续有伤科目更入命宫妻身难任尅妻害子太乙与首尾同宫失业亡家荧惑与刑囚共位驼腰跛足囚星火土同行瘖哑盲眬疾厄计罗共位是以强星入庙岂可便作贵看命遇恶星安可便为凶论推其强弱细察幽微休咎吉凶万无一失星辰瀛海经才名髙显紫金临身命之宫粟帛丰饶紫土入田园之次登第若逢年少金水髙强临文兼及科名忌星莫犯绶星入选限之宫须由正奏马贵居寿元之上定中甲科选禄朝元喜紫金星居禁阙时星入乐忌刑晦度入封疆分野星居本度利禄宜人选除限入官宫铨曹遇主官优铨长官星与科甲同明限値忌刑寺府以丞郎佐理紫木临财重佐必膺钱谷合冲有巳禄秩定黜坑塲临文値命岂姓字之卑沉限度不刑见师儒之荣贵魁文星入官宫甲科首选天乙光临册府馆职荣登学堂庙地优登翰墨之塲度分强宫骤入台郎之贵水逰双女官居给舎郎台紫占限躔职入淸华禁苑天乙加临官禄馆殿优㳺选除星入忌刑初中迷滞官同禄绶居强入叅禁从限怕忌刑犯守升碍铨曹九事㑹限定膺九棘之荣二忌主方亦入二丞之贵正临七品官星与印绶同明从厯九丞地禄以凶刑入忌计同人绶朝元入提枢柄孛共权星主向出鎭刑台印文庙旺着三馆之才猷限禄刑冲大一同之政绩声驰玉帐官星以金火加临部领邉疆选限以土罗衡照水宫天乙文星禁地入蓬仙火位将权使节牙璋征远塞选擢右科天乙入火金之舎官临邉守太白资首尾之威鸾坡节制科名与科甲同宫鴈塞征强走曜逐黄幡入限金垣带贵任三品于枢庭限忌逢官祗外迁于藩镇曹铨知遇祗缘选限星髙陞擢骤迁兼得髙官曜合科星忌䧟少年登第应难禄主髙强中限临官又显金星辅日临文还取髙科武曜佐权选授必居躐等顺星迎魁宿之强早初登第逆度値忌星之合中末题名藩垣守土十一曜以朝元选禄値星六合宫而降等贵由科目文星顺入强宫官出杂流人元必以刑忌忌犯科文异日方登上第时临恶曜中年乃显仕途台丞战掾四元限付权谋师幕兵叅多忌星兼限弱身入财宫无恶忌省府优登星居顺殿守庙垣丞郎佐理优登瀛府官星与禄主同明对犯忌宫贴职以花城降品贵由承袭马元还入官宫居享羡余禄主元居职位计罗动以朝元出兼权柄火土忌而犯属入佐中台珠珍余羡察飞伏以临财省府迁除以星躔而拱日印星拱日定膺府寺之荣科目同宫兼领外台之贵命分十曜贵飞拱于太阳限㑹三星必依光于帝座官优府寺以财限之主宫佐入丞郎怕忌星之犯舍权曜顺而主向威总军戎福星守以限躔职司藩镇玉衡经日为衆星之宗身乃一身之主衆星司令禀阳君方敢行威三日逢刑纵月光不能为福昼生从日喜居六阳之宫夜生从月利见六阴之地若论阴阳须看昼夜背太阳于父有憾背太阴于母有亏五星俱要比和以得时为贵四余不宜冲突而独行为佳伏逆无光顺行有气金星孛命好色而假淸髙木德临垣刚德而懐恻隐水如临命多学少成火若当权恣行恶毒沉谋熟虑为缘土入命宫巧筭多机或者计居垣位独孛则为人悭吝单罗则赋性贪婪紫炁照临为人伶俐虽是星辰如此又看月令若何女命限到火躔防夫害子男命限到月躔招妾招妻水孛如守田财难招祖业火罗若临父母㓜失慈亲命主逢阳终富贵安身傍母必尊荣一宫遇孛终身漂泊无拘十地逢罗少年夸豪逞讼水罗若居子午终尅也有情木土偏爱阳宫虽战而无损彗星昼见女人反以为殃天乙夜行男命见之反尅年月日时三生値煞立见刑徒官魁进爵三主髙强自然荣显金月互垣必有立成之分水阳得局岂非荣显之人主星喜居母地主傍贵以成家母星飞入命垣多因妻而致富木居狮子居官不能享官计入三阳有禄不沽于禄水喜顺而不喜逆土爱煖而不爱寒以元守官食合论人之享用以官魁爵禄马定人之前程最喜者四角之有星所忌者三宫之无曜马临官禄出祖成家禄入妻宫因妻致富男命安居子午必强狠而专权女人命立巽干必淫冶而夸色坐贵不宜冲贵见合不宜见刑立身合论马元失官则徒然奔走聚财则观财库无守则必定败亡不须轻用闲奴此等须当我用煞不宜真真难磨㓕禄不宜破破则贫穷孤而加寡妻子难为空以加亡功名难遂刑不宜战战则必刑三刑带战必然刑害合不宜冲冲则必破合还冲破作事无成论刑须要论煞刑害重而难当论官必论魁星官魁合而必贵旣参官星本宿当以太阳相参虽论刑害星辰合以天煞互论两煞夹垣须破相三刑临煞必伤残身命最喜入宫坐闲坐奴将何用日月不宜夹煞夹禄夹贵以为荣子午为圣人端坐之宫诸煞莫入辰戌为小人恶弱之地天乙莫临煞立必暗金可畏若临命宫夭折无疑限遇惟明火无情若居煞位恶凶难免日月若居华盖僧道流行禄马如䧟空亡巫医术士桃花带合男女皆为无礼之淫隔角逢孤纵有嗣续皆过房之子坐禄向马乃利名显达之人对禄坐贵亦文章腾踏之士更不宜坐贵向勲有官无禄若能㑹禄马交命禄厚官髙命临六厄三周必见灾危煞値三元晚年方可进用木罗㑹舍喜入寅宫水计相刑怕居辰地刼头乃非活路刃末最是凶关煞星作党有不巳之战争二毌争权乃制过于姑息孤日临于命限勤苦劳心一月单临官禄精灵可爱妇人当以身宫为重男人当以八煞为权靣目伤残刑囚不宜伤相貌心神漂泊水孛最忌入迁移对照逢罗婚姻反掌五宫逢孛男女虚花我尅者为妻对宫之祸福命毕而闲健三位有鬬争二主临财资财丰厚两强战尅田宅动摇福星喜临垣禄星宜镇位以木炁金水为君子以火罗计孛为小人十二煞神子细推详三百六十细参吉凶磨镌赋命惟一理人为物灵五星纬天相尅相生而不定二气赋命其生其死之弗齐须知取用多门务必考叅诸说详观制化更识安危富贵双全盖是用星制难贫寒一世只縁仇主伤恩恩居四正定超凡难若当头何用説仇难守命非过房离祖定主异姓同居忌难临身非庻出偏生必是塡房入舎或刑伤骨肉或出自贫寒要明大化之机不可一例而断取彼舎此认假成真难星若占田财断无祖业恩星司守田宅广置田庄凶中变吉盖缘仇主受降吉中成凶却是恩星受制难星秉令限宫终身成败破碎刑伤财库衣禄艰辛忌难同行当获福恩仇如遇主无成引鬼入室贫不自聊难星为用不可战尅化难生恩福来不小忌㑹仇星必主刑伤恩星守限遇仇来祸生不测难若当头逢用制福却难量二母争权决不为福两鬼自鬬岂是无灾恩星纵显重见无功难仇虽轻再见必死逄恩不发盖因恩在仇宫遇难不凶是由难居用地难守难宫祸不浅恩居恩地福无量难坐恩宫转凶成吉恩居仇地纵发亦轻是知造化之机难尽明言之㫁官星贯日定为显达之人恩用居官亦是荣华之客更无驳杂何用狐疑当看髙强次推轻重恩居用位纵逢仇也见掀彰难宫直待用恩来方能荣显忌星守照须看三方恩用照临必分正合恩无余气借用星而制仇用若当头尽难星而作祟向背固宜斟酌昼夜更要推详夫妻本是难星逢尅化反能偕老儿女主是恩宿逢生旺反主刑伤恩守命宫福禄双全忌难临身破刑带疾巳身可免母命难逃命立土宫诸宿喜躔火度限行水局三方忌见金星木炁髙强祸来无地火罗夹命福必滔天二曜五星制化不同三方四正照临有气靑云得路恩星身命两朝阳白手成家命主恩星同守宅旣欲求名请举须看当道禄神为难忌则不荣无疑化用恩而登科无虑且看有无驳杂庻㡬论命不差行限若遇恩星置田换宅宫内如逢难曜重病破财或重或轻有党有救难星有党得地祸不可言恩星坐实逢生福尤堪恃祸福依稀盖是恩仇相杂身命入恩逢时发达辰酉立命土㑹太阴须当获福寅亥立命金气临身将何以为火罗计孛本是凶神化恩星获福莫量木炁金水本为善宿为忌难见祸最速土命人行金限遇火不能尅金而发福土命人行木限遇水反能党木以生灾限逢难在髙强无救必然倒限倘若恩居忌弱有党亦不为祥所以喜者恩星秉令或逢生最可嫌者难星司权兼有党恩居强宫逢生行限遇之获吉难星秉令有党行限遇之无救星学大成卷二十五星学大成卷二十六钦定四库全书星学大成卷二十六明万民英撰殿驾五星碧玉真经序碧玉真经星家精要余取而读之见其道理通隂阳之运格局尽星曜之变其㫖㣲其言邃未易以浅近窥也近世编註图例破碎支离弗得作者之意余甚病焉因暇日详閲融㑹其义为之註解虽未能尽合作者之意而隂阳之运星曜之变亦庶㡬窥其端云易水育吾子识殿驾五星碧玉真经人为万物之灵覆载莫逃乎天地命禀有生之初灾祥实系乎星辰使其数少或有亏则于人将何所頼吕望白头为钓叟时未来兮子竒髫稚秉钧衡命使然也凡观星者以本源为上而论格者以殿驾为先本或有差末将何补使一星背而难救其非纵羣曜吉而莫能为福或吉星入命而本主卑㣲纵青衫入手而身随幻化水居双女惟癸与巳酉丑之人木入双鱼乃甲见申子辰之命亥卯未逢丁而火居卯位寅午戌见庚而金守辰宫惟余戊巳生人喜见土居丑位虽见此五星之入格亦湏满三用而入垣遇此者何皆能为贵金入酉火居戌木临寅水居申此乃偏垣匪为正局此曜若居本位终身亦作贵人火到金宫金受伤金入火乡金受制火居水位火神无气木入金宫木星有亏水化伏尸遇太阳岂为恶曜木逢地刼逢罗㬋变作吉星土埋双女见炁非凶金骑人马遇土则吉有救皆善无助则凶水逢月孛非夭则刑金遇罗㬋匪伤则折紫木岂宜同舎水火不可同居若匪伤身亦湏破病木先交逢荧而易脱火先入遇木而有辉使炁木无土则易失于偏枯金火朝阳则不成其战尅木到大梁翻作咎月居闲极反为祥隂阳失位必定为灾金木反盈岂能邀福既济尤防于未济得经尤虑于失经彼此贵乎相应首尾惧乎相伤若相刑相尅则处世多迍相顺相和则终身安静他来刑我我居庙旺亦何妨我若赖他他既休囚而何济所喜者官魁福禄所忌者暗耗刑囚若往者吉来者凶则始焉成而终焉败官魁拱命当膺孟子之万钟福禄夹身可比石崇之巨富左右吉星最喜拱主前后忌曜尤忌伤身刑囚拱夹虽韩信难免遭刑暗煞加临纵龎㳙焉能迯命福禄夹身为上客隂阳拱命岂凡夫计孛往来尤恐伤夀火罗反背是岂为灾煞前主后当膺藩辅之权煞后主前必有徒流之患煞星入命是岂为煞刑曜伤身惟其自刑身命坐煞煞本为荣本主逢官官能迁转隂阳拱帝座当为朝省正郎日月夹垣城便是庙堂宰辅官忌囚星之反集魁防暗曜以相侵如禄星变作刑星是吉曜反为凶曜官非魁星莫诱其进禄由官主始见其荣是必相资而后成虽欲缺一而不可爵星助禄当为显贵吉人禄主随官便是荣华上客福喜居于福地禄宜坐于禄宫一世无灾终身有庆福居禄地福日见于川增禄入福宫禄时闻于山峙星若无于驳杂夀俾见于炽昌隂忌计阳忌罗名为恶曜日蚀朔月蚀望始为蚀神日火月土莫临十五度之中隂计阳罗怕在二三躔之内月孛当头湏尅子罗㬋在命必伤妻水逢月孛非缁尼必在娼门炁遇罗㬋乃清闲而为居士耗居二四难免伤财主到九三定须离祖主入煞宫非富则贵煞侵命位非夭则刑昼忌火夜忌土尤看三方日从阳夜从隂总司百福命临妻位财丰阜闲守身宫禄破除主居相貌必长躯身守迁移须出祖白首奔忙塲屋盖暗星守而主星㣲丱角驰骋乡闾乃魁星现而官星显或圭角不露而显出于隠或华实相副从微而至着魁彰官隠少年荐鹗快横秋官隠禄彰晚景化龙知有日禄在刑先既荣复辱耗居福后虽荣亦枯福刑胥㑹尤分在前在后之差禄耗并行当主一败一成之兆仲尼非相文旺身衰李广不侯官髙禄薄最怕四空之无曜尤㸔方主以何如所喜八煞之有星亦㸔垣窠而奚若三方三日不陷则贵八煞八元居髙则荣三方有力一生发非横之财八煞无亏一世享优游之福官星入命当主贵荣身命坐官亦能迁转官坐徳徳坐官乃是徃来贵客命入身身入命此为内外二台名曰互垣当膺显爵湏无恶曜以相杂㫁曰终身而有权君幸臣臣背君官难迁转母顾子子顾母禄必丰盈徃或在于怒宫来不居于乐地此格虚言互垣不善前引后从贵有吉星左提右挈亦嫌凶曜引从者吉则外贵乎空提挈者凶则内喜乎善使夹拱之虽贵恐包罗之或遗内拱虽善而外拱者凶始用皆谐而终谋不善官禄若临身命其贵可知刑囚外辅官魁为灾莫大始虽禄秩无亏终见暴亡不善一星两用有吉助则以吉言孤迹角形若凶多则从凶㫁或变不变而变者贵乎吉或用不用而用者毋自伤如凶星掌善事富贵非迟吉曜作凶神败亡亦速凶无吉助一生劳漉不曾闲恶有善从晚景优游能自乐使非凶之凶而凶实难救不吉之吉则吉诚可嘉刑囚内拱初年必定伤身福禄外从末主湏还享福凶为吉用用者皆吉吉作凶行行之亦凶吉凶相杂以先入为尊善恶相半以主星为上先凶后吉乃恶星入而吉星从先富后贫乃财星弱而耗星徤徳官引援而徳官皆厚福禄拥随而福禄俱丰升一位沉一位明晦不同纵漏闗横漏闗徃来俱贵中分五五首尾遮䦨前后三三官魁引从计罗阑截夜西北而日东南日月循行朝子午而暮夘酉天地喜守望于巳亥之位日月宜守照于子午之宫逆则为灾顺则为福一星伴月喜加临于巨蟹之宫二曜朝阳当併㑹于离明之地计孛夹身还短命刑囚拱主必伤身须观钓出飞来次看横冲直撞尤防起处受伤身须信无中还有曜面南拱北君臣之礼不相拘移东就西夫妇之情终至老太乙抱蟾官必显逹计都朝斗禄自丰荣木金逢龙遇官魁方合入垣金水㑹蛇为官禄始名上格或星分四维环拱四斗或星聮三位环卫三方背君朝主必荣身出坤入干为上格干坤定位平分诸曜拱天庭日月循行引领衆星朝帝阙拱斗朝天夫岂为祸戴天履地斯能致祥五曜连珠便是庙堂宰辅日月合璧当为钟鼎竒英守一空一便主文章居三隔三乃为秀士正闗漏闗而官禄为无用辟拱阖拱而刑囚徒具文盖吉曜失度似吉非吉凶星得地虽凶不凶首尾隂阳居四正禄厚官髙火罗计孛守四强权尊禄重若独行而为贵如混处以为灾火孛同宫须防夭折火罗作党易致灾危火怕入于阳宫土忌居于隂位以轻易重富而夀夀而康将重换轻苖不秀秀不实论格局论垣窠庶清浊之必辩分源流分体用贵本末之相承正则重偏则轻主莫背守莫失体用俱胜少年题鴈塔之名本末若差至老作鸡窻之士使用轻而本重则始逸而终劳或用重而体轻则始劳而终逸初败终成盖耗在前禄在后先难后获由主居弱限居强强弱不分始终何益凶㣲吉衆乃先弱而后强吉少凶多必始成而终败善恶不宜混处吉凶要在分居源清流逺始荣复见于终荣本固末滋后吉何殊于先吉原守虽然无咎流行尤怕为灾体用皆强始终尽吉流行虽恶犹如潢潦之无根原守皆醇尤胜膏粱之有味造化体用固亦如是限数流行亦当细推主或有亏限湏得地诸限以洞㣲为上逐年惟小限可推竹罗茍能论则休咎潦然碧玉若明推则吉凶洞若雷公急脚尤防入斗尅身斗底黄泉亦怕伤身居煞子午卯酉实为去路寅申巳亥须凭鬼门一不可拘二湏敢㫁吉凶同㑹较量重轻星曜交临尤宜详究命强限弱浑如逆艇之上滩命弱限强犹似藁苖而得雨始终发禄亦聮限之吉星首末破财乃一生之凶限福财俱背㫁无吉曜之可言刑煞若临湏信凶年之将至吉星临限富可享而贵可求凶曜当宫祸将萌而夀将折如限里全空则未必为福宫中有主则岂能致灾祸福无门脩短有数脩为由命倚伏在人此论实珠珍之比推源乃碧玉之名兹不虚传固宜实寳通星赋推歩已定占星不移吉凶先验于庙堂灾福实系乎星曜且如出入乌府无迯日入庙堂优游鳯池多是水居壬癸一吉入命必作公卿一忌临官多难富贵庙一也而有得失之殊忌一也而有吉凶之异主虽临于旺地湏看宫分之髙低生不生尅不尅踪迹飘流吉不吉凶不凶行藏汨没命吉而限亦吉取功名如拾芥命凶而限亦凶求财利如捕风吉莫吉乎五星不战凶莫凶乎六曜相临始辱终凶只因火去刑金先败后成多是水来生木木星须贵犹虑金伤水宿轻清湏妨土尅水孛入迁移㑹火昼见穿窬火罗㑹官禄逢金夜生纹面火土非盲则缺计土不哑则聋日同土计扬子云讷不能言孛共水罗公孙𢎞诈而不实紫炁虽是吉曜失度而反为灾计孛应是凶星得地却能为福水孛坐咸池之位男好色而女为娼木炁临华盖之宫男为孤而女为寡为僧为道炁临身命而命入闲宫做贾做商主入迁移而财居命位火为文士而坐奎决为儒者金是武人而临计主利兵戎水星见木口吐鸡舌之言紫炁逢金足蹑丹砂之地水星无定要吉同宫孛计多疑嫌凶共位隂阳逢蚀子夏䘮明计孛同乡邓攸哭子计临妻位孤鸾僻处鳯将来木在儿宫丹桂芳时春未老布衣藜食火土俱髙瓮牖绳枢木星俱陷疾厄遭逢火孛常患疮痍月宫常傍罗㬋必多心气学堂失陷徒闗孙敬之门科名不髙枉凿匡衡之壁登金门而歩玉堂田聚福位衣轻裘而乗肥马身入财宫木入命为人仁义金入身本性猖狂孛水金临疾厄枯木生春水土孛临财宫薄氷见日官宫遇刑耗临囚加照定作罪囚命主得福禄兼权聚㑹必膺富贵忌曜髙兮难发福星见兮易荣孟轲不遇主命限四值空亡李广不封侯福禄二宫失陷投河投井身逢刑曜而水孛落在疾厄之宫自缢自刑命居刃宫而火罗坐于相貌之地或逢兵厄金罗火入刃煞之宫或值产伤水火孛犯身星之位恶星临照百事相萦嵗徳加临千灾顿息火罗入命皷庄子之盆土计临夫哭秦王之璧迁移遇吉必利游行疾厄逢凶多招横祸火临五位中年妻子少亡孛在四宫早嵗爹娘多尅兄弟若逢孛宿必主孤单仆马若逢罗㬋多防走失紫金相㑹身居翰苑之中罗火同宫位处谏台之上太乙抱蟾一生荣显姮娥抱鬼多见灾殃罗㬋得位勇畧过人水星居髙智谋出衆若水星妙入命位百艺多能如紫炁妙临身宫是非屡有火宿逢罗成败相仍水星见计刑囚㑹恶金为妻宿逢火罗必定难为火作夫星逢水计决然相尅孛在福宫必夭命炁逢月孛定长年火罗更逢月孛死在刀兵土孛若遇火金终于犴狴水耗财宫荷叶露土刑身位栁花风下弦之月守妻宫有圆有缺白昼之火逢子位多损多伤木星守财兮仁而不富计水守财兮富而不仁夫主星受妻主星尅则妻夺夫权父宫曜得子官曜生则父慈子孝忤逆不孝者罗计犯于太阳四徳兼全者金水㑹于妻位奎宿㑹于木位文章冠当世桃花逢于金孛好色损天年炁孛伤人者昼见火金罗计尅命者夜见土木妇人带子重嫁夫命主与男女主同在迁移男子停妻再聚妾身主与妻妾主俱陷奴仆青龙领木库喜逢春朱雀妙午宫宜向夏白虎候秋金得位𤣥武正冬水司权勾陈宜四季之中人命获一生衣禄命清限晦苏老泉二十六而读书身贵限㣲朱买臣四十九而应诏星辰低弱更忧限遇低星身命俱髙仍虑限逢忌曜入吉宫便离凶处逢吉星便见安宁炁星本吉奚如木徳之纯全计曜多凶尤胜孛星之最暴计孛守身宫切忌行船渡水火孛守命位宜防履险登髙箕星好风不宜见火必防风疾之灾毕宿好雨不宜见罗多生血劳之疾罗为天首逢凶星头靣有灾计为地尾遇恶曜手足有患身吉限凶十分好也难成命强身弱万事成而弗就脾属土土逢木主脾疾而不和肾属水水遇土主血浊而盈积咳𠻳者肺属金金逢火制寒热者心属火火遇水刑木逢金而肝受伤金属孛而色害命计罗侵日月而眼目失明金水逢计孛而手脚多疾孛罗在命虎狼心计罗在命恶毒辈艰危处享福无凶盖縁星辰俱吉是非中成家立计自是身命俱髙子孙星弱裸蜾负螟财帛曜凶花蜂酿蜜田宅逢火水荡产破家妻妾逢罗孛伤妻尅子干事不辞劳苦主入奴宫求财每受艰辛财居闲极紫炁同孛星入命闺女未出嫁而产婴孩主曜与金罗守身老夫已白头而生赤子三方俱吉胜如平地涌泉四正逢凶好似聚毛见火尘灰满釡宫主休囚金玉满堂身居旺相聚此赋者名曰通星同志见知幸无失矣襍诀徴语煞前主后踈则忧疑亲则煎廹煞后主前遐则剥削迩则摧残月居闲极而无伤始为福元主到迁移而逢吉岂谙羇旅迁移星恶当为东西南北之人闲极曜佳必是散诞游谈之士七宫得地可擢髙科五位逢仇难招嗣续官宫强财宫弱爵禄丰盈而府库虚耗财星胜田星负货资富厚而陇畆萧条金孛相逢号为花酒之客福禄两旺㫁为富贵之人年管平生月当早嵗日居中主时辖末年须当次第而推慎勿躐等而㫁孛星守时守身偏能舌办火罗照身照命必是粗豪吉星得助如锦添花恶曜逢生似虎生翼忌星背免致为灾喜星背莫能邀福休旺自属四时尅化闗系五命日生忌火夜生忌土此乃俗谈罗宿伤阳计宿伤隂斯为正论忌曜如归本垣不甚为灾喜星若居本位尤能为福凡居本垣为上但落陷宫则㣲主起逢生基址已厚限虽值弱福气未衰福命至于衰乡尚有余福穷途渐行旺地犹带余穷火罗偏能骤发土孛只解晚成身命二主俱逢生不富即贵主身两处尽遭尅非夭则刑二主坐贵坐禄逢生则贵禄可崇两宫俱刼俱刃遇囚则刼刃致死主坐驿马不生何济身居刼煞无尅何忧无中还有有中还无吉者反凶凶者反吉亡神如坐囚煞愚蠢可知桃花若临身命淫荡何言父母见伤不尅则离祖出继男女值尅纵得亦顽蠢螟蛉日月拱夹有生则荣华可期刑囚夹拱无煞则摧折莫保官宫虽美身命受伤亦徒然福主髙强限次纵亏亦不甚身主重于命主官宫那胜福宫主居阳刃逢囚犯刑身居福马遇吉则贵水生木木生火五星生尅衆皆知水尅木木生土一法须求人不识一本固有万殊万殊岂遗一本一宫星有善恶当推在前在后之等殊本位曜值吉凶更辨或制或化之轻重生尅制化贵在细推迟留伏逆亦当研究好星互换而多吉恶曜入庙亦少凶喜极宜坐于崇勲恶极恶登于嵗驾四柱空亡须分初主中主末主一年灾厄可推官符病符死符限宫限主俱逢恶曜不死何为限主限宫两值好星其发不小源清者其流必清本弱者其末亦弱太嵗扶起恶星其恶必横流年来佐吉曜其福尤丰月爱孛星乃得比和之道日要土宿谁知生旺之功太嵗空亡遇三位此宫还实平生通顺得一星运照限成火性急望见即发孛星迟过后方见土计临照太阳喜尤胜于金水计土照临太隂虐更甚于火罗且相貌宫主两伤必逢恶死兼迁移宫主受尅当没殊方须防乐极悲来最善凶中救至空亡自古最验议论何今不然祸福最验于星曜秤停若较于权衡诸星随主曜之所生尅譬一树由根本以致荣枯水泛白羊金骑人马土埋双女木打寳瓶湏知此类以谓何非坐命宫则毋论诸星环拱命宫其人必贵三方伤犯身命终世亦贫四角有星居官则权柄不小八煞星吉莅政则风力异常我之喜者彼亦喜之彼之忌者我非忌也正论所宗当权颠倒之义惟颠倒之理不逹故起验不验之疑吉则喜临于实地凶则爱入于空宫今年明年之推迁故于小限以详也逐月逐日之祸福宜于太隂而取之恶星登驾若临身命必倾危吉曜守籍当主儿孙以荣贵金木得时能膺台阁之职火孛用事尤宏将相之权禄位吉助既重应叨正禄官宫生意若轻仅可偏官田宅宫又为父母之宫相貌宫亦是徒配之位相貌宫主或本主受伤刑伤恶死福徳宫主或本主受尅颠沛流离大限为主小限受难可稍有乗除当生为重流年逢尅亦不过损益金宿与太阳临地难曰空亡五星兼余炁同空谁云乌府是宜互体以推不可一槩而论女推闲极一宫以㫁平生贵贱男详福徳一位可定终始穷通金空则鸣盖縁反振音声火空则发尤谓终归煨烬星坐四正谓之髙强曜在四空譬之沉溺本根既弱最忌后限不如前限主虽佳奈何身主却遭煞得经失经固当详也似格非格亦宜推之当生忌巳云空流年扶之还实最爱日月拱夹深怜星曜背驰囚星有党凶尤横要宿无生吉不来奚须论暗耗刑囚不必推印权贵禄能遵正法以推免有多岐之惑当生既论四空流年亦合一体主居相貌必丰肥忌居疾厄希康徤虽云造化分定亦在修为何如合格合局㣲有尅亦自无伤伤命伤身纵逢吉似难发越限临之宫辩躔度浅深以定迟速星临之位推制化虚实而详重轻木罗㑹舎湏知可吉可凶金水㑹蛇当分有憎有爱䘮门吊客临命限逢凶则服动奚疑阳刃刼煞坐主身遇吉则权髙㧞萃身主命主值太阳遇吉则贵限主宫主遇生宿陷则无妨他刑我他居陷弱则反佳我用他我居空位则何济恶星为限主为我用则恶颇轻善星到限宫被他伤则善亦薄木入秦州只利未宫安命金居干位最便命坐已宫火居巳申不必为忌金到亥寅岂谓有伤诸宫湏有忌喜一理湏定吉凶恶星怕冲怕合吉曜爱合爱冲一生一尅当以或轻或重而言一合一冲湏于有伪有真而辨金无余气効胜两宿星夹太阳权匪常伦合不如照之功拱岂胜夹之理星躔退度善恶分别有情宿值空亡生尅总成颠倒或喜或怒其要在于迎逢所爱所憎正当明于分背飞来湏曰切当钓出尤为致亲吉则喜有吉助凶则患于凶扶知命则推吉避煞乐天则安命固穷如大限本佳吉扶月建则早嵗亦可粗通或大限自强凶临月建则中年亦湏剥削当生太嵗吉凶则闗系平生推行三限得失则管领穷逹湏互以推勿固以论星学大成卷二十六星学大成卷二十七钦定四库全书星学大成卷二十七明万民英撰摘金碎玉原夫刑冲喜乐逆顺伏留夜厌柔星而用事昼嫌强曜以聚天土在齐吴虽夜生福犹昌炽火居宋鲁纵日诞禄亦盈余名题鴈塔天首周邦足蹑云霄太阳鲁分水日妙星张之位孛罗同箕尾之乡金水㑹蛇广纳殊祥金木逢龙多招福禄水流鹑尾巧计千般孛坐𤣥枵机谋百变金罗同而虎阃制兵水木清而兰台掌翰子孙忌孛妻妾宜金家藏异寳从来日在金宫困之资财大抵火居金位柔星在命无奈发迟恶曜临身奔波衣食金乗火位其人少失尊亲火入金乡此命早抛兄弟掠他人之物以为己有盖縁水㑹计都捐自己之财以济他人必是木同紫炁炁月为人之华盖金孛乃命之咸池火在八宫而主疾罗居十位以迁官金到亥而主夀木到亥而福延厄虽主疾亦是贵人之威权妻不专财盖观㓜年之祸福天元纳音所属福深八煞有权不富则贵火寅则旺水丑则嫌非水孛不妓非木日不儒金计乃军庶之流水日必技能之士论冨须㸔财宫贵荣须参限路五星顺序入命位以封侯一孛朝天到官宫而作宰罗断计谋孛尚权勇火星赤黒暴燥难瞒土㝛短肥寡言多佞火未来而先应土虽去而尤遗月穿细栁黒头宰相何疑木打寳瓶白首愚夫奚惑炁罗见日非道即僧土㑹孛罗不贵则富水日计孛志巧而心灵日木炁土徳和而性厚日出扶桑遇白羊而金乌朗烈月生沧海到金牛而玉兎荧煌罗计土孛兮容貌粗俗金水阴阳兮形容端庄水火併于田宅破家伤业日木㑹于财宫发福多财一星伴月于天门二曜朝阳于邜位后学之士宜评识焉玉衢真经太史星翁刘世民编缉十一星辰拱玉堂玉堂宫主坐庭光三主齐高还入庙必然超侍圣明王贵人元有紫薇垣惟此宫中最可言身命主星来到此必能富贵作廷元恶星犯煞最恓惶凶曜逢刑不可当㓜歳多殃罗计破中年蹇滞忌囚伤木罗㑹舍分强弱金计同宫论后先吉㝛强时能压煞凶星强后吉如燃吉星先入多强妙后入宫时气不全女人先推居福徳男人切重在移迁福星庙旺人钦仰夀主高时夀必延日背太阳难得力夜生月皎正光妍官高官必居台位夀显年庚比泰山八煞有星权不小七强无㝛贱堪言身宫清吉休愁命福徳坚高不问官囚忌显时人破散徳官相聚必荣欢夫妻和睦因金到父老娘延自炁还兄弟多时缘木至资财耗散孛相㸔命宫拥从星尤贵身位飞来㝛更鲜身命清时多福禄木金死絶必衰贫女人怕带男人曜日里防逢夜里星天徳相逢为将相印官相聚必公卿月逢晦曜须还蚀日遇凶星亦不明恶曜偏宜居死絶吉星最喜带生成木星独贵诸凶散孛彗当凶吉㝛沉䧟处受伤多破碎强宫得地越生成恶星带吉分先后吉㝛逢凶论浅深吉曜为元添福徳凶星作煞最伤刑计罗遇日元凶散金月逢霄兎魄盈土炁夹罗多险厄炁阳金计主孤单一星有气皆为得诸曜齐星事可怜孛入财宫财自散火居子位子难延火星拱斗人膺禄诸曜朝天福最绵五星归宫人足禄三主犯恶必无年生时须爱居尊位坐命偏防入四刑二主俱高权显大七强有㝛贵终身财中有气财终聚身上逢凶身不安生处逢伤生气絶逆中有顺逆神闲诸星逢逆全无气衆曜强时必贵人凶曜主强多恶暴吉星带絶必衰零福元浅䧟多无福夀主凋残夀不兴三主俱低无发气两㝛䧟却亦堪怜诸星得地须荣显衆曜相冲越苦贫吉曜逢伤多尅剥凶星带煞损精神两宫坐福千年夀二徳临财万顷田坐贵宫中宜立命死凶局内怕安身此经总是真𤣥语细把工夫宻地论星辰祸福断歌水星随日至天中锦绣文章达圣聪罗在日前官显显罗居日后祸重重火入金宫兄弟丧金寻火位䘮双亲孤阳射退三方煞一木能消四正凶水火失躔多厄难木星失度主伤残罗计偏宜居巳亥纵为祸曜祸无干君居臣位娘先死臣犯君宫父早倾日月反躔依此断日月升殿两亲康日邜月酉命坐邜火星居午妙非常日酉月邜相违背人生值此有乖张太乙抱蟾宜未亥夜生富贵足衣粮罗曜独居官禄上必是为官佐圣王四角有星权不小四空无曜夀难延四空无曜看命主不知命主在何方若是主星入强位官强福弱有灾殃四空之限依此断限主受制入泉乡福禄夹身还促命刑囚守命夀延长水火相交多死气火金同度夭天年木罗㑹舍分强弱木罗反背主贫寒孛骑狮子人凶恶佛口蛇心毒害人计罗截出孤月满夜生西北富家翁计罗截出单阳满日在东南福不穷计罗截星还反背一生辛苦暗朦朦命中金孛少男女三十年前不得妻若是有时刑尅早回头只见影相随日月分明共金水此星高照位三公水星伴月终须贵火曜朝阳福最隆当生身煞㑹身宫身主无破在禄宫掌握兵权宜武职声扬万里抑蛮戎背禄何尝得寸禄命前行煞不为凶灵台经阴阳守巽至老耳目聪明火孛临坤未免腰背屈曲罗居午位眼必无光水入寅宫喉风壅塞鼻头带赤火孛而守申宫脸面萎黄土孛而居辰位计临申位面上有亏罗入命宫胡须可验孛罗到酉心气徃来昼罗冲心心风难禁孛罗居于亥子臂犯疮疽金木战于辰酉肺心咳𠻳罗逆行而不顺多犯血光火若退而迟晋难堪酒痢更若孛星有党血上加脓那堪土㝛来临痔而带疾木到巽而见煞左手拘挛炁入寅而逢刑脚腿虚肿要观疾病先论䧟星吉凶了然易如反掌矣相真行人生夀夭与贫贱五星推之晦实显官禄临之夀必崇刑囚傍照福必浅木人最怕计金扶老来咳喇自焦枯水命亦怕炁与火吐红翻胃䘮其躯土命尤防炁孛临肠风虚肿夀难图金命亦怕木罗侵气瘤痔疾㑹伤人火命若逢水孛梗定在人前语不真莫教火土入其中才年二十耳便聋若是计孛三方照腰驼背屈身躘蹱万一火金加入马一生奔走如飞蜂不惟劳力自奔走生疮发癞又疽痈命宫若遇火孛夹头尖项缩似村农金遇孛罗两邉拱遍身出水成虚肿万一紫炁暗相加定知唇缺鼻无孔此诀君须仔细详有人得之似仙方宜将宫度仔细㸔却把他星细酌量又有一般极可鄙炁在马宫逢的是此命生来极不仁定教手足无一指金水毗和无别虑堂堂相貎好惊人一生快乐无憔悴女人命里却不同他身五漏不作比若问女人受命源他篇说了子细观篇篇尽看有意义若无此诀怎谈言知理之人更须看尚书洪范晋天文前贤説事有条理世人杂説徒纷纷擎天游奕亦须看假如夘酉在其间只看二月与八月其余月分亦等闲土忌夜兮火忌昼此是世人煅炼就火土人间日夜生此说那来断休咎却是朔望不须疑见之其人多生受不惟一生无享用且是压身多损夀四正日月怕西沉便㸔日月在酉申亦须日月为度主女人值之似鹡鸰不惟懵懂身不足又且汨没奔风尘女人值之却不害只怕丈夫不为人女人欺负丈夫善淫荡全无畏惧心纵有舅姑不伏事不孝不义恣其淫此篇最是𦂳切语后学详悉不误人知天门星家路径直如笔争奈世人俱不识天运东南冬之余地倾西北夏之日最嫌水火㑹于箕犹怕日月㑹于毕水火更加计来临蛇伤虎咬定可必日月若有土计侵颠狂心热㝛瘤疾万一火孛入咸池更加火金来㑹之此人定是自缢死投河落井更无疑女人值此恶星临嫁夫十箇九箇离老少如何得乘马莫教恶星在分野寅申巳亥四宫神钓起马元是何星木炁跌兮金孛贱火罗劳削自伤辰土计一生瘫手足日月见之役一身妇人见之身薄贱一生产难好惊人的煞初星入命度子午邜酉正属巳谁知张月是初星伤残骨肉秽男妇不问男女及老少恩情半路相辜负不惟夫妻与父母虽与朋友亦难聚十二宫星各有属亥上安命财宫木初度若见客星临此人一生定不足万一耗星在初度田宅㗖尽如破竹若人了烈及聪明须是对宫见文曲此篇叚叚皆已效实藏于身莫教人除此篇篇有秘传淳风无敢施其巧妇人吟此篇唤为初伏吟名为初伏值千金加合之中多意义可因此本暗搜寻妇人最重见崇勲正看干支与歳君命主崇勲却不是时上崇勲却堪言岂知时乃自家时时乃一生受用之若得崇勲来守此平生便是好根基女人安命对六合更要禄在二宫生假如甲生人坐命最喜禄在寅中盛又要庚人禄居申此是八宫最可人八疾辰宫亦喜居迁移有禄又其次正是三宫系其身莫教二贵夹一禄一生流落在风尘更教二贵夹一马一生辛苦减精神岂知好是日月夹更无刑囚直难杂生来白手自成家夫贤子贵相和合妇人要禄不要马带马之人多淫冶纵有囬头百媚生身姿轻薄与幽雅万一咸池有㝛临朝朝暮暮贪欢耍贵要单兮禄要单禄重尤较贵重难女人坐命如逢此定作帘前婢妾看若是马元逢暗耗一生孤苦自饥寒时上若还俱带马死于道路没衣棺生尅之中有制化命值刑囚谁不怕主在迁移见刑囚身到老来尤重嫁二八宫中难㝛临妇人见此便伤心假如子宫安命度巳亥须防金火临亦忌十辰居难㝛疾病淹淹多不足妇人最怕金火临压身破相不成人更值鳏寡与孤独此宫论命人难测若论刑人人不识最怕三刑一例推此篇视之尤详悉经云寅来刑己巳刑申最怕三刑见孛星女人坐命如值此平生茍合入风尘四句章诗为𦂳切百试百中不悮人男人值此亦尅妻况乎生来为女人更将年干上叅㸔女人祸福在二宫命若吉兮遇贵婿命若低兮值夫穷君不闻劝人莫作妇人身一生苦乐由他人又不闻妇人三从古有义夫为妻纲亦有伦夫身居贵妻亦贵夫身若贫妻亦贫方知命脉系于夫命中岂能自有无世人但把命中㸔岂知命内有两途更有一诀似神仙马入的宫真验然女人值之不堪说嫁夫枉自腹便便生儿不令腹中死子出定是脚先悬纵令有人来扶掖也教胎衣在身邉万死千死定无疑説起今贤一一知妇人在世极生受恰是浪上驾船儿劝君从头论到尾算星只此是便宜妇人只重身为贵贵逢吉曜必纯粹身命二主吉星临决定荣华兼子贵不要金水孛相逢仝宫人命皆淫慾妇人以水为福星福星守命多衣禄却喜金星同木行金木临之多富足身命怕见孛火土产难胎亡主凶祸罗孛行限极不宜恶㝛迁移多殃否贱人限居六十二身命䧟空为切忌主居切要居高位禄守禄宫为大贵日月升殿世所稀必有贤夫为正配三限四元俱得力斯人可有后妃荣诸星入庙高强福星无驳杂夀康宁女人碎金月孛入夫带咸池先姦后娶水来汚水孛同行照身命为人不足心色麄迁移昼水淫堪言水日虽淫有所御金日照身不可犯金水惺惺荡有余主人迁移皆不正计都不语却非愚见土持重真堪羡囚忌临身破相躯贵在九宫为婢妾水来坐贵理家徒孛罗坐贵有权柄炁金见贵作尼姑炁孛花酒遭人笑偷尽风流美少夫火孛水星如相㑹夫壻生情意外思重婚再嫁多离别侥侥内乱作麻丝孛罗火日如相㑹若不伤夫有几夫驿马安身与立命性却惺惺贤不愚隔界安身与立命若不淫奔定尅夫福徳更兼田宅内刑囚忌煞不堪居夫宫子位星高显贤夫贤子曜门闾郎官朝命真富贵福徳星高禄有余若依此语叅详断贫贱富贵总如斯妇人歌妇人偏是怕金水金水分明是贱人若是再行金水㝛终能荣贵亦无伦禄要单兮贵要单禄重尤较贵重难不为奴婢贪淫辈便作帘前婢妾看妇人造化在身上千古朝昏㸔太阴若遇火罗相对照强豪过似丈夫身命主寅申巳亥宫少年嫁娶主重重一夫未能得到老须是三夫方保终妇人限行遇罗计妨夫害子一生孤妇人祸福在福徳炁若居之终战尅若是金水孛同居到老沉迷贪花色妇人最要㸔财宫非星入此便为凶若是此宫逢日月为人端正好仪容妇人亦要㸔迁移罗孛居之主别离若是限行逢紫炁尅夫害子定无疑妇人安命若坐马东驴西鹜常奔走若有罗火在其中恋酒贪淫情太杂妻星论七宫之星在何宫身星妻位须入赘妻星入命最高门金星妻曜临强位妻星奴位宜偏室不然奴仆坏人伦妻星入田并财帛招得妻家人益财妻星入子招好子阳宫多男阴多女妻星若在疾厄宫妻多疾厄还夀促妻星福徳并官禄夫妻和谐家富足金炁同行在妻宫此妻必与僧道通金孛妻宫难得子妻星须见两三重妻星若或在迁移外州外县与成亲金木妻宫多美貎金水同和百歳縁火入妻宫妻用双土入妻宫无貎娘罗计妻宫多损失夫妻不和亦主疾妻星若在闲极宫兄弟伯叔亦相通妻星若在桃花上淫声四达丑家风男儿当把金为妇女子元来火是夫夫星得位夫无厄火星失位两三重水星若在桃花上百嫁千夫无定向炁星若或在夫宫孤眠独枕谁与共指南总推妇人贵贱问曰凡女人命孰为吉为良何为凶为贱荅曰凡女人命须要五行清淡不要生旺又不要暴败不犯临官欲得四柱无气为佳贵乎休囚死絶为上不要带贵人驿马旺禄合神已上为吉为良若犯生旺临官兼有贵人驿马旺禄合神皆为不美若犯生旺临官三刑六害阳刃飞刃皆为不善神白纵有云驿马遇贵人终竟落风尘合絶莫合贵此法人难知但以日为年此法圣人传带禄入生旺产死遭人谤带禄入衰乡虽祸未为殃司马季主云女人推命贵人一者为良若丛杂合多不尼即妓又兼带双鸳合沈芝曰桃花又带双鸳合冗杂贵人真妓才桃花者临官上见马谓之桃花马临官上见刦煞谓之桃花煞又有一般煞巳酉丑骑马街头走亥邜未䑕子须堪避寅午戌兎子门前立申子辰逢鸡夜不眠问曰又何以谓之双鸳合荅曰譬如一巳见两申一乙见两庚一丙见两辛一丁见两壬皆为双鸳合也或是四柱千元有甲巳有乙庚但是四柱中两两对合皆谓之双鸳合余者皆倣此以为例女命有之皆为不良李愚叔云贵人或落空亡里禄马皆违如不值设令性识甚聪明男即伶伦女娼妓亦有生来贵族中淫声浪迹与娼同须知斯命有所使桃花三月开春风源髓歌云滚滚桃花逐水飘月笼花影任偏饶多情只为伤空合惆怅寡合魂易消已上皆系桃花煞也犯之者皆为不良壶中子云负天月二徳则霞帔金冠得禄命之财则夫荣子贵此可谓之吉也若见三刑六害亡神刼煞孤辰寡㝛皆主䘮夫尅子凡男女宫皆怕犯临官帝旺全主夫妻相伤源髓歌云临官帝旺未为好再嫁重婚伤亦早若还相敌作夫妻头男头女常见夭若犯阳刃煞及朝冲阳刃者皆主产厄源髓歌曰或时藏刃入于胎日刃或朝时上来更若干支相尅剥妻身当产妊忧灾妇人之命若如此敢断定忧生产死更加夘酉二时生若免堕胎应尅子朝充阳刃者譬如卯生之人见甲日与甲时之类或辰日而时干见乙此皆谓之朝充阳刃余者倣此以为例一寸金人生日月要分明恶曜来侵祸不轻金水若还来扶助不教富贵也聪明度主元来最𦂳要人生难得当头照若得升殿更当头定是生来福禄厚刃星最怕恶星同行限逢之定见凶女命定因遭产厄男人亦是恶亡终禄主当头坐命宫此人至老不贫穷若还登殿入垣局衣禄丰隆又不同官主朝阳定作贵福星随月福难攀太阳落限人终贱身主遭刑处世难仇星不可例言囚若居垣局反自由正怕㑹刑来尅命平生成败又多愁诸星㑹恶为交战人命逢之祸不轻惟独朝天居亥上反为伏化吉星名若有星辰在命多必看星辰果如何要知须是强星主若是闲星莫羡他大凡照命星辰行便看其中弱与强若是力停相尅战便是凶断细推详命看妻妾薄姻縁只因命里见罗㬋独居午上当离地反主齐眉到白头恶㝛原来拱刃星限行随刃祸非轻倘还化吉仍为福若是凶星恶损身宫主离窠及失躔未宜便把作凶言若然来命归垣数是谓余星反主权各各宫中只一星对宫虚拱最为荣命中极喜相逢月得地当为间世英赦文临限喜非常限主为囚亦不妨但忌赦文来受尅人逢此难定堪伤孛星若见守财时定主其人不妄为决是悭贪无厚施更于财上用心机南离一位号端门最喜阴阳两伴存若无恶星居此位定教荣显佐君尊日月同宫守四正富贵双全无比并若还罗计又交临必主终身多疾病安命若居两隔界便把其宫度主看各宫随局看星辰难把当生宫主断人言财帛怕刑星不晓刑星福不轻反主分来多富贵财星不䧟始丰荣官值刑囚须㑹得便且看宫分主客若还主客不齐强有禄有权为上客紫炁原来是徳星若居福位福非轻亦须纯粹无凶杂恶煞星来随变更孛星若是坐命宫不可逢之便説凶必主为人多计较相交未可许其忠女命如逢水孛星为人多晓又多能若还命在桃花上必落烟花度此生女命因何不能闲只因刑囚在命间更加福徳宫逢㑹定主辛勤下贱看恶曜如逢犯太阴也应㝛疾便来侵不然母道相刑尅更恐琴弦调失音妻宫若见月华明定主其妻貎相清不但夫家得其力定知财物亦丰盈妻宫若见恶星来定主其妻见祸灾若是对降无尅战也教琴瑟不和谐续歩天经警句富贵须将田宅寻闲神不到福星临此星不落空亡地富主高强直万金日月若临并拱夹奴星亦到祸尤深若居恶弱须加合万顷千庒是此星欲识徃来彻骨穷母星尅䧟手拏空互垣衆煞尤相併身命还居恶弱宫更犯天涯地角处驱驰奔走任西东主照日月临刑局日不聊生此世中日月官星要得宜加临拱夹是𤣥机若居恶弱须详察反在高强衣锦衣身赶禄星并截马掌权握柄福巍巍母星若更逢生旺富贵双全世所稀财星不必官星至最怕财星落官位为官端的是贪汚䘮职剥官以为例天马若还居死絶迁转艰难当困滞奴星若更在高强权在奴星少得志主星最怕奴星泄更怕余奴居福徳身宫若居恶弱宫附近贵人无所得太隂若躔四煞度处世多迍无所遇何期短夭夀命危煞尅身命须畏惧局主官星居煞宫孤寒门户岂亨通太阴若更居三煞命犯亡神主困穷财星纵显应无力田力须强亦不中日月命身居死絶空亡之地岂丰隆太阴元主平生福昼夜须当细品量若是上弦为福重更逢既望炽而昌昼若逢罗夜逢计生平成败尅爷娘纵是母星应不尅若为官职岂安康先看命主次看度主度二星为体用主星若更坐高强度主受刑为祸重主若强时度更强更逢生旺福而昌纵然落在休囚死也是平生富足郎午忌罗㬋未忌计躔在鬼星作𦕈视若以八煞眼无光限入此宫最可畏两宫坐命此星逢为人强狠多奸计尅妻害子性无常处事有权人义气申巳二宫为肩背孛罗土计忌相逢肩斜背曲皆为尔两耳须防病更聋若是太阴同到此为人夭折夀难终若躔觜翼尤为忌若在张毕不相同马元若为难星尅子丑寅亥最亲切不惟病跛不能行二限相逢须一跌更加火孛来相侵歳君冲动脚须折若还逢计亦为凶足有风兮何待说木人最怕计金扶平生咳𠻳自焦枯若是秋生应更𦂳孛罗相㑹命难图炁计更来必痨瘵肺膓气轧内空虚行年若是炁金到定在秋前䘮一躯为人蹇吃不能言火命尤防土计孛土若退行真可畏畧无诚信向人前命在胃氐并栁女若逢土计亦如然若为夜忌居辰戌身在其中福亦偏吐红翻胃是何星水命须防炁火临身䘮命亡从此得更加孛计定相刑太阴受此恶星制处世艰难贫又贫更值行年恶星犯其人必定入泉扃金命尤防罗火逢气瘤之疾必伤人若在寅亥躔尾室痔疾相煎亦损神更忌痈疽并疖毒罗㬋相㑹祸须频若在辰命限居未脑发摧残祸有因膓风虚胆常惊畏土命怕逢孛与计更逢木炁两相侵若是马元手足坠太阴孛计若同宫女人值之诚不利一生产厄损儿男归在辰宫生腋气倒限从来要煞推限行遇此实相猜须分昼夜还当忌煞不临时祸不摧限路若危防节气若逢凶曜祸须来节如带煞须难度此是星家大妙哉男忌黄泉女急脚限危遇此端消烁要知此煞有动时火年动在寅午戌若逢此月祸相侵限在危时身必卒不作黄泉久逝魂也作人间无禄客罗食朔兮计食望日月相逢身浪荡若居厄难眼无光若守命身人性莽不为朔望何须忌平生作事多奸计定主阴谋䧟害人与人寡合无一是孛星为性最猖狂男女逢之定不良若使罗㬋相㑹遇定于产厄必身亡奸计㑹之为贼首毒荧同到必凶强若人值此四余曜祸有胎兮福不长且说妇人淫不淫最嫌命位孛金临堕胎血块令人骇十度怀胎九不成若得木星相㑹遇转为吉兆福来临命宫再见荧罗㑹害子妨夫不可禁天上星辰皆拱北断星须要观星客天机妙诀少人知十二宫中有生尅就中制化未易言心中经纶自推测合将宫度两相叅便是神仙竒妙诀星躔摘金集十六五行要诀有真机更有幽𤣥识者稀不遇明师亲付与任君模倣尽皆非摘金语句临行诀漏泄天机竒更竒立命星辰分母贼太阴一诀在详推月行中天多显晦圆缺朔望不相同如人降生禀所赋富贵贫贱有穷通所以推月不执泥分配五星各相从生尅制化于身取若还反背实无功命在子丑月是土命居寅亥配成木命火还从火星推命居辰酉从金取命在巳申以水论命居太阳从日程惟有未垣并金鬼㝛身顺背看阴阳土星嫌木最嫌炁木怕金星与火罗火㝛从来嫌水孛金星荧惑莫相过巳申之水最怕土计孛两曜不谐和午日木炁为掩祸太阴土计福消磨土垣见火为命母木垣水㝛福无阻火垣木曜喜相逢金垣土㝛真贵路水逢金徳占巍魁太阳金水分明美月见金高并火罗十二宫中忌奴气五行在天成象纬分曜于地便成形假如水徳降于地子旺辰墓长生申万物成形有生灭消长阴阳从屈伸不须执泥五星象旺生墓即是星辰亥宫主木木长生至邜旺位转敷荣未宫成库全木局春来得势便亨通惟有土命为鬼局太阴在上恐难行火宫取位为母位太隂同火见光明限行取舎判于此凶吉犹如谷里声已宫金炁初舒处酉位横锋逞刃芒丑则成形归库实三宫秋月最难当若是木星为命主申限一见便刑伤惟喜水人居正局太阴符合获祯祥人马之宫火始生才临南午势炎炎白羊入墓成局势辰酉安命最为嫌若有木星当夏月太阴限路祸相兼土命若还得正局平生福禄实光亨看星须看得时星看煞须看局重轻星若得时主事立局若重时祸转深煞星切忌时之旺更兼当直祸流行煞星若也俱休废贳死须知福不増谈命最急为局势其次最切是闲神闲神返背实为祸夹煞侵垣凶即生若也诸星当夜煞十人九死决难生若得调达煞神意便是神仙陆地行贵禄同宫煞又临居垣得地祸辰侵吉凶同位如何判于此分明说摘金出入度中还煞管正垣分尔善星明贵禄歳垣依旧制不妨发福事从心煞星居煞有其煞阳刃亡神三煞同更有一般为的位最嫌重叠定招凶独见煞垣难煞尾两煞当详隔界中惟有三神至三位亭亭祸患在其中三煞之中皆倒限至切灵验与何星三合更加闲神到斯人断定入泉扄最是直星居煞地大限才交身必倾此是摘金真口诀方知神煞最为灵从来日月是尊星限见无非福禄荣夹拱吉庆为吉局惹凶引祸害须生三合若也包煞局闲神一入更难行纵有根基为穏实也应着脚向㝠程官禄从来号健宫中年限路便相逢阴阳合朔来相照若遇闗䦨祸竟攻阴凌阳替天盘午限路交承实是凶十二宫中皆忌见解神欲救亦无从观星形势最为先祸福无差𤣥又𤣥限路荣枯生死诀却为局势有真诠星位乎天辰次地星辰势路要叅研摘取幽𤣥金様比择人而付有心传星辰杂断歌五星衆㝛逐官移日月得地要明知忽然落䧟兼迟疾没处有星仔细推日在子兮月在午移干就湿夭而贫日若纒危方可虑月躔星㝛始为凶若还日虚月张位何愁南北与西东火行戍亥便为灾水土龙蛇忌有哀金遇邜寅须有否木行申酉最相乖太隂生来在陷宫侥倖吏軰又英雄府县㕔前听唿唤上弦月皎福昌隆四月生人带邜时斯人不夀报君知若教父没身随没三十年来父不随四月生人月照亥少年遇此便为灾若值空亡祸减半若临煞地祸重来假如申上安命宫最嫌土计便为凶若还土计居卫分纵有灾殃命不终月作妻宫宜作赘不然妻主立其双如何妻年不相同月孛元来在妻宫男女宫中多窍妙日生最怕太阴照夜诞亦忌太阳临纵然有子无儿呌第四火星嫌在昼但看命中何所守少年孤苦老无儿百歳何曽开得口第五宫中须哭儿第七宫中须䘮偶忽然火星临十一福禄亏兮仍损夀女人安命坐四马嫁夫生子定重重男人命坐四马位超越世类更英雄男人行限见太隂娶妻招妾每年寻忽然金孛一齐入咏月嘲风使万金魁星若产在高强更遇官星名必扬孛罗为权计为印定他壮歳拜三公十月酉时月在邜若躔房㝛始为竒若还昼诞行已限夫妻不死也分离阳刃最嫌自刃宫戊午丙午最为凶壬子癸丑相逢着决定危亡不善终享通显达逢生旺遯闷迍危遇併冲此是交相生死诀吉凶消息在其中壬子之人生十月空胎无禄两般凶假饶时日逢亡刼也须危亡不善终空亡空尽始为竒空则能容塞则迷万物皆从空里出能令冨贵享耆颐惟有金空空则鸣火空则发土空䧟木空则折君须记水空河海能枯渴隂见阳空无足取阳见阴空真可惧虽然空里分阴阳也须识得天机趣论命之人见论时时真命定更无疑天时隂晦夜长短仔细推详讲是非人生从何论吉凶又嫌运限禄马冲禄逢冲破马逢絶富贵之人亦语凶凡人命限无生旺吉曜临兮吉不动生又不生旺不旺一切妻儿无可望最嫌运限禄马冲破尽钱财费尽功初限若还逢太歳若无凶曜亦无凶人生体用要高强生旺临官吉㝛长生处自生旺自旺一切营求皆吉昌时人身命絶中生死命衰中衰不荣絶处逢生君细认背中反旺是高人杂歌四段歌加盘母曜观星把甚为根源当以宫主为闗键三命天盘在眼前当头对照天渊逺诸宫皆以邜宫加又以天盘再转寅邜酉二宫却加子此宫又以数宫主强弱尤须看命主命母尤为利害闗母若逢生能获福若逢尅母祸之端贼星若见犯吾母一世贫穷百事难假如安命在辰酉便看太阴何所守若居邜戌必伤身最喜躔在于子丑纵有火罗子丑中火罗又能生二㝛凶星反作吉星行十二宫中细推究歌凶躔次度安命若坐阴阳界更在穿心并六害若男定是正男儿焉知父母重重拜女命安命在此宫嫁送不妨三两再亡神刼煞互相加若不犯刑亦破败生尅星辰固易言随宫制化最难明金若逢火被孛制木来尅土更逢荧吉多凶少为吉断凶多吉少作凶行吉凶祸福明如镜当以分毫别重轻歌定时生时讹説不分明虚费心机枉役情好语生时自差错莫言算法不分明测验生时正与敧却从何理得明知但将父母兼兄弟妻子宫中察细微先安命位落何中妻妾儿孙在甚宫父母兄弟何所在随星推属识穷通又歌同年同月日时同福禄如何两不通或有妻房并子息或无儿女守空宫一人富贵无长夀二命之中难测度谕君静处细思量生时同处命难齐听我分明为指迷必是婚中不同命只因孤尅尅妻儿又推风水兼阴徳又怕夫妻命运低好把人生三代论何愁南北与东西星学大成卷二十七星学大成卷二十八钦定四库全书星学大成卷二十八明万民英撰流年论流年祸福必从当生祸福为凖以正命宫为定方判吉凶且如一般行限一般流年星辰到而祸福并不同者何也必须先㸔身命限度当生有无吉凶星守照方可言之如立命子行限寅当生难星守大限流年难星亦到甚者死轻者病如有天官符地官符干渉田财命限则有官刑轻重一般断之有丧门白虎守命限则有孝服如当生无难星到流年有难星到命限者有祸或者当生有一恩照则吉余倣此切不可一例以火罗计孛为凶星木炁金水土为善星又如立命于子木炁为难火罗为恩若火罗照命限未可以为凶乃恩星也必得意遇红鸾天喜有喜遇阳刃亡刼空亡太歳亦不降福如逢流孛难星到火罗亦到是他星反激起火罗之怒又不能降福矣又如木炁是流年难星到命限或是对合必主不宁亦须㸔当生星得地否更㸔流年限到何度如是限到难度当生难星明健必主重险如限到恩度当生难柔弱流年难星来而祸重矣更可详细分别病讼孝服等事如逢歳破大耗亡刼天地官符必讼若流年䘮门白虎天哭吊客轻则孝服重则亲䘮如擎游病符死符披头血刃有病重轻生死依当生限度上定之但是凶难守照命宫则祸轻临照限宫则祸重吉凶亦然所𦂳要者太歳有太歳守命限一年平安又有喜事有太歳守命限而一年凶灾叠出或孝服重重止从纳音生尅与命宫限度有情无情冲守有偏有正正则必祸偏则无妨更于当生星辰上冲併吉凶以断之便从太歳上数起一太歳二太阳三䘮门四太阴五官符六死符七歳破八龙徳九白虎十福徳十一吊客十二病符从命限所临之地流年星辰凶吉以定祸福火罗头见计孛土主尾见木炁同时皆主末闗之事全在太歳神煞上取用流年都天赋命为本限为末定中年之荣枯星移次煞移宫决流年之休咎太歳乃诸神之统领月将为衆煞之枢机月建併煞临身无吉曜必遭横搅太歳赶煞入局遇恶曜定入泉乡䘮门白虎哭声腾血刃官符公讼起擎天游奕照身命则倐顿生灾豹尾黄幡临限程则纒绵有病大耗并计孛火罗于地座则家破人离红鸾遇木金炁水于限程则财丰禄厚催官星至须知恩命之荣仓禄星临乃见文书之喜添人进口天喜便遇吉星足禄多财三煞不临财位红鸾乃非吉曜天喜乃是凶神须看交併何如方定灾祥奚若遇吉则为吉断逢凶须作凶㸔天蛊为血光之神白虎乃重䘮之煞红鸾照命有喜可消脓血之灾大煞临身无病必招刑宪之祸木炁须为吉曜土命之人则以为灾土孛本是凶星木星之人反能招福水孛主肾部疾𠻳失脱破财火罗主心腹血光是非致讼欲知阴人龃龉金孛照命值官符如逢高贵提携炁木临身逢天喜财逢刼煞须防盗贼之侵田值官符未免户争之挠擎天莫临妻子之位骨肉相刑官符怕到兄弟之宫讼庭争理死符病符当命限切忌浮灾大煞刼煞临田财须防暗损凶攅煞聚九死一生之年煞值星扶三满三平之歳马到迁移逢紫炁千里称心禄临主限照金星四时进喜血刃伤财破荡六害尅子防妻咸池併限閙林中三煞冲身路泉口吊客主门庭之孝血毒生疮疾之灾黄幡怕与火罗併囚中致死豹尾只宜木金救险处生祥凶星得用进权名恶煞攻身防险厄弃人间事歳君赶煞併限入丧门从地下游歳破攅凶併命临三煞所喜者左助右救所忌者后逼前空更加阑干之凶必定幽㝠之祸骤加官职天喜照限福星临横进资财官禄临身凶曜退勾绞四时多挠交争不明刼亡一日为灾迍邅莫免更忌星躔留退尤防煞反攻神攅凶须作梦中人聚恶乃为泉下客有救则吉无救则凶若叅较乎灾祥宜酌量乎轻重仅见斯文秘之为寳流年杂断且如子丑安命火罗计孛入命更元守有凶盖命宫属土火罗生我如昼生以火罗为嫌虽凶亦轻但恐孛併却为凶恶如夜生遇火罗更有木合之天喜扶之飞殿合之是年却有喜庆仕宦有迁除之喜常人亦吉庆惟嫌木炁孛更以土计併或限入煞乡或遇子午邜酉之年祸患愈甚且如命在巳申俱以火罗土计孛为灾火罗昼生愈速夜生稍轻土计孛亦主灾患夜生其祸甚焉若土计交运交限最凶诸化福禄何益在庶人则多疾病破耗在官贵则被紏弹公吏则主刺配若命中元守薄恶根基浅弱必主夭亡若是天干夀元金者或木炁交合却不致于伤夀亦不能无灾病官非若木炁交合天喜飞殿临之申命则取木为官巳命则取木为田主皆为吉用倘或昼生甲乙干或纳音木者便以水为天马职元局主及当用三方主之类是年决有喜庆庶人得财仕宦升职且如寅亥坐命亥以火为财夜生得之有财寅以土为财昼生乃得利若星交罗计土孛在命限者昼生皆能为灾甚至夭折若命与身元坐煞地必致伤残但诸星单行斯为有用不犯官病符䘮门吊客其流行之星虽为忌曜难星无凶星党之其为害不甚切忽以土星入流于寅亥遇流金入宫为害其人当一塲大祸纵根基深厚倘三合无火制之亦危若生秋冬月更㑹流年秋冬三月其祸未易支持势须水入宫或三合见水方可少化其毒生于春夏命中元守有水在焉可以泄土金之气壮木之根则无患矣若流年火土金星三合交併加以煞动即不可遏矣若水星合木流入命宫又天喜加临飞殿在仕则迁在庶人得财喜僧道有住持商贾得财且如命在辰酉最怕流年火罗为灾如火罗入命限有木炁㑹之比其党恶纵其歳煞星不动亦主多灾本宫三合有土见之方可化其毒若土单行于此二宫或临限度昼生当有名利夜生为福亦轻酉宫立命者流年火土交土孛㑹皆为吉用土为官星君子为官小人得财辰宫立命独火行权无孛罗相掩夜生主有财喜昼生亦轻盖火为财帛主也若火土木为天马职元局主得之大吉纵非驿马职元局主次吉独辰宫夜生见火为吉酉宫见火为嫌若流年有土计㑹之亦好且如命坐夘戌最怕流年水孛为灾遇火罗不为忌火罗土计孛併官符病符相犯即主灾殃若独火独罗或水孛流行或水孛流退逆在彼则灾不小若加流煞冲动多致夭亡必须元守有木炁土计制化之方可无害否则有膓风肾气之病若流木合水孛更有喜气扶之即为吉用若飞殿㑹命限入官木炁得地入照对宫或三合更遇时令强盛必有不拟机㑹纵无火得用亦可称情若命元守当用之星高强断可名利夘宫命者以水为难更值流水孛同行或迟或留在少年一病可过中年值此必得㝛疾纵不致死亦为身累戌宫命者或火孛入限遇䘮门白虎吊客併到于六亲兄弟必主残伤如䘮门吊客等不併只为官符之类相併主奴仆小人侵盗以致官灾否则兄弟有争此为至验且如命在午未者午太阳未太阴居午者则火罗计孛为武职之用不可目之为忌曜若他宫则火罗计孛为犯分之星午宫流年独火独罗计孛俱不足畏盖以端门帝座之位凶徒恶党何敢犯上只恐羣凶交併傍无吉曜解纷倘有制化亦不然矣若火罗计孛独行不见流年诸煞官符重㑹则吉未上之火见于白昼未免为忌夜生值火流入命宫或三合无土计孛合之斯为吉㝛盖未以火为官主火罗昼交亦非吉土计夜交尤为凶甚至伤残轻则重厄盖夜见土计本为忌曜况土为难故值此不死亦主有㝛疾及阴小之灾仕宦则有剥职之忧庶民有非常之厄最忌土计处强为𦂳若独孛流入命宫不㑹流年诸煞反为可取之星凡流年诸星须详与命限有用无用切勿以化气为取舍得其用则刑囚暗耗能为吉矣失其用则福禄权贵又何益焉详推造化斟酌吉凶出于一时之明见安可执一而不通也哉太歳歌最是凶神为太歳须把宫神相正配相生相顺福之基相尅相刑真可畏假如木徳是宫神最怕纳金来相尅一生福气少精神纵有发挥终进退歳驾歳勲并歳贵此星最忌入空亡马如空马贵空贵纵有前程不久长若是崇勲居此地不能安享坐高堂身空宜向门前立须把年头仔细详歳㝛当权为恶毒衆星各各俱降伏他如尅我我无权一生寂寞多孤独我尅他时他受制手足伤残伤耳目歳星宫主要比和同室操戈皆不足流年太歳怕当头中度逢之实可忧口舌破财须叠见更兼忌尅惹闲愁若还压命兼临限更值凶神不死休十二宫中皆可畏惟有子午得优游凶神恶煞如何看须把凶神叅可断如逢旺相必为凶若遇长生多险难休囚死絶祸尤迟纵有灾危应减半歳星恶党祸难迯不忧侵命忧侵限驾为太歳号尊君命忌居前不足论奴仆若临终上夫妻如遇夺夫权兄弟临之多凌辱疾厄临之貌不全最忌凶星侵限路又怕难星伤限元若是命身如坐马一生安享福长年更説歳星𤣥又妙驾星最喜居垣庙平生多近贵人财必有贵人扶左右不宜破驾有飞星不喜临朝逢客曜少年及第取功名驾中还有官星照歳星若是土为区行限须当怕计都纵使金神为命主若逢余曜亦焦枯能夺土星又无气处世无权作懦夫歳徳为尊防泄气岂知所忌在余奴命宫莫把他宫取须于命处寻元守行限须交论变通便把局垣深考究若本宫星已䧟弱虽有流年安可救两强争长迭强梁到底还须奴㝛强须要正星知退伏自相逊让更何妨若还两母俱生我正母还须气力刚余母无权兼受制自然安静更无殃假如辰上安命人巳未两宫偏怕土命宫为体限为用命主论宫限论度其中造化妙而𤣥十二宫中俱倣此古来子丑偏怕计彼皆分泄当生气纵然能生不到头若是单行生我主他宫别处可推求三合照临却得力五星推此无限休巳申之中孛可忌邜戌二宫罗可忧寅亥二宫炁不喜倒限要诀倒限之法亦难取用有一般难星而一死一生须看命躔何度次㸔虚实时候昼夜旺相休囚死絶方可判之如立命辰金为主所怕者火罗不死者何必先问命度如或命纬亢度前面逢火罗若是司令昼现必死背时夜生不死命纬金度亦如是断又如立命在辰土计为恩守于命宫前面逢火罗甚者必死或火罗稍弱决不可倒限其余宫分并依此例又如一般难度必须问空亡有空亡者不死无空亡者死又如难星值限兼被党之者必死矣又如立命亥怕者金星如金居子三合有援者不死无援者死金若在丑及巳酉丑三方照见金星皆可断的然倒限巳酉丑乃金局纵然有援不甚亲切必死余者依此例断𤾉谷倒限説且如倒限一説跟挨度数而推有煞刃者遇太歳必伤无煞刃者纵凶不死子虚女度木煞真凶丑金斗木金亦为忧惟有牛金独炁为害箕水寅宫木土两取土当火令水弱必伤若逢春季之中却又不能为祸尾火度内寅邜两端寅宫属木水孛祸轻卯末尾初罗水必死心月房日忌水孛罗氐土火垣木弱不尅辰宫末度木炁必伤亢金坚实不忌火罗怕逢夏令角木焦枯专嫌罗火金亦为忧轸占辰巳两宫巳轸独怕计渴翼火水垣冬嫌土计星忌奴罗张惧奴计栁土两説午桞最怕奴忌鬼栁忌炁忌罗井惧计罗又怕冬旺参嫌奴孛土亦为忧奴炁亦凶四时皆忌毕月忌炁又怕土计为害不问申酉二宫最怕炁以燋渴昴日胃土见木必尅娄金火殿又忌水星夏火最嗔罗㬋奎中金炁皆是凶神壁水又忌炁星又嫌水孛滋嘬觜火室火罗计水孛皆凶煞若同行其度不以为利更㸔命在何宫限行何处于斯消详决不失也倒限歌子虚有木星三冬人须卒丑牛有金星遇土须富室秋土损亢金计都亦相逼刃月怕伤木不死生重疾设若富贵人见之破屋室角木遇者凶斗木遇者吉若犯奎木度十有九人死木土好齐瓶九夏水为迍尾火怕秋金冬水伤房日又有翼火蛇有土三冬㓕星日与翼同鬼井忌计攻昴日忌罗火参水专怕孛娄金怕水星孛亦能为泄室火木之垣计罗难说吉须要辩煞星难忌皆值刑更落空亡位遇者夀须倾説三闗之详如子上初闗危十二度中闗虚六度末闗女二度并以首尾出入度分初中末度为正闗九五度为卒三合吊者不过三度四正冲者不过一度煞居三方之正垣其人死于上节煞居初闗死于下节之前上节之后煞居末闗死于下节之后上节之前一度节后一日死二度节后二日死三度节后三日死并依度数加减日分上取之无有不准歌云危张心月怕土计虚危二㝛又怕炁心中二㝛怕罗星毕月嫌罗与计炁火罗同木日灰飞夏月逢之死莫疑木炁不宜居土度若躔土度有灾危金木不宜居四土行限木度必灾殃火星忌刬四金度限若逢之人必死水星若躔四火度唤作断桥无去路土行水限不为竒若行此度便惊危阳刃的煞奴欺主皆怕同行刬度中煞重权高逞劒锋刚强勇敢气如虹项王休逞㧞山力韩信徒夸建国功一行刬度无星救堪唤危亡顷刻中倒限要诀日月夹煞日月㑹煞日月犯刃日月入四正恶星犯日月善星㑹日月忌曜相攻善星失用将煞就煞以煞见煞出煞入煞夀元失䧟暗炁加临倒限拾遗诗十二首主星遇煞是如何限到其中是煞窝流煞更来无避处阎浮一梦入南柯子宫箕限水星临木炁同临定不禁若在邜宫逢水孛夀应难买任千金寅宫立命邜宫行罗火金星亦可憎夘火命居行巳限倘逢金水不聊生丑宫辰限水星来命入黄泉不可猜土计更临并㑹煞阴司有诏急相催辰宫午限煞之乡切莫加临见煞王救度有星须见土若无逢救定堪伤巳宫须㸔未与申莫教土计暗相侵土计若逢金到处反殃为吉更精神午宫木炁最无情孛若同行更可憎若遇煞星加得到限行至此必须倾未申土计莫教留酉宫土计不须忧只愁罗火居其上限行似火炙氷消酉宫到戌土之乡亥上元来火母藏有煞加临尤可畏若无煞到不须防戌宫子上煞来临煞旺其间怎可禁木土不来休道好黄泉有诏急相寻亥命逢金固可忧火罗二曜亦为仇煞宫遇此加临到身世悠悠蝶化周煞宫元系鬼门闗地煞天星要细观福曜加临还压煞凶星加到出应难星学大成卷二十八星学大成卷二十九钦定四库全书星学大成卷二十九明万民英撰乔拗天机渊微序五星丽于天以入躔为吉失躔为凶星之常性人之所共知也然亦有不尽然者或入躔而反凶失躔而反吉其乔拗之谓乎拗而不失其顺亦何恶于拗也此理渊微非通于造化者孰能知之邓太史乔拗是独得龙从火里出虎向水中生之𤣥所以补诸家之未备也若定光矞天机则又不论好乐庙旺盈缩圆缺伏留顺逆三方三日七强五弱而专以二明三暗三明一暗论贵贱祸福此又特见阳中之阴阴中之阳其㫖与邓太史虽不同而其用意则一也故合而为一卷聊叙作者之意引于首简易水育吾子识乔拗渊微邓太史乔拗经予生西京世居太史之职仰观天文俯察地理靡所不至因笑世人但知金水木火土五星垣殿有喜有怒而独不知有乔抝存乎其间鑑于司天明尽五星之𤣥奥洞知造化之幽微真吕公所谓五行颠倒术五行若逆行龙从火里出五行不顺行虎向水中生之类是也斯文本不传于世不求闻达于人适遭时多艰遍厯宇内屡试屡騐后之君子韫匮藏诸宋太史邓鑑心传乔庙火土二星号乔庙世人知音少物有相反乃相成此理最为精世人只爱正庙好更不详推考谁知乔庙更为竒细説与君知昼火参轸及箕壁无咎乃大吉夜土角斗及井奎降福亦如之火逢水庙俱宜利刚柔得相济土徳如居木度中晦滞乃踈通贵命若还逢此限台省并给谏常人遇此亦为竒富贵更康宁此是官星微妙诀真机休漏泄入垣星辰反生祸甲申壬申诗甲申壬申寅上木不主官司定主哭寅上木星曰若还身命更凶时必主夀年于此促辛巳生金在辰丙戌生诗辛巳生人金在辰丙戌生人土齐瓶土在子乙亥生木在亥曰乙亥命人木在亥若非伤夀必然贫庚午癸巳诗庚午癸巳水居申衆论皆言是吉神生水在申曰限逢出入皆遭险若是孤刑免䘮身庚寅生诗木入秦州庚恶寅戊寅寅亥限非宜木在未曰非惟孝服并官事否则亡身定不疑失躔星辰反见福木鬼金室诗木躔鬼度号高强金室翌牛福亦昌翼土角木曰更有土星躔斗角限行至此福非常火土水命宜诗木躔亢度号逢龙若是秋生福亦浓木躔亢角曰三合只愁金尅战水金命遇又还凶甲子生人诗木躔娄度是凶躔甲子生人又不然木星娄吉曰命限田财寅亥者必然发福进庒田水星躔诗水星躔胃木来凶行限申宫及巳宫胃吉曰三合飞来无尅破命限相逢必富翁金火相逢诗金星行限火同躔未可为凶一例言宜分昼夜曰昼里生人贫且夭夜生福夀必双全木土居诗土居申酉如逢木子丑限中富夀足申酉曰縁何土木不为主鬼弱畨能为我福木炁宜诗木逢紫炁本来凶若居午酉又难同午酉曰行限逢之人必吉此是余奴救主翁令星宜诗四季司权号令星若还受尅始为荣受尅曰且如木命金来尅可许荣华福更新又四季司权号令星诸星不敢与争衡曰任他囚的临刑难也须胆落更心惊计孛不宜诗计孛名为纸笔星如居田宅最堪嗔居田宅曰破家荡产令人哭命好除非自立成火罗计孛诗火罗计孛四雄星若守财宫福愈深冝守财曰若也财星更明白其家必定富千金火罗宜诗火罗夹命福滔天纵犯凶星福亦坚夹命曰金命生人还不足必然夭死在童年限主入垣当生诗限宫宫主入垣中最忌当生太歳冲太歳冲有大凶曰破耗相攅宜出位限星至此总成空窃诗水生冬月与金同子盛母衰反不中星曰人命若逢申酉限金星水伴尽皆凶乙丑生孛为诗乙丑生人孛在寅化为禄主限中迎禄忌木对曰谁知木炁申宫照不死终为带疾人破碎星最诗破碎星辰煞最凶人生切忌命宫逢忌入命曰为人慷慨多光霁纵有镃基亦主穷破碎宫主诗破碎星辰不出宫那堪行限在其中不宜居垣曰若非官事并䘮服到此终须百事凶月忌诗中弦之月十分清垣庙皆言是吉神昼生曰限行至此皆无福月正扬辉天已明中弦夜月守诗夜生孤月遇中弦必主更居更置田限不问宫主曰纵使限星逢恶地此宫亦许福绵绵刚柔诗火罗计孛过于刚紫木纯柔也不祥相济曰若得刚柔相济遇为权为福定非常刑囚暗耗宜诗刑囚暗耗实难言我尅他时反是权纳音尅他曰身命逢之乡曲富官星明白玉堦行戊子生人最不宜诗戊子生人最忌土当生元化为禄主土星守命限田财曰若守田财大限中不但䘮财仍破祖诸凶并宜空亡并吉诗尅命忌囚暗耗刑更兼破碎刃宫星只怕太歳冲凶曰逢空有吉皆无祸太歳相冲又不宁破碎宫限主逢诗破碎空中最是凶限星遇泊便为凶之无不退落曰非惟冷退仍招祸纵使庙垣祸一同当生八煞有鬼煞诗当生鬼煞落空亡大限相逢空鬼乡空亡大限空大吉曰不贵即当家大冨名高仍且夀延长鬼曜星辰不宜诗鬼曜星辰坐命宫那堪行限一般同命限有空则吉曰无破无空伤本命可怜挥泪对西风女命不宜诗女人天首命宫加才嫁夫时便做家罗守命曰必主公姑皆隔角不然刑尅定无差阳星不宜夜见诗昼见星辰夜㝛时限逢福作五分推阴星不宜昼见曰阴星垣庙如逢昼命限相逢大不宜阴诗火金罗月是阴星夜里相逢最有情星曰若庙官宫并身命三台八座有声名得用星辰不诗星辰得用最为良恶弱相逢亦不妨问居强弱曰得地不须论恶弱失时何必问高强限忌诗限行阳刃最为凶莫使凶星在限中阳刃曰限好终须有刑尅限凶终是祸重重凶空吉诗凶星行限要空亡吉曜空亡又不祥吉空凶曰吉曜空亡还减福凶星空却可无妨土计相逢却要诗土星行限元怕计只要当生木同制木制余星倣此曰限行至此皆无福他星亦可为前例金火二星为限诗火星行限如逢日此限之中难发积主怕日同躔曰金星与日又同躔纵居垣庙皆无益刃星互诗飞刃星辰阳刃乡刃星互换实堪伤垣最凶曰无空无破如逢此纵有相生亦少亡星辰行限诗限星最要仄垣宫宫主相逢反见凶宜出垣吉曰金辰若发酉限内金酉却富辰限中行限宜诗限宫切忌正垣星比如亥限木星临避宫主曰非惟无福仍招祸木亥限寅福反深行限太阳不宜诗太阳居午太阴未自古皆言垣庙地午太阴不冝未曰太限相逢不发财若出庙垣方吉利田财命主诗若问田财又不然主星又喜不离垣又宜居垣曰只愁大限逢宫主纵发犹防夀不坚尅命星入命诗尅命之星真可畏命宫切忌逢刑至宫限亦然曰若还为忌又逢凶恶死身亡须弃市计都在命及居诗天尾星辰在命宫嫁夫必定两三重午酉宫符女命曰若居午酉官符位定主身亡在狱中紫炁临身命诗紫炁从来号善星若临身命主孤刑又逢计都曰更逢天尾同相守巧语能言最不情命居福徳诗命居福徳火同躔天首同居夀不坚火罗同躔曰若是金星并夜见限行至此福绵绵水火同居四诗寅申巳亥四强宫水火同居一㝛中强为官田主曰若是官星并田主玉堦金殿富家翁歳驾星升垣火诗歳驾星辰喜入垣火罗孛计爱同躔罗孛计同躔曰恶曜受制兼朝斗节钺声名播九天阳刃星在命是诗阳刃星辰在命宫假如星命运亨通火命在水宫曰闻诗闻礼多闲雅富贵中年永不穷破碎阳刃同宫诗破碎星辰阳刃临若居命里是前程命主居阳破位曰命主若居阳破位火人金局福多全水星行限水诗水星行限计来侵水在申宫计在辰在申计在辰曰不问升垣并入殿也须贫困促年龄木为财主居三宫诗木为财主第三宫金若同躔福最隆金同躔于四库曰丑未更兼辰戌位经营财谷永无穷四库中有水计诗辰戌丑未为四库水计相逢贫且妬又为命貎主曰若还命貎在其中不义取财而致富水孛逢四主诗水孛如逢田宅宫更加天尾又相同又计都同宫曰为人干仆添财产末主须交不善终命主土计日又诗水孛奴星入命宫命主土计日怕逢水孛入命宫曰其家必主生淫慾奴婢贪花犯主公身星与罗同宫最诗身星最忌与罗同犹怕魁罡子午中怕在魁罡子午曰此是计罗升殿位若非夭夀必然穷乙丑生命丑身诗乙丑生人命丑宫太阴身主又相逢命主登歳驾曰身命主星登歳驾恶星丑未怕相逢乙酉生命在诗乙酉生人命未宫太阴却向酉宫逢未月在酉宫曰巳邜丑宫分善恶非官贵也富家翁五行生尅吉凶金沙中劒锋两般金若居震上莫相侵外有四金须忌火沙剑无火不成金水水见天河大海流二者不怕土相酬外有四般须忌土一生衣禄且难求木松栢杨栁桑柘木大林五木忌金刀惟有坦然平地木无金不得上青霄火覆灯炉内与山头三火元来怕水流外有三般不怕水一生衣禄近王侯土城头壁上与屋上三土元来怕木冲外有三般不怕木一生清贵歩蟾宫星辰𤣥妙论凡水火土木皆能自生自旺惟金得火而后有用无星辅皆主不好盖谓天地肃杀之气收歛万物秉权则生意斩然上帝好生抑之不令肃杀之气盛所以废之时道四星有余独金无余以此凡土䧟山崩枯枝败叶长江浩荡烂斧绣针爝火大明吉凶救解最须详説土星最忌落空亡升殿入垣而落空谓之土䧟山崩亦主退败可畏如有恶星降夹逼迫多有气蹙噎吃之疾恶星降夹多主倒限如火㑹谓之填凹补缺金㑹谓之山啸呈寳又皆主名利发达木星落空谓之栁枝落根如金㑹则斵削成林火㑹则焚折灰㓕火出木烬水㑹则漂槎泛筏不免漂荡无物水星落空谓之长江浩荡退败无余金㑹则洪水漂荡滔天常有不测之灾金星落空谓之烂斧绣针最宜煅炼又得贵人星㑹之则是常行用之物又主名利有成火星落空乃离中之虚谓之爝火大明反主发达夜生尤妙盖火遇夜则明故也四时五星论春月生人命限连有土孛金水太阴罗计谓之云雨不解淋漓花果触目愁景主退败可畏四五月虽然得雨然亦不可连接行限见前项星辰为久霖不晴皆主冷退愁闷生意萧然如有此格日火行限谓之久雨逢晴伸眉舒目人物欣快必主骤然大发秋月生人连有风雨星行限主霖雨伤稼冬月生人连有凶不妨凡炁入申为入猴山不过作事混沌凡木炁为祸不过冷淡是非留连不宁所以木星为祸迟淹延不安炁木为人执抝不惺㑹凡水泛扬州损自己之财命逢炁吉拏他人之财为自己之用为縁水计相逢凡行水㝛水宫㑹土于寅邜上决主见灾无妨不倒金尅木于巳午火尅金于亥子木尅土于申酉水尅火于辰戌丑未皆主重灾凡金为天地肃杀之星是以行金星限未有无刑尅孝服化吉亦然春天土木相㑹行土限骤发名权而死则难免凡疾奴兄财妻儿等宫仍兼其宫度主论之极騐刬法凡七政为身主命主夀主命度主夀元限主所泊躔㝛最怕在前刬破多死化凶亦然占煞刃尤恶其在后刬破又轻假如限行火㝛怕水同在火㝛行土㝛怕木同躔行月㝛怕土罗计日㝛畏木罗计孛等夺他倣此然如行木㝛受金春月刬脉不断行火㝛遇此谓雨雪载途皆非好格冷落寂寞不言可知所以晴雨之星要有相间行限得晴雨停匀生意顺快凡土孛炁罗计㑹日皆谓黒云暗日主大贫人命五六月生火日行限却在巳午谓之旱魃南离生意焦枯如游年孛土罗计到晦掩其光反主一发过了游年又主祸依然是以喜行雨限若行限又俱是火日亦曰久晴不雨万物烁落如忽行一星如罗计孛金水太阴炁星则云兴雨降物苗勃然发达可知凡行风雨星而逢日在戌或行限在戌三合对照则云收雨过落照余晖遇此格者主晚年发达凡太阳坐命极主劳碌不闲一云慷慨盖日运行不息故也冬月水罗㑹谓之和风解冻寒林生春火㑹土谓之寒谷囬春皆主发越春木宜日火怕罗计如㑹日可谓蒸烘日火则春入园林粧缀红紫罗计到风僝雨僽反主贫夭秋天水居水㝛见金谓寒潭浸月火寒未免清秀而贫薄炁㑹月在前谓庆云捧月在后谓浮云蔽月化水夏生刬脉不断金值火㝛秋生无害土行水㝛冬月反好四季之土遇木何妨最须详辩刬法至要有一人土在危三度好在危五度行土限遂死抝星例愚谓此法谓之全降与半降也即空亡空尽最为竒之意甚騐水在金宫遇金反吉次喜火罗三合喜木炁一木炁在酉辰角日罗亦解之在张月火可解罗子遇水可活凡木逢金要水气之扶或火罗之救便无害金在邜戌遇火反吉火入酉金入戌或火金同戌或火金同酉或火在辰金在邜或火金同辰或火金同邜皆主无妨惟金在邜一节秋生又断或寅亥或木到或炁同到或土水火救凡金入䧟或遇火喜土星之生水孛之救或火金而在金宫或火宫而反无害金火只忌秋生立在巳木解炁亦可解土在寅亥火罗金可救凡土喜计来救又喜火罗来救亦可又辩凡土计同喜炁木水在辰戌丑未遇金孛炁木月反可无害火在酉巳要木炁土计罗日可解太阳之断惟金拱救或月㑹可救太阴之断惟金孛水星可救或日可解水不断干火不断坤火归坤地害灾除土不断四木辰角戌奎未井丑斗木不断辰亢盖东方水地也冬金不断夘冬水夏火难断春木秋金易断四直星正二月太阳三四月太阴七八月水孛九十月木炁十一十二月金星五六月火星凢遇直星煞难守照命位限宫者刑尅疾破虚耗劳碌损夀逢日伤父逄月伤母逢妻刑妻逄子刑子为煞星大凶为父母星相生相顺不以此论又合论福鬼房二㝛度号为天眼男命值之多是多非凶狠权豪便能反叛女主淫乱亢井主敢为敢断箕毕主病患六十年乔抝诗花甲循环六十年星辰乔抝细推论一隅不以三隅反奥妙当知在不传木躔娄度号凶躔甲子生人又不然命限田财寅亥者必然发福进庒田甲子生人孛在寅化为禄主限宫迎谁知木到申宫照不死终为带疾人乙丑金人命丑宫太阴身主又相逢身命主星登殿驾恶星酉未怕相逢丙寅木喜入秦州限入东方百不忧火木同行或逢孛前程亦许享优游丁邜邜寅惟喜计孛在干亥子宫利木星午未罗在申随有希求皆称意戊辰午宫遇木炁两耗而推难一例酉罗戌孛总相宜土㝛莫嫌居井位己巳计耗为有用土在午宫福尤重孛罗战激总无妨定主为权能伏衆庚午癸巳水居申衆论皆言是吉神限逢出入皆遭险若是孤刑免䘮身辛未水计罗在亥须知亥限为最快辰巳二限最相宜刑破六亲谁避讳壬申甲申癸酉宫宜计水同木居牛斗总无凶孛罗更且能为福轸壁参箕火转红甲戌逢罗福更多火星逢孛亦无疴只愁轸水夜逢土凶祸重重福奈何乙亥辛巳丙戌辛巳生人金在辰丙戌生人好齐瓶乙亥生逢亥上木若非伤夀必然贫丙子生人喜四余炁罗光彩耀天衢计水为祸只宜孛土水遭逢亦不虚丁丑人逢计最宜黄星不可以为非只愁土孛遥相望贫病交攻孰解围戊寅己邜罗㬋最有权戊宜逢计耗难言孛星逢紫居高位安乐和平福禄全庚辰金酉若居垣限尽穷途岂偶然计守限宫还有力土罗虽好莫争先辛巳壬午生人细品评炁权计禄福难慿孛星若是居寅邜为害为灾实不轻癸未木邜炁在亥亥当祸重邜为轻计孛土罗居丑未限行至此倍精神甲申乙酉子丑逢土木名为暗耗翻为福罗申满用实可慿戌亥炁孛见祸速乙酉生人命未宫太隂却向酉宫逢己邜丑宫分善恶非常贵也富家翁丙戌丁亥亥木便为迍五星亥上福难慿计罗孛限应无祸更有金牛福气増戊子生人最怕土当生元化为禄主若守田财大限中不特䘮财仍破祖己丑行年子细推计都孛㝛两相宜单行三合无争战命限逢之作福基庚寅莫遇罗并土巳上偏宜见计都申上水星皆不吉谁知乔抝有二夫辛邜星辰两得宜炁申罗子互光辉午宫水计相遭遇衣禄随縁度歳时壬辰遇计寅増光火孛同行亦不妨酉戌土刑难减福寅宫单孛又须防癸巳甲午生人逢炁土皆主平生无险阻设或行限遇火罗即许滔天多福助乙未罗㬋最是凶限行至此一塲空孛星土木相遭遇试看晦滞得踈通丙申行限到东南紫炁罗㬋樜境甘土孛那能添福力计都阴险更难堪丁酉星辰又不同桃花见孛却无凶限行罗计俱为祸造化分明指掌中戊戌土计福平平罗㝛单行有用星紫炁遭逢财不聚可怜孤苦更伶仃己亥火罗偏有情逢兹顺境福川增炁余为福力尤重木计用逢各逞能庚子火星为有用命限逢之福尤重那堪行限厯西南名利两全谁与共辛丑炁居辰巳界发福发财诚稳耐设使土计两强梁命与仇谋翻取败壬寅却喜罗居未炳耀扬辉无不利那堪孛又在𤣥枵定许希求俱称遂癸邜逢罗又不宜虽名禄主祸相随计都行用翻为福乔抝宫中子细推甲辰狮子忌逢木不主官司须夀促行限如临此位中祸患重重难主福乙巳生人喜计都悭贪致富语非虚常人遇此皆竒意积善之家庆有余丙午辰邜逢土木根基稳耐非庸俗康宁夀福足平生蓄积多金荣福禄丁未生人偏喜计命限逢之翻吉利此为相反仍相成漏泄真机难自秘戊申木不喜临官祸患须知见百端马遇空亡难着脚限行至此倍悲酸己酉纳音元属土遭逢木㝛人皆妬谁知木炁若相逢无害无灾安若堵庚戌金命却嫌火自我观之又无祸能以妙理定无差命限逢之当自贺辛亥木星嫌在亥欲求发福应空待若非伤夀定孤贫必见非灾多横害壬子计都为禄主限宫逢着皆无取能于造化细推寻祸福莫言无定㨿癸丑土星计孛火谁知作党非为祸却为权禄暗相扶横发资财声誉福甲寅命若逢南斗土㝛相逢反为咎刑囚暗耗总为祥己午见之福犹厚乙邜孛星临限度虽为禄主空遭遇除非权福二星来方许荣华无错误丙辰土星至在子块然一物无可取木星化禄己午间起祸生灾难制御丁巳土正好齐瓶木星为福又还轻刑权囚孛皆无虑限里逢之定有成戊午午宫忌遇日水金辅之皆不吉安命如逢又不然限里逢之数难出己未夘辰宜火罗最忌计都居酉戌行限如逢火土星却主旺家多发积庚申辰戌宜计罗土多亥宫生意多木遇临官反无用辰罗临出暗消磨辛酉禄宫嫌炁禄木星朝斗多愁哭孛星土计更罗㬋却主光辉能发福壬戌戊上宜土刑亥逢火计更丰盈孛宜在巳偏嫌炁土计如临亦不凶癸亥嫌木居亥宫罗如在午福昌隆孛宜在巳偏嫌炁土计如临亦不凶限宫宫主本垣中最怕当生太歳冲破耗相攅宜出位限行至此总成空限主还元大可愁五星带夺煞同谋更兼忌曜来助虐此命须登白玉楼论倒限倒限之法夺星为第一夺星行限逢气生起或宫主相生或化恶背时决然倒限火土名忌乃煞星也二宫相㑹谓之二煞同谋最为凶害此等格局虽有过北斗之资亦难买无常之厄如忌夺相㑹相尅谓之二煞反目十度之外相逢不过见灾而已虽䘮亡亦可救也如行限遇之死无疑矣煞星带刃火土双星带刃来那堪垣庙两和谐流年太歳来冲倒任是公侯也受灾凶送凶迎凶星行限又将终又有凶星后限中凶送凶迎凶铁定饶君铁汉也成空木星夺煞木星带夺命难延五福之中夀不坚若使炁星同共到玉皇来诏靳夭年前闗后鎻身命田星日月曜两箇栏星占前后限到中间进退难任是神仙也难救刚星带战刚星穿战实难当田命逢之怕受伤化恶化讐年夀促散财散福见阎王异㝛相攻火星行限孛星来金星行限罗㬋猜日月二㝛怕罗计孛星忌曜两崔嵬聚煞交战火计金罗孛一同更兼忌夺二星攻假饶徳炁中间救光景无从亦主凶聚煞反常金星带煞遇罗星二煞相生奈例评老㓜反常还不利阎王来诏入蓬瀛限入空闗限入空闗多煞神星辰辽逺又无情流年冲到招凶煞定作南柯梦里人又六十年诗甲子荧罗紫炁辉计都乃是祸之基人言木土虽无吉我道其星祸果宜乙丑孛罗寅夘宫非惟无福祸来攻刑囚暗耗非凶论天尾牛宫福反丰丙寅木未限行东只怕南方荧惑凶若只单行为福𦂳限行权孛化为凶丁夘计寅孛亥子更有罗申木未午四箇星辰最为吉唯有水星是祸祖戊辰木炁居于中虽则囚耗最为愈更有孛罗酉戌好土井亦言是吉主己巳计都匪耗言孛罗交战有威权土星更喜居于午行限相逢有福田庚午生人罗耗加计都月孛亦堪夸凶星囚耗反为用命限相逢福禄奢辛未阳猪木邜中人行亥限福兴隆炁星辰已虽无吉不免孤贫亦是凶壬申未㝛限平平计在南方最有情惟有孛星还不利求谋作事少能成癸酉火星喜失躔计都合水亦为先孛星最好罗为忌木斗依然以祸言甲戌夜生土最凶罗午计未喜相通若人命限临其上作事偏成喜气浓乙亥罗㬋㑹孛星此星不可以凶名土星若遇还为弱亥夘升垣反祸崇丙子土木不相宜天首罗㬋紫炁竒更是四余皆有用计都与孛福无涯丁丑孛星岂为凶不应土㝛对宫冲计都若又还为用命限相逢作富翁戊寅木炁亦言凶月到申宫横祸宫夘上土罗凶变吉计都遇着亦中庸己夘罗㬋最有权计阳虽耗反为坚炁星若在高强位亦是平平不十全庚辰最喜计都逢招入资财足万重更有土罗亦可取若人限遇事还通辛巳土寅与木罗此星最喜限中过炁星禄主还无用金在辰垣反化讹壬午孛临寅夘木还言此是祸之胎紫炁为权计为禄限行平稳可无灾癸未炁猪木邜居若行亥限命还危祸来夘限还消㓕土计孛罗未丑竒甲申孛子木寅宫土月五星皆是空只有炁猪为福力罗㬋星更不为凶乙酉吉星土木罗独嫌孛计戌上过更嫌水日三合座无祸仍教有祸磨丙戌孛酉邜计都须知为福十分唿木夘亥宫土归子无端祸患并来扶丁亥土子有灾危五星居亥反为竒计孛罗星凶吉半人行酉戌祸来随戊子木炁酉无凶天尾戊辰富可求亥上土星平稳当若临强位反为仇己丑计都与孛星若教遇着祸来陵罗㬋最喜单行吉果决威权福禄兴庚寅土罗无所取计都却又喜居蛇人言水在参垣好我道忌星亦不佳辛夘罗子申炁来凶星自作吉星裁更嫌木炁居于午便断平平不用倩壬辰土酉戌无灾但于孤刑不免哉火孛同行无碍处寅宫单孛祸之胎癸巳孛子罗㬋丑若言福禄皆无有更有䕃金亦无取若问当生土在酉甲午罗㬋做事来更亥火㝛亦然哉尽言土炁亦为好只有未辰反不才乙未罗囚亦是凶孛星禄主反无功二星木土多屯否作事还如制缚同丙申罗吉炁平平只利东南限度荣土孛二星知可贵计都险恶亦遭惊丁酉罗刑与计贵遭逢命限福重重虽然囚孛桃花上然亦平平无大凶戊戌土计有机权更有单罗亦吉言天尾炁星还不吉更破财糓不堪论己亥荧罗却有情木星天尾亦为荣更有炁星亦云吉皆是平平匪至精庚子土罗是吉星西南限度好经营其余星㝛宜详断当审飞来钓起情辛丑忌星辰巳间限中遇得享安闲恶曜土星及天尾此箇星辰作事难壬寅金水总朝阳命限相逢反不祥惟有断躔金是祸秋冬却以火为良癸夘水星亦辅君若居财帛总无成罗㬋化禄亦非吉木㝛限行主讼庭甲辰土㝛忌升垣若也升垣祸蔓延更有凶星水孛限只能晦气不伤年乙巳还畏水金张若在田财命限当不特䘮身并破祖更教夀亦梦黄粱丙午水星利失经夘辰土计是良星炁星天乙临寅丑大吉须防亦有刑丁未土星在邜辰若居恶煞免灾迍水星限度诸为显限到水星有讼争戊申金木限中来孝服临门更妨财唯有土荧还发福限宫命里细推裁己酉荧罗是福基只言太白不为竒水星与木还为祸命限相逢大不宜庚戌秋冬愁火罗只言土星少比和若临命限田财上举动云为百事讹辛亥土星临限中虚花财谷尽成空唯有秋冬火曜吉炁罗作事正兴隆壬子计土能为福春水水金限不宜若临命位主破相损耗资财不用疑癸丑土计水为忌命限如逢必见殃若逢罗㬋与日月限中逢此是高强甲寅土星在于丑命宫逢之福乃有暗耗刑囚己午间无灾无祸平平守乙夘孛星限不宜罗㬋不可以囚窥若人命限遭临着福禄威权最是竒丙辰十福子上土己午福星为禄主命限逢之无福禄仍且招延祸患苦丁巳土子祸又钟木乃平平可免凶罗孛刑囚皆有用限行至此必从容戊午太阳居午位水火辅之皆不利限若逢之亦可忧更遇流凶必颠堕己未木罗居夘辰须知生意日津津火星若遇亦冝利唯有计都作事迍庚申土计与辰罗此箇星辰最喜过惟有木寅无用处辰罗临出讼消磨辛酉忌禄反成殃木计来朝亦不良惟有戌宫土计吉辰罗逢着亦为强壬戌土刑戌亦佳亥间火计最堪夸孛罗己午祸难测炁计孤刑不免邪癸亥罗㬋不背禄火孛逢之必有福土躔娄星亦无祸惟有金星祸最速论忌星甲庚生人不用火火星在戌为殃祸乙辛生人不用金金星辰上化为尘丙丁生人不用木木徳在寅多反覆丁壬生人不用水水星在巳无依倚戊巳生人不用土土星在子多愚鲁朔日太阳居于午十五太阴居于未身命运限若相逢如此之人须正忌星学大成卷二十九星学大成卷三十钦定四库全书星学大成卷三十明万民英撰天机渊微总论先贤陈氏论星辰犹胜巫咸与石申命若契符如影响莫将机宻乱传人苗公郎子修行去云梦之中遇一贤悟了五星眞秘术布出声名天下传大梁甘石得遗文曾究干坤验十分造化天机从此泄灾祥得与后人闻二交火土孛皆同只在东西南北逢议命须论强与弱精微全在五星中星曜照人看得力命宫少缓身宫急无星合照㑹空关生死穷通便消息定光矞论星文自有渊微诀今古诸经皆未说金木虽云本善星亦有却作灾时节土火虽云是恶星此星致福非常别五星六曜自消详岂可胶柱而定辙任他留顺并伏逆不顾乐旺并员缺也无昼火夜忌土亦无五弱七强说福德相貎并三日方主限元更迂濶但能把此数端求休咎何忧不精切星性善恶二明三暗则光芒四正相交坐八方作福作威从此得都缘星性属刚强二明火土三暗孛罗计三明一暗属阴柔不说髙低共逆留将谓与人爲福庆元来从此作寃仇三明金水木一暗炁天一生水地二生火天三生木地四生金天五生土阳爲竒阴爲偶阳爲刚阴爲柔土水木爲阳星金火爲阴星此其常性也然水属北方太阴幽㝠之气顺时趋流而就下木属东方少阳仁厚之气其阴可庇其水可食虽是阳星其性柔爲阳中之阴故金水木紫炁皆系柔星所谓三明一暗者是也火者南方阳明之气其性炎上不容于物金属西方干健义勇之气虽是阴星其性刚爲阴中之阳故火土罗计孛皆系刚星所谓二明三暗者是也交初爲罗㬋交中爲计都所谓二交者是也刚强二交月孛是权星不须观象又观形得限逢之爲吉曜自然富贵得安宁火土吉曜恶星辰刚徤辉光见日新身命见之皆吉庆布衣换作锦衣人柔弱金木虽是善柔星限数相逢都不宁四正居之爲大祸直教谨守保生平紫炁恶曜九流星僧道孤惸及艺精此限才逢䘮厥福妨财妨利又妨名论刚柔苗公星度真竒絶强弱诸宫皆不说只言金水是休祥火土谓之祸凶孽苗公本意秘深妙造化真机安漏泄何须仰观星辰象不必髙低比优劣根深歩取太阴宫合对同宫磨观切火土强星髙照月其间富贵并员缺四方强曜富华人五弱居强就卑列论轻耀二交首尾必贤豪日月相逢当亏缺朝身逢忌职司权见月宫位失臣节天吏躔月求火土金木来叅犯刑法曾因水火漫漂流不是损伤须废折明星金火但煌煌与月相逢发祸殃亦有小儿曾异母无辜风疾及痍疮异母妨亲孤害子亦悲金木作仇雠行年子午招贫困僧道爲人及九流日月男女宫中星曜照多凭星性穷多少于中若见至阳精四五二男爲继绍独月五星六曜无常主己亥逢空无一处斯人必主古人言生得五男并二女第三宫中名闲极月到诸经称得力本言月到反吟宫月到其宫云置福木月对偶身宫何用木当时婚娶妻居服加之木紫又交加中道暌离又反目星有太阴同对木生来未便丰财谷东西二位无强曜南北宫中计孛罗若是身中关木月功名终是见犇波火月火星关䧟到身宫爲人情性不和同台元金紫相关照奸猾多谋爱逞功土月土星天吏聚身间值䧟须知性小寛或作台元多懒慢木星如㑹有机关玩日废时妨进习伤财破产谩经营常行土后二宫半安得京川两字名金月娶妻年纪信髙低除是长庚坐正西土孛不关迎少女枯杨今已见生梯水月水月流精临后嗣到了千端求一子衆星不犯女双双嵗星性气还同此三元宫有申子辰水德腾辉上应辰成象在天如犯月少年非命丧其身本月宫中说性灵诞情虚诡老奸情万般机巧便宜事羸得乡闾有溢名炁月逸星紫炁加身命鳏寡之徒孤独逈月逢母氏再从夫即目忧身招疾病老人星出丙丁隅一似斯人土木居不及龟年并鹤发也须终尽百年余笃疾纒绵何以知命宫强曜细寻推太阴紫炁加辰戌腰曲低头四大推孛月天吏文星说最佳限头逢处接荣华儿宫遇着生男贵妻上相逢得丽华孛星主禄性雄豪要得相叅火土髙爲报士人休叹晚到头名姓列仙曹罗月身宫若也坐罗㬋四正强星不㑹柔燮理阴阳居辅弼三明来䧟号仇雠计月计都守命主宫身更看南北位星辰果然强曜加临照两府枢机作近臣木土月此名天上三灾星今嵗相逢又不成财散遭官䘮与病其间亦有损年龄明星木土照光芒不问髙低与合方男女居之无刑克官居如遇有灾殃木金月金性刚兮木性柔一如氷炭不相投生时若值同宫分富贵来兮身已悲出木入金爲六悲月之前后较毫釐果然对照并三合踪迹萧然人不知金木从来号六悲爲妨父母及妻儿正言硕望当途者不是黄衣即褐衣五常金木爲仁义仁义之中不主财今日木金相对照声名淹抑四旬来木火月明星木曜火同宫财帛强宫仓库虚若见命身临二宿令人冷淡处阎闾木水月水木四正纒坎经不然独木发洪名里闾赢得先生号富贵除非别有星南北东西如水木光芒射月年华促肌肤消瘦药无灵忍死亲亲情不足木炁月木星紫炁来相併惟爱林泉门阀伶若关后嗣或双女到了他人作亲迎木星紫炁前后宫叅谒门庭是此公谁识螟蛉爲后嗣不然异姓绍家风紫炁与木是孤星九流之士道及僧不然疾厄如孤宫行限逢之祸患併木孛月木孛天然性符契当信居官食天禄其间四正有强星耆父年龄冠羣族身居木孛好颜容土曜加临性且忠若作胎元无别照爲人正直甚难容火金月金火二曜忌留方他方取得外孙娘身命忽然逢暗曜声名钱谷满传扬火土月火土太阴同与对人心所欲合天机四方正坐官荣显地角天涯力稍亏火土居髙兼见月木金水炁不相干此人前定知阴注力助官崇固不难太嵗干头有六辛切看辰午有星辰卓然火土同临照磊磊文章列缙绅火土强宫守命身更看南北位星辰若还柔轻交闗照即是恩科受荫人刚强火土来关月职重权髙镇大藩虽处名藩难久任其人刚烈性难安火水月水火多败亦多成直言不耐少安宁方寸晓然招外学难教似讷遇平生火炁月火紫爲限多招疾血光暗昧萦风卒金木水临不善终此限相逢失骸骨火孛月二交火孛扶太阴遇此之人福最深若见胎元强曜助荣华富贵足资金土金月富而不贵似何推金木从他见月离庙旺四方星得地石崇继踵更爲谁土水月水土四方躔坎经不然独木发声名里闾赢得先生号富贵除非别有星土交有水月行踪土水逢交事亦同懦怯只因辞寡讷不如仁者不遭逢土炁月两重亲位灾祥别紫炁柔星加土月髙宫定是富贵人若是本宫寒贱说土紫相逢爱好宫四正之宫喜曜逢太阴髙位忝罗计中年一带至三公土孛月一如土孛到天心须假分明见太阴不顾顺留并庙旺蓦然壮嵗足珠金月下宜叅土孛星先生富贵及簮缨仍详好命方言说己亥儿孙继后荣土计月土计身宫与月叅富贵百姓足鲜甘二交正位临财帛优裕荣华足可谈金炁月天上明明紫炁星主人灾害与孤惸曾关金月多招病爲犯行年致不平金孛月孛星好酒金声色犯月当途无以加莫道一生无快乐耳中音律眼中花金孛犯月任髙低父母年龄恐不髙老父定知年少母须知因色致昏迷水孛月水孛柔邪照命时太阴合照更居低与人结识无终始好事谗言说是非孛罗月孛星不要犯罗㬋切忌当年限到头夫恐娶妻三度死女妨生产两回忧孛计月二交月孛性皆同立性元来爱逞纵计都不可衆人识更无材艺胆麄雄罗计月二交贵要坐寅申不是加临坐戍辰财自外来天付与取之以义不由人暗星蚀月天涯地破荡田园人受济四方七政月华新弱冠荣华取髙第火土日月火日同居疾厄乡不论土月一般详若逢火土临身命其人五福偹非常阴阳二曜全无救终日困苦走他乡有福聋盲兼跛躃手足拳挛免别伤木金日月日月如逢金木星加之四正号重明自家三代无亲继必是当年外室生木金火月同宫一处见金木火不救之失财谷若还金宿守低宫权握兵符多侍仆木金土月曾见金星己亥居土木性气又何如后人不肖螟蛉辈至老千端守一株木金或尔迭来居己亥相叅性一如勤俭家风虽继绍千端一子若骊珠木金炁月清闲乐道若何推紫木星官命里随金木加之云外客慈悲僧道合天机月犯金星与紫星木星髙处福须倾更加柔宿同身命不是他刑便是刑月之前后交并炁金木柔散人不意悬龎负赘及双胎更恐月低有亲二木土炁月五星中有土木对对月四方天地配若关紫炁嗣孤单犯月养成殊性辈木火炁月水月火月木紫星先须审问过房亲若无损尅承宗祖便是亲生不济人身命之宫紫木随更兼九五水星归纵教限好妻儿辈可定其人着色衣火土炁月土火相交犯紫炁身命合照空无移局中若也逢强曜朱紫何慙不带归土炁孛月紫炁掌禄命宫看强曜强星四正安只看太阳枭土孛照临方定作髙官土木孛月不但太阴闗火孛官荣多早起超升木星得地如强要他日须防害股肱火土孛月火土在身或旁照性直爲人语又良孛星更若临身命此人立性定髙强孛星犯月得宫强火土煌煌合照方灿烂文章如锦绣髙攀仙桂紫微郎火土罗月火星从月照南方诸曜俱无守四强虽有土罗三合照功名才得即身亡火金罗月偏枯金火犯蟾轮浩荡轻飘性不纯得附二交居四正反灾爲庆及于身恩生妻族或妻财金月爲婚月是媒不是二交来相救防身滛病发迍灾金孛罗月孛金不要犯罗㬋切忌当年限到头男恐䘮妻三度厄女防中产血身忧二交火月二交正位主威权大有金资富有田取坎一星关火月盛名列世涉朝贤欲识家豪积富财火星关月月爲台二交入库盈财帛富盛丰隆财自来二交木月官禄相刑身㑹柔髙低照月主徒流二交木宿非公吏贫贱寒生几度秋二交与木得官髙出入公庭可吏曹今日木前家道盛他年辛苦不辞劳即用二交兼用木当年聚育作灾星乍寒乍热病躯作半喜半忧官事成木与二交𠫭衆曜行年如见有寃尤立身不在公门里怎得逃生过失忧二交金月二交金月命宫居罗计又在丙丁隅更得三方星宿顺清华阁学与尚书二交孛月计都星䧟与罗㬋孛更居髙主死流官禄灾宫无捄助也须死在石幢头木金水火月四强正在木兼金家业资财破产深更忌三方加水火定知恶疾逓相临木金火土月富而不贵看星位葢有柔星犯太阴更若四方逢火土满堂荣富足资金火土木金髙见月宏才博学犹贫缺木金火土月且低员缺区区寒贱说木金火炁月月宫金木须逢火紫炁太阴来轻坐月痨宫脏久纒绵更值二交刑辱脞木金水炁月柔星金水紫并木若不休官命还促纵教有救命须存无救命如风里烛同位推排子细看柔弱刚强是两般金带水炁木金独此人居位至朝端金火土炁月要知三道及三闗火土紫炁交徃还金火土星三合照太阴紫炁亦清闲木火土炁月病若中间有寅风火𠫭炁木土星平皆因犯月加辰戌到底因须厥疾终木水土炁月紫照田宅破田庄三灾土水一般言三方水木相关照定主田庄不十全木金炁孛月紫炁孤星照命中更看孛曜照身宫强星固有闗金木却认他人作妇翁木金火孛月不但太阴关火孛官荣华贵起超升木金得势如强曜他日须防害股肱木火土孛月火土木交兼月孛五位星辰性最刚命身乃若居生旺不是员郎亦正郎火土木孛居强位太阳辰戌叅罗计此爲有福无难人一生谟谋皆称遂四正髙官木土星多财多艺性英灵太阴火孛强星助金榜还留第二名木土孛计月土计孛星犯月来嵗星临命定推期柔邪水炁无千照遇着重金葢紫绯火土孛计月孛计二明如捧月临照四正更无偏侯王宰相神仙侣福禄荣夀长至坚金火孛计月男是金妻女火夫元头宫分要安居若加孛计成灾咎万室千婚不保初金木土计月木土巳亥男儿少金在其中寿有余若加计宿来同限疾病连年损病躯水火土计月火土照月半三方计都合水守宫强少年奋迅攀仙桂辅弼君王坐庙堂火土水计见生时太阴合照占光辉金星紫炁来关命遇者爲官衣紫绯金火土罗月月犯土金如入命罗㬋土火加权柄自从流浪走他乡性命不存家产罄金炁孛罗月缁黄先披心不了如何却着俗人衣紫金孛罗身值对更于男女细推排金木孛罗月身居四正有星强正照其人性必刚金木相扶多技艺孛罗星照紫微郎火土孛罗月官居福禄命宫强罗孛交朝坐八方火土刚星同照月三公之上又封王土罗火孛吉星辰生时守命又临身如此扶持官品极方是荣华福寿人火木孛罗月身命三方火木交孛罗取次照南曹两制清华并殿阁爲官义气见英豪二交火土月官禄宫中星若髙二交火土福坚牢此星限了兼同限爲官多失定迍遭二交推月阿谁知火土相交是最竒偏主聪明多富贵锦衣马上昼荣归火土入命福应多罗计相交共月过制使中书并宻阁荣华福禄尽调和二交须星临身命火土星爲四䧟宫区区给禄爲身计未及陞朝身早凶火在西方土在东二交天吏拥蟾宫少年及第登科甲天子金门歩歩通二交水火月水火二曜得官髙更加柔曜照官曹二交从月空闲地一暗居田祖业清二交金火月蚀神金火犯蟾轮轻薄奸邪性不纯夣脱精华加肺疾女人中产血淋身二交金火閗相形偏僻多般祸患生宫分天涯灾愈𦂳更加水计失聦明二交木火月二交木火爲刑煞与月相关犯极刑水火忧惊从此得于中视履不分明二交木土月二交土木相閗月出见天心是罗列非惟妻子不相宜又属天夭更难说南北二交今嵗坐东西土木一般论斩衰䘮服妨财薄横祸何如且杜门二交金木月二交金木半寅申见月须知是贱人迹𣺌折腰难视履必因火土戌加辰二交火炁月火紫星曜得宫强二交扶引月何妨更加子午强星守不至三公亦侍郎二交火孛月孛计火罗同与到命宫强曜坐无偏此般格局人稀有定是官资日下迁二交火孛四星贵旺气相容必参位太阴更宜照髙强才识英灵必雄贵火孛二交居子午太阴西没照无偏四方四正兼爲限俊雅群英发少年二交土孛月四强四坐五强星身命相关显大名偏主功名更富贵定知金鼎位和羮罗计二交同与对髙强土孛四强安官居更得强星助富贵王侯极品官金木土日月金木同行附日轮月躔火土必簮缨先人歴任无迁谪必是当年作选人水火土木并火金木金金火逓相临不宜骨肉灾烦挠人靣无情畜兽心金木火土炁月东西水火亦如然月木何妨一破员留月更加金木炁五刑之罪赎三千木金水炁衆柔星正犯身宫更宜荧若不破唇并跛躄也须耳目不聦明木火土炁孛月火土木孛守四方太阴紫炁照髙强偏宜便把爲官吏及至官荣身已亡金木水炁孛月四正水紫木孛星少驰声誉得人亲二明金紫身临孛只是经商碌碌人太阴水孛辰戌过木金紫炁合同多命属刚柔容易见定知名利走奔波木水火土孛月水木西东躔坎位不然独木发虚名输他有道先生号富贵须饶土孛荧金木火土孛月火刚火土二交孛其性刚强有明德金木无气险且柔不免被人受寃抑金木水火孛月金星火孛亦同论水木何妨共月员女子尅夫男尅妇若教免尅病常躔木水土孛计月命宫木孛水星明左右相扶加土计强星合照太阴宫入作公卿出爲师木火月孛罗月土躔捧月居子午木照东方西见火孛星又照作台元月犯元星真宰辅金木火土罗月金木祗爲节度昌二明火土翰林郎木罗二宿将军位手握兵符佐帝王水火木土罗月火土罗㬋加水炁符合太阴临命位何知官品至枢机福德之宫加孛计二交金水火月金火英星见二交火星捧月照南曹生时命局如逢此显赫门庭衣紫袍金火金罗及六悲计金金火例同推若作台元无吉曜少年促寿少人知二交金水木月金水之星主性灵木星在月有虚声二交坐禄人丰足乡井传扬大富名金木水星及二交四强官照必英豪身命若还逢此曜官禄遭逢爵不髙二交金木火月二交正坐北南方金木相扶作侍郎木星入命火关月荣华富贵寿延长二交金火土月土星守命火星冲太白正临南北宫月与二交临次近还他至晚立英雄二交水火土月水火三方照月明二交南北贵文华土计交叅来入位荣华声誉徧天涯二交木火土月火土木星与二交相叅月曜更居髙四强若与来相照湏是荣华有衮褒二交火土土月二交火孛更相亲土对蟾轮与富基君子命通于此局荣华富贵一生期土计孛星最是竒临人身命世间稀四正更加罗与火垂金重葢挂双绯四正宫中火土星莫教他曜与相并二交孛罗皆入局百代人间第一名格局相加入火星二交得月照宫身土星天吏爲扶引东岳生储活世人二交身命好精神定是王侯将相身火土孛星交互入福禄荣华逺寿龄二明三暗交关照命值身临福曜台若是白衣须有禄应须发禄足钱财罗孛台元土亦同二交临照四宫中火星㑹月居闲极的是权豪少富丰火星髙处弱星倾土计孛罗四位并财帛强宫如坐守自然白手振家声二交木火孛月孛星入命应为福与月同行见火木二交正坐照南方荣华日享千钟禄二交火孛交照木定作公卿无反覆清华舘阁演丝纶福恵昭昭兼富足二交木土孛月土孛二交临命强木星见月犯蟾光若是福星无䧟弱家道资财世世昌土孛胎元命木星四宫强曜顺流清太阴南北叅罗计呵喝金门作从臣二交金火孛月孛火临身月照命火金相聚性骄滛二交若照南并北自然文学冠儒衿二交金水孛月命得危星性愈聦金罗天吏拥蟾宫二交子午相叅照财帛光荣家道隆二交金土孛月天地宫中当子午星强富贵足镃基此中不可安金计中限灾迍并难难二交金木孛月身居木曜计孛罗狡猾爲人性气多更有金星居四正定爲奴仆主奔波月犯金木加计孛任他火土四方髙依凭豪富身贫贱辛苦来躔不可逃二交火炁孛月火星正坐紫星躔孛星天吏作台元二交南北相关照及第髙名又少年二交木炁孛月禄宫木曜有洪名孛罗计捧太阴星不逢紫炁来相挠平达侯门将不轻二交金炁閗相刑偏僻诸般祸患生宫分天涯灾愈急更加火计失聦明罗计强星主近贵命宫火计加金紫木星更照正南方才调贤能为拔萃二交木水炁月二交须要在寅申四正木水紫相侵纵有资财应破散亦须伤祖及伤身金木水火土金星水木贵何论火土孛临子辰申身命两宫交互照亦须雄大冠簮绅金木水火炁火孛髙宫见太阴三方忌㑹木兼金柔邪水炁先关照朱紫何忧不遂心金木火土孛火星在命土当头金木宫䧟主公侯增加计孛同官禄定知富贵保千秋月犯木金加计孛任他火土四方髙依凭豪富身贫困辛苦年终不可逃金木水火炁后刑先贵作何看水火土炁四宫安刑杀皆因身剥杂福宫金计主无端金水火土炁火土刚强㑹计都阴阳交照损亲躯三明一暗如临命碌碌生涯处里闾木水火炁孛水木火计炁相关更加孛曜作台元此人定是文章士清华美誉振干坤木火土炁孛木孛相逢合计都火星土炁性何如命若遭逢身贵显他日年龄八十余金木土炁计身命相关土计孛木金紫炁同发越辅君执政坐朝堂富贵荣华真世杰金木火土炁紫炁循行㑹嵗星胎元火土定官荣金罗三合加临照两府中书作舍人金木火土孛身命相逢土孛罗火金木照福应多发迹一似山头鹿一生富贵少奔波金水火土孛火土金罗并木孛金辰如遇有英声文星不照多钱谷不与诗书至显荣更得限元无轻曜一生谋运称人心二交金木火当生日月火同踪首尾相逢值陷宫太阴柔弱无加助金木加临不善终二交金水土太阳之象等君位不要戌辰加丑未金木火土二交侵卒有暴伤多不意火土罗㬋合太阴命宫强弱重推寻天星合照文章盛武列偏宜命见金火星偏爱命宫游土星入位守金柔二交木月居南北照人官爵至封侯二交金水火火土刚明爱二交来叅金水出英豪财帛丰盈生富贵无灾无害享官髙二交金木水二交金木主文章宏才摛藻动君王若逢水火来相错恶疾躔身少见康二交木火土二交木孛见生时火土髙宫月犯之此格逢之爲第一不须禄马贵人持二交木月身命居少年发迹播王畿火星土孛三方见生杀边疆作帅师罗曜木曜命宫当火土二宿入髙强身宫更加孛计照将军权握展旗鎗火星临月照西没土星正位守官宫二交木孛俱沉溺富贵荣华命已穷二交木水火水火二星来合离身宫木孛计并罗此爲富贵人家子若欲荣身便折磨二交木水土二交水土合同时木孛相扶始大竒四方闗照身兼命将相横金两府基水孛三灾来合照二交犯月亦如之莫言仕宦当勤学不学应须挂紫衣二交水火土二交火孛水同宫土计强星共引扶合照加临如近命限逢荣显佩金鱼二交金木土土金月孛正宫安后引前扶更不闲孛计木罗如对月何愁衣冕不乗轩二交金水火二交火孛性刚强金火二曜忌滛荒聚首叅交身与命天然财物自丰昌引扶月曜加金计铨衡俯拾更封侯二交木水火土刚强木紫柔太阴合木见罗㬋二交四正居南北他日成名播九州木星水炁及二交相参火土性雄豪此船格局觉烦冗及至荣华寿不髙二交金木命守木星并火孛身値罗㬋金水月照人必主性英灵巧妙千能登玉阙二交金木土孛二交同太白身命如遇福髙迁或逢水木加居北富贵荣华寿更坚二交金木金木土星如合照计都月孛作前扶二交火曜来闗月早见功名显帝都火土计临身命宫孛罗如㑹禄重重若逢金木为扶引坐禄须为给事中木星金孛见三合财帛罗计无柔轻火土照临官禄宫坐使蛮夷皆振慄二交金水二交火土孛寅申金水相逢有大勲合照太阴当四位金为将帅水为文西方火土性虽强金水同行见月光引从二交兼土孛定教权握展旗鎗金水同宫必有声六经博览冠羣英火土二交纒孛月枢机辅相列王庭二交木水天吏头䭾吉星扶火土水木命身居罗计若临强位上此为上将入中书二交火土但用金星闗照月二交孛炁向寅申南方火土高强照高位中书与舍人二交金水水紫柔邪加火孛二交太白照无私福星若也居沉溺只须学问有文声二交金水二交金紫贵何加水星土孛照蟾华的是中书堂上坐优游富贵是荣华二交木水木星水紫入宫来火罗合照孛为台此是铨衡眞格局自然平步上天阶二交木水水火明星加计孛土罗紫炁髙叅月荣华富贵一生竒定是人间为俊杰二交木火二交火土孛同居木紫相叅性最聪若也聚于身命上便教平日振英雄福星月孛照火炁月犯木星及罗计土宿三分合命宫定作枢机并两制金木水火土水木英灵火计星土金孛紫又扶身福星强近相叅月定是三台侍从臣二交金木水火土交计性刚强木罗紫炁照三方水金若也居官禄职位还迁入正郎火土金星照命中木金水紫照身宫官宫水宿相闗月闾里称传丰富翁二交金木水二交水宿向寅申孛星犯月吉星辰木金火土来临命遇此荣华主贵人二交木水火火土水紫四星竒二交木孛更临之命身相会斯强曜赐紫分明又着绯禄宫水火二交躔土炁木曜又相闗更居生旺无刑尅聪俊英豪发少年二交金木火二交金土炁相闗木土孛星前后安钱糓丰盈无刻剥荣华富贵俗难攀二交金水火土孛相逢计月罗火金强位入官居一生水紫同闗命引从声名到帝都火孛金星对与月二交水紫照南宫土星引从台元好享禄他时及万钟二交金木命宫金土罗兼孛火计紫星高对月岁星水宿守南方驸尉武僚居右列刚明火土罗并计木犯蟾光加孛炁金水计都入命中状元及第非常贵二交紫炁向寅申火土木曜吉星辰此位更加金水孛照人身命贵无伦火星刚健紫星柔南北之宫土计㬋土水木金闗月孛自然富贵两优游太阳定命宫太阳本是太阴主不为福庆不为祸限宫身命任相逢男女居之招四五诗曰一日行一度名曰太阳星推时分节气一岁一周经入命生时定都从此位成顺行逢卯止逆数定枯荣论身宫月到之宫格局成太阴坐处吉凶生会宫只为无星照推命之人切辨明起太阳法背闰初过度正月朔起室二月奎三月胃四月觜五月鬼六月星七月翼八月亢九月房十月尾十一月斗十二月虚歌云正室二奎胃暮春四觜五鬼六星邻七翼八亢九房宿尾斗同虚冬月循向闰取中半法正月朔起危二月壁三娄四毕五井六栁七张八角九亢十心十一斗十二女歌云正取危壁季春娄毕井朱明栁上游次到三秋张角亢心斗须女暮冬求当闰第三迟诀正月朔起虚二月危三奎四胃五参六鬼七星八翼九轸十房十一箕十二斗歌云春月正虚危又奎胃参从鬼九夏移秋星翼轸相连带房箕三合斗柄移论身命所在宫身在狮子容貎端正身在人马能干男女命在四角身在辰强身与命或在戌上主人性机狡并肚肠毒害此不以星辰论强弱四方有强星身低诗曰火土加孛有星高柔星犯月身低诗曰富贵不用看星辰强星犯月身低诗曰暗星蚀月天涯也火土犯月身低诗曰星曜分张小二宫又曰火土太阴同与对诗并见前论身在陷宫为祸奴婢第一陷相貌第二陷兄弟第三陷游行第四陷论身在高强为福命宫第一官禄第二田宅第三妻妾第四论身在强半福徳第一财帛第二男女第三身在沉宫诸曜虽强居暗处身宫沉者是虚儒纵饶学问过颜孟终没功名禄已殊身在死败宫死败二宫身与命二交强曜入南曹声名虽则传州里纵得为官也不超身宫值陷身宫值陷居闲地又以其人强曜推强忽有星居大限中年亦可及绯衣二明强曜午宫当更临身陷落何方吉星若也居闲地门荫之官子细详身陷无星四正强纵然不贵足钱粮强星若不加身命财物虽丰寿不长宫有所主十二宫中见所主卯为夫兮酉为妇夫妇左右前后宫不出二交荣孛土申辰前后为仆从寅戌左右属财库震离坎兊宫辰别善恶之星从性説巳亥丑未男女宫鳏寡軰流因独月论四空本宫对视并三合四位都縁不见星强曜更加沉溺所陷才出没便沉㝠论四正四正无星身在强难名衣食足钱粮安知四正无强曜爵秩如何至正郎东西两位无星照南北宫中聚首星错杂阴邪无克剥状元及第拥旗旌何知人命有英声四正无强有一星三四坐髙名位好其人必定有虚名论五刑水星刑火火刑金金曜无令陷木星水是天元忧土到木为禄主怕金刑土人忧木来相尅此徒谁与免刑名天元忌星恶曜甲计乙罗丙忌火丁孛戊木却为祸已忌金星庚土星辛阴壬水癸炁过论星散每一宫中坐一星此名为散限头干仍存四正加临着财利驱牵过一生论星聚星辰聚作一宫安相生相尅性不纯正坐四方言食禄天涯地角必艰辛五七星辰同一位互相辞避难专事相生即是富豪家相尅还忧贫困悴相生相尅歌五纬相生与相尅举此二端为凖则火土水土併水金此外余残鬬相贼如此相生与相恶交互变成一十数第一火土丰厚人第二水土丰家户第三金水多才艺第四火木空仓库第五水火破薄家第六土木无男女第七木金孛计虚第八水木孤寒聚第九金火主骄淫第十土金频官府止言同宫并对照更值太阴福祸愈二交叅错生异端强弱宫辰量力取论星辰换宫见月曽説换宫星照曜素闻火土主丰盈但看金水人才艺不久京华振大名论火土金木月相叅贵贱火土要高金木㕘生来富贵世间谈若交火土与金木贫贱催残实不堪日月朝天天门星斗互相迎日在奎娄月次经身命忽临干位上日朝月拱至公卿身命朝天身居寳瓶奎作命中虚一位为天门生时或逢寅子位官显三公近至尊朝天月到天心象帝王或躔室璧或奎房身命各号前后位定为将相近清光主星入庙旺主星入庙在生乡科甲官星㑹一方更得主星三用满少年作相入朝堂背阳身命宫星前一位太阳君象后先朝一生休作调羮手才近清光寿不长月在强宫强星四正各居高月在强宫又不朝一暗明星如从月为官灾患寿难逃强曜犯月强曜须教犯月光若逢月陷自乖张有官减尅多闲旷庻俗财虚不积仓强星从月强曜强星有数般吉如不吉细推看强星从月无柔弱八座三台是贵官强星近月强星若乃兼临月又要申宫子午高更有权星居十位亦惊天地振英豪月居恶弱月犯空闲居恶弱定知父母早抛来强星日月居闲地异母须知四五胎月㑹柔星三明一暗居男女月共柔星剥戍辰子息强宫交在照到头一子总为亲立命三强与二明太阴交㑹照柔星高文只是推乡荐桂籍之中不与名月落柔星分度间柔星高处善星闲三方不照强星陷下贱之人处一班蚀神犯月南北宫中星不强蚀神犯月戍辰方胎方若要加金计疾病相纒主少亡柔星犯月若犯柔星兼禄主常流百姓一生难更逢忌曜兼刑煞只是军戎受岁寒富而不贵看星位盖有柔星犯太阴若还四方逢火土满堂盈富足资金柔星照月强曜煌煌照八方柔星照月少年亡二交从月居低弱终身困苦走他乡水星捧月月到天门四海明水居双女一天清月白水清天得地一星捧月誓横行六壬水木官柔显金命之人富有成金星捧月月生沧海耀金牛太白相逢入赵州科甲官星如庙旺定知年少作公卿木孛捧月孛星掌禄木同宫捧月那堪向命宫火水计罗官禄位少年鼎食至三公忽若相逢天蝎上太阳不照恐无终夹带身居双女位吉星巨蟹作命宫狮子位中多贵禄此名夹贵富重重六辛命入逢土木丁人合木火皆同忽然一宿居其上拖紫腰金官显荣水土入命强星引从坐元胎水土二星入命来富贵荣华多财帛家豪金物积成堆水土朝北身命二宫逢坎方定应水土向南方禄贵相逢朝北位少年濶歩上朝堂荧惑靣南北方荧惑木为殃却喜生时背太阳更加命临狮子位定知年少禄轩昻金木逢龙金木相逢㑹亢龙前扶后引贵相逢雷电更加居帝位伫看平歩至三公宫星拱雷门宫星二位安身命中拱雷门坐贵人科甲更高时不背少年平歩上青云照庙逢贵五星最忌临磨蝎惟有当生月喜游命在丑兮身在未此位照庙作公侯禄贵夹带身命二宫星不照宝瓶磨蝎互相寻禄马贵人前后拥腰悬金带盖垂金引从命前一位吉星临命后须逢禄位寻更若主星俱得地此宫引从福禄臻贵人执剑甲入身命火来侵见土须当武职臣官贵更临兼庙旺少年金榜御书新土若不临兼伏逆日生又值贼星刑空亡剑煞如相遇带疾刑徒一世贫马头带剑罗计高强入命宫金临天马照其中刑煞更加官禄位少年名显振蛮戎贫而乐道富贵荣华若有心东西南北重相寻明星因有参罗计只是文章不富人论妇人阴人多陷紫金乡定是淫邪色慾娘胎元若无善星助风尘歌舞近侯王妇人火曜本为夫西没宫中金紫居胎元恶宿多淫慾更同火曜喜相扶二明居暗细推详身居金紫水同乡不问强星居四正此人祸患也非常论孤贫限星柔弱恶宫当更寻身陷落何方受福之人多夭折孤贫庻得可潜藏福徳相貌好星辰少年此限富荣身官禄宫无星限照须教辞富也居贫形色水旺之人秀耳轮金人靣白皓然头木星位旺双眸俊火曜之人厚白唇隆凖土肥中岳耸额高方广紫星真阴阳命见人端丽罗计孛生出俗伦二交主贫富二交身见在寅申四正无星却发财十六事僧道疾病孤害刑厄双生过房贫乏破家愚鲁异胎信向异母外学鳏寡絶嗣不善终论大小限大小二限最清竒学者虽多得者稀六曜随宫分祸福五星次第定安危二明三暗多为福太岁其人有㫖归不是其人莫传受等闲容易泄天机论限有轻重限有轻重从头説重言遂事轻屯蹇重时强曜衆通知轻与柔星独闗见假令卯是隂位从后起阳位从前起一歳二歳在卯三四对照五起亥六起未辰在阳三在辰三四对照五起申次在子宫辰十二一周天祸福依凭信是先卯戌子宫言十四卯六乙八戌五干九癸五子九亥辰十载次推迁亥四壬六辰五巽五己宫十一无加减己六丙五申午加寅十五年申七寅八午九丁六丑未八年十二酉丑四艮四未二坤六酉六辛六寅方十六看终躔天地人三方人居于中昼夜运行日自东出西入故东西为之三主寅夘辰为初主己午未为中主申酉戌为末主余皆为身后之宫天机大约与今之洞微𤣥象璧玉三限虽少异而大意无殊但以见生星辰所主谓之元头星性气断之灾福可见大约亦从卯上起其数一依上篇取定之论元头限大限元头要近身却看辰己午星辰卓然火土相临照磊落文章冠缙绅太阴为限弱同宫或然相望也为凶本命若还无根柢此限交之命必终论金木限木星为限金相望刑水之星见月光疾厄若无强曜助其人要死在长江金限相逢计与罗自然财散自消磨或然柔曜来相凑憔悴危亡怎奈何金星为限主伤财僧道之人尚有灾倘若木柔为小限自然疾困破家财金木身命催限照可怕灾星四象临若不目盲终是夭疾困孤寒不称心行年如是金当限限有元初金木见损财伤病又遭官要好且须荧孛见何期短夭寿年厄限内逢金入木时不要行年逢木限限时身世且抛离金星为限木星来此限交之必有灾更有木阴相对望器小无成惹祸媒金若为限㑹于木此限木交须命促贵者停官富者灾小人逢此遭刑狱论火金限火星为限来相逐二交坐命半为福或居大限及身宫淫色伤财主寿促金星为限火星侵断定其人至死淫更被木星来㑹此定伤骨肉复伤心星学大成卷三十