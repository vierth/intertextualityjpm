咸淳临安志提要钦定四库全书史部十一咸淳临安志地理𩔖三提要等谨案咸淳临安志九十三卷元潜説友撰説友字君髙处州人宋淳祐甲辰进士咸淳庚午以中奉大夫权户部尚书知临安军府事封缙云县开国男时贾似道势方炽説友曲意附和故得进越四年以误捕似道私秫罢明年起守平江元兵至弃城先遁及宋亡在福州降元受其宣抚使之命后以官军支米不得王积翁以言激衆遂为李雄剖腹死其人殊不足道而其书则颇有条理前十五卷为行在所録记宫禁曹司之事自十六卷以下乃为府志区画明晰体例井然可为都城纪载之法其宋代诏令编于前代之后则用徐陵玉台新咏置梁武于第七卷例也他所序录亦理析条分可资考据故明人作西西湖志诸书多採用之朱彝尊谓宋人地志幸存者若宋次道之志长安梁叔子之志三山范致能之志吴郡施武子之志会稽罗端良之志新安陈夀老之志赤城每患其太简惟潜氏此志独详然其书流传既久往往阙佚不全旧无完集彝尊从海盐胡氏常熟毛氏先后得宋椠本八十卷又借抄一十三卷而其碑刻七卷终阙无可考补今亦姑仍其旧焉干隆四十六年正月恭校上总纂官纪昀陆钖熊孙士毅总校官陆费墀原序咸淳临安志原序恭惟圣宋受命奄甸万方大明中天爝燐自息廼太平兴国三年吴越以其地归我职方氏是嵗杭始置守丞建炎陞府遂为行在所按府志杭旧属会稽禹于此舍航而陆故名恭闻光尧大驾初临登郡治中和尝作为歌诗慨懐夏后氏之烈圣心旷数千百载而神交固有几乎禹迹之外其亦见夫流风通俗得过化之所存而有感焉耳尝试观之有车舡橇之蹟故其人至于今忠以勤有苗山封爵功徳之会故其人至于今劝于为善有织贝橘柚之贡故其人至于今知尊君而爱亲钱氏生长其间性习自然国三世四王而终不失其臣节迨宋之兴也深察夫人心归徳之天如川斯赴莫之能止则一旦决然舍去其固有之业以受命于朝忠懿诚忠矣抑杭之人何莫非忠懿天地之间燥湿风云万物一气杭独为天下先者以先王声教之所渐者逺知帝王正统所在焉故也自时厥后我国家眎之如在甸服率选公卿大臣宠绥之岂徒以地大故要必有所甚重者湛恩醲化涵浸滋久益固结而不可解南渡艰难之际旄倪提携左箪右壶牛酒相属于道顿首六虬之下如见父母誓有殒无贰虽屡更大震撼而莫之变迄用永我命于兹新邑迹是三百秊间杭之有功于国家也甚大而祖宗之有徳于杭亦深矣开庆羣小误国召戎一时谋臣或倡异议几摇根本赖先皇帝蔽自上志独倚今太傅辩章国公外顿八纮内维九鼎宗庙社稷之灵恃以妥宁卒之披攘䝉霿再奠宇宙至今八街九陌歌鼔四时徃徃相与咨欷不图复见今日乌乎我理宗有徳于杭也不又大欤杭之福诸夏之福也肆皇上克笃前烈宅中图大不以愚臣为不肖命殿是邦幸遇朝廷治平年谷屡登浩穰之府化为简静因得以盖其疵粃暇日视故府閲郡乗或病其漏且舛乃葺而正之增而益之凡为图为表为志摠百卷而冠以行在所録尊王室也既成上之天府以备攷数之万一焉禹贡称冀州既载释者谓以贡赋役事载之书其于天子所自治之国谨重固如此九州攸同言归旧京圣子神孙尚克念我光尧怀禹之遗志云中奉大夫权户部尚书兼详定勑令官兼知临安军府事兼管内劝农使两浙西路安抚使马歩军都总管兼㸃检行在赡军激赏酒库所缙云县开国男食邑三百户潜说友谨序咸淳临安志卷一钦定四库全书咸淳临安志卷一宋潜说友撰行在所録序録驻跸次第建炎三年二月壬戌髙宗皇帝车驾自扬州幸杭州四月癸丑殿中侍御史王庭秀请进幸江宁丁夘发杭州七月辛夘陞杭州为临安府闰八月丁丑朔御笔朕欲定居建康不复移跸与夫右趋鄂岳左驻吴越山川形势地利人情孰安孰危孰利孰害三省可示行在职事管兵官条具以闻始张浚建武昌之议是日百官封事皆言岳鄂道逺馈饷难继又虑上驾一动则江北羣盗乗虚过江翌日辅臣入对卒定东巡之策丁亥上召诸将问以移跸之地张浚辛企宗劝上自岳鄂幸长沙戊子吕颐浩等入对上曰浚企宗不敢战故欲避于湖南朕以为金人所恃者骑衆耳浙西水乡骑虽衆不得骋也壬辰监都进奏院周元曜自京太庙奉迎艺祖以下神位九室至临安壬寅车驾发建康十月癸未车驾自建康府至临安府庚寅幸浙东壬辰至越州四年四月韩世忠蹙敌江上吕颐浩请上幸浙西甲申下诏亲征御史中丞赵鼎言当竢浙西宁静及建康之寇尽渡江然后回跸绍兴元年十一月戊戌诏以会稽漕运不继移跸临安二年正月丙午车驾自绍兴府幸临安府四年十月丙子上谕辅臣曰朕已屈已讲和而金复肆侵陵朕当亲总六军往临大江决于一战遂诏亲征丁丑以参知政事孟庾为行宫留守戊戌发临安府奉天章阁祖宗神御以行五年二月壬午车驾自平江府幸临安府先是正月癸亥参知政事孟庾上表恭请车驾还临安府诏答曰朕夙严戎驾底定邉虞小次舎于吴门往宅师于建邺载念江山之胜屡经兵火之余虽有司板筑以时并缮官府城池之役顾斯民襁负而至尚无邑屋庐舍之依复览封章力祈还幸见官仪而思汉谅南北之一心从仁人而居邠亦父老之诚意勉徇来牍暂议回辕想迟警跸之音益慰羽旄之喜可依所请暂回临安府驻跸户部侍郎兼权知临安府梁汝嘉率本府父老僧道士庻上表迎回车驾是日赐临安府官吏军民等诏书曰朕万骑时巡方图逺略九庙未复其敢奠居比临江上之师觊殄目中之冦遂颁前诏暂议还辕汝等并倾向日之心咸起望云之意有嘉爱戴谅慰忠忱遂以二月丁丑发平江六年八月甲辰手诏略曰干戈未息疆埸多虞遣戍经时不离甲胄飞刍越险久弃室家尔则效忠朕宁不愧是用当馈投匕未明求衣弗辞马上之劳以便军中之务谅彼同舟之衆知我发轫之情咨尔有官各扬其职布告中外悉使闻知时张浚自江上归力陈建康之行为不可缓朝论不同上独从其计眉州布衣师维籓上中兴十策请车驾视师下其议于朝浚以为可用会谍报刘豫有南窥之意赵鼎乃议进幸平江九月丙寅发临安府七年三月辛未幸建康八年二月戊寅车驾自建康府幸临安府先是七年闰十月赵鼎议回跸临安以明年二月七日起发既至遂下诏曰昔在光武之兴虽定都于洛而车驾往返见于前史者非一用能奋扬英威递行天讨上继隆汉朕甚慕之朕荷祖宗之休克绍大统夙夜危惧不常厥居比者巡幸建康抚绥淮甸既己申固边圉奖率六军是故复还临安内修政事缮治甲兵以定基业宫阙一大内在鳯凰山即杭州州治建炎三年二月诏以为行宫绍兴元年十一月诏守臣徐康国措置草创二年九月南门成诏名曰行宫之门三年诏梁汝嘉创廊庑于南门之内十八年名南门曰丽正北门曰和宁东苑门曰东华二十八年增筑皇城东南之外城时禁中间有营建大率因事立制务在俭朴列圣相承罕所增益内廷事秘臣下不能详知今载大畧如左文徳殿正衙六参官起居百官聴宣布绍兴十二年建紫宸殿上夀大庆殿朝贺明堂殿宗祀集英殿策士以上四殿皆即文徳殿随事掲名垂拱殿常朝四参官起居绍兴十二年建后殿淳熈六年间建延和殿垂拱及后殿之后皆有此殿遇圣节冬至正旦寒食大礼斋宿则御焉崇政殿即祥曦殿福宁殿御寝复古殿髙宗皇帝建理宗皇帝重修御制记曰复古殿者髙宗皇帝燕闲之所御也惟帝以圣神文武之资履中天艰难之运飈回雾塞民莫底宁先物沈㡬皇威耆定遂能削平羣冦攘却外夷炎徳重辉系隆帝统皇皇乎中兴之功视周宣王汉世祖盖有光焉内殿禁严名曰复古以为省览延访之所厥既跻时乂安王度鼎饬谟烈垂祐无穷如丰水有芑数世之仁而兹实源委之所发也如日月照临显于西土而兹实光躔之所舎也固宜亿万斯年昭掲敬仰歳久弗葺䆮成陊圮其可缓欤臣以寡昧绍休圣绪奉先帝宫室常恐羞之何敢兴创窃尝肃瞻斯殿有慨慕风烈之心庶几万一之愿因宿储余材益以禁帑命工缮修旧规是仍坚实是务无有逾侈落成协吉忱念保邦致治莫不有本我髙宗皇帝储精蠖濩明见万里圣心所运与天同大盖不勉而中不思而得从容中道上圣之道也臣之菲冲奚可言此惟当坚持诚心祗率宪度周旋遵守如亲面命聴言接下则惟忠直是尚安邉厚民则惟恵信是先兼咨访之长戒清明之汩日积月累可测知祖道之渊源以养天下而愧未能也谨登载梗概併庸自警且以来忠告之善又御制诗曰烈祖谋诒燕冲人命绍龟禁严瞻复古缔创想当时凤纪因多厯翚飞欲寖隳端居常念此凉徳恐羞之勉辑炎兴业新还舜禹规栋骧非玉瑱朴斵仅涂茨咫尺羮墻见延洪典则贻𬗟懐光宅旧俨若焕章垂圣志惟先定鸿名寓有为风烟沈庙算天日俯畴咨屏翰环方召言谟富卨䕫权纲归总揽制度永维持养士翔鸳鹭蒐兵振虎貔宣王脩政日光武中兴时文治绥函夏英威鬯逺夷万年丕显绩三纪太平基继述慙非称规恢动慨思肯堂心翼翼景行日孜孜载绎车攻雅宜赓考室诗告成书梗概拜手缉芜辞损斋绍兴二十八年十一月内出御制亲札损斋记石本赐羣臣谕宰执曰朕宫中尝辟一室名为损斋屏去声色玩好置经史古书其中朝夕燕坐亦尝作记以自警记曰尝谓当天下之正位抚域中之万㣲茍日徇异物而无以立其独则多见弊精神疲志意而不知止广宴㳺事不急而牵于爱胶胶扰扰莫收其放心顾能回光抑损之道岂不较然有感于斯且汉唐之君乐道为切而未烛元览者武帝以雄心内慕神仙外攘夷狄穷兵黩武天下骚然矣非用损以持盈也明皇以侈心委信逆臣弥缝斯文耽惑内嬖烟尘四溟矣非知损以守位也推原本指俱失满戒兹鉴往事夕惕以思凡追逐时好一切长物率屏去不复经意常恐昧于省已积习易溺日丛脞于悔吝几案间但有书史以商畧古今尽撤无益示不贵之化其于荡心侈目惑志害性者罔不扫除清心寡欲省縁薄费者奉以周旋焉不则染毫弄翰真草自如浓淡斜行茂宻惟意苐于笔砚间有未能忘情似贤乎已夫干坤之道易简也易简则天地之理得矣传曰器用不作车服从给信斯言哉宵旰余暇乃辟殿庐之侧明忩戸为㳺息之所欣然摭前説榜曰损斋朝夕清燕视以自警庻几损徳之修自奉养有节式稽于训选徳殿孝宗皇帝建以为射殿御坐后有大屏分画诸道列监司郡守为两行各标职位姓名又图华夷疆域于屏隂诏学士臣周必大为记并书缉熈殿理宗皇帝辟旧讲殿为之御制记曰大学曰自天子以至庻人壹是皆以脩身为本朕服膺所言知脩身必昉乎学学之有益于人也信矣在昔盛时创为学制由辟雍宫至于党庠术序皆此物此志也故八嵗入小学教之洒扫应对进退之节礼乐射御书数之文王公以下与庻人之子弟皆预焉十五则元子衆子公卿大夫士之适子凡民之俊秀皆入大学而敎之穷理尽性修已治人之道夫人不可一日不学也如是况以一身任社稷生灵之寄者可不汲汲于此哉丕惟我国家列圣创述以稽古右文立治道以正身脩身为家法讲学之懿超汉轶唐朕以凉薄绍休令绪遹遵成模祇廸懿训罔敢暇逸师式于前闻眂朝之隟临经幄日再欵对儒臣商略经史迺即讲殿辟旧庐採成王日就月将之意扁以缉熙屏去长物裒置编简燕闲怡愉蔵修移日习熟滋久若常程然至于繙閲古今尚友贤哲得片言以䌷绎有味其㫖则不知万几之劳因一理以融会充广于心则足窥宇宙之大意之所欣时寄翰墨无他嗜也于是天趣深而物交浅泰宇怡而外诱息名教之乐信有余地视古帝王问学虽未臻阃奥亦将闯其门庭者庻几増缉广大进退于光明之境于以修身于以治国平天下期有合于大学之㫖而无负家法之传顾不韪欤端平三年给事中兼侍读臣洪咨夔进缉熈箴熈明殿今上皇帝即东宫新益堂改建以为讲读之所御制记曰学之为王者事其已久矣天地民物之理圣贤言行之则与凡古今立政立事国家大经大法其本末源委精㣲曲折具在典籍博观而约取之以措诸天下莫不由学学之用大矣中庸自博学审问慎思明辨笃行以至于尽性賛化育大学自致知格物诚意正心脩身以至于齐家治国平天下用此道也我朝烈圣相承汲汲然于是加之意辟书帷礼经士朝日二讲寒暑靡倦用能明于理道追踪帝王以成长治久安之业遗我后人式克至于今日猗欤盛哉朕奉先帝宫室无所改作惟兹广厦所与士大夫坐而论唐虞之际今我曷敢后此殿之所以作也殿实东宫讲堂先皇帝名以新益诏于冲子彞训谆谆言犹在耳乃咸淳三年春三月落成掲熈明以袭缉熙壹是皆以敬之之意为本夫人之一心虚灵洞彻以该衆理而应万事天髙地下日升月恒与此心实相为流通浑然之中而灿然无所不具夫是之谓本体之明自古在昔盛帝明王所为念念乎学其精一执中日新又新纯亦不已之妙无非于其本然之明充而广之大之而已故自其本诸精神心术之㣲而达之事事物物之间自其谨诸宫庭隠奥之地而推诸四方万里之逺以之穷理则无所往而不通以之酬酢则无所处而不当于是其明益熈以广矣诗曰穆穆文王于缉熙敬止盖惟敬则有以涵养气质之粹克去物欲之累洞见义理之实而熙明之功常如一日焉先皇帝以是传之予一人以是学之佛时仔肩示我显徳行惟师傅大臣暨厥儒硕益交修予俾予克迈乃训亦克昭于有乂咸淳三年太傅平章军国事魏国公臣贾似道以赴经筵进十箴有诏褒嘉曰朕惟古者师道之教训傅传之徳义是以薫陶涵养日进日新顾惟冲菲夙夜兢兢常恐羞先帝之休徳实赖师傅切劘规正陈善格非庻几日闻儆戒之言辅其不逮师相以元勲硕徳粹学鸿文表仪庙堂领袖旃厦忠言嘉猷沃于朕心若无逸立政之书周公所以诲成王者惟日望之十箴来上肃容披诵正大渊奥表里六经凡正心修身闲邪存诚克已复礼端本澄源所以防见闻之非节嗜好之过存畏惧之心者至矣尽矣仰惟先帝求哲辅后之意师相忠忱对越在天而渊源纲领根极理要岂六箴五规所能及先儒程頥谓辅飬君徳莫备于周公可谓万世法今于师相见之尊其所闻行其所知朕曷敢不勉谨当书绅佩服列为屏障以代韦弦犹恐寡昧未足以进于帝王之盛更冀师相特恵药石之言终始扶翼俾万年其永观是为冲人至望睠言忠荩载用褒嘉勤政殿今上皇帝咸淳二年即进食殿改建嘉明殿今上皇帝咸淳二年即东宫绎已堂改建钦先思孝殿绍兴十五年建循东都旧制以奉祖宗神御咸淳临安志卷一咸淳临安志卷二钦定四库全书咸淳临安志卷二宋潜説友撰行在所録宫阙二祖宗诸阁太祖皇帝太宗皇帝龙图阁真宗皇帝天章阁仁宗皇帝宝文阁神宗皇帝显谟阁哲宗皇帝徽猷阁徽宗皇帝敷文阁绍兴十年五月诏曰恭惟徽宗皇帝躬天縦之睿资辅以日就之圣学因而制治修礼乐恢学校发挥典坟缉熙治具宸章奎画发为号令着在简篇者焕乎若三辰之文丽天垂光贲餙羣物所以诒谋立敎作则万世殆与诗书相表里将加裒辑崇建层阁以严寳蔵用传示于永久其阁恭以敷文为名祇遹旧章宜置学士直学士待制直阁以次列职备西清之咨访为儒学之华宠其着于令髙宗皇帝焕章阁淳熈十五年十月置诏曰朕仰惟髙宗皇帝恢广运之徳懋中兴之功耆定羣方鼎新百度制礼作乐治具毕张寝兵措刑仁风大播盖自缉熈之学见乎经纬之文扩斯道于精㣲之传观象妙于尊明之养凡敷言之是训暨肆笔之成书煟有洪辉卓为丕宪方加裒辑将谨宝蔵载稽帝世之隆无越尧章之焕因掲名于层宇仍列职于清厢庻克奉承用诒永久其阁恭以焕章为名置学士直学士待制直阁式循故实以待贤才其俾攸司具着于令孝宗皇帝华文阁庆元二年五月置诏曰朕惟孝宗皇帝睿阐圣图粹昭玉度经纬天地道存浑噩之书鼓舞雷风仁盪温纯之命写之琬琰炳若丹青太㣲三光之庭丕阐鳯巢之势上帝羣玉之府邃通龙纪之聨宝典谟训诰之垂黻礼乐刑政之用华协尧章之焕文光舜哲之明并辑鸿徽孔严燕翼其阁恭以华文为名置学士待制直阁茂遵邦宪宠陟儒英庸餙攸司其刋诸令光宗皇帝寳谟阁嘉泰元年十一月置诏曰朕惟昔在光宗皇帝天亶神明日新圣学发于号令雷风彰鼓舞之神焕乎文章云汉丽昭回之餙钩画凛鸾凤之飞动光芒灿珠璧以陆离宜在袭蔵式严安奉龟书阐瑞交辉东壁之珍虹彩凝祥寅上西清之御寳列羲图之秘谟新禹命之承冠以美名掲于层宇肃万灵之拥䕶揜羣玉之菁华其阁恭以寳谟为名置学士直学士待制直阁以待鸿儒以昭燕翼着于甲令副在有司宁宗皇帝寳章阁寳庆二年正月置诏曰朕仰惟宁宗皇帝挺仁圣之资躬粹纯之行就将熈缉徳共日新渊懿聪明动与天合粤从更化尤谨脩攘舆地寝归赏功班庆发为谟训欢均迩遐所谓诏令见徳化之成玺书明万里之外者殆兼其盛经不云乎惟天之命于穆不已天之所以为天也文王之徳之纯文王之所以为文也纯亦不已我宁考之文盖本诸此宜其经纬自然轨范万世河图琬琰光耀寳镇也朕方将钦裒睿制昭奉严储宜掲鸿名以隆燕翼其阁恭以宝章为名仍置学士直学士待制直阁以才徳之宜称者为之着诸令甲式永昭回理宗皇帝显文阁咸淳元年六月置诏曰朕惟理宗皇帝在宥四十一年垂休亿万余载日务缉熈之学天开经纬之文泝道统于洙泗之前崇理学于伊濓之后铿锵韶濩之作昭回云汉之章自惟冲人获承先训凡厥心侍之要得于面命之余尧曰大哉彰焕乎其有之美文所为也形于乎不显之诗寳阁功成奎文具列用体中庸之垂敎以昭下武之继文其阁恭以显文为名置学士直学士待制直阁等官以待儒英式彰鸿烈着在令典用饬攸司谨按祖宗诸阁皆以蔵御制御书图籍宝瑞等惟天章阁自东京时以奉列圣御容中兴以来驾所幸处必择地安奉恭称曰天章阁神御绍兴二十四年十一月始讨论制度重建天章一阁而诸阁所蔵皆在其中自龙图至显文之阁凡二十四字合为一扁北宫徳夀宫在望僊桥髙宗皇帝将倦勤即秦桧旧第筑新宫绍兴三十二年六月戊辰诏以徳夀为名乙亥内出御札曰朕宅帝位三十有六载荷天之灵宗庙之福边事敉宁国威益振惟祖宗传序之重兢兢焉惧不克任忧勤万机弗遑暇佚思欲释去重负以介夀臧蔽自朕心亟决大计皇太子贤圣仁孝闻于天下周知世故乆系民心其从东宫付以社稷惟天所相非朕敢私皇太子可即皇帝位朕称太上皇帝退处徳夀宫皇后称太上皇后一应军国事并聴皇帝处分朕以淡泊为心颐神养志岂不乐哉尚赖文武忠良同徳合谋永㡳于治丙子行内禅礼毕遂移仗居焉徳夀宫徳夀殿二扁皆孝宗皇帝恭书康夀殿尝产金芝太上皇帝御制賛并序曰康夀殿产金芝一本发于左栋焕然荣茂若彰懐冲履正之徳因图而賛之律身以道既济则亨冲和钟芝十有二茎煌煌竞秀结液蟠英益茂徳本天开地成太上雅好湖山之胜恐数跸烦民凿大池宫内引水注之叠石为山象飞来峯有堂名冷泉孝宗皇帝尝赋诗曰山中秀色何佳哉一峯独立名飞来参差翠麓俪如画石骨苍润神所开忽闻彷像来宫囿指顾已惊成列岫规模絶似灵隠前面势恍疑天竺后孰云人力非自然千巖万壑蔵云烟上有峥嵘倚空之翠壁下有潺湲潄玉之飞泉一堂虚敞临清沼枝荫交加森羽葆山头草木四时春閲尽嵗寒长不老圣心仁智情优闲壶中天地非人间蓬莱方丈𣺌空濶岂若坐对三神山日长雅趣超尘俗散歩逍遥快心目山光水色无尽时长将挹向杯中渌太上御䟦曰吾儿自㓜岐嶷进徳修业如云陞川增一日千里岂特义方之训师保之功盖生知夙成有不由言传而自得者吾比就寛闲之地叠石为山引湖为泉作小亭于其旁用为娱老之具且俾吾儿万几之暇时来逰豫父子杯酒相属挹山光而聴泉流濯喧埃而发清兴恍若徜徉乎灵隠天竺之间其乐可胜既哉吾儿乃肆笔成章形容尽美虽吟咏之作帝王之余事然造语用意髙出百世之上非巨儒积力可窥其粗亦有以见天纵之多能览之欣然老眼为之增明矣有楼名聚逺太上亲题其额仍大书蘓轼赖有髙楼能聚逺一时收拾付闲人之句于屏间禁籞四面东则香逺清深月台梅坡松菊三径清妍清新芙蓉冈南则载忻射㕔临赋灿锦至乐半绽红清旷泻碧西则冷香文杏舘静乐浣溪北则绛华俯翠春桃又有亭曰盘松尝御制赞曰天钖瑞木得自嵚岑枝蟠数万干不倍寻怒腾龙势静奏琴音凌寒郁茂当暑隂森封以腴壤洒以碧浔越千万年以慰我心重华宫即徳夀宫孝宗皇帝淳熙十六年正月诏改名重华二月壬戌内降诏曰朕以菲质循尧之道兢业万几厯嵗弥长赖两仪九庙之徳邉鄙不耸年谷顺成㡳于小康爰自宅忧以来勉亲聴断不得日奉先帝之几筵躬行圣母之定省固已慊然于懐况乎春秋寖髙思释重负皇太子惇仁孝聪哲久司匕鬯军国之务厯试参决宜付大宝抚绥万邦俾予一人获遂事亲之心永膺天下之养不其美欤皇太子可即皇帝位朕移御重华宫遂内禅如绍兴三十二年之礼重华宫重华殿二扁皆光宗皇帝用隆兴故事恭书慈福宫即重华宫以奉宪圣太皇太后夀慈宫即慈福宫以奉夀成皇太后东宫绍兴三十一年五月孝宗皇帝为皇太子始有诏讨论东宫典故越旬日即受禅干道元年庄文太子受册尝下礼工部太常寺皆无典故可稽惟武臣张孝杰能记政和制度止系㕔堂并诸官属人从屋宇七年光宗皇帝升储乃诏于丽正门内之东盖达太子宫门淳熈二年始创射堂为㳺艺之地囿中有荣观玊渊清赏等堂及凤山楼皆次第建置宁宗皇帝由嘉邸理宗皇帝由沂邸入继大统不遑筑宫今上皇帝由青宫始于禁中营建大扺不以为定所资善堂起于绍兴初孝宗皇帝育宫中遂造书院于行宫门内曰资善堂以为就学之地亦无定处学士院在和宁门内盖沿唐北门之制也玉堂髙宗皇帝用淳化二年赐承㫖蘓易简故事御书赐学士周麟之等刻石㕔上有记庆元五年更造玉堂殿诏止以玉堂为名景定五年诏复寓直旧制御制诗一首并序赐直院牟子才马廷鸾曰学士寓直玉堂此盛典也今复见之爰以诗赐右掖摛文歩武髙绫衾寓直熖兰膏当年宫锦飞双鹄今日仙图看巨鳌诗赐玉堂蘓易简光摇莲炬令狐绹明时盛事今重见爰制篇章示衮褒臣子才等刻石恭䟦摛文堂在玉堂之后东西两阁以处词臣宁宗皇帝用政和五年赐承㫖强渊明故事御书扁赐学士髙文虎有记讲读官宿直位次在院内隆兴元年诏经筵官直宿稍复祖宗故事八月直院刘珙以直宿位次屋宇窄狭乞行展盖从之今上皇帝即位诏仍宿直以便访问咸淳临安志卷二咸淳临安志卷三钦定四库全书咸淳临安志卷三宋潜说友撰行在所録郊庙郊丘在嘉会门外南四里龙华寺西绍兴十三年正月礼部太常寺请依国朝礼制建坛于国之东南坛侧建青城斋宫乃命领殿前都指挥使职事臣杨存中知临安府臣王㬇等相视脩筑为坛四成上成从广七丈再成十二丈三成十七丈四成二十二丈分十三陛陛七十二级坛及内壝凡九十步中外壝通二十五步燎坛方一丈高一丈二尺在坛南二十步丙地余四十步以列仗卫惟青城斋宫及望祭殿诏勿营临事则为幕屋畧倣京师制度大殿曰端诚便殿曰熈成其外为泰禋门是年六月降诏曰朕嗣膺厯服越在东南念初载于维扬常肇禋于泰畤深惟累圣之成宪必遵三嵗之亲祠四涓路寝之筵久旷圆坛之礼今日上穹垂祐邉境休兵冦盗弭宁民俗康阜日致慈宁之孝嵗收髙廪之丰格此多祥敢忘大报见祖祢于诸室合丘泽之一祠嘉与臣工共图熈事朕以今年冬至日有事于南郊咨尔攸司各扬乃职相予肆祀罔或不恭十一月庚申始用元祐郊礼合祭天地设大神大示及太祖皇帝太宗皇帝配位并从祀诸神凡七百七十有一设祭器九千二百有五卤簿万二千二百有二十人祭器应用铜玉者权以陶木卤簿应用文绣者皆以缬代之隆兴二年孝宗皇帝始郊改用献嵗上幸诏曰朕比以军兴未遑郊见欲涓建已之月已戒先庚之期幸消弭于外虞惧稽迟于大报敬惟元日正得上辛合鲁经启蛰之文法周室用骍之礼神釐可逆犹汉帝拜于甘泉祖武是绳盖太宗行于至道式从改卜䖍举彞章今以来年正月一日有事于南郊三年以寝殿在净明寺易安斋去青城稍逺乃徙寺之旧熈成殿于端诚殿后以充寝殿咸淳二年今上皇帝将亲郊诏知临安府臣洪焘修盖熈成殿寝殿其端诚殿诸门望祭殿仍用幕屋竣事撤之时以丁夘正月上辛行礼用隆兴故事也太傅右丞相贾似道恭撰庆成诗以进谨按国朝祀典嵗中祀上帝者四春祈夏雩冬报皆即郊坛惟秋飨不坛而屋设位于浄明斋宫皆遣官行事明堂郊丘之嵗则飨报不重举明堂即文徳殿谨按国初循隋唐制每嵗季秋大飨止于郊坛寓祭皇祐二年始议明堂飨帝飨亲诏礼官讨论是年九月辛亥行礼自是着为定制绍兴四年诏曰朕飨帝以诚为民徼福顾时难备物订郊报之未遑然礼有从宜用宗祈之继举将合袪于天地仍并侑于祖宗即三嵗之当祠裒百神而茂对颇益会稽之近制率循皇祐之前规庻格精禋克臻嘉贶朕以今年九月有事于明堂咨尔列位庇厥攸司相予祀事之恭毋怠官常之责命守臣梁汝嘉同修内司度建礼殿设正配四位增从祀诸神凡七百六十七亲洒御笔书明堂及明堂之门六字七年始用先朝亲飨故事前二日朝献景灵宫前一日朝飨太庙皆如南郊之仪孝宗皇帝即位以来四举郊礼盖当时议者惑于严父之説不敢议及宗祀淳熈三年权礼部侍郎李焘始以为请不果行六年礼部尚书兼翰林学士周必大与诸儒再引焘议诏从之是年九月辛未遂合祭于明堂奉太祖太宗配如绍兴礼故必大视草赦书明着尊祖之説曰惟成周宗祀洛中陟配于文王惟汉武合祠汶上推严于髙帝盖必大所自记云太庙在瑞石山之左绍兴四年诏守臣梁汝嘉造用太常少卿江端友之请也正殿七楹分十三室五年四月权太常少卿张铢奉迎神主至自温州五月二日车驾行欵谒礼七年改为圣祖殿十二月复奉神主还临安十三年礼部太常寺修立郊祀前一日朝飨行礼仪注设七祀位于殿下横街之北又设祀飨功臣位于横街之南皆次内十六年用给事中叚拂请釐正礼器而室隘不可陈列监察御史巫伋请増建庙宇乃从西増六楹通旧十三楹每楹为一室东西二楹为夹室又増廊庑作西神门册寳殿祭器屋厍屋十九年建斋殿绍定四年燬后重建景定五年以垣南民居逼近厚给之直令徙他处即其地作致斋阁子四十四间前窽墻为小门又斥粮料院白马神祠依山拓地为庙堧咸淳元年添置理宗皇帝祏室今通为室十四帐座皆当中而少近左盖右壁蔵神主又有二成之台为祠官升下以奉神主出入之地故也配飨功臣位次太祖韩王赵普周王曹彬太宗太师薛居正太师石熈载郑王潘美真宗太师李沆太师王旦太师李继隆仁宗太师王曽太师吕夷简侍中曹玮英宗司徒韩琦太师曽公亮神宗太师富弼哲宗太师司马光徽宗太师韩忠彦髙宗太师吕頥浩特进赵鼎蕲王韩世忠循王张俊孝宗太师陈康伯越王史浩光宗太师葛邲宁宗福王赵汝愚四祖庙在太庙诸室之西绍兴五年建奉僖祖顺祖翼祖宣祖每三年以孟冬祫飨即庙行礼次诣太庙景灵宫在新庄桥之西中兴初四孟朝献皆于禁中行礼绍兴十三年臣寮言景灵宫以奉祖宗衣冠之㳺即汉原庙也今就便朝设位以飨未副广孝之意遂诏临安府同修内司相度脩盖即刘光世家所献赐第基为之门曰思成前为圣祖殿宣祖至徽宗皇帝殿居中元天太圣后与昭宪太后而下诸后殿居后既成七月上行欵谒礼时神御犹在温州乃设幄行事十月吏部侍郎江邈始迎奉以至二十一年议广殿宇韩世忠家复以赐第献遂増建前殿五楹中七楹后十七楹自是斋殿进膳殿更衣殿寝殿次第皆备焉咸淳五年诏守臣潜説友重建后殿殿名圣祖天兴后保宁宣祖天元后太始太祖皇武后俪极太宗大定后煇徳真宗熈文后衍庆仁宗美成后继仁英宗治隆后徽音神宗大明后坤元哲宗重光后柔仪徽宗承元后顺承钦宗端庆后缵徳髙宗皇徳后章顺孝宗系隆后嗣徽光宗美明后光顺宁宗垂光后体徳理宗章熈御圃在东斋殿之西循庑而右为大堂三临池上左右为明楼旁有蟠桃亭堂之南为西斋殿西为流盃堂跨水堂梅亭北为四并堂皆咸淳五年重建又有橘园及桂竹各一区余杂植四时花果亭宇不能备载崇禋舘在宫之南绍兴十八年増建按朝野杂记国朝宗庙之制太庙以奉神主一嵗五飨朔祭而月荐新五飨以宗室诸王朔祭以太常卿行事景灵宫以奉塑像嵗四孟飨上亲行之帝后大忌则宰相率百官行香僧道士作法事后妃六宫亦皆继往天章阁以奉绘像时节朔望帝后生辰日皆徧荐之内臣行事钦先孝思殿亦奉神御上日焚香凡朔望节序生辰皆亲酌献太庙之祭以爼豆景灵宫以牙盘天章阁等以常馔用家人之礼云斋宫在钱湖门外恵照昭庆二院俱为朝廷祠祭奏吿之所恵照有坛殿有燎坛夏至日祭皇地祗立夏祭荧惑立秋祭白帝旁为斋宫昭庆有望祭殿立夏祭南方岳渎立秋祭西方岳渎两庑为致斋阁子淳祐间守臣赵与重修太社太稷坛在观桥东北自建炎至绍兴初有司但奉行祀典而坛壝未建礼器未备绍兴十二年臣僚建请礼寺讨论始诏临安府于城内择地依制度建筑以春秋二仲腊前一日祭其礼典视皇地祗坛之北有灵池遇旱不涸九宫贵神坛在东青门外一里绍兴十三年因太常丞朱辂之请以春秋二仲举行祭礼屋而不坛十八年太常寺主簿林大鼐乞诏有司建坛于国城之东从之坛制二成其一成方各百二十尺再成各百尺髙皆三尺坛四方各出一阶西南坤道又为一阶各濶五十尺上设小坛九从广各八尺髙各一尺五寸相去十六尺坛下四面为两壝各二十五歩礼料一视感生帝其九宫神位北曰太一西南曰摄提正东曰轩辕东南曰招摇中央曰天符西北曰青龙正西曰咸池东北曰太隂正南曰天一耤田先农坛在嘉会门外南四里玉津园之南绍兴七年太常博士黄积厚乞享先农既而司封郎中李涧又乞诏有司讲求祖宗亲耕帝耤故事下临安府拨田畆营建十五年十一月遂下诏曰朕励精庻政抚世多虞念稼穑之艰难欲黎元之给足当食而叹靡敢遑宁今兹休兵息民流徙还业然而田畴未辟㳺惰尚多岂其三农失职而训勉之道有未至欤仰惟前代亲耕耤田为天下先醴酪粢盛于是乎出敦龎纯固于是乎成使耕与养者知所劝向朕甚慕焉廼饬攸司经营千亩其以来嵗之春祗祓青氊亲载黛耜躬三推之礼以风示于四方庻几力穑服田仰事俯育兴于礼义以致丕平顾不韪欤播告迩遐咸知朕意十六年正月亲飨于先农坛神农氏南乡以后稷氏配西乡礼毕行耕耤有思文殿御耕位观耕坛自后嵗祀先农于此髙禖坛在嘉会门外南四里中兴初寓祭于钱湖门外恵照院斋宫绍兴十二年太常寺博士刘爃乞诏有司讲求坛位乃令临安府于行宫东南城外随宜修建十六年又以监察御史王镃言下礼寺讨论既而礼官援嘉祐二年故事谓宜在东方长男之位今坛在行宫东南巽地未合礼制宜于南郊坛之东相视改筑㫖从之其祭礼设青帝神位版于坛上南向以帝伏羲氏帝髙辛氏配西向北上又设从祀简狄姜嫄位于坛下夘阶之南西向北上每嵗春分遣官致祭礼毕收彻二从祀礼馔弓韣刀矢入禁中皇后及宫嫔以次行礼十七年上始亲祠海神坛在东青门外太平桥之东淳祐十二年有㫖中兴以来依海建都宜以海神为大祀下太常议礼诏守臣马光祖建殿望祭自寳祐之元嵗以春秋二仲遣从官行事咸淳临安志卷三咸淳临安志卷四钦定四库全书咸淳临安志卷四宋潜说友撰行在所録朝省尚书省中书省门下省枢宻院在和宁门北旧显宁寺绍兴二十七年建都堂堂上列诏令御制御书石刻髙宗皇帝廷尉天下之平也髙柔不以明帝喜怒而毁法㳺肇不以宣武敕命而曲笔况可观望臣庻而容心者乎曹刿谓小大之狱虽不能察必以情为忠之属也可以一战不其然乎可布告中外应为吾士师者各务仁平济以哀矜天髙听卑福善祸淫莫遂尔情罚及尔身置此坐右永以为训仍札付台属宪臣常加检察月具所平反过刑狱以闻三省嵗终钩考当议殿最右绍兴三年正月九日诏恤刑翰林学士臣綦崈礼恭书朕日与二三大臣宵旰图政而士风习安泰之久骄怠不卹事机以偃蹇自如为髙以缄黙不言为智朝廷有期会而不应责限一日而违辄踰月省部之于监司监司之于郡守文符屡下视之漠然居官者惟务茍且指日望迁使逺者动辄迟延力求脱去凡此非庸懦即挟势而然缓急岂肯协济国事可丁宁告戒并宰执台谏率克所职检察中外有仍前骄怠者具以名闻当议重寘于法惟无庇亲故无徇爱憎赏不遗逺罚不阿近务在必行仍榜明堂右绍兴二十九年六月癸巳戒饬士风骄怠左仆射臣汤思退谨记累降指挥禁约不得以苞苴相贸易交结权要非不严切访闻迩来尚或有之其在州县则科于民在军旅则掊克卒伍盈车接舰珍甘技巧以为赂遗无名之歛徧及军民可不痛革夫居上位者必有所欲而后人得因所欲以济请託之私凡我在位皆清白及侍御仆从罔非正人则苞苴何所自入哉申严戒饬如有违犯重寘典宪断在必行台谏纠弹毋惮大吏在外监司按劾右绍兴二十九年六月丁酉禁约苞苴左仆射臣汤思退谨记孝宗皇帝朕嗣承大业夙夜求济顾徳弗𩔖歴日弥久国家之势未复乎安彊所赖荐绅大夫明宪度总方略率作兴事规图属告在位申饬柙使各崇尚名节恪守官常谨好恶于用舎之际者亦深切着明矣而百执事之间玩嵗愒日未喻朕志之俗犹在之习尚存便文为智模稜不决拱黙为忠纯以缪寛厚隆虚名以尚务从缔交以附甚者责之事则身激之言则气索曾微特立独行之操安得仗节死义之风朕甚不天下之风俗之好恶朕所趣乡荐绅大夫其知之矣朕躬秉是道嘉与宇内之士共繇而俗习岂廉耻道丧日久所入者深欤抑告恻未能孚于衆也书不云格则承之庸之否则威之继自今其惟易虑激昻底励毋蹈故辙予则尔嘉尔或不从朕则罚及尔身弗可悔布告天下使明知朕意右干道六年十月戒饬士大夫宰臣虞允文等立石朕崇节俭以先天下无暴征无苛取期吾元元跻于富庻之休家国之间宜若公私交裕矣今顾不然丰年乐嵗中外少事或未免于匮乏州迫其县县迫吾民其故安在毋乃赋入寡而用度衆欤吏二千石有能不能欤将轻费妄用莫知撙节欤朕既深居九重无以徧察故分道置台寄耳目于尔漕臣职当计度欲其计一道盈虚而经度之也职在按察欲其蚤正素治毋使至于病民也厥或异此朕何赖焉且汝不闻黍苗之诗乎我任我辇我车我牛谓美召伯能成转餫之功也后世以是名官宁无意耶曰阴雨膏之言能养民如膏雨也其卒章曰王心则宁言家给人足乃能安王之心也汝等得不深思古谊视所部为一家周知其经费而通融其有无㢘察其能否而裁抑其耗蠧数者备矣郡计何患乎不足郡计足则属邑寛属邑寛则民力裕民力裕则吾宵旰之虑释国有信赏于汝何吝若乃有余者取之不足者聴之逮其乏事然后从而劾之斯亦晩矣是则黜罚之行奚独郡守而已诸道转运其明知朕意右淳熈六年三月饬漕臣裕民力右丞相臣赵雄等恭䟦朕惟监司郡守民之休戚系焉察其人而任之宰相之职也苟选授之际惟计履歴之浅深不问人才之贤否则政治之阙孰甚于斯今后二三大臣宜体国爱民精加考择既按以资格又考其才行合是二者始可进拟夫然后事得其宜用无不当如非其人将见动违三尺民受其弊而无所诉虽日降指挥约束但为文具而丛脞于上何益治道哉故传曰为政在人卿等其谨之毋忽右淳熈九年五月诏大臣精择监司郡守右丞相臣王淮等恭䟦比以听政之暇尝制春赋一篇因嘉雨旸之时而喜农功之兴也今书以示卿等玉厯告新春令既班览天宇之澄穆喜物情之舒闲乃思髙明之观歌七月之诗而知王业之难厥初有神勾芒司权木徳在行而东斗杓直寅而左旋鼓一气于羣动纷万生之自然羲和于是以缓辔而逶迤乎北陆之躔晓光曈昽寒威乍收轻尘不惊晴烟飞浮聊凭虚以注目欣芳郊之可逰想都人其往来莫不意适而心休俯观长江东并海门息灵胥之怒涛浴扶桑之朝暾越山前陈苍翠穹隆云气杳霭疑神人之所宫千巖万壑虽不可以歴览而足以想像于胸中遐瞻原隰弥望不穷浃土膏之流润将劝功于九农碧草萋其帯露逰丝飘其曵空丹緑兮衆芳超遥兮春风春风兮来归信吹万之不同散霏雨之漠漠泛平波之溶溶若夫朝霁夕阴异态殊观回薄太虚不可控抟者春之容也葱葱林林万彚一律鱼跃鸢飞各遂所适者春之功也虽然天地之气犹环无端既莫索其至隠顾孰窥乎本原惟寒暑之迭运盖阴阳之相生彼三春九夏之异其亦犹大道之强名且夫碧实朱英秾苞艶葩荣于春者冬必瘁枿于夏者秋必花擢乔松于嵗寒出竒卉于天涯知深仁之被物曽何间四时与幽遐吾将观登台之熈熈包八荒而为家穆然若东风之振藁洒然若膏雨之萌芽则生生之徳无时不在又何羡乎眩目之芳华已而举觞襟懐豁焉望飞云之缥缈送归鸿之翩跹心逰乎造物之表寄妙用于无言右春赋右仆射臣蒋芾等谨记朕闻君人者以任使百官为事者也百官者分其职而治其事者也故设是官必有是事任是事必有是人任得其宜则百职举而衆事立任失其宜则百职废而衆事隳何则人材有能有不能固不可一概论也离娄之明足以察秋毫使之正五音则非所宜也师旷之聪足以正五音使之察秋毫则非所宜也尝观古先哲王命官之际未尝不扩独智以照临稽衆论而遴选以谓不如是则或违其所长而强其所短譬之用直木以为轮曲木以为桷鲜有克胜其任者矣于是精择其材之所宜俾居是官而任是事如舜之咨四岳求其能熙帝载者佥以伯禹为宜舜知用伯禹之得其宜也故命之曰女往哉又求其能典三礼者佥以伯夷为宜舜知用伯夷之得其宜也故命之曰女往钦哉至于稷之播百谷契之敷五教臯陶之明五刑垂之共工益之作虞夔之典乐龙之纳言凡九官十二牧之属明明在朝济济布列犹耳目口鼻之不相为用犹义负偃植之各安所施而又三载始考绩三考然后黜陟幽明择之既如此之精待之又如此之久此虞氏之朝所以无旷官而重华之治所以亘万世而不可及也后之人君有志于图治者非不欲求其材之所宜而任使之也人臣之欲致其君者亦非不欲因其所咨而举得其宜也然得人之盛卒与虞舜相逺何哉岂非择之不精而任之不久欤呜唿邪伪乱真比比皆是知人则哲前圣所难以美恶取之则或失于貌以辨讷取之则或失于言舍言与貌而求诸毁誉之间则又有无辜之毁无实之誉然则人之才否终不可得而见耶曰天机动于自然而趣操得于行已固有不期见而见者茍在上者察材能之实去好恶之私虚以接下奋刚㫁而不疑在下者存公正之心舍亲旧之比忠以事上临利害而不移择不厌精待不厌久小有以成小而天下无废事大有以成大而天下无废政如是则太平之基可立先王之治可追顾不韪欤右用人论左仆射臣陈俊卿等谨记御书益稷篇赐新进士宁宗皇帝朕惟方今大计在寛民力睠兹二浙实拱行都尤当优恤以厚根本况承平嵗久生齿日繁程其赋租之余重以身丁之歛吏弗加省民输益艰中夜以思靡遑安处非不知国用所系储积宜丰顾宁损于县官以少纾于百姓爰敷旷泽庸示至懐其两浙路身丁钱绢可自开禧二年永与除放付三省右开禧二年十二月免两浙身丁钱叅知政事臣张巖等谨记理宗皇帝比年以来朝纲浸弛时事日乖所以并命二相夹辅王室正赖开明公道振起治功肃纪纲以尊朝廷用正人以彊国势救楮币以纾邦计郄冦骑以固邉陲清吏道使无贪黩之风淑士气使无嚣浮之习军制当定则饬将帅以去虚挂之籍人心当结则戒守令以行寛䘏之恩此皆今日至切之务昨来并相往往各分朋党互持己见或借学校之言或买游士之誉交相捭阖隂肆倾排是以猜忌成风衆弊胶轕今朕用缙绅之公言从中外之人望登庸硕辅参运化权继自今勿牵人情勿徇私意户庭必肃使门无杂賔亲干必饬使人无异议以𤣥龄如晦为法谋断必惟其是以赵鼎张浚为戒议论悉主乎公务为正大之规以副倚毗之意故兹札示宜体至懐右淳祐十一年赐丞相谢方叔等昔王巖叟奏疏于先朝有曰朝廷之弊莫甚于容侥倖以养蠧尚姑息以恵姦朕观比年以来其弊大率𩔖此良由㢘耻道丧贪兢成风监司郡守以赂而求何以厉其氷霜之操元戎主将以货而得何以窒其谿壑之欲顽钝亡耻者隂结于旁蹊嗜利无厌者依凭乎城社荐举铨曹之良法也或交手而贸鬻朝着名流之清选也或入札而指陈庸庸碌碌者计日以望迁循循黙黙者扳援而梯进其间有为外台之按奏言路之抨弹自知摈却于公朝乃为夤縁于制阃郯章奏辟躐等希荣不思格法之难行直欲营求而得请辟阙至搀于部阙制差无异于堂差遂使国体浸轻政柄旁落外阃之权反重于朝廷朝廷之令不行于郡国此侥倖姑息之弊末流一至于此然中书万化之原本宰相百辟之表仪源清则流以清表正则影自正继自今毋养蠧毋恵奸毋以姑息市私恩毋容侥倖废公法监司専㢘察之权风采不振者去之郡守任宅生之寄簠簋不饬者斥之将帅不恤士卒狼贪虎噬者屏之士大夫不安命义蝇营狗茍者黜之此皆庻官之事又有关于国体之大者台谏天子之耳目给舍朝廷之纲纪无非所以维持公论主张国是夫何近年谏台无特立之操或聴命于庙堂给舍多朋比之私或禀承于要路甚者専攻上身以沽讦直之誉迎逢权势以为躐进之媒是宜振起頺纲挽回陋习使朝廷有清明之气象可也正朝廷以正百官正百官以正万民朕之责也亦惟赖尔股肱之助也书曰襄我二人汝有合哉诗曰在时二人朕以周召望卿卿宜勉副朕意右淳祐十二年戒饬侥倖姑息之弊左丞相谢方叔等谨记虞廷之赏延于世汉氏之官长子孙春秋谓成季之勲宣孟之忠而无后为善者惧矣朕慨思开国以来勲臣之裔有能世济其美而不能世其禄者仰所在州军体访保明以实闻以备録用朕闻祖宗立法悉従寛厚惟赃吏之罚独不少贷为其蠧国害民也朕待遇臣下未尝少恩训㢘有铭正欲善诱不谓迩来贪风转炽国与民俱匮而士大夫之家益肥间有自号清流而居官之污浊尤甚朕将何赖焉自今小大之臣各宜洗心涤虑毋狥于货贿其或不悛有淳熈之法在举而行之非朕得已也右宝祐四年十二月録用勲裔戒饬赃吏右丞相臣程元鳯等恭跋朕于赃吏无所贷以其惟威惟虐大为吾民仇民吾赤子而仇之是与冦贼姦宄者同科而何以为天子之命吏古人喻贪以狼以硕鼠直目以物𩔖之恶者盖不得复言人矣惟彼贪夫憯莫之惩侵牟矫䖍罔知盈厌朕夙兴夜寐忧苦万民封培本根每惧弗蔇羣国之吏乃淫从其欲以蠧厥生间闻田里凄砭人眼恻怛以还又甚自愧朕惟民生寡乏由于贪官之肆诛求贪官充斥由于监司之不按察抑无瑕可以戮人轨度其信而后可以治人初亦无以大相过耶我朝戢贪家法具在中兴而后特为详宻监司不按劾而台臣弹奏则坐监司罪此绍兴十二年九月之诏也以发擿而为殿最不劾则重行贬黜则是年十月之诏也上下相䝉习为媮惰宜置重宪悉其臧否连衔闻奏违则弹劾又十三年九月与三十二年十二月之诏也又如干道元年之正月四年之六月淳熈九年之三月十一年之六月庆元二年六年之正月皆有诏而诏不止是也率以外台耳目不当蔽塞失察之罪凛乎其甚严今监司不㢘问不按察者间一二见或辄用胷臆而贪者顾得免朕独安取此兹当嵗首肆用咸与惟新继自今仰诸路监司各举其职无或以避碍纵蟊贼每半嵗具劾过赃吏若干来上当视多寡为殿最视殿最加赏罚而主之以必行郡守于民为亲又当助监司所不及此当以一嵗为殿最赏罚亦如之或本路本州无所劾而台谏论列则监司郡守皆以殿定罚咨尔部刺史而下典聴朕言无同于厥辜自取瑕殄其有治状㢘声孚于衆聴者亦须摭实奏闻以俟甄録荐贤受赏朕不汝吝右景定二年正月殿最监司郡守劾贪右丞相臣贾似道等谨记周典六计吏治条陈以廉为本乃良而循彼肆贪虐与豺虎均肥而家多瘠吾民縦逭于法愧其冠绅货悖而入菑及后人我朝忠厚黜贪为仁咨尔羣辟是训是遵右训㢘铭民吾同胞疾痛由已报虐以威刑非得已仰惟祖宗若保赤子明谨庻狱恻怛温㫖金科玉条毫析铢累夫何大吏蔑弃法理逮于郡邑滥用笞箠典聴朕言式克钦止右谨刑铭右相臣史嵩之等恭书今上皇帝予以寡昧嗣承基业绪惧徳弗类以为忧危永惟古今天下治乱何常同道同事因各有攸召然未有用君子而不治用小人而不乱者泰否二卦着此审矣要其所以为泰否者时小大之一往一来隂阳之一内一外其机甚可畏也今予初服正书所谓自贻哲命之时曰自云者夫岂阶于外哉是忱在我惟有爱护善类如元气屏絶憸壬如邪沴庻几自贻之道因念我朝以贤立国自咸平作兴培植以来大者光明俊伟小者靖共岂弟数世流衍邦家尊安非熈丰而后一起一仆汔为姦匿所胜长治可也逮至孝皇尤为笃意由干道及淳熈彬彬辈出号为极盛不惟在上者为人物之依归而在下者又为儒学之表倡正人正道相为彪炳虽绍熈庆元嘉定间犹用之不尽又皆此时涵养之功治象于此可以㮣见予荷豊芑贻谋之泽环视在列罔匪俊彦实先帝东拔以敷遗者若不待梦寐乎涧阿空谷矣繄尔服休服采之臣尚体予志必保固凝聚无遐心必搜採荐达无隠情必主于立政而毋専于立名必勤于相规而毋至于相厉使根植壮而有益蕃之望气𩔖合而无可乘之隙闻风于下者皆知今日杜羣枉之门开衆正之路莫不懐忠信砺㢘隅以待举而士大夫之习为之丕变焉是亦正人心之一机也审尔则奚愧于咸淳之纪元可方二祖之盛际惟予以怿右咸淳元年正月诏谕羣臣右丞相臣贾似道等恭跋惟天生民惟君司牧都鄙盈区分划九服乃建州伯此维与宅民吾同胞咨尔保息朕兹念兹用简畀尔思昔艺祖紫云一誓睠焉牧养言如天地尔念哉悉尔心祇祇兢兢迺恵迺康惟㢘惟平惟尔典常视民如身视郡如家视属县如子是可以为民父母矣勉旃俞往各勤我班瑞之分命右牧民训昔在先帝字民是训元元之命系于县令肆朕承保亦以命汝凡厥有生皆吾赤子父母于子胡忍弗仁尔㢘斯明尔敬斯勤其率自尔中公乃视聴其简孚尔衆衡乃令政兹猷告于尔志其使我民孝悌力田庻几乎三代之醇四善三最治状以闻我朝彞典尚旌尔庸钦哉右字民训天生丞民皆吾同胞痛痒切身勿瘠民膏凡而戚欣系命尔曹惟既厥心毋惮尔劳谬以千里根于差毫右牧民铭莅事必公拊民必恵迩者有训亦既切至咨尔令长守以勿坠宣朕实意斯为恺悌右字民铭太傅平章军国重事魏国公臣贾似道等恭书思堂在都堂后经武阁在枢宻院蔵经武要略理宗皇帝御书扁刻之石宰臣恭跋中书门下后省在都堂西起居舍人兼权直学士院中书舍人洪迈记题名有蘓轼石刻紫㣲阁宁宗皇帝御书扁刻之石兵部侍郎兼中书舍人臣髙文虎恭书检正左右司在谏院之右面东起居郎权中书舍人陈居仁记题名承㫖检详编脩在枢宻院检详杨万里记题名将作监兼副都承㫖胡榘续记三省枢宻院监门在大门南将作监兼左司任希夷记题名三枢省宻院架阁在制敕院后主管架阁文字綦更生记题名咸淳临安志卷四咸淳临安志卷五钦定四库全书咸淳临安志卷五宋潜说友撰行在所録御史台在清河坊门北乡盖取严肃之义绍定五年重建朝堂即台㕔有御札二石刻台谏风宪之地振举纪纲紏逖姦邪宻賛治道年来用人非据与大臣为支党而济其喜怒甚非耳目之寄朕今亲除公正之士以革弊继此者宜尽心乃职惟结主知无更合党缔交败乱成法当谨兹训毋自贻咎右绍兴二十五年诏谕台谏殿中侍御史臣汤鹏举记近以台官员阙已令御史中丞知杂同罪保举窃详卿等必已是选故至今未见奏上湏择忠纯体国之人勿引少年沽激之軰以矫当世浇浮薄恶之风庶几共成笃厚之政速以名闻右神宗皇帝诏保举台官神宗皇帝尝以御史阙员手诏台罪保举忠纯体国之人共为笃厚之政仰见圣心于耳目之选慎重如此今以所获石本付三省可令重刋于御史台朝夕瞻仰警戒遵奉庶几上广圣意下息浇薄称朕意焉右绍兴三十年御札颁降神宗皇帝诏书御史中丞臣朱倬记西序列东都御史名字嵗月曰石柱题名自中兴以后则列于东亭右谏议大夫陈贾记御史合位㕔以内为两监察位又内为殿中位为会茶堂又内为中丞侍御史位台狱门扁曰四推狱久废惟㕔独存盖自中兴未常置对有属台官谳问者则刑察就聼于大理之狱谏院在后省之西右绍兴二十五年御札石刻右正言臣张修谨记㕔事列谏官题名右谏议大夫巫伋记右谏议大夫谢谔续记六部在三省枢宻院南论思献纳之堂在天官㕔后吏部尚书㕔居中侍左侍右侍㕔郎在前之右西出第一第二位侍郎韩元吉记长貮题名大理正虞似良书并篆盖郎官位次列于侍郎㕔之后起居舍人詹仪之记题名户部长貮㕔在天官㕔前之左西出第一位有髙宗皇帝颁降铸钱式御札曰大小钱様付卿乌背者制作颇精与开元崇寕所铸相似然恐费工难办素背者似可作式様仰更㸔详权侍郎林觉记曰员外郎邉知白记题名郎官位次列于后金部员外郎施温舒记题名礼部长貮㕔在户部㕔东员外郎洪迈记题名又记郎官题名监察御史黄畴若作续记兵部长貮㕔在礼部之东侍郎周必大记题名又记郎官题名刑部长貮㕔在侍右之东权侍郎齐庆胄记题名检详尤袤记郎名题名工部长貮㕔在兵部之东侍郎李昌图记题名中书舍人髙文虎记郎官题名六部监门在六部大门内之左绍兴二年置刑工部架阁袁説友记题名祕书郎陆埈读记六部架阁在天水院桥绍兴三年置库十五年复置官四人又治其栋宇而新之礼兵主管周紫芝为记嘉定中増库为百有十楹太学正季大异记题名户部架阁陈晦续记咸淳临安志卷五咸淳临安志卷六钦定四库全书咸淳临安志卷六宋潜说友撰行在所録诸寺太常寺在罗汉洞建炎三年四月以军兴省併诸寺监惟太常如故隆兴元年诏以光禄寺归焉寅清堂在大㕔后嘉定中建少卿黄钧记题名广汉张栻书昭勲崇徳阁寳庆元年八月建自赵韩王普至葛文定公邲合文武勲臣二十有三人绘像其中理宗皇帝御书扁命翰林学士臣郑清之为记端平二年以赵福王汝愚配寕庙遂併图形于阁忠献赵韩王武惠曹周王文惠薛太师元懿石太师武惠潘郑王文靖李太师文正王魏公忠武李太师文正王沂公文靖吕许公武穆曹侍中忠献韩魏王宣靖曽鲁公文靖富魏公文正司马温公文定韩魏公忠穆吕秦公忠简赵太傅忠武韩蕲王忠烈张循王文正陈鲁公忠定史越王文定葛少师忠定赵福王观音泉在阁之西有小石识云寳库在东庑藏祭器乐器水阁在后圃临河景定五年重建玉牒所宗寺在太庙南先是建炎间以太常少卿兼领寺事绍兴三年复置少卿以范冲为之五年用冲请复置丞十二年玉牒始建局诏以宰臣一员提举从官一员兼修宗正卿少以下悉预修纂又有检讨官亦以它官兼厥后修书官检讨官或置或否二十年用检讨王曮请诏临安守臣宋贶度地于旧车辂院创玉牒所及宗正寺干道三年寺簿刘季裴记题名给事中兼检讨官王信续记玉牒殿绍兴二十六年十月诏两浙运司就所地建造闰月本所以殿成乞御书玉牒之殿玉牒殿门各四字及祖宗属籍之堂六字从之燬后重建殿及门扁皆理宗皇帝御画大理寺在仁和县西中兴初在钱塘门内绍兴二十年诏以景灵宫太乙宫比近今临安府别地乃徙今处云章亭在中门列累朝诏勅石刻髙宗皇帝戒饬诏一廷尉为天下平而年来法寺惟事旬白探大臣㫖意轻重其罪致民无所措手足玩文弄法莫此为甚比恐尚尔任情亟罢旧吏所兾端方之士详覈审覆一切以法而不以心俾无寃滥副朕丁宁之谕奨谕狱空勅书六朕钦恤庶狱明慎用刑爰诏有司俾无留讼汝能体朕好生之徳举行寛大之书狴犴空虚桁杨栖置实为称职良用叹嘉朕观前世诏狱所在者多矣故吏皆观望寃滥甚衆朕自即位以来凡狱一付之廷尉盖廷尉天下之平也汝等折狱惟良至无留系非为职事之修乎兴言嘉叹不忘于懐朕推好生之徳以动四方择明刑之官以弼五教欲如君子之不留狱以见天下之无寃民比槛奏陈谓清讼系广我寛仁之化頼而钦敏之才可谓圉空之隆庶几刑措不用兴言嘉叹终日以之盖闻成康之时刑罚不式囹圄屡空朕甚慕之今朕励精庶政和慎祥刑四方以狱来上理官率属参决其平奏谳既公庭无留讼虽未方古其于钦恤之意庶几焉非卿等服勤厥职各尽乃心议者详明㫁者平允亦何以臻此省閲之余良深嘉尚书曰刑期于无刑语曰必也使无讼乎夫圣人不贵去刑而贵无刑不贵止讼而贵无讼何哉诚使用刑而期于无刑聼讼而必于无讼者真帝王之极轨也朕三复斯言夙兴夜寐未常不以勿误庶狱为心又况廷尉持天下之平司生人之命乎汝等为朕折狱庭无留系虽由旷荡之更新实頼明允之叶力剡章来上嘉猷不忘古者画衣冠异章服而民不犯中世以还周云成康汉言文景刑措不用朕甚慕之夫胜残去杀者善人之为邦明慎用刑不留狱者旅之正吉也卿等司吾详刑各修乃职靡淹恤稽留之咎守要囚服念之程谨三尺之章致无一人之狱顾视古昔亦庶几矣剡章来上良用叹嘉孝宗皇帝奨谕狱空勑书十朕惟国朝之典尤详一夫之谳度越汉唐惟时有虞播刑之廸不其休哉惟其致祥则夫连逮左验以曲尽聼讯弊议之意每不得暇也卿等典狱天府非讫于威用佐朕惟明明徳通敏所致不忘嘉尚夫古之职于廷尉者率以隂徳延其庆非一切传于轻而已廼罔不在中正兹其絶地天通之道尚监于成宪图惟厥中朕哀矜庶民不若于训以速戾于厥躬既抵犴狱或久系不决肆御便殿用丕蔽于要囚尔典时狱事克钦承于朕志明聼两辞惟察惟法俾四方之多罪罔有留狱升闻朕聼朕惟宠嘉之呜唿用刑斯无难惟措刑而不用是惟艰哉尔弼朕教尚忱念于兹昔在元丰以百司凡有収劾萃于开封猥并牵束事久不决或至閲嵗乃酌唐制置大理狱徳意甚厚然而繁简淹速亦惟有司之牧夫如何卿等惟察惟法亟问亟蔽伸理菀结剸遣逋滞至于桁杨徽纆栖置弗用此盖神宗设官分职所望于群下之意书曰钦哉钦哉惟刑之恤哉益单乃心以永终誉朕惟汉之文帝以徳化民唐之太宗寛仁为治㫁狱之数天下用希于乎盛哉朕甚慕焉卿等持法详平既心乃事廷尉之狱弊㫁亡留足以副予钦恤之意者也甫披来上嘉叹不忘朕惟元元之民愚而抵罪无繇自新吏或以苛刻为明析律貮端以传致于法厥或纵失有罪朕甚不取故狱疑者谳有司有司所不能决廷尉属得参聼焉卿等以文毋害夙被推择蔽罪折狱罔不廸刑之中迄臻屡空克丕承于朕志书不云乎好生之徳洽于民心兹用不犯于有司予惟汝嘉汝尚祗率厥典朕闵夫吏之不良政之不平民不见徳而䧟于有罪议狱者又失咸庶中正之谊故欲出则从轻比欲入则传深文安得囹圄屡空如成康时乎爰命理官详谳来上而期月之内蔽㫁亡留非汝等克尽乃心之效欤书曰士制百姓于刑之中以教祗徳予惟尔嘉之盖闻刑当期于无刑讼必使之无讼好生洽徳兹不犯于有司克俊宅心罔攸兼于庶狱古能臻此朕实慕之每闻三靣祝网之仁常轸一夫向隅之念嘉汝士师之职举俾予廷尉之圄空谅深体于哀矜亦咸几于中正閲章于再称美不忘朕惟狱重事也吏或奉吾法不䖍寛者或至蔓延而纵弛急者或至鍜鍊而周内则民将不得其平而狱将日益滋矣刑乌能清今吾廷尉实典治中都臬事天下之狱莫繁于斯乃能谳奏论决不纵不苛而囹圄告空焉非体吾好生之徳刑期于无刑能若是哉方春始和万物发生盖省刑罚布寛大之日汝等以是来上是诚可嘉也朕念时方瘅暑愚民无知或丽于辟前诏曰方司政典狱分部而平反之兹闰月甲午复御便殿亲理囚系庶几好生之徳洽于中外汝等列职廷尉见谓吉人惟明克允夙致其力刑清之效遂着于今朕既汝嘉勿劳贺也四方典政实繄廷尉之持平三宅立民斯贵有司之不犯时尔理曹之审克致予天圄之空虚揽需奏之载陈激深𠂻而屡叹俾天下无一人之狱朕有志于期时制士官于百姓之中汝益单于明聼肆申褒训用宠乃僚光宗皇帝奨谕狱空勅书一朕哀矜于刑惟恐一夫或丽于非辜凡四方以具狱上廷尉必谨择明察之吏其审克之卿等司我臬事用能体朕钦恤之意剖决其所滞平亭其所疑论报爰书无所留系桁杨徽纆无复施用其于初政之助不已多乎章彻予闻良深嘉叹宁宗皇帝奨谕狱空勅书二盖闻刑者所以辅治而非所以致治也今律令繁多吏或深文使吾元元罹于非辜朕甚痛之故凡天下具狱悉上廷尉庶几哀矜审克期于无刑间者数月之间圄空不式至于一再非卿等持法平恕蔽㫁详明之功欤书不云乎俾予从欲以治惟乃之休此舜之所以美臯陶也覧奏来上叹嘉不忘朕观至治之世时和嵗丰而礼逊之俗兴家给人足而争夺之风息是以刑措不式囹圄屡空朕甚慕之比嵗旱蝗近延郊甸每虑饥寒之民冐法抵罪丽于廷尉者衆也而期月以来狱无烦系实惟汝等明刑弼教风动四方以称朕期于无刑之意省覧来奏嘉叹不忘狱在卿㕔之右寺官廨宇旧寺惟卿及治狱两丞居之绍兴二十年改建始増创官舍及用丞石邦哲请改造吏院自治狱都辖至推吏家属皆令入居而严其出入之禁至淳熈间次第皆偹卿㕔居中左则㫁刑官吏居焉右则治狱官吏居焉绍兴二年重修丞㳺佀为记司直程宏图记题名明清堂在卿㕔之左为寺官会议之所前有池楮亭在池上新渠嘉定二年卿费培浚治司直陈璧记司农寺在保民坊内中兴初以寺事拨𨽻仓部绍兴三年复置丞二明年又置卿少职掌如故寺凡三徙最后绍定间与太府寺将作监军器监审计司同建于今处盖马军帅衙故址也有祥扈堂有楼比嵗朝绅居其中本寺官坐曹弗使景定二年有省札母得指占四年又葺而新之旧有题名丞林次膺记少卿张维续记太府寺在保民坊内绍兴三年増置丞为三员四年复置长貮少卿耿秉记题名浙东提举郑湜续记咸淳临安志卷六咸淳临安志卷七钦定四库全书咸淳临安志卷七宋潜说友撰行在所録祕书省在天井坊之左东都建于禁中绍兴初权寓法惠寺十三年十二月诏两浙运司即殿司寨基重建从秘书丞严抑之请也十四年七月九日少监㳺操等上表请车驾临幸诏曰仰惟祖宗肇开册府累朝不世之士由是而兴一代致治之原自此而出朕一新史观新御榜题肆从望幸之诚以示右文之意遂以二十七日幸焉召群臣观累朝御书御制书画古器等省官迁秩有差孝宗皇帝遵故事以淳熈五年九月十二日临幸赐群臣宴次日出御制近体诗赐丞相史浩以下咸有𢋫载右文殿髙宗皇帝御书扁秘阁在右文殿之后有髙宗皇帝御书扁其两庑列累朝御制御书石刻及髙宗皇帝真行草书孝宗皇帝臣闻道之真以治身土苴以治天下帝王之功圣人之余事也五三六经所传偹矣孔子叙书断自尧始帝王之制盖莫盛于尧也尧之治至于恊和万邦黎民于变时雍问之在朝在野皆不自知其然尧之所以君天下者民固无得而名也虞书所述特其绪余而已焕乎其文章巍乎其成功非书所能尽也虞书不作聪明文思之美天下何传焉形容其所难名掦厉其所不传此尧典所以系之虞书也恭惟光尧夀圣太上皇帝身济大业绍开中兴智周万物而不以自用功冠百王而不以自伐道全徳备美莫容賛其形之谟训施之命令者若稽古道皆不约而合孝通乎神明诚参乎化育范围天地之大而极夫裁成辅相之理徳之乃圣乃神者也仁涵乎有生义肃乎不譓畜揉强暴之民而纳之声明文物之地徳之乃武乃文者也招徕畯良容受忠谠巧言令色者逺焉知人之哲也哀矜犴狱寛免征赋困穷无告者遂焉安民之惠也三十六年之间道洽政治礼制乐作百度粲然治具毕张睿谟圣训善教良法史官传之天下诵而歌舞之此可得而称述者也惟㣲之心辅万物之自然髙蹈物表脱屣万乗至道之真与天同功其孰得而形容哉臣以菲质嗣守大器惟徳不逮有渉渊驭朽之忧问安侍膳得之口教面命者闻斯行之矣尊其所知是宜奉以周旋不敢忘怠于是建官设局纂辑大典始于建炎受命之初止于绍兴勌勤之日凡九百五条釐为六十卷昭然日星之垂也了然龟鑑之掲也继自今进而得之谆谆之训退而求之浑浑之书奉而行之庶几于治乎继自今发于身加乎民云为注措弗畔于道惟圣政之书实诏之若夫夙寤晨兴兢兢业业惟大猷是经惟旧章是循以无负夫诒谋燕翼之意臣不敢不勉右光尧太上皇帝圣政序权叅政事臣蒋芾等谨记干道辛夘春被赐真行草书縂十卷臣下拜瞻玩心目开明窃惟书法自东汉迄于晋唐代有名家然莫不祖述钟张宪章羲献而各得一偏未有超轶㧞乎其萃者恭惟光尧夀圣宪天体道太上皇帝髙蹈羲皇之上逰戱翰墨之间初若无意而笔力所到自得之妙集乎大成如春云行空千状万态逺视前古有不足进因知天纵之能心与神会非衆庶曲学之所可及也帝王余事犹能至此顾不休哉右光尧太上皇帝真行草书䟦比以秋日临幸秘书省因成近体诗一首赐丞相史浩以下玉轴牙籖焕寳章簪绅列侍映秋光宴开芸阁儒风盛坐对蓬山逸兴长稽古右文慙菲徳礼贤下士法前王欲臻至治观熈洽更罄嘉猷为賛㐮右幸秘书省赐诗右丞相臣史浩等恭䟦翰林学士周必大恭和二首观秦很石铭屹立中逵若有神灵以戒秦皇之暴虐从欲则善矣又岂可加石以恶名乎宜易之以美名表异之可也因䟦于本铭之后云右很石铭䟦右丞相赵雄等恭书春赋用人论光宗皇帝臣闻干坤之文不着无以见太极而太极非有待于文也虞夏之书不作无以见尧舜而尧舜非有蕲于书也恭惟至尊夀皇圣帝以妙道治身参之三才而无间以笃行事亲质之六艺而无阙以深仁厚泽幸斯世极之根荄鳞羽而无不被宜配雅颂宜袭春秋而临御二十八年之间凡施凡设归美髙庙金石之刻无传名山大川之藏未覩也夙以神器授于㣲身尽遗有迹之累而退託无名之境方将渊乎其藏用冲乎其忘言尚友太极法尧而蹈舜矣则圣政之书何容心哉然而寳章玉册希阔之典储于三宫庙谟宸㫁温厚之词施于百辟而咏歌休威摹冩功徳之人又徧天下至于中原之故老蛮貊之君长懐好音归大号者家有其説国有盟载也岂惟史臣将夫人能记之岂惟今日将后世亦能记之则铺陈彚次以作一经盖有孺子弗能抑圣父弗得辞者焉矧惟菲薄膺受重寄蚤夜震惧何以嗣服对天之休亦越成书是训是式率旧因余庶几底义是用申命大臣緫领衆作起于初濳至于内禅掇其最凡得六百四十一条为五十卷一言一动皆足以经天纬地垂裕无极猗欤盛哉昔者文王演易周公系辞父作子述臣窃慕焉于是亲序此书之意以附篇首上之慈廷副在禁中右夀皇圣帝圣政序左丞相臣留正等谨记理宗皇帝朕观书契以来人极茂建圣贤大训布在方筞其言治国平天下之道无出于六经而求之六经之要一日不可违者其惟天道乎大㮣易明其理书正其事诗通其情周礼春秋志其变记礼则杂纪焉者也人主知天之当敬视六经格言如金科玉条罔敢踰越则逸徳鲜矣仰惟祖宗丕灵承帝事抚有方夏列圣垂谟无一息不以敬天为心国史登载难以殚举然未有不本于六经之㫖朕以寡昧寅奉燕诒愳弗克钦若眷命万几之暇稽式古典援以己意凡其闗于天道之大而有以启寅畏之𠂻者毎经表而出之裒列成编目之曰敬天图庶几朝夕观覧对越鍳临以自警省云耳易六十四卦大象之义各有攸属自出治而言则谓之后自定位而言则谓之上自创法而言则谓之先王自继体而言则谓之大人余则緫而谓之君子皆主于人君而言也卦必有象象必有义体而行之人君能与造化同流者其以此耳然他卦大象皆着本卦之名惟干独不称干而止曰天行徤而以自彊不息归之君子呜唿此天徳也人君实以之君即干干即天也人君动静语黙政化云为无一而非干以至先天而天弗违后天而奉天时皆此物也而其要则自闲邪存诚始然则求敬天于易岂不尤䆳于五经欤若昔先王盛时君臣上下相与儆戒兢业于敬天而最为深切着明者聚于书今可攷也曰天无亲曰天难谌曰天明畏曰天命不易凡所以推言天命靡常之理言言至到何凛乎其严耶惟人君深知天命之靡常而能疾敬徳则可以祈天永命无疆惟休矣不然则不敬厥徳乃早坠厥命岂不甚可畏哉今所纂辑取于书者尤详噫肆予曷敢不敬诗者动天地感鬼神所以通幽㣲之情而穷交际之理者至矣方商周盛时上而卿大夫士近而侍御臣仆下而比闾族党无不知天道而识天象忧深思逺指事引𩔖未尝为廹切之词骇异之语也方其神祗祖考燕衎和乐而隠然戒惧之意寓焉我将之诗是也方其旱暵为虐遇烖而惧而恻然哀矜之情发焉云汉之诗是也至于陟降左右缉熈敬止之𩔖则又非可以浅近观矣端居而诵澡心以思玩味而䌷绎之其不曰上帝临汝无貮尔心乎河汾王通尝谓如有用我则执周礼以徃且重发周礼敌天命之叹盖其为书大纲小纪详法略则粲然靡所不载玉帛牲器之文车旗冕服之制豆笾罍爵之陈钟鼓匏管之奏品节度数必加详焉至于象纬之考察𤯝灾之抑损亦莫不𨽻之司存而不敢慢凡所以接三才之奥通幽明之理也圣人于此岂徒从事于文物典章之餙于外者而已乎要必有为之本者矣不然则周礼特一书耳又安能敌天命而与之并存哉春秋二百四十二年所书辰星风电之变水旱霜雹之烖螽螟蜮蝝之害靡不毕备而于日食之书尤详且宻传者间未免传以列国证应之説遂使后之星翁歴家分诿于所主方域以启时君之玩心此则非春秋本指也春秋一统之书也方诸侯专恣王室既卑麟笔褒贬岂独以礼乐征伐闗于人事者属之周而天变之特书屡书皆系之王室于书王必曰天王其所望于周者甚深固曰诸侯虽无周而天命未改承天从事周之人主不可不任其责也以周之无政而圣人犹拳拳焉南面而治天下者其可忽诸记礼一经冠之以毋不敬之辞所谓礼仪三百威仪三千待其人然后行者惟以敬之一字而已或谓月令出于吕不韦之手未免滞而不通然奉时承天之义虽细㣲必谨言固不可以人废也至若中庸大学之书一则曰维天之命于穆不已再则曰惟命不于常援诗书以明义理之正而其本则俱切切于谨独之训诚之不可揜必戒于不睹不闻诚之毋自欺必严于所视所指二书之㫖深矣可不惧哉右敬天图端平改元春三月庚子斋居恭黙夜梦一真人峩冠佩玉略似艺祖色黧而貎和亟延朕殿上授之坐亲承面命圣谟洋洋敬聼无斁俄而梦觉越三日宗臣善来以旧藏昌陵御容捧进一瞻天日之表如梦中真人无毫髪异廼知在天之灵将启佑我后与龄钖祉用昭眷命厥惟休哉岂朕之不徳所克负荷以仰承帝宠敢不祗若休命夙夜兢业期于扬我祖之烈光因述古律二十韵纪述以诏后世用传不朽云文祖膺天命开基本至仁治隆三代主极钖万邦臣礼乐崇儒术诗书教武勲如天常覆帱薄海悉尊亲歴数恢千载皇猷塞万春𦕈躬承大统令徳媿前人凛凛如承祭孳孳每问津精思形寤寐幽契动威神陟降来天歩将迎荷圣恩矢辞踰训子侍坐匪同賔仁政因㣲扣宏谟廼歴陈治当先法祖徳勿谓无隣几务惟中道规恢必有论诵言犹在耳取则敬书绅想像更三画希竒遇一真居然天所赉俨若梦中身施祉垂孙子遗思浃士民睟容瞻日月綵仗上穹旻所愿新其徳毋忘诲尔谆昭哉传百世燕翼永持循右端平纪梦诗并序右丞相臣㳺佀等恭䟦淳祐甲辰腊月壬申夕梦髙宗皇帝于殿上峩冠被服若天尊然拱侍从容言貎悦怿我皇祖所以眷属之意深矣恭述古风一章纪实以昭在天之灵俾世世万子孙其无斁淳祐四禩冬是月昏娄中甫亲丙夜枕有感清明躬梦至一别殿修梁抗雄虹仙真儵来下尊严瞻帝容云冠髙岌嶪霞佩锵玲珑秉执粲玉斧舒徐在其东从官五六軰言称我髙宗瞿然起敬畏再拜前致恭温辞曲劳问宛与家人同忽觉手进食臣托擎金龙笑言持得起喜色春融融食余即就赐捧视飱有饛眷焉寓深意词简可𩔖充俾思付託重庸茂持守功渊谟在䌷绎俨立方祗庸丰隆俄先路笙鹤旋殷空羽伏矗轻举佳气正欝葱寐觉肃巾盥渉笔识所从缅怀端平梦艺祖临绛宫徽言固典聼纪咏愧不工皆于更化日精神潜感通创业中兴盛启佑斯无穷凉菲念厥绍统业当系隆姦倿终屏黜贤俊俱登崇所冀在廷彦恊賛同和𠂻摭实以自儆矢辞成古风右淳祐纪梦诗并序右丞相臣㳺佀等恭䟦国史院在右文殿东提举㕔在殿西道山堂在秘阁之后髙宗皇帝御书杜甫山水歌于屏仍诏将作监米友仁书扁景定四年理宗皇帝复钖以奎画少监臣林希逸谨书左刻图史监修提举题名礼部侍郎李焘序右刻监少以下题名少监张宦记东西二阁监少位焉丞及舘职位于两廊堂之前为石渠桥其上旁为小亭有呉説书石渠二大字堂下又有李阳氷篆书道山二大字皆石刻着作之庭在道山堂之后胡铨书扁有者佐杨简賛孔子语后有小轩置苏轼画竹石刻其中曽宏廸识东西四阁着作着佐位焉后有池二国史日歴所在着作庭东庑有汗清轩编纂会要所在着庭西庑书库日歴会要库各一经史子集书籍库六分列于右文殿外东西两庑又有书板库在着庭之右寳库在西庑之外后圃有群玉堂以苏轼画竹真蹟为屏有蓬莱前为池度以石桥池之前各累石为山又有芸香亭席珍亭方壶含章亭茹芝舘射圃绎志亭盖自淳熈初陈骙为少监始经营来者増葺颇为华䆳云浑仪台在含章亭之右勅令所在侍郎桥南中书舍人兼详定陈居仁记题名淳熈十五年用详定官林黄中请省罢绍兴二年复咸淳临安志卷七咸淳临安志卷八钦定四库全书咸淳临安志卷八宋潜说友撰行在所録诸监国子监在纪家桥绍兴三年六月奉诏即驻跸所在学置监仍置愽士二员以太学生随驾者三十六人为监生十三年临安守臣王㬇请即钱塘县西岳飞宅造国子监从之绘鲁国圗东西为丞簿位后为书库官位中为堂绘三礼圗于壁用至道故事也芳润亭在后圃丞钱闻诗扁以𨽻古书板库在中门之内绍兴九年臣僚请下诸道郡学取旧监本书籍镂板颁行从之然所取多残阙二十一年内㫖谕辅臣曰监中阙书令次第镂板虽重有所费不惜也由是经籍复全将作监在保民坊内绍兴三年始置丞二员领监事凡计料监造如行在官司营房舍屋之𩔖皆𨽻焉十一年始置长貮二员主簿孙祖夀记题名丞苏岘续记右司员外郎京镗续记军器监在保民坊内绍兴三年始置丞十一年置长貮又有制造所御前军器所别置提举提辖等官涖其役近嵗专属殿司而监之事益以省监王逨记题名大宗正司在天庆坊左绍定六年判大宗正事师弥建权礼部尚书魏了翁为记起居舍人真徳秀记大宗正题名赵时逄记丞题名属籍之阁理宗皇帝御书省所茶盐所会子所公田所封桩安邉所右并在三省大门内以都司提领旧有安邉所创于嘉定初拘催簿録家产及有市𣙜所牙契所后因吏胥蠧弊走卒繁扰咸淳四年奉圣㫖拨入封桩所又有市舶所创于淳祐十二年近亦因朝廷察见吏姦于咸淳六年凖指挥併行省罢院辖登闻检院登闻鼓院中兴初建于和宁门之下绍兴二十八年移置䴡正门外左右阙之南左检院右鼓院监官皆在鼓院南监院张叔振记检院题名监院赵梦极记鼓院题名都进奏院在朝天门外有题名记不书作者姓氏官告院在部门内之北主管官虞似良记题名并书诸司诸军粮料院在漾沙坑以七官宅废屋更为之殿中侍御史谢谔记诸司题名又记诸军题名诸司诸军审计司在保民坊内旧马军司教场监察御史呉博古记诸司题名又记诸军题名𣙜货务都茶场在通江桥东监场吕宗孟记提辖官题名杂买务杂卖场在通江桥东提辖汪泳记题名文思院在北桥之东绍兴三年三月工部请倣京师旧制监官分两界上界造金银珠玉下界造铜鐡竹木杂料隆兴二年用左司叶颙请两界监官㕔廨舍毋得与本院隣墻皆以防弊欺也太常寺簿张贵谟记提辖官题名左藏库在清湖桥西绍兴二十三年以韩世忠所献赐第为之有东西库东则币帛絁䌷之属西则金银泉劵丝纩之属太府寺丞郑公显记提辖官题名封桩上库在三省大门内封桩下库在左藏库中门内安邉太平库在封桩下库南咸淳临安志卷八咸淳临安志卷九钦定四库全书咸淳临安志卷九宋潜说友撰行在所録监当诸局车辂院在嘉会门外为库四曰玉辂曰金根曰金象曰革木各一又有小库藏太平等车咸淳二年圣上初郊诏修五辂院之库屋皆一新之制造御前军器所在礼部贡院之西中兴初置提举官以内侍或合门领之事得专逹绍兴五年春始𨽻工部诏日轮郎官与军器监官视其役孝宗皇帝初年复以内省都知李绰为提举未几用台臣请仍𨽻工部干道四年六月𨽻歩军司其后又以知合门事为提㸃景定三年改𨽻殿前司凡奏请文移部若监悉不预惟干办公事以下得受举而监长书其到替月日于歴绍兴间工匠以二千杂役兵以五百为额今惟工匠七百余人殿司又自以所𨽻作匠附益之每季上所制器于内库万全三指挥东西两作坊营在所之东北编估打套局在左藏库门内惠民和剂局在太府寺内之右制药以给惠民局与暑腊药之偹宣赐者太平惠民局局凡五绍兴五年置从户部侍郎王俣之请也南局在三省前西局在衆安桥北北局在市西坊南南外局在浙江亭北外局在北郭省仓上界在天水院桥北即中兴初之南仓绍兴十一年诏以省仓上界为名仓凡三易嘉熈间徙今处为厫八受浙右米以供内人宰执百官亲王宗室内侍及给皇城班直与吏之役于省部者省仓中界在东清门外菜市塘干道三年剏为丰储仓五年易为中界厫凡三十有七以下止平籴仓皆受浙右苖纲经常和籴公田桩积等米以供朝廷科支及大农宣限给饷凡诸军诸司三学与百司雇募诸局工役等皆给焉省仓下界在东仓铺剏于绍兴八年旧址极广袤景定三年朝廷给缗钱更修乃析三之二建厫屋八十而垣其余废屋地于外丰储仓在仁和县侧仓桥东绍兴初徙仁和县治以其址为北省仓干道五年更今名景定四年以公田租浩瀚诸仓不足以受乃诏即丰储増创刑部尚书兼检正洪焘涖其役咸淳二年八月成为厫百㕔事刻孝宗皇帝御书匪懈二大字为扁着作佐郎林应炎为记丰储西仓在余杭门外左家桥北淳熈七年剏为厫五十有九端平仓在余杭门外徳胜桥东端平元年浙漕赵与创以储漕籴嘉熈三年归之大农涖以京局官而领于宰士如它仓淳祐十二年咸淳五年皆重修有水榭扁曰介然盖取太仓箴语而併箴刻石其中为厫五十有六淳祐仓在余杭门内斜桥南淳祐九年临安守赵与创以储米之籴于帅司者建置次第皆如端平仓其后朝廷拨支赈粜及付农寺以给诸军诸司景定三年诏给缗钱重修为厫百平籴仓在仙林寺东淳祐间临安寺赵与创以储临安之籴今朝廷大农米皆储咸淳仓在东青门内后军寨北咸淳四年朝廷议建廪増贮公田嵗入之米乃捐钱买琼华废圃益以内酒库柴炭屋地命临安守潜説友创建凡为厫百为间五百有二为米六百万石吏部侍郎兼直学士院冯梦得为记草料场在天水院桥西受畿内所输稲麦豆以给骐骥院良马院与三衙诸府之马淳祐九年重修厫十有二合同仓在过军桥下会子库在本务绍兴三十一年诏临安府置会子务𨽻都茶场悉视川钱法行之用户部侍郎兼知临安府钱端礼之请也中经省併以𣙜务门官兼领绍定三年复五年因燬重建以都司官提领工匠凡二百四人日印则取纸于左帑而以会归之自咸淳以来朝廷措置住造钱闗止于元年之五月十八界止于三年之三月造会纸局在赤山之湖濵先是造纸于徽州既又于成都干道四年三月以蜀逺纸弗给诏即临安府置局从提领官权兵部侍郎陈弥作之请也始局在九曲池后徙今处又有安溪局咸淳二年九月併归焉亦领以都司工徒无定额今在者一千二百人咸淳五年之三月有㫖住役交引库在太府寺门内印造茶盐钞引而请书押于丞簿法物库在梅家桥北掌祭祀法服冠佩帯舄及旗幡衫袍等物内侍领之度牒库在油车巷市舶务在保安门海商之自外舶至京者受其劵而考验之又有新务在梅家桥之北以受舶纲司农排岸司在前洋街掌拘卸纲运检察搜空而絷其不登数者三省枢宻院激赏钱库在俞家园三省枢宻院激赏酒库在钱塘县南左右骐骥院在漾沙坑以二十四疋为额日朝参则二院御者各以三马南向立于和寕门之外象院在嘉会门外御马院左右骑御马直在七官宅山上左右教骏营在院之左右牛羊司在𣙜货务后掌御膳及祭祀之牲有涤宫在赤山咸淳临安志卷九咸淳临安志卷十钦定四库全书咸淳临安志卷十宋潜说友撰行在所録三衙殿前司在鳯凰山下丽正门之右有干道四年御书阁凝香堂整暇堂山之上为月巖有亭曰延桂其最髙处曰介亭崖石嶙峋亭之后为冲天楼极海江湖山竒伟之观侍卫马军司干道七年虞允文为相移屯建康以为出师之渐号马军行司以邉帅兼领元有帅衙在保民坊今为司农寺将作监等公宇侍卫歩军在鐡冶岭西有干道七年御书阁湖山堂锦绣楼相公井合职阁门在和宁门外客省四方馆在东华门北客省掌收接诸圣节进奉香及使人徃来接伴之礼四方馆掌收接诸朔旦正至表及大礼贺表御前忠佐军头引见司在文思院后有等子营内诸司入内内侍省皇城司御药院内东门司天章阁宴设库后苑御前库文字房睿思殿库内藏库纲房御前酒库梅园库醋库御军器库内军器库御膳所翰林院禁卫所奉安符寳所主管徃来国信所同文馆提举修内司御前内辖司东库西库南库北库青器窰八作司教乐所外库慈元殿皇后殿呉益国位淑妃位昭仪位修容位美人位才人位御前应奉所置造军器处内司偹用库御辇院翰林司仪銮司御服所御丝鞋所万夀香所道场库通进司御马院良马院祗候库主管翰林医官局主管合同凭由局大内钥匙库已上司存并领以内侍惟皇城司则合门御帯环卫官兼干辨御膳所御酒库翰林司仪銮司则右选为干办邸第诸后宅昭慈圣献孟太后宅在后市街显仁韦太后宅在荐桥东咸淳五年十月朝廷以中兴母后之家恩例视开国昭宪杜太后拨降钱米令临安府重修家庙宪节邢皇后宅在荐桥南宪圣慈烈呉太后宅在州桥东成穆郭皇后宅在佑圣观侧成恭夏皇后宅在丰乐桥北成肃谢皇后宅在丰禾坊南慈懿李皇后宅在后市街恭淑韩皇后宅在军将桥恭圣仁烈杨太后宅在漾沙坑夀和圣福皇太后宅在后市街今上皇后宅在崇新门内家庙五室诸赐祭器每四孟月以内御厨兵治祭馔以奉常礼直官賛相行礼诸王府濮安懿王府即嗣王所居为府呉王府在后洋街益王府在新桥秀安僖王府在后洋街荘文太子府在井亭桥刘鄜王府在明庆寺南赐第嵗月无所考开禧三年有㫖即赐第基建家庙仪制并同张韩杨和王府在洪桥绍兴二十六年诏赐家庙仍下将作监为祭器以赐嵗时行礼太常遣賛相者其所居第有阁夤奉御书孝宗皇帝赐奎画曰风云庆会之阁太傅平章贾魏公府在葛岭景定三年正月理宗皇帝内出御札曰朕惟我朝褒表功徳具有彛典如赵普有翊戴之元勲则赐第宅于建隆文彦愽有弼亮之伟绩则赐家庙于至和今丞相贾似道忠贯日月身佩安危涤除妖氛再造王室其元勲伟绩不在赵普彦愽下宜赐第宅家庙令有司条具以闻公屡辞诏书下者屡公辞益力乃赐御札曰卿茂建元勲超轶千古社稷宗庙亦嘉頼之第宅家庙之赐犹未足以竟朕褒尚之意今卿免椟屡陈乃以劳民重费其体国一念及此益用敬叹特从所请仍以集芳园为赐可令封桩库支拨缗钱百万展拓规模就建家庙遂雅志也盖公旧有别墅在园之南故以赐焉公又辞上复亲札勉谕曰赐卿邸第家庙朕之初意也以卿执谦过甚力控逊牍朕不得已有苑囿缗钱之赐卿乃复以给降之伙而有未安厥心之语卿盍思曩者妖氛未息天下大势何如也自卿建此不世之殊勲民頼之而保其居朕頼之而保其国今虽竭公帑之储犹未足以酬卿之万一缗钱百万尚奚足惜耶卿宜祗服休命毋复赘词公犹恳避竟弗许于是奉常已讨论礼制上于朝乃按旧典作新庙五室同宇飨以四孟月祭噐皆尚方所赐凡典领官吏扫洒军马与花果月颁之𨽻版曹及京兆府者悉如在京诸赐庙之仪资政杨栋撰庙碑直学士院刘克荘撰祭噐欵识园当湖山最佳处亭则清胜蟠翠雪香倚绣挹露玉蘃石则翠巖皆髙宗皇帝御扁至是理宗皇帝又赐六大字曰西湖一曲曰竒勋公遂増筑二堂奉而掲之竒勋之右曰秋壑一曲之左曰容堂亦皆天笔也又因集芳之旧稍加营葺以侈君赐其尤为竒观者曰无邉风月夐出林杪可以瓜见江曰见天地心近而湖山逺而胥涛越岫咸献状于楹檐之下初阳台正临其上因筑精舍纪葛仙故蹟而熈然台苍崖如削则刻赐园嵗月焉此其大凡余不悉纪今上即位之三年公上相印引去诏拜太师镇东军节度使侍经筵未几复相公勉就职再閲嵗引去弥切上莫能夺拜辨章许就居赐第以示优礼乃建节楼于容堂之北又名其西之堂曰遂初喜遂便养初志也堂颜则圣上所赐于是三朝云汉之章昭回相望盛矣哉集芳之名不敢袭旧而更曰后乐云题咏官宇左丞相府右丞相府枢宻知院府参知政事府同知枢宻府签书枢宻府在太庙北大渠口绍兴二十六年诏两浙转运司建三执政府又即都省北建左右丞相府后聚建于今处侍从宅在都亭驿东景定四年创为㕔十有二又有堂曰进思理宗皇帝御书刻石堂中吏部尚书陈昉恭䟦台谏宅在油车巷为㕔五又有㕔为会茶议事之所省院官宅在开元宫前卿监郎官宅在俞家园咸淳七年创七官宅在郭婆井五官宅在仁美坊三官宅在潘阆巷十官宅在旧睦亲坊咸淳临安志卷十咸淳临安志卷十一钦定四库全书咸淳临安志卷十一宋潜说友撰行在所録学校诸王宫大小学宗学在睦亲坊按国朝宗子分为六宅宅各有学学皆有官中兴后惟睦亲一宅绍兴四年始置诸王宫大小学教授各一员专以训廸南班子弟隆兴间省其一嘉定九年始改宫学为宗学即其地改创凡在属籍者皆以三载一试补弟子员如太学法改教授为宗正学置谕一员𨽻宗正寺十四年四月因臣寮之请复存教授一员与博士谕轮涖讲课若沂府诸近属则别置教授为清望官兼职不在此列宗学扁理宗皇帝御书大成殿御书阁旧在明伦堂之上咸淳六年守臣濳説友奉朝㫖重建而别创明伦于阁之前明伦堂立教堂理宗皇帝御书扁金华应镛记建学学官题名大小学教授王执中记教授题名大小学教授周直方记登科题名大小学教授蔡抗记登科续题名博士胡泓记两优释褐题名四明袁肃记前廊题名汲古堂在立教堂后为学官直舍丞相文清李宗勉书扁咸淳六年守濳説友奉朝命増修乂自殿门学门以至前廊位次仓库吏舍皆葺新之斋舍六贵仁立爱大雅明贤懐徳升俊按宫学元有四斋曰贵仁信厚大雅明贤太学在前洋街理宗皇帝御书二字为扁绍兴十二年诏礼部讨论太学飬士法仍令临安府权于府学措置増广遂置祭酒司业博士正録定养士额十三年六月临安守臣王㬇即岳飞宅建学成诏礼部侍郎兼直学士院王赏为记㬇又括民间冒占白地钱为飬士费给监学生绫纸监帖十四年司业髙闶等请车驾临幸诏从之遂以三月己巳祗谒先圣止辇大成殿门外礼毕御敦化堂命髙闶讲易㤗卦赐诸王席于庑下啜茶而退遂幸飬正持正二斋学官生员恩数各有差越六日内出御制御书宣圣賛命掲置大成殿二十五年又制七十二贤賛亲札付临安府刻石孝宗皇帝以淳熈四年十月乙亥宁宗皇帝以嘉㤗三年正月戊戍临幸绍兴礼淳祐元年正月理宗皇帝将视学首降御笔陞周頥等五臣从祀而削王安石曰朕惟孔子之道自孟轲后不得其传至我朝周頥张载程颢程頥真见力践深探圣域千载絶学始有指归中兴以来又得朱熹精思明辨表里浑融使中庸大学语孟之书本末洞彻孔子之道益以大明于世朕每观五臣论着启沃良多今视学有日宜令学宫列诸从祀以示朕崇奨儒先之意又曰王安石谓天变不足畏祖宗不足法人言不足信此三语为万世之罪人岂宜崇祀孔子庙庭合与削去于正人心息邪説关系不小令国子监日下施行廼以戊申行礼颁御制伏羲以下道统十三賛宣示诸生七年三月御书朱熹白鹿洞规以赐景定元年内出手札更定学令二年今上皇帝在东宫奉命谒奠先圣遂具奏曰恭凖圣㫖择用正月十五日令臣谒拜先圣文宣王于太学臣仰体圣心祗承严训区区愚𠂻固有感发焉盖先圣之道至我朝盛时运际之明真儒迭起而后有以纉夫孟氏之传説并驾未知统一迨干淳间文公臣朱熹与宣公臣张栻成公臣吕祖谦志同道合切偲讲磨如义利之辨如近思録之书择精语详开牗后学诚有功于圣门中间邪説又几晦蚀陛下盛德龙兴罢斥邪诐表章正学然后人心一正圣道大明天下学士得以㳂河洛而遡洙泗实万世无疆之休熹等三臣尝俱被诏追褒特加䘏惠盛典兼凖御笔秩熹于从祀如祖谦栻谓宜同升体例臣愚欲望圣慈特降睿㫖併以臣栻臣祖谦秩于从祀益以昭圣明崇儒重道之盛美所有封爵未审合与不合照典故检举施行有㫖封栻华阳伯祖谦开封伯并列崇祀迨圣上践大寳当咸淳三年正月既郊见即举行淳祐故事益蒐讲阙典先升侑曽子子思诏曰惟孔子独称颜回好学固非三千之徒所同也而其学不传得圣传者独曽子传子思子思传孟轲忠恕两语深契一贯之㫖中庸一篇丕阐前圣之藴而孔子之道益着向非颜曽思孟相继演绎着书垂训中更管啇杨墨佛老几何其不遂冺哉今大成殿惟颜孟侑食曽思不与尚为阙典先皇帝推迹道统之传自伏羲以来着十三賛孔子而下颜曽思孟昭然具在其非以遗我后人乎令礼官学官议其可如曽子升侑并议可升十哲者以闻又从祀邵雍司马光诏曰邵雍天挺人豪英迈盖世司马光有徳有言有功有烈朱熹賛之与周张二程俱雍述经世书发先天奥㫖而内圣外王之学实关吾道光着通鑑贻后世治法而真履实践之美为时儒宗岂与前代诸儒或以章句文词得祀于学者比朕将临雍因思朱熹所賛以祀其四而尚遗雍光非阙欤其令学官列诸从祀以示崇奨至是褒表儒先典礼大备自淳熈以来皆于礼毕降诏训勉诸生圣化涵濡闻者兴起绍兴额三百人后数増置一千人淳熈开熈间各有増今为额一千七百十有六若累朝缮修之役不具载大成殿大成殿门首善阁髙宗皇帝御书三扁各有石刻又有累朝之御札御制石刻寘阁下绍兴十四年幸学荅诏宣王复古采芑着咏于新田世祖纬文建武肇兴于太学既抚绍开之运咸推乐育之心朕寅奉基图敦崇教化稽前王之轨范遵列圣之规模兹偃革以息民乃恢儒而建学声明丕阐轮奂一新尔等摅望幸之诚述诸儒之志逺继桥门之盛愿观云汉之临请既方坚理宜从欲将欵谒于先圣仍备举于旧章深谅忠勤实増嘉叹淳熈四年幸学诏昔我艺祖肇造帝室礼乐征伐犹未皇暇乃开基之月首幸国学越二月又幸既宏先圣先师之宇复审象而为之賛本原治道厥有深㫖然则扫五季之陋削诸侯之僣垂万世之统不在斯文乎列圣相承遂为家法太上中兴开设学校乗舆临幸儒术益光肆朕纉图储精稽古宪章祖述夙夜不敢忘爰以仲春谒欵先圣躬释菜之礼阐中庸之义臣工列侍多士济济洙泗遗风俪然在目朕甚嘉之明掦训辞尚廸朕志夫孝于事亲忠于事君学之本也业精于勤行成于思学之序也圣贤复起不易斯言子大夫其念哉当为君子之儒毋慕人爵之得使予尊徳乐道之心着化民成俗之效行光于祖宗对于慈训斯无负于乐育在汝等勉之而已叅知政事臣龚茂良等恭䟦嘉㤗三年幸学诏朕惟开设学校以垂万世之统恢崇儒术以追三代之风粤稽我朝具存家法艺祖建隆之肇造廼踰月躬再幸之勤太宗端拱之承平以仲秋行欵谒之礼宏謩维永列圣攸遵髙庙中兴严大成止辇之敬孝皇继志祗上丁释奠之仪肆朕𦕈躬纂兹洪业虽鬰大道敢忘旧章贯古穿今每乐陪于讲幄承师问道曽未即于儒宫爰㳙休成聿亲临幸踵堂挟䇿纷鼓箧之生徒赐坐横经耸旋门之观聼载阐周书董官之训慨慕成王持盈之规治具毕张人文丕焕予一人方崇化以厉俗尔多士其倾心而向风峩峩而缨其冠岂徒趋仕进之路翘翘而刈其楚庻几收杰异之材惟勉于忠孝以基尔立身之阶惟笃于行义以副予作人之术期不负于所学将无愧于前闻叅知政事臣许及之等恭䟦寳庆三年谕内外学官诏朕亲御路朝首兴教化士风所繋尤务作新比年以来习尚浇漓文气卑薾纯厚典实视昔歉焉岂涵养之未充抑薰陶之或阙咨尔训廸之职毋拘内外之殊各究乃心俾知所向矫偏适正崇雅黜浮使人皆君子之归如古者贤才之盛副予至意惟尔之休国子祭酒臣周直方等恭䟦淳祐元年幸学诏朕惟元圣立教万世人主北面登降拜跪执弟子礼所以尊儒术彰文化也凉菲绍图十有八载属多邉虞欵谒之仪因仍未举朕甚恧焉思昔英君过鲁而祠投戈而讲犹皆倥偬之际我太祖肇造日不暇给凡再国学髙宗中兴庻事草创亦垂临雍之典今三陲候吏小息桥门多士翘首望幸朕何敢有所诿逊以未皇哉乃于孟春亲飨原庙之次日诣殿奠献祗拜像设躬视璧水登延儒臣敷绎大学之㫖搢绅韦布肃肃在列逺想淳熈嘉㤗之盛惟朕兹举率由旧章匪曰粉藻美观耳子大夫其思称朕意明义理以求至善修文行以全良贵涵养忠厚砥砺亷隅进取之学非所以自尽也诗云肆成人有徳小子有造古之人无斁誉髦斯士其尚𢡟哉右丞相臣史嵩之等恭䟦御制御书道统十三賛并序朕获承祖宗右文之绪祗遹燕谋日奉慈极万几余闲博求载籍推迹道统之传自伏羲迄于孟子凡逹而在上其道行穷而在下其教明採其大指各为之賛虽未能探赜精㣲姑以寓尊其所闻之意云耳伏羲继天立极为百王先法度肇建道徳纯全八卦成文三坟不传无言而化至治自然尧大哉帝尧盛徳巍巍垂衣而治光被华夷圣神文武四岳是咨揖逊之典万世仰之舜于皇圣徳至孝尽伦所以为大乐善取人惟精惟一帝心之纯垂拱无为尧道是循禹克勤于邦烝民乃粒歴数在躬厥中允执恶酒好言九功由立不伐不矜振古莫及汤顺天应人本乎仁义以质继忠匪曰求异盘铭一徳桑林六事人纪肇修垂于万世文王道被南国首正人伦仁政一施必先穷民翼翼小心秉兹徳纯丕显文谟万邦仪刑武王受天眷命继志前人遐迩恱服偃武修文惟贤是寳法度彰明建用皇极爰叙彛伦周公羙哉公旦翼辅成周施兼四事才艺俱优制礼作乐惠泽敷流有大勋劳宗社延休孔子圣哉尼父秉徳在躬应聘列国道大莫容六艺既作文教聿崇今古日月万代所宗颜子学冠孔门徳行科首闻一知十若虚实有乐道箪瓢不易所守歩趋圣师瞠若其后曽子守约博施反躬三省孝为徳先禄仕不忍圣道正传意会神领一唯忠恕门人深警子思闲居请问世业克昌可离非道孜孜力行发挥中庸体用有常入徳枢要治道权衡孟子生禀淑质教被三迁博通儒术气养浩然深造自得亚圣之贤髙揖孔氏独得其传咸淳三年幸学诏朕惟我朝以人文化天下艺祖肇基于首善之地独先幸临实开我宋奎明之运列圣率循业益大以光先皇帝在宥临雍讲论表章正学菁莪乐育于斯为盛朕以凉菲获承丕绪永惟天地万物之始宗庙国家之本学校教化之原有天下者莫先焉乃者初见郊庙罔不顾歆惟元圣立教与天地并人极攸建万世是师隆礼致敬其曷敢后爰以孟春谒欵原庙之翌日躬拜舍菜于太学礼成俾儒臣执经敷绎中庸之义方领矩歩委蛇乎其中甚称朕所以崇向之意夫学以明人伦也其为目有五而为孝为忠乃伦所由起牗于天𠂻率于秉彛圣人作经壹是皆以此为凖士惟先立乎其大者而辅之以文则措诸事业有余地矣诗不云乎追琢其章金玉其相又不云乎蔼蔼王多吉士维君子使朕将培飬以为无穷之用子大夫尚勉之哉右丞相臣贾似道等恭䟦光尧石经之阁孝宗皇帝御书扁淳熈四年诏临安府守臣赵磻老建阁奉安石经以墨本寘阁上御书石经易诗书左氏春秋礼记五篇论语孟子御制宣圣七十二贤賛并序朕自睦隣息兵首开学校教育多士以遂忠良继幸太学延见诸生济济在庭意甚嘉之因作文宣王賛机政余闲歴取颜囬七十二人亦为制賛用广列圣崇儒右文之声复知师弟子间缨弁森森覃精绎思之训其于治道亦庻几焉孔子字仲尼鲁人开元十七年谥为文宣王賛曰大哉宣圣斯文在兹帝王之式古今之师志则春秋道由忠恕贤于尧舜日月其誉惟时载雍戢此武功肃昭盛仪海宇聿崇颜囬字子渊鲁人赠兖国公賛曰徳行首科显冠学徒不迁不貮乐道以居食非其志在陋自如宜称贤哉岂止不愚闵损字子骞鲁人赠费侯賛曰天经地义孝哉闵骞父母昆弟莫间其言汚君不事志气轩轩复我汶上出处休然冉耕字伯牛鲁人赠郓侯賛曰徳以充性行以澡身二事在躬日跻而新并驰贤科得颜为隣不幸斯疾命也莫伸冉雍字仲弓鲁人赠薛侯賛曰懿徳贤行有一则尊子也履之成性存存骍角有用犂牛莫伦刑政之言惠施元元宰予字子我鲁人赠齐侯賛曰辨以餙诈言以致文茍弗执礼宜莫释纷朽木粪墻置不足云言语之科卓然有闻端木赐字子贡卫人赠黎侯賛曰谦徳知二噐实瑚琏动必机先孰并其辨一使存鲁五国有变终相其主誉处悠逺冉求字子有鲁人赠齐侯賛曰循良之要在于有政可使为宰千室百乗师门育才治心扶性退则进之琢磨之柄仲由字子路卞人赠卫侯賛曰升堂惟先千乗为权陵暴知非委质可贤折狱言简结缨礼全恶言不耳仲尼頼焉言偃字子游呉人赠呉侯賛曰道义正已文学擅科为宰武城聊以弦歌割鸡之试牛刀谓何前言戯尔博约则多卜商字子夏卫人赠魏侯賛曰文学之目名重一时为君子儒作魏侯师不可复礼始可言诗假盖小嫌圣亦不疵曽参字子舆武城人赠郕伯賛曰夫孝要道用训羣生以纲百行以通神明因子侍师荅问成经事亲之实代为仪刑公西赤字子华鲁人赠郜伯賛曰学者行道敝緼亦称使齐光华偶为肥轻周急之言君子所令答问允严理皆先经公伯寮字子同鲁人赠任伯賛曰人有贤否道有废兴子如命何营营震惊季孙虽惑景伯莫平师贤一言秩祀亦惩漆雕开字子开鲁人赠滕伯賛曰仕进之道要在究习其臣而居咎欲谁执斯未能信谦谦有立阙里説之多士莫及南宫适字子容鲁人赠郯伯賛曰先觉既立礼乐并驰尚徳君子尔乃兼之羿奡可惭禹稷可师三复此道载观白圭申枨字子续鲁人赠阿伯賛曰刚毅近仁志操莫渝性非祝鮀面岂子都有一于此刚名可图云欲则柔盖生之徒原宪字子思鲁人赠原伯賛曰轼彼穷阎逹士所遵邦无道废进退孰伦敝衣非病无财乃贫赐虽不怿清节照人有若字子有鲁人赠卞伯賛曰人禀秀德气貎或同而子俨然温温其容两端发问未逹机锋以礼节和斯言可宗司马耕字子牛宋人赠汶伯賛曰手足其亲志异出处魋将为乱子廼脱去在汚能洁危而有虑内省若斯何忧何惧颛孙师字子张陈人赠陈伯賛曰念昔颛孙商德与邻学如干禄问必书绅参前倚衡忠信是遵色取行违作戒后人髙柴字子羔卫人赠共伯賛曰婉彼子羔学业先圣宗庙之间一出乎正克笃于孝非愚乃令师知其生有煇贤行陈亢字子禽陈人赠颕伯賛曰惟禽之问从容其鲤求以异闻诗礼云尔请一得三诚退而止且知将圣不私其子樊须字子迟齐人赠燕伯賛曰养才以道圣人兼济始谓不仁问学良喜寓志农圃似揆仁义学稼之辞岂姑舍是林放字子丘鲁人赠清河伯賛曰礼之有本子能启问大哉斯言光昭明训德辉㤗山诬祭莫奋崇兹祀典盖永令问公冶长字子长齐人赠莒伯賛曰子长宏度髙出伦軰虽在缧绁知非其罪纯德备行夫子所美以子妻之尤知英㮣蘧瑗字伯玊卫人赠卫伯賛曰有卫伯玉夫子与居寡过未能荐賛使乎以尸谏君友则史鱼果能进贤烂然简书澹台灭明字子羽武城人赠江伯賛曰惟子有道天与异容状虽云恶德则甚豊南止江沱学者云从取士在兹貎或非公曽蒧字晳鲁人赠宿伯賛曰惟时义方有子诚孝怡怡圣域俱膺是道暮春舞雩咏歌圣教师故与之和恱宜召宓不齐字子贱鲁人赠单伯賛曰君子若人单父之政引肘寤君放鱼禀令传郭勿获遂能制命百代理邑用规观聼颜无繇字路鲁人赠把伯賛曰人谁无子尔嗣标竒行为世范学为人师请车诚非顾匪其师千载之下足以示慈巫马施字子期鲁人赠鄫伯賛曰天清日明宻云曷有师命持盖子亦善祐惟夫子期三才充究学者之药所得遂茂啇瞿字子木鲁人赠䝉伯賛曰易之为书弥纶天地五十乃学师则有是子能受授洙泗传世知几其神宜被厥祀公孙龙字子石楚人赠黄伯賛曰黄伯着祀公孙是云弥缝中道恊辅斯文藏修方异渐渍其勤史辞不忘播为清芬亷洁字庸卫人赠莒伯賛曰兄弟之邦士有亷庸涵泳素教表掲儒林坫坛探赜洙泗从容作兴一时莒父其封叔仲会字子期鲁人赠瑕丘伯賛曰瑕丘祚邑子期是为亲训有日广业于时四教允隆五常以持比肩俊杰闻望斯垂燕伋字思秦人赠渔阳伯賛曰师席髙振大成是集至道克传贤逹斯执善教之柔儒风可立渔阳之士得跂而及申党字周鲁人赠邵陵侯賛曰侁侁申周四科与俦逸驾文圃鼓枻儒流冠佩既燕言动允休邵陵得封子想清修琴牢字子开卫人赠南陵伯賛曰多能鄙事圣人曲意惟其知之是以不试宗鲁虽友弔必以义尚师嘉言祀亦罔替秦商字子丕楚人赠上洛伯賛曰孔父孝友相尚以力俱生贤嗣相与以徳是父是子致法畴克会弁儒林令名无极歩叔乗字子车齐人赠淳于伯賛曰勉勉子车封邑淳于亲炙避席唯诺趋隅发问既博雅道是扶抑可尚也不亦美乎颜之仆字叔鲁人赠东武伯賛曰贤行颜叔亲承尼父志鋭于斯道尊是辅泥在陶钧木就规矩终縻好爵掦名东武公西箴字子上鲁人赠祝阿伯賛曰猗尔子上鲁邦之望以徳则贵惟道是倡师聪师明友直友谅伯扵祝阿儒风斯畅石作蜀字子明秦人赠石邑伯賛曰在昔石邑能知所尊𢡟衣有徳克述无言鼓箧槐市掦名里门此道乆亲彼羙长存颜髙字子骄鲁人赠瑯琊伯賛曰瑯琊之伯其为子骄徽言既彰徳音孔昭已观舞雩同声聼韶歴千百禩跂想髙标邽㢲字子钦鲁人赠平陆伯賛曰彼美邽子先圣是承墻仭已及堂陛将升良玉斯琢寒水必冰钖壌平陆茂实斯腾任子齐字选鲁人赠任城伯賛曰任城建伯其表曰选淑问雅驰才华清逺竞辰力行爱日黾勉礼教崇崇令望昄昄曹䘏字子循秦人赠曹伯賛曰肃肃曹伯王室之裔积习乐道切琢明义惟善则优素徳是类史笔有焕令名永祀冉孺字子鲁宋人赠把伯賛曰把伯子鲁圣学是务厉已斯约好问乃裕周旋中规容止可度允矣昔贤后世所慕伯䖍字子析鲁人赠骈伯賛曰有䖍子析全鲁之彦儒行既明骈伯乃建兢兢爱道奕奕峩弁懿选嘉访世享馨荐县成字子期鲁人赠鉅野伯賛曰至圣立教子期安雅擅誉鲁邦启祚鉅野伟矣风猷时哉用舍出伦离类后学是假颜哙字子声鲁人赠朱虚伯賛曰褒钖朱虚在噐轮舆儒室振颂圣门曵裾贤业素藴美材以摅万世不刋载观成书孔忠字子蔑鲁人赠汶阳伯賛曰惟子挺生道徳之门佩聼至论鲤门弟昆三得三知所问深温君子归服义不掩恩后处字子里齐人赠营丘伯賛曰温温子里入闻至圣覧道之华秉徳之柄深造阃域不乖言行全齐之封竹素为盛左人逞字行鲁人赠临淄伯賛曰伯彼临淄左行独贤睎踪十哲秀颕三千心悦诚服家至户传乐只君子文声益宣公哲哀字秀次齐人赠郳伯賛曰周衰伪隆政出羣公亷耻道㣲家政聿崇不为屈节伪黙自容子于是时凛然清风漆雕徒字子斯鲁人赠须句伯賛曰遐想子斯挟䇿圣帏渉道是嗜唯仕可斯在徳乃贤在名乃垂洋洋之风逮今四驰荣旂字子旗鲁人赠雩娄伯賛曰伯钖雩娄务学实着三千之徒七十是顾歴告莫行惟徳乃㨿视于前书式彰厥誉秦祖字子南秦人赐沙梁伯賛曰秦有子南賛述作守道之渊成徳之博范若铸金契犹发药歴世明祀以梁宠爵秦非字子之鲁人赠汧阳伯賛曰乐善哲士伯于汧阳传道克正垂名允臧执徳以洪用心必刚袤广业履式彰素王商泽字子季鲁人赠睢阳伯賛曰邈矣子季睢阳是伯屏息受业延教登席未践四科固渉六籍祀典载之好是正直郑国字子徒鲁人赠荣阳伯賛曰伯夫荣阳实惟令徳俊义贤行过不留迹道以自传妙则心识猗欤伟欤后代之则颜韦字子桞鲁人赠蕃伯賛曰祀封于蕃实惟子桞夙钦格言克尊善诱明徳是馨贤业所就大侑于儒传芳逾茂漆雕哆字子歛鲁人赠武成伯賛曰子歛受封爰居武成亹亹其问翩翩其英抠衣时习厥学日明诞敷礼教爵里尊荣壌驷赤字子徒秦人赠北卫伯賛曰式是壌伯昭乎望徒执经请益载道若无诗书规矩问学楷模得志则驾领䄂诸儒施之常字子恒鲁人赠乗氏伯賛曰国因乗氏有徳斯彰参稽百行賛理三纲自拔行间荣名甚光在史霭霭歴乆弥芳公祖勾兹字子之鲁人赠期思伯賛曰惟彼子之钖作期思与贤并进得圣而师彬彬雅道翼翼令仪一日王言庙食不堕狄黒字晳卫人赠临济伯賛曰仰止狄晢抱负渊通㳺泳徳化扬厉素风伟识既异特教乃隆厥知茂焉宓祀无穷奚容箴字子晢鲁人赠下邽伯賛曰奚容子晢已望堂室㓜则有造成则祖述文采日化儒効力弼永观厥成徳音秩秩冉季字子产鲁人赠东平伯賛曰东平子产姓着盛时奉时于塾讲道之㣲答问其敏渊妙以思升降陛亷尚想英姿秦冉字开蔡人赠彭衙伯賛曰彭衙髙氏经籍是亲賛成徳艺叶于彛伦底绩圣道期肖素臣优哉优哉学以致身梁鳣字叔鱼齐人赠赵伯賛曰室家壮年无子则逐见于信史全齐之俗原本厥初师之何复以学则知揆之宜笃乐欬字子声齐人赠昌平伯賛曰乐氏子声钖爵昌平信道之笃见善廼明引领髙爵载惟昌城先贤聿集出为时英崇化堂理宗皇帝书御扁堂上有御札御制石刻景定元年更学令御札朕于菁峩乐育之仁豊培滋乆登膴仕着休声多由此途出数年以前间有聚为朋曹堕窳败业而不能退然自充者岂作人之道犹有阙乎时学官以更定学法来上稍示规益本为一二蹈于匪彛者设也迩来涵濡徳义莫不自待以厚朕甚嘉之前是所定之法独于进取一途尚狭未足以快飞跃之适今从其厚用着为令尔诸生其益务自修以副朕崇尚作成之美意敬聼毋忽国子祭酒臣江万里恭䟦御书朱熹白鹿洞学规父子有亲国子祭酒臣张磻恭䟦监学官题名在堂之左右长乐刘季裴记余杭虞似良书学官位在崇化堂之后东西为祭酒司业位两庑则国子太武学愽士国子太学正録武谕位凡十登科题名列于楹间国子祭酒髙文虎记进士国子録呉仁杰记释褐前庑举録直学位各二学谕位八教谕位一国子祭酒郑起潜记题名斋舍始建学为斋十曰服膺禔身习是守约存心允蹈养正持志率履诚意续増七斋曰观化贯道务本果行崇信时中循理皆米友仁书扁绍兴二十七年周绾为祭酒又请増置三斋曰节性经徳立礼张孝祥书扁斋各有楼掲题名于东西壁㕔之左右为东西序对列位次后为炉亭又各有亭宇掲以嘉名服膺得善仰髙登瀛禔身猗緑斗光緑光习是龙首桂荣云津守约云端存心斗魁延桂允蹈丛桂养正龙津髙宗皇帝幸学之明日降诏曰朕以兵革之后创建太学特为临幸至飬正持志二斋详观诸生砚席之㳺诚嘉多士文学之集所幸二斋长谕已免觧人特与免省未免觧人与免觧其学生并与免将来文觧一次持志云堦幸学诏书同飬正中大夫周直方记斋壁节性龙光衆緑率履龙魁㤗轩和至慈湖杨简书和至明善云章栢台文光经徳梯云魁龙绍兴中京都相传有梦经徳生员为省试第一者已而増创三斋干道丙戍何澹遂由经德冠南宫有诗刻石纪其事又为书其斋颜循理云升登龙参前慈湖杨简书参前时中聚星番易程宏图记大魁光斋姑苏黄由记聚星笃信龙斗桂台状元宰相二亭果行聨魁龙角务本彚征贯道参首巖瞻唯轩龙门观化桂台拱奎伦魁宰辅二亭莆田郑玠记宰辅伦魁题名于壁咸淳三年叶梦鼎拜右丞相斋舍始创亭立碑前后记略同不俱载立礼环緑登津学録乔夙记修斋后土氏之神庙在学东南之隅端平二年爵通侯赐庙额淳祐六年再加封賛书有曰相传中兴名将其英灵未冺而肸蠁甚着盖其故居也理或然欤自是遂明指神为岳忠武王景定二年从监学之请超封王爵即其旧谥易武为文勅曰学以明人伦忠于君者百行之本武必有文偹没为神者千嵗之英缅懐中兴名将之居隂相首善京师之地申以显号掦其烈光太学土地忠显庙神正显昭徳文忠英济侯气塞天地之间身为社稷之卫有功不伐卓然礼乐谋帅之风之死靡他凛若春秋复雠之义此维与宅以赫厥灵遡其生之自来㩜尔士之忱龥冠帯不左祍者繋谁之力干羽在东序则遐想其人风化所关肸蠁如在仅䟽侯爵未正王封况鄂国已极于隆名宜庙食増崇于命祀英烈言言可畏而仰以迄于今辟雍汤汤永观厥成有相之道尚福兹土式劝为臣仍改庙额曰忠显神之父母妻子下逮将佐皆有命秩华以徽号武学在前洋街太学之东理宗皇帝御书扁绍兴十六年宣谕宰执令有司讨论祖宗典故仍诏临安府修建武学创武成王殿祀太公曰昭烈武成王以留侯张良配诸名将从祀用国子司业陈诚之请依太学例试补然教飬之法未备也二十六年又令礼兵部措置条具始立养士额置愽士谕各一淳熈嘉㤗幸太学谒先圣毕就谒武成王行肃揖之礼立武堂理宗皇帝御书国子祭酒袁爕记登科题名博士严昌宗记前廊题名斋舍六成龙首贵谋森緑辅文桂云中吉丛桂经逺龙津閲礼化龙咸淳临安志卷十一咸淳临安志卷十二钦定四库全书咸淳临安志卷十二宋潜说友撰行在所録贡院礼部贡院在观桥西中兴初诏诸郡贡士类试于各路转运所在州绍兴五年六月十五日始集于大宗伯其贡院建置嵗月未有所考十年始定取士年分诏畧曰永惟三嵗兴贤之制肇自治平爰典顷縁多事洊歴试期致取士之年属当宗祀宜从革正用复故常可绍兴十年诸州依条发解将省殿试展一年向后科场自十二年省试为凖㕔之两厢列进士题名堂上列御札御制石刻省试赐知贡举御札朕既羣天下之秀彦试于春官期得器识伟厚议论正平之士副异时公卿大夫选属婴哀疚不能亲䇿于廷惟赖卿辈协意悉心精加衡鑑网罗实才毋使浮夸轻躁者冐吾名器朕则汝嘉右庆元二年付叶翥已下朕永惟治要作新人才今罗天下士试之礼闱又将拔其尤异亲䇿于廷待遇顾弗至欤而习尚未淑论议多渝安固陋者莫追于古风事浮靡者宁资于时用岂朕求才之意卿辈典试文衡其既乃心公乃聴审于搜採俾得为文尔雅持论从厚之士极一时选厥功茂矣右庆元五年付黄由已下朕惟古乡举里选之法弊而后世始设科目延之英彦靡之以好爵共兴治功朕践祚以来再取士矣今虽嬛然在疚复遴选侍从台省之臣典司文枋士有抱负彪为词采必刋去浮华体要为尚基异时之实用传不云乎言心声也傥或外是抑曷敢焉卿辈其求所以得人而称朕意者则惟汝嘉右嘉泰二年付木待问已下更化之始属当多士来试春官去取之间趋向所繋卿等宜审加攷閲择其文体醇正议论精确者寘于前列其或因问献言实有可用虽涉讦直勿以为讳庸副招延俊乂共起治功之意朕将亲䇿于廷而官使之右嘉定元年付楼钥已下国家三嵗取士试于南宫盖公卿大夫由此其选事至重也朕属在哀疚未遑亲策爰咨近列往司衡鑑卿等宜协心尽虑精加考择夫文辞浮靡者必非伟厚之器议论诡激者必无正平之用去取之际其务审此至若场屋私弊售伪乱真成法具存所当申饬毋使侥倖者滥进而忠朴者见遗庶几今日设科求贤之意获収异时分职为民之实右寳庆二年付程珌已下朕侧席英俊共成治功大廷䇿士始于今嵗既合郡国之贡试之礼闱将拔其尤以进俾奏对而官使之选择去取之端可不谨欤夫取士之道器识为先明试以言自古不废况祖宗以科目得人类多忠实重厚之士皆因其文以占之卿等典司文衡其精乃鑑裁毋尚浮靡毋弃朴直毋拘已见毋徇时习务柬实材以副朕意右绍定二年付王暨以下朕即政以来试士南宫者三矣中间亲䇿于廷见谓得士今四方之彦三学之隽云蒸雾集咸欲各售所学以希官使则夫精鉴裁示趋向俾知科举取人不但为爵禄之阶而实为国家之计先器识后词藻务忠实斥浮伪岂非取士之权衡得人之径术乎卿等固所深知更希加勉以副眷倚右绍定五年付陈贵谊已下国家得士之盛昉于贡举法未始易也而乏才于今意论选之地职考察者寖失其指欤朕方躬亲政理寤寐英俊妙柬儒硕董司文衡将以新美天下之士其崇雅黜浮参观器识理致必遡其渊源毋惑于傅会词章必主于浑厚毋喜其缀缉絶私臆合衆见庶几实才罔致遗轶使丰水有芑复还先朝之旧则惟尔嘉其殚厥心以副朕意右端平二年付真徳秀以下朕虚心吁俊共图治功五诏攸司加意贡举方时多故中外乏材遴柬鸿硕典司文柄其公选精择先器识而后词采经术惟纯正是尚词章惟典丽是崇议论贵于可行筹䇿期于有用无取缀缉无徇阿䛕庶得忠实英特之才副朕侧席之意右嘉熈二年付游似以下朕以眇躬纂绍鸿业属时多故深惧无以拯危难致安强故悉取内外修攘之事畴咨多士冀陈忠益禆补阙遗其有识治忧时敢言无隠者乃朕所欲急闻卿等宜加精选寘之前列使真材得以自见士气可伸以副朕亲䇿之意右嘉熈二年付殿试详定官赵与懽等朕惟我朝取唐诸科併归进士名卿硕辅皆繇此途其选重矣肆朕纂承六开贡举训饬期望每单厥心比年人情习玩法制寖弛或徇势利以妨寒畯或纵欺倖以遗真才将何以致棫朴官人之盛爰简儒彦俾典文衡凡尔攸司宜鉴旧弊一取一舍惟公惟明经学欲其深醇词章欲其典则言惟合理䇿必济时毋以穿凿缀缉为能毋以浮薄险怪为尚参稽互考优劣自分庶使贤隽毕登以副朕期美治功之意右淳祐元年付杜范以下进士设科我朝得人为盛济艰难致隆平皆此途出比年中外多事每有乏才之叹岂有司衡鑑浸不如昔欤朕妙简儒英俾司文柄冀得俊髦以亮天功学术必究其渊源毋以涉猎为能词章必主于典实毋以浮靡为尚毋滋蹈袭毋取雷同昔人典章多能以程文占器识卿等其精意攷拔以副朕侧席之意右淳祐四年付金渊以下朕惟祖宗盛时名公卿相望厥亦惟科目是进肆朕临御七选士于南宫矣法壹是而得人歉焉岂世果乏材抑有司奉吾诏不勤也矧今政瑟既更贤路加辟爰命尔公于文衡其精鉴裁示趋向因文艺以观器识崇雅正而黜浮诞俾国家得士之用必如谷粟之足以养人则予一人汝嘉右淳祐七年付呉潜已下朕惟治古敷纳以言用熈庶绩汉唐设科取士类多得人而本朝为盛议论根乎六经职业粹于羣下酿化懿纲赖有与立比年士习风靡文气日醨岂世道所趋而然将选举有未至也卿等老于文学秉司衡鉴以赋而得仲淹以论而拔苏轼顾不伟欤贡举成法最为严重宜加申儆以取实才右淳祐十年付董槐以下朕临御以来十诏賔兴公卿大夫繇此途出比年经术不穷指趣而惟牵合对偶词章不本渊源而务雕琢刻削论䇿则非出胸臆而多用帖括斯文闗世道消长顾念未有以作新之者卿等方提文衡各宜以对越为心以选择真才为务去取之际崇雅黜浮使士习由此丕变焉昔仁宗嘉祐初命欧阳修知贡举时进士文体大坏修乃悉取词义近古者而险恠相髙者尽黜之文章自是变而复古卿等其勉之右寳祐元年付陆徳舆已下朕取士于南宫十诏攸司而又有一于今矣然时艰未济岂果乏才往往辨论多而建明少浮伪胜而真实希尚何望其庶绩之凝也爰柬儒臣董司校艺尔其公而权衡明而鉴裁词章造理者必有道之士议论可行者必通用之才辨雌霓之讹去师衆之凿革崑体之异使英豪忠实之彦得以自见而无竞维人则予以怿右寳祐四年付陈显已下朕惟四方无竞维人得真儒则天下无敌本朝以文取士我武维扬能使西贼胆寒者实自科举出也今賔兴之诏凡几而命之以官者又不知其几矣然往往临事乏使岂搜罗之未至欤抑鉴裁之未精欤抑亦去取之不公欤爰柬儒魁董司文柄议论端确者必忠于体国智畧雄伟者必善于筹边识明气直者必负尊主庇民之学尔其决择于是使经术词章卓乎汉唐之上而得贤立太平之基庶几开寳庆厯之治右开庆元年付张镇已下朕试天下士于春官凡十有三诏矣名公卿项背相望胥此途出朕又表章儒先崇尚理学以薫陶之㴠养培埴之乆莫非夙夜彊学以待问怀忠信以待举力行以待取者比既谨简名流执斯文之柄亦能极一时之选如世之所病勦句断章以命题牵合破碎以害理与夫言理不切乎事论事不根于理皆必无之然不患有司之不明但患有司之不公明自公出公之至则明所从生茍至于公则真才实学当如烛照数计毫髪莫能遁言刈其楚庸玊于成斯为不负朕作人之意尔则命陆贽而可得韩愈命欧阳修而可致巩轼则予一人汝嘉右景定三年付杨栋已下国家试士于南宫名公鉅卿胥此途出矧自先皇帝表章儒先崇尚正学涵养薫陶之日乆矣济济多士皆先朝培植以遗我后人者也顾予在疚未遑进之大庭而亲䇿之爰柬儒彦俾司文衡载循申饬之旧章敢忘勉厉之至意惟平乃心惟竭乃力取士必公则可革场屋之私弊摭才以实则毋徇词艺之空文理趣必深长毋使浮靡获售正气必昌达毋使忠谠见遗登崇俊良新美初政于以续先朝敷遗之仁则予汝嘉右咸淳元年付马廷鸾已下国家右贤兴治若古敷猷其取士存乎法所以取之存乎人焉比年以来法弊滋章举场尤甚今朕将亲䇿之始详延四方之隽永惟我朝莫盛仁祖春官辨等并臻亷茂若时申饬深戒诡谲浮夸雕镌靡曼之习用复温纯雅正务明先圣之道洋洋圣谟亦惟当时羣有司罔不钦承懋乃蒐择以成得人之盛肆朕谨柬儒彦职我选事庶几乎仁祖之风烈夫士有所抱负多为虚伪者掩之往往挟其外假能误衡文者是必题目勿拘于字句去取兼求于论䇿索诸理以观其学求诸气以觇其识毋靡浮毋穿凿毋雷同尚黜乃私心厉而精鉴烝我髦士进之大廷真才实能式副甄擢葢天之所以遗朕无穷之用者在此咸体朕意匪曰具文右咸淳四年付雷宜中已下我朝取士之途惟进士一科得賔兴遗意事莫重焉出为世用者台莱把李之材相望也近年士风盛而古意衰习竞浮华辞昧体要真才不足以胜謏闻雷同反得以蔽颖出朕甚非之尝于秋赋澄其源且令覆引汰其谬能者信矣比复豫戒春闱以论䇿定去取经赋第髙下此则苏轼所谓以文章言论䇿为有用意也兹柬儒彦参典文衡其既乃心其详乃视毋茍且毋偏执所置先后惟其当不必以不自已出为嫌为国得人益绵丰芑之泽则予一人以怿右咸淳七年付方逢辰已下闻喜宴赐进士诗振鹭飞翔集鳯庭诏开闻喜宴羣英已看射艺资能事更觉人材在作成冀野乍空千里隽桂林争占一枝荣他年共庆功名遂莫负䕫龙致主声右淳熈二年赐詹骙已下临轩䇿士岂徒然嗣守丕基务得贤尔吐忠言摅素藴吾縻好爵副详延爱君忧国毋终怠厚泽深仁赖广宣钖宴琼林修故事朕心期待见诗篇右绍熈元年赐余复以下三嵗賔兴举旧章郡儒济济竞观光广求治道惟兼聴乐告嘉言已对扬力学见闻虽博洽处身操履贵端方益坚忠节承休徳共賛熈朝庶事康右绍熈四年赐陈亮已下嗣履丕图治孰先集英清晓盛胪传谋询阙政心犹渴喜聴忠规席欲前得路骕骦俱迅逸摩空鸾鹄共聮翩从今恪佩官箴去志节毋令愧昔贤右庆元五年赐曽从龙已下侧席求贤本至诚羣才济济盛簮缨昕庭初奏三千牍云路俄开九万程励尔忠规先气节助予仁政必亷平一縻好爵须图报莫负而今选择精右开禧元年赐毛自知已下祖宗鸿业付冲人履薄临深媿𦕈身不以崇髙矜主势要将功用责儒臣忧民常轸焦劳念筞士䜣闻剀切陈好为明时摅素藴始终一节效忠纯右嘉定四年赐赵建大已下图回庶政敢遑安乐与豪英讲治原亲䇿匪徒循故事虚怀亟欲聴忠言已来多士朋龟助聊示嘉賔燕鹿恩好爵尔靡吾不靳所期直节始终存右嘉定七年赐袁甫已下凉徳常思阙失闻宵衣二纪屡临轩圣经广大期精究治道恢张许共论振鹭充庭欣盛事嘉鱼式燕示明恩朝家端欲收儒效不但虚怀乐谠言右嘉定十年赐呉潜已下宵旰图回乆厉精临轩七诏䇿羣英圣贤言论期商𣙜内外规模赖讲明汕汕嘉鱼均乐事呦呦鸣鹿倚新声髙官厚禄吾无靳共辅邦家致太平右嘉定十三年赐刘渭已下百王賔贡属贤能事与天通讵聴轻亲钖第名来谠直载颁嘉宴示恩荣风云已际飞腾便梁栋犹须长养成人物盛多闗世道尚坚学业究生平右嘉定十六年赐蒋重珍己下冲𦕈临轩䇿士初力行古道顾何如欲知明徳修身法不越中庸大学书答问八条嘉阐绎输忠一念见勤劬兹辰宴衎昭恩意请事徽言共佐予右绍定二年赐黄朴已下䇿士明廷急谠言𦕈予凉菲再临轩灼知治法繇经史嘉与羣英究本原名第一时传盛事需筵肆秩示隆恩公卿任使从兹选要看他年气节存右绍定五年赐徐元杰已下三御昕朝䇿俊民况今亲政倍留神毎嗟汚俗熏濡旧要仗诸贤洒濯新勿把词华媒利禄须将位育入经纶今辰燕衎毋多赠二字忠清可立身右端平二年赐呉叔告已下汉文创意䇿羣贤正在临朝十五年自愧𦕈冲勤慨慕故嘉忠谠乐详延词章已定观英气事业当无负奏篇明主良臣千载事缅思景行共齐肩右嘉熈二年赐周坦以下凉菲隂图屡改元賔兴六诏五临轩厉精思振清明政䇿秀欣求谠直言致主莫如仁与义立身休计饱和温时艰全借贤经济勉力应无负选抡右淳祐元年赐徐俨夫已下七开贡举六临轩图济时艰取直言访问修攘兼内外敷陈议论有渊源学惟正大为标凖志在忠清是本根钖宴赐诗隆礼意勉旃事业报君恩右淳祐四年赐留梦炎已下我朝家法盛崇儒长养搜扬礼特殊匠圃栋梁收巨用泾舟维楫赖烝徒俊髦喜见盈庭集忠鲠仍观极意敷勉力各坚金石节再令复俗致唐虞右淳祐七年赐张渊㣲已下肆予临御九賔兴蔼蔼盈庭俊乂升嘉赖谠言条八事欲乗景运进三登摅忠社稷惟名节济用邦家必器能丰芑涵濡盛今日勉思徳意共钦承右淳祐十年赐方逢辰已下粤从御㝢九临轩嘉与英髦讲治原问举八条观素藴对披羣䇿乐忠言事功匪在虚文胜名节须兼实用存精白一心期砥砺岂惟宴衎示荣恩右寳祐元年赐姚勉已下道乆于心化未成乐闻尔士对延英诚惟不息其明着治岂多言在力行华国以文由造理事君务实勿沽名得贤功用真无敌能为皇家立太平右寳祐四年赐文天祥已下体天法祖肇新元喜聴羣英进谠言欲治欲齐心必正惟精惟一道常存得人信可宏功业彊国宜先䕶本根燕衎式颁期逺到好摅素藴整干坤右开庆元年赐周震炎已下宴开闻喜萃儒冠朝野清平共解颜礼乐三千言中节声诗十二律循环邦基允赖英贤力人极长扶天地间乆逺功名方发轫相期精白古风还右景定三年赐方山京已下遹骏先猷在急贤广庭亲䇿昉今年精㣲歴歴参前圣忠谠洋洋着大篇天圣得人占上瑞太平宴士秩初筵缅怀丰芑泽乆逺功名尚勉旃右咸淳四年赐陈文龙已下临轩再䇿匪虚文要语诒谋敢弗遵昭假天心惟至敬封培邦本在深仁详延喜见洋洋对来誉知为蹇蹇臣始进便当思逺到会须华国有儒珍右咸淳七年赐张振孙已下别试所在大理寺之西旧在贡院右専以待贡士之避亲嫌者厥后繇监漕选皆试于此湫隘不足以容淳祐十二年有㫖令临安府别创迺斥军器所万全指挥营空地为之其元址併入贡院神御殿昊天上帝皇地祗太祖皇帝太宗皇帝髙宗皇帝宁宗皇帝理宗皇帝神位皆御书各有龛帐又有从祀诸神位遇祭祀则遣官迎奉礼毕复其所有主管官一员以太史充测验浑仪所台上有浑仪下有土圭长一丈五尺表长八尺堂有刻漏惟土圭以石为之余皆铜景定中创在通江桥北创始于绍兴二十六年至绍定间重建殿曰神应奉医师神应王以岐伯善济公配讲堂曰正纪皆理宗皇帝御书扁判局一教授四生员二百五十冠带出入月书季攷大畧视学校斋舍八曰守一全沖精㣲立本慈幼致用深明稽疾提举官一以内侍充堂后官院六房院在三桥西五房院在洪桥西国朝旧制三省有六房院枢宻院有五房院主事以下集居其中所以絶请谒防洩漏绍兴十五年二月诏临安府两浙运司依在京例修葢两院咸淳临安志卷十二咸淳临安志卷十三钦定四库全书咸淳临安志卷十三宋潜说友撰行在所録宫观太乙宫在新庄桥南始于太平兴国初即京都祠五福太乙驻跸以来嵗祀于惠照僧舍言者以为未称请即行宫北隅择爽垲地建祠诏礼寺讨论权宜设位塑十神像按十神者曰五福君棊大㳺小㳺天一地一四神臣棊民棊直符凡行五宫四十五年一移所临之地嵗稔无兵役绍兴十七年遂命两浙运司度地建宫十八年三月成凡一百七十四区殿门曰崇真大殿曰灵休挟殿曰琼章寳室皇帝本命殿曰介福三清殿曰金阙寥阳斋殿曰斋明又用礼部侍郎沈该言国家乗火徳王天下宜即道宫别立殿专奉火徳配以阏伯祀以夏至遂又建殿曰明离扁皆髙宗皇帝御书两庑绘三皇五帝日星岳渎九宫贵神等与从祀一百九十有五大畧如太平兴国旧制每祀用四立日设笾豆簠簋尊罍如上帝礼两庑以次降杀车驾尝亲谒焉孝宗皇帝建本命殿曰崇禧干道间以旱亲祷即日雨淳熈四年重建道藏成御书琼章寳藏以赐十三年又御书钟楼曰琼音之楼光宗皇帝改介福殿为崇福宁宗皇帝嘉定二年五福太乙自辽东来入呉越遂以冬至日迎奉从太史局之奏也理宗皇帝建长生殿以奉南极今上皇帝建通真殿以奉佑圣申祐殿以奉元命顺福殿以奉皇太后元命而易长生之名曰延夀四殿皆御书臻福观孝宗皇帝严事北斗干道八年建殿以旧斋殿为之淳熈三年更建观令附太乙宫名观与殿皆曰璇玑咸淳三年改观曰臻福殿曰北辰皆钖以御扁崇真观在宫之南正堂丈室皆宁宗皇帝御书扁斋八曰观妙潜心泰定集虚頥真集真洞㣲虚白武林亭在宫之后有小坡亭其上旧扁曰武林理宗皇帝御书二字以赐西太乙宫在孤山淳祐十二年太史局奏太乙临梁益请用天圣故事建西太乙宫有㫖从之乃析延祥观地为宫即凉堂建殿曰黄庭之殿其外为景福之门东有延祥之观以备临幸其外为福祥之门皆理宗皇帝御书凡宫之事视东太乙咸淳元年即徳辉堂为殿奉今上皇帝元命明应堂奉夀和圣福皇太后元命陈朝桧旧有堂苏轼尝为僧志诠作诗以记今有小亭孝宗皇帝御书轼诗刻石亭上玛瑙坡地有玛瑙石迎真之馆理宗皇帝御书扁有斋二曰通真养素万夀观在亲庄桥西绍兴十七年建以奉皇帝元命殿东乡挹生气也为三室昊天曰太霄殿圣祖曰寳庆殿长生帝曰长生殿西则皇帝元命殿曰纯福后殿十有二楹为二十二室太祖曰会圣宫曰章武殿由太宗皇帝而右凡六庙皆一宫曰会圣由徽宗皇帝而右凡七庙皆二宫曰会圣曰应天𤣥运皆以存旧京遗制前殿之东又有真宗皇帝室曰延圣章惠皇后曰广爱温成皇后曰宁华每四孟朝献毕车驾由御圃诣诸殿行烧香礼景定二年改道院斋阁以奉夀和圣福皇太后元命晨华馆在观之东佑圣观在兴礼坊内孝宗皇帝旧邸绍兴十六年以普安就外第时建明年诞生光宗皇帝干道四年宁宗皇帝又开甲观之祥淳熈三年诏改为道宫以奉真武绍定间重建门曰佑圣之观殿曰祐圣之殿藏殿在西庑曰琼章寳藏皆理宗皇帝御书尝御制真武賛曰于赫真武𤣥圣均阳克相炎宋宠绥四方累朝钦奉显号徽章佑我宗社万亿无疆又御书黄庭经以赐皆刻之石后殿奉今上皇帝元命西为孝宗皇帝神御殿即明逺楼旧址也孝宗少年时尝题杜甫诗句于壁云富贵必从勤苦得男儿须读五车书併刻置殿上理宗皇帝又书全篇锓于东官㕔之屏延真馆在观之西有道纪堂虚白斋开元宫在泰和坊内宁宗皇帝潜邸皇朝以火徳王东都有开元阳徳观以奉荧惑嘉泰元年四月诏以嘉邸府改充开元宫仪制皆眡佑圣观殿曰明离祀以立夏四年又诏临安府即殿之右别建阏伯宣明王殿绍定间更创先是大宗正司分其地之半遂徙宗司他所悉以其址为宫端平初増剏宁宗皇帝神御殿又有殿曰璇玑以奉北斗曰衍庆以奉真武扁皆理宗皇帝御书咸淳三年剏顺福之殿奉夀和圣福皇太后元命申祐之殿奉今上皇帝元命而易北斗殿之扁曰北辰之殿熈明殿奎画阳徳馆在宫之北理宗皇帝御书扁龙翔宫在后市街理宗皇帝潜邸旧魏惠宪王府改为沂靖惠王府淳祐四年建道宫赐名龙翔以奉感生帝大门曰龙翔之宫中门曰昭符之阙殿曰正阳之殿仍下礼官讨论祀典宫门之左曰福庆殿以待车驾欵谒咸淳二年改为理宗皇帝神御殿即宫禁迎玉殿圣像奉安其中正阳之后为醮殿南真馆在宫之西门曰南真之馆中门曰启晨之门正殿曰三境储祥以奉三清后殿曰申祐以奉今上皇帝元命又西曰顺福殿以奉夀和圣福皇太后元命又有奉南斗曰夀元之殿十一曜曰景纬之殿钟楼曰和应之楼经楼曰凝真之章藏殿曰琅函寳藏小位次以备车驾燕坐曰仙源羽士之室曰澄虚提㸃官之舍曰泉石自宫门而次今揭扁十有四皆今上皇帝御书馆有斋曰履和颐正全真宗阳宫在三圣庙桥东绍兴间望风者以其地有鬰葱之祥已而前后环建王邸即绍开两朝复为今上皇帝毓圣之所天瑞地符益大章显咸淳四年四月诏筑宫赐名宗阳门曰宗阳之宫曰开明之门中为无极妙道之殿以奉三清东为顺福之殿以奉夀和圣福皇太后元命三清之后为虚皇之殿直北为门曰真应之门中为毓瑞之殿以奉感生帝后为申祐之殿以奉今上皇帝元命又为通真之殿以奉祐圣自开明以内左则玊籁之楼景纬之殿夀元之殿右则蘂简之楼琼章寳书北辰之殿规制大抵视龙翔宫常以原飨回跸行欵谒礼有降辇殿曰福临之殿门曰福临殿门进膳殿曰端拱后有轩曰劲霜松桧森列有御圃为堂二曰志敬曰清风植四时花果竹木亭二曰丹丘曰元圃亭之北累石凿池堂其上前曰垂福后曰清境凡所揭华扁皆圣上御书介真馆在宫之西门曰介真之馆堂曰太范曰观复曰灌妙斋曰会真曰澄妙曰常静亦皆揭以奎藻四圣延祥观在孤山旧名四圣堂四圣者道经云紫微北极大帝之四将曰天蓬天猷翊圣真武先是显仁皇太后绘像事甚谨髙宗皇帝以康邸北使将行有见四金甲人执弓劔以卫者绍兴十四年慈宁殿斥费即今地建观凡古佛刹如寳胜报恩智果广化之在此山者皆它徙十五年内出神像奉安二十年诏复东都延祥旧名殿曰北极四圣之殿门曰会真之门又三清殿曰金阙寥阳法堂曰通真皇帝元命阁曰清宁皆理宗皇帝御书藏殿曰琼章寳藏孝宗皇帝御书庆元四年起居郎张贵谟为观记瀛屿在观之西旧有凉堂在御圃累朝皆尝临幸理宗皇帝书其颜曰瀛屿淳祐十二年建以为西太乙宫遂更创新堂于此而奉御扁其上御圃六一泉覆以石亭揭御扁前为堂香月亭在山椒环植梅花仍大书林逋诗一聮刻于屏挹翠瞰湖为堂尽挹西北诸山之胜清新面山而宅其麓在挹翠之后右四扁及屏皆缉熈殿宸翰香莲亭射圃金沙井瑞真道馆宁夀观在七寳山本三茅堂绍兴二十年因东都旧名赐观额殿曰太元奉茅君像徽宗皇帝御画也有徽宗皇帝钦宗皇帝高宗皇帝神御殿有累朝所赐御书则髙宗皇帝黄庭度人经宁宗皇帝道纪堂字理宗皇帝养生论又有绍兴赐古器玩三种皆希世之珍其一宋鼎今以焚香殿中其二唐钟本唐澄清观旧物尚方出金帛度牒易以赐今禁中每聴钟声以为寝兴食息之节其三褚遂良书小字隂符经景定庚申今太傅平章军国重事魏国公贾似道以江汉功成入相理宗皇帝赐内府金币百鉅万直固辞续有㫖就观宣索隂符经以赐观之外曰东山为殿以奉今上皇帝夀和圣福皇太后元命有亭曰寅賔俯见日出有菴曰仁夀东山之南则帝居北则太室今皆为禁地庆元初中大夫陆游为观碑显应观在涌金门外始绍兴十八年诏有司建观于城南包家山以奉磁州崔府君二十四年分灵芝佛刹之半移建今处在湖之东湖水四面遶观额本宣和所赐靖康间髙宗皇帝出使至磁州神马引而南建炎初秀王夫人梦府君拥一羊谓曰以此为识遂诞毓孝宗皇帝由是累朝祠祀弥谨中为显应之殿其神位曰䕶国显应兴圣普佑真君髙宗皇帝为书殿扁且揭以御名昭其敬也孝宗皇帝为书寳章琼藏理宗皇帝书洞古经以赐刻之石又有殿奉今上皇帝夀和圣福皇太后皇后元命嘉定三年参知政事楼钥奉诏撰观碑宁宗皇帝御题其额崇祐馆在观之东祠庙祚徳庙在车桥西青莲寺南初神宗皇帝未有圣嗣吴处厚言程婴杵臼存赵氏最为忠义乞访墓庙特加封爵元丰四年五月遂封婴成信侯杵臼忠智侯仍赐额载祀典元符三年臣僚言韩厥之功不在二人下乞与立庙诏从祀祚徳崇宁三年封厥义成侯绍兴十一年八月中书舍人朱翼言三人者千载之上有功于我家今绛州沦䧟之乆庙貌存废不可知乞于行在所卜地权创祠宇仍下礼官讨论十三年四月遂立庙仍婴忠节杵臼通勇厥忠定二十三年侍御史林大鼐又言韩厥既立文子传十世而霸业诸侯其后子孙绵绵真定中山之间即我宋僊孕之灵源也今三人者宜爵秩而公王之择爽垲而庙貌之四时遣奉尝官以牲币用事时国嗣犹未建乃诏两浙运司新其庙仍封公爵秩中祀庆元初益封淳祐二年又升婴为忠济王杵臼忠祐王厥忠利王且増辟庙貌益宏整云苑囿聚景园在清波门外孝宗皇帝致养北宫拓圃西湖之东又斥浮图之庐九以附益之亭宇皆孝宗皇帝御扁尝恭请两宫临幸光宗皇帝奉三宫宁宗皇帝奉成肃皇太后亦皆同幸嵗乆芜圯令老屋仅存者堂曰揽逺亭曰花光又有亭植红梅有桥曰栁浪曰学士皆麤见大概惟夹迳老松益婆娑每盛夏芙蕖弥望㳺人舫遶堤外守者培桑莳果有力本之意焉玊津园在嘉会门外绍兴十七年建明年金使萧秉温来贺天申节遂燕射其中孝宗皇帝数临幸命皇太子宰执亲王使相侍从及管军官讲燕射礼上亲御射淳熈元年尝御制七言诗以赐曰一天秋色破寒烟别籞连堤压巨川欣见嵗功成万寳因行射礼命羣贤腾腾喜气随飞羽袅袅凄风入控弦文武从来资并用酒余端有侍臣篇时光宗皇帝在东宫恭和曰秋深欲晓歛轻烟翠木森围万里川阊阖启闗传法驾玊津按武会英贤皇皇圣父明如日挺挺良臣直似弦蹈舞懽唿称万夀未饶天保报恩篇右丞相曽怀以下皆有赓载刻之石魏王判宁国府亦尝命宰执于此燕饯葢皆以为讲礼之所富景园在新门外之东孝宗皇帝奉宪圣皇太后尝请游幸又重于数戒有司故营是园以迩北宫规置略倣湖山今亦湮废悉𨽻慈元殿嵗收花果之入焉翠芳园在钱湖门外南新路口面南屏山旧名屏山园咸淳四年尽徙材植以相宗阳宫之役今惟门闳俨然右先朝苑囿惟以奉亲欢修国典故乆弗及缮治虽垣頺栋压益以昭圣明恭俭无于逸于㳺之好云玊壶园在钱塘门外本鄜王刘光世园后属之临安府守赵与筑堂四面景定间更𨽻修内史又为堂曰明秀今𨽻慈元殿咸淳临安志卷十三咸淳临安志卷十四钦定四库全书咸淳临安志卷十四宋潜说友撰行在所録禁卫兵班直殿前指挥使左班殿前指挥使右班长入祇候御龙直在保民坊金鎗班银鎗班散员散指挥骨朶直散祇候招箭班散都头在丰禾坊北东西班茶酒四班在艮山门内殿直弓箭直弩直散直禁卫在梅家桥西右二十四班于皇城司及三衙旧司选补皆𨽻殿司以中军统制兼指教统领兼同指教内诸司并宫观等兵士皇城司亲从亲事官指挥在丰乐桥东院子指挥司圊指挥在辇官营北已上诸指挥共三千五百余人御厨营在天庆坊报恩坊翰林司营在京畿第二将南仪鸾司营在丽正门外候潮门外内军器库营在清波门内沿城之南内藏库在三茅山修内司营在孝仁坊内石头桥万松岭铁冶岭𣙜货务东修内司纲兵营在平籴仓北天水院桥东八作司营在玊津园前崇新门外辇官营在丰禾坊北御马院使臣营教骏营在嘉会门内外太庙宫观等兵士太庙营在天庆观后山上夀慈宫营在新门外五栁园金刚寺北太乙宫营在太学后西太乙宫营在葛岭万夀观营在杨四姑桥沿河东岸佑圣观营在观侧四圣观营在葛岭櫕宫营在南山开化寺巷殿司寨旧司六指挥额管二千人捧日天武在崇新门外观音寺东拱圣在崇新门外旧象院东骁骑宁朔广勇在崇新门外螺蛳桥东教场在骁骑营后诸军额管七万三千人选锋马军在太平桥西选锋步军四寨在艮山门外䇿选锋马军四寨在羊坊桥二昭庆寺侧二䇿选锋步军六寨在禇家塘三后洋街磗街巷斜桥前军马步军在螺蛳桥东前军步军二寨在东青门外右军马步军在茶槽巡检司北右军步军三寨在长明寺南罗汉寺东四板桥中军六寨并步军在皇城周回七寳山钱湖门里钱湖门外三䕶圣马军四寨在北闗门外北郭税务后二新门外四板桥二䕶圣步军七寨在候潮门外椤木桥福田寺后修江司侧瓶场湾盛家衖东南北三游奕马军在端平桥游奕步军五寨在崇新门外以北神逺马军二寨在北闗门外新街西马堘神勇步军二寨在湖州市米市桥一带左军马军三寨在髙丽寺前法雨寺侧马耳巷左军步军三寨在麦岭行春桥二后军马军二寨在无星桥北后军步军四寨在禇家塘二梅家桥艮山门里浙江水军寳祐二年剏招二千八百人咸淳四年増招七千二百人以一万人为额共十寨在螺蛳桥东五太平桥西端平桥东无星桥北龙山二马军司寨旧司三指挥额管一千人龙卫在平籴仓北云骑武骑在观桥东诸军额管三万人步军司寨旧司七指挥额管四千六百人神卫在铁冶岭下左虎翼在钱湖门外聚景园侧右虎翼在铁冶岭上床子弩飞山在钱塘门外王家桥厢军在铁冶岭下御营喝探在钱湖门外诸军额管二万三千人前军马军在黄泥岭前军步军二寨在麴院独角门右军马军二寨在小麦岭南大麦岭南杨寺西右军步军二寨在西湖旌徳观后右军潜火二寨在三茅观后万松岭东中军马军四寨在西观音寺南西溪方井一带三中军步军二寨在湖州市接待寺西中军在城将二寨在钱湖门里白鳝潭郭婆井山上左军马军在武状元坊儿门铺左军步军二寨在钱粮司岭下五郎堂前双塔儿门前左军在城将寨在钱湖门里白鳝潭后军马步军在钱粮司岭下按中兴初诸将各总重兵禁旅单弱赵鼎以为言绍兴二年秋诏三衙措置五年鼎与张浚并相乃以杨沂中所将辛永宗部曲𨽻殿前司颜渐部曲𨽻步军司皆益以他军而沂中之衆特盛以解潜部曲𨽻马军司而益以刘锜王彦之军又以都督府库马分𨽻至是三衙始浸复矣旧司至今存则东都卫兵之遗也左右金吾街㐲司在呉山天明宫侧内宿唱和更筹并差赴宰执侍从等处役使绍兴二十六年诏两司各以一百七十五人为额省院兵枢宻院亲兵营在三茅观前金地山铁冶岭北禇家塘省马院在钱湖门外櫕宫后櫕成穆郭皇后成恭夏皇后慈懿李皇后恭淑韩皇后右并在钱湖门外三里南山之修吉寺各殿为上下宫每嵗春秋太常卿朝献秋监察御史按视内人内侍各以时诣宫所及官吏职掌兵士守卫皆如会稽櫕陵之仪四后宅许春秋朝谒园庄文太子在钱湖门外二里寳林院景献太子在庄文园之右法因院诸櫕所贵妃陈氏贵妃李氏在慈圣院贵妃慕容氏在资徳院贵妃张氏在永宁崇福院贵妃蔡氏在浄教院贵妃黄氏在西莲瑞相院惠顺贵妃贾氏在崇恩演福寺贵妃阎氏在显慈集庆寺皇子保宁军节度使在六通慈徳院皇子永王皇子祁王在崇报显庆院皇子齐王在广法院皇孙冲善广王在上智果院皇子雍王在崇报显庆院皇姑成国公主在惠因院皇女周汉国端孝公主在崇恩演福寺皇女润国公主在开化寺馆驿都亭驿咸淳临安志卷十四咸淳临安志卷十五钦定四库全书咸淳临安志卷十五宋潜说友撰行在所録赋咏殿廷紫宸殿御筵即事七首魏了翁珂繖摇心梦不成忽聴吏皂放衙声吹灯拨火供晨粥趂到皇城恰六更严装列卫翊宸居百辟滔滔若贯鱼后幄宰臣先奏事犹随郎从立前除有次鞭鞘陆续鸣赭袍当殿万簮缨羣臣拜舞分行坐十味肴羞酒五行蹴踘寻橦列广庭吹丝按竹布前荣卿郎朶殿浑无见只聴时时万嵗声再坐犹余四屈巵筋驽肉痺股生胝侍臣醉饱皇欢洽更看终场角抵嬉蛾眉班卷戴花回遥望君王玉色开画楯诸班谢茶酒尻髙首下一声雷十七年间作外臣重来三日齿嘉賔天颜不减当年泽㸃检同朝共五人后殿侍立三首同前禁城鼓铎晓逢逢风满衣裾靴满霜守得开门骑马入又同承㫖步修廊须㬰陛卫俨成行禁跸声声辇出房靴笏趋陪西府拜却更丝履立东厢奏事臣僚下玊堦舍人承㫖殿东来一声门外无公事皇帝还宫侍卫回记立螭所见三首同前晓风鞭袖闯天闗滥缀东西两省班当日入趋东朶殿畨休却逐侍臣还记注愆期已隔年濡螭夹案谩云然惟余一事光千古后殿前朝聴直前晨将榜子闗賔合辇出房时已奏知陛对臣僚才下殿朱衣丝履上东墀射殿引诸班二首同前画帘黄幄幕前扉夹陛浑如后殿仪只自起居更履后却陪二府立多时控矢张弓十作朋射余回首列前荣须㬰当殿聴空授首下尻髙万嵗声殿试笔记次韵周必大帝垂清问切恢图士贡昌言敢𨗳䛕髙下共知归至鑑考评聊许备先驱四帷逈隔心常渴三榻横连体叵舒乌府凛然贤执法紫垣籍甚古通儒墨朱同异容兼採等级从违得细书尚醖时颁缸面酒太官日馔腹前胪天香谩炷薫常歇贡茗虚霑样顿殊晨壁摇风愁幕冷夜窓透月喜帘踈九賔屈指胪连句千虑倾心智与愚会待诏恩三日沐湖山寻胜任舟舆请御明堂斋殿任希夷肇举明禋预戒期请临斋殿御帘帷廊头万旅皆花㡌殿下千官尽绛衣玉辂时严三嵗礼庆霄遥望五云飞小臣头白供笾豆亲见虞廷览徳辉元日班贺同前百华照晓嵗更初黼座当中列辟趋舞蹈三回严賛唱䖍恭百拜聴传唿麾旗簇仗朝仪肃韎韐班庭逺意孚元会五逢叨侍从欲陈嘉颂愧才麤上夀大宴二首同前昔年玊瑞下层霄今日瑶池预祝尧负扆当阳天子坐称觞颛面宰臣朝九重陛下聴鸣跸万嵗山前看舞韶持槖五人沾镐饮独怜蒲栁望秋凋霜晴寳殿转春风㶑滟金巵酒色浓百戯丛中呈雾豹万花深处仰云龙笙簧对御呈三弄鼓吹成行叠几重衰落缪令陪翰苑小臣何以寓形容又赴御宴同前新元六日三陪宴黼扆前头御榻横紫袖旁䦨宣乐节金貂当殿赐杯行四夷来致三唿祝万舞驩同九奏声缪忝词臣无补报丰年惟愿稼如京左史侍班二首同前虎旅分行鐡作檛殿前拜舞一声譁辅臣对罢无公事日照金铺扇影斜阊阖新开露气清举鞭聮骑入承明丝絇同傍瑶池立广殿前瞻御榻横延和殿退朝陆㳺雨余未肯放朝暄穿仗恭承圣主恩清跸传声徐御殿紫衣引拜许笼门徘徊漫结尧阶恋零落难招楚泽魂归去犹堪夸里巷桐江新赐两朱轓集英殿䇿士待宣于内军器库廊洪谷䕫汉庭与目䇿英豪投钓知谁首掣鳌百日红连纶阁逈万年枝拂禁城髙辇路归迟月映袍西抹东涂浑忘却一絇短雪不堪搔经筵讲筵侍立三首魏了翁晨趋东朶侍天颜奏事班回帝辇还才向内门需少选诸珰又趣讲筵班须㬰讲殿报班齐拜罢东升一半西两序公卿皆赐坐史臣讲读右阶隮御前亲赐宻云龙讲罢分行帝在中起揖坐尝还再拜侍臣趍出辇还宫北宫庆夀徳夀宫十首杨万里长乐宫前望翠华玊皇来贺太皇家青天白日仍飞雪错认东风转栁花清晓鞭声出禁中惊开剰雨及残风金鸦衔取红鸾扇飞上玻瓈碧海东春色何须羯鼓催君王元日领春回牡丹芍葯蔷薇朶都向千官帽上开双金狮子四金龙喷出香云绕殿中太上垂衣今上拜百王曽有箇家风帝捧瑶觞玉座前綵衣三世祝尧年天皇八十一万嵗休説庄椿两八千天父晨兴未出房君王忍冷立风廊忽然鸣跸珠帘卷万嵗声传震八荒花外班行雾外天何縁子细望龙颜小窥玉色真难老底用臞仙九转丹甘露祥风天下来今回恩数赛前回都将四海欢声里酿作慈皇万夀杯尧舜同时已甚都祖孙四世古今无谁将写日摹天手画作皇王盛事图甲戌王春试集英小臣曽是老门生苍颜华髪鹓行里也聴钧天九奏声徳夀宫即事六首任希夷金爵觚稜晓色开三朝喜气一时回圣人先御红鸾扇天子龙兴万骑来霜晓君王出问安寳香随辇䕶朝寒五云深处三宫宴九奏声中二圣懽宴归还驾七香车一夕天开六出花瑞色先凝紫宸殿春光重到玉皇家慈福修龄八十春㣲阳才动寳书新天家庆事古无有奕叶重光似显仁万年觞举庆重华百辟需云始拜嘉夀宴开时先雪宴天花舞罢带宫花直前论奏极精神柱下霜髯侍从臣归美意中规谏切华封人是颍封人东宫谢东宫燕荣观台杨万里春草池塘太液旁水精宫殿牡丹香惭非绮里攀鸿翼也侍承华宴鳯庄玉唾银钩看落笔绣袍金椀拜盈箱迎门儿女牵衣袖搜得随侯与夜光学士院入直赋景物二首王希吕玊堂昼永暑风㣲䔩䔩飞花落小池徙倚幽栏凭问讯夏莺飞出万年枝小池倒影弄余辉照耀虚檐极出竒木杪不鸣风力软闯萍翻藻有鱼嬉次希吕韵二首周必大东省南宫切太㣲䕫龙行集鳯凰池更哦殿阁薫风句坐觉㣲凉生桂枝紫禁同依日月辉苍颜独愧羽毛竒水如明镜虽堪俯笑汝星星谁肯嬉赐茶退入直同前緑槐夹道集昏鸦勑赐催宣坐赐茶归到玊堂清不寐月钩初上紫薇花禁直赐果胡铨禁树装成寳缨络氷盘剪出水晶盐传唿天上好消息玊果新颁出御奁石中二首李璧云影沉沉玉一方倚栏人意似濠梁独怜雪里山茶树也向春风伴海棠梅隂渐宻雨晴时静看花砖日影稀向晚啼鵶来又去上林知占那边枝玉堂寓直范必大摛文窓户九霄中岸帻烧香愧老农上直马归催下钥传更人唱促鸣钟金城嶻嵲云千雉碧瓦参差月万重骨冷魂清都不梦玊阶萧瑟聴寒蛩中秋寓宿同前笑看收云卷雨忙沉沉宫署纳空光夜长来伴玊堂宿天近似闻丹桂香鳷鹊楼栏浮瑞气鳯凰城阙带新凉遥知胜践西园会也忆车公对举觞晓起书事同前江湖垂钓手天汉摛文堂魂清不得眠空虚自生光晓纬澹天阙江涛隠胡牀传唿九门开奔走千官忙若若夸组绶纷纷梦黄梁㣲闻铃下驺窃议马上郎但计梦长短宁论已行藏拜赐御酒同前归鸦陆续堕宫槐帘幕参差晚不开小雨遂将秋色至长风时送市声来近瞻北斗璇玑次犹梦西山翠碧堆惭愧君恩来甲夜殿头宣劝紫金杯玉堂怀旧二首同前桂海冰天老嵗华直庐重上玊皇家当年曽识青云鬓惟有东墙一架花雪山刁斗不停挝夜把军书敢顾家珍重玊堂今夜梦静闻宫漏隔宫花寓直晩对内殿菩萨蛮词同前彤楼鼓宻催金钥沉沉青琐重重幙宣唤晚朝天五云笼暝烟风急东华路煖扇遮㣲雨香雾扑人衣上林乌满枝宿直任希夷金门攅典鼓初停禁柝犹传第四声不省人间一回夜如何天上两般更书生持被苦无寐圣主求衣率未明惭愧论思真忝窃何时边徼尽销兵赋梅下小池同前眼见梅花照玉堂只今浓緑覆宫墙樛枝偃葢云千叠下䕃清池玊一方和李璧韵洪咨䕫曲折宫墙日影方堂深人静似山梁㯶榈叶底梅花老次第风光到海棠宣鏁留题同前禁门深鏁寂无譁浓墨淋漓两相麻唱彻五更天未晓一池月浸紫薇花又宣锁同前楼头禁鼓试初挝催草江淮督使麻落纸一帘风雨疾不知斜墨阵翻鸦初直玊堂和李壁二絶赵汝谈白头来试枕函方拂石㸔题叹栢梁賸有故情无话处山茶今日是甘棠宫井城鵶欲动时春猿梦断北山移揽衣拟草归田赋犹是金莲烛半枝锁宿七首刘克庄西山遗业付门人嵗晚推迁接后尘綵笔梦中先索去不知持底作词臣制书挥就进明光天笔批回墨尚香草本偶然无贴改非闗臣亿怕商量转枕依然梦不成小颇觉晓寒生昏花却怕宫莲照垂下纱厨聴六更内厨进膳惟蔬素御帕分香徧竹宫明日金乌迎玊辂始知圣主与天通忩外荼梅几树斜薄寒生意巳萌芽主人不作明朝计愁絶无因见放花形藁心灰一秃翁偶然视草禁林中幼吹葱叶还堪聴老画葫芦却未工四壁蠧书常锁闭数行藓墨半糢煳院中老吏无存者谁记南塘与鴈湖郊丘郊丘纪事十首周紫芝内门朝日上金铺寳玉笼函出殿余红烛两行分御道辇官三百奉腰舆内郎进表未平明八玉排行御路平今夜皇舆宿斋殿九重和气满宫城晓趋宗庙拜衣冠云叶低垂䕶翠銮日采回光天意好龙颜生喜近臣欢班声催急尽冠裳尚聴严更转警场何事君王虚小次佩环垂玉立寒霜日照青城瑞色新风㣲金殿自无尘麝煤光照乌丝轴亲写宸章赐大臣水晶帘透月翻光宫漏频传夜未央寳幄㣲臣亦何幸侍祠来宿殿西廊紫坛烟煖不飞霜坛下千官列雁行雪色珠冠光射月侍祠臣里识君王清跸声中下辇来景钟初动八音谐登歌已奏迎仙曲天步雍容上午阶龙麝香从十里传绕墙红蜡自生烟纎云不度人声寂风马云车下九天楼上红鸾扇影寒楼前宣赦万人看清台奏瑞初呈了五色祥云簇彩竿郊祀庆成三首任希夷紫坛熈事乐髙张天胙皇家福简穰六奏声中来象物万灯明处望龙章星珠月璧清宵丽风马云车碧落翔屡有诏书崇简约只将诚意动苍苍温温和气袭龙斿薄晚轻云忽使收穆若清躬陞午陛烂然华月满圆丘烛光不动风前影星彩交辉冕上旒拜贶益恭形圣语卜年増永禄增遒广乐锵鸣列炬燃礼成犹想吉初蠲鸳班夜贺天颜喜寳仗朝回物采鲜万姓竦瞻双鳯阙一封飞下九重天干坤清晏欢声满今次郊禋尽胜前郊坛斋宫七首同前郊禋从昔重升中八陛崇尊典礼隆圣主寅恭先事举云阳新筑望祠宫上林日射苍龙阙九陌风清野马尘恰似楼台临渭水未饶桃李满天津玉津宏建中兴初禁籞风光胜两都慙愧逢辰瞻蠖濩却思归老卧廜㢝荣路辉辉日月依云霄奕奕孔鸾飞辅臣对罢升金殿日日丝絇侍衮衣常日金阶白玉堂不知春事到垂杨休惊冉冉花飞片正爱青青麦耀芒帝籍傍连茧舘桑禁林乔木昼隂凉却从射殿临江阁中有通衢夹苑墙汉苑空传承露盘不闻临幸又春残吾君恭俭前无比只向郊祠响玊銮明堂宗祀庆成周必大亲飨严三嵗邦彛重九筵祖宗垂统大天地着功全惟睿崇昭报于时展吉蠲发挥皇祐日润色绍兴年稽古千龄契斋心十日专揭名新扁榜书册屏荤羶假庙隂云剥升烟皓月圆无风摇烛影有瑞灿星躔不值连宵雨那彰倐霁天貮觞犹翼翼百拜愈干干归次徒劳奏回班特许朘贺仪随仗入霈泽御楼宣献胙金丝合簮花锦绣鲜慈皇颜有喜圣孝古无前和气腾都邑欢声徧海壖祺祥应曼羡夀禄自绵延臣也刍荛贱恩斯雨露偏执绥华葢里草赦玉堂邉第颂甘居后逢辰幸独先四方今日靖申诵我将篇庆成五首任希夷国重明禋预戒期九筵宏敞肃宗祈堦前万旅皆花㡌庭下千官尽绛衣三日斋心严殿宿一声清跸响帘帏圣躬靡恃皇天眷夙夜寅恭但畏威芝房羽驾备通宵昧爽天兴辇路遥原庙出逰卑汉祀太清先献踵唐朝冕旒穆穆升前殿钟石锵锵达九霄谬忝侍臣分奏告嘉觞肃荐徧宗祧合宫三嵗缛仪收太室先期肇自周玉瓉黄流躬祼鬯大圭元冕荐嘉羞灵台毕举三千里銮路安行十二逰𨗳从却归斋殿去诘朝牡璧对天休仲辛肆事展明堂磬管锵鸣更令芳苍璧肃陈勤圣主二觞嘉荐属储皇云车天上纷纷下月鑑庭中穆穆光八举亲祠俱响答吾皇诚意感穹苍紫宸朝罢御端门天宇澄清景气温丹鳯楼中黄繖立金鸡竿上綵旗翻万人耸聴风雷号四海均霑雨露恩须信卑宫勤肆祀君王本意在元元宗祀夕潘牥玉天无滓月光寒霁色分明在露盘一夜九重全不寐时教中使卷帘㸔明堂侍祠十絶王庭礼行肆类又称禋喜见承平景铄信堪笑汉人夸肸蠁何如明徳达精纯先皇鸿烈冠重兴庙社依然縂燕宁今日孝思严陟配必知深妥在天灵玉车犬才驰霁色开都人驩謼殷如雷曰旸曰雨元无定都是吾皇一念来唱彻严更鳯钥开侍祠济济列崇陔小臣亦忝廊西献惟秉温恭对越来玉佩珊珊出禁扉金莲分炬散芳非祠班咫尺临黄道惹得天香满袖归登歌奏罢乐初成懿懿芬芬荐徳馨好是天心彰信顺故教华月唾青㝠合宫深敞匝修廊万烛煇煇灿奉璋自有质文昭俭度不须扬厉述齐房左个明堂是集英鹄袍曽此接文明馂余欵聴钧天奏疑是吾伊雅颂声千官移仗拱端门一日鸡竿万里春汤网本疏民自格要知家法在深仁肹蠁丰融富媪釐班回长乐奉愉怡休嘉最易生安逸翼翼当如未祼时太庙太庙致斋洪咨䕫风雨残春晚作晴寳山深静鹁鸠鸣云收翠㦸龙文润日透金铺兽面明蠺出火时桑正沃秧抽颕处麦还成在天列圣孙谋逺流福人间酿太平景灵宫谒景灵宫杨万里夜雪犹飘天目峯晓晴先暖太清宫云翻孔雀金花碧日射鸳鸯玊瓦红百辟焚香宫栁影一鸦飞立殿檐东仰瞻九圣聮龙兖万嵗千秋对昊穹扈从朝献四首任希夷齐宿连宵鳯掖西才交五鼓着朝衣明当接盏天兴殿免从金舆入殿帏夕郎同列升金殿分立虚皇寳座前天子参神来缛位侍臣夹跪御炉边扈从斋宫每赐茶玉瓯常㵸建溪芽今朝值雨传宣免只向堦前侍翠华礼官前𨗳赭黄袍陟降灵宫九陛髙二十七筵俱再拜精䖍不惮圣躬劳接盏天兴殿同前遥望黄袍赭色鲜㣲臣先已立钧天褥旁跪接金杯酒衣上浓熏寳篆烟阊阖才回红曲葢琐扉亟骤锦鞍韀今晨特为君王霁羽仗方停又沛然九宫坛九宫坛斋宿次尹少稷韵范成大驰三里萧萧共一餐吏方緜礼蕝公自将诗坛隙月窥牀近窓风刮坐寒鵶鸣未忍散端为合并难后省后省斋宿三首魏了翁书生只惯野人庐谁识潭潭省府居独坐黄昏谁是伴紫薇阁上四厨书朱荣铅砌拱都堂静合明窓夹主廊外省诸司西侧畔枢寮却在外东厢朝罢归来政事堂衣冠牣鹭成行须臾排马还私第一片闲庭锁夕阳后省紫薇花任希夷清晓开轩俯鳯池小山经雨石増辉琉璃叶底珊瑚榦立出池边是紫薇枢属西府直舍盆池种莲二首杨万里飞空天镜堕莓苔玊井移莲向署裁坐㸔一花随手长挨门半叶出头来稍添菱荇相萦带便有龟鱼数往回剰欲绕池三两匝数声排马苦相催西府寒泉汲十寻深浇浅洒碧森森髙花已照红粧镜小荅新抽紫玉簮钿破尚余新雨恨繖疎才作半池隂西湖瘦得盆来大更伴诗人恐不禁御史台台中聴雪洪咨䕫淅沥松夜空山一样声冰霜元自劲水月更添清衾薄难留梦窓虚易得明庭乌催奏墨未晓已先鸣祕书省次洪迈馆中红梅韵周必大红罗亭深宫漏迟宫花四面谁得知蓬山移植自何世国色含酒纷满枝初疑太真欲起舞霓裳拂饰天然姿又如东家窥墙女施朱映粉尤相宜不然朝云頩薄怒自持似对襄王时须臾燕支着雨落整粧俯照含风漪㳺蜂戯蝶日採掇嗟尔何异氓之蚩提壶火急就公饮他日堕马空啼眉次王十朋省中黄梅韵同前化工未幻酴醿菊先放缃梅伴羣玉幽姿着意慕鈆黄正色何心轻蕚緑粧成自浅风味深对此宁辞食无肉可怜涪翁被渠恼中嵗梅屏杯杓醁赋木犀次韵三首同前前生定自为黄卷一念无如鱼蠧何今度全身散金粟芸香从此不须多晓翻汗简困遮罗午对枯枰輙烂柯天遣幽香一唤起醒然顿作出瓶鵞怪底花开已两回先生儤直未衔杯若犹不领渠侬意犹向堦前一再开次韵着庭缃梅同前蠒黄织就费天机付与园林晚出枝东观奇童承诏后南昌故尉欲仙时芳心向日重重展清馥因风细细知诗志品题犹误在红梅未是独开迟祕阁曝书二首周紫芝芸香时近曝书筵缥帙缃囊得纵观不是圣朝修故事岂知藏室有清官香罗剪帕金描鳯红字排方玊作籖身到蓬山瞻御墨眼惊奎宿射珠帘题呉説石渠大字同前中郎往昔逰鸿都眼见箒垩心成书乃知𨽻法亦天授后世岂复斯人徒周王百度新复古道家山是图书府呉侯妙翰絶古今髙榜横空近风雨大字三尺古所难细书不要乌丝栏四蹄自扶半邉石两翮忽举空中鸾知君似是文中虎便恐声名传帝所借令头白下凌云寄语韦郎耐辛苦和髙似中省中雪洪咨䕫升平见一斑未腊得三雪天开银色界人立水晶阙小团醉后煮清梦梅边説莫道石渠春不似山隂月省中次韵同前东风婉娩燕来双禁漏无声万緑香寳鸭炷云朝太紫玉蜍挹露校鈆黄圣贤不断千年脉宇宙常存一㸃光老鹤也知虚静好夜深踏月上修廊院辖检院即事任希夷禁路风清飞早鸦官卑难望紫宸衙了无公事钩帘坐一本冬清落细花摄政院分曹正在壁门东兼假犹惭两院通谏鼔无声谁讼枉匦函有疏为平戎桞分御路晚烟碧花遶宫墙初日红退食心闲了无补西风吹影鬓如蓬左藏西庑下纸合负暄戯题杨万里左帑火禁清寒非人间有也而库官孔仲石叚季承史伯载心匠天巧创一火合不薪不炭暖亦非人间有予以小旸谷名之且赋絶句水衡仙客住冰天雪啮风餐更禁烟不是移来小旸谷老夫冻折两诗肩贡院礼闱奏号毕呈天官侍郎任希夷奉诏程文閲四旬纷来万卷日横陈怜渠灯火勤三嵗恼我帘帷度一春胜日莺花辜乐事它年桃李识何人遥知吏部寻春徧红紫芳菲得句新省闱试士洪咨䕫东风席帽快行催浑为天家造士来捧诏九霄云气湿分题五色日华开㨂金沙里须精鉴脱颕囊中尽异材容爱直言天子圣好聴胪唱响春雷上已铨闱董试二首同前天气年年只么新官忙不似旧闲身油车画舫西湖閙可惜埋头典却春栁暗鸦娇日正长笔头风雨响修廊一帘芳碧双蝴蝶也解寻人姓氏香宫观冬祠太一六言四首范成大三一旧传神贶十神今济时艰愿挽灵旗北指为君直擣隂山月色胧明碧瓦蜡烟浮动黄帘冈骑飈轮欲下一天飞霰纎纎云木栖乌未动风庭警鹤先鸣残夜百灵夙驾人闻鼻息雷惊行道羽衣缥眇卷班玊佩冬珑回首金铺兽面步虚声在天风太乙宫迎驾任希夷侵夕犹烦雨洒尘銮舆才御霁光分龙颜喜动双黄繖花帽装成五采云清跸一声天下喜箫韶九奏世间闻侍臣扈从沾天宴亲举尧觞更一欣太一宫斋宿洪咨䕫寳钥轰霄启玉晨风恬雪霁净无尘东皇太一紫坛晓世界大千青陆春藜杖流光环珮集锋旗歛影豆笾陈乐歌须仗甘泉笔斧藻天家泰道新太一宫后武林山楼钥易君求赋武林山日困尘劳无暂闲我求挂冠欲归去念此诗债须当还武林山出武林水灵隠后山无乃是此山亦复用此名细考其求真有以天目两乳到钱塘一山环湖万龙翔扶舆磅礴拥王气皇居壮丽环宫墙湖隂一峯如怒猊势临城北尤瑰奇呉越大作缁黄庐为穿百井以厌之从来有龙必有珠此虽培塿千山余中兴南渡为行都崇列原庙太一庐曽因祠事来登眺阛阓尘中有圆峤薫风时来洗袢暑緑树隂隂隠残照我得暂来犹醒心羡君清福住年深长安信美非吾土倦翼惟思归故林延祥观后山亭周紫芝附山结真祠朱门照湖水湖流入中池秀色归浄几风帘䆳旌幢神卫森剑履清芬宿华殿瑞雾䝉玊扆髣髴怀神京想像轮奂美祈年开新宫祝釐奉天子良辰复难会嵗暮得斯喜况乃清樾中飞楼见千里云车傥可乗吾事兹已矣便当赋逺逰未可回屐齿四圣观凉堂髙似孙水明一色抱神州雨压轻尘不敢浮山北山南人唤酒春前春后客凭楼射熊馆暗花扶扆下鹄池深栁拂舟白首都人能道旧君王曽奉上皇逰苑囿驾幸聚景园杨万里帝心忧麦复忧桑一念通天转雨旸五色日华销积霭三春花草殿余芳黄云煖照天颜喜红药浓薫禁籞香见説都人争出郭欢声舞倦万垂杨玉津园饯魏王胡铨饯行朱邸帝城春随例颠忙宴玊津报国独劳千一虑钧天同聴十三人金巵宣劝君恩重花露湔愁醉梦真却忆故山猿鹤在便思投劾乞其身聚景园宴集任希夷晩排阊阖披云雾身蹑仙踪逰禁宇始知天上自清凉不信人间有炎暑庭前青松笙竽声望处红渠锦绣云月卿领客意缱绻冰盘照坐光缤纷薫堂尽却蒲葵扇瑶堦细展桃枝簟加笾新来波上菱如珠更剥盘中芡老罢渐无翰墨功臭味喜入芝兰丛二妙不阶阿鳯至四老但许商山同明当入直须随仗夕阳未卜催归桨重城街鼓已冬冬举头桂魄层霄上宴玉津园江楼七首同前风静潮㾗减江空夕照多星星波上艇隠隠岸边莎风光连北阙景物傍西湖禁籞涛江上兹楼天下无虚斋留御榻小径近层崖再拜观奎画浑疑侍玊阶参天宫栢翠布地禁花红台沼如文囿规模有汴风浙江天阙下波恶祖龙知在汉如西渭于周比右伊翼翼瞻斋殿深严步苑廊三人俱汉杰一老玷周行栁花驰道雪樱子上林红留得青春住从教白髪翁舟过御园二首陆㳺圣主忧民罢露台春风别苑昼常开尽除曼衍鱼龙戯不禁蒭荛雉兎来水鸟被人横翠霭宫花经雨委苍苔残年自喜身强徤又作清都梦一回水殿西头起砌台緑杨閙处杏花开箫韶本与人同乐羽卫才闻嵗一来鹢首波生涵藻荇金铺雨后上莓苔逺臣侍宴应无日目断尧云到晚回聚景园髙似孙翠花不向苑中来可是年年惜露台水际春风寒漠漠官梅却作野梅开咸淳临安志卷十五咸淳临安志卷十六钦定四库全书咸淳临安志卷十六宋潜说友撰疆域一天地气运视帝王作兴杭昔属扬扬之山薮川浸职方氏特举其凡耳杭虽以禹得名弗録也当春秋时是为越境犹未与檇李并书于经郡于嬴国于汉歴呉晋宋齐梁俱以县𨽻版图陈隋至唐以钱塘余杭名郡若州间又为使所治浸显矣端倪呈露有龙飞鳯舞之象焉旷嵗滋乆尚虚厥符迨于五季钱氏兴其间乗屡战之兵力尽有十四州之地卒能世守臣节归于我宋夫天之所胙必假手于世之豪杰使崎岖自立于危乱之中保境卫民以待有徳然后大圣徐起而收之休养生息遹开中兴越至今兹天运日以新地气日以厚所以翼我丕基者方来而未艾呜唿此岂人力也哉叙疆域呉越考杭地本属呉属越诸家为説不同以为属呉者晏元献公类要皇朝郡县志及干道旧志皆然而不着其説惟淳祐志引呉越春秋所载越王勾践入臣于呉羣臣送至浙江临水祖道又载呉王夫差为越所败而走止秦余杭山又史记楚威王伐越尽取呉地至浙江遂谓呉越必以浙江为分界以为属越者杜佑通典欧阳忞舆地广记皆云春秋时属越越败属吴东阳王象之本其説谓钱塘旧为越有夫差败越地始入呉虽皆知为越地而未知分界所在惟太平寰宇记引呉地记云越国西北界至御儿则是呉越以御儿为分界二説各有所据今精攷之当以后説为是春秋鲁定公十四年五月于越败呉于檇李杜预注云嘉兴县南檇李城又史记世家阖闾十九年伐越勾践迎撃之檇李贾逵註云檇李越地据此则檇李以南皆为越境杭在其中矣此杭为越地一也呉越春秋勾践既臣于呉夫差赐之书増其封东至句甬西至檇李南至姑末北至平原纵横八百余里且谓越本兴国千里吾虽封之未尽其国则是所封之地皆越故疆又越絶书越地记云语儿乡故越界本名就李呉疆越地以为战地至柴辟亭呉地记云柴辟亭到语儿就李呉侵以为战地则呉越疆界尤极明白此杭为越地二也若淳祐志所引三説皆有可辨论者其一谓越羣臣祖勾践于浙江则是呉越以浙江为界殊不知是时勾践方保栖会稽之山浙江以西皆为呉有宜其祖道止于江濵况又未尝曰送之境上耶其一谓夫差走余杭山则余杭在呉之境内殊不知呉自有秦余杭山姑苏志云阳山又名秦余杭山在长洲西北三十里夫差栖于此死因葬焉至今号夫差墓又越絶书呉地传云秦余杭山去毗陵县五十里有湖水近太湖今余杭去长洲太湖甚逺岂可以名之偶同强合为一且越在东南呉在西北呉王不西北走苏常而反东南走余杭必无此理其一谓楚伐越尽取故呉地至浙江则浙江之西乃呉地殊不知此句自是两义所谓故呉地者言越故取于呉者也至浙江者言併越元有之地而尽取之也岂可概以为故呉地乎皇极经世以其辞不别白故于楚灭越尽取其地之下书曰东开地至浙江则是浙西以西本非本境乃楚因越地而开者也合是三説则前志之误可以涣然无疑矣咸淳临安志卷十六咸淳临安志卷十七钦定四库全书咸淳临安志卷十七宋潜说友撰疆域郡县境唐元和郡县志州境东西五百五十四里南北八十九里八到西北至上都三千四百里西北至东都二千五百四十里西南至睦州三百一十五里东西至浙江至越州一百三十里西至歙州四百七十里西北至宣州四百九十六里东北至浙江入海处约一百里北至苏州三百七十里皇朝太平寰宇记州境东西六百一十七里南北九十九里四至八到东北至东京二千八十里西北至西京二千五百里西北至长安三千四百里东至苏州三百九十里南至越州一百二十里北至湖州一百九十里西至歙州四百七十九里东南至思俗山至越州縂一百七十里又云渡浙江一百三十里西南至睦州三百一十五里西北至宣州四百九十六里东北至苏州三百六十九里东北浙江入海处一百里元丰九域志东至本州界三百二十九里自界首至秀州一百二十里西至本州界三百三十八里自界首至歙州一百二十里南至本州界三十四里自界首至越州九十里北至本州界六十五里自界首至湖州九十里东南至本州界三十六里自界首至越州一百三十五里西南至本州界一百六十四里自界首至睦州一百五十一里东北至本州界一百一十六里自界首至秀州一十里西北至本州界二百五十里自界首至宣州二百三十七里皇朝郡县志府境东西六百六十七里南北九十九里四至八到东至嘉兴府二百四十九里西至徽州三百三十三里南至绍兴府一百二十六里北至安吉州一百六十二里东南至绍兴府一百七十一里西南至建徳府二百七十四里东北至嘉兴府一百九十里西北至宁国府四百八里郡境东西六百六十七里一百三十六步南北九十九里三十三步陆路西至昱岭二百四十三里入徽州界北至𨗳堆五十四里入安吉州界东北至七里店九十三里入嘉兴府界西北至千秋岭一百九十八里入宁国府界南至白峯铺一百五十三里入建徳府界水路东至浙江㳂海廓沥巷一百二十九里入嘉兴府界南至浙江中流三十六里入绍兴府界北至下塘大港五十四里入安吉州界东北至上塘运河九十三里入嘉兴府界东南至浙江中流三十六里入绍兴府界西南自浙江入溪至白峯一百五十三里入建徳府界钱塘县在城府治北四里东西三十二里南北七十五里东至仁和县以市心大街为界一里南至绍兴府萧山县以浙江中流为界二十五里西至余杭县以西溪闲林酒库为界三十一里北至安吉州武康县以狗头岭为界五十里东南至绍兴府萧山县以浙江中流为界三十六里西南至富阳县以社井为界五十五里东北至安吉州徳清县界以奉口溪导堆为界五十四里西北至余杭县以双牌为界四十里仁和县在城府治北九里东西六十一里二百步南北八十四里东至盐官县以上舍泾为界六十里西至钱塘县以四姑桥河流为界一里南至绍兴府萧山县以浙江中流为界三十里北至安吉州徳清县以奉口溪导堆为界五十里东南至盐官县以赭山石桥为界六十里西南至钱塘县以后洋街路口为界三里东北至安吉州徳清县以博陆村为界八十里西北至钱塘县以斜桥中流为界三里陆路东至上舍泾抵盐官县界七十里北至奉口导堆抵安吉州徳清县界五十四里东南至赭山石桥抵盐官县界六十六里水路东沿运河至上舍泾港抵盐官县界七十里北沿下塘河至奉口溪导堆抵安吉州徳清县界五十四里东北自江涨桥沿下塘河至博陆村抵安吉州徳清县界八十八里东南沿汤村塘至赭山石桥抵盐官县七十里余杭县在府城西四十五里东西三十六里南北八十里东至钱塘县以闲林为界一十八里西至临安县以社坞石桥为界一十八里南至富阳县以牛窦岭为界二十九里北至安吉武康县以白茆山为界五十一里东南至钱塘县以双牌为界一十八里西南至富阳县以顾望山为界二十里东北至钱塘县以石濑为界二十六里西北至安吉州安吉县以独松岭为界九十里陆路东至府城四十五里西至临安县城四十五里南至富阳县城四十五里北至安吉州安吉县城一百三十五里水路东自里河至本府四十五里西至临安县大溪至本县四十五里东自本县至安吉州徳清县大溪九十里临安县在府治西九十里东西五十八里南北七十六里东至余杭县以灵鳯乡杜坞邨为界一十八里西至于潜县以鳯亭乡横塘堘为界三十里南至新城县以鳯翦乡葱坑为界四十五里北至安吉州安吉县以大云乡合上村为界五十里东南至余杭县以平东乡由拳岭为界三十里东北至余杭县以庆云乡进贤村为界二十里西南至新城县以鳯亭乡釡岭为界三十里西北至安吉州安吉县以大云乡㠗岭为界六十里陆路东至余杭县城六十三里西至于潜县城九十里南至新城县城一百一十五里北至安吉州安吉县城一百八十里水路南溪发源于于潜天目山东流入县四十五里又东入余杭县界二十八里于潜县在府治西二百三里四十三步东西六十七里南北一百一十里东至临安县以横塘堘为界三十里西至昌化县以新兴村为界二十五里南至严州分水县以印渚村为界五十七里北至宁国府宁国县以千秋岭为界五十五里东南至新城县以马岭为界七十五里西南至昌化县以钱村为界二十八里东北至临安县以太清宫南溪为界四十八里西北至宁国府宁国县以桐岭为界七十里陆路东南至临安县界四十五里西至昌化县界二十五里南至严州分水县界五十七里北至宁国府宁国县界五十五里水路浮溪发源于天目山至县郭七十里入严州桐庐县界富阳县在府治西南七十三里东西五十八里南北一百三十八里东至钱塘县以湖塘山为界二十五里西至新城县以分𣲖岘为界二十五里南至绍兴诸暨县以夹巖山为界一百十里北至余杭县以顾望岘为界二十八里东南至绍兴府萧山县以黄岘为界六十九里西南至婺州浦江以水乐里为界一百八十里东北至钱塘县以犊岘山为界四十二里西北至临安县以顷山为界三十五里陆路东入钱塘县界二十五里西入新城县界二十五里南入绍兴府诸暨县界一百一十里北入余杭县界二十八里水路浙江在县之南东入钱塘县界二十五里西入新城县界六十四里新城县在府治西南一百三十三里东西九十五里南北九十里东至富阳县以衆圃双牌为界二十里西至于潜县以寳福山为界七十五里南至严州桐庐县以小白峯山为界二十五里北至临安县以釡岭为界七十里东南至富阳县以深浦村为界二十一里西南至严州分水县以桐岘为界三十五里东北至临安府以呉村为界二十五里西北至于潜县以浮云岭为界七十七里陆路自富春门至富阳县四十五里至余杭县九十里自桐江门至桐庐县四十五里自新镇门至临安县九十里水路自县溪步东南至大江二十里盐官县在府治东一百二十九里东西一百三十里二百步南北七十里二百一十步东至嘉兴府海盐县以金牛山为界八十三里西至仁和县以丄舍泾为界四十七里二百步南至绍兴府萧山县以浙江中流为界四十里二百步北至嘉兴府崇徳县以白塔为界三十里十步东南至绍兴府余姚县以石碁山为界六十里一百二十步西南至绍兴府萧山县自赭山入浙江中流为界五十四里二百步东北至嘉兴府海盐县以横湖为界七十八里西北至安吉州徳清县以大麻堰为界五十八里一百五十步陆路西北至义亭驿二十五里西至仁和县界二十五里水路东至嘉兴府海盐县界八十三里东北至大麻堰入安吉州徳清县界二十三里昌化县在府治西二百四十八里三十步东西一百二十里南北一百四十里东至于潜县以芦岭为界一十里西至徽州歙县以昱岭为界九十七里南至严州淳安县以黄坑为界七十里北至宁国府宁国县以顷山为界一十五里西南至严州淳安县以沈岭为界七十里东北至宁国府宁国县以千秋岭为界六十里东南至于潜县以金鸡岭为界一十五里西北至徽州绩溪以礲崆为界八十里陆路东至于潜县城三十五里西去徽州歙县城二百七里二百四十三步南去严州淳安县城一百八十里北去宁国府宁国县城一百八十里咸淳临安志卷十七咸淳临安志卷十八钦定四库全书咸淳临安志卷十八宋潜说友撰疆域三星土日辰分埜为星纪周礼保章氏以星土辨九州之地所封封域皆有分星以观妖祥郑注星纪吴越也史记越之亡荧惑守斗越絶书伍子胥对吴王阖庐曰虹蜺牵牛其异女黄气在上青黒于下日月光明歴南斗吴越为邻同俗并土前汉天文志斗江湖牵牛婺女扬州又地理志吴地斗分埜也今之会稽九江丹阳豫章庐江广陵六安临淮尽吴分也越地牵牛婺女之分埜也今之苍梧郁林合浦交趾九真南海日南皆越分也后汉律歴志注蔡邕月令章句云自斗六度至湏女二度谓之星纪之次越之分埜后汉郡国志注帝王世记云自斗十一度至婺女七度日星纪之次斗建在子吴越分野晋天文志魏太史令陈卓言郡国所入宿度自南斗十二度至须女七度为星纪吴越之分野属扬州注云费直起斗十度蔡邕起斗六度又云陈卓范蠡鬼谷张良诸葛亮谯周京房张衡并云斗牵牛须女吴越扬州内会稽入牛一度苻坚欲谋而冦石越曰今嵗星镇斗牛福徳在焉苻融曰嵗镇斗牛吴越之福隋志自斗十二度至须女七度为星纪于辰在丑为吴越分野唐天文志星纪得云汉下流百川归焉故其分野自南河下流穷南纪之曲东南负海为星纪又曰南斗牵牛星纪也丑初起南斗九度余千四十二杪十二大中南斗二十四度终女四度逾南河得会稽渉越门讫南海为星纪之分古吴越及东南百越之国南斗在云汉下流当淮海间为吴分牵牛去南河浸逺自豫章迄会稽南踰岭徼为越分国史两浙路当天文南斗须女之分曰为丁史记天官书丙丁江淮海岱后汉天文志注丁已为吴郡会稽辰为丑后汉郡国志吴越其辰在丑晋天文志吴越于辰在丑又日蚀占云太康元年正月己丑朔五色气贯日占曰丑为斗牛主吴越前汉天文志戌吴越后汉天文志注引星经云斗玊衡第六星主扬州常以五巳日候之丁巳为吴郡会稽五星为火史天官书吴楚之疆候在荧惑占于鸟衡后汉天文志注引星经云荧惑主霍山扬荆交州唐天文志星纪鹑尾以负南海故其神主于衡山荧惑位焉城郭隋杨素剏周回三十六里九十歩唐昭宗景福二年钱镠发民夫二十万及十三都军士筑罗城周七十里城东便门候潮门保安门新门崇新门东青门艮山门城西钱湖门清波门丰豫门钱塘门城南嘉会门城北余杭门水门保安门南水门北水门天宗门余杭门据干道志钱氏旧门南曰龙山东曰竹车南土北土保徳北曰北关西曰涵水西关城中又有门曰朝天门曰炭桥新门曰盐桥门今并废土人犹以门称惟朝天两土台尚存余杭县祥符志云旧县城在溪南周廻六里二百歩东汉熹平二年县令陈浑徙于溪北后复治于溪西后唐时号为清平军城洎雍熈初再徙溪北周五百四十三丈髙一丈三尺下广一丈五尺壕濶二丈五尺钱武肃王又修广之旧城今间有存者城门四曰荣春湖光迎波永丰周赧王城在县北三十六里髙一丈五尺周囘五里二十六歩内有赧王庙周囘三百歩髙一丈五尺旧传赧王南游所立史无是事今不可考旧仓城在县东南二里安乐山上髙二丈上广八尺下广二丈周囬四里一百五十歩唐永正五年刺史张纲奏置仓宇四十二间天寳八载採访使奏置常平仓同在城内钱氏废仓建寺今名善法院仓址仍存临安县周囬五百二十歩池在东北于潜县祥符志云古城在县北二百四十歩耆老相传隋开皇十三年越国公杨素筑今城周四百五十二歩髙一丈五尺厚五尺基厚一丈八尺濠濶一丈八尺深四尺县东七里九十歩有古城传云武徳中置潜州所城髙一丈五尺厚九尺基厚一丈八尺今地名城岭紫溪废城在县南三十里潜川乡城后村越王城在县东一十五里按阿顶山峯上有越王城夏后少康之后封于越其支庶或居于此城址犹在又名平越城下有平越村与皇甫巖相近富阳县周六百歩髙一丈壕濶一丈五尺旧传咸通十年县令赵讷修筑东安郡城在县北十八里黄武五年置周七百六十歩今废旧志云郡全琮筑古城在荣国寺西北隅周十二里髙二丈一尺濶二丈有屋七百一十七间楼十二间五代时城在县东南钱氏以地偪江乃垒磗砾为之畧存封邑新城县县因山为城周二千五百七十一歩髙二丈二尺大顺二年杜太师稜筑罗隐撰记有门四东曰熈春南曰太平西曰顺城北曰宁海又有富春新镇桐江祠堂四门古城在县东南三歩周囘三百丈唐徐敬业起兵所筑盐官县城周四百六十歩髙二丈唐永徽六年筑濠濶五丈深四尺古城在县西北四十一里周六百歩髙八尺隋大业十三年筑今废昌化县周三百六十歩壕濶一丈五尺社稷坛旧在嘉会门内今徙于城西一里小昭庆寺侧基濒湖间圯于水于咸淳四年安抚潜説友筑坛壝而新之创斋宇庖屋等凡九楹周以石垣且甓路文记文钱塘县在县西仁和县在旧治之西北余杭县旧在县西南二里于景徳三年立后徙于县西门外五十歩溪塘之北临安县在县西南一里于寳祐四年令王橚重修于潜县在县西百歩瑞应坊内于政和二年令韩瓘修富阳县在县西一里二百歩记文新城县在县西半里盐官县旧在县北二里今徙于县北一里半于政和二年令欧阳珣修筑记文昌化县在县东一百五十歩咸淳临安志卷十八咸淳临安志卷十九钦定四库全书咸淳临安志卷十九宋潜説友撰疆域四厢界在城九厢宫城厢东至嘉会门接禁城角西至中军小寨门接连右四厢界南至八盘岭接连左一南厢界北至便门铺军廵铺城角左一南厢东自大隐坊玊仙堂接左一北厢呉山新铺西自架子营至钱湖门以北接左一北厢祝大夫铺南自小红门子至青平山铺接连右一厢州门上铺北自龙舌头西塔儿头接左一北厢西一铺左一北厢东至市西坊及御街系坝西铺接连左二厢界西至丰豫门竹园新铺接连左三厢界南至朝天门城基系吴山新铺接连右一厢界北至清波门㳂城一带系祝大夫铺接连左一南厢界左二厢东自市西坊以北及御街一带直至观桥中心为界西自小新庄桥东岸直至三桥子河中心为界南自三桥子中心直至市西坊为界北自观桥中心以北直至三桥子为界左三厢东自三桥西堍转北㳂河直至结縳桥豆腐巷口接连左二厢界西至涌金门军廵铺以北㳂城直至余杭门头南至三桥西堍以西直至涌金门军廵铺前河中心接连左一北厢界北至弔桥中心接连右二厢界右一厢东至荐桥接连连右四厢西至上生寺接连左一南厢南至和宁门北至朝天门城接连右二厢右二厢东至古城基接连右三厢界西至南御街中心接连左一北厢左二厢界南至朝天门接连右一厢界北至弔桥堍下接连右三厢界右三厢东至崇新门以北㳂城一带直至艮山门西至荐桥堍以北直至葛家桥南至荐桥中心直至崇新门接连右四厢界北至艮山门以西直至天宗门接连右二厢界右四厢东至南禁城角接连右一厢界西至望仙桥中心接连右一厢界南至中军小寨门接连宫城厢界北至荐桥中心接连右三厢界㨿今国朝会要载绍兴二十六年闰十月十七日守臣荣薿言本府城内虽有兵官七员分厢领事而兵官多昧文法狥私容情乞照城外亦置左右厢官两员以京朝官亲民资序人充所有兵官乞减罢三员存留四员止令分地廵警从之眀年六月侍御史周方崇言其不便请行废罢其城内词讼令本府自行理㫁自是分厢置兵官如故从吏部注大小使臣城南北左右厢城南左厢公事所在嘉会门外洋泮桥东东至钱塘江西至新禁城南至铁井栏北至艮山门城北右厢公事所在余杭门外江涨桥东东至东新桥西至余杭西南至慈云岭北至北新桥绍兴十一年五月十日守臣俞俟奏请府城之外南北相距三十里人烟繁盛各比一邑乞于江涨桥新江置城南北左右厢差亲民资序京朝官主管本厢公事杖六十以下罪聼决今奉㫖依此建置之始也至于绍兴二十六年闰十月十七日用守臣荣薿之请城内亦置左右厢而城南北遂至阙官未几又因侍御史周方崇之请废罢在城两厢其城南北如故详见在城厢城外四壁东壁东至螺蛳桥接连茶槽桥界土门铺地分西至崇新门外南北两新禁城为界南至衆惠桥接连南壁清水闸铺地分北至无星桥接连仁和尉司界南壁东至磨刀坑沿江至中教场北为界西至双塔儿姥岭子嘉会门北候潮门为界南至磨刀坑至双塔儿寨门中心为界北至衆惠桥北以下直至江塘茶槽为界西壁东至慈云岭接连城南厢界西至恵因桥接连钱塘尉司界南至双塔儿中接连城南厢界北至钱塘门水沟接连钱塘尉司界北壁东至东新桥一带为界西至余杭西一带为界南至余杭门九曲角子门南城下为界北至北新桥赵府上船亭髙桥为界右东南壁公事𨽻城南厢西北壁公事𨽻城北厢其警捕之事则本府差总辖任之城东西厢城东厢都廵检使司在崇新门外马婆旧铺东至螺蛳桥西至新禁城南至候潮门北至保徳门城西厢都廵检使司在钱粮司岭上东至慈云岭顶接连城南厢界西至惠因桥接连钱塘尉司界南至双塔儿寨前接连城南厢界北至钱塘门真珠河水口接连钱塘尉司界右系干道三年四月二十日臣僚奏请城东西戸口繁伙警逻稀踈乞置廵检使二员措置盗贼仍各差军兵从之其地分东𨽻南厢西𨽻北厢在城两县界分钱塘县南城界西城界温泉界中路南上分界中路南下分界中路北界外河界内界西湖门南界西湖门北界三教门吴山北西一界西二界东一界东二界东西一下分界浄因寺界三桥南界三桥北界坝北界开道坊界中棚界井亭桥北界桥南界桥北界后杭界木子东界木子西界西庄界仁和县中濠南界衆安东界小新营界东营界妙慈界沙河东界坝东界中濠北界永新桥界仁和界西营界城外两县界分钱塘县余杭门界在县北至县一里半钱塘门界在县西至县半里丰豫门界在县南至县三里半钱湖门界在县南至县四里半嘉会门界在县南至县一十三里候潮门界在县南至县一十二里仁和外海塘界在县东南去县一十四里教场界在县南去县一十二里教场南界在县南去县一十三里教场北界在县东南去县一十里外沙南界在县南去县九里外沙北界在县东南去县八里候潮门界在县南去县二十三里保徳门界在县东去县五里坊巷府城在一南厢大隠坊安荣坊懐庆坊和丰坊巳上并在清和坊内南首一带左一北厢吴山坊清河坊融和坊新街太平坊市南坊市西坊已上并在南御街西首一带南新街康裕坊后市街吴山北坊泰和坊天井坊中和坊仁美坊近民坊流福坊丰豫坊美化坊左二厢修义坊富乐坊衆乐坊教睦坊积善坊秀义坊夀安坊修文坊里仁坊保信坊定民坊睦亲坊纯礼坊保和坊报恩坊巳上并在北御街西首一带福徳坊招贤坊登省坊左三厢钦善坊甘泉坊清风坊清和坊兴庆坊徳化坊市民坊平易坊右一厢孝仁坊登平坊夀域坊天庆坊保民坊长庆坊懐信坊己上并在南御街东西新开坊常庆坊富乐坊右二厢清平坊通和坊贤福坊兰陵坊羲和坊武志坊戒民坊新安坊延定坊安国坊懐逺坊普宁坊巳上并在北御街东首一带同徳坊嘉新坊教钦坊新开南巷新开北巷右三厢东巷坊西巷坊丰禾坊善履坊兴徳坊昌乐坊右四厢兴礼坊宁海坊故老云城内旧有坊号久废未立如罗汉洞巷口则曰美俗坊金文桥下涌金门路则曰会昌坊洪桥杨府巷口则曰紫云坊鞔鼓桥癸辛街巷口则曰从训坊马家桥西巷口则曰孝慈坊洗麸桥下南岸口则曰通寳坊洗麸桥下北岸口则曰丰财坊通寳丰财为有左藏库城南左厢状元坊美政坊城北右厢状元坊转运司试院路城西厢状元坊城东厢富安坊诸县余杭县宣化坊眉夀坊近民坊登槐坊制锦坊擢秀坊兴贤坊和丰坊泰亨坊攀麟坊梯云坊积庆坊市司坊桂枝坊亲仁坊安富坊瞻云坊香泉坊聫桂坊徳信坊仁夀坊集福坊庆乐坊积善坊临安县近民坊昼锦坊丛桂坊立礼坊修义坊竹林坊平政坊西市坊通津坊仁夀坊景定坊成化坊表忠坊崇道坊省元坊于潜县近民坊贰宰坊松鸾坊丰储坊桂枝坊三秀坊熙春坊阛阓坊致和坊应元坊丽华坊迎祥坊攀龙坊庆云坊云壑坊富阳县迁善坊新亭坊崇徳坊积善坊仁徳坊崇义坊临江坊开化坊来苏坊永昌坊兴仁坊擢桂坊问津坊新城县乐山坊智水坊閲礼坊义夫坊盐官县节义坊安化坊忠孝坊状元坊亚魁坊墨卿坊仁贤坊信义坊宣化坊曵裾坊昌化县登龙坊渡虎坊市药市花市珠子市米市肉市菜市鲜鱼行鱼行南猪行北猪行布行蠏行花团青果团柑子团鲞团书房巳上团市皆四方物货所聚姑载其大畧余不悉书南瓦中瓦大瓦北瓦蒲桥瓦便门瓦候潮门瓦小堰门外瓦新门瓦荐桥门瓦菜市瓦钱湖门瓦赤山瓦行春桥瓦北郭瓦米市桥瓦旧瓦已上瓦子盖取聚则瓦合散则瓦解之义故老云当绍兴和议后杨和王为殿前都指挥使以军士多西北人故于诸军寨左右营剏瓦舍招集伎乐以为暇日娱戯之地其后修内司又于城中建五瓦以处游艺今其屋在城外者多𨽻殿前司城中者𨽻修内司钱塘县浙江市北郭市江涨桥镇市湖州市西溪市赤山市龙山市安谿市半道红市仁和县江涨桥头市范浦镇市汤村镇市北土门市南土门市临平镇市余杭县县市石瀬市临安县东市西市富阳县县市新城县县市盐官县县市长安市硖石市昌化县县市咸淳临安志卷十九咸淳临安志卷二十钦定四库全书咸淳临安志卷二十宋潜说友撰疆域五诸镇江涨桥镇在府之北一十八里临平镇在府之东四十五里范浦镇在府之东南二里汤村镇在府之东三十里本仁和镇右𨽻仁和县曺溪镇在县北二十五里余杭镇在溪南浣坎镇在县西一十五里右𨽻余杭县东安镇在县西一百歩南新镇在县西五十里于熙宁五年改南新县为镇右𨽻新城县长安镇在县西北二十里盐官镇在县西一百歩唐会昌三年置右𨽻盐官县乡里钱塘县管十三乡履泰南乡管里三放马烟脂皇妃履泰北乡管里六黄山石塘扫箒西堰师姑青枝惠民乡管里六夹城柴场羊角乳䑓马城印墓调露乡管里六临潭三堆板桥狗葬潘塘骆家灵芝乡管里五梁渚笋山前梁后梁胡林孝女南乡管里四长平横乐杨山奉口孝女北乡管里五安溪菉豆下墟上墟双牌崇化乡管里六方山篠山百歩长秋蒋村上泾钦贤乡管里六泾山西溪韩家篠弄东木上歩定山南乡管里四沙荡胡歩滕村分金定山北乡管里四排山徐村牛坊南荡长夀乡管里四淡竹大斗凌溪白昇安吉乡管里三杨村社井转塘仁和县管十一乡芳林乡管里五南城北城芳林桐江会安肇元乡管里四募善永和长兴昇平大云乡管里四永泰葛墅仲墅华墅丰年乡管里四长夀五杭博陆前荘长乐乡管里五赭山长洲金浦崇仁清河安仁东乡管里三仁和望江芳梅安仁西乡管里四永仁白石曲江常熟太平乡管里四华林石塘永安太平廉徳乡管里四上明永乐丰和新安永和乡管里四华严保林平湖义和临江乡管里三曲江海门望潮余杭县管八乡安乐乡管里一居贤钦徳乡管里一凤亭招徳乡管里一由拳同化乡管里一仙宅孝行乡管里一进贤常熟乡管里一福安长安乡管里一永泰止戈乡管里二安仁脩义临安县管二十二乡衣锦南乡管里五临水安正宣明碧落勲贵福昌乡管里五见贤积善自省思齐智过衣锦北乡管里四上林义成新溪髙阳孝感乡管里五依仁躬平忠信迁善唯孝临安乡管里五石髙行茒山安业祥龙灵凤乡管里五敬逊推畔道敬太平承唐凤亭乡管里五祥烟昭仁景仁瑞麦凤亭徳义乡管里五勒山证祥昭明至道新兴新安乡管里五灵溪光被石钖祐山克逊金岫乡管里五懐恩唐贤髙行崇信志孝兴化乡管里五懐音兴国归唐唐兴祥风永宁乡管里五石门西静上泉通徳天目髙陆乡管里五猷溪新安开福清泉知仁神龙乡管里五大林石室龙墟教义永乐庆仙乡管里五垂流硖里长夀郭贤庆仙国昌乡管里五上永开善清化福昌亭云庆云乡管里五黄嵗鼓腹撃壤光被和平大云乡管里五嵑山大仪千载永安永和天目乡管里一招贤平东乡管里三仙溪安和上云平西乡管里二白石上平凤翥乡管里三西隐崇敬黄岘于潜县管六乡惟新乡管里十二归教新安文桂寳城山鹤上云嘉庆嘉祥千秋奉徳灵林恭顺嘉徳乡管里八甘液西霞遵化择善遵逊遵教遵徳遵义波亭乡管里八黄山乐齐清渚新丰还风中兴归仁逺固丰国乡管里十二集贤积善崇仁依仁唐谷还朴昭训丰仁唐城落云安乐义亭潜川乡管里八上源太平塘湖永昌乐平蓝田唐昌保宇长安乡管里七丰信安昌居义印渚大象金谷崇化富阳县管十乡富春乡管里二贵乐春明仙山乡管里三安仁长夀日昇慈孝乡管里四灵泉开化崇爱临湖丰义乡管里三惠爱循雉祥风临江乡管里三感化屠山㸔潮惠政乡管里三仪凤庆善庆䕶长夀乡管里三大元望仙江隂咏歌乡管里二丽景灵峰永丰乡管里二杨涨永宁义安乡管里二善政栖鹤新城县管十二乡祥禽乡管里五白雀游艺旌徳依化感化折桂乡管里五光化永嘉折桂大臻西嘉七贤乡管里四新城招贤永仙尽忠永昌乡管里三芝秀归徳安业新登乡管里五正素翊賛待贤永定常乐太平乡管里五髙沙永清永安招徳人至昌东乡管里四昌徳葛泉永淳宣徳昌西乡管里三仁义永训松溪右号下八乡新安乡管里二昕慈景山宁善乡管里二昭明开元南新乡管里二业安积善广陵乡管里二石义湘溪右号上四乡旧𨽻南新县至熈宁五年併新城为十二乡盐官县管六乡时和乡管里十安义积善临门兴平香花往义奉训社陂连堆返哺昌亭乡管里十贤隐守义徳政孝义义亭克逊顺孙郁义凤栖正和元吉东乡管里八干福正干灵光节义牧化来苏撃壤鼓腹元吉西乡管里七处仁时和招福会山灵昌万夀长宁灵泉乡管里五嘉庆修义承休乐正金牛长平乡管里五择善清平庆善保家新安昌化县管四乡一村永丰乡管里十二道义肃清懐惠降化待賔扶养金山唐福汤山安乐唐川懐感玉山乡管里十一唐秀平度白山百丈塘询祠山紫涧上渡隐居习善金城吴安乡管里十一会直方圎扶善居贯祗园无为鼓腹刑清撃壤道泰孝和金山乡管里十四孝顺泉山临池至孝上和上愿来苏玉泉沈山安乐朱乡丰乐新义孝和手穵村管里二镇山孝义咸淳临安志卷二十咸淳临安志卷二十一钦定四库全书咸淳临安志卷二十一宋潜说友撰彊域六桥道府城大河登平桥六部桥黒桥州桥安永桥下瓦后桥衆安桥清湖桥黒桥左藏库桥安济桥安福桥丁家桥长生老人桥钱塘县桥大和桥荐桥丰乐桥油蜡局桥盐桥蒲桥咸淳仓桥塌坊桥仙林寺桥西桥通济桥葛家桥小梅家桥田家普济桥白洋池桥方家桥小河钟公桥清冷桥熈春桥灌肺桥金波桥普济桥巧儿桥寳祐桥亨桥平津桥舍人桥永清桥水巷桥日新楼桥芳润桥李博士桥棚桥新安桥鵞鸭桥安国桥军头司桥观桥贡院桥潘葑库桥祥符桥小新庄桥清逺桥仁和仓桥万嵗桥天水县桥百万仓桥永新桥西河自断河头直北至衆安桥止自府治前桥由流福坊水路至惠迁桥止自涌金桥入俞家园镊子桥至白莲花桥止自八字桥西入清湖桥至北关余杭水门止普济桥施家桥侍郎桥三桥府衙前桥流福桥楼店务桥戒子桥定安桥凌家桥徳夀桥普安桥渡子桥永安桥如意桥台官衙后桥太常寺后小桥惠迁桥涌金桥镊子井桥永安桥石桥红莲花桥白莲花桥将军桥曲阜桥施水坊桥井亭桥洪福桥鞔鼓桥马家桥八字桥石灰桥结縳桥下瓦后桥衆安桥清湖桥黒桥左藏库桥安济桥安福桥丁家桥长生老人桥钱塘县桥真珠河桥纪家桥车桥青龙桥长夀桥新荘桥车马门桥师姑桥中正桥钓桥城南左厢进隆桥五圣庙桥大慈桥崇宁桥夏郎桥杨婆桥李家桥洋泮桥红桥美政桥南新桥利渉桥上梁家桥下梁家桥跨浦桥浑水闸桥东横河桥外横河桥萧公桥上泥桥清水闸桥衆惠桥下泥桥上椤木桥下椤木桥上洪桥中教塲桥柴市桥济衆桥诸家桥保安闸桥保安桥昇仙桥南新草桥骆家桥马军桥歩军桥四版桥万夀桥通利桥米市桥五栁园桥福济桥章家桥淳祐桥螺蛳桥普安桥广济桥安济桥教塲门桥报恩桥蔡湖桥游奕寨桥小蔡湖桥安荣桥前军桥菜市桥太平桥端平桥十善桥黄姑桥顺应桥无星桥骆驼桥蠒桥龚家桥韦家桥石斗门桥广度桥木版桥宋家桥翁泰桥冯家桥章家桥姚店桥翁塔桥麦庄桥樟木庙桥江家桥行人桥张娜儿桥新塘桥蔡家大桥蔡家小桥姚马四桥李家桥鸭舍桥孙家桥猪坊桥资福桥小资福桥陆家桥欧家桥昇仙桥㸔经桥范家桥徐家桥李家桥伸家桥陈家桥普宁桥杜家桥钱下庙桥姚家桥张家桥菩萨桥殊胜桥王家桥严家桥鲍家桥施家桥城北右厢石函桥㫁桥涵碧桥处士桥西林桥映波桥锁澜桥望山桥压堤桥东浦桥跨虹桥袁公桥小新堤桥东行春桥西行春桥合涧桥归隠桥孝义桥新河桥善安桥永安桥永福桥䨇井桥丁家山桥丁家山小桥惠因桥长桥清化桥流福水路桥显应观桥相国井桥右并在西湖上南北山及沿城一带九曲昭庆桥昭庆广济桥策选寨桥教塲桥崇福桥羊坊桥保安桥熘水桥小熘水桥沈家塲桥安民桥八字桥马军桥上泥桥下泥桥阎家桥崇夀桥富春桥䇿选马军桥神勇歩人桥试院大通桥王家桥道姑桥清水桥西堰桥方公桥西观音桥古塘桥惠安桥右并在钱塘门外至羊角埂及古塘里余杭桥上堰桥下堰桥糖饼桥过军桥上斗门桥永兴桥中斗门桥天宗栈库桥上闸桥中闸桥唐家桥下闸桥浴堂桥米市桥黒桥採莲桥袁家桥下斗门桥邓家桥袁公桥徳胜桥长板桥杨婆桥髙家桥梁婆桥张家桥东新桥范婆桥水氷桥望佛桥复明桥雷道桥黒桥香花桥佐家桥寳庆桥西仓桥洞霄道院桥富春桥醋坊桥吴家桥黄家桥江涨桥归锦桥洪桥社公桥狮子桥喻家桥葛家桥余家桥叶家桥费家桥羊棚桥北新桥康家桥丰惠桥印墓桥板桥右并在余杭门外以上诸桥自咸淳四年九月安抚潜说友奉朝㫖修治廼遣僚相视撤旧更新者大半余则随其缺壊一切整葺库者増崇狭者増辟舟车往来始无前日偪仄阻碍之患工浩事殷越明年十月告偹是役也纪朝廷首拨钱四十六万六千缗有竒记文御街自和宁门外至景灵宫前为乗舆所经之路嵗久弗治至咸淳七年安抚潜説友奉朝命缮修内六部桥路口至太庙北遇大礼别除治外袤一万三千五百尺有竒旧铺以石衡从为幅三万五千三百有竒易其阙壊者凡二万跸道坦平走毂结轸若流水行地上经涂九轨于是为称钱塘县义桥徐村桥牌山桥范村桥朱桥叶婆桥夌家桥右并在徐范村职家桥洪凌桥双涧桥李家桥荆山桥杨家桥女儿桥蒋公桥杜浦桥千秋桥蔡家桥长兴桥积堰桥太婆桥童家桥太平桥戴家桥黄杜店桥永明桥长明桥安溪桥良大桥浦家桥祥符桥沈大悲桥猪坊桥右并在余杭塘调露乡安溪奉口仁和县魏家桥应家桥江家桥章家桥明月桥孙家桥转塘桥酒坊桥广济桥钱沙桥盐监北桥镇市桥乐安桥报恩桥盐监南桥相家桥阮家桥祝家桥董婆桥范公桥跨塘桥江家桥西塔桥长生桥宜春桥中店桥陈桥孙公桥吴家桥像光寺桥右并在汤村镇界邓家桥隽堰桥马家桥旧宣港桥吕家桥鲍家桥费家桥孙家桥王家桥徐家桥蔡家桥章家桥吴家桥昭庆桥永兴桥徧福寺桥桐扣桥黄家桥浄信桥丁山寺桥王家桥洪家桥吴家桥八家石桥崇福桥李家桥丁桥秦家桥菩萨桥伊家桥康家桥茆桥右并在运河㳂流塘岸余杭县丁家桥隆兴桥张公桥支家桥安济桥部伍桥曹桥官桥衆善桥灵光桥临安县平政桥石鑑桥罗村桥普安桥锦桥安国桥舒前桥定跨桥平土桥福昌桥市门下桥万嵗桥道泰桥睦州巷桥市门桥五柳桥梅仙桥通津桥清通桥阆川桥万安桥龢丰桥锦山桥锦秀桥凤山桥康会桥天目桥鹤山桥长春桥艮山桥蟠龙桥安常桥崇福桥正心桥长带桥常乐桥于潜县县桥坊桥南门桥后渚桥跢马桥九里桥朱角桥亭口桥镇前桥虞溪桥传杭桥灵源桥浮溪惠衆桥安流桥仁惠桥济川浮桥三登桥登龙桥神坑桥桂芳桥陵口桥西菩桥大酉桥武山桥仙源桥山口桥目源桥双坑桥后千桥泥堠桥记文浮溪桥富阳县秦望桥苋浦桥定跨桥歩桥笪笆桥新桥新城县观音桥塔山桥西梁桥南津桥嵗寒桥行者桥庄宅桥张涧桥凤舞桥赵安桥记文嵗寒桥盐官县县桥嘉㤗桥纪家桥庆善塔桥监桥徐家桥醋坊桥永安桥傅家桥永兴桥酒坊桥惠康桥师姑桥双庙桥延恩寺桥安国寺桥胜安桥行春桥社坛桥海昌桥长安桥昌化县社丁桥晚溪桥遽溪桥俞村桥董溪桥頬口桥蒲源桥杨溪桥白牛桥玊泉桥咸淳临安志卷二十一咸淳临安志卷二十二钦定四库全书咸淳临安志卷二十二宋潜说友撰山川一禹贡一书奠髙山大川由冀州始自有天地即有山川奠云者岂独因其自然而无所用吾力哉梁岐曰治太原曰修大陆曰作盖自有经理之功焉杭亦今日之冀也湖山之美甲东南自唐及我宋已盛见称述翠华南幸岳君渎祗率先受职其岭巆嶙峋奫沄泓涵钧天广乐之所冯明庭祕宇之所环皆不増而髙不浚而深丛台甲舍軨轩池籞隆丽诡特之观所不待论民生其间耕腴而汲甘美採而鲜钓既各足所欲而薪南粲北舳舻相衔与夫江商海贾穹桅巨舶安行于烟涛渺莽之中四方百货不趾而自集都人士女嵗时㳺冶桡兰楫桂车流水而马㳺龙也噫盛矣哉虽然山川信美有待而章由庚崇邱由仪之诗所为作于太平盛治之时者有以也夫叙山川三江攷诸儒释三江者自汉孔氏而下言人人殊至坡公为説始晓然不畔于经其説曰自豫章江入彭蠡而东至海为南江自岷山至彭蠡以入海为中江自嶓冡至大别入江会彭蠡以入海为北江考古之士往往是之或者乃据韦昭所言以钱塘与松江浦阳为三而不知浦阳乃今富阳即钱塘江也一江而二之是尚足据乎钱塘江自古曰淛河见于庄子其为东南巨浸昭昭也或又以为支流小水故禹贡不载殆亦未然当禹舍杭登陆之时固尝经行非遗之也盖浙江地势洼下距海尤近既无事濬治故不复书程泰之侍讲谓尝经䟽𨗳则有甚小而见录漆沮瀍涧是也无所致力则虽甚大而不书浙江洞庭是也其论当矣故今不敢强同韦氏而着其説以俟览者择焉山城内诸山凤凰山祥符图经云在城中钱塘旧治正南一十里下瞰大江直望海门山下有凤凰门有鴈池赵清献公抃诗云老来重守凤凰城是也其右山巅石笋林立最为怪竒旧传钱武肃王凿山见怪石排列两行如从卫拱立趋向因名排衙石及刻诗石上第二峯有白塔塔西有小径青石崔巍夹道皆峭壁中穿一衕人可往来名曰石衕好事者多题名其间自熈宁中郡守祖无择对排衙石作介亭天风泠然有缥缈凭虚之意山上有圣果院侧有梵天院题咏吴山在城中吴人祠子胥山上因名曰胥山卢元辅作胥山铭燬于火太平寰宇记云北有寒泉迸溢清甘不竭今山上有忠清庙天明宫中兴观清源观瑞云院太史局至徳观皮塲庙圣母庙城隍庙承天观旧有胥山坊今废七寳山在天庆观后旧有上方多福寺今徙寳莲山与七寳山相连旧有寳莲寺后为杨节使园而徙寺于丰豫门外石佛山在朝天门外胥山坡下元有僧寺后改为都进奏院瑞石山在太庙后今为禁山有瑞石泉在太庙待班合子西山下金地山在城隍庙南旧有妙果尼寺今徙茒山旧志云在钱塘旧治之南八里其下有茒山小河今夷为民居浅山在漾沙坑今杨郡王府前对山有大佛寺七官宅新粮料院寳月山在祕书省对巷山坡之下旧有寳月寺黒龙潭在寺西一名天井山峨眉山在祕书省对山有八眼井草坞山原名草场山寳山在御㕑营门内第一巷有广严寺寳奎寺题咏青平山在孝仁坊竹园山在府治之西南吴山一脉独趋而北隠隠隆起隂阳家以为今治所之主山赵安抚与建阁其上平鑑西湖扁曰竹山阁理宗皇帝御书景定三年魏安抚克愚徙阁而虚其地狗儿山在城内丰乐桥之南虎林山在太一宫髙士堂后有小土阜上有亭曰武林或云一名武林山咸淳临安志卷二十二咸淳临安志卷二十三钦定四库全书咸淳临安志卷二十三宋潜说友撰山川二城南诸山包家山在城南近郊坛冷水峪多桃花为春日逰览之胜名桃花关门上旧有蒸霞二字大慈山在龙山之西有广福院虎跑泉龙山在嘉会门外去城十里一名卧龙山五云山在钱塘县约髙百丈周廻一十五里有真际院岭上有天井大旱不竭定山在钱塘髙七十五丈周廻七里一百二歩太平寰宇记云定山突出浙江数百丈又郡国志江涛至是輙抑声过此则雷吼霆怒上有可避处行者頼之秦望山两朝国史志钱塘有秦望山旧志云在钱塘县旧治之南一十二里一百歩髙一百六十丈周廻一百歩晏元献公舆地志秦始皇东逰登此山欲度会稽后唐同光中钱氏于秦望山建上清宫有巨石二十余株自然成行名曰金洞门晏公云近东南有罗刹石大石崔巍横截江涛商船海舶经此多为风浪倾覆因唿为罗刹毎嵗仲秋既望必迎潮设祭乐工鼓舞其上李建勲诗曰何年遗禹凿半里大江中白居易诗曰嵌空石面标罗刹压捺潮头敌子胥后改名镇江石五代开平中为潮沙涨没浮山在钱塘县东坡守杭日开河奏云潮水自海门来势若雷霆而浮山峙于江中与渔浦诸山相望犬牙错入以乱潮水洄洑激射其怒百倍沙碛转移状若神鬼虽舟师渔人不能前知其浅深坐视舟船覆溺无如之何今号浮山头最为险处排山在钱塘县定山之北乡报山在钱塘县近庙山庙山在钱塘县去城五十里突出江心潮势至此方杀壜山在钱塘县去城五十里近庙山在杨村有慈严院城西诸山武林山西汉志会稽郡钱塘注武林山武林水所出祥符图经云在县西十五里髙九十二丈周廻一十二里又曰灵隠山曰灵苑曰仙居飞来峰晏元献公舆地志云晋咸和元年西天僧慧理登兹山叹曰此是中天竺国灵鹫山之小岭不知何年飞来佛在世日多为仙灵所隠今此亦复尔邪因挂钖造灵隠寺号其峯曰飞来白猿峰稽留峰太平寰宇记云许由葛洪皆隠此山忘返故号稽留月桂峰僧遵式月桂峯诗序云相传月中桂子尝坠此峰生成大树其华白其实丹一説天圣中天䧏灵寔于此山状如珠玑识者曰此月中桂子也宋之问诗曰桂子月中落白居易诗云宿因月桂落莲华峰钱塘记云峯顶有孤石可四十围顶上四开状似千叶莲花武林泉西汉晋地理志皆云钱塘有武林山武林水所出东入于海晏元献公舆地志云武林山钱塘泉出焉顾夷吾山川记云自南徂东临浙江一𣲖谓之灵隐浦石门涧陆羽二寺记云南有巉巖旧有卧龙石横涧中慈云法师种松于此连巖栈㐲龙栈过石门涧之南为连巖栈今废伏龙者又连巖栈之次也陆羽二寺记云皆灵隠山泉涧中恠石之状青林巖顾夷吾山川记云灵隠山有林巖龙洞其上皆槠桂凌冬不凋故其林常青理公巖在天竺山灵鹫院之右陆羽记云昔慧理宴息于下后有僧于巖上周廻镌小罗汉佛菩萨像慈云法师所谓访慧理之禅巖弔客儿之山馆是也近主僧行果始作阁道属之巖中以祠理公合涧桥灵山之隂北涧之阳即灵隠寺灵山之南南涧之阳即天竺寺二涧流水号钱源泉遶寺峯南北而下至峯前合为一涧有桥号为合涧唿猿洞陆羽云宋僧智一善啸有哀松之韵尝飬猿于山间临涧长啸衆猿毕集谓之猿父又遵式白猿峰诗序云西天僧慧理蓄白猿于灵隠寺诗云引水穿廊走唿猿绕槛跳涧则有饭猿台寺僧旧施食于此巖石室龙泓洞在天竺山灵鹫院理公巖之北晏元献公云在灵隠山下吴赤乌二年葛仙翁于此得道舆地志曰有石洞彻浙江下过萧山有採石乳者入其洞闻波浪声后有人洞两畔凿住世罗汉十六尊王随寄慈云法师诗云丹井经台接巖洞或云龙泓洞即夀圣院龙井非也鍊丹井烹茗井晏元献公舆地志天竺山下有葛仙翁炼丹井今在下天竺寺蔵院又云灵隠山有白少傅烹茗井葛坞朱墅晏元献公舆地志葛坞在灵隠寺吴方士葛孝先所居也陆羽寺记云晋葛洪亦曽居此朱墅者梁隠士盐官朱世卿之别墅女儿山玊女巖太平寰宇记灵隠山南一石状似人形两髻分明俗谓之女儿山顾野王地志云灵隠山南有玉女巖醴泉陆羽寺记大歴六年忽出醴泉酌之疗疾又有卧犀泉暖泉一名涡渚东屿见陆羽二寺记冷泉亭在飞来峰下唐刺史河南元藇建刺史白居易记刻石亭上政和中僧慧云又于前作小亭郡守毛友命去之见后诗序壑雷在冷泉亭侧赵安抚与创候仙亭守韩仆射臯建久废赵安抚与更造虚白亭守相里君造见山亭守卢给事元辅建观风亭唐庶子河东裴常棣造乐天记云五亭相望如指之列袁君亭陆羽记云刺史袁仁敬造紫微亭守紫微舍人唐询暇日至灵隠山顾访胜㮣后建亭于此因以名之翠微亭绍兴十三年韩蕲王世忠于此建亭后废干道五年周安抚淙重建石桥亭在武林山中路近翻经台月桂亭在月桂峯下梦谢亭晏公舆地志晋谢灵运会稽人其家不宜子乃寄飬于钱塘杜明师明师夜梦东南有贤人相访翌旦灵运至故号梦谢亭陆羽记云一名客儿亭在灵隠山间卢刺史元辅灵隠寺诗云长松晋家树絶顶客儿亭丹灶亭陆羽记云葛洪炼丹之所隠居堂晏公舆地志云陆玮字文该纳禄隠居于灵隠山间涧南造隠居堂陆羽二寺记云后汉陆文该学易于隠居堂图淮南王刘安及九师之像于屋壁东西又名九师堂许迈思真堂陆羽二寺记云许迈字逺逰一名映详具方外门右自虚白亭以下并废以前贤遗迹姑仍旧志记文冷泉亭题咏飞来峰莲华峰理公巖唿猿洞龙泓洞炼丹井葛坞朱墅冷泉亭候仙亭见山亭袁君亭翠微亭孤山在西湖中稍西一屿耸立旁无聫附为湖山胜絶处旧有智果观音院玛瑙寳胜院报恩院广化寺中兴诏它徙而即其地建延祥观淳祐十二年又分建西太一宫栢堂陈文帝天嘉二年建广化寺寺有当时所植二栢其一已枯东坡作孤山二咏序云栢二株其一为人所薪山下老人自为儿时见其枯矣然坚悍如金石愈于未枯者僧志诠作堂于其侧名曰栢堂堂与白居易竹阁相连属余作二诗记之堂久废今基在西太一宫有孝宗皇帝御书轼诗刻石覆以小亭白公竹阁旧有广化寺栢堂之后有小阁多植竹白公每偃息其间仍有诗遂以名今与寺俱徙和靖林处士庐有巢居阁今基并在西太一宫处士墓绍兴有旨徙僧庐惟处士林逋墓诏勿迁咸淳四年大风拔木祠㡬毁官为重建是年太傅平章魏国贾公领客来逰视蓁莽中有石隐起命搜取视之则熈宁七年福唐陈襄等九人竹阁题名也兴懐昔贤乃屏之植祠下又命金华王庭书和靖先生墓五字刻石立墓前在今西太一宫北偏金沙井旧在广化寺白乐天尝酌此泉甘美可爱视其地沙光灿如金拨以杖皆黒今在延祥观玛瑙坡旧在寳胜寺地有碎石如玛瑙故以名有圎法师陶器坟今在西太一宫六一泉旧在报恩院详见后东坡铭东坡庵东坡既名六一泉又于泉之后凿巖筑室自名曰东坡庵今不存闲泉在玛瑙坡圎法师诗闲泉澄极顶自注云闲泉在玛瑙院仆夫泉在玛瑙坡侧圎法师凿池得泉有诗云新泉号仆夫四照阁在山巅今不存西阁又名弥勒阁有石塔七层今不存鑑堂辟支塔铭文六一泉题咏孤山栢堂竹阁处士庐西阁四照阁和靖墓粟山晋书隋书地理志余杭郡有粟山祥符志云在钱塘县西一十七里髙六十二丈周廻一十八里二百歩太平寰宇记云山下有飞泉二里又云有吴大帝石柱今在东墓岭侧巨石山隋书地理志钱塘有石甑山巍石如甑然太平寰宇记在钱塘县旧治南三里祥符志云髙六十三丈周廻二十三里一百歩郡国志云上有七层古塔妙絶人工北有落星二石吴越王钱氏号夀星寳石山后改为匡石山罗隠封石记云或耸秀而层排巨石或岧嶤而朝挹衆山巾子峰在钱塘门外旧志云在梵天院后形如巾帻西湖胜蹟事实云在夀星寺后题咏霍山在钱塘门外有张真君祠嵗仲春八日倾城士女集焉南屏山在兴教寺后怪石耸秀中穿一洞上有石壁若屏障然刻司马温公所书家人卦乐记礼乐不可斯须去身中庸道不逺人各一章小南屏山在广教院后怪石玲珑亦𩔖屏障慧日峰在浄慈寺后今有慧日阁雷峰在浄慈寺前郡人雷氏筑庵居之故名世又谓之中峰题咏鸡笼山在龙井风篁岭侧髙而圎若鸡笼然赤山在钱湖门外厥土赤埴上有惠因院玉岑山在钱湖门外惠因寺前一峯耸出衆山缭绕石中有古木倒垂森翠可爱鵶鸡峰在西山崇因报徳院有怪石状似鵶鸡卓笔峰灵隠无垢院有石笋形如笔卓花家山三贤堂后相对在大麦岭山后一名蛇山月轮山在龙山左右形圎如月故名马鞍山在皃门武状元坊歩司在军后形如马鞍故名灵石山在西山放马场侧石尝见光故名古迹事实云灵石山在南山栖真院之上题咏仙姑山在钱塘门外东山衕西观音山在钱塘门外王家桥试院后山是也龙门山在钱塘县西溪之钦贤乡地髙峻上有龙池寺观山黄杜山了头山茆山篠山杨梅山祥符志云在钱塘县崇化乡第七都衆山接连髙一百五十丈周围三十五里咸淳临安志卷二十三咸淳临安志卷二十四钦定四库全书咸淳临志卷二十四宋潜说友撰山川三城东北诸山临平山祥符志云去仁和县旧治五十四里山髙五十三丈周廻十八里上有塔有龙洞砺洞有天井下有东岳庙景星观峙立两旁又有藕花洲即鼎湖也题咏桐扣山在仁和临平山之西晋武帝时岸壊出石鼓击之无声张华取蜀桐木刻作鱼形而扣之声闻数里故名臯亭山唐书地理志钱塘县有臯亭山祥符志云今属仁和县在县之东北二十里髙百余丈云出则雨宁宗皇帝御书三字为扁有崇善灵惠王祠名半山庙旁有水瓮及桃花坞题咏青龙山在臯亭山之东髙七十余丈山嵴苍翠偃曲如龙母山在臯亭山东北约髙一百余丈比衆山独髙张翼左右如母顾子因以名之佛日山在母山之东北髙六十余丈中有佛日浄慧寺石膏山太平寰宇记在钱塘县旧治西五十七里钱塘记云出石膏色若雪又县治亥地有狱雨霁时狱中出石膏一名稽留山无毒兽恶䖝黄鹤山祥符志云在仁和县旧治东北三十八里寰宇记旧有黄鹤楼今佛日山之北髙约百余丈巅有龙池一名渥洼北坞有龙洞石裂为路深险不可视山之腰有黄鹤仙洞外甚狭中可容数人深窈而黒时有樵牧爇松明而入愈行愈逺疑有龙在焉池出云必雨又有潭在山之东超山在仁和县之东北六十里永和乡髙三十七丈周二十里亭市山郡国志云杭州亭市山余石乡亭市村多陶戸善作大瓮今谓之浙瓮龙珠山在仁和县肇元乡五都髙约六七丈形圎如珠与臯亭黄鹤衆山相望一名巧山泰山在仁和县南鲍山之北髙约十五六丈民居可三百户名泰村大旗山在仁和县黄鹤之北髙约五十余丈有青草坞居民可二百戸名大旗村南鲍山在仁和县南山之北髙约十余丈山下有村名南鲍南山在仁和县大旗山之北髙约四十余丈东南与佛日山夹境有杜牧坞累累数塜世传杜牧墓无可考太婆山白巖山在钱塘县方山在钱塘县崇化乡髙三十丈全山在钱塘县孝女乡髙一十丈周四里苎山在钱塘县孝女南乡髙一十丈周廻五里杨山在钱塘县孝女南乡髙二十丈周廻六里唐墓山在钱塘县孝女南乡髙一十五丈周廻八里有唐孝女墓近山在钱塘县灵芝乡髙十丈周廻一里大遮山乌尖山在钱塘县孝女北乡接连余杭县及武康县界髙三百丈饮马山在钱塘县髙二十丈周廻二里安乐山在钱塘县髙三十丈周廻三里山上有石八郎祠石壁山龙驹山法华山在钱塘县东抵西堰桥西止钦贤乡羣山连接不能尽名约髙四十余丈占十余里三峯山在仁和县北四十里东髙一十五丈周五里西山髙一十八丈周四里南山髙一十二丈周一里洛山在仁和县北四十四里髙五十八丈周一十八里峨眉山在仁和县北七十里大云乡髙一十八丈周六里乌头山在仁和县肇元乡青龙山之东髙八十余丈峰鋭而秀石姥山在乌头山之东五十余丈有岭南接运河塘赤岸岭之西有真珠坞少宰刘正夫葬焉独山在仁和县治之北大云乡约髙数十丈每出云晴则雨雨则晴里人占之屡騐下瞰横溪回环皆水荡赭山旧圗志云在仁和旧治东北六十五里濵海产塩有塩场马嘷山郡国志昔吴伐越至此山遇大风车破骑死有马嘷唿求其主遂名余杭县大涤山洞天在县西南一十八里按茅君传云第三十四洞名大涤匡盖之天周回一百里内有日月分精金堂玊室仙官考校灾祥之所姜真人主之与华阳林屋䆳道往来或言此山清幽大可以洗涤尘心故名穹崇千尺逈压羣峦中峰之上有许逺逰昇天坛丹灶瓦甓尚存政和间犹有卿云箫吹往来清越崖间多灵芝异草人所不识九鏁山其势九折萦纡相续曰天关曰蔵云曰飞鸾曰凌虚曰通真曰龙吟曰洞微曰云璈曰朝元四时山花烂熳清芬袭人下有石门夹道今不存天柱山在洞西南隅乃五十七福地地主王伯元主之按记云天有八柱在中国者三此其一也四隅斗絶耸翠参天神天隐化时有见者山出佳茗为浙右最伏虎巖在大涤洞西南峻壁间若环堵之室南有路下渉崖磴方至其所东晋隠士郭文伏兽于此因以名巖来贤巖在大涤东南秀峰之前嵌空数丈丛竹间有磐石可坐东坡作倅日同蔡凖吴天常乐富国闻人安道俞康直张日华凡七人来为林泉之逰遂名其巖曰来贤今作亭于上名曰宜霜仙迹巖去大涤里许在路侧崖上有仙人遗迹苔藓不生湿润光泽大涤洞旧传云元同先生闾邱方逺入逰自华阳而归所见龙鳞异境花木鲜繁门有石鼔扣之则鸣其间顶平如砥又垂一石如柱号曰隔凡过柱一重如窦内濶丈余有圎井无底唯闻琅琅之声乃朝廷投龙处有白鼠长可二尺仙书名为玉芝饵之可以长生栖真洞在大涤山前峻岭之上按记云大涤先生杜琛语弟子何法仁曰西洞尤广汝宜居彼可遯世成真遂名栖真洞有罳顶状若寳盖龛室幽深乳泉㸃滴有东西二台东台有石阁津涯不可测常有龙爪蟠拏蹴缩之迹逰者以手漫灭之次日騐视如初或以为洞龙出入之迳大观三年四月山人胡真隠居其中午夜闻鼍皷数百声火毬相继走及黒云叆叇皆奔出洞外次则迅雷烈风骇震山谷真隠股慄莫知所措移时方止石室洞在大涤山中峯之前有巖窦石梁洞外泉脉垂熘注于石梁之下洞初未显吴筠觧化于宣城指门人藏书剑于此寻访果得之又按景行録西麓有巖扉石座自然咸备盖不止乎书剑亦天师藏真在焉按石精金光经言曲晨飞精蔵景录神剑解之道凡蹔过太隂紫胞鍊度皆四百年其藏必发盖数足运会真灵自有以发之耳今天师石室之藏巖扉呀树益验此经之説山腰有石洼樽洞上有石茶灶皆仙家遗迹隠士陆凝之永仲尝筑室于是号石室先生云鸣凤洞去大涤一里许山之上石门阻隘童稚可入者閲其内石屋旁一小路不知其极上有穴泉熘环珮之声入于方池未尝减溢耆旧传云钱氏时因凤凰来故名亦改为灵凤乡鸣铃洞祥符旧志云在洞霄宫东山之上洞多窍穴风作则鸣旧夲作鸣虚阁龙蜕洞在大涤洞东一里许乔木幽隠巖穴嵌巉深可数丈春夏多蛇虺潜伏皇祐初羽人于洞间获龙骨数肩齿角皆具因以名之记云五洞潜通此其一也白茆洞在大涤之西南一十里岭石之上灵象岿然按记云有晋人遇一道士衣巾爽丽自洞而出询其名字则曰吾白茆先生职此久矣因以名之其洞门如井垂绠而下一二丈至地回环容坐二十人屈身下入又可二丈有仙人酒瓮及二石若柱上有一窍通明归云洞去大涤五里在西岭外层冈之上即栖真之后门深可百余丈石壁光莹洞有罳顶亚于前洞按记云是神仙廻车之便道故曰归云常有云气往还于洞外又有隟地皆灌木踈篁隠映前谷抚掌泉在洞霄宫殿堦之西深可三尺许清冷可鑑古诗云却疑三尺底别是一壶天旧传钱武肃王至宫有双鹤飞舞其上因抚掌招之鹤堕而泉涌故号抚掌或言旧名涌泉漕使陈公尧佐因按察至焉问羽士此何水答曰涌泉昔仙人抚掌而泉涌公于是抚掌果如其言按旧志云久旱不竭莹洁常澄或时五色变异不可测夏寒而辨砂砾冬温而育萍藻熈宁初有物状如鲛鳗遶栏楯间两目如丹时人以杖扑之即坠入泉去须臾隂雾周布一山大水自天柱源来汹涌可畏将垫殿堂乃止唯损去廊屋数间或曰龙之怒也明星渎在县东一里二百歩周回一百五十歩溪之南塘敕使投龙于天柱大涤洞必先祭明星渎九域志载余杭古迹亦然耆老相传云昔人有昼视水中有星灿然故号明星渎溪下多潭皆遇水决冲注而成自新堰以西第三潭㝡深莹而润者明星渎也父老云渎之南濒路旧有女冠之居遗址尚在瀑泉在洞霄宫憩賔亭外三十余歩三泉吐熘合而成瀑冷泉在洞霄宫外半里路石罅间水脉甚细冬夏不絶莹然若玉壶之贮沆也山行者掬饮毛骨竦然炎月投以热物至晩即氷结新池即今洞霄宫厨院才源自泉前池熘于㘭堂大歴中县令范愔所凿李元卿记云执㸑无欲清之仆挈瓶无汲深之劳云根石去大涤一里许在路傍之西与仙迹相近石状如云从地涌出以云根名之药圃在大涤洞东山之前夏侯天师种药于此芝畦术坞百药之植靡所不有尝言古圣人以上药飬神中药飬性下药遣病可使人神灵可使人性明可使人病愈故尝施药于鄽随縁深浅而遇有药圃诗云緑叶红英遍仙经自讨论偶移巖畔菊锄㫁白云根一日樵者闻圃中有犬嘷自篱而窥见师䇿鞭乗一兽似虎非虎行疾如风入东山而去今四山生草药六十余种圃迹犹存清音亭在大涤洞路之中后数丈乃天柱泉发源之窦水流沿洄亭间循除以入于沼清冷可爱亭名取左太冲山水有清音之句祥光亭在大涤洞口钱武肃王微时尝卧巨石之上指洞而言曰异时或富贵当建亭覆此石及衣锦回营餙颇盛其石今瘗亭下祥符五年中使及漕臣州佐邑令偕集于此忽五色云出洞中数刻方散因名亭曰祥光樵者间见有仙人奕棋于亭至前则不复见咸平中民有来盗其槛斧之焱熖随起飞逐盗为之惊止翠微亭自来贤巖前东五十余歩登小坡而上名青檀山路之右皆依巖左临深坎路旁有巨石与巖对峙号曰小石门过此则巖石转有泉自石熘下注于巖穴状如石盂横探小窍深不可测其水不盈不涸号曰泂酌泂酌之上有巨石圎窍玲珑号曰月窟月窟之西有穴盛熘㝡冷号曰氷壶泂酌之下又有泉穴其水㝡清号曰镜潭今泉源湮没皆非旧迤逦至试劔巖其石如剑噼㫁旁有巖隙可憩数人行二十余歩有峭壁面北从地涌出髙可二三丈广二三十丈其上苍翠玲珑竒怪万状出于天巧莫可形容其秀气发自来贤至此半里余始毕露无遗上有石乳焚之㝡香但有巖自北而生正蔽其前外旁相去犹有数尺深入仅可容人临坎作亭名曰翠微题咏大涤山九锁山伏虎巖来贤巖大涤洞栖真洞金鵞山郡国志云小鸣则县出贵人由拳山在县南二十六里髙一百八十丈九尺周廻一十五里按搜神记云由拳即嘉兴县吴元帝时县人郭暨猷与由拳山人隠此因以为名郡国志亦曰余杭山一名由拳髙峻为㝡旁有由拳村出籐纸又晋书郭文隐于余杭山常着鹿裘葛巾自种菽麦尝有勐兽张口向文文视其口中有横骨乃以手探去之勐兽明旦致一鹿于其室前故亦云郭公山今巖穴中炼药石灶犹存青障山在县南三十里髙二百五十丈周围三十里四面林木郁茂青若屏障稽亭山在县南九里髙五十丈周回七里山顶旧有亭相传秦皇东逰至此登以望会稽故名稽亭山亭基犹存髙陆山在县西北七十五里一名南兴山一名泉山髙三百丈周回五十里南入临安县界北入安吉县界旧传有髙陆二氏居山侧其村号髙陆邨故併以名其山今山下亦有髙陆二姓戎山在县西南二十四里髙一百丈周回四十里旧传有休村李波提荘在山侧波提尝飬一戎犬守荘犬死瘗于山旁故名戎山相传唐干封二年波提畊于戎山顶得碎石青黄色以示铜工工曰鑛也烹之可得铜于是百姓竞取之然得铜者尠因不复採舟杭山在县西北二十五里髙一百七十六丈周回一十里山顶有石穴古老云禹治水维舟之所东坡诗云㸔山识禹功盖谓是也相传其山或有铜鑛唐文明元年有得鑛者告于官将置监先令百姓同採年余竟无所得遂寝唐地理志余杭有铜恐此𩔖岑山在县南一十五里髙三十五丈周回四里按余杭土风记云吴歩兵校尉诸葛起字岑世居山旁宗族蕃盛皆𦵏于此因号岑山㫁山在县西南一十四里髙二十丈周回五里其山无冈垄相接故名俗唿为禫山仇山在县西北一十五里一百六十歩髙三十五丈周回五里旧有仇山庙因名又谓之白鹿山耆老云晋宋阳太守严昆𦵏于此山尝有白鹿夹坟左右州刺史孔严以为异表闻于朝因以名山墓前石柱刻云故宁朔将军严公神道十道四蕃志云青巖山一曰鹿山安乐山在县东二里髙一百五十歩周回五里耆老云钱氏之子于此筑庵飬病而愈故号安乐顾望岘在县西南三十四里髙一百四十歩周廻五里按土风记云秦始皇至此弃舟登陆往会稽登山顾望因名阿姥堆在县西五里髙六十丈周廻一里按葛洪神仙传云王方平过蔡经家以千钱与余杭老姥市酒得五斗许又父老云晋初有裴氏姥居此探衆花醖酒凡士之贫者贳与之经数年忽有三人至姥所饮酒数斗不醉姥怪之谓姥曰余非常士姥当仙去故来相命因授药数粒姥饵之忽不知所在今堆上花草犹存隂雨时或闻酒香故名阿姥堆荆公送僧惠思归钱塘诗渌浄堂前湖水渌归时正复有荷花花前若见余杭姥为道仙人忆酒家盖谓此也名见九域志望牛堆在南湖之间其状隐若隆阜然湖渐湮塞今存无几石灰堆在县东南三里杉木森茂今寳轮寺以此为向山咸淳临安志卷二十四咸淳临安志卷二十五钦定四库全书咸淳临安志卷二十五宋潜说友撰山川四临安县天目山在县西五十里髙三千九百丈周八百里有三十六洞为仙灵所居毎嵗秋率一日风雨晦㝠俗云山神与江神会淳祐八年祷雨应赵安抚与奏请封东天目龙王为灵祐公赐庙额曰惠泽石屏在县西五十里按旧志云昔秦始皇于西天目山剖石为桥此其遗也黄石室在县西五十里旧志云昔人建道观于天目东峯故址尚存相传有大钟坠水中径山在县北去县五十里径山事状云山乃天目之东北峯有径路通天目故谓之径山竒胜特异五峰周抱中有平地人迹不到代宗时有吴郡崑山朱氏子贡礼部道由丹徒至鹤林寺马素禅师异之遂祝髪名法钦大悟宗旨久之辞出逰方请示所止素曰汝乗流而行遇径即止钦至山下问途于樵者对曰此乃径坞师记素语遂自东北而登适见苫草以履置罘乃即其下黙坐值大雪经旬不食猎师见而幕之析弓归敬为结草菴钦曰吾将深隠是山猎者言此神龙所据愿毋往钦意愈确乃陟重冈之西至髙峯之北临巖穴中据石床而坐俄有素衣老人拜于前曰吾龙也自师至此吾属五百皆不安息当挈归天目山愿以此地为立钖之所乃导钦南行至五峯之间指大湫曰吾去后湫当涸矣其中一穴勿湮塞言讫不见顷之云雾晦㝠风雨终夕及平旦视之已为平陆仅存水一穴今龙井是也北峰之阳有草菴云神龙所造今菴基草木不生记文题咏功臣山在县南一里本名大官山唐昭宗诏改钱镠所居大官山为功臣山衣锦山旧名石镜山在县南一里髙二十六丈周二百六十歩太平寰宇记云山之东峯有石镜径二尺七寸其光如镜钱镠幼时逰此顾其形服冕旒如王者状其后昭宗改镠所居营曰衣锦营寻又升为衣锦城宴故老山林皆覆以锦号其幼所尝戯大木曰衣锦将军题咏华石山在县西二里髙二十五丈有洞穴在水中深不可测按研神记云秦时神人移来镇此金钱山在县南九里髙六十丈周二十里本名金容山梁天监元年僧智度居此山忽有神人出见言姓金氏名求愿舍此地为精舍僧如其言造寺因唿金钱山垂霤山在县西南一十二里髙九十丈周一十四里晋书许迈传言余杭郡垂霤山近延陵之茆山是洞庭西门潜通五岳陈安世茅季伟常所逰处于是立精舍往来茅岭之洞室临安山一名安乐山在县西南十八里髙一百丈周二十三里太平寰宇记云县取此山为名南有郭文宅基晋书郭文传文自余杭山来临安结庐山中县令万宠尝迎置县治及苏峻之乱破余杭而临安独全人以为知几萧条山在县南一十七里髙七十丈周一十二里郭山在县西南一十八里髙二十丈周五十里旧志按舆地志云郭文尝居此山有碑文曰髙山岝㠋濬瀬潺湲飈生林下云兴巖端先生存没安于此山又名曰白石山碧茂山在县南一十里髙八十丈周二十一里舆地志云东有金牛山洞昔金牛衔玉遗此时人因名焉隋鹰扬郎将骆道兴改为碧茂山安国山在县北二里髙七十丈周二十五里本名曰匡山按梁孝元帝研神记云吴兴山墟名曰临安匡瞻山青松盖岭余无杂木望之可爱时人唿为安国山康山在县一里半髙三十丈周七里葛仙公山在县西南二里髙三十丈周二里钱岭山在县西南一十里髙三百五十丈周八里八百山在县东北一十里有三峯甚髙中峰号大将山西峰号紫藤山东峰号八百山周九里按旧志云彭祖尝居此公山在县东二十里姥山在县东二十里集贤山在县东北八里王屋山在县北八里东山在县西三里相传谢安石髙卧之地按晋书云安石栖迟东山常住临安山中坐石室临濬谷悠然叹曰此亦伯夷何逺山有塔院题咏西山在县西五里按晋许迈传云永和二年自余杭垂霤山入临安西山登巖如芝有终老之志题咏玲珑山在县西十二里两山屹起盘曲凡九折上通絶顶名曰九折巖南行百许歩有亭下瞰百里山名曰三休亭题咏九仙山在县西四十二里葛洪许迈炼丹之地坡诗自注云九仙谓左元放许迈王谢之流也题咏九州山在县西十二里旧有九祖儒堂及庙九所俗谓钱九州庙罗隐作碑云钱达字通甫梁大同中为庐陵王国侍郎羽林监及陈祖立迁东海太守娶琅琊王氏生九子皆为郡故号九州山题咏咸淳临安志卷二十五咸淳临安志卷二十六钦定四库全书咸淳临安志卷二十六宋潜説友撰山川五于潜县天目山按大藏洞渊集第三十四洞天天目山有两目左目髙三千丈右目髙二千五百丈洞周回一百里名太微元盖洞天又太平寰宇记山髙三千九百丈广五百五十里水因山曲折东西有巨源若目然故曰天目东出临安为大溪盖东流而为苕水西趋于潜为紫溪合桐庐水以滙于浙江又水经于潜县北天目山山极髙峻东西瀑布下注成沼名蛟龙池池水入西溪合于浙江近世道士唐子霞谓圗经天目山一名浮玉山上有两池谓之左右目一峯在东号东天目在临安县界今西尖峯在县北四十五里连亘四州周回二千里上有飬生之药蓍草元华皆名着仙经郭璞诗云天目山垂两乳长龙飞鳯舞到钱塘诚一方之巨镇也山有铭勒石在龙池东铭曰列岳霞上标峰雾里翠滴烟峦名不可纪翔凤林在天目之东北峰髙峻𩔖天柱庐阜上有平地一千五百丈中两湖乃天目也湖有鱼不可捕昔人见龙散子其中水分流下注东通苏湖南迤杭睦西𣲖宣城北泝安吉上有古木参天郁然又有龙须草覆地迳险林丛人迹罕到龙穴在至道宫殿西架画梁之侧其大逾寸穴外回环之状径二寸许若有物盘旋而成欲雨则云气出焉雷神宅在西尖半山间东坡记唐道人言俯视雷雨毎大雷电但闻云中作婴儿声殊不闻雷震也云封菴在山之西北即许真君旧隐外极平敞俯视羣山髙下奔轶若万马然常有云锁窓扉故号云封菴仙坛在云封菴之北相去十余丈即许真君礼斗之所故基犹存仙乐西峰絶顶人迹罕至隐者常于风清月白之夜闻云外笙箫声又云毎隂霾欲舒或夊晴将雨至夜先闻空中丝竹具举越旦或在峰尖或响巖谷乡民樵者聼以为候许迈宫在西尖下乃修真之䆳宇也余址尚存居民至今唿为道士迈徐仙姑石庵在山之北与深坑相隣形若道家轮藏中有石柱至地四面环空及垂石如榻可设卧具古记云仙姑即徐仙之妹于此成道冲云而昇张公舍在山南峭壁间濶五丈门髙二十余丈即汉天师隐室旁有张公小舍相去半里一名天师外舍登者扪萝而入可坐数人石城在西尖西南㟁章村之隣境髙数丈南北五十余丈其外可履内深窈不可久若城之大小堑玉桃古记云昔人捕猎阻雨于石城之外见林间有白桃一颗摘入手如氷忽又变红其热如汤遂採木叶包之藏于布囊下山扪之犹在及至家已失唯木叶存石门有二在半峰岭东西向各一髙二十余丈小者百尺自张公舍眺之四扉对峙一山之絶致也古记云西崦落晖未张于锦绘东嵨炎彩先布于氍毹世传唐元宗有诗云双扉起巖石尘客过应稀千古掩不得从教云夜归石室有二与张公舍不逺常有隂云怪风生于白昼俗谓徐五二仙修炼之所石仓有二在西尖之西坎衆山鳞叠之间若仓廪然石皷在西岭外坞南下磴道盘折状如皷形周可丈余击之有声石柱有二在西尖北坞一长一丈一长二丈坚削平直宛如斵成卧草莽间击之其声清越石板近山西北皆有之长短小大不可数计皆平浄如砥古记云秦皇驱鬼兵解之有全解在地者有解未尽者有倒解者今锯痕线道犹存其解至一半者用石砧架定信非人力所能及好事者欲挈而下輙有风雨蛇虺之变以故人莫敢动新郎新妇石新郎石在西峯半山之中道面东昂立势髙五丈天然人形与东峰新妇石相望嘉祐中新妇石为雷震碎今新郎石独存望江石在云封菴之右陇轩然特立小望江石在半山之西隅髙约百丈下鋭上丰须编梯级乃可登遥望浙江如一线许海门日上红光曜目钟楼石在半山冈髙数文望之凝烟聚黛四敞如楼絶𩔖罗浮山之境围碁山在西尖之北圎广数尺平坦润滑不生苔藓古老云昔有仙人对奕于此芝草巖在西尖之西昔有採药者见其上有芝草一本五色皆具接长竿採之色遂没后数日仍在左右复出二本皆翠色遂不敢採至今隠显不常时有遇者因以名其巖响水巖在巾子山重峰之内中有一港登者闻下有水声冷冷不絶石巷与张公舍相去二百余歩四围耸㧞石罅一径深三十余丈藤木交隂森然可畏石庵在西尖之顶至为髙絶上覆巨石一片非人力能举逰者立石遐覧则心神悦畅县经云秦皇指隂兵叠就又小石菴在西尖之东北侧石累成止可一人隠几而坐或云徐仙夜诵洞经咽味元真之处㫁壠在西尖之西南古记云秦皇所凿后人因以名之至今宛有刀斧痕洪氏可菴山石在天目西麓为紫薇巖俗唿为紫草巖宝福寺在右可庵在左石皆玲珑竒状不一洪忠文公山房在寳福寺记文洪氏可庵洪忠文公山房题咏天目山雷神宅新妇石望江石山房岝㠋山在县西二里旧志云岝㠋者山之髙峻貌也峭耸清絶下浸碧溪旁环翠巘遥望天目为醒心豁目杰特之观东面有石壁髙五十丈腰有路可通车马见于林樾掩映间南北有路登山如径叶丞相冲为今日有名作小飞来之句山巅有旷轩在崇夀院县治内外山川之秀㕓里之富尽在目击间旧名昌黎舘邑人以令韩瓘为政明允名轩以寓去思又有双溪叠障山南中路旧有懐谢亭久废世传谢安曽逰晋史言安往来临安当亦尝至此山之北有石塔三旁有古松偃覆如盖塔北有跨虚亭亭下崖壁数丈有仙人坛殆𩔖凿成正在石壁险絶处山下出泉乳色而味清有亭覆之名清白泉前瞰浮溪石桥雄跨其上名赵公桥题咏浪山在县西南三十五里上有三池相接在髙崖絶壁间其水奔流如瀑神龙所宅因祠焉今赐名灵惠庙毎县之西南隅云滃然而兴稚耋必譁曰浪山雨来矣山后有柯相公潭旧志云柯相公自歙泛舟而下溺于此毎隂翳或闻丝竹声起潭中浪与山连故名浪山亦名波山有柯相公祠西菩山在县西十三里尝现菩萨像因以名山九锁交陈双峰对峙明智寺在焉寺前半里许有亭曰转山取东坡路转山腰之句东山在县圃东二百余歩有白云菴絶顶有山翁亭记文白云庵观山在县西北二里有东岳行祠许迈炼丹井甲子山在县西北三里有烽侯亭青山在县西二里县学正对此峰眉山在县北三十里有门化院响山在县北一十六里马鞍山在县北二十里金楼山在县南二十九里地里志云一名霞山独角山在县西南三十里有梵安寺何滕墓在焉生仙山在县南三十里天师张道陵生于此山之西因以名之今集真观即其宅基名生仙观山下有炼丹井尚存浮玉山在县北七里妙乐院山上有石可浮故名浮玊石柱山在县东五里上有石天然成柱髙二丈围一丈古篆十数字南阳山在县东南一里有广惠行祠无极宫在其右桃源山在县东二里有许逰观凤山在县南一里旁有道院鹤山在县东与石柱山相接地出桃味极甘美金鹅山在县南一里有寂照寺地风山在县南七里风多自石穴中起阿顶山在县东一十五里旧志云絶顶有越王城牢山在县南三十五里上有龙池丁岘山在县南三十五里武勇山在县南四十七里有常乐寺佛图澄所剏相传云澄尝与乡人习武于此攷之晋史石勒之乱沙门遇害者甚衆澄投勒大将军郭黒畧家亦知兵者也今乡人嵗以上已迎引尚存习武之遗意马头山在县南四十五里状如马头上有福兴禅寺阎湖山在县南五十里上有龙池濶数丈深不可测虽旱不竭有祷必应毎风雨隂云出焉白山在县南五十三里崖髙三十余丈下临深潭上有浮石纯白山前有庙俗唿为白沙庙或患气疾浮肿擣石煅服之即愈流襄山在县南五十里旧志云因尧时洪水为名凿山在县西七里亦巖岭之𩔖良梅山在县南八十二里閲武山在县北五十里千秋岭泗州庵后吴越王钱氏置寨以御江南李氏因以名焉咸淳临安志卷二十六咸淳临安志卷二十七钦定四库全书咸淳临安志卷二十七宋潜説友撰山川六富阳县赤松子山在县东九里髙一百五十丈周回四十里一百歩赤松子驾鹤时憇此因得名其形孤圆望之如华葢又名华葢山一曰赤亭山又曰鸡笼山题咏西巖山在县西北三十里巖有洞洞口有池早晩与潮应石有葛仙翁足指前有炼丹鼎山下有石扣之铿然人号石皷世传有僧坐于巖前一日葛仙翁求其地炼丹僧遂退西巖丹成上昇僧亦仙去今号日昇里题咏小隐山在县之北一里三十歩为县治主山阳夏公谢绛迁居于此子景初景温筑书室于山之半今故基双松尚存歴年久山属于官云淳祐元年春宣𦵏丞相李文清公宗勉题咏胡鼻山在县东五里山峭峻下瞰大江路狭而险行者患之焉干道中令陆楠因邑士谢安頥之请凿路栏石以䕶自此徃来者以为便云嘉定癸酉令程珌修之嘉定丙子令曾治鳯重修尉陈震为记至寳庆乙酉令赵汝捍补甃易石栏为石壁置庵业名恵民庵至淳祐戊申令陈梦炎因祷旱立麻源真君祠于山之巅又请拨延夀寺旧额改恵民庵为恵山延夀寺记文观山在县治之东百余歩一峯髙耸横截大江孙氏尝于山顶建道观因得名又号石头山有亭曰滕览县东以水口荡滉无际以此山为青龙襟抱环合邑頼以立第宅属居民病于樵採㑹真觉僧贸得之邑令曽治鳯出公帑钱六万易而属之官竹木茂蔚自是邑之形势改观焉山有严君祠于淳祐间县令李廸更创祠宇下有三亭曰耕春曰逸云曰虚全山下又立小庵置僧以供洒扫樟巖山在县北五里独髙衆峯巖有樟故名又名横山世传赤松子炼丹之所山有石巖龙藏其中西北有穴久晴则起雾絪緼如陶烟乃雨候也姥岑山在县北二十五里山腹有水沼赤萍生其中山下有庙俗号为姥岑王嵗旱祷必雨白龙山在县北二十里势若屏风与姥峯相连山侧有小沼姥岑白蛇徃来其上初樵者入山见蛇吐珠捕而烹食之举家毙珠后归里人杨氏数年有羽衣至其家绐取视径持去杨氏踪迹之忽不见贝山在县西三十里髙三百丈广七十八里西属新城界山顶有湖有萧史君庙每旱祷必应胡洑山在县西南五十里髙三百丈广一百三十二里上有石楼石城侯景之乱里人姓陆者率乡隣保固之全活万计上有石佛父老传云澶渊之役尝见梦于章圣皇帝后有水旱亦尝遣使祷焉亭山在县南十八里髙二百丈广一百五十里晋处士孙文度建亭阳平山在县南一十五里髙五十丈广二十里面大江有孙钟墓在焉都舆山在县西南四十里髙九十丈广三十五里其状𩔖马又名马山灵巖山一名湖南山在县南三十里髙八十丈有仁恵龙王庙寳山院鹿山在县西南五里其状如鹿世传有羣龙居之兴水旱爲民害因灵巖大师讲经化服其孽遂息俗谓之降龙山屠山在县之西南五十余里世传有姓申屠结庐以居乃以名其山复以志其里有寺号大雄野史所载禅月以诗见呉越曰一缾一钵垂垂老万水千山得得来王说之馆于罗隐之舍隐恨识之晩复以诗遗王有寳剑霜寒十四州之句王谓之曰诗则羙矣若能改作四十州当得相见师喟然曰州不可添诗亦不可改孤云野鹤何天不可飞耶遂杖钖去之至于山下欣然而止有怪石故庵在寺之东偏记文新城县北山在县北三十里记文乌伊山在县南五里祥禽乡髙三百二十丈周八十五里百丈山在县南五里太平乡亦名卓笔峰题咏㠙山亦名崤山在县西二十里新登乡髙二百五十丈周七十里有洞穴深十丈水泓澄旱祷必应三贝山在县东北二十里昌东乡髙三百丈有水池半亩深三尺嵗旱祈之应天柱山亦名皇甫真君山在县西十里七贤乡地名裘坞唐大中间嵗旱农父汲水灌田遇一老人云何不徃此山下祷于独角仙人言毕径去农父追及于余杭县界遂口授醮谢名位曰皇甫真君也因名其山嵗旱祷多应仙坑山在县西二十里七贤乡晋咸和中有七仙客围碁石上因名山产茶其味特美云咸平元年有猎徒见白鹤三冲天而去石上有碁局未收及猎廻不知所在乌山在县西十五里折桂乡名苦竹上有龙井祷之应井旁有白鹤仙人祠释子山在县西北二十里永昌乡灵耀寺因以名山灵耀今为三学院果园山在县西北一里黄山在县西二里云山在永昌乡巧坈山在七贤乡戴家山在昌西乡郑家山在广陵乡青峦山在太平乡有碧沼寺成山在新登乡有寳乗寺锦邱山在县西五十里南新乡瑞应山在县西五十三里南新乡三九山在县西五十一里南新乡鵶栖山在县西五十里南新乡牢山在县西六十三里新安乡渔洲山在县西六十五里南新乡中有合龙池或曰合灵池巖上有三池深莫能测竒诡万状西又一池耆旧言其源与天目龙池通每嵗旱祷雨者旁午于道庙在合龙池之前于淳祐九年勑赐额曰灵恵南山在县北三十里广灵乡题咏塔山在县题咏龙门山在县西七十五里新安乡上有龙池盐官县金牛山在县东八十三里髙三百丈周围一十九里太平寰宇记昔呉楚间金牛自毗陵奔此山而没因名山侧有洞或云建炎初黄湾居民多避难于此烛之深不可测好事者游焉则有蛇怪审山在县东北六十五里髙五十三丈周回七里三百歩汉审食其墓其间故名有僧崇恵庵基土皆五色有僧智标塔秦皇磨剑石有灵池水旱不盈涸黄山在县西南四十里一名越城山髙五十丈周回六里二百歩其色黄故名紫微山在县东北六十里旧志曰唐紫㣲舍人刘禹钖作刺史行县至是山望硖石湖因名今半山有碑镌紫㣲山三字题咏石堆山在县东南五十里尖山在县东南六十里蟹山在县东南六十二里盈山在县东南六十二里花山在县东南五十里菩提山在县东六十里山有灵泉袁花山在县东六十里賛山在县东北七十里赭山在县西南四十五里巖门山在县西南四十里蜀山在县西南二十七里隋书地理志云塩官县有蜀山雷山在县西南四十里昌化县唐山在县后髙二十丈青山在县前髙二十丈武隆山在县西北一里髙五十丈周廻二十里有晋葛洪炼丹井唐天后以山名应图䜟分紫溪县别置武隆县晩山在县西北十里髙一百四十丈周围三十里晋许㳺所居山下溪滩号许㳺滩唐人诗葛井许滩今古传逺游尝至于潜县採药遗迹为许游观其事甚明但今复号滩为洗耳滩又引巢父饮牛为侣号桥为白牛桥葢因由游二字音同而讹耳箕山在县西北十里神仙所隐百丈山在县西二十里髙一千五百丈周回二十里一名潜山呉兴地志云于潜西有潜山尧时洪水此山潜水中不没者百丈因名焉山上有太公泽旁有王大伯盐洞或见盐数百袋曝于洞口就之不见始疑以为神仙山下两石对峙髙二三丈号秦王石其二峰并者号双峰桞相山在县南三十里髙一千八百丈周回一百三十里东接紫溪县南入分水县千顷山参寥子有兹山嵯峨冠天半之句上广千顷有龙潭蒲苇四宻潭中鱼有金银色祷雨輙应西有娑罗巖生娑罗花一株蔚然耸翠初夏开香闻数里海棠瑞香黄菁徧生山麓题咏石室山在县南四十里巖洞如室铜坑山在县南五十里东接分水南帯淳安西亘绩溪其最髙峰名铜坑穷絶处有龙池三草木廕蔽龟蛇浮游或云气笼罩必雨岁旱祷焉福泉山在县西南五十里神龙所居云出其中则大雨大明山在县西九十里南接严州昔悟空禅师所隠今山下立慧照院巾子山在县西北四十五里大鹄头山在县西六十里或以为山𩔖鹄头或以为鹄曾栖止得名势凌霄汉人不可到惟採药人结伴携粮具火信宿上下其中坦平神仙所栖花果人不敢採有龙池濶三百亩四傍如葑田岁旱人攀縁祷雨其上咸淳临安志卷二十七咸淳临安志卷二十八钦定四库全书咸淳临安志卷二十八宋潜説友撰山川七巖城外虎头巖在钱塘门外介于寳巖定业寺后山葛浓钱塘帝都赋云巖则虎头连巖青林巖理公巖玉女巖象鼻巖佛手巖余杭县伏虎巖来贤巖仙迹巖临安县虎头巖牢山巖并在县西一十八里贵山巖龙池巖朱积巖并在县西南二十里髙峰巖浪岭巖东冷水巖西冷水巖金城巖并在县西三十五里烽火巖呉居巖并在县东三十里溠水巖王㑹巖并在县北十五里东永安巖西永安巖并在县北二十里东坡游东西巖诗云即谢安东山长壠巖石柱巖并在县西二十五里安定巖在县西二十五里于潜县芝草巖响水巖甲子巖在县西北三里太阳巖在县西二十五里云鹤巖在县北四十五里大明巖在县西北三十五里小明巖相去大明巖半里青畤巖乌畤巖白畤巖去小明巖十里三巖皆相望老公巖在县西二十里安人巖在县西十里巢山巖在县北十五里卢山巖在县西北十五里巖顶方丈余皆甎甃意古庙基也其上时有音乐声闻里余久晴闻之则雨久雨闻之则晴村人以时祭之皇甫巖在县东一十五里近平越城旧志云后汉皇甫嵩破妖贼许生于此故名有铸冶郊坛城寨尚存攷之汉史灵帝熹平元年会稽人许昭聚衆自称大将军立父生为越王攻破郡国遣杨州刺史臧旻丹阳太守陈寅讨击三年十一月大破许生于会稽斩之及攷皇甫嵩传止载讨黄巾贼张角之事而不及许昭赞中所云隽㨗陈颕亦弥于越是时陈国颕川各有贼起朱隽与皇甫共平之释者云谓平许昭恐是时嵩以功逊隽或讨贼之初曽驻兵于此史逸不载亦未可知然三国志孙坚传乃云妖贼许昌起于句章自称阳明皇帝注云灵帝纪曰昌以其父为越王与其子韶扇动诸县坚以郡司马募召精勇与州郡同讨破之刺史臧旻列上功状则又与汉史所载不同因并书之白马巖在县南六十五里兊村絶顶有龙池仍有石巖袤百余丈其色皓白逺视之犹白马然故耆旧相传以名其巖大阳巖在县北三十五里寨村东巖独髙峻四围甃石如小城乡老言钱氏屯军于此本不甚衆但数令兵卒更易服色旂帜遶巖顶以张虚势巖顶平广十余亩一池濶四丈深不可测久旱不涸四岸有竹交覆池上乡民或纵野烧惟此竹独存遇天色隂雨时有仙乐之音闻一二里间响水巖在巾子山重峰之内中有一港歩履者闻下有水声泠泠不絶不知流注何处昌化县墨子巖在县西南四十里蒲川其髙切云上有室穴坐其樵者曽见野服三四辈环坐石上问侍者云古墨子也石巖在佛迹山县南金山二十五里山前对峙名山雄峻绵亘自麓至岭一日方到有石皷石坐石碁盘葢神仙栖狮子巖在县西五十里山形如狮岭城内外八蟠岭在今之大内后万松岭在和宁门外西岭上旧夹道栽松白乐天夜归诗云万株松树青山上十里沙堤明月中东坡腊梅诗亦有万松岭下黄千叶之句今第宅民居髙髙下下鳞次栉比铁冶岭在城内歩帅衙左虎翼营之东紫坊岭在城内漾沙坑七官宅侧骆駞岭在城内三茅观之麓岭下有市俗唿小坝头慈云岭在方家峪旁为郊坛有后唐石刻篆书梁单阏之嵗兴建龙山至涒滩之嵗开慈云岭风篁岭在钱塘门外放马塲西路通龙井岭最髙峻元豊中僧辨才师淬治修篁怪石风韵萧爽因名曰风篁东坡尝诣师师送至岭上因举逺公过虎溪事师笑曰杜子羙不云乎与子成二老来徃亦风流遂作亭岭上名曰过溪亦曰二老坡公赋诗纪之又探梅诗有问信风篁岭下梅介亭诗有丹青明灭风篁岭之句岭之巅有龙井分金岭在钱塘县旧治西南到县六十里滕村岭在钱塘县旧治西南到县五十里青木岭在钱塘县旧治之西到县四十里狗头岭在钱塘县旧治之北到县五十里五岭在龙山之北徐村岭在钱塘县定山北乡白塔岭在钱塘县龙山之东礌马岭在钱塘县定山北乡牛坊岭在钱塘县定山北乡牌山岭在钱塘县定山南乡大麦岭祥符志云在钱塘旧治西南到县一十五里今与步司右军寨相连路通放马塲旧多种麦因以名岭之巅有观音阁对山有东坡同王渝杨杰张璹元祐五年三月二日游三竺过麦岭题名刻石葛岭在西湖之西葛仙翁尝炼丹于此有初阳台髙宗皇帝即其地创集芳御园理宗皇帝以赐今太傅平章贾魏公建第宅家庙盖魏公元有别墅在栖霞岭在钱塘门外显明院之北旧多桃花开时烂然如霞故以名岭下有岳鄂王飞墓駞巘岭在九里松之东干道志作駞苑岭臙脂岭在九里松曲院路之西土色独红因以名之石人岭在灵隐寺西极髙峻有石人卧路旁故名东墓岭在灵隐之西去城二十余里大青岭在东墓岭之南郎当岭在大青岭之南黄泥岭在行春桥水竹坞歩司前军寨之南胡家岭在钱塘县长夀乡极峭峻顶有石井旱不涸樵歌岭在钱塘县大慈山坞石姥岭在仁和肇元乡髙五十余丈灌肺岭在大街清河坊北旧有坡阜今夷为逵路而名尚存狗儿岭在教睦坊内亦夷为路临安县金鹅岭在县一里又名鹅鼻岭光钱岭在县南又名青草岭钱王岭在县西平戎岭在县西南二十里又名釜岭浪岭在县西五十里旧志云岭上有响洞龙须岭在县西五十里产龙须草于潜县巖岭在县北五里五季中钱氏以日者言其地有王气命凿之浮云岭在县南二十五里题咏竺岭在县南十五里近嘉泰桥牧岭在县南四十里髙五里岭上有古松一本盘错竒怪尝有兄弟䦧墻欲讼于有司夜行憩其下迟明辨色相视乃伯仲也遂各悔咎息争而还因名松为木长官龙岭在县北二十五里青岭在县南二十五里千秋岭在县北五十里与宁国接境上有泗州菴杨岭在县北三十里东北抵天目山眉山西北逹宁国驿路梅岭在县北一十五里北抵天目金门岭在县北二十五里通天目仙源黄岭在县西二十里地出黄白枇杷亦间出佳茗潜志云枇杷出于黄岭前乌巾山小钖塘坞者尤珍白色者上黄次之焉淳熈间闻徳夀宫尝宻遣人採访惟乌巾山下汪氏庐前一本实大而味胜嵗倍直以酬之桐岭在县西四十里有古寨基杨岭在县西三十里新城县青牛岭在县西七十里南新乡旧名寳福山方丈有东坡题诗于壁题咏昌化县龙髯岭在县西南四十里地名蒲川石上莎草厚如茵褥岭有庙庙后有石镜其下有潭亦龙所宅咸淳临安志卷二十八咸淳临安志卷二十九钦定四库全书咸淳临安志卷二十九宋潜説友撰山川八洞城内外青衣洞在城内三茅观后故老相传昔人行至洞口有青衣童子问之不应良久入洞逐之不见闻风雨声毛发竦慄而出罗汉洞在今勅令所北旧有金文院叠石为洞塑罗汉其中今废为酒库金星洞在鳯凰山介亭下洞中生金星草因此得名又今之太庙后禁山有金星洞王柟记将作监题名云有泉清深有石离竒不越阛阓而都山水之胜铭文水乐洞在南山烟霞岭下旧为钱氏西闗浄化院至淳熈六年以其地赐李隶仍建佛宇四望林峦耸秀巖石磻峙有洞虚窈淳涵如渊泉味清甘与龙井埒洞中有水声如金石音熈宁二年守郑公獬名之曰水乐洞后二年东坡来为倅遂赋诗嘉泰以来洞为杨郡王谷家别圃垒石筑亭最号幽雅都人嵗时游观集焉歴年多芜秽弗治水乐絶响今新太傅平章魏国贾公以其宻迩同气南山之墓于徃来憩息便遂用厚直得之乃因其旧增葺且命寺僧深求水乐所以废兴者久之不得其说一日公游焉俯睨旁聼悠然有契曰谷虚而后能应水激而后能有声今水潴其中土壅其外欲振响得乎亟命䟽壅导潴有声从洞间出节奏自然二百年胜㮣于是始复乃葺亭以所得坡公真蹟刻寘其上又取诗语名其亭若堂曰声在曰爱此曰留照曰独喜他如介堂玉渊漱石宜晩则皆纪其胜处又即山之左麓辟荦确为径循径而上亭其三山之巅杭越诸峯江湖海门尽在目睫扁曰上下四方之宇竒观也洞中泉由爱此引贯其下入于漱石滙于声在逹于玉渊山之洼为池以受之每一撤楗伏流飞注喷薄如崖瀑然景物之胜视昔有加而浄化院则仍其旧云题咏风水洞在杨村慈巖院院旧名恩徳有洞极大流水不竭顶上又一洞立夏清风自生立秋则止故名多石子红㸃如丹持出即隐置于内如故题咏灵化洞在郊台天真院山顶深百余步直下濶十余丈有和靖东坡题名刻于石登云洞在郊台天真院山内钱武肃王尝置登云台铁窓櫺洞在赤山殿司左军寨内尼菴之侧洞口髙数尺旧有蛟龙出入人畏焉铸铁窓櫺嵌于石槽以拒之水自窓櫺中出六月如氷过慧因寺前折入西湖大旱不竭秦淮海题名记濯足于慧因涧是也唿猿洞龙泓洞石屋洞在烟霞石坞南山大仁院洞极髙状似屋周回镌罗汉五百十六身中间凿释迦佛诸菩萨像直下洞极底有泉烟霞洞祥符志云在钱塘县旧治之西一十六里晋开运元年有僧弥洪结菴洞口遇一神人指此山后有圣迹何不显之洪寻至山后见一洞内有石刻罗汉六尊洪既卒呉越王钱氏梦僧告云吾有兄弟一十八人今方有六王可聚之梦觉访得烟霞洞有六罗汉遂别刻一十二尊以符所梦其洞极大乃诸洞之首在乌坞内题咏蝙蝠洞在钱塘县烟霞石屋洞后内多蝙蝠因以名之故老传云洞极深广无泉水建炎间兵火时里人避难于中容数百人因而获免今在尼菴民屋后栖霞洞在栖霞岭巅妙智寺侧其地多巖石蔽翳榛莾中今之太傅平章贾魏公来游望而异之命施畚臿倐见竒状抉藏剔幽千态溢发殆若神剜鬼凿地灵寳祕有待而后显者洞之外为亭二曰畅亭曰钥俗入其中穹然如夏屋双巨石相倚为闬闳毎风从南来穿谽呀而出輙悽神寒骨不可久立故暑游最胜其石甓小方台突然坎窞中衡从二石级下逹于坻厥土乃刚燥益南仰视左窦四五豁然通明大者圆径可丈许嘉木当前如月中桂小者星列自相附属出洞略亭而北行百余步有曰水洞循而下可十余丈受泉一泓深不可测极甘冽魏公尝调以瀹茗龙洞在临平山祥符志云自洞门至水际五丈濶一丈五尺髙一丈三尺其水深不可测祷祈多验细砺洞在临平山祥符志云深十余丈濶二丈五尺髙一丈五尺舆地志云临平山有洞数丈出砺石香林洞在下天竺详见天竺寺大雄山白龙洞在钱塘县崇化乡大雄山故老传云有白龙藏于洞中嘉定八年赵安抚时侃以旱祷龙祠雨随至奏于朝封显灵孚济侯赐庙额曰敏应䕶国仁王院洞在钱塘门外扫箒坞有泉出洞中旱祷而雨海云洞在仁和县水和乡超山上有干湿二洞黒龙王祠云洞在钱塘门外古桞林杨和王园因坡陀拥土为之可夺天巧余杭县大涤洞栖真洞鸣鳯洞石室洞龙蜕洞鸣铃洞白茆洞归云洞临安县仙人洞在县北一十五里石洞在县西五十里旧志云洞两旁有石室可容百许人中有龙池云是天之一目可濶二亩近池西北无底有穴通江海玉仙洞在凤翥乡南山去县四十里地名黄金漾淳祐十年正月二十六日乡民樵採见一白兽入洞遂劚开洞口渐进渐深秉烛以视内有三洞深二十余丈峻壁拥石髙十丈余色左青右黄白其状有仙人有玉芝有寳坐又有如旛者如白龙者如狮子者二柱屹立一长八尺围四尺一长六尺围丈余色洁白柱间有井深六尺内横深不可计间吐烟雾气微温白龙体滴水不竭余怪石不可胜数响洞在县西五十里浪岭人语其中则响应赵安抚与名之曰玉仙洞题咏于潜县仙洞在县南六十五里盛村其山屹立环以清流絶顶皆怪石林麓欎然洞门石光莹如镜中可容数人风月澄清之夕闻有乐声石燕洞在増口与门堂山连洞口濶五尺长丈余髙五十余丈其峭㧞处非编梯莫至昔有人秉炬而入自洞门下迤逦渐低若阶级至二三里许隂风浩𣺌水声潺湲遂不敢前其中蝙蝮白色为火所惊羣飞而出且多燕粪意其秋后所藏湖潭洞三穴皆在谷口东溪东岸云鹤巖之麓上接天目安溪石崖垂覆林木森茂上二洞投以石杳不知所止惟水声潺潺下洞常有流水不知其源故老相传与太湖相通故名冷水谷在桃林北岭下方圆丈余源脉邃逺莹彻如氷雪炎暑尤宜盥涤真玉壶之寒熘也富阳县巖洞在县西三十里巖有水池每日潮再至与浙江相应白乐天诗洞口灵池应海潮洞中有足迹世传葛仙翁遗迹旧有炼丹鼎今不存新城县新妇洞在县西北四十里广陵乡郑家山古老相传云昔见一妇人靓粧而入失其所在因以名之洞有源泉溉田甚广十余里间虽歉嵗常丰太平寰宇记云有潭深八九尺水清莹鱼鳗时出没甚异干道四年旱令景秉亲徃行四五里即有㣲雨沾道间踰二十里至湘溪望拜心祷时星月方明忽隂云四合大雨倾盆遂上其事畿漕以闻上勅赐灵应庙为额仙洞在县南二十五里太平乡洞口如屋宇至一二百歩渐下有隔石似木横道人不得入父老相传通桐庐县界灵隐洞在县西六十里新安乡髙一十丈濶五丈其深莫测中有涧水四时不竭相传云昔有人游洞中逾二日忽坐洞门前石上云见神人叱之不觉身出到此蜕龙洞在县西十八里新登乡相传云初开此洞石门九里深不可极得牙骨一斛皆谓龙蟠蜕而去石间尚有鳞爪痕自首至尾宛然龙颜也稍深入为二径游人至此不敢复入题咏罗宅洞在县西五十里新安乡地名罗宅咸淳临安志卷二十九咸淳临安志卷三十钦定四库全书咸淳临安志卷三十宋潜説友撰山川九石城内外落星石在钱塘门外巨石山南岭谓之青山顶有二圆石湖中望之若星坠焉郡国志云古塔山北有落星二石石龙在嘉会门外龙华山后下石龙浄胜院山有石突出宛似龙首故名乂有上石龙永夀院排衙石石衕新妇石祥符志云在钱塘县东南罗刹石王子髙石在北郭税务侧驿亭上云根石上有天亭记秦王缆船石在钱塘门外相传秦始皇东游望海舟于此陆羽武林山记云自钱塘门至秦皇缆船石俗唿西石头北闗僧思浄刻大石佛于此旧传西湖本通海东至沙河塘向南一岸皆大江也故始皇缆舟于此灵固石在方家峪水月寺慈云岭两路口道堂后灵石在放马塲侧按祥符志有灵石在崇因报德院山旧尝有祥光现又古迹事实灵石山在南山栖真院之上晋开运二年建院号兴福山水环列松竹扶疎有灵石西菴后为左丞薛昻功徳院半山有菴泉石尤美皆以灵名石屏风在保叔塔崇夀院山卧龙石在石门涧或云在下天竺寺草堂前慈云法师诗梅有和羮实龙无为雨心石上产梅故云石桥在武林山中石姥石在乌头山之东髙五十余丈有岭南接运河塘石鱼石笋在仁和县超山古迹有石鱼石笋钱塘无垢院亦有石笋临安县龙口石在县北髙陆乡临溪有石如龙饮水石屏富阳县三官下马石在紫霄宫前盐官县秦王磨剑石在县东六十里审山之巅于潜县围碁石在县北五十五里千秋岭泗洲菴閲武山前其石屹立髙峻上平如砥乡老传尝有神仙围碁于此道士石在县东二十五里落云坞之东其石特立山巅宛如衣羽衣而立又有石洞可环坐数人徐仙姑石菴石城石门石屋石仓石皷石柱石板石屏新郎新妇石望江石钟楼石围碁石石巷石菴洪氏可菴山石已上并详见天目山仙人台一在县北四十五里天目山云封菴北一在县西岝蕚山虚亭下数歩一在县西七里山有石坛古传徐五二仙修真之地上极平旷一在县东二十五里落云山之巅四面壁峙上有石棊盘枰路如新下有石室广十余丈石室之前列石屏风髙数十仭又有走马坛一在县北乌省溪去县三十五里有滩半里上有人马足迹大小数百深入寸许明净可数前有山名天王基髙百余丈四面皆石垒圆正如墓形其巅平地数亩常有泉流亢旱不竭世传为会𦵏人马迹新城县仙人石在县西六十里新安乡上有万年松状如柏与山之石俱以怪得名昌化县石门在狮子巖西五里两石壁立如门其中囬环三五里水㶁㶁循门而出俗传神仙所栖挂帘石在县南五十里有潘山峻㧞松林二十里山耸片石如室中垂帘下有石碁局松间有置窑造墨处亦神仙所栖金牛迹石在县南金山二十八里旧传古有金牛从洪下山透出经行下余村备峰直山腰过外有石坛濶三丈金牛憩石上留十数迹又有牧童卧及笠杖迹石镜在龙髯岭庙后莹彻可鉴毛髪明则霁昏则雨邑人以为侯峪方家峪在钱湖门外路通慈云岭梯子岭有刘娘子寺陈淑妃寺冷水峪在嘉会门外御马院侧夹山多桃花中有流水为城南胜㮣旧唿桃源游人多集焉毛湫峪在龙山之南六和塔之北衕石衕在殿司山上东山衕在耿家歩之北内有仙姑山唐家衕在九里松慕容妃墓之西马家衕在九里松歩司前军寨后塔衕在雷峯之后桃花衕在精进寺侧篠衕在钱塘县钦贤乡盛家衕在浙江亭下坞城外扫帚坞在钱塘门外黄山桥杨梅坞古迹事实在南山近瑞峯石坞内有一老妪姓金其家杨梅甚盛俗唿杨梅坞所谓金婆杨梅是也题咏锦坞在钱塘门外上智果院前寳云菴下旧多花卉故以名之葛坞在灵隐山呉方士葛元字孝先居焉东晋大着作葛洪字稚川亦隐于此题咏枫木坞在中下竺之间今为呉荣王坟旧多枫木故名题咏水竹坞在九里松行春桥南旧有水竹之胜今为歩司军寨青枝坞在九里松石板巷玉泉后山灵石坞在杨梅坞后山真珠坞在石姥山岭之西北石人坞在灵隐寺西石人岭下龙驹坞在钱塘县西溪中有秀邸坟法华坞在钱塘县西溪中有岳祠木坞在钱塘县西溪中有沈侍郎坟新城县太师坞在县西十里折桂乡袁村杜太师稜墓在其间乡人不敢樵牧遂以是名塍田埂东西马塍在余杭门外土细宜花卉园人工于种接都城之花皆取焉或云堘当为城葢钱王旧城余杭门外元自有北闗门今夹城巷乃故居也地与此相接题咏鲍家田在钱塘门外东山衕之北有玉泉水灌溉吴越相鲍君福赐田于钱塘至今名焉题咏羊角埂在钱塘门外熘水桥之北自柴塲至乳台渡口延袤十余里介于东西马堘之间其形弯曲知羊角然闗桃花闗在嘉㑹门外包家山名桃花闗门上旧有蒸霞二字剑门闗在钱塘门外栖霞岭上旧曰剑门闗亦名剑门岭咸淳临安志卷三十咸淳临安志卷三十一钦定四库全书咸淳临安志卷三十一宋潜说友撰山川十江浙江在郡之东南东汉郡国志会稽郡有浙江註引郭璞所註山海经云出歙县玉山又丹阳郡歙县註引山海经云三天子都在闽西海北郭璞曰在县东谓之玉山其水过今建徳合婺溪至富春为浙江入于海虞喜志林云今钱塘江口浙山正居江中潮水投山下折而曲一云江有反涛水势折归故云浙江史记云水至会稽山隂为浙江卢肇曰浙者折也葢取其潮出海曲折而倒流也一名淛河山海经云禹治水至于淛河庄周亦曰淛河之水每日昼夜潮再上常以月十日二十五日最小月三日十七日最大小则水渐长不过数尺大则涛山浪屋雷击电砰有吞天沃日之势呉越春秋夫差内传载呉王赐伍子胥死乃取其尸盛以䲭夷之革浮之江中子胥因随流扬波依潮来徃荡激隄岸又越王外传越王赐大夫种死𦵏于西山之下一年伍子胥从海上穿山胁而持种去与之俱浮于海故前潮水审候者伍子胥也后重水者大夫种也其说荒诞无稽诸家所论惟姚寛西溪残语及徐明叔传髙丽录有可载者西溪云旧于会稽得一石碑论海潮依附隂阳时刻极有理疑是国初燕肃所为云观古今诸家海潮之说多矣或为天河激涌亦云地机翕张卢肇以日激水而潮生封演云月周天而潮应挺空入汉山涌而涛随析木大梁月行而水大源殊派异无所适从索隠探㣲宜申确论大率元气嘘吸天随气而涨歛溟渤徃来潮随天而进退者也以日者衆阳之母隂生于阳故潮附之于日也月者太隂之精水者隂故潮依之于月也是故随日而应月依隂而附阳盈于朔望消于朏魄随于上下弦息于辉朒故潮有大小焉今起月朔夜半子时潮平于地之子位四刻一十六分半月离于日在地之辰次日移三刻七十二分对月到之位以日临之次潮必应之过月望复东行潮附日而又西应之至后朔子时四刻一十六分半日月潮水亦俱复㑹于子位于是知潮当附日而右旋以月临子午潮必平矣月至卯酉汐必尽矣或迟速消息又小异而进退盈虚终不失于时期或曰四海潮平来皆有渐唯浙江涛来则亘如山岳奋如雷霆水岸横飞雪崖傍射澎腾奋激吁可畏也或云夹岸有山南曰龛北曰赭谓之海门岸狭势逼涌而为涛若言狭逼则东溟自定海吞余姚奉化二江侔之浙江尤甚逼狭潮来不闻有声今观浙江之口起自纂风亭北望嘉兴大山水濶二百余里故海南舶船怖于上潬惟泛余姚小江易舟而浮运河达于杭越葢以下有沙潬南北亘之隔碍洪波蹙遏潮势夫月离震兊他潮已生惟浙江水惟洎月径潮㢲转来已半浊浪推滞后水益来于是溢于沙潬勐怒顿涌声势激射故起而为涛耳非江山浅逼使之然也髙丽录云潮汐徃来应期不爽为天地之至信古人尝论之在山海经以为海䲡出入之度浮屠书以为神龙之变化窦叔䝉海峤志以为水随月之盈亏卢肇海潮赋以谓日出于海冲击而成王充论衡以为水者地之血脉随气进退率未之尽大抵天包水水承地而一元之气升降于太空之中地乗水力以自持且与元气升降互为抑扬而人不觉亦犹坐于船中而不知船之自运也方其气升而地沉则海水溢上而为潮及其气降而地浮则海水缩而为汐计日十二辰由子至已其气为阳而阳之气又自有升降以运乎昼由午至亥其气为隂而隂之气又自有升降以运乎夜一昼一夜合隂阳之气凡再升再降故一日之间潮汐皆再焉然昼夜之晷系乎日升降之数应乎月日临于子则阳气始升月临于午则隂气始升故夜潮之期日皆临子昼潮之期月皆临午焉又日行迟月行速以速应迟每二十九度过半而月行及之日月之㑹谓之合朔故月朔之夜潮日亦临子月朔之昼潮日亦临午焉且昼即天上而言之天体西转日月东行自朔而徃月速渐东至于渐迟而渐亦应之以迟于昼故昼潮自朔后迭差而入于夜此所以一日午时二日午末三日未时四日未末五日申时六日申末七日酉时八日酉末也至夜即海下而言之天体东转日月西行自朔而徃月速渐西至于渐迟而潮亦应之以迟于夜故夜潮自朔后迭复而入于昼此所以一日子时二日子末三日丑时四日丑末五日寅时六日寅末七日卯时八日卯末加以时有交变气有盛衰而潮之所至亦因之为大小当卯酉之月则隂阳之交也气以交而盛故潮之大也独异于余月当朔望之后则天地之变也气以变而盛故潮之大也独异于余日今海中有鱼兽杀取皮而干之至潮时则毛皆起岂非气感而𩔖应之自然欤每仲秋既望潮怒特甚杭人执旗泅水上以迓子胥弄潮之戏葢始于此徃徃有沉没者至治平中郡守蔡端明作戒弄潮文熈宁中两浙察访使李承之独奏请禁止然终不能遏也潮候春秋同夏冬捍海塘江挟海潮为杭人患其来已久白乐天刺郡日尝为文祷于江神然人力未及施也至梁开平四年八月钱武肃始筑捍海塘在候潮通江门之外潮水昼夜冲激版筑不就因命强弩数百以射涛头又致祷于胥山祠仍为诗一章函钥置海门山既而潮水避钱塘东击西陵遂造竹落积巨石植以大木隄岸既成久之乃为城邑聚落凡今之平陆皆昔时江也潮水冲突不常隄岸屡壊至大中祥符五年郡守戚纶与两浙转运使陈尧佐申请遣使自京师部埽匠壕寨赴州以埽岸易柱石之制虽免水患而衆颇非其变法焉七年诏江淮发运使李溥同内供奉官卢守勤按视复依钱氏立木积石之制仍令守勤専掌其事是时水方大溢九年郡守马亮祷于子胥祠下明日潮为之却又涨横沙数里隄遂以成及景祐中隄复壊两浙转运使张夏作石隄十二里因置捍江兵士五指挥専採石修塘随损随治杭人徳之作庙堤上今昭贶庙是也庆厯初夏六月大风驱潮隄再壊郡守杨偕转运使田瑜协力筑堤二千二百丈有丁寳臣记文绍兴十年以两浙转运副使张滙之请招填捍江军额二十二年吏部尚书林文鼐建言乞选择谙晓之士専置一司询故老究利病脉络而后兴工且言罗刹江濵旧有三浮屠唐末神僧剏以镇潮脉名六和塔积年不修又呉山英烈王庙烬于回禄乞灵无地乞付有司营葺从之自是百余年间屡修屡壊焉嘉熈戊戍秋潮由海门擣月塘头日朘月削民庐僧舍坍四十里己亥六月诏赵与懽除端明殿学士知临安府任责修筑与懽奏先于傍近筑土塘为救急之术然后于内筑石塘又奏近观潮势忽覩异物非龙非鱼什什伍伍鼔鬛扬鬐欲望早奏吿上帝或施强弩火砲以絶其妖又奏日役殿歩司官兵五千五百余人并募夫工及修江司军兵三千余人已贴立石仓夹植桩笆版木昼夜运土填筑自水寺寺之下江家桥之上近江港口筑坝一南北长一百五十丈自团围头石塘近江筑捺水塘一长六百丈自六和塔以东一帯石隄添新补废四百余丈越三月毕工水复其故祝文记文题咏海海门在仁和县东北六十五里有山曰赭山与龛山对势潮水出其间郭璞地记所谓海门一㸃㢲山小又曰海门笔架峯峦起指此也盐官县海在县东南一十里咸淳临安志巻三十一咸淳临安志卷三十二钦定四库全书咸淳临安志卷三十二宋潜说友撰山川十一湖西湖在郡西旧名钱塘湖源岀于武林泉周廻三十里自唐及国朝号游观胜地及中兴以来衣冠之集舟车之舍民物阜蕃宫室鉅丽尤非昔比先是城中以斥卤苦于无水唐刺史李邺侯泌引湖水入城为六井以便民汲刺史白文公居易又筑堤捍湖钟洩其水溉田千顷自为石记然岁久浚治不时往往湮塞钱氏始置撩湖兵士千人至国朝大中祥符初郡守王济増置斗门以白公旧记刻石湖上焉天禧四年郡守王钦若奏以为祝圣放生池禁採捕及庆厯初守郑戬发属县丁数万人尽辟豪族僧寺规占之地仁宗嘉之降诏奖谕仍命岁常修导元祐五年守苏轼奏臣闻天下所在陂湖河渠之利废兴成毁皆若有数惟圣人在上则兴利除害易成而难废昔西汉之末翟方进为丞相始决坏汝南鸿隙陂父老怨之歌曰坏陂谁翟子威饭我豆羮芋魁反乎覆陂当复谁言者两黄鹄葢民心之所欲而託之天以为有神下吿我也孙皓时吴郡上言临平湖自汉末草秽壅塞今忽开通长老相传此湖开天下平皓以为己瑞已而晋武帝平吴由此观之陂湖河渠之𩔖久废复开事闗兴运虽天道难知而民心所欲天必从之杭州之有西湖如人之有眉目葢不可废也唐长庆中白居易为刺史方是时湖溉田千余顷及钱氏有国置撩湖兵士千人日夜开濬自国初以来稍废不治水涸草生渐成葑田熈宁中臣通判本州则湖之葑合者葢十二三年而今者十六七年之间遂塞其半父老皆言十年以来水浅葑横如云翳空倐忽便满更二十年无西湖矣使杭州无西湖如人而去其眉目岂复为人乎臣愚无知窃谓西湖有不可废者五天禧中故相王钦若始奏以西湖为放生池禁捕鱼鸟为人主祈福自是以来每岁四月八日郡人数万㑹于湖上所活羽毛鳞介以百万数皆西北向稽首仰祝千万岁夀若一旦湮塞使蛟龙鱼鼈同为涸辙之鲋臣子坐观亦何心哉此西湖之不可废者一也杭之为州本江海故地水泉咸苦居民零落自唐李泌始引湖水作六井然后民足于水井邑日富百万生聚待此而后食今湖狭水浅六井渐坏若二十年之后尽为葑田则举城之人复饮咸苦势必耗㪚此西湖之不可废者二也白居易作西湖石函记云放水溉田濒河千顷可无凶岁今虽不及千顷而下湖数十里间菱茭谷米所获不赀此西湖之不可废者三也西湖深濶则运河可以取足于湖水若湖水不足则必取足于江潮潮之所过泥沙浑浊一石五斗不出三岁輙调兵夫十余万工开濬此西湖之不可废者四也天下酒官之盛未有如杭者也岁课二十余万缗而水泉之用仰给于湖若湖渐浅狭水不应沟则当劳人逺取山泉岁不下二十万工此西湖之不可废者五也臣以侍从出膺宠寄目覩西湖有必废之渐五不可之忧岂得茍安嵗月不任其责輙己差官打量湖上葑田计二十五万余丈度用夫二十余万工近者伏䝉陛下以本路饥馑特寛转运司上供米斛五十余万石又特赐本路度牒三百而杭当得百道臣谨以圣意增召入中米减价出卖以济饥民而増减耗折之余尚得钱米约共一万贯石臣輙以此钱米募民开湖度得可十万工自今月二十八日兴工农民父老纵观太息以谓二圣既捐利与民活此一方而又以其余兴久废无穷之利使数千人得食其力以度此凶岁葢有泣下者臣伏见民情如此而钱米有限所募未广葑合之地尚存大半若来者不嗣则前功复弃深可痛惜若更得度牒百道则一举募民除去净尽不复遗患矣陛下少赐详览察臣所论西湖五不可废之状利害卓然特出圣断别赐臣度牒五十道仍勅转运提刑司于前来所赐诸州度牒二百道内契勘赈济支用不尽者更拨五十道价钱与臣通成一百道使臣得尽力毕工半年之间自见西湖复唐之旧环三十里际山为岸则农民父老与羽毛鳞介同沐圣泽无有穷已臣不胜大愿绍兴十九年以西湖近来秽浊堙塞诏郡守汤鹏举措置遂用工开撩及修砌六井阴窦水口増置斗门闸板量度水势通放入井且条具事宜干道五年周安抚淙奏臣窃惟西湖所贵深濶而引水入城中诸井尤在涓洁累降指挥禁止抛弃粪土栽植茭菱及澣衣洗马秽汚湖水罪赏固已严备旧招军兵二百人专一撩湖委钱塘尉主管后来废阙见存者止三十五名而有力之家又复请佃湖面转令人戸租赁栽种茭菱因缘包占増叠隄岸日益填塞深虑岁久西湖愈狭水源不通臣近已重修诸井沟口了毕今欲増置撩湖军兵一百人修葢寨屋置造舟船就委钱塘县尉并本府壕寨官一员于衔位内帯主管开湖事专一管辖军兵开撩不许人戸请佃种植茭菱及因而包占増叠隄岸或有违戾许人告捉以违制论㫖从之自后时有申明淳祐丁未大旱水尽涸诏郡守赵与开濬仍奉朝命自六井至钱塘门上船亭西林桥北山第一桥髙桥苏堤三塔南新路栁洲寺前凡菱荷芰荡一切薙去之孤山路在孤山之下北有断桥南有西林桥其西为里湖乐天诗谁开湖寺西南路草緑裙腰一道斜自註云孤山寺路在湖洲中草緑时望如裙腰旧志云不知所从始苏公隄元祐中东坡既奏开浚湖水因以所积葑草筑为长堤起南迄北横截湖面绵亘数里夹道杂植花栁中为六桥行者便之坡尝赋诗云六桥横截天汉上北山始与南屏通忽惊二十五万丈老葑席卷苍烟空嗣守林希榜曰苏公堤邦人祀公隄上后十年郡守吕惠卿奏毁之堤间啮于水郡常随时修治讫罔克久咸淳五年朝廷给钱命守臣潜说友増筑载砾运土填洼益库通髙二尺袤七百五十八丈广皆六十尺堤旧有亭九亦治新之仍补种花木数百本小新堤淳祐二年赵安抚与筑自北山第二桥至麴院步夹岸植栁如苏隄路通灵竺半隄作四面堂一亭三以憇游人咸淳五年併行修筑聚土増髙通二尺许袤凡二百五十丈广皆二十五尺其费亦朝廷所给赐也丰乐楼在丰豫门外旧名耸翠楼楼据西湖之㑹千峰连环一碧万顷栁汀花坞歴歴槛栏间而游桡画艗櫂歌隄唱往往㑹合于楼下为游览最顾以官酤喧杂楼亦卑小弗与景称淳祐九年赵安抚与始撤新之瑰丽宏特髙切云汉遂为西湖之壮其旁花径曲折亭榭参差与兹楼映帯搢绅多聚拜于此三贤堂孤山竹阁旧有白乐天林和靖苏东坡三像后废干道五年周安抚淙即水仙王庙之东庑祠焉嘉定十五年袁安抚韶请于朝窃见本府三贤堂实为尊礼名胜之所攷之图经更易非一其始孤山广化寺有白公竹阁因其遗迹而祀白公后人以东坡和靖附焉南渡之后就孤山剏延祥观迁广化于北山路口仅移竹阁而堂废不存干道五年知府事周淙乃重建于普安寺侧水仙王庙之东庑葢取东坡诗配食水仙王之意殊不知此诗之作特为和靖而乐天东坡併以配食大失本㫖况水仙王俪居其中三贤俛居庑下郡守谒晴祷雨幄帷迫近固已不敢安处而吏卒喧嚣箕踞自若慢贤滋甚何以祀为窃惟三贤道德名节震耀今古而祠宇未严何以崇教化而厉风俗又其胜践陈踪咸在西湖孤山大隄之间今乃僻处巖阿与湖光敻不相接榛莽蔽翳栋宇倾頽位置尤为弗称韶假守以来即欲更建未得爽垲搜访久之近踏逐到废花坞一所正当苏隄之中前挹平湖气象清旷背负长冈林樾深窈南北诸峯岚翠环合遂于此地筑叠基址且辟大逵与苏隄贯连鸠材命工建立堂宇奉安三贤庻几妥魂得地复还古蹟都邑人士知所尊敬其祠堂之外参错亭舘周植花竹以显清㮣续竢工役了毕制画图本缴申从之又有堂三曰水西云北曰月香水影曰晴光雨色吏部侍郎程珌为记先贤堂宝庆二年袁安抚韶又请于朝伏覩干道中忠定史越王以故相镇越于镜湖立先贤祠凡㑹稽先儒髙士掲石分享遂为一郡盛典近者朝家复赐缗钱葺而新之又金陵因卞壸旧宅亦取江左诸贤萃为一祠皆所以见尊礼名胜昭示民则之意杭居呉㑹为列城冠湖山清丽瑞气扶舆人杰代生踵武相望祠祝未建实为阙文仰惟圣神御极万化维新饰治以文増光儒道其在首善之地若兹逸礼庸可不搜举而振起之韶承乏京邑职在宣化昨以三贤祠宇位置弗称已更诸爽垲独先贤祠典未秩营度有日择胜良艰近闻南山之北新堤之上居民有以屋庐园池求售者因捐公帑以酬其直计缗钱七十有畸尝躬往相视其地前挹平湖四山环合基址夷旷意象窈深今欲建立堂皇表以台门翼以廊庑缭以墻垣通以桥梁剏为严奉先贤之所併欲稽考歴代史传及百家之书并郡志所载凡忠臣孝子善士名流有德行节义学问功业足以表世厉俗者诠次事实撰述系赞勒诸坚石列置中堂将以旌前节而淑方来隆上都而观万国其于教化实非小补涓日鸠工以次兴建所合具申朝廷欲乞札下本府以凭遵守施行从之乃取本郡自古名德许箕公而下凡三十四人及孙夫人以下五代具述事蹟刻石作赞祠宇虽滨湖入其门一径萦纡花竹蔽翳亭相望五六来者繇振衣歴古香循清风登山亭憇流芳而后至祠下既又徙玉晨道宫于祠之艮隅以奉洒扫而易曰旌德且为门便其往来直门为堂曰仰髙中书舍人王塈为祠记湖山堂在南新路第二桥西咸淳三年洪安抚焘买民地创建栋宇雄杰面势端闳冈峦奔趋水光滉漾四浮图矗四隅前则雷峯保叔后则南北二髙如武士呵衞回眸顾盼繇后而望则芙蕖菰蒲蔚然相扶若有逊避其前之意后三年安抚潜说友増建水阁六楹又纵为堂四楹以达于阁环之栏槛辟之櫺牖迩延逺挹尽纳万景卓然为西湖最游者争趋焉玉莲堂在钱塘门外菩提寺南景定二年马安抚光祖建明年魏安抚克愚既徙郡治之竹山阁併奉玉莲堂奎扁掲于此江湖伟观在葛岭夀星寺外江内湖一览在目淳祐十年赵安抚与重创广厦危栏显敞虚旷旁又为两亭可登山椒望湖楼在钱塘门外一里一名看经楼干德五年钱忠懿王建十三间楼在钱塘门外大佛头缆船石山后东坡守杭日多游处其上今为相严院湖堂在丰豫门外堂前有集贤亭右有耸翠楼右望湖楼以下三处今皆废名贤遗迹不可无传故特着焉放生池天禧四年守王钦若建请明年守王随记其事元祐五年苏轼请浚西湖谓每岁四月八日郡人数万㑹湖上所活羽毛鳞介以百万数皆西北向稽首祝千万岁绍兴间臣寮言銮舆驻跸王气所存尤宜涵养以示渥泽乞仍以西湖为放生池禁勿採捕庆元四年赵安抚师创德生堂于石涵桥之西又作二亭其一滨湖为祝网纵鳞之所名曰泳飞其一枕山凡旧刻新铭皆峙焉见髙内翰文虎所为记淳祐八年赵安抚与既更为堂又新滨湖之亭二扁皆丐理宗皇帝奎画又有御笔戒烹割刻石立堂上其覆碑之亭咸淳六年安抚潜说友所更建咸淳临安志卷三十二咸淳临安志卷三十三钦定四库全书咸淳临安志卷三十三宋潜说友撰山川十二湖六井相国井在甘泉坊侧西井在李相国祠前水口在安国罗汉寺前方井在三省激赏酒库西白龟池水口在玉莲堂北小方井在钱塘门内裴府前水口在菩提寺前金牛井南井在三桥西金文西酒库北水口在丰豫门外龙王堂前分入流福坊井在通判衙前水口在清波门外镊子井在涌金门内北水口在丰豫门近杨府渔庄惠利井在洪福桥西水口在玉莲堂南景灵宫园水池水口在钱塘门外昭庆山门左真珠河在钱塘门内水口在钱塘门外菩提寺后右井十水口九潴而汲者为井导而入者为水口自源而委实相贯通前志各自为门事辞不属览者病之今会粹颠末并系于西湖之后外有灵芝寺前水楼汲注湖水以入酿库虽不在水口之数亦傅着焉自相国井而下六井始唐刺史李邺侯以郡城水泉恶引湖水以便民汲白乐天复加开浚国朝嘉祐中沈礼部遘字文通为守日金牛井已废乃作南井熙宁中陈密学襄重渫治且迁方井东坡为倅记其事刻石相国井亭上及元祐中出守南井亦已废遂更为规置并他井皆致力焉其详见于奏乞僧子珪师号状云勘㑹杭州平陆本江海故地惟附山乃有甘泉其余井皆咸苦唐刺史李泌始引西湖水作六井其后白居易亦治湖浚井以足民用嘉祐中知州沈遘増置一大井在美俗坊今谓之沈公井最得要地四逺取汲而创始灭裂水尝不应至熙宁中六井与沈公井例皆废坏知州陈襄选差僧仲文子珪如正思坦四人董治其事修浚既毕岁适大旱民足于水为利甚博臣为通判亲见其事经今十八年沈公井复坏终岁枯涸居民去水逺者率以七八钱买水一斛而军营尤以为苦臣寻访求熙宁中修井四僧而三人已亡独子珪在年已七十精力不衰问沈公井复坏之由子珪云熙宁中虽已脩浚然不免以竹为管易致废坏遂擘画用瓦筒盛以石槽底盖坚厚锢捍周密水既足用永无坏理又于六井中控引余波至仁和门外及威果雄节等指挥五营之间创为二井皆自来去井最逺难得水处西湖甘水殆遍一城军民相庆若非子珪心力才干无缘成就缘子珪先已䝉恩赐紫欲乞特赐一师号曰惠迁以旌其能取易所谓井居其所而迁之义从之邦人遂以师号为井名干道四年周安抚淙重修诸井时坡所刻记已废乃复刻诸石且识其后今又百有余年所谓惠迁井者石泐流壅泥不可食久矣顷尝修治乃反以木为管茍简特甚无几时輙坏湖水既不应民居秽恶之流复浸淫其间咸淳六年安抚潜说友乃更作石筩袤一千七百尺深广倍旧外捍内锢益坚缜然后水大至每五十尺穴而封之以备淘浣且于水所从分之处浚海子口以澄其源井之上覆以巨石为四川以便民汲南为沟以达于金文桥之河俾船水以售者取焉撤亭而新之极闳敞旁为神祠置守者使无敢汚慢又别为沟疏恶水行于路之北所以为井虑者备矣水口自淳祐七年赵安抚与因水涸浚湖奏请云自涌金门北至钱塘门一帯荷荡正系六井水口旧为府第占据租佃牟利填塞秽浊今已支钱回买先就此处用工欲更于荷荡界至之外用石砌结疏作石牕立为界限澄泸湖水舟船不得入滓秽不得侵使井口常洁咸享甘泉实为都民久逺之利㫖从之且命锄掘菱荷毋得存留其后又有侵占翳塞者安抚潜说友乃请于朝乞行除拆㑹殿中鲍御史度劾奏入内内侍省东头供奉官干办御药院陈敏贤广造屋宅于灵芝寺前水池庖㕑湢室悉处其上诸库醖造由此池车灌以入天地祖宗之祀将不得蠲洁而亏歆受之福入内内侍省东头供奉官干办内东门司提点御酒库刘公正广造屋宅于李相国寺前水池濯秽洗马无所不施一城食用由此池灌注以入亿兆黎元之生将共饮污腻而起疾疫之灾奉御笔陈敏贤降一官放罢刘公正与祠仍拆除所占水口付临安府交管又清波门水口其始导湖由聚景园经张府小寨分为两路并通流福坊井折入左司理院前乃置牐池之以防虞又自池入于楼店务前河初园𨽻内司守者利于陆种岸水所入有司莫敢过问而小寨两路亦为居民障塞渠㟁或圮不治又请于朝乞照旧规自学士桥大湖开取水港濶一丈长四十丈至旧来铁窓櫺水口通流入井仍以租钱量纳内司㫖从之由是水路之障塞者撤渠㟁之頽圮者筑且与居民为厉禁然后故流尽复倚闸为门揭以巨扁将刋省札指挥于石以谂来者又以玉莲堂丰乐楼两水口皆为植荷芡者樊其旁汚秽尤盛葢由前是官利租入仍踵旧弊乃悉除去其籍差开湖兵絶所莳本根使勿复萌蘖至是讲求水口之利亦无遗算矣记文石记六井记干道重修井记咸淳重修井记三贤堂记先贤堂记先贤赞放生池记德生堂记题咏西湖孤山路丰乐楼望湖楼湖堂江湖伟观咸淳临安志卷三十三咸淳临安志卷三十四钦定四库全书咸淳临安志卷三十四宋潜説友撰山川十三湖在钱塘门外其源出于上湖一自玉壶水口流出九曲沿城一帯至余杭门外一自水磨头石函桥东入䇿选锋教塲杨府云洞北郭税务侧合为一流如环带然有二斗门潴泄之因淳祐七年上湖水涸城内诸井多竭赵安抚与命工自钱塘尉廨之北望湖亭下凿渠引天目山之水自余杭河经蔡家渡河口达于熘水桥斗门凡作数坝用车运水仰注上湖城内水口由是流通人赖其利石湖在钱塘县定山南乡明圣湖刘道真钱塘记云湖在县南二百歩父老相传湖中尝有金牛见遂以明圣为名郦道元水经注此湖在县南江侧又仁和县东十八里亦有明圣湖御息湖祥符志云在仁和县东北一十八里周回三里故老相传秦始皇东游暂憇于此因名临平湖舆地广记云在仁和县祥符志云在县东长乐乡周围十里湖中有白龙潭呉志赤乌二年寳鼎见因唿为鼎湖晋武帝咸宁中彗星孛于角占者云临平湖自汉末壅塞至是复开父老相传此湖塞天下乱此湖开天下平又呉郡言临平湖边得一石凾中有小石青白色长四寸广二寸刻其上作皇帝字孙皓于是改元为天玺晋安帝元兴二年临平湖水赤或以为祥瑞题咏泛洋湖在仁和县之北天宗门外像光湖在仁和县之长乐乡唐神龙元年湖有五色光明掘地得弥勒石像乃建寺以像光为额且名其湖石桥湖在仁和县之临平镇西永和乡丁山湖在仁和县之永和乡石皷湖在仁和桐扣山下晋时石皷出于岸故名余杭南上湖在溪南五里塘髙一丈四尺上下各广二丈五尺周回三十二里二十八歩与下湖相接南下湖在谿南旧县西二里六十五歩塘髙一丈四尺上广一丈五尺下广二丈五尺周回三十四里一百八十一歩旧志云按舆地志后汉熹平二年县令陈浑修隄防开湖灌溉县境公私田一千余顷所利七千余尸嵗久塘圮唐寳厯中县令归珧重修百姓祠之立石为记旧有归府君庙是也唐地里志亦云余杭南五里有上湖西二里有下湖归珧宰余杭筑甬道西北大路髙广径直百余里行旅无山水之患自国朝以来县令主簿并以管干塘岸入衔任满无损者有赏故随时修筑云熈宁中因水冲激其岸渐低至绍兴中县令李元弼率民筑増三尺州又差捍江兵士及濠寨官助之塘漏则以槀为箔捍䕶得免者屡矣南湖之塞最为本邑利害父老传云初庆厯以前嵗调夫开湖其后不复修治遂致堙塞又南湖东南岳庙之侧有石櫺桥五亩堘二处皆陈王遗蹟父老云昔湖深水低则引两湖之水由此入安乐乡其堘上下各濶丈余后湖堙塞钦徳招徳两乡之民侵湖成田梅月连雨必苦大浸欲其快于流洩于是堘与桥毁弗修及宣和中知县江袠躬访利害绍复前绩民赖其赐县丞成无玷尝作水利记以纪其功又作五亩堘铭刻之鳯凰山石上绍兴甲寅几漕黄黼重修庆元丙辰正月讫事徐安国为之记记铭水利记曰五亩堘铭重修塘记曰南湖中港沙溪港石门港金湖港鳝鱼港西山港湖田港吉都港到进港鲇鱼港方家港沿塘港泥孔港曹家港李家港闻家港岱子坑下清坑铁歩坑新港老婆阙港临安县金鲜湖在徳义乡俗传有龙于潜县观湖在县南二十里富阳县阳陂湖在县北十里周十六里可溉田万亩唐地里志贞观十二年县令郝其开南六十歩有隄登封元年县令李濬所筑东有海西至于笕浦以捍水患正元七年郑早又增修之涌泉湖在县西二十五里濶二十余丈长四百歩泉水涌出可溉田数百顷盐官县竹浦湖在县东北六十里周六里髙湖在县东北一十七里东西二十八里南北一里三歩谷湖在县东北四十六里周四里建宁湖在县西北二十五里东西一十里南北九里呉建兴中开因名建兴湖已上四湖今皆废咸淳临安志卷三十四咸淳临安志卷三十五钦定四库全书咸淳临安志卷三十五宋潜说友撰山川十四河城内茒山河东自保安水门向西过𣙜货务桥转北过茒山并蒲桥至梅家桥盐桥运河南自碧波亭州桥通江桥与保安水门里横河过望仙桥直北至梅家桥出天宗水门一派自仁和仓后葛家桥天水院桥至淳祐仓前出余杭门水门市河东自清冷桥西流至南瓦横河口转北由金波桥巧儿桥直北至仁和仓桥转东与茒山河水合由天水院桥转北过便桥出余杭门水门清湖河西自府治前浄因桥过闸转北由楼店务桥至转运司桥转东由渡子桥与涌金池水合流至金文库与三桥水相合由军将桥至清湖桥投北由石灰桥至衆安桥又投北与市河相合入鵞鸭桥转西一派自洗麸桥至纪家桥转北由车桥至便桥出余杭门城中四河茒山中废已久而盐桥河市河日纳潮水流沙浑浊居民规占河道委草壤其间久之乃为平陆官虽以时开浚未几填塞如故至元祐五年守苏公轼请之于朝轼于熈宁中通判杭州访问民间疾苦父老皆云苦运河淤塞逺则五年近则三年率常一开浚不独劳役兵民而运河自州前至此郭穿阛阓中葢十四五里每将兴工市肆汹动公私骚然自胥吏壕寨兵级等皆能恐喝人戸或云当于某处置土某处过泥水则居者皆有失业之忧既得重赂又转而之他及工役既毕则房廊邸舍作践狼籍园囿隙地例成丘阜积雨荡濯复入河中居民患厌未易悉数若三五年失开则公私壅滞以尺寸水行数百斛舟人牛力尽跬歩千里虽监司使命有数日不能出郭者其余艰阻固不得言问其所以频开屡塞之由皆曰龙山浙江两闸日纳潮水沙泥浑浊一汛一淤积日稍久便及四五尺其势当然不足怪也父老又言钱氏有国时郡城之东有小堰门既云小堰则容有大者昔人以大小二堰隔絶江水不放入城则城中诸河专用西湖水水既清澈无由淤塞而余杭门外地名半道红昔亦有堰名为清湖意亦爱惜湖水不令走下自从天禧中故相王钦若知杭州始壊此堰亦快目下舟楫徃来今七十余年矣以意度之必自此后湖水不足用而取足于江潮又况今者西湖日就堙塞而昔之水面半为葑田霖潦之际无所潴蓄流溢害田而旱干之月湖自减涸不能复及运河谨按唐朝长庆中刺史白居易浚治西湖作石函记其略曰自钱塘至盐官界应溉夹河田者皆放湖水入河自河入田若隄防如法蓄洩及时则可溉濒四千顷由此观之西湖之水尚能自运河入田以溉千顷则运河足用可知也轼于是时虽知此利害而讲求其方未得便要今者䝉恩出典此州自去年七月间到任首见运河干浅使客出入艰苦万状糓米薪蒭亦縁此暴贵寻刬刷捍江兵士及诸邑厢军得一千人自十月兴工至今年四月终开浚茒山盐桥二河各十余里皆有水八尺以上见今公私舟船通利父老皆言自三十年以来开河未有若此深快者也然潮水日至淤填如旧则三五年间前功复弃轼方讲问其策而临濮县主簿监在城商税苏坚建议曰江潮灌注城中诸河嵗月已久若遽用钱氏故事以堰闸却之令自城外转过不惟事体稍大而西湖葑合积水不多虽引入城未可全恃宜参酌古今且用中策今城中运河有二其一曰茒山河南抵龙山浙江闸口而北至天宗门其一曰监桥河南至州前碧波亭下东合茒山河而北出余杭天宗二门东西相望不及三百歩二河合于门外以北抵长河堰下今宜于钤辖司前创置一闸每于潮上则暂闭此闸令龙山浙江潮水径从茒山河出天宗门候一两时辰潮平水清然后开闸则盐桥一河过阛阓中者永无潮水淤塞开淘骚扰之患而茒山河纵复淤填乃在人户稀少村落相半之中虽不免开淘而泥土有可堆积不为人患潮水自茒山河行十余里至梅家桥下始与盐桥河相通潮已行逺泥沙澄坠虽入盐桥河亦不淤填茒山河既日受潮水无縁涸竭而盐桥河底低茒山河底四尺则盐桥河亦无涸竭之理然犹当过虑以备乏水今西湖水贯城以入于清湖河者大小凡五道皆自清湖河而下以北出余杭门不复与城中运河相灌输此最可惜宜于涌金门内小河中置一小堰使暗门涌金门二道所引之水入法慧寺东沟中南行九十一丈则凿为新沟二十六丈以东达于承天寺东之沟又南行九十丈复凿为新沟一百有七丈以东入于猫儿桥河口自猫儿桥河口入新水门以入于盐桥河则咫尺之近矣此河下流则江潮清水之所入上流则西湖河水之所注永无乏絶之忧矣而湖水所过皆阛阓曲折之间宜作石柜贮水使民得汲用澣濯且以备火灾其利甚博此所谓参酌古今而用中䇿也轼寻以坚之言使通直郎知仁和县事黄僎相度可否及僚吏躬亲验视一一皆如坚言可成无疑也谨以四月二十日兴工开导及作堰闸不过数月可以成就今有合行起请事件谨具画一如左中兴驻跸河事尤所加意自绍兴四年尝起发近郡厢军开修马运副承家等因奏申严填塞之禁自是以来为守者率以时察视惟谨至干道四年周安抚淙出公帑钱大浚治城内外河凡六千二百五十丈又置廵河舖屋三十所撩河船三十只计虑益深逺矣清湖河䟽引西湖水虽潮汛所不到亦以淤塞相习工力不时隄圮水涸行者舟者胥以为病及咸淳六年中朝廷始命安抚潜説友措置开修且斥币余庚其废一自断河至清湖桥凡四千二百一十尺一自观桥西至杨四姑桥凡二千三百三十五尺浅者浚狭者拓圮者筑阙者补楗以坚木甃以巨石栏垣门歩焕然一新径术坦夷人行砥上断河地建呉山每大雨流潦挟草壌杂至乃即其处穿海子口深三丈余置铁窓櫺以酾之使浮秽不入于海置澄水闸以限之使恶流不入于河夹河人家濯清挹洁与濵湖无异鱼虾至游泳其中观桥西连礼闱之太一宫旧沿河皆矮土墻乃易以甎石中贯以木其髙七尺余袤以尺计者一千九百八十皆前所未有也续有谕㫖宗阳宫前沿河併行修筑凡二百七十七丈又因申儆防虞复命説友即于和宁门外河之上流开淘为积水计自登平桥至六部桥凡四十丈海子口居四之上甃砌板筑置水闸辟水门工役一视诸河而有加焉其他次第浚治尚未艾也清湖桥而下安抚赵与接续浚筑至衆安桥城外运河南自浙江跨浦桥北自浑水闸萧公桥清水闸衆惠桥椤木桥朱家桥转西由保安闸至保安水门入城龙山河南自浑水闸由朱桥至南水门外沙河南自竹车门北去绕城东过红亭税务前螺蛳桥东至蔡湖桥与殿司前军寨内河相合转西至游奕寨前军寨桥至无星桥与坝子桥河相合入艮山河沿城泛洋湖水转北至徳胜桥与运河相合菜市河南自新门外北沿城景隆观至章家桥菜市桥坝子桥入泛洋湖转北至徳胜桥与运河合流下塘河南自天宗水门余杭水门二河合于此郭税务前由清湖堰闸至徳胜桥与城东外沙河菜市河泛洋湖水相合分为两𣲖一由东北上塘过东仓新桥入大运河至长安闸入嘉兴曰运河一由西北过徳胜桥上北城堰过江涨桥喻家桥北新桥以北入安吉州界曰下塘河题咏新开运河在余杭门外北新桥之北通苏湖常秀润等河凡诸路纲运及贩米客舟皆由此达于行都淳祐七年夏大旱城外运河干涸赵安抚与奏请得临安府客旅船只经由下塘系有两路一自东迁至北新桥今已断流米船不通一自德清沿溪入奉口至北新桥间有积水去处亦皆断续每米一石歩担费几十余千米价之増实由于此若不亟行开浚事闗利害今委官相视见得自奉口至梁渚仅有一线之脉止可载十余石米舟自梁渚至北新桥则皆干涸不可行舟共三十六里计五千五百三十九丈五尺除已雇募乡夫差委官属分叚开掘外又契勘塘岸一带都保久失修筑日渐隳坍纤路狭窄艰于行徃今就此河所掘之土帮筑塘路庶几水陆皆有利济实一举而两得一自北新桥至狗𦵏开濶三丈深四尺一自狗𦵏至奉口开濶一丈自是徃来浙右者亦皆称其便焉下湖河在熘水桥柴塲北自选䇿马军寨墻八字桥沿东西马堘羊角埂上泥桥下泥桥直抵歩司中军寨墻北一派自打水楼南折入左家桥河入江涨桥河一派自八字桥西䇿选军寨神勇军寨歩人桥至古塘桥下折入余杭塘河一派自西堰桥西溪山一带至饮马山亦折入余杭塘河塘河自北郭税务驿亭下直抵左家桥系下湖泄水去处余杭塘河在北闗门外江涨桥投西四十五里至余杭县奉口河自北新桥三十六里至奉口大溪前沙河在菜市门外太平桥外沙河北水陆寺前入港可通汤镇赭山巖门盐塲题咏后沙河在艮山门外坝子桥北宧塘河在余杭门外板桥之西淳祐七年亢旱赵安抚与开浚以通米舟蔡官人塘河在艮山门外九里松塘姚斗门通何店汤镇赭山施何村河在桐扣山水㳠堰东自运河入通里外沙河赤岸河在赤岸南自运河入通髙塘横塘诸河方兴河在临平镇东自运河入通像光赭山汤镇余杭南渠河祥符志云在旧县前一十歩大溪之南濶一十五歩深五尺出于县南上下湖东连五福渠以其在旧县南因名南渠河今上下湖堙塞水亦不与南渠河相通故久不雨则河之涸立见五福渠祥符旧志云在县东二十六里一十六歩深三尺入钱塘县界一十八里五十歩濒渠有五福庙故以名咸淳临安志卷三十五咸淳临安志卷三十六钦定四库全书咸淳临安志卷三十六宋潜说友撰山川十五溪城外西溪在武林山之西题咏九溪在赤山烟霞岭西南通徐村出大江北达龙井安溪在钱塘县去北闗五十里溪上大遮山有龙王穴舟人相传风雨之夕龙吐珠有光凌溪在钱塘县长夀乡奉口溪在钱塘县安溪之北十八里余杭县苕溪祥符志云濶七十六歩秋冬深五尺春夏深九尺山海经云天目山一名浮玉山髙逺闳深苕溪出焉在淤潜临安两县界东流百五十里经本县又东流二十七里而至钱塘界又东流六十二里二百歩入安吉州徳清县耆老传云夹岸多苕花每秋风飘散水上如飞雪然因名又舆地志云自县之西名冷溪葢取清冷之意乗舟至此轻若凌虚唐天授三年勅钱塘于潜余杭临安四县租税纲运径取道于此公私便之每春日风云生輙水长数寸土人号为尹公潮俗传尹公有异术能叱水成潮东溪祥符志云在县东二十一里十三歩濶二十歩深四尺其源出县东南青障山东北流入钱塘县界又自北由孝女乡流入安吉州徳清县以溪在县之东故名东溪仇溪祥符志云在县东北二十一里濶二十歩深五尺有二源一出临安髙陆山东流八十六里至仇山之北一出本县独松岭东流八十里一百歩至仇山合流而东行十二里一百歩又合苕溪行三十六里二百歩入安吉州徳清县以二水合流处有仇山临安县南溪在县西三里濶四十丈发源于于潜县天目山东入本县界四十五里至县郭东南二里五十歩又东二十八里入余杭界凡经过县界者七十三里溪多滩碛遇水涨可胜二十斛舟猷溪在县北二十六里濶一十歩深一尺水源出髙陆乡东入余杭县界二十六里石镜溪晏元献舆地志云在县东南一里题咏马溪在县东北八里于潜县浮溪在县西二里濶五十二丈深五尺源自天目山至县郭七十里下入桐庐县溉田五十三顷二十五亩父老相传大歴中俱眡道者过此适溪流泛溢以浄巾浮渡故曰浮溪紫溪在县南三十里濶四十五丈深七尺源出天目龙湫通昌化栁源两溪合流入分水县界溉田四十三顷五十亩古记云晋髙僧佛图澄就溪浣涤有紫光浮其上因以名唐正元十八年县令杜泳开三十余里深五尺濶二丈始通舟檝溪下有燕尾滩最为险恶操舟者病焉至绍熈间前令邵文炳凿去铦利之石其害遂息又有响石在溪之南相去里余屹立湍流之侧有声清越藻溪在县东二十里虞溪在县北一十五里有虞将军祠零口溪在县北五里丰陵溪在县北十里富阳县歩溪在县西三十里濶五丈发源于贝山湖南入浙江湖洑水在县西南九十里濶五十歩东入钱塘江界地里志云湖洑水中有蜮含沙射人毎遇夏秋人不敢渡歩桥水在县西三十里源出贝山湖南大小源入大江私水在县一百六十里源出天目山凌皓村水在春明里凌皓村口有水源可溉田安呉川在县东一十里东入钱塘县界旧志云呉之平阳也龟川在江口对境有山曰紫㣲新城县葛溪在县西七里折桂乡葛仙翁于此炼丹有井题咏松溪在县北五里东乡至行者桥与葛溪合流入江余溪在县西二十五里广陵乡源出分水县至巖石与大溪合流西溪在县西七十里南新乡源出渔州山底与天目水通流入南新乡界釜源溪在县西五十五里南新乡源出回源池与渔洲水合盘石溪在县西五十一里新安乡源出灵门至南新镇南一里三百歩与渔洲灵池水合流入县湘溪在县西三十里广陵乡源出新妇洞至张涧与大溪水合昌化县虞溪在县东一里又云澞溪在县东一里自此绵亘三十里凡渉数村曰杨村曰盛村曰枫树平曰黄蘖皆在此溪上下尔雅陵夹水曰澞紫溪详具于潜县晩溪在县西九里遽溪在县西十五里其源絶深处山皆壁立水流巨石中湍激可畏旧传陈霸二仙曽隐此每垂钓石上今枕臂坐迹皆存溪中有鸬鹚塞双眉潭潭上石壁有双眉痕人莫知所始董溪在县西二十五里歴溪在县西一十五里颊口溪在县西五十里无他溪在县西三十五里上溪在县西北八十里杨溪在县西北八十里平渡溪在县南七里下阮溪在县南一十五里伽溪在县南二十里上博溪在县南二十八里柜溪在县西南三十里沈溪在县西南五十里蒲溪在县南六十里社丁溪在县西南三十里双溪在县前一百歩潭城内外黒龙潭在寳月山寳月寺之西莫测深浅亢旱不竭一曰天井山下有天井巷晴则潭水碧色可爱将雨则湛黒郡人以此候晴雨多騐祝文白龙潭在仁和县临平镇东湖旧有龙王庙绍兴十四年四月水冲壊塘岸版筑不就祷于潭重立庙乃成渔浦潭晏公舆地志在郡西南龙游潭在仁和县肇元乡臯亭山时有蜿蜒出没其门乡人称为水瓮亢旱祷必雨钵盂潭在南髙峰又仁和县太平乡石塘之东亦有潭曰钵盂玉儿潭晏公志云在郡西五十里浣沙潭在仁和县临江乡羊鈌潭在仁和县艮山门外临江乡西湖三潭土人相传云在湖中临安县玉儿潭晏公舆地志在县西五十里涴沙潭在县西五十里龙潭在髙陆乡猷溪中环以巖石既深且清有石如屋覆其上号渇泽龙王于潜县上潭在天目山东垂崖之下崖髙五十仭其水绀碧流奔中潭登者畏之但可据石援藤一瞰而已中潭次于垂崖之下三十余仭其水湛湛流入下潭喷响如雷湍溅巖壁下潭又在其次周围二十文泓澄汎滟莫穷其底朝廷遣使投龙壁悉捐于此铭文乳水潭广一丈与下潭相去数百歩味甘色白可㵸茗或三潭水涌则混而为一平则乳色自分柯相公潭见浪山灵芝潭在双溪亭东收山潭在县南四十五里岝㠋潭在岝㠋山潭有石如磨下有三趾号罗磨见于水面富阳县钵盂潭在庆善村龙门山有瀑布注为潭梅梁潭在县东田畴间水与潮相消长旁有山唐咸通中会稽建禹庙尝伐梅木为梁一夕风雨晦冥梁忽不见后数日风雨又作梁复在焉视之赤萍满腹谓此梁为梅潭之龙因以铜索缆之后嘉㤗中祷雨应盐官县白龙潭在十一都运河侧绍兴间号龙王庙昌化县柯相公潭在县东南十五里大溪上曰小栁下曰大栁中有大石盘固水势湍激潭在其下相传柯相公乗舟溺于此遇澄霁所覆舟可见隂晦则闻水上乐声羊头潭在县西北七十里地名都亭源石壁对峙旧名龙门瀑布百尺界于门中下注深潭有龙宅焉潭底有石形如羊头两角崭然旁有五石杯𩔖祭奠所设或隂晦龙出游其声如钟皷嵗旱以罂缶祷其水有鳞属入之必雨浴仙潭在县东南三十里榄村何仙姑浴处溪水澄莹而香涧城外合涧在灵隠天竺之间十八涧在龙井山之西后路通六和塔石门涧陆羽灵隠寺记旧有卧龙石横涧中题咏金沙涧在灵隠寺侧自合涧桥绕灵隠山一帯唐家衕石桥左军寨门内至行春桥折入歩司前军寨门由曲院流入湖惠因涧在赤山惠因寺侧秦少游龙井题名记云并湖而行出雷峰度南屏濯足于惠因涧唿猿涧详具唿猿洞洲浦城内外栁浦在鳯凰山下隋置郡处晋呉喜尝进军此地今无可考铁幢浦在今便门侧土人相传云呉越王射潮箭所止处尝立銕幢因以名之又有闻诸钱氏子孙者谓钱王筑塘时髙下置銕幢凡三以卫水此则其一也淳祐戊申赵安抚与买民地置亭其上题咏灵隠浦详具灵隠山顾夷吾山川记云灵隠山自南徂东临浙江一派谓之灵隠浦今资国院前是也亦云灵隠歩头题咏白石浦在仁和县临江乡鲜船渡浦汤村浦并在仁和县临江乡富阳县苋浦在县西一里濶六十歩东入浙江一名闗浦俗谓闗为苋东梓浦在县西南五十一里东入浙江旧名青草浦宋将军孙瑶𦵏于此坟上梓木皆东靡故以名杨横自已浦在春明里地名黄浦桥蛇浦在普惠寺前有溪入江相传昔有巨蛇由此而出其地遂曲为浦蛇渡江而南㳂山而下其径尚存世称为蛇路湾有祠在庆䕶村剡浦今蛇浦人号为龙溪孙洲在县西南四十二里周二十三里太平寰宇记载呉录云浙江经富阳中有沙涨呉烈帝为郡吏趋府乡人饯之于沙上父老曰此沙狭而长君当为长沙太守后果如其言遂名曰孙洲又呉兴地理志西南八十里有长洲孙氏数百家居之因以名王洲在县南五十里周回五百歩王姓居之其地宜橘今杨涨是也唐地理志云有橘以供贡桐洲桐江水东注过孝子许彧故庐新城县深浦在县南二十五里昌西乡乗潮来徃増减溉田五十顷盐官县百尺浦在县西四十里舆地志云越王起百尺楼于浦上望海因以为名咸淳临安志卷三十六咸淳临安志卷三十七钦定四库全书咸淳临安志卷三十七宋潜说友撰山川十六井城内外呉山井在呉山之北钱氏时有韶国师者始开此井品其水味为钱塘第一盖山脉融液独源所钟不杂江湖之味故泓深莹洁异于衆泉淳祐丁未大旱城中诸井皆涸独此日下万绠如常时都人神之赵安抚与奏立祠以旌异焉又为亭覆井上题咏天井在天井巷旧记寳月山上有天井后废嘉泰二年火因掘土得甃砌处有石版刻云㑹同五年重修遂作亭其上记文郭公井在万松岭下郭婆井在铁冶岭北郭儿井在青平山上四眼井在夀域坊仁王院前下四眼井在长庆坊竹竿巷白鳝井在金地山步军司衙兵寨鳗井在清沙湾上井在铁冶岭下上八眼井在寳月山下下八眼井在秘书省相对六眼井在后市街沈婆井在万松岭甜𤓰井在六部前旧双门外大井在四方馆之北南仓前大井在旧南省仓前沈公井在太学后祥符寺井呉越王开凡九百九十眼后为军噐所陻塞今仅存数井义井在荐桥北双井在道明桥东长恵井在丰乐桥西棚心双井在㝎民坊灵鳗井在鳯凰山南塔寺先是四眀阿育王山有灵鳗井传云䕶塔神也后钱氏迎育王舎利归国井中鳗不见钱氏乃于寺廊南凿石为井而鳗常现僧録賛宁有鳗井记刻塔石上今不存乌龙井在钱武肃王庙前砂井在六和塔寺之南上有铁井栏龟儿井在西溪覆以石龟穴其背以汲西溪方井在西溪有亭扁曰方井米元章书西四眼井在净慈寺北炼丹井晏元献公舆地志云天竺山下葛僊翁炼丹今井在下竺藏院烹茗井见武林山相公井在铁冶岭步司衙绍兴间节度使赵宻为步帅日浚此井水极清甘军人唿为相公井上有亭恵利井在清湖洪福桥杨和王府内通西湖水口其孙奉议文晋撤库屋为井以便衆汲因作亭覆之六井见西湖门金沙井详见孤山龙井本名龙泓呉赤乌中葛洪炼丹于此道西湖南山登风篁岭涧泉决决与幽花野草延縁山磴更上岭背巖壑林樾皆老苍而西湖已蔽掩不可见气象愈清古巖骨稜瘦泉流渟涵一泓清澈即之凄然相传有龙在焉触石为云祷者辄应因建龙祠曰恵济庙井有记秦少㳺撰米元章书咸淳五年安抚潜说友重建门古篆龙井二大字为扁记文题咏葛公双井在治平寺西居人饮此水不染时疾传言葛公炼丹于此有石函在井中尝为好事者涸水取去水遂浊恶居人索回石函水甘洁如故观音井在菜市门外汤镇路上有亭莲花井在小林莲花院记文冯氏井在臯亭山冯氏家临安县天井在县西五十里孙子井在县西五十里余杭县潜公井在丁桥邑人頋向荣即四方往来之冲凿井甦旅暍而名以帅守之姓记文于潜县炼丹井一在云封庵后许迈宫之中庭其水微涌环注前池通夏不涸一在县北四十五里天目山许迈炼丹之地一在县西三里观山亦许迈炼丹之地一在县西三十里集真观天师张道陵炼丹之地天井濶五尺在山东之趾深不可测或云下通龙潭欲雨则先有云气弥漫景物凝晦村老常以为验题咏佛圗澄井在县南五十里常乐寺庙之东晋建兴初髙僧佛圗澄所凿耆老相传云一日凿成泉清味甘虽旱不涸义井县前三井城隍庙前四井上市井北郭井寳城坊井十字街上三井南门外井鳯山井旧七仙庵前井东山坞井陈村井丞㕔前井灌湖上井敖干井巖岭井新城县黄金湾井去县二十里介新城桐庐之间地僻无居人淳祐丙午令赵崇侅命寳林寺僧如炳就创接待庵凿井以饮往来者扁曰赵公泉龙井在县西十五里折桂乡地名苦竹杜公井太师杜稜所开贼围城城中乏水兵民穿土及石深百尺余不得稜至诚祷之泉立至城以不陷人目为杜公井题咏炼丹井晏公地舆志葛仙翁炼丹之所题咏盐官县灵泉井在县东七十里真如禅院菩提山上昔有道士操夜为鬼神讲佛书一日井涸神告之曰当有泉发于山俄寺前之西有窦迸出故名记文乌龙井在县东七十里福济庙广四尺深七尺冬夏不竭旱嵗赖以给相传昔皋蘓将军之乌马跑扵地得泉遂以乌龙名之祷雨应如响葛仙翁炼丹井在硖石紫微山石井在县北一十二里市邑十井故老相传本县阮店村章仁藴开今仁贤坊双庙巷安国寺三井是也仁贤坊井以白石为栏色𩔖玉有刻云当邑章仁藴开此义井第十四口元丰壬戌嵗记则仁藴所开不止十井余皆湮没不存咸淳临安志卷三十七咸淳临安志卷三十八钦定四库全书咸淳临安志卷三十八宋潜说友撰山川十七泉城外冷泉醴泉并见武林山温泉在冷泉之上玉泉在钱塘门外九里松北净空院南齐建元末灵悟大师昙超门山说法龙君来聼为抚掌出泉今龙池前有小方池深不寻丈清澈可鑑异鱼数百泳㳺其中淳祐八年赵安抚与甃砌龙潭増筑为二池题咏真珠泉在大慈崇教院今为张循王真珠园盖因泉得名周显徳中院东泉水迸出因甃为方池㦯闻扣击声则泉涌如贯珠嘉祐中太子少保元绛名之曰真珠泉今官酿亦取以名灵泉在夀星寺前有亭又广福院亦有灵泉金沙泉在仁和县永和乡坡诗云细泉幽咽走金沙杯泉详见夀星寺卧犀泉按郑戬灵隠天竺诗集序云若夫玉巖青壁犀泉龙瀃峯攅千叠松排万盖山之境也据此则青壁槛卧犀泉在灵隠天竺之间萧公泉在灵隠寺后嵗寒泉在龙井山崇因院法华泉在南山满觉院又普济院元额法华参寥泉元祐四年参寥子住上智果寺寺有泉东坡囙以参寥名之应梦记云仆在黄州参寥自呉中来访一日梦参寥子赋诗觉而记两句云寒食清明都过了石泉槐火一时新后七年仆出守钱塘而参寥子始卜居西湖智果院院有泉出石缝间甘冷宜茶寒食之眀日仆与客泛湖自孤山来谒参寥汲泉鑚火烹黄蘖茶忽悟所梦诗兆扵七年之前衆客皆叹知传载所记非虗语也元祐五年二月二十七日眉山蘓轼书併题颕川泉在南髙峯观音泉在法通寺又传灯记又真如院喷月泉在南山暗竹园广福院定光泉在西山长耳相法相院西定光菴侧山腰有泉盘曲飞流溅沫可爱水极清甘淳祐丁未亢旱不竭寺僧用笕引泉以供庖白沙泉在灵隠西普园院方丈之西有泉自白沙中出题咏周公恵泉在湖州寺下闸干道三年周安抚淙重修邦人徳之遂以名扁甘泉在城北董家巷南今属陈氏恵泉在钱塘县长夀乡大老山泉自地涌出亢旱不涸有寺以泉为名氷谷泉在临平山寂光菴侧题咏寒泉在钱塘门外对嘉泽庙题咏僧録泉在南山福圣院青衣泉在太庙后三茅观园内六一泉仆夫泉并见孤山大悲泉在上天竺茯苓泉在灵隠无垢院半山古松婆娑下有甘泉博物志云松脂入地千年化为茯苓因以名武安泉在皇城司营水清甘有青石刻武安泉三字故老云元为殿前司后军寨故有此名虎跑泉旧传性空禅师尝居大慈山无水忽有神人告之曰眀日当有水矣是夜二虎跑地作穴泉涌出因名题咏瑞石泉在粮料院北瑞石山下今在御街大庙南有井亭持正泉在六和塔开化寺涌泉在霍山张真君庙西清心院前山坡下绍兴间髙宗皇帝日遣人取水瀹茗寺僧至今䕶以朱栏従石罅中流出庙前折入黄山桥杨府园前小河味极清甘亢旱不竭天泽泉在曲院小隠寺前有亭覆之安平泉在仁和安仁西乡安隠院有池名安平泉今池邉有亭题咏临安县马跑泉在县北三十里穆公山髙峻﨑岖有石棋盘坐石之𩔖父老传为仙人台及有马跑泉口足之迹如印诸石樵採多见之溠水漾在双林院山半瀑泉飞白甚长沿流集贤里东至于海富阳县顾家泉在春明里溉田四十余亩卓钖泉在县西二十里万龄山大智院盐官县雪峯泉在县东南五里夀圣院记载灵迹昌化县天井泉在县西五十里地名叶源有马坞小山巅有石窍名天井深不可测其中若列梯级通人上下有泉涓㳙灌注石面凝结石脂圎者名寒水石如氷筯者名鵞管石昼执烛可入光采夺目㦯以丝系石试井声冬冬如鼓尽丝一籰石坠未已井东有铜山神入者䙝慢即迷所出旧传此泉通朱浪村长潭龙孔泉在县南三十里有金山玉岭旁通金紫巖岭下有龙孔泉流不竭巨鱼出必雨瀑布泉在县东南玉岭后石壁濶数里髙百丈飞泉自紫巗岭抵石壁沿空飞泻四时不竭东坡泉在双溪亭西数十步石窍中出坡公始寻溪源得之以瀹茗人皆凿石为泓池城内外涌金池在丰豫门里引西湖水为池呉越王元瓘书三大字刻石识其旁云清泰三年丙申之嵗建午之月特开此池题咏圣母池在呉山中兴观侧围以石栏有圣母庙白龟池金牛池仁和仓池在仓之南故老相传云仁和仓旧为县基乃呉公子庆忌故居元有此池眀清池在大理寺议㕔池畔有潘阆诗刻白洋池在梅家桥东周回三里淳祐丁未夏旱湖水涸人争汲此水至有以舟载卖如湖水者一方赖之鸿雁池在龙山之北龙母池在钱粮司岭金鱼池在开化寺后山涧水底有金银鱼放生池详见西湖瑶池在钱塘门外寳胜寺侧多芰荷周回二里遇旱不竭今属吕氏园饮马池在西溪饮马山下一在菜市门外庙子湾碧沼水池在湖州市左八郎庙巷池广三亩水清甘人多汲饮有扁曰碧沼磨劒池在临平山下有片石俗传钱王磨劒扵此宫城外水池一在宫城之东淳祐八年赵安抚与奏请凿池二十所各濶一丈四尺深四尺五寸通长二百二十丈甃以坚石缭以矮垣咸淳四年安抚潜说友再行修治一在宁和门外咸淳六年十月有旨申儆防虞命守臣潜说友即使相宗室待班阁子之后度地凿池袤百一十尺自是近南居民去水絶逺者皆恃以为安云防虞水池一在邵局墙下一在左院河下一在泰和坊东一在至徳观前一在万松岭上一在钱湖门里一在铁冶岭一在七官宅前一在十官宅前一在龙翔宫前一在仁王寺前一在后市街谢府巷口一在府治后门一在三省后一在六部后一在䕶圣寨前一在便门外萧公桥西瓦子口一在候潮门外接待寺前一在候潮门外大郎巷一在候潮门外福田寺前一在水府观后一在䕶圣教场前于潜县放生池旧在县南广福院东绍熙中令邵文炳建浮溪桥因徙溪上三池在天目之东北峯下有溪曰大径口小径口世传为龙往来之地未至龙湫数步有潭形如仰箕曰箕潭中有巨石潭水注入上池在山东垂崖下崖髙五十仞上有平地数丈名拜斗坛石壁如门峭立对峙以限水之出巨潦泛溢则激而反趋于宁川故山前无水患崖间有石如狮下瞰潭水登者据石援藤而眎毛骨惨慄水流入中池又在垂崖三十仞之下喷泻如雷飞溅巖壁下池接焉池周围三十余丈绀碧深䆳幽沕莫测三面皆骈石环绕南溪入大溪至紫溪七十二滩皆发源于此巖下有滴乳民採以疗病嵗旱潦朝廷率遣使函币精祷投之于池洄旋泝流而上已而下沉如有物掣之㦯少慢复浮而出凡祷者皆然池上有亭曰格思下有石苍潭泓澄可鉴又有乳水潭其上路旁有泉迸出山石间凛然如氷潭水顺流而溪今堰水入至道宫曲折而至昭庆庙前为弄珠池月池在县南门外百步旧以火徳星照临之地遂辟此池二贤堂在池北富阳县放生池旧在县东丹霞观左绍兴二十年令孙彻建尉韩彦端记后令程珌移置通济桥上县壕东至观山西至苋浦斗门二宣和四年县令胡纺开今湮塞尚存县后一带新城县放生池在县西七里折桂乡寳胜院前唐天寳中置相传云池深丈余周二里内有洞下通桐庐江记文题咏合灵池在县西六十五里南新乡上有渔洲山濶一丈五尺深七尺旱祷必应耆旧言其源与天目龙池通三贝山龙池壕山龙池天柱山龙池回源龙池右并在南新乡碧沼在宁国院唐大中八年建旧名碧沼院咸通十年改碧流院有金鱼可爱盛夏水不竭灌田甚广盐官县放生池在县西北延恩院东南二百五歩灵龟池在县东北六十里㦯云旧有尼寺今废顾况有诗灵池在长平乡审山水旱不盈涸昌化县放生池在县西治平寺龙池在县西六十里大鹄山濶三百亩四旁如葑田嵗旱人攀缘祷雨辄应凡邑祷祈䖏在龙井院者名龙湫在龙兴寺者名龙潭在峒坑山大鹄头山者名龙池塘城内外沙河塘唐书地理志在钱塘县旧治之南五里潮水冲击钱塘江岸奔逸入城势莫能御咸通三年刺史崔彦曽开三沙河以决之曰外沙中沙里沙政和元年郡守张阁标识其䖏近南有坝头禇家塘在蒲桥军寨之北禇家故居谢家塘在菜市门外去城三里菜市塘在菜市门外去城百步五里塘在艮山门外尉司衙侧蔡官人塘在艮山门外走马塘在艮山菜市门外地平坦可驰马故名旧有花栁号城东新路月塘在艮山门外嘉熙间潮水冲决不存今复涨沙就筑为塘地宜瓜有周姓者擅其利土人唿月塘周家算筒𤓰土塘一在殿司右军教塲侧一在团围头石塘北沈家塘在北闗呉越右仆射沈崧之故居又唿沈家湾永和塘在仁和县永和乡地接古鼎湖白龙潭俗谓之三里险水势涨溢一遇夘风震荡则数百顷中瞬息湮没乡民患之绍定己丑邑士范武倡为义役捐财以助修筑塘成嵗无水患邑宰范光名命曰永和隄记文宧河塘在北新桥之北接连运河大塘长三十六里淳祐七年赵安抚与修筑塘之西又有一塘曰西塘袤十八里抵安溪通四川驿路年深頺圮亦加筑治塘下田以万计旧苦淫潦自是其患遂息余杭县北湖塘髙一丈广二丈五尺源出诸山唐地里志云县令归珧所开溉田千余顷以其在县北故名北湖查湖塘髙一丈广二丈在县北三十五里其源出诸山即后南阳太守摇泰所封之湖溉田甚广湖侧亭址尚存闲林塘在县西亦号鱼行塘石门塘尹家塘西南转西北号为径头中隔塘南湖塘右并在招徳乡楼东塘白塘头东塘东塘坝和尚塘坝闻坝塘下湖塘化弯坝塘西海塘义林坝塘郭家坝塘寺中坝塘陆家坝塘里新坝塘右并在安乐乡龟邉塘五里塘上湖坝塘苎山坝塘沌湖坝塘右并在同化乡鹿景塘亭子坝塘右并在孝行乡陶村塘坝姚湖塘坝挿坝塘陈家坝塘石濑塘黄湖塘祥坝塘塍右并在常熟乡荘前坝塘前苍畈坝塘呉山坝塘感塘曹村坝塘夹堰塘右并在长安乡临安县湖塘在县西北一百五十步呉诸塘在县东南四里小塘在县北二里项家塘在县西三里净土寺之侧于潜县容塘徐博家塘皂角塘祐塘温塘徐太家前塘浪后塘墓后塘余三家塘徐五十一家前塘右在丰国乡十七都以上十塘承接白塔源䒭处水流接䕃田一百八十五亩元丰塘在长安二十二都乡承接仦岭并青塘水流接䕃田一百亩三角令邵中书文炳重浚乐平官塘在长安乡元丰塘西令邵中书文炳筑治清涟上塘去元丰塘五六里令邵中书文炳复兴序文富阳县乌狗塘在张明府君庙前长七百二十丈溉田一千二百顷清慈塘在张明府君庙侧约濶一丈五尺长四十余丈溉田七百余亩木𤓰塘溉田五百余亩阳陂塘溉田一万余顷濶九顷右在临湖里朱林在春明里约一角五十余步孙彦等修溉田三十余亩新城县官塘唐地里志云在县北五里祥禽乡濶一顷三十亩溉田八顷八十亩一百八十户又有九澳东山澳西山澳中澳朱家澳亭子澳丁路澳袁都宅澳真堰澳板澳唐永淳元年开咸平二年景徳三年重修盐官县捍海塘在县南三里濶二丈髙一丈唐地里志云长一百二十四里开元九年重筑淡塘在县西嘉定间邑南海沙坍増筑隄防以障潮水自市境西至秧田庙约六七里其河尚存由秧田庙而南转西泥沙湮塞舟楫不通惟旧桥故道略可识洛塘在县北长四十里袁花塘在县东长六十里咸塘在县西南一里与淡塘通有清海亭春秋阅之所令杨天麟建二十五里塘在县北至长安嵗久不筑久雨则河流决溢多为民害绍兴九年令陈恕募民浚河筑岸广三丈髙三尺甃以石其患遂息人号甘棠隄舰澳在县西十九里东西一百五十步昌化县大塘陂塘并在呉安乡咸淳临安志卷三十八咸淳临安志卷三十九钦定四库全书咸淳临安志卷三十九宋潜説友撰山川十八堰城外清湖堰在余杭门外税务东里沙河堰在余杭门外仁和桥东余杭县东郭堰在旧县之东南渠河上后汉县令陈浑置堰废已久千秋堰在县东南二里㑹昌二年废呉越王复置咸平中又废景徳四年令章得一复置号千秋堰亦号新堰斗门政和中令孙延夀以斗门涨沙易冲决筑土以防之宣和间以其材修西函斗门邑人云县之东南惟安乐一乡地势下而田亩广常患天目湍水暴至故昔人开湖以杀水势筑塘隄以防其溢又于溪之南岸作大斗门二小函二溪水涨则下板以防水入溪水退坝中水髙则启板以洩之旱则修千秋堰以遏溪流令水自斗门入南渠河以灌安乐乡之田自县至钱塘界溪流皆深濶不可为堰独千秋堰有滩水浅可施人力斗门当安乐上流水势亦顺今既废斗门则此堰亦废矣绍兴初大旱南渠河至断流邑人颇思新堰斗门之利邻临安县五袴堰在县西三里鱼跃堰在县南一里金钟堰在县东三里万庾堰在县西四里甘棠堰新溪堰并在县西二十里灌田甚多轧堰长桥堰黒龙堰并在县东施村猷溪堰龙口石堰并在髙陆沃山堰在庆云乡有潭甚深冬夏不竭于潜县后塘堰石堰后千堰红杏青堰青苦堰铜盆堰社木堰枫木堰青木堰泥塘堰喻畈堰陶浮堰谢家堰目源堰右并在嘉徳乡第一都已上一十四堰承接东西天目两大源水上流下接䕃田二千一百四十三亩波周堰东河村堰何潭堰葛村堰社青堰念叔畈堰呉家前堰金门坞山堰沈堰牌口堰寨山下下清潭堰亭子山堰盛堰朱有堰牌口盛堰沈堰勃浴堰元亩堰右并在嘉徳乡第二都已上二十一堰承接天目大源水上流下接䕃田二千五百四十五亩震青堰破坎堰社木堰西堰呉村堰乌劳堰波眉堰乌塼堰杏梅堰小堰麻车堰广义桥堰右并在嘉徳乡第三都已上一十二堰承接天目大源水上流下接䕃田三百七十亩堰后门堰大何堰上何堰中何堰下何堰大涌堰上涌堰中涌堰下涌堰泥黄大堰波偷堰赵堰泥酬堰社堰何堰梅口堰张堰山堰八亩堰右并在嘉徳乡第四都已上二十堰承接天目大源水上流下接䕃田二千五百三十八亩一角碟山堰湖道堰右在嘉徳乡第五都已上二堰承接天目大源水上流下接䕃田一千七百亩泉水孔捺下坵捺百笕捺下泉捺小大捺新田小捺右并在嘉徳乡第一都已上六捺承接后岘山等䖏泉水流接䕃田六十五亩眀空寺前三小捺右三捺在嘉徳乡第三都承接天目大源水流入䕃田三十亩店前堰谢直堰瓦窑堰黄泥偃长堰湿岭堰乌桥堰李家堰捹口堰湖头堰庄前堰上宅堰石岭堰何堰乌昌堰冷水髙堰八亩堰挿堰江家堰北陈于堰石潭堰曹堰徐邱堰南陈于堰凡石堰石堰长田堰青山堰乌鼓堰右并在惟新乡第六都已上二十九堰承接千秋岭大源水上流下接䕃田九百二十五亩朱家堰牛堰官堰小杨堰板堰青山堰平科堰大堰大杨堰栈堰何家堰朱家堰穿金堰陈千堰后墓堰界干堰黄公堰妙乐寺堰朱村小令堰右并在惟新乡第七都已上十九堰承接千秋岭大源水上流下接䕃田一千二百八十六亩徐家前堰周浩口堰马干溪堰乌郎口堰平陁堰波郎堰田溪堰锁如上下堰波借上堰右并在惟新乡第八都已上九堰承接西天目水发源上流下接䕃田二千一百八十亩丰撑堰大干堰横溪堰坛石堰柴村堰甲子堰秋堰鹤堰陈堰鳯山堰右并在惟新乡第九都已上十堰承接天目源水上流下接䕃田六千九百三十亩戴家捺石牛水捺小坑水捺呉家捺何长坞捺小坑捺桥头捺岭村捺徐家捺徐家前捺髙坵捺大石捺湖老坞捺桥下捺坞口小捺村前水捺支候村捺桥头捺炭灶坞捺栁𤓰口坑捺东山捺广陵岸捺乌山下捺低溪水捺喏口捺板如岭捺髙桥捺塘头捺右并在惟新乡第六都已上二十八捺承接千秋岭山坑水上流下接䕃田七百六亩长干捺埂捺撩车捺长桥捺向山捺右并在惟新乡第七都已上五捺承接千秋岭水流入䕃田八十二亩茶园堰许村堰清家堰双栈水社堰横路堰泥干内堰东陈堰东山下堰西陈堰山下堰泥侯堰青山堰板堰仦姑堰呉家堰旱堰冷水堰何干堰皁干堰麻园堰野堰蘓干堰呉干堰髙堰徐百岸堰金竹岸堰牌前堰杨岸堰黄土堰朱相堰楼堰黄堰十亩堰姥鸦堰泥杲堰兰坞堰社墓堰右并在惟新乡第十都已上四十堰承接大明巖下并昌化县芦岭坑水上流下接䕃田一千四百八十九亩二角青山堰社塔堰池湖堰小青山堰细堰洒堰横溪堰波稜堰长潭堰天井堰泽河堰黎干堰鵶鹊堰泥香新堰泥秀干堰富坑干堰右并在惟新乡第十一都已上一十六堰承接潜川波山源水上流下接䕃田一千一百七十三亩下地堰朱呉堰方圎堰波特堰柯婆堰右并在惟新乡第十二都已上五堰承接大溪水上流下接䕃田一千八百亩上货坞口捺右在惟新乡第一都承接黄土堰水流入徐家村䕃田一十亩后剪小捺石㶚小捺前干小捺麻车干小捺乌青小捺昔干小捺泥浪干小捺右并在惟新乡第十二都已上七捺承接黄岭山坑水上流下接䕃田二百九十亩官堰一所右在丰国乡第十四都承接周免发源水流入䕃田四十一亩泥呉堰牛车堰明镜堰大田堰塘里堰盛湖堰朱酉堰泥愁堰赵千堰淡家堰右并在丰国乡第十五都已上十堰承接临安县界东溪水上流下接䕃田一千一百九十亩盈堰上栏堰泥头堰右并在丰国乡第十六都已上三堰承接东溪水上流下接䕃田共六百六十亩抽口捺后坞口捺西畈捺拜干檀木捺右并在丰国乡第十三都已上四捺承接神坑水流接䕃田一百四十亩周免捺亭口捺右在丰国乡第十四都已上二捺承接凸石发源水流接䕃田七十亩牛堰塔子岭堰景云堰王家堰忻同堰于田坞堰马退堰古楼堰南山堰杨山岸堰陈姑庄堰杨家坞堰王家堰徐家堰巖山堰于岭堰泥脚堰泥肚堰师姑堰东坞堰方家下堰三亩堰朱干堰社木堰土地堂堰小溪堰头坑堰市干堰陈家前堰盛家堰右并在丰国乡十七都已上三十堰承接浪后源等䖏水上流下接䕃田一千一百七十亩溪西堰马坑堰寄源堰室干下堰室干上堰石碧堰中间堰钱家堰范家前堰张家田堰外傍堰何山人墓堰里傍堰外石堰里石堰五坵堰盛大坞堰钱坑堰九畨水界右并在丰国乡十八都已上十九堰承接黄山等处水流接䕃田八百五十亩钵底堰扶充堰善堰牧亭后干堰祝岭堰狭路堰皂角堰木岭小坑堰朱山堰外髙堰前坑堰扶云岭髙堰下村堰神符堰昔干堰许家堰杨木堰堰头堰石岭堰朱陁堰下陁堰青山堰中陁堰仲坞口堰右并在丰国乡十九都已上二十四堰承接祝坞等䖏水流接䕃田计一千四百四十亩扶西堰管堰波麻堰朱甫干堰拦坑堰拦坞路堰谢家堰施家堰杀猪堰牛路堰水路堰新邱堰徐大堰乌闵堰右在丰国乡二十都已上十四堰承接天目富源溪井栏乌山坑水流接共䕃田一千四百六十八亩浪干捺湛干捺老公岭捺景村横溪捺桃木坞口捺右并在丰国乡十七都已上五捺承接浪后发源水流接共䕃田一百二十亩官堰小杯堰冷干堰岭背堰塔堰铁砧堰小东堰小背堰右在长安乡二十一都已上八堰承接延湖山源水流接䕃田一千九十六亩盛村孔堰寳山翼堰汤村润堰张村查堰宰堰下师堰十亩堰乌堰髙堰小堰亭堰右在长安乡二十二都已上十一堰承接沿山坑水流接䕃田一千三百五亩徐村堰髙堰泥城堰右并在长安乡二十三都已上三堰承接良梅山壠岭并马岭脚发源水流接䕃田三百六十五亩神坑下捺横坞畔捺后宅山坑捺沿村山坑捺二小捺横坞山坑捺右并在长安乡二十一都已上七捺承接延湖山发源等处水流接共䕃田一百九十亩潜环境皆山非泽国比水之源自天目眉山宣秋岭而发者皆自北而南由获栁芦岭而发者皆自西而东由横塘顶山而发者皆自东而西逶迤曲折至县南七里始合而下紫溪直西则与唐山水合而下至乐延又合湖之源下至印渚滙于桐江邑山多田寡水行乎两山之间凡濒溪低平之地皆有田俗所谓大源田外则倚山厯级而上者水皆无及其所资以灌溉者浅涧断熘而嵗雨时若其稔几于大源一有旱暵拱手待藁所借以为民命者惟大源田而为田之夀脉者塘堰是也合六乡计之大小堰约计三百二十捺又七十所分并不常而为塘者十有一焉䟽瀹潴蓄之有方则着于邵公塘堰之叙导决先后之有节则具于晁公八捺之法是皆有民社者所当加意毋使杜公泳崔长官専美于前可也富阳县麻车堰溉田一百余亩在临湖里石岭堰溉田一百余亩青山堰溉田二百余亩涌泉堰溉田五十余亩应墓堰又云应家堰溉田二百余亩朱坝堰溉田二百余亩风溪堰溉田四十余亩梓堰溉田二百余亩大公堰溉田三十余亩后步堰溉田二十余亩乌枝堰溉田四十余亩右在日昇里长泉堰陈塘堰溉田六百余亩陶溪堰溉田八百余亩杜公堰又云松元堰溉田二百余亩右在安仁里黄莺堰溉田三百余亩潭堰溉田一百余亩东泰堰溉田二百余亩青山堰黄山堰右在长夀里乌枝堰溉田三百余亩闸堰溉田二百余亩大山堰溉田二百余亩马山下堰溉田二百余亩右在恵爱里弹堰溉田二百余亩徐埭堰又云徐袋堰溉田二千余亩右在雊雉里长泉堰溉田五百余亩右在祥风里罟山潘堰共溉田二千余亩河塘堰溉田四千余亩店弄堰溉田一百余亩横河堰溉田二百余亩武婆堰又云武溪堰溉田三十余亩右在丽景里谢塘堰阆塘堰又云塘堰西了堰溉田一千亩浦里堰溉田四百余亩上坝堰溉田五百余亩下坝堰溉田二百亩小谢湖堰溉田二千余亩右在江隂里闸堰重塘堰黄毛堰已上三堰东接镇桥西接黄毛堰南接黄堰北接大江共溉田二千余亩马塘堰溉田五百余亩右四堰在望仙村路堰溉田三百余亩月程堰溉田四十余亩裘堰溉田二百余亩潘塘堰溉田五百亩石堰溉田一千亩中堰溉田余亩瓦灶堰溉田三百余亩人盘堰溉田一百五十亩横堰溉田五百亩孙渔堰东枝堰溉田二百亩下路堰溉田三百亩石佛堰溉田八百余亩上枝堰溉田三百余亩右在大元里罗汉山谿堰溉田二百余亩在感化里上接屠山里界下通江其溪约濶五尺深三尺作一十三处车戽白石坝溉田二千余亩笋坝溉田三百余畞右在庆䕶里横溪坝溉田三十余亩在仪鳯里湖山砩溉田二千余亩支下坝溉田三百余畞安和坝溉田七百余亩右在善政里臧村坝溉田二百亩梅洲坝溉田七十余亩梅漾坝溉田三百亩右在栖鹤里盐官县长官堰在县西北二十五里即旧义亭埭荘婆堰在县西北三十里黄家堰在县西五十里通浦堰在县北五里瓦石堰在县东北一里半李六堰在县东五里凌家堰在县西北四十五里莫家堰在县西北四十七里昌化县平葛渡溪堰虞溪堰白山头溪堰髙犁村溪堰上营村溪堰林村溪堰右在永丰乡云老溪堰下阮村溪堰上博溪堰右在呉安乡赤石村溪堰余村溪堰王村溪堰章村溪堰金村溪堰陈村溪堰右在金山乡朱儒村溪堰葛千溪堰颊口村溪堰朱浪村溪堰尔干村溪堰忻村溪堰上巖村溪堰王村溪堰右在玉仙乡水闸城外澄水闸在长桥南始因钱湖门内诸山之水分流为三道雨甚则泥滓侵浊西湖故于钱湖门之北城下置海子口流出省马院后为小渠引水直至澄水闸入湖又有南闸者亦分方家峪之水至长桥下入湖古来䟽此水为三渠皆有石桥后渠为居民堙塞然桥犹可记西闸在赤山教塲侧龙山浑水闸清水闸并在龙山浙江浑水闸清水闸并在便门外保安闸在小堰门外天圣四年侍御史方煦言杭州海潮冲壊水闸舟船阻滞诏复修治干道五年周安抚淙重修浙江浑水清水保安三闸仍奏请置监官一贠清湖上中下三闸在余杭门外石函桥闸在钱塘门外湖涨则开此泄于下湖安溪斗门在钱塘县北化湾斗门在钱塘县北盐官县长安三闸在县西北二十五里相传始于唐绍圣间鲍提刑累沙罗木为之重置斗门二后壊于兵火绍圣八年吴运使请易以石埭绍熙二年张提举重修嵗久莫详诸使者名凡自下闸九十余步至中闸又八十余步至上闸盖由杭而西水益走下故置闸以限之闸兵旧额百二十人崇宁二年有㫖易闸旁民田以浚两澳环以隄上澳九十八亩下澳百三十二亩水多则蓄于两澳旱则决以注闸今闸之敝随治而测岸頽毁居民日侵兵额未复嘉定初令潘景䕫常请开两澳之塞以济饥民不果行黄湾闸在县东六十里今废渡城内外浙江渡在候潮门外对西兴龙山渡在六和塔下对渔浦鱼山渡在大朱桥盐场两岸相望不逺潮势已杀浙东士夫惮于渡鱼浦者多由此渡船头在通江桥北周家渡在城内柴木巷司马渡萧家渡在下中沙巷边家渡在仁和仓之东陆家渡在丰储西仓后时家渡在徳胜堰内于潜县观湖渡在县南十八里下梅渡在县南二十里紫溪渡在县南三十里生仙渡在紫溪渡之西印渚渡在县南六十里收生渡在县南五十五里富阳县下口渡在县南二百五十步江濶五里二百二十六步今南门外沙洲是也题咏庙山渡在县东二十一里江濶二百三十步剡浦渡在县西南二十里江濶二里余观山渡在县东本县十乡六居江南四居江北凡为津五惟观山往来者衆始民间自渡绍兴间中人张氏剏例买扑钱足舟满乃始离岸渡者苦之甚至覆溺庙山等渡害亦如之进士谢安颐移书宦官弗聴遂陈于府守韩尚书仲通为敷奏住罢未几贵戚又复擅之其害尤甚谢乃叩阍投匦札下版曹大书镂版永不许陈乞买扑任民私渡嘉泰中权要受赂又有请于府府密咨访县令陈晃国具述始末申明诸司其说始寝新城县下溪渡在县西南一百步南津渡在县南一里昌化县泥皛渡在县东南三里下阮渡在县东南十五里上水南渡在县西南一里下水南渡在县东南一里平葛渡在县西南二里髙犁渡在县西南七里遽溪渡在县西十五里董溪渡在县西二十里无他渡在县西三十里咸淳临安志卷三十九咸淳临安志卷四十钦定四库全书咸淳临安志卷四十宋潜説友撰诏令一在昔帝王发号施令谕之四方其见于经者繇舜咨牧始杭属扬州有厚徳允元之泽焉自越有国讫三代之季外史所书撢人所诵无得而详也髙祖王濞武帝守助选建责成之意具载数十言间犹庶几于古厥后东晋史厪一二见入国朝播告之修治洋洋着于册尝拜手敬诵大哉王言省刑罚薄税歛殆什六七盖列圣仁厚家法于以培亿万年无疆之基者在是圣上嗣大厯服却贡寛民用为出治纲领而京兆尹以圄空被奖劝者嵗中且至再也呜唿仁哉叙诏令汉髙祖封吴王吴古之建国也日者荆王兼有其地今死亡后朕欲复立吴王其议可者景帝赦吴吏民廼者吴王濞等为逆起兵相胁诖误吏民吏民不得已今濞等已灭吏民当坐濞等及逋逃亡军者皆赦之武帝赐严助书制诏会稽太守君厌承明之庐劳侍从之事怀故土出为郡吏会稽东接于海南近诸越北枕大江间者濶焉久不闻问具以春秋对毋以蘓秦从横晋元帝旌録吴髙徳名贤汉髙经大梁美无忌之贤齐师入鲁修栁下恵之墓其吴之髙徳名贤或未旌録者具条列以闻恤吴郡饥天下凋弊加以灾荒百姓困穷国用并匮吴郡饥人死者百数天生蒸黎而树之以君选建明哲以左右之当深思以救其弊昔吴起为楚悼王明法审令损不急之官除废公族疎逺以附益将士而国富兵强况今日之弊百姓凋困耶且当去非急之务非军事所须者皆省之孝武帝除三吴租布三吴奥壤股肱望郡而水旱併臻百姓失业夙夜惟忧不能忘怀宜时赈卹救其凋困三呉义兴晋陵及会稽遭水之县尤甚者全除一年租布其次听除半年受赈贷者即以赐之国朝太宗皇帝曲赦两浙徳音惟皇建极括寓县以开阶惟辟奉天法阳春而流恵我国家丕承大业光宅中区奄三代之提封尽归王化抚万邦之生聚皆乐皇风近又吴越国王钱俶逺效忠规嘉逢昌运走梯航而入觐叩宸扆以披诚愿输奕世之土疆尽入大朝之封域睠兹恭顺特议允俞言念吴方久疎王泽当混同之资始均茂育以攸宜爰颁在宥之大俾预太平之化应两浙管内于戯四海一家既大同于文轨三吴百越属初被于照临固于抚御之间良轸寐兴之念彼中官吏差去使臣更施存恤之方广示怀柔之道令其富庶慰朕焦劳告示遐方知予厚意诏两浙诸州自太平兴国六年逋租及钱俶日无名掊歛吏至今犹征督者悉除之诏免杭州民间随税酒钱诏两浙诸州先是钱俶曰民多流亡弃其地为旷土宜令所在籍其壠畆之数均其租每嵗十分减其三以为定制仍给复五年召游民劝其耕种厚慰抚之以称吾务农厚本之意诏两浙诸州民先负钱俶日官物计钱十一万七千五百缗并除之真宗皇帝诏杭州寺院童行钱氏所赋身丁钱悉除之诏杭州市舶司自今蕃商赍鍮石至者官为收市斤给钱五百以初立科禁也诏免杭州中等户今嵗丁身钱诏奖知杭州张咏诏令杭州吴山庙春秋建道塲诏曰杭州吴山庙神实主洪涛聿书往册顷者湍流暴作闾井为忧致祷之初厥应如响御灾捍患神实能之用竭精衷有加常祀庶凭诚感永庇吾民宜令本州每嵗春秋建道塲三昼夜罢日设醮其青词学士院前一月降付诏诸州转卖金箔人并减元犯罪人一等诏杭州发廪贱粜以济贫民诏近闻杭州葺江岸卒执役水中苦足疾而死者甚衆宜令知州马亮拯疗之赐王钦若判杭州诏曰钧衡翊赞素彰勤荩之心藩翰镇临方伫恵和之绩眷言倚任用示褒称诏奖判杭州王钦若酒𣙜增羡狱空仁宗皇帝诏知杭州自今并理三司判官转运使副资序诏褒谕知杭州俞献卿作捍江石隄成诏知杭州捍江军士自今无得它役诏遣中使往杭州致祭江潮神宗皇帝诏杭州洞霄宫照嵩山崇福宫置管署或提举官诏于京东见管军马内以三千人戍扬杭江宁诏杭州选捍江兵四百人为教閲捍江指挥専习武艺诏杭州録事叅军系繁难处今后并差职官知县及奉举县令人诏杭州盐官于潜各増主簿一员诏以新修经义付杭州镂版所入钱封椿库半年一上中书禁私印及鬻之者杖一百许人告赏钱二百千上批髙丽僧三人见寓杭州天竺寺可令钤辖司差指使一名乘驿引伴赴阙诏杭州禁民毋以言涉边机文字鬻髙丽人诏杭州以钱氏临安县田产课入嵗赐表忠观钱五百千葺吴越王坟庙诏除杭州买扑场务积欠净利过月钱哲宗皇帝诏杭州管病坊僧人每三年医较千人以上特赐紫衣及度牒一道诏卲光与本路监司同导积水髙宗皇帝放免租税朕遭时艰难遂为行国凡驻跸去处理合优异寛恤民力始称朕懐其临安府诸县人户拖欠税租等物者依去秋明堂赦令合行倚阁者并特与放免如官吏日后复行催纳者依沮格诏令科罪罢修造比移跸临安六宫尚留㑹稽者政縁不欲増广行阙重困民力访闻行在系官修造去处甚多可日下并罢自今后非得㫖许令増修而辄敢擅役人夫者令御史台紏弹以闻仍令尚书省出榜晓示颁行太宗皇帝御制戒石铭近得黄庭坚所书太宗皇帝御制戒石铭恭味㫖意是使民于今不厌宋徳也因思朕异时所厯郡县其戒石多置栏槛植以草花为守为令者鲜有知戒石之所谓也可令摹勒庭坚所书颁降天下非惟刻诸庭石且令置之座右为晨夕之念岂曰小补之哉禁买花木珍禽访闻行在渐卖花木窠株或一二珍禽此风不可长及有舟船兴贩多以旗帜妄作御前物色可严行禁止或官司合行收买者须明坐所属去处其花木窠株珍禽可札下临安府诸门晓示不得放入蠲免两县民户地基和买此闻临安府钱塘仁和两县昨经兵火焚毁其民户居止唯存地基而又有为官府营寨拘占者尚依旧家业钱均敷和买绢数既无从出岂免逋负追唿催索在所愍恤可令本府契勘见为官占去处许计家业钱蠲免绢数仍具榜示答参政孟庾请车驾回临安答守臣梁汝嘉迎囬车驾赐官吏军民定都临安府已上三诏并见行在所録亲耕耤田朕惟兵兴以来田畆多荒故不惮卑躬与民休息今疆埸罢警流徙复业朕亲耕耤田以先黎庶三推复进劳赐耆老嘉与世俗跻于富厚昔汉文帝频年下诏首推农事之本至于上下给足减免田租光于史册朕心庶几焉咨尔中外当体至懐戒饬民间医药访闻今嵗患时气人皆縁谬医例用发汗性热等药及有素不习医不识脉症但图目前之利妄施汤药致死者甚衆深可悯怜据医书所论凡初得病患头痛身热恶风肢节痛者皆须发汗縁即今地土气令不同宜服疎涤邪毒如小柴胡汤等药得大便快利其病立愈临安府可出榜晓示百姓通知差医看诊病民给药时当盛暑恐细民阙药服饵令翰林院差医官四员遍诣临安府城内外看诊合用药令户部于和剂局支拨应付候秋凉日罢孝宗皇帝奖谕狱空畿方千里是为衆大之居俗具五民盖有竒衺之习趋利者率多于巧伪忘身者公肆于敓攘自昔有闻于今未冺卿中和乐职不事刑威方畧禁姦尤知政要桁杨罕用狴犴一空载览敷陈不忘嘉叹又浩穰之地狱市寔蕃训导难纯姦轨不胜非闲之以义守之以信求囹圄之空未易得也卿以吾上嗣尹正是司布政以来风流笃厚禁网踈阔刑罚用稀今焉俾无一人之狱足以副吾钦恤之意矣贺章来上嘉叹不忘时光宗皇帝以皇太子领尹事有记又临安驻跸之地视古天府民物错杂狱市繁伙势则然已尔吏治敏给庭无留讼用能于期月之间使姦民歛迹而狴犴一空非职修事举之效欤载览来章不忘嘉叹又天府之地民物浩穰惟时犴狱剸决尤难尔为政敏明事无滞固奉法雅裕下所安赖乃能牢户尽閴讼系毕蠲使吾寛大之仁孚于四方繄有助焉露章上闻不忘嘉叹赈荒奖谕京师为衆大之地抚属邑以屡丰水旱无捐瘠之民咨守臣而共理粤维旧嵗值彼亢阳忱念农田寖艰粒食内亟图于赈恤外申饬于拊循卿体国爱人奉公任职酌轻重之宜而发粟究始终之恵以及时迄闻全济之多搆复阜成之旧敷陈来上嘉叹不忘咸淳临安志卷四十咸淳临安志卷四十一钦定四库全书咸淳临安志卷四十一宋潜説友撰诏令二光宗皇帝奖谕狱空朕以仁治天下欲俾四方万里之民举不犯于有司况于王畿之近哉然而民俗错杂狱讼繁多未易肃清也维尔眀敏之才通于经术典司天府累月于兹寛严适中决遣无滞狴犴之明遂至空虚使朕好生之徳自迩及逺繇汝而始其可无褒乎玺书宠嘉于以示劝宁宗皇帝奖谕狱空商邑示四方之极汉尹分三辅之图虽发擿先乎肃清然剸裁贵乎靖谧尔挺儒学之茂精吏治之宜方辇毂之下顺其规乃狴犴之中决其滞辟以止辟罔紊寛条刑期无刑具宣徳㫖使囹圄空虚之效禁网疎濶之风始乎京师及于方夏賛朕有怿繄汝之能载览露章罙深嘉叹又天府素浩穰比所缮治庶务尤剧卿通明详练辅以儒雅从容裁剸弗弛弗苛用能数月之间下安其政庭无留讼狴犴空虚朕以好生为徳期于无刑首京师以示四方卿之功茂矣载览封章良深嘉叹又京师衆大之区狱事繁多刑书填委惟剸裁无滞始足以表倡四方卿本以公平加之润餙从容剖决务得其情迄无械系之民卒致圄空之效厥功茂矣良用嘉叹继自今以往期于无刑以广朕好生之徳顾不美哉又夫刑所以辅治也惟教之未孚民不幸而入于刑非吾有司蔽断不留审克亡滥则刑者乃将以厉民岂辅治之意哉卿履洁抱公化流京邑悯兹有衆或底罪辜能单厥心济以明恕俾狴犴无瘦死之苦而国家广好生之仁任吾牧守之事者不当如是乎览奏嘉叹曷维其已又尔以才被选典领神臯驭吏爱民恩威相济诘姦禁暴犴狱用虚使朕庶几成康措刑之风尔尚继赵张尹京之政载披来奏嘉叹不忘又朕惟京师首善之地宣徳流化当自近始徳化不洽刑狱滋繁何以示四方万里哉尔以通儒尹畿甸明恕勤敏百废具兴严威不施隠然弹压之望刑清狱简用奏圄空斯可为承流者劝矣披览来章不忘嘉叹禁侈靡风俗侈靡日甚一日服食器用殊无区别虽屡有约束终未尽革今回禄之后凡百官民户起盖屋宇一遵制度务从简朴毋事华餙销金铺翠并不许服用除先将宫中首餙衣服等令内东门司日下拘收焚之通衢其中外士庶之家令有司检照前后条法严立罪赏禁止贵近之家尤当遵守如有违犯必罚无赦理宗皇帝奖谕狱空朕嗣有令绪四载于兹比下诏书风厉郡国惟刑之恤汔未能尽称朕意也京师衆大之区俗习伙繁异时専弹压事擿发者犹惧弗集矧曰其不留狱惟卿器识宏亮政修讼理五辞两造蔽断平停恵心既孚民重犯法囹圄遂空可谓学有本原治出儒雅逹于国体矣枢机所发首善于此余深宠嘉之诗不云乎商邑翼翼四方之极夀考且宁以保我后生尚益助我宣徳流化使天下闻风而劝焉又折狱而无宿诺言足以示民信也用刑而不留狱明足以尽事情也京师衆大之区民物殷阜狱讼由是繁滋非通才敏识决擿如神得无沈寃乆系者乎卿尹正神臯敏事而信断狱弊讼无一淹留曾几何时即以囹圄空虚告徐有功所谓不越月踰时可致刑措如卿报政其殆庶几惟予汝嘉用申异奖又京师四方之极地大而事难简民衆而争易繁狴犴之清自昔所罕在西京有以亷明治京兆称者仅能使逰徼狱吏不敢妄系留人而止而卿典刑臯十年乃屡以空圄告岂非慈信之孚民用不犯稽听之审折狱惟良乃卿素所长故无讼之效掩于前闻耶方春始和草木群生欣欣自有乐意于时览奏允怿朕心一札之颁姑申嘉奖未足以扬卿美最也戒饬三衙诸阃朕仰惟艺祖皇帝立国以仁维国以义抚民驭军恩威不相揜用能赋民养军而民不惮整军卫民而军不怨经制一定国势奠安慨慕风烈常惧弗逮间者恵阳建安京口髙沙之军蠢为不静以骇民听虽怙终必戳迄申邦宪而事非获已痛切朕躬夫三纲五常之理在人未始冺絶彼其忘平时抚养之恩背理捐生而以卫民者厉民岂尽本心哉有司奉令不䖍故其病于掊尅而饥寒之不免困于力役而休息之无期郁悒于阻遏而赴诉之无所殆非一日亦惟朕之不明有以致之诗不云乎祈父予王之爪牙胡转予于恤内而三衙外而列阃暨诸军主兵官其各体至意上下交饬训礼示信威以儆其玩而恩以恤其私使人人自爱相安于纪律而国势张时维汝嘉狃故必罚朕不敢赦书家语赐守臣孔子曰政寛则民慢慢则糺之以勐勐则民残残则施之以寛寛以济勐勐以济寛寛勐相济政是以和诗云民亦劳止汔可小康恵此中国以绥四方施之以寛也毋纵诡随以谨无良式遏㓂虐憯不畏明糺之以勐也柔逺能迩以定我王平之以和也又曰不竞不絿不刚不柔布政优优百禄是遒和之至也圣节戒勅烹宰朕惟诞节放生祝夀乃臣子忠爱钖宴食品自有彛式如闻州军县镇縁此广务烹宰殊失好生之意今宜戒饬不得多杀物命一如景祐三年诏书务令遵守仍于所在放生池刻石今上皇帝蠲嵗贡京师诸夏根本民气宜纾先帝罢诸行厚之使弗困也尝云帅漕两司既无科抑难应供需他日必有复为民病者除祖例内库窠名外合蠲近例嵗贡以补助其乏阙然后可以责其不病民事惜未行所当继志以副先帝培护根本之意奖谕狱空刑期于无刑讼必也无讼凡为爽鸠氏者之所难也尔奋繇学馆尹正神臯乃月正元日能于地大物衆之区而奏圄空之效岂其得大无讼之㫖用以成我无刑之治惟乃之休则予以怿明道间程琳尹开封嵗中十狱空者四五今尔能以三狱而空傥复能一嵗常空罔俾程琳専美于前矣尚其式敬以长我王国则予一人益汝嘉又我国家以忠厚立国汪汪乎丕天之大律列圣继厥理罔不敬于庶狱庶谨永惟京师四方之本浩穰于三辅尤为剧民轻犯法狴户滋丰于是开封尹有以圄告空者常制诏宠褒之以风厉天下然而不屡见也朕承先帝休徳不忘元元乃者元日深诏执事唯恐有寃失职者卿以经术自辅其政能沃其所滞是能应于钦敬之意去年奏上系无留文矣今又复然章闻于聴朕甚嘉之卿自尹正神臯居多善状如代输民租修复酒政壹是㢘之推也夫吏㢘则法平政所蓄也使郡邑之间皆如辇毂吾民其庶几乎又朕寅念先帝在宥四十一年壹是以仁厚诞保受命民深诏有司之牧夫俾弗误于庶狱京师衆大之地狱讼素号繁滋而嘉熙淳祐间狱以空告者比嵗叠见夷考其时前后尹正实二人焉卿以通务之儒弹压辇下比及二年囹圄空虚至于再至于三夐掩前闻矣夫刑狱不能无也惟片言以折则狱可空惟明谨不留则狱可空卿发擿敏剖决平不戒以孚民信之矣狱之屡空也固宜朕惟王畿四方之本褒诏数下非徒旌汝也葢将使庶邦劝于朕钦恤之意又朕闻在唐虞时则画象而民不犯在成周时则虚圄而刑不用盖比屋可封人有士行治日多而厯年久朕甚慕之卿自尹神臯三年于兹狱以空告者四发摘精而慝罔伏剖决敏而系不淹朕心用贶抑尝观古之人命司徒敬敷五教正月则施教法于邦国都鄙凡厥庶民乂于棐彛靡有抵法冒禁之事刑期无刑辟以止辟直易易耳朕乃者命卿贰版部即古司徒职也倡九牧以阜民典京师而首善继自今将使天下㫁狱稀少岂但屡嵗狱空独见于辇下庶丕惬于朕志咸淳临安志卷四十一咸淳临安志卷四十二钦定四库全书咸淳临安志卷四十二宋潜説友撰御制帝王之文与词人才士不同前所载汉髙武二诏大抵出于二君所自为故简质明白一见而决盖不特诏令然也覇心未忘而大风之歌作悔心将萌而秋风之词着率此𩔖耳吴国非丰沛之旧会稽无河东之祠土壤奥僻山川寂寥昭囬之光衣被弗及岂自知有今日之遭乎故今兹所编断自我宋开国而后以赐王钦若出守诗为首是诗也真宗皇帝恤黎元之心也南渡而后以中和堂望越诗为首是诗也髙宗皇帝复土宇之志也圣圣相继吐辞为经二风之作方斯陋矣倬彼云汉为章于天凡在编者皆杭故也若灏灏噩噩之全则有御府之储太史之録在叙御制太宗皇帝戒石铭尔俸尔禄民膏民脂下民易虐上天难欺真宗皇帝文臣七条一曰清心谓平心待物则物自正二曰奉公谓公直洁已则民自服三曰修徳谓以徳化人不専勐威四曰责实谓専求实效勿竞虚誉五曰明察谓勤察民情勿使赋役不均刑罚不中六曰劝课谓劝谕下民勤于孝弟之行农桑之务七曰革弊谓求民疾苦而釐革之赐守臣王钦若诗蚤自外朝登近侍克符昌运振嘉名一参黄阁推良画再陟鸿枢显至荣该博古今常献纳勤劳夙夜每専精石渠撰述多文备月观崇封大礼成宰府调元心匪懈真宫兼职望弥清龙楼进秩恩尤异熊轼为籓任不轻二浙奥区期恵化三吴佳致悦髙情重重山水舟中见处处壶浆陌上迎既肃迩遐安外域更分宵旰抚黎氓予衷侧席方毗倚伫有甘棠播颂声仁宗皇帝赐守臣梅挚诗地有湖山美东南第一州剖符宣政化持槖辍才流暂出论思列遥分旰食忧循良勤抚俗来暮聴欢讴佛牙賛旧志于上石龙寺载有仁宗皇帝佛牙賛刻石厓上而不着其词今视之乃唐律一首绍圣元年永夀院僧惟性所刋不知何从得此本观者当自知之兹不敢録髙宗皇帝中和堂诗六龙转淮海万骑临吴津王者本无外驾者蘓逺民瞻彼草木秀感此疮痍新登堂望稽山懐哉夏禹勤神功既盛大后世䝉其仁愿同越勾践焦思先吾身艰难务遵养圣贤有屈伸髙风动君子属意种蠡臣孟夏壬戌来登斯堂逺瞩稽山思夏后之功俯瞰涛江怀子胥之烈赋古诗一首中和堂御笔斯堂伟特之观无愧上都薫风南来我意虽快愿与庶人共之浄明院易安斋梅巖诗并序谒欵泰坛因过易安斋爱其去城不逺巖石幽䆳得天成自然之趣为赋梅巖云怪石苍巖映翠霞梅梢疎瘦正横斜得因祀事来寻胜试探春风第一花孝宗皇帝潜邸恭和髙宗皇帝净明院梅巖诗秀色环亭拥霁霞修成氷艳数枝斜东君欲奉天颜喜故遣融和放蚤花赐灵隠住持徳光诗大暑流金石寒风结冻云梅花香度逺自有一枝春又赐颂欲言心佛难分别俱是精㣲无碍通跳出千重縳不住天涯海角任西风宸翰禅师所奏菩萨十地乃是修行渐次从凡入圣夫复何疑方知脚踏实处十二时中曾无断间以至圎熟杂染纯浄俱成障碍任作止灭脱此禅病当如禅师之言挥剑刃卓起嵴梁发心精进犹恐退堕每思到此兢兢业业未尝敢忘今俗人乃有以禅为虚空以语为戏论其不知道也如此兹事至大岂在笔下可穷也聊叙所得耳圣问释迦佛入山修道六年而成所成者何事请师明説上天竺大士赞观音大士以所谓普门示现神通力故应迹于杭之天竺山其来尚矣朕每有祈祷随念感应曰雨曰旸不愆晷刻是有助于冲人者也因为作賛曰猗欤大士本自圆通示有言説为世之宗明照无二等观以慈随感随应妙不可思赐兴福恵光大师若纳顶相賛道本尊严体常清浄通佛法僧明戒慧定三乘独超六根自正龙天所卫丛林所证丹青虽工岂传妙性顶相端如衆人咸敬宸翰三此虚妄心若无六尘则不能有前次已説身心安和药病何在近又得圆觉之㫖幻化者烦恼也觉性者解脱也如绳缚体当求脱去言对除也本无所缚于脱何有此佛法也经中説六十二处十八界不尽其妙理否色声香味不执于离觉性妙明湛然常住赐圆觉寺僧徳信诗古寺春山青更妍长松修竹翠含烟汲泉拟欲增茶兴暂就僧房借榻眠坐久方知春昼长静中心地自清凉人人圆觉何曾觉但见尘劳尽日狂宁宗皇帝光宗皇帝尹临安判押案牍序仰惟圣安夀仁太上皇帝道髙乎两仪仁周乎四海克勤克俭声律身度以茂夏禹之绩之徳之纯仪刑作孚以显文王之谟専务化民躬行元黙则盛美冠乎孝文厉精为治总覈名实则丰规齐于宣帝事同典谟之载政炳方册之传乃乐退闲载光㢲䄠粤在干道之盛深简圣父之知爰命储宫尹治京邑班轮宣化式慰于都人双龙刻符增辉于邦典治以简约为本教以寛靖为先析滞纾寃咸归宸断立政施恵独运渊谟龙鳯之笔以焕其文河洛之珍以昭其瑞祕在天府积有嵗华臣猥以𦕈躬仰承大统惕思付託靡敢康宁申诏臣工肆严彚缉悉以判押纪诸简编为卷七十有一忠厚之谟寛大之㫖罔不具着猗欤盛哉臣窃惟皇家膺受天命圣作明述固结于民心徳厚仁深继崇于尹正太宗以神武智勇垂宪于前章圣以喆文叡聪敷猷于后肆惟上皇光于祖武尝即行阙以雄南衙裕民厚俗之有经御衆牧人之有叙讼欲其省刑欲其平虚圄以清犴尘捐赋以养基本庭无留诤府无宿囚仁声鬯于黄图睿渥流于赤县放之遐迩达之华戎日月所临舟车所至肇自端尹迄于勌勤凡利于民率由此道顾今䆳门之上宝柙所储祖徳宗功灿垂乎简牍奎文璧画光丽乎缣缃是皆拨叙之精豋奉之肃也臣继志述事以寳大训稽经诹律以诏无穷庶几圣人之言炳若丹青帝王之制坦然明白彼其辨南阳之牍垂鳯诺之牋仰眎闳深莫克参俪是庸阐绎益谨遵承以侈慈极厚民之休以昭有宋燕天之泽书曰临下以简御衆以寛好生之徳洽于民心判押之㫖尽在是矣臣敢不勉理宗皇帝昌化县进嘉禾嘉粟赐贾丞相诗禋礼甫庆成而昌邑以嘉禾嘉粟来进隂阳和而休瑞应此一徳感通之验也因成一诗以赐一徳交孚叶两仪嘉禾嘉粟献珍竒祥呈属邑信非偶瑞应明禋若有期周纪唐封生秀颖汉歌郊庙产灵芝何如近在王畿内庆典珍符萃一时训守臣十二条厉公㢘施恵爱勤决遣通民情戒科扰平物价絶遗馈节浮费修火政抑彊御禁鉟销革侈靡右十二条守而勿失律已治人必务忠实毋急近功日谨一日式资汝能以重京室天竺广大灵感观音殿记朕闻有感必有应有应复有感感从心起则应从心得非自外求也方佛在耆阇崛山时观世音菩萨摩顶受记合掌作誓言愿以慈悲心救度河沙衆生受诸苦恼凡火坑波涛之难刀锯杻械之难恶兽蝮蛇之难一切困厄可怖可愕惟能一念归敬则以变化力逰戱三昧现帝释身现梵王身现长者身现宰官身慧日慈云甘露法雨转热恼而清凉变急难而安乐随其声音种种解脱是岂有他故哉佛以如来心济度人以如来心信向心心相感念念相应则佛即是心心即是佛普门示现皆在灵台方寸中我闻补陀山宛在海中岛是为菩萨现化之地距杭之天竺一潮耳故神通威力每于天竺见之按后晋天福四年僧道翊结庐天竺山得夜明木刻为寳相至钱氏忠懿王俶夜梦白衣始创寺以妥其像我朝天圣初僧铣梦像行山中曰吾欲憩此乃谋更剏面挹乳窦翼以白云狮子峯一殿中居衆山环拱烟云缥缈中时闻钟磬声恍然天宫化成寻赐名灵感观音院南渡圣圣相承崇信尤笃凡所祷祈如响斯答绍兴有车驾临幸之宠干淳中有寳玩御賛之赐亦尝亲枉翠华腆有钖予大书扁额以旌之庆元嘉定间永充教寺有㫖蠲免租役有㫖是岂佞佛者哉所以答景贶也朕以凉徳嗣丕基厯年于兹海宇宁乂繄我佛力曰雨曰旸有请必应其所以福生民夀王国者至矣顷尝赐像与賛及心经秉炉昭示尊奉之意甲寅秋合宫宗祀假庙之旦云族族有雨意心香潜祷灵隠随格隂霾划劙旸光开霁荐鬯之夕天宇不尘星月明烂神来宴娭熙事用集朕以何因縁获此嘉应亦惟此心有以感之尔心者何仁是也且佛法自汉永平流行中国今几千百年矣而大士灵异独于我朝为最验盖我祖宗以不妄杀为旦誓以不科歛为家法以爱养百姓为根本恻隠之仁与佛心一真观清净观悲观及慈观大士之所以能灭诸苦者仁也祖宗之所以垂裕后昆者亦仁也佛外无心心外无佛感应之机其在是欤若夫建创之嵗月制度之崇庳皆畧不载惟述灵异之迹云仙林寺钟铭大块嚂嘘震薄盖舆眷此洪钟以实出虗栾铣其角十分其鼔岂有铸鼎牧金遗禹博大阐绎厚薄和钧上开天阃下彻地垠乃警聋瞶乃割昏晓咨尔有闻孰不心皎以为有声匪钟不鸣以为无声如雷如霆作镇梵宫法音无际巩我神臯万有千嵗六和塔真圣观真武賛上天竺大士賛神通至妙兮隠显莫测功徳无边兮应感奚速时和嵗丰兮祐我生民兵寝刑措兮康此王国灵隠千佛讃一佛不二千佛奚别如处处水现在在月无去无来不生不灭梅花开时前邨深雪今上皇帝牧民训惟天生民惟君司牧都鄙盈区分划九服乃建州伯此维与宅民吾同胞咨尔保息朕兹念兹用简畀尔思昔艺祖紫云一誓睠焉牧养言如天地尔念哉悉尔心祇祇兢兢迺恵迺康惟亷惟平惟尔典常视民如身视郡如家视属县如子是可以为民父母矣勉旃俞往各勤我班瑞之分命字民训昔在先帝字民是训元元之命系于县令肆朕承保亦以命汝凡厥有生皆吾赤子父母于子胡忍弗仁尔㢘斯明尔敬斯勤其率自尔中公乃视聴其简孚尔衆衡乃今政兹猷告于尔志其使我民孝悌力田庶几乎三代之醇四善三最治状以闻我朝彛典尚旌尔庸钦哉牧民铭天生烝民皆吾同胞痛痒切身勿瘠民膏凡而戚忻系命尔曹惟既厥心毋惮尔劳缪以千里根于差毫字民铭涖事必公拊民必恵迩者有训亦既切至咨尔令长守以勿坠宣朕实意斯为岂悌咸淳临安志卷四十二咸淳临安志卷四十三钦定四库全书咸淳临安志卷四十三宋潜说友撰秩官一班孟坚表汉百官其前叙次职分如左右内史京兆尹左冯翊右扶风以至太守二千石建置沿革之繇具是矣而表止于内史三辅官氏迁免太守弗及也讵不谓京师非郡国比书法宜尔耶或曰临安视汉三辅自中兴始前是为守者何以得书曰固之表为一代作今之志为一郡作弗得而畧也然则为守者皆以事系人又何以特详曰嬴刘而降悉本史传中兴以来金匮之藏尚袐也固所书一百二十余人有传者什三表其人于此而着其事于彼今诸所载耳目可睹记者不班班见乎虽然时有古今事有详畧而是非之实昭昭然着于此心之灵有不随方册存亡者呜唿是可以观矣叙秩官封爵攷淳祐志牧守止载钱唐侯朱隽且谓其它封国若富春于潜之𩔖并见郡县陞革此不载今按汉制封爵有二等曰王曰侯王则掌治其国有内史以治国民自景武以后惟得食租税不预政事成帝时又省内史更令相治民如郡太守侯则専以赏功劳大者食县小者食乡亭所食国令长皆名相主治民但纳租于侯以户数为限合是而观则如钱塘侯之𩔖不过宠以爵秩厚以租赋实未尝涖其地治其民得列于牧守也晋氏之初封建诸国畧同汉制如岳如晏皆尝王吴合用汉荆吴例其他以县与乡亭封侯者既于民无闗亦于事无考法不当书书之则亦不胜书也故志得以畧余见内史攷内史攷汉以王国内史治民实为郡守之职杭属荆吴内史合见于表惜氏名无传自濞以后国遂为郡至晋复以封诸王仍改太守为内史职官志所谓诸王国以内史掌太守之任是也故今一据正史凡为内史者悉纂入牧守以补前志之阙然晋世子弟封吴者不过二王晏自太康之末讫懐愍终凡二十余年其以内史见于纪传者仅顾袐一人岳一嵗即他徙其时内史亦仅庾冰而已顾庾之外史不絶书而以王封吴者并无所考始尝疑之反复纪传参稽旁证然后知晋自置内史以后常与太守通称不必尽有王而后有内史故作史者亦复互文具见如西晋之顾祕纪书为吴兴内史传则书吴兴太守均起义军讨石冰一事也东晋之王珣纪书为吴郡太守传则书吴国内史均迁为尚书仆射一时也诸如此𩔖甚衆则是晋制又有不尽与汉合者乃若汉省内史而以相治民盖绥和以后之制东汉因之班史于循吏传序概以刺史守相为言且引仲舒相江都与京兆内史𢎞寛并论固东汉人也习见当时侯相事故云尔因并着其説都尉考汉因秦旧郡置守尉监守掌治民秩二千石尉佐守典武职秩比二千石景帝中二年更名守为太守尉为都尉是时守尉之职判然不侔淳祐志乃以㑹稽都尉任延礼髙年兴教化宜为牧守之祖固不害其为善善之意惜未深考汉制耳武帝时尝以吾夀王为东郡都尉不复置太守赐玺书有谓任四千石之重师古曰兼总二任故云盖都尉或行太守事自前汉已然惜延传轶之其后明帝时宰鼌以㑹稽都尉三国时朱治以呉郡都尉皆行太守事宋百官志谓汉末及三国多以诸郡都尉为郡殆有考于此故今止载任延以下三人而后此都尉史不明载行守事者皆弗録吴吴兴二郡攷晋宋齐梁不置郡钱唐令富阳令盐官令新城令并𨽻吴郡余杭令临安令于潜令并𨽻吴兴郡此淳祐志所书也其意盖以吴郡为今平江吴兴为今安吉皆非杭境故二郡牧守皆阙弗着窃谓不然牧守有所治县有所统县以所治言之则吴之治吴吴兴之治乌程似与今之杭无与以所统言之则钱唐等四县之𨽻吴余杭等三县之𨽻吴兴寔同此牧守也所治得书所统不得书则未置吴郡以前亦㑹稽所统旧志尚以㑹稽西部都尉任延为牧守之祖而吴郡吴兴太守反外之于他郡可不可欤必谓都尉治在钱唐所以列于本郡则攷之汉志㑹稽凡两都尉西部治钱唐南部治回浦延传但书拜㑹稽都尉安知其必为西部耶志者乃直书西部以迁就其説尤不可也沈约志宋州郡有云地理参差由名号骤易境土屡分一郡一县亟有离合寻校推求未易精悉诚哉是言然郡之分合虽不同县之𨽻属犹可攷盖郡之牧守即县之所事长吏也倘専以今之平江为吴郡安吉为吴兴而谓非今之杭则是当时牧守教条不及于钱唐余杭等七邑岂理也哉又尝考之自陈后主置钱唐郡隋文帝废郡置杭州炀帝又改杭州为余杭郡然后旧𨽻二吴之邑始専属杭而吴之为蘓吴兴之为湖亦于此时相先后而置杭与二吴遂各为封境非四代时比矣故今所志凡四代间守二吴者其名氏事蹟以七县尝𨽻属故悉据正史网罗放失详着于篇庶览者无遗憾焉古今郡守表舜咨十有二牧扬州居其一杭𨽻焉三代之世当因而不改但名氏皆无传史称夏少康封庶子于㑹稽以奉禹祀披草莱而邑犹未通于上国至鲁定公时其后曰勾践始见春秋传虽称越子经止书于越亦未得列于诸侯也若其疆域则有可考证已见郡县沿革今所表断自秦分郡置守始世纪沿革名氏事蹟咸淳临安志卷四十三咸淳临安志卷四十四钦定四库全书咸淳临安志卷四十四宋潜说友撰秩官二世纪沿革名氏事蹟晋武帝吴国内史咸淳临安志巻四十四咸淳临安志卷四十五钦定四库全书咸淳临安志卷四十五宋潜说友撰秩官三世纪沿革名氏事蹟齐右自东汉尹兴以后至陈末陈伯谋并採摭正史增入其仅存氏名而嵗月事蹟无可考及虽有事蹟而臣节有亏者并不録但考之吴兴吴郡二乘所载牧守颇多皆杂取他传记与今志凡例不同又恐观者以为遗轶悉附载氏名于后若此有彼无者吴兴二十人吴郡十四人吴兴王羲之谢琰虞周镇胡严王胡之孔坦孔廞袁琇周札周莛王坦之顾衆陆统江蔚车嗣殷康沈嘉何楷禇彦回谢庄邱道䕶谢澹谢述张崇之萧慧明殷冲袁思道孔山士沈道思袁洵袁昻萧慧休袁彖王莹杨文崇元仲景张僧繇王骞信都遵萧猷文皇帝蒨夏侯桓衡阳王昌孙㢘杜龛周敏齐明帝萧鸾王彬钱道戢徐综周文育周䂮周寳安任忠沈钦吴郡谯敬王恬沈充傅盛王恬王洽王卲王谧魏咏之顾含郗鉴殷祐刘牢之张茂贺循应詹鱼檀王恺王允之王侃虞潭乐谟张敞袁珣张懐栁世隆王诞王思逺禇渊禇澄张充南康县侯子恪江斆王规李元履江革袁昻王僧智裴异永阳王伯智衡阳王伯信唐右并据前志参以新唐书重行考订间有增损其名氏虽存而嵗月事蹟无所考者自当用唐以前比例但既见前志姑附着于后相里君元藇之裴常棣杜陟陆则李㓜崔鄯路异殷亮韦夐崔恂独孤屿李士挹封亮双士恪薛自勉薛莹卢泾杨行矩栁徳义史令卿杜信李觏裴珏刘暹李㓜公李力牧张㝏崔元奖崔涓咸淳临安志卷四十五咸淳临安志卷四十六钦定四库全书卷咸淳临安志卷四十六宋潜説友撰秩官四咸淳临安志卷四十六咸淳临安志卷四十七钦定四库全书咸淳临安志卷四十七宋潜说友撰秩官五咸淳临安志卷四十七咸淳临安志卷四十八钦定四库全书咸淳临安志卷四十八宋潜说友撰秩官六咸淳临安志卷四十八咸淳临安志卷四十九钦定四库全书咸淳临安志卷四十九宋潜説友撰秩官七咸淳临安志卷四十九咸淳临安志卷五十钦定四库全书咸淳临安志卷五十宋潜说友撰秩官八两浙转运二浙自钱氏国除太平兴国三年五月始以刑部郎中杨克逊为西南路转运使宗正寺丞赵齐副之祠部郎中刘保勲为东北路转运使拾遗郑逊副之至道三年分天下为十八路两浙合为一独得视京东西等并置使副或皆为使或皆为副或为同转运使或以一员为判官熈宁七年检正沈括乞分为两路于杭州置司诏从之建炎四年车驾所幸未有定居乃于东西二使之外添差一员专一随行在应办钱粮以方孟卿为之又以李承造为刘光世随军转运未几省至绍兴二年添差亦罢淳熈初始置一员或除运副或由判官而陞至今为定制㕔壁有记则自绍兴三十二年陈副辉始访政和以来之氏名刋之石淳祐中呉大监子良作续记应安道王汝明刘既济詹度蒋彛李祉傅其传胡陈建苏庄王复王仲闳胡直孺孟庾李尧夫曽谠程昌弼李弼孺颜彦诚呉昉黄敦书刘䝉范沖王琮刘宁止朱异成大亨陈国瑞李承运徐康国方孟卿李承造曹纡刘宁止卢知原梁汝嘉马承家张致逺孙逸王俣李谟呉革朱縡李迨张澄张汇向子諲汪思温呉革梁泽民蒋璨林正张汇黄敦书王㬇张叔献李椿年王鈇赵伯牛呉垧钱端礼汤鹏举沈该唐道曹泳荣薿曹戬赵士餐张汇赵不羣李庄韩琎黄然钟世明阎彦昭陈璹张僖李邦献赵子潚杨沂钱端礼黄仁荣吕广问林安宅王时升龚涛陈汉陈辉朱夏卿黄仁荣陈作薛良朋姜诜方滋王炎周淙刘敏士姚宪吕正已胡昉沈度胡坚常沈复沈度曽逮张宗元吕搢胡坚常吕正已陈岘赵磻老呉渊韩彦质燕世良呉琚朱佺景秉张枃钱冲之赵不流丘崈郑汝谐景秉潘景沈诜王厚之黄黼沈诜王溉赵师赵善韩邈赵善坚沈作賔叶簨赵彦励陈景思顾熹詹徽之廖俣程凖史弥坚孟猷陈耆夀黄荦刘弥正呉镗赵时侃章良肱赵伸夫沈皥丘夀隽朱在赵崇龢陈宗仁林介赵汝惮卫朴赵汝捍李日迈颜頥仲赵与赵以夫林申王埜曽颕秀赵崇贺项容孙王埜魏峻袁立儒黎安朝赵汝暨呉子良尹焕章大醇余天任翁甫王克仁徐㮚饶虎臣赵孟髙叶隆礼陶炽洪焘赵与訔魏克愚赵与可呉势卿季镛赵与訔胡太初赵崇绚潜説友常楙曹元发赵与稙呉益洪起畏朱浚倅贰北㕔大平兴国杭归版图倅与守俱置至建炎庚戌以后名氏始有可次第者干道元年通判胡坚常为壁记呉革续记郭采刘大中郑作肃邵相杨穜赵令言朱敦儒蒋延夀吕斌张柟王权黄衮俞召虎俞炜张士襄林衡呉伸章岵方扩刘逺叶桯胡坚陈禾曽协张元成丁逄沈诜朱思程文昺王明发强济应藏宻张镃王进之柯春卿方傅黄瀚郑魏良潘好恭王正民陈钧沈埴王百度富嘉谋赵善昐魏大中陈卓方叔泰赵汝逵刘保张擢张次贤赵希蓁曹至赵汝鐩黄顺卿麋漂尤爚皇甫煜颜耆仲娄绍彭颜頥仲黄崖刘克逊楼杓谢奕修杨纉虞曽杨瑾髙衡孙赵师宫尤煓施徳茂王瑢赵希琚韩识陈奎张修石孝广呉革张藴陈大方黎弥正袁璟梅鼎郭允行章士元许鑑刘缜赵与禌赵时樒林孟辰项廷曽赵崇鐖赵崇乗庄弥邵家之巽马元縯呉洪惪王刚中葛称僧南㕔増置嵗月未有所考名氏着于壁记者自绍定六年王修始王修赵汝皓徐起宗乔幼闻呉当可俞任叶宷章端子惠孔时柴梦规赵时诂林靖谢塈陈光施退翁郑思问赵师简赵与泽鲜于应文莫子父方棫赵汝珤樊应亨陶虎魏洸王橚林易赵时瑢黄与仁许钟庄弥明髙应雷吕抚赵希瓍李雷初夏士林东㕔壁记自嘉泰元年赵师石始万逮为记姚岩续记赵师石蒋蔺呉钢赵时侃赵师偃赵善咏赵希栞赵汝淳赵汝鐩赵立夫赵汝鎚赵汝献赵师耀赵希吕何处义赵希观王定万逮赵与懃陈纉刘希仁徐荣叟石孝该姜弥明王侑丰云昭张公明薛光赵汝謮包恢韩集徐阙赵希㣲谢奕勲赵与赵崇侇王亚夫赵与证赵崇乗胡弌之鲜于应文李衢刘仰祖谢垕庄弥明谢奕信史森卿姚岩王人英赵孟钱昌大郭囦曽渊子常楙冷应元木天骏唐震王霖龙史俊卿王宗洙咸淳临安志卷五十咸淳临安志卷五十一钦定四库全书咸淳临安志卷五十一宋潜説友撰秩官九县令钱塘歴代王允之王奕刘道真张祜沈文季顾昱庾炳之萧赤斧孙谦刘彪申灵勉王僧孺刘道戢傅沉罗隠国朝张君房巩庭均林文翁呉彛孙畋周端厚髙若虚周邦绩苏策谢茂迪陈炳方懋徳任望之李迎王大隠胡维朱跸邓世昌章莱赵伯衞髙誾张昌诗曹岍胡与可施増陈唐弼孙听莫漳赵不㥈段子方赵彦丞强济范华汤麟杨坦蔡咸李祺夀綦松曹格宋价程松辛助苏朴陈峄陈衍袁聘儒沈璞苏麓周㮣髙不倚王栻楼樾钱绍仁王良能赵善䥴李伯杏刘厚南赵汝苾赵与杰巩耕张湜吴䝉吕逄年毛遇顺姚垣呉革刘居安陈㝱炎陈淳祖游泽汪元春王立爱汪自强衞植徐矩赵良忞曹良度李应雄张必万吴升王刚中陈渶孙獬孙仁和国朝靳光弼梅询鞠咏龎英尹昌龄胡巽邵饰关鲁魏中庸赵植呉温丁钧夏侯维王庭均张援燕若思冯滋景安上宋俭寳徐畴陈师韩杨洵杨存唐翊张维李垧林季仲窦洸赵公孙孙延直张溥宪王抑叶三益贾逋方升之王巩吕维中赵复陈永世周邦杨绩刘敏士姚宪钱观李柬赵祐之赵子觉王大本钱冲之韩元象黄立中潘昌甫虞汝翼陈巩陈徳明朱贽荣授辰陆相何洪赵时逄赵善赵善偰辛勣郑域谢庭玉赵希醇李仁方陈晐姚师虎黄泾赵希言卢子章赵希吕郭徳畅潘复田廙桂如琥范光陈爕胡巨卿蔡公申阮炜孟继勇张琥赵希㟒施逄辰陈祖明王亚夫赵璧李从周溶孙林璞王得一刘梦髙马世纶翁宧柴士表王三俊葛炳午巩桂真绍祖谢翼孙吴洪惪林起鳌马元演重可郭应酉王宗洙曽冲子唐天麟余杭县歴代陈浑范寗顾飏徐赤符刘道钖乐炎沈宪何敬舛丁遵钱道戢刘允恭卢鹏陈允升李复范愔陈芬常师儒归珧国朝陆同方章徳一齐扈大亮李元弼杨时孙延夀江袠黄颉黄中毛球张永嗣邹惟叙蔡坦之范仲将江舜俞蒋安定衞阗史才钱墀史庭俊陈涛宋遹朱光胄郑嘉正赵公硕张端简王裳郑烈黄师中李渥关澥孙铎施广定魏尧臣廖挺陈序张頠汪择善孟必先葛峤江涔周章鲍恭叔薛甫王允叔彭大辩张輶丁黼赵师恕常权钟颕沈杲曽槱赵希焄吕午江先钱肃孙赵希磐黄必大徐齐卿翟絜王斗文李伯恭李良陈惟忠江鹗举赵必巩刘汉祖许钟鲁景孙叶成子王元持徐矩髙义和赵与鎏刘希颜曹良冶程士逊临安县歴代万宠丁遵江㹅张机庾持陈思复国朝卢之翰姚祐裴公楙陈师钖倪倬钱坦夫赵侁李誾之徐俦黄匪躬王传钱豫刘开士景宗醇鲍安行陆静之张巨卿范公序髙槱之陈举善朱思白彦贤宗嗣尹张伯垓周郁张谏丘琛廖觐王大过沈自门叶嵇何东里赵师日苏䂞陈之纯巩丰沈绎叶峤王潭沈镇潘颢伯林枞汤谌赵汝唫娄续祖黄绍祖朱逄王鍨赵汝球周説谢焱赵希絪王与钧黄仁楙赵汝想王橚葛称僧盖渐徐洪家之巽赵汝季可赵熄夫王汉老韩翼甫于潜县歴代虞府君丁表杜咏许恭国朝邉肃孙洙陆衍张炎民郏亶刁璹崔遹毛国华赵𡵻韩瓘林忠厚徐康直陈近仁陆行可楼璹章观节邓俊明徐彭年范徳冲何佾郭知微钱建江迈黄扬朱江叶衡王子润邢晦邵说赵不悋王际林良赵师宻张大猷范成绩郑东邵文炳赵彦倓郭栞王檝晁百谈胡衞王日益沈纪陈熹叶大显虞衢张钦臣潘履孙徐逺胡绍祖方熈程焘张本徐逢年林靖之王偃尤煓陈绶赵汝叶溥赵孟敏吕沆吴舜龙赵崇潍吴朱洵吴应郑似之李仲熊吴棐赵时柷富阳县歴代虞翻沈嗣之何洵郝其李濬阎公郑早栁钖顾昇庠崔士元董伸赵讷陆仁璋闻人凝国朝周仁邈王永徽孙慎陈执礼丘荷何去非吴怙胡纺张亨刘䕫杨尚友叶文奂陶孙绍悫吕南夫李永陈祖礼韩泰胄赵诜之万直夫林次膺陆康民徐端甫孙彻钱亿年方询蒋嗣祖唐沅苏忠规李扶韦才劭陆楠陈字赵汝明宋坚魏仲恭徐木陈大光麋师旦沈㭒王行之胡褎鲁幵蔡几丁大同陈嘉猷范之柔陈晃国朱献臣楼潚吕昭亮程珌郑伯衍常权曽治凤何擢赵汝灦李弥髙赵汝捍张脩钱眀徳周晋谯习王公遇周果王熈载赵与譍叶溥李迪赵希陈㝱炎董景愈林子烈林孟辰徐至郑大年赵汝崖王琦赵与㒇王积翁赵时䛚新城县歴代陆赤奋国朝林邵姜木徐评晁端友许仲蔚宋观王折郑厚方刘庠孙绍懿王杸向沆史经衞阗朱寛蔡经李份田钦亮陆演吴康叶岳范梓冯世亨叶抑庄珙张俊民赵咏景秉刘纪民叶之基管浚呉益徐䘱胡垕刘景脩方竒之唐大本叶重开温肤杨恕葛祖夀吴振曽綤赵希益姚东赵崇臤成待问叶嵇庄述钱璧赵澧夫陈旼彭彛谢梦生方熊汪绩叶杲赵崇侅余文炳章士元史越翁赵时赵汝崖崔泰亨陈逺方䝉洪应辰翁费伯恭王璪曹梦龙陈镒陈君寳盐官县歴代陆逊顾觊之江山萧元蔚庾持路宣逺栁遵国朝刘宗吉鱼承宪成常吉王世昌裴基郑璨柴枢张昱马绍儒李梦孚单招祐边秀周简张维舟许咸得李成象张廷骥刘舜卿张觐王可回朱允昇邵祥朱公绰黄晋綦愿吴毂江栩郑民表潘隆礼刘拱王兢富临朱伯虎陈齐陈璅何梦钖戴士先张彦辅陆伸陈并陈嘉言韩绶郑乂王裵丁眘俞授能朱容欧阳珣关睿王昞栁懋吴棫金誉鲍谨好郑朴吕庭问施壎吴傚白彦奎刁廱胡兟田钦亮李份赵伯荛吕擢刘伟唐徳裕刘开士胡坚常边维熊黄杨朱宋卿卢屿林祖洽李宗大魏伯恂赵彦骏求承祖陈申叶之望陈恕鲁施枱黄誾赵彦适翁谦秦镐沈纺潘景䕫赵伯澐鲁兴文蒋惟晓吕祖志赵汝禚林申江㤗之赵汝艁杨天麟张琥毛谔董子焱沈昌大范庆家余愚王梦得周献可施濆胡寛惠昌李嗣祖李彭章谟伯邓得遇刘绎吴由留绍逺赵崇催尤涛昌化县国朝谢公彦郑旁韩贲李义叟盛圆吕奎孔延祖范尧年陈师坚范闻李垧闻人琳钱冰沈可何恭直周澥徐楩鲁长卿陈友吕亮功黄夀张迈赵子卓陈澥刘授之章着孙愿刘士脩杨大麟呉大同倪穆陈戒徐宗舒曽光赵伯术卞圜赵芾许时钱孜禇伯起钱昭祖唐大本张任周堪刘大成赵谅章伯奋陈汶沈掞赵希伋郑挺王登林士巽王临常显孙赵汝塾叶颕赵希范赵唯夫赵汝柄赵希袁瑞叶勲郑湘之章恬赵希偦薛启口山叶采徐闻诗黎宣昭赵与鍳陈璨然曹仲良涂久大窦璞屠雷发刘宗宪赵处垕衞植朱端彛刘仲文李长孺袁洵咸淳临安志卷五十一咸淳临安志卷五十二钦定四库全书咸淳临安志卷五十二宋潜说友撰官寺一恭览国史艺祖皇帝尝诏诸使刺史知州通判满任其治所廨宇有所脩壊着而为籍逓相付授幕职州县官受代则对书于考课之歴加殿最焉当是时诸国臣服六合为家一官宇之微至上闗圣虑如此岂曰崇饰土木封靡于尔邦亦唯是户庭修令之地非他居室比不可以茍而已矧今皇皇上都临以万乗凡百官士民所观瞻顾弗称可乎苏公之治杭也亟请于朝缮修官舍楼橹仓库凡二十七所其言曰百余年间率皆因循支撑以茍嵗月又曰官吏胥徒侥倖茍安不修必大坏夫茍之为患大矣岂独宫室也哉叙官寺府治旧在凤凰山之右自唐为治所子城南曰通越门北曰双门吴越王钱氏造国朝至和元年郡守孙沔重建蔡端明襄撰记并书刻石于门之右中兴驻跸因以为行宫而徙建州治于清波门北净因寺故基虚白堂唐长庆中刺史白文公有诗刻石堂上因巖亭见白文公诗忘筌亭见白文公诗碧波亭宴元献公舆地志云在子城北门外五代史载钱氏大閲兵于碧波亭亭临水面濶数丈元丰中郡守张铣重建南园巽亭庆歴三年郡守蒋堂建望越亭庆歴中守蒋堂建政和初守张阁迁巽亭于此曲水亭治平中守沈文通建髙斋唐时郡斋名严维九日登髙有迟客髙斋瞰浙江之句又叶梦得录话云钱塘州宅之东清暑堂之后旧据城闉横为屋五间下瞰虚白堂不甚髙大而最超出州宅及园囿之中故为州者多居之谓之髙斋东楼一名望海楼在中和堂之北太平寰宇记名望潮楼髙一十丈唐武徳七年置清辉楼唐郡守严郎中建见白文公诗云涛观政和元年守张阁既徙巽亭以旧址更造石林轩至和中守张沔建号燕思阁又取临安县净土寺立石七株置之阁前苍然竒怪号七贤石元祐中守蒲宗孟改名石林轩红梅阁在石林轩侧清风亭在中和堂之侧直望海门右皆在凤凰山旧治今姑存其名中和堂钱武肃王閲礼堂旧址至和三年郡守孙沔建堂其上更名中和建炎三年髙宗皇帝车驾临幸有御笔并诗后改为伟观堂盖取御笔中语既改创府治仍以名堂嘉定六年赵安抚时侃再剏于旧七间堂后之东偏李左史为记咸淳六年安抚潜説友徙令二堂相直正视之门牖洞然撤去老屋焕乎一新有美堂嘉祐二年梅龙学挚出守仁宗皇帝赐诗挚乃作堂取赐诗首句名之曰有美欧阳公修为记蔡端明襄书清暑堂治平三年郡守蔡襄建自为记及书今重建于恕堂后右皆旧治内堂名移建于今治简乐堂在设㕔后光宗皇帝以青宫领尹奏疏有讼简刑清百姓和乐之语后二年郡守胡与可乃为堂摭二字扁曰简乐且丐御画国子司业薛元鼎为记铭咸淳二年洪安抚焘重建清明平轩在简乐堂后咸淳五年安抚潜説友因得平章贾魏公三字之褒归而揭诸便坐以为训故名见亷堂在中和堂前旧为七间堂嵗久桡腐且庳狭弗与前宇称咸淳五年十二月安抚潜説友撤而新之楼其上最为髙耸凭槛四望百万人家森然画图中面南诸峯若拱若挹前是郡堂或増或易非出一时以故离立错峙于观不整至是由内达外直若引绳无少枉蔽堂成㑹修复酒政公朝有足见亷能之褒因取以名冯尚书梦得为记听雨轩在中和堂后景定五年刘安抚良贵建为屋八楹取东坡中和堂后石楠树与君对床听夜雨之句为扁咸淳六年安抚潜说友増髙之以为堂后屏蔽恕堂在东㕔清暑堂前绍定间余安抚天钖建爱民堂在清暑堂东淳祐九年赵安抚与建明年四月理宗皇帝宣引赐御书爱民篇因以名堂仍丐御画为扁讲易堂在爱民堂东绍兴十六年张安抚澄建名吏隠堂隆兴元年陈敷文辉改今名张中书孝祥书葛朝请立方记中废绍定壬辰余安抚天钖即故址重建教授应㒡记咸淳五年安抚潜説友徙七间堂置其后竹山阁旧在玉莲堂西竹园山淳祐九年赵安抚与建阁其上理宗皇帝御书竹山阁扁以赐景定三年魏安抚克愚移置讲易堂之东南承化堂在爱民堂后嘉定间袁安抚韶建三桂堂在承化堂侧景苏堂在府治简乐堂西景定三年魏安抚克愚建松桧堂在中和堂西淳祐间赵安抚与建咸淳六年安抚潜説友移面势而葺治之香逺楼旧为玉莲堂魏安抚克愚牵于隂阳家白虎之説撤屋而徙其扁于西湖之濵咸淳七年安抚潜説友即茀址为大堂六楹楼其上山翠横陈芙蕖可俯取濓溪香逺益清之语名之遂为郡治最佳处少东为茶亭四楹前凿方池循除而上则竹山阁之故基平眺湖山水光林影宻踈隠见如在图障中今惟环植以竹稍存竹山之旧云记文双门记中和堂记有美堂记清暑堂记简乐堂记铭见亷堂记讲易堂记题咏府治虚白堂因巖亭忘筌亭㢲亭望越亭髙斋东楼清辉楼中和堂有美堂两浙转运司旧在双门北为南北两衙今在丰豫门南有东西二㕔东㕔寛民堂旧为福星堂淳祐间魏运副峻重建更今名福星楼淳祐间尹运判焕建咸淳三年运副潜説友重修节爱堂寳祐初王运使克仁建振襟堂淳祐间魏运副峻建咸淳三年运副潜説友重修月台景定元年洪运副焘建西㕔㕔淳祐元年魏运判峻重建周咨堂淳祐元年魏运判峻建公生明景定三年魏运副克愚建咸淳三年运副潜説友重修绣春堂景定三年魏运副克愚建仁惠堂绍定初陈运副宋仁建咸淳三年运副潜説友重修又植竹其外咸淳临安志卷五十二咸淳临安志卷五十三钦定四库全书咸淳临安志卷五十三宋潜说友撰官寺二幕属官㕔浙西安抚司参议官㕔在军将桥东主管机宜文字㕔在丰豫门北城下端平三年任一震建记文干办公事㕔在楼店务桥东旧㕔在寳莲山慈湖杨文元公创有莫能名斋自为记记文佥㕔在府治西淳祐八年赵安抚与重建记文㸃检行在赡军激赏酒库所主管文字㕔干办公事㕔都钱库官㕔并在俞家园佥㕔在府治西南赵安抚与建两浙转运司主管文字㕔在转运司南绍定中赵运判汝惮建添差主管文字㕔在丰豫门内北干办公事㕔在转运司南绍定中赵运判汝惮建干办公事西㕔在俞家园主管帐司㕔在戒子桥北河西岸巷内记文佥㕔在运司内之南提领犒赏酒库所佥㕔在运司内临安府通判北㕔隠秀斋东坡书绍兴四年始刻石赵令畤书其下咸淳五年马通判元演得于资国僧舍移寘书室且摹三字揭于颜浩春堂平逺楼凤凰亭通判南㕔风月堂南楼通判东㕔右并在府治南咸淳五年安抚潜説友重行修治通判马元演赵希瓍唐震各涖其役内外一新其堂楼亭宇皆为扁以古篆都㕔在府治西淳祐六年赵安抚与重建题咏当直司在府治中门内东记文教授东㕔在学之南教授西㕔在学之西并淳祐二年赵安抚与重建记文佥书判官㕔在府治后定安桥西咸淳四年安抚潜説友重建有芙蓉堂观察判官㕔节度推官㕔并在府前近民坊观察推官㕔在佥判㕔西府院在府治西左司理院在府治东右司理院在府治西司户参军㕔在府治西司法参军㕔在府治东城南厢㕔在嘉㑹门外记文城北厢㕔在北闗门外咸淳临安志卷五十三咸淳临安志卷五十四钦定四库全书咸淳临安志卷五十四宋潜说友撰官寺三诸县官㕔钱塘县县治旧在钱塘门里三十步后徙于纪家桥之西北以华严寺故基建去府治四里楼参政钥为壁记昼帘堂勤清轩记文丞㕔在县衙东嘉熈四年徙簿廨西主簿㕔在县衙西尉司在钱塘门外隆兴癸未尉施温舒建嘉泰三年尉髙不倚脩华庚记寳庆元年尉余天任重建袁肃记记文仁和县县治旧在余杭门里梅家桥西绍兴三年县令孙延直徙于招贤坊绍定五年县令胡巨卿重建乔鲁公行简记无倦堂淳熈十一年令陈巩建倪文节公思记安敬堂嘉泰二年建姜䕫记记文丞㕔在旧西皇坊绍兴二十年徙于观桥北普宁坊丞赵师醇建主簿㕔在县治东七歩绍兴三年主簿欧阳康世建嘉定丁丑展充县学至今未及再建尉司在艮山门外范浦镇市绍兴元年正月尉髙公泰建买纳支盐㕔在汤村镇市余杭县县治按舆地志旧在溪南东汉熹平二年令陈浑徙于溪北今在县城内西北隅宣和中令江袠建后毁于冦建炎三年令张永嗣重建干道四年改创县门鼓楼绍定癸巳令赵希磐重建洪忠文公咨䕫记记文丞㕔在县治南主簿㕔在县治东南尉司在县治南临安县县治在钱武肃庙西嵗久不葺景定三年令家之巽建有秋轩及元祐学堂咸淳二年令赵汝重建堂屋门庑丞㕔在县城主簿㕔在县城尉㕔祥符旧志云在县城西北五里咸平二年以西市驿置今徙于县东门外主学㕔在城内于潜县县治在石柱峯之右嘉定癸未火衮绣堂独存寳庆丁亥令方熈重建亭榭池馆依山占胜实为他邑之冠思政斋紫薇馆深眀轩月华扶春诸亭衮绣堂在㕔事东偏令邵文炳建为记㑹心楼在县治东洪忠文咨䕫记此君轩在县斋洪忠文公咨䕫记记文衮绣堂㑹心楼此君轩题名记丞㕔旧分县圃剙建淳熈四年丞娄机脩尉李揆记嘉泰中赵师傃迁于县仓基重建胡卫记记文主簿㕔在县治东南二十歩开禧中簿邱耒重建王日益记记文尉司旧在县南五十五步后迁县南二里初尉万逮重建令胡衞记记文监税㕔在南门外富阳县县治在县之东北嘉定己巳令吕昭亮重建丞㕔在县治西主簿㕔在县治东有双眀阁尉司在县治东监税㕔在县治东南监酒㕔在县治东南新城县县治丞㕔在县治北主簿㕔在县城内以杜陵旧宅为之尉司在县西六十歩盐官县县治太平兴国四年建政和元年令王昞重建县㕔绍熈元年令陈恕重脩鼓楼清爱堂题咏平政堂锦香亭仰髙亭丞㕔在县东五歩元符元年建淳熈四年脩有挺立轩芸香亭主簿㕔在县东五十二步元丰八年建绍兴十三年徙于县西五十歩尉司在县东一十五歩雍熈三年建大中祥符二年重脩淳熈五年增脩题咏昌化县县治依唐山干道八年令卞璇始剏园亭堂宇滴翠堂朝阳堂三瑞堂夕霏掬云主簿㕔在县西南五十歩淳熈末簿施宿剏瑞应堂尉司在县南六十歩咸淳临安志卷五十四咸淳临安志卷五十五钦定四库全书咸淳临安志卷五十五宋潜说友撰官寺四仓塲库务等行在赡军激赏酒库所大库十三东库清煮并在崇新门里西库清库在桥楼曰西楼煮库在涌金门外南库清库在清河坊南楼曰煮库在社坛南北库清库在鹅鸭桥东楼曰春楼煮库在祥符桥中库清库在衆乐坊北楼曰中和煮库在井亭桥北南上库清库在睦亲坊北煮库在东青门外北南外库清库在便门外清水闸煮库在嘉会门外北外库清库在左家桥北楼曰春融煮库在江涨桥南西溪库并在九里松大路一库二门天宗库清库在天宗门里煮库在余杭门外上闸东赤山库清库在赤山武状元坊口煮库在左军教塲侧崇新库清煮并在崇新门外徐村库在六和塔以南徐村小库九安溪库在安溪市余杭库在余杭县中奉口库在奉口市解城库在仁和县界头盐官库在盐官县市长安库在长安镇市许村库在许村市属仁和县界临平库在临平镇市汤镇库在汤村镇市碧香诸库钱塘正库在钱塘门外楼曰先得钱塘栈库在县前北新库在鵞鸭桥北醋坊巷内煮碧香库在西桥东潘葑栈库在礼部贡院对河下外有潘葑库在常州无钖县记文钱库都钱库在府治中门内场柴场在候潮门外浙江岸及椤木教塲内籴场在徳胜桥东瓶场在余杭门外第三闸灰场铸冶场并在东青门外北局交钱局在府治后浙西安抚司库激赏库在府治以贮官物安抚潜説友增创土库一所囬易库在荐桥东闲林酒库在余杭县界闲林步石瀬东酒库西酒库并在余杭县界石瀬步青山酒库桃源酒库并在临安县界元𨽻府淳祐间拨𨽻帅司外有徳清正酒库在安吉州徳清县市徳清东西二酒库在五林局累琏市东西二酒库在安吉州归安县界上海酒库在嘉兴府华亭县界场铁场在东青门外北以贮军需船场在东青门外北蔵教练忠节水军船只局卖酒局在丰储仓邉家渡东盐事所仓都盐仓在艮山门外天宗仓在天宗门里场汤镇场在汤镇仁和场在汤镇许村场在许村盐官场在盐官南路场在盐官茶槽场在仁和县界端平桥钱塘场在钱塘县界浮山新兴场在盐官蜀山场在许村巖门场在许村上管场下管场并在盐官新兴以下五场监煎各一员并摄官外有西兴钱清二场系在绍兴府界库本所钱库在府治教塲内转运司塲抽解竹木场一在徐村一在儿门一在七郎堂巷一在天宗门一在螺蛳桥一在范浦栅一在北郭一在江涨桥场船塲在荐桥门外库架阁库在荐桥门外寄收库旧在本司咸淳八年吴运判益改创于犒赏酒库所之侧记文公使钱酒库在本司内提领犒赏酒库所在楼店务侧临安府仓镇城仓在余杭门里师姑桥淳祐三年赵安抚与重建为厫二十咸淳五年安抚潜説友重修常平仓在镇城仓东淳祐三年赵安抚与重建场交木场在龙山抽解竹木场在浙江㟁北大场一在打绳巷江涨桥南一在余杭塘上子场在西溪柴场一在糯米仓新房廊巷一在金波桥南瓦子后河下一在旧粮料院巷内一在太平坊融和坊巷一在俞家园活水巷内一在将作监修文坊巷内一在荐桥上中沙巷内一在睦亲坊宗学相对一在新桥油局桥下蜡局内一在盐桥上八界巷内一在衆安桥北南起居亭一在富乐坊内一在将军桥大瓦后一在闻扇子巷一在候潮门里石板巷一在丰乐桥亲事营南门投西毛郎巷一在大树下七郎堂巷内一在团子巷鵞鸭桥北一在茉莉园军将桥下参议㕔对库军资库在府衙门左淳祐五年赵安抚与重建囬易库在丰乐桥南嘉熙元年赵安抚与懽重建常平库元在军资库内淳祐五年改属通判南㕔公使钱库在府衙东公使酒库元在府衙西淳祐六年赵安抚与改建于西教场东北门甲仗库元在府衙东淳祐六年赵安抚与移建于教场东北隅咸淳六年安抚潜説友又移建于玉莲堂旧址书板库在公使库内公使醋库在府衙后教场角子门红亭醋库在菜市桥东街南面北大路营醋库在小新营上街东棚前醋库在棚北桥东面西北比较醋库在都酒务西新房廊相对都醋库在井亭桥东大街面北朝天门醋库在朝天门里大街面西修城北醋库在鹅鸭桥东大路面北南北较醋库在三桥大街面北城南醋库在牛皮巷口龙舌头停闭日久已行坍倒续据㸃检所柴客葛太请佃安顿柴薪月纳公使库息钱范浦醋库在仁和尉司衙侧江涨桥醋库在城北厢醋房巷桥河东㟁务楼店务在府治东中和坊内都税务在坝头市东大和桥北浙江税务在浙江岸跨浦桥南龙山税务在嘉会门外浙江岸龙山之东北郭税务在余杭门外淳祐六年赵安抚与重建江涨桥税务在江涨桥镇市淳祐三年重建院都作院在白龟池诸县余杭县县仓在县东税务在溪南临安县常平仓在县南六十歩县仓在县治东钱库在县治酒务祥符志云在县南五十歩太平兴国五年置税务在县西市厢去县三里祥符志云太平兴国五年置至道二年徙于县治太平祥符二年四月徙今处于潜县县仓在县城税务在县城西二十歩酒务在县西二十歩乆废绍兴十年以后百姓均纳酒课名钱隆兴元年县令叶衡申请抱买开沽富阳县县仓在县城东南一百步依石头山古名石头仓城周二里三步俯临大江寳庆元年燬今徙于县治之西十步县库在县治抵当库附于税务酒务在县治之东去县二十歩税务在县治之东南去县二十步新城县县仓在县治东县库在县治酒务在县西一百步税务在县西一百步东安驿之侧盐官县常平仓在县西一十五步唐贞元十年置省仓在县东南一十步绍兴八年置酒务在县北三百步淳化四年置今改为赡军犒赏所税务在县北一百步昌化县县仓在簿尉㕔舍南酒务在县市税务在县治北舘驿樟亭驿晏元献舆地志云在钱塘县旧治之南五里今为浙江亭北郭驿亭旧在余杭门外北郭税务侧淳祐六年赵安抚与重建题咏余杭苕溪馆在县南少西与鑑亭相近淳祐间徙县东南半里外旧志即鑑亭非临安安丰驿在县南三十步桂芝舘在县东南二百步按祥符旧志云唐大中十一年县令陈思复置初号东馆咸通十四年天降桂子及产瑞芝改为桂芝馆待賔馆在县西南二百步于潜潜溪馆在县西二十步旧名潜川驿绍兴四年令邵文炳迁于县南门外一里芙蓉馆去潜溪馆七十步鹤山馆在县北二里富阳长夀馆去县四十五里马驿在县东四十步嘉定壬申令程珌建会江驿嘉定癸酉令程珌于通济桥东买地创建㨿江山之胜绍定中令周晋辟地创楼扁曰清涵万象之阁迎恩馆在邑庠之南寳庆中令张修建朝天馆在县东庙山二十里令李廸建题咏新城东安驿在县西一百步马驿在东安驿之北盐官义亭驿在县西北二十五里唐贞观五年置旧号桑亭八年改今名光华亭在县北一里淳熙四年令魏伯恂建海昌馆在县北三百五十步旧名班宣嘉定元年令潘景䕫修更今名海昌亭在县西北二十五里长安上闸之傍自杭循西道行必于此舣舟以需启钥昌化双溪驿在县前一百一十步熙宁六年县令陆元长建宣和四年钱氷重建绍兴三年令黄夀修开禧二年令章伯奋建新亭旁立东坡蘓公祠三衢徐冠为之记记文题咏邮置南路钱塘县界候潮门斥堠马递浙江斥堠马递洋泮桥斥堠南城斥堠马递牛坊斥堠新砂斥堠马递淳桥斥堠上墟斥堠马递已上舖兵壹伯肆拾伍人富阳县界庙山斥堠赤松斥堠马递东门斥堠步社斥堠马递黄山斥堠安道斥堠马递已上舖兵捌拾陆人新城县界干坞斥堠新城斥堠马递茗坞斥堠换塘斥堠马递已上舖兵伍拾捌人北路钱塘县界省前舖南至候潮门外舖北至北郭舘北郭舖东至上塘仁和盐官两县界下界首舖共二十五舖接连嘉兴府崇徳县界北至下塘洛渎舖共九舖接连安吉州徳清县界西至老人舖共四舖接连余杭县界令元舖余杭县界令元舖至横渎舖横渎舖北至余杭县末界南独松舖共一十一舖接连安吉县界西至临安于潜县下市门舖共一十三舖市门舖北至末界千秋岭共六舖接连宁国府界西至昌化县末界昱岭舖共一十一舖接连徽州界已上舖兵柒伯叁拾叁人咸淳临安志卷五十五咸淳临安志卷五十六钦定四库全书咸淳临安志卷五十六宋潜说友撰文事古者天子自治畿内故畿内有王宫国都比闾党术之教而无侯国之学汉置三辅于京师学校自辟雍外无闻焉非阙欤国朝运应文明教养加备开封得立学以守臣领之宁不以承流宣化仪倡四方然后为首善哉中兴因杭之旧为京庠先皇帝垂意表章掲以奎画恩施遂得视太武二学国有大赉许径试南宫嵗较艺之优者三百三十人上之礼部率三十取一以补监学弟子员逺方俊乂负笈来逰春秋二选至万计彬彬盛矣三嵗大比尤称得人窃尝恭考髙宗皇帝绍兴二年正月车驾至自越方﨑岖跋履靡所底定而求士之急甚于渇饥三月即讲殿临轩亲擢杭人张公九成以冠多士夫人文化成之机一转移间而追琢其章金玉其相为文王作兴已如彼况百四十年泳㳺菁莪之泽者乎叙文事府学旧有先圣庙在通越门外宣和中本路㢘访使降御书殿榜曰大成之殿有阁曰稽古以奉御书其后迁徙不常绍兴元年始以凌家桥西慧安寺故基建士犹病其湫隘嘉定九年教授袁肃黄灏以告于府上之朝拓而大之略倣成均规制杨文元公简为记淳祐六年理宗皇帝赐御书二扁十一年赵安抚与又一新之且增学廪养弟子贠二百人咸淳七年安抚潜説友买民地议增辟八年安抚吴益踵成之大成殿在学之西理宗皇帝御书扁养源堂理宗皇帝御书扁御书阁先贤祠堂东西斋舍旧学有六经斋十二绍兴重建为斋六今斋八小学斋一在登俊斋之侧记文郡守陈宻学劝学文陈宻学荐教授札子东坡谒庙祝文杨文元公学记周司业端朝修学增廪记赵安抚与恭跋御书奏请县学钱塘学旧附京庠嘉熙四年以丞廨改造斋六曰友善辨志教行教信教文教忠吴泳为记记文仁和县旧附京庠绍兴三年县令孙廷直于县治东建文宣王庙嘉定五年姚师虎筑屋庙左八年赵公希言创学斋四曰教文教行教忠教信嘉熙四年公之子与懽尹京兆遂迁簿廨以广学舍立三贤祠淳祐九年令李从重建余杭县国初有先圣庙景徳三年令章得一重建庙学自为记绍兴五年令范仲将徙于法善寺基记文临安县学在县西一百步咸平三年建后徙于县城南绍兴十六年令王传重建孙尚书觌为记寳祐二年令王橚重修景定三年令家之巽建师善堂记文于县学旧在县南二里崇宁间迁县北攀龙坊绍兴丙寅令何佾重修嘉泰甲子令胡卫建蔵书阁寳庆初方熙重建咸淳五年令李仲熊重修记文富阳县学在县东唐武徳七年建中燬于盗绍熙十七年令徐端辅重建作稽古阁淳熙乙巳簿叶延年重修嘉定壬申令程珌癸未令李弥髙前后治新之新城县学在县东三十步唐长夀中置干道四年重修徙学门西面崤峰盐官县学在县东二里绍兴五年令刁廱撤故老氏宫材即旧址建学胡珵记淳熙四年令魏伯恂广之凿池造桥十年令陈申重建㦸门等嘉泰四年令沈纺复新之钟必万记寳祐二年令施濆创屋五间蔵书记文昌化县先圣庙在县东一百步熙宁中建自是至淳熙凡六迁干道八年令卞圜始增广略具学制淳熙七年令钱孜始改卜故饶氏园重建庙学陈居仁记记文贡院在钱塘门外王家桥淳熙十二年守张侍郎枃建旧制三嵗觧七人崇宁三舎法嵗贡七人宣和五年复科举三嵗觧十四人绍兴二十六年增西北流寓解额三人端平元年增为十九人寳祐三年增二人景定五年增一人共二十二人诗文奏请咸淳临安志卷五十六咸淳临安志卷五十七钦定四库全书咸淳临安志卷五十七宋潜说友撰武备恭惟髙宗皇帝以神武济中兴因事制变首命三衙增修军政渐收诸将步骑分𨽻焉干道间骑司既徙屯金陵而龙卫云骑等之留行阙者犹以步帅兼领圣上咸淳四年又增置辑擢士以万计属之殿严制益备具矣无事则宿卫有事则征行凡以壮国势憺皇威百三十余年晏然如一日临安居辇毂下盖倚以为重而帅守所统则建炎以前之旧也至防虞一军又必借禁卫之士别为部伍听帅守节制以倡率之夫天子之县内其本末之叙详畧之宜固如此尝观汉卫宫卫京既各有兵三辅又有都尉都尉之在三辅者视他郡国特盛夫亦犹身之与臂臂之与指邪然而居重驭轻固有不専在是者叙武备兵制忠靖第三指挥元额五百一十人全威第二指挥元额五百一十人威果第五指挥元额五百一十人威果第六指挥元额五百一十人雄节第八指挥元额五百一十人雄节第十六指挥元额五百一十人全㨗第二指挥元额五百一十人全㨗第三指挥元额五百一十人右东南第三将自国初分𨽻驻札有正副将各一押队官二元管指挥十大观三年三月有㫖拨威果第二十八雄节第九全㨗第二第三指挥驻平江府宣和二年因讨睦㓂仍以全㨗两指挥属本将驻札见管八指挥元额四千八十人武骑第六指挥元额四百一十人武骑第七指挥元额四百一十人广勇左一四指挥元额五百一十人广勇左一五指挥元额五百一十人广勇左一六指挥元额五百一十人广㨗第四指挥元额五百一十人广㨗第五指挥元额五百一十人广㨗第六指挥元额五百一十人忠节第二指挥元额五百一十人骁勇第一指挥元额四百一十人神威第七指挥元额五百一十人雄勐第二指挥元额五百一十人雄威第六指挥元额五百一十人効忠第二十四指挥元额五百一十人効忠第七十五指挥元额四百一十人効忠第七十七指挥元额四百一十人右京畿第二将元系东京畿县陈留雍邱尉氏鄢陵阳武屯驻兵建炎元年十一月刘俊统率来捕陈通存留就粮驻札有正副将各一押队官三共管一十六指挥元额七千六百六十人雄节第十七指挥元额四百一十人威果第六十一指挥元额四百一十人全㨗第十七指挥元额四百一十人归逺指挥元额四百一十人龙骑指挥元额四百一十人右兵马钤辖司军兵自熙宁三年以后招置雄节威果全㨗三指挥宣和二年宿州龙骑归逺二指挥来讨睦㓂因留屯札并𨽻本府兵马钤辖共五指挥元额二千五十人厢军崇节第一指挥额管五百人崇节第二指挥额管五百人崇节第三指挥额管四百人崇节第四指挥额管四百人崇节第五指挥额管四百人崇节第六指挥额管四百人捍江第一指挥额管四百人捍江第二指挥额管四百人捍江第三指挥额管四百人捍江第四指挥额管四百人捍江第五指挥额管四百人修江指挥额管一百二十人都作院指挥额管四百八十人小作院指挥额管一百人清湖闸指挥额管七十人开湖司指挥额管二百人北城堰指挥额管三十六人西河广济指挥额管三百人楼店务指挥额管三百人长安堰闸指挥额管一百人秤斗务指挥额管四十人壮城指挥额管三百人皷角匠指挥额管二十五人横江水军指挥额管二十四人船务指挥额管二百八十人牢城指挥无额干道五年八月分军籍见管八百二十四人土军城东廵检司寨在新门外姚园寺前额管六十八人城西廵检司寨在赤山武状元坊内额管三十人外沙巡检司寨在候潮门外额管一百二十人海内巡检司寨在嘉会门外额管一百二十人管界巡检司寨在余杭门外额管一百人茶槽巡检司寨在东青门外额管一百二十人南汤巡检司寨在钱塘界额管九十六人东梓巡检司寨在富阳县界额管一百二十人上管巡检司寨在盐官县界额管一百二十人赭山巡检司寨在仁和盐官两县界额管一百二十人黄湾巡检司寨在盐官县界额管一百二十人硖石巡检司寨在盐官县界额管一百人奉口巡检司寨在钱塘县界额管一百人许村巡检司寨在盐官县界额管一百人弓手钱塘县元额五十三人仁和县元额一百人余杭县元额七十人临安县元额于潜县元额六十二人富阳县元额九十人新城县元额盐官县元额昌化县元额教场春秋二閲教场在东青门内禇堂北即殿前司后军场旬时教场在府治西嘉定中袁安抚韶剏绍定壬辰余安抚天钖移春和楼于此下为观徳堂嘉熙燬淳祐中赵安抚与即旧址建㕔宇咸淳五年安抚潜説友増多其屋以处将校之属又筑垣于场之南西而径其外防虞城内诸隅东隅在都税务南元额一百二人西隅在白龟池都作院南元额一百二人南隅在吴山至徳观后元额一百二人北隅在潘阆巷内元额一百二人上隅在大瓦后三真君庙前元额一百二人中隅在下中沙巷蜡局桥东元额一百二人下隅在修文坊内元额一百二人以上七隅嘉定四年王安抚柟置府隅在府治前元额一百二人嘉定十四年袁安抚韶置新隅在朝天门内元额一百二人绍定四年余安抚天钖置新南隅在候潮门里元额一百二人淳祐四年新北隅在余杭门里元额一百二人淳祐六年新上隅在侍郎桥东元额一百二人淳祐九年赵安抚与置西南隅在夀域坊内元额一百二人淳祐十二年翁安抚甫置南上隅在丽正门侧元额六十一人宝祐四年徐安抚㮚置府治内诸队帐前四队在府治大门内元额三百五十人开禧二年廖安抚俣置亲兵队在府治教场内元额二百人嘉熙元年赵安抚与懽置撘材队在府治教场内元额一百二十八人淳祐四年赵安抚与置城外诸隅海内隅在浙江亭南元额七十人外沙隅在候潮门外外沙巡司元额六十八人城东隅在新开门外城东巡司元额六十八人茶槽隅在东青门外茶槽巡司元额七十人城西隅在钱湖门外元额六十八人城北上隅在余杭桥东元额七十人城北下隅在北新桥北元额六十人以上七隅淳祐七年赵安抚与置钱塘隅在钱塘门外水磨头元额一百二人淳祐八年新西隅在九里松元额一百二人淳祐十一年赵安抚与置节制司城内四将先是殿步两司军兵于本府既无统属遇有缓急必俟朝省调遣常不及事绍定四年余安抚天钖始请于朝下殿步两司各差官兵千人于城内置隅分东西南北四壁各管其一殿司差统制二员一以兼正任本府兵马钤辖一以兼添差步司统制二员一以兼正任浙西兵马副都监一以兼添差分隅任责设有不虞即部隅兵以前本府节制自此始东将在军头司北马旧司营内元额五百人西将在三茅观后步司右军潜火将内元额五百人南将在东青门里殿司后军寨内元额五百人北将在东青门里殿司䇿选锋寨内元额五百人城外四壁淳祐四年赵安抚与请于朝就殿步司营寨在城外四壁者各选军兵三百人各差统制官二员帯本府钤辖路分职事分任防虞之责并照城内四壁约束仍𨽻本府节制东壁在东青门外殿司右军内元额三百人西壁在黄泥岭步司前军内元额三百人南壁在候潮门外䕶圣步军内元额三百人北壁在余杭门外殿司神勇军内元额三百人续转运司准朝㫖分管北壁救扑遂申请以城内北将城外北壁军兵通行节制咸淳临安志卷五十七咸淳临安志卷五十八钦定四库全书咸淳临安志卷五十八宋潜说友撰风土凡杭风土之故皆仍前志无大增损然尝闻之世道有隆汚地气有盈涸风俗之媺恶土物之丰耗常必繇之恭惟宋业中天六圣传绪壹是以道徳仁义为善俗之本诏书律令下者又时风厉之民生其间陶浸圣化油然兴起而不自知所谓商邑翼翼四方之极不其然乎憯莫此谈而逺取千百年已陈之迹以为是流风遗俗之廑有存者泥矣温厚之气盛于东南庶物露生六府允治草木之名不可殚纪又不特如职方氏扬州所载是岂偶然致之哉虽然鱼丽之盛多羔羊节俭之应也亦推其所为而已矣叙风土风俗周官职方氏东南曰扬州吴地古扬州之境其俗躁劲轻扬故曰扬州或云州界多水水波杨也太康地记曰扬州东渐太阳之位履正含文天气奋扬故取名焉吴越春秋云人性脆而愚水行山处以船为车以檝为马悦兵而敢死汉志曰吴粤之君皆勇故其民好用剑轻死易发文身断发以避蛟龙之害数与楚接战互相兼并故吴越风俗畧与楚同隋志曰江南之俗火耕水耨食鱼与稻以渔猎为业虽无蓄积之资然而亦无饥馁其俗信鬼神好淫祀又云吴郡余杭川泽沃衍有海陆之饶珍异所聚故商贾并凑其人君子尚礼庸庶惇龎故风俗澄清而道教隆洽亦其风气所为也国史地理志总叙两浙路以为人性敏柔而慧尚浮屠氏之教厚于滋味急于进取善于图利户口陈置钱塘隋改杭州户一万五千三百八十唐贞观中户三万五千七十一口一十五万三千七百二十九唐开元中户八万六千二百五十八皇朝太平寰宇记钱塘户数主六万一千六百八客八千八百五十七九域志主一十六万四千二百九十三客三万八千五百二十三中兴两朝国史户二十万五千三百六十九干道志户二十六万一千六百九十二口五十五万二千六百七淳祐志主客户三十八万一千三百三十五口七十六万七千七百三十九今主客户三十九万一千二百五十九口一百二十四万七百六十钱塘县干道志主客户四万六千五百二十一口六万八千九百五十一淳祐志主客户四万七千六百三十一口九万八千三百六十八今主客户八万七千七百一十五口二十万三千五百五十一仁和县干道志主客户五万七千五百四十八口七万六千八百五十七淳祐志主客户六万四千一百五口二十二万二千一百二十一今主客户九万八千六百一十五口二十二万八千四百九十五余杭县干道志主客户一万九千八百一十七口二万九千九百一十一淳祐志主客户二万六千五百五十口一十四万二百八十二今主客户二万六千五百八十一口一十四万一千四百临安县干道志主客户二万四千二百六十一口四万四千七百四十三淳祐志主客户二万五十六百五十一口一十二万七千八百九十九今主客户二万五千九百七口一十二万六千九百九十六于潜县干道志主客户二万二百九十五口四万六千二百九十二淳祐志主客户二万七百五十一口一十一万二千二百九十一今主客户二万八百三口一十一万一千九百七十富阳县干道志主客户一万九千九百二十三口三万六千一十七淳祐志主客户三万六十三口一十五万五千三百六十九今主客户二万九千九百八十五口一十四万九千八百九十八新城县干道志主客户一万二千四百八十三口三万六百五十一淳祐志主客户一万七千九百八口八万七千五百二十八今主客户一万八千七十一口七万九千八百一十六盐官县干道志主客户五万八百三十一口五万九千三百四十四淳祐志主客户五万七千三百三口一十四万五百二十七今主客户五万六千九百四口一十三万九千八百七十昌化县干道志主客户一万一十三口一万四千三十三淳祐志主客户一万二千七百九十四口二万八千四百八十一今主客户一万三千六百七十八口五万九千一百六十物产谷之品秔早占城红莲礌泥乌雪里盆赤稻黄籼稬金钗社光头蛮麦大麦小麦麻白赤乌黄豆大黑大紫大白大黄大青大褐白扁黑扁白小赤小菉小红楼子菉白江青豌白豌白眼刀羊眼粟狗尾金罂丝之品绫罗锦刻丝杜缂鹿胎纻丝纱绢绵䌷枲之品桑柘麻苎货之品茶盐蜜蜡纸菜之品台心矮黄大白头小白头黄芽芥生菜波稜莴苣苦荬姜葱薤韭大蒜小蒜茄梢瓜黄瓜冬瓜葫芦瓠芋山药牛蒡萝卜甘露子茭白蕨芹菌果之品橘橙梅桃李杏柿梨枣莲瓜藕菱林檎木瓜枇杷樱桃杨梅银杏鸡头蒲萄甘蔗竹之品竹碧玉间黄筀淡紫斑金鹤膝苦笋南路白象牙哺鸡苦黄莺晚筀猫头木之品桑梓柘柏松桐桧楠槠栎槐杉桂檀槤枫榆栁㯶青神鳯集花之品牡丹芍药梅花红梅蜡梅碧蝉棣棠海棠金林檎郁李长春桃花杏花玉簮水仙蔷薇粉团徘徊佛见笑聚八仙百合滴滴石竹萱草栀子宻友金镫金沙山丹迎春真珠剪红罗锦帯锦堂春笑靥大笑蜀葵菊荷花瑞香蕙兰紫薇紫杨红辛夷鸡冠鳯仙杜䳌映山红樱桃花榴花木犀木芙蓉山茶木香酴醿药之品云母藁本茵芋鬼臼木鼈地黄牛膝干姜蛇床子踯躅花白芷千金草白术苦参茱茰泽兰鬼箭乌药钩藤覆盆子木通葳䖅仙何首乌刘寄奴藜芦草乌秦皮百部根菖蒲桑白皮芍药荆芥薄荷紫蘓天南星麦门冬白芨牵牛地骨皮牛蒡地肤百合香附子干葛天花粉马兠铃白薇白鲜皮石竹子山蓣黄精枸杞贯衆半夏牡丹皮山豆根茯苓车前子石燕枳实续断千年润青蒿子香薷石膏益母草寒水石地扁葍苦练皮蒲黄榆白皮鳯眼草金星草黄皮禽之品雀鵞鸡鸭乌鹊鸽鷴雉鹌鸥鹭鹳鸠鹘鹰鹞䲭燕莺鸜鹆鹡鸰竹鸡䴔䴖鹘鸼绀练鸬鹖鑚沙鱼虎章鸡白头翁黄头青头乌头白鵊蜡觜告天百舌杜䳌布谷画眉婆饼焦偷仓黄雀提壶鸂鶒钩辀兽之品马豕牛羊鹿麂狐兔獭狸犬猫䖝鱼之品鲤鲫鳜鲿鳊鳢鲻鳣鲈鲚鯶蒻叶吐哺白颊黄颡鲇石首鳘鲨肋白鲥䱋䱕鲦䱗金鱼龟鳅蚌鳖鰕蝤蛑蟹螺蛏蚬蛤蟛蚏咸淳临安志卷五十八咸淳临安志卷五十九钦定四库全书咸淳临安志卷五十九宋潜说友撰贡赋钱氏擅二浙时总于货宝夭椓其民民免于兵革之殃而不免于赋敛之毒呌嚣呻吟者八十年我太宗皇帝发徳音下明诏一切蠲除之又八十年欧公记有美堂则其人富庶安乐邑屋华丽久矣损益之道其系于民如此哉建绍中天六飞南幸杭之父老子弟如从仁人于邠何其懽忻恋慕不容释也自时厥后今年蠲诸邑税租明年免民户和买恵此中国以绥四方忠厚一脉有引勿替暨我圣上首遵先帝遗志罢增进以塞贿门尽弛征商庚以左帑钱如其数意益美恩益厚矣京兆乆任职者又推广上心为中下户代输至于三四而未止噫我朝勤恤民隠之仁率详于畿辅彼间架抽𣙜自京师始者何哉叙贡赋土贡扬州厥贡惟金三品瑶琨篠簜厥篚织贝厥包橘柚钖贡右禹贡会稽郡其利金钖竹箭右汉地理志杭州余杭郡白编绫绯绫藤纸木瓜橘蜜姜干姜芑牛膝右唐地理志干地黄蜜右太平寰宇记糟蔵𤓰姜右两朝国史山茶杨梅笋绢䌷绵甘蔗右祥符志朝廷蠲免嵗贡指挥免嵗贡御服绫髙宗皇帝绍兴二十六年有㫖临安府嵗贡御服绫一百疋自二十六年以后特与放免免贡嵗近例今上皇帝景定五年十月践祚之初有㫖蠲免临安府近例嵗贡续增添进钱随合钱物计一百二十五万八千五百四十贯有竒田税二税元额夏绢九万五千八百一十三匹二尺四寸三分七釐䌷四千四百八十六匹三丈四尺八寸一分二釐绫五千二百三十四匹一丈绵五万四千一百四两每嵗婺州给本府衣绢二千五百匹䌷三千匹绵三万五千两徽州给本府衣绢七千四十五匹绵一万七千三百五十两秋苗米一十三万二千七百一十三石六斗八升一合一勺七撮茶租钱一万一千六百八十九贯一百四十三丈免役钱一十二万一千八百八十五贯七百八十五丈和预买绢四万三百九十九匹二丈六尺二寸三分五釐䌷九十五匹折帛钱六十四万八千三百八十五贯五百一十八文毎嵗认发江隂军和买绢一千五百匹内七十三匹二丈一尺四寸三分五釐系本色一千四百二十六匹一丈八尺五寸折钱九千二百七十八贯五百一十八文九县嵗解之额据淳祐志云前所载二税元额今以九县嵗解计之大约亏十分之一盖钱塘仁和两县地段之为宫殿官舍寺观营寨者既不该税其余诸邑管下或为水冲或溪湖坍成海者亦难强其所无今故并存之钱塘县上供折帛钱八万一千一百二十三贯三百四十三文畸零钱三万七千一百七十一贯二百五十二文本色绢三千一百三十六匹折绫绢一百二十八匹二丈产绵五千七百一两二钱四分糯米四百三十四石七斗七升六合白粳一千七百二十石二斗四升糙粳五千九百九十七石六升二勺六杪茶租钱八百九贯二十九文役钱夏秋每料八千一百一十六贯㨿淳祐志云绍兴以后邸第之修营寺观之免税有未蠲豁者八十二处计和卖夏税折帛共七百三十四匹二丈四尺七寸本色三百七匹畸零一百六十九匹二丈八尺七寸苗米一百石五斗六升役钱每料七百三十五贯五百六十七文淳祐九年令吴革申请于府赵安抚与为之倚阁且议奏免盖方有此议而曾未奏免不可知也今考案牍但有景定二年正月朝省批送户部备钱塘县申递年寺观邸第官舎帖免合蠲税赋纽计折帛钱六千三百七十一贯一百七十文计四百三十九匹畸零钱八百八十六贯一百文从本部径自销豁尚当叅考仁和县上供折帛六万七千五百二十一贯五百八十四文用年钱一千三百六十一贯八百七十九文畸零钱三万九千八百四十五贯八百八十二文㨿旧志淳祐六年令王亚夫以税额失陷申请挨究纽亏苗米九百一十五石四斗三升纽增畸零一万四千一十贯六百文赵安抚与令以増补亏遂为定额本色绢三千七百五十匹绵五千九百四十九两四钱苖米糙白糯三色米八千八百四十二石一斗三升九合四勺八抄盐折税钱七百贯三百四十二文盐折米钱二百七十二贯六百文夏秋两料役钱每料九千四百贯六百四十文嘉熙间江潮冲突临江太平金浦安西安仁东上五乡赵安抚与懽申请于朝尽蠲苖税后水仍故道耕种渐复赵安抚与申请拨税额八修江所为修筑塘㟁之费凡为钱二万四千四百五十八贯四百三十七文绢三百三十二匹绵二千二十六两苖米二千四百七十石八斗二升每嵗本所径行催纳余杭县折帛钱八万二百六贯一百三十文夏税䌷绢一万四千二百七十二匹一尺四寸和买䌷绢四千八百八十八匹三丈七尺九寸绵七千一百一十七两一钱六分苗米一万八千九十五石三斗一升茶租钱八百七十二贯一百六文役钱一万二千四百四十三贯八百四十八文临安县䌷一千九十一匹一丈三尺二寸绫二千七百二十四匹五尺九寸绢五千三百五十匹畸零绢钱八千四百九十八匹三丈九尺四寸绵六千九百四十两九钱折帛绢八千七百八十六匹苖米一万一千七百七石八斗五合茶租钱四千六百一十九贯六百九文役钱夏秋每料九千六十六贯六百一十七文于潜县本色绢八千二百四十匹䌷五百四十七匹有竒绵五千六百七十九两有竒折帛钱一万五千三百九十九贯内䌷绢钱二千六十一匹钱一万四千四百二十七贯文内折绵钱二千四百三十两钱九百七十二贯苗米一万三百八十七石有竒内嘉徳乡绍兴三十年水壊民田本县申请倚阁三十六石有竒干道五年又倚阁水伤五十六石外实催一万二百九十五石有竒内本色一千七百八十石有竒逐年科拨不等内折米钱八千五百一十三石有竒钱三万六千六百六贯文和预买本色绢四千一百五十二匹䌷一百七十二匹有竒折帛钱七千二百九十一匹有竒计钱四万七千三百九十五贯文有竒茶租钱四百七十三贯文免役钱九千二百三十七贯文耆户长钱二千三百三十三贯文府役钱八百五十贯文官户不减半役钱二十八贯文富阳县折帛钱七万三百八十三贯二百六十二文本色绢一万五千五十三匹二尺九寸本色绵七千四百八两二钱八分折䌷钱三千六贯三十文小麦六百二十二石二斗九升秋苗一万二千三百九十四石一斗五升九合咸淳六年令王积翁申坍逃亏额白米五百九十九石四斗零安抚潜説友请于朝自四年为始永与除豁役钱夏秋每料六千四百八十四贯六百八十四文新城县和买䌷绢一万二千二百三十一匹绵六千一百八十五两一钱二分丁身钱六千九百一十四贯五百二十七文茶租钱一千七十一贯一百六十六文苖米七千八百一十六石二斗九升六合二勺役钱夏秋每料五千八百二十七贯三百四十五文盐官县夏税绢一万三千四百九十九匹三丈五尺三寸二分䌷一千一百七十二匹一丈二尺四寸九分绵一万一千二百一十五两二钱畸零夏税䌷三百五十六匹三丈八尺三寸二分并和买䌷二百三十七匹一丈五尺计钱二千四百六十六贯四百八十二文营田夏税绢五十九匹三丈七尺四分计钱三百一十一贯六百一十六文亭户折盐折夏税钱七千四百六十二贯四百二十文省除一半发赴转运司外净纳本府四千八十一贯七十九文夏税绢七百四十八匹三丈四尺九寸二分夏税䌷二百一十二匹九尺六寸六分绵一千四百五十六两一钱七分本色夏税绢一万六百六十匹二丈一尺六分本色和买绢四千八百九十六匹绵六千六百九十两八钱五分折帛钱共七万六千四十六贯四百文和买八千八百一十五匹二丈五尺计钱五万七千三百一贯四百文夏税䌷五百九十一匹四尺五寸绢一千九百九十三匹三丈五尺有五寸计钱一万八千九十五贯文绵三千六十八两一钱八分计钱一千三百五十贯文沙田夏税钱一百六十三贯四百二十文苗米三万三千八百九十石四斗三升六合六勺苗米一百六十八石七斗二升八勺亭户盐折米一千三百六十四石八斗七升九合一勺计钱六千八百二十贯七百八十二文省除转运司催一半外本府净催六百八十二石四斗三升九合每石折钱五贯计三千四百一十二贯一百九十八文役钱夏秋每料九千九百三十四贯六百九十文昌化县额管夏税䌷五百六匹四分四釐夏税绢三千三百七十四匹苖米五千五百六十七石三斗九升一抄七撮绵二千五百七十两五钱役钱夏秋每料本府代输畸零咸淳五年冬安抚潜説友申京城内外时䝉朝廷赈恤説友试尹将两载殊愧未能推广徳意所有九县咸淳六年畸零税绢除及尺以下者已凖明堂赦文蠲放其四五等一尺以上者本府更与代输一次九县共管绢一十四万六千五百七十一丈有竒计钱十八界会子四十三万四千四百八十贯有竒凖省札京师四方表倡潜安抚能撙节浮费为民代输有以见奉宣朝廷徳意之真深可嘉尚六年夏又申照得咸淳六年九县四五等户畸零夏税説友预于去冬已行代输今刷具九县六年秋苗除米不及升者已凖明堂赦文蠲放外其升已上至一斗以下者本府併与预行代纳九县共管米八千八百一石有竒计钱十八界会子二十六万九千五百五十贯有竒凖省札潜安抚一亷自将百废具举又能出所余积捐以予民去冬既代输畸零税今又代输畸苗半嵗之间蠲赋者再培植本根表倡郡邑体国爱民委可嘉尚六年冬又申説友非才试尹比及三年殊愧无补于民盍与少寛其力所有咸淳七年四五等户税畸零更与预行代输一次九县计钱四十六万七千六百四十贯有竒凖省札潜安抚本以亷介键以勤彊遂能损公益私厚为国家培䕶根本深足嘉尚商税五税预元额自赵安抚与申请减放外一嵗共收四十二万贯文为额都税务一十五万五千三百一十三贯一百五十八文浙江税务八万一千八百一十贯二文北郭税务一十万八百九十贯四百四十三文龙山税务三万六千九百六十八贯九百一文江涨税务四万五千一十七贯六百四十七文朝廷免税指挥景定改元以来朝廷务平物价纡民力节次降黄榜指挥免税仍令本府具合收钱数申尚书省科还咸淳二年二月十三日凖指挥免税五月自后接续展放常以五月为期每五月照本府征额拨十八界一十七万五千贯以补郡计至今行之藏于市出于涂者菒不鼔舞上赐亦前代所罕有也咸淳临安志卷五十九咸淳临安志卷六十钦定四库全书咸淳临安志卷六十宋潜说友撰人物一积土成山而风雨兴积水成渊而蛟龙生岂钱唐有如是之江山而人物不为天下雄访大禹之遗航则三代以来之人物可想也缅秦王之渡浙则秦汉以来之人物可想也岂江山有帝王之车辙马迹而人物不为天下用代逺名湮与时俱化非昔之僻逺无闻乃记録之有阙也越君子之六千吴越之功臣五百不可数已然举大概则他可推勾践筑馆琅邪则有虎视山东之志破虏入雒讨卓则有电扫中原之心子陵志凌云日则有以激东都节义之风许逺挺节雎阳则有以开盛唐克复之兆孰谓有王者兴而名世不出于此欤我宋混一区宇而杭之人才辈出六飞南渡遂为行在所列圣志在恢复于是元气之会胶轕牛斗而效灵于人物虽三尺童子皆有浮汴洛挟泰华超大河跨幽朔之心则记録其可阙乎旧志觕言之而已抑人有邪正事有详畧讵容以一律齐哉今则网罗散失表其名氏然后倣襄阳耆旧传以着其所当着者葢图经取其易见不得尽如史也表有浮于其传者存之也传有不出于表者异之也扶踈者皆邓林锦出绣没者皆冀北故述古今人表披沙见金剖璞玉出故继以皇朝进士表及中兴右科进士表髙尚者骑日月际会者感风云文为之经武为之纬闗诸百代可以勐视故述人物列传清淑无尽涂莘出焉故述后妃汝坟化也行露教也故述列女汉方术唐方技前史不废故又继以方外委巷非所训孝门亦有旌故终以孝感拾遗犹有阙也以竢君子古今人表咸淳临安志卷六十咸淳临安志卷六十二钦定四库全书咸淳临安志卷六十二宋潜说友撰人物三列传其馆光卧不起帝即其卧所抚光腹曰咄咄子陵不可相助为理耶光卧而不应良久乃张目熟视曰昔唐尧着徳巢父洗耳士固有志何相迫乎帝曰子陵我竟不能下汝耶升舆叹息而去引入论旧故相对累日帝从容问曰朕何如昔时对曰陛下差增于往因共偃卧足加帝腹明日太史奏客星犯帝座帝笑曰朕故人严子陵共卧耳拜谏议大夫不屈乃耕于富春山建武十七年再召不至年八十终于家诏赐钱百万谷千斛诸葛琮余杭人有贤徳后汉为河间太守居断山塟山旁孙钟富春人性至孝种瓜为业今阳平山所谓瓜田者是也尝有三少年诣钟献瓜谓曰予司命也以君孝感于天故来耳遂指山曰此堪为墓钟志之及卒塟焉坟上尝有紫云曼延数里人谓孙氏其兴矣钟即坚之先也孙坚字文台容貌不凡濶达好竒少为县吏与其父共载至钱唐追斩海贼显闻府召为假尉会稽妖贼许昌起句章坚以郡司马募精勇与州郡合破之时熹平元年也黄巾贼起汉遣皇甫嵩朱隽讨之隽表坚为佐军司马大破之拜别部司马边章韩遂作乱董卓拒讨无功中平三年张温西讨表坚叅军事坚语温以卓三罪宜陈军法如穰苴斩庄贾魏绛戮杨干温不忍发章遂降军回议者闻坚劝温斩卓无不叹息拜议郎长沙贼区星万余人攻围城邑乃以坚为长沙太守旬月克破星等封乌城侯灵帝崩卓擅朝政诸郡兴义兵讨卓坚亦举兵袁术表坚行破虏将军领豫州刺史进军合战阳人大破卓军枭其都督华雄等卓惮坚勐壮遣李傕等求和亲坚曰卓逆天无道荡覆王室今不夷汝三族则吾死不瞑目进军大谷卓徙都入闗焚烧雒邑坚乃入雒修诸陵平塞卓所发掘初平二年术使坚击刘表表遣黄祖逆战坚破之追祖为祖军士所射卒年三十七子䇿权翊康陈夀评曰坚勇挚刚毅导温戮卓山陵杜塞有忠壮之烈孙䇿字伯符初坚留家夀春䇿十余嵗已交结知名周瑜自舒来造劝徙舒江淮间人咸向之坚卒䇿年十七乃渡江居江都䇿舅吴景为丹阳太守䇿载母徙曲阿召募得数百人兴平元年䇿到夀春见袁术术以坚余兵还䇿太傅马日磾安集闗东以礼辟䇿表拜怀义校尉术大将皆倾心焉术长叹曰使术有子如孙郎死复何恨䇿説术乞助景等平定江东许之将兵千余人行收兵比至厯阳衆五六千渡江转鬭所向皆破莫敢当其锋军令整肃百姓怀之䇿为人美姿颜好笑语濶达聴受善用人士民见者莫不尽心乐为致死威震江东䇿引兵渡浙据会稽更置长吏䇿自领会稽太守袁术僭号䇿以书絶之曹操表䇿为讨逆将军封吴侯建安五年操与袁绍相拒官渡䇿欲袭许迎汉帝宻治兵未发为故吴郡太守许贡客所击伤召张昭等谓曰中国方乱以吴越之衆三江之固足以观成败善相吾弟唿权佩以印绶谓曰举江东之衆决机两陈之间与天下争衡卿不如我举贤任能各尽其心以保江东我不如卿卒年二十六权继袭后建国为吴传亮休皓凡四世云陈夀评曰䇿英气杰济勐鋭冠世览竒取异志陵中夏孙瑜字仲异父静字㓜台坚季弟也静恋坟墓宗族不乐出身终于家五子暠瑜皎奂谦瑜始以恭义校尉领兵时賔客诸将多江西人瑜虚心绥抚得其欢心建安九年领丹阳太守为衆所附至万余人加绥逺将军迁奋威将军领郡如故自溧阳徙屯牛渚瑜以永安人饶助为襄安长无钖人颜达为居巢长使二府将吏子弟数百人就受业遂立学官临飨讲肄是时诸将皆以军务为事而瑜好乐坟典虽在军旅诵声不絶建安二十年卒孙皎字叔明始拜䕶军校尉领衆二千余人是时曹公数出濡须皎毎赴拒号为精鋭迁都䕶征虏将军代程普督夏口黄盖及兄瑜卒又并其军赐沙羡云杜南新市竟陵为奉邑自置长吏轻财能施善与交结与诸葛瑾至厚委庐江刘靖以得失江夏李允以衆事广陵吴硕河南张梁以军旅而倾心亲待莫不自尽皎尝遣兵候获魏边将吏妻女以进皎皎更其衣服送还之下令曰今所诛者曹氏其百姓何罪自今以往不得系其老弱由是江淮间多归附者建安二十四年卒孙贲字伯阳父羌字圣壹坚同产兄也贲早失二亲弟辅婴孩贲自赡育友爱甚笃为郡督邮守长坚于长沙举义兵贲去吏从征伐坚薨贲帅余衆扶柩后袁术徙夀春贲又依之术遣贲攻破周昻于隂陵表贲领豫州刺史转丹阳都尉行征虏将军讨平山越为扬州刺史刘繇所迫遂因将士衆还住厯阳顷之术复使贲与吴景共击樊能张英等䇿东渡助贲景破英能等进击繇繇走豫章䇿遣贲景报术值术僭号除贲九江太守贲不就还江南贲与䇿征庐江太守刘勲江夏太守黄祖军回闻繇病死过定豫章上贲领太守后封都亭侯建安十三年使者刘隠奉诏拜贲为征虏将军领郡如故在官十一年卒吴景本吴人徙钱塘早失父母与姊同居姊与孙坚为婚景尝随坚征伐有功拜骑都尉袁术上景领丹阳太守讨故太守周昕遂据其郡孙䇿与孙何吕范依景合衆共讨泾县山贼祖郎郎败走会景为刘繇所迫复北依术术以为督军中郎将与孙贲共讨樊能于麋于横江又击笮融薛礼于秣陵时䇿被创牛渚降贼复反景攻讨尽擒之从讨刘繇奔豫章䇿遣景贲到夀春报术术方与刘修争徐州以景为广陵太守术后僭号䇿以书喻术术不纳便絶江津不与通使人告景景即委郡东归䇿复以景为丹阳太守汉遣议郎王辅衘命南行表景为扬武将军领郡如故建安八年景卒于官子奋奋授兵为将封新亭侯祺封都亭侯徐琨富春人孙坚之甥少仕州郡汉末扰乱去吏随坚征伐有功拜偏将军坚薨随孙䇿讨樊能等于横江击张英于当利口破英击走笮融刘繇事定䇿表琨领丹阳太守会吴景委广陵来江东复为丹阳太守琨以督军中郎将领兵从破庐江太守李术封广徳侯迁平虏将军后从讨黄祖中流矢卒子矫嗣侯讨平山越拜偏将军卒弟祚袭封亦以战功至芜湖督平魏将军张俨后汉末余杭人好学有贤徳不乐荣利尝开圃种瓠以所贸钱造桥俗谓之葫芦桥吴孙奂字季明兄皎既卒代统其衆领江夏太守在事一年遵皎旧迹礼刘靖李允吴硕张梁及江夏闾举等并纳其善奂讷于造次而敏于当官军民称之黄武五年权攻石阳奂以地主使所部将军鲜于丹帅五千人先断淮道自帅吴硕张梁五千人为军前锋降髙城得三将大军引回诏使在前住驾过其军见奂军阵整齐权叹曰吾初忧其迟钝今治军诸将少能及者吾无忧矣拜扬威将军封沙羡侯奂亦爱乐儒生复命部曲子弟就业后仕进朝廷者数十人孙韶字公礼年十七收伯父何余衆缮治京城起楼橹修器备以御敌权试攻惊之兵皆乗城传檄备警讙声动地颇射外人权使晓喻乃止明日见韶甚器之即拜承烈校尉统河部曲后为广陵太守权称尊号为镇北将军韶为边将数十年善养士卒得其死力常以警疆场逺斥堠为务先知动静而为之备故鲜有负败青徐汝沛颇来归附淮南濵江屯候皆撤兵逺徙徐泗江淮之地不居者各数百里自权西征都武昌韶不进见者十余年权返建业乃得朝觐权问青徐诸屯要害逺近人马衆寡魏将帅姓名尽具识之所问咸对身长八尺仪貌都雅权欢悦曰吾久不见公礼不图进益乃尔加领幽州牧假节赤乌四年卒孙隣字公达贲之子也九嵗代领豫章封都乡侯雅性精敏㓜有令誉在郡二十年讨平叛贼政绩修理召至武昌为绕帐督潘濬掌荆州事尝与重安长陈留舒燮相失燮有罪欲置之法论者多为言濬犹不释隣谓濬曰舒伯膺兄弟争死海内义之仲膺又有奉国旧意今君杀其子弟若天下一统中州士人必问仲膺继嗣答者云潘承明杀燮于事何如濬意即解燮用得济隣迁夏口沔中督威逺将军所居任职赤乌十二年卒孙亘字叔武何之弟也仪容端正器怀聪彻博学强记能论议应对权尝称为宗室颜渊年二十五拜安东中郎将与陆逊共拒刘备亘投刀奋命与逊戮力备遂败以功拜建武将军封丹徒侯郭成字元礼夙着义节汉末羣雄竞逐遂乗扁舟泛五湖逰沧江探幽逐胜书剑自娱至吴黄武三年拜武义校尉五年迁黄门侍郎黄龙元年封永兴富春二县侯食邑五千户卒塟富春樟岩其后枝叶蕃茂英髦俊选不可胜纪凌统字公绩余杭人父操有胆气孙䇿初兴每从征伐常冠军履锋守永平长平治山越姦滑歛手迁破贼校尉及权统事从讨江夏入夏口先登破其前锋轻舟独进中流矢死统年十五左右多称述者权亦以操死国事拜统别部司马行破贼都尉使摄父兵权征江夏统为前锋与所厚健儿数十人共乗一舟常去大兵数十里行入右江轩黄祖将张硕尽获船人还以白权引军兼道水陆并集时吕䝉败其水军而统先搏其城于是大获权以统为承烈都尉与周瑜等拒破曹公于乌林遂攻曹仁迁为校尉虽在军旅亲贤接士轻财重义有国士风从征合肥为右部督时权撤军前部已发魏将张辽等奄至津北权使追还前兵兵去逺势不相及统率亲近三百人陷围扶扞权出敌已毁桥桥之属者两版权䇿马驱驰统复还战左右尽死身亦被创所杀数十人度权已免乃还桥败路絶统被甲潜行权既御船见之惊喜统痛亲近无返者悲不自胜权引袂拭之谓曰公绩亡者已矣茍使卿在何患无人拜偏将军倍给本兵时有荐同郡盛暹于权者以为梗概大节有过于统权曰且令如统足矣后召暹夜至时统已卧闻之摄衣出门执其手以入其爱人不害如此统以山中人尚多壮悍可以恩威诱也权令东占且讨之命勅属城凡统所求皆先给后闻统素爱士士亦慕焉得精兵万余人过本县步入寺门见长吏恭敬尽礼亲旧故人恩意益隆病卒时年四十九权闻之哀不能自止减膳流涕使张承为作铭诔二子烈封年各数嵗权内养于宫爱待与诸子同賔客进见唿示之曰此吾虎子也及八九嵗令葛光教之读书十日一令乗马追録统功封亭侯全琮字子璜钱塘人父柔汉灵帝时举孝㢘补尚书郎右丞董卓之乱弃官归州辟别驾从事诏书就拜会稽东部都尉孙䇿到吴柔举兵先附䇿表柔为丹阳都尉孙权为车骑将军以柔为长史徙桂阳太守柔尝使琮赍米数千斛到吴市易琮皆散用空船而返柔大怒琮顿首曰所市非急而士大夫有倒垂之患故振赡不及启报柔更竒之时中州士人避乱而南依琮者以百数琮倾家给济与共有无遂显名逺近后权以为奋威校尉授兵数千人使讨山越因开募召得精兵万余人出屯牛渚稍迁偏将军建安三十四年闗羽围樊襄阳琮上疏陈羽可讨权时已议袭之恐事泄寝不答及禽羽谓琮曰今日之捷亦君之功也于是封阳华亭侯黄武元年魏舟军大出洞口权使吕范督诸军拒之敌数以轻船钞击琮常帯甲伏兵伺候敌数千人出江中琮击破之枭其将军尹灵迁琮绥南将军进封钱塘侯四年假节领九江太守七年丹阳吴会山民为冦攻没属县权分三郡险地为东安郡琮领太守明赏罚招诱降附数年中得万余人权召琮返牛渚罢东安郡黄龙元年迁卫将军左䕶军徐州牧尚公主嘉禾二年督骑五万征六安六安民皆散走诸将欲捕之琮曰分兵捕民得失相半纵有所获犹不足以弱敌如或邂逅亏损非小琮不敢徼功以负国也赤乌九年迁右大将军琮为人恭顺善于承颜纳规未尝切迕初权将围珠崖及夷州琮曰殊方异域隔絶障海水土气毒兵入民出必生疾病转相汚染往者惧不及所获何可多致猥亏江岸之兵以兾万一之利权不听军行经嵗疾疫死者十八九权深悔之琮既亲重宗族子弟并䝉宠贵赐累千金然犹谦虚接士貌无骄色十一年卒禇泰仕吴封钱塘临平侯禇氏遂为钱塘郡姓厯六朝至唐代有显人皆其后裔云诸葛起字岑仕吴为步兵校尉宗族蕃盛世居山旁因号岑山丁谞钱塘人出于孤家顾邵拔而友之为立声誉扬其善以并陆全之列仕至典军中郎世以邵为知人咸淳临安志卷六十二咸淳临安志卷六十三钦定四库全书咸淳临安志卷六十三宋潜说友撰人物四列传晋孙拯字显世富春人能属文仕吴为黄门郎孙皓世侍臣多得罪惟拯与顾荣以智全吴平后为涿令有称绩陆机既为孟玖等所诬収拯考掠两踝骨见终不变辞门生费慈宰意二人诣狱明拯拯譬遣之曰吾义不可诬枉知故卿何宜复尔二人曰仆亦安可负君拯遂死狱中而慈意亦死孙惠字徳施富阳人吴豫章太守贲曽孙也惠博学有才识州辟不就永宁初赴齐王景义讨赵王伦以功封晋兴县侯辟大司马户曹椽转东曹属齐王骄矜僣侈惠讽以五难四不可不纳惠辞疾去成都王颕引惠为大将军叅军领奋威将军白沙督是时颕将征长沙王乂以陆机为前锋都督惠与机乡里忧其致祸劝机逊都督于王粹及机兄弟被戮惠甚伤恨之永兴元年乗舆幸邺东海王越举兵下邳惠乃诡称南岳逸士秦祕之以书干越勉以勤王康世之畧辞义甚美越省书榜求其人以为记室叅军専管文䟽预叅谋议除散骑郎太子中庶子复调补司空从事中郎越诛周穆等夜召参军王廙造表廙战惧坏数纸不成时惠不在越叹曰孙中郎在表乆就矣越迁太傅以惠为军谘祭酒数谘访得失每造书檄越或驿马催之应命立成皆有文采除祕书监不拜转彭城内史广陵相迁广武将军安豊内史以迎大驾之功封临湘县公卒惠文翰凡数十首孙晷字文度富春人吴伏波将军秀之曽孙也自儿童未曽被呵怒顾荣见而称之谓其外祖薛兼曰此儿神用清审志气正立非常童也及长恭孝清约学识有理义毎独处幽闇之中容止瞻望未尝倾邪虽侯家豊厚而晷长布衣𬞞食躬亲垄卧诵咏不废欣然独得父母愍其如此欲加优饶而夙兴夜寐无蹔懈也父母起居尝馔虽诸兄亲馈而晷不离左右富春道动经江川父难于风波每行乗篮舆晷躬自扶持所系之处则于门外木下藩屏之间隠息初不令主人知之兄当笃疾经年晷躬自扶侍药石甘苦必经心目䟦渉山水祈求恳至而闻人之善欣若有得闻人之恶惨若有失见人饥寒并周赡之郷里赠遗一无所受亲故有穷老者数人常往来告索人多厌慢之而晷见之欣敬逾甚寒则与同衾食则与同器或觧衣推食以䘏之时年饥糓贵有生刈其稻者晷见而避之湏去而出既而自刈送去之郷隣感愧莫复侵犯司空何充为扬州檄晷为主簿司徒蔡谟辟为掾属并不就尚书张国明州土之望表荐公车特召会卒时年三十八朝野嗟痛之范平字子安钱塘人其先铚侯馥避王莾之乱适吴因家焉平研覧坟索遍该百代姚信贺邵之徒皆从受业吴时举茂才累迁临海太守政有异能孙晧初谢病还家吴平太康中频召不起年六十九卒有诏追加谥号曰文正先生贺循勒碑纪其徳行三子奭咸泉并以儒学至大官泉子蔚闗内侯家世好学有书七千余卷逺近来读者常百余人蔚为办衣食蔚子文才亦知名禇陶字季雅钱塘人弱不好弄少而聪慧清闲淡黙以坟典自娱年十三作鸥鸟水硙二赋见者竒之陶尝谓所亲曰圣贤偹在黄卷中舍此何求州郡辟不就吴平召补尚书郎张华见之谓陆机曰君兄弟云跃龙津顾彦先鳯鸣朝阳谓东南之宝已尽不意复生禇生机曰公但未覩不鸣不跃者耳华曰故知延门之徳不孤川岳之宝不匮矣迁九真太守转中尉年五十五卒暨逊字茂言余杭人仕晋为广昌长封关内侯以孝行着闻咸康五年旌表门闾有碑在余杭县西宋卜天与余杭人父名祖宋武帝闻其干力召补队主从征伐封关中侯歴二县令天与善射容貎严毅文帝使教皇子射元嘉中为广威将军领左细仗元㓙劭之变仓卒旧将罗训徐牢皆望风屈谢天与不暇被甲执刀持弓疾唿左右出战徐牢曰殿下入汝欲何为天与骂曰只汝是贼手射劭于东堂几中逆徒击之臂断乃见杀孝武即位赠龙骧将军益州刺史谥曰壮侯子伯宗殿中将军明帝㤗始初击南贼于赭圻战没次子伯兴官至南平昌太守直阁领细仗队主昇明元年与袁粲同谋吴喜临安人本名喜公太宗减为喜少知书领军将军沈演之使冩起居注所冩既毕闇诵畧皆上口演之尝作逊表未奏失本喜经一见即冩无所漏脱演之甚知之因此渉猎史汉颇见古今沈庆之征蛮启太祖请喜自随使命未来为世祖所知赏世祖以喜为主书稍见亲遇擢为诸王学官令左右尚方令河东太守殿中御史大明中黟歙二县有亡命数千人攻破县邑杀害官长豫章王子尚领精甲三千讨伐再往失利世祖遣喜将数十人至二县诱説群贼贼即日归降太宗初即位四方反叛东兵尤急喜请得精兵二百致死于东上大悦即简羽林勇士配之议者以喜刀笔主者不为将不可遣中书舍人巢尚之曰喜昔随沈庆之屡经军旅性既勇决又习战阵若任之必有成绩诸人纷纷皆是不别才耳喜孝武世见驱使常充使命性寛厚所至人并懐之及东讨百姓闻吴河东来便望风降散故喜所至克㨗迁歩兵校尉将军如故封竟陵县侯东土平定又率所领南讨迁辅国将军寻阳太守南贼退走喜追讨平定荆州迁前军将军泰始四年改封东兴县侯除右军将军淮陵太守假辅师将军兼太子左衞率转骁骑将军假号太守兼率如故其年虏㓂豫州喜统诸军出讨大破虏于荆亭伪长社公遁走戍主帛乞奴归降军返复以本位兼左卫将军六年又率军向豫州拒索虏加节督豫州诸军事范叔孙钱塘人少而仁厚周穷济急里人疾病必躬往䘏疗或贫无药饵饘粥资皆给之不吝全活甚衆嵗饥民多疾疫里有父母兄弟同时死者数家䘮尸经日不収亲隣畏逺莫敢营视叔孙悉备棺槥亲往殡瘗乡曲贵其义行莫有唿其名者宋孝建初除竟陵王国中军不就齐顾欢字景怡一字元平盐官人家贫父使驱田中雀欢即作黄雀赋而归雀食过半父欲挞之见赋乃止乡中有学舍欢贫无以受业于舍壁后倚聼无遗忘者及长笃志好学母年老躬耕诵书夜则燃松节或然糠自照闻吴兴东迁邵元之能传五经文句假为书师从之受业同郡顾觊之临县见而异之遣诸子与游欢年二十余更从豫章雷次宗谘元儒诸义母亡水浆不入口六七日庐于墓次遂隠不仕于剡天台山开馆聚徒受业者常近百人欢早孤毎读诗至哀哀父母輙执书恸泣学者由是废蓼莪篇太祖辅政悦欢风教召为扬州王簿遣中使迎欢及践阼乃至称山谷臣顾欢上表其畧曰臣闻举网提纲振裘持领纲领既理毛目自张道徳纲也物势目也是以汤武得势师道则祚延秦项忽道任势则身戮谨删撰老氏献治纲一卷伏愿稽古百王斟酌时用不以蒭荛弃言则率土之赐臣志静幽深无与荣势自足云霞不须禄飬请从此退欢东归上赐麈尾素琴永明元年召欢为太学博士同郡顾黯为散骑郎黯有隠操与欢俱不就召欢事黄老道解隂阳书为数术多效騐有病邪者问欢欢曰家有何书答曰惟有孝经而已欢曰可取仲尼居置病人枕邉恭敬之自差也后病者果愈人问其故答曰善禳恶正胜邪此病者所以差也将终赋诗云精气因天行游魂随物变克死日卒于郯山归塟木连理出墓侧县令江山图表状世祖诏欢诸子撰欢文义三十卷宋广之字处深钱塘人善清言初顾欢着三名论以正四本之失尚书刘澄临川王常侍宋广之并立论难与之往复而广之才理尤精诣禇伯玉字元璩钱塘人髙祖含始平太守父逿征虏叅军伯玉少有隠寡嗜慾往郯居瀑布山三十余年隔絶人物王僧逹为吴郡苦礼致之伯玉不得已停郡信宿才交数言而退寕朔将军丘珍孙与僧逹书曰闻禇先生出居贵馆此子灭景云栖不事王侯自非折节好贤何以致之昔文举栖冶城安道入昌门于兹而三焉却粒之士飡霞之人乃可暂致不宜乆覊望其返䇿之日蹔纡清尘亦助为譬説僧逹答曰禇先生从白云游旧矣古之逸人或留虑儿女或使华隂成市而此子索然为朋松石介于孤峯絶岭者积数十载近故要其来此冀慰日夜比谈讨芝桂借访薜萝若已窥烟波临沧洲矣君欲见之輙当申譬宋孝建二年散骑常侍乐询行风俗表荐伯玉加召聘本州议曹从事不就齐髙帝即位手诏吴会二郡以礼迎遣又辞疾上不欲违其志勅于郯白石山立太平馆居之建元元年卒年八十六杜京产字景齐钱塘人四世祖子恭有道术祖运为刘毅卫军叅军父道鞠州从事京产少恬静闭意荣宦颇渉文义专修黄老会稽孔觊清刚有峻节一见而为欵交郡召主簿州辟从事称疾去除朝请不就与同郡顾欢同契始寕中东山开舍授学建元中武陵王晔为会稽太祖遣儒士刘瓛入东为晔讲説晔故往与游曰杜生当今之台尚也京产请瓛至山舍讲书倾资供侍子栖躬自屣履为瓛生徒下食其礼贤如此孔稚珪周颙谢卄瀹并致书以通慇懃永明十年稚珪及光禄大夫陆澄祠部尚书虞悰太子右率沈约司徒右长史张融表荐京产曰窃见吴郡杜京产㓗静为心谦虚成性通和发于天挺敏逹表于自然学遍元儒博通史子流连文艺沉吟道奥泰始之朝挂冠辞世遁舍家业隠于太平葺宇穷岩採芝幽涧耦耕自足薪歌有余确尔不羣淡然寡慾麻衣藿食二十余载虽古之智士何以加之谓宜释巾幽谷结组登朝则嵒谷含欢薜萝起忭矣不报建武初以员外散骑侍郎召京产曰庄生持钓岂为白璧所囬辞疾不就杜栖字孟山京产子张融与京产相友毎相造言论栖常在侧融指栖曰昔陈太丘之召元方方之为劣栖出京师从儒士刘瓛受学善清言能弹琴饮酒名儒贵流多敬待之中书郎周颙与京产书曰贤子学业清标后来之秀刺史豫章王闻其名辟议曹从事仍转西曹佐竟陵王子良数至礼接国子祭酒何嗣治礼又重栖以为学士掌婚冠仪以父老归飬怡情垄畆栖肥壮及京产疾旬日间便皮骨自支京产亡水浆不入口七日晨夕不罢哭不食盐菜每营买祭奠身自看视号泣不自持朔望节嵗絶而复续吐血数升时何嗣谢朏并隠东山遗书晓譬诫以毁灭至祥禫暮梦见其父恸哭而絶初何㸃见栖叹曰卿风韵如此虽获嘉誉不永年矣卒时年三十六朱谦之字处光钱塘人父昭之以学觧称于郷里谦之年数嵗所生母亡昭之假塟田侧为族人朱幼方燎火所焚同产姊宻语之谦之虽小便哀戚如持丧年长不娶永明中手自刃杀幼方诣狱自系县令申灵表上别驾孔稚珪兼记室刘司徒左西椽张融牋与刺史豫章王曰礼开报仇之典以申孝义之情法断相杀之条以表权时之制谦之既申私礼又明公法今杀之则成罪人宥之即为孝子杀一罪人未足𢎞宪活一孝子实广风徳豫章王言之世祖时吴郡太守王慈太常张绪尚书陆澄并表论其事世祖嘉其义虑相复报乃遣谦之随曹虎西行将发幼方子恽于津阳门伺杀谦之谦之兄选之又刺杀恽有司以闻世祖曰此皆义事不可问悉赦之吴兴沈觊闻而叹曰弟死于孝兄殉于义孝友之节萃此一门吕道惠余杭人学徒尝有百数范述曽之师也梁范元琰字伯珪一字长玉钱塘人祖悦之太学博士召不至父灵瑜居父忧以毁卒元琰时童孺哀慕尽礼及长好学博通经史然谦敬不以所长骄人祖母患痈常自含吮与人言常恐伤物居家不出城市虽独居如对严賔见者莫不改容正色家贫惟以园蔬为业尝出门见人盗其菘元琰遽退母问盗者为谁答曰向所以退畏其愧耻今言其名愿不泄也于是母子秘之或有渉沟盗其笋者元琰因伐木为桥以渡之自是盗者大惭一郷无复草窃齐建武二年召为安北恭军不赴沛国刘瓛深加噐异尝表称之梁天监九年县令管慧辨上言义行扬州刺史临川王宏辟命不至十年王拜表荐焉未召其年卒年七十范述曽字子元一字颕彦钱塘人㓜从余杭吕道惠受五经道惠曰此子必为王者师齐文惠太子竟陵文宣王㓜时齐髙帝引述曽为之师友起家为宋晋王国侍郎齐初至南郡王国郎中令迁太子歩兵校尉为人謇谔在官所多諌争竟陵王深相器重号为周舍沈约亦以述曽方汲黯明帝即位为永嘉太守为政清平不尚威勐甿俗便之所部横阳县山谷崄峻为逋逃所聚前后二千石讨捕莫能息述曽下车即开示㤙信凡诸凶党襁负而出编戸属籍者二百余家自是居人安业励志精白不受餽遗帝下诏褒美召为游击将军郡送故旧钱二十余万一无所受惟得白桐木火笼朴十余枚而已吏无荷檐者民无老少皆出拜辞号哭闻数十里东昏时拜中散大夫归里梁武帝践祚乃轻行诣阙仍辞归诏曰述曽昔在齐世忠直奉王往涖永嘉治身亷约冝加礼秩以厉清操可太中大夫述曽生平所得俸禄皆以分施及长壁立无资天监八年卒注易文言着杂诗赋数十篇戚衮字公文盐官人祖显齐给事中父覇梁临贺王中兵叅军少聪慧游学都下受三礼于国子助教刘文绍年十九梁武帝勅䇿孔子正言并周礼礼记义衮对髙第除扬州祭酒从事史就国子博士宋懐方质仪礼义懐方北人自魏携仪礼记礼疏祕惜不传及将亡谓家人曰吾死后戚生若赴便以仪礼礼记义本付之若其不来宜即随尸而殡为儒者推许如此寻兼太学博士简文在东宫召衮讲论又尝置宴集元儒之士先命道学互相质难次令中庶子徐摛驰骋大义间以剧谈摛辞辨纵横诸儒慑气时衮説朝聘义摛与往复衮精采自若领答如流简文深加叹赏敬帝立为江州长史陈大建十三年卒衮于梁代撰三礼义记逄乱亡失礼记义四十卷行于世禇修钱塘人父仲都善周易为当时之冠天监中歴五经博士修少傅父业善尺牍辨文章武陵王为扬州引为宣惠叅军限内记室性至孝父䘮毁瘠过礼及丁母忧水浆不入口二十三日气絶复甦每号恸呕血遂以毁卒盛绍逺梁封关内侯天监二年聚徒数百人以授业殁后门人相与立碑以旌徳业在余杭县陈顾越字允南一字思南塩官人所居新坂黄冈世有郷校由是顾氏多儒学祖道望齐散骑侍郎父仲成梁䕶军司马豫章王府谘议叅军家传儒学并専门教授越少孤勤苦自立明慧有口辨励精学业不舍昼夜弱冠游都下通儒硕学必造门质疑至于㣲言妙㫖九章七曜音律图纬咸尽其精㣲时太子詹事周舍以儒学见重名知人一见叹赏由是声誉日重又有会稽贺文发学兼经史与越名相埓故都下谓之发越焉初为南平王伟国右常侍与文发俱入府并见礼重大通中诏陈庆之送魏北海王颢返北庆之请越叅其军事时庆之所向克㨗直至洛阳既而颢骄纵越料其必败以疾先返庆之果见摧衂时称其见几及武帝撰制㫖新义遣越返吴敷扬讲説越徧谈经义深明毛诗旁通异义善庄老尤长论难兼工缀文尺牍长七尺三寸美须眉武帝尝于重云殿自讲老子仆射徐勉举论义越抗首而讲音响若钟容止可观帝深赞之寻除五经博士侍宣城王讲及侯景之乱越与同志沈文阿等逃归贼党数授以爵位誓不受承圣二年诏授宣晋安王府谘议叅军领国子博士越以世路未平归隠于武丘山绍泰元年复召为国子博士陈天嘉中诏侍东宫讲除东中郎鄱阳王府谘议叅军甚见优礼寻领羽林监迁给事中黄门侍郎国子博士侍读如故时朝廷草创疑议多所取决毎侍讲东宫皇太子尝虚已礼接越以宫僚未尽时彦太子仁弱宣帝有夺宗之兆愤激上疏曰惟皇太子天下本养善春宫臣陪侍经籍于今五载如愚所见辅弼丞疑未极时选至如文宗学府廉㓗正人当趋奉龙楼晨游夕论尝闻前圣格言往贤正道如此则非僻之语无从而入帝深感焉而竟不能革废帝即位拜散骑常侍兼中书舍人黄门侍郎如故领天保博士掌仪礼犹为帝师时宣帝辅政越因请假免官大建元年卒年七十七所着丧服毛诗老子孝经论语等义疏四十余卷诗颂碑志牋表凡二百余篇杜之伟字子大钱塘人家世儒学以三礼専门父规梁朝奉朝请与济阳江革会稽孔休源友善之伟㓜精敏有逸才十五遍观文史及仪礼故事时軰称其蚤成仆射徐勉见其文重其有笔力中大通元年勉白补东宫学士与学士刘陟钞撰羣书各为题目所撰冨教政道二篇皆之伟为序后兼太学限内博士大同七年皇太子释奠于国学时乐府无孔子颜子登歌词令之伟制其文再迁安前邵陵王刑狱叅军之伟以彊识俊才有名当世吏部尚书张纉以为廊庙之器侯景反之伟逃窜山泽及陈髙祖为丞相素闻其名召补记室叅军迁中书侍郎领大着作髙祖受禅除鸿胪卿余并如故之伟白求觧着作曰臣以绍泰元年泰中书侍郎掌国史于今四载思报㤙奖不敢废官皇厯维新驱驭轩昊记言记动未易其人着作之才更宜选衆臣无容遽变市朝再妨贤路优勅不许寻转大匠卿迁太中大夫仍勅撰梁史卒官赠通直郎骑常侍之伟为文不尚浮华而温雅博赡文集存者十七卷钱逵字通甫梁大同中为庐陵王国侍郎羽林监及陈祖立迁东海太守娶瑯琊王氏生九子尝讲学及儒菴上后皆掌郡符故其地号九州山在临安县有罗隠所为碑记杜稜字雄盛钱塘人世为大姓稜渉书传从陈武帝平蔡路飬李迁仕有功梁元帝承制授石州刺史上陌县侯侯景平武帝镇朱方以稜监义兴瑯琊二郡武帝东征杜翕等留稜与侯安都居守徐嗣徽任约引齐师济江攻䑓城安都与稜随方抗拒昼夜警备绥抚士卒未尝觧帯贼平以功除丹阳尹文帝即位以预建立功改封永城县侯出为晋陵太守又为丹阳尹废帝即位加特进侍中大建元年为吴兴太守二年召为侍中寻加特进䕶军将军三年免四年复为侍中右光禄大夫稜歴事三朝并见㤙宠卒官赠开府仪同三司谥曰成配享武帝庙廷史臣有感会风云毕力驱驰之赞其子安世嗣骆文牙一名牙字旗门临安人祖祕道梁安成王田曹参军父裕梁鄱阳嗣王中兵叅军事文牙年十二有善相云此郎容貎非常必将逺致梁太清末陈文帝避地临安文牙母陵覩帝仪表知非常人賔待甚厚及文帝为吴兴太守引文牙为将帅从平杜龛张彪等毎战先锋䧟陈勇冠衆军以功授直阁将军太平二年以母忧去职文帝镇会稽为山隂令永定三年镇冶城寻从文帝拒王琳文帝即位封常安县侯寻为临安令迁越州刺史初文牙母之卒也饥馑兵荒至是始塟诏赠文牙母常安国太夫人谥曰恭迁文牙为正威将军晋陵太守三年以平周廸功迁冠军将军临川内史大建三年为桂阳太守八年迁散骑常侍入直殿省十年授豊州刺史至徳二年卒赠安逺将军广州刺史子义嗣史臣谓骆牙识真有奉知世祖天授之徳盖张良之亚牙母智深先觉符栢谷之明全缓字𢎞立钱塘人㓜受易于博士禇仲都笃志研翫得其精㣲梁太清初歴王国侍郎奉朝请转国子助教兼司义郎専讲诗易陈大建中累遣始兴王府谘议叅军缓通周易老庄时人推之隋陆知命字仲通冨春人父敖陈散骑侍郎知命好学识大体以正介自持歴陈太学博士南岳正及隋晋王广镇江都以其三吴之望召令讽谕反者以功拜仪同三司赐以田宅复用其弟恪为汧阳令知命陈逊许之时天下一统知命劝髙祖都洛阳因上太平颂以讽又上表请使髙丽曰昔轩皇驭歴既缓夙沙之诛虞帝握图犹稽有苖之伐髙丽小丑狼顾燕垂王度含洪毎懐遵飬欲谕之以徳也臣请以一节宣示皇风使彼君臣面缚阙下天子异之寻授普寕镇将人或言其正直者由是待诏于御史䑓大业初拜侍御史侃然正色百僚所惮帝甚敬之后卒赠御史大夫顾彪字仲文余杭人明尚书春秋大业时为秘书学士撰古文尚书义疏二十卷行于世鲁世逹余杭人大业时为国子助教撰毛诗章句义疏四十二卷行于世咸淳临安志卷六十三咸淳临安志卷六十四原阙钦定四库全书咸淳临安志卷六十四宋潜説友撰咸淳临安志卷六十四咸淳临安志卷六十五原阙钦定四库全书咸淳临安志六十五宋潜说友撰咸淳临安志卷六十五咸淳临安志卷六十六原阙钦定四库全书咸淳临安志卷六十六宋潜说友撰咸淳临安志卷六十六咸淳临安志卷六十七钦定四库全书咸淳临安志卷六十七宋潜説友撰人物八列传张九成字子韶盐官人性颕悟八嵗黙诵六经十四郷贡辟雍游京师从杨时学权贵託人致币曰从吾游当荐之馆阁九成笑曰王良尚羞与嬖奚乗吾可为贵游客耶绍兴二年将䇿士诏考官直言者寘髙等九成对䇿谓祸乱之作天所以开圣人上及两宫忠愤激烈下及阉寺无所顾避髙宗感动擢置第一杨时遗九成书曰廷对自中兴以来未之有非刚大之气不为得䘮囬屈不能为签判镇东军究心视事吏不能欺尝大书屋壁曰此身茍一日之闲百姓罹无涯之苦民冐鹾禁提刑张宗臣观望左相逮捕数十人九成力争不从投劾而归赵鼎荐之召入着庭时樊光逺首南宫汪应辰魁大对上语九成曰殿省举首皆卿门人对曰臣不敢以利禄之説诱其徒惟知讲明经术庶尽忠孝除浙东提刑力辞陈公辅劾其矫餙诏与小郡又辞乃与祠未几召除宗正少卿迁礼部侍郎寻兼侍讲进读春秋因论日食曰日食之变本于恶气恶气之萌本于恶念上触于天则日月薄蚀五星失序下触于地则菑及五谷怪妖迭见中触于人则为兵为火札瘥并至愿陛下正心术以格天上耸然曰当为卿戒之上问易牛㣲事耳孟子谓是心足以王朕窃疑之九成曰不忍一牛仁心着见王道之端倪推此心以往则华夏蛮貊根荄鳞介皆在陛下仁政岂非王道乎上谓近臣曰朕于九成所得甚多兼权刑部侍郎先是刑部断死囚不以请自九成涖职情轻免死者甚衆一日法寺以大辟成案上九成閲始末得其情因请覆实囚果诬服者理官抵罪朝论欲以平反为赏九成曰致人以罸而已幸赏岂士大夫所为固辞上问和议九成曰金情多诈不可不察桧甚恶之九成以赵鼎党求去上命除待制出守未几谪守邵州何铸言其附赵鼎落职丁父忧服除詹大方论其谤讪谪居南安军凡十四年谈经自乐因自号横浦居士桧死以秘撰起知温州去倍输罢柑宴蠲䘮塟沽酒民至感泣以目疾丐祠绍兴己邜卒上嗟悼复敷文阁待制官其子若弟四人学者称为无垢先生有尚书中庸大学孝经论孟説无垢语录行于世理宗以九成有明道之功特赠太师追封崇国公谥文忠凌景夏字季文余杭人绍兴二年对䇿第二吕頥浩称其词胜张九成任绍兴府观察推官帅綦崇礼荐于上六年擢秘书省正字八年迁着作佐郎九年景夏与馆职胡珵朱松张广常明范如圭等六人共奏封事言和议非便秦桧憾之除工部员外郎桧罢兵斥景夏知外郡及闲居凡十余年二十五年桧死二十六年除军器监寻除起居舍人兼权给事中景夏言绍兴二十一年诏临安府见推排等第依在京例与免令有司仍以和买役钱难以减放止与西北流寓人蠲除土着人户反成偏重夫土着流寓皆陛下赤子徳泽之施寔先京师契看两县在城营运浮财物力所输和买绢数止二千六百余匹望依已降指挥并与蠲免庶使徳泽无偏诏令有信户部看详如其请迁中书舍人未几直龙图阁知抚州二十八年知襄阳府二十九年知鼎州奏免程昌禹所増蔡州官兵衣粮六万四千余缗诏减四分之一徙宣州三十年加集英殿修撰三十一年除吏部侍郎景夏言庆厯三年编定勲臣凡二百四家逮建中靖国元年续编一百一十六家许子孙陈乞㤙泽窃谓崇观以来至陛下即位经渉艰难卫社稷捍牧圉者畧而未编亦一阙也望检会崇观以后勋业着于国史者接续编定以劝忠烈事下吏部后不行十月扈从亲征三十二年奏论吏部七司有法有例法可按籍而观例则散于案牍之中匿于胥吏之手官有去来不能遽知故索例而不获虽有强明徤决之才不敢复议臣愚以为吏部七司冝制例册凡经取㫖或堂白者毎一事已命郎中画时拟定长貮书之于册以为例毎半年则上于尚书用印给下如此则前后予决悉在有司之目猾吏无所措巧铨综渐以平允诏吏部措置申省樊光逺字茂寔钱塘人少从张九成学绍兴五年南省奏名第一八年除秘书正字九年光逺上疏言臣窃观今日士大夫之论莫不以金人诡诈为可忧臣独曰诡诈不足忧而信寔深可惧也臣愿陛下弗以得地为喜而常以为耻勿以甘言为悦而常以为忧勿罪忠谠以飬敢言之气勿喜迎合以开滥进之门勿尽民力宜爱惜之以固根本勿阻士气宜耸动之以备缓急十年八月秦桧将遂休兵罢为阆州教授二十六年召为秘书丞俄特引对光逺言顷年大臣挟权修怨不平其心䑓諌之所排击法寺之所煅炼告讦之所中伤其间又有因责降而死者夫尝与闻朝廷之政亲陪甘泉之班矣及子而无一命之禄宜圣心之所深悯望明诏有司凡习任执政侍从死于责降而子孙未有官者许令自陈与复官职录其子孙上曰甚善当令看详检举上又曰朕与卿不相见今几年光逺曰臣得外任逮今十有六年上曰朕所以令卿上殿欲除卿察官光逺顿首辞于是遂除监察御史二十七年迁工部员外郎寻请补外知兴化军二十八年除福建路提㸃刑狱二十九年十月徙知严州时三衙诱畧近郡平民为军三十年光逺奏乞禁止今后遇有阙额均下诸州军招填诏三衙自今止以见管兵为额光逺又言本州嵗输御炉炭七万四千五百斤而不偿民间之直上亟为罢之郎晔事同里张九成尝编横浦日新录虽从淳熈十四年特奏得官然甚以儒学知名郭知运字次张盐官人㓜刻志问学弱冠登绍兴进士甲科时相强与为姻知运勿乐讫停昏焉仕至荆门守倦求禄仕自号息菴老人卜居䨇庙之西尝题诗于庙云唐祚中不振孽贼恣姦骄君徳弗克终治乱在一朝渠魁睥神器四海俱动摇向来为厉阶其迹已氷消中兴功孰甚张许冠百僚堂堂二公烈千古名不凋义胆极华岳忠肝齐斗杓平生慕节义卜居祠匪遥丹青就湮鬰古屋风萧萧英灵如可问激懦讨惽妖知运有文集四十卷名猥藁云施徳操字彦执盐官人学有本末主孟子以排释氏曰絶人伦漫等级弃礼乐仁义不用为能躐造空无此其深胜处㮣之以道尚自颠倒后先况又餙荒幻报应诳愚取资则尤为世蠧因着为论以晓未悟寔有强立不惑之见杨子平同县人名犯今上皇帝御名子平其字也安贫乐道不妄取与谨独之操闇室犹康庄也二人身塞而誉不宏然里人向慕与张九成等淳熈四年县令魏伯恂祠九成于学以徳操子平佐号三先生关注字子东世为钱塘人登绍兴五年进士第尝教授湖州与胡瑗之孙涤裒瑗遗书得易觧中庸义藏之学宫又录瑗言行为一帙汪藻为之序称注之意在于美风俗新人材官至太学博士卒注自号香巖居士有关博学集二十卷姚兴旧名叔兴新城姚村人有勇力善武艺为统制官𨽻王权绍兴三十一年完颜亮入㓂兵至和州尉子桥兴以一军三千人力战权置酒仙宗山上拥群刀斧自卫殊不援兴兴杀冦数百以援不至而没朝廷为之立祠以表其忠寕宗朝复加追赠制曰烈士徇国未尝计身后之荣人主褒忠盖将为天下之劝矧予名将着节先朝兹覧从列之抗章追想壮猷而兴慨肆颁显渥用发幽光故右武大夫建康府破敌军统制赠袭庆军节度使姚兴可特赠开府仪同三司杨由义字宜之父奉直建炎初以正将扈跸寓杭乌珠犯杭奉直御敌由义将母及妺避地海昌冦卒至母曰汝父必死国难我当死妇节携女沈运河由义被执累日而逸领漕荐不第馆于诸公之门吏部朱松尝延请以诲其子熹后以父㤙补右阶监赡军南库隆兴初卢仲贤使北辱命由义请行以合门祗候宻院干官充奉使金国通问审议官金折之使拜由义誓死不屈全节而归有㫖换通直郎词曰黒肱之为子木先冀获成言之信郑衆不对单于拜葢其自誓之坚后官至刑部侍郎转朝奉大夫卒于盐官私第朱熹欲铭其墓尝曰忠义大节夷夏称叹会熹卒不果子九鼎字叔镇以父任入官帅襄漕䕫有善政后易利漕帅天汉金刼大散关九鼎疾驱驻河池县复大散关又复皁郊杀伪元帅完颜阿林后金忿兵再至九鼎死守清野原除太府少卿縂领蜀赋时都统吴政战没麾下兵溃冦据汉中擣大安军九鼎檄张威何进勦冦于三泉匹马不返会蜀有新帅首招溃卒至鸡公岭复叛帅挟印兵以遁有劝九鼎遁者答曰九鼎有职守不可去贼至遂遇害后宣阃戮叛卒奏九鼎以死守职乞厚加䘏典以劝尽忠有㫖赠五官至朝议大夫又于所该㤙泽外特官其子三人俞烈字若晦杭之临安人祖徽与张九成凌景夏齐名贡辟雍弗果行烈少警敏淳熈八年试礼部第一十五年以太学录转对论浙西围田为运河及民田之害乞精选郎官与漕臣按视开复孝宗曰如此则是受水之地狭当如卿言遣官相视迁太学博士光宗即位转对乞酌咸平元祐之制日轮讲读官内直以备访问又论三省批送文字文移回复为胥吏请求之资乞操纵伸缩权在朝廷无为旧例束缚绍熈改元进国子博士庆元三年为秘书郎年余出守嘉兴上供及额即止恐贻后害不肯増缗钱以受最赏六年为司封郎官论民间义役官司不得干预乞下勅令所公共详定寻借户部尚书差充接送金国弔祭使除起居舍人明年二月䕶金使元颜充絶江充曰好箇大堑烈曰此谓天堑国信往来幸无风耳充曰舟大何恐烈曰江流湍迅舟大不足恃也语未既风起涛惊舟为俯仰北使皇惧寻充报谢使嘉㤗四年除秘书监寻除中书舍人论驳不挠永州祁阳县旧有韩两府祖墓有隣近于其墓禁内伐竹十五竿以盖墓蓬法司先引律盗人墓木者杖一百继以观望侂胄嫌于太轻輙引持杖窃盗法烈驳奏忤侂胄论去家居五年嘉定初知庆元府镇以清静移知镇江府时淮民流移充斥多方拯救孩提弃掷募为鞠飬至春民思归业厚为资遣郡有大夹岗大夹岗乃漕运路雨余泥深纤夫失足輙堕数十尺下烈为甓之始无䧟溺嵗旱河澁烈命车江水入里河舟行无留权吏部侍郎乞浚练湖通漕广溉兼中书舍人未尝惩往事少屈勲戚滥㤙貂珰佚罸宫掖夤縁干请多格不行寻兼侍读真除吏侍进读通鑑至唐景龙中斜封墨勅因言中宗不用太宗制度不由中书审覆门下审读人主当以为戒又读孝宗圣政至郊祀不买象事拱而言淳熈以前郊祀必用象孝宗超然逺覧以为大礼初不系此唤囬买象使臣可谓逹礼之本矣以六年卒官号盘隠居士有盘隠诗编掖垣制草奏议北征等集余古钱塘人光宗初罢遗补官近臣罕进言者绍兴二年五月古以布衣上书曰恭惟皇帝陛下春秋鼎盛自即位以来星见再周当思付託之重朝夕勉惟求治之道乃或不然间者侧闻宴游无度声乐不絶昼之不足继之以夜宫女进献不时伶人出入无节宦官侵夺权政随加宠赐或至超迁内中宫殿已歴三朝何陋之有奚用更建楼䑓接于云汉月榭风亭不辍作深为陛下不取也自古宦官败国备载方册今上而三省下而百司皆在此曹号令之下盖自副将而至殿歩帅各为髙价但如其价则有特除此为害之大者良由公卿持禄保位备员全身如汉之石庆唐之苏味道满朝皆小人也陛下果能以汉文帝为法唐庄宗为戒即乞昭示诏㫖严下约束除太常乐工立定员数凡俳优扺戯皆放而为民羙女丽人自今无献宴开以时酒进有数宦官不得干预朝政侫倖悉去忠良并进陛下求不垂拱以髙揖羲皇亦不可得也问安视膳之余宫庭燕闲讲读经史頥神飬性享名教不穷之乐固嵩岳无涯之夀岂不休哉帝覧书震怒始议特㫖编管言者救之乃送秀州听读赵巩字子固钱塘人登干道八年进士第尝使金国金主问皇帝清问下民赋非所作乎叹服其文学子从游者甚衆号西林先生庆元禁伪学以秘阁修撰知扬州入党籍云俞灏字商卿世居杭父徙乌程登绍兴四年第仕东淮宣抚丘崈令佐毕再遇救山阳灏料冦必窥采石请囬军石梁河以遏其锋冦擣虚不入而遁再遇知扬州盪平湖海多灏计画再遇欲诛胁从者救活甚衆开禧议开边政府宻引灏言轻脱寡谋之人不可信赵良嗣张觉往辙可鍳歴麾节皆有声宝庆二年致仕筑室九里松买舟西湖会意处竟日忘返以诗词自适号青松居士有集洪咨䕫字舜俞于潜人父钺号谷隠有诗名咨䕫风骨颀秀为文典丽该洽嘉㤗二年进士第继中教官调饶州教授应博学宏词科有司竒其文时相恶人以科目自致报罢遂从崔与之帅淮镇蜀以直谅风议闻知龙州龙产砂永不取铢两毁邓艾祠改祠武侯理宗即位除秘书郎迁金部陈朝廷四轻之弊且言济邸之变非陛下本心时相恶之移考功以李知孝论镌罢咨䕫出蜀时得书数千卷藏萧寺父子考论讽诵学益闳肆绍定六年冬理宗始亲政召为礼部郎官入对言帝王运英明之畧莫先于飬英明之气上问今日之务何急咨䕫奏当进君子逺小人开诚心布公道又问近日事体如何咨䕫言进擢収召未免混淆若大受用皇极之道精择用春秋之法则两尽矣又问在外人物咨䕫言崔与之全徳之老可为朝廷重真徳秀魏了翁当聚之本朝翌日御笔除监察御史即上疏言中书积弊四事凡清议所不与者率论去之端平改元乞降诏求言又奏圣学之所当讲明者又乞寛民力条具其目皆剔括宿弊恳恳力言北伐议起咨䕫奏乞厚东南之根本制西北之枝叶时京阃以金灭函献金主守绪骨将告太庙献俘受馘咨䕫奏金主自焚拨寒灰认残骼孰识其真惟当告九庙以祖宗徳泽统绪灵长坐阅大讐之灭不可以俘获为夸又乞守靖定缓经营一意备守除殿中侍御史王定自都司除察将摇善类咨䕫劾之定左迁咨䕫擢中书舍人益振职缴回三畱守两帅垣之命兼吏部侍郎兼同修国史二年同真徳秀知贡举多得博洽端亮之士兼直学士院时故相之党有与祠者咨䕫指其为蔡卞命遂寝兼侍读又兼给事中上疏谓比年狥私成习以一公铄万私惟陛下尔而好乐营缮亲厚近属保䕶旧臣未能无系累又乞为济邸立后三年除给事中升侍读仍兼内制时有自诡和鞑除刑书者咨䕫缴駮之乃出献缉熈箴上叹其忠以病丐闲拜翰林学士知制诰兼侍读兼修国史除端明殿学士领内祠仍史读六月薨转四官遗表闻御笔咨䕫鲠亮忠悫有助亲政特与执政㤙例又赠两官谥忠文咨䕫研穷经史驰骛艺文蔚为近世词宗自号平斋有两汉诏令三十卷擥抄一百卷春秋説三卷外内制及赋诗文三十二卷奏议三卷子勲焘熹皆能绍其家学勲字伯鲁以鎻㕔登淳祐四年进士第少为崔与之魏了翁所知仕至兵部尚书尝为词臣发明先皇与子之意人称其有父气骨赠端明殿学士谥文靖赵汝谈字履常太宗皇帝八世孙居余杭登淳熈十一年进士甲科周必大见其文异之赵汝愚定大䇿多与㕘订独庙议请从朱熹捐节钺与韩侂胄俾居外汝愚不以为然未几汝愚去国汝谈与弟汝譡昌言侂胄之非于是并罹党祸斥出国门依祖墓以居者累载因得肆志于学问词章除太社令侂胄开边汝谈愤形辞色一日登坛读祝大唿侂胄及陈自强名自强甚不堪汝谈不为动以李璧荐召试馆职叶适谓二十年馆职䇿无此简切除正字以言去得祠通判嘉兴府改知无为军时金国内变有㫖献料敌备边二䇿改湖北提举时捄荒全活甚衆又以赵蕃黄榦刘宰应诏士论韪之除温州改知西外宗正䝉国贡宝玊称贺表用却走马以粪为讽时相不悦语同列曰赵西宗天下秀才宜为文字官惜不少屈除江西提举理宗即位贺表力寓劝戒真徳秀目为諌书除西江运判以言去家居八年注易诗书三礼语孟荀子庄子通鑑杜诗一字不入修门端平更化以礼部郎召兼学士院权直制词尔雅深厚尽洗弱之习除秘书少监兼权直学士院时议北伐汝谈力以毋轻试为言三京収复独有忧色进思无邪毋不敬箴除宗正少卿兼权直学士院又兼崇政殿説书时真徳秀除翰林学士知制诰与汝谈并当制号二妙除吏部侍郎陞侍讲兼直学士院以言去提学崇禧观除集英殿修撰知婺州抵郡四月以疾丐祠除权礼部侍郎兼直学士院力辞兼直除侍讲又除兼直五辞除给事中权刑部尚书嘉熈元年八月辛丑卒官汝谈生干淳间亲炙当世大儒初见朱熹订疑义十数条首质大学旁及群经熹嗟异称赏蔡元定愿为忘年交又与吕祖俭柴中行项安世辅广切磋故问学沈着仕进恬然在温陵又与陈孔硕黄干交好为宻杨长儒时帅闽亦使来问政为文有西汉风其瑰琦精妙又如琅玕瑶碧然模倣者輙不逮子崇豫继卒至孙必海始请谥景定四年谥文懿赵汝譡字蹈中汝谈之弟以祖廕补承务郎韩侂胄逐赵汝愚时汝譡监左藏库上书乞留汝愚斩侂胄由是侂胄使其党再攻汝愚以汝譡兄弟为言首坐是废斥者十年后登嘉定元年进士第除太社令累迁司农丞知漳州迁湖北仓改湖南易江西除宪迁湖南漕除江东宪辞除直祕阁广东经畧又辞仍旧职知温州以十六年夏卒于郡除直秘阁致仕初侂胄得权汝譡首明其为贼屡濒于死事定反罹猜忌自号懒菴然将㫖江湖威声耸动襄帅赵方尝力荐倚为代嘉定兵端再起获黄掴阿鲁答覊于潭州汝譡时将漕欲存金以藩鞑厚遇之黄掴吐寔曰我国若相䝉古结好大朝而専备鞑可保无虞以二蜡弹献汝譡未能白其䇿而死于温黄掴在潭闻之亦死其规画之不遂者如此汝譡颕悟英特与汝谈齐名称二赵叶适谓其韩篇杜笔髙出于时盖兼言之也然汝谈谓已诗不进反推汝譡晚爱韦苏州诗其在潭州以诗寄适识者谓如髙渐离击筑过市后挽适有古调朱絃外长謡碧水隂之句世推其工二子崇陶崇龚盖以刘陶刘龚命名云李宗勉字强父富阳人开禧元年试礼部第二为江西运干真徳秀曹彦约荐之嘉定十四年除吏部架阁绍定元年累迁着作佐郎轮对言山东之旅名曰忠义寔则桀黠资以备冦而备之者甚于冦明年兼权兵部郎官又言虎卧垣墙防姦御变宁过毋不及时李全叛形已露人莫敢言宗勉独累疏及之寻改兼侍右郎官四年知台州时洪水荡析悉力抚绥台人徳之明年直秘阁知婺州六年冬召未赴端平元年进宝章阁因任寻召除尚左郎中兼右司寻兼左司面陈救楮之䇿愿自乗舆宫掖下至百司庶府覈冗蠧节浮泛嵗省十万则十万之楮可捐省百万则百万之楮可捐乆而钱楮相当则盈缩之柄自不在楮擢监察御史时谋出师汴洛宗勉言愿爱日力以修内治合人谋以严边防毋以近利妨逺图毋以虚名受实害谍报䝉古欲入㓂复传金退宗勉言有余则宻不足则张扬声大举者未必果来卷甲歛藏者未必果静进左司諌明年春兼侍读四月除殿中侍御史时史嵩之就鄂建阃宗勉言淮西当南北之交乞别除鄂守令嵩之移司齐安又率合䑓奏乞分上流淮西淮东为三帅而以江淮大帅縂之以公私之财分给四处招募强壮大为扞御之图七月除工部侍郎兼给事中仍兼侍读复上疏言忧勤不可移于宴安劘切不可销于便侫九月除諌议大夫兼侍读屡言边事金使王檝冝早遣其囬嘉熈元年二月除端明殿学士同签书枢宻院事八月进签书时王檝复来督府主和宗勉言国书不类夷语实有可疑督府职在督战当埽除边郡之哨马焚荡淮河之贼舟不可以和之一字横于胸中二年进参知政事三年拜左丞相兼枢宻使守法度抑侥倖不私亲党一时善类如袁甫郭磊卿程公许王万軰皆聚朝廷尤乐闻谠言身居台辅家若贫儒十二月甲子薨于位诏以光禄大夫致仕赠少师谥文清咸淳临安志卷六十七咸淳临安志卷六十八钦定四库全书咸淳临安志卷六十八宋潜说友撰人物九后妃国朝章懿皇后李氏杭州人曽祖应已祖延嗣钱氏时为婺州金华主簿父仁徳左班殿直后性庄重寡言入宫事真宗皇帝初为司寝梦以裾承日而生仁宗皇帝封崇阳县君进才人为婉仪仁宗即位进章献太后以仁宗为己子而后不敢言中外亦未知也明道元年二月丁邜进位宸妃是日薨年四十六赠三代曽祖及祖为光禄卿父为崇州防御使母董氏为髙平郡太君二年追册为皇太后谥章懿塟永定陵赠三代祔别庙升祔太庙列女孙破虏吴夫人本吴人徙钱塘孙坚闻其才貎娶之生四男一女初夫人孕而梦月入怀既而生䇿及权在孕而又梦日入其怀以告坚坚曰日月者隂阳之精极贵之象吾子孙其兴乎䇿尝以会稽功曹魏腾迕意将杀之夫人乃倚大井而谓䇿曰汝新造江南方当优贤礼士舍过录功魏功曹在公尽规汝今日杀之则明日人皆叛汝吾不忍见祸之及当先投此井中耳䇿大惊遽释腾夫人智畧权谲类如此及权少年统业夫人助治军国甚有补益建安七年操下书责权质任子权将周瑜诣夫人前定议瑜曰今将军承父兄余资六郡之衆兵精粮多将士用命铸山煮海境内富饶人不思乱泛舟举㠶朝发夕到士风劲勇所向无敌有何逼廹而欲送质夫人曰公瑾议是也公瑾与伯符同年小一月耳我视之如子也汝其兄事之遂不送质临薨引见张昭等属以后事徐琨母孙氏富春人孙坚之妺坚与琨父真相亲故以妺妻焉琨随坚与䇿征讨详在琨传琨击张英于当利口而船少欲驻军更求孙氏时在军中谓琨曰恐州家多发水军来逆人则不利矣如何可驻邪宜伐芦苇以为泭佐船渡军琨具启于䇿䇿即行之衆悉济遂破英琨生女是为吴主权徐夫人孙翊妻徐氏翊领丹阳太守时妫覧戴员亲近边鸿等数为翊所困常欲叛逆徐氏颇晓卜翊语徐明日欲为长吏作主人卿试卜之徐言卦不佳可湏异日翊以长吏来乆宜速遣乃大请賔客翊出入常持刀时空手送客鸿从后斫翊迸走入山徐氏募追捕中宿乃得覧员归罪杀鸿诸将皆知覧员所为而力不能讨覧悉取翊嫔妾欲复取徐徐恐逆之则见害乃绐之曰乞湏晦日设祭除服潜语翊旧将孙髙傅婴等图之至期设祭哭毕乃除服熏香沐浴更于他室施帷帐覧宻使觇视无复疑意徐唿髙婴与诸婢罗住戸内使人报覧以除凶即吉惟府君命覧盛意入徐出戸拜覧适得一拜徐便大唿二君可起髙婴俱出共得杀覧余人即就外杀员徐乃复衰绖奉覧员首以祭翊墓虞潭母孙氏富春人孙权族孙女也适潭父忠恭顺正和甚有妇徳及忠亡遗孤藐尔孙氏虽少誓不改节躬自抚飬劬劳备至性聪敏识鍳过人潭始自㓜童便训以忠义故得声望允洽为朝廷所称永嘉末潭为南康太守值杜弢叛率衆讨之孙氏勉潭以必死之义倾其资产以餽战士潭遂克㨗及苏峻乱潭守吴兴假节征峻孙氏戒之曰吾闻忠臣出孝子之门汝当舍生取义勿以吾老为累也仍尽发其家僮令随潭助战贸其所服佩环以为军资时会稽内史王舒遣子允之为督䕶孙氏又谓潭曰王府君遣儿征汝何为独不潭即以子楚为督䕶与允之合势其忧国如此拜武昌侯太夫人加金章紫绶潭立飬堂于家王𨗳以下皆就拜谒咸和末卒年九十五帝遣使弔祭谥曰定夫人孙晷妻虞氏晷居富春闻会稽虞喜隠居海隅有髙世之风钦慕其徳聘喜弟预女为妻今虞氏是也喜戒虞氏弃华尚素与晷同志晷性至孝虞氏克相其徳舅姑起居馔不离左右躬薪水井臼之劳欣然自得晷笃学容止未尝倾倚虞氏端庄靖黙相敬如賔习俗竞事奢丽虞氏多御练葛不为时粧或讶之虞氏曰从吾所好奈何欲相效耶时人号为梁鸿夫妇孝妇严氏夫孝明失其姓严氏事舅姑以孝闻晋咸康五年火时孝明父丧在家未塟而孝明适出严氏仰天号哭火为之灭郡以表闻诏旌门闾碣旧在余杭县东一十三里冯孝女唐穆宗时人居钱塘少孤无兄弟母子相依及长不嫁以飬母多病益笃思肉食因刲股为糜以进后母死号恸呕血哀毁骨立既塟募人结草庐墓下日焚香蔬食刺臂血书佛经仍舍宅为寺以荐母长庆三年守以事闻诏赐束帛仍赐寺额曰报㤙竟不嫁死今钱塘县有孝女墓南北两郷又有孝女墓在寺后山古城头节妇何氏唐末于潜莫氏之妇夫死年犹盛誓不嫁飬姑至孝礼敬饬备黄巢乱后群盗啸聚山谷隣里皆奔徙何氏以姑羸疾卧不可俱行抱姑泣涕贼夜至号恸丐贼曰吾数年寡居以有姑耳今姑老且病不忍去愿贷姑死吾死不恨贼舍其姑掠何氏去至巢穴将汚之杀他妇女植刄使惧何氏诡请栉沐更衣贼许使人伺之湏臾具粧举止言貎自如伺者懈遂觧襦自经贼惊视已死义而瘗之吴越国恭懿太夫人吴氏名汉月钱塘人中直指挥使珂女也㓜以婉淑奉文穆王元瓘性慈惠而节俭颇尚黄老学居常布练而已每闻王决事有及重刑者尝嚬蹙以仁恕为言诸吴每有迁授皆峻阻之及其入对多皆训励有过失必面责之故诸吴终夫人之世不甚骄恣勅封吴越国顺徳太夫人周广顺二年薨年四十谥恭懿实忠懿王俶之母吴越忠懿王妃孙氏名太真钱塘人性端谨而聪慧毎延接姻亲洎诸宗属皆尽㤙礼好学读书通毛诗鲁论之义性严重而无浸渍之説其下畏而爱之尚俭约居常非受𠫭谒未尝为盛饰俶之征毘陵也孙氏居国城遣内侍抚问诸将及从征将帅之家中外禀畏如奉王焉汉干祐二年承制拜夫人周显徳末勅封吴越国贤徳夫人国初进封贤徳顺睦夫人至开宝九年随俶入觐勅封吴越国王妃制曰以尔贤明有素令淑流芳俪我元臣开于列国推心倾戴金石无渝抗志盪平烟尘共埽望云展礼尽室偕来鱼轩趋象魏之朝翟衣见珩璜之节以前古未行之典为明朝特出之恩是年得病于途薨年四十五孝妇盛氏昌化县民章钦子妇事舅姑恭谨躬纺绩烹饪以飬钦妻何氏性急盛氏怡声下气伺颜色终日侍立无惰容处娣姒敬顺和睦亦皆化之姑贫病无医药资且乞甘㫖盛氏鬻簮珥裙襦以供费姑病剧盛氏闻人言病者餔人肝则愈乃闭阁援刀刳胁取肝为常膳以进长姒潘氏亦刲股焉姑食而愈时政和六年七月权知州事转运使刘既济上其事诏旌表门闾凌大渊妻刘氏刘氏于潜县九里人及䈂许嫁同里进士凌大渊已请期而凌卒刘氏闻之号恸告其父母曰儿闻女子以一志为良以死生不易为节儿已许凌君今不幸早世固吾夫也儿将易服奔䘮誓守栢舟不更二也其父母曰汝犹木方芽又未尝身践其庭何遽若此刘氏泣曰诺人㣲物死犹不废况以身许人而背之乎有死而已父母惧而从之于是麤衰赴夫家临柩伏哭尽哀退修妇道终䘮乞兄公之子以飬为之娶妇至于抱孙白首不易其志宝祐间县令吕沆闻而嘉之为表其居曰烈女坊里人赵景纬为作诗以刻诸路傍词多不载咸淳临安志卷六十八咸淳临安志卷六十九钦定四库全书咸淳临安志卷六十九宋潜说友撰人物十方外蔡经吴人也吴记云织田有蔡经宅杭州余杭县故基存焉吴大玺二年有神仙四人自称曰东方朔等往来经所居孙皓将亡四人预以告经遂虵蜕而往又有沽酒阿母亦在县界王方平麻姑尝宴于经家取阿母酒和天上酒以饮也郭文字文举歩檐人余杭大涤山穷谷无人之地倚木覆苫而居亦无壁障时勐兽害人文独宿十余年无害常着鹿裘葛巾不饮酒食肉区种菽麦採竹叶木实贸盐以自供或酬下价者亦即与之尝有勐兽张口向文文视其口中有横骨乃以手探去之勐兽明旦致一鹿于室前余杭令顾飏与葛洪共造之而携与俱归飏赐以韦袴褶不纳辞归飏遣置室中文亦无言韦衣乃至烂于户内竟不服用王导闻其名遣人迎之文不就船车荷担徒行导置之西园朝士咸往观之頺然踑踞傍若无人温峤问曰勐兽害人人之所畏先生独不畏耶文曰人无害兽之心则兽亦不害人居导园七年未尝出入后忽逃归临安结庐山中临安令万宠迎置县中及苏峻反破余杭而临安独全人皆异之葛洪庾阐并为作传赞颂其美葛洪字稚川自号抱朴子以儒学知名博闻深洽江左絶伦着述篇章冨于班马尤好神仙导飬之法于余杭山见何㓜道郭文举目击而已各无所言许迈字叔元一名映尝谓余杭垂山延陵之茅山是洞庭西门潜通五岳陈安世茅季伟常所游处于是立精舍于垂而往来茅岭之洞室永和二年移入临安西山登巖茹芝𣺌然自得有终焉之志乃改名元字逺游着诗十二首论神仙事尝与王羲之书曰自山隂至临安多有金堂玉室仙人芝草左元放之徒汉末诸得道者在焉后人莫测逺游所终好道者皆谓之羽化矣杜子恭钱塘人通灵有道术晋东土豪家及京邑贵望并事之为弟子执在三之敬沈警累世事道亦敬事子恭宋孔灵产有隐遁之懐立馆事道东出过钱塘北郭輙于舟中遥拜子恭墓至道鞠道业富盛徐灵府号黙希子钱塘天目山人通儒学居天台灵盖峯虎岩石室中凡十余年会昌初武宗诏浙东亷使起之辞不复出后遂絶粒尝着元鑑五卷撰天台山记三洞要畧门人得其道者有左元泽钱道士杭州临安人初从太守令狐纁至京师因往成都玉局观观黄箓道塲忽有一道士仗剑持水紫衣巍冠周行醮坛至钱生前以所持水令饮之极甘钱自此絶食干符间常往来京师令狐绚余杭太守纁之子也雅尚𤣥㣲不求仕进时有神仙降之异香闻于戸外尝言入静之时忽有青衣引至髙山之上朝谒老君因见册命张天师元中大法师以代尹真人之任曰羣胡扰于中原不能戢之尹真人之过再立二十四化泽及生灵道陵之功也后西川见张道士言天师降授道法与令狐所説无异丁飞字翰之济阳人读老庄书善飬生能鼓琴居钱塘龙泓洞之左右或憇舘深山中蓄妻子事耕稼如常人咸通丙午岁陆龟䝉尝诣龙泓憇舘见其纶巾衣裘貎古意淡好古文乐歌诗问其年曰七十二年矣后十四年道士葛参寥为陆言飞毛发不衰气力益壮疏繁导䝉灌溉判剖皆自执绠缶斤劚辈升髙逺望不翅履平地时作细字文纪事皆有楷法意义夜半山静取琴弹弄少睡寡言与人相接礼简情至未尝有罢倦之色又不见有所服饵或问之对曰治心修身之外复有何物陆为作钱塘丁隐君歌而叙其事如此潘尊师在杭州曹桥福业观有少年过之欲寄止茅斋潘许之居六十日不饮不食将去再拜致谢曰某曽受正一九州社令箓九州内外吉凶之事靡不知也敢以奉传若精洁守谨可致长生言讫而去自后果如其言四方之事灵官无不传报潘曰闲人何必知四逺之事乃却之一夕少年复来授以王子符两道戒曰人有疾苦危难当以吾符救之自是潘以朱篆救人祛灾蠲疾赴之者如市既十余年少年复至宿畱逾月尊师一日无疾而终疑其得尸解之道也马自然钱塘人名湘其先盐官人世为小吏湘独好经史工文学常随道士徧游方外至湖州饮酒醉行坠霅溪经日而出衣不沾湿指溪水能令逆流良乆指栁木桥令随水上下指桥令㫁复续访常州太守马植会饮湘于席上以器皿植𤓰湏臾生花结实坐客食之皆称香羙或以疾告之即以所拄竹杖指病者曰吹杖头如雷声病随愈跛倚而来者湘以杖叩之应手便伸转与之财物则以遗贫者于大中祥符九年卒葬于其家之东园明年东川奏剑州梓潼县道士马自然白日上昇且谓人曰昨已羽化于浙西今玉皇又诏于此上昇矣帝命于杭州发其冢视之止存竹杖管归真钱塘人年十一入钱明宫雍熈初有青衣过之问其所从来则曰西人也姓边氏有㸃化黄金之术愿以为赠归真曰歴嵗绵乆能无变否曰五百年后当复故尔归真笑曰得不为后人悞耶青衣以手加额曰先生其真人也吾有紫府符法珍蔵之乆今得其人尚可隠乎于是跪而受之不踰年符法大振祥符初诏赴阙行符水法病在膏肓者悉为平人钖予甚渥以为右街都监赐号元靖后以京师大旱诏归真临坛作法噀水结成烟雾空中云龙飞跃膏雨大霈未几加赐崇教天圣初迁左街加大法师仍赐正白先生号至四年十月平居唿其徒而告之曰绣衣使者告吾功业上逹帝宸今将往任职矣遂偃然而化熈宁中赵抃守杭记其行事沈若济洞元大师字子舟逺祖仕吴越钱氏遂居钱塘于元真观出家年十三试经为道士兼通诸家百氏之书尤精于医游茅山居崇禧观延康殿学士王汉之帅建康即茅山筑室为洞阳菴以处之师乃出囊中金大市药以济病者徽宗闻其名再诏乃起舘于龙徳宫数月以疾辞赐道官及金方符绍兴初尸解于故菴徐立之旧名炳一应进士举不中学老子法易名为立之隠于西湖之廻峯人谓之廻峯先生不喜俗人知通判都官员外郎苏为闻其名尝往见之曰何不仕乎应曰若时与命会然后佐天子福元元不然则悔吝生矣曷若追㝠鸿雾豹与孤云俱为甚敬其言尝为立传廻峯今雷峯也陆维之字永仲一名凝之字子才号石室余杭人丰神隽㧞议论倜傥少以计偕入汴群法从邀与襍坐命相者某道人视之道人指维之曰秀才叩以科第则曰且归山道人揖别赠以粒丹曰缓急用之陆下第南归舟循汴风激浪怒舟不能胜以丹投之风浪始息汴上有唿其姓名者则道人也维之遂有超世之志隠于大涤洞天之石室人因以石室称之逍遥林谷诗酒自乐时余杭鉅儒陈律民范学士刘尧臣山父蜀髙士杨廼城叔闲为方外友太博关注子东赠以词其序云吾郷陆永仲博学髙才少时有声塲屋今栖白鹿洞下絶荤酒屏世事自放尘埃之外行将六十而有婴儿之色非得道者能如是乎白鹿洞即大涤也维之尝观潮作酧江月云逺山一带遡晴空极目天涯浮白枫落鸦翻谈笑处不觉云涛横席酒病方苏睡魔犹殢一扫无畱迹吴㠶越棹恍然飞上空碧长记草赋梁园凌云笔势倒三江秋色对此惊心空怅望老作红尘闲客别浦烟平小楼人散囘首千波寂西风归路为君重喷霜笛光尧嘉賔召见辞疾不赴后光尧退处北宫尝幸大涤宪圣亦侍羽流起居进主观者问以山中诗客以维之对进其行卷光尧读数首太息曰布衣入翰林可也欲与孝宗言宪圣曰山林隠士必不要人知要他出山却是苦他遂止未几以疾卒于家维之尝进百论有石室小隠集三十卷临终了然书一诗云岳南之舘白云端鳯笛龙箫彻广寒一鹤晓飞冲碧落群仙笑倚玉䦨干王𠂻字天诱政和间郡守监司表荐赐号悟静处士视朝请大夫俸给徐奭徽宗朝赐号冲晦先生故庐在城中吴山下又尝居万松岭下墓在灵隠山石笋院咸淳临安志卷六十九咸淳临安志卷七十钦定四库全书咸淳临安志卷七十宋潜说友撰人物十一方外慧静本姓邵余杭人厉行精苦容止可观颜延之叹曰荆山之玉唯静是焉着文翰集十卷慧基本姓耦年十五宋文帝引见顾问勅于秖洹寺为设会出家车驾亲临幸慧集本姓钱于潜人着毘昙大义䟽十万言法匮本姓阮于潜人浄度宋释余杭人少游猎尝射乳鹿堕胎鹿母衘痛犹就地舐子因摧弓折矢出家蔬食诵经三十余万言常屏处山泽僧瑜本姓周余杭人以宋孝建二年六月三日灭度后十有四日房中生䨇桐其徒以为婆罗宝木因号䨇桐沙门吴郡张辩为平南长史且为传赞僧翼本余杭人止庐山寺依慧逺修学僧诠宋余杭方显寺释道琳梁冨阳齐坚寺释僧旻本姓孙冨春人吴大帝其先也梁天监五年游上都天子礼接甚厚六年制注般若经齐文惠帝竟陵王子良深相贵敬普通后隠居虎丘时萧昻出守吴兴欲过山展礼旻曰吾山薮病人无事见贵二千石昔戴颙隠居宋江夏王诣见髙卧不起吾虽徳薄请附戴公矣竟遁去其年皇太子遣通事舍人何思澄命致礼赠以几杖鑪奁褥席麈尾拂扇等又为制墓志碑明彻本姓夏钱塘人齐太傅萧颕深相钦慕法开本姓俞余杭人吏部尚书瑯琊王俊永嘉太守吴兴丘迟皆揖敬推赏后还余杭止于西寺惠明本姓王杭人居蒋州山间值雪路塞七日不食至荆州四望山见二虎争闘自往分解焉昙超灵隠山僧本姓张清和人齐建元末至钱塘灵隠山会乆晴祷祠无应超乃徒歩至赤亭山遥为龙咒愿说法至夕群龙为化人形来诣超所因乞三归依超请降雨约以明日晡时及期大雨真观南天竺法师字圣逺钱塘人本姓范祖延蒸给事黄门侍郎父兊散骑常侍母任氏因祷佛有姙及真观诞育竒相不伦左掌仙文右掌人字开皇十四年亢旱刺史刘景安请师讲海龙王经序既竟骤雨滂注自后有请随祷随应县西有灵隠山仙灵所居峯吐莲花洞藏龙穴真观与道安禅师头陀石室檀越陈仲宝开山拓基建立精舍号南天竺寺遂栖止终焉及文宣造塔取决于观乃指崔巍髙石为基凿石果得铜穴自然天成皋亭神姓陈氏降祝请师讲法华一遍遗以钱物又降祝舍其庙屋五间为衆善佛殿大业中出天竺自标葬地未几叹曰昔六十二应终讲法华力更延一纪今七十四生期毕矣白衆而逝尝作愁赋时人称赏有塔在东冈乆废天禧中王钦若重修道钦径山禅师唐大歴三年代宗召至阙下亲加瞻礼赐号国一禅师负元八年示灭谥大觉禅师苏州崑山人姓朱开山住持径山圆修鸟窠道林禅师富阳人衣衲敝甚寒暑不更栖止山间有鹊巢于其侧经四十秋未尝下山时人谓之鸟窠禅师元和中白居易出守兹郡入山谒礼会通招贤禅师杭人本姓吴㓜而聪敏唐徳宗时为六宫使后礼鸟窠为僧至武宗时废寺而莫知其终齐安盐官禅师杭人本姓李生时神光照室后有异僧谓之曰建无胜幢使佛日囬照者岂非汝乎遂无疾宴坐而逝勅谥悟空禅师道标唐律师冨阳人姓秦䕶戒精严永㤗中住持南天竺寺其徒多归之尝于飞来峯之南西岭下葺茅为堂号西岭草堂好作诗与吴兴皎然会稽灵彻唱和时人有洞氷雪摩云霄之誉长庆三年入灭世称西岭和尚慧琳唐大歴中僧字抱玉居天目山二十余年元和初郡守杜陟请至永福寺登坛三年刺史裴常棣请至天竺登坛二十年间前后刺史杜陟裴常棣陆则杨慿卢元辅白居易李㓜崔鄯路异凡九人皆造慧琳之室论心要灵照龙华禅师髙䴡国人钱王建龙华院命僧住持晋天福二年入灭夀七十八号真觉禅师行修南山法相院僧生有异相耳垂至肩号长耳相禅师崇宁二年赐号崇慧大师㓜璋唐相国夏侯启之子十七为僧夀八十七终钱尚父号志徳大师天祐三年赐号瑞龙禅师延夀杭人号抱一子七嵗诵经感群羊跪聼始为吏一日弃其业出家着宗镜录一百二十卷日课一百八事未尝暂废吴越王钱氏请住永明禅寺凡十五年聚徒几二千人道播海外髙丽国王遣使赍书叙弟子礼奉金线织成袈裟紫水晶数珠金澡罐等为献开宝八年入灭号智觉禅师崇宁中追谥宗照志逢余杭人生恶荤血肤体香洁尝梦升湏弥山睹三佛列坐初释迦指示之曰此是补弥勒处狮子月佛遂礼觉后閲大藏经乃符所梦天福中扺天台山云居道塲入普贤殿宴坐有神人前跪膝师问为谁曰䕶戒神也师曰吾患有宿愆汝知之否曰师有何非唯一小过耳凡折钵水亦施主物师毎倾弃非所宜也言讫而隠师自此洗钵尽饮之因致脾疾十载方愈吴越王号为普觉大师住临安功臣院至雍熈二年入灭遇安杭人干徳中忠懿王钱氏命住北关倾心院又召入居天龙寺至开宝七年安僖王请居光庆寺号善智禅师淳化初示灭庆祥九曲禅师杭人本姓沈辩才冠衆多闻强记天台门下推为杰出行明开化禅师杭人本姓干先住能仁后忠懿王钱氏又建太和寺延请住持太宗皇帝赐紫衣师号咸平四年入灭善昇钱塘人本姓仲十嵗出家天禧中诏同注释御制法音集书毕赐号曰日观大师兼深于琴律皇祐元年范文正公就天竺山见之一日遣侍者告文正公而逝公为作塔铭法照受业水心寺不妄交逰与隠逋髙僧智圆为方外友参政王化基丞相王钦若王随皆深敬之咸平中撰律钞义苑説七卷丞相王随撰塔铭立碑于兠率寺崇宁二年赐号法照大师道诚慧悟大师钱塘人居月轮山天禧中撰释氏要览三卷又注王勃所撰释迦成道记丞相王随知杭州日有赠慧悟诗予弼题慧悟禅师上方诗云孤峯牢落几何年䑓殿于今挿半天已是精蓝夸絶徼更将宝塔在危巅烟霞色任隂晴变钟磬声随上下传珍重老僧无别境一生幽趣只山川契嵩屯田员外郎陈舜俞撰行业记云禅师字仲灵自号潜子姓李庆歴中居钱塘后游京师开封尹王仲仪上其所着释书仁宗覧之诏付传法院编次仍赐名教师号蔡襄知杭州延置佛日山熈宁五年六月于灵隠寺入寂以释氏法茶毘而五根不壊世号其塔曰五种不壊之塔賛宁受业于祥符寺学南山律兼通六籍史书庄老百氏之学太平兴国三年十月賛宁奉阿育王塔舍归朝见太宗皇帝于滋福殿一日七召对赐号通慧大师八年秋诏撰大宋髙僧传三十卷淳化二年预史舘集新书五年真宗召对赐坐以为右街僧录三年迁左街崇寕三年赐号通慧圆明大师王内翰元之与诗有诏修僧史浙江滨万卷书中老一身之句宝逹晦迹灵隠山号刹利法师有刹利院院中有印沙床照佛鑑善持秘咒时浙江潮水大溢以至于激射湖上诸山宝逹诵咒止之一夜有伟人黒冠朱衣谓逹曰吴伍员复求雪耻耳师慈心为佛员已闻命矣言讫而灭自后潮水击西兴而杭州涨沙数里智圆孤山法师钱塘人本姓徐字无外自号中庸子神宇清明道韵凝粹妙年能属文匪由师授有命湖光文拟韩而作遵式本姓叶字知白其母始乞灵于观音遂生法师学行孤髙博习教观因苦学呕血两足皮裂师愿力坚固以死自誓建下天竺寺着净土懴法金光明观音诸本懴仪行于世故号慈云懴主天圣中灭度其日或见大星殒于灵鹫峯度弟子百余人学徒千数崇宁二年赐号慧通天台教观益盛于吴越者寔师之力侍郎王古述其行事绍兴三十年㫖赐号曰懴主禅慧大法师塔名瑞光思悟本姓徐父居钱塘㓜舍南新县欣慈院出家既受具宿疾萌发好游讲习信法兼进每诵咒身出舍利所画千手像诵千眼咒像亦如之今其冡在观堂香林洞之左元照灵芝大智律师字湛如号安忍子钱塘人本姓唐母竺氏尝梦异僧託孕㓜居祥符寺东藏穷清浄毘尼之学㕘神悟大师处谦传天台教观谦拊其背曰毘尼之宗几颠覆矣汝可以梁栋是道宗本浄慈圆照禅师字无诘本姓管熈宁初丞相郑国富公得法于师之门人修颙推尊师承由是闻誉日广郡守陈襄请住浄慈山越数年神宗皇帝命住相国寺慧林院召对延和殿赐茶谕以朕方欲大兴禅宗宜善开导之㫖继入福宁殿説法诏许肩舆入见髙丽王子僧统义来谒师问其所得以华严对师摘其㣲义示之茫然自失善本本开封人㓜时母病刲股肉以进疾随愈力学举进士于京师得华严经开卷恍然歴歴与心契圆照禅师住杭之浄慈招师居上座别开讲席助诱方来之士戸外之屦满矣圆照退居师继之韩康公綘奏号法涌大师元祐中驸马都尉张厚礼奏请奉诏住东京法云寺苏轼作诗赠行哲宗皇帝遣中使抚问降香及赐髙丽磨衲号大通禅师住持八年得请归杭州大观二年终赐号圆定葬于大慈山崇徳院号定光塔元浄本姓徐字无象于潜人生而左肩肉起如袈裟绦八十一日乃灭及师之终寔八十有一嵗师生十嵗出家二十五赐紫衣及辩才号知杭州吕溱请师住大悲宝阁居十年沈文通治杭命住上天竺乃以教易禅师凿山増室几至万础重楼杰阁冠于浙西学者数倍其故诏名其院曰灵感观音居十七年还于潜逾年复归天竺清献公赵抃与师为世外友賛之曰师去天竺山空鬼哭天竺师归道塲光辉复畱三年谢去老于南山龙井之上与僧熈仲会食仲视师眉间有光如荧遽起揽之得舍利自是常有于其卧处得之者及其将化召常所往来僧道潜告之曰吾西方业成尅期而逝门下侍郎苏辙撰碑翰林学士苏轼书集贤校理欧阳棐书额延夀杭州兴教小夀禅师初随天台韶国师普静闻堕薪而悟天禧中王随出镇钱塘往候见去驺从独歩登寝室夀方负暄毳衣自若语笑终日而去修广钱塘人本姓王字叔㣲有智识度量读五经知大义颇喜为诗少羸多病学医既成而有疾者多归之无贵贱贫冨皆为之尽其术未尝有所厚薄尤贫者资之药物衣食虽穷未尝有所计惜故自京师至于四方自公卿至于学士大夫多知其名而皆乐从之游师自九嵗出家居明庆院景祐二年赐紫衣五年赐号宝月大师熈宁元年十月率其日会门人与往来学佛之人告以将终沐浴易衣正坐而逝年六十一明年门人为塔南丰曽巩为之铭文益本姓鲁余杭人希觉师住育王文益往聼习旁探儒典游文雅之塲希觉师目为孔门之游夏尝㕘琛和尚琛问上座何往文益曰迤逦行脚去曰行脚事如何益曰不知曰不知最亲切文益豁然开悟后三住大道塲诸方丛林咸遵风化异域有慕其法者渉逺而至悟入者不可胜纪周显徳五年蠲大法眼禅师塔曰无相道潜于潜浮溪村人字参寥本姓何㓜不茹荤以童子诵法华经度为比邱于内外典无所不窥能文章尤喜为诗秦少游与之有支许之契尝有临平絶句云风蒲猎猎弄轻柔欲立蜻蜓不自由五月临平山下路藕花无数满汀洲苏轼一见为冩而刻诸石后遇轼于彭城在座赋诗援笔立成轼甚爱之以书告文同谓其诗句清絶与林逋上下而通于道义见之令人萧然轼谪居齐安道潜不逺二千里相从留期年遇移汝海同游庐山复归于潜山中轼有次韵道潜留别诗轼守钱塘卜智果精舍居之入院分韵赋诗轼云云崖有浅井玉醴常半寻遂名参寥泉可濯幽人襟又为作参寥泉铭轼南迁道潜欲转海访之轼以书戒止当路亦捃其诗语谓有刺讥得罪返初服建中靖国初曽肇在翰苑言其非辜诏复祝髪苏辙毎称其诗无一㸃蔬笋气体制絶似储光羲非近世诗僧比崇宁末归老江湖既示寂其法孙法颕以其诗集行于世道潜尝赐号妙总大师懐显西湖持浄大师政和中撰钱塘胜迹记五卷朝请大夫轻车都尉周邠为之序引慧勤余杭人欧阳文忠公有送僧慧勤诗云越俗僭宫室倾赀事彫墙佛屋尤其侈耽耽拟侯王文彩莹丹漆四壁金焜煌上垂百宝盖宴坐似方床胡为弃不居栖身客京坊辛勤营一室有类燕巢梁南方精饮食箘笋鄙羔羊饭以玉粒粳调之甘露浆一馔费千金百品罗成行晨兴未饭僧日昃不敢尝乃兹随北客枯粟充饥膓东南地秀絶山水澄清光余杭几万家日夕焚清香烟霏四面起云雾杂芬芳岂如车马尘髩髪染成霜二者孰苦乐子奚勤四方乃云慕仁义可以治膏肓有志诚可嘉及时宜自强人情重懐土飞鸟思故郷夜枕闻北雁归心逐南樯归兮能来否送子以短章同时有惠思惠思王安石送惠思诗云绿浄堂前湖水绿归时正复有荷花花前若见余杭姥为道仙人忆酒家今于潜西菩明智寺有惠思所为浴堂记惟尚本姓曹盐官人少苦腹疾百药不治父母怜之祈佛出家七嵗礼庆善寺元辨为师遍𠫭丛林得法于英普照勘辩于新黄龙退归墓庐尝住夀圣禅院本雪峯结庵故地荆榛蛇虺莫敢居师住八年剏立殿庑为之一新遂谢归旧隠寻住荐福以病复还旧庐而卒僧念其徳葬于院之西南张九成为之作记守璋本姓王盐官人天资介特凛不可犯七嵗以试经度为僧戒行精洁尤工于诗号文慧禅师有柿园集行于世绍兴二年髙宗皇帝幸圆觉寺因覩其集亲洒宸翰书其晚春一絶云草深烟景重林茂夕阳㣲不雨花犹落无风絮自飞徳明本姓顾盐官人守璋弟子也绍兴十八年入径山礼真歇了禅师夜宿山下真歇梦䨇月入寺诘朝举以白衆顷之明至心窃异之相与问答机锋峻宻朝夕讲论禅教者凡四年后因观为熘以杵通竹节有声豁然开悟其徒因号为竹筒和尚二十三年有㫖住崇先显孝寺二十五年两宣入慈宁殿陞座举説般若髙庙竒之赐法衣给度牒其徒一人明念璋年老力丐退休两载复得㫖住崇先又二年力辞而退干道三年无疾卒有澹堂竹筒和尚语录清顺可乆石林叶梦得云钱塘西湖旧有好事僧往往喜作诗其最知名者熈宁间有清顺可乆二人顺字怡然乆字逸老其徒称顺怡然乆逸老所居皆湖山胜处而清约介静不妄与人交无大故不至城士大夫多往就见时有餽之米者所取不过数斗以瓶贮几上日取其三二合食之虽蔬茹亦不常有故人尤重之同时有思聪者亦似之而诗差优宗杲字昙晦本姓奚丞相张浚命主径山法席学徒一千七百人来者犹未已敞千僧阁以居之号临济中兴张九成与为方外交秦桧疑其议已言者论其诽谤朝政动摇军情九成唱之宗杲和之绍兴十一年五月诏毁僧牒编置衡州二十二年移海州四方衲子忘躯命往从之二十五年特恩许自便明年复僧伽梨奉朝㫖住阿育山逾年复居山孝宗皇帝为吴安郡王时遣内都监入山谒宗杲述偈以献及在建邸复遣内知客供五百应真请宗杲説法亲书妙喜庵三字并制賛以宠之三十一年求觧院事得㫖退居明月堂隆兴改元八月示寂孝宗闻而叹息诏以明月堂为妙喜庵谥曰普觉塔曰宝光宗杲尝曰瞥起是病不续是药不怕念起惟恐觉迟佛者觉也为其常觉故谓之大觉然皆从凡夫中做出彼既丈夫我宁不尔其接引方便类此宗杲虽林下人而义笃君亲谈及时事忧形于色或至垂涕时名公鉅卿如李邴汪藻吕本中曽开李光汪应辰赵令衿张孝祥陈之茂皆委已咨叩而张浚雅相推重宗杲有正法眼藏三卷又有武库若干卷其徒纂法语前后集三十卷浚为序淳熈初诏随大藏流行咸淳临安志卷七十咸淳临安志卷七十一钦定四库全书咸淳临安志卷七十一宋潜说友撰祠祀一天子祭天地诸侯祭社稷大夫祭五祀上得以兼下下不得以僣上古之制也列圣咸有一徳克典神天自郊丘宗庙社稷与大中小祠之合乎古典者有常所矣十伦之义六祀之辞凡皆与斯民同其福禄长其孝敬措之于仁夀之域而郡祀之在畿内者若土域山海湖江之神若先贤往哲有道有徳之祭若御灾捍患以死勤事之族率皆钖之爵命被之宠光或嵗时荐飨间遣有司行事所以循夫人之所依考诸礼而弗悖其在郡国遵奉唯谨充类而逹之可以存古可以从俗者悉得列焉祀于洛邑咸秩无文或以为周公格君心萃天下之道嘻有㫖哉叙祠祀土神城隍庙旧在鳯凰山据国朝会要为永固庙绍兴九年移宝月山三十年勅曰钱塘为郡尚矣自版图归于我家逾二百年维城与隍必有神主之况嵗之丰凶时之水旱民之疾疫求焉而必应者哉不知郡歴几将而无一牍之奏以答神之休意者聪明正直交感于幽显之间固自有时也朕今驻跸于此视之不异畿甸重侯美号用疏不次之封其歆其承永妥尔祀可特封保顺通惠侯干道六年以后累加封咸淳八年改辅正康济广徳显圣王昭济庙在候潮门外浑水闸西旧传为吴王夫差庙淳化五年守王化基建干道三年周安抚淙修庆元六年赐庙额累封今为善应安济孚祐显卫侯淳祐九年安抚赵与重建忠清庙在吴山神伍氏名员楚大夫奢之子平王以谗杀奢子胥奔吴言伐楚之利欲以报仇后十七年吴与楚战而胜遂入郢平王之子昭王奔随又十年吴伐越王阖庐伤而卒王夫差立立三年而入越勾践栖于会稽使大夫种行成于吴王许之子胥諌不听曰吴其为沼乎后九年王伐齐越率其衆而朝子胥曰是豢吴也不如早从事焉又不聼子胥欲避吴祸私使人属其子于鲍氏曰王孙氏王闻之赐之属镂以死将死曰植吾墓槚槚可材也吴其亡乎后十二年越果灭吴史记云吴人怜之为立祠于江上因命曰胥山唐元和十年刺史卢元辅修并作胥山铭唐景福二年封惠广侯国朝载在祀典雍熈二年四月诏重建庙大中祥符五年朝廷以海潮大溢冲激州城诏本州每嵗春秋醮祭学士院撰青词其年赐忠清庙额封英烈王九年以马亮知杭州诏问捍江之䇿亮至祷于祠下明日潮杀又出横沙数里堤岸乃成政和六年加封威显庙燬于建炎兵火兴于绍兴二十二年至三十年加封忠壮干道五年十月周安抚淙重修庆元五年至嘉定十七年累封为忠武英烈威徳显圣王绍定四年庙再燬有㫖赐缗钱重建嘉熈三年赵安抚与懽又易而新之庙前旧有星宿阁至是阁成摭英卫二字以名理宗皇帝亲洒宸翰赐焉宝祐元年又燬二年颜安抚頥仲又建移英卫阁于正殿之后咸淳四年五月积雨廊庑壊安抚潜説友重行修治视旧増壮其封爵自嘉熈至今累改为忠武英烈显圣安福王记文又记英卫阁记题咏吴越钱武肃王庙在钱湖门外方家峪宝藏寺之左钱氏五王皆祠焉吴越钱文穆王庙吴越备史云天福七年十二月以龙山武功堂为文穆王庙山川诸神平济庙在浙江庙子湾干道初周安抚淙以上㫖修筑江岸遂建庙诏赐额曰平济庆元四年封助顺侯累封至咸淳三年为显烈广顺王庙尝頺圯端平三年俞存义孙应辰捐金倡率撤而新之视前増壮顺济庙国朝会要云浙江里民冯氏祠绍兴三十年赐顺济庙额庆元庚申封灵佑公绍定间重建庙封英烈王嘉定十七年封次子为助宁侯绍定六年加助灵佐顺侯记文英显通应公庙在庙子头宝祐元年江潮冲啮神显灵迹塘岸堵安二年十二月加封英显通应公汤村龙王堂政和二年汤村沙岸为潮水所冲州县立龙王祠以祷之六年奏请増广庙祠善顺庙在白塔岭旧传民间建小祠保舟楫往来号平波神祠嘉定十七年易祠为庙咸淳元年诏赐善顺为额昭应庙在白塔岭绍兴间建旧传钱塘顺济龙王咸淳元年诏赐昭应庙为额孚应庙在磨刀坑龙山渡干道三年九月建旧传水府龙王咸淳元年诏赐孚应庙广顺庙在龙山旧传镇江龙王小祠咸淳元年诏赐广顺庙惠顺庙在江塘嘉定五年二月江潮冲啮石塘帅漕建庙以祷咸淳二年㫖赐惠顺庙为额四年七月夀和圣福皇太后降钱重建顺济龙王庙在汤村镇政和五年郡守李偃以汤村岩门白石等处江潮侵啮奏请同两浙运使刘既济措置用石版砌岸因建庙绍兴十四年重修累封灵应昭应嘉应三王嘉泽庙旧在钱塘门外二里号钱塘湖龙君钱氏表请封广润龙王国朝累封为渊灵溥济侯庙始梁大同中干道五年周安抚淙以祷雨应重建淳祐八年赵安抚与又建且亭其前之井扁曰寒泉宝祐间马安抚光祖更创咸淳五年安抚潜説友又葺而新之记文水仙王庙在西湖第三桥北宝庆乙酉袁安抚韶建自为记今在崇真道院记文会灵庙在涌金门外即栁洲五龙王庙中燬寓惠明寺庆元六年祷雨应赐庙额曰会灵王安抚补之买地寺旁未鸠工而去开禧元年赵安抚师淳祐七年赵安抚与先后创建咸淳五年安抚潜説友又更新之记文龙井惠济庙在风篁岭上绍兴十八年赐庙额累封为嘉应广济孚惠王咸淳五年安抚潜説友更创祠宇旁有徳威亭南髙峯龙王祠在荣国寺后钵盂潭累封为孚应昭顺侯庙废已乆咸淳五年七月安抚潜説友以乆晴祷潭上觉㣲雨沾衣顷之甘澍如倾乃即故址为创庙以答灵贶玉泉龙王庙在浄空院嘉泰初赐庙额曰灵泉嘉定初改仁惠嘉熈四年又改神运淳祐八年赵安抚与重建庙咸淳三年太傅平章贾魏公又捐钱葺而新之神始封嘉应公后加曰溥泽咸淳临安志卷七十一咸淳临安志卷七十二钦定四库全书咸淳临安志卷七十二宋潜说友撰祠祀二节义旌忠庙在丰乐桥俗曰三圣庙按神一姓髙名永能绥州人一姓景名思谊晋州人一姓程名博古河南府人元丰元年同为统军力战于银川挺身抗冦以没始配食于鳯翔府和尚原宣和间方腊㓂睦讨捕者祷于神凯还奏闻始封侯中兴初屡以助顺讨贼功赐庙曰旌忠加封六字王嘉泰初以平潮着灵加王八字一曰忠烈灵应孚泽昭祐一曰忠显昭应孚济广祐一曰忠惠顺应孚祐善利庙旧在清冷桥北绍兴十九年杨殿帅存中请以旌忠赐为观额后因徳夀宫门拓徙建今处即觉苑寺废址也自嘉泰辛酉至淳祐壬子观凡三燬惟庙岿然独存记文灵卫庙在钱塘门侧建炎三年十二月乙酉完颜宗弼犯境守臣康允之退保赭山钱塘县令朱跸率民兵逆战伤甚犹叱左右负以击贼己丑遂遇害时尉曹十将金胜祝威亦以力战殁郷民瘗二人于钱塘门外因为立祠其后祠者相踵曰古栁林曰澄寂寺后曰精进寺侧皆严奉惟谨淳祐十年赐庙额曰灵卫景定二年洪安抚焘为请封爵诏侯二神曰忠佐忠佑咸淳四年漕使又以士民之请上于朝乃封朱令为显忠侯诰曰神生为烈士殁为明灵宜也矧曰死于王事可不表而出之建炎初金兵犯杭汝时宰钱塘鸠兵千邀击之设竒疑敌民得逃死身中流矢犹能扶伤尾袭奋勇直前竟以战殁功烈如此而爵命未加非阙典欤民不能忘合辞请于部使者遂彻予闻深用嘉叹肇钖侯封仍贲显号以旌尔尊主庇民之功第庙则附于灵卫于礼未便安抚潜説友见议改建庙设朱令像而坐二神于两庑云记文忠勇庙在九里松神系亲衞大夫果州团练司御营宿衞前军统制张玘绍兴三十二年从张子盖觧海州围玘用命战殁㫖赠容州观察使建庙海州其后又诏别建庙于临安府行春桥本寨之侧昭节庙在保明坊庙巷东三班按二神一姓乔名亢字伯仁一姓陆名轨字仲模其先㐮汉人同为殿侍在周曰东第三班初艺祖皇帝受禅圣驾自宣祐门入守者拒弗纳乃自移门入既受朝贺顾近侍问适移门守者为谁奏曰散直班㫖降充下班又问宣祐守者曰东第三班即令宣引时本班之衆知天命有归皆引义自殒上大惊趣驾亲幸命侍卫马歩军排阵使党彦进将数十人往救得不死者二人即乔陆也召见诘其故曰臣止事一主所以乞死上慰劳再三曰汝等皆忠孝遂仍其班不废且赐名长入祇候从其请驾所幸为前引仍以青红二色帛为㡌饰满三年授保义郎二神既受㫖各复自尽上悯之厚加赠䘏聼本班庙祀南渡初吴山居民不戒于火殿帅杨存中观绯緑二旗现空中上书乔陆二字火浸息人益神之孝宗皇帝尝宣问本班宿房以黄罗幞门限何所始左右备奏其故上嘉叹焉宝祐乙夘有㫖赐庙额曰昭节自景定庚申迄甲子凡三加封今乔为忠义威福英恵陆为忠烈威徳英祐皆侯爵记文显功庙在钱塘门外保叔塔下神姓岳名仲琚家于霍山为临安府吏建炎间金兵犯境神输家财募勇士三百人推钱塘尉曹十将金祝二人为首领迎敌死战合境以安里人懐其功即四圣延祥观祠事之号保稷山王嘉定初更建庙今处咸淳四年耆老以神未有褒表告于太傅平章魏国贾公乃为奏闻㫖赐庙显功侯以忠翊制词曰朕惟六飞南渡举百二山河无一人敌王所忾每念为之怃然尔神克奋孤忠输财募死士得二将率衆三百卒夺金兵南下之盛气而一境頼以安存今经百有余年二将已都显号而神独无以旌其灵可乎哉进钖通侯宜在以劳定国之典庙故卑狭至是増筑加崇敞云记文仕贤灵惠庙在城北江涨桥镇界旧志神姓陈名顼字行嵩会稽人仕东晋尝使虏覊畱三年仗节不屈㧞剑斫臂复命于朝歴青掦荆广四州刺史食邑钱塘海塩塩官三县葬于臯亭山因庙焉庙记云梁大同二年封兴善王又改封崇善国朝绍兴十九年赐灵惠庙为额庆元六年以祷雨騐封福顺侯累封至嘉熈四年为慈祐公又累至淳祐十二年为慈佑福善昭应公宝祐六年遂列王爵记文祝文嘉泽庙在涌金门西井城下神姓李名泌字长源唐相国邺侯也徳宗兴元间守杭有风绩郡地苦斥卤民日汲塩水侯为凿六井引西湖水入城中始得饮清泉郡人徳之为立祠景定五年勑以嘉泽为额咸淳五年安抚潜説友拓地重建白文公庙见西湖门三贤堂显应庙在风篁岭龙井衍庆寺侧神姓胡名则婺之永泰人天圣丙寅明道癸酉尝再守杭有惠政在郡时独无潮患以兵部侍郎致仕葬钱塘龙井山中建炎间方㓂猖獗聚永康方岩山贼夜梦紫袍金带神人现赤帜于空中随就勦灭朝廷褒嘉为建庙封显灵侯自后累加封其龙井坟赐显应墓神之赫灵着于方岩此不悉载昭贶庙在候潮门外浑水闸东故司封郎官张夏祠也夏雍邱人景祐中为两浙漕使江潮为患故堤率用薪土潮水冲击毎缮修不过三嵗輙壊重劳民力夏始作石堤延袤十余里人感其功庆歴二年立祠堤上嘉祐六年褒赠太常少卿政和二年封宁江侯后改安济公赐昭贶庙额绍兴十二年以后累封至庆元四年钖以王爵又累封至今为灵济显祐威烈安顺王淳祐八年重建庙苏文忠公祠见西湖门三贤堂寓贤许基公由以下三十四贤祠见西湖先贤堂潘逍遥祠在潘阆巷即所居宅咸淳临安志卷七十二咸淳临安志卷七十三钦定四库全书咸淳临安志卷七十三宋潜説友撰祠祀三古神祠大禹庙在钱湖门内周赧王庙在钱塘县崇化郷观山防风氏庙在亷徳郷朱奥村申将军庙在临平斗门桥北三十歩汉留侯祠在吴山端平元年万殿帅文胜重建汉萧相国祠在定民坊一在艮山门外赐额灵䕶周绛侯庙在临平镇晋建武元年侯裔孙卓卜居临平郷之大姓俞氏因即其地祠侯建炎冦骑犯境郷民环庙为栅以守冦仰视旌旗蔽空书曰汉绛侯周勃皆罗拜遁去自是灵异着闻雨旸蝗疫有祷必应朝廷下其事奉常见议封爵显忠庙在长生老人桥西俗名霍使君庙绍兴间建初吴王孙皓疾有神降于庭自言为汉霍光求立祠于金山之咸塘以捍水患见吴越王纪宣和间赐今额绍兴初加封忠烈顺济昭应王福徳衍庆真君庙在肇元郷昇平里地名吴下世传为吴吕䝉曹王庙在长乐郷像光湖南金奥村相传为曹子建土俗诸祠显应庙在府治即净因寺土地也宝祐五年赐庙额曰显应咸淳元年封正祐侯五年安抚潜説友请于朝加封安福翼灵庙在府治相传为永福镇安王咸淳三年洪安抚焘重建庙五年潜安抚説友请于朝以翼灵为额旌忠庙在天庆坊神一姓赵名廷翰一姓马名仁瑀系殿前指挥使左右班艺祖皇帝开基翼卫有功廷翰领彰国军节度使卒赠侍中仁瑀为朔州观察使知瀛州卒赠河中军节度使庙食于杭莫知所自始景定五年两浙运使以耆老之请上于朝赐额曰旌忠金华将军庙在丰豫门内涌金池前神姓曹名果真定人仕后唐为金华令时郡兵叛神以计平之吴越王嘉其功就擢婺守国初钱氏来朝委以国事尝即城隅浚三池曰涌金邦人徳之为立祠池上嘉泰辛酉京城灾反风垂应境内无虞耆老以神赫灵而庙弗称乃合力更筑咸淳初李安抚芾又撤而大之且以钱氏涌金池三大字石刻立于庙之右偏广福庙在塩桥神姓蒋世为杭人生建炎间乐赈施每秋成籴糓预储贵则贱粜如元价嵗歉或捐以予饥者死之日嘱其二弟曰湏存仁心力行好事里人相与祠其像以报人心所趋灵应如响祈卜者肩相摩咸淳初赐庙额曰广福六年安抚潜説友请于朝封神及其二弟皆列侯曰孚顺孚惠孚祐三将军庙在潘阆巷嘉应公祠在百戏巷通应侯祠在开道坊钱氏时建䕶国天王堂在夀域坊口旧传有力士遇大蛟㧞剑斩其首土人因置石天王像以镇之庙元在太庙室南四孟朝献并大礼驾宿太庙率降香祈祷景定五年燬移创粮料院故基玉仙堂在大隠坊内咸淳六年安抚潜説友重建石姥祠旧志据晏元献舆地志云芳林乡有石姥祠吴客三真君庙在石榴园干道九年曹善应建庙系唐葛周三真君宝庆间燬清元真君义勇武安王庙在西溪法华山绍兴三十二年建一在半道红华严菩萨庙在林潭半逻老人庙祥符旧志云在县东北到县二十七里覇王庙在芳林郷嘉泰间再建会灵䕶国祠在艮山门外端平桥东土塘上灵休庙在城南厢界江岸名七郎堂神系严州分水县弓兵因方㓂扰攘隂卫有功州县保请于朝立庙绍兴戊午江潮大作府城医士叶永年舍屋建祠雨晹祷輙应咸淳初赐额真圣庙在白塔岭咸淳二年建半山七娘子庙在臯亭半山苏将军庙在肇元郷钱氏建按神东晋骠骑将军苏氏崇善王之麾下尚将军庙在肇元乡去城四十里元系钱氏建更建炎兵火干道间再建义桥前后庙在肇元乡按神系崔縂管评事等神钱氏建灵应庙在肇元乡按神杨都督系臯亭山崇善王之佐将奉王庙在大云乡福济王庙在像光湖西济惠二王庙在像光湖西又一庙在北葛沈村白龙王庙在临平东山之中亦有龙池在洞侧黒龙王庙在超山嘉定间赵忠献公宰邑祷雨屡验请于朝赐通灵为额累封通灵惠应宣济昭惠侯东京旧祠惠应庙即皮塲庙在城中者四一吴山一万松岭一侍郎桥一元真观按国朝会要东京显仁坊皮塲土地神祠建中靖国元年六月封灵贶侯崇宁元年三月封公四年闰二月封灵惠王七月加封灵惠显通王十月封其配灵婉夫人十一月改封灵淑夫人大观元年十一月改封明灵昭惠王三年赐额显灵应感庙及殿名曰享诚昭福政和五年七月改赐额曰灵应南渡初有商立者携其像至杭舍于吴山看江亭因以为祠都人有疾者祷必应葢以其为神农云绍兴四年九月祠燬圣像俨然独存理宗皇帝赐度牒绫帛命即故址创庙咸淳五年八月夀和圣福皇太后降钱修葺十一月王加封显佑灵婉加嘉徳灵淑加嘉靖记文二郎祠在官巷绍兴元年立旧志云东京有祠即清源真君外郡行祠东岳庙一在吴山大观中造绍兴七年郷民合力重修二十九年乃成嘉泰四年淳祐十二年重建者再宝祐元年理宗皇帝赐御书东岳之殿四大字一在西溪法华山干道三年建一在汤镇顺济宫侧干道间徳夀宫行幸赐银帛建五岳楼淳祐三年有㫖重修理宗皇帝赐御书东岳行宫东岳之殿八大字广惠庙在钱塘门外霍山按国朝会要神姓张名渤血食广徳军之祠山康定元年始封灵济王崇宁三年赐庙额曰广惠累封至正祐昭显威徳圣烈王宝祐丁巳改封真君凡再加令曰正祐圣烈昭徳昌福自祖父以下若弟若子若孙与其妇皆钖爵有差独家子妇曰王曰妃祠创于干道庚寅越二十有五年绍熙甲寅始成既而有㫖令修内司别为祠于金地山以便祈祷然都人士女竞趋霍山不以一关为惮也景定二年洪安抚焘咸淳四年安抚潜説友前后葺治愈加严整云记文仰山二王庙在观桥东马军司西营旧传本军尝遣兵将官市木于袁之分冝值水涸筏滞沙碛乃祷于神丐助以巨涨且约建行祠本军以报既而水夜长三尺木尽起其人迎小像二亟返筏已出大江矣甫兼旬抵临安遂即天王堂后为祠以奉香火后营屋燬惟祠独存人尤异之承事惟谨按宜春志二神姓萧氏自西汉着灵世列祀典至我国朝灵异尤着自大中祥符钖以王公之爵歴宣和迄干道父母妻及子若妇皆获美号开庆己未冦犯衡潭至卖卦岭景定庚申又廹临瑞至太平市马皆不能前宜春之境頼以安堵皆二王之功也明年八月有㫖増封极其褒表咸淳五年十月又易封今为显徳仁圣忠祐灵济王福徳圣仁忠惠康济王祖父母以下与其左右及沩仰二祖师凡列于祠者咸加赉焉显祐庙在仁和县百万新仓西神姓陈名果仁常州晋陵人仕隋至司徒沈法兴谋叛忌司徒威名诡召食毒死之忠愤赫灵竟以神矢毙法兴唐武徳初嘉其功庙祀焉以忠烈公启封后梁封福顺武烈王至后周加以帝号宣和四年赐常州庙额曰忠佑嘉泰六年临安以祷雨应乞加封又赐行庙额曰显佑咸淳四年安抚潜説友以尝祷雪祠下昭答如响乃崇餙庙貎而新之且识其事于壁五年会常州士民乞加封又为上之朝且以前代封帝为非礼乞于福顺武烈显佑之上更加二字为八字王诏可之加曰福顺武烈显应昭徳乃奉制书驰赐忠佑庙传以币板而别为文告于行祠识文祝文灵顺庙即婺源五显神祠于近郊者凡七一在南高峯顶荣国寺嵗乆頺敝景定间太傅平章贾公捐资葺而新之咸淳六年安抚潜説友即庙后拓地创华光楼旁为射亭为角觝䑓又辟山径而夷之以便登陟是嵗都人瓣香致敬者咸趋焉一在北髙峯为景徳灵隠禅寺嘉定六年重建咸淳七年燬见议经营一在钱塘门外九曲城下绍兴间建一在钱塘县调露乡端平二年建一在候潮门外瓶塲湾一在候潮门外椤木教塲之侧端平三年重建一在钱塘县徐村新石塘旧有小祠淳祐九年江潮冲激里人乞灵其下遂相与治新之顺济圣妃庙在艮山门外考之庙记神本莆田林氏女数着灵异祠于莆之圣堆宣和五年赐顺济庙额自绍兴二十六年封灵惠夫人绍熈三年改封灵惠妃庆元四年加助顺勑曰古以女神列祀典者若湘水之二妃北坂之陈宝西宫之少女南岳之夫人以至丁妇滕姑亦皆庙食夫生不出于闺门而死乃祠于百世此其义烈有过人者矣灵惠妃宅于白湖福此闽粤雨晹稍愆靡所不应朕惟望舒耀魄其名月妃川祗静波其名江妃尔之封爵既曰妃矣増钖羙号被之纶涣崇大褒显凡以为民尚体异恩以永厥祀累封至嘉熈三年为灵惠助顺嘉应英烈艮山有祠自啇份感梦治开禧宝庆一再创建又有别祠在候潮门外萧公桥记文广灵庙在石塘埧景定四年九月潮壊江塘里中耆老因立东岳温太尉庙请于朝赐广灵为额咸淳五年有㫖封正佑侯余自李将军以下九神皆赐侯爵李孚佑钱灵佑刘显佑杨顺佑康安佑张广佑岳恊佑孟昭佑韦威佑梓潼帝君庙在吴山承天观端平三年建咸淳临安志卷七十三咸淳临安志卷七十四钦定四库全书咸淳临安志卷七十四宋潜说友撰祠祀四诸县神祀钱塘县城隍土地安邑侯庙在县治东庑仁和县城隍庙在县治之东余杭县城隍庙在高冈福善王庙在县东北十五里旧志载故老之言云周赧王庙也唐大歴二年县西海塘壊邑人大恐走钱塘县崇化乡观山祷于赧王祠下水为絶流于是立庙太平灵卫王庙在县治神姓陈名浑尝为令详见庙记记文诸葛使君庙在县南一十四里㫁山下祥符旧志云县人诸葛琮有贤徳后汉时为河间太守居㫁山卒葬其旁降神于巫能兴云致雨邑人庙而祠之唐贞观二年建干化五年封永昌侯仇王庙旧志云在县北十五里仇山庙城周囬七里约髙一十丈有洗马池灵鸡堆飬马塲绍兴二年县令张承嗣重建庙祝文罗平王庙在县北八十里止戈乡浮里村临安县城隍覇国侯王庙在县北吴越武肃王庙在县东后唐长兴四年建一在县西保庆王庙在县南二里后唐同光二年置安国兴圣王庙在县南五里梁干化三年置灵圣王庙在县东二十里后唐同光二年置灵静王庙在县东二十里后唐同光二年置灵济王庙在县北十五里晋开运二年置降福侯庙在县东二十里光化二年置宁阳庙在县东南三十里唐光启三年置安惠侯庙在县东北一十五里广爱侯庙在县西南二十里崇宁侯庙在县西二十里亷贞侯庙在县东五里干化三年置施善王庙在县东南一十里懐柔王庙在县北三十里唐咸通十四年置功臣山兴国王庙在县南五里衣锦山覇业王庙在县南五里东天目开济山王庙在县西三十里西天目普惠王庙在县西四十里永定王庙在县西北三里唐咸通十四年置旧志云本东晋虞府君也干宁二年吴越武肃王奏乞追赠勅封济侯梁干化三年加封永定王永兴王庙在县西北三里五栁山王庙在县东北五里唐同光三年置钱明王庙在县西南十八里长兴元年置广庆王庙在县西北五里梁正明六年置䕶国侯祠在县西三里华石侯祠在县西南三里柴府君庙在县南一十里骆府君庙在县南二里俞府君庙在县东南三里乌支大王庙在县南八里蔡明经庙在县东二十里后唐同光三年置义成王庙在县东北一里后唐同光三年置五通祠在县西五里颜堂庙在县西一十五里石大郎庙在县东二十里花府君庙在县东北二十里陈府君庙在县东北一十里前乌府君庙在县北七里朗石水府君庙在县南三十里秦山陈府君庙在县东五里许明府君庙在县西二十五里髙陆府君庙在县北二十五里胡博士庙在县东南一十五里灵山鲍府君庙在县西五里罗宅孔三官庙在县西五里杨府君庙在县西三十里叶府君庙在县西北三十五里赵府君庙在县西北三十里保宁侯庙在县西二十里朱府君庙在县西十八里积庆王庙在县南三十五里彭祖庙在县东北一十里灵泽庙在径山能仁寺去县五十里即唐国一禅师开山时所现龙神也毎嵗雨晹愆期邑人祷之多应绍兴八年赐灵泽庙额累封为显应孚祐昭济龙王钱王太庙在县东题咏于潜县城隍庙旧在白云菴下隆兴初叶衡宰邑徙于县西酒务之侧昭应庙在县北四十五里旧志云天目龙王祠也崇宁三年赐昭应庙额政和三年封渊源侯累封至今为广佑灵济昭应孚惠王普惠大王庙在县北四十五里梁干化五年吴越奏封西天目山神云天目山衆圣共居百药所出自臣讨伐兇徒之时皆降隂兵佑助乞依神庙例封山王灵惠庙在县西南三十五里系浪山龙祠绍熈四年令邵文炳具述灵应嘉泰元年勅赐今额徐偃王庙在县西十五里一在县南三十里元和姓纂载偃王之后居于潜为杭望族有偃王祠皆徐氏所建任府君庙在县南三十五里一在县南门外按梁任昉字彦昇尝为新安太守为政清省吏民便之百姓立祠于潜新安旧皆𨽻丹阳故皆有祠虞将军庙在县北二十一里柯相公庙在县西南三十五里东岳别庙在县西北三里观山祠山别庙在县东一里阳山三贤祠在县西一里野翁亭之右刁璹毛国华为令有徳政东坡倅杭行县至潜皆为赋诗一云三年吠犬足生氂一云蝗自识人人不识道其实也庆元初令赵彦倓立苏刁祠名二贤堂至开禧二年令胡卫増毛长官像改曰三贤堂以春秋上丁遣学职祭之二贤祠在月池北嘉泰二年令晁百谈以前令叶丞相衡尝为民除无名钱邵中书文炳减山乡折米之直因民之思立是祠冨阳县城隍庙在县治东严先生祠在观山淳祐乙巳令李廸建有堂曰耕春东岳行祠在县东北一里灵惠庙在县西一里一百二十歩按郭氏家谱云侯名成字元礼仕吴为黄门侍郎封永兴冨春二县侯后人因为立祠封昭福侯祈祷多应嘉熈四年勅以灵惠为额赤松子庙在县东十里晏元献公舆地志赤松子得道驾鹤尝停于华葢山有庙水旱祷多应张明府庙在县北十里祥符旧志云明府尝宰是邑百姓徳之为立祠宇嵗旱祷即应祠下有泉水遇旱不竭通圣侯庙在县南十五里旧名宋明王庙五代末县令陆仁璋因祈祷有应申请封为通圣侯䕶邑侯庙在县北十五里毎遇水旱祷之多应州县申请封䕶邑侯祠山行宫在通济桥西五显王行祠在永宁寺后新城县城隍庙在县郭东岳行庙在县西半里广利庙在县北五里地名松溪神姓朱讳彻字仲通仕晋为分水令与郭文为友既卒溪中忽有靴泝囬而上者数四居人异之乃即靴之所止立庙吴越钱氏封为安境通灵侯政和四年赐额广利宗和三年封威显侯灵休庙灵佑庙在县治按神张氏范氏睦㓂窃发二神俱隂庇是邑宣和三年以江浙淮南等路宣抚使之请赐庙额张曰灵休范曰灵佑灵惠忠烈侯庙在县西一里塔山唐许逺庙也逺新城人干道三年间知县景秉申请于朝赐额灵惠封忠烈侯周侯庙在太平乡一十三里地名渌渚淳祐间勅赐辅徳庙为额封翊应侯后加宣灵五通庙在县之西杜太师庙在县西一里按神讳稜为吴越钱王行军司马梁光化二年勅许立祠嵗乆废壊僧智澄为重立于䕶国院潘将军庙在祥禽乡换乡本吴越钱氏之将萧将军庙石将军庙并在广陵乡版村陈女仙庙鸡鸣山福民侯庙苦竹崇福侯祠杜泽济民侯祠后村冨民侯祠下泊应瑞侯祠上汪压境侯祠凌村保民侯祠了港积善侯祠马鞍山安民侯祠百丈山兴庆侯祠汪頼普庆侯祠张员外祠白石府君祠在南新乡罗明府君祠牢山府君祠在新安乡葛泰山祠在广陵乡朱府君祠里笋章明府祠在宁善乡以上神祠自萧将军而下皆莫详始末以乡民祈祷所趋姑存之盐官县城隍庙在县东许国公庙在县西半里梁大同二年建后増祀张中丞亦号䨇庙大观二年赐睢阳庙额恊忠封许逺忠义侯张廵忠烈侯南霁云忠壮侯贾贲忠济侯雷万春忠勇侯绍兴八年塩官令胡兟与邑人礼部侍郎张九成援以请于朝併增祀南霁云雷万春姚誾诏许之皆赐上公爵今谓之五国公庙前后邑令崇修惟谨咸淳三年令吴由始以十月十六日率邑官寓士祭于庙识公尽节之日也邑人杨均作侑祭乐歌迎神辞歌辞东岳行祠在县东南二里朝宗王庙在县西南七十里白马王土地庙在县北二里旧云金人犯境见田野间白马甚衆竟不敢入臯苏将军庙在县东八十二里金牛山下相传臯苏二将逐黄巢死之因祠焉绍兴十年嵗旱祷雨应勅赐福济庙额乌龙大王庙在县东八十二里金牛山下绍兴十一年祷雨应勅以崇佑为额徐偃王庙在县西十七里西楚覇王庙在县西三十二里秦王庙在县东一十八里骠骑苏将军庙在县东南四十五里翁使君庙在县南二里阎少卿庙在县西南六十里昌化县城隍庙在县西北一里东岳行祠旧在县南过溪二里后併入上清宫开禧二年剏祠山行祠在县东南二百歩上清宫之西绍熈二年令张任剏灵山行祠在县东南上清宫之东即徐偃王祠衢人有客唐山者始像而祠之庆元间令赵谅因为建庙谅亦衢人灵显五侯庙在县东五里溪桥上路转山囬林木蓊鬰挹湍流依峭壁庙貎甚伟威灵茂着焉伍子胥庙在县南二十五里览川泸溪庙在县东北十五里盛村旧传其神子胥之族柯相公庙在县西七里晚村旧传为钱氏将平葛西庙在县西四里髙乐庙在县西二十里杜王庙在县八里萧王庙在县西九十里珋相庙在县东南一十五里沙幕庙在县南一十里惠山庙在县南一十五里柜村广庙在县西一十七里上博庙在县东南一十九里官杜庙在县南三十里姜公庙在县南四十五里龙池庙在县西六十里百丈庙在县北二十五里湍口庙在县南泥皛湖庙在县东南五里朕公庙在县南三十里有石塘村后有山盘踞平石而极大朕公城在其上城基囬环如带及有造军器之所歴歴可辨有拾得石镞金刄者天隂晦或闻戈甲皷笛声朕公者旧传为钱氏将出战囬未及故城死于赤石遂葬其地咸淳临安志卷七十四咸淳临安志卷七十五钦定四库全书咸淳临安志卷七十五宋潜说友撰寺观一今浮屠老氏之宫徧天下而在钱塘为尤衆二氏之教莫盛于钱塘而学浮屠者为尤衆合京城内外暨诸邑寺以百计者九而羽士之庐不能什一说者曰清虚寂灭之尚而土木丹雘之贵离世絶俗之髙而荣华富厚之美而其大而骛于末流二氏殆无以大相过而道家之义严尊卑等上下则为浮屠学者不及焉夫惮于以为不然君臣尊卑上人之所设也彼二氏者岂能外道而自立哉所从入之异路故其为徒教服其教得不世守其说不能自遁于其名要之尊君亲上之心则一也今寺若观率以得列御前为重而其奉三宫元命以祈千万寿则晨烟夕灯鼓螺钟磬梵呗之音歩虚之声隐入霄汉而散落林谷者相望不絶也斯亦勤已呜唿彼于吾儒尊君亲上之说㮣尝有闻否哉叙寺观宫观城内外天庆观在宰执府后唐时为紫极宫梁开平二年改真圣观大中祥符二年诏诸郡建天庆观尝以元真观之天禧三年郡守王钦若以朝谒差逺奏徙天庆观额于此绍兴二十六年有㫖重建赐田五百畆除其赋绍定四年燬有㫖重建御书天庆之观四大字而咸淳六年又增拨官田五百畆给之观内有真宗皇帝御制赐守臣王钦若诗髙宗皇帝御书老子道徳经石刻记文报恩光孝观在报恩坊清泰四年钱氏建旧号开元宫国朝景徳四年改景徳观崇宁二年改崇宁万寿观赐盐官县田一千畆政和三年改天宁万寿观建徽宗皇帝本命殿绍兴七年改报恩广孝观十三年改赐今额专以追崇徽宗皇帝香火绍定三年得㫖蠲其赋咸淳四年重建钟楼云堂两庑元真观在礼部贡院西唐中宗景龙二年建遂以景龙名后唐改中兴观钱氏改钱明宫国朝雍熈二年改元真观大中祥符二年为天庆观天禧三年守王右相钦若奏徙天庆额于真圣观而复元真之旧赐田凡五百畆水府浄鑑观在候潮门外清水闸东旧在嘉会门外桐木园世传五季马自然修炼于此龙徳三年钱氏号水府院国朝天圣四年诏定天下名山洞府二十钱塘江水府居其一嵗投龙简政和改浄鑑院七年増水府字仍嵗度道士一人建炎间徙今处干道四年周安抚淙建水府扶桑大帝殿嘉定七年道士江师隆辟地重建记文表忠观在城南龙山熈宁十年守赵清献公以钱氏坟庙芜废请于朝即龙山废佛刹妙因院为观俾钱氏之孙为道士曰自然者首居之仍嵗度其徒一人以供洒扫诏赐额曰表忠详具苏公所撰碑绍兴间杨节使存中淳祐中赵安抚与寳祐间颜安抚頥仲前后修葺数乆复壊而五王庙在观之西南数十歩外洒扫非便于是屋頺圮乆矣咸淳七年安抚濳说友合庙观为一拓地筑基改创三清大殿而即殿之故址创五王庙栋宇宏丽像设森严若内外门若两庑以至钟楼斋堂云林阁等或増或葺焕然更新又辟逵而东凿池而方圣朝褒忠之意至是益大章显云碑文题咏旌忠观在丰乐桥绍兴元年宣抚处置使张浚备秦鳯帅吴玠陈请鳯翔府和尚原三圣庙乞赐额曰旌忠三年张循王俊杨和王存中于临安府踏道桥东立庙绍兴十九年杨和王奏请改赐观额三十二年徙于觉苑寺故基淳祐壬子燬惟庙独存寳祐丙辰始建屋六楹中兴观在吴山大观中建东岳行祠规制畧具绍兴七年乡民始合民营葺之二十九年有茹氏者捐资讫成之翼以道观嘉泰辛酉燬包道成募缘重建扁曰崇道菴嘉定己巳始请观额绍定辛卯嘉熈丁酉仍燬赵安抚与懽议徙他所不果乃即其地改卜北向建庙淳祐壬子赵安抚与又易向而东明年理宗皇帝御书东岳之殿四字以赐天明宫在吴山忠清庙后嘉泰中建承天灵应观在吴山之巅旧故天地水府三官堂绍兴间改冲天观绍定四年燬端平三年重建㫖改赐今额仍建梓潼帝君行祠淳祐十年㫖増建玉皇上帝寳阁至徳观在吴山之巅浑仪台侧即十一曜太嵗堂也元𨽻太史局绍定四年燬羽士请以为庐端平三年成御书其扁曰至徳之观清源崇应观在吴山寳祐元年蜀士夫牟中书子才等陈请云大江发源实自汶江清源真君庙食其土治水之绩为世大利朝廷春秋祀享神寔作配㫖就吴山卜地建庙御书清源崇应之观清源之殿显惠观在吴山寳祐间蜀士仕于朝者议建奉显惠真君香火以为祷祈之地鹤林宫在城内俞家园庆元乙卯旱顺济观道士刘友真祷而雨绍定辛卯即所寓舍为观请今额咸淳元年太傅平章贾魏公给田三百畆真圣观在六和塔侧寳庆二年道士江师隆创观有真武像淳祐间摹本上进理宗皇帝御书御制赞观内旧有欧阳公小草秋声赋归雁亭诗石刻及洪容斋撰陈铸城南堂记记文景隆观在新门外旧为通元菴嘉定十四年㫖许建观以旧修内司营地畀之羽士陈永年出力剏造宁宗皇帝御书名扁赐有璇玑殿理宗皇帝御书有景命万年之阁奉今三殿元命玉虚观在龙山旧为三官院钱武肃王龙徳三年置以奉天地水三官祥符四年赐今额建炎初荡于兵火绍兴初始草创绍定六年羽士陈永钖建三清阁淳祐三年朝廷斥赐焉十一年御书玉虚之观三官之殿八大字以赐明年又举御马院余地尽畀之仍降度牒造景福万年殿奉皇帝元命观西有张氏园愿以归修内司遂併行拨赐即其地为三茅殿玉清宫在钱塘门外葛岭绍定元年东朝降钱造移赐额二年赐田一千畆崇奉宁宗皇帝恭圣仁烈皇太后神御理宗皇帝御书玉清之宫四字以赐后有葛仙翁炼丹䑓旌徳观在苏堤第一桥宝庆二年守袁同知韶创先贤祠徙玉晨道宫于东北隅以供洒扫请于朝赐额曰旌徳有西湖道院有亭曰虚舟曰云锦皆枕湖云涛观在西湖南山雷峯塔后绍定四年创移请今额上清宫在西湖雷峰塔北相传葛仙翁炼丹旧址淳祐间建理宗皇帝御书清浄道塲题咏冲虚宫在钱塘县履泰郷绍定中建名宁寿菴淳祐六年移请今额太清宫在钱塘县履泰郷龙井山路绍熈元年建宁宗皇帝御书太清宫嵗寒亭及养性二字以赐又有矩玉亭咸淳四年㫖赐惠顺贾贵妃充功徳院景星观在临平镇绍兴十年建东岳行祠淳熈六年移请今额顺济宫去城四十里在汤镇赭山之间元系龙王庙绍熈元年移请云涛观为额四年旱祷而雨改赐今额嘉泰二年九月钖三神侯爵曰广泽曰顺泽曰敷泽嘉定九年増封曰广泽灵应曰顺泽昭应曰敷泽嘉应观侧有东岳行祠女冠新兴宫在城南衆惠桥嘉定间女冠王景圆舍宅为宫移请今额福田宫在荐桥门里旧名彤云熈宁十年改赐梵严观嘉定中恭圣仁烈皇后赐田一千畆改今额明真宫在九里松歩司前军教塲之北嘉定中建宁宗皇帝御书明真二字神仙宫在钱塘门外东山衖承天宫在仁和县赤㟁嘉熈中建宁宗皇帝御书承天二字西靖宫在钱塘门外扫箒坞开禧元年建天清宫在西湖青芝坞灵峯之侧冲靖大师沈师谦建宝祐五年移请今额灵耀观在钱塘县駞巘岭下绍定中建常清宫在鲍家田沂靖惠王府香火院道堂崇真道院在苏公堤咸淳四年太傅平章贾魏公给钱创建仍拨租田以赡云侣其地旧有水仙王庙并以香火之奉属焉灵应堂在清波门外聚景园前余杭县洞霄宫在县西南一十八里汉武帝元封三年创公坛于大涤洞前为投龙祈福之所唐髙宗时迁于前谷为天柱观光化二年钱王更建国朝大中祥符五年漕臣陈文惠公尧佐以三异奏赐额为洞霄宫仍赐田十五顷复其赋后燬于兵绍兴二十五年㫖赐钱重建干道二年太上皇帝太上皇后乘舆临幸御书度人经一卷以赐又明年太上皇后复来游淳熈六年道藏成八年赐藏经孝宗皇帝尝赐道士俞延禧画古涧松诗光宗皇帝御书怡然二字赐延熹为斋扁宁宗皇帝御书演教堂理宗皇帝赐内帑铸钟御书清浄经一卷及洞天福地四大字以赐按真境録云宫有五洞交扃九峯回挹千巖万谷秀聚其中或泉飞彤厦之檐或云锁碧坛之角祥光神异兼木返于春枝抚掌泉灵更丹藏于翠箬诚姑射之令壤欤晋有郭文举手植三松于殿前时与勐兽㳺息其下大中祥符间陈文惠公尧佐领浙漕语道士冯徳之曰尝梦游山中见仙人顾予有鼎鼐之称既大用遂造紫石大香鼎二置于洞前各为铭以表其异元丰间赵清献公抃再涖郡抗疏引年甲子秋八月忽促骑来游谓道士沈日益曰近于髙斋梦入一山见宫阙巍峩有道士数人出迓询之曰洞霄宫觉而思之两典是郡未尝一㳺故冒暑而来今视其山势亭宇与梦中无异为留旬浃乃去自晋宋以来得道之士许迈而下凡二十有四人亭馆潄玉馆超然馆税驾馆翠蛟亭飞玉亭宜霜亭聚仙亭神异无骨箬捣药禽重荣木地涌泉五色云铭记题咏超然馆翠蛟亭天柱廨院在县西南半里大溪之际后唐长兴四年建旧名法华廨院至唐咸通八年立为天柱廨院今号洞霄廨院洞晨观在余杭界系洞霄廨院至道宫在县北三十里曹桥镇之西唐文明元年建旧名福田治平二年改今额临安县紫阳宫在县西北四十里梁大同二年建太清宫后改为天清大中祥符元年改赐今额元寂宫在县西四里唐干元中建旧号鹤林观大中祥符元年改赐今额冲虚观在县西一十五里晋时郭文故居也后唐同光四年吴越王建为真君祠大中祥符元年改赐今额崇道宫在县北二十里相传唐若举白日上昇即其地为神仙宫唐垂拱四年建治平二年改今额清修观在县西北三里梁干化元年建治平二年改赐今额新兴女冠宫在县西北三里梁干化元年建旧号龙徳后改今额于濳县至道宫在县北四十五里天目山龙池之下唐天成四年建旧名天目宫治平二年改今额无极宫在县南二十五里旧志载昔有大徐五寳华真人小徐五含青真人得道上昇以其所居宅为宫梁朝名西靖宫治平二年改今额集真观在县南四十里旧志载汉天师道陵所生之地元名生仙宫治平二年改今额观即天师故宅山有丹井尚存许逰观元在县西一里有仙人许迈丹井迈尝隐于此绍兴二十六年道士刘冲素请移观额于县东二里桃源山重建富阳县妙庭观在县西一十五里旧号明真治平二年改赐今额世传董双成故宅天圣中道士朱去非发地得丹鼎覆以铜盘承以琉璃盆盆破丹亦飞去绍兴初建香风堂玉笙菴嘉定中令程珌俾道士王以存移今殿复旧丹坛建新楼于其左题咏丹霞观在县东北一里政和元年朝㫖建神霄玉清万寿宫下院宣和元年改赐今额干道四年令陆楠重修崇元观在县东一十三里淳祐己酉迁于县西三十五里地名龟川元阳观在杨涨淳祐七年移建崇亲思孝宫初道士李仲端于大源山建崇寿殿绍兴二年有㫖崇奉本命嘉泰元年勅以为崇亲思孝宫紫霄宫在大元山去县南三十里前有一石世传三官下马石靖康丙午女冠清妙虚心大师孙千霞与其师宋道録自中都来止有山前一夕里人见祥光上腾初结茅以居乆之遂成宫观雅洁幽爽亦县之胜㮣也绍兴十三年赐今额新城县景徳观在县北二里政和七年建请景徳观旧额有葛仙翁浴丹井盐官县葆真菴旧在县西南三里乃马自然得道之所邑人乞立宫观宣和二年赐葆真菴额绍兴二十三年令刘伟移于县东二里与岳庙并昌化县上清宫在县东绍兴元年余大辨建八年请上清宫旧额咸淳临安志卷七十五咸淳临安志卷七十六钦定四库全书咸淳临安志卷七十六宋潜说友撰寺观二寺院在城明庆寺在木子巷北唐大中二年僧景初建为灵隐院大中祥符五年改今额中兴驻跸凡朝廷祷雨旸宰执百僚建散圣节道塲咸在焉淳熈十四年六月嘉熈四年七月皆以祷雨车驾临幸理宗皇帝囘銮撤葢甘雨随至平章乔公行简献诗贺上用韵以赐又御书明庆二大字淳祐六年重建法堂御书南山道塲为额景定三年建阁藏御书扁曰宸奎万寿之阁咸淳三年建祝圣大佛宝殿寺有苏文忠公书观音经碑及题识大智祖师书弥陀字碑法喜堂明碧轩题咏仙林慈恩普济教寺在盐桥北绍兴三十二年僧洪济大师智卿造赐今额隆兴元年赐隆兴万善大乘戒坛额淳祐三年赐淳祐万善大乘戒坛额又赐寺额及飞天法轮宝藏额皆奎画也六年赐御制钟铭宝祐元年赐内帑钱造大佛宝殿开庆元年降钱买嘉兴府田二百畆余赐名丰禾荘寺有苏文忠公书金刚经石碑太平兴国传法寺在佑圣观东先东京太平兴国寺有传法院绍兴初普照大师徳明随驾南渡乞建院淳熈二年慧辨大师智觉奏请始赐太平兴国传法寺额淳祐七年赐以御扁及飞天法轮宝藏六字大中祥符寺在礼部贡院西梁大同二年邑人鲍侃舍宅为寺旧名发心唐正观中改衆善神龙元年改中兴三年改龙兴本朝大中祥符初改赐今额旧传寺基广袤九里有竒南渡初斥为军器所留西南隅建寺余地多为民居有诸天千佛二阁为本寺子院大铁塔一大青石塔二小石塔二大锅一又有法华塔戒坛院观音像唐龙兴寺碑大觉禅师塔钱王九百九十眼井今所存者无㡬题咏千顷广化院在木子巷北开平元年吴越王钱氏建旧名千顷大中祥符九年改今额中兴后为临安府祝圣道塲所庆元六年僧善彬建张真君行祠六观堂垂慈堂慈化大师塔铭右皆不存题咏浄住院在观桥东后梁时建旧名慈光钱氏改今额南渡初以其地为礼部贡院寺分为三一曰浄住宝阁律院一曰浄住教院一曰浄住大院旧有丈六弥陀宝阁开宝仁王寺在七宝山先是东京开宝寺有仁王院僧慧照大法师晔随驾南渡绍兴五年奏请权建于七宝山主大内祈禳事绍兴三年始赐勅额嘉泰甲子绍定辛卯一再燬僧祖仁重建端平元年尚方铸钟以赐淳祐元年御书寺额以赐三年赐田三顷景定五年又燬太傅平章贾魏公施度牒给省札市村重建记文天长浄心寺在甎街巷南晋天福四年钱氏建旧名天长大中祥符元年改赐今额寺址故广袤其徒流水相授支𣲖漫演中兴析其地大半为军寨寺日就荒茀咸淳元年主僧宝月大师惟福重建佛殿栖钟之楼方丈之室咸一新之智圣院天福二年钱氏建旧名衆安治平二年改今额南渡后秀邸以其地建家庙僧衆分居今处永福院嘉定中移请旧额淳祐中主僧祖园重建今为嗣秀王香火院浄戒院在太一宫道院之北龙徳二年钱氏建旧名青莲大中祥符九年改赐今额绍兴二十年建祚徳庙乃以春秋二仲祠祭属焉吉祥院在文思院东干徳三年光禄大夫检校睦州刺史薛温舍地建寺南渡初斥为文思院军头司惟小寺仅存旧传寺地广袤最多牡丹名人巨公皆所游赏具见题咏题咏广慧院干徳元年薛温舍宅建旧名报国罗汉院大中祥符初改赐今额普慧院在余杭门里旧名安仁治平二年改今额淳熈七年重建翔鸾院在余杭门里后唐清泰元年钱氏建旧名普光天圣间重修治平二年改赐今额建炎三年燬惟佛殿存其后次第兴建咸淳三年始告偹普照院在艮山门里匡武亭天福八年钱氏建旧名报国千佛院大中祥符六年改赐今额淳熈三年重建妙慧院开运元年钱氏建旧名华藏治平六年改赐今额中兴后以其地为御园徙今处七宝院在盐桥东旧在七宝山贞明七年钱氏建旧名上方多福大中祥符初改今额旧有六㳺堂临辉阁圣果寺在包家山旧在鳯凰山之右钱氏建有介亭排牙石石衕中兴后以其地为殿前司寺从今处崇圣塔石佛题咏梵天寺干徳中钱氏建旧名南塔治平中改赐今额中兴后仅存小寺今地近有塔幢者皆故基也释迦真身舍利塔金银书大藏经灵鳗井题咏广严院在御厨南营里后唐清泰元年钱氏建于七宝山旧额瑞隆治平二年改赐今额中兴后分寺基为御厨营景定初主首惟一重建记文题咏寳月院在寳山龙徳三年钱氏建旧名瑞像大中祥符元年赐今额寺西有黒龙潭诸天阁华严院在井亭桥西晋朝赐额华严中燬绍兴三年僧守卓始建佛殿㫖赐旧额梁丞相克家书华严经一部建轮藏淳祐三年又燬唯大士铜像俨然守赵大资与重建仍作亭相国井上安国罗汉院在井亭桥西相国西井淳熙十一年请移鳯凰山安国罗汉寺为额寳祐五年燬景定四年重建光相寿昌院建隆元年钱氏建旧额光相大中祥符元年改赐今额中兴初以其地为祕书省其徒分居今处大觉院元系光相院建炎初以其地为祕书省僧分居今处嘉泰四年移请城东大觉为额祥符教寺在祥符桥北元系祥符寺旧基分建千佛阁安福院在军器所东绍兴五年六月以祥符寺旧基分建淳祐七年重造千佛阁景定四年移请安福废院为额百福院天祐中钱氏建旧名资寿大中祥符中改赐今额干道五年徙城中棚心有古井二寿宁院唐咸通三年建旧名法昌淳化三年改赐今额吴山智果院吴越王钱氏建祥符中改赐今额中废止存星宿阁嘉泰间燬以其地为进奏院拨赐宝积廨宇及扁鹊堂建寺兴福院绍兴初左丞薛昻以花药圃施吉祥慧观大师师肇筑菴曰择胜续剏寺宇移请龙山兴福院为额百法广润院在忠清庙南旧系僧寳宁剏百法菴淳熙十四年移涌金门外广润院为额上方院后梁贞明七年钱氏建旧额上方多福大中祥符中改今额显法院在大瓦北元系吴客三真君庙嘉定间请今额崇寿院天福九年钱氏建旧在崇新门外中废淳熙二年徙今处奉庆院在西旧美俗坊嘉泰元年僧师智移请今额浄安院旧为永寿廨院嘉定四年僧智雅建绍定五年移请今额能仁寺在涌金门里嘉定元年移请长桥侧废寺为额白莲慈云院元系西北流寓嘉泰中重建题咏瑞云院在吴山中兴观后元系西北流寓寳积廨宇嘉泰二年移请今额千佛寺元系安福菴嘉定元年移请今额上生院天宝元年建建炎初燬嘉泰中僧了华重建灵智院在七宝山旧为圣水菴有观音岩出泉能疗民疾嘉定二年移请今额绍定间重建定水院在修内司营前旧为观音菴嘉定八年移请今额报恩院在万松岭上寺壁有寒山拾得颂济书记题绍定三年御前宣取显教院旧为华严院绍兴二十三年建干道五年移请今额大佛万寿院在漾沙坑旧为大佛廨院元系西北流寓绍兴初建嘉定二年移请今额国泰院旧为极乐廨院绍定四年移请北山废今额广寿慧云禅院在艮山门里白洋池张循王之孙镃舍宅为寺绍兴元年赐今额广济院在淳祐仓北旧为显祐王庙开禧二年移请今额淳祐九年斥为淳祐仓别建庙宇安福院旧系福顺大王庙淳祐六年移请今额真济院在梅家桥西无碍院在亲事营东门南旧为西北流寓崇福菴淳熙四年移请今额报国院在荐桥东旧为香林廨院绍定间移请今额淳熈五年重建妙喜资福院在水巷东旧为妙喜菴绍兴初建庆元六年移请今额崇恩延福院在盐桥下八界巷北旧系西北流寓濠州钟离县孔雀妙明寺淳熙十四年嗣濮王请为功徳寺改赐今额国清寺在通江桥四条巷旧系西北流寓吉祥巷庆元二年移请今额方等院在祕书省前宝祐六年移请今额宝山院在旱河头嘉泰间建绍定间郑丞相清之重建奉五显祠咸淳临安志卷七十六咸淳临安志卷七十七钦定四库全书咸淳临安志卷七十七宋潜说友撰寺观三寺院城外自慈云岭郊台至嘉会门泥路龙山浄明院天福七年吴越王建旧额广济祥符元年改今额院有易安斋梅巖亭高宗皇帝绍兴二十五年亲郊车驾临幸有御制梅巖诗孝宗皇帝时在潜邸恭和韵旧有笻舄亭江月菴题咏龙华宝乘院开运二年吴越王仁𢎞佐舍瑞蕚内园建仍造傅大士塔大中祥符九年改今额有司马温公祠堂相传兵部为守时温公常来省侍司马兵部题名天华寺清泰元年吴越王建系镜清禅师道塲旧名千春龙册大中祥符中改今额寺旧有頥轩妙音楼感业寺干徳三年吴越王建旧名天龙大中祥符元年改今额建炎三年兵燬惟木观音存胜相院开成四年建旧名龙兴千佛寺治平间赐今额建炎冦燬止存五丈观音像及阁记文大通院显徳二年吴越王建旧名显明治平二年改今额天真院龙徳元年吴越王建旧名登云台大中祥符元年改今额山顶有灵化洞深入百余步下濶十余丈有台曰登云钱武肃王置道林院广顺元年吴越王建旧名普济大中祥符元年改今额大慈寺干道九年僧徳殊建接待院淳熙四年移请今额般若院干道四年吴越王子秦王建宝惠院天福二年吴越王建旧名普济太平兴国中改今额长庆崇福院嘉定七年皇叔祖太师和王请充功徳院妙觉院显徳元年吴越王建旧名妙能治平二年改今额奉圣院开宝元年吴越王建旧名广福大中祥符改今额水灯广教院广顺元年吴越王建旧名多宝大中祥符元年改今额真觉院开宝八年建旧名奉庆大中祥符元年改赐今额题咏法云院开运元年吴越王建旧名资崇大中祥符中改今额崇先袭庆寺在貌门开庆元年赐今额充皇叔祖少师嗣濮王櫕所兴国院在貌门淳祐十二年建寳祐五年移请今额寿圣接待寺在龙山下闸头宝祐二年医僧保和大师得宁建接待云水请今额有观音泉施水亭记文永庆寺在貌门充杨节使香火院绍定三年燬景定四年重建一自龙山六和塔沿江至南荡富阳县界祖塔法云院开成二年钦山法师建旧名资庆开运二年改仁寿太平兴国六年改今额题咏崇徳院开运二年吴越王建旧名尊胜治平二年改今额有古佛殿或传鲁班造元祐中圆定禅师善本奉诏住东京法云寺东坡有送行诗题咏无相寺广顺二年建旧名真相治平二年四月改今额大观间生律师塔于寺后寳祐三年重建咸淳四年改赐寿相寺有会正堂紫芝岩右有灵鳗池熙宁七年久旱郡守沈起祷之至晚大雨今号灵泽龙王池法显院长兴三年吴越王建旧名庆恩治平二年改今额永庆院太平兴国二年吴越王建旧名崇庆治平二年改今额法华普济院广运中吴越王建旧名法华大中祥符元年改今额广泽院天福六年吴越王建旧名甘露治平二年改今额普安院显徳四年吴越王建旧为安吴塔院治平三年改今额真教院天福四年吴越王建昭定广福院天福六年吴越王建旧名昭定熙宁九年改崇圣绍兴三十二年改今额安真院开运四年吴越王建旧为安真菴治平四年改今额兴善院天福八年吴越王建旧名积善治平二年改今额普泽院显徳六年吴越王建旧名灵源治平二年改今额孝思慈显院淳祐元年建定慧院天福五年吴越王建崇福院绍定五年建专充接待记文慈恩开化教寺开宝三年吴越王就南果园建寺造六和宝塔以镇江潮宣和燬于兵绍兴二十二年北僧智昙以衣钵募缘重造十载始成隆兴二年赐今额有秀江亭金鱼池题咏灵泉广福院开运三年吴越王建旧名灵泉治平二年改寿星绍兴三十二年改今额有灵泉一泓覆之以亭显圣院天福中吴越王建旧名显瑞治平二年四月改今额小浄明院开宝七年吴越王建旧名浄亮后改今额显亲庆逺院淳熙二年建内侍甘氏香灯院旌忠报先禅寺刘鄜王功徳寺绍兴十二年赐今额庆善禅院旧号百丈山皇祐二年夏英公竦请充功徳院改今额旧志有迎云亭百丈亭正观亭养髙堂今皆废慈严院太康间葛稚川舍宅为寺上元间赐额恩徳天成二年吴越王重建大中祥符二年改今额记文题咏真空院开运三年吴越王建旧名云岫熙宁元年改今额宝相院天福九年吴越王建大智院建隆三年吴越王建旧名灵智治平二年改今额法宝院天福中吴越王建旧名华严大中祥符元年改今额常乐院在范村坞干徳三年吴越王建崇觉报亲院大观三年少宰刘正夫请为功徳院改赐今额法华院干徳元年吴越王建旧名灵溪治平二年改今额法性院干徳五年吴越王建旧名弥陁大中祥符中改今额明性院开宝元年吴越王建旧系涌泉菴治平二年改今额真际院干徳四年吴越王建旧为静虑菴又曰定慧菴大中祥符中改今额寺有五云山及天井保寿院开宝七年吴越王建旧名万寿治平二年改今额绍定乙未重建记文栖真院干徳五年吴越王建旧名云栖治平二年改今额保圣院开寳三年吴越王建旧名报国大中祥符中改今额悟空院建隆元年吴越王建旧名龙门治平二年改今额建炎燬于兵淳熙十二年重建布金院开宝三年吴越王建旧名天柱治平二年改今额隆庆院淳祐元年建惠泉院广顺三年吴越王建旧名灵惠治平二年改今额广福院开运三年吴越王建旧名宝福熙宁元年改寿圣寳福绍兴三十年改今额旧志有渊堂喷月泉集福院建隆元年建安定院建隆三年吴越王建旧名广福治平二年改今额建炎四年改剏定明院建隆三年吴越王建旧名界石治平二年改今额澄寂院清泰二年建旧名龙池治平二年改今额自方家峪至慈云岭褒亲崇寿寺在鳯凰山后绍兴十八年建十九年赐褒亲崇寿额为刘贵妃家功徳院有鳯凰泉松云亭观音洞笔架池题咏西莲瑞相院显徳元年吴越王建旧名西莲以本院尝产青莲花又有观音现瑞至今尚存身不惹尘钱氏造寳幢二于殿前绍熙间贵妃黄氏葬焉广慈院干徳四年吴越王建旧名广福治平二年改今额寳藏院长兴元年吴越王建有武肃王祠及碑后有古井俗名乌龙井宁亲广福院绍熙三年拨宝藏院前地建旧名报恩广福为淑妃陈氏香火院绍熙四年正月改今额广严院天福二年建旧名妙严治平二年赐今额广恩院开禧二年八月建赐今额浄教院干道中僧如浄建赐今额充贵妃蔡氏櫕所安福禅院淳熙四年内侍陈子常请充香火院西林法惠院干徳元年吴越忠懿王建旧名兴庆大中祥符中改今额记文题咏咸淳临安志卷七十七咸淳临安志卷七十八钦定四库全书咸淳临安志卷七十八宋潜说友撰寺观四寺院自南山浄慈至龙井报恩光孝禅寺显徳元年建号慧日永明院太宗皇帝赐寿宁院额绍兴十九年改今额中燬孝宗皇帝赐金讫成之既而翠华临幸嘉泰四年又燬朝廷仍给钱重建嘉定十三年始成闳胜甲湖山独病逺汲绍定四年主僧法董于佛殿前凿䨇井淳祐十年建千佛阁理宗皇帝御书华严法界正徧知阁八大字景定五年有㫖増赐田寺有慧日阁五百罗汉堂正明二年大铁锅旧有慧日峯法华台铜迦毗罗神像铜深沙神像皆不存记文题咏显严院在雷峯塔开寳中吴越王创皇妃塔遂建院后有雷峯菴郡人雷氏故居治平二年赐显严额宣和间兵燬惟塔存干道七年重建庆元元年塔院与显严始合为一五年重修咸淳二年于峰顶创通元亭望湖楼题咏普宁寺在雷峰塔下广顺元年建号安吴寺大中祥符初改今额奉成肃皇后香火有銕塔一石塔二浄相院显徳三年吴越王建旧名瑞相太平兴国间改今额绍兴初重建佛殿有无尽意阁娱客轩一段竒轩记文题咏寳徳院法慧禅师开山杨和王存中舍地创建请今额充三衙建散圣节道塲正觉寺在省马院内干徳二年钱氏建旧额罗汉院太平兴国元年改赐今额超化院在省马院内显徳六年钱氏建塔幢见存兴教寺在南屏山开宝五年吴越王建旧名善庆太平兴国中改今额旧有齐云亭清旷楼米元章琴台今皆废题咏广果寺在惠因桥北开宝八年钱忠懿王建旧额香龛大中祥符中改今额有古佛殿绍圣二年造绍兴间分省试于两浙以惠因为大试院广果为别试惠因藏殿柱刻尚存旧志有虚恱轩栖鳯轩山龛罗汉六通慈徳院在长耳相巷内干祐二年吴越王建旧名惠徳塔治平二年改今额嘉泰四年充皇子保宁军节度使櫕所法因院长兴四年吴越文穆王建旧额报慈大中祥符元年改今额古屋犹存殿内有古铁塔钱王古井其水至甘遇旱不竭嘉定十三年充景献太子櫕所寳林院开寳六年钱邓王建旧名搃持治平二年改今额干道三年充荘文太子櫕所香火院有可赋轩题咏修吉寺天成二年吴越王建旧名瑞龙大中祥符元年改赐额今安穆皇后成恭皇后慈懿皇后恭淑皇后櫕宫皆在其地寺内有西湖奇观南高峯荣国寺天福间建元系塔院奉白龙王祠宝祐五年福王捐施重修请富阳废寺额咸淳六年安抚潜说友创造华光宝阁门庑斋堂亭台等屋一切整备且拓径以便登陟又买官田二百畆为僧供有五显广教院在南山方家峪口太平兴国二年钱邓王建旧额香刹治平二年改今额有小南屏山南山昭庆寺长兴三年吴越王建惠照院天成三年吴越王建旧名天王大中祥符元年改今额绍兴三年㫖充朝廷祭祀斋宫别于西南隅建院正济院干徳二年吴越王建旧名普门大中祥符元年改赐今额永庆禅院庆元三年建延长真如院正观元年建旧名延长治平二年改今额浄梵院广运中吴越王建旧名瑞峰大中祥符元年改今额清修院广顺三年吴越王建旧额烟霞治平二年改今额有烟霞洞大如屋窈深莫见其极后晋开运元年僧弥洪遇异人指示其处中有石刻罗汉六尊钱氏别刻十二尊足成之洞有巖曰象鼻有石垂下若手曰佛手巖满觉院天福四年建旧额圆兴治平二年改今额水乐浄化院在烟霞岭下开运间吴越王建名曰西关浄化禅院后废额徙于南山石坞孝宗皇帝以其地赐李隶因重建佛寺废土中得钱氏时寺记龛置岩石间咸淳三年今太傅平章魏国公修复水乐胜㮣乃为葺治寺宇还其院额之旧云记文崇教院开运二年吴越王建旧名荐福大中祥符六年改今额院东有真珠泉广法院在赤山开宝七年建庆歴中重修有清旷亭后废淳熙四年开府郑氏请以为菴额嘉熙四年充皇子齐王櫕宫功徳院大仁院广运中吴越王建旧为石屋宣和三年改今额有洞曰石屋镌石作罗汉诸佛像山顶有石菴天成团圆如凿高丈余一名天然菴洞崖彷彿有东坡题名传云党禁时镌去咸淳二年创建观音诸天寳阁太傅平章贾魏公游山题名记文惠因院天成二年吴越王建元丰八年髙丽国王子僧统义天入贡因请从靖源法师学贤首教诏许之遂竟其学以归元祐二年以金书晋译华严五十卷唐则天时译八十卷徳宗朝译四十卷共三部附海舟舍入院元符二年又施金建华严大阁以崇奉之宁宗皇帝御书华严经阁四字及易菴二字赐寂照法师清雅寳庆间建宁庙神御殿及楞丽祝圣期䜟堂续充皇姑成国公主櫕所淳祐十二年有㫖併以广果院归焉题咏法雨院天福六年建旧名水心续改云龙大中祥符元年改今额三年佛心禅师剏法堂淳祐十二年重剏佛殿钟楼僧堂廊庑移立铁塔于法堂前赵清献公题名记文法相院天福四年吴越王建旧名长耳相大中祥符九年改今额法兴院干徳二年吴越王建旧名法明治平二年改今额妙浄院干道五年建保福院干祐元年吴越王建旧名保庆治平元年改今额浄林广福院庆元三年杨开府移请为菴额主僧可全创松关南泉芳桂为留憩之地题咏无垢院光化二年吴越王建旧名无着系无着禅师塔所嘉定十四年移请今额院后有鸦鸡岩及仙人台法空寺显徳五年吴越王建旧名资庆大中祥符元年移额于今处地藏院嘉定二年建崇报显庆院在放马塲显徳四年建旧额栖真熙宁元年改赐寿圣崇宁二年枢宻章楶奏乞充功徳院绍定三年改充皇子永王祈王櫕所龙井延恩衍庆院在风篁岭干祐二年居民凌霄募缘建造旧额报国看经院淳祐六年改今额有龙井元丰三年辩才大师元浄自天竺退休兹山始鼎新栋宇及㳺览之所有过溪亭徳威亭归隠桥方圆菴寂室照阁赵清献公闲堂讷斋潮音堂涤心沼狮子峰萨捶石山川胜㮣一时呈露而二苏赵秦诸贤皆与辩才为方外交名章大篇照映泉石龙井古荒刹由是振显岂非以其人乎东坡题名太傅平章贾魏公题名记文铭賛䟦帖祭文题咏崇恩演福禅寺在小麦岭积庆山淳祐八年充惠顺贵妃贾氏櫕所赐今额为教院景定三年周汉国端孝公主祔焉咸淳四年有㫖改禅院太傅平章魏公施赀増造五年圣上御书六大字为扁且益赐平江田为畆为千除其科役苾蒭来驻钖多坚若有梵行一日堂僧曰绍祖者环薪自火趺坐俨然烟熖中探懐出偈付大衆云为我持别平章国公偈曰灵山一别㡬经春今日重来喜见君佛法一肩担荷却黄鹤楼前第一尊化讫舍利迸流遂塔于寺之西偏记文旌徳显庆寺在小麦岭嘉定初恭圣仁烈皇太后建充后宅功徳院宁宗皇帝御书理宗皇帝益买田以赐凡三千畆有竒圣上为尽复其赋今以奉恭圣仁烈皇太后神御有清壑亭靖云亭太傅平章贾魏公留题积庆教忠寺在小麦岭端平元年金枢宻渊剏建理宗皇帝御书积庆山及藏书阁六字以赐又赐寺额曰积庆教忠寺有君子泉天一泉平鼎山咸淳临安志卷七十八咸淳临安志卷七十九钦定四库全书咸淳临安志卷七十九宋潜说友撰寺观五寺院自涌金门外至钱湖门灵芝崇福寺在涌金门外太平兴国元年建本吴越王故苑芝生其间舍以为寺遂号灵芝大中祥符初赐今额元符初律师元照重修建炎初燬于火惟师塔存绍兴间析其址为显应观干道间始次第兴创绍熙元年四月二年三月五月孝宗皇帝数临幸御小车至斋堂饭僧坐方丈良久命主僧法光就寺日施食月给内帑钱光遂面湖创堂扁曰依光中设御座又塑千手眼观音像作水陆大斋所于寺之西偏绍定间朝廷给田七百畆咸淳二年太傅平章贾魏公为蠲和役又捐钱创云会堂而命金华王庭书其扁有浮碧轩及东坡二石刻旧有夜讲亭日观堂皆废施食台惟基存湖中记文题咏慧明院在涌金门外天福五年建旧额资福大中祥符中改今额绍兴间斥为聚景园徙于栁洲龙王堂通元庵延恩院在涌金门外城北今为养鱼荘水心保宁寺天福年建旧曰水心寺大中祥符初赐今额旧志有思白堂好生亭陆莲菴绍兴间地入聚景园隆兴初嗣濮王请额于椤木桥菴题咏兴福院开宝二年吴越王建旧有心渊堂清莲堂凝碧轩今为聚景园移建于清波门城下定水院旧号湖光内有水鑑堂湖光堂檀香千手眼大悲像今为聚景园移额东青门外法善院广顺元年建为䕶国罗汉院大中祥符元年赐今额地入聚景园移额于四板桥普贤菴宝成院天福中吴越王妃仰氏建旧额释迦大中祥符中改今额寳祐五年赐额曰寳成题咏宝莲院旧在寳莲山嘉定十四年移今处永隆院绍兴十年有在京毗卢寺僧浄琳即钱湖门外建毗卢廨院干道丙戌移请今额绍定间燬端平至景定初以次重建圆备记文自钱塘门路由北山至九里松菩提院太平兴国二年钱惟演建名惠严七年改赐今额建炎间燬先是寺僧募良工孔仁谦作大悲像千手错出不能尽布夕梦沙门语曰何不分形于寳燄之上如其言而像成迨干道僧彬再以命工亦难之有媪在旁道之至浄池像忽现水面一晤而媪已失矣乃创阁妥焉寳庆三年恭圣仁烈皇太后赐钱重建殿淳祐六年重建千佛阁旧有堂二曰南漪迎薫轩五曰澄心涵碧氍毺玉壶披颢今皆不存题咏九曲法济院干徳元年钱氏建旧名观音治平二年改赐今额燬于建炎创于绍兴己未有明轩爽轩今不存妙因院元系慈光菴淳熙六年移请今额九曲宝严院绍定三年移请今额大昭庆寺干徳五年钱氏建旧名菩提太平兴国七年改赐今额太平兴国三年建戒坛天禧中圆浄大师剏白莲社有堂二曰緑野曰白莲轩二曰碧玉曰四观古刻有白莲堂诗文殊颂菩提寺记皆燬于火南渡初以其地为策选锋军教塲惟存戒坛数间而已自嘉定至寳庆初渐复旧观记文题咏金牛䕶法院天福五年钱氏建治平二年改今额相严院天福七年钱氏建旧为十三间楼石佛院治平二年改赐今额淳祐三年重建旧有冠胜轩大石佛院陆羽武林山记云自钱塘门至秦皇䌫船石俗名西石头宣和中僧思浄就石镌成大佛半身淳祐七年赵安抚与重修旧有二尊殿临湖就石琢二佛今在私圃中与院相近保叔塔崇夀院开寳元年钱氏建治平中改赐今额西湖北山尽处标以浮图浙江中流望之最为耸出在湖山间与雷峯塔相应僧永保建故名保叔塔旧又有应天塔极乐菴落星石在焉有屏峯院记封山记石刻今不存金轮梵天院显徳元年钱氏建旧名金轮治平二年改赐今额有巾子峯在寺后形如巾帻兠率寺显徳二年钱氏建宣和初燬以其地为副将廨舍有僧思浄俗姓喻善画弥陀悟笔法之妙世号喻弥陀就多寳山劖石为弥勒像至七年圣相成因移请兠率寺旧额为寺多宝院开运元年钱氏建旧名寳积治平二年改今额旧有緑隂堂普安院干徳中钱氏建治平二年改今额治平寺建炎初僧法聪始建锦坞菴绍兴二十一年移今额寺有阁三间面揖孤山扁曰烟云东数步有巨石父老云即巾子山太傅平章贾魏公旧游题名题咏上智果院开运元年钱氏建元祐中守苏文忠公重建法堂有题梁有参寥泉僧道潜号参寥子初住智果寺会者十六人用圆觉经以大圆觉为我伽蓝身心安居平等性智分韵赋诗东坡得心字景定四年充皇孙镇安宁武军节度使开府仪同三司冲善广王櫕所题咏夀星院在葛岭天福八年建有寒碧轩此君轩观台杯泉东坡皆有诗按坡公答陈师仲书云在杭州尝游夀星院入门便悟曽到能言其院后堂殿山石处故诗中尝有前生已到之语诸诗皆有石刻寺有坡公祠题咏宝云寺干徳二年钱氏建旧名千光王寺雍熈二年改今额寳庆间为皇弟邳王櫕所旧志有寳云菴清轩月窟澄心阁南隐堂妙思堂云巢皆不存古刻有寺记妙思堂诗逰寳寺诗古迹有灵泉井寳云茶锦坞初阳台题咏玛瑙宝胜寺开运三年钱氏建治平二年改赐今额寺旧在孤山绍兴二十二年以其地为延祥观而徙寺于葛岭之东绍定六年剏髙僧阁淳祐八年赵安抚与重建旧寺有法慧禅师智圆墓今迁塔于寺之后山圆自号中庸子临寂作诗自悼题咏禅宗院唐徳宗朝郡氏吴元卿为六宫使弃官叅鸟窠禅师建菴修道即会通禅师也开运三年钱氏建院元额招贤治平二年改今额有䝉泉东坡书绍兴十四年塟魏婉仪于法堂二十二年安奉钦宗皇帝祔庙神主宝祐三年重建法堂诗颂宝严院后唐天成二年钱氏建旧名垂云治平二年改今额元丰中僧清顺作埀云亭又有借竹轩淳祐三年理宗皇帝赐僧智光御书晦菴二字续建佛阁赐御书无量福海四字题咏定业院唐元和元年刺史裴常棣建鸟窠禅师山门按旧志有环峰堂袭梦轩鸟窠道林禅师塔铭唐白舍人鸟窠禅师问答颂今并不存古迹有石甑山君子泉淳祐四年赵安抚与始造鸟窠禅师塔亭报恩院开宝七年钱氏建旧名报先在孤山治平二年改今额有六一泉东坡菴绍兴二十一年以其地为延祥观徙定业院侧嘉熙四年安櫕徳国公主题咏广化院在北山旧在孤山天嘉元年建名永福大中祥符改今额有白公竹阁栢堂水鑑堂涵辉亭凌云阁金沙井辟支佛骨塔永福慧琳和尚塔绍兴间改剏四圣观徙今处绍定间守袁同知韶重建竹阁淳祐六年赵安抚与建白公祠堂于阁后记文题咏玉泉浄空院在豆腐桥南齐建元中灵悟大师昙超开山卓菴讲经演法天福三年始建寺名浄空院淳祐十一年理宗皇帝赐御书玉泉浄空之院六字咸淳三年太傅平章贾魏公捐钱重修五年省札拨赐官田三百畆有奇记文显明院广顺二年吴越孟谦建旧名兴福保清大中祥符元年改今额旧志有鑑空阁緑浄堂今废绍兴初为太傅仪王仲湜櫕所题咏褒忠衍福院元系智果观音院嘉定十四年㫖拨充岳忠武王功徳院仍以褒忠衍福禅寺为额永宁崇福院元系内侍陈源花园献重华宫为小隠御园夀皇圣帝拨赐贵妃张氏为坟寺绍熙元年赐充功徳院改今额淳祐元年㫖专一崇奉孝宗皇帝神御寺前有涧曰双峯又曰金沙淳祐五年赵安抚与筑小新隄僧道源即寺前建茶汤亭资国院干徳三年孙賛明舍宅建元名报国治平三年改今名咸淳五年安抚潜说友重修賛明今为履泰郷土神钱氏封为履泰将军浄严广院内侍董仲永建绍兴二十九年奏请充香火院改赐今额荣先资福院郑节使邦善香火院绍熙壬子请今额慈圣院干佑元年钱氏建旧名慈云治平二年改赐今额中兴后安櫕潘贵妃李贤妃有圣水池灵峯院开运元年钱氏建旧名鹫峰治平二年改今额旧有容碧轩不存妙智院开宝四年太尉张公建旧名报国观音院治平二年改今额万安院天福七年钱氏建旧名清化永安治平二年改今额普向院开运元年钱氏建绍兴中殿帅杨存中请移建于北山鲍家田青枝坞专充殿司诸军瘗所令僧主其香火记文资徳院绍兴二十三年慕容贵妃塟建为坟寺赐今额圆明崇福寺淳熙八年内侍霍汝弼请为香火院赐今额佛光福寿院元系小菴移请今额嘉定十七年佛光法师如坦请为塔院恭圣仁烈皇太后赐钱重建仍拨赐山田宁宗皇帝御书桂堂二字扁之丈室西峯浄严院在駞巘岭下吴越王建今为皇叔祖感义郡王功徳院大明院天福三年吴越王建旧名永宁治平二年改今额普济院嘉定十一年僧永隆建移请今额南资忠报院初名长夀庵续充徳夀宫张和国坟改赐和国菴庆元六年移请今额三藏塔院绍兴初三藏法师法道在城建千佛阁寺是为子院法师之塔在焉崇亲资福院在九里松奉张淑妃香火崇夀院在九里松天申万夀圆觉院旧为修证了义法师塔院绍兴初㫖重建圆觉院高宗皇帝御书寺额归云堂扁及三昧正受四大字阁扁夀皇圣帝赐御书圆觉经及御书圣制诗二首两朝皆临幸有御座御榻理宗皇帝御书清凉觉地四大字为方丈扁又有御书千字文碑及苏文忠公书华严破地狱偈碑题咏时思荐福寺在九里松石人岭下为宪圣慈烈太皇太后家坟寺高宗皇帝御书时思荐福之寺及观音心经一卷太皇太后圣驾一再临幸御书金刚经题其后云比缘重建天竺时思荐福寺寳塔既成敬书此经寘于塔中永以为镇所集功徳用祝光尧夀圣宪天体道性仁诚徳经武纬文太上皇帝圣夀无疆今上皇帝夀厯延鸿又恭圣仁烈皇后志云恭覩宪圣慈烈皇后所书金刚般若波罗宻经仰见毗賛之暇留神翰墨遵奉佛果宜其克享髙夀石本藏诸天竺灵山寺臣妾追慕圣意欲为印造以结善缘所刋之石立于塔院屋壁不佳未便于印造抑亦谫薄虑或击损由是摹勒别石敬广其传所集洪因仰荐圣神上品受乐仍及皇图永固教乘兴隆俯及嫡兄绵延夀考寺有宜对亭通云亭双珠亭题咏隆亲永福院在灵隠寺西充随龙温国夫人成氏香火院庆元六年赐今额明惠院开运二年建旧名定慧治平二年改今额见充吴越国忠懿王并贤徳顺睦孙妃功徳院普圆院天福二年吴越王建旧名资严大中祥符元年改今额古迹有石笋白沙泉邺公菴赵清献公题名题咏北资圣院天福二年吴越王建旧名大明大中祥符元年改赐保宁院天福三年吴越王建旧额保安无量寿院治平二年改今额法安院在灵隠寺西天福三年吴越王建旧额广严唐长庆中有诗僧结庵于院之西自号韬光尝与乐天唱和大中祥符元年改今额干道九年充咸安郡王士铢功徳院赵清献公题名苏文忠公题名题咏庆安院在行春桥南元系水陆菴嘉定十五年充麦岭旌徳显庆寺廨院显慈集庆教寺在九里松淳祐十年创赐贵妃阎氏充香火院赐今额寺扁殿阁亭堂诸处皆理宗皇帝御书规制瑰杰金碧照映为湖山寺宇之冠咸淳临安志卷七十九咸淳临安志卷八十钦定四库全书咸淳临安志卷八十宋潜说友撰寺观六寺院飞来至上竺景徳灵隠寺在武林山东晋咸和元年梵僧慧理建旧名灵隠景徳四年改景徳灵隠禅寺灵隠天竺两山由一门而入陆羽记云南天竺北灵隠有百尺弥勒阁莲峰堂白云菴千佛殿巢云亭延賔水阁望海阁孝宗皇帝尝御制诗颂住持徳光理宗皇帝御书觉皇宝殿及妙荘严域大字又御制千佛賛以赐又有梁简文石像记司空相国诗般若证论序嵩岳珪大师影堂记法眼禅师賛莲峰堂诗并记冷泉池记并诗赐田记僧遵式五峯合涧六诗不悉载太傅平章贾魏公龙泓洞题名记文题咏下竺灵山教寺在钱塘县西一十七里随开皇十五年僧真观法师与道安禅师建号南天竺唐永泰中赐今额五代时有五百罗汉院后废大中祥符初改赐灵山寺天禧四年复天竺寺额绍兴十四年髙宗皇帝改赐天竺时思荐福寺额为吴秦王香火院庆元三年太皇太后有㫖下竺名刹不欲永占可复元额为天竺灵山之寺寳祐二年改赐天竺灵山教寺为额有御书阁藏累朝宸翰仁宗皇帝六曰龙鳯曰国泰民安曰昇祠曰佛曰安曰佛法髙宗皇帝四曰天竺时思荐福之寺曰天竺寺曰枕流亭曰适安亭宪圣慈烈皇太后二曰金刚经曰般若宻多心经宁宗皇帝二曰浄土九品观堂曰神御之殿理宗皇帝八曰无量夀佛宝阁曰天竺灵山教寺曰金光明三昧堂曰瑞光之塔曰灵应大法师曰灵应正觉广济大法师曰灵应正觉广济普照大法师有枕流亭七宝普贤阁香林洞曲水亭囘轩亭西岭草堂日观菴七叶堂登啸亭客儿亭跳珠泉枫木坞大悲泉石梁翻经台天香亭重荣桧石面灵桃神尼舍利塔有旃檀观音瑞像记海月大师塔铭西岭和尚行状慈云禅师真賛及行业賛真观大师石龛诗不悉録淳祐志云大凡灵竺之胜週回数十里而巖壑尤美实聚于下天竺灵山寺自飞来峰转至寺后诸巖洞皆嵌空玲珑莹滑清润如虬龙瑞鳯如层华吐蕚如皱縠叠浪穿幽透深不可名貌林木皆自巖骨㧞起不土而生传言兹巖产玉故腴润能育焉其间唐宋游人题名不可殚纪殊使览者顾景増懐云太傅平章贾魏公题名记文题咏灵鹫兴圣寺在下天竺北慧理法师卓钖之地开运二年吴越王建旧名灵鹫大中祥符八年改今额嘉熙元年重建淳祐十二年又建灵山海会之阁理宗皇帝御书扁有理公巖龙泓洞滴翠轩九品观堂东坡祠堂苏文忠公题名记文题咏中竺天宁万夀永祚禅寺开皇十七年千嵗寳掌禅师从西土来此山入定建立道塲按太平兴国元年钱氏建寺旧为崇夀院政和四年改赐今额南渡初有摩利支菩萨感应因命増广殿宇以禁中所奉佛像赐焉华严寳阁寳祐五年赐钱重修御书扁记文上天竺灵感观音寺后晋天福四年僧道翊结庐山中夜有光就视得奇木命孔仁谦刻观音像会僧勲从洛阳持古佛舍利来因纳之顶间妙相具足钱忠懿王梦白衣人求治其居王感悟乃即其地创佛庐号天竺看经院咸平初郡守张去华以旱迎大士至梵天寺致祷即日雨自是遇水旱必谒焉天圣中僧说梦像浮空而行出小山曰吾欲憩此明日僧寂至语梦协乃谋徙今处乳窦峰矗其前白云狮子中印诸峯左右环拱嘉祐末守沈礼部文通以为天竺起于司马晋时踰七百载而观音发迹西峯甫及百年遂分为二所谓上天竺也大士以声音为佛事非禅那所居即谢去住持智月以辩才法师元浄为其主仍请于朝以教易禅赐名灵感观音院时曾鲁公公亮为相实奨其事既而蔡端明襄出守鲁公以钱十万为扁委蔡公为书之盖鲁公庆厯间道杭同行僧元达至天竺瞻礼中途见衣素妇人谓达曰上座同曽舍人来耶舍人五十七入中书语讫无所见已而如其言事具石刻元浄乃益凿山辟地増广殿宇鲁公又以经五千二百三十卷遗元浄即西庑为藏熙宁中诏嵗度僧一朝廷每遣中使谒者致香币嵗给大农钱作佛事而公卿贵人致币祈祷者旁午于道绍圣二年郡守陈轩请于朝诏以一路祠庙施利缮修精舍靖康初郡迎大士祷雨于法慧寺属有兵难僧道元祕大士像于井敌退瓦砾中忽铿然有声始知井所在得圣像归之院绍兴五年髙宗皇帝尝临幸孝宗皇帝初即位以久雨降香致祷即日霁上喜甚赐内府宝玉三品明年御制大士賛干道三年淳熙二年翠华一再临幸殿及门扁咸钖奎章改院为寺又赐金币创十六观堂法轮寳藏仍命皇太子大书二扁理宗皇帝赐大士应梦画像书心经其上仍赐御制賛及殿记又尝书唐太宗所制圣教序及白玉香炉以赐如应真阁超诸有海广大灵感观音宝殿诸匾皆奎画也已上并贮于云汉之阁景定二年今太傅平章贾魏公施田二千畆作佛供自为记寺内堂轩亭馆㡬五十所内秋芳阁髙宗皇帝车驾尝憩焉他不悉载寺之外有肃仪亭梅峯菴琮老桥杨梅坞金佛桥复菴流虹涧梦泉植杖亭谢屐亭凝翠泉观音泉云液池记文题咏弥陀兴福教院淳熙初慧光法师若讷奉㫖拨赐上天竺空闲山地用衣钵剏建孝宗皇帝御制若讷顶相賛又赐宸翰三绍熙三年御书弥陀兴福教院为额后充皇子兖王櫕所永清寺薛大资昻香火院大观间建显亲多福院天福五年吴越王建旧名光福治平二年改今额嘉泰元年勅葬韩节使同卿请赐今额大明寺元赐额兴国菴淳熙二年法华和尚建淳祐六年移请今额自钱塘门外霍山扫箒坞至西溪黄杜篠山诸郷宝胜院在石函桥西干徳五年吴越王建旧名应天治平二年改今额长庆院崇奉祠山香火旧系华严菴绍兴四年请今额淳祐四年赵安抚与増建宝阁广照院元系大圣庵绍兴五年改今额清心院旧名涌泉天福五年建治平二年改今额对寺门有涌泉精进院在熘水桥东开运元年建旧名精修治平二年改今额充北蜡斋宫延庆院在精进院西元为长庆山兴化寺嘉定九年移请今额澄寂院在精进院东桃花衖干道七年移请今额宁国院在黄山桥淳祐六年自城内橘园亭移建永安院在扫箒坞淳熙间僧道恩建为观音菴庆元二年发地得石幢有永安寺名广顺二年嵗次壬子二月丙午日建就请为额尝以奉吴秦王香火有小圃亭曰清芬有太傅平章魏国贾公生祠不空院广顺元年吴越王建旧名传经治平二年改今额䕶国仁王禅寺在扫箒坞初慧开禅师休粮禅定于隆兴黄龙峰顶自是所至祷雨辄应孟少保珙为捐金买地建寺淳祐五年赐今额七年京师亢旱有㫖宣入选徳殿演说雨随至既还山又遣内侍问何时霑足开对以寂然不动感而遂通是夕雨如倾上大恱赐佛眼禅师钖赉甚渥寺后有龙洞澄深不可测八年郑丞相清之躬祷而雨赐䕶国龙祠额未㡬钖封侯曰灵济寳祐六年拨赐平江官田三千畆显亲慈孝院在青枝坞寳庆元年内侍罗舜举香火院广恩报徳禅院在青枝坞内侍王公昌香火院上关崇先显庆寺在青枝坞内侍关氏香火院下关寺在王家桥试院西堰桥系上关寺廨院资夀院元系大圣菴淳熙七年移请今额龙居上乘院贞观十九年建旧名龙居治平间重建改今额有寂观佛慧寺绍兴间益王府移请今额赵山正等院绍兴中侍卫马军司驻屯于西溪建屋以奉诸军香火移请今额报先明觉院在西溪建隆二年吴越王建旧名报先治平二年改今额旧有虚心轩崇真院天福六年吴越王建旧名永福治平二年改今额能仁寺在西溪充少师镇潼军节度使櫕所自钱塘门外熘水桥东西马塍至余杭塘西良渚清修院在西马塍淳熙十四年建福昌院在东马塍北湖州市西接待妙行院在湖州市左家桥西大观间喻弥陀开山智果观音院在奉口端平元年移请今额长庆崇福院元在长庆山兴化寺嘉定九年改今额显慈院吴越王建旧名灵应治平二年移请今额显慈院绍定元年移请今额灵感院在余杭塘新庙宝林院在黄松山淳熙年间建庆云院元系普宁菴嘉定元年移请今额舍利院在东马塍干道七年建安平院在东马塍淳熙中建元为寳月菴绍兴间移请今额丰乐院在清修院北干徳元年吴越臣田氏舍宅为寺旧名嵗丰治平二年改今额胜像院在西马塍绍熈三年沈氏舍宅建移请今额法云院在草营巷治平二年改今额观音妙智院开宝间张彦舍宅为寺旧名报国观音绍兴间改今额罗汉院在余杭西正等院在调露郷开寳间建旧名永福治平二年改今额仁寿院淳熙二年建移请今额延庆双塔院嘉定十四年建移请今额金仙院贞明二年郡人钱宗夀建旧名鳯泉治平二年改今额庆恩院开运元年吴越王建旧名国恩治平二年改今额无浄院天福中建旧额镇安治平二年改今额禅智院唐穆宗长庆三年以本郷冯氏刲股救亲舍宅为院赐名报恩法华院干道间建系少傅刘氏香火庵淳熙十年移请今额真寂院开运三年吴越王建旧名云岫熙宁元年赐今额崇福荐严院淳熙七年赐额为刘少师府功徳院崇恩显亲院系节使李氏功徳院淳熙八年请今额广恩崇报院绍兴元年建赐今额为内侍张氏香火院东连理院绍兴间建元为明月菴干道八年移请今额法昌院淳熙间建移请今额积善院僧妙通结庵移请今额仁夀教院嘉定十五年僧法昌开山请今额宁宗皇帝赐御书显庵二字大雄教院元系上保菴开运中吴越王建治平二年改今额崇恩永庆院嘉定间建元系清心菴绍定四年改今额光严寺在良渚山系张循王府功徳院嘉泰元年请今额宁宗皇帝赐御书笑菴二字咸淳临安志卷八十咸淳临安志卷八十一钦定四库全书咸淳临安志卷八十一宋潜说友撰寺观七寺院自嘉㑹门沿江至城东汤镇上塘保宁院在普济桥南清泰中吴越王建旧名无量夀治平二年改今额普济院在椤木桥东太平兴国元年吴越王建有理宗皇帝元命殿曰祈永夀和圣福皇太后元命殿曰资福今上皇帝元命殿曰申祐有阁曰圆通宝阁四扁皆两朝宸翰福田院在浙江椤木桥徐路钤梦明舍宅建寺宝祐二年移请今额崇先显孝院绍兴初建旧为紫金菴内侍蓝珪请为香火院改今额宝积院天福七年施光庆舍宅为寺旧名崇福后改今额绍兴十五年以其地为駞坊象院徙今处永宁院在马婆巷干徳二年钱忠懿王建旧名还乡治平间改赐今额崇因院旧名大圣菴干道九年移请今额今为宪节皇帝院在吴王功徳院内宝严院绍兴二十三年建元名兴福菴淳熈二年移请今额慈云院在新门外显徳二年建旧名慈济大中祥符二年改今额理宗皇帝御书灵感道埸福昌院在候潮门外太平兴国三年薛忠舍宅为寺旧名宁邦大中祥符元年改今额演法院元系西北流寓普惠菴淳熈十二年移请今额泗洲戒坛院元系绍兴府山隂县夀量院廨宇端平三年移请今额慧安院在候潮门外旧为法云菴淳熈十四年移请今额资贤院旧为姚氏永宁菴庆元间移请今额嘉熈二年壊于潮就螺蛳桥僦屋以存香火相国惠严院在荐桥门外绍兴四年僧浄超建殊胜寺在艮山门外三里建隆元年吴越王建元系最胜寺治平三年改赐今额演法院在东青门外一里元系看经院治平二年改赐今额崇福院在艮山门外元系宝夀院祥符元年改赐今额延夀院在艮山门外临江乡白石建隆二年建惠林寺在荐桥门外蒲埸巷去城一里旧在天庆坊系绍兴中建以处随驾僧行嘉定四年燬徙建于报国寺基以奉魏惠宪王沂靖惠王祠堂演教院在新门外惠海法师于建炎间随驾渡江所建表节崇义寺在四板桥北为李忠㐮公谦功徳寺开禧元年赐今额法善院元系普贤菴干道三年内移请今额祗园寺在崇新门外一里嘉定四年建移请今额西北真如院建炎初建以处流寓僧行崇圣院吴越王建旧在鳯凰山淳熈四年移建为澧恭惠王功徳院善应院旧为华严菴干道中移请今额观音法济院天福间吴越王建旧名观音治平二年改今额燬于建炎神光夜发僧于瓦砾中得白衣大士相寺以复兴惠严院绍兴四年西北流寓僧浄超建悟空院天福七年吴越王建旧名崇新大中祥符元年改今额长明院开宝四年钱忠懿王建旧名法灯治平二年改今额崇宁万夀教寺绍兴初东京僧慈昌始得姚氏园结菴而居至干道初増剏堂殿移请今额淳祐二年重建罗汉殿八十楹及建膺福殿今崇奉理宗皇帝神御慧林寺先是东京大相国寺有慧林禅院随驾南渡绍兴五年以旧额建院于天庆坊绍定四年燬徙建于荐桥门外报国废寺基充沂靖惠王功徳院长夀院在螺蛳桥东天福三年吴越王建旧名观音大中祥符中改今额太平院系张司封祖庙宣和元年建宝祐二年移请今额法雨院淳熈间王俊民舍基为寺移请院额永兴院㑹同二年吴越王建嘉熈二年江潮冲壊院僧别僦屋以奉香火传法五藏院绍兴初建以处流寓院有宝藏五轮一轮转而四轮随之故以为额普觉院干徳三年钱氏建旧名恩徳大中祥符中改今额绍兴十五年被㫖园林白地拨充駞坊象院金刚广福院旧为少师陈氏功徳院宝祐间圆通大士光现衆出力建观音宝阁天龙寺在菜市桥南元系香积院僧了端小菴嘉泰四年移请今额寂照院旧为施水菴庆元六年移请今额资庆院旧为永宁菴绍熈元年建移请今额多福院干道三年建移请今额如意院建隆中吴越王建旧名报恩大中祥符元年改今额归仁院吴越王建旧名归义治平中改今额华藏院清泰二年吴越王建旧额报恩大中祥符元年改今额淳熈十五年重建广度院显徳二年吴越王建旧名文殊普贤大中祥符二年改今额湖光院旧为文殊菴绍兴间建绍熈五年移请今额四向寺绍兴间僧思静建移请今额罗汉院旧为文殊菴淳熈二年建请今额昭化院显徳二年吴越王建旧名龙大中祥符中改今额绍兴二十年改造省仓中界徙建今处有石姥潮王庙归徳院正明元年钱氏建有髙宗皇帝御书古诗云野水参差落涨痕踈林欹倒出霜根扁舟一棹向何处家在江南黄叶村以赐殿司统制刘汉臣后刻之石立东庑因果院开运二年钱忠懿王建旧名崇夀大中祥符元年改今额长生院显徳四年吴越王建绍兴十九年㫖充九宫坛殿斋宫开庆元年就坛西半里许建僧舍延夀院应顺元年吴越王建真如院淳熈五年建元在月塘嘉熈三年壊于潮淳祐五年重建于何店法明院建炎初建以处流寓嘉泰三年移请今额宝界院元在城中正明间建旧名翠峰治平中改今额今移建于艮山门外仙林定香院旧为积香院在西湖上干徳四年许王建治平二年改定香宝庆间改为旌徳观别建寺于今处绍定五年拨𨽻仙林寺栖禅院在艮山门外半里吴越王建旧为观音院建炎间改赐今额资福院元系破塘崇善王庙菴淳祐六年建寺移请今额崇福院开运三年郡人以地易仁王院菜园建䕶国仁王院后改宝夀大中祥符元年改今额延恩院嘉定五年建元系弥勒菴嘉定六年移请今额看经院在范浦镇河下显徳四年钱氏建自太平桥北前沙河至临平上塘水陆院淳熈九年重建东坡督开汤镇运河宿此有诗寄北山清顺题咏觉仁院天宝二年建治平二年改今额法轮院钱氏时有于榛莾中获观音泗洲二像知为废寺遂建僧坊名曰观音长兴中改安国大中祥符间改今额吉祥院神龙间建旧名象光大中祥符间改今额瑞像院旧在城内淳熈十四年僧明祖因梦白衣大士遂建佛宇成之日东楹现莲花居民异之祈祷者趋焉淳祐五年移请今额保庆院显徳元年钱氏建旧名保安治平间改今额崇善寺天福七年僧处斋建旧名衆善治平二年改今额广严寺在临平鼎湖吴地记云大中十三年常州督邮陆同芳寓居临平浚井得石函有华严经一部乃奏舍宅建寺遂以华严名隋废唐文明间重修复旧额治平二年改今额梵天院在安仁东乡天祐元年吴越王建元系顺天院治平二年改今额福济院在亷徳乡之横塘钱氏时朱可荣舍地建院名资福利济治平二年改今额理宗皇帝御书无量夀佛之阁福善院在城北五里绍兴间移请今额弥勒觉满院在籴场庙北旧名栖真菴干道间建端平三年移请今额广教院天福中吴越王建旧名倾心大中祥符中改今额宝明院在籴场庙后普信院在端平仓东吴越王建绍兴十一年重建广教院在余杭门外江涨桥东天福间吴越王建大中祥符间改今额宝华院在芳林乡干道六年土塘马宗浩舍宅为菴名寂庆后沂靖惠王及张夫人重建佛殿法堂淳祐七年移请今额宝严院在肇元乡元系宝胜院干徳六年郡人全仁晖舍地建屋治平中改今额政和中住山道崇夜梦白衣夫人来谒始剏圆通道场建炎四年遭兵燹院燬尽而大士殿巍然独存大衆骇异奉泥金法幢佛牙舍利谢罪夜遁去院旁数十里皆以大士得无恙绍兴二年重建殿堂廊庑万安院在大云乡显徳间建崇圣院在大云乡干道间建天王院在丰年乡保江院在丰年乡开运元年吴越王建莲华院在永和乡建隆元年建永庆院在永和乡桐扣村清泰二年吴越王建明觉院在永和乡天福三年吴越王建元系丁山罗汉院治平二年改今额胜因显报院在永和乡临平山绍圣二年尚书左丞蔡卞奏请充功徳院赐今额超山报慈圆满院在超山绍兴初无碍道人法才建请今额被㫖追严显仁皇后香火内有海云龙王神祠浄信院在桐扣山天福六年邑人周琏舍宅为寺旧名恩平治平二年改今额自北关门外至临平下塘诸乡崇果院显徳二年吴越王建旧名罗汉治平中改今额香积院太平兴国三年柯氏舍宅为寺旧额兴福大中祥符中改今额化度寺梁朱异舍故居为寺旧名衆安隋改衆善唐改重云再改承云治平二年改今额有崇善王庙隋真观法师梦神人聴戒愿割庙庐之半以益佛宇广教院系宻印大师法晖退居菴庆元六年移请今额崇先显孝华严教寺在臯亭山绍兴十九年建㫖充显仁皇太后功徳寺二十八年赐崇先显孝禅寺为额嘉定十二年改充华严教寺宁宗皇帝御书臯亭山三字及崇先显孝华严教寺八字以赐有桃花坞龙游洞云锦亭兴教院天福间钱氏建旧名兴善治平二年改今额绍兴二十六年重建显宁永报禅寺在真珠坞少宰刘正夫功徳院宣和五年赐今额万安院在大云乡显徳间建慧日院在愽陆旧在孤山开运元年吴越王建旧名广熈大中祥符中改今额莲花院建炎间有广严寺僧移请今额建造报慈圆满院绍兴初胡氏施山园僧法才募缘建被㫖奉显仁皇太后本命隆兴二年改赐今额寺有海云龙王祠祷雨多应月轮院嘉泰四年建移请今额嘉定五年宁宗皇帝御书普照二字天王院元系永宁菴绍兴元年移请今额宝严院在肇元乡干道间建治平院唐朝建旧额大中治平二年改今额慧觉院淳熈辛丑嵗旱僧梵融凿井施水因建小菴嘉㤗甲子移请今额福安吉祥院绍兴间建移请今额崇恩显义院在臯亭山为太师蒲察氏功徳院有髙宗皇帝御书古诗五首及东坡墨竹赋刻石普济院在肇元乡治平二年建赐今额普宁院在大云乡六都天福间钱氏建治平中改今额传灯院在奉口崇圣院淳熈间建金佛院开禧二年移请今额慈䕃院绍兴间建景灵宫院徙头显忠院嘉泰间建贝庆院元系南菴淳熈九年移请今额罗汉院干道四年移请今额夀宁院咸通三年建旧名法昌淳化三年移请今额龙兴院在临平镇东绍兴六年僧慧文募缘重建安隠院在临平山之南清泰元年吴越王建旧名安平或谓安平以前又名永兴盖寺外有石幢镌云于永兴寺前建塔治平二年改今额地生曲竹僧多取以为杖故老相传唐邱隠士丹成羽化植杖于此其竹皆曲竹间有丹井井旁有池名安平泉极甘冽坡公尝赋诗院之后有黄犊岭邱真人每乗黄犊採药故名题咏夀圣禅寺在谢家塘淳祐七年僧怀隠开山创建宝祐二年赐今额记文大慈院正明二年吴越王建旧名大安治平二年改今额无量夀院淳熈间建移请今额徧福院在赤岸天福七年吴越王建旧名衆善治平二年改今额庆元初重建妙果院在赤岸淳熈间移请今额宝庆院在桐扣嘉定间移请今额佛日浄慧寺天福七年吴越王建为佛日院大中祥符元年改今额东坡题名邹忠公陈忠肃公题名题咏永庆院清泰二年吴越王建建炎间重建明觉院天福三年吴越王建寳华院干道六年土人马宗浩舍宅为菴名庆菴淳祐七年移请今额吉祥院天福五年建旧额福臻绍定四年移请今额广安广福院天福八年文穆王建旧额庆安熈宁元年改今额保江院干道间建移请今额龙华𪠘院绍兴间建永清𪠘院绍兴间建寺有禹庙咸淳临安志卷八十一咸淳临安志卷八十二钦定四库全书咸淳临安志卷八十二宋潜说友撰寺观八尼院城内外妙果院旧为兴福菴干道八年移请在城妙果废院为额按旧志有妙果尼寺在金地山清泰二年钱氏建号金地寺大中祥符元年改妙果华严净行寺在府学后淳熈间建广恩院在观桥普宁坊东淳熈中建今为秀王府香火院明因院在报恩坊巷西旧为云隠菴嘉泰元年移请今额上方院在丰豫门北墙下旧为西竺菴庆元五年移今额浄胜寺在钱湖门里祖师喜照于建炎间随驾来此创菴名浄居绍定四年移请今额理宗皇帝御书浄居菴额以赐淳祐十一年移额于西湖集贤堂后塔菴慧光院在聚景园前干道间张循王女孙真寂妙明惠懿大师自㓜奉勅为尼守慈福宫香火遂建菴以居因佛指放光赐慧光为额至今住持皆张氏女宝林院元系栖隠菴庆元间发地得石塔上有宝林院额尼僧道言于淳祐九年重建因请名以宝林地藏寺嘉泰二年建慈光寺宝庆二年建三年充张府功徳菴福全禅院在慈云岭下绍兴五年请昌化县废额未几燬嘉定十一年重建有圆通阁记文上石龙永夀寺在慈云岭下天福七年吴越王建旧名资贤大中祥符元年改今额寺与石龙相接山石突出宛如龙首故名石崖之上刻仁宗皇帝御制佛牙赞咸淳元年改为尼寺妙浄寺在候潮门外干道初尼宗普卓菴于此久之其徒妙懃请今额为寺嘉定庚辰燬恭淑皇后倡诸邸第捐赀重建宝祐后智信极力増创由内及外縂为屋三百楹其弟智鉴相与经营之有观音阁曰潮音宁宗皇帝御书有华严阁曰华严法界理宗皇帝御书清修寺在崇新门外右军寨前绍兴间尼善辨䝉显肃皇后建仍赐额定慧院在保安门外大徳尼寺元系东京大徳院扈驾南渡绍兴五年建改请今额辩利尼院淳熈八年建元系庆菴嘉泰元年移请今额明因尼寺在临平镇崇宁中尼妙湛大师觉成于此立菴祷雨感应崇宁四年赐今额宁宗皇帝御书守内真除外妄修觉慧悟真如十二字㳟圣仁烈皇后书衆生自度佛不能度欲正其心先诚其意无视无聼抱神以静罪从心生还从心灭三十二字并掲于华严宝阁广慈尼院在永和乡中和四年建元系慈孝院治平二年改今额安福尼院宝祐元年尼普隆创系钱湖门里浄居子院五年请今额开化寺在南山嘉泰三年妙智大师慧信开山请今额宁宗皇帝御书寂菴二字咸淳四年㫖充皇女润国公主攒所九曲真觉院干道元年建元系隠静菴庆元四年移请今额极乐院在清化路口元系尼僧徳懃嘉定二年剏小菴淳祐五年移请今额南禅资福院在鲍家田尼惠果开山绍熈元年移请今额景定五年更剏佛殿记文普明院在清修院北开禧元年请今额正福院在西马塍绍定三年重建太平千佛寺元符元年尼僧思景建旧名千佛治平四年改太平安和寺系张循王府香火院庆元六年请建妙慈寺旧在城右二厢建炎初废绍熈二年移额建于今处定善院嘉定间建移请今额广福寺嘉泰间建移请今额菴城内外西北保宁菴在太庙前绍兴四年建圆通菴在万松岭下郭公井淳熈十二年建圆通禅菴在皃门元系五显行祠宝祐二年创观音殿五显殿方丈云堂等屋又于路旁建施水亭上善菴在包山元系白衣五圣庙淳祐七年易庙为菴扁今额福全菴在包山冷水峪咸淳四年建扁福泉禅菴有龙王泉井方濶丈余遇旱不竭圆通接待菴在苏公隄咸淳四年太傅平章贾魏公捐钱创建施往来者茶汤仍笼灯以惠夜行之人石佛接待菴在水乐洞后相传广顺间有古佛出现化为圣僧顶笠挑包入山隠于石时人于石上镌成相貌嗣剏小菴咸淳元年辟地増建宝林菴在临平镇梅墅开庆元年邑人闵道心等建施水接待澄心菴在钱塘县履泰乡淳祐八年剏崇奉随州大洪山三圣香火妙智禅菴在栖霞岭上有洞在菴之左天龙菴在昭庆教场云洞山后嘉定五年禅师慧开见山间有紫气如盖遂结菴其处嗣秀王师弥捐金为増广之楼恭政钥书天龙二大字洞明禅菴在西湖石函桥咸淳六年朱端卿舍宅为菴且捐田以助僧嗣源实经始之颇得湖山之胜了义菴在钱塘县履泰乡景定三年创佛塔六和塔在龙山月轮峯即旧夀宁院开宝三年智觉禅师延夀始于钱氏南果园开山建塔因即其地造寺以镇江潮塔髙九级长五十余丈内藏佛舍利或时光明焕发大江中舟人瞻见之后废已而江潮汹涌荡激石岸舟楫沈匿至绍兴二十二年奉㫖重造二十六年僧智昙捐市钱及募檀越因故基成之七层而止自后潮为之却人利頼焉记文题咏南髙峯塔天福中建髙可十丈崇宁二年僧修懿重修干道五年僧义圆重建记文题咏北髙峯塔天宝中邑人建髙七层屡壊屡修中藏古佛舍利元丰间长老圆明大师重建咸淳七年又燬见议鸠工题咏保叔塔在巨石山咸平中僧永保重修土人因号保叔塔焉雷峯塔在南山郡人雷氏居焉钱氏妃于此建塔故又名黄妃俗又曰黄皮塔以其地尝植黄皮盖语音之讹耳记文崇圣塔事具圣果寺佛牙塔在定民坊辟支塔事具广化寺题咏华严塔在南山延夀法显院侧浄因石塔在府治前元系浄因尼院䨇塔上刻佛像经咒今在民屋后风雨晦㝠间有祥光如然灯咸淳临安志卷八十二咸淳临安志卷八十三钦定四库全书咸淳临安志卷八十三宋潜说友撰寺观九寺院余杭县法喜院在县郭内溪北旧名吉祥光化二年建大中祥符八年改今额有王荆公安石读书堂绘公像其中左有亭跨城东坡尝宿于寺望吴兴诸山懐孙莘老畱题亭上后人名为懐旧亭绍兴五年令范仲将建县学于此而以旧学基为院题咏明心院在县郭内旧名资福广顺元年建绍兴五年改今额普救寺在县溪南一里旧名寳圣光化二年建治平二年改今额建炎燬于兵绍兴十年僧智方重造拆而为二有观音像随祷而应寳轮寺在县东南三里旧名建兴南齐永明间建大中祥符元年改今额妙智院在县东南二里旧名观音干徳五年建治平三年改今额显圣院在县东南三里旧名白塔开寳四年建治平二年改今额范文正公尝经行有诗题咏善法禅院在县东南三里旧名庆善天福三年建治平二年改今额院前有祝圣放生池绍兴十年创寳林院在县西二里干道二年建夀圣院在县南十二里招徳郷旧名福梁显徳二年建治平二年改今额兴徳院在县西南二十里招徳乡旧名兴善麟徳二年建治平二年改今额天真院在县西南二十里招徳乡旧名真君咸和二年建郭文举曽于此脩道故名治平二年改今额善应院在县西南二十里招徳乡旧名灵应天成二年建治平二年改今额崇化资福院在县西南一十二里招徳乡绍兴二十九年建灵源院在县东南一十二里安乐乡旧名龙泉咸通七年建治平二年改今额题咏澄鉴院在县东一十五里安乐乡绍兴二十五年建移请今额定水院在县东一十五里安乐乡绍兴二十八年建移请今额金山院在县南一十五里钦徳郷旧名金源广顺二年建治平二年改今额静林寺在县东南一十二里钦徳乡萧梁时建中废人唿为寺坞林木森隘人迹罕至隂雨时或闻钟鼔锣钹声有僧利钦筑庵坞中渐拓基址得大石龟二断碑一文磨灭不可辩止存篆文静林寺记四字又得古井六及阶砌隐约尚存于是寺复兴绍兴四年重建广福院在县西一十二里同化乡旧名兴圣广明元年建熈宁元年改圣夀隆兴元年改今额般若院在县北二十五里孝行乡旧名长乐十一年建大中祥符元年改今额无相寺在县北三十里孝行乡旧名无碍永明二年建治平二年改今额无相禅院在县北四十里孝行乡旧名吉祥咸通十四年建大中祥符元年改今额慈圣寺在县东北四十里常熟乡旧名灵岳寺后唐天成元年复置治平二年改今额胜因院在县东五十里常熟乡旧名报圣开成二年建治平二年改今额大智院在县东四十里常熟乡旧名感山同光二年建治平二年改今额崇因报本禅院在县东三十五里常熟乡旧名兴福干徳四年建大中祥符中改普宁绍兴三十一年改今额大觉禅院在县北四十里常熟乡绍兴三十年建普安院在县东北三十五里常熟乡绍兴二十七年建请圆教院在县北四十五里长安乡旧名法华同光三年建大中祥符元年改今额悟真院在县东北三十五里长安乡旧名吴山咸通八年建治平二年改今额题咏大安院在县北五十里长安乡旧名境安咸通十二年建治平二年改今额广顺院在县北三十里长安乡旧名安衆同光三年建治平二年改圣夀隆兴二年改今额光教院在县北八十里止戈乡旧名龙光大同二年建治平二年改今额有清习阁题咏慈济院在县北六十里止戈乡旧名吴山天成二年建治平二年改今额甘露寺在县北八十里止戈乡旧名石泉永泰元年建治平二年改今额慈相院在县北一百里止戈乡旧名石佛天成四年建治平二年改今额寳严寺在县北一百二十里止戈乡旧名寳隆干元二年建治平二年改今额崇觉院在县北七十里止戈乡旧名寳幢干符元年建治平二年改今额净严院在县北六十里止戈乡旧名灵石天福七年建治平二年改今额正观院在县南一里旧名祈福天监二年建大中祥符元年改今额净安院在县一里旧名南禅干化三年建治平间改今额临安县径山能仁禅院在县北三十里乃天目之东北山也开山曰国一禅师法钦唐代宗时诏杭州即其庵所建径山寺干符六年改为干符镇国院大中祥符改赐承天禅院政和七年改今额初师之来是山也勐兽不搏鸷鸟不击山下之民不渔不猎有白兎二拜跪于杖履间有灵鸡常随法㑹不食生类及师之长乐鸡长鸣三日而死今灵鸡冢存焉绍兴间大慧妙善禅师宗杲住山衲子云集乃建千僧阁有妙喜庵孝宗皇帝御书扁显仁皇太后髙宗皇帝尝逰幸前后赐赉甚渥干道四年乃建龙逰阁记文题咏海㑹寺在县西二里旧为竹林寺大同中建㑹昌五年废大中五年重建大中祥符元年改今额记文题咏浄土禅寺在县南二里显徳中吴越王建号光孝明因寺大中祥符元年改今额有石刻妙法莲华经七卷叶清臣书题咏净明院在县西十五里旧为五峯院天福中建开化禅院在县南二里干化五年吴越王建旧名功臣大中祥符元年赐今额题咏崇觉院在县北三十里旧名合觉院干徳中吴越王建治平二年改今额广教院在县南十里旧名寳积治平二年改今额双林院在县西北十五里旧名寳林天成元年径山寺僧景文望南山有祥气遂庐于山巅大理评事俞夀因舍山为寺于土中得金铜佛像三寺僧寳传至今五百年矣山南有迎晖亭望钱塘江见东日初升溠水巖在寺山之腰有瀑布泉飞白甚长东流至于海记文题咏吉祥院在县东南二十五里光化中僧明晓大师开山旧名平阳治平二年改今额定惠院在县西三里东晋时号匡瞻院天禧四年改今额灵峰院在县东十里旧名灵山长兴二年建治平二年改今额兴教院在县东十五里天寳中建吴越王号兴王院治平二年改今额演法院在县西二十里天成四年邑人俞郢建治平二年改今额饶益院在县东十五里旧名益钱治平二年改今额西化成院在县西北三十里旧名普门咸通九年建治平二年改今额长清院在县西北三十里大中间邑人阮章建治平二年改今额无垢院在县西北二十五里天福三年邑人俞昭建景祐四年赐名灵福治平二年改今额精进院在县西二十里旧名报恩治平二年改今额太平万夀院在县东二十里天祐中吴越王建天圣七年赐今额梵安院在县西十里旧名九州保安长兴元年吴越王建治平二年改今额大仁院在县北二十五里旧名大禄天成元年建治平二年改今额观音院在县东北一里咸通九年建后废建隆二年邑人吴光禄重建复元额不仁院在县东南二十里旧名西华咸通二年吴越王建治平二年改今额昼锦院在县城南旧名妙严治平二年改今额光孝院在县西五里旧名保安天福元年吴越王建国初寺名广孝绍兴十三年改今额禅定院在县东南二十五里旧名六度同光二年钱氏建治平二年改今额夀安院在县西二十里旧名长夀天成元年钱氏建治平二年改今额浄应院在县西三十里旧名应祈天福四年钱氏建治平二年改今额福胜院在县北二十里旧名福全干徳四年建治平二年改今额寺之北山有亭曰豁然四望明敞题咏国宁院在县西南二十里旧名国安天福七年建治平二年改今额定安院在县东二十五里旧名报慈天福七年建治平二年改今额真觉院在县东十五里旧名建成干徳三年赐额治平二年改今额普泽院在县东南十五里旧名龙泉天福七年建治平二年改今额福济院在县东南十五里旧名金泉干徳三年赐额治平二年改今额普浄院在县东治平二年赐今额有丈八身弥陁佛道兴院在县东南四十里旧名新兴干徳二年赐额治平二年改今额化成院在县东三里旧名法华光启三年建治平二年改今额兴善院在县南四十里旧名归善中和二年建治平二年改今额极乐院在县东北十五里旧名钱同天成元年建治平二年改今额净安院在县南十五里旧名安乐天祐末吴越王建治平二年改今额净梵院在县南十五里旧名靖岳武徳八年建治平二年改今额题咏善住院在县南五里旧名兴国天福七年吴越王建大中祥符元年改今额等慈院在县西北四十五里旧名贞明长兴四年建天禧四年改名兴徳治平二年改今额惠明院在县东北二十里旧名重明光化二年建治平二年改今额殊胜院在县东十里旧名瑞竹天福四年建治平二年改今额䕶法院在县西二十五里旧名䕶安天祐中建治平二年改今额福海院在县东三里旧名延福干化二年建治平二年改今额妙严院在县东二十五里旧名寳庆吴越王建治平二年改今额真如院在县西五里咸通十年建大中祥符元年改今额无量院在县西二十里葛洪许迈炼丹之地干元中沙门令穆剏为罗汉院大中祥符元年改今额寳积院在县西北十里旧名香积天成二年建治平二年改今额慈圣院在县城东旧名资圣开平二年建治平二年改今额寳林院在县东三十里旧名善林䦕运二年建治平二年改今额真寂院在县西二里旧名山房天成二年吴越王建治平二年改今额慈智院在县南四里旧名慈济正明三年吴越王建治平二年改今额妙静院在县北二十里旧名永安咸通二年建治平二年改今额威徳院在县南一里旧名䕶国天王院太平兴国三年建治平二年改今额保锦院在县东南二里显徳二年吴越王建东山塔院在县西三里云谢安石髙卧之地有环翠阁记文题咏寳华院在县南二十里嘉定十年僧如讷始筑菴越六年移请院额理宗皇帝御书无量夀阁四字石照山净土寺在县南二里钱武肃王儿时逰息之地同光二年创为塔亭院治平二年改赐今额有钱惟演所撰碑题咏法华院在县西二里绍兴九年韦郡王舍地剏建奉显仁太后香火僧皆业医普应院在县西五里景定间请额梵行院在县西北三十里旧名龙华长安二年邑人徐琏建治平二年改今额吉祥院在县北二十里旧名灵龙政和七年改今额咸淳临安志卷八十三咸淳临安志卷八十四钦定四库全书咸淳临安志卷八十四宋潜说友撰守观十寺院于潜县寂照寺在县南二里丰国乡旧名吴兴大中五年改今名隆兴初邑令叶衡重建中书舍人张孝祥书额寺旧有緑筠轩后徙县斋宝庆初建御名改为此君轩题咏明智寺在县西十八里波亭乡初山之西有光亘天现菩萨像僧道志立茅庐其下元祐间因建佛殿遂名西菩寺治平二年改今额熙宁七年八月苏文忠公同毛君宝方君武访参寥辩才遂留西菩山留题建炎间重修秦少游之子湛为记有清凉池明月池双峯堂涤轩览秀轩西资阁见山亭记文题咏治平寺在县北十里嘉德乡旧名天目干宁元年建治平二年改今额记文常乐教寺在县南五十里长安乡旧名乐平建兴二年佛图澄建治平二年改今额元丰间僧保元重建寺有图澄井图澄阁广福院在县南二里朱梁太师吴敬忠舍地旧名国㤗天福二年建熙宁中改寿圣绍兴三十二年避髙宗皇帝殿名改今额旧有放生池有般若庄后因洪水冲荡遂为寂照寺子院崇寿院在县西二里岝㠋山旧名兴福绍兴元年改今额有旷轩双溪叠嶂跨虚亭开禧三年令王日益始刋钖额之勅于石记文接待普宁院在县西二里岝㠋山下庆元三年令赵彦倓建嘉㤗三年令眺百谈祠昭应灵惠二龙君迁钱氏时古佛像嘉定十六年移请今额记文资圣院在县东十三里丰国乡旧名资福光启三年建治平二年改今额有观音像祈祷必应布金院在县东二十里丰国乡旧名朱金干宁三年建治平二年改今额广觉禅院在县东二十五里丰国乡旧名落云相传俱眡道者落云于此后清㤗三年建治平二年改今额三学院在县南十五里潜川乡旧名三白光启三年建治平二年改今额梵兴院在县南二十里潜川乡旧名国兴天福七年建治平二年改今额崇法院在县西南三十里潜川乡旧名崇福干德五年建治平二年改今额悟真院在县南三十里潜川乡旧名白龙建龙二年建治平二年改今额福兴禅院在县南五十里潜川乡马头山旧名慈云天福七年建治平二年改今额广慈院在县北四十里惟新乡天成二年有髙僧建于滴翠峯下梵行精进诵莲经有功行止有乌随之僧入灭乌亦随化故旧名乌息治平二年改今额有隐山堂浄胜教院在县南六十里长安乡旧名靖山清㤗二年建治平二年改今额西明空院在县西三十五里波亭乡旧名朱山大中五年建治平二年改今额妙乐院在县北十里惟新乡旧名安乐天福五年建治平二年改今额山有浮石开化院在县北三十里惟新乡眉山絶顶之上徽宗皇帝朝崇政殿説书豫章陈安节隐居于此绍兴十八年陈与僧福瑛同立精蓝初名澄鉴二十五年赐今额有陈公读书堂基普明院在县北三十里嘉德乡旧名普照干化三年建治平二年改今额北明空院在县北二十五里嘉德乡旧名兴平文德五年建大中祥符二年改今额佛灯禅师昙印以説法被过理宗皇帝御书松巖及方丈四大字又御制顶相赞以赐嘉熙间建阁安奉寺屡燬咸淳二年僧祖华重剙法堂自是佛殿钟楼皆次第兴建云题咏宝福院在县北四十里嘉德乡光启二年头陀朱道从开山故旧名朱陀皇祐元年赐今额理宗皇帝赐名褒忠为洪端明府香火院浄严寺在县城北旧名宝成天福五年建治平二年改今额明智寺在县西南二里惟新乡旧名保安大中五年建治平二年改今额法㑹院在县南二里丰国乡旧名龙华天福七年建治平二年改今额崇仁院在县东三十里丰国乡旧名云峯大顺元年建治平二年改今额靖林院在县南十里潜川乡旧名扶西干符二年建治平二年改今额清修院在县南二十五里潜川乡旧名报国显德六年建治平二年改今额妙行院在县西南三十里潜川乡旧名西柳干宁三年建治平二年改今额寂乐院在县西十五里波亭乡旧名大同长兴二年建治平二年改今额禅定院在县北二十里嘉德乡旧名禅林干宁元年建治平二年改今额白云僧菴在县治后东山后燬于火惟钟楼独存开禧三年令王日益重建修真道堂在县西庆云坊富阳县永宁院在县西旧名荣国寺大同三年建大中祥符元年改今额为邑最大刹建散祝圣道场于此嘉定五年令程珌葺新之浄明寺在县北五里旧普照寺天福五年重建治平二年改今额寺枕髙山名曰舒壁山㘭有龙潭涧水横流上有桥亭有御书阁宣和间燬嘉定十三年重建山门法堂廊庑题咏西巖寺在县北三十八里白昇村唐干宁元年建妙智院在县西南五十里善政村旧名永安大和元年建祥符元年改今额法相院在县东南三十里丽景村旧名报恩院咸通十二年建大中祥符元年改今额浄土院在县西二十里灵泉村旧名灵泉院光启三年建大中祥符元年改今额寺有竹轩游者多留题题咏三学院在县西南三十里庆䕶村旧名平源咸通十四年建治平二年改今额题咏真如禅院在县东南百二十里大源村山有五峯故旧名五云咸通五年建治平二年改今额万春院在县西八十里栖鹤村一名千春唐干宁元年建能仁院在县西南十里太平村旧名云霄天成元年建大安院在县北十八里白昇村旧名东安清㤗三年建治平二年改今额浄居院在县南四十里旧名净福天福八年建治平二年改今额真觉院在县东开运元年建浄觉院在县北旧名浄福建隆元年建治平二年改今额华盖仙山院在县东北十二里旧名福庆天福二年建有双阁松菴题咏浄因院在县东二十里春明村旧名云峯太平兴国二年建治平二年改今额龙景院在县东十八里春明村惠济院在县东十二里旧名仙泉显德二年建治平二年改今额资圣院在县北十八里安仁村旧名年建天圣七年改今额慈云院在县北二十五里崇爱村旧名白龙山法云院干德二年建长福罗汉院在县西北十二里临湖村干德二年建庆恩院在县北十八里临湖村旧名新恩清㤗三年建大智院在县西二十五里祥凤村旧名智觉干德元年建治平二年改赐今额有卓钖泉初茂荣禅师卓钖于是山甘泉迸出遂穿为方池泉即盈溢寺之西院有楼三间巍然挿空气象甚胜韩彦古名之曰明月巢题咏宝林院在县西南三十五里仪凤村旧系双林院大中祥符四年建治平二年改今额有巖香阁石门霞仙人迹菖蒲涧题咏崇善院在县南四十里旧名宝善唐长庆三年建妙严院在县西三十五里庆善村旧名龙门天福二年建禅寂院在县南八十里太源村旧名黄禅广顺元年建治平二年改今额真寂院在县东四十里灵峯村绍兴六年建普惠院在县西南三十五里看潮村旧名广济天福二年建治平二年改今额灵巖院在县东南三十里江隂村干祐元年建大中祥符元年改今额浄土院在县西南二十里杨潮村淳熙间建瑞相院在县北十八里白昇村旧名观音天福二年建治平二年改今额法云院在县西二十五里惠爱村旧名静安光启二年建大中祥符二年改今额接待延寿院在县北一里绍兴五年建八年赐今额偃松院在县西南十里绍兴二年建大雄院在县西南四十里屠山村长庆三年建后因吴越国相许明舍宅为寺遂即其人为名治平二年改今额寺有禅月尊者画住世十六大阿罗汉记文大明院在县北四里四峯环绕前如连璧俗唿里菴旧名普明干德三年建治平二年改今额嘉熙二年改赐絜孝大明禅寺额充李文清丞相香火院题咏灵巖宝山院在县西南三十里一名湖南山髙八十丈乃鹿山神龙迎致灵悟大师昙超讲经行雨之地嘉定四年有㫖赐昙超师号而龙祠以仁惠庙为额先是僧道琳为屋三楹至是令程珌佐其费以剙佛庐景定元年移请今额洪氏浴室院在县初建炎庚戌洪忠宣公皓持节使金其长子文惠公适年十三思奉甘㫖越六年当绍兴乙卯遂建此院于富春以寓拳拳之思后七十年曽孙侃来丞富春乃识其事有进月堂题咏永寿院在县长寿村朝道间建咸淳临安志卷八十四咸淳临安志卷八十五钦定四库全书咸淳临安志卷八十五宋潜说友撰寺观十一寺院新城县华藏禅院在县西二里天圣十年赐额兴教禅院在县南三十里地名夏妃旧为兴福院长兴二年建治平二年改今额多福禅院在县西七十里地名青牛岭旧为宝福院同光三年建治平二年改今额昌国院在华藏院之侧旧为福安院干祐五年建大中祥符元年改今额为圣节祝寿道场寺有乌伊轩题咏多福院在县治东旧为渌新院景福二年建治平二年改今额为国忌荐严道场寺有杜公井题咏䕶国院在县治东北旧为罗汉院开宝二年建大中祥符元年改今额为延寿道场延寿院在县西一里旧为兴福保寿院广顺三年建治平二年改今额广福院在昌国院之侧旧为水陆院干化二年建大中祥符元年改今额有僧阁题咏兴善寺在县西三里旧为龙华寺上元二年建大中祥符元年改今额有观音像水旱祷必应有碧玉轩轩前有木樨絶圆正可爱题咏宁国院在县南七里青峦山晋郭文举尝隐于此邑人祠之有祷必应又相与建佛宇于祠之旁隆安五年赐额曰碧流咸通中重建门枕小池吴越王更为碧沼大中祥符元年改今额有白莲堂妙乐堂定轩碧沼轩题咏宝胜院在县西七里旧为渔池院天宝十载建相传为唐人放生之所内有洞下通桐江葛仙翁炼丹于此池寺即其所栖之山也大中祥符元年赐今额有葛仙翁炼丹井放生池题咏寿圣院在县南三里旧为贤名院皇祐三年建治平二年改今额惠济院在县南八里旧为灵泉院干化五年建治平二年改今额庆恩院在县南十五里旧为报恩院建隆元年建治平二年改今额总持院在县北十里地名贝山旧为永庆院干祐三年建治平二年改今额法惠院在县北二十五里旧为太平院干祐二年建大中祥符元年改今额浄名院在县北二十五里旧为白云菴开运三年建治平二年改今额题咏资圣院在县西北十五里旧为宝安院开运四年建大中祥符二年改今额寺有停云轩胜因院在县西二十里旧为栖心菴大观间邑人徐赟建政和四年赐今额安隐院在县西三十里旧为龙门院干祐元年建大中祥符元年改今额浄严院在县西南三十五里旧为隐居院大同元年建治平二年改今额宝乗寺在县西十八里旧为灵逺寺上元二年建初梓州刺史罗石朔掘地得铜铸佛像二并钟载之以归一旦失钟与像所在而新城人获之于野因建寺焉新登乡有佛岭事由此会昌间废大中十三年复建为圣像寺吴越王迎其像入城大中祥符元年改今额有妙香堂深静堂鑑轩緑竹轩分秀轩寺后有蜕龙洞濯龙池嘘云亭刺史白居易赠休粮开士巨川上人诗题咏三学院在县北十五里郭文举舍宅为之旧名灵辉大同二年建改为灵耀治平二年赐今额有仰髙堂题咏慈照院在县西五十一里旧为昕慈院大同元年建治平二年改今额有石壁扁曰云洲记文题咏普薰院在县西五十里旧为香积院同光二年建治平二年改今额普向院在县西五十里旧为廻源院正明四年建治平二年改今额寺有多宝佛塔记文资圣院在县西北三十五里旧为大安院清㤗元年建天圣七年改今额宝林院在县西四十里旧为上林院中和间建治平二年改今额瑞相院在县西七十里旧为灵瑞院同光二年建治平二年改今额正觉院在县西六十里旧为龙门院建隆元年建治平二年改今额明寂院在县西七十里旧为灵巖院干德四年建治平二年改今额集福院在县西五十里旧为福春院广顺二年建治平二年改今额普照院在县东北十五里旧为普光院天福七年建治平二年改今额题咏崇恩报福院在县南二十里绍兴五年改今额妙慈院在䕶国院之北旧为北禅院大中三年建治平二年改今额梵严院在县西六十五里旧为建兴院天成三年建治平二年改今额宝相院在县西七十五里旧为石佛院天成五年建治平二年改今额持戒院在县西六十里旧为净名院建隆三年建治平二年改今额清修院在县西四十里旧为净安院天福八年建治平二年改今额法门寺在县南十五里望仙村旧名净土咸通十一年建大中祥符元年改今额通灵塔在县北二里祥禽乡地名官塘口塔后即灵休灵祐庙多宝塔在县西六十里南新乡地名囘源即普向院也亦名金塔盐官县安国禅寺在县西北二百五十步唐开元元年建名镇国海昌会昌五年废大中四年复置名齐丰祥符元年改今额熙宁七年僧居则建大悲阁苏文忠公题梁明年为之记藏殿后有唐会昌石经幢二寺门东有咸通石幢一在殿下者二无岁月字画类唐人悟空禅师塔前有古桧宣和间朱勔移以去记文题咏庆善寺在县西南二百步天监七年士人𢎞灵度因井中有光三日不止舍宅为寺地滨海遂以观海为名会昌五年废大中祥符元年改今额有千佛阁门外有唐大中间石经幢有窦思永撰铜僧伽像记葛蘩撰天台教院记不载题咏延恩院在县西北旧系安国寺藏院建炎四年移额重建题咏普信院在县北二里建炎三年移额建常接待游僧故邑人止以接待名之常乐寺在县南一里大同二年建旧名永兴治平二年改今额惠明院在县西隆兴元年移额建荐福寺在县西三十六里永明二年建旧名安善会昌五年废大中十三年重建祥符元年改今额寺有第一代尚禅师塔记文普安寺在县西四十里大同元年建治平二年改今额吉祥寺在县西北四十八里旧名齐明建隆二年重修改名迎祥治平二年改今额觉王寺在县西北二十五里长兴四年建旧名正觉六年重修治平二年改今额寺后有三女堆浄信院在县西南六十里天福二年置开福寺在县西三十五里咸通元年建旧名文殊大中祥符元年改今额圆明院在县西南五十里元和七年建旧名永城大中祥符元年改今额永隆广福禅院在县西一十里绍兴十八年建定香院在县西北二十五里开宝元年建名茶毘菴治平二年改今额东堽广福禅院在县西南五十里干德元年建绍兴三十二年改今额资圣院在县西北四十里天福七年建旧名资寿治平二年改今额浄居院在县西三里隆兴二年移额建有童儿塔记文金佛院在县西一十二里旧名上乘干道二年改今额报国寺在县西北四十八里嘉㤗元年建云龙寺在县西北一十五里庆元二年建旌忠禅院在县西北二十五里嘉㤗二年建定善院在县西南三十里绍兴十二年建戒坛院在县西南三里淳熙九年建崇福寺在县西六十里干元元年建旧名灵池会昌五年废大中元年重建祥符元年改今额惠力寺在县东北六十里紫㣲山下晋朝建旧名志愿大中祥符二年改今额东山广福院在县东北六十里熙宁元年赐今额有葛仙翁井题咏西山广福院在县东北六十里崃石熙宁元年赐今额题咏崇教寺在县东六十里旧名妙果长兴二年建四果禅院在县东北七十里咸通元年置旧名罗汉大中祥符元年改今额真如禅院在县东七十里黄湾本晋于宝宅周显德二年置旧名菩提院治平二年赐今额有般若䑓张无垢九成同宰刁文叔来游遂以名䑓上有郭熙画山水又有灵泉井题咏兴福寺在县东北三十里开宝二年重建熙宁元年赐今额太平广禅院在县东五十里干德二年建名太平菴熙宁元年改今额东庵广福禅院在县东南五里雪峯禅师结庐于此人见夜光亘天因名光明菴后稍増屋号光明禅院熙宁元年赐名寿圣绍兴三十二年改今额雪峯手凿一井甚甘冽大旱不竭井中时闻风涛声题咏宝严院在县东六十里绍兴元年建延圣院在县东北六十里绍兴元年建胜果院在县东北六十里绍兴三十二年建正法院在县东北一十五里干道二年移额建浄信院在县东北一十八里干道二年建灵龟寺在县东北六十里崃石今废仅存一池犹名灵龟题咏灵寺在崃石市开宝六年重建浄明院在县东北二十步绍㤗二年建旧名法明后改为浄信尼院治平二年改今名庆元四年移额复为僧院南禅福严尼院在县东南建元四年尼僧勐舍宅为寺旧名齐明干祐中改为䕶国报恩禅院大中祥符元年改今额葆真菴旧在县西南三里乃马自然得道之所邑人乞立宫观宣和二年赐葆真菴额绍兴二十三年令刘伟移于县东二里与岳庙并昌化县治平寺在县西一里旧名忻平大中二年建开平三年改为治平寺熙宁间苏文忠公自双溪馆步寻溪源至寺有诗题咏千顷山龙兴寺在县西北六十里元和间黄蘗禅师开山中和四年赐慈云禅师额天圣元年祥符寺僧惠新移创于山巅胜絶之境八年赐今额岁度僧五人题咏慧照院在县西八十里大中三年建初盐官悟空禅师开山在大明山上前有鹞子峯崑崙巖神鸾峯白蛇巖后有瀑布泉经兵火徙山下十里即今院是也治平二年改今额鹫峯院在县西五十三里邑人俱眂道者居之号性空大师大厯二年舍宅为寺赐名龙山治平二年改今额院东揖白潭山相传性空大师曽留大石钟阁于山半扣之则鸣音合律吕后溪涨失钟所在题咏法兴院在县西四十里天福三年建吴越王名为吴兴院治平二年改今额梵安院在县南二十五里天福七年建院后有巨石如笋号石笋山题咏澄寂院在县南二十八里旧名石室开宝三年建后有磐陀石其大如屋容二十人名不疑菴菴后有虎威仪治平二年改今额题咏普向院在县南五十里旧名囘向广顺六年吴越王建院后有佛蹟山始猎者见神人双迹于雪中因名佛迹治平二年改今额题咏法会院在县南三十里旧名龙华干化五年建有水陆池池中有会圣亭治平二年赐今额题咏龙井广福院在县西北二十里上元二年建山有龙湫石壁峭立飞泉喷薄前有石坛为祷祭所绍兴三十二年赐今额百丈广福院在县西二十里旧名宝胜开宝七年建熙宁元年改寿圣院绍兴三十二年改今额浄严院在县西四里旧名永安治平二年改今额明因院在县东二十里旧名泥郎院建隆元年建治平二年改今额福全院在县东北五里天福二年建钱氏立院额清修院在县南四里旧名招贤天福二年建治平二年改今额咸淳临安志卷八十五咸淳临安志卷八十六钦定四库全书咸淳临安志卷八十六宋潜说友撰园亭登临㳺观之娱末耳虽然隆上都而观万国是亦有系焉昔人有言天下之治乱候于洛阳之盛衰洛阳之盛衰候于园囿之兴废夫善觇人国者廼或于是得之所谓不知其形视其景非邪然园囿一也有藏歌贮舞流连光景者有旷志怡神蜉蝣尘外者有澄想遐观运量宇宙而㳺特其寄焉者嘻使园囿常兴而无废天下常治而无乱非后天下之乐而乐其谁能叙园亭水月园在大佛头之西绍兴中髙宗皇帝拨赐杨和王存中御书水月二字后复献于御前孝宗皇帝拨赐嗣秀王伯圭中有水月堂俯瞰平湖前列万栁燕㳺者多集焉题咏梅荘园在西马堘韩蕲王园广一百三十畆堂曰乐静曰清风及竹轩皆髙宗皇帝御书又有澄緑堂水阁梅坡芙蓉堆及四时花木各有亭水竹院落在西林桥南太傅平章贾魏公别墅先是理宗皇帝御书二阁扁赐公其一曰奎文之阁公遂择胜地敞层宇以荷上赐阁之下为堂曰秋水观则今上皇帝宸画也圃于湖西者大率多幽窈之趣若俯浩荡眇空碧非穿林越磴意不得骋而快也兹堂枕湖漘左挟孤山右帯蘓堤皆若却立屏侍不敢廹近波光万顷与䦨槛相直无少障碍鳯凰诸山举头叅前又有道院舫亭等杰然为登覧最其一曰懋徳大勲之阁则掲于山隂里第云真珠园在雷峯北张循王园内有真珠泉故以名有髙寒堂秀埜园在葛岭水仙王庙西刘鄜王园内有四并堂云洞在钱塘门外古桞林杨和王园直抵北关最为广袤洞筑土为之中通徃来其上为楼又有堂曰万景天全群山环列洞之旁为崇山峻岭有亭曰紫翠间尤可逺眺桂亭曰芳所荷亭曰天机云锦皆号胜处北园在天水院桥福王府园胜景园在长桥南旧名南园慈福以赐韩侂胄后复归御前理宗皇帝拨赐福王御书胜景二字为扁择胜园在钱塘门外九曲墻下绍定三年秀王府剏有理宗皇帝御书择胜爱闲二扁今徙置它所新园在钱塘门外酒库侧秀王府园隠秀园在钱塘门外城北刘鄜王园环碧园在丰豫门外桞洲寺侧杨郡王府园挹秀园在葛岭水仙王庙前杨府驸马园谢府新园在惠照斋宫西旧为中常侍甘氏园今属谢府有道院村荘四面堂水阁等縂宜园在㫁桥路口中贵张氏园外有濵湖亭宇系官司创建者并载西湖门兹不复出余杭鑑亭在县南百歩外下瞰大溪清流如鑑因名部伍亭在县东北二里旧志云吴将凌统家余杭县于本邑募乡兵置部伍于此亭鳌亭晏元献公舆地志云在县南五里唐正元初县令卢鹏建以为㳺赏之地在南湖中山上故曰鳌祥符志云亦名南亭嘷亭在县南五里晋郭文居大涤山常出肆货药伏虎于此归晩则虎嘷故曰嘷亭祥符志云即鳌亭声之讹尔今山下涧石苍翠竒怪流水潺湲放龟亭旧在县南五里其地居山帯湖巨石丛起有类龟形唐正元中令卢鹏剏号放龟亭临安瑞亭在县治之南二里中和亭在县治东南二里东亭在县治之东三里西亭在县治之西五里青亭在县治之东一十八里章村亭在县治西南一十五里马溪亭在县治东北五里丁岘亭在县治之东七里北湖亭在县治之东三里东风亭在县治西北三里环锦亭邑人俞氏山园题咏迎晖亭在县北一十里宝林院山南遥见浙江题咏豁然亭在县北二十里福胜院之北山题咏锦野亭在西山奎照亭在县东七里空飞亭在九仙山眉山王橚建海风江月亭在九仙山瀑布前邑令家之巺建三休亭在玲珑山于潜野翁亭熙宁间令刁璹建东坡为赋诗云山翁不出山溪翁长在溪不如野翁来徃溪山间后遂増剏三翁亭前挹岝崿下临浮溪为一邑絶景淳熙初令赵师宻更新之题咏山翁亭在县圃左东山白云菴侧令张大猷建令胡卫昜山巅临秀亭为之溪翁亭淳熙初令张大猷立亭于县西北之潘洲亭废不复治嘉泰元年令晁百谈徙于县北三里后渚桥之东后令胡卫得旧卢瑢正中所书亭扁立于潘洲新亭上遂还旧观双溪亭潜之潘洲正在二水合流之中令胡卫筑新亭上扁曰双溪欵乃亭在野翁亭北今废潺湲亭在县城清白泉亭令邵文炳经营浮溪桥之始散歩溪岸俯视山麓有泉熘冷然色清味甘因筑亭于上且以名其酒此君轩在县斋轩旧在寂照寺名緑筠东坡倅杭行县题诗隆兴初徙县治衮绣堂之东宝庆初避御嫌名易以此名富阳望仙亭在县西南二百歩后更名春山伟观近天亭权县赵师燿建参政楼公钥书扁折桞亭在县西今废知津亭令吕昭亮建今废入觐亭在观山东嘉定癸酉令程珌建新城春波亭在登平桥之东端平元年令陈旼建憇莭亭在景德观之北端平元年令陈旼建陈氏园题咏七贤乡唐氏林亭有识春亭四并亭寿岂亭题咏盐官緑绕堂张横浦名取一水绕田之句昌化荐菊亭循双溪而上数百歩溪侧有洼其泉甘洁东坡常酌以试茶后人号为东坡泉开禧二年令章伯奋作小亭其左曰荐菊盖取坡诗一盏寒泉荐秋菊之义也寻源亭在象贤菴之上数十歩合溪亭溪之上下皆分流湍激于其中合处横亘里许平濶深静开禧元年令章伯奋建记文镜红亭在合溪亭之后十余歩藕池从其前可径一里开禧二年令章伯奋建取韩诗平铺红蕖盖明镜之语芳洲亭在双溪亭南岸之中洲倦飞亭在芳洲之左取坡诗倦飞不拟控扶摇之句芎笋亭在芳洲之右取坡诗溪笋瘦野芎苗之句右三亭开禧元年令章伯奋建清晖亭在水南道院东旧名歩虗令钱启易今名中废淳祐七年令赵希偦重建卷雪亭在中洲南岸南屏之麓淳熙六年令钱启建滴翠亭在南屏山淳熙六年令钱启建许由亭在晩溪去县西九里旁有箕山下有洗耳滩又桥名白牛亭名许由旧传巢许曽隠于此卞令图经以许逺逰尝居此山下遂有此名盖得之矣桃竹轩题咏衘翠轩题咏滴翠楼序文题咏静观堂萧源章氏山荘题咏藏春坞题咏古蹟由今日视前日皆古也况数百年以徃之蹟乎春秋内外传所载以地则晋有有莘之虗卫有昆吾之观郑有大庭氏之库以物则夏后氏之璜在宋甲父之鼎在徐肃慎氏之楛矢在陈盖存古以示后之人固广记备言之一端也今诸所载凡耆旧所传闻简䇿所着记虽不必皆可考证亦因其故而存之庻无旧闻放失之恨云叙古蹟风渚郡国志云防风氏所封有金鹅山吴庆忌宅故老云丰储仓即其故基前有池是庆忌磨剑处晋郭文宅在新城县晏元献舆地志云灵耀寺即郭文故居唐凌凖宅在县西五十歩唐褚无量故居见天竺重荣桧唐朝杉在洞霄宫外凡二耆老传云唐昭宗景福二年闾丘先生自天台山以盂移植于此围二丈髙三十余丈叶虽凋减而枝益坚或图之以为屏障唐朝栎见洞霄宫古钟在祕书省道山堂下宋鼎唐钟并见行在録三茅观大锅在浄慈寺贞明二年三月造粟山石杵太平寰宇记粟山有石杵刻云黄武二年歳在戊午八月三日凡十二字袁公松门在盐官县唐罗隠宅在新城县东五里岑石元在浙江长一丈四尺南北面广六尺西尺六寸越絶书云秦始皇尝取此石刻丈六于越东山秦王揽船石在西湖大佛头秦王磨剑石在盐官县东六十里审山之巅范蠡塘在盐官县西三十五里晋冯氏井在仁和县臯亭山冯氏于所居发土有古井得石砖八十有四有刻文曰咸和八年十月丁丑朔十日冯氏作皆篆文陈朝柏见孤山隋朝桧灵隠寺路九里松唐刺史袁仁敬所植左右各三行相去八九尺门扁吴説书髙宗皇帝尝欲易以御画不果但以金餙其字咸淳临安志卷八十六咸淳临安志卷八十七钦定四库全书咸淳临安志卷八十七宋潜说友撰冢墓夏后臯之墓见于晩周女娲氏之坟唐天宝中尚在也夫陵谷变迁髙深易位彼何能乆若是哉闻之曰墟墓之间不施哀而人哀此恻隠之真忠厚之至厯古今通上下而一心者也故刍牧有禁耕发有律式祭以致其敬封以笃其恩充类至尽虽蓬颗之不蔽虆梩之不掩吾视之有弗忍况明君贤臣烈士之所藏其能乆也固宜然则志也者非託焉以记乆耶志为杭作非杭人何以得书司马牛宋人也避其家之难违之之吴又违之之鲁卒于郭门之外塟于兵舆左氏特详其事説者以为録其卒塟所在愍贤者之失所也呜唿宇宙亦大矣人以𦕈然之躯生死于其间固有与之并生而羞道之者司马氏﨑岖死于道路窆于他邦而时人贤之君子愍焉秉彛好徳之同心犹不于此㮣见乎叙冢墓汉孙钟墓在富阳阳平山孙坚之祖钟性至孝种瓜为业忽有三少年诣钟乞瓜谓钟曰此山下可作冢当出天子君可下山百歩许顾见我去即可塟也钟去三十歩便反顾见三人并成白鹤飞去钟死即塟其地冢上数有光怪云气五色上属天衍数里人由是知孙氏必兴汉于潜侯何滕墓在于潜县南二十里独角山吴冨春侯郭成墓在富阳樟岩吴选曹尚书暨艶墓在余杭县南由拳山之东吴给事骁骑大将军新丰侯暨惠景墓在余杭县东北八里董舍村晋郭文墓见九域志在临安县西南一十五里晋常山太守御史尚书俞归墓在余杭县西北三十五里地聨舟枕山晋何史君墓淳熙八年骆忠翊嗣业创祠山别庙于于潜县东一里南阳山获古塜陶塼上有太康五年甲辰何史君墓十字宋景侯吴喜墓在余杭县西北仇山一里宋侍中王裕之墓在余杭县东二十五里按宋书王裕之字敬𢎞琅邪临沂人尝为吴兴太守旧居余杭县薨于所居之舍亭山陈彊陵侯陈法明墓在余杭县南一十三里唐苑山中唐章成缅墓在于潜县南七十里长安乡兊口村唐杜牧墓在南山东南与佛日山夹境名杜牧坞有数古冢唐徐凝墓在新城县桐岘乡唐马自然墓在盐官县梁太师吴敬忠墓在于潜县南五里丰国乡东村梁太保饶京墓在昌化县金山乡首源林木蓊鬰百尺合抱有犯者必为异物所怖京本青州淄水人梁末为镇海军紫溪镇遏使龙德元年制赠太保吴越武肃王墓在临安县城北十三歩吴越文穆王墓在龙山之南原和凝撰神道碑吴越忠献王墓在龙山之南原太常乡张昭撰神道碑吴越孝懿世子墓在天竺前山吴越忠懿王贤德顺睦妃孙氏墓在石人岭下吴越王妃仰氏墓在龙井山放马场按表忠观碑载钱氏墓在钱唐者二十有六在临安者十有一今不可悉考矣吴越太尉开府仪同三司正显薛公墓在灵石山冢前生紫藤遍遶三峯之上其后三世孙昻仕国朝至尚书左丞葬天竺山妙法院吴越太师杜墓在新城县北三里官塘子建徽墓在县西十里袁村吴越给事罗隠墓在钱唐县定山乡居山里又昌化澞溪之杨村俗号罗公墓弯盖其祖墓和靖林处士墓在孤山所居侧知杭州胡侍郎则墓在西湖龙井广福院之麓范文正公作墓志铭周都尉邠墓周待制邦彦墓并在南荡山子孙今居定山之北乡强文宪公渊明墓在西溪之钦贤乡刘少宰正夫墓在石姥山岭之西北真珠坞元少师绛墓在南荡山章枢宻楶墓在宝石山太师张文忠公横浦先生墓在盐官县陈寺丞刚中墓在龙井山风篁岭沙盆坞公福州闽清人慷慨挺特有志事功建炎二年李易榜登第绍兴戊午任太府寺丞应诏上封事主议恢复忤秦桧意同年编脩官胡铨以鲠切得罪贬新州作启贺其行有云屈膝请和知庙堂御侮之无䇿张胆论事喜枢庭经逺之有人遂与张九成等七人同谪送吏部差知䖍州安逺县士论惜之有诗云同日七人俱去国何时万里许还家公至县适有岭㓂之扰䆒心招抚感瘴而殁其妻子扶柩抵临安得地塟焉其后湘中着绍兴正论载公出处甚详朱文公周益公皆有䟦语仪王墓在西湖显明寺王讳仲湜生也有紫光照室及视则肉块刄割遂得婴儿靖康时六军欲推王而立之杖剑以却晓其徒曰自有真主其徒犹未退则欲自伏剑死六军遂与王约以踰月而真主不出则王当即大位王阳许而隂实欵其期未㡬髙宗皇帝即位于应天王间关而南上屡嘉叹之主祭濮王尝自賛其容曰熙宁六载嵗在癸丑月在夏五二十有九余乃始生濮祖之后性比山麋貌同野叟随圆就方以无若有惟忠惟孝不污不茍皓月清风良朋益友湛然灵台确乎不朽盖自叙其推戴事也尝㳺天竺有山禽忽惊起冲落半巖花之句子孙视诸邸为蕃衍盖为善之报云浙西提刑周龙图格墓在独角门歩司前军寨公处州人为直秘阁浙西提刑建炎元年讨叛卒陈通与子肇丕俱遇害朝廷嘉其死莭赠中大夫直龙图阁勅塟此地其子祔焉周殿撰杞墓在九里松滕家原水冈坞公龙图格之弟也建炎三年知常州值苖刘之变倡义勤王以功除右文殿修撰洪内翰迈䟦其檄书谓公闻变愤踊即飞表请反正适忠穆吕卫公制置淮浙兼领建康亟驰介诒书议起兵勤王公偈与恊于是忠穆公及诸大将皆提兵道竟上凡军之百役刍茭薪蒸糓菽泉帛弓刀甲楯车船人徒动以万计辰索暮办调胹弥缝不使一间语师既东身独留张杜要害使去者无郄頋忧取日虞渊功最右席迈常恨世徒知忠穆复辟之功为大而周公首倡大义则少有能言者岳鄂王飞墓在栖霞岭下题咏刘鄜王锜墓在定山北乡勅赐功德院额曰旌忠题咏㐮恪赵公宻墓在西溪钦贤乡中兴以战功显尝为殿歩帅其子雍登进士第赵都运巩墓在徐范村之间忠毅毕公再遇墓在钱塘西溪朱祕阁弁墓在西湖公徽州人早嵗㳺京洛晁以道喜之归以从女南渡后授官副王伦使金见执附表云节上之旌尽落口中之舌徒存叹马角之未生魂飞雪窖攀龙髯而莫逮泪洒氷天上为感怆后与洪张二公俱归除直祕阁卒旅殡临安朱文公为作行状尤文简公袤作志铭济王墓在駞巘岭下景定五年十一月有㫖追复元赠少师保静镇潼军莭度使仍令所属讨论坟墓之制日下増修丞相李文清公墓在小隠山赵紫芝师秀墓在葛岭寳严院紫芝温州人有诗集行于世题咏孙花翁秀蕃墓在水仙王庙侧翁名惟信始居婺弃官隠湖山间号花翁工为长短句赵安抚与塟之后村刘克荘志其墓淳固宋先生斌墓在西湖资国寺之右先生字文叔袁州分宜人弱冠师晦菴先生受四书大义笃实靖重确守师説演绎穷䆒至老不少懈于世味泊如也号庸斋卒年八十衆议私谥为淳固先生相传古墓吴王夫差旧志据吴越春秋夫差内传三十三年塟于余杭山太宰嚭亦塟于旁今按夫差塟秦余杭山在平江府长州县西北三十里已详见吴越考此非汉审食其墓在盐官县东六十里审山旧志疑食其不应塟此特此山之审氏墓耳晋杜子恭墓孔稚珪东过钱塘北郭于舟中遥拜杜子㳟墓赵墓在于潜县东十二里故老传赵宣子墓旧有墟塜二十五古沟五通人徃来泉流不竭及有石人马麒麟之属嵗月浸深頺仆草莾多为乡民凿而徙之近即其地得陶塼二有咸和二年九月叅军赵悌建立塜功十四字故又以为赵参军墓关中侯墓在于潜县东一里东山坞绍兴初谢氏营坟旁逼古塜得印一剑一印龟钮金镶篆文曰关中侯印九里松前军教塲墓在九里松行春桥水竹坞教塲内俗唿为唐马三寳墓故老云绍兴末歩司前军因増广教塲惟此冢独髙大寨兵欲去之方举锸有黒蜂数百飞出着人不可向是夜歩帅戚方梦一人髙冠朱衣若王者服曰吾钱王之子塟此已乆祈勿毁辞甚切方怪之诘朝得本军申遂辍役丁母塜丁兰故居在今艮山门外三十六里丁桥母死刻木事之如生冢在姥山之东唐孝女墓在钱塘县孝女南乡古老相传昔有孝女唐丑娘年十二三母病刲腹取肝和粥以进母病愈而丑娘以破疮风死塟此山里人美其孝故以唐墓名亚父塜在臯亭山亚父陈重生有神异寿百余而终今显灵其地有祷皆应世传为亚父塜木娘墓在艮山门外太平乡华林里蔡塘东里人朝奉大夫通判瑞州蔡汝揆庶母沈氏卒汝揆尚㓜父霖用浮屠法火之汝揆既以父泽入仕每伤无松楸之地言之輙泣刻木为形衣衾棺椁择地而塟仍置赡营田建菴屋命僧守之乡人唿为木娘墓上昇墓在仙掌山与天目邻峦旧传有仙人隠居既没而塟裂棺飞昇板从半空而坠故临安有上板下板村又二板坠紫溪东岸今名为板坞苏小墓在西湖上周紫芝有诗题云湖堤歩㳺客言此苏小墓也题咏僧塔宋诠定法师墓在临安县西南一十五里郭文坟北十歩隋僧真观法师东冈塔在天竺隋开皇十五年有真观法师居天竺手标塟处天禧间守王相钦若访寻得之东冈之下甓甃甚工题咏唐鸟禅师塔在竹阁恩髙僧塔在码瑙坡僧晤恩所藏圆公孤山诗有竹䕃髙僧塔之句賛宁塔在放马场栖真院前法慧大师坟在寳胜院圆字将终所为其墓又作诗自挽有云陶噐一芳草任纵横辩才塔在龙井塔前有海棠二株乃师手植苏颕濵为撰碑见龙井寺咸淳临安志卷八十七咸淳临安志卷八十八钦定四库全书咸淳临安志卷八十八宋潜说友撰恤民大夏不能无萎草盛世不能无穷民况五方之人之所聚乎凡生死而有不得其分愿者五曰孩不举曰贫无告曰老无依曰病无以疗死无以藏也而在位之仁人为之乳保为之室庐为之廪给为之医药𦵏埋然后不得其分愿者始庶几乎王道之无憾焉呜唿斯民也其亦不幸生于井田废壊之日而使生死之或无以遂其天也其亦幸忠厚积累之朝而书之以见六掩骼埋胔之仁何独三代然哉叙恤民慈㓜局在楼店务对河淳祐七年十二月有㫖令临安府剏屋为慈㓜局一应遗弃小儿民间有愿收养者月支钱一贯米三斗尽三嵗止其无人收养者官为雇倩贫妇就局乳视惟谨续有愿子之者从官请仍给钱米如式施药局在慈幼局之北淳祐八年五月有㫖以民间病暑者多合思振救赵安抚与因创局制药分差职医家至诊视随症畀药日以为常十年二月朝廷益以钱十万令多方措置以赏罚课督医者月以其数上闻有诣局以病状自言者亦畀之药民蒙更生不知其几养济院一在寳胜院一在艮山门外又有善化坊四所先是守苏文忠公尝于城中创置病坊名曰安乐以僧主之仍请于朝三年医愈千人乞赐紫衣并度牒一具诏从之崇宁元年八月诏诸路置安济坊二年五月两浙运司遂援苏公之説以请仍改病坊为安济绍兴二年诏临安府置养济院十三年十月又因臣寮之请下钱塘仁和两院踏逐近城寺院充安济坊籍定老疾贫乏不能自存及乞丐之人自十一月一日起支常平钱米止次年二月终二十九年以后又屡降指挥展半月或再展仍申严奉行灭裂之罚干道初遂展至四月终犹恐病者未愈至七月终食新方行住支呜唿仁哉列圣之用心也漏泽园钱塘仁和两县管下共一十二所先是崇宁三年二月诏诸州择髙旷不毛之地置漏泽园凡寺观寄留槥椟之无主者若暴露遗骸悉瘗其中各置图籍立笔记识仍置屋以为祭奠之所聴亲属祭飨着为令其在临安府者中更多故率为官私占佃绍兴十四年诏临安府措置漏泽园遂下钱塘仁和县悉行拘收为籓篱以限之选僧二名主管月给常平钱五贯米一石瘗及二百人者申朝廷赐紫衣既又有㫖令诸路州军一体措置施行仍委常平司检察诸县余杭养济院在本县西门外城濠之北半里安济坊在县东半里漏泽园在县东七里安乐乡南渠河之南临安漏泽园在县西三里于潜养济院在县南二里寂照寺漏泽园在县南三里富阳漏泽园在后岭去县一里半盐官漏泽园在县西三里昌化开禧间令章伯奋置养济院为田五十畆嘉定间常平使程珌以筮仕此邑拨钱置居养院田一十七畆既嵗久养济田十失其八居养田十失其三淳祐八年令叶采请买官田于府益以他费买田遂足元额白之仓䑓以养济田𨽻治平寺以居养田𨽻佑圣堂各命主首掌之主簿司掌之出纳吏不得干预漏泽园在县西二里祥异春秋记灾不记瑞孔子不语怪神祥异有志不敢僣经而拟圣也龙见晋郊虎乳楚相鸟鸣亳社蛇出泉䑓诸类此者非一春秋所不书孔子所不道而左氏咸録焉何害其为春秋之忠臣而与圣人同其好恶哉临平湖石函临平湖自汉末秽塞吴天玺元年一夕忽开湖邉得石函中有小青石刻作皇帝字旧言临平湖塞天下乱开则天下平人以为祥临平湖寳鼎吴赤乌十二年六月戊戍寳鼎出临平湖玉册晋元帝移檄召天下兵克日进讨时有玉册见于临安人以为中兴之象人面豕晋成帝咸和六年六月钱塘人家豭豕产两子皆人面如夷人状其身犹豕甘露咸和九年四月甲寅甘露降钱塘县右乡康巷之栁间白䳒见咸和九年五月癸酉白䳒见于钱塘内史虞潭以献临平湖水赤晋安帝元兴五年十月钱塘临平湖水赤野稻生宋文帝元嘉二十三年塩官县野稻自生三十许种白雀宋元嘉十八年七月二十四年四月塩官产白雀太守刘懐慎以献齐永明七年六月盐官县九年七月钱塘县皆获白雀连理木泰始七年二月戊寅钱塘木连理生太守王延之以闻禾蕈木生李昇明元年余杭舍亭禾蕈木生李实禾蕈即胡颓木翼异山大水昇明二年二月于潜翼异山一夕五十一处水出苍玉璧永明七年钱塘县获苍玉璧一枚太守江斆以献浙江灵石永明七年主书朱灵逊于浙江得灵石十人举乃起在水深三尺而浮世祖亲投于天渊池试之刻为佛像海燕出永明九年塩官县石蒲有海鱼乗潮来水退不得去长三十余丈黒色无鳞有声如牛土人唿为海燕取而食之史以为鱼孽清泉紫玉梁元帝记曰昔宋人江巖因採药至富春清泉南见美女衣紫踞石而歌有穿云裂石之声其词曰风凄凄云溶溶水潺潺兮不息山苍苍兮万重亟徃视之遽失所在唯存所踞之石岩剖石得紫玉广长尺许合欢竹唐正元十九年富阳县招义乡安州仓曺许俭家生蔓竹一本合欢郡守白之亷使画图表进功臣堂芝草太平兴国三年八月庚申杭州言淮海国王旧府功臣堂柱生芝草画图来献临安县土地杂志吴育春卿为临安宰三日谒庙廨后土地称属国侯者视之乃十余嵗小児故老云钱尚父所用小史一挥扇误触臂一于睡时以水添沸汤使无声悉令诛之挥扇者甘死止沸者称寃乃赦挥扇者曰吾睡方欲以水添沸汤使无声此史已先知之矣不可赦后忽见形于前钱叹曰我戮人无数此小儿乃敢现身封汝为属国侯永为临安土地受彼血食遂不见石神王至和中郡守孙沔一夕梦人泣告曰吾兄弟三十六人沉埋市舶司园地久矣愿公怜我再梦复如之遂遣人发园中地果得石神王三十六身各坐执寳瓶遂置之㕔事前瑞木字文沈括笔谈云治平中杭州南新县民家析柿木中有上天大国四字书法类颜鲁公有笔力国字中间仍排起作大口全是颜笔其横画即是横理斜画即是斜理其木直剖偶当天字中分而天字不破上下两画并一脚皆横挺出半指许如木中之节以两木合之如合契焉予亲见之珠饭菌菜熙宁八年闰四月杭州言塩官县自三月地产物如珠可造饭水产菜如菌可为葅民赖以充食无骨箬见洞霄宫嘉禾景定四年九月昌化县嘉禾嘉粟生守臣吴华图以献磨剑池水涌咸淳六年七月丰储仓前池忽有风起水立如壁浮萍上屋荡突久之或云池有大龟数百年此其所为也仓官黄恮目击其状扣之土人云池乃吴庆忌磨剑处时有物浮于水上若鐡棺然咸淳临安志卷八十八咸淳临安志卷八十九钦定四库全书咸淳临安志卷八十九宋潜说友撰纪遗纪事提其要纂言钩其元有是言矣独不曰记之广言之备乃史家法乎书成得辞与事之无所比属者若朝政若民事与夫山川人物土俗以及风人之所赋咏墨客之所论述街谈巷议蕞説谈语尚多也强而附则赘放而轶则阙然则将安从夫子曰多闻阙疑多见阙殆疑有所未明殆有所未安若是者圣人犹难之故夫闻见非多之为厌而疑与殆之当谨也傥其事核其言不诬吾犹惧夫遗而何敢阙诸此纪遗所为作也纪事晋咸和二年蘓峻作逆明年吴国内史庾氷弃郡奔会稽内史王舒时舒假莭都督行扬州刺史事乃移告属郡以虞谢藻率衆一万与庾俱渡浙江顾衆顾飏等皆起义军应舒舒亦率衆为后继氷飏等进据无钖遇贼将张健与战而败退于钱塘贼遂入吴舒更遣衆飏守紫壁贼转攻吴兴掠余杭诸县义军沮退或劝衆过浙江衆曰不然今保固紫壁可得全钱塘五县若越他境便为寓军控引无所非长计也临平人范明亦谓衆曰此地险要可以制冦不可委也乃合诸军复进讨健大破之褚裒为章安令迁太尉记室叅军名字已显而位㣲人多未识公乗估舡送故吏数人投钱唐亭住尔时吴兴沈县令尝送客至浙江客至亭吏驱公移牛屋下潮水至沈令起傍徨问牛屋下是何牧人吏云昨有一伧父来寄亭中有尊贵客权移之令有酒色因遥问伧父欲食饼不姓何等可共语褚因举手答曰河南褚季野逺近久承名令于是大遽不敢移公便于牛屋下修刺诣公更宰杀为馔且于公前鞭挞亭吏欲以谢慙公与之宴酌颜色无异状如不觉公送至界宋㤗始二年会稽太守孔觊吴郡太守顾琛据郡同反太宗遣巴陵王休若董统东讨诸军建武将军吴喜属焉二月一日喜渡水击诸垒栅东军一时奔散顾琛与其子寳素携老母泛海奔会稽海盐令王孚邀讨不及其月九日喜等至钱唐令顾昱及孔璪王昙生等奔渡江东喜乃进军栁浦遣沈思仁等率军破东军诸砦乗风举帆直趋定山斩其大帅孙会之自定山进向渔浦又斩其军主孔奴其衆于是败散齐永明三年富阳人唐寓之侨居桐庐父祖以图墓为业寓之自云其家墓有王气山中得金印转相诳惑其年冬聚党四百人于新城令陆赤奋弃县走寓之向富阳抄掠令何洵告渔浦逻主发村男丁防援寓之䧟富阳会稽太守沈文季遣将吏捄援钱塘寓之至钱塘令刘彪拒之力不敌战败寓之进栁浦彪弃县走文季又发吴嘉兴海盐官民丁救之贼分兵出诸县盐官令萧文蔚逃走余杭令乐琰战败乃奔钱塘富人柯隆献铤数千为寓之作仗㝢之欲袭会稽至浦阳江郡丞张思祖遣浃口戍主汤休武拒战大破之帝遣禁兵数千人马数百匹东讨贼衆乌合畏马官军至钱唐一战便散禽斩寓之诸郡县悉平永明六年会稽西陵戍主杜元懿启吴兴无秋会稽丰登商旅往来倍多常嵗西陵牛埭税官格日三千五百今可一倍略计年增百万浦阳南北津及柯浦四埭乞领摄一年格外可增四百许万世祖勅示郡访察行会稽郡事顾宪之议曰寻始立牛埭之意非茍逼僦以纳税也当以风涛迅险人力不㨗屡致胶溺济急利物耳所以输直无怨京师航渡即其例也而后之监领者不达其本各务已功或禁遏别道或空税江行或扑船倍价凡如此类已䝉停寝吴兴频嵗失稔今兹尤馑去之从丰良由饥棘或赍货贸粒携累餬口埭司责税格外加倍幸灾𣙜利将何以堪敢陈管见世祖从之梁吴兴郡屡以水灾失收有言当漕大渎以泻浙江中大通二年春诏发吴郡吴兴义兴三郡民丁就役昭明太子统上疏曰闻吴兴屡年失收民颇流移吴郡大城亦不全熟谷价犹贵刼盗屡起所在有司不皆闻奏如复今兹失业虑恐为弊更深不审可得权停否髙祖优诏喻焉陈徐仪东海郯人陵第三子也正明初为尚书殿中郎兼东宫学士陈亡入隋开皇九年隠于钱塘赭山炀帝召为学士寻除着作郎徐孝克陵之弟性至孝梁末侯景冦乱京邑大饥孝克养母饘粥不能给谓妻臧氏曰今饥荒如此供养交阙欲嫁卿与富人望彼此俱济臧弗许时有孔景行者富于财孝克宻因媒者陈意景行逼迎之臧涕泣而去所得谷帛悉以供养孝克亦剃髪为沙门兼乞食以给臧亦私致馈饷后景行死臧谓孝克曰往日之事非为相负今既得脱当归供养孝克于是归俗更为夫妻东游居于钱塘之佳义里太建中兼国子祭酒每侍宴取珍果纳绅带中还以遗母髙宗知之勅所司自今宴享孝克前馔并遣将还以饷其母时论美之唐武徳元年武康沈灋兴为吴兴太守举兵以讨宇文化及为名比至乌程得精卒六万遂攻余杭下之三年李子通攻沈灋兴于吴郡灋兴弃城走赴江溺死子通徙都余杭尽收灋兴之地北自西湖南至岭东包会稽西距宣城皆有之四年杜伏威遣其将王雄诞击子通子通以精兵守独松岭雄诞乗髙㨿险以逼之多张旗帜夜则縳炬火于木布满山泽子通惧死走杭州雄诞追击又败之于城下子通遂降上元元年冬十一月以宋州刺史刘展为都统淮东江西浙西节度使宻勅都统李恒图之展自疑既得节印遂举兵反恒败奔宣城副使李藏用谓之曰处人尊位食人重禄临难而逃之非忠也以数十州之兵食三江五湖之险固不发一矢而弃之非勇也失忠与勇何以事君乃收散卒募壮士得三千人立栅以拒展与展将张景超战兵败藏用奔杭州使其将温义屯余杭明年展将孙待封自武康南出将会景超攻杭州温义㨿险击败之待封脱身走及田神功讨展展死待封诣藏用降张景超逃入海悉以兵授张法雷使攻杭州藏用击破之余党皆平国朝孙景璠者本杭州水军篆千字文为五十余体以献上善之诏取去黥文𨽻御书院宰相宋琪请授以官秩上曰爵禄非所惜也顾此人面痕尚在岂称冠带乎琪固言之乃授国子书学博士上遣使取杭州释迦佛舍利塔置阙下度开寳寺西北隅地造浮屠十一级以藏之上下三百六十尺所费亿万计前后踰八年癸亥工毕巨丽精巧近代所无也知制诰田钖尝上疏谏其言切直至曰衆以谓金碧荧煌臣以为涂膏衅血上亦不怒杭州始置织务嵗市诸州丝给其用后罢之知泰州田钖上疏云云今月十二日有杭州差人赍牒泰州会问公事臣问彼处米价每斗六十五文足彼中难得钱又问疾疫死者多少人称饿死者不少无人收拾沟渠中皆是死人却有一僧收拾埋藏有一千人作一坑处有五百人作一窖处臣又问有无得雨称春来亦少雨泽臣问既少雨泽麦苖应损称彼处种麦稀少初钱塘江堤以竹笼石而潮囓之不数嵗輙壊转运使陈尧佐曰堤以捍患而反病民乃与知杭州戚纶议易以薪土有害其政者言于朝以为不便参知政事丁谓主言者绌尧佐尧佐争不已谓既徙纶扬州癸巳又徙尧佐京西路发运使李溥请复笼石为堤数载功不就民力大困卒用尧佐议堤乃成遣使廵抚温处州发廪粟赈贫民因按视杭州江岸选道士十人校定道藏经命王钦若总领旧藏三千七百三十七卷钦若増六百二十二卷仍令着作佐郎张君房就杭州监写本令杭州葺故吴越王钱氏庙从其孙惟演之请也置杭州清酒务指挥四百人以𨽻酒官酒官旧増取卖酒息钱二千缗雇民充役于是改募兵士其后江宁府请如杭州例置百五十人亦许之浙江抱余杭㩀㟁为二闸互启闭纳温台衢婺船而潮壊北闸久不治两路船为之稽壅辛酉侍御史方谨言始奏复之废杭秀二州盐塲度支判官刑部贠外郎直集贤院叚少连为两浙转运副使旧使者所至郡县索簿书不暇殚閲往往委之吏胥持以为货少连命郡县上簿书悉缄识遇事间指取一二自閲摘其非是者按之余不及閲者全缄识以还由是吏不能为奸而州县簿书莫敢不治部吏有过召诘曰闻子所为若此有之乎有当告我我容汝自新茍以为无吾不使善人被谤即为汝辨明矣吏不敢欺皆以实对少连每得其情谆谆戒饰使去后有能自改过者犹保任之秀州狱死无罪人时少连在杭吏畏恐聚谋伪为死者服罪欵未及缀属少连已拏舟入城讯狱吏具服请罪以为神明是时龙图阁直学士郑向守杭无治才讼者不服往往自州出径趋少连少连一言处决莫不尽其理向陈留人也复置杭秀二州盐塲建州布衣徐复赐号冲晦处士复性髙洁而处世未尝自异后居杭州十数年卒两浙转运使请自今杭州专管构一路兵马钤辖司事如本路军人犯法许钤辖司量轻重指挥从之贬观文殿学士礼部侍郎知夀州孙沔为检校工部尚书宁国军节度副使初台谏交论沔淫纵不法事诏按其实而使者奏沔在杭州尝从萧山民郑旻市纱旻髙其直沔以为恨会旻贸纱有隐而不税者事觉沔取其家簿记积计不税者几万端配𨽻旻它州州人许明有大珠百妻弟边珣以钱三万三千强市之沔爱明所藏郭䖍晖画鹰图明不以献初明父祷水仙大王庙生明故幼名大王儿沔即捕案明僣称王取其画鹰图刺配之及沔罢去明诣提㸃刑狱断一臂自讼乃得释悦州人金氏女白昼使卒舆致乱之有赵氏女许嫁莘旦沔见西湖上令吏戒莘姥絶昏弗许又使官妓戒赵姥赵姥以莘姥为解沔闻莘氏与僧私者得从晓并莘母鞠为姦置之法遂取赵女至州宅与饮食卧起所刺配以百数及罢盗其案去后有诉寃者多以无案不能自解龙图阁学士右諌议大夫祖无择责授检校工部尚书忠正军节度副使无择坐知杭州日贷官钱及借公使酒并乘船过制与部民接坐及聴造景羔羊应岩等曲法请求辅坐主公使阿狥无择法寺奏已会去年十一月徳音内无择羔羊应岩皆特断余如法寺所奏嘉祐中无择与王安石同知制诰时词臣许受润笔物安石因辞一人之馈不获义不受以其物置舍人院梁上安石以母忧去无择取为本院公用安石闻而恶之以为不亷安石既当国无择遂得罪诏江淮发运湖北运司体量殿中丞直史舘苏轼居䘮服除往复贾贩及令天章阁待制李师中供析照騐见轼妄冒差借兵卒事寔以闻侍御史知杂事谢景温劾奏故也景温与王安石连姻安石实使之穷治卒无所得轼不敢自明久之乞补外上批出与知州差遣中书不可拟令通判颍州上又批出改通判杭州赐米三万石开苏杭州运河浅淀龙图阁学士新知杭州蘓轼言窃闻臣僚缴进蔡确诗言渉谤讟此事所系国体至重欲望皇帝陛下降勅追确根勘然后太皇太后内出手诏勿问则二圣仁孝之道实为两得宣仁心善轼言而不能用轼出郊未发遣内侍赐龙茶银合用前执政恩例所以慰劳甚厚侍御史贾易言苏轼在杭州务以暴横立威故决配税户颜章兄弟皆无罪之人今则渐䝉贷免矣既而専为姑息以邀小人之誉兼设欺弊以窃忠荩之名如累年灾伤不过一二分轼则张大其言以甚于熈宁七八年之患彼年饥馑疾疫人之死亡者十有五六岂有更甚于此者又尝建言以兴修水利者皆为虚妄无实而自为奏请浚治西湖乞赐度牒卖钱雇役闻亦不免科借居民什器畚锸之类虐使捍江厢卒筑为长隄于湖中以事㳺观于公私并无利害监司畏其彊无敢触其锋者况敢检按其不法耶云云宣谕曰贾易排击人太深湏与责降大防对曰易诚过当若欲定叠不若两罢为便可之建炎元年八月戊午杭州军乱初上之立也遣勤王兵还诸道杭兵才三百其将得童贯下胜㨗残兵与之俱军校陈通等见杭州富寔甲东南因谋为变会军士以粮衣不足有怨言结约已定而两浙转运判官顾彦成行部未返需其还杀之至是彦成归宿于城外夜三鼓军士百余人纵火杀士曹叅军及副将白均等十二人翌日执守臣龙图阁直学士叶梦得诣金紫光禄大夫致仕薛昻家杀两浙转运判官吴昉彦成闻乱亟奔湖州军士见昻数梦得不给衣粮之罪昻谕遣之衆乃推通等七人为首释梦得而囚之逼昂权领州事浙东安抚司翟汝文闻变自将七千人屯西兴且奏请浙西兵受其节制戊辰江南经制司遣干办公事宣教郎鲍贻逊将福建枪杖手二千五百往杭州讨叛兵壬申延康殿学士知镇江府两浙西路兵马钤辖赵子崧言杭州军变遣京畿第二将刘俊往捕又命御营统制辛道宗将西兵二千讨之丙子浙东安抚使翟汝文以兵七千渡江先是杭贼陈通等绐汝文来受降汝文至城下贼不聴命汝文复还越州于是通等尽刺城中强壮为军有衆数万庚辰诏赐杭州黄榜招谕作过军民若能率衆归降当赦其罪一切不问仍审量事状情理命以官资若敢抗拒仍旧为恶则掩杀正贼外父母妻子并行处斩如大兵会合已到城下即令来改过出降放罪推赏指挥更不施行仍令监司召募土豪自率乡兵会合讨荡亦许先次借补官职建炎后以黄牓招安叛兵自此始九月辛丑杭贼夜刼直秘阁两浙路提㸃刑狱公事周格寨杀之提刑司所统苏秀兵遂入杭与贼合时格所部淮南兵不肯从尽为浙兵所害贼复以金帛遣人诱诸郡不逞使据城相应浙东安抚使翟汝文虑变生肘腋遂引兵还越州贼势愈炽十月甲子初两浙提㸃刑狱周格既死直龙图阁知秀州赵叔近权提刑司事招杭贼陈通降之贼闻枪杖手屯秀州界其兵精遂聴命是日叔近以素队数十人入城通等犹不觧甲叔近与通等相见置酒推心腹待之使皆循伏以待朝廷授官之命城中稍定丁卯御营使司都统制王渊为捉杀杭州盗贼制置使仍赐银帛万疋两为军需十一月丁酉诏江淮发运使干办公事鲍贻逊以福建枪杖手移屯江宁给事中刘珏言杭冦猖獗今已数月翟汝文之师既无功于前髙士瞳之兵又溃散于后唯贻逊之师屹然不动葢杭卒匪茹颇有窥浙西之心所以未敢大肆者以枪杖手为之捍蔽也羣冦之説欲遣散枪杖手乃就招安赵叔近已令退舍而冦犹未降则其説果可信乎愿且令在杭州同共讨捕候至钱塘荡平然后遣屯江宁或令归福建皆未晩也十二月庚申御营使司都统制王渊入杭州初渊至秀州下令治兵十日乃行杭贼陈通等闻之为备稍缓及是渊与统制官张俊驰至城下传唿秀州赵龙图来通出不意遂出迎渊慰劳之后二日乃谕以朝廷遣赐告身令通等祗受通等皆喜渊俊入州治命军士分守诸门通等三百余人立于谯门之外渊召其首三十人至庭下遽执之通唿曰已受招安何为乃尔渊曰我受诏讨贼不知其他遂执其余党于门外悉要斩之凡百八十余人百姓皆相贺俊取杭州甲妓张秾以归二年正月己亥龙图阁直学士叶梦得落职提举江州太平观坐守杭州军变故也先是言者论显谟阁学士知越州翟汝文总兵临城不肯会战诏令分析汝文言自杭贼作乱首提孤军与贼鏖战而诸将悉为宪臣所制除鲍贻逊枪杖手在城下与臣相闻外无单车一介以为犄角不知使臣与谁会合兼前后请讨贼奏牍具在焉可诬也诏降汝文为显谟阁直学士三年十二月癸未完颜宗弼自安吉进兵过独松岭叹曰南朝可谓无人若以羸兵数百守此吾岂能遽度哉知余杭县曽知是金人乃与丞徐聿成率父老具香花迎拜巩孙也时尉杨汝为在径山寺请监寺僧为统领官率强壮以拒金主僧梵仁从之乙酉完颜宗弼犯临安府钱塘县令朱跸率民兵逆战伤甚犹叱左右负已击贼守臣浙西同安抚使康允之未知为金人遣将迎敌于湖州市得二级允之视之曰金人也遂弃城遁保赭山时直显谟阁刘诲自楚州赴召在城中军民推之以守己丑金人陷临安府初完颜宗弼既围城遣前知和州李俦入城招谕俦与权府事刘诲善至是削髪左袵而来二人执手而言俦欷歔不能止有倡言诲欲以城降冦者军民因杀诲是晩城䧟钱塘令朱跸在天竺山亦遇害后赠诲直龙图阁四年二月丙戌金人自临安退兵初完颜宗弼留临安闻浙西制置使韩世忠自江隂趋镇江恐邀其后是月庚辰宗弼敛兵于吴山七寳山遂纵火三日夜烟熖不絶癸未火息甲申纵兵大掠且束装丙戌退军以卤掠辎重不可遵陆乃由苏秀取塘岸路行先是武功大夫成州团练使陆渐迎降宗弼以为临安府兵马钤辖渐劝宗弼括金银焚临安因从事北去绍兴元年二月辛巳礼部尚书兼侍读秦桧叅知政事龙图阁待制孙觌时知临安府启贺桧有曰尽室航海复还中州四方传闻感涕交下汉苏武节旄尽落止得属国唐杜甫麻鞋入见乃拜拾遗未有如公独叅大政桧以为讥已始大怒之五月戊申临安府节度推官史祺孙言两浙擈买坊场一千三百三十四处为浄制钱约八十四万缗今未卖者五百有竒乞募进纳补官之家投买从之二年正月乙邜诏临安府诸门权勿税柴薪油麫等物戊午三衙奏定临安府左右厢廵为百有十五舖用卒六百七十三人三衙及本府兵各居其半己未诏修临安城之頽圯者以修内司所集湖秀等五州役卒就筑之四月癸未诏临安府令马歩军司分左右厢廵警照𬋩七月乙酉诏自今临安府遭火止令马歩军司及府兵救扑仍预给色号他军非奉御前处分者母得擅出营十一月壬申祕阁修撰知临安府宋煇言本府酒税课利乞依扬州例权免分拨诸司应赴本府支使竢移跸日如旧从之四年正月癸酉诏临安府四至州郡犯罪合配之人毋得配本府竢四銮日如旧三月甲戌徽猷阁待制知临安府梁汝嘉请死事之家无人受恩泽者许换给度牒从之度牒直二百千承信郎一资易十四道他视此为差八月乙未诏以余杭县南上下湖北置孳生牧马监命临安府守臣兼提举每马五百匹为一监牡一而牝四之嵗产驹三分毙二分以上皆有赏罚六年二月癸亥诏临安府民间僦舍钱不以多寡并三分中减一分白地钱减四分之一绍兴十三年五月乙亥中书舍人兼侍读杨愿请倣唐干元及本朝故事诏天下置放生池祝圣夀工部郎中林乂又请以临安府西湖为放生池从之既而上恐其妨民谕辅臣旧有者令复之不然则否乂尤溪人也七月丙寅上谓秦桧曰朕尝与卿言候国用足日蠲赋以寛民力若一㮣除之又恐用或不足浙西驻跸之久民供不易临安尤甚本路三等下户与蠲一科庶贫民被实赐也十七年七月乙丑诏临安府更置库造祠祭法酒旧取水于西湖上以军民环居渠流浑浊乃命别醖焉二十三年四月甲戌上谓大臣曰近令临安府收捕破落户编置外州本为民间除害而所谓小火下者乃为人诉其恐吓取钱妄有供具甚非为民除害之本意可令有司子细根治务得其实先是行在有号破落户者巧于正昼通衢窃取人所带之物秦桧得其姓名悉奏分遣外州拘之上恐因而扰人故有是谕二十六年七月辛亥户部尚书兼权知临安府韩仲通言安抚司回易库昨将官钱责借油舖并置米舖以收利息又居民日用蔬菜果实之类近因牙侩陈献置团拘卖克除牙钱太多致细民难于买卖又本府买擈税钱并新添河渡所纳钱物不多因此邀阻往来之人欲乞并行住罢从之三事皆曹泳所创及是因星变而罢三十年三月丁亥诏临安府在城自绍兴二十一年以后官司续置到房廊赁钱并减三分之一钱唐人喜杀日屠百鵞予自湖上夜归屠者之门百鵞皆号声振衢路若有所诉鵞能警盗亦能却蛇有粪杀蛇蜀人园池养鵞蛇即逺去有二能而不能免死又有祈雨之厄悲夫安得人如逸少乎王师征越败于临安禆将刘宣伤重卧于死人中至夜有官吏数人持簿编閲死者至宣乃扶起曰此汉非是引出数十步置道左明日贼退乃得归国朝始置诸州通判尝与知州争权有钱昆者杭人嗜蠏尝求外郡上问其所欲昆曰但得有螃蠏无通判处则可矣王文穆罢相知杭州陈从易学士送诗云千重浪里平安过百尺竿头稳下来钱氏时有还乡和尚每唱云还乡寂寂杳无踪不挂征帆水陆通踏得故乡田地稳更无南北与西东或问其説曰明年大家都去有纳土之应郑向知杭州王景为浙漕互有论列而景死郑往哭之尽哀或曰龙图素恶端公今何恸哭也范拯曰龙图待哭斯人久矣咸淳临安志卷八十九咸淳临安志卷九十一钦定四库全书咸淳临安志卷九十一宋潜説友撰纪遗三纪事林逋居杭之孤山真宗赐号和靖处士逋工诗如曰草泥行郭索云木呌钩辀颇为士大夫所称又梅花诗云踈影横斜水清浅暗香浮动月黄昏评诗者谓前世咏梅者多矣未有此句也又其临终为句云茂陵他日求遗藁犹喜初无封禅书尤为人称诵自逋之卒湖山寂寥未有继者又青箱杂记云林逋景祐初尚无恙范文正公亦过其庐赠逋诗曰巢由不愿仕尧舜岂遗人又曰风俗因君厚文章到老醇其激赏如此王冀公镇金陵以书致钱塘讲师遵式式将谒公过林逋逋以诗送云虎牙熊轼隐铃斋棠树隂隂长碧苔丞相望尊賔谒少清言应喜道人来杭妓胡楚龙靓皆有诗名胡云不见当时丁令威年来处处是相思若将幽恨同芳草却恐青青有尽时张子野老于杭多为官妓作词而不及靓靓献诗云天与羣芳十様葩独分颜色不堪夸牡丹芍药人题徧自分身如鼓子花子野于是为作词也所至驿舍旅邸留题壁间亦多有可取者见李仲南丙言临安旅邸壁间一絶云太一峯前是我家满床书籍旧生涯春城恋酒不归去老却碧桃无限花罗隐与桐庐章鲁风齐名钱武肃崛起以鲁风善笔札召为表奏孔目官鲁风不就执之后以罗隐为钱塘令惧而受命因宴献诗云一个祢衡容不得思量黄祖谩英雄自是始厚之郑毅夫守杭题僧文莹所居壁云西湖频送客緑波舟楫轻春入萝迳静浪花翻逺晴又云东风江云北飞燕同寄青春不相见又题杭郡阁云雨影横残虹秋容隂映日寒江带暮流晚角穿云出峯蔵翠如织宿鸟去无迹封书写所懐聊托金门翼时颇讶其气象不逺后解杭麾将赴青社以病泊舟楚州而卒其语已兆于先矣唐令狐相进李逺为杭州宣宗曰闻李逺有诗云长日惟消一局棋岂可使治郡哉对曰诗人之言不足为实也乃荐逺亷察可任此正説诗者不以辞害志也吴仁璧闗右人中第入浙谒钱武肃殊礼之累辟入幕坚辞不就以诗谢云东门上相好知音数尽台前郭隗金累重虽然容食椹力微无计报焚林弊貂不称芙蓉幕衰朽仍惭玳瑁簮十里溪光一山月可堪从此负归心武肃复遣人请撰罗城记仁璧坚不从武肃怒沉于江吴人惜之子野能为诗及乐府至老不衰居钱塘苏子瞻作倅时年已八十余视聴不衰家犹蓄声妓子瞻尝赠以诗云诗人老去莺莺在公子归来燕燕忙盖全用张氏故事戏之东坡云轼倅武林日梦神宗召入禁中宫女围侍一红衣女童捧红靴一只命轼铭之觉而记其一聫云寒女之丝铢积寸累天步所临云蒸雾起既毕进御上极叹其敏使宫女送出睇眎裙带间有六言诗一首云百叠漪漪风绉六铢縰縰云轻植立含风广殿微闻环珮摇声又云轼自蜀应举京师道过华清宫梦明皇令赋太真妃裙带诗乃前六言诗也觉而记之今书赠柯山潘大临邠老二説不同故併録之熈宁六年任杭州通判时知州系知制诰陈襄字述古是年冬十月内一僧寺开牡丹数朶陈襄作诗四絶轼尝和云一朶妖红翠欲流春光囬照雪霜羞化工只欲呈新巧不放闲花得少休又云当时只道鹤林仙解遣秋花发杜鹃谁信诗能囬造化直教霜枿放春妍又云花开时节雨连风犹向霜林染烂红漏泄春光私一物此心未信出天工又云不愤清霜入小园故将诗律变寒暄使君欲见蓝闗咏更请韩郎为染根此诗皆讥讽当时执政大臣以比化工但欲出新意擘划令小民不得暂闲也熈宁七年为通判杭州于正月二十七日㳺风水洞有本州节推李佖知轼到来在彼等候轼到乃留题于壁其卒章不合云世上小儿夸疾走如君相待今安有以讥世之小人多务急进也其诗即不曽写与李佖当年再游风水洞又云世事渐艰吾欲去永随二子脱讥谗意谓朝廷行新法后来世事日益艰难小人多务谗谤轼度斯时之不可以合又不可以容欲弃官隐居也熈宁五年轼任通判杭州于十二月内与发运司勾当公事大理寺丞李杞因猎出㳺孤山作诗四首内第二首有讥讽其意已在王诜项内声説熈宁六年内游孤山诗寄王诜除无讥讽外有误随弓旌落尘土坐使鞭箠环呻唿以讥讽朝廷新法行后公事鞭箠之多也又曰追胥保伍罪及孥百日愁叹一日娱以讥讽朝廷盐法收坐同保妻子移乡法太急也又曰嵗荒无术归亡逋鹄则易画虎难摸意取马援言刻鹄不成犹类鹜画虎不成反类狗言嵗既饥荒我欲出竒画赈济又恐朝廷不从乃似画虎不成反类狗也熈宁六年因徃诸县提㸃到临安县有知县大理寺丞苏舜举来本县界外太平寺相接轼与本人为同年自来相知本人见轼后言舜举数日前入州却被训狐押出轼问其故舜举言我擘划得人户供通家业役钞规例一本甚简前日将去呈本州诸官皆不以为然呈转运副使王庭老等不喜差急足押出城来轼取其规例看详委是简便因问训狐事舜举言自来闻人説一小话云燕以日出为旦日入为夕蝙蝠以日入为旦日出为夕争之不决诉于鳯凰鳯凰是百鸟之王至路次逢一禽谓燕不湏徃诉鳯凰在假或云鳯凰渇睡今不记其详却是训狐权摄舜举意以此讥笑王庭老等不知是非隔得一两日周邠李行中二人亦来临安与轼同游径山苏舜举亦来山中相见周邠作诗一首与轼即无讥讽轼次韵和答兼赠舜举云餔糟醉方熟洒面唤不醒奈何效燕蝠屡欲争晨暝其意以讥讽王庭老等如训狐不分别是非也熈宁五年六月任杭州通判日寄周邠所作山村诗第三首云烟雨蒙蒙鸡犬声有生何处不安生但令黄犊无人佩布糓何劳也劝耕轼意言是时贩盐者多带刀杖故取前汉龚遂令人卖剑买牛卖刀买犊则自力耕不劳劝督也以饥讽朝廷盐法太峻不便也又第二首云老翁七十自腰䥥惭愧春山笋蕨甜岂是闻韶解忘味迩来三月食无盐意山中之人饥贫无食纵老犹自採笋蕨充饥时盐法峻急僻逺之人无盐食动经数月若古之圣人则能闻韶忘味山中小民岂能食淡而乐乎以讥讽盐法太急也第四首云杖藜褁饭去怱怱过眼青钱转手空赢得儿童语音好一年强半在城中意言百姓虽得青苖钱立便于城中浮费使却又言乡村之人一年两度夏秋税又数度请纳和预买钱今此更添青苖助役钱因此庄家子弟多在城中不着次第但学得城语音而已以讥讽朝廷新法青苖助役不便也开运盐河诗云居官不任事萧散羡长卿胡不归去来滞留愧渊明盐事星火急谁能䘏农耕薨薨晓鼓动万指罗沟坑天雨助官政泫然淋衣缨人如鸭与猪投泥相溅惊下马荒隄上四顾但湖泓线路不容足又与牛羊争归田虽贱辱岂失泥中行寄语故山友谨勿厌藜羔是时卢秉提举盐事擘划开运盐河差夫千余人某于大雨中部役其河只为搬盐既非农事而役农民秋田未了有妨农事又其河中间有涌沙数里意言开得不便自叹泥雨劳苦羡司马长卿居官而不任事又愧陶渊明不早弃官归去也农事未休而役千余人故云盐事星火急谁能䘏农耕又言百姓已劳苦不易天雨又助官政之劳民转致百姓疲弊役人在泥水中辛苦无异鸭与猪又言某亦在泥中与牛羊争路而行若归田岂失此哉故云寄语故山友谨不可厌藜羔而思仕宦以讥开运盐河不当又妨农事也赴杭州通判弟辙送至颕州作初别诗云征帆挂西风别泪滴清颍留连知无益惜此湏㬰景我生三度别此别尤酸冷念子似先君木讷刚且静寡词真吉人介石乃机警至今天下士去莫如子勐嗟我久病狂意行无坎井有如醉且坠幸未伤輙醒从今得闲暇黙坐消日永作诗解子忧持用日三省此诗云至今天下士去莫如子勐为弟辙曽差在制置三司条例司充检详文字争议新法不合而罢既美弟辙去之果决则意亦是讥新法不便也某初到杭州寄子由诗云眼看时事力难任贪恋君恩退未能迟钝终湏投劾去使君何日唤聋丞此诗云眼看时事力难任时事谓新法青苖助役等事也言已才力不能胜任意亦是讥新法事烦难了办也游径山留题诗云衆峰来自天目山势若骏马奔平川中涂勒破千里足金鞭玉镫相囬旋人言山住水亦住下有万古蛟龙渊道人天眼识王气结茅宴坐荒山颠精诚贯山石为裂天女下试颜如莲寒忩暖足来扑握夜钵咒水降蜿蜒雪眉老人朝叩门愿为弟子长叅禅尔来废兴三百载奔走吴会输金钱飞楼涌殿压山破朝钟暮鼔惊龙眠晴空偶见浮海蜃落日下数投村鸢有生共处覆载内扰扰膏火同烹煎近来愈觉世议隘毎到寛处差安便嗟余老矣百事废却寻旧学心茫然问龙乞水归洗眼欲看细字销长年龙井水洗病眼有效此诗云近来愈觉世议隘以讥近日进用之人多是刻薄议论褊隘不容人过失故见山中寛闲之处为乐也八月十五日观潮作诗曰吴儿生长狎涛渊冒利忘生不自怜东海若知明主意应教斥卤变桑田时新有㫖禁弄潮故云吴儿生长狎涛渊冒利轻生不自怜盖言弄潮之人为贪官中利物致其间有溺死者故朝㫖禁断某为主上好兴水利因作此诗言东海若知明主意应教斥卤变桑田意言东海若知此意当令斥卤地尽变桑田此事之必不可成者以讥兴水利之难成也熈宁八年轼知徐州日有杭州盐官县安国寺相识僧居则请轼作大悲阁记意谓旧日科场以赋取人赋题所出多关渉天文地理礼乐律厯故学者不敢不留意于此等事今来科场以文义取人故学者只务空言髙论而无实学以讥讽朝廷改更科场法度不便也开平元年梁太祖即位封钱武肃镠为吴越王时有讽钱拒其命者钱笑曰吾岂失为一孙仲谋耶拜受之改其乡临安县为衣锦军是年省茔垄延故老旌钺鼙吹振耀山谷自昔㳺钓之所尽䝉以锦绣或木石至有封官爵者旧贸盐肩担亦裁锦韬之一邻媪九十余携壶浆角黍迎于道镠下车亟拜媪抚其背犹以小字唿之曰钱婆留喜汝长成盖初生时光怪满室父惧将沉于了溪此媪酷留之遂字焉为牛酒大陈乡饮别张蜀锦为广幄以饮乡妇凡男女八十已上金樽百嵗已上玉樽时黄髪饮玉者尚不减十余人镠起执爵于席自唱还乡歌以娯賔曰三节还乡兮挂锦衣吴越一王驷马归临安道上列旌旗碧天明明兮爱日辉父老远近来相随家山乡眷兮会时稀斗牛光起兮天无欺时父老虽闻歌进酒都不之晓武肃觉其欢意不甚浃洽再饮髙掲吴喉唱山歌以见意词曰你辈见侬底欢喜别是一般滋味子永在我侬心子里歌阕合声赓賛呌笑振席欢感闾里今山民尚有能歌者姚舜明庭辉知杭州有老姥自言故娼也及事东坡先生云公春时每遇休暇必约客湖上早食于山水佳处饭毕毎客一舟令队长一人各领数妓任其所适晡后鸣锣以集之复会望湖楼或竹阁之类极欢而罢至一二鼓夜市犹未散列烛以归城中士女云集夹道以观千骑之还实一时之胜事也王文穆钦若以故相来守杭钱塘一老尉苍头华髪矣文穆初甚不乐询其履歴乃同年生恻然哀之遂封章于朝诏特改京秩尉以诗谢之云当年同试大明宫文字虽同命不同我作尉曺君作相东风元没两般风蔡元长少年鼎贵建第钱塘极为雄丽全占山林江湖之絶胜今行在殿前司是也宣和末金冦纷乱尽以平日之所积用巨舰泛汴而下置其宅中靖康初下籍没之诏适毛逹可友守杭州逹可元长门下士也缓其施行宻喻其家蔵隐逾旬所以蔡氏之后皆不贫又尝以金银寳货四十担寄其族人家海盐者已而蔡父兄子弟诛窜不暇徃索尽掩为已有至今海盐蔡氏富冠浙右祐陵时有僧妙应者江南人徃来京洛间能知人休咎其説初不言五行形神且不在人之求而告之佯狂奔走初无定止饮酒食肉不拘戒行人唿之为风和尚元长榹职居钱塘一日忽直造其堂书诗一絶云相得端明似虎形摇头摆脑得人憎看取明年作宰相张牙噼口喫衆生又书其下云衆生受苦两纪都已而悉如其言绍兴初犹在广中蜕于栁州明清投辖録中亦书其畧张彦实启番阳人子公叅政大父行有东忩集行于世自知广徳军秩满造朝除着作佐郎秦会之当轴其兄楚材为祕书少监约彦实观梅于西湖楚材有诗彦实次其韵云天上新骖寳辂囬看花仍趂雪霙开折归忍负金蕉叶笑挿新临玉镜台女堞未湏翻角调锦囊先喜助诗材少蓬自是调羔手叶底应寻好句来时楚材再婚故及玉镜台事会之见之大称赏曰旦夕当以文字官相处遂擢左史再迁而掌外制扬原仲并居西掖代言多彦实与之润色初亦无他彦寔偶戱成二毫笔絶句云包羞曽借虎皮蒙笔阵仍推兎作锋未用吹毛强分别即今同受管城封原仲以为诮已大怒愬于会之訹言路弹之彦实以本官罢为宫祠谢表云虽造化之有生有杀本亦何心然臣下之或赏或刑咸其自取宣和初徽宗有意征辽蔡元长郑逹夫不以为然童贯初亦不敢领畧惟王黼蔡攸将顺賛成之有谍者云天祚貌有亡国之相班列中或言陈尧臣者婺州人善丹青精人伦登科为画学正黼闻之甚喜荐其人于上令衔命以视之擢水部员外郎假尚书以将使事尧臣即挟画学生二员俱行尽以道中所歴形势向背且绘天祚像以归入对即云彼主望之不似人君臣谨写其容以进若以相法言之亡在旦夕幸速进兵兼弱攻昧此其时也并图其山川险易以上上大喜即擢尧臣右司谏赐予鉅万燕云之役遂决时尧臣方三十三嵗迁至侍御史会蔡元长复将起预政事黼訹尧臣望风上䟽以元长前日不合人情状攻之初榜朝堂然上犹眷元长黜尧臣为万州监税而元长竟不告廷尧臣竟寝是行黼败尧臣亦遭斥建炎中监察御史李宷䟽其为黼鹰犬误国之罪始诏除其名初秦会之主判髙宻尧臣以沧州掾曺同为京东漕司试官因以厚甚会之擅国遂尽复故官虽不敢用招至武林毎延至相府欵宻叙旧尧臣以前所钖万金筑园亭于西湖之上极其雄丽今所谓陈侍御花园是也会之炎炎时前御史敢于国门外建第以此可见越人姚宏字令声宣和中在上庠有僧妙应者能知人休咎语令声云君不得以令终候端午日伍子胥庙中见石榴花开则竒祸至矣令声初任监杭州税在任三载足迹不敢登吴山将赴江山宰自其诸暨所居趋越来访帅宪既归出城数里值大风雨亟谒路旁一小庙中见庭下榴花盛开妍甚可爱询祝史云此伍子胥庙其日乃五月五日令声惨然登车未几秦相以宿怨追赴大理而死周美成晚归钱塘乡里梦中得瑞鹤仙一阕悄郊原带郭行路永客去车尘漠漠斜阳映山落歛余红犹恋孤城䦨角凌波步弱过短亭何用素约有流莺劝我重解绣鞍缓引春酌不记归时早暮上马谁扶醒眠朱阁惊颷动幕犹残醉遶红药叹西园已是花深无地东风何事又恶任流光过却归来洞天自乐未几方腊盗起自桐庐拥兵入杭时美成方会客闻之仓黄出奔趋西湖之坟菴次郊外适际残腊落日在山忽见故人之妾徒步亦为逃避计约下马小饮于道旁旗亭闻莺声于木杪分背少焉抵菴尚有余醺因卧小阁之上恍如词中逾月贼平入城则故居皆遭蹂践旋营缉而处继而得请提举杭州洞霄宫遂老焉悉符前作美成尝自记甚详今偶失其本姑追记其略而书于编斋头顷有沈必先日记言奏事殿中髙宗云近有人自东京逃归闻张九成见为刘豫用事可怪必先奏云张九成在其乡里临安府盐官县寄居去行阙无百里而逺两日前方有文字来乞将磨勘一官囬授父改绯章服幸陛下裁之上云如此则所传妄矣可笑不若便与一差遣召来盖子韶廷试䇿流播伪齐人悉讽诵故传疑焉翌日降㫖除祕书郎元祐中东坡守杭毛泽民为法曺掾公以衆人遇之秩满辞去是夕宴客有籍妓歌赠别小词卒章云今夜山深处断魂分付潮囬去公问谁所作妓以毛法对公语坐客曰郡僚有词人不及知某之罪也翌日折简追还留连数月泽民因此得名咸淳临安志卷九十一咸淳临安志卷九十二钦定四库全书咸淳临安志卷九十二宋潜说友撰纪遗四纪事欧阳公五代史叙列国年谱云闻于故老谓吴越亦尝称帝改元而求其事迹不可得颇疑吴越后自讳之及旁采诸国书与吴越徃来者多矣皆无称帝之事独得其封落星石为寳石山制书称寳正六年辛夘耳王顺伯收碑有临安府石屋崇化寺尊胜幢云时天寳四年嵗次辛未四月某日元帅府府库使王某又明庆寺白伞盖陀罗尼幢云吴越国女弟子吴氏十五娘建其发愿文字曰十五娘生沗覇朝贵彰国懿天寳五年太嵗壬申月日题顺伯考其嵗年知非唐天寳而辛未乃梁开平五年其五月改干化壬申乃二年梁以丁夘纂唐武肃是嵗犹用唐天祐次年自建元也钱唐湖广润龙王庙碑云钱镠正明二年丙子正月建新功臣禅院碑封睦州墻下神庙勅皆正明中登圣寺磨崖梁龙徳元年嵗次辛巳钱镠建又有龙徳三年上宫诗是嵗梁亡九里松观音尊胜幢寳大二年嵗次乙酉建衢州司马墓志云寳大二年八月殁顺伯案乙酉乃唐庄宗同光三年其元年当在甲申盖自壬申以后用梁纪元年至后唐革命复自立正朔也又水月寺幢云寳正元年丙戍十月具位钱镠建是年为明宗天成招贤寺幢云丁亥寳正二年又小昭庆金牛码碯等九幢皆二年至五年所刻贡院前桥柱刻寳正六年嵗在辛夘造然则寳大止二年而改寳正寳正尽六年次年壬辰有天竺日观菴经幢复称长兴三年八月用唐正朔其年三月武肃薨方寝病与其子元瓘曰子孙善事中国勿以易姓废事大之礼于是以遗命去国仪用藩镇法然则有天寳寳大寳正三名欧阳公但知其一耳通鑑亦然自是厯晋汉周及本朝不复建元今犹有清泰天福开运会同干祐广顺显徳石刻存者三四十种固未尝称帝也王顺伯家有钱忠懿一判语其状云臣賛宁右臣伏奉宣㫖撰文䟽今建呈乞给下取设斋日五更前上塔臣自宣却欲重建乞于仁政殿前夜间化却不然便向塔前化并取圣㫖判曰便要吾人宣读后于真身塔前焚化二十七日而在前花押予谓钱氏固尝三改元但或言其称帝则否也此状内进呈圣㫖等语盖类西河之人疑子夏于夫子故自贻僣帝之议想他所施行皆然矣东坡在杭州作有美堂会客诗颔聫云天外黒风吹海立浙东飞雨过江来读者疑海不能立黄鲁直曰盖是为老杜所误因举三大礼赋朝献太清宫云九天之云下垂四海之水皆立以告之二者皆句语雄峻前无古人坡和陶停云诗有云云屯九河雪立三江之句亦用此也国朝承平之时四方之人以趋京邑为喜盖士大夫则用功名进取系心啇贾则贪舟车南北之利后生嬉戱则以纷华盛丽而悦夷攷其实非南方比也读欧阳公送僧慧勤归余杭之诗可知矣曰越俗僣宫室倾赀事雕墻佛屋尤其侈耽耽拟侯王文彩莹丹漆四壁金焜煌上乗百寳盖宴坐以方床胡为弃不居栖身客京坊辛勤营一室有类燕巢梁南方精饮食菌笋比羔羊饭以玉粒粳调之甘露浆一馔费千金百品罗成行晨兴未饭僧日昃不敢尝乃兹随北客枯粟充饥肠东南地秀絶山水澄清光余杭几万家日夕闻清香烟霏四面起云雾杂芬芳岂如车马尘鬂髪染成霜三者孰苦乐子奚勤四方观此诗中所谓吴越宫室饮食山水三者之胜昔日固如是矣公又有山中之乐三章送之归勤后识东坡为作诗集序者钱塘关景仁子开为税官为其下告讦郡守械之狱子开弟子东徃会稽告急于兵部侍郎汪彦章汪为驰书属杭守事遂释子开具书谢汪未逹而死子东为致之汪书其后曰解晏子之骖昔曽伸于贤者挂徐君之剑今有感于斯人蔡元长初登第为钱塘尉巡捕至汤村薄晩休舍有道人状貌甚伟求见蔡平日喜接方士亟延与语饮之酒而去明日宿他所复见之又明日泊近村道人复至饮酒尽数斗恳曰夜不能归愿託宿可乎蔡始犹不可其请至再不得已许之且同榻命蔡居外已处其内戒曰中夜有相寻覔者告勿言蔡意其姦盗亡命将有捕者身为尉顾匿之不便也然无可奈何展转至三更目不交睫闻舍外人声俄顷渐衆遂排户入曰车四元在此何由可耐欲就床擒之或曰恐并损床外人帝必怒吾属且获罪蔡大恐起坐唿从吏无一应者道人安寝自如撼之不动外人云又被渠軃了六十年可怪可怪咨嗟良久闻室内如掲竹纸数万畨之声鸡鸣乃寂唿从者始应问所见皆不知道人矍然兴谢曰某乃车四元也頼公脱此大厄又可活一甲子已度世第三次矣自此无所患公当贵穷人爵吾是以得免如其不然与公皆死矣念无以为报吾有药能化纸为鐡鐡为铜铜为银银又为金公欲之乎蔡拒不受强语干汞之术曰他日有急当用之天且明别去后不复见蔡唯以其説传中子翛蔡死翛家窜广西赖是以济蔡之客陈丙尝为象郡守云然张子韶侍郎谪居大庾得目疾后为永嘉守中风手足不能举目遂内翳丐祠禄还塩官旧隐绍兴二十九年三月望夜梦青衣人引至大寺门金书牌八字但记其二曰开福一僧如禅刹知客见张甚喜延入坐张问主僧为谁曰沈元用给事也张曰吾与沈先生久不相见亟欲谒之命取公服随语即至见沈再拜沈答其半礼劳苦如平生且曰尊公在此命青衣导徃方丈东小堂其父母方对坐长啸张趋拜号泣旁人叱曰此不是哭处复至法堂前问曰何故无佛殿青衣曰此以十方法界为佛殿张曰吾病废又失明未知他日有眼可见佛有口可诵经否曰侍郎何尝不见佛何尝不诵经又行及门侧有小池清泠外设栏楯青衣曰八功徳水也酌一杯饮之凉彻肌骨西庑一室极洁中挂画像视之乃张冩真大骇曰何以得此青衣曰异日当主此地然待公见玉带了即来遂寤遽召门人郎晔使书其事皆谓玉带为吉证若疾愈且大拜至六月二日两疾顿除即日出谒先墓继徃所亲家燕集如是五日偶与诸生读江少虞所集事实类苑至章圣东封丁晋公取玉带事怒曰丁谓真奸邪虽人主物亦以术取因不怿废卷而入疾复作不能言翌日卒人始悟玉带之梦张夀六十八云绍兴二十九年闰六月塩官县雷震先雷数日上管场亭户顾徳谦妻张氏梦神人以宿生事责之曰明当死雷斧下觉而大恐流泪悲噎姑问之不以实对姑怒曰以我尝贷汝某物未偿故耶何至是张始言之姑殊不信明日暴风起天斗暗张知必死易服出屋外桑下立黙自念震死既不可免姑老矣奈惊怖何俄电雷晦𠖇空中有人唿张氏曰汝实当死以适一念起孝天赦汝又曰汝归益为善以此语世人也浙西兵马都监康湑居临安寳莲山夏夜且睡为蛙声所聒命小童捕之湑熟寐梦十三人乞命湑曰吾职虽兵官非能擅生杀者何以能贷汝死曰但公见许无不可者少焉魇窹告其妻妻曰得非羣蛙乎唿童诘之已置一瓶中騐其数正十三枚也即释之时绍兴二十九年京师人鲁畤绍兴十一年在临安送所亲于北闸下忘携钱行解衣质于库见主人如旧熟识者思之而未得退访北关税官朱子文言及之盖数年前所常见丐者也其人本豪民遭乱家破与妻行乞于市使三子拾杨梅核椎取其实以卖少子尝见一白䑕在聚核下归语父父戒曰明日徃捕之得而货于禽戏者必直数百钱勿失也迨旦母与偕行至故处果见䑕逐之及涌金门墻下入穴中而蔵母立不去遣子归取锸地深可三尺望䑕尾犹可见俄得一青石掲去之下有大瓮白金满中遽奔告其父父至不敢取亟诣府自列愿以半与官而乞厢吏䕶取府主从其言得银凡五千两持所得即日鬻之买屋以居而用其钱为子本遂成富家即库中主人也临安万松岭上多中贵人宅陈内侍之居最髙绍兴十五年盛夏纳凉至四鼔未寝道上人迹已絶忽见狱卒衣黄衣领三人自北而南一衣金紫者行前其次着紫衫又其次着凉衫到刘供奉门外升阶欲上金紫者难之狱卒曰彼中已承当如何不去时已晩请速行乃俛首而入其后二人相谓曰彦通早聴吾言当不至是皆叹息相继亦入俄闻门媪索灯甚急曰犬生三子毛色甚可爱明日陈具以语刘育于家稍长人或唿彦通则奔走而前竟莫知为何人也塩官县庆善寺明义大师了宣退居邑人邹氏菴隆兴元年春晨起行径中见鸠鶵堕地携以归躬自哺饲两月乃能飞日纵所适夜则投宿屏几间是嵗十月其徒惠月复主庆善寺迎致其师于丈室之西偏逮暮鸠归则闻无人矣旋室百匝悲鸣不止守舍者怜之谓曰吾送汝归老师处明日笼以授宣自是不复出恒狎左右以手摩拊皆不动他人近之輙惊起呜唿孰谓畜产无知乎绍兴二年两浙进士类试于临安湖州谈谊与乡友七人谒上天竺观音祈梦谊梦人以二楪贮六茄为餽恶之惟徐杨梦食巨蟹甚美迨旦同舍聚坐一客语及海物黄甲者扬问其状曰视蝤蛑差小而比螃蠏为大扬窃喜乃以梦告人以为必中黄甲之兆洎榜出六人皆不利扬独登科后二年谊复与周元特赴漕司举又同诣寺前一夕周梦与诸人同登殿谊先抽籖三反而三不吉余以次请祷周立于后曰所以来唯欲求梦尔何以籖为衆强之方诣筒下遇妇人被髪如新沐者从佛背趋出谓其贵家人急避之遂寤明晨入寺谊所卜三籖果不吉余或吉或否周但焚香再拜愿得梦是夜梦乡人徐广之持省榜至凡列三等已为中等第一人已而贺客四集有道士在焉明年七月省试罢还吴兴待榜他日閲市闻唿于后曰元特奉贺奉贺囬顾乃徐广之也云适过郡门见掲试贴司榜内一人与君姓名同聊相戏耳周方谯责之则又有言曰省榜自南门入矣遂相与散归及家而报至次日数客来贺一道士俨然其中周曰与君不相识何以辱顾我道士笑曰君岂忘之耶去年君过我卜我推君五行知今年必及第今而实然故来贺以印吾术非有所求也遽辞去沉思其人乃开元寺卖卜者始騐昨梦无小不合周果居中等虽非首选而于吴兴为第一人夫广之之戯谈黄冠之旅贺皆偶然细事也而梦寐魄兆已先见于旬月之前人生万事不素定乎国朝故事翰林学士草宰相制或次补执政谓之带入大观三年六月八日河清源登庸四年六月八日张无尽登庸皆张䑓卿草麻竟无迁宠时蔡京责太子少保张当制诋之甚切为搢绅所传诵京衘之会复相即出张知杭州明年六月八日宴客中和堂忽思前两嵗宿直命相正与是日同乃作长短句纪其事曰长天霞散远浦潮平危栏驻目江臯长记年年荣遇同是今朝金銮两囬命相对清光频许挥毫雍容久正茶杯初赐香袖时飘归去玉堂深夜泥封罢金莲一寸方烧帝语丁宁曽被华衮亲襃如今漫劳梦想叹尘踪杳隔仙鳌无聊意强当歌对酒怎消观者美其词而讶其卒章失意未几以故物召还遽卒于官夀止四十䑓卿河阳人济南李茇字定国寓临安军营中以聚学自给暇则纵㳺湖山尝欲诣浄慈寺过长桥于竹径迷路见青衣道人林下笋茇揖之道人问所徃曰将徃浄慈瞻礼五百罗汉道人曰未湏去且来同食烧笋食之甚美俄风雨晦𠖇失道人所在茇皇惧伏林间少顷雨止寻径而出至寺门下觉身轻神逸行步如飞洎归舍不复饮食其从兄大猷谟为诸王宫教授将之任遣仆致书见其颜如桃红且能辟糓以语大猷及大猷至则已去云逰茅山矣后又闻入蜀隐青城山大猷为梓路提刑使人至眉访所在眉守复书报数年前已轻举乗云而去今唯绘象存干道三年秋临安大雷震军器所作坊兵龙泽夫妇并小儿曰郭僧凡三人震死于一室初泽父全既死泽妹鐡师居白龟池为娼其母但处女家遇子受俸米则来取三斗去泽夫妇颇厌其至屡出恶言郭僧者亦相与骂侮以乞婆目之故获此谴同时有严州人陈永年同其兄开银舖于临安市狂㳺不检母私储金十数两规以送终恐永年求取无度不使知一日开箧永年适自外来见之遽攫而走母恚闷仆絶兄追及争夺仅得其半以归母母遂病卧是夕永年亦遭震死钱塘江潮八月十八日最大天下伟观也临安民俗大半出观绍兴十年秋前二夕江上居民或闻空中语曰今朝当死于桥者数百皆㐫淫不孝之人其间有名而未至者当分遣促之不预此籍则斥去又闻应者甚衆民怪骇不敢言次夜跨浦桥畔人梦有来戒者云来日勿登桥桥且折旦而告其隣数家所梦皆畧同相与危惧比潮将至桥上人已满得梦者从旁伺之遇亲识立于上者宻劝之使下咸以为妖妄不聴湏㬰潮至奔汹异常惊涛激岸桥震壊入水凡压溺而死数百人既而死者家来号泣收歛道路指言其人尽平日不逞辈也乃知神明罚恶假手致诛非偶然耳临安塩桥富室李省贩海作商毎出必经涉嵗月绍熈元年与同业六七人共宗伴而出亘四年弗反且无音耗其妻絶忧之有与李善者谓妻曰同涂数客已尽归不应独后岂非堕于非命乎宜徃占之妻厯访十余肆皆云不吉恐难得还妻恸哭而归召僧建道场招魂挂服闻空中泣声甚哀出视之见李在渺茫烟雾间宛如存日仍询问㓜稚婢妾且云赖汝荐㧞之功获离苦难明日妻买地造冢备极力役之费又一月李泛舟逹江下元不死也黠鬼诈为此态予累书之矣朱思彦则淳熈初知临安县因钩校官物得押録髙生盗侵之过其妻尤贪冒毎揽乡民纳官钱诈给印钞而私其直时髙以事上府先逮妻送狱髙归询诘之应答殊不逊遂并鞠治囚繋月余日加絣讯一夕亟定牢二人哀泣言楚毒已极恐无生理丞恻然怜之会朱延过客饮宴席未散乃为破城出之使潜窜迹明日丞诣县与朱言髙某为胥长而夫妇盗没民钱且对长官咆哮诚宜痛治然久在囹圄昨夜唿其名已困顿不能应不免责出之旋闻皆到家即死幸不殒于狱不必彰闻其子亦愿歛瘗既从其请矣失于颛擅此情悚然朱喜丞之同嫉恶又处事委曲无迹致词言谢迨反室复念彼罪不至死一旦併命异时岂不累已正不然将有隂遣寃之挠自是寝食为之不宁遂见二鬼裸形披髪箠㾗遍体径前挽衣裾曰我罪不过徒𨽻乃沦㝠涂又令县丞屏去骸骨惨忍如是非得尔徃地下证辨断无相舍之理朱噤不得对遂感疾鬼朝夕在傍丞来问疾朱告之故且曰思不忍一时之忿至不可悔今又奚言丞笑曰两人实不死吾悯其困而脱之匿诸邑下亲戚家而绐以亡告耳朱曰若是则日日现形吾前者为何人丞曰此忧疑太过所致当唿使来甫经宿果至拜于廷下朱登时心志豁然厥疾顿愈命髙复故役焉政和中提举两浙路学事杨通贯之按部婺州徃访一异人坐间典牋吏以钱塘尉书至未开缄异人曰得非求举削乎杨曰然方欲论荐曰无益也渠为五百鹅诉寃非久于世者杨未之信明日遣驶卒持荐牍徃比至则已殂杨后到钱塘唿尉史问其状对曰以病死曰尝杀鹅乎曰平时不曽杀生数月前平江朱文尉託造鵞鲊遂买五百头醢之杨深加悼叹疑异人者通知幽明之故云干道六年冬吕徳卿偕其友王季夷魏子正上官公禄徃临安观南郊舍于黄氏客邸王魏俱梦一人着汉衣冠通名曰班固既相见质问西汉史疑难临去云明日暂过家间少欵可乎觉而莫能晓各道梦中事大抵畧同适是日案閲五辂四人同出嘉会门外茶肆中坐见幅纸用绯帖尾云今晩讲説汉书相与笑曰班孟坚岂非在此耶旋还到省门皆觉微馁就入一食店视其牌则班家四色包子也且笑且叹因信一憇息一饮馔之微亦显于梦寐万事岂不前定乎王仲衡淳熈二年为起居舍人临安为僦吴山一新宅方徙居次日未晓将赴朝其婢诣厨欲煮汤才开厨门见异物如人在灶下若摇两扇之状唿问诃叱皆弗应婢恐而出告于王王未以为然复遣老兵张进携灯徃騐物凝立不动灯亦灭进还报王淮北人有胆勇暗中㧞剑径趋之物犹自若旋觉有人至疾走赴后门穿狗窦出未半王挥剑断其身为二取火照视乃曰白鹿也洒血满地王退朝剥其肉分饷侍从鹿之白者世所鲜有初疑为不祥后一月乃除淮西帅淳熈七年夏秋之交浙西不雨苦旱吴江塔院大古井其水秽黒不堪汲饮僧命匠王大者浚之日亭午外间居人见烈焰从井中出蓬勃丈许匠被爇皮肤皆灼破急出即死一卖果实小民过其傍亦损面又焚井亭自是水清冷可鍳同时有菜户孙氏亦浚井匠入凿土闻其下人声良久一衣緑者坐胡床一黄衫卒捧文书一童侍立匠望其处如官府然㕔堂整峻黄衣叱之出急引索而登仅获免识者疑为龙神所据无复敢窥此井遂废干道初临安灵隐寺后山茁一蕈圆径二尺寺仆见之喜其光明润泽採以纳长老长老惊诧以为目所未覩谓之曰我固愿食异味然合院三百人今不过能及十之一非吾法平等意也于是赍饷杨郡王杨亦讶其大曰是当以奉玉食乃献奉于孝宗诏以赐灵隐初不知其所从来也迨复持至寺已经日内颇有汁沾濡两犬在侧争䑛之俄顷间皆跌足若狂眼突毛颤仆地死诸僧乃悟为毒物使之入天庖宁不大为咎累亟瘗诸沉坑而不暇穷其根本惟万乗所御自有神物䕶持杨王亦大贵人长老不私口腹故皆脱于意外之祸咸淳临安志卷九十二咸淳临安志卷九十三钦定四库全书咸淳临安志卷九十三宋潜说友撰纪遗五纪事余杭县吏何某自壮嵗为小胥至押録持心近恕畧无过愆前后县宰深所倚信又兼领开拆之职毎遇受讼牒日待旦先坐于门一一取閲之有挟诈姦欺者以忠言反覆规晓之曰公门不可容易入所陈既失实空自贻悔何益也聴其言而去者甚衆民犯罪丽于徒刑合解府而顾其情理非重害必委曲白宰就县断治其当杖者又徃徃諌使寛释置两竹筒于堂择小钱数千分精粗为二等时掷三两钱或一钱于筒中诸子问何故曰吾䝉知县委任凡干当一事了则投一钱所以分为二者随事之大小也子竟不深晓迨谢役夀终始告之曰尔曺解吾意乎吾免一人徒罪则投一光钱于左筒免一杖罪及谕解一讼则投一糙钱于右筒宜剖而观之两筒既破皆充满无余地笑而言曰我无复遗恨如隂隲可慿为后人利多矣遂卒后十年其子伯夀登儒科绍兴中位至执政累赠其父太子太师忠训郎王良佐居临安观桥下初为细民负担贩油后家道小康设肆于门称王五郎夫妇好奉释氏斋施无虚日淳熙初年二月清旦焚香日中有塔影七层现于侧黄碧璀粲宛若新饰金书三字曰寳叔塔私窃自念此塔草创修治全未成绪我今自任其责乃捐力重建造规范雄赫胜于承平之时寺僧塑其夫妇像于第一层上后买给使减年恩补官或云王生少年日因在市闘殴伤人捕系仁和县狱适与一重囚同年语话颇欵宻因言我一生做经纪今焉败获念杀人负罪决无生理切有心臆之事为君陈之我昔年曽掠富室之物得金银甚多埋于寳叔塔下左方入地若干尺可悉掘取俟我伏法了幸为收拾骸骨瘗之髙原仍广作佛事以资超脱遇忌日时节宜饭僧读经分明囬向则我瞑目不憾矣王出狱悉如所戒徃塔下启穴果得物可直万缗因此致富故假塔影之説以盖其事云临安西湖旧传南北两山僧寺大小合三百六十兵革之余又为军营禁苑势人园圃之所包占今存者不满百唯南山境趣幽寂无繁华腴艶气象灵石寺僻在深林丛薄中古屋犹不壊屋山有六言诗一首曰南坞数囬泉石西峯㡬叠烟云登携孰以为侣颜寓李甲萧耘老僧言昔年有道人四辈来乞食是时午斋已过拒而不与一客取笔题此诗其后好事君子寻绎之曰首句寓吕字次句为洞字又次为賔字下句三人姓名是吕翁与之俱来必皆仙者也干道四年三月予同三舘之士至彼见其字乃倒书于椽间颇类李北海钱唐顷嵗有葛道人者无他技能孤独无妻子唯以业屦为生得钱即沽酒放浪于湖山间徃来累年不逄知识一日为寺僧修屦口中微作吟哦声若运思搜诗者僧讶而问之笑曰今日偶得句但未成章耳僧亦喜此者加礼谓曰可得闻乎曰百啭已休莺哺子三眠初罢栁飞花僧惊叹宣扬其语自是人始知为非市井凡流时宣和中也后不复审其在亡钱唐旧有长老名重喜会稽人少以捕鱼为生业而日诵观世音菩萨不少休元不识字一日忽能书且又能作偈颂关子东博士及识之记其一颂云地炉无火一嚢空雪似杨花落嵗穷乞得苎蔴缝败衲不知身在寂寥中味其㫖趣岂捕鱼小儿所能万一解悟如是盖大士智慧力也临安都税院土地予载田相公一事于支庚矣俗传为钱王辅臣有功于民者邦人崇事之甚敬而庙字頺圯积久弗治庆元二年冬监官鄱阳宗子赵怡夫到任之初欲加修缮又念彼何功于我便为致力遣征吏告白俟毎月税课増羡则当以此报之未几隣居人郑五遭窃祷其神旋即获盗自拟出钱营建然亦未暇也三年三月十九夜赵梦神命使来召趣行甚速因随以徃从后殿而过凡廊庑皆有貎位率起立拱揖徐抵正殿神邀坐聚语俄顷夫人携男女各一亦出见因置酒留饭具道隂庇一方之意先是都城颇严奉李三二太尉之祀云张王急脚时有灵应小人乗以射利散施符水至处处掲榜唱言今年李太尉行瘟赵恶其惑衆告于府尹王卿㢲泽祈革此弊尹捕首恶数辈杖而出诸境仍追罚百千是夕神与赵言及此云闻君理会李太尉事张王甚喜盖为其所玷也继云吾欲治庙室无肯任责者赵顿忆曩志即对曰当竭愚𠂻神且喜且谢遂唿一僧使説相僧揣摩赵头曰好似传二相法他日官爵正如熊震潘文虎遂觉思所谓传熊潘三人莫知为谁明旦诣土地庙瞻谒宛如所梦始募衆集力一新其居怡夫以书告于弟怿夫庆元二年十月二十夜三更月初出时临安嘉兴两邦人未寝者皆见其团圆如望夕太史奏是为上瑞吴地当十嵗大稔其冬不雪明春无雨民极以为忧下诏恻怛祈中夏雨足继此必有望也绍兴中韩郡王既解枢柄逍遥家居常顶一字巾跨骏骡周㳺湖山之间才以私童史四五人自随时李如晦晦叔自楚州幕官来改秩而失一举将忧挠无计当春日同邸诸人相率徃天竺李辞以意绪无聊赖皆曰正宜适野散闷可也强挽之行各假僦鞍马过九里松值暴雨衆悉迸避李奔至冷泉亭衣袽沾湿愁坐长叹遇韩王亦来相顾揖矜其憔悴可怜之状作秦音发问曰官人有何事萦心而悒怏若此李虽不识韩但见姿貌魁异颇起敬乃告以实韩曰所欠文字不是职司否荅曰常员也韩曰世忠却有得一纸明日当相赠命一史详问姓名阶位仍询居止处李逊谢感泣明日一吏持举牍授之曰郡王送来仍助以钱三百千李遂陞京秩修牋诣韩府欲展门生之礼不复见赵粹中为吏部侍郎梦出至㕔上大门豁开吏报客通谒其长七尺着道士羽服形容端严视其刺字曰北方镇天真武灵应真君赵奉神素谨肃然起敬趋下迎揖不敢以主礼自居神固请赵东向坐曰侍郎是主人今日之事公为政毋用谦辞遂就席局嵴而窹是时孝宗于潜邸王宫创建佑圣观以荅在藩祷祈感騐之贶明日降㫖差赵为奉安圣像使乃悟梦语余杭洞霄宫昔有主首道士诚敬感神诵度人经掲着竒騐其侧则龙潭所在毎就彼持念倐一老人从潭出跪白曰弟子即龙王也毎获聴经文无任瞻仰但不輙前今所以呈身切有请耳道士曰其説云何对曰师才到潭上则水府幽祗皆当起敬不退殊不自安兹愿只宴坐宫中不妨日课庶几百灵得以休息若慈悲赐许当日供鲜乳二斤以充斋膳道士曰吾意岂在斯谨奉王戒老人喜谢而隐潭上之役遂罢翌日厨仆报几案间得乳两片极新洁莫测所从来未审堪食否道士云非汝所知宜以饷我小师秤之果重二斤其后日日常然数年后忽失约深讶焉复诵经水次前老人再至曰乳乃世间物弟子忝为龙神可以得之但尘凡中有欺瞒取赢余者我则隂摄之此去市户董七者好舞秤权用十四两作斤故即而掠取今其人出外厥父自主舖业淳朴有守未曽罔利故无从可致乳道士叹息不已谓之曰吾欲知其端倪恐身有以诒谴耳然则欺心事那可妄为吾诵经以増之亦亡益也遂周行郊关一意导人于善乡宿至今尚能言之而忘其姓名及嵗年矣皮场庙在临安西湖者其威灵不减汴都处州士人叶生游国学赋性若痴昏而诚敬居心事神竭力毎月朔望必一徃拜谒无间于寒暑风雪也因省试下第无聊念归而囊无一钱可动谓同舍曰吾穷困无筞明当祷皮埸乞三万钱衆相与嗤笑及还有喜色曰卜之盃珓既许我矣明日当得之衆曰如何送来曰殆不可知也明日兀坐薄晩有近郡太守倩隣斋指名以百千招一习书者充舘客其人亦以失利不肯行叶亟徃自献隣斋将付所迎之资但请借三十千约自乡里省母便道赴之遂符昨数皆以为偶然耳又湏一夫力荷担复斋戒谢神之赐而申此请衆曰此岂难办所患无钱既有之何必荐凟神祗拒不聴复祷祠下亦有喜色临束装杳无其人廹于潮信令斋仆赍行衆曰此只可至江下奈渡江乏使何曰吾所恃唯神定非所虑长揖径出至午仆囬争扣之仆云叶上舍将上船恰一乡夫自江西来无囬驿正与之是隣人欣然随去矣于是始异之后数日一同舍自越囬乃与叶同舟者语士友曰神哉皮埸之灵独私于彼是日到中流风雨骤作吹仆帆樯舟人窘束无措同载百人惊怖诵佛而叶熟寐不知也俄而风定樯正舟人云方危急时见金甲巨神仗剑坐于篷上不审为谁所事实赖其隂助获免倾覆尔叶竦然改容曰即吾香火所奉皮埸大王也绘轴见在吾笥适于梦寐中固睹之矣临川游祖武为前廊学録亲语其异临安两通判官舍一在石板巷曰北㕔一在审计司旁曰南㕔庆元三年北㕔济南张真卿卒南㕔金华潘好恭坐章罢四明王正民为张代居于石板有道人过门语阍吏曰此宅有怪物故处之者不宁阍入白王亟延问之道人指㕔壁题名记曰正伏于碑石之下王集从卒移石过掘之三尺得大龟径二尺许亟辇致西湖中未几王亦卒钱王名其居曰握髪殿吴音握恶相乱钱唐人遂谓其处曰此钱大王恶发殿也秦桧之当国有殿司军人施全者伺其入朝持斩马刀邀于望仙桥下斫之断轿子一柱而不能伤诛死其后秦毎出輙以亲兵五十人持梃卫之初斩全于市观者甚衆衆中有一人诟言曰此不了事汉不斩何为闻者皆笑东坡守杭法外刺配颜㢲父子御史论为不法累章不已苏公虽放罪而颜㢲者竟以朝㫖放自便自是豪猾益甚以药涂塩钞而用既毁抹赂主者浸洗之药尽去而钞不伤虽老于其事者不能辨他不法尤衆有司稍按治輙刼持之曰某官乃元祐姦党苏某亲旧故观望害我公形状牒时治党籍方苛峻虽监司郡守得其牒輙畏缩解纵乃已大观中胡奕修为提举塩事会计已毁抹塩钞得其姦奏之黥窜化州籍没赀产一方称快杭僧思聪东坡为作字説者大观政和间挟琹㳺梁日登中贵人之门久之遂还俗为御前使臣才其将冠巾也苏叔党因浙僧入都送之诗曰试诵北山移为我招琴聪诗至已无及矣叅寥政和中老矣亦还俗而死然不知其故建炎三年春车驾南渡驻跸于杭有侍臣召对者既对所陈札子首曰恭惟陛下嵗二月东巡狩至于钱塘吕相頥浩见之笑曰秀才家识甚好恶大驾初驻跸临安故都及四方士民商贾辐辏又创立官府扁榜一新好事者取以为对曰钤辖诸道进奏院详定一司勅令所王防御契圣眼科陆官人遇仙风药干湿脚气四斤丸偏正头风一字散三朝御裹陈忠翊四世儒医陆太丞东京石朝议女壻乐驻泊药舖西蜀费先生外甥冦保义卦肆如此数十聫不能尽记蔡太师父凖塟临平山山为駞形术家谓駞负重则行故作塔于駞峯而其墓以钱塘江为水越之秦望山为案可谓雄矣然富贵既极一旦丧败几于覆族至今不能振俗师之不可信如此慎东美秋夜待潮于钱塘江沙上露坐设大酒樽及一杯对月独饮意象傲逸吟啸自若顾临适遇之亦懐一杯就其樽对酌东美不问临亦不与之语酒尽各散去秦会之初赐居第时两浙转运司置一局曰箔场官吏甚衆専应副赐第事自是讫其死十九年不罢所费不可胜计其孙女封崇国夫人者谓之童夫人盖小名也爱一狮猫忽亡之立限令临安府访求及期猫不获府为捕系隣居民家且欲劾兵官兵官惶恐歩行求猫凡狮猫悉捕致而皆非也乃赂入宅老卒询其状图百本于茶肆张之府尹因嬖人祈恳乃已乐天有移家诗云移家入新宅罢郡有余资又有履道新居二十韵盖公平生从仕至是始有俸余于是定居于洛以为终焉之计唐语林云公罢杭俸多留官库继守者公用不足则假而复填如是五十余年及黄巢至郡文籍多焚其俸乃亡公自言罢郡有余资而犹有寄留官库者岂亦如今世有事例而法不应得者乎嘉泰癸亥嵗刘改之在中都时辛稼轩帅越闻其名遣介招之适以事不及行作书归辂者因傚辛体沁园春一词併缄徃下笔便逼真其词曰斗酒彘肩醉渡浙江岂不快哉彼香山居士约林和靖与苏公等驾勒吾囬坡谓西湖正如西子浓抹淡粧临照台诸人者都掉头不顾只管传杯白云天竺去来图画里峥嵘楼观开看纵横一涧东西水遶两山南北髙下云堆逋曰不然暗香踈影只可孤山先探梅蓬莱阁访稼轩未晩且此徘徊辛得之大喜致餽数百千竟邀之去舘燕弥月酬倡亹亹皆似之逾喜垂别赒之千缗曰以是为求田资改之归竟荡于酒不问也词语峻㧞如尾腔对偶错综盖出唐王勃体而又变之余时与之饮西园改之中席自言掀髯有得色余率然应之曰词句固佳然恨无刀圭药疗君白日见鬼证耳坐中烘堂一笑秦桧在相位頥指所欲为上下奔走无敢议者曺泳尹天府民间以乏见镪告货壅莫售日嚚而争因白之桧桧笑曰易耳即席命召文思院官未至趣者络绎奔而来亟谕之曰适得㫖欲变钱法烦公依旧夹钖様铸一缗将以进入尽废见镪不用约以翌午毕事院官不敢违唯而退夜唿工鞲液将以及期富家闻之大窘尽辇宿蔵争取金粟物价大昂泉溢于市既而様上省寂无所闻矣都堂左揆阁前有榴毎着实桧嘿数焉忽亡其二不之问一日将排马忽顾谓左右取斧伐榴有亲吏在旁仓卒对曰实甚佳去之可惜桧反顾曰汝盗吾榴吏叩头服盖其机穽根于心虽巍𤨏弗自觉此所谓莫见乎隐者亦可叹也江山邑寺有缁童眉长踰尺来净慈都人争出视之信然事闻禁中诏给僧牒赐名延庆寺僧日坐之门䕶以行马士女填咽炷香谓之活罗汉遂裒施赀为殿寺有故铜像甚侈乃位之中不期而成秦桧以绍兴十五年四月丙子朔赐第望仙桥丁丑赐银绢万疋两钱千万綵千缣有诏就第赐燕假以敎坊优伶宰执咸与中席优长诵致语退有叅军者前褒桧功徳一伶以荷叶交椅从之诙语杂至賔欢既洽叅军方拱揖谢将就椅忽坠其幞头乃总髪为髻如行伍之巾后有大巾镮为双叠胜伶指而问曰此何镮曰二胜镮遽以朴撃其首曰尔但坐太师交椅请取银绢例物此镮掉脑后可也一坐失色桧怒明日下伶于狱有死者于是语禁始益繁芮晔令衿等吻祸盖其末流焉刘藴古燕人也逆亮将南冦使之伪降以觇国初吴山有伍员祠瞰阛阓都人敬事之有富民捐赀为扁额金碧甚侈藴古始至輙乞灵焉妄谓有心诺辍俸易牌而刻其官位姓名于旁市人皆惊曰以新易旧恶其不华耳易之而不如其旧其意果何在有右武大夫魏仲昌者独曰是不难晓他人之归正者侥倖官爵金帛而已藴古则真细作也夫谍之入境不止一人榜其名所以示踵至者欲其知已至耳闻者怃然不信后卒如言今中都有豢鱼者能变鱼以金色鲫为上鲤次之贵㳺多凿石为池寘之檐牖间以供玩问其术祕不肯言或云以阛市洿渠之小红䖝饲凡鱼百日皆然初白如银次渐黄久则金矣未暇騐其信否也又别有雪质而黒章的皪若漆曰玳瑁鱼文采尤可观逆曦之归蜀汲湖水浮载凡三巨艘以从诡状瑰丽不止二种惟杭人能饵蓄之亦挟以自随余考苏子美诗曰松桥扣金鲫竟日独迟留东坡诗亦曰我识南屏金鲫鱼则承平时盖已有之特不若今之盛多耳潘阆居钱唐今太学前有潘阆巷阆工唐风归自富春有渔浦风波恶钱塘灯火微之句识者称之唯落魄不检为秦王记室叅军王坐罪捕阆急甚阆自髠其髪易缁衣持磬出南薫门上怒既怠有为阆説上者曰阆不南走粤则北走胡尔惟上招安之上旋悟时阆已再入京勅授四门助敎阆以老懒不任朝谒为辞自封还勅命时文法踈简犹若此未几论者谓阆终秦党语多怨望编置信上至信上勺道旁圣泉题诗柱上曰炎天热如焚却恨都无一㸃云不得此泉几乎渴杀老叅军犹称记室旧衘也先是卢多逊与潘善故有四门之命多逊譛赵普不行普相多逊罢故阆终不免嘉定间临安守建先贤堂于西湖欲祀阆于列有风不宜预者遂黜阆事见祠记光尧幸径山憇于万木之隂顾问僧曰木何者为王僧对大者为王光尧曰直者为王有杉小而直因封之光尧为龙君炷香有五色蜴蜥出于塑像下从光尧左肩直下遂登右肩环圣体者数四又拱而朝亦数四光尧注视久之蜴蜥复循宪圣圣体之半拱而不数时贵妃张氏亦缀宪圣觊蜴蜥旋绕僧至讽经嗾之宪圣亦祝曰菩萨如何不登贵妃身蜴蜥终不肯竟入塑像下妃慙沮不复有施利或问予曰今九里松一字门扁吴説所书也字何以用金予谓之曰髙宗圣驾幸天竺由九里松以入顾詹有扁翊日取入欲自为御书黼黻湖山命笔研书数十畨叹息曰无以易説所书也止命匠就以金填其字复掲之于一字门云説又尝书东坡寒碧句于寺之髹壁髙宗命借入宫中玩者数日复命还赐本寺説字画际遇如此今南山慈云岭下地名方家峪有刘媫妤寺泉自凤山而下注为方池味甚甘美上掲鳯凰泉三字乃于湖张紫㣲所书夏执中为后兄俗唿为夏国舅偶至寺中谓于湖所书未工遂以已俸刋所自书三字易之孝宗已尝幸寺中识孝祥所书矣心实敬之及再幸见易以执中所书诏左右噼为薪幸寺僧蔵于湖字故在诏止用孝祥书今复掲执中字桞洲龙王祠开禧中帅臣赵师重塑五王像旒冕珪服毕具其中三像一模韩侂胄二陈自强三苏师旦时韩陈犹在䑓臣攻师旦唯于䟽中及师旦自貌其像不敢斥韩陈至今未有易之者过此皆不识三人者恐未必以予言为信而易之然师旦论䟽可考也考亭先生得友人蔡元定而后大明天地之数精诣钟律之学又纬之以隂阳风水之书先生信用蔡説上书建议乞以武林山为孝宗皇陵且谓会稽之穴浅觕而不利愿博访草泽以决大议其后言者谓先生隂援元定元定亦因是得谪云辨正在丁集党识龙川陈同甫亮尝奏书孝宗谓钱塘一隅之地不足以容万乗山川之气发泄而无余故糓粟桑麻丝枲之利嵗耗于一嵗禽兽鱼鳖草木之生日㣲于一日力请移都建邺且建行宫于武昌以用荆襄以制中原上韪其议使宰臣王淮召至都省问下手处陈与考亭先生㳺王素不喜考亭故併陈而嫉之陈至都省不肯尽言度纵言亦未必尽复于上翊日上问以亮所欲言者王对曰秀才説话耳上方鄙远俗儒遂不复召见时两学犹用秦桧禁不许上书言事陈尝逰太学故特弃去用乡举名伏丽正门下王又短之以为欺君古篆无佑佑即右赐佑圣扁篆者为右羽流固争以为观中无人何以自立至诉之礼部㫖从之非篆古也识者谓既从佑字则不当用篆观为孝宗潜邸先是有神三见于云端孝宗为之拜跪既即大位赐邸为观盖龙潜初志也真圣殿潜邸正寝也寝旁规小室若今小学有富贵必从勤苦得男皃湏读五车书二句刻于石盖宸翰也上自训庄文读书之地故书此以厉之庆元初韩侂胄既逐赵忠定太学诸生敖陶孙赋诗于三元楼云左手旋干右转坤如何羣小恣流言狼胡无地居姬旦鱼腹终天弔屈原一死固知公所欠孤忠幸有史长存九泉若遇韩忠献休説如今有末孙陶孙方书于楼之木壁酒一再行壁已不复存陶孙知诗必已为韩所亷则捕者必至急更行酒者衣持煖酒具下捕者与交臂问以敖上舍在否敖对以若问太学秀才耶饮方酣陶孙亟亡命归走闽后登乙丑第孤山凉堂西湖竒絶处也堂规模壮丽下植梅数百株以备㳺幸堂成中有素壁四堵几三丈髙宗翌日命圣驾有中贵人相语曰官家所至壁乃素耶宜绘壁亟命御前萧照徃绘山水照受命即乞尚方酒四斗昏出孤山毎一鼓即饮一斗尽一斗则一堵已成画若此者四画成萧亦醉圣驾至则周行视壁间为之叹赏知为照画赐以金帛萧画无他长唯能使玩者精神如在名山胜水间不知其为画耳绍翁乙集载吴説所书九里松字详矣后閲挥麈后録载吴傅朋説知信州朝辞上殿髙宗云朕有一事毎以自慊卿书九里松牌佳甚向来朕亦尝书之终不迨卿当复以卿书掲之説顿首称谢是日有㫖物色説书犹蔵天竺僧帑遂复掲之松门傅朋自云如此但至今九里松字尚填以金过者皆见则绍翁乙集所载似是而傅朋不以语挥麈何也以绍翁考之盖不特此按续稽古録绍兴二年六月颁黄庭坚戒石铭于郡县亦用金书圣人不没人之善如此张巨济字宏图福清人嘉泰间上书宁宗以慈懿攅陵今在湖曲若陛下㳺幸则未免张乐此岂履霜露之义宁皇感悟其言旌转一秩由此湖山遂无清跸之声非特俭徳云御鹢至沉于波臣黄洪诗云龙舟大半没西湖便是先皇节俭图三十二年安静里棹歌一曲在康衢髙文虎字炳如号为博洽名儒疾程文浮诞其为小司成専以蔵头䇿问试士门目必曰有某人某事者士不能应但以也字对者士之愤髙也久矣会京尹赵师奏请尽以西湖为祝圣池禁捕鱼者作亭池上甚伟穷碑略摩云髙实为记其文有曰鸟兽鱼鳖咸若商厯以兴既以锓之石石本流传殆不可掩改商为夏隐然犹有刋迹无名子作为词以谑之云髙文虎称伶俐万苦千辛做个放生亭记从头没一句説着朝廷尽把师归美这老子忒无亷耻不知润笔能几夏王説不是啇王只怕伏生是你然无名子之嘲胡可深信今详载其记于后云盖商字特笔误而或者乗间而诋之耳丁夘和议金索首谋函首予之或为乐府云寳莲山下韩家府主人飞头行北土髙九万吴山絶句云拂晓官来簿録时未曽吹彻玉参差旁人不忍聴鹦鹉犹向金笼唤太师咸淳临安志卷九十三咸淳临安志卷九十四钦定四库全书咸淳临安志卷九十四宋潜说友撰纪遗六纪文赋丹阳葛澧钱塘赋周紫芝酬三贤赋并叙咸淳临安志卷九十四咸淳临安志卷九十五钦定四库全书卷咸淳临安志卷九十五宋潜说友撰纪遗七纪文诗沈休文早发定山杜荀鹤钱塘寄姚中丞钱唐别罗隠呈钱唐罗判官权载之富阳道中送二十叔赴余杭尉发杭州泛富春江孟浩然将㳺天台留别临安李主簿皇甫冉送元盛归潜山白乐天自中书舍人出守杭州路次蓝溪作郡中即事官舍南亭对酒送春除官去未闲三年为刺史二首别萱桂对酒自勉晚兴衰病钱湖州以箬下酒李苏州以五酘酒相次寄到无因同饮聊咏所懐花楼望雪命宴赋诗城上醉中训殷恊律赠沙鸥余杭形胜木芙蓉花下招客饮江楼晚眺景物鲜竒吟翫成篇寄水部张贠外饮后夜醒代卖薪女赠诸妓蚤冬与诸客携酒寻去年梅花有感醉送李恊律赴湖南辟命因寄沈八中丞正月十五日夜月题州北路傍老栁题清头陀湖上醉中代诸妓寄严郎中晚兴竹楼宿戏醉客元㣲之除浙东观察使喜得杭越隣州先赠长句答㣲之上舩后留别答㣲之泊西陵驿见寄答㣲之夸越州州宅㣲之重夸州居其落句有西州罗刹之谑因嘲兹石聊以寄懐醉封诗筒寄㣲之七言八韵走笔奉答兼呈㣲之蚤春西湖闲游怅然兴懐忆与㣲之同赏因思在越官重事殷镜湖之游或恐未暇偶成十八韵寄㣲之答㣲之见寄闲卧闻歌妓唱严郎中诗因以絶句寄之别州民杭州廻舫九日思杭州旧㳺寄周判官及诸客忆杭州梅花因叙旧游寄萧恊律天竺寺送坚上人归庐山荅客问杭州送姚杭州顾况谒邱真人不遇韦应物送邱贠外还临平山居方干钱唐旅舍温飞卿钱唐张蠙钱唐夜宴留别郡守杨公济钱唐江上石曼卿送人逰杭沈内翰文通送施宻学守钱塘潘逍遥赠林处士范文正公白塔驻轩亭陈文恵公杭州喜李度支至二首杭州苏长官山亭杭州望越亭王元之钱唐县海棠王荆公杭州呈胜之送僧恵思归钱塘送张公赴辟杭州王畴送同年蒲叔范察院杭州监酒咸淳临安志卷九十五咸淳临安志卷九十六钦定四库全书咸淳临安志卷九十六宋潜说友撰纪遗八纪文诗林和靖感懐西湖与性上人话别郊园避暑中峯行药却望北山因而成咏湖舟中值雪春夕闲咏山中冬日西村晚泊园池送范希文钱唐仙尉谢君咏物楼成寄题二韵西巖夏日山阁夏日寄黄大茂才和谢祕校西湖马上山中寒食二首即席送江夏茂才送易从师逰金华易从师山亭池上春日水轩夏日即事山舍小轩有石竹二丛閧然秀发因成七言二章易从上人山亭梅花山村冬暮和酬天竺慈云大师林间石西湖孤山寺后舟中写望和西湖霁上人寄然社师城中书事送谢尉山园小梅小圃春日闻越僧灵皎游天竺山因而有寄秋日西湖晚归舟中书事小园春兴梅花二首中峯闻灵皎师自信州归越以诗招之复赓前韵且以陋居幽胜咤而诱之杂兴四篇山北写望夏日池上松迳竹林菱塘莲荡葑田小舟鸣臯呦呦湖村晩兴赠钱唐邑长髙祕校梅花二首将终之嵗自作夀堂因书一絶以志之苏东坡雪后至临平与栁子玊同至僧舍见陈尉烈于潜女与临安令宗人同年剧饮次韵述古过周长官夜饮送南屏谦师并引䀋官部役戯呈同事兼寄述古梅圣俞诗中有毛长官者今于潜令国华也圣俞没十五年而君犹为令捕蝗至其邑作诗戏之初到杭州寄子由二絶和钱四寄其弟龢常润道中有懐钱唐寄述古五首九日湖上寻周李二君不见君亦见寻于湖上以诗见寄明日乃次其韵自径山囘得吕察推诗用其韵招之宿湖上会客有美堂周邠长官与数僧同泛湖往北山湖中闻堂上歌笑声以诗见寄因和二首时周有服径山道中次韵答周长官兼赠蘓寺丞次韵杭人裴维甫次韵荅刘景文左蔵座上复借韵送岢岚军通判叶朝奉次韵周邠次韵聪上人见寄送杭州杜戚陈三掾罢官归乡杭州牡丹开时仆犹在常润周令作诗见寄次其韵复次一首送赴阙送襄阳从事李友谅归钱唐正月二十二日病后述古邀往城外寻春山村五絶新城道中二首予去杭十六年而复来留二年而去平生自觉出处老少粗似乐天虽才名相逺而安分寡求亦庶几焉二月六日来别南北山诸道人而下天竺恵浄师以丑石赠行作三絶句和张子野见寄三絶过旧逰见题壁竹阁见忆杨次公与髙丽僧统逰钱唐皆以王事而从方外之乐善哉未曽有也作是诗以送之杭州㳺山雪后便欲与同僚寻春一病弥月杂花都尽独牡丹在尔刘景文左蔵和顺阇黎诗见赠次韵答之次韵林子中见寄次前韵答马忠玉李杞寺丞见和前篇复用元韵再和沈諌议召逰湖不赴明日得双莲于北山下作一絶持献沈既见和又别作一首因用其韵杭州故人信至齐安观杭州钤辖欧育刀剑战袍送钱承制赴广西路分都监仲元贶王元直自眉山来见予钱唐留半嵗既行作絶句五首送之五月十日与吕仲甫周邠僧恵勤恵思清顺可久惟肃义诠同泛湖逰北山明日重九亦以病不赴述古会再用前韵述古以诗见责屡不赴会复次前韵法恵寺横翠阁寄吕穆仲寺丞送刘寺丞赴余姚咸淳临安志卷九十六咸淳临安志卷九十七钦定四库全书咸淳临安志卷九十七宋潜说友撰纪遗九纪文诗苏养直宿飞来峰下送子经归临安曽南丰钱塘得雨李㤗伯钱唐毛氏西园晁以道杭州思归黄山谷钱唐旧㳺陈后山过杭留别曹朝奉郭功父钱唐行赵循道汎舟晚出北关上竺真辨师陈安行西湖感旧唐太守彦猷杭州舟中送客蔡天启杭州次周大夫韵孙雄飞钱唐感兴参寥子和湖上晚归次韵古上人湖上步月次韵吴承老推官观开西湖清明日湖上呈秦少章主簿寒食日苏翰林同马中玉提刑过访有诗示怡然并余余次韵次韵周开祖大夫泛湖见访次韵文饶同是龙井出资国泛舟以归北山访勤上人戯招李无悔秀才雪霁寄彦瞻照阁奉陪辨才法师夜坐懐少㳺学士次韵景文㑹朱充仁大夫魏敏中朝奉于望湖楼长句题小溪杨次公西湖参寥山房邱道源钱塘登西湖北楼王性之送开公归径山许表民晚宿江涨桥郑毅夫钱塘观灯王深父囘浙江有感汪龙溪过临平二首余杭道中王中书希吕湖山十咏西湖僧顺怡竹诗又林下诗赵忠简公鼎趋三衢别故人时车驾幸杭州髙九万湖上访僧不遇夜步天街书所见喜杜仲髙移居清湖嵗除登岝㠋山精舍杨炎正钱唐迎酒诗并序缪瑜遇灾报应诗并序陆放翁临安春雨初霁陈节斋寒食湖上太傅平章贾魏公旧题于潜道中昌化道中与友人㑹宿城中咸淳庚午冬大雪遗安抚潜侍郎诗再赋二首王帅叅洧湖山十景诗记白乐天华严经社石记吴郡诗石记杜樊川杭州新造南亭子记陈后山关氏二亭记叙苏东坡牡丹记叙钱唐勤上人诗集叙咸淳临安志卷九十七咸淳临安志卷九十八钦定四库全书咸淳临安志卷九十八宋潜説友撰咸淳临安志卷九十八咸淳临安志卷九十九钦定四库全书咸淳临安志巻九十九宋潜説友撰咸淳临安志卷九十九咸淳临安志卷一百钦定四库全书咸淳临安志巻一百宋潜説友撰咸淳临安志卷一百