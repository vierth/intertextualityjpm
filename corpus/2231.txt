李文李文公集序李文公集序邵武郡守西蜀冯君师虞以唐陇西李文公所为文一十八卷凡一百三首命工锓梓以传扵天下后世乃以属余序扵乎文章之有补扵治道也尚矣为文无补扵治道虽工何益然文不本扵仁义则扵治道亦何补之哉孟子七篇惓惓扵仁义之言故程子谓孟子有功扵圣门者以其开口便说仁义也公尝与其従弟正辞论文章云汝勿信人号文章为一艺夫所谓一艺者乃时世所好之文或有盛名扵近代者是也其能到古人者则仁义之辞也恶得以一艺而名之哉仲尼孟轲殁千余年矣吾不及见其人吾能知其圣且贤者以吾读其辞而得之者也后来者不可期安知其读吾辞也而不知吾心之所存乎尔未可诬也公之所论文章如此故其凡所为文莫不本扵仁义其曰仁义之道章章然如大道焉人莫不知之然皆不能行者嗜欲害之也曰君子非仁与义则无所为也曰近代以来入仕者以容和为贵富之路曷尝以仁义愽施之为本乎此皆直指仁义以示人者也其曰君子进退周旋群独语黙不失其正曰善理其家者亲父子殊贵贱别妻妾男女高下内外之位正其名而巳矣曰行巳莫如恭自责莫如厚接衆莫如弘用心莫如直进道莫如勇受益莫如择友好学莫如改过曰用忠正而不疑屏邪侫而不返改税法不督钱而纳布帛絶进献以寛百姓税租之重厚边兵以息蕃戎侵掠之患数引见待制官问以时事以通拥蔽之路此皆本扵仁义尤章章者也公之文本扵仁义如此恶有读公之文而不知公之心之所存者乎公尝有云仆之道穷则乐仁义而安之者也如用焉则推而行之扵天下也何独天下哉将后世之人有得扵吾之功者尔然则公之存扵心者仁义是也夫仁义乃人人之心之所固有者也公之心存乎仁义读公之文者有以知之则必有以慕之慕之不巳则其心亦在扵仁义矣孟子曰为人臣者懐仁义以事其君为人子者懐仁义以事其父为人弟者懐仁义以事其兄是君臣父子兄弟去利懐仁义以相接也然而不王者未之有也是则公之文也扵治道岂小补之哉而郡守冯君欲公之文传扵天下后世也尔岂不为治道计哉公讳翶字习之官至山南东道节度使捡校戸部尚书盖尝徔昌黎韩先生㳺而为先生之所重者云成化乙未春二月之吉赐进士岀身通奉大夫广西等䖏承宣布政使司左布政使王融何宜序李文公集目録唐李文公集总一十八卷凡一百三首唐山南东道节度使检校户部尚书李翶字习之第一卷赋三首感知巳赋幽懐赋释懐赋第二卷文三首复性书上复性书中复性书下第三卷文三首平赋书进士䇿问二首第四卷文七首徔道论去佛斋觧惑命觧帝王所尚问正位学可进第五卷文八首知鳯国马说截冠雄鸡志题燕册傅后拜禹言送冯定序杂说二首第六卷书四首荅韩侍郎书荅独孤舎人书荅皇甫湜书荅朱载言书第七卷书六首论事宰相书劝裴相书荐士扵中书舎人书谢杨郎中书与陆傪书荅侯高书第八卷书六首荐所知扵张仆射书与淮南节度书贺陆大夫书劝河南尹复故事书寄徔弟书与李舎人书第九卷䟽七首论事䟽表䟽用忠正䟽屏奸佞䟽攺税法䟽絶进献䟽厚边兵䟽引见待制官第十卷奏议状六首百官行奏状陵庙祭议与本使论陆巡官状与本使请停率脩寺观钱状与故度支李尚书事状第十一卷行状实録三首韩吏部行状岭南莭度徐公行状皇祖实録第十二卷碑传四首高愍女碑杨烈媍传东川节度使卢公传第十三卷碑述三首平原郡王栢公碑仆射传公碑陆歙州述第十四卷墓志五首杨仆射墓志马少监墓志李长史墓志侯处士墓志叔氏墓志第十五卷墓志六首武侍郎墓志马少监墓志李长史墓志卢司録墓志武録事妻墓志韩书记夫人墓志第十六卷祭文十四首祭韩吏部文祭独孤中丞文祭韦相文祭卢夫人文祭杨仆射文祭李賔客文祭李崃州文祭徔弟少监文祭刘巡官文祭钱巡官文祭伏波神文祭天中王文祭灊山神文祭女足墓文第十七卷杂着八首行巳箴陆傪槛铭泗州开元寺钟铭舒州新堂铭江州南湖堤铭赵州石桥铭觧江灵数奇篇第十八卷杂着八首来南録题桄榔亭题崃山寺题灵鹫寺五木经韦氏月録序何首乌方録戯赠诗目録毕李文李文公集卷第一李文巻第一赋三首感知己赋幽怀赋释怀赋感知己赋贞元九年翺始就州府之贡举人事其九月执文章一通谒于右补阙安定梁君是时梁君之誉塞天下属词求进之士奉文章造梁君门下者盖无虚日梁君知人之过也亦既相见遂于翺有相知之道焉谓翺得古人之遗风期翺之名不朽于无穷许翺以拂拭吹嘘翺初谓面相进也亦未幸甚十一月梁君遘疾而殁翺渐逰于朋友公卿间徃徃皆曰吾乆籍子姓名于补阙梁君也翺乃知非面相进也当时意谓先进者遇人特达皆合有是心亦未谓知己之难得也梁君殁于兹五年翺学圣人经籍教训文句之㫖而为文将数万言愈昔年见于梁君之文弗啻数倍虽不敢同徳于古人然亦常无怍于中心每岁试于礼部连以文章罢黜声光晦昧于时俗人皆谓之固宜矣然后知先进者遇人特达亦不皆有是心方知知己之难得也夫见善而不能知虽善何为知而不能誉则如勿知誉而不能深则如勿誉深而不能乆则如勿深乆而不能终则如勿乆翺虽不肖幸辱于梁君所知君为之言扵人岂非誉欤谓其有古人之遗风岂非深欤誉而逮夫终身岂非乆欤不幸梁君短命遽殁是以翺未能有成也其谁能相継梁君之志而成之欤已焉哉天之遽䘮梁君也是使翺之命乆迍邅厄穷也遂赋感知己以自伤其言怨而不乱盖小雅骚人之余风也其辞曰戚戚之愁苦兮思释去之无端彼衆人之容易兮乃志士之所难伊自古皆嗟兮又何怨乎兹之世独厄穷而不达兮悼知音之永逝纷予生之多故兮愧特于世之谁知抚圣人教化之㫖兮询合古而乖时诚自负其中心兮嗟与俗而相违趋一名之五稔兮尚无成而淹此路岐昔圣贤之遑遑兮极屈辱之驱驰择中庸之蹈难兮虽困顿而终不改其所为苟天地之无私兮曷不鉴照于神祗心劲直扵松栢兮沦霜雪而不衰知我者忽然逝兮岂吾道之已而幽懐赋朋友有相叹者赋幽懐以荅之其辞曰衆嚣嚣而杂处兮咸嗟老而羞卑视予心之不然兮虑行道之犹非傥中懐之自得兮终老死其何悲昔孔门之多贤兮惟囬也为庻几超群情以独去兮指圣域而髙追固箪食与瓢饮兮宁服轻而驾肥望若人其何如兮慙吾徳之纎㣲躬不田而饱食兮妻不织而丰衣援圣贤而比度兮何侥倖之能希念所懐之未展兮非悼已而陈私自禄山之始兵兮岁周甲而未夷何神尧之郡县兮乃家传而自持税生人而育卒兮列髙城以相维何兹世之可乆兮宜永念而遐思有三苖之逆命兮舞干羽以来之惟刑徳之既修兮无遐迩而咸归当髙祖之初起兮提一旅之羸师能顺天而用衆兮竟扫㓂而戡随况天子之神明兮有烈祖之前规刬弊政而还本兮如反掌之易为苟庙堂之治得兮何下邑之能违哀予生之贱逺兮包深懐而告谁嗟此诚之不达兮惜此道而无遗独中夜以潜叹兮匪吾忧之所宜释懐赋读党锢传哀直道之多尤不容作释懐赋其辞曰懐夫人之郁郁兮歴晦吝而不离吾心直以无差兮惟上天其能知邪何徳而必好兮忠何尤而被疑彼陈辞之多人兮胡不去衆而讯之进荩言而不信兮退逺去而不获弗验实而考省兮固予道之所厄昔师啇之䂓圣兮徳既均而行革惟肝膓之有殊兮守不同其何责愿披懐而竭闻兮道既塞而己行路非险而不通兮人忌我而异情王章直而狱死兮李固忠而陷刑自古世之所悲兮矧末俗之衰诚哀贞心之洁白兮疾苖莠之纷生令农夫以手锄兮反剪去乎嘉茎岂不指秽而语之兮佯瞪矒而不肯聴叹释去而不忍兮终留滞亦何成当晨旦而歩立兮仰白日而自眀处一世而若流兮何乆永而伤情乐此言而内抑兮壮大观扵庄生㧞馨香之茞兰兮树蒿蔚以罗列斥通道而使芜兮恋棘径之中絶置春秋而询心兮羗与此其奚别昔誓词而约交兮期共死而皆居嗟所守之既异兮乃汗漫而遗初心皓白而不容兮非市直而望利忠不顾而立忘兮交不同而行弃悲夫不徇已而必仇兮谅非水火其何畏独吾行之不然兮直愧心而惧义嘉山松之苍苍兮岁苦寒而亦悴吾固乐其贞刚兮夫何尤乎小异欲静黙而絶声兮岂不悼厥初之所志抑此懐而不可兮终永夜以嘘唏一卷李文李文公集卷第二李文巻第二文三首复性书上复性书中复性书下人之所以为圣人者性也人之所以惑其性者情也喜怒哀惧爱恶欲七者皆情之所为也情既昏性斯匿矣非性之过也七者循环而交来故性不能充也水之浑也其流不清火之烟也其光不明非水火清明之过沙不浑流斯清矣烟不欝光斯眀矣情不作性斯充矣性与情不相无也虽然无性则情无所生矣是情由性而生情不自情因性而情性不自性由情以明性者天之命也圣人得之而不惑者也情者性之动也百姓溺之而不能知其本者也圣人者岂其无情邪圣人者寂然不动不徃而到不言而神不耀而光制作参乎天地变化合乎隂阳虽有情也未尝有情也然则百姓者岂其无性者邪百姓之性与圣人之性弗差也虽然情之所昏交相攻伐未始有穷故虽终身而不自覩其性焉火之潜于山石林木之中非不火也江河淮济之未流而潜于山非不泉也石不敲木不磨则不能烧其山林而燥万物泉之源弗䟽则不能为江为河为淮为济东汇大壑浩浩荡荡为弗测之深情之动弗息则不能复其性而烛天地为不极之明故圣人者人之先觉者也觉则明否则惑惑则昏明与昏谓之不同明与昏性本无有则同与不同二者离矣夫明者所以对昏昏既㓕则明亦不立矣是故诚者圣人性之也寂然不动广大清明照乎天地感而遂通天下之故行止语黙无不处于极也复其性者贤人循之而不已者也不已则能归其源矣易曰夫圣人者与天地合其徳日月合其明四时合其序鬼神合其吉㓙先天而天不违后天而奉天时天且弗违而况于人乎况于鬼神乎此非自外得者也能尽其性而已矣子思曰唯天下至诚为能尽其性能尽其性则能尽人之性能尽人之性则能尽物之性能尽物之性则可以賛天地之化育可以賛天地之化育则可以与天地参矣其次致曲曲能有诚诚则形形则着着则明明则动动则变变则化唯天下至诚为能化圣人知人之性皆善可以循之不息而至于圣也故制礼以节之作乐以和之安于和乐乐之本也动而中礼礼之本也故在车则闻鸾和之声行歩则闻珮玉之音无故不废琴瑟视聴言行循礼而动所以教人忘嗜欲而归性命之道也道者至诚也诚而不息则虚虚而不息则明明而不息则照天地而无遗非他也此尽性命之道也哀哉人皆可以及乎此莫之止而不为也不亦惑邪昔者圣人以之传于颜子颜子得之拳拳不失不逺而复其心三月不违仁子曰囬也其庻乎屡空其所以未到扵圣人者一息耳非力不能也短命而死故也其余升堂者盖皆传也一气之所飬一雨之所膏而得之者各有浅深不必均也子路之死也石乞盂黡以戈撃之㫁缨子路曰君子死冠不免结缨而死由也非好勇而无惧也其心寂然不动故也曾子之死也曰吾求何焉吾得正而毙焉斯已矣此正性命之言也子思仲尼之孙得其祖之道述中庸四十七篇以传于孟轲轲曰我四十不动心轲之门人逹者公孙丑万章之徒盖传之矣遭秦㓕书中庸之不焚者一篇存焉扵是此道废缺其教授者唯节行文章章句威仪撃剑之术相师焉性命之源则吾弗能知其所传矣道之极于剥也必复吾岂复之时邪吾自六嵗读书但为词句之学志扵道者四年矣与人言之未尝有是我者也南观涛江入扵越而吴郡陆傪存焉与之言之陆傪曰子之言尼父之心也东方如有圣人焉不出乎此也南方如有圣人焉亦不出乎此也惟子行之不息而已矣呜唿性命之书虽存学者莫能明是故皆入扵庄列老释不知者谓夫子之徒不足以穷性命之道信之者皆是也有问于我我以吾之所知而传焉遂书于书以开诚明之源而缺絶废弃不扬之道几可以传于时命曰复性书以理其心以传乎其人乌戯夫子复生不废吾言矣复性书中或问曰人之昏也乆矣将复其性者必有渐也敢问其方曰弗虑弗思情则不生情既不生乃为正思正思者无虑无思也易曰天下何思何虑又曰闲邪存其诚诗曰思无邪曰已矣乎曰未也此斋戒其心者也犹未离扵静焉有静必有动有动必有静动静不息是乃情也易曰吉㐫悔吝生于动者也焉能复其性邪曰如之何曰方静之时知心无思者是斋戒也知本无有思动静皆离寂然不动者是至诚也中庸曰诚则明矣易曰天下之动贞夫一者也问曰不虑不思之时物格扵外情应扵内如之何而可止也以情止情其可乎曰情者性之邪也知其为邪邪本无有心寂不动邪思自息惟性明照邪何所生如以情止情是乃大情也情互相止其有已乎易曰颜氏之子有不善未尝不知知之未尝复行也易曰不逺复无祗悔元吉问曰本无有思动静皆离然则声之来也其不闻乎物之形也其不见乎曰不覩不闻是非人也视聴昭昭而不起扵见闻者斯可矣无不知也无弗为也其心寂然光照天地是诚之明也大学曰致知在格物易曰易无思也无为也寂然不动感而遂通天下之故非天下之至神其孰能与于此曰敢问致知在格物何谓也曰物者万物也格者来也至也物至之时其心昭昭然明辨焉而不应于物者是致知也是知之至也知至故意诚意诚故心正心正故身脩身脩而家齐家齐而国理国理而天下平此所以能参天地者也易曰与天地相似故不违知周乎万物而道济天下故不过旁行而不流乐天知命故不忧安土敦乎仁故能爱范围天地之化而不过曲成万物而不遗通乎昼夜之道而知故神无方而易无体一隂一阳之谓道此之谓也曰生为我说中庸曰不出乎前矣曰我未明也敢问何谓天命之谓性曰人生而静天之性也性者天之命也率性之谓道何请也曰率循也循其源而反其性者道也道也者至诚也至诚者天之道也诚者定也不动也脩道之谓教何谓也曰诚之者人之道也诚之者择善而固执之者也脩是道而归其本者明也教也者则可以教天下矣颜子其人也道也者不可须臾离也可离非道也说者曰其心不可须臾动焉故也动则逺矣非道也变化无方未始离于不动故也是故君子戒慎乎其所不覩恐惧乎其所不闻莫见乎隐莫显乎㣲故君子慎其独也说者曰不覩之覩见莫大焉不闻之闻闻莫甚焉其心一动是不覩之覩不闻之闻也其复之也逺矣故君子慎其独慎其独者守其中也问曰昔之註觧中庸者与生之言皆不同何也曰彼以事觧者也我以心通者也曰彼亦通扵心乎曰吾不知也曰如生之言脩之一日则可以至扵圣人乎曰十年优之一日止之而求至焉是孟子所谓以杯水而救一车薪之火也甚哉止而不息必诚诚而不息必明明与诚终嵗不违则能终身矣造次必扵是㒹沛必扵是则可次希扵至矣故中庸曰至诚无息不息则乆乆则徴徴则悠逺悠逺则慱厚慱厚则髙明慱厚所以载物也髙明所以覆物也悠乆所以成物也慱厚配地髙明配天悠乆无疆如此者不见而章不动而变无为而成大地之道可一言而尽也问曰凡人之性犹圣人之性欤曰桀纣之性犹尧舜之性也其所以不覩其性者嗜欲好恶之所昏也非性之罪也曰爲不善者非性邪曰非也乃情所爲也情有善有不善而性无不善焉孟子曰人无有不善水无有不下夫水抟而跃之可使过䫙激而行之可使在山是岂水之性㢤其所以导引之者然也人之性皆善其不善亦犹是也问曰尧舜岂不有情邪曰圣人至诚而已矣尧舜之举十六相非喜也流共工放驩兠殛鲧窜三苗非怒也中扵节而已矣其所以皆中节者设教扵天下故也易曰知变化之道者其知神之所爲乎中庸曰喜怒哀乐之未发谓之中发而皆中节谓之和中也者天下之大本也和也者天下之达道也致中和天地位焉万物育焉易曰唯深也故能通天下之志唯㡬也故能成天下之务惟神也故不疾而速不行而至圣人之谓也问曰人之性犹圣人之性嗜欲爱憎之心何因而生也曰情者妄也邪也邪与妄则无所因矣妄情㓕息本性清明周流六虚所以谓之能复其性也易曰干道变化各正性命论语曰朝闻道夕死可矣能正性命故也问曰情之所昏性即㓕矣何以谓之犹圣人之性也曰水之性清澈其浑之者沙泥也方其浑也性岂遂无有邪乆而不动沙泥自沉清明之性鉴扵天地非自外来也故其浑也性本弗失及其复也性亦不生人之性亦犹水也问曰人之性本皆善而邪情昏焉敢问圣人之性将复爲嗜欲所浑乎曰不复浑矣情本邪也妄也邪妄无因人不能复圣人既复其性矣知情之爲邪邪既爲明所觉矣觉则无邪邪何由生也伊尹曰天之道以先知觉后知先觉觉后觉者也予将以此道觉此民也非予觉之而谁也如将复爲嗜欲所浑是尚不自觉者也而况能觉后人乎曰敢问死何所之耶曰圣人之所不明书于策者也易曰原始反终故知死生之说精气为物㳺魂为变是故知鬼神之情状斯尽之矣子曰未知生焉知死然则原其始而反其终则可以尽其生之道生之道既尽则死之说不学而自通矣此非所急也子脩之不息其自知之吾不可以章章然言且书矣复性书下昼而作夕而休者凡人也作乎作者与万物皆作休乎休者与万物皆休吾则不类扵凡人昼无所作夕无所休作非吾作也作有物休非吾休也休有物作耶休耶二者离而不存予之所存者终不亡且离也人之不力于道者昏不思也天地之间万物生焉人之于万物一物也其所以异于禽兽虫鱼者岂非道德之性乎哉受一气以成其形一为物而一为人得之甚难也生乎世又非深长之年也以非深长之年行甚难得之身而不专专于大道肆其心之所为则其所以自异于禽兽虫鱼者亡几矣昏而不思其昏也终不明矣吾之生二十有九年矣思十九年时如朝日也思九年时亦如朝日也人之受命其长者不过七十八十九十年百年者则稀矣当百年之时而视乎九年时也与吾此日之思于前也逺近其能大相悬耶其又能逺于朝日之时耶然则人之生也虽享百年若雷电之惊相激也若风之飘而旋也可知耳矣况千百人而无一及百年者哉故吾之终日志于道德犹惧未及也彼肆其心之所为者独何人耶巻之第二李文李文公集卷第三李文巻第三文三首平赋书䇿进士问二首平赋书孔子曰道千乗之国敬事而信节用而爱人使民以时又曰若欲行而法则周公之典在孟子曰夏后氏五十而贡殷人七十而助周人百畆而彻其实皆什一也欲轻之于尧舜之道大貉小貉也欲重之于尧舜之道大桀小桀也是以什一之道公私皆足人既富然后可以服教化反淳朴古之圣贤未有不善于为政理人而能光于后代者也故善为政者莫大于理人理人者莫大于既冨之文教之凡人之情莫不欲冨足而恶贫穷终嵗不制衣则寒一日不得食则饥四人之苦者莫甚于农人麦粟布帛农人之所生也嵗大丰农人犹不能足衣食如有水旱之灾则农人先受其害有若曰百姓不足君孰与足夫如是百姓之视其长上如仇雠安既不得享其利危又焉肯尽其力自古之所以危亡未有不由此者也人皆知重歛之为可以得财而不知轻歛之得财愈多也何也重歛则人贫人贫则流者不归而天下之人不来由是土地虽大有荒而不耕者虽耕之而地力有所遗人日益困财日益匮是谓弃天之时遗地之利竭人之财如此者虽欲为社稷之臣建不朽之功诛暴逆而威四夷徒有其心岂可得耶故轻欲则人乐其生人乐其生则居者不流而流者日来居者不流而流者日来则土地无荒桑柘日繁尽力畊之地有余利人日益富兵日益强四邻之人归之如父母虽欲驱而去之其可得耶是以与之安而居则富而可教与之危而守则人皆自固孟轲所谓率其子弟攻其父母自生人以来未有能済者也呜唿仁义之道章章然如大道焉人莫不知之然皆不能行何也见之有所未尽而又有嗜欲以害之其自任太多而任人太寡是以有土地者有仁义无代无之虽莫不知之然而未有一人能行之而功及后代者由此道也秦灭古法隳井田而夏殷周之道废相承滋乆不可卒复翺是以取可行于当时者为平赋书而什一之法存焉庻㡬乎能有行之者云耳凡为天下者视千里之都为千里之都者视百里之州为百里之州者起于一畆之田五尺谓之歩二百有四十歩谓之畆三百有六十歩谓之里方里之田五百有四十畆十里之田五万有四千畆百里之州五千有四亿亩千里之都五千有四百亿畆方里之内以十畆爲之屋室径路牛豚之所息葱韭菜蔬之所生植里之家给焉凡百里之州爲方十里者百州县城郭之所建通川大途之所更丘墓鄊井之所聚甽遂沟渎之所渠大计不过方十里者三十有六有田一十九亿四万有四千畆百里之家给焉千里亦如之髙山大川则郭其中斩长缀短而量之一畆之田以强并弱水旱之不时虽不能尽地力者嵗不下粟一石公索其十之一凡百里之州有田五十有四亿畆以一十九亿四万有四千畆爲之州县城郭通川大途甽遂沟浍丘墓乡井屋室径路牛豚之所息葱韭菜蔬之所生植余田三十四亿五万有六千畆畆率十取粟一石爲粟三十四万五千有六百石以贡于天子以给州县凡执事者之禄以供賔客以输四方以御水旱之灾皆足于是矣其田间树之以桑凡树桑人一日之所休者谓之功桑太寡则乏于帛太多则暴于田是故十畆之田植桑五功一功之蚕取不宜嵗度之虽不能尽其功者功不下一匹帛公索其百之十凡百里之州有田五十四亿畆以十九亿四万有四千畆爲之州县城郭通川大途甽遂沟浍丘墓乡井屋室径路牛豚之所息葱韭菜蔬之所生植余田三十四亿五万有六千畆麦之田大计三分当其一其土卑不可以植桑余田二十三亿有四千畆树桑凡一百一十五万有二千功功率十取一匹帛爲帛一十一万五千有二百匹以贡于天子以给州县凡执事者之禄以供賔客以问四方以御水旱之灾皆足于是矣鳏寡孤独有不人疾者公与之粟帛能自给者弗征其田桑凡十里之乡爲之公囷焉乡之所入于公者嵗十舎其一于公囷十嵗得粟三千四百五十有六石十里之乡多人者不足千六百家乡之家保公囷使勿偷饥嵗并人不足于食量家之口多寡出公囷与之而劝之种以湏麦之升焉及其大丰乡之正告卿之人归公所与之畜当戒必精勿濡以内于公囷穷人不能归者与之勿徴于书则嵗虽大饥百姓不困于食不死于沟洫不流而入于他矣人既富乐其生重犯法而易爲善教其父母使之慈教其子弟使之孝敎其在乡党使之敬让羸老者得其安㓜弱者得其养鳏寡孤独有不人疾者皆乐其生屋室相隣烟火相接于百里之内与之居则乐而有礼与之守则人皆固其业虽有强暴之兵不敢陵自百里之内推而布之千里自千里而被乎四海其孰能当之是故善爲政者百姓各自保而亲其君上虽欲危亡弗可得也其在诗曰迨天之未隂雨彻彼桑土绸缪牗戸今此下民或敢侮予此之谓也进士策问第一道问初定两税时钱直卑而粟帛贵粟一斗价盈百帛一匹价盈二千税戸之嵗供千百者不过粟五十石帛二十有余匹而充矣故国用皆足而百姓未以爲病其法弗更及兹三十年百姓土田爲有力者所併三分踰一其初矣其输钱数如故钱直日髙粟帛日卑粟一斗价不出二十帛一匹价不出八百税戸之嵗供千百者粟至二百石帛至八十匹然后可足是为钱数不加而其税以一为四百姓日蹙而散为商以逰十三四矣四年春天子哀之诏天下守土臣定留州使额钱其正料米如故其余估髙下如如供百姓頼之以比两税之初轻重犹未相似有何术可使国用富而百姓不虚逰人尽归扵农而皆乐有力所併者税之如戸而士兵不怨夫岂无策而臻扵是耶吾子盍悉懐以来告又第二道问土蕃之为中国忧也乆矣和亲赂遗之皆不足以来好息师信其甘言而与之诅盟耶扵是深懐隂邪乗我之去而欺神雪人系虏卿士大夫至兹为羞俻御之耶则暴天下数十万之兵或悲号其父母妻子且烦馈餫衣食之劳百姓以虚弗俻御之耶必将伺我之间攻陷城池掠玉帛子女杀其老弱系累其丁壮以归自古帝王岂无诛夷狄之成筞邪何边境未安若斯之甚邪二三子其将亦有说乎巻第三李文李文公集卷第四李文巻第四文七首徔道论去佛斋解惑命解帝王所尚问正位学可进徔道论中才之人拘于书而惑于衆传言违衆不祥书曰三人占则徔二人之言翺以爲言出于口则可守而爲常则中人之惑者多矣何者君子徔乎道也不徔乎衆也道之公余将是之岂知天下党然而非之道之私余将非之岂知天下謷然而是之将是之岂图是之之利乎将非之岂圗非之之害乎故大道可存是非可常也小人则不然将是之先戄其利己将非之先怖其害己然则逺害者心是而非之眩利者心非而是之故大道䘮是非汨人伦壊邪说胜庸可使衆言必聴衆违必徔之耶且夫天下蚩蚩知道者几何人哉使天下皆贤人则从衆可也使天下贤人二小人三其可以徔乎况贪人以利徔则富者之言胜柔人以生徔则威者之言胜中人以名徔则狷者之言胜而君子之䖏衆则谆谆然如愚怡怡然如卑当言而黙者三逰同而器异则黙待近而责逺则黙事及而时未则黙小人俱不然所以君子慎言而小人饰言君子俟时而小人狥时也然则君子默于衆小人黙于独皆事势牵之岂心愿耶学而从之者得以择之矣呜唿治世少而乱世多贤一伸而邪百胜在上者言贵和而不贵正在下者言贵徔而不贵得设使一室之中一人唱而十人和一人讷则虽欲言之羣而訧之矣是则和者人之喜默者人之怒吾宁徔道而罹怒乎宁违道而徔衆乎斯所谓辨难易而攉是非矣或曰衆可违而不可从必乎曰未也君子怯于名而勇于实吾非衆之首衆非吾必从君子完其力而已则奚以违理不吾之问辞非人必从君子耳其声而已则奚以违所谓君子者进退周旋羣独语黙不失其正而不罹其害者盖在此而已矣去佛斋故温县令杨垂爲京兆府叅军时奉叔父司徒命撰集䘮仪其一篇云七七斋以其日送卒者衣服于佛寺以申追福翺以杨氏䘮仪其他皆有所出多可行者独此一事伤礼故论而去之将存其余云佛法之流染扵中国也六百余年矣始于汉浸滛于魏晋宋之间而澜漫扵梁萧氏遵奉之以及于兹盖后汉氏无辨而排之者遂使夷狄之术行于中华故吉㐫之礼谬乱其不尽为戎礼也无几矣且扬氏之述䘮仪岂不以礼法迁壊衣冠士大夫与庶人委巷无别为是而欲紏之以礼者耶是宜合于礼者存诸愆于礼者辨而去之安得专己心而言也苟惧时俗之怒已耶则扬氏之仪㩀于古而拂于俗者多矣置而勿言则犹可也既论之而书以为仪舍圣人之道则祸流于将来也无穷矣佛法之所言者列御㓂庄周言所详矣其余则皆戎狄之道也使佛生于中国则其为作也必异于是况驱中国之人举行其术也君臣父子夫妇兄弟朋友存有所养死有所归生物有道费之有节自伏羲至扵仲尼虽百代圣人不能革也故可使天下举而行之无弊者此圣人之道所谓君臣父子夫妇兄弟朋友而养之以道德仁义之谓也患力不足而已向使天下之人力足尽脩身毒国之术六七十歳之后虽享百年者亦尽矣天行乎上地载乎下其所以生育于其间者畜兽禽鸟鱼鼈蛇龙之类而止尔况必不可使举而行之者耶夫不可使天下举而行之则非圣人之道也故其徒也不蚕而衣裳具弗耨而饮食充安居不作役物以养己者至于㡬千百万人推是而冻馁者几何人可知矣于是筑楼殿宫阁以事之饰土木铜鉄以形之髠良人男女以居之虽璇室象廊倾宫鹿台章华阿房弗加也是岂不出乎百姓之财力欤昔者禹之治水害也三过其门而不入手胼足胝凿九河䟽济洛导汉汝决淮江而入于海人之弗为蛟龙食也禹实使然德为圣人功攘大祸立为天子而传曰菲饮食悪衣服卑宫室土阶髙三尺其异于彼也如是此昭昭然其大者也详而言之其可穷乎故惑之者溺扵其教而排之者不知其心虽辩而当不能使其徒无譁而劝来者故使其术若彼其炽也有位者信吾说而诱之其君子可以理服其小人可以令禁其俗之化也弗难矣然则不知其心无害为君子而溺于其教者以夷狄之风而变乎诸夏祸之大者也其不为戎也幸矣昔者司士贲告于子㳺曰请袭扵牀子㳺曰诺县子闻之曰汱哉叔氏専以礼许人人之袭于牀失礼之细者也犹不可况举身毒之术乱圣人之礼而欲以传于后乎觧惑王野人名体静盖同州人始游浮山观原未有室居缝𥿄爲裳取竹架树覆以草独止其下豺豹熊象过而驯之弗害也积十年乃构草堂植茶成园犂田三十畒以供食不畜妻子少言说有所问尽诚以对人或取其丝约酬利弗问姓名皆与或负之者终不言凡居二十四年年六十二贞元二十五年五月卒于观原茶园村人相与凿木爲空盛其尸埋于园中观原积无人居因野人遂成三百家有尚恠者因谬云野人既死处士陈恒发其棺惟见空衣翺与陈恒相遇问其故恒曰作记者欲神浮山故妄云然元和四年十一月翺以节度掌书记奉牒知循州五年正月准制祭名山大川翺奉牲牢于山致帝命遂使斵木爲棺命将吏村人改葬野人迁于佛寺南冈其骨存焉乃立木于墓东志曰王处士葬于此削去谬记以觧观聴者所惑命解或曰贵与富在我而已以智求之则得之不求则不得也何命之爲哉或曰不然求之有不得者有不求而得之者是皆命也人事何爲二子出或问曰二者之言其孰是耶对曰是皆陷人于不善之言也以智而求之者盗耕人之田者也皆以爲命者弗耕而望收者也吾无取焉尔循其方由其道虽禄之以千乗之富举而立诸卿大夫之上受而不辞非曰贪也私于己者寡而利于天下者多故不辞也何命之有焉如取之不循其方用之不由其道虽一饭之细犹不可以受况富贵之大耶非曰廉也利于人者鲜而贼于道者多故不爲也何智之有焉然则君子之术其亦可知也已帝王所尚问夏尚忠殷尚敬周尚文何也曰帝王之道非尚忠也非尚敬与文也因时之变以承其弊而已矣救野莫如敬救鬼莫如文救僿莫如忠循环终始迭相爲救如火之菑而烧也人知胜之于水矣胜于水者土也水之溃遏其流者则必大爲之防矣故夏禹之政忠殷汤之政敬武王之政文各适其宜也如武王居禹之时则尚忠矣汤居武王之时则尚文矣禹与汤交地而居则夏先敬而殷尚乎忠矣故适时之宜而补其不得者三王也使黄帝尧舜王三王之天下则亦必爲禹汤武王之所爲矣由是观之五帝之与夏商周一道也若救殷之鬼不以文而曰我必以夏之忠而化之是犹适于南而北辕其到也无日矣孔子圣人之大者也若王天下而传周其救文之弊也亦必尚乎夏道矣是文与忠敬皆非帝王之所尚乃帝王之所以合变而行权者也因时之变以承其弊不可休而作爲之者尔正位善理其家者亲父子殊贵贱别妻妾男女髙下内外之位正其名而已矣古之善治其国者先齐其家言自家之刑于国也欲其家之治先正其名而辨其位之等级名位正而家不治者有之矣名位不正而能治其家者未之有也是故出令必当行事必正非义不言三者得则不劝而下从之矣出令不当行事不正非义而言三者不得虽日挞于下下畏其刑而不敢违欲其心服而无辞也其难矣或宠其妻或嬖其妾或聴其子或任其所使既爱之则必信其邪言信其邪言则害于人也多益于身者无有苟如此则名位必僣矣他人拒其间则不和顺其过则亏礼不正之则上下无章正之则不得其情不如己者言之则爲愚贤于己者言之则爲吾欺此治家之所以难也彼人者岂言其家之不治㢤縦其心而无畏欲人之扵我无违故及于斯而不知也然则可改而爲善乎曰耳目鼻口四支百骸与圣人不殊也圣人之道化天下我独不能自化亦足羞也思其不善而弃之则百善成虽希于圣人犹可也改爲何有如不思而肆其心之所爲则虽圣人亦无可柰何学可进百骸之中有心焉与圣人无异也嚚然不复其性惑矣哉道其心弗可以庶几扵圣人者自弃其性者也终亦亡矣茫茫乎其将何所如冉求非不足乎力者也尽而止进而不止者颜子哉意颜子短命故未到乎仲尼也潢污之停不流也决不到海矣河出崑崙之山其流徐徐行而不休终入于海吾悪知其异于渊之自出者邪巻第四李文李文公集卷第五李文巻第五文七首知凤国马说截冠雄鸡志题燕丹传后邦禹言送冯定序杂说二首知凤有小鸟止扵人之家其色青鸠鹊鸟之属咸来哺之未乆野之鸟羽而蜚者皆以物至如将哺之其虫积焉群鸟之鸣声杂相乱是鸟也一其鸣而万物之声皆息人皆以为妖也吾讵知其非凤之类邪古之说凤者有状或曰如鹤或曰如山鸡皆与此不相似吾安得知其凤之类邪凤禽鸟之絶类者也犹圣人之在人也吾闻知贤圣人者观其道由黄帝尧舜禹汤文王至扵孔子颜回不闻记其形容有相同者是未可知也如其同也孔子与颜回并立于时鲁国人曷不曰孔之回而颜之丘乎是可知也阳虎之状类孔子圣人是以畏扵匡不书七十子之服于阳虎也有人焉其容貌虽如驩兠悪来颜回子路七十二子苟徔而师之者斯为圣人矣故曰知贤圣人者观其道似凤而不见其灵者山鸡也则可视其形而凤之云邪天下之鸟虽凤焉鹰鹯鵾鸿其肯凤之邪是鸟也其形如斯群鸟皆敬而畏之非凤类而何鸟至于宋州之野当贞元十四年国马说有乗国马者与乗骏马者并道而行骏马囓国马之血流于地国马行歩自若也精神自若也不爲之頋如不知也既骏马归刍不食水不饮立而慄者二日骏马之人以告国马之人曰彼盖其所羞也吾以马徃而喻之斯可矣乃如之于是国马见骏马而鼻之遂与之同枥而刍不终时而骏马之病自已夫四足而刍者马之类也二足而言者人之类也如国马者四足而刍则马也耳目鼻口亦马也四支百骸亦马也不能言而声亦马也观其所以爲心则人也故犯而不校国马也过而能改骏马也有人焉恣其气以乘人人容之而不知者多矣观其二足而言则人也耳目鼻口亦人也四支百骸亦人也求其所以爲人者而弗得也彼人者以形骸爲人国马者以形骸爲马以彼人乘国马人皆以爲人乘马吾未始不谓之马乘人悲夫截冠雄鸡志翺至零口北有畜鸡二十二者七其雄十五其雌且饮且啄而又狎乎人翺甚乐之遂掬粟投于地而唿之有一雄鸡人截其冠貎若营群望我而先来见粟而长鸣如命其衆鸡衆鸡闻而曹奔于粟既来而皆悪截冠雄鸡而撃之曵而逐出之已而竞还啄其粟日之暮又二十一其群栖于楹之梁截冠雄鸡又来如慕侣将登于梁且栖焉而仰望焉而旋望焉而小鸣焉而大鸣焉而延颈喔咿其声甚悲焉而遂去焉至于庭中直上有木三十余尺鼓翅哀鸣飞而栖其树颠翺异之曰鸡禽于家者也俻五德者也其一曰见食命侣义也截冠雄鸡是也彼衆鸡得非幸其所唿而来耶又奚爲既来而共悪所唿者而迫之耶岂不食其利背其惠耶岂不䘮其见食命侣之一德耶且何衆栖而不使偶其群耶或告曰截冠雄鸡客鸡也予东里鄙夫曰陈氏之鸡焉死其雌而陈氏寓之于我群焉勇且善闘家之六雄鸡勿敢独校焉是以曹悪之而不与同其食及栖焉夫虽善闘且勇亦不胜其衆而常孤游焉然见食未尝先啄而不长鸣命侣焉彼衆鸡虽頼其召既至反逐之昔日亦由是焉截冠雄鸡虽不见荅然而其迹未曾变移焉翺既闻之惘然感而遂伤曰禽鸟微物也其中亦有独禀精气义而介者焉客鸡义勇超乎群群皆妬而尚不与俦焉况在人乎哉况在友朋乎哉况在亲戚乎哉况在乡党乎哉况在朝廷乎哉由是观天地间鬼神禽兽万物变动情状其可以逃乎吾心既伤之遂志之将用警予且可以作鉴于世之人题燕太子丹传后荆轲感燕丹之义凾匕首入秦刼始皇将以存燕寛诸侯事虽不成然亦壮士也惜其智谋不足以知变识机始皇之道异于齐桓曹沬功成荆轲杀身其所遭者然也及欲促槛车驾秦王以如燕童子妇人且明其不能而轲行之其弗就也非不幸燕丹之心苟可以报秦虽举燕国犹不顾况羙人哉轲不晓而当之陋矣拜禹言贞元十五年六月二十九日陇西李翺敬再拜于禹之堂下自賔阶升北面立弗敢叹弗敢祝弗敢祈退降复敬再拜哭而归且歌曰惟天地之无穷兮哀生人之常勤徃者吾弗及兮来者吾弗闻已而已而送冯定序冯生自负其气而中立上无援下无交名声未大耀于京师生信无罪是乃时之人见之者或不能知之知之者则不敢言是以再举进士皆不如莫心谓生无戚戚盖以他人为觧予聮以杂文罢黜不知者亦纷纷交笑之其自负益明退学书戒愤而为文遂遭知音成其名当黜辱时吾不言莫拙也岂无命耶及既得时吾又不自言其智也岂有命邪故谓生无戚戚生家贫甚不能居告我逰成都成都有岷峨山合气于江源徃徃出竒恠之士古有司马相如杨雄严君平其人死至兹千年不闻生逰成都试为我谢岷峨何其乆无人邪其风侈丽奢豪羇人易留生其思速出于剑门之艰难勿我忧也杂说日月星辰经乎天天之文也山川草木罗乎地地之文也志气言语发乎人人之文也志气不能塞天地言语不能根教化是人之文纰缪也山崩川涸草木枯死是地之文裂絶也日月晕蚀星辰错行是天之文乖盭也天文乖盭无乆覆乎上地文裂絶无乆载乎下人文纰缪无乆立乎天地之间故文不可以不慎也夫毫釐分寸之长必有中焉咫尺寻常之长必有中焉百千万里之长必有中焉则天地之大亦必有中焉居之中则长短大小髙下虽不一其为中则一也是以出言居乎中者圣人之文也倚乎中者希圣人之文也近乎中者贤人之文也背而走者盖庸人之文也中古以来至于斯天下为文不背中而走者其希矣岂徒文背之而已其视聴识言又甚于此者矣凡人皆有耳目心口耳所以察声音大小清浊之异也目所以别采色朱紫白黒之异也心所以辨是非贤不肖之异也口所以达耳之聪导目之明宣心之知而惇教化阜风俗期所以不怍天地人神也然而耳不能聴声悪得谓之耳欤目不能别色悪得谓之目欤心不能辨是非好悪悪得谓之心欤口不能宣心之智导目之明达耳之聪悪得谓之口欤四者皆不能于己质形虚为人尔其何以自异于犬羊麋鹿乎哉此皆能己而不自用焉则是不信己之耳目心口而信人之耳目心口者也及其师旷之聪离娄之明臧武仲之智宰我之言则又不能信之于己其或悠然先觉者必谓其狂且愚矣昔管仲以齐桓覇天下攘夷狄华夏免乎𬒳发左袵崇崇乎功亦格天下溢后世而曾西不忍为管仲也孟轲又不肯为曾西向使孟轲曾西生于斯世秉其道终不易持其道终不变吾知夫天下之人徔而笑之又徔而诟之曰狂民尔顽民尔是其心悪有知哉曾西孟轲虽柀讪谤于天下亦必固穷不可㧞以湏后圣尔其肯畏天下之人而动乎心哉世俗之鄙陋迫隘也如此夫何敢复言安得曾西孟轲而与之昌言哉龙与蛇皆食于凤龙智而神其德无方凤知其可与皆为灵也礼而亲之蛇毒而险所忌必伤且悪其得于凤也不惟啮龙虽遇麟龟固将噬而亡之凤知蛇不得其欲则将恊犲犬而来吠嘷也赋之食加于龙以龙之神浮于食也将使饱焉终畏蛇而不能麟与龟瞠而讴曰鳯兮鳯兮何德之衰徃者不可谏来者犹可追已而已而既而麟伤于毒伏于窟龟屏气潜于殻蛇侦龙之寐也以毒攻其喉而龙走凤䘮其助于是下翼而不敢灵也李文巻第五李文李文公集卷第六李文巻第六书四首答韩侍郎书答独孤舎人书答皇甫湜书答宋载言书答韩侍郎书还示云于贤者汲汲唯公与不材耳此言取人得无太寛否灼然太寛夫又何疑此事汲汲如嗜欲之未得自以为胜苟令君耳目所及书记所载未见其比何意忽然当一时而更有人也故具于后以当讲学且自道无愧兼以为戯耳如愚之扵人但患识昏智不足以察人为累耳苟以为贤则不要前人相知相识逢便见机巧有慧辨故身虽否塞而所进达者不为少矣其鉴赏称颂人物初未甚信其后卒享盛名为贤士者故陆歙州常简州皆是也好善太疾智识未精彼胜于彼则因而进之或取文辞或以言论或以才行或以风标或以政术徃徃亦有不称于前多矣不可以言其名然亦未尝以为悔也其中亦有痛与置力后因礼节不足或因尽言而诘之前人既非贤良遂反相毁损者亦有其人矣且龎士元云拔十失五犹得其半真大贤之言也如鄙人无位扵朝阨摧扵时恓恓惶惶奔走耻辱求食不暇自一千年来贤士屈厄未见有如此者尚汲汲孜孜引荐贤俊如朝饥求飱如乆矌思通如见妖䴡而不得亲然若使之有位于朝或如兄㑪得志于时则天下当无屈人矣如或万一有之若陆歙州韦简州之比犹奔走在泥土则当引罪在己若狂若颠朝虽饥不敢求飱旷虽乆不敢思通见妖䴡闲眼而不观视迁荣如鞭笞宫割之在躬夫又何荣乐而得安然也不知此心自古以来曾有人如是者否不妨大有圣人排肩而生曾有一贤用心近扵此者乎若古或有之幸示其人如或无之柰何乃言惟公与不材耳如兄者颇亦好贤必湏甚有文辞兼能附己顺我之欲则汲汲孜孜无所忧惜引拔之矣如或力不足则分食以食之无不至矣若有一贤人或不能然则将乞丏不暇安肯孜孜汲汲为之先后此秦汉问尚侠行义之一豪隽耳与鄙人似同而其实不同也三五日前京尹从叔云某大官甚知重陆洿当时对云士所贵人知者谓名未达则道之家之贫则恤之身之贱则进之故也若陆洿之贤章然矣某官之知既甚矣某官之位日见于天子足以进人矣开幕辟士足以招贤矣而皆未及陆洿若如此之知知与不知果同也若实知乃反不如不知矣京尹不能对也大凢身当位得志于时慎闭口不可以言知人若知人而不能进志未得而气恬体安不引罪在己若㒹若狂与夫不知人者何以异也如离娄与瞽偕行而同坠沟中或以无目不见坑而坠或以心不在行忧思之病而坠所以坠则殊其所以为坠则同也天下如瞽者鲜则其坠者皆离娄也心不在焉故也乐道此者盖以自励非欲刺乎贵富之人当为再三读之以代撃髀而歌焉某再拜荅独孤舎人书足下书中有无见怨怼以至踈索之说盖是戯言然亦似未相悉也荐贤进能自是足下公事如不为之亦自是足下所阙在仆何苦乃至怨怼仆尝恠董生大贤而着仕不遇赋惜其自待不厚凢人之蓄道德才智于身以待时用盖将以代天理物非为衣服饮食之鲜肥而为也董生道德俻具武帝不用为相故汉德不如三代而生人受其顦顇于董生何苦而为仕不遇之词乎仆意绪间自待甚厚此身穷达岂関仆之贵贱耶虽终身如此固无恨也况导犹未甚老哉去年足下有相引荐意当时恐有所累犹奉止不为何遽不相悉所以不数附书者一二年来徃还多得官在京师既不能周遍又且无事性颇慵懒便一切画断祇作报书又以为苟相知固不在书之踈数如不相知尚何求而数书或惟徃还中有贫贱更不如仆者即数数附书耳近频得人书皆责踈简故具之于此见相恠者当为辞焉荅皇甫湜书辱书览所寄文章词髙理直欢悦无量有足发予者自别足下来仆口不曾言文非不好也言无所益衆亦未信秖足以招谤忤物于道无明故不言也仆到越中得一官三年矣材能甚薄泽不被物月费官钱自度终无补益累求罢去尚未得以为愧仆性不觧谄佞坐不能曲事㩲贵以故不得齿于朝廷而足下亦抱屈在外故畧有所说凡古贤圣得位于时道行天下皆不着书以其事业存于制度足以自见故也其着书者盖道德充积阨摧于时身卑䖏下泽不能润物耻灰烬而泯又无圣人为之发明故假空言是非一代以传无穷而自光耀于后故或徃徃有着书者仆近冩得唐书史官才薄言词鄙浅不足以发明髙祖太宗列圣明德使后之观者文采不及周汉之书仆以为西汉十一帝髙祖起布衣定天下豁达大度东汉所不及其余惟文宣二帝为优自恵景以下亦不皆明于东汉明章两帝而前汉事迹灼然传在人口者以司马迁班固叙述髙简之工故学者悦而习焉其读之详也足下读范晔汉书陈夀三国志王隐晋书生熟何如左丘明司马迁班固书之温习哉故温习者事迹彰而罕读者事迹晦读之踈数在词之髙下理必然也唐有天下圣明继于周汉而史官叙事曾不如范晔陈夀所为况足拟望左丘明司马迁班固之文哉仆所以为耻当兹得于时者虽负作者之材其道既能被物则不肯着书矣仆窃不自度无位于朝幸有余暇而词句足以称讃明盛纪一代功臣贤士行迹灼然可传于后自以为能不㓕者不敢为让故欲笔削国史成不刋之书用仲尼褒贬之心取天下公是公非为本群党之所谓为是者仆未必以为是群党之所谓为非者仆未必以为非使仆书成而传则富贵而功德不着者未必声名于后贫贱而道德全者未必不烜赫于无穷韩退之所谓诛奸䛕于既死发潜德之幽光是翺心也仆文采虽不足以希左丘明司马子长足下视仆叙髙愍女杨烈妇岂尽出班孟坚蔡伯喈之下耶仲尼有言曰不有博奕者乎为之犹贤乎已仆所为虽无益于人比之博奕犹为胜也足下以为何如哉古之贤圣当仁不让于师仲尼则曰文王既没文不在兹乎又曰予欲无言天何言哉孟轲则曰予之不遇鲁侯天也臧氏之子安能使予不遇乎司马迁则曰成一家之言藏之名山以俟后圣人君子仆之不让亦非大过也幸无恠某再拜荅朱载言书某顿首足下不以某卑贱无所可乃陈词屈虑先我以书且曰余之艺及心不能弃于时将求知者问谁可则皆曰其李君乎告足下者过也足下因而信之又过也果若来陈虽道俻具犹不足辱厚命况如某者多病少学其能以此堪足下所望大而深宏者耶虽然盛意不可以不荅故敢畧陈其所闻盖行己莫如恭自责莫如厚接衆莫如弘用心莫如直进道莫如勇受益莫如择友好学莫如改过此闻之于师者也相人之术有三迫之以利而审其邪正设之以事而察其厚薄问之以谋而观其智与不才贤不肖分矣此闻之于友者也列天地立君臣亲父子别夫妇明长㓜浃朋友六经之㫖也浩乎若江海髙乎若丘山赫乎若日火包乎若天地掇章称咏津润恠丽六经之词也创意造言皆不相师故其读春秋也如未尝有诗也其读诗也如未尝有易其读易也如未尝有书也其读屈原荘周也如未尝有六经也故义深则意逺意逺则理辩理辩则气直气直则辞盛词盛则文工如山有恒华嵩衡焉其同者髙也其草木之荣不必均也如渎有淮济河江焉其同者出源到海也其曲直浅深色黄白不必均也如百品之杂焉其同者饱于腹也其味咸酸苦辛不必均也此因学而知者也此创意之大归也天下之语文章有六说焉其尚异者则曰文章辞句竒险而已其好理者则曰文章叙意苟通而已其溺于时者则曰文章必当对其病于时者则曰文章不当对其爱难者则曰文章宜深不当易其爱易者则曰文章宜通不当难此皆情有所偏滞而不流未识文章之所主也义不深不至于理言不信不在于教劝而词句恠䴡者有之矣剧秦羙新王褒僮约是也其理徃徃有是者而词章不能工者有之矣刘氏人物表王氏中说俗传太公家教是也古之人能极于工而已不知其词之对与否易与难也诗曰忧心悄悄愠于群小此非对也又曰遘闵既多受侮不少此非不对也书曰朕堲谗说殄行震惊朕师诗曰苑彼柔桑其下侯旬将采其刘瘼此下人此非易也书曰允恭克让光被四表格于上下诗曰十畆之间兮桑柘闲闲兮行与子旋兮此非难也学者不知其方而称说云云如前所陈者非吾之敢闻也六经之后百家之言兴老聃列御宼庄周鹖冠田穰苴孙武屈原宋玉孟轲吴起啇鞅墨翟鬼谷子荀况韩非李斯贾谊枚乗司马迁相如刘向杨雄皆足以自成一家之文学者之所师归也故义虽深理虽当词不工者不成文宜不能传也文理义三者兼并乃能独立于一时而不泯㓕于后代能必传也仲尼曰言之无文行之不逺子贡曰文犹质也质犹文也虎豹之鞟犹犬羊之鞟此之谓也陆机曰憷他人之我先韩退之曰唯陈言之务去假令述笑哂之状曰莞尔则论语言之矣曰哑哑则易言之矣曰粲然则谷梁子言之矣曰攸尔则班固言之矣曰冁然则左思言之矣吾复言之与前文何以异也此造言之大归吾所以不恊于时而学古文者悦古人之行也悦古人之行者爱古人之道也故学其言不可以不行其行行其行不可以不重其道重其道不可以不循其礼古之人相接有等轻重有仪列于经传皆可详引如师之于门人则名之于朋友则字而不名称之于师则虽朋友亦名之子曰吾与囬言又曰参乎吾道一以贯之又曰若由也不得其死然是师之名门人验也夫子于郑兄事子产于齐兄事晏婴平仲传曰子谓子产有君子之道四焉又曰晏平仲善与人交子夏曰言㳺过矣子张曰子夏云何曾子曰堂堂乎张也是朋友字而不名验也子贡曰赐也何敢望囬又曰师与啇也孰贤子㳺曰有澹台㓕明者行不由径是称于师虽朋友亦名验也孟子曰天下之达尊三曰德爵年悪得有其一以慢其二哉足下之书韦君词杨君潜足下之德与二君未知先后也而足下齿㓜而位卑而皆名之传曰吾见其与先生并行非求益者欲速成窃惧足下不思乃陷于此韦践之与翺书亟叙足下之善故敢尽辞以复足下之厚意计必不以为犯李某顿首李文巻第六嵗乙酉卲武府通判舒李文李文公集卷第七李文巻第七书六首论事于宰相书劝裴相不自岀征书荐士于中书舎人书谢杨郎中书与陆傪书荅侯髙书论事于宰相书凡居上位之人皆勇于进而懦于退但见己道之行不见己道之塞日度一日以至于黜退奄至而终不能先自为谋者前后皆是也阁下居位三年矣其所合于人情者不少其所乖扵物议者亦已多矣姦邪登用而不知知而不能去栁泌为刺史䟽而不止韩潮州直谏贬责诤而不得道路之人咸曰焉用彼相矣阁下尚自恕以为犹可以辅政太平虽枉尺犹能直寻较吾所得者不啻补其所失何足遽自为去就也切恠阁下能容忍亦已甚矣昨日来髙枕不寐静为阁下思之岂有宰相上三䟽而止一邪人而终不信阁下天资畏慎又不能顕辨其事忍耻署敕内愧私叹又将自恕曰吾道尚行吾言尚信我果为贤相矣我若引退则谁能辅太平耶是又不可之甚也当贞观之初房杜为相以为非房杜则不可也开元之初姚宋为相以为非姚宋则不可也房杜姚宋之不为相亦已乆矣中书未尝无宰相然则果何必扵房杜姚宋况道不行虽皐陶伊尹将何为也房杜姚宋诚贤也若道不行言不信其心所谓贤者终不敢不进其心所谓邪者终不敢不辨而许敬宗李义府同列用事言信道行又自度智力必不足以排之矣则将自引而止乎将坐而待黜退乎尚自恕苟安扵位乎以阁下之明度之当可知矣凡虑己事则不明断他人事则明己私而他人公勇易断也承阁下厚知受奨擢者不少能受阁下德而献尽言者未必多人幸䝉以国士见目十五年余矣但欲自竭其分耳聴与恠在阁下裁之而已劝裴相不自出征书三两日来皆传阁下以淄青未平又请东讨虽非指的或虑未实万一有之只可先事而言岂得后而有悔且如房杜姚宋时政大耀而无武功郭汾阳二李太尉立大勲而不当国政阁下以舎人使魏慱六州之地归矣自秉大政兵诛蔡州乆而不克奉命宣慰未经时而吴元济生擒矣使一布衣持书渉河而王承宗恐惧委命割地以献矣自武德以来宰相居庙堂而成就功业者未有其比是宜以功成身退养德善守为意奈何如始进之士汲汲于功名复欲出征以速平宼贼之为事耶自秦汉以来亦未尝有立大功而不知止能保其终者即韩侍中亲率重兵以压境矣田司空深入贼地以立功矣夫人之情亦各欲成功在己唯恐居下顾宰相䘖命领三数书生指麾来临坐而享其功名耶夺人之功不可一也功髙不赏不可二也兵者危道万一旬月不即如志是坐弃前劳不可三也凡三事昭灼易见岂或事在于己而云未熟邪伏望试以狂言访于所知之厚者意切辞尽不暇文饰伏惟少赐省察翺再拜荐士于中书舎人书前岭南节度判官试大理司直兼殿中侍御史韦词处士石洪前宣歙来石军判官试太常寺恊律郎路隋江西观察推官试秘书郎独孤朗右三人先以论荐一人継此咨陈如韦之才能无方忠厚可保翺与南中共更外患始终若一此人先为一二阍人之所排诋闻宰相惑于流言都无意拔用如此材能岂可不达适足以厚其资耳石洪之贤优于李渤身遯而道光材长而器厚若在班列必有殊迹如路随首以父在蕃中未敢昏娶年六度矣不畜仆妾居处常如在䘮虽鲁闵复生何以加此其见觧髙明事悉相类独孤朗人物材能不后韩林起居比以伯父年髙罢举归侍遂伯父之身岂非厚于孝而薄于名者耶凡此四人材能行义超越流軰自二年来阅除书采擢后进多矣未见胜之者或隔以浮言或限以资叙贤者自䖏而不求苟进在上者无超异之心因循而不用则冯唐白首董生不遇何足恠哉翺以为宰物之心患时无贤能可以推引未闻其以资叙流言而蔽之也天下至大非一材之所能支任重道逺非狥谗狠之心所能将明也嗟夫翺之说未必果信扵兄兄之言亦未尽行于时虽殷勤发明何有成益但知而不告则负于中心耳谢杨郎中书月日郷贡进士李翺再拜前者以所着文章献于阁下累获咨嗟勤勤不忘翺率性多感激毎读古贤书有称誉荐进后学之士则未尝不遥想其人若与神交叹息悲歌夜而复明何独乐已徃之事哉诚窃自悲也临空文尚慨慕如不足况亲遇厥事观厥人哉幸甚幸甚翺自属文求举有司不获者三栖遑徃来困苦饥寒踣而未能奋飞者诚有说也窃惟当兹之士立行光明可以为后生之所依归者不过十人焉其五六人则本无劝诱人之心虽有卓荦竒怪之贤固不可得而知也其余则虽或知之欲为之荐言扵人又恐人之不我信因人之所不信复生凝而不自信自信且犹不固矧曰能知人之固是以再徃见之或不如其初三徃见之又不如其再若张燕公之于房太尉独孤常州之于梁补阙者讫不见一人焉夫如是则非独后进者学浅词陋之罪也抑亦先达称誉荐进之道有所不至也孔子曰举尔所知古君子于人之善惧不能知既知之耻不能誉之能誉之耻不能成之若翺者穷贱朴讷无所取然既为阁下之所知敢不以古君子之道有望于阁下哉不宣翺载拜与陆傪书李观之文章如此官止于太子校书郎年止于二十九虽有名于时俗其卒深知其至者果谁哉信乎天地鬼神之无情于善人而不罚罪也甚矣为善者将安所归乎翺书其人赠于兄赠于兄盖思君子之知我也与李观平生不得相徃来及其死也则见其文尝谓使李观若永年则不逺于杨子云矣书己之文次忽然若观之文亦见知于君也故书苦雨赋缀于前当下笔时复得咏其文则观也虽不永年亦不甚逺于杨子云矣书苦雨之辝既又思我友韩愈非兹世之文古之文也非兹世之人古之人也其词与其意适则孟轲既没亦不见有过于斯者当其下笔时如他人疾书冩之诵其文不是过也其词乃能如此尝书其一章曰获麟解其他可以类知也穷愁不能无所述适有书寄弟正辝及其终亦自觉不甚下寻常之所为者亦书以赠焉亦惟读观愈之辝既试一详焉翺再拜荅侯髙第二书足下复书来㑹与一二友生饮酒甚乐故不果以时报三读足下书感叹不休非足下之爱我甚且欲吾身存而吾道光明也则何能开难出之辝如此之无爱乎前书所以不受足下之说而复辟之者将以明吾道也吾之道非一家之道是古圣人所由之道者也吾之道塞则君子之道消矣吾之道明则尧舜文武孔子之道未絶于世也前书若与足下混然同辝是宫啇之一其声音也道何由而明哉吾故拒足下之辝知足下必将愤予而复其辝也足下再三教我适时以行道所谓时也者乃仁义之时乎将浮沉之时乎时苟仁且义则吾之道何所屈焉尔如顺浮沉之时则必乘波随流望风髙下焉苟如此虽足下之见我且不识矣况天下之人乎不脩吾道而取容焉其志亦不遐矣故君子非仁与义则无所为也如有一朝之患古君子则不患也吾之道学孔子者也孔子尚畏于匡围于蒲伐树于桓魋逐于鲁絶粮于陈蔡之间夫孔子岂不知屈伸之道耶故贤不肖在我者也贵与富贫与贱道之行否则有命焉君子正己而湏之尔虽圣人不能取其容焉故孔子谓子路子贡曰诗云匪兕匪虎率彼旷野吾道非耶何为至于此子路对曰意者吾未仁且智耶而人之不我信与行也子曰有是乎使仁者而必信安有伯夷叔齐使智者而必行安有王子比干子贡对曰夫子之道至大故天下莫能容盍少贬夫子之道子曰良农能稼而不能为穑良工能巧而不能为顺君子能脩其道纲而纪之统而理之而不能为容尔不脩道而求为容赐也而志不逺矣谓颜渊如谓由赐颜渊对曰夫子之道至大故天下莫能容虽然夫子推而行之不容何病夫道之不脩也是吾丑也夫道既已大脩而世不用是有国者之丑也夫子何病不容然后见君子孔子盖叹之也以孔子门人三千其圣德如彼之至也而知孔子者独颜囬尔其他皆学焉而不能到者也然则仆之道天下人安能信而行耶足下之言曰西伯孔子何等人也皆以柔气汚辝同用明夷也以避祸患斯人岂浮世邪人乎西伯圣人也羑里之拘仅不免焉孔子圣人之大者也其屈厄如前所陈悪在其能取容于世乎故曰危行言逊所以逺害也其道则不尔其能逺之与否而必容焉则吾不敢知也非吾独尔孔子亦不知也仆之道穷则乐仁义而安之者也如用焉则推而行之扵天下也何独天下哉将后世之人有得于吾之功者尔天之生我也亦必有意矣将欲愚生民之视聴乎则吾将病而死尚何能伸其道也如欲生民有所闻乎则吾何敢辝也然则吾道之行与否皆运也吾不能自知也天下人安能害于我哉足下又曰吾子夷齐之道也如仆向者所陈亦足以免矣故不复有所说若韩孟与吾子之于我心故知我者也苟异心同辝皆如足下所说是仆于天下衆多之人而未有一知己也安能动于吾之心乎吾非不信子之云云者也信子则于吾道不光矣欲默默则道无所传云尔子之道子宜自行之者也勿以诲我李文卷第七李文李文公集卷第八李文巻第八书六首荐所知于徐州张仆射书与淮南节度使书贺行军陆大夫书劝河南尹复故事书寄从弟正辝书与翰林李舎人书荐所知于徐州张仆射书翺再拜齐桓公不疑于其臣𬋩夷吾信而覇天下攘夷狄足周室亡国存荆楚服诸侯无不至焉竖刁易牙信而国乱身死不塟五公子争立兄弟相及者数世桓公之信于其臣一道也所信者贤则德格于天地功及于后代不得其人则不免其身知人不易也岂惟覇者为然虽圣人亦不能免焉帝尧之时贤不肖皆立于朝尧能知舜于是乎放驩兠流共工殛鲧窜三苗举禹稷咎繇二十有二人加诸上位故尧崩三载四海遏宻八音后代之人皆谓之帝尧焉向使尧不能知舜而遂尊驩兠共工之党扵朝禹稷咎繇之下二十有二人不能用则尧将不得为齐桓公矣岂复得曰大哉尧之为君也惟天为大惟尧则之荡荡乎民无能名焉者哉春秋曰夏灭项孰灭之益齐㓕之曷为不言齐㓕之为桓公讳也春秋为贤者讳此㓕人之国何贤尔君子之悪悪也嫉始善善也乐终桓公尝有継絶存亡之功故君子为之讳也継絶存亡贤者之事也𬋩夷吾用所以能継絶世存亡国焉耳竖刁易牙则不能也向使桓公始不用𬋩夷吾未有竖刁易牙争权不塟而乱齐国则幽厉之诸侯也始用贤而终身讳其悪君子之乐用贤也如此始不用贤以及其终而幸后世之掩其过也则㣲矣然则居上位流德泽于百姓者何所劳乎劳扵择贤得其人措诸上使天下皆化之焉而已矣兹天子之大臣有土千里者孰有如执事之好贤不倦者焉盖得其人亦多矣其所可求而不取者则有人焉陇西李观竒士也伏闻执事知其贤将用之未及而观病死昌黎韩愈得古文遗风明扵理乱根本之所由伏闻执事又知其贤将用之未及而愈为宣武军莭度使之所用观愈皆豪杰之士也如此人不时出观自古天下亦有数百年无如其人者焉执事皆得而知之皆不得而用之翺实为执事惜焉岂惟翺一人而已后之读前载者亦必多为执事惜之矣兹有平昌孟郊贞士也伏闻执事旧知之郊为五言诗自前汉李都尉苏属国及建安诸子南朝二谢郊能兼其体而有之李观荐郊扵梁粛补阙书曰郊之五言其有髙处在古无上其有平处下顾二谢韩愈送郊诗曰作诗三百首杳默咸池音彼二子皆知言者岂欺天下之人哉郊穷饿不得安养其亲周天下无所遇作诗曰食荠肠亦苦强歌声无欢出门即有阂谁谓天地寛其穷也甚矣又有张籍李景俭者皆竒才也未闻阁下知之凢贤人竒士皆自有所负不苟合于世是以虽见之难得而知也见而不能知其贤如勿见而已矣知其贤而不能用如勿知其贤而已矣用而不能尽其材如勿用而已矣能尽其材而容谗人之所间者如勿尽其材而已矣故见贤而能知知而能用用而能尽其材而不容谗人之所间者天下一人而已矣兹有二人焉皆来其一贤士也其一常常人也待之礼貎不加隆焉则贤者行而常常人日来矣况其待常常人加厚则善人何求而来哉孔子曰吾未见好德如好色者圣人不好色而好德者也虽好色而不如好德者次也德与色钧好之又其次也虽好德而不如好色者下也最甚不好德而好色者穷矣有人告曰某所有女国色也天下之人必将极其力而求之而无所爱矣有人告曰某所有人国士也天下之人则不能一徃而见焉是岂非不好德而好色者乎贤者则宜有以别于天下之人矣孔子述易定礼乐删诗序书作春秋圣人也奋乎百世之上其所化之者非其道则夷狄之人也而孔子之庙存焉虽贤者亦不能日徃拜之以其益扵人者寡矣故无益扵人虽孔子之庙尚不能朝夕而事焉况天下之人乎有待于人而不能得善人良士则不如无待也呜唿人之降年不可与期郊将为他人之所得而大有立扵世与其短命而死皆不可知也二者卒然有一扵郊之身他日为执事惜之不可既矣执事终不得而用之矣虽恨之亦无可奈何矣翺穷贱人也直辝无让非所宜至扵此者也为道之存焉耳不直则不足以伸道也非好多言者也翺再拜与淮南节度使书翺自十五已后即有志于仁义见孔子之论髙弟未尝不以及物为首克伐怨欲不行未得为仁管仲不死子紏复相为雠而功及天下则曰如其仁曰由也果赐也达求也艺扵从政乎何有然则圣贤之于百姓皆如视其子教之仁父母道也故未尝不及于衆焉近代已来俗尚文字为学者以抄集为科第之资曷尝知不迁怒不贰过为兴学之根乎入仕者以容和为贵富之路曷尝以仁义愽施之为本乎由是经之㫖弃而不求圣人之心外而不讲干辨者为良吏适时者为通贤仁义教育之风于是乎扫地而尽矣生人困穷不亦宜乎州郡之乱又何怪焉窃尝病此以故爲官不敢苟求旧例必探察源本以恤养爲心以戢豪吏爲务以法令自捡以知足自居利于物者无不爲利于私者无不诮比之时軰亦知颇异思齐古人则十曾未及其一二爲恨耳自到有改易条上者亦有细碎侵物彰从前之失太深不令条上者縦未穷尽亦十去其九矣唯三两事即湏使司处置已有申上者未䝉裁下谨具公状若或并赐处分则当州里无弊矣盖古人屈于不知己而伸于知己翺不肖既已谬蒙十一叔知奨如此其又何敢不言翺再拜贺行军陆大夫书某月日布衣李翺寄贺书谨再拜大夫窃闻阁下白宰相使汴州人执邓惟恭归于京师奏天子处其轻重生死罪伏覩诏书舍惟恭死罪俾永为黔首于汴州翺九月时上宰相书言政刑中有词曰亲戚懐二杀之可也况懐二且非亲戚哉当是时惟恭在其位故不直书而㣲其词然则惟恭之罪闻知于四方其孔甚已呜唿乱本既除矣自兹日厥后汴宋颕亳人其无事矣岂汴宋颕亳人而已实天下皆受其利昔阁下为建州刺史人足食与衣且知廉耻礼义治平为天下第一其为信州犹建州也其为汝州犹信州也汴人苦其政失其心十五年矣乆则不易变矣亦惟阁下孜孜不怠致汴州犹汝州焉天下莫不幸甚而翺则喜乐万乎世之民所以然者夫陋巷裋褐躬学古知道之人其所以异于朝廷藩翰大臣王公卿士者口未尝猒乎肥甘尔体未尝焕乎绮纨尔目未尝悦乎采色尔耳未尝乐乎声音耳居处未尝宿乎华屋尔出逰未尝乗乎乗黄尔禄利未尝入于家尔名字未尝得进于天王尔其如此而已至若忧天下之艰难幸天下之和平乐天下之人民得与其身臻乎仁夀思九夷八蛮觧辫髪椎髻同车书文轨则虽朝廷藩翰大臣王公卿士亦未必皆甚乎陋巷裋褐躬学古知道之人者也若必皆甚焉则天下之理得日变化可以如响之应乎声也故天地山川草木鳞羽之瑞有一可以为昇平之苻者时政有一可以教民者藩屏之臣有一可以长人行化者则未尝不私自喜乐也万类含育有一伤和平之气者夷狄蛮戎之俗有一咈乎道者时政有一不毗于下民者则未尝不私自忧惧也而况其逺者大者乎天下之一善故不足以喜乐然多其善则太平之基可庻几乎天下之一不善故不足以忧惧然累其不善则㒹覆之形殆将至也太平之基㒹覆之形乃徔政者之所喜乐忧惧尔其为布衣守道之人不同任如耳之不司采色文章也而与知之者士之躬学古知道者固与夫天下百姓同忧乐而不敢独私其心也翺虽不肖未尝瞬息动心而不景行乎此也是以忧乐万乎世之民也亦惟少加意焉翺再拜劝河南尹复故事书某道无可重每为阁下所引纳又不隔卑贱时访其第故窃意阁下或以翺为有所知也情苟有未安不宜以黙故详之以辝河南府板牓县于食堂北梁毎年写黄纸号曰黄巻其一条曰司録入院诸官扵堂上序立司録揖然后坐河南大府入圣唐来二百年前人制条相传嵗乆苟无甚弊则轻改之不如守故事之为当也八九年来司録使判司立东廊下司録于西廊下得揖然后就食而㧞条黄巻则如故文焉大凡庸人居上者以有权令陵下处下者以姑息取容势使然也前年翺为戸曹恐不知故事举手触罚因取黄巻详之乃相见之仪与故事都异至东知厨黄巻为状白于前尹判牓食堂时被林司録入谗盛词相毁前尹拒之甚乆而竟徔其请翺以为本不作作则勿休且执故事争而不得于本道无伤也遂入辨焉白前尹曰中丞何轻改黄巻二百年之旧礼而重违一司録之狥情自用乎前尹曰此事在黄巻否翺对曰所过状若不引黄巻故事是罔中丞也其何敢前尹因取黄巻检条省之使人以黄巻示司録曰黄巻是故事岂得责人执守当司録所过状注判云黄巻有条即为故事依牓当时论者善前尹之能复故事焉自后翺为司録所毁无所不言前尹相告曰公以守官直道紏曹所伤乃至激横过朝官于某处揖公见公公事独立且又知毁之所来故塞耳不聴翺虑前尹迁改来者不知为谁终获戾故后数十日以软脚乞将去官不五六日亦幸有敕之除替人因以罢免前日阁下偶说及此云近者縁陆司録之故却使复两廊相见之仪此义盖惑阁下聴者必曰京兆府之仪如此阁下徔事京兆府习其故而信之焉尔夫事有同而宜异者京兆府司録上堂自东门北入故东西廊相见得所宜也河南司録上堂扵侧门东入直抵食堂西门故旧礼扵堂上位立得所宜矣若却折向南是司録之欲自崇而卑衆官非所宜也此事同而宜异者耳假令司録上堂由南门北入河南府二百年旧礼自可守行亦不当引京兆府之仪而改之也况又自侧门东入者耶河南尹大官也居之嵗乆不爲滞且如故门下郑相公之德而居之六年阁下之爲河南尹亦近何知未归朝廷间亦有贤者未得其所或来为曹掾者耶安可弃旧礼使之立于东廊下夏则为暑日之所炽曝冬则为风雪之所飘洒无乃使论者以阁下为待一司録过厚而不为将来贤者之谋耶且此事某前年辨之因而获胜阁下前日亦自言某不知有测门故也且阁下曹椽非为不多乃无一人执旧礼以坚辨焉此亦可叹也夫圣人然后能免小过窃恐阁下于此事思虑或有所未至而官属等唯唯走退莫能进言则谁与阁下为水火酸醎少相承者以大府而苟以自尊者寡见细人之所行耳卢司録性甚公方未必乐此阁下召问之可也伏望不轻改二百年之旧礼重惜一时之所未达意尽词真无以越聀出位言为罪幸甚某再拜寄徔弟正辝书知尔京兆府取觧不得如其所懐念勿在意凡人之穷达所遇亦各有时尔何独至扵贤丈夫而反无其时哉此非吾徒之所忧也其所忧者何畏吾之道未能到于古之人尔其心既自以为到且无谬则吾何徃而不得所乐何必与夫时俗之人同得失忧喜而动扵心乎借如用汝之所知分爲十焉用其九学圣人之道而知其心使有余以与时世进退俯仰如可求也则不啻富且贵矣如非吾力也虽尽用其十秪益劳其心矣安能有所得乎汝勿信人号文章为一艺夫所谓一艺者乃时世所好之文或有盛名扵近代者是也其能到古人者则仁义之辝也悪得以一艺而名之哉仲尼孟轲殁千余年矣吾不及见其人吾能知其圣且贤者以吾读其辝而得之者也后来者不可期安知其读吾辝也而不知吾心之所存乎亦未可诬也夫性扵仁义者未见其无文也有文而能到者吾未见其不力扵仁义也由仁义而后文者性也由文而后仁义者习也由诚明之必相依尔贵与富在乎外者也吾不能知其有无也非吾求而能至者也吾何爱而屑屑扵其间哉仁义与文章生乎内者也吾知其有也吾能求而充之者也吾何惧而不为哉汝虽性过扵人然而未能浩浩其心吾故书其所懐以张汝且以乐言吾道云耳与翰林李舎人书翺思逃后祸所兾存身惟能休罢最惬利志徔此永已矣更无徤羡之懐况乞得余年退脩至道上可以追赤松子房之风岂止扵比二䟽尚平子而已但举世好爵禄权柄具写此心以告人人无有少信之者皆为不诚之言也王拾遗是桂州旧僚颇知此志若与徃来伏望问之可知其㫖但以常情见待岂知失时还有偏尚之士哉又近日来两施子粗得其说未及就正当此时使获长徃亦足以不愧宗门不负朋友尝慕张公以不能取容当世故终身不仕况向前仕宦亦以多矣幸免刑戮方尔退修与致令名年已六十有一比之诸叔父兄弟为得年矣且不知余年几何意愿乞取残年以脩所知之道如或有成是万世一遇纵使无成且能早知止足髙静与三老死扵林薮之下比其终日矻矻耽乐富贵而大功德不及于海内而卒于位者所失得伏计舎人必以辨之矣以舎人比他见知故尽其意焉若非至诚亦何苦而强发斯言乎李文巻第八李文李文公集卷第九李文巻第九表䟽七首论事䟽表䟽用忠正䟽屏姦佞䟽攺税法䟽絶进献䟽厚边兵䟽数引见待制官问以时事论事䟽表臣翺言臣素陋幸得守聀史官以记録是非为事夫通前古治乱安危之大本者实史臣之任也臣虽愚敢懐畏罪之心而不脩其聀窃见陛下即位以来招懐不廷之臣诛宼贼十余事刷五圣之愤耻为后代之根本自古中兴之盛孰有及者自臣得奉诏朝谒以来亲见圣徳之所不可及亦已多矣至如淄青生口夏侯澄等四十七人皆所宜诛斩者也陛下知其逆贼所逼胁质其父母妻子而驱之使战其陷悪逆非其本心赦而不诛因诏田弘正随材任使其欲归妻子父母者纵而不禁臣窃闻夏侯澄等既得生归淄青贼兵闻之莫不懐陛下好生寛惠之徳而遂无拒战官军之心矣刘悟所以能一夕而擒斩师道者以三军之心皆以苦师道而思陛下之徳故能不费日而成大功也此圣徳之所不可及者一也今岁関中夏麦甚盛陛下哀民之穷困时下明诏放夏税约十万石朝臣相顾皆有喜色百姓歌乐遍于草野此谓圣徳之所不可及者二也韩弘献女乐陛下不受却而赐之昔者鲁用孔子齐人恐惧遗之女乐季桓子受之君臣共观而三日不朝故孔子去鲁陛下超然独见遂以归之此圣徳之所不可及者三也出李宗奭妻女于掖廷以庄宅却赐沈遵师圣明寛恕亿兆欣感者不可俻纪若下诏出令一一皆类扵此武徳贞观不难及太平可反掌而致矣臣以为定祸乱者武功也能复制度㒷太平者文徳也非武功不能以定祸乱非文徳不能以致太平今陛下既以武功平祸乱定海内能为其难者矣若革去弊事复髙祖太宗之旧制用忠正而不疑屏邪佞而不近改税法不督钱而纳布帛絶进献以寛百姓税租之重厚边兵以息蕃戎侵掠之患数引见待之制官问以时事以通拥蔽之路故用忠正而不疑则功徳成屏邪佞而不近则视听聪明改税法不督钱而纳布帛则百姓足絶进献以寛百姓租税之重则下不困厚边兵以息蕃戎侵掠之患则天下安数引见待制官问以时事以通拥蔽之路则下情达凡此六者政之根本太平之所以兴陛下既以能行其难者矣又何惜不速其易为者乎以臣伏覩陛下上圣之姿也如不惑近习容悦之词选用骨鲠正直之臣与之脩复故事而行之以兴太平可不劳而功成也若一日不以为事臣恐大功之后易生逸乐而群臣进言者必曰天下既以太平矣陛下可以髙枕而为宴乐矣若如此则髙祖太宗之制度不可以复矣制度不复则太平未可以遽至矣臣窃惜陛下圣质当可兴之时而尚谦让未为也臣谨条䟽㒷复太平大畧六事别白扵后若行此六者五年不变臣必知百姓乐康蕃虏入侍天埀景星地涌醴泉凤凰鸣扵山林麒麟逰于苑囿此无他和气之所感也诗曰先人有言询于刍荛伏惟陛下明圣思慱闻天下之事以助政理故臣敢忘其愞愚而尽忠焉无任感恩激切之至谨奉表以闻臣诚惶诚恐顿首顿首谨言䟽用忠正臣闻国之所以兴者主能信任大臣臣能以忠正辅主故忠正者百行之宗也大臣忠正则小臣莫敢不为正矣小臣莫敢不为正则天下后进之士皆乐忠正之道矣后进之士皆乐行忠正之道是王化之本太平之事也今之语者必曰知人邪正是尭舜之所难也焉得知忠正之人而用之耶臣以为察忠正之人盖有术焉能尽言忧国而不希㤙容者此忠正之徒也夫忠正之人亦各自有党类邪臣嫉而谗之必矣且以为相朋党矣夫舜禹稷契之相称賛也不为朋颜闵之相徃来也不为党皆在于讲道徳仁义而已邪人嫉而谗之且以为朋党用以惑时主之聴徔古以来皆有之矣故萧望之周堪刘向谋退许史竟为邪臣所胜汉元帝不能辨而终任用邪臣汉室之衰始于元帝此不可不察也故聴其言能数逆于耳者忠正之臣也虽任之杂以邪佞之臣则太平必不能成矣文宣王曰十室之邑必有忠信如丘者焉故忠信之人不难有也在陛下辨而用之各以类进之而已臣故曰用忠正而不疑则功徳成䟽屏姦佞臣闻孔子逺佞人言不可以共为国也凡自古奸佞之人可辨也皆不知大体不懐逺虑务于利己贪富贵固荣宠而已矣必好甘言谄辝以希人主之欲主之所贵因而贤之主之所怒因而罪之主好利则献蓄聚歛剥之计主好声色则开妖艶郑卫之路主好神仙则通烧鍊变化之术望主之色希主之意顺主之言而奉承之人主悦其不违于己因而亲之以至扵事失怨生而不闻也若事失怨生而不闻其危也深矣自古奸邪之人未有不如此者也然则虽尭舜为君稷契为臣而杂之以奸邪之人则太平必不可兴而危事潜生矣所谓奸邪之臣者荣夷公费无极太宰嚭王子兰王凤张禹许敬宗杨再思李义府李林甫卢𣏌裴延龄之比是也奸佞之臣信用大则亡国小则壊法度而乱生矣今之语者必曰知人邪正是尭舜之所难也焉得知其邪佞而去之邪臣以为察奸佞之人亦有术焉主之所欲皆顺不违又徔而承奉先后之者此奸佞之臣也不去之虽用稷契为相不能以致太平矣故人主之任奸佞则耳目壅蔽耳目壅蔽则过不闻而忠正不进矣臣故曰屏奸佞而不近则视聴聪明䟽改税法臣以为自建中元年初定两税至今四十年矣当时绢一匹为钱四千米一斗为钱二百税户之输十千者为绢二匹半而足矣今税额如故而粟帛日贱钱益加重绢一匹价不过八百米一斗不过五十税戸之输十千者为绢十有二匹然后可况又督其钱使之贱卖者耶假令官杂虚估以受之尚犹为绢八匹乃仅可满十千之数是为比建中之初为税加三倍矣虽明诏屡下哀恤元元不改其法终无所救然物极宜変正当斯时推本弊乃钱重而督之扵百姓之所生也钱者官司所铸粟帛者农之所出今乃使农人贱卖粟帛易钱入官是岂非㒹倒而取其无者耶由是豪家大啇皆多积钱以逐轻重故农人日困末业日增一年水旱百姓菜色家无满嵗之食况有三年之蓄乎百姓无三年之积而望太平之兴亦未可也今若诏天下不问逺近一切令不督见钱皆纳布帛凡官司出纳以布帛为准幅广不得过一尺九寸长不过四十尺比两税之初犹为重加一尺然百姓自重得轻必乐而易输不敢复望如建中之初矣行之三五年臣必知农人渐有蓄积虽遇一年水旱未有菜色父母夫妇能相保矣若税法如旧不速更改虽神农后稷复生教人耕织勤不失时亦不能跻扵充足矣故臣曰改税法不督钱而纳布帛则百姓足䟽絶进献臣以为自建中以来税法不更百姓之困已俻扵前篇矣今节度观察使之进献必曰军府羡余不取扵百姓且供军及留州钱各有定额若非兵士阙数不填及减刻所给则钱帛非天之所雨也非如泉之可涌而生也不取于百姓将安取之哉故有作官店以居啇贾者有酿酒而官沽者其他杂率巧设名号是皆夺百姓之利亏三代之法公託进献因得自成其私甚非太平之事也比年天下皆厚留度支钱蓄兵士者以中原之有宼贼也今吴元济李师道皆枭斩矣中原无虞而蓄兵如故以耗百姓臣以为非是也若选达吏事之臣三五人徃诸道与其节度使团练使言毎道要留兵数以俻镇守责其兵士见在实数因使其逃亡不补自可以毎年十销一矣告之以中原无事蕃夷可虞毎道宜配兵若干人取其衣粮以赐邉兵而召战士使邉兵实则蕃夷不足虑也夫钱帛皆国家之钱帛也宜作明法以取之是也若使通达吏事之臣徃使焉虽其将帅之不诚尽者亦不敢有所隐矣今受进献则节度使团练使皆多方刻下为蓄聚其自为私者三分其所进献者一分也是岂非两税之外又加税焉百姓之所不乐其业而父子夫妇或有不能相飬矣父子夫妇不能相飬而望太平之兴虽妇人女子皆知其未可也臣故曰絶进献以寛百姓税租之重则下不困䟽厚边兵臣以为方今中原无事其虑者蕃戎与北虏而已议者以为边俻尚虚皆可忧矣兵法有之曰不恃敌之不来恃此之不可胜今国家威武达于四夷其不敢犯邉为宼虽已明矣然蕃戎如犬羊也安识礼义而必其不为宼哉且去嵗犯边足以明矣臣以为使縁邉诸节度使特共召战士十万人毎嵗不过费钱一百万贯则边俻实矣边上有召战之声达于四夷四夷心伏不敢为盗矣四夷不敢为盗边鄙之人得无兵战之苦则京师可髙枕而视矣李文李文公集卷第十李文巻第十奏议状六首百官行状奏陵庙日时朔祭议与本使论陆巡官状与本使请停率脩寺观钱状再请停寺观钱状论故度支李尚书事状百官行状奏右臣等无能谬得秉笔史馆以记注为聀夫劝善惩恶正言直笔纪圣朝功德述忠臣贤士事业载奸臣佞人丑行以传无穷者史官之任也伏以陛下即位十五年矣乃元年平夏州二年平蜀斩辟三年平江东斩锜张茂昭遂得易定五年擒史宪诚得泽潞邢七年田弘正以魏博六州来受常贡十二年平淮西斩元济十三年王承宗献德棣入租税沧景除吏十四年平淄青斩师道得十二州神㫁武功自古中兴之君莫有及者而自元和以来未着实録盛德大功史氏未纪忠臣贤士名德甚有可爲法者逆臣贼人丑行亦有可爲诫者史氏皆阙而未书臣实惧焉故不自量辄欲勉强而修之凢人之事迹非大善大恶则衆人无由知之故旧例皆访问于人又取行状谥议以为一据今之作行状者非其门生即其故吏莫不虚加仁义礼智妄言忠肃恵和或言盛德大业逺而愈光或云直道正言殁而不杇曾不直叙其事故善恶混然不可眀至如许敬宗李义府李林甫国朝之奸臣也使其门生故吏作行状既不指其事实虚称道忠信以加之则可以移之于房玄龄魏徴裴炎徐有功矣此不惟其处心不实苟欲虚美于所受㤙之地而已盖亦为文者又非㳺夏迁雄之列务于华而忘其实溺于辝而弃其理故为文则失六经之古风记事则非史迁之实録不如此则辝句鄙陋不能自成其文矣由是事失其本文害于理而行状不足以取信若使指事书实不饰虚言则必有人知其真伪不然者縦使门生故吏为之亦不可以谬作德善之事而加之矣臣今请作行状者不要虚说仁义礼智忠肃惠和盛德大业正言直道芜秽蕳册不可取信但指事说实直载其词则善恶功迹皆据事足以自见矣假令传魏徴但记其谏争之词足以为正直矣如传段秀实但记其倒用司农寺印以追逆兵又以象笏撃朱泚自足以为忠烈矣今之为行状者都不指其事率以虚词称之故无魏徴之谏争而加之以正直无秀实之义勇而加之以忠烈者皆是也其何足以为据若考功视行状之不依此者不得受依此者乃下太常并牒史舘太常定谥牒送史舘则行状之言縦未可一一皆信与其虚加妄言都无事实者犹山泽髙下之不同也史氏记録湏得本末苟慿往例皆是空言则使史馆何所为据伏乞下臣此奏使考功守行善恶之词虽故吏门生亦不能虚作而加之矣臣等要知事实辄敢陈论轻黩天威无任战越谨奏陵庙日时朔祭议徴事郎守国子博士史馆修撰臣李翺等谨献议曰国语曰王者日祭礼记曰王立七庙皆月祭之周礼不载日祭月祭惟四时之祭禴祠蒸尝汉朝皆杂而用之盖遭秦火诗书礼经烬㓕编残简缺汉乃求之先儒穿凿各伸已见皆託古圣贤之名以信其语故其所记各不同也古者庙有寝而不墓祭秦汉始建寝庙扵园陵而上食焉国家因之而不改正观开元礼并无宗庙日祭月祭之礼盖以日祭月祭既已行于陵寝矣故太庙之中毎嵗五享六告而已不然者房玄龄魏徴之軰皆一代名臣穷极经史岂不见囯语礼记有日祭月祭之辝乎斯足以眀矣伏以太庙之享笾豆牲牢三代之通礼是贵诚之义也园寝之奠改用常馔秦汉之制乃食味之道也今朔望上食扵陵寝修秦汉故事斯为可矣若朔朢上食于太庙岂非用常䙝味而贵多品乎且非礼所谓至敬不享味而贵气臭之义也传称屈到嗜芰有疾召其宗老而嘱之曰祭我必以芰及祭荐芰屈建命去芰而用羊馈笾豆脯醢君子是之言事祖考之义当以礼为重不以其生存所嗜为献盖眀非食味也然则荐常馔于太庙无乃与荐芰为比乎且非三代圣王之所行也况祭器不设爼豆祭官不命三公执事者惟宫闱令宗正卿而已谓之上食可也安得以为祭乎且时享于太庙有司摄事祝文曰孝曾孙皇帝臣某谨遣太尉臣名敢昭告于髙祖神尧皇帝祖妣太穆皇后窦氏时惟孟春永懐罔极谨以一元大武柔毛刚鬛眀粢芗萁嘉蔬醴齐敬修时享以申追慕尚享此祝词也前享七日质眀太尉誓百官于尚书省曰某日时享于太庙各扬其聀不供其事囯有常刑凡陪享之官散斋四日致斋三日然后乃可以为祭也宗庙之礼非敢擅议虽有知者其谁敢言故六十余年行之不废今圣朝以弓矢既櫜礼乐为大故下百僚使得详议臣等以为贞观开元礼并无太庙上食之文以礼节情罢之可也至若陵寝上食采囯语礼记日祭月祭之词因秦汉之制修而存之以广孝道可也如此则经义可据故事不遗大礼既眀永息异论可以继二帝三王而为万代法与其黩礼越古贵因循而惮改作犹天地之相逺也谨议与本使李中丞论陆巡官状古人有言君之视臣如犬马则臣之视君如国人君之视臣如土芥则臣之视君如仇讐上之所以礼我者厚则我之所以报者重故豫让以衆人报范中行而漆身吞炭以复赵襄子之讐其所以待之各不同也阁下既尝罚推官直矣又将请巡官状矣不识阁下将欲为能吏哉将欲为盛德哉若欲为能吏即故江西李尚书之在江西是也阁下如此行之不为过矣若欲为盛徳亦惟不惜聴九九之说或兾少以禆万一阁下既罚推官直又请陆巡官状独不虑判官軰有如穆生者见醴酒不设遂相顾而行乎陆巡官处分所由不得于使院责状科决而于宅中决地界虞候是初仕之未适中也阁下既与之为知己矣召而教之可也不従退之可也若判令通状但恐阁下之所失者无乃大于陆巡官乎翺受㤙于阁下也深而与陆巡官之交尚浅其所深者诚欲阁下之为全德也若信其所言即伏望使人收取元判召而语之阖府賔寮孰不幸甚如以为小生之言不足聴也我富贵人也何为而不可哉即敢不惟公命翺再拜与本使杨尚书请停修寺观钱状伏见修寺疏阁下出钱十万令使院共出十万以造石门大雪寺佛殿翺性本愚闻道晚窃不谕阁下以为歛钱造寺必是耶翺虽贫愿竭家财以助阁下成如以为未必是耶阁下官尊望重凡所㪯措宜与后生为法式安可举一事而不中圣贤之道以为无害于理耶天下之人以佛理证心者寡矣惟土木铜鉄周于四海残害生人为逋逃之薮泽阁下以为如有周公仲尼㒷立一王制度天下寺观僧道其将㒷之乎其将废之乎若将㒷之是苻融梁武皆为仲尼周公也若将废之阁下又何患其尚寡而复率其属合力建置之也院中判官虽副知己之命然利禄逺仕亦不以贪也岂无羇孤亲友由未能力及赒之欤何暇出钱以兴有损无益之务衆情不厌但奉阁下之命而为耳拳拳下情深所未晓伏惟悯其拙浅不惜教诲若阁下所为竟是翺亦安敢守初心以従而不为也若其所言有合于道伏望不重改成之事而轻为后生之所议论意尽辝直无任战越再请停率修寺观钱状率修寺观钱事前后已两度咨闻伏请停罢前奉处分云要与换寺观家人院蒲藿屋以为火俻此后任停既已计料支给讫后奉处分又云且更待一两月者伏以前件钱于公家无𥙷但实置税名公议所非为日固久不猒尚实但苟思壮严城池闲化源孰大于此若阁下尚不改易则弊终无已何特爱于此因循未革自仲尼既殁异斈塞途孟子辝而辟之然后廓如也佛法害人甚于杨墨论心术虽不异于中土考较迹实有蠧于生灵浸溺人情莫此之甚为人上者所宜抑焉阁下去年考制策其论释氏之害于人者尚列为髙等兾感悟圣眀岂不欲发眀化源抑絶小道何至事皆在已而所守遂殊知之不难行乃为贵况使司税额悉以正名幸当聀司敢不俻举伏见朝廷故事一人所见或不足以定是非者即下都省衆议则物情获申衆务皆理倘翺见解凡浅或未允従院中羣公皆是材彦伏乞令使院详议惟当是従理屈则伏不敢狥已实下情所望累有尘黩无任战慄翺再拜论故度支李尚书事状故度支李尚书之出妻也续有敕停官及薨亦无追赠当时将谓去妻之状不直眀白无可疑者故及此近见当使采石副使刘侍御说朝廷公议皆云李尚书性猜忌甚于李益而出其妻若不縁身病即合左降翺尝従事滑州一年有余李尚书具能详熟李尚书在滑州时收一善歌媍人陶芳于中门外处之于后陶芳与主钥㕔子有过既发李尚书召问㕔子既实告之曰吾従若父所将若来故不能杖若吾非怒而不留若既犯此即自于军中不便若逺归父所慎无他往遂斥陶芳于家而不罪也当时翺为观察判官卢侍御宪曰此事在衆人必怒而罪之在中道即罪之而不怒大夫虽未足以为教然亦可谓难能也推此以言即性猜忌不甚于河南李少尹详矣刘侍御又说朝廷公议云李尚书之在滑州也故多畜媵遂断送其妻入京以遂所欲翺又能眀其不然李尚书有二子仕于京师奏请至滑纳妻德宗皇帝敕奏事军将张璀曰与卿本使无外往告卿本使可令妻及新媍家来就上都为婚亦有手诏李尚书遂发二新媍及妻入京以奉诏二男既成婚其妻遂归滑州自陶芳之外更无妾媵况李尚书将畜女媵不假令妻入京推此以言即与朝廷公议之不同也如此翺以为古人之逐其臣也必可使复事君去其妻也必可使复嫁虽有大罪犹不忍彰眀必为可辝以去之也故曾参之去妻也以蒸棃不熟孟轲之去妻也以悪败鲍永之去妻也以叱狗姑前此皆以事辝而去之也李尚书于此二事外犹有他过即非翺所知也若公议所责秖如刘侍御之传则翺据所目见而辨也章然如前所陈矣凢人家中门内事外人不可周知偏信一党亲族之言以为公议即不知是议之果为公耶私耶未可知也以阁下所闻倘犹有加于是者不惜示及如或秪如前两说伏望不重改既往之论而眀之于朝廷使非实之谤罢传说于人间既没之魂不衔冤于泉下幸甚幸甚翺于李尚书初受顾惠及其去选也客主之义亦不得如初矣兹所陈者但乐眀人之屈而正之耳伏计不以为党谨状李文巻第十乙酉腊李文李文公集卷第十一李文巻第十一行状实録三首韩吏部行状岭南节度使徐公行状皇祖实録故正议大夫行尚书吏部侍郎上柱国赐紫金鱼袋赠礼部尚书韩公行状曾祖泰皇任曹州司马祖濬素皇任桂州长史父仲卿皇任秘书郎赠尚书左仆射公讳愈字退之昌黎某人生三嵗父殁养于兄㑹舎及长读书能记他生之所习年二十五上进士第汴州乱诏以旧相东都留守董晋为平章事宣武军莭度使以平汴州晋辟公以行遂入汴州得试秘书省挍书郎为观察推官晋卒公従晋丧以出四日而汴州乱凢従事之居者皆杀死武宁军节度使张建封奏为节度推官得试太常寺恊律郎选授四门博士迁监察御史为幸臣所悪出守连州阳山令政有惠于下及公去百姓多以公之姓以命其子改江陵府法曹军入为权知国子博士宰相有爱公文者将以文学聀处公有争先者公语以非之公恐又难遂求分司东都权知三年改真博士入省为分司都官员外郎改河南县令日以聀分辨于留守及尹故军士莫敢犯禁入为聀方员外郎华州刺史奏华隂县令栁涧有罪遂将贬之公上疏请发御史辨曲直方可处以罪则下不受屈既抑涧有犯公由是复为国子博士改比部郎中史馆修撰转考功郎中修㯢如故数月以考功知制诰上将平蔡州先命御史中丞裴公度使诸军以视兵及还奏兵可用贼势可以灭颇与宰相意忤既数月盗杀宰相又害中丞不克中丞㣲伤马逸以免遂为宰相以主东兵自安禄山起范阳陷两京河南北七镇节度使身死则立其子作军于表以请朝廷因而与之及贞元季年虽顺地节将死多即军中取行军副使将校以授之节习以成故矣朝廷之贤恬于所安以苟不用兵为贵议多与裴丞相异唯公以为盗杀宰相而遂息兵其为懦甚大兵不可以息以天下力取三州尚何不可与裴丞相议合故兵遂用而宰相有不便之者月满迁中书舎人赐绯鱼袋后竟以他事改太子右庻子元和十二年秋以兵老乆屯贼未灭上命裴丞相为淮西莭度使以招讨之丞相请公以行于是以公兼御史中丞赐三品衣鱼为行军司马従丞相居于郾城公知蔡州精卒悉聚界上以拒官军守城者率老弱且不过千人亟白丞相请以兵三千人间道以入必擒吴元济丞相未及行而李愬自唐州文城垒提其卒以夜入蔡州果得元济蔡州既平布衣栢耆以计谒公公与语竒之遂白丞相曰淮西灭王承宗胆破可不劳用衆宜使辩士奉相公书眀祸福以招之彼必服丞相然之公令栢耆口占为承相书眀祸福使栢耆䄂之以至镇州承宗果大恐上表请割徳棣二州以献承相归京师公迁刑部侍郎嵗余佛骨自凤翔至传京师诸寺时百姓有烧指与顶以祈福者公奏疏言自伏羲至周文武时皆未有佛而年多至百嵗有过之者自佛法入中囯帝王事之夀不能长梁武帝事之最谨而囯大乱请烧弃佛骨疏入贬潮州刺史移袁州刺史百姓以男女为人隷者公皆计佣以偿其直而出归之入迁囯子祭酒有直讲能说礼而陋容学官多豪族子摈之不得共食公命吏曰召直讲来与祭酒共食学官由此不敢贱直讲奏儒生为学官日使㑹讲生徒多奔走聴闻皆喜曰韩公来为祭酒囯子监不寂寞矣改兵部侍郎镇州乱杀其帅田弘正征之不克遂以王廷凑为节度使诏公徃宣抚既行衆皆危之元稹奏曰韩愈可惜穆宗亦悔有诏令至境观事势无必于入公曰安有授君命而滞留自顾遂疾驱入廷凑严兵拔刄弦弓矢以逆及舘甲士罗于庭公与廷凑监军使三人就位既坐廷凑言曰所以纷纷者乃此士卒所为本非廷凑心公大声曰天子以为尚书有将帅材故赐之以节实不知公共徤儿语未及大错甲士前奋言曰先太史为囯打朱滔滔遂败走血衣皆在此军何负朝廷乃以为贼乎公告曰児郎等且勿语聴愈言愈时为児郎已不记先太史之功与忠矣若犹记得乃大好且为逆与顺利害不能逺引古事但以天寳来祸福为児郎等眀之安禄山史思眀李希烈梁崇义朱滔朱泚吴元济李师道复有若子若孙在乎亦有居官者乎衆皆曰无又曰令公以魏博六州归朝廷为节度使后至中书令父子皆授旌节子与孙虽在㓜童者亦为好官穷富极贵宠荣耀天下刘悟李佑皆居大镇王承元年始十七亦仗节此皆三军耳所闻也衆乃曰田弘正刻此军故军不安公曰然汝三军亦害田令公身又残其家矣复何道衆乃讙曰侍郎语是庭凑恐衆心动遽麾衆散出因泣谓公曰侍郎来欲令廷凑何所为公曰神策六军之将如牛元翼比者不少但朝廷顾大体不可以弃之耳而尚书乆围之何也廷凑曰即出之公曰若真耳则无事矣因与之宴而归而牛元翼果出乃还于上前尽奏与廷凑言及三军语上大悦曰卿直向伊如此道由是有意欲大用之王武俊赠太师唿太史者燕赵人语也转吏部侍郎凢令史皆不锁聴出入或问公公曰人所以畏鬼者以其不能见也鬼如可见则人不畏矣选人不得见令史故令史势重聴其出入则势轻改京兆尹兼御史大夫特诏不就御史台谒后不得引为例六军将士皆不敢犯私相告曰是尚欲烧佛骨者安可忤故盗贼止遇旱米价不敢上李绅为御史中丞械囚送府使以尹杖杖之公曰安有此使归其囚是时绅方幸宰相欲去之故以台与府不协为请出绅为江西观察使以公为兵部侍郎绅既复留公入谢上曰卿与李绅争何事公因自辨数日复为吏部侍郎长庆四年得病满百日假既罢以十二月二日卒于靖安里苐公气厚性通论议多大体与人交始终不易凢嫁内外及交友之女无主者十人㓜养于嫂郑氏及嫂没为之朞服以报之深于文章毎以为自杨惟之后作者不出其所为文未尝效前人之言而固与之并自贞元末以至于兹后进之士其有志于古文者莫不枧公以为法有集四十巻小集十巻及病遂请告以罢每与交友言既终以处妻子之语且曰某伯兄徳行髙晓方药食必视本草年止于四十二某疎愚食不择禁忌位为侍郎年出伯兄十五嵗矣如又不足于何而足且获终于牖下幸不至失大节以下见先人可谓荣矣享年五十七赠礼部尚书谨具任官事迹如前请牒考功下太常定谥并牒史舘谨状唐故金紫光禄大夫捡挍礼部尚书使持节都督广州诸军事兼广州刺史兼御史大夫充岭南节度营田观察制置本管经略等使东海郡开国公食邑二千戸徐公行状曾祖仁彻隋吉州太和县丞祖玄之皇考功员外郎赠吏部郎中谏议大夫考义皇汾州司戸㕘军赠信州刺史京兆府万年县青盖乡交原里东海徐公年七十一公讳申字维降东海剡人永泰元年寄籍京兆府举进士秘书省正字初辟巡官于江西又掌书记于岭南行营哥舒氏之乱平奏授大理评事转司直兼监察御史赐绯鱼袋又充节度判官于朔方改太子司议郎兼殿中侍御史选授洪州大都督府长史时刺史嗣曹王举江西兵讨李希烈故以长史行刺史事任聀有成曹王荐之迁韶州刺史四十余年刺史相循居于县城州城与公田三百顷皆为墟县令丞尉杂处民屋公乃募百姓能以力耕公田者假之牛犂粟种与食所收其半与之不假牛犂者叁分与贰田乆不理根腐地增肥又连遇宜嵗得粟比余田畆盈若干凢积粟三万斛将复筑室于州故城令百工之伎以其艺来者与粟有差刺史临视给与吏无所行其私以故人皆便信应募者数千人陶人不知墁而涂有余圬人不板筑而墻有余筑人不操斤斧而工有余陶者圬者筑者工者各以其所能相易未十旬而城廓室屋建立如初刺史以官属迁于新城县令之下各返其室创六驿新大市二道四舘器用皆具曲江县五百人以状诣观察使请作碑立生祠公自陈所为不足述假令如百姓言乃刺史聀宜如此何足多者不愿以小事市名观察使嘉其让宻以状闻迁合州刺史其始来也韶之人戸仅七千凢六年迁合州其去也倍其初之数又盈四千戸焉初先夫人殁于江西遭贼难未克返塟寓于西原公不赴合州表请奉丧归祔于河南府偃师县既沧景观察使奏请景州刺史阙其帅辄以其僚属将挍自为之不请有年矣宰相累进刺史名皆不出及召公入言合上㫖遂下诏迁朝散郎使持节景州诸军事景州刺史充本州团练使兼御史中丞赐紫金鱼袋㝷加节度副使其明年沧景节度使始朝二年又朝遂留诏以其従父兄代之奏以公充行军司马公遂以信州府君茔近漕河表求改塟于重山诏许之既徴入京师迁朝散大夫使持节都督邕州诸军事守邕州刺史本𬋩经略招讨使御史中丞赐紫如初是嵗正元十七年也诘俚盗除其暴掠良聚攻禁下如令通蛮夷道责土贡大首领黄氏帅其属纳质供赋黄氏周氏韦氏侬氏皆羣盗也黄氏之族最强盘亘十数州周韦氏之不附之也率羣黄之兵以攻之而逐诸海黄氏既至羣盗皆服于是十三部二十九州之蛮宁息无寇害其明年制迁使持节都督广州诸军事守广州刺史兼御史大夫充岭南节度观察处置本𬋩经略等使散官如故前节度使殁掌印吏盗授人聀百数谋夜发兵为乱事斍奔走公至隂以术得首悪杀之不问其余军中以安蛮夷俗相攻刼羣聚縁道发辄捕斩无复犯者蕃国嵗来互市竒珠瑇瑁异香文犀皆浮海舶以来常贡是供不敢有加舶人安焉啇贾以饶二十一年进阶银青光禄大夫元和元年诏加金紫光禄大夫检校礼部尚书封东海郡开囯公食邑二千戸余如故诏书未至有疾薨于位凢三佐藩屏之臣五为刺史一为经畧使一为节度观察使阶累升为金紫光禄大夫爵超进为开囯公官亟迁为礼部尚书其事业皆足以传示后嗣为子孙法享年七十虽不登于上夀儒者荣之前夫人渤海髙氏子皆夭后夫人扶风窦氏封国夫人有子元弼前右卫仓曹㕘军以读书属文为业谨具歴官行事如前伏请牒太常编録谨状皇祖实録公讳楚金谘议诏第二子眀经出身初授卫州㕘军又授贝州司法㕘军夫人清河崔氏乆球兖郓懐三州刺史公伯兄惟慎大原府夀阳县丞性旷达乐酒不理家产毎日赍钱一千出㳺求饮酒者必尽所赍然后归其饮酒徒善草隷书张旭其人也公事夀阳如父在每事必请于夀阳夀阳曰汝年亦长矣若都不能自治立然每事必扰我何为公曰不请非不能为此也不满乎人心其请如初及在贝州刺史严正晦禁官吏于其界市易所无公至官之日养生之具皆自卫州车以来又以二千万钱入曰吾食贝州水而已及正晦黜官百姓旧不乐其政将俟其出也羣聚号唿毙之以瓦石扬言无所畏忌録事㕘军不敢禁惧谓所曰若之何公曰録事必不能当请假归摄録事㕘军斯可矣乃如之公告正晦曰若以威强不便于百姓百姓俟使君行加害于使君使君更期出某为使君任其患于是集州县小吏得百余人皆持兵无兵者持朴埋长木于道中令曰使君出百姓敢有出观者杖杀大木下及正晦出百姓莫敢动或曰刺史出可作矣如李司法何贝州震恐后刺史至委政于公奸吏皆务以情告不敢隐贝州于是大理夀阳之夫人郑氏贤知于族尝谓夀阳曰某观叔贤于君某之质不敢与叔母至髙下君之家和子孙必有兴者夀阳之苐一子为戸部侍郎初戸部氏兄弟五人妹一人其丧母也皆㓜公毎曰必抱置膝上或泣而伤诸姪之安于叔母也如未失母时有乎三人曰某祗承父业不敢弗及夫人清河崔氏能以柔顺接于亲族其来归也皆自以为己亲焉翺生不及祖不得俻闻其景行其贝州事业亲授之于先子其余皆闻之于戸部叔父伏以皇祖之为子弟时若不能自任也及涖官行事其刚方不同也如此其行事皆可以传于后世为子孙法盖闻先有祖善而不知不明也知而不传不仁也翺欲传惧文章不足以称颂道徳光耀来世是以顿首愿假辝于执事者亦惟不弃其愚而为之传焉李文巻第十一李文李文公集卷第十二李文巻第十二碑传四首髙愍女碑杨烈媍传东川节度使卢公传欧阳詹传高愍女碑愍女姓髙妹妹名也生七嵗当建中二年父彦昭以濮阳归天子前此逆贼质妹妹与其母兄而使彦昭守阳及彦昭以城归妹妹与其母兄皆死其母李氏也将死怜妹妹之㓜无辜请独免其死而以为婢于官皆许之妹妹不欲曰生而受辱不如死母兄且皆不免何独生为其母与兄将被刑咸拜于四方妹妹独曰我家为忠宗党诛夷四方神祗尚何知问其父所在之方西向哭再拜遂就死明年太常谥之曰愍当此之时天下之为父母者闻之莫不欲愍女之为其子也天下之为夫者闻之莫不欲愍女之为其室家也天下之为女与妻者闻之莫不欲愍女之行在其身也昔者曹娥思盱自沉于江狱吏嘑囚章女悲号思唁其兄作诗载驰缇萦上书廼除肉刑彼四女者或孝或智或义或仁噫此愍女厥生七年天生其知四女不伦向遂推而布之于天下其谁不従而化焉虽有逆子必改行虽有悍妻必易心赏一女而天下劝亦王化之大端也异哉愍女之行而不家闻戸知也贞元十三年翺在汴州彦昭时为颕州刺史昌黎韩愈始为余言之余既悲而嘉之于是作髙愍女碑杨烈媍传建中四年李希烈陷汴州既又将盗陈州分其兵数千人抵项城县盖将掠其玉帛俘累其男女以㑹于陈州县令李侃不知所为其妻杨氏曰君县令㓂至当守力不足死焉聀也君如逃则谁守侃曰兵与财皆无将若何杨氏曰如不守县为贼所得矣仓廪皆其积也府库皆其财也百姓皆其战士也国家何有夺贼之财而食其食重赏以令死士其必济于是召胥吏百姓于庭杨氏言曰县令诚主也虽然嵗满则罢去非若吏人百姓然吏人百姓邑人也坟墓存焉宜相与致死以守其邑忍失其身而为贼之人耶衆皆泣许之乃狥曰以瓦石中贼者与之千钱以刀矢兵刄之物中贼者与之万钱得数百人侃率之以乗城杨氏亲为之爨以食之无长少必周而均使侃与贼言曰项城父老义不为贼矣皆悉力守死得吾城不足以威不如亟去徒失利无益也贼皆笑有蜚箭集于侃之手侃伤而归杨氏责之曰君不在则人谁肯固矣与其死于城上不犹愈于家乎侃遂忍之复登陴项城小邑也无长㦸劲弩髙城深沟之固贼气吞焉率其徒将超城而下有以弱弓射贼者中其帅坠马死其帅希烈之壻也贼失势遂相与散走项城之人无伤焉刺史上侃之功诏迁绛州太平县令杨氏至兹犹存媍人女子之德奉父母舅姑尽恭顺和于姊姒于卑㓜有慈爱而能不失其贞者则贤矣辨行列明攻守勇烈之道此公卿大臣之所难厥自兵兴朝廷宠旌守御之臣凭坚城深池之险储蓄山积货财自若冠胄服甲负弓矢而驰者不知几人其勇不能战其智不能守其忠不能死弃其城而走者有矣彼何人哉若杨氏者媍人也孔子曰仁者必有勇杨氏当之矣賛曰凡人之情皆谓后来者不及于古之人贤者古亦稀独后代耶及其有之与古人不殊也若髙愍女杨烈媍者虽古烈女其何加焉予惧其行事湮灭而不传故皆叙之将告于史官故东川莭度使卢公傅卢坦字保衡河南人父峦赠郑州刺史坦少孤初任韩城县尉歴宣城巩河南三县尉其更河南知捕贼杜黄裳为河南尹谓坦曰某家子与悪人㳺破旧产公为捕贼盍使察之坦对曰凢居官终始廉白祇入俸钱者虽歴大官亦无厚畜以傅其能多积财者必剥下以致如其子孙善守之是天富不道人之家也不若恣其不道以归于人坦以为宜故不使察黄裳惊视因使升就堂坐自此日加重及黄裳为吏部侍郎将授以太常愽士㑹郑滑莭度使李复表请为判官得监察御史薛盈珎为监军使累侵军政坦毎据理以拒之盈珎尝言曰卢侍御所言皆公我故不违也有善吹笛者大将十余人同启复请以为重聀坦适在复所复问曰衆所请可许否坦笑曰大将等皆乆在军积劳亟迁以为右聀奈何自薄欲与吹笛少年同为列耶复告诸将曰卢侍御言是也大将慙遽走出就坦谢且曰向闻侍御言某等羞媿汗出恨无宂可入李复病甚盈珎以甲士五百人入州城人皆恐骇坦遽止之盈珎不敢违复卒盈珎主兵事制以姚南仲代盈珎方㑹客言曰姚大夫书生岂将材也坦私谓人曰姚大夫外虽柔中甚刚又能断监军若侵必不受祸自此萌矣若従公䘮而西必遇姚大夫吾惧为所留以及祸遂潜去姚果以牒来请终以不逢得觧及盈珎与姚隙従事多黜死者王纬观察浙西兼塩鉄使请坦为转运判官及李锜代请如初转殿中侍御史锜所行多不循法坦每争之词切深聴者皆为之惧累求去不得凢在锜府七年官不改锜悪状滋大坦虑及难又非可以力争遂与裴度李约李陵继以罢去后数年诏追锜入锜遂扇兵士杀留后以留已因发兵取宣州为其将所擒送斩死顺宗皇帝寝疾王叔文居翰林决大政天下懔懔坦说宰相韦执谊速白立皇太子以树囯本执谊深纳其言将以为殿中侍御史时御史中丞亦以为请王叔文使人请坦将以为员外郎知杨子留后坦假他词不受叔文不悦故事皆不行及王叔文贬出坦遂为殿中侍御史权徳舆为戸部侍郎请为本司员外郎寻转库部兼侍御史知杂事未乆迁刑部郎中知杂事如故赤县尉有为御史台所按者京兆尹宻救之上使品官释之坦时在宅台吏以告坦白中丞请覆奏然后奉诏品官遂以闻上曰吾固宜先命所司遂使宣诏乃释数月迁御史中丞赐紫衣分司东都寻归西台初上禁絶罢鎭节度使等献财货载于赦条时山南节度使栁晟浙东观察使阎济美皆罢镇有所献坦劾奏之晟济美皆白衣待罪上召坦谓曰栁晟阎济美所献皆家财非刻下卿勿劾坦对曰陛下所以布大信于天下者赦令是也且两臣首违诏臣聀当举奏陛下不可以失大信于天下上曰朕既受之矣如何坦曰出归有司以明陛下之徳上善之竟为宰相所寝李锜之诛有司将自淮安王之下坟墓皆毁之宰相不敢言坦奏曰李锜与国同族其反逆不道身既斩死并杀其子罪塞矣若将追毁祖父坟墓臣以为不可淮安王有佐命之功且国贞又死王事汉诛霍禹不毁霍光之坟房遗爱伏诛罪不追于玄龄此前代及圣朝之故事也康诰曰父子兄弟罪不相及若将易之无乃罪及良臣且伤大体乎上改容曰非卿言何由知遂命停毁仍禁樵採给五戸守淮安王之坟以示不忘其功上策贤良方正之士有懐书策入者将深罪之坦奏言四方不眀知所犯必以为策词抵忤宜轻其责上従之江宁节度使裴垍入为仆射行香时将处谏议常侍之上坦引故事及姚南仲近例以为证裴垍怒曰姚南仲何足为例耶坦应曰姚仆射但不是敕使耳何不足以为例也遂为垍所排改左庶子坦初为殿中当杜黄裳为相故累迁凢二十有三月而至中丞及居官守道正言日闻而人忌其迁之速数月宰相裴垍白以为宣歙池等州都团练观察处置䓁使兼御史中丞宣州刺史刘辟反逆其壻苏强坐诛死强兄弘为晋州従事自免归人莫敢用坦奏言苏弘有才行其弟强坐刘辟反诛弘与强相去三千里必不通谋以强废弘非陛下惜材之志因请弘以为判官上曰假令苏强当时不就诛尚宜随材而任之况在其兄耶遂得请及在宣州江淮大旱米价日长或说节其价以救人坦曰宣州地狭谷不足皆他州来若制其价则啇不来矣价虽贱如无谷何后米斗及二百啇人舟米以来者相望坦乃借兵食多出于市以平其直人赖以生当途县有渚田久废坦以为嵗旱苟贫人得食取佣可易为功于是渚田尽辟借佣以活者数千人又以羡钱四十万代税戸之贫者故旱虽甚而人忘灾五年冬迁刑部侍郎充诸道塩鉄转运使减冗聀八十员自江之南𥙷置付之院监使无所与数月转戸部侍郎判度支坦歴更重位以朝廷是非大体为己务故多所陈请或上封告泗州刺史薛謇为代北水运使时畜马四百匹有异马不以献者事下度支乃使廵官徃验之未反上迟之使品官刘泰昕按其事坦上陈以为陛下既使有司验之又使品官往岂大臣不足信于品官乎臣请先罢免疏三奏上是之遂追刘泰昕旧赋于州郡者或非土地所有则厚价以市之他境坦悉条奏各去其所无罢宣歙度支米收其价以移之于湖南免江南鹿腊配之鄜汝州以韩重华为代北水运使开废田列栅二十益兵三千人嵗收粟二十万石八年西受降城为河所壊城使周懐义上言宰相议徙天德故城坦以受降城张仁亶所筑城当碛石得制北狄之要若避河流宜退三数里其费不多天德故城北倚山去河甚逺失制虏要地非便因使水运使察视逺近利病以图进上使品官强文彩覆之文采言与坦合上召坦使条陈将行之竟为宰相所夺乃出坦为劔南东川节度使周懐义数月忧卒燕重旴代其位遂移天德故城军士归怨因杀重旴夺其家初坦与宰相李绛议论多合绛借以为已助及坦出半嵗而绛罢坦至东川奏罢两税外山泽塩井攉率之籍夷人歌之绵劔二州有通文成州路每嵗奏发二千兵以防西蕃其实不过一二百人坦乃奏于冲地置戍镇之上诛蔡州诏发兵二千人于安州每朔望使人问其父母妻子其有疾者与之药故兵士皆感㤙而无逃者及薨赠礼部尚书李文李文公集卷第十三李文巻第十三碑述三首平原郡王栢公碑左仆射传公碑陆歙州述唐故特进左领军卫上将军兼御史大夫平原郡王赠司空栢公神道碑栢氏系自有周叔虞封晋其支子有受邑于伯爲菜地者因以爲姓后世生宗宗以直显景公厉公之时三郄悪宗共譛杀之其客毕阳以其子州黎奔楚于是改伯爲栢及汉有鸿者由议郎爲魏郡守子孙家焉故为魏郡也有季纂者入唐为工部尚书生敬仁为蕲州长史生謇为河南永宁令赠大理少卿生造为懐之获嘉令即公之父也公讳良噐字公亮生十二年安禄山陷东郡获嘉守县印不去为贼将所害公既免䘮懐平志乃学撃劔依父友王奂奂尝曰汝额文似李临淮面黒子似颜平原其必立临淮即太尉光弼也年十七得汝州龙兴尉王奂従事太尉府荐之太尉召与言遂授以兵使平安越之盗累授左武卫中郎将以所将兵隷于浙西广德嵗中盗陷江东十州公帅所将兵来婺州功多进左武卫将军平方清于洞中赐钱五百万破张三霸海上改左金吾卫将军为都知兵马使大暦初潘狞虎据小伤胡参据蒸里江东大扰公将卒三千人骑五百人与战皆破之斩首三千级执俘一千人诏加捡挍光禄大夫兼苏州别驾又加左羽林大将军试殿中监察御史李栖筠问公年对曰二十有四战阵几何曰六十有二李公叹曰相识甚近得公甚深勉哉公泣涕谢曰遭时䘮乱父死家破誓弃性命以除㓂讐私志未立岂敢望为眀公之所知哉建中初尝至京师宰相杨炎召之语公因言两河有事聀税所辨者唯在江东李道昌无政宜速得人以代之炎许诺其冬遂并宣越与浙西以为一而以晋州刺史韩滉代道昌焉及德宗如梁州李希烈陷汴州逐李勉遂僣帝号㓂陈州围宋宁陵滉使公将卒万人救陈并宁陵是时刘玄佐败于白塔收其卒保宋州使将王彦昭守宁陵希烈拥水灌其南筑埇道亲临其北令军中曰眀日日中陷城公闻之厉所将兵成阵以进恐城陷不及使弩手善㳺者五百人沿汴渠夜进去城数里没于水中遂得入及旦贼驱勇卒登城城中伏弩悉发皆贯人毙其后希烈始知救兵得入杀守将因罢去将昌集城中人哭曰向非浙西放至则此城已屠矣遂㧞襄邑收漳口宋州由是获全李希烈遂失汴州奔于蔡诏封平原郡王食邑三千戸特进兼御史中丞贞元二年淮西平诏曰休勲茂伐书于竹帛戎籍乃爲禆将副非所以褒功宠徳也其以爲左神策军将军知军事兼官如故五年诏与太尉晟侍中瑊等三十六人图形于凌烟阁上亲御即其形而賛之八年迁大将军士卒之在市贩者悉挥斥去募勇者代之故爲所监者不悦眀年公之故人有犯禁宿于望仙门者卫使奏言遂转右领军卫大将军所监者乃用其衙将魏循代为将军自是军中之政不复在于将军矣十五年兼英武将军使十八年迁左领军兼御史大夫十九年闰十月以疾卒年六十一天子为之废朝赠陜州大都督眀年塟于万年毕原夫人康氏先殁后始附塟有子曰元封为蔡州刺史曰耆为谏议大夫曰元凤为澄城主簿曰夔为襄州参军三女皆㓜以元封及耆累赠为司空夫人追封魏国太夫人初公与王栖曜李长荣皆事韩晋公栖曜至鄜坊长荣至河阳泽潞皆拥节有土公自少即戮力破贼及壮解宁陵猗杖之围希烈之所以兵不及于宋而江东以全者实公之所为也功最髙位独以不副克生良子能大厥家大和元年翺自庐以谏议大夫徴路出于蔡元封泣拜且曰先公之碑未树教后嗣其果有辞俟也公不可听乃铭曰公生十二未壮家毁誓殄父讐不恡勇死释官就军焯有其勲擒兇盗平威眀显闻人谁不贵孰胜其位由卑至巨莫匪躬致宜疏土壃报未功当是生后人绍庆不忘唐故横海军节度齐棣沧景等州观察处置等使金紫光禄大夫捡挍兵部尚书使持节齐州诸军事兼齐州刺史御史大夫上柱国贝郡开国公食邑二千戸赠左仆射傅公神道碑傅为古姓介子诛楼籣王封义阳侯俊为二十八将功髙称于两汉而毅以文章显自汉以降世累有人曾祖谏易州长史生大父定州司马韶赠邓州长史生父荣赠刑部尚书公讳良弼字安道清河人也以善弓矢显仕于成德军流軰称其朴厚博野乐夀本隷瀛州在范阳成德间为要害地毎相攻以取两城及王武俊破走朱滔诏以慱野乐夀与成德军其后以公选为将而镇于乐夀公善抚士卒与之同苦乐得士卒死力长庆初幽州継乱范阳执其帅弘靖而扶克融成徳杀其帅弘正将庭凑因盗有地公奋曰吾岂可以为贼乎遂誓衆喻以逆顺闭城拒贼潜疏以闻诏以乐夀为神䇿行营命公以为都知兵马使与深州将牛元翼慱野李寰掎角相应贼屡攻之卒不能克㑹诏下以克融庭凑皆为节度使公遂将乐夀之师及其妻子㧞城以出贼转鬪且引遂遇官军以免于难以功迁沂州刺史未到遽以为左神策军将军𢾗月拜郑州刺史公本用武力进未尝治人于是痛自刻餙清已率下凡従公将卒本与公同立于乐夀者皆禀惧不敢越条令以侵物故郑州称理虽他时文吏罕能过者眀年改为塩州刺史闵帝初以公为夏银绥宥等州节度使居河阳濡民不耕织党项千余落以畜牛羊马代田业先时将帅多贪至有盗其善马者蕃落咸怨走以出他境及公之至蕃人来见或献马者公拒而不受蕃人喜传以相告未踰月而部落相劝皆归蕃人之有罪者惧而来奔故事皆使蕃人出马以赎公曰吾将于此聀当禁其逃亡有罪何俟于赎皆执之以付其蕃落蕃人益喜大和二年九月以公为横海军节度使捡挍兵部尚书俾治齐州以啚沧景之寇知兵者咸以为命将之当必且有成矣旌旗及于陜而得疾疾愈即路以十月晦薨于硖石驿春秋五十有六天子悼痛为之废朝赠尚书左仆射以明年七月葬河南府洛阳县伯乐里夫人南阳张氏柔立善断公之以乐夀拒贼暨转战以出夫人麤衣粝食与兵士妻女均好悪用助公事再封南阳郡夫人三子守常守中守章等皆孝谨寡过公方将立大功以报于国不以男子之仕为念故官甚卑有未官者铭曰大夫致身不赖前业遭変竭忠竒节晔晔乃作刺史乃作将军乃统边兵事绩昭闻㢘以检已严以督下藩落完安马牛在野大革前事自我为初尔后之来视此勿渝陆歙州述吴郡陆傪公佐生于世五十有七年明于仁义之道可以化人伦厚风俗者余三十年连事观察使观察使不能知退居于田者六七年由侍御史入为祠部员外郎二年出刺歙州卒于道贞元十八年四月二十八日也凡人之所不能穷者必推之于天天之注膏雨也人之心以爲生旱苖然也雨与苗运相违或雨于海或雨于山旱苗不得仰其泽唯人也亦然天之生俊贤也人之心以爲拯顦顇之人然也贤者与顦顇之人时不合或死于野或得其位而道不能行顦顇之人不得被其惠膏雨之降也适然贤者之生于时也亦然运相合旱苗仰其泽顦顇之人頼其力傅说甘尹吉甫𬋩夷吾之类也时弗合膏雨降虽终日贤哲生虽比肩旱苖之不救百姓之弗赖颜子子思孟轲董仲舒之类也故贤哲之生自有时百姓之赖其力天也不赖其力亦天也呜唿公佐之官虽升于朝虽刺于州其出入始二年道之不行与居于田时弗差也公佐之贤虽曰闻已其徳行未必昭昭然闻于天子公佐是以不得其聀出刺一州又短命道病死天下之未䝉其德固宜矣然则天之生君也授之以救人之道不授之以救人之位如膏雨之或雨于海或雨于山旱苗之不沐其泽者均也故君子不得其位以行其道者命也其亦有不足于心者耶得其道者穷居于野非所谓屈冠冕而相天下非所谓伸其何有不足于心者耶李文李文公集卷第十四李文巻第十四墓志五首右仆射杨公墓志独孤常徒墓志任工部墓志侯处士墓志叔氏墓志唐故金紫光禄大夫尚书右仆射致仕上国柱弘农郡开国公食邑二千戸赠司空杨公墓志由杨喜追杀项羽以功封侯后数世生敞官至丞相敞曾孙寳不应王莽之命光武特徴老病不到寳生震诸儒谓之関西孔子位至大司徒太尉卒以忠死杨氏由是益大载于史传世不絶人曾祖珪辰州司戸赠膳部员外郎大父冠俗奉先县尉赠吏部郎中父太清宋州单父县尉累赠至太保公讳于陵字达夫年十八举进士苐选𥙷润州句容主簿鄂岳观察使奏为判官转左骁卫兵曹累改评事监察御史歴殿中得绯衣银鱼使迁江西公随之加侍御史着作郎及府除屏居建昌不至京师贞元八年徴拜膳部员外郎转考功知别头举转吏部员外郎及判南曹宰相之亲有以文书不足駮去者宰相召吏人诘之坚执不改遂以公为宣武吊祭使故事南曹即未尝有出使者公既出宰相之亲由是判成矣故公卒不得在诏诰之清选遂为右司郎中郎官堕于宿直临直多以假免公白右丞右丞建立条例郎官不悦为作口语宰相有知其事者遽以公为吏部郎中改京兆少尹出为绛州刺史有言公弗当居外者徳宗召见遂以为中书舎人其年知吏部选事时京兆尹李实有宠去不附己者故给事中许孟容为太常少卿而公改秘书少监徳宗崩为太原幽镇等十道告哀使节将之遗并辞不受复命除华州刺史赐三品衣鱼所取賔僚皆一时名人后皆得显官有至宰相者其年冬迁浙江东道团练观察使越中大饥人至相食公奏请度支米三十万斛又乞籴他道以赈救之民得生全入为戸部侍郎未到改京兆尹奏请诸军诸使有犯罪者皆禁身推罪以状牒送本军又请属诸军诸使人置挟名敕五丁者推两丁属军递立节限以便于治诏皆可其奏京师称之复为戸部侍郎人望益重佥以公遂为宰相㑹考制举人奨直言筞为第一中贵人大怒宰相有欲因而出之者由是为岭南节度使是时得考策者凡四人公既得岭南吏部员外郎韦贯之再贬巴州刺史而李益郑敬皆抵于患其在广州以韦词为节度判官任之以政改易侵人之事凡一十有七岭外之人至兹传道之节度使徐申以己俸薄月加三十万且曰后来所期共守公引常衮所奏敕皆罢之撤去蒲葵陶瓦覆屋遂无火灾民赖以安监军许遂振好货戾彊而小人有阴附之者故遂振宻表讃公直言韦词李翺惑乱军政于是除替罢归遂振既领后事捶挞吏人求公之非吏人大声唿曰杨尚书他方所遗尚不收去岂有侵用官钱乎遂振遽令取他方所遗及其至封印不启遂振慙而止宰相裴垍素未知公及遂振之譛遂以公为吏部侍郎重修甲敕用备姦源又于南曹更置别暦以相检覆奏令选人纳直为出籖告以给之吏息奸欺官收羡钱公食丰絜𪠘宇以修迄兹守行遂为故事凢歴四年补内外官三千余员皆当其分无怨诉者转兵部侍郎兼御史大夫判度支当淮西用兵漕輓供馈塩鉄积欠官钱公与之廷辨髙霞寓以唐邓之师攻蔡州怯懦不敢直进欲南抵申州出于空虚不守之地其路险狭粮运难継公面于上前累言利害并以疏陈霞寓逗留之状请于北道直进足以援许汝之师贼势自蹙上许之霞寓深怨遂内外结构出为彬州刺史霞寓果败由是谈者知公之冤其为彬州躬勤于治不以卑逺为薄明年召拜原王傅数日又为戸部侍郎复知吏部选事元和十四年淄青平兼御史大夫以本官充东平宣慰处置使是时初诛李师道得兖州郓州等十二州列为三道刘悟既除滑州犹未出郓及公至悟出迎公促之悟即日遂发颁行赏赐皆得其实上甚悦谓宰臣曰杨某不易得及浙西观察使李脩死上问宰臣崔羣皇甫镈曰何不进浙西人名皇甫镈知公方有恩惧作相遂言公所至皆有理迹以臣所见莫如杨某凡数百言上唯以一字应之曰惜人闻之者且以必为相矣是时裴门下既出太原崔中书为镈所讃镈又改尊号中上㫖故镈计竟行而公不相矣眀年迁戸部尚书又一年改太常卿又一年改东都留守兼兵部尚书御史大夫充畿汝都防御使既三年方将告休㑹以疾而罢乃叹曰年老致政本吾夙志兹则负吾平生心矣疾平迁检校左仆射兼太子少傅或劝求分司以自便者公曰年至力便当乞骸骨于朝何用分司为遂西至京师朝谢讫不到中书遂还私家不判上案三上表乞自退诏迁左仆射致仕全给俸科数月上表固让乞就半俸许之庙享之外不复经过人家毎佳辰体安则以子弟孙僮侍㳺于园沼之中用以为适大和四年十二月癸亥以疾薨于新昌第享年七十有八天子为之废朝凢朝廷之贤设位而哭者不知几人册赠司空眀年四月庚午归塟郑州荥泽县先太保之兆祔于夫人颕川韩氏赠华阴郡太夫人之茔夫人丞相少师休之孙丞相晋国公滉之女柔顺之徳纪于前铭下従舅姑四十有三年矣子景复卫尉卿曰嗣复戸部侍郎曰绍复举进士登宠词科曰师复未仕用文为业女适右司郎中韦公素孙承涣试大理评事鄜坊节度廵官承涣之下及在童稚者十有一人大卿侍郎以翺之受恩也久来请为志铭曰公生六年太保弃捐未及成童虢国又终漂泊江湖谁食谁衣服习文学不劳于师爰始有名既于永归六十一年祗慎徳仪由直屡黜进无异词凢所临莅去而可思与之厚者莫匪隽材自我进者多遇良能恩建葭筟濡洽以财袒免缌麻亦尽其哀止足告归偃息丘园子㣧孙童十有五人有列卿曹贵为侍郎禄秩且多膳饮馨香门吏诸生中外显光车马盈门嵗时之良既夀既贵示终以常福荐攸归畴可比望为庙太祖百世蒸尝唐故福建等州都团练观察处置等使兼御史中丞赠右散骑常侍独孤公墓志公讳朗字用晦当州刺史赠太子少保宪公之长子宪公有文章名于大暦中毎为文輙为后进所传冩公生数嵗而宪公殁与弟郁皆伯父母所养稍长好读书不烦扵师年二十一与弟郁同来举进士其二年既得之矣㑹有司出赋题徳宗不悦宰相喻使减人数故公与十余人皆黜公以伯父母无子即日归养于苏州使其弟留以卒业由是孝慈之名称于朋友间以处士起佐江西宣歙浙东三府得试校书恊律郎元和九年拜右拾遗上疏请各令观察便充本道塩鉄使场监之任悉归州县罢去𬋩㩁吏以除百姓之患十年盗杀宰相御史中丞伤以免公疏请贬京兆尹杀捕盗吏事皆不行君子壮之累奏时病有不合上意者贬为兴元府仓曹㕘军三年复徴入为监察御史改京兆府司録㕘军迁殿中寻加史舘修撰入省为都官员外郎修史如前出刺韶州复入虞部左司二员外得郎中数月迁权知谏议大夫敬宗御丹凤门大赦改元宦官敺伤鄂县令崔发于鸡竿下公疏请取其首为者杀之以正法寳暦元年改御史中丞殿中王源植贬韶州司马公面谏其屈不得请凢五上疏自请罢去敬宗不许上即位迁二部侍郎大和元年八月以为福建等州都团练观察等使兼御史中丞公疮发于背不克入谢病二旬九月壬子以疮卒年五十三天子为之废朝赠右散骑常侍有子孟常生九嵗矣夫人京兆韦氏给事中贞伯之女未仕而夫人卒十月壬午其姪庠以公之䘮归祔河南之夀安丼泉乡先公墓次以十月己酉窆铭曰人之有生莫不皆死曰长曰短相望其几短不足伤长不足恃要归于尽孰有彼此公夀何迫百年中止䘮车东去託骨山趾室无妻哭祭有雅子令名不忘曷其有已故检校工部员外郎任君墓志铭君讳佶字叔正乐安人殿中侍御史玄植之孙灵府功曹日新之子君少遭父䘮养母以孝称京兆尹崔光逺表试左清道率府兵曹㕘军敕摄富平县尉知县事及克复京师以功授成都府犀浦县丞又以优授泾阳县尉㑹吐蕃犯都代宗幸陜州君召募吏人保守佛寺㓂不敢逼擢为本县令充渭北十县团练使及驾还京为同列潜功不得论仆射裴冕冤而奏之得长安县尉转本县丞歴太府寺丞未几迁监察御史京畿舘驿使判官中书侍郎元载为潭漕使请为判官转殿中侍御史又检校工部员外郎兼侍御史判官如故元载得罪君左授建州建安尉及杨炎入相君以书戒之由是杨怒而不用又移䖍州司戸再授信州司马观察使鲍鲂以为判官权知饶州事疾归卒于信州权窆于州西原有诗两巻前娶宗王氏女生男冀为邠州司法㕘军三女各为士妻后娶杜氏女生子三人曰溆曰羡曰并女五人长女嫁长洲尉源咸季次女适权颖三女早卒少女二人未许嫁溆歴佐大府以吏能有声为度支振武营田使得试协律郎摄监察御史元和十四年杜氏卒溆乃自信州奉府君之䘮合塟于万年杨村従先人旧茔溆尝与翺同事岭南府翺知溆之才亟荐于时故溆来请志铭曰士生于时兮所贵者才有才无命兮古今所哀噫故处士侯君墓志侯髙字玄览上谷人少为道士学黄老鍊气保形之术居庐山号华阳居士毎激发则为文达意其髙处骎骎乎有汉魏之风性刚劲懐救物之略自侪周昌王陵所如固不合视贵善宦者如粪溲与平昌孟郊东野昌黎韩愈退之陇西李渤濬之河南独孤朗用晦陇西李翺习之相徃来汴州乱兵士杀留后陆长源东取刘逸淮乃作吊汴州文投之大川以䜣贞元十五年翺遇玄览于苏州出其词以示翺翺谓孟东野曰诚之至者必上通上帝闻之刘逸淮其将不乆后数月而刘逸淮竟死其首章曰穹穹与厚厚兮乌愤予而不摅翺以为与屈原宋玉景差相上下自东方朔严忌皆不及也达奚抚为楚州起摄盱𣅿祭酒李公逊刺衢州请治信安其观察浙东又宰于剡三县皆有政不幸得心疾留其子狗児于翺家而归庐山不到卒江西其子婿王适使佣吉勉求君所如值君卒吉勉以君䘮殡于袁州之野而复于适适又死适之妻使吉勉来告于翺翺以狗児归适妻居二年适妻又死狗児尚童翺虑吉勉之短长不可期则君之䘮终不坟矣故使吉勉徃塟之而识其墓以示狗児叔氏墓志元和九年嵗直甲午正月十九日丁夘浙东道观察判官将仕郎试大理评事摄监察御史李翺奉其叔氏之䘮塟于兹叔氏讳术生子曰王老逺在京师翺实主其事铭曰翺生始言叔氏弃没爰殡于野年周四甲岂无诸亲生故或迫亦有息子旅宦京囯丘坟孰封松槚未列殡宇零毁狐狸所宂中夜逺思酸悽心骨是以乞假公府言来筮宅追念延陵䘮子嬴慱葬不归吴于礼其合唯叔平生㳺居是邑夭谢于此灵幽其託女姪之西仲兄之北㝠昭何异可用居息孰为故郷乃树松栢十四卷李文李文公集卷第十五李文巻第十五墓志六首兵部武侍郎墓志马少监墓志歙州李长史墓志虑司禄墓志怀州武録事妻傅氏墓志韩书记夫人墓志兵部侍郎赠工部尚书武公墓志公讳儒衡字庭硕年二十四得进士第歴四门助教故相郑公余庆尹河南奏授伊阙尉充水陆运判官及郑公守东都又请自佐得监察御史转殿中御史台奏其材诏即以为真歴侍御史司封员外郎戸部郎中迁谏议大夫三月以本官知制诰嵗满转中书舎人二年迁礼部入谢赐三品衣鱼数月丁尊夫人忧再朞服除权知兵部侍郎月余母夫人暴卒公一号絶气久而乃息遂得重疾不能见亲友既祥益病长庆四年四月壬辰竟薨年五十六公气和貌严望之若神言不妄发与人有诚府其相信不用约结每以时安危生民之病为己务従父兄元衡再为丞相以重厚名终始公实潜有补助其为谏议舎人每遇事不当必奏疏尽言皇甫镈为相剥下以媚天子给边兵衣食以不可用物兵士或以火燔之其帅大哭将自刄者边几乱公累以疏言宪宗召问大悦踰月镈竟罢度支及大行皇帝即位镈遂斥死崖州其为兵部才数十日凢议论者潜曰武兵部必相矣盖上择日将相之而公以䘮免有文集二十五巻制集二十巻曾大父载德颕川郡王左羽林将军大父平一惩后族之祸逃官于崧山中宗初徴拜起居舎人考功员外郎有文章传于当时父登常州江阴县令赠礼部侍郎夫人陇西李氏先公卒嗣子曰筹年十五次子年十三女二人长女许嫁卢立立良士为兴元节度司空晋公従事次女嫁前进士崔搏搏有学行其従父子浑以五月丙子奉公之䘮归祔河南缑氏礼部先公之墓次公之先薨召其友礼部郎中李翺执臂以别且曰我将死凢家事细大皆有条画在文字矣平生志业于此穷矣公于我厚我死公其铭吾墓以传焉既十二日而公果殁君子以为知命及薨朋友之在位者皆请告泣哭以相吊其不识者亦望风以叹天子罢朝一日赠工部尚书筹尚㓜哭泣㡬絶亲戚不忍闻其声其能奉遗命以终讫公意铭曰武宗出周圣发之苗厥孙聘鲁乃列春秋秦汉之交曰臣王赵实大其家亭侯以绍厥支十七晋阳乃封子孙因家以及于唐神尧顺天鄼侯翼扶武烈谏酷五木成卢考公逃贵于嵩之下江阴絜白世嗣其雅德藴位细庆丛于公唯公之兴罔不自躬言不苟出与人有诚名誉四延震荡厥声再罹大苦不堪以病先期告终恬以顺命毅毅武公是维硕人我哀刻识俾或可传故歙州长史陇西李府君墓志铭府君讳则字某凉武昭王十三世孙大父献眉州别驾时宰相有请婚者力不可止因去官居家弟遇病暴卒别驾烧一指以祷于神既而弟复生自说方就絷上帝有命以兄烧指宜复其生别驾生令一侍中源干曜以子求婚府君拒之固以词抵之贬黔州彭水尉遂以夀终府君始十余嵗先夫人以之従䘮归殡汝州由是依于舅族少好老子荘周之言与羣童㳺尽能记他童之所习先夫人学左氏春秋博该百家之书故府君以经史浸润力田供养由是少不肎求仕善书弓矢博奕皆得其妙既冠得濠州定逺尉假令他县令严而行吏急民寛富豪并贫民产而不税者尽以法治之贫民用安罢聀复返其初従事岭南得试左武卫兵曹于福建得试太子通事舎人大理司直授歙州长史宣歙观察使请为判官奏未下以疾卒年七十四夫人河南元氏夀州刺史従之女年六十八先府君而终生子某子某皆未仕女子五人长女壻礼部员外郑钖次女壻桂州观察使杜式方次女壻京兆韦放次女壻荣阳郑循礼小女壻宻县尉郑公瑜㓜子克㳟少读书学文以兄举进士家事自饬弗克求名故年四十有六始奏授睦州司兵累迁试大理司直兼殿中侍御史充塩鉄推官寳厯三年三月克恭奉府君夫人之䘮归塟于郑州某县冈原翺知克恭之材十三年矣故克恭以府君之葬来请且曰将以六月庚申窆知克恭者若吾季叔又安可以辝铭曰徳不称禄鬼神之责才优以贱古人不戚非道不求曷计人爵庆藴而传后必有积其葬为谁孝子卜之蓍蔡佥吉嘉原乃择合骨于兹终永其託何以识之有封有栢故河南府司録㕘军卢君墓志铭君讳士琼字德卿范阳人家世为甲姓祠部郎中融之长子眀经及第歴宁陵华阴二县主簿知泗州院事得协律郎郑少师之留守东都奏为推官得大理评事韩尚书代为留守请君如初尚书莭将陈许奏充观察判官得监察御史府罢嵗余除河南府戸曹以疾免河南尹重其能奏为司録㕘军八月癸酉发疾而卒年六十九君少好着文精晓吏事少㳺故丞相杨炎张延赏之门杨美其文辞张每叹其吏材过人尝聀同州当徴官税钱时民兢出粟易钱以归官斗至十八九君白刺史言状请倍估纳粟下以泽民上可以与官取利刺史诘状君辨其所以必然刺史行之民用得饶未一日果被有司牒和收官粟斗级六十后刺史到欲尽入其羡于官君既去聀犹止之曰圣泽本以利民民戸知之不可以独享刺史乃悬牓晓民使请余价因以绢布髙给之民亦欢受州获羡钱六百万其为戸曹决断精速曹不拥事及为司録始就官承符吏请曰前例某人等一十五人合钱二千僦人与司録养马敢请命因出状君诃曰汝试我耶使拽之将加杖承符吏衆进仰曰前司録皆然故敢请君告曰司録岂不自有手力钱也用此赃何为因叱出之召主馔吏约之曰司録判官文学㕘军皆同官环处以食精麤之当一不合别无踵旧犯吾不恕及月终㕑吏率其余而分之文学㕘军得司録居三之一君晓之曰俸钱聀田手力数既别官品矣此食钱之余不当计位髙下従此后自司録至㕘军平分之旧事掾曹之下各请家僮一人食钱助本司府吏㕑附食司録家僮或三人或四人就公堂余食侵挠㕑吏弊日益长君使请家僮二人食钱于司録府吏厨附食家僮终不入官厨召诸县府望吏告曰某居此嵗久官吏清浊侵病人者每闻之司録聀当举非法往各白汝长宜慎守㢘靖以渑池令为戒其所改易皆克己便人堪为故事及君卒士君子相吊哭咸以为能髙而位卑不副有子三人孺方嗣宗嗣业号慕祇守不失家法女二人前娶清河崔敏女无子后娶荣阳郑虬之女有子故皆祔葬于祠部茔东北孺方叩头泣曰丈人尝与先子同官而㳺宅居南北邻敢请纪石翺不得辝乃据所见闻者镌其实可推类以知凢所従事之贤铭曰嗟卢君性直而用优约己以利人宜夀宜贵以极时所艰其缄而不伸以䘮厥神岂夺恵于东民悲夫故懐州録事㕘军武氏妻傅氏墓志年月日故懐州録事㕘军武氏妻傅氏卒于其兄弟之家越月日权葬于汴州某县某乡前此者武居官而卒傅氏有子曰俱児俱児奔父之䘮未及返傅氏又卒俱児奔父之䘮孝道也傅氏卒于兄弟之家恋母也傅氏恋母其教施于子傅氏之殁不为杇矣故朔方节度掌书记殿中侍御史昌黎韩君夫人京兆韦氏墓志铭夫人姓京兆韦氏尚舎奉御说之次女也年十三执媍道于昌黎韩氏府君讳弇自后魏尚书令安定桓王六世生礼部郎中云卿礼部实生府君进士及第朔方节度请掌书记得秘书省校书郎累迁殿中侍御史贞元三年吐蕃乞盟诏朔方节度使即塞上与之盟賔客皆従其五月吐蕃不肎盟殿中君于是遇害时年三十有五夫人始年十有七矣有女子一人其生七月而孤夫人之母前既不幸矣夫人以其女子归于其父弗数年其父又不幸夫人泣血食贫养其子有道自慎于嫌节行愈髙虽烈丈夫之志不如也犹有董氏伯姊继衣食仁之焉不数年董氏姊又不幸夫人于是天下无所归託矣殿中君従父弟愈孝友慈祥贞元十六年以其女子归于陇西李翺夫人従其女子依于李氏焉降年短命三十有二贞元十八年八月甲辰卒于汴州开封新里鄊之某村其眀年正月辛酉陇西李氏以其䘮葬之于陈留县安丰郷冈原殿中君之先葬于河阳惟君之没不得其䘮夫人是以不克葬于河阳而独坟于陈留弗克祔于殿中君之族而依于女子氏之党以従女子之懐权道也且将有待也殿中君文行甚修位甚卑没于王事初礼部君好立节义有大功于昭陵其文章出于时而官不甚髙殿中君又无嗣尝闻诸君子曰位不称德者有后礼部君曷为然哉于是叙其孤女之悲以识于墓门铭曰女子之生兮七月而孤所恃者母兮夫何辜天苍苍兮不廽生几时兮终日哀李文李文公集卷第十六李文巻第十六祭文十四首祭韩吏部文祭独孤中丞文祭韦相公文祭卢大夫文祭杨仆射文祭李賔客文祭崃州李使君文祭従弟少监文祭刘巡官文祭钱巡官文唯制祭伏波神文祭天中王文祭灊山神文湖州别女足慕文祭吏部韩侍郎文呜唿孔氏去逺杨朱恣行孟轲拒之乃坏于成戎风混华异斈魁横兄尝辩之孔道益眀建武以还文卑质䘮气萎体败剽剥不让花闘叶㒹倒相上及兄之为思动鬼神拨去其华得其本根开合怪骇驱涛涌云包刘越赢并武同殷六经之风絶而复新学者有归大变于文兄之仕官罔辞于艰䟽奏輙斥去而复还升黜不改正言亟闻贞元十二兄在汴州我㳺自徐始得兄交视我无能待予以友讲文析道为益之厚二十九年不知其久兄以疾休我病卧室三来视我笑言穷日何荒不耕㑹之以一人心乐生皆悪言凶兄之在病则齐其终顺化以尽靡憾于中别我千万意如不穷临䘮大号决裂肝匈老𣆀言夀死而不亡兄名之垂星斗之光我譔兄行下于太常声殚天地谁云不长䘮车来东我刺庐江君命有严不见兄䘮遣使尊百酸搅肠音容若在曷日而忘呜唿哀哉尚享祭故福建独孤中丞文维大和元年嵗次丁未九月庚申朔二十日己夘朝散大夫守右谏议大夫知制诰李翺谨以清酌庶羞之奠敬祭于亡友故福建都团练观察处置等使兼御史中丞独孤君侍郎之灵呜唿昔我与君自少而欢中暂乖阻周荆眇緜宣城越中二府周旋同事于公聀以相连子常推后我唱其先叔向汝齐不纫而坚兰馨以闻乃在掖垣引我代己真谓其贤共升于朝亦又多年或外或内莫余或捐君齿少我髪鬓都玄豊盈角犀气茂神全当臻上夀福祉昌延何为发疡针药弗蠲有妻既䘮有子童然䘮祭谁主铭旌有翩呜唿哀哉唯短与长㑹归于死以存悲逝前后皆尔哭君之哀痛析支指欲抑不能縦之曷已呜唿哀哉入君之戸但有裳帷思与君言不见容仪荐肉不食酌酒不持嗟嗟用晦何亟臻斯呜唿哀哉尚享祭中书韦相公文呜唿藴德在躬必逢其庆利物之至宜乎得政君居翰林遭国之病建立诏制所颁未定决危疑于一言讨慕逆以従正横兵刃以森列述王心而革命伏群情于顷刻咸属目以生敬既名遂而衆安乃登庸而辅圣窒因依之他路收爵赏之全柄升俊良之滞淹摧姦兇之炽盛何襮柔而中毅䕶勲贤于视聴惟廷相之雍雍伊近世而畴并将协德以致理事有初而未竟方陈谋于帝前忽颠仆以终命虽禀受之有数亦生灵之不幸呜唿哀哉缅惟昔嵗陪迹南宫省己何有辱交于公公贤偶时羽若飞鸿走斥于外困不能通公相未几遽归自东司谏左垣视草禁中汲引之惠如帆得风飘沦八年颠白成翁幽蛰忽发涣然启蒙烈士感知矧惟贱躬闲以存殁心悲曷穷奠爵而拜公其表衷呜唿哀哉尚享祭故东川卢大夫文前此八年公在宣州翺归自南下江之流公发辟书使者来召言重礼至实賔之右内惧不称又安敢辝仰公之徳自託如归亦既在门有言必信翺亦不贰知贤则进公曰汝言我用无疑每疑贤者患不能知汝正而公与我气合有懐必陈无谓弗纳公迁侍郎翺赴浙东宦途有阻困不能通公陈上前出白丞相保明无过昭灼有状事遂解释奏方成官非公之力其退于田公镇劔州翺作东椽亟言于相曷不以荐官罢在家卧病饮贫唯公见念复召为賔自修辟牒以复前好承命而行不惮逺道余及陜郊闻公之䘮失声泣哭若火煎肠公为大臣一心正直发言动聴义形在色公出乎外衆论日归辅相之位实公所宜唯公之薨骨骾道衰天下失望贤人共悲生必有尽自古皆尔殁而益光孰与公比䘮车东去归祔先趾临路一号永诀于此呜唿哀哉尚飨祭杨仆射文呜唿贞元中嵗公既为郎始获趍门仰公之光遂假荐言幽蛰用彰徳恵之厚殁身敢忘公以直道于南出藩谬𬋩记室日陪讨论旧政多粃如丝之棼与贤共谋秽涤榛燔监戎戾强阴胕包奸潜譛疑危处之若闲幷兼百流清浊终分賔主之义由兹益敦公自登朝及于谢政善接交友居官恪敬温然如春柔立不佞坐直屡退进匪由竞更歴中外声华日盛咸期作相为囯之庆宜而不居斯可云命知足告休頥养于家子为侍郎光曜芬葩亦列郷曹秩禄且多孙童满前园沼经过门吏盈朝宴赏有加宜哉万夀吉庆靡他弃此弗顾哀哉奈何呜唿哀哉身谁不贵有后斯荣惟公之嗣实大家声公为弗亡显显其名呜唿哀哉卜筮叶期返宅于荥翺复守郡居不敢宁追恩旧躬在郊垌承教絶绩刻杨德馨缟服前导尽哀墓庭尚或监此公乎有灵呜唿哀哉尚享祭李賔客文呜唿天地粹气降为哲人忠播大惠济于生民命与时违有此不伸责安所归乃在鬼神呜唿哀哉兄初有疾人来告走驷徃视连唿不觉痛搅我膓谁其能疗嫂姪既至患亦㣲痊我时屡徃笑语依然实希返初以及髙年谪宫分曹拜恩遄发负罪即路不遑去别意谓全徳功当及人尚期㑹面复接欢㤃如何一乖生死骤分呜唿哀哉岂虞濬之遂臻于兹舍我而去将安取䂓唯后与先能校几时长邪短邪终永同归死为尽乎将有所之唯尽唯有兄其已知呜唿哀哉兄之既疾告于妻子自古神圣莫不皆尔名垂不灭能光万祀生平交故殁后谁是吾友在东可以託死且吾所有徃谓编纪吾名庶存乃贤在史临絶又告丁宁心耳所録既到酸惨启书披寻未穷漫洟盈𥚑生虽相好殁更有余敢辝厚命但悪空虚着兄之德刻石幽虚传乎万祀用显名誉呜唿哀哉兄䘮东来我拘郡事棺不得视形存心逰盪魄伤气一杯写情四望歔欷呜唿哀哉尚享祭硖州李使君文于乎材不如君贵富者衆身䘮逺郡不逢世用如君之年存者则多而遽谢殁伤哉奈何官不展心夀不及老妻少子稚弃去何早我知子能一十八年力竟不及于兹已焉临君之䘮洒酒以决刻石在圹名传讵灭下従先人万古之藏要归于尽安问短长呜唿哀哉尚享祭従祖弟秘书少监文祕书少监十弟谅之之灵惟君文行修絜夙负嘉名累升科第士友权接遂登谏省蔚以直闻周歴南宫连刺三郡得风告罢入贰秘书致政于家息心养疾沉恙顿巳日望其除告言不闻凶讣遄至于乎哀哉年未五十有男早亡少妻主䘮有息非嗣报施之道冥茫孰知于乎哀哉吾责刺逺州道里遐阔病不得见䘮不得临痛悼摧伤悽贯心骨有酒在醆有肉在魂兮其来歆此单薄洒泪遣祭哀而不文孰期谅之去矣长别呜唿哀哉尚享祭刘廵官文维元和七年嵗次壬辰九月丙辰朔十五日庚午观察判官摄监察御史李翺等谨以清酌庶羞之奠致祭于刘君之灵我等与君同列賔筵共食偕行嵗辰再迁公事多暇嬉逰百般栁垂于塘荷秀于川或泛在水或登在山饮酒终夜觞觥往还笑言无虐咸尽于欢君实强盛时惟壮年宜哉夀考福禄来臻奈何遭疾鍼药弗痊日冀返初忧危遽传长路未极琴书忽捐呜唿哀哉堂有老母室有少妻㓜男稚女或童或孩发声怨切吊者酸悽祔葬旧域随䘮以归己矣刘君自古如斯有肉一豆有酒一巵我来一别去去长辝鸣唿哀哉尚飨祭钱廵官文呜唿某维钱君絜行而文上第有司籍籍京秦退居于湖遭病且贫乃耀䧺词单使来臻中丞覧之嗟叹盈辰遂驰官牒请列賔筵翩然而至灼灼有闻实司表奏章句出羣有时过我藴积皆申无言不契有奥必陈每日仰公心知古人古人孰知幸聮为賔与我相接三十余旬不见有过潜然日新余有行郑之间书礼日来道逺情亲丁宁戒我已事亟还方将执手复展忻如何中道哀讣忽传惊唿失声迸泪流巾岂其相逢丹旐载翩少妻恸哭聴者酸辛漫漫者天曲直谁贤梁冀张让富贵在身童乌项槖夭枉其年王凤何得贾谊何愆将贵贱前定或短长偶然谁其司之施与何偏天不肎告使人惑焉临䘮写哀备在斯言万事皆已一觞在前死矣奈何悲哉钱君淮制祭伏波神文呜唿伏波之生好兵自喜㓜有壮节腾声出仕定册归汉谟俞帝㫖筹无失画功伐可纪破斩徴侧实平交趾来往蛮谿未卒而死小人赤口曷本于理薏苡南还眀珠譛起乃收侯印爵不及子遗德不忘爱留杜里筑庙以祭人畏其鬼久而若新千嵗不毁诂诂蚩蚩易白成缁孔子义失勋华不慈曾氏杀人母投于机居窃厥嫂陈平不疑申生寘堇晋有骊姬无极巧舌伍奢族夷孟子伤谗萋兮作诗公失其所梁松实为何独将军自昔如斯故士有歴万代而不灭者常被讪于当时苟窥心而不怍虽弃直其奚悲赫赫圣帝嘉贤命词酒既设神乎降思尚享祭中天王文代河南郑尹作自春亢阳将害嘉糓是以斋心命使用祈于王惟神降歆明应如答阴云周布膏泽四施旱苖获生宿麦重秀臣人懽悦草木鲜荣惟王之功拯祐于下某忝尹京邑虑迫羣心实荷王化道以嘉祉方当月禁不杀羊牛谢王嘉钖曷敢稽留且荐中素非陈爼羞请俟踰月乃列牲牢别灊山神文维长庆三年十月二十七日朝议郎守尚书礼部郎中上轻车都尉李翺谨遣舒州摄要籍司衙前军虞候吴潭以清酒鹿脯告辝于灊山大神之灵翺自去嵗来临此邦遭罹炎旱淮左毕同邻郡逃亡十家六空唯此舒人安业于农我政无能遘此嵗凶灾同报异乃神之聪事幸无败誉斯有融遂忝帝命复官南宫皆神所祐我亦何功将赴京邑路㳂大江遣使来辝神鍳予衷于湖州别女足墓文维长庆元年嵗次辛丑十二月癸亥朔十九日辛巳父舒州刺史翺以酒果之奠敬别于苐七女足娘子之灵吾以前月二十八日䝉㤙改舒州刺史以明日将领汝母等水路赴州故以酒果来与汝别呜唿我为汝父汝则我女王命有期不得安处延陵䘮子葬不归吴考之于礼其合矣夫汝之形骨託终此土汝之精神冥漠不覩上及于天下及于泉鬼神有知汝骨安全永永终古无有后艰我来诀别涕泪涟涟呜唿哀哉尚享李文巻第十六李文李文公集卷第十七李文巻第十七嘉靖乙酉𥙷刋杂着八首行已箴泗州开元寺钟铭舒州新堂铭陆傪槛铭江州南湖堤铭赵州石桥铭觧江南数竒篇行已箴人之爱我我度于义义则为朋否则为利人之悪我我思其由过宁不改否又何仇仇实生怨利实害徳我如不思乃䧟于惑内省不足愧形于颜中心无他曷畏多言唯咎在躬若市于戮慢谑自它匪汝之辱昔者君子惟礼是持自小及大曷莫従斯苟逺于此其何不爲事之在人昧者亦知迁焉及已则莫之思造次不戒祸焉可期书之在侧以爲我师陆傪槛铭昼日居于是穷性命于是待賔客交其贤者亦于是有客曰翺铭于是舒州新堂铭先时寝壊有隘其庐乃作斯堂髙严旟旟六桷四楹装重架虚栾拱不设檐蜚祛祛䴡不越度俭而有余左立嘉亭缭以环除延延其深肆肆其纾吏事既退齐心以居思民之病择弊而鉏弗逸弗坠谨终犹初大旱之后隣邑成墟独我州垊乐哉胥胥鬼神所福事匪在予丞相以言乃下徴书复官于朝以解前疸刻铭于斯永示羣舒泗州开元寺钟铭维泗州开元寺遭罹水火漂焚之余僧澄观与其徒僧若干复旧室居作大钟真元十五年厥功成于是陇西李翺书辝以纪之八月梓人功既休戊寅大钟成先时厥初罹于天菑波沉火燔既浮为薪既蜚为尘澄观之功恢复其居革旧而新环墉如陵台殿斯严乃三其门俾后勿踰其徒不譁咸服其勤有加于初屋室既同乃范乃镕乃作大钟乃悬于楼以鼓其时以警淮夷非雷非霆铿号其声淮夷其惊上天下地弗震弗坠大音无斁千僧勠力愿昭其绩乃铭于石江州南湖堤铭长庆二年十二月江州刺史李君濬之截南陂筑堤三千五百尺髙若干尺广若干尺以通四乡之路畜水为湖人得其嬴正月既毕事舒州刺史李翺歌以记之辝曰天地作物功或不周贤人相之智与神侔南陂冬乹夏滮九江涨潮潜潜逆流东南百民城市所繇水积既深大波其䬌亦有舟航覆溺之忧担拥叠路车轫其舟童婴涕堕老媍号愁歴古建兹孰为氓筹濬之之来养民如身乃筑长堤拒江之濒厚其钱佣以饱饿人南北东西百里鬬臻莫不用力千鎚响振虓讙相励不督而勤堤既成止冈聮突起坚若石城墇为潴水蒲莞茭芡鸿鸧鳢鲤唯其所取或食或祀长堤坦坦植之杨槐架豁飞圯以便去来除险作利非贤不能歌示江人式悦汝懐赵州石桥铭九津九星横河中天下有道津梁通石穹隆兮与天终解江灵元和六年八月余自京还东暮宿在江涛水既平月髙极明万物潜休逺无微声坐至夜静目亦瞑将瞑闻江中有如贾人相与言曰与子商逰十有余年不识我愚託我如亲相得之欢百贾谁如泰山役召子欲代予力虽不能志愿如初自昔及兹未尝汝薄利必以告害斯共度誓当结固永守终乐汝之责人惨若五刑小不顺汝亦何足听汝心好恶灼若天星动比孔丘其神且明异汝者斥谄汝者荣苟不汝随絶如诅盟人实难知尧所未易我虽受责敢䘮前志荐汝利汝每忧不暨终何能成惟力所至岂不汝怨我道无二曰余虚言鬼神来弃汝实异兹飜然改作疮疣生心洗刮不落巧避我长善探我恶短我如坠誉我如缚人或美我汝闪其目人或毁我汝盈其欲充汝之心饱汝之腹虽汝子孙亦所不足我实蒙顽为汝之辱动多尤悔嬴败不畜汝既冨厚享天百福筋骨坚强婢妾约绰财货积委屋室豊渥我従此去非曰道薄愿汝我忘无盛其毒言未讫余叱之曰人生若流其可久长湏㬰臭死瞥若电光用心平虚天灵所臧得失是非其细如芒奚为交争此实不祥相欢不足其气已僵汝行吾言可以息兵于是言者叹息吐气掩鬰无语启戸视之不见其处数竒篇禽滑釐问于子墨子曰鲁氏有叔姪同处者叔曰无恒姪曰数竒数竒强力能施俭以厚人凢鲁氏有太事父叔兄弟所不能集者数竒皆尽身以成之亲戚之䘮在野者数竒皆徃葬之姑姊妹之无主失时者数竒皆取而嫁之其或不能自存者数竒买田宅以生养之凢数竒之禄朋友故旧缌麻小功之亲无不皆周也仕于齐积功当迁辝不受请以与其叔无恒无恒因得官逺近之亲莫不欢以赖之独无恒以为不足于己无恒有妾曰善佞畜私夫以生子曰不类数竒爱不类如其子无恒久乃告数竒曰不类非吾子他人之子也汝勿以为弟数竒惊曰叔父得无误乎无恒曰吾察之详矣有验存焉数竒之従父妹笑曰孰不知之虽然叔父之为人也无常心其后必悔悔则兄受谤为不仁而弃弟矣盍请契焉数竒以为然因质于无恒无恒遂裂帛具书其然之故与数竒以为信既而数竒仕于蜀无恒果复以不类为子爱之加于初数竒至固争之无恒大怒告人曰帛书非吾意数竒强我以为无恒悪数竒之不顺于己也毁而败之冀有悪名于时数竒终不怨其自行如初敢问为数竒者冝奈何而可子墨子曰数竒挈身而去可也问曰姪舍叔而去义乎子墨子曰有大故虽子去父可也叔姪何有古公欲立王季歴太伯仲雍知之遂适吴不反避嫡以成父志晋献公信骊姬之谗将立奚齐太子申生不去终被悪名雉经而死且陷其父于悪公子重耳奔翟逃祸卒有晋国霸天下故重耳为孝而申生为恭无恒之悪数竒也深矣不去后必相残陷无恒于大悪孰与去而皆全以追太伯仲雍重耳之迹而行乎虽子逃父可也问曰数竒可以不去而尽従无恒之所行耶曰不可従道不従父従义不従君况叔父乎无恒之所行无恒也如皆従之是陷无恒于悪数竒将何以立禽滑釐以子墨子告于数竒数竒遂适东夷东夷之俗大化李文巻第十七李文李文公集卷第十八李文巻第十八杂着八首来南録题桄榔亭题崃山寺题灵鹫寺五木经韦氏月録序何首乌方録戯赠诗来南録元和三年十月翺既受岭南尚书公之命四年正月己丑自旌善弟以妻子上船于漕乙未去东都韩退之石濬川假舟送予眀日及故洛东吊孟东野遂以东野行濬川以妻疾自漕口先归黄昏到景云山居诘朝登上方南望嵩山题姓名记别既食韩孟别予西归戊戌予病寒饮葱酒以解表暮宿于巩庚子出洛下河止汴梁口遂泛汴流通河于淮辛丑及河隂乙巳次汴州疾又加召医察脉使人入卢又二月丁未朔宿陈留戊申庄人自卢又来宿雍丘乙酉次宋州疾渐瘳壬子至永城甲寅至埇口丙辰次泗州见刺史假舟转淮上河如扬州庚申下汴渠入淮风帆及盱眙风逆天黒色波水激顺潮入新浦壬戌至楚州丁夘至扬州戊辰上栖灵浮啚辛未济大江至润州戊辰至常州壬午至苏州癸未如虎丘之山息足千人石窥劔池宿望梅楼观走砌石将㳺报㤙水涸舟不通无马道不果游乙酉济松江丁亥官艘隙水溺舟败戊子至杭州己丑如武林之山临曲波观轮登石桥宿髙亭晨望平湖孤山江涛穷竹道上新堂周眺羣峰听松风召灵山永吟呌猿山童学反舌声癸巳驾涛江逆波至富春丙申七里滩至睦州庚子上杨盈川亭辛丑至衢州以妻疾止行居开元佛寺临江亭后三月丁未朔翺在衢州甲子女某生四月丙子朔翺在衢州与侯髙宿石桥丙戌去衢州戊子自常山上岭至玉山庚寅至信州甲午望君阳山怪峯直耸似华山丙申上干越亭己亥直渡担石湖辛丑至洪州遇岭南使㳺徐孺亭㸔荷叶五月壬子至吉州壬戌至虔州己丑与韩泰安平渡江逰灵应山居辛未上大廋岭眀日至浈昌癸酉上灵屯西岭见韶石甲戌宿灵鹫山居六月乙亥朔至韶州丙子至始兴公室戊寅入东䕃山㸔大竹笋如婴儿过浈阳崃己夘宿清逺崃山癸未至广州自东京至广州水道出衢信七千六百里出上元西江七千一百有三十里自洛川下黄河汴梁过淮至淮隂一千八百有三十里顺流自淮阴至邵伯三百有五十里逆流自邵伯至江九十里自润州至杭州八百里渠有髙下水皆不流自杭州至常山六百九十有五里逆流多惊滩以竹索引舩乃可上自常山至玉山八十里陆道谓之玉山岭自玉山至湖七百有一十里顺流谓之髙溪自湖至洪州一百有一十八里逆流自洪州至大廋岭一千有八百里逆流谓之漳江自大廋岭至浈昌一百有一十里陆道谓之大廋岭自浈昌至广州九百有四十里顺流谓之浈江出韶州谓之韶江题桄榔亭翺与监察御史韦君词皆自东京如岭南水道仅八千里翺以正月十八日上舟于漕以行韦君期以二月策马疾驱追我于汴宋之郊或不能及约自宣城㑹我于常州以偕行既翺停舟宿留日日以湏韦君之出洛也易期又宣城谋疾到逆江南流上翺以妻疾居信安四十余日比及江西韦君亦前行矣上桄榔亭见韦君纪姓名且有念我之言嗟夫皆行八千里先后之不齐也不过十日而初谋竟乖人事之不果不可以前期也题崃山寺翺为児童时闻山㳺者说崃山寺难为俦逺地尝以为无因能来及兹获逰周歴五峰然后知崃山之名有以然也于灵鹫寺时述诸山居之所长而未言其所不足如虎丘之劔池不流天竺之石桥下无泉麓山之力不副天竒灵鹫拥前山不可视逺崃山亦少平地泉出山无所潭乃知物之全能难也况求友择人而欲责全耶去其所阙用其所长则大小之材无遗致天下于治平也弗难矣题灵鹫寺凢山居以怪石竒峯走泉深潭老木嘉草新花视逺为幽自江之南而多好山居之所翺之对者七焉皆天下山居之尤者也苏州有虎丘山则外惟平地入然后上髙石可居数百人劔池上峭壁耸立慿楼槛以逺望五木经樗蒲五木玄白判厥二作雉背雉作牛王采四卢白雉牛甿采六开塞塔秃撅全为王驳为甿皆玄曰卢厥筴十六皆白曰白厥策八雉二玄三曰雉厥筴十四牛三白三曰犊厥筴十雉一牛二白三曰开厥筴十二雉如开厥余皆玄曰塞厥筴十一雉白各二玄一曰塔厥筴五牛玄各二白一曰秃厥䇲四白三玄二曰撅厥䇲三白二玄三曰捣厥筴二矢百有二十设関二间矢为三马䇲二十厥色五凢击马及王采皆又投马出初関叠行非王采不出関不越坑入坑有谪行不择䇲马一矢为坑韦氏月録序人之所重者义与生也成义者莫如行存生者在于养所以为养者资于用用足而生不养者多矣用不足而能养其生者天下无之养生之物禁忌之术散在杂方虽有力者欲行之而患不能俻知杜陵韦行䂓博学多艺能通易传论语老𥅆庄周之书皆极师法穷览百家之方撮而集之成两轴各附于本月阅之者蕳而详以授于余且曰齐人要术传行寡验行䂓集此书经试验者然后摭取实可以有益于养生者若执事序而名之则所谓无翼而能飞者必传于天下矣余因号之为月録何首乌録僧文象好养生术元和七年三月十八日朝茅山遇老人于华阳洞口告僧曰汝有仙相吾授汝秘方有何首乌者顺州南河县人祖能嗣本名田児天生阉嗜酒年五十八因醉夜归卧野中及醒见田中有藤两本相逺三尺苖蔓相交久乃解解合三四心异之遂掘根持问村野人无能名曝而乹之有乡人夌良戏而曰汝阉也汝老无子此籐异而后以合其神药汝盍饵之田児乃筛末酒服经七宿忽思人道累旬力䡖健慾不制遂娶寡妇曾氏田児因常饵之加飡两钱七百余日旧疾皆愈反有少容遂生男乡人异之十年生数男俱号为药告田児曰此交籐也服之可夀百六十嵗而古方本草不载吾传于师亦得之于南河吾服之遂有子吾本好静以此药害于静因絶不服女偶饵之乃天幸因为田児尽记其功而改田児名能嗣焉嗣年百六十嵗乃卒男女一十九人子庭服亦年百六十嵗男女三十人子首乌服之年百三十嵗男女二十一人安期叙交藤云交藤味甘温无毒主五痔腰腹中宿疾冷气长筋益精令人多子能食益气力长肤延年一名野苗一名交茎一名夜合一名地精一名桃栁藤生顺州南河县田中岭南诸州徃徃有之其苖大如木藁光泽形如桃栁叶其背偏独单皆生不相对有雌雄雄者苖色黄白雌者黄赤其生相逺夜则苖蔓交或隐化不见春末夏中初秋三时候晴明日兼雌雄採之烈日曝乹散服酒下良採时尽其根勿洗承润以布帛拭去泥土勿损皮宻噐贮之毎月再曝凢服偶日二四六八日是服讫以衣服汗出导引尤忌猪羊肉血老人言讫遂别去其行如疾风浙束知院殿中孟侍御识何首乌尝饵其药言其功如所传出賔州牛头山苗如萆薢蔓生根如杯拳削去黒皮生啖之南人因唿为何首乌焉元和八年八月録戯赠诗县君好塼渠绕水恣行逰鄙性乐踈野凿地便成沟两岸植芳草中央漾清流所尚既不同塼凿各自修从他后人见境趣谁为幽李文巻第十八李文李文公集跋书李翶后予为西京留守推官得此书于魏君书伍拾篇予尝读韩文所作哀欧阳詹文云詹之事旣有李翶作传而此书亡之慬其遗阙者多矣景祐三年十月十七日欧阳修䟦宋欧阳文忠公穪唐文之善则曰韩李韩之文传布世间者不啻家传人诵李文则落落然而后学有终身不得见焉者兹非一大欠事与暇日扵寅友陈君缉熈所获覩是编遂躬钞録以备一家之言云景泰乙亥四月之吉河东邢譲识