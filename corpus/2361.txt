经进东坡文集事略经进东坡文集事略序御制文集序成一代之文章必能立天下之大节立天下之大节非其气足以髙天下者未之能焉孔子曰临大节而不可夺君子人欤孟子曰我善养吾浩然之气以直养而无害则塞乎天地之间养存之于身谓之气见之于事谓之节节也气也合而言之道也以是成文刚而无馁故能参天地之化关盛衰之运不然则雕虫篆刻童子之事耳乌足与论一代之文章哉故赠太师谥文忠苏轼忠言谠论立朝大节一时廷臣无岀其右负其豪气志在行其所学放浪岭海文不少衰力斡造化元气淋漓穷理尽性贯通天人山川风云草木华实千彚万状可喜可愕有感于中一寓之于文雄视百代自作一家浑涵光芒至是而大成矣朕万几余暇䌷绎诗书他人之文或得或失多所取舎至于轼所着读之终日亹亹忘倦常寘左右以爲矜式信可谓一代文章之宗也欤乃作賛曰维古文章言必已岀缀词缉句文之蟊贼手抉云汉斡造化机气髙天下乃克爲之猗嗟若人冠冕百代忠言谠论不顾身害凛凛大节见于立朝放浪岭海侣于渔樵歳晚归来其文益伟波澜老成无所附丽昭晣无疑优游有余跨唐越汉自我师模贾马豪竒韩栁雅健前哲典刑未足多羡敬想髙风恨不同时掩卷三叹播以声诗干道九年闰正月望选德殿书赐苏峤苏文忠公赠太师制勑朕承絶学于百圣之后探微言于六籍兴起于斯文爰缅怀于故老虽仪刑之莫觌尚简䇿之可求掲爲儒者之宗用钖帝师之宠故礼部尚书端明殿学士赠资政殿学士谥文忠苏轼养其气以刚大尊所闻而髙明愽观载籍之传几海涵而地负逺追正始之作殆玉振而金声知言自况于孟轲论事肯卑于陆贽方嘉祐全盛甞膺特起之招至熈宁纷更廼陈长治之䇿叹异人之间出惊谗口之中伤放浪岭海而如在朝廷斟酌古今而若斡造化不可夺者嶤然之节莫之致者自然之名经纶不究于生前议论常公于身后人传元祐之学家有眉山之书朕三复遗编乆钦髙躅王佐之才可大用恨不同时君子之道闇而彰是以论丗谠九原之可作庶千载以闻风惟而英爽之灵服我衮衣之命可特赠太师余如故东坡先生言行公名轼字子瞻一字和仲老泉仲子也生仁宗景祐三年中嘉祐二年进士第再中制䇿优等除大理评事签书鳯翔府判官召试直史馆丁父忧服除判官告院摄开封府推官熈宁中通判抗州知宻徐湖三州言者论其诗文语渉谤讪遂赴诏狱以黄州团练副使安置移汝州哲宗即位复朝奉郎知登州召爲礼部郎中起居舎人元祐二年迁中书舎人翰林学士兼侍读岀知杭州六年召爲翰林承旨岀守颍州复以兵部尚书召还兼侍读寻迁礼部兼端明殿翰林侍读二学士岀知定州绍圣元年以本官知英州贬宁逺军节度副使惠州安置又贬琼州别驾昌化军安置徙廉州再徙永州用徽宗登极赦复官监成都府玉局观建中靖国元年秋七月卒于常州年六十六明年后六月癸酉葬于汝州郏城县𥘉谪黄州时筑室于东坡之下自号东坡居士靖康中复故官髙宗建炎𥘉赠资政殿学士至尊寿皇圣帝干道六年谥曰文忠从眉州守何耆仲之请也未几御制文集序賛特赠太师经进东坡文集事略目録经进东坡文集事畧目録迪功郎新绍兴府县主簿臣郎晔上进第一卷赋前赤壁赋后赤壁赋灔滪堆赋屈原庙赋昆阳城赋后𣏌菊赋服胡麻赋第二卷赋秋阳赋黠䑕赋洞庭春色赋中山松醪赋天庆观乳泉赋菜羮赋浊醪有妙理赋第三卷南省讲三传十事左传三事公羊三事谷梁四事第四卷进论中庸论大臣论第五卷进论秦皇论汉髙论魏武论伊尹论周公论〇第六卷进论管仲论孙武论子思论孟子论第七卷进论乐毅论荀卿论韩非论留侯论贾谊论第八卷进论晁错论霍光论杨雄论诸葛亮论韩愈论第九卷论儒者可与守成物不可以苟合刑赏忠厚之至重巽以申命孔子从先进春秋定天下之邪正第十卷程试论王者不治夷狄礼义信足以成德刘恺丁鸿孰贤礼以飬人爲本旣醉备五福形势不如德第十一卷论续楚语论续朋党论正统论思治论〇第十二卷论武王论平王论隠公论宋㐮论〇第十三卷论士爕论孔子论管仲论范蠡论子胥论第十四卷论六国论始皇论啇鞅论范増论第十五卷进䇿䇿緫叙䇿畧〇第十六卷进䇿别十七篇䇿别叙例课百官别六篇〇第十七卷进䇿别安万民别六篇〇第十八卷进䇿别厚货财别二篇训军旅别三篇第十九卷进䇿断䇿断〇第二十卷䇿御试制科䇿一道〇第二十一卷䇿拟进士廷试䇿进表廷试䇿问拟进士廷试䇿第二十二卷䇿问関中战守古今不同与用民兵储粟马之术勤而或治或乱断而或兴或衰信而或安或危隋文帝户口之䌓仓廪府库之盛师仁祖之忠厚法神考之励精两汉之政治冗官之弊水旱之灾河决之患汉文帝之行事有可疑者三宰相不当以选举爲嫌省冗官裁奉给汉唐宗室之盛与本朝教养选举之法第二十三卷䇿问汉之变故有六职官令録郡守而用弃材汉唐不变秦隋之法近丗乃欲以新易旧庙欲有主祭欲有尸孔子賛易有申爻辞而无损益者赏功罚罪之疑王弼引论语解易其说当否诸子更相讥议人与法并用〇第二十四卷万言书上神宗〇第二十五卷表宻州谢表徐州谢表徐州谢奖谕表徐州贺河平表湖州谢表黄州谢表谢失察表谢量移汝州表乞常州居住表到常州谢表登州谢表登州谢宣诏表谢中书舎人表谢翰林学士表谢宣诏入院表谢赐衣带马表谢除侍读表贺明堂赦表第二十六卷表谢赐御书诗表谢除龙图阁学士表谢赐衣带马表杭州谢表谢放罪表颕州谢表杨州谢表定州谢表英州谢表恵州谢表昌化军谢表量移廉州谢表量移永州谢表提举玉局谢表〇第二十七卷启谢制科启贺杨龙圗启贺吴副枢启荅许状元启谢馆职启贺韩丞相启荅曽学士启贺欧阳少师致仕启宻州谢执政启荅杨屯田启谢监司荐举启徐州谢两府启贺吕副枢启贺赵大资致仕启荅陈斉郎启贺文大尉启登州谢两府启谢中书舎人启谢翰林学士启第二十八卷启荅试馆职人启荅李宝文启荅王大仆启荅彭舎人启谢贾朝奉启贺范端明启荅范端明启杭州谢执政启荅杭州交代启荅莫提刑启贺林待制启谢起居舎人启贺曽舎人启回乔舎人启贺孙枢宻启谢恵生日诗启求㛰启第二十九卷奏议议学校贡举状諌买浙灯状再论时政书〇第三十卷奏议集官详议亲祠北郊诏上圎丘合祭六议请诘难圎丘六议第三十一卷奏议议冨弼配享状乞不给散青苗钱斛状论每事降诏约束状乞加张方平恩礼状辨试馆职札子二首乞録用郑侠王斿状第三十二卷奏议论擒获鬼章称贺大速札子乞约鬼章讨阿里骨札子因擒鬼章论西羗夏人事冝札子大雪论差役不便札子转对条上三事状第三十三卷奏议论河北京东盗贼状徐州上皇帝书乞罢登莱搉塩状论给田募役状第三十四卷奏议乞开西湖状论髙丽乞用刘季孙状荐宗室令畤状乞校正奏议谢宣谕札子朝辝赴定州状第三十五卷奏议乞郡札子论边将隐匿败亡札子举何巨非状进何巨非备论状论行遣蔡确札子乞将章䟽付有司札子第三十六卷奏议荐布衣陈师道状乞罢秋燕札子论赏罚及修河事乞赐度牒修廨宇状论纲梢欠折利害状奏车子争道札子第三十七卷内制赐大师文彦博乞致仕不允批荅赐宰相吕公着乞退不允批荅文彦博致仕不允口宣吕公着乞退不允口宣傅尭俞辝免恩命乞知陈州不允诏文武百寮表请举乐不允批荅文武百寮表请举乐第二不允批荅赐文彦博等请大皇大后受册第二表不允批荅赐韩绛乞致仕不允诏赐辽使射弓例物口宣赐辽使生饩口宣赐进封南平王李干德制敕书赐李常乞边郡不允诏赐文彦博吕公着入朝免拜诏赐文彦博乞致仕不允断来章批荅赐文彦博乞致仕不允断来章口宣西京奉安神宗御容礼毕德音赐吕公着上表乞致仕不允批荅第三十八卷内制生擒鬼章奏告𥙿陵祝文除吕公着平章制除吕大防左相制除范纯仁右相制赐范纯仁上第一表辝免恩命不允批荅赐吕大防范纯仁辝免恩命不允口宣赐吕公着第二表辝免不允断来章批荅赐吕公着第二表辝免不允断来章口宣赐吕六防第二表辝免不允断来章批荅赐范纯仁第二表辝免不允断来章批荅赐范纯仁吕大防第二表辝免不允断来章口宣赐西蕃首领阿里骨进奉回诏大皇大后赐门下手诏除苗授副都指挥使制相州赐辽使回御筵口宣瀛州赐辽使回程御筵口宣中太一宫爲大皇大后消灾集福罢散朱表显圣寺开启大皇大后粉坛道埸斋文后苑瑶津亭开启祈雨道埸斋文赐皇叔改封徐王颢上表辝免册礼允诏平章文彦博上第一表乞致仕不允批荅西路阙雨于济渎河渎淮渎庙祈两祝文大皇大后赐门下手诏赐龙圗阁学士吕公孺上表陈乞致仕不允诏赐光禄大夫苏颂上表乞致仕不允诏第三十九卷外制傅尧俞可吏部侍郎赵瞻可户部侍郎故枢使包拯男大祝繶之妻寿安县君崔氏可特封永嘉郡君仍封表门闾鲜于侁可太常少卿范祖禹可着作郎孙觉可给事中宗晟宗绰母孙氏封康国太夫人宣德郎刘钖永父元年一百四歳可承事郎王安石赠太傅赠司马光三代赠韩维三代吕恵卿责授建寕军节度副使本州安置不得签书公事苏子元可权知新州髙公绘公纪并防御使李之纯户部侍郎苏颂刑部尚书鲜于侁左諌议大夫梁焘右諌议大夫林希中书舎人第四十卷书状代张方平諌用兵书代滕甫论西夏书代滕甫辨谤书代李琮论京东盗贼状代吕大防乞録用吕诲子孙札子第四十一卷书上欧阳内翰书上梅龙图书上范舎人书上梅直讲书上曽丞相书与曽子固书第四十二卷书上两制书上冨丞相书上韩太尉书上韩枢宻书〇第四十三卷书上韩魏公论埸务书上蔡省主论放欠书上韩丞相论灾伤手实书上文侍中论榷塩书上文侍中论强盗赏钱书〇第四十四卷书上刘侍读书上王兵部书上张大保书上文潞公书第四十五卷书荅李琮书荅黄鲁直书荅秦大虚书荅张文潜书荅陈师仲书荅毕仲举书第四十六卷书荅谢民师书荅刘沔书荅王庠书与朱鄂州书荅李方叔书〇第四十七卷书荅毛滂书荅李端叔书荅李昭玘书荅俞括书荅张嘉文书上韩魏公葬董传书〇第四十八卷记仁宗皇帝飞帛记喜雨亭记凌虚䑓记鳯鸣驿记墨妙亭记第四十九卷记篔筜谷偃竹记张氏园亭记石氏画苑记石钟山记第五十卷记韩魏公醉白堂记钱塘六井记倅㕔题名记张君宝墨堂记超然台记第五十一卷记奖谕敕记逺景楼记滕县公堂记放鹤亭记记塩官大悲阁记成都大悲阁记胜相院藏经记中和胜相院记黄州安国寺记四菩蕯记净因院画记〇第五十五卷碑韩文公庙碑表忠观碑上清储祥宫碑宸奎阁碑司马温公神道碑〇第五十六卷叙六一居士集叙范文正公集叙乐全先生集叙凫绎先生集叙勤上人诗集叙送聦师闻复叙王定国诗叙张子平诗叙邵茂诚诗叙田表圣表议叙送进士诗叙江行唱和集叙第五十七卷迩英进读季布屈突通汉宣帝责杜延年叔孙通两生狄山论和亲唐太宗梦虞丗南文宗得魏謩张九龄抑牛仙客颜眞卿守平原杂说日喻稼说刚毅近仁说仁者如射说卞蜡祭卞尭舜卞四㓙卞伊尹卞曽参卞宰我卞孟子卞杨雄论管仲论啇君论二生直不疑求名说朱晖非张林均输说禇遂良飞雉说文说阮戴说刘陶説〇第五十八卷拟作拟侯公说项羽辝拟孙权荅曹操书第五十九卷铭汉鼎铭三槐堂铭德威堂铭六一泉铭洗玉池铭賛孔北海賛王元之画像賛王仲仪眞賛李西平画賛李端叔眞賛参寥子眞賛秦少游眞賛王定国眞賛第六十卷杂着问养生前怪石供后怪石供书刘庭式事书狄武襄事书孟德传后书六一居士传后书鲜于子骏传后书黄牛庙诗后书蒲永昇画后书唐氏六家书后书呉道子画后书朱象先画后书黄子思诗集后留石塔戒老䟽经进东坡文集事畧目録终经进东坡文集事略经进东坡文集事略卷第一经进东坡文集事略卷第一迪功郎新绍兴府县主簿臣郎晔上进赋前赤壁赋后赤壁赋灔滪堆赋屈原庙赋昆阳城赋后𣏌菊赋服胡麻赋前赤壁赋壬戍之秋七月旣望苏子与客泛舟游于赤壁之下清风徐来水波不兴举酒属客诵明月之诗歌窈窕之章少焉月出于东山之上徘徊于斗牛之间白露横江水光接天纵一苇之所如凌万顷之茫然浩浩乎如冯虚御风而不知其所止飘飘乎如遗丗独立羽化而登仙于是饮酒乐甚扣舷而歌之歌曰桂櫂兮兰桨击空明兮泝流光渺渺兮予怀望美人兮天一方客有吹洞箫者倚歌而和之其声呜呜然如怨如慕如泣如诉余音袅袅不絶如缕舞幽壑之潜蛟泣孤舟之婺妇苏子愀然正襟危坐而问客曰何爲其然也客曰月明星稀乌鹊南飞此非曹孟德之诗乎西望夏口东望武昌山川相缪鬰乎苍苍此非孟德之困于周郎者乎方其破荆州下江陵顺流而东也舳舻千里旌旗蔽空酾酒临江横槊赋诗固一丗之雄也而今安在哉况吾与子渔樵于江渚之上侣鱼鰕而友麋鹿驾一叶之扁舟举匏樽以相属寄蜉蝣于天地渺沧海之一粟哀吾生之湏臾羡长江之无穷挟飞仙以遨游抱明月而长终知不可乎骤得託遗响于悲风苏子曰客亦知夫水与月乎逝者如斯而未甞往也盈虚者如彼而卒莫消长也盖将自其变者而观之则天地曾不能以一瞬自其不变者而观之则物与我皆无尽也而又何羡乎且夫天地之间物各有主苟非吾之所有虽一毫而莫取惟江上之清风与山间之明月耳得之而爲声目遇之而成色取之无禁用之不竭是造物者之无尽藏也而吾与子之所共适客喜而笑洗盏更酌肴核旣尽杯盘狼籍相与枕借乎舟中不知东方之旣白后赤壁赋是岁十月之望歩自雪堂将归于临臯二客从予过黄泥之坂霜露旣降木叶尽脱人影在地仰见明月顾而乐之行歌相荅巳而叹曰有客无酒有酒无肴月白风清如此良夜何客曰今者薄暮举网得鱼巨口细鳞状似松江之鲙顾安所得酒乎归而谋诸妇妇曰我有斗酒藏之乆矣以待子不时之湏于是携酒与鱼复游于赤壁之下江流有声断岸千尺山髙月小水落石出曾日月之几何而江山不可复识矣予乃摄衣而上履巉巖披蒙茸踞虎豹登虬龙攀栖鹘之危巢俯冯夷之幽宫盖二客不能从焉划然长啸草木震动山鸣谷应风起水涌予亦悄然而悲肃然而恐凛乎其不可留也反而登舟放乎中流听其所止而休焉时夜将半四顾寂寥适有孤鹤横江东来翅如车轮元裳缟衣戛然长鸣掠予舟而西也须臾客去子亦就睡梦一道士羽衣翩仙过临臯之下揖子而言曰赤壁之游乐乎问其姓名俛而不荅呜唿噫嘻我知之矣畴昔之夜飞鸣而过我者非子也耶道士顾笑子亦惊悟开户视之不见其处灔滪堆赋丗以瞿塘崃口灔滪堆爲天下之至险凡覆舟者皆归咎于此石以余观之盖有功于斯人者夫蜀江会百水而至于䕫弥漫浩汗横放于大野而崃之小大曽不及其十一苟先无以龃龉于其间则江之逺来奔腾迅快尽锐于瞿塘之口则其崄悍可畏当不啻于今耳因爲之赋以待好事者试观而思之天下之至信者唯水而巳江河之大与海之深兮可以意揣唯其不自爲形而因物以赋形是故千变万化而有必然之理掀腾勃怒万夫不敢前兮宛然听命惟圣人之所使子泊舟乎瞿塘之口而观乎灔滪之崔嵬然后知其所以开崃而不去者固有以也蜀江逺来兮浩漫漫之平沙行千里而未甞龃龉兮其意骄逞而不可摧忽崃口之逼窄兮纳万顷于一盃方其未知其崃也而战乎灔滪之下喧豗震掉尽力以与石鬬勃乎若万惟子之故郷伊昔放逐兮渡江涛而南迁去家千里兮生无所归而死无以爲坟悲夫人固有一死兮处死之爲难徘徊江上欲去而未决兮俯千仞之惊湍赋怀沙以自伤兮嗟子独何以爲心忽终章之惨烈兮逝将去此而沉吟吾岂不能髙举而逺游兮又岂不能退黙而深居独嗷嗷其怨慕兮恐君臣之愈踈生旣不能力争而彊諌兮死犹冀其感发而改行苟宗国之颠覆兮吾亦独何爱于乆生託江神以告冤兮冯夷教之以上诉历九关而见帝兮帝亦悲伤而不能救怀瑾佩兰而无所归兮独惸惸乎中浦崃山髙兮崔嵬故居废兮行人哀子孙散兮安在兆复见兮髙台自子之逝今千载兮世愈狭而难存贤者畏讥而改度兮随俗变化斵方以爲圎黾勉于乱世而不能去兮又或爲之臣佐变丹青于玉莹兮彼乃谓子爲非智惟髙节之不可以企及兮冝夫人之不吾与违国去俗死而不顾兮岂不足以免于后世呜唿君子之道岂必全兮全身逺害亦或然兮嗟子区区独爲其难兮虽不适中要以爲贤兮夫我何悲子所安兮昆阳城赋纷就死之何怪独悲伤于严生怀长才而自浼岂不知其必䘮独徘徊其安待过故城而一弔增志士之永慨后𣏌菊赋天随生自言常食𣏌菊及夏五月枝叶老硬气味苦澁犹食不巳因作赋以自广始余尝疑之以爲士不遇穷约可也至于饥饿嚼啮草木则过矣而余仕宦十有九年家日益贫衣食之奉殆不如昔者及移守胶西意且一饱而斋厨索然不堪其忧日与通守刘君廷式循古城废圃求𣏌菊食之扪腹而笑然后知天随生之言可信不谬作后𣏌菊赋以自嘲且解之云吁嗟先生谁使汝坐堂上称太守前賔客之造请后掾属之趋走朝衙达午夕坐过酉曽盃酒之不设揽草木以诳口对案嚬蹙举箸噎呕昔隂将军设麦饭与葱叶井丹推去而不齅怪先生之眷眷岂故山之无有先生听然而笑曰人生一丗如屈伸肘何者爲贫何者爲冨何者爲美何者爲陋或糠覈而匏肥所粱肉而黒痩何侯方丈庾郎三九较丰约于梦寐卒同归于一朽吾方以𣏌爲粮以菊爲糗春食苗夏食叶秋食花实而冬食根庶几乎西河南阳之寿服胡麻赋始余尝服伏苓乆之良有益也梦道士谓余伏苓燥当杂胡麻食之梦中问道士何者爲胡麻道士言脂麻是也旣而读本草云胡麻一名狗蝨一名方茎黒者爲巨胜其油正可作食则胡麻之爲脂麻信矣又云性与伏苓相冝于是始异斯梦方将以其说食之而子由赋茯苓以示余乃作服胡麻赋以荅之世间人闻服脂麻以致神仙必大笑求胡麻而不可得则妄指山苗野草之实以当之此古所谓道在迩而求诸逺者欤其词曰我梦羽人颀而长兮惠而告我药之良兮乔松千尺老不僵兮流膏入土龟虵藏兮得而食之寿莫量兮于此有草衆所尝兮状如狗蝨其茎方兮夜炊昼曝乆乃臧兮伏苓爲君此其相兮我兴发书若合符兮乃瀹乃烝甘且腴兮𥙷塡骨髓流发肤兮是身如云我何居兮长生不死道之余兮神药如蓬生尔庐兮世人不信空自劬兮搜抉异物出怪迂兮藁死空山固其所兮至阳赫赫发自坤兮至隂粛粛跻于干兮寂然反照珠在渊兮沃之不灭又不蟠兮长虹流电光烛天兮嗟此区区何与于其间兮譬之膏油火之所传而巳耶经进东坡文集事略卷第一经进东坡文集事略经进东坡文集事略卷第二经进东坡文集事略卷第二迪功郎新绍兴府县主簿臣郎晔上进赋秋阳赋黠䑕赋洞庭春色赋中山松醪赋天庆观乳泉赋菜羹赋浊醪有妙理赋秋阳赋越王之孙有贤公子宅于不土之里而咏无言之诗以告东坡居士曰吾心皎然如秋阳之明吾气肃然如秋阳之清吾好善而欲成之如秋阳之坚百谷吾恶恶而欲刑之如秋阳之陨羣木夫是以乐而赋之子以爲何如居士笑曰公子何自知秋阳哉生于华屋之下而长游于朝廷之上岀拥大盖入侍帏幄暑至于温寒至于凉而已矣何自知秋阳哉若予者乃眞知之方夏潦之淫也云烝雨泄雷电发越江湖爲一后土冒没舟行城郭鱼龙入室菌衣生于用器蛙蚓行于几席夜违湿而五迁昼燎衣而三易是犹未足病也耕于三呉有田一门里禾巳实而生耳稻方秀而泥蟠沟塍交通墻壁頽穿面垢落曁之涂目泫湿薪之烟釡甑其空四邻悄然鹳鹤鸣于户庭妇宵兴而永叹计无食其几何矧有衣于穷年忽釡星之杂出又灯花之双悬清风西来鼔钟其镗奴婢喜而告予此雨止之祥也蚤作而占之则长庚澹澹其不芒矣浴于旸谷升于扶桑曽未转盼而倒景飞于屋梁矣方是时也如醉而醒如瘖而鸣如痿而起行如还故郷𥘉见父兄公子亦有此乐乎公子曰善哉吾虽不身履而可以意知也居士曰日行于天南北异冝赫然而炎非其虐穆然而温非其慈且今之温者昔之炎者也云何以夏爲盾而以冬爲衰乎吾侪小人轻愠易喜彼冬夏之畏爱乃羣狙之三四自今知之可以无惑居不障户出不御笠暑不言病以无忘秋阳之德公子拊掌一笑而作黠䑕赋苏子夜坐有䑕方啮拊牀而止之旣止复作使童子烛之有橐中空嘐嘐聱聱声在橐中曰嘻此䑕之见闭而不得去者也发而视之寂无所有举烛而索中有死䑕童子惊曰是方啮也而遽死耶向爲何声岂其鬼耶覆而出之堕地乃走虽有敏者莫措其手苏子叹曰异哉是䑕之黠也闭于橐中橐坚而不可穴也故不啮而啮以声致人不死而死以形求脱也吾闻有生莫智于人扰龙伐蛟登龟狩麟役万物而君之卒见使于一䑕堕此虫之计中惊脱兎于处女乌在其爲智也坐而假寐私念其故若有告余者曰汝惟多学而识之望道而未见也不一于汝而二于物故一䑕之啮而爲之变也人能碎千金之璧不能无失声于破釡能搏勐虎不能无变色于蜂虿此不一之患也言出于汝而忘之耶余俛而笑仰而觉使童子执笔记余之作洞庭春色赋安定郡王以黄柑酿酒名之曰洞庭春色其犹子德麟得之以饷予戏作赋曰吾闻橘中之乐不减商山岂霜余之不食而四老人者游戏于其间悟此世之泡幻藏千里于一班举枣叶之有余纳芥子其何艰冝贤王之达观寄逸想于人寰袅袅兮春风泛天宇兮清闲吹洞庭之白浪涨北渚之苍湾擕佳人而往游勤雾鬓与风鬟命黄头之千奴卷震泽而与俱还揉以二米之禾借以三嵴之菅忽云烝而冰解旋珠零而涕潸翠勺银紫络青纶随属车之鸱夷欵木门之铜环分帝觞之余沥幸公子之破悭我洗盏而起尝散腰足之痺顽尽三江于一吸吞鱼龙之神姦醉梦纷纭始如髦蛮鼔包山之桂楫扣林屋之琼关卧松风之瑟缩掲春熘之淙潺追范蠡于渺茫弔夫差之惸鳏属此觞于西子洗亡国之愁颜惊罗袜之尘飞失舞䄂之弓弯觉而赋之以授公子曰乌乎噫嘻吾言夸矣公子其爲我删之中山松醪赋始予宵济于衡漳军徒渉而夜号燧松明以记浅散星宿于亭皐欝风中之香雾若诉予以不遭岂千嵗之妙质而死斤斧于鸿毛效区区之寸明曾何异于束蒿烂文章之紏纒惊节解而流膏嘻缔厦其巳逺尚药石之可曹収薄用于桑榆制中山之松醪救尔灰烬之中免尔萤爝之劳取通明于盘错出眆泽于烹敖与黍麦而皆熟沸春声之嘈嘈味甘余之小苦叹幽姿之独髙知甘酸之易坏笑凉州之蒲萄似玉池之生肥非内府之烝羔酌以瘿藤之纹樽荐以石蟹之霜螯曽日饮之几何觉天刑之可逃投拄杖而起行罢儿童之抑搔望西山之咫尺欲褰裳以游遨跨超峯之奔鹿接挂壁之飞猱遂从此而入海渺翻天之云涛使夫嵆阮之伦与八仙之羣豪或骑麟而翳鳯争榼挈而瓢操颠倒白纶巾淋漓宫锦𫀆追东坡而不可及归餔歠其醨糟漱松风于齿牙犹足以赋逺游而续离骚也天庆观乳泉赋隂阳之相化天一爲水六者其壮而一其穉也夫物老死于坤而萌芽于复故水者物之终始也意水之在人也如山川之蓄云草木之含滋漠然无形而爲往来之气也爲气者水之生而有形者其死也死者咸而生者甘甘者能往能来而咸者一出而不复返此隂阳之理也吾何以知之盖尝求之于身而得其说凡水之在人者爲汗爲涕爲洟爲血爲溲爲失爲涎爲沫此数者皆水之去人而外骛然后肇形于有物皆咸而不能返故咸者八而甘者一一者何也惟华池之眞液下涌于舌底而上流于牙颊甘而不坏白而不浊冝古之仙者以是爲金丹之祖长生不死之药也今夫水之在天地之间者下则爲江湖井泉上则爲雨露霜雪皆同一味之甘是以变化往来有逝而无竭故海洲之泉必甘而海云之雨不咸者如泾渭之不相乱河济之不相渉也若夫四海之水与凡出盐之泉皆天地之死气也故能杀而不能生能藁而不能浃也岂不然哉吾讁居儋耳卜筑城南邻于司命之宫百井皆咸而醪醴湩乳独发于宫中给吾饮食酒茗之用盖沛然而无穷吾尝中夜而起挈缾而东有落月之相随无一人而我同汲者未动夜气方归锵琼佩之落谷灔玉池之生肥吾三嚥而遄返惧守神之诃讥却五味以谢六尘悟一真而失百非信飞仙之有药中无主而何依眇松乔之安在犹想像于庶几菜羹赋东坡先生卜居南山之下服食器用称家之有无水陆之味贫不能致煑蔓菁芦菔苦荠而食之其法不用醯酱而有自然之味盖易具而可常享乃爲之赋曰嗟予生之𥚹迫如脱兔其何因隠诗肠之转雷聊御饿以食陈无刍豢以适口荷邻𬞞之见分汲幽泉以揉濯持露叶与琼根爨铏锜以膏油泣融液而流津汤蒙蒙如松风投糁豆而皆均覆陶瓯之穹崇谢搅触之烦勤屏醯醤之厚味却椒桂之芳辛水𥘉耗而釡泣火増壮而力匀滃漕杂而麋溃信净美之甘分登盘盂而荐之具七荚而晨飱助生肥于玉池与五鼎其齐珍鄙易牙之效技超伊傅而䇿勲沮彭尸之爽惑调灶鬼之嫌嗔嗟丘㛐其巳隘陋乐羊之匪人先生心平而气和故虽老而体胖计余食之几何固无患于长贫忘口腹之爲累以不杀而成仁窃比予于谁欤葛天氏之遗民浊醪有妙理赋酒勿嫌浊人当取醇失忧心于卧梦信妙理之疑神浑盎盎以无声始从味入杳冥冥其似道径得天真伊人之生以酒爲命常因旣醉之适方识此心之正稻米无知岂解穷理麴蘖有毒安能发性乃知神物之自然盖与天工而相并得时行道我则师齐相之饮醇逺害全身我则学徐公之中圣湛若秋露穆如春风疑宿云之解駮漏朝日之暾红初体粟之失去旋眼花之扫空酷爱孟生知其中之有趣犹嫌白老不颂德而言功兀尔坐忘浩然天纵如如不动而体无碍了了常知而心不用坐中客满惟忧百榼之空身后名轻但觉一杯之重今夫明月之珠不可以襦夜光之璧不可以餔刍豢饱我而不我觉布帛燠我而不我娯惟此君独游万物之表盖天下不可一日而无在醉常醒孰是狂人之药得意忘味始知至道之腴又何必一石亦醉罔间州闾五斗解酲不问妻妾结袜廷中观廷尉之度量脱鞾殿上夸谪仙之敏捷阳醉逷地常陋王生之𥚹乌歌仰天毎讥杨恽之侠我欲眠而君且去有客何嫌人皆劝而我不闻其谁敢接殊不知人之齐圣匪昏之如古者晤语必旅之于独醒者汨罗之道也屡舞者髙阳之徒欤恶蒋济而射木人又何狷浅杀王淳而取金印亦自狂踈故我内全其天外寓于酒浊者以饮吾仆清者以酌吾友吾方耕于渺莾之野而汲于清泠之渊以酿此醪然后举洼樽而属无口经进东坡文集事略卷第二经进东坡文集事略经进东坡文集事略卷第三经进东坡文集事略卷第三迪功郎新绍兴府县主簿臣郎晔上进南省讲三传十事左传三事供养三德爲善小雅周之衰君子能𥙷过公羊三事定何以无正月大夫无遂事初税畒谷梁四事侵不土地分民何以明正雩月何以爲正鲁作丘甲鲁犹三望问供养三德爲善易者圣人所以尽人情之变而非所以求神于卜筮也自孔子没学者惑乎异端之说而左丘明之论尤爲可怪使夫伏羲文王孔子之所尽心焉者流而入于卜筮之事甚可悯也若夫季友孺牛之事若亲见而指言之固君子之所不取矣虽然南蒯之说颇爲近正其卦遇坤之比而其繇曰黄裳元吉黄者中之色也裳者下之饰也元者善之长也夫以中庸之道守之以谦抑之心而行之以体仁之德以爲文王之兆无以过此矣虽然君子视其人观其德而吉㓙生焉故南蒯之筮也遇坤之比而不祥莫大焉且夫负贩之人朝而作暮而息其望不过一金之储使之无故而得千金则狂惑而丧志夫以南蒯而得文王之兆安得不狂惑而䘮志哉故曰供养三德爲善又曰参成可筮而南蒯无以胜之所以使后世知夫卜筮之不可恃也穆姜筮于东宫遇艮之八史曰是谓艮之随其繇曰元亨利正而穆姜亦知其无以当之故左氏之论易唯南蒯穆姜之事爲近正而其余者君子之所不取也杜预之论得之矣以爲洪范稽疑之说通龟筮以同卿士之数学者观夫左氏之书而正之以杜氏之说庻乎其可也问小雅周之衰诗之中唯周最备而周之与废于诗爲详盖其道始于闺门父子之间而施及乎君臣之际以𬒳冐乎天下者存乎二南后稷公刘文武创业之艰难而幽厉失道之渐存乎二雅成王纂承文武之烈而礼乐文章之备存乎颂其愈削而至夷于诸侯者存乎王黍离盖周道之盛衰可以备见于此矣小雅者言王政之小而兼陈乎其盛衰之际者也夫周虽衰文武之业未坠而宣王又从而中兴之故虽怨刺并兴而未列于国风者以爲犹有王政存焉故曰小雅者兼乎周之盛衰者也昔之言者皆得其偏而未备也季札观周乐歌小雅曰其周之衰乎文中子曰小雅乌乎衰其周之盛乎札之所谓衰者盖其当时亲见周之衰而不覩乎文武成康之盛也文中子之所谓盛者言文武之余烈历数百年而未忘虽其子孙之微而天下犹或宗周也故曰二子者皆得其偏而未备也太史公曰国风好色而不淫小雅怨诽而不乱当周之衰虽君子不能无怨要在不至于乱而巳文中子以爲周之全盛不巳过乎故通乎二子之说而小雅之道备矣问君子能𥙷过甚哉圣人待天下之通且恕也朝而爲盗跖暮而爲伯夷圣人不弃也孟僖子之过也其悔亦晚矣虽然圣人不弃也曰犹愈乎卒而不知悔者也孟僖子之过可悲也巳仲尼之少也贱天下莫知其爲圣人鲁人曰此吾东家丘也又曰此鄹人之子也楚之子西齐之晏婴皆当时之所谓贤人君子也其言曰孔丘之道迂阔而不可用况夫三家之间而孰知夫有僖子之贤哉僖子之病也告其子曰孔丘圣人之后也其先正考父三命益恭而弗父何以有宋而授厉公华父督之乱无罪而絶于宋其后必有圣人今孔丘愽学而好礼殆其是欤小必往师以学礼呜唿孔子用于鲁三月而齐人畏其霸以僖子之贤而知夫子之爲圣人也使之未亡而授之以政则鲁作东周矣故曰孟僖子之过可悲也巳虽然夫子之道充乎天下者自僖子始敬叔学乎仲尼请于鲁君而与之车使适周而观礼焉而圣人之业然后大备僖子之功虽不能用之于未亡之前而犹能救之于巳没之后左丘明惧后世不知夫僖子之功也故叮咛而称之以爲𥙷过之君子昔仲虺言汤之德曰改过不吝夫以圣人而不称其无过之爲能而称其改之爲善然则𥙷过者圣人之徒欤孟僖子者圣人之徒也公羊三事问定何以无正月始终授受之际春秋之所甚谨也无事而书首时事在二月而书王二月事在三月而书王三月者例也至于公之始年虽有二月三月之书而又特书正月隐元年春王正月三月公及邾仪父盟于蔑庄元年春王正月三月夫人孙于齐所以掲天子之正朔而正诸侯之始也公羊传曰縁民臣之心不可一日无君縁终始之义一年不二君不可旷年无君故诸侯皆踰年即位而书正月定公三年书曰王正月晋人执宋几仲于京师先儒疑焉而未得其当也尝试论之春秋十有二公其得终始之正而备即位之礼者四文公成公襄公哀公也摄而立不得备即位之礼者一隐公也先君不以其道终而巳不得备即位之礼者六威公庄公闵公僖公宣公昭公也先君不以其道终而又在外者二庄公定公也在外踰年而后至者一定公也且夫先君虽在外不以其道终未尝有踰年而后至者则是二百四十二年未尝一日无君而定公之元年鲁之统絶者自正月至于六月而后续也正月者正其君也昭公未至定公未立季氏当国而天子之正朔将谁正耶此定之所以无正月也公羊传曰正月者正即位也定无正月者即位后也定哀多微辞而何休以爲昭公岀奔国当絶定公不得继体奉正故讳爲微辞呜唿昭公絶而定公又不得立是鲁遂无君矣谷梁以爲昭无正终定无正始观庄公元年书正则不言而知其妄矣问大夫无遂事春秋之书遂一也而有善恶存焉君子观其当时之实而巳矣利害岀于一时而制之于千里之外当此之时而不遂君子以爲固上之不足以利国下之不足以利民可以复命而后请当此之时而遂君子以爲专专者固所贬也而固者亦所讥也故曰春秋之书遂一也而有善恶存焉君子观其当时之实而巳矣公子结媵陈人之妇于鄄遂及齐侯宋公盟公羊传曰媵不书此何以书以其有遂事书大夫无遂事此其言遂何大夫出疆有可以安国家利社禝则专之可也公子遂如周遂如晋公羊亦曰大夫无遂事此其言遂何公不得爲政也其书遂一也而善恶如此之相逺岂可以不察其实哉春秋者后世所以学爲臣之法也谓遂之不讥则愚恐后之爲臣者流而爲专谓遂之皆讥则愚恐后之爲臣者执而爲固故曰观乎当时之实而巳矣西汉之法有矫诏之罪而当时之名臣皆引此以爲据若汲黯开仓以赈饥民陈汤发兵以诛郅支若此者专之可也问初税畒古者公田曰借借者借也言其借民力以治此也诗曰雨我公田遂及我私言民之必先公田也传曰私田稼不善则非吏公田稼不善则非民言上之必䘏私田也民先其公而上䘏其私故民不劳而上用足也宣公无恩信于民民不肯尽力于公田故按行择其善畒而税之公羊传曰税畒者何履畒而税也夫民不尽力于公田者上之过也宣公不责已悔过而择其善畒而税之冝其民之谤讟而灾异之作也税畒之明年冬蝝生公羊传曰蝝生不书此何以书幸之也犹曰受之云耳上变古易常应是而有天灾其诸则冝于此焉变矣何休以爲宣公惧而复古故其后大有年愚以爲非也按春秋书作三军后又书舎中军书跻僖公后又书从祀先公事之复正未尝不书宣公而果复古也春秋当有不税畒之书故何休之说愚不信也谷梁四事问侵不土地分民何以明正三传侵伐之例非正也左氏有钟鼔曰伐无曰侵公羊觕曰侵精曰伐谷梁苞人民牛马曰侵斩林木坏宫室曰伐愚以谓有隙曰侵有辞曰伐齐威公侵蔡隙也蔡渍遂伐楚辞也司马九伐之法负固不服则侵之贼贤害民则伐之然则负固不服者近乎隙贼贤害民者近乎辞周之衰也诸侯相呑而先王疆理城郭盖坏矣故侵伐之间夫子尤谨而书之盖古者有分土而无分民诸侯之侵地者犹不容于春秋而况苞人民欧牛马哉威公侵蔡不书所侵之地者侵之无辞也楚子入陈郷取一人谓之夏州春秋略而不书以谓驱民之非正也呜唿春秋之际非独诸侯之相侵也晋侯取阳樊之田而阳樊之人不服愚又知春秋之不忍书乎此也问雩月何以爲正雩者先王所以存夫爱民之心而巳也天之应乎人君者以其德不以其言也人君修其徳使之无愧乎其中而又何祷也虽然当岁之旱也圣人不忍安坐而视民之无告故爲之雩雩者先王之所以存夫爱人之心而巳也爲传者不逹乎此而爲是纷纷之论亦可笑矣糓梁传曰月雩正也秋大雩非正也冬大雩非正也月雩之爲正何也其时穷人力尽是月不雨则无及矣雩之必待其时穷人力尽何也雩者爲旱请也古之人重请以爲非逊也呜唿爲民之父母安视其急而曰毛泽未尽人力未竭以行其区区之逊哉愚以爲凡书雩者记旱也一月之旱故雩书月一时之旱故雩书时书雩之例时月而不日惟昭公之末年七月上辛大雩季辛又雩而昭公之雩非旱雩也公羊以爲又雩者聚衆以逐季氏然则旱雩之例亦可见矣传例曰凡灾异历日者月历月者时历时加日又雩记旱也旱记灾也故愚以此爲例问鲁作丘甲先王之爲天下也不求民以其所不爲不强民以其所不能故其民优㳺而乐易周之盛时其所以赋取于民者莫不有法故民不告劳而上不阙用及其衰也诸侯恣行其所以赋取于民者唯其所欲而刑罚随之故其民至于穷而无告夫民之爲农而责之以工也是犹居山者而责之以舟楫也鲁成公作丘甲而春秋讥焉谷梁传曰古者农工各有职甲非人人之所能爲也丘作甲非正也而杜预以爲古者四丘爲甸甸出长毂一乘戎马四疋牛十二头甲士三人歩卒七十二人而鲁使丘出之也夫四丘而后爲甸鲁虽重歛安至于四倍而取之哉哀公用田赋田二吾犹不足而夫子讥其残民之甚未有四倍而取者也且夫变古易常者春秋之所讥也故书作三军舍中军初税畒作丘甲用田赋者皆所以讥政令之所由变也而谷梁杜氏之说如此之相类安得不辨其失而归之正哉故愚曰谷梁之説是问鲁犹三望先儒论书犹之义可以巳也愚以爲不然春秋之所以书犹者二曰如此而犹如此者甚之之辞也公子遂如齐至黄乃复辛巳有事于太庙仲遂卒于垂壬午犹绎万入去籥是也曰不如此而犹如此者幸之之辞也閠月不告月犹朝于庙不郊犹三望是也夫子伤周道之衰礼乐文章之坏而莫或救之也故区区焉掇其遗亡以爲其全不可得而见矣得见一二斯可矣故閠月不告月犹朝干庙者悯其不告月而幸其犹朝于庙也不郊犹三望者伤其不郊而幸其犹三望也夫郊祀者先王之大典而夫子不得亲之于周也故周鲁之所行郊祀之礼而备言之焉耳春秋之书三望者皆爲不郊而书也或卜郊不从乃免牲犹三望或郊牛之口伤改卜牛牛死乃不郊犹三望谷梁传曰乃者亡乎人之辞也犹者可以巳之辞也且夫鲁虽不郊而犹有三望者存焉此夫子之所以存周之遗典也若曰可以巳则是周之遗典絶矣或曰鲁郊僣也而夫子何存焉曰鲁郊僣也而夫子不讥夫子之所讥者当其罪也赐鲁以天子之礼乐者成王也受天子之礼乐者伯禽也春秋而讥鲁郊也上则讥成王次则讥伯禽成王伯禽不见于经而夫子何讥焉故曰犹三望者所以存周之遗典也范寗以三望爲海岱淮公羊以爲㤗山河海而杜预之说最备曰分野之星及国中山川皆因郊而望祭之此说冝可用经进东坡文集事略卷第三经进东坡文集事略经进东坡文集事略卷第四经进东坡文集事略卷第四迪功郎新绍兴府县主簿臣郎晔进论中庸论上中庸论中中庸论下大臣论上大臣论下中庸论上甚矣道之难明也论其着者鄙滞而不通论其微者污漫而不可考其弊始于昔之儒者求爲圣人之道而无所得于是务爲不可知之文庶几乎后世之以我爲深知之也后之儒者见其难知而不知其空虚无有以爲将有所深造乎道者而自耻其不能则从而和之曰然相欺以爲髙相习以爲深而圣人之道日以逺矣自子思作中庸儒者皆祖之以爲性命之说嗟夫子思者岂亦斯人之徒欤盖尝试论之夫中庸者孔氏之遗书而不全者也其要有三而巳矣三者是周公孔子之所从以爲圣人而其虚词蔓延是儒者之所以爲文也是故去其虚词而取其三其始论诚明之所入其次论圣人之道所从始推而至于其所终极而其卒乃始内之于中庸盖以爲圣人之道略见于此矣记曰自诚明谓之性自明诚谓之教诚则明矣明则诚矣夫诚者何也乐之之谓也乐之则自信故曰诚夫明者何也知之之谓也知之则逹故曰明夫惟圣人知之者未至而乐之者先入先入者爲主而待其余则是乐之者爲主也若夫贤人乐之者未至而知之先入先入者爲主而待其余则是知之者爲主也乐之者爲主是故有所不知知之未尝不行知之者爲主是故虽无所不知而有所不能行子曰知之者不如好之者好之者不如乐之者知之者与乐之者是贤人圣人之辨也好之者是贤人之所由以求诚者也君子之爲学谨乎其始何则其所先入者重也知之多而未能乐焉则是不如不知之愈也人之好恶莫如好色而恶臭是人之性也好善如好色恶恶如恶臭是圣人之诚也故曰自诚明谓之性孔子盖长而好学适周观礼问于老聃苌洪之徒而后明于礼乐五十而后读易盖亦有晚而后知者然其所先得于圣人者是乐之而巳孔子厄于陈蔡之间问于子路子贡二子不恱而子贡又欲少贬焉是二子者非不知也其所以乐之者未至也且夫子路能死于衞而不能不怛于陈蔡是岂其知之罪邪故夫弟子之所爲从孔子游者非专以求闻其所未闻盖将以求乐其所有也明而不诚虽挟其所有伥伥乎不知所以安之苟不知所以安之则是可与居安而未可与居忧患也夫惟忧患之至而后诚明之辨乃可以见由此观之君子安可以不诚哉中庸论中君子之欲诚也莫若以明夫圣人之道自本而观之则皆出于人情不循其本而逆观之于其求则以爲圣人有所勉强力行而非人情之所乐者夫如是则虽欲诚之其道无由故曰莫若以明使吾心晓然知其当然而求其乐今夫五常之教惟礼爲若强人者何则人情莫不好逸豫而恶劳苦今吾必也使之不敢箕踞而磬折百拜以爲礼人情莫不乐冨贵而羞贫贱今吾必也使之不敢自尊而卑逊退抑以爲礼用噐之爲便而祭噐之爲贵䙝衣之爲便而衮冕之爲贵哀欲其速巳而伸之三年乐欲其不巳而不得终日此礼之所以爲强人而观之于其末者之过也盍亦反其本而思之今吾以爲磬折不如立之安也而将惟安之求则立不如坐坐不如箕踞箕踞不如偃仆偃仆而不巳则将祼袒而不顾苟爲祼袒而不顾则吾无乃亦将病之夫岂独吾病之天下之匹夫匹妇莫不病之也苟爲病之则是其势将必至于磬折而百拜由此言之则是磬折而百拜者生于不欲祼袒之间而巳也夫岂惟磬折百拜将天下之所谓强人者其皆必有所从生也辨其所从生而推之至于其所终极是之谓明故记曰君子之道费而隐夫妇之愚可以与知焉及其至也虽圣人有所不知焉夫妇之不肖可以能行焉及其至也虽圣人有所不能焉君子之道推其所从生而言之则其言约约则明推其逆而观之故其言费费则隐君子欲其不隐是故起于夫妇之有余而推之至于圣人之所不及举天下之至易而通之于至难使天下之安其至难者与其至易无以异也孟子曰箪食豆羮得之则生不得则死唿尔而与之行道之人弗受蹴尔而与之乞人不屑也万钟则不辨礼义而受之万钟于我何加焉向爲身死而不受今爲朋友妻妾之奉而爲之此之谓失其本心且万钟之不受是王公大人之所难而以行道乞人之所不屑而较其轻重是何以异于匹夫匹妇之所能行通而至于圣人之所不及故凡爲此说者皆以求安其至难而务欲诚之者也天下之人莫不欲诚而不得其说故凡此者诚之说也中庸论下夫君子虽能乐之而不知中庸则其道必穷记曰君子遵道而行半涂而废吾弗能巳矣君子非其信道之不笃也非其力行之不至也得其偏而忘其中不得终日安行乎通涂夫虽欲不废其可得邪记曰道之不行也我知之矣贤者过之不肖者不及也以爲过者之难欤复之中者之难欤冝若过者之难也然天下有能过而未有能中则是复之中者之难也记曰天下国家可均也爵禄可辞也白刃可蹈也中庸不可能也旣不可过又不可不及如斯而巳乎曰未也孟子曰执中爲近之执中无权犹执一也书曰不恊于极不罹于咎皇则受之又曰㑹其有极归其有极而记曰君子之中庸也君子而时中皇极者有所不极而㑹于极时中者有所不中而归于中吾见中庸之至于此而尤难也是故有小人之中庸焉有所不中而归于中是道也君子之所以爲时中而小人之所以爲无忌惮记曰小人之中庸也小人而无忌惮也嗟夫道之难言也有小人焉因其近似而窃其名圣人忧思恐惧是故反覆而言之不厌何则是道也固小人之所窃以自便者也君子见危则能死勉而不死以求合于中庸见利则能辞勉而不辞以求合于中庸小人贪利而苟免而亦欲以中庸之名私自便也此孔子孟子之所爲恶郷原也一郷皆称原人焉无所往而不爲原人同乎流俗合乎污丗曰古之人行何爲踽踽凉凉生斯丗也善斯可矣以古之人爲迂而以令丗之所善爲足以巳矣则是不亦近似于中庸邪故曰恶紫恐其乱朱也恶莠恐其乱苗也何则恶其似也信矣中庸之难言也君子之欲从事乎此无循其迹而求其味则几矣记曰人莫不饮食也鲜能知味也大臣论上以义正君而无害于国可谓大臣矣天下不幸而无明君使小人执其权当此之时天下之忠臣义士莫不欲奋臂而击之击之而不胜身死其祸止于一身击之而胜君臣不相安天下必亡是以春秋之法不待君命而诛其侧之恶人谓之叛晋赵鞅入于晋阳以叛是也世之君子将有志于天下欲扶其衰而救其危者必先计其后而爲可居之功其济不济则命也是故功成而天下安之今小人君不诛而吾诛之侵君之权而不可居之功也夫旣巳侵君之权而能北靣就人臣之位使君不吾疑者天下未尝有也国之有小人犹人之有瘿今夫瘿必生于颈而附于咽是以不可去有贱丈夫者不胜其忿而决去之夫是以去疾而得死汉之亡唐之灭由此故也自威灵之后至于献帝天下之权归于内孺贤人君子进不容于朝退不容于野天下之怒可谓极矣当此之时议者以爲天下之患独在官官官官去则天下无事然窦武何进之徒击之不胜止于身死袁绍击之而胜汉遂以亡唐之衰也其迹亦大类此自辅国元振之后天子废立听于宦官当此之时士大夫之论亦惟宦官之爲去然而李训郑注元载之徒撃之不胜止于身死至于崔昌遐击之而胜唐亦以亡方其未去是累然者瘿而巳矣及其旣去则溃裂四出而継之以死何者此侵君之权而不可居之功也且爲人臣而不顾其君捐其身于一决以快天下之望亦巳危矣故其成则爲袁爲崔败则爲何窦爲训注然则忠臣义士亦奚取于此哉夫窦武何进之亡天下悲之以爲不幸然亦幸而不成使其成也二子亦将何以居之故曰以谷正君而无害于国可谓大臣矣大臣论下天下之权在于小人君子之欲击之也不亡其身则亡其君然则是小人者终不可去乎闻之曰迫人者其智浅迫于人者其智深非才有不同所居之势然也古之爲兵者围师勿遏穷㓂勿迫诚恐其知死而致力则虽有衆无所用之故曰同舟而遇风则呉越可使相救如左右手小人之心自知其负天下之怨而君子之莫吾赦也则将日夜爲计以备一旦卒然不可测之患今君子又从而疾恶之是以其谋不得不深其交不得不合交合而谋深则其致毒也忿戾而不可解故凡天下之患起于小人而成于君子之速之也小人在内君子在外君子爲客小人爲主主未发而客先焉则小人之词直而君子之势近于不顺直则可以欺衆而不顺则难以令其下故昔之举事者常以中道而衆散以至于败则其理岂不甚明哉若夫智者则不然内以自固其君子之交而厚集其势外以阳浮而不逆于小人之意以待其间寛之使不吾疾狃之使不吾虑啖之以利以昬其智顺适其意以杀其怒然后待其发而乗其隙推其坠而挽其絶故其用力也约而无后患莫爲之先故君不怒而势不偪如此者功成而天下安之今夫小人急之则合寛之则散是从古以然也见利不能不争见患不能不避无信不能不相诈无礼不能不相渎是故其交易间其党易破也君子不务寛之以待其变而急之以合其交亦过矣君子小人杂居而未决爲君子之计者莫若深交而无爲苟不能深交而无爲则小人倒持其柄而乗吾隙昔汉髙之亡以天下属平勃及髙后临朝擅王诸吕废黜刘氏平日纵酒一旦及用陆买计以千金交欢绛侯卒以此诛诸吕定刘氏使此二人者而不相能则是将相相攻之不暇而何暇及于刘吕之存士哉故其说曰将相和调则士豫附士豫附则下虽有变而权不分呜唿知此其足以爲大臣矣经进东坡文集事略卷第四经进东坡文集事略经进东坡文集事略卷第五经进东坡文集事略卷第五迪功郎新绍兴府县主簿臣郎晔上进进论秦皇论汉髙论魏武论伊尹论周公论秦皇论昔者生民之𥘉不知所以养生之具击搏挽裂与禽兽争一旦之命惴惴焉朝不谋夕忧死之不给是故巧诈不生而民无知然圣人恶其无别而忧其无以生也是以作爲器用耒耜弓失舟车罔罟之类莫不备至使民乐生便利役御万物而适其情而民始有以极其口腹耳目之欲器利用便而巧诈生求得欲从而心志广圣人又忧其桀猾变诈而难治也是故制礼以反其𥘉礼者所以反本复始也圣人非不知箕踞而坐不揖而食便于人情而适于四体之安也将必使之习爲迂阔难行之节寛衣愽带佩玉履舄所以回翔容与而不可以驰骤上自朝廷而下至于民其所以视听其耳目者莫不近于迂阔其衣以黼黻文章其食以笾豆簠簋其耕以井田其进取选举以学校其治民以诸侯嫁娶死䘮莫不有法严之以鬼神而重之以四时所以使民自尊而不轻爲姦故曰礼之近于人情者非其至也周公孔子所以区区于升降揖逊之间丁宁反覆而不敢失坠者丗俗之所谓迂阔而不知夫圣人之权固在于此也自五帝三代相承而不敢破至秦有天下始皇帝以诈力而并诸侯自以爲智术之有余而禹汤文武之不知出此也于是废诸侯破井田凡所以治天下者一切出于便利而不耻于无礼决坏圣人之藩墙而以利器明示天下故自秦以来天下惟知所以求生避死之具而以礼者爲无用赘疣之物何者其意以爲生之无事乎礼也苟生之无事乎礼则凡可以得生者无不爲矣呜唿此秦之祸所以至今而未息欤昔者始有书契以科斗爲文而其后始有规矩摹画之迹盖今所谓大小篆者至秦而更以隷其后日以变革贵于速成而从其易又创爲纸以易简䇿是以天下簿书符檄繁多委压而吏不能究奸人有以措其手足如今丗而尚用古之篆书简䇿则虽欲繁多其势无由由此观之则凡所以便利天下者是开诈伪之端也嗟夫秦旣不可及矣而后之君子欲治天下而惟利便之求则是引民而日趍于诈也悲夫汉髙帝论有进说于君者因其君之资而爲之说则用力寡矣人惟好善而求名是故仁义可以诱而进不义可以刼而髙帝最易晓者苟有以当其心彼无所不从盍亦告之以吕后太子从帝起于布衣以至于定天下天下望以爲君虽不肖而大臣心欲之如百歳后谁肯北面事戚姬子乎所谓爱之者祗以祸之嗟夫无有以奚齐卓子之所以死爲髙帝言之者欤叔孙通之徒不足以知天下之大计独有废嫡立庻之说而欲持此以却之此固髙帝之所轻爲也人固有所不平使如意爲天子惠帝爲臣绛灌之徒圜视而起如意安得而有之孰与其全安而不失爲王之利也如意之爲王而不免于死则亦髙帝之过矣不少抑逺之以泄吕后不平之气而又厚封焉其爲计不巳踈乎或曰吕后强悍髙帝恐其爲变故欲立赵王此又不然自髙帝之时而言之计吕后之年当死于惠帝之手吕后虽悍亦不忍夺之其子以与姪惠帝旣死而吕后始有邪谋此出于无聊耳而髙帝安得逆知之且夫事君者不能使其心知其所以然而乐从吾说而欲以势夺之亦巳危矣如留侯之计髙帝顾戚姬悲歌而不忍特以其势不得不从是以区区犹欲爲赵王计使周昌相之此其心犹未悟以爲一强项之周昌足以抗吕后而捍赵王不知周昌激其怒而速之死耳古之善原人情而深识天下之势者无如髙帝然至此而惑亦无有以告之者悲夫魏武帝论丗之所谓智者知天下之利害而审乎计之得失如斯而已矣此其爲智犹有所穷惟见天下之利而爲之惟其害而不爲则是有时而穷焉亦不能尽天下之利古之所谓大智者知天下利害得失之计而权之以人是故有所犯天下之至危而卒以成大功者此以其人权之轻敌者败重敌者无成功何者天下未尝有百全之利也举事而待其百全则必有所格是故知吾之所以胜人而人不知其所以胜我者天下莫能敌之昔者晋荀息知虢公必不能用宫之竒齐鲍叔知鲁君必不能用施伯薛公知黥布必不出上䇿此三者皆危道也而直犯之彼不知用其所长又不知出吾之所忌是故可以冒害而就利自三代之亡天下以诈力相并其道术政教无以相过而能者得之当汉氏之衰豪杰并起而图天下二袁董吕争爲强暴而孙权刘备又以区区于一隅其用兵制胜固不足以敌曹氏然天下终于分裂讫魏之世而不能一盖尝试论之魏武长于料事而不长于料人是故有所重发而䘮其功有所轻爲而至于败刘备有盖世之才而无应卒之机方其新破刘璋蜀人未附一日而四五惊斩之不能禁释此时不取而其后遂至于不敢加兵者终其身孙权勇而有谋此不可以声势恐喝取也帝不用中原之长而与之争于舟楫之间一日一夜行三百里以争利犯此二败以攻孙权是以䘮师于赤壁以成呉之强且夫刘备可以急取而不可以缓图方其危疑之间卷甲而趍之虽兵法之所忌可以得志孙权者可以计取而不可以势破也而欲以荆州新附之卒乗胜而取之彼非不知其难特欲侥倖于权之不敢抗也此用之于新造之蜀乃可以逞故夫魏武重发于刘备而䘮其功轻爲于孙权而至于败此不亦长于料事而不长于料人之过欤嗟夫事之利害计之得失天下之能者举知之知之而不能权之以人则亦纷纷焉或胜或负争爲雄强而未见其能一也伊尹论办天下之大事者有天下之大节者也立天下之大节者狭天下者也夫以天下之大而不足以动其心则天下之大节有不足立而大事有不足办者矣今夫匹夫匹妇皆知㓗廉忠信之爲美也使其果㓗廉而忠信则其智虑未始不如王公大人之能也惟其所争者止于箪食豆羹而箪食豆羮足以动其心则冝其智虑之不出乎此也箪食豆羹非其道不取则一郷之人莫敢以不正犯之矣一郷之人莫敢以不正犯之而不能办一郷之事者未之有也推此而上其不取者愈大则其所办者愈逺矣逊天下与逊箪食豆羹无以异也治天下与治一郷亦无以异也然而不能者有所蔽也天下之冨是箪食豆羮之积也天下之大是一郷之推也非千金之子不能运千金之资贩夫贩妇得一金而不知其所措非智不若所居之卑也孟子曰伊尹耕于有莘之野非其道也非其义也虽禄之天下弗受也夫天下不能动其心是故其才全以其全才而制天下是故临大事而不乱古之君子必有髙丗之行非苟求爲异而巳卿相之位千金之冨有所不屑将以自广其心使穷逹利害不能爲之芥蔕以全其才而欲有所爲耳后之君子盖亦尝有其志矣得失乱其中而荣辱夺其外是以役役至于老死而不暇亦足悲矣孔子叙书至于舜禹臯陶相逊之际盖未尝不太息也夫以朝廷之尊而行匹夫之逊孔子安取哉取其不汲汲于富贵有以大服天下之心焉耳夫太甲之废天下未尝有是而伊尹始行之天下不以爲惊以臣放君天下不以爲僭旣放而复立太甲不以爲专何则其素所不屑者足以取信于天下也彼其视天下眇然不足以动其心而岂忍以废放其君求利也哉后之君子蹈常而习故惴惴焉惧不免于天下一爲希阔之行则天下羣起而诮之不知求其素而以爲古今之变时有所不可者亦巳过矣夫周公论论周公者多异说何也周公居礼之变而处圣人之不幸宜乎说者之异也凡周公之所爲亦不得巳而巳矣若得巳而不巳则周公安得而爲之成王㓜不能爲政周公执其权以王命赏罚天下是周公不得巳者如此而巳今儒者曰周公践天子之位称王而朝诸侯则是岂不可以已耶书曰周公位冡宰正百工羣叔流言又曰召公爲保周公爲师相成王爲左右召公不说又曰周公曰王若曰则是周公未尝践天子之位而称王也周公称王则成王宜何称将亦称王耶将不称也不称则是废也称王则是二王也而周公将何以安之孔子曰必也正名乎儒者之患患在于名实之不正故亦有以文王爲称王者是以圣人爲后丗之僭君急于爲王者也天下虽乱有王者在而巳自王虽圣人不能以服天下昔髙帝击灭项籍统一四海诸侯大臣相率而归之然且辞以不德惟陈胜呉广乃嚣嚣乎急于自王而谓文王亦爲之耶武王伐商师渡孟津㑹于牧野其所以称先君之命命于诸侯者盖犹曰文考而巳至于武成旣巳柴望告天百工奔走受命于周而后其称曰我文考文王克成厥勲由此观之则是武王不敢一日妄尊其先君而况于文王自王乎诗曰虞芮质厥成文王蹶厥生是亦追称而巳矣史记曰妪乎采芭归乎田成子夫田常之时安知其爲成子而称之故凡以文王爲称王者皆过也是资后世之篡君而爲之借也陈贾问于孟子曰周公使管蔡监商管蔡以商叛知而使之是不仁不知是不智孟子曰周公弟也管叔兄也周公之过不亦宜乎从孟子之说则是周公未免于有过也夫管蔡之叛非逆也是其智不足以深知周公而巳矣周公之诛非疾之也其势不得不诛也故管蔡非所谓大恶也兄弟之亲而非有大恶则其道不得不封管蔡之封武王之世也武王之世未知有周公成王之事则管蔡何从而叛周公何从而诛之故曰周公居礼之变而处圣人之不幸也经进东坡文集事略卷第五经进东坡文集事略经进东坡文集事略卷第六经进东坡文集事略卷第六迪功郎新绍兴府县主簿臣郎晔上进进论管仲论孙武论孙武论子思论孟子论管仲论尝读周官司马法得军旅什伍之数其后读管夷吾书又得管子所以变周之制盖王者之兵岀于不得巳而非以求胜敌也故其爲法要以不可败而巳至于威文非决胜无以定霸故其法在必胜繁而曲者所以爲不可败也简而直者所以爲必胜也周之制万二千五百人而爲军万之有二千二千之有五百其数竒而不齐惟其竒而不齐是以知其所以爲繁且曲也今夫天度三百六十均之十二辰辰得三十者此其正也五日四分之一者此其竒也使天度而无竒则千载之日虽妇人孺子皆可以坐而计惟其竒而不齐是故巧历有所不能尽也圣人知其然故爲之章㑹统元以尽其数以极其变司马法曰五人爲伍五伍爲两万二千五百人而爲队二百五十十取三焉而爲竒其余七以爲正四竒四正而八阵生焉夫以万二千五百人均之八阵之中宜其有竒而不齐者是以多爲曲折以尽其数以极其变钩聮蟠屈各有条理故三代之兴治其兵农军赋皆数十百年而后得志于天下自周之亡秦汉阵法不复三代其后诸葛孔明独识其遗制以爲可用以取天下然相持数歳魏人不敢决战而孔明亦卒无尺寸之功八阵者先王所以爲不可败而非以逐利争胜者耶若夫管仲之制其兵可谓截然而易晓矣三分其国以爲三军五人爲轨轨有长十轨爲里里有司四里爲连连有长十连爲郷郷有郷长人五郷一帅万人而爲一军公将其一国子髙子将其二三军三万人如贯绳如画棊局踈畅洞逹虽有智者无所施其巧故其法令简一而民有余力以致其死昔者尝读左氏春秋以爲丘明最好兵法盖三代之制至于列国犹有存者以区区之郑而鱼丽鹅鹳之阵见于其书及至管仲相威公南伐楚北伐孤竹九合诸侯威震天下而其军垒阵法不少槩见者何哉盖管仲欲以歳月服天下故变古司马法而爲是简略速胜之兵是以莫得而见其法也其后呉晋争长于黄池王孙雒教夫差以三万人压晋垒而阵百人爲行百行爲阵阵皆彻行无有隐蔽援桴而鼔之勇怯尽应三军皆譁晋师大骇卒以得志由此观之不简而直不可以决胜深惟后丗不逹繁简之宜以取败亡而三代什伍之数与管子所以治齐之兵者虽不可尽用而其近于繁而曲者以之固守近于简而直者以之决战则庻乎其不可败而有所必胜矣孙武论古之善言兵者无岀于孙子矣利害之相权竒正之相生战守攻围之法盖以百数虽欲加之而不知所以加之矣然其所短者智有余而未知其所以用智此岂非其所大阙欤夫兵无常形而逆爲之形胜无常处而多爲之地是以其说屡变而不同纵横委曲期于避害而就利杂然举之而听用者之自择也是故不难于用而难于择择之爲难者何也锐于西而忘于东见其利而不见其所穷得其一说而不知其又有一说也此岂非用智之难欤夫智本非所以教人以智而教人者是君子之急于有功也变诈滑其外而无守于其中则是五尺童子皆欲爲之使人勇而不自知贪而不顾以䧟于难则有之矣深山大泽有天地之寳无意于寳者得之操舟于河舟之逆顺与水之曲折忘于水者见之是故惟天下之至廉爲能贪惟天下之至静惟能勇惟天下之至信惟能诈何者不役于利也夫不役于利则其见之也明见之也明则其发之也果古之善用兵者见其害而后见其利见其败而后见其成心闲而无事是以若此明也不然兵未交而先志于得则将临事而惑虽有大利尚安得而见之若夫圣人则不然居天下于贪而自居于廉则天下之贪者皆可得而用居天下于勇而自居于静则天下之勇者皆可得而役居天下于诈而自居于信故天下之诈者皆可得而使天下之人欲有功于此而即以此自居则功不可得而成是故君子居晦以御明则明者毕见居隂以御阳则阳者毕赴夫然后孙子之智可得而用也易曰介于石不终日正吉君子方其未发也介然如石之坚若将终身焉者及其发也不终日而作故曰不役于利则其见之也明见之也明则其发之也果今夫丗俗之论则不然曰兵者诡道也非贪无以取非勇无以得非诈无以成廉静而信者无用于兵者也嗟夫丗俗之说行则天下纷纷乎如鸟兽之相搏婴儿之相击强者伤弱者废而天下之乱何从而已乎孙武论夫武战国之将也知爲呉虑而巳矣是故以将用之则可以君用之则不可今其书十三篇小至于部曲营垒刍粮噐械之间而大不过于攻城抜国用间之际盖亦尽于此矣天子之兵天下之势武未及也其书曰将能而君不御者胜爲君而言者有此而已愚以爲天子之兵莫大于御将天下之势莫大于使天下乐战而不好战夫天下之患不在于寇贼亦不在于敌国患在于将帅之不力而以寇贼敌国之势内邀其君是故将帅多而敌国愈强兵加而寇贼愈坚敌国愈强而寇贼愈坚则将帅之权愈重将帅之权愈重则爵赏不得不加夫如是则是盗贼爲君之患而将帅利之敌国爲君之雠而将帅幸之举百倍之势而立毫芒之功以借其口而邀利于其上如此而天下不亡者特有所待耳昔唐之乱始于明皇自肃宗复两京不能乗胜并力尽取河北之盗德宗收洺博几定魏地而不能斩田恱于孤穷之中至于宪宗天下略平矣而其余孽之存者终不能尽去夫唐之所以屡兴而终莫之振者何也将帅之臣养寇以自封也故曰天子之兵莫大于御将御将之术开之以其所利而授之以其所忌如良医之用药乌喙蝮蝎皆得自效于前而不敢肆其毒何者授之以其所畏也宪宗将讨刘辟以爲非髙崇文则莫可用而刘澭者崇文之所忌也故告之曰辟之不克将澭实代汝是以崇文决战不旋踵擒刘辟此天子御将之法也夫使天下乐战而不好战者何也天下不乐战则不可与从事于危好战则不可与从事于安昔秦人之法使吏士自战战胜而利归于民所得于敌者即以有之使民之所以养生送死者非杀敌无由取也故其民以好战并天下而亦以亡夫始皇虽巳堕名城杀豪杰销锋镝而民之好战之心嚣然其未巳也是故不可与休息而至于亡者夫王者之兵要在于使之知爱其上而雠其敌使之知其上之所以驱之于战者凡皆以爲我也是以乐其战而甘其死至于其战也务胜敌而不务得财其赏也发公室而行之于庙使其利不在于杀人是故其民不志于好战夫然后可以作之于安危之中而休之于争夺之际可与安可与危而不可与乱此天下之势也子思论昔者夫子之文章非有意于爲文是以未尝立论也所可得而言者惟其归于至当斯以爲圣人而已矣夫子之道可由而不可言可知而不可议此其不争爲区区之论以开是非之端是以独得不废以与天下后丗爲仁义礼乐之主夫子旣没诸子之欲爲书以传于后者其意皆存乎爲文汲汲乎惟恐其汨没而莫吾知也是故皆喜立论论立而争起自孟子之后至于荀卿杨雄皆务爲相攻之说其余不足者纷纭于天下嗟夫夫子之道不幸而有老聃庄周杨朱墨翟田骈塡到申不害韩非之徒各持其私说以攻乎其外天下方将惑之而未知所适从柰何其弟子门人又内自相攻而不决千载之后学者愈衆而吾夫子之道益晦而不明者由此之故欤昔三子之争起于孟子孟子曰人之性善是以荀子曰人之性恶而杨子又曰人之性善恶混孟子旣巳据其善是以荀子不得不岀于恶人之性有善恶而巳二子旣巳据之是以杨子亦不得不出于善恶混也爲论不求其精而务以爲异于人则纷纷之说未可以知其所止且夫夫子未尝言性也盖亦尝言之矣而未有必然之论也孟子之所谓性善者皆岀于其师子思之书子思之书皆圣人之微言笃论孟子得之而不善用之能言其道而不知其所以爲言之名举天下之大而必之以性善之论昭昭乎自以爲的于天下使天下之过者莫不欲援弓而射之故夫二子之爲异论者皆孟子之过也若夫子思之论则不然曰夫妇之愚可以与知焉及其至也虽圣人亦有所不知焉夫妇之不肖可以能行焉及其至也虽圣人亦有所不行焉圣人之道造端乎夫妇之所能行而极乎圣人之所不能知是以学者不知其所穷夫如是则恻隐足以爲仁而仁不止于恻隐羞恶足以爲义而义不止于羞恶此不亦孟子之所以爲性善之论欤子思论圣人之道出于天下之所能行而孟子论天下之人皆可以行圣人之道此无以异者而子思取必于圣人之道孟子取必于天下之人故夫后丗之异议皆出于孟子而子思之论天下同是而莫或非焉然后知子思之善爲论也孟轲论昔者仲尼自卫反鲁网罗三代之旧闻盖经礼三百曲礼三千终年不能究其说夫子谓子贡曰赐尔以吾爲多学而识之者欤非也予一以贯之天下苦其难而莫之能用也不知夫子之有以贯之也是故尧舜禹汤文武周公之法度礼乐刑政与当丗之贤人君子百氏之书百工之技艺九州之内四海之外九夷八蛮之事荒忽诞谩而不可考者杂然皆列乎胷中而有卓然不可乱者此固有以一之也是以博学而不惑非天下至精其孰能与于此盖尝求之于六经至于诗与春秋之际而后知圣人之道始终本末各有条理夫王化之本始于天下之易行天下固知有父子也父子不相贼而足以爲孝矣天下固知有兄弟也兄弟不相夺而足以爲悌矣孝悌足而王道备此固非有深逺而难见勤苦而难行者也故诗之爲教也使人歌舞佚乐无所不至要在于不失正焉而巳矣虽然圣人固有所甚畏也一失容者礼之所由废也一失言者义之所由亡也君臣之相攘上下之相残天下大乱未尝不始于此道是故春秋力争于毫釐之间而深明乎疑似之际截然其有所必不可爲也不观于诗无以见王道之易不观于春秋无以知王政之难自孔子没诸子各以其所闻着书而皆不得其源流故其言无有统要若孟子可谓深于诗而长于春秋者矣其道始于至粗而极于至精充乎天地放乎四海而毫釐有所必计至寛而不可犯至密而不可察者此其中必有所守而后丗或未之见也且孟子尝有言矣人能充其无欲害人之心而仁不可胜用也人能充其无欲爲穿窬之心而义不可胜用也士不可以言而言是以言餂之也可以言而不言是以不言餂之也是皆穿窬之类也惟其不爲穿窬也而义至于不可胜用惟其不可以言而言可以言而不言也而其罪遂至于穿窬故曰其道始于至粗而极于至精充乎天地放乎四海而毫釐有所必计呜唿此其所以爲孟子欤后之观孟子者无观之他亦观诸此而巳矣经进东坡文集事略卷第六经进东坡文集事略经进东坡文集事略卷第七经进东坡文集事略卷第七迪功郎新绍兴府县主簿臣郎晔上进进论乐毅论荀卿论韩非论留侯论贾谊论乐毅论自知其可以王而王者三王也自知其不可以王而霸者五霸也或者之论曰图王不成其弊犹可以霸呜唿使齐威晋文而行汤武之事将求亡之不暇虽欲霸可得乎夫王道者不可小用也大用则王小用则亡昔者徐偃王宋襄公尝行仁义矣然终以亡其身丧其国者何哉其所施者未足以充其所求也故夫有可以得天下之道而无取天下之心乃可以言王矣范蠡留侯虽非汤武之佐然可谓刚毅果敢卓然不惑而能有所必爲者也观呉王困于姑苏之上而求哀请命于勾践勾践欲赦之彼范蠡者独以爲不可援桴进兵卒刎其刭项籍之解而东髙帝亦欲罢兵归国留侯諌曰此天亡也急击勿失此二人者以爲区区之仁义不足以易吾之大计也嗟夫乐毅戦国之雄未知大道而窃尝闻之则足以亡其身而巳矣论者以爲燕惠王不肖用反间以骑劫代将卒走乐生此其所以无成者岀于不幸而非用兵之罪然当时使昭王尚在反间不得行乐毅终亦必败何者燕之并齐非秦楚三晋之利今以百万之师攻两城之残冦而数嵗不决师老于外此必有乗其虚者矣诸侯乗之于内齐击之于外当此时虽太公穣苴不能无败然乐毅以百倍之衆数嵗而不能下两城者非其智力不足盖欲以仁义服齐之民故不忍急攻而至于此也夫以齐人苦愍王之强暴乐毅苟退而休兵治其政令寛其赋役反其田里安其老㓜使齐人无复鬪志则田单者独与谁戦哉奈何以百万之师相持而不决此固所以使齐人得徐而爲之谋也当戦国时兵强相吞者岂独在我以燕齐之衆压其城而急攻之可以灭此而后食其谁曰不可呜唿欲王则王不王则审所处无使两失焉而爲天下笑也荀卿论尝读孔子丗家观其言语文章循循莫不有规矩不敢放言髙论言必称先王然后知圣人忧天下之深也茫乎不知其畔岸而非逺也浩乎不知其津涯而非深也其所言者匹夫匹妇之所共知而所行者圣人有所不能尽也呜唿是亦足矣使后丗有能尽吾说者虽爲圣人无难而不能者不失爲寡过而巳矣子路之勇子贡之辩冉有之智此三者皆天下之所谓难能而可贵者也然三子者毎不爲夫子之所恱颜渊黙不见其所能若无以异于衆人者而夫子亟称之且夫学圣人者岂必其言之云尔哉亦观其意之所向而巳夫子以爲后丗必有不足行其说者矣必有窃其说以爲不义者矣是故其言平易正直而不敢爲非常可喜之论要在于不可易也昔者尝恠李斯事荀卿旣而灭其书大变古先圣王之法于其师之道不啻若冦雠及今观荀卿之书然后知李斯之所以事秦者皆岀于荀卿而不足恠也荀卿者喜爲异说而不逊敢爲髙论而不顾者也其言愚人之所惊小人之所喜也子思孟轲丗之所谓贤人君子也荀卿独曰乱天下者子思孟轲也天下之人如此其衆也仁人义士如此其多也荀卿独曰人性恶桀纣性也尧舜伪也由是观之意其爲人必也刚愎不逊而自许太过彼李斯者又特甚者耳今夫小人之爲不善犹必有所顾忌是以夏商之亡桀纣之残暴而先王之法度礼乐刑政犹未至于絶灭而不可考者是桀纣犹有所存而不敢尽废也彼李斯者独能奋而不顾焚焼夫子之六经烹灭三代之诸侯破坏周公之井田此亦必有所恃者矣彼见其师历诋天下之贤人以自是其愚以爲古先圣王皆无足法者不知荀卿特以快一时之论而荀卿亦不知其祸之至于此也其父杀人报仇其子必且行劫荀卿明王道述礼乐而李斯以其学乱天下其髙谈异论有以激之也孔孟之论未尝异也而天下卒无有及者苟天下果无有及者则尚安以求异爲哉韩非论圣人之所爲恶夫异端尽力而排之者非异端之能乱天下而天下之乱所由岀也昔周之衰有老聃庄周列御冦之徒更爲虚无淡泊之言而治其猖狂浮游之说纷纭顚倒而卒归于无有由其道者荡然莫得其当是以忘乎冨贵之乐而齐乎死生之分此不得志于天下髙丗逺举之人所以放心而无忧虽非圣人之道而其用意固亦无恶于天下自老聃之死百有余年有商鞅韩非着书言治天下无若刑名之严及秦用之终于胜广之乱教化不足而法有余秦以不祀天下𬒳其毒后丗之学者知申韩之罪而不知老聃庄周之使然何者仁义之道起于夫妇父子兄弟相爱之间而礼法刑政之原岀于君臣上下相忌之际相爱则有所不忍相忌则有所不敢夫不敢与不忍之心合而后圣人之道得存乎其中今老聃庄周论君臣父子之间汎汎乎若萍浮于江湖而适相值也夫是以父不足爱而君不足忌不忌其君不爱其父则仁不足以怀义不足以劝礼乐不足以化此四者不足用而欲置天下于无有夫无有岂诚足以治天下哉商鞅韩非求爲其说而不得得其所以轻天下齐万物之术是以敢爲残忍而无疑今夫不忍杀人而不足以爲仁而仁亦不足以治民则是杀人不足以爲不仁而不仁亦不足以乱天下如此则举天下唯吾之所爲刀锯斧钺何施而不可昔者夫子未尝一日易其言虽天下之小物亦莫不有所畏今其视天下眇然若不足爲者此其所以轻杀人欤太史迁曰申子卑卑施于名实韩子引绳墨切事情明是非其极惨礉少恩皆原于道徳之意愚读而思之事固有不相谋而相感者庄老之后其祸爲申韩自三代之衰至于今凡所以乱圣人之道者其弊固巳多矣而愚不知其所终奈何其不爲之所也留侯论古之所谓豪杰之士者必有过人之节人情有所不能忍者匹夫见辱拔劒而起挺身而闘此不足爲勇也天下有大勇者卒然临之而不惊无故加之而不怒此其所挟持者甚大而其志甚逺也夫子房授书于圯上之老人也其事甚恠然亦安知其非秦之丗有隐君子者出而试之观其所以微见其意者皆圣贤相与警戒之义而丗不察以爲鬼物亦巳过矣且其意不在书当韩之亡秦之方盛也以刀锯鼎镬待天下之士其平居无罪夷灭者不可胜数虽有贲育无所复施夫持法太急者其锋不可犯而其末可乗子房不忍忿忿之心以匹夫之力而逞于一击之间当此之时子房之不死者其间不能容髪盖亦巳危矣千金之子不死于盗贼何者其身之可爱而盗贼之不足以死也子房以盖丗之材不爲伊尹太公之谋而特出于则轲聂政之计以侥倖于不死此固圯上之老人所爲深惜者也是故倨傲鲜腆而深折之彼其能有所忍也然后可以就大事故曰孺子可教也楚庄王伐郑郑伯肉袒牵羊以逆庄王曰其君能下人必能信用其民矣遂舎之勾践之困于㑹稽而归臣妾于呉者三年而不勌且夫有报人之志而不能下人者是匹夫之刚也夫老人者以爲子房才有余而忧其度量之不足故深折其少年刚锐之气使之忍小忿而就大谋何则非有平生之素卒然相遇于草野之间而命以仆妾之役油然而不恠者此固秦皇帝之所不能惊而项籍之所不能怒也观夫髙祖之所以胜而项籍之所以败者在能忍与不能忍之间而巳矣项籍唯不能忍是以百战百胜而䡖用其锋髙祖忍之养其全锋而待其弊此子房教之也当淮隂破齐而欲自王髙祖发怒见于词色由此观之犹有刚强不忍之气非子房其谁全之太史公疑子房以爲魁梧竒伟而其状貌乃是妇人女子不称其志气而愚以爲此其所以爲子房欤贾谊论非才之难所以自用者实难惜乎贾生王者之佐而不能用其才也夫君子之所取者逺则必有所待所就者大则必有所忍古之贤人皆有可致之才而卒不能行其万一者未必皆其时君之罪或者其自取也愚观贾生之论如其所言虽三代何以逺过得君如汉文犹且以不用死然则是天下无尧舜终不可有所爲耶仲尼圣人历试于天下苟非大无道之国皆欲勉强扶持庻几一日得行其道将之荆先之以冉有申之以子夏君子之欲得其君如此其勤也孟子去齐三宿而后出昼犹曰王其庻几召我君子之不忍弃其君如此其厚也公孙丑问曰夫子何爲不豫孟子曰方今天下舎我其谁哉而吾何爲不豫君子之爱其身如此其至也夫如此而不用然后知天下果不足与有爲而可以无憾矣若贾生者非汉文之不用生生之不能用汉文也夫绛侯亲握天子玺而授之文帝灌婴连兵数十万以决刘吕之雌雄又皆髙帝之旧将此其君臣相得之分岂特父子骨肉手足哉贾生洛阳之少年欲使其一朝之间尽弃其旧而谋其新亦已难矣爲贾生者上得其君下得其大臣如绛灌之属优游浸渍而深交之使天子不疑大臣不忌然后举天下而唯吾之所欲爲不过十年可以得志安有立谈之间而遽爲人痛哭哉观其过湘爲赋以弔屈原纡欎愤闷趯然有逺举之志其后卒以自伤哭泣至于死絶是亦不善处穷者也夫谋之一不见用安知终不复用也不知黙黙以待其变而自残至此呜唿贾生志大而量小才有余而识不足也古之人有髙世之才必有遗俗之累是故非聦明睿哲不惑之主则不能全其用古今称符坚得王勐于草茅之中一朝尽斥去其旧臣而与之谋彼其匹夫略有天下之半其以此哉愚深悲贾生之志故备论之亦使人君得如贾谊之臣则知其有狷介之操一不见用则忧伤病沮不能复振而爲贾生者亦谨其所发哉经进东坡文集事略卷第七经进东坡文集事略经进东坡文集事略卷第八经进东坡文集事略卷第八迪功郎新绍兴府县主簿臣郎晔上进进论晁错论霍光论扬雄论诸葛亮论韩愈论晁错论天下之患最不可爲者名爲治平无事而其实有不测之忧坐观其变而不爲之所则恐至于不可救起而强爲之则天下狃于治平之安而不吾信唯仁人君子豪杰之士爲能岀身爲天下犯大难以求成大功此固非勉强朞月之间而苟以求名者之所爲也天下治平无故而发大难之端吾发之吾能收之然后有以辞于天下事至而循循焉欲去之使他人任其责则天下之祸必集于我昔者晁错尽忠爲汉谋弱山东之诸侯山东诸侯并起以诛错爲名天子不察以错爲说天下悲错之以忠而受祸不知错有以取之也古之立大事者不唯有超丗之才亦必有坚忍不拔之志昔禹之治水凿龙门决大河而放之海方其功之未成也盖亦有溃冒冲突可畏之患唯能前知其当然事至不惧而徐爲之所是以得至于成功夫以七国之强而骤削之其爲変岂足恠哉错不于此时捐其身爲天下当大难之冲而制呉楚之命乃爲自全之计欲使天子自将而巳居守立夫发七国之难者谁乎巳欲求其名安所逃其患以自将之至危与居守之至安巳爲难首择其至安而遗天子以其至危此忠臣义士所以愤惋而不平昔也当此之时虽无袁盎错亦未免于祸何者已欲居守而使人主自将以情而言天子固巳难之矣而重违其议是以袁盎之说得行于其间使呉楚反错以身任其危日夜淬砺东向而待之使不至于累其君则天子将恃之以爲无恐虽有百袁盎可得而间哉嗟夫丗之君子欲求非常之功则无务爲自全之计使错自将而讨呉楚未必无功唯其欲自固其身而天子不恱姦臣得以乗其隙错之所以自全者乃其所以自祸欤霍光论古之人惟汉武帝号知人盖其平生所用文武将帅郡国边鄙之臣左右侍从隂阳律历博斈之士以至于钱谷小吏治刑狱使絶域者莫不获尽其才而各当其处然此犹有所试其功効着见天下之所共知而信者至于霍光先无尺寸之功而才气术数又非有以大过于羣臣而武帝擢之于稠人之中付以天下后丗之事而霍光又能忘身一心以辅㓜主处于废立之际其举措甚闲而不乱此其故何也夫欲有所立于天下击搏进取以求非常之功者必有卓然可见之才而后可以有望于其成至于捐社稷託㓜子此其难者不在乎才而在乎节不在乎节而在乎气天下固有能办其事者矣然才髙而位重则有侥倖之心以一时之功而易万丗之患故曰不在乎才而在乎节古之人有失之者司马仲逹是也天下亦有忠臣义士可託以生死之间而不忍负者矣然狷介廉㓗不爲不义则轻死而无谋能杀其身而不能全其国故曰不在乎节而在乎气古之人有失之者晋荀息是也夫霍光者才不足而节气有余此武帝之所爲取也书曰如有一介臣断断猗无他技其心休休焉其如有容人之有技若巳有之人之彦圣其心好之不啻如自其口岀是能容之以保我子孙黎民嗟夫此霍光之谓欤使霍光而有他技则其心安能休休焉容天下之才而乐天下之彦圣不忌不克若自已岀哉才者争之端也夫惟圣人在上驱天下之人各走其职而争用其所长苟以人臣之势居于廊庙之上以捍卫㓜沖之君而以其区区之才与天下争能则姦臣小人有以乗其隙而夺其权矣霍光以匹夫之微而操杀生之柄威盖人主而贵宠于天下其所以历事三主而终其身天下莫与争者以其无他技而武帝亦以取之欤杨雄论昔之爲性论者多矣而不能定于一始孟子以爲善而荀子以爲恶杨子以爲善恶混而韩愈者又取夫三子之说而折之以孔子之论离性以爲三品曰中人可以上下而上智与下愚不移以爲三子者皆岀于其中而遗其上下而天下之所是者于愈之说爲多焉嗟夫是未知所谓性者而以夫才者言之夫性与才相近而不同其别不啻如白黒之异也圣人之所与小人共之而皆不能逃焉是真所谓性也而其才固将有所不同今夫木得土而后生雨露风气之所养畅然而遂荗者是木之所同也性也而至于坚者爲毂柔者爲轮大者爲楹小者爲桷桷之不可以爲楹轮之不可以爲毂是岂其性之罪耶天下之言性者皆杂乎才而言之是以纷纷而不能一也孔子之所谓中人可以上下而上智与下愚不移者是论其才也而至于言性则未甞断其善恶曰性相近也习相逺也而巳韩愈之说则又有甚者离性以爲情而合才以爲性是故其论终莫能通彼以爲性者果泊然而无爲耶则不当复有善恶之说苟性而有善恶也则夫所谓情者乃吾所谓性也人生而莫不有饥寒之患牝牡之欲今告乎人曰饥而食渇而饮男女之欲不岀于人之性可乎是天下知其不可也圣人无是无由以爲圣而小人无是无由以爲恶圣人以其喜怒哀惧爱恶欲七者御之而之乎善小人以是七者御之而之乎恶由此观之则夫善恶者性之所能之而非性之所能有也且夫言性者安以其善恶爲哉虽然杨雄之论则固已近之曰人之性也善恶混修其善则爲善人修其恶则爲恶人此其所以爲异者惟其不知性之不能以有夫善恶而以爲善恶之皆岀乎性也而巳夫大古之𥘉本非有善恶之论唯天下之所同安者圣人指以爲善而一人之所独乐者则名以爲恶天下之人固将即其所乐而行之孰知夫圣人唯其一人之独乐不能胜天下之所同安是以有善恶之辨而诸子之意将以善恶爲圣人之私说不已踈乎而韩愈又欲以书传之所闻昔人之事迹而折夫三子之论区区乎以后稷之歧嶷文王之不勤瞽鲧管蔡之迹而明之圣人之论性也将以尽万物之天理与衆人之所共知者以折天下之疑而韩愈欲以一人之才定天下之性且其言曰今之言性者皆杂乎佛老愈之说以谓性之无与乎情而喜怒哀乐皆非性者是愈流入于佛老而不自知也诸葛亮论取之以仁义守之以仁义者周也取之以诈力守之以诈力者秦也以秦之所以取取之以周之所以守守之者汉也仁义诈力杂用以取天下者此孔明之所以失也曹操因衰乗危得逞其姦孔明耻之欲信大义于天下当此之时曹公威震四海东据许兖南收荆豫孔明之所恃以胜之者独以其区区之忠信有以激天下之心耳夫天下廉隅节槩慷慨死义之士固非心服曹氏也特以威刼而强臣之闻孔明之风冝其千里之外有响应者如此则虽无措足之地而天下固爲之用矣且夫杀一不义而得天下有所不爲而后天下忠臣义士乐爲之用刘表之䘮先主在荆州孔明欲袭杀其孤先主不忍也其后刘璋以好逆之至蜀不数月扼其吭拊其背而夺之国此其与曹操异者几希矣曹刘之不敌天下之所共知也言兵不若操之多言地不若操之广言战不若操之能而有以一胜之者区区之忠信也孔明迁刘璋旣巳失天下义士之望乃始治兵振旅爲仁义之师东向长驱而欲天下响应盖亦难矣曹操旣死子丕代立当此之时可以计破也何者操之临终召丕而属之植未甞不以谭尚爲戒也其父子兄弟且爲冦雠而况能得天下英雄之心哉此有可间之势不过捐数十万金使其大臣骨肉内自相残然后举兵而伐之此髙祖所以灭项籍也孔明旣不能全其信义以服天下之心又不能奋其智谋以絶曹氏之手足冝其屡战而屡却哉故夫敌有可间之势而不间者汤武行之爲大义非汤武而行之爲失机此仁人君子之大患也吕温以爲孔明承威灵之后不可强民以思汉欲其播告天下之民且曰曹氏利汝吾事之害汝吾诛之不知蜀之与魏果有以大过之乎苟无以大过之而又决不能事魏则天下安肯以空言竦动哉呜唿此书生之论可言而不可用也韩愈论圣人之道有趍其名而好之者有安其实而乐之者珠玑犀象天下莫不好奔走悉力争闘夺取其好之不可谓不至也然不知其所以好之之实至于粟米𬞞肉桑麻布帛天下之人内之于口而知其所以爲美𬒳之于身而知其所以爲安此非有所役乎其名也韩愈之于圣人之道盖亦知好其名矣而未能乐其实何者其爲论甚髙其待孔子孟轲甚尊其距杨墨佛老甚严此其用力亦不可谓不至也然其论至于理而不精支离荡佚往往自叛其说而不知昔者宰我子贡有若更称其师以爲生民以来未有如夫子之盛虽尧舜之贤亦所不及其尊道好学亦巳至矣然而君子不以爲贵曰宰我子贡有若智足以知圣人之污而巳矣若夫颜渊岂亦云尔哉盖亦曰夫子循循然善诱人由此观之圣人之道果不在于张而大之也韩愈者知好其名而未能乐其实者也愈之原人曰天者日月星辰之主也地者山川草木之主也人者夷狄禽兽之主也主而暴之不得其爲主之道矣是故圣人一视而同仁笃近而举逺夫圣人之所爲异乎墨者以其有别焉耳今愈之言曰一视而同仁则是以待人之道待夷狄待夷狄之道待禽兽也而可乎教之使有能化之使有知是待人之仁也不薄其礼而致其情不责其去而厚其来是待夷狄之仁也杀之以时而用之有节是待禽兽之仁也若之何其一之儒墨之相戾不啻若胡越而于疑似之间相去不能以发冝乎愈之以爲一也孔子曰泛爱衆而亲仁仁者之爲亲则是孔子不兼爱也祭如在祭神如神在神无不在而祭者之心以爲如其存焉则是孔子不明鬼也儒者之患患在于论性以爲喜怒哀乐皆岀于情而非性之所有夫有喜有怒而后有仁义有哀有乐而后有礼乐以爲仁义礼乐皆岀于情而非性则是相率而叛圣人之教也老子曰能婴儿乎喜怒哀乐苟不岀乎性而岀乎情则是相率而爲老子之婴儿也儒者或曰老易夫易岂老子之徒欤而儒者至有以老子说易则是离性以爲情者其弊固至此也嗟夫君子之爲学知其人之所长而不知其蔽岂可谓善学耶经进东坡文集事略卷第八经进东坡文集事略经进东坡文集事略卷第九经进东坡文集事略卷第九迪功郎新绍兴府县主簿臣郎晔上进论儒者可与守成论物不可以苟合论刑赏忠厚之至论重巽以申命论孔子从先进论春秋定天下之邪正论儒者可与守成论圣人之于天下也无意于取也譬之江海百谷赴焉譬之麟鳯鸟兽萃焉虽欲辞之岂可得哉禹治洪水排万丗之患使沟壑之地䟽爲桑麻鱼鼈之民化爲衣冠契爲司徒而五教行弃爲后稷而蒸民粒丗济其德至于汤武拯涂炭之民而置之仁寿之域故天下相率而朝之此三圣人者盖推之而不能去逃之而不能免者于是益修其政明其教因其民不易其俗以是得之以是守之传丗数十而民不叛岂有二道哉周室旣衰诸侯并起力征争夺者天下皆是也德旣无以相过则智胜而巳矣智旣无以相倾则力夺而巳矣至秦之乱则天下荡然无复知有仁义矣汉髙帝以三尺劒起布衣五年而併天下虽稍辅以仁义然所用之人常先于智勇所行之䇿常岀于权谋是以战必胜攻必取天下旣平思所以享其成功而安于无事以爲子孙无穷之谋而武夫谋臣举非其人莫与爲者故陆贾讥之曰陛下以马上得之岂可以马上治之叔孙通亦曰儒者难与进取可与守成于是酌古今之冝兴礼乐之中取其简而易知近而易行者以爲朝觐㑹同冠昏䘮祭一代之法虽足以传数百年上下相安然不若三代圣人取守一道源深而流长也夫武夫谋臣譬之药石可以伐病而不可以养生儒者譬之五谷可以养生而不可以伐病宋襄公争诸侯不擒二毛不鼔不成列以败于泓身夷而国蹙此以五谷伐病者也秦始皇焚诗书杀豪杰东城临洮北筑辽水民不得休息传之二丗宗庙芜㓕此以药石养生者也善夫贾生之论曰仁义不施而攻守之势异也夫丗俗不察直以攻守爲二道故具论三代以来所以取守之术使知文武禹汤之盛徳亦儒者之极功而陆贾叔孙通之流盖儒术之粗也物不可以苟合论圣人之将欲有爲也其始必先有所甚难而其终也至于乆逺而不废其成之也难故其败之也不易其得之也重故其失之也不轻其合之也遟故其散之也不速夫圣人之所爲详于其始者非爲其始之不足以成而忧其终之易败也非爲其始之不足以得而忧其终之易失也非爲其始之不足以合而忧其终之易散也天下之事如是足以成矣如是足以得矣如是足以合矣而必曰未也又从而节文之绸缪委曲而爲之表饰是以至于今不废及其后丗求速成之功而倦于遟乆故其成也止于其足以成欲得也止于其足以得欲合也止于其足以合而其甚者又不能待其足其始不详其终将不胜弊呜唿此天下治乱享国长短之所从出欤圣人之始制爲君臣父子夫妇朋友也坐而治政奔走而执事此足以爲君臣矣圣人惧其相易而至于相陵也于是爲之车服采章以别之朝觐位着以严之名非不相闻也而见必以賛心非不相信也而岀入必以籍此所以乆而不相易也杖屦以爲安饮食以爲养此足以爲父子矣圣人惧其相袭而至于相怨也于是制爲朝夕问省之礼左右佩服之饰族居之爲欢而异宫以爲别合食之爲乐而异膳以爲尊此所以乆而不相袭也生以居于室死以葬于野此足以爲夫妇矣圣人惧其相狎而至于相离也于是先之以币帛重之以媒妁不告于庙而终身以爲妾昼居于内而君子问其疾此所以乆而不相狎也安居以爲党急难以相救此足以爲朋友矣圣人惧其相渎而至于相侮也于是戒其羣居嬉游之乐而严其射飨饮食之节足非不能行也而待摈相之诏礼口非不能言也而待绍介之传命此所以乆而不相渎也天下之祸莫大于茍可以爲而止夫苟可以爲而止则君臣之相陵父子之相怨夫妇之相离朋友之相侮乆矣圣人忧焉是故多爲之饰易曰借用白茅无咎苟错诸地而可矣借之用茅何咎之有此古之圣人所以长有天下而后丗之所谓迂阔也又曰嗑者合也物不可以苟合故受之以贲尽矣刑赏忠厚之至论尧舜禹汤文武成康之际何其爱民之深忧民之切而待天下之以君子长者之道也有一善从而赏之又从而咏歌嗟叹之所以乐其始而勉其终有一不善从而罚之又从而哀矜惩创之所以弃其旧而开其新故其吁俞之声欢忻惨戚见于虞夏啇周之书成康旣没穆王立而周道始衰然犹命其臣吕侯而告之以祥刑其言忧而不伤威而不怒慈爱而能断恻然有哀怜无辜之心故孔子犹有取焉传曰赏疑从与所以广恩也罚疑从去所以谨刑也当尧之时皐陶爲士将杀人皐陶曰杀之三尧曰宥之之故天下畏皐陶执法之坚而乐尧用刑之寛四岳曰鲧可用尧曰不可鲧方命圯族旣而曰试之何尧之不听皐陶之杀人而从四岳之用鲧也然则圣人之意盖亦可见矣书曰罪疑惟轻功疑惟重与其杀不辜宁失不经呜唿尽之矣可以赏可以无赏赏之过乎仁可以罚可以无罚罚之过乎义过乎仁不失爲君子过乎义则流而入于忍人故仁可过也义不可过也古者赏不以爵禄刑不以刀锯赏以爵禄是赏之道行于爵禄之所加而不行于爵禄之所不加也刑以刀锯是刑之威施于刀锯之所及而不施于刀锯之所不及也先王知天下之善不胜赏而爵禄不足以劝也知天下之恶不胜刑而刀锯不足以裁也是故疑则举而归之于仁以君子长者之道待天下使天下相率而归于君子长者之道故曰忠厚之至也诗曰君子如祉乱庻遄巳君子如怒乱庻遄沮夫君子之巳乱岂有异术哉制其喜怒而不失乎仁而已矣春秋之义立法贵严而责人贵寛因其褒贬之义以制赏罚亦忠厚之至也重巽以申命论昔圣人之作易也皆有以配乎物者也巽之配于风者以其发而有所动也配于木者以其仁且顺也夫发而有所动者不仁则不可以乆不顺则不可以行故发而仁动而顺则巽之道备矣圣人以谓不重则不可以变故因而重之使之动而能变变而不穷故曰重巽以申命言天子之号令如此而后可也天地之化育有可以指而言者有不可求而得者今夫日皆知其所以爲煖雨皆知其所以爲润雷霆皆知其所以爲震雪霜皆知其所以爲杀至于风悠然布于天地之间来不知其所自去不知其所入嘘而炎吹而肃大而鼔乎泰山乔岳之上细而入乎窽室蔀屋之下发逹万物而天下不以爲德槯拔草木而天下不以爲怒故曰天地之化育有不可求而得者此圣人之所法以令天下之术也圣人在上天下之民各得其职士者皆曰吾学而仕农者皆曰吾耕而食工者皆曰吾作而用贾者皆曰吾负而贩不知圣人之制命令以鼔舞通变其道而使之安乎此也圣人之在上也天下可由而不可知可言而不可议盖得乎巽之道也易者圣人之动而卦者动之时也巽之彖曰先庚三日后庚三日蛊之繇曰先甲三日后甲三日说者谓甲庚皆所以申命而先后者叮咛重复之意也圣人闵斯民之愚而不忍使之遽䧟乎罪戾也故先三日而令之后三日而申之不从而后诛盖其用心如此之谨也以至神之化令天下使天下不测其端以至详之法晓天下使天下明知其所避天下不测其端而明知其所避故靡然向风而不敢议也上令而下不议下从而上不诛顺之至也故曰重巽之道上下顺也孔子从先进论君子之欲有爲于天下莫重乎其始进也始进以正犹且以不正继之况以不正进者乎古之人有欲以其君王者也有欲以其君覇者也有欲以强其国者也是三者其志不同故其术有浅深而其成功有巨细虽其终身之所爲不可逆知而其大节必见于其始进之日何者其中素定也未有进以强国而能覇者也未有进以覇而能王者也伊尹之耕于有莘之野也其心固曰使吾君爲尧舜之君而吾民爲尧舜之民也以伊尹爲以滋味说汤者此战国之䇿士以己度伊尹也君子疾之管仲见威公于累囚之中其所言者固欲合诸侯攘戎狄也管仲度威公足以覇度其身足以爲覇者之佐是故上无侈说下无卑论古之人其自知明也如此啇鞅之见孝公也三说而后合甚矣鞅之怀诈挟术以欺其君也彼岂不自知其不足以帝且王哉顾其刑名惨刻之学恐孝公之不能从是故设爲髙论以衒之君旣不能是矣则举其国惟吾之所欲爲不然岂其负帝王之略而毎见辄变以徇人乎啇鞅之不终于秦也是其进之不正也圣人则不然其志愈大故其道愈髙其道愈髙故其合愈难圣人视天下之不治如赤子之在水火也其欲得君以行道可谓急矣然未甞以难合之故而少贬焉者知其始于少贬而其渐必至于陵遟而大坏也故曰先进于礼乐野人也后进于礼乐君子也如用之则吾从先进孔子之丗其诸侯卿大夫视先王之礼乐犹方圎冰炭之不相入也进而先之以礼乐其不合必矣是人也以道言之则圣人也以丗言之则野人也若夫君子之急于有功者则不然其未合也先之以丗俗之所好而其旣合也则继之以先王之礼乐其心则然然其进不正未有能继以正者也故孔子不从而孟子亦曰枉尺直㝷者以利言也如以利则枉㝷直尺而利亦可爲欤君子之得其君也旣度其君又度其身君能之而我不能不敢进也我能之而君不能不可爲也不敢进而进是易其君不可爲而爲是轻其身是二人者皆有罪焉故君子之始进也曰君苟用我矣我且爲是君曰能之则安受而不辞君曰不能天下其独无人乎至于人君亦然将用是人也则告之以已所欲爲要其能否而责成焉其曰姑用之而试观之者皆过也后之君子其进也无所不至惟恐其不合也曰我将权以济道旣而道卒不行焉则曰吾君不足以尽我也始不正其身终以谤其君是人也自以爲君子而孟子之所谓贼其君也春秋定天下之邪正论爲谷梁者曰成天下之事业定天下之邪正莫善于春秋请因其说而极言之夫春秋者礼之见于事业者也孔子论三代之盛必归于礼之大成而其衰必本于礼之渐废君臣父子上下莫不由礼而定其位至以爲有礼则生无礼则死故孔子自少至老未尝一日不学礼而不治其他以之出入周旋乱臣强君莫能加焉知天下之莫能用也退而治其纪纲条目以遗后丗之君子则又以爲不得亲见于行事有其具而无其施设措置之方于是因鲁史记爲春秋一断于礼凢春秋之所褒者礼之所与也其所贬者礼之所否也记曰礼者所以别嫌明疑定犹豫也而春秋一取断焉故凢天下之邪正君子之所疑而不能决者皆至于春秋而定非定于春秋定于礼也故太史公曰春秋者礼义之大宗也爲人君而不知春秋者前有谗而不见后有贼而不知爲人臣子而不知春秋者守经事而不知其冝遭变事而不知其权夫礼义之失至于君不君臣不臣父不父子不子其意皆以善爲之而不知其义是以𬒳之空言而不敢辞夫邪正之不同也不啻若黑白使天下之爲君子者皆如颜渊凢爲小人者皆如桀跖虽微春秋天下其孰疑之天下之所疑者邪正之间也其情则邪而其迹若正者有之矣其情以爲正而不知其义以䧟于邪者有之矣此春秋之所以可咛反覆于其间也宋襄公疑于仁者也晋荀息疑于忠者也㐮公不修德而疲弊其民以求诸侯此其心岂汤武之心哉而独至于战则曰不禽二毛不鼔不成列非有仁者之素而欲一旦窃取其名以欺后丗苟春秋不爲正之则丗之爲仁者相率而爲伪也故其书曰冬十一月乙巳朔宋公及楚人战于泓宋师败绩春秋之书战未有若此其详也君子以爲其败固冝而无有隐讳不忍之辞焉君存不能正其过没又成其邪志而死焉荀息而爲忠则凢忠于盗贼死于私暱者皆忠也而可乎故其书曰及其大夫荀息不然则荀息孔父之徒也而可名哉经进东坡文集事略卷第九经进东坡文集事略经进东坡文集事略卷第十经进东坡文集事略卷第十迪功郎新绍兴府嵊县主簿臣郎晔上进程试秘阁论王者不治夷狄论礼义信足以成德论刘恺丁鸿孰贤论礼以养人爲本论旣醉备五福论形势不如德论王者不治夷狄论夷狄不可以中国之治治也譬若禽兽然求其大治必至于大乱先王知其然是故以不治治之治之以不治者乃所以深治之也春秋书公㑹戎于潜何休曰録戎来者不拒去者不追也夫天下之至严而用法之至详者莫过于春秋凢春秋之书公书侯书字书名其君得爲诸侯其臣得爲大夫者举皆齐晋也不然则齐晋之与国也其书州书国书氏书人其君不得爲诸侯其臣不得爲大夫者举皆秦楚也不然则秦楚之与国也齐晋之君所以治其国家拥卫天子而爱养百姓者岂能尽如古法哉盖亦出于诈力而参之以仁义是亦未能纯爲中国也秦楚者亦非独贪冐无耻肆行而不顾也亦有秉道行义之君焉是秦楚亦未至于纯爲夷狄也齐晋之君不能纯爲中国而春秋之所与者常向焉有善则汲汲而书之惟恐其不得闻于后丗有过则多方而开赦之惟恐其不得爲君子秦楚之君未至于纯爲夷狄而春秋之所不与者常在焉有善则累而后进有恶则略而不録以爲不足録也是非独私于齐晋而偏疾于秦楚也以见中国之不可一日背而夷狄之不可以一日向也其不纯者足以寄其褒贬则其纯者可知矣故曰天下之至严而用法之至详者莫如春秋夫戎者岂特如秦楚之流入于戎狄而已哉然而春秋书之曰公㑹戎于潜公无所贬而戎爲可㑹是独何欤夫戎之不能以㑹礼㑹公亦明矣此学者之所以深研而求其说也故曰王者不治夷狄録戎来者不拒去者不追也夫以戎狄之不可化诲怀服也彼其不悍然执兵以与我从事于边鄙固巳幸矣又况知有所谓㑹者而欲行之是岂不足以深嘉其意乎不然将深责其礼彼将有所不堪而发其暴怒则其祸大矣仲尼深忧之故因其来而书之以㑹曰若是足矣是将以不冶深治之也由是观之春秋之疾戎狄者非疾纯戎狄也以中国而流入于戎狄者也礼义信足以成德论有大人之事有小人之事愈大则身愈佚而责愈重愈小则身愈劳而责愈轻綦大而至天子綦小而至农夫各有其分不可乱也责重者不可以不逸不逸则无以任天下之重责轻者不可以不劳不劳则无以逸夫责重者二者譬如心之思虑于内而手足之动作歩趍于外也是故不耕而食不𧖟而衣君子不以爲愧者所职大也自尧舜以来未之有改后丗学衰而道弛诸子之智不足以见其大而窃见其小者之一偏以爲有国者皆当恶衣粝食与农夫并耕而治一人之身而自爲百工盖孔子之时则有是说矣夫樊遟亲受业于圣人而犹惑于是说是以区区焉欲学稼于孔子孔子知其说之将蔓延于天下也故极言其失而深折其辞以爲上好礼则民莫敢不恭上好义则民莫敢不服上好信则民莫敢不用情夫如是则四方之民襁负其子而至矣焉用稼而解者以爲礼义与信足以成德夫樊遟之所爲汲汲于学稼者何也是非以谷食不足而民有苟且之心以慢其上爲忧乎是非以人君独享其安乐而使民劳苦独贤爲忧乎是非以人君不身亲之则空言不足以劝课百姓爲忧乎是三忧者皆丗俗之私忧过计也君子以礼治天下之分使尊者习于尊卑者安于卑则夫民之慢上者非所忧也君子以义处天下之冝使禄之一国者不自以爲多抱开击柝者不自以爲寡则夫民之劳苦独贤者又非所忧也君子以信一天下之惑使作于中者必形于外循其名者必得其实则夫空言不足以劝课者又非所忧也此三者足以成德矣故曰三忧者皆丗俗之私忧过计也刘恺丁鸿孰贤论君子之爲善非特以适已自便而巳其取于人也必度其人之可以与我也其予人也必度其人之可以受于我也我可以取之而其人不可以予我君子不取我可以与之而其人不可受君子不予旣爲已虑之又爲人谅之取之必可予予之必可受若巳爲君子而使人爲小人是亦去小人无几耳东汉刘恺逊其弟荆而诏听之丁鸿亦以阳狂逊其弟而其友人鲍骏责之以义鸿乃就封其始自以爲义而行之其终也知其不义而复之以其能复之知其始之所行非诈也此范氏之所以贤鸿而下恺也其论称太伯伯夷未始有其逊也故太伯称至德伯夷称贤人及后丗徇其名而昧其致于是诡激之行兴矣若刘恺之徒逊其弟使弟受非服而已受其名不巳过乎丁鸿之心主于忠爱何其终悟而从义也范氏之所贤者固巳得之矣而其未尽者请得毕其说夫先王之制立长所以明宗明宗所以防乱非有意私其长而沮其少也天子与诸侯皆有太祖其有天下有一国皆受之太祖而非已之所得专有也天子不敢以其太祖之天下与人诸侯不敢以其太祖之国与人天下之通义也夫刘恺丁鸿之国不知二子所自致耶将受之其先祖耶受之其先祖而传之其所不当立之人虽其弟之亲与涂人均耳夫吴太伯伯夷非所以爲法也太伯将以成周之王业而伯夷将以训天下之逊而爲是诡时特异之行皆非所以爲法也今刘恺举国而逊其弟非独使弟受非服之爲过也将以坏先王防乱之法䡖其先祖之国而独爲是非常之行考之以礼绳之以法而恺之罪大矣然汉丗士大夫多以此爲名者安顺威灵之丗士皆反道矫情以盗一时之名盖其弊始于西汉之丗韦元成以侯逊其弟而爲丗主所贤天下髙之故渐以成俗履常而蹈易者丗以爲无能而摈之则丁鸿之复于中道尤可以深嘉而屡叹也礼以养人爲本论三代之衰至于今且数千歳豪杰有意之主博学多识之臣不可以胜数矣然而礼废乐坠则相与咨嗟发叹而卒于无成者何也是非其才之不逮学之不至过于论之太详畏之太甚也夫礼之𥘉始诸人情视其所安者而爲之节文凢人情之所安而有节者举皆礼也则是礼未始有定论也然而不可以岀于人情之所不安则亦未始无定论也执其无定以爲定论则涂之人皆可以爲礼今儒者之论则不然以爲礼者圣人之所独尊而天下之事最难成者也牵于繁文而拘于小说有毫毛之差则终身以爲不可论明堂者惑于考工吕令之说议郊庙者泥于郑氏王肃之学纷纭交错者累歳而不决或因而遂罢未甞有一人果断而决行之此皆论之太详而议之太甚之过也夫礼之大意存乎明天下之分严君臣笃父子形孝弟而显仁义也今不幸而圣人逺有如毫毛不合于三代之善固未害其爲明天下之分也所以严君臣笃父子形孝弟而显仁义者犹在也今使礼废而不修则君臣不严父子不笃孝弟不形仁义不显反不足重乎昔者西汉之书始于仲舒而至于刘向悼礼乐之不兴故其言曰礼以养人爲本如有过差是过而养人也刑罚之过或至杀伤今吏议法笔则笔削则削而至礼乐则不敢是敢于杀人而不敢于养人也而范晔以爲乐非夔㐮而新音代作律谢皐苏而制令亟易夫法者末也又加以惨毒繁难而天下常以爲急礼者本也又加以和平简易而天下常以爲缓如此而不治则又从而尤之曰是法未至也则因而急之甚矣人之惑也平居治气养生宣故而纳新其行之甚易其过也无大患然皆难之而不爲悍药毒石以搏去其疾则皆爲之此天下之公患也呜唿王者得斯说而通之礼乐之兴庶乎有日矣旣醉备五福论君子之所以大过人者非以其智能知之强能行之也以其功兴而民乐与之同劳功成而民乐与之同乐如是而巳矣冨贵安逸者天下之所同好也然而君子独享焉享之而安天下以爲当然者何也天下知其所以冨贵安逸者九以庇覆我也贫贱劳苦者天下之所同恶也而小人独居焉居之而安天下以爲当然者何也天下知其所以贫贱劳苦者凢以生全我也夫然故独享天下之大利而不忧使天下爲巳劳苦而不怍耳听天下之备声目视天下之备色而民犹以爲未也相与祷祠而祈祝曰使吾君长有吾国也又相与咏歌而称颂之𬒳于金石溢于竹帛使其万丗而不忘也呜唿彼君子者独何修而得此于民哉岂非始之以至诚中之以不欲速而终之以不懈欤视民如视其身待其至愚者如其至贤者是谓至诚行诚无近効要在于自信而不惑是谓不欲速不欲速则能乆乆则功成功成则易懈君子济之以恭是谓不懈行此三者所以得此于民也三代之盛不能加毫末于此矣旣醉者成王之诗也其序曰旣醉太平也醉酒饱德人有士君子之行焉而说者以爲是诗也实具五福其诗曰君子万年寿也介尔景福冨也室家之壸康寕也髙明有融者攸好德也髙明令终者考终命也凢言此者非美其有是五福也美其全享是福兼有是乐而天下安之以爲当然也夫诗者不可以言语求而得必将深观其意焉故其讥刺是人也不言其所爲之恶而言其爵位之尊车服之美而民疾之以见其不堪也君子偕老副笄六珈赫赫师尹民具尔赡是也其颂美是人也不言其所爲之善而言其冠佩之华容貌之盛而民安之以见其无愧也缁衣之冝兮弊予又改爲兮服其命服朱芾斯皇是也故旣醉者非徒享是五福而巳必将有以致之不然民将盻盻焉疾视而不能平治安能独乐乎是以孟子言王道不言其他而独言民之闻其作乐见其田猎而欣欣者此可谓知本矣形势不如德论传有之天时不如地利地利不如人和此言形势之不如德也而吴起亦云在德不在险太史公以爲形势虽强要以仁义爲本儒者之言兵未尝不以借其口矣请拾其遗说而备论之凢形势之说有二有以人爲形势者三代之封诸侯是也天子之所以系于天下者至微且危也相湏而合合而不去则爲君臣其善可得而赏其悪可得而罚其糓米可得而食其功力可得而役使当此之时君臣之势甚固及其一旦溃然而去去而不返则爲冦雠强者起而见攻智者起而危谋傍徨四顾而不知其所恃当是之时君臣之势甚危先王知其固之不足恃而危之不可以忽也故大封诸侯错置亲贤以示天下形势刘颂所谓善爲国者任势而不任人郡县之察小政理而大势危诸侯爲邦近多违而逺虑固此以人爲形势者也然周之衰也诸侯肆行而莫之禁自平王以下其去亡无几也是则德衰而人之形势不足以救也有以地爲形势者秦汉之建都是也秦之取天下非天下心服而臣之也较之以冨搏之以力而犹不服又以诈囚其君虏其将然后仅得之今之臣服而朝贡皆昔之暴骨于原野之子孙也则吾安得㤗然而长有之汉之取天下虽不若秦之暴然要之皆不本于仁义也当此之时不大封诸侯则无以荅功臣之望诸侯大而京师不安则其势不得不以关中之固而临之此虽尧舜汤武亦不能使其德一日而信于天下荀卿所谓合其参者此以地爲形势者也然及其衰也皆以大臣专命危自内起而关中之形势曽不及施此亦德衰而地之形势不能救也夫三代秦汉之君虑其后丗而爲之备患者不可谓不至矣然至其亡也常出于其所不虑此岂形势不如德之明効欤易曰神而明之存乎其人人存则德存德存则无诸侯而安无障塞而固矣经进东坡文集事略卷第十经进东坡文集事略经进东坡文集事略卷第十一经进东坡文集事略卷第十一迪功郎新绍兴府县主簿臣郎晔上进论续楚语论续朋党论正统论上正统论中正统论下思治论续楚语论屈到嗜芰有疾召其宗老而属之曰祭我必以芰及祥宗老将荐芰屈建命去之君子曰违而道唐栁宗元非之曰屈子以礼之末忍絶其父将死之言且礼有齐之日思其所乐思其所嗜子木去芰安得爲道甚矣柳子之陋也子木楚卿之贤者也夫岂不知爲人子之道事死如事生况于将死叮咛之言弃而不用人情之所忍乎是必有大不忍者而夺其情也夫死生之际圣人严之薨于路寝不死于妇人之手至于结冠缨启乎足之末不敢不勉其于死生之变亦重矣父子平日之言可以恩掩义至于死生至严之际岂容以私害公乎曽子有疾称君子之所贵乎道者三孟僖子卒使其子学礼于仲尼管仲病劝威公去三孺夫数君子之言或主社稷或勤于道徳或训其子孙虽所趣不同然皆笃于大义不私其躬也如此今赫赫楚国若敖氏之贤闻于诸侯身爲正卿死不在民而口腹是忧其爲陋亦甚矣使子木行之国人诵之太史书之天下后丗不知夫子之贤而唯陋是闻子木其忍爲此乎故曰是必有大不忍者而夺其情也然礼之所谓思其所乐思其所嗜此言人子追思之道也曽晳嗜羊枣而曽子不忍食父没而不能读父之书母没而不能执母之器皆人子之情自然也岂待父母之命耶今荐芰之事若岀于子则可自其父命则爲陋耳岂可以饮食之故而成父莫大之陋乎曽子寝疾曽元难于易箦曽子曰君子之爱人也以徳细人之爱人也以姑息若以柳子之言爲然是曽元爲孝子而童子顾礼之末易箦于病革之中爲不仁之甚也中行偃死视不可含范宣子盥而抚之曰事呉敢不如事主犹视栾怀子曰主苟终所不嗣事于齐者有如河乃瞑呜唿范宣子知事呉爲忠于主而不知报齐以成夫子忧国之美其爲忠则大矣古人以爱恶比之美疢药石曰石犹生我疢之美者其毒滋多由是观之柳子之爱屈到是疢之美子木之违父命药石也哉续朋党论欧阳子曰小人欲空人之国者必进朋党之说呜唿国之将亡此其兆欤祸莫大于权之移人而君莫危于国之有党有党则必争争则小人者必胜而权之所归也君安得不危哉何以言之君子以道事君人主必敬之而踈小人唯予言而莫予违人主必狎之而亲踈者易间而亲者难睽也而君子者不得志则奉身而退乐道不仕小人者不得志则徼倖复用惟怨之报此其所以必胜也盖尝论之君子如嘉禾也封殖之甚难而去之甚易小人如恶草也不种而生去之复蕃丗未有小人不除而治者也然去之爲最难斥其一则援之者衆尽其类则衆之致怨也深小者复用而肆威大者得志而窃国善人爲之扫地丗主爲之屏息譬断蛇不殊刺虎不毙其伤人则愈多矣齐田氏鲁季孙是巳齐鲁之执事莫匪田季之党也历数君不忘其诛而卒之简公弑昭哀失国小人之党其不可除也如此而汉党锢之狱唐白马之祸忠臣义士斥死无余君子之党其易尽也如此使丗主知易尽者之可戒而不可除者之可惧则有瘳矣且夫君子者丗无若是之多也小人者亦无若是之衆也凡才智之士锐于功名而嗜于进取者随所用耳孔子曰仁者安仁智者利仁未必皆君子也冉有从夫子则爲门人之选从季氏则爲聚歛之臣唐桞宗元刘禹钖使不䧟叔文之党其髙才絶学亦足以爲唐名臣矣昔栾怀子得罪于晋其党皆出奔乐王鲋谓范宣子曰盍反州绰邢蒯勇士也宣子曰彼栾氏之勇也余何获焉王鲋曰子爲彼栾氏乃亦子之勇也呜唿宣子蚤从王鲋之言岂独获二子之勇且安有曲沃之变哉愚以谓治道去泰甚耳苟黜其首恶而贳其余使才者不失冨贵不才者无以致憾将爲吾用之不暇又何怨之报乎人之所以爲盗者衣食不足耳农夫市人焉保其不爲盗而衣食旣足盗岂有不能返农夫市人也哉故善除盗者开其衣食之门使复其业善除小人者诱以富贵之道使隳其党以力取威胜者盖未尝不反爲所噬昔曹参之治齐曰谨无优狱市狱市姦人之所容也知此亦庻几于善治矣姦固不可长而亦不可不容也若姦无所容君子岂乆安之道哉牛李之党徧天下而李德𥙿以一夫之力欲穷其类而致之必死此其所以不旋踵罹仇人之祸也姦臣复炽忠义益衰以力取威胜者果不可耶愚是以续欧阳子之说而爲君子小人之戒正统緫论上正统者何耶名耶实耶正统之说曰正者所以正天下之不正也统者所以合天下之不一也不幸有天子之实而无其位有天子之名而无其徳是二人者立于天下天下何正何一而正统之论决矣正统之爲言犹曰有天下云耳人之得此名而又有此实也夫何议天下固有无其实而得其名者圣人于此不得已焉而不以实伤名而名卒不能伤实故名轻而实重不以实伤名故天下不争名轻而实重故天下趋于实天下有不肖而曰吾贤者矣未有贱而曰吾贵者也天下之争自贤不肖始圣人忧焉不敢以乱贵贱故天下知贤之不能夺贵天下之贵者圣人莫不从而贵之恃有贤不肖存焉轻以与人贵而重以与人贤天下然后知贵之不如贤知贤之不能夺贵故不争知贵之不如贤故趋于实使天下不争而趋于实是亦足矣正统者名之所在焉而已名之所在而不能有益乎其人而后名轻名轻而后实重故欲重天下之实于是乎名轻正统听其自得者十曰尧舜夏商周汉秦晋隋唐序其可得者六以存教曰魏梁后唐晋汉周使夫尧舜三代之所以爲贤于后丗之君者皆不在乎正统故后丗之君不以其道而得之者亦无以爲尧舜三代之比于是乎实重正统辨论中正统之论起于欧阳子爲霸统之说起于章子二子之论吾与欧阳子故不得不与章子辨以全欧阳子之说欧阳子之说全而吾之说又因以明章子之说曰进秦梁失而未善也进魏非也是章子未知夫名实之所在也夫所谓正统者犹曰有天下云尔正统者果名也又焉实之知视天下之所同君而加之又焉知其他章子以爲魏不能一天下不当与之统夫魏虽不能一天下而天下亦无有如魏之强者呉虽存非两立之势奈何不与之统章子之不絶五代也亦徒以爲天下无有皆坐乎苟其势不得不与之皆坐则郷人何耻耶圣人得天下篡君亦得天下顾其势不得不与之同名圣人何耻耶吾将以圣人耻乎篡君而篡君又恶能耻圣人哉章子曰君子大居正而以不正人居之是正不正之相去未能相逺也且章子之所谓正者何也以一身之正爲正耶以天下有君爲正耶一身之正是天下之私正也天下无君篡君出而制天下汤武旣没吾安所取正哉故篡君者亦当时之正而巳章子曰祖与孙虽百嵗而子五十则子不得爲寿汉与晋虽得天下而魏不能一则魏不得爲有统吾将曰其兄四十而死则其弟五十爲寿弟爲寿乎其兄魏爲有统乎当时而巳章子比之妇谓舅嬖妾爲姑吾将曰舅则以爲妻而妇独奈何不以爲姑乎以妾爲妻者舅之过也妇谓之姑盖非妇罪也举天下而授之魏晋是亦汉魏之过而巳矣与之统者独何罪乎虽然欧阳子之说犹有异乎吾说者欧阳子之所与者吾之所与也欧阳子所以与之者非吾所以与之也欧阳子重与之而吾轻与之且其言曰秦汉而下正统屡絶而得之者少以其得之者少故其爲名甚尊而重也呜唿吾不喜夫少也幸而得之者少故有以尊重其名不幸而皆得欧阳子其敢有所不与耶且其重之则其施于篡君也诚若过然故章子有以启其说夫以文王而终身不得以魏晋梁而得之果其爲重也则文王将有愧于魏晋梁焉必也使夫正统者不得爲圣人之盛节则得之爲无益得之爲无益故虽举而加之篡君而不爲过使夫文王之所不得而魏晋梁之所得者皆吾之所轻者也然后魏晋梁无以愧文王而文王亦无所愧于魏晋梁焉正统辨论下始终得其正天下合于一是二者必以其道得之耶亦或不以其道得之耶病乎或者之不以其道得之也于是乎举而归之名欧阳子曰皆正统是以名言者也章子曰正统又曰霸统是以实言者也欧阳子以名言而纯乎名章子以实言而不尽乎实章子之意以霸统重其实不知实之轻自霸统始使天下之名皆不得过乎实者固章子意也天下之名果不过乎实则吾以章子爲过乎圣人圣人不得已则不能以实伤名而章子则能之且吾岂不知居得其正之爲正如魏受之于汉晋受之于魏不如至公大义之爲正也哉盖亦有所不得巳焉耳如章子之说吾将求其备尧舜以德三代以徳与功汉唐以功秦隋后唐晋汉周以力晋梁以弑不言魏者因章子之说而与之辨以实言之则徳与功不如徳功不如徳与功力不如功弑不如力是尧舜而不得统者凡更四不如而后至于晋梁焉而章子以爲天下之实尽于其正统霸统之间矣欧阳子纯乎名故不知实之所止章子杂乎实故虽晋梁弑君之罪天下所不容之恶而其实反不过乎霸彼其𥘉得正统之虚名而不测其实罪之所至也章子则告之曰尔霸者也夫以弑君得天下而不失爲霸则章子之说固便乎篡者也夫章子岂曰弑君者其实止乎霸也哉盖取巳举其实者之名虽欲复加之罪而不可得也夫王者没而霸者有功于天下吾以爲在汉唐爲冝必不得巳而秦隋后唐晋汉周得之吾犹有憾焉奈何其举而加之弑君之人乎呜唿吾不惜乎名而惜乎实也霸之于王也犹兄之于父也闻天下之父尝有曰尧者而曰必尧而后父少不若尧而降爲兄则瞽鲧惧至仆妾焉天下将有降父而至于仆妾者无恠也从章子之说者其弊固至乎此也故曰莫若纯乎名纯乎名故晋梁之得天下其名曰正统而其弑君之实惟天下后丗之所加而吾不爲之齐量焉于是乎晋梁之恶不胜诛于天下实于此反不重乎章子曰尧舜曰帝三代曰王夏曰氏啇周曰人古之人轻重其君有是也以爲其霸统之说夫执圣人之一端以借其口夫何说而不可吾亦将曰孔子删书而虞夏啇周皆曰书汤武王伯禽秦穆公皆曰誓以爲吾皆曰正统之说其谁曰不可圣人之于实也不伤其名而后从之帝亦天子也王亦天子也氏亦人也人亦氏也夫何名之伤若章子之所谓霸统者伤乎名而䘮乎实也思治论方今天下何病哉其始不立其卒不成惟其不成是以厌之而愈不立也凡人之情一举而无功则疑再则勌三则去之矣今丗之士所以相顾而莫肯爲者非其无有忠义慷慨之志也又非其才术谋虑不若人也患在苦其难成而不复立不知其所以不成者罪在于不立也今立而成矣今丗有三患而终莫能去其所从起者则五六十年矣自宫室祷祠之役兴钱币茶盐之法坏加之以师旅而天下常患无财五六十年之间下之所以游谈聚议而上之所以变政易令以求丰财者不可胜数矣而财终不可丰自澶渊之役北虏虽求和而终不得其要领其后重之西羗之变而边陲不宁二国益骄以战则不胜以守则不固而天下常患无兵五六十年之间下之所以游谈聚议而上之所以变政易令以求强兵者不可胜数矣而兵终不可强自选举之格严而吏拘于法不志于功名考功课吏之法坏而贤者无所劝不肖者无所惧而天下常患无吏五六十年之间下之所以游谈聚议而上之所以变政易令以求择吏者不可胜数矣而吏终不可择财之不可丰兵之不可强吏之不可择是岂眞不可耶故曰其始不立其卒不成惟其不成是以厌之而愈不立也夫所贵于立者以其规模先定也古之君子先定其规模而后从事故其应也有候其成也有形衆人以爲是汗漫不可知而君子以爲理之必然如炊之无不熟种之无不生也是故其用力省而成功速昔者子太叔问政于子产子产曰政如农功日夜以思之思其始而图其终朝夕而行之行无越思如农之有畔子产以爲不思而行与凡行而岀于思之外者如农之无畔也其始虽勤而终必弃之今夫冨人之营宫室也必先料其赀财之丰约以制宫室之大小旣内决于心然后择工之良者而用一人焉必告之曰吾将爲屋若干度用材几何役夫几人几日而成土石材苇吾于何取之其工之良者必告之曰某所有木某所有石用材役夫若干某日而成主人率以听焉及期而成旣成而不失当则规模之先定也今治天下则不然百官有司不知上之所欲爲也而人各有心好大者欲王好权者欲霸而媮者欲休息文吏之所至则治刑狱而聚歛之臣则以货财爲急民不知其所适从也及其发一政则曰姑试行之而已其济与否固未可知也前之政未见其利害而后之政复发矣凡今之所谓新政者听其始之议论岂不甚美而可乐哉然而布岀于天下而卒不知其所终何则其规模不先定也用舍系于好恶而废兴决于衆寡故万全之利以小不便而废者有之矣百丗之患以小利而不顾者有之矣所用之人无常责而所发之政无成効此犹适千里不赍粮而假丐于涂人治病不知其所当用之药而可药皆试以侥倖于一物之中欲三患之去不可得也昔者太公治齐周公治鲁至于数十丗之后子孙之强弱风俗之好恶皆可得而逆知之何者其所施専一则其势固有以使之也管仲相威公自始爲政而至于霸其所施设皆有方法及其成功皆知其所以然至今可覆也咎犯之在晋范蠡之在越文公勾践尝欲用其民而二臣皆以爲未可及其以爲可用也则破楚灭呉如寄诸其隣而取之此无他见之明而䇿之熟也今之丗亦与明者熟䇿之而巳士争言曰如是而财可豊如是而兵可强如是而吏可择吾从其可行者而规模之发之以勇守之以専逹之以强日夜以求合于其所规模之内而无务岀于其所规模之外其人其政一然而不成者未之有也财之不丰兵之不强吏之不择此三者存亡之所从岀而天下之大事也夫以天下之大事而有一人焉独擅而兼言之则其所以治此三者之术其得失固不可知也虽不可知而此三者决不可不治者可知也是故不可以无术其术非难知而难听非难听而难行非难行而难收孔子曰好谋而成使好谋而不成不如无谋盖丗有好劒者聚天下之良金铸之三年而成以爲吾劒天下莫敌也劒成而狼戾缺折不可用是何也知铸而不知収也今丗之举事者虽其甚小而欲成之者常不过数人欲坏之者常不可胜数可成之功常难形若不可成之状常先见上之人方且眩瞀而不自信又何暇及于收哉古之人有犯其至艰而图其逺者彼独何术也且非特圣人而已商君之变秦法也撄万人之怒排举国之说势如此其逆也苏秦之爲从也合天下之异以爲同聮六姓之踈以爲亲计如此其迃也淮隂侯请于髙帝求三万人愿以北举燕赵东击齐南絶楚之粮道而西㑹于荥阳耿弇亦言于丗祖欲先定渔阳取涿郡还收冨平而东下齐丗祖以爲落落难合此皆越人之都邑而谋人国功如此其踈也然而四子者行之若易然岀于其口成于其手以爲旣巳许吾君则亲挈而还之今吾以自有之天下而行吾所得爲之事其事又非有所拂逆于天下之意也非有所待于人而后具也如有财而自用之有子而自教之耳然而政岀于天下有出而无成者五六十年于此矣是何也意者知出而不知收欤非不知收意者汗漫而无所收欤故爲之说曰先定其规模而后从事先定者可以谋人不先定者自谋常不给而况于谋人乎且今之丗俗则有所可患者士大夫所以信服于朝廷者不笃而皆好议论以务非其上使人眩于是非而不知其所从从之则事举无可爲者不从则有所行者常多故而易败夫所以多故而易败者人各持其私意以贼之议论胜于下而幸其无功者衆也冨人之谋利也常获丗以爲福非也彼冨人者信于人素深而服于人素厚所爲而莫或害之所欲而莫或非之事未成而衆巳先成之矣夫事之行也有势其成也有气冨人者乗其势而袭其气也欲事之易成则先治其所以信服天下者天下之事不可以力胜力不可胜则莫若从衆从衆者非从衆多之口而从其所不言而同然者是眞从衆也衆多之口非果衆也特闻于吾耳而接于吾前未有非其私说者也于吾爲衆于天下爲寡彼衆之所不言而同然者衆多之口举不乐也以衆多之口所不乐而弃衆之所不言而同然则乐者寡而不乐者衆矣古之人常以从衆得天下之心而丗之君子常以从衆失之不知夫古之人其所从者非从其口而从其所同然也何以明之丗之所谓逆衆歛怨而不可行者莫若减任子然不顾而行之者五六年矣而天下未尝有一言何则彼其口之所不乐而心之所同然也从其所同然而行之若犹有言者则可以勿䘏矣故爲之说曰发之以勇守之以专逹之以强苟知此三者非独爲吾国而巳虽北取契丹可也经进东坡文集事略卷第十一经进东坡文集事略经进东坡文集事略卷第十二经进东坡文集事略卷第十二迪功郎新绍兴府县主簿臣郎晔上进论武王论平王论隐公论隐公论襄公论武王论武王伐商以商遗民封纣子武庚禄父使其弟管叔鲜蔡叔度相禄父治商武王崩禄父与管蔡作乱成王命周公诛之而立㣲子于宋苏子曰武王非圣人也昔者孔子盖罪汤武顾自以爲商之子孙而周人也故不敢然数致意焉曰大哉巍巍乎舜禹也禹吾无间然其不足于汤武也亦明矣曰武尽美矣未尽善也又曰三分天下有其二以服事商周之徳其可谓至徳也巳矣伯夷叔齐之于武王也盖谓之弑君至耻之不食其粟而孔子与之其罪武王也甚矣此孔氏之家法也丗之君子苟自孔氏必守此法国之存亡民之死生将于是乎在其孰敢不严而孟轲始乱之曰吾闻武王诛独夫纣未闻弑君也自是学者以汤武爲圣人之正若当然者皆孔氏之罪人也使当时有良史如董狐者南巢之事必以叛书牧野之事必以弑书而汤武仁人也必将爲法受恶周公作无逸曰商王中宗髙宗及祖甲及我周文王兹四人迪哲上不及汤下不及武王亦以是哉文王之时诸侯不求而自至是以受命称王行天子之事周之王不王不计纣之存亡也使文王在必不伐纣纣不见伐而以考终或死于乱商人立君以事周命爲二王后以祀商君臣之道岂不两全也哉武王观兵于孟津而归纣若改过否则商人改立君武王之待商亦若是而巳矣天下无王有圣人者出而天下归之圣人所不得辞也而以兵取之而放之而杀之可乎汉末大乱豪杰并起荀文若圣人之徒也以爲非曹操莫与定海内故起而佐之所以与操谋者皆王者之事也文若岂教操反者哉以仁义救天下天下旣平神器自至将不得已而受之不至不取也此文王之道文若之心也及操谋九钖则文若死之故吾常以文若爲圣人之徒者以其才似张子房而道似伯夷也杀其父封其子其子非人也则可使其子而果人也则必死之楚人将杀令尹子南子南之子弃疾爲王驭士王泣而告之旣杀子南其徒曰行乎曰吾与杀吾父行将焉入然则臣王乎曰弃父事雠吾弗忍也遂缢而死武王亲以黄钺诛纣使武庚受封而不叛岂复人也哉故武庚之必叛不待智者而后知也武王之封盖亦有不得巳焉耳商有天下六百年贤圣之君六七作纣虽无道其故家遗民未尽灭也三分天下有其二啇不伐周而周伐之诛其君夷其社稷诸侯必有不恱者故封武庚以慰之此岂武王之意哉故曰武王非圣人也平王论太史公曰学者皆称周伐纣居洛邑其实不然武王营之成王使召公卜居之居九鼎焉而周都复豊镐至犬戎败幽王周乃东徙于洛苏子曰周之失计未有如东迁之谬也自平王至于亡非有大无道者也頿王之神圣诸侯服享然终以不振则东迁之过也昔武王克商迁九鼎于洛邑成王周公复増营之周公旣没盖君陈毕公更居焉以重王室而巳非有意于迁也周公欲葬成周而成王葬之毕此岂有意于迁哉今夫冨民之家所以遗其子孙者田宅而巳不幸而有败至于乞假以生可也然终不敢议田宅今平王举文武成康之业而大弃之此一败而鬻田宅者也夏商之亡皆五六百年其先王之徳无以过周而后王之败亦不减幽厉然至于桀纣而后亡其未亡也天下宗之不如东周之名存而实亡也是何也则不鬻田宅之効也盘庚之迁商之旧也古公迁于𡵨方是时周人如狄人也逐水草而居岂所难哉卫文公东徙渡河恃齐而存耳齐迁临淄晋迁于绛于新田皆其盛时非有所畏也其余避冦而迁都未有不亡虽不即亡未有能复振者也春秋时楚大饥羣蛮叛之申息之北门不启楚人谋徙于坂髙蔿贾曰不可我能往冦亦能往于是乎以秦人巴人灭庸而楚始大苏峻之乱晋几亡矣宗庙宫室尽爲煨烬温峤欲迁豫章三呉之豪欲迁㑹稽将从之矣独王导不可曰金陵王者之都也王者不以丰俭移都若洪卫文大帛之冠何适而不可不然虽乐土爲墟且北冦方强一旦示弱窜于蛮越望实皆丧矣乃不果迁而晋复安贤哉导也可谓能定大事矣嗟夫平王之𥘉周虽不如楚之强顾不愈于东晋之微乎使平王有一王导定不迁之计收丰镐之遗民而修文武成康之政以形势临东诸侯齐晋虽强未敢贰也而秦何自霸哉魏恵王畏秦迁于大梁楚昭王畏呉迁于鄀顷襄王畏秦迁于陈考烈王畏秦迁于寿春皆不复振有亡兆焉东汉之末董卓劫帝迁于长安汉遂以亡近丗李景迁于豫章亦亡故曰周之失计未有如东迁之谬也隐公论鲁隐公元年不书即位摄也公子翚请杀威公公曰爲其少故也吾将授之矣使营莬裘吾将老焉翚惧反譛公于威公而使贼杀公欧阳子曰隐公非摄也使隐果摄则春秋不书爲公春秋书爲公则隐公非摄无疑也苏子曰春秋信史也隐摄而威弑着于史也详矣周公摄而克复子者也以周公薨故不称王隐公摄而不克复子者也以鲁公薨故称公史有谥国有庙春秋独得不称公乎然则隐公之摄也礼欤曰礼也何自闻之曰闻之孔子曽子问曰君薨而丗子生如之何孔子曰卿大夫士从摄主北面于西堦南何谓摄主曰古者天子诸侯卿大夫之丗子未生而死则其弟若兄弟之子次当立者爲摄主子生而女也则摄主立男也则摄主退此之谓摄主古之人有爲之者季康子是也季元子旦而命其臣正常曰南孺子之子男也则以告而立之女也则肥也可元子卒康子即位旣葬康子在朝南氏生男正常载以如朝告曰夫子有遗言命其圉臣曰南氏生男则以告于君与夫人而立之今生矣男也敢告康子请退自秦汉以来不修是礼而以母后摄孔子曰唯女子与小人爲难养也使与闻外事且不可曰牝鸡之晨惟家之索而况可使摄位而临天下乎女子爲政而国安唯齐之君王后吾宋之曹髙向也盖亦千一矣自东汉马邓不能无讥而汉吕后魏胡武灵唐武氏之流盖不胜其乱王莽杨坚遂用以易姓由是观之岂若摄主之庶几乎使母后而可信则摄主亦可信也若均之不可信则摄主取之犹吾先君之子孙也不犹愈于异姓之取哉或曰君薨而百官揔已以听于冡宰三年安用摄主曰非此之谓也嗣天子长矣宅忧而未岀令则以礼摄冡宰若太子未生生而弱未能君也则三代之礼孔子之学决不以天下付异姓其付之摄主也夫岂非礼而周公行之欤故隐公亦摄主也郑元儒之陋者也其传摄主也曰上卿代君听政者也使子生而女则上卿岂继丗者乎苏子曰摄主先王之令典孔子之法也而丗不知习见母后之摄也而以爲当然故吾不可不论以待后之君子隐公论公子翚请杀威公以求太宰隐公曰爲其少故也吾将授之使营菟裘吾将老焉翚惧反譛公于威公而杀之苏子曰盗以兵拟人人必杀之夫岂独其所拟涂之人皆捕击之矣涂之人与盗非仇也以爲不击则盗且并杀已也隐公之智曽不若是涂之人也哀哉隐公惠公继室之子也其爲非嫡与威均耳而长于威隐公追先公之志而授国焉可不谓仁乎惜乎其不敏于智也使隐公诛翚而逊威虽夷齐何以尚兹骊姬欲杀由生而难里克则施优来之二丗欲杀扶苏而难李斯则赵髙来之此二人之智若出一人而其受祸亦不少异里克不免于惠公之诛李斯不免于二丗之虐皆无足哀者吾独表而岀之以爲丗戒君子之爲仁义也非有计于利害然君子之所爲义利常兼而小人反是李斯听赵髙之谋非其本意独畏蒙氏之夺其位故勉而听髙使斯闻髙之言即召百官陈六师斩之其徳于扶苏岂有旣乎何蒙氏之足忧释此不爲而具五刑于市非下愚而何呜唿乱臣贼二犹蝮蛇也其所螫草木犹足以杀人况其所噬啮者欤郑小同爲髙贵郷公侍中尝见司马师师有密䟽未屏也如厠还问小同见吾䟽乎曰不见师曰宁我负卿无卿负我遂酖之王允之从王淳夜饮辞醉先寝淳与钱鳯谋逆允之已醒悉闻其言虑淳疑已遂大吐衣面皆汚淳果照视之见允之卧吐中乃已哀哉小同殆哉岌岌乎允之也孔子曰危邦不入乱邦不居有以也夫吾读史得鲁公晋里克秦李斯郑小同王允之五人感其所遇祸福如此故特书其事后之君子可以览观焉宋襄公论鲁僖公二十二年冬十一月己巳朔宋公及楚人战于泓宋师败绩苏子曰春秋书战未有若此之严而尽也宋公天子之上公宋先代之后天子有事膰焉有丧拜焉非列国诸侯之所敢敌也而曰及楚人战于泓楚夷狄之国㣲者之称以天子之上公而当夷狄之微者至于败绩宋公之罪盖可见矣而公羊传以爲文王之师不过此学者疑焉故不可以不辨宋襄公非独行仁义而不终者也以不仁之资盗仁者之名尓齐宣有牵牛而过堂下者曰牛何之将以衅钟王曰舎之吾不忍其觳觫若无罪而就死地夫舎一牛于徳未有所损益者而孟子与之以王所谓以不忍人之心行不忍人之政三代之所共也而宋襄公执鄫子用于次睢之社君子杀一牛犹不忍而宋公戕一国若犬豕然此而忍爲之天下孰有不忍者耶泓之役身败国衂乃欲以不重伤不禽二毛欺诸侯人能紾其兄之臂以取食而能忍饥于壷飱者天下知其不情也襄公能忍于鄫子而不忍于重伤二毛此岂可谓其情也哉威文之师存亡継絶犹不齿于仲尼之门况用人于夷鬼以求霸而谓王者之师可乎使鄫子有罪而讨之虽声于诸侯而戮于社天下不以爲过若以喜怒兴师则秦穆公获晋侯且犹释之而况敢用诸淫昬之鬼乎以愚观之宋襄公王莽之流襄公以诸侯爲可以名得王莽以天下可以文取也其得䘮小大不同其不能欺天下则同也其不鼔不成列不能损襄公之虐其抱孺子而泣不能盖王莽之篡使莽无成则宋襄公使襄公之得志亦一莽也古人有言图王不成其弊犹足以霸襄公行王者之师犹足以当威文之师一战之余救死扶伤不暇此独妄庸耳齐威晋文得管仲子犯而兴襄公有一子鱼不能用岂可同日而语哉自古失道之君如是者多矣死而论定未有如襄公之欺于后世者也经进东坡文集事略卷第十二经进东坡文集事略经进东坡文集事略卷第十三经进东坡文集事略卷第十三迪功郎新绍兴府县主簿臣郎晔上进论士爕论孔子论管仲论范蠡论子胥论士爕论鄢陵之役楚晨压晋师而阵诸将请从之范文子独不欲战晋卒败楚楚子伤目子反殒命苏子曰料敌势强弱而知师之胜负此将帅之能也不求一时之功爱君以德而全其宗嗣此社稷之臣也鄢陵之役楚晨压晋师而陈诸将请从之范文子独不欲战晋卒败楚楚子伤目子反殒命范文子疑若懦而无谋者矣然不及一年三郄诛厉公弑胥童死栾书中行偃几不免于祸晋国大乱鄢陵之功实使之然也有非常之人然后有非常之功非常之功圣人所甚惧也夜光之珠明月之璧无因而至前匹夫犹或按劒而况非常之功乎故圣人必自反曰此天之所以厚于我乎抑天之祸予也故虽有大功而不忘戒惧中常之主锐于立事忽于天戒日㝷干戈而残民以逞天欲全之则必折其萌芽挫其锋芒使其知所悔天欲亡之以美利诱之以得志使之有功以骄士玩于冦雠而侮其人民至于亡国杀身而不悟者天絶之也呜唿小民之家一朝而获千金非有大福必有大咎何则彼之所获者终日勤劳不过数金耳所得者微故所用者狭无故而得千金岂不骄其志而䘮其所守哉由是言之有天下者得之艰难则失之不易得之旣易则失之亦然汉髙皇帝之得天下亲冒矢石与秦楚争转战五年未尝得志比定天下复有平城之围故终其身不事逺略继之文景不言兵唐太宗举晋阳之师破窦建德虏王世充所过者下昜于破竹然天下始定外攘四夷伐髙昌破突厥终其身师旅不解几至于乱者以其亲见取天下之易也故兵之胜负足以爲国之强弱而国之强弱足以爲治乱之兆盖有战胜而亡有败而兴者矣㑹稽之栖而勾践以霸黄池之㑹而夫差以亡有以使之也昔公败戎于桑田晋小偃知其必亡曰是天夺之鉴而益其疾也晋果灭此范文子所以不得不諌諌而不纳而又有功敢逃其死哉使其不死则厉公逞志必先图于范氏赵盾之事可见矣赵盾虽免于死而不免于恶名则范文子之智过于赵宣子也逺矣孔子论鲁定公十二年孔子言于公曰臣无藏甲大夫无百雉之城使仲由为季氏宰将堕三都于是叔孙氏先堕郈季氏将堕费公山不狃叔孙辄率费人袭公公与二三子入于季氏之宫孔子命申句须乐颀下伐之费人北二子奔齐遂堕成公歛处父以成叛公围成弗克或曰殆哉孔子之爲政也亦危而难成矣孔融曰王畿千里寰内不以封建诸侯曹操疑其论建渐广遂杀融融特言之耳安能爲哉操以爲有千里之畿将不利已故杀之不旋踵季氏亲逐昭公昭公死于外从者皆不敢入虽子家羁亦亡季氏之忌克忮害如此虽其势不及曹氏然君臣相猜盖不减曹也孔子安能以是时堕其名都而岀其藏甲也哉考之春秋方是时三家虽若不恱然莫能违孔子用事于鲁得政与民而三家畏之欤则季氏之受女乐也孔氏能却之矣彼妇之口可以出走是孔子畏季氏季氏不畏孔子也孔子盍姑修其政刑以俟三家之隙也哉苏子曰此孔子之所以圣也盖田氏六卿不服则齐晋无不亡之道三家不臣则鲁无可治之理孔子之用于世其政无急于此者矣彼晏婴者亦知之曰田氏之僣惟礼可以己之在礼家施不及国大夫不収公利齐景公曰善哉吾今而后知礼之可以爲国也婴能知之而莫能爲之婴非不贤也其浩然之气以直养而无害塞乎天地之间者不及孔孟也孔子以覉旅之臣得政朞月而能举治世之礼以律亡国之臣堕名都出藏甲而三家不疑其害巳此必有不言而信不怒而威者矣孔子之圣见于行事至此爲无疑矣婴之用于齐也乆于孔子景公之信其臣也愈于定公而田氏之祸不少衰吾是以知孔子之难也孔子以哀公十六年卒十四年陈常弑其君孔子沐浴而朝告于哀公请讨之吾是以知孔子之欲治列国之君臣如春氏则鲁之公室自张三家不治而自服也此孔子之志也管仲论郑太子华言于齐威公请去三族而以郑爲内臣公将许之管仲曰不可诸侯有讨于郑未捷苟有衅从之不亦可乎管仲曰君若绥之以德加之以训辞而率诸侯以讨郑郑将覆亡之不暇岂敢不惧若揔其罪人以临之郑有辞矣公辞子华郑伯乃受盟苏子曰大哉管仲之相威公也辞子华之请而不违曹沫之盟皆盛德之事也齐可以王矣恨其不学道不自诚意正心以刑其国使家有三归之病而国有六嬖之祸故威公不王而孔子小之然其子之亦至矣曰威公九合诸侯不以兵车管仲之力也如其仁如其仁曰仲尼之徒无道威文之事者孟子盖过矣吾读春秋以下史得七人焉皆盛德之事也可以爲万世法又得八人焉皆反是可以爲万世戒太公之治齐也举贤而上功周公曰后世必有篡弑之臣天下诵之齐盖知之矣田敬仲之始生也周史筮之其奔齐也齐懿氏卜之皆知其必有齐国也然威公管仲不以是废之非盛徳能如是乎故吾以谓楚成王知晋之必霸而不杀重耳汉髙祖知东南之必乱而不杀呉王濞晋武帝闻齐王攸之言而不杀刘元海符坚信王勐而不杀慕容垂唐明皇用张九龄而不杀安禄山皆盛德之事也而世之论者则以谓此七人者失于不杀以启乱吾以谓不然七人者皆有以自致败亡非不杀之过也齐景公不繁刑重赋虽有田氏齐不可取楚成王不用子玉虽有晋文公兵不败汉景帝不害太子不用晁错虽有呉王濞无自发晋武帝不立孝惠虽有刘元海不能乱符坚不贪江左虽有慕容垂不能叛明皇不用李林甫杨国忠虽有安禄山亦何能爲秦之由余汉之金日磾唐之李光弼浑瑊之流皆蕃种也何负于中国哉而独杀元海禄山乎且夫自今而言之则元海禄山死有余罪自当时言之则不免爲杀无罪岂有天子杀无罪而不得罪于天者上失其道涂之人皆敌国也天下豪杰其可胜旣乎汉景帝以怏怏而杀周亚夫曹操以名重而杀孔融晋文帝以卧龙而杀嵆康晋武帝亦以名重而杀夏侯元宋明帝以族大而杀王彧齐后主以謡言而杀斛律光唐太宗以䜟而杀李君羡武后亦以谗言而杀裴炎世皆以谓非也此八人者当时之虑岂非爱国备乱与忧元海禄山者同乎甚矣世之人以成败爲是非也故夫嗜杀人者必以邓侯不杀楚子爲口实以邓之微无故杀大国之君使楚人举国而仇之其亡不愈甚乎吾以谓爲天下如养生爱国备乱如服药养生者不过谨起居饮食节声色而巳节谨在未病之前而服药在巳病之后今吾忧寒疾而先服乌喙忧热疾而先服甘遂则病未作而药巳杀人矣彼八人者皆未病而服药者也范蠡论越旣灭呉范蠡以谓勾践爲人长颈鸟喙可与共患难不可与共安乐乃与其私徒属浮海而行至齐以书遗大夫种曰蜚鸟尽良弓藏狡兎死走狗烹子可以去矣范蠡独知相其君而巳以吾相蠡蠡亦鸟喙也夫好货天下之贱士也以蠡之贤岂聚歛积实者何至耕于海濵父子力作以营千金屡散屡积此何爲者哉岂非才有余而道不足故功成名遂身退而心终不能自放者乎使勾践有大度能终始用蠡蠡亦非清净无爲以老于越者也吾故曰蠡亦鸟喙也鲁仲连旣退秦军平原君欲封连以千金爲寿笑曰所贵乎天下士者爲人排难解纷而无所取也即有取者是商贾之事连不忍爲也遂去终身不复见逃隐于海上曰吾与冨贵而屈于人宁贫贱而轻世肆志焉使范蠡之去如鲁仲连则去圣人不逺矣呜唿春秋已来用舍进退未有如蠡之全者也而不足于此吾是以累叹而深悲焉子胥论楚平王旣杀伍奢伍尚而伍子胥亡入呉事呉王阖闾及楚平王卒子昭王立后子胥与孙武兴兵及唐蔡伐楚夹汉水而阵楚大败于是呉王乗胜而前五战遂至郢楚昭王岀亡呉兵入郢子胥求昭王旣不得乃掘平王墓出其尸鞭之五百以报父兄之雠苏子曰子胥种蠡皆人杰而杨雄曲士也欲以区区之学瑕玼此三人者以三谏不去鞭尸借馆爲子胥之罪以不强諌勾践而栖㑹稽爲种蠡之过雄闻古有三諌当去之说即欲以律天下士岂不陋哉三諌而去爲人臣交浅者言也如宫之竒洩冶乃可耳至如子胥呉之宗臣与国存亡者也去将安往哉百諌不听继之以死可也孔子去鲁未尝一諌又安用三父受诛子复雠礼也生则斩首死则鞭尸发其至痛无所择也是以昔之君子皆哀而恕之雄独非人子乎至于借馆阖闾与羣臣之罪非子胥意也勾践困于㑹稽乃能用二子若先战而强諌以死之则雄又当以子胥之罪罪之矣此皆儿童之见无足论者不忍二子之见诬故爲一言经进东坡文集事略卷第十三经进东坡文集事略经进东坡文集事略卷第十四经进东坡文集事略卷第十四迪功郎新绍兴府县主簿臣郎晔上进论六国论始皇论始皇论始皇论商鞅论范増论六国论春秋之末至于战国诸侯卿相皆争养士自谋其谋夫说客谈天雕龙坚白同异之流下至击劒扛鼎鸡鸣狗盗之徒莫不賔礼靡衣玉食以舘于上者不可胜数越王勾践有君子六千人魏无忌齐田文赵胜黄歇吕不韦皆有客三千人而田文招致任侠姦人六万家于薛齐稷下谈者亦千人魏文侯燕昭王太子丹皆致客无数下至秦汉之间张耳陈余号多士賔客厮养皆天下俊杰而田横亦有士五百人其见于传记者如此度其余当倍官吏而半农夫也此皆役人以自养者民何以支而国何以堪乎苏子曰此先王之所不能免也国之有姦犹鸟兽之有鸷勐昆虫之有毒螫也区处条别各使安其处则有之矣鉏而尽去之则无是道也吾攷之世变知六国之所以乆存而秦之所以速亡者盖出于此不可不察也夫智勇辩力此四者皆天民之秀杰也类不能恶衣食以养人皆役人以自养也故先王分天下之富贵与此四者共之此四者不失职则民靖矣四者虽异先王因俗设法使岀于一三代以上岀于学战国至秦岀于客汉以后岀于郡县魏晋以来岀于九品中正隋唐至今岀于科举虽不尽然取其多者论之六国之君虐用其民不减始皇二世然当是时百姓无一人叛者以凡民之秀杰者多以客养之不失职也其力耕以奉上皆椎鲁无能爲者虽欲怨叛而莫爲之先此其所以少安而不即亡也始皇初欲逐客用李斯之言而止旣并天下则以客爲无用于是任法而不任人谓民可以恃法而治谓吏不必才取能守吾法而巳故堕名城杀豪杰民之秀异者散而归田畒向之食于四公子吕不韦之徒者皆安归哉不知其藁项黄馘以老死于布褐乎抑将辍耕太息以俟时也秦之乱虽成于二世然使始皇知畏此四人者有以处之使不失职秦之亡不至若是速也纵百万虎狼于山林而饥渇之不知其将噬人世以始皇爲智吾不信也楚汉之祸生民尽矣豪杰冝无几而代相陈豨过代从车千乗萧曹爲政莫之禁也至文景武之世法令至宻然呉濞淮南梁王魏其武安之流皆争致賔客岂惩秦之祸以谓爵禄不能尽縻天下士故少寛之使得或岀于此也邪若夫先王之政则不然曰君子学道则爱人小人学道则易使也呜唿此岂秦汉之所及哉始皇论秦始皇十八年取韩二十二年取魏二十五年取赵取楚二十六年取燕取齐初并天下苏子曰秦并天下非有道也特巧耳非幸也然吾以谓巧于取齐而拙于取楚其不败于楚者幸也呜唿秦之巧亦创智伯而巳韩魏肘足接而智伯死秦知创智伯而诸侯终不知师韩魏秦并天下不亦冝乎齐愍王死法章立君王后佐之秦犹伐齐也法章死王建立六年而秦攻赵齐楚救之赵乏食请粟于齐而齐不与秦遂围邯郸几亡赵赵虽未亡而齐之亡形成矣秦人知之故不加兵于齐者四十余年夫以法章之才而秦伐之建之不才而秦不伐何也太史公曰君王后事秦谨故不𬒳兵秦欲并天下耳岂以谨故置齐也哉吾故曰巧于取齐者所以大慰齐人之心而解三晋之交也齐秦不两立秦未尝须臾忘齐也而四十余年不加兵者岂其情乎齐人不悟而与秦合故秦得以取三晋三晋亡齐盖岌岌矣方是时犹有楚与燕也三国合尤能以拒秦秦穆岀兵伐楚伐燕而齐不救故二国亡而齐亦虏不阅歳如晋取虞也可不谓巧乎二国旣㓕齐乃发兵守西界不通秦使呜唿亦晚矣秦初遣李信以二十万人取楚不克乃使王翦以六十万人攻之盖空国而战也使齐有中主具臣知亡之无日而扫境以伐秦以乆安之齐而入厌兵空虚之秦如反掌也吾故曰拙于取楚然则奈何日古之取国者必有数如取齓齿也必以渐故齿脱而不知今秦之易楚以爲是齓齿也可拔遂抉其口一拔而取之儿必伤必啮故秦之不亡者幸也非数也呉爲三军迭出以肄楚三年而入郢晋之平呉隋之平陈皆以是物也惟符坚不然使坚知出此以百倍之衆爲迭出之计虽韩白不能支而况谢元牢之之流乎吾以是知二秦之一律也始皇幸胜而坚不幸耳始皇论秦初并天下丞相绾等言燕齐荆地逺不置王无以填之请立诸子始皇下其议羣臣皆以爲便廷尉斯曰周文武所以封建子弟同姓甚衆然属族踈逺相击如仇雠诸侯更相诛伐天子不能禁止今海内頼陛下神灵一统皆爲郡县诸子功臣以公赋税重赏之甚足易制天下无异议则安宁之术也置诸侯不便始皇曰天下共苦战鬪不休以有侯王頼宗庙之灵天下初定又复立国是植兵也而求宁息岂不难哉廷尉议是分天下爲三十六郡郡置守尉监苏子曰圣人不能爲世未有非之李斯之论与子房何异世特以成败爲是非尔髙帝闻子房之言叱哺骂郦生知诸侯之不可立明矣然卒王韩彭英卢岂特髙帝子房亦与焉故柳宗元曰封建非圣人意也势也昔之论封建者曹元首陆机刘颂及唐太宗时魏证李百药颜师古其后刘秩杜佑柳宗元宗元之论出诸子皆废矣虽圣人复起不复易也故吾取其说而附益之曰凡有血气必争争之必以利利莫大于封建封建者争之端而乱之首也自书契以来臣弑其君子弑其父父子兄弟相贼杀有不岀于袭封而争位者乎自三代圣人以礼乐教化至刑措不用然终不能已篡弑之祸秦汉以来君臣父子相贼害者皆诸侯王子孙其余卿士大夫不世袭者盖未尝有也近世无复封建则此祸几絶仁人君子忍复开之欤故吾以爲李斯始皇之言柳宗元之论当爲万世法也始皇论秦始皇时赵髙有罪蒙毅按之当死始皇赦而用之长子扶苏好直諌上怒使北监蒙恬兵于上郡始皇始东游㑹稽并海走瑯琊少子胡亥李斯赵髙蒙毅从道病使蒙毅还祷山川未及还而上崩李斯赵髙矫诏立胡亥杀扶苏蒙恬蒙毅卒以亡秦苏子曰始皇制天下重轻之势使内外相形以禁姦备乱者可谓宻矣蒙恬将三十万人威震北方扶苏监其军而蒙毅侍帷幄爲谋臣虽有大姦贼敢睥睨其间哉不幸道病祷祠山川尚有人也而遣蒙毅故髙斯得成其谋始皇之遣毅毅见始皇病太子未立而去左右皆不可以言智然天之士人国其祸败必岀于智所不及圣人之治天下不恃智以防乱恃吾无致乱之道耳始皇致乱之道在用赵髙夫阉尹之祸如毒药勐兽未有不裂肝碎首者也自书契以来惟东汉吕彊唐张承业二人号称善良岂可望一二于千万以邀必亡之祸哉然世主皆甘心而不悔如汉威灵唐肃代犹不足深怪始皇汉宣皆英主亦湛于赵髙恭显之祸彼自以爲聦明人杰也奴仆薫腐之余何能爲及其亡国乱朝乃与庸主不异吾故表而岀之以戒后世人主如始皇汉宣者或曰李斯佐始皇定天下不可谓不智扶苏亲始皇子秦人戴之乆矣陈胜假其名犹足以乱天下而蒙恬持重兵在外使二人不即受诛而复请之则斯髙无遗类矣以斯之智而不虑此何哉曰秦之失道有自来矣岂独始皇之罪自啇鞅变法以殊死爲轻典以叄夷爲常法人臣狼顾胁息以得死爲幸何暇复请方其法之行也求无不获禁无不止鞅自谓轶尧舜而驾汤武矣及其亡无所舎然后知爲法之弊夫岂独鞅悔之秦亦悔之矣荆轲之变持兵者熟视始皇环视而走莫之救者以秦法重故也李斯之立胡亥不复忌二人者知威令之素行而臣子之不敢复请也二人之不敢复请亦知始皇之鸷悍而不可回也岂料其伪也哉周公曰平易近民民必归之孔子曰有一言而可以终身行之者其恕乎夫以忠恕爲心而以平易爲政则上昜知而下易逹虽有卖国之姦无所投其隙仓卒之变无自发焉然其令行禁止盖有不及啇鞅者矣而圣人终不以彼易此商鞅立信于徙木立威于弃灰祸其亲戚师傅积威信之剧以及始皇秦人视其君如雷电鬼神之不可测也古者公族有罪三宥然后制刑今至使人矫杀太子而不忌太子亦不敢请则威信之过也故夫以法毒天下者未有不反中其身及其子孙者也汉武与始皇皆果于杀者也故其子扶苏之仁则宁死而不请戾太子之悍则宁反而不诉知诉之必不察也戾太子岂欲反者哉计岀于无聊也故爲二君之子者宁死与反而巳李斯之智盖足以知扶苏之必不反也吾又表而岀之以戒后世人主之果于杀者商鞅论商鞅用于秦变法定令行之十年秦民大恱道不拾遗山无盗贼家给人足民勇于公战怯于私鬪秦人冨强天子致胙于孝公诸侯毕贺苏子曰此皆战国之游士邪说诡论而司马迁暗于大道取以爲史吾以谓迁有大罪二其先黄老后六经退处士而进姦雄特其小小者耳所谓大罪二则论商鞅桑洪羊之功也自汉以来学者耻言商鞅桑洪羊而世主独甘心焉皆阳讳其名而隂用其实甚者则名实皆宗之庶几其功此司马迁之罪也秦固天下之强国而孝公亦有志之君也修其政刑十年不爲声色游畋之所败虽微商鞅有不冨强乎秦之所以冨强者孝公务本力穑之効非鞅流血刻骨之功也秦之所以见疾于民如豺虎毒药一夫作难而子孙无遗种则鞅实使之至于桑洪羊斗筲之才穿窬之智无足言者而迁称之曰不加赋而上用足善乎司马光之言曰天下安有此理天地所生财货百物止有此数不在官则在民譬如雨泽夏涝则秋旱不加赋而上用足不过设法隂夺民利其害甚于加赋也二子之名在天下如蛆蝇粪秽也言之则汚口舌书之则汚简牍二子之术用于世者灭国残民覆族亡躯者相踵也而世主独甘心焉何哉乐其言之便已也夫尧舜禹世主之父师也諌臣拂士世主之药石也恭敬慈俭勤劳忧畏世主之绳约也今使世主临父师而亲药石履绳约非其所乐也故爲商鞅桑洪羊之术者必先鄙尧笑舜而陋禹也曰所贵贤主者专以天下适己而巳此世主所以人人甘心而不寤也世有食钟乳乌喙而纵酒色以求长年者盖始于何晏晏少冨贵故服寒食散以济其欲无足怪者彼其所爲足以杀身灭族者日相继也得死于服寒食散岂不幸哉而吾独何爲効之世之服寒食散疽背呕血者相踵也用商鞅桑洪羊之术破国亡家者皆是也然而终不悟者乐其言之便美而亡其祸之惨烈也范増论汉用陈平计间楚君臣项羽疑范増与汉有私稍夺其权増大怒曰天下事大定矣君王自爲之愿赐骸骨归卒伍未至彭城疽发背死苏子曰増之去善矣不去羽必杀増独恨其不早尔然则当以何事去増劝羽杀沛公羽不听终以此失天下当以是去耶曰否増之欲杀沛公人臣之分也羽之不杀犹有君人之度也増曷爲以此去哉易曰知几其神乎诗曰如彼雨雪先集维霰増之去当于羽杀卿子冠军时也陈渉之得民也以项燕项氏之兴也以立楚怀王孙心而诸侯之叛之也以杀义帝且义帝之立増爲谋主矣义帝之存亡岂独爲楚之盛衰亦増之所与同祸福也未有义帝亡而増独能乆存者也羽之杀卿子冠军也是杀义帝之兆也其杀义帝则疑増之本也岂必待陈平哉物必先腐也而后虫生之人必先疑也而后谗入之陈平虽智安能间无疑之主哉吾尝论义帝天下之贤主也独遣沛公入関而不遣项羽识卿子冠军于稠人之中而擢爲上将不贤而能如是乎羽旣矫杀卿子冠军义帝必不能堪非羽杀帝则帝杀羽不待智者而后知也増始劝项梁立义帝诸侯以此服从中道而弑之非増之意也夫岂独非其意将必力争而不听也不用其言而杀其所立羽之疑増必自此始矣方羽杀卿子冠军増与羽比肩而事义帝君臣之分未定也爲增计者力能诛羽则诛之不能则去之岂不毅然大丈夫也哉増年七十合则留不合即去不以此明去就之分而欲依羽以成功陋矣虽然増髙帝之所畏也増不去项羽不亡亦人杰也哉经进东坡文集事略卷十四经进东坡文集事略经进东坡文集事略卷第十五经进东坡文集事略卷之十五廸功郎新绍兴府县主簿臣郎晔上进进䇿五篇䇿緫叙䇿略一䇿略二䇿略三䇿略四䇿略五䇿緫叙臣闻有意而言意尽而言止者天下之至言也盖有以一言而兴邦者有三日言而不辍者一言而兴邦不以爲少而加之毫毛三日言而不辍不以爲多而损之一辞古之言者尽意而不求于言信巳而不役乎人三代之衰斈校废缺圣人之道不明而其所以犹贤于后世者士未知科㪯之利故戦国之际其言语文章虽不能尽通于圣人而皆卓然近于可用岀于其意之所谓诚然者自汉以来世之儒者忘已以徇人务爲射䇿决科之学其言虽不叛于圣人而皆泛滥于词章不适于用臣常以爲晁董公孙之流皆有科㪯之累言有浮于其意而意有不尽于其言今陛下承百王之弊立于极文之世而以空言取天下之士绳之以法度考之于有司㠯愚不肖诚恐天下之士不获自尽故常深思极虑率其意之所欲言者爲二十五篇曰略曰别曰断虽无足取者而臣之区区以爲自始而行之以次至于终篇旣名其略而治其别然后断之于终庻几有益于当世䇿略一臣闻天下治乱皆有常势是以天下虽乱而圣人以爲无难者其应之有术也水旱盗贼人民流离是安之而己也乱臣割据四分五裂是伐之而巳也权臣专制善作威福是诛之而巳也四夷交侵边鄙不寕是攘之而巳也凡此数者其于害民蠧国爲不少矣然其所以爲害者有状是故其所以救之者有方也天下之患莫大于不知其然而然不知其然而然者是拱手而待乱也国家无大兵革几百年矣天下有治平之名而无治平之实有可忧之势而无可忧之形此其有未测者也方今天下非有水旱盗贼人民流离之祸而咨嗟怨愤常若不安其生非有乱臣割据四分五裂之忧而休养生息常若不足于用非有权臣专制擅作威福之弊而上下不交民臣不亲非有四夷交侵边鄙不宁之灾而中国皇皇常有外忧此臣所以大惑也今夫医之治病切脉观色听其声音而知病之所由起曰此寒也此热也或曰此寒热之相搏也及其他无不可爲者今且有人怳然而不乐问其所苦且不能自言则其受病有深而不可测者矣其言语饮食起居动作固无以异于常人此庸医之所以爲无足忧而扁鹊仓公之所以望而惊也其病之所由起者深则其所以治之者固非卤莽因循苟且之所能去也而天下之士方且掇拾三代之遗文𥙷葺汉唐之故亊以爲区区之论可以济世不巳踈乎方今之势苟不能涤荡振刷而卓然有所立未见其可也臣尝观西汉之衰其君皆非有暴鸷淫虐之行特以怠堕弛废溺于宴安畏朞月之劳而忘千载之患是以日趍于亡而不自知也夫君者天也仲尼賛易称天之德曰天行健君子以自强不息由此观之天之所以刚健而不屈者以其动而不息也惟其动而不息是以万物杂然各得其职而不乱其光爲日月其文爲星辰其威爲雷霆其泽爲雨露皆生于动者也使天而不知动则其块然者将腐坏而不能自持况能以御万物哉苟天子一日赫然奋其刚健之威使天下明知人主欲有所立则智者愿効其谋勇者乐致其死纵横㒹倒无所施而不可苟人主不先自断于中群臣虽有伊吕稷契无如之何故臣特以人主自断而欲有所立爲先而后论所以爲立之要云䇿略二天下无事乆矣以天子之仁圣其欲有所立以爲子孙万世之计至切也特以爲发而不中节则天下或受其病当宁而太息者几年于此矣盖自近岁始柄用二三大臣而天下皆洗心涤虑以听朝廷之所爲而数年之间卒未有以大慰天下之望此其故何也二虏之大忧未去而天下之治终不可爲也闻之师曰应敌不暇不可以自全自全不暇不可以有所兵自古创业之君皆有敌囯相持之忧命将岀师兵交于外而中不失其所以爲国者故其兵可败而其国不可动其力可屈而其气不可夺今天下一家二虏且未动也而吾君吾相终日皇焉应接之不暇亦且爲执事者不取也昔者大臣之议不爲长乆之计而用最下之䇿是以岁岀金缯数十百万以资强虏此其旣往之咎不可追之悔也而议者方将深罪当时之失而不求后日之计亦无益矣臣虽不肖窃论当今之弊盖古之爲囯者不患有所费而患费之无名不患费之无名而患事之不立今一岁而费千万是千万而巳事之不立四海且不可保而奚千万之足云哉今者二虏不折一矢不遗一镞走一介之使驰数乗之传所过骚然居人爲之不寕大抵皆有非常之辞无厌之求难塞之请以观吾之所荅于是朝廷汹然大臣㑹议旣而去未数月边遽且复告至矣由此观之二虏之使未絶则中国未知息肩之所而况能有所立哉臣故曰二虏之大忧未去则天下之治终不可爲也中书者王政之所由岀天子之所与宰相论道经邦而不知其他者也非至逸无以待天下之劳非至静无以制天下之动是故古之圣人虽有大兵役大兴作百官奔走各执其职而中书之务不至于纷纭今者曽不得岁月之暇则夫礼乐刑政教化之源所以使天下回心而向道者何时而议也千金之家乆而不给使贩夫孺子皆得执劵以诛其所负苟一朝发愤倾囷倒以偿之然后更爲之计则一簪之资亦足以冨何遽至于皇哉臣尝读吴越世家观勾践困于㑹稽之上而行成于吴凡金五女子所以爲赂者不可胜计旣反国而吴之百役无不从者使大夫女女于大夫士女女于士春秋贡献不絶于吴府尝切怪其蛮夷之国承败亡之后救死扶伤之余而赂遗费耗则不可胜计如此然卒以灭吴则爲国之患果不在费也彼其内外不相优是以能有所立使范蠡大夫种二人分国而制之范蠡曰四封之外种不如蠡使蠡主之凡四封之外所以待吴者种不知也四封之内蠡不如种使种主之凡四封之内所以强国富民者蠡不知也二人者各专其能各致其力是以不劳而㓕吴其所以赂遗于吴者甚厚而有节也是以财不匮其所以听役于吴者甚劳而有时也是以本不揺然后勾践得以安意肆志焉而吴国固在其指掌中矣今以天下之大而中书常有蛮夷之忧冝其内治有不办者故臣以爲治天下不若清中书之务中书之务清则天下之亊不足办今夫天下之财㪯归之司农天下之狱㪯归之廷尉天下之兵㪯归之枢宻而宰相特持其大纲听其治要而责成焉耳夫此三者岂少于蛮夷哉诚以爲不足以累中书也今之所以待二虏失在于过重古者有行人之官掌四方賔客之政当周之盛时诸侯四朝蛮夷戎狄莫不来享故行人之官治其登降揖逊之节牲刍委积之数而巳至于周衰诸侯争强而行人之职爲难且重春秋时秦聘于晋叔向命召行人子贠子朱曰朱也当御叔向曰秦晋不和乆矣今日之亊幸而集秦晋頼之不集三军暴骨其后楚伍贠奔吴爲吴行人以谋楚而卒以入郢西刘之兴有典属国故贾谊曰陛下试以臣爲属国请必系单于之颈而制其命伏中行说而笞其背举匈奴之衆惟上所令今若依行人属国特建一官重任而后责之使宰相于两制之中举其可用者而勿夺其权使大司农以毎岁所餽于二虏者限其常数而豫爲之备其余者朝廷不与知也凡吾所以遣使于虏与吾所以馆其使者皆得以自择而其非常之辞无厌之求难塞之请亦得以自荅使其议不及于朝廷而其闲暇则收罗天下之俊才治其战攻守御之䇿兼听博采以周知敌国之虚实凡事之关于境外者皆以付之如此则天子与宰相特因其能否而定其黜陟其实不亦甚简欤今自宰相以下百官汎汎焉莫任其责今举一人而授之使日夜思所以待二虏冝无不济者然后得以安居静虑求天下之大计唯所欲爲将无不可者䇿略三臣闻圣王之治天下使天下之事各当其处而不相乱天下之人各安其分而不相躐然后天子得优游无爲而制其上今也不然夷狄抗衡非中国之患而毎毎以累朝廷是以徘徊扰攘卒不能有所立今委任而责成使西北不过爲未诛之冦则中国固吾之中国也而安有不可爲哉于此之时臣知天下之不足治也请言当今之势夫天下有二患有立法之弊有任人之失二者疑似而难明此天下之所以乱也当立法之弊也其君必曰吾用某也而天下不治是某不可用也又从而易之不知法之弊而移咎于其人及其用人之失也又从而尤其法法之变未有巳也如此则虽至于覆败死亡相继而不悟岂足怪哉昔者汉兴因秦以爲治刑法峻急礼义消亡天下荡然恐后世无所执守故贾谊董仲舒咨嗟叹息以立法更制爲事后世见二子之论以爲圣人治天下凡皆如此是以腐儒小生皆欲妄有所变改以惑乱世主臣窃以爲当今之患虽法令有所未安而天下之所以不大治者失在于任人而非法制之罪也国家法令凡几变矣天下之不大治其咎果安在哉曩者大臣之议患天下之士其进不以道而取之不精也故爲之法曰中年而举取旧数之半而复明经之科患天下之吏无功而迁取髙位而不逊也故爲之法曰当迁者有司以闻而自陈者爲有罪此二者其名甚美其实非大有益也而议者欲以此等致天下之大治臣窃以爲过矣夫法之于人犹五声六律之于乐也法之不能无姦犹五声六律之不能无淫乐也先王知其然故存其大略而付之于人苟不至于害民而不可强去者皆不变也故曰失在任人而巳夫有人而不用与用而不行其言行其言而不尽其心其失一也古之兴王二人而巳汤以伊尹武王以太公皆捐天下以与之而后伊吕得捐其一身以经营天下君不疑其臣功成而无后患是以知无不言言无不行其所欲用虽其亲爱可也其所欲诛虽其雠隙可也使其心无所顾忌故能尽其才而责其成功及至后世之君始用区区之小数以绳天下之豪杰虽有国士而莫爲之用夫贤人君子之有所植立昭着不朽于后世者甚多人君顾忌功未及成而有所夺祗以速天下之乱晁错之事断可见矣夫奋不顾一时之祸决然徒欲以身试人主之威者是亦其所挟者不甚大也斯固未足与有爲而沉毅果敢之士又必有待而后发苟人主不先自去其不可测而示其可信则彼孰从而发哉庆历中天子急于求治擢用元老天下日望其成功方其深思逺虑而未有所发也虽天子亦迟之至其一旦发愤条天下之利害百未及一二而举朝喧譁以至于逐去曽不旋踵此天下之士所以相戒而不敢深言也居今之势而欲纳天下于至治非大有所矫拂于世俗不可以有成也何者天下独患柔弱而不振怠惰而不肃苟且偷安而不知长乆之计臣以爲冝如诸葛亮之治蜀王勐之治秦使天下悚然人人不敢饰非务尽其心凡此者皆庸人之所大恶而谗言之所由兴也是故先主拒関张之间而后孔明得以尽其才符坚斩樊世逐仇腾黜席寳而后王勐得以毕其功夫天下未尝无二子之才也而人主思治又如此之勤相湏甚急而相合甚难者独患君不信其臣而臣不测其君而巳矣惟天子一日慨然明告执政之臣所以欲爲者使知人主之深知之也而内爲之信然后敢有所发于外而顾不然虽得贤人千万一日百变法天下益不可治岁复一岁而终无以大慰天下之望岂不亦甚可惜哉策略四天子与执政之大臣旣巳相得而无疑可以尽其所怀直已而行道则夫当今之所冝先者莫如破庸人之论开功名之门而后天下可爲也夫治天下譬如治水方其奔冲溃决腾涌飘荡而不可禁止也虽欲尽人力之所至以求杀其尺寸之势而不可得及其旣衰且退也骎骎乎若不足以终日故夫治水者不惟有难杀之忧而又有易衰之患导之有方决之有渐䟽其故而纳其新使不至于壅阏腐败而无用嗟夫人知江河之有水患也而以爲沼沚之可以无忧是乌知舟楫灌漑之利哉夫天下之未平英雄豪杰之士务以其所长角奔而争利惟恐天下一日无事也是以人人各尽其才虽不肖者亦自淬砺而不至于怠废故其勇者相吞智者相贼使天下不安其生爲天下者知夫大乱之本起于智勇之士争利而无厌是故天下旣平则削去其具抑逺天下刚健好名之士而奖用柔懦谨畏之人不过十数年天下靡然无复往时之无事也于是能者不自激发而无以见其能不能者益以㢮废而无用当是之时人君欲有所爲而左右前后皆无足使者是以纲纪日坏而不自知此其爲患岂特英雄豪杰之士趑趄而已哉圣人则不然当其乆安于逸乐也则以术起之使天下之心翘翘然常喜于爲善是故能安而不衰夫人君之所恃以爲天下者天下皆爲而已不爲夫使天下皆爲而已不爲者开其利害之端而辨其荣辱之等使之踊跃奔走皆爲我役而不辞夫是以坐而收其功也如使天下皆欲不爲而得则天子谁与共天下哉今者治平之日乆矣天下之患正在此也故曰破庸人之论开功名之门而后天下可爲也今夫庸人之论有二其上之人务爲寛深不测之量而下之士好言中庸之道此二者皆庸人相与议论举先民之言而猎取其近似者以自解说其无能而巳矣夫寛深不测之量古之人所以临大事而不乱有以镇世俗之躁盖非以隔絶上下之情养尊而自安也誉之则劝非之则沮闻善则喜见恶则怒此三代之所共也而后之君子必曰誉之不劝非之不沮闻善不喜见恶不怒斯以爲不测之量不巳过乎夫有喜有怒然后有间而可入有间而可入然后智者得爲之谋才者得爲之用后之君子务爲无间夫天下谁能入之古之所谓中庸者尽万物之理而不过故亦曰皇极夫极尽也后之所谓中庸者循循焉爲衆人之所能爲斯以爲中庸矣此孔子孟子之所谓郷原也一郷皆称原人焉无所往而不爲原人同乎流俗合乎污丗曰古之人何爲踽踽凉凉生斯丗也爲斯丗也善斯可矣谓其近于中庸而非故曰德之贼也孔子孟子恶郷原之贼夫德也欲得狂者而见之狂者又不可得欲得獧者而见之曰狂者进取獧者有所不爲今日之患惟不取于狂者獧者而皆取于郷原是以若此靡靡不立若孔子子思之所从受中庸也孟子子思之所授以中庸者也然皆欲得狂者獧者而与之然则淬励天下而作其怠惰莫如狂者獧者之贤也臣故曰破庸人之论开功名之门而后天下可爲也䇿略五其次莫若深结天下之心臣闻天子者以其一身寄之乎巍巍之上以其一心运之乎茫茫之中安而爲太山危而爲累卵其间不容毫釐是故古之圣人不恃其有可畏之资而恃其有可爱之实不恃其有不可抜之势而恃其有不忍叛之心何则其所居者天下之至危也天子恃公卿以有其天下公卿大夫士以至于民转相属也以有其冨贵苟不得其心而欲覊之以区区之名控之以不足恃之势者其平居无事犹有以相制一旦有急是皆行道之人掉臂而去尚安得而用之古之失天下者皆非一日之故其君臣之欢去巳乆矣适㑹其变是以一散而不可复收方其未也天子甚尊士大夫甚贱奔走万里无敢后先俨然南靣以临其臣曰天何言哉百官俯首就位歛足而退兢兢惟恐有罪群臣相率爲苟安之计贤者旣无所施其才愚者亦有所容其不肖举天下之事听其自爲而已及乎事岀于非常变起于不测视天下莫与同其患虽欲分国以与人而且不及矣秦二世唐德宗盖用此术以至于㒹沛而不悟岂不悲哉天下者噐也天子者有此噐者也噐乆不用而置诸箧笥则噐与人不相习是以扞格而难操良工者使手习知其噐而噐亦习知其手手与噐相信而不相疑夫是故所爲而成也天下之患非经营祸乱之足忧而养安无事之可畏何者惧其一旦至于捍格而难操也昔之有天下者日夜淬励其百官抚摩其人民爲之朝聘㑹同燕享以交诸侯之欢岁时月朔致民读法饮酒蜡腊以遂万民之情有大事自庶人以上皆得至于外朝以尽其词犹以爲未也五载一廵守诸侯朝于方岳之下亲见其耆老贤士大夫以周知天下之风俗凡此者非以爲苟劳而巳将以驯致服习天下之心使不至于捍格而难操也及至后世坏先王之法安于逸乐而恶闻其过是以养尊而自髙务爲深严使天下拱手以貌相承而心不服其腐儒老生又岀而爲之说曰天子不可以妄有言也史且书之后世且以爲讥使其君臣相视而不相知如此则偶人而已矣天下之心旣巳去而伥伥焉抱其空噐不知英雄豪杰已议其后臣尝观西汉之𥘉髙祖创业之际事变之兴亦巳繁矣而髙祖以项氏创残之余与信布之徒角驰于中原此六七公者皆以絶人之资据有土地甲兵之衆其势足以爲乱然天下终以不揺卒定于汉传十数世矣而至于元成哀平四夷向风兵革不试而王莽一孺子乃举而移之不用寸兵尺铁而天下屏息莫敢或争此其故何也创业之君岀于布衣其大臣将相皆握手之欢凡在朝廷者皆尝试挤掇以知其才之短长彼其视天下如一身苟有疾痛其手足不期而自救当此之时虽有近忧而无逺患及其子孙生于深宫之中而狃于冨贵之势尊卑阔絶而上下之情踈礼节繁多而君臣之义薄是故不爲近忧而常爲逺患及其一旦固已不可救矣圣人知其然是以去苛礼而务至诚黜虚名而求实効不爱髙位重禄以致山林之士而欲闻切直不隐之言者凡皆以通上下之情也昔我大祖太宗旣有天下法令简约不爲崖岸当时大臣将相皆得从容终日欢如平生下至士庶人亦得以自効故天下称其言至今非有文采縁饰而开心见诚有以入人之深者此英主之竒术御天下之大权也方今治平之日乆矣臣愚以爲冝日新盛德以激昂天下乆安怠惰之气故陈其五事以备採择其一曰将相之后天子所恃以爲治者冝日夜召论天下之大计且以熟观其爲人其二曰太守刺史天子所寄以逺方之民者其罢归皆当问其所以爲政民情风俗之所安亦以揣知其才之所堪其三曰左右扈从侍读侍讲之人本以论说古今兴衰之大要非以应故事备数而巳经籍之外苟有以访之无伤也其四曰吏民上书苟小有可观者冝皆召问优慰以养其敢言之气其五曰天下之吏自一命以上虽其至贱无以自通于朝廷然人主之爲岂有所不可哉察其善者卒然召见之使不知其所从来如此则逺方之贱吏亦务自激发爲善不以位卑禄薄无由自通于上而不修饰使天下习知天子乐善亲贤䘏民之心孜孜不倦如此翕然皆有所感发知爱于君而不可与爲不善亦将贤人衆多而姦吏衰少刑法之外有以大慰天下之心焉耳经进东坡文集事略卷第十五经进东坡文集事略经进东坡文集事略卷第十六经进东坡文集事略卷第十六迪功郎新绍兴府县主簿臣郎晔上进进䇿别一十七篇课百官别六篇厉法禁第一抑侥倖第二决壅蔽第三专任使第四无责难第五无沮善第六䇿别叙例臣闻爲治者有先后有本末向之所论者皆当今之所冝先而爲治之大要也若夫事之利害计之得失臣请列而言之盖其緫有四其别有十七所谓其緫四者一曰课百官二曰安万民三曰厚货财四曰训兵旅此之谓其緫有四一曰课百官所谓课百官者其别又有六焉一曰厉法禁二曰抑侥倖三曰决壅蔽四曰专任使五曰无责难六曰无沮善者是也二曰安万民所谓安万民者其别又有六焉一曰崇敎化二曰劝亲睦三曰均户口四曰较赋税五曰教戦守六曰去姦民是也三曰厚货财所谓厚货财者其别又有二焉一曰省费用二曰定军制者是也四曰训兵旅所谓训兵旅者其别又有三焉一曰蓄材用二曰练军实三曰倡勇敢者是也别而言之十有七焉故谓之䇿别厉法禁第一昔者圣人制刑赏知天下之乐乎赏而畏乎刑也是故施其所乐者自下而上民有一介之善不终朝而赏随之是以上之爲善者足以知其无有不赏也施其所畏者自上而下公卿大臣有毫髪之罪不终朝而罚随之是以下之爲不善者亦足以知其无有不罚也诗曰刚亦不吐柔亦不茹夫天下之所谓权豪贵显而难令者此乃圣人之所借以徇天下也舜诛四凶而天下服何也此四族者天下之大族也夫惟圣人惟能击天下之大族以服小民之心故其刑罚至于措而不用周之衰也商鞅韩非峻刑酷法以督责天下然所以爲得者用法始于贵戚大臣而后及于踈贱故能以其国霸由此观之商鞅韩非之刑非舜之刑而所以用刑者舜之术也后之庸人不深原其本末而猥以舜之用刑之术与商鞅韩非同类而弃之法禁之不行姦宄之不止由此其故也今夫州县之吏受赂以鬻狱其罪至于除名而其官不足以赎则至于婴木索受笞箠此亦天下之至辱也而士大夫或冐行之何者其心有所不服也今夫大吏之爲不善非特簿书米盐岀入之间也其位愈尊则其所害愈大其权愈重则其下愈不敢言幸而有不畏强御之士出力而排之又幸而不爲上下之所抑以遂成其罪则其官之所减者至千罚金盖无几矣夫过恶暴着于天下而罚不伤其毫毛卤莽于公卿之间而纎悉于州县之小吏用法如此冝其天下之不心服也用法而不服其心虽刀锯斧钺犹将有所不避而况木索笞箠哉方今法令至繁观其所以隄防之具一举足且入其中而大吏犯之不至于可畏其故何也天下之议者曰古者之制刑不上大夫大臣不可以法加也嗟夫刑不上大夫者岂曰大夫以上有罪而不刑欤古之人君待其公卿大臣至重而待其士庶人至䡖也责之至重故其所以约束之者愈寛待之至䡖故其所以隄防之者甚宻夫所贵乎大臣者惟其不待约束而后免于罪戾也是故约束愈寛而大臣益以畏法何者其心以爲人君之不我疑而不忍欺也苟幸其不疑而䡖犯法则固巳不容于诛矣故夫大夫以上有罪不从于讯鞠论报如士庶人之法斯以爲刑不上大夫而巳矣天下之吏自一命以上其莅官临民苟有罪皆书于其所谓历者而至于馆阁之臣岀爲郡县者则遂罢去此真圣人之意欲有以重责之也柰何其与士庶人较罪之轻重而又以其爵减耶夫律有罪而得以首免者所以开盗贼小人自新之涂而今之卿大夫有罪亦得以首免是以盗贼小人待之欤天下惟无罪也是以罚不可得而加知其有罪而特免其罚则何以令天下今夫大臣有不法或者旣巳举之而诏曰勿推此何爲者也圣人爲天下岂容有此暧昧而不决故曰厉法禁自大臣始小臣不犯矣抑侥倖第二夫所贵乎人君者予夺自我而不牵于衆人之论也天下之学者莫不欲仕仕者莫不欲贵如从其欲则举天下皆贵而后可惟其不可从也是故仕不可以轻得而贵不可以易致此非有所吝也爵禄出乎我者也我以爲可予而予之我以爲可夺而夺之彼虽有言者不足畏也天下有可畏者赋歛不可以不均刑罚不可以不平守令不可以不择此诚足以致天下之安危而可畏者也我欲谨爵赏惜名噐而嚣嚣者以爲不可是乌足䘏哉国家近岁以来吏多而阙少率一官而三人共之居者一人去者一人而伺之者又一人是一官而有二人者无事而食也且其莅官之日浅而闲居之日长以其莅官之所得而爲闲居仰给之资是以贪吏常多而不可禁此用人之大弊也古之用人其取之至寛而用之至狭取之至寛故贤者不隔用之至狭故不肖者无所容记曰司马辩论官材论进士之贤者以告于王而定其论论定然后官之任官然后爵之位定然后禄之然则是取之者未必用也今之进士自二人以下者皆试官夫试之者岂一定之谓哉固将有所废置焉耳国家取人有制䇿有进士有明经有词科有任子有府史杂流凡此者虽衆无害也其终身进退之决在乎召见改官之日此尤不可不爱惜谨重者也今之议者不过曰多其资考而责之以举官之数且彼有勉强而巳资考旣足而举官之数亦以及格则将执文墨以取必于我虽千百爲軰莫敢不尽与臣切以爲今之患正在于任法大过是以爲一定之制使天下可以岁月必得甚可惜也方今之便莫若使吏六考以上皆得以名闻于吏部吏部以其资考之逺近举官之衆寡而次第其名然后使一二大臣杂治之叅之以其才噐之优劣而定其等岁终而奏之以诏天子废置度天下之吏毎歳以物故罪免者几人而増损其数以所奏之等𥙷之及数而止使其子夺亦杂岀于贤不肖之间而无有一定之制则天下之吏不敢有必得之心将自奋磨淬以求闻于时而向之所谓用人之大弊者亦不劳而自去然而议者必曰法不一定而以才之优劣爲差则是好悪之私有以启也臣以爲不然夫法者本以存其大纲而其岀入变化固将付之于人昔者唐有天下举进士者群至于有司之门唐之制惟有司之信也是故有司得以搜罗天下之贤士而习知其爲人至于一日之试则固以不取也唐之得人于斯爲盛今以名闻于吏部者毎岁不过数十百人使一二大臣得以访问叅考其才虽有失者盖巳寡矣如必曰任法而不任人天下之人必不可信则人一定之制臣未知其果不可以爲姦也决壅蔽第三所贵乎朝廷清明而天下治平者何也天下不诉而无冤不谒而得其所欲此尧舜之盛也其次不能无诉而必见察不能无谒而必见省使逺方之贱吏不知朝廷之髙而一介之小民不识官府之难而后天下治今夫一人之身有一心两手而巳疾痛苛痒动于百体之中虽其甚徴不足以爲患而手随至夫手之至岂其一一而听之心哉心之所以素爱其身者深而手之所以素听于心者熟是故不待使令而卒然以自至圣人之治天下亦如此而已百官之衆四海之广使其关节脉理相通爲一叩之而必闻触之而必应夫是以天下可使爲一身天子之贵士民之贱可使相爱忧患可使同缓急可使救今也不然天下有不幸而诉其冤如诉之于天有不得巳而谒其所欲如谒之于鬼神公卿大臣不能究其详悉而付之于胥吏故凡贿赂先至者朝请而夕得徒手而来者终年而不获至于故常之事人之所当得而无疑者莫不务爲留滞以待请属举天下一毫之事非金钱无以行之昔者汉唐之弊患法不明而用之不宻使吏得以空虚无据之法而绳天下故小人以无法爲姦今也法令明具而用之至宻举天下惟法之知所欲排者有小不如法而可指以爲瑕所欲与者虽有所乖戾而可借法以爲解故小人以法爲姦今天下所爲多事者岂事之诚多耶史欲有所鬻而不得则新故相仍纷然而不决此王化之所以壅遏而不行也昔威文之霸百官承职不待教令而办四方之賔至不求有司王勐之治秦亊至纎悉莫不尽举而人不以爲烦盖史之所记麻思还冀州请于勐勐曰速装行矣至暮而符下及岀关郡县皆巳𬒳符其令行禁止而无留事者至于纎悉莫不皆然符坚以戎狄之种至爲霸王兵彊国冨垂及升平者勐之所爲固冝其然也今天下治安大吏奉法不敢顾私而府史之属招权鬻法长吏心知而不问以爲当然此其弊有二而已事繁而官不勤故权在胥吏欲去其弊也莫如省事而厉精省事莫如任人厉精莫如自上率之今之所谓至繁天下之事关于其中诉者之多而谒者之衆莫如中书与三司天下之事分于百官而中书听其治要郡县钱币制于转运使而三司受其㑹计此冝若不至繁多然中书不待奏课以定其黜陟而关与其事则是不任有司也三司之吏推析嬴虚至于毫毛以绳郡县则是不任转运也故曰省事莫如任人古之圣王爱日以求治辨色而视朝苟少安焉而至于日岀则终日爲之不给以少而言之一日而废一事一月则可知也一岁则事之积者不可胜数也故欲事之无繁则必劳于始而逸于终晨兴而晏罢天子未退则宰相不敢归安于私第宰相日昃而不退则百官莫不震悚尽力于王事而不敢宴游如此则纎悉隐微莫不举矣天子求治之勤过于先王而议者不称王季之晏朝而称舜之无爲不论文王之日昃而论始皇之量书此何以率天下怠耶臣故曰厉精莫如自上率之则壅蔽决矣专任使第四夫吏之与民犹工人之操噐易噐而操之其始莫不龃龉而不相得是故虽有长才异能之士朝夕而去则不如庸人之乆且便也自汉至今言吏治者皆推孝文之时以爲任人不可以仓卒而责成功又其三嵗一迁吏不爲长逺之计则其所施设一切岀于苟简此天下之士争以爲言而臣知其未可以卒行也夫天下之吏惟其病多而未有以处也是以扰扰在此如使五六年或七八年而后迁则将有十年不得调者矣朝廷方将减任子清冗官则其行之当有所待而臣以爲当今之弊有甚不可者夫京兆府天下之所观望而化王政之所由始也四才之冲两河之交舟车商贾之所聚金珠锦绣之所积故其民不知有耕稼织絍之劳冨贵之所移货利之所眩故其民不知有恭俭廉退之风以书数爲终身之能以府史贱吏爲郷党之荣故其民不知有儒学讲习之贤夫是以狱讼繁滋而姦不可止爲治者益以苟且而不暇于教化四方观之使风俗日以薄恶未始不由此也今夫爲京兆者戴星而出见烛而入案牍笞箠交乎其前拱手而待命者足相蹑乎其庭持词而求诉者肩相摩乎其门憧憧焉不知其爲谁一讯而去得罪者不知其得罪之由而无罪者亦不知其无罪之实如此则刑之不服赦之不悛狱讼之繁未有已也夫大司农者天下之所以嬴虚外计之所从受命也其财赋之岀入簿书之交错纵横变化足以爲姦而不可推究上之人不能尽知而付之吏吏分职乎其中者以数十百人其耳目足以及吾之所不及是以能者不过粗举其大纲而不能者惟吏之听贿赂交乎其门四方之有求者聚乎其家天下之大弊无过此二者臣窃以爲今省府之重其择人冝精其任人冝乆凡今之弊皆不精不乆之故何则天下之贤者不可以多得而贤者之中求其治繁者又不可以人人而能也幸而有一人焉又不乆而去夫丗之君子苟有志于天下而欲爲长乆之计者则其効不可以朝夕见其始若迂阔而其终必将有所可观今朞月不报政则朝廷以爲是无能爲者不待其成而去之而其翕然见称于人者又以爲有功而擢爲两府然则是爲省府者能与不能皆不得乆也夫以省府之繁终岁不得休息朝廷旣巳汲汲而去之而其人亦莫不汲汲而求去夫胥吏者皆老于其局长子孙于其中以汲汲求去之人而御长子孙之吏此其相视如客主之势冝其姦弊不可得而去也省府之位不爲卑矣茍有能者而老于此不爲不用矣古之用人者知其乆处于位则时有以赐予劝奖之以厉其心不闻其骤迁以夺其成効今天下之吏纵未能一槩乆而不迁至于省府亦不可以仓卒而去吏知其乆居而不去也则其欺诈固巳少衰矣而其人亦得深思熟虑周旋于其间不过十年必将有卓然可观者也无责难第五无责难者将有所深责也昔者圣人之立法使人可以过而不可以不及何则其所求于人者衆人之所能也天下有能爲衆人之所不能者固无以加矣而不能者不至于犯法天下如此而犹有犯者然后可以深惩而决去之由此而言则圣人之所以不责人之所不能者将以深责乎人之所能也后之立法者异于是责人以其所不能而其所能者不深责也是以其法不行而其事不立夫事不可以两立也圣人知其然是故有所取必有所舍有所禁必有所寛寛之则其禁必止舍之则其取必得今夫天下之吏不可以人人而知也故使长吏举之又恐其举之以私也故使长吏任之他日有败事则以连坐其过重者其罚均且夫人之难知自尧舜病之矣今日爲善而明日爲恶犹不可保况于十数年之后其㓜者巳壮壮者巳老而犹执其一时之言使同𬒳其罪不巳过乎天下之人仕而未得志也莫不勉强爲善以求举惟其旣巳改官而无忧是故荡然无所不至方其在州县之中长吏亲见其廉谨勤干之节则其势不可以不举而又安知终身之所爲哉故曰今之法责人以其所不能者谓此也之属一郡之长察一郡之属职司者察其属郡者也此三者其属无几耳其贪其廉其寛勐其能与不能不可谓不知也今且有人牧牛羊者而不知其肥瘠是可复以爲牧人欤夫爲长而属之不知则此固可以罢免而无足惜者今其属官有罪而其长不即以闻他日有以告者则其长不过爲失察其去官者又以不坐夫失察天下之微罪也职司察其属郡郡县各察其属此非人之所不能而罚之甚轻亦可怪也今之世所以重发赃吏者何也夫吏之贪者始必诈廉以求举举者皆王公贵人其下者亦卿大夫之列以身任之居官者莫不爱其同类等夷之人故其植根牢固而不可动连坐者常六七人甚者至十余人此如盗贼质刧良民以求苟免耳爲法之弊至于如此亦可变巳乎如臣之䇿以职司守令之罪罪举官以举官之罪罪职司守令彼其势诚有以督察之臣知贪吏小人无容足之地又何必于举官焉难之无沮善第六昔者先王之爲天下必使天下欣欣然常有无穷之心力行不倦而无自弃之意夫惟自弃之人则其爲悪也甚毒而不可解是以圣人畏之设爲髙位重禄以待能者使天下皆得踊跃自奋扳援而来惟其才之不逮力之不足是以终不能至于其间而非圣人塞其门絶其涂也夫然故一介之贱吏闾阎之匹夫莫不奔走于善至于老死而不知休息此圣人以术驱之也天下苟有甚恶而不可忍也圣人旣巳絶之则屏之逺方终身不齿此非独不仁也以爲旣巳絶之彼将一旦肆其忿毒以残害吾良民是故絶之则不用用之则不絶旣巳絶之又复用之则是驱之于不善而又假之以其具也无所望而爲善无所爱惜而不爲恶者天下一人而巳矣以无所望之人而责其爲善以无所爱惜之人而求其不爲恶又付之以人民则天下知其不可也世之贤者何常之有或岀于贾孺贱人甚者至于盗贼往往而是而儒生贵族世之所望爲君子者或至于放肆不轨小民之所不若圣人知其然是故不逆定于其始进之时而徐观其所试之効使天下无必得之由亦无必不可得之道天下知其不可以必得也然后勉强于功名而不敢侥倖知其不至于必不可得也然后有以自慰其心乆而不懈嗟夫圣人之所以鼔舞天下天下之人日化而不自知者此其爲术欤后之爲政者则不然与人以必得而絶之以必不可得此其意以爲进贤而退不肖然天下之弊莫甚于此今夫制䇿之及等进士之髙第皆以一日之间而决取终身之冨贵此虽一时之文人而未知其临事之能否则其用之不巳太遽乎天下有用人而絶之者三州县之吏苟非有大过而不可复用则其他犯法皆可使竭力爲善以自赎而今世之法一䧟于罪戾则终身不迁使之不自聊頼而疾视其民肆意妄行而无所顾惜此其初未必小人也不幸而䧟于其中途穷而无所入则遂以自弃府史贱吏爲国者知其不可阙也是故岁乆则𥙷以外官以其所从来之卑也而限其所至则其中虽有出群之才终亦不得歯于士大夫之列夫人岀身而仕者将以求贵也贵不可得而至矣则将惟冨之求此其势然也如是则虽至于鞭笞戮辱而不足以禁其贪故夫此二者茍不可以遂弃则冝有以少假之也入赀而仕者皆得𥙷郡县之吏彼知其终不得迁亦将逞一时之欲无所不至夫此诚不可以迁也则是用之之过而已臣故曰絶之则不用用之则不絶此三者之谓也经进东坡文集事略卷第十六经进东坡文集事略经进东坡文集事略卷第十七经进东坡文集事略卷第十七迪功郎新绍兴府县主簿臣郎晔上进进䇿别中安万民六篇崇教化第七劝亲睦第八均户口第九较赋税第十教战守第十一去姦民第十二崇教化第七夫圣人之于天下所恃以爲牢固不拔者在乎天下之民可与爲善而不可与爲恶也昔者三代之民见危而授命见利而不忘义此非必有爵赏劝乎其前而刑罚驱乎其后也其心安于爲善而忸怩于不义是故有所不爲夫民知有所不爲则天下不可以敌甲兵不可以威利禄不可以诱可杀可辱可饥可寒而不可与叛此三代之所以享国长乆而不抜也及至秦汉之际其民见利而忘义见危而不能授命法禁之所不及则巧伪变诈无所不爲疾视其长上而幸其灾因之以水旱加之以盗贼则天下荡然无复天子之民矣世之儒者常有言曰三代之时其所以教民之具甚详且密也学校之制射郷之节冠昬䘮祭之礼粲然莫不有法及至后世教化之道衰而尽废其具是以若此无耻也然世之儒者盖亦尝试以此等教天下之民矣而卒以无效使民好文而益媮饰诈而相髙则有之矣此亦儒者之过也臣愚以爲若此者皆好古而无术知有教化而不知名实之所存者也实者所以信其名而名者所以求其实也有名而无实则其名不行有实而无名则其实不长凡今儒者之所论皆其名也昔武王旣克商散则发粟使天下知其不贪礼下贤俊使天下知其不骄封先圣之后使天下知其仁诛飞廉恶来使天下知其义如此则其教化天下之实固巳立矣天下耸然皆有忠信廉耻之心然后文之以礼乐教之以学校观之以射郷而谨之以冠昬䘮祭民是以目击而心谕安行而自得也及至秦汉之世专用法吏以督责其民至于今千有余年而民曰以贪冒嗜利而无耻儒者乃始以三代之礼所谓名者而绳之彼见其登降揖逊盘辟俯偻之容则掩口而窃笑闻钟鼔管磬希夷啴缓之音则惊顾而不乐如此而欲望其迁善逺罪不已难乎臣愚以爲宜先其实而后其名择其近于人情者而先之今夫民不知信则不可与乆居于安民不知义则不可与同处于危平居则欺其吏而有急则叛其君此教化之实不至天下之所以无变者幸也欲民之知信则莫若务实其言欲民之知义则莫若务去其贪往者西河用兵而家人子弟皆籍以爲军其始也官告以权时之宜非乆役者事巳当复尔业少焉皆刺其额无一人得免自寳元以来诸道以兵兴爲辞而増赋者至今皆不爲除去夫如是将何以止民之诈欺哉夫所贵乎县官之尊者爲其恃于四海之富而不争于锥刀之末也其与民也优其取利也缓古之圣人不得巳而取则时有所置以明其不贪何者小民不知其说而惟贪之知今鸡鸣而起百工杂作匹夫入市操挟尺寸吏且随而税之扼腕拊背以收丝毫之利古之设官者求以𥙿民今之设官者求以胜之赋歛有常限而以先期爲贤出纳有常数而以羡息爲能天地之间苟可以取者莫不有禁求利太广而用法太密故民日趍于贪臣愚以爲难行之言当有所必行而可取之利当有所不取以教民信而示之义若曰国用不足而未可以行则臣恐其失之多于得也劝亲睦第八夫民相与亲睦者王道之始也昔三代之制画爲井田使其比闾族党各相亲爱有急相赒有喜相庆死䘮相恤疾病相养是故其民安居无事则往来欢欣而狱讼不生有寇而战则同心并力而缓急不离自秦汉以来法令峻急使民乖其亲爱欢欣之心而爲隣里告讦之俗冨人子壮则岀分贫人子壮则出赘一国之俗而家各有法一家之法而人各有心纷纷乎散乱而不相属是以礼义之风息而争鬪之狱繁天下无事则务爲欺诈相倾以自成天下有变则流徙涣散相弃以自存嗟夫秦汉以下天下何其多故而难治乎此无他民不爱其身故轻犯法轻犯法则王政不行欲民之爱其身则莫若使其父子亲兄弟和而妻子相好夫民仰以事父母旁以睦兄弟而俯以䘏妻子则其所頼于生者重而不忍以其身轻犯法三代之政莫尚于此矣今欲教民和亲则其道必始于宗族臣欲复古之小宗以收天下不相亲属之心古有大宗有小宗故礼曰别子爲相继别爲宗继祢者爲小宗有百丗不迁之宗有五丗则迁之宗百丗不迁者别子之后也宗其继别子之所自岀者百丗不迁者也其继髙祖者五丗则迁者也古者诸侯之子弟异姓之卿大夫始有家者不敢祢其父而自使其适子爲之则爲大宗族人宗之虽百丗而宗子死则爲之服齐衰九月故曰宗其继别子之所自岀者百丗不迁者也别子之庻子又不得祢别子而自使其适子爲后别爲小宗小宗五丗之外则无服其继祢者亲兄弟爲之服其继祖者从兄弟爲之服其继曾祖者再从兄弟爲之服其继髙祖者三从兄弟爲之服其服大功九月而髙祖以外亲尽则易宗故曰宗其继髙相者五丗则迁者也小宗四有继髙祖者有继曾祖者有继祖者有继祢者与大宗爲五此所谓五宗者也古者立宗之道适子旣爲宗则其庻子之适子又各爲其庻子之宗其法止于四而其实无穷自秦汉以来天下无世卿大宗之法不可以复立而其可以收合天下之宗者有小宗之法存而莫之行此甚可惜也今夫天下所以不重族者有族而无宗也有族而无宗则族不可合族不可合则虽欲亲之而无由也族人而不相亲则忘其祖矣今世之公卿大臣贤人君子之后所以不能世其家如古之乆逺者其族散而忘其祖也故莫若复小宗使族人相率而尊其宗子宗子死则爲之加服犯之则以其服坐贫贱不敢轻而冨贵不敢以加之冠昬必告䘮葬必赴此非有所难行也今夫良民之家士大夫之族亦未必无孝悌相亲之心而族无宗子莫爲之纠率其势不得相亲是以世之人有亲未尽而不相往来冠昬不相告死不相赴而无知之民遂至于父子异居而兄弟相讼然则王道何从而兴乎呜唿世人之患在于不务逺见古之圣人合族之法近于迂阔而行之朞月则望其有益故夫小宗之法非行之难而在乎乆而不怠也天下之民欲其忠厚和柔而易治其必曰自小宗始矣均户口第九夫中国之地足以养中国之民有余也而民常病于不足何哉地无变迁而民有聚散聚则争于不足之中而散则弃于有余之外是故天下常有遗利而民用不足昔者三代之制度地居民民各以其夫家之衆寡而受田于官一夫而百畒民不可以多得尺寸之地而地亦不可以多得一介之民故其民均而地有余当周之时四海之内地方千里者九而京师居其一有田百同而爲九百万夫之地山林陵麓川泽沟渎城郭宫室涂巷三分去一爲六百万夫之地又以上中下田三等而通之以再易爲率则王畿之内足以食三百万之衆以九州言之则是二千七百万夫之地也而计之以下农夫一夫之地而食五人则是万有三千五百万人可以给于其中当成康刑措之后其民极盛之时九州之籍不过千三万四千有余夫地以十倍而民居其一故糓常有余而地力不耗何者均之有术也自井田废而天下之民转徙无常惟其所乐则聚以成市侧肩蹑足以争㝷常挈妻负子以分升合虽有丰年而民无余蓄一遇水旱则弱者散于天下而强者聚爲盗贼地非不足而民非加多也盖亦不得均民之术而巳夫民之不均其弊有二上之人贱农而贵末忽故而重新则民不均夫民之爲农者莫不重迁其坟墓庐舎桑麻果𬞞牛羊耒耜皆爲子孙百年之计惟其百工伎艺无事种艺游手浮食之民然后可以怀轻资而极其所往是故上之人贱农而贵末则农民舍其耒耜而游于四方择其所利而居之其弊一也凡人之情怠于乆安而谨于新集水旱之后盗贼之余则必省刑罚薄税歛轻力役以怀逋逃之民而其乆安而无变者则不肯无故而加䘏是故上之人忽故而重新则其民稍稍引去聚于其所重之地以至于衆多而不能容其弊二也臣欲去其二弊而开其二利以均斯民昔者圣人之兴作也必因人之情故易爲功必因时之势故易爲力今欲无故而迁徙安居之民分多而益寡则怨谤之门盗贼之端必起于此未享其利而先𬒳其害臣愚以爲民之情莫不怀土而重去惟士大夫出身而仕者狃于迁徙之乐而忘其郷昔汉之制吏二千石皆徙诸陵爲今之计可使天下之吏仕至某者皆徙荆襄唐邓许汝陈蔡之间士大夫无不乐居于此者故恐独往而不能济彼见其侪类等夷之人莫不在焉则其去惟恐后耳此其所谓因人之情夫天下不能歳歳而丰也则必有饥馑流亡之所民方其困急时父子且不能相顾又安知去郷之爲戚哉当此之时募其乐徙者而使所过廪之费不甚厚而民乐行此所谓因时之势然此二者皆授其田贷其耕耘之具而缓其租然后可以固其意夫如是天下之民其庻乎有息肩之渐也较赋税第十自两税之兴因地之广狭瘠腴而制赋因赋之多少而制役其𥘉盖甚均也责之厚赋则其财足以供责之重役则其力足以堪何者其轻重厚薄一出于地而不可易也户无常赋视地以爲赋人无常役视赋以爲役是故贫者鬻田则赋轻冨者加地则役重此所以度民力之所胜亦所以破兼并之门而塞侥倖之原也及其后丗歳月旣乆则小民稍稍爲姦度官吏耳目之所不及则虽有法禁公行而不忌今夫一户之赋官知其爲赋之多少而不知其爲地之几何也如此则増损岀入惟其意之所爲官吏虽明法禁虽严而其势无由以止絶且其爲姦常起于贸易之际夫鬻田者必穷迫之人而所从鬻者必冨厚有余之家富者恃其有余而邀之贫者迫于饥寒而欲其速售是故多取其地而少入其赋有田者方其穷困之中苟可以缓一时之急则不暇计其他日之利害故冨者地日以益而赋不加多贫者地日以削而赋不加少又其姦民欲计免其赋役者割数畒之地加之以数倍之赋而收其少半之直或者亦贪其直之微而取焉是以数十年来天下之赋大抵淆乱有兼并之族而赋甚轻有贫弱之家而不免于重役以至于破败流移而不知其所往其赋存而其人亡者天下皆是也夫天下不可以有侥倖也天下有一人焉侥倖而免则亦未必一人焉不幸而受其弊今天下侥倖者如此之衆则其不幸而受弊者从可知矣三代之赋以什一爲轻今之法本不至于什一而取然天下嗷嗷然以赋歛爲病者岂其歳乆而姦生偏重而不均以至于此欤虽然天下皆知其爲患而不能去何者势不可也今欲按行其地之广狭瘠腴亦将一切岀于其意之喜怒而其患益深是故士大夫畏之而不敢议而臣以爲此最易见者顾弗之察耳夫易田者必有契契必有所直之数其所直之数必得其广狭瘠腴之实而官必据其所直之数而收其易田之税是故欲知其地之广狭瘠腴可以其税推也乆逺者不可复知矣其数年之间皆足以推较求之故府犹可得而见苟其税多者则知其直多其直多者则知其田多且美也如此而其赋少其役轻则夫人亡而赋存者可以有均矣鬻田者皆以其直之多少而给其赋重爲之禁而使不敢以不实之直而书之契则夫自今以往者贸易之际爲姦者其少息矣要以知凡地之所直与凡赋之所宜多少而以税叅之如此则一持筹之吏坐于帐中足以周知四境之虚实不过数月而民得以少苏不然十数年之后将不胜其弊重者日以轻轻者日以重而未知其所终也教战守第十一夫当今生民之患果安在哉在于知安而不知危能逸而不能劳此其患不见于今而将见于他日今不爲之计其后将有所不可救者昔者先王知兵之不可去也是故天下虽平不敢忘战秋冬之隙致民田猎以讲武教之以进退坐作之方使其耳目习于钟鼔旌旗之间而不乱使其心志安于斩刈杀伐之际而不慑是以虽有盗贼之变而民不至于惊溃及至后世用迃儒之议以去兵爲王者之盛节天下旣定则卷甲而藏之数十年之后甲兵顿弊而人民日以安于佚乐卒有盗贼之警则相与恐惧讹言不战而走开元天寳之际天下岂不大治惟其民安于太平之乐豢于游戯酒食之间其刚心勇气消耗钝眊痿蹷而不复振是以区区之禄山一岀而乗之四方之民兽奔鸟窜乞爲囚虏之不暇天下分裂而唐室固以微矣盖尝试论之天下之势譬如一身王公贵人所以养其身者岂不至哉而其平居常苦于多疾至于农夫小民终歳勤苦而未尝告病此其故何也夫风雨霜露寒暑之变此疾之所由生也农夫小民盛夏力作而穷冬暴露其筋骸之所冲犯肌肤之所浸渍轻霜露而狎风雨是故寒暑不能爲之毒今王公贵人处于重屋之下出则乗舆风则袭裘雨则御盖凡所以虑患之具莫不备至畏之太甚而养之太过小不如意则寒暑入之矣是故善养身者使之能逸而能劳歩趍动作使其四体狃于寒暑之变然后可以刚健强力渉险而不伤夫民亦然今者治平之日乆天下之人骄惰脆弱如妇人孺子不出于闺门论战鬪之事则缩颈而股慄闻盗贼之名则掩耳而不愿听而士大夫亦未尝言兵以爲生事扰民渐不可长此不亦畏之太甚而养之太过欤且夫天下固有意外之患也愚者见四方之无事则以爲变故无自而有此亦不然矣今国家所以奉西北之虏者歳以百万计奉之者有限而求之者无厌此其势必至于战战者必然之势也不先于我则先于彼不出于西则出于北所不可知者有迟速逺近而要以不能免也天下苟不免于用兵而用之不以渐使民于安乐无事之中一旦出身而蹈死地则其爲患必有不测故曰天下之民知安而不知危能逸而不能劳此臣所谓大患也臣欲使士大夫尊尚武勇讲习兵法庻人之在官者教以行阵之节役民之司盗者授以击刺之术毎歳终则聚于郡府如古都试之法有胜负有赏罚而行之旣乆则又以军法从事然议者必以爲无故而动民又挠以军法则民将不安而臣以爲此所以安民也天下果未能去兵则其一旦将以不教之民而驱之战夫无故而动民虽有小恐然孰与夫一旦之危哉今天下屯聚之兵骄豪而多怨陵压百姓而邀其上者何故此其心以爲天下之知战者惟我而巳如使平民皆习于兵彼知有所敌则固已破其姦谋而折其骄气利害之际岂不亦甚明欤去姦民第十二自昔天下之乱必生于治平之日休飬生息而姦民得容于其间蓄而不发以待天下之衅至于时有所激势有所乗则溃裂四出不终朝而毒流于天下圣人知其然是以严法禁督官吏以司察天下之姦民而去之夫大乱之本必起于小姦惟其小而不足畏是故其发也常至于乱天下今夫世人之所忧以爲可畏者必曰豪侠大盗此不知变者之说也天下无小姦则豪侠大盗无以爲资且其治平无事之时虽欲爲大盗将安所容其身而其残忍贪暴之心无所发洩则亦时出爲盗贼聚爲博奕羣饮于市肆而呌号于郊野小者唿鸡逐狗大者椎牛发冡无所不至捐父母弃妻孥而相与游戯凡此者举非小盗也天下有衅锄耕不务相率而剽夺者皆向之小盗也昔三代之圣王果断而不疑诛除击去无有遗类所以拥护良民而使安其居及至后世刑法日以深严而去姦之法乃不及于三代何者待其败露自入于刑而后去也夫爲恶而入于刑者固巳衆矣有终身爲不义而其罪不可指名以附于法者有巧爲规避持吏短长而不可诘者又有因縁幸㑹而免者如必待其自入于刑则其所去者无几耳昔周之制民有罪恶未丽于法而害于州里者桎梏而坐诸嘉石重罪役之朞以次轻之其下罪三月役使州里任之然后宥而舎之其化之不从威之不格患苦其郷之民而未入于五刑者谓之罢民凡罢民不使冠带而加明刑任之以事而不齿于郷党由是观之则周之盛时日夜整齐其人民而锄去其不善譬如猎人终日驰驱践蹂于草茅之中搜求伏兎而搏之不待其自投于网罗而后取也夫然后小恶不容于郷大恶不容于国礼乐之所以易化而法禁之所以易行者由此之故也今天下乆安天子以仁恕爲心而士大夫一切以寛厚爲称上意而懦夫庸人又有所侥倖务出罪人外以邀雪冤之赏而内以待隂德之报臣是以知天下颇有不诛之姦将爲子孙忧宜明勑天下之吏使以歳时纠察凶民而徙其尤无良者不必待其自入于刑而间则命使出按郡县有子不孝有弟不悌好讼而数犯法者皆诛无赦诛一郷之姦则一郷之人恱诛一国之姦则一国之人恱要以诛寡而恱衆则虽舜亦如此而巳矣天下有三患而蛮夷之忧不与焉有内大臣之变有外诸侯之叛有匹夫羣起之祸此三者其势常相持内大臣有权则诸侯弱外诸侯强则四夫羣起之祸不作今者内无权臣外无强诸侯而万丗之后其尤可忧者姦民也臣故曰去姦民以爲安民之终云经进东坡文集事略卷第十七经进东坡文集事略经进东坡文集事略卷第十八经进东坡文集事略卷第十八迪功郎新绍兴府县主簿臣郎晔上进进䇿别下厚货财别二篇省费用第十三定军制第十四训军旅别三篇蓄材用第十五练军实第十六倡勇敢第十七省费用第十三夫天下未尝无财也昔周之兴文王武王之国不过百里当其受命四方之君长交至于其廷军旅四出以征伐不义之诸侯而未尝患无财方此之时关市无征而山泽不禁取于民者不过什一而财有余及其衰也内食千里之租外牧千八百国之贡而不足于用由此观之夫财岂有多少哉人君之于天下俯己以就人则易爲功仰人以援已则难爲力是故广取以给用不如节用以廉取之爲易也臣请得以小民之家而推之夫民方其穷困时所望不过十金之资妻子之奉出入于十金之中寛然而有余及其一旦稍稍蓄聚衣食旣足则心意之欲日以渐广所入益衆而所欲益以不给不知罪其用之不节而以爲求之未至也是以冨而愈贪求愈多而财愈不供此其爲惑未可以知其所终也盍亦反其始而思之夫向者岂能寒而不衣饥而不食乎今天下汲汲乎以财之不足爲病者何以异此国家创业之𥘉四方割据中国之地至狭也然歳歳出师以诛讨僭乱之国南取荆楚西平巴蜀东下并潞其费用之多又百倍于今可知也然天下之士未尝思其始而惴惴焉患今世之不足则亦甚惑矣夫爲国有三计有万世之计有一时之计有不终月之计古者三年耕必有一年之所以三十年之通计则可以九年而无饥也歳之所入足用而有余是以九年之蓄常闲而无用卒有水旱之变盗贼之忧则官可以自办而民不知如此者天不能使之灾地不能使之贫四海盗贼不能使之困此万世之计也而其不能者一歳之入才足以爲一歳之出天下之产仅足以供天下之用其平居虽不至于虐取其民而有急则不免于厚赋故其国可静而不可动可逸而不可劳此亦一时之计也至于最下而无谋者量出以爲入用之不给则取之益多天下晏然无大患难而尽用衰世茍且之法不知有急则将何以如之此所谓不终月之计也今天下之利莫不尽取山陵林麓莫不有禁关有征市有租盐鐡有搉酒有课茶有筭凢衰世苟且之法莫不尽用矣譬之于人其少壮之时丰健勇武然后可以望其无疾以至于寿考今未五六十而衰老之候具见而无遗若八九十者将何以待其后耶然天下之人方且穷思竭虑以广求利之门且人而不急则以爲费用不可复省使天下而无盐鐡酒茗之税将不爲国乎臣有以知其不然也天下之费固有去之甚易而无损存之甚难而无益者矣臣不能尽知请举其所闻而其余可以类求焉夫无益之费名重而实轻以不急之实而𬒳之以莫大之名是以疑而不敢去三歳而郊郊而赦赦而赏此县官有不得巳者天下吏士数日而待赐此诚不可以尽去至于大吏所谓股肱耳目与县官同其忧乐者此岂亦不得巳而有所畏耶天子有七庙今又饰老佛之宫而爲之祠固巳过矣又使大臣以使领之歳给以巨万计此何爲者也天下之吏爲不少矣将患未得其人苟得其人则凢民之利莫不备举而其患莫不尽去今河水爲患不使濵河州郡之吏亲视其灾而责之以救灾之术徒爲都水监夫四方之水患岂其一人坐筹于京师而尽其利害天下有转运使足矣今江淮之间又有发运禄赐之厚徒兵之衆其爲费岂胜计哉盖尝闻之里有蓄马者患牧人欺之而盗刍菽也又使一人焉爲之厩长厩长立而马益癯今爲政不求其本而治其末自是而推之天下无益之费不爲不多矣臣以爲凢若此者日求而去之自毫厘以往莫不有益惟无轻其毫厘而积之则天下庶乎少息也定军制第十四自三代之衰井田废兵农异处兵不得休而爲民民不得息肩而无事于兵者千有余年而未有如今日之极者也三代之制不可复追矣至于汉唐犹有可得而言者夫兵无事而食则不可使聚聚则不可使无事而食此二者相胜而不可并行其势然也今夫有百顷之闲田则足以牧马千驷而不知其费聚千驷之马而输百顷之刍则其费百倍此易晓也昔汉之制有践更之卒而无营田之兵虽皆出于农夫而方其爲兵也不知农夫之事是故郡县无常屯之兵而京师亦不过有南北军期门羽林而巳边境有事诸侯有变皆以虎符调发郡国之兵至于事巳而兵休则涣然各复其故是以其兵虽不知农而天下不至于弊者未尝聚也唐有天下置十六卫府兵天下之府八百余所而屯于关中者至有五百然皆无事则力耕而积谷不惟以自赡养而又有以广县官之储是以其兵虽聚于京师而天下亦不至于弊者未尝无事而食也今天下之兵不耕而聚于京畿三辅者以数十万计皆给于县官有汉唐之患而无汉唐之制择其偏而兼用之是以兼受其弊而莫之分也天下之财近自淮甸而逺至于呉蜀凢舟车所至人力所及莫不尽取以归于京师晏然无事而赋㰸之厚至于不可复加而三司之用犹苦其不给其弊皆起于不耕之兵聚于内而食四方之贡赋非特如此而巳又有循环往来屯戍于郡县者昔建国之𥘉所在分裂拥兵而不服太祖太宗躬擐甲胄力战而取之旣降其君而籍其疆土矣然故基余孽犹有存者上之人见天下之难合而恐其复发也于是出禁兵以戍之大自藩府而小至子县鎭往往皆有京师之兵由此观之则是天下之地一尺一寸皆天子自爲守也而可以长乆而不変乎费莫大于养兵养兵之费莫大于征行今出禁兵而戍郡县逺者或数千里其月廪歳给之外又日供其刍粟三歳而一迁往者纷纷来者累累虽不过数百爲軰而要其归无以异于数十万之兵三歳而一出征也农夫之力安得不竭餽运之卒安得不疲且今天下未尝有战鬬之事武夫悍卒非有劳伐可以邀其上之人然皆不得爲休息闲居无用之兵者其意以爲天子出戍也是故美衣丰食开府库辇金帛若有所负一逆其意则欲羣起而噪唿此何爲者也天下一家且数十年矣民之戴君至于海隅无以异于畿甸亦不必举疑四方之兵而专信禁兵也曩者蜀之有均贼与近歳贝州之乱未必非禁兵致之臣愚以爲郡县之土兵可以渐训而隂夺其权则禁兵可以渐省而无用天下武健岂有常所哉山川之所集风气之所咻四方之民一也昔者战国尝用之矣蜀人之怯懦呉人之短小皆尝以抗衡于上国又安得禁兵而用之今之土兵所以钝弊劣弱而不振者彼见郡县皆有禁兵而待之异等是以自弃于贱役夫之间而将吏亦莫之训也苟禁兵可以渐省而以其资粮益优郡县之土兵则彼固巳懽忻踊跃岀于意外戴上之恩而愿效其力又何遽不如禁兵耶夫土兵日以多禁兵日以少天子扈从捍城之外无所复用如此则内无长聚仰给之费而外无迁徙供餽之劳费之省者又以过半矣训兵旅蓄材用第十五夫今之所患兵弱而不振者岂士卒寡少而不足使欤器械顿弊而不足用欤抑爲城郭不足守欤廪食不足给欤此数者皆非也然所以弱而不振则是无材用也夫国之有材譬如山泽之有勐兽江河之有蛟龙伏乎其中而威乎其外悚然有所不可狎者至于䲡蚖之所蟠牂豚之所伏虽千仞之山百寻之溪而人易之何则其见干外者不可欺也天下之大不可谓无人朝廷之尊百官之冨不可谓无材然以区区之二虏聚数州之衆以临中国抗天子之威犯天下之怒而其气未尝少衰其词未尝少挫则是其心无所畏也主忧则臣辱主辱则臣死今朝廷之上不能无忧而大臣恬然未有拒絶之议非不欲絶也而未有以待之则是朝廷无所恃也縁边之民西顾而战慄牧马之士不敢弯弓而北向吏士未战而先期于败则是民轻其上也外之蛮夷无所畏内之朝廷无所恃而民又自轻其上此犹足以爲有人乎天下未尝无材患所以求材之道不至古之圣人以无益之名而致天下之实以可见之实而较天下之虚名二者相爲用而不可废是故其始也天下莫不纷然奔走从事于其间而要之以其终不肖者无以欺其上此无它先名而后实也不先其名而惟实之求则来者寡来者寡则不可以有所择以一旦之急而用不择之人则是不先名之过也天子之所向天下之所奔也今夫孙呉之书其读之者未必能战也多言之士喜论兵者未必能用也进之以武举试之以骑射天下之竒才未必至也然将以求天下之实则非此三者不可以致以爲未必然而弃之则是其必然者终不可得而见也往者西师之兴其先也惟不以虚名多致天下之材而择之以待一旦之用故其兵兴之际四顾惶惑而不知所措于是设武举募方略收勇悍之士而开猖狂之言不爱髙爵重赏以求强兵之术当此之时天下嚣然莫不自以爲知兵也来者日多而其言益以无据至于临事终不可用执事之臣亦遂厌之而知其无益故兵休之日从而废之今之论者以谓武举方略之类适足以开侥倖之门而天下之实才终不可以求得此二者皆过也夫旣巳用天下之虚名而不较之以实至其弊也又举而废其名使天下之士不复以兵术进亦巳过矣天下之实才不可以求之于言语又不可以较之于武力独见之于战耳战不可得而试也是故见之于治兵子玉治兵于蔿终日而毕鞭七人贯三人耳蔿贾观之以爲刚而无礼知其必败孙武始见试以妇人而犹足以取信于阖庐使知其可用故凢欲观将帅之才否莫如治兵之不可欺也今夫新募之兵骄豪而难令勇悍而不知战此真足以观天下之才也武㪯方略之类以来之新兵以试之观其颜色和易则足以见其气约束坚明则足以见其威坐作进退各得其所则足以见其能凢此者皆不可强也故曰先之以无益之虚名而较之以可见之实庶乎可得而用也练军实第十六三代之兵不待择而精其故何也兵出于农有常数而无常人国有事要以一家而备一正卒如斯而巳矣是故老者得以养疾病者得以爲闲民而役于官者莫不皆其壮子弟故其无事而田猎则未尝发老弱之民兵行而餽粮则未尝食无用之卒使之足轻险阻而手易器械聦明足以察旗鼓之节强锐足以犯死伤之地千乗之衆而人人足以自捍故杀人少而成功多费用省而兵卒强盖春秋时诸侯相并天下百战其经传所见谓之败绩者如城濮鄢陵之役皆不过犯其偏师而猎其游卒歛兵而退未有僵尸百万流血于江河如后世之战何也民各推其家之壮者以爲兵则其势不可得而多杀也及至后世兵民旣分兵不得复而爲民于是始有老弱之卒夫旣巳募民而爲兵其妻子屋庐旣巳托于营伍之中而其姓名旣巳书于官府之籍行不得爲商居不得爲农而仰食于官至于衰老而无归则其道诚不可以弃去是故无用之卒虽薄其资粮而皆廪之终身凢民之生自二十以上至于衰老不过四十余年之间勇锐强力之气足以犯坚冒刃者不过二十余年今廪之终身则是一卒凢二十年无用而食于官也自此而推之养兵十万则是五万人可去也屯兵十年则是五年无益之费也民者天下之本而财者民之所以生也有兵而不可使战是谓弃财不可使战而驱之战是谓弃民臣观秦汉之后天下何其残败之多耶其弊悉皆起于分民而爲兵兵不得休使老弱不堪之卒拱手而就戮故有以百万之衆而见屠于数千之兵者其良将善用不过以爲饵委之啖贼嗟夫三代之衰民之无罪而死者其不可胜数矣今天下募兵至多陜西之役举籍平民以爲兵加以明道寳元之间天下旱蝗以及近歳青齐之饥与河朔之水灾民急而爲兵者日以益衆举籍而按之近歳以来募兵之多无如今日者然皆老弱不教不能当古之十五而衣食之费百倍于古此甚非所以长乆而不变者也凡民之爲兵者其类多非良民方其少壮之时博奕饮酒不安于家而后能捐其身至于少衰而气沮盖亦有悔而不可复者矣臣以谓五十巳上愿复爲民者宜听自今以往民之愿爲兵者皆三十巳下则收限以十年而除其籍民三十爲兵十年而复归其精力思虑犹可以养生送死爲终身之计使其应募之日心知其不出十年而爲十年之计则除其籍而不怨以无用之兵终身坐食之费而爲重募则应者必衆如此县官长无老弱之兵而民之不任战者不至于无罪而死彼皆知其不过十年而复爲平民则自爱其身而重犯法不至于叫唿无頼以自弃于凶人今夫天下之患在于民不知兵故兵常骄悍而民常怯盗贼攻之而不能御戌狄掠之而不能抗今使民得更代而爲兵兵得复还而爲民则天下之知兵者衆而盗贼戎狄将有所忌然犹有言者将以爲十年而代故者已去而新者未教则缓急有所不济夫所谓十年而代者岂其举军而并去之有始至者有旣乆者有将去者有当代者新故杂居而教之则缓急可以无忧矣倡勇敢第十七臣闻战以勇爲主以气爲决天子无皆勇之将而将军无皆勇之士是故致勇有术致勇莫先乎倡倡莫善乎私此二者兵之微权英雄豪杰之士所以隂用而不言于人而人亦莫之识也臣请得以备言之夫倡者何也气之先也有人人之勇怯有三军之勇怯人人而较之则勇怯之相去若梃与楹至于三军之勇怯则一也岀于反覆之间而差于毫釐之际故其权在将与君人固有暴勐兽而不操兵岀入于白刃之中而色不变者有见虺蜴而却走闻钟鼔之声而战慄者是勇怯之不齐至于如此然闾阎之小民争闘戯笑卒然之间而或至于杀人当其发也其心飜然其色勃然若不可以巳者虽天下之勇夫无以过之及其退而思其身頋其妻子未始不恻然悔也此非不勇者也气之所乗则夺其性而忘其故故古之善用兵者用其飜然勃然于未悔之间而其不善者沮其飜然勃然之心而开其自悔之意则是不战而先自败也故曰致勇有术致勇莫先乎倡均是人也皆食其食皆任其事天下有急而有一人焉奋而争先而致其死则飜然者衆矣弓矢相及劒楯相搏胜负之势未有所决而三军之士属目于一夫之先登则勃然者相継矣天下之夫可以名劫也三军之衆可以气使也谚曰一人善射百夫决拾苟有以发之及其飜然之间而用其锋是之谓倡倡莫善乎私天下之人怯者居其百勇者居其一是勇者难得也捐其妻子弃其身以蹈白刃是勇者难能也以难得之人行难能之事此必有难报之恩者矣天子必有所私之将将军必有所私之士视其勇者而隂厚之人之有异材者虽未有功而其心莫不自异自异而上不异之则缓急不可以望其爲倡故凢缓急而肯爲倡者必其上之所异也昔汉武帝欲观兵于四夷以逞其无厌之求不爱通侯之赏以招勇士风告天下以求奋击之人无有应者于是严刑峻法致之死亡而听其深入赎罪使勉强不得巳之人驰骤于死生之地是故其将降而兵破败而天下几至于不测何者先无所异之人而望其爲倡不巳难乎私者天下之所恶也然而爲巳而私之则私不可用爲其贤于人而私之则非私无以济盖有无功而可赏有罪而可赦者凢所以愧其心而责其爲倡也天下之祸莫大于上作而下不应上作而下不应则上亦将穷而自止方西戎之叛也天子非不欲赫然诛之而将帅之臣谨守封略収视内顾莫有一人先奋而致命而士亦循焉莫肯尽力不得巳而岀争先而归故西戎得以肆其猖狂而吾无以应则其势不得不重赂而求和其患起于天子无同忧患之臣而将军无腹心之士西师之休十有余年矣用法益密而进人益难贤者不见异勇者不见私天下务爲奉法循令要以如式而止臣不知其缓急将谁爲之倡哉经进东坡文集事略卷第十八经进东坡文集事略经进东坡文集事略卷第十九经进东坡文集事略卷第十九迪功郎新绍兴府县主簿臣郎晔上进进䇿断䇿断上䇿断中䇿断下䇿断上二虏爲中国患至深逺也天下谋臣勐将豪杰之士欲有所逞于西北者乆矣闻之兵法曰先爲不可胜以待敌之可胜向者臣愚以爲西北虽有可胜之形而中国未有不可胜之备故窃尝以爲可特设一官使独任其责而执政之臣得以専治内事苟天下之弊莫不尽去纪纲脩明食足而兵强百姓乐业知爱其君卓然有不可胜之备如此则臣因得备论而极言之夫天下将兴其积必有源天下将亡其发必有门圣人者唯知其门而塞之古之亡天下者四而天子无道不与焉盖有以诸侯强逼而至于亡者周唐是也有以匹夫横行而至于亡者秦是也有以大臣执权而至于亡者汉魏是也有以蛮夷内侵而至于亡者二晋是也使此七代之君皆能逆知其所由亡之门而塞之则至于今可以不废惟其讳亡而不爲之备或备之而不得其门故祸发而不救夫天子之势蟠于天下而结于民心者甚厚故其亡也必有大隙焉而一日溃之其窥之甚难其取之甚宻旷日持久然后可得而间盖非有一日卒然不救之患也是故圣人必于其全安甚盛之时而塞其所由亡之门盖臣以爲当今之患外之可畏者西戎北胡而内之可畏者天子之民也西戎北胡不足以爲中国大忧而其动也有以召内之祸内之民实执存亡之权而不能独起其发也必将待外之变先之以戎狄而继之以吾民臣之所谓可畏者在此而巳昔者敌国之患起于多求而不供供者有倦而求者无猒以有倦待无厌而能乆安于无事者天下未尝有也故夫二虏之患特有逺近耳而要以必至于战敢间今之所以战者何也其无乃出于仓卒而备于一时乎且夫兵不素定而出于一时当其危疑扰攘之间而吾不能自必则权在敌国权在敌国则吾欲战不能欲休不可进不能战而退不能休则其计将出于求和求和而自我则其所以爲赂者必重军旅之后而继之以重赂则国用不足国用不足则加赋于民加赋而不巳则凡暴取豪夺之法不得不施于今之世矣天下一动变生无方国之大忧将必在此盖尝闻之用兵有权权之所在乃胜是故国无小大兵无强弱有小国弱兵而见畏于天下者权在焉耳千钧之牛制于三尺之童弭耳而下之曽不如徂猿之奋掷于山林此其故何也权在人也我欲则战不欲则守战则天下莫能支守则天下莫能窥昔者秦尝用此矣开関出兵以攻诸侯则诸侯莫不愿割地而求和诸侯割地而求和于秦则秦人未尝急于割地之利若不得巳而后应故诸侯常欲和而秦尝欲战如此则权固在秦矣且秦非能强于天下之诸侯秦惟能日必而诸侯不能是以天下百战而卒归于秦诸侯之利固在纵横也朝闻苏秦之说而合爲纵暮闻张仪之计而散爲横秦则不然横人之欲爲横纵人之欲爲纵皆使其自择而审处之诸侯相頋而终莫能自必则权之在秦不亦冝乎向者宝元庆历之间河西之役可以见矣其始也不得巳而后战其终也逆探其意而与之和从而厚餽之惟恐其一日复战也如此则贼常欲战而我常欲和贼非能常战也特持其欲战之形以乗吾欲和之势屡用而屡得志是以中国之大而权不在焉欲天下之安则莫若使权在中国欲权之在中国则莫若先发而后罢示之以不惮形之以好战而后天下之权有所归矣今夫庸人之论则曰勿爲祸始古之英雄之君岂其乐祸而好杀唐太宗旣平定天下而又岁岁出师以从事于夷狄盖晚而不倦暴露于千里之外亲击髙丽者再焉凡此者皆所以争先而处强也当时群臣不能深明其意以爲敌国无衅而我则发之夫爲国者使人备巳则权在我而使巳备人则权在人当太宗之时四夷狼顾以备中国故中国之权重苟不先之则彼或已执其权矣而我又鳃鳃焉恶战而乐罢使敌国知吾之所忌而以是取必于吾如此则虽有天下吾安得而爲之唐之衰也恠其厌兵而畏战一有败衂则兢兢焉缩而去之是故姦臣执其权以要天子及至宪宗奋而不顾虽有小挫而不爲之沮当此之时天下之权在于朝廷伐之则足以爲威赦之则足以爲恩臣故曰先发而后罢则权在我矣䇿断中臣闻用兵有可以逆爲数十年之计者有朝不可以谋夕者攻守之方战鬬之术一日百变犹以爲拙若此者朝不可以谋夕者也古之欲谋人之国者必有一定之计勾践之取呉秦之取诸侯髙祖之取项籍皆得其至计而固执之是故有利有不利有进有退百变不同而其一定之计未始易也勾践之取呉是骄之而巳秦之取诸侯是散其从而巳髙祖之取项籍是间踈其君臣而巳此其至计不可易者虽百年可知也今天下晏然未有用兵之形而臣以爲必至于战则其攻守之方战鬬之术固未可以豫论而臆断也然至于用兵之大计所以固执而不变者臣请得以豫言夫西戎北胡皆爲中国之患而西戎之患小北胡之患大此天下之所明知也管仲曰攻坚则瑕者坚攻瑕则坚者瑕故二者皆所以爲忧而臣以爲兵之所加冝先于西故先论所以制御西戎之大略今夫邹与鲁战则天下莫不以爲鲁胜大小之势异也然而势有所激则大者失其所以爲大而小者忘其所以爲小故有以邹胜鲁者矣夫大者有所短小者有所长地广而备多备多而力分小国聚而大国分则强弱之势将有所反大国之人譬如千金之子自重而多疑小国之人计穷而无所恃则致死而不顾是以小国常勇而大国常怯恃大而不戒则轻战而屡败知小而自畏则深谋而必克此又其理然也夫民之所以守战至死而不去者以其君臣上下欢忻相得之际也国大则君尊而上下不交将军贵而吏士不亲法令繁而民无所措其手足若夫小国之民截然其若一家也有忧则相䘏有急则相赴凡此数者是小国之所长而大国之所短也使大国而不用其所长常出于其所短虽百战而百屈岂足恠哉且夫大国则固有所长矣长于战而不长于守夫守者出于不足而巳譬之于物大而不用则易以腐败故凡击搏进取所以用大者孙武之法十则围之五则攻之倍则分之敌则能战之少则能逃之不若则能避之自敌以上者未尝有不战也自敌以上而不战则是以有余而用不足之计固巳失其所长矣凢大国之所恃吾能分兵而彼不能分吾能数出而彼不能应譬如千金之家日出其财以罔市利而贩夫小民虽有桀黠之才过人之智而其势不得不折而入于千金之家何则其所长者不可以与较也西戎之于中国可谓小国矣向者惟不用其所长是以聚兵连年而终莫能服今欲用吾之所长则莫若数出数出莫若分兵臣之所谓分兵者非分屯之谓也分其居者与行者而巳今河西之戍卒惟患其多而莫之适用故其便莫若分兵使其十一而行则一岁可以十出十二而行则一岁可以五出十一而十出十二而五出则是一人而岁一出也吾一嵗而一出彼一岁而十𬒳兵焉则衆寡之不侔劳逸之不敌亦巳明矣夫用兵必出于敌人之所不能我大而敌小是故我能分而彼不能此呉之所以肄楚而隋之所以狃陈欤夫御戎之术不可以逆知其详而其大略臣未见有过此者也䇿断下其次请论北狄之势古者匈奴之衆不过汉一大县然所以能敌之者其国无君臣上下朝觐㑹同之节其民无谷米丝麻耕作织絍之劳其法令以言语爲约故无文书符传之繁其居处以逐水草爲常故无城郭邑居聚落守望之勤其旃裘肉酪足以爲养生送死之具故战则人人自鬪败则驱牛羊逺徙不可得而破盖非独古圣人法度之所不加亦其天性之所安者犹狙猿之不可使冠带虎豹之不可𬒳以覊绁也故中行说教单于无爱汉物所得缯絮皆以驰草棘中使衣袴弊裂以示不如旃裘之坚善也得汉食物皆去之以示不如湩酪之便美也由此观之中国以法胜而匈奴以无法胜圣人知其然是故精修其法而谨守之筑爲城郭壍爲沟池大仓廪实府库明烽燧逺斥候使民知金鼔进退坐作之节胜则相先败不相弃此其所以谨守其法而不敢失也一失其法则不如无法之爲便也今夫佩玉服韨冕而垂旒者此宗庙之服所以登降揖逊折旋俯仰爲容者也而不可以骑射今夫蛮夷而用中国之法岂能尽如中国哉苟不能尽如中国而杂用其法则是佩玉服韨冕而垂旒而欲骑射也昔呉之先断发文身与鱼鳖龙蛇居者数十世而诸侯不敢窥也其后楚申公巫臣始教以乗车射御使出兵侵楚而阖闾夫差又逞其无厌之求开沟通水遂与齐晋争强黄池之㑹强自冠带呉人不胜其弊卒臣于越夫呉之所以强者乃其所以亡也何者以蛮夷之资而贪中国之美冝其可得而圗之哉西晋之亡也匈奴鲜卑氐羗之类纷纭于中国而其豪杰间起爲之君长如刘元海符坚石勒慕容隽之俦皆以絶异之姿驱驾一时之贤俊其强者至有天下太半然终于覆亡相继逺者不过一传再传而灭何也其心固安于无法也而束縳于中国之法中国之人固安于法也而苦其无法君臣相戾上下相厌是以虽建都邑立宗庙而其心岌岌然常若寄居于其间而安能乆乎且人而弃其所得于天之分未有不亡者也契丹自五代南侵乗石晋之乱掩至京邑覩中原之冨丽庙社宫阙之壮而恱之知不可以留也故归而窃习焉山前诸郡旣爲所并则中国士大夫有立彼契丹者有可乗之势三而中国未之思焉则亦足惜矣臣观其朝廷百官之衆而中国士大夫交错于其间固亦有贤俊慷慨不屈之士而詈辱及于公卿鞭扑行于殿陛贵爲将相而不免囚徒之耻冝其有惋愤郁结而思变者特未有路耳凡此者可以致其心虽不爲吾用亦以间踈其君臣此由余之所以入秦也幽燕之地自古号多雄杰名于圗史者往往而是自宋之兴所在贤俊云合响应无有逺迩皆欲洗濯磨淬以观上国之光而此一方独䧟于非类昔太宗皇帝亲征幽州未克而班师闻之谍者曰幽州士民谋欲执其帅以城降者闻乗舆之还无不泣下且胡人以爲诸郡之民非其族类故厚歛而虐使之则其思内附之心岂待深计哉此又足爲之谋也使其上下相猜君民相疑然后可攻也语有之曰䑕不容穴衘窭薮也彼僣立四都分置守宰仓廪府库莫不备具有一旦之急适足以自累守之不能弃之不忍华夷杂居易以生变如此则中国之长足以有所施矣然非特如此而巳也中国不能谨守其法彼慕中国之法而不能纯用是以胜负相持而未有决也夫蛮夷者以力攻以力守以力战顾力不能则逃中国则不然其守以形其攻以势其战以气故百战而力有余形者有所不守而敌人莫不忌也势者有所不攻而敌人莫不惫也气者有所不战而敌人莫不慑也苟去此三者而角之于力则中国固不敌矣尚何云乎惟国家留意其大者而爲之计其小者臣未敢言焉经进东坡文集事略卷第十九经进东坡文集事略经进东坡文集事略卷第二十经进东坡文集事略卷第二十迪功郎新绍兴府县主簿臣郎晔上进䇿御试制科䇿一道䇿问皇帝若曰朕承祖宗之大统先帝之休烈深惟寡昧未烛于理志勤道逺治不加进夙兴夜寐于兹三纪朕徳有所未至教有所未孚阙政尚多和气或盭田野虽辟民多无聊边境虽安兵不得彻利入巳浚浮费弥广军冗而未练官冗而未澄庠序比兴礼乐未具户罕可封之俗士忽偕逊之节此所以讼未息于虞芮刑未措于成康意在位者不以教化爲心治民者多以文法爲拘禁防繁多民不知避叙法寛滥吏不知惧缧系者衆愁叹者多仍岁以来灾异数见六月壬子日食于朔淫雨过节煖气不効江河溃决百川腾溢永思厥咎深切在予变不虚生縁政而起五事之失六沴之作刘向所传吕氏所纪五行何修而得其性四时何行而顺其令非正阳之月伐鼓救变其合于经乎方盛夏之时论囚报重其考于古乎京师诸夏之表则王教之渊源百工淫巧无禁豪右僣差不度治当先内或曰何以爲京师政在擿姦或曰不可挠狱市推寻前丗孝文尚老子而天下冨殖孝武用儒术而海内虚耗道非有弊治奚不同王化所由形于诗道周公豳诗王业也而系之国风宣王北伐大事也而载之小雅周以冡宰制国用唐以宰相兼度支钱糓大计也兵师大衆也何陈平之对谓当责之内史韦洪质之言不冝兼于宰相钱货之制轻重之相权命秩之差虚实之相养水旱蓄积之备边陲守御之方圜法有九府之名乐语有五均之义冨人强国尊君重朝弭灾致祥改薄从厚此皆前世之急政而当今之要务子大夫其悉意以陈母悼后害臣谨对曰臣闻天下无事则公卿之言轻于鸿毛天下有事则匹夫之言重于泰山非智有所不能而明有所不察缓急之势异也方其无事也虽齐威之深信其臣管仲之深得其君以握手叮咛之问将死深悲之言而不能去其区区之三孺及其有事且急也虽唐代宗之庸程元振之用事柳伉之贱且踈而一言以入之不终朝而去其腹心之疾夫言之于无事之世者足以有所改爲常患于不信言之于有事之世者易以见信而常患于不及改爲此忠臣志士之所以深悲天下之所以乱亡相寻而世主之所以不悟也今陛下处积安之时乗不㧞之势拱手垂裳而天下向风动容变色而海内震恐虽有一事之失常一物之不获固未足以忧陛下也所爲亲䇿贤良之士者以应故事而巳岂以臣居法宫之中其忧勤而不息耶臣不得而知也其宴安而无爲耶臣不得而知也然所以知道逺之叹由陛下之不勤者臣窃见陛下以天下之大欲轻赋税则财不足欲威四夷则兵不强欲兴利除害则无其人欲表世厉俗则无其具大臣不过遵用故事小臣不过谨守簿书上下相安以苟岁月此臣所以妄论陛下之不勤也臣又窃闻之自顷岁以来大臣奏事陛下无所试问直可之而巳臣始闻而大惧以爲不信及退而观其効见则臣亦不敢谓不信也何则人君之言与士庶不同言脱于口而四方传之捷于风雨故太祖太宗之世天下皆讽诵其言语以爲耸动之具今陛下之所震怒而赐谴者何人也合于圣意诱而进之者何人也所与朝夕论议深言者何人也越次躐等召而问讯之者何人也四者臣皆未之闻焉此臣所以妄论陛下之不勤也臣愿陛下条天下之事其大者有几可用之人有几某事未治某人未用鸡鸣而起曰吾今日爲某事用某人他日又曰吾所爲某事其事果济矣乎所用某人其人果才矣乎如是孜孜焉不违于心屏去声色放逺善柔亲近贤逹逺览古今凡此者勤之实也而道何逺乎伏惟制䇿有夙兴夜寐于今三纪徳有所未至教有所未孚阙政尚多和气或盭田野虽辟民多无聊边境虽安兵不得彻利入巳浚浮费弥广军冗而未练官冗而未澄庠序比兴礼乐末具户罕可封之俗士忽偕逊之节此所以讼未息于虞芮刑未措于成康意在位者不以教化爲心治民者多以文法爲拘禁防繁多民不知避叙法寛滥吏不知惧缧系者衆愁叹者多凡此陛下之所忧数十条者臣皆能爲陛下历数而备言之然而未敢爲陛下道也何者陛下诚得御臣之术而固执之则向之所忧数十条者皆可以捐之大臣而已不与今陛下区区以向之数十条爲巳忧者则是陛下未得御臣之术也天下所谓贤者陛下旣得而用之矣方其未用也常若有余而其旣用也则不足是岂其才之有变乎古之用人者日夜深提䇿之武王用太公其相与问荅百余万言今之六韬是也威公用管仲其相与问荅亦百余万言今之管子是也古之人君其所以反覆穷究其臣者若此今陛下黙黙而听其所爲则夫向之所忧数十条者无时而举矣古之忠臣其受任也必先自度曰吾能办是矣乎度能办是也则又曰吾君能忘巳而任我乎能无以小人间我乎度其能忘巳而任我也能无以小人间我也然后受之旣巳受之矣则以身任天下之责而不辞享天下之利而不愧今也内不度已外不度君而轻受之受之而衆不与也则引身而求去陛下又爲美辞而遣之加之重禄而慰之夫引身而求退者非果廉节而有逊也是邀君以自固也是自明其非我之欲留以逃谤也是不能办其事而以其患遗后人也陛下奈何听之臣故曰陛下未得御臣之术也若夫徳有所未至教有所未乎者此实不至也徳之必有以着其徳之之形教之必有以显其教之之状徳之之形莫着于轻赋教之之状莫显于去杀此二者今皆未能焉臣故曰实不至也夫以选举之重而不取十行官吏之衆而不行考课农末之相倾而平籴之法不立贫冨之相役而占田之数无限天下之阙政则莫大乎此而和气安得不盭乎田野辟者民之所以冨足之道也其所以无聊则吏政之过也然臣闻天下之民常偏聚而不均呉蜀有可耕之人而无其地荆襄有可耕之地而无其人由此观之则田野亦未可谓尽辟也夫以呉蜀荆襄之相形而饥寒之民终不能去狭而就寛者世以爲怀土而重迁非也行者无以相群则不能行居者无以相友则不能居若辈徙饥寒之民则无有不听矣边境已安而兵不得彻者有安之名而无安之实也臣欲小言之则自以爲愧大言之则世俗以爲笑臣请略言之古之制北狄者未始不通西域今之所以不能通者是夏人之爲障也朝廷置灵武于度内几百年矣议者以爲絶域异方曽不敢近而况于取之乎然臣以爲事势有不可不取不取灵武则无以通西域西域不通则契丹之强未有艾也然灵武之所以不可取者非以数郡能抗吾中国中国自困而不能举也其所以自困而不能举者以不生不息之财养不耕不战之兵块然如巨人之病膇非不枵然大矣而手足不能以自举欲去是疾也则莫若捐秦以委之使秦人断然如战国之世不待中国之援而中国亦未始有秦者有战国之全利而无战国之患则夏人举矣其便莫如稍徙縁边之民不能战守者于空闲之地而以其地益募民爲屯田屯田之兵稍益则向之戍卒可以稍减使数岁之后縁边之民尽爲耕战之夫然后数出兵以苦之要以使之厌战而不能支则折而归吾矣如此而北狄始有可制之渐中国始有息肩之所不然将济师之不暇而又何彻乎所谓利入巳浚而浮费弥广者臣切以爲外有不得巳之二虏内有得已之后宫后宫之费不减敌国金玉绵绣之工日作而不息朝成夕毁务以相新主帑之吏日夜储其精金良帛而别异之以待仓卒之命其爲费岂胜计哉今不去此等而欲广求利之门臣知所得之不如所䘮也军冗而未练者臣尝论之曰此将不足恃之过也然以其不足恃之故而拥之以多兵不蒐去其无用则多兵适所以爲败也官穴而未澄者臣尝论之曰此审官吏部与职司无法之过也夫审官吏部是古考绩黜陟之所也而特以日月爲断今纵未能复古可略分其郡县不以逺近爲差而以难易爲等第其人之所堪而别异之才者常爲其难不才者常爲其易及其当迁也难者常速而易者常乆然而爲此者固有待也使审官吏部与外之职司常相关通而爲职司者不惟举有罪察有功而巳必使第其属吏之所堪以诏审官吏部审官吏部常从内等其任使之难易职司常从外第其人之优劣才者常用不才者常闲则冗官可澄矣庠序兴而礼乐未具者臣盖以爲庠序者礼乐旣兴之所用非所以兴礼乐也今礼乐鄙野而未全则庠序不知所以爲教又何以兴礼乐乎如此而求其可封责其偕逊将以息讼而措刑者是却行而求前也夫上之所向者下之所趋也而况从而赏之乎上之所背者下之所去也而况从而罚之乎陛下责在位者不务教化而治民者多拘文法臣不知朝廷所以爲赏罚者何也无乃或以教化得罪而多以文法受赏欤夫禁防未至于烦多而民不知避者吏以爲市也叙法不爲寛滥而吏不知惧者不论其能否而论其乆近也缧系者衆愁叹者多凢以此也伏惟制䇿有仍岁以来灾异数见乃六月壬子日食于朔淫雨过节煗气不效江河溃决百川腾溢永思厥咎深切在予变不虚生縁政而起此岂非陛下厌闻诸儒牵合之论而欲闻其自然之说乎臣不敢复取洪范传五行志以爲对直以意推之夫日食者是阳气不能履险也何谓阳气不能履险臣闻五月二十三分月之二十是爲一交当朔则食交者是行道之险者也然而或食或不食则阳气之有强弱也今夫二人并行而犯雾露其疾者必其弱者也其不疾者必其强者也道之险一也而阳气之强弱异故夫日之食非食之日而后爲食其亏也乆矣特遇险而见焉陛下勿以其未食也爲无灾而其旣食而复也爲免咎臣以爲未也特出于险耳夫淫雨大水者是阳气融液汗漫而不能收也诸儒或以爲隂盛臣请得以理折之夫阳动而外其于人也爲嘘嘘之气温然而爲湿隂动而内其于人也爲噏噏之气泠然而爲燥以一人推天地天地可见也春夏者其一嘘也秋冬者其一噏也夏则川泽洋溢冬则水泉收缩此燥湿之効也是故阳气汗漫融液而不能收则常爲淫雨大水犹人之嘘而不能噏也今陛下以至仁柔天下兵骄而益厚其赐戎狄桀傲而益加其礼荡然与天下爲咻嘘温煖之政万事惰坏而终无威刑以坚凝之亦如人之嘘而不能噏此淫雨大水之所由作也天地告戒之意隂阳消伏之理殆无以易此矣而制䇿又有五事之失六沴之作刘向所传吕氏所纪五行何修而得其性四时何行而顺其令非正阳之月而伐鼔救变其合于经乎方盛夏之时而论囚报重其考于古乎此陛下畏天恐惧求端之过而流入于迃儒之说此皆愚臣之所学于师而不取者也夫五行之相治本不至于六六沴者起于诸儒欲以六极分配五行于是始以皇极附益而爲六夫皇极者五事皆得不极者五事皆失非所以与五事并列而别爲一者也是故有眊而又有蒙有极而无福曰五福皆应此亦自知其踈也吕氏之时令则柳宗元之论备矣以爲有可行者有不可行者其可行者皆天事也其不可行者皆人事也若夫禜社伐鼔本非有益于救灾特致其尊阳之意而巳书曰乃季秋月朔辰弗集于房瞽奏鼓啬夫驰庶人走由此言之则亦何必正阳之月而后伐鼔救变如左氏之说乎盛夏报囚先儒固巳论之以爲仲尼诛齐优之月伏惟制䇿有京师诸夏之表则王教之渊源百工淫巧无禁豪右僣差不度此在陛下身率之耳后宫有大练之饰则天下以罗绮爲羞大臣有脱粟之节则四方以膏粱爲污虽无有禁令又何忧乎伏惟制䇿有治当先内或曰何以爲京师政在擿姦或曰不可挠狱市而此皆一偏之说不可以不察也夫见其偏而輙举以爲说则天下之说不可以胜举矣自通人而言之曰治内所以爲京师也不挠狱市所以爲摘姦也如使不挠狱市而害其爲摘姦则夫曹参者爲速逃主也伏惟制䇿有推寻前丗探观治迹孝文尚老子而天下冨殖孝武用儒术而海内虚耗道非有弊治奚不同臣切以爲不然孝文之所以得者是儒之术略用也其所以得而未尽者是儒术略用而未纯也而其所以爲失者则是用老也何以言之孝文得贾谊之说然后待大臣有礼御诸侯有术而至兴礼乐系单于则曰未暇故曰儒术略用而未纯也若夫用老之失则有之矣始以区区之仁壊三代之肉刑而易之髠笞髠笞不足以惩其罪则又从而杀之用老之失岂不过甚矣哉且夫孝武亦不可谓用儒之主也博延方士而多兴妖祠大兴宫室而甘心逺略此岂儒者教之今夫有国者徒知徇其名而不考其实见孝文之冨殖而以爲老子之功见孝武之虚耗而以爲儒者之罪则过矣此唐明皇之所以溺于宴安彻去禁防而爲天寳之乱也伏惟制䇿有王政所由形于诗道周公豳诗王业也而系之国风宣王北伐大事也而载之小雅臣闻豳诗言后稷公刘所以致王业之艰难者也其后累丗而至文王文王之时则王业旣巳大成矣而其诗爲二南二南之诗犹列于国风而至于豳独何疑乎昔季札观周乐以爲大雅曲而有直体小雅思而不贰怨而不言夫曲而有直体者寛而不流也思而不贰怨而不言者狭而不迫也由此观之则大雅小雅之所以异者取其辞之广狭非取其事之大小也伏惟制䇿有周以冡宰制国用唐以宰相兼度支钱糓大计也兵师大衆也何陈平之对谓当责之内史韦洪质之言不冝兼于宰相臣以谓宰相虽不亲细务至于钱糓兵师固当制其虚嬴利害陈平所谓责之内史者特以宰相不当治其簿书多少之数耳昔唐之𥘉以郎官领度支而职事以治及兵兴之后始立使额参佐甚衆簿书益繁百弊之源自此而始其后裴延龄皇甫鏄皆以剥下媚上至于希世用事以宰相兼之诚得防姦之要而韦洪质之议特以其权过重欤故李徳𥙿以爲贱臣不当议令臣常以爲有宰相之风矣伏惟制䇿有钱货之制轻重之相权命秩之差虚实之相养水旱蓄积之弊边陲守御之方圜法有九府之名乐语有五均之义此六者亦方今之所当论也昔召穆公曰民患轻则多作重以行之若不堪重则多作轻以行之亦不废重轻可改而重不可废不幸而过宁失于重此制钱货之本意也命者人君之所擅出于口而无穷秩者民力之所供取于府而有限以无穷养有限此虚实之相养也水旱蓄积之备则莫若复隋唐之义仓边陲守御之方则莫若依秦汉之更卒周官有太府天府玉府内府外府职内职金职岁职币是谓九府太公之所行以致冨古者天子取诸侯之土以爲国均则市不二价四民常均是谓五均献王之所致以爲法皆所以均民而冨国也凢陛下之所以䇿臣者大略如此而于其末复策之曰冨人强国尊君重朝弭灾致祥改薄从厚此皆前世之急政而当今之要务此臣有以知陛下之圣意以爲向之所以策臣者各指其事恐臣不得尽其辞是以复举其大体而槩问焉又恐其不能切至也故又诏之曰悉意以陈而无悼后害臣是以敢复进其偈狂之说夫天下者非君有也天下使君主之耳陛下念祖宗之重思百姓之可畏欲进一人当用天下之所欲进欲退一人当用天下之所欲退今者毎进一人则人相与诽曰是出于某也是某之所欲也毎退一人则又相与诽曰是出于某也是某之所恶也臣非敢以此爲举信也然而致此言者则必有由矣今无知之人相与谤于道曰圣人在上而天下之所以不尽𬒳其泽者便嬖小人附于左右而女谒盛于内也爲此言者固妄矣然而天下或以爲信何也徒见諌官御史之言矻矻乎难以入爲必有间之者也徒见蜀之美锦越之竒器不由方贡而入于宫也如此而向之所谓急政要术者陛下何暇行之臣不胜愤懑谨复列之于末惟陛下寛其万死幸甚幸甚臣谨对经进东坡文集亊略卷第二十经进东坡文集事略经进东坡文集事略卷第二十一经进东坡文集事略卷第二十一迪功郎新绍兴府县主簿臣郎晔上进拟进士廷试䇿表一道廷试䇿问一首拟进士廷试䇿一道拟进士廷试䇿表右臣准宣命差赴集英殿编排举人试卷窃见陛下贻革旧制以䇿试多士厌闻诗赋无益之语将求山林朴直之论圣听广大中外欢喜而所试举人不能推原圣意皆以得失爲虑不敢指陈阙政而阿䛕顺旨者又卒据上第陛下之所以求于人至深切矣而下之报上者如此臣切深悲之夫科埸之文风俗所系所収者天下莫不以爲法所弃者天下莫不以爲戒昔祖宗之朝崇尚词律则诗赋之士曲尽其巧自嘉祐以来以古文爲贵则䇿论盛行于世而诗赋几至于熄何者利之所在人无不化今始以䇿取士而士之在科甲者多以謟䛕得之天下观望谁敢不然臣恐自今已往相师成风虽直言之科亦无敢以直言进者风俗一变不可复返正人衰微则国随之非复诗赋䇿论迭兴迭废之比也是以不胜愤懑退而拟进士对御䇿一道学术浅陋不能尽知当世之切务直载所闻上将以推广圣言庶有𥙷于万一下将以开示四方使知陛下本不讳恶切直之言风俗虽壊犹可少救其所撰䇿谨缮冩投进干冒天威臣无任战恐待罪之至䇿问朕德不类託于士民之上所与待天下之治者惟万方黎献之求详延于廷诹以世务岂特考子大夫之所学且以博朕之所闻盖圣王之御天下也百官得其职万事得其序有所不爲爲之而无不成有所不革革之而无不服田畴辟沟洫治草木畅茂鸟兽鱼鼈无不得其性其冨足以备礼其和足以广乐其治足以致刑子大夫以谓何施而可以臻此方今之弊可谓衆矣救之之术必有本末施之之冝必有先后子大夫之所冝知也生民以来所谓至治必曰唐虞成周之时诗书所称其迹可见以至后世贤明之君忠智之臣相与忧勤以营一代之业虽未尽善要其所以成就亦必有可言者其详着之朕将亲覧焉拟进士廷试䇿臣伏见陛下发德音下明诏以天下安危之至计谋及于布衣之士其求之不可谓不切其好之不可谓不笃矣臣私所忧者不知陛下有以受之欤礼曰甘受和白受采故臣愿陛下先治其心使虚一而静然后忠言至计可得而入也今臣观陛下先入之言巳实其中邪正之党巳贰其听功利之说巳动其欲则虽有皐陶益稷之谋亦无自而入矣而况于踈逺愚陋者乎此臣之所以大惧也若乃尽言以招祸触讳以亡身则非臣之所恤也圣䇿曰圣王之御天下也百官得其职万事得其序臣以爲陛下未知此也是以所爲颠倒失序如此苟诚知之曷不尊其所闻而行其所知欤百官之所以得其职者岂圣王人人而督责之万事所以得其序者岂圣王事事而整齐之哉亦因能而任职因职以任事而巳官有常守谓之职施有先后谓之序今陛下使两府大臣侵三司财利之权常平使者乱职司守令之治刑狱旧法不以付有司而取决于执政之意边鄙大虑不以责帅臣而听计于小吏之口百官可谓失其职矣王者之所冝先者德也所冝后者刑也所冝先者义也所冝后者利也而陛下易之万事可谓失其序矣然此犹其小者其大者则中书失其政也宰相之职古者所以论道经邦今陛下但使奉行条例司文书而巳矣昔丙吉爲丞相萧望之爲御史大夫望之言隂阳不和咎在臣等而宣帝以爲意轻丞相终身薄之今政事堂忿争相诘流传都邑以爲口实使天下何观焉臣愿陛下首还中书之政则百官之职万事之序以次得矣圣䇿曰有所不爲爲之而无不成有所不革革之而无不服陛下之及此言是天下之福也今日之患正在于未成而爲之未服而革之耳夫成事在理不在势服人以诚不以言理之所在以爲则成以禁则止以赏则劝以言则信古之人所以鼓舞天下绥之斯来动之斯和者盖循理而巳今爲政不循理而欲以人主之势胁而成之夫以斧析薪可谓必克矣然不循其理则斧可缺薪不可破是以不论尊卑不计强弱理之所在则成理所不在则不成可必也今陛下使农民㪯息与商贾争利岂理也哉而何恠其不成乎礼曰微之显诚之不可掩也如此陛下苟诚乎爲民则虽或谤之而人不信苟诚乎爲利则虽自解释而人不服且事有决不可欺者吏受财枉法人必谓之赃非其有而取之人必谓之盗茍有其实不敢辞其名今青苗有二分之息而不谓之放债取利可乎凡人爲善不自誉而人誉之爲恶不自毁而人毁之如使爲善者必湏自言而后信则尭舜周孔亦劳矣今天下以爲利陛下以爲义天下以爲害陛下以爲仁天下以爲贪陛下以爲廉不胜其纷纷也则使二三臣者极其巧辩以解荅千万人之口附㑹经典作爲文书以暁四方之人岂如婴儿鸟兽而可以美言小数眩之欤且夫未成而爲之则其弊必至于不敢成未革而服之则其弊必至于不敢革盖世有好走马者一爲坠伤而终身徒行何者谨重则必成轻发则多败此理之固然也陛下若出于谨重则屡作屡成不惟人信之陛下亦自信而日以勇矣若出于轻发则毎举而毎败不惟人不信陛下亦不自信而日以怯矣文宗始用训注其意岂浅也哉而一经大变则忧沮䘮气不能复振文宗亦非有失德徒以好作而寡谋也谨重者始若怯终必勇轻发者始若勇终必怯廼者横山之人未尝一日而忘汉虽五尺之童子知其可取然自庆历以来莫之敢发者诚未有以善其后也近者边臣不计其后而遽发之一发不中则内帑之费以数百万计而関辅之民困于飞輓者三年而未巳虽天下之勇者敢复爲之欤爲之固不可敢复言之欤由此观之则横山之功是欲速而坏之也近日靑苗之政助役之法均输之䇿併军蒐卒之令卒然轻发又甚于前矣陛下不䘏人言持之益坚而势穷事碍终亦乖变他日虽有良法美政陛下能复自信乎人君之患在于乐因循而惮改作今陛下春秋鼎盛天钖勇智此万世一时也而羣臣不能济之以谨重养之以敦朴譬如乗轻车驭骏马冒险夜行而仆夫又从其后而鞭之岂不殆哉臣愿陛下解辔秣马以湏东方之明而行九轨之道甚未晚也圣䇿曰田畴辟沟洫治草木畅茂鸟兽鱼鼈莫不得其性者此百工有司之事也曽何足以累陛下陛下操其要治其本恭巳无爲而物莫不尽其天理以生以死若夫百工有司之事自宰相不屑爲之又况于陛下乎圣䇿曰其冨足以备礼其和足以广乐其治足以致刑何施而可以臻此孔子曰百姓足君孰与不足燔兎瓠叶可以行礼扫地而祭可以事天礼之不备非贫之罪也管子曰仓廪实知礼节臣不知陛下所谓冨者冨民欤抑冨国欤陆贾曰将相和调则士豫附刘向曰衆贤和于朝万物和于野今朝廷可谓不和矣其咎安在陛下不反求其本而欲以力胜之力不能胜衆也乆矣古者刀锯在前鼎镬在后而士犹犯之今陛下躬蹈尭舜未尝诛一无罪欲弭衆言不过斥逐异议之臣而更用人耳必未忍行亡秦偶语之禁起东汉党锢之狱多士何畏而不言哉臣恐逐者不巳而争者益多烦言交攻愈甚于今日矣欲望致和而广乐岂不踈哉古之求治者将以措刑也今陛下求治则欲致刑此又羣臣悞陛下也臣知其说矣是出于荀卿荀卿者喜爲异论至以人性爲恶则其言治丗刑重亦冝矣而说者又以爲书称唐虞之隆刑故无小而周之盛时羣饮者杀臣请有以诘之夏禹之时大辟二百周公之时大辟五百岂可谓周治而禹乱耶秦爲法及三族汉除肉刑岂可谓秦治而汉乱耶致之言极也天下幸而未治使一日治安陛下将变今之刑而用其极欤徒闻其语而惧者巳衆矣臣意异端邪说惑误陛下至于如此且夫宥过无大刑故无小此用刑之常理也至于今守之岂独唐虞之隆而周之盛时哉所以诛羣饮者意其非若羣饮而巳如今之法所谓夜聚暁散者使后丗不知其详而徒闻其语则凡夜相过者皆执而杀之可乎夫人相与饮酒而輙杀之虽桀纣之暴不至于此而谓周公行之欤圣䇿曰方今之弊可谓求矣救之之术必有本末施之之冝必有先后臣请论其事与其所冝先者而陛下择焉方今救弊之道必先立事立事之本在于知人则所施之冝当先观大臣之知人与否耳古之欲立非常之功者必有知人之明苟无知人之明则循规矩蹈绳墨以求寡过二者皆审于自知而安于才分者也道可以讲习而知德可以勉强而能惟知人之明不可学必出于天资如萧何之识韩信此岂有法而可传哉以诸葛孔明之贤而知人之明则其所短是以失之于马谡而孔明亦审于自知是以终身不敢用魏延我仁祖之在位也事无大小一付之于法人无贤不肖一付之于公议事巳効而后行人巳试而后用而不求非常之功者诚以当时大臣不足以与于知人之明也古之爲医者聆音察色洞见五脏则其治疾也有剖胷决脾洗濯肠胃之变苟无其术不敢行其事今无知人之明而欲立非常之功解纵绳墨以慕古人是犹未能察脉而欲试华佗之方其异于操刀而杀人者几希矣房琯之称刘秩関播之用李元平是也至今以爲笑矣陛下观今之大臣爲知人欤爲不知人欤乃者任用衆才皆其造室握手之人要结审固而后敢用盖以爲其人可与戮力同心共致太平曽未安席而交口攻之者如猬毛而起陛下以此验之其不知也亦审矣今天下无事异同之论不过渎乱圣听而巳若边隅有警盗贼窃发俯仰成败唿吸变改而所用之人皆如今日乍合乍散临事解体不可复知则无乃误社稷欤华佗不丗出天下未尝废医萧何不丗出天下未尝废治陛下必欲立非常之功请待知人之佐若犹未也则亦诏左右之臣安分守法而巳圣䇿曰生民以来其称至治必曰唐虞成周诗书所称其迹可见以至后世贤明之君忠智之臣相与忧勤以营一代之业者虽未尽善然要其所以成就亦必有可言者其详着之臣以爲此不可以胜言也其施设之方各随其时而不可知其所以可知者必畏天必从衆必法祖宗故其言曰戒之戒之天惟显思命不易哉又曰稽于衆舎巳从人又曰丕显哉文王谟丕承哉武王烈诗书所称大略如此未尝言天命不足畏衆言不足从祖宗之法不足用也符坚用王勐而樊世仇滕席寳不恱魏郑公劝太宗以仁义而封伦不信凡今之人欲陛下违衆而自用者必以此借口而陛下所谓贤明忠智者岂非意在于此等欤臣愿考二人之所行而求之于今王勐岂尝设官而谋计利魏郑公岂尝贷钱而取息欤且其不恱者不过数人固不害天下之信且服也今天下有心者怨有口者谤古之君臣相与忧勤以营一代之业者似不如此古语曰百人之聚未有不公而说况天下乎今天下非之而陛下不回臣不知所税驾矣诗曰譬彼舟流不知所届心之忧矣不遑假寐区区之忠望陛下察之臣谨昧死上对经进东坡文集事略经进东坡文集事略卷第二十二经进东坡文集事略卷第二十二迪功郎新绍兴府县主薄臣郎晔上进䇿问関中戦守古今不同与夫用民兵储粟马之术古者师出受成于学兵固学者之所冝知也今关中之事又诸君之所亲履而目见者昔者六国之势秦尽有今关中之地地不加广也而东备齐南备楚近则备韩魏逺则备燕赵有敌国之忧而无中原之助然而当是时也攘却西戎至千余里今也天下爲一独以関中之地西备羌戎三方无敌国之忧而又内引百郡以爲助惴惴焉自固之不暇以百倍之势而无昔人分毫之功此不可不论也古之爲兵者戍其地则用其地之民战其野则食其野之粟守其国则乗其国之马是以外𬒳兵而内不知此所以百戦而不殆也今则不然戍边用东北之人籴粮用内郡之钱骑战用西羌之马是以一郡用兵而百郡骚然此又不可不论也昔者卫爲狄所㓕齐威公以车三十乗封文公于楚丘及其末年至三百乗故其诗曰匪直也人秉心塞渊騋牝三千以爲资之四夷则卫之所近者莫若狄当是时也狄与卫爲仇雠其势必不以马与卫然则卫独以何术而能致马如此之多耶今欲使𬒳边之郡自用其民自食其粟自乗其马而不得其术故愿闻其详勤而或治或乱断而或兴或衰信而或安或危问所贵乎学士大夫者以其通古今而考成败也昔之人尝有以是成者我必袭之尝有以是败者我必反之如是其可乎昔之爲人君者患不能勤然而或勤以治亦或以乱文王之日汉宣之厉精始皇之程书隋文之传餐其爲勤一也昔之爲人君者患不能断然而或断以兴亦或以衰晋武之平呉宪宗之征蔡符坚之南伐宋文之北侵其爲断一也昔之爲人君者患不能信其臣然而或信以安亦或以危秦穆之于孟明汉昭之于霍光燕哙之于子之德宗之于卢𣏌其爲信一也此三者皆人君之所难有志之士所常咨嗟慕望旷丗而不获者也然考此数君者治乱兴衰安危之効相反如此岂可不求其故欤夫贪慕其成功而爲之与惩其败而不爲此二者皆过也学者将何取焉按其巳然之迹而诋之者易推其未然之理而辨之也难是以未及见其成功则文王之勤无以异于始皇而方其未败也符坚之断与晋武何辨请举此数君者得失之源所以相反之故将详观焉隋文帝户口之蕃仓廪府库之盛问古者以民之多寡爲国之贫冨故管仲以隂谋倾鲁梁之民而商鞅亦招三晋之人以并诸侯当周之盛时其民物之数登于王府者盖拜而受之自汉以来丁口之蕃息与仓廪府库之盛莫如隋其贡赋输籍之法必有可观者然学者以其得天下不以道又不过再丗而亡是以鄙之而无传焉孔子曰不以人废言而况可废一代之良法乎文帝之𥘉有户三百六十余万平陈所得又五十万至大业之始不及二十年而増至八百九十余万者何也方是时布帛之积至于无所容资储之在天下者至不可胜数而洛口诸仓犹足以致百万之衆其法岂可少哉国家承平百年户口之衆有过于隋然以今观之特便于徭役而巳国之贫冨何与焉非徒无益于冨又且以爲患生之者寡食之者衆是以公私枵然而百弊并生夫立法创制将以逺追三代而曽隋氏之不及此岂可不论其故哉师仁祖之忠厚法神考之励精问传曰秦失之强周失之弱昔周公治鲁亲亲而尊尊至其后丗有寖微之忧太公治齐举贤而尚功而其末流亦有争夺之祸夫亲亲而尊尊举贤而尚功三代之所共也今齐鲁行之皆不免于衰乱其故何哉国家承平百年六圣相授爲治不同同归于仁今朝廷欲师仁祖之忠厚而患百官有司不举其职或至于媮欲法神考之励精而恐监司守令不识其意流入于刻夫使忠厚而不媮励精而不刻亦必有道矣昔汉文寛仁长者至于朝廷之间耻言人过而不闻其有怠废不举之病宣帝综核名实至于文理之士咸精其能而不闻其有督责过甚之失何修何营可以及此愿深明所以然之故而条具所当行之事悉着于篇以备採择两汉之政俗问古之君子见礼而知俗闻乐而知政于以论兴亡之先后考古以诏今盖学士大夫之职而人主与羣臣之所欲闻也请借汉而论之西汉十二世而有道之君六虽成哀失德祸不及民冝其立国之势彊固不㧞而王莽以斗筲穿窬之才谈笑而取之东汉自安顺以降日趋于衰乱而威灵之虐甚于三季其势冝易动而董吕二袁皆以絶人之姿欲取而不敢曹操功盖天下其才百倍王莽尽其智力终身莫能得夫治乱相絶而安危之効相反如此愿攷其政察其俗悉陈其所以然者冗官之弊水旱之灾河决之患问国家及间暇无事之时辟三馆以储士旣命丞弼之臣各举其所知又诏有司发䇿而访焉非独以观子大夫之能抑亦欲闻天下之要务决当今之滞论也官冗之弊乆矣而近岁尤甚文武之吏待次于都下者几数千人坐视而不救欤则下有食贫失职之叹裁损入流减削任子以救之欤则上有伤恩失事之忧河朔之民不安其居乆矣一遇水旱则扶老携㓜转徙而南下令而禁之欤则民违死而趋生令必不行听其南而不禁欤则河朔渐空而流民聚于南方有足忧者河自近嵗累决而西听其西而不塞欤则泛滥千里农民失业塞而归之故道欤则水未必听或至于啮坏都邑此三者则安危之所系利害相持而未决者也子大夫讲之熟矣愿闻其说汉文帝之行事有可疑者三问孟子曰君仁莫不仁君义莫不义君正莫不正一正君而国定君子之至于斯也亦可谓用力省而成功博矣陛下嗣位于今四年未言而民信之无爲而民助之虽羣臣有司不足以识知盛德之所在然窃意其万一殆专以仁孝礼义好生纳諌治天下也子大夫生于此时而又以德行道艺賔兴于庭将必有意于孟子之言正君而国定愿闻所谓一言而兴邦修身而天下服者夫尭舜尚矣学者无所复议自汉以来道德纯备未有如文帝者也今考其行事而可疑者三上林令吏之不材而虎圈啬夫才之过人者也才者遗而不録不才者置而不问则事之不废壊者有几然则兵偃刑措何从而致之南越不臣宠以使者呉王不朝赐以几杖此与唐之陵夷藩镇自立以邀旄钺者何异传曰三王臣主俱贤五霸不及其臣文帝不见贾生自以爲过之旣见不如也文帝岂霸者欤帝自以爲不如而魏文帝乃以爲过之此又何也抑过之爲贤欤将自谓不如爲贤欤汉文之所以爲文殆以是三者而可疑如此故愿与子大夫论之以待上问而发焉宰相不当以选举爲嫌问易曰神而明之存乎其人诗曰无竞惟人四方其训之文武之功未有不以得人而成者也仲尼旅人也而门人可使南靣重耳亡公子也而从者足以相国汉之得人盛于武宣皆㧞之蒭牧之中而表之公卿之上世主不以爲疑士大夫不以爲嫌者风俗厚而论议正也宋蔡廓爲吏部尚书黄散以下皆得自用而廓以爲薄巳今自宰相不得专选举一命以上皆得付之定法此何道也昔常衮当国虽尽公守法而贤愚同滞天下苦之及崔贻孙相不及一年除吏八百多其亲旧号称得人故建中之政几同正观夫使宰相守法如常衮则不免于贤愚同滞之讥用人如贻孙则必有威福下移之谤欲望得人于微陋之中而成功于绳墨之外岂不难哉子大夫学优而求用者也当何施于今而免于斯二者愿极言之省冗官裁奉给问历观前丗天下𥘉定民始休息下旣厌乱而思静上亦虚心而无作是以公私冨溢刑罚清省及其乆安无变则夸者喜名智者贪功生事以爲乐犹无病而自灸则天下骚然财屈力殚而民始病矣自汉以来鲜不由此汉𥘉置郡不过六十而文景之化几致刑措及唐中叶列三百州爲千四百县而政益荒是时宿兵八十余万民去爲商贾度爲佛老杂入科役率常十五天下常以劳苦之人三奉坐待衣食之人七流弊之极至元和中乃命叚平仲韦贯之许孟容李绛一切蠲减凡省冗官八百贠吏千四百贠民以少纾而上下相安无刻核之患今朝廷无事百有余年虽六圣相授求治如不及而吏惰民劳盖不胜弊今者骄兵冗官之费宗室贵戚之奉边鄙将吏之给盖十倍于往日矣安视而不恤欤则有民穷无告之忧以义而裁之欤则有拂逆人情之患夫元和之世彼四子者何独能之子大夫虽未仕其详有所不知而救此之道当讲其要愿悉着于篇汉唐宗室之盛与本朝教养选举之法问昔周之盛时其卿士皆周召毛原非王之伯叔父则其子弟也至两汉间有若歆向丗不乏人而唐之宗室最近而易考武略如道宗孝恭文章如白与贺者不可以一二数而以宰相进者有九人焉呜唿何其盛也建隆以来不以吏事责宗子虽有文武异才终身不试先帝独见逺覧恩义并用増修教养之法肇开选举之路盖十有余年矣罢朝请而走郡县释膏梁而治簿书者固不爲少然名字暴着可以追配古人者盖未之见焉意者谦畏谨黙而不自献欤将教养选㪯之法有所缺而未明欤其悉着于篇以俟採择经进东坡文集事略卷第二十二经进东坡文集事略经进东坡文集事略卷第二十三经进东坡文集事略卷第二十三迪功郎新绍兴府县主簿臣郎晔上进䇿问汉之变故有六问人主莫不欲安存而恶危亡然而其国常至于不可救者何也所忧者非其所以乱与亡而其所以乱与亡者常出于其所不忧也请借汉以言之昔者髙帝之世天下旣平矣当时之所忧者韩彭英卢而巳此四王者皆不能终髙帝之世相继仆灭而不复续及至吕氏之祸则由异姓也吕氏旣已灭矣而呉楚之忧几至于亡国方韩彭吕氏之祸惟恐同姓之不蕃炽昌大也然至其爲变则又过于异姓逺矣文景之世以爲诸侯分裂破弱则汉可以百世而无忧至于武帝诸侯之难少衰而匈奴之患方炽则又以爲天下之忧止于此矣及昭宣元成之世诸侯王旣巳无足忧者而匈奴又破灭臣事于汉然其所以卒至于中絶而不救则其所不虑之王氏也世祖旣立上惩韩彭之难中鉴七国之変而下悼王氏之祸于是尽侯诸将而不任以事裁减同姓之封而黜三公之权以爲前世之弊尽去矣及其衰也官官之权盛而党锢之难起士大夫相与搤腕而游谈者以爲天子一日诛官官而解党锢则天下犹可以无事于是外召诸将而内胁其君宦官旣诛无遗类而董卓曹操之徒亦因以亡汉汉之所忧者凡六変而其乱与亡辄岀于其所不忧而终不可备由此观之治乱存亡之势其皆有以取之欤抑将不可推如江河之徙移其势自有以相激而不自知欤其亦可以理推力救而莫之爲也今将使事至而应之患至而爲之谋则天下之患不可以胜防而政化不可以胜変矣则亦将朝文而暮质忽寛而骤勐欤意者亦有可以长守而不変虽有小患而不足䘏者欤愿因论汉而极言其所以然职官令録郡守而用弃材问昔三代之际公卿有世而爲之者士有至老而不迁者官有常人而人有常心故爲周之公卿者非周召毛原则王之子弟也发于畎畒起于匹夫而至于公相盖亦有几人而巳士之勤苦终身于学讲肄道艺而修其廉隅以邀郷里之名者不过以望卿大夫贤能之书其选举而上不过以爲一命之士其杰异者至于大夫极矣夫周之世诸侯爲政之卿皆其世臣之子孙则夫布衣之士其进盖亦有所止也当是之时士皆安其习而乐其分不倦于小官而力爲之故其民亊修而世务举及其后世不然使天下旅进而更爲之虽布衣之贤得以骤进于朝廷而士始有无厌之心矣官亊之不修民亊之不缉非其不能不屑爲之也先王之用人欲其人自喜终老而不勌是以能尽其才今以凡人之才而又加之以旣倦之意其爲弊可胜言乎今夫州县之吏有故而不得改官者盘旋于州县而不能去举者不过以爲职官令録仕而逹者自县宰爲郡之通守自郡之通守以至郡守爲郡守而无他才能则盘旋于太守而不得去由此观之是职官令录与郡守四者爲国家弃村之委而仕不逹者之所盘旋而无聊也夫以太守之重职官令録之近于民而用弃才焉使不逹者盘旋于其职此岂先王所以使人不倦之意欤嗟夫盖亦有不得巳也居今之势何以使天下之士各安其分而无轻于小官何以使此四者流徙不倦而无不自聊頼之意其悉书于篇汉唐不変秦隋之法近世乃欲以新易旧问昔汉受天下于秦因秦之制而不害爲汉唐受天下于隋因隋之制而不害爲唐汉之与秦唐之与隋其治乱安危至相逺也然而率无所改易又况于积安乆治其道故不事変也世之君子以爲善人爲邦百年可以胜残去杀病其说之不效急于有功而归咎于法制是以顷年遣使冠盖相望于道以求民之所患苦罢去茶禁归之于民不以刑狱委任武吏至于考功取士皆有所损益行之数年卒未见其成而纷纭之议争以爲不便嗟乎此特其小者尓事之可变将复有大于此者今欲尽易天下之骄卒以爲府兵尽驱天下之异教以爲齐民尽激天下之惰吏以爲考课尽率天下之游士以爲农桑其爲拂世厉俗非特如今之所行也行其小者且不能办则其大者又安敢议然则是终不可変欤抑将変之不得其术欤将巳得其术而纷纭之议不足恤欤无乃其道可变而不在其迹欤所谓胜残去杀者其卒无效欤愿条其说庙欲有主祭欲有尸问三代之祭礼其存者几希矣其全固不可以一日而复然今天下郡县通祀社稷孔子风伯雨师与凡山川古圣贤之庙此其礼尤急而不可阙者也武王伐商师渡孟津有宗庙有将舟将舟社主在焉则是社稷有主也古者师行载迁庙之主无迁庙则以币玉爲庙不可一日虚主也一日虚主犹不可若无主而爲庙可乎是凡庙皆当有主也今郡县所祀未尝有主而皆有土木之像夫像安出哉古者祭莫不有尸诗有灵星之尸则祭无所不用尸也祭而不用者是始死之奠也不然则是祭殇也今也举不用尸则如勿祭而巳矣儒者治礼至其变尤谨严而详今之变主爲像与祭而无尸者果谁始也古者坐于席故笾豆之长短簠簋之髙下适与人均今土木之像旣巳巍然于上而列器皿于地使鬼神不享则不可知若其享之则是俯伏匍匐而就也鬼神不能谆谆与人接也故使尸嘏主之今也无尸而受胙于虚位不亦鄙野可笑矣夫今欲使庙皆有主祭皆有尸不知何道而可愿从诸君讲求其遗制合于古而便于今者孔子赞易有申爻辞而无损益者问易之爲书要以不可爲必然可指之论也其始有画而无文后世圣人始爲之辞盖亦微见其端而其或爲仁或爲义或小或大则付之后世学者之分然世益乆逺则学者或入于邪说故凡孔子之所爲赞易也特以防闲其邪说使之纵横旁午要不失正而非以爲必然可指之论也是故其用意广而其辞约窃尝深观之孔子盖有因爻辞而申言之若无所损益于其辞之义者甚衆比之𥘉六有乎比之无咎有孚盈缶终来有佗吉象曰比之𥘉六有佗吉也小蓄之𥘉九复自道何其咎吉象曰复自道其义吉也损之六四损其疾使遄有喜象曰损其疾亦可喜也大有之上九自天祐之吉无不利象曰大有上吉自天祐也夫旣巳言之而孔子又申言之使无所损益于其辞之义则孔子固多言也乃孔子则有不胜言者故愿与诸君论之赏功罚罪之疑问古之爲爵赏所以待有功也以爲有功而后爵天下必有遗善是故有无功而爵者六德六行以兴贤能是也古之爲刑罚所以待有罪也以爲有罪而后罚则天下必有遗恶是故有无罪而罚者行伪而坚言伪而辨学非而博顺非而泽以疑衆杀是也夫人之难知自尭舜病之惟幸其有功故有以爲赏之之名惟因其有罪故有以爲罚之之状而天下不争今使无功之人名之以某德而爵之无罪之人状之以某恶而诛之则天下不知其所从而上亦将眊乱而䘮其所守然则古之人将何以处此欤方今法令明具较若画一然犹有冐昧以侥倖巧诋以岀入者又况无功而赏无罪而罚欤古之人将必有以处此也王弼引论语以解易其说当否问圣人之言各有方也茍爲不逹执其一方而辄以爲常则天下之惑者不可以胜原矣昔者孔子以爲䘮欲速贫死欲速朽而有子以爲非君子之言乃孔子则有所由发也善乎有子之知孔子也语曰禘自旣灌而往者吾不欲观之易曰观盥而不荐语曰吾岂匏瓜也哉焉能系而不食易曰以𣏌匏瓜有殒自天是二者其言则同而其所以言者可得爲同欤王弼之于易可以爲深矣然因其言之适同遂以爲训使学者不得不惑亦不可不辨诸子更相讥议问古之作者苟非圣人皆有所偏狥其偏则巳流废其长则巳苛二者皆非所谓善学也君子以其身之正知人之不正以人之不正知其身之有所未正也旣以正人又反以正已此所以寡过而成名也昔者韩子论荀杨之疵而韩子之疵有甚于荀杨荀卿讥六子之蔽而荀卿之蔽不下于六子班固之论子长也以爲是非谬于圣人而范晔之论班固也以爲目见毫毛而不见睫自今而观之不知范氏之书其果逃于目睫之论也欤其未也而莫或正之故愿闻数子之得失非务以相髙而求胜盖亦乐夫儒者之以道相正也人与法并用问任人而不任法则法简而人重任法而不任人则法繁而人轻法简而人重其弊也请谒公行而威势下移法繁而人轻其弊也人得茍免而贤不肖均此古今之通患也夫欲人法并用轻重相持当安所折衷使近古而宜今有益而无损乎今举于吏部者皆用煳名易书之法选于吏部者皆用长守不易之格六卿之长不得一用其意而胥吏姦人皆出没其间此岂治世之法也如使有司皆若唐以前得自以其意进退天下士大夫官吏恣擅流言纷纭之祸将何以止之夫古之人何修而免于此夫岂无术不讲故也愿闻其详经进东坡文集事略卷第二十三经进东坡文集事略经进东坡文集事略卷第二十四经进东坡文集事略卷第二十四迪功郎新绍兴府县主簿臣郎万言书上神宗皇帝熈宁四年二月日殿中丞直史馆判官告院权开封府推官臣苏轼谨昧万死上书皇帝陛下臣近者不度愚贱辄上封章言买灯事自知渎犯天威罪在不赦席藁私室以待斧钺之诛而侧听逾旬威命不至问之府司则买灯之事寻巳停罢乃知陛下不惟赦之又能听之惊喜过望以至感泣何者改过不吝从善如流此尧舜禹汤之所勉强而力行秦汉以来之所絶无而仅有顾此买灯毫髪之失岂能上累日月之明而陛下飜然改命曽不移刻则所谓智出天下而听于至愚威加四海而屈于匹夫臣今知陛下可与爲尧舜可与爲汤武可与冨民而措刑可与强兵而服戎虏矣有君如此其忍负之惟当披露腹心捐弃肝脑尽力所至不知其他乃者臣亦知天下之事有大于买灯者矣而独区区以此爲失者盖未信而谏圣人不与交浅言深君子所戒是以试论其小者而其大者固将有待而后言今陛下果赦而不诛则是旣巳许之矣许而不言臣则有罪是以愿终言之臣之所欲言者三愿陛下结人心厚风俗有纪纲而巳人莫不有所恃人臣恃陛下之命故能役使小民恃陛下之法故能胜伏强暴至于人主所恃者谁与书曰予临兆民懔乎若朽索之驭六马言天下莫危于人主也聚则爲君民散则爲仇雠聚散之间不容毫釐故天下归往谓之王人各有心谓之独夫由此观之人主之所恃者人心而巳人心之于人主也如木之有根如灯之有膏如鱼之有水如农夫之有田如商贾之有财木无根则藁灯无膏则灭鱼无水则死农夫无田则饥商贾无财则贫人主失人心则亡此理之必然不可逭之灾也其爲可畏从古以然苟非乐祸好狂轻易䘮志则孰敢肆其胷臆轻犯人心昔子产焚载书以弭衆言赂伯石以安巨室以爲衆怒难犯专欲难成而子夏亦曰信而后劳其民未信则以爲厉巳也惟商鞅变法不顾人言虽能骤至冨强亦以召怨天下使其民知利而不知义见刑而不见德虽得天下旋踵而亡至于其身亦卒不免负罪出走而诸侯不纳车裂以徇而秦人莫哀君臣之间岂愿如此宋襄公虽行仁义失衆而云田常虽不义得衆而强是以君子未论行事之是非先观衆心之向背谢安之用诸亘未必是而衆之所乐则国以乂安庾亮之召苏峻未必非而势有不可则反爲危辱自古及今未有和易同衆而不安刚果自用而不危者也今陛下亦知人心之不恱矣中外之人无贤不肖皆言祖宗以来治财用者不过三司使副判官经今百年未尝阙事今者无故又创一司号曰制置三司条例使六七少年日夜讲求于内使者四十余軰分行营干于外造端宏大民实惊疑创法新竒吏皆惶惑贤者则求其说而不可得未色于忧小人则以意而度于朝廷遂以爲谤谓陛下以万乗之主而言利谓执政以天子之宰而治财商贾不行物价腾踊近自淮甸逺及川蜀喧传百口论说百端或言京师正店议置监官夔路深山当行酒禁拘收僧尼常住减刻兵吏廪禄如此等类不可胜言而甚者至以爲欲复肉刑斯言一出民且狼顾陛下与二三大臣亦闻其语然而莫之顾者徒曰我无其事又无其意何恤于人言夫人言虽未必皆然而疑似则有以致谤人必贪财也而后人疑其盗人必好色也而后人疑其淫何者未置此司则无此谤岂去歳之人皆忠厚而今歳之人皆浮虚孔子曰工欲善其事必先利其器又曰必也正名乎今陛下操其器而讳其事有其名而辞其意虽家置一喙以自解市列千金以募人人必不信谤亦不止夫制置三司条例司求利之名也六七少年与使者四十余軰求利之器也驱鹰大而赴林薮语人曰我非猎也不如放鹰犬而兽自驯操网罟而入江海语人曰我非渔也不如捐网罟而人自信故臣以爲消谗慝以召和气复人心而安国本则莫若罢制置三司条例司夫陛下之所以创此司者不过以兴利除害罢之利不兴害不除则勿罢罢之而天下恱人心安兴利除害无所不可则何苦而不罢陛下欲去积弊而立法必使宰相熟议而后行事若不由中书则是乱世之法圣君贤相未岂其然必若立法不免由中书熟议不免使宰相则此司之设无乃冗长而无名智者所图贵于无迹汉之文景纪无可书之事唐之房杜传无可载之功而天下之言治者与文景言贤者与房杜盖事巳立而迹不见功巳成而人不知故曰善用兵者无赫赫之功岂惟用兵事莫不然今所图者万分未获其一也而迹之布于天下巳若泥中之鬪兽亦可谓拙谋矣陛下诚欲冨国择三司官属与漕运使副而陛下与二三大臣孜孜讲求磨以歳月则积弊自去而人不知但恐立志不坚中道而废孟子有言其进锐者其退速若有始有卒自可徐徐十年之后何事不立孔子曰欲速则不逹见小利则大事不成使孔子而非圣人则此言亦不可用书曰谋及卿士至于庻人翕然大同乃底元吉若逆多而从少则静吉而作凶今自宰相大臣旣巳辞免不爲则外之议论断亦可知宰相人臣也且不欲以此自汚陛下独安受其名而不辞非臣愚之所识也君臣宵旰几一年矣而冨国之效茫如捕风徒闻内帑出数百万缗祠部五千耳以此爲术其谁不能且遣使纵横本非令典汉武遣绣衣直指顺帝遣八使皆以守宰狼籍出于无术行此下䇿文帝元嘉之政比于文景当时责成郡县未尝遣使及至孝武以郡县迟缓始命台使督之以至萧齐此弊不革故景陵王子良上䟽极言其弊以谓此等朝辞禁门情态即异暮宿州县威福便行驱迫邮传折辱守宰公私烦扰民不聊生唐开元中宇文融奏置劝农判官使裴寛等二十九人分行天下招携户口检责漏田时张说杨㻛皇甫憬杨相如皆以爲不便而相继罢黜虽得户八十余万皆州县希旨以主爲客以少爲多及使百官集议都省而公卿以下惧融威势不敢异辞陛下读之观其所行爲是爲否近者均税寛恤冠盖相望朝廷巳旋觉其非而天下至今以爲谤曽未数岁是非较然臣恐后之视今亦犹今之视昔且其所遣尤不适宜事少而贠多人轻而权重夫人轻而权重则人多不服或致侮慢以兴争事少而贠多则无以爲功必须生事以塞责陛下虽严赐束约不许邀功然人臣事君之常情不从其令而从其意今朝廷之意好动而恶静好同而恶异指趣所在谁敢不从臣恐陛下赤子自此无宁歳矣至于所行之事行路皆知其难何者汴水浊流自生民以来不以种稻秦人之歌曰泾水一石其泥数斗且漑且粪长我禾黍何尝言长我粳稻耶今欲陂而清之万顷之稻必用千顷之陂一岁一淤三岁而满矣陛下遽信其说即使相视地形万一官吏苟且信从眞谓陛下有意兴作上縻帑廪下夺农时堤防一开水失故道虽食议者之肉何𥙷于民天下乆平民物滋息四方遗利盖略尽矣今欲凿空㝷访水利所谓即鹿无虞岂惟徒劳必大烦扰凡所擘画利害不问何人小则随事酬劳大则量材録用若官私格沮并重行黜降不以赦原若材力不办兴修便许申奏替换赏可谓重罚可谓轻然终不言诸色人妄有申陈或官司误兴工役当得何罪如此则妄庸轻剽浮浪姦人自此争言水利矣成功则有赏败事则无诛官司虽知其踈岂可便行抑退所在追集老少相视可否吏卒所过鸡犬一空若非灼然难行必须且爲兴役何则格沮之罪重而误兴之过轻人多爱身势必如此且古陂废堰多爲侧近冒耕歳月旣深巳同永业苟欲兴复必尽追收人心或揺甚非善政又有好讼之党多怨之人妄言某处可作陂渠规坏所怨田产或指人旧业以爲官陂冒佃之讼必倍今日臣不知朝廷本无一事何苦而行此哉自古伇人必用郷户犹食之必用五谷衣之必用桑麻济川之必用舟楫行地之必用牛马虽其间或有以他物充代然终非天下所可常行今者徒闻江浙之间数郡雇役而欲措之天下是犹见燕晋之枣栗岷蜀之蹲鸱而欲以废五谷岂不难哉又欲官卖所在坊埸以充衙前雇直虽有长役更无酬劳长役所得旣微自此必渐衰散则州郡事体憔悴可知士大夫捐亲戚弃坟墓以从宦于四方者宣力之余亦欲取乐此人之至情也若凋弊太甚厨传萧然则似危邦之漏风恐非太平之盛观且今法令莫严于御军军法莫严于逃窜禁军三犯厢军五犯大率处死然逃军常半天下不知雇人爲役与厢军何异其势必轻于逃军则其逃必甚于今日爲其官长不亦难乎近虽使郷户颇得雇人然至于所雇逃亡郷户犹任其责今遂两税之外别立一科谓之庸钱以备官雇则雇人之责官所自任矣自唐杨炎废租庸调以爲两税取大历十四年应干赋歛之数以立两税之额则是租调与庸两税旣兼之矣今两税如故柰何复欲取庸圣人之立法必虑万世岂可于常税之外生出科名哉万一不幸后世有多欲之君辅之以聚歛之臣庸钱不除差役仍旧使天下怨毒推所从来则必有任其咎者矣又欲使坊郭等第之民与郷户均役品官形势之家与齐民并事其说曰周礼田不耕者出屋粟宅不毛者有里布而汉世宰相之子不免戍边此其所以借口也古者官养民今者民养官给之以田而不耕劝之以农而不力于是乎有里布屋粟夫家之征而民无以爲生去爲商贾事势当耳何名役之且一歳之戍不过三日三日之雇其直三百今世三大户之役自公卿以降无得免者其费岂特三百而巳大抵事若可行不必皆有故事若民所不恱俗所不安纵有经典明文无补于怨若行此二者必怨无疑女户单丁盖天民之穷者也古之王者首务恤此而今陛下首欲役之此等苟非户将絶而未亡则是家有丁而尚㓜若假之数歳则必成丁而就役老死而没官富有四海忍不加恤孟子曰始作俑者其无后乎春秋书作丘甲用田赋皆重其始爲民患也青苗钱自昔有禁今陛下始立成法毎歳常行虽云不许抑配而数世之后暴君汚吏陛下能保之欤异日天下恨之国史记之曰青苗钱自陛下始岂不惜哉且东南买绢本用见钱陜西粮草不许折兊朝廷旣有着令职司又毎举行然而买绢未尝不折盐粮草未尝不折抄乃知青苗不许抑配之说亦是空文只如治平之初拣刺义勇当时诏旨慰谕明言永不戌边着在简书有如盟约于今几日议论巳揺或巳代还东军或欲抵换手约束难恃岂不明哉纵使此令决行果不抑配计其间愿请人户必皆孤贫不济之人家若自有赢余何至与官交易此等鞭挞巳急则继之以逃亡逃亡之余则均之隣保势有必至理有固然且夫常平之爲法也可谓至矣所守者约而所及者广借使万家之邑止有千斛而谷贵之际千斛在市物价自平一市之价旣平一邦之食自足无专㪷乞匄之弊无里正催驱之劳今若变爲青苗家贷一斛则千户之外孰敕其饥且常平官钱常患其少若尽数收籴则无借贷若留充借贷则所籴几何乃知常平青苗其势不能两立坏彼成此所得几何亏官害民虽悔何逮臣窃计陛下欲考其实则必然问人人知陛下方欲力行必谓此法有利无害以臣愚见恐未可慿何以明之臣顷在陜西见刺义勇提㪯诸骑臣常亲行愁怨之民哭声振野当时奉使还者皆言民尽乐爲希合取容自古如此不然则山东之盗二世何縁不觉南诏之败明皇何縁不知今虽未至于斯亦望陛下审听而已昔汉武之世财力匮竭用贾人桑羊之说买贱卖贵谓之均输于时商贾不行盗贼滋炽几至于乱孝昭既立学者争排其说霍光顺民所欲从而予之天下归心遂以无事不意今者此论复兴立法之𥘉其说尚浅徒言徙贵就贱用近易逺然而广置官属多出缗钱豪商大贾皆疑而不敢动以爲虽不明言贩卖然旣巳许之变易变易旣行而不与商贾争利者未之闻也夫商贾之事曲折难行其买也先期而与钱其卖也后期而取直多方相济委曲相通倍称之息由此而得令官买是物必先设官置吏簿书廪禄爲费巳厚非良不售非贿不行是以官买之价比民必贵其卖也弊复如前商贾之利何縁而得朝廷不知虑此乃捐五百万缗以与之此钱一出恐不可复纵使其间薄有所获而征商之额所损必多今有人爲其主牧牛羊不告其主以一牛而易五羊一牛之失则隐而不言五羊之获则指爲劳绩陛下以爲坏常平而言青苗之功亏商税而取均输之利何以异此陛下天机洞照圣略如神此旨至明岂有不暁必谓巳行之亊不欲中変恐天下必以多执德之不一用人之不终是以迟留歳月庶几万一臣切以爲过矣古之英主无出汉髙郦生谋挠楚权欲复六国髙祖曰善趣刻印及闻留侯之言吐哺而骂之曰趣销印夫称善未几継之以骂刻印销印有同儿戯何尝累髙祖之知人适足明圣人之无我陛下以爲可而行之知其不可而罢之至圣至明无以加此议者必谓民可与乐成难与虑始故劝陛下坚执不顾期于必行此乃战国贪功之人行险侥倖之说陛下若信而用之则是徇髙论而逆至情持空名而邀实祸未及乐成而怨巳起矣臣之所愿结人心者此之谓也士之进言者爲不少矣亦甞有以国家之所以存云历数之所以长短告陛下者乎夫国家之所以存亡者在道德之浅深而不在乎强与弱历数之所以长短者在风俗之厚薄而不在乎冨与贫道德诚深风俗诚厚虽贫且弱不害于长而存道徳诚浅风俗诚薄虽冨且强不救于短而亡人主知此则知所轻重矣是以古之贤君不以弱而亡道德不以贫而伤风俗而智者观人之国亦必以此察之齐至强也周公知其后必有篡弑之臣卫至弱也季子知其后亡呉破楚入郢而陈大夫逢滑知楚之必复晋武旣平呉何曽知其将乱隋文旣平陈房乔知其不乆元帝斩郅支朝唿韩功多于武宣矣偷安而王氏之衅生宣宗收燕赵复河隍力强于宪武矣销兵而庞勋之乱起臣愿陛下务崇道德而厚风俗不愿陛下急扵有功而贪冨强使陛下冨如隋强如秦西取灵武北取燕葪谓之有功可也而国之长短则不在此夫国之长短如人之寿夭人之寿夭在元气国之长短在风俗世有尫羸而夀考亦有盛壮而暴亡若元气犹存则尫羸而无害及其巳耗则盛壮而愈危是以善养生者谨起居节饮食导引关节吐故纳新不得巳而用药则择其品之上性之良可以乆服而无害者则五脏和平而寿命长不善养生者薄节谨之功迟吐纳之效厌上药而用下品伐眞气而助强阳根本已危僵仆无日天下之势与此无殊故臣愿陛下爱惜风俗如护元气古之圣人非不知深刻之法可以齐衆勇悍之夫可以集事忠厚近于迂阔老成初若迟钝然终不肯以彼而易此者顾其所得小而所䘮大也曹叅贤相也曰谨无扰狱市黄霸循吏也曰治道去㤗甚或讥谢安以清谈废事安笑曰秦用法吏二世而亡刘晏爲度支专用果锐少年务在急速集事好利之党相师成风德宗初即位擢崔祐甫爲相祐甫以道德寛大开广上意故建中之政其声翕然天下想望庻几正观及卢𣏌爲相讽上以刑名整齐天下驯致浇薄以及播迁我仁祖之御天下也持法至寛用人有叙专务掩覆过失未尝轻改旧章然考其成功则曰未至以言乎用兵则十出而九败以言其府库则仅足而无余徒以德泽在人风俗知义是以升遐之日天下如䘮考妣社稷长逺终必頼之则仁祖可谓知本矣今议者不察徒见其未年吏多因循事不振举乃欲矫之以苛察济之以智能招来新进勇锐之人以图一切速成之效未享其利浇风巳成且大时不齐人谁无过国君含垢至察无徒若陛下多方句容则人材取次可用必欲广置耳目务求瑕疵则人不自安各圗苟免恐非朝廷之福亦岂陛下所愿哉汉文欲用虎圈啬夫释之以爲利口伤俗今若以口舌捷给而取士以应对迟钝而退人以虚诞无实爲能文以矫激不任爲有德则先王之泽将遂散微苟欲用之必须历试虽有卓异之器必有巳成之功一则使其更变而知难事不轻作一则待其功髙而望重人自无辞昔先主以黄忠爲后将军而诸葛亮忧其不可以爲忠之名望素非关张之伦若班爵遽同则必不恱其后关羽果以爲言以黄忠豪勇之姿以先主君臣之契尚复虑此而况其他世甞谓汉文不用贾生以爲深恨臣尝推究其旨切谓不然贾生固天下之竒才所言亦一时之良䇿然请爲属国欲系单于则是处士之大言少年之锐气昔髙祖以三十万衆困于平城当时将相羣臣岂无贾生之比三表五饵人知其踈而欲以困中行说尤不可信矣兵凶器也而易之正如赵括之轻秦李信之易楚若文帝亟用其说则天下殆将不安使贾生尝历艰难亦必自悔其说施之晚歳其术必精不幸䘮亡非意所及不然文帝岂弃才之主绛灌岂蔽贤之士至于晁错九号刻薄文帝之世止于太子家令而景帝旣立以爲御史大夫申屠贤相发愤而死滋更政今天下骚然及至七国发难而错之术亦穷矣文景优劣于此可见大抵名器爵禄人所奔趍必积劳而后迁以明持乆而难得则人各安其分不敢躁求今若多开骤进之门使有意外之得公卿侍从跬歩可图其得者旣不以侥倖自名则不得者必皆以沉沦爲恨使天下常调举生妄心耻不若人何所不至欲望风俗之厚岂可得哉选人之改京官常须十年以上荐更险阻计析毫釐其间一事聱牙常至终身沦弃今乃以一言之荐举而予之犹恐未称章服随至使积劳乆次而得者何以厌服哉夫常调之人非守则令贠多阙少乆巳患之不可复开多门以待巧进若巧者侵夺巳甚则拙者迫隘无聊利害相形不得不察故近歳朴拙之人愈少而巧佞之士益多惟陛下重之惜之哀之救之如近日三司献言使天下郡选一人催驱三司文字许之先次指射以酬其劳则是数年之后审官吏部又有三百余人得先占阙常调待次不其愈难此外干当发运均输按行农田水利巳振监司之体各怀进用之心转对者望以称旨而骤迁奏课者求爲优等而速化相胜以力相髙以有而名实乱矣惟陛下以简易爲法以清浄爲心使姦无所縁而民德归厚臣之所愿厚风俗者此之谓也古者建国使内外相制轻重相权如周如唐则外重而内轻如秦如魏则外轻而内重内重之弊必有姦臣指鹿之患外重之弊必有大国问鼎之忧圣人方盛而虑衰常先立法以救弊我国家租赋緫于计省重兵聚于京师以古揆今则似内重恭惟祖宗所以深计而预虑固非小臣所能臆度而周知然观其委任台谏之一端则是圣人过防之至计历观秦汉以及五代谏诤而死盖数百人而自建隆以来未甞罪一言者纵有薄责旋即超昇许以风闻而无官长风采所系不问尊卑言及乗舆则天子改容事关廊庙则宰相待罪故仁宗之世议者讥宰相但奉行台谏风旨而巳圣人深意流俗岂知盖擢用台諌未必皆贤所言亦未必皆是然须养其锐气而借之重权者岂徒然哉将以折姦臣之萌而救内重之弊也夫姦臣之始以台谏折之而有余及其旣成以干戈取之而不足今法令细密朝廷清明所谓姦臣万无此理然养猫以去䑕不可以无䑕而养不捕之猫蓄狗以防姦不可以无姦而蓄不吠之狗陛下得不上念祖宗设此官之意下爲子孙立万世之防朝廷纪纲孰大于此臣白㓜小所记及闻长老之谈皆谓台諌所言常随天下公议公议所与台諌亦与之公议所击台谏亦击之及至英庙之𥘉始建称亲之议本非人主大过亦无礼典明文徒以衆心未安公议不允当时台谏以死争之今者物论沸腾怨讟交至公议所在亦可知矣相顾不发中外失望夫弹劾积威之后虽庸人可以奋杨风采消委之余虽豪杰有所不能振起臣恐自兹以往习惯成风尽爲执政私人以致人主孤立纲纪一废何事不生孔子曰鄙夫可与事君也欤其未得之也患得之旣得之患失之苟患失之无所不至矣臣始读此书疑其太过以谓鄙夫之患失不过备位而苟容及观李斯忧蒙恬之夺其权则立二丗以亡秦卢𣏌忧李怀光之数其恶则悞德宗以再乱其心本生于患失其祸乃至于䘮邦孔子之言良不爲过是以知爲国者平居必常有忘躯犯颜之士则临难庻几有徇义守死之臣苟平居若不能一言则临难何以责其死节人臣苟皆如此天下亦曰殆哉君子和而不同小人同而不和和如和羮同如济水故孙寳有言周公上圣召公大贤犹不相恱着于经典两不相损晋之王导可谓元臣每与客言举坐称善而王述不恱以爲人非尧舜安得每事尽善导亦歛衽谢之若使言无不同意无不合更唱迭和何者非贤万一有小人居其间则人主何縁得知觉臣之所谓存纪纲者此之谓也臣非敢历诋新政苟爲异论如近日裁减皇族恩例刋定任子条式脩营器械阅习鼔旗皆陛下神筭之至明干刚之必断物议旣允臣安敢有辞然至于所献三言则非臣之私见中外所病其谁不知昔禹戒舜曰无若丹朱傲惟慢游是好舜岂有是哉周公戒成王曰无若商王受之迷乱湎于酒徳成王岂有是哉周昌以汉髙爲桀纣刘毅以晋武爲威灵当时人君曽莫之罪而书之史册以爲美谈使臣所献三言皆朝廷未甞有此则天下之幸臣与有焉若有万一似之则陛下安可不察然而臣之爲计可谓愚矣以蝼蚁之命试雷霆之威积其狂愚岂可屡赦大则身首异处破坏家门小则削籍投荒流离道路虽然陛下必不爲此何也臣天赋至愚笃于自信向者与议学校贡举首违大臣本意巳期窜逐敢意自全而陛下独然其言曲赐召对从容乆之至谓臣曰方今政令得失安在虽朕过失指陈可也臣即对曰陛下生知之性天纵文武不患不明不患不勤不患不断但患求治太速进人太锐听言太广又俾具述所以然之状陛下颔之曰卿所献三言朕当熟思之臣之狂愚非独今日陛下容之乆矣岂有容之于始而不赦之于终恃此而言所以不惧臣之所惧者讥刺旣衆怨仇实多必将诋臣以深文中臣以危法使陛下虽欲赦臣而不可得岂不殆哉死亡不辞但恐天下以臣爲戒无复言者是以思之经月夜以继日书成复毁至于再三感陛下听其一言怀不能巳卒吐其说惟陛下怜其愚忠而卒赦之不胜俯伏待罪忧恐之至经进东坡文集事略卷第二十四经进东坡文集事略经进东坡文集事略卷第二十五经进东坡文集事略卷第二十五迪功郎新绍兴府县主簿臣郎晔上进表宻州谢表徐州谢表徐州谢奖谕表徐州贺河平表湖州谢表黄州谢表谢失察表谢量移汝州表乞常州居住表到常州谢表登州谢表登州谢宣诏表谢中书舎人表谢翰林学士表谢宣诏入院表谢赐对衣金带马表谢除侍读表贺明堂赦表宻州谢表臣轼言昨奉勑差知宻州军州事巳于今月三日到任上讫草芥贱微敢干洪造干坤广大曲遂私诚受命抚躬巳自知于不称入境问俗又复过于所期伏念臣家世至寒性资深下学虽笃志本先朝进士篆刻之文论不适时皆老生常谈陈腐之说分于圣世处以散材一自离去阙庭屡更岁籥尘埃笔砚渐忘旧学之渊源奔走簿书粗识小人之情伪欲自试于民社庶有助于㳙埃以爲公朝不废私愿擕孥上国预忧桂玉之不充请郡东方实欲弟昆之相近自惟何幸动获所求虽父兄所以处臣其侥倖不过如此虽云踈外有此遭逢此盖伏遇皇帝陛下躬上圣之资建太平之业以爲人无贤愚皆有可用故虽如臣等軰犹未尽捐臣敢不仰认至恩益坚素守推广中和之政抚绥疲疗之民要使民之安臣则爲臣之报国徐州谢表臣轼言分符髙密巳窃名邦改命东徐复尘督府荷恩深厚抚己兢慙伏念臣奋身农畒託迹书林信道直前曽无坎井之避立朝寡助谁爲先后之容向者屡献瞽言仰尘圣鉴岂有意于爲异盖笃信其所闻顾慙迂阔之言虽多而无益惟有朴忠之素旣乆而犹坚逺不忘君未忍改其常度言之无罪实深恃于至仁知臣者谓臣爱君不知臣者谓臣多事空怀此意谁复见明伏惟皇帝陛下日月照临干坤覆焘察孤危之易毁谅拙直之无他安全陋躯卑付善地民淳讼简殊无施设之方食足身闲仰愧生成之赐顾力报之无所怀孤忠而自怜徐州谢奖谕表臣轼言伏奉今月四日勑以臣去岁脩城捍水粗免踈虞特赐奖谕者奔走服勤人臣之常事褒称劳勉学者之至荣自惟何人乃辱斯语伏念臣学无师法才与丗踈经术旣巳不深吏事又其所短累忝优寄卒无异称寛如定逺之言平平无取拙比道州之政下下冝然乃者河决澶渊毒流淮泗百堵皆作盖僚吏之劬劳三板不沉本朝廷之威徳而臣下掠衆美上贪天功独窃玺书之荣以爲私室之寳此盖伏遇皇帝陛下天覆四海子养万民哀无辜之遭罹特遣使以存问旣蠲免以赋调又饮食其饥寒所以录臣之微劳盖将责臣之来効臣敢不躬亲畚筑益修今岁之防安集流亡尽复平时之业庶殚朽钝少补丝毫徐州贺河平表臣轼言窃闻黄河决口已遂闭塞者圣谟独运天眷莫违庶邦子来民罔告病万杵雷动役不逾时遂消东北莫大之忧然后麦禾可得而食人无后患喜若再生伏以大河爲灾历世所病禹治兖州之野十有三载乃同汉筑宣防之宫二十余年而定未有収狂澜于旣溃复故道于将堙俛仰而成神速若此恭惟皇帝陛下至仁博施神智无方逹四聦以来衆言广大孝以安宗庙水当润下河不溢流属嵗乆之无虞故患生于所忽方其决也本吏失其防而非天意及其复也盖天助有徳而非人功振古所无溥天同庆维丰沛之大泽实汴泗之所钟伊昔横流凛孤城之若块治兹平定蔚秋稼以如云害旣广则利多忧独深而喜倍虽官守有限不获趋外庭以称觞而民意所同亦能舒下情而作颂湖州谢表臣轼言蒙恩就移前件差遣巳于今月二十日到任上讫者风俗阜安在东南号爲无事山水淸逺本朝廷所以优贤顾惟何人亦与兹选伏念臣性资顽鄙名迹堙微议论阔踈文学浅陋凡人必有一得而臣独无寸长荷先帝之误恩擢寘三馆蒙陛下之过听付以两州非不欲痛自激昂少酬恩造而才分所局有过无功法令具存虽勤何𥙷罪固多矣臣犹知之夫何越次之名邦更许借资而显授顾惟无状岂不知恩此盖伏遇皇帝陛下天覆群生海涵万族用人不求其备嘉善而矜不能知其愚不适时难以追陪新进察其老不生事或能牧养小民而臣顷在钱塘乐其风土鱼鸟之性旣自得于江湖呉越之人亦安臣之教令敢不奉法勤职息讼平刑上以广朝廷之仁下以慰父老之望黄州谢表臣轼言去岁十二月二十九日准勑责降臣检校尚书水部贠外郎充黄州团练副使本州安置不得签书公事臣巳于今月一日到本州讫者枉愚冐犯固有常刑仁圣矜怜特从轻典赦其必死许以自新祗服训辞惟知感涕伏念臣早縁科第误忝缙绅亲逢睿哲之兴遂有功名之意亦尝召对便殿考其所斈之言试守三州观其所行之实而臣用意过当日趋于迷赋命衰穷天夺其魄叛违义理辜负恩私茫如醉梦之中不知言语之出虽至仁屡赦而衆议不容案罪责情固冝伏斧锧于两观推恩屈法犹当御魑魅于三危岂谓尚玷散贠更叨善地投卑麏鼯之野保全樗栎之生臣虽至愚岂不知幸此盖伏遇皇帝陛下徳刑并用善恶兼容欲使法行而知恩是用小惩而大戒天地能覆载之而不能容之于度外父母能生育之而不能岀之于死中伏惟此恩何以爲报惟当𬞞食没齿杜门思愆深悟积年之非永惟多士之戒贪恋圣世不敢杀身庶几余生未爲弃物若获尽力鞭箠之下必将捐躯矢石之间指天誓心有死无易谢失察妖贼表臣轼言去年十二月十五日准淮南转运司牒奉圣旨差官取勘臣前任知徐州日不斍察百姓李铎郭进等谋反事臣寻具析在任日曽选差沂州百姓程棐令缉捕凶逆贼人致棐告获前件妖贼因依乞勘㑹施行至今年七月二日复准转运司牒坐准尚书刑部牒奉圣旨苏轼送尚书刑部更不取勘盗发所临守臣固当重责罪疑则赦圣主所以广恩自惊废逐之余犹在愍怜之数伏念臣早蒙殊遇擢领大邦上不能以道化民达忠孝于所部下不能以刑齐物消姦宄于未萌致使妄庸敢图僣逆原其不职夫岂胜诛况兹沟渎之中重遇雷霆之谴无官可削抚巳知危至于捕斩群盗之功乃是隣近一夫之力靖言其始偶出于臣虽爲国督姦常怀此志而因人成事岂足言劳勉自列于㳙埃庶少寛于斧钺岂谓荡然之泽许以勿推收惊魄于散亡假余生之晷刻退思所自爲幸何多此盖伏遇皇帝陛下舞虞舜之于示人不杀祝成汤之网与物求生其间用刑本不得巳稍有可赦无不从寛务在考实而原情何尝记过而忘善益悟向时之所坐皆是微臣之自贻感愧终身论报无地布衣𬞞食或未死于饥寒石心木肠誓不忘于忠义谢量移汝州表臣轼言伏奉正月二十五日诰命特授臣汝州团练副使本州安置不得签书公事者稍从内迁示不终弃罪巳甘于万死恩实岀于再生祗服训词惟知感涕伏念臣向者名过其实食浮于人兄弟并窃于贤科衣冠或以爲盛事旋从册府出领郡符旣无片善可纪于私毫而以重罪当膏于斧钺虽蒙恩贷有愧平生只影自怜命寄江湖之上惊魂未定梦游缧绁之中憔悴非人章狂失志妻孥之所窃笑亲友至于絶交疾病连年人皆相传爲巳死饥寒併日臣亦自厌其余生岂谓草芥之贱微尚烦朝廷之记録开其恫悔许以甄收此盖伏遇皇帝陛下汤德日新尧仁天覆建原庙以安祖考正六官而修典刑百废具兴多士爰集弹冠结绶共欣千载之逢掩靣向隅不忍一夫之泣故推㳙滴以及焦枯顾惟效死之无门杀身何益更欲唿天而自列尚口乃穷徒有此心期于异日乞常州居住表臣轼言臣闻圣人之行法也如雷霆之震草不威怒虽甚而归于欲其生人主之罪人也如父母之谴子孙鞭挞虽严而不忍致之死臣漂流弃物枯独余生泣血书词唿天请命愿回日月之照一明葵藿之心此言朝闻夕死无憾臣昔者常对便殿亲闻德音似蒙圣知不在人后而狂狷妄发上负恩私旣有司皆以爲可诛虽明主不得而独赦一从吏议坐废五年积忧薰心惊齿髪之先変抱恨刻骨伤皮肉之仅有近者蒙恩量移汝州伏读训词有人材实难弗忍终弃之语岂独知免于缧绁亦将有望于桑榆但未死亡终见天日岂敢复以迟暮爲叹更生侥觊之心但以禄廪乆空衣食不継累重道逺不免舟行自离黄州风涛惊怒举家重病一子丧亡今虽巳至泗州而赀用罄竭去汝尚逺难于陆行无屋可居无田可食二十余口不知所归饥寒之忧近在朝夕与其彊颜忍耻干求于衆人不若归命投诚控告于君父臣有薄田在常州宜兴县粗给饘粥欲望圣慈许于常州居住又恐罪戾至重未可听从便安辄叙微劳庶蒙恩贷臣先任徐州日以河水浸城几至沦䧟臣日夜守捍偶获安全曾蒙朝廷降勑奖谕又尝选用沂州百姓程棐令追捕凶党致获谋反妖贼李铎郭进等一十七人亦蒙圣恩保明放罪皆臣子之常分无㳙埃之可言冐昧自陈出于穷迫庶几因縁侥倖功过相除稍出羁囚得从所便重念臣受性刚𥚹赋命竒穷旣获罪于天又无助于下怨仇交积罪恶横生群言或荷宠灵惟知感涕伏念臣所犯罪戾本合诛夷向非先帝之至明岂有余生于今日㗸恩未报有志不从巳分没身寄残骸于魑魅敢期择地收暮景于桑榆此盖伏遇皇帝陛下仁孝生知聦明天纵寅奉上帝之眷命述修累圣之成谋念此菅蒯之微庶几簮履之旧俾安田畒稍出缧囚饱食无思但日陶于新化杜门自省当益念于往愆臣轼言先蒙恩授汝州团练副使本州安置㝷上表乞于常州居住奉圣旨依所乞臣巳于今月二十二日到常州讫者罪大人微自甘永弃食贫口衆未免求安忽奉俞音出于独断仰衘恩施不觉涕零伏念臣猥以凡才早尘仕籍生逢有作之圣独抱不移之愚废弃六年巳忘形于田野泝沿万里偶脱命于江潭岂谓此生得从所便此盖伏遇太皇太后陛下厚德载物至仁代天春生秋成本无心于草木风行雷动自有信于虫鱼政此幽顽亦叨恩宥耕田凿井得渐齿于平民碎首刳肝尚未知其死所登州谢表臣轼言伏奉告命授臣朝奉郎知登州军州事臣巳于今月十五日到任上讫者登虽小郡地号极边自惊缧绁之余忽有民社之寄拜恩不次陨涕何言臣闻臣不密则失身而臣无周身之智人不可以无学而臣有不学之愚积此两愆本当万死坐受六年之谪甘如五鼎之珍击鼓登闻止求自便买田阳羡誓毕此生岂期枯朽之中有此遭逢之异收召魂魄复爲平人洗濯瑕玼尽还旧物此盖伏遇皇帝陛下内行曽闵之孝外发禹汤之仁日将旦而四海明天方春而万物作于其党而观过谓臣或出于爱君就所短而求长知臣稍习于治郡致兹异宠骤及非才恭惟先帝全臣于衆怒必死之中陛下起臣于散官永弃之地没身难报碎首爲期臣轼言伏奉告命授臣朝奉郎知登州军州事臣巳于今月十五日到任上讫者宠命过优训词尤厚非臣愚惷所克承当臣所领州下临涨海人淳事简地瘠民贫入境问农首见父老戴白扶杖争来马前皆云枯朽之余死亡无日虽在田野亦有识知恭闻圣母至明而慈嗣皇至仁而孝毎下号令人皆涕流愿忍垂死之年以待惟新之政言虽甚拙意则可知见朝廷擢臣于乆废之中谓臣愚必有以少塞其责或能推广上意惠康小民而臣天资钝顽学问寡浅心巳耗于多难才不周其一身将何以上荅圣知下慰民愿伏惟太皇太后陛下以任姒之位行尧舜之仁勤邦俭家永爲百王之令典时使薄歛故得万国之欢心岂烦爝火之微更助日月之照但知奉法不敢求名登州谢宣诏赴阙表仕路﨑岖群言摧沮虽死生不变乎已况用舎岂累其怀臣草野微生雕虫末学昔从仁庙误蒙拔擢之㤙旋至神宗亦荷优嘉之礼祗合俯身从衆卑论趋时奈何明不自知谏于未信屡遭谴罚实自己爲力当勉于苟安悔欲追于何及以此迁延岁月荏苒尘埃望平生之所望窃以词命之职古今所难非独取之于文盖将试之以事至于机务亦或与闻虽四户擅权非当时之公议而五花判事亦前代之美谈及夫三字之除乃是一切之政但谓内朝之法从安知宰相之属官旣任止于训词故权移于胥史恬不知恠习爲故常先皇帝道冠百王法垂万丗建六官而修故事辟三省以待异人典章一新名实皆正遂申明于四禁俾分领于六曹逺则追直阁之司近则通检正之任虽未闻政而闻事盖湏有德而有言如臣之愚无一而可草创润色旣非郑国之材除书德音又乏唐人之誉忽当此选莫测其由此盖伏遇皇帝陛下将圣与仁能哲而惠虽在三年不言之际巳有十日并照之光而臣日侍迩英亲闻访道仰天威之甚近知圣鉴之难逃谓臣尝受先朝之知实无左右之助弃瑕往昔责效将来臣敢不益励素心无忘旧学上躰周公烦悉之诰助成汉家深厚之文苟无旷官其敢言报臣轼言伏奉制命授臣试中书舎人仍改赐章服者圣神独断出成命于省中衰病增光溢虚名于朝右训词之重士论所荣臣闻有言逆心此古人所以顚沛积毁消骨非圣主莫能保全臣本受知于𥙿陵亦尝见待以国士嘉其好直许以能文虽窜讁流离之余决无可用而哀怜收拾之意终不少衰抱弓劒以长号分簮履之永弃岂期晚遇又过初心矧外制之深严极西垣之清要在唐之盛以马周岑文本爲得人近丗所传有杨亿欧阳脩之故事不试而用于今几人遂超同列之先逺継前修之末仧何顽钝有此遭逢此盖伏遇大皇大后陛下忧国忘身爱民如子忧深故任其事者重爱极故爲之虑也长敷求哲人以遗嗣圣所以兼収而并用庻几有得于其间臣敢不尽其所能期于无愧始终自誓故常以道而事君夷险不同则必见危而授命谢翰林斈士表臣轼言蒙恩除臣翰林斈士知制诰者名微不称宠至若惊伏念臣经术空踈吏能短浅少年自守无用于作新去国生还适逢于求旧初何云补遽辱甄收此盖伏遇皇帝陛下文武生知聦明天纵法干坤之广运体日月之照微过採虚名使陈薄技敢不激昂晚节砥砺𥘉心虽洪造之难酬尽微生而后巳臣轼言蒙恩除臣翰林学士知制诰者宠光逾分荣愧交中伏念臣本以踈愚起于遐陋学虽笃志皆场屋之空文言不适时岂朝廷之通论老于忧患望絶搢绅此盖伏遇太皇太后陛下緫覧政纲灼知治体恢复祖宗之旧兼收文武之资过录愚忠以厉薄俗敢不临宠而惧职思其忧非敢有意于功名庶几少逃于罪悔谢宣召入院表右臣今月日西头供奉官充待诏董士隆至臣所居奉宣圣旨召臣入院充学士者诏语春温再命而伛使华天降一节以趋在故事以尝闻岂平生之敢望省循非称愧汗交深窃以视草之官自唐爲盛虽职亲事袐号爲北门学士之荣而禄薄地寒至有京兆掾曹之请岂如圣代一振儒风非徒好爵之縻兼享大烹之养玉堂赐篆仰淳化之弥文寳带重金佩元丰之新渥旣厚其礼愈难其人而臣以空踈冗散之材衰病流离之后生还万里坐阅三迁不縁左右之容躐处贤豪之上此盖伏遇皇帝陛下生资文武天胙圣神虽亮隂不言尚隐髙宗之德而小毖求助巳启成王之心首择辅臣次求法从知人材之难得采虚名而用臣敢不益励初心力图后效身不逮古虽慙内相之名志尝在民庶免私人之诮㪯鞭自誓敢忘希骥之心臣轼言伏蒙圣慈以臣入院特赐衣一对金腰带一条金镀银鞍辔马一匹命服出笥荣动搢绅左骖在庭光生徒驭徳不称物愧无所容伏念臣衰朽无功憃愚不斈已分鹈梁之刺敢逃负乗之讥再惟此恩何自而至此盖伏遇大皇大后陛下至神广运盛徳兼容躬周公之勤劳而逸于委任寳老氏之慈俭而侈于礼贤致此光荣下及微陋慨然揽辔敢有意于澄清东以立朝尚可言于賔客谢除侍读表臣轼言今月一日蒙恩除臣兼侍读者学术本踈老复加于蹇讷官聮愈近职专在于讨论退省其愚莫知所措伏以天威咫尺顾末技以何施圣敬日跻岂群臣之可望非张禹寛中之笃斈无量怀素之懿文则何以奉天子五学之游求王人多闻之益如臣愚暗何与选抡此盖伏遇皇帝陛下卓然生知辅以好斈方髙宗恭黙之后正宣帝励精之𥘉衆论并陈悉洞照其情伪陈编一覧巳周知于废兴察臣衰病而无求庶可亲近而寡过故玆拔用骤及疲驽臣敢不温故知新有司之职见危致命更输异日之忠臣轼言今月一日蒙恩除臣兼侍读者北门视草巳叨儒者之极荣西斈上贤复玷侍臣之髙选省循非称愧汗交怀窃惟讲读之臣止以言语爲职考功课吏无殿最之可书陈善闭邪有膏泽之潜润岂臣愚陋亦所克堪此盖伏遇太皇太后陛下忧思深长徳业乆大受先帝投艰之托爲神孙经逺之谋故选左右前后之人罔非吉士使知兴亡治乱之效莫若多闻谓臣虽无大过人之才知臣粗有不欺君之实故使朝夕与于讨论奉永日之清闲未知所报毕微生于尽瘁终致此心贺明堂赦书衣臣轼言宗祀告成修累朝之盛典端门肆眚荅万宇之欢心凡有识知㪯増抃跃窃谓祖宗恩信之所𬒳譬如天地寒暑之不差将推作解之仁必在当郊之岁恭惟皇帝陛下宪章六圣左右三灵上帝眷而风雨时壬人去而蛮夷服讲明大礼对越昊天怀柔百神向用五福大河修复奏轨道于东流藩邸顾怀钖鸿名于西府臣备贠法从待罪守臣想闻路寝之鼓钟曽叨奉引嘉与海隅之草木同被恩私臣轼言严配礼戍民心知孝好生徳洽天下归仁凡蒙一洗之恩㪯有惟新之喜伏以功存庙社而辞其礼徳及草木而讳其名此圣人之所难幸微生之亲见恭惟大皇大后陛下勲髙任姒道配唐虞顾惟致治于和平孰不归心于保佑合宫均福毕修累圣之文会庆告成不居先后之位臣职叨禁从身逺阙庭旣欣涣汗之私溥霑动植更喜谦光之美独冠古今经进东坡文集事略经进东坡文集事略卷第二十六经进东坡文集事略卷第二十六迪功郎新绍兴府县主簿臣郎晔上进表谢赐御书诗表谢除龙图阁学士表谢赐对衣金带马表杭州谢表杭州谢放罪表颍州谢表杨州谢表定州谢表英州谢表惠州谢表昌化军谢表量移廉州谢表量移永州谢表提举玉局观谢表赐御书诗表臣轼言今月十五日赐宴东宫伏蒙圣恩差中使就赐臣御书诗一首者玉斚上尊霈若云天之泽寳章宸翰焕乎奎璧之文喜溢心颜光生怀袖伏念臣猥縁末技获玷清流早嵗数竒巳老江湖之上余生何幸得依日月之光入侍燕间与闻讲学卒桓荣之业因人而成登刘洎之床则臣岂敢夫何珍赐亦及微躯此盖伏遇皇帝陛下道本生知才惟天纵文不数于游夏书巳逼于钟王心慕手追陋文皇之曲学笔纵字大笑宋武之未工知臣遭遇之难欲以显荣其老镂之金石庶传玩于人人付与子孙俾输忠于世世谢除龙图阁学士表臣轼言伏蒙圣恩以臣累章请郡特除臣龙图阁学士知杭州者中禁寳储上应奎壁之象先朝谟训逺同河洛之符隷职其间省躬非据伏念臣学非有得愚至不移虽叨过实之名卒无适用之噐少时妄意盖尝有志于事功晚岁积忧但欲归安于田畒属圣神之履运荷识㧞之非常犹冀桑榆之收遽迫大马之疾力求闲散庶免顚跻岂谓皇帝陛下圣度包荒天慈委照察其才有所短不欲彊置之禁严知其进不由人故特保全其终始遂加此职以贲其行臣敢不仰縁末光益励素守往何之而不可中无愧之爲安但未死亡必期报塞臣轼言伏蒙圣恩以臣累章请郡特除臣龙图阁学士知杭州者北扉清密乆愧素飡内阁深严复膺殊宠以荣爲惧有在颜伏念臣赋命数竒与人多忤遭遇仁祖忝窃贤科继蒙英庙之深知尤荷𥙿陵之见噐而流离若此穷薄可知晚亲日月之光常恐缻罍之溢故求闲散以避灾屯岂谓太皇太后陛下天髙听卑坤厚载物爱惜臣下固无异于子孙委任官师本不分于中外致兹衰病不失清华然臣辞宠而益荣求闲而得剧虽云稍逺于争地尚恐终非其乆安敢不磨钝自修履冰知戒庶全孤节少荅殊私谢赐对衣金带马表臣轼言伏蒙圣慈特赐衣一对金腰带一条金镀银鞍辔一副马一匹者出笥之珍巳华朽质解骖之赐益耀衆观顾惟何人亦𬒳兹宠伏念臣少而拙讷老益踈愚山野之姿非文绣之所及疲驽之质虽鞭䇿以何加方祈冗散之安更忝便蕃之钖此盖伏遇皇帝陛下缉熈儒术网罗人材不爱车服宠数之章使爲吏民瞻望之羙据鞍有愧束袵知荣敢不奉以牧民永思去害之指施之大邑庶无学制之伤臣轼言伏蒙圣恩特赐衣一对金腰带一条金镀银鞍辔一副马一匹者命服斯皇诗咏周宣之德康侯用钖易称王母之仁惠泽所加臣工知劝伏念臣资材朽钝学术空踈矧兹衰病之余岂复光华之羡荷宠章之蕃庶人以爲荣顾形影之支离臣惟自愧此盖伏遇太皇太后陛下知人尧哲徧物舜仁时遣拾遗𥙷过之臣出爲承流宣化之任子衣安吉不待请而得之我马虺隤盖知劳而赐者敢不勉思忠荩务报恩懃永惟廐库之珍莫非民力无忘狱市之寄以副上心右臣伏蒙圣慈特赐臣对衣一袭金腰带一条银鞍辔马一匹者钖之上敢忘致逺之劳佩以良金无复忘腰之适执鞭请事顾影知慙恭惟皇帝陛下禹俭中脩尭文外焕长辔以御率皆四牡之良所寳惟贤岂徒三品之贵出捐车服收辑事功而臣衰不待年宠常过分枯羸之质匪伊垂之而带有余歛退之心非敢后也而马不进徒坚晚节难报深恩右臣伏蒙圣慈特赐臣对衣一袭金腰带一条银鞍辔马一匹者出笥之珎以旌有德在垧之驷岂及无功而臣首尾四年叨尘三钖省躬内灼服宠汗流恭惟太皇太后陛下慈俭自居龙光四逹德𬒳海宇岂惟一袭之衣恩结华夷何止十围之带群贤在驭六辔自调而臣顷以衰羸止求安便奉宣德意庶几五袴之謡收歛壮心无复千里之志更期力报有愧空言杭州谢表臣轼言伏奉制书除臣龙图阁学士知杭州臣巳于今月三日到任上讫者始衰而病岂非满溢之灾乞得杭又过平生之望伏念臣起自废黜骤登禁严毕命驱驰未偿万一怀安退缩岂所当然盖散材不任于斧斤而病马空糜于刍粟故求外𥙷以尽余年岂期避宠而益荣求闲而得剧此盖伏遇皇帝陛下刚健中正缉熈光明无爲盖虞舜之仁笃学有仲尼之智而臣猥以末技日奉讲帷凛然威光近在咫尺惟古人责难之意每不自量方陛下好问之𥘉遽以疾去推之理数可谓竒穷荷眷遇之不移窃恩荣之愈重虽雨露之施初不择物而犬马之报期于杀身臣轼言伏奉制书除臣龙图阁学士知杭州臣巳于今月三日到任上讫者入奉禁严出膺方靣皆人臣之殊选在儒者以尤荣伏念臣受宠逾涯积忧成疾旣思退就于安养又欲少逃于满盈仰荷至仁曲从微愿江山故国所至如归父老遗民与臣相问知朝廷辍近侍爲太守盖圣主视天下如一家鞭扑未施争讼几絶臣之厚幸岂易名言此盖伏遇太皇太后陛下天地之仁贤愚兼取日月之照邪正自分毎包函其惷迂欲保全其终始兄弟孤立尝亲奉于徳音死生不移更誓坚于晚节杭州谢放罪表臣轼言臣近以法外刺配本州百姓颜章颜益二人上章待罪奉圣旨特放罪者职在承宣当遵三尺之约束事关利害辄从一切之便冝曲荷天慈不从吏议伏念臣早縁刚拙屡致忧虞用之朝廷则逆耳之惷形于言施之郡县则疾恶之心见于政虽知难毎以爲戒而临事不能自回苟非日月之明肝胆必照则岂惟获罪于今日乆巳见倾于衆言恭惟皇帝陛下濬哲生知清明旁逹委任群下退託于不能爱养成材惟恐其有过知臣欲去一方之积弊须除二猾以示民特屈宪章以全器使臣敢不省循过咎祗服简书眷此善良自不犯于汉法时有贷舍用益广于尧仁乱群之诛不请而决盖恩威之无素致姦猾之敢行方俟谴何岂期寛宥伏以法吏网宻盖出于近年守臣权轻无甚于今日观祖宗信任之意以州郡责成于人岂有不择师帅之良但知绳墨之驭若平居仅能守法则缓急何以使民顾臣不才难以议此恭惟太皇太后陛下寛仁从衆信顺得天推一身之至公纳万方于无罪而臣始终被遇中外蒙恩谓事有专而合冝情无他而可恕故加贷舍以示宠绥朝廷之明粗以臣爲可信吏民自服当不令而率从颍州谢表臣轼言伏蒙圣恩除臣龙图阁斈士知颍州臣于今月二十二日到任讫者避嫌引疾慙无国士之风识分知难粗守人臣之节曲蒙温诏遂假名邦巳见吏民惟知感怍伏念臣早縁多难无意轩裳晚以虚名偶尘侍从虽云时可每与愿违旣未决于归田故力求于治郡慈母爱子但怜其无能明君知臣终护其所短自欣投老渐获安身此盖伏遇太皇太后陛下慈俭临民刚柔布政参天地而有信喜怒不陈体水镜之无心忠邪自辨致兹愚直亦克保全虽任职居官无过人者而见危授命盖有志焉臣轼言伏蒙圣恩除臣龙图阁斈士知颍州臣已于今月二十二日到任讫者支郡责轻未即满盈于小噐丰年事简非徒饱暖于一家览几席之溪湖杂簿书于鱼鸟平生所乐临老获从伏以汝颍爲州邦畿称首土风备于南北人物椎于古今賔主俱贤盖宗资范孟博之旧治文献相续有晏殊欧阳脩之遗风顾臣何人亦与兹选此盖伏遇皇帝陛下丕承六圣緫揽羣英生知仁孝之全学识文武之大谓臣簮履之旧物尝忝帷幄之近臣奉事七年﨑岖一节意其忠义许国故暂召还察其老病畏人复许𥙷外置之安地养此散材更少勉于桑榆誓不忘于畎畒杨州谢表臣轼言伏蒙圣恩除臣知杨州臣巳于今月二十六日到任讫者支郡养痾裁能免咎通都移牧自愧何功屡玷恩荣实深慙汗伏念臣早縁窃禄稍习治民在先帝朝已历三州近八年间复忝四郡平生所愿满足无余志大才踈信天命而自遂人微地重恃圣眷以少安恭惟太皇太后陛下子惠万民器使多士以谓朝廷之德泽付于郡县与监司乃眷江淮之间乆离水旱之苦邻封二浙饥疫相薫积欠十年丰凶皆病臣敢不上推仁圣之意下尽疲驽之心庶复流亡少寛忧轸一麾出守方愧媮安十国爲连复膺宠寄恩荣旣溢慙汗靡宁伏念臣本以鲰生冐居禁从顷縁多病力求颍尾之行曽未半年复有广陵之请盖以鱼鸟之质老于江湖之间习与性成乐居其旧天从民欲许择所安恭惟皇帝陛下钦明文思刚徤纯粹天功黙运灼知万化之情人材并收各取一长之用如臣衰朽尚未遐遗命至蹇而禄巳盈每怀忧惧志虽大而才不副莫报恩私定州谢表兵民重寄本御侮以折冲疆埸乆安但坐啸而画诺才微禄厚恩重命轻伏念臣一去阙庭三换符竹坐席未暖召节巳行筋力疲于往来日月逝于道路未经周岁复典两曹朝廷非不用臣愚惷自不安位所冝窜逐更冒宠荣此盖伏遇皇帝陛下离明正中干健独运追述东朝之遗意收此散材眷言西学之旧臣付之善地致此衰朽尚未弃捐臣敢不勤䘏民劳宻脩边备苟无大过以及朞年渐还鱼鸟之郷以毕桑榆之景英州谢表罪凶义絶诛九族以犹轻威震怒行寘一州之大幸惊䰟方散感涕徒零伏念臣草芥贱儒岷峨冷族袭光人之素业偕一弟以窃名虽㓜岁勤劳实学圣人之大道而终身穷薄常爲天下之罪人先帝全臣于衆怒必死之中陛下起臣于散官永弃之地恩深报蔑每忧天地之难欺福少祸多是亦古今之罕有自悲弃物犹欲吁天惟上圣纂宗庙之图方太母听帘帷之政招延俊乂登进老成何期章句之䛕材使掌丝纶之要职凡一时黜陟进退之衆皆两宫威福赏罚之公旣在代言敢思逭责苟不能敷扬上意尊朝廷于日月之明则何以耸动四方鼔号令于雷霆之震固当昭陈功伐直喻正邪岂臣愚敢有于私心盖王言不可以匿指当时之天夺其魄但谓守官今日之臣肆其言期于必戮頼父母之深悯免子弟之皆诛罪虽骇于衆闻恩终归于内恕不独再生于东市犹令尸禄于南州累岁宠荣固已太过此时窜责诚所冝然瘴海炎陬去若清凉之域苍颜素髪谁怜衰暮之年恩重丘山感藏骨髓此盖皇帝陛下智虽天钖行自生知巍巍继六圣之神休孜孜尽三宫之孝养深原心迹曲示哀矜臣实何人恩常异衆在先朝偶脱于诛戮故此日复烦于典刑顽戾若斯生存何靣臣敢不筮脐悔过吞舌知非革再三而不改之非庶万一有善终之望杀身莫喻敢怀穷困之忧守土非轻尚牧遐荒之俗傥先朝露之化徒怀结草之忠惠州谢表臣轼言先奉告命落两职退一官以承议郎知英州军州事续奉告命责授臣宁逺军节度副使惠州安置巳于今月二日到惠州公参讫者仁圣曲全本欲卑之民社羣言交击必将致之死亡尚荷寛恩止投荒服伏念臣性资𥚹浅学术荒唐但守不移之愚遂成难赦之咎迹其狂妄乆合诛夷方尚口乃穷之时盖擢髪莫数其罪岂谓天幸得存此生此盖伏遇皇帝陛下以大有爲之资行不忍人之政汤网开其三靣舜干舞于两阶念臣奉事有年少加怜愍知臣老死无日不足诛锄明降徳音许全余息故使豗之马犹获盖帷觳觫之牛得违刀几臣敢不服膺严训託命至仁洗心自新没齿无怨但以瘴疠之地魑魅爲隣衰疾交攻无复首丘之望精诚未泯空余结草之忠昌化军谢表臣轼言今年四月十七日奉𬒳告命责授臣琼州别驾昌化军安置臣寻于当月十九日起离惠州至七月二日巳至昌化军讫者并鬼门而东骛浮瘴海以南迁生无还期死有余责伏念臣顷縁际㑹偶窃宠荣曽无毫髪之能而有丘山之罪冝三黜而未巳跨万里以独来恩重命轻咎深责浅此盖伏遇皇帝陛下尧文炳焕汤德寛仁赫日月之照临廓天地之覆育譬之蠕动稍赐矜怜俾就穷途以安余命而臣孤老无託瘴疠交攻子孙恸哭于江边巳爲死别魑魅逢迎于海外宁许生还念报德之何时悼此心之永巳俯伏流涕不知所云量移廉州表使命逺临初闻丧胆诏辞温眷乃返惊魂拜望阙庭喜溢颜靣否极㤗至虽物理之常然昔弃今收岂罪余之敢望伏膺知幸挥涕无从伏念臣顷以狂愚再罹谴责荷先朝之厚德寛萧律之重诛投卑遐荒幸逃鼎镬风波万里顾衰病以何堪烟瘴五年頼喘息之犹在怜之者嗟其巳甚嫉之者谓其太轻考图经正系海隅以风土疑非人世食有併日衣无冬凄凉一身顚踬万状恍若醉梦巳无意于生还岂谓优容许承恩而近徙虽云侥倖实有寅縁兹盖伏遇皇帝陛下道本生知圣由天纵旧劳于外爰知小人之依堪家多难监于先生成宪奉圣母之慈训择正人而与居凡有嘉谋出于睿断悯臣以孤危寡援察臣以妬忌获愆许以更新庶其改过虽天地有化育之徳不能使臣之再生虽父母有鞠养之恩不能全臣于必死报期碎首言岂渝心濯去泥涂巳有遭逢之便扩开云日复观于变之时此生岂敢求荣处巳但知缄口谢量移永州表岛上囚拘分安死所天边涣汗诏许生还驻丗之䰟自招合浦感恩之泪欲涨溟波伏念臣生而愚朴少也艰勤伥而行不知所届冲冲而活何以爲生言则招忧动常速祸顾巳于时龃龉使人费力保全仁宗之朝早得名神考之朝终见贷谓冝饰躬自省去恶莫爲而力肆言元祐之间放意太平之际凡获不虞之誉冝任非常之辜过旣暴闻衆知不赦先皇帝明罚勑法使万里以思愆今天子发政施仁无一夫之失所凡在名籍举赐洗湔俾离一海之中复至五岭之外拜天恩之优厚知圣化之宻庸挈是破家航以一苇蛟鳄潜底风涛不惊遂齐编户之民不爲异域之鬼视偕飞走谢施干坤天日弥髙徒极驰心于魏阙郷关入望尚期归骨于眉山残生无与于杀身余识终同于结草提举玉局观谢表臣轼言臣先自昌化军贬所奉敕移廉州安置又自廉州奉敕授臣舒州团练副使永州居住今行至英州又奉敕授臣朝奉郎提举成都府玉局观在外州军任便居住者七年逺谪不自意全万里生还适有天幸骤从缧绁复齿搢绅伏念臣才不逮人性多忤物刚𥚹自用可谓小忠猖狂妄行乃蹈大难皆臣自取不敢怨尤会真人之勃兴与万物而更始而臣独在幽逺最爲冥顽迨兹起废之𥘉倍费生成之力终蒙记録不遂弃捐此盖伏遇皇帝陛下正位龙飞对时虎変神武不杀岂非受命之符清浄无爲坐获消兵之福聦明不作邪正自分使臣得同草木之微共霑雷雨之解臣敢不益坚素守深念往愆没齿何求不厌饭𬞞之陋盖棺未巳犹怀结草之忠经进东坡文集事略卷二十六经进东坡文集事略经进东坡文集事略卷第二十七经进东坡文集事略卷第二十七迪功郎新绍兴府县主簿臣郎晔上进启谢制科启贺杨龙图启贺呉副枢启荅许状元启谢馆职启贺韩丞相启荅曾学士启贺欧阳少卿致仕启密州谢执政启荅杨屯田启谢监司荐举启徐州谢两府启贺吕副枢启贺赵大资致仕启荅陈斋郎启贺文太尉启登州谢两府启谢中书舎人启谢翰林学士启谢制科启右轼启今月某日蒙恩授前件官者临轩䇿士方捜绝异之材随问献言误占乆虚之等忽从佐县擢与评刑内自顾于无堪凛不知其所措恭惟至治之要惟有取人之难用法者畏有司之不公故舍其平生而论其一日通变者恐人才之未尽故详于採听而略于临时兹二者之相形顾两全而未有一之于考试而掩之于仓卒所以爲无私也然而才行之迹无由而深知委之于察举而要之于乆长所以爲无失也然而请属之风或因而滋长此隋唐进士之所以爲有弊魏晋中正之所以爲多姦惟是贤良茂异之科兼用考试察举之法毎中年辄下明诏使两制各举所闻在家者能孝而恭在官者能廉而谨临之以患难而能不变邀之以宠利而能不回旣巳得其行已之大方然后责其当世之要用学博者又湏守约而后取文丽者或以用寡而见尤特于万人之中求其百全之美凡与中书之召命巳爲天下之选人而又有不可测知之论以观其黙识之能无所不问之䇿以较其博通之实至于此而不去则其人之可知然犹使御史得以求其疵諌官得以考其素一䧟清议辄爲废人是以始由察举而无请谒公行之私终用考试而无仓卒不审之患盖其取人也如此之宻则夫不肖者安得而容轼才不迨人少而取信治经独传于家学爲文不愿于世知特以饥寒之忧出求斗升之禄不谓诸公之过听使与羣豪而并游始不自量欲行其志遂窃俊良之举不知气力之微论事迂阔而不能动人读书踈略而无以应敌取之甚愧得而益慙此盖伏遇某官德爲世之望人位爲时之显处声称所被四方莫不奔趋议论一加多士以爲进退致兹庸末亦预甄収然而志卑处髙徳薄宠厚历观前軰由此爲致君之资敢以微躯自今爲许国之始过此以往未知所裁贺杨龙图启右轼启伏审新改直职擢司谏垣传闻迩遐竦动观听咸谓国家之鉅福乃用谏诤之真才必能深言以补大化方今朝廷之上号爲无讳而太平之美终不能全台谏之列嵗不乏人而衆弊之原犹或未去岂听之者徒能容而不能用言之者但爲名而不爲功历观古人之效忠皆因当世而用智不务过直期于必行右尹子革因坟典而道祈招之诗左师触龙语饘粥而及长安之质徒尽拳拳之意不求赫赫之名此仁人及物之休功忠臣爱君之至分伏自顷嵗所更几人席未暖而辄迁踵相蹑而継去一身之讥固足以免矣而积嵗之病当使谁去之恐习惯以爲常遂因循而不振虽在僻陋顾常隐忧以爲必得朴忠忧国之人而又加以辩智得君之术言苟获用国其庶几伏惟諌院龙图才雄于世而常若不胜节过于人而未甞自异素练边事深知兵骄顷持铨衡实识官冗必将举大体而不论小事务实效而不爲虚名轼最蒙深知愧无少补方倾耳以听愿续书諌苑之篇若有待而言或能着争臣之论阻以在外无由至门踊跃之怀实倍伦等贺呉副枢启顷闻休命擢领上都曽安坐之未皇巳欢声之布出即欲裁问少通勤拳以爲不乆当有非常之闻是以未敢轻爲率尔之贺逮兹未几果已如言释府事之喧繁緫兵权于禁宻传闻四海欢喜一词伏惟某官机略足以应无方而有朴忠沉厚之量文华足以表当世而有简素质直之风置之于都㑹则其爲效也速而所及者廉委之于枢机则其成功也迟而所被者广深惟贤者之处世皆以得时爲至难幸而得之或巳老矣今以明公之至盛正如大川之方増天下方将以未获之事尽付于明公明公冝爱此不赀之躯以毕其能事区区之意言不能胜荅许状元启右轼启伏以贤俊之士固将有所挟持冨贵之来岂能爲之损益昔者在贫贱之辱所有无以异于今一朝居豪杰之先而人然后知其贵伏惟状元签判廷评以粹美之质负杰异之才自逺方而游上都以一日而盖天下士旣望风而知不敌人皆歛祍而谓当然苟非素与交游之流安敢轻爲贺问之礼不期谦抑过䤸庸虚忽承牋牍之临皆自听闻之误礼非所称媿靡自任先皇帝未明求衣乆已格于至治洮盥凭几尚不忘于选贤庸登哲民以遗后圣虽喜车旌之召旋兴弓劒之悲臣子之心逺迩若一即日承巳拜命计将就涂念展谒之何时徒向风而永望谨奉启陈谢不宣谨启谢馆职启试言无取钖命过优进贻朋友之讥退有简书之畏腼颜就列抚巳若惊国家取士之门至多而制举号爲首冠育才之地非一而䇿府处其最髙观其所以待之盖亦可谓至矣知寳王玙璠难得而易毁故箧椟以养其全知楩楠豫章积嵗而后成故封殖以待其长施等天地恩均父师恭惟先帝临御以来四十二载所擢贤良方正之士十有五人其志莫不举明主于三代之隆其言莫不欲措天下于泰山之固大则欲兴礼乐以范来世小则欲操数术以驭四夷然而进有后先名有隐显命有穷逹时有重轻或巳践庙堂之崇或巳登侍从之列或反流落于逺郡或尚滞留于小官或死生之乖睽已爲陈迹或摈斥于罪戾仅夷平民虽曰功名冨贵所由之涂亦爲毁誉得䘮必争之地名重则于实难副论髙则与世常踈故虽絶异之资犹有不任之惧轼之内顾岂不自知性任巳以直前斈师心而无法自始操笔知不适时会宗伯之选抡疾时文之靡弊擢居异等以风四方不知满溢之忧复玷良能之举负贤者所难之任争四海欲得之求其爲憃愚可爲危慄是以一参賔幕辄蹈危机巳尝名挂于深文不自意全于今日而况大明继照百度惟新理财训兵有鞭笞戎狄之志信赏必罚有追述祖宗之风凡用人历试其能苟败事必诛无赦此太平可待之日岂不肖兼容之时而乃度越贤豪曲収微贱纵不能力辞而不就亦当知非分以自慙此盖伏遇某官志在斯民仁爲己任欲办大事务兼寸尺之长将求多闻故引㳙埃之助致此忝冒有踰等伦欲报无縁将何望于顽鄙遇宠知惧庶不至于惰媮贺韩丞相启右轼启伏审诞膺册命首冠辅臣四方耸观万口同庆天下幸甚天下幸甚自古在昔治少乱多夫天将欲措世于大安必有异人之间出使民莫不回心而向道类非俗吏之所能方陋汉唐将追尭舜洪惟上圣之后眷求一德之臣谓莫如公遂授以政付八音于师旷孰敢争能捐六辔于王良坐将致逺引领以望惟日爲年恭以昭文相公全德难名巨才不器亹亹申伯之望堂堂汉相之风出入三朝险夷一节蕞尔种羌之拒命慨言当守以请行威声所加膻秽自屏淮蔡旣定而裴度相徐方不回而召虎归纵复遗种龙荒游魂沙海譬之疥癣岂足搔必将训兵择帅而授之规摹积谷坚城而磨以嵗月破斧之恶四国实愿周公之亟还折箠以鞭赤眉无烦邓禹之乆外天下是望岂惟一人即日边徼苦寒台候何似伏冀爲国善调寝兴谨奉启起居荅曾学士启伏审祗奉诏恩荣升册府允厌朝论增辉士林伏惟庆慰恭以圣神在御政化惟新顾吁俊之无才岂㧞贤而待次贱如莘野犹爲席上之珍逺若传巖尽入鹄中之选而况圭璋之质近生阀阅之家固冝首膺寤寐之求于以助成肃雍之化府判学士天资粹美儒术讲明向屈处于下僚盖避嫌而自晦属武子之请老察少翁之最贤抚念老成聿求义训岂独褒崇之盛典固将乐育于美材自顾庸虚获聮斋舎忽捧书词之辱益知谦德之光喜愧于心踧踖无措贺欧阳少师致仕启伏审抗章得谢释位言还天眷虽隆莫夺巳行之志士流太息共髙难继之风凡在庇庥共増庆慰伏以怀安天下之公患去就君子之所难世靡不知人更相笑而道不胜欲私于爲身君臣之恩系縻之于前妻子之计推輓之于后至于山林之士犹有降志于垂老而况庙堂之旧欲使辞福于当年有其言而无其心有其心而无其决愚智共蔽古今一涂是以用舎行藏仲尼独许于颜子存亡进退周易不及于贤人自非智足以周知仁足以自爱道足以忘物之得䘮志足以一气之盛衰则孰能见几祸福之先脱屣尘垢之外常恐兹丗不见其人㐲惟致政观文少师全徳难名巨材不器事业三朝之望文章百丗之师功存社稷而人不知躬履艰难而节乃见纵使耄期笃老犹当就见质疑而乃力辞于未及之年退託以不能而止大勇若怯大智如愚至贵无轩冕而荣至仁不导引而寿较其所得孰与昔多轼受知最深闻道有自虽外爲天下惜老成之去而私喜明哲得保身之全伏暑向䦨台候何似伏冀爲时自重少慰舆情贺韩丞相再入启伏覩诏书登庸旧徳传闻四海欢喜一辞窃以君臣之间古今异道任法而不任人则责轻而忧浅庸人之所安任人而不任法则责重而忧深贤者之所乐凡吾君所以推心忘己一切不问而听其所爲盖其后必将责报收功三年有成而底于至治自非量足以容物智足以知人强足以济艰难勇足以断取舍则何以首膺民望力报主知共惟史馆相公忠诚在天徳望冠丗如干之中正挺然而纯粹精如坤之六二隤然而直方大更练三朝之用舍出入四方之险夷疲民系心有识引领必将发其藴蓄以次施行始缓狱以𥙿民终措刑而隆礼轼登门最旧荷顾亦深喜抃之怀实倍伦等宻州谢执政启䝉恩授前件差遣巳于今月三日赴上讫带山负海号爲持节之邦多病无功乆在散材之目授非所称愧靡自任矧兹愿治之辰方以求贤爲急冝得敏锐兼人之器以副厉精更化之怀如轼者天与愚忠家传朴学议论止于污俗交游谓之陈人出佐郡条荐更嵗籥虽仅脱网罗之患然卒无毫髪之称岂伊宠荣偶及衰钝此盖伏遇某官股肱元圣师表万邦欲隆太平极治之风故开兼收并採之路重使一夫之不获特捐支郡以见收荷恩至深论报何所谨当䥴磨朽钝箠策疲驽虽无望于功名庶少逃于罪戾过此以往未知所裁荅杨屯田启二伏承枉顾宠示长书礼数过隆旣匪妄庸之称文词深厚足爲衰拙之光反复究观愧汗交集伏惟通判屯田学深经术名重荐绅顷者劒外屈临百里之间己是部中受赐一人之数岂伊幸㑹复此逢迎听其言信仁人之愽哉居是邦盖大夫之贤者欲报琼瑶之贶适苦簿书之烦言之不文永以爲好向者不遗特蒙枉顾愧无琴瑟旨酒以乐我嘉賔但喜直谅多闻真古之益友谓将继此而得见岂意阙然而有行伏读诲音惟知感叹伏惟通判屯田才猷通敏学术深纯蹔临边服行履要津而轼早以空踈加之衰病不縁旷官而罢去则当引分以归耕自兹恐遂有出处之踈故临纸不能无怅惘之意惟祈自重少副下情谢监司荐举启猥以庸虚过蒙知遇旣免尤谴复加荐论自省孤危加之衰病生而赋朴野之性愚不识祸福之机但知任巳以直前不复周防而虑后动触时忌言爲身灾挤而去之则爲有功引而进之亦或招悔自非不以利禄爲意而以仁厚爲心顾兹钝顽谁肯収录伏惟某官时望至重主知巳深方将长育于羣材专务掩覆于小过怜其谋身之甚拙进絶望而退无归知其爲政之虽迃嵗有余而日不足特矫世俗借之齿牙轼敢不祗畏简书益自脩饬岂云报徳苟不辱知过此以还未知所措徐州谢两府启移守河中巳愧超陞之异改临泗上仍叨藩镇之雄旣见吏民周览风俗地形襟要当东南水陆之冲民食艰难正春夏旱蝗之际冝得一时之循吏以安千里之疲氓如轼者才不逮人学非适用早尘䇿府自知拙直之难安屡近守符意请苟全之善计然自往来三郡首尾七年足蹈危机仅脱风波之险心存吏役都忘学术之源旣未决于归耕敢复求于善地伏遇某官权衡万物髙下一心顽鑛悍坚实费陶镕之力散材踈恶徒施封殖之恩谨当箠䇿疲驽䥴磨朽钝上酬天造次荅已知贺吕副枢启伏审近膺告命入緫枢机中外耸观朝廷増重伏惟庆慰窃以古之爲国权在用人徳厚者辅其才而名益隆望重者无所爲而人自服是以淮南叛国先止谋于长孺汾阳元老尚改观于公权樽爼可以折冲藜藿爲之不採哀此风流之莫继乆矣寂寥而无闻天亦厌于凡才上复思于旧徳恭惟枢宻侍郎性资仁义世济忠嘉岂惟清节以镇浮固巳直言而中病出领数郡若将终身小人谓之失时君子意其复用迨兹显拜夫岂偶然然而荷三朝两世之恩当春秋贤者之责推之不去凛乎其难进伯玉而退子瑕人皆望于门下烹桑羊而斩樊哙公无愧于古人莫若尽行畴昔之言庶几大慰天下之望轼登门最旧称庆无縁踊跃之怀实倍伦等贺赵大资致仕启伏审抗章得谢奉册言还搢绅耸观闾里相庆窃谓冨贵不爲至乐功名非有甚难乐莫乐于还故郷难莫难于全大节历数当今之卿相或寓他邦究观自古之忠贤少有全传锦衣而夜行者多矣狐裘而羔䄂者有之至若百行浑圎五福纯备当世所羡非公而谁恭惟致政大资少保道心精微徳望宏逺无施不可尤髙台諌之风所临有声最冝呉蜀之政才不究于大用命乃系于生民与时偕行不可则止见故人而一笑绰有余欢念平生之百爲一无可恨方将深入不二独游无何黙追粲可之风坐致乔松之寿轼荷知有素贪禄忘归慕鸾鹄之髙翔眷樊笼而永叹倾颂之素敷冩莫穷荅陈斋郎启伏审祗膺宠命荣践亨涂拜庆庭闱溢欢声于观者驰书士友掞华藻之灿然顾此衰羸实难当捧伏惟斋郎天资深茂学术淹通经行两纯穷逹一操乆困有司之尺度退从老圃于丘园陋彼素飱是闻也非逹也凛然遗直惟有之则似之假道一官权舆千里幅巾藜杖愿爲二老之风流甲第髙门坐看诸郎之冨贵欣颂之至笔舌难周贺文太尉启伏审孚号扬庭临轩遣使出节少府授钺斋坛夷夏耸观兵民交庆盖功业盛大则极名器而后称惟徳度宏逺故举富贵而若无蔚爲三世之宗臣岂独一时之盛亊恭惟留守太尉丈丈道本天合徳爲人师信及三川之豚鱼威加两河之草木身任休戚言爲重轻始若留侯弱冠而遇髙祖晚同尚父黄髪而亮武王旣奉册书益新民听方将威怀北虏系颈长缨约束河公轨流故道然后入调伊传之鼎归蹑松乔之游舆论所期斯言可必轼谪官有限趋侍无縁踊跃之心宣冩难尽登州谢两府启右轼启蒙恩授前件官巳于今月十五日到任上讫者迂愚之守没齿不移废逐之余归田巳幸岂谓承宣之寄忽爲枯朽之荣眷此东州下临北徼俗近齐鲁之厚迹皆秦汉之陈賔出日于丽谯山川炳焕传夕烽于海峤鼓角清闲顾静乐之难名笑妄庸之窃据此盖伏遇某官股肱元圣师保万民才全而徳不形任重而道愈逺谓使功不如使过而观过足以知仁特借齿牙曲成羽翼轼敢不服勤簿领祗畏简书䇿蹇磨铅少荅非常之遇息黥补劓渐収无用之身过此以还未知所措谢中书舎人启右轼启蒙恩授前件官者起于贬所未及朞年擢置周行遽参法从省躬无有被宠若惊窃惟人材进退之间实爲风俗隆替之渐必欲致治在于积贤虽一薛居州齐言不能移楚而用范武子晋盗可使奔秦崔琰进而廉俭成风杨绾用而淫侈改度诚国是之先定虽民散而可収拔茅茹者以彚而征傅马栈者必先其直用舎旣见好恶自明人知所趋势有必至今朝廷方讲当世之务力追前代之隆虽改定法令足以便事而未足以安民寛弛赋役足以安民而未足以成俗是以登进耆老搜求隽良将使士知向方民亦有耻如轼者山林下士轩冕弃材少而学文本声律雕虫之技出而从仕有狂狷婴鳞之愚沟中不愿于青黄爨下无心于宫征误蒙收拾已出优恩荐履禁严殊非素望此盖伏遇某官德配前哲望隆本朝名重圭璋上助庙堂之用言爲蓍蔡下同卿土之谋余论所加虚名增重知丹心之尚在怜白首之无归特借宠光以观衰病任隆才下恩重报轻直道而行恐非所以安愚不肖之分充位而巳又不足以觧卿大夫之忧蚤夜以思进退惟谷恐惧戦越不知所裁谢翰林学士启叨奉宠恩擢居禁近任逾器表忧与愧井内自顾于衰迟冝退安于冗散岂期晚节复与英游此盖伏遇某官徳配先民望隆多士至诚乐与共推人物之评雅量兼容曲借齿牙之末致兹朽钝亦践髙华方修问之未遑遽移书之见及其爲感佩难尽敷陈经进东坡文集事略卷第二十七经进东坡文集事略经进东坡文集事略卷第二十八经进东坡文集事略卷第二十八迪功郎新绍兴府县主簿臣郎晔上进启荅试馆职人启荅李寳文启荅王钦臣启荅彭舎人启谢贾朝奉启贺范端明启荅范端明启杭州谢执政启荅杭州交代启荅莫提刑启贺林待制启谢起居舎人启贺曾舎人启回乔舎人启贺孙枢宻启谢惠生日诗启求婚启荅试馆职人启伏承射䇿玉堂方观笔阵校文天禄遂秀儒林党友増华搢绅共庆国家求贤之道必于闲暇无事之时贤者报国之功乃在缓急有爲之际养之无素则一旦欲用而何由待以非常则临事欲辞而不可故纳之于英俊相从之地观之以世俗不见之书非独使之业广而材成抑将待其资深而望重某官学优而仕行浮于名辞令从容议论慷慨追还正始文章爲之一新传冩都城𥿄墨几于骤贵得士之喜非我敢私轼衰病侵寻文思荒落职在翰苑当发䇿而莫辞识匪通儒惧品藻之不称过烦临贶宠以书词永爲巾笥之珍愧乏琼瑶之报荅李寳文启伏审祗奉异恩逺临全蜀奎文寳训方入直于禁严井络提封旋出分于忧顾风猷所曁謡颂率同恭惟知府寳文望重搢绅材冝廊庙譬之金石盖暗然而日彰浩若江河固穷之而益逺西南之俗信服巳深民物子来气复岷峨之旧舟车云集惠通秦楚之商曾未下车巳闻报政轼倦游滋乆寤寐怀归空咏甘棠之思莫展维桑之敬怅焉永望言不冩心荅王钦臣启伏审祗奉明纶特膺异选以髙才望䇿府以令徳正仆臣侧闻除书大慰舆论伏惟大仆学士文鸣早歳学配前人豫章虽老于中林瑚琏终升于清庙万事不理问伯始而可知三箧虽亡得安世而何患淸涂方践逺业难量愧修庆之未皇辱移书之见及感佩之至但切下懐荅彭舎人启伏审显膺宸命进直掖垣除目播腾舆情欣属国家董正百官之治聿追三代之隆用事考言因名责实然而宪台省闼无预于文词儒馆学宫不关于政理惟此六押之任要湏二者之长非该通经术则不足以代王言非晓逹吏方则不足以分省事是爲文士之极任岂止时人之美谈果有真才来膺妙选伏惟某官道师古始识造精微学穷游夏之渊源文列傅班之伯仲自期甚厚所得寔多射䇿决科尝魁天下之士犯颜逆指有古名臣之风粤从言动之司亟掌丝纶之美璠玙美质岂独一时宗庙之华𣏌梓异材固爲后日栋梁之用轼备贠法从窃庇余光聊陈舆诵之言少荅函封之辱其爲欣佩莫究颂言谢贾朝奉启右轼启自蜀徂京几四千里携孥去国盖二十年侧闻松楸巳中梁柱过而下马空瞻董相之陵酹以只鸡谁副桥公之约宦游嵗晚坐念涕流未报不赀之恩敢怀盍归之意常恐樵牧不禁行有雍门之悲雨露旣濡空引太行之望岂谓通判某官政先慈孝义笃友朋首隆学校之师儒次访里闾之耆旧自嗟来暮不闻拔薤之规尚意神交特致生刍之奠父老感叹桑梓光华深衣练冠莫克垂洟于墓道昔𥜗今袴尚能鼔舞于民謡仰佩之深力占难尽贺范端明启右轼启恭承明诏追録旧勲名陞祕殿之严实遂安车之养仍推余泽以及后昆闻命以还有识相庆窃谓死生之事圣贤有不能了父子之际古今以爲难言方其犯雷霆于一时岂意収功名于今日惟天知我絶口不言伟事发之相重非人谋之所及恭惟致政端明学士至诚格物隐德在人弼亮四世如毕公寿考百年如卫武独立不惧舎之则藏惟有青蒲之言尚在金縢之匮白日一照浮云自开坐使遗民复观盛事子孙归沐下万石之里门君相乞言授三老之几杖更延眉寿永作元龟轼无任欢喜颂咏激切之至荅范端明启伏审参稽古乐追述新书琢石铸金成之有数立钧出度施及无穷搢绅云集于奉常端冕天临于便座伟兹壮观自我元臣窃以乐之盛衰寄于人之存否秦汉以下郑卫肆行虽喜三雍之成旋致五胡之乱平陈之后粗获雅音天寳之中遂杂胡部道䘮乆矣孰能起之独求三代之遗声允属四朝之旧德恭惟致政端明丈文耄期称道直谅多闻进不谋安昔旣以身而徇义退犹忧国今推所学以及人岂惟尽力于考音至复倾家而制器盖事关于治忽必幽賛于神明得商颂十二篇于周大师虽贤者之事也获古罄十六枚于犍爲郡岂偶然而巳哉轼本非知音之人空荷移书之辱究观累日喜愧兼怀徒诵咏于再三岂发明于万一杭州谢执政启右轼启小器易盈冝处不争之地大恩难报终爲有愧之人到郡浃旬汗颜数四湖山如旧鱼鸟亦怪其衰残争讼稍稀吏民习知其迟钝虽尚婴于宠剧庶渐即于安闲顾此惷愚亦蒙徼倖此盖伏遇某官辅世以德事君以仁嘉善而矜不能与人不求其备故令狂直得保始终指歩武于夷途收桑榆之暮景轼敢不钦承令德推夲上心政拙催科自占阳城之考姦容狱市敢师齐相之言庶寡悔尤少偿知遇荅杭州交代启右轼启罢直禁中夲縁衰病分符浙右更窃宠荣既㝷少壮之旧游复继老成之前躅养痾卧治之所蒙成坐啸之余顾此钝顽实爲忝冒伏惟知府待制宏才纬俗雅望镇浮神驰方切于望尘心照巳先于倾盖借之余润成此虚名滕大夫之才岂堪治剧楚令尹之政或许告新望见有期瞻依愈切荅莫提刑启右轼启得请江湖虽适平生之愿剸烦狱市岂堪老病之余頼兹德大而有容愍其心劳而愈拙故于始至借以一言此盖伏遇提刑某官威粛列城徳怀雅俗虽在按临之属部不忘宿昔之交情岂独崇忠厚之风抑以増衰朽之重其爲感怍未易名言贺林待制启伏审图旧圣时陞华法从佥言谐允有识叹咨万木嵗寒配乔松于巨柏衆星夜艾凛明月与长庚斧藻昌朝领䄂后进传闻四逺欢喜一词恭惟某官名重弱龄望髙晚节文章尔雅盖西汉之余风悃愊无华亦东京之循吏凡阅四朝而后用独爲三馆之老臣着书已成特术冩之琬琰立功何晚㑹当収之桑榆轼交旧最深慰喜良甚尺书爲贺鄙志莫宣谢起居舎人启比者误被圣恩轸及微物起于贬所付以名藩牧养疲民曽未施于薄效迹攀近侍巳再被于宠光禄旣多则功不可微职旣崇则责尤爲重顾恳辞之不获念图报之未能方以爲忧敢辱见庆恭以某官德惟乐善志务逹人重縁姻好之私贲以文词之美捧读数四第増愧惭属春候之向和冝福禄之益固未遂披奉但切倾怀贺曽舎人启显膺帝命荣进掖垣风声所加中外同庆伏以取才之道自昔爲难惟君子之所爲固衆人之莫识奢俭异俗不害徐公之有常用舎皆天孰知令尹之无喜此盖某官舎人异材秀岀博学名家丗以文鸣逺绍父兄之业早縁德进简在𥙿陵之心今乃援而进之论者惜其晚矣训词一出皆丹青润色之文老拙自降有糠粃在前之叹过蒙宠顾辱示华牋愧无酬德之言徒有得人之庆感抃之素冩述奚周囬乔舎人启轼闻人才以智术爲后而以识度爲先文章以华采爲末而以体用爲夲国之将兴也贵其夲而贱其末道之将废也取所后而遗所先用舍之间安危攸寄故议论慷慨则东汉多徇义之夫学术浮夸则西晋无可用之士兴言及此太息随之元祐以来眞人在位并兴多士以出异才眷言淮海之英乆屈江湖之上迨兹显擢实慰舆情伏惟某官名重儒林才爲国器深厚尔雅非近丗之时文直谅多闻盖古人之益友代言未几华国着称岂惟台省之光抑亦邦家之庆过蒙流问深认撝谦顾慙衰病之余莫究欣承之意贺孙枢宻启伏审对扬纶綍进领枢机道不虚行必赖股肱之力人惟求旧充符夷夏之瞻恭惟某官徳充山甫之将明气备孟轲之刚大声华倾于衆望功业见乎有爲拥节常山逺过长城之备剸繁京兆遂令鸣鼓之稀公义益崇贵名愈白用致非常之命以图保大之勲惟时运筹旣壮王猷之塞竚观秉轴更増帝载之熈某限以郡符阻趋墙仞欣抃之至徒切下怀谢惠生日诗启伏蒙某官以轼生辰特贻佳什允也风人之作灿然华衮之荣自省庸虚惟知愧汗虽大人占斯干之夣喜获嘉言而弟子废蓼义之篇难忘永慕感佩之素敷染莫周求㛰启敢议㛰姻盖恃郷闾之末遂志门阀亦縁声气之同龟筮旣从祖考咸喜伏承令女第二小娘子庆闱擢秀岂独卫公之五长而轼第三子某驽质少文庶几南容之三复恭驰不腆之币永结无穷之欢悚抃于怀敷述罔旣结缡早歳已聮昆弟之姻亲垂白南荒尚念子孙之嫁娶敢凭良妁往款髙闳轼长子某之第二子符天质下中生有蓬麻之陋祖风绵邈庶几弓冶之余伏承故令弟子立先辈之爱女弟十四小娘子禀粹德门教成家庙中郎坟籍之付岂在他人太真姑舅之㛰复见今日仰縁风契祗听俞音经进东坡文集事略经进东坡文集事略卷第二十九经进东坡文集事略卷第二十九迪功郎新绍兴府县主簿臣郎晔上进奏议议学校贡举状諌买浙灯状论时政状议学校贡举状熈宁四年正月日殿中丞直史馆判官告院苏轼状奏准勑讲求学校贡举利害令臣等各具议状闻奏者臣伏以得人之道在于知人知人之法在于责实使君相有知人之才朝廷有责实之政则胥史皂隷未甞无人而况于学校贡举乎虽因今之法臣以爲有余使君相无知人之才朝廷无责实之政则公卿侍从常患无人况学校贡举乎虽复古之制臣以爲不足矣夫时有可否物有废兴方其所安虽暴君不能废及其旣厌虽圣人不能复故风俗之变法制随之譬如江河之徙移顺其所欲行而治之则易爲功强其所不欲行而复之则难爲力使三代圣人复生于今其选举养才亦必有道矣何必由学且天下固尝立学矣庆暦之间以爲太平可待至于今日惟有空名仅存今陛下必欲求徳行道艺之士责九年大成之业则将变今之礼易今之俗又当发民力以治宫室歛民财以养游士百里之内置官立师狱讼听于是军旅谋于是又当以时简不率敎者屏之逺方终身不齿则无乃徒爲纷乱以患苦天下耶若乃无大变改而望有益于时则与庆历之际何异故臣以谓今之学校特可因循旧制使先王之旧物不废于吾世足矣至于贡举之法行之百年治乱盛衰𥘉不由此陛下视祖宗之世贡举之法与今爲孰精言语文章与今爲孰优所得文武长才与今爲孰多天下之事与今爲孰辨较此数者而短长之议决矣今议者所欲变改不过数端或曰郷举德行而略文章或曰专取䇿论而罢诗赋或欲举唐室故事兼採誉望而去封弥或欲罢经生朴学不用贴墨而考大义此数者皆知其一不知其二者也臣请历言之夫欲兴徳行在于君人者修身以格物审好恶以表俗孟子所谓君仁莫不仁君义莫不义君之所向天下趋焉若欲设科立名以取之则是敎天下相率而爲伪也上以孝取人则勇者割股怯者庐墓上以廉取人则弊车羸马恶衣菲食凡可以中上意无所不至矣徳行之弊一至于此自文章而言之则策论爲有用诗赋爲无益自政事言之则诗赋䇿论均爲无用矣虽知其无用然自祖宗以来莫之废者以爲设法取士不过如此也岂独吾祖宗自古尭舜亦然书曰敷奏以言明试以功自尧舜以来进人何甞不以言试人何甞不以功乎议者必欲以䇿论定贤愚决能否臣请有以质之近世士大夫文章华靡者莫如杨亿使杨亿尚在则忠清鲠亮之士也岂得以华靡少之通经学古者莫如孙复石介使孙复石介尚在则迃阔矫诞之士也又可施之于政事之间乎自唐至今以诗赋爲名臣者不可胜数何负于天下而必欲废之近嵗士人纂类经史缀缉时务谓之䇿括待问条目搜抉略尽临时剽窃窜易首尾以眩有司有司莫能辨也且其爲文也无规矩凖绳故学之易成无声病对偶故考之难精以易学之文付难考之吏其弊有甚于诗赋者矣唐之通牓故是弊法虽有以名取人厌伏衆论之美亦有货赂公行权要请托之害一使恩去王室权归私门降及中叶结爲朋党之论通牓取人又岂足尚哉设科举人多出三路能文者旣已变而爲进士矣暁义者又皆去以爲明经矣其余皆朴鲁不能化也至于人才则有定分施之有政能否自彰今进士日夜治经传附之以子史贯穿驰骛可谓博矣至于临政曷尝用其一二顾视旧学巳爲虚器而欲使此等分别注䟽粗识大义而望其才能増长亦巳踈矣臣故曰此数者皆知其一而不知其二也特愿陛下留意其逺者大者必欲登俊良黜庸回揔揽衆才经略世务则在陛下与二三大臣下至诸路职司与良二千石耳区区之法何预焉然臣窃有私忧过计者敢不以告昔王衍好老庄天下皆师之风俗陵夷以至南渡王缙好佛舍人事而修异敎大暦之政至今爲笑故孔子罕言命则爲知者少也子贡曰夫子之文章可得而闻也夫子之言性与天道不可得而闻也夫性命之说自子贡不得闻而今之学者耻不言性命此可信也哉今士大夫至以佛老爲圣人鬻书于市者非庄老之书弗售也读其文浩然无当而不可穷观其貌超然无着而不可挹此岂眞能然哉盖中人之性安于放而乐于诞耳使天下之士能如庄周齐死生一毁誉轻冨贵安贫贱则人主之名器爵禄所以砺世磨钝者废矣陛下亦安用之而况其实不然而窃取其言以欺世者哉臣愿陛下眀勑有司试之以法言取之以实学博通经术者虽朴不废稍渉浮诞者虽工必黜则风俗稍厚学术近正庻几得忠实之士不至蹈衰季之风则天下幸甚谏买浙灯状熈宁四年正月日殿中丞直史馆判官告院权开封府推官臣苏轼状奏右臣向蒙召对便殿亲奉徳音以爲凡在馆阁皆当爲深思治乱指陈得失无有所隐者是以臣毎见同列臣未尝不爲道陛下此语非独以称颂盛徳亦欲朝廷之间如臣等軰皆知陛下不以踈贱间废其言共献所闻以辅成太平之功业然窃谓空言率人不如有实而人自劝欲知陛下能受其言之实莫如以臣试之故臣愿以身先天下试其小者上以补助圣明之万一下以爲贤者卜其可否虽以此获罪万死无悔臣伏见中使传宣下府市司买浙灯四千余盏有司具实直以闻陛下又令减价收买见已尽数拘收禁止私买以须上令臣始闻之惊愕不信咨嗟累日何者窃爲陛下惜此举动也臣虽至愚亦知陛下游心经术动法尧舜穷天下之嗜欲不足以易其乐尽天下之玩好不足以解其忧而岂以灯爲恱者哉此不过以奉二亲之欢而极天下之养耳然大孝在乎养志百姓不可户晓皆谓陛下以耳日不急之玩而夺其口体必用之资卖灯之民例非豪民举债出息蓄之弥年衣食之计望此句日陛下爲民父母惟可添价贵买岂可减价贱酬此事至小体则甚大凡陛下所以减价者非欲以与此小民争此毫末岂以其无用而厚费也如知其无用何必更索恶其厚费则如勿买其内廷故事毎遇放灯不过令内东门杂买务临时收买数目旣少又无拘收督迫之严费用不多民亦无憾故臣愿追还前令凡悉如旧京城百姓不惯侵扰恩徳已厚怨讟易生可不谨欤可不畏欤近日小人妄造非语士人有展年科场之说商贾有京城搉酒之议吏忧减俸兵忧减廪虽此数事朝廷所决无此纷纷亦有以见陛下勤恤之徳未信于下而有司聚歛之意或形于民当责巳自求以消谗慝之口而台官又劝陛下以严刑捍吏捕而戮之亏损圣德莫大于此而又重以买灯之事使得因縁以爲口实臣实惜之方今百冗未除物力凋弊陛下纵出内帑财物不用大司农钱而内帑所储孰非民力与其平时耗于不急之用曷若留贮以待乏絶之供故臣愿陛下将来放灯与凡游观苑囿宴好赐予之类皆饬有司务从俭约顷者诏旨裁减皇族恩例此实陛下至明至断所以深计逺虑割爱爲民然窃揆其间不能无少望于陛下唯当痛自刻损以身先之使知人主且犹若此而况于吾徒哉非惟省费亦且弭怨昔唐太宗遣使往凉州讽李大亮献其名鹰大亮不可太宗深嘉之诏曰有臣若此朕复何忧明皇遣使江南採䴔䴖梓州刺史倪若水论之爲反其使又令益州织半臂背子琵琶捍拨镂牙合子等苏许公不奉诏李徳𥙿在浙西诏造银盝子粧具二十事织绫一千匹徳𥙿上䟽极论亦爲罢之使陛下内之台谏有如此数人者则买灯之事必须力言外之有司有如此数人者则买灯之事必不奉诏陛下聦明睿圣追迹尧舜而羣臣不以唐太宗明皇事陛下窃尝深咎之臣忝备府僚亲见其事若又不言臣罪大矣陛下若赦之不诛则臣又有非职之言大于此者忍不爲陛下尽之若不赦亦臣之分也再论时政书熈寕四年三月日殿中丞直史馆判官告院权开封府推官臣苏轼谨昧万死上书皇帝陛下臣闻之益戒于禹曰任贤勿贰去邪勿疑仲虺言汤之徳曰用人惟已改过不吝秦穆丧师于崤悔痛自誓孔子録之自古聦明豪杰之主以汉髙帝唐太宗皆以受责如流改过不惮号爲秦汉以来百王之冠孔子曰君子之过如日月之食焉过也人皆见之更也人皆仰之圣贤举动明白正直不当如是耶所用之人有邪有正所作之事有是有非是非邪正两言而足正则用之邪则去之是则行之非则破之此理甚明如饥之必食渴之必饮岂有别生义理曲加粉饰而能欺天下者哉书曰与治同道罔不兴与乱同事罔不亡陛下自去嵗以来所行新政皆不与洽同道立条例司遣青苗使歛助投钱行均输法四海骚然行路怨咨自宰相巳下皆知其非而不敢争臣愚憃不识忌讳乃者上䟽论之详矣而学术浅陋不足以感动圣明近者故相旧臣藩镇侍从杂然争言其不便以至于台谏二三人者夲其所与缔建唱和表裹之人也然犹不免一言其非者岂非物议沸腾事势迫切而不可止欤自非见利忘义居之不疑者孰肯始终胶固不自湔洗如呉师孟乞免提举胡宗愈不愿检详如逃垢秽惟恐不脱之人情畏恶一至于此近者中外讙言巳有悔悟意道路相庆如蒙大赉实望陛下旬日之间涣发徳音洗荡乖僻追还使者而罢条例司今者侧听所爲盖不过使监司体量抑配而已比之未悟所较几何此孟子所谓知兄臂之不可紾而劝以姑徐知隣鸡之不可攘而月取其一帝王改过岂如是哉臣又闻陛下以爲此法且可试之三路臣以爲此法譬如医者之用毒药以人之死生试其未効之方三路之民岂非陛下赤子而可试以毒药乎今是政小用则小败大用则大败若力行而不已则乱亡随之臣非敢过爲危论以耸动陛下也自古存亡之所寄者四人而巳一曰民二曰军三曰吏四曰士四人者一失其心则足以生变今陛下一举而兼犯之青苗助役之法行则农不安均输之令出则啇贾不行而民始忧矣併省诸军迫逐老病至使戍兵之妻与士卒杂处其间贬杀军分有同降配迁徙淮甸仅若流放年近五十人人怀忧而军始怨矣内则不取谋于元臣侍从而专用新进小生外则不责成守令监司而专用青苗使者多置闲局以摈老成而吏始解体矣陛下临轩选士天下谓之龙飞牓而进士一人首削旧恩示不复用所削者一人而已士莫不怅恨以陛下有厌薄其徒之害也今用事者又欲渐销进士纯取明经虽未有成法而小人招权自以爲功更相扇揺以谓必行而士始失望矣今进士半天下自二十以上便不能诵忆注义爲明经之学若法令一更则士各怀废弃之忧而人才短长终不在此昔秦禁挟书而诸生皆抱其业以归胜广相与出力而亡秦者岂有他哉亦以失业而无所归也故臣愿陛下勿复言此民忧军怨吏解体而士失望祸乱之源有大于此者乎今未见也一旦有急则致命之士必寡矣方是时不知希合苟容之徒能爲陛下收板荡而止土崩乎去嵗诸军之始併也左右之人皆以士心乐併告陛下近者放停军人李兴告虎翼吏率钱行赂以求不併则士卒不乐可知矣夫謟䛕之人苟务合意不惮欺罔者类皆如此故凡言百姓乐请青苗钱乐出助役钱者皆不可信陛下以爲青苗抑配果可禁乎不惟不可禁乃不当禁也何以言之若此钱放而不收则州县官吏不免责罚若此钱果不抑配则愿请之户后必难收前有抑配之禁后有失䧟之罚爲陛下官吏不亦难乎故臣以爲旣行青苗钱则不当禁抑配其势然也人皆谓陛下圣明神武必能徙义修慝以致太平而近日之事乃有文过遂非之风此臣之所以愤懑太息而不能巳也昔贾充用事天下忧恐而庾纯任恺戮力排之及充岀镇秦凉忠臣义士莫不相庆屈指数日以望惟新之化而冯紞之徒更相告曰贾公逺放吾等失势矣于是相爲献谋而充复留则晋氏之乱成于此矣自古惟小人爲难去何则去一人而其党莫不破坏是以爲之计谋游说者衆也今天下贤者亦将以此观陛下以爲进退之决或再失望则知几之士相率而逝耳岂特皆如臣等辈偷安怀禄而不忍去哉猖狂不逊忤陛下多矣不敢复望寛赦俯伏引领以待诛殛经进东坡文集事略卷第二十九经进东坡文集事略经进东坡文集事略卷第三十经进东坡文集事略卷第三十迪功郎新绍兴府县主簿臣郎晔上进奏议集官详议亲祠北郊诏勑门下国家郊庙时祀祖宗以来命官摄事惟三嵗一亲郊则先飨淸庙冬至合祭天地干圎丘元丰间有司援周制以合祭不应古义先帝乃诏定亲祠北郊之礼未之及行是嵗郊不设皇地祗位而宗庙之享率如旧制朕以寡昧嗣承六圣休德鸿绪今兹禋祀奠币上帝祼鬯庙室而地祗天神乆未亲祀矧朕方脩郊见天地之始其冬至日南郊冝依熈寕十年故事设皇地祗位以荅并贶之报仍令有司择日遣官奏告施行厥后躬行方泽之祀则依元丰六年五月之制俟郊祀毕依前降指挥集官详议亲祠北郊事及郊祀之嵗庙飨典礼闻奏故兹诏示想冝知悉上圎丘合祭六议元祐八年三月日端明殿学士兼翰林侍读学士左朝奉郎守礼部尚书苏轼札子奏臣伏见九月二十二日诏书节文俟郊礼毕集官详议设皇地祗事及郊祀之嵗朝飨典礼闻奏者臣恭覩陛下近者至日亲祀郊庙神祗享荅实蒙休应然则圎丘合祭允当天地之心不冝复有改更臣切惟议者欲変祖宗之旧圎丘祀天而不祀地不过以谓冬至祀天于南郊阳时阳位也夏至祀地于北郊隂时隂位也以类求神则阳时阳位不可以求隂也是大不然冬至南郊旣祀上帝则天地百神莫不从也古者秋分祀月于西郊亦可谓隂位矣至于从祀上帝则以冬至而祀月于南郊议者不以爲疑今皇地祗亦从上帝而合祭于圎丘独以爲不可则过矣书曰肆类于上帝禋于六宗望于山川徧于群神舜之受禅也日上帝六宗山川群神莫不毕告而独不告地祗岂有此理哉武王克商庚戍柴望柴祭上帝也望祭山川也一月之间自上帝而及山川必无南北郊之别也而独略地祗岂有此理哉臣以此知占者祀上帝则并祀地祗矣何以明之诗之序曰昊天有成命郊祀天地也此乃合祭天地经之明文而说者乃以比之丰年秋冬报也曰秋冬各报而皆歌丰年则天地各祀而皆歌昊天有成命也是大不然丰年之诗曰丰年多黍多稌亦有髙廪万亿及秭爲酒爲醴烝卑祖妣以洽百礼降福孔皆歌于秋可也歌于冬亦可也昊天有成命之诗曰昊天有成命二后受之成王不敢康夙夜墓命宥宻于缉熈单厥心肆其靖之终篇言天而不及地颂所以告神明也未有歌其所不祭祭其所不歌也今祭地于北郊歌天而不歌地岂有此理也臣以此知周之丗祀上帝则地祗在焉歌天而不歌地所以尊上帝故其序曰郊祀天地也春秋书不郊犹三望左氏传曰望郊之细也说者曰三望泰山河海或曰淮海岱也又或曰分野之星及山川也鲁诸侯也故郊之细及其分野山川而已周有天下则郊之细独不及五岳四渎乎岳渎犹得从祀而地祗独不得合祭乎秦燔诗书经籍散亡学者各以意推类而巳王郑贾服之流未必皆得其真臣以诗书春秋考之则天地合祭乆矣议者乃谓合祭天地始于王莽以爲不足法臣切谓礼当论其是非不当以人废光武皇帝亲诛莽者也尚采用元始合祭故事谨按后汉祭祀志建武二年初制郊兆于洛阳爲圎坛八陛中又爲重坛天地位其上皆南郷西上此则汉世合祭天地之明验也又按水经注伊水东北至洛阳县圎丘东大魏郊天之所凖汉故事爲圎坛八陛中又爲重坛天地位其上此则魏丗合祭天地之明验也唐睿宗将有事于南郊贾曾议曰有虞氏禘黄帝而郊喾夏后氏禘黄帝而郊鲧郊之与庙皆有禘禘于庙则祖宗合食于太祖禘于郊则地祗群望皆合祭于圎丘以始祖配享盖有事祭非常祀也三辅故事祭于圎丘上帝后土位皆南面则汉甞合祭矣时禇无量郭山恽等皆以曾言爲然明皇天寳元年二月敕曰凢所祠享必在躬亲朕不亲祭礼将有阙其皇地祗冝加南郊合祭是月二十日合祭天地于南郊自后有事于圎丘皆合祭此则唐世合祭天地之明验也今议者欲冬至祀天夏至祀地盖以爲周礼也臣请言周礼与今礼之别古者一嵗祀天者三明堂享帝者一四时迎气者五祭地者二享宗庙者四凢此十五者皆天子亲祭也而又朝日夕月四望山川社稷五祀及群小祀之类亦皆亲祭此周祀也太祖皇帝受天眷命肇造宋室建隆𥘉郊先享宗庙并祀天地自眞宗以来三岁一郊必先有事景灵徧享太庙乃祀天地此国朝之礼也夫古之礼亲祭如彼其多而岁行之不以爲难今之礼亲祭如此其少而三歳一行不以爲易其故何也古者天子岀入仪物不繁兵卫甚简用财有节而宗庙在大门之内朝诸侯岀爵赏必于太庙不止时祭而已天子所治不过王畿千里惟以斋祭礼乐爲政事能守此则天下服矣是故嵗嵗行之率以爲常至于后世海内爲一四方万里皆听命于上机务之繁亿万倍于古力有所不能给自秦汉以来天子仪物日以滋多有加无损以至于今非复如古之简易也今所行皆非周礼三年一郊非周礼也先郊二日而告原庙一日而祭太庙非周礼也郊二肆赦非周礼也优赏诸军非周礼也自后妃以下至文武官皆得䕃补亲属非周礼也自宰相宗室巳下百官皆有赐赉非周礼也此皆不改而独于地祗则曰周礼不当祭于圎丘此何义也议者必曰今之寒暑与古无异而宣王薄伐玁狁六月出师则夏至之日何爲不可祭乎臣将应之曰舜一嵗而廵四岳五月方暑而南至衡山十一月方寒而北至常山亦今之寒暑也后丗人主能行之乎周所以十二嵗一廵者惟不能如舜也夫周巳不能行舜之礼而谓今可以行周之礼乎天之寒暑虽同而礼之繁简则异是以有虞氏之礼夏有所不能行夏商之礼周有所不能用时不同故也宣王以六月岀师驱逐玁狁盖非得已且吉父爲将王不亲行也今欲定一代之礼爲三歳常行之法岂可以六月出师爲比乎议者必又曰夏至不能行礼则遣官摄祭祀亦有故事此非臣之所知也周礼大宗伯若王有故则摄位郑氏注曰王有故则代行其祭事贾公彦䟽曰有故谓王有疾及哀惨皆是也然则摄事非安吉之礼也后丗人主不能岁岁亲祭故命有司行事其所从来乆矣若亲郊之嵗遣官摄事是无故而用有故之礼也议者必又曰省去繁文末节则一嵗可以再郊臣将应之曰古者以亲郊爲常礼故无繁文今世以亲郊爲大礼则繁文有不能省也若帷城幔屋盛夏则有风雨之虞陛下自宫入庙出郊冠通天乗大辂日中而舎百官卫兵暴露于道铠甲具装人马喘汗皆非夏至所能堪也王者父事天母事地不可偏也事天则备事地则简是于父母有隆杀也岂得以爲繁文末节而一切欲省去乎国家养兵异于前丗自唐之时未有军赏犹不能岁一亲祠天子出郊兵卫不可简省大辂一动必有赏给今三年一郊倾竭帑藏犹恐不足郊赉之外岂可复加若一年再赏国力将何以给分而与之人情岂不失望议者必又曰三年一祭天三年一祭地此又非臣之所知也三年一郊巳爲䟽阔若浊祭地而不祭天是因事地而愈䟽于事天自古未有六年一祀天者如此则典礼愈坏欲复古而背古益逺神祗必不顾享非所以爲礼也议者必又曰当郊之嵗以十月神州之祭易夏至方泽之祀则可以免方暑举事之患此又非臣之所知也夫所以议此者爲欲举从周礼也今以十月易夏至以神州代方泽不知此周礼之经耶抑変礼之权邪若変礼从权而可则合祭圆丘何独不可十月旣祭地十一月亲祭天先地后天古无是理而一嵗再郊军国劳费之患尚未免也议者必又曰当郊之歳以夏至祀地祇于方泽上不亲郊而通爟火天子于禁中望祀此又非臣之所知也书之望秩周礼之四望春秋之三望皆谓山川在境内而不在四郊者故逺望而祭也今所在之处俛则见地而云望祭是爲京师不见地乎此六议者合祭可否之决也夫汉之郊祀尤与古戾唐亦不能如古本朝祖宗钦崇祭祀儒臣礼官讲求损益非不知圎丘方泽皆亲祭之爲是也盖以时不可行是故叅酌古今上合典礼下合时冝较其所得已多于汉唐矣天地宗庙之祭皆当嵗徧是故徧于三年当郊之嵗又不能于一嵗之中再举大礼是故徧于三日此皆因时制冝虽圣人复起不能易也今并祀不失亲祀而北郊则必不能亲往二者孰爲重乎若一年再郊而遣官摄事是长不亲事地也三年间郊当祀地之歳而暑雨不可亲行遣官摄事则是天地皆不亲祭也夫分祀天地决非今世之所能行议者不过欲于当郊之岁祀天地宗庙分而爲三耳分而爲三有三不可夏至之日不可以动大衆举大礼一也军赏不可复加二也自有国以来天地宗庙惟享此祭累圣相授惟用此礼此乃神祇所歆祖宗所安不可轻动动之则有吉凶祸福不可不虑三也凢此三者臣熟计之无一可行之理伏请从旧爲便者西汉之衰元帝纳贡禹之言毁宗庙成帝用丞相康衡之议改郊位皆有殃咎着于史册往鉴甚明可爲寒心伏望陛下详览臣此章则知合祭天地乃是古今正礼本非权冝不独𥘉郊之嵗所当施行实爲无穷不刋之典愿陛下谨守太祖建隆神宗熈宁之礼无更改易郊祀庙享以敉宁上下神祇仍乞下臣此章付有司集议如有异论即湏画一解破臣所陈六议使皆屈伏上合典礼下不爲当今军国之患不可固执更不论当今可与不可施行所贵严祀大典决以时定取进止贴黄唐制将有事于南郊则先朝献太清宫朝享太庙亦如今礼先二日告原庙先一日享太庙然议者或以爲非三代之礼臣谨按武王克商丁未祀周庙庚戍柴望相去三日则先庙后郊亦三代之礼也奉圣旨令集议官详议闻奏请诘难圎丘六议臣近奏论圎丘合祭天地非独适时之冝亦自然上合三代六经爲万世不刋之典然臣不敢必以爲是故发六议以开异同之端欲望圣旨行下令议者与臣反复诘难尽此六议之是非而取其通者则其论可得而经进东坡文集事略经进东坡文集事略卷第三十一经进东坡文集事略卷第三十一迪功郎新绍兴府县主簿臣郎晔上进奏议议冨弼配享状乞不给散青苗钱斛状论每事降诏约束状乞加张方平恩礼状辩试馆职札子二首乞録用郑侠王斿状议冨弼配享状元祐元年六月空日朝奉郎试中书舎人苏轼同孙永李常韩忠彦王存邓温伯刘摰陆佃傅尧俞赵聸赵彦若崔台符王克臣谢景温胡宗愈孙觉范百禄鲜于侁梁焘顾临何洵直孔文仲范祖禹辛公祐吕希纯周秩颜复江公着状奏近准敕节文中书省尚书省送到礼部状夲部勘会英宗配享功臣系神主祔庙后降敕以韩琦曽公亮配享所有神宗皇帝神主袝庙所议配享功臣今乞待制以上及祕书省长贰着作与礼部郎官并太常寺博士以上同议奉圣旨依右臣等谨按商书玆予大享于先王尔祖其从与享之周官凡有功者名书于王之太常祭于大烝司勲诏之国朝祖宗以来皆以名臣侑食清庙历选勲德实难其人神宗皇帝以上圣之资恢累圣之业尊礼故老共图大治辅相之臣有若司徒赠太尉谥文忠冨弼秉心直谅操术闳逺历事三世计安宗社熈宁访落眷遇特隆匪躬正色进退以道爱君之志虽没不忘以配享神宗皇帝庙庭实爲宜称谨录奏闻伏候敕旨乞不给散青苗钱斛状元祐元年八月四日朝奉郎试中书舎人苏轼状奏准中书录黄先朝初散青苗夲爲利民故当时指挥并取人户情愿不得抑配自后因提举官速要见功务求多散讽胁州县废格诏书名爲情愿其实抑配或举县勾集或排门抄札亦有无頼子弟谩昧尊长钱不入家亦有他人冒名诈请莫知爲谁及至追催皆归夲户朝廷深知其弊故悉罢提举官不复立额考校访闻人情安便昨于四月二十六日有敕令给常平钱斛限二月或正月只爲人户欲借请者及时得用又令半留仓库半出给者只爲所给不得辄过此数至于取人户情愿亦不得抑配一遵先朝本意虑恐州县不晓朝廷本意将爲朝廷复欲多散青苗钱谷广收利息勾集抑配督责严急一如向日置提举官时八月二日三省同奉圣旨令诸路提点刑狱司告示州县并须候人户自执状结保赴县乞请常平钱糓之时方得勘会依条支给不得依前勾集抄札强行抑配仍仰提点刑狱常切觉察如有官吏似此违法骚扰者即时取勘施行若提点刑狱不切觉察委转运安抚司觉察闻奏仍先次施行者右臣伏见熈宁已来行青苗免役二法至今二十余年法日益弊民日益贫刑日益烦盗日益炽田日益贱谷帛日益轻细数其害有不可胜言者今廊庙大臣皆异时痛心疾首流涕太息欲已其法而不可得者况二圣恭已惟善是从免役之法巳尽革去而青苗一事乃独因旧稍加损益欲行紾臂徐徐月攘一鸡之道如人服药病日益増体日益羸饮食日益减而终不言此药不可服但损其分剂变其汤使而服之可乎熈宁之法夲不许抑配而其害至此今虽复禁其抑配其害故在也农民之家量入爲出缩衣节口虽贫亦足若令分外得钱则费用自广何所不至况子弟欺谩父兄人户冒名诈请如诏书所云似此之类夲非抑勒所致昔者州县并行仓法而给纳之际十费二三今旣罢仓法不免乞取则十费五六必然之势也又官吏无状于给散之际必令酒务设鼓乐倡优或关扑卖酒牌子农民至有徒手而归者但每散青苗即酒课暴增此臣所亲见而爲流涕者也二十年间因欠青苗至卖田宅雇妻女投水自缢者不可胜数朝廷忍复行之欤臣谓四月二十六日指挥以散及一半爲额与熈宁之法初无小异而今月二日指挥犹许人户情愿请领未免于设法网民使快一时非理之用而不虑后日催纳之患二者皆非良法相去无几也今者巳行常平粜籴之法惠民之外官亦稍利如此足矣何用二分之息以贾无穷之怨或云议者以爲帑廪不足欲假此法以赡边用臣不知此言虚实若果有之乃是小人之邪说不可不察昔汉宣帝世西羌反议者欲使民入谷边郡以免罪萧望之以爲古者藏于民不足则取有余则与西边之役虽户赋口歛以赡其乏古之通议民不以爲非岂可遂开利路以伤旣成之化仁宗之世西师不解盖十余年不行青苗有何妨阙况二圣恭俭清心省事不求边功数年之后帑廪自溢有何危急而以万乗君父之尊负放债取利之谤锥刀之末所得几何臣虽至愚深爲朝廷惜之欲乞特降指挥青苗钱斛今后更不给散所有已请过钱斛候丰熟日分作五年十料随二税送纳或乞圣慈念其累歳出息已多自第四等以下人户并与放免庻使农民自此息肩亦免后世有所讥议兼近日谪降吕惠卿告词云首建青苗力行助役若不尽去其法必致姦臣有词流传四方所损不细所有上件録黄臣未敢书名行下谨録奏闻伏候敕旨论毎事降诏约束状元祐元年九月日翰林学士朝奉郎知制诰苏轼状奏右臣闻之孔子曰天何言哉四时行焉百物生焉天何言哉天子法天恭己正南面守法度信赏罚而天下治三代令王莫不由此若天下大事安危所系心之精微法令有不能尽则天子乃言在三代爲训诰誓命自汉以下爲制诏皆所以鼔舞天下不轻用也若毎行事立法之外必以王言随而丁宁之则是朝廷自轻其法以爲不丁宁则未必行也言旣屡岀虽复丁宁人亦不信今者十科之举乃朝廷政令之一耳况已立法或不如所举举主从贡举非其人律犯正入巳赃举主减三等坐之若受贿徇私罪名重者自从重虽见爲执政亦降官示罚臣谓立法不爲不重若以爲未足又从而降诏则是诏不胜降矣臣请略举今年朝廷所行荐举之法凡有七事举转运提刑一也举馆职二也举通判三也举学官四也举重法县令五也举经明行脩六也与十科爲七七事轻重略等若十科当降诏则六事不可不降今后一事一诏则䙝慢王言莫甚于此若但取谏官之意或降或否则其义安在臣愿戒敕执政但守法度信赏罚重惜王言以待大事而发则天下耸然敢不敬应所有前件降诏臣不敢撰谨录奏闻伏候敕旨乞加张方平恩礼札子元祐元年十月日翰林学士朝奉郎知制诰苏轼札子奏臣伏见太子太保致仕张方平以髙才絶识博学雄文出入中外四十余年号称名臣仁宗皇帝眷遇至重特以受性刚简论髙寡合故龃龉于丗然赵元昊反西方用兵累歳不解公私疲极方平首建和戎之䇿仁宗从之民以息肩书之国史又于熈宁之𥘉首论王安石不可用及新法之行方平皆逆陈其害大节如此其余政事文学有补于世未易悉数神宗皇帝知人之明擢爲执政会丁忧服除爲安石等不恱而方平亦不爲少屈故不复用今巳退老南都以患眼不出灰心藁形与丗相忘臣窃以爲国之元老历事四朝耄期称道爲天下所服者独文彦博与方平范镇三人而已今彦博在廷镇亦复用方平虽老杜门难以召致犹当加恩劳问表异其人以示二圣贵老尊贤之义今独置而不问有识共疑以爲阙典愿因大礼之后以向者召陪祠不至特出圣意少加恩礼或遣使就问国事观其所论必有过人臣忝备禁近不敢自外昧冒陈列战越待罪取进止辩试馆职策问札子二首元祐元年十二月十八日翰林学士朝奉郎知制诰苏轼札子奏臣窃闻谏官言臣近所撰试馆职人䇿问有渉讽议先朝之语臣退伏思念其略曰今朝廷欲师仁祖之忠厚而患百官有司不举其职或至于媮欲法神考之励精而恐监司守令不识其意流入于刻臣之所谓媮与刻者专指今之百官有司及监司守令不能奉行恐致此病于二帝何与焉至于前论周公太公后论文帝宣帝皆是爲文引证之常亦无比拟二帝之意况此策问第一第二首邓温伯之词末篇乃臣所撰三首皆臣亲书进入䝉御笔点用第三首臣之愚意岂逃圣鉴若有毫髪讽议先朝则臣死有余罪伏愿少回天日之照使臣孤忠不爲衆口所铄臣无任伏地待罪战恐之至取进止又元祐二年正月十七日翰林学士朝奉郎知制诰苏轼札子奏臣近以试馆职策问爲台谏所言臣初不敢深辩盖以自辩而求去是不欲去也今者窃闻明诏巳察其实而臣四上章四不允臣子之义身非巳有词穷理尽不敢求去是以区区复一自言臣所撰䇿问首引周公太公之治齐鲁后丗皆不免衰乱者以明子孙不能奉行则虽大圣大贤之法不免于有弊也后引文帝宣帝仁厚而事不废核实而政不苛者以明臣子若奉行得其理无观望希合之心则虽文帝宣帝足以无弊也中间又言六圣相受爲治不同同归于仁其所谓媮与刻者专谓今之百官有司及监司守令不识朝廷所以师法先帝之本意或至于此也文理甚明粲若黒白何尝有毫髪疑似议及先朝非独朝廷知臣无罪可放臣亦自知无罪可谢也然臣闻之古人曰人之至信者心日也相亲者母子也不惑者圣贤也然至于窃斧而知心目之可乱于投杼而知母子之可疑于拾煤而知圣贤之可惑今言臣者不止三人交章累上不啻数十而圣断确然深明其无罪则是过于心目之相信母子之相亲圣贤之相知逺矣德音一出天下颂之史册书之自耳目所闻见明智特逹洞照情伪未有如陛下者非独微臣区区欲以一死上报凡天下之爲臣子者闻之莫不欲碎首糜躯效忠义于陛下也不然者亦非独臣受暧昧之谤凡天下之爲臣子者闻之莫不以臣爲戒崇尚忌讳畏避形迹观望雷同以求苟免岂朝廷之福哉臣自闻命以来一食三叹一夕九兴身口相谋未知死所然臣所撰䇿问实亦有罪若不尽言是欺陛下也臣闻圣人之治天下也寛勐相资君臣之间可否相济若上之所可不问其是非下亦可之上之所否不问其曲直下亦否之则是晏子所谓以水济水谁能食之孔子所谓惟予言而莫予违足以䘮邦者也臣昔于仁宗朝举制科所进䇿论及所荅圣问大抵皆劝仁宗励精庻政督察百官果断而力行也及事神宗蒙召对访问退而上书数万言大扺皆劝神宗忠恕仁厚含垢纳污屈己以𥙿人也臣之区区不自度量常欲希慕古贤可否相济盖如此也伏观二圣临御巳来圣政日新一出忠㕌大率多行仁宗故事天下翕然衔戴恩德固无可议者然臣私忧过计常恐百官有司矫枉过直或至于媮而神宗励精核实之政渐致惰坏深虑数年之后驭吏之法渐寛理财之政渐踈备边之计渐弛则意外之忧有不可胜言者虽陛下广开言路无所讳忌而台谏所击不过先朝之人所非不过先朝之法正是以水济水臣窃忧之故辄用此意撰上件䇿问实以讥讽今之朝廷及宰相台谏之流欲陛下览之有以感动圣意庻几兼行二帝忠厚励精之政也台諌若以此言臣朝廷若以此罪臣则斧钺之诛其甘如荠今乃以爲讥讽先朝则亦踈而不近矣且非独此䇿问而巳今者不避烦渎尽陈夲末臣前歳自登州召还始见故相司马光光即与臣论当今要务条其所欲行者臣即荅言公所欲行者诸事皆上顺天心下合人望无可疑者惟役法一事未可轻议何则差役免役各有利害免伇之害掊歛民财十室九空钱聚于上而下有钱荒之患差役之害民常在官不得专力于农而贪吏猾胥得縁爲姦此二害轻重盖略相等今以彼易此民未必乐光闻之愕然曰若如君言计将安出臣即荅言法相因则事易成事有渐则民不惊昔三代之法兵农爲一至秦始分爲二及唐中叶尽变府兵爲长征之卒自尔以来民不知兵兵不知农农出谷帛以养兵兵出性命以卫农天下便之虽圣人复起不能易也今免役之法实大类此公欲骤罢免役而行差役正如罢长征而复民兵盖未易也先帝本意使民户率出钱专力于农虽有贪吏猾胥无所施其虐坊埸河渡官自出卖而以其钱雇募衙前民不知有仓库纲运破家之祸此万丗之利也决不可变独有二弊多以供他用实封取寛剰役钱争买坊埸河渡以长不实之价此乃王安石吕惠卿之隂谋非先帝夲意也公若尽去二弊而不变其法则民恱而事易成今寛剰役钱名爲十分取二通计天下乃及十五而其实一钱无用公若尽去此五分又使民得从其便以布帛谷米折纳役钱而官亦以爲雇直则钱荒之弊亦可尽去如此而天下便之则公又何求若其未也徐更议之亦未晚耳光闻臣言大以爲不然臣又与光言熈宁中常行给田募役法其法以系官田及以寛剰役钱买民田以募役人大略如边郡弓箭手臣时知密州推行其法先募弓手民甚便之此本先帝圣意所建推行未几爲左右异议而罢今略计天下寛剰钱斛约三千万贯石兵兴攴用仅耗其半此夲民力当复爲民用今内帑山积公若力言于上索还此钱复全三千万贯石而推行先帝买田募役法于河北河东陜西三路数年之后三路役人可减太半优𥙿民力以待边鄙缓急之用此万丗之利社稷之福也光尤以爲不可及去年二月六日敕下始行光言复差役法时臣弟辙爲諌官上䟽具论乞将见在寛剰役钱雇募役人以一年爲期令中外详议然后立法又言衙前一役可即用旧人仍一依旧数攴月给重难钱以坊埸河渡钱揔计诸路通融攴给皆不蒙施行及䝉差臣详定役法臣因得伸弟辙前议先与本局官吏孙永传尧俞之流论难反复次于西府及政事堂中与执政商议皆不见从遂上䟽极言衙前可雇不可差先帝此法可守不可变之意因乞罢详定役法当此之时台諌相视皆无一言决其是非今者差役利害未易一二遽言而弓手不许雇人天下之所同患也朝廷知之巳变法许雇天下皆以爲便而台諌犹累䟽力争由此观之是其意专欲变熈宁之法不复校量利害参用所长也臣爲中书舎人刑部大理寺列上熈宁巳来不该赦降去官法凡数十条尽欲删去臣与执政屡争之以谓先帝于此盖有深意不可尽改因此得存留者甚多臣每行监司守令告词皆以奉守先帝约束毋敢弛废爲戒文案具在皆可复按由此观之臣岂谤议先朝者所以一一缕陈者非独以自明诚见士大夫好同恶异泯然成俗深恐陛下深居法宫之中不得尽闻天下利害之实也愿因臣此言警䇿在位救其所偏损所有余补所不足天下幸甚若以其狂妄不识忌讳虽赐诛戮死且不朽臣无任感恩思报激切战恐之至取进止乞録用郑侠王斿状元祐二十三月日翰林学士朝奉郎知制诰苏轼状奏右臣闻国之兴衰繋于习俗若风节不竞则朝廷自卑故古之贤君必厉士气当务求难合自重之士以养成礼义廉耻之风臣等伏见英州别驾郑侠向以小官触犯权要冒死不顾以献直言而秘阁校理王安国以布衣爲先皇帝所知擢至馆阁召对便殿而兄安石爲相若少加附会可力致冨贵而安国挺然不屈不独纳忠于先帝亦甞以苦言至计规戒其兄竟坐与侠游从同时被罪吕惠卿首兴大岳邓绾舒亶之徒酿成其罪必欲置此人于死頼先帝仁圣止加窜逐曽未数年逐惠卿而起安国今来朝廷赦侠之罪复其旧官经今踰年而侠终不赴吏部参选考其始终出处之大节合于古之君子杀身成仁难进易退之义朝廷若不以加优异则臣等恐侠浩然江湖往而不返若溘先朝露则有识必爲朝廷兴失士之叹至于安国不幸短命尤爲忠臣义士之所哀惜臣等尝识其少子斿敏而笃学直而好义颇有安国之风养成其才必有可用欲望圣慈召侠赴阙及考察斿行实与侠并赐録用不独旌直臣于九泉之下亦所以作士气于当代也经进东坡文集事略卷第三十一经进东坡文集事略经进东坡文集事略卷第三十二经进东坡文集事略卷第三十二迪功郎新绍兴府县主簿臣郎晔上进奏议论擒获鬼章称贺太速札子乞约鬼章讨阿里骨札子因擒鬼章论西羌夏人事宜札子乞诏边吏无进取及论鬼章事宜札子大雪论差役不便札子转对条上三事状论擒获鬼章称贺太速札子元祐二年八月二十七日翰林学士朝奉郎知制诰兼侍读苏轼札子奏臣窃闻熈河经略司奏生擒西蕃首领鬼章宰相欲以明日称贺臣愚以谓偏师独克固亦可庆然行于明日臣谓太速如闻夲路出兵非一见有一将方指青塘此乃阿里骨巢穴若更待二五日间必续有奏报贺亦未晚今者俘获丑虏功诚不细赏功劝后固不应轻然朝廷方欲缉治邉防整肃骄慢若捷奏朝至举朝夕贺则边臣闻之自谓不丗之竒功或恩礼太过则将骄卒惰后无以使人臣愿朝廷镇之以静示之以不可测昔谢安破符坚书至安与客围棊不辍曰小儿辈遂巳破贼安亦非矫情盖万目观望事体应尔所有明日称贺乞更详酌指挥臣受恩至深不敢不尽出位妄言罪当万死乞约鬼章讨阿里骨札子元祐二年十月七日翰林学士朝奉郎知制诰兼侍读苏轼札子奏臣近者窃见刘舜卿贺表具言阿里骨罪状又窃闻舜卿奏乞削阿里骨官爵续又闻阿里骨上章请命议者或欲许其自新以臣愚虑二者之说皆未爲得何者阿里骨兇狡反覆必无革面洗心之理今闻其女巳嫁梁乞逋之子度其乆逺必须恊力致死共爲边患今来上章请命盖是部族新破衆叛亲离恐吾乗胜致讨力未能支故匿情忍垢以就大事若得休息数年蓄力养锐假吾爵命以威胁诸羌诛不附己者羽翼旣成西北相应必爲中原之忧非独一方之病也且夏贼逆天犯顺本因轻料朝廷以爲必不能讨己今若便从阿里骨之请则其所料良不爲过西蕃小丑朝爲叛逆暮许通和则夏国之请理无不许二宼滔天自若欲战欲和无不可者则西方之忧无时而止矣然遂从舜卿之请削夺官爵即须发兵深入致讨彼新䘮大首领举国戒惧我师深入苟无它竒恐难以得志臣愚以谓当使边将发厚币遣辩士以离其腹心坏其羽翼今闻温溪心等诸族已爲所质势未能动而心侔歛氊在其肘腋迹同而心异若用臣前计使边臣与鬼章约若能使其部族与温溪心歛氊等合而讨阿里骨纳赵纯忠即许以生还此正所谓以夷狄攻夷狄计无出此者若朝廷便许阿里骨通和即须推示赤心待之如旧不可复用计谋以图此贼数年之后必自飞扬此所谓养虎自遗患者也故臣愿朝廷旣不纳其通和之请又不削夺其官爵存而勿论置之度外隂使边臣以计圗之似爲得䇿臣屡渎天听罪当诛死因擒鬼章论西羌夏人事宜札子元祐二年九月八日翰林学士朝奉郎知制诰兼侍读苏轼札子奏臣窃见近者熈河路奏生擒鬼章百官称贺中外同庆臣愚无知窃谓安危之机正在今日若应之有道处之有术则安边息民必自是始不然将骄卒惰以胜爲灾亦不足怪故臣区区欲乞陈前后致宼之由次论当今待敌之要虽狂愚无取亦臣子之常分昔先帝用兵累年虽中国靡然夏人困折亦几于亡横山之地㳂边七八百里不敢耕者至二百余里歳赐旣罢和市亦絶虏中疋帛至五十余千其余老弱转徙牛羊堕坏所失盖不可胜数饥羸之余乃始𣢾塞当时执政大臣谋之不深因中国厌兵遂纳其使毎一使赐予贸易无虑得绢五万余疋归鬻之其直疋五六千民大恱一使所获率不下二十万缗使五六至而累年所罢歳赐可以坐复旣使虏因吾资以德其民且饱而思奋又使其窥我厌兵欲和之意以爲欲战欲和权皆在我以故轻犯边陲利则进否则复求和无不可者若当时大臣因虏之请受其词不纳其使且诏边臣与之往返商议所获新疆取舍在我俟其词意屈服约束坚明然后纳之则虏虽背恩反覆亦不至如今日之速也虏虽有易我意然不得西蕃解仇结好亦未敢动夫阿里骨董氊之贼臣也挟契丹公主以弑其君之二妻董氊死匿䘮不发逾年衆定乃诈称嗣子伪书鬼章温溪心等名以请于朝当时执政若且令边臣审问鬼章等以阿里骨当立不立若朝廷从汝请遂授节钺阿里骨眞汝主矣汝能臣之如董氊乎若此等无词则是诸羌心服既立之后必能统一都部吾又何求若其不服则衅自彼生爵命未下曲不在吾彼既一国三公则吾分其恩礼各以近上使额命之鬼章等各得所欲宜亦无患当时执政不深虑此专以省事爲安因其妄请便授节钺阿里骨自知不当立而忧鬼章之讨也故欲借力于西夏以自重于是始有解仇结好之谋而鬼章亦不平朝廷之以贼臣君我也故怒而盗边夏人知诸羌之叛也故起而和之此臣所谓前后致宼之由明主不可以不知者也虽旣往不咎然可以爲方来之鉴元昊夲怀大志长于用兵谅祚天付兇狂轻用其衆故其爲边患皆历年而后定今梁氏专国素与人多不恊方内自相图其能以创残呻吟之余乆与中国敌乎料其姦谋盖非元昊谅祚之比矣意谓二圣在位恭黙守成仁恕之心着于逺迩必无用武之意可肆无厌之求兰会诸城鄜延五寨好请不获势胁必从猖狂之后求无不获计不过此耳今者窃闻朝廷降诏诸路救励戦守深明逆顺曲直之理此固当今之急务而诏书之中亦许夏人之自新臣切以谓开之太易纳之太速曾未一戦而厌兵欲和之意已见乎外此复蹈前日之失矣臣甚惜之今旣闻鬼章之捷或渐有𣢾塞之谋必将爲恭很相半之词而継之以无厌之请若朝廷复纳其使则是欲戦欲和权皆在虏有求必获不获必叛虽媮一时之安必起无穷之衅故臣愿明主断之于中深诏大臣密敕诸将若夏人欵塞当受其词而却其使然后明敕边臣以夏人受恩不赀无故犯顺今虽𣢾塞反覆难保若实改心向化当且与边臣商议苟词意未甚屈服约束未甚坚明则且却之以示吾虽不逆其善意亦不汲汲求和也彼若心服而来吾虽未纳其使必不于往返商议之间遽复盗边若非心服则吾虽荡然开怀待之如旧能必其不叛乎今歳泾原之入岂吾待之不至邪但使吾兵练士饱斥候精明虏无大获不过数年必自折困今虽小劳后必坚定此臣所谓当今待敌之要亦明主不可以不知者也今朝廷意在息民不惮屈巳而臣献言乃欲艰难其请不急于和似与圣意异者然古之圣贤欲行其意必有以曲成之未尝直情而径行也将欲翕之必固张之将欲取之必固予之夫直情而径行未有获其意者也若权其利害䆒其所至则臣之愚计于安边息民必乆而固与圣意𥘉无小异然臣窃度朝廷之间似欲以畏事爲无事者臣窃以爲过矣夫爲国不可以生事亦不可以畏事畏事之弊与生事均譬如无病而服药与有病而不服药皆可以杀人夫生事者无病而服药也畏事者有病而不服药也乃者阿里骨之请人人知其不当予而朝廷予之以求无事然事之起乃至于此不几于有病而不服药乎今又欲遽纳夏人之使则是病未除而药先止其与几何臣于侍从之中受恩至深其于委曲保全与衆独异故敢出位先事而言不胜恐悚待罪之至取进止乞诏边吏无进取及论鬼章事宜札子元祐二年九月二十七日翰林学士朝奉郎知制诰兼侍读苏轼札子奏臣闻善用兵者先服其心次屈其力则兵易解而功易成若不服其心惟力是恃则战胜而寇愈深况不胜乎功成而兵不解况不成乎顷者西方用兵累年先帝之意本在弔伐而贪功生事之臣惟务杀人争地得尺寸之土不问利害先筑城堡置州县使四夷憎畏中国以谓朝廷专欲得地非尽灭我族类不止是以併力致死莫有服者今虽朝廷好生恶杀不务逺略而此心未信憎畏未衰心旣不服惟有闘力力屈情见胜负未可知也今日新获鬼章威震戎狄边臣贾勇争欲立功以爲河南之地指顾可得正使得之不免筑城堡屯兵置吏积粟而守之则中国何时息肩乎乃者王韶取熈河全师独克使韶有逺虑诛其叛者乃以忠顺即用其豪酋而巳则今复何事其所以兵连祸结罢弊中国者以郡县其地故也往者旣不可悔而来者又不以爲戒今又欲取讲主城曰此要害地不可不取方唐盛时安西都护去长安万里若论要害自此以西无不可取者使诸羌知中国有进取不巳之意则寇愈深而兵不解其祸岂可量哉臣愿陛下深诏边吏叛则讨之服则安之自今已往无取尺寸之地无焚庐舎无杀老弱如此朞年诸羌可传檄而定然朝廷至意亦自难喻将帅未必从也虽日行文书终恐无益宜驿召陜西转运使一贠赴阙面敕戒之使归以喻将帅而察其不如诏者臣又窃闻朝论谓鬼章犯顺罪当诛死然譬之鸟兽不足深责其子孙部族犹足以陆梁于边全其首领以累其心以爲重质庻获其用此实当今之良策然臣窃料鬼章凶豪素贵老病垂死必不能甘于困辱爲乆生之计自知生存终不得归徒使其臣子首䑕顾忌不敢复雠必将不食求死以发其衆之怒就使不然老病愁愤自非乆生之道鬼章若死则其臣子专意复雠必与阿里骨合而北交于夏人此正胡越同舟遇风之势其交必坚而温溪心介于阿里骨夏人之间地狭力弱其势必危若见并而吾不能救使二宼合三面以窥熈河则其患未可以一二数也如臣愚计可诏边臣与鬼章约若能使其部族讨阿里骨而纳赵纯忠者当放汝生还质之天地示以必信鬼章若从则稍冨贵之使其信臣而喻至意焉鬼章既有生还之望不爲求死之计其衆必从以鬼章之衆与温溪心合而讨阿里骨其势必克既克而纳纯忠虽放还鬼章可以无患此必然之势也西羌本与夏人丗仇而鬼章本与阿里骨不恊若许以生还其衆必相攻纵未能诛阿里骨亦足以使二盗相疑而不合也昔太史慈与孙䇿战几杀䇿䇿后得慈释不诛放还豫章卒立竒功李愬得呉元济将李祐解缚用之与同卧起卒擒元济非豪杰名将不能行此度外事也议者或谓鬼章之获兼用近界酋豪力战而得之仇怨巳深若放生还此等必无全理臣以谓不然若鬼章死于中国其衆雠此等必深若其生还其雠之亦浅此等依中国爲援足以自全自古西羌之患惟恐解仇结盟若所在爲雠敌正中国之利无可疑者臣出位言事不胜恐悚待罪之至大雪论差役不便札子元祐三年二月九日翰林学士朝奉郎知制诰兼侍读苏轼札子奏臣伏见陛下发徳音下明诏以大雪过常煖气不效农夫失业商旅不行引咎在躬涣汗之泽覃及方外而诏下之夕雪作不巳臣备位近侍诚窃感愤废食而叹退伏思念陛下即位以来发政施仁无一不合人心顺天意者当获丰年刑措之报鳯凰景星之瑞而水旱作沴常寒爲罚殆无虚日此岂理之当然者哉臣诚愚憃不识忌讳试论其近似者而陛下择焉臣闻差役之法天下以爲未便独台谏官数人者主其议以爲不可改磨砺四顾以待言者故人畏之而不敢发耳近闻踈逺小臣张行者力言其弊而谏官韩川诋之至欲重行编窜此等亦无它意方司马光在时则欲希合光意及其旣没则妄意陛下以爲主光之言殊不知光至诚尽公夲不求人希合而陛下虚心无我亦岂有所主哉使光无恙至今见其法稍弊则更之乆矣臣毎见吕公着安焘吕大防范纯仁皆言差役不便但爲巳行之令不欲轻变兼恐台谏纷争卒难调和愿陛下问公着等令指陈差雇二法各有若干利害昔日雇役中等人户歳出钱几何今者差役歳费钱几何及几年一次差伇皆可以折长𥙷短约见其数以此计筭利害灼然而况农民在官贪吏狡胥百端𧖟食比之雇人苦楽十倍又五路百姓例皆朴拙差手分须至转雇惯习人尤爲患苦其费不赀民穷无告监司守令观望不言若非此一事则何以感伤隂阳之和至于如此虽责躬肆眚彻膳祷祠而此事不变终恐无益今侍从之中受恩至深无如小臣臣而不言谁当言者然臣前歳因详定役法与台谏异论遂爲其徒所疾屡遭口语今来所言若不合圣意即乞便行责降以戒妄言若万一少有可采即乞留中只作圣意行下庻几上荅天戒下全小臣不胜恐悚待罪之至取进止转对条上三事状元祐三年五月一日翰林学士朝奉郎知制诰兼侍读苏轼状奏准御史台牒五月一日文徳殿视朝臣次当转对虽愚无知备位禁林怀有所见不敢不尽谨条上三事如左一谨按唐太宗着司门令式云其有无门籍人有急奏者皆令监门司与仗家引奏不许関碍臣以此知明主务广视听深防蔽塞虽无门籍人犹得非时引见祖宗之制自两省两制近臣六曹寺监长贰有所欲言及典大藩镇奉使一路出入辞见皆得奏事殿上其余小臣布衣亦时特赐召问非独以通下情知外事亦以考察羣臣能否情伪非苟而已臣伏见陛下嗣歳巳来惟执政日得上殿外其余独许台諌官及开封知府上殿不过十余人天下之广事物之变决非十余人者所能尽若此十余人者不幸而非其人民之利病不以实告则陛下便谓天下大平无事可言岂不殆哉其余臣僚虽许上书言事而书入禁中如在天上不加反复诘问何以尽利害之实而况天下事有不可以书载者心之精微口不能尽而况书乎恭惟太皇太后以盛德在位毎事抑损以谦逊不居爲美虽然明目达聦以防壅塞此乃社稷大计岂可以谦逊之故而遂不与羣臣接哉方今天下多事饥馑盗贼四夷之变民劳官冗将骄卒惰财用匮乏之弊不可胜数而政出帷箔决之庙堂大臣尤宜开兼听广览之路而避专断壅塞之嫌非细故也伏望圣慈更与大臣商议除台谏开封知府巳许上殿外其余臣僚旧制许请间奏事及出入辞见许上殿者皆复祖宗故事则天下幸甚一凡爲天下国家当爱惜名器谨重刑罚若爱惜名器则斗升之禄足以鼓舞豪杰谨重刑罚则笞杖之法足以震詟顽狡若不爱惜谨重则虽日拜卿相而人不劝动行诛戮而人不惧此安危之机人主之操术也自祖宗已来用刑至谨习以成风故虽展年磨勘差替冲替之类皆足以惩警在位独于名器爵禄则岀之太易每一次科埸放进士诸科及特奏名约八九百人一次郊礼奏补子弟约二三百人而军职转𥙷杂色入流皇族外戚之荐不与自近丗以来取人之多得官之易未有如本朝者也今吏部一官阙率常五七人守之争夺纷纭廉耻道尽中材小官阙逺食贫到官之后侵渔求取靡所不爲自夲朝以来官冗之弊未有如今日者也伏见祖宗旧制过省举人御试黜落不少旣以谨重取人又以见名器威福专在人主至嘉祐末年始尽赐出身虽文理纰缪亦玷科举而近歳流弊之极至于杂犯亦免黜落皆非祖宗夲意又进士升甲本爲南省第一人唱各近下方有特旨皆是临时出于圣断今来南省第十人以上别试第一人国子开封解元武举第一人经明行脩举人与凡该特奏名人正及第者皆着令升一甲纷然并进人不复以升甲爲荣而法在有司恩不归于人主甚无谓也特奏名人除近二十余人文词稍可观外其余皆词学无取年迫桑榆进无所望退无所归使之临政其害民必矣欲望圣慈特诏大臣详议今后进士诸科御试过落之法及特奏名出官格式务在精覈以艺取人不行小惠以收虚誉其着令升甲指挥乞今后更不施行昔诸葛亮与法正论治道其略曰刑政不肃君臣之道渐以陵替宠之以位位极则贱顺之以恩恩竭则慢吾今威之以法法行则知恩限之以爵爵加则知荣恩荣并济上下有节爲治之要也唐徳宗蒙尘山南当时事势可谓危急少行姑息亦理之常而沿路进瓜果人欲与一试官陆贽力言以爲不可今天下晏然朝廷清明何所畏避而行姑息之政故臣愿陛下常以诸葛亮陆贽之言爲法则天下幸甚一臣于前年十月内曾上言其略曰议者欲减任子以救官冗之弊此事行之则人情不恱不行则积弊不去要当求其分义务适厥中使国有去弊之实人无失职之叹欲乞应奏䕃文官人毎遇科场随进上考试武官即随武举或试法人考试并三人中解一人仍年及二十五以上方得出官内巳曽举进士得解者免试如三试不中年及三十五以上亦许出官虽有三试留滞之艰而无终身絶望之叹亦使人人务学不坠其家爲益不小后来不蒙降出施行切虑当时圣意必谓改元之初不欲首行约损之政今者即位巳四年矣官冗之病有増而无损财用之乏有损而无増数年之后当有不胜其弊者若朝廷恬不爲怪当使谁任其忧及今讲求臣恐其巳晚矣伏乞捡㑹前奏早赐施行经进东坡文集事略卷第三十二经进东坡文集事略经进东坡文集事略卷第三十三经进东坡文集事略卷第三十三迪功郎新绍兴府县主簿臣郎晔上进奏议论河北京东盗贼状徐州上皇帝书乞罢登莱榷盐状论给田募役状论河北京东盗贼状熙宁七年十一月日太常博士直史馆权知密州军州事苏轼状奏臣伏见河北京东比年以来蝗旱相仍盗贼渐炽今又不雨自秋徂冬方数千里麦不入土窃料明年春夏之际冦攘爲患甚于今日是以辄陈狂瞽庶补万一谨按山东自上世以来爲腹心根夲之地其与中原离合常系社稷安危昔秦并天下首取三晋则其余强敌相继灭亡汉髙祖杀陈余走田横则项氏不支光武亦自渔阳上谷发突骑席卷以并天下魏武帝破杀袁氏父子収冀州然后四方莫敌宋武帝以英伟絶人之资用武历年而不能并中原者以不得河北也隋文帝以庸夫穿窬之智窃位数年而一海内者以得河北也故牧之论以爲山东之地王者得之以爲王霸者得之以爲霸猾贼得之以乱天下自唐天寳以后姦臣僣峙于山东更十一世竭天下之力终不能取以至于亡近世贺徳伦挈魏博降后唐而梁亡周髙祖自邺都入京师而汉亡由此观之天下存亡之权在河北无疑也陛下即位以来北方之民流移相属天灾谴告甚于四方五六年间未有以塞大异者至于京东虽号无事亦当常使其民安逸冨强缓急足以灌输河北缾竭则罍耻脣亡则齿寒而近年以来公私匮乏民不堪命今流离饥馑议者不过欲散卖常平之粟劝诱蓄积之家盗贼纵横议者不过欲増开告赏之门申严缉捕之法皆未见其益也常平之粟累经振发所存无几矣而饥寒之民所在皆是人得胜合官费丘山蓄积之家例皆困乏贫者未蒙其利冨者先被其灾昔季康子患盗问于孔子对曰苟子之不欲虽赏之不窃乃知上不尽利则民有以爲生苟有以爲生亦何苦而爲盗其间凶残之党乐祸不悛则湏敕法以峻刑诛一以警百今中民以下举皆阙食冐法而爲盗则死畏法而不盗则饥饥寒之与弃市均是死亡而賖死之与忍饥祸有迟速相率爲盗正理之常虽日杀百人势必不止苟非陛下至明至圣至仁至慈较得䘮之孰多权祸福之孰重特于财利少有所捐衣食之门一开骨髓之恩皆徧然后信赏必罚以威克恩不以侥倖废刑不以灾伤挠法如此而人心不革盗贼不衰者未之有也谨条其事画一如左一臣所领宻州自今嵗秋旱种麦不得直至十月十三日方得数寸雨雪而地冷难种虽种不生比常年十分中只种得二三窃闻河北京东例皆如此寻常检放灾伤依法湏是检行根苗以定所放分数今来二麦元不当种即根苗可检官吏守法无縁直放若夏税一例不放则人户必至逃移㝷常逃移犹有逐熟去处今数千里无麦去将安往但恐良民举爲盗矣且天上无雨地下无麦有眼者共见有耳者共闻决非欺罔朝廷岂可坐观不放欲乞河北京东逐路选差臣僚一贠体量放税更不检视若未欲如此施行即乞将夏税斛㪷取今日以前五年酌中一年实直令三等巳上人户取便纳见钱或正色其四等以下且行倚阁縁今来麦田空闲若春雨调匀却可以广种秋稼候至秋熟并将秋色折纳夏税若是已种苗麦委有灾伤仍与依条检放其阙麦去处官吏诸军请受且支白米或支见钱所贵小民不致大叚失所一河北京东自来官不榷盐小民仰以爲生近日臣僚上章辄欲禁榷頼朝廷体察不行其言两路吏民无不相庆然臣勘会近年盐税日増元本两路祖额三十三万二千余贯至熈宁六年増至四十九万九千余贯七年亦至四十三万五千余贯显见刑法日峻告捕日繁是致小民愈难兴贩朝廷夲爲此两路根本之地而煑海之利天以养活小民是以不忍尽取其利济惠鳏寡隂销盗贼旧时孤贫无业惟务贩盐所以五六年前盗贼稀少是时告捕之赏未甞破省钱惟是犯人催纳役人量出今盐课浩大告讦如麻贫民贩盐不过一两贯钱夲偷税则赏重纳税则利轻欲爲农夫又值凶嵗若不爲盗惟有忍饥所以五六年来课利日増盗贼日衆臣勘会宻州盐税去年一年比祖额増二万贯却支捉贼赏钱一万一千余贯其余未获贼人尚多以此较之利害得失断可见矣欲乞特敕两路应贩盐小客截自三百斤以下并与权免収税仍官给印夲空头关子与灶户及长引大客令上历破使逐旋书填月日姓名斤两与小客限十日内更不行用如敢借名爲人影带分减盐货许诸人陈告重立赏罸候将来秋熟日仍旧并元降敕榜明言出自圣意令所在雕印散榜郷村人非木石宁不感动一饮一食皆诵圣恩以至旧来贫贱之民近日饥寒之党不待驱率一归于盐奔走争先何暇爲盗人情不逺必不肯舍安稳衣食之门而趋冐法危亡之地也议者必谓今用度不足若行此法则盐税大亏必致阙事臣以爲不然凡小客本少力微不过行得三两程若三两程外须借大商兴贩决非三百斤以下小客所能行运无縁大叚走失且平时大商所苦以盐迟而无人买小民之病以僻逺而难得盐今小商不出税钱则所在争来分买大商旣不积滞则轮流贩卖収税必多而郷村僻逺无不食盐所卖亦广损益相补必无大亏之理纵使亏失不过却只得祖额元钱当时官司有何阙用苟朝廷捐十万贯钱买此两路之人不爲盗贼所获多矣今使朝廷爲此两路饥馑特出一二十万贯见钱散与人户人得一贯只及二十万人而一贯见钱亦未能济其性命若特放三百斤以下盐税半年则两路之民人人受赐贫民有衣食之路冨民无盗贼之忧其利岂可胜言哉若使小民无以爲生举爲盗贼则朝廷之忧恐非十万贯钱所能了办又况所支捉贼赏钱未必少于所失盐课臣所谓较得䘮之孰多权祸福之孰重者爲此也一勘会诸处盗贼太半是按问减等灾伤免死之人走还旧处挟恨报雠爲害最甚盗贼自知不死旣轻犯法而人户亦忧其复来不敢告捕是致盗贼公行切详按问自言皆是词穷理屈势必不免夲无改过自新之意有何可愍独使从轻同党之中独不免死其灾伤勑虽不下与行下同而盗贼小民无不知者但不伤变主免死无疑且不伤变主情理未必轻于偶伤变主之人或多聚徒衆或广置兵仗或标异服饰或质劫变主或驱虏平人或赂遗贫民令作耳目或书冩道店恐动官私如此之类虽偶不伤人情理至重非止阙食之人苟营糇粮而巳欲乞今后盗贼赃证未明但巳经考掠方始承认者并不爲按问减等其灾伤地分委自长吏相度情理轻重内情理重者依法施行所贵凶民稍有畏忌而良民敢于捕告臣所谓衣食之意赦其狂僣之诛臣无任悚慄待罪之至徐州上皇帝书元丰七年十月日尚书祠部贠外郎直史馆权知徐州军州事臣苏轼谨昧万死再拜上书皇帝陛下臣以庸材备贠册府出守两郡皆东方要地私窃以爲守法令治文书赴期会不足以报塞万一辄伏思念东方之要务陛下之所冝知者得其一二草具以闻而陛下择焉臣前任宻州建言自古河北与中原离合常系社稷存亡而京东之地所以灌输河北缾竭则罍耻脣亡则齿寒而其民喜爲盗贼爲患最甚因爲陛下画所以待盗贼之策及移守徐州览观山川之形势察其风俗之所上而考之于载籍然后又知徐州爲南北之襟要而京东诸郡安危所寄也昔项羽入关旣烧咸阳而东归则都彭城夫以羽之雄略舍咸阳而取彭城则彭城之险固形便足以得志于诸侯者可知矣臣观其地三靣𬒳山独其西平川数百里西走梁宋使楚人开关而延敌材官驺发突骑云纵眞若屋上建瓴水也地冝宿麦一熟而饱数岁其城三靣阻水楼堞之下以汴泗爲池独其南可通车马而戏马台在焉其髙十仞广袤百歩若用武之世屯千人其上聚櫑木砲石凡战守之具以与城相表里而积三年粮于城中虽用十万人不易取也其民皆长大胆力絶人喜爲剽掠小不适意则有飞杨跋扈之心非止爲盗而巳汉髙祖沛人也项羽宿迁人也刘𥙿彭城人也朱全忠砀山人也皆在今徐州数百里间耳其人以此自负凶桀之气积以成俗魏太武以三十万人攻彭城不能下而王智兴以卒伍庸材恣睢于徐朝廷亦不能讨岂非以其地形便利人卒勇悍故耶州之东北七十余里即利国监自古爲铁官商贾所聚其民冨乐凡三十六冶冶户皆大家藏镪巨万常爲盗贼所窥而兵卫寡弱有同儿戏臣中夜以思即爲寒心使剧贼致死者十余人白昼入市则守者皆弃而走耳地旣产精铁而民皆善鍜散冶户之财以啸召无頼则乌合之衆数千人之仗可以一夕具也顺流南下辰发巳至而徐有不守之忧矣使不幸而贼有过人之才如吕布刘备之徒得徐而逞其志则京东之安危未可知也近者河北转运司奏乞禁止利国监铁不许入河北朝廷从之昔楚人亡弓不能忘楚孔子犹小之兄天下一家东北二冶皆爲国兴利而夺彼与此不已隘乎自铁不北行冶户皆有失业之忧诣臣而诉者数矣臣欲因此以征冶户爲利国监之捍屏今三十六冶冶各百余人採鑛伐炭多饥寒亡命强力鸷忍之民也臣欲使冶户毎冶各择有材力而忠谨者保任十人籍其名于官授以刀槊敎之击刺毎月两衙集于知监之庭而阅试之藏其刃于官以待大盗不得役使犯者以违制论冶户爲盗所拟乆矣民皆知之使冶出十人以自卫民所乐也而官又爲除近日之禁使铁得北行则冶户皆恱而听命姦猾破胆而不敢谋矣徐城虽崄固而楼橹敝恶又城大而兵少缓急不可守今战兵千人耳臣欲乞移南京新招骑射两指挥于徐此故徐人也尝屯于徐营垒材石既具矣而迁于南京异时转运使分东西路畏餽饷之劳而移之西耳今两路爲一其去来无所损益而足以爲徐之重城下数里颇产精石无穷而奉化厢军见阙数百人臣愿募石工以足之听不差出使此数百人者常採石以甃城数年之后举爲金汤之固要使利国监不可窥则徐无事徐无事则京东无虞矣沂州山谷重阻爲逋逃渊薮盗贼毎入徐州界中陛下若採臣言不以臣爲不肖愿复三年守徐且得兼领沂州兵甲廵检公事必有以自效京东恶盗多出逃军逃军爲盗民则望风畏之何也技精而法重也技精则难敌法重则致死其势然也自陛下置将官修军政士皆精锐而不免于逃者臣尝考其所由盖自近嵗以来部送罪人配军者皆不使役人而使禁军军士当部送者受牒即行往反常不下十日道路之费非取息钱不能办百姓畏法不敢贷贷亦不可复得惟所部将校乃敢出息钱与之归而刻其粮赐以上下相持军政不脩博奕饮酒无所不至穷苦无聊则逃去爲盗臣自至徐即取不系省钱百余千别储之当部送者量逺近裁取以三月刻纳不取其息将吏有敢贷息钱者痛以法治之然后严军政禁酒博比朞年士皆饱煖练熟技艺等第爲诸郡之冠陛下遣敕使按阅所具见也臣愿下其法诸郡推此行之则军政脩而逃者衰亦去盗之一端也臣闻之汉相王嘉曰孝文帝时二千石长吏安官乐职上下相望莫有苟且之意其后稍稍变易公卿以下转相促急司隷部刺史发扬隂私吏或居官数月而退二千石益轻贱吏民慢易之知其易危小失意则有离畔之心前山阳亡徒苏令从横吏士临难莫肯伏节死义者以守相威权素夺故也国家有急取办于二千石尊重难危乃能使下以王嘉之言而考之于今郡守之威权可谓素夺矣上有监司伺其过失下有吏民持其长短未及按问而差替之命巳下矣欲督捕盗贼法外求一钱以使人且不可得盗贼凶人情重而法轻者守臣辄配流之则使所在法司覆按其状劾以失入惴惴如此何以得吏士死力而破姦人之党乎由此观之盗贼所以滋炽者以陛下守臣权太轻故也臣愿陛下稍重其权责以大纲阔略其小过凡京东多盗之郡自青郓以降如徐沂齐曹之类皆谨择守臣听法外处置强盗颇赐缗钱使得以布设耳日蓄养瓜牙然緍钱多赐则难常少又不足于用臣以爲毎郡可岁别给一二百千使以酿酒凡使人葺捕盗贼得以酒予之敢以爲他用者坐赃论赏格之外嵗得酒数百亦足以使人矣此又治盗之一术也然此皆其小者其大者非臣之所当言欲黙而不发则又私自念遭值陛下英圣特逹如此若有所不尽非忠臣之义故昧死复言之昔者以诗赋取士今陛下以经术用人名虽不同然皆以文词进耳考其所得多呉楚闽蜀之人至于京东西河北河东陜西五路盖自古豪杰之埸其人沈鸷勇悍可任以事然欲使治声律读经义以与呉楚闽蜀之士争得失于毫釐之间则彼有不仕而巳故其得人常少夫惟忠孝礼义之士虽不得志不失爲君子若徳不足而才有余者困于无门则无所不至矣故臣愿陛下特爲五路之士别开仕进之门汉法郡县秀民推择爲吏考行察廉以次迁补或至二千石入爲公卿古者不专以文词取人故得士爲多黄霸起于卒史薛宣奋于书佐朱邑选于啬夫邴吉出于狱史其余名臣循吏由此而进者不可胜数唐自中叶以后方镇皆选列校以掌牙兵是时四方豪杰不能以科举自达者皆争爲之往往积功以取旄钺虽老姦臣盗或出其中而名卿贤将如髙仙芝封常清李光弼来瑱李抱玉叚秀实之流所得亦巳多矣王者之用人如江河江河所趋百川赴焉蛟龙生之及其去而之他则鱼鼈无所还其体而鲵鳅爲之制今世胥史牙校皆奴仆庸人者无他以陛下不用也今欲用胥史牙校而胥史行文书治刑狱钱谷其势不可废鞭挞鞭挞一行则豪杰不出于其间故凡士之刑者不可用用者不可刑故臣愿陛下採唐之旧使五路监司郡守共选士人以补牙职皆取人材心力有足过人而不能从亊于科举者禄之以今之庸钱而课之镇税场务督捕盗贼之类自公罪杖以下听赎依将校法使长吏得荐其才者第其功阀书其嵗月使得出仕比任子而不以流外限其所至朝廷察其尤异者擢用数人则豪杰英伟之士渐出于此涂而姦猾傥可得而笼取也其条目委曲臣未敢尽言惟陛下留神省察昔晋武平呉之后诏天下罢军役州郡悉去武备惟山涛论其不可帝见之曰天下名言也而不能用及永寕之后盗贼蠭起郡囯皆以无备不能制其言乃验今臣于无事之时屡以盗贼爲言其私忧过计亦巳甚矣陛下纵能容之必爲议者所笑使天下无事而臣获笑可也不然事至而图之则巳晚矣干犯天威罪在不赦登州召还议水军状元丰八年十二月日朝奉郎前知登州军州事苏轼状奏右臣切见登州地近北虏号爲极边虏中山川隠约可见便风一帆奄至城下自国朝以来尝屯重兵教习水戦旦暮传烽以通警急每岁四月遣兵戍駞基岛至八月方还以备不虞自景徳以后屯兵常不下四五千人除夲州诸军外更于京师南京济郸兖单等州差拨兵马屯驻至庆历二年知州郭志髙爲诸处差来兵马头项不一军政不肃擘画奏乞创置澄海水军弩手两指挥并旧有平海两指挥并用敎习水军以备北虏爲京东一路捍屏虏知有备故未尝有警议者见其乆安便谓无事近嵗始差平海六十人分屯宻州信阳板桥涛洛三处去年夲路安抚司又更差澄海二百人往莱州一百人往密州屯驻检㑹景徳三年五月十二日圣旨指挥今后宣命抽差本城兵士往诸处只于威边等指挥内差拨即不得抽差平海兵士其澄海兵士虽无不许差出指挥盖縁元𥘉创置本爲抵替诸州差来兵马岂有却许差往诸处之理顕是不合差拨不惟兵势分弱以启戎心而此四指挥更畨差出无处学习水戦武艺惰废有误缓急伏乞朝廷详酌明降指挥今后登州平海四指挥兵士并不得差往别州屯驻乞罢登莱榷塩状元丰八年十二月日朝奉郎前知登州军州事苏轼状奏右臣窃闻议者谓近岁京东榷塩旣获厚利而无甚害以谓可行以臣观之盖比之河北淮浙用刑稀少因以爲便不知旧日京东贩塩小客无以爲生大半去爲盗贼然非臣职亊所当言者故不敢以闻独臣所领登州计入海中三百里地瘠民贫商贾不至所在塩货只是居民喫用今来旣榷入官官买价贱比之灶户卖与百姓三不及一灶户失业渐以逃亡其害一也居民咫尺大海而令顿食贵塩深山穷谷遂至食淡其害二也商贾不来塩积不散有入无岀所在官舎皆满至于露积若行配卖即与福建江西之患无异若不配卖即一二年间㪯爲粪土坐弃官本官吏𬒳责专副破家其害三也官无一毫之利而民受三害决可废罢窃闻莱州亦是元无客旅㒷贩事体与此同欲乞朝廷相度不用行臣所言只乞出自圣意先罢登莱两州榷盐依旧今灶户卖与百姓官收塩税其余州军更委有司详讲利害施行经进东坡文集事略经进东坡文集事略卷第三十四经进东坡文集事略卷第三十西奏议乞开西湖状论髙丽第一状论髙丽第二状乞用刘季孙状荐宗室令畤状乞校正奏议谢宣谕札子朝辞赴定州状乞开西湖状元祐五年四月二十九日龙图阁学士左朝奉郎知杭州苏轼状奏右臣闻天下所在陂湖河渠之利废兴成毁皆若有数惟圣人在上则兴利除害易成而难废昔西汉之末翟方进爲丞相始决坏汝南鸿隙陂父老怨之歌曰坏陂谁翟子威饭我豆羮芋魁反乎覆陂当复谁言者两黄鹄盖民心之所欲而託之天以爲有神下告我也孙皓时吴郡上言临平湖自汉末草秽壅塞今忽开通长老相传此湖开天下平皓以爲已瑞已而晋武帝平呉由此观之陂湖河渠之类乆废复开事关兴运虽天道难知而民心所欲天必从之杭州之有西湖如人之有眉目盖不可废也唐长庆中白居易爲刺史方是时湖漑田千余顷及钱氏有国置撩湖兵士千人日夜开浚自国初以来稍废不治水涸草生渐成葑田熈宁中臣通判夲州则湖之葑合盖十二三耳至今才十六七年之间遂堙塞其半父考皆言十年以来水浅葑横如云翳空倐忽便满更二十年无西湖矣使杭州而无西湖如人去其眉目岂复爲人乎臣愚无知窃谓西湖有不可废者五天禧中故相王钦若始奏以西湖爲放生池禁捕鱼鸟爲人主祈福自是以来每嵗四月八日郡人数万会于湖上所活羽毛鳞介以百万数皆西北向稽首仰祝千万歳寿若一旦堙塞使蛟龙鱼鼈同爲涸辙之鲋臣子坐观亦何心哉此西湖之不可废者一也杭之爲州本江海故地水泉咸苦居民零落自唐李泌始引湖水作六井然后民足于水井邑日冨百万生聚待此而后食今湖狭水浅六井渐坏若二十年之后尽爲葑田则举城之人复饮咸苦其势必自耗散此西湖之不可废者二也白居易作西湖石函记云放水漑田毎减一寸可漑十五顷毎一伏时可漑五十顷若蓄洩及时则濒河千顷可无凶歳今虽不及千顷而下湖数十里间茭菱谷米所获不赀此西湖之不可废者三也西湖深阔则运河可以取足于湖水若湖水不足则必取足于江潮潮之所过泥沙浑浊一石五斗不出三歳辄调兵夫十余万功开浚而河行市井中盖十余里吏卒搔扰泥水狼籍爲居民莫大之患此西湖之不可废者四也天下酒课之盛未有如杭者也歳课二十余万缗而水泉之用仰给于湖若湖渐浅狭水不应沟则当劳人逺取山泉歳不下二十万功此西湖之不可废者五也臣以侍从出膺宠寄目覩西湖有必废之渐有五不可废之忧岂得苟安歳月不任其责辄巳差官打量湖上葑田计二十五万余丈度用夫二十余万功近者㐲蒙皇帝陛下太皇太后陛下以本路饥馑特寛转运司上供额斛五十余万石出粜常平米亦数十万石约敕诸路不取五谷力胜税钱东南之民所活不可胜计今又特赐本路度牒三百而杭独得百道臣谨以圣意増价召人中米减价以济饥民而増减耗折之余尚得钱米约共一万余贯石臣辄以此钱米募民开湖度可得十万功自今月二十八日兴功农民父老纵观太息以谓二圣旣捐利与民活此一方而又以其余弃兴乆废无穷之利使数千人得食其力以度此凶岁盖有泣下者臣伏见民情如此而钱米有限所募未广葑合之地尚存太半若来者不嗣则前功复弃深可痛惜若更得度牒百道则一举募民除去净尽不复遗患矣伏望皇帝陛下太皇太后陛下少赐详覧察臣所论西湖五不可废之状利害卓然特出圣断别赐臣度牒五十道仍敕转运提刑司于前来所赐诸州度牒二百道内契勘赈济支用不尽者更拨五十道价钱与臣通成一百道使臣得尽力毕志半年之间目见西湖复唐之旧环三十里际山爲岸则农民父老羽毛鳞介同咏圣泽无有穷巳臣不胜大愿谨录奏闻伏候敕旨贴黄目下浙中梅两葑根浮动易爲除去及六七月大雨时行利以杀草芟夷藴崇使不复滋蔓又浙中农民皆言八月断葑根则死不复生伏乞圣慈早赐开允及此良时兴功不胜幸甚又贴黄本州自去年至今开浚运河引西湖水灌注其中今来开除葑田逐一利害臣不敢一一烦渎天听别具状申三省去讫论髙丽第一状元祐四年十一月三日龙圗阁斈士朝奉郎知杭州苏轼状奏臣伏见熈寕以来髙丽人屡入朝贡至元丰之末十六七年间馆待赐予之费不可胜数两浙淮南京东三路筑城造船建立亭馆调发农工侵渔商贾所在骚然公私告病朝廷无丝毫之益而夷虏获不赀之利使者所至图画山川私买书籍议者以爲所得赐予太半归之契丹虽虚实不可明而契丹之彊足以祸福髙丽若不隂相设计则髙丽岂敢公然入朝中国有识之士以爲深忧自二圣嗣位髙丽数年不至淮浙京东吏民有息肩之喜唯福建一路多以海商爲业其间凶险之人犹敢交通引惹以希厚利臣稍闻其事方欲觉察行遣今月三日准秀州差人押到泉州百姓徐戬擅于海舶内载到髙丽僧统义天手下侍者僧寿介继常颍流院子金保裴善等五人乃赍到夲国礼賔省牒云奉夲国王旨令寿介等赍义天祭文来祭奠杭州僧源阇梨臣巳指挥夲州送承天寺安下选差职贠二人兵级十人常切照管不许出入接客及选有行止经论僧伴话量行供给不令失所外巳具事由画一奏禀朝旨去讫又据髙丽僧寿介有状称临发日奉国母指挥令赍金塔二所祝延皇帝太皇太后圣寿臣窃观其意盖爲二圣嗣位数年不敢轻来入贡顿失厚利欲复遣使又末测圣意故以祭奠源阇棃爲名因献金塔欲以尝试朝廷测知所以待之之意轻重厚薄不然者岂有欲献金塔爲寿而不遣使奉表止因祭奠亡僧遂致国母之意盖疑中国不受故爲此苟简之礼以卜朝廷若朝廷待之稍重则贪心复启朝贡纷然必爲无穷之患待其巳至然后拒之则又伤恩恭惟圣明灼见惟状庙堂之议固有以处之臣忝备侍从出使一路怀有所见不敢不尽以备採择谨具画一如左一福建狡商专擅交通髙丽引惹牟利如徐戬者甚衆访闻徐戬先受髙丽钱物于杭州雕造夹注华严经费用浩汗印板旣成公然于海舶载去交纳却受本国厚赏官私无一人知觉者臣谓此风岂可滋长若驯致其弊敌国姦细何所不至兼今来引致髙丽僧人必是徐戬本谋臣巳枷送左司理院根勘即当具案闻奏乞法外重行以戒一路姦民猾商矣一髙丽僧寿介有状称临发日国母令赍金塔祝寿臣以谓髙丽因祭奠亡僧遂致国母之意苟简无礼莫斯爲甚若朝廷受而不报或报之轻则夷虏得以爲词若受而厚报之则是以重币荅其苟简无礼之餽也臣巳一靣令管当职贠退还其状云朝廷清严守臣不敢专擅奏闻臣料此僧势不肯巳必云本国遣某来献寿今若不奏归国得罪不轻臣欲于此僧状后判云州司不奉朝旨本国又无来文难议投进执状归国照㑹如此处置只是臣一靣指挥非朝廷拒絶其献颇似稳便如以爲可乞赐指挥施行髙丽僧寿介赍到本国礼賔省牒云祭奠源阇棃仍诸处等寻师学法臣谓寿介等只是义天手下侍者非国王亲属其来乃致私奠本非国事待之䡖重当与义天殊絶欲乞只许致奠之外其余㝷师学法出入游览之类并不许仍与限日却差船送至明州令搭附因便海舶归国更不差人船津送如有买卖许量办归装不得广作商贩右谨件如前若如此处置使无厚利以絶其来意上免朝廷帑廪无益之费下免淮浙京东公私靡弊之患臣不胜区谨録奏闻伏候敕旨论髙丽第二状元祐四年十一月十三日龙图阁学士朝奉郎知杭州苏轼状奏右臣近奏爲髙丽僧寿介状称临发日奉国母指挥将金塔二所附寿介前来祝延皇帝太皇太后圣寿臣巳一靣退还其状仍令本州所差伴话僧思义只作巳意体问所献金塔次第其髙丽僧寿介知臣不爲闻奏方始将岀僧统义天付身文字以示思义乃是欲将金塔二所舍入杭州惠因院等处祝延圣寿仍云随身収管不可擅动元封俟续有䟽文到日方可施纳以此显见髙丽人将此金塔尝探中国意度臣旣退还其状将来必是自将此塔舍在惠因等院旣是衷私舍施僧院即朝廷难爲回赐若受而不报夷虏性贪或生怨望伏望朝廷检会臣前奏早赐指挥如寿介等将上件金塔舍施亦乞只作臣意度一靣荅不奉朝旨不敢令僧院収留所贵稍絶后患谨录奏闻伏候敕旨贴黄臣体问得惠因院亡僧净源本是庸人只因多与往还致商人等于髙丽囯中妄有谈说是致义天逺来从斈因此夲院厚获施利而淮浙官私遍遭扰乱今来又访闻得还是本院行者姓颜人赍持净源真影舎利随舶船过海是致义天复差人祭奠臣见令所司根勘候见诣实奏闻次今来若许惠因院収留金塔乃是庸人姦猾自图厚利爲囯生事深爲不可乞用刘季孙状元祐五年十一月日龙图阁直学士左朝奉郎知杭州苏轼状奏右臣自少闻赵元昊冦延州危急环庆将官刘平以孤军来援姦臣不救平遂战没竟骂贼不食而死平有数子皆才用絶人不幸早丗今臣所与同僚路分都监左藏副使刘季孙则平之少子笃志力学博通史传工诗能文轻利重义虽文臣中亦未易得况其练逹武经讲习边政乃其家学至于奋不顾身临难守节以臣度之必不减平今平诸子独有季孙在而年已五十有八虽备位将领未尽其用伏望朝廷特赐採察擢置边庭要害之地观其设施别加陞进不独爲忠义之劝亦以广文武之用如蒙朝廷擢用后犯入己赃及不如所举臣甘伏朝典荐宗室令畤状元祐七年五月𥘉五日龙图阁学士左朝奉郎知颍州苏轼状奏右臣闻之诗曰懐徳维宁宗子维城宗室之有人邦家之光社稷之卫也周之盛时其卿士皆周召毛原非王之伯叔父则其子弟也逮至两汉间平之徳歆向之文天下以爲口实而唐之宗室武略如道宗孝恭文章如白与贺者不可以一二数而以功名至宰相者有九人焉自建隆以来累圣执谦不私其亲干国治民不及宗子虽有文武异才终身不试神宗皇帝实始慨然欲出其英髦与天下共之故増立教养选举之法行之二十年出入中外渐就器使而未见有卓然显闻称先帝意者岂无其人盖朝廷未有以大耸劝之耳臣伏见承议郎签书颕州节度判官厅公事令畤事亲笃孝内行纯备博学经史手不释卷吏事通敏文采俊丽志节端亮议论英发体兼衆器无适不冝臣甞见其所着述笔力雅健博贯子史盖清庙之瑚琏明堂之𣏌梓也使其生于幽逺犹当擢用而况近託肺腑巳蒙试用者伏望圣慈特赐考察召致馆阁养其髙才而遂其逺业以风动宗室劝于海内成先帝之意不以臣人微言轻而废其请也若后不如所举臣甘伏朝典乞校正奏议札子元祐八年五月七日端明殿学士兼翰林侍读学士左朝奉郎守礼部尚书苏轼同吕希哲呉安诗豊稷赵彦若范祖禹顾临札子奏臣等猥以空踈备贠讲读圣明天纵学问日新臣等才有限而道无穷心欲言而口不逮以此自愧莫知所爲窃谓人臣之纳忠譬如医者之用药虽进于医手方多传于古人若巳经效于丗间不必皆从于巳出伏见唐宰相陆贽才夲王佐学爲帝师论深切于事情言不离于道徳智如子房而文则过辩如贾谊而术不踈上以格君心之非下以通天下之志但其不幸仕不遇时徳宗以苛刻爲能而贽諌之以忠厚德宗以猜疑爲术而贽劝之以推诚德宗好用兵而贽以消兵爲先德宗好聚财而贽以散财爲急至于用人听言之法治边驭将之方罪己以収人心改过以应天道去小人以除民患惜名器以待有功如此之流未易悉数可谓进苦口之药石鍼害身之膏肓使德宗尽用其言则正观可得而复臣等毎退自西阁即私相告言以陛下圣明必喜贽议论但使圣贤之相契即如臣主之同时昔冯唐论颇牧之贤则汉文爲之太息魏相条董之对则孝宣以致中兴若陛下能自得师莫若近取诸贽夫六经三史诸子百家非无可观皆足爲治但圣言幽逺末学支离譬如山海之崇深难以一二而推择如贽之论开卷了然聚古今之精英实治乱之龟鑑臣等欲取其奏议稍加校正缮冩进呈愿陛下置之坐隅如见贽靣反复熟读如与贽言必能发圣性之髙明成治功于歳月臣等不胜区区之意取进止谢宣谕札子元祐八年五月二十四日端明殿学士兼翰林侍读学士左朝奉郎守礼部尚书苏轼札子奏臣伏准今月二十二日弟门下侍郎辙奉宣圣旨縁近来衆人正相捃拾令臣且顷省事者天慈深厚如训子孙委曲保全如爱支体感恩之涕不觉自零伏念臣才短数竒性踈少虑半生犯患垂老困谗非二圣之深知虽百死而何赎伏见东汉孔融才䟽意广负气不屈是以遭路粹之冤西晋嵆康才多识寡好善闇人是以遇钟会之祸当时爲之扼腕千古爲之涕流臣本无二子之长而兼有昔人之短若非陛下至公而行之以恕至仁而照之以明察消长之往来辨利害于疑似则臣巳下从二子游乆矣岂复有今日哉谨当奉以周旋不敢失坠便湏刻骨岂独书绅庶全蝼蚁之躯以报丘山之徳朝辞赴定州状元祐八年九月二十六日端明殿学士兼翰林侍读学士左朝奉郎新知定州苏轼状奏右臣闻天下治乱出于下情之通塞至治之极至于小民皆能自通大乱之极至于近臣不能自达易曰天地交泰其词曰上下交而其志同又曰天地不交否其词曰上下不交而天下无邦夫无邦者亡国之谓也上下不交则虽有朝廷君臣而亡国之形巳具矣可不畏哉臣不敢复引衰世昬主之事只如唐明皇中兴刑措之君也而天寳之末小人在位下情不通则鲜于仲通以二十万人全军䧟没于泸南明皇不知驯致其事至安禄山反兵巳过河而明皇犹以爲忠臣此无他下情不通耳目壅蔽则其渐至于此也臣在经筵数论此事陛下爲政九年除执政台諌外未尝与羣臣接然天下不以爲非者以谓垂帘之际不得不尔也今者祥除之后听政之初当以通下情除壅蔽爲急务臣虽不肖䝉陛下擢爲河北西路安抚使㳂边重地此爲首冠臣当悉心论奏陛下亦当垂意听纳祖宗之法边帅当上殿靣辞而陛下独以本任阙官迎接人衆爲词降旨拒臣不令上殿此何义也臣若伺候上殿不过更留十日夲任阙官自有转运使权摄无所阙事迎接人衆不过更支十日粮有何不可而使听政之𥘉将帅不得一靣天颜而去有识之士皆谓陛下厌闻人言意轻边事其兆见于此矣臣备位讲读日侍帷幄前后五年可谓亲近方当戍边不得一见而行况踈逺小臣欲求自通亦难矣易曰天行健君子以自强不息又曰帝出乎震相见乎离夫圣人作而万物覩今陛下听政之初不行乗干出震见离之道废祖宗临遣将帅故事而袭行垂帘不得巳之政此朝廷有识所以惊疑而忧虑也臣不得上殿于臣之私别无利害而于听政之始天下属目之际所损圣德不小臣巳于今月二十七日出门非敢求登对然臣始者本俟上殿欲少效愚忠今来不敢以不得对之故便废此言惟陛下察臣诚心少加採纳古之圣人将有爲也必先处晦而观明处静而观动则万物之情毕陈于前不过数年自然知利害之直识邪正之实然后应物而作故作无不成臣敢以小事譬之夫操舟者常患不见水道之曲折而水濵之立观者常见之何则操舟者身寄于动而立观者常静故也奕棊者胜负之形虽国工有所不尽而袖手旁观者常见之何则奕者有意于争而旁观者无心故也若人主常静而无心天下其孰能欺之汉景帝即位之初首用晁错更易法令黜削诸侯遂成之国之变景帝往来东宫间寒心者数月终身不敢复言兵武帝即位未几遂欲用兵鞭挞四夷兵连祸结三十余年然后下哀痛诏封宰相爲冨民侯臣以此知古者英睿之君勇于立事未有不悔者也景帝之悔速故变而复安武帝之悔迟故几至于乱虽迟速安危小异然比之常静无心终始不悔如孝文帝者不可同年而语矣今陛下圣智絶人春秋鼎盛臣愿虚心循理一切未有所爲黙观庶事之利害与羣臣之邪正以三年爲期俟得利害之真邪正之实然后应物而作使旣作之后天下无恨陛下亦无悔上下同享太平之利则虽尽南山之竹不足以纪圣功兼三宗之寿不足以报圣德由此观之陛下之有爲惟忧太蚤不患稍迟亦巳明矣臣又闻爲政如用药方今天下虽未大治实无大病古人云有病不治常得中医虽未能尽除小疾然贤于误服恶药觊万一之利而得不救之祸者逺矣臣恐急进好利之臣辄劝陛下轻有改变故辄进此说敢望陛下深信古语且守中医安穏万全之䇿勿爲恶药所误实社稷宗庙之利天下幸甚臣不胜忘身忧国之心冒死进言经进东坡文集事略卷第三十四经进东坡文集事略经进东坡文集事略卷第三十五经进东坡文集事略卷第三十五上进奏议乞郡札子论边将隐匿败亡札子举何去非换文资状进何去非备论状论行遣蔡确札子乞将章䟽付有司札子乞郡札子元祐三年十月十七日翰林学士朝奉郎知制诰兼侍读苏轼札子奏臣近以左臂不仁两目昬暗有失仪旷职之忧坚乞一郡伏蒙圣慈降诏不允遣使存问赐告养疾恩礼之重万死莫酬以臣子大义言之病未及死皆当勉强虽有失仪旷职之罚亦不当辞然臣终未敢起就职事者实亦有故言之则触忤权要得罪不轻不言则欺罔君父诛罚尤大故卒言之臣闻之易曰君子妄其身而后动又曰君不密则失臣臣不宻则失身以此知事君之义虽以报国爲先而报国之道必以安身爲夲若上下相忌身自不安则危亡是忧国何由报㳟惟陛下践祚之始收臣于九死之余半年之间擢臣爲两制之首方将致命岂敢告劳特以臣拙于谋身锐于报国致使台谏例爲怨仇臣与故相司马光虽贤愚不同而交契最厚光旣大用臣亦骤迁在于人情岂肯异论但以光所建差役一事臣实以爲未便不免力争而台谏诸人皆希合光意以求进用及光旣没则又妄意陛下以爲主光之言结党横身以排异议有言不便约共攻之曽不知光至诚爲民本不求人希合而陛下虚心无我亦岂有所主哉其后又因刑部恃郎范百禄与门下侍郎韩维争议刑名欲守祖宗故事不敢以疑法杀人而諌官吕陶又论维专权用事臣本蜀人与此两人实是知旧因此韩氏之党一例疾臣指爲川党御史赵挺之在元丰末通判徳州而着作黄庭坚方监本州徳安镇挺之希合提举官杨景棻意欲于本镇行市易法而庭坚以谓镇小民贫不堪诛求若行市易必致星散公文往来士人传笑其后挺之以大臣荐召试馆职臣实对衆言挺之聚歛小人学行无取岂堪此选又挺之妻父郭槩爲西蜀提刑时本路提举官韩玠违法虐民朝旨委槩体量而槩附会隐庇臣弟辙爲谏官劾奏其事玠槩并行黜责以此挺之疾臣尤出死力臣二年之中四遭口语发䇿草麻皆谓之诽谤未出省牓先言其失士以至臣所荐士例加诬蔑所言利害不许相见近日王觌言胡宗愈指臣爲党孙觉言丁骘云是臣亲家臣与此两人有何干渉而于意外巧造曲成以积臣罪欲使臣桡椎于十夫之手而姜陛下投杼于三至之言中外之人具暁此意谓臣若不早去必致倾危臣非不知圣主天纵聦明察臣无罪但以台諌气熖震动朝廷上自执政大臣次及侍从百官外至监司守令皆畏避其锋奉行其意意所欲去势无复全天下知之独陛下深居法宫之中无由知耳臣窃观三代以下号称明主莫加汉宣帝唐太宗然宣帝杀盖寛饶太宗杀刘洎皆信用谗言死非其罪至今哀之宣帝𥘉知盖寛饶忠直不畏彊御自候司马擢爲太中大夫司隷校尉不可谓不知之深矣而寛饶上书有云五帝官天下三王家天下而当时谗人乃谓寛饶欲求禅位宣帝不察至使寛饶自刭北阙下太宗信用刘洎言无不从尝比之魏文正公亦不可谓不知之深矣而太宗征辽患痈洎泣曰圣体不康甚可忧惧而当时谗人乃谓洎欲行伊霍之事太宗不察赐洎自尽二主非不明也二臣之受知非不深也恃明主之深知不避谗人积毁以至身首异处爲天下笑今臣自度受知于陛下不过如盖寛饶之于汉宣帝刘洎之于唐太宗也而谗臣者乃十倍于当时虽陛下明哲寛仁度越二主然臣亦岂敢恃此不去以卒蹈二臣之覆辙哉且二臣之死天下后世皆言二主信谗邪而害忠良以爲圣徳之累使此二臣者识几畏渐先事求去岂不身名俱泰臣主两全哉臣纵不自爱独不念一旦得罪之后使天下后世有以议吾君乎昔先帝召臣上殿访问古今且敕臣今后遇事即言其后臣屡论事未蒙施行乃复作爲诗文寓物託讽庻几流传上逹感悟圣意而李定舒亶何正臣三人因此言臣诽谤臣遂得罪然犹有近似者以讽谏爲诽谤也今臣草麻词有云民亦劳止而赵挺之以爲诽谤先帝则是以白爲黒以西爲东殊无近似者臣以此知挺之崄毒甚于李定舒亶何正臣而臣之𬒳谗甚于盖寛饶刘洎也古人有言曰爲君难爲臣不易臣欲依违苟且雷同衆人则内愧本心上负明主若不改其操知无不言则怨仇交攻不死即废伏望圣慈念爲臣之不易哀臣处此之至难始终保全措之不争之地特赐指麾检㑹前奏早赐施行臣无任感恩知罪祈天请命激切战恐之至取进止论边将隐匿败亡札子元祐三年闰十二月四日翰林学士知制诰兼侍读苏轼札子奏臣近以目昬臂痛坚乞一郡盖亦自知受性刚𥚹黒白太明难以处衆伏蒙圣慈降诏不许两遣使者存问慰安天恩深厚沦入骨髓臣谓此恩当以死报不当更计身之安危故复起就职而职事清闲未知死所毎因进读之间事有切于今日者輙复尽言庻补万一昨日所读寳训有云淳化二年上谓侍臣诸州牧监马多瘦死盖养饲失时枉致病毙近令取十数槽寘殿庭下视其刍秣教之养疗庻革此弊臣因进言马所以病盖将吏不职致圉人盗减刍粟且不卹其饥饱劳逸故也马不能言无由申诉故太宗至仁深哀怜之寘之殿庭亲加督视民之于马轻重不同若官吏不得其人人虽能言上下隔絶不能自诉无异于马马之饥瘦劳苦则有毙踣奔逸之忧民之今朝廷虽无此事然臣闻去岁夏贼犯镇戎所杀掠不可胜数或云至万余人而边将乃奏云野无所掠其后朝廷访闻委提刑司体量而提刑孙路止奏十余人乞朝廷先赐放罪然后体量实数至今迁延二年终未结絶闻奏凢死事之家官所当卹若隐而不奏则生死㗸冤何以使人此岂小事而路爲耳目之司旣不随事奏闻朝廷旣行蒙蔽又乞放罪迁延侮玩一至于此臣谓此风渐不可长驯致其患何所不有此臣之所深忧也臣非不知陛下必巳厌臣之多言左右必巳厌臣之多事然受恩深重不敢自同衆人若以此获罪亦无所憾取进止举何去非换文资状元祐四年正月日翰林学士朝奉郎知制诰兼侍读苏轼状奏右臣伏见左侍禁何去非本以进士六举到省元丰五年以特奏名就御庭唱名先帝见其所对䇿词理优赡长于论兵因问去非愿与不愿武官去非不敢违圣意遂除右班殿直武学教授后迁博士今巳八年尝见其所着述才力有余识度髙逺其论历代所以废兴成败皆出人意表有𥙷于世去非虽喜论兵然夲儒者不乐爲武吏又其他文章无施不冝欲望圣慈特与换一文资仍令充太学博士以率励学者稍振文律庻几近古若后不如所举臣等甘伏朝典谨録奏闻伏候敕旨奉圣旨特授承事郎依旧武学博士进何去非备论状元祐五年十月十八日龙圗阁学士左朝奉郎知杭州苏轼状奏右臣自揣虚薄叨尘侍从常求胜已以爲报国恭惟先皇帝道配周孔言成典谟云汉之光藻饰万物而臣子莫副其意盖尝当食不御有才难之叹伏见承事郎徐州州学敎授何去非文章议论实有过人笔势雄徤得秦汉间风力元丰五年以累举免觧荅䇿廷中极论用兵利害先帝览而异之特授右班殿直使教授武学不乆遂爲博士臣窃揆圣意必将长育成就以待其用岂特以一博士期去非而巳哉而去非立志强毅不苟合于当时公卿故莫爲一言推毂成就之者臣任翰林学士日尝具以此奏闻乞换文资置之太学虽蒙恩换承奉郎而今者乃出之徐州教授比于博士乃似左迁非独臣人微言轻不足取信亦恐朝廷不见其文章议论无以较量其人谨缮冩去非所着备论二十八篇附逓进上乞降付三省执政考览如臣言不缪乞除一馆职非独以收罗逸才风暁士类亦以彰先帝知人之明一经题目决无虚士书之史册足爲光华若后不如所举臣甘伏朝典谨录奏闻伏候敕旨论行遣蔡确札子元祐四年四月十一日龙圗阁学士朝奉郎新知杭州苏轼札子奏臣近蒙圣恩哀臣疾病特许补外臣窃自惟受恩深重不敢以出入之故便同衆人有所闻见而不尽言窃闻臣寮有缴进蔡确诗言渉谤讟者臣与确元非知旧实自恶其爲人今来非敢爲确开说但以此事所系国体至重天下观望二圣所爲若行遣失当所损不小臣爲侍从合具奏论若朝廷薄确之罪则天下必谓皇帝陛下见人毁谤圣母不加忿疾其于孝治所害不浅若深罪之则议者亦或以谓太皇太后陛下圣量寛大与天地等而不能容受一小人怨谤之言亦于仁政不能无累臣欲望皇帝陛下降敕令有司置狱追确根勘然后太皇太后内出手诏云吾之不徳常欲闻谤以自儆今若罪确何以来天下异同之言矧确尝爲辅臣当知臣子大义今所缴进未必眞是确诗其一切勿问仍牓朝堂如此处置则二圣仁孝之道实爲两得天下有识自然心服臣不胜爱君忧国之心出位僣言谨俟诛殛取进止乞将章䟽付有司札子元祐四年四月十七日龙圗阁学士朝奉郎新知杭州苏轼札子奏臣近以臂疾坚乞一郡巳蒙圣恩差知杭州臣𥘉不知其他但谓朝廷哀怜衰疾许从私便及出朝参乃闻班列中纷然皆言近日台官论奏臣罪状甚多而陛下曲庇小臣不肯降出故许臣外𥙷臣本畏满盈力求闲退旣获所欲岂更区区自辩但窃不平数年巳来亲见陛下以至公无私治天下今乃以臣之故使人上议圣明以谓抑塞台官私庇近侍其于君父所损不小此臣之所以不得不辩也臣平生愚拙罪戾固多至于非义之事自保必无只因任中书舎人日行吕惠卿等告词极数其凶慝而弟辙爲諌官深论蔡确等姦囬确与惠卿之党布列中外共雠疾臣撰造言语无所不至使臣诚有之则朝廷何惜窜逐以示至公若其无之臣亦安能以皎然之身而受此暧昧之谤也人主之职在于察毁誉辨邪正夫毁誉既难察邪正亦不易辨帷有坦然虚心而听其言显然公行而考其实则眞妄自见䜛谤不行若隂受其言不考其实献言者旣不蒙听用而被谤者亦不爲辩明则小人习知其然利在隂中浸润肤受日进日深则公卿百官谁敢自保惧者甚衆岂惟小臣此又臣非独爲一身而言也伏望圣慈尽将台諌官章䟽降付有司令尽理根治依法施行折贵天下晓然知臣有罪无罪自有正法不是陛下屈法庇臣则臣虽死无所恨矣夫君子之所重者名节也故有舍生取义杀身成仁可杀不可辱之语而爵位利禄盖古者有志之士所谓鸿毛弊屣也人臣知此轻重然后可与事君父言忠孝矣今陛下不肯降出台官章䟽不过爲爱惜臣子恐其万一实有此事不免降黜而不念臣元无一事空受诬蔑圣明在上瘖呜无吉重壊臣爵位而轻坏臣名节臣切痛之意切言尽伏俟诛殛取进止贴黄臣所闻台官论臣罪状亦未知虚实但以议及圣明故不得不辩若台官元无此䟽则臣妄言之罪亦乞施行又贴黄臣今方逺去阙庭欲望圣慈察臣孤立今后有言臣罪状者必乞付外施行经进东坡文集事略经进东坡文集事略卷第三十六经进东坡文集事略卷第三十六奏议荐布衣陈师道状论魏王在殡乞罢秋燕札子论赏罚及修河事乞赐度牒修廨宇状论纲梢欠折利害状奏车子争道札子荐布衣陈师道状元祐二年四月十九日翰林学士朝奉郎知制诰苏轼同傅尧俞孙觉状奏右臣等伏见徐州布衣陈师道文词髙古度越流辈安贫守道若将终身苟非其人义不往见过壮未仕实爲遗才欲望圣慈特赐录用以奨士类兼臣轼臣尧俞皆曽以十科荐师道伏乞检会前奏一处施行论魏王在殡乞罢秋燕札子元祐三年八月二十一日翰林学士朝奉郎知制诰兼侍读苏轼札子奏臣近准钤辖敎坊所関到撰秋燕致语等文字臣谨桉春秋左氏传昭公九年晋荀盈如齐卒于戏阳殡于绛未葬晋平公饮酒乐膳宰屠蒯趋入酌以饮工曰汝爲君耳将司聦也辰在子卯谓之疾日君彻燕乐学人舎业爲疾故也君之卿佐是谓股肱股肱或亏何痛如之汝弗闻而乐是不聦也公说彻乐又按昭公十五年晋荀跞如周葬穆后旣葬除䘮周景王以賔燕叔向讥之谓之乐忧夫晋平公之于荀盈盖无服也周景王之于穆后盖朞䘮也无服者未葬而乐屠蒯讥之朞䘮者巳葬而燕叔向讥之书之史册至今以爲非仁宗皇帝以宰相冨弼母在殡爲罢春燕传之天下至今以爲冝今魏王之䘮未及卒哭而礼部太常寺皆以谓天子絶朞不妨燕乐臣窃非之若絶朞可以燕乐则春秋何爲讥晋平公周景王乎魏王之亲孰与卿佐逺比荀盈近比冨弼之母轻重亦有间矣魏王之葬旣以隂阳拘忌别择年月则当准礼以诸侯五月爲葬期自今年十一月以前皆爲未葬之月不当燕乐不可以权冝郊殡便同巳葬也臣窃意皇帝陛下笃于仁孝必罢秋燕不待臣言但至今未奉指挥縁上件教坊致语等文字准令合于燕前一月进呈臣旣未敢撰亦不敢稽延伏乞详酌如以爲当罢只乞自皇帝陛下圣意施行更不降出臣文字臣忝备侍从叨陪讲读不欲使人以丝毫议及圣明故不敢不奏取进止论赏罚及修河事元祐三年九月五日翰林学士朝奉郎知制诰兼侍读苏轼札子奏臣今日迩英进读寳训及雍熈淳化间事太宗皇帝每见时和岁豊雨雪应时輙喜不自胜㪯酒以属羣臣又是日荧惑与日同度太史奏言当旱旣而雨足歳丰臣读至此因进言水旱虽天数然人君脩徳可以转灾爲福故宋景文公一言荧惑退三舎元丰八年荧惑守心逆行犯房又逆而西垂欲犯氐氐四星后妃之象也方是时二圣在位发政施仁惟恐不及臣视荧惑退舎甚速如有所畏不敢复西以此知天人之应捷于影响太宗皇帝亲致太平而每遇丰年此罪人也亦增秩赐金赏罚如此何以使人广东妖贼岑探反围新州差将官童政救之政贼杀平民数千其害甚于岑探朝廷使江西提刑傅爕体量其事爕畏避权势归罪于新州官吏又言新州官吏却有守城之功乞以功过两除愚弄上下有同儿戯然卒不问岑探聚衆造谋经年乃发而所部官吏茫不斍知使一方赤子肝脑涂地然亦止于薄罚童政凶狡贪残非一日之积而监司乃令将兵讨贼以致数千人无辜就死亦止降一差遣近日温杲诱杀平民十九人冤酷之状所不忍闻而杲止于降官监当蔡州捕盗吏卒亦杀平民一家五六人皆妇女无辜屠割形体以爲丈夫首级欲以请赏而守倅不按监司不问以至臣寮上言及行下本路乃云杀时可与不可辩认白日杀人不辨男女岂有此理乃是预爲凶人开苟免之路事如此者非一臣不敢尽言特举其甚者耳如此不过恩庇得无状小人十数人正使此等歌咏爱戴不知有何补益而纪纲頽弛媮惰成风则千万人受其害此得爲仁乎大抵爲囯要在分别是非以行赏罚然后善人有所恃赖平人有所告诉若不穷究曲直惟务两平则君子无告小人得志天下之乱可坐而待此臣所谓赏罚不明之咎也黄河自天禧已来故道渐以淤塞毎决而西以就下耳熈寕中决于曹村先帝尽力塞之不及数年遂决小呉先帝圣神知河之欲西北行也乆矣今强塞之纵获目前之安而旋踵复决必然之势也故不复塞今都水使者王孝先乃欲于北京南开孙村河欲夺河身以复故道此岂独一方之安危天下之休戚也古者举大事谋及庻人上下佥同然犹有意外之患今内自工部侍郎都水属官外至安抚转运使及外监丞皆以爲故道仰势若登屋功必无成而患有不可测者以至河北吏民无贤愚贵贱皆以爲然独一孝先以爲可作臣闻自孙村至海口旧管堤扫四十五所役兵万五千人干当使臣五十贠嵗支物料五百余万自小吴之决故道诸埽皆废不治堤上榆栁并根掘取残零物料变卖无余官吏役兵仅有存者使孙村之役不能夺过河身则官私财力举爲虚弃若幸而复行故道则四十五埽皆巳废坏横流之灾必倍于今孝先建议之初略不及此近因人言沸腾方牒北外郡丞司云四十五埽并属北外监丞司地分令一面相度枝梧又云因检计春料便令计置今来欲兴脩四十五处巳坏隄扫准备河水复行故道此莫大之役不赀之费也孝先当于建议之初首论其事待朝廷上下熟议而行今孝先便将此役作常程熟事行与北外监丞司令一面管认意望败事之后归罪他人其爲欺罔实骇羣听其余患害未易悉数但臣採察衆论以爲此役不可不罢若今嵗罢役不过枉费九百万物料虚役二万兵工若更接续兴脩则来岁当役数十万人仍费二千余万此外民劳之极变故横生嗟怨之声足以复致水旱若将三千万物料钱作数年因水所欲行之地稍立隄防増卑培薄数年之后必渐安流何苦徇一夫之私计逆万人之公论以兴必不可成之役乎此臣所谓措置不当之咎也臣窃见仁宗朝名臣欧阳脩爲学士日有脩河议状二篇虽当时事冝而其所画利害措置方略颇切今日之事臣以爲可用故辄缮冩进呈自祖宗以来除委任执政外仍以侍从近臣爲耳目请间论事殆无虚日今自垂帘已来除执政台谏开封尹外更无人得对惟有迩英讲读犹获亲近清光若复瘖黙不言则是耳目殆废臣受恩深重不敢观望上下苟爲身谋谨备录今日进读之言上陈圣鉴臣无任恐慄待罪之至取进止乞赐度牒脩廨宇状元祐四年九月日龙圗阁学士朝奉郎知杭州苏轼状奏右臣伏见杭州地气蒸润当钱氏有国日皆爲连楼复阁以藏衣甲物帛及其余官屋皆珍材巨木号称雄丽自后百余年间官司旣无力脩换又不忍拆爲小屋风雨腐坏日就頽毁中间虽有心长吏果于营造如孙沔作中和堂梅挚作有美堂蔡襄作清暑堂之类皆务创新不肯脩旧其余率皆因循支撑以苟岁月而近年监司急于财用尤讳脩造自十千以上不许擅支以故官舎日坏使前人遗制鞠爲朽壤深可叹惜臣自熈宁中通判夲州巳见在州屋宇例皆倾邪日有覆压之惧今又十五六年其坏可知到任之日见使宅楼庑欹仄鏬缝但用小木横斜撑拄毎过其下慄然寒心未尝敢安歩徐行及问得通判职官等皆云每遇大风雨不敢安寝正堂之上至于军资甲仗库尤爲损坏今年六月内使院屋倒压伤手分书手二人八月内鼔角楼摧压死鼔角匠一家四口内有孕妇一人因此之后不惟官吏家属日负忧恐至于吏卒无不狼顾臣以此不敢坐观寻差官检计到官舎城门楼橹仓库二十七处皆系大段隳坏须至脩葺共计使钱四万余贯巳具状闻奏乞支赐度牒二百道及且权依旧数支公使钱五百贯以了明年一年监脩官吏供给及下诸州刬刷兵匠应副去讫臣非不知破用钱数浩大朝廷未必信从深欲减节以就约省而上件屋宇皆钱氏所剏规摹髙大无由裁撙使爲小屋若蝢行毁拆改造低小则目前萧然便成衰陋非惟军民不恱亦非太平美事窃谓仁圣在上忧爱臣子存䘏逺方必不忍使胥徒日以躯命侥倖苟安于腐栋頽墻之下兼恐弊漏之极不即脩葺三五年间必遂大坏至时改作又非二百道度牒所能办集伏望圣慈特出宸断尽赐允从如蒙朝廷体访得不合如此脩葺臣伏欺罔之罪论纲梢欠折利害状元祐七年七月二十七日龙圗阁学士左朝奉郎知扬州苏轼状奏臣闻唐代宗时刘晏爲江淮转运使始于杨州造转运船每船载一千石十船爲一纲杨州差军将押赴河隂每造一船破钱一千贯而实费不及五百贯或讥其枉费晏曰大国不可以小道理凡所剏置须谋经乆船埸旣兴执事者非一须有余剰衣食养活衆人私用不窘则官物牢固乃于扬子县置十船场差专知官十人不数年间皆致冨赡凡五十余年船埸旣无破败餽运亦不阙絶至咸通末有杜侍御者始以一千石船分造五百石船二只船始败坏而呉尧卿者爲扬子院官始勘㑹毎船合用物料实数估给其钱无复寛剰专知官十家即时冻馁而船场遂破餽运不継不乆遂有黄巢之乱刘晏以一千贯造船破五百贯爲干系人欺隐之资以今之君子寡见浅闻者论之可谓䟽缪之极矣然晏运四十万石当用船四百只五年而一更造是歳造八十只也毎只剰破五百贯是歳失四万贯也而呉尧卿不过爲朝廷歳寛四万贯耳得失至微而餽运不继以贻天下之大祸臣以此知天下之大计未尝不成于大度之士而败于寒陋之小人也国家财用大事安危所出愿常不与寒陋小人谋之则可以经乆不败矣臣窃见嘉祐中张方平爲三司使上论京师军储云今之京师古所谓陈留四通八逹之地非如雍洛有山河之险足恃也特恃重兵以立国耳兵恃食食恃漕运漕运一亏朝廷无所措手足因画十四䇿内一项云粮纲到京毎歳少欠不下六七万石皆以折㑹偿塡发运司不复抱认非祖宗之旧也臣以此知嘉祐以前岁运六百万石而以欠折六七万石爲多访闻去嵗止运四百五十余万石而欠折之多约至三十余万石运法之坏一至于此又臣到任未几而所断粮纲欠折干系人徒流不可胜数衣粮罄于折㑹船车尽于拆卖质妻鬻子饥瘦伶俜聚爲乞丐散爲盗贼窃计京师及縁河诸郡例皆如此朝廷之大计生民之大病如臣等辈岂可坐观而不救耶辄问之于吏乃金部便敢私意创立此条不取圣旨公然行下不惟非理刻剥败坏祖宗法度而人臣私意乃能废格制敕监司州郡靡然奉行莫敢谁何此岂小事哉谨按一纲三十只船而税务那官不过一贠未委如何随船点検得三十只船一时皆通而不勒留住岸一船点检即二十九只船皆须住岸伺候显是违条舞法析文破敕苟以随船爲名公然勒留点检与儿戯无异访闻得诸州多是元祐三年以来始行点检收税行之数年其弊乃出纲梢旣皆赤露妻子流离性命不保虽加刀锯亦不能禁其攘窃此弊不革臣恐今后欠折不止三十余万石京师军储不継其患岂可胜言杨州税务自元祐三年十月始行点检收税至六年终凢三年间共收粮纲税钱四千七百余贯折长补短毎岁不过收钱一千六百贯耳以淮南一路言之真扬髙邮楚泗宿六州军所得不过万缗而所在税务专栏因金部转运司许令点検縁此爲姦邀难乞取十倍于官遂致纲稍皆穷困骨立亦无复冨商大贾肯以物货委令搭载以此专仰攘取官米无复限量拆卖船版动使静尽事败入狱以命偿官显是金部与转运司违条刻剥得粮纲税钱一万贯而令朝廷失䧟纲运米三十万余石利害皎然今来仓部并不体访纲运致欠之因却言縁仓司斗子乞覔纲梢钱物以致欠折遂立法令真扬楚泗转般仓并行仓法其逐处斗子仍只存留一半命下之日杨州转般仓斗子四十人皆诣臣陈状尽乞归农臣虽且多方抑按暁谕退还其状然相度得此法必行则见今斗子必致星散虽别行召募未必无人然皆是浮浪轻生不畏重法之人所支钱米决不能赡养其家不免乞取旣冒深法必须重赂轻赍密行交付其押纲纲梢等知专斗若不受赂必无寛剰斗面决难了纳即须多方密行重赂不待求乞而后行用此必然之理也臣细观近日仓部所立条约皆是枝叶小节非利害之大本何者自熈宁以前中外并无仓法亦无今来仓部所立条约而歳运六百万石欠折不过六七万石盖是朝廷捐商税之小利以养活纲梢而縁路官司遵守编敕法度不敢违条点检収税以致纲梢饱暖爱惜身命保全官物事理灼然臣巳取责得本州税务状称随船点检不过检得一船其余二十九船不免住岸伺候显有违碍臣寻已备坐元祐编敕暁示今后更不得以随船爲名违条勒令住岸点检去讫其税务官吏爲准本州及仓部发运转运司指挥非是自擅爲条未敢便行取勘其诸州军税务非臣所管无由一例行下欲乞朝廷申明元祐编敕不得勒令住岸条贯严赐约束行下井乞废罢近日仓部起请仓法仍取问金部官吏不取圣旨擅立随船一法刻剥兵梢败坏纲运以误国计及发运转运司官吏依随情罪施行庻使今后刻薄之吏不敢擅行胷臆取小而害大得一而䘮百臣闻东南餽运所系国计至大故祖宗以来特置发运司专任其责选用既重威令自行如昔时许元辈皆能约束诸路主张纲运其监司州郡及诸场务岂敢非理刻剥邀难但发运使得人稍假事权东南大计自然办集岂假朝廷更行仓法此事最爲简要独在朝廷留意而巳谨具元祐编敕及金部擅行随船点检指挥如左一准元祐编敕诸纲运船㭖到岸检纳税钱如有违限如限内无故稽留及非理搜检并约喝无名税钱者各徒二年诸新钱纲及粮纲縁路不得勒令住岸点检虽有透漏违禁之物其经历处更不问罪至京下鏁通津门准此一准元祐五年十一月十九日尚书金部符省部看详监粮纲运虽不得勒留住岸若是随船点检得委有税物名件自合依例饶润收纳税钱即无不许纳税钱事理若或别无税物自不得依例喝皃税钱事理甚明右谨件如前若朝廷尽行臣言必有五利纲梢饱暖惜身畏法运餽不太䧟失一利也省徒配之刑消流亡盗贼之患二利也梢工衣食旣足人人自重以船爲家旣免拆卖又常修整省逐处船埸之费三利也押纲纲梢旣与客旅附载物货官不点捡专栏无乞取然梢工自须赴务量纳税钱以防告诉积少成多所获未必减于今日四利也自元丰之末罢市易务导洛司堆垜埸议者以爲商贾必渐通行而今八年略无丝毫之効京师酒税课利皆亏房廊邸店皆空何也盖祖宗以来通许纲运揽载物货旣免征税而脚钱又轻故物货通流縁路虽失商税而京师坐获冨庻自导洛司废而淮南转运司隂收其利数年以来官用窘逼转运司督迫诸处税务日急一日故商贾全然不行京师坐至枯涸今若行臣此策东南商贾乆闭乍通其来必倍则京师公私数年之后必复旧观此五利也臣窃见近日官私例皆轻玩国法习以成风若朝廷以臣言爲非臣不敢避妄言之罪乞赐重行责罚若以臣言爲是即乞尽理施行少有违戾必罚无赦则所陈五利可以朝行而夕是也奏内中车子争道乱行札子元祐七年十一月十三日南郊卤簿使龙图阁学士左朝奉郎守兵部尚书兼侍读苏轼札子奏臣谨按汉成帝郊祠甘泉泰畤汾隂后土而赵昭仪常从在属车间时杨雄待诏承明奏赋以讽其畧曰想西王母欣然而上寿兮屏玉女而却虙妃言妇女不当与斋祠之间也臣今备位夏官职在卤簿准故事郊祀旣成乗舆还斋宫改服通天冠绛纱𫀆教坊钧容作乐还内然后后妃之属中道迎谒巳非典礼而况方当祀事未经进东坡文集事略经进东坡文集事略卷第三十七经进东坡文集事略卷第三十七内制赐太师文彦博乞致仕不允批荅卿岀入四丗师表万民无羡于功名而有厌于冨贵其所以忘身徇国舍逸就劳者岂有求而然哉凡以先帝之恩生民之故也卿之在朝如玉在山如珠在渊光景不陈而草木自遂去就之际损益非轻昔西伯善养老而太公自至鲁穆公无人子思之侧而长者去之卿自爲谋则善矣独不爲朝廷惜乎药饵有间时游庙堂家居之乐何以异此赐太师文彦博乞致仕不允批荅朕脩身以承六圣虚已以听四辅而法度未定隂阳未和民未乐生吏未称职中夜以思方食而叹虽不敢以事诿元老实望其以身率百官卿犹未即于安孰敢不尽其力此圣母沖人之夲意而天下有识之所望也昔唐太宗以干戈之事尚能起李靖于旣老而穆宗文宗以燕安之际不能用裴度于未病治乱之効于斯可见朕意如此卿其少安赐宰相吕公着乞退不允批荅卿才全而德备积厚而施博明亮笃诚坐屈羣䇿旣以天下公议而用于此矣岂以卿之私意而听其去哉水旱之灾不德所召卿当助我求所以消复之道不当求去我也诗不云乎大夫君子昭假无赢大命近止无弃尔成勉思厥职以荅民望赐宰相吕公着乞退不允批荅用贤之功必要之乆逺日计不足岁计有余朕之用卿期于百姓之旣冨卿之自信亦岂一日而成功常赐之灾天以警朕夙夜祗惧与卿同之朕若归过于股肱何以荅天戒卿若释政而安逸何以塞民言各思其忧少安厥位赐大师文彦博乞致仕不允批荅口宣有卿德望冠于累丗风采闻于四夷方兹仰成倚以爲重退老之请所未欲闻赐宰相吕公着乞退不允批荅口宣有勑卿柱石中朝蓍龟当代方兹注意实所仰成冝体朕心姑安其位赐新除吏部侍郎传尧俞辞免恩命乞知陈州不允诏敕尧俞连蹇三黜栖迟十年士无贤愚爲国太息如珠玉之在泥土麟鳯之在网罗朕所以㧞卿于乆废之中用卿于朞年之内天下拭目欲观所爲而乃引微疾以自言指便郡而求去岂独于卿有报国未遂之叹亦将使朕获用贤不终之讥勉复旧曹以全大节赐文武百寮太师文彦博已下上第一表请举乐不允批荅先王之礼乐因情而立文君子之哀乐自中而形外夫有莫大之戚则有无穷之悲先皇帝天覆四方子养万物至今穷髪之表尚余流涕之民而况宫庭之间母子之爱粗毕三年之制遂讲八音之和所未忍闻非不欲作卿等谨于率礼笃于爱君徒欲亟举旧章顾未深明吾意三复太息难于黾从赐文武百寮太师文彦博巳下上第一表请举乐不允批荅礼之至者无文哀之深者无节故禫而不乐古人非以求名琴不成声君子以爲知礼朕以宗庙之重勉蹈先帝之余履其位惕然而自惊用其物潜焉而出涕未报昊天罔极之德常怀终身不忘之忧欲从衆言亟举备乐而金石丝竹乃悽耳之声干戚羽旄皆泫目之具哀旣未泯乐何从生再阅来章徒增感慕赐文武百僚太师文彦愽巳下上第二表请举乐不允批荅遏宻之制虽尽于三年追怀之私岂论于徙月金石在御恻然未宁吾不以一身之忧废天下之乐今施之郊庙用之军旅州闾之会絃歌相闻独尽余哀止于中禁以爲于义未害是故行之不疑赐文武百僚太师文彦博巳下上第二表请举乐不允批荅朕少遭闵凶仅毕祥禫虽俛就企及非以过制爲贤而创巨痛深不能以礼自克观过其党圣人许之礼曰丧三年以爲极亡则弗之忘矣诚重违国老之忠告姑欲尽人子之至情赐太师文彦博等请太皇太后受册第二表不允批荅吾闻圣人以天下爲忧未闻以位号爲乐也损巳𥙿物畏天检身此吾平日之夲心非独遇灾而一发也孔子曰以约失之者鲜矣卿等以是辅我顾不美哉赐集禧观使镇江军节度使开府仪同三司韩绛乞致仕不允诏敕韩绛向以宏才卧护北道凡斯民之利病盖一方之安危朕方虚怀以待元老冀疾病之有间得雍容而造朝时闻嘉言以辅不逮告老之请殊非朕心赐韩绛乞致仕不允诏元老在位邦之荣华徒以精神折冲非以筋力爲礼游神道馆拥节家庭于卿同告老之安而国有贪贤之美勉自辅养期于少留赐大辽贺坤成节人使射弓例物口宣敕卿等致命国寳出游禁籞爰修射事以佐宾欢冝旌审固之能式厚珍良之赐赐大辽贺坤成节人使生饩口宣有敕卿等逺涉脩涂来陈庆币舎馆𥘉定徒驭实劳冝钖饩牵以昭宠数赐新除前静海军节度使进封南平王李干徳制敕书敕朕子养兆姓囊括四荒譬之于天岂吝膏泽卿守藩滋乆事上益䖍髙爵隆名极其荣显庶縁王宠以服民心其思尽忠以称恩礼赐户部尚书李常乞除㳂边一州不允诏敕李常在泮献馘亦儒者之常挺劔疾闘盖孔门之事虽然义有轻重理有后先与其自请捍边治癣疥之疾曷若尽瘁事国干心膂之忧苟推是心何往非报虽愿受长缨而往者卿之夲心然自以尺箠而鞭之吾有余力尚体此意姑安厥官赐太师平章军国重事文彦博宰相吕公着自今后入朝凡有拜礼冝并特与免拜诏敕彦博朕闻几杖以优贤着之典礼耋老无下拜书于春秋魏太傅钟繇以足疾乗车就坐自尔三公有疾以爲故事而唐司徒马燧亦以老病自力对于延英诏使母拜今吾耆老大臣四朝之旧德隆而望重任大而忧深者惟卿与公着而已方资其蓍龟之告岂责以筋力之礼今后入朝凡有拜礼冝并特免卿其专有爲之报略无益之仪母或固辞以称朕意赐太师文彦博乞致仕不允断来章批荅覧表具之爲君难爲臣不易非吾推诚无疑不能起卿于安佚非卿忘身徇国不能从我于艰难召用之𥘉中外相庆搢绅莫不竞劝父老至于涕流中道而归其义安在冝思一身之乐轻于社稷母使庶人之议及于朝廷赐太师文彦博乞致仕不允断来章批荅口宣有敕卿望重百辟威闻四夷进退之间轻重所寄母烦屡请朕命不移西京奉安神宗皇帝御容礼毕西京徳音门下朕以寡昧仰継圣神顾瞻山陵未忘弓劒之慕益广宗庙以奉衣冠之游祗遣辅臣往严像设敞鳯台之仙宇粲龟洛之仁祠睟表一临陪京増重山川改色方贡祥而效珍父老纵观或太息而流涕冝施雷雨之泽以荅神人之心于戏好生育物旣推文母之慈崇徳措刑终成神考之志资尔有衆冝体朕怀赐宰相吕公着上第一表乞致仕不允批荅省表具之古者丗臣譬之乔木粤自拱把至于栋梁杰然群材之中夫岂一日之力卿擢自仁祖迨兹四朝光辅朕躬允有一徳不独卿无心而事自定抑亦民旣信而功易成方今布在朝廷岂无豪杰之士犹当养以歳月待其德望之隆卿虽欲归势未可去冝安厥位以副朕心赐宰相吕公着上第一表乞致仕不允批荅覧表具之卿三丗将相一时蓍龟不求备以取人则房乔之比其经逺而无竞有谢安之风用能宁辑我家靖共尔位政在元老人无异词胡爲厌事而求归不复爲国之长虑方今官冗财匮嵗艰民贫天歩难安国是未定若方勤于朴斵而遽易于工师人其谓何势必不可告老之请吾未欲闻经进东坡文集事略卷第三十七经进东坡文集事略经进东坡文集事略卷第三十八经进东坡文集事略卷第三十八内制生擒鬼章奏告永𥙿陵祝文大狝获禽必有指踪之自丰年髙廪孰知耘耔之劳憬彼西戎古称右臂自嘉祐末木征扰边至熈宁中董氊方命于赫圣考恭行天诛非贪尺寸之疆盖爲民除蟊贼遂建长乆之䇿不以贼遗子孙而西蕃大首领鬼章首犯南川北连拓拔申命诸将择利而行旋闻偏师无往不克吏士用命争酬未报之恩神灵在天难逃不漏之网巳于八月戊戌生获鬼章颉利成擒初无渭上之耻郅支授首聊报谷吉之冤谨当推夲圣心益修戎略务在服近而来逺期于偃革以息民仰冀威神曲垂昭鉴除吕公着特授守司空同平章军国事加食邑实封余如故制门下仁莫大于求旧智莫良于用衆旣得天下之大老彼将安归以至国人皆曰贤夫然后用今朕一举仁智在焉冝告治朝以孚大号金紫光禄大夫守尚书右仆射兼中书侍郎上柱国东平郡开国公食邑七千一百户食实封二千三百户吕公着訏谟经逺精识造㣲非尧舜不谈昔闻其语以社稷爲恱今见其心三年有成百揆时叙维乃烈考相于昭陵盖清浄以宁民亦劳谦而得士凡我仪刑之老多其賔客之余在武丁时虽莫追于前烈作召公考固无易于象贤而乃屡贡封章力求退避朕重失此三益之友而闵劳以万几之繁是用迁平土之司释文昌之任毋废议论时游庙堂于戏大事虽资于房乔非如晦莫能果断重德无逾于郭令而裴度亦寄安危罔俾斯人专美唐世可特授司空同平章军国事加食邑七百户食实封叄伯户余如故仍一月三赴经筵二日一入朝因至都堂议军国事除吕大防特授大中大夫守尚书左仆射兼门下侍郎加上柱国食邑实封余如故制门下朕闻天子有道其德不可得而名辅相有德其才不可得而见故汉之文景纪无可书之事唐之房杜传无可载之勲当时安荣后世称颂予欲淸心而省事不求智名与勇功天维显思将启承平之运民亦劳一愿闻休息之期眷予元臣咸有一德咨尔百辟明听朕言中大夫守中书侍郎上柱国汲郡开国公食邑二千二百戸食实封参伯户赐紫金鱼袋吕大防造道淳深受才宏毅果艺以逹有孔门三子之风直大而方得坤爻六二之动乆践右闼蔚爲名臣冝升左辅之崇兼综东台之务加赋进秩宠数益隆得位与时忧责弥重于戏若古有训无竞维人崔公建中之风以除吏八百而致裴垍元和之政以荐士三十而能惟公乃心何逺之有可特授太中大夫守尚书左仆射兼门下侍郎加上柱国食邑七百戸食实封三百户除范纯仁特授太中大夫守尚书右仆射兼中书侍郎进封髙平郡开国侯加食邑实封余如故制门下朕惟朝廷之盛衰常以辅相爲轻重若根夲疆固则精神折冲故蔿吕臣奉己而不在民则晋文无复忧色汲长孺直谏而守死节则淮南爲之寝谋朕思得其人付之以政使天下闻风而心服则人主无爲而日尊咨尔在廷咸听朕命中大夫同知枢宻院事上柱国髙平县开国伯食邑九百户食实封贰伯户赐紫金鱼袋范纯仁器逺任重才周识明进如孟子之敬王退若萧生之忧国朕览观仁祖之遗迹永怀庆历之元臣强諌不忘喜臧孙之有后我心是似命召虎以来宣虽兵政之与闻疑逺猷之未究坐论西省进贰文昌增秩益封兼隆异数于戏时难得而易失民难安而易危予欲守在四夷以汝爲偃兵之姚宋予欲藏于百姓以汝爲息民之萧曹勉思古人以称朕意可特授太中大夫守尚书右仆射兼中书侍郎进封髙平郡开国侯加食邑七百户实封参伯户勲如故赐新除守尚书右仆射兼中书侍郎范纯仁上第一表辞免恩命不允批荅览表具之夫有乌获之力然后可以付千钧有和扁之功然后可以寄死生故宰相之任非所以宠人臣也无其德而当之爲不智有其材而辞之爲不仁若卿之才德亦可谓称矣往思其忧以称天下之望赐范纯仁上第一表辞免恩命不允批荅览表具之吾闻之乃烈考曰君子先天下之忧而忧后天下之乐而乐虽圣人复起不易斯言卿将书之绅铭之盘盂以爲一言而可以终身行之者欤则今兹爰立之命乃所以委重投艰而巳又何辞乎赐新除尚书左仆射吕大防尙书右仆射范纯仁辞兔恩命不允批荅口宣右敕卿望重搢绅才兼文武弼亮之选中外同然母或固辞以称朕意赐新除司空同平章军国事吕公着上第二表辞免恩命不允断来章批荅省表具之夫国以得人爲彊如勐兽之卫藜藿以积贤爲寳如珠玉之茂山川湛然无爲物自蒙利故崔公发议则淄青慙服知朝廷之有人蜀使抗词则孙权回顾叹张昭之不在得失之效岂可同日而语哉朕之用卿意实在此国计之重可无复辞赐吕公着上第二表辞免恩命不允断来章批荅省表具之周之诗曰无曰予小子召公是似唐之雅曰惟西平有子惟我有臣夫父子君臣之间光明盛大如此载之简䇿被之金石岂独闺门之宠足爲邦国之华再省来章具陈先烈虽朕寡昧不敢庶几于仁祖而卿忠孝当念服勤于世官祗率厥常母违朕命赐吕公着辞恩命上第二表不允断来章批荅口宣有敕卿以全徳式符具瞻冝与师臣共爲民表钦承明命伫听嘉谋赐新除守尚书左仆射兼门下侍郎吕大防上第二表辞免恩命不允断来章批荅省表具之卿有夷狄盗贼之虞仓廪礼乐之叹隂阳风两之忧此三者诚当今之大计朕之所以中夜不寐辍食太息者正爲此也孟子曰责难于君谓之恭夫旣以责其君而不以身任之者非仁人也愿卿慨然当古人之重略世俗之谦务践斯言忧此三者赐吕大防上第二表辞免恩命不允断来章批荅省表具之夫任贤使能天下之公义而辞大就小君子之自守也惟名噐爵禄朕所不敢授以私则劳谦退避卿岂得必行其意所谓唐虞三代信任之至以致稷契伊吕德业之隆若卿之言朕敢不勉请事斯语永观厥成赐新除守尚书右仆射兼中书侍郎范纯仁上第二表辞免恩命不允断来章批荅省表具之卿以明哲自託不能非独以见君子劳谦之光亦因以知前世用人之弊功烈无取诚如卿言夫次公减于治郡子元不如爲将非独文献不足盖其才德有偏如卿昔在朝廷首谈孟轲之仁义旋爲帅守专行羊祜之威信慨有大志似其先人苟推此心施于有政则太平可望而小节可略矣赐范纯仁上第二表辞免恩命不允断来章批荅省表具之自昔先帝之世屡叹才难及朕嗣位以来专用德选虽爵禄名噐出于独断而长育成就实在羣公长短不遗辅相之责苟无爲国养人之意必有临事乏使之忧朕用慨然当食不御思得英隽之老共收文武之用惟卿笃于忧国明于知人灼见朕心冝在此位往任天下之重母事匹夫之廉赐范纯仁吕大防辞恩命上第二表不允断来章批荅口宣有敕卿以宏材乆闻大政擢升宰辅实慰具瞻冝速拜嘉母烦谦避赐河西军节度使西蕃邈川首领阿里骨进奉回诏敕阿里骨惟尔祖先世笃忠孝夲与夏贼日㝷干戈亦惟恃我朝廷爵秩之隆用能保尔子孙黎民之衆肆朕命尔嗣长乃师而承袭以来强酋外擅尔弗能禁恣其所爲遂据洮城以犯王略隂连夏贼约日盗边朕愍属羌之无辜出偏师而问罪元恶俘获余党散亡山后厎平河南绥服朕惟率酋豪而捍疆埸乃尔世功叛君父而从仇雠岂其本意庶能改过未忍加兵果因物以贡诚愿洗心而效顺尔旣知悔朕复何求巳指挥熈河路更不出兵及除巳招纳到部族外任罢招纳依旧许般次往来买卖及上京进奉尔冝约束种类共保边陲期宠禄于有终知大恩之难再勿使来欵复爲虚言太皇太后赐门下手诏敕门下皇帝嗣位于兹四年华夷来同天地并应而皇太妃以恭俭之德鞠育之恩虽典册以时奉行而情文疑有未称皇帝以祖考之奉尊无二上而吾惟春秋之义母以子贵其推天下之养以慰人子之心冝下礼部太常寺讨㝷如于典故有襃崇未尽事件令子细开具闻奏除苗授特授武㤗军节度使殿前副都指挥使勲封食实封如故制门下出緫元戎作先声于士气入爲环尹寓军政于国容将伸阃外之威以迪师中之吉咨于尔衆朕得其人侍卫亲军歩军副都指挥使威武军节度观察留后持节福州诸军事福州刺史上柱国济南郡开国公食邑二千八百户食实封叄伯户苗授早以异材见称武略𬒳服忠义有烈丈夫之风砥砺廉隅得士君子之槩荐扬边圉益着劳能拔自衆人旣蒙先帝之遇遂拜大将无复一军之惊祗扈殿巖肃将斋钺予欲少长有礼而兵可用汝其夙夜在公而令必行于戏爱克厥威罔功兹爲深戒师衆以顺爲武古有成言惟懋乃衷母忘朕训相州赐大辽贺坤成勚人使回御筵口宣有敕卿等逺饬征骖少休近郡载惟勤勚良极轸怀往钖宴觞以华归骑瀛州赐大辽贺坤成节人使回程御筵口宣有敕卿等逺聘通欢言归复命改辕北道弭节边城冝钖燕觞少休行役中太一宫真室殿爲太皇太后消灾集福罢散天皇九曜道场朱表臣言仁者必寿信惟天地之心孝无不通冝从臣子之欲䖍遵道范仰扣真廷庶同海宇之诚上集慈闱之福天威咫尺求聦明于我民圣寿万年定子孙于下地更推博施普及函生显圣寺寿圣禅院开启太皇太后消灾集福粉坛道场斋文伏以躬俭节用夲严房闼之风遗大投艰猥当庙社之寄常恐徳之弗类以召灾于厥身敢即仁祠肆陈浄供恭延梵释普施人天俾寿而康非独辅安于寡昧与民同利固将燕及于华夷仰冀能仁曲垂昭鉴后苑瑶津亭开启祈两道埸斋文伏以常旸之沴历月于兹近自都畿逺及関辅岂独西成之害将爲宿麦之忧仰止斍慈必垂善救普集山川之守来登梵释之筵罔吝膏濡以兴焦藁赐皇叔改封徐王颢上表辞免册礼允诏敕卿大雅不群自得诗书之冨爲善最乐不知轩冕之荣旣殿大邦冝膺盛礼而抑损之志逡巡不居虽莫称朕所以极褒崇之心而将使卿庶几获谦沖之福勉从其意嘉叹不忘赐太师平章军国重事文彦博上第一表乞致仕不允批荅覧表具之昔师尚父九十秉旄杖钺犹未告老此诸葛元逊所以屈张昭也而卫武公百年犹箴儆于国曰无以我老耄而舍我此左史倚相所以诲申公也今卿寿考康宁而退託衰病自引求去独不念天下之士有如彼二子者议其后乎姑安厥官以荅公论西路阙雨于济渎河渎淮渎庙祈雨祝文伏以水旱之事山川所司农服穑以有秋天密云而不雨愧我不德渎于有神愿爲三日之霖大慰一方之望囯有常报我其敢忘太皇太后赐门下手诏敕门下官冗之患所从来尚矣流弊之极实萃于今以阙计贠至相倍蓰上有乆间失职之吏则下有受害无告之民故命大臣考求其本苟非裁损入流之数无以澄清取士之源吾今自以眇身率先天下永惟临御之始尝敕有司䕃𥙷私亲旧无定限自惟薄德敢配前人巳诏家庭之恩止从母后之比今当又损以示必行夫以先帝顾託之深天下责望之重苟有利于社稷吾无爱于髪肤矧此恩私实同毫末忠义之士当识此诚各忘内顾之心共成节约之制今后每遇圣节大礼生辰合得亲属恩泽并四分减一皇太后皇太妃凖此赐龙圗阁直学士正议大夫权知开封府吕公孺上表陈乞致仕不允诏敕公孺朕鸡鸣而起志于求助鲐背之老未敢即安矧卿体力不衰髪齿犹壮遽有引年之请殊乖圗旧之心冝安厥官以副朕意赐光禄大夫守吏部尚书兼侍读苏颂上表乞致仕不允诏敕苏颂吾闻有志之士以身徇道而遗名有道之君使人乐用而忘老今卿不安其位岂吾有愧于古哉夫难进之士年仅及而辄退则已试之才吾莫得而尽用矣激扬多士方资崔毛之德讲诵旧闻未卒禇马之业事非小补卿其少安经进东坡文集事略卷第三十八经进东坡文集事略经进东坡文集事略卷第三十九经进东坡文集事略卷第三十九外制给事中兼侍讲传尧俞可吏部侍郎敕士以徳望进则风俗厚而朝廷尊以经术用则议论正而名器重此君子所以难合而朕亦难其人焉具官傅尧俞博学笃行乆闻于时历事四世挺然一节怀道不试十年于兹朕欲问仁人之言置之讲席非尧舜之道盖未尝言给事黄门未究其用往贰太宰益脩厥官董正治典以称先帝复古之意太常少卿赵瞻可户部侍郎敕理财正辞禁民爲非曰义先王之论理财也必继之以正辞名正而言顺则财可得而理民可得而正自顷功利之臣言政而不及化言利而不及义中外纷然朕益厌之具官赵瞻明于吏事辅以经术忠义之节白首不衰爰自秩宗擢贰邦计将使四方之人知予以耆老旧德居此官者盖有盍彻之意焉故枢密副使包拯男太常寺太祝繶之妻寿安县君崔氏可特封永嘉郡君仍封表门闾敕崔氏汝甲族之遗孤大臣之冢妇夫亡子夭惸然无归而能誓死不嫁抚养孤弱使我嘉祐名臣之后有立于丗惟汝之功昔卫世子蚤死共姜自誓诗人歌之韩愈㓜孤养于嫂郑愈丧之朞若崔氏者可谓兼之矣其改赐汤沐表异其所居以风暁郡国使薄于孝悌者有所愧焉鲜于侁可太常少卿敕具官鲜于侁奉常之职非特以治郊庙之度服器之数而巳国有大政事大议论必稽焉昔鲁秉周礼齐不敢谋而晏子太师折冲于樽爼之间国之典常君臣之名分上下守之有死不易则国安而民服朕选建卿士付之礼乐意在于此非我老成之人学足以通古才足以应变强足以守官深于经术逹于人情其孰冝之诗不云乎彼巳之子邦之司直往修厥官无斁朕命范祖禹可着作郎敕具官范祖禹左右起居东观着作皆史事也仐左右史独书巳行之政有司之常事至于廊庙大议君臣相与之际所以兴坏治忽之由一归于东观则着作之任顾不重欤非得直谅多闻古之所谓益友者奋笔于其间则善恶贸乱后世无所考信汝旣任其事矣益进而专之朕苟有过犹当直书而况其余乎往祗厥官无旷乃职孙觉可给事中敕朕闻明主在上凡侍从皆得言若其不明虽台谏亦失职朕以冲眇丕承祖宗未堪多难之忧常恐不闻其过下至执艺犹当尽规岂必谏臣而后论事矧兹封駮之重任参黄散之间知无不言职固当尔具官孙觉行不违道言不违仁处以孝闻出以忠显先帝所以遗朕天下谓之正人屡告嘉猷固非小𥙷间自西省迁之东台而觉方进阳城之直词固怀萧生之雅意重违其请阅月于兹卒採羣言以遂前命以尔抗章伏合之志施于还诏批敕之间其一乃心以称朕意髙密郡王宗晟建安郡王宗绰所生母孙氏封康国太夫人敕母以子贵春秋之义也朕方因亲以教爱广爱以及民封节妇之闾以劝能贤赐髙年之爵以助养老而况属籍至近贤王笃生欲大慰于慈心冝特推于异数孙氏四徳纯备五福荐臻岂惟擢秀于闺门固巳流芳于宫阃举觞坐上有伯仁仲智之贤持节洛濵皆汝南瑯琊之贵爰改封于乐土俾正位于小君服我休恩介尔眉寿宣徳郎刘钖永父元年一百四嵗可承事郎敕刘元尚齿敎民三代之义咨尔百之故老乃吾六世之遗民自非吉人莫飨上寿张苍事秦柱下而至汉孝景思邈生隋开皇而及唐永淳古有其人乃今亲见何爱一命慰其子孙王安石赠太傅敕朕式观古𥘉灼见天命将有非常之大事必生希世违天赠赗哀荣之文岂不在我宠以师臣之位蔚爲儒者之光庶几有知服我休命赠司马光三代曾祖政太子太保敕书曰臯陶迈种徳种之逺故其发也难发之难故其报也大古之君子有种徳于百年之前而待报于数世之后者昔闻其语今见其人某官某故曾祖某官某笃行有闻信于郷国怀道不试遗其子孙天不吾欺再世而显至于曽孙其徳日跻衮衣绣裳进位于朝退有事于家庙其致朕命诏于有神尚食其报以康乃后曽祖母薛氏温国太夫人敕朕自通籍之臣皆有以宠绥其父母而自祖以上非予丞弼之家莫获襃显君子之孝至于尊祖以及其妣用邦君之礼以隆其家可谓至矣某官某故曾祖母某氏专静有守柔嘉维则经之以孝慈纬之以㳟俭使淸白之训不坠于子孙而隐徳之报可质于天地我有异数诏于幽穸翟茀副笄尚服享之祖炫太子太传敕朕有元臣以徳媚于上下民见其羽旄闻其车马之音则稽首而聚观之况其父祖坟墓之所在望其草木盖有流涕而拜者钖命之宠岂特以慰其家而巳哉某官某故祖父某官某笃学力行追配前人仕道难进止于一命无疆之庆在其子孙风流未逺英烈如在歆予宠章以慰民望祖母皇甫氏温国太夫人敕夫天人之际若不可知而善恶之报各以其类凡今冨贵寿考光显于世朕察其父母大父母未有不仁而得之者也某官某故祖母某氏令徳孝㳟着于闺门好礼慈俭刑于姻族始生贤子以大其家而余泽方茂福禄未究再世之后莫之与京愍册追荣国有常典庻几幽壤服我宠灵父池赠太师追封温国公敕朕闻盛德之士必与天合考之古人而无疑质诸鬼或以表见于世君子之欲得位行道岂非以显亲扬名之故欤某官某故母聂氏早以淑女嫔于徳人恭俭信顺以相其夫慈和严翼以成其子使朕得名世之士以济艰难其遗风余泽盖有存者改封大国正位小君非独以报其徳庻几名与子俱传于天下赠韩维三代曾祖处均燕国公敕汉诸袁之父子四世继出五公唐诸温之兄弟同时并列三省着在图史古无拟伦眷予世臣有若韩氏亿事仁祖始参大政育德名家作嫔良士珩璜之节动必以礼苹藻之荐敬而有仪用能使其后昆丞弼我国家以无斁于世今其涖政责在兹始余亦何爱大国不以易汤沐之旧祖保枢鲁国公敕朕方图任股肱之臣以光大祖宗之业思广斯志以及尔私人之念祖谁不如我是以推沛恩命襃显前人具官某祖某躬服仁义着迹郷党积累深厚见于子孙或佐我仁祖之盛明或相我神考之休烈遗风未逺故吏尚存逮兹纉承继用耆哲朕旣恭黙思道垂拱责成与其宠禄厥躬不若尊大其祖上以报贻谋之徳下以励移孝之诚肇新曲阜之封増宠师臣之赠服我休命益大尔家祖母郭氏周氏鲁国太夫人敕古者妇人爵因其夫贵以其子虽有过人之才絶俗之行不得所託不表于丗今余辅臣父子兄弟先后相望以师长我百辟愿推鸿恩光显先烈维考维妣咸追钖休命肆予宠嘉之具官祖母某氏徳称闺闱化及宗党允蹈家人之正居有鹊巢之福翟衣之盛由子而获国封之贵及孙而大兹用钖尔周公之履以炽韩氏之祧庻其有知服我休命父亿冀国公敕朕闻仁宗在位之乆有同成康得士之盛不减武宣如储药石以待疾病如种梓漆以备器用凡今中外文武之选率多庆历嘉祐之人而况一时之老成与闻当时之大政徳业传于父老仪刑见于子孙名在国史像在原庙朕用慨然想见其人具官某少禀异材进由直道出爲循吏入爲名卿福禄终身而人不疵冨贵奕世而天不厌实生三子翼辅两朝旌旄交驰棨㦸互设朕欲贲其家庙而贵巳穷于人爵改封大国益着隆名庻使昭陵之老臣永爲北土之藩辅母蒲氏王氏秦国太夫人敕谨终追逺仁也显亲扬名孝也得志行道泽可及于天下而冨贵不能及其亲天也虽不能及而追荣之典吕惠卿责授建宁军节度副使本州安置不得签书公事敕凶人在位民不奠居司冦失刑士有异论稍正滔天之罪永爲垂世之规具官吕惠卿以斗筲之才挟穿窬之智謟事宰辅同升庙堂乐祸而贪功好兵而喜杀以聚歛爲仁义以法律爲诗书首建青苗次行助役均输之政自同商贾手实之祸下及鸡豚苟可蠧国以害民率皆攘臂而称首先皇帝求贤若不及从善如转圜始以帝尧之心姑试伯鲧终然孔子之圣不信宰予发其宿姦谪之辅郡尚疑改过稍卑重权复陈罔上之言継有砀山之贬反覆敎戒悪心不悛躁轻矫诬徳音犹在始与知巳共爲欺君喜则摩足以相欢怒则反目以相噬连起大狱发其私书党与交攻几半天下姦赃狼籍横被江东至其复用之年始倡西戎之隙妄出新意变乱旧章力引狂生之谋驯致永乐之祸朕念之不衰哀亡而愍存不忍以常法待汝卑之一郡以劝事君敬之哉思所以致此者可不敬欤髙公绘公纪并防御使敕邓训之徳盖活千人叔向之功尚宥十丗矧先王却狄之勲而圣母负扆之託子孙贤者休戚同之具官某性于忠孝文以礼乐袭故家仁厚之风蹈布衣㳟俭之节以尔父士林早縁肺附逮事厚陵没于中年爵不配徳故推余泽以及后昆抱能未施当俟可爲之会临宠而惧庻保无疆之休李之纯户部侍郎敕保国犹保身药石不如养气御民犹御马鞭箠不如轻车故兴利以冨民不如省事而民自冨广求而丰国不如节用而国自丰朕嘉与庻工共行此志以尔具官李之纯屡试以事号称循良虽爲有司不吝出纳冝膺躐等之用庻无虚授之讥服我训词以厌公议苏颂刑部尚书朕闻帝尧之世伯夷以三礼折民西汉之隆仲舒以春秋决狱是知有道之士必以无讼爲功乃者法病于烦官失其守盗贼多有狱市纷然敷求迪哲之人以清流弊之末具官苏颂温文而毅直亮不回仲由冉求果艺有从政之美子产叔向爱直兼古人之遗遭罹闵凶亦旣祥禫特诏虚位以待老成与其遂曾闵之私哀顾怀坟墓曷若蹈威绰之前轨显扬君亲伫闻嘉猷以对休命鲜于侁左谏议大夫梁焘右谏议大夫敕仲虺言汤之徳曰改过不吝孔子论一言而丧邦曰惟予言而莫予违呜唿天下之治乱安危有不出于此者乎朕夙兴夜寐思闻其过厥愆曰朕之愆不啻不敢含怒而况于左右辅弼之臣欤具官鲜于侁邦之老成乆试于外金石之节皓首不衰具官梁焘出入馆殿盖二十年守道笃志无所阿附皆吾争臣之选也朕之于事无必无我可则行之否则更之使天下暁然知朕乐闻其过书之史册足爲美谈若乃进则诡词退则焚草衰世之事朕无取焉林希中书舎人敕文章之变与时盛衰譬如八音可以观政而况诰命之出学者所师号令以之重轻风俗因而厚薄夲朝革五代积衰之气继两汉尔雅之文而大道中微异端所汨欲复祖宗之旧必以训词爲先故难其人不以轻授具官林希博学强识笃学力行绰有建安之风流逮闻正始之议论往践外制爲朝廷常润色其精微期配昔人使天下识典刑之髣髴务究所学朕将观焉经进东坡文集事略卷第三十九经进东坡文集事略经进东坡文集事略卷第四十经进东坡文集事略卷第四十迪功郎新绍兴府县主簿臣郎晔上进书状代张方平諌用兵书代滕甫论西夏书代滕甫辩谤书代李琮论京东盗贼状代吕大防乞録用吕诲子孙札子代张方平諌用兵书臣闻好兵犹好色也伤生之事非一而好色者必死贼民之事非一而好兵者必亡此理之必然者也夫惟圣人之兵皆出于不得巳故其胜也享安全之福其不胜也必无意外之患后丗用兵皆得巳而不巳故其胜也则変迟而祸大其不胜也则変速而祸小是以圣人不计胜负之功而深戒用兵之祸何者兴师十万日费千金内外骚动怠于道路者七十万家内则府库空虚外则百姓穷匮饥寒逼迫其后必有盗贼之忧死伤愁怨其终必致水旱之报上则将帅拥衆有跋扈之心下则士衆乆役有溃叛之志変故百出皆由用兵至于兴事首议之人冥谪尤重盖以平民无故縁兵而死怨气充积必有任其咎者是以圣人畏之重之非不得巳不敢用也自古人主好动干戈由败而亡者不可胜数臣今不敢复言请爲陛下言其胜者秦始皇旣平六囯复事胡越戍役之患𬒳于四海虽拓地千里逺过三代而坟土未干天下怨叛二丗被害子婴𬒳擒㓕亡之酷自古所未甞有也汉武帝承文景冨溢之余首挑匈奴兵连不解遂使侵寻及于诸国嵗嵗调发所向成功建元之间兵祸始作是时蚩尤旗出长与天等其春戾太子生自是师行三十余年死者无数及巫蛊事起京师流血僵尸数万太子父子皆败班固以爲太子生长于兵与之终始帝虽悔悟自克而殁身之恨巳无及矣隋文帝旣下江南继事夷狄炀帝嗣位此心不衰皆能诛灭彊国威震万里然而民怨盗起亡不旋踵唐太宗神武无敌尢喜用兵旣巳破灭突厥髙昌吐谷浑等犹且未厌亲驾辽东皆志在立功非不得巳而用其后武氏之难唐室陵迟不絶如线盖用兵之祸物理难逃不然太宗仁圣寛厚克巳𥙿人几至刑措而一传之后子孙涂炭此岂爲善之报也哉由此观之汉唐用兵于寛仁之后故其胜而仅存秦隋用兵于残暴之余故其胜而遂灭臣毎读书至此未尝不掩卷流涕伤其计之过也若使此四君者方其用兵之𥘉随即败衂惕然戒惧知用兵之难则祸败之兴当不至此不幸毎举輙胜故使狃于功利虑患不深臣故曰胜则変遟而祸大不胜则変速而祸小不可不察也昔仁宗皇帝覆育天下无意于兵将士惰偷兵革朽钝元昊乗间窃发西鄙廷安泾原麟府之间败者三四所䘮动以万计而海内晏然兵休事巳而民无怨言国无遗患何者天下臣庻知其无好兵之心天地鬼神谅其有不得巳之实故也今陛下天钖勇智意在冨强即位以来缮甲治兵伺候邻国群臣百僚窥见此指多言用兵其始也弼臣执国命者无忧深思逺之心枢臣当国论者无虑害持难之识在台谏之职者无献替纳忠之议从微至着遂成厉阶旣而薛向爲横山之谋韩绛效深入之计陈升之吕公弼等隂与之协力师徒丧败财用耗屈较之宝元庆历之败不及十一然而天怒人怨边兵背叛京师骚然陛下爲之旰食者累月何者用兵之端陛下作之是以吏士无怒敌之意而不直陛下也尚頼祖宗积累之厚皇天保祐之深故使兵出无功感悟圣意然浅见之士方且以败爲耻力欲求胜以称上心于是王韶结祸于熈河章淳造衅于梅山熊本发难于渝泸然此等皆戕贼巳降俘累老弱困弊腹心而取空虚无用之地以爲武功使陛下受此虚名而忽于实祸勉彊砥砺奋于功名故沈起刘彛复发于安南使十余万人暴露瘴毒死者十而五六道路之人毙于输送赀粮器械不见敌而尽以爲用兵之意必且少衰而李宪之师复出于洮州矣今师徒克捷锐气方盛陛下喜于一胜必有䡖视四夷陵侮敌国之意天意难测臣实畏之且夫战胜之后陛下可得而知者凯旋捷奏拜表称贺赫然耳目之观耳至于逺方之民肝脑屠于白刃筋骨絶于餽饷流离破产鬻卖男女薰眼折臂自经之状陛下必不得而见也慈父孝子孤臣寡妇之哭声陛下必不得而闻也譬犹屠杀牛羊刳脔鱼鼈以爲膳羞食者甚美死者甚苦使陛下见其号唿于挺刃之下宛转于刀几之间虽八珍之美必将投筯而不忍食而况用人之命以爲耳目之观乎且使陛下将卒精彊府库充实如秦汉隋唐之君旣胜之后祸乱方兴尚不可救而况所在将吏罢软凡庸较之古人万万不逮而数年以来公私窘乏内府累世之积扫地无余州郡征税之储上供殆尽百官俸廪仅而能继南郊赏给乆而未办以此举动虽有智者无以善其后矣且饥疫之后所在盗贼蠭起京东河北尤不可言若军事一兴横歛随作民穷而无告其势不爲大盗无以自全边事方深内忧复起则胜广之形将在于此此老臣所以终夜不寐临食而叹至于恸哭而不能自止也且臣闻之凡举大事必顺天心天之所向以之举事必成天之所背以之举事必败盖天心向背之迹见于灾祥丰歉之间今自近嵗日蚀星变地震山崩水旱疠疫连年不解民死将半天心之向背可以见矣而陛下方且断然不顾兴事不巳譬如人子得过于父母惟有㳟顺静思引咎自责庻几可解今乃纷然诘责奴婢恣行箠楚以此事亲未有见赦于父母者故臣愿陛下逺览前世兴亡之迹深察天心向背之理絶意兵革之事保疆睦邻安静无爲固社稷长乆之计上以安二宫朝夕之养下以济四方亿兆之命则臣虽老死沟壑瞑目于地下矣昔汉祖破灭群雄遂有天下光武百战百胜祀汉配天然至白登𬒳围则讲和亲之议西域请吏则出谢絶之言此二帝者非不知兵也盖经变旣多则虑患深逺今陛下深居九重而䡖议讨伐老臣庸懦私窃以爲过矣然人臣纳说于君因其旣厌而止之则易爲力迎其方锐而折之则难爲功凡有血气之伦皆有好胜之意方其气之盛也虽布衣贱士有不可夺自非智识特逹度量过人未有能勇于奋发之中舎已从人惟义是听者也今陛下盛气于用武势不可回臣非不知而献言不巳者诚见陛下圣徳寛大听纳不疑故不敢以衆人好胜之常心望于陛下且意陛下他日亲见用兵之害必将哀痛悔恨而追咎左右大臣未尝一言臣亦将老且死见先帝扵地下亦有以借口矣惟陛下哀而察之代滕甫论西夏书臣㓜无学术老不读书毎欲披竭愚忠上𥙷圣明万一而肝肺枯涸无可言者近者因病求医偶悟一事推之有证似可施行惟陛下财幸臣近患积聚医云据病当下一日而愈若不下半月而愈然中年以后一下一衰积聚之患终身之忧也臣私计之终不以一日之快而易终身之忧遂用其言以善药磨治半月而愈𥘉不伤气体力益全因悟近日臣寮上言欲用兵西方者皆是医人欲下一日而愈者也其势亦未必不成然终非臣子深爱君父欲出万全之道以陛下圣明将贤士勇何往而不克而臣尚以爲非万全者俗言彭祖观井自系大木加之以车轮覆井而后敢观此言虽鄙而切于事情陛下爱民忧国非特如彭祖之爱身而兵者凶器动有存亡其䧟人可畏有甚于井故臣愿陛下之用兵如彭祖之观井然后爲得也窃观善用兵者莫如曹操其破㓕袁氏最爲巧思请试爲陛下论之袁绍以十倍之衆大败于官渡仅以身免而操歛兵者何也所以缓绍而乱其国也绍返国益骄忠贤就戮嫡庶争夺不及八年袁氏无遗种矣向使操急之绍旣不可一举荡灭若惧而修徳用田丰而立袁谭则成败未可知也其后比征乌元讨袁尚袁熈尚熈走辽东或劝操平之操曰吾今急之则合缓之则自相圗其势然也遂引兵还曰吾方使公孙康斩送其首巳而果然若操者可谓巧于灭国矣灭国大事也不可以速譬如小儿毁齿以渐揺撼之则齿脱而儿不知若不以渐一拔而得齿则毁齿可以杀儿故臣愿陛下取西夏如曹操之取袁氏也方元昊强时谋臣勐将尽其智力十年而不敢近今者主弱臣强其国内乱陛下使偏师一出巳斩名王虏伪公主筑兰㑹等州此实千载一时以此贼授陛下之秋也兵法有之同舟而遇风呉越相救如左右手今秉常虽爲母族所篡以意度之其家世大族亦未肯俯首连臂爲此族用也今乃合而爲一清野以抗王师如左右手此正同舟遇风之势也法当缓之今天威巳震臣愿选用大臣宿将爲贼所畏服者使兼帅五路聚重兵临境上号称百万蒐乗𥙷卒牛酒日至金鼔之声闻于数百里外爲必讨之势而实不出境多发金帛遣间使辩士离壊其党与且下令曰尺地吾不爱也一民吾不有也有能与衆降者即以封之有敢攘其地虏其人者皆斩不出一年必有权均力敌内自相疑者人情不逺各欲求合及王师之未出争爲先降以希重赏陛下因而分裂之即用其酋豪命以爵秩棊布错峙务使相仇如汉封唿韩耶通西域故事不过于害要处筑一城屯数千人置一将以护诸族可使数百年面内保境不烦餽运城守岂非万全之至计哉臣愿陛下断之于中深虑而逺计之夫人臣自爲计不同人臣非攘地首虏无以爲功爲陛下计惟天下安社稷固耳陛下神圣冠古动容举意皆是功徳但能踞泰山之安与天地等寿则竹帛不可胜记而尧舜禹汤不足过也议者不知出此争欲急于功名履危犯难以劳圣虑臣窃不取古人有言省官不如省事省事不如清心刘洎諌唐太宗曰皇天以不言爲贵圣人以不言爲徳老子称大辩若讷庄子言至道无文且多记则损心多言则耗气心气内损形神外劳𥘉虽不觉后必爲虑须爲社稷自爱人臣爱君未有如洎之深者也臣实慕之虽责守在外不合妄言然自念旧臣譬之老马虽筋力巳衰不堪致逺而经渉险阻粗识道路惟陛下哀悯其愚而矜其志不胜幸甚代滕甫辨谤乞郡书臣闻人情不问贤愚莫不畏天而严父然而疾痛则唿父穷窘则号天盖情发于中言无所择岂以号唿之故谓无严畏之心人臣之所患不止于疾痛而所忧有甚于穷窘若不号唿于君父更将趋赴于何人伏望圣慈少加怜察臣本无学术亦无材能惟有忠义之心生而自许昔季孙有言见有礼于其君者事之如孝子之养父母也见无礼于其君者诛之如鹰鹯之逐乌雀也臣虽不肖允蹈斯言但信道直自古忠臣烈士遭时得君而不免于祸者何可胜数而臣独蒙皇帝陛下始终照察爱惜保全则陛下圣度巳过于宣帝太宗而臣之遭逢亦古人所未有日月在上更何忧虞但念丗之憎臣者多而臣之赋命至薄积毁销骨巧言铄金市虎成于三人投抒起于屡至傥因疑似复致人言至时虽欲自明陛下亦难屡赦是以及今无事之日少陈危苦之词晋王导乃王淳之弟也而不害其爲元臣崔造源休之甥也而不废其爲宰相臣与反者义同路人独于寛大之朝爲臣终身之累亦可悲矣凡今游䆠之士稍与贵近之人有葭莩之亲半面之旧则所至便蒙异待人亦不敢交攻况臣受知于陛下中兴之𥘉效力于衆人未遇之日而乃毁訾不忌践踏无严臣何足言有辱天眷此臣所以涕泣而自伤者也今臣旣安善地又忝清班非敢别有侥求更思録用但患难之后积忧伤心风波之间怖畏成疾敢望陛下悯余生之无几究前日之异恩或乞移臣淮浙间一小郡稍近坟墓渐谋归休异日复得以枯朽之余仰瞻天日之表然后退伏田野自称老臣追叙始终之遭逢以诧郷隣之父老区区志愿永毕于斯伏愿陛下怜其志察其愚而赦其罪臣无任感㤙知罪激切屏营之至代李琮论京东盗贼状右臣伏见自来河北京东常苦盗贼而京东尤甚不独穿窬祛箧椎埋发冡之姦至有飞扬跋扈割据僣拟之志近者李逢徒党青徐妖贼皆在京东凶愚之民殆巳成俗自昔大盗之发必有衅端令朝廷清明四方无虞而此等常有不轨之意殆土地风气习俗使然不可不察也汉髙祖沛人项羽宿迁人刘𥙿彭城人黄巢宛朐人朱全忠砀山人其余历代豪杰出于京东者不可胜数故凶愚之人常以此借口而其才力心胆实亦过人加以近年改更贡举条制扫除腐烂专取学术其秀民善士旣以改业而其朴鲁强悍难化之流抱其无用之书各怀不逞之意朝廷虽敕有司别立字号以収三路举人而此等自以丗传朴学无由复践埸屋老死田里不入选中私出怨言幸灾伺隙臣毎虑及此即爲寒心杨雄有言御得其道则天下狙诈咸作使御失其道则天下狙诈咸作敌而班固亦论剧孟郭解之流皆有絶异之资而惜其不入于道徳苟放纵于末流是知人之善恶本无常性若御得其道则向之姦猾尽是忠良故许子将谓曹操曰子治朝之能臣乱丗之姦雄使韩彭不遇汉髙与盗贼何异臣窃尝爲朝廷计以爲穷其党而去之不如因其材而用之何者其党不可胜去而其材自有可用昔汉武尝遣繍衣直指督捕盗贼所至以军兴从事斩二千石以下可谓急矣而盗贼不爲少衰者其党固不可尽也若朝廷因其材而用之则盗贼自消而豪杰之士可得而使请以唐事明之自天寳以后河北诸镇相继僣乱虽宪宗英武亦不能平徒以好乱乐祸之人背公死党之士相与出力而辅之也至穆宗之𥘉刘緫入朝而河北始平緫知河北之乱权在此辈于是尽籍军中宿将名豪如朱克融之流荐之于朝冀厚与爵位使北方之人羡慕向进革去乱心而宰相崔植杜元颍皆庸人无逺虑以爲河北旣平天下无事克融辈乆留京师终不録用饥寒无告怨忿思乱㑹张洪靖赴镇遂遣还幽州而克融等作乱复失河朔今陛下鉴唐室旣往之咎当収京东河北豪杰之心臣伏见近日沂州百姓程棐告获妖贼郭进等窃闻棐之弟乃是李逢之党配在桂州豪侠武徤又过于棐京东州郡如棐軰者不可胜数此等弃而不用即作贼収而用之即捉贼其理甚明臣愿陛下精选青郓两帅京东西职司及徐沂兖单潍密淄齐曹濮知州谕以此意使隂求部内豪猾之士或有武力或多权谋或通知术数而暁兵或家冨于财而好施如此之类皆召而劝奖使以告捕自効籍其姓名以闻于朝所获盗贼量轻重酬赏若获真盗大姦随即録用若只是㝷常刼贼即累其人数酬以一官使此辈歆艶其利以爲进身之资但能拔擢数人则一路自然竞劝贡举之外别设此科则向之遗材皆爲我用纵有姦雄啸聚亦自无徒但毎州搜得一二十人即耳目徧地盗贼无容足之处矣历观自古竒伟之士如周处戴渊之流皆出于羣盗改恶修善不害爲贤而况以捉贼出身有何不可若朝廷随材试用异日攘戎狄立功名未必不由此涂出也非陛下神圣英武不能决行此䇿臣虽非职事而受恩至深有所见闻不敢瘖黙谨録奏闻伏候勑㫖代吕大防乞録用吕诲子孙札子臣窃见故御史中丞吕诲忠于先朝极陈谠论致忤时宰继死外藩臣等皆尝与之同官备闻议论一切出于至诚而有不挠不回之节虽处散地未尝一日有忘朝廷之意忧伤悼疾以至殒没临终之日召司马光面托后事无一言及其家私惟云朝廷事犹可救愿公更且竭力历观前后议臣忠勤忘身亡见其比今其家甚贫诸子仕于常调欲望圣慈特赐矜悯优加赠典録用诸子之才者以旌名臣之后取进上奉圣旨吕由庚除太常寺太祝经进东坡文集事略卷第四十经进东坡文集事略经进东坡文集事略卷第四十一经进东坡文集事略卷第四十一迪功郎新绍兴府嵊县主簿臣郎晔上进书上欧阳内翰书上梅龙图书上范舍人书上梅直讲书上曾丞相书与曾子固书上欧阳内翰书右轼启窃以天下之事难于改为自昔五代之余文教衰落风俗靡靡日以涂地圣上慨然太息思有以澄其源䟽其流明诏天下晓谕厥旨于是招来雄俊魁伟敦厚朴直之士罢去浮巧䡖媚丛错采绣之文将以追两汉之余而渐复三代之故士大夫不深明天子之心用意过当求深者或至于迂务竒者恠僻而不可读余风未殄新弊复作大者镂之金石以传久逺小者转相模写号称古文纷纷肆行莫之或禁盖唐之古文自韩愈始其后学韩而不至者为皇甫湜学皇甫湜而不至者为孙樵自樵以降无足观矣伏惟内翰执事天之所付以收拾先王之遗文天下之所待以觉悟学者恭承王命亲执文柄意其必得天下之竒士以塞明诏轼也逺方之鄙人家居碌碌无所称道及来京师久不知名将治行西归不意执事擢为第二惟其素所蓄积无以慰士大夫之心是以群嘲而聚骂者动满千百亦惟恃有执事之知与衆君子之议论故恬然不以动其心犹幸御轼不为有司之所排使得搢笏跪起谢恩于门下闻之古人士无贤愚惟其所遇盖乐毅去燕不复一战而范蠡去越亦终不能有所为轼愿长在下风与賔客之末使其区区之心长有所发夫岂惟轼之幸亦执事将有取一二焉不宣轼谨启上梅龙图书右轼启轼闻古之君子欲知是人也则观之以言言之不足以尽也则使之赋诗以观其志春秋之世士大夫皆用此以卜其人之休咎死生之间而其应若影响符节之密夫以终身之事而决于一诗岂非诚发于中而不能以自蔽邪传曰登髙能赋可以为大夫矣古之所以取人者何其简且约也后之世风俗薄恶渐不可信孔子曰今吾于人也听其言而观其行知诗赋之不足以决其终身也故试之论以观其所以是非于古之人试之筞以观其所以措置于今之世而诗赋者或以穷其所不能筞论者或以掩其所不知差之毫毛輙以摈落后之所以取之者何其详且难也夫惟简且约故天下之士皆敦朴而忠厚详且难故天下之士虚浮而矫激伏惟龙图执事骨鲠大臣朝之元老忧恤天下慨然有复古之心亲较多士存其大体诗赋将以观其志而非以穷其所不能筞论将以观其才而非以掩其所不知使士大夫皆得寛然以尽其心而无有一日之间苍皇扰乱偶得偶失之叹故君子以为近古轼长于草野不学时文词语甚朴无所藻饰意者执事欲抑浮剽之文故寍取此以矫其弊人之幸遇乃有如此感荷悚息不知所裁上范舍人书右轼启闻之古人民无常性虽土地风气之所禀而其好恶则存乎其上之人文章之风惟汉爲盛而贵显暴着者蜀人爲多盖相如唱其前而王褒继其后峩冠曵佩大车驷马徜徉乎郷闾之中而蜀人始有好文之意弦歌之声与邹鲁比然而二子者不闻其能有所荐达岂其身之富贵而遂忘其徒耶甞闻之老人自孟氏入朝氏始息肩救死扶伤不暇故数十年间学校衰息天圣中伯父觧褐西归乡人叹嗟观者塞涂其后执事与诸公相继登于朝以文章功业闻于天下于是释耒耜而笔砚者十室而九比之西刘又以逺过且蜀之郡数十轼不敢逺引其他盖通义蜀之小州而眉山又其一县去嵗举于礼部者凡四五十人而执事与梅公亲执权衡而较之得者十有三人焉则其他可知矣夫君子之用心于天下固无所私爱而于父母之邦茍有得之者其与之喜乐岂如行道之人漠然而已㢤执事与梅公之于蜀人其始风动诱掖使闻先王之道其终度量裁置使观天子之光与相如王褒又甚逺矣轼也在十三人者之中谨因阍吏进拜于庭以谢万一又以贺执事之乡人得者之多也上梅直讲书某官执事某每读诗至鸱鸮读书至君奭常窃悲周公之不遇及观史见孔子厄于陈蔡之间而絃歌之声不絶颜渊仲由之徒相与问答夫子曰匪兕匪虎率彼旷野吾道非邪吾何为于此颜渊曰夫子之道至大故天下莫能容虽然不容何病不容然后见君子夫子油然而笑曰囘使尔多财吾为尔宰夫天下虽不能容而其徒自足以相乐如此乃今知周公之富贵有不如夫子之贫贱夫以召公之贤以管蔡之亲而不知其心则周公谁与乐其富贵而夫子之所与共贫贱者皆天下之贤才则亦足与乐乎此矣轼七八嵗时始知读书闻今天下有欧阳公者其为人如古孟轲韩愈之徒而又有梅公者从之游而与之上下其议论其后益壮始能读其文词想见其为人意其飘然脱去世俗之乐而自乐其乐也方学为对偶声律之文求斗升之禄自度无以进见于诸公之间来京师逾年未甞窥其门今年春天下之士群至于礼部执事与欧阳公寔亲试之诚不自意获在第二既而闻之人执事爱其文以为有孟轲之风而欧阳公亦以其能不为世俗之文也而取焉是以在此非左右为之先容非亲旧为之请属而向之十余年间闻其名而不得见者一朝为知已退而思之人不可以苟富贵亦不可以徒贫贱有大贤焉而为其徒则亦足恃矣苟其徺一时之幸从车骑数十人使闾巷小民聚观而賛叹之亦何以易此乐也传曰不怨天不尤人盖优哉㳺哉可以卒嵗执事名满天下而位不过五品其容色温然而不怒其文章寛厚敦朴而无怨言此必有所乐乎斯道也轼愿与闻焉上曾丞相书轼闻之将有求于人而其说不诚则难以望其有合矣世之竒特之士其处也莫不为异衆之行而其出也莫不为怪诡之词比物引类以摇撼当世理不可化则欲以势劫之将以术售其身古之君子有韩子者其为说曰王公大人不可以无贫贱之士居其下风而推其后大其声名而久其传虽其贵贱之阔絶而其相须之急不啻若左右手呜唿果其用是说也则夫世之君子所为老死而不遇者无足怪矣今夫扣之者急则应之者疑其词夸则其实必有所不副今吾以为王公大人不可以一日而无吾也彼将退而考其实则亦无乃未至于此耶昔者汉髙未甞喜儒而不失为明君卫霍未甞荐士而不失为贤公卿吾将以吾之说而彼将以彼之说彼是相拒而不得其欢心故贵贱之间终不可以合而道终不可以行何者其扣之急而其词夸也鬻千金之璧者不之于肆而愿观者塞其门观之叹息而主人无言焉非不能言知言之无加也今也不幸而坐于五达之衢又呶呶焉自以为希世之珍过者不顾执其裾而强观之则其所鬻者可知矣王公大人其无意于天下后世者亦安以求为也茍其不然则士之过于其前而有动于其目者彼将褰裳疾行而搂取之故凡皇皇汲汲者举非吾事也昔者甞闻明公之风矣以大臣之子孙而取天下之髙第才足以过人而自视缺然常若不足安于小官而乐于恬淡方其在太学之中衣缯饭糗若将终身至于徳发而不可掩名髙而不可抑贵为天子之少宰而其自视不加于其旧之锱铢其度量宏达至于如此此其尤不可以夸词而急扣者也轼不佞自为学至今十有五年以为凡学之难者难于无私无私之难者难于通万物之理故不通乎万物之理虽欲无私不可得也己好则好之己恶则恶之以是自信则惑也是故幽居默处而观万物之变尽其自然之理而断之于中其所不然者虽古之所谓贤人之说亦有所不取虽以此自信而亦以此自知其不悦于世也故其言语文章未甞輙至于公相之门今也天子举直谏之士而两制过听谬以其名闻窃以为与于此者皆有求于吾君吾相者也故亦有献其文凡十篇而书为之先惟所裁择幸甚与曾子固书轼叩头泣血言轼负罪至大苟生朝夕不自屏窜辄通书问于朋友故旧之门者伏念轼建事祖父祖父之没轼年十二矣固能记忆其为人又甞见先君欲求人为撰墓碣虽不指言所属然私揣其意欲得子固之文也京师人事扰扰而先君亦不自料止于此呜唿轼尚忍言之今年四月轼既护丧还家未葬偶与弟辙阅家中旧书见先君子自䟽录祖父事迹数纸似欲为行状未成者知其意未甞不在于此也因自思念恐亦一旦卒然则先君之意永已不遂谨即其遗书粗加整齐为行状以授同年兄邓君文约以吿于下执事伏惟哀怜而幸诺之岂惟罪逆遗孤之幸抑先君有知实宠绥之轼不任哀祈恳切之至经进东坡文集事略卷第四十一经进东坡文集事略经进东坡文集事略卷第四十二经进东坡文集事略卷第四十二迪功郎新绍兴府嵊县主簿臣郎晔上进书上两制书上富丞相书上韩太尉书上韩枢密书上两制书轼闻古者有贵贱之际有圣贤之分二者相胜而不可以相参其势然也治其贵贱之际则不知圣贤之为髙行其圣贤之分则不知贵贱之为差昔者子思孟轲之徒不见诸侯而耕于野比闾小吏一唿于其门则摄衣而从之至于齐鲁千乘之君操币执摰因门人以愿交于下风则闭门而不纳此非茍以为异而巳将以明乎圣贤之分而不叅于贵贱之际故其摄衣而从之也君子不以为畏而其闭门而拒之也君子不以为傲何则其分定也士之贤不肖固有之矣子思孟轲不可以人人而求之然而贵贱之际圣贤之分二者要以不可不知也世衰道䘮不能深明于斯二者而错行之施之不得其处故其道两亡今夫轼朝生于草茅尘土之中而夕与于州县之小吏其官爵势力不足较于世亦明矣而诸公之贵至与人主揖譲周旋而无间大车驷马至于门者逡廵而不敢入轼也非有公事而辄至于庭求以賔客之礼见于下执事固已获罪于贵贱之际矣虽然当世之君子不以其愚陋而使与于制举之末朝廷之上不以其踈贱而使奏其猖狂之论轼亦自忘其不肖而以为是两汉之主所孜孜而求之亲降色辞而问之政者也其才虽不足以庶几于圣贤之间而学其道治其言则所守者其分也是故踽踽然而来仰不知明公之尊而俯不知其身之贱不由绍介不待辞让而直言当世之故无所委曲者以为贵贱之际非所以施于此也轼闻治事不若治人治人不若治法治法不若治时时者国之所以存亡天下之所最重也周之衰也时人莫不茍媮而不立周虽欲其立而不可得也故周亡秦之衰也时人莫不贪利而不仁秦虽欲其仁而不可得也故秦亡西汉之衰也时人莫不柔懦而谨畏故君臣相蒙而至于危东汉之衰也时人莫不矫潡而奋厉故贤不肖不相容以至于乱夫时者岂其所自为邪王公大人实为之轼将论其时之病而以为其权在诸公诸公之所好天下莫不好诸公之所恶天下莫不恶故轼敢以今之所患二者告于下执事其一曰用法太密而不求情其二曰好名太髙而不适实此二者时之大患也何谓用法太密而不求情昔者天下未平而法不立则人行其私意仁者遂其仁勇者致其勇君子小人莫不以其意从事而不困于绳墨之开故易以有功而亦易以乱及其治也天下莫不趋于法不敢用其私意而惟法之知故虽贤者所为要以如法而止不敢于法律之外有所措意夫人胜法则法为虚器法胜人则人为备位人与法并行而不相胜则天下安今自一命以上至于宰相皆以奉法循令为称其职拱手而任法曰吾岂得自由哉法既大行故人为备位其成也其败也其治也其乱也天下皆曰非我也法也法之弊岂不亦甚矣哉昔者汉髙之时留侯为太子少傅位于叔孙之后而周昌亦自御史大夫为诸侯相天下有缓急则功臣左迁而不怨此亦知其君臣之懽不以法而相持也今天下所以任法者何也任法生于自疑自疑生于多私惟天下之无私则能于法律之外有以效其智何则其自信明也夫唐永秦之间姦臣执政政以贿成徳宗发愤而用常衮衮一切用法四方奏请莫有获者然天下否塞贤愚不分君子不以为能也崔祐甫为相不至朞年而除吏八百多其亲旧或者以为讥祐甫曰不然非亲与旧则安得而知之顾其所用如何尔君子以为善用法今天下泛泛焉莫有深思逺虑者皆任法之过也何谓好名太髙而不适实昔者圣人之为天下使人各致其能以相济也不一则不专不专则不能自尧舜之时而伯夷后䕫稷契之伦皆不过名一艺辨一职以尽其能至于子孙世守其业而不迁夔不敢自与于知礼而契不敢自任于播种至于三代之际亦各辅其才而安其习以不相犯躐凡书传所载者自非圣人皆止于名一艺办一职故其艺未甞不精而其职未甞不举后世之所希望而不可及者由此故也下而至于汉其君子各务其所长以相左右故史之所记武宣之际自公孙魏邴以下皆不过以一能称于当世夫人各有才才各有大小大者安其大而无忽于小小者乐其小而无慕于大是以各适其用而不䘮其所长及至后世上失其道而天下之士皆有侈心耻以一艺自名而欲尽天下之能事是故䘮其所长而至于无用今之士大夫其实病此也仕者莫不谈王道述礼乐皆欲复三代追尧舜终于不可行而世务因以不举学者莫不论天人推性命终于不可究而世教因以不明自许太髙而措意太广太髙则无用太广则无功是故贤人君子布于天下而事不立听其言则侈大而可乐责其效则汗漫而无当此皆好名之过深惟古之圣贤建功立业兴利捍患至于百工小民之事皆有可观不若今世之因循卤莽其故出于此二者欤伏惟明公才略之宏伟度量之寛厚学术之广愽声名之炜烨冠于一时而振于百世百世之所望而正者意有所向则天下奔走而趋之则其愍时忧世之心或有取于斯言也轼将有深于此者而未敢言焉不宣轼再拜上富丞相书轼闻之进说于人者必其人之有间而可入则其说易行战国之人贪天下之士因其贪而说之危国之人惧天下之士因其惧而说之是故其说易行古之人一说而合至有立谈之间而取公相者未甞不始于战国危国何则有间而可入也居今之世而欲进说于明公之前不得其闲而求入焉则亦可谓天下之至愚无知者矣地方万里而制于一姓极天下之尊而尽天下之富不可以有加矣而明公为之宰四夷不作兵革不试是明公无贪于得而无惧于失也方西戎之炽也狄人乗间以跨吾北中国之大不畏而畏明公之一词是明公之勇冠于天下也明公居于山东而倾河朔之流人父弃其子夫弃其妻而自归于明公者百余万明公人人而食之旦旦而抚之此百万人者出于沟壑之中而免于乌鸢豺狼之患生得以养其父母而祭其祖考死得以使其子孙葬埋祭祀不失其故常是明公之仁及于百世也勇冠于天下而仁及于百世士之生于世如此亦足矣今也处于至足之势则是明公无复有所羡慕于天下之功名也五帝三代之事百家之书莫不尽读礼乐刑政之大小兵农财赋之盛衰四海之内地里之逺近山川之崄易物土之所宜莫不尽知当世之贤人君子与夫姦伪崄诈之徒莫不尽究至于曲学小数茫昧戃怳而不可知者皆猎其华而咀其英泛其流而涉其源虽自谓当世之辩不能傲之以其所不知则是明公无复有所畏惮于天下之愽学也名为天下之贤人而贵为天子之宰无贪于得而无惧于失无羡于功名而无畏于愽学是其果无间而可入也天下之士果不可以进说也轼也闻之楚左史倚相曰昔卫武公年九十有五犹日箴儆于国曰自卿以下至于官师茍在朝者无谓我老耄而舍我朝夕以交戒我犹以为未也而作诗以自戒其诗曰抑抑威仪惟徳之隅夫卫武公惟居于至足而日以为不足故其没也谥之曰圣武公嗟天明公岂以其至足而无间以拒天下之士则士之进说者亦何必其间之入哉不然轼将诵其所闻而明公试观之夫天下之小人所为奔走辐溱于大人之门而为之用者何也大人得其全小人得其偏大人得其全故能兼受而独制小人得其偏是以聚而求合于大人之门古之圣人惟其聚天下之偏而各收其用以为非偏则莫肯聚也是故不以其全而责其偏夫惟全者之不可以多有也故天下之偏者惟全之求今以其全而责其偏夫彼若能全将亦为我而已矣又何求焉昔者夫子廉絜而不为异衆之行勇敢而不为过物之操孝而不徇其亲忠而不犯其君凡此者是夫子之全也原宪廉而至于贫公良孺勇而至于闘曽子孝而徇其亲子路忠而犯其君凡此者是数子之偏也夫子居其全而收天下之偏是以若此巍巍也若夫明公其亦可谓天下之全矣廉而天下不以为介直而天下不以为讦刚健而不为强敦厚而不为弱此明公之所得之于天而天下之所不可望于明公者也明公居其全天下效其偏其谁曰不可异时士大夫皆喜为卓越之行而世亦贵狡悍之才自明公执政而朝廷之间习为中道而务循于规矩士之矫饰力行为异者众必共笑之夫卓越之行非至行也而有取于世狡悍之才非真才也而有用于天下此古之全人所以坐而收其功也今天下卓越之行狡悍之才举不敢至于明公之门惧以其不纯而获罪于门下轼之不肖窃以为天下之未大治兵之未振财之未丰天下之有望于明公而未获者其或由此也欤昔范公收天下之士不考其素苟可用者莫不咸在虽其狂獧无行之徒亦自效于下风而范公亦躬为诡特之操以震之夫范公之取人者是也其自为者非也㐲惟明公以天下之全而自居去其短而袭其长以收功于无穷轼也西南之匹夫求斗升之禄而至于京师翰林欧阳公不知其不肖使与于制举之末而发其猖狂之论是以辄进说于左右以为明公必能容之所进䇿论五十篇贫不能尽写而致其半观其大略幸甚上韩太尉书轼生二十有二年矣自七八歳知读书及壮大不能晓习时事独好观前世盛衰之迹与其一时风俗之变自三代以来颇能论着以爲西汉之衰其大臣守㝷常不务大略东汉之末士大夫多竒节而不循正道元成之间天下无事公卿将相安其禄位顾其子孙各欲树私恩买田宅爲不可动之计抵囘畏避以茍歳月而皆依放儒术六经之言而取其近似者以爲口实孔子曰恶居下流而讪上恶讦以爲直而刘歆谷永之徒又相与弥缝其阙而缘饰之故其衰也靡然如蛟龙释其风云之劳而安于豢畜之乐终以不悟使其肩披股裂登于匹夫之爼岂不悲哉其后桓灵之君惩徃昔之弊而欲树人主之威权故颇用严刑以督责臣下忠臣义士不容于朝廷故群起于草野相与力爲险怪惊世之行使天下豪俊奔走于其门得爲之执鞭而其自喜不啻若卿相之荣于是天下之士嚣然皆有无用之虚名而不适于实效故其亡也如人之病狂不知堂宇宫室之爲安而号唿奔走以自颠仆昔者太公治齐举贤而尚功周公曰复世必有篡弑之臣周公治鲁亲亲而尊尊太公曰后世浸微矣汉之事迹诚大类此岂其当时公卿士大夫之行与其风俗之刚柔各有以致之邪古之君子刚毅正直而守之以寛忠恕仁厚而发之以义故其在朝廷则士大夫皆自洗濯磨淬戮力于王事而不敢爲非常可怪之行此三代王政之所由兴也曽子曰上失其道民散乆矣天下之人幸而有不爲阿附苟容之事者则务爲倜傥矫异求如东汉之君子惟恐不及可悲也已轼自幼时闻富公与太尉皆号爲寛厚长者然终不可犯以非义及来京师而二公同时在两府愚不能知其心窃于道涂望其容貌寛然如有容见恶不怒见善不喜岂古所谓大臣者欤夫循循者固不能有所为而翘翘者又非圣人之中道是以愿见太尉得闻一言足矣太尉与大人最厚而又甞辱问其姓名此尤不可以不见今已后矣不宣轼再拜上韩枢宻书某顿首上枢宻侍郎阁下某受知门下似稍异于㝷常人盖甞深言不讳矣明公不以为过其在钱塘时亦蒙以书见及语意亲甚自尔不复通问者七年于兹矣须闻明公入西府门前书生为作贺启数百言轼輙裂去曰明公岂少此哉要当有辅于左右者昔侯覇为司徒其故人严子陵以书遗之曰君房足下位至台鼎甚善怀仁辅义天下恱阿䛕顺旨要领絶世以子陵为狂以轼观之非狂也方是时光武以布衣取天下功成志满有轻人臣之心躬亲吏事所以待三公者甚薄覇为司徒奉法循职而已故子陵有以感发之今陛下之圣不止光武而明公之贤亦逺过侯覇某虽不用然有位于朝未若子陵之独善也其得尽言于左右良不为过今者贪功侥倖之臣劝上用兵扵西北使斯言无有则天下之幸孰大于此不幸有之大臣所宜必争也古今兵不可用明者计之详矣明公亦必然之轼不敢复言独有一事以为臣子之忠孝莫大扵爱君爱君之深者饮食必祝之曰使吾君子孙多长有天下此岂非臣子之愿欤古之人君好用兵者多矣出而无功与有功而君不贤者皆不足道也其贤而有功者莫若汉武帝唐太宗武帝建元元年蚩尤旗见其长亘天后遂命将出师略取河南地建置朔方其春戾太子生自是之后师行盖十余年兵所诛夷屠灭死者不可胜数巫蛊事起京师流血僵尸数万太子父子皆败故班固以为太子生长于兵与之终始唐太宗既平海内破灭突厥髙昌吐谷浑等且犹未厌亲驾征辽东当时大臣房魏辈皆力争不从使无辜之民身膏草野于万里之外其后太子承干齐王祐呉王恪皆继相诛死其余遭武氏之祸残杀殆尽武帝好古崇儒求贤如不及号称世宗太宗克己求治几致刑措而其子孙遭罹如此岂为善之报也哉由此言之好兵始祸者既足以爲后嗣之累则凢忍耻含垢以全人命其爲子孙之福审矣某既无状窃谓人主宜闻此言而明公宜言此此言一闻岂惟朝廷无疆之福将明公子孙实世享其报某懐此欲陈乆矣恐未信而谏则以爲谤不胜区区之忠故移致之明公虽以此获罪不愧不悔皇天后土宜闻此言经进东坡文集事略卷第四十二经进东坡文集事略经进东坡文集事略卷第四十三经进东坡文集事略卷第四十三迪功郎新绍兴府县主簿臣郎晔上进书上韩魏公论场务书上蔡省主论放欠书上韩丞相论灾伤手实书上文侍中论榷盐书上文侍中论强盗赏钱书上韩魏公论场务书轼再拜献书昭文相公执事轼得从官于西甞以为当今制置西事其大者未便非痛整齐之其势不足以久安未可以随欹而拄随壊而补也然而其事宏阔浩汗非可以仓卒轻言者今之所论特欲救一时之急解朝夕之患耳徃者寳元以前秦人之富强可知也中户不可以亩计而计以顷上户不可以顷计而计以赋耕于野者不愿为公侯藏于民家者多于府库也然而一经元昊之变氷消火燎十不存三四今之所谓富民者向之仆隷也今之所谓蓄聚者向之残弃也然而不知昊贼之遗种其将永世而臣伏邪其亦有时而不臣也以向之民力坚完百倍而不能支以今之伤残之余而能办者轼所不识也夫平安无事之时不务多方优𥙿其民使其气力浑厚足以胜任县官权时一切之政而欲一旦纳之于患难轼恐外忧未去而内忧乘之也鳯翔京兆此两郡者陜西之囊槖也今使有变则缘边𬒳兵之郡知战守而巳战而无食则北守而无财则散使战不北守不散其权固在此两郡也轼官于鳯翔见民之所最畏者莫若衙前之役自其家之瓮盎釡甑以上计之长役及十千乡户及二十千皆占役一分所谓一分者名为糜钱十千可办而其实皆十五六千至二十千而多者至不可胜计也科役之法虽始于上户然至于不足则递取其次最下至于家赀及二百千者于法皆可科自近嵗以来凡所科者鲜有能大过二百千者也夫为王民自瓮盎釡甑以上计之而不能满二百千则何以为民今也及二百千则不免焉民之穷困亦可知矣然而县官之事歳以二千四百分为计所谓优轻而可以偿其劳者不能六百分而捕获强恶者愿入焉擿发赃弊者愿入焉是二千四百分者衙前之所独任而六百分者未能纯被于衙前也民之穷困又可知矣今之最便惟重难日损优轻日增则民尚可以生此轼之所爲区区议以官榷与民也其详固已具于府之所录以闻者从轼之说而尽以予民失钱之以贯计者轼尝粗较之嵗不过二万失之于酒课而偿之于税緍是二万者未得爲全失也就使爲全失二万均多补少要以共足此一转运使之所办也如使民日益困穷而无吿异日无以待仓卒意外之患则虽复嵗得千万无益于败此贤将帅之所畏也轼以爲陛下新御宇内方求所以爲千万年之计者必不肯以一转运使之所能办而易贤将帅之所畏况于相公才略冠世不牵于俗人之论乃者变易茶法至今以爲不便者十人而九相公尚不顾行之益坚今此事至小一言可决去嵗赦书使官自买木关中之民始知有生意向非相公果断而力行必且下三司三司固不许幸而许必且下本路本路下诸郡或以爲可或以爲不可然后监司类聚其说而叅酌之比复于朝廷固已朞嵗矣其行不行又未可知也如此而民何望乎方今山陵事起日费千金轼乃于此时议以官榷与民其爲迂阔取笑可知矣然窃以爲古人之所以大过人者惟能于扰攘急迫之中行寛大闲暇久长之政此天下所以不测而大服也朝廷自数十年以来取之无术用之无度是以民日困官日贫一旦有大故则政出一切不复有所择此从来不革之过今日之所宜深惩而永虑也山陵之功不过嵗终一切之政当讫事而罢明年之春则陛下逾年即位改元之嵗必将首行王道以风天下及今使郡吏议之减定其数当复以闻则言之今其时矣伏惟相公留意千万幸甚上蔡省主论放欠书轼于门下踪迹絶踈然私自揆度亦似见知于明公者㝷常无因缘固不敢造次致书今既有所欲言而又黙默拘于流俗人之议以为迹踈不当干说则是谓明公亦如凡人拘于踈密之分者窃以为不然故輙有所言不顾惟少留听轼于府中实掌理欠自今嵗麦熟以来日与小民结为嫌恨鞭笞鏁系与县官日得千百钱固不敢惮也彼寔侵盗欺官而不以时偿虽日挞无愧然其间有甚足悲者或管押竹木风水之所漂或主持粮斛嵗久之所坏或布帛恶弱佑剥以爲亏官或糟滓溃烂纽计以爲实欠或未输之赃责于当时主典之吏或败折之课均于保任干系之家官吏上下举知其非辜而哀其不幸迫于条宪势不得释朝廷亦深知其无告也是以每赦必及焉凡今之所追唿鞭挞日夜不得休息者皆更数赦逺者六七赦矣问其所以不得释之状则皆曰吾无钱以与三司之曹吏以爲不信而考诸旧籍则有事同而先释者矣曰此有钱者也嗟夫天下之人以爲言出而莫敢逆者莫若天子之诏书也今诏书且已许之而三司之曹吏独不许是犹可忍邪伏惟明公在上必不容此辈故敢以吿凡四十六条二百二十五人钱七万四百五十九千粟米三千八百三十斛其余炭铁器用材木冗杂之物甚众皆经监司选吏详定灼然可放者轼已具列闻于本府府当以奏奏且下三司议者皆曰必不报虽报必无决然了絶之命轼以爲不然徃年韩中丞详定放欠以爲赦书所放必待其家业荡尽以至于干系保人亦无孑遗可偿者又当计赦后月日以爲放数如此则所及甚少不称天子一切寛贷之意自今苟无所隐欺者一切除免不同其他以此知今之所奏者皆可放无疑也伏惟明公独断而力行之使此二百二十五家皆得归安其藜糗养其老幼日晏而起吏不至门以歌咏明公之徳亦使赦书不爲空言而无信者干冒威重退增恐悚上韩丞相论灾伤乎实书史馆相公执事轼到郡二十余日矣民物椎鲁过客稀少真愚拙所宜乆处也然灾伤之余民既病矣自入境见民以蒿蔓裹蝗虫而瘗之道左累累相望者二百余里捕杀之数闻于官者几三万斛然吏皆言蝗不为灾甚者或言为民除草使蝗果为民除草民将祝而来之岂忍杀乎轼近在钱塘见飞蝗自西北来声乱浙江之涛上翳日月下掩草木遇其所落弥望䔥然此京东余波及淮浙者耳而京东独言蝗不为灾将以谁欺乎郡已上章详论之矣愿公少信其言特与量蠲秋税或与倚阁青苗钱踈逺小臣腰领不足以荐鈇钺岂敢以非灾之蝗上罔朝廷乎若必不信方且重复检按则饥羸之民索之于沟壑间矣且民非独病旱蝗也方田均税之患行道之人举知之税之不均也久矣然而民安其旧无所归怨今乃用一切之法成于朞月之间夺甲与乙其不均又甚于昔者而民之怨始有所归矣今又行手实之法虽其条目委曲不一然大抵特吿讦耳昔之为天下者恶告讦之乱俗也故有不干已之法非盗及强姦不得捕吿其后稍稍失前人之意渐开吿讦之门而今之法揭赏以求人过者十常八九夫告讦之人未有非凶姦无良者异时州县所共疾恶多方去之然后良民乃得而安今乃以厚赏招而用之岂吾君敦化相公行道之本意欤凡为此者欲以均出役钱耳免役之法其经久利病轼所不敢言也朝廷必欲推而行之尚可择其简易为害不深者轼以为定簿便当即用五等古法惟第四等五等分上中下昔之定簿者为役役未至虽有不当民不争也役至而后诉耳故簿不可用今之定簿者为钱民知当户出钱也则不容有大缪矣其名次细别或未尽其详然至于等第盖已略得其实轼以为如是足矣但当先定役钱所须几何预为至少之数以赋其下五等其余委自令佐度三等以上民力之所任者而分与之夫三等以上钱物之数虽其亲戚不能周知至于物力之厚薄则令佐之稍有才者可以意度也借如某县第一等凡若干户度其力共可以出钱若干则悉召之庭以其数予之不户别也令民自相差择以次分占尽数而已第二等则逐乡分之凡某乡之第二等若干户度其力可以共出钱若干召而分之如第一等第三等亦如之彼其族居相望贫富相悉利害相形不容独有侥倖者也相推相诘不一二日自定矣若析户则均分役钱典卖则着所割役钱于契要使其子孙与买者各以其名附旧户供官至三年造簿则不复用举从其新如此而朝廷又何求乎所谓浮财者决不能知其数凡吿者亦意之而已意之而中其赏不赀不中杖六十至八十极矣小人何畏而不为乎近者军器监须牛皮亦用吿赏农民䘮牛甚于䘮子老弱妇女之家报官稍缓则挞而责之钱数十千以与浮浪之人其归为牛皮而已何至是乎轼在钱塘每执笔断犯盐者未甞不流涕也自到京东见官不卖狱中无囚道上无迁乡配流之民私窃喜幸近者复得漕檄令相度所谓王伯瑜者欲变京东河北法置市易务利害不觉慨然太息也密州之嵗收税钱二千八百余万为一百九十余万秤此特一郡之数耳所谓市易务者度能尽买此乎苟不能尽民肯舍而不煎煎而不私卖乎顷者两浙之民以得罪者嵗万七千人终不能禁京东之民悍于两浙逺甚恐非独万七千人而已纵使官能尽买又须尽卖而后可苟不能尽其存者与翼土何异其害又未可以一二言也愿公救之于未行若已行其孰能已之轼不敢论事久矣今者守郡民之利病其势有以见及又闻自京师来者举言公深有拯救斯民为社禝长计逺虑之意故不自揆复发其狂言可则行之否则置之愿无闻于人使孤危衰废之踪重得罪于世也干冒威重不胜战慄上文侍中论榷盐书留守侍中执事当今天下勲徳俱髙为主上所倚信望实兼隆为士民所责望受恩三世宜与社稷同忧皆无如明公者今虽在外事有关于安危而非职之所忧者犹当尽力争之而况其亊关本职而忧及生民者乎窃意明公必已言之而人不知若犹未也则愿效其愚湏者三司使章惇建言乞榷河北京东朝廷遣使案视召周革入觐已有成议矣惇之言曰河北与陜西皆为边防而河北独不榷此祖宗一时之误思也轼以为陜西之与京东河北不同解池广袤不过数十里既不可捐以予民而官亦易以笼取青塩至自虏中有可禁止之道然犹法存而实不行城门之外公食青今东北循海皆塩也其欲笼而取之正与淮南两浙无异轼在余杭时见两浙之民以犯得罪者一嵗至万七千人而莫能止姦民以兵仗护送吏士不敢近者常以数百人为辈特不为他盗故上下通知而不以闻耳东北之人悍于淮浙逺甚平居椎剽之姦常甲于他路一旦榷塩则其祸未易以一二数也由此观之祖宗以来独不榷河北者正事之适宜耳何名为误哉且榷虽有故事然要以为非王政也陜西淮浙既未能罢又欲使京东河北随之此犹患风痺人曰吾左臂既病矣右臂何为独完则以酒色伐之可乎今议者曰吾之法与淮浙不同淮浙之民所以不免于私贩而灶户所以不免于私卖者以官之买价贱而卖价贵耳今吾贱买而贱卖借如每斤官以三钱得之则以四钱出之商私买于灶户利其贱耳贱不能减三钱灶户均为得三钱也宁以予官乎将以予私商而犯法乎此必不犯之道也此无异于儿童之见东海皆也茍民力之所及未有舍而不煎煎而不卖者也而近嵗官钱常若窘迫遇其急时百用横生以有限之钱买无穷之灶户有朝夕薪米之忧而官钱在朞月之后则其利必归于私贩无疑也食之于非若饥之于五谷也五谷之乏至于节口并日而况乎故私贩法重而官贵则民之贫而懦者或不食徃在浙中见山谷之人有数月食无者今将榷之东北之俗必不如徃日之嗜咸也而望官课之不亏踈矣且淮浙官本轻而利重虽有积滞官未病也今已三钱为本一钱为利自禄吏购赏修筑敖庾之外所获无几矣一有积滞不行官之所䘮可胜计哉失民而得财明者不为况民财两失者乎且祸莫大于作始作俑之渐至于用人今两路未有禁也故变之难遣使㑹议经年而未果自古作事欲速而不取衆议未有如今日者也然犹迟久如此以明作始之难也今既已榷之矣则他日国用不足添价贵卖有司以为熟事行半纸文书而决矣且明公能必其不添乎非独明公不能也今之执政能自必乎苟不可必则两路之祸自今日始夫东北之𧖟衣被天下蚕不可无而议者轻欲夺之是病天下也明公可不深哀而速救之欤或者以爲朝廷既有成议矣虽争之必不从窃以爲不然乃者手实造簿方赫然行法之际轼甞论其不可以告今太原韩公公时在政府莫之行也而手实卒罢民赖以少安凡今执政所欲必行者青苗助役市易保甲而已其他犹可以庶几万一或者又以爲明公将老矣若犹有所争则其请老也难此又轼之所不识也使明公之言幸而听屈已少留以全两路之民何所不可不幸而不听是议不中意其于退也尤易矣愿少留意轼一郡守也犹以爲职之所当忧而冒闻于左右明公其得已乎干渎威重俯伏待罪而已上文侍中论强盗赏钱书轼再拜轼备贠偏州民事甚简但风俗武悍恃好强劫加以比嵗荐饥椎剽之姦殆无虚日自轼至此明立购赏随获随给人用竞劝盗亦歛迹凖法获强盗一人至死者给五十千流以下半之近有旨灾伤之嵗皆降一等既降一等则当复减半自流以下得十二千五百而已凡获一贼吿与捕者率常不下四五人不胜则为盗所害幸而胜则凡为盗者举雠之其难如此而使四五人者分十二千五百以捐其躯命可乎朝廷所以深恶强盗者为其志不善张而不已可以驯致胜广之资也由此言之五十千岂足道哉夫灾伤之嵗尤宜急于盗贼今嵗之民上户皆阙食冬春之交恐必有流亡之忧若又纵盗而不捕则郡县之忧非不肖所能任也欲具以闻上而人微言䡖恐不见省向见报明公所言无不立从东武之民虽非所部明公以天下为度必不闻也故敢以告比来士大夫好轻议旧法皆未习亊之人知其一不知其二者也常窃怪司农寺所行文书措置郡县事多出于本寺官吏一时之意遂与制勑并行近者令诸郡守根究衙前重难应缘此毁弃官文书者皆科违制且不用赦降原免考其前后初不被旨谨案律文毁弃官文书重害者徒一年今科违制即是増损旧律令也不用赦降原免即是冲改新制书也岂有增损旧律令冲改新制书而天子不知三公不与有司得专之者今监司郡县皆恬然受而行之莫敢辨此轼之所深不识也昔袁绍不肯迎天子以谓若迎天子以自近则毎事表闻从之则权䡖不从则拒命非计之善也夫不请而行袁绍之所难也而况守职奉上者乎今圣人在上朝廷清明虽万无此虞司农所行意其出于偶然或已甞被旨而失于开坐皆不可知但不请而行其渐不可开耳轼愚惷无状孤危之迹日以岌岌夙蒙明公奨与过分窃怀忧国之心聊复一发于左右犹幸明公密之无重其罪戾也经进东坡文集事略卷第四十三经进东坡文集事略经进东坡文集事略卷第四十四经进东坡文集事略卷第四十四迪功郎新绍兴府嵊县主簿臣郎晔上进书上刘侍读书上王兵部书上张太保书上文潞公书上刘侍读书轼闻天下之所少者非才也才满于天下而事不立天下之所少者非才也气也何谓气曰是不可名者也若有鬼神焉而隂相之今夫事之利害计之得失天下之能者举知之而不能办能办其小而不能办其大则气有所不足也夫气之所加则已大而物小于是乎受其至大而不为之惊纳其至繁而不为之乱任其至难而不为之忧享其至乐而不为之荡是气也受之于天得之于不可知之间杰然有以盖天下之人而出万物之上非有君长之位杀夺施与之权而天下环向而归之此必有所得者矣多才而败者世之所谓不幸者也若无能焉而每以成者世之所谓天幸者也夫幸与不幸君子之论不施于成败之间而施于穷达之际故凡所以成者其气也其所以败者其才也气不能守其才则焉徃而不败世之所以多败者皆知求其才而不知论其气也若夫明公其亦有所得矣轼非敢以虚辞而曲说诚有所见焉耳夫天下有分得其分则安非其分而以一毫取于人则群起而争之天下有无穷之利自一命以上至于公相其利可爱其涂甚夷设为科条而待天下之择取然天下之人翘足跂首而群望之逡廵而不敢进者何也其分有所止也天下有无功而迁一级者则衆指之矣迁者不容于下迁之者不容于上而况其甚者乎明公起于徒步之中执五寸之翰书方尺之简而列于士大夫之上横翔捷出冠压百吏而为之表犹以为未也而加之师友之职付之全秦之地地方千里则古之方伯连帅所不能有也东障崤渑北跨河渭南倚巴蜀西控戎夏则古之秦昭王商君白起之徒所以殣身残民百战而有之者也奋臂而取两制不十余年而天下不以为速非有汗马之劳米盐之能以擅富贵之美而天下不以为无功抗颜髙议自以无前而天下不以为无让此其气固有以大服于天下矣天下无大事也天下而有大事非其气之过人者则谁实办之轼逺方之鄙人逰于京师闻明公之风幸其未至于公相而犹可以诵其才气之盛美而庶几于知言惜其将遂西去而不得从也故请问于门下以愿望见其风采不宣轼再拜上王兵部书荆州南北之交而士大夫往来之冲也执事以髙才盛名作牧于此盖亦尝有以相马之说吿于左右者乎闻之曰骐骥之马一日行千里而不殆其嵴如不动其足如无所着升髙而不轻走下而不轩其伎艺卓絶而效见明着至于如此而天下莫有识者何也不知其相而责其技也夫马者有昂目而丰臆方蹄而密睫捷乎若深山之虎旷乎若秋后之兔逺望目若视日而志不存乎刍粟若是者飘忽腾踔去而不知所止是故古之善相者立于五达之衢一日而眄之闻其一鸣顾而循其色马之技尽矣何者其相溢于外而不可蔽也士之贤不肖见于面颜而发泄于辞气卓然其有以存乎耳目之间而必曰久居而后察则亦名相士者之过矣夫轼西州之鄙人而荆之过客也其足迹偶然而至于执事之门其平生之所治以求闻于后世者又无所挟持以至于左右盖亦易踈而难合也然自蜀至于楚舟行六十日过郡十一县三十有六取所见郡县之吏数十百人莫不孜孜论执事之贤而教之以求通于下吏且执事何脩而得此称也轼非敢以求知而望其所以先后于仕进之门者亦徒以为执事立于五达之衢而庶几乎一目之眄或有以信其平生尔夫今之世岂惟王公择士士亦有所择轼将自楚游魏自魏无所不逰恐他日以不见执事为恨也是以不敢不进不宣轼再拜上张太保书轼顿首再拜伏蒙再示先人墓表特载辨姦一篇恭览涕泗不知所云窃惟先人早歳汩没晚乃有间虽当时学者知师尊之然于其言语文章犹不能尽而况其中之不可形者乎所谓知之尽而信其然者举世惟公一人虽若不幸然知我者希正老氏之所贵辨姦之始作也自轼与舍弟皆有嘻其甚矣之谏不论他人独明公一见以为与我意合公固已论之先朝载之史册今虽容有不知后世决不可没而先人之言非公表而出之则人未必信信不信何足深计然使斯人用区区小数以欺天下天下莫觉莫知恐后世必有秦无人之叹此墓表之所以作而轼之所以流涕再拜而谢也黄叔度澹然无作郭林宗一言至今以为颜子林宗于人材小大毕取所贤非一人而叔度之贤无一见于外者而后世犹信徒以林宗之重也今公之重不减林宗所贤惟先人而其心迹粗若可见其信于后世必矣多言何足为谢聊发一二上文潞公书轼再拜孟夏渐热恭惟留守太尉执事台候万福承以元功正位兵府备物典册首冠三公虽曾孙之遇絶口虽容有不知后世决不可没而先人之言非公表而出之则人未必信信不信何足深计然使斯人用区区小数以欺天下天下莫觉莫知恐后世必有秦无人之叹此墓表之所以作而轼之所以流涕再拜而谢也黄叔度澹然无作郭林宗一言至今以为颜子林宗于人材小大毕取所贤非一人而叔度之贤无一见于外者而后世犹信徒以林宗之重也今公之重不减林宗所贤惟先人而其心迹粗若可见其信于后世必矣多言何足为谢聊发一二上文潞公书轼再拜孟夏渐热恭惟留守太尉执事台候万福承以元功正位兵府备物典册首冠三公虽曾孙之遇絶口不言而金縢之书囡事自显真古今之异事圣朝之光华也有自京师来转示所赐书教一通行草烂然使破甑敝帚复增九鼎之重轼始得罪仓皇出狱死生未分六亲不相保然私心所念不暇及他但顾平生所存名义至重不知今日所犯为已见絶于圣贤不得复为君子乎抑虽有罪不可赦而犹可改也伏念五六日至于句时终莫能决辄复强颜忍耻饰鄙陋之词道畴昔之眷以卜于左右遽辱还答恩礼有加岂非察其无他而恕其不及亦如圣天子所以贷而不杀之意乎伏读洒然知其不肖之躯未死之间犹可以洗濯磨治复入于道徳之场追申徒而谢子产也轼始就逮赴狱有一子稍长徒步相随其余守舍皆妇女幼稚至宿州御史符下就家取文书州郡望风遣吏发卒围船搜取老幼几怖死既去妇女恚骂曰是好着书书成何所得而怖我如此悉取烧之比事定重复㝷理十亡其七八矣到黄州无所用心辄复覃思于易论语端居深念若有所得遂因先子之学作易传九卷又自以意作论语说五卷穷苦多难夀命不可期恐此书一旦复沦没不传意欲写数本留人间念新以文字得罪人必以为凶衰不祥之书莫肯收藏又自非一代伟人不足託以必传者莫若献之明公而易传文多未有力装写独致论语说五卷公退闲暇一为读之就使无取亦足见其穷不忘道老而能学也轼在徐州时见诸郡盗贼为患而察其人多凶侠不逊因之以饥馑恐其忧不止于窃攘剽杀也辄草具其事上之㑹有旨移湖州而止家所藏书既多亡轶而此书本以为故纸煳笼箧独得不烧笼破见之不觉惘然如梦中事辄录其本以献轼废逐至此岂敢复言天下事但惜此事粗有益于世既不复施行犹欲公知之此则宿昔之心扫除未尽者也公一读讫即烧之而已黄州食物贱风土稍可安既未得去去亦无所归必老于此拜见无期临纸于邑惟冀以时为国自重经进东坡文集事略卷第四十四经进东坡文集事略经进东坡文集事略卷第四十五经进东坡文集事略卷第四十五迪功郎新绍兴府嵊县主簿臣郎晔上进书答李琮书答黄鲁直书答秦太虚书答张文潜书答陈师仲书答毕仲举书答李琮书轼启奉别忽然半年思仰无穷近闻公有闺门之戚即欲作书奉慰既罕遇的便又以为书未必能开释左右徃徃更益悽怅用是稍缓今辱手教慙负不已窃计髙懐逺度必已超然此等情累随手扫灭犹恐不脱若更反覆㝷绎便缠绕人矣望深以明识照之轼凡百如昨愚暗少虑辄复随缘自娯自夏至后杜门不出恶热不可过所居又向西多劝迁居迁居非月余不能定而热向衰矣亦复不果如闻公以职事当须一赴阙不知果然否承问及王天常奉职所言边事天常父齐雄结发与西南夷战夷人信畏之天常幼随其父入夷中近嵗王中正入蜀亦令天常招抚近界诸夷夷人以其齐雄子亦信用其言向甞与轼言泸州事所以致甫望乞弟作过如此者皆有条理可听然皆已往之事虽知之无𥙷又似言人长短故不复录呈独论今日事势揣量夷人情伪似有本末天常正月中与轼言播州首领杨贵迁者俗谓之杨通判最近乌蛮而枭武可用又有宋大郎者乞弟之死党凶猾有谋略若官中见委说杨贵迁令杀宋大郎必可得也数日前有从蜀中来者言贵迁已杀宋大郎纳其首级与银三千两以此推之天常之言殆不妄也天常言晏州六县水路十二村诸夷世与乞弟为仇向者熊察访诱杀十二村首领及近嵗韩存寳讨杀罗狗姓诸夷皆有脣齿之忧貌畏而心贰去年乞弟领兵至罗个牟屯杀害兵官王宣等十二人其地去寍逺安夷寨至近涉厯诸夷族帐不少自来自去殊无留难若诸夷不心与之其势必不能如此也今欲讨乞弟必先有以懐结近界诸夷得其心腹而后可今韩存寳等诸军既不敢与乞弟战但翶翔于近界百余里间多杀不作过熟户老弱而厚以金帛遗乞弟且遣四人为质然后得乞弟遣人送一封空降书便与打誓即日班师与运司诸君皆上表称贺上深照其实已降手诏械存寳狱中逺人无不欢快以谓虽汉光武唐太宗料敌察情于万里之外不能过也今虽已械存寳而后来者亦未见有新巧必胜之术但言乞弟不过有兵三千而官军无虑三万何徃而不克此正如千钧车弩可以洞犀象而不可以得䑕耳今粮运止于江安县自江安至乞弟住坐处犹须十二三程吏士以糗饵行其势不能过一月乞弟但能深自避匿四五十日则免矣而山谷幽崄林木沮洳贼于溪谷间依丛木自蔽以药箭射人血濡缕立死战士数万人知深入未为万全而将吏不敢复稽留此间事不可不深虑天常言国之用兵正如私家之造屋凡屋若干材石之费谷米之用为即日班师与运司诸君皆上表称贺上深照其实已降手诏械存寳狱中逺人无不欢快以谓虽汉光武唐太宗料敌察情于万里之外不能过也今虽已械存寳而后来者亦未见有新巧必胜之术但言乞弟不过有兵三千而官军无虑三万何徃而不克此正如千钧车弩可以洞犀象而不可以得䑕耳今粮运止于江安县自江安至乞弟住坐处犹须十二三程吏士以糗饵行其势不能过一月乞弟但能深自避匿四五十日则免矣而山谷幽崄林木沮洳贼于溪谷间依丛木自蔽以药箭射人血濡缕立死战士数万人知深入未为万全而将吏不敢复稽留此间事不可不深虑天常言国之用兵正如私家之造屋凡屋若干材石之费谷米之用为钱若干布筭而定无所赢缩矣工徒入门斧斤之声铿然而百用毛起不可复计此虑不素定之过也既作而复聚粮既斵而复求材其费必十倍其工必不坚故王者之兵当如富人之造屋其虑周其规摹素定其取材积粮皆有方故其经营之常遅而其作之常速计日而成不愆于素费半他人而工必倍之今日之䇿可且罢诸将兵独精选一转运使及一泸州知州许法外行事与二年限令经画处置他人更不得与多出钱物茶綵于㳂边愽买夷人粮米其费必减仓卒夫运之半使辩士招说十州五团晏州六县水路十二村罗氏鬼主播州杨贵迁之类作五六头项更番出兵以蹂践乞弟族帐使春不得耕秋不得获人嘉戎泸渝四州皆有土豪爲把截将自来雇一私兵入界用银七两毎得一蕃人头用银三十两买之把截将自以爲功今可召募此四州人毎得二十级即与补一三班差使如不及二十级即每级官与绢三十匹出入山谷耐辛苦瘴毒见利则云合败则鸟兽散此本蛮夷之所长而中原之所无柰何也今若召募诸夷及四州把截将私兵使迭出迭入则蛮夷之所长我反用之但能积日累月戕杀其丁壮且使终年释耒而操兵不及二年其族帐必杀乞弟以降如其未也则乞朝廷差三五千人将下选兵三路入界西路自江安县进兵先积粮于寍逺寨以十州五团等诸夷爲先锋以施黔戎泸四州药箭努手继之中路自纳溪寨进兵先积粮于本寨亦以诸夷爲先锋以将下兵马继之三路中惟此路稍平可以用官军东路自合江县进兵先积粮于安溪寨亦以诸夷为先锋以嘉戎泸渝四州召募人继之可以一举而荡灭也天常此䇿虽若不快以蕞尔小丑二年而后定然王者之兵必出于万全不可以侥倖淮南王安有言厮舆之卒有一不备而归者虽得越王之首臣犹窃为大汉羞之今乞弟譬犹蚤蝨也克之未足以威四夷万一不克岂不为卿大夫之辱也哉赵充国征先零邓训征羌及月支胡皆以计磨之数年乃克唐明皇欲取石堡城王忠嗣不奉诏以谓非杀二万人不可取方唐之盛二万人岂足道哉而贤将谋国终不肯出此者图万全也又汉永和中交趾反议者欲发荆扬兖豫四万人讨之独李固以谓四州之人逺赴万里无有还期诏书迫促必致叛亡南州温瘴死者必多士卒疲劳比至岭南不复堪闘前中郎将尹就讨益州叛羌益州谚曰虏来尚可尹来杀我后以兵付刺史张乔因其将吏旬月之间破殄宼虏此发将无益州郡可任之明效也今可募蛮夷使自相攻转输金帛以为其资有能反间致头首者许以封侯之赏因举祝良为九真太守张乔为交趾刺史由此岭外息平今观其说乃与天常之言若合符节但天常不学言不能起意耳天常又言乌蛮药箭中者立死无脱理然不能及逺非三十步内不发发无不中今与乌蛮战当于百步以下五六十步以上强弓弩射之若稍近则短兵径进于五七步内相格则其长技皆废今乞弟亦未是正乌蛮也诸如此巧便非一不能尽录略举一二以见天常之练习疑可驱使耳又有一图子虽不甚详宻然大略具是矣按图以考其说差若易了故以奉呈看讫可却付去人见还也此非公职事然孜孜㝷访如此以见忠臣体国知无不为之义也轼其可以罪废不当言而止乎虽然亦不可使不知我者见以为诟病也知荆公见称经藏文是未离妄语也便蒙印可何哉圆觉经纸示及得暇为写下卷令公择写上卷秦太虚维扬胜士固知公喜之无乃亦可令荆公一见之欤子骏初见报夺一官耳不知其罢郡能不郁郁否有一书不知其今安在敢烦左右达之江水比去年甚大郡中不为患见说沙湖镇颇浸居民亦江淮间常事耳临臯港既开徃来蒙利无穷而居民贸易之入亦不赀但不免少有淤填议者谓歳发少春夫淘之甚易承问辄及之未缘展奉惟冀以时自重谨奉手启起居热甚幸恕不谨轼顿首再拜答黄鲁直书轼顿首再拜鲁直教授长官足下轼始见足下诗文于孙莘老之坐上耸然异之以为非今世之人也莘老言此人人知之者尚少子可为称扬其名轼笑曰此人如精金美玉不即人而人即之将逃名而不可得何以我称扬为然观其文以求其为人必䡖外物而自重者今之君子莫能用也其后过李公择于济南则见足下之诗文愈多而得其为人益详意其超逸絶尘独立万物之表驭风骑气以与造物者逰非独今世之君子所不能用虽如轼之放浪自弃与世阔踈者亦莫得而友也今者辱书词累幅执礼恭甚如见所畏者何哉轼方以此求交于足下而惧其不可得岂意得此扵足下乎喜愧之懐殆不可胜然自入夏以来家人辈更卧病忽忽至今裁荅甚缓想未深讶也古风二首託物引类真得古诗人之风而轼非其人也聊复次韵以为一笑秋暑不审起居何如末由㑹见万万以时自重答秦太虚书轼启五月末舍弟来得手书劳问甚厚日欲裁谢因循至今递中复辱教感愧益甚比日履兹初寒起居何如轼寓居粗遣但舍弟初到筠州即䘮一女子而轼亦䘮一老乳母悼念未衰又得乡信堂兄中舍九月中逝去异郷衰病触目悽感念人命脆弱如此又承见喻中间得疾不轻且喜复健吾侪渐衰不可复作少年调度当速用道书方士之言厚自养鍊讁居无事颇窥其一二已借得本州天庆观道堂三间冬至后当入此室四十九日乃出自非废放安得就此太虚他日一爲仕宦所縻欲求四十九日闲岂可复得耶当及今爲之但择平时所谓简要易行者日夜爲之寝食之外不及他事但满此期根本立矣此后纵复出从人事事已则心返自不能废矣此书到日恐已不及然亦不湏用冬至也寄示诗文皆超然胜絶亹亹爲来逼人矣如我辈亦不劳逼也太虚未免求禄仕方应举求之应举不可必窃爲君谋宜多着书如所示论兵及盗贼等数篇但似此得数十首皆卓然有可用之实者不须及时事也但旋作此书亦不可废应举此书若成聊复相示当有知君者想喻此意也公择近过此相聚数日说太虚不离口莘老未甞得书知未暇通问程公辟须其子履中哀词轼本自求作今岂可食言但得罪以来不复作文字自持颇严若复一作则决壊藩墻今后仍复衮衮多言矣初到黄廪入既絶人口不少私甚忧之但痛自节俭日用不得过百五十毎月朔便取四千五百钱断为三十块挂屋梁上平旦用画义挑取一块即藏去义仍以大竹筒别贮用不尽者以待宾客此贾耘老法也度囊中尚可支一歳有余至时别作经画水到渠成不须预虑以此胸中都无一事所居对岸武昌山水佳絶有蜀人王生在邑中徃徃为风涛所隔不能即归则王生能为杀鸡炊黍至数日不厌又有潘生者作酒店樊口棹小舟径至店下村酒亦自醇酽柑橘椑柿极多大芋长尺余不减蜀中外县米斗二十有水路可致羊肉如北方猪牛麞鹿如土鱼蟹不论钱岐亭监酒胡定之载书万卷随行喜借人看黄州曹官数人皆家善庖馔喜作㑹太虚视此数事吾事岂不既济矣乎欲与太虚言者无穷但纸尽耳展读至此想见掀髯一笑也子骏固吾所畏其子亦可喜曽与相见否此中有黄冈少府张舜臣者其兄尧臣皆云与太虚相熟儿子每蒙批问适㑹葬老乳母今勾当作坟未暇拜书嵗晚苦寒惟万万自重李端叔一书託爲达之夜中微被酒书不成字不罪不罪不宣轼再拜答张文潜书顿首文濳县丞张君足下久别思仰到京公私纷然未暇奉书忽辱手教且审起居佳胜至慰至慰惠示文编三复感叹甚矣君之似子由也子由之文实胜仆而世俗不知乃以爲不如其爲人深不愿人知之其文如其爲人故汪洋澹泊有一唱三叹之声而其秀杰之气终不可没作黄楼赋乃稍自振厉若欲以警发愦愦者而或者便谓仆代作此尤可笑是殆见吾善者机也文字之衰未有如今日者也其源实出于王氏王氏之文未必不善也而患在于好使人同已自孔子不能使人同颜洲之仁子路之勇不能以相移而王氏欲以其学同天下地之美者同于生物不同于所生惟荒瘠斥卤之地弥望皆黄茅白苇此则王氏之同也近见章子厚言先帝晚年甚患文字之陋欲稍变取士法特未暇耳议者欲稍复诗赋立春秋学官甚美仆老矣使后生犹得见古人之大全者正赖黄鲁直秦少㳺晁无咎陈履常与君等数人耳如闻君作太学愽士愿益勉之徳輶如毛民鲜克举之我仪图之爱莫助之此外千万善爱偶饮卯酒醉来人求书不能复覼缕答陈师仲书轼顿首再拜钱塘主簿陈君足下曩在徐州得一再见及见颜长道辈皆言足下文词卓玮志节髙亮固欲朝夕相从适㑹讼诉偶有相关及者遂不复徃来此自足下门中不幸亦岂为吏者所乐哉想彼此有以相照已而轼又负罪逺窜流离契阔益不复相闻今者蒙书教累幅相属之厚又甚于昔者知足下释然果不以前事介意幸甚幸甚自得罪后虽平生厚善有不敢通问者足下独犯衆人之所忌何哉及读所惠诗文不数篇辄拊掌太息此自世间竒男子岂可以世俗趣舍量其心乎诗文皆竒丽所寄不齐而皆归合于大道轼又何言者其间十常有四五见及或及舍弟何相爱之深也处世龃龉每深自嫌恶不论他人及见足下辈犹如此辄亦少自赦诗能穷人所从来尚矣而于轼特甚今天下独不信建言诗不能穷人为之益力其诗日已工其穷殆未可量然亦在所用而已不龟手之药或以封安知足下不以此达乎人生如朝露意所乐则为之何暇计议穷达云能穷人者固缪云不能穷人者亦未免有意于畏穷也江淮间人好食河豚每与人争河豚本不杀人甞戯之性命自子有美则食之何与我事今复以此戯足下想复千里为我一笑也先吏部诗幸得一观辄题数字继诸公之末见为编述超然黄楼二集为赐尤重从来不曽编次纵有一二在者得罪日皆为家人妇女辈焚毁尽矣不知今乃在足下许当为删去其不合道理者乃可存耳轼于钱塘人有何恩意而其人至今见念轼亦一嵗率常四五梦至西湖上此殆世俗所谓前缘者在杭州尝逰夀星院入门便悟曾到能言其院殆未可量然亦在所用而已不龟手之药或以封安知足下不以此达乎人生如朝露意所乐则为之何暇计议穷达云能穷人者固缪云不能穷人者亦未免有意于畏穷也江淮间人好食河豚每与人争河豚本不杀人甞戯之性命自子有美则食之何与我事今复以此戯足下想复千里为我一笑也先吏部诗幸得一观辄题数字继诸公之末见为编述超然黄楼二集为赐尤重从来不曽编次纵有一二在者得罪日皆为家人妇女辈焚毁尽矣不知今乃在足下许当为删去其不合道理者乃可存耳轼于钱塘人有何恩意而其人至今见念轼亦一嵗率常四五梦至西湖上此殆世俗所谓前缘者在杭州尝逰夀星院入门便悟曾到能言其院后堂殿山石处故诗中尝有前生已到之语足下主簿于法得出入当复纵游如轼在彼时也山水穷絶处徃徃有轼题字想复题其后足下所至诗但不择古律以日月次之异日观之便是行记有便以一二见寄慰此惘惘其余慎疾自重不宣轼顿首再拜答毕仲举书轼启奉别忽十余年愚瞽顿仆不复自比于朋友不谓故人尚尔记录逺枉手教存问甚厚且审比来起居佳胜感慰不可言罗山素号善地不应有瘴疠岂歳时适尔既无所失亡而有得于齐宠辱忘得䘮者是天相子也仆既以任意直前不用长者所教以触罪罟然祸福要不可推避初不论巧拙也黄州滨江带山既适耳目之好而生事百须亦不难致早寝晚起又不知所谓祸福果安在哉偶读战国䇿见处士颜蠋之语晚食以当肉欣然而笑若蠋者可谓巧于居贫者也菜羹菽黍差饥而食其味与八珍等而既饱之余刍豢满前惟恐其不持去也美恶在我何与于物所云读佛书及合药救人二事以为闲居之赐甚厚佛书旧亦尝看但闇塞不能通其妙独时取其麤浅假说以自洗濯若农夫之去草旋去旋生虽若无益然终愈于不去也若世之君子所谓超然玄悟者仆不识也徃时陈述古好论禅自以为至矣而鄙仆所言为浅陋仆尝语述古公之所谈譬之饮食龙肉也而仆之所学猪肉也猪之与龙则有间矣然公终日说龙肉不如仆之食猪肉实美而真饱也不知君所得于佛书者果何耶为出生死超三乘遂作佛乎抑尚与仆辈俯仰也学佛老者本期于静而达静似懒达似放学者或未至其所期而先得其所似不为无害仆常以此自疑故亦以为献来书云处世得安稳无病麤衣饱饭不造冤业乃为至足三复斯言感叹无穷世人所作举足动念无非是业不必刑杀无罪取非其有然后为冤业也无缘面论以当一笑而已经进东坡文集事略卷第四十五经进东坡文集事略经进东坡文集事略卷第四十六经进东坡文集事略卷第四十六迪功郎新绍兴府县主簿臣郎晔上进书荅谢民师书荅刘沔书荅王庠书又荅王庠书与朱鄂州书荅李方叔书荅谢民师书近奉违亟辱问讯具审起居佳胜感慰深矣某受性刚简学迂材下坐废累年不敢复齿缙绅自还海北惘然如隔丗人况与左右无一日之雅而敢求交乎数赐见经进东坡文集事略卷第四十六迪功郎新绍兴府县主簿臣郎晔上进书荅谢民师书荅刘沔书荅王庠书又荅王庠书与朱鄂州书荅李方叔书荅谢民师书近奉违亟辱问讯具审起居佳胜感慰深矣某受性刚简学迂材下坐废累年不敢复齿缙绅自还海北惘然如隔丗人况与左右无一日之雅而敢求交乎数赐见临倾盖如故幸甚过望不可言也所示书教及诗赋杂文观之熟矣大略如行云流水𥘉无定质但常行于所当行常止于所不可不止文理自然姿态横生孔子曰言之不文行而不逺又曰辞逹而巳矣夫言止于逹意即疑若不文是大不然求物之妙如系风捕影能使是物了然于心者盖千万人而不一遇也而况能使了然于口与手者乎是之谓辞逹辞至于能逹则文不可胜用矣杨雄好爲艰深之辞以文浅易之说若正言之则人人知之矣此正所谓雕虫篆刻者其太元法言皆是类也而独悔于赋何哉终身雕篆而独变其音节便谓之经可乎屈原作离骚经盖风雅之再变者虽与日月争光可也可以其似赋而谓之雕虫乎使贾谊见孔子升堂有余矣而乃以赋鄙之至与司马相如同科雄之陋如此比者甚衆因论文偶及之耳欧阳文忠公言文章如精金美玉市有定价非人所能以口舌定贵贱也纷纷多言岂能有益于左右愧悚不巳所湏惠力法雨堂两字轼本不善作大字强作终不佳又舟中局迫难冩未能如教然轼方过临江当往游焉或僧有所欲记録当爲作数句留院中慰左右亲念之意今日至崃山寺少留即去愈逺惟万万以时自爱荅刘沔书轼顿首都曹刘君足下蒙示书教及所编録拙诗文二十卷轼平生以文字言语见知于世亦以取疾于人得失相𥙷不如不作之安也以此常欲樊弃笔砚爲瘖黙人然而习气宿业未能尽去谓亦皆随手云散乌没矣不知足下黙随其后掇拾编缀略无遗者览之慙汗可爲多言者之戒也然世之蓄轼诗文者多矣率真伪相半又多爲俗子所改窜读之使人不平然亦不足怪识真者少盖从古所病梁萧统集文选丗以爲工以轼观之拙于文而陋于识莫统若也宋玉赋髙唐神女其𥘉略陈所梦之因如子虚亡是公等皆赋矣而统谓之叙此与儿童之见何异李陵苏武赠别长安而诗有江汉之语及陵与武书词句儇浅正齐梁小儿所拟作决非西汉文而统不悟刘子元独知之范晔作蔡琰传载其二诗亦非是董卓巳死琰乃流落方卓之乱伯喈尚无恙也而其诗乃云以卓乱故流入于胡此岂眞琰语哉其笔势乃效建安七子者非东汉诗李太白韩退之白乐天诗文皆爲庸俗所乱可爲太息今足下所示二十卷无一篇伪者又少谬误及所示书词清婉雅奥眞有作者风气知足下致力于斯文乆矣轼穷困本坐文字盖愿刳形去智而不可得者然㓜子过文益竒在海外孤寂无聊过时出一篇见娱则爲数日喜寝食有味以此知文章如金玉珠贝未易鄙弃也见足下词学如此又喜吾同年兄龙图有后也故勉作报书怱怱不宣轼顿首荅王庠书逺蒙差人致问安否辅以药物眷意甚厚自二月十五日至七月十三日凡百三十余日乃至水陆盖万余里矣罪戾逺黜旣爲亲友忧又使此两人跋渉万里比其还家几尽此嵗此君爱我之过而重其罪也但喜比来侍奉多暇起居佳胜轼罪大责重居此固冝无足言者瘴疠之邦僵仆者相属于前然亦皆有以取之非寒煖失冝则饥饱过度苟不犯此者亦未遽病也若大期至固不可逃又非南北之故矣以此居之甚泰然不烦深念前后所示着述文字皆有古作者风力大略能道意所欲言者孔子曰辞逹而巳矣辞至于逹足矣不可以有加矣经说一篇诚然是言也西汉以来以文设科而文始衰自贾谊司马迁巳不逮先秦古书况其下者乎文章犹尔况于道徳乎所论周勃则恐不然平勃未尝一日忘汉陆贾之爲谋至矣彼视禄产犹几上肉但将相和调则大计自定若如君言先事经营则吕氏觉悟诛两人而汉亡矣轼少时好议论古人旣老渉世更变往往悔其言之过故乐以此告君也儒者之病多空文而少实用贾谊陆贽之学殆不传于世老病且死独欲以此教子弟岂意亲姻中乃有王郎乎三复来贶喜抃不巳应举者志于得而巳今程试文字千人一律考官益厌之未必得也如君自信不回必不爲时所弃又况得失有命决不可移乎勉守所学以卒逺业相见无期万万自重而巳又荅王庠书别纸累幅过当老病废忘岂堪英俊如此责望邪少年应科目时记録名数治革及题目等大略与近嵗应举者同尔亦有少节目文字才尘沗后便𬒳举主取去今皆无有然亦无用也实无捷径必得之术但如君髙才强力积学数年自有可得之道而其实皆命也但卑意欲少年爲学者毎一书皆作数过尽之书冨如入海百货皆有人之精力不能兼収尽取但得其所欲求者尔故愿学者毎次作一意求之如欲求古今兴亡治乱圣贤作用但作此意求之勿生余念又别作一次求事迹故实典章文物之类亦如之他皆倣此此虽迂钝而他日学成八面受敌与渉猎者不可同日而语也甚非速化之术可笑可笑与朱鄂州书轼启近递中奉书必达比日春寒起居何似昨日武昌寄居王殿直天麟见过偶说一事闻之酸辛爲食不下念非吾康叔之贤莫足告语故专遣此人俗人区区了眼前事救过不暇岂有余力及此度外事乎天麟言鄂渚间田野小人例只养二男一女过此辄杀之尤讳养女以故民间少女多鳏夫初生辄以泠水浸杀其父母亦不忍率常闭目背而以手按之水盆中咿嘤良乆乃死有神山郷百姓石揆者连杀两子去嵗夏中其妻一产四子楚毒不可堪忍母子皆死报应如此而愚人不知创艾天麟毎闻其侧近有此辄驰救之量与衣服饮食全活者非一旣旬日有无子息人欲乞其子者辄京不肯以此知其父子之爱天性故在特牵于习俗耳闻鄂人有秦光亨者今巳及第爲安州司法方其在母也其舅陈遵梦一小儿挽其衣若有所诉比雨夕辄见之其状甚急遵独念其姊有娠将产而意不乐多子岂其应是乎驰往省之则儿巳在水盆中矣救之得免鄂人户知之准律故杀子孙徒二年此长吏所得按举愿公明以告诸邑令佐使召诸保正告以法律喻以祸福约以必行使归转以相语仍録条粉壁晓示且立赏召人告官赏钱以犯人及邻保家财充若客户则及其地主妇人怀孕经涉岁月邻保地主无不知者若后杀之其势足相举觉容而不告使出赏固冝若依律行遣数人此风便革公更使令佐各以至意诱谕地主豪户若实贫甚不能举子者薄有以赒之人非木石亦必乐从但得𥘉生数日不杀后虽劝之使杀亦不肯矣自今以往縁公而得活者岂可胜计哉佛家言杀生之罪以杀胎卵爲最重六畜犹尔而况于人俗谓小儿病爲无辜此眞可谓无辜矣悼耄杀人犹不死况无罪而杀之乎公能生之于万死中其隂徳十倍于雪活壮夫也昔王濬爲巴郡太守巴人生子皆不举濬严其科条寛其徭役所活数千人及后伐呉所活者皆堪爲兵其父母戒之曰王府君生汝汝必死之古之循吏如此类者非一居今之世而有古循吏之风者非公而谁此事特未知耳轼向在密州遇饥年民多弃子因盘量劝诱米得出剰数百石别储之专以収养弃儿月给六斗比朞年养者与儿皆有父母之爱遂不失所所活亦数千人此等事在公如反手耳恃深契故不自外不罪不罪此惟爲民自重不宣轼再拜荅李方叔书轼顿首李君先辈足下别后逓中得二书皆未果荅专人来又辱长牋且审孝履无恙感慰深矣惠示古赋近诗词气卓越意趣不凡甚可喜也但微伤冗后当稍収歛之今未可也足下之文正如川之方増极其所至霜降水落自见涯涘然不可不知也録示孙之翰唐论仆不识之翰今见此书凛然得其爲人至论禇遂良不譛刘洎太子瑛之废縁张说张廵之败縁房琯李光弼不当圗史思明宣宗有小善而无人君大略皆旧史所不及议论英发暗与人意合者甚多又读欧阳公志文司马君实跋尾益复慨然然足下欲仆别书此文入石以爲之翰不朽之託何也之翰所立于世者虽无欧阳公之文可也而况欲託字画之工以求信于后世不亦陋乎足下相待甚厚而见誉过当非所以爲厚也近日士大夫皆有僣侈无涯之心动辄欲人以周孔誉巳自孟轲以下者皆怃然不满也此风殆不可长又仆细思所以得患祸者皆由名过其实造物者所不能堪与无功而受千钟者其罪均也深不愿人造作言语务相粉饰以益其疾足下所与游者元君读其诗知其爲超然竒逸人也縁足下以得形君爲赐大矣唐论文字不少过烦诸君冩録又以见足下所与游者皆好学喜事甚善独所谓未得名世之士爲志文则未葬者恐于礼未安司徒文子问于子思䘮服旣除然后葬其服何服子思曰三年之䘮未葬服不变除何有焉昔温峤以未葬不得调古之君子有故不得巳而未葬则服不变官不调今足下未葬岂有不得巳之事乎他日有名世者旣葬而表其墓何患焉辱见厚不敢不尽冬寒惟节哀自重经进东坡文集事畧卷第四十六经进东坡文集事略经进东坡文集事略卷第四十七经进东坡文集事略卷第四十七迪功郎新绍兴府嵊县主簿臣郎书荅毛滂书荅李端叔书荅李昭玘书荅俞括书荅张嘉文书上韩魏公葬董传书荅毛滂书轼启比日酷暑不审起居何如顷承示长牋及诗文一轴日欲裁谢因循至今悚息悚息今时爲文者至多可喜者亦衆然求如足下闲暇自得清美可口者实少也敬佩厚赐不敢独飨当出之知者丗间惟名实不可欺文章如金玉各有定价先后进相汲引因其言以信于丗则有之矣至其品目髙下盖付之衆口决非一夫所能抑扬轼于黄鲁直张文潜軰数子特先识之耳始诵其文盖疑信者相半乆乃自定翕然称之轼岂能爲之䡖重哉非独轼如此虽向之前軰亦不过如此也而况外物之进退此在造物者非轼事辱贶之重不敢不尽氶不乆出都尚得一见否荅李端叔书轼顿首再拜闻足下名乆矣又于相识处往往见所作诗文虽不多亦足以髣髴其爲人矣㝷常不通书问怠慢之罪犹可阔略及足下斩然在疚亦不能以一字奉慰舎弟子由至先蒙惠书又复懒不即荅顽钝废礼一至于此而足下终不弃絶递中再辱手书待遇益隆覧之靣热汗下也足下才髙识明不应轻许与人得非用黄鲁直秦太虚軰语真以爲然邪不肖爲人所憎而二子独喜见誉如人嗜昌歜羊枣未易诘其所以然者以二子爲妄则不可遂欲以移之衆口又大不可也轼少年时读书作文专爲应㪯而巳旣及进士第贪得不巳又㪯制策其实何所有而其科号爲直言极谏故毎纷然诵说古今考论是非以应其名耳人苦不自知旣以此得因以爲实能之故譊譊至今坐此得罪几死所谓斉虏以口舌得官真可笑也然丗人遂以轼爲欲立异同则过矣妄论利害搀说得失此正制科人习气譬之候虫时鸟自鸣自巳何足爲损益轼毎怪时人待轼过重而足下又复称说如此愈非其实得罪以来深自闭塞扁舟草屦放浪山水间与樵渔杂处往往爲醉人所推骂辄自喜渐不爲人识平生亲友无一字见及有书与之亦不荅自幸庶几免矣足下又复创相推与甚非所望木有瘿石有晕犀有通以取妍于人皆物之病也讁居无事黙自观省回视三十年以来所爲多其病者足下所见皆故我非今我也无乃闻其声不考其情取其华而遗其实乎抑将又有取于此也此事非相见不能尽自得罪后不敢作文字此书虽非文然信笔书意不觉累幅亦不须示人必喻此意歳行尽寒苦惟万万节哀强食不次荅李昭玘书轼启向得王子中兄弟书具道足下毎相见语辄见及意相予甚厚即欲作书以道区区又念方以罪垢废放平生不相识而相向如此此人必有以不肖欺左右者辄思所以得罪正坐名过实耳年大以来平日所好恶忧畏皆衰矣独畏过实之名如畏虎也以此未敢相闻今获来书累幅首尾句句皆所畏者谨再拜辞避不敢当然少年好文字虽自不能工喜诵他人之一者今虽老余习尚在得所示书反复不知厌所称道虽不然然观其笔势俯仰亦足以粗得足下爲人之一二也幸甚幸甚比日履兹春和起居何似轼蒙庇粗遣毎念处丗穷困所向辄值墻谷无一遂者独于文人胜士多获所欲如黄庭坚鲁直晁𥙷之无咎秦观太虚张耒文潜之流皆丗未之知而轼独先知之今足下又不见鄙欲相从游岂造物者专欲以此乐见厚也耶然此数子者挟其有余之资而骛于无涯之知必极其所如往而后巳则亦将安所归宿哉惟明者念有以反之鲁直旣䘮妻絶嗜好𬞞食饮水此最勇决舎弟子由亦云学道三十余年今始粗闻道考其言行则信与昔者有间矣独轼伥伥焉未有所得也徐守莘老每有书来亦以此见教想时相从有以发明王子中兄弟得相依甚幸子敏虽失解乃得乆处左右想遂磨琢成其妙质也徐州城外有王陵母刘子政二坟向欲爲作祠堂竟不暇此爲遗恨近以告莘老不知有意作否若果作当有记文莘老若不自作者足下当爲作也无由面言临书惘惘惟顺时自爱谨奉手启爲谢不宣轼再拜荅俞括书轼顿首再拜资深使君合下前日辱宠访示长牋及诗文一轴伏读累日废卷拊掌有起予之叹孔子曰辞逹而巳矣物固有是理患不知之知之患不能逹之于口与手辞者逹是而巳矣文人之盛莫若近丗然私所钦慕者独陆宣公一人家有宣公奏议善本顷侍讲读缮冩奏御区区之忠自谓庻几于孟轲之钦王且欲举天下家藏此方人挟此术以待丗之病者此仁人君子至情也今览所示议论自东汉巳下十篇皆欲酌古以御今有意乎济丗之实用此正平生所望于朋友与凡学道之君子也然去歳在都下见一医工颇艺而穷慨然谓仆曰人所以服药端爲病耳若欲以适口则莫若刍豢何以药爲今孙氏刘氏皆以药显然孙氏蕲于治病而不择丼苦而刘氏专务适口病者宜安所去取而刘氏冨倍孙氏此何理也使君爲此文恐未必售于丗售与不售岂吾侪所当挂口哉聊以发一笑耳宣公奏议有一表谩以奉呈不须示人也余俟面谢目昏自书草草不罪荅张嘉文书乆不奉书过辱不遗逺枉教尺具审起居佳胜感慰交集着述想日益冨示谕治春秋学此学者本务又何疑焉此书自有妙用学者罕能领㑹多求之绳约中乃近法家者流苛细缴绕竟亦何用惟丘明识其妙用然不肯尽谈微见端兆欲使学者自见之故仆以爲难盖尝悔少作矣未敢轻论也凡人爲文至老多有所悔仆尝悔其少作矣然着成一家之言则不容有所悔当且博观而约取如冨人之筑大第储其材用旣足而后成之然后爲得也愚意如此不知是否夜寒笔冻眼昏不罪草草上韩公乞葬董传书轼再拜近得秦中故人书报进士董传三月中病死轼往歳官岐下始识传至今七八年知之熟矣其爲人不通暁丗事然酷嗜读书其文字萧然有出尘之姿至诗与楚词则求之于丗可与传比者不过数人此固不待轼言公自知之然传尝望公不爲力致一官轼私心以爲公非有所爱也知传所禀赋至薄不任官耳今年正月轼过岐下而传居䘮二曲使人问讯其家而传径至长安见轼于传舎道其饥寒穷苦之状以爲几死者数矣頼公而存又且荐我于朝吾平生无妻近有彭驾部者闻公荐我许嫁我其妹若免䘮得一官又且有妻不虚作一丗人皆公之赐轼既爲传喜且私忧之此二事生人之常理而在传则爲非常之福恐不能就今传果死悲夫书生之穷薄至于如此其极邪夫传之之器固不通于丗用然譬之象犀珠玉虽无𥙷于饥寒要不可使在涂泥中此公所以终荐传也今父子暴骨僧寺中孀母弱弟自谋口腹不暇决不能葬轼与之故旧在京师者数人相与出钱赙其家而气力微薄不能有所济甚可悯笑公若犹怜之不敢望其他度可以葬传者足矣陈绎斈士当往泾州而宋迪度支在岐下公若有以赐之轼且歛衆人之赙并以予陈而致之宋使葬之有余以予其家传平生所爲文当使人就其家取之若获当献诸公干冒左右无任战越经进东坡文集事略卷第四十七经进东坡文集事略经进东坡文集事略卷第四十八经进东坡文集事略卷第四十八迪功郎新绍兴府县主簿臣郎晔上进记仁宗皇帝飞帛记喜雨亭记凌虚台记鳯鸣驿记墨妙亭记仁宗皇帝飞帛记问丗之治乱必观其人问人之贤不肖必以丗考之孟子曰诵其诗读其书不知其人可乎是以论其丗也合抱之木不生于歩仞之丘千金之子不出于三家之市臣尝逮事仁宗皇帝其愚不足以测知圣德之盛至独私窃观四十余年之间左右前后之人其大者固巳光明隽伟深厚雄杰不可窥较而其小者犹能淳朴恺悌靖恭持重号称长者当是之时天人和同上下驩心才智不用而道德有余功业难名而福禄无穷升遐以来十有二年若臣若子罔有内外下至深山穷谷老妇稚子外薄四海裔夷君长见当时之人闻当时之事未有不流涕稽首者也此岂独上之泽欤凡在位者与有力焉太子太傅安简王公讳举正臣不及见其人矣而识其爲人其流风遗俗可得而称者以丗考之也熈宁六年冬以事至姑苏其子诲出庆历中所赐公端敏字二飞白笔一以示臣且请臣记之将刻石而传诸丗臣官在太常职在太史于法得书且以爲抱乌号之弓不若藏此笔保曲阜之履不若传此书考追蠡以论音声不若推点画以究观其所用之意存昌歜以追嗜好不若因褒贬以想其所与之人或藏于名山或流于四方凡所见者皆当耸然而作如望旄头之尘而听属车之音相与勉爲忠厚而耻爲浮薄或由此也夫喜雨亭记亭以雨名志喜也古者有喜则以名物示不忘也周公得禾以名其书汉武得鼎以名其年叔孙胜狄以名其子其喜之大小不齐其示不忘一也余至扶风之明年始治官舎爲亭于堂之北而凿池其南引流种木以爲休息之所是歳之春雨麦于岐山之阳其占爲有年旣而弥月不雨民方以爲忧越三月乙卯乃雨甲子又雨民以爲未足丁卯大雨三日乃止官吏相与庆于庭商贾相与歌于市农夫相与抃于野忧者以乐病者以愈而吾亭适成于是举酒于亭上以属客而告之曰五日不雨可乎曰五日不雨则无麦十日不雨可乎曰十日不雨则无禾无麦无禾歳且荐饥狱讼繁兴而盗贼滋炽则吾与二三子虽欲优游以乐于此亭其可得耶今天不遗斯民始旱而赐之以雨使吾与二三子得相与优游而乐于亭者皆雨之赐也其又可志邪旣以名亭又从而歌之歌曰使天而雨珠寒者不得以爲𥜗使天而雨玉饥者不得以爲粟一雨三日繄谁之力民曰太守太守不有归之天子天子曰不然归之造物造物不自以爲功归之太空太空冥冥不可得而名吾以名吾亭凌虚台记国于南山之下宜若起居饮食与山接也四方之山莫髙于终南而都邑之丽山者莫近于扶风以至近求最髙其势必得而太守之居未尝知有山焉虽非事之所以损益而物理有不当然者此凌虚之所爲筑也方其未筑也太守陈公杖屦逍遥于其下见山之出于林木之上者累累如人之旅行于墻外而见其髻也曰是必有异使工凿其前爲方池以其土筑台髙出于屋之危而止然后人之至于其上者怳然不知台之髙而以爲山之踊跃奋迅而出也公曰是宜名凌虚以告其从事苏轼而求文以爲记轼复于公曰物之废兴成毁不可得而知也昔者荒草野田霜露之所蒙翳狐虺之所窜伏方是时岂知有凌虚台邪废兴成毁相㝷于无穷则台之复爲荒田野草皆不可知也尝试与公登台而望其东则秦穆之祈年槖泉也其南则汉武之长杨五柞而其北则隋之仁寿唐之九成也计其一时之盛宏杰诡丽坚固而不可动者岂特百倍于台而已哉然而数丗之后欲求其髣髴而破瓦頽垣无复存者旣巳化爲禾黍荆棘丘墟陇畒矣而况于此台欤夫台犹不足恃以长乆而况于人事之得䘮忽往而忽来者欤而或者欲以夸丗而自足则过矣盖丗有足恃者而不在乎台之存亡也旣巳言于公退而爲之记凤鸣驿记始余丙申歳举进士过扶风求舎于馆人旣入不可居而出次于逆旅其后六年爲府从事至数日谒客于馆视客之所居与其凡所资用如官府如庙观如数丗冨人之宅四方之至者如归其家皆乐而忘去将去旣驾虽马亦顾其皁而嘶余召馆吏而问焉吏曰今太守宋公之所新也自辛丑八月而公始至旣至逾月而兴功五十有五日而成用夫三万六千木以根计竹以竿计瓦甓坏钉各以枚计稍以石计者二十一万四千七百二十有八而民未始有知者余闻而心善之其明年县令胡允文具石请书其事余以爲有足书者乃书曰古之君子不择居而安安则乐乐则喜从事使人而皆喜从事则天下何足治与后之君子常有所不屑使之居其所不屑则躁否则惰躁则妄惰则废旣妄且废则天下之所以不治者常出于此而不足怪今夫宋公计其所历而累其勤使无龃龉于丗则今且何爲矣而犹爲此官哉然而未尝有不屑之心其治扶风也视其卼臲者而安植之求其蒙茸者而䟽理之非特传舎而巳事复有小于传舎者公未尝不尽心也尝食刍豢者难于食菜尝衣锦者难于衣布尝爲其大者不屑爲其小此天下之通患也诗曰岂弟君子民之父母所贵乎岂弟者岂非以其不择居而安安而乐乐而喜从事欤夫修传舎诚无足书者以传舎之修而见公之不择居而安安而乐乐而喜从事者则是眞足书也墨妙亭记熈宁四年十一月髙邮孙莘老自广德移守呉兴其明年二月作墨妙亭于府第之北逍遥堂之东取凡境内自汉以来古文遗刻以实之呉兴自东晋爲善地号爲山水清逺其民足于鱼稻蒲莲之利寡求而不争賔客非特有事于其地者不至焉故凡守郡者率以风流啸咏投壷飮酒爲事自莘老之至而歳适大水上田皆不登湖人大饥将相率亡去莘老大振廪劝分躬自抚廵劳来出于至诚冨有余者皆争出糓以佐官所活至不可胜计当是时朝廷方更化立法使者旁午以爲莘老当日夜治文书赴期㑹不能复雍容自得如故亊而莘老益喜賔客赋诗饮酒爲乐又以其余暇网罗遗逸得前人赋咏数百篇爲呉兴新集其刻画尚存而僵仆断缺于荒陂野草之间者又皆集于此亭是歳十二月余以亊至湖周览叹息而莘老求文爲记或以谓余凡有物必归于尽而恃形以爲固者尤不可长虽金石之坚俄而変坏至于功名文章其传丗垂后犹爲差乆今乃以此托于彼是乆存者反求助于速壊此旣昔人之惑而莘老又将深檐大屋以锢留之推是意也其无乃几于不知命也夫余以爲知命者必尽人亊然后理足而无憾物之有成必有坏譬如人之有生必有死而国之有兴必有亡也虽知其然而君子之养身也凡可以乆生而缓死者无不用其治国也凡可以存存而救亡者无不爲至于不可柰何而后巳此之谓知命是亭之作否无足争者而其理则不可以不辨故具载其说而列其名物于左云经进东坡文集事略卷第四十八经进东坡文集事略经进东坡文集事略卷第四十九经进东坡文集事略卷第四十九迪功郎新绍兴府县主簿臣郎晔上进记篔筜谷偃竹记张氏园亭记石氏画苑记石钟山记篔筜谷偃竹记竹之始生一寸之萌耳而节叶具焉自蜩腹虵蚹以至于劒抜十㝷者生而有之也今画者乃节节而爲之叶叶而累之岂复有竹乎故画竹必先得成竹于胷中执笔熟视乃见其所欲画者急起从之振笔直遂以追其所见如兔起鹘落少纵则逝矣与可之教予如此予不能然也而心识其所以然夫旣心识其所以然而不能然者内外不一心手不相应不学之过也故凡有见于中而操之不熟者平居自视了然而临事忽焉䘮之岂独竹乎子由爲墨竹赋以遗与可曰庖丁解牛者也而养生者取之轮扁斵轮者也而读书者与之今夫夫子之託于斯竹也而予以爲有道者则非邪子由未尝画也故得其意而巳若予者岂独得其意并得其法与可画竹𥘉不自贵重四方之人持缣素而请者足相蹑于其门与可厌之投诸地而骂曰吾将以爲韈士大夫传之以爲口实及与可自洋州还而余爲徐州与可以书遗余曰近语士大夫吾墨竹一派近在彭城可往求之韈材当萃于子矣书尾复冩一诗其略曰拟将一叚鹅鸡绢扫取寒梢万尺长予谓与可竹长万尺当用绢二百五十匹知公倦于笔砚愿得此绢而巳与可无以荅则曰吾言妄矣世岂有万尺竹哉余因而实之荅其诗曰丗间亦有千㝷竹月落庭空影许长与可笑曰苏子辩矣然二百五十匹绢吾将买田而归老焉因以所画篔筜谷偃竹遗予曰此竹数尺耳而有万尺之势篔筜谷在洋州与可尝令予作洋州三十咏篔筜谷其一也予诗云汉州脩竹贱如蓬斤斧何曽赦箨龙料得清贫馋太守渭濵千畒在胷中与可是日与其妻游谷中烧笋晚食发函得诗失笑喷饭满案元丰二年正月二十日与可没于陈州是歳七月七日予在湖州曝书画见此竹废卷而哭失声昔曹孟德祭桥公文有车过腹痛之语而予亦载与可畴昔戯笑之言者以见与可于予亲厚无间如此也张氏园亭记道京师而东水浮浊流陆走黄尘陂田苍莽行者勌厌凡八百里始得灵壁张氏之园于汴之阳其外脩竹森然以髙乔木蓊然以深其中因汴之余浸以爲陂池取山之怪石以爲巖阜蒲苇莲芡有江湖之思椅桐桧栢有山林之气竒花美草有京洛之态华堂厦屋有呉蜀之巧其深可以隐其富可以养果𬞞可以饱邻里鱼鼈笋茹可以餽四方之賔客余自彭城移守呉兴由宋登舟三宿而至其下肩舆叩门见张氏之子硕硕求余文以记之维张氏丗有显人自其伯父殿中君与其先人通州府君始家灵壁而爲此园作兰臯之亭以养其亲其后出仕于朝名闻一时推其余力日増治之于今五十余年矣其木皆十围岸谷隐然凡园之百物无一不可人意者信其用力之多且乆也古之君子不必仕不必不仕必仕则忘其身必不仕则忘其君譬之饮食适于饥饱而巳然士罕能蹈其义赴其节处者安于故而难出出者狃于利而忘返于是有违亲絶俗之讥怀禄苟安之弊今张氏之先君所以爲其子孙之计虑者逺且周是故筑室蓺园于汴泗之间舟车冠盖之冲凡朝夕之奉燕游之乐不求而足使其子孙开门而出仕则跬歩市朝之上闭门而归隐则俯仰山林之下于以养生治性行义求志无适而不可故其子孙仕者皆有循吏良能之称处者皆有节士廉退之行盖其先君子之泽也余爲彭城二年乐其土风将去不忍而彭城之父老亦莫余厌也将买田于泗水之上而老焉南望灵壁鸡犬之声相闻幅巾杖屦歳时往来于张氏之园以与其子孙游将必有日矣元丰二年三月二十七日记石氏画苑记石康伯字㓜安眉之眉山人故紫微舎人昌言之㓜子也举进士不第即弃去当以䕃得官亦不就读书作诗以自娱而巳不求人知独好法书名画古器异物遇有所见脱衣辍食求之不问有无居京师四十年出入闾巷未尝骑马在稠人中耳目谡谡然专求其所好长七尺黒而髯如丗所画道人劒客而徒歩尘埃中若有所营不知者以爲异人也又善滑稽巧发微中旁人抵掌絶倒而㓜安淡然不变色与人游知其急难甚于爲巳有客于京师而病者辄舁置其家亲饮食之死则棺歛之无难色凡识㓜安者皆知其如此而余独深知之㓜安识虑甚逺独口不言耳今年六十一状貌如四十许人须三尺郁然无一茎白者此岂徒然者哉爲亳州职官与富郑公俱得罪者其子夷庚也其家书画数百轴取其毫末杂碎者以册编之谓之石氏画苑㓜安与文与可游如兄弟故得其画爲多而余亦善画古木丛竹因以遗之使置之苑中子由尝言所贵于画者爲其似也似犹可贵况其眞者吾行都邑田野所见人物皆吾画笥也所不见者独鬼神耳当頼画而识然人亦何用见鬼此言眞有理今㓜安好画乃其一病无足録者独着其爲人之大略云尔元丰三年十二月日赵郡苏轼书石钟山记水经云彭蠡之口有石钟山焉郦元以爲下临深潭微风鼔浪水石相搏声如洪钟是说也人常疑之今以钟磬置水中虽大风浪不能鸣也而况石乎至唐李渤始访其遗踪得双石于潭上扣而聆之南声函胡北音清越枹止响腾余韵徐歇自以爲得之矣然是说也余尤疑之石之铿然有声者所在皆是也而此独以钟名何哉元豊七年六月丁丑余自齐安舟行适临汝而长子迈将赴饶之德兴尉送之至湖口因得观所谓石钟者寺僧使小童持斧于乱石间择其一二扣之焉余固笑而不信也至莫夜月明独与迈乗小舟至絶壁下大石侧立千尺如勐兽竒鬼森然欲搏人而山上栖鹘闻人声亦惊起磔磔云霄间又有若老人欬且笑于山谷中者或曰此鹳鹤也余方心动欲还而大声发于水上噌吰如钟鼔不絶舟人大恐徐而察之则山下皆石穴罅不知其浅深微波入焉涵澹澎湃而爲此也舟廻至两山间将入港口有大石当中流可坐百人空中而多窍与风水相吞吐有窽坎铛鞳之声与向之噌吰者相应如乐作焉因笑谓迈曰汝识之乎噌吰者周景王之无射也窽坎镗鞳者魏庄子之歌钟也古之人不余欺也事不目见耳闻而臆断其有无可乎郦元之所见闻殆与余同而言之不详士大夫终不肯以小舟夜泊絶壁之下故莫能知而渔工水师虽知而不能言此丗所以不传也而陋者乃以斧斤考击而求之自以爲得其实余是以记之盖叹郦元之简而笑李渤之陋也经进东坡文集事略经进东坡文集事略卷第五十疑之以爲公旣巳无愧于伊周矣而犹有羡于乐天何哉轼闻而笑曰公岂独有羡于乐天而巳乎方且愿爲㝷常无闻之人而不可得者天之生是人也将使任天下之重则寒者求衣饥者求食凢不获者求得苟有以与之将不胜其求是以终身处乎忧患之域而行乎利害之涂岂其所欲哉夫忠献公旣巳相三帝安天下矣浩然将归老于家而天下共挽而留之莫释也当是时其有羡于乐天无足怪者然以乐天之平生而求之公较其所得之厚薄浅深孰有孰无则后丗之论有不可欺者矣文致太平武定乱略谋安宗庙而不自以爲功急贤才轻爵禄而士不知其恩杀伐果敢而六军安之四夷八蛮想闻其风采而天下以其身爲安危此公之所有而乐天之所无也乞身于强健之时退居十有五年日与其朋友赋诗饮酒尽山水园池之乐府有余帛廪有余粟而家有声妓之奉此乐天之所有而公之所无也忠言嘉谟效于当时而文采表于后丗死生穷逹不易其操而道德髙于古人此公与乐天之所同也公旣不以其所有自多亦不以其所无自少将推其同者而自託焉方其寓形于一醉也齐得䘮忘祸福混贵贱等贤愚同乎万物而与造物者游非独自比于乐天而巳古之君子其处巳也厚其取名也廉是以实浮于名而丗诵其美不厌以孔子之圣而自比于老彭自同于丘明自以爲不如颜渊后之君子实则不至而皆有侈心焉臧武仲自以爲圣白圭自以爲禹司马长卿自以爲相如扬雄自以爲孟轲崔浩自以爲子房然丗终莫之许也由此观之忠献公之贤于人也逺矣昔公尝告其子忠彦将求文于轼以爲记而未果公薨旣葬忠彦以告轼爲义不得辞也乃泣而书之钱塘六井记潮水避钱塘而东击西陵所从来逺矣沮洳斥卤化爲桑麻之区而乆乃爲城邑聚落凡今州之平陆皆江之故地其水苦恶惟负山凿井乃得甘泉而所及不广唐宰相李公长源始作六井引西湖水以足民用其后刺史白公乐天治湖浚井刻石湖上至于今頼之始长源六井其最大者在清湖中爲相国井其西爲西井少西而北爲金牛池又北而西附城爲方井爲白龟池又北而东至钱塘县治之南爲小方井而金牛之废乆矣嘉祐中太守沈公文通又于六井之南絶河而东至美俗坊爲南井由涌金门并湖而北有水闸三注以石沟贯城而东者南井相国方井之所从出也若西井则相国之派别者也而白龟池小方井皆爲匿沟湖底无所用闸此六井之大略也熈宁五年秋太守陈公述古始至问民之所病皆曰六井不治民不给于水南井沟卑而井髙水行地中率常不应公曰嘻甚矣吾在此可使民求水而不得乎乃命僧仲文子珪办其事仲文子珪又引其徒如正思坦以自助凡出力以佐官者二十余人于是发沟昜甃全缉罅漏而相国之水大至坎满溢流南注于河千艘更载瞬息百斛以方井爲近于浊恶而迁之少西不能五歩而得其故基父老惊曰此古方井也民李甲迁之于此六十年矣䟽涌金池爲上中下使澣衣浴马不及于上池而列二闸于门外其一赴三池而决之河其一纳之石槛比竹爲五管以出之并河而东絶三桥以入于石沟注于南井水之所从来髙则南井常厌水矣凡爲水闸四皆垣墻扃鐍以护之明年春六井毕修而歳适大旱自江淮至浙右井皆竭民至以罂缶贮水相饷如酒醴而钱塘之民肩足所任舟楫所及南出龙山北至长河盐官海上皆以饮牛马给沐浴方是时汲者皆诵佛以祝公余以爲水者人之所甚急而旱至于井竭非歳之所常有也以其不常有而忽其所甚急此天下之通患也岂独水哉故详其语以告后之人使虽至于乆逺废坏而犹有考也密州倅㕔题名记始尚书郎赵君成伯爲眉之丹稜令邑人至今称之余其隣邑人也故知之爲详君旣罢丹稜而余适还眉于是始识君其后余出官余杭而君亦通守临淮同日上谒辞相见于殿门外握手相与语巳而见君于临淮剧饮大醉于先春亭上而别及移守胶西未一年而君来倅是邦余性不谨语言与人无亲踈辄输冩府藏有所不尽如茹物不下必吐出乃巳而人或记䟽以爲怨咨以此尤不可与深中而多数者处君旣故人而简易踈逹表里洞然余固甚乐之而君又勤于吏职视官事如家事余得少休焉君曰吾听事未有壁记乃集前人之姓名以属于余余未暇作也及爲彭城君毎书来辄以爲言且曰吾将託子以不朽昔羊叔子登岘山谓从事邹湛曰自有宇宙而有此山登此逺望如我与卿者多矣皆湮灭无闻使人悲伤湛曰公之名当与此山俱传若湛軰乃当如公言耳夫使天下至今知有邹湛者羊叔子之贤也今余顽鄙自放而且老矣然无以自表见于后丗自计且不足而况能以及子乎虽然不可以不一言使数百年之后得此文于頽垣废井之间者畅然长思而一叹也张君寳墨堂记丗人之所共嗜者美饮食华衣服好声色而巳有人焉自以爲髙而笑之弹琴奕碁蓄古书法圗画客至出而夸观之自以爲至矣则又有笑之者曰古之人所以表见于后丗者以有言语文章也是恶足好而豪杰之士又相与笑之以谓士当以功名闻于丗若乃施之空言而不见于行事此不得巳者之所爲也而其所谓功名者自知效一官等而上之至于伊吕稷卨之所营刘项汤武之所争极矣而或者犹未免乎笑曰是区区者曽何足言而许由辞之以爲难孔丘知之以爲愽由此言之丗之相笑岂有旣乎士方志于其所欲得虽小物有捐躯忘亲而驰之者故有好书而不得其法则推心呕血几死而仅存至于剖冡斵棺而求之是岂有声色臭味足以移人哉方其乐之也虽其口不能自言而况他人乎人特以巳之不好笑人之好则过矣毗陵人张君希元家丗好书所蓄古今之遗迹至多尽刻诸石筑室而藏之属予爲记予蜀人也蜀之谚曰学书者纸费学医者人费此言虽小可以喻大丗有好功名者以其未试之学而骤出之于政其费人岂特医者之比乎今张君以兼人之能而位不称其才优游终歳无所役其心智则以书自娯然以予观之君岂乆闲者蓄极而通必将大发之于政君知政之费人也甚于医则愿以余之所言者爲鉴超然台记凡物皆有可观苟有可观皆有可乐非必怪竒伟丽者也餔糟啜漓皆可以醉果𬞞草木皆可以饱推此类也吾安往而不乐夫所爲求福而辞祸者以福可喜而祸可悲也人之所欲无穷而物之可以足吾欲者有尽美恶之辨戦乎中而去取之择交乎前则可乐者常少而可悲者常多是谓求祸而辞福夫求祸而辞福岂人之情也哉物有以盖之矣彼游于物之内而不游于物之外物非有大小也自其内而观之未有不髙且大者也彼其髙大以临我则我常眩乱反覆如隙中之观鬪又焉知胜负之所在是以美恶横生而忧乐出焉可不大哀乎余自钱嵣移守胶西释舟楫之安而服车马之劳去雕墻之美而蔽采椽之居背湖山之观而适桑麻之野始至之日歳比不登盗贼满野狱讼充斥而斋厨索然日食𣏌菊人固疑余之不乐也处之朞年而貌加丰发之白者日以反黒余旣乐其风俗之淳而其吏民亦安予之拙也于是治其园圃㓗其庭宇伐安丘髙密之木以修𥙷破败爲苟全之计而园之北因城以爲台者旧矣稍葺而新之时相与登览放意肆志焉南望马耳常山出没隐见若近若逺庻几有隐君子乎而其东则卢山秦人卢敖之所从遁也西望穆陵隐然如城郭师尚父齐威公之遗烈犹有存者北俯潍水慨然太息思淮隂之功而弔其不终台髙而安深而明夏凉而冬温雨雪之朝风月之夕余未尝不在客未尝不从撷园𬞞取池鱼酿秫酒瀹脱粟而食之曰经进东坡文集事略经进东坡文集事略卷第五十一经进东坡文集事略卷第五十一迪功郎新绍兴府县主簿臣郎晔上进记奨谕勑记逺景楼记滕县公堂记放鹤亭记雩泉记奖谕勑记勑苏轼省京东东路安抚使司转运司奏昨黄河水至徐州城下汝亲率官吏驱督兵夫救护城壁一城生齿并仓库庐舎得免漂没之害遂得全固事河之爲中国患乆矣廼者堤溃东注衍及徐方而民人保居城郭增固徒得汝以安也使者屡以言朕甚嘉之熈宁十年七月十七日河决澶州曹村埽八月二十一日水及徐州城下至九月二十一日凡二丈八尺九寸东西北触山而止皆清水无复浊流水髙城中平地有至一丈九寸者而外小城东南隅不沈者三版父老云天禧中尝筑二堤一自小市门外絶壕而南少西以属于戯马台之麓而西折以属于城下南京门之北遂起急夫五千人与武卫奉化牢城之士昼夜杂作堤成之明日水自东门隅入遇堤而止水䆫六先水未至以薪刍土囊自城外塞之水至而后自城中塞者皆不足恃城中有故取土大坑十五皆与外水相应井有溢者三方皆积水无所取土取于州之南亚父冢之东自城中附城爲长堤壮其趾长九百八十四丈髙一丈阔倍之公私船数百以风浪不敢行分缆城下以杀河之怒至十月五日水渐退城遂以全明年二月有旨赐钱一千四百一十万起夫四千二十三人又以发常平钱六百三十四万米一千八百余斛募夫三千二十人改筑外小城创木岸四一在天王堂之西一在彭城楼之下一在上洪门之西北一在大城之东南隅大坑十五皆塞之巳而澶州灵平埽成水不复至臣轼以谓黄河率常五六十年一决而徐州最处汴泗下流上下二百余里皆阻山水尤深悍难落不与他郡等恐乆逺仓卒吏民不复究知故因上之所赐诏书而记其大略并刻诸石若其详则藏于有司谓之熈宁防河録云眉州逺景楼记吾州之俗有近古者三其士大夫贵经术而重氏族其民尊吏而畏法其农夫合耦以相助盖有三代汉唐之遗风而他郡之所莫及也始朝廷以声律取士而天圣以前学者犹袭五代文弊独吾州之士通经学古以西汉文词爲宗师方是时四方指以爲迂阔至于郡县胥史皆挟经载笔应对进退有足观者而大家显人以门族相上推次甲乙皆有定品谓之江郷非此族也虽贵且冨不通婚姻其民事太守县令如古君臣旣去辄画像事之而其贤者则记録其行事以爲口实至四五十年不忘商贾小民常储善物而别异之以待官吏之求家藏律令往往通念而不以爲非虽薄刑小罪终身有不敢犯者嵗二月农事始作四月𥘉吉谷稚而草壮耘者毕出数十百人爲农立表下漏鸣鼔以致衆择其徒爲衆所畏信者二人二人掌鼔一人掌漏进退作止惟二人之听鼔之而不至至而不力皆有罚量田计功终事而㑹之田多而丁少则出钱以偿衆七月旣望糓艾而草衰则仆鼔决漏取罚金与偿衆之钱买羊豕酒醴以祀田祖作乐饮食醉饱而去嵗以爲常其风俗盖如此故其民皆聦明才智务本而力作易治而难服守令始至视其言语动作辄了其爲人其明且能者不复以事试终日寂然苟不以其道则陈义秉法以讥切之故不知者以爲难治今太守黎侯希声轼先君子之友人也简而文刚而仁明而不苛衆以爲易事旣满将代不忍其去相率而留之上不夺其请旣留三年民益信遂以无事因守居之北墉而増筑之作逺景楼日与賔客僚吏游处其上轼方爲徐州吾州之人以书相往来未尝不道黎侯之善而求文以爲记嗟夫轼之去郷乆矣所谓逺景楼者虽想见其处而不能道其详矣然州人之所以乐斯楼之成而欲记焉者岂非上有易亊之长而下有易治之俗也哉孔子曰吾犹及史之阙文也有马者借人乗之今亡矣夫是二者于道未有大损益也然且録之今吾州近古之俗独能累世而不迁盖耆老昔人岂弟之泽而贤守令抚循教诲不倦之力也可不録乎若夫登临览观之乐山川风物之美轼将归老于故丘布衣幅巾从邦君于其上酒酣乐作援笔而赋之以颂黎侯之遗爱尚未晚也元丰元年七月十五日记滕县公堂记君子之仕也以其才易天下之养也才有大小故养有厚薄苟有益于人虽厉民以自养不爲泰是故饮食必丰车服必安宫室必壮使令之人必给则人轻去其家而重去其国如使衣食菲恶不如吾私宫室俭陋不如吾庐使令之人朴野不足不如吾僮奴虽君子安之无不可者然人之情所以去父母捐坟墓而逺游者岂厌安逸而思劳苦也哉至于宫室盖有所从受而传之无穷非独以自养也今日不治后日之费必倍而比年以来所在务爲险陋尤讳土木营造之功欹仄腐壊转以相付不敢擅易一椽此何义也滕古邑也在宋鲁之间号爲难治庭宇陋甚莫有葺者非惟不敢亦不暇自天圣元年县令太常博士张君太素实始改作凡五十有三年而賛善大夫范君纯粹自公府掾摘爲令复一新之公堂吏舎凡百一十有六间髙明硕大称子男邦君之居而寝室未治范君非嫌于奉已也曰吾力有所未暇而已昔毛孝先崔季珪用事士皆变易车服以求名而徐公不改其常故天下以爲泰其后世俗日以奢靡而徐公固自若也故天下以爲啬君子之度一也时自二耳元丰元年七月二十二日尚书祠部贠外郎直史馆权知徐州军州事苏轼记放鹤亭记熈宁十年秋彭城大水云龙山人张君之草堂水及其半扇明年春水落迁于故君之东东山之麓升髙而望得异境焉作亭于其上彭城之山冈岭四合隐然如大环独缺其西十二而山人之亭适当其缺春夏之交草木际天秋冬雪月千里一色风雨晦明之间俯仰百变山人有二鹤甚驯而善飞旦则望西山之缺而放焉纵其所如或立于陂田或翔于云表暮则傃东山而归故名之曰放鹤亭郡守苏轼时从賔客僚吏往见山人饮酒于斯亭而乐之挹山人而告之曰子知隐居之乐乎虽南面之君可与易也易曰鸣鹤在隂其子和之诗曰鹤鸣于九臯声闻于天盖其爲物清逺闲放超然于尘垢之外故易诗人以比贤人君子隐徳之士狎而玩之宜若有益而无损者然卫懿公好鹤则亡其国周公作酒诰卫武公作抑戒以爲荒惑败乱无若酒者而刘伶阮籍之徒以此全其眞而名后世雩泉记常山在东武郡治之南二十里不甚髙大而下临城中如在山下雉堞楼观髣髴可数自城中望之如在城上起居寝食无往而不见山者其神食于斯民固冝也东武濵海多风而沟渎不留故率常苦旱祷于兹山未甞不应民以其可信而恃盖有常徳者故谓之常山熈宁八年春夏旱轼再祷焉皆应如响乃新其庙庙门之西南十五歩有泉汪洋折旋如车轮清凉滑甘冬夏若一余流溢去逹于山下兹山之所以能常其徳出云爲雨以信于斯民者意其在此而号称不立除治不严农民昜之乃琢石爲井其深广三之二作亭于其上而名之曰雩泉古者谓吁嗟而求雨曰雩今民吁嗟其所不获而呻吟其所疾痛亦多矣吏有能闻而哀之荅其所求如常山雩泉之可信而恃者乎轼以是愧于神乃作吁嗟之诗以遗东武之民使歌以祀神而勉吏云吁嗟常山东武之望匪石巖巖惟徳之常吁嗟雩泉维山之滋维水作聦我民所噫我歌云汉于泉之侧谁其尸之涌溢赴节堂堂在位有号不闻我愧于中何以吁神神尸其昧我职其着各率尔职神不汝弃酌山之泉言採其𬞞跪以荐神神其吐之经进东坡文集事略经进东坡文集事略卷第五十二经进东坡文集事略卷第五十二迪功郎新绍兴府县主簿目郎晔上进记李太白碑隂记顺济庙石弩记南安军学记清风阁记衆妙堂记李太白碑隂记李太白狂士也又尝失节于永王璘此岂济丗之人焉而毕文简公以王佐期之不亦过乎曰士固有大言而无实虚名不适于用者然不可以此料天下之士士以气爲主方髙力士用事公卿大夫争事之太白使脱鞾殿上固巳气盖天下矣使之得志必不肯附权倖以取容其肯从君于昬乎夏侯湛賛东方生云开济明豁包含宏大凌轹卿相嘲哂豪杰笼罩靡前跲借贵势出不休显贱不忧戚戯万乗若僚友视俦列如草芥雄节迈伦髙气盖丗可谓拔乎其萃游方之外者也吾于太白亦云太白之从永王璘当由迫胁不然璘之狂肆寝陋虽庸人知其必败也太白识郭子仪之爲人杰而不能知璘之无成此理之必不然者也吾不可以不辨顺济庙石砮记建中靖国元年四月甲午轼自儋耳北归舣舟呉成山顺济龙王祠下旣进谒而还逍遥江上得古箭镞槊锋而劒嵴其廉可刿而其质则石也曰异哉此孔子所谓楛矢石砮肃谨氏之物也何爲而至此哉传观左右失手坠于江中乃祷于神愿复得之当藏之庙中爲往来者骇心动目诡异之观旣祷则使没人求之一探而获谨按禹贡荆州贡砺砥砮丹及箘簵楛梁州贡璆鐡银镂砮磬则楛矢石砮自禹以来贡之矣然至春秋时隼集于陈庭楛矢贯之石砮长尺有咫时人莫能知而问于孔子孔子不近取之荆梁而逺取之肃谨则荆梁之不贡此乆矣颜师古曰楛木堪爲笴今豳以北皆用之以此考之用楛爲矢至唐犹然而用石爲砮则自春秋以来莫识矣可不谓异物乎兊之戈和之弓垂之竹矢陈于路寝孔子履藏于武库皆以古见寳此矢独非寳乎顺济王之威灵南放于洞庭北𬒳于淮泗乃特爲出此寳轼不敢私有而留之庙中与好古博雅君子共之以昭示王之神圣英烈不可不敬者如此南安军学记古之爲国者四井田也肉刑也封建也学校也今亡矣独学校仅存耳古之爲学者四其大则取士论政其小则弦诵也今亡矣直诵而巳舜之言曰庶顽谗说若不在时侯以明之挞以记之书用识哉欲并生哉工以纳言时而飏之格则承之庸之否则威之格之言改也论语曰有耻且格承之言荐也春秋传曰奉承齐犠庶顽谗说不率是教者舜皆有以待之夫化恶莫若进善故择其可进者以射侯之礼举之其不率教甚者则挞之小则书以记之非疾之也欲与之并生而同忧乐也此士之有罪而尚未可弃者故使乐工採其讴謡讽议之言而飏之以观其心其改过者则荐之且用之不悛者则威之屏之𤏡之寄之之类是也此舜之学政也射之中否何与于善恶而侯以明之何也曰射所以致衆而论士也衆一而后论定孔子射于矍相之圃盖观者如堵使弟子扬觯而序黜者三则仅有存者由此观之以射致衆集而后论士盖所从来逺矣诗曰在泮献囚又曰在泮献馘礼曰受成于学郑人游郷校以议执政或谓子产毁郷校何如子产曰不可善者吾行之不善者吾改之是吾师也孔子闻之谓子产仁古之取士论政必于学有学而不论政不取士犹无学也学莫盛于东汉士数万人嘘枯吹生自三公九卿皆折节下之三府辟召常出其口其取士论政可谓近古然卒爲党锢之祸何也曰此王政也王者不作而士自以私意行之于下其祸败固冝朝廷自庆历熈宁绍圣以来三致意于学矣虽荒服郡县必有学况南安江西之南境儒术之冨与闽蜀等而太守朝奉郎曹侯登以治郡显闻所至必建学故南安之学甲于江西侯仁人也而勇于义其建是学也以身任其责不择剧易期于必成士以此感奋不劝而成费于官者爲钱凡万三千而助者不赀爲屋百二十间礼殿讲堂视大邦君之居凡学之用莫不严具又以其余増置廪给食数百人始于绍圣二年之冬而成于四年之春学成而侯去今爲潮州某自海南还过南安见闻其事爲详士旣徳侯不巳乃具列本末嬴粮而从某者三百余里愿纪其实夫学王者事也故首以舜之学政告之然舜逺矣不可以庻几有贤太守犹可以爲郑子产也学者无愧于古人而巳建中靖国元年三月四日朝奉郎提举成都府玉局观眉山苏轼书清风阁记文慧大师应符居成都玉谿上爲阁曰清风以书来求文爲记五返而益勤余不能巳戏爲浮屠语以问之曰符而所谓身者汝之所寄也而所谓阁者汝之所以寄所寄也身与阁汝不得有而名乌乎施名将无所施而安用记乎虽然吾爲汝放心遗形而强言之汝亦放心遗形而强听之木生于山水流于渊山与渊且不得有而人以爲巳有不亦惑欤天地之相磨虚空与有物之相推而风于是焉生执之而不可得也逐之而不可及也汝爲居室而以名之吾又爲汝记之不亦大惑欤虽然丗之所谓巳有而不惑者其与是奚辨若是而可以爲有邪则虽汝之有是风可也虽爲居室而以名之吾又爲汝记之可也非惑也风起于苍茫之间彷徨乎山泽激越乎城郭道路虚徐演漾以汎汝之轩䆫栏楯幔帷而不去也汝隐几而观之其亦有得乎力生于所激而不自爲力故不劳形生于所遇而不自爲形故不穷尝试以是观之衆妙堂记眉山道士张简易敎小学常百人余㓜时亦与焉居天庆观北极院予盖从之三年谪居南海一日梦至其处见张道士如平昔汛治庭宇若有所待者曰老先生且至其徒有诵老子者曰元之又元衆妙之门余曰妙一而巳容有衆乎道士笑曰一巳陋矣何妙之有若审妙也虽衆可也因指洒水薙草者曰是各一妙也子覆视之则二人者手若风雨而歩中规矩盖涣然雾除霍然云散余惊叹曰妙盖至此乎庖丁之理解郢人之鼻斲信矣二人者释技而上曰子未覩眞妙庖郢非其人也是技与道相半习与空相㑹非无挟而径造也子亦见夫蜩与鸡乎蜩登木而号不知止也鸡俯而啄不知仰也其固也如此然至其蜕与伏也则无视无听无饥无渇黙化于慌愡之中而候伺于毫发之间虽圣智不及也是岂技与习之助乎三人者出道士曰子少安须老先生至而问焉二人者顾曰老先生未必知也子往见蜩与鸡而问之可以养生可以长年广州道士崇道大师何徳顺学道而至于妙者也故榜其堂曰衆妙堂书来海南求文以记之因以梦中语爲记绍圣六年三月十五日蜀人苏轼书经进东坡文集事略卷第五十二经进东坡文集事略经进东坡文集事略卷第五十三经进东坡文集事略卷第五十三迪功郎新绍兴府县主簿臣郎晔上进记墨君堂记盖公堂记宝绘堂记传神记山房记墨君堂记凡人相与号唿者贵之则曰公贤之则曰君自其下则尔汝之虽公卿之贵天下貌畏而心不服则进而君公退而尔汝者多矣独王子猷谓竹君从而君之令与可又能以墨象君之形容作堂以居君而属予爲文以颂君徳则与可之于君信厚矣与可之爲人也端静而文明哲而忠士之修㓗博习朝夕磨治洗濯以求交于与可者非一人也而独厚君如此君人踈简抗劲无声色臭味可以娯恱人之耳目鼻口则与可之厚君也其必有以贤君矣世之能寒燠人者其气燄亦未若霜雪风雨之切于肌肤也而士鲜不以爲欣戚丧其所守自植物而言之四时之变亦大矣而君独不顾虽微与可天下其孰不贤之然与可独能得君之深而知君之所以贤雍容谈笑挥洒奋迅而尽君之徳稚壮枯老之容披折偃仰之势风雪凌厉以观其操崖石荦确以致其节得志遂荗而不骄不得志瘁瘦而不辱羣居不倚独立不惧与可之于君可谓得其情而尽其性矣余虽不足以知君愿从与可求君之昆弟子孙族属朋友之象而藏于吾室以爲君之别馆云盖公堂记始吾居郷有病寒而嗽者问诸医医以爲蛊不治且杀人取其百金而治之饮以蛊药攻伐其肠胃烧灼其体肤禁切其饮食之美者朞月而百疾作内热恶寒而欬不巳累然真蛊者也又求于医医以爲热授之以寒薬旦朝吐之莫夜下之于是始不能食惧而反之则钟乳乌喙杂然并进而漂疽痈疥眩瞀之状无所不至三易医而疾愈甚里老父教之曰是医之罪薬之过也子何疾之有人之生也以气爲主食爲辅今子终日薬不释口臭味乱于外而百毒战于内劳其主隔其辅是以病也子退而休之谢医却药而进所嗜气全而食美矣则夫药之良者可以一饮而效从之朞月而病良巳昔之爲国者亦然吾观夫秦自孝公巳来至于始皇立法更制以䥴磨鍜錬其民可谓极矣萧何曹参亲见其斵䘮之祸而収其民于百战之余知其厌苦憔悴无聊而不可与有爲也是以一切与之休息而天下安始参爲齐相召长老诸先生问所以安集百姓而齐故诸儒以百数言人人殊参未知所定闻胶西有盖公善治黄老言使人请之盖公爲言治道贵清浄而民自定推此类具言之参于是避正堂以舎盖公用其言而齐大治其后以其所以治齐者治天下天下至今称贤焉吾爲胶西守知公之爲邦人也求其坟墓子孙而不可得慨然怀之师其言想见其爲人庻几复见如公者治新寝于黄堂之北易其弊陋逹其蔽塞重门洞开尽城之南北相望如引绳名之曰盖公堂时从賔客僚吏游息其间而不敢居以待如公者焉夫曹参爲汉宗臣而盖公爲之师可谓盛矣而史不记其所终岂非古之至人得道而不死者欤胶西东并海南放于九仙北属之牢山其中多隐君子可闻而不可见可见而不可致安知盖公不往来其间乎吾何足以见之王君寳绘堂记君子可以寓意于物而不可以留意于物寓意于物虽微物足以爲乐虽尤物不足以爲病留意于物虽微物足以爲病虽尤物不足以爲乐老子曰五色令人目盲五音令人耳聋五味令人口爽驰骋田猎令人心发狂然圣人未甞废此四者亦聊以寓意焉耳刘备之雄材也而好结眊嵇康之逹也而好鍜錬阮孚之放也而好蜡屐此岂有声色臭味也哉而乐之终身不厌凡物之可喜足以说人而不足移人者莫若书与画然至其留意而不释则其祸有不可胜言者钟繇至以此呕血发冡宋孝武王僧䖍至以此相忌亘元之走舸王涯之复壁皆以儿戯害其国凶其身此留意之祸也始吾少时尝好此二者家之所有惟恐其失之人之所有惟恐其不吾与也旣而自笑曰吾薄冨贵而厚于书轻死生而重于画岂不颠倒错缪失其本心也哉自是不复好见可喜者虽时复蓄之然爲人取去亦不复惜也譬之烟云之过眼百鸟之感耳岂不忻然接之然去而不复念也于是乎二物者常爲吾乐而不能爲吾病驸马都尉王君晋卿虽在戚里而其𬒳服礼义学问诗书常与寒士角平居摆去膏梁屏逺声色而从事于书画作宝绘堂于私第之东以蓄其所有而求文以爲记恐其不幸而类吾少时之所好故以是告之庻几全其乐而逺其病也熈宁十年七月二十日记传神记传神之难在目颧顾虎头云传形冩影都在阿睹中其次在颧颊吾甞于灯下顾自见颊影使人就壁模之不作眉目见者皆失笑知其爲吾也目与颧颊似余无不似者眉与鼻口可以增减取似也传神与相一道欲得其神之天法当于衆中隂察之今乃使人具衣冠坐注视一物彼方歛容自持岂复见其天乎凡人意思各有所在或在眉目或在鼻口虎头云颊上加三毛觉精采殊胜则此人意思盖在须颊间也优孟学孙叔敖抵掌谈笑至使人谓死者复生此岂举体皆似亦得其意思所在而巳使画者悟此理则人人可爲顾陆吾尝见僧惟眞画曽鲁公𥘉不甚似一日往见公归而甚喜曰吾得之矣乃于眉后加纹隐约可见作俛首仰视扬眉而蹙頞者遂大似南都程怀立衆称其能于传吾神大得其全怀立举止如诸生萧然有意于笔墨之外者也故以吾所闻助发之李君山房记象犀珠玉恠珍之物有恱于人之耳目而不适于用金石草木丝麻五糓六材有适于用而用之则弊取之则竭恱于人之耳目而适于用用之而不弊取之而不竭贤不肖之所得各因其才仁智之所见各随其分才分不同而求无不获者惟书乎自孔子圣人其学必始于观书当是时惟周之柱下史老𣆀爲多书韩宣子适鲁然后见易象与鲁春秋季札聘于上国然后得闻诗之风雅颂而楚独有左史倚相能读三坟五典八索九丘士之生于是时得见六经者盖无几其学可谓难矣而皆习于礼乐深于道徳非后丗君子所及自秦汉巳来作者益衆纸与字画日趋于简编而书益多丗莫不有然学者益以苟简何哉余犹及见老儒先生自言其少时欲求史记汉书而不可得幸而得之皆手自书日夜诵读惟恐不及近嵗市人转相摹刻诸子百家之书日传万纸学者之于书多且易致如此其文词学术当倍蓰于昔人而后生科举之士皆束书不观游谈无根此又何也余友李公择少时读书于庐山五老峯下白石庵之僧舎公择旣去而山中之人思之指其所居爲李氏山房藏书凡九千余卷公择既已渉其流探其源採剥其华实而咀嚼其膏味以爲已有发于文词见于行事以闻名于当丗矣而书固自如也未甞少损将以遗来者供其无穷之求而各足其才分之所当得是以不藏于家而藏于其故所居之僧舎此仁者之心也余旣衰且病无所用于丗惟得数年之间尽读其所未见之书而庐山固所愿游而不得者盖将老焉尽发公择之藏拾其余弃以自𥙷庻有益乎而公择求余文以爲记乃爲一言使来者知昔之君子见书之难而今之学者有书而不读爲可惜也︻经进东坡文集事略卷第五十三经进东坡文集事略经进东坡文集事略卷第五十四经进东坡文集事略卷第五十四迪功郎新绍兴府嵊县主薄臣郎晔上进记盐官大悲阁记成都大悲阁记胜相藏经记胜相院记黄州安国寺记四菩萨阁记净因院画记盐官大悲阁记羊豕以爲羞五味以爲和秫稻以爲酒麴蘖以作之天下之所同也其材同其水火之齐均其寒煖燥湿之候一也而二人爲之则美恶不齐岂其所以美者不可以数取欤然古之爲方者未尝遗数也能者即数以得其妙不能者循数以得其略其岀一也有能有不能而精粗见焉人见其一也则求精于数外而弃迹以逐妙曰我知酒食之所以羙也而略其分齐舍其度数以爲不在是也而一以意造则其不爲人之所呕弃者寡矣今吾学者之病亦然天文地理音乐律历宫庙服器冠昏丧纪之法春秋之所去取礼之所可刑之所禁历代之所以废兴与其人之贤不肖此学者之所冝尽力也曰是皆不足学学其不可传于口而载于书者子夏曰日知其所亡月无忘其所能可谓好学也巳古之学者其所亡与其所能可以一二数而日月见也如今世之学其所亡者果何物而所能者果何事欤孔子曰吾尝终日不食终夜不寝以思无益不如学也由是观之废学而徒思者孔子之所禁而今世之所上也岂惟吾学者至于爲佛者亦然斋戒持律讲诵其书而崇饰塔庙此佛之所以日夜教人者也而其徒或者以爲斋戒持律不如无心讲诵其书不如无言崇饰塔庙不如无爲其中无心其口无言其身无爲则饱食㳺嬉而巳是爲大以欺佛者也杭州盬官安国寺僧居则自九嵗出家十年而得恶疾且死自誓于佛愿持律终身且造千手千眼观世音像而诵其名千万遍病巳而力不给则缩衣节口三十余年铢积寸累以迄于成其髙九仞爲大屋四重以居之而求文以爲记余尝以斯语告东南之士矣盖仅有从者独喜则之勤苦从事于有爲笃志守节老而不衰异夫爲大以欺佛者故爲记之且以风吾党之士云成都大悲阁记大悲者观世音之变也观丗音由闻而觉始于闻而能无所闻始于无所闻而能无所不闻能无所闻虽无身可也能无所不闻虽千万亿身可也而况于手与目乎虽然非无身无以举千万亿之衆非千万亿身无以示无身之至故散而爲千万亿身聚而爲八万四千母陁罗臂八万四千清净寳目其道一尔昔吾尝观于此吾头髪不可胜数而身毛孔亦不可胜数牵一髪而头爲之动拔一毛而身爲之变然则髪皆吾头而毛孔皆吾身也彼皆吾头而不能爲头之用彼皆吾身而不能具身之智则物有以乱之吾将使丗人左手运斤而右手执削目数飞鴈而耳节鸣鼔首肯旁人而足识梯级虽有智者有所不暇矣而况千手异执而千目各视乎吾燕坐寂然心念凝黙湛然如大明镜人鬼鸟兽杂陈乎吾前色声香味交通乎吾躰心虽不起而物无不接必有道耶千手之出千目之运虽未可得见而理则具矣彼佛菩萨亦然虽一身不成二佛而一佛能变河沙诸国非有他也触而不乱至而能应理有必至而何独疑于大悲乎成都西南大都㑹也佛事最胜而大悲之像未睹其杰有法师敏行者能读内外教传通其义欲以如幻三昧爲一方首乃以大㫋檀作菩萨像端严妙丽具慈愍性手臂错出开合捧执指弹摩拊千态具备手各有目无妄举者复作大阁以覆菩萨雄伟壮峙工与像称都人作礼因敬生悟余㳺于四方二十余年矣虽未得归而相见其处敏行使其徒法震乞文爲道其所以然者且颂之曰吾观世间人两目两手臂物至不能应狂惑失所措其有欲应者顚倒作思虑思虑非眞实无思无手目菩萨千手目与一手目同物至心亦至曽不作思虑随其所当应无不得其当引弓挟白羽劒盾诸械器经卷及香华盂水青杨枝珊瑚大寳炬白拂诸藤枝所遇无不执所执无有疑縁何得无疑以我无心故若犹有心者千手当千心一人而千心内自相攫攘何暇能虑物千手无一心手手得其处稽首大悲尊愿具慈愍性手臂错出开合捧执指弹摩拊千态具备手各有目无妄举者复作大阁以覆菩萨雄伟壮峙工与像称都人作礼因敬生悟余㳺于四方二十余年矣虽未得归而相见其处敏行使其徒法震乞文爲道其所以然者且颂之曰吾观世间人两目两手臂物至不能应狂惑失所措其有欲应者顚倒作思虑思虑非眞实无思无手目菩萨千手目与一手目同物至心亦至曽不作思虑随其所当应无不得其当引弓挟白羽劒盾诸械器经卷及香华盂水青杨枝珊瑚大寳炬白拂诸藤枝所遇无不执所执无有疑縁何得无疑以我无心故若犹有心者千手当千心一人而千心内自相攫攘何暇能虑物千手无一心手手得其处稽首大悲尊愿度一切衆皆证无心法皆具千手目胜相院藏经记元丰三年嵗在庚申有大比丘惟简号曰寳月修行如幻三摩钵提在蜀成都大圣慈寺故中和院赐名胜相以无量寳黄金丹砂琉璃真珠旃檀衆香庄严佛语及菩萨语作大寳藏涌起于海有大夭龙背负而出及诸小龙纠结环绕诸化菩萨及护法神鎭守其门天魔鬼神各执其物以御不祥是诸衆寳及诸佛子光色声香自相磨激璀璨芳郁玲珑宛转生出诸相变化无穷不假言语自然显见苦空无我无量妙义凡见闻者随其根性各有所得如衆饥人入于太仓虽未得食巳有饱意又如病人逰于药市闻衆药香病自衰减更能取米作无碍饭恣食取饱自然不饥又能取药以疗衆病病有尽而药无穷须臾之间无病可疗以是因縁度无量衆时见闻者皆争舍施冨者出财壮者出力巧者出技皆舍所爱及诸结习而作佛事求脱烦恼浊恶苦海有一居士其先蜀人与是比丘有大因縁去国流浪在江淮间闻是比丘作是佛事即欲随衆舎所爱习周视其身及其室庐求可舎者了无一物如焦谷芽如石女儿乃至无有毫发可舍私自念言我今惟有无始巳来结习口业妄言绮语论说古今是非成败以是业故所岀言语犹如钟磬黼黻文章恱可耳目如人善博日胜日贫自云是巧不知是业今舍此业作寳藏偈愿我今世作是偈巳尽未来世永断诸业尘縁妄想及事理障一切世间无取无舍无憎无爱无可无不可时此居士稽首西望而说偈言曰我㳺诸寳山见山不见寳巖谷及草木虎豹诸龙虵虽知寳所在欲取不可得复有求寳者自言巳得寳见寳不见山亦未得寳故譬如梦中人未甞知是梦旣知是梦巳所梦即变灭见我不见梦因以我爲觉不知真觉者觉梦两无有我观大寳藏如以蜜说甜衆生未谕故复以甜说蜜甜蜜更相说千劫无穷尽自蜜及甘蔗查黎与橘柚说甜而得酸以及咸辛苦忽然反自味舌根有甜相我尔黙自知不烦更相说我今说此偈于道亦云逺如眼根自见是眼非我有当有无耳人听此非舌言于一弹指顷洗我千劫罪中和胜相院记佛之道难成言之使人悲酸愁苦其始学之皆入山林践荆棘虵虺袒祼雪霜或刲割屠脍燔烧烹煑以肉饲虎豹鸟乌蚊蚋无所不至茹苦含辛更百千万亿生而后成其不能此者犹弃絶骨肉衣麻布食山木之实昼日力作以给薪水粪除莫夜持膏火薰香事其师如生务苦瘠其身自身口意莫不有禁其略十其详无数终身念之寝食见之如是仅可以称沙门比丘虽名爲不耕而食然其劳苦卑辱则过于农工逺矣计其利害非侥倖小民之所乐今何其弃家毁服坏毛髪者之多也意亦有所便欤寒耕暑耘官又召而役作之凡民之所患苦者我皆免焉吾师之所谓戒者爲愚夫未达者设也若我何用是爲剟其患专取其利不如是而巳又爱其名治其荒唐之说摄衣升坐问荅自若谓之长老吾尝究其语矣大抵务爲不可知设械以应敌匿形以备败窘则推堕滉漾中不可捕捉如是而巳矣吾逰四方见辄反覆折困之度其所从遁而逆闭其涂往往靣颈发赤然业巳爲是道势不得以恶声相反则笑曰是外道魔人也吾之于僧慢侮不信如此令寳月太师惟简乃以其所居院之本末求吾文爲记岂不谬哉然吾昔者始逰成都见文雅大师惟度器宇落落可爱浑厚人也能言唐末五代事传记所不载者因是与之逰甚熟惟简则其同门友也其爲人精敏过人事佛齐衆谨严如官府二僧皆吾之所爱而此院又有唐僖宗皇帝像及其从官文武七十五人其奔走失国与其所以将亡而不遂灭者旣足以感㮣太息而画又皆精妙冠丗有足称者故强爲记之始居此者京兆人广寂大师希逊传六世至度与简简姓苏氏眉山人吾逺宗子也今主是院而度亡矣黄州安国寺记元丰二年十二月余自呉兴守得罪上不忍诛以爲黄州团练副使使思过而自新焉其明年二月至黄舎馆粗定衣食稍给闭门却扫収召魂魄退伏思念求所以自新之方反观从来举意动作皆不中道非独今以得罪者也欲新其一恐失其二触类而求之有不可者于是喟然叹曰道不足以御气性不足以胜习不锄其本而耘其末今虽改之后必复作盍归诚佛僧求一洗之得城南精舎曰安国寺有茂林脩竹陂池亭榭间三日辄往焚香黙坐深自省察则物我相忘身心皆空求罪垢所从生而不可得一念清净染污自落表里翛然无所附丽私窃乐之旦往而暮还者五年于此矣寺僧曰继连爲僧首七年得赐衣又七年当赐号欲谢去其后与父老相率留之连笑曰知足不辱知止不殆卒谢去余是以媿其人七年余将有临汝之行连曰寺未有记具石请记之余不得辞寺立于伪唐保大二年始各护国嘉祐八年赐今名堂宇斋阁连皆易新之严丽深稳恱可人意至者忘归嵗正月男女万人㑹庭中饮食作乐且祠瘟神江淮旧俗也四月六日汝州团练副使眉山苏轼记四菩萨阁记始吾先君于物无所好燕居如斋言笑有时顾常嗜画弟子门人无以恱之则争致其所嗜庻几一解其颜故虽爲布衣而致画与公卿等长安有故藏经龛唐明皇帝所建其门四达八板皆呉道子画阳爲菩萨隂爲天王凡十有六躯广明之乱爲贼所焚有僧忘其名于兵火中抜其四板以逃旣重不可负又迫于贼恐不能皆全遂窍其两板以受荷西奔于𡵨而寄死于乌牙之僧舎板留于是百八十年矣客有以钱十万得之以示轼者轼归其直而取之以献诸先君先君之所嗜百有余品一旦以是四板爲甲治平四年先君没于京师轼自汴入淮泝于江载是四板以归旣免䘮所尝与往来浮屠人惟简诵其师之言敎轼爲先君舍施必所甚爱与所不忍舍者轼用其说思先君之所甚爱轼之所不忍舍者莫若是板故遂以与之且告之曰此明皇帝之所不能守而焚于贼者也而况于余乎余视天下之蓄此者多矣有能及三丗者乎其始求之若不及旣得惟恐失之而其子孙不以昜衣食者鲜矣余惟自度不能长守此也是以与子子将何以守之简曰吾以身守之吾眼可霍吾足可斮吾画不可夺若是足以守之欤轼曰未也足以终子之丗而巳简曰吾又盟于佛而以鬼守之凡取是者与凡以是予人者其罪如律若是足以守之欤轼曰未也丗有无佛而蔑鬼者然则何以守之曰轼之以是予子者凡以爲先君舍也天下岂有无父之人欤其谁忍取之若其闻是而不悛不惟一观而巳将必取之然后爲快则其人之贤愚与广明之焚此者一也全其子孙难矣而况能乆有此乎且夫不可取者存乎子取不取者存乎人子勉之矣爲子之不可取者而巳又何知焉旣以予简简以钱百万度爲大阁以藏之且画先君像其上轼助钱二十之一期以明年冬阁成熈宁元年十月二十六日记净因院画记余尝论画以爲人禽宫室器用皆有常形至于山石竹木水波烟云虽无常形而有常理常形之失人皆知之常理之不当虽暁画者有不知故凡可以欺世而取名者必託于无常形者也虽然常形之失止于所失而不能病其全若常理之不当则举废之矣以其形之无常是以其理不可不谨也丗之工人或能曲尽其形而至于其理非髙人逸才不能辨与可之于竹石枯木真可谓得其理者矣如是而生如是而死如是而挛拳瘠蹙如是而条逹遂茂根茎节叶牙角脉缕千变万化未始相袭而各当其处合于天造厌于人意盖逹士之所寓也欤昔嵗常画两丛竹于净因之方丈其后出守陵阳而西也余与之偕别长老道臻师又画两竹梢一枯木于其东斋臻方治四壁于法堂而请于与可与可旣许之矣故余并爲记之必有明于理而深观之者然后知余言之不妄经进东坡文集事略卷第五十四经进东坡文集事略经进东坡文集事略卷第五十五经进东坡文集事略卷第五十五迪功郎新绍兴府县主簿臣郎晔上进碑韩文公庙碑表忠观碑上清储祥宫碑宸奎阁碑司马温公神道碑韩文公庙碑匹夫而爲百丗师一言而爲天下法是皆有以参天地之化关盛衰之运其生也有自来其逝也有所爲故申吕自岳降傅说爲列星古今所传不可诬也孟子曰我善养吾浩然之气是气也寓于㝷常之中而塞乎天地之间卒然遇之则王公失其贵晋楚失其冨良平失其智贲育失其勇仪秦失其辩是孰使之然哉其必有不依形而立不恃力而行不待生而存不随死而亡者矣故在天爲星辰在地爲河岳幽则爲鬼神而明则复爲人此理之常无足怪者自东汉巳来道䘮文弊异端并起历唐正观开元之盛辅以房杜姚宋而不能敕独韩文公起布衣谈笑而麾之天下靡然从公复归于正盖三百年于此矣文起八代之衰道济天下之溺忠犯人主之怒而勇夺三军之帅此岂非参天地关盛衰浩然而独存者乎盖尝论天人之辨以谓人无所不至惟天不容伪智可以欺王公不可以欺豚鱼力可以得天下不可以得匹夫匹妇之心故公之精诚能开衡山之云而不能回宪宗之惑能驯鳄鱼之暴而不能弭皇甫镈李逢吉之谤能信于南海之民庙食百丗而不能使其身一日安之于朝廷之上盖公之所能者天也其所不能者人也始潮人未知学公命进士赵德爲之师自是潮之士皆笃于文行延及齐民至于今号称易治信乎孔子之言君子学道则爱人小人学道则易使也潮人之事公也饮食必祭水旱疾疫凡有求必祷焉而庙在刺史公堂之后民以出入爲艰前守欲请诸朝作新庙不果元祐五年朝散郎王君涤来守是邦凡所以养士治民者一以公爲师民旣扫粃糠西游咸池略扶桑草木衣𬒳昭回光追逐李杜参翶翔汗流籍湜走且僵灭没倒景不可望作书诋佛讥君王要观南海窥衡湘历舜九疑弔英皇祝融先驱海若藏犦牲鸡卜羞我觞于粲荔丹与蕉黄公不少留我涕滂翩然𬒳髪下大荒钱氏表忠观碑熈宁十年十月戊子资政殿大学士右諌议大夫知杭州军州事臣抃言故呉越国王钱氏坟庙及其父祖妃夫人子孙之坟在钱塘者二十有六在临安者十有一皆芜废不治父老过之有流涕者谨按故武肃王镠始以郷兵破走黄巢名闻江淮复以八都兵讨刘汉宏并越州以奉董昌而自居于杭及昌以越叛则诛昌而并越尽有浙东西之地传其子文穆王元瓘至其孙忠献王佐遂破李景兵取福州而仁佐之弟忠懿王俶又大出兵攻景以迎周丗宗之师其后卒以国入觐三丗四王与五代相终始天下大乱豪杰蜂起方是时以数州之地盗名字者不可胜数旣覆其族延及乎无辜之民罔有子遗而呉越地方千里带甲十万铸山煑海象犀珠玉之冨甲于天下然终不失臣节贡献相望于道是以其民至于老死不识兵革四时嬉游歌鼓之声相闻至于今不废其有德于斯民甚厚皇宋受命四方僭乱以次削平而蜀江南负其崄逺兵至城下力屈势穷然后束手而河东刘氏百戦守死以抗王师积骸爲城酾血爲池竭天下之力仅乃克之独呉越不待告命封府库籍郡县请吏于朝视去其国如去传舎其有功于朝廷甚大昔窦融以河西归汉光武诏右扶风修理其父祖坟茔祠以太牢今钱氏功德殆过于融而未及百年坟庙不治行道伤嗟甚非所以劝奖忠臣慰荅民心之义也臣愿以龙山废佛祠曰妙因院者爲观使钱氏之孙爲道士曰自然者居之凡坟庙之在钱塘者以付自然其在临安者以付其县之净土寺僧曰道微歳各度其徒一人使丗掌之籍其地之所入以时修其祠宇封殖其草木有不治者县令丞察之甚者易其人庻几永终不坠以称朝廷待钱氏之意臣抃昧死以闻制曰可其妙因院改赐名曰表忠观铭曰天目之山苕水出焉龙飞鳯舞萃于临安笃生异人絶类离羣奋挺大唿从者如云仰天誓江月星晦蒙强弩射江江海爲东杀宏诛昌奄有呉越金劵玉册虎符龙节大城其居包络山川左江右湖控引岛蛮歳时归休以燕父老晔如神人玉带毬马四十一年寅畏小心厥元祐六年六月丙午制诏臣轼上清储祥宫成当书其事于石臣轼拜手稽首言曰臣以书命待罪北门记事之成职也然臣愚不知宫之所以废兴与凡财用之所从出敢昧死请乃命有司具其事以诏臣轼始太宗皇帝以圣文神武佐太祖定天下旣即位尽以太祖所赐金帛作上清宫朝阳门之内旌兴工之功且爲王代兵革之余遗民赤子请命上帝以至道元年正月宫成民不知劳天下颂之至庆历三年十二月有司不戒于火一夕而烬自是爲荆棘瓦砾之埸凡三十七年元丰二年二月神宗皇帝始命道士王太𥘉居宫之故地以法箓符水爲民禳禬民趋归之稍以力修复祠宇诏用日者言以宫之所在爲国家子孙地乃赐名上清储祥宫且赐度牒与佛庙神祠之遗利爲钱一千七百四十七万又以官田十四顷给之刻玉如汉张道陵所用印及所𬒳服冠佩劒履以赐太𥘉所以宠之者甚备宫未成者十八而太𥘉卒太皇太后闻之喟然叹曰民不可劳也兵不可役也敕禁中供奉之物务从约损斥卖珠玉以巨万计凡所谓以天下养者悉归之储祥积㑹所赐爲钱一万七千六百二十八万而宫乃成内出白金六千三百余两以爲香火瓜华之用召道士刘应眞嗣行太𥘉之法命入内供奉官陈衍典领其事起四年之春讫六年之秋爲三门两庑中大殿三旁小殿九钟楼二石坛一建斋殿于东以待临幸筑道馆于西以居其徒凡七百余间雄丽靖深爲天下伟观而民不知有司不与焉呜唿其可谓至德也巳矣臣谨按道家者流本出于黄帝老子其道以清净无爲爲宗以虚明应物爲用以慈俭不争爲行合于周易何思何虑仁者静寿之说如是而巳自秦汉以来始用方士言乃有飞仙变化之术黄庭大洞之法太上天眞木公金母之号延康赤明龙汉开皇之纪天皇太乙紫微北极之祀下至于丹药竒技符箓小数皆归于道家学者不能必其有无然臣尝窃论之黄帝老子之道本也方士之言末也脩其本而末自应故仁义不施则韶濩之乐不能以格天地忠信不立则郷射之礼不能以致刑措自汉兴盖公治黄老而曹参师其言以谓治道贵清浄而民自定以此爲政天下歌之曰萧何爲法讲若画一曹参代之守而勿失载其清浄民以宁壹其后文景之治大率依本黄老清心省事薄歛缓狱不言兵而天下冨臣观上与太皇太后所以治天下者可谓至矣检身以律物故不怒而威捐利以予民故不藏而冨屈巳以销兵故不战而胜虚心以观丗故不察而明虽黄帝老子其何以加此本旣立矣则又恶衣菲食卑宫室陋器用斥其赢余以成此宫上以毕先帝未究之志下以爲子孙无疆之福宫成之日民大和㑹鼔舞讴歌声闻于天天地喜荅神所培我膺受之笃其成材千石之钟万石之簴相以铭诗震于四海宸奎阁碑皇祐中有诏庐山僧懐琏住京师十方净因禅院召对化成殿问佛法大意奏对称㫖赐号大觉禅师是时北方之爲佛者皆留于名相囿于因果以故士之聦明超轶者皆鄙其言诋爲蛮夷下俚之说琏独指其妙与孔老合者其言文而眞其行峻而通故一时士大夫喜从之游遇休沐日琏未盥潄而户外之屦满矣仁宗皇帝以天纵之能不由师传自然得道与琏问荅亲书颂诗以赐之凡十有七篇至和中上书乞归老山中上曰山即如如体也将安归乎不许治平中再乞坚甚英宗皇帝留之不可赐诏许自便琏旣渡江少留于金山西湖遂归老于四明之阿育王山广利寺四明之人相与出力建大阁藏所赐颂诗榜之曰宸奎时京师始建寳文阁诏取其副本藏焉且命歳度僧一人琏归山二十有三年年八十有二臣出守杭州其徒使来告曰宸奎阁未有铭君逮事昭陵而与吾师游最旧其可以辞臣谨按古之人君号知佛者必曰汉明梁武其徒盖尝以借口而绘其象于壁者汉明以察爲明而梁武以弱爲仁皆縁名失实去佛逺甚恭惟仁宗皇帝在位四十二年未尝广度僧尼崇侈寺庙干戈斧锧未尝有所私贷而升遐之日天下归仁此所谓得佛心法者古今一人而巳琏虽以出丗法度人而持律严甚上尝赐以龙脑钵盂琏对使者焚之曰吾法以坏色衣以瓦铁食此钵非法使者归奏上嘉叹乆之铭曰巍巍仁皇体合自然神耀得道非有师传维道人琏逍遥自在禅律并行不相留碍于穆颂诗我旣其文维佛与佛乃识其眞咨尔东南山君海王时节来朝以谨其藏司马温公神道碑上即位之三年朝廷清明百揆时叙民安其生风俗一变异时薄夫鄙人皆洗心易虑务爲忠厚人人自重耻言人过中国无事四夷稽首请命惟西羌夏人叛服不常怀毒自疑数入爲宼上命诸将按兵不战示以形势不数月生致大首领鬼章青宜经阙下夏人数十万㓂泾原至镇戎城下五日无所得一夕遁去而西羌兀征声延以其旅万人来降黄河始决曹村旣筑灵平复决小呉横流五年朔方骚然而今歳之秋积雨弥月河不大溢及冬水入地益深有此流赴海复禹旧迹之势凡上所欲不求而获而其所恶不麾而去天下晓然知天意与上合庻几复见至治之成家给人足刑棤不用如咸平景德间也或以问臣轼上与太皇太后安所施设而及此臣轼对曰在易大有上九自天祐之吉无不利孔子曰天之所助者顺也人之所助者信也履信思乎顺又以尚贤也是以自天祐之吉无不利今二圣躬信顺以先天下而用司马公以致天下士应是三德矣且以臣观之公仁人也天相之矣何以知其然也曰公以文章名于丗而以忠信自结人主朝廷知之可也四方之人何自知之士大夫知之可也农商走卒何自知之中国知之可也九夷八蛮何自知之方其退居于洛眇然如颜子之在陋巷累然如屈原之在陂泽其与民相忘也乆矣而名震天下如雷霆如河汉如家至而日见之闻其名者虽愚无知如妇人孺子勇悍难化如军伍夷狄以至于姦邪小人虽恶其害巳仇而疾之者莫不歛袵变色咨嗟太息或至于流涕也元丰之末臣自登州入朝过八州以至京师民知其与公善也所在数千人聚而号唿于马首曰寄谢司马丞相谨母去朝廷厚自爱以活百姓如是者盖千余里不絶至京师闻士大夫言公𥘉入朝民拥其马至不得行卫士见公擎跽流涕者不可胜数公惧而归洛辽人夏人遣使入朝与吾使至虏中者虏必问公起居而辽人敕其边吏曰中国相司马矣谨母生事开边隙其后公薨京师之民罢市而往弔鬻衣以致奠巷哭以过车者盖以千万数上命户部侍郎赵瞻内侍省押班冯宗道护其䘮归葬瞻等旣还皆言民哭公哀甚如哭其私亲四方来㑹葬者盖数万人而岭南封州父老相率致祭且作佛事以荐公者其词尤哀炷香于手顶以送公葬者凡百余人而画像以祠公者天下皆是也此岂人力也哉天相之也匹夫而能动天亦必有道矣非至诚一德其孰能使之记曰惟天下之至诚惟能尽其性能尽其性则能尽人之性能尽人之性则能尽物之性能尽物之性则可以賛天地之化育矣书曰惟尹躬曁汤咸有一德克享天心又曰德惟一动罔不吉德二三动罔不凶或以千金与人而人不喜或以一言使人而人喜之者诚与不诚故也稽天之潦不能终朝而一线之熘可以逹石者一与不一故也诚而一古之圣人不能加毫末于此矣而况公乎故臣论公之德至于感人心动天地巍巍如此而断之以二言曰诚曰一公讳光字君实其先河内人晋安平献王孚之后王之裔孙征东大将军阳始葬今陜州夏县涑水郷子孙因家焉曽祖讳政以五代衰乱不仕赠太子太保祖讳炫举进士试祕书省校书郎终于耀州冨平县令赠太子太傅考讳池寳元庆历间名臣终于兵部郎中天章阁待制赠太师温国公曽祖妣薛氏祖妣皇甫氏妣聂氏皆封温国太夫人公始以进士甲科事仁宗皇帝至天章阁待制知諌院始发大议乞立宗子爲后以安宗庙宰相韩琦等因其言遂定大计事英宗皇帝爲諌议大夫龙圗阁直学士论陜西刺义勇爲民患及内侍任守忠姦蠧乞斩以谢天下守忠竟以谴死又论濮安懿王当准先朝封赠期亲尊属故事天下韪之事神宗皇帝爲翰林学士御史中丞西戎部将嵬名山欲以横山之衆降公极论其不可纳后必爲边患巳而果然劝帝不受尊号遂爲万丗法及王安石爲相始行青苗助役农田水利谓之新法首言其害以身争之当时士大夫不附安石言新法不便者皆倚公爲重帝以公爲枢密副使公以言不行不受命乃以爲端明殿学士出知永兴军遂以爲留司御史台及提举崇福宫退居于洛十有五年及上即位太皇太后摄政起公爲门下侍郎迁正议大夫遂拜左仆射公首更诏书以开言路分别邪正进退其甚者十余人旋罢保甲保马市易及诸道新行盐铁茶法最后遂罢助役青苗方议取士择守令监司以养民期于冨而教之凛凛向至治矣而公卧病以元祐元年九月丙辰朔薨于位享年六十八太皇太后闻之恸上亦感涕不巳时方祀明堂礼成不贺二圣皆临其䘮哭之甚哀辍视朝赠太师温国公禭以三品礼服谥曰文正官其亲属十人公娶张氏礼部尚书存之女封清河郡君先公卒追封温国夫人子三人童唐皆早云康今爲祕书省校书郎孙二人植亘皆承奉郎以元祐三年正月辛酉葬于陜之夏县涑水南原之晁村上以御篆表其墓道曰忠清粹德之碑而其文以命臣轼臣盖尝爲公行状而端明殿学士范鎭取以志其墓矣故其详不复再见而独论其大槩议者徒见上与太皇太后进公之速用公之尽而不知神宗皇帝知公之深也自士庻人至于郷大夫相与爲賔师朋友道足以相信而权不足以相休戚然犹同巳则亲之异巳则踈之未有闻过而喜受诲而不怒者也而况于君臣之间乎方熈宁中朝廷政事与公所言无一不相违者书数十上皆尽言不讳盖自敌巳以下所不能堪而先帝安受之非特不怒而巳乃欲以爲左右辅弼之臣至爲叙其所着书读之于迩英阁不深知公而能如是乎二圣之知公也知之于旣同而先帝之知公也知之于方异故臣以先帝爲难昔齐神武皇帝寝疾告其子丗宗曰侯景专制河南十四年矣诸将皆莫能敌惟慕容绍宗可以制之我故不贵留以遗汝而唐太宗亦谓髙宗汝于李勣无恩我今责出之汝当授以仆射乃出爲叠州都督夫齐神武唐太宗虽未足以比隆先帝而绍宗与勣亦非公之流然古之人君所以爲其子孙长计逺虑者类皆如此宁其身亡受知人之名而使其子孙专享得贤之利先帝知公如此而卒不尽用安知其意不出于此乎臣旣书其事乃拜手稽首而作诗曰于皇上帝子惠我民孰堪顾天惟圣与仁圣子受命如尧之初神母诏之匪亟匪徐圣神无心孰左右之民自择相我兴授之其相维何太师温公公来自西一马二童万人环之如渇赴泉孰不见公莫如我先二圣忘巳惟公是式公亦无我惟民是度民曰乐哉旣相司马尔贾于途我耕于野士曰时哉旣用君实我后子先时不可失公如麟鳯不鸷不搏羽毛毕朝雄狡率服爲政一年疾病半之功则多矣百年之思知公于异识公于微匪公之思种考是怀天子万年四夷来同荐于清庙神考之功经进东坡文集事略卷第五十五经进东坡文集事略经进东坡文集事略卷第五十六经进东坡文集事略卷第五十六迪功郎新绍兴府嵊县主薄臣郎晔上进叙六一居士集叙范文正公集叙乐全先生集叙凫绎先生集叙勤上人诗集叙聦上人诗集叙王定国诗集叙章子平诗集叙邵茂诚诗集叙田表圣奏议集叙杭州送进士诗叙南行诗叙六一居士集叙夫言有大而非夸达者信之衆人疑焉孔子曰天之将丧斯文也后死者不得与于斯文也孟子曰禹抑洪水孔子作春秋孟子距杨墨盖以是配禹也文章之得䘮何与于天而禹之功与天地并孔子孟子以空言配之不巳夸乎自春秋作而乱臣贼子惧孟子之言行而杨墨之道废天下以爲是固然而不知其功孟子旣没有申商韩非之学违道而趍利残民以厚主其说至陋也而士以是罔其上上之人侥倖一切之功靡然从之而丗无大人先生如孔子孟子者推其本末权其祸福之轻重以救其惑故其学遂行秦以是䘮天下陵夷至于胜广刘项之祸死者十八九天下萧然洪水之患盖不至此也方秦之未得志也使复有一孟子则申韩爲空言作于其心害于其事作于其事害于其政者必不至若是烈也使杨墨得志于天下其祸岂减于申韩哉由此言之虽以孟子配禹可也太史公曰盖公言黄老贾谊晁错明申韩错不足道也而谊亦爲之余以是知邪说之移人虽豪杰之士有不免者况余人乎自汉以来道术不出于孔氏而乱天下者多矣晋以老庄云梁以佛亡莫或正之五百余年而后得韩愈学者以愈配孟子盖庻几焉愈之后三百余年而后得欧阳子其学推韩愈孟子以逹于孔氏着礼乐仁义之实以合于大道其言简而明信而通引物连类折之于至理以服人心故天下翕然师尊之自欧阳子之存丗之不说者譁而攻之能折困其身而不能屈其言士无贤不肖不谋而同曰欧阳子今之韩愈也宋兴七十余年民不知兵冨而教之至天圣景祐极矣而斯文终有愧于古士亦因陋守旧论卑而气弱自欧阳子出天下争自濯磨以通经学古爲髙以救时行道爲贤以犯颜纳諌爲忠至嘉祐末号称多士欧阳子之功爲多呜唿此岂人力也哉非天其孰能使之欧阳子没十有余年士始爲新学以佛老之似乱周孔之实识者忧之頼天子明圣诏修取士法风厉学者专治孔氏黜异端然后风俗一变考论师友渊源所自复知诵习欧阳子之书予得其诗文七百六十六篇于其子棐乃次而论之曰欧阳子论大道似韩愈论事似陆贽记事似司马迁诗赋似李白此非余言也天下之言也欧阳子讳脩字永叔旣老自谓六一居士云范文正公集叙庆历三年轼始緫角入郷校士有自京师来者以鲁人石守道所作庆历圣德诗示郷先生轼从旁窃观则能诵习其词问先生以所颂十一人者何人也先生曰童子何用知之轼曰此天人也耶则不敢知若亦人耳何爲其不可先生竒轼言尽以告之且曰韩范冨欧阳此四人者人杰也时虽未尽了则已私识之矣嘉祐二年始举进士至京师则范公没旣葬而墓碑出读之至流涕曰吾得其爲人盖十有五年而不一见其靣岂非命欤是歳登第始见知于欧阳公以识韩冨皆以国士待轼曰恨子不识范文正公其后三年过许始识公之仲子今丞相尧夫又六年始见其叔彛叟京师又十一年遂与其季德孺同僚于徐皆一见如旧且以公遗藁见属爲叙又十三年乃克爲之呜唿公之功德盖不待文而显其文亦不待叙而传然不敢辞者以八歳知敬爱公今四十七年矣彼三杰者皆得从之游而公独不识以爲平生之恨若获挂名其文字中以自托于门下士之末岂非畴昔之愿也哉古之君子如伊尹太公管仲乐毅之流其王霸之略皆定于畎畒中非仕而后学者也淮隂侯见髙帝于汉中论刘项短长画取三秦如指诸掌及佐帝定天下汉中之言无一不酬者诸葛孔明卧草庐中与先主论曹操孙权规取刘璋因蜀之弄翰戯语率然而作必归于此故天下信其诚争师尊之孔子曰有德者必有言非有言也德之发于口者也又曰我战则克祭则受福非能战也德之见于怒者也乐全先生文集叙孔北海志大而论髙功烈不见于丗然英伟豪杰之气自爲一时所宗其论盛孝章郗鸿豫书慨然有烈丈夫之风诸葛孔明不以文章自名而开物成务之姿综练名实之意自见于言语至出师表简而尽直而不肆大哉言乎与伊训说命相表里非秦汉以来以事君爲恱者所能至也常恨二人之文不见其全今吾乐全先生张公安道其庻几乎呜唿士不以天下之重自任乆矣言语非不工也政事文学非不敏且博也然至于临大事鲜不忘其故失其守者其器小也公爲布衣则颀然巳有公辅之望自少出仕至老而归未尝以言徇物以色假人虽对人主必同而后言毁誉不动得䘮若一眞孔子所谓大臣以道事君者丗逺道散虽志士仁人或少贬以求用公独以迈往之气行正大之言曰用之则行舎之则藏上不求合于人主故虽贵而不用用而不尽下不求合于士大夫故恱公者寡不恱公者衆然至言天下伟人则必以公爲首公尽性知命体乎自然而行乎不得已非蕲以文字名丗者也然自庆历以来讫元丰四十余年所与人主论天下事见于章䟽者多或用或不用而皆本于礼义合于人情是非有考于前而成败有验于后及其他诗文皆清逺雄丽读者可以想见其爲人信乎其有似于孔北海诸葛孔明也轼年二十以诸生见公成都公一见待以国士今三十余年所以开发成就之者至矣而轼终无所效尺寸于公者独求其文集手校而家藏之且论其大略以待后丗之君子昔曾鲁公尝爲轼言公在人主前论大事他人终日反覆不能尽者公必数言而决粲然成文皆可书而诵也言虽不尽用庆历以来名臣爲人君所敬莫如公者公今年八十一杜门却扫终日危坐将与造物者游于无何有之郷言且不可得闻而况其文乎凡爲文若干卷若干首凫绎先生文集叙孔子曰吾犹及史之阙文也有马者借人乗之今亡矣夫史之不阙文与马之不借人也岂有损益于丗者哉然且识之以爲丗之君子长者日以逺矣后生不复见其流风遗烈是以日趍于智巧便佞而莫之止是二者虽不足以损益而君子长者之泽在焉则孔子识之又况其足以损益于丗者乎昔吾先君适京师与卿士大夫游归以语轼曰自今以往文章其日工而道将散矣士慕逺而忽近贵华而贱实吾巳见其兆矣以鲁人凫绎先生之诗文十篇示轼曰小子识之后数十年天下无复爲斯文者也先生之诗文皆有爲而作精悍确苦言必中当丗之过凿凿乎如五糓必可以疗饥断断乎如药石必可以伐病其游谈以爲髙枝词以爲观美者先生无一言焉其后二十余年先君旣没而其言存士之爲文者莫不超然出于形器之表微言髙论旣巳鄙陋汉唐而其反复论难正言不讳如先生之文者丗莫之贵矣轼是以悲于孔子之言而怀先君之遗训益求先生之文而得之于其子复乃録而藏之先生讳太初字醇之姓颜氏先师兖公之四十七丗孙云钱塘勤上人诗集叙昔翟公罢廷尉賔客无一人至者其后复用賔客欲往翟公大书其门曰一死一生乃知交情一贫一冨乃知交态一贵一贱交情乃见丗以爲口实然吾尝薄其爲人以爲客则陋矣而公之所以待客者独不爲小哉故太子太师欧阳公好士爲天下第一士有一言中于道不逺千里而求之甚于士之求公以故尽致天下豪俊自庸衆人以显于丗者固多矣然士之负公者亦时有之盖尝慨然大息以人之难知爲好士者之戒意公之于士自是少倦而其退老于颍水之上余往见之则犹论士之贤者惟恐其不闻于丗也至于负者则曰是罪在我非其过也翟公之客负公于死生贵贱之间而公之士叛公于瞬息俄顷之际翟公罪客而公罪已与士益厚贤于古人逺矣公不喜佛老其徒有治诗书学仁义之说者必引而进之佛者惠勤从公游三十余年公常称之爲聦明才智有学问者尤长于诗公薨于汝隂余哭之于其室其后见之语及于公未尝不涕泣也勤固无求于丗而公又非有德于勤者其所以涕泣不忘岂爲利也哉余然后益知勤之贤使其得列于士大夫之间而从事于功名其不负公也审矣熈宁七年余自钱塘将赴髙密勤出其诗若干篇求余文以传于丗余以爲诗非待文而传者也若其爲人大略则非斯文莫之传也送钱塘聦师闻复叙天以一生水地以六成之一六合而水可见虽有神禹不能知其孰爲一孰爲六也子思子曰自诚明谓之性自明诚谓之教诚则明矣明则诚矣诚明合而道可见虽有黄帝孔丘不能知其孰爲诚孰爲明也佛者曰戒生定定生慧慧独不成定乎伶元有言慧则通通则流是乌知眞慧哉醉而狂醒而止慧之生定通之不流也审矣故夫有目而行则褰裳疾走常得大道无目而随人则扶轮曵踵常仆坑穽慧之生定速于定之生慧也钱塘僧思聦七歳善弹琴十二舍琴而学书书旣工十五舍书而学诗诗有竒语云烟葱珑珠琲的皪识者以爲画师之流聦又不巳遂读华严诸经入法界海慧今年二十有九老师宿儒皆敬爱之秦少游取楞严文殊语字之曰闻复使聦日进不止自闻思修以至于道则华严法海自爲蘧芦而况诗书与琴乎虽然古之学道无自虚空入者轮扁斵轮痀偻承蜩茍可以发其智巧物无陋者聦若得道琴与书皆与有力诗其尤也聦能如水镜以一含万则书与诗当益竒吾将观焉以爲聦得道深浅之候王定国诗叙太史公论诗以爲国风好色而不淫小雅怨悱而不乱以余观之是特识变风变雅尔乌覩诗之正乎昔先王之泽衰然后变风发乎情虽衰而未竭是以犹止于礼义以爲贤于无所止者而巳若夫发于性止于忠者其诗岂可同日而语哉古今诗人衆矣而杜子美爲首岂非以其流落饥寒终身不用而一饭未尝忘君也欤今定国以余故得罪贬海上五年一子死贬所一子死于家定国亦病几死余意其怨我甚不敢以书相闻而定国归至江西以其岭外所作诗数百首寄余皆清平丰融蔼然有治丗之音其言与志得道行者无异幽忧愤叹之作盖亦有之矣特恐死岭外而天子之恩不及报以忝其父祖耳孔子曰不怨天不尤人定国且不我怨而肯怨天乎予然后废卷而叹自恨期人之浅也又念昔者定国过余于彭城留十日往反作诗几百余篇余苦其多畏其敏而服其工也一日定国与颜复长道游泗水登元山吹笛饮酒乗月而归余亦置酒黄楼上以待之曰李太白死丗无此乐三百年矣今余老不复作诗又以病止酒闭门不出门外数歩即大江经月不至江上眊眊焉真一老农夫也而定国诗益工饮酒不衰所至翶翔徜徉穷山水之胜不以厄穷衰老改其度今而后余之所畏服于定国者不独其诗也章子平诗叙观进士登科録自天圣初讫于嘉祐之末凡四千五百一十有七人其贵且贤以名闻于丗者盖不可胜数数其上之三人凡三十有九而不至于公卿者五人而巳可谓盛矣诗曰诞后稷之穑有相之道我仁祖之于士也亦然较之以声律取之以煳名而异人出焉是何术哉目之所阅手之所历口之所及其人未有不硕大光明秀杰者也此岂人力乎天相之也天之相人君莫大于以人遗之其在位之三十五年进士盖十举矣而得吾子平以爲首子平以文章之美经术之冨政事之敏止之以正行之以谦此功名冨贵之所迫逐而不赦者也虽微举首其孰能加之然且困踬而不信十年于此矣意者任重道逺必老而后大成欤不然我仁祖之明而天相之遗之人以任其事而岂徒然哉熈宁二年冬子平自右司諌直集贤院出牧郑州士大夫知其将用也十一月丁未㑹于观音之佛舎相与赋诗以饯之余于子平爲同年友衆以爲冝爲此文也故不得辞邵茂诚诗集叙贵贱寿夭天也贤者必贵仁者必寿人之所欲也人之所欲适与天相值实难譬如匠庆之山而得成鐻岂可常也哉因其适相值而责之以常然此人之所以多怨而不通也至于文人其穷也固冝劳心以耗神盛气以忤物未老而先衰无恶而得罪鲜不以文者天人之相值旣难而人又自贼如此虽欲不困得乎茂诚讳迎姓邵氏与余同年登进士第十有三年而见之于呉兴孙莘老之座上出其诗数百篇余读之弥月不厌其文清和妙丽如晋宋间人而诗尤可爱咀嚼有味杂以江左唐人之风其爲人笃学强记㳟俭孝友而贯穿法律敏于吏事其状若不胜衣语言气息仅属余固哀其任衆难以瘁其身且疑其将病也踰年而茂诚卒又明年余过髙邮则其䘮在焉入哭之败帏瓦灯尘埃萧然爲之出涕太息夫原宪之贫颜回之短命扬雄之无子冯衍之不遇皇甫士安之笃疾彼遇其一而人哀之至今而茂诚兼之岂非命也哉余是以録其文哀而不怨亦茂诚之意也田表圣奏议叙之所甚惧也方汉文时刑揩不用兵軰不试而贾谊之言曰天下有可长太息者有可流涕者有可痛哭者后丗不以是少汉文亦不以是甚贾谊由此观之君子之遇治丗而事明主法当如是也谊虽不遇而其所言略巳施行不幸早丗功烈不着于时然谊尝建言使诸侯王子孙各以次受分地文帝未及用历孝景至武帝而主父偃举行之汉室以安今公之言十未用五六也安知来丗不有若偃者举而行之欤愿广其书于丗必有与公合者此亦忠臣孝子之志也送进士诗叙右登彼公堂四章章四句太守陈公之词也苏子曰士之求仕也志于得也仕而不志于得者伪也苟志于得而不以其道视时上下而变其学曰吾期得而巳矣则凡可以得者无不爲也而可乎昔者齐景公田招虞人以旌不至孔子善之曰招虞人以皮冠夫旌与皮冠于义未有损益也然且不可而况使之弃其所学而学非其道欤熈宁五年钱塘之士贡于礼部者九人十月乙酉燕于中和堂公作是诗以勉之曰流而不反者水也不以时迁者松栢也言水而及松栢于其动者欲其难进也万丗不移者山也时飞时止者鸿鴈也言山而及鸿鴈于其静者欲其及时也公之于士也可谓周矣诗曰无言不酬无德不报二三子何以报公乎江行唱和集叙夫昔之爲文者非能爲之爲工乃不能不爲之爲工也山川之有云雾草木之有华实充满勃郁而见于外夫虽欲无有其可得耶自闻家君之论文以爲古之圣人有所不能自巳而作者故轼与弟辙爲文至多而未尝敢有作文之意已亥之歳侍行适楚舟中无事博奕饮酒非所以爲闺门之欢而山川之秀美风俗之朴陋贤人君子之遗迹与凡耳目之所接者杂然有触于中而发于咏叹盖家君之作与弟辙之文皆在凡一百篇谓之南行集将以识一时之事爲他日之所寻绎且以爲得于谈笑之间而非勉强所爲之文也时十二月八日江陵驿书经进东坡文集事略卷第五十六经进东坡文集事略经进东坡文集事略卷第五十七经进东坡文集事略卷第五十七迪功郎新绍兴府嵊县主簿臣郎晔上进迩英进读季布屈突通宣帝责杜延年叔孙通两生狄山论和亲唐太宗梦虞丗南文宗得魏謩张九龄抑牛仙客颜真卿守平原杂说日喻说稼说刚毅近仁说仁者如射说辩蜡祭说辩尧舜说辩四凶说辩伊尹说辩曽参说辩宰我说辩孟子说辩杨雄说论管仲说论啇君说论二生说直不疑求名说朱晖非张林均输说禇遂良飞雉说文说阮戴说刘陶说季布屈突通轼以谓汉髙祖唐髙祖皆创业之贤君季布屈突通皆一时之烈丈夫故能以身徇主有死无二惟贤君故能推至公之心不以私怨杀士此可以爲万丗之法汉宣帝责杜延年轼以谓古者贤君用人无内外轻重之异故虽杜延年名卿不免出爲边吏治郡不进则诘责之旣进则褒赏之所以历试人才考覈事功盖如此孝宣之治优于孝文者以此也马周諌唐太宗亦以爲言治天下者不可不知也叔孙通不能致二生汉宣帝责杜延年轼以谓古者贤君用人无内外轻重之异故虽杜延年名卿不免出爲边吏治郡不进则诘责之旣进则褒赏之所以历试人才考覈事功盖如此孝宣之治优于孝文者以此也马周諌唐太宗亦以爲言治天下者不可不知也叔孙通不能致二生轼以谓叔孙通制礼虽不能如三代然亦因时施冝有𥙷于丗鲁二生非之其言未必皆当通以谓不知时变亦冝矣然谨按扬子法言昔齐鲁有大臣史失其名或曰如何其大也曰叔孙通欲制君臣之仪聘先生于齐鲁所不能致者二人由此观之大臣以道事君不可则止然后可以托六尺之孤可以寄百里之命若与时上下随人俛仰虽或适用于一时何足谓之大臣爲社稷之卫哉狄山论匈奴和亲轼谨按汉制博士秩皆六百石耳朝廷有大事必与丞相御史九卿列侯同议可否盖亲儒臣尊经术不以小臣而废其言故狄山得与张汤争议上前此人臣之所甚难而人主之所欲闻也温颜以来之虚懐以受之犹恐不敢言又况如武帝作色凭怒致之于死乎故汤之用事致使盗贼半天下而汉室几乱有以也夫唐太宗夣虞丗南轼谓古之贤君如直臣之难得忠言之难闻旣生尽其用死则思其言想见其人形于梦寐亦可谓乐贤好徳之主矣汉武帝雄材大略不减太宗汲黯之贤过于丗南丗南巳死而太宗思之汲黯尚存而武帝厌之故太宗之治几致刑措而武帝之政盗贼半天下由此也夫文宗访郑公后得魏謩轼观唐文宗览正观事而思郑公之后虽然唐室陵遟未易兴起非髙才伟人无足以圗之而信训注之谋几陨宗社良可叹也至于奖魏謩之直諌愿处于无过之地亦贤君之用心也张九龄不肯用张守珪牛仙客轼常谓士大夫砥砺名节正色立朝不务雷同以固禄位非独人臣之私义乃天下国家所恃以安者也若名节一衰忠言不闻乱亡随之捷如影响西汉之末敢言者惟王章朱云二人章死而云废则公卿持禄保妻子如张禹孔光之流耳故王莽以斗筲穿窬之才盗取神器如反诸掌唐开元之末大臣守正不囬惟张九龄一人九龄旣已忤旨罢相明皇不复闻其过以致禄山之乱治乱之机可不谨哉颜真卿守平原抗安禄山轼以谓古之任人无内外轻重之异故虽汉宣之急贤萧望之之得君犹更出治民然后大用非独以历试人才亦所以维持四方均内外势也唐开元天寳间重内轻外当时公卿名臣非以罪责不出守郡虽藩镇帅守自以爲不如寺监之僚佐故郡县多不得人禄山之乱河北二十四郡一朝降贼独有一颜真卿而明皇初不识也此重内轻外之弊不可不爲鉴杂说日喻说生而眇者不识日问之有目者或告之曰日之状如铜盘扣盘而得其声他日闻钟以爲日也或告之曰日之光如烛扪烛而得其形他日揣籥以爲日也日之与钟籥亦逺矣而眇者不知其异以其未甞见而求之人也道之难见也甚于日而人之未逹也无以异于眇逹者告之虽有巧譬善导亦无以过于槃与烛也自槃而之钟自钟而之籥转而相之岂有旣乎故丗之言道者或即其所见而名之或莫之见而意之皆求道之过也然则道卒不可求欤苏子曰道可致而不可求何谓致孙武曰善战者致人不致于人子夏曰百工居肆以成其事君子学以致其道莫之求而自至斯以爲致也欤南方多没人日与水居也七歳而能渉十歳而能浮十五而能没矣夫没者岂苟然哉必将有得于水之道者日与水居则十五而得其道生不识水则虽壮见舟而畏之故北方之勇者问于没人而求其所以没以其言试之河未有不溺者也故凢不学而务求道皆北方之学没者也昔者以声律取士士杂学而不志于道今也以经术取士士知求道而不务学渤海吴君彦律有志于学者也方求举于礼部作日喻以告之稼说盍甞观于冨人之稼乎其田美而多其食足而有余其田美而多则可以更休而地力得全其食足而有余则种之常不后时而敛之常及其熟故冨人之稼常美少秕而多实乆藏而不腐今吾十口之家而共百畒之田寸寸而取之日夜以望之锄耰铚艾相寻于其上者如鱼鳞而地力竭矣种之常不及时而敛之常不待其熟此岂能复有美稼哉古之人其才非有以大过今之人也平居所以自养而不敢轻用以待其成者闵闵焉如婴儿之望长也弱者养之以至于刚虚者养之以至于充三十而后仕五十而后爵信于乆屈之中而用于至足之后流于旣溢之余而发于持满之末此古之人所以大过人而今之君子所以不及也吾少也有志于学不幸而早得与吾子同年吾子之得亦不可谓不早也吾今虽欲自以爲不足而衆已妄推之矣呜唿吾子其去此而务学也哉博观而约取厚积而薄发吾告子止于此矣子归过京师而问焉有曰辙子由者吾弟也其亦以是语之刚毅近仁说孔子曰刚毅木讷近仁又曰巧言令色鲜矣仁所好夫刚者非好其刚也好其仁也所恶夫佞者非恶其佞也恶其不仁也吾平生多难常以身试之凡免我于厄者皆平日可畏人也挤我于险者皆异时可喜人也吾以是知刚者之必仁佞者之必不仁也建中靖国之初吾归自海南见故人问存没追论平生所见刚者或不幸死矣若孙君介夫讳立节者真可谓刚也始吾弟子由爲条例司属官以议不合引去王荆公谓君曰吾条例司当得开敏如子者君笑曰公言过矣当求胜我者若我辈人则亦下肯爲条例司矣公不答径起入户君亦趍出君爲镇江军书记吾通守钱塘往来常润间见君京口方新法之初监司皆新进少年驭吏如束湿不复以礼遇士大夫而独敬惮君曰是抗丞相不肯爲条例司者谢麟经制溪洞事冝州守王竒与蛮战死君爲桂州节度判官𬒳旨鞠吏士之有罪者麟因以大小使臣十二人付君併按欲尽斩之君持不可麟以语侵君君曰狱当论情吏当从法逼留不进诸将也旣伏其辜矣余人可尽戮乎若必欲非法斩人则经制司自爲之我何预焉麟奏君抗拒君亦奏麟侵狱事刑部定如君言十二人皆不死或以迁官吾以是益知刚者之必仁也不仁而能以一言活十二人于必死乎方孔子时可谓多君子而曰未见刚者以明其难得如此而丗乃曰太刚则折士患不刚耳长养成就犹恐不足当忧其太刚而惧之以折耶折不折夭也非刚之罪爲此论者鄙夫患失者也君平生可纪者甚多独书此二事以遗其子勰励明刚者之必仁以信孔子之说仁者如射说孟子曰仁者如射发而不中反求诸身吾甞学射矣始也心志于中目存乎鹄手往从之十发而九失其一中者幸也有善射者教吾反求诸身手持权衡足蹈规矩四支百体皆有法焉一法不修一病随之病尽而法全则心不期中目不存鹄十发而十中矣四支百体一不中即差于此者在毫釐之内而失于彼者在寻文之外矣故孟子之所谓仁者如射则孔子所谓克已复礼也君子之志于仁尽力而求之有不获焉退而求之身莫若自克自克而反于礼一日足矣何则凡害于仁者尽也害于仁者尽则仁不可胜用矣故曰非礼勿视非礼勿听非礼勿言非礼勿动一不如礼在我者甚微而民有不得其死者矣非礼之害至于杀不辜不仁之祸无大于此故也辩蜡祭说八蜡三代之戯礼也歳终聚戯此人情之所不免也因附以礼义亦曰不徒戯而巳矣祭必有尸无尸曰奠始死之奠与释奠是也今蜡祭之谓祭盖有尸也猫虎之尸谁当爲之置鹿与女谁当爲之非倡优而谁葛带榛杖以䘮老物黄冠黄笠以尊野服皆戯之道也子贡观蜡而不恱孔子譬之曰一弛一张文武之道盖爲是也辩尧舜说夫学者载籍极博犹信于六艺诗书虽阙然虞夏之文可知也尧将逊位逊于虞舜舜禹之间岳牧咸荐乃试之于位典职数十年功用旣兴然后授政示天下重器王者大统传天下若斯之难也而说者曰尧逊天下于许由由不受耻之逃隐夏之时有辨随务光者此何以称焉东坡先生曰士有以箪食豆羮见于色者自吾观之亦不足信也辩四凶说史记舜本纪舜归而言于帝请流共工于幽陵以変北狄放驩兠于崇山以变南蛮迁三苗于三危以変西戎殛鲧于羽山以变东夷太史公多见先秦古书故其言时有可攷以正汉次来儒者之失四族者若皆穷姦极恶则必诛于尧之丗不待舜矣屈原曰鲧悻直以亡身则鲧盖刚而犯上耳若四族者皆小人则安能以変四夷之俗哉由是观之四族之诛皆非殊死亦不废弃迁之逺方爲要荒之君长其左氏之言皆后丗流传之过若尧丗有大姦在朝而不能去则尧不足爲尧也辩伊尹说圣人之所以能絶人者不可以常情疑其有无孔子爲鲁司㓂堕郈堕费二家不疑其害巳也非孔子能之乎伊尹去亳适夏旣丑有夏复归于亳伊尹爲政于商旣贰于夏矣以桀之暴戾纳其执政而不疑往来两国之间而商人父师之非圣人能如是乎是以废太甲而不怨复其位太甲不疑不可以常情断其有无也后丗惟诸葛孔明近之元德将死之言乃真实语也使孔明据刘禅位蜀人岂异词哉元祐八年读㧕宗元五就桀賛终篇皆言伊尹往来两国之间岂有意教诲桀而全其国耶不然汤之当王也乆矣伊尹何疑焉桀能改过而免于讨可庶几也能用伊尹而得志于天下虽至愚知其不然矣宗元意欲以此自解说其从二王之罪也辩曽参说孔子曰参乎吾道一以贯之曽子曰唯子出门人曰何谓也曰夫子之道忠恕而巳矣师弟子荅问未甞不唯而曽子之唯独记于论语一唯之外口耳俱䘮而门人方欲问其所谓此系风捕影之流也何足实告哉辩宰我说李斯上书諌二丗其略曰田常爲简公臣布德施惠下得百姓上得羣臣隂取齐国杀宰予于庭是宰予不从田常爲常所杀也而弟子传乃云宰我与田常作乱而灭其族孔子耻之李斯事荀卿去孔子不逺冝知其实弟子传妄也辩孟子说齐髙帝云吾当使金土同价意则美矣然岂有此理哉孟子曰物之不齐物之情也巨屦小屦同价人岂爲之哉而孟子亦自忘此言爲菽粟如水火之论金之不可使贱如土犹土之不可使贵如金也尧之民比屋可封桀之民比屋可诛信此说则尧时诸侯满天下桀时大辟徧四海也辩杨雄说巢由不受尧禅尧舜不害爲至德夷齐不食周粟汤武不害爲至仁故孔子不废是说曰武尽美矣未尽善也杨雄者独何人乃敢废此曰允哲尧禅舜则不轻于由矣陋㢤斯言使夷齐不经孔子雄亦且废之矣丗主诚知揖逊之水尚汚牛腹则干戈之粟岂可溷夷齐之口乎于以知圣人以位爲械以天下爲牢庶乎其不骄亡矣论管仲说宋君夺民时以爲台而民非之无忠臣以掩其过也子罕释相而爲司空民非子罕而美其君齐威公宫中七市女闾七百国人非之管仲故爲三归之家以掩威公此战国䇿之言也管仲仁人也战国䇿之言庶几是乎然丗未有以爲然者也虽然管仲之爱其君亦陋矣不諌其过而务分谤焉或曰管仲不可諌也苏子曰用之则行舎之则藏諌而不听则不用而巳矣故孔子曰管仲之噐小哉左氏云管氏之丗祀也冝哉谓其有礼也而管仲之后不复见于齐者余读其书大抵以鱼盐冨齐耳余然后知管子所以无后于齐者孔子曰微管仲吾其𬒳发左袵矣又曰如其仁夫以孔子称其仁左丘明称其有礼然不救其无后利不可与民争也如此桑洪羊灭族韦坚王鉷杨谨矜王涯之徒皆不免于祸孔谦诛死有以也夫商君说商君之法使民务本力农勇于公戦怯于私闘食足兵强以成帝业然其民见刑而不见德知利而不知义卒以此亡故帝秦者商君也亡秦者亦商君也其生有南面之福旣足以报其帝秦之功矣而死有车裂之祸仅足以偿其亡秦之罚理势自然无是怪者后之君子有商君之罪而无其功享啇君之福而未受其祸者吾爲之惧矣元祐三年读戦国䇿书论二生说楚元王敬礼穆生毎置酒常爲穆生设醴及王戊即位常设后忘设焉穆生退曰可以逝矣醴酒不设王之意怠楚人将钳我于市称疾卧申公与白生强起之曰独不念先王之德欤今王一旦失小礼何足至此穆生曰君子见几而作不俟终日先王所以礼吾三人者爲道之存故也今而忽之是亡道也亡道之人胡可与乆处岂爲区区之礼哉遂谢病去申公白生独留王戊稍淫暴与吴通谋二人諌不听衣之赭衣杵舂于市申公愧之归鲁教授不出门巳而赵绾王臧言于武帝以安车蒲轮召卒坐臧事病免死穆生逺引于未萌之前而申公眷恋于旣悔之后谓祸福皆天不可避就者未必然也可书之座右爲士君子终身之戒直不疑蒙垢以求名说乐正子春曰自吾母而不得吾情吾安所用其情故不情者君子之所甚恶也虽若孝弟者犹所不与以德报怨行之羙者也然孔子不取者以其不情也直不疑买金偿亡不辨盗嫂亦士之美行矣然非人情其所以蒙垢受诬非不求名也求名之至也太史公窥见之故其賛曰塞侯微巧周文处謟君子非之爲其近于佞也不疑蒙垢以求名周文秽迹以求利均以爲佞佞之爲言智也太史公之论后丗莫晓者吾是以䟽之朱晖非张林均输说东汉肃宗时谷贵经用不足尚书张林请以布帛爲租官自煑盐且行均输独朱晖文季以爲不可事旣寝而陈事者复以爲可行帝颇然之晖独奏曰王制天子不言有无诸侯不言多少食禄之家不与百姓争利今均输之法与贾贩无异盐利归官则下人宿怨布帛爲租则吏多姦盗皆非明主所当行帝方以林言爲然发怒切责诸尚书晖等皆自系待罪三日诏出曰国家乐闻駮议黄发无愆诏书过也何故自系晖因称病笃尚书令以下惶怖谓曰今得谴奈何称病其祸不细晖曰行年八十蒙恩得在机宻当以死报若心知不可而顺指雷同负臣子之义今耳目无所闻见伏待死命遂闭口不复言诸尚书不知所爲乃共劾奏晖帝意解寝其事后数日诏使直事郎问晖起居太医视疾太官赐食晖乃起元祐七年七月二十日偶读后汉朱文季传感叹不巳肃宗号称长者诏书旣引罪而谢文季矣诸尚书何怖之甚也文季于此时强力不足多贵而诸尚书爲可笑也云其祸不细不知何等爲祸盖以帝不恱后必不甚进用爲莫大之祸也悲夫禇遂良对太宗飞雉说唐太宗时飞雉数集宫中上以问遂良遂良曰昔秦文公时童子化爲雉雌鸣陈仓雄鸣南阳童子曰得雄者王得雌者霸文公遂雄诸侯光武得其雄起南阳有四海陛下本封秦故雌雄并见以告明德上恱曰人不可以无学遂良所谓多识君子哉予以谓秦雉陈寳也岂常雉乎今曰雉即谓之寳犹得白鱼便自比武王此䛕佞之甚愚瞽其君者而太宗喜之史不讥焉野鸟无故数入宫此正灾异使魏证在必以髙宗鼎耳之祥諌也遂良非不知此舍鼎耳而取陈寳非忠臣也文说吾文如万斛泉源不择地而出在平地滔滔汨汨虽一日千里无难及其与山石曲折随物赋形而不可知也所可知者常行于所当行常止于不可不止如是而巳矣其他虽吾亦不能知也阮戴说阮千里善弹琴人闻其能多往求听不问贵贱皆爲弹之神气冲和内兄潘岳每命鼔琴终日逹夜无忤色识者叹其恬淡不可荣辱戴安道亦善鼔琴武陵王晞使人召之安道对使者破琴曰戴安道不爲王门伶人余以爲安道之介不如千里之逹卫懿公好鹤以亡其国房次律好琴得罪至死乃知烧煑之事亦自有理刘陶说刘伯伦甞以鉾自随曰死便埋我苏子曰伯伦非逹者也棺椁衣衾不害爲逹茍爲不然死则已矣何必更埋陶渊明作无絃琴诗云但得琴中趣何湏絃上声苏子曰渊明非逹者也五音六律不害爲逹苟爲不然无琴可也何独絃乎经进东坡文集事畧卷第五十七经进东坡文集事略经进东坡文集事略卷第五十八经进东坡文集事略卷第五十八迪功郎新绍兴府嵊县主簿臣郎晔上进拟作拟侯公说项羽辞拟孙权答曹操书拟侯公说项羽辞汉与楚战败于彭城太公间走见获于楚项羽常置军中以爲质汉王遣辩士陆贾说项羽请之不听后遣侯公羽许之遂归太公侯公之辩过陆生矣而史阙其所以说羽之辞遂探其事情以𥙷之作代侯公说项羽辞汉王四年遣辩士陆贾东说项王请还太公项王弗听贾还汉王不怿者累日左右计无所出侯公在军中而未知名乃趍进而言曰秦爲无道荼毒天下戮人之父刑人之子如刈草菅大王奋不顾身建大义除残贼爲万民请命今秦氏巳诛天下且定民之父子室家皆得保全以相守也其庆大矣冝与太公享万歳无穷之欢不幸太公拘于强雠以重大王夙夜之忧臣闻主忧臣辱主辱臣死大王诸臣未有输忠出竒以还太公之属车蹈义死节以折项王之狼心者臣恐天下有以议汉爲无人矣此臣等之罪也臣愿先即辱国之诛汉王嘻曰吾惟此者不武而太公暴露拘辱于楚者三年矣吾重念天下大计未获即死之此吾所以早夜痛心疾首东向而不志也顾爲之柰何侯公曰臣虽不敏愿大王假臣革车一乗骑卒十人臣朝驰至楚壁而暮与大公骖乗而归可乎汉王慢骂曰腐儒何言之易也夫陆贾天下之辩士吾前日遣之智穷辞屈抱头䑕窜颠狈而归仅以身免若何言之易也侯公曰待人以必能者不能则䘮气倚事之必集者不集则挫心大王前日之遣贾也待之爲必能之人望之有必集之事今贾乃困辱而归是大王气䘮而心挫也冝有以深鄙臣也且大王一失任于陆贾乃遂惩艾以爲无足使令者是大王示太公之无还期待天下爲无士也汉王曰吾岂志亲者耶顾若无足以办此且项王隂忮不仁徒触其锋与之俱靡耳侯公曰昔赵平原君苦秦之侵欲结楚从也求其可与适楚者二十人盖择于门下也食客数千得十九焉其一人无得也最下客毛遂请行平原君不择其强俱之卒至强楚廷叱其三而定从于立谈间者毛遂功也日者赵王武臣见获于燕以其臣陈余张耳之贤择人请王往者十軰无一返者终于飬卒请行朝炊未终乃与赵王同载而归此大王之所知者臣乃今日愿爲大王之毛遂养卒大王何嫌不辱平原余耳之听哉汉王曰善即饰车十乗骑卒百人以遣侯公侯公至楚晨叩军门谒项王曰臣闻汉王之父太公爲俘囚臣切庆大王获所以胜于汉者前日汉王遣使请之而大王不与至将烹焉臣切弔大王似不䘏楚矣项王瞋目大怒叱侯公曰若自荐死乃欲爲而主行说以侥倖也且吾亲与人角而获其父固将甘心焉今乃言无䘏者何也侯公曰臣以区区之身备汉之使臣有谒于大王大王以臣爲汉游说而忘忠楚也大王试幸听之使其言有可用则楚汉之大利两君之至欢岂臣之私幸也使其言无可用则臣徐蹈鼎镬以从太公之烹盖未晚也项王曰太公之不得归必矣若将何言侯公曰夫汉王失职怏怏而西因思归之士收豪杰之伍举梁汉之师下巴蜀之䇿并三秦定齐魏日引而东以与大王决一旦之命大王视其志固将一天下朝诸侯建七庙定大号爲万丗基业邪抑将区区徇匹夫之节爲曽参之孝而巳者邪且连兵带垒与楚百战以决雌雄乃有天下三分之二大王军覆将死自救不暇凢所以运竒决敌爲大王之勍敌者在汉王与诸将了事邪抑太公实爲之也邪虽庸人孺子固知之然则太公独一无似人耳不足爲楚汉之轻重大王幸虏获之而祸福实系焉视其用之如何耳得所以用而用之者强失所以用而用之者亡苟爲失其所用未若不获之爲善也大王所以乆拘而不归者固以要之要之诚是也且要而能致之则权在我要人不能致则权在人权之所在以战必克则要者名也归者实也大王苟不得志于名当速收効于实无爲两失而自遗其患是以臣切爲大王谨惜此举也大王固甞置之爼上而命之矣彼报之曰必欲烹之愿分羮焉且父子相爱之情岂相逺哉方汉王窘于彭城二子同载推堕捐之弗顾也安知其视父不与子同也太公之囚楚者三年矣彼诚笃于爱父固将捐兵解甲膝行顿颡楚之辕门爲之请一旦之命今励士方力督战方急无一日而志于楚从事此其志在天下无以亲爲也大王今不归之以收其实将乆留之以执其名故曰似不恤楚也项王怒气少息徐曰顾吾所雠者汉王尔其父何与邪且汉王亲以其身投吾掌握者数矣我常易而释之今乃曰东向必欲亡楚而后巳故吾深仇之欲𦵔醢其父况与之归耶侯公曰辱大王幸赐听臣臣请言其不可者夫首建大义诛暴秦者惟楚丗爲贤明显名于天下者惟楚天下豪桀乐从而争赴者惟楚𬒳坚执锐爲士卒先所向摧靡莫如大王兵强将武百战百胜莫如大王诸侯畏慴惟所号令莫如大王割地据囯连城数百莫如大王大王持此数者以令天下朝诸侯建大号何待于今然而爲之八年智穷兵败土疆日促反爲汉雌大王甞自知其所以失乎项王曰吾诚毎不自知如公言焉公试论吾所以失者侯公曰大王知夫博者事乎夫财均则气均气均则敌偶然后胜负之势决于一时今大王求与汉博方布席徒手未及投地而骤以巳资推遗之巳而财索气竭徒手而校之则大王之胜势去矣夫仁义信智所以取天下之资而制敌之具也大王乃弃资委具以爲无所事以故汉皆获而收执之此所以日引而东视大王如无也项王曰何谓弃资委具侯公曰夫秦民之不聊生乆矣汉王之入関也秋毫无所犯解秦之罟约法三章民大庆恱惟恐其不王秦也大王之至燔烧屠戮酷甚于秦秦人失望何以爲仁大王始与诸侯受约怀王先入関者王之汉王出万死不顾一生之计叩関决战降俘其王以待大王而大王背约迁之南郑何以爲信大王以丗爲楚将不立其后无以令天下遂共立怀王而禀听之及天下且定乃阳尊爲帝而故杀之何以爲义以范増之忠陈平之智韩信之勇皆人杰争天下者视此三人爲之存亡然而増死于疑平信去而不用何以爲智是以汉王于其入関也天下归其仁其还定三秦也天下归其信爲义帝缟素也天下归其义其用平信也天下归其智此四者大王素有之资可蓄之具惟其委弃而不用故汉皆得而收执之是以大王未得所以税驾也方今之势汉王者髙资冨室也大王者窭人也天下者市人也市人不趍窭人而趋髙资冨室明矣然则大王今日之资恃有一太公尔天所以相楚也今不归之以伸区区之信义纾旦夕之急臣恐汉人怒气益奋戦士倍我是大王又以其资遗汉且将索然而爲穷人矣此臣所以爲大王寒心也夫制人之与见制于人克人之与见克于人岂同日而语哉愿大王熟计之项王曰孤所以恩汉者亦至矣然去辄背我今其父在此犹日急闘诚一旦归之徒益其气尔侯公曰不然臣闻懐敌者强怒敌者亡大王于汉有足怀而制之乃欲怒而闘之臣意天溺大王之衷将遂孤楚矣大王诚惠辱一介之使护太公且致言汉王曰前日太公播越于外覉旅敝军获侍盥沭者三年于兹而君王方深督过之是以下国君臣未敢议太公之归今君王敕驾迎之孤恐乆稽君王旦暮问安侍膳之欢敢不承令敬遣下臣卫送太公之属车以还行宫孤亦愿自今之日与君王捐忿弃瑕継平昔之欢君王有以报不谷者皇天后土实与闻之如此而汉不解甲罢兵以荅大义则曲在彼矣大王因之号令士卒以趍汉军此秦所以获晋惠公也今大王不辱听臣臣无所受命而归汉王固将恸哭于军曰楚之雠我者深矣使者再返而太公不归矣且号爲举大义除残贼拯万民终之有不共戴天之雠何面目以视天下今日之事有楚无汉有汉无楚吾将前死楚军不返顾矣汉王持此感怒士心整甲而趍楚军此伍子胥所以鞭平王之尸也项王曰善吾听公姑无烹公还第语而主令罢兵吾今归之矣侯公曰此又不可夫智贵乎早决勇贵乎必爲早决者无后悔必爲者无弃功王陵楚之骁将也一旦亡去汉大王拘执其母将以还陵而其母慷慨对使者爲陵陈去就之义勑陵无还遂伏劒而死故天下皆贤智其母而不哀其死也今太公幽囚欎抑于大王之军乆矣今闻使者再返而大王无意幸赦还之臣窃意其变生于无聊不胜恚辱之积一旦引决以蹈陵母之义则大王悔恐自失虽欲回汉军之锋不可得矣臣闻来而不可失者时也蹈而不可失者机也方今大王粮匮师老无以支汉而韩信之军乗胜之锋亦且至矣大王虽欲解而东归不可得矣臣愿大王因其时而用其机急归太公与汉王约中分天下割鸿沟以西爲汉以东爲楚大王解甲登坛建号东帝以抚东方之诸侯亦休兵储粟以待天下之变汉王老且厌兵尚何求哉固将丗爲西藩以事楚矣项王大恱听其计引侯生爲上客召太公置酒髙㑹三日而归之太公吕后旣至汉王大恱军皆称万歳即日封侯公平国君曰此天下辩士所居倾国者故号平国君焉拟孙权荅曹操书权白孟徳足下辱书开示祸福使之内杀子布外擒刘备以自効书词勤欵若出至诚虽三尺童子亦晓然知利害所在矣然仆怀固陋敢略布昔田横齐之遗虏汉髙祖释郦生之憾遣使海岛谓横来大者王小者侯犹能以刀自刭不肯以身辱于刘氏韩信以全齐之地束手于汉而不能死于牖下自古同功一体之人英雄豪杰之士丗乱则借之翦伐承平则理必猜疑与其受韩信之诛岂若死田横之节也哉仆先将军破虏遭汉陵夷董卓僣乱焚烧宗庙发掘陵寝故依袁术以举义师所指城邑飨应天下思得董卓而食之不厌不幸此志未遂而无禄下丗先兄伯符嗣命驰驱锋镝周旋江汉岂有他哉上以雪天子之耻下以毕先将军之志耳不意袁术亦僣位号污辱义师又闻诸君各盗名字伯符提偏师进无所归退无所守故资江东爲之业耳不幸有荆轲舞阳之变不以权不肖使统部曲以卒先臣之志仆受遗以来卧薪甞胆悼日月之逾迈而叹功名之不立上负先臣未报之忠下忝伯符知人之明且权先丗以德显于呉权若効诸君有非常之志纵不蒙显戮岂不坠其家声耶汉自威灵以来上失其道政出多门䆠官之乱才息董卓之祸复兴傕巳未诛袁刘割据天下所恃惟权与公及刘表三人耳比闻卓巳鲸鲵天子反正仆意公当扫除余孽同奖王室上助天子与宗庙社稷之灵退守藩国无失春秋朝觐之节而足下乃有欺孤之志威挟天子以令天下妾引暦数隂明且权先丗以德显于呉权若効诸君有非常之志纵不蒙显戮岂不坠其家声耶汉自威灵以来上失其道政出多门䆠官之乱才息董卓之祸复兴傕巳未诛袁刘割据天下所恃惟权与公及刘表三人耳比闻卓巳鲸鲵天子反正仆意公当扫除余孽同奖王室上助天子与宗庙社稷之灵退守藩国无失春秋朝觐之节而足下乃有欺孤之志威挟天子以令天下妾引暦数隂搆符命昔笑王莽之愚今窃叹足下蹈覆车也仆与公有㛰姻之旧加之同好相求然自闻求九钖纳椒房天下甚籍籍也刘备之兵虽少然仆观其爲人雄材大略寛而有容拙于攻取巧于驭人有汉髙祖之余风辅以孔明未可量也且以忠义不替曩昔仆以爲今海内所望惟我二人耳仆之有张昭正如备之有孔明左提右挈以就大事国中文武之事尽以委之而见教杀昭与备仆岂病狂也哉古谚有之辅车相依唇亡齿寒仆与刘备实有唇齿相湏之势足下所以不能取武昌又不能到成都者吴蜀皆存也今使仆取蜀是吴不得独存也蜀亡呉亦随之矣晋以垂棘屈产假道于虞以伐夫㓕是所以取虞虞公不知故及祸足下意何以异此古人有言曰白首如新倾盖如故言以身托人必择所安孟德视仆岂惜此尺寸之土者哉特以公非所托故也荀文若与公共起艰危一旦劝公逊九钖意便憾使卒忧死矧仆与公有赤壁之隙虽复尽释前憾然岂敢必公不食斯言乎今日归朝一匹夫耳何能爲哉纵公不见害交锋两阵之间所杀过当今其父兄子弟实在公侧怨雠多矣其能安乎季布数窘汉王及即位犹下三族之令矧足下记人之过志人之功不肯忘文若于九钖其肯赦仆于赤璧乎孔文举与杨德祖海内竒士足下杀之如皂岂复有爱于权天下之才在公右者即害之矣一失江东岂容复悔邪甘言重币幸勿复再经进东坡文集事略卷第五十八经进东坡文集事略经进东坡文集事略卷第五十九经进东坡文集事略卷第五十九迪功郎新绍兴府嵊县主簿臣郎晔上进铭汉鼎铭三槐堂铭德威堂铭六一泉铭洗玉池铭賛孔北海賛王元之画像賛王仲仪眞賛李西平画賛李端叔眞賛参寥子眞賛秦少游眞賛王定国眞賛汉鼎铭禹铸九鼎用噐也初不以爲寳象物以饰之非所以使民逺不若也武王迁之洛邑盖已见笑于伯夷叔齐矣方周之盛也鼎爲宗庙之观美而巳及其衰也爲周之患有不可胜言者匹夫无罪怀璧其罪周之衰也与匹夫何异嗟夫孰知九鼎之爲周之角齿也哉自春秋时楚庄王始问其轻重大小而战国之际秦与齐楚皆欲之周人惴惴焉视三虎之垂涎而睨巳也絶周之祀不足以致㓂裂周之地不足以肥国然三国之君未尝一日而忘周者以寳在焉故也三国争之周人莫知所适与得鼎者未必能存周而不得者必砕之此九鼎之所以亡也周显王之四十二年宋太丘社亡而鼎没于泗水此周人毁鼎以缓祸而假之神妖以爲之说也秦始皇汉武帝乃始万方以出鼎此与儿童之见无异善夫吾丘寿王之说也曰汾隂之鼎汉鼎也非周鼎夫周有鼎汉亦有鼎此易所谓正位凝命者岂三趾两耳之谓哉恨寿王小子方以䛕进不能䆒其义予故作汉鼎铭以遗后世君子其词曰惟五帝三代及秦汉以来受命之君靡不有兹鼎鼎存而昌鼎亡而亡盖鼎必先坏而国随之岂有易姓而犹传者乎不寳此噐而拳拳于一物孺子之智妇人之仁呜唿悲夫三槐堂铭天可必乎贤者不必寿天不可必乎仁者必有后二者将安取衷哉吾闻之申包胥曰人衆者胜天天定亦能胜人世之论天者皆不待其定而求之故以天爲茫茫善者以怠恶者以恣盗跖之寿孔颜之厄此皆天之未定者也松栢生于山林其始也困于蓬蒿厄于牛羊而其终也贯四时阅千岁而不改者其天定也善恶之报至于子孙而其定也乆矣吾以所见所闻所传闻考之而其可必也审矣国之将兴必有世禄之臣厚施而不食其报然后其子孙能与守文太平之主共天下之福故兵部侍郎晋国王公显于汉周之际历事太祖太宗文武忠孝天下望以爲相而公卒以直道不容于时盖尝手植三槐于庭曰吾子孙必有爲三公者巳而其子魏国文正公相眞宗皇帝于景徳祥符之间朝廷清明天下无事之时享其福禄荣名者十有八年今夫寓物于人明日而取之有得有否而晋公修德于身责报于天取必于数十年之后如持左契交手相付吾是以知天之果可必也吾不及见魏公而见其子懿敏公以直諌事仁宗皇帝出入侍从将帅三十余年位不满其德天将复兴王氏也欤何其子孙之多贤也世有以晋公比李栖筠者其雄才直气真不相上下而栖筠之子吉甫其孙德𥙿功名冨贵略与王氏等而忠信仁厚不及魏公父子由此观之王氏之福盖未艾也懿敏公之子巩与吾虽好德而文以世其家吾以是铭之铭曰呜唿休哉魏公之业与槐俱萌封植之勤必丗乃成旣相眞宗四方砥平归视其家槐隂满庭吾侪小人朝不及夕相时射利皇䘏厥徳庶几侥倖不种而获不有君子其何能国王城之东晋公所庐郁郁三槐惟徳之符呜唿休哉德威堂铭元祐之初诏起太师潞公于洛命以重事公惟仁宗英宗神考三圣委倚之重不敢以旣老爲辞杖而造朝期年乃求去诏曰昔西伯养老而太公自至鲁穆公无人子思之侧则长者去之公自爲谋则善矣独不爲朝廷惜乎又曰唐太宗以干戈之事尚能起李靖于旣老而穆宗文宗以燕安之际不能用裴度于未病治乱之効于斯可见公读诏耸然不敢言去盖复留四年天下无事朝廷尊安乃力请而归公之在朝也契丹使耶律永昌刘霄来聘轼奉诏馆客与使者入觐望见公殿门外却立改容曰此潞公也耶所谓以徳服人者问其年曰何壮也轼曰使者见其容未闻其语其综理庻务酬酢事物虽精练少年有不如贯穿古今洽闻强记虽专门名家有不逮使者拱手曰天下异人也公旣归洛西羗首领有温溪心者请于边吏愿献良马于公边吏以闻诏听之公心服天下至于四夷书曰徳威惟畏徳明惟明世所以守伯夷之典用皐陶之刑者以其徳也若夫非徳之威虽勐而人不畏非徳之明虽察而人不服公修徳于几席之上而其威折冲于万里之外退居于家而人望之如在廊庙可不谓徳威乎公之子及爲河阳守公将往临之吏民喜甚自洛至三城欢唿之声相属及作堂以待公而请铭于轼乃榜之曰徳威而铭之曰徳威惟畏徳明惟明惟师潞公展也大成公在洛师崧洛有光驾言三城河流不扬愿公百年子孙千亿家于两河日见颜色西戎来朝祗慄公门岂惟两河四方其训之六一泉铭欧阳文忠公将老自谓六一居士予昔通守钱塘见公于汝隂而南公曰西湖僧惠勤甚文而畏于诗吾昔爲山中乐三章以赠之子间于民事求人于湖山间而不可得则盍往从勤乎予到官三日访勤于孤山之下扺掌而论人物曰公天人也人见其暂寓人间而不知其乗云驭风历五岳而跨沧海也此邦之人以公不一来爲恨公麾斥八极何所不至虽江山之胜莫适爲主而竒丽秀絶之气帝爲能文者用故吾以谓西湖盖公几案间一物尔勤语虽幻恠而理有实然者明年公薨予哭于勤舎又十八年予爲钱唐守则勤亦化去乆矣访其旧居则弟子二仲在焉画公与勤之像事之如生舎下旧无泉予未至数月泉出讲堂之后孤山之趾汪然溢流甚白而甘即其地凿巖架石爲室二仲谓予师闻公来出泉以相劳苦公可无言乎乃取勤旧语推本其意名之曰六一泉且铭之曰泉之出也去公数千里后公之没十有八年而名之曰六一不几于诞乎曰君子之泽岂独五世而巳盖得其人则可至于百传尝试与子登孤山而望吴越歌山中之乐而饮此水则公之遗风余烈亦或见于斯泉也洗玉池铭丗忽不践以用爲急秦汉以还龟玉道熄六噐仅存五瑞莫辑赵璧妇翫鲁璜盗窃䑕乱郑璞鹊抵晋棘维伯时父吊古啜泣道逢玉人解骖推食劒璏鏚柲错落其室旣获拱寳遂空四壁哀此命世乆就沦蛰时节沭浴以幸斯石广讫无成功此盖当时奴婢小人论公之语公之无成天也使天未欲亡汉公诛操如杀狐兎何足道哉世之议公者才气各有髙卑然皆以临难不惧谈笑就死爲雄操以病亡子孙满前而吚嘤涕泣留连妾妇分香卖履区处衣物平生姦伪死见真性世以成败论人物故操得在英雄之列而公且谓才踈意广岂不悲哉操平生畏刘备而备以公知天下有巳爲喜天若胙汉公使备备诛操无难也予观公所作杨四公賛叹曰方操害公复有鲁国一男子慨然争之公庻几不死乃作孔北海賛曰晋有匈奴盗贼之靡欺孤如操又羯所耻我书春秋与齐豹齿文举在天虽亡不死我宗若人尚友千祀视公如龙视操如鬼维昔圣贤患莫巳知公遇太宗允也其时帝欲用公公不少贬三黜穷山虽死靡憾咸平以来独爲名臣一时之屈万世之伸纷纷鄙夫亦拜公像何以占之有泚其颡公能泚之不能已之茫茫九原爱莫起之王仲仪真賛孟子曰所谓故国者非有乔木之谓也有世臣之谓也又曰爲政不难不得罪于巨室巨室之所慕一国慕之一国之所慕天下慕之夫所谓世臣者岂特世禄之人而巨室者岂特侈冨之家也哉盖功烈巳着于时徳望巳信于人譬之乔木封殖爱养自拱把以至于合抱者非一日之故也平居无事商功利课殿最诚不如新进之士至于缓急之际决大䇿安大衆唿之则来挥之则散者惟世臣巨室爲能余嘉祐中始识懿敏王公于成都其后从事于歧而公自许州移鎭平凉方是时虏大举犯边转运使摄帅事与副緫管议不合军无纪律边人大恐声揺三辅及闻公来吏士踊跃传唿旗斾精明皷角讙亮虏即日解去公至燕劳将佐而巳余然后知老臣宿将其功用盖如此使新进之士当之虽有韩白之勇良平之竒岂能坐胜黙成如此之捷乎熈宁四年秋余将往钱塘见公于私第佚老堂饮酒至暮论及当丗事曰吾老矣恐不复见子厚自爱无忘吾言旣去三年而公薨又六年乃作公之真賛以遗其子巩散者惟世臣巨室爲能余嘉祐中始识懿敏王公于成都其后从事于歧而公自许州移鎭平凉方是时虏大举犯边转运使摄帅事与副緫管议不合军无纪律边人大恐声揺三辅及闻公来吏士踊跃传唿旗斾精明皷角讙亮虏即日解去公至燕劳将佐而巳余然后知老臣宿将其功用盖如此使新进之士当之虽有韩白之勇良平之竒岂能坐胜黙成如此之捷乎熈宁四年秋余将往钱塘见公于私第佚老堂饮酒至暮论及当丗事曰吾老矣恐不复见子厚自爱无忘吾言旣去三年而公薨又六年乃作公之真賛以遗其子巩词曰堂堂魏公配命仁祖显允懿敏维周之虎魏公在朝百度维正懿敏在外有闻无声髙明广大冝公冝相如木百围冝宫冝堂天旣厚之又贵冨之如山如河维安宥之彼窭人子旣陋且寒终劳永忧莫知其贤曷不观此佩玉劒履晋公之孙魏公之子李西平画賛以吾观西平王提孤军自北方赴行在走怀光斩朱泚如反掌及其后帅鳯翔与陇右瞰河湟兵益振谋旣臧终不能取寻常堕贼计困平凉卒罢兵仆三将谁之咎在庙堂斩马剑诛延赏爲菹醢不足偿览遗像涕泗滂李端叔真賛龙眠居士画李端叔东坡老人賛之曰须发之拳然眉宇之渊然披胷腹之掀然以爲可得而见欤则漠乎其无言以爲不可得而见欤则巳见画于龙眠矣呜唿其将爲不雨之云以抱其全乎其将爲旣琢之玉以役其天乎抑将游戯此世而时出于两者之间也参寥子真賛东坡居士曰维参寥子身贫而道冨辩于文而讷于口外尫柔而中徤武与人无竞而好刺讥朋友之过枯形灰心而喜爲感时玩物不能忘情之语此予所谓参寥子有不可晓者五也秦少游眞賛以君爲将仕也其服野其行方以君爲将隐也其言文其神昌置而不求君不即即而求之君不藏以爲将仕将隐者皆不知君者也盖将挈所有而乗所遇以游于世而卒反于其郷者乎王定国眞賛温然而泽者道人之腴也凛然而清者诗人之癯也雍容委蛇者贵介之公子而短小精悍者游侠之徒也人何足以知之此皆其肤也若人者泰不骄困不经进东坡文集事略经进东坡文集事略卷第六十经进东坡文集事略卷第六十迪功郎新绍兴府嵊县主簿臣郎晔上进杂着问养生前怪石供后怪石供书刘庭式事书狄武㐮事书孟徳传后书六一居士传后书鲜于子骏传后书黄牛庙诗后书蒲永昇画后书唐氏六家书后书呉道子画后书朱象先画后书黄子思诗集后留石塔戒老䟽问养生余问养生于吴子得二言焉曰和曰安何谓和曰子不见天地之爲寒暑乎寒暑之极至于折胶流金而物不以爲病其変者微也寒暑之変昼与日俱逝夜与月并驰俯仰之间屡変而人不知者微之至和之极也使此二极者相寻而狎至则人之死乆矣何谓安曰吾甞自牢山浮海逹于淮遇大风焉舟中之人如附于桔槹而与之上下如蹈车轮而行反逆眩乱不可止而吾饮食起居如他日吾非有异术也惟莫与之争而听其所爲故凡病我者㪯非物也食中有蛆人之见者必呕也其不见而食者未甞呕也请察其所从生论八珍者必嚥言粪秽者必唾二者未尝与我接也唾与嚥何从生哉果生于物乎果生于我乎知其生于我也则虽与之接而不变安之至也安则物之感我者轻和则我之应物者顺外轻内顺而生理备矣呉子古之静者也其观于物也审矣是以私识其言而时省观焉前怪石供禹贡青州有铅松怪石解者曰怪石石似玉者今齐安江上往往得美石与玉无辨多红黄白色其文如人指上螺精明可爱虽巧者以意绘画有不能及岂古所谓怪石者耶凡物之丑好生于相形吾未知其果安在也使丗间石皆若此则今之凡石覆爲怪矣海外有形语之国口不能言而相喻以形其以形语也捷于口使吾爲之不巳难乎故夫天机之动忽焉而成而人真以爲巧也虽然自禹巳来怪之矣齐安小儿浴于江时有得之者戯以饼饵易之旣乆得二百九十有八枚大者兼寸小者如枣栗菱芡其一如虎豹首有口鼻眼処以爲羣石之长又得古铜盆一枚以盛石挹水注之粲然而庐山归宗佛印禅师适有使至遂以爲供禅师甞以道眼观一切丗间混沦空洞了无一物虽夜光尺璧与瓦䃯等而况此石虽然頋受此供灌以墨池水强爲一笑使自今以往山僧野人欲供禅师而力不能办衣服饮食卧具者皆得以净水注石爲供盖自苏子瞻始时元豊五年五月黄州东坡雪堂书后怪石供苏子旣以怪石供佛印佛印以其言刻诸石苏子闻而笑曰是安所从来哉予以饼易诸小儿者也以可食易无用予旣足笑矣彼又从而刻之今以饼供佛印佛印必不刻也石与饼何异参寥子曰然供者幻也受者亦幻也刻其言者亦幻也夫幻何适而不可举手而示苏子曰拱此而揖人人莫不喜㦸此而詈人人莫不怒同是手也而喜怒异丗未有非之者也子诚知拱㦸之皆幻则喜怒虽存而根亡刻与不刻无不可者苏子大笑曰子欲之耶乃亦以供之凡二百五十并二石槃云书刘庭式事予昔爲密州殿中丞刘庭式爲通判庭式齐人也而子由爲齐州掌书记得其郷闾之言以告予曰庭式通礼学究未及第时议娶其郷人之女旣约而未纳币也庭式及第其女以疾两目皆盲女家躬耕贫甚不敢复言或劝纳其㓜女庭式笑曰吾心巳许之矣虽盲岂负吾初心哉卒娶盲女与之偕老盲女死于宻庭式䘮之逾年而哀不衰不肯复娶予偶问之哀生于爱爱生于色子娶盲女与之偕老义也爱从何生哀从何出乎庭式曰吾丧吾妻而巳有目亦吾妻也无目亦吾妻也吾若縁色而生爱縁爱而生哀色衰爱弛吾哀亦忘则凡扬𬒮倚市目挑而心招者皆可以爲妻也耶予深感其言曰子功名冨贵人也或笑予言之过予曰不然昔羊叔子娶夏侯霸女霸叛八蜀亲友皆告絶而叔子独安其室恩礼有加焉君子是以知叔子之贵也其后卒爲晋元臣今庭式亦庻几焉若不贵必且得道时坐客皆怃然不信也昨日有人自庐山来云庭式今在山中监太平观靣目弈弈有紫光歩上下峻岅往复六十里如飞絶粮不食巳数年矣此岂无得而然哉闻之喜甚自以吾言之不妄也乃书以寄宻人赵杲卿杲卿与庭式善盖昔甞闻余言者庭式字得之今爲朝议郎杲卿字明叔郷贡进士亦有行义元丰六年七月十五日东坡居士书书狄武襄事狄武襄公青本农家子年十六时其兄素与里人失其姓名号鐡罗汉者鬪于水濵至溺杀之保伍方缚素公适饷田见之曰杀罗汉者我也人皆释素而缚公公曰我不逃死然待我救罗汉庻几复活若决死者缚我未晚也衆从之公黙祝曰我若贵罗汉当苏乃举其尸出水数斗而活其后人无知者公薨其子谘咏护丧归葬西河父老爲言此元祐元年十二月五日与咏同馆北客夜话及之眉山苏轼记书孟徳传后子由书孟德事见寄余旣闻而异之以爲虎畏不惧已者其理似可信然丗未有见虎而不惧者则斯言之有无终无所试之然曩余闻忠万云安多虎有妇人昼日置二小儿沙上而浣衣于水者虎自山上驰来妇人苍皇沈水避之二小儿戏沙上自若虎熟视乆之至以首觝触庶几其一惧而儿痴竟不知怪虎亦卒去意虎之食人必先𬒳之以威而不惧之人威无所从施与丗言虎不食醉人必坐守之以俟其醒非俟其醒俟其惧也有人夜自外归见有物蹲其门以爲猪狗类也以杖击之即逸去至山下月明处则虎也是人非有以胜虎而气已盖之矣使人之不惧皆如婴儿醉人与其未及知之时则虎畏之无足怪者故书其末以信子由之说书六一居士传后苏子曰居士可谓有道者也或曰居士非有道者也有道者无所挟而安居士之于五物捐丗俗之所争而舍其所弃者也乌得爲有道乎苏子曰不然挟五物而后食人必先𬒳之以威而不惧之人威无所从施与丗言虎不食醉人必坐守之以俟其醒非俟其醒俟其惧也有人夜自外归见有物蹲其门以爲猪狗类也以杖击之即逸去至山下月明处则虎也是人非有以胜虎而气已盖之矣使人之不惧皆如婴儿醉人与其未及知之时则虎畏之无足怪者故书其末以信子由之说书六一居士传后苏子曰居士可谓有道者也或曰居士非有道者也有道者无所挟而安居士之于五物捐丗俗之所争而舍其所弃者也乌得爲有道乎苏子曰不然挟五物而后安者惑也释五物而后安者又惑也且物未始能累人也轩裳圭组且不能爲累而况此五物乎物之所以能累人者以吾有之也吾与物俱不得已而受形于天地之间其孰能有之而或者以爲巳有得之则喜丧之则悲今居士自谓六一是其身均与五物爲一也不知其有物邪物有之也居士与物均爲不能有其孰能置得丧于其间故曰居士可谓有道者也虽然自一观五居士犹可见也与五爲六居士不可见也居士殆将隐矣书鲜于子骏传后鲜于子骏作楚词九诵以示轼轼读之茫然而思喟然而叹曰嗟乎此声之不作也乆矣虽欲作之而听者谁乎譬之于乐变乱之极而至于今凡丗俗之所用皆夷声夷噐也求所谓郑卫者且不可得而况于雅音乎学者方欲陈六代之物弦匏三百五篇犂然如戞釡灶撞罋盎未有不坐睡窃笑者也好之而欲学者无其师知之而欲传者无其徒可不悲哉今子骏独行吟坐思寤寐于千载之上追古屈原宋玉友其人于冥寞续微学之将坠可谓至矣而覧者不知甚贵盖亦无足怪者彼必尝从事于此而后知其难且工其不学者以爲苟然而已元丰元年四月九日赵郡苏轼书书黄牛庙诗后右欧阳文忠公爲崃州夷陵令日所作黄牛庙诗也轼尝闻之于公予昔以西京留守推官爲馆阁校勘时同年丁宝臣元珍适来京师梦与予同舟泝江入一庙中拜谒堂下予班元珍下元珍固辞予不可方拜时神像爲起鞠躬堂下且使人邀予上耳语乆之元珍私念神亦如丗俗待馆阁乃尔异礼耶旣出门见一马只耳觉而语予固莫识也不数日元珍除崃州判官已而余亦贬夷陵令日与元珍处不复记前梦矣一日与元珍泝崃谒黄牛庙入门惘然皆梦中所见予爲县令固班元珍下而门外镌石爲马缺一耳相视大惊乃留诗庙中有石马系祠门之句盖私识其事也元丰五年轼谪居黄州冝都令朱君嗣先见过因语崃中山水偶及之朱君请书其事与诗当刻石于庙使人知进退出处皆非人力如石马一耳何与公事而亦前定况其大者公旣爲神所礼而犹谓之淫祀以见其直气不阿如此感其言有味故爲録之正月二日眉山苏轼书书蒲永昇画后古今画水多作平逺细皱其善者不过能爲波头起伏使人至以手扪之谓有洼隆以爲至妙矣然其品格特与印板水纸争工拙于毫釐间耳唐广明中处士孙位始出新意画奔湍巨浪与山石曲折随物赋形尽水之变号称神逸其后蜀人黄筌孙知微皆得其笔法始知微欲于大慈寺夀宁院壁作湖滩水石四堵营度经岁终不肯下笔一日仓皇入寺索笔甚急奋袂如风须臾而成作输泻跳蹙之势汹汹欲崩屋也知微既死笔法中絶五十余年近岁成都人蒲永昇嗜酒放浪性与画㑹始作活水得二孙本意自黄居寀兄弟李怀衮之流皆不及也王公富人或以势力使之永昇辄嘻笑舍去遇其欲画不择贵贱顷刻而成尝与余临夀宁院水作二十四幅每夏日挂之髙堂素壁即隂风袭人毛发为立永昇今老矣画亦难得而世之识真者亦少如徃时董羽近日常州戚氏画水世或传寳之如董戚之流可谓死水未可与永昇同年而语也元丰三年十二月十八日夜黄州临臯亭西斋戏书书唐氏六家书后永禅师书骨气深稳体兼众妙精能之至反造疎淡如观陶彭泽诗初若散缓不收反覆不已乃识其奇趣令法帖中有云不具释智永白者误收在逸少部中然亦非禅师书也云谨此代申此乃唐末五代流俗之语耳而书亦不工欧阳率更书妍紧拔羣尤工于小楷髙丽遣使购其书髙祖叹曰彼观其书以为魁梧奇伟人也此非知书者凡书象其为人率更貌寒寝敏悟絶人今观其书劲崄刻厉正称其貌耳褚河南书清逺萧散微杂隶体古之论书者兼论其平生茍非其人虽工不贵也河南固忠臣但有谮杀刘洎一事使人怏怏然余尝攷其实恐刘洎末年褊忿实有伊霍之语非谮也若不然马周明其无此语太宗独诛洎而不问周何哉此殆天后朝许李所诬而史官不能辨也张长史草书頺然天放略有点画处而意态自足号称神逸今世称善草书者或不能真行此大妄也真生行行生草真如立行如行草如走未有未能行立而能走者也今长安犹有长史真书郎官石柱记作字简逺如晋宋闲人颜鲁公书雄秀独出一变古法如杜子美诗格力天纵奄有汉魏晋宋以来风流后之作者殆难复措手柳少师书本出于颜而能自出新意一字百金非虚语也其言心正则笔正者非独讽諌理固然也世之小人书字虽工而其神情终有睢盱侧媚之态不知人情随想而见如韩子所谓窃斧者乎抑真尔也然使人见其书而犹憎之则其人可知矣余谪居黄州唐林夫自湖口以书遗余云吾家有此六人书子爲我略评之而书其后林夫之书过我逺矣而反求于予何哉此又未可晓也元丰四年五月十一日眉山苏轼书书吴道子画后知者创物能者述焉非一人而成也君子之于学百工之于技自三代厯汉至唐而备矣故诗至于杜子美文至于韩退之书至于颜鲁公画至于吴道子而古今之变天下之能事毕矣道子画人物如以灯取影逆来顺往旁见侧出横斜平直各相乘除得自然之数不差毫末出新意于法度之中寄妙理于豪放之外所谓游刃余地运斤成风盖古今一人而已余于他画或不能必其主名至于道子望而知其真伪也然世罕有真者如史全叔所藏平生盖一二见而已元丰八年十一月七日书书朱象先画后松陵人朱君象先能文而不求举善画而不求售曰文以达吾心画以适吾意而已昔阎立本始以文学进身卒蒙画师之耻或者以是为君病余以谓不然谢安石欲使王子敬书太极殿榜以韦仲将事讽之子敬曰仲将魏之大臣理必不尔若然者有以知魏徳之不长也使立本如子敬之髙其谁敢以画师使之阮千里善弹琴无贵贱长幼皆为弹神气冲和不知向人所在内兄潘岳使弹终日达夜无忤色识者知其不可荣辱也使立本如千里之达其谁能以画师辱之今朱君无求于世虽王公贵人其何道使之遇其解衣盘礴虽余亦得撄攘其旁也元祐五年九月十八日东坡居士书书黄子思诗集后予尝论书以谓钟王之迹萧散简逺妙在笔画之外至唐颜柳始集古今笔法而尽发之极书之变天下翕然以为宗师而钟王之法益微至于诗亦然苏李之天成曹刘之自得陶谢之超然盖亦至矣而李太白杜子美以英玮絶世之姿凌跨百代古今诗人尽废然魏晋以来髙风絶尘亦少衰矣李杜之后诗人继作虽间有逺韵而才不逮意独韦应物柳宗元发纤秾于简古寄至味于澹泊非余子所及也唐末司空图崎岖兵乱之间而诗文髙雅犹有承平之遗风其论诗曰梅止于酸盐止于咸饮食不可无盐梅而其美常在咸酸之外盖自列其诗之有得于文字之表者二十四韵恨当时不识其妙予三后其言而悲之闽人黄子思庆厯皇祐间号能文者予尝闻前辈诵其诗每得佳句妙语反复数四乃识其所谓信乎表圣之言美在咸酸之外可以一唱而三叹也予既与其子几道其孙师是游得窥其家集而子思笃行髙志为吏有异材见于墓志详矣予不复论独评其诗如此留石塔戒老疏大士未曾说法谁作金毛之声众生各自开堂何关石塔之事去无作相住亦随缘长老戒公开不二门施无尽藏念西湖之久别本是偶然爲东坡而少留无不可者一时作礼重听白推渡口船囬依旧云山之色秋来雨过一新钟鼓之音经进东坡文集事略卷第六十