吕帝诗集吕帝诗集序易曰观乎人文以化成天下化非文不显也文之赅乎道乃能成化耳文之妙至无文之文爲极无文之妙又必显征于文其如云汉之章天上日月之丽太空有象无象昭昭悬印亦何妙之能穷哉文之至妙百态千奇而肇始以及炳焕其犹岷山之导江由源以开流直至莫可纪极莫能象赞耳文之见于诗者起三百篇而极盛于吾唐吾唐之诗作者恒河沙数而动与道合随缘成化一字一金针虽极之于千百亿篇皆此一律者吾师乎吾师乎师之诗由本始以迄今日厯更朝代而心源直达无或少有变由诗之妙不以文着也道之大统寄于吾师师之心愿澈于至极非道不见于文乃卽文以征诸诗其指初不越乎本愿其诗则发见于万端有其作者述必待人要未易求诸一篇一言之末也师之诗流传旣久载籍极博而神而明之未得会而通之今觉坛辑全诗于全书重订功成较讐合度卽一诗集以成全璧合全书而乃爲大成此不关乎词章之学亦不附于诗文以达也学者善自得师可于此求之矣湘不文今乘大会降坛获覩全集卽此诗部略识数语以共証于高明之域也夫辛酉中秋日弟子韩湘谨书吕帝诗集题词书曰诗言志歌永言诗与词亦文类也我帝师之诗词无一语不关合道妙诚能潜心默会则一字一金丹拈花之妙任人领取矣夫大罗天上之高眞以诗文成帙传于世者推白紫淸海琼集爲最着顾显指丹法虽极精微犹爲上仙所同至若每发一语卽寓玄机无妙不澈无秘不传者则亿万年来惟吾帝师一人而已噫九天之咳吐遍落珠玑眞如雨露之普施而人世之流传曾不及什一于千百是亦缘会有待而然也前此刋刻全书收诗无几且多割裂不尽画一今觉源法坛重辑全书博採羣籍广蒐珍秘其有见于圣蹟纪要中者不重编入集外统就所见分体排列将百倍于曩时所载之什爰命及门屡加详校期无鲁鱼亥豕之讹俾读者得由斯以作问道津梁是固当求之无声之表而勿仅叹美于篇章字句间也宏教弟子柳守元熏沐题词吕帝诗集重刋道藏辑要诗集上卷目录古体诗戒杀歌悟道歌游天台山题像五首题石百句章惜字歌警世平桥感事赠夀夏日言怀七首遗孝子杨太明劝丹士金守一五首示通源偈八首九品莲花偈六首偶偈七首觉源偈语谒大士叅大乘禅法呈偈爲杭州灵隐寺慧一僧火化偈鼎器歌採金歌二首驾鹤歌放歌絶慾歌鄂渚悟道歌赠刘方处士题桐柏山黄先生菴门直指大丹歌窑头坯歌赠乔二郎歌警世二帝祠梦醒轩戒淫歌鸿雁行戒食牛肉歌全眞歌放生歌觉世歌赠叶子歌一到歌一眞旨歌安雅堂歌过功歌大觉示体恕候钟离祖师临坛歌可惜歌五言律悟了诗十六首明胎息通道偕灵隐寺慧一僧游洞霄宫梅花赠在园刘廷机春日山居五首立春早梅暮冬偶题三首示止源渔舟自咏偶吟二首赞道赞经赞师癸酉秋深卽事甲戌秋过莲池律院七言律劝世吟二十七首偶题夜吟月夜绣毬二首秋夜红梅瓶梅腊梅元宵夏日寓意啸吟闲吟示众修斗仪送允诚元诚回黔指示玄功示体恕二首游金山寺示诚恕还楚示通源泛南海登落伽山雪厓洞和韵二首书淮郡紫霄宫壁无题一百十四首寒暮止源求诗咏此仙况二首还丹奥法坐卧幽况示引源示玄源示渊源示全眞守斗三首指玄篇十六首香烟偶结成云雁蜡梅海上游冬夜卽事赠左玄长史赠道旁苦人赠外科医生赠内科医生赠半舫居士雁字六十首长乐崶龙门留题五首偶题二首喜黔楚合会示黔楚合会示刘允诚邓信诚勉学闲咏二首夜咏听琴月夜训人寄示示诚恕示诚恕游黔偶题三首春日卽事咏红杏夏日卽事三首五月五日寓意端阳秋日卽事秋夜桂花咏雪醒世二首宴罢二首再诣龙虎山访道陵遗法咏松咏梅昔回鄕适遇𡻕荒罄赀产粮米赈济饥贫得活数万余人鄕中耆老亲属劝存留赀产爲子孙计乃作此诗以示学人与衡山僧智玄题湖洲沈惟心家园亭壁上示悟眞偶题二首示天基吕帝诗集重刋道藏辑要诗集上卷孚佑上帝纯阳吕祖天师诗集古体诗戒杀歌我书戒杀歌奉劝世人读物类形体殊岂甘遭惨毒利刄剌肝心尖刀割肠腹皮掀肉颤摇喉断身顚扑血溅满砧几悲号动墻屋鳗刴尙盘旋鱼烹犹跳跃大痛何可伸极苦难逃脱诸兽牛不羣其形按列宿非彼代人耕农事倩谁役于世大有功何忍啖其肉马匹载乘劳战征亦爲国报晓赖德禽看家惟义畜更有几微灵亦且伦常属乌能返哺亲羊且乳跪足雁有信义宾鳢知夜朝北大命须当怜小命亦无忽覩彼盘盂间亿万生灵逐活溺盐酱中生投汤沸镬一餐尙不饱入肚味难复何苦强搜求省口多积福曽见匿刀牛跪向屠人哭又言狗能言乞怜免割剥怜儿寸断肠莫射山中鹿爲母肯投崖身碎田间犊鳝化黄衣童梦求厨下仆螺放水中光欲免舟人获我曽昔爲儒典制虽未博茹毛饮血时上古无嘉谷相沿直至今流弊世相续然而不忍心宰割非所欲燔牛只祀天鸡豚亦不数古有恤生人聊爲君一录汤有解网恩齐能舍觳觫大哉孔子心不纲不射宿天子释羔羊不忍无穷戮恩官禁泽梁号唿动水族微生能报人人亦当怜育蚁渡状元桥鼠分宰相粟救雀报投环放鲤贡双玉蛇啣梁上珠龟献藏珍殻舍鼈救伤肤聚蝇出𡨚狱戒杀故有功杀生报亦确屠牛形似牛杀狗狗形托此日具人形转眼生毛角轮回实可怜早修今面目岂曰来世偿眼前报又速如何有𡻕荒如何有命促如何有大火如何有异疫皆因杀孼多怨气相感触上帝震怒深降殃此五浊奉吿世人听改却前嗜欲推扩此仁心随处皆忖度举步恤虫蚁怜蛾纱罩烛盐水莫街倾滚汤毋地泼栖蛰莫轻残卵胎毋损捉休伤穴与巢勿焚山共麓丹丸方剂时害命勿爲药邪法戏术中伤生毋妄作养生莫害生金鱼与鸟雀莫谓我言迂有功天必禄上帝最好生万物皆恩沐仁心各自存毋曰我随俗不能尽戒除渐减渐消恶不必尽蔬羹市脯亦不薄悲哉此曰书叮咛再三嘱若遇大丈夫永除滋味惑斋戒处终身清心易愼独人能实力行夀考臻百福悟道歌数载乐幽幽欲逃寒暑逼不求名与利犹恐身心役苦志慕黄庭慇懃求道迹阴功暗心修善行长日积世路果逢师时人皆不识我师机行密怀量性孤僻解把五行移能将四象易传余造化门始悟希夷则服取两般眞从头路端的烹煎日月壶不离干坤侧至道眼前观得之元咫尺眞空空不空眞色色非色推倒玉葫芦迸出黄金液𦂳把赤龙头勐将骊珠吸吞归脏腑中夺得神仙力妙号一黍珠延年千万亿同途听我吟与道相亲益未晓眞黄芽徒劳游紫陌把住赤乌魅突出银蟾魄未省此中玄常流容易测三天应有路九地终无厄守道且藏愚忘机要混迹羣生莫相轻已是蓬莱客游天台山台山最奇特巉岩𥪡削壁千峯攒羽翠一水环玉碧横架石梁桥如虹贯九霄波澄龙敛鬣松定鹤归巢闻説避秦女不作襄王雨云肌映月华霞珮随风举老衲採薇飡入定坐天龛桃随飞涧煖柏鎻老岩寒石阙时时闭𡻕月应无记欲扣玄中玄却鍊气中气忽闻空谷中音乐鸣天风万壑人踪寂四时花色红题像五首独坐独坐不离这箇这箇玄机谁能打破上下察之鸢飞鱼跃天地䜣合圣贤常乐世人坐破蒲团到底不归正教谁知性里摩尼在我丹田朗照挥尘风前色相行踪世外孤云试透龙光三界扫除物我魔君无以色相何留此像偶倩毫端抺吾模样咦好将宝剑倚崆峒除尽尘魔消碍障敲爻野客隐见莫测孤立干坤逈照日月偶挥笔上春云而发和光之诀噫要存色相应尘清洞庭秋水三千劫题石爲虎爲龙鍊泉鍊月坚则以磨浊则以激随花鸟而忘机乐琴樽而自悦若是见得如来不须饶舌百句章无念方能静静中气自平气平息乃住息住自归根归根见本性见性始爲眞万有无一臭地下听雷鸣升到崑崙顶后路要分明下山接鹊桥送下至黄庭庭中演易卦五十五堪均气卷施四大坐卧看君行此是筑基理孤阴难上升更要铸神剑三年鍊已成念正精忘极临鑪不动神覔买丹房器五千四八春先看初三夜蛾眉始见庚要见庚花现反向蛾眉寻如此採眞铅口口要眞传火候从初一一两渐渐生十六退阴符两两不见增沐浴逢鸡兎防失防险倾金气自薰蒸体上汗淋淋十月胎方就顶门要出神还须面壁九飞身上玉京三段功夫诀明明説与君我今亲手释成书体诀行传与修行子玉金之法程丹诀眞师授须与神仙论更有妙丹法予恐太洩轻弹絃并鼓瑟夫妻和平情霞光照曲水红日出崑崙恍恍并惚惚杳杳与㝠㝠此中眞有信信到君必惊一点如朱橘要使水银迎絶不用器械顚倒法干坤世人不悟理三峯採战行也有説三关也有入鑪临又以口对口丑秽不堪听一切有爲法俱是地狱人有等执着者信死清净眞发黄并齿落鹊体似鹤形他未知吾道分明假作眞观天之大道执天之大行月挂西川上霞临南楚滨三日前爲晦阳中之纯阴三日后爲朔阴中之阳精亦如逢冬至和景好阳春八日是上弦一问卯兔门十六方爲姤廿三是酉门以此参易卦方知大道眞百句章中字字字要寻文此书雷将守得者愼勿轻惜字歌字洩天地精字列圣贤名字散止一字字合卽名经字半皆有韵字全灵慧生先贤造诸字诸字由圣明字入污泥处罪孼损年庚能生惜字念惜字胜修行肯惜一字纸积字福来增肯劝人惜字禄夀自天申肯劝肯惜报自古有明征惜字若无报试观劝世文劝文代代有字报人人闻爲劝惜字纸一字如藏经警世春去夏初交重云遮白日湛然一道光尽被浮翳匿君子与小人同生休同立纵我不受污难以欺有识花忌蝶蜂侵稻粱仇蟊贼物也尙如斯人何惮愼密平桥感事我临淮水上凄清动远思乌鹊栖高树雁鸿偏苦饥王孙日把钓一身无所资漂母垂怜际怎有酬金时丈夫不失路飞扬终不奇动心而忍性此意天所私赠夀生平怀坦易相与乐天眞好道本夙昔谁曰非性成千金曽不惜况复恋簪缨有子能读书养晦守父经飞腾悬日待头角并峥嵘琴瑟相继谐遂愿尽彜伦年当半百时嗜好迈红尘一斗一石醉月弄复风吟奉法道无间暑寒爽气神如斯道貌古入籍在蓬瀛蓬山多仙侣翘首企同心擕手驾白鹤天半朱霞生飞入夀者堂擎拳祝遐龄夏日言怀七首幼读神仙传飘然物外心浮名人所慕不觉艳华簪一朝遭圣主碌碌空浮沉自顾无时誉幽思反故林举头云路近晨露滴清襟孤松生幽谷矫矫氷雪姿移植蓬蒿邉浮蔓交荣滋动节爲所屈哀哉非其时樵人利斧斤割尽旁附枝餐风吸日精终见生紫芝屈伸固有会志士愿自持黄鹤乘云去湖山忆旧游干坤殊浩荡逝者无停休树色侵波影渔歌起白鸥何当弃冠盖从我访璚楼吾爱陶贞白拨云见天日养生非鍊形雅志同金石朝餐岭上霞夕饮牀头秫玉霄降靑鸾眞诰膺帝钖似此山中宰屣弃三公秩君子贵知几遁世方无失老君隐柱下未尝卑小官孔子爲委吏会计分所安古人守一职常恐负荷难如何今人奢逐逐慕弹冠得陇又望蜀心中兴汎澜所以钟离子俾我隐冈峦羽毛生长后不畏暑与寒枕中多幻梦寂寞兴终阑道心须努力莫作等闲看八月乘槎客飘飘犯斗牛人生跼且蹐似此足壮游年年明星灿不见客人舟夜夜猿声急我心难写忧安得韩众来与之步瀛洲阮公晋狂士风流未足夸名教有乐地礼法不容差神仙累功行足迹满天涯拯民并济物愿等恒河沙岂耽诗酒癖遽尔演三车遗孝子杨太明杨君眞确士孝行洞穹壤皇天怜其难七夕遣追往逡巡药顽石遗子另馈享子旣不我受吾亦不加强风埃难少留愿子志勿爽会当首鼠纪青云看反掌劝丹士金守一五首眞假原难混终须复本形贪夫徒用计反自陷寒贫劝君休要烧铅汞𡻕月徒担送黄芽未必生白雪成何用伴纸灰如做了一场的蝴蝶梦伴纸灰如做了一场的蝴蝶梦三方鑪鼎空添火痴守文和武投胎爲养沙取气难离母鎭日间打夭硫担尽了多辛苦鎭日间打夭硫担尽了多辛苦死砒干汞寻烧药自説通天法五金总不和八石终难合入明鑪过铅池都是个乘波筏入明鑪过铅池都是个乘波筏世间人説烧丹须用先成内岂知内就皆无累万镒不关心邱积非爲贵总然是点石金到底成磗块总然是点石金到底成磗块示通源偈八首死生原不二生卽死之门了得无生者生亦徒何云见性乃眞觉谈禅是后天天从何所见佛卽未来心空空徒自空悟悟忘自悟撇却悟空魔死生应自主三教总一教得来无欲同若从微妙处一点还虚空论道如来是大雄大雄必定也空空不增不减长江水照破须弥无相峯椿枝万丈道家玄莲花九品禅门法试问花飞椿老时可曽捉得西江月万曡寒烟总是虚隔帘灯影却何如此是认得空中幻卽是如来贝叶书舍利弗舍利弗最上菩提寻觉路不落千千四大千湼盘六六三十六时见层层七宝台时隐密密双行树谁教控鹤老儿来飞钖赶到云深处打醒通源问的端刹土应是恒河数如来不在见闻中圆觉声闻何以故九品莲花偈六首挺挺出金池瓣瓣含玉露火里放奇香色比菩提固心卽台之象莲因色是身西方无个处极乐悟虚眞双行树里泥团九品莲中甘露频伽不解无生飞向恒河深处昨夜天风吹北斗骊龙狮子一齐吼要见莲花何处寻莲花却在如来口菩提无树镜无台安得莲花九品开分付通源休浪悟客尘二字证如来道人惯会饶舌要讲莲花颜色不长娑婆四部中不染靑黄赤白黑时时入观见如来柳花摇动璎珞月偶偈七首慧光破三界慈波大海中金刚非法相般若应归宗无我无人碍妙法自如如弥陀有圆觉九品是眞庐如来非有相在在心头着悟却本来因了我无生法一点琉璃光照破十方界了了归虚空此中无𦊱碍何处狮子作怪将我葛藤咬坏要寻佛老塡还过去未来现在昨夜懒云炊熟今朝痴腹生春有口无心是佛笑他忙里寻人不贪不爱不恼无身无口无心从此一灵默会太虚淸静忘形觉源偈语先觉后觉道外无人和光齐固永守天眞有大心愿觉源通神始终如一雨露日臻人名留在箇中存谒大士叅大乘禅法呈偈晃晃朗朗海心月圆圆融融无欠缺一朝辇出中天来万古清晖昏夜白咦打破箇中舍利子任他游衍何须歇爲杭州灵隐寺慧一僧火化偈莫着芒鞋乱行走好将云衲自修藏须弥山上风光好回首昙花暗吐香休奔涉莫慌忙从今脱去臭皮囊大千界里留眞迹极乐邦中日月长咦跳出爱河春日好阿那会上饮琼浆鼎器歌鼎器本是男女身大药原来精气神若会攒来归一处须用同心三箇人三箇人无他説只要眞师眞口诀指破阴阳三品丹方可存心待明月待明月也莫迟收拾身心且筑基噼开尘心抛业网驱除五漏斩三尸斩三尸见铸剑鍊已通灵知应验刚柔变化任施爲万里驱妖如掣电如掣电剑方灵挂向南方护水晶若遇北方阴鬼起一刀两段不容情不容情常淸静心中皎洁如明镜镜心寂灭若虚空始得临鑪无弊病无弊病可安鑪调和鼎器勿心粗言语不通非眷属龙兴虎旺始堪图始堪图观复作凿开混沌鸿蒙窍静观虎啸与龙吟自然华池神水到神水到辨浮沉莫教时过枉劳心铅遇癸生须急採金逢望远不堪亲不堪亲休乱取地裂山崩难作主不知止足必倾危盛夏严霜冬大暑冬大暑不遭逢三宝牢关密守中太极自然生造化趁时搬取入黄宫入黄宫须爱护十月浇淋休失悞子行阳火虎龙交午退阴符自保固自保固暂相离端坐忘言更待时辐辏循环终则始三百六十莫违期莫违期爲则例悟明眞理须当契若还执着爻象行只恐劳神形蠧弊形蠧弊往来坚只爲心机未得闲思虑莫眞豪发错铅销汞散不成丹不成丹思鍊已皆因失却玄中理水干火燥要调停刑德临门知进退知进退勿忧凶鍊就鑪中一点红产个婴儿兑气足三年温养似痴聋似痴聋眞快乐静里调神离躯殻东南西北任遨游出入往来乘白鹤乘白鹤脱尘埃三岛神仙集会来一任桑田变沧海我身无事𦊱灵台我身无事𦊱灵台积功累德超凡世虽然显化度羣迷那时方遂男儿志採金歌道道道无功妙玄玄玄无多言开关展窍也不难明雌雄两剑全筑基鍊已採后天虽然后天名滓质先伏后天后先天此要诀要师传不得眞师枉徒然筑基功夫往前进火候屯蒙要抽添要抽添认眞铅十三四五六相连审黄道知的端亦要看经五千言药苗新用心看铅光发现三日前癸水将至须急採差之豪发不作丹未採药立匡廓交合之时用槖籥用槖籥近我身不看天体枉爲作知癸生晓癸见三十时辰两日半探取只在一时辰六候只在二候见外四候别有干得药之时莫贪乱如痴如醉更省言牢关牢鎻牢上圈择定饮用心看一时饥饱失前功铅散汞枯两下恋十日功夫要勤咽勤咽之时防危险颇得道理明性歌得之莫作容易看至人传非人远万两黄金不肯换其二步云山踏破天关扫尘氛擕月同欢夜幽闲清风响珮环早倚着高树栏杆听人把心性谈要觅那来去机关要打点何处回还眞箇是艰难古今来磨过了多少英雄汉有谁知这情端那些儿识破绽你只看天邉明月经过了几多晦朔圆残终不改他本来颜尙留得千古一团圞今日里我寻月月伴俺他与我有形无迹多留盼有景无心是大观合我这浑沦一气共入蒲团齐返西隅冷眼把人看驾鹤歌驾鹤来驾鹤来白云深处任徘徊风凛冽气幽哉长啸一声江汉隈清香遥接蓬莱界辉煌银烛眞堪爱落尘埃信步登楼快纵金沙妙奥谁猜恋韶华几人自在説不破迷途业债点不完黄金磗块只落得老仙翁盘桓无碍叹梅花傲尽风寒羡松枝犹如翠黛笑人生辜负身材七尺躯昻藏希赖怎得箇朝天阙骖凤乘鸾怎能个游皇都锦衣玉带怎能个效汾阳荣华夀考怎能个追赤松遨游无怠看千古英雄尽收入北𠨑土袋空教人贪名禄慕荣宠孰知道光阴隙驹快美景良辰难再到头来那有些儿随我也不如去访眞修觅一个清闲自在放歌踏月去带云来行矣且徘徊短调长歌休着意信手裁夜静少尘埃氤氲佳气疎櫺外喜沙净无苔纵横彩笔全无碍螺髻金钗字字钟王泒万言倚马何须待率天眞一下千行快敢云八斗是仙才借清讴聊畅予怀儿曹莫浪猜説甚么八座三台富贵功名都幻态衣金腰紫𡨚孼债荣华到底有成败脱离浊界怎似我海上蓬莱黄金爲阁玉爲阶贝阙瑶台琪花珠树都堪爱此事亦难哉忘情割爱跳出迷魅袋眞淸闲自在无害无灾尔曹梦里寻梦解那晓得覊网难开休慷慨莫弄乖我行我是我心泰我歌我和我和谐行矣莫徘徊絶慾歌人身精气同滋水百脉全凭精气充眞阳一点宜珍重若贪花柳成和哄藁木枯荄萎朔风滋干水竭年难逈娇娃却是戕身斧美色犹如伐木虫多情妖孼将人弄虽不是刚刀利刃也曽杀尽了英雄鄂渚悟道歌纵横天际爲闲客时遇季秋重阳节阴云一布遍长空膏泽连绵滋万物因雨泥滑门不出忽闻邻舍语丹术试问邻公可相传一言许肯更无难数篇奇怪文人手一夜挑灯读不了晓来日早才看毕不觉自醉如恍惚恍惚之中见有物状如日轮明突屼自言便是丹砂精宜向鼎中烹凡质凡质本来不化眞化眞须得眞中物不用铅不用汞还丹须向鑪中种玄中之玄号眞铅及至用铅还不用或名龙或名虎或号婴儿并姹女丹砂一粒名千般一中有一爲丹母火莫然水莫冻修之鍊之须珍重直待虎啸折巓峯骊龙夺得玄珠弄龙吞玄宝忽昇飞飞龙被我捉来骑一翥上朝归碧落碧落广阔无东西无晓无夜无日月无寒无暑无四时自从修到无爲地始觉奇之又怪之赠刘方处士六国愁看沈与浮擕琴长啸出神州拟向烟霞煮白石偶来城市见丹邱受得金华出世术期于紫府驾云游年来摘得黄巖翠琪树参差连地肺露飘香陇玉笛滋月上碧峯丹鹤唳洞天消息春正深仙路往还俗难继忽因乘舆下白云与君邂逅于尘世尘世相逢开口希共论太古同流志瑶琴宝瑟与君弹琼浆玉液劝君醉醉中亦话兴亡事云道总无圭组累浮世短景倐成空石火电光看卽逝韶年淑质曽非因花面玉颜还作土芳樽但继晓复昏乐事不穷今与古何如识箇玄玄道道在杳㝠须细考壶中一粒化奇物物外千年功力奥但能制得水中华水火翻成金丹灶丹就人间不久居自有碧霄元命诰玄洲旸谷悉可居地夀天龄永相保鸾车鹤驾逐云飞迢迢瑶池应易到耳闻争战还倾覆眼见妍华成枯藁唐家旧国尽荒芜汉室诸陵空白草蜉蝣世界实堪悲槿花性命莫迟迟珠玑溢屋非爲福罗绮盈箱徒自危志戒贪昔所重达人忘慾甯自期刘方刘方审听我流光迅速如飞过阴婬果决用心隙尸鬼因循爲汝祸八琼秘诀君自识莫待铅空车又破车破铅坏须震惊直遇伯阳应不可悠悠忧家复忧国耗尽三田元宅火咫尺玄关若要开凭君自解黄金鎻题桐柏山黄先生菴门吾有玄中极玄语周游八极无处吐云軿飘泛到凝阳得见君兮在玄浦知君本是孤云客拟访希夷生恍惚无爲大道本根源要君亲见求眞物其中有一分三五本自无名号丹母寒泉𤁋𤁋气绵绵上透崑崙还紫府浮沉升降入宫中四象五行齐见土驱青龙擒白虎起祥风兮下甘露铅凝眞汞结丹砂一派火轮眞爲主旣修眞须坚确能转干坤泛海岳运行天地莫能知变化鬼神应不觉千朝鍊就紫金身乃致全神归返朴黄秀才黄秀才卽修眞须且早人间万事何时了贪名贪利爱金多爲他财色身衰老我今劝子心悲切君自思兮生勐烈莫教大限到身来又是随流入生灭留此片言用表其意他日相逢必与汝诀莫退初心善爱善爱直指大丹歌三清宫殿隐崑巓日月光浮起紫烟池沼泓泓翻玉液楼台曡曡运灵泉靑龙乘火铅爲汞白虎腾波汞作铅欲得坎男求配偶须凭离女结因縁黄婆从中爲撮合金鼎开成一朶莲烈女擎乌当左畔将军戴兎鎭西邉黑龟却伏红鑪下朱雀还栖华阁前然后澄神窥见影三周功就驾云軿窑头坯歌窑头坯随雨破祇是未曽经水火若经水火烧成磗留向世间住万年稜角坚完不复坏扣之声韵堪磨镌凡水火尙成功坚完万物谁能同修行路上多少人穷年鍊养费精神不道未曽经水火无常一旦临君身旣不悟终不悔死了犹来借精髓主持正念大艰辛一失人身爲异类君不见洛阳富郑公説与金丹如盲聋执迷不悟修眞理焉知潜合造化功又不见九江张尙书服药失明神气枯不知还丹本无质翻饵金石何太愚又不见三衢赵枢密参禅作鬼终不识修完外体在何邉辨㨗语言终不实窑头坯随雨破便似修行这几个大丈夫超觉性了尽空门不爲证伏羲传道至于今穷理尽性至于命了命如何是本元先认坎离并四正坎离卽是眞常家见者超凡须入圣坎是虎离是龙二体本来同一宫龙吞虎㗖居其中离合浮沉初复终剥而复否而泰进退往来定交会弦而望明而晦消长盈虚相匹配神仙深入水晶宫时饮醍醐清更醲饵之千日功便成金筋玉骨身已轻此箇景象惟自身上昇早得朝三清三清圣位我亦有本来只夺干坤精饮凡酒食羶腥补养元和气更盈自融结转光明变作珍珠飞玉京须臾六年肠不馁血化白膏体难毁不食方爲眞絶粮眞气熏蒸肢体强旣不食超百亿口鼻都无凡喘息眞人以踵凡以喉从此眞凡两邉立到此遂成无漏身胎息丹田涌眞火老氏自此号婴儿火候九年都经过留形住世不知春忽尔天门顶中破眞人出现大神通从此天仙可相贺圣贤三教不异门昧者劳心休恁么有识自爱生有形终不灭叹愚人空驾説愚人流荡无期休落趣循环几时彻学人学人细寻觅且须研究古金碧金碧参同不记年妙中妙兮玄中玄赠乔二郎歌与君相见皇都里陶陶动便经年醉醉中往往爱藏眞亦不爲他名与利劝君休恋浮华荣直须奔走烟霞程烟霞欲去如何去先须肘后飞金晶金晶飞到上宫里上宫下宫通光明当时玉汞涓涓生奔归元海如雷声从此夫妻相际会欢娱踊跃情无外水火都来两半间卦候翻成地天泰一浮一沉阳鍊阴阴尽方知此理深到底根元是何物分明只是水中金乔公乔公急下手莫逐乌飞兼兎走何如修鍊作眞人尘世浮生终不久人道长生没得来自古至今有有有警世遨游世界无饕餮不受尘磨不受湼惟见沧桑常变换浑忘消息相更迭花开花落几时休春往秋来流不辍愚迷恋却一皮囊爲是皮囊多污蔑声色尽是万魔根钱财不过蝇头血豪强势熖总成空话别妻儿徒哽咽不如清净乐无疆利鎻名缰俱断絶通天入地爲形轻鹤驾云腾因性彻混迹渔樵山水翁烟霞笑傲留飞辙一瓢沉醉心无碍两剑光腾妖自灭葫芦虽少九还丹腹内当余九返诀俗人笑我太玄虚我笑俗人谋最拙一坏黄土盖坵墟劳劳空自称雄杰百年转睫逝如梭富贵荣华多积雪勿厌箪瓢避其冷勿羡势利趋其热损人益己祸𡨚连竞短争长讐怨结潇洒风流美少年来生偿尽千般孼道人怜悯泊慈航每解沙中三寸舌普劝红尘懵懂人早早回头企往哲翻然悟了此中因胸藏自有通天⬤先将五藏涤淸凉那怕玄关不透㵼行满功圆神自灵志诚片缕炉香爇莫道蓬瀛路甚赊前程自有人提挈二帝祠梦醒轩香烟𣺌𣺌水云鄕放口谈禅説道场背立湖山空怅望一轮明月映沧浪渔人野渡航古寺晚钟忙蒲苇深处觅秋色跨虹长片片的楚帆飞过尽是行商流水汪洋古渡垂杨沙平岸伟一曲流觞洗尽尘心半点张狂晃晃朗朗大无尽藏戒淫歌花作营兮柳作寨妖娆佳人称主帅酒兵日夜苦相争又有笙歌増气槪杀人妙计是风流斩将奇谋有恩爱任他举鼎拔山雄但与交锋无不败酣战蛾眉气力衰温柔帐里精神惫连年累月不解兵管教性命从此坏劝君觉悟出迷途不淫不纵守关隘一朝修得慧剑成诛尽酒魔与粉黛鸿雁行白云惨淡寒风起水返崑源现海底鸣雁嗷嗷四五声令人潦倒胡床倚几回招雁雁高飞不向人间説是非悲咽寒江徒碌碌何时菰米饱飡归珍重还在野洲栖藏得灵机待羽齐一旦翺翔天地阔却赢今日唳声凄妙语赠君君不悟犹在天涯悲异路我有深情无处抒泪洒霜崖以怨诉戒食牛肉歌君不见牛耕土曳步前奔用力努又不见日当午血汗通身涎沬吐世间畜类多无如他报主可憾贪财农心狠如狼虎见他筋力衰卖与人烹煮割下头剖开肚血涂钟皮鞔鼓骨挫簪肉作脯当日耕田难不难今日粉身苦不苦𡨚魅泣诉阎罗王阎罗悲悯不能语但説宰牛夫受罪在地府或丢剑树丛或掷刀山隖或灌滚铜汁或烙红铁柱永劫不翻身翻身世变汝又有食牛人不由人劝阻劝之起争端阻之笑迂腐怕説牛有功强説牛能补一任罪通天不知何肺腑岂知一食牛立刻天神怒纵有好心肠此条登恶簿阴注祸来侵暗折福无数贫夭逮儿孙甚至灭门戸吁嗟乎牛代人耕谁不覩杀而食之丧心伍我今降乩普吿人戒此方堪对佛祖全眞歌高台镜兮洁且明鉴妍媸兮美恶分全一眞兮禀虚灵具众理兮应感神忽蒙垢兮蔽埃尘汚物累兮失其眞清者浊兮明者昏天者去兮人者侵月掩云兮水掩萍戕其性兮斁其伦劝君刮垢兮磨洗其尘复此虚灵兮全其本贞一窍混涵兮不逐沉沦可以久视兮不必更铸其形如水常清兮如月常明终天终地兮厯遍古今放生歌汝欲延生听我语凡事惺惺须恕己汝欲延生须放生此是循环眞道理他若死时你救他你若死时天救你延生生子别无方戒杀放生而已矣觉世歌名也忧利也忧名利牵绊几时休君不见堆金积玉富比王侯总用不着机谋又不见汉代班超万里封侯皆因祖泽流吿世人何必丢身翻死费营求到后来劫夺成讐嗏雪夜昏昏有水难流不如归去别寻好事到与世无尤赠叶子歌开门见山山崔巍箇里行藏雷复雷大过小畜剥中出龙蹲虎伏鹤爲媒青山一片蓬莱月铅汞调来丹鼎彻弥天亘地丹砂红惊动至尊出金阙我道从来坦如是那有庸夫谈及此一朝遇我老蓬莱句示彰彰意不滞晨昏参考环中旨调养何曽外火水手擎本是先天得圆方称我无得失八兮九兮称体溶光明性地丝不蒙有时省得里中里触触机机当地逢占风云望气色漠漠如神眞境得有人唿我是神仙那箇知我本太极只今尘世谁重道敬信仙家原不少只是尘縁束缚深那得听予谈大道大道无碍世红尘授受凭君善理论讨究探得箇里珠一时领悟自超伦何曽教尔絶妻子何曽教尔弃双亲何曽教尔拒师朋何曽教尔失兄弟与皇君黄金遍地非我有要时容易炉长久功名原是合带来得时容易阴功厚夀考千龄亦不奇享时容易盘珠走世限尽可出尘埃脱时容易奇门有归根一派淸凉界瑶草琪花满足下龙蹲虎伏擅曩初会合如如向我谢初时门路认要眞一失脚兮神鬼惊蓬头垢面悔也迟求师拜师説不灵一到歌一到松龄忽相忘可知不限好徜徉及至相逢又不语不语之中滋味长飞云故意窻前落宿鸟无心到上方飞云宿鸟何爲者大家情断没他肠道人情性肯相若鸟有鸟无论议商触境可知天地阔芥子之中纳十方三千桃子无多大吐纳春秋万亿霜人道他生无苦乐我知苦乐自支当只亏默默长年结所以生生永世强青色转红又转白金容妙相又加黄熟来安知𡻕尙问有阴阳若箇容爲採如非西母王迎风问驾丹凰队队引尽红粧来到高崖端坐语紫笙斑管吹几许轻啭细歌天乐妙忽闻大笑羣眞遇蒲萄佳酿瑛玉杯晶盘异果乘将举霞明綵乱落天花花色妍鲜香粉雨满山不见有苍苔铺尽花裀羣眞驭王母开言问何来蓬山顶上赏花回回来做甚一谈经伏虎丹砂次第成若得羣眞相会合团斋叙室静无声无声都是无音曲㵼出银河秋月足一丝万丝发綵光八月中秋果亦熟摘取几枚比丹砂欲与人间且看福福在不愁华月老尘邉开落任袅袅君不见春风一夜姤明葩雨卽来摧难到晓一杯美酒灌疎星南极盈盈紫气生此时明白自身子丹砂新就欲飞腾借问土鸡何处宿果尔不与凤凰伏天涯咫尺人情见方寸寛恬谁桎梏盎背温怡伏天尘神空八极游杳北斗转星回光翺翔飞翻五彩经清竺可指天中人识取座间宾晋节凌风客谈道入京门京门客问谁家子鱼篮大士垂玉指指上光垂丝一纶不用钓竿任意使一眞旨歌参来三教总同符人在红尘立界模不知个里当妙説也茫茫心不孚自从显道大经筵霖雨纷纷下九天风吹大地生欢笑佛也同仙儒也仙仙能作佛儒成佛佛佛仙仙儒不説儒家不是去佛仙一等拘墟本作末因是迂儒讪语来大家朋从昧莲台丹光九转混不识是样迂儒儒理霾有种禅和专执非呆呆坐着不通微也来拒我儒仙道镜样光明自着泥却怪吾家鬼样仙谤儒谤佛口喃喃有时逢着天仙语梦里初醒也晓圆相争相执何时了建个坛场説到晓一日一日分三日大家快彻鸡声呌暗中摸索到天明起舞东方日又昇一轮样子红光好莲台丹室尽横经契合三家一线穿数珠轮转剑锋寒五经论孟仝梵唱位位眞儒位位仙解去魔头性见眞如来一合相皆亨鸾飞凤舞琪花绕五綵霞生锦样新谁无祖宗无相识出手提擕四面立垂头听个三教眞罪者消除枷鎻释团圞一话一中会证如如粉碎空大家不用仍收拾拾得还定不同安雅堂歌坐长松兮风冷冷果好风兮思凌云众子叙兮神肃肃都士吟兮情欣欣纵仙眞兮爱与集薄物情兮不同尊道贵静兮各自修志妙一兮共相亲神结契兮弗曲迹怀立行兮汤之新无门惑兮甘淡泊善排遣兮勿怒嗔闲性情兮言语逊善驭物兮气和平衞我道兮周且密乐我道兮幽且深有志愿兮自成全岂多侣兮始爲恩期诸子兮味我言念诸子兮非凡身快适来兮期旣按快适去兮公务勤水难隔兮原不限与安雅兮先松龄松龄弟子克孝弟孝且弟兮感眞人过功歌人间赏罚从疎略天上过功最碧清人道青空无有主那知尔室有神明心着善时神点首心存恶念神怒瞋神一怒瞋诸孽聚头头帐帐皆来索索一还一无了期此际懴悔眞无着註功积小如泥沙日积月累等山岳自己不知何者非那知个里最知觉努力修持无后时莫説今日未学明日学及早耕熟这心田到头收割眞快乐我现菩心理会参趁帆风送夕阳天高歌一曲何爲者长笑一声天地寛大觉鼾鼾睡鼾鼾睡尘世之中人人醉醉里不知天地寛昏昏醒醒只不遂黄金累累腰下系犹説当前不如意战名争利何日旣劳攘终身难自计我在深山整日寐那管人间争战会不强求不越位天翻地覆由他际阊门内外有消息天南地北无穷戏只要识得出处义东山高卧无他虑且去且去归到终南还自睡示体恕鱼声敲响诵灵文字字清兮我心欣不信邉方徧重道九天雨露殷殷此一会继前经实爲浊界所稀闻敛凡财何足云至敬至诚深可亲上帝明明百神赫赫尽通灵羣仙拍手呵呵笑予门有这底法嗣礼数勤也奉儒也奉眞修补前缘今世因学玄关一窍在中心百脉唿吸由此透玄津默默运孶孶行百日功成不苦辛这一关颇无形降尽天魔野魅惊炼子精守子情大定之时心气平百脉甯三十六宫总是春笑也笑瞋莫瞋瞋心一发堕在修罗境瞋火起且消停默运黄河水一澄火敛熖水上升汩汩吞来胜宝珍瞋时须用强军伏静极安恬勿用兵兵能驱邪疠静极便修文九还只在一心炼七返何须向外寻旁门错悞许多人祇此一篇话功要细细论候钟离祖师临坛歌听箫鼓悠扬无限思长恩深似海难爲量脉脉相传眞个是金丹法派亿万世无疆呵呵笑恩师大肚包载无数祯祥师祖东华紫云一朶从天降鸾鸾凤凤绣带半天披狮象香馥馥玉女金童排列前头多天将五色金丝伞盖藏当中坐着黄衣样遥指西邉一派的道气冲天褁着那百和香也笑嘻嘻欣然来降好教诚信的整肃端庄深深叩拜祝千觞尽受用阖戸庆安康可惜歌可惜许可惜许可惜元阳宫无主一点旣随浓色姤百神泣送精光去三尸喜七魄怒血散气败将何补尺宅寸田属他人玉炉丹灶阿谁主劝世人休恋色恋色贪淫有何益一神旣去百神离百神去后人不知几回待説説不得临时下口泄天机五言律悟了诗十六首悟了长生理秋莲处处开金童登锦帐玉女下香阶虎啸天魅往龙吟地魄来有人明此道立便返婴孩姹女住南方身邉产太阳蟾宫烹玉液坎戸鍊琼浆过去神仙饵今来到我尝一杯延万纪物外任翺翔顿悟黄芽理阴阳禀自然干坤炉里炼日月鼎中煎木产长生汞金烹续命铅世人明此道立便返童颜宇宙产黄芽红炉煅作砂阴阳烹五彩水火炼三花鼎内龙降虎壶中龟遣蛇功成归物外自在乐烟霞要覔长生路除非认本元都来一味药刚到数千般丹鼎烹成汞炉中炼就铅依时服一粒白日上冲天姹女住瑶台仙花满地开金苗从此出玉蘂自天来凤舞长生曲鸾歌续命盃有人明此道海变已千回古往诸仙子根元占甲庚水中闻虎啸火里见龙行进退穷三候相吞用八纮冲天功行满寒暑不能争我悟长生理太阳伏太阴离宫生白玉坎戸产黄金要主君臣义须存子母心九重神室内虎啸与龙吟灵丹产太虚九转入重炉浴就红莲颗烧成白玉珠水中铅一两火内汞三铢喫了瑶台宝升天任海枯姹女住离宫身邉产雌雄炉中七返毕鼎内九还终悟了鱼投水迷因鸟在笼耄年服一粒立地变冲童盗得干坤祖阴阳是本宗天魅生白虎地魄产青龙运宝泥丸住搬精入上宫有人明此法万载貌如童要觅金丹理根元不易逢三才七返足四象九还终浴就微微白烧成渐渐红一丸延万纪物外去冲冲箇箇觅长生根元不易寻要贪天上宝须弃世间珍炼就水中火烧成阳内阴祖师亲有语一味水中金万物皆生土如人得本元青龙精是汞白虎水爲铅悟者子投母迷应地是天将来物外客箇箇补丹田二十四神清三千功行成寒云连地转圣日满天明玉子偏宜种金田岂在耕此中眞妙理谁道不长生妙妙妙中妙玄玄玄更玄动言俱演道语默尽神仙在掌如珠异当空似月圆他时功满后直入大罗天明胎息密室静存神阴阳重一觔炼成离女液咽尽坎男津渐变逍遥体超然自在身更修功业满旌鹤引朝眞通道通道复通玄名留四海传交亲一拄杖和气两空拳要果逡巡种思茶逐旋煎岂知来混世不久却回天偕灵隐寺慧一僧游洞霄宫步入灵峦处行行渐蹑高九峯环翠壁一迳遶清霄鼯鼠如苍鹤山矾似碧桃洞门原不闭应许避由巢梅花门前半亩地劚土种梅花赚得春光早相看韵事賖风飘香不定影淡月初斜一种天然处分明处士家赠在园刘廷玑弱水三千里凭虚一问君开樽休説剑剪烛好论文春意含梅萼风威扫冻云从今与子约愼莫暂相分春日二月春光早羣英尽吐华丹崖生贝草赤地产灵葩双凤腾红雾六鳌放紫霞广陵推盛景遍处是虚花山居五首寂静无譁地怡然任所之鸟声娇入耳山色翠掀眉门外青天阔庭中白日私久居尘市客幽雅只今知醉卧山坞里阴晴鸟语中静闻流水曲闲拾落花红密竹堪遮日重帘爲障风一瓢姑自得俯仰任天公当涧挺孤松鳞纹似老龙风生时有籁云起乍成峯坐听敲窗叶遥闻隔院钟寻幽来此者应撇世情浓静坐南窗畔悠然见落花有童随膝下无酒问邻家风送松间韵云开暮色霞黄庭读未了帘外月初斜何处难忘酒茅斋独坐时诗歌湛露句传记醉翁词帘浅风飞急墻高月上迟一杯还自酌妙境爲君私立春斗柄回寅律春风入座来草含生意嫩花带瑞烟开搦管成新句提壶问旧醅和光人不觉时序迭相推早梅含情新吐雾精气露春阳雪映千江月风吹万树香过庭多艳色面壁少书章尽兴还须酒同人醉上方暮冬冬晴天更煖阳长日初长梅蕊含春意椒花献腊觞年随风里过人逐梦中忙两岸声和沸千舟竞纳粮偶题三首三伏行炎令六根惹俗尘能将方寸扫岂畏谤书频同调行今少多艰自古均卽看孔孟语寡过每谆谆安期有眞诀赠我一丸春丹灶飞金液靑溪长绿苹敲棋催鸟去唿茗喜香新寄语宦游侣莫将乐让人松下闻清啸怡情此胜游擕来王母诏归去岳阳楼残暑风偏苦羁人夜自悠三山云鹤近别自有丹邱示止源泓月悬波碧瑶琴落凤声丹归南岭雪鹤到上林鸣静里天源大闲中性自清蜉蝣何足惜石已是三生渔舟富贵人不见欵乃度前川鉅棹穿波月长风破水天歌邀鸥共唱醉拥鹭同眠借问功名客曽知秋水篇自咏山仙无人识佩剑入大唐回首南北看无意却归鄕昨者摩尼殿早觉挂衣黄风行一阵黑百鬼尽潜藏偶吟二首夜静寒江上纶收水聚波可嗟香饵少徒看锦鳞多欲作回船计其如逐境何徘徊明月底空负老渔簑欲造修眞趣须凭造化权青龙吞紫雾白虎喷青烟皓气腾三界阳光射九泉一丸丹药就还与未生前赞道大哉无上道普度众迷人形声俱入妙色相两相泯断障除情爱超凡证圣眞一诚勤顶礼旧染自然新赞经妙哉高上经説法济沉沦慈幢开地狱宝筏渡迷津光明常具足体要自精神万言须解悟彼岸诞登身赞师至哉太上师法乳可充饥道德参天地阴阳运化机济生宏巳愿拔死警人非千生诸罪障懴谢得皈依癸酉秋深卽事花魅萦露砌鸟梦绕霜窝稻把担聊且衣砧击奈何诗逢穷境好泪出苦肠多没箇消愁法圆光大腹摩甲戍秋过莲池律院静院一林秋陶然快我游蝉声喧佛耳梧叶打人头大地慈风满普天化雨稠往来几旧好竹榻话丹修七言律劝世吟二十七首乔木阴阴衬落霞好山都属道人家寒灰温鼎重生熖枯树归根复放花人世兴亡终有限瑶宫𡻕月了无涯天风触乱铿锵珮来往飞腾紫凤车云山道士任闲闲门外黄尘总不干心印一轮千里月髻簪五岳七星冠经开祕览焚香诵琴少知音对影弹鹤遶药炉朱顶动只疑飞出紫金丹圣德凡情不可齐轻篙徒向海心挥一竿丝上垂香饵七里滩头坐钓矶明月满天红蓼岸清风两袖绿蓑衣水寒夜静鱼不得笑指清光达紫微澄澄一派旧灵源不使纎尘点染间朗朗朗同明月朗闲闲闲似白云闲噼开天地牢笼网跃出阴阳造化关俗境有人如得悟回光对面是家山眞性原来得自由莫教人事强拘囚是非浪里宜缄口名利场中好缩头妻子𡨚亲还了了死生途路得休休逍遥碧嶂青松下坐看残花逐水流黄鹤楼前吕氏家一壶天地老烟霞无形白鹿调朱凤有箇乌龟⬤赤蛇六月山头飞白雪三冬水底长黄芽这些道路人还识陆地神仙乱似麻爲人不可恋嚣尘幻化身中有法身莫衒胸中摛锦绣好于镜上惜精神回来便访仙家侣迷卽难逃俗眷亲爲吿聪明英烈士休教昧了本来眞骑鲸几出洞庭湖谁识逍遥厌世夫万朶金莲开混沌一轮心月印虚无不求我住黄金阙唯愿人居白玉壶袖得青蛇归去也凤箫声里步天都晖晖星斗焕文章身逐闲云别帝鄕一粒丹于方外炼百篇诗向醉中狂壶天自有长春境海岛甯无不夜堂踏破碧霄云外路九重天上傲羲皇世情不悟只嚚顽空手归来下宝山绿鬓逡巡翻雪鬓朱颜咫尺换苍颜寸心勉作千年调四假何曽一日闲标柱题桥多少志也应囚入死生关虚空浩浩太无穷独许神光上下通一点诗魅新气槩五千言教旧家风迷时且究人间世觉处宜修物外功整翮搏风好归去莫教容易困樊笼巍巍荡荡下天庭憔悴风光颇怆情细柳营深蛟阵密长江波阔蜃楼横酒旗翻作征旗动箫鼓更爲战鼓声无限竞名贪利客几人能得欲心平红门不可久蹉跎利未多时害已多莫纵颕锋爲剑㦸好平心地息风波蜂痴刚採花成蜜蚕死谁将茧织罗不义之财贪得富浮云终久待如何识破穷通造物般空心一片任闲闲圆光上下千峯月灵相纵横七宝山收拾干坤归手掌运搬日月撼天闗苍生冗冗无由见一颗玄珠灼世间梦断黄粱万事休烟波不见蜃云楼烹成铅汞三千日跃出阴阳八百秋剑挂斗南魁北下气横天外月稍头来时擕片无瑕鑑高贴青霄未肯收错综阴阳造化权人心往往不安然忽更星汉爲云汉时变雪天爲雨天偷暖冰凘浮翠翼弄寒梅蕚鬬芳妍可怜一段长春景谁送将来世上传云路迢迢信鹤行引吟佳句逼人淸梅魅都被风偷去竹影全因月印成山好只在仁者乐酒醕优合老儿情共谁同醉逃笼网阆苑逍遥乐太平曽记乘风下碧华香云密密掩龙车因期阆苑神仙会醉卧山中处士家蝶梦庄周眞可味鹿疑郑相愈堪嗟谁能解此玄中趣同泛银河月夜槎勿泛灵源种子孙好留复命与归根退身莫引东山妓抱朴休开北海樽紫凤未乘归绛阙乌衣先脱出红门愿君不窃饥民禄随我同酬玉帝恩前生福业自今看再世因縁现在观三世抱聪方作吏五生不昧始爲官休将荆棘栽心地莫纵干戈下颕端提得慧刀归去好免教来往战饥寒半醒半醉出神京黯淡江山未放晴法雨暂随霖雨沛慈云闲逐暮云生人间已厌尘埃息物外㝠滋道力荣道力滋荣尘已息灵台境内贺清平兎乌东出又西还转首流年百与千莫逐阴魔消玉汞好将丹鼎炼金铅尘中但恐抽头晚物外端宜下手先这段虚空还打破便应拂袖入云巓一丸丹药久烹成高射崑崙灼灼明贮鼎自令龙虎伏开炉须遣鬼神惊大包天地应还窄细入尘沙不太盈顽石点来金可就人收争得不长生铸就龙泉不记秋护持法性得全周神光出匣辉乌兎冷熖凌霄射斗牛秉处十方三界净挥时百怪万魔愁今来特奉天都令封与人间烈士收日对千差物万般当胸一点鎭闲闲但知得处如禅月不可空回下宝山布袖拂开烦恼障芒鞋踏破死生关当时一着安排定不落阴阳戏弄间烟霞缥缈隐仙宫浩气腾腾满太空蟾卧一轮河汉月鹏搏万里海山风灵光返照先天外圆相含宏大道中更有白元君咫尺世人冗冗不能穷进后休贪非理物退时好认本来眞行慈但积无邉福寡欲休伤有限身绿鬓惟能添白发红尘难再遇青春君还悟彻兹狂语作箇逍遥物外人偶题一声长啸白云开明月清风手自裁映岛朱霞环野鹤排空浊浪走奔雷黄粱未熟消尘梦铁笛无音冷落梅最是浮生难了局空将妙谛属金罍夜吟万籁无声夜正赊乘风两度过人家天光黯淡当清夜烛影辉煌映碧纱鼓转谯楼三下急鹤横汉表一声譁从来只厌红尘事谁向灯前问法华月夜绣毬二首团圞玉蘂月中开月下相看粉作堆蝶恋香魅春梦稳鹤贪素影夜飞来一枝摇曵三台妙八面玲珑二气才检点本来眞面目莫教无事惹尘埃生香活色贮瓶中默坐相参妙解通一个囫囵成粉碎几人彻底悟虚空纵牵枝叶归无象尽洗铅华尙素风万彚静中观自得莫于皓首叹时穷秋夜冰鑑悬空万壑凉浮云散尽见清光双凫掠月千峯静孤雁嘹天一字长江上涛声雷夜吼云中桂影兎含香生憎老懒多尘思看菊今宵几处黄红梅半着胭脂半粉匀萧疎几点破寒津诗成驴背吟魅瘦春到陇头驿使频洛浦神人霞珮冷瑶池仙子绛衣新可怜只爲贪香色难向孤山伴逸民瓶梅胆瓶注水浸梅花花影参差瓶影斜不似众香笼雾縠空留幻质照窗纱氷肌玉骨全欺雪冷艳寒姿却有瑕只爲色空空不得至今余韵在诗牙腊梅腊梅一似蜡般黄耀眼精神琥珀光庭桂较来宜减色海棠开处惜无香口含鸡舌微微笑衣染莺儿淡淡妆此际问谁同臭味相逢解语只花王元宵吟风弄月到人间风正无声月正圆灯市宵中光尽散星河夜午影常悬不从太乙分藜照姑向涵三展法筵可惜愚生多昧昧暗中指点亦徒然夏日阴洞清虚暑不侵招来老伴着楸枰风敲竹玉声声碎露滴荷珠颗颗莹薜荔墻头凝紫照水晶帘外罨青茎红尘难到三山界白昼闲消万类情寓意荏苒光阴瞬息过何名何利尙婆娑青山不用金钱买白眼凭他紫绶多野服芒鞋行处好粗茶淡饭与身和不然寻个幽闲地搆一茅庵是乐窝啸吟八九玄功此际全大丹结就便成仙五花聚顶通灵印一气朝元会帝天独辟干坤持造化渐新日月衍眞玄山中甲子原无尽一啸蓬壶度八千闲吟一曲当年弄水滨至今难觅是知音清风长袖衣无缝明月时吞物外身不向浊尘分皂白只于玄窍认根因古今多少称名客谁是东风旧主人示众修斗仪梵咒灵文不易宣囊中云锦祕玄玄金光隐现含眞炁玉格精深定密诠北极静从心上出南辰随向指中悬攴天奥妙无多诀默运机枢宝座邉送允诚元诚回黔盘桓高阁恋尘嚣度世婆心自觉饶踏遍江城风未静听残玉漏夜还迢烛红摇曵成仙篆香熖氤氲透紫霄不是老翁贪浪迹多縁宏愿未能消指示玄功九九玄功炼至珍至珍岂用别搜寻爲贪迹象成虚幻若觅全眞识混沦一气本通三昧窟两轮并运四时巡须知此物原无价养得灵明号至人示体恕二首儒道虽云各一宗究明心性本元同桂林发迹先纯孝紫府登名首大忠报国何分禄厚薄爱民务要恤愚䝉苗疆尺地皆王土莫负贤良荐举公一篇俗语要深思入圣超凡总在兹前孼已经推净白今功又复註丹墀善以无私归至极道惟成物措时宜黔南半刺能威远驻听中原五马驰游金山寺浩荡沧溟万顷多中涵山似出青螺僧归洗钵龙吞饭客座观潮食引鼍瞰月危楼临险峤谈经法座浸江波试将尘袂清流濯喜挹天风午更和示诚恕还楚雪厓灵洞屡遨游又驾翔鸾清水头几片蛮云飞冻雨一条碧练泛轻鸥全书初就还须待楚客言归信有由堪笑贵阳始事者征车不发任淹留示通源璎珞莲花法雨香漫寻三昧放毫光广长舌上生圆觉清净身中作会场宝镜欲飞西土月石幢犹撼北台霜劝君参透菩提路摩顶皈依我法王泛南海登落伽山山如波面一浮伽天竺南游此驻槎玉露朝飡龙捧钵金茎夜煮鹿添花禅龛净拂封云壁珠蕊呈辉鬬月华试看东夷诸处国海天缥缈落栖鵶雪厓洞和韵二首清虚古洞傍汀洲忆昔曽经此地游观外翠屏千嶂拥门前玉带一溪流绕梁犹见当年燕戏浦还浮旧日鸥惆怅不堪人事变独留野鹤在江头城南市口两江邉梵阁岧嶤别有天山静不闻僧磬响亭荒几见佛灯然人过柳岸徒怀古雁度云关欲叩禅寂寞尘寰谁入梦殷勤注问鹤来年书淮郡紫霄宫壁宫近东城城近宫松遮宝殿殿遮松月筛竹影影筛月风弄花香香弄风鹤伴孤猿猿伴鹤钟偕暮鼓鼓偕钟去上紫霄霄上去通玄妙道道玄通无题一百十四首周行独力出羣伦默默昏昏亘古存无象无形潜造化有门有戸在干坤色非色际谁穷处空不空中自得根此道非从它外得千言万语谩评论通灵一颗正金丹不在天涯地角安讨论穷经深莫究登山临水杳无看光明暗寄希夷顶赫奕高居混沌端举世若能知所遇超凡入圣弗爲难落魄红尘四十春无爲无事信天眞生涯只在干坤鼎活计惟凭日月轮八卦气中潜至宝五行光里隐元神桑田改变依然在永作人间出世人独处干坤万象中从头厯厯运元功纵横北斗心机大顚倒南辰胆气雄鬼哭神号金鼎结鸡飞犬化玉炉空如何俗士寻常觅不达希夷不可穷谁信华池路最深非遐非迩奥难寻九年採炼如红玉一日圆成似紫金得了永祛寒暑逼服之应免死生侵劝君门外修身者端念思惟此道心水府寻铅合火铅黑红红黑又玄玄气中生气肌肤换精里含精性命专药返便爲眞道士丹还本是圣胎仙出神入定虚华语徒费功夫万万年九鼎烹煎九转砂区分时节更无差精神气血归三要南北东西共一家天地变通飞白雪阴阳和合产金华终期凤诏空中降跨虎骑龙谒紫霞凭君子后午前看一脉天津在嵴端金阙内藏玄谷子玉池宫坐太和官只将至妙三周火炼出通灵九转丹直指几多求道者行藏莫离龙虎滩返本还元道气平虚无形质转分明水中白雪微微结火里金莲渐渐生圣汞论时非有体眞铅穷看亦无名吾今爲报修行者莫问烧金问至精欲整锋铓敢惮劳凌晨开匣玉龙嘷手中气槩氷三尺石上精神虵一条姦血默随流水化凶豪今逐渍痕消削平浮世不平事与尔相将上九霄虎将龙军气宇雄佩符持甲去怱怱铺排剑㦸奔如电罗列旌旗疾似风活捉三尸焚鬼窟生擒六贼破魔宫河清海晏干坤净世世安居道德中红炉迸溅炼金英一点灵珠透室明摆动干坤知道力逃移生死见功程逍遥四海留踪迹归去三清立姓名直上青云云路稳紫鸾朱凤自来迎时人若要学长生先是枢机昼夜行恍惚中间专志气虚无里面固元精龙交虎战三周毕兎走乌飞九转成炼出一炉神圣药青云归去路分明修修修得到坤干方号人间一醉仙世上光阴催短景洞中花木任长年形飞峭壁非凡骨神在玄宫别有天惟愿先生频一顾更玄玄外问玄玄日影元中合自然奔雷走电入中原长驱赤马居东殿大启朱门泛碧泉怒拔昆吾歌圣化喜陪孤月贺新年方知此是生生物得在仁人始受传曽战蚩尤玉座前六龙高驾振鸣銮如来车后随金鼓黄帝旗旁戴铁冠醉捋黑须三岛黯怒抽霜剑十洲寒轩辕世代横行后直隐深巖久觅难醍醐一盏诗一篇暮醉朝吟不记年干马屡来游九地坤牛时驾出三天白龟窟里夫妻会青凤巢中子母圆提挈灵童山上望重重曡曡是金钱认得东西木与金自然炉鼎虎龙吟但随天地明消息方识阴阳有信音左掌南辰攀鹤羽右檠北极剖龟心神仙亲口留斯旨何用区区向外寻一本天机深更深徒言万劫与千金三冬大𤍠玄中火六月伤寒表外阴金爲浮来方见性木因沉后始知心五行顚倒堪消息返本还元在己寻我家勤种我家田内有灵苗活万年花似黄金苞不大子如白玉颗皆圆栽培全赖中宫土灌漑须凭上谷泉直候九年功满日和根拔入大罗天寻常学道説黄芽万水千山觅转差有畛有园难下种无根无脚自开花九三鼎内烹如酪六一炉中结似霞不曰成丹应换骨飞昇遥指玉皇家四六关头路坦平行人到此不须惊从教犊驾轰轰转尽使羊车轧轧鸣渡海经河稀阻滞上天入地絶欹倾功成直入长生殿袖出神珠彻夜明九六相交通气和河车昼夜迸金波唿时一一关头转吸处重重脉上摩电激离门光海岳雷轰震戸动娑婆思量此道眞长远学者多迷溺爱河金丹不是小金丹阴鼎阳炉里面安尽道东山寻汞易岂知西海觅铅难玄珠窟里行非远赤水滩头去便端认得灵竿眞的路何劳礼月走星坛古今机要甚分明自是羣生力量轻尽向有中生有质谁能无里见无形眞铅圣汞徒虚费玉室金关不解扃本色丹瓢推倒后却吞丸药待延龄浮名浮利两何堪回首归山味转甘举世算无心可契谁人更与道相参寸犹未到甘谈尺一尙难明强説三经卷葫芦并拄杖依前担入旧江南本来无作亦无行行着之时是妄情老氏语中犹未决瞿昙言下更难明灵竿有节通天去玉药无根得地生今日与君无恡惜成功只此是蓬瀛解将火种种刀圭火种刀圭世岂知山中长男骑白马水邉少女牧乌龟无中出有还丹象阴里生阳大道基顚倒五行凭匠手不逢匠手莫施爲三千余法论修行第一烧丹路最亲须是坎男端的物取他离女自然珍烹成不死砂中汞结出长生水里银九转九还功若就定将衰老返长春欲种长生不死根再营阴魄及阳魅先教玄母归离戸后遣空王鎭坎门虎到甲邉风浩浩龙居庚内水温温迷徒争与轻轻泄此理须凭达者论闭目存神玉戸观时来火候递相传云飞海面龙吞汞风击巖顚虎伏铅一旦炼成身内宝等闲探得道中玄刀圭饵了丹书降跳出尘笼上九天千日功夫不暂闲清车搬载上崑山虎抽黑汞安炉里龙发红铅向鼎间仙府记名丹已熟阴司除籍命应还彩云捧足归何处直入三清谢圣颜解匹眞阴与正阳三年功满结成霜神龟出入庚辛位丹凤翺翔甲乙方九鼎先辉双瑞气三元中换五毫光尘寰若有同机者共住烟霞不死乡修生一路就中难迷者徒将万卷看水火均平方是药阴阳差互不成丹守雌勿失雄方住在黑无亏白自干认得此般眞妙诀何忧风雨姤衰残才吞一粒便安然十二重楼九曲连庚虎循环飡绛雪甲龙夭矫迸灵泉三三上应三千日九九中延九万年须得有縁方可授未曾轻泄与人传谁知神水玉华池中有长生性命基运用须凭龙与虎抽添全借坎兼离晨昏点尽黄金粉顷刻修成玉石脂斋戒饵之七日后等闲轻举上云梯九天云静鹤飞轻衔简翩翩别太清身外红尘随意换炉中白石立时成九苞凤向空中舞五色云从足下生回首便归天上去愿将甘雨救焦氓婴儿迤逦降瑶阶手握玄珠直下来半夜紫云披素质几回赤气掩桃顋微微笑处机关转拂拂行时戸牖开此是吾家眞一子庸愚谁敢等闲猜才得天符下玉都三千日里积功夫祷祈天地开金鼎收拾阴阳锁玉壶便觉凡躯能变化深知妙道不虚图时来试问尘中叟这箇玄机世有无谁识寰中达者人生平解法水中银一条拄杖撑天地三尺昆吾斩鬼神大醉醉来眠月洞高吟吟去傲红尘自从悟里终身后嬴得蓬壶永劫春亦无得失亦无言动卽施功静卽眠驱遣赤牛耕宇宙分张玉粒种山川栽培不惮劳千日服食须知活万年今日示君君好信教君见世作神仙不须作态与装腔祇在崑崙第一桩逢润自然情易伏遇炎常恐性难降有时直入三元戸无事还归九曲江世上有人烧得住夀齐天地更无双本来无非在玉都亦曽陆地作凡夫吞精食气先从有悟理归眞便入无水火自然成旣济阴阳和合自相符炉中炼出延年药溟渤从教变复枯无名无利任优游遇酒逢歌且唱酬数载未曽经圣阙千年惟只在仙洲寻常水火三回进眞箇夫妻一处收药就功成身羽化更抛尘坌出凡流杳杳㝠㝠莫问涯雕虫篆刻道之华守中絶学方知奥抱一无言始见佳自有物如黄菊蘂更无色似碧桃花休将心地虚劳用煮铁烧金转转差还丹功满未朝天且向人间度有縁拄杖两头担日月葫芦一箇隐山川诗吟自得闲中句酒饮多添醉后钱若问我修何妙法不离身内汞和铅半红半黑道中玄水养眞金火养铅解接往来三寸气还将运动一周天烹煎尽在阴阳力进退须凭日月权只在功成三岛外稳乘鸾凤谒诸仙返本还元已到干能升能降号飞仙一阳生是兴功日九转周爲得道年炼药但寻金里水安炉先立地中天此中便是还丹理不遇奇人誓莫传飞龙九五已升天次第还当赤帝权喜遇汞珠凝正午幸逢铅母结重玄狂猿自伏何须炼野马亲调不着鞭炼就一丸天上药顿然心地永刚坚举世何人悟我家我家别是一荣华盈箱贮积登仙录满室收藏伏火砂顿饮长生天上酒常栽不死洞中花凡流若问吾生计徧地纷纷五彩霞津能充渴气充粮家住三清玉帝鄕金鼎炼来多外白玉炉烹处彻中黄始知青帝离宫住方信金精水府藏流俗要求玄妙理参同契有两三行紫诏随鸾下玉京元君相命会三清便将金鼎丹砂饵时拂霞衣鹤驾行天上双童持珮引月中娇女执幡迎此时功满参眞后始信仙都有姓名金丹一粒定长生须得眞铅炼甲庚火取南方赤凤髓水求北海黑龟精鼎追四季中央合药遣三元八卦行斋戒兴功成九转定应入口鬼神惊道德崇高相见难又闻东去上仙坛杖头春色一壶酒顶上云攒五岳冠饮海龟儿人不识烧山符子鬼难堪先生去后身须老乞与贫儒换骨丹碧潭深处一眞人貌似桃花体似银须发未班縁有术红颜不老爲通神蓬莱要去如今去架上黄衣化作云任彼桑田变沧海一丸丹药定千春炉养丹砂鬓不斑假将名姓住人间已逢志士传神药又喜同流动笑颜老子道经分付得少微星註共相攀幸蒙上士甘捞摝处世输君一箇闲谁解长生是我栽炼成眞气在三台尽知白日升天去刚逐红尘下世来黑虎行时倾雨露赤龙耕处产琼瑰只吞一粒金丹药飞入青霄更不回乱云堆里表星都认得深藏大丈夫绿酒醉眠闲日月白苹风定钓江湖长将气度随天道不把言词问世徒山水路遥人不识茅君消息近知无鹤爲车驾酒爲粮爲恋长生不死鄕地脉尙能缩得短人年岂不展教长星辰往往壶中见日月时时袖里藏若欲时流亲得见朝朝不离水银行灵芝无种亦无根解饮能飱自返魅但得烟霞供𡻕月任他乌兔走干坤婴儿只恋阳中母姹女须朝顶上尊一得不回千古内更无塜墓示儿孙世上何人会此言休将名利挂心田等闲倒尽十分酒偶与高吟一百篇物外烟霞爲伴侣壶中日月任婵娟他时功满归何处直驾云车入洞天玄门弟子坐中央算得明长感玉皇枕下山河和雨露笛中日月混潇湘坎男会遇逢金女离女交腾嫁木郎眞箇夫妻齐守志立教牵惹在阴阳遥指高峯笑一声红霞紫雾面前生每于㕓市无人识长到山中有鹤迎时弄玉蟾驱鬼魅夜煎金鼎煮琼英他时若赴蓬莱洞知我仙家有姓名堪笑时人问我家杖担云物惹烟霞眉藏火霓非他説手种金莲不自夸三尺焦桐爲活计一壶美酒是生涯骑龙远出游三岛夜久无人翫月华九曲江邉坐卧看一条长路入天端庆云捧拥朝天阙瑞气徘徊起白烟铅汞此时爲至药坎离今日产神丹功能济命长无老只在人心不是难玄门玄理又玄玄不死根元在汞铅知是一搬眞箇术调和六一也同天玉京山上羊儿閙金水河中石虎眠妙要能生觉本体动心到处自如然公卿虽贵不曽酬説着仙鄕便去游爲讨石肝逢蜃海因寻甜雪过瀛洲山川醉后壶中放神鬼闲来匣里收据见目前无箇识不如杯酒混凡流曽邀相访到仙家忽上崑崙宴月华玉女控拢苍獬豸山童提挈白𧎚蟇时斟海内千年酒惯摘壶中四序花今在人寰人不识看看挥袖入烟霞火种丹田金自生重重楼阁自分明三千功行百旬见万里蓬莱一日程羽化自应无鬼录玉都长是有仙名今朝得赴瑶池会九节幢旛洞里迎因看崔公入药镜令人心地转分明阳龙言向离宫出阴虎还于坎位生二物会时爲道本五方行尽得丹名修眞道士如知此定跨赤龙归玉清浮生不实爲轻忽衲服身藏奇异骨非是尘中不染尘焉得物外通无物共语难兮情兀兀独自行时轻拂拂一点刀圭五彩生飞丹走入神仙窟莫怪爱吟天上诗盖縁吟得世间稀惯飱玉帝宫中饭曽着蓬莱洞里衣马踏日轮红露卷凤衔月角擘云飞何时再控青丝辔又掉金鞭入紫微黄芽白雪两飞金行卽高歌醉卽吟日月暗扶君甲子干坤自与我知音精灵灭迹三清剑风雨腾空一弄琴的当南游归甚处莫教鹤去上天寻云鬓双明骨更轻自言寻鹤到蓬瀛日论药草皆知味问着神仙自得名簪冷夜龙穿碧洞枕寒晨虎卧银城来春又拟擕笻去爲忆轩辕海上行龙精龟眼两相和丈六男儿不奈何九盏水中煎赤子一轮火内养黄婆月圆自觉离天网功满方知出地罗半醉好吞龙凤髓劝君休更认弥陀强居此境絶知音好景虽多不合吟诗句若宣卿相口姓名还动帝王心道袍薜带应慵挂隐帽皮冠尙懒簪除此更无余箇事一壶村酒一张琴华阳山里多芝田华阳山叟复延年青松巖畔攀高干白云堆里饮飞泉不寒不热神荡荡东来西去气绵绵三千功满好归去休与时人説洞天天生不散自然心成败从来古与今得路应知能出世迷途终是任埋沉身邉至药堪攻鍊物外丹砂且细寻咫尺洞房仙景在莫随波浪没光阴自隐玄都不记春几回沧海变成尘玉京殿里朝元始金阙宫中拜老君闷卽驾乘千𡻕鹤闲来高卧九重云我今学得长生法未肯轻传与世人北斗南辰掌内观潜通造化暗相传金鎚袖里居元宅玉戸星宫降上玄举世尽皆寻此道谁人空里得玄关明明道在堪消息日月滩头去又还六龙齐驾得升干须觉潜通造化权眞道每吟秋月澹至言长运碧波寒昼乘白鹤游三岛夜顶金冠立古坛一载已成千𡻕药谁人将袖染尘寰五岳滩头景象新仁人方达杳㝠身天纲运转三元净地脉通时万物春自晓谷神通此道谁能理性欲修眞明明説向中黄路霹𩆝声中自得神欲陪仙侣得身轻飞过蓬莱彻上清朱顶鹤来云外接紫鳞鱼向海中迎姮娥月桂花先吐王母仙桃子渐成下𣊟日轮天欲晓定知人世久长生四海皆忙几箇闲时人口内説尘縁知君有道来山上何似无名住世间十二楼台藏祕诀五千言内隐玄关方知鼎贮神仙药乞取刀圭一粒看割断繁华掉却荣便从初得是长生曽于锦水爲禅蜕又向蓬莱列姓名三住住来无否泰一尘尘在世人情不知功满归何处直跨虬龙上玉京当年时价满皇都掉臂西归是丈夫万顷白云独自有一枝丹桂阿谁无闲寻渭曲渔翁引醉上莲峯道士扶他日与君同际会竹溪茅舍夜相唿结交常与道情深日日随他出又沉若要自通云外鹤直须勤炼汞中金丹成只恐干坤窄饵了甯忧病患侵未去瑶台犹混世不妨杯酒喜闲吟因擕琴剑下烟萝何幸今朝喜暂过貌象本来犹自可针医偏更效无多仙经已读三千卷古法曽持十二科些小道功如不信金阶舍手试看么倾倒华阳醉再三骑龙遇晚下南岩眉因拍剑留星电衣爲眠云惹碧岚金液变来成雨露玉都归去老松杉曽将铁镜照神鬼霹𩆝搜寻火满潭铁镜烹金火满空碧潭龙卧夕阳中麒麟意合干坤地獬豸机关日月东三尺剑横双水岸五丁冠顶百神宫闲铺羽腹居仙窟自着金莲造化功随縁信业任浮沉似水如云一片心两卷通经三尺剑一条藜杖七絃琴壶中有药逢人舍腹内新诗遇客吟一爵永添千载夀一丸丹点一斤金琴剑酒棊龙鹤虎逍遥落魄永无忧闲骑白鹿游三岛闷驾青牛看十洲碧洞远观明月上青山高隐彩云流时人若要还如此名利浮华卽便休紫极宫中我自知亲磨神剑剑还飞先差玉子开南殿后遣青龙入紫微九鼎黄芽栖瑞凤一躯仙骨养灵芝蓬莱不是凡人处只怕愚人泄世机回身方始出埃尘造化功夫只在人早使亢龙抛地网岂知白虎出天眞绵绵有路谁留我默默忘言自合神击剑夜深归甚处披星带月折麒麟春尽闲闲过落花一回舞剑一吁嗟常忧白日光阴促每恨青天道路赊本志不求名与利元心只慕水兼霞世间万种浮沉事达理谁能似我家日爲和解月唿丹华夏诸侯肉眼看仁义异如胡越异世情难似泰衡难八仙炼后钟神异四海磨成照胆寒笑指不平千万万骑龙抚剑九重关别来洛汭下东风醉眼吟情慵不慵摆撼干坤金剑吼烹煎日月玉炉红杖摇楚甸三千里鹤翥秦烟几万重爲报晋城仙子道再期春色会稽峯从容跨鹤出崑崙拂尽山河处处尘明月当天谁是道梅花满眼未知春丹成白雪千壶酒梦破黄粱万劫身收拾干坤归袖里休劳渔父指迷津未炼还丹且炼心丹成方觉道元深每留客有钱酤酒谁信君无药点金洞里风云归掌握壶中日月在胸襟神仙事业人难会养性长生自在吟箕星昴宿下长天凡景甯教不愕然龙出水来鳞甲就鹤冲天去羽毛全尘中教化千人眼世上难知尔雅篇自是凡流福命薄忍教微妙略轻传闲来掉臂入天门拂袂徐徐撮彩云无语下窥黄谷子破颜平揖紫霞君拟登瑶殿参金母回访瀛洲看日轮恰直嫦娥排宴会瑶浆新熟味氤氲曽随刘阮醉桃源未醒人间欠酒钱一领布裘权且当九天回日却归还凤茸袄子非爲贵狐白裘裳欲比难只此世间无价宝不凭火里试烧看因思往事却成憨曽读仙经第十三武氏死时应室女陈王没后是童男两轮日月从他载九箇山河一担担尽日无人话消息一壶春酒且醺酣垂袖腾腾傲世尘胡芦擕却数游巡利名身外终非道龙虎门前办取眞一觉梦魅朝紫府数年踪迹隐埃尘华阴市内才相见不是寻常卖药人万卷仙经三尺琴刘安闻説是知音杖头春色一壶酒炉内丹砂万点金闷里醉眠三路口闲来游钓洞庭心相逢相遇谁人识只恐冲天没处寻青霄一路少人行休话兴亡事不成金榜因何无姓字玉都必是有仙名云归大海龙千尺雪满长空鹤一声深谢宋朝明圣主解书丹诏召先生头角沧浪声似钟貌如氷雪骨如松匣中宝剑时频吼袖里金鎚逞露风会饮酒时爲伴侣能吟诗句便参同年来定赴蓬莱会骑箇生𤢆九色龙神仙暮入黄金阙将相门关白玉京可是洞中无好景爲怜天下有众生囊琴际会闲随鹤匣剑时磨待断鲸进退两楹俱未应凭君与我指前程九鼎烹煎一味砂自然火候放童花星辰照出青莲颗日月能藏白马牙七返返成生碧雾九还还就吐红霞有人夺得玄珠饵三岛途中路不賖星辰聚会入离鄕日月盈亏助药王三候火烧金鼎宝五符水炼玉壶浆干坤反覆龙收雾卯酉相吞虎放光入室用机擒捉取一丸丹点体纯阳无心独坐转黄庭不逐时流入利名救老只存眞一气修生长遣百神灵朝朝炼液归琼珑夜夜朝元养玉英莫笑老人贫里乐十年功满上三清时人受气禀阴阳均体干坤夀命长爲重本宗能夀永因轻元祖遂沦亡三宫时有回流法万物那无运用方咫尺崑崙山上玉几人知是药中王罗浮道士谁同流草衣木食轻王侯世间甲子管不得壶里干坤只自由数着残碁江月晓一声长啸海山秋饮余回首话归路遥指白云天际头三千里外无家客七百年来云水身行满蓬莱爲别馆道成瓦砾尽黄金待宾榼里常存酒化药炉中别有春积德求师何患少由来天地不私亲寒暮万里晴空魄正圆隔帘灯影鬬婵娟声声栖鹘千年树点点归乌一抹天翦剩寒光云出岫荡残晚色水生烟乘鸾此际来坛语极目干坤一缕禅止源求诗咏此山老云轻几代秋白头仙迹永悠悠谁将玉诏传玄鹤我爲金书跨碧牛长啸一声天地大狂歌九极凤凰游壶中説有绵绵界欲子偕吾遍十洲仙况二首山骨嶙峋月蕊飞伯齐休採紫云薇玉台一弄玄黄韵金阙三敲太上闱道里烟光吹九极袖中蟾气放千辉遥梅肯赠于今梦落得青霞补绛衣万山招隐片霞孤双鲤沙前酒一壶峰插破云天补色月妆新黛水描图烂柯堪老多棋癖涤器奚童胜酒徒三楚六朝何所惜好来溪上伴鹈鹕还丹奥法玉雪宜人凤鼎清黄芽初秀月初明云烟远上三千阁龙虎高闻九品经姹女多情频醉鹤婴儿无语却啼莺醍醐旣旨花休笑放浪炉头听汞鸣坐卧坐卧忘机剑影孤灵元一点合丹炉干坤有象书千卷𡻕月无知酒半芦唐世烟霞凝汉洞秦家桃李映苍梧浮生解此毫端意归去来兮大丈夫幽况山高不碍白云深长啸归来和鸟音日暮天空闻远磬月明松响听遥琴苔茵雨过春新了桃李花飞色不禁三辅五陵谁有梦野人行乐只山林示引源十年精进瓮中天今日酣心始合縁月饵钓君离苦海道机拨尔入微玄筑基好尽三三法炼已还宜九九先梦觉羲皇西水碧归来满目是银蟾示玄源空林皓月拂松萝崦外泉声和鸟歌三十年间清静法九千里外有无河玄关未破神先壮紫阙初开气自和但得重楼蟾蜕殻始知灵谷转轻波示渊源肩横一剑醉斜阳笑指天低水未长甲子不言方是觉庚申旣悟始知香烟云拂地千年药婴姹窥炉万载昌饶舌夜深题数语嘱君入梦自思量示全眞守斗三首深山清静总枯禅龙虎关头始是縁明月照人白雪固黄芽入鼎紫霞坚默存我气云中剑淡悟玄风水底天遥指池台生法相桔槹汲透井华泉龙虎关头静里爲枯禅无説却何之桔槹本是身中汲干坎还从心内施滴滴醍醐摇玉液涓涓雨露洒金枝虽然清净成玄诀只恐工夫下手迟心口原因我有身无身心口总非眞若云心口能成道岂説干坤自合神明月眼前浑是旧晓风林外忽然新皮毛谢却灵根在始悟桃花解醉人指玄篇十六首叹世凡夫不悟空迷花恋酒逞英雄春宵漏永欢娱促𡻕月长时死限攻弄巧常如猫捕鼠光阴犹似箭离弓不知使得精神尽愿把身尸葬土中昔年我亦赴科场偶遇仙师古道旁一阵香风飘羽袖千条云带遶霓裳开言句句谈玄理劝世声声唱洞章我贵我荣都不羡重重只教炼黄房玄篇种种説阴阳二字名爲万法王一粒粟中藏世界半升铛内煮山江青龙驾火游莲室白虎兴波入洞房此个工夫眞是巧得来平步上天堂寻天撅地见天光种得金花果是强那怕世间诸饿鬼何愁地下老𨶒王正心收住黄龙髓张口擒吞白虎浆不是圣师当日诀谁能做得这文章一三五数总皆春后地先天见老君花发西川铺锦绣月明北海庆风云好抛生计于斯觅莫逞浮华向外寻念念不忘尘境灭静中更有别干坤世间无物可开怀奉劝世人莫自埋好趂风云眞际会须求鸾凤暗和偕两重天地谁能会四箇阴阳我会排会得此玄玄内事不愁当道有狼𧲣前弦之后后弦前圆缺中间气象全急捉虎龙坎上战忙将水火离中煎依时便见黄金佛过后难逢碧玉仙悟得圣师眞口诀解教屋下有青天修仙善士莫痴迷于此宜当早见机花发拈花须仔细月明赏月莫延迟得来合口勤烹炼旣济休工默守持从此不须心懊恼管教平步宴瑶池要知大药妙通神不是凡砂及水银世上药材俱是假人间水火总非眞有形有质何须炼无象无名自可亲一得便超三界外乘鸾跨鹤谒枫宸天机不洩世难知洩露天机写作诗同类铸成驱鬼剑共床作起上云梯人须人度超凡世龙要龙交出汚泥莫怪眞情多实説只縁要度众羣迷返本还元已到干能升能降作飞仙一阳发是兴工日九转週爲得道年炼药但寻朱里汞安炉先立地中天此中就是还丹理不是其人莫妄传天生一物变三才交感阴阳结圣胎龙虎顺行阴鬼去龟蛇逆往火神来婴儿日飡黄婆髓姹女时斟白玉杯功满自然居物外人间寒暑任轮回先天一气号虚无运转能交骨不枯要识汞根寻蒂子欲求铅本问仙姑人人会饮长生酒个个能成不死夫色卽是空空卽色朗然飞过洞庭湖大道玄机顚倒顚掀翻地府要寻天龟蛇共穴谁能见龙虎同宫孰敢言九夏高山生白雪三冬奋火种金莲叮咛学道诸君子好把无毛勐虎牵地上灵芝天上安时中採得结纯干无根自有阳春至有本因多气脉⬤姹女戏时神力壮婴儿舞处道心坚可怜世上无知识我得长生夀万年劝君保重一分阴悟此仙机在用心只是人身常运转何劳物外苦搜寻忙求北海初潮水灌济东山老树根此箇玄机重漏洩弹琴须要遇知音香烟偶结成云金鸭香浓篆瑞烟山移云片画堂前飘空未有闲停意绕案几忘欲断涎聚散一时风作态升沉几缕火爲縁甯同出岫无心侣隔住银河障月圆雁鸿雁初辞关塞忙飞来已过楚潇湘一声呌月银河冷两翼凌风荻渚香聊卜平柯栖信宿惯传芳訉自他鄕更观摆得青天字恼説金钗十二行蜡梅老干生花𡻕欲除风流不似旧西湖九天色相黄金阙一树菩提蜜腊珠未向檐前惊汉主却从菊后据江都小盆移置神仙侧领取寒香入药炉海上游闲从海上寄遨游一苇凌风胜巨舟水色忽摇波底日涛光斜映岛中楼半天云落三山塔万里烟横五老洲凭眺几番双眼濶长吟破浪返丹邱冬夜即事三杯客散洞庭幽带醉擕琴跨鹤游千里冻云埋断塔一声寒雁送归舟沧江寂寞鱼龙冷野径荒凉草木休放眼不知时序换春风犹自在心头赠左玄长史不到今来便识荆氷壶秋月照春晴丹经有象方爲火琴到无弦更是声风雨一帘开倦眼竹松半壁写幽情洞中景物超然别肯向人间误所生赠道旁苦人知君怀璧困柴荆门外花开一径晴好客相邀传道诀奇文高唱掷金声烧残短烛穷经夜踏遍名山勒马情莫把灵聪闲里用精魅石上悞三生赠外科医生华老当年振汉荆将军祖饯晓山晴因疗关臂传奇技还噼曹颅播远声一粒金丹千载行半匙水饮万方情于何偷得青囊法恰向人间决死生赠内科医生莫叹相逢棘与荆春来别是一番晴闲游芳草山稊色醉卧沧江鸟咽声道入膏盲寻妙手仙爲卢扁慰幽情多縁曽作云深客流落江南忆往生赠半舫居士闲过名园叩野荆阑干倚遍雨初晴桃花水上鱼儿影杨柳风前燕子声愧我才非徐孺匹感君酒达孔融情挑灯一话当年事莫道相逢是此生雁字六十首南来无意学雕虫自写寒暄寄化工青嶂远依成石刻碧云轻绕待纱笼年年泼墨难傅恨日日临池不买穷仰面但随人指识何须载酒问扬雄遗蹟无心上鼎钟日来空际写秋容孤飞一点临张旭横扫双钩学蔡邕遐举暂看毫彩瘦低飞惊见墨花浓数行草草凭谁寄珍重天涯恕不恭写遍长空念未降肯教轻集米家艭风惊健笔珠玑乱日度微阴点画双毫染露华挥碧落墨和烟影蘸秋江山腰淡绕晴岚迹彷彿闲题上绿窗徘徊天际若寻诗日运霜毫寄远思曽以短翰依日月聊将一昼学庖羲滩头红蓼供铅椠塞外寒烟代墨池斜过北山眞复草不停风雨任纷披朝来染翰弄晴晖自写元文傍紫微体势每因风雪劲羽翰多爲稻粱肥新裁印月今还昔简断沉云是也非远去渐成蝌蚪迹漆痕犹带碧云飞谁把飞函寄太虚联翩直上密还疎林间映月吹藜火天际乘风下石渠未可指名爲逸史何妨竟号作中书卿云写就宜春帖悬入遥空壮帝居天地秋容一画图标题留待羽衣徒摹成岂在曽啣荻书就何人敢覆瓿柳叶旧文排徤翮梅花新式间柔雏凌云日向南斋过俯看操觚笑腐儒凤毛鹏翮敢相齐五色徒教眩目迷曽以一行霄汉阔可知千首暮云低晴招片片霞爲绮寒倩纷纷雪作题时绕桂林花正落秋风得意报金泥濡墨年年长幼偕疾徐浓淡任诙谐蚀残已免芸窗蠧镂篆难同藓壁蜗眞本夜教明月习余神时与白云皆前生应是悲秋客鎭日书空未有涯一行青翰倚云裁展翮知非百里才春雨棣棠书出塞秋风禾黍赋归来翻怜晚阵涂皆乱却笑中山颕易催天上羽裳新谱就塡词日到白云隈墨阵纵横辨未眞斜飞如乙复如人怡情运翮从容搨得意唿朋仔细论影落石田千画铁羽招新月一钩银弋人不解怜文翰矰缴摧残胜酷秦疎行密画傍斜曛吹落南宫一片云暂向世间称墨客却从天上作修文凌虚直去成飞白对月斜来带八分倘教右军今日见也应无意换鹅羣写破晴空万里痕几行眞草动干坤倡酧不倦偕妻子点画相依仗弟昆宝额篆成临帝阙素帘挥就挂江村遗文未肯传金石鸟纪千秋古蹟存遥空一片碧琅玕几处闲题赖羽翰天际俨然成笔阵风前竟尔作文澜朝沾玉露毫初润夜带寒霜墨未干惊逸忽看飞错落天书直上五云端羽檄纷驰度玉关南来题咏满秋山神情独自空中搆章法如从塞外嫺月下素书当夜检日邉丹诏待朝颁年年旅食由挥翰风雨何尝笔暂闲数行挥洒夕阳邉倒倚云霞代蜀笺结搆偶然成古篆淋漓随意得新联悲鸣应恨饥难煮奋翮何从醉始顚独向虚空展羽翰肯教凡蠧化神仙一行飞寄楚天遥文彩翩翩动九霄晓振羽衣挥露布夜含豪素染霜绡离情认作相思谱逸兴翻爲招隐谣雨后偶从虹畔过却于空际见题桥偶从天际演羲爻孤点爲单众作交南国近来新墨薮北原应是旧书巢临风欵欵文堪勒印水翩翩影欲抄关塞远传秋信好野人惊见亟于茅直向银河濡彩毫书成岂爲写牢骚江南塞北题皆遍白雪阳春调自高磐渐异文挥石鼓㝠飞清韵谱云璈辞锋远却还成阵忽变双钩作六韬共挟风霜夜渡河书成得意亦吟哦虽同染翰惊霄汉也爲能文触网罗羽倦恨难酧笔债悲鸣岂属困诗魔而今咄咄书空者尽向樊笼自作囮长空如水走龙蛇不向人间判五花染墨一生辞楚畹佣书半𡻕在天涯联翩觅食如梭笔络绎归汀竟画沙𧸛迹草眞眞好辨莫将疑似认寒鸦时将飞檄问穹苍到处随流翰墨庄云暗有诗传远塞峯高无迹寄衡阳往来空运春秋笔行止何惭伏腊郎鸿宝自教千载重评衡奚用説钟王远入南天画渐轻疾徐成象更分明徘徊写出风云幻嘹⬤吟将月露清亦是熟观浑脱舞也如曽见担夫争凌霄自足供挥洒不去闲题塔上名来宾天未试霜翎也有奇文照汗青塞曲写成聊寄怨秋风赋就不堪听濡毫时染金茎露传绩人称使客星谁道竟无临倣处玉关应是草元亭北来清健拟枯藤久集南天体格増腕下更无尘一点腹中应有墨千升聊成幅叶随云订草就珠玑付水誊风雨夜来清翰湿远传孤墨上林灯旅信千行向热投拂云披月任风流肯教拘束乌丝幅直欲纵横白玉楼惊夜似将符可窃来宾应有句先偷卽令悬市求人易只羽千金未足酹何当天际见书淫写出悠然万里心羽铩舞空翻倒薤首垂窥渚露悬针淡分蝉翼笼轻雾远带蝇头遶暮林指点儿童勤倣习前山遮断未能临鏖战西风墨更酣龙蛇飞影入秋潭相依月窟题团扇独入霞天押锦函孤点每从头上出双钩都向足邉含闲从法苑驰文藻散作天花聚作昙广幅何人拓简籖悬空飞舞任观瞻影留寒月毫添墨行断秋风句失粘书就有谁知白帖草完无地给青缣偶然忽向峯头过几处余神绕笔尖爲译番文説法嵒指挥潇洒诵声喃汀爲古砚芦爲笔云作奇笺雾作函载䞇侍臣时去国掌书仙史暂之凡兴来不必劳呵冻舞雪题残白练衫谁将醉墨洒秋空健笔高驰万里风芦沚偶过同曳白枫林间绕学题红联翩结搆云中布彬雅文章天上雄古蹟至今曽未变何须重问九成宫聊从霄汉作书佣西抺东涂淡复浓风里断章还急就云中垂勅又褒封天悬钟鼎龙文逸洛影图书鸟纪重高掷玉壶倾墨汁遗编时落华山峯无心论辨到鸡窻羽翰偏能压大邦弄月忽然书带草凌云应有笔如杠烟霞厯乱毫初展钩画参差距每双健翮徧题天地濶岂同只句説枫江来向南天补逸诗句成何用锦囊随楼头带月题花萼洲上啣芦写竹枝天地影分奇偶变风云道合语言奇步虚时有清词醮永作人间一字师直书皆与世相违天地容光任发挥雪片断行裁玉牒平沙遗谱上金𡽪须知自古书能化始信而今笔可飞高入暮云犹未已似将穷想到非非奋翮秋风学着书千篇一律卷还舒挥成字句皆鸿宝赋就词章尽子虚结阵似将传檄定栖田应属带经锄年年飞柬何尝错不用人间较鲁鱼持将清翰走云衢椽笔难教尺幅拘不信世间存鸟纪可知天际有鸿儒纵横自是描空手潦倒谁云泼墨图低绕茂林枫正赤侧邉斜点数行朱谁启瑶函露赫㡗横斜飞入白云堤风流到处供挥洒月旦何人重品题碧落碑中添额篆素涛笺尾押新鹥流霞片片来相护国宝分明印紫泥笔底风云入壮怀奇文宜向碧空排墨痕经雨篇章润青简埋云体势佳同就六书供艺苑助成八法倩朋侪暮归蓼岸徘徊立写就名园玉篆牌书来齐唱紫云回镂过晴空定不灾羽翰远驰摇五岳文光直上接三台大书独便高年看古篆还宜稚子猜诗寄陇头挥卽到何须驿使更持梅露彩高悬绛帐新挥毫日日待嘉宾轻扬亦似临初倦疾扫浑如腕有神絶壁偶依将勒石法幢斜绕欲书绅曽将体势传黄史指画虽分总未眞一点斜飞怅失羣忽然依附助元文书笺散乱临秋浦墨阵参差入暮云古迹不因南北变新词常被水天分自逃秦劫还千载避蠧何须更觅芸碧云深处拥词源肯复留踪入兎园飞散邺侯三万轴排成柱史五千言云书裁就驰霄汉霜信擕将度玉门柿叶满林秋未老挥毫何用到慈恩晓空霜叶供书丹宝墨应知笑世酸奴学大家成澁体雏联弱格得柔翰霜飞白简秋毫劲雪映瑶篇夜气寒筋节不教人易获月明留句蓼花滩爲传秋信度天关碌碌长途笔未闲眞草远联因雨集简编中断被风删持将外史归东壁赋就移文过北山时去稻畴书乞米千秋佳帖独尊颜漠漠江天望草贤指挥不受白云牵篇章成自关河外体法传于画卦先飞寄洞庭寻橘社下临中泽觅蒲编似因书榜凌云殿毫发而今尙皓然大书挥破白云寥振腕秋空暮复朝体格古今无异法文章南北尽同条萤光高下遥相烛鸦阵离披浪续貂自有碧霞供藻翰何须屋角种芭蕉却疑天上搆书巢至令驰翰竞拔茅锦帖全铺菰草岸牙籖倒插荻花稍间成飞白能医俗偶就回文不解嘲隶迹篆文随世变往来曽不费推敲长空唿伴写离骚不借人间一字操书向雪中霏玉屑铺来日下晒金韬因探禹穴山前聚岂避秦坑塞外逃俯看北窗饤饾客须髭拈尽首空搔夜持清翰渡银河点画参差法偃波写就漫贻伧父笑书成当付雪儿歌同如直史惟操一不倩旁人代补戈欲向三山招羽士结将飞篆入云窠年年飞翰寄天涯零落残书泣路赊倣古更谁同逸少问奇何复见侯芭霞光春护成丹诏岚色朝分覆碧纱白羽倦临秋浦净各将私记印平沙还同霄汉助天章霞彩缄封锦绣囊北溟蘸波余墨沈文昌舒气接珠光纵横不受风檐束潇洒曽挥露布狂秋叶舞空黄更赤坐看飞帙拥缥缃天际森森调墨兵疑眞疑草复疑行挥毫满眼云烟落展翮千行风雨惊磐石就阳书尽曝蒲田觅食笔能耕自从点破虚无界肯似凡文共俗争入夜能传月露形指挥谁解太元经锋铓欲尽还成一钩画虽联不识丁奋举未须骄倚马疾书何用照囊萤一行远入南天去空见江峯数点青自是书家最上乘悬空曽未见横稜雷门欲过疑轰石虹涧才依更结绳莫道书佣无异法须知鸟迹擅奇能蹁跹肯学人间体空见天涯纸价腾闲挟风流汗漫游墨痕斜洒白云秋纵横写遍三千界卤莽书残四大州鱼锦未须重问候凤楼应自赖添修度河倒映明霞影红叶题将出御沟荻花秋月照词林毫管重教羡绿沈暮雪几行歌落絮西风一抺寄来禽文章衰盛分南北翰墨流传自古今照遍白云霄汉濶何尝掣肘费思寻奇迹应从禹穴探素毫终日染云蓝时招党侣书才就未得师模性已谙岂是双文同社燕还将孤点法春蚕遥看尺一天邉过眞欲飞空启露函南天几点墨纎纎佳句秋空偶一拈奇幻空教人阁笔孤高不望世酬缣余神且听云霞护逸致凭将风月添归向平沙堆醉墨晓来随处有遗铦本是书仙暂集凡遥空飞舞带英咸联成夜月诗千首翦破秋风墨一函似爱幅长书每纵如嫌笔滞羽频芟江南送遍覊人信还向寥天报复缄长乐崶长乐崶下甚幽然升蹑更知有洞天竹里书声留鹤岛龛中琴韵透篱邉近山初长万寻葛遥壑旧飞百丈泉来此屾林谒妙道济济犹是瀛洲仙龙门留题五首龙门峯高未易攀上有仙翁住中天云门忽见千寻葛水外遥看百丈泉古道傍临佛龛险游客方知石楼闲曽昔相传希夷洞爲今独自樵夫眠樵夫夜傍西岩宿晓汲泉水煮藿藜日午中天正洗脸月到半空才濯足焚香静坐长饮酒朝星拜斗悟好书赤头安闲石岩下自在神仙乐有余仰观龙门是画图楼台洞阁渔樵夫日映松林千重翠月照清泉一颗珠远听琴韵浮伊水近闻书声在石楼两山仙佛无限趣今吾曽幸到此游遍阅名山四十秋何处登高胜此游遥望东西多空洞近观南北伊水流山中长见樵夫睡河岸曽有渔翁舟巨杯满酌狂歌醉世外逍遥远王侯盛朝更有逍遥客樵夫长爱卧此岩身安清高眞仙侣心静无尘知未来机术不让管严子识见堪同周邵才相逢世人讨酒赀但愿长醉抱酒镡偶题二首凡骨退来知几载碧峯高卧饵玄霜青山古雪围松榻仙掌寒云鍊石房贝阙每攀琼蘂嫩蟾宫时折桂花香烂然翠锦曽相唘许我同游五帝鄕春来游荡到仙家戸列殊常二月花甲子尽推君行业庚申得遂不须夸各有清灵天外性肯忘混浊弃骄奢千日功夫如会得万年归去入烟霞喜黔楚会合迷蒙法雨洒瑶阶结篆浮空照九陔瑞蔼江城清汉水福施黔域润山苔仁风应逐和风远紫气还同道气开笑指蓬壶跨鹤背已知良会合三才示黔楚合会飘飘鹤驭下天阶仙仗千官不用排星斗稀疎横汉表香云缭绕散琼斋静中自得眞玄诀梦里谁知妄念乖度世婆心惟一片清风应解老人怀示刘允诚邓信诚不厌奔波出自然几回来往驾云骈化人愿力空奢大度世心肠难弃捐一岫楚云飞甸国数声黄鹤唳南天从今又惹尘嚣事几许情縁担在肩勉学净几明窗不可虚莫贪帏箔失居诸但将经史三冬足定教须眉一旦舒笔彩岂縁枯坐授砚田当用苦工锄老人于子无他赠五夜藜光数卷书闲咏振衣长啸出金门鸾衞何须用虎贲孤鹤带雏横汉表双凫系足踏天根云中龙象疑无迹空际婵娟若有痕俯视下方尘漠漠不堪回首对崑崙万籁声消月正斜御风直到主人家老翁得酒情偏广稚子供花意可嘉棐几无尘聊试笔枣修不火只宜茶楼头谁是知音者一曲清商付水涯夜咏朦胧月色映清虚鸾驭翩翩落御除道法得时惟罔象玄机露处有鸢鱼谁能静夜同参究我独浮云与卷舒若大干坤人懵懵如何一个未情袪听琴楼头雅奏指生波鼓盪春风上玉珂逸韵冷然追太古元音淡泊得中和高山流水谁相赏操缦安絃自放歌但使人心都似此那能平地起干戈月夜新开宝镜素光涵濯影流精胜十三天际遥临因有约楼头雅集不爲耽尽捐色相成玄悟独会盈虚是老憨怪底诸生都梦梦良宵徒自付空谈训人何事劳劳死不休爲名爲利在心头要知造化皆前定莫逞机心唘后忧大地有縁能自遇凭天付与莫他求广行方便存阴德无事区区作马牛寄示鸾书两纸寄天南爲嘱吾徒属意看玉勅岂堪沈画阁慈航终拟渡江干尝思请制情何切莫谓捐金劫解难几度乘云临楚会数声鹤唳碧天寒示诚恕世事浑如东水流穷源须识有根由但参性命安天数不染尘嚣向上头坐破藤牀忘膝漏磨穿鹊顶务心修此般方见菩提种流水高山静里求示诚恕游黔大道无言在本眞心篇娓娓叙根因今时鄂渚规模旧他日黔山气象新有兴趣时添兴趣不精神处着精神须知三教原非二莫负玄元一派亲偶题三首白云飞渡楚江春晴日张翎出紫宸几处红霞铺瑞锦绕堤翠柳欲生新钟声敲破迷人梦梵呗惊开客子魂旧日心情今日慰孰云仙侣弃凡尘鹤唳一声下鄂城西风吹送四天清碾云净碧无纎障坠叶飘红映晚晴宫庙肃雍人士静鼓钟震响鬼神惊中情欲话书难罄爲答黔南无限情凛凛朔风别鄂城今宵又到武陵春满村细洒蒙蒙雨夹道平濡陌陌尘人事争谈新律吕天时忽变旧嶙峋一声鹤唳通云汉翦烛焚香迓至眞春日卽事曡曡春山景万重庸流何处识天公鸢飞老树蟠空翠鱼跃沈泉惊落红柳线满畦谁可织秧针遍地孰爲缝玄关参透非难事须认坚贞一着功咏红杏春色芳非月正三好花点缀小茅庵绿阴浅处诗魂瘦红晕深时酒兴酣逸士还期拈韵咏游蜂未许入林探少陵何地无佳句莫把闲情付翠岚夏日卽事三首拂面薰风透碧纱麦秋天气最堪夸亭亭间出翁孙竹袅袅双开姊妹花一派泉声翻白浪四围山色笼红霞问谁幽处寻芳径低盖茅庵卽是家碧湖新涨满沙汀处处田畴一半青柳系渔舟依锦岸藤纒古寺护窗櫺洼樽有设谁爲主逸老无存孰可型最爱城南堪避俗仙家常在此间停一枝榴火报芳辰小院风清礼玉眞香带白云依緑树神同仙侣降凡尘金钟唤醒迷途客玉磬敲回梦里人只恐到头浑不悟此身常落爱河津五月五日寓意綵丝系臂事荒唐续命岂因一绛囊天到中时阴尽伏地逢腊日昼方长降龙不借青龙戏伏虎何须艾虎粧偷取长生无别诀蒲团久坐炼纯阳端阳满泛清樽醉玉壶龙舟久不见西湖家家竞挽菖蒲剑处处争悬桃叶符异地虽无馨角黍同人犹得聚生徒后期离合知多少此日年年笑语唿秋日卽事金菊香飘阆苑中数杯清茗醉卢仝芦花冉冉秋衣白枫叶飘飘落帽红兎药不医湖绉面羊裘颇耐鲤鱼风吴山一席清闲地留与苕南赘世翁秋夜瑶台彩晕献中秋共向南巢结伴游金粟琳瑯圆影动银蟾掩映桂香浮何须迭奏霓裳曲且自频斟碧玉瓯诸客不烦忧尽醉冰桃可解宿酲不桂花秋光一派暗中催缥缈香浮徧远垓玉殿未经攀桂手银宫遥忆探花才搜来仙窟盈盈粟拂去尘阶点点灰寄语封姨须谨护黄云休使落污莱咏雪瑞雪缤纷庆此辰晓窗乍唘画图新青山不老头先白金屋摇光色变银匝地鸦飞同泼墨漫天鹤舞堕修翎儿童赤手寻欢笑堆积琼花塑玉麟醒世劝君早把利名删𡻕月迁移若箇闲冻馁不侵堪闭戸康强无恙便开颜交游合志留青眼世态忘情付白鷼治乱不闻姑自得何妨载酒看溪山一种清闲属我徒百般冷淡脱尘拘白芽茶沸穿心礶黄熟香喷索耳炉村外丹枫颜独厚篱邉黄菊意全孤穷通夀夭皆前定何用劳劳殚此躯宴罢二首万朶红云护紫銮太清宫里会仙官月沈东海光微射星亘银河夜未阑莲漏声含朝露冷蕙炉香带晓霜寒归来瑶岛倾云液笑看金乌走玉盘翻江倒海跨长鲸旋转干坤日月明一点丹成消劫劫三家聚会庆生生琼浆已露千年意玉液犹存万古情寄语双成今日宴玄冰可解半朝醒再诣龙虎山访道陵遗法龙虎山分龙虎形九州舆轴此爲眞若非尘世逢人杰不显干坤有地灵赤符禁院千年箓白鹤松间一片云爲问师从何处去碧霞隈里觅参芩咏松大夫久秉𡻕寒操厯尽冰霜不一挠攒翠纎针縁雨润筛金香粉爲风飘根盘曲壤同潜蛰声彻层云作怒涛嘱付樵斤休乱伐待看爲栋柱天朝咏梅陇头眞性自清幽不逐趋炎一派流香韵暗从风里度玉肌微向月中浮味将浓处乌偷眼花欲飞时笛倚楼回首羣英皆退逊孰争先后共爲俦昔回鄕适遇𡻕荒罄赀产粮米赈济饥贫得活数万余人鄕中耆老亲属劝存留赀产爲子孙计乃作此诗今以示学人㩋碎葫芦踏碎琴飘然拂袖出儒林太初实相纯如玉元始眞如莹若金丹熖冲天神莫测劒锋入地鬼难寻自从一觉黄粱后始信从前枉用心与衡山僧智玄得道纯阳七百秋五湖四海任风流此身已出三千界一日须游数十州醉倒清风明月夜踏翻红蓼白苹洲禅门衲子休相笑我在华严最上头题湖州沈惟心家园亭壁上万里来游蜀道长杖藜闲玩百花庄谁家鸡犬千家市中有神仙一岛藏乳燕鸣鸠春自在落花飞絮水微茫主人了却明甯事向此重开緑野堂示悟眞花雨弥天泉外幽一丝不挂更何求松间鹊止原非险庭际鸦鸣莫昧由咒钵莲生聊尔尔谈经石点亦休休金箆刮后全无着狮子声中万法收偶题二首从容跨鹤出崑崙拂尽河山处处尘明月当天谁是道梅花满眼未知春丹成白雪千壶酒梦破黄粱万劫身收拾干坤归袖里休劳渔父指迷津香风缥缈驾仙鸾手执桃花仔细看七泽涛声惊夜梦三湘烟树带云寒岳阳曽醉何关酒员峤称仙岂是丹回首唐虞成往事沧桑更变话无端示天基念佛䖍诚卽是丹念珠百八转循环念成舍利超生死念结菩提了圣凡念意不随流水去念心常伴白云闲念开妙窍通灵慧念偈今留与汝参吕帝诗集重刋道藏辑要诗集下卷五言絶句示人四首秋兴四首上元卽事囘山秋暮题仲子书斋题新月坛明心养性示蔡静一指迷二首琴棊书画示学人题王子书斋立秋晚步见屏间联句题此龙门古洞示津源题像二首偶吟二首山僧广莫悟道七言绝句游五台山游九华山谒武当山陟卧龙岗观武候遗迹有感赠赵道士醒世二首觉梦覈玄卽事咏梅金丹元夕前二日示殷秉诚示体恕二绝句示荫诚六绝句示允诚六绝句偶吟十四首示野航道人漫兴示人五首示吴一恕长乐崶四首太上洞前偶题三首赠龙门樵夫偶题指玄三十二首金刚经后三十二偈杂咏七绝卽景言情偶成六十数夜归观灯契道咏梅卽事无题仲春仙术秋过在园示人二首示得虚示人三首夕话批丹经註内窍中觅窍妙里现妙句供草兰七月内题和许旌阳韵枕石偶吟二首题像五首偶吟二首绝句二首金丹淸溪两丸僧舍偶题题杭州玄妙观蕉上诗示道士赵肖仙无题示觉子题葛仙翁註黄庭肺部诗题静阳邱眞人註黄庭心部诗山中卽事晓晴杏花桂花二首秋兴新月重阳前五日秋夜过苇菴篱菊初冬卽事雪中早春夏夜卽事醉后点笔偶吟十二首戒酒戒色戒财戒气戒愁心灯心地心剑心印心镜心月最玄吟二十五首春日二首春景二首寒食雨中梅花二首渔隐初秋秋景四首重九二首重阳日霁暮秋二首月下赏桂六首咏菊小春冬至咏雪咏竹二首觉世十首咏茶示云巢诸子四首示邵万善重辑金丹示掌初编春日山居四首夏日山居三首秋日山居仙况四首题飞英寺示人二首题云巢精舍六首夜坐有感示皈玄女论道二十一首咏莲花三首自咏八首寓意二首示诸子三首偶题三十五首杂体诗三字诀去尘铭洗心铭题像劝世无题三首长短句春日郊游观感闲吟题云巢精舍赠龙门樵夫示人示柳亭四言诗淸静道德行住坐卧诗余示人示众偶咏供兰供酒夕话示野航二首卜算子悟道浪淘沙苏幙遮满庭芳酧江月水龙吟促拍满落花沁园春三阕天仙子临江仙三阕西江月醒世落花志慨初冬警世春兴醉后漫兴多宝令活性灵词淸心妙论歌念佛双声子偶作畴昔辞示众潇湘神忆江南七首惜靑春送新凉金丹现梧桐影渔父词二十首梦江南词十一首望江南减字木兰花西江月八首雨中花题岳阳楼戏作道情词示津源道情曲九首渔乐曲九首敲爻歌谷神歌百字碑法语丹诀二首吕帝诗集重刋道藏辑要诗集下卷孚佑上帝纯阳吕祖天师着五言绝句示人四首道人元机透总是落珠圆四面灵光透何尝一句偏浩气贯斗牛一剑横肩头江山如画里芦叶暗渔舟重曡关山路何时见道通新秋桐露滴人在小崆峒鹤舞松林际云飞不碍山泉声咽危石白日守柴关秋兴四首秋风动江村夜静月黄昏我将擕岛屿云涌向崑崙啾啾寒夜虫独自鸣芳砌寄语怀幽人含情杳无际万籁寂无声独自展幽抱岛上有白云聊以适吾好寻秋何处是月挂洞庭西放鹤看明月湖光一色齐上元卽事紫气浮霄汉红光射斗牛金花飞灿烂玉蝶满枝头囘山白云何缥缈驾我归蓬岛深巷犬声鸣花坊人事少秋暮云薄天尤远树脱山乃瘦翛翛曲槛中荧火余光透题仲子书斋寂静书斋里人来鸟不飞夕阳斜挂树花气袭朱衣题新月坛新月挂梅梢心淸百事消玄庭高卧醒酌酒听云箫明心一片淸虚境浮云何处来萧窗勤拂拭徐步上春台养性松柏应长春幽人卧竹林淸心成一点静里觅天眞示蔡静一明月池边客山巓㙮畔人石菴仙隐处纸拾桂蟾神指迷二首乌兔东西走韶光日日新自来还自去忙杀世间人未雨牵罗补绸缪计己长寄言梁上燕空自集飞忙琴七弦飞雅操十指㵼松风唤觉浮生梦亭亭月印空棊黑白心难定何曾对面闲劫中多路险生死漫双关书惆怅亡周后时儒漫检寻各生仁与智孰到仲尼心画可爱丹靑手无穷三昧功江山多少景都在寸心中示学人正直者必昌金仙从此始尽讲服食功骨重身难起题王子书斋幽哉高士居看来如斗小西方丈六身化从一茎草立秋向夕凉风生说是秋已度着意去寻秋秋光在何处晚步向晚烟光逈归鸦绕树齐过桥寻野色囘看夕阳低见屏间联句题此淸㪚广陵曲硬黄逸少书莫言弹榻易腕下有功夫龙门古洞洞里一懒人胸中别有天淸闲趣道士盛朝大乐仙示津源静啸非关动闲吟自合仙淡烟凝碧汉新雨鎻明川题像二首挥尘谈天地凭虚识古今一声长啸后烟水满胸襟我有松风卖世人买得无黄金三万两与尔一葫芦偶吟开落花前梦眞空物外情云衣风卷碎月扇水摇淸今古山河地装成一线图浩然三界外四大敢拘吾山僧明月高藜杖淸风冷衲衣竹深庐不见独自引云归广莫广莫春千丈忘机鸟自栖人间桃李树一任燕莺啼悟道是道是非道见人不是人人道俱不见方得见道人七言绝句游五台山一重重上一重重形势嵯峨耸碧空咳吐不教顚顶下恍疑甘雨降时龙游九华山霁色初开丽九华山如列幛转靑纱当时指出菩提路一径波罗路不賖谒武当山谁向巖前铁杵磨成功不惮用功多三千六百劫行满铸就降魔一太阿陟卧龙岗观武侯遗迹有感梁父诗常抱膝吟潜龙时动跃龙迎奇谋远出当年士遁甲今犹羡八门赠赵道士悟心容易息心难息得心源到处闲斗转星移天欲晓白云依旧覆靑山醒世二首名利驱人似火牛几人平地把缰收但思古昔英雄辈那个功名直到头一日淸闲一日仙何须世故太悬悬黄庭熟读勤参悟白昼飞腾上九天觉梦天风吹我到江城万戸无声犬不惊可惜许多平旦气都从梦里误平生覈玄大道当前无所名玄关一点会眞精谷神只要常虚在何虑玄玄不得成卽事烛烬香寒夜半时谯城更鼓故迟迟天风送与鸾舆至一笑凌云任所之咏梅宝鼎香生带紫霞靑烟一抺拂梅花赏心不待春三月雪里含胎异种葩金丹金丹灼灼彩光浮直要功夫去取求万壑千峯只一啸这囘便是白云楼元夕前二日厰阁风淸夜气凉栏杆明月㪚云光春宵何事千金价赢得仙人鹤影长示殷秉诚金炉香熖有时烬慾火奔腾无熄时安得尘心淸净也漫将甘露染杨枝示体恕二绝句修眞岂必在年多正诀一闻出爱河捉住无毛𤢆勐虎管教玉液若淸波虽然吐纳非眞要却是一身六胍和自古大丹心性是先天不失更如何示荫诚六绝句微雨轻尘润九陔白云漠漠障天阶一声长啸开浮翳稳驾鸾车到此来翠鸾两度武陵源不识奇因在眼前试把迷津频指点休将好景浪传言上元灯火属何年处处繁华亦可怜珍重德馨绵世泽藜光午夜正高悬受道神仙爱浪游几将尘世等丹邱淸宵指引靡他愿愿在慈航渡浊流隐隐玄机洩妙言己将眞种露人前寛心待取时光到坐对金霞笑看天福地须凭心地修栽培莫负好贻谋镃基正是当前物努力芸锄得大收示允诚六絶句厯尽河沙界八千因缘之内觅因缘慈肠度世原无了宝筏频施几百年淸尘风雨洒蛮山驾得靑鸾出道关不爲松花来赴会多因指点破疑难客归楚鄂已多时何事征车税驾迟纂辑全书非易易经年方许吿成期莫道前言属𣺌茫此中因果岂寻常但教心志无生悔自得通灵饮玉浆学道先须积善功善功多积道缘通知君夙有玄家种今日提㩦岂浪逢且将彚集细讐看好待縁成再付刋鹤驭约于元夕会漫将行止听排安偶吟十四首半天风吼势如雷夜气横空浊浪催江上涛声惊急渡戯吹铁笛跨鸾来何事驰驱尘界间岂贪浪迹学偷闲只因未了众生愿日日仙关闭不坚淸钟声远漏声长春霭行云湿楚鄕法雨故教新润泽婆心终是爲人忙一气分形本自然圆明觉性合先天谁知一落风尘后万劫千生堕业渊嗟尔羣灵夙障深频将法雨济沉沦从今悟彻原来性业镜无形地界春道法经功师宝传皈依信受顿超玄自然释罪登仙箓九九功成化白莲春宵漏永月华明露浸琉璃万籁淸夜坐敲诗随兴起高山流水是知心探玄谁识这玄关一点阳精此内安日月任他旋转去古今不破浑沦难参透黄庭无点奇此心默默有谁知天根月窟无人问满地春光月影迟云连此际到黔山只爲全书动我颜鹤驾不辞天路远聊挥仙篆满沙盘去年鄂渚一遨游曾许门墻此地留襄赞近来成胜事玄风自尔耀千秋从来鹤驭不轻临今日临场爲阅经阅毕乘云归去也靑山绿水任流停涵三创制已多年今日鸾镳发洞天百万天兵随我至世人那得识眞仙我亦无心题道歌偶爲予门识我多特把素心通一线玄功总是运黄河示野航道人名字缘何号野航漂漂无定水云鄕主人牢把江心舵耐等仙家滋味长漫兴神仙最爱是楼居閙里寻闲总不如三五良宵应有待同心自可细爲书示人五首云车阐法广无边难遇凡黎秉志坚今日仙鸾特授汝从兹演法度人天勤勤奉道莫迟违仙道精微达者稀总在一心淸净妙佛仙儒也此同归明明指点透玄关要识玄关可炼丹休谓乩沙容易得大千世界此中看炼鸾先要炼元神不炼元神仙不眞炼到仙凡合一处悟来身外别生身茫茫海宇炼乩沙谁信飞鸾与凤车我欲通诚无识者反瞋仙客有浮夸示吴一恕满目云山何处好此囘须度白羊关但寻花木幽深地便是栖霞结大还长乐崶四首长乐崶下遇神仙朝星拜斗世外贤盛朝人杰地灵聚自有福夀永无边见有仙翁住此山炼成靑发与朱颜不贪尘世俗美器自知逸乐可延年偶来天竺蹑云楼曾见神仙在上头彻底淸流照车马吾亦蓬莱方丈游重来又値仲春时几树松柏发新枝岂是人间尘俗处会仙须登步云梯太上洞前偶题三首忽望靑霄起云烟仙翁相对牡丹泉太上洞前长流水西向看经非人间篱戸金鎻尙未开天中日午照此岩相对淸谈消永昼夜游秉烛不想回忽到伊阙山中游更知洞天在上头唿童放琴酌满酒但逢神仙长爲俦赠龙门樵夫曾见对面一樵夫胸藏经纶胆气粗长卧石岩人不识逍遥神仙世间无偶题万里云行上下连梅花一笑结奇缘谁知世有南华客打破妖魔卽是仙指玄三十二首世人宜假不宜眞难度长生上品经不免天机重漏洩灵丹只是气和精道在人爲日用常逆修入口遍身香便须默养天胎就稳跨翔鸾谒玉皇西北东南在两厢长房缩地在中央后人好学神仙法一样丹砂补败膓此法眞中妙更眞无头无尾又无形杳㝠恍惚能相见便是超凡入圣人东华姓木老仙翁独坐长房未有功忽遇西王金圣母灵丹一粒便腾空一法通时万法通休分南北与西东朝朝只在君家舍要见须知撅土中黄鹤楼中次笛时白苹红蓼满江湄衷情欲诉无人识只有淸风明月知法是先天一点气将来煅炼作元神法官存想驱雷使炼此方得上玉京二八佳人体似酥腰间仗剑斩愚夫虽然不见人头落暗里教君骨髓枯曾读仙经万卷多篇篇只教运黄河此中有盏长生酒问道时人能吃么朝游北海暮苍梧袖里靑蛇胆气粗三醉岳阳人不识朗吟飞过洞庭湖我命从来本自然果然由命不由天金丹一服身通圣可作蓬莱阆苑仙修仙不问男和女炼药无拘富与贫一念不差皆可作我知不是世间人神仙歌诀洩天机方便慈悲指世迷见者莫生顚倒见大家都好学粧痴不死金丹种土砂诸人会得早离家一心只望长生路切莫如蜂苦恋花眞铅大药本无形只在人心暗与明男子怀胎十个月功圆行满自通灵鼎炉安立守其心八两朱砂八两金和合天平兑定了便须仔细定浮沉奉眞含道守中和铁杵成针要琢磨此事本然无大巧只争日逐用工多一阳炁发用工夫日月精华照玉壶到此𦂳关休妄动恐防堕落洞庭湖曲江月现水澄淸沐浴须当定主宾若得水温身煖处便当牢固办前程龙虎相逢上战场霎时半刻定兴亡诸君逢恶当行善若要争强必损伤道本无言法本空强名指作虎和龙天然一物眞元始隐在𨶒浮同类中人言我道是虚浮我笑世人太没谋一粒金丹长命药暗中失了不知愁龙虎金丹妙合天风云际会洩甘泉白头老子能知此反老还童夀万年两口相连似吕嵓诸人识得莫胡谈离中力量人难敌能把干坤一担担降龙须要志如天伏虎心雄气似烟痴蠢愚人能会得管教立地做神仙一树梅花十月开预先带得早春来木微尙且知时景人不囘头只是呆方方游化唱仙歌反被时人笑似魔不识眞金如粪土老龙把作毒蛇蹉昔年游戏岳阳楼好箇莺花鹦鹉洲今日重来沽美酒故人多半丧荒邱遨游大地几千秋劝化世人不肯修留此一篇眞奥妙飘然直上凤麟洲苦劝人修不肯修却将恩德反成仇如今囘首朝天去不管人间得自由浮名浮利事如风飘来飘去有何功诸人各自宜三省莫把仙方当脱空金刚经后三十二偈得手工夫切莫疑疑心若起便途迷行行直上山头去柳媚花明遇自奇作善如登百尺竿下来容易上来难直须勤力行功过人兽几希要细参迅速光阴不可留年年只见水东流不信试把靑菱照昔日朱颜今白头万转身如不系舟风翻浪涌便难收临流执定篙和舵一路轻帆到岸头万法皆空莫浪求如来只在此心头情枷爱鎻都抛却无朿无拘得自由天堂快乐几多般受苦诸魂出狱难苦乐由来争一念靑莲原植沸汤间恩爱牵纒解不开一朝身去不相偕于今撒手无沾滞直上灵山白玉台富贵由来水上沤何须骑鹤上扬州莲池有箇收心法静里常吟七笔勾花落花开又一年人生几见月常圆打开名利无拴鎻烈火腾腾好种莲心境从来要廓淸休教烦恼日相侵灵山无限逍遥处功德池边洗六尘休教六贼日相攻色色形形总是空悟得本来无一物灵台只在此心中心外求经路便差水中月影镜中花眞空妙义君知否七宝庄严总欠佳风旛动处总非眞自在如如只此心解得拈花微笑意本来何地着纎尘流光迅速莫蹉跎名利牵纒似网罗撒手悬崖无别法白莲台畔礼弥陀经营世故日忙忙错认迷途是故鄕识得本来眞面目此身原是臭皮囊元宵灯后便无灯万古常明只此心朗照诸天终不灭一龛佛火月三更见美如无在一心莫将勾引怨摩登防闲女色如防贼外宼何能夺主人望鄕台畔尙思家月惨风凉冥路斜总有纸钱无处使都缘一点念头差森罗殿上鬼多般百沸油铛万刃山识得如来眞实义无边解脱一时间䧟溺沉迷已有年爱河滚滚浪滔天持经自可登高岸何用中流更觅船尘缘断后自消融淸净方知色是空佛卽心兮心卽佛靑山只在白云中闻说西方种异莲花开十丈藕如船灵台自有祇园树本地风光卽佛天娇姿原是粉骷髅暮乐朝欢总不愁一旦无常归冥路夜台难逞旧风流聚宝爲山未足奇不如持诵得菩提金刚明示成眞路何事亡羊泣道歧诸佛菩萨只此心何须泥塑与装金世间点烛烧香者笑倒慈悲观世音了悟犹如夜得灯无窗暗室忽开明此身不向经中度更向何方度此身去恶犹如解乱⬤甯心自有得开时若教错用些儿力万劫牵纒没了期日夜无期只认眞畧差些子便相争谁知一赴泉台路悔把恩仇扺死分铁面𨶒罗不狥情剉烧舂磨实难禁试从业镜台边看地狱何曾见好人䧟入污泥久不囘西江难洗垢形骸一朝得证菩提愿铁树奇花处处开北邙山下列坟茔荒草迷离怪鸟鸣长卧泉台人不醒桃残李谢过淸明佛说波罗宻妙经前无千古后无今注成人鬼齐超度功德如天莫比伦襍咏七绝卽景言情偶成六十数南苕宛在画图中曡岫回岑点缀工试拓疏窗闲骋望高低景色自空蒙层楼缥缈欲摩空老鹤归来寄此中何必结庐人境外翛然自不系樊笼野含梅雨谷鹦冲曲水流珠镜里容坐看山光天外尽囘头疑是剑爲峯浮云半卷透天杠玉麈轻挥濯锦江把酒吟诗谁作侣山吞夜月影摇窗温泉独有颇梨碑絶妙文词几世垂但见才人多赏识声华内藴作箴规粼粼活水漾芳池生意盎然任所之弄荇偎萍鱼自得烘堂怏睹跃鳞时灞水桥边接紫薇花开静待鹊南飞溪云远度淸池上物外应参造化机朱雀衔书到石渠浪花飞湿翠华裾莺啼柳上惊人梦负局先生骑白驴沙中宝石伴骊珠羽袖挥来是五铢不畏蓬山相隔远唿龙驾鹤上云衢凭空赐下赤灵符巧扇留花云汉图杖几凝香消万籁更闻鸲鹆劝提壶芝楼兰阁夜分藜月上瑶阶映浙西徧坐金鞍调白雪陈蕃下榻客星齐搜来典籍满高斋适意行吟眼力佳自古奇书摩不尽别裁体格豁胸怀雪花妬舞惹官梅粉画南峯独占魁留砚成方偏误曲披香学士到天台快把新书点笔裁当年自有鑑人才但将心地加磨鍊锦绣皆从墨沼开玉刻龙形占斗魁紫微宫里雪花开壶中别定阴阳位醉坐梅间酌五罍提壶访得倚楼人结绿珍奇宴席陈柳岸风和花信发苹香已度棣华春问讯烟霞几度春空江百尺跃红鳞莺啼暗识忘机客石面棠风惹玉人天葩宛转吐奇芬海燕双双啄水芹絮语雕梁营旧垒衔泥制巧往来勤满酌当年北海尊孤灯照耀月黄昏慈鸟反哺归栖急绿水湾环静闭门云里双峯集凤鸾衔图应瑞託身安江边暂坐闻渔唱水面鲸飞拂钓竿玉函龙气出层山仙掌芙蓉未可攀星动瑶阶光欲坠南林隐士不知还一泓深处碧涵天乍遇阳关洞里仙下望山城皆海壖谢游桥上得云笺岭头梅占小春先解愠薰风入舜絃玉屑笺题花笔字烟霞五色映芝田倚竹敲松对月眠楼头倒影漾池边座中香作莲花帐咫尺云山杖履前筞马送君吹玉箫穹窿岛屿出云标天开殿阁龙仙坐伐鼓中流破海潮千年古木凤皇巢饮啄翩翩负九苞羽翮辉煌云外舞蹔时游憩泰来交枉赐金盘五色桃光华映带在珠袍昔年曾过蓝桥上石势玲珑集凤曹羽衣空挂玉山阿苇暗汀洲蘸绿波束带仙人松下坐抱琴弹剑和樵歌金粟栏边五马过龙楼问寝忆山阿淮王醉坐苹风里宝剑初弹起舜歌紫阁横云文锦多刘琨半睡梦薰歌酒酣挥洒生花笔最赏田塍九穗禾冲天宝剑卧龙沙打破眞泉透佛茶凭杖东风飞羽翥谁知点化是丹砂宫体何曾爲杏花靑莲世界㪚香葩薰衣起作双题锦巧借银峯五色茶乍卷珠帘看百花姑苏城外发奇葩淸风坐下仙人榻银汉轻翻韵字纱洞里寒泉潄碧沙寻芳偶遇玉人车手挥琥珀堪爲枕那得明珠献物华庐山四友玉无瑕独守中孚最可嘉只向刚柔深着力心源自得着光华满苑花开五色光后园添得白龙香风来暗扑芬芳气粉壁连环无尽藏鹤凤腾飞入帝乡刘郎梦会水仙王风泉林静透兰石城北犹留一字香独上瑶台过石梁荷锄种玉气苍苍消磨万里星独在留滞天涯醉不妨霜间紫带发金英谁辨禽华劲节贞莫谓筵前无夀客碎黄飘㪚不知名半榻摊书照眼明碧窗帘静竹风淸人来黄鹤楼头宿醉倒金觞一梦成读书击剑两三更坐对西窗听凤鸣镜里开花明月下静闻玉篴和鸾声笑擎云液奏竽笙古迹留山显七明驾鹤临风飘海上琱文宝杖拄长庚宾馆有花香满城溪云聚散傍山行水流东去声何急麦浪初翻粉翅轻万里云中老鹤鸣赐衣传节到江城香流古殿人如醉只爱蓂花奏太平金龙掌气渚鸿惊夏簟生凉载酒行才觉花酣莲报谢海亭苔碧透𥑮声玉漏初开空际鸣惊闻萧寺度钟声知音便识心田事雅爱宫商韵转淸春带玲珑结翠屏空山匹马到云汀初分活水鸣花涧也识仙鸾向玉庭曲终人静数峯靑何处声传帝子灵兎入天中眉月里云穿江底白苹汀蕙兰采秀粉团馨驾鹤乘槎辨客星金掌临冬调玉屑天涯何处是云停归到半山云雾升欲从兰櫂入崑陵天然瑶席谁来坐积翠浮空满树凝残星几点倚云楼水墨烟林金镜浮万叠银山蝉影碎风揺桂魄一天秋官柳三千绕蜀州金鳞玉马遇龙辀云山高士坐修竹醉折南枝作酒筹一扑淸风到树头枝枝尽是向南收欲知林影无消息翦翠分香任意搜空嗟石氏有黄金磨透生前一镜心闲坐半空天语寂静闻孤屿奏羲琴凉烟一穗入帘深拄杖频抽翡翠簪山鸟能言花欲语旧时书帙白头吟石室深藏大宝箴奇峯重曡彩云深悠悠白鹤眠松上留在西园寄好音步入池南折桂林蟾宫落子惬余心开轩赏酌来佳客槛外传香挈伴寻江陵贡酒得新柑愿享长龄化育参野水波纹遥漾碧一时花艳浅浮蓝醉逐春风雀噪檐松花落里影穿帘高情雅淡人间少脱去浮文独爱廉谁从味外辨酸醎小结精庐自不凡信手拈笔成妙境南苕可是吕翁嵓夜归满天星斗灿珠玑正好囘舆坐翠微鹤驭长空声⬤⬤野樵何事不知归观灯幻中作幻幻无穷壑里藏舟卽个中试看艳葩随手尽人生何事不相同契道萧疎竹影拂苍苔枝干天然云外栽大道浑如形色类静中自得慧心开咏梅梅花一度一囘开活色生香自昔来总是本来眞靣目年年不改旧根荄卽事三更灯火五更香相伴幽人礼玉皇静里寻眞眞要静心从忘处至忘忘无题个中难觅一知音夜静空教四壁淸鹤步有声谁听得徒生两耳欠聪明仲春万葩开发仲春时高卧窗前日巳迟性水澄淸心月现镬汤原是藕花池仙术瓢盛明月口吞天袖有骊龙吸紫烟唤醒崑崙憨睡虎教他莲座听新禅秋过在园水云游遍干坤小花落花开人易老闲来飞过洞庭秋铁笛一声天澹扫示人二首空空洞洞说元辰妙理难征证后文春色满园关不住梅花几点更精神笑倒巫山一片云晚来十二翠峯靑半岩岚气侵衣袖满径山花又晓行示得虚道在目前何用疑仙花有路不跷蹊明明说个黄中理正是无生一曲奇示人三首天机奥妙却难云不是红尘不是云竟是梵天烧大火奇花异草逐时曛养气安神是秘诀涕唾精津不用求若识无中眞造化灵泉一滴断千流太平景象说元宗万紫千红一脉通古刹寒山谁易到蒲团静底达云踪夕话香烟直透洞中春静守柴扉鹤伴云无事特来闲夕话松风明月共知音批丹经註内窍中觅窍妙里现妙句重重叠叠上瑶台却要唿童扫得开得是秋千窗外现半花半月半云来供草兰一阵淸香一阵奇白云深处隐花蹊团团摆列山围景还有梅花作伴宜七月内题淸净伽蓝护法坛山人卽是老瞿昙空中鸾鹤羣翔舞一阵淸风响珮环和许旌阳韵得入终南早学玄丹成名冠大罗天门前弟子千千数若个如予不计年枕石松风醉耳两忘机琢得云根仅半围高卧不知尘世𤍠醒来冷眼看花飞偶吟二首拾得干坤一袖装裁成诗料付奚囊方才敲罢三千字透出森罗万象光屈指临风且慢思昨宵今日总无知邯郸一觉谁先醒谢得黄鹂呌绿枝题像五首草衣木食洞天春古剑横肩鍊素神一个纯阳犹自幻霜毫化作万千人不朝金阙不安炉冷坐烟云入昼图昨夜飈风翻北斗还丹应自转工夫放出葫芦太极光云团剑影剖阴阳灵台已结三三药透破泥丸遶帝鄕独坐昂云弄碧丹淸风八极剪衣寒笛中无限玄玄诀传与浮生顚倒看今古尘机随笑笑干坤变态且看看箇中鹤服羞轩冕醉里渔簑冷碧冠偶吟二首万里干坤一瞬间风云紫气度玄关月华光满犹云幻笑指东皇醉碧山刀圭醉后月华生八八靑龙万里鸣姹女带花横宝髻婴儿邂逅更多情絶句草衣木食不知年一粒龙丹始悟玄谁把居诸双弹子随人碌碌逐尘烟倒控沧波天影肥澄澄入镜鸟斜飞石钟惊破沙前月指与浮生漫悟机金丹武夷鸡犬白云鄕八卦炉烟结凤凰水火未交天地合箇中七粒九阴阳淸溪淸溪未满月光来花里禅机次第开只守心猿休放鹤五云应自聚灵台两丸两丸日月一团天敢与吾侪论后先笑杀元皇分正气安能知我未来前僧舍偶题佛灯僧㙮壮名山师徒同登证一龛莫谓玄功全是实也曾打破这禅关题杭州玄妙观蕉上诗示道士赵肖仙白雪红铅立圣胎美金花要十分开好同子往瀛州看云在靑霄鹤未囘无题一日淸闲一日仙六神和合报平安丹田有宝休寻道对景无心莫问禅示觉子涤尽心尘乐从容淸香岂与世人同磨成金镜藏天地万古优游大块中题葛仙翁註黄庭肺部诗六气调和万象淸自然心上放光明黄云围素靑霞白朗固干坤鼎盖成题静阳邱眞人註黄庭心部诗部处离宫火易生莫将无意可留嗔此心一指玄天大万劫依栖孰可侵山中卽事春寒恻恻掩山扉入座梅香雪里微欲𤍠丹炉筛酒饮小童沽去未曾归晓晴四月淸风战嫩荷晓晴天气早凉多池边柳叶犹含雨摇落无端点碧波杏花花开二月一枝红日底墻头弄晚风春到长安驰骏马酒酣直入蕊珠宫桂花桂花怎挿道人头偏向茅斋耀眼柔满院幽香关不住西风吹散一庭秋淸姿濯濯遍枝头露冷风披又一秋箇里浓香谁嗅得我来次第一囊收秋兴凉风一阵透窗纱洞内无人独玩花数页黄庭参未了隣山老叟馈胡麻新月月痕西度老松稍半个明珠出海潮照彻丹炉知火候一分强似十分饶重阳前五日满城风雨近重阳残桂犹飘月殿香秋意茫茫谁是主胡麻一饭味偏长秋夜瑶台十二碧栏杆金桂飘香玉簟寒万里云空星斗夜萧声初起鹤飞还过苇菴白云深鎻老僧扉古木当门抱夕晖冷冷磬声风度去沙弥含笑荷锄归篱菊霜落阑干露湿枝箇中淸味菊花知稜稜独造秋风老不放游蜂过冷篱初冬卽事疑晴疑雨小阳天岭上春浓掷酒钱一阵幽香风里过苍茫枝干早含烟雪中六花飞舞谢家盐门对寒江冷到帘说是老梅今绽了何人驴背咏山尖早春春寒漠漠卷帘时燕子楼中认主迟江北江南无限思东风吹上老梅枝夏夜卽事荻芦深处水苍凉渔火蛙声竟𣺌茫夜静浪平江月白闲吹玉笛过潇湘醉后点笔朝游北海暮苍梧酒尽葫芦不用沽七尺瑶琴三尺剑烟霞堆就醉仙图偶吟十二首莫贵荣华恋宰臣林泉到处可潜身君知昔日逃秦者今作桃源洞里人红门窃利苦张罗来作浮沤去作波直至玉堂爲宰辅到今谁是汉萧何收得眞精养就丹寸心无碍自淸闲功成行满思归日紫凤衔书到世间羣阴消尽地雷鸣星斗阑干万里横唤起纯阳归正位午前恰听打三更一世人身万劫修何须苦苦爲家愁到头付与儿孙计着甚来由作马牛打破虚空见便拿拿来最好作生涯不寻面壁䝉头趣笑杀西来旧作家休夸年少骋风流强走轮回贩骨头不信试临明镜看面皮底下是骷髅好财心返思眞道看色眸回望武陵攀桂腕头捐玉纽踏云脚上解恩绳木雕泥塑静中身心镜休沾一点尘默默冥冥无间断这些风味契全眞莫问諠諠有市㕓市㕓对面是云山但能方寸无纎翳别得壶天一味闲子孙衣禄子孙求枉了贪心强出头直待愁来年月尽恁他平地变荒邱淸贫处下非爲辱显赫居高未是强试看太平无事日知他谁在与谁亡戒酒切戒酒兮切戒酒一点元光长保守爽然飞上玉京峯天地酿熟琼浆有戒色切戒色兮切戒色色心才起元神灭自然夫妇玉堂中一点精神千丈雪戒财切戒财兮切戒财休教苦把世人埋自家七宝琼林里有箇眞人垒玉台戒气切戒气兮切戒气只可绵绵不可废有朝沖溢化元神飞上靑霄朝玉帝戒愁切戒愁兮切戒愁刚贪名利几时休荣华富贵都能几限到头来怎肯留心灯一点心灯熖熖生不劳挑拨朗然明得来照破人间暗独放寒光满太淸心地心地烦劳苦耨耕静中独有道芽生我从塡得无沟壑稳稳安闲一片平心剑我爱龙泉匣里藏令人肝胆莹神光一从提上中宫帐万里羣魔不敢当心印寒光不动自天然应变随人方与圆印定了知无那箇这生恰是未生前心镜高卧灵台久不磨自然影现万森罗任从尘翳休吹拂吹拂尘无照甚么心月一轮心月照天庭兔魄蟾魂特地淸些小闲云难作障通天彻地自圆成最玄吟二十五首六年雪岭爲何因志定调和气与神一百刻中都一息方知大道显三乘玉皇差我化凡愚满地苍生与道踈四季暗偷身上宝五行明盗脸边珠贪名贪利年年有去是去非日日无回首却归三岛路免教上帝降天符九转烹煎一味砂自然火候放童花星辰炼出靑莲颗日月临藏白马芽七返返成生碧雾九还还就吐红霞有人夺得玄珠饵三岛途中路不賖西方玉女产金苗本是干坤火自烧水虎乱云山下卧火龙散彩海中调阳魂乍盛天非远阴魄才交地匪遥功满定然生五彩骑鸾自在出云霄天生一味变三才交感阴阳结圣胎龙虎顺行阴鬼遁龟蛇逆走火龙来婴儿同与黄金髓姹女时斟白玉杯功满自然归物外人间寒暑任轮回星辰聚会入离鄕日月亏盈助药王三候火烧金鼎宝五符水炼玉壶浆干坤返覆龙行雨卯酉相共虎放光入室用机擒捉免一丸丹髓药纯阳八卦通灵会坎离震兑交时合二仪下手採时当旺取炼烹成熟莫令迟八十一载在胞中爲炼纯阳九九功白日乘云归上界至今游憩紫微宫壶中四象自然神养炁忘言物外身虽用鼎炉安宇宙两轮日月往来频岂劳师众静干坤南方北戸竟相通此用无非龙与虎八道神光彻底红一一须从一一生眞金交会合相争阳魂终处阴须散化出干坤日月精五行须是配夫妻坎男离女少人知二体若交相感合却令丙老是亲耆换骨年年别有方须烹龙虎在中央功成只是三千日血化如琼髓似霜五行精髓一中包特地轮排候火烧直待水回神室后定从平地到靑霄北家离象坎家华更便东隣震内芽每待丙公相接引必于炉里厮擒枷四象循还戊已己志修恬澹盖因君金木併时交水火一道红霞接洞垠爱惜壶中一粒丹鎭藏幽洞在崑山此中不是凡间药服了将身列圣班炼药功程须九转虎龙数足火相推一时进道朝中立勐烈须凭异戸吹捣和无路合时难志在专心仔细观姹女定知乌影里婴儿只在月轮端玄中一路更须玄苦苦言来不在言忽若遇时难取舍无门争得见根源春日二首娇阳天气忽阴睛莫负韶光九十春若使春来春不去管教箇箇尽长生簇簇春花护草亭干坤潇洒一闲人淸歌曲罢河波涌仰看瑶天月正明春景二首靑靑柳色满长堤浪暖桃花水一溪云鎻春山村外合半帘细雨夜霏霏忽听檐前好鸟啼应知时序有迁移春风鼓动阳和转又见堤边绿满枝寒食杨柳靑靑挿满城尽言前夜是淸明绵山已属前朝事传到而今犹啖饧雨中梅花二首淸芬馥馥簇成团一点芳心逗瘦寒幽韵不随风雨改天教留待雨中看细雨蒙蒙花信催氷梅数点应春开醉歌一曲齐天乐吸尽人间新旧醅渔隐柳阴深处下渔竿飒飒秋风笠影寒可是桃源音信杳钓船斜泊武陵滩初秋飘飘梧叶报新秋翠草迎凉景色幽一片白云飞过也好风吹我到苹洲秋景四首无端梧叶又惊秋处处烟峦歛更幽薄暮蝉声喧未了碧湖听罢月明舟一径斜阳晚照残牧童牛背画中看三秋莫道无颜色篱菊黄时𣑲叶丹草色靑靑点绿苔幽兰芳菊徧庭隈人间岂少闲游处阆苑风淸次第囘飘零黄叶似多情趺坐林间落满襟一片秋光何处去今朝松竹送寒声重九二首连宵风雨报重阳簌簌金声耐晚凉最是一年秋好处篱边黄菊未经霜秋雨秋风秋更凉秋光秋景近重阳秋虫徧逐秋园閙一片秋声入草堂重阳日霁骖鸾飞下白云鄕剑佩盈盈绕画堂天爲多情怜令序不教风雨閙重阳暮秋二首司天底事太匆忙捣尽寒衣夜色凉塞雁一声秋渐老满林红点洞庭霜丹枫飘尽楚江头好景无端一夕收荷尽菊残秋已去飕飕寒意逼苹洲月下赏桂六首扶踈古桂影毵毵玉辇移来日已三趁此瑶池歌未罢与君把酒共君谈霓裳宴罢酒初酣乘兴花前暂驻骖一带茂林烟琐琐难忘情处是江南亭亭丛桂影婆娑花下高吟踏踏歌千顷明蟾催酒兴擎杯遑问夜如何朝吞红日暮餐烟暮暮朝朝不记年长啸一声山月白桂香露下且安眠金粟年年应候开凄凉孤月照莓苔天公有意增花色特遣羣眞络绎来口吸云浆降玉台花前月下共徘徊锦峯岂是广寒窟桂子盈盈落碧苔味菊篱边傲骨已经霜耐冷偏能独吐芳自与高人成契合不随尘世斗朱黄小春转眼韶光又小春物华更换一番新庭梅待雪香还歛渐看阳和到白苹冬至厯元千载溯黄钟却喜今朝子半逢测测琯灰飞动处阳和一点逗春风咏雪细碾琼瑶遍地堆一腔眞白结成胎自怜缟素无香味催取梅花作伴开咏竹二首竹梢风动影叅差暂屈垂头强自持寂处漫怜存苦节自将靑翠斗芳姿一株秀竹树庭中四季青青不改容纵有狂风吹不断玉淸殿里伴仙翁觉世十首满架蔷薇满院香游蜂日日逐春忙笑他一世空劳碌几许甜头得自尝星移斗转月西斜乘醉行来兴自賖不道痴人还未觉营营名利最堪嗟游子归来秋正芳小园香满桂枝黄而今识破秋云薄莫学庄周梦里忙一声笑处一声愁强带三分利嘴头默地藏锋人不测方知歇手了⬤⬤长夜迢迢正小春荻花招我到江滨行来玄鹤鸣寒月唤醒黄粱有几人金阙朝囘驾紫鸾漫吹短笛下层峦堪怜尘世劳劳客百𡻕光阴指一弹轻寒轻暖麦秋天人世炎凉景亦然探得箇中消息着触来何处不仙仙枷鎻相纒未数年姻缘宿世已牵连而今还作黄粱梦泪湿鸳鸯枕畔边何事劳形燕市中跼天蹐地逐西东一官偶得淸闲地遇我眞如黄石公陈王词赋等雕虫任彼时人点染浓濂洛遗书护命宝急须寻着主人公咏茶陆羽茶经似可删龙团谁信产名山近来虽抱相如渴茗椀泉铛尽日闲示云巢诸子四首霞觞满酌乐逍遥懒向人间问暮朝今夜月明风又便乘鸾扶醉到南巢心香时达到云天万里乘风驻锦鞯欣看南巢诸父老欢唿今又见囘仙笙歌隐隐拂云开邀得羣眞踏月来才向瑶池醉玉液筵前又进紫霞杯半山钟磬度黄昏隐隐声闻水竹村闭戸诵经人不到一湾新月照柴门示邵万善重辑金丹示掌初编一树花开朶朶红千年古柏翠如桐今朝重整金丹后万法归源道炁充春日山居四首小桃初破未闻香翠燕羣飞集话长才看黄庭经一卷日移花影上回廊江梅已破两三枝渐见春光日影迟尘世难逢开口笑㩦樽山畔採灵芝伊人𣺌𣺌在苍葭云静山头露晓霞自结短篱称大隐柴门偷放两梅花淸闲可共鹭鸥盟何事红尘閙里行却喜山花睛正好樱桃火酒听仓庚夏日山居三首巖松挺干虬须古径竹抽捎凤尾新春去客窗浑不觉东风囘首笑痴人茅檐小小屋三间庭际蛙鸣草不删别有性情轻黻冕独将茗椀看溪山榴花何事恋薰风吹绉山阿一抺红寄迹烟霞同志侣数杯蒲酒度天中秋日山居山居最乐是新秋夜静风微景更幽踈磬数声明月里参差竹影弄金钩仙况四首瑶天笙鹤两行飞北极明星拱太微玉辇移来淸凤阙庭前草木斗芳菲靑鸟齐鸣十二洲巓涯好景掌中收红尘不惹桃花片三月黄云拟暮秋寂厯空山听鸟音泉声松籁等鸣琴从知物外幽人致自有萧然太古心半晴半雨半阴阳静极方知日月长莫道此间无实获黑甜一觉悟黄粱题飞英寺靑苔古刹㙮崚𡾓阅尽飞英寺里僧夜静锣声鸣月下沿溪船上戏龙灯示人二首三径无媒草自萧龎通载酒事云遥旧时五柳今何在犹记城南哑口桥黄鹂斗酒甚荒唐老大徒追侠少场一曲关山羌笛里平沙片月鬓如霜题云巢精舍六首精舍森森翠竹幽睛空片片綵云浮问谁高据山腰里却是苕南第一流竹径纡回见短墻新声百鸟弄笙簧春光宛似私巢舍先放梅花一树香草长闲阶花木幽炉香缥缈篆烟浮檐迎㙮影孤峯入门绕湖光一水流阅厯红尘一布衣菰城深处有柴扉春来屡试鸟程酒风起杨花唤客归西山翠色果佳哉明月依依宿鸟囘小径廵行看不厌蔷薇篱畔送香来炉烟袅袅小堂闲爲爱山阿未忍还小摘园蔬堪共饱推窗红日满西山夜坐有感小窗梅影入帘靑一卷南华对短檠忽听笙歌天际落隔墻领取步虚声示皈玄女金炉香㪚达穹苍闺阁钦心奉法王会得箇中玄妙理瑶池添郄一红粧论道二十一首欲究玄功得道梯正心诚意是眞基横云吹处浓珠露淸性偏逢道径迷淸心一点是林泉盘膝矶头坐几年探得源流眞消息存来何处不仙仙问谁参得此玄机一曲鸾笙下翠微满袖雨云刚拂去瀛洲囘首又依稀数按梅花康节诗先天图象后天知六阳不是成形律得手方知读系辞三昧从来无实践工夫只在性中天一团和气包涵足入手玄机细细研学道方知集化工天然气宇太和通静中悟得黄庭理面壁心思用不穷半室闲居避俗尘閙中寻趣养精神全眞不借泥丸力鍊就元神胜万缗绿柘阴稀蚕罢时机人杼轴渐成⬤织来都是天孙锦妙手裁成紫盖衣蒲团坐破见飞仙炉火功深三十年不必蓬莱寻道客丹成九转遇眞缘性理工夫一点眞光昭万物甚淸明功成鱼跃鸢飞候柳影风吹处处晴欲识蓬莱眞面目应知此地叩仙关吾今约汝无多语半点灵机半粒丹万字千言讲不穷会心一语显黄钟工人击出明堂奏瓦缶齐鸣集大通天外飞来碧玉峯白云来往自西东红炉一点干元透共向山中认醉翁干坤小小一花村聚散无常水上萍此际若能参透得浮云吹散现氷轮上马飞来走一朝虗空踢破玉江潮山巓透出西江月高接天巖道子桥寻春寻到五湖溪渐近桃源路不迷爲问葛天当日事黄童仍说旧东西若个能参古与今抛开名利到山林而今借此朝元日领取当前一点眞非眞非假不须猜翦得余光入卷来妙手天成点缀好数言删定向天台印沙成字迹如仙笔底龙蛇纸背坚透得玄关成妙用余光穿破洛阳笺寂寂无声听远钟黄庭未悉抱䝉童风云会合三灵处水火交成一道同修玄莫把利名牵福夀荣华命自天今日鸾桥传法语劝君时刻记心田咏莲花三首彷彿桃花洞里天炉香冲破夕阳烟一轮圆影当空度绿水红衣别样妍帘卷秋风漏未残月明人静倚朱栏爱他出水涓涓净不染污泥数点瘢横斜欹侧满银塘无语低头暗自伤莲子淸心心最苦世间容易得甜尝自咏八首我本蓬莱一醉仙提壶曾汲井中泉自从东老西归去不到东林五百年云净风高雨后天数枝枯树淡无烟枝藜何处寻仙迹我在蓬莱最上边十洲三岛是吾家去去来来意自賖欲识洞中眞息耗白云深处问娇娃欲向人间记大年何如潇洒学羣仙纯阳亦是劳劳客摆脱方知世外天两袖淸风德自嘉洗心涤虑絶尘华有人问我名和姓紫竹林中一道家天作高山云作梯空来何处不停车莫言仙老非凡客在昔原同尘世居不入诗豪与酒豪乐陶陶处乐陶陶陶然物外人忘我踏到天台路不遥蓬壶顶上御长风十二楼头月正中问我葫芦容几许干坤天地一鸿蒙寓意二首城南别业据山坞慕道咸来叩大罗寄语柴桑篱畔客绿烟犹似昔时无赤触尘寰𡻕己阑布袍无恙不知寒此间若箇全眞侣倩我山人另眼看示诸子三首偏材何必逊全材一首新诗会意裁探得箇中深义味俗尘三斗不须猜傍水梅花初放香江南人物摘瑶章题来都是淸新句纸价方期贵洛阳读罢经言释系辞名言健笔壮文思理深玄窟灵心解道者方成学者诗偶题二十五首捉得金精固命基日魂东畔月华西于今炼就长生药服了还同天地齐莫怪瑶池消息稀只缘人事隔天机若人寻得水中火有一黄童上太微混元海底隐生伦内有黄童玉帝名白虎神符潜姹女灵元鎭在七元君三亩丹田无种种种时须借赤龙耕会将此种教人种不解铅池道不生闪灼虎龙神剑飞好凭身事莫相违传时须在干坤力便透三淸入紫微不用梯媒向外求还丹只在体中收莫言大道人难得自是功夫不到头饮酒须教一百盃东浮西泛自梯媒日精自与月华合有箇明珠走上来不负三光不负人不欺神道不欺贫有人问我修行法只种心田养自身时人若拟去瀛洲先过巍巍十八楼自有电雷声震动一池金水向东流瓶子如今玉子黄上升下降续神光三元一会经年净这个天中日月长学道须教彻骨贫囊中只有五三文有人问我修行法遥指天边日月轮我自忘心神自悦跨水穿云来相谒不问黄芽肘后方妙道通微怎生说独上高峯望八都黑云散后月还孤茫茫宇宙人无数几个男儿是丈夫天下都游半日功不须跨凤与乘龙偶因博戱飞神剑摧郄终南第一峯趯倒葫芦掉郄琴倒行直上卧牛岑水飞石上迸如雪立地看天坐地吟吾今本住在天齐零落白云鎻石梯来往八千消半日依前归路不曾迷莲峯道士高且洁不下莲宫经𡻕月星辰夜礼玉簪寒龙虎晓开金鼎𤍠东山东畔忽相逢握手丁甯语似钟剑术已成君把去有蛟龙处斩蛟龙朝泛苍梧暮郄还洞中日月我爲天匣中宝剑时时吼不遇同人誓不传偎巖拍手葫芦舞过岭穿云拄杖飞来往八千须半日金州南畔有松扉养得儿形似我形我身枯悴子光精生生世世常如此争似留神养自身精养灵根气养神此眞之外更无眞神仙不肯分明说迷了千千万万人不事王侯不种田日高犹自抱琴眠起来旋点黄金买不使人间作业钱天涯海角人求我行到天涯不见人忠孝义慈行方便不须求人自然眞莫道幽人一事无闲中尽有静工夫闭门淸昼读书罢扫地焚香到日晡杂体诗三字诀这个道非常道性命根生死窍说着丑行着妙人人憎个个笑大关键在顚倒莫厌秽莫计较得他来立见效地天泰爲朕兆口对口窍对窍吞入腹自知道药苗新先天兆审眉间行逆道气要和神莫耗若不行空老耄认得眞老还少不知音莫语要些儿法合大道精气神不老药静里全明中报乘凤鸾听天诏去尘铭心惟不二是曰静机物我无别形神皆归愿言寤寐不落是非入世出世我贵知希洗心铭洗心云何澡雪明德尘去鑑莹玷捐圭洁不澄而淸其源则活我缨我足可以弗濯题像这个道人不言不语淸净无爲守雌独处不去那海上三山逍遥自在郄到此浊世尘寰凉凉踽踽咦想是老婆心切因此逢人便与劝世一毫之善与人方便一毫之恶劝君莫作衣食随缘自然快乐算是甚命问什么卜欺人是祸饶人是福天眼昭昭报应甚速谛听吾言神钦鬼伏无题三首但安神息妙合自然才有所着卽落邪道伏气不服气服气须伏气服气不长生长生须伏气玄牝玄牝眞玄牝不在心兮不在肾穷取生身受气初莫怪天机都洩尽长短句坐玉龙飞彩凤洋洋河海吹淸箫歌雅句落落云宫今日雨明日风安然干坤在其中人皆称我是仙翁春日郊游春山㩦伴看花野水舟横听蛙借问身居何地白云深处爲家观感掠水蜻蜓刚去寻香蜂蝶旋来爲问纷纷何事小园篱菊初开闲吟漫将搰拙红烧细煮松声一瓢听诵妙经⬤⬤堪消良夜迢迢题云巢精舍频来此地留踪远望云横老松夜坐书斋待月闲听古寺䟱钟赠龙门樵夫此上见箇樵老道骨仙风飘𣺌冬炉夏扇不用淸福世外逍遥示人我欲寻仙作侣茫茫四海无眞今朝得遇有缘人好把乩沙相赠洵属道缘深厚将来不让行诚西南开阐得斯臣正是予门深幸示柳亭努力加餐饭随时过光阴泉流石上三更月风响乔松一曲琴自是旧来尘外客香云岂是世间情四言诗倾盖如是去留无滞何去何从聊展半技明矣明矣马首之东行矣行矣九月之中言远不远言近不近活泼天机隐显莫定淸一念不起万缘何生虗无浩浩月白风淸静外境不侵内神自定一点灵光莹然自静道无爲理深寻之越奥信手拈来是名曰道德德亦无形物无不育物旣含生是爲眞德行法界虽宏厯之可越足步淸风手㩦皓月住动则难言静亦无说动静两忘中间且歇坐心灭寒灰身忘土块黙黙冥冥光耀三界卧淸静家风希夷妙诀放开四大万缘齐灭诗余示人尔别已多年今日相逢是昔缘了得无生一曲宣唱别阳关道仙凡感旧缘打叠行囊春风细雨鲜花花世界无偏总要人心奠靑锋剑寒光电飞过洞庭湖十二栏杆遍云挂柳梢头月在天心现空洞洞说甚么仙家奥妙玄九霄光净净澄澈玉壶禅示众元机吟渐渐明一脉相承不是小可论鹤童听爲我扫层云几个知音仙客友蒲团座上常惺惺不是等闲人柴扉闭稳待吾仙客乘槎牛女相逢银河浪淸隐大踏步直上瑶天说是玉淸首相今已化了几个知心同上天津也是人间功行天上传情偶咏三尺剑海上吟极目遥天不见羣峯影跨得葫芦水上萍乘风渡白云供兰茶熟香飘兰花气味招云烟缥缈鸟语庭前道好淸意味胜烦恼将这些尘尘刹刹一笔勾了不是三峯顶上也是蓬莱岛供酒一曲西风浪里吹道人一醉不知囘四壁淸芬冷淡味却胜桃花风雨催耐心走自见囘何必流连醉曾记岳阳楼上风醺面今日把铁笛重吹醉里干坤也只是山河破碎几个小云鬟扶我道人归夕话月影高樵楼更鼓敲听那海信银潮说不尽我仙家奥妙示野航二首从前题料汝不曾参到方外人先要去了烦恼无明火能将大地烧须忍辱百分方学得眞禅眞道试看释迦佛那有一⬤儿𦊱着万古齐依靠听我谆谆自得逍遥将心香一炷时挿炉中窍俺仙翁自然知道有一日镜智圆明性天朗现识破其中妙那时节工夫到西天诸佛同来召野航子又被甚风儿打到俺崖前铁绳子𦂳系你心田看你这觔斗从何处翻禅中学道道又参禅那里是着脚机关喜汝囘头上我船卜算子心空道亦空风静林还静卷尽浮云月自明中有山河影供养及修行旧话成重省豆爆生莲火里时痛拨寒灰冷悟道川上漫囘头逝如斯不断流而今破得关机窦湫渠𤃒沟通江达洲混沦磅礴何曾漏得根由澄渊彻沚厯尽万千秋浪淘沙我有屋三椽住在灵源无遮门壁任萧然万象森罗爲斗拱瓦盖靑天无漏得多年结就因缘修成功行满三千降得火龙伏得虎陆地神仙苏幙遮天不高地不大惟有眞心物物俱含载不用之时全体在用卽拈来万象周沙界虗无中尘色内尽是还丹厯厯堪收采这个鼎炉解不解养就灵乌飞出光明海满庭芳大道渊源高眞隐秘风流岂可知闻先天一气淸浊自然分不识坎离顚倒谁能辨金木浮沉幽微处无中产有涧畔虎龙吟壶中眞造化天精地髓阴魄阳魂运周天水火爕理寒温十月脱胎丹就除此外皆是旁门君知否尘寰走徧端的少知音酹江月仙风道骨顚倒运干坤平分时节金木相交坎离位一粒刀圭凝结水虎濳形火龙伏体万丈毫光烈仙花朶朶圣男灵女拔折霄汉此夜中秋银蟾离海浪卷千层雪此是天关地轴谁解推穷圆缺片晌工夫霎时丹聚到此凭何诀倚天长啸洞中无限风月水龙吟目前咫尺长生路多少愚人不悟爱河浪阔情波风𦂳舟船难渡畧听仙师语到彼岸只消一句錬金丹换了凡胎浊骨免轮回三涂苦万事澄心定意聚眞阳都归一处分明认得灵光眞趣本来面目此个幽微理莫容易等闲分付知蓬莱自有神仙伴侣同㩦手朝天去促拍满路花西风吹渭水落叶满长安茫茫尘世里独淸闲自然炉鼎虎绕与龙蟠九转丹砂就一粒刀圭便成陆地神仙从他富贵拥华轩到了亦徒然黄梁犹未熟梦惊残是非海里终久立身难拂袖江南去白苹红蓼再游湓浦庐山沁园春火宅牵纒夜去明来早晚无休奈今日茫然不知明日波波劫劫有甚来由人世风灯草头珠露我见伤心眼泪流不坚久似石中迸火水上浮沤休休及早囘头把往日风流一笔勾但粗衣淡饭随缘度日任人笑我我又何求限到头来不论贫富着甚千忙日夜忧劝年少把尘缘弃了海上来游前调诗曲文章任汝空留数千万篇奈日推一日月推一月今年不了又待来年有限光阴无涯火院只恐蹉跎老郄贤贪痴汉望成家学道两事双全凡夫只恋尘缘又谁信壶中别有天这道本无情不亲富贵不疎贫贱只要心坚不在劳神不须苦行息虑忘机合自然长生事待明公放下方可相传前调七返还丹在人先须鍊已待时正一阳初动中宵漏永温温铅鼎光透帘帷造化争驰虎龙交媾进火功夫牛斗危曲江上见月华莹净有箇乌飞当时自饮刀圭又谁信无中养就儿辨水源淸浊木金间隔不因师指此事难知道要玄微天机深远下手速修犹太迟蓬莱路仗三千行满独步云归天仙子流光百𡻕凭谁頼靑⬤休向红尘卖但看今日又淸明风乍歇雨无耐偏偏现出融和界杏花村妖娆一流燕子楼声声一槪好时好节好良辰酒盃翻香车赛垂杨拂帽行装坏临江仙春去夏过秋又到虗堂暑气全消天时一刻不相饶露寒驱蟋蟀风𦂳碎芭蕉人说今朝牛女会纷纷野鹊塡桥那知此语属村謡尘凡谋雅合诬枉我仙曹临江仙跨鹤临江观万象肥红瘦紫都休苍茫望断岳阳楼黄云追去雁白浪打来舟几个渔人沙上立凝神直注轻鸥倘君愿与结朋俦速抛儿女债洗耳步巢由西江月憔悴名坛国色栽培心上天香任风任雨总无伤自有太和养望几缀绣毬缭乱百般芳草歌狂是顚是倒好商量可有灵机纸帐醒世天时有春朝不在杨花卽在桃吾心有春风不在丹铅卽在汞时易去心常留𡻕𡻕融和直到头一粒干坤藏腹内眞阳能令神仙醉堪笑痴人恋眼前前者俄顷卽在背纷纷尘网鎻贤豪谁晓得毁骨销形是三春富贵落花晓来石上观书史见多少门外闲花因雨淋风折飘流波底囘头勐一观一阵阵白云飞矣云飞矣云飞矣旣然一去转来有几志慨千百年来心一片众生度尽酬初愿壶中日月履下风云剑捎星斗几般儿天下都走徧走徧了尽空劳好教我𤍠血塡腔勐可里凉水下嚥书未终生怪变仙纵慈人自贱金丹失却那方寻天呵枉费了二年笔砚初冬秋去冬来矣花事阑珊萧索从斯起欲陶情兴只待六出纷纷天公碎翦银河水梁苑蓝关琼瑶眞无比浪诗翁把笔拈瓯不放这时光倐尔倐尔及时行乐百年余几警世朔风任尔忙瞬息春来矣堤头杨柳又舒靑几阵莺穿桃李叹人生光阴迅速爲欢有几何不牢扣心猿修身立已天呵胡必定从业死春兴春景春情怎敌过腹内三春春丹原属木春火爇炉铛春光满贮紫金身说几句春语道几句春经点醒了多少恋春人方见得春藏仙袋四季无更醉后漫兴仙山怪石砌玲珑仙水鱼游锦浪中仙鸟蹁跹歌北曲仙花烂熳笑东风仙洞年年云护足仙楼处处日笼空仙童放鹤仙女敲钟仙乐铿锵奏上宫仙酒瑶池绿仙桃玉殿红仙宾仙主递仙钟仙法精微谈兴壮仙机隐邃语情浓仙子撑眸凭几望仙仙箇箇醉朦胧仙礼一恭都跨鹤仙庭卧倒主人翁多宝令心似白云闲流水潺潺无端名利扰禅关醉后不言人世事月上东山活性灵词我爱的靑山活水一枕同居我怪的尘市喧譁车马驰驱试看那风流学士鸡鸣风晦只将杯酒乘兴醉倒江边一世长眠望靑天犹如白帐照我心田望大海犹如樽酒使我留连不知何物是仙仙不知何地是天天天见我我不见天仙问我我不问仙一去不归兮长使我得见天长使我得见仙呀呀呀双手捧云车好一步云车郄把我身子齐赊呀呀呀好一步云车却把我心性齐赊你看那日上江头红鳞现月沈海底绿波收又见那活泼泼的鸣鸠又不知何处寻幽好一番淸景山光与水同俦那一箇是道中的精藴那一箇是道外的浮华只看那淸香馥郁便知是此地淸华徐步明月下与旧友同赏风花你不知我的性我也不知你的情你将情来换我性我将性来就你情你还你的性我完我的情罢了我也丢弃了我的性你也丢弃了你的情两两无情两两无性好正是情深正是那性正鹿角不可折鼠牙不可穿我家向住水晶洞也今又在白云端白云朶朶生烟岫云深不觉寒山瘦老翁扶杖拄巖头欲坠不坠称古叟你道古叟是何人不言不语自生春年年草绿王孙恨夜夜猿啼处士嗔独有老夫长独立龙吟虎啸不惊心细闻香细闻香手把金筝弹起知音暗喜情长不知何处更闻香细闻香玉炉宛在水中央茶酒合来增高兴刮磨尘氛淸气扬寂静楼儿高唱寂静楼儿高爽郄把我玉琴弹起恨无知音共赏好一般干坤物色好一般名士风流一代淸幽一世名俦齐赴我朱弦玉节郄令心性都收一德流芬一德流芬郄把我书童唤醒命将玉节传音凤鸣笙歌齐声一时仙乐同鸣飞鸟和谐初㳄闻呀呀呀单流这一步云车你看那飞腾前斾何时再到人家呀呀呀我也留得几枝斑竹郄觉有余韵传沙沙地闻声竹韵淸竹敲何处细心听好似鸾鸣鸾鸣宛似竹敲声声气和谐不知听到三更归去了我也只得匹马单行徐步云霄只将我心情恬适得放我一世逍遥诸仙齐叙指尔曹尙须细心参看乃不负指点心劳淸心妙论歌啐风花齐碎我不知枝头着色一时艳我只见落叶纷纷郄令心头一醉啐那留得一团精气打之不能碎你下马来桃花流水令人终身沈迷若醉你擡头看郄令悚然毛骨碎啐那知谁是人上人那知谁是仙里仙三界中尽是神仙啐那一箇神仙化者生生者化化的原是神仙生的不是神仙何处来的神仙何处去的神仙我也不知道三淸境中有我这一般老的神仙我也只见得千千万万化化生生只有我一箇老人往来不絶那一箇风流名士那一般文墨中人也知把瑟行吟也知驱匹马而长行焉知人尽有眞情一点眞情贯通三十六界可着爲万世常经只把句诗书读静参⬤纶参透了道中妙谛便知鍊九转奇灵好逸韵也淸风楼儿晓梦醒醉酒亭中飞鸟惊只留得一壶琥珀眞醇待你老人沾唇又留得松花名茶待你老人洗心好逸韵也谁知你姓谁识你名我也留得一箇芳名存得一箇诡姓君不见竹林萧飒雨纷纷梅落枝头雪几分又不见山谷潺湲几多淸音好似我良朋逸韵好似我林际闲人留得世上芳名郄也只算得世上缘人好一番畅叙也擎剑弹冠打尽了魔环魔环灭尽见眞丹干坤象在中参两仪分位箇中看五行非无着着处便见精专奇云忽作奇峯态欲断不断歛春黛一剑斩空靑龙飞忽往忽来干坤内现作海底两白虹涌起波涛似叆叇白虹白虹分两司一司海峯一归岱一明一晦明晦有声色声色两相配明晦有神奇神奇昭大块莫测神奇何处来但问深谷寒潭与海上烟波共载八琼丹八琼丹但见其走尽珠盘回溪碧流声寂寂窥探桃源瑞气攒了然不觉浮生事雪后因知花信寒开心写意仗飞鸾往来自在白云端古鼎雕刻事非难玉树珊瑚傍石阑脱郄帽抱琴弹耕云常卖剑歌笑在词坛我也罢了挂得九节杖只把樽酒看钓鳌子俯淸澜收得金鳞复下竿探花人採蕙兰㩦香满袖兴未阑我亦适所愿何必忆长安归去来兮苍茫独立分烟驾看那黄麻草色齐舞长剑驱马蹄卓然大丈夫气吐百丈霓但见得一般春景来自海岛山谿鸟还兮鱼跃兮飞升天兮跃在渊兮放荡云霞外有心心不迷皆是性兮犹夫人兮归兮归兮志逸九霄而化兮念佛那阿弥陀不是箇小可的诀造端的工夫全要把无明灭一点操持心坚似铁一点男女心温不𤍠把人世上的喜怒哀乐都收折把尘寰中的身衣口食都乏绝又那有是非强弱相交涉便任他的刀锋油镬相侵也我的慧眼禅心自不动拽这方是成佛超昇的上乐诀双声子洞庭春自悦兴发谁能彻渔家骨月由他拙任你文章侠气浑石画尾声王侯富贵休称说试问金谷当年罗列怎似那钓老烟波渔乐也偶作赏心乐事问如何消遣对春风飞落古剑横肩么么小子相与戱翩翩傲干坤可否谁怪云烟情淡去世徒然黄发垂髫几变迁行踪谁认蓬莱渡弱水三千空漏船君不见萧萧白鹤羽掀天笑杀流莺空宛转畴昔辞畴昔之昔兮鹤俳徊我游汉水兮江之湄㩦铁笛兮云中吹欲醉不醉兮倾霞杯狂歌不歌兮更倩谁长啸一声兮天地摧浮沉万类兮终胡爲敢曰雄才兮物推移待予调羹兮何所之相与子期兮黍离离将驾长风展天垂示众人事几囘扰攘俗情无数紏纒看来世事许多般总被心猿覊绊利鎻名缰不断坟莹风水求安病来不识保眞元屡向仙翁祈算笑逐雪花飞舞喜随风影团圞任教马劣与猿顽守我黄房自叹叹彼尘劳梦梦争求执着成贪爲儿爲女不心闲几度光华虚诞人生能有几时欢趁早囘头是岸潇湘神新月庐新月庐新月几日到我庐杯酒与人长不断干坤容我一闲居忆江南七首仙何处仙在性中居山水有情随我买诗书无价向人租此乐更何如仙何处仙在静中知水底看天天远近花间弄月月参差此境最堪思仙何处仙在养中摹开口不如缄口稳先人何若让人都此际会心无仙何处仙在会心知流水高山呈妙趣鸢飞鱼跃见天机何在不相宜仙何处仙在我忘吾灼灼好花岂解语关关娇鸟自相唿守拙是良图仙何处仙在玉壶中花影移来分曲直风颷起处认西东莫昧主人翁仙何处仙在白云中鸿雁影摇波水绿芙蕖光衬夕阳红最好是三冬惜靑春莫谓花开不遇春荣枝茂干两平分花在中间红不现嘉实虽圆色不新新新新关山如旧千载仰红灯灯影照人行靑天暗尽道是流萤送新凉云淡淡月溶溶星辰朗朗照鸿蒙渔歌一曲唱出满江红无语怨西风飘来飒飒与谁同冲寒有具喜得天衣无缝王孙公子醉黄昏一盏寒灯笑指梅花入梦金丹现功夫须无间断时时必要连连一唿一吸是天原海底精神易遍提取阳池水归入火中间慢教温温守莫听过后煎金莫响木休添频频内养得眞元鍊就金丹儿现梧桐影落日斜秋风冷今夜故人来不来教人立尽梧桐影渔父词入定闭目藏眞神思凝杳冥中里见吾宗无边畔回朦胧玄景观来觉尽空初九大道从来属自然空堂寂坐守机关三田宝鎭长存赤帝分明坐广寒玄用日月交加晓夜奔崑崙顶上定干坤眞镜里实堪论叆叇红霞绕寂门神効恍惚擒来得自然偷他造化在其间神鼎内火烹煎尽厯阴阳结作丹沐浴卯酉门中作用时赤龙时蘸玉淸池云薄薄雨微微看取娇容露雪肌延夀子午常餐日月精玄关门戸启还扃长如此过平生且把阴阳仔细烹瑞鼎会合都从戊巳家金铅水汞莫须夸只此物结丹砂反覆阴阳色转华活得位立三才属五行阴阳合处便相生龙飞踊虎狂𤢆吐箇神珠各战争灿烂四象分明八卦周干坤男女论绸缪交会处更娇羞转觉情深玉体柔鍊质运本还元于此寻周流金鼎虎龙吟身不老俗难侵貌返童颜骨变金神异还返初成立变童瑞莲开处色辉红金鼎内回朦胧换骨添筋处处同知路那箇仙经述此方参同大易显阴阳须穷取莫顚狂会者名高道自昌朝帝九转功成数尽干开炉拨鼎见金丹餐饵了别尘寰足蹑靑云突上天方契理举世人生何所依不求自已更求谁絶嗜慾断贪痴莫把神明暗里欺自无忧学道初从此处修断除贪爱别娇柔长守静处深幽服气餐霞饱卽休作甚物贪贵贪荣逐利名追游醉后恋欢情年不永代君惊一报身终那里生病瞥地万劫千生得个人须知先世种来因速觉悟出迷津莫使轮回受苦辛常自在闭目寻眞眞自归玄珠一颗出辉辉终日翫莫抛离免使𨶒王遣使追豆叶黄二月江南山水路李花零落春无主一箇鱼儿无觅处风和雨玉龙生甲归天去六么令东与西眼与眉偃月炉中运坎离灵砂且上飞最幽微是天机你休痴你不知梦江南词淮南法秋石最堪夸位应干坤白露节象移寅卯紫河车子午结朝霞王阳术得秘是黄芽万蘂初生将此类黄钟应律始归家十月定君夸黄帝术玄妙美金花玉液初凝红粉见干坤覆载暗交加龙虎变成砂长生术玄要补泥丸彭祖得之年八百世人因此转伤残谁是识阴丹阴丹诀三五合玄图二八应机堪採运玉琼囘首免荣枯颜貌胜凡姝长生术初九秘濳龙愼勿从高宜作客丹田流注气交通耆老返婴童修身客莫误入迷津气术金丹传在世象天象地象人身不用问东邻还丹诀九九最幽玄三性本同一体内要烧灵药切寻铅寻得是神仙长生药不用问他人八卦九宫看掌上五行四象在人身明了自通神学道客修养莫迟迟光景斯须如梦里还丹粟粒变金姿死去莫囘归治生客审细察微言百𡻕梦中看卽过劝君修炼保尊年不久是神仙望江南瑶池上瑞雾霭羣仙素鍊金童锵凤板靑衣玉女啸鸾絃身在大罗天沈醉处缥缈玉京山唱彻步虚淸燕罢不知今夕是何年海水又桑田减字木兰花暂游大庾白鹤飞来谁共语岭畔人家曾见寒梅几度花春来春去人在落花流水处花满前溪藏尽神仙人不知西江月八首着意黄庭𡻕久留心金碧年深爲忧白发鬓相侵仙诀朝朝讨论秘要俱皆览过神仙奥旨重吟至人亲指水中金不负平生志性任是聪明志士常迷东灶黄庭参同大易事分明不晓如醉难醒若遇高人指引都来不费功程北方坎子是金精认得黄芽方盛世有学人无数愚痴妄意如麻汞铅错认结爲砂运火欲觅黄芽千日虚劳心力人人尽破其家眞铅似玉本无瑕将凤欲比狂鵶至道不烦不远至人只在目前淮王鍊石得冲天汉世已经千年全在低心下人事该缘分偶然安炉致鼎尽周圆须得汞去投铅听说金公两字何物唤作金孙寻枝寻叶必知根无智便乃心昏若用凡铅爲体都来少魄无魂水银渐结必难成秘诀要处谁论眞假两般玄字金公所料重迷凡铅纵与岳山齐不肯假与金妻听说眞铅住处他家跳在深溪两情恩爱事因媒义重争敢东西水火运来周𡻕四六勿错如初水多火少失功夫胜地方始安炉直须认鼎与药郄如鸡子无殊内黄外白结凝酥一颗圆明汞珠彼此离于生处火遭水破惊忙分身各自拟深藏半路再觅萧郎夫爲无衣素体妻因水浸衣黄丙丁甲乙有形相刚遣令合阴阳雨中花题岳阳楼三百年间功标靑史几多俱委埃尘悟黄粱弃儒事厌世藏身将我一枝丹桂换他千载靑春岳阳楼上纶巾羽扇谁识天人蓬莱愿应仙举谁知会合仙宾遥望吹笙玉殿奏舞鸾裀风驭云軿不㪚碧桃紫柰长新愿逢一粒九霞光里相继朝眞戏作道情词玄机无奥世人自认爲虚𣺌三五百千归来多少说甚么元皇气巧总只是人情顚倒问而今眼底慧光胸中电影可曾知道西江有月东土有舟可能直泛蓬莱岛黄龙有像白虎留形只都是强名之窍笑浮生碌碌朝朝枕黄粱未知惊觉任大梦无亏方能悟长生不老嗟嗟那时迟了今日箇叩囘道明日箇礼囘道呵呵令道人徒吐道人道我也不知谁箇能通晓今试以降笔临坛信有无温良一服谁餐饱劝世尘须当一扫示津源树影摇靑泉声触石中有野士头蓬⬤赤徜徉于无何有之鄕笑傲于梦幻影之世天高尺五道满大千总不信谁非谁是乐烟云未老而物我何逝更不假变态本因违太上之旧志看桃花还落汉唐春那丁郎鹤返余得城百雉鸿雁唳空天千载人民莫识最羡取河上老人合金丹而醍醐且旨具双眼视破其间自然终始道情曲步步娇梦幻茫茫花开卸乱杀沧桑月休言今古赊试看一瞬干坤千秋吴越若邪又何耶梅花冷淡人生业沉醉东风望咸阳残霞剩阙惜商山流云断碣倩花神影漫遮线儿春拽锦屏忙鹤⬤鸾颊余红褪也狂莺那些任羽化南窗邀醉蝶好姐姐莫怜渔簑晓夜曾钓尽英雄兴灭谁可以忘机鍊黄芽调白雪凭大块生枝节我昻然自决月上海棠何饶舌秦讴赵舞生生孽惹花脂燕韵凤雅龙奢惜夭桃红雨轻盈况蜉蝣绿云抛撇利名者似黄鸟春歌杜鹃暮血五供养黄金跃冶紫腾腾秀色箔我难些葫芦倒控阴阳设云姨月妹烟霞姐好伴我三皇旧客任人老韶光迈那些些君不见松涛惊起瓦棺蛇玉抱肚靑牛力怯怕函关夜度惟依洞月弄琴樽千壑酣云坐岭岩半林醉叶琼姝欲遣鹤迎接柳烟休管人离别水红花虚脾套子因谁设顿误这流连豪杰总然宠辱三生结何堪卸四生週折不信罗浮旧恨何处芙蓉榭弔东山悲太液也啰双声子丈夫能自烈世事随蛩咽玄机好对梅花说再休题玉箫有愿同衾穴尾声大鹏旣把扶摇接一任他鹪鹩暂借我且翦靑轮聊披写渔乐曲步步娇矶上羊裘谁爲杰自在桃花月轻舠任近赊趁着云片风⬤烟波帆叶兰浆系龙蛇蓼花何处芦飞雪沈醉东风汉宫春笑他兴灭隋堤柳催人离别琼花也今在耶何曾开卸只落得东风週折渔竿影斜渔歌唱些然楚竹尽醉寒簑夜好姐姐追思人生事业千万载无休无歇又谁知韶华瞬息间将伊撇只落得白杨月照荆棘断碣月上海棠再休说桃源怕也成嚣穴看洞迷猿啸花落云遮挽⬤纶霓影摇摇卷波涛龙光叠叠休披写鸥懒沙汀燕栖台榭五供养幻哉梦也忆邯郸最怯枕畔豪奢何时解脱羲皇蝶肯种幽兰开绿野效彭蠡湖天放楫伴鹿鹤忘机矣运河车更好觅龙虎金乌作採接玉抱肚东山旧谢恨堂前燕去平常庭榭八公山鹤唳寒江九嶷竹凤鸣春月谁凭法相了些些鳌钩厯尽英雄铁水红花渔村遥与蓬⬤接好甯贴参他黄白一声欵乃各相协野歌儿深通道诀西岸咿呀暮影直把孤星射两相唿堪停泊也啰示吕惠卿鼎里坎离壶中天地满怀风月一吸虚空尘寰里何人识我开口问洪蒙云中三弄笛岳阳楼外天远霞红笑骑黄鹤暂过海陵东拂袖呵呵归去鸾和玉佩风响乔松君若要知吾纵迹试问仙翁醉仙词谁把银河皆酿酒请月邀云迷透一天星斗雾掩罘罳霞舒锦绣雪卷虚舟记汉阳秋树醖叶缀丹邱散发徜徉黄冠倒履花影盈头吸百川而长鲸低首卧六合而鹿麀双修风姨月姊笑我无知叟卖药人归多少杖头钱问织女访云帘再沽他八斗任干坤合璧日月转丸酣眼蒙蒙杯斝休离手玉皇政务苦相催去否去否敲爻歌序敲爻歌者纯阳吕帝君本大易而立言传先圣之心法明性命双修之至道也其曰爻者卽易之爻然非三百八十四爻一爻按一事之爻也乃一炁初判阴阳二物之眞所谓吾人性命之根蒂极万象万物总归此爻盖推极卦变二万四千五百七十六之爻更至于穷无穷极无极不出于干元用九坤元用六之二爻而二爻又只一爻也何也阴虚阳实阴以爲体阳以爲用耳所谓敲者卽相推之义然非按卦炁循卦变步长厯拟蓍策之推也借曰有之得其理行其道尔而兼求其消长之信若有音息焉惧其行习之迷若必警析焉是又兼敲寻之义也夫大道玄微圣言昭着明明歌序而长言之矣孰敢僭爲一下赘语乎无奈吕帝之慈悲无穷后人之狂迷转甚花酒之理未达阴阳之爻未知乃敢以御女邪说搬运旁门妄作註诠转加流说诬谤大道得罪圣眞则不得不急有一註者莫如此歌矣但愚非能註之人窃于寻绎之际爲之训诂以自尽厥心补旷日之过记参讲之程耳因首论敲爻命名大义云蜀孕眞子书敲爻歌汉终唐国飘蓬客所以敲爻不可测纵横顺逆没遮栏静则无爲动是色汉终唐国飘蓬客者祖师自谓也旧传祖灵降于汉世因功修未竟至唐始成道或然也自汉逮唐经数百年自道视之一息尔或云祖受道于正阳帝君正阳汉时人故序道统渊源身接汉泒犹孟子述由孔子而来则祖系于正阳爲见知之圣当如是也飘蓬者无拘系之意至人无已乘元化以出入如蓬随风飘也敲推也爻者易中奇偶之称太极所生之两仪也易曰爻也者效天下之动者也盖太极混沌之中一气动盪而后兆形故动则必交交则生生不息以成变化得乎干道爲男得乎坤道爲女干奇则体刚而性健坤偶则体柔而性顺本天亲上本地亲下天地定位天道下济地道上行阴阳和通人生其中于是三极以立六位以成卦有大小方有正隅干统三男坤统三女推盪而成易故易中三百八十四爻通神明之德类万物之情无非只是干坤初判之两画卽此两画论各判之体卽是干坤论相交之用卽是坎离盖干坤得阴阳之全体坎离得干坤之中炁故契谓干坤坎离牝牡四卦以爲槖籥覆冒六十卦然何四卦之有只是虚无一气初孕阴阳之至精爲生成运用尔所谓四象不离二体八卦互爲祖孙故不言卦象而但言爻也爻之推运经乎日辰纬以月纪通乎昼夜在造化之迹已不可测而所以敲之者则系天心眞宰以一而神旡名旡物无方无体尤不可测也此见全体心易身似飘蓬心握造化而不与凡流易识也纵横顺逆没遮栏者言爻也此一言尽包河洛先天方圆数图在其中纵者经之如子午也以卦言之上下反对之综体也横者纬之如卯酉也以卦言之彼此变易之错体也顺者阳在阳中阴在阴中逆者阴在阳中阳在阴中也以卦体论则自外之内爲顺自内之外爲逆又如否未济爲顺泰旣济爲逆也以序卦全经观之不过一纵一横一顺一逆而已没遮栏者周旋摩盪笮综往来无不可也静者爻之静也动者爻之动也静则幽濳沦匿浑涵于混沌虚无之中故无爲动则阳往阴来相交于天根月窟之际故是色色形色也亦兼交合之义是借用字法也此所谓常无常有也盖无爲虽静而非无主有爲虽动而非妄作也爻虽有纵横顺逆之变化而其枢要不过一动一静邵子谓一动一静天地之至妙一动一静之间天地人之至妙至妙夫一动一静之间非有不动不静之地位也特动静不失其时而遂不滞于动静之物囫囵还一太极而己矣此一节全具道体虽未分别如何修性修命鼎炉药物而人果能通其意者已毕尽无余也也饮酒也食肉守定烟花断淫慾行禅唱咏臙粉词持戒酒肉常充腹此见不修小果不落断常在尘出尘而独行正道也酒肉借以养体臙花业以断淫虽唱咏宫词无碍于如如不动之禅饱饫珍羞实力持不贪不杀之戒外则和光同尘而内则乐天安土自然忘物也色是药酒是禄酒色之中无拘束只因花酒悟长生饮酒戴花神鬼哭此承上文而言见人生嗜慾莫大乎饮食男女今饮酒食肉而不远臙花何以异于在梦凡夫乎不知尘境日用之中何常不有至妙之理特争人迷悟之间尔如男女搆精万物化生人但迷于爱慾之场而损生败度岂知一阴一阳原必相资施化卽此可悟吾身眞阴眞阳相交相配而爲延生接命之药故卽色悟药吾卽以药爲色吾所谓色非凡间情慾之色也⬤蘖米之同类假醖酿而化酒世人躭之因以丧德失仪试思米味非酒一得淸泉感阳气而遂生变化可悟吾人天生灵泉原爲我滋灌灵根之禄特须以氤氲造化耳卽酒悟禄吾卽以禄爲酒吾所谓酒非世人腐膓之物也是酒也是色也特患人不知躭之岂其中尙有拘束乎非此岂得肆耶夫好色如花好花卽色世人见卽钟情夺目不知吾人阴阳之至精正有如花之不待染造自然炫烂鲜艳而随阳春透露者吾只因世间凡花凡酒而得悟长生之秘妙遂日戴吾花日饮吾酒尽优闲畅乐而天地巳洩其秘藏鬼神难专其权柄而不能不哭也夫花阳体也火之精也而出于阴酒阴体也水之气也而生于阳戴花于首饮酒于腹卽干坤交泰坎离旣济之口诀祖师明洩于此世鲜知之而反自生邪见殊可叹也不破戒不犯淫破戒眞如性卽沈犯淫丧失长生宝得者须由道力人此见性命双修也承上文而言世人嗜酒败德因以破戒破戒岂止于酒凡一切贪杀嫉妒阴私之类但生一念卽破戒也佛法五戒十仪而乃首及于酒者爲其乱性也岂独佛门有戒凡道之法仪儒之礼律何一非束心检行之戒而戒不可破世人躭色因以犯淫犯淫岂止于色凡一切声色逸乐但佚于节卽犯淫也而淫不可犯盖人有本来眞性原自圆明灵通包含众物不染一尘如如不动如镜悬空而性具人心心溺于情情识并竞染着幻景破损律度一念肆起卽将至善本明沈入毒海而渐近禽兽吾人本具眞元命蒂精气神宝生生不匮在此形身一爲犯淫九窍漏泄眞水溃奔眞阳随散殒身丧命实由自杀欲得全此命宝性眞而不失者必须打灭情识时握慧剑一心以入道由道而生力外物不摇内守严密然后得也道力人眞散汉酒是良朋花是伴花街柳巷觅眞人眞人只在花街玩摘花戴饮琼浆景里无爲道自昌一任羣迷多笑怪仙花仙酒是仙鄕上文犹言撙节护守之法而因渐及其妙言保固性命者固在道力矣而此道力初非硁硁自守或枯老山林或理欲交战强遏其心之爲道力人也所谓道力人者必有眞识大悟打破幻空自见本来自性广大于是定慧并用顿入逍遥之境一腔春风随在自乐无择无舍而成一眞散汉矣此时心如木鸡身似樗木藏大用于无用自然见物见心何物非心何心非道外境与内道无殊故酒可作朋花时作伴心旣何尝染物亦何尝遗物耶故花街柳巷尘市之境可以觅眞人而眞人者正于此地调心适性转物随机而玩此眞空也如此则眞性应物不迷矣而命功有作又须实修惟乘其阴中阳变摘花而戴阳中阴化饮我琼浆密宻运用于尘境之中夺还我已失之元气虽无爲而无不爲而道自日昌着而有余也此时迷者不知反笑爲狂爲诞尤怪滋起然大梦成羣惟第任之彼岂知花非凡花酒非凡酒而我自有仙鄕耶到此鄕非常客姹女婴儿生喜乐洞中常採四时花花花结就长生药长生药採花心花蘂层层艳丽春时人不达花中理一诀天机値万金药在採花此乃自然之实理非幻作之术试思羣花开放隐抱芳心而结实成种皆在于此故长生之药全在採花之心而花蘂层层一团阳春之生意採此则春光在我矣物忽有花无几而开放无几而收歛无因而染彩此中原有至理全是天机不因师指无人识得欲得此一诀眞胜万金嗟乎万金岂能买不死哉曰心曰理曰机祖师步步说入秘妙读者细参之庶不入存想幻法去也此以上皆言养性识药之意谢天地感虚空得遇仙师是祖宗附耳低言玄妙旨提上蓬莱第一峯此祖师自述得传于正阳帝君也天地虚空虽言神明而干坤爲鼎炉虚空作神室眞铅爲祖宗俱全在言表言师所受乃无上天仙之道故提身在蓬莱第一峯而功夫易简道理幽深故语之至密极玄且妙也第一峯是仙物惟产金花生恍惚口口相传不记文须得灵根坚髓骨欲学无上天仙之道惟有金丹而已金丹之道非顽空寂守阴灵之可比盖其中有物也而所谓物者又非后天形质身中精液之属乃是生身受气之初从先天来天地一点灵根属在吾人爲登仙作圣之眞种子是仙物也此仙物卽性命之根生死之窍虽然一窍郄有两用合谓谷神分名玄牝此仙物在先天原属干金故能产金花而生于恍惚之际所谓药者惟此而己故厯代圣师口口相传其认金採花之法不记诸文字至秘也必须得此灵根然后血肉凡躯一经点化髓骨俱坚形完不坏矣正阳初谓祖师曰吾师记吾有口口者可授道今子姓名适符吾䜟遂授之则口口有由来也诸书遂因用之有言外意坚髓骨鍊灵根片片桃花洞里春七七白虎双双养八八靑龙共一斤眞父母送元宫木母金公性本温十二宫中蟾魄现时时地魄降天魂欲坚髓骨必须得此灵根尤贵知鍊之而鍊之者须用火盖火里能生金花也以火鍊金则洞中不惟金花而桃花亦片片春矣桃色赤火也桃喻木性也是以性中之神爲火而以命蒂金花爲药也何也金公本是干家子干居甲爲木性性中神属火金寄产于西邻爲情情生精爲水是金木本同生而异居由东家而去者还须以东家之物往求之道也然而药火何分之有惟阴与阳必须双同惟性与情自然两合卽此东木西金分之卽列爲龙虎性与神一家性在神中龙从火里出也情与精一体金生水内虎向水中生也四象只成二体一龙一虎一浮一沈本天亲上本地亲下卽是干坤两爻卽是吾生身来之眞父母而白虎爲阴阴中根阳故用少阳之数七极其数爲七七靑龙爲阳阳中根阴故用少阴之数八通其变爲八八易中七七着之数圆神象天八八卦之德方知法地今合龙虎双用卽是两弦二八一斤全体之易数也双双养总一斤爲互辞者盖体之实一龙虎而用之则龙就于虎虎就于龙出一双双入一双双又旨中玄妙也此二物一合卽复本来性命无分之体故送在元宫元宫中宫混沌之地也金木二情本相慕恋一见则温温相守而无偏阴偏阳之性矣从此进退出入于十二辰中金蟾现魄如月月有合卽时时以地魄降摄天魂而日日有合也地魄卽虎天魂卽龙前言以火鍊金是龙制虎也此言以魄降魂是虎伏龙也龙虎本互相制伏而顚倒巧用之天机如此然龙无而虎有龙浮而虎沈终须以地魄爲主焉此掘地寻天之旨也铅初就汞初生玉炉金鼎未经烹一夫一妇同天地一男一女合干坤庚要生甲要生生甲生庚道始萌拔取天根并地髓白雪黄芽自长成铅亦生汞亦生生铅生汞一处烹烹鍊不是精和液天地干坤日月精此一节指淸鼎炉药物见金木本相隔而须相见鈆汞本同炉而必互烹明鍊药之事也龙虎旣双养则铅汞生矣铅汞者龙虎之弦气也龙虎卽阴阳之体而谓干坤铅汞卽龙虎相交之用而谓坎离干坤鼎炉也坎离药物也炉坤而谓玉炉者以虎中藏至阳之气鼎干而曰金鼎者以龙中抱至阴之精也铅卽金花也金在水中以象坎也汞卽神水也木居火里以象离也上言眞父母送入元宫则龙虎会而铅汞生矣父母卽干坤则玉炉金鼎立矣然是初立匡廓药之一点根基未经时烹刻鍊如何能生变化也若鍊丹旣识药材便安炉鼎随须烹鍊从此始芽蘖分胎变质以至成就中间层层生化未易一言尽也夫始初一龙一虎本象夫妇而同天地之配合矣而继此之后夫妇复生男女男女复合干坤仍爲夫妇如干生三男坤生三女皆相配合层层变化皆是一付鼎炉而用乌有尽乎始初一合未尝不由于两至于两旣合一一复生两从此变化生焉而庚甲生矣庚者一阳初生于坤地药之亏而转盈也卽虎啖龙精也而庚要生甲者三阳长满于干家药之盈而欲亏也卽龙吞虎气也而甲要生必生庚生甲然后天根月窟互相往来而道始萌动生生不息矣庚虎甲龙卽金木也金木本然间隔浮沈不一其性今郄以一气烹鍊而反取天根于虎尾抉地髓于龙头则从此药渐盈聚而阳中之阴如白雪而降阴中之阳如黄芽而生药日长成不但如初花之飘忽矣庚甲旣生卽是汞铅盖汞铅虽是二体而实同宫铅爲金金在水中母隐子胎汞爲水水在金中子藏母胞故铅亦生者永亦生也铅汞同生一处而金水相滋亦互相擒伏烹鍊无有已也如此则所谓烹鍊者岂血肉躯中精与液之阴物哉乃巧夺天工侔合造化而鍊取天地干坤日月之精华也黄婆匹配得团圆时刻无差口付传八卦三元全借汞五行四象岂离铅铅生汞汞生铅夺得干坤造化权杳杳冥冥生惚恍恍恍惚惚结成团此见调和铅汞之全在中土也黄中色婆老女之称谓中宫土意也龙虎分两畔调和之者全在眞意照顾隄防然后匹配夫妻而得团圆黄婆以人用之谓之眞意以药言之实玄关中天符眞信故有时刻盖眞信之一翕一辟卽眞意之一动一静而药之老嫩浮沈皆于此中别之火之进退抽添皆于此中运之差之豪厘铅飞汞走矣故必黄婆口传两家之信时刻无差然后无误也铅汞者坎离之精周流六虚变化无常干坤造化万物无过此二者升降运用则三元八卦四象五行种种异名殊体总约于此此卽万物眞性眞命得此则扫尽万象岂不易简乎全借汞岂离铅互文也一阴一阳之谓道而分阴分阳迭用柔刚故以铅生汞而汞复生铅在鼎则坎离水火之互根在天则日月交光而相易岂不夺尽干坤造化之权耶造化旣在手中全听中宫之符信而于以见阴符之至也杳杳冥冥而觅眞精阳信之来也恍恍惚惚而寻有物眞意默默如常铅汞凝结日长杳杳冥冥生恍惚而恍恍惚惚遂己结成团矣曰成团较黄芽白雪又着矣性须空意要专莫遣猿猴取次攀花露初开切忌触鎻居土釜勿抽添此言养火隄防之功也学道之人未曾採药先须养性故忘物无心终作闲㪚之客而鍊药之际尢贵隄防恐一时中变火候全非盖性护命基一毫不容决裂故性须全空本来常寂一无𦊱碍然非一任无事也而意郄要专勿助勿忘莫教心猿跳弄不时攀引致神出火㪚缘大药初形之际一点阳精如花上露难留易㪚切忌触动一念惊扰药失成凶矣此时默默囘光才得到手卽一意守在中宫勿缓勿燥採药机关在此矣养火功夫在此矣沐浴隄防俱在此矣盖意散则火寒意躁则火廹全在素日鍊巳持心纯熟而后无失也玉炉中文火烁十二时中惟守一此时黄道会阴阳三性元宫无漏泄气若行眞火鍊莫使玄珠离宝殿加添火候切防危初九濳龙不可鍊此言抽添火候法则也修丹法则全在取法天地出阳入阴开闭生物之功天地一年有冬夏一月有朔望一日有昏晓阳气逐渐而添则阴气抽阳气逐渐而抽则阴气添虽有抽添之渐其实只阖辟之理陈之爲卦爻约之爲斤两皆此义也鍊药虽非按厯布卦以行而一⬤不可违其度然药与火又各有所象药乃金水之精全在月节而辨朔望火有文武之用全在日辰而知昏晓以火鍊药外火内符贵相应也盖药在鼎中乍沈乍浮沈则水歛金沦隐于太虚而象朔浮则金旺水舒超出太渊而象望而火之添也象自子至己之晓而阳火之抽也象自午至亥之昏而阴己故当鎻居土釜之际而玉炉中但以文火温烁之十二时中惟当恬淡无思绵绵若存守冲素眞一之气盖此时药方敛情火宜种种如晦朔之间太阴与太阳正会于黄道而金木土三性者俱返于受胎之元混沌虚无之宫而不可使漏泄于外也若使阳气一到刚健流行白虎舒情发情畅发此时便宜进火一意媒合眞火煅鍊仍当牢闭八门勿使玄珠冲佚而离于宝殿宝殿者喻如王者布政万国来朝鼎中玄珠旣成万神齐应不可乱越也火候愈加药性愈健但此加添之际切须防危要知守雌之意铅汞见火易于飞走故耳若前此则濳龙勿用之时断宜抽火勿轻助长此祖师末后丁甯语也消息火刀圭变大地黄芽都长遍五行数内一阳生二十四气排珠宴火数足药方成便有龙吟虎啸声三铅只得一铅就金果仙芽未现形文火温养象天地之一消也眞火煅鍊象天地之一息也火旣消息相嘘药遂生成变化故始之得者不过如刀圭之微至此遂变矣黄中通理美畅四支土釜金盈如大地长遍黄芽充实光辉何盛也然此一消息中卽备四时五行之数而发火微温必在一阳初生之子乘时进火顷刻一周而备二十四气但此时节候愈明药生曡曡不穷如排珠宴之丽其娱目充腹可知矣药重一斤分之爲三百八十四铢火必周卦晰之爲三百八十四爻火数旣足药乃方成则龙虎成形每一际会便有吟啸之声色象声音全着不确然有物乎然鍊大丹之功正不止此盖一气判而爲三元鍊铅以之此乃阴丹初成始立地极是药有三铅而始就其一则金果仙芽犹藏地下未得脱质现形只名药就未可称丹盖内之造化如此再安炉重立鼎跨虎乘龙离凡境日精才现月华凝二八相交在壬丙龙汞结虎铅成咫尺蓬莱只一程干铅坤汞金丹祖龙铅虎汞最通灵通此理道方成三万神龙护水晶守时定日明符刻专心惟在意䖍诚黑铅过採淸眞一阵交锋定太平三车搬运珍珠宝送归宝藏自通灵天神祐地祇迎混合干坤日月精言内药旣成便当移炉换鼎再安重立寻求天上之宝也于是姹女乘龙婴儿跨虎而离于凡境超出淸空之上产在坤者安得不种在干乎日精才现月华凝者言阴丹旣成阳丹才下手也卽无根树词月里栽培片晌时採取先天第一枝也二八两弦水火其理俱同相交在壬丙壬丙水火之阳者也盖前此龙汞旣结虎铅旣成原去蓬莱不远然尙隔一程弱水三千犹在此岸正当急求先天灵父圣母之气乃干天之铅坤地之汞而爲登天药祖然先天一气本自外来非身所有如何得他归附鼎中不知我之龙铅虎汞原本同类本是子母特有先后天之殊耳其实子母相亲惟他最能通灵以此求彼如阳燧取火方诸取水恶有不得者乎必须洞达此理道方能成而以三万神龙护定水晶神龙离中之龙火也水晶坎中之金药也三万者三万刻功夫也三万刻火功无一毫爽失卽是三万神龙护定水晶鍊已待时以俟先天符信之至此时⬤毫念起便丧天眞故曰守时定日明符刻专心惟在意䖍诚也盖鍊取地宝犹如池中鍊铅今黑铅已过化爲金母以作神室便当专精节候採取淸眞灵汞淸眞元始祖炁至淸至眞也只须一阵交锋永定一体太平眞元出而万化安矣定不摇也先天母炁擒住子气如貍守鼠何处奔逸然至此时方云则先天一刻未得一刻何得太平乎惟时以三车收贮连我素积之珍珠宝合併一路送归宝藏自然万神嘉赞百体通灵矣三车大小河车紫河车也宝藏者干家交感宫也契所谓捣治併合之持入赤色门者是也但见天地神祗上下感应混合干坤日月精化成一气而无天地干坤之可分矣前曰烹鍊此曰混合祖师处处唤醒此会合大药之口诀也虎啸一声龙出窟鸾飞凤舞出金城朱砂配水银停一泒红霞列太淸铅池迸出金光现汞火流珠入帝京以下二节复就前之口诀而详言之前此鍊药乃龙居虎位以龙觅虎此时鍊丹乃虎据龙宫以虎召龙故虎啸一声龙随出窟契谓白虎唱导前兮苍龙和于后是也龙虎出窟化成勐火鸾凤南方朱雀之象契所谓朱雀翺翔戏是也飞出金城而升阆苑金城黄庭鍊药之城廓也此时药已脱胎朱砂水银相停配合其壬丙之二八所谓金砂流爲汞金液成还丹但见一片红霞列于太淸之际浑然无我矣以龙虎言之如此以铅汞言之大丹之用莫大乎金火铅爲金而金以火而流光从池中迸出汞爲火火因金而聚而成珠流入帝京金化火火化金金火又无辨矣帝京太淸皆言干宫也其实铅汞龙虎初非两事借物喻道异名而已龙虎媾外持盈走圣飞灵在宝瓶一时辰内金丹就上朝金阙紫云生仙桃熟摘取饵万化来朝天地喜斋戒等候一阳生便进周天参同理祖师爲丹之得失只在片时恐人失手故复叮咛之言当其先天初自外来与内药交结只在一刻之际最宜仔细此时龙虎眞媾学人外要如持盈满身心俱死巍巍不动葢干之飞龙坤之牝马善飞善走之灵圣俱在我宝瓶之中一毫妄动便丧失矣只等一箇时辰金丹便就便脱质飞霞上朝金阙而得大命到手矣若到此地位仙桃已熟只须摘饵万化生身百神朝赞重开天地之喜其喜何极以后只须心斋集虚只等一阳之生便行周天之火温养结胎而作人铅之事始明金碧参同之理也仙桃卽金丹也前曰金果此曰仙桃有金花遂有金果有桃花遂有桃实祖师善喻如此宜细参之则其中同异浅深自悟自再安重立至此皆言结就天铅是爲阳丹造化在外者也参同理鍊金丹水火薰蒸透百关养胎十月神丹结男子怀胎岂等闲所谓参同周天之理者葢爲鍊此金丹也药得火成丹金丹又须火鍊人始可仙丹初得来一身金液气血翕然趋附从此又当调文协武行十月温养之火使水火薰蒸百关俱透鍊形成神而后形神俱得大妙神丹旣结婴儿在抱而我相成矣始之地药天铅如夫妇交感而受孕而今火养十月则借母滋育而始成人也男子怀胎乃在三盗宜时三才安后而始得岂是等闲也耶周天之火法不异前然此时本自不劳但安神息一任天然而造化自然无差无庸重讲参同卦象内丹成外丹就内外相接和谐偶结成一块紫金丸变化飞腾天地久丹入腹非寻常阴形剥尽化纯阳飞昇羽化三淸客名遂功成达上苍此言丹道圆成婴儿胎脱也总上文而言一铅初就则内丹成矣仙桃摘饵则外丹就矣周天温养则内外相接和谐偶矣由是火候旣足打成一片结成一块紫金之丸赫然不磨变化飞腾与天地并久也盖天地之所以爲天地者以大道主宰流行故得不坏丹卽道也今旣圆成岂不并与参乎且丹一入腹非比寻常蒸若云雾疾若风雨将一身阴浊之形尽剥化而换爲纯阳之气自然金筋玉骨轻若飈尘婴儿脱体元神出现可以飞昇可以鹤化而爲三淸之客此乃大丈夫功成名遂之时也姓名可达上苍而注仙借矣三淸客驾璚轝跨凤腾霄入太虚似此逍遥多快乐遨游三界最淸奇此言阳神出入也丹道旣成婴儿壮健阳神所到可以展臂千里或驾琼车或乘鸾凤飞空走雾任三界之中皆可逍遥快乐其轝与凤实皆道气所化不比质物而丹书有以渐调神之法又在其中也太虚之上修眞士朗朗圆成一物无一物无惟显道五方透出眞人貌仙童仙女彩云迎五明宫内传眞诰此言鍊神返虚也初生天地以来无极而太极复还原本以后太极本无极丹成之后毕竟还空而亲作佛乘上上事故言太虚之上犹有修士论大道无尽修亦无尽理固其然而此实修性觉眞空圆通八面犹在人间非果必于虚空之上修持也故朗朗圆成一物俱无而因应无方随缘显道眞性齐同尘尘叶叶无非法身故曰五方透出眞人貌非必作神通变化也而神通变化亦正无穷无尽尔三千八百之功行完毕仙仗来迎受敇膺符而拜眞诰于五明宫中五明宫者上帝之宫也传眞诰话幽情只是眞铅鍊汞精声闻缘觉氷消㪚外道修罗缩项惊点枯骨立成形信道天梯似掌平九祖先灵得超脱谁羡䌓华富与荣登仙作佛道极幽玄究其眞实只是鍊铅求汞至易至简至眞至妙而非修声闻缘觉小成之果者所得思议宜闻之当惊惧退缩矣盖此金丹一粒能点枯骨囘生而大道坦夷并无邪险谁道天梯无路乎且成道之后九祖先灵俱借超拔而人乃羡人间之富贵反自不爲呜唿富贵何足羡也耶寻烈士觅贤才同安炉鼎化凡胎若是悭才并惜宝千万神仙不肯来大道源流不欲中断故欲寻贤烈以传继仙宗而乃世人鄙吝爲心只知恃才积金焉能超出凡俗此所以神仙远去也慕道希仙者亦戒此而可哉修眞士不妄说妄说一句天公折万劫尘沙道不成七窍眼精皆迸血贫穷子发誓切待把凡流尽提接同赴蓬莱仙会中凡境熬煎无了歇此祖师度人心切无奈迷人不信而自誓以証其言之不诳也因代人忧之曰尘境熬煎何时了歇乎读此令人下泪矣尘世短更思量洞里干坤日月长坚志苦心三二载百千万劫夀无疆达圣道显眞常虎兕刀兵更不伤水火蛟龙无损害拍手天宫笑一场言尘世景短丹道味长坚苦之日无多逍遥之时靡尽圣道命宗也眞常佛性也性命双修而远离人世诸患证位天阶顾不乐耶这些功眞奇妙分付与人谁肯要愚徒死恋色和财所以神仙不肯召眞至道不择人岂论高低富与贫且饶帝子与王孙须去繁华挫锐纷瞋不除态不改堕入轮回生死海堆金积玉满山川神仙冷笑应不睬名非贵道极尊圣圣贤贤显子孙腰金跨玉骑骄马瞥见如同隙里尘隙里尘石中火何在留心爲久计苦苦煎熬唤不囘夺利争名如鼎沸如鼎沸永沈沦失道迷眞业所根有人平郄心头棘便把天机说与君祖师劝之诫之怨之又复诱之怒之又复教之覼缕之情无己总欲人勘破财色一关除郄高下贫贱骄矜謟谀俗见以修大道其视人皆赤子也人何不思命要传性要悟入圣超凡由汝做三淸路上少人行畜类门前争入去命道密妙必要眞传何不速于寻师性体圆通贵乎实悟何不实在体察甘趋苦海返远眞途可怪也己报贤良休慕顾性命机关堪守护若还缺一不芳菲执着波查应失路只修性不修命此是修行第一病只修祖性不修丹万劫阴灵难入圣达命宗迷祖性恰似鑑容无宝镜夀同天地一愚夫权握家财无主柄此再复丁甯性命双修以爲修丹者法则也性命之机如影与形性命之理如根与花性不明则顽命不立则㪚顽与㪚又入尘劫矣爲报学道贤良必当以命守性以性护命而洞识其机关若或缺一无根少神焉得芳菲而士之有志者亦有往往鲜成非道之负人也或执着而不求详通或波查而筑室道旁不达眞机自迷理迳又焉能成乎且修性而不修命终属阴灵修命而不修性终殢幻形爲道一狥于偏性命两失其眞纵有一成尙落偏枯而况无成者哉可以永爲修道者则矣性命双修玄又玄海底洪波驾法船生擒活捉蛟龙首始知匠手不虚传此自述作歌传法意也歌中所述乃无上圣眞玄玄之道爲人作驾海之慈航果有上士利根言下识诀能明能行则如擒蛟龙之妙手应心获效始信道不虚传而爲圣人之徒矣龙出海藏有干阳之气出于坎中之象蛟含交合之义虽系罕譬而亦末后微言爲之印眞者也谷神歌我有一腹空谷虚七字当作三我有一腹空谷虚一者道之宗玄之奥也此外无他故曰一此中无所不包故曰腹空腹空如谷虚七字一句内谷神之义已尽言之道有又还无言之无兮不可舍言之有兮不可居谷兮谷兮太玄妙神兮神兮眞大道保之守之不死名修之鍊之仙人号非有非无卽无卽有言无不舍言有不居谷神之玄微入药之门戸也神得一以灵谷得一以盈若人能守一只此是长生长生本不远离身还不见鍊之功若纯自然凡骨变守一卽是谷神谷神不死玄牝门出入绵绵道若存修鍊还须夜半子河车搬载上崑崙夜半子非是亥后丑前时分乃天地未分前无极眞机此卽是一外此卽非一矣超越凡界如上崑崙也龙又吟虎又啸风云际会黄婆呌火中姹女正含娇囘观水底婴儿俏婴儿姹女见黄婆儿女相逢相意合龙虎婴姹本非异体譬如中室悬一明灯四壁普照东照曰婴西照曰姹南北龙虎义亦如然时人眼识只逐壁光不解囘头自认灯火坐是纷驰千差万别劳扰不已若了此者卽见黄婆姹女爲婴儿故含娇婴儿爲姹女故卖俏婴姹相逢卽是黄婆现处亦非有异物也金殿玉堂门十二金公木母正来过金殿玉堂黄婆之正位金公木母婴姹之本家亦非有异境也重门过后牢关鎻点检斗牛先下火进火消阴始一阳千𡻕仙桃初结果斗牛先卽夜半子此四句是功夫小结束坎离相交一度结成黍珠一粒也成珠结果皆是强名不过言这一段功夫有个成就归宿之意曲江东岸金乌飞西岸淸光玉兎辉乌兎走归峯顶上炉中姹女脱靑衣此四句是工夫大结束日精月华悉是刍狗灰飞烟灭虚空粉粹方露全身紫阳云一粒复一粒从微而至着上四句言微此四句言着也脱郄靑衣露素体婴儿领入重帏里十月情浓产一男说道长生永不死此四句是功夫休歇处亦是功夫不休歇处到此地位纯淸絶点谓之纯阳一切把持存想俱用不着岂非休歇处耶与天同运与地同贞日月四时合明合序岂非不休歇处耶不休歇处大休歇是谓无生永不死十月产男句是譬喻人道生人人所易晓翠虚云彼之以情而感情尙且婴儿十月成是也希夷醉眠千日达摩面壁九年有甚期限劝君鍊劝君修谷神不死此中求此中悟取玄微处与君白日登瀛洲与许也此系白日飞昇之大道万古玄源斯爲极则卽彼得金丹鍊成阳神果满超脱者视此尙有死活毫釐之辨何况未得大成者耶闻南五祖惟白眞人北七祖惟孙眞人妙得此传古仙之高于近世成眞者其分别处在是也百字碑养气忘言守神仙以精气神爲三宝而秘密处则专以养气爲主气聚则生气㪚则死气长则生气短则死气缓则生气促则死此气难居易㪚六慾七情刻刻消耗非虚极静笃必不能守守者守之使不散也守则内不出外不入还归胎中一息则氤氲变化关节自透所爲气归元海夀无穷神仙谓气是添年药道人无别事养炁是功夫坐忘铭曰常默元气不伤多言损气故贵忘言忘言乃养气之妙诀也降心爲不爲大道教人先止念念头不住也徒然止念者降心也心如生龙活虎最难降伏万缘放下死心塌地爲而不爲终日睹终日不睹终日闻终日不闻行乎千军万马之场如入无人之境孟子之不动心曾子之守约皆得力于此愚闻之师曰不如藁木死灰不可眞如藁木死灰又不可心死则神活金刚经曰应无所住而生其心动静知宗祖功夫不离动静二境动者气也气欲其畅静者神也神欲其凝至静之极神凝而气自和静极而嘘如春沼鱼动极而翕如百虫蛰神炁浑合俱在性根命蒂上讨分晓老子曰玄牝之门是爲天地根唿爲玄上接天根吸爲牝下接地根元炁所由生眞息所由起乃凝结圣胎之地所谓生身受气初也谭眞人曰得灏气之门所以归其根知元神之囊所以韬其光经云性在泥丸命在脐天魂地魄坎交离命蒂由来在眞息多少修行人不知无事更寻谁人生那一刻无事扫除万缘胸中不留一事如明镜无尘止水不波自然元气不散灵光自现不必更寻长生门路矣然无事甚难入山欲深入林欲密旧缘渐断新缘莫结大事化小事小事化无事无事不生事有事如无事庶几近之矣眞常须应物眞对妄言去妄则全眞常者厯万劫而不坏便去应物亦何妨须字甚妙不试烈火怎识眞金所谓对境不动难悟眞之士若勤修炼何妨在市居朝应物要不迷世间之物总是空花泡影若一贪恋心必乱动元气耗㪚皆因染着应物不迷居尘出尘在慾无慾马眞人云时人欲觅长生药对境无心是大还种种荆棘须以慧剑斩之一灵烛炳羣魔自然郄走不迷性自住自古神仙跳不过澄湛二字尘多则水浊心多则性昏能澄心省事应物不迷则淸明在躬志气如神如秋月寒潭谁能点染人有智愚性有巧拙大智若愚大巧若拙可以伏藏住者亦阴符经伏藏之义也性住气自囘世人只因神明无主一任此气奔溃四溢关鎻不住先天一炁如明窗尘太素烟片片浮动最易飞去最难结聚性住则神凝此气渐囘渐生囘者还返丹田所谓神入气中气归元海太阳移照月明宫也气囘丹自结神仙无别诀只要凝神入气穴气穴卽丹田也眞气凝聚于此宜常伏气于中神气相合先天一炁不㪚卽是内丹时节若至不知所以然而然故曰息息归根金丹之母壶中配坎离壶中指心田言参同契云状如蓬壶坎属水润下离属火炎上谁无心肾水火不相见心肾不交则坎离不配配者心火下降肾水上升古诀云起水中之火以鍊鼎中之药一唿一吸相吞相嚥打成一片如夫妇之匹配然阴阳生返复心汞炎上易飞所谓太阳流珠常欲去人必须升水中之铅以制伏其飞性所谓得金华转而相因也取坎中一阳补离中之虚是谓顚倒阴阳生返复槖籥歌曰天上日头地下转海底婵娟天上飞人心若与天心合顚倒阴阳只片时普化一身雷此言阳气震发之象三岔口气足机动籁鸣声如雷震所谓拨开顶门关捩子须臾海峤起云雷乃阴阳升降自然返复之象康节邵子云忽然夜半一声雷万戸千门次第开若识无中含有象许君亲见伏羲来白云朝顶上白云喻身中元气坎中一点眞阳之气滃聚如云上冲泥丸是谓水腾浮作离中汞翠虚翁云靑龙把镜照泥丸五色祥云在上关神仙妙诀只要眞气熏蒸黄庭经云九炁暎明出霄间又云紫烟上下三素云兴云致雨山泽之气相通此义殊不浅甘露洒须弥天地布氤氲之气甘露自降眞气旣足灵液自顶而下浇灌一身犹如天地之甘露洒自须弥遍四天下无不沾濡悟眞篇云甘露降时天地合黄庭经云王池淸水灌灵根经谓火从脐下发水向顶中生此水得天地正阳之气饮之可以长生自饮长生酒长生酒卽甘露也古歌云长生酒一壶东君不用沽太仓粟米瑶池做银河倒转玉浆流遍干坤滴滴如甘露下重楼饮上数瓯逍遥谁得知坐听无弦曲明通造化机都来二十句端的上天梯鍊石补云无上妙法不外一知卽得然惟身在逍遥之境乃心合得知之妙曰无弦曲曰造化机非言语所能诠而至坐听则天耳通至明通则天眼濶此二十句共百字皆恰符金丹之秘都来二字更明明金针尽度非章句人所能晓上天眞眞有梯特患人寻不着端的耳此篇一字一牟尼宝珠将天仙正传飞昇大道活活现出人诚能仰体吕帝普度慈心广行善事积行累功由圆满通明以至飞腾变化一切妙诀尽在末四语中读者勿仅依文解义便谓会得了也如是知如是见如是信解通首作如是观法语丹诀崇一卜云从註动机在有意无意之间运行于若存若亡之际此吾师直指人下手第一着功夫无机无相此之谓也从下丹田提起至崑崙顶放下此是取药法下丹田在阳关上先天一点埋藏于此要看一阳发动处许多春气透根荄此卽是药物药物谓何精气神耳筑基立已全在乎是白虎水中跳浪靑龙火里翻云龙降虎伏万物归根其时鬼神觊觎学人宜愼宫中綘帻眞人坐海外黄冠道士归此是接命时还精补脑惟虑走洩东南子午各爲谷西北干坤别有天此是顚倒法混合上下无一粘染纯乎乐境矣龎眉婆子嘻嘻笑姹女婴儿成一家此是归鼎立炉法此后则子午功是火候若无黍米金丹药难跳竿子百丈头此是身外有身跳脱一切时非有前辈药物必多紏纒予向曾以之赠人多遭谤诟举世聋盲可慨也夫本来面目无奇处碧眼胡僧仰望云此是游行八极时苟无扶掖必多顚扑涌泉本是生人海不识休教别地寻此是错走一线卽成歧路道贵眞传故又叮咛如此一拳打破圆圈子粉碎虚空一物无此是得一毕万形神俱妙无无亦无拍掌大笑纯阳崇一各作数语金丹大道了无遗着二三子犹在邯郸梦境中睡魔难驱如此何怪丹台人少陀罗尊者识又莫嫌閙里无消息静处功夫动处参此是筑基鍊已工夫吾师直爲指出学者宜详味之运行上下无停止直到源头见落花此是推源法又是运行法一日一週天源头无朕迹一点原从天上落漫教海底久埋藏此是採取法得一守一万事毕得之守之不可思议夫妻团聚靑龙伏儿女嬉游白虎降此是会合法夫妻龙虎假立名色耳问之吾身了无一物太阳才出东洋海直照西牛古贺洲此是以彼用此法万虑空时四大无有风动旛耶旛动风耶学者试下一转语未能色相空诸有到底来囘不自由此是得鱼忘筌法不忘便滞滞便不是然而要忘又忘不得须向顶门一针此时眞正长生药然行之不难人多自馁元崇一道人卜云从又识吕帝诗集后跋孚佑帝君诗载入全唐诗者不数首其余诸刻本及鸾训所传外间多不能备兹重订全书裒而辑之编列成集较别本增十之五六搜择融洽与道大适所以仰承帝君度济无量之恩心版相应固不惮疲于津梁矣幸侍觉坛日闻绪论未能稍窥万一然昕夕披吟随所见之浅深测斯道之义藴兢兢焉弗敢释每念篆烟徐袅心息俱恬朗月在空虚白生室于诗中之旨口诵而心维可也得言而忘象亦可也九转大还鼎炉具是特恐钝根人自泥丹灶非凿则歧耳太上不云乎道可道非常道名可名非常名知此解者庶几旦暮遇之志通弟子程国仁谨跋