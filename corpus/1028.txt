钦定日下旧闻考御制题词御制日下旧闻考题词二首重考彛尊书以成七言权当序而行名因日下荀文若蹟逮春眀孙北平罣漏岂无补所阙淆讹时有校从精百年熙皞繁文物似胜三都及两亰曾赋皇都与帝都若兹形胜古今无金迁元复其乆矣眀筑清脩滋盛乎御苑法宫诚富此返淳还檏益殷吾论成知过渊衷写更励聪听奕叶图董诰奉𠡠敬书表文︵字位过密无法显示英亷等奉勅编纂日下旧闻考成书谨奉表上进者伏以辰居星拱经天曜帝座之垣皇极畴敷括地志神畿之府考山川而陈风俗承平统一车书彰文物而纪声明首善先详辇毂盖九州赤县尽圣朝无外之规模而三辅黄图为王者宅中之都会正体裁于竹素博闻资广见重研考掌故于芸缃旧帙待新编益焕瞻云就日近光䌷石室之书索献徴文数典壮金台之色广轮式廓载籍增辉等诚懽诚抃稽首顿首上言窃惟星分析木垣市开躔地访空桐戴匡映极涿鹿陈云师之战指南而轩帝成都烛龙曜日御之乡宅朔则陶唐命职禹乘四载首冀方而畿甸宜尊商宅五邦近亳邑而幽并遂合周室下车之始封钖蓟邱姬宗列爵以来强推燕国召棠勿剪以分藩邹黍生温而吹律上谷列三边之郡剏始嬴秦广阳筑万载之宫蹟荒炎汉幕南庭启僣名铜马之门代北兵精威壮卢龙之塞九万人唐军瀛漠节镇沿隋十六州晋割燕云版章隘宋耶律会同之世始建城隍金源天德之时增修宫室迨元大都之设尚尊总管之名迄明继世以还遂正京师之号盖其神臯形胜天府膏腴扼四塞以居中处上游而驭逺郁钟王气龙盘鳯舞之祥俯视侯封棊布星罗之势万斛转东南之粟财赋遥输九闗控西北之边威稜逺詟右太行而左碣石前沧海而后居庸固已雄视秦州基恢洛邑千百国朝宗之盛简编宜有成书亿万年祚世之长纪载端资博攷然而丛编少确古籍多湮燕国春秋苐传名于墨子幽都图志空着目于隋书管讵窥天转滋疑于耳食锥宁指地徒自牖于面墻从未有功成巍焕识大而识小无遗治洽荡平同轨与同文并盛如今日者也钦惟皇帝陛下天亶干行日升离照平泰阶而光宅星云河岳之珍符正鼎位以凝基风雨隂阳之和会绍衣缵绪扩缔构于龙兴握纽恢纮奠纲维于鳌纪鴈臣絶塞欵闗而觐展来庭象译殊方辟地而屯开列障礼乐际百年之会民物阜昌图书集四库之成圣明述作志籍重修一统山庄更上塞成编舆经详定九畿镐邑则留都备辑惟向明首出天中之景命方新而典学余闲日下之传闻订旧史臣手録彞尊着有专书家学踵成昆田补其賸简谓其功勤摭拾如胶百衲之琴嘉其力费爬梳似集千狐之腋别一十三门之鳞次思茹古以今採千六百种于毫端快枕经而葄史雄闗絶嶂策屐登临名刹高台按图指索认籀文于甫草最详同马攻车剔碑版于荒苔尽访吉金贞石道古瀛洲之暇籐屋䌷芸曝书长水之乡笛渔削藁然而称名失实不无误寳康瓠爱博难专未免见遗荆璞语洪纎之条贯罣漏滋多况方位之迁移参差互出景物载刘侗之畧歳月都非街衢仍张爵之编阓阛已改千钧玉瓮乆归别殿之储万石金钟屡易精蓝之制每旧存而新轶慈仁则寺少双松或昔晦而今彰希宪则堂寻万栁成均猎碣何容别立专门武库星謡讵足登诸大雅况复羲文轩箓宜扬糺缦之天章松栋云牕应载辉煌之睿藻游豫园林之胜不宜列以郊垧清严府寺之曹未可厠诸城市此则拘墟多陋握铅椠而难工胪採虽繁䆒瑜瑕之不掩者也我皇上特命廷重釐旧志俾蒐罗于故实用审定夫曩篇体制须严在先明其条例折衷至当悉仰荷夫纶言发山经水志以考详合晷景星图而细勘九重轮奂全登宫史之编三馆研摩译准国书之字志壶天于上苑文沼灵台详廨宇于诸司槐㕔棘院通都九市十三门则毂击星街神策五营廿四旗则翼分卦位若夫郊坛庙社学校农桑敬天法祖之念钦若常昭体国经野之谟釐然具在一代之典章制度扬景铄而颂文明兆民之旧德先畴乐清宁而浴膏泽彼葛洪之杂记未有闻焉即应劭之旧仪方斯蔑矣而且万㡬㳺艺疑事必稽乙览披函谰言务正访遗踪于琼岛何闗塞外之山辟迂论于金河试证井华之水名更八景泉岂埀虹派演万源河知号鳯音随误读辨传疑于裂帛之湖地袭佳名笑附会于钓璜之渚鹰台唿处荒基莫指仁虞鹫岭飞来示像谁闻天竺凡此千秋传信订讹悉秉夫圣裁更以万象陶镕即事多形于睿咏敷陈据典敬登首见之篇考核研精许附下方之案等识惭测海才愧研京朶殿云霞幸趋跄于禁近斗城霄汉瞻壮丽于宸居承诏命而兢惶愧见闻之固陋发箧浩如烟海难期竟委穷源操觚寛以歳时敢曰事增文减州居部次半仍旧贯之辞𩔖别区分两补新题之目尾躔龙而宿曜荣光上动星文骨市骏而风雄古蹟逺追世纪河山襟帯金汤之形势长留轩陛堂皇栋宇之经营毕具分九衢而雄万雉骈阗百货之场逺六遂而近四郊环拥五云之气千里封圻斥衍惟民乐止于京畿一时官守羁縻在昔沿名于侨治边障则险由天设榆塞松闗版图则齿验生繁歌衢舞巷风仍淳朴渐摩被德化之成物自蕃昌华实擅上腴之利至若琐文轶事终杂缀而别附存疑加以创例新裁増苑囿而更添官署总其成数十五𩔖囊括斯全视彼原书卌二卷帙赢过半浸菑时而泽豯养职方之纪地加详环禆海而首神州驺衍之谈天孰据灿罗胸之典故应资作赋之才胜指掌之舆图用备洽闻之助春满皇州景象天上恩多人依帝里光华长安日近建铜圭而纪盛思综括乎九经九纬之全仰轩镜以高悬备多识于一物一名之细伏愿奎照权衡天言弁冕颁埀秘阁採风陈诵训之书嘉恵艺林润色佐论都之笔从此拱神京之百二自合梯航玉帛以偕徕弼成服者五千直统侯甸要荒而莫外太平寰宇金瓯增白阜之图广内承明玉府焕丹函之秘等无任瞻天仰圣感激屏营之至谨奉日下旧闻考一百六十卷目録一卷随表恭进以闻干隆四十八年二月初五日奉㫖知道了钦此干隆四十七年月日大学士英亷领侍卫内大臣尚书和珅尚书梁国治尚书徳保职衔总裁于敏中经筵讲官大子太保东阁大学士兼刑部事务英亷和珅经筵讲官大子少保户部尚书梁国治经筵讲官礼部尚书徳保内阁学士兼礼部侍郎今任工部尚书刘墉原任刑部侍郎钱汝诚督办福隆安刑部尚书兼管顺天府府尹事胡季堂蒋赐棨原任顺天府府尹改授光禄寺卿刘纯炜总纂宗人府府丞今提督浙江学政窦光鼐原任编修朱筠日讲起居注官文渊阁校理翰林院侍读张焘监察御史许寳善纂修编修提督贵州学政潘曾起编修蔡廷衡编修吴钖麒编修闗槐编修陆伯焜监察御史今任工科掌印给事中戈源户部主事孔继涵原任户部员外郎陞贵州粮驿道徳隆原任刑部郎中宋调元校録候选州同任兆鲸进士候选知县赵大溎进士候选知县单可璂进士候选知县赵雯举人候选内阁中书叶元符举人候选知县李传爕誊録兼校録举人候选知县顾超誊録中书科中书丁嘉候选布政使经歴陆光洙候选塩大使唐懋修候选布政使经歴邝振南候选县丞吴曙澐候选县丞秦泰候选州同池大经候选州同陶闻溥候选州同汪人瑞举人候选知县叶庭和候选县丞陆昌曽候选县丞黄珩候选县丞董光骥凡例钦定日下旧闻考凡例一朱彞尊原本分星土世纪形胜宫室城市郊垧京畿侨治边障户版风俗物产杂缀十三门掌列眉分颇称详赡应各仍旧目惟城市门首标京城总纪皇城各卷又各官衙署原本载入城市门国朝官府建置视前代更昭美备又八旗内务府各衙门均属创设谨别立官署一门以原有各条移入新分门目而以现在体制增载于后又城西玉泉香山等处原本俱列入郊垧门今西郊为御园胜地谨别立苑囿一门用崇规制一神京古蹟纷罗流传多舛恭读御制诗文几订讹纪实诸篇无不折衷至当炳若日星今遵㫖凡原文并增载及三擡双擡单擡冩者俱顶格原按及新増按语俱低二格凡有圣祖仁皇帝御制诗文世宗宪皇帝御制诗文我皇上御制诗文内有因地作记因事立碑因物成咏者谨分门録载一朱彞尊原本援引该洽而徴採既多难免遗漏今将原本所引各仍其旧而以现在援据补入者续编于后凡朱彞尊原引则加一原字于上朱昆田补遗者则加一补字于上其新行添入者则加一增字于上逐条标识以期一目了然一凡朱彞尊原有按语以朱彞尊原按五字标首其现加考证按语则用臣等谨按四字别之一原本各门内有编次参错体例不符如明代坊巷俱入城市门而辽金元坊巷名目乃载入宫室门之𩔖殊未画一俱应详核改正其他应行移改之处尚多谨拟凡自他门移入者俱于各条下用小字註明原在某门今移改字様庶彼此㕘核较为详密一宫室一门惟辽金故宫在今都城西南故迹已湮祗应胪列旧名以备考证其元明宫室实本朝营建所因自应分晰缕载谨照宫史将今制逐一载入仍加按证明一原本城市门内所列坊巷街衢俱据明张爵所编五城坊巷衚衕集叙次但现在五城界址𨽻属已各不同而坊舖之制亦多更改谨将城市一门悉以现今五城界册为准如原本在中城而今应归入东城原本在南城而今应归入中城者即将原引各条移入现𨽻本城之下庶考订咸归确实一原本所引各条内如有原书舛误及考据失实应行驳正者谨将现据考证各书増入仍别加按语如本无旧书可据者则将现在情形据实详识一古蹟内凡昔有今无如慈仁寺双松之𩔖俱加案註明其有旧在他处今经移置如承光殿玉瓮觉生寺大钟之𩔖则将原引之书载入新移之地其物虽移置而寺庙尚仍其旧者则于寺庙本条内註明今移某处详见某门字様令前后详畧互见以资㕘考一原本寺观现存已废改建重建者均于各本条下註明俾今昔了如指掌一京畿一门原本系按顺天府所属州县次第编排自当各仍其旧惟地方沿革随时异宜其増损分析之处均应考订増入今拟以现今顺天府属地方为准其名山河道有与昔日情形异者俱加案详攷至遵化玉田丰润三属今已别为遵化直𨽻州不𨽻顺天谨附编京畿卷后一金石碑碣有原本未载者今俱为増辑一原书之末附石鼓考三卷専叙猎碣源流今石鼓现列成均似不应専为标目谨移入官署门国子监条下以归画一一原书取材欲博不无泛滥如因叙兵部官署而兼及于当时谚语因叙国子监而兼及于许衡教法因叙悯忠寺而兼及于谢枋得赐谥本末今拟似此𩔖者俱改用双行小字附存各条之后以为区别庶不致混淆一原本所引昔人诗赋序记之属颇伤繁冗谨拟择其中无用者酌加删汰其有名人着作可资考证而未经採择者亦间为酌増俱用双行小字附入各条之下一书内辽金元人地官名除诗词限于平仄不改外余俱照新定国语改正仍恭依钦定三史之例于初见处註明音义及原作某某今译改字様并于卷首列译语总目用资考证一朱昆田所撰补遗原本俱附于各卷之后谨拟各按门𩔖散入本条之下庶㡬编次有伦而检閲亦便其有原按语者亦加朱昆田原按以别之一朱彞尊原书有姜宸英徐元文高士竒张鹏冯溥五人序及朱彞尊自序今俱移载卷末其王原书后语原本误置卷首谨一体録次于后一凡原书字义譌舛今为订正者于每卷末别立举正篇依次记出其删节之条较少则于每门之末附记目录钦定四库全书史部十一钦定日下旧闻考目録地理𩔖三卷一星土卷二世纪卷三世纪卷四世纪卷五形胜卷六形胜卷七形胜卷八形胜卷九国朝宫室卷十国朝宫室卷十一国朝宫室卷十二国朝宫室卷十三国朝宫室卷十四国朝宫室卷十五国朝宫室卷十六国朝宫室卷十七国朝宫室卷十八国朝宫室卷十九国朝宫室卷二十国朝宫室卷二十一国朝宫室卷二十二国朝宫室卷二十三国朝宫室卷二十四国朝宫室卷二十五国朝宫室卷二十六国朝宫室卷二十七国朝宫室卷二十八国朝宫室卷二十九宫室卷三十宫室卷三十一宫室卷三十二宫室卷三十三宫室卷三十四宫室卷三十五宫室卷三十六宫室卷三十七京城縂纪卷三十八京城縂纪卷三十九皇城卷四十皇城卷四十一皇城卷四十二皇城卷四十三内城卷四十四内城卷四十五内城卷四十六内城卷四十七内城卷四十八内城卷四十九内城卷五十内城卷五十一内城卷五十二内城卷五十三内城卷五十四内城卷五十五外城卷五十六外城卷五十七外城卷五十八外城卷五十九外城卷六十外城卷六十一外城卷六十二官署卷六十三官署卷六十四官署卷六十五官署卷六十六官署卷六十七官署卷六十八官署卷六十九官署卷七十官署卷七十一官署卷七十二官署卷七十三官署卷七十四国朝苑囿卷七十五国朝宫囿卷七十六国朝苑囿卷七十七国朝苑囿卷七十八国朝苑囿卷七十九国朝苑囿卷八十国朝苑囿卷八十一国朝苑囿卷八十二国朝苑囿卷八十三国朝苑囿卷八十四国朝苑囿卷八十五国朝苑囿卷八十六国朝苑囿卷八十七国朝苑囿卷八十八郊垧卷八十九郊垧卷九十郊垧卷九十一郊垧卷九十二郊垧卷九十三郊垧卷九十四郊垧卷九十五郊垧卷九十六郊垧卷九十七郊垧卷九十八郊垧卷九十九郊垧卷一百郊垧卷一百一郊垧卷一百二郊垧卷一百三郊垧卷一百四郊垧卷一百五郊垧卷一百六郊垧卷一百七郊垧卷一百八京畿卷一百九京畿卷一百十京畿卷一百十一京畿卷一百十二京畿卷一百十三京畿卷一百十四京畿卷一百十五京畿卷一百十六京畿卷一百十七京畿卷一百十八京畿卷一百十九京畿卷一百二十京畿卷一百二十一京畿卷一百二十二京畿卷一百二十三京畿卷一百二十四京畿卷一百二十五京畿卷一百二十六京畿卷一百二十七京畿卷一百二十八京畿卷一百二十九京畿卷一百三十京畿卷一百三十一京畿卷一百三十二京畿卷一百三十三京畿卷一百三十四京畿卷一百三十五京畿卷一百三十六京畿卷一百三十七京畿卷一百三十八京畿卷一百三十九京畿卷一百四十京畿卷一百四十一京畿卷一百四十二京畿卷一百四十三京畿卷一百四十四京畿卷一百四十五户版卷一百四十六风俗卷一百四十七风俗卷一百四十八风俗卷一百四十九物产卷一百五十物产卷一百五十一物产卷一百五十二边障卷一百五十三边障卷一百五十四边障卷一百五十五存疑卷一百五十六存疑卷一百五十七杂缀卷一百五十八杂缀卷一百五十九杂缀卷一百六十杂缀等谨案日下旧闻考一百六十卷干隆三十九年奉勅撰因朱彞尊日下旧闻原本删繁补缺援古证今一一详为考覈定为此本原书分星土世纪形胜宫室城市郊垧京畿侨治边障户版风俗物产杂缀十三门其时城西玉泉香山诸处台沼尚未经始故列郊垧门中与今制未协诸廨署入城市门中太学石鼓独别为三卷于体例亦属不伦今増列苑圃官署二门并前为十五门而石鼓考三卷则併于官署门国子监条下又原本城市京畿二门五城及各州县分属之地今昔不同一一以新定界址为之移正原本所列古蹟皆引据旧文夸多务博不能实验其有无不免传闻讹舛彼此互岐亦皆一一履勘遗踪订妄以存真阙疑以传信所引艺文或益其所未备或删其所可省务使有闗考证不漏不支至于列圣宸章皇上御制凡涉于神京风土者悉案门恭载尤足以昭垂典实藻绘山川古来志都京者前莫善于三辅黄图后莫善于长安志彞尊原本蒐罗详洽已驾二书之上今仰承睿鉴为之正讹补漏又驾彞尊原本而上之千古舆图当以此本为准绳矣干隆四十九年十月恭校上总纂官纪昀陆钖熊孙士毅总校官陆费墀译语总目钦定四库全书钦定日下旧闻考译语总目卷二巴坚详衮勐伊喇钖里裕悦休格希达色珍特哩衮伊什萨哈廸里图鲁卜唐古萧託果穆济舒蘓赫徳罕都卷四库哩布阿古达洛索贝勒达什林牙㕭哩布阿克善索多尼楚赫道喇布希尼堪卷五巴图鲁穆唿哩托克托卷六谙达卷二十九拉里果啰洛纳延赫舎哩特哩图克坦布达贝勒舒穆噜布萨揆彻伯尔唿沙唿穆延保喇巴图卷三十萨都拉鄂勒哲达尔玛钖寳齐集赛和尔果斯齐蘓济逊阿南达玛哈噶拉哈喇哈斯达尔罕察纳鄂尔多卷三十一伊噜布哈哈喇郭勒伊噜特穆尔雅克特穆尔恭吉哩阿裕尔钖哩达喇辉和尔富珠哩翀札实多尔济库库喀喇库库多尔济巴勒雅克布哈卷三十二齐达勒伊克徳勒丹伊蘓布哈图喇安图巴延噶布喇婉察罕岱布哈博啰帕克斯巴雅满达噶僧格额森布哈昌通阿尔尼格伊克诺尔布纳竒钖翁吉喇特卷三十七赫噜斡罗卜科果实乌珍固云珠赫哷果勒齐卷三十八舒噜鄂勒哲胡土克卷四十三青吉斯胡土克霞哩阿裕尔巴里巴特喇卷四十四博尔济卷四十五和必斯都哩黙色察尔竒卷四十六札玛里廸音卷四十九白索珠蘓陇裕勒博果岱绰尔济鄂特色尔卷五十赵塔齐儿和坦伊蘓阿尔哈雅永和尔和逊敏珠尔哈雅伊尔特穆尔孟克特穆尔萨里黙色玖珠额琳沁佐特图烈图阿穆尔布哈乌兰特穆尔准台阿萨尔卷五十一珠占摩该唿噜博果宻赫噜卷五十二玛勒图阿尔威玛勒鄂齐尔达纳卷五十三凌戬巴勒丹札什藏布桑噶巴拉谔格徳依色辰鄂勒哲图库鲁克布延图格根额林沁巴勒阿南达钖哩特古思布哈卷五十四布尔罕卷五十八噶玛拉卷五十九察克违喇札克古鲁卷六十伊勒希按班完颜佛宁䝉古台云丹藏布卷六十四乌珠卷六十七实勒们爱满玛蘓库乌徳美多罗岱笔且齐札尔古齐文宣努赛音衮巴克实卷六十九尼玛哈卷七十二济蘓卷七十七班廸达卷七十九都哩沁卷八十七阿勒锦和勒博林牙特尔格卷八十八香沙卷八十九伊彻察喇吉勒展沁特穆尔喀喇鼎珠伊逊岱尔叚达繖泰费音纳色彻图索诺木巴勒䇿布哈实喇卜藏布穆尔济延沙克珊札萨克卷九十一善延实库卷九十二索珲札达巴咱尔札拉尔贝实勒卷九十三特穆津卷九十四奈曼哈喇赛玛尔堪彻伯尔卷九十五罕嘉努张巴舒新普元努卷九十六雅尔鼐罗宻克班廸达桑噶实哩乌巴廸呢雅实哩布达实哩卷九十七足克戬古尔索诺木纳木结卓哈噶布拉嘉勒斡凌戬札巴藏布章台扬扎巴卷九十八诺摩罕阿卜唿穆尔布哈卷九十九黙沙实哩沙克节依卷一百布达实哩蘓蘓勒巴丹彻尔特穆尔眀埒栋阿锦嘉努额穆尔蘓达噜噶齐萨勒廸鸿和尔布哈卷一百一拜珠索约勒哈陶黙色阿实克布哈卷一百四必巴实沙克嘉实哩年札克策喇实卷一百七额森库春察罕图沁特穆尔娄都尔蘓绰斯戬卷一百八达勒达安布布延特穆尔蘓拉吉达卷一百九台哈布哈图们岱尔库库特穆尔都哩都尔蘓卷一百十一珠克卷一百十二纳琳玛鲁阿巴齐蒙古岱耀珠卷一百十三聂赫丹珠尔丹卷一百十四富察集赛温特赫实芳努多罗台尼古勒卷一百十七萨敦卷一百二十伊喇仲夹努珠格尔额蘓伦伊喇鼐尔舒穆噜拜达勒卷一百二十四布哈耶律伯特竒塔特伯竒卷一百二十五卓哩萨巴唿喇楚纳哈塔乌库哩庆夀星萨卷一百二十六古拉巴纳卷一百二十七浩尔齐都尔蘓卷一百二十九完颜和卓爱薪蘓赫克实克慎思和斯卷一百三十雅勒唿茂巴尔斯眀安达拜珠卷一百三十一萨里黙色克哷党珠卷一百三十二哈布尔费摩氏卷一百三十三克特唐古定格乌达乌噜乌凌阿卷一百三十四塔斯唐古特卷一百三十五巴纳济延卷一百三十八𤓰尔佳多罗准台卷一百四十迈珠卷一百四十一珠嘉佛绅伊扎尔卷一百四十三乌梁海准布图卜蘓卷一百四十四实纳达春卷一百五十一尼噜罕拜特穆尔安塔哈达抡卷一百五十二诺音纳克楚钖津萨巴寔古纳博勒和达兰乌哈达卷一百五十三钮祐禄罕努珲楚洛索舎音巴尔斯阿噜岱斡罕蘓噜克奎腾鼐尔布哈都古尔济瑠和克埒木诺海阿固岱萨里巴图尔阿达竒和硕都塔济特穆尔卷一百五十四尼雅满齐喇哈蕃哲伯竒塔特博哈乌兰巴尔多尔济雅勒唿布埒齐桂齐阿蘓哈喇娄钖里济卷一百五十五里斋努鄂啰唿嘉木扬喇勒智特们徳尔纳木喀桑结卷一百五十六伯嘉努特穆尔达什卷一百五十九特嘉三寳努钦定日下旧闻考卷一钦定四库全书钦定日下旧闻考卷一星土臣等谨按自周礼保章氏以星土辨九州之地而后世之言分野者或以中宫斗杓或以二十八宿或以天市垣或以五星至唐一行则又创为山河两戒之说衆议纷繁立论各殊按唐杜佑分野议谓以国之分野上酌天象始于周季然其可疑者如周敬王鲁哀公之时吴为越所灭其后六十九年始命韩赵魏为诸侯又十七年三国始分晋地又五十六年越为楚灭当吴未亡时列国尚有数十韩魏赵又未为诸侯自呉灭至分晋凡八十八年时既不同何以预分十二国之躔次乃班固汉书地理志皇甫谧帝王世纪则分区域以配星躔取不同时之十二国强配之实所未审又如房星为宋分野东平须昌夀张属焉然其地在济东属鲁本非宋分又如星纪躔次为吴越分野然星纪在于东北而吴越实在东南至其地分则或多或少鹑首极多鹑火极狭盖甘石之书本由假托后人附会益属支离郑康成有言九州分野之书既亡后世堪舆所言易渉于诞是以星分域汉时已疑之矣朱彛尊原书宗志书之例广为引据列星土于卷首亦沿袭前人之説今仍存其旧本而于徴引脱略之处更採诸书以广其未备焉原北斗七星是谓帝车运乎中央而临制四方六曰开阳亦曰应星主木主燕臣等谨按史记隋书及通志亦作开阳星经及宋天文志作闿阳又按博雅旋为冀州开阳为梁州臣等又按朱彜尊原书所载如斗宫天市垣二十八宿山河两戒五纬诸家之说徴引既多叙次未免舛杂今详加釐正分门𩔖叙其灵徴则附于卷末云增北斗七星石氏云五主燕隋志六主燕増刘昭后汉书补注璇玑者北极星也玉衡者斗九星也八为幽州按春秋纬二冀州增中宫七星五主土主燕原玉衡第八星主幽州常以五寅日候之原壬燕赵亥燕代増戍赵亥燕等谨按淮南子及博雅载戌赵亥燕与汉天文志互异或以其犬牙相错相近之土兼言之也原天市垣二十二星东西列各十一星其东垣南第三星曰燕等谨按星经天市图第二星为燕与宋两朝天文志互异増天市垣古歌曰燕连南海尽属宋西歌曰南海与燕为雁行増天市垣二十二星左藩燕原楚南一星曰燕有变动以其国占之增十二国十六星在须女南隋志楚南一星曰燕按今监中图韩东南一星曰燕增天市垣燕一星在楚星南原苍龙七宿有尾有箕氐胸房腹箕所粪也原尾九星如钩苍龙尾箕四星形状如簸箕增西歌曰接心是尾九㸃曲卓如衣角飘风前箕星有四明相等大口如箕正向西増尾亦为九子星箕亦曰天津一曰天鸡补尾为九子箕为敖客补尾有七星形如蝎尾箕有四星形如牛角补箕尾之间谓之九江口増宋均云尾属后宫塲故得兼子子必九者取尾有九星也元命苞云尾九星箕四星为后宫之塲也増宋均云箕以簸扬调弄为象又受物有去之来之之象也诗云维南有箕载翕其舌又诗纬云箕为天口主出气是箕有舌象谗言故诗曰哆兮侈兮成是南箕为敖客行请谒也増尾箕尾为析木之津于辰在寅燕之分野尾九星为后宫亦为九子星近心第一星为后妃次三星并为次三嫔末二星为妾箕主八风亦后妃之府也原箕星散为幽州分为燕国原箕尾为燕増星部地名尾箕燕増尾箕幽州増燕故治今上渔阳右北平辽东莫郡幽州也増燕星得尾箕原汉永元铜仪尾十八度开元㳺仪景祐测验同永元铜仪箕十度景祐测验同开元㳺仪十一度原尾汉太初厯洛下闳所测十八度宋皇祐所测十九度崇宁所测十九度少元授时厯郭守敬所测十九度十分箕太初厯十一度皇祐所测十度元丰所测十一度崇宁所测十度半授时厯所测十度四十分増分度尾十八箕十一四分一増尾十八度箕十一度増尾十星十八度箕四星九度增尾宿一黄道经度十一宫一十度五十四分黄道纬度南一十五度等四箕宿一黄道经度十一宫二十六度五十分黄道纬度南六度五十六分等三増尾宿一赤道经度十一宫六度四十二分赤道纬度南三十六度五十七分箕宿一赤道经度十一宫二十六度二十一分赤道纬度南三十度二十三分等谨按厯代以来测量恒星分度但就本宿所离推刻未有以黄道赤道为之析其经度之毫髪者是以逺自汉太初厯下至元明司天诸家互有濶狭多寡之殊异我朝圣祖仁皇帝御制厯象考成一书用黄赤经纬互推乃得二十八宿度分之凖兹载尾箕分星具列其数于下于以仰见天道至精法益详尽蔑以加矣增尾箕康熙壬子年赤道积度尾一十九度九分箕一十度三十六分黄道积度尾一十五度三十六分箕九度二十分原刘向言地分燕地尾箕之分野也自尾四度至斗六度谓之析木之次燕之分也原自尾十度至斗七度百三十五分而终曰析木之次于辰在寅谓之摄提格于律为应钟斗建在亥今燕分野等谨按帝王世纪作自尾十度至斗七度汉书作危字误今改正原陈卓谓尾箕燕幽也自尾十至南斗十一费直谓起尾九蔡邕谓起尾四増尾九星去极一百二十七度半箕四星距西北星去极一百二十一度半原自尾十度至南斗十一度为析木于辰在寅燕之分野属幽州陈卓范蠡鬼谷先生张良诸葛亮谯周京房张衡并云尾箕燕幽州上谷入尾一度渔阳入尾三度右北平入尾七度涿郡入尾十六度广阳入箕九度増北京之北平府尾箕分涿通蓟三州皆尾分原尾箕析木津也初尾七度中箕五度终南斗八度原幽州星分尾箕涿州星分尾宿十六度蓟州星分尾宿三度霸州星分箕尾燕州星分尾斗增尾箕析木之次也寅初起尾七度二千七百五十二十一少中箕星五度三百七十六十七终斗八度其分野河间涿郡广阳国及上谷渔阳古之北燕原宛平大兴良乡尾一度通州三河武清尾二度昌平顺义宻云懐柔尾三度涿州房山霸州文安尾四度丰润玉田蓟州保定尾五度遵化平谷尾七度増汉书地理志燕地尾箕分野也今蓟州通州南得涿郡之易今州容城今县范阳在今易州故安在今易州涿州今州良乡今县及渤海之安次今东安县原尾箕星曰析木宫曰人马时曰寅州曰幽原第五尾四足箕四足斗一足在寅嵗星位焉其神如弓故曰人马宫増寅为析木燕之分自尾十度至斗十一度原析木谓之津箕斗之间汉津也原析别水木以箕斗之间是天汉之津也原析木之津刘炫谓是天汉即天河也在箕斗二星之间箕在东方木位斗在北方水位分析水木以箕星为隔隔河须津梁以渡故谓此次为析木之津也増天汉起东方箕尾之间谓之天河亦谓之汉津原析木燕之分星幽州之星土也原天汉起东方经尾箕之间谓之汉津原析津本晋蓟县改蓟北县开泰元年更今名以燕分野旅寅为析木之津故原野旅寅野谓星野旅谓躔次寅者辰舍东方之位燕分析津之所也原星度分野十二次东西南北相反者四疑似者七所可据者其惟析木乎其宿尾箕亦艮之维燕可以言东北也原析木为云汉末泒山河极焉故其分野自北河末泒穷北纪之曲东北负海为析木负海者以其云汉之隂也原大梁析木以负北海其神主于恒山辰星位焉増尾箕析木津也初尾七度中箕五度自渤海九河之北得汉河间涿郡广阳及上谷渔阳尾得云汉之末派龟鱼丽焉箕与南斗相近为辽水之阳增唐占经曰尾东方木宿之末斗北方木宿之初次在其间分析水木故曰析木原古之人有以天河断两界者天犹卵也经星之次环其四周银河之所界者半其余则天市太微位焉故二十八舍其附于河者三之二沿之河以分其势稽紫宫以定其余有条有次故秦虽西而位坤维之鹑首云汉之升两戒之道也呉虽东南而位坤维之星纪云汉之降两戒之终也燕穷北纪之曲故以末派之析木为燕盖星河之流起于井终于箕则南者反北北者反南矣増尾九星十八度在天市垣下河西箕四星七度半增尾箕苍龙之末也直寅増析木之津一名大招一曰汉津原辰星主幽州原辰星水精也原北方黒色其𩔖水其应上为辰星补辰星北方之位黒帝之子增辰星宰相之祥也经一百里亦偏将廷尉象也増广雅云辰星谓之兔星则辰星之别名兔或作毚増北方水太隂之精主冬日壬癸刑失者罚出辰星增兔七命曰小正辰星天搀安周星细爽能星钩星增兔星凡有七名命者名也小正一也辰星二也天搀三也安周星四也细爽五也能星六也钩星七也増兔五色青圜夏白圜丧赤圜中不平黒圜吉赤角犯我城黄角地之争白角号泣之声増辰星理四时宋均云辰星正四时之法得与北辰同名也増辰星晋灼云常以二月春分见奎娄五月夏至见东井八月秋分见角亢十一月冬至见牵牛出以辰戌入以丑未二旬而入晨候之东方夕候之西方也补辰星一曰能星一曰钩星一曰毚星一曰鼎星一曰㸑星一曰伺星北方黒帝叶光纪之神元武之宿水之精也増七政第五曰伐水谓辰星也增辰星一曰细极曰㸑星曰伺祠増辰星色黒比奎星大小于嵗星增辰星谓之钩星兔星原北方辰星水生物布其纪原燕齐之疆候辰星占虚危増辰星曰北方冬水増各星之光如云气者水星之性增辰星主正四时当效于四仲原建武十二年正月己未小星流百枚以上或西北或正北或东北二夜止六月戊戌晨小流星百枚以上四靣行小星者庶民之𩔖流行者移徙之象也后三年吴汉马武徙鴈门代郡上谷闗西县吏民六万余口置常闗居庸闗以东以避㓂原景初元年十月壬申太白书见在尾歴二百余日占曰尾为燕有兵时公孙渊自立为燕王置百官发兵拒守宣帝讨灭之朱彝尊原按陈氏魏志书十月壬申太白昼见乃在明帝青龙三年至景初元年则书秋七月辛夘太白昼见冬十月丁未月犯荧惑以歴推之十月既书丁未不应复直壬申当以志为正也原晋惠帝永兴元年七月庚申太白犯角亢经房心厯尾箕是年九月王浚杀幽州刺史和演穆帝永和八年六月辛巳日未入有流星大如三斗魁从辰巳上东南行晷度推之在箕斗之间燕分也按占为营首营首之下流血滂沱是后慕容儁僭称大燕攻伐无已原景星见箕尾而慕容徳复燕此分野之验也补天寳九载八月五星聚于尾箕燕分也占曰有徳则庆无徳则殃钦定日下旧闻考卷一钦定日下旧闻考卷二钦定四库全书钦定日下旧闻考卷二世纪等谨按朱彝尊原书世纪一门徴引颇为该博而次序间有淆错谨详加釐订各按时代以𩔖编次其杂引註说诗文各依𩔖附列于下原书义有未尽者则为旁採他书备参考焉原轩辕教熊罴貔貅貙虎以与炎帝战于坂泉之野蚩尤不用帝命增黄帝乃徴师诸侯与蚩尤战于涿鹿之野遂擒杀蚩尤而诸侯咸尊轩辕为天子代神农氏原黄帝与蚩尤战于涿鹿之野蚩尤作大雾兵士皆迷于是作指南车以示四方遂擒蚩尤而即帝位故后常建焉原黄帝氏平蚩尤因大雾作指南车饰以文玉其文作蚩尤形车饰以黍尺度髙一尺四寸二分下长七寸四分管立木口圆径三寸四分琢玉为人形手常指南足底通圆窍作旋转轴踏于蚩尤之上原黄帝用车战蚩尤用骑战蚩尤作雾黄帝作指南车原黄帝执蚩尤杀之于中冀名之曰絶辔之野原帝既杀蚩尤因立台榭等谨按朱昆田原引鹖冠子注黄帝百战止七十五攷陆佃原注有百战之数未尽闻及大略句不可删今依原注补入朱昆田原按说蚩尤者不一孔子三朝记大戴礼记以为庶人孔氏小司马氏以为诸侯应劭以为古天子或以为炎帝之后或以为九黎之君或谓杀之于中冀或谓杀之于青邱或谓杀之于凶黎之谷传闻异辞并存焉可也等谨按朱昆田并存诸说以备考异似矣但考史记云神农衰诸侯相侵伐神农氏弗能征于是轩辕乃习用干戈以征不享诸侯咸来宾从而蚩尤最为暴莫能伐则谓蚩尤为诸侯者近之原黄帝都于涿鹿增邑于涿鹿之阿增舆地志云涿鹿黄帝初都迁有熊也增黄帝都有熊又迁涿鹿等谨按帝王世纪黄帝都涿鹿或以为都涿鹿迁有熊或以为都有熊迁涿鹿今考史记索隠正义皆以为黄帝有熊国君皇甫谧谓有熊今河南新郑路史谓有熊帝之开国舆地广记云都非据此则黄帝初国于有熊而与蚩尤战于涿鹿之野为天子后迁都涿鹿之阿通志都邑略与史记合似为可据原髙阳氏谓之幽陵增颛顼都于帝邱其地北至幽陵原帝尧申命和叔宅朔方曰幽都原虞舜以天徳嗣尧布功散徳制礼朔方幽都来服原北荒有幽都之山原流共工于幽州等谨按幽州之名始见于此原舜以冀州南北广大分燕地北为幽州因幽都以为名增舜即位以冀青地广始分冀东恒山之地为并州其东北医无闾之地为幽州原夏殷省幽併冀原殷人南都河南之亳复舜幽州之名周人又以幽州兼殷之营州原职方氏掌天下之图辨九州之国使同贯利东北曰幽州原燕曰幽州原武王克殷反商未及下车而封黄帝之后于蓟原武王灭纣封召公于北燕原蓟故燕国召公所封原燕周之分子也原召公始封葢在北平无终县以燕山为名后渐强盛乃併蓟徙居之原召公奭始食于召后王封之北燕在今幽州蓟县故城是也原舆地广记云武王封黄帝之后于蓟又封召公于北燕或曰黄帝之后封于蓟者已絶成王更封召公奭于蓟为燕增北燕都蓟幽州治朱彝尊原按召公所出衆说纷纶当以陆徳明为是葢乐记所云封黄帝之后于蓟者即召公也等谨按路史国名纪南燕为伯儵国后稷妃南燕姞氏也又有东燕亦伯爵至召公始封之地逼近山戎六国时寖大併渔阳上谷右北平辽东西诸郡地是为北燕葢别于南燕东燕而名之也原齐桓公北伐山戎氏其道过燕燕君逆而出境桓公问管仲曰诸侯相逆固出境乎管仲曰非天子不出境桓公曰然则燕君畏而失礼也寡人不道而使燕君失礼乃割燕君所至之地以与燕君等谨按説苑所记齐桓公割地与燕事与史记齐燕两世家所载同而史记以为山戎伐燕燕告急于齐桓公救燕遂伐山戎説苑以为伐山戎道过燕其説不同迎送情事亦小异考春秋鲁庄公三十年齐人伐山戎左氏谷梁二传皆以为救燕则史记所载为得实矣原鲁襄公二十八年夏北燕伯朝于晋原二十有九年秋九月齐高止出奔北燕原昭公三年冬北燕伯欵出奔齐原六年冬齐侯伐北燕原七年春王正月暨齐平原昭公十有二年春齐高偃帅师纳北燕伯于阳等谨按鲁㐮公二十九年齐高止出奔北燕注谓北燕始见经春秋地名考谓其国僻小至简公始见于经考之史记燕世家则燕恵公元年也凡简公事史记皆以为恵公简公后恵公四代与春秋经传殊不相协再考谷梁齐高止出奔北燕传云其曰北燕从史文也注谓以时有直称燕者故知从史文是北燕之名虽自是始见于经而春秋传直称燕者亦不必非北燕如左传鲁庄公十九年卫师燕师伐周十七年郑执燕仲父史记以为燕庄公注家南燕北燕犹分持其説而鲁庄公三十年山戎病燕之为北燕则诸家无异词此可据也原燕王哙专任子之已而让位燕大乱原齐人伐燕取之诸侯将谋救燕孟子曰王速出令反其旄倪止其重器谋于燕衆置君而后去之则犹可及止也朱彝尊原按孟子所云重器当即厯室之鼎原燕昭王收破燕后即位卑身厚币以招贤者増郭隗曰王必欲致士先从隗始况贤于隗者岂逺千里哉于是昭王为隗改筑宫而师事之乐毅自魏徃邹衍自齐往剧辛自赵往士争趋燕原邹衍如燕昭王拥篲先驱请列弟子之座而受业筑碣石宫身亲往师之等谨按厯室史记作磨室徐广注曰磨厯也集韵磨狼狄切地名与厯同纽也原燕九世称侯八世称公十世称王等谨按史记燕世家自召公已下九世至恵侯索隠曰竝国史先失也自惠侯已下八世至庄公始称公自庄公已下十九世至易王始称王自易王至燕王喜凡七世灭于秦索隠曰燕四十二代有二惠侯二宣侯三桓侯二文侯葢国史微失本谥故重耳今按惠釐宣桓称侯者各一余俱称公二文俱称公正义曰召公封燕后三十六世与六国俱称王风俗通所云殊未详考原秦始皇二十一年王贲攻蓟乃益发卒诣王翦军遂破燕太子军取燕蓟城原秦四十郡幽为上谷郡増秦灭燕以其地为渔阳上谷右北平辽西辽东五郡补二世元年九月韩广为赵略地至蓟自立为燕王原楚汉之际项羽封臧荼为燕王都蓟韩信狥河北荼降汉増项羽分燕为二臧荼为燕王韩广为辽东王原高帝五年秋七月燕王臧荼反原高祖自将撃之得燕王臧荼八月立卢绾为燕王等谨按臧荼反立卢绾为燕王史记高帝本纪俱作五年十月卢绾传则云七月从撃臧荼八月立为燕王纪传自相牴牾至汉书卢绾之立本纪作五年九月异姓诸侯王表作后九月而臧荼之反表作四年九月纪作五年七月亦自互异再考史记月表云八月帝自将诛燕九月虏荼则臧荼之反应在五年七月与汉书本纪合又云后九月燕王卢绾始立与汉书表亦相合则卢绾之立应以月表为正原高帝六年分燕置涿郡十二年绾降匈奴复封皇子建为王建薨吕后诛建子寻又分燕国之地置涿郡及广阳国文帝元年徙瑯琊王刘泽于燕传国至孙定国免武帝元狩六年又封皇子旦为王后置十三州改为幽州领郡国十理于此增幽州刺史领涿郡渤海代郡上谷渔阳右北平辽西广阳原燕王旦立三十八年而诛国除原昭帝元鳯元年改燕国为广阳郡原宣帝本始元年更为国以封燕刺王太子建为王领县四都蓟建曾孙嘉王莽时絶等谨按汉燕地封王名建者有二一为燕灵王建高帝之子一为广阳顷王建武帝之孙也原涿郡莽曰垣翰属幽州逎曰逎屏范阳曰顺隂良郷曰广阳益昌曰有袟阳郷曰章武西郷曰移风上谷郡莽曰朔调属幽州沮阳曰沮隂昌平曰长昌涿鹿曰抪陆渔阳郡莽曰通路属幽州渔阳曰得渔狐奴曰举符路曰通路亭泉州曰泉调厗奚曰敦徳犷平曰平犷滑盐曰匡徳广阳国莽曰广有蓟曰伐戎隂乡曰隂顺右北平郡莽曰北顺属幽州俊靡曰俊麻徐无曰北顺亭原更始二年正月光武以王郎新盛乃北徇蓟故广阳王子刘接起兵蓟中以应郎补更始二年春正月公到蓟王郎购公十万户蓟中惊恐言郎使者方至太守以下皆出城迎公见官属议耿弇曰今兵从南方来不可南行上谷太守耿况渔阳太守彭宠公邑人也发此两郡控弦强弩万骑所向无前邯郸不足平也公曰卿言善时公属官尽南方人莫有欲北者公指弇曰是我北道主人也原耿弇从光武北至蓟会中乱光武遂南驰官属各分散弇走昌平与景丹冦恂及渔阳兵合军而南定涿郡遂及光武于广阿光武居邯郸宫弇入造牀下请归幽州发兵光武乃拜弇为大将军与呉汉北发幽州十郡兵引而南追尤来大抢五幡于元氏光武军败还壁范阳贼退弇从追至容城小广阳安次连战破之光武还蓟复遣弇与十三将军追贼至潞东及平谷再战遂穷追于右北平无终土垠之间至俊靡而还原铫期从徇蓟时王郎檄书到蓟蓟中起兵应郎光武趣驾出百姓聚观諠唿满道遮路不得行期骑马奋㦸瞋目大唿左右曰䟆衆皆披靡及至城门门已闭攻之得出补上既破邯郸诛王郎召邓禹宿夜语曰欲北发幽州突骑诸将谁可使者禹曰吴汉可其人勇鸷有智谋诸将鲜能及者上于是以汉为大将军汉遂斩幽州牧苖曾上以禹为知人原光武帝建武二年二月渔阳太守彭宠反攻幽州牧朱浮于蓟三年三月彭宠陷蓟城自立为燕王五年二月彭宠为其苍头所杀渔阳平原光武封叔父良为广阳王十五年徙王赵省广阳合上谷和帝永元元年复立广阳郡幽州刺史与郡同理增后汉置幽州并因前代理于蓟县原光和中渔阳张纯诱辽西乌九邱力居等叛刼略蓟中等谨按后汉书灵帝纪中平四年张纯始㓂幽冀二州与三国志所载互异原张纯自号弥天将军安定王原朝廷以刘虞威信素着恩积北方拜幽州牧虞到蓟罢省屯兵务广恩信纯走出塞虞劝督农植开上谷朝市之利通渔阳盐鐡之饶青徐士庶避难归虞者百万余口原公孙瓒破禽刘虞尽有幽州之地原建安十八年正月并十四州复为九州原时省幽并州以其郡国并于冀州原魏明帝太和六年封叔父宇为燕王原晋泰始初封文帝子机为燕王机薨无子国除寻改范阳郡曰范阳国分上谷置广寗郡仍𨽻范阳国改右北平为北平而幽州存焉领郡国七理于涿今范阳县是也増晋太康中改属幽州永嘉后赵改为燕郡仍属幽州永和六年前燕徙都于此其后苻坚慕容垂迭有其地州郡之名如故原石勒僭号襄国于蓟置幽州于州置燕郡原鲜卑段辽遣从弟屈雪袭幽州刺史李孟退奔易京石季龙以支雄为龙骧大将军姚弋仲为冠军将军统步骑十万为前锋伐辽衆次金台支雄长驱入蓟辽四十余城并降于季龙支雄攻安次斩其部大夫那楼竒辽惧奔密云山季龙遣将军郭泰等追及之战于密云辽单马窜险遣子乞特真送表及名马季龙纳之穆帝永和五年慕容儁僭即燕王位明年率三军南伐出自卢龙次于无终石季龙幽州刺史王午弃城走留其将王他守蓟儁攻陷其城斩他因而都之原燕国都碣石宫汉为蓟县旧置燕都有桑干水慕容儁都于此也等谨按史记燕昭王筑碣石宫燕国正都蓟邱则宫之名碣石不始于慕容氏也儁特循燕昭之旧宫名耳至或谓范阳为渤碣间一都会乃指禹贡之碣石与史记燕之海上而言所该者广又与碣石宫无渉也程氏禹贡论之说殊支离失据谨附辩于此原儁为符坚所灭坚乱慕容垂得其地州郡之名如故原晋孝武帝太元二十一年八月魏主珪大举伐燕南出马邑踰句注别遣将军封真等从东道出军都袭燕幽州原魏道武破慕容寳复于蓟立燕郡又于郡理置幽州补世祖始光四年正月行幸幽州补延和元年九月徙营邱成周辽东乐浪帯方元菟六郡民三万家于幽州开仓以赈之补太延三年二月行幸幽州存恤孤老问民疾苦原孝明帝孝昌元年八月杜洛周反于上谷二年十一月攻陷幽州武泰元年为葛荣所併孝庄帝永安元年尔朱荣讨葛荣遗党韩楼复据幽州反二年九月大都督侯渊破韩楼于蓟斩之幽州平增幽州治蓟城燕郡领县五蓟广阳良乡军都安城增后魏初增置定相平安瀛东燕沧殷南营九州共领四十三郡原北齐于州置东北道行台原后周改置燕范阳二郡兼立总管府于州原隋开皇三年废燕郡所领五县复属州总管如故增隋开皇三年置幽州总管大业三年废州置郡原炀帝初废总管大业三年罢州以其地併入涿郡增涿郡统县九蓟良乡安次涿固安雍奴昌平懐戎潞补自晋至隋幽州刺史皆以蓟为治所原大业四年春正月诏发河北诸郡男女百余万开永济渠引沁水南逹于河北通涿郡原七年二月帝自将撃髙丽原七年二月帝自江都行幸涿郡御龙舟渡河入永济渠夏四月车驾至涿郡之临朔宫原秋七月发江淮以南民夫及船运黎阳及洛口诸仓米至涿郡舳舻相次千余里原八年春正月四方兵皆集涿郡凡一百一十三万三千八百人号二百万其餽运者倍之宜社于南桑干水上𩔖上帝于临朔宫南祭马祖于蓟城北原九年春正月徴天下兵募民为骁果集于涿郡增十年征天下兵伐髙丽三月帝如涿郡秋七月髙丽遣使请降补上谷贼帅王须拔自号漫天王拥衆数万人掠幽州中流矢而死其亚将魏刀儿代领其衆自号厯山飞窦建徳袭破之尽併其地增罗艺大业时屡以军功官至虎贲郎将炀帝令受右武卫大将军李景节度督军于北平原帝伐髙丽器械资储皆积于涿郡涿郡人物殷阜屯兵数万又临朔宫多珍宝诸贼竞来侵掠留守官虎贲郎将赵什住等不能拒惟云阳罗艺独出战前后破贼甚衆什住等隂忌之艺宣言激其衆曰吾辈讨贼数有功城中仓库山积制在留守之官莫肯散施以济贫乏将何以劝士衆皆愤怨军还郡丞出城候艺艺因执之陈兵而入什住等惧皆聼命乃发库物以赐战士开仓廪以赈贫乏杀不同己者艺自称幽州总管补建徳使大将军髙士兴抗御罗艺兵进围幽州攻之不克退军于笼火城为艺所袭士兴大溃九月建徳自帅师围幽州艺出兵与战大破之斩首千二百级艺兵频胜而骄进袭其营建徳列阵于营中填堑而出击艺败之建徳薄其城不克遂归洺州补罗艺在幽州为窦建徳所围告急于髙开道乃率二千骑援之建徳惧其骁鋭于是引去时幽州大饥开道许给之粟艺遣老弱就食开道皆厚遇之艺甚悦不以为虞乃发兵三千人车数百乘驴马千余匹请粟于开道悉留之北连突厥告絶于艺增髙开道引兵围北平未下隋守将自度不能支弃城去开道据其地武徳元年陷渔阳郡有之有铠马数千衆万人自号燕王增武徳元年隋将李景守北平郡髙开道围之景抜城去开道取其地进䧟渔阳郡自立为燕王都于渔阳先是有懐戎沙门髙昙晟者因县令设斋士女大集昙晟与其僧徒五十人拥斋衆而反杀县令及镇将自称大乗皇帝立尼静宣为耶轮皇后建元为法轮夜遣人招诱开道结为兄弟改封齐王开道以衆五千人归之居数月袭杀昙晟悉并共衆三年复称燕王增刘黒闼亡将张君立奔于开道与其将张金树潜相连结围开道开道自杀金树杀张君立遂归国开道自初起至灭凡八嵗以其地为妫州原张道源抚辑山东谕艺降武徳二年乃奉表以地归诏封燕王钦定日下旧闻考卷二钦定日下旧闻考卷三钦定四库全书钦定日下旧闻考卷三世纪原唐武德元年改为幽州总管府管幽易平檀燕北燕营辽八州领蓟良乡潞涿固安雍奴安次昌平八县二年又分潞县置元州领一县𨽻总管四年窦建德平以固安县属北义州六年改总管为大总管管三十九州七年改为大都督府又改涿县为范阳九年改大都督为都督幽易景瀛东盐沧满蠡北义燕营辽平檀元北燕等十七州贞观元年废元州以渔阳潞二县来属又废北义州以固安来属八年又置归义县督幽易燕北燕平檀六州干封五年置无终县如意元年分置武隆县景龙三年分置三河县原开元元年幽州置防御大使二年置幽州节度诸州军管内经略镇守大使领幽易平檀妫燕六州治幽州八年幽州节度兼本军州经略大使并节度河北诸军大使増张説元宗初徴拜中书令封燕国公俄坐事左转岳州刺史迁右羽林将军兼检校幽州都督原开元十三年陞为大都督府十八年割渔阳玉田三河三县置蓟州原幽州节度増领沧蓟二州二十年幽州节度使兼河北採访处置使増领卫相洛贝冀魏深赵恒定邢德博棣营莫十六州及安东都䕶府二十七年幽州节度使増领河北海运使二十九年幽州节度使领平卢军节度副使治顺化州补开元二十一年张守珪转幽州长史兼御史中丞契丹及奚连年为邉患赵含章薛楚玉等前后为幽州长史竟不能拒及守珪到官频出击之每战皆捷契丹别帅李过折斩首领屈剌衙官可突干率衆以降守珪因出师次紫䝉州大閲军实䜩赏将士二十三年春守珪诣东都献捷会耤田礼毕酺宴便为守珪饮至之礼上赋诗以褒美之诏于幽州立碑以纪功赏原天寳元年正月置十节度经畧使以备邉原更幽州节度使为范阳节度使原幽州范阳郡有府十四曰吕平涿城德闻潞城乐上清化洪源良乡开福政和停骖柘河良杜咸宁城内有经略军又有纳降军本纳降守捉城故丁零川也西南有安塞军有赫连城有宗王干涧殄冦三镇城石堆车坊蒿城河旁四戍檀州密云郡有威武军万嵗通天元年置本渔阳开元十九年更名又有镇逺军故黒城川也有三义城横山城米城有大王北来保要鹿固赤城邀敌石子䴚七镇有临河黄崖二戍蓟州渔阳郡有府二曰渔阳临渠南二百里有静塞军本障塞军开元十九年更名又有雄武军故广汉川也东北九十里有洪水守捉又东北三十里有盐城守捉又东北渡泺河有古卢龙镇又有斗陉镇自古卢龙北经九荆岭受米城张洪隘度石岭至奚王帐六百里又东北行傍吐䕶真河五百里至奚契丹衙帐又北百里至室韦帐原天寳三载三月以平卢节度使安禄山兼范阳节度使増七载授安禄山范阳大都督府长史栁城郡大守持节范阳节度増幽州天寳九年改范阳郡属范阳上谷妫州密云归顺渔阳顺义归化八郡原禄山父子僣位凡三年而灭至德二载史思明奉十三郡兵八万籍归于朝増至德二载以史思明为归义王范阳节度使原干元元年复为幽州原寳应元年范阳节度使复为幽州节度使及平卢陷又兼卢龙节度使原李懐仙尽以所管来降原闰月李懐仙仍故地为幽州卢龙节度使四月制分河北诸州以幽莫妫檀平蓟为幽州管原大厯三年朱希彩朱泚泚弟滔共斩懐仙希彩自称留后诏领节度其下李瑗杀之推朱泚为留后泚入朝以滔权知留后遂领节度滔以禄山思明皆起燕俄覆灭恶其名以冀尧所都因号冀僣为王改幽州为范阳府原建中三年幽州节度复领德棣二州原朱滔死军中推刘怦总军事俄诏为节度副大使怦卒子济嗣节度济病索浆次子总置毒济饮而死兄绲至涿州矫济命杀之即领军政诏嗣节度数见父兄为祟晩年益惨悸请剔发衣浮屠服上疏愿奉朝请且欲割所治为三以幽涿营为一府请张宏靖治之瀛莫为一府卢士玫治之平蓟妫檀为一府薛平治之穆宗欲宠宏靖故全付总地拜总检校司徒兼侍中赐浮屠服号大觉榜其第为佛祠总已自髠祝让节印卒俄幽州乱囚宏靖诏以刘悟为节度使而瀛冀皆附朱克融悟不得入朝廷度幽冀未可复取乃拜克融为幽州卢龙节度使等谨按朱彛尊原引新唐书藩镇传不载总父兄为祟晩年惨悸剔髪衣浮屠服之事则赐刘总浮屠服句无根今依列传増正原长庆元年幽州节度罢领瀛莫二州置瀛莫节度使二年幽州节度复领瀛莫二州原敬宗初军乱杀克融次子延嗣领留后大将李载义杀而代之敬宗即授卢龙军节度使太和四年为兵马司杨志诚所逐文宗用志诚为留后俄擢节度副大使八年为下所逐推部将史元忠总留后明年为副大使会昌初为偏将陈行泰所杀邀节制未报次将张绛杀行泰武宗用张仲武代之大中初卒子直方袭节度留后俄进副大使举动多不法畏变起奔京师军中以张允伸总后务未几为节度使咸通十二年以疾上节印诏以子简会为副大使而军中推张公素为留后简会出奔诏公素为节度使为李茂勲所袭奔京师茂勲入府衆推主州务以闻诏即拜节度使俄以病表子可举代遂领留后进节度使可举死衆推李全忠为留后光启元年拜节度使未几卒子匡威领留后进为使李克用伐王镕匡威自将援镕其弟匡筹据城自为留后天子即援为节度使克用攻匡筹下武妫二州败匡筹于居庸关匡筹遁去幽州归克用刘仁恭入城封府库以待克用悦留仁恭守之干寕二年表为卢龙军节度使等谨按朱彛尊原书引藩镇传云是年军乱杀克融䝉上条长庆二年为文考之本传是年二字承敬宗初而言乃寳厯元年事也今改正増梁初别为十一国北有燕刘仁恭原仁恭子守光梁开平元年自外将兵入自称卢龙节度使执仁恭而幽之干化元年自号大燕皇帝改元曰应天原明年晋遣周徳威会镇定兵攻燕原守光遣其将单廷珪出战与徳威遇于龙头冈德威奋挝击廷珪坠马生擒置于军门干化三年正月㧞燕顺州安逺军二月攻檀州刺史陈确以城降三月㧞芦台军克古北口李嗣源进攻儒州㧞之四月德威进军逼幽州南门刘光睿㧞燕平州十月守光率衆五千夜出将入檀州德威自涿州引兵邀击大破之守光以百余骑逃归幽州卢龙巡属皆入于晋守光独守幽州求援于契丹契丹以其无信不救十一月晋王自诣幽州单骑抵城下谓守光曰朱温簒逆予本与公合河朔五镇之兵兴复唐祚公谋之不臧乃效彼狂僭是以有今日之役诸军四面攻城克之擒仁恭守光亡去晋王入幽州以周德威为卢龙节度使守光将奔沧州迷失道至燕东之境擒之晋王发幽州仁恭父子皆荷校于露布之下以练纟斥仁恭父子凯歌入于晋阳原卢龙藩镇二十八易帅厯一百四十八年补唐置节度使自幽州始军士立主帅自平卢始节度据故镇自卢龙始其事莫非燕也增后唐为卢龙节度増庄宗初起并州取幽沧补明宗天成三年七月幽州赵德钧败辽于府西増赵德钧幽州人也事刘守光守文为军校庄宗伐燕得之赐姓名曰李绍斌其子延夀本姓刘氏常山人也其父邧为修县令刘守文攻破蓚县德钧得延夀并其母种氏而纳之因以延夀为子延夀为人姿质妍柔稍渉书史明宗以女妻之号兴平公主庄明之世徳钧镇幽州十余年以延夀故尤见信任至废帝立德钧隂遣人聘德光求立己为帝德光指穹庐前巨石谓徳钧使者曰吾已许石郎矣石烂可改也德光至潞州鏁德钧父子而去徳光母述律见之问曰汝父子自求为天子何耶徳钧慙不能对悉以田宅之籍献之述律问何在曰在幽州述律曰幽州属我矣何献之为明年赵德钓死德光以延夀为幽州节度使封燕王増赵延夀赵德钧养子为幽州节度使封燕王及改幽州为南京迁留守总山南事会同初帝幸其第加政事令晋人背盟帝亲征延夀为先锋下贝州授魏博节度使封魏王原辽当庄宗明宗时攻陷营平二州及已立晋又得雁门以北幽州节度管内合一十六州乃以幽州为燕京改天显十一年为会同元年更其国号大辽等谨按五代史列传云德光立三年改元天显又云改天显十一年为会同元年更其国曰大辽注谓据耶律德光立晋高祖册文称惟天显九年嵗次丙申是嵗乃晋天福元年推而上之得唐天成三年戊子为天显元年又引辽附录徳光与唐明宗同年而立为三年改元之证今考辽史太祖纪天賛四年后即为天显元年以是年二月壬辰改元七月辛巳以后即皇后摄军国事明年冬十一月壬戍太宗即位有司请改元不许其明年即书三年十一年十一月丁酉册石敬塘为大晋皇帝十三年十一月丙寅改元会同是月晋献幽蓟瀛莫涿檀顺妫儒新武云应朔寰蔚十六州是年即书会同元年是太宗以天显二年即位并未改元至十三年始改元会同也按辽纪干支与五代史註悉合惟辽史以太祖丙戌为天显元年五代史谓德光立三年改元天显则以戊子为天显元年故有十一年与十三年改元会同之异至唐明宗之立在辽太祖天显元年四月计辽太宗之立实后一年余七月葢宋时未见辽国史止据传闻于中国者为言如辽太祖年号五代史皆略不书其不能致详可知也再考辽史太宗纪会同十年正月入汴二月丁巳朔建国号大辽改元大同是辽灭晋始更国号而欧阳修五代史则书更国号于会同元年之下至会同十年改元薛史欧史皆不书而书改晋国曰大辽国与辽史皆不符盖传闻异词耳原按巴坚称帝援立晋名得其所割雁门以北幽州节度管内十六州其地东北有卢龙塞西北有居庸关中国恃此以为限界自十六州既割之后河北尽属平地无险可以拒守矣等谨按辽史立晋者辽太宗耶律德光非太祖按巴坚程大昌北邉备对称太祖援立晋名得所割地者误也原天显十三年以幽州为南京等谨按辽史本纪升幽州为南京在改元会同之后是年即书会同元年地理志仍作天显十三年非增府曰幽都军曰卢龙开泰元年落军额统州六县十一原开泰元年改幽都府为析津府蓟北县为析津县幽都县为宛平县等谨按辽史开泰元年改幽都县为宛平县纪志相符而志称宛平县本晋幽都县清𩔖天文分野之书则又谓唐建中元年朱滔立燕都县石晋割地赂辽辽改幽都县统和二十二年改宛平与辽史纪传不同原南京本幽州地自晋割弃建为南京又为燕京析津府置都总管府节制马歩军控鹤指挥使都统军司牛栏监军砦石门详衮司南北皮室司勐伊喇司并𨽻总管府备御宋原幽州宋为化外州安东上都䕶府领羁縻州十四増太平兴国四年六月以将伐幽蓟遣发京东河北诸州军储庚申帝复自将伐辽庚午次幽州城南驻跸寳光寺壬申命节度使定国宋偓河阳崔彦进彰信刘遇定武孟元诘四面分兵攻城以潘美知幽州行府事七月庚辰知顺州刘廷素来降壬午知蓟州刘守恩来降癸未帝督诸军及辽大战于高梁河败绩甲申班师原太宗皇帝自并门乗胜直趋幽燕辽甘心沙漠遯矣有钖里郎君裕悦者请得五千骑以尝王师不成退处未晩从之乃骑持一帜由间道邀我归路周环往来昼夜不絶帝疑救兵大至宵归定州朱昆田原按裕悦之救幽州据王巩所记止请得五千骑若如江休复之言既拥十万师何用人持两炬两旂以为疑兵乎未免自相矛盾矣等谨按辽史百官志裕悦班百僚之上位拟三公钖里司掌皇族军政而无郎君之官南北院着帐院及各司局郎君又皆无钖里之名惟太宗纪有宗室钖里郎君之文而与裕悦无渉王巩称钖里郎君裕悦江休复称裕悦为钖里郎君皆误也再考辽史耶律休格传干享元年宋侵燕南京被围休格代希逹将五院军往救遇大敌于高梁河与耶律色珍分左右翼败之休格初为特哩衮后拜裕悦总南面军务时宋人欲止儿啼乃曰裕悦至矣宋人但闻裕悦之名而不详其为官名王氏江氏之书辄误以裕悦为休格之名至以为钖里郎君则尤传闻之谬也增干亨元年春三月诏北院大王希达伊什王萨哈等以兵戍燕己丑汉告宋兵入境丁酉耶律沙等与宋战于白马岭不利冀王迪里及图鲁卜部节度使都敏黄皮室详衮唐古皆死之士卒死伤甚衆夏六月刘继元降宋汉亡宋主来侵丁夘北院大王希达统军使萧托果伊什王萨哈击之战于沙河失利己巳宋主围南京秋七月癸未耶律沙等及宋兵战于高梁河少却休格色珍横击大败之宋主仅以身免至涿州窃乘驴车遁去等谨按辽景宗干亨元年己夘当宋太宗之太平兴国四年其秋七月高梁河之战癸未甲申宋辽二史干支悉合惟涿州驴车之遁宋史则讳而不书増九月己夘燕王韩匡嗣为都统南府宰相耶律沙为监军特里衮休格南院大王色珍权奚王穆济等各率所部兵南伐冬十月乙丑韩匡嗣与宋兵战于满城败绩辛未太保舒苏与宋兵战于火山败之是冬驻跸南京増干亨二年冬十月辛巳将南伐癸未次南京己亥围瓦桥关十一月庚午朔宋兵夜袭营图鲁卜部节度使萧干及四捷军详衮耶律赫德战却之壬寅休格败宋兵于瓦桥东守将张师引兵出战休格奋击败之戊申宋兵阵于水南休格渉水击破之追至莫州杀伤甚衆己酉宋兵复来击之殆尽丙辰班师乙丑还次南京十二月庚午朔休格拜裕悦大飨军士原雍熙三年诏曹彬将幽州行营前军马步水陆之师与潘美等北伐败辽于固安破涿州又与米信破辽于新城战于岐沟关我师败绩增统和元年春正月以裕悦休格为南京留守仍赐南面行营总管印绶命罕都特送休格下车牓以谕燕民壬午涿州刺史安吉奏宋筑城河北诏留守裕悦休格挠之勿令就功増统和四年宋复来侵其将曹彬米信出雄易取岐沟涿州陷固安置屯时北南院奚部兵未至休格力寡不敢出战设伏林莽絶其粮道曹彬等以粮运不继退保白沟月余复至休格以轻兵薄之伺彼蓐食击其离伍单出者且战且却由是南军自救不暇结方阵堑地两邉而行军渇乏井漉淖而饮四日始达于涿闻太后军至彬等冐雨而遁太后益以鋭卒追及之衆悉溃追至易州钦定日下旧闻考卷三卷三举正钦定日下旧闻考卷三举正自号漫天下原书脱王字今按旧唐书増蓟良乡潞下原书脱涿字改大都督下脱为都督三字今俱按太平寰宇记増节印原书印误作钺今改正干宁二年原书误作干元元年今按唐书改干化三年正月原书正误作三今按资治通鑑改改天显十一年六字原书删国号大辽号误作曰今俱按五代史増改钦定日下旧闻考卷三举正钦定日下旧闻考卷四钦定四库全书钦定日下旧闻考卷四世纪增宣和四年春正月金破辽中京辽主北走二月辽人立燕王淳为帝金遣人来约夹攻命童贯为河北河东路宣抚使屯兵于邉以应之且招谕幽燕六月兵败遂诏班师秋七月王黼以耶律淳死复命童贯蔡攸治兵以河阳三城节度使刘延庆为都统制原宣和四年九月己夘郭药师以涿州来降以其军八千隶刘延庆为乡导癸未辽萧后遣使纳欵称臣等谨按宋史徽宗纪九月己夘辽将郭药师等以涿易二州来降九朝编年备要但云以涿州来降未免脱漏原赐涿易八州名改燕京为燕山府原改燕京为燕山府又改郡曰广阳节度曰永清军原宣和四年十月刘延庆议入燕之䇿郭药师进曰辽四军以全师抗我燕山可捣虚而入宜选轻骑由固安渡卢水至安次径赴燕城可得也乃命赵鹤夀等夜半渡河衔枚倍道至三家店驻军次日药师遣甄五臣领常胜军五千人杂郊民夺迎春门以入大军继至阵于悯忠寺原郭药师遣人谕萧后降不从合战至晩不解萧干亟来救或告药师城外尘起必有救兵至诸将皆谓刘延庆遣兵来助登髙望之则燕王冢上立四军旗矣四军兵自南门入人皆死鬬药师屡败奔门不得出尽弃马缒城而下还者数百骑而已原萧干者本奚人番名库哩布常统辽渤海奚汉儿四色军马故号四军大王原是时偏师虽入燕城大军屯卢沟未动延庆闻燕城复失又琉璃河䕶粮将王渊亦陷于贼求自遁之计召诸将谕以粮饷不继不即引还久恐生变次日烧营及辎重奔还师大溃增天辅五年十二月萧后既败延庆献捷于金奉表称藩请和国主不许自妫儒二州进兵抵居庸闗辽人弃闗走时马扩随行国主谓扩曰辽疆土我得十九矣止燕京数州之地留与汝家我与大军三面掩之令汝家俯拾亦不能取是月至居庸闗原刘延庆既溃阿古达以全师自居庸闗入四军大王奉萧后由松亭闗遁补萧后闻居庸失险夜半率老幼出城声言札野寨迎敌其实避窜宰相左企弓以下拜辞于门外后谕曰国难至此我亲统大军尽死一战为社稷计胜则再与卿等相见万一失利则誓死于阵前卿等善全合境人民无使滥被残害遂泣下后行五十里金游骑已逼城左企弓集百官共议议未定统军副使萧一信开启夏门放入洛索贝勒军登城遣先被获知宣徽北枢密院事韩秉传令不杀一人催促文武百僚耆老僧道出丹凤门毬场内投降阿古达戎服生万胜殿皆拜服罪萧后行至松亭闗议所住达什林牙欲归天祚四军大王萧干欲就奚王府立国于是辽奚军列阵相拒而分矣补宣和五年二月乙酉朔金遣赵良嗣过卢沟河即焚桥梁次舍原宣和五年夏四月金人来归燕京六州原燕山之地易州西北乃金坡闗昌平之西乃居庸闗顺州之北乃古北口景州东北乃松亭闗平州之东乃渝闗凡此数闗一夫御之可以当百朝廷之割地若得诸闗则燕山之境可保矣然闗内之地平滦营三州自后唐为契丹所陷后改平州为辽兴府以营滦二州𨽻之号为平州路至石晋之初耶律徳光又得燕山檀顺景蓟涿易诸郡建燕山为燕京以辖六郡号为燕京路而与平州自成两路朝廷始议割地但云燕云两路而已初谓燕山之路尽得闗内之地殊不知闗内之平州与燕山异路也由是破辽之后金人复得平州路金既据平州故沃哩布自平州入侵此则当时议割燕云不明地理之误也增朝廷以金人将归燕谋帅臣守之左丞王安中请行王黼赞于帝遂授安中燕山府路宣抚使知燕山府郭药师为检校少保同知府事诏药师入朝礼遇甚厚等谨按宋史徽宗纪及宰相表皆作宣和五年正月辛酉以王安中为庆逺军节度使河北河东宣抚使北盟会编作静难军并遗去河东二字补童贯差姚平仲康随王环等各带人马起发交割燕京次差李嗣本为前军以种师中杨可世为中部遣郭药师领常胜军自新城入固安贯与蔡攸建旌纛鸣鼓吹笙以大军次之嗣本至卢沟桥金人犹驻燕京是日师中等营料石冈可世督嗣本渡河金主与阿克善等卷甲移灶退舍三十里日晡嗣本提兵入城师中可世相继入燕增幽州宣和间合兵攻辽五年有其地领县九蓟幽都广平潞武清永清安次良乡昌平涿州置县五范阳归义固安新昌新城顺州领县二賔义怀柔补五月乙巳诏以童贯克复燕山府封广阳郡王补宣和七年十一月丙戌沃哩布自平州起兵侵燕山原宣和七年十二月沃哩布侵燕山郭药师率麾下兵四万又起涿易州兵三万战于潞县药师大败引数骑走至燕山伏壮士于后园擒守臣蔡靖及兵将官降于金燕山诸郡皆陷补金太祖天辅元年十二月宋遣登州防御使马政来聘请石晋时陷入辽汉地二年正月遣索多报聘于宋所请之地与宋夹攻得者有之本朝自取不在分割之议三年六月宋遣马政及其子宏来聘四年二月宋遣赵良嗣以书来议燕京西京之地七年正月宋复遣赵良嗣来议燕京西京地答书如初约合攻随得者有之今自我得理应有报良嗣言奉命若得燕京即纳银绢二十万匹绫二万匹以代燕地之租税二月宋复遣赵良嗣来定议加嵗币代燕地租税并议画疆遣使置𣙜场癸夘遣贝勒尼楚赫道喇报聘于宋许以武应朔蔚奉圣归化儒妫等州其于西北一带接连山川及州县不在许与之限戊申诏平州与宋使一同分割所与燕京六州之地三月宋使卢益赵良嗣马宏以誓书来四月复誓书于宋太宗天会三年六月遣李用和等以灭辽告庆于宋十月诏诸将伐宋十二月宗望败宋兵于白河遂取燕山州县补宗望至三河破郭药师兵四万五千于白河布希败宋兵三千于古北口郭药师降遂取燕山府增天会三年尼堪与沃哩布同取燕山留蔡靖守燕増中都路大兴府天会七年析河北为东西路时属河北东路贞元二年更今名县十大兴宛平安次漷隂永清宝坻香河昌平武清良乡原废帝筑燕京改名曰永安以析津府为大兴府补岐王亮弑主自立改元天徳内使梁汉臣本宋内侍进曰燕京自古霸国虎视中原为万世之基陛下宜修燕京时复巡幸遂纳其言差汉臣充修燕京大内正使孔彦舟为副使自天徳四年起至贞元元年毕工以燕京为中都择日迁燕山府原海陵炀王天徳三年三月诏尚书右丞张浩等増广燕城建宫室四月诏迁都燕京有司图上燕城宫室制度营建隂阳五姓所宜海陵曰国家吉凶在徳不在地使桀纣居之虽卜美地何益使尧舜居之何用卜为原海陵贞元元年定都以燕乃列国之名不当为京师号遂改为圣都寻改中都增贞元元年二月庚申上自中京如燕京三月辛亥至燕京乙夘以迁都诏中外改元贞元等谨按大金国志作天徳四年迁都于燕考金史帝纪贞元元年二月始迁都大金国志误也原元太祖十年克燕初为燕京路总管大兴府太宗七年置版籍世祖至元元年中书省臣言开平府阙庭所在加号上都燕京分立省部亦乞正名遂改中都其大兴府仍旧四年始于中都之东北置今城而迁都焉九年改大都十九年置留守司补甲戌二月太祖歛兵围中都金主大惧献公主请和太祖许纳之又进金银缯币各万余两匹增至元元年八月刘秉忠请定都于燕主从之诏营城池及宫室仍号为中都原至元二十年崔彧上疏言大都非如上都止备巡幸不应立留守司宜置总管府原至元二十一年置大都路总管府增陞总管府为都总管府仍以大兴宛平为附郭原元领大兴府一通蓟涿霸䧺易保遂安肃檀顺州十一辛丑年割出雄易保遂安肃五州立顺天路后又省安次县为东安州固安县为固安州漷隂县为漷州以香河武清二县𨽻于漷以雄易二州并来属遂领涿霸通蓟漷雄易檀顺东安固安州十一至元二十三年割出雄易二州属保定今领府一州九等谨按元史地理志大都路所属尚有龙庆州即金之缙山县本属上都路延祐三年升缙山为龙庆州领怀来一县𨽻大都路元混一方舆胜览不载当有脱误原元世祖定大兴府为大都开平府为上都每年四月迤北草青则驾幸上都避暑颁赐于其宗戚马亦就水草八月草将枯则驾回大都虽每嵗往来于两都间他无巡狩之事山岳河海惟遣使致祭别无封禅繁缛之礼也原洪武元年八月大将军信国公徐逹副将军鄂国公常遇春偏将军傅友徳康茂才薛显等克元都师至齐化门将军尹坚执长刀突阵生擒元金虎符两将元兵辟易遂命将填壕登城而入原诏改元都为北平府设北平行中书省并置燕山大兴永清等六卫𨽻兵三万命指挥副使孙兴祖华云龙兼北平行省叅知政事守之原洪武二年三月置北平等处行中书省治北平府八月置燕山都卫与行中书省同治原二年九月大将军徐逹改故元都安贞门为安定门健徳门为徳胜门是月置大都督分府于北平十月以北平府𨽻山东等谨按明史地理志洪武元年十月以北平府属山东行省二年三月仍改属北平增八年改都卫为北平都指挥使司原九年革行省设承宣布政使司原十三年三月燕王之国原建文元年秋七月燕府靖难兵起夜攻下九门都指挥使马宣巷战不胜走蓟州俞瑱走居庸闗都督宋忠帅师次居庸闗退保怀来通州卫指挥房胜遵化卫指挥蒋玉密云卫指挥郑亨各以城叛降燕原十月李景隆徴兵诸路合五十万引兵渡卢沟桥遂围北平筑九垒于九门又结九营于郑村坝景隆攻丽正门几破城中妇女并乘城掷瓦石景隆令不严骤退北平守益坚原十一月景隆遣都督陈晖领哨骑渡白河燕王率精骑薛禄等逆击之晖败乃率精锐攻一营尽殱之连攻七营遂逼景隆营景隆不能支宵遁原永乐元年正月礼部尚书李至刚等言自昔帝王或起布衣平定天下或由外藩入承大统其于肇迹之地皆有升崇窃见北平布政司实皇上承运兴王之地宜遵太祖髙皇帝中都之制立为京都制曰可其以北平为北京原改北平府为顺天府增永乐元年正月建北京于顺天府称为行在二月罢北平布政使以所领直𨽻北京行部罢北平都指挥使司以所领直𨽻北京留守行后军都督府顺天府领州五县二十二大兴宛平良乡固安永清东安香河通州三河武清漷县宝坻霸州文安大城保定涿州房山昌平州顺义怀柔密云蓟州玉田丰润遵化平谷原四年闰七月淇国公邱福等请建北京宫殿备巡幸原十四年十一月复诏羣臣议营建北京先是车驾至自北京工部奏请择日兴工上以营建事重乃命文武羣臣复议于是公侯伯五军都督及在京都指挥指挥等官上疏曰臣等窃惟北京河山巩固水甘土厚民俗惇朴物产丰富诚天府之国帝王之都也皇上营建北京为子孙帝王万世之业比年车驾巡狩四海㑹同人心恊和嘉瑞骈集天运维新实兆于此矧河道疏通漕运日广商贾辐辏财货充盈良材巨木已集京师天下军民乐于趋事揆之天时察之人事诚所当为而不可缓伏乞上顺天心下从民望早勅所司兴工营建天下幸甚六部都察院大理寺通政司太常寺等衙门尚书都御史等官复上疏曰伏惟北京圣上龙兴之地北枕居庸西峙太行东连山海南俯中原沃壤千里山川形胜诚帝王万世之都昔太祖髙皇帝削平海宇以其地分封陛下诚有待于今陛下嗣太祖之位即位之初尝陞为北京而宫殿未建文武羣臣合词奏请己䝉俞允所司抡材川广官民乐于趋事良材大木不劳而集比年圣驾巡狩万国来同民物阜成祯祥协应天意人心昭然可见然陛下重于劳民延缓至今臣等窃惟宗社大计正陛下当为之时况今漕运已通储蓄充溢材用具备军民一心营建之辰天实启之伏乞早赐圣断勅所司择日兴工以成国家悠久之计以副臣民之望上从之增十八年九月诏自明年改京师为南京北京为京师十一月以迁都北京诏天下十二月北京郊庙宫殿成原北京营建凡庙社郊祀坛场宫殿门阙规制悉如南京而髙敞壮丽过之复于皇城东南建皇太孙宫东安门外建十五邸通为屋八千三百五十楹自永乐十五年六月兴工至十八年冬告成诏曰开基创业兴王之本为先继体守成经国之宜尤重昔朕皇考太祖髙皇帝受天明命建都江左以肇邦基肆朕缵承大统惟怀永图眷兹北京实为都㑹地势雄伟山川巩固四方万国道里适均惟天意之所属实卜筮之攸同乃倣古制徇舆情立两京置郊社宗庙创建宫室上以绍皇考太祖髙皇帝之先志下以开子孙万世之宏规且于巡狩驻守实有便焉爰自营建以来天下军民乐于趋事天人协赞景贶骈臻今工已告成选十九年正月朔旦御奉天殿朝百官诞新治理用致雍熙于戏天地清宁衍宗社万年之福山河绥靖隆古今全盛之基乃命礼部正北京为京师不称行在原洪熙元年三月命诸司在北京者仍加行在二字原正统六年八月浙江宁波府知府郑珞言国家肇建两京合于古制自太宗皇帝定鼎北京以来四圣相承正南面而朝万方四十年于兹矣而诸司文移印章尚仍行在之称名实未当请正名京师其南京诸司宜改曰南京某府某部于理为得是年十一月朔上御奉天殿大赦天下改给两京文武衙门印北京诸衙门去行在二字南京诸衙门増南京二字等谨按自辽建南京于幽州金元二代递加増廓明永乐中复营建都城至正统始定居之而当时既弃朶颜三卫塞垣以外皆为瓯脱于控驭之模未免于陋隘也我国家统一函夏定鼎建都㑹归有极皇上缵承列圣之绪神武布昭声灵有赫塞外诸藩俱为屏翰西蒙北漠咸𨽻版图而京师实居万国之中四表来同八维奉朔川流云集道里咸均控制宏规实为亘古所未有于以膺景命而巩丕基苞桑永固之业垂庆于亿万斯年矣钦定日下旧闻考卷四卷四举正钦定日下旧闻考卷四举正王安中罢尚书左丞条原书尚误作中今按宰辅编年録改二年正月原书正误作四今按金史交聘表改张通古原书古误作左今按大金国志改燕京路原书京误作市今按元史改钦定日下旧闻考卷四举正原书世纪门节删附记唐庚谕幽燕檄条节十字郭药师初以武勇四军荐条节四十七字郭药师者渤海铁州人条节五十一字萧容韩昉至䧺州条节五字金既破辽条节廿八字阿古达师自居庸闗入条节三十字燕山之地条节十七字金人用阿克善计条删燕地号沃壤条节十四字宣和将伐燕条节八十二字幽州之地条节七字钦定日下旧闻考卷四节删钦定日下旧闻考卷五钦定四库全书钦定日下旧闻考卷五形胜等谨按燕蓟为轩黄建都之地扆山带海形势之雄伟博大甲于天下我朝定鼎于兹巩亿万载丕丕基美矣茂矣朱彛尊原书形胜门搜採诸家论着颇称该洽间有徴引未及者今稍为依𩔖増辑繋于各条之后原燕东有朝鲜辽东北有林胡楼烦西有云中九原南有滹沱易水民虽不佃作而足于枣栗此所谓天府者也等谨按国䇿谓燕地民不佃作者此葢举当时风俗言之迨其后耕垦相望地无遗利今则皇居建极封畿内外数千里皆成沃壤而辽阳沈阳实为国家邠岐旧疆帝业所基盛哉乎神臯奥区咸庆乐利而登上腴矣原燕亦渤碣之间一都㑹也南通齐赵东北边上谷至辽东北隣乌桓夫余东绾秽貉朝鲜真畨之利原燕之涿蓟富冠海内为天下名都原燕却背沙漠进临易水西至军都东至于辽长蛇带塞险陆相乗也増燕地东有渔阳右北平辽西辽东西有上谷代郡雁门南得涿郡之易容城范阳北新城故安涿县良乡新昌及渤海之安次皆燕分也乐浪元莵亦宜属焉蓟南通齐赵渤碣之间一都会也増东至于海南迫于河西距太行北通榆关雁门増渤碣之间一都会蓟县燕之所都渤即渤海碣即碣石也増冀州舜以其分太大离为幽州为并州程其水土与河南等常重十三其人沉鸷多材力重许可能辛苦自黄帝后帝王多居其地原富弼上仁宗封事云松亭关古北口居庸闗为中原险要又河朔士卒精悍与他道不𩔖得其心可以为用失其心则大可以为患安得不留意于此而轻视哉原冀都山脉从云中发来前则黄河环绕㤗山耸左为龙华山耸右为虎嵩为前案淮南诸山为第二重案江南五岭诸山为第三重案故古今建都之地莫过于冀所谓无风以散之有水以界之也原南京户口三十万大内壮丽城北有市陆海百货聚于其中僧居佛寺冠于北方锦绣组绮精絶天下膏腴蔬蓏果实稻粱之𩔖靡不毕出而桑柘麻麦羊豕雉兎不问可知水甘土厚石晋末割弃已前其中畨汉杂鬭胜负不相当既筑城后逺望数十里间宛然如带囘环缭绕形势雄杰真用武之国也等谨按今京师地在辽时称南京金时称中都元时称大都此条所引叶隆礼辽国志指辽之南京而言即燕地也又按朱彛尊原书引辽国志脱去水甘土厚一句与上文文义不顺且与形胜无涉谨依辽国志増正原李清臣议戎䇿云燕古为濒山多马之国其土莽平宜畜牧耕稼其民翘健便弓矢习骑射乐鬬轻死战国时为燕唐为范阳节度夫燕一国也范阳一镇也以一国之力独立几八百年遂与周室终始是其力足以捍边圉也范阳一镇之地宿兵不满数万而奚辽不能輙苦赵魏沧景者其力足以制之也今以天下之力而不胜其劳敝以天下之地而懔懔常为忧其故何也燕国有朝鲜辽东云中九原楼烦易水以为之塞范阳有卢龙古北松亭狐门之要以为之守用力少而塞之易此其能以一国一镇截然中立而不惧也自石晋割幽蓟檀顺妫儒武应寰朔涿蔚赂戎以市天下而营平易亦陷于辽阻固阨塞我皆失之而划沧霸瓦桥信安安肃广信保定常山忻岢岚火山宁化千里平广之地以为界戎马驰突去来如股掌之上此天下之所以不胜劳敝而懔懔常为忧也辽之侵我易我守之益难故时平而屯戍之费不得息辽之觇中国也近中国备辽之处也多故力劳而势益分间有忧国之将不过广塘水而已使土在其外而为沮洳于腹中阏河川泉渎灌庐墓耕牧之地包七州广数百里东起泥沽海口西达边呉淀堆蒲藻鱼蜯生之而粒食皆漕取于内地并西山尚缺百里曽未足限隔戎马而边民䘮其业矣譬之千金之家患在藩墻之内不治格鬬攘却之具而方施堑阈下以为守识者从而笑之塘水是也原自雄州东际于海多积水辽患之未尝由此路入顺安军西至北平二百里地平广无隔阂毎由此入议者以为宜度地形髙下因水陆之便建阡陌浚沟洫益树五稼以实边廪而限戎马雍熙后数用兵岐沟君子馆败衂之后河朔之民农桑失业多闲田且戍兵増倍端拱二年以左谏议大夫陈恕右谏议大夫樊知古等经营之恕宻奏戍卒皆隋游仰食县官一旦使冬被甲兵春执耒耜恐变生不测营田之议遂寝原知雄州何承矩上言兵家有三阵日月风云天阵也山林水泉地阵也兵车士卒人阵也今用地阵而设险以水泉而设固建为陂塘亘连沧海纵有突骑何惧奔冲今顺安西至西山地虽数军路才百里即有邱陵冈阜亦多川渎泉源倘因而广之制为塘埭则可以戢戎骑息邉患矣原辽史刘六符谓贾昌朝曰塘泺何为者耶一苇可杭投箠可平不然决其堤十万土囊遂可得而路矣仁宗以问王拱辰对曰兵事尚诡彼诚有谋不应以语敌此六符夸言耳设险守固先王不废也原飞狐古北之口所谓险阻也幽燕割而险阻之地悉归于辽今之所恃者不过塘泺耳自雄覇以达畿甸平原易野健为疾驰不半月可至一有不备可不为之寒心哉原从沧州取海上路以数千艘出轻兵三万趋平州入符家砦口则咫尺燕蓟矣原宋平燕北羣臣表贺有云舜肇十二州始别冀都之壤周建八百国首疏召奭之封当天津析木之交实上谷广阳之胜形胜有金汤之险膏腴号陆海之饶补端拱二年将讨燕蓟诏羣臣各言边事宋琪疏上谓径路所趋必若取雄霸直进未免更有阳城之围葢界河之北陂淀坦平北路行师非我所便况军行不离乎辎重敌来莫测其浅深欲望囬辕西适山路令大军㑹于易州循孤山之北涞水以西挟山而行援粮而进涉涿水并大房扺桑干河出安祖砦则东瞰燕城裁及一舎此是周徳威收燕之路自易水距此二百余里并是沿山村墅连延溪涧相接採薪汲水我占上游东则林麓平冈非戎马奔冲之地内排枪弩步队实王师备御之方而于山上列白帜以望之戎马之来二十里外可悉数也桑干河水属燕城北隅遶西璧而转大军如至城下于燕丹陵东北横堰此水灌入髙梁河髙梁岸狭桑水必溢可以驻跸寺东引入郊亭淀三五日弥漫百余里即幽州隔在水南王师可于州北繋浮梁以通北路敌骑来援已隔水矣视此孤垒浃旬必克朱昆田原按绎宋惠安疏则桑干河水当日乃在燕城之北今则深谷为陵桑干出山之口不在卢师祠下而在石径山麓矣等谨按卢沟河惟下游地平土疏间有迁徙至其上游则西山崖谷为之键束河循山转自西而南以萦带都城明陈全之蓬窻日录谓卢沟为京师之朱雀水此今昔所同之轨迹也至如金口疏道考金史河渠志大定十一年虽有自金口疏𨗳至京城北入濠之议而其后迄无成功旋开旋塞迨元郭守敬等复议开金口河后亦不果行盖以卢沟地形水性惟利于西南流设欲强之北行不能也即谓金之旧城址大半在今右安广宁阜成三门外西南隅今昔建制稍有不侔然以地理度之卢沟从西山来亦祇畧当其西北隅未尝径至城北此条原书所引宋珙疏谓卢沟属燕城北可决之使与髙梁合者乃当时宋臣未亲履燕地之言筹策之疎即此可见而朱昆田原按据此直谓当日卢沟在城北沿误滋甚殊不知卢沟河㫁不能与髙梁合且卢师祠与石径山河之出口虽异其为西南流则一也今谨辨证如右又按涞水以西原本误作漆水以西今依宋史改正等谨按此条原本所引宋胡旦平燕议其规画当时兵事语涉夸大今谨删正十余字増幽州东有朝鲜辽东北有楼烦白檀西有云中九原南有滹沱易水天下菓食稻梁靡不毕出形势雄杰真用武之国増幽州地濒海皆斥卤沮洳何承矩谓自陶河至泥沽口屈曲数百里天设险阻真地利也増幽州在渤碣之间其地负山带海风气刚劲自古为用武之地増幽州北七百里有榆闗闗东临海北有兎耳覆舟山山皆斗絶并海东北有路狭仅通车其旁地可耕种唐时置东西狭石渌畴米砖长杨黄花紫䝉白狼等戍以扼辽于此戍兵常自耕食惟衣絮嵗给幽州久之皆有田宅养子孙以坚守为已利自唐末幽蓟割据戍兵废散辽因得出陷平营自涿州至幽州百里人迹断絶转饷常以兵䕶送契丹多伏兵于盐沟以击夺之庄宗之末赵徳钧镇幽州于盐沟置良乡县又于幽州东五十里筑城皆戍以兵又于其东置三河县由是幽蓟之人始得牧而输饷可通补幽州之地左环沧海右拥太行北枕居庸南襟河济诚天府之国而太行之山自平阳之绛西来北为居庸东入于海龙飞凤舞绵亘千里重闗峻口一可当万独开南面以朝万国非天造此形胜也哉补金世宗将幸金莲川梁襄上疏极諌曰臣闻髙城峻池深居䆳禁帝王之藩篱也行宫非有髙殿广宇城池之固是废其藩篱也燕都地处雄要北倚山险南压区夏若坐堂隍俯视庭宇本地所生人马勇健亡辽虽小止以得燕故能控制南北坐致宋币燕葢京都之首选也况今又有宫阙井邑之繁丽仓府武库之充实百官家属皆处其内非同曩日之陪京也居庸古北松亭榆林等官东西千里山峻相连近在都畿易于㨿守皇天本以限中外开大金万世之基而设也奈何无事之日越居草莱爱沙碛之㣲凉忽祖宗之大业此臣所惜也况欲习武不必度闗涿易雄保顺蓟之境地广又平且在邦域之中田猎以时谁曰不可伏乞陛下囘北辕之车安处中都则宗社无疆之休天下莫大之福也世宗纳之増燕京地广土坚乃礼义之邦原尾箕之墟幽冀之区郁郁葱葱屹乎皇都峙以西山居庸缭以涿易潞沽山川相缪古今不殊原幽燕之地龙蟠虎踞形势雄伟南控江淮北连朔漠驻跸之所非此不可原至元四年正月城京师以为天下本右拥太行左注沧海抚中原正南面枕居庸奠朔方峙万嵗山浚太液池派玉泉通金水萦畿带甸负山引河壮哉帝居择此天府原元主中夏虽因其迩于隂山以定都而地形之强实甲天下抚据全盛几将百年一时文章亦颇有竒气未必非山川形胜风气之观感有以助之也原天下山川形胜雄伟壮丽可为京都者莫逾金陵至若地势寛厚闗塞险固总握中原之夷旷者又莫过燕蓟虽云长安有崤函之固洛邑为天下之中要之帝王都会为亿万年太平悠久之基莫金陵燕蓟若也原范镇之赋幽州也曰绳直砥平博大爽垲巴图鲁之传幽燕也曰虎踞龙盘形势雄伟以今考之是邦之地左环沧海右拥太行北枕居庸南襟河济形胜甲于天下诚天府之国也究其沿革唐虞则为幽都夏殷皆入冀地周封尧后于蓟封召公于燕正此地也厥后汉曰广阳晋曰范阳宋曰燕山元曰大兴国朝初谓之北平而为燕府龙潜之地寻建为北京而谓之顺天焉等谨按宋范镇幽都赋作博大爽垲绳真砥平原书误作形胜爽垲文义俚率葢引博物䇿会之误也谨依范镇原赋改正又案元史穆唿哩传孙巴图鲁从世祖征伐为先锋世祖在潜邸尝从容语曰今天下稍定我欲劝主上驻跸囘鹘以休兵息民何如对曰幽燕之地龙蟠虎踞形势雄伟南控江淮北连朔漠且天子必居中以受四方朝觐大王果欲经营天下驻跸之所非燕不可世祖怃然曰非卿言我几失之及即位卒定都于燕尝曰朕居此以临天下巴图鲁之力也博物䇿会误以为穆唿哩语今据元史改正原京师形胜甲天下扆山带海有金汤之固原京师负重山面平陆地饶鱼盐谷马果窳之利又转东南之粟财货骈集天险地利足制诸边汴洛闗中江左皆不及也原北京虽号稍东北南与饷逺然左沧海右太行风气敦厚长安之下此其最也原洪武初营汴为北京则亦周公意也末年东宫营秦则亦娄敬张良艺祖意也而卒不果岂天将以待燕耶成祖之营燕也当时台諌交口不便主事萧仪言之尤峻岂未识上意所属耶成祖曰北平之迁吾与大臣密计数月而后行彼书生之见岂足以达英雄之畧哉原张良谓闗中用武之地阻三面而守一面东制诸侯今世都燕亦用武之地亦阻三面以一面制天下前之进无穷后之退有限大非闗中之比原京东负山控海负山则泉深而土泽控海则潮淤而壤沃诸州邑泉从地涌一决而通水与田平一引而至如密云县之燕乐庄平谷县之水峪寺龙家务庄三河县之唐会庄顺庆屯地蓟州城北则有黄厓营城西则有白马泉镇国庄城东则有马伸桥夹林河而下城南则有别山舖及夹隂流河而下至于隂流淀疏渠皆田也遵化西南平安城夹运河而下及沙河舖地方又鐡厰涌珠湖以下至韭菜沟上素河下素河百余里夹河皆可成田迁安县北徐流营山下涌出五泉合流注桃林河又三里桥涌泉流出澡河又蚕姑庙涌泉成河与澡河相接夹河皆可田之地卢龙县燕河营涌泉成河及营东五泉涌漫四出至张家庄抚宁县西台头营河流亦自燕河营涌泉而来皆可成田丰润县南则大寨及刺榆坨史家河大王庄之地东则榛子岭西则鸦洪桥夹河五十余里皆可田玉田县青庄坞𨗳河可田后湖庄疏河可田三里屯及大泉小泉引泉可田至于濒海自水道沽闗黒巖子墩起至开平卫南宋家营之地东西度之百余里南北度之百八十里皆𨽻丰润其地与呉越濒海之沃区相等昔虞文靖公之议东极辽海南滨青徐濒海皆可田之地今丰润实其中境欲举其议行之兹非其先当致力者乎盖先之京东数处而畿内列郡皆可渐而行也先之畿内而西北之地皆可渐而行也在边陲则先之蓟镇而诸镇皆可渐而行也至于濒海则先之丰润而辽海以东青徐以南皆可渐而行也等谨按朱彛尊原书引明徐贞明西北水利议脱去京东京北诸水田之地未免舛畧谨依潞水客谭及明史河渠志诸书増正増燕京易州西北乃金坡闗即紫荆闗昌平之西乃居庸闗顺州之西乃古北口景州东北乃松亭闗平州之东乃榆闗即山海闗自后唐属辽金人取之海陵徙都焉元世祖尝问刘秉忠曰今之定都唯上都大都耳何处最佳秉忠曰上都国祚近大都国祚长遂定都燕之计増幽燕自昔称雄左环沧海右拥太行南襟河济北枕居庸苏秦所谓天府百二之国杜牧所谓王不得不可为王之地盖眞定以北至于永平闗口不下百十而居庸紫荆山海喜峯古北黄花镇险阨尤着㑹通漕运便利诚万世帝王之都原唐赵徳钧为幽州节度使于幽之南六十里城阎沟而戍之又于幽之东五十里城潞县而戍之二城乃幽州之门户也阎沟即今良乡潞县即今通州増京师濒大海秦始皇时起黄腄瑯邪之粟转输北河则海运固以通于兹矣杜甫谓渔阳豪侠地撃鼓吹笙竽云帆转辽海粳稲来东吴又云幽燕盛用武供给亦劳哉吴门持粟帛汎海凌蓬莱唐时已通吴之粟矣増京东至山海闗西至黄花镇为闗塞者二百一十二为营堡者四十四为卫二十二为守御所三设分守叅将五于蓝河营太平寨马兰峪宻云县黄花镇以管摄营堡谓之闗设守傋都指挥五于山海永平遵化蓟州三河以管摄卫所谓之营设总兵官一员于三屯营以总镇焉闗设于外所以防守营立于内所以应援其制可谓宻矣此所以控御其形势者也原国家建都燕朔毋论山川峙濯险甲寰区而紫荆扼蜚狐之吭居庸拊山谷之背山海掣元莵之肘其因地利而尽人谋可谓千古硕画原汉唐都闗中去边㡬千余里今京师北抵居庸东北抵古北口西南抵紫荆闗近者百里逺不过三百里尔原汉唐宋皆并建两京汉唐以长安为西京洛阳为东京宋以汴为东京洛为西京其地皆相去不逺髙皇帝定鼎金陵文皇帝迁都金台则跨江河南北而各为一大都㑹盖天下财赋出于东南而金陵为其会戎马盛于西北而金台为其枢并建两京用东南之财赋㑹西北之戎马无敌于天下矣原京师形胜以堪舆家论之玉河之水当直出㑹南海子从天地坛前转东入潞河方为自然崇文门外闸河宜塞之庻几左臂不断此乃帝王建都万代之计也原北京青龙水为白河出密云南流至通州城白虎水为玉河出玉泉山经大内出都城注通惠河与白河合朱雀水为卢沟河出大同桑干入宛平界出卢沟桥元武水为湿余髙梁黄花镇川榆河俱绕京师之北而东与白河合等谨按郦道元水经注虽有髙梁无上源之説而兹水实承西山玉泉之委输为玉河经流明蒋一葵长安客话谓髙梁源发西山者是也乃陈全之蓬窻日録误分玉河髙梁为二且以髙梁属之京北诸水则全属臆揣为未经身至者之言今谨辨证于此原太行自西来演迤而北緜亘魏晋燕赵之境东极于医无闾重冈叠阜拥䕶而围绕之不知其几千里也其东则汪洋大海稍北乃古碣石稍南则九河故道浴日月而浸干坤所以界之者又如此其直截而广大也况居直北之地上应天垣之紫微其对面之案以地势度之则泰岱万山之宗正当其前夫天之象以北为极则地之势亦当以北为极易曰艮者东北之卦也万物之所成终而成始也离万物皆相见南方之卦也圣人南面而听天下向明而治孔子曰为政以徳譬如北辰居其所而衆星共之今之京师居乎艮位成始成终之地介乎震坎之间出乎震而劳乎坎以受万物之所归体乎北极之尊向乎离明之光使万物之广亿兆之多莫不面焉以相见则凡舟车所至人力所通者莫不在于照临之下自古建都之地上得天时下得地势中得人心未有过此者也原京师前挹九河后拱万山正中表宅水随龙下自辛而庚环注皇城绕巽而出天造地设増皇居右脇千山拱䕶万国朝宗山奥而深土肥而衍梁赵为之腹心宣云乃其肩背左逵逺走蓟辽右辅近招并代轾前而轩后居重而驭轻诚郁郁䓤䓤之盛概矣増京师扆山带海有金汤之固眞定以北至于永平闗口不下百十而居庸紫荆山海喜峰口古北口黄花镇险阨尤着原北京上应北辰以象天极南面而听天下天险地利甲于闗中补自太行山而北不知山所限极处亦如东海不知所穷尽也补宣府大同籓篱也居庸紫荆门户也顺天眞定保定等府州县堂室也籓篱密斯门户固门户固斯堂室安补居庸曹王大安黍谷崆峒之山环抱如箕而燕城峙其中其地如掌补大地之脉咸祖崑崙而南北二络最大北络极于幽燕大河至此入海与鸭緑江会东有下沙此山水一大交㑹也其北崇冈千叠其前坦平千有余里泰山耸于南诚国家万年之基也补京东诸州县地多卑洼沮洳弥望或云可开水田如江南耕耨法嵗收自倍而徐尚宝贞明特主其说具在潞水客谈余深是之乃请旨下近京郡县酌量修举以尚宝兼宪职董其事尚宝从河间经始筑堤捍水乃之蓟州招南兵之习农者使画地耕作仍给之饷一时农兵大集恳田以亿计亩收一钟抚臣及司道方次第开报而北人官京师者倡言水田既成则必倣江南起税是嫁祸也乃从中挠之御史王之栋疏请罢役而中官在上左右者多北人争言水田不便上意亦动召余及同官于皇极门面谕以水田当罢余对言髙田冝黍麦下田冝粳稻今民间游惰下田皆弃不耕荒芜寖多故议开垦非废已熟之田也上云荒田可开水田不可作余退而上疏极陈利便而上意竟不可囘遂切责尚宝以为扰民而初议尽格矣彼中开垦已成收获甚冨一闻诏下尽撤毁堤岸斥为间田垂成之功废于一旦良可惜也补淮南子谓地有九薮燕之昭余祁居一焉薮者聚也王者以聚民蓄国夫燕天下之上游也甸服西北控御东南若建瓴然泰岳峙其南华山环其右前则三案重围后则九河归宿诚四塞之国矣议者以为汉之边在北咸阳去朔方千余里唐之边在西去吐蕃亦千余里今京师闗隘近者百里逺不过三百里居庸吾之背也紫荆吾之喉也卒有急则搤吾之喉而拊吾之背是殆不然譬之一身焉幽燕天下之元首也牵左则左肘动掣右则右掖奋无事则坐享长河之利以为转输有事则席卷燕赵之兵以为犄角所谓天下之势莫重于燕其以此耶补国家建都北平古为燕国燕自文公以后立于强国之间北迫戎貉内控齐晋又尝帅师驰逐中原千里之外此其为费不少矣苏秦谓燕东有朝鲜辽东北有林胡楼烦西有云中九原南有滹沱易水即今畿内东西所至视昔虽狭而南有渤海鉅鹿至于邯郸濮阳盖兼齐赵之地长短相互实亦当之昔者纎悉出于其国而今尽仰给于东南非所以冨国息民也往时何承矩耕水田于河北虞集议海田于京东托克托大兴营田西自西山东至迁民镇南起保定河间北抵檀顺皆从佃种水泉陂塘之迹门堰捍筑之方召募教授之法器具工作之资蜃蛤粟米之冨可以按成式法往智数嵗之后其效立见此与转呉会漕潞渚功相十利相百矣补给事中魏呈润疏曰周礼幽州薮曰貕养其川河泲其浸菑时冀州薮曰扬纡其川漳其浸汾潞盖水泽至沃也国家定鼎于燕用幽冀为畿辅负重山面平陆奥衍之利甲于东南若疏其上源自涓滴传而致之何田不充何漕不裕惟北方不知蓄水听其自旱自雨自盈自涸而莫之均节故潦则遍地巨浸旱则满眼砂砾一遇饥嵗比屋倒悬民之凋敝极矣诚于平时举地利而经理之冨民不能供役者必转募贫民则窘者得食一利也旱则蓄其流涝则宣其溢则瘠产皆化为沃土二利也水道与田畴相通譬咽喉之气达于肺脏靡所不通漕可速济三利也北地种植既多即粟米刍茭俱将输于天府逺可省额外之征近可蠲召买之役四利也原野有沟有防髙下成堑盗不敢援弓驰马五利也夫不费太仓之金钱而坐获此五利何惮而不为乎补嘉祐五年五月西上合门使英州刺史郭谘上平燕议曰辽之地自瓦桥闗至古北口地狭民少自古北口至京属奚辽自中京至庆州道旁才七百余家盖辽疆土虽广人马至少傥或南牧必率髙丽渤海达靼黑水女直室韦等国㑹战其来既逺其粮匮乏臣闻以近待逺以逸待劳以饱待饥用兵之善计又闻得敌自至者胜先据便地者佚以臣所见请举庆厯之䇿合衆河于塘泊之北界以限戎马然后以景徳故事顿兵自守歩卒十二万骑卒三万强壮二万嵗计粮饷百八十三万六千斛又旁河郡邑可由水运以给保州然后以拒马车三千䧟马枪千五百独辕弩三万分选五将臣可以备其一来则战去则勿追幽州粮储既少辽不可久留不半年间当遁沙漠则进兵断古北口塞松亭闗传檄幽蓟燕南自定矣増中统二年命平章政事赵璧等牵蒙古汉军驻燕京近郊太行一带东至平滦西控闗陜应有险阻于附近民内选谙武事者修立堡塞守御增大兴在昔为召公所封地春秋战国时以燕代劲兵抗衡秦楚亦形势得也地气郁积渐盛于金元实始建都于此譬诸天象大兴其薇垣而九州四海其列宿也欤増东枕辽海沃野数千里闗山以外直抵盛京气势龎厚文武之丰镐不是过也天津襟带河海运道咽喉转东南之粟以实天庾通州屹为畿辅要地北则居庸耸峙为天下九塞之一悬崖峭壁保障都城雄闗叠嶂直接宣府尤重镇也西山秀色甲天下寺则香山碧云水则玉泉海淀而卢沟桥闗门嶻立即古之桑干河京邑之瀍涧也畿南皆平野沃壤桑麻榆栁百昌繁殖渐逺则瀛海为古河济交滙处水聚溪回若夫万里河山而都城位北南向以收其朝拱之势梯航车马络绎奔赴皆自南而北以奉神京岂非古今第一形胜哉钦定日下旧闻考卷五钦定日下旧闻考卷六钦定四库全书钦定日下旧闻考卷六形胜增世宗宪皇帝御制帝京篇磐石占幽蓟金汤固帝京幅员宁有外带砺自堪盟形势河山拱星文气象清休征荷地力瑞应感天成济济匡时器熙熙击壤情溪流穿禁籞霞彩映重城日照朱甍丽尘飞紫陌轻烟花织锦绣莺燕唱昇平池暖鱼吹絮兰熏蝶抱英新荷初浥露宿麦晩蒸晴极浦渔舟杳斜阳牧笛横所希均雨泽南亩问春耕等谨按皇上御制帝京篇皇都篇各一首已谨载郊垧南卷内兹不具録等谨按元李洧孙大都赋朱彝尊惜其未见今从永乐大典中録出増载可以证元都之方位制度矣出其委翳回眄天池翠岛真蓬莱之在九重也乃立保泰格于元极殿聫无逸所重民食亭擉钦定日下旧闻考卷六卷六举正钦定日下旧闻考卷六举正其北原书北讹作址今改靬距来而韇忘归按距来弩名见国䇿苏秦説韩原书距讹作鉅黑擒原书擒讹作琴时端阳句下原书多一耸字乐成观稆原书稆讹作稆千以舂杵原书杵讹作杼裬恩揭殿原书祾讹作稜今俱増改钦定日下旧闻考卷六举正钦定日下旧闻考卷七钦定四库全书钦定日下旧闻考卷七形胜朱昆田原按余古峯盛云浦二赋文不足存虑博闻者以为絓漏故节録之朱彛尊原按桑悦马斯臧黄器先帅机皆有两都赋因借抄未得俟补録等谨案马斯臧黄器先二赋俱无可考桑悦赋谨遵渊鑑类函所载増入帅机赋谨据机所撰阳秋馆集并増载于后钦定日下旧闻考卷七卷七举正钦定日下旧闻考卷七举正代马引逵豹尾在后原书代讹作诞逵讹作尾讹作马今据赋彚改蒙公域壃原书公字系阙文今据扬雄集増钦定日下旧闻考卷七举正钦定日下旧闻考卷八钦定四库全书钦定日下旧闻考卷八形胜等谨按自金明昌中始有燕山八景之目元明以来着咏颇多恭读御制燕山八景诗并叠旧作韵煌煌乎如钟律之载赓星云之相映玉泉趵突一条复邀睿裁釐定祛旧説之传譌表灵渊之觱沸瞻仰奎文足使林泉增色矣第原书中八景㪚见各门捡閲未便今谨总彚合一载入形胜门以便循览而备形胜之大全焉补自宋员外迪以潇湘风景写平逺山水一幅一时观者留题目为潇湘八景南渡诗人若陈允平衡仲张槃叔安周宻公谨奚㵄倬然皆有西湖十景词而北平旧志载金眀昌遗事有燕京八景元人或作为古风或演为小曲所谓八景者居庸叠翠玉泉垂虹太液秋风琼岛春阴蓟门飞雨西山积雪卢沟晓月金台夕照是已至永乐间馆阁诸公相集倡和更蓟门飞雨为蓟门烟树和者相属因而十室之邑三里之城五亩之园以及琳宫梵宇靡不有八景诗矣增御制燕山八景诗琼岛春阴琼华瑶岛郁嵯峨春日轻隂景色多云䕶鳯楼松掩映瑞凝仙掌竹婆娑低临禁苑滋苔藓逺带郊畿䕃麦禾更向五云最深处好风时送九韶歌太液秋风秋到宸居爽籁生玉湖澄碧画桥横荷风晩送残香气竹露凉敲緑玉声翠合三山连阆苑波涵一镜俨蓬瀛由来禁籞林泉好行乐还同万物情玉泉垂虹涌湍千丈落垂虹风卷银涛一望中声震林梢趋衆壑光浮练影挂长空跳波激石珠丸碎溅沫飞花玉屑红自此恩波流处处公田时雨泽应同西山晴雪银屏重叠湛虚明朗朗峯头对帝京万壑晶光迎晓日千林琼屑映朝晴寒凝涧口泉犹冻冷逼枝头鸟不鸣只有山僧颇自在竹炉茗椀伴髙清蓟门烟树苍茫树色望中浮十里轻隂接蓟邱垂栁依依村舍隠新苖漠漠水田稠青葱四合莺留语空翠连天雁逺游南望帝京佳气绕五云飞䕶凤凰楼卢沟晓月兰若霜钟断续鸣卢沟晓月正西横苍烟淡接平芜迥曙色才分逺水明傍岸人行闻犬吠戏波风动见鱼惊车驰马骤长安道何限低徊旅宦情居庸叠翠居庸天险列峯连万里金汤固九边雄峻莫夸三崃险﨑岖疑是五丁穿岚拖千岭浮佳气日上羣峯吐紫烟盛世祇今无战伐投戈戍卒艺山田金台夕照燕台遥望澹烟蒙返照依希禁籞东是处人家图画里一川风景夕阳中溪头棹响归渔艇牛背箫声过牧童千古望诸留胜蹟㡬囘凭弔向西风增干隆十六年御制燕山八景诗叠旧作韵琼岛春隂承光殿之北孤屿瞰临北海相传为辽之琼华岛上多竒石宋艮岳之遗金人辇致扵此今为永安寺悦心其便殿也艮岳移来石岌峩千秋遗蹟感懐多倚巖松翠龙鳞蔚入牖篁新鳯尾娑乐志讵因逢胜赏悦心端为得嘉禾当春最是耕犂急每较隂晴发浩歌太液秋风太液池在西苑中亘长桥列二华表曰金鳌玉蝀北为北海南则瀛台西京赋所称沧池沟沆列瀛洲夹蓬莱者方斯蔑矣㣲见商飔苹末生镜澜玉蝀影中横非闗细雨频传响何事平流忽有声爽入金行阊阖表波连瑶渚趯台瀛髙秋文宴传佳话已觉犂然今昔情玉泉趵突西山泉皆洑流至玉泉山势中豁泉歕跃而出雪涌涛翻济南趵突不是过也向之题八景者目以垂虹失其实矣爰正其名且表为天下第一泉而为之记玉泉昔日此垂虹史笔谁真感慨中不改千秋翻趵突几曾百丈落云空廓池延月溶溶白倒壁飞花淡淡红笑我亦尝传耳食未能免俗且雷同西山晴雪西山峯岭层叠不可殚名因居京城右辅故以西山概焉髙寒故易积雪望如削玉今搆静宜园于香山輙建标其岭志之乆曽胜蹟纪春明叠嶂嶙峋信莫京刚喜应时霑快雪便教佳景入新晴寒村烟动依林袅古寺钟清隔院鸣新傍香山搆精舍好収积玉煮三清蓟门烟树水经注蓟城西北隅有蓟邱明人长安客话谓在今都城德胜门外土城关即其遗址旁多林木蓊翳苍翠十里轻杨烟霭浮蓟门指㸃认荒邱青帘贳酒于何少黄土埋人即渐稠牵客未能留逺别聴鹂谁解作清游梵钟欲醒红尘梦断续常飘云外楼卢沟晓月卢沟河即桑干河水黒曰卢故以名之桥建于金明昌初长二百余步由陆程入京师者必取道扵此茅店寒鸡咿喔鸣曙光斜汉欲参横半钩留照三秋淡一蝀分波夹镜明入定衲僧心共印懐程客子影犹惊迩来每踏沟西道触景那㤀黯尔情居庸叠翠居庸为九塞之一见于吕览淮南子其迹最古郦道元谓崇墉峻壁山岫层深路才容轨为得其实云断戍頺垣动接连当时徒説固防边洗兵玉垒曾无借守德金城信不穿泉出石鸣常带冷日含峯暖欲生烟鸣鞭阿那羊膓道可较前兹获有田金台夕照黄金台见志乗者有三一在易州都城有其二舆地名胜志云在府东南十六里又有小金台相去一里今朝阳门东南岿然土阜好事者即以实之所传古蹟大率𩔖是九龙妙笔写空蒙疑似荒基西或东要在好贤传以乆何妨存古託其中豪词赋鹜谁过客博辩方盂任小童遗迹明昌重挍捡睪然髙望想流风等谨按燕山八景御制叠旧作韵内釐定玉泉趵突一条永资垂信今敬谨编辑卷内其有节年分咏各题之什兹不具録增琼岛在皇城西北苑中下瞰池水环以雉堞地势坡陀叠石为山磛岩磊砢层叠而上石磴隂洞萦纡蔽亏乔松古桧深翳森蔚隠然神仙洞府也谓之大山子山顶有广寒殿殿之四隅各有亭左二亭曰玉虹方壶右二亭曰金露瀛洲山半有三殿中曰仁智东曰介福西曰延和其下太液池前有飞桥以通仪天殿东有石桥以通琼林苑山之上常有云气浮空氤氲五采郁郁纷纷变化翕忽莫测其妙故曰琼岛春云增太液池在城之右东瞰琼华岛而西北南三面极深广芰荷菱芡舒红卷翠鱼跃鸟浮上下天光真胜景也东南有仪天殿中架长桥以通往来又有土台松桧苍苍然天气清明日光滉漾而波澜涟漪清彻可爱故曰太液晴波等谨按元一统志八景内有太液秋波明人亦曰晴波后改为太液秋风仰荷宸章屡经题咏益昭画一矣又按琼岛太液池殿亭制度及名额凡经本朝更定者皆详宫室门西苑条下兹不复缀增玉泉在宛平县西北三十里山有石洞三一在山之西南其下有泉深浅莫测一在山之阳泉自山而出鸣若杂佩色如素练澄泓百顷鑑形万象莫可拟极一在山之根有泉涌出其味甘洌洞门刻玉泉二字山有观音阁又南有石岩名吕公洞其上有金时芙蓉殿废址相传以为章宗避暑处以兹山之泉逶迤曲折蜿蜿然其流若虹故曰玉泉垂虹等谨按玉泉垂虹之称盖邹缉杨荣辈相延旧説一时倡和不免耳食之谈恭读御制玉泉山天下第一泉记并经睿裁釐定玉泉趵突之名今谨録卷内增御制玉泉山天下第一泉记水之徳在养人其味贵甘其质贵轻然三者正相资质轻者味必甘饮之而蠲疴益夀故辨水者恒于其质之轻重分泉之髙下焉尝制银斗较之京师玉泉之水斗重一两塞上伊逊之水亦斗重一两济南珍珠泉斗重一两二釐扬子金山泉斗重一两三釐则较玉泉重二釐或三釐矣至惠山虎跑则各重玉泉四釐平山重六釐清凉山白沙虎邱及西山之碧云寺各重玉泉一分是皆巡跸所至命内侍精量而得者然则无更轻扵玉泉之水者乎曰有为何泉曰非泉乃雪水也常収积素而烹之较玉泉斗轻三釐雪水不可恒得则凡出山下而有冽者诚无过京师之玊泉昔陆羽刘伯刍之论或以庐山谷帘为第一或以扬子为第一惠山为第二虽南人享帚之论也然以轻重较之惠山固应让扬子具见古人非臆説而惜其不但未至塞上伊逊并且未至燕京若至此则定以玉泉为天下第一矣近嵗疏西海为昆明湖万夀山一帯率有名泉溯源会极则玉泉实灵脉之发皇德水之枢纽且质轻而味甘庐山虽未到信有过于扬子之金山者故定名为天下第一泉命将作崇焕神祠以资惠济而为记以勒石夫玉泉固趵突山根荡漾而成一湖者诗人乃比之飞瀑之垂虹即予向日题燕山八景亦何尝不随声云云足见公论在世间诬辞亦在世间籍甚既成雌黄难易泉之于人有徳而无怨犹不能免讹议焉则挟德怨以应天下者可以知惧抑亦可以不必惧矣原西山来自太行连冈叠岫上干云霄挹抱回环争竒献秀值大雪初霁凝华积素若屑琼雕玉千巖万壑宛然图画原西山诸兰若白塔无虑数十与山隈青霭相间流泉满道或注荒池或伏草迳或散漫尘沙间春夏之交晴云碧树花香鸟声秋则乱叶飘丹冬则积雪凝素信足赏心而雪景尤胜增蓟门在旧城西北隅门之外旧有楼馆雕栏画栋凌空缥缈逰人行旅往来其中多有赋咏今并废而门犹存二土阜树木蓊然苍苍蔚蔚晴烟拂空四时不改故曰蓟门烟树等谨按蓟门烟树元一统志作蓟门飞雨明杨荣等倡和诗始改烟树陈孚作葢仍其旧也原卢沟本桑干河俗曰浑河在都城西南四十里有石桥横跨二百余步桥上两旁皆石栏雕刻石狮形状竒巧金明昌间所造两崖多旅舍以其宻迩京师驿通四海行人使客往来络绎疏星晓月曙景苍然亦一竒也原卢沟晓月为畿辅八景之一增居庸去北京九十里在昌平县西北三十里闗之中延袤四十余里两山夹峙一水旁流骑通连驷车行兼辆先入南口过闗入北口闗中有崃曰弹琴道旁有石曰仙枕两崖峻絶层峦叠翠又有石城横跨东西两山南北设二门敌台十二置军卫以守之淮南子云天下有九塞居庸其一焉南眺临军都亦谓之军都山以兹山苍翠秀丽故曰居庸叠翠增金台有三处并在易州易水东南去县三十里者曰大金台今在大兴县境去县东南十六里者曰西金台去县东南一十五里者曰小金台昔燕昭王尊郭隗筑宫而师事之置千金于台上以延天下士遂以得名其后金人慕其好贤之名亦建此台今在旧城内后之游者往往极目于斜阳古木之中徘徊留恋以寄其遐思故曰金台夕照补春秋后语燕昭王曰安得贤士以报齐讐郭隗曰王能筑台于碣石山前尊隗为师天下贤士必自至也王如其言作台以金玊崇之号黄金台述异记台在幽州燕王故城中上谷图经台在易水东南十八里其説不同钦定日下旧闻考卷八钦定日下旧闻考卷九钦定四库全书钦定日下旧闻考卷九国朝宫室等谨按从来立国者必首隆庙社之规崇建阙廷之制所以象辰极抚寰区昭诚敬而敷化理典綦鉅也洪惟世祖章皇帝定鼎燕京顺治元年肇定大清门名额有若殿庙宫阙制度皆丕振鸿谟因胜国之旧而斟酌损益之声灵赫濯炳耀维新圣祖仁皇帝世宗宪皇帝圣圣相承勤塈茨而施丹雘皇上御极以来绍庭继志凡兹外朝内朝营建缮葺之举道在因时者则必饬所司董治俾敬谨蒇厥事煌煌乎肯构鸿图创垂亿万年之盛轨也今谨编録国朝宫室釐为二十卷列于原书宫室门之前而附録原宫室卷帙于后其有可考辨者仍于原条下一例加按以资互证焉正阳门之内为大清门三阙上为飞檐崇嵴门前地正方绕以石阑左右石狮各一下马石牌各一干隆十九年御制大清门诗我太祖神武明哲创业开基日不暇给而勤于庶政建二木于门俾下情欲达者书之以进法贻百世泽永万年令许投书异缿筩无声听俾下情通古风淳噩非縁袭谤木尧年圣制同等谨按大清门御制诗恭载首见之篇余不备録大清门外俗称碁盘街干隆四十年修葺周围石䦨以崇体制大清门之内千步廊东西向各百有十间又折而北向各三十四间皆聨檐通嵴等谨按几吏兵两部月选官掣籖刑部秋审礼部乡㑹试磨勘俱集于廊房之左右廊房之外东为户部米仓西为工部木仓千步廊东接长安左门西接长安右门门各三阙东西向两门之中南向者天安门五阙上覆重楼九间彤扉三十有六为皇城正门等谨按天安门初仍明旧曰承天门顺治八年重建改今名凡宣布覃恩庆典诏书于门楼上设金凤衔而下焉干隆十九年于东西长安门外増筑围墻各设三座门规模尤为闳整皇城四门南即天安门北曰地安东曰东安西曰西安天安门前环御河跨石梁七即外金水桥等谨按皇城内河流四靣环绕其由地安门西步梁桥流入者经景山西门引入环紫禁城是为䕶城河䕶城河西面之水自紫禁城西南隅流经天安门外金水桥东南注御河是为外金水河又西阙门下有地沟引城河水经午门前至东阙门外循太庙右垣南流折而东注太庙㦸门外筩子河东南合御河此系干隆二十五年奉谕新开水道至其由地安门东步梁桥流入者经东安门内望恩桥流注御河又别为一道也外金水桥前立华表二门之内立华表二东西两庑各二十六间东庑正中为太庙街门西庑正中为社稷街门等谨按天安门内西向者为太庙街门东向者为社稷街门端门内西向者为庙右门亦称神厨门东向者为社左门阙左门外西向者为太庙西北门东向者为社稷东北门太庙在阙左南向围垣一重琉璃甎门三间左右门各一㦸门五间崇基石䦨中三间前后均三出陛中九级左右七级门内外列㦸百有二十左右门各三间前后均一出陛各五级前殿十有一间重檐阶三成绕以石䦨五出陛一成均四级二成均五级三成中十有一级左右九级东西庑各十有五间阶均八级燎鑪二中殿九间后殿九间两庑各十间后殿东庑南燎鑪一㦸门外石桥五桥北井亭二六角闲以朱櫺桥南神库五间西向神厨五间东向庙门外之西南奉祀署三间东向左右房各三间垣一重门一北向东南宰牲亭三间前治牲房五间均西向垣一重门一西向井亭一六角闲以朱櫺西南为太庙街门五间西北为太庙右门三间均西向顺治元年定太庙时飨每岁孟春于正月上旬卜日孟夏孟秋孟冬于朔日行礼孟春时飨如遇祈谷斋戒之期皇帝诣太庙出入导迎乐均设而不作顺治四年定岁除前袷祭大建于二十九日小建于二十八日行礼干隆元年谕国家式崇太庙妥侑列祖神灵岁时祗荐明禋典礼允宜隆备今庙貎崇严而轩櫺榱桷久未増饰理应敬谨相视慎重缮修以昭黝垩示新之敬着该部㑹同内务府详议具奏钦此等谨按缮修太庙于干隆四年工竣中殿供奉太祖高皇帝太宗文皇帝世祖章皇帝圣祖仁皇帝世宗宪皇帝列圣列后神位每遇时飨及祫祭之期恭请奉安前殿礼成复送至中殿供奉后殿供奉肇祖原皇帝兴祖直皇帝景祖翼皇帝显祖宣皇帝列圣列后神位每岁袷祭恭请奉安前殿礼成复送至后殿供奉其四孟时飨则遣亲王于后殿行礼大飨前一日乐部设中和韶乐于前殿第一成阶上分左右悬祭日皇帝御祭服乘礼舆出宫内大臣侍卫前引后扈如常仪至太和门阶下降舆乘辇驾发警跸午门严鼓法驾卤簿前导导迎鼓吹设而不作皇帝由太庙街门左门入至外垣南门外神路右降辇赞引太常卿二人恭导皇帝由太庙南门左门入至㦸门幄次盥洗赞引太常卿恭导皇帝由㦸门左门入陞左阶入前殿左门就拜位前北向立典仪官赞乐舞生登歌执事官各共廼职武舞八佾进赞引官奏就位皇帝就拜位立廼迎神司香官各奉香盘进司乐官赞举迎神乐奏贻平之章赞引官恭导皇帝诣太祖高皇帝香案前上香以次诣列圣香案前上香奏复位皇帝复位奏跪拜兴皇帝行三跪九拜礼王公百官均随行礼奠帛爵行初献礼宗室司帛官奉篚司爵官奉爵各诣列圣列后神位前奏敉平之章舞干戚之舞司帛官跪奠帛三叩司爵官立献爵奠正中皆退司祝至祝案前跪三叩奉祝版跪案左乐暂止皇帝跪羣臣皆跪司祝读祝毕奉祝版诣太祖神位前跪安于案三叩退乐作皇帝率羣臣行三拜礼兴乐止武功之舞退文舞八佾进行亚献礼奏敷平之章舞羽籥之舞司爵官献爵奠于左仪如初献行终献礼奏绍平之章司爵官献爵奠于右仪如亚献乐止文徳之舞退太常官赞赐福胙光禄卿二人就东案奉福胙进至太祖位前拱举降立于皇帝拜位之右侍卫二人进立于左皇帝跪左右执事官咸跪右官进福酒皇帝受爵拱举授左官进胙受胙亦如之三拜兴率羣臣行三跪九拜礼彻馔奏光平之章彻馔毕太常官跪告礼成于神举还宫乐奏乂平之章皇帝率羣臣行三跪九拜礼有司奉祝次帛次香恭送燎所皇帝转立拜位旁西向侯祝帛过复位乐作祝帛燎半奏礼成恭导皇帝由㦸门左门出皇帝至外垣南门外神路右陞礼舆法驾卤簿前导导迎乐作奏祐平之章午门鸣钟皇帝还宫等谨按恭遇时飨大祫圣驾恭诣太庙及还宫仪注干隆三十六年大学士等原奏以上春秋已逾六旬宜稍节劳得专于诚敬奉谕量为更定其稍别于旧仪者乘辇入西北门至太庙北门外御礼轿入左门循东墻行至㦸门外东堦下降舆步入左门至幄次迨礼成由㦸门左门出陞舆如上仪干隆五年御制孟秋时享太庙诗玉斗廻旋届指庚金舆夙驾紫鸾鸣矞皇礼乐陈清庙糺缦云霞焕寳楹陟降俨临神鉴赫显承佑启泰阶平礼成肃穆瞻霄汉何限依迟霜露情干隆九年御制孟冬时享太庙礼成述事诗涤志斋三宿精禋举质明奉时修禴祀考乐叶韶韺馨荐忱爰託心忪礼欲成假思不可度颙若有余诚如在音容感孔懐霜露情桥山凝望处忾僾达三京干隆十二年御制孟冬时享太庙礼成有述诗午门鼔响散晨光太室修烝继履霜僾忾心源承一脉躬亲祭典重三王宗潢执事笾铏肃韶乐陈庭磬管将讵止祈年兼卜世绳绳奕禩奉萁芗干隆十三年御制孟冬时享太庙诗元英才节届烝祭以时将太室卿云焕五朝帝烈光追思曷有极一脉永流庆制治慙成泰书年幸告康惕干心久切仪式志宁遑忾僾相通处惟祈我武扬干隆十六年御制孟春时享太庙诗鲁论钦与祭周雅咏于昭太室脩精禴王春报始韶瓞瓜緜益衍本木接非遥济济趋三献依依眄九霄僾闻希黼扆显相肃鹓僚启佑鸿规逺丕承仰五朝干隆二十二年御制孟冬时享太庙礼成纪事诗吉朔修尝进吉蠲假思仰冀意颙然洋如在上原一脉勿替引之于万年三献礼成八佾舞小春律在五丝絃午门迎送増苏对祖烈今扬西海边干隆二十三年御制孟冬时享太庙述事诗质明徂位展䖍思职事天潢式礼仪追逺丕绵一脉瓞靖遐耆定万年基不迟废彻廻瞻庙有肃冠裳列迓墀昔厠大宛今布露延庥孰匪祖威贻干隆二十四年御制岁暮袷祭太庙述事诗璇玑临岁暮太室袷冬烝九庙萃神爽一躬凛继绳瞻羮惜彻馔传火验悬灯羃䍥祥花布天恩倍敬承干隆二十六年御制孟夏有事太庙礼成诗撰日惟中朔恊时逮正阳天经钦与祭世徳永延昌僾见神容对骏奔宗子襄一湾引金水万叶衍银潢干隆二十七年御制孟冬时享太庙诗午门严左鼓庙享致钦崇思孝奉先切维亲执事同万年福绵奕三献乐沖融僾忾宁常语诚知一脉通干隆三十一年御制孟夏有事太庙述事诗冬鼓肃寅牌午门雨湿街有颙霑泽思无那奉先懐燕翼贻庥永瓞支执事皆祭归不作乐雩祀又临斋干隆三十八年御制孟冬时享太庙礼成有述诗斋宿举冬禋躬承追慕申瓣香均致炷清酒惜三陈宗室济跄助明庭礼乐彬告成更颁朔律恊海西濵干隆四十年御制岁暮祫祭太庙礼成述事诗或问禘之答不知义最精存诚心果笃出治掌如平源本宗溯祖趋跄弟与兄礼成忻以戚肯俾代而行干隆四十二年御制孟秋时享太庙礼成述悲诗岁月迅如流怱怱届孟秋祔来祭斯始虞后忆从头易吉敢违礼思恩益结忧禘尝具深义夫子必从周又御制孟冬时享太庙诗每岁躬冬享今年倍溯思丰于何敢尔续莫大乎斯久近究情异趋跄以礼持禘尝关治国夫子昔言之干隆四十三年御制孟冬时享太庙礼成有述诗陪京返时驭清庙举冬烝惟切奉先思敢忘开创曽无文六英乐不和太羮镫绳继万年愿惕干一意兢等谨按节年时飨袷祭太庙亲诣行礼者俱有御制诗谨绎有闗纪述事实者恭载卷内余不备録钦定日下旧闻考卷九钦定日下旧闻考卷十钦定四库全书钦定日下旧闻考卷十国朝宫室社稷坛在阙右北向坛制方二成髙四尺上成方五丈二成方五丈三尺四出陛皆白石各四级上成筑五色土中黄东青南赤西白北黒土由涿覇二州房山东安二县豫办解部同太常寺验用内壝四靣各一门楔阈皆制以石朱扉有櫺门外各石柱二壝色亦各如其方壝北门内西北瘗坎二北为拜殿又北为㦸门各五间㦸门内列㦸七十有二均覆黄琉璃崇基三出陛壝外西南神库五间神厨五间井一均东向坛垣周百五十三丈四尺内外丹艧覆黄琉璃北门三间东西南门各一间循垣东北隅东向正门一左右门各一相对阙右门为乗舆躬祭出入之门坛西门外宰牲亭三间东向井一垣一重门一北向西南奉祀署东西各三间垣一重门一东向东遣官房一间南向东南为社稷街门五间东北为社稷左门三间均东向凡祭社稷之礼岁春祈秋报皆以仲月上戊日祭太社太稷之神以后土句龙氏后稷氏配太社位右太稷位左均北向后土句龙氏东位西向后稷氏西位东向祭日銮仪卫陈法驾卤簿于午门外陈金辇于太和门阶下日出前四刻太常卿诣干清门告时皇帝御祭服乗礼舆出宫内大臣侍卫前引后扈如常仪至太和门阶下降舆乗辇驾发警跸午门鸣钟法驾卤簿前导导迎鼓吹设而不作皇帝由阙右门至坛北门外神路右降辇赞引太常卿二人恭导入坛北门右门诣㦸门幄次礼部尚书率太常官恭请神位安奉毕太常卿奏请行礼皇帝出幄次盥沈赞引官恭导皇帝至内壝北门外拜位前南向立武舞八佾进赞引官奏就位皇帝就拜位立迺瘗毛血迎神乐奏登平之章赞引官恭导皇帝进内壝北门陞坛诣太社位前上香次诣太稷位前上香奏复位皇帝复位赞引官奏跪拜兴皇帝行三跪九拜礼王公百官均随行礼奠玉帛行初献礼司玉帛官奉篚司爵官奉爵各升坛诣太社太稷位前奏茂平之章舞干戚之舞司玉帛官跪奠玉帛三叩司爵官跪献爵奠正中司祝至祝案前跪三叩奉祝版兴升坛稍西跪乐暂止皇帝跪羣臣皆跪司祝读祝毕诣太社位前跪安于案三叩退乐作皇帝率羣臣行三拜礼兴乐止武功之舞退文舞八佾进行亚献礼奏育平之章舞羽籥之舞司爵官诣神位前跪献爵奠于左仪如初献行终献礼奏敦平之章司爵官跪献爵奠于右仪如亚献乐止文徳之舞退太常官赞赐福胙光禄卿二人自坛下西案奉福胙升坛进至神位前拱举降阶出内壝北门立皇帝拜位之右侍卫二人进立于左皇帝跪左右执事官皆跪右官进福酒皇帝受爵拱举授左官进胙受胙亦如之三拜兴率羣臣行三跪九拜礼彻馔奏博平之章有司奉方珪退送神奏乐平之章皇帝率羣臣行三跪九拜礼有司奉祝次帛次馔次香恭送瘗所皇帝转立拜位旁西向候祝帛过复位迺望瘗奏徴平之章恭导皇帝诣望瘗位望瘗奏礼成恭导皇帝由㦸门出礼部尚书率太常官恭请神位还御皇帝至坛北门外神路右陞礼舆法驾卤簿前导导迎乐作奏祐平之章午门鸣钟皇帝还宫等谨按圣驾恭诣社稷坛及还宫仪注干隆三十六年大学士等奏以圣寿周甲晋増而昭事之忱愈贞悠久当畧裁缛度益萃精心奉谕更定其稍别于旧仪者有司先设幄次于拜殿内皇帝乗辇由阙右门入东北门至坛北门外御礼轿入左门循㦸门东行至拜殿东阶下降舆至幄次迨礼成由幄次至东阶下升舆如上仪干隆六年御制仲春躬祭社稷坛诗秩宗尊百祀歛福钖羣黎典重明禋盛心殷望岁齐牲牷陈俎豆南雅奏金鼙六出新飘瑞公田正好犁干隆九年御制仲春上戊恭祭社稷坛诗东陆暾将曙熙春日载阳明禋遵振古崇徳佐维皇香雾霏神鼎卿云拥帝觞丝匏方合奏缀兆早成行物备九州贡土分五色方一衷䖍致愿庆钖我年康干隆十一年御制秋祭社稷坛诗祈报遵先制䖍寅倍已增丰年振古庆神贶信今承祝史辞无忝帝觞露正凝燎烟霏起处晴旭恰东昇干隆二十一年御制春祭社稷坛礼成述志诗銮舆鳯阙向西旋敬举春祈吉戊涓素积烟融雪以后阳烝脉发社之前于论钟鼓调宫徴诞降秠穈荐豆笾更冀厖禠钖昭假献俘指日外壝边干隆二十三年御制仲春社稷坛亲祀诗展币由来例仲春百年右社聿维新鸿功今古垂釐永佐配馨香肸蠁均处陆什三司后土食艰稼穑立烝民戊朝祭喜戊年值丰楙殷希钖祉申干隆二十四年御制社稷坛祷雨诗敢云久矣惄予心躬祷灵坛重致忱加玉义縁祈芘䕃升香敬用伫居歆祝辞请命出衷曲皇乐调和冀答隂五日为期难更缓油云即待霈甘霖干隆二十八年御制仲春祭社稷坛诗春有事巡狩代仪已隔年兹当躬毖祀无任意䕫䖍五戊遵今古三牲卜吉蠲祝釐懐岁际回忆歉秋连益用増慙徳惟祈利大田载芟诵周雅示本见真诠干隆三十三年御制仲春恭祭社稷坛诗蠲吉举禋宗春祈总为农三牲献博硕一意致䖍恭问树嗤贤对苴茅罢土封戊年修戊祭丰楙吁重重干隆三十四年御制仲春躬祭社稷坛诗当春举祈祭先月沐优恩祇此诚为瑞其他非所论撰辰应上戊仰徳配元坤岁岁躬承祀摅兹敬意存干隆三十八年御制仲春祭社稷坛礼成述事诗春祈秋举报秋每事行蒐以此恒躬祷原非为已求佑民宜稼穑福国遍寰陬伫俟壝门外平畨俘献囚干隆四十一年御制仲春祭社稷坛礼成述事诗立社本通礼酌尸非正论戊干迎享合申岁酒浆繁五土色原备三牲博以尊崇朝值甘雨祇惧沐神恩干隆四十二年御制秋仲恭祭社稷坛礼成述事诗每岁春祈奉今年秋报承幸无值二鬴惟有祝三登壝外献功罢坛中奏乐应礼成咏良耜似续念犹兢干隆四十三年御制春祭社稷坛斋居有作去歳阙春祈其阙不可言兹当过小祥大祭躬始安预斋应从吉素衣易旧观惟是庙堂制补衣更百官对之意不怿踟蹰鼻为酸一愧非素心一伤歳月殚守礼岂易云斯即为君难等谨按节年祀社稷坛亲诣行礼者俱有御制诗谨绎有闗纪述事实者恭载卷内余不备録天安门内两庑之北正中南向者为端门门制与天安门同门之内东西两庑各五间其北东有太庙右门西有社稷左门迤北两庑各四十二间均聨檐通嵴为六科垣舍及部院府寺监朝房等谨按六科垣舍及部院府寺监朝房分列之制详见官署门朝房北东出者为阙左门西出者为阙右门门北东西庑各三间为王公朝集之所等谨按凡九卿会议㨂选人员验看月官俱集阙左门下八旗都统会议俱集阙右门下午门为紫禁城正门门前左设嘉量右设日圭御制嘉量铭皇予圣祖建极宪天度律钧钟洞契元声微显阐幽何天衢亨小子缵绪寰区抚临协时月正日同律度量衡制兹法器列于大廷匪作伊述大猷敬承遵钟得度率度量成量为权舆律谐六英猗圣合天天心圣明七政是齐为万世法程如衡无私如权不凝如度节制如量祗平律得环中绍天明命永寳用享子孙绳绳我日斯迈而月斯征中元甲子干隆御铭紫禁城四门南即午门北曰神武东曰东华西曰西华四维角楼各一午门三阙上覆重楼九间南北彤扉各三十有六左右设钟鼓楼明廊翼以两观杰阁四耸左右各一阙西向者曰左掖东向者曰右掖等谨按午门为顺治四年建凡文武官出入由左其右门惟宗室王公得行之左右掖门各折而北不常启惟陞殿视朝百官各以东西班次由掖门入殿试文武进士鸿胪寺按中式名次引入一名由左二名由右余倣此凡视朝则鸣钟鼓以为节亲视坛庙出午门则以钟祭享太庙则以鼓如遇凯旋献俘诸大典皇上御午门楼行受俘礼午门之前凡颁朔宣㫖及百官常朝俱集于此凡献俘之礼择日皇帝遣官献俘于太庙兵部官率解俘弁兵以白组系俘颈由长安右门天安门右门入至太庙街门外北靣立候遣官至皆跪遣官入庙行礼复献俘于社稷坛兵部官仍以俘跪候于社稷街门外遣官诣坛行礼毕兵部官率弁兵解俘出献俘次日行受俘礼于先期工部设御座于午门楼正中至日质明内大臣率侍卫咸采服立两观翼楼阶上䕶军统领率䕶军立阶下均佩刀环卫武备院张黄盖于楼檐外銮仪卫设丹陛卤簿于阙下丹墀卤簿于阙左右门南金鼓铙歌于卤簿前乐部和声署设丹陛大乐于卤簿之末王公文武各官分班立均与太和殿大朝礼同兵刑二部尚书侍郎立于右翼丹墀卤簿外兵部官率解俘将校押俘立竢于右翼金鼓外刑部官立于兵部之次礼部堂官诣干清门请驾皇帝御龙袍衮服乘舆出宫午门鸣钟前引后扈如常仪驾至太和门鸣金鼓奏铙歌皇帝陞午门楼至檐前降舆陞坐乐止宣㫖大臣二人立于阶下鸿胪官赞排班引解俘将校进至御道西北靣立乐作将校行三跪九叩礼毕退立原位受俘兵部官率将校引俘至金鼓下跪兵部尚书跪奏平定某地所获俘囚等谨献阙下宣㫖大臣宣制曰所献俘交刑部刑部堂官跪领㫖兵部官引俘出金鼓外交刑部官刑部官械俘出施行若得㫖赦俘罪宣制释缚俘叩首毕将校引由天安门右门出丹陛大乐作王公百官各就拜位行三跪九叩礼毕乐止礼成鸣金鼓奏铙歌皇帝乘舆还宫干隆二十年御制午门受俘诗雷霆申宿令阊阖受新俘讵乃恩全背安能诛竟逋缉兇新附奋宥命旧奸瞿白练陈班末双顽肆市衢快晴天意顺大礼衆情愉益切钦心镜永懐巩帝图又御制定北将军班第遣人解逹瓦齐至御午门受俘诗鸳瓦缤纷积瑞银受俘军礼举重新丹墀羣辟齐肩侍白组名王繋颈陈天徳好生还贷死海濵多蹇又逢屯刑曹宪典聊迟待指日欧刀剚叛臣干隆二十五年御制御午门受俘馘诗凾首霍占来月倾心素坦欵天阊理官淑问宁须试骠骑穷追实可臧西海永清武保定午门三御典昭详从今更愿无斯事休养吾民共乐康干隆四十一年御制金川平定御午门受俘即事成什畏威赦罪昔己巳偝徳致俘今丙申真首函呈非或首生人组繋是孚人陈仪凯献声灵赫偃武欢腾礼乐彬四沐天恩际时泰盈虚黙念倍惶寅等谨按受俘献馘之礼行诸午门所以钦鸿贶崇武功也我皇上御极以来威徳逺掦疆圉式廓粤自乙亥剿平凖部一歳而再行斯典其后庚辰底定回疆丙申讨平攒拉促浸皆递举盛仪神人胥洽恭读节年御制受俘诗原委了然仰覩圣天子抚顺锄逆不得已而用兵之至意谨备録卷内以昭盛业焉凡颁朔之礼歳以孟冬一日颁来嵗十有二月之朔钦天监官设黄案于午门外正中又设二案于御道左右奉恭进皇帝时宪书于中案奉颁给王公百官时宪书于左右案陈设毕举中案由午门中门入监正监副从至太和门陈于左右阶监正等于丹墀左行三跪九叩礼毕授内务府掌仪司官奉至干清门恭进是日王贝勒贝子公以下文武百官咸朝服集阙下鸿胪寺鸣赞赞排班王贝勒贝子公序立御道上文武百官序立御道左右皆北靣东班西上西班东上赞有制衆咸跪宣读西靣宣制讫衆行三跪九叩礼王公百官皆以次跪领遂颁布于畿甸以前民用干隆五年御制十月朔日颁时宪书诗九瀛咸奉朔四海正同文礼特遵先制时惟授大君令颁悬度地泽被鹭鸳羣钦若心恒凛釐工政益勤等谨按御制午门颁朔诗恭载首见之篇余不偹録钦定日下旧闻考卷十钦定日下旧闻考卷十一钦定四库全书钦定日下旧闻考卷十一国朝宫室外朝之制午门内东西两庑各二十二间皆崇基东庑之中为协和门西庑之中为熙和门门各五间东西向两庑之北正中南向者为太和门九间三门重檐崇基石阑前后陛各三出左右陛各一出门前列铜狮二其南环以金水河跨石梁五即内金水桥等谨按午门内东西两庑东为稽察上谕处及内阁诰勅房西为繙书房及起居注公署东南隅为内阁公署西南隅旧为国史馆今为膳房库俱详见官署门内金水桥之水由神武门西地沟引䕶城河水流入沿西一带经武英殿前至太和门前是为内金水河复流经文渊阁前至三座门从銮驾库巽方出紫禁城太和门左右各一门皆南向左曰昭徳右曰贞度门各三间等谨按昭徳贞度两门庑为侍卫直宿处详见官署门太和门之内东西两庑各三十二间东庑之中为体仁阁西庑之中为𢎞义阁东庑之北为左翼门西庑之北为右翼门各五间皆东西向等谨按体仁阁𢎞义阁两庑为内府银皮段衣及瓷茶六大库详见官署门太和殿基髙二丈殿髙十有一丈广十有一间纵五间上为重檐垂嵴正吻二旁吻四前后金扉四十金琐牕十有六殿正中一间设御座殿前为丹陛环以白石阑陛五出各三成列鼎十有八铜龟铜鹤各二日圭嘉量各一丹墀为文武官行礼位笵铜为山形镌正从一品至九品清汉文东西各二行行十有八列于御道两旁等谨按康熙八年重建太和殿三十四年再建皇帝大朝御焉每岁元旦冬至万夀三大节及国家有大庆典则御殿受贺凡大朝㑹燕飨命将出师临轩策士及百僚除授谢恩皆御焉其元日筵宴之礼岁不常举惟干隆三年筵宴一次又十五年二十五年三十五年俱以恭遇万夀大庆举行至殿试策士则列试于殿前丹墀恭遇圜丘大祀前一日皇帝于殿内视祝版祈谷常雩大祀亦如之殿内皇上御题额曰建极绥猷聨云帝命式于九围兹惟艰哉奈何弗敬天心佑夫一徳永言保之遹求厥宁凡大朝之礼元日长至次日万夀圣节皆豫月由部疏请御殿受贺得㫖先期戒百执事至日五鼓銮仪使率官校至太和殿前陈法驾卤簿乐部率和声署陈乐悬仪制司郎中奉在京王公百官贺表入殿内陈左楹表案内阁中书奉笔砚陈右楹案上皆退质明鸿胪官引王公暨一二品官入右翼门引三品以下官入左右掖门东班由昭徳门西班由贞度门外国使臣从西班咸入就位立礼部堂官二人诣干清门奏请御殿午门鸣钟鼓领侍卫内大臣二人率豹尾班执枪侍卫十人佩刀侍卫十人立于干清门外礼部堂官二人立于干清门阶下前引大臣十人立于太和殿后阶下祇竢导引皇帝乘舆出干清门后扈内大臣二人及御前干清门侍卫从礼部堂官二人恭导由保和殿御中和殿座侍班导从官于殿前行三跪九叩礼不赞礼毕侍班官趋出各就班位立驾兴礼部堂官二人暨十大臣前导后扈如初中和韶乐作皇帝御太和殿陞寳座导从官各就位立乐止銮仪卫官进至中阶之右三传鸣鞭阶下三鸣鞭退复位鸣赞官赞排班丹陛大乐作鸿胪官引王公百官各就拜位班齐赞进衆进赞跪衆跪赞宣表宣表官入殿左门诣表案前奉表出大学士二人同至殿檐下宣表官正中北面跪大学士二人左右跪展表乐暂止宣表官宣讫奉表还于案复位立乐作鸣赞官赞叩兴王公百官行三跪九叩礼毕乐止引退复位立次引外国使臣就拜位乐作赞跪叩兴各行三跪九叩礼毕乐止引退复位立赐羣臣坐诸王公由殿左右门入大学士由殿左门入就位内大臣等各就本立位均跪行一叩礼坐赐王公以下文官三品武官二品以上暨外国使臣茶受茶及坐饮毕皆行一叩礼銮仪卫官传鸣鞭如初衆皆兴阶下三鸣鞭驾兴中和韶乐作还宫乐止鸿胪官引王公百官各以次退颁诏之礼礼部鸿胪寺官豫设诏案于太和殿内左楹之南及丹陛正中銮仪卫设黄盖云盘于丹墀内龙亭香亭于午门外工部豫设金鳯朶云于天安门上堞口正中设宣诏台于东第一楹设黄案于台上奉诏宣诏各官咸朝服恭竢领催耆老咸齐集天安门外金水桥南届时内阁学士奉诏至干清门㳟用御寳毕奉至太和殿陈于东案皇帝御殿羣臣朝贺行礼毕大学士一人入殿左门诣案奉诏由中门循左闑出至殿檐下授礼部尚书礼部尚书跪受兴由中阶左降至丹陛正中陈于案行一跪三叩礼跪奉诏兴由中阶降置云盘内礼部仪制司官奉云盘张黄盖由中道出太和门文武百官由昭徳门贞度门随出诏至午门外礼部官奉云盘设龙亭内銮仪校舁亭前列御仗导引乐作礼部尚书率属随至天安门登城陈诏书于宣诏台案上文武各官于金水桥前按翼序立鸿胪官赞排班文武官按班次北面立领催耆老序立于后宣诏官登台西面立鸿胪官赞有制衆皆跪宣诏毕文武各官领催耆老均聴赞行三跪九叩礼奉诏官奉诏承以朶云由金鳯啣下礼部官祇受仍设龙亭内銮仪校舁行前列黄盖御仗导迎乐作由大清门出至礼部礼部尚书侍郎率属跪迎于仪门陈诏于大堂行三跪九叩礼毕㳟镌诏书誊黄颁行天下凡命将之礼皇帝命大将军统帅军旅择吉出师先期临轩授勅印是日銮仪卫陈法驾卤簿大将军率从征诸将咸采服集午门外内阁豫陈勅印于太和殿内东旁黄案皇帝御殿王公百官咸朝服侍班鸿胪官引大将军由左阶升至殿檐下大学士一人奉勅一人奉印出授大将军大将军跪受转授内阁官跪接毕行三跪九叩礼兴随奉勅印官降左阶出太和门中门皇帝还宫至日遣官祇告于奉先殿所司张黄幄于长安左门外设御座皇帝率大将军诣堂子行礼拜纛均如仪礼毕御黄幄陞座赐大将军巵酒大将军跪受饮毕属櫜鞬乗马文武大臣承诏饯于郊设祖帐礼兵二部堂官奉茶大将军率从征将士望阙谢恩迺率大军进发既莅营申明军令肃队启行干隆十四年御制季夏视朝诗诘旦奎中夜易阑罘罳曙色上金銮宫悬乐应林钟律拜舞班齐九品官何必舎人称絶唱所希多士副其难漫言例是鸿胪掌拱手垂衣敢自安干隆十七年御制暮春太和殿视朝诗詄荡天门开曙曦彤墀香霭露华滋礼章乐亮诚何有拱手垂衣念在兹百辟都遵博士制七言谁继舎人诗昭容已䙝貂珰僣未可明廷赞盛仪干隆二十二年御制冬日视朝诗百僚剑佩集明廷班末陪臣赞谒聆黄道星辰联毕昴小阳节候霭元㝠东鹣西鲽谁分域北极南荒一太宁逺服迩安心敢肆敬天勤政训聪聴干隆二十五年御制太和殿朝㑹庸作歌晨参昼㑹肃朝仪正殿春融赤羽旗考夏综周原旧典戛球舞籥迓新禧十年一举宁为数万国来同倍切寅吏治民生厪宵旰问方讵止借斯时祥花瑞叶玉楼栖庆恰占年景福禔耆定不期来黙克安和惟是洽羣黎慢陈汉殿鱼跳水却聴天方鳯奏西簪笔谁成元㑹赋持盈应悉敬弥跻干隆二十六年御制季夏太和殿视朝诗一夜隂晴云未消朝氛歛尽旭光朝或縁敬事蒙天佑虽喜宜农戒意骄㳟已奉三钦扆御宅中图治慎衣宵林钟东序声韶乐应月详求律吕调干隆三十一年御制太和殿视朝诗五更微雨鸡鸣止衮衮千官肃侍仪金鼎烟中三殿曙林钟律里八音披陞迁毕谢萃朝彦职贡例瞻引海夷蒇事更衣向西苑出城欲趂晓凉宜干隆三十六年御制太和殿视朝诗曈昽晓阙启芙蓉香拥金鑪露气浓礼具以时临黼座乐鸣应月奏林钟敢云㑹极还归极惟奉天宗与地宗三十六年斯一志遑因日久懈䖍㳟等谨按节年视朝俱有御制诗谨绎有闗纪述事实者㳟载卷内余不偹録干隆十七年御制御殿胪唱有作秋榜原春榜恩科乃特科慈宁欣夀永师济冀材多大对谁忠告旁求此广罗午门开詄荡日丽小春和干隆二十六年御制四月二十五日御殿传胪纪事诗雅化作人祝夀慈金阶胪唱丽晴曦既求真学颁新制亦体常情改近期公举不教存己见明敭还预定其辞西人魁榜西平后可识天心偃武时干隆三十一年御制御殿传胪诗三年一举右文仪未可寻常例视之衆对䇿皆摅所学亲抡颂在不忘规或逢甘雨随金榜且喜微风靖綵旗必有真材济实用殷吾渇念竚于兹干隆四十六年御制御殿传胪六韵龙虎传胪唱太和晓日暾国朝经百载春榜得三元文运风云壮清时礼乐蕃载咨申四义敷奏近千言讵止求端楷所期进谠论王曽如可继违弼我心存等谨按节年御制传胪诗谨绎有闗纪述事实者㳟载卷内余不备録钦定日下旧闻考卷十一钦定日下旧闻考卷十二钦定四库全书钦定日下旧闻考卷十二国朝宫室太和殿之后东西两庑各三十间正中南向者为中和殿纵广各三间方檐圆顶金扉𤨏牕各二十有四南北陛各三出东西陛各一出等谨按凡遇三大节皇帝先于中和殿陞座内阁内大臣礼部都察院翰林院詹事府各堂官及侍卫执事人员行礼毕然后出御太和殿恭遇方泽大祀及祀太庙社稷之前一日皇帝俱于殿内视祝版亲祭厯代帝王庙先师孔子朝日夕月亦如之每歳耕籍则于殿内阅视农器及谷种青箱殿内皇上御题额曰允执厥中聨云时乘六龙以御天所其无逸用敷五福而钖极彰厥有常中和殿之后为保和殿九间前陛各三出与太和殿丹陛相属殿后陛三成三出北向殿左右各一门左曰后左右曰后右皆三间南向前后出陛等谨按每歳除夕皇帝御保和殿筵宴外藩每科朝考新进士翰林院引入殿内左右列试殿内皇上御题额曰皇建有极聨曰祖训昭垂我后嗣子孙尚克钦承有永天心降鉴惟万方臣庶当思容保无疆殿后陛级迤北十余武崇基列陛南向者为干清门乃内朝正门谨详载后卷协和门东出为文华殿后为主敬殿等谨按文华殿门五楹南向崇阶三出九级内丹陛与露台相直台左右二出陛各十一级殿制五楹康熙二十二年重建殿内皇上御题额曰缉熙明徳聨曰道脉相承经籍昭垂千圣绪心源若接羮墻黙契百王传屏聨云讵为饰其貌还因尊所闻东西配殿各五楹东曰本仁殿西曰集义殿后殿五楹是为主敬殿凡经筵之礼以大学士尚书左都御史侍郎学士詹事充经筵讲官满汉各八人嵗由部疏请得㫖翰林院列讲官名具奏以满汉各二人分讲经书掌院学士暨直讲官拟篇目撰讲章奏请钦定至日黎明鸿胪官设御案于文华殿御座前南向设讲案于御案之南北向翰林院官奉讲章及进讲副本左书右经各陈于案退记注官四人立西阶下东面满讲官暨侍班之大学士吏部户部礼部尚书侍郎通政使副使詹事少詹事立丹墀左西面汉讲官暨侍班之兵部刑部工部尚书侍郎左都御史左副都御史大理卿少卿立丹墀右东面纠仪给事中御史各二人鸿胪寺鸣赞二人立侍班官稍后东西面均南上如衍圣公入觐恭遇经筵立于东班之首至时礼部堂官诣干清门奏请御经筵皇帝御常服乘舆出宫导引扈衞如常仪由后左门出左翼门至文华殿丹陛上降舆入陞座记注官升西阶入立殿内右楹之西鸣赞升立东西檐下赞排班讲官暨侍班官咸就拜位北面立赞跪叩兴行二跪六叩礼毕鸿胪卿东西各一人引讲官暨侍班官分行升自东西阶满讲官由殿左门之右汉讲官由右门之左入立于东西楹之南东侍班官由左门之左西侍班官由右门之右入立于讲官后纠仪官随入立东西隅均东西面北上鸿胪卿退立于殿檐下鸣赞赞进讲满汉直讲官四人出至讲案前东班西上西班东上行一跪三叩礼复位立满讲官一人出就案左北面展讲章进讲四子书毕复位汉讲官一人趋过案左进讲如之皇帝阐发书义宣示臣工讲官暨侍班官跪聆毕兴又满讲官一人趋过案右汉讲官一人出就案右先后进讲经义毕皇帝阐发经义各官跪聆亦如之鸿胪卿引出殿至丹墀各就拜位立鸣赞赞如初行二跪六叩礼毕鸿胪卿引讲官侍班官仍升东西阶入殿内赐坐赐茶仪与常朝同等谨按向例经筵由部疏请今每歳皆先期奉特㫖举行届期讲臣进讲皇上宣示御论诸臣跪听行礼毕以次引入殿内列坐赐茶自建设文渊阁命于阁内赐茶实稽古之荣遇也康熙二十四年定以大学士尚书左都御史学士詹事由翰林出身者充经筵讲官雍正三年谕自古修已治人之道载在经书帝王御宇膺图咸资典学我圣祖仁皇帝天亶聪明而好古敏求六十余年孜孜不倦朕幼承庭训时习简编自即位以来更欲以研经味道之功为敷政宁人之本顾以亮阴之际未举经筵今八月二十三日为释服之期尔部可择日举行经筵典礼钦此干隆五年谕经筵之设原欲敷宣经㫖以献箴规朕观近日所进讲章颂扬之辞多而箴规之义少殊非责难陈善君臣咨儆一堂之意人君临御天下敷政宁人岂能毫无阙失正赖以古证今献可替否庶收经筵进讲之益若颂美过甚不能实践躬行反滋朕心之愧此后务剀切敷陈期有禆于政治学问勿尚铺张溢美之虚文而无当于稽古典学之实义钦此干隆七年谕今日举行经筵典礼礼部据向例以天雨奏请改期朕思魏文侯将出猎而雨左右不欲行文侯曰吾已与虞人期矣岂可无一期㑹哉乃往身自罢之夫田猎之娱尚不以遇雨失期况经筵大典业经祭告自应举行但执事诸臣例应在丹墀内行礼未免衣冠沾湿着衣雨服列班驾到即入殿进讲讲毕即奏礼成其阶下行礼殿内赐茶诸仪停止嗣后遇雨皆照此例钦此干隆五年御制秋日经筵诗皎日丽中天金风拂细旃右文遵旧制典学重经筵为进邦家彦爰咨经史诠探渊思汲古望道未忘筌制事应惟义执中犹在权心恒期洞洞志每励干干缅想万民上端资百尔贤周行须示我莫漫颂丰年干隆八年御制二月初六日经筵诗风色云容淡沲春广筵鹓侣列华茵欲衡今古惟时叙借澡身心与日新别苑漫传花似绮甫田喜积屑如银自惭致治非三五梦想萧曹房杜臣干隆九年御制仲春经筵诗讲席启文华熙春景物嘉古今学有别天地徳无涯内外应非二知行要并加儒臣同坐论不觉日西斜干隆十年御制春季经筵诗棽丽翠鸾临文华广殿深三春开讲幄两序列朝簪立政思民瘼存诚励口箴岂云循典故借以澡身心黼座风飏徳霞天旭散阴咨询交泰陛揖让萃儒林道岸繄常企文渊或可寻研精忆良弼孰与下砭鍼干隆十一年御制仲春经筵诗晴旭曈昽散曙寒文华广殿㑹衣冠从来圣道通参赞况复余衷企治安心所㑹时原自易学惟行处始知难寄言鱼雅谈经侣谩作崇儒故事观干隆十二年御制仲春经筵诗讲幄启芳春文华紫禁闉鹓班分列进绨几一编陈治道筹教养躬行勉知仁岂惟遵典故当借淑心身易简抽经秘从容咨席珍扩充还有待夙夜矢䖍寅干隆十四年御制春仲经筵诗瑞日辉春晓不寒特开广殿集衣冠舞干未逮重华徳放马何期远服安小往大来成泰运推人尽已具心官申咨鱼雅章缝侣莫作崇儒例事㸔干隆十七年御制春仲经筵诗间阔经筵意未安东风广厦集儒官不惟勤学因时勗要复存羊俾后观制事期无适莫见知人更念惠懐难春卿仪注百寮式讵道从容礼数寛干隆十八年御制经筵即事诗清晖玉宇寛广殿集衣冠要欲分阴惜宁同旧例㸔绎思还戒颂切已率知难两论虽言概吾斯意未安干隆二十一年御制仲春经筵诗泉汲灵源蕉剥芽春风又复启文华惜阴所重恒于此隔歳犹嫌忽已賖一日万几天命勅性诚明教圣功加儒冠采服鱼鱼者典学虚文莫漫夸干隆二十三年御制仲春经筵诗书文经训义揄扬鱼雅儒簪列两行笃志近思研学问思艰图易劭农桑春台共喜时方鬯广厦宁惟例举常周孔吾师㳺意切推行独慙未云遑干隆二十四年御制仲春经筵诗讲学文华例仲春经书次第几端陈夫干易矣夫坤简成物知焉成已仁䌷绎从知位中理赞参惟仰至诚神漫言故事循礼典修业辉光勉日新干隆二十五年御制仲春经筵诗文华广殿御香芬启迪畴咨大雅羣讵止循名欲求实敢因戢武忘崇文飞潜动植堪观化和一慎难总属君畧述㑹心非逞臆躬行惟是勉尊闻干隆二十六年御制仲春经筵诗和凝风日仲春初广殿文华敞碧疏经解传诠阐要道衣寛带博戒虚车人伦物理行仁义巽养震为济疾徐讵曰年年遵典故化民成俗目蒿予干隆二十八年御制春仲经筵诗春风东壁启文轩书蕴经微细讨源自是鸿儒曾有诂孔懐赤子未能言咸恒实具干坤体速久惟应天地尊阐绎讵云循典故钦哉絜矩箇中存干隆二十九年御制仲春经筵诗文华春讲集羣英书义经微细讨评四海耕桑因所利万几勅毖省其成讵惟守註毋甚解亦曰尊闻在力行内外交修非二事隣哉思日赞治平干隆三十一年御制春仲经筵诗讲筵又隔一年春翰典文华举令辰缉学讵云循故事乐羣相与集诸臣义无适莫惟君子福有敛敷厥庶民御论聊抒心所㑹斯之未信颂休频干隆三十二年御制仲春经筵诗翰典彬彬举仲春轮番进讲列儒绅诚明尽性斯先觉盛徳甄心在日新严若要偕经义守同然无取颂声频撰良喜胜常年者兆启文昌壁値辰干隆三十三年御制春仲经筵诗涂艧文华新落工讲筵辉焕柍桭红时惟长善春临仲典以兴贤歳举隆絜矩恕忠筹国治勅几竞业亮天工亲裁御论抒心㑹无取都俞称颂同干隆三十四年御制春仲经筵诗列筵宁祇礼文崇玩味经书义不穷毋自欺惟愼已独勗胥钦迺亮天工君臣要在交相儆心意由来本是同衍圣许教陪讲席黾哉何以继家风干隆三十五年御制春仲经筵诗儒臣广殿共云云何异书斋此乐羣明物由行述虞舜养贤以及玩周文两行玉椀分茶味一对金鑪袅篆纹勗在闻知致高大讵惟典故取斯勤干隆三十八年御制春仲经筵诗师古仍惟旧典式清书汉语各分曹龙香近䕶黄帷案鹭序双排綵袖袍好恶同民可不愼酢酬虑善敢从慆讲筵谩拟颂崇学并进知行勉正劳干隆三十九年御制春仲经筵诗朶殿彬彬羣彦罗右文大典举春和两题着论宁劳我一例辍为奚示他后获先难诠以独功崇业广解休讹载咨朗诵篇章者颂语漫陈愿琢磨干隆四十年御制二月六日经筵作轻云酿雪仲春和广厦谈经儒彦罗讵曰崇文循典故欲因体道互研磨新民要在于修已惠我还须勿问他殿后文渊将建阁待成四库贮书多干隆四十一年御制春仲经筵诗经年讲席一躬临龙䄂儒臣喜盍簪日丽风和春蔼吉周书鲁语义抽寻抚民时切不足志勑已惟懐无逸心后阁文渊新庆洽俾观合有共赓吟干隆四十四年御制春仲经筵诗经筵两歳阙临诸抚帙犹然意戚予况閲大祥应讲习相将精义绎经书先劳劳更期无倦上下下斯光有余着论聊因抒己见盈廷咨尔莫虚誉等谨按节年恭逢经筵俱有御制诗谨绎有关纪述事实者恭载卷内余不备録文华殿之东为传心殿中祀皇师帝师王师先圣先师殿之前为景行门等谨按传心殿东西设两角门北向者五楹为治牲所南向者三楹为景行门院东井亭一殿五楹其后祝版房三楹神厨三楹再后直房五间殿内祀皇师伏羲氏皇师神农氏皇师轩辕氏帝师陶唐氏帝师有虞氏王师夏禹王王师商汤王王师周文王王师周武王均正位南向先圣周公东位西向先师孔子西位东向每歳皇帝御经筵先遣官祇告惟干隆六年仲春经筵上亲诣传心殿行礼文华殿之后为文渊阁等谨按明代置文渊阁其地在内阁之东规制庳陋又所储书帙仅以待诏典籍等官司其事职任既轻散帙多有逮末叶而其制尽废遗址仅有存矣本朝定制以文渊阁为大学士兼衔苐仍其名而未议建设之地干隆三十九年命于文华殿后规度方位所宜创建文渊阁用贮四库书籍凡三万六千册复谕令仿宋时三馆秘阁官制自大学士以下置领阁事二员总司典掌提举一员用资管理直阁事六员司典守釐辑之事校理十六员分司註册㸃验检阅八员随时㸃阅其阁内收发宿直诸职于内府司员笔帖式内分派掌管煌煌乎馆阁之宏规文明之盛治矣至同时并建者则有圆明园之文源阁避暑山庄之文津阁皆仿浙省范氏天一阁之制崇构而鼎峙焉凡以揽胜蓬山珍储秘籍为伊古以来所未有兹按文渊阁制凡三重上下各六楹层阶两折而上瓦用青緑色阁前甃方池跨石梁一引御河水注之阁东恭立皇上御制文渊阁记碑亭阁内设寳座恭悬御书额曰滙流澄鑑聨曰荟萃得殊观象阐先天生一静深知有本理赅太极函三又聨曰璧府古含今借以学资主敬纶扉名副实讵惟目仿崇文又聨曰插架牙籖照今古开编云气吐芳芬皆皇上御书阁后叠石为假山山后垣门一北向门外稍东设直房数楹为直阁诸臣所居恭遇经筵进讲毕圣驾亲临赐茶于殿内自干隆四十一年始遂为定制干隆四十一年六月初一日奉上谕昨四库馆进呈裒集永乐大典散篇内有麟台故事一编为宋待制程俱撰具详当时馆阁之制所载典掌三馆秘阁书籍以执政领阁事又有直秘阁秘阁校理等官颇称赅备方今蒐罗遗籍彚为四库全书每辑录奏进朕亲披阅釐正特于文华殿后建文渊阁弆之以充策府而昭文治渊海缥缃蔚然称盛苐文渊阁国朝虽为大学士兼衔而非职掌在昔并无其地兹既崇构鼎新琅圅环列不可不设官兼掌以副其实自宜酌衷宋制设文渊阁领阁事总其成其次为直阁事同司典掌又其次为校理分司註册㸃验所有阁中书籍按时检曝虽责之内府官属而一切职掌则领阁事以下各任之于内阁翰詹衙门内兼用其每衔应设几员及以何官兼充着大学士会同吏部翰林院定议列名具奏候朕简定令各分职系衔将来即为定额用垂久远至于四库所集多人间未见之书朕勤加採访非徒广金匮石室之藏将以嘉惠艺林启牖后学公天下之好也惟是镌刻流传仅什之一而抄录储藏者外间仍无由窥覩岂朕右文本意乎翰林原许读中秘书即大臣官员中有嗜古勤学者并许告之所司赴阁观览苐不得携取出外致有损失其如何酌定章程并着具议以闻御制大渊阁记国家荷天庥承佑命重熙累洽同轨同文所谓礼乐百年而后兴此其时也而礼乐之兴必借崇儒重道以㑹其条贯儒与道匪文莫阐故予蒐四库之书非徒博右文之名盖如张子所云为天地立心为生民立命为往圣继絶学为万世开太平胥于是乎系故乃下明诏勅岳牧访名山搜秘简并出天禄之旧藏以及世家之独弆于是浩如渊海委若邱山而总名之曰四库全书盖以古今数千年宇宙数万里其间所有之书虽伙都不出四库之目也乃抡大臣俾总司命翰林使分校虽督继晷之勤仍予十年之暇夫不勤则玩日愒时有所不免而不予之暇则又恐欲速而或失之疎略鲁鱼亥豕因是而生语有之凡事豫则立书之成虽尚需时日而贮书之所则不可不宿构宫禁之中不得其地爰于文华殿后建文渊阁以待之文渊阁之名始于胜朝今则无其处而内阁大学士之兼殿阁衔者尚存其名兹以贮书所为名实适相副而文华殿居其前乃歳时经筵讲学所必临于以枕经葄史镜已牖民后世子孙奉以为家法则予所以继绳祖考觉世之殷心化育民物返古之深意庶在是乎庶在是乎阁之制一如范氏天一阁而其详则见于御园文源阁之记干隆四十一年御制题文渊阁每歳讲筵举研精引席珍文渊宜后峙主敬恰中陈四库庋藏待层楼结构新肇功始昨夏断手逮今春经史子集富图书礼乐彬宁惟资汲古端以励修身巍焕观诚美经营愧亦频纶扉相对处颇觉叶名循干隆四十四年御制经筵毕临文渊阁有作文渊咫尺近文华礼蒇经筵此赐茶新署冰衔协名实待藏四库焕云霞次排虽毕事求覈检校宜精期与赊伫迟功成开庆晏木天佳话更堪夸干隆四十七年御制经筵毕文渊阁赐宴以四库全书第一部告成庋阁内用幸翰林院例得近体四律首章即叠去嵗诗韵长律昨春示程督迅成膏晷竟前移书多二酉本难究歳始浃旬原弗迟库四羣欣瞻有蒇奉三我自凛无私繁于永乐醇于典嘉矣儒臣善副期百年礼乐合兴哉礼乐原从经史来溯此津源渊已得述兹言行徳犹该共殷刘向校书志宁数相如献赋材诸子虽曾预董事祗当二宋速賔陪丙申髙阁秩干歌今喜书成邺架罗宋辑明修彼有为重熙累洽此无他较其三万犹富矣即此十年讵久么鼓瑟吹笙筐将是庆兹日丽与风和从来举事待时节四库修书未预筹癸巳经营谓迟也壬寅庆落可歌不副吾志矣志诚惬励我为哉为正悠回忆四章吟翰苑即今宴祗一人留等谨按文渊阁御制诗谨绎有关纪述事实者恭载卷内余不备録钦定日下旧闻考卷十二钦定日下旧闻考卷十三钦定四库全书钦定日下旧闻考卷十三国朝宫室文华殿之后西向为上驷院署等谨案上驷院详见官署门上驷院署又北南向为箭亭等谨案箭亭广五楹周以檐廊中设寳座寳座东卧碣一恭刋干隆十七年上谕干隆十七年三月二十日上谕曰朕恭阅太宗文皇帝寳録内载崇徳元年十一月癸丑日上御翔凤楼集诸亲王郡王贝勒固山额真都察院官命宏文院大臣读大金世宗本纪上谕衆曰尔等审听之世宗者䝉古汉人诸国声名显着之贤君也故当时后世咸称小尧舜朕披览此书悉其梗概殊觉心往神驰耳目倍加明快不胜叹赏朕思金太祖太宗法度详明可垂久逺至熙宗合喇及完颜亮之世尽废之耽于酒色盘乐无度效汉人之陋习世宗即位奋图法祖勤求治理惟恐子孙仍效汉俗预为禁约屡以无忘祖宗为训衣服言语悉遵旧制时时习练骑射以备武功虽垂训如此后世之君渐至懈废忘其骑射至于哀宗社稷倾危国随灭亡乃知凡为君者耽于酒色未有不亡者也先世儒臣巴克什达海库尔禅屡劝朕改满洲衣冠效汉人服饰制度朕不㴀辄以为朕不纳諌朕设为比喻如我等于此聚集寛衣大袖左佩矢右挟弓忽遇硕翁科罗巴图鲁劳萨挺身突入我等能御之乎若废骑射寛衣大袖待他人割肉而浚食与尚左手之人何以异耶朕发此言实为子孙万世之计也在朕身岂有更变之理恐日后子孙忘旧制废骑射以效汉俗故常切此虑耳我国士卒初有几何因娴于骑射所以野战则克攻城则取天下人称我兵曰立则不动摇进则不回頋威名震慑莫与争锋此畨往征燕京出边我之兵威竟为尔八大臣所累矣故谕尔等其谨识朕言钦此朕每谨读圣谟不胜钦凛感慕深惟国家开创之时我祖宗躬亲劳瘁勤求治理矩矱相传罔敢渝越以立万世之丕基至于今咸受无疆之福者皆仰遵明训所致也我朝满洲先正遗风自当永逺遵循守而勿替是以朕常躬率八旗臣仆行围较猎时时以学习国语熟练骑射操演技勇谆切训诲无非率由旧章期以传之奕禩永绵福祚惟是我皇祖太宗圣训所垂载在寳録若非刋刻宣示则累朝相传之家法外庭臣仆何由共悉且自古显谟令典多泐之金石晓谕羣工我皇祖太宗之睿圣特申诰诫昭示来兹益当敬勒贞珉永垂法守着于紫禁箭亭御园引见楼及侍卫教塲八旗教塲各立碑刋刻以昭朕绍述推广至意俾我后世子孙臣庶咸知旧制敬谨遵循学习骑射娴熟国语敦崇淳朴屏去浮华毋或稍有怠惰式克钦承彛训兾亿万世子孙共享无疆之庥焉特谕钦此文华殿东稍北有石桥三过桥有殿宇三所凡大内俱黄琉璃瓦惟此用緑为皇子所居其前为王公文武大臣轮班宿卫直房等谨案文华殿东北度石桥为三座门东为鹰房狗房西为御马廏旧地今移廏于上驷院署之南其地皆属之文渊阁矣三座门北殿宇三所是为撷房殿稍西夹道内为茶膳房库宇其东南一帯为花马廐药房等处按鹰房狗房茶膳房花马廐药房各条俱详见官署门文华殿东殿为户部内库为銮仪卫銮驾库稍北即东华门门外有下马碑石紫禁城之东门也等谨案东华门内稍北为国史馆旧在午门内熙和门西南后移置于此熙和门之西为武英殿规制如文华门前御河环绕石桥三殿前后二重皆贮书籍凡钦定命刋诸书俱于殿左右直房校刻装潢西北有浴徳堂为词臣校书直次设总裁统之等谨案武英殿五楹殿前丹墀东西陛九级干隆四十年御题门额曰武英东配殿曰凝道西曰焕章后殿曰敬思东北为恒夀斋今为缮校四库全书诸臣直房西北为浴徳堂即旧所称修书处也浴堂在其后西为井亭干隆三十九年御制题武英殿聚珍版十韵校辑永乐大典内之散简零编并蒐访天下遗籍不下万余种彚为四库全书择人所罕覩有禆世道人心及足资考镜者剞劂流传嘉惠来学苐种𩔖多则付雕非易董武英殿事金简以活字法为请既不滥费枣梨又不久淹嵗月用力省而成功速至简且㨗考昔沈括笔谈记宋庆厯中有毕昇为活版以胶泥烧成而陆深金台纪闻则云毘陵人初用铅字视版印尤巧便斯皆活版之权舆頋埏泥体麤镕铅质輭俱不及锓木之工致兹刻单字计二十五万余虽数百十种之书悉可取给而校讐之精今更有胜于古所云者苐活字版之名不雅驯因以聚珍名之而系以诗稽古搜四库于今突五车开镌思夀世积版或充闾张帖唐院集周文梁代余同为制活字用以印全书精越鹖冠体冨过邺架储机圆省雕氏功倍谢钞胥聮腋事堪例埏泥法似疏毁铜昔悔彼刋木此慙予既复践梨枣还教慎鲁鱼成编示来学嘉惠志符初等谨案武英殿惟聚珍版䝉御题篇什今恭载卷内余不备録武英殿北为内务府公署为果房为氷窖为造办处等谨案内务府公署果房氷窖造办处各条俱详官署门武英殿西为尚衣监其后殿宇二层为皇子所居再西为咸安宫教习八旗大臣子弟肄业处等谨案尚衣监咸安宫学详官署门武英殿西咸安宫东夹道内旧时皇子所居者今为清字经馆其北有河流自西北而东南为内金水桥之经流俗称筩子河筩子河东随墙门内为三通馆又东当武英殿之后南向门内为方略馆并详官署门武英殿南为磁器库为南薫殿干隆十四年诏以内府所藏厯代帝后图像尊藏于此等谨案磁器库详官署门南薫殿前卧碣一恭刋御制南薫殿奉藏图像记并御制诗御制南薫殿奉藏图像记内府藏列代帝后图像传自胜国典在有司嵗以盛夏曝而庋之扃钥惟谨朕于几暇省閲内库积储敬得展观则装池之以嵗久渝脱者已多矣因思我朝崇礼前代建庙京师春秋禋享且为之䕶陵寝禁樵蘓圣贤名臣咸秩祀典凡以笃髙山景行之思抒望古兴怀之慕而况流传有自缣素犹新日角珠庭冕旒秀发徳容可挹英表如生其奚忍夷诸绘事供几席珍鉴者比爰命工重加装潢自太皥伏羲氏而下帝后图像为轴者六十有八为册者七为卷者三先圣名贤图册五举袭以缇锦尊藏于紫禁西南之南薰殿大学士会同领内务府王大臣等详定位置谨其籍识次第甲乙秩然有章明诸帝玉册庙中所陈当时宝为宗器者也今贮工部外库虑不免散轶附藏殿之西室俾䖍视焉旣竣事因备纪之勒石前荣以示帝统相承道脉斯在朕之随在尽其诚敬不敢苟且亵越有如此图像自唐宋以下缺十之二三溯而上之存者仅矣时久而易晦幸其存也可弗保持使可及久欤缺者弗复追补逺无徴也惧失真也以致慎也干隆十四年御制诗朕旣藏歴代帝后名臣像于南薰殿为文以记之并成是诗写照应非古羲轩谁所传俨兹瞻日角敬与保天全暑雨宁侵幌薰风尚入絃睪然兴景仰筹治勉勤干等谨案南薫殿厯代帝后名臣像御制诗恭载卷内余不备録武英殿西为御书处凡御书法帖皆于此镌刻稍北西华门门外有下马碑石紫禁城之西门也等谨案御书处详官署门干清门广宇五楹中门三陛三出各九级前列金狮二皇帝御门听政则于门下陈设御座黼扆部院以次启事内阁面承谕㫖于此凡召对臣工引见庶僚俱由门之右门出入内廷行走之大臣官员俱得由之凡御门听政之礼先期内阁得㫖传如各部院官至日黎明咸集竢侍卫传㫖宣入廼鱼贯以进皇帝陞座记注官由西阶升翰林科道至西阶下咸就位立部院奏事官由东阶升尚书一人奉疏折旋而西余入就位西面跪奉疏者至正中北面进诣黄案前跪恭设于案兴少退趋至左楹转入班跪奏某事毕兴少退循东阶左降其次各班依序进奏如前仪吏部引见各部院属官毕退内阁侍读学士二人升东阶诣案前跪奉奏疏退降阶翰林科道暨侍卫皆退大学士学士升自东阶以次跪御榻之左西面北上记注官进立御榻之右满内阁学士一人奉折本至黄案前北面跪奏每奏一事皇帝降㫖大学士学士承㫖讫兴由东阶降记注官由西阶降皇帝还宫皆退圣祖仁皇帝御制宫门听政示阁部诸臣诗中书天下本六官庶僚首丝纶委寄隆分职慎所守上相列天堦喉舌筦北斗干象方昭垂古来讵虚受轩皇置六相姬文择四友得人邦乃昌此事谅非偶曰予既寡昧欿然谢哲后听政日不遑望道逺何有启沃借臣邻匡赞资左右虽云际昇平民物岂康阜图终贵谨始治安莫予狃广业惟克勤励精期永久作诗一相朂敬哉庶无负干隆十二年御制御门诗凌晨御内朝咨采接羣彦嘉言孰予告庶政惟尔赞稍释望雨愁未惬求治愿周公古元哲犹坐以待旦钦哉与日深敢恃天恩眷干隆十六年御制御门日作勅几咨卿尹宅俊引庶士勤政勉居诸家法匪今始𤨏禁及林苑一例无二理作所凛书义行健玩易㫖御门实旧典孜孜厪治体雨后晓气清殿阁薫风美庶务既裁緐独对亦察迩傍午试豫逰观农心为喜闰月不闰节龙舟閙可已干隆二十一年御制御门口号御门各部奏封章进止畴咨不厌详一日万几宁止是要因爱礼亦存羊干隆三十一年御制御门口号折本积黄扉明庭待指挥每因遵典故益切慎几微绥屡心诚慰持盈意敢违如云虞谷贱进退定何依干隆四十三年御制御门日作廿七月中简吉礼御门御殿例无刋勑几以此实政系修典宁其虚数观却有侍仪节相预每看背本省郎难临轩降㫖惟清语法祖由来见一端等谨案节年御门御制诗谨绎有闗纪述事实者恭载卷内余不备録又案㑹典凡恭遇斋戒之日太常寺进铜人陈于干清门扉左干清门之旁左为内左门右为内右门军机大臣南书房翰林内务府大臣官员出入亦得由之墀下东出者为景运门西出者为隆宗门皆五楹门各三内左门之东内右门之西周庐各十二楹东为文武大臣奏事待漏之所西为侍卫房及内务府军机处直舍皆南向其南相对周庐各五东为宗室王公奏事待漏之所西为内繙书房等谨按内左门外内右门外南北向各直庐皆干隆十二年建干清门之内为干清宫皇帝召对臣工引见庶僚皆御焉宫广九楹深五楹正中设寳座左右列图史璇衡彛器殿前露台列龟鹤各二晷影嘉量各一寳鼎四中为甬道与干清门相属左右丹陛南出者二东西出者各一东西丹陛之下有文石台二上安设社稷江山金殿等谨按干清宫顺治十二年建康熙八年重建宫内恭悬世祖章皇帝御笔额曰正大光明圣祖仁皇帝恭跋云皇考世祖章皇帝御笔正大光明四字结搆苍秀超越古今仰见圣神文武精一执中发于挥毫之间光昭日月诚足嫓美心传朕罔不时为钦若敬摩勒石垂诸永久为子孙万世法康熙十五年正月吉旦恭跋两楹恭悬圣祖仁皇帝御书聮曰表正万邦慎厥身修思永宏敷五典无轻民事惟难北两楹皇上御书聮云克寛克仁皇建其有极惟精惟一道积于厥躬圣祖御制干清宫读书记二帝三王之治夐然尚矣后之人兴于千百世之下而欲遐稽往烈以为多闻畜徳之资非载籍是赖厥道无由顾载籍极博大而道徳之浅深政理之因革小而声名度数采章文物之繁靡弗该也靡弗悉也若徒习其文词侈其浩博而不深考其道法之大原得诸心而致诸用古人之言皆陈迹耳于我何与焉朕自沖龄性耽学问践阼迄今罔自暇逸未明求衣待旦视事讲臣执经羣工入奏未尝一日不与相接既退裁决庶务披览章䟽有间则书册翰墨之外无他嗜好端居干清宫取六经之书发而读之以求契夫古圣人之心将以致其用而未能也又上下古今盱衡数千载思昔人之所以致其用者而求之乎纪志表传编年纪事之文将以考其用而知其心之所存朝斯夕斯怡然忘倦盖浩乎其未有涯悠然其未有艾也比者海宇乂安国家闲暇而风俗人心未能登进淳良聿臻上理每一念之然于怀将以得之于心者而实致诸用焉积晦明閲寒暑展卷吟诵神理渊穆如晤古人夫干为健天得一以清所贵执中而建极也自强不息以希天逊志好学以希圣朕虽不敏讵弗勉旃又圣祖御制宝座五屏风铭惟天聪明惟圣时宪惟臣钦若惟民从乂首出庶物万国咸宁恺悌君子四方为则功崇惟志业广惟勤知人则哲安民则惠皇上御制干清宫五屏风铭予年十二时始解文义每侍皇祖于干清宫得瞻御座后屏风集诸经铭语即知综括治道无遗而为君者必如是然后可谓尽君道也践阼后益用以自励思欲衍绎诸句各为一铭而理精义博日引月长三十六年于兹予亦六旬有一矣昔卫武公作抑戒老而自警也予侍圣母不宜言老而自警之意则不可无夫此集诸经语谁不能成诵然言之易而行之难语云适百里者半九十里苟所行不符乎所言予愧不滋甚哉铭曰自我民听天以为聪自我民视天以为明无曰髙髙在上惟命不于常奈何弗敬夙夜不遑纯佑惟休惟恤亦无疆粤我列祖宪天惟圣宅中图治敬胜义胜允兹克明佛时仔肩以似以续惟曰欲至于万年予有股肱予有心膂恤小民之依惟予与汝曰惟钦哉厥钦匪从陈善弼邪无私则公至弱而不可胜至愚而不可欺心焉怀保庶其从治厥𩔖有四厥数无万暑雨祁寒曰咨曰怨思艰图易遹求厥宁用顾畏于民碞遹观厥成百姓注耳目一人孩之万几凛旦明一人裁之恶乎危于不知恶乎失于好逸恶乎损招于矜骄人莫不衣食也足之则宁民犹水也澄之则清使菽粟布帛如水火亦其难矣岂可虚诩昇平和乐且湛君子之恺平易近民君子之悌君子终日干干体仁长人大都为为君者而言譬如北辰居其所而衆星拱之徳斯要矣为则者心诚奉之茍失其徳孰与为则戒之慎之斯焉惕息在昔文王即康功田功志厪惠鲜受命惟崇诘戎固要黩武非贤以是为功失之天渊曰宵衣岂诚宵衣乎曰旰食岂诚旰食乎即诚宵旰而心不在焉亦得谓之真勤乎君者臣之师乎将以督人而已固可遗乎为君奚难难于知人唐虞已然而况而今忠邪莫辩善恶纷陈貎不易察心更难谌量材授职各有分司广谘博访或称不知在彼则可在我则迟蒿目焦心分忧其谁三代以下治世常稀其故云何安民莫为安民若何莫如惠施惠心弗问元吉易辞又御制宫殿四铭宫殿者所以受之祖考传之子孙建极抚辰以治四海且鸿称煌煌顾名思义常恐羞之其视盘盂几杖日用之物不綦重乎因读韩愈五箴有警倣其体为四铭焉大哉至健纯粹而精昭昭成象荡荡难名四徳嬗用六位时乘静専动直资始大生我祖我考奉是丹楹五福敷钖万国咸宁敢恃崇居惴惴矜矜益慎体干惟皇永清万物致养是曰厚坤安贞广大配天为元昔在盛京清宁正寝建极熙鸿贞符义审思媚嗣徽松茂竹苞神罔时恫执豕酌匏广博无疆黄中正位以继以绳惟曰欲至于万世四徳何以首元四时何以首春仁者人也要莫大于亲亲刑寡妻以至兄弟民同胞而物吾与皆由此施闗痛痒而肫肫然其所包者广是以孔子对门人之问不同而莫非由己之所存人尽宜勉又何况乎为君吾用是居昭仁之殿憷然惟恐有愧乎斯言求全之毁吉徳也辩之不已是惑也不虞之誉凶徳也居之不疑是惑也知惑不为直言其来知惑而为谀言其滋谀滋悔生直来其亨宜已而辩汝奚为善宜疑而居汝惑奚祛屏乎营乎其思徳之所宏乎等谨按宫殿四铭恭绎御制序文体制本相连属未便分析编载今谨备録于干清宫卷内至宫殿各条制度仍另详后卷圣祖御制元夜与诸王宴干清宫诗今夕丹帷宴聮翩集懿亲传柑宜令节行苇乐芳春香泛红螺重光摇绛蜡新不须歌湛露明月足留人世宗御制恭侍干清宫诗殿阁参差际碧天玉阶秋色静芊绵云开北阙祥光满雨过西山霁色鲜寳座金炉香霭霭彤墀仙掌露涓涓承颜频荷温颜接凛惕趋跄绣扆前皇上御制九日干清宫侍宴恭纪诗绣错仙枝焕彩霞重阳侍宴佩萸华牋分御笔亲标韵席撤皇恩别赐一徳赓歌仁夀世太和景象圣人家献诗爵跃追天保宴毕归来日未斜等谨按御制九日干清宫侍宴诗载于乐善堂集兹恭録卷内干隆四年御制新正二日召集羣臣于干清宫赋柏梁体诗朕既首倡又成七言一章㤗交堂陛列鸳聮日暖彤墀淑景鲜祗以赓歌鸣喜起非夸宴乐沸丝絃觞浮柏叶添吟兴笔洒琼华映绮筵更庆元正飘六出又増新瑞纪瑶编等谨按干清宫筵宴御制诗谨绎有闗纪述事实者恭载卷内余不备録又按向例元旦宴诸王于干清宫次日宴羣臣自干隆二十四年以后皆于上元后一日赐羣臣宴于圆明园惟诸王仍筵宴于干清宫如旧仪钦定日下旧闻考卷十三钦定日下旧闻考卷十四钦定四库全书钦定日下旧闻考卷十四国朝宫室干清宫之东为昭仁殿等谨按昭仁殿内恭悬皇上御书额曰天禄琳瑯聫曰风奏南薰调玉轸霞悬东壁灿瑶图殿后西室聫曰有秋厯览登三辅旰食惟期协九经又聫曰独喜惜隂澄静照更因稽古契遐心室之北额曰慎俭徳聫曰亦曰钦哉贯谟典允惟难矣作君师又聫曰琼枝春意足缥帙古香多皆御书又按御制昭仁殿铭已恭载前卷干清宫条内兹不复缀圣祖仁皇帝御制昭仁殿诗雕梁双鳯舞画栋六龙飞崇高惟在徳壮丽岂为威干隆十二年御制昭仁殿诗干清宫之东簃为昭仁殿皇祖在御时日夕寝兴之温室也朕弗敢居焉乃贮天禄琳瑯宋元镌本于内时一徘徊曷胜今昔之思芸帷木榻想贻淳圣日常悬丽柍桭六十一年滋惕息百千万世永昭仁好书敢谓承先志新徳惟期澡我身檐向周庐列书室每闻佔毕达枫宸等谨按昭仁殿御制诗恭载首见之篇余不备録干清宫之西为𢎞徳殿等谨按𢎞徳殿内恭悬皇上御书额曰奉三无私聫曰二典三谟法尧舜之道五风十雨协天地之心殿后额曰太古心皆御书东室阁上恭悬世宗宪皇帝御书聫曰惟以一人治天下岂为天下奉一人皇上御书聫曰九畴勤省嵗万宝协书云阁下聫曰得句因新意耽书是宿縁又聫曰墨汁润分瑶草緑篆文清带笔花香后室额曰怀永图聫曰云霞纷绮丽文物共葳㽔又聫曰心爽天宇豁情欣理境融皆御书又按御制𢎞徳殿铭已恭载前卷干清宫条内兹不复缀干隆六年御制𢎞徳殿诗高阁传银箭朝暾散绮疏忧心周蔀屋岂隔九重居等谨按𢎞徳殿御制诗恭载首见之篇余不备録干清宫之东庑内直庐三楹等谨按内直庐恭悬圣祖御书额曰御茶房内直庐稍南为端凝殿等谨按端凝殿恭悬圣祖御书额曰执事圣祖御制端凝殿斋居诗肃肃羣籁屏袅袅炉烟舒诹日躬禋祀濯祓临斋居辉辉阁西日流影照绮疏坐乆㣲风来泠然吹衣裾霁心观万象黙见天地初感神在至諴宁俟灌鬯余端凝殿南为旧设自鸣钟处等谨按旧设自鸣钟处恭悬圣祖御书额曰敬天皇上御书聫曰帘萦香篆斋心乆座殷钟声问夜遥旧设自鸣钟处又南东出者为日精门门之南为御药房等谨按御药房恭悬圣祖御书额曰药房曰寿世御药房南一室奉至圣先师及先贤先儒神位等谨按奉至圣先师室恭悬皇上御书额曰与天地参聫曰开洙泗心传圣由天纵集唐虞道统徳合时中奉至圣先师室转南向北者为上书房皇子皇孙肄业处也等谨按上书房恭悬世宗御书聫曰立身以至诚为本读书以明理为先皇上御书额曰养正毓德聨曰念终始典于学于缉熙单厥心皇上御制上书房恭纪诗己酉冬十一月二十一日皇父御书立身以至诚为本读书以明理为先一聨恩赐悬挂书斋以寓训诲至意恭纪文明雅化敷重译咫尺奎章贲玉除妙义直须十四字至言已胜万千书天颜有喜龙鸾动缃案承恩雨露舒从此就将当益奋敢违提训负居诸等谨按御制上书房恭纪诗载于乐善堂集兹恭録卷内干隆七年御制壬戌仲冬御门后至上书房因示𢎞瞻辈诗缃帙芸编㪚古香经帷旧学重商量忧心未释勑几暇乐志旋生味道长缇室灰飞新景物琐忩日上昔年光吟余改抹前题句未得筌蹄顿两忘等谨按上书房御制诗谨绎有闗纪述事实者恭载卷内余不备録干清宫西庑向东与端凝殿相对者为懋勤殿等谨按懋勤殿恭悬皇上御书额曰基命宥宻圣祖仁皇帝沖龄曽读书于此今为懋勤殿翰林侍直处凡图史翰墨之具皆贮焉每嵗秋谳时刑科覆奏本上皇帝御殿亲閲招册内阁大学士学士及刑部堂官靣承谕㫖于此圣祖御制懋勤殿读尚书至无逸篇有作诗元化干四运淑景催芳年干干总万几寸隂惜屡迁绨几𣪚瑶帙阿阁飏炉烟澄懐求至理孔壁存遗编公旦训无逸则古多所宣言念小民依田功稼穑先天命良匪易敬徳省厥愆法戒备近王炯炯斧扆前寤寐希古人千禩精意传端居不遑暇三复期勉旃懋勤殿南为批本处等谨按批本处恭悬圣祖御书额曰慎几微凡内阁拟票本章俱经本处进呈御览然后票写清文交阁批本处又南西出者为月华门门之南为内奏事房等谨按每日内外臣工所进奏章由外奏事诸臣接入于此交内奏事进呈得㫖后仍由此交出奏事房转南向北者为南书房等谨按南书房为内廷词臣直庐南书房之东为宫殿监等办事处等谨按宫殿监等办事处恭悬圣祖御书额曰敬事房昭仁殿之左东出者为龙光门𢎞徳殿之右西出者为鳯彩门干清宫后为交㤗殿等谨按交㤗殿㵕金圆顶制如中和殿殿内恭悬圣祖御书额曰无为皇上御书聨曰恒久咸和迓天休而滋至闗睢麟趾立王化之始基殿中设寳座左安铜壶刻漏右安自鸣钟国朝御用寳玺二十有五俱尊蔵于殿中皇上御制寳谱序国朝受天命采古制为玺掌以内阁承收以宫殿监正袭以重盝承以髹几设交㤗殿中以次左右列当用则内阁请而用之其质有玉有金有栴檀香木玉之品有白有青有碧纽有交龙有盘龙有蹲龙其文自太宗文皇帝以前専用国书既乃兼用古篆其大小自方六寸至二寸一分不一甞考大清㑹典载御寳二十有九今交㤗殿所贮三十有九㑹典又云宫内收贮者六内库收贮者二十有三今则皆贮交泰殿数与地皆失实至谓皇帝奉天之寳即传国玺两郊大祀及圣节宫中告天青词用之此语尤诞谬大祀遵古礼用祝版署名而不用寳圣节宫中未甞有告天事或道箓祝釐时一行之亦不过偶存其教耳未尝命文臣为青词亦未尝用寳且此玺孰非世世传守而専以一寳为传国玺亦不经盖縁修会典诸臣无宿学卓识复未曽请㫖取裁只沿明时内监所书册档承譌袭谬遂至于此甚矣记载之难也且㑹典所不载者复有受命于天既寿永昌一玺不知何时附蔵殿内反置之正中按其词虽𩔖古所传秦玺而篆法拙俗非李斯虫鸟之旧明甚独玉质莹洁如截肪方得黍尺四寸四分厚得方之三以为良玉不易得则信矣若论寳无问非秦玺即真秦玺亦何足贵干隆三年髙斌督河时奏进属员濬寳应河所得玉玺古泽可爱文与辍耕録载蔡仲平本颇合朕谓此好事者仿刻所为贮之别殿视为玩好旧噐而已夫秦玺煨烬古人论之详矣即使尚存政斯之物何得与本朝传寳同贮于义未当又雍正年故大学士髙其位进未刻碧玉寳一文未刻则未成为寳而与诸寳同贮亦未当朕甞论之君人者在徳不在寳寳虽重一噐耳明等威徴信守与车旗章服何异徳之不足则山河之险土宇之富拱手而授之他人未有徒恃此区区尺璧足以自固者诚能勤修令徳系属人心则言传号涣万里奔走珍非和璧制不龙螭篆不斯籀孰敢不敬信承奉尊为神明故寳器非寳寳于有徳古有得前代符寳君臣动色矜耀侈为瑞贶者我太宗文皇帝时获蒙古所传元帝国寳容而纳之初不借以为受命之符由今思之文皇帝之臣服函夏垂统万世在徳耶在寳耶不待智者而知之矣善夫唐梁肃之言曰鼎之轻重玺之去来视徳之髙下位之安危然则人君承祖宗付畀思以永膺斯寳引而勿替其非什袭固守之谓谓夫日新厥徳居安虑危凝受皇天大寳命则徳足重寳而寳以愈重玺玉自古无定数今交泰殿所贮歴年既久纪载失真且有重复者爰加考正排次定为二十有五以符天数并着成谱而叙其大指如此又御制刻漏铭粤昔重黎分司地天迎日揆景举分测辰明时敬授钦若昊干予承百王省嵗祈年齐政协纪命彼畴人徼宫戒井斟衡酌权笵金规木制兹漏莲玊注金筩水火燥寒协其髙卑别以方圆九十六刻成一日焉视彼阳晷明晦无愆较自鸣钟淫巧徒传摄提有纪孟陬用平于以考时寝兴慎旃于以熙绩勤民礼贤业业兢兢俯察仰观器与道偕是验是䖍作铭垂诫贻百曽元交泰殿两庑间左出者为景和门右出者为隆福门殿之后为坤宁宫等谨按坤宁宫顺治十二年建殿广九楹殿之东暖阁㳟悬皇上御书聨曰天惟纯佑命俾尔戬谷百禄是荷民其勑懋和绥以多福万国咸宁阁上额曰福徳相聨曰功徳荘严辉寳月薫闻安乐引祥风阁下东室额曰紫垣西室聨曰斯干咏松竹天寳颂升恒皆御书又按御制坤宁宫铭已恭载前卷干清宫条内兹不复缀干隆十七年御制小除夕坤宁宫作喜气鬯宫寮迎除先颂椒从来称五祀不觉到今宵爆引云车上天临绛节朝诚祈讵私祷六幕愿均调等谨按坤宁宫御制诗恭载首见之萹余不备録坤宁宫左为东暖殿右为西暖殿等谨按东暖殿西暖殿与昭仁𢎞徳二殿相对俱康熙三十六年建东暖殿之东为永祥门稍北为基化门俱东出西暖殿之西为増瑞门稍北为端则门俱西出坤宁宫之后北向正中为坤宁门门外即御花园左曰琼苑东门右曰琼苑西门等谨按御花园内珍石罗布嘉木鬰葱又有古柏藤萝皆数百年物干隆九年御制仲春御花园作秾春何处归来早堆秀山前绛雪轩已许逰蜂依蕊簇未教新燕傍枝翻周阿玉树斜临榭放熘金波曲抱源渇望甘膏疎宴赏休言树背有丛萱干隆十一年御制咏御花园藤萝诗禁松三百余年乆女萝施之因亦夀每携春色见薫风似顾杏桃开笑口或苍或艳虽不伦齐年恰比列仙真窥户小儿发已雪双成绰约犹娇嫔蜂衙蝶阵年年判兎葵燕麦何须叹清和沐雨影亦鲜便入虾须上龙案昼长几暇倚玫除南亩初霑忧虑舒却忆风人善体物匪伊垂之带有余干隆十四年御制御花园古柏行摛藻堂邉一株柏根盘厚地枝拿天八千春秋仅传说厥寿少当四百年御园松柏森森列居然巨擘标苍颜粗皮硉兀心不死倚壁如拍洪崖肩左日右月为两目春草秋花恭四禅仙人炼气不炼肉形若藁木神乃全昔者公旦象六爻是为九二见在田又如瑶池㑹王母赤松子应领羣仙韦偃直干不可得而今谁者以神传洪宣承平此曽閲甲申桑海无还丹乔木颇与世臣𩔖作歌讵止斐鸿篇等谨按御花园御制诗谨绎有闗纪述事实者恭载卷内余不备録御花园正中为天一门等谨按天一门前列金麟二天一门北南向为钦安殿等谨按钦安殿祀元天上帝殿内恭悬皇上御书额曰统握元枢中顶安渗金寳瓶殿前方亭二钦安殿东稍北叠石为崇山山正中有石洞等谨按石洞门颜曰堆秀左侧恭镌皇上御书云根二字崇山巅有亭曰御景亭山之东为摛藻堂等谨按摛藻堂向为藏弆秘籍之所以经史子集四部分置干隆三十八年命彚辑四库全书复命择其尤精者录为荟要计一万二千册于堂内东西増置书架庋弆仍依四库之序恭悬御书额曰摛藻抒华聨曰庭饶芳毯铺生意座有芸编结古欢西室门外聨曰左右图书静中涵道妙春秋风月佳处得天和门内额曰宿鳯聨曰从来多古意可以赋新诗皆御书干隆十四年御制摛藻堂诗文轩搆琼苑仙柏䕃广宇题额纵自今考蹟亦云古芸编贮万卷牙籖分四部淡泊以怡情节俭斯贻祜掞毫戒丽妍守器懐神巨卑兹力沟洫无间惟称禹干隆四十三年御制题摛藻堂诗全书收四库荟要稡其精事自己巳兆工今戊戌成扵焉适枕葄亦欲励尊行设曰资摛藻犹非识重轻等谨按摛藻堂御制诗谨绎有闗纪述事实者恭载卷内余不备録摛藻堂东为凝香亭堂前有池池上为浮碧亭亭之南为万春亭冄南向西者为绛雪轩等谨按绛雪轩前多植海棠轩内恭悬皇上御书额曰视履考祥聨曰东壁焕图书琳瑯满目西清瞻典册经纬从心右室聨曰树将暖旭轻笼牖花与香风并入帘内室聨曰花初经雨红犹浅树欲成隂緑渐稠皆御书干隆十五年御制绛雪轩海棠诗丹沙炼就笑颜微开处春廵恰乍归暇日高轩成小立东风绛雪未酣霏评香花国休嫌细选色唐宫不碍肥料量韶光思䕶惜珠帘四面巧成围干隆三十二年御制绛雪轩诗绛雪百年轩五株峙禁园元霜寳为伴玉宇额犹存岂必芳华对常看逸韵骞培根真是瑞色泽那堪论干隆三十五年御制绛雪轩即景诗御花园赏万几闲滕六飞祥意不悭真瑞喜犹逄腊后虚名何必取嵰山鼎瓯烹㵸韵诚惬筐筥扫收事已闲松柏可培海棠否性殊贞脆识其间等谨按绛雪轩御制诗谨绎有闗纪述事实者恭载卷内余不备録绛雪轩南即琼苑东门等谨按琼苑东门详见前钦安殿西稍北为延晖阁等谨按延晖阁上恭悬皇上御书额曰凝清室东间聨曰雪朗西山送寒色花辉东壁发生馨阁下聨曰丽日和风春淡荡花香鸟语物昭苏又聨曰锦座凝香花敷春苑丽晴忩挹翠霞帯晓屏舒皆御书干隆二十六年御制延晖阁春望诗禁林崇阁枕红墻暇日登临喜载阳北户景山秀堪揖南墀古柏俨成行宫庭基业期恒固帝里枢机协大当累洽百年诚富庶持盈惟是敬为防等谨按延晖阁御制诗恭载首见之篇余不备録延晖阁相对为四神祠阁西为位育斋斋西为毓翠亭斋前有池池上为澄瑞亭即亭为斗坛亭南为千秋亭又南为飬性斋等谨按飬性斋东向者七楹南北向相接者各三楹皆有楼楼上正中恭悬圣祖御书额曰飞龙在天左室聨曰心蹟只今偏爱澹诗情到此合添幽又聨曰一室虚生无限白四时不改总常青右室聨曰自是林泉多藴借依然书史得周旋又聨曰日永亭䑓爽且静雨余花木秀而鲜皆圣祖御书楼下正中恭悬皇上御书额曰居敬存诚聨曰体道鸢鱼看活泼消闲书史挹菁英又聨曰暇当绨几身聊憇景入纱疏意与存北楼下东向额曰恱心頥神聨曰古香研道秘新藻发春妍南楼下东向聨曰四季风光无尽藏百城古帙有余馨皆御书养性斋南即琼苑西门等谨按琼苑西门详见前钦定日下旧闻考卷十四钦定日下旧闻考卷十五钦定四库全书钦定日下旧闻考卷十五国朝宫室钦安殿后为承光门北向列金象二左为延和门右为集福门东西向正中为顺贞门其北相对为神武门门外有下马牌石即紫禁城北门也日精门东为东一长街南即内左门中为近光左门北为长宁左门稍北而西即琼苑东门由近光左门而北向西之门凡三曰咸和左门广生左门大成左门咸和左门东相对为景曜门中间南向者曰景仁门门内为景仁宫等谨按景仁宫顺治十二年重建前殿恭悬皇上御书额曰賛徳宫闱广生左门东相对为履和门中间南向者曰承干门门内为承干宫等谨按承干宫顺治十二年重建前殿恭悬皇上御书额曰徳成柔顺后殿聫曰三秀草呈云彩焕万年枝茂露香凝大成左门东相对为凝瑞门中间南向者曰钟粹门门内为钟粹宫等谨按钟粹宫顺治十二年重建前殿恭悬皇上御书额曰淑慎温和聫曰篆袅猊炉知日永风清虬漏报春深钟粹宫之东为东二长街南则麟趾门北则千婴门街东与景曜门相对者曰凝祥门再东为昭华门中间南向者曰延禧门门内为延禧宫等谨按延禧宫康熈二十五年重建前殿恭悬皇上御书额曰慎賛徽音东二长街之东与履和门相对者曰徳阳门再东为仁泽门中间南向者曰永和门门内为永和宫等谨按永和宫康熙二十五年重建前殿恭悬皇上御书额曰仪昭淑慎东二长街之东与凝瑞门相对者曰昌祺门再东为衍瑞门中间南向者曰景阳门门内为景阳宫等谨按景阳宫康熙二十五年重建前殿恭悬皇上御书额曰柔嘉肃敬后殿聫曰古香披拂圗书润元气冲融物象和东室聫曰生机对物观其妙义府因心获所宁西室聫曰蜃牕日朗兰喷雾鸡树风轻玉霭春又聫曰书圃礼园无斁好瓯香研净有余欣皆御书其后殿因鍳定内府现藏之宋髙宗所书毛诗及马和之所绘图卷合箧弆藏御题额曰学诗堂并御制学诗堂记御制学诗堂记子曰小子何莫学夫诗于伯鱼之过庭也曰不学诗无以言学诗尚矣然学诗者岂以骈四七叶声韵练词藻为能尽诗之道哉必于可兴可观可羣可怨事父事君之大端深入自得然后藴诸内则心气和平发诸外则事理通逹于是言之文而行之逺不读关睢麟趾不能行周官法度是则有天下国家者尤不可不学诗也宋髙宗命马和之为毛诗全图自书经以配之间亦有孝宗书岂和之始事于建炎而蒇功于干道陵补书以卒成之乎厯年既逺散失者多其在内府已登诸石渠寳笈书者丸九卷书成之后续得者又八卷而以新证旧乃知向所藏或失之精覈者九五卷夫真者既知其醇则赝者宜去其疵于是萃前后可信为真者都为一笥别藏于景阳宫后殿而名之曰学诗堂后或有所得将以是证之而归其笥焉各卷并为题识书之以传信永世卷之甲乙以风雅颂为次第而不计书经者之前后其已登石渠寳笈今订为譌之五卷则仍其旧亦各为识语书其后夫髙孝两朝偏安江介无恢复之志其有愧雅颂大㫖多矣则所谓绘图书经亦不过以翰墨娱情而已岂真能学诗者乎诗曰髙山仰止景行行止惜乎吾不能揖让于清庙明堂之间也干隆三十六年御制学诗堂诗正月五日重华宫茶宴廷臣及内廷翰林等适新题学诗堂用以聫句并成是什东壁图书贮景阳新颜后殿学诗堂縁收赵宋君臣蹟企想姫周礼乐埸真弆宁夸多乃富赝袪无碍论从详相于有咏仍聫席可识不为犹面墻初韶茶宴例重华汲古敦今亦孔嘉六义具存欣有绎一言以蔽曰无邪蚖膏鹤燄嫌频俗琅盌球盘颇近奢商搉莫非风雅颂左厢直拟郑𤣥家等谨案学诗堂御制诗恭载首见之篇余不备録景阳宫之东有小长街街南向东直出者为苍震门街东为内库房其北向西者为钦昊门门中向南为天穹门门内为天穹寳殿等谨按天穹寳殿祀昊天上帝殿内恭悬皇上御书聫曰无言妙化资元始不已神功运穆清千婴门之北有殿宇五所所谓干东五所也日精门长街之南向东为仁祥门再东相对为阳曜门正中为斋宫等谨按雍正九年建立斋宫凡南郊北郊及祈谷常雩大祀皇帝致斋于此前殿五楹中设寳座恭悬御书额曰敬天聫曰克践厥猷聪听祖考之彞训无斁康事先知稼穑之艰难东暖阁聫二一白天道钦崇永保命万几敕毖屡省成一曰一念纯诚昭格本万縁清静旦明中西暖阁聫曰皓月空悬心镜朗妙云拥䕶智珠圆皆御书后殿恭悬御书额曰孚颙殿又额曰庄敬日强聫曰慎独谨几旦明懐帝载思艰图易宵旰念民依东室聫曰一编金鑑懐无逸五夜铜籖警未央西为寝宫恭悬御书额曰敬止聫曰午夜端居钦曰旦寅衷昭事格维馨又聫曰洗心宥密钦羲传致徳精明禀礼经又聫曰吉蠲致敬先三日昭格维诚矢一心皆御书世宗宪皇帝御制冬至斋宫诗晨曦炯炯洁斋宫一缕炉烟散绮栊暖气潜回葭管律早梅先绽玉阶风中孚黙契天人理来复明彰造化功漫道书云成故事精禋惟借寸心通凌寒松栢耐严冬带月寒霜度禁钟午夜无眠思戒凛诘朝崇祀务斋恭初阳鼓动开三殿万象昭囘映九重嘉节届临生意始䖍祈上帝惠吾农干隆三年御制冬至斋居偶阅旧稿志懐静听迢迢宫漏长斋居暂屏万几忙那无诗句娱清景恰有梅梢送冷香案积陈编间检㸃志期旧学重商量灰飞子夜调元律又喜天心复一阳干隆七年御制斋宫诗六章章十四句有侐斋宫翼翼沈沈穆穆皇考心圣祖之心丕冒万宇上帝是钦维日南至郊祀孔临迁坐变食在悬无音凝祉受釐俨若帝歆来戒来斋用凛难谌龙塞之山储有良材乃浮于川逹帝京不迟爰经爰营载筑载培命彼大匠绳尺是依其柱维楠其桷维栢不文不镂海望所作既底厥法载观其落猗与煌与天辟之宇郁嵂柧棱贝箔珠户枚枚巖巖在干清宫左有丹其楹有青其琐既深以严亦安而妥不敞不轩周庐绵绵曰维亿年利我后人昔在圣祖心斋肃肃考建兹宫匪夸华屋致洁致诚毋疏毋黩律中黄钟一阳始复将事大祀心乎穆穆爰即而斋爰薫而沐瞻仰昊穹以集厥福自古建章万户千门亦有大夏嶊嶉成观彼何为兮此则可原匪以富而侈匪以饰而繁制朴而浑居兹敬存有堂则明有室则温我后子孙永保斯孔安永言保之戒彼崇䑓我宅是宇心乎我思我祖我考廓此丕基我曷承之俾堂构是贻天飨维诚民归维慈惟慈惟诚匪以伪为我后子孙尚克念兹干隆八年御制冬至斋宫叠旧韵金翼南飞线晷长骖驔六御趁归忙将陈寅祀䖍心璧又领斋居戒意香小往大来堪体验民情物理入筹量八年政教曽何补负扆常懐媿答阳干隆十一年御制祈谷斋居诗黍谷气昭苏邹律春回旋中辛为上日祈谷陈衷渊国家有与立所頼民之天伊古重兹祭承事敢弗䖍矧予徳滋薄调爕无神权十岁稔鲜书暵涝或连緜遑云政无玼敢谓朝进贤刑罚固已省讵无盆底寃比戸纵蠲租富庶何有焉凡此恭黙思益觉増惕干斋宫清漏永琴书静且妍朝来布同云玉戺频俄延何当六出花尺盈三辅田又御制夏至斋居诗北至将临祀清斋此勑躬景量铜望臬署避玊宸宫浴徳藏于宻祈年慎厥终敢夸膏泽沛惕息曩时同干隆十二年御制雩祭斋居诗勤民重农功稽典肇雩祭圣训必躬亲频年谨从事北方春旱多率似成常例龙见未届期祈请先小祀南郊步祷时忸怩责躬备去岁蚤邀眷首夏甘霖赐麦无禾则有已是叨明惠今年乃更幸膏泽春常暨孟夏月之朔优渥逺迩逮抚时举常雩斋居切䖍致受宠宜若惊此理无巨细广殿引薫风罘罳晃新霁慰惧两相萦要矣终年计干隆十七年御制斋宫书事诗致斋广殿昼沈沈緑润庭槐布影深明旦曰临钦勅命雨旸时若祝关心敢忘渇望经畴昔益切兢继自今芳草忩前宜静寄晩来又喜作轻隂干隆十九年御制常雩斋居诗旬余逢八斋端居得静便静便心应适而转愁绪繁绪繁云縁何望泽意殷然往来郭门外非不麦芊芊及时施甘膏乃可期饼饘絮云亦屡作率被狂风牵斋无不用敬明禋况祈年望柱占础润遑问春阑珊干隆二十年御制雩祭斋居诗斋宫路寝左大祀乃迁居一岁率三度此心弗改初春霖霑緑野和旭静丹除天贶今年叠持盈益畏予干隆二十二年御制斋居诗鹑首星临次羲车日最长辨方慎水火协记騐柔刚鸡漏报迟箭龙舟罢逺塘遄臻縁毖祀讵为度端阳干隆二十四年御制雩祭斋居叠去岁韵又逢斋宿一回思今日多慙是昔时岂似春膏霑去岁正当雨泽叹愆期绸缪预计谷其涌剂酌先商政所宜傥得㣲诚通帝鉴早施恩沐甘滋又御制北郊斋戒进宫诗以我迫愁旱慈懐亦不纾右坛祈霖罢返跸咨兴居迟日北至临大祀躬承诸预期致䖍斋复此归彤庐细雨虽略霑霈渥何有乎忆昔承恩命代祭数岁余北方例多旱望泽无岁无迩时厪分忧讵今忧萃予计穷乃返本嗟哉懐始初干隆二十六年御制祈谷斋居即事诗祈谷此致斋偏欣值谷日晴和叶嘉占迁坐孚颙谧鸳瓦积雪铺鸡树韶光栉寳胜扶绮疏不问知元吉新正简几务省躬益精密圣狂一念间应违千里疾重熙固此时保泰如虞失昊贶信有徴心存祇无逸干隆二十八年御制斋居即事诗低田甫得种髙田已出秧麦有结穗者有才三寸强望雨虽未迫愁乃倍徬徨灾沴洊臻后亟待接青黄雩祭举龙见希霈甘膏霶然非至太甚不敢礼异常心则慙甚焉惠宁吁昊苍干隆三十二年御制祈谷斋居诗上岁虽占三日晴吾方盻雪意殷萦情知春月长才数眼望冬朝过已惊泽欲早霑自我始恩宜下逮騐民生簴原彻乐楣悬炬紫禁清宵未解怦干隆三十三年御制辛祭斋居诗民以食为天祈谷重民事幸园奉慈豫还宫凛大祭斋居肃迁坐政简澄心意庶务可暂屏军邮即批示丙夜亦夙兴渴望㨗音至干隆三十五年御制夏至斋居诗两朝连两夜时霁复时隂总未霑尺泽越教愁寸心景还因忆昔候实迫于今翘望劳双目丰隆曷惠霖干隆三十六年御制祈谷斋居诗斋必坐居迁仍于左个焉新正政方简首祭意弥䖍冬泽虽云被春膏亟欲连同云时聚散颙望又殷然干隆三十七年御制斋居对雪诗昨日同云彻夜浓侵晨宻雪洒铜龙乍疑春絮飞宫栁叠见冬花冒禁松霏喜万年介釐祝致斋一意笃孚颙稠繁天惠何修沐戒满撝谦滋励恭干隆三十八年御制斋宫对雪诗夜雪欣闻为夙兴宻飘徐洒午犹仍正当斋日慰颙念况值谷辰庆美徴飞处鳯楼浑欲隐积余鸡树已知增算来三白真如数天眷钦承意倍兢干隆三十九年御制四月朔日斋居诗三春倐已过孟夏又来临所幸霑膏雨无能惜寸隂迁居有常例变食为清心政简虽余暇仍劳盻㨗音又御制斋宫夜雪六韵午云蔽金鸟夜雪洒铜龙渥泽迎长至殷希慰半冬隔忩想浩浩积阁愿重重不寐消清漏忘言听逺钟寝衣身敢适侧席意弥颙难说麦根固艰哉忆在农干隆四十年御制宿斋宫即事诗星惟辰见月惟阳宫漏声迟日正长仍似昨年斯望㨗敢云春雨已占祥每因闲暇厪无逸曰奉居诸运有常孰谓值斋方事简书呈四库勘犹忙干隆四十一年御制祈谷斋居诗迁坐居左个大斋异燕时戒辛清口味简政谧神思戸换宜春字屏多望捷诗幸哉围贼穴仍急盻红旗干隆四十二年御制祈谷斋居叠去岁旧韵去岁㨗希候今年功蒇时无非赖天助益觉凛子思紫阁战图画彤墀斋宿诗事平惟望稔祥正肃青旗又御制斋居诗北至应斋居日长藴炎暑优霖已过旬晴曦炽轩宇广厦尚郁蒸小民怨如覩曰豫騐咎徴踟蹰不遑处大田亦需泽又复望甘雨又御制冬至斋居诗嬗代无刻停穷隂阳欲复大祀莫大兹斋居致䖍肃明衣例即吉所为祈天福讵縁一已邀实厪万民笃江南及秦西六霙报深沐齐豫晋畿内偏被未优渥以此益颙恩敢谓候非促丸事豫则立汜胜心殷卜干隆四十三年御制祈谷斋居诗首祭重祈辛迁居左个寅农占晴叶谷春复昨成人常服易其素新禧为此民皇州真富庶爆竹逹枫宸又御制斋居即事诗去岁遭大故三月三逢雨稍释悯民愁实切思亲苦今年正二月雪泽颇优覩暮春之四日三寸犹霑土其后清明风果应四十五即今望雨切日甚一日数信我忧劳人意合恒悽楚干隆四十四年御制祈谷斋居诗新正哉生魄迁坐居斋宫本是彻悬乆而值易服恭为民祈农祥守礼敢从躬自我望雪来忽忽过三冬昨知晋豫霑屡霈复山东奈何畿辅间曽未时霙逢兹当祈年殿大祀对昊穹事简益几勅恩吁增心颙晩宇佈春云曷惠六花浓等谨按斋宫御制诗谨绎有闗纪述祀典者恭载卷内余不备録斋宫之东为毓庆宫前祥旭门再南为前星门入门为敦本殿等谨按敦本殿后即毓庆宫正殿今为诸皇子所居月华门之西为西一长街南即内右门中为近光右门北为长宁右门转东即琼苑西门也由近光右门而北向东之门凡三曰咸和右门广生右门大成右门咸和右门之西相对为纯佑门中间南向者曰永夀门门内为永夀宫等谨按顺治十二年重建永夀宫前殿恭悬皇上御书额曰令仪淑徳广生右门之西相对为崇禧门中间南向者曰翊坤门门内为翊坤宫等谨按顺治十二年重建翊坤宫前殿恭悬皇上御书额曰懿恭婉顺后殿额曰懋端壸教聫曰徳茂椒涂绵福履教敷兰掖集嘉祥皆御书大成右门之西相对为长泰门中间南向者曰储秀门门内为储秀宫等谨按顺治十二年重建储秀宫前殿恭悬皇上御书额曰茂修内治储秀宫之西为西二长街南则螽斯门北则百子门也街西与纯佑门相对者曰嘉祉门再西为启祥门中间南向者亦曰启祥门门内为启祥宫等谨按康熙二十二年重建启祥宫前殿恭悬皇上御书额曰勤襄内政崇禧门相对者曰敷华门再西为绥祉门中间南向者曰长春门门内为长春宫等谨按康熙二十二年重建长春宫前殿恭悬皇上御书额曰敬修内则后殿额曰徳协坤元西室额曰徳洽六宫皆御书长㤗门相对者曰咸宁门再西为永庆门中间南向者曰咸福门门内为咸福宫等谨按康熙二十二年重建咸福宫前殿恭悬皇上御书额曰内职钦承聫曰敬顺禔躬吉温恭受福宜后殿额曰滋徳含嘉聫曰天倪超万象神气领三无东室额曰琴徳簃西室额曰画禅室皆御书钦定日下旧闻考卷十五钦定日下旧闻考卷十六钦定四库全书钦定日下旧闻考卷十六国朝宫室百子门之北向为干西五所近东者今为重华宫皇上龙潜时旧邸也宫之前曰重华门门内为崇敬殿等谨按殿内恭悬御书额曰乐善堂御制乐善堂记昔乐善堂集中有所谓乐善堂记者盖用此堂之名以名圆明园赐居桃花䲧之堂而记亦记彼处之胜与官中此堂无涉也然彼时之乐善祗数典汉东平王以为极今斯堂则为重华宫之前殿不可以桃花坞堂之记㮣之因思东平之乐善原数典于大舜所为乐取于人以为善也兹适为重华宫之前殿则今之乐善祗宜景仰大舜之为而不必更囿于东平之迹矣夫大舜之取诸耕稼陶渔之善世逺固不可征而询岳咨牧载在虞书者彰彰可考无非舍己从人与人为善而地平天成庶绩咸熈胥于是乎基之是乃千古帝王之法则而非藩服屏翰者所可相提并论其事体大而责任重也昔之效东平为甚易今之企大舜为綦难是不可无记以朝夕体之心而措诸政也然而其志在是其惭亦在是矣等谨按乐善堂之东西暖阁俱供佛像东暖阁内恭悬圣祖仁皇帝御书额曰意叶心香聨曰莲花贝叶因心见忍草禅枝到处生西暖阁内恭悬皇上御书额曰吉云持地聫曰满字一如心得月梵言半偈舌生莲乐善堂之后为重华宫等谨按重华宫东室额曰芝兰室恭悬世宗宪皇帝御书聨曰芰荷香绕垂鞭袖杨栁风㣲弄笛船西室恭悬皇上御书聨曰篆袅金炉入座和风初送暖花迎玉佩映阶芳草自生荣干隆八年御制题重华宫旧书室何曽寂寞仲舒帷依旧明窻受暖曦闲却七絃调雁柱汲来六一煮银丝三余乐有陈编伴几暇权无奏牍披彷彿当年吟破腊掞牋搦管恰移时干隆十一年御制春正与诸王及内廷大学士翰林等小宴重华宫聨句是日复得诗三首兰殿辛盘迓早春展亲更复洽臣隣从来盛事成佳话况是宗藩与吉人金荔色酣朱乍㸃玉梅香度粉初皴説之灯夕诗如绘花蕚楼前雨露新报道东来风是条鸿龙运斗已旋杓柍桭焕彩春方丽鳷鹊堆银雪未消五色书云光灿烂双葩结燄影招摇庆霄半壁悬西宇景物迎人正复饶初韶应律正光昌亶矣春和聚一堂殷鼎调梅惟𫝊相汉台赓句有梁王乐调太簇鸣虞磬节煮浮圆胜楚餭同任股肱民社寄朂哉无或负明良干隆十二年御制新春与大学士并内廷翰林等重华宫聨句小宴复成近体兴庆宫中翰墨筵毎教令日纪韶年情闗一徳聨堂陛乐叶八音调管絃体物漫称诗禁雪抽思应许兴奔泉天街爆竹声砰礚却喜阳和万里宣干隆十三年御制新春奉皇太后重华宫小宴诗纷来鸾鳯数无央玉扆金舆拥百祥西望瑶池降王母东迎苍驾莅青皇鱼龙曼衍频陈瑞火树笼䓤待熻光七种预挑人日菜万年先进上元觞干隆十五年御制新正重华宫侍皇太后宴诗献春行庆始天家王母斑龙降葆车风到五朝初有騐人当七日半非賖华灯光引团圞月椒酒香留泛潋霞邀得慈颜欢顾处上林犹积玉为花干隆十七年御制重华宫小宴大学士及内廷翰林诸臣诗重华文宴集羣仙瑞映琼楼霁景鲜民瘼心闗既均此天恩额庆合同然闲拈吟管聊酬节笑指春柈又隔年贺监金门重应制致予兴益飞遄蓂开十叶应昌辰和㑹衣冠燕恺申生面齐㸔戯毬兽别裁奚借捉刀人毋相容易一堂乐尚共畴咨四海春嘉夜传柑迟五日氷轮如待再赓频干隆十九年御制新春重华宫侍皇太后宴诗西望瑶池近羣迎王母临欢同万方飬春始九重深屏缀延年篆笙调太簇音六鳌兰作燄百寳雾成隂入画元朝庆徴诗吉字吟瑞霙飘喜气天意即人心干隆二十一年御制立春日雪与大学士及内廷翰林聨句重华宫是日复得诗二首条风今日是新春吉色华光霭柍桭茗果雅堪酬盛节杯盘何必亟兹辰悦心甘泽霑三白坚齿生香试五辛同有爕时祈嵗责即㸔京兆出耕人青韶入律喜阳和瑞雪端因兆麦禾散漫烟轻㣲露日纷敷花发不论科席珍㑹处那辞屡墨搨镌成无乃多不异股肱交儆意载赓庸作岂妨歌干隆二十四年御制重华宫曲宴于阗回长漠咱帊尔诗朝天兼值预朝正曲宴宜教沐宠荣尔父诚为识时务王臣讵有限禆瀛旧宫小㑹轻齐史新域来宾愿武成入律东风方凑逹春台乐与物咸亨干隆二十五年御制重华宫曲宴御前藩王大臣侍卫及内廷翰苑诸臣即席得句曲宴重华隔许年旰宵惟是厪筹边却欣汜胜占三白况值武成拓八埏嘉与贤藩酬绮节便宣翰苑赋瑶篇尚怀奏凯归来者风雪长途正着鞭干隆三十年御制重华宫曲宴内廷大学士翰林等雪象聨句并成二律上元后日例灯筵今嵗涓良启翠旃曲宴重华堪数典聨吟雪象重题笺诫敦君鉴复臣鉴丰祝申年继酉年小部梨园非水调细聼原是徴招絃布茵东壁共歌赓恺乐韶年百福迎何必鸾觞浮六醴仍教凫鼎㵸三清图观寳笈旋因赐果饤兰珍侑以行谷日晴和占嵗美殷殷同此吁农情干隆三十一年御制重华宫小宴廷臣及内廷翰林等玉盂聨句并成二律时新正二日元㑹簮裾应翼旦重华翰墨亦频年不妨并举省仪节颇胜三廵徒管絃聨咏玉盂㸔列几赓吟綵笔共题笺时和嵗美诚堪庆祗觉愓然饶畅然黄屋雪余三白色青宫日上万年枝是予旧学商量处又此初春恺乐时北漠西瀛新雁序南荣东壁昔鸾陂掞毫深意胥知否乃在箴辞非颂辞又御制重华宫对雨诗太室脩禴候恰欣雨少间明廷敡士余复见烟丝涣为泽已庆幸知时更缱绻重华予青宫憇息值清宴檐处玉声琤帘际珠光灿有喜共三农昔惟赏书案干隆三十三年御制重华宫集廷臣及内廷翰林等三清茶聨句复得诗二首外藩华䜩紫光廻堂陛重宣翰席开讵是言欢太平数适因余暇共追陪畧存禁体倡生靣弗许雕文骋颂才雪䕶麦田茶泛露掞牋得句自蠲埃活水还胜活火烹三清瓯满啜三清爰聨翰苑赓新作所喜朝廷多老成雪象欲融金戺泽曦乌向暖玉楼晴应怡情处偏萦念渇望滇南报㨗旌干隆三十五年御制新正重华宫侍皇太后宴即景成什志庆家宴重华例有常承欢首嵗肇千祥条风东陆暄初布爱日南陔画渐长恩谓六旬寛礼数诚惟万夀祝康强瓦鸳积玉山鳌暎慈顾应知喜倍庆又御制正月六日重华宫茶宴廷臣及内廷翰林等咏玉瓮聨句并成是什天寳物华出有时巨璆成瓮适逢斯讶来西极今传珏莫遣东方古擅词綵胜迎人双燕颉银牋照几七言摛鳯楼玉积诚同庆应以敬承敢以嬉一廵三爵古常称茶宴清班闻几曽抽秘不忘箴则可探竒廼觉器相应尺盘升椀奚堪匹笔室墨壶恰得朋莫诩频緐方物贡较于尧掷愧尤増干隆三十六年御制正月二日重华宫恭侍皇太后宴喜成长句月寅年夘日逢辰夀域宏开茂以新大徳之徴四胥得洪畴曰福一先轮重增绮甲普増嵗共庆禧冬预庆春入夕眉蟾虽未上迎阶雪象朗如银干隆三十八年御制新正重华宫侍皇太后宴即事成近体上正令节迓初韶家宴重华继颂椒六十开三子皇帝八旬有二母东朝遍翻古史曽谁比实沐天休用是昭不许外人知小矣万方同乐始宫寮干隆三十九年御制正月二日重华宫侍皇太后宴诗开年日吉复时良明炳还同月徳昌西阃琱舆迎绎绎青宫华衮侍煌煌椒蕃嵗实扶屏丽梅放春花合殿香圣夀益増心益慕膝前䖍祝共天长又御制重华宫茶宴廷臣及内廷翰林用四库全书聨句复得诗二首四库辑书焕东壁七言聨句聚西清台衡乙乙都抽思检校彬彬亦署名日谷恰欣逢任飬月干更适建文明漫言嘉㑹斯和乐心在金川愿洗兵瑯嬛秘籍厯増多从事谰言觉太过史乗书仓屏忌讳稗官襍识概蒐罗要拈摛藻先誊缮典数开元广勘磨着作酬他业勤肄施行愧我政如何干隆四十年御制正月二日重华宫侍皇太后宴喜而成什青宫家宴启开年喜领曽元绕座前母子夀登百五十古今瑞越世三千狰狞雪象迎春踞璀璨银花入夕燃扶辇长街夀康返明朝问寝倍欣然又御制重华宫茶宴廷臣及内廷翰林等用天禄琳瑯聨句是日复成二律甲子琳瑯辑天禄因之内殿庋昭仁三旬閲嵗编维旧四库于今书荟新体固参差置应别品资检校得求真笑咨迩日抽増者岂乏当时预选人交泰聨情聚翰寮重华喜值小年朝聊因应节设芳茗畧异开筵咏蓼萧为学立言当顾行勅几食旰与衣宵崇文讵曰崇虚饰复旦卿云莫谩謡干隆四十二年御制正月二日重华宫侍皇太后宴诗瑶池西望降鸾轩慈㫖恭迎百子门翼旦开筵循例着万年侍膝祝心存萱帏奕奕延禧永荪砌振振衍庆繁厯数古来谁似此益欣益敬吁天恩又御制紫光阁钖宴聨句召大学士并成功将佐及内廷翰林等至重华宫茶宴得诗二首春醼今年事倍豪重华循例引词曺蒇功自是资提㦸聨句何妨有捉刀駹已从而筰已定乐斯淑以礼斯陶莫教容易㸔嘉㑹去嵗攻围正尔劳聨情贺祚有前闻岂是无端宴乐勤祗以茶行弗用酒亦如武偃必修文松撑雪干连冬喜梅放春葩迎午芬咨尔规应过于颂体予惧实胜乎欣等谨按重华宫御制诗谨绎有闗纪述事实者恭载卷内余不备録重华宫东庑为葆中殿西庑为浴徳殿重华宫后为翠云馆等谨按葆中殿内额曰古香斋聨曰四壁图书饶古色重帘烟篆挹清芬浴徳殿内额曰抑斋聨曰赏心于此遇即事多所欣翠云馆内聨曰古训手披勤毎竞寸隂求日益民依心黙运常先万姓祝年丰东室额曰飬云聨曰白云有古调青山无俗縁东次室额曰长春书屋西室额曰墨池聨曰屏展烟鬟云鹤闲㸔心共逺座凝香篆风松静觉韵偏清西次室额曰澄心观道妙干隆三十二年御制长春书屋诗书屋长春到处如长春之义可言诸元为善长功生物人以仁名语启予潜毓当年悦有素起行今日惧违初阳和渐觉廻寰宇嘉与吾民共恺舒等谨按重华宫内长春书屋御制诗谨绎有闗纪述事实者恭载卷内余不备録重华宫之东为潄芳斋等谨按潄芳斋内额曰正谊明道东室额二一曰庄敬日强一曰髙云情聨二一曰清燕凝神天和闲处飬从容守正元化静中涵一曰花香鸟语羣生乐月霁风清造物心干隆三十九年御制室中聨有花香鸟语羣生乐月齐风清造物心之句因各成诗六韵掖垣通右个地属西清朶殿启重华门临东上欣尔日帖披快雪偶乘批荅几间溯当年牓掲髙云长抚琴书意逺乃有一聨分署兼函乐趣于羣生七字重摛直印心原于造物花无情而解笑鸟奚事以能言月了了其入懐风泠泠兮翻帙此万景所以少尽藏之秘而一区斯焉便携取之资也頋言志元从早嵗在推寻颜孔之真而尊闻不隔异时岂浮慕羲皇以上爰因耦句更鬯胪吟寓物不留意澄观可㑹心昔时惟志乐此日切君临暎砌花香逓隔窻鸟语吟巧簧度逸态清麝䕶流音宛转含旖旎悠扬效静深春台方詄荡熈性愿林林寳月方当霁惠风复凑清吹云无㸃翳度籁有腾晶习习如含朗明明似应声一轮正梢上十日不条鸣李辟文非拟程逢道自生流光入窻际忆昔此经横等谨按以上二诗为御题潄芳斋东室聨语之什今恭録卷内潄芳斋东次室曰静憩轩后为金昭玉粹东室曰随安室等谨按静憩轩门上聨曰由旧典时式其永无愆思庶政惟和不敢自逸西室聨二一曰写诚敬之心礼章乐亮绘恬熈之象日丽风和一曰緑绮琴弹白雪引乌丝绢写黄庭经殿后穿堂额曰稽古右文聨曰恭己奉三无澄心待万几堂后东向额曰金昭玉粹聨曰瑞景琼楼开锦绣欢声珠阁奏云韶干隆七年御制戯题静憩轩舍是读书舍人非静憩人禽鸣如话旧花舞解懐新艺圃有余乐琴斋无㸃尘拈题清兴永欲去重逡廵等谨按静憇轩御制诗恭载首见之篇余不备録启祥宫之西南向为延庆门门内为延庆殿殿后为广徳门门内为抚辰殿等谨按抚辰殿内额曰歛福宜民聨曰生机对物观其妙义府因心获所宁抚辰殿后为建福宫等谨按建福宫干隆五年建恭悬御书额曰不为物先东室聨曰交泰三阳肇羲象歛时五福恊箕畴西室聨曰香蔼绮疏蕙圃敷荣滋湛露风清釦砌芝房擢秀映长春皆御书御制建福宫赋居寰中以御物凛天命兮难谌惧大业之弗胜恒干惕兮小心戒峻宇与雕墙鉴酒池兮肉林愧饥渇其未解遑安逸兮是寻乃者新宫落初玉戺金铺创名建福义何居乎盖是地也围于宫墙而弗加扩卑于路寝而弗増华畏炎歊之相偪乃託兴乎清嘉俭不至陋幽而匪遐况在重华之右比之兴庆之宫未费司农之帑何劳庶民之攻经之营之募千夫而齐力如松如竹閲数月而成功于是殿方馺娑宫比骀盪长春长乐披青简而空传太和保和凭朱栏而相望千门万户兮笑汉制之太奢茅茨土阶兮钦尧俭之堪尚轩号静怡兮期成性之常存斋名敬胜兮恐举念之或妄亭颜惠风兮欲膏泽之旁敷阁扁延春兮与羣生而咸畅触目警心兮守此志而始终居安思危兮常厪懐而筹量尔其文石矗立嘉木丛生罗芝田兮蕙畹来燕贺兮莺鸣披薰风兮思解愠对时雨兮乐向荣观太宇兮调元化育万物兮騐农耕又何必焚隋廷之甲煎树汉苑之金茎歌陈宫之玉树聼唐曲之新声而始称悦情也哉于时而春览生意而欣欣于时而夏逺烦暑而洒洒乃其秋也伟西成之可庆乃其冬也体贞元之凝命载色载笑奉慈闱而承欢来游来歌与良臣而交儆于以承先廑肯构而勿忘于以示后庶斯言之是聼重曰洪范有言歛时五福敷钖庶民与时茂育予宅是居心乎肃肃受天之祜匪借田烛建民之极匪侈华屋继绳光烈对越于穆进贤纳諌惩恶旌淑志茍懐安是谓不谷尚慎旃哉永膺天禄干隆八年御制建福宫新春诗禁城景物报和韶初转寅方玉斗杓漏洩春光梅破蕾招揺风信桞拖条池心镜靣氷将解墻角银根雪欲消枨拨诗肠量多少新年觉比旧年饶含阳苔色兆根荄胜里宫花鬬早梅堂构万年緜福履黄黎九有上春台兰苕翡翠相容与鳯阁枌橑各实枚试㸔新蟾眉様细分明报道上元来照壁熊丸灿九华祥烟浓作赤城霞土牛新㸔牵春至綵燕初飞掠晓斜腊雪犹然恋鸳瓦东风全不发绫花愿将建福宫中福钖与寰区万姓家干隆十四年御制建福宫红梨花诗不计香风几度频娇红嫩緑各争新最怜雨后偏饶韵底事春来易怆神叶态花姿刚相称蜂衙蝶阵岂无因一枝佛钵堪清供便欲因之悟六尘干隆十七年御制建福宫对雨诗朝隮复棼丝冥蒙势傍午朝罢此宴息耕犁方待举前墀罗春花润含花下土芳菲袭翰思绰约延清覩喜岂喻近臣慰惟共农父有秋期尚遥无逸以为所干隆四十四年御制建福宫题句初葺建福宫乃在壬戌嵗循名及责实其义赋中偹亦有引未发则别具深意忆当元二年廿七月守制宫居未园居夏月度两次炎热弗可当少壮禁之易慈闱祝万龄然终必有事图兹境清凉结宇颇幽邃庶可逭烦暑以为日后备前嵗遭大故畅春䖍奉置因循乃园居向意惜未遂慈宁南花园实复同斯例长年孰弗愿筋力难从志缺礼实已多永言志吾愧等谨按建福宫御制诗谨绎有闗纪述事实者恭载卷内余不备録钦定日下旧闻考卷十六钦定日下旧闻考卷十七钦定四库全书钦定日下旧闻考卷十七国朝宫室建福宫后为恵风亭又北为静怡轩等谨按静怡轩内额曰与物皆春聨曰雨润湘帘苑外青峦飞秀风披锦幙堦前红葯翻香静怡轩西室额曰四美具其屏间为御书视听言动思五箴室后聨曰墨壶琴荐相先后旧咏新裁自品评又聨曰兰殿蔼晴晖炉烟结翠芝宫呈秀采砌草舒芳干隆七年御制静怡轩晩对雨诗不辨鳯城漏如闻金戺琴楣栏涤暑气花木沃芳心延爽试风袂迷归乱晩禽词臣已退食玫陛独清吟干隆三十一年御制静怡轩诗插架有书函与稽夙所耽心怡非外骛神静得深探元化化无迹熙春春未酣棚梅不攻火发却后江南又御制静怡轩梅花诗暮春已过望墀梅开始盛试披羣芳谱奚诠花月令设曰南北戒暄寒候殊应审然此更北当无红紫竞况兹桃杏谢节气非不正我为思其故冬月盆桩靓留此鬬韶妍欲擅江乡胜干隆三十三年御制静怡轩摘梅诗盆梅开太盛摘使树头稀已喜香盈嗅兼资色绽肥文殊净文榻天女满天衣户外飘飘者疑从手里飞干隆四十四年御制题静怡轩意静则身怡文轩并得之一时兹避暑两嵗未言诗纱牖风轻送石阶旭渐移当年结搆意孤矣不堪思等谨按静怡轩御制诗谨绎有闗纪述事实者恭载卷内余不备録静怡轩后为慧曜楼楼西为吉云楼等谨按吉云楼内聨曰吉云垂大地慈镜照诸天楼下额曰如是室聨曰华海澄明性源离色相法铃朗彻觉地了声闻吉云楼西为敬胜斋等谨按敬胜斋合上额曰旰食宵衣聨曰㸔花生意蕊听雨发言泉阁下西室额曰性存聨曰致虚涵白室式古凛丹书敬胜斋阁之西额曰德日新聨曰牙籖披古鉴香篆引澄懐其庭中垣门上东向恭镌御书额曰朝日晖其东山石上恭勒御题曰飞扁干隆二十五年御制敬胜斋诗君道典谟备始终惟一钦丹书爰取义白室此为箴常有图书伴如承师保临凛乎朽索喻逸豫敢萌心等谨按敬胜齐御制诗恭载首见之篇余不备録敬胜斋垣西为碧琳馆等谨按碧琳馆东向楼上额曰静中趣聨曰参得王䝉皴法写将杜甫诗情又聨曰与物皆春花木四时呈丽景抗心希古图书万轴引清机又左聨曰轩墀饶秀润书史足吟哦右聨曰味道研精义随时爱景光楼下聨曰素心悦澹泊胜托惟静虚又曰忩意包涵画天容醖酿春干隆十七年御制碧琳馆三首叠石为假山植桧称温树咫尺兰戺间缥缈蓬壶趣雕绘讵足尚澹泊素所慕可以贮琴书遐心期古遇户外响轻风琅玕奏韶濩佳景足一忩新名恰当可奚事建章宫门户千万伙漏报出花钟篆袅沉檀火后乐惟同民先忧益厪我永言惸独哀岂啻富人哿殷懐周海㝢深居敢宴盘寸隂信不假万几焉有闲轻裘念鹑结玉食轸粝餐圣狂别罔克朝夕凛惕干肯堂励方来保此磐石安干隆三十二年御制碧琳馆咏竹诗几个云忩外仙家自有家风敲鸣鳯管雪灿镂琼华写色偏宜淡论情好在遐晦翁精理学餐吐也称嘉等谨按碧琳馆御制诗谨绎有闗纪述事实者恭载卷内余不备録碧琳馆南为妙莲华室等谨按妙莲华室内聨曰青莲法界本清浄白毫相光常满圆又聫曰转谛在语言而外悟机得真实之中妙莲华室南为凝晖堂等谨按凝晖堂聫曰十二灵文传寳炬三千浄土荫慈云其南室额曰三友轩干隆十二年御制题三友轩三友之名始宣尼直谅多闻益徳资香山取譬琴诗酒放达繄非予所师独有玉局称正见直号植物松竹梅名称义元隠未发我将触𩔖引伸之苍松自具直之性梅传春信谅也宜摐金敲玉时多闻妙喻舍竹其复谁奚待结契霜雪里天然同徳声应随寓意于物有竒遇名蹟厯厯琳琅披十八公的云西笔海粟长赋留雄辞君子林称真定论国子博士小篆题更爱梅事合元宋小清秘物传今斯㨂金集狐有如是自天合也非人为甞鼎一脔足味道况斟雉膏道可知箧藏书室识寳重忩外延客霜其眉千株一穗翩左右是一是二谁然疑因蘓溯孔志未逮髙山景仰深长思干隆三十三年御制三友轩诗乔松恒落落新笋已亭亭虽是梅子候无妨通体馨允宜诗着句况有画传形即景思三益堪为砥钖型等谨按三友轩御制诗谨绎有闗纪述事实者恭载卷内余不备録凝晖堂之前为延春阁北与敬胜斋相对等谨按延春阁内南靣额曰惠如春聫曰瑶堦鹤绕三株树玉宇鸾鸣九子铃又聫曰玉砌风清五色祥光连栋宇铜籖昼静四时佳气集蓬壶东室门上额曰清华西室门上额曰朗润东次室聫曰四序调和懐育物万几清暇爱摊书东面室内额曰洁素履聫曰山水之间发清响古今以上多同人右室聫曰拂滥露浓晴树湿卷帘风细落花香西靣额曰静观自得聫曰闲为水竹云山主静得风花雪月权又聨曰燕贺莺迁乐意相闗禽对语兰芽桂蕊生香不断树交花左室额曰芝田右室额曰兰畹二层楼上额曰澄懐神自适聫三一曰吟情逺寄青瑶障悟境微参寳篆香一曰春蔼帘栊氤氲观物妙香浮几案潇洒畅天和一曰緑水亭前罗带绕碧山牕外画屏开最上楼额曰俯畅羣生延春阁之西门上御题石刻南向者曰含象北向者曰怀芬阁前叠石为山上结亭曰积翠山左右有竒石西曰飞来东曰玉玲珑山之西穿石洞而南洞口恭勒御题曰鹫峯南有静室东向额曰玉壶氷又额曰鑑古聫曰湘管摛新会芸编发古香折而南有聨曰地学蓬壶心自逺身依泉石兴偏幽又聫曰竒石尽含千古秀好花长占四时春其上有楼供大士像聫曰智珠不断恒河界明镜长悬兠率邉又聫曰流水如有意髙云共此心干隆七年御制延春阁对雪诗天衣叆叇羃寒原诘旦琼霙集瓦鸳望去玉龙犹夭矫舞来银鳯正聨鶱含毫裁句端溪润引火烹茶古鼎温卜麦乐余忧更继谁家茅屋冻鸱蹲干隆三十年御制正月十一日延春阁恭奉皇太后观灯即事诗年年御苑赏花釭兹近南巡启跸幢节卜斋前迎鳯驭月先望夕丽天杠兰珍百品罗琼几华烛千行照绮忩高阁延春春信递骈供慈豫啿祺厖干隆三十一年御制延春阁牡丹诗雨中牡丹对春过恰延春得意有多态通身无㸃尘髙松宜作伴羣卉那堪伦自爱清香递何须睡鸭陈等谨按延春阁御制诗谨绎有闗纪述事实者恭载卷内余不备録干隆二十三年御制赋得玉壶氷玉壶愔愔嘉夜长华镫兰燄氷为光箕风毕雨此清暇泼墨摛毫复静忙申申缓箭渴乌水铜瓶芳递梅花蕊轻裘温室不知寒无易由言吾过矣干隆三十四年御制赋得玉壶氷精庐玉壶似内外映空澄岂必买其酒真如在以氷琼葩纷缬瓣瑶岫迥添层漫虑余寒峭蜃忩正可慿等谨按玉壶氷御制诗谨绎有闗纪述事实者恭载卷内余不备録月华门之西相对者为遵义门门西向南者为养心门中为养心殿等谨按养心殿为皇上宵旰寝兴之所凡办理庻政召对引见视干清宫殿内恭悬世宗宪皇帝御书额曰中正仁和寳座屏上皇上御书聫曰保泰常钦若调元益懋哉东暖阁内御书圣祖仁皇帝圣训曰天下之治乱休咎皆系于人主之一身一心政令之设必当逺虑深谋以防后悔周详筹度计及乆长不可为近名邀利之举不可用一己偏执之见採羣言以广益合衆志以成城始为无偏无党之道孝者百行之原不孝之人断不可用义者万事之本不义之事必不可为孝以立身义以制事无是二者虽君臣父子不能保也又御书世宗宪皇帝圣训曰敬天法祖勤政亲贤爱民择吏除暴安良勿过寛柔勿过严勐同气至亲实为一体诚心友爱休戚相闗时闻正言日仃正事勿为小人所诱勿为邪説所惑祖宗所遗之宗室宜亲国家所用之贤良宜保自然和气致祥绵宗社万年之庆东暖阁下聫曰忧其所可恃惧其所可矜后室门上额曰记所託聫曰汲古得修绠守道无异营又聨曰书圃礼园无斁好瓯香研净有余清东室为寝宫西室额曰随安室聫曰无不可过去之事有自然相知之人西南室额曰明忩西暖阁内恭悬世宗宪皇帝御书额曰勤政亲贤聫曰惟以一人治天下岂为天下奉一人御制养心殿铭人心惟危在闲其邪道心惟微在培其芽其闲其培皆所为养撡存舍亡毋须臾放有如时雨沃此寸田大公顺应动直静专动匪憧憧静匪寂寂矧其为君更宜干愓一念之善百禩䝉庥一念之恶万姓贻忧飬之之方存诚主敬克己复礼外王内圣孰本孰末外由内施任重道逺责萃君师朶殿崇崇顾名思义作此铭辞永训后世御制飬心殿四箴我皇考圣训曰敬天法祖勤政亲贤事止四端义该万理自古帝王莫不守此以治违此以乱予小子践阼以来平旦庄诵惟日孜孜畏与年长㑹随时触爰集经书成句衍义缀辞各得十六韵入目警心既因自励亦以昭示来兹皇矣上帝鉴观四方昭假于下赫赫明明惟圣时宪承天而时行终日干干夕愓若无怠无荒畏天之威勅天之命不显亦临俾尔弥尔性惟予一人曷其奈何弗敬敬胜怠者吉义胜欲者从日日新又日新清明在躬无然畔援无然欣羡昭升于上在止于至善先天而天勿违后天而奉天时我不敢知我其夙夜念兹在兹憷愓惟厉安而不忘危于缉熙永言配命弼我丕丕基明明我祖既受帝祉我来自东永清四海之纲之纪惟民所止无忝皇祖奉先思孝作乐崇徳肃肃在庙春禘秋尝思其所乐圣有明训如日月之照临式如玊式如金布在方策罔有不钦峻命不易遗大投艰于我身如亲听命罔不惟徳之勤曰仁与义迭用柔刚一张一弛不愆不忘民可近不可下无教逸欲有邦夙兴夜寐其尔典常启佑我后人俾尔炽而昌天行健圣人则之克绥厥猷惟后一日二万几罔游于逸庻绩咸熙曰予一人昧爽丕显与公卿大夫共饬国典考礼正刑一徳无敢不善夙夜匪懈敷政优优惟㡬惟康斯谋斯猷执事有恪亦又何求百工熙哉我独不敢休纲纪四方维皇作极先之劳之不遑暇食念之哉业广惟勤勤则不匮时乃日新承天之道纯亦不已政贵有恒慎终如始粤若稽古明四目达四聪论道经邦谓之三公三事大夫百辟卿士宣力四方以佐天子惟后非贤不乂其惟吉士寤寐求之任贤勿贰靖共尔位期予于治自朝至于日中昃昼三接若涉渊氷用汝作舟楫臣哉邻哉尚克相予予其敷心腹肾肠出入自尔师虞假以溢我我应受之用劢相我国家迩可逺在兹人亦有言惟治乱在庻官所寳惟贤惟一徳一心欲至于万年干隆四年御制飬心殿古榦梅诗为报阳和到九重一枝红绽暗香浓亚盆漫忆辞东峤作友何须倩老松鼻观叅来谙断续心机忘处对舂容林椿妙笔林逋句却喜今朝次苐逢干隆十年御制养心殿碧桃树诗芳姿拈咏感无端露井依依豓未残九十韶华都过也尚携春色待人㸔干隆三十一年御制飬心殿斋居诗已过立夏节孟夏倐将临曦影下堦去纱纹上牖深昼长余有暇古史绎堪寻好乐真无射惟斯足飬心干隆三十四年御制新正飬心殿诗内殿兹宵旰寸阴复分阴流年值理纪韶祉迓来临庻绩愿咸熙益慎亹酌斟三白幸已逢六花兆其谌祈年昔犹昔勤政今斯今敢云此为劳此即是飬心又御制飬心殿即事诗膏雨频霑洒首夏诚清和日照弗炎腾风送致爽过彤殿岂闲居魁卷阅如何藻缋非所尚敷陈在所罗就此获者搜虑彼失者多吁俊期真材吾宁取揣摩干隆三十六年御制飬心殿对雨作晓晴卓午忽生云隠隠雷声自逺磤才觉微凉㡬㸃落遂催急阵乱丝棼甎铺平磩潦易积瓦滑琉璃瀑早闻曾未逾时势消散祇为嗟惜那为欣干隆三十八年御制仲春养心殿诗祈春典学两俱应为是还宫礼敬承依例彤扉弆仙木更当青琐彻华灯閙将半月翻欣静闲勅万㡬敢忘竞正值金川攻要寨问邮中夜每频兴又御制夏日养心殿斋居诗祭重躬亲毎朂予深沉彤殿暑全祛虽然长夏浑忘夏纵不迁居亦肃居风带凉知雨所致他应霑愧此仍虚万几云暇忙犹在㸃勘新增四库书又御制飬心殿对雨诗明始御斋宫兹仍居内殿勅政亦云毕憩躬值清晏未末申之初西北升云片轰砉乍鼓雷煜霅欻飞电倏忽黯天中急霔落银箭鸳瓦易为熘檐齿喧鸣徧须臾过雨阵朗霄夕阳绚于泽岂辞多农况适亲见䖍䖍祝时和粥粥承天眷干隆三十九年御制飬心殿对雨诗傍申西北又云生倐晦遥闻雷鼓声未甚鸣微鸣以雨其来速去速而晴琉璃滑霤垂泉响平磩坚墀积水明分寸弗成定何益不能为慰祗为怦干隆四十二年御制养心殿晩坐对细雨诗逾月晴既乆傍晩雨方细夏云时聚散总未滂沱致徃来道途间安行荷天赐然实望虑并方寸两难置大礼今已成一意厪农事待泽亟斯时优霈庻其遂干隆四十三年御制夏日养心殿诗视朝虽常例有如爱礼羊避热而弗行是即怠之方怠则吾岂敢长年益自蘉都城烟火多紫禁围红墻固皆足致炎未若园居良园居且为愧暂热庸何伤薰风来殿阁亦自生微凉近政抚兰亭即景玩词方干隆四十四年御制养心殿晩坐诗又当冬季还宫候回忆徃时意惘然旬日问安从此罢三年如幻忽其迁登秋旸雨多逢若出治刚柔敢用偏厪念豫工尚稽就黄流䖍祝顺归川等谨按飬心殿御制诗谨绎有闗纪述事实者恭载卷内余不备録干隆二十九年御制随安室八韵随遇得居安飬心左序端检身若不及容膝已为寛志与青年异题斯触处观敢求一已逸实觉万民难为是勤宵旰因之叶燠寒祈年无间意望雨或忘餐骄否泰艰致今非昔所欢循名如责实赩尔祗三叹干隆八年御制明忩诗冬日诚衰日三余乐嵗余晏温浮碧网迟丽度朱疏把卷忘言处含毫得句初太康古有戒俯仰惜居诸等谨按飬心殿内随安室明忩御制诗皆恭载首见之篇余不备录养心殿西室为三希堂等谨按三希堂额为御题有御制三希堂记聨曰懐抱观古今深心託毫素并御书御制三希堂记内府秘笈王羲之快雪帖王献之中秋帖近又得王珣伯逺帖皆希世之珍也因就飬心殿温室易其名曰三希堂以藏之夫人生千载之下而考古论世于千载之上嘉言善行之触于目而㑹于心者未甞不慨然增慕思与其人揖让进退于其间羲之清风峻节故足尚即献之亦右军之令子也而王珣史称其整頽振靡以亷耻自许彼三人者同族同时为江左风流冠冕今其墨迹经数千百年治乱兴衰存亡离合之余适然㑹萃于一堂虽丰城之剑合浦之珠无以踰此子墨有灵能不畅然蹈忭而愉快也耶然吾之以三希名堂者亦非仅为藏帖也昔闻之蔡先生名其堂曰二希其言曰士希贤贤希圣圣希天或者谓予不敢希天余之意非若是也甞慕希文希元之为人故曰二希予甞为之记矣但先生所云非不敢希天之意则引而未发予惟周子所云固一贯之道夫人之所当勉者也若必士且希贤既贤而后希圣已圣而后希天则是教人自画终无可至圣贤之时也孟子曰尽其心者知其性也知其性则知天矣人人有尽心知性之责则人人有希圣希天之道此或先生所云非不敢希天之意乎希希文希元而命之曰二希古人记兴名物以志弗忘之意也则吾今日之名此堂谓之为希贤希圣希天之意可慕闻之先生之二希而欲希闻之之希亦可即谓之王氏之帖诚三希也亦可若夫王氏之书法吾又何能赞一辞哉西暖阁后北接后轩三楹东为无倦斋为长春书屋等谨按西暖阁夹道门额曰自强不息长春书屋聨曰间寻绮思千花丽静想髙岑六义清内室聫曰景深孚甲含胎际春在人心物性间又聫曰丽日和风春淡荡花香鸟语物昭蘓飬心殿后为穿堂为二层殿等谨按飬心殿后穿堂屏门东西各有额曰云流曰风振俱南向向北额曰兰戺涵春二层殿上北向额曰与物皆春聨曰心天之心而宵衣旰食乐民之乐以和性怡情殿之东暖阁门额曰乐天阁内室门聫曰仲尼不为已甚者惟帝若是其难之室内额曰攸芋斋聫曰情将物外适道与古人期飬心殿之前为御膳房等谨按御膳房恭悬圣祖御书额曰膳房钦定日下旧闻考卷十七钦定日下旧闻考卷十八钦定四库全书钦定日下旧闻考卷十八国朝宫室景运门之东相对为肃诚门入门南向为奉先殿等谨按顺治十四年世祖章皇帝以太庙时享孝思未申命稽往制建立奉先殿前殿七楹后殿如之凡朔望荐新嵗时展礼及册封诸大典礼先期告祭俱内务府掌仪司领其事干隆四十三年御制七月朔日躬祭奉先殿礼成述事诗年节虽恒叩后殿未曽前殿祭斯陈况经升祔四时閲应似秋尝昨典循恭代亲藩诣太室必躬家庙举精禋礼因义起施殊处祗觉悲伤胜敬寅等谨按奉先殿御制诗谨绎有闗纪述事实者恭载卷内余不备録奉先殿东为夹道即苍震门前直街也街东为宁寿宫等谨按宁夀宫建自康熙年间干隆三十六年皇上命重加增葺宫垣南北一百二十七丈有竒东西三十六丈有竒门六正中南向者恭悬御书额曰皇极门东出者曰歛禧门西出者曰钖庆门又西向者曰履顺门曰蹈和门东向者曰保泰门皇极门之内曰宁夀门门内为皇极殿殿庑东出者为凝祺门西出者为昌泽门皇极殿后为宁夀宫宫内东暖阁御书聨曰周雅庆攸宁长宜茀禄箕畴徴曰夀递演京垓圣祖仁皇帝御制宁夀宫颂天开夀域地㑹瑶池南极添筭北辰降慈螽斯衍庆白鹤来仪躬劳着训福祉永绥恭献长夀敬託腐词皇上御制宁夀宫铭宁咸万国夀先五福宫用题额文叶义淑于赫皇祖奉养慈闱孝恵爰居爱日延晖小子践阼兹厯世年设复廿载八旬五臻敬思仁皇卜号康熙六十一载今古诚稀同以为艰敢期过益况值耄耋归政理得遹新是宫以待天庥企予望之愿可如不授终奉懿其礼自殊斟酌损益匪曰侈图殿称皇极重檐建前宫仍其旧为后室焉执承敬神我朝旧制异日迁居礼弗敢废清宁坤宁祖宗所奉朔吉修祀宁夀斯踵虽谢万几宁期九畿始予一人夀同黔黎告我子孙母逾敬胜是继是承永膺福庆干隆四十一年御制新葺宁夀宫落成于新正二日恭侍皇太后宴敬纪八韵元旦率羣辟东朝典礼循翼辰呈曲醼首祚笑言亲宁夀庆成落祯祥邀钖申妃嫔陪肃肃孙子集振振鸠杖全无借兕觥奉有伦髙年健太极行乐信天真此日旰宵志他时宴息身期仍斯侍膝永祝万千春又御制经筵罢因至宁夀宫诗讲学勤兹日引年待异时文臣胥䜩见荩旅扈追随步辇乘暇耳耆宫遂幸之旧名袭宁夀致政冀期颐居此应无事而今尚有为筹民及律己衍义示忱辞又御制䝉圣母赐膳于宁夀宫喜而成什一韵二首西筰蒇勲绩东朝豫懿懐膳颁八珍列乐奏六英谐调鼎盐梅共采薇将士偕古来多凯宴几见赐思斋母子情牵处忧劳畧释懐砌花都色喜檐鸟亦音谐旸雨幸时若孙曽绕膝偕还期就闲此仍复侍萱斋干隆四十三年御制宁夀宫遣懐诗葺治宁夀宫戒奢固非俭以俟归政时老景消荏苒屈指十七年万几仍勤览即今望雨切深愧诚无感宁遯咏周雅真遯吾何敢常笑宋孝宗图逸非佳范干隆四十四年御制宁夀宫诗斋居有暇夏方长歩辇看工亦趂凉率已成之先十五如斯茂矣据中央图临他日颐而养敢懈今时敬不遑一节然于意者嫌他铺设为端阳等谨按宁夀宫御制诗谨绎有闗纪述事实者恭载卷内余不备録宁夀宫后亘以横街其东即保泰门西即蹈和门正中为养性门门内为养性殿殿之东暖阁御书聨曰太和道共养纯嘏性弥敦其南牖额曰明牕聨曰蜃牕日暖兰喷雾鸡树风轻玉霭春西暖阁之北为仙楼聨曰泰符占嵗美颐志叶春和又聨曰图书採秘蕴钟鼎玩清嘉其西南室额曰长春书屋聨曰花鸟引机绪诗书蕴道荄养性殿西宇额曰香雪堂堂两庑壁嵌置敬胜斋石刻干隆四十一年御制养性殿诗养心期有为养性保无欲有为法动直无欲守静淑放弥与退藏一起应一伏伊余居养心勤政恒自朂久而弗肯懈可以盟幽独设诚六十年八旬有五足允宜归大政余日享清福是用搆养性一倣养心屋引义为长言如愿未敢卜又御制明忩诗养性明牕异养心惟应六一是知音他年若得遂初愿浄几还欣帖背临等谨按养性殿明牕御制诗皆恭载首见之篇余不备録养性殿后为乐夀堂额曰与和气游聨曰座右图书娱画景庭前松栢蔼春风寳座屏聨曰乐同乐而夀同夀智见智而仁见仁楹间聨曰土香堦色才苏纽风细盆梅欲放花又聨曰动静得其宜取义异他徳夀性情随所适循名同我清漪东暖阁聨曰乐惟四时适夀与万方同又聨曰波含素影澄心镜鱼跃清渊识道机北室聨曰景清神谧天常泰水趣山情静可论东宇聨曰亭台总是长生境鹤鹿皆成不老仙西暖阁南室聨曰智者乐兼仁者夀月真庆共雪真祥西室聨曰趣为永哉畅非俗乐惟仁者寄于山又聨二一曰夏鼎商彛共左右墨华笔露永鲜新一曰闲披芸简牕前朗静聴松风户外敲后厦聨曰笼庭水树宜凉影匝砌烟花带露姿阁之上聨四一曰鸟吟花笑有余乐月白风清无尽藏一曰智水仁山从体道竒花瑞草总含芳一曰成隂乔木天然爽过雨闲花自在香一曰智仁适㑹动还静枕葄无非史与书西北阁上聨二一曰商鼎周彛自典重槛花苑树相芬芳一曰庭饶芳毯铺生意座有芸编结古懽后厦阁上聨曰心触清机亲翰墨目游润景足精神干隆四十一年御制乐夀堂诗寄兴由来在山水绍兴先我篆题铭因名寳额待他日冀叶贞符娱曼龄忧则付人乐则夀存吾顺事没吾宁廿年屈指居斯俟㤙许之乎赖昊灵等谨按乐夀堂御制诗恭载首见之篇余不备録乐夀堂之西为三友轩楣间额曰胸中常养十分春乐夀堂后为颐和轩轩雨庑壁亦嵌置敬胜斋帖石刻正中额曰太和充满聨曰景欣孚甲含胎际春在人心物性间又聨曰丽日和风春淡荡花香鸟语物昭苏东暖阁之南室额曰随安室聨曰庆烟糺缦笼青琐淑景和誾丽紫宸西暖阁之西室聨曰随时自适天倪协即事多欣道味涵北室聨曰境是天然赢绘画趣含理要入精微西暖阁外亭额曰如亭后厦额曰导和养素聨曰静延佳日春常盎茂对祥风景总宜干隆四十一年御制颐和轩诗即渐莵裘搆居图豫立那此时仍尽瘁他日拟颐和奢愿谁能息髙年彼任磨虽然期廿嵗驹隙度羲娥又御制随安室诗廿五前随安读书乐羣诚多欢廿五后随安勅几切己为君难期八旬有五归政仍是室也心应寛一日未息肩万几敢惮烦随安随地励斯志欲冀他年无事坐此恣盘桓等谨按颐和轩随安室御制诗皆恭载首见之篇余不备录颐和轩后门额二一曰引清风一曰挹明月门内为景祺阁阁东㕔宇三楹堦前湖石上刻文峯二字石洞口刻云窦二字山亭额曰翠鬟皆御书干隆四十一年御制文峰诗昨于西山得玲峰树之文源阁既为之歌兹以其副置于景福宫之门名曰文峰而系以诗物有一兮必有偶伯兮叔兮相与友玲峯既峙文渊阁文峯讵复藏巖薮贲然肻来树塞门景福宫前镇枢纽是处拟为归政居老谢逺游迩斯守皇山较此实卑之却笑犹堪拜米叟巨孔小穴难计数诡稜奇自萦纠西山去京无百里车载非闗不胫走洞庭湖石最称珍博大似兹能致否宋家花石昔号纲殃民耗物鑑贻后岂如畿内挺秀质弗动声色待近取抑仍絜矩于人材政恐失之目前咎设因文以寓词锋姑俟他年试吟手等谨按文峯御制诗恭载首见之篇余不备录养性门至景祺阁是为宁夀宫之中一路保泰门北崇楼三重上额曰畅音阁中额曰导和怡㤗下额曰壶天宣豫其北与畅音阁相对者为阅是楼楼下中宇聨曰开窻鱼鸟含天趣欹案诗书味道腴东室聨曰芝篆薫晨鼎檠检夜书西室聨曰挿架牙籖照今古开编芸气吐芬芳又聨曰闲情空外寄妙道箇中参楼上中宇聨曰日长莲漏三阶正春到梅花合殿香楼后东宇聨曰澄懐观物真超矣得意忘言亦快哉阁后殿宇前后共四所前殿额曰寻沿书屋干隆四十二年御制寻沿书屋诗寻绎黄家语沿回学海澜用行説云斆有术孟言观讵在工章句要于审委端待当谢机政枕葄沃心安等谨按寻沿书屋御制诗恭载首见之篇余不备录后殿之东曰景福门正中南向者为景福宫殿东阁下聨曰每闻善事先心喜或见竒书輙手抄皆御书西壁恭悬御制五福颂圣祖御制景福宫颂慈颜懿教祇奉铭箴福祉灵夀遐龄喜深松筠玉树绕砌清音淑徳纯嘏萱枝茂林挥毫敬颂永日葵心皇上御制景福宫五福颂宁夀宫后曰景福宫我皇祖奉孝恵皇太后所居也余既豫葺宁夀宫为归政后燕憩之所而景福宫则倣建福宫中静怡轩之制鼎新之轩有屏尝撰五事箴掲之以代铭座斯宫义取颐养实惟五福为宜夫五福世所艳称顾昔人无阐之者爰颂而列诸黼扆第考洪范五福传疏或分诠或递释无所専主余以为夀富康宁及考终命皆受之于天而好徳则备之于人玩五皇极之辞曰予攸好徳汝则钖之福与此互相发明中庸言位禄名夀必推本于大徳足为五福主徳之证而正䝉所云徳者福之基福者徳之致尤深切而着明余故于攸好徳之颂详畅厥㫖然帝王之福乃天下之公而非一身一家之私其徴自与常人异诚如所期信为备福余益惟敬修徳以迓天庥而弗敢期其必箕畴凡九极建惟五歛时五福其目未谱于九详焉夀为初祜华封所祝麦邱所语唐尧则辞齐景则喜圣弗圣兮于斯可覩景福之宫肇我皇祖竹苞松茂以养圣母嵗久重葺倦勤拟居作此屏扆五当其数衍绎范言颂是曼夀诗引昌黎敢怠永乆国君大夫问富答殊有天下者奚问答诸既艰问答其富若无然亦有焉乃在民乎宣尼正对万世帝模省力薄赋犹可勉图时若雨旸屡丰难期是用危惧敢诩尊居又若求材常苦不足艰致者多讵曰金珠菟裘豫营勒此屏辞设诚符望肩缷心娱皇清开国承运奉天宅中建极敷钖八埏兹百余载将万斯绵三圣继承谟烈丕宣藐予小子佛时仔肩治国康宁夕惕朝干爱民祈嵗察吏求贤虽有梗化弗致蔓延九州安内万里拓边幸未陨越敢为躗言八旬有五拟兹引年敬之一字用作心传福何由生端在乎徳徳复在好人我胥棘顾名思义行道有得然殊吉凶原道言忆吉则徴善凶必召慝应好共善乐乃无射五福之四赅彼四则皇极敷钖无好必斥作汝用咎禄贤是笃五九相应训君尤亟励以多年子云敬式垂老弗谖蕲告方来践阼之初炷香告天设䝉洪庥厯六十年便当归政以授后人岂图逸豫有愿于中于穆皇祖幼龄居尊六十一载化被海壖小子廿五继体乘干敢同祖厯耆耋况臻新兹景福爰待即闲存吾顺事横渠铭焉九畴所云五福冀全然未敢必敬俟天恩干隆四十一年御制题景福宫式拟静怡室题仍景福楣琴书无俗韵花木有仙姿雨后润生础春来日下墀缀辞成五颂好徳敢忘之等谨按景福宫御制诗恭载首见之篇余不备録景福宫正殿后为梵华楼楼稍西为佛日楼楼下御书聨曰鸟雀聴经皆宿慧风旛説偈自髙标自保泰门至佛日楼是为宁夀宫东一路蹈和门内曰衍祺门门内东宇额曰抑斋聨曰心田浄洗全如水鼻观清芬讵必莲东南隅亭额曰撷芳亭其北额曰矩亭皆御书抑斋后为古华轩轩西亭额曰禊赏亭亭中恭刋御笔临董其昌兰亭记亭北为旭辉庭聨曰鼎篆兰烟直窻前旭景新古华轩后为遂初堂额曰养素陶情堂东室门聨曰墨斗砚山足遣逸琪花瑶草底须妍室内聨曰屏山镜水皆真縡萝月松风合静观干隆四十一年御制遂初堂诗周书称初服勤政要始终楚骚称初服谢政适其躬二语胥宜味放卷用不同书堂额遂初辽待廿年中设果如所愿乐哉叩苍穹等谨按遂初堂御制诗恭载首见之篇余不备録东配殿额曰惬志舒懐堂后叠石屏门刋额曰承晖曰挹爽其西为延趣楼东向楼上聨曰轩亭喜淳朴瓯砚总清嘉楼外亭额曰耸秀亭北为萃赏楼楼下中宇聨曰闲庭不改风还月欹案依然易与诗西室门额曰聚景聨曰四围应接真无暇一晌登临属有余又聨曰金界楼台思训画碧城鸾鹤义山诗东室聫曰髙居因见逺贞复会旋元楼上中宇之左额曰积芳又额曰延緑西室聫曰素壁题诗还自检明窻披帙雅相亲再西佛室聫曰便有香风吹左右似闻了义示縁因萃赏楼西连楼六楹为云光楼楼内额曰养和精舍楼下南室聫曰四壁图书鑑今古一庭花木騐农桑其东佛室门额曰西方极乐世界安养道塲聫曰一龛古佛钟鱼寂半榻天风衣袂寒室内聫曰春鸟有言率和乐上林无树不森沉干隆四十二年御制养和精舍诗和于气为春和于理为仁夫人所宜养最要者为君九㝢及万物方寸懐应肫有时或用义由仁施乃纯洁治宁夀宫聊以备倦勤精舍号养和拟议非不伦干惕励此日优游待他辰茍诚得斯憩余年颐此身仁尚可弗居义更何足论养和乃真养图称无事人等谨按养和精舍御制诗恭载首见之篇余不备録萃赏楼后圆亭额曰碧螺其北相对南向者为符望阁阁下南门左额曰欣遇右额曰得全门内聫曰居中揽外襟懐畅击毂摩肩职植殷又聫曰俯临常似披图画得契宛堪悦性灵东门内聫曰云卧天闚无不可风清月白致多佳西门内聨曰画情八窻纳春意百花舒北门内聫曰緑树岩前疎复宻白云窻外卷还舒阁上北室聫曰清风明月含无尽近景遐观揽莫遗干隆四十一年御制符望阁诗层阁延春肖题楣意有存耄期致勤倦颐养谢尘喧豫葺优游地畧慙恭俭门其诚符我望惟静候天恩等谨按符望阁御制诗恭载首见之篇余不备録符望阁前垣门东额曰延虚曰惬志西额曰挹秀曰澄懐阁后为倦勤斋斋内阁上聫曰信可超绘事于焉悦性灵阁下聫曰春秋富佳日松竹葆长年阁西次室聫曰动趣都涵澹静机常觉宁又西阁上聫曰当春莲漏永坐乆蕙烟微阁下聫曰经书趣有永翰墨乐无穷干隆四十一年御制倦勤斋诗敬胜依前式倦勤卜后居抚时斯异矣题额故殊诸娯老非闗政沃心那废书廿年期此愿未识可能如等谨按倦勤斋御制诗恭载首见之篇余不备録倦勤斋西廊外门额曰暎寒碧内为竹香馆中宇聨曰偶披风送爽恰傍竹延虚又聫曰流水今日明月前身又聫曰松云清栋牖书契泠嫏嬛符望阁西门外为玉粹轩东向其南室额曰得闲室聫曰甄性神明境陶情翰墨筵北为佛室聫曰禽音仍唱迦陵偈花色全标幻海禅又北为浄尘心室聫曰洗不期其筝笛耳悦原契此浄明心又聫曰春物薫馨含慧业名禽宛转入闻思室后门额曰超妙皆御书干隆四十一年御制得闲室诗符望阁西接静室纸窻棐几䕶松闗此时敢自忘无逸他日于斯冀得闲真树生之待葱郁假山峙矣互回环豫成犹以廿年俟亦岂遥哉弹指间又御制浄尘心室诗六尘总因心心浄尘斯浄室云浄尘心本末似相梗然亦可得云如身之有影欲求影之无应在身之屏谁解能所忘与入菩提境等谨按得闲室浄尘心室御制诗皆恭载首见之篇余不备録景福宫之后为兆祥所今为皇子所居西为花园又西即神武门也等谨按今新葺规制兆祥所在宁夀宫垣之后国朝宫史所称乃旧制也钦定日下旧闻考卷十八钦定日下旧闻考卷十九钦定四库全书钦定日下旧闻考卷十九国朝宫室隆宗门之西为慈宁宫等谨按慈宁宫顺治十年建干隆十六年重加修葺东为永康左门西为永康右门正中南向为慈宁门前列金狮二门内正殿恭悬皇上御书额曰寳箓骈禧又额曰庆隆尊养屏聨曰兰殿颐和尊备养萱庭集庆寿延禧楹间聨曰爱日舒长兰殿春晖凝綵仗慈云环䕃萱庭佳气接蓬山殿前东庑门曰徽音左门西庑门曰徽音右门后殿供佛像恭悬圣祖仁皇帝御书额曰万夀无疆皇上御书聨曰百八牟尼现庄严寳相三千薝卜闻清浄妙香又聨曰人天功徳三摩地龙象威神两足尊皆御书殿后东庑佛堂圣祖御书额曰四星容华慈宁宫左殿宇二层东有门曰慈祥门与启祥门遥对慈宁门之南为长信门等谨按长信门又南旧为永安门其左为迎禧门右为览胜门今制惟正南有长庆门圣祖御制慈宁宫问太皇太后安诗定省深宫曙气催承恩献寿捧霞杯晨昏敬睹慈颜豫不尽欢欣踊跃回干隆三十六年御制恭祝皇太后八袠夀颂懿懿慈宁干清宫右歴代敦崇以奉文母昔实单檐今易重构申无方养祝无疆夀三大朝礼率羣辟公观瞻斯协庆忭攸同熊熊丸丸实实隆隆左平右墄纳陛惟中岁在重光月惟阳复八袠爰开万年永卜五世曾元一堂雍肃曷其有极介祉景福干隆三十七年御制皇太后圣寿节慈宁宫行礼是日雪即事成什值斋庆典例移前节步新叨恩谕宣敬率羣公趋鳯阙恰逢六出降瑶田瓦沟积素连祥色树杪悬英引瑞烟骈叠天庥何以荷爱民勤政益干干干隆四十二年御制二十五日为圣母诞辰诣慈宁宫瞻拜感成长句志痛依旧慈宁清晓时霑襟肃拜曷胜悲龙已送元宫闭鳯扆空瞻寳殿垂神御罢陈遵昔典桮桊敬抚切今思祝釐昨岁那堪忆一变谁知忽若斯等谨按慈宁宫御制诗谨绎有关纪述事实者恭载卷内余不备録慈宁宫花园中为咸若馆等谨按慈宁宫花园前宇为咸若馆供佛皇上御书额曰寿国香台聨曰证最胜因金界庄严欢喜地赞无量寿寳轮拥䕶吉祥云馆之左为寳相楼右为吉云楼寳相楼南为含清斋吉云楼南为延夀堂池上为临溪亭咸若馆后楼宇御书额曰慈䕃楼慈宁宫之西为寿康门门内为夀康宫等谨按寿康门又南为慈宁右门夀康宫内恭悬皇上御书额曰慈夀凝禧聨曰玉琯应阳春祥开南极璇宫呈丽景庆洽西池中殿聨曰庆叶瑶图融和开寿域祥星阆苑熙皞乐康衢东暖阁聨曰福集璇图天永钖祥开绮甲日重光又聨曰光华呈爱日仁寿遍和风后殿聨曰四海为家钦养志万年介祉永承欢又聨曰鳯集桐花来绛阙鹤衔桃实自丹山西室聨曰金盘露满瑶华丽丹粟祥凝鹤筭绵又聨曰欢心依日永乐志愿春和皆御书干隆四十四年御制正月十四日作寿康神御敢重张却有先时礼佛堂此日拜瞻聊写痛前春景象益增伤上元谁复问佳节两岁忽惊近大祥翟扆绣茵依旧设音容难觅恨茫茫等谨按寿康宫御制诗谨绎有关纪述事实者恭载卷内余不备録寿康宫之后为寿安宫等谨按寿安宫本咸安宫旧址干隆十六年改建在寿康宫后东西为长街街西为长庚门门内正中南向者为寿安门内为春禧殿殿后为寿安宫正殿恭悬皇上御书额曰长乐春晖又额曰瑶枢纯嘏聨四一曰百福屏开庆叶九如宏寿域五云景丽恩敷万象入春台一曰寿国乐舒长韶成九奏安舆承悦豫舞效三唿一曰洪范演畴征备福黄钟肇律叶长生一曰香扆引祥风序符清晏仙壶承爱日景叶升恒东暖阁额曰景晖曰熈春聨曰红梅翠竹天然画妙理清机不尽吟又聨曰松牖乐春熈既安且吉兰陔宜昼永曰寿而昌东楼下额曰集庆曰宣豫聨曰芝栋云霞丽兰陔日月长又聨曰宜春苑满恒春树介寿筵开益寿花西暖阁额曰慈釐积庆聨曰庆霄辉寿曜仙圃丽春光又聨曰钧庭延淑景璇戺蔼祥风西楼额曰华䕃曰金蘤聨曰静里逺怀千古事意中常满十分春殿前延楼左右相属中为崇台三层上层额曰庆霄韶濩聨曰鳯翥辉呈阿阁瑞珠聨景绘泰阶符中层额曰层城广乐聨曰图畴递演京垓积律吕环生上下和下层额曰崑阆恒春聨曰鸣豫叶云韶颂集九如开寿域祝釐陈綵舞欢聨万象谱春台殿后庭中叠石为山东曰福宜斋斋内聨曰西池增寳箓南极耀珠躔西曰萱寿堂堂内聨曰寳篆长生箓瑶屏集瑞图皆御书干隆二十六年御制寿安宫铭辛未题额匪创伊修慈宁六袠行庆延庥爱日循环千甲载週金穰辛建物盛已逑七袠爰开万寿惟悠合天下养与太古谋琼宫枚枚有桷有斿兰陔叶什梅席称觩鸿仪重举以十为筹则百斯十始而复周慈宁宫之东北即启祥门外夹道其北南向为凝华门门内为雨华阁等谨按雨华阁三层俱供佛上层恭悬皇上御题阁额中层额曰普明圆觉聨曰青莲法界普清浄白毫相光离色空又聨曰三身俱足根尘外万法齐归愿海中下层额曰智珠心印聨曰般若慈源逺通华海滙菩提觉路妙转法轮圆又聨曰花布妙香霏四种金涂杰阁现诸天又聨曰妙果圆成华海同归无尽藏灵因静证珠宫常雨四时花又聨曰寳界现庄严云凝华鬘香台开般若雨㪚曼陀阁内联曰具神通力生欢喜心又聨曰善果皆欢喜香云普吉祥又聨曰灵鹫风香传妙偈澄潭月皎印真如其西为梵宗楼楼上聨曰妙㑹梵香三界上实参宗印四天中楼下聨曰七寳共庄严金光高暎四花纷拥雨浓霏皆御书雨华阁后为昭福门门内为寳华殿殿后为香云亭其北为中正殿等谨按中正殿恭悬御书额曰然无尽灯聨曰妙谛六如超衆有善根三藐福羣生寿安宫之北为英华门门内为英华殿等谨按英华殿庭内方亭恭勒皇上御制诗碑干隆七年御制英华殿菩提树诗何年毕钵罗植兹清虚境径寻有旁枝蟠拏芝幢影翩翩集佳鸟团团覆金井灵根天所遗嘉䕃越以静我闻菩提种物物皆具领此树独擅名无乃非平等举一堪例诸树以无知省干隆二十六年御制英华殿菩提树歌我闻法华调御丈夫成道处乃于伽耶城中菩提树又闻华严海㑹诸如来一佛一树乃至恒沙数一亦非合恒沙数非离是佛是树皆菩提娑罗贝多阎扶谁则见惟有菩提之树郁葱蔚郁常依佛日生光辉英华之殿耸层甍胜国莫考国初曾以居慈宁思斋太任笃奉佛爰供法像延禧笃祜贻云仍时来瞻礼意肃穆装严寳轴相好合梵经或云即是北斗之七星贝帙一一名可征菩提七树森列庭是诚不可思议标祥祯枝枝叶叶数无万如斯无万数绳绳继继永世绵皇清又御制英华殿菩提子数珠诗七树恒沙结子多数珠拈百八云何欲因悠乆卜皇祚讵是㝷常佞佛陀颗颗圆融开意蕊累累聨缀振禅柯莲池浄业吾无暇静置如闻鸣法螺等谨按英华殿御制诗谨绎有关纪述事实者㳟载卷内余不备録英华殿之西北有城隍庙等谨按英华殿西北之城隍庙雍正四年勅建其祀典则内务府掌仪司司之城隍庙东为祀马神之所又东为神武门神武门之北过桥为景山山前为北上门东门曰山右里门西门曰山右里门门内为景山门入门为绮望楼楼后即景山有峯五等谨按北上门左右向北长庑各五十楹其西为教习内务府子弟读书处景山五峯上各有亭中峯亭曰万春右曰观妙又左曰周赏右曰辑芳又右曰富览俱干隆十六年建景山后为寿皇殿等谨按寿皇殿旧在景山东北干隆十四年上命移建南临景山中峯殿门外正中南向寳坊一前额曰显承无斁后曰昭假惟馨左右寳坊各一左之前额曰绍闻祇遹后曰继序其皇右之前额曰世德作求后曰旧典时式北为甎城门三门前石狮二门内㦸门五楹大殿九室规制仿太庙左右山殿各三楹东西配殿各五楹碑亭井亭各二神厨神库各五殿内敬奉圣祖仁皇帝世宗宪皇帝御容皇上岁时瞻礼于此并自体仁阁㳟迎太祖高皇帝太宗文皇帝世祖章皇帝列后圣容敬谨尊藏殿内岁朝则展奉合祀肃将祼献以昭诚悫云皇上御制重建寿皇殿碑文予小子既敬循寿皇殿之例建安佑宫于圆明园以奉皇祖皇考神御重垣广墀㦸门九室规模畧备而岁时朔望来礼寿皇聿瞻殿宇岁乆丹雘弗焕且为室仅三较安佑翻逊巨丽子心歉焉盖寿皇在景山东北本明季游幸之地皇祖常视射较士于此我皇考因以奉神御初未择山向之正偏合閟宫之法度也乃命奉宸发内帑鸠工庀材中峯正午砖城㦸门明堂九室一仿太庙而约之盖安佑视寿皇之义寿皇视安佑之制于是宫中苑中皆有献新追永之地可以抒忱可以观德传不云乎歌于斯哭于斯则寿皇实近法宫律安佑为尤重若夫敬奉神御之义则见于安佑宫碑记兹不复述惟述重建本意及兴工始末岁月盖经营于己巳孟春而落成于季冬上澣之吉日云敬作颂曰惟尧巍巍惟舜重华祖考则之不竞不絿仁渐义摩祖考式之宏仁皇仁明宪帝宪小子职之是继是绳曰明曰旦小子恧之天游云殂春露秋霜予心恻之考奉祖御于是寿皇予仍即之制广向正爰经爰营工弗亟之陟降依慿居歆攸宁羮墻得之佑我后嗣緜禩于万匪万亿之观德于兹无然畔援永钦识之干隆十五年御制重修寿皇殿竣是日奉安神御礼成述事六韵是殿向奉皇祖皇考神御为室仅三楹又方向不合规度乃命鸠工庀材量加修建中峯正午及门楹堂室一视安佑宫之制较旧加鉅丽焉工既落成谨蠲仲夏之望重安神御于是岁时荐新永展孝思云寿皇圣祖兴居乆先帝思亲展孝𢎞神御妥灵宋遗制衣冠原庙汉诸陵钦承有继馨香荐追逺长怀陟降慿子午向山期必正规模合度量为增僾闻忾见千秋永景福鸿禧百世凝观徳皇皇惟是凛肯堂切切讵斯能干隆二十三年御制清明日拜谒寿皇殿诗紫殿彤闱神御慿清明肃拜典相仍羮墻有慕何嗟及堂构非遥此敬承旧礼漫传粳粥荐新烟还看栁丝凝那堪子厚书重展指日吾将谒二陵等谨按寿皇殿御制诗谨绎有关纪述事实者恭载卷内余不备録寿皇殿后东北曰集祥阁西北曰兴庆阁殿东为永思门门内为永思殿等谨按永思殿西暖阁恭悬皇上御书聨曰一气感通昭陟降万年嗣服式仪型东暖阁楼上聨曰视听思无逺天心格有孚皆御书永思殿又东为观徳殿等谨按观徳殿恭悬圣祖御书额曰正大光明聨曰琴韵声清松忩滴露依虫响书帷夜永萝壁含风动月华观德殿东为䕶国忠义庙等谨按䕶国忠义庙笵关圣立马像恭悬圣祖御书额曰忠义钦定日下旧闻考卷十九钦定日下旧闻考卷二十钦定四库全书钦定日下旧闻考卷二十国朝宫室雍和宫在皇城东北世宗宪皇帝藩邸也登极后命名曰雍和宫宫前寳坊二正中石坊一自是而内甬道绵亘为昭泰门门内东西列碑亭中为雍和门门内为天王殿左右环以回廊正中为雍和宫等谨按宫之前左右寳坊各一左之前榜曰慈隆寳叶后曰四衢净辟右之前榜曰福衍金沙后曰十地圎通正中石坊一南向额曰寰海尊亲后曰羣生仁夀天王殿内额曰现妙明心聨曰法镜交光六根成慧日牟尼真净十地起祥云宫内聨曰接引羣生扬三千大化圎通自在住不二法门又曰法界示能仁福资万有净因争广慧妙证三摩宫后为永佑殿等谨按永佑殿聨曰般若慈源觉海原无异𣲖水菩提元路徳山相见别峰云永佑殿后为法轮殿左右山殿各三间等谨按法轮殿左右山殿西为戒坛干隆四十四年命照热河广安寺戒坛之式改建方坛三层每层各围以石栏用列佛像东为药师坛是年并改建重楼上下各五楹与戒坛相配四十五年八月落成法轮殿额曰恒河筏喻聨曰是色是空莲海慈航游六度不生不㓕香台慧镜启三明又曰鬘云采䕶祥轮锦轴光明辉万象龙沼庆贻寳地玉毫圎足聚三花戒坛内额曰律持定慧聨曰法㑹启无边共守真如愿力律宗超最上縂持实相因縁东楼上额曰能仁普度聨曰寳地偏沾功徳润香台恒拥吉祥花楼下额曰慈云应念聨曰广一切善縁现庄严相普如是功徳发欢喜心法轮殿后为万福阁东为永康阁西为延寕阁阁后为绥成殿等谨按万福永康延寕三阁并峙上有阁道相通东向西向则别为配殿也万福阁内额曰縁觉妙谛又曰放大光明南向聨曰以不可思议説微妙法具无量由旬作清净身北向聨曰説法万恒沙金轮妙转观心一止水华海常㴠西向聨曰丈六显金身非空非色大千归寳所即境即心东向聨曰合大地成形非有为法与衆生同体作如是观中层檐前额曰净域慧因下层檐前额曰圎观并应聨曰慧日丽璇霄光明万象法云垂玊宇安隠诸方永康阁聨曰慧日朗诸天圎辉寳相吉云垂大地净扫尘根延寕阁聨曰狮座寳花拈来参妙谛檀林法乳触处领真香御制雍和宫碑文我皇考世宗宪皇帝肇封于雍邸在京师艮维宫太学左右相望迨绍缵大统正位宸极爰命旧第曰雍和宫设官置守甍宇垩餙无増于昔示弗忘也越嵗乙夘弗弔昊天龙驭上賔攀髯莫逮维时丧仪具展礼当奉移念斯地为皇考藩潜所御攸跻攸宁几三十年神爽慿依倘眷顾是廼即殿宇而饬新之以奉梓宫易覆黄瓦式廓门屏櫺星绰楔规制畧备洎山陵礼成于此敬安神御嵗时展礼至于今十稔予小子绍庭陟降之忱朝夕㒺释深惟龙池肇迹之区既非我子孙析圭列邸者所当䙝处若旷而置之日乆萧寞更不足以宏衍庆泽垂焘于无疆曩我皇考孝敬昭事我皇祖凡临御宴处之适且乆者多尊为佛地曰福佑寺则沖龄育徳之所也曰恩佑寺则鼎成陟方之次也永懐成宪厥有旧章而稽之徃古修真夲唐髙龙跃之宫慈庆乃渭水庆善之宅宋则祥符钖庆祠号景灵咸因在潜之居实曰神明之隩后先一揆今昔同符是用写境祗林庄严法相香幢寳网夕呗晨钟选髙行梵僧居焉以示蠲明至洁也以昭崇奉至严也以界福釐至厚也我皇考向究宗乗湼槃三昩成无上正等正觉施洽万有泽流尘刼帝释能仁现真实相羣生托命于是焉在岂特表范睟容为章净域已哉予小子瞻仰之余间一留止缅忆过庭憷愓兴慕敬勒石以纪系以颂曰于皇皇考禔福无疆奕奕朱邸积庆流长乗六以御兹焉发祥时雍协和圣谟孔彰鼎成于湖神御攸奠陟降在天圣灵式眷忾乎斯闻僾乎斯见超宋景灵迈唐庆善懿彼净觉广树良因澄圎性海般若通津慧灯普照法寳常新敷华玉地转曜金轮矧是丹宫藩封拜赐载寝载兴凝禧集瑞人世香台梵天忉利拥吉祥云开欢喜地标新福界㝠契慈縁雁堂集侣鹿苑栖禅香华送雨贝叶霏烟云车风马歆顾珠筵仰惟圣徳昊天㒺极以妙明心运大愿力孰为权应孰为真实无去无住厯化千亿慈云广䕃甘霔长濡入湼槃海繋如意珠恒沙大千共味醍醐不可思议浃髓沦肤灼灼灵仪巍巍瑞相言瞻言依徘徊恻怆十地四天鸿恩融畅尽未来际永资慈贶干隆二年御制八月二十三日皇考二週讳辰以禾稼盈畴勉从诸王大臣请未得躬谒泰陵谨于雍和宫行礼中懐耿耿孺慕莫伸洒泪述哀敬成一律凄凄凉露两沾裳每忆音容痛断肠寝殿秋深冠劒肃鼎湖云隔路途长未酬髙厚懐终古岂意星霜厯大祥去嵗几筵犹在望回看雍邸助悲伤干隆九年御制谒雍和宫作僾闻忾见仰圣日于光天瑶宇琳宫表跃龙于兹地宛尔畴昔悽然赋诗翠华来旧地寳相写新莲兴庆当年邸无生曩日禅讵资狮象力如是色空诠结构栖真宇徘徊浴日渊舂音惊电闪芝字尚星悬东壁圗书府虚庭霜露边秋风空拂席春鸟不调弦眼底明如幻窗前影复迁式观増惕息欲去重留连独忆趋庭日瞻云意惘然干隆二十九年御制雍和宫瞻礼诗龙池庆邸鹿王筵福佑三千与大千新嵗自天霏玉叶延禧特地礼金田无迁便是法云住每至常瞻圣日悬綵胜华镫依旧缀黯然为忆卅年前干隆三十五年御制诣雍和宫礼佛作兴庆当年选佛场初春几暇礼空王六街三市皆珠玉利物宜人大吉祥东壁图书原静好昔时嵗月黯神伤六旬兄弟相随逐话到髫年电火光又御制入安定门至雍和宫瞻礼诗邸第吾生长今年忽六旬昔年景频忆先节敬应申砌下花新锦庭前松老鳞𬗟懐趋训日黯尔独伤神又御制诣雍和宫礼佛叠今歳新正诗韵趋庭每忆少年场邸阙因之叩鹿王法化报身画里相去来今世镜中祥谁知新嵗埙箎喜幻作斯时存没伤了识无生还有恨惟应慙愧仰威光等谨按雍和宫御制诗谨绎有闗纪述事实者㳟载卷内余不备録宫之东为书院院门三间入门为平安居后有堂堂后为如意室室后正中南向为书院正室等谨按平安居额世宗宪皇帝御书殿内皇上御书额曰因寄所托如意室额世宗御书又额曰与天游皇上御书东室为佛堂聨曰于澹泊中寻理趣不空色际忘言诠西室内㳟悬圣祖仁皇帝御书额曰为善最乐御书聨曰情将物外适道与古人期书院正室㳟悬世宗御书额曰大和斋又额曰为善最乐聨曰种徳在寛仁俾昌尔后立身惟忠孝永建乃家皆圣祖御书东寝宫㳟悬御书额曰窗含逺色西屋门上前曰勤农后曰课织屏间绘耕织图南有山亭㳟悬世宗御书额曰翼然亭后殿二重其前㳟悬御书额曰静挹化源大和斋之东其南为画舫南向正室曰五福堂等谨按斋东画舫后左右回廊相接五福堂额圣祖御书内㳟悬御书额曰恱目赏心聨曰大徳曰生到处和风甘雨与民偕乐随时击壌歌衢堂后书室数楹额曰幽偏自怡聨曰健行干不息逊志益无疆皆御书大和斋之西为海棠院北有长房更后延楼一所西为斗坛等谨按院内额曰香红雨院后书室额曰清晖娯人聨曰云山观动静花木騐农桑又后室额曰髙云情皆御书院西循廊而北有长房一带后有延楼斗坛上㳟悬圣祖御书额曰祝龄坛坛东为佛楼楼前有平台其东佛堂三楹宫西后为闗帝庙前为观音殿殿内㳟悬御书额曰香林寳月钦定日下旧闻考卷二十钦定日下旧闻考卷二十一钦定四库全书钦定日下旧闻考卷二十一国朝宫室西华门之西为西苑榜曰西苑门入门为太液池等谨按西苑太液池源出玉泉山从徳胜门水闗流入滙为巨池周广数里自金盛时即有西苑太液池之称名蹟如琼华岛广寒殿诸胜厯元迄明苑池之利相沿弗改然以供逰憩而已我朝列圣相承励精图治于此引对臣工综理机务或宴赉王公卿士或接见朝正外蕃以及征帅劳旋武科较技例于苑内之惇叙殿涵元殿瀛台紫光阁亲莅举行龙光燕誉𢋫拜扬休冬月则陈氷嬉习劳行赏以简武事而修国俗云干隆二十三年御制仲春西苑即景诗鸾辂西华祭后移趯台更服便畴咨还余清暇千官退朅对韶光一赏宜积素已消檐际雪轻黄欲上柳稍丝聴鸿楼上看回鴈春色人间许共知干隆四十一年御制幸西苑接见朝正外藩年班囬部哈萨克来使及四川土司土舍头人等之初次觐谒者即事得句歩辇西华西苑巡匪游图觐逺徕臣夹衢左右纷迎接露冕笑言普拊循回部更畨乆依例内旗扎萨旧称賔土尔扈入朝如鴈哈萨克流仰集鳞来享来王来贺节土司土舍土头人抚兹武偃文修世益切盈持泰保寅等谨按西苑御制诗谨绎有闗纪述事实者恭载卷内余不备録御制氷嬉赋陆行之疾者吾知其为马水行之疾者吾知其为舟为鱼云行之疾者吾知其为鵾鹏鵰鹗至于氷则向之族莫不躄躠胶滞滑擦而莫能施其技国俗有氷嬉者䕶膝以芾牢鞵以韦或底合双齿使啮凌而人不踣焉或荐鐡如刀使践氷而歩逾疾焉较东坡志林所称更为轻利便㨗惜自古无赋者故为赋之其辞云嵗暮星穷和叔告冬隂凝北陆律中黄钟景长而土圭可测瑞兆而云物皆同抚序兮羣辟殷聘考时兮三农蒇功有厉疾之征鸟鲜求信之蛰虫呌严颷兮栗烈凛肃气兮穹窿于斯时也火井无燠温泉不热何水不凝何波不结阻平川之㑹海徒望潫勒奔崃之倾流惟闻幽咽澌盈九曲谢神禹之剔鬟冻合三山驻王乔之旌节跃鱼之表孝曽传覆鸟之昭祥见説则有镜呈太液璧冩龙池占昏危之应宿值颛顼之司时沍而不流兮碍矜鳞之鲤凝而原澈兮疎倒影之梅皓皓皑皑兮暎白塔之孤矗溓溓泠泠兮隔玉蝀之横欹载取载藏兮顺彼月令以训以赉兮陈我氷嬉爰荅嵗华率循旧典陈旅集衆既雷动而风行结部整行埒春蒐而秋狝元冥受律戢水族与波臣蚩尤秉旗乃暴御而祟遣于是戎士慿怒武卒振拳渴思一试遑虑谁先齐撙撙其轇轕兮昈陆离以属聨骇营营其佖路兮纷偨傂以罗骈袒刘吕之左右兮各殊事以布班倐隂阳之闭合兮期奏绩以勤宣衣短后膝蔽前鞾齿双利鞵刀两儇编伍森列齐队便旋于斯少息以待号令之传焉尔其屯万人于中坚兮属堪舆以壁垒奔八神以周卫兮招丁甲而发指亘长縆以节止兮羣总总而切儗驿綵旌以传符兮看纵纵之立俟心无别营目不他视遂乃朱旗飐㨗歩腾缇衣扬轻武耸擢布濩豗逐䞴趟踧沑波流蠭轶猋惊闪如曵电疾若奔星蹂蹈云衢扬挥玊京故其为声也軯礚隠訇礌硠激越硡砰殷辚杂沓震叠謍振天枨响匉地臬慴波底之娵隅堕林间之巢鹘元武缩殻而屏气烛龙守珠而闭阙起涌泉㑹奔物虽天籁之号窍比千钧于一髪其为状也似东皇整驾于若木之墟羲帝弭节于扶桑之津应真挂钖以凌虚茅君骖龙以羾天过骥羣而骏足抢捍上扶遥而鹏翼图南蠖略回翔演沲纠纷镜大圆而晶晶皛皛珠万琲而烂烂璘璘交差曼衍歴落皴鳞突都卢兮轻趫迅龙骧兮麟振奕六虬兮沛艾御八风兮穆首进者却视而小憩继至者错履而蹵跟虞后来之比肩更前往而擢身杰者得帜畴与比伦遗者失志苐如逡巡复有革戏其名圆鞠汉家有执机之譬黄帝作练戎之俗武由是习兮其争也君子好谋而成兮如祭则受福申明誓兮衆听无譁陈广场兮各司其局乃其氷牀驻于琉璃之界豹尾扈于鸑鷟之隈千官俨立于悬圃万队伫待乎瑶阶歴天之旗影捎朶殿昭云之盖光熻趯台殆而容与惄若㣶徊执事者中立而不倚争㨗者有前而无回珠毬一掷虎旅纷来思摘月兮广寒之窟齐趂星兮白榆之街未拂地兮上起忽从空兮下回突神龙之变化蕤翔鳯之䯱䰄鶣燕居姌袅鸿猜怡情悦目有如是哉夫其伯仲分甲乙第併前行赏纵后亦逮勇者特旌任者均赐普被曰仁有差曰义则岂啻西苑餙红板之柁温泉设锦鞍之戏而已乎重曰仲尼有言射观徳兮安不忘危旧是式兮惟嵗之宴以休以息兮一日之乐匪赉曷得兮敬告后人无或逾则兮御制蜡日坐氷牀渡太液池志兴破腊风光日日新曲池凝玉净无尘不知待渡霜花冷暖坐氷牀过玉津太液人行歩玉花金鳌遥望鎻烟霞胜游不数琼华岛爱听寒林噪暮鸦等谨按御制蜡日坐氷牀渡太液池志兴诗载于乐善堂集今恭録卷内干隆七年御制太液池泛舟诗新水一篙深载舟犹力弱偶来弄澄碧沧浪意可乐天空凫鴈闲波静鲂鲤跃是时春始半夹岸夭桃灼旋惹东风吹红英贴波落韶华固不牢长歌兴所託干隆十一年御制太液氷嬉十二韵顺时陈国俗择地试雄观号令传何若威仪纪水官光凝元玉浦声咽碎珠滩散处云驰宇纷来雪喷湍端因智独胜奚必力俱殚疾以徐斯疾安其危乃安御风列应譲逐日夸无难迅似巖飞电温知犀辟寒超羣殊闪㸌作势更媻珊拟议弦催箭形容镜舞鸾一时夸夺帜独歩早登坛妙义韬钤外慿人着眼看干隆十二年御制太液池泛舟诗玉蝀桥头驻六骢溶溶太液一舟通苑花隄栁添烟景弱苇新蒲茁露丛烟中楼阁座中移雨后风光慰后思忧虑勾消诗数首清和恰似昨年时漭沆澄波叠翠涵天光云影适来参独舂依苇毶毶白逺嶂疎眉淡淡岚树沃浓青花发红畴人占节报南风一般西苑经行处却与前朝逈不同干隆二十八年御制液池泛舟三首飞龙蓬岛御风轻畅好液池新水生却是西蒙人不识直云天上坐而行盆梅隄桞争春色岸芷汀兰勒水芳何必其来盻衮衮会看一到去堂堂玉蝀金鳌亘卧虹承光楼阁倒涵空胜朝遗迹春明梦殷监兼存水监中干隆三十三年御制太液池泛舟即景杂咏液池春水恰胜篙浅漾鞾文静息涛素艇居然利转动层楼傍岸繋龙艘第一名泉逺溯津新波暗长拍船脣书云回雁即去雁字栁今人非昔人水面楼台镜里图当年佔毕记曽吾庭前菶菶萋萋者几换新梧伴旧梧春菜青随冬菜生园欣丰泽重农情即看土脉含香润指日行将此试耕烟光澹澹接波光松色青青栁色黄凫雁翺翔真得所笑他也自託君王过牐还须小歩隄犁然水便有高低又看桂棹兰桨盪聊为乘闲快觅题三海何曽五里遥㭬人张大笑前朝心无俗便神仙境韩衆安期底用招承光台殿郁嵯峨金踬元颠明复磨祗有东厢古松树春来依旧发新柯干隆三十六年御制太液池泛舟诗初生春水緑波清六棹兰舟送以轻不廿日前朅尔忆拕牀曽是碾氷行永安白塔矗岧嶤掬手波中若可招氷水设还相较量究欣漾影此为遥黄薫岸桞緑生莎春意舒迟觉渐多漫惜新花犹未发雪英缬树匪梅何苍云缥缈望瀛台分付吟情俟再来登岸合教还紫禁封章应有待批裁干隆四十年御制太液池泛舟诗液沼氷融可泛舟致斋前偶试清游还宫况此为路便监水因他作楫求鱼跃雁回化工畅天光云影静机投鸣榔声里忙登岸为接军书报置邮等谨按太液池御制诗谨绎有闗纪述事实者恭载卷内余不备録西苑门循池东岸西折临池面北正门曰徳昌门门内为勤政殿殿后为仁曜门等谨按徳昌门内正殿五楹北向恭悬圣祖仁皇帝御书额曰勤政皇上御书聨曰常切单心归宥密每懐勅命凛几康干隆七年御制勤政殿对雨诗梅雨频霑欲作霖坐来九夏豁烦襟风花带湿飞残瓣惊鸟冲烟觅逺林阶齿暗琴纷作响檐牙细熘乱如斟封章览罢饶清课芸简闲披获我心等谨按勤政殿御制诗恭载首见之篇余不备録仁曜门南为翔鸾阁阁后东楼曰祥辉西曰瑞曜由阁而南为涵元门门内东向为庆云殿西向为景星殿正中南向为涵元殿等谨按翔鸾阁广七间左右延楼回抱各十九间涵元殿正中恭悬皇上御书额曰天心月胁东室额曰含经味道聨曰四面波光动襟䄂三山烟霭䕶壶洲又曰风篁叶韶濩云树蔼蓬壶西室聨曰于此间得少佳趣亦足以畅叙幽情皆御书干隆七年御制冬日涵元殿诗揷架三千玉帙陈明牕领略小阳春庭虚时听松风古香静还思梅萼新阶草向暄犹织毯液波知暖尚拖银底縁未释中心闷多少茅檐失所人干隆三十八年御制题涵元殿趯台贻胜国庭树百年枝古殿临中正新题易柍楣瓦隂余积雪帘额煦春曦物物涵元化钦哉茂对时等谨按涵元殿御制诗谨绎有闗纪述事实者恭载卷内余不备録涵元殿之东为藻韵楼西为绮思楼正北相对为香扆殿等谨按藻韵楼绮思楼上下各六楹香扆殿三楹殿之东有室三楹北向额曰溪光树色聨曰图画参生动诗书閲古芳北接三楹西向额曰虚舟聨曰闲云入忩牖清露滴梧桐又曰心澹水木秀兴幽鱼鸟闲又曰罏香画静云编展花海春深竹槛清殿之西有室三楹北向额曰水一方北接三楹额曰兰室聨曰亭台涵月镜花木畅天机又曰过眼寸隂求日益闗心万姓祝年丰干隆二十三年御制赋得虚舟芸斋临太液芝榜署虚舟趣味南华永蹟惟胜国留洒然閲今古旷若忘沉浮秋月当忩印春波拍岸柔几曽虑风浪无碍侣凫鸥我有济川意还殷作楫求又御制赋得水一方趯台三面水书室敞南荣亭接迎薰近池临太液清画如展李赵境即是蓬瀛三复蒹葭什怀贤独泥情干隆二十四年御制香扆殿诗环瀛南面㨿崇基建置犹传胜国贻金界楼台思训画碧城鸾鹤义山诗茁庭祗合三珠树漾牖宛同百子池未及澄怀淳朴也每因閲古率评时干隆二十九年御制绮思楼诗口过非惟宜戒之有为终不若无为请看万紫千红者大块何曽费绮思干隆三十二年御制兰室口号一忩嫩日正和暄与善人居味古言却笑奉宸太着相国香真箇植盈盆干隆四十年御制藻韵楼口号不迥书楼才十笏所饶架有缥缃罗退之木强何妨窄却是因难见巧多等谨按虚舟诸处御制诗皆恭载首见之篇余不备録香扆殿后南向曰瀛台东为春明楼西为湛虚楼等谨按瀛台为明时南台旧趾本朝顺治年间稍加修葺皇上御书额曰瀛台有木变石在春明湛虚两楼之中恭刋御制庚辰题句于上圣祖仁皇帝御制瀛台偶作蝉鸣槐叶緑鱼跃芰荷风太液临斜景参差更不同圣祖御制瀛台诗红阑桥转白苹湾叠石参差积翠间画舸分流帘下水秋花倒影镜中山风微瑶岛归云近日落青霄舞鹤还乗兴欲成兰沼咏偶从机务得余闲圣祖御制夏日瀛台许奏事诸臣网鱼携归诗西苑颇幽䆳崇台俯畿甸鲜云䕃修廊南薫披广殿水木既周遭卉物亦葱蒨岚光翠欲流林晖清可荐于兹涤烦暑敢曰恣游衍眺逺畅阳和居高协灵撰朝来览封事洒洒意忘倦高阁画漏移彤墀集羣彦靖共往汝谐勤劬荅予眷姑为池籞游从容任所便投纶锦鬛飞举手织鳞见委蛇退食心庶几娯式燕世宗宪皇帝御制瀛台泛舟诗春深游上苑鼓柂盪中流波涌方壶岛林开翡翠楼落花飘两岸垂栁拂扁舟此日欢无极君思被独优暮转西池棹风微锦浪平蜻蜓闲自得鸂鶒递和鸣举网双鳞获停盃四韵成仙山何处访即此是蓬瀛皇上御制瀛台记入西苑门有巨池相传曰太液循东岸南行折而西过木桥䆳宇五间为勤政殿自勤政殿南行石隄可数十歩阶而升有楼门向北扁曰瀛台门内有殿五间为香扆殿殿南飞阁环拱自殿至阁如履平地忽缘梯而降方知为上下楼楼前有亭临水曰迎薫亭东西竒石古木森列如屏自亭东行过石洞竒峯峭壁轇轕蓊蔚有天然山林之致葢瀛台惟北通一堤其三面皆临太液故自下视之宫室殿宇杂于山林之间如图画所谓海中蓬莱者名曰瀛台岂其意乎御制瀛台观木变石诗异质传何代天然挺一峰谁知三径石本是六朝松苔㸃犹疑叶云生欲化龙当年吟赏处借尔抚遐踪等谨按御制瀛台观木变石诗载于乐善堂集今恭録卷内干隆四年御制二月十三日恭侍皇太后游瀛台纪事诗永康晓辟问安回鳯辇晨游重侍陪揺曳晴光看御栁分明春色遍宫梅西山翠暎屏风列太液氷融镜面开仰识慈颜多悦豫熈熈万物乐春台干隆六年御制瀛台木变石歌效李长吉体大山穹谷崇且盘山头鹤驻曽栖仙岑峦岖峿扶孱颜金堂玉室相钩连云兴霞蔚吐紫烟含囊灵瑞如陶甄灵林㝠㝠冠其巅其幽樷杂多桂兰是为天宇宅天男乃有异木镇厚坤蚖菕杜松非其伦蔽亏天日无朝昏为舟十数皆其孙匠石却顾持斧奔水龙喷泉沃厥根啼蛄弔月星漏痕干云负霜枝曲卷灵鸧振翅毛羽鲜老桂漫夸呉质眠白榆空足沈郎钱栉栉银云车葢翩挂以双丸绕魄渊夀比散木已有年女夷不敢司厥权付之圆葢全其天枝离幻作秦女焉㑹观木石兹同坛为发为身一体全亭亭杰竖无比肩暖春生玉疑蓝田磷磷烂烂出五原女娲炼石兹尚存傍林挿巖絶攀援竒礓讵妨山熘穿五丁不可夺其坚端州石工安足论移来曽受海神鞭五车能上束马牵都下倾城咸厌观方壶蓬岛资盘桓辞山不恋山木繁琼台璇室何丸丸罘罳风呌露掌寒汉唐池馆今依然为薪非火悟火传干隆七年御制瀛台竹木牀歌静憩轩中横短牀不雕不斵伊谁造竹皮木骨恰相称讵夸华餙夸质老我闻玩物能丧志漆器进諌明至道涓涓之水成江河其流涤器装七寳何如兹牀朴且完安置妥贴不欹倒松斋夜静梦周时梧阶昼永摊书好异物不贵凛前训用铭座右期相保干隆十一年御制正月十六日奉皇太后瀛台看烟火即景灯词八首夜珠东望正圆规南极祥光暎座垂王母瑶樽斟北斗由来西苑是西池邹阳律里气初旋万嵗山前春欲燃簇簇鱼龙纷陆海离离琼玖积银田谁遣微云㸃太清银蜍为譲火蛾明上元此日有余乐宣徳当年奚比衡贤王列坐赐酥茶中外熈和乆一家百道如虹朝贝阙万条似箭走金蛇云霞锦绣灿瀛台花发何须殷七来百子池邉麟卓荦万年枝上鳯毰毸玉蝀金鳌亘夜光非烟馥郁袅风香殿前底事金莲彻归第羣看相是张火里开花幻岂真轮中转法佛兮人乍从上苑观梅栁叶叶枝枝有脚春瑞叶琼花镂上林东风又复作轻隂诗人漫道妒佳景农父多应比好霖又御制嵗在丙寅序行金昊有秋叶庆景物咸和敬稽皇祖时曽举瀛台钖宴之典宗亲咸与爰循旧制集王公宗室等于八月二十七日瀛台宴赏用展周亲因成三律露色烟光霭禁垣昌辰嘉宴㑹亲藩谷登万寳真成瑞菊先重阳已泛樽拂槛茏葱木有本拍堤汪濊水宗源何须礼数拘酬酢同是神尧膝上孙雁齿红桥玉影明壶天纵目俨蓬瀛拂招林牖风光美负带烟霞景物清笑语从容伯兮叔献酬交错弟于兄一堂敦睦家人吉却陋山河带砺盟绮疏晴旭丽曈昽乐事天伦和气融徐进雕槃𤓰有瓞䋣滋釦砌树连丛情抒共许飞吟管兴洽偏思驻漏筩行苇歌成欣既醉高秋楼阁霭春风又御制是日宴间复成六韵秋烟霭颢空晴旭上宸枫情濶十年乆欢殷一日中螽斯歌揖揖燕喜乐融融乍可方观梓何须待剪桐银潢兼玊叶祖徳与宗功圣日高悬处承恩膝下同又御制我皇祖时曽集大小臣工于瀛台宴赏甚盛典也兹因西成丰稔百物蕃昌于八月二十八日赐宴公卿庶僚于瀛台以昭继䋲宣豫之意得诗四首并示诸臣其欲𢋫韵者聴趯陂鹓侣接鸣珂霁宇空澄气色和共喜向筵开早菊多縁纪嵗得嘉禾柏梁台畔腾牋集仙蕚亭边载笔过缅想虞廷传盛事飏言何以继𢋫歌镜中楼阁五云稠皎日扬辉素景浮湛露诗成天酒下蓼萧乐作徴招流曲江早献千秋鑑梁国还登太液舟三世方明陪御赏从教佳话冠螭头璇霄犹覩晓蟾娟济济冠裳拥庆烟丹粟香中陈桂醑玉山頽处酌琼筵崇牙徐聴钧天奏高阁遥闻昼漏传此日含毫多沈宋昆明漫数景龙年茏葱鸡树翠华留相悦君臣共唱酬镐上宴开惟卜昼楼前酺赐正登秋在隂鸣鹤方靡爵乐藻游鱼不避钩试问彬彬玉堂客瀛台然否即瀛洲又御制秋日瀛台集臣工宴赏既仿柏梁体聨句复召大臣及内廷翰林等三十八人用唐臣李峤侍宴甘露殿诗为韵依前嵗翰苑故事朕成首什及末章羣臣以次分赋兰州玉蝀风珂马金鳌月令日秩威仪文筵盍簮笏皇祖垂芳型元臣㑹华髪㫖酒于以柔晩香犹未歇拈诗得李峤成序怀王勃申咨山甫俦其何补衮阙白藏昌百嘉西苑驻重牙翔鳯馡香穗游龙卷浪花喜因歌黍稌政可问桑麻水影含桥直山容入座斜杯浮浆是瀣盘进枣如𤓰侍宴诗成处还看飞暖霞干隆十二年御制晩秋瀛台即景诗仗马排芳岸游龙达玉津趯台宛蓬阆香扆重逡巡树态疎添紫波光皎叠银谁云秋色老兰戺镇涵春绮砌黄花秀虾帘朱乌晶篆烟徐递馥芸帙静含清巖崃犹飞瀑池亭可泛觥蓼萧游豫处着壁画图成又御制瀛台大理石屏歌直方大幅出巖峦制为屏风陈座端不忘本来具神解林岭犹肖㸃苍山琉璃罘罳嫌巧脆锦绣纂组徒繁丽岂如山骨坚且朴更不镂斵致刓敝白质青文润以腴高低溪壑天然图倪黄董巨称妙手疎皴澹染终不无廉而弗刿柔岂屈巍然犹是前朝物几经海水复桑田依旧春风更秋月干隆十三年御制雨后瀛台诗朝暾散曙光徂云在空宇趯坡花木丛太液鸢鱼聚润含草味馨涨益瀑声怒山亭水榭问并辇同舟所子然成暂来怆尔独延伫景光迅与否瞥眼半年许又御制孟冬上旬于瀛台赐经略大学士傅恒及命往蜀西诸将士食并成是什大清声教暨遐陬岂有来王稽蜀酋黩武开邉非我志安良禁暴借卿谋行军吉值初阳复赐食恩同湛露流转瞬明年擒娑虏还教开宴侑封侯干隆十五年御制瀛台小宴外藩诗行庆宜春嘉客来趯台曲宴例教陪晴开苑树媚韶景雪糁天街浄薄埃乐奏雅寅初入律恩颁湛露满浮杯一家中外熈和际保泰孜孜日念哉又御制夏初瀛台即目诗敬举常雩蒇事回仙壶咫尺暂徘徊花含宿雨迎雕辇树张清隂覆曲台水濶凫依宁北去堂深燕贺定南来载𢋫钖宴传佳话绘壁流连几住回干隆十八年御制人日瀛台即目诗人日率逢斋法宫䖍瑞凝今年已祈谷春雪况被塍令节气始和即事传攀登宴赏例不举邱壑致可慿积素缬珠林喷流㵼玉崚一屏丝管閙转觉襟怀澂揽胜新景㑹勒壁旧题曽新旧信傥然流隂尔为能又御制秋日瀛台即景诗高秋霁景畅登临山色湖光効静深遐想贞观留治迹也教泉石一娯心金碧楼台学峤壶假山松桂绿隂扶涵元殿里天香放胜赏明看画作图丰泽当春忆演犁黄云今幸黍禾齐艰辛稼穑三时望曽未胼胝共兆黎太液波澄镜影空兰舟沿泛韵秋风寻常想像称佳话那似当前体认工琼岛峯峦翠岌峩浮图尊胜漾明波谁教日下传春景可识秋光不譲多干隆二十二年御制泛舟至瀛台即景三首玉蝀新修饮练横轻舟直拟达仙京由来太液一池水三海何人浪与名黄头缓着盪兰桡为爱芳荷挹露饶袭袭清香无近逺蓬瀛犹在锦云标补植髙桐出老枝团隂障暑绿参差墨壶书䇿三庚静正是当年敬业时干隆二十三年御制新春瀛台诗祭临吉戊返宫垣路便南台小驻轩绮户嵗屏犹未彻仙壶春事已堪论栁稊欲展风还弱梅萼如嫌旭乍温逐处题诗宁虑复盘盂几杖意斯存干隆二十四年御制瀛台小宴御前藩王大臣及漠咱帊尔诗运斗屠维单阏回顺时行庆合瀛台千章尚可氷嬉试三接都教春宴陪屏翰何妨厠葱岭欢娯齐説到云来鹄塲晴霭因观射示逺宁徒好乐哉又御制望瀛台未至诗执豕修宫祀储牛逮借田必躬伊古训清跸以时旋带水盈盈隔凝云漠漠连三壶疑在即宛似望瀛仙干隆二十五年御制人日瀛台即目诗问安长乐哕鸾声佳祉欣占人日晴祇以对时怀位育因之取便到蓬瀛嵗华见説登台赏国典惟遵彻乐韺寳月楼头春色好为田一揽万民情又御制瀛台赐宴安集延来使即席得句奉檄犹惭力未宣石旋书捧使来専闭闗难学汉光武谒陛何期安集延西苑都称到天上南兰羣喜沐恩先仰流嘉彼明于顺三接应申钖赉骈又御制瀛台赐宴㧞逹山来使即席得句归俘献䤋识忠诚贡使随来万里行第一西方足嘉国无双天下此都京俾观礼乐三千盛待赏烟花午夜明重译又须宣象寄筠冲语异逮蒙瀛又御制瀛台曲宴外藩诗仙壶曲宴荅韶年旧典惟遵憓愫聨北漠户庭真宻迩西瀛裘帕许参连兜离歌与任僸舞拔逹山将安集延近悦逺来宁易易侧身基命益干干又御制瀛台宴拔达山诸部回使诗以纪事逺使徕朝宴遣归倾诚怜彼恋依依灯宵刚度韶春丽夜雨欣晴瑞旭辉乍可颁饧聨撒荔何妨卉服接丝衣从来曰信大䝉重安尔耕桑永受禨又御制上已日凯宴成功诸将士诗筵开饮至刚逢祓饮之辰苑启瀛台恰奏蒙瀛之绩于时上公晋斝青郊解甲初还蕃长敷茵黄幄纒头列侍宫悬陈百部将回中乐府齐登钖爵遍三巡以阁上图形为次讵因诩挟纩投醪之惠期得抒推心造膝之忱且食刀阗璧偕来包匦宜酬其效顺而紫绮朱提并赉签名合第彼成劳从兹凯宴遐宣足使天堂知乐是用寅承永切毋忘月依光非矜七徳升歌爰借八章纪实出劳嘉勲蒇礼旋昇平凯宴液池壖辟疆扫逆诚资衆助顺成功总赖天筞绩林林恩予厚询劳一一命来前宁惟云不重生望祗觉回思越悚然日丽风和春未深奖庸备礼有壬林试看偃伯灵台上讵数流觞曲水浔命预绮筵排伯克也陈夷乐奏任僸笑聆蜀技无情者那觉西悲动乃心圆幕高张榆栁垂犒筵喜值禊修时筞勲舍爵竟今日鬯武书常允不期谁拟浯溪泐崖颂我歌灵夏出车诗紫光将画凌烟像穆棣同叨干贶贻成功将士锦衣旋日月光辉军气蠲借我虎臣典宿卫笑他杯酒解兵权八旗子弟心如石万禩国朝龙荷天宣看疮瘢犹未愈能无一体恫瘝连栁舒花放正良辰上日前期福履申缷甲韔弓尽凫藻凹睛丰额集鱼鳞千秋难遇太平宴百战归来义勇身独忆储胥宣力者凯回未见惜斯人敦𤓰蒸栗允堪怜二万何期竟拓邉逺愧周王兴六月迟过殷帝克三年依杨霏雪凡经几立帜登弧尽陷坚此日征夫真迩止皇州春满七条絃拔达山人献馘归三军饮至蔼晴晖劳心幸我纾宵旰公道慿伊论是非紫绮朱提颁渥泽前歌后舞迓鸿禨欢来忆不同来者劳爵手持泪暗挥芳节延禧淑气清禊歌声是凯歌声元戎允合躬承衮勇校均教手赐觥借衆力兹疆地戒勅予心永奉天行从来悟得受招理䖍巩流谦慎捧盈干隆三十二年御制仲春瀛台诗祭罢回銮路转西趯台仲月晓寒凄池余氷雪春犹浅架列诗书古与稽向以问安过翠跸兹因进讲驻彤闺偷闲偶此寻芳景却是韶光尚有溪干隆三十七年御制瀛台雪景诗宻飘细洒夜连晓咨起居余到趯台望逺琼楼弥漠漠积深氷浦浩皑皑座宣卿贰筹几务阵閲鴐鵞抡轶材行赏励勤资卒嵗岂徒玩景此频来等谨按瀛台御制诗谨绎有闗纪述事实者恭载卷内余不备録钦定日下旧闻考卷二十一钦定日下旧闻考卷二十二钦定四库全书钦定日下旧闻考卷二十二国朝宫室瀛台临水为迎薫亭等谨按迎薫亭御书额曰对时育物聨曰相于明月清风际只在髙山流水间藻韵楼折而东南向者为补桐书屋北向者为随安室等谨按补桐书屋东室聨曰摩空野鹤养其性遶壑风泉清道心西室聨曰清隂欲凌霄汉上逺意自在山水间随安室聨曰栁隂分绿笼琴几花片飞红入镜屏干隆九年御制补桐书屋作瀛台双桐向所有因循枯一成独树秋夜春朝失侣隂认巢好鸟徘徊去老榦吟风似作悲团叶无心菶承露树犹如此人何堪爰命郭槖为补足佳隂依然罨绿牕相得乍喜矧相妒未必人心似树然世间云雨纷新故倚桐无语立斯须彷彿廿年前觅句干隆十年御制四琴诗瀛台补桐书屋所余老桐因循复枯惜其材制为四琴各钖之名而题以诗瀛蓬仙籁弱水汤茫不可极有山三㸃突焦墨齐人掔腕徒相忆中多不死森森植不为㸑下为牖北无弦亦可鸣以黙静好天然中绳尺鳯嗉玉轸太古式偈演无生仙籁畟比邱得道山叟寂补桐主人余结习枯荣入目迷五色湘江秋碧不解攫醳解琴意七弦挂壁何不可晖十有三丁晨星导和理性图书左湘江夜月来水仙牕暎飘萧绿隂鎻何须鸣玉觅金儒爱渠亦复周旋我臯禽霜唳招鹤栖桐桐即鹤斵桐肖鹤鹤即桐幻哉今昔今原昔是一是二将毋同龙龈鳯额浑余事春风秋月何怱怱云海移情补桐时节桐森森因风常作太古音曾不数年隣死灰当前枯菀同陶隂㡳俟为薪识伟物雷霄裁作氷弦琴成连古有今则无移情讵必云海深棐几髙张殿阁凉南风一曲𣺌予心干隆十一年御制春正幸瀛台曲宴外藩是日因至补桐书屋诗梅放香珠草茁芽果然春色最仙家恰听松竹胜韶管适可琴书悦嵗华蜀纸再临春日帖越瓯一试雨前茶驻年要识无常住次第花櫺旭影斜干隆十二年御制新春补桐书屋诗嘉宴钖逺人翠䍐驻西苑光风桞外揺春色壶中宛徙倚憩书屋俯仰眄云巘池阳水渐脆墙隂雪初輭嫩莎忽已萌生稊未能绾孤琴何必抚双鹤原堪欵几余此静讨逸兴复不浅大哉造化功妙矣韶华转又御制补桐书屋率题温暾晓日一牕红牕下工夫想像中昔日今时犹歴歴补桐书屋自双桐枯枝早是中琴材新榦扶疎翠影堆凈几明牕重得句肯教虚度此频来石门松影郁萧森书室三楹倚碧岑阶下淙淙鸣曲注朱弦不奏亦琴心干隆十四年御制补桐书屋作书屋萧闲研席清嫩阳堪爱一窻明静中㡳觉华年近时聴街衢爆竹声松门石磴歩徘徊五色云中望趯台最爱庭柯余雪在错疑昨夜绽寒梅每教旧句聨新句可识今年即去年忧乐向来何处着惟余省嵗念无迁干隆二十一年御制补桐书屋诗诘曲玲珑石迳深每来端是称予心新枝萋菶待三月旧树风华在四琴题壁诗成今续昔开函书展昔犹今窻前正作纷糅势却为农祥喜不禁干隆三十五年御制补桐书屋戏题新柯旧树己枝齐突兀庭前叶未萋欲问草衣双立者可同啮缺与王倪等谨按补桐书屋御制诗谨绎有闗纪述事实者恭载卷内余不备录干隆六年御制题瀛台随安室诗随安者取其随所遇而安之义故凡胜地虚庭明牕净几无不以是颜其轩葢借以触目会心云耳书室依林俯碧澜文牕纱绿称遐观庭虚松栢泛清籁坐久衣裳生峭寒触目有懐皆逺俗忘言何处不随安炉烟画永禽鱼适长啸一声天地寛干隆四十年御制随安室诗随安旧书室是处与题名况昔栖迟地如闻佔毕声几曾徳业进空忆就将情所愧宣尼语三年曷有成等谨按随安室御制诗谨绎有闗纪述事实者恭载卷内余不备录补桐书屋又折而东为待月轩等谨按待月轩东室聨曰写楹常看霞生际对坐宛当月上时又曰半奁绿水菱花对一㡧青山画幅横南一间为海神祠北建六方亭于石巖之上颜曰镜光亭绿树环绕浓隂如绘有桑柘一株尢苍古旁临水际构亭于水中为牣鱼亭转石迳而南为牝谷干隆二十八年御制牣鱼亭诗池上为亭号牣鱼曲栏屧步偶凭诸陡思大雅灵台什不觉怡然觉愧如干隆三十九年御制待月轩诗太液东临碕岸假山西倚碧嶒素娥自应早见绿字雅合名称谁此依依心迟对其贴贴波澄我惟偶来便去待月于斯未曾又御制镜光亭诗临水虚亭号镜光微风不动液池沧岸傍人栁非昔树常乃幻知幻是常等谨按牣鱼亭诸处御制诗皆恭载首见之篇余不备录绮思楼西崇台北为长春书屋屋后室曰潄芳润等谨按绮思楼之西山上为台额曰八音克谐长春书屋三楹南向聨曰松烟冲翠幄云迳绕花源又聨曰澹荡青阳盎棼煴瑞旭舒后门额曰延爽曰导青东室额曰賔鳯聨曰闲庭不改风还月欹案依然易与诗又曰商鼎周彛自典重槛葩苑树相芬芳西室额曰学林聨曰庭饶芳毯铺生意座有芸编结古欢又聨曰鸟吟花笑自余乐月白风清无尽藏潄芳润聨曰胜地尚传诗句在好山合作画图看又内室聨曰悟物思遥託恱心非外求西穿堂聨曰地髙逰目逺云歛骋懐寛干隆二十四年御制赋得潄芳润时雨圣门化心源学海通既因倾沥液庻得契鸿蒙座拥琳瑯府神游翰墨丛张公辞善颂陆氏义弥崇晰理诚无斁研精转不穷若论亲切句恒在典谟中等谨按潄芳润御制诗恭载首见之篇余不备录长春书屋西池亭曰懐抱爽等谨按懐抱爽左右山石间有剑石二恭勒皇上御书曰插笏仁曜门东沿堤过崑崙石渡桥桥上有亭曰垂虹又沿堤东南一亭曰俯清泚御制人字栁赋西苑南液池北岸有人字栁者数百年以上物也今秋仆于风命补种之因成是赋忆行春于癸酉赋南苑之双栁叹賔主其莫恒感新旧为非偶归而禁籞偶临池岸闲走若人字栁者有言寓以意而非口曰树有菀枯奚与人世彼补植者已是赝鼎则体物者宁非多事尔时虽心知其非而莫能与之为议也逮今秋之孟月忽终风之落天乍似轰雷耾耾而有如熛怒弗止振萚蓬蓬而遇辄摧坚葱菁者亦莫不偃婆娑者安望其全然而葱菁者暂偃而其身复起如故婆娑者难全而连根遂以仆焉爰命奉宸例视海子种仍各根培植而冀其生成合为一树绞缚而无分彼此灵和殿前何异张绪当年上林苑中漫称公孙病已于是两足分立一项挺成俯液池以冩影望趯台而驰情则何异楼阁东风听歌舞于宣徳荆凡南国閲纪载于春明者哉乃对人字而歌曰昔议双栁今何若兮使无补种终寂寞兮实固非久名可託兮人字若答而歌曰名实胥幻谁恒在兮成则有壊匪爱实害兮一之为甚岂可再兮干隆十七年御制赋得太液栁人字低临太液池栽培谁辨永宣时居然后老同彭祖未觉先零傲悦之春景青瞳仍望望秋风绿髪故丝丝世间松栢翻难并得地延年意可思等谨按太液栁御制诗恭载首见之篇余不备录俯清泚稍北曰淑清院等谨按淑清院皇上御书额曰水流云在干隆七年御制淑清院见桃花始开泛杯有作琤琮韵里繁枝斜才苞锦缬迟蒸霞如是色声堪静悟不必能听倩绿芭峭寒尚切披香殿青韶却酿淑清院天公濯垢认三生今朝恰见春风面干隆十五年御制淑清院诗石径度流泉竒探小有天树垂氷作雨砌暖玉生烟屈膝红墙绕蜵蜎紫阁连不如深翠处精舍作幽偏等谨按淑清院御制诗谨绎有闗纪述事实者恭载卷内余不备录淑清院东北有室曰葆光等谨按葆光室额为圣祖御书皇上御书聨曰天向淡间无碍㢠云从闲处有余姿又聨曰心触清机亲翰墨目逰润景足精神干隆二十三年御制葆光室诗假山閲世如太古穿幽乃造十笏所上有诡石耸云根下有渫泉淙神乳注焉不竭酌不穷两字葆光威鳯舞羮墙宛忆神尧年艾蓬谁䆒䝉庄语等谨按葆光室御制诗恭载首见之篇余不备录淑清院左渡桥为韵古堂等谨按韵古堂旧为蓬瀛在望干隆己夘平定回部㨗音甫至适江右大吏献临江新获周铸钟十一枚皇上考定为镈钟贮之堂内易名韵古有御制韵古堂记恭录卷内御制韵古堂记韵古堂因何而作也曰用旧堂而易以新名是易也非作也然则因何而易也曰以获古镈钟贮之斯堂易其名亦可云作也钟之出以临江牧者物色坡陀间掘地而得古钟十一地方大吏以闻传致阙下辨其名知为周时所铸是宜羶芗其事而为之记也堂在淑清院南临液池可望瀛台故旧名曰蓬瀛在望而今易之为韵古也葢自黄帝命伶伦与荣将铸十二钟以和五音是钟之于乐为最古黄钟而下三分损益上下逓生黄钟定而八音六律无不定以立均出度纪之以三平之以六成于十二以为万事根本故帝王制礼作乐莫不以是为棘或曰镈钟大小殊编钟大小同其説如何律钟之説又如何曰八音无非律磬亦律磬琴亦律琴其他诸乐无不皆然独钟云乎哉然金声而玉振之金为始故曰律钟非编镈之外别有所为律钟也云有律钟者笃古泥而不知音者也镈钟大小殊而厚薄同编钟大小同而厚薄殊其不同者正所为同也且如排箫长短殊而一孔长箫一器而六孔长箫编钟之説也排箫镈钟之説也故镈钟排箫先出而编钟长箫后出此首剏质朴椎轮大辂之义也律应十二钟缺其一为补成之以全厥初也聆其声颇不合于今律则以古器经久而移其本音古人论之详也我圣祖心天之心政古之政亲考律吕正齐量无不大当而独未及镈钟者岂以时将有待故引而未发耶今既得古镈钟于西师奏凯之时则阐前开后备八音之正撰垂一代之鸿规在此时乎在此时乎故因记韵古堂而申其义如此也干隆二十七年御制韵古堂诗西江出镈钟东壁稽册府定乐概増今藏器号韵古服尧之服颂尧言不行尧行尧岂然韵古颜堂吾恧旃斯民三代语不刋安得华胥风现前干隆二十八年御制题韵古堂古屋液池边古钟依律编周廻十二月隐现几千年讵曰音归正还教阙补前无能致率舞祇合此髙悬干隆二十九年御制韵古堂诗镈钟特磬均依古所为西江古器呈遂使笙簧无舛律乃知天地有元声溪堂在簴常含韵春祭聆章正叶平邹孟设如诵服服放勲益切勉行行干隆三十八年御制韵古堂诗镈钟因以获西江易额溪堂贮六双居易华原吟乐府匪今伊昔古声厖干隆三十九年御制题韵古堂西江古器列南台有暇于斯每一来考羽量宫逊未矣闗雎麟趾缅悠哉春音正叶和而盎氷鑑犹呈朗以皑礼乐周官因可溯其间揖让那能陪干隆四十二年御制韵古堂诗堂以贮古钟因之名韵古问钟何由来出自西江土剥蚀嵗月深无复辨徴羽偶存中郎思步兵犹可覩复古不易哉欲言意先怃等谨按韵古堂御制诗谨绎有闗纪述事实者恭载卷内余不备录韵古堂左侧有垣门门东为流杯亭等谨按垣门石刻圣祖仁皇帝御书流杯亭额曰曲涧浮花皇上御书额曰流水音聨曰积素坠枝全作雨悬流落涧半成氷御制过曲涧花香游流杯亭日知阁诸胜诗西苑旷且奥肇自明代作琼华万玉堆太液千夫凿平地起蓬瀛城市而林壑松篁几百年参天秀崕㟧秋深鸿雁鸣春暖桃李灼肃庙求神仙林亭更开拓方士朝扶鸾虚皇夜飞鹤丞相冠莲花将军赤符缚鸡犬倐己昇殿宇还如昨盛朝建邦畿旧制因城郭何独废西苑姑亦存其略髙居非昔比偶幸行宫若雍正二年夏承恩开讲幕避暑供逰息胜迹频探索湛湛芳草青泼泼游鱼跃葱葱梧桐枝烂烂莲花萼或宴水云榭佳景开芳酌或赋迎薫亭妙句随兴落师友得从容昆弟善笑谑是秋猎塞北竒峯峭天削回思此间山宛似日出爝因縁不复至抚景懐佳约时过玉蝀桥波光含漠漠烟际辨楼台松竹纷竽籥弹指十年间何异风鸣铎前日重来游未能穷其乐遥瞩淑清院冻岸不可泊今朝好风景迟日中天爚歩自瀛台桥踏氷行硚硚干芦寻曲径虚殿开金钥穿云洞户深步石川梁迮乃知洞里天自与寻常各冬深景寂寞翠剰琅玕箨闲坐流杯亭更登日知阁会心濠濮间唿朋嗒然噱其北乃假山巉巖何磊硌攀縁径絶处深涧戯腾踔时我径过之我童犹畏却其上挂瀑布结搆俨庐霍飞沫杂氷流玉牙排龂㗁其池乃不冻疑有冯夷託当年观鱼亭尘土生珠箔归鞍适然返聊尔何住着我闻山水縁好者不为恶何必买山钱㡳须蜡芒屩前居水中萍兹游林里雀异日得清暇还教度略彴等谨按御制过曲涧花香逰流杯亭日知阁诸胜诗载于乐善堂集今恭录卷内干隆九年御制题瀛台流杯亭慿栏俯碧流佳景喜相酬素色因心净清音与耳谋仙人捧醇酎春鸟弄箜恶㫖思前戒盈科悟进修等谨按流杯亭御制诗恭载首见之篇余不备录流杯亭北为素尚斋等谨按素尚斋聨曰花香鸟语无边乐近景遐观取次拈又曰昼永花香醺似醉雨收天色碧如蓝干隆二十一年御制素尚斋诗瀛台金碧辉淑清泉石邃泉石大家四金碧将军二画品有定评奚烦重致议所以临西苑淑清必一至倚巖架朴斵古树围蓊萃迸水流不氷诡峯飞欲坠斋名取山庄敬识圣人意崇情返朴真浇习防浮伪两言契葛亮六䇿懐贾谊用当座右铭浴徳期纯粹干隆二十四年御制素尚斋诗朴斵冠峥嵘云窓幽且明琴书无不备几研有余清春夏秋冬景飞潜动植情于斯设絜矩吾独取匡衡干隆二十五年御制素尚斋小憩诗胪传蒇鸿仪夏凊询慈履于焉返御园更衣取便迩黼芾入山林笑未能免矣雨后峭蒨佳石激声更美书堂栖嵚嵜素尚宗尧㫖西苑及仙庄何必分彼此怡神既逺尘得句亦戒绮士习与文风斯之系深企干隆三十九年御制素尚斋诗曲径称歩延朴斋足兴遣素尚我所名山庄实数典塞外彼致易苑中斯逢鲜趯台金碧辉胜朝遗蹟辨欲问録春明二者孰为善等谨按素尚斋御制诗谨绎有闗纪述事实者恭载卷内余不备录素尚斋西有室曰得静便向南室曰赏修竹廊曰响雪等谨按得静便额为皇上御书聨曰境诣幽惟却藻缋水澄波处飬天真斋东叠石上镌御书曰紫云曰功夺造化赏修竹额为圣祖御书左右廊之北皇上御书额曰响雪聨曰庭竹张真画阶泉滴暗琴干隆二十三年御制响雪廊诗曲廊曼接千尺雪淅淅常闻响碎霙体物既堪方静色忘懐雅合晤清声干隆二十七年御制赋得赏修竹诗淑清胜以竹题额眄尧年个个琳琅列声声角徴悬四时皆入赏千𤱔祗虚传䕶径数竿足画窓一㡧便古今常有契风月总无边元凯如堪拟吾方意渇贤等谨按响雪廊赏修竹御制诗皆恭载首见之篇余不备录响雪廊东南室曰千尺雪等谨按千尺雪额为皇上御书室左右门额曰凝华曰流霭聨曰书遇会心皆可读泉能蠲虑剧堪聴并御书干隆十八年御制千尺雪诗呉下寒山爱佳名热河田盘率倣作松涛泉籁或仿彿路遥岂得常慿託咫尺西苑传春明结搆颇具林间乐四百余年树石古峭蒨信佳究穿凿我书三字题檐端亦有雪花拂檐落揣称终疑未恰当雪后今来一斟酌人之称也徒彼哉天之然兮谁此若干隆十九年御制千尺雪诗借问真佳处端惟心畅时瀑声新雨壮夏日小年迟茗椀原堪瀹缣图偶慢披神游三即一区别亦奚为干隆二十一年御制千尺雪诗新年行乐小蓬瀛泉石天然爱淑清水阁向称千尺雪春朝喜植六花霙迷离上下喷珠玉应答琤琮奏管笙迟却寒山素梅约长官防误恤民情干隆三十六年御制千尺雪诗玉泉流出注长河迸石引来太液波便是呉中果千尺较兹源逺逊犹多飞流濈激嶙峋小阁三间对水濵篾鼎茗瓯俱恰当突终不是味闲人干隆三十八年御制千尺雪诗临泉亭子又新春辋水沦涟氷底循千尺原来出假借积成盈尺喜诚真四圗展一却含三宝塔华严类合龛即目今朝生别会孰真孰假箇中参干隆四十一年御制千尺雪诗廽廊下转接溪斋面对飞流落磵涯想像寒山聴雪阁春音春物总相谐千尺雪虽假借名较真雪却有余声设非真者仍堆积假亦倩谁作证明等谨按千尺雪御制诗谨绎有闗纪述事实者恭载卷内余不备录千尺雪又东为鱼乐亭等谨按鱼乐亭中横石恭刋御书曰箇中自有玉壶氷干隆二十四年御制鱼乐亭诗禽去絶骇惊涨生任潜跃岂必借濠梁今来识鱼乐等谨按鱼乐亭御制诗恭载首见之篇余不备録钦定日下旧闻考卷二十二钦定日下旧闻考卷二十三钦定四库全书钦定日下旧闻考卷二十三国朝宫室循池岸而南为日知阁阁后左门东南为春及轩轩左为交芦馆又左为芸斋等谨按日知阁建石梁上其下为水牐太液池水从此出逹于织女桥阁额为圣祖御书阁内皇上御书额曰漱玉飞珠聫曰秋月春风常得句山容水态自成图又聫曰境静趣无穷鱼跃鸢飞同活泼水流机不息瀑淙雪净总鲜新皆御书干隆二十三年御制交芦舘诗蜃窻恰对玲珑壁游目通明俯碧湖鸥鹭菰蒲都自在便因相见悟交芦干隆二十四年御制日知阁诗阁㨿飞淙表璇题号日知机参贤者语情见圣人辞既凛无忘义又如黙识时曩予成荟説自审每慙斯又御制春及轩诗山复水之涯苔蘓栁巳丝熙春及节句触目会心时念彼西畴事厪吾东作思英英常荟蔚膏雨愿如期又御制芸斋诗古芸馡馥小窓明研净瓯闲道趣生曾是少年绩学处祇慙両字曰躬行等谨按交芦舘诸处御制诗皆恭载首见之篇余不备録芸斋稍南为賔竹室室南为蕉雨轩等谨按賔竹室内聫曰自是林泉多蕴借依然书史得周旋蕉雨轩聫曰春泉石罅淙声细新竹风前弄影娑北室聫曰禽鸟襍歌传户外箖箊爽籁下云标干隆二十一年御制賔竹室诗月下檀栾影风前淅飒声箨兮吹汝和夷也圣之清等度真潇洒安排岂墄平便应延入幕底镇傲南荣又御制蕉雨轩诗十笏幽居益洒然轴蕉簪石小庭前临忩恰称聴春雨万琲骊珠摐緑天等谨按賔竹室蕉雨轩御制诗皆恭载首见之篇余不备録蕉雨轩南曰云绘楼楼西有室曰韵磬又西南为清音阁等谨按云绘楼三层北向聫曰道堪因契真佳矣画岂能工有是夫又曰衆皱峯如能变化太空云与作浮沉清音阁聨曰宫商之外有神解律吕以来无是过阁上下与云绘楼通有门曰印月门外东南则船坞也干隆二十五年御制云绘楼诗棣通景物鬬韶妍又见鱼鳞皴逺天水墨丹青争献技东皇宁许一家专干隆二十六年御制韵磬居诗风水相吞吐磬声出碧𥻘自成宫与角厎辨主和賔似矣彭蠡口居然泗水濵东坡笑李渤盖是特欺人等谨按云绘楼韵磬居御制诗皆恭载首见之篇余不备録清音阁沿堤而南为同豫轩等谨按同豫轩东室聫曰鱼跃鸢飞参物理耕田凿井乐民和内室额曰大圆镜曰小方壶聫曰夏屋畅清吟风篁半岭春城通晓望烟树万家西室聫曰丽日和风春澹荡花香鸟语物昭苏干隆二十二年御制同豫轩得句因逈为髙得轩榭蜃忩俯处见闾阎对时育物恒闗切士习民风借验觇春色满皇州入咏后乐以天下同忺心殷保泰戒鸣豫周易分明注福谦干隆二十八年御制同豫轩诗碕岸周遭镜影皑中央金碧焕瀛台东南缀景兹堪憩西北遵王方逓来窻俯六街騐蕃庶民犹三代慎栽培曰同固可然艰矣言倡斯非益戒哉干隆三十年御制同豫轩诗新旧萃藩封三接不可缺赉与宴并行所以聫情悦涓休月之六嘉飨答韶节同豫此临憩紫光待整设轩墀既静佳瓯研亦清洁羲经在棐几玩象观辞説雷出地奋轧抚辰敬斯切干隆三十六年御制同豫轩诗西苑例春醼南池憩晓餐徘徊聊待备吟咏适清欢篆鼎非烟结华镫是画㸔豫同中与外家法永绥安等谨按同豫轩御制诗谨绎有闗纪述事实者恭载卷内余不备録同豫轩后为鑑古堂左为香逺右曰静柯等谨按鑑古堂皇上御书聫曰心触清机亲翰墨目游润景足精神香逺室聫曰鸢飞鱼跃天机锦秋月春风大块章静柯室聫曰会心多野趣契理谢言诠香逺室西有静室额曰自在观山下有室额曰鹭涛皆御书干隆二十三年御制鑑古堂诗壁号图书聚筵惟翰墨摊常懐三鑑对宁棘一身安无逸凛明训与稽惬古欢顾名思义处所愧是贞观干隆二十四年御制静柯室诗书室萧然号静柯乔枝窻外自婆娑蓦思庾信方㸃笔兴寄东阳得几多干隆二十五年御制香逺室诗可逺观犹不可亲色香一例净无尘山阴镜里如相访髣髴其人是贺循等谨按鑑古堂诸处御制诗皆恭载首见之篇余不备録瀛台之南隔池相对者为寳月楼等谨按寳月楼干隆戊寅年建与同豫轩茂对斋东西相望北对迎薰亭南临皇城楼上恭悬皇上御书额曰仰观俯察聫曰佳兴四时同图呈苑里清光千里共鑑彻池心楼下东室北间额曰错绣曰卷绡聫曰云容水态从头会秋月春风取次拈又曰玉宇近髙寒栏凭十二庆霄增朗彻界俯三千又曰烟云舒卷揽胜赏松石古澹怡逺情南室额曰芳援曰玉萃聫曰云歛琳霄目因迥水澄兰沼意俱深又曰写影水中央万川同印澄辉天尺五一镜常悬又曰风物似登瀛景呈瑶岛云山疑罨画影漾金波寳月楼西为茂对斋聫曰舒卷天真任岚霭飞沉自得乐禽鱼茂对斋右为涵春室室内额四曰花港曰渌净曰鱼乐曰晩春皆御书斋西为延赏亭御制寳月楼记文有神会落笔可以千言兴有时来待机不妨数嵗寳月楼记之作迟速葢有如是是寳月楼者介于瀛台南岸适中北对迎薰亭亭与台皆胜国遗址嵗时修葺増减无大营造顾液池南岸逼近皇城长以二百丈计濶以四丈计地既狭前朝未置宫室每临台南望嫌其直长鲜屏蔽则命奉宸既景既相约之椓之鸠工戊寅之春落成是嵗之秋久欲为记辄以片时来往率即成咏罢辍兹始叙而记之葢兹楼之经始也拟以三层既觉太侈则减其一延不过七间袤不过二丈据岸者十之四据池者百之一池不觉其窄岸不觉其长拾级而登布席而坐则云阁琼台诡峰古槐峭蒨巉巗耸翠流丹若三壶之隠现于镜海云天者北眺之胜概也凭窻下视逈出皇城三市五都隠赈纵横贾贸墆鬻列隧百重华葢珂马剑珮簪缨抚兹繁庶益切保泰与持盈此则南临之所会也于东则紫禁紫微左庙右社规天矩地因上因下授时顺乡玉堂金马慙茅茨于有虞法卑室乎大夏奉此宫室每同汉文恐羞之情也而其西则西山起伏连延朝岚夕霭气象万千春雨沐而农兴秋霜落而林殷是又神皋绣壤下视三都与両京也楼之义无穷而独名之曰寳月者池与月适当其前抑亦有肖乎广寒之庭也夫人之为记者或欣然于所得而予之为记常若自讼是宜已而不已予亦不知其何情也系以辞曰楼之耸惕居髙以悚楼之廓坦吾心以乐乐与民同悚励已恭乐不忘悚乐斯益永谓悚匪乐悚不可乐摛辞壁间因识意之所存干隆二十三年御制茂对斋诗因迥得髙斋俯临见阛阓羲经可观象颜之曰茂对玩辞既呈外保泰亦殷内先王贵因性夫何劳智慧又御制涵春室诗东皇弗偏党物物付以春此室名曰㴠其意何所云譬如天地间人乃一粒存心则粒之粒量与天地均以此例吾室含春宁有垠享帚不为私与物常同仁又御制延赏亭诗役情书史亦糟粕契理鸢鱼总道机试问亭中延赏者䆒于何处获心依干隆二十四年御制题寳月楼南岸嫌长因构楼楼临直北望瀛洲一泓水镜呈当面满魄氷轮映举头金掌夜盘流沆瀣玉街晨珮响琳球康家佳句谁能继处上常殷保泰谋干隆二十七年御制寳月楼六韵钧轴青旗转璇玑玉烛调髙楼春可望斜汉月恒邀旭霭占多谷露湑咏蓼萧敬思九功叙敢诩八瀛朝綵燕翔屛绮银花压胜韶晩来钩影挂欲钓上元宵干隆三十年御制涵春室诗春节虽迟日春意逓新年雪积祥玉花爆腾瑞霭烟宫城近六街市语何喧阗昨嵗幸遇丰物价平于前婚嫁率乘时景象熙京㕓可遽云返朴通经贵逹权干隆三十三年御制寳月楼诗淑气渐和凝髙楼拾级登北杓已东转西宇向南凭门户新粘帖街衢早鬻灯团圞三五近眺赏又何曽干隆三十四年御制寳月楼诗冬氷俯北沼春阁出南城寳月昔时记韶年今日迎屛文新茀禄镜影大光明鳞次居回部安西系逺情干隆三十七年御制寳月楼诗两层杰阁出城头春色皇州俯满眸素壁彩屏新换帖碧檐银魄始垂钩丹梯那似惠连陟玉斧何须吴质修寳月名楼亦已乆几曽玩月一登楼等谨按茂对斋诸处御制诗谨绎有关纪述事实者恭载卷内余不备録仁曜门西为结秀亭亭西为丰泽园等谨按仁曜门西屋数楹圣祖仁皇帝养蚕处也建亭于桥榜曰结秀又西一水横带稻畦数亩为丰泽园圣祖毎亲临劝课农桑世宗宪皇帝嵗耕耤田先期演耕于此我皇上举行旧典率循不废仰见圣圣相承勤民务本之至意云干隆二十三年御制结秀亭诗亭临七月騐豳风锄雨犁云凭览中环秀当年定逺近劭农今古意还同等谨按结秀亭御制诗恭载首见之篇余不备録御制丰泽园记西苑宫室皆因元明旧址惟丰泽园为康熙间新建之所自勤政殿西行过小屋数间葢皇祖养蚕处也复西行厯稻畦数亩折而北则为丰泽园园内殿宇制度惟朴不尚华丽园后种桑数十株闻之老监云皇祖万几余暇则于此劝课农桑或亲御耒耜逮我皇父纉承丕业敬天法祖世徳作求数年以来屡行亲耕之礼皆预演礼于此乃知圣圣同规敦本重农用跻天下于熙皡之盛若瀛台之建于有明飞阁丹楼辉煌金碧较之此园固为美观而极土木之功无益于国计民生识者鄙之行一事而合于天心建一园而合于民情身率先而天下丕变吾于是乎知皇祖皇父之为首出之圣也御制辛亥仲春上幸丰泽园演耕耤礼上躬四推命御名等终亩恭拟应制十韵大地阳和淑景韶潜苏土脉应风条洪钧普扇百昌序大造均舒万物调翠辇临耕旗闪烁金舆载驾玉锼雕行行西苑停銮辂泛泛天池盪画桡帝耒四推膏壤沃皇躬一墢甫田遥先期己见寅恭𢡟终亩还思教泽饶种布期生连理穗壠开愿长九岐苖追思圣祖观耕地却值吾皇演礼朝丰稔嵗功九有遍太和景象万方昭放勲乆颂尧功茂恊帝重瞻舜徳超干隆九年御制丰泽园演耕耤礼诗千亩将临耤三推预习耕脉膏方起动节序过清明礼以勤农重诗因触念成犹思终亩教望嵗倍闗情干隆十二年御制丰泽园演耕诗霁霭光烟向逺低演耕丰泽趯台西今年却先春三月前日欣霑雨一犁缅想芳型农重也仰承渥泽志钦兮上林太液増新景黛耜青箱凑好题又御制丰泽园嘉谷既获命大学士九卿观之兼成近体八韵我皇祖以农桑为重于瀛台之西别建一园黍髙稻下左右区分蚕室桑畴后先相望騐田功而重本计贻训良深皇考年举耤田之礼毎先期演耕于此予小子仰圣踪之同揆其敢弗蘉兹当万寳告成之际王畿遍览而旋越我弄田亦登嘉谷对时有喜㸃笔成章较晴量雨一年中家法廑农圣圣同倬彼公田经舜步钦兹本务对豳风三春于是青箱播九夏曾看玉穟芃实好实坚欣始遇维穈维芑类皆充茎茎尺穂真希见颗颗圆玑允化工快目稍酬祈国志因心敢懈凛渊衷勤耕时溉兼逢嵗山左江南可遍丰鹭序传观休进颂先忧后乐事何穷干隆十四年御制丰泽园演耕诗帝耤耕将举苑卿甸早治多因重稼穑讵祗习威仪沃壤南东矣新犁徃复之鸟鸣春欲半蠖屈土全滋农父荷锄立亲藩布种随淰云欣有渰膏泽被无私每以试耕日频思观礼时豳郊宛在目不必咏周诗又御制经畧大学士忠勇公傅恒奏凯金川率领诸将士还朝钖宴丰泽园用昭饮至之典即席得长律一首卡撒功成振旅归昇平凯宴丽晴晖两阶干羽钦虞典六律宫商奏采薇湛露应教颁幕殿甘膏更庆遍春畿持盈保泰咨同徳偃武修文凛勅几干隆十七年御制丰泽园演耕诗春暮西园届演耕土膏动处物勾萌勤农知稼承家法漫拟惟循典故行夜雨虽微足浥尘润含烟栁緑丝新西山又见英英吐优泽惟期近逺匀太液东风送画船到来京兆奉丝鞭盛仪畧较农坛杀汉典由来有弄田农衣农具错综陈意在毋忘农苦辛瞥眼回思成隔岁昨年江国为观民干隆十八年御制丰泽园演耕诗耕耤前辰例演耕无非民事廑躬行仗排上苑春风丽土润新犁时雨晴种佈从教付林监耒陈不必命农卿宪皇家法过周制肯播伊予敢懈诚干隆二十一年御制丰泽园诗轣辘氷牀度因临丰泽园试耕还有待问景畧堪存竹重琅玕节麦培饼饵根闾阎増富庶未可禁人喧干隆二十三年御制丰泽园演耕作丰泽春犁习良规圣考留那忘随种日忽作教耕秋无逸聪听训知艰慎率猷陇头偶回顾殊似服先畴干隆二十九年御制丰泽园演耕作丰泽真丰泽端因习礼临墢无千亩逺润过一犁深往嵗逢曾罕三农喜不禁回思播种日重穑教垂今干隆三十一年御制丰泽园演耕作耤礼行将举弄田先习耕仰窥垂制意特寓重农情金耜翻土润青箱播谷精林鸠偏入听唤雨一声声干隆三十二年御制丰泽园诗亭榭各标额总名丰泽园当年廑农圃此日缅文言适以习耕至对斯古屋存何当霈甘雨生意揽前轩等谨按丰泽园御制诗谨绎有闗纪述事实者恭载卷内余不备録丰泽园门内为惇叙殿等谨按惇叙殿旧名崇雅殿干隆壬戌宴王公宗室于此聫句赋诗因移崇雅额于别殿易名惇叙殿内额曰睦亲九族聫曰彛训念贻谋夲支百世仙源长笃庆华蕚一堂又曰玉水涵波逺琼枝浥露荣皆皇上御书御制惇叙殿柏梁体聫句诗序干隆丙寅秋八月式宴王公宗室于瀛台之惇叙殿法皇祖也惟时朕诸叔父列王爵者四人皇弟封王者二人皇子三人宗室王公有爵者三十二人念我羣从子姪孙姓之同出自皇祖者或俟封或爵不至与宴之列十年以来未举和会之典亲亲之谊疎焉则亦命入今日之座凡六十有二人其以事故是日未至者复五十余人于戱自黄虞以来有大徳者之得其位得其禄得其名夀如我皇祖者其谁耶即子姓之繁衍虽文王不得尚之使目前之振振揖揖我皇祖皇考式临式凭予与诸弟兄子姪孙姓称觞献夀于其间其愉悦鼓舞又当何如欢极而戚固情之所必至也然今日之宴会我皇祖皇考实式临之实式凭之诸伯叔父自当以予言为不谬也则又洒然以怡焉昔汉武帝柏梁之宴同姓者惟梁王武及宗正安国而已其余皆羣臣然尚以此留诗唐明皇改集仙殿为集贤吁俊之义尚矣而周亲未与亦阙典也朕今易崇雅为惇叙以纪今日之事复倡为首句以俟衆作之成凡今兹之掞藻得句者皆我皇祖皇考遗教之所垂也又何必举金谷之例乎干隆二十一年御制惇叙堂诗惇叙名堂始自予每来欲去且徐徐齐家治国从来重木本水源未可疎琼壁聫吟七字在锦筵回首十年余会当嵗美还几暇行苇和欢更继初等谨按惇叙殿御制诗恭载首见之篇余不备録惇叙殿东为菊香书屋殿后为澄怀堂等谨按澄懐堂额为圣祖仁皇帝御书康熙初年词臣尝于此进讲堂内额曰观衆妙聫曰心田喜色良先玉鼻观真香不数兰东室聫曰偶在参天一闲凭味道腴菊香书屋聫曰庭松不改青葱色盆菊仍霏清净香干隆七年御制澄懐堂诗细草轻莎緑满堂荷风槐雨酿新凉池塘澂澈鸥朋集帘幙萧闲燕子翔四壁图书鑑今古一庭花木騐农桑金猊篆袅澄懐永民事艰难子细商干隆二十四年御制澄懐堂诗书堂搆丰泽七十有余年佳境春光驻圣人寳额悬席珍常接引义府足周旋讵止羮墻慕绍闻励勉旃干隆二十八年御制菊香书屋诗屋无长物有诗书暂尔盘桓意淡如四季渊明趣具足东篱欲笑尚拘墟等谨按澄懐堂菊香书屋御制诗谨绎有闗纪述事实者恭载卷内余不备録澄懐堂北有楼榜曰遐瞩楼等谨按遐瞩楼上下七楹楼上聫曰体物岂縁夸丽藻抚时端借励雄心又曰千叠云峯空外逈三农雨露望中深楼下聫曰窻通碧水苍山外人在光风霁月间东室聫曰拟景真无尽会心逈不同西室额曰图史自娱聫曰㸃缀云峯留玉宇参差水榭引朱船干隆六年御制遐瞩楼诗宇空千里近楼逈一窻虚坐久尘氛逺旷懐寄太初溪田围緑野乐事在桑麻一幅豳风景凭髙玩嵗华涵元朔气通松桧镜光中南望仙壶景蓬瀛不在东雕甍焕虬龙飞阁连云汉芸编散古香乐此不知倦林空帷乍卷氷合镜逾明登览非娱目凭观万物情等谨按遐瞩楼御制诗恭载首见之篇余不备録丰泽园西有亭曰荷风蕙露与亭相对有门入门为崇雅殿殿后东为静憩轩西为懐逺斋后有台其南隔水相对为纯一斋等谨按荷风蕙露亭相对有门南面石刻额曰静谷聫曰胜赏寄云巖万象总输竒秀青隂留竹柏四时不改茏葱北面石刻额曰云窦聫曰月地云阶别向华林开静境屏山镜水时从芳径探幽踪崇雅殿东室聫曰乍雨乍晴春事好宜诗宜画物华殊西室聫曰翠合三山连阆苑波涵一镜俨蓬瀛又曰金猊霭入瑶编润玉树花均蔀屋香临水北向有台额曰歌舞昇平聫曰水中楼阁浮青岛天上笙歌绕碧城纯一斋额为圣祖仁皇帝御书斋内聫曰烟景满前供妙墨芳洲随处引清游干隆二十八年御制静憩轩诗假山嵗久真山似峭蒨闲房静憩宜消得一年来几度自嫌结构属多为干隆三十二年御制静憩轩诗㙮侧文轩小憩迟墨壶琴荐雅相宜风铃替戾松窻外长短声中託静思等谨按丰泽园之静憩轩御制诗谨绎有闗纪述事实者恭载卷内余不备録干隆二十四年御制纯一斋诗在丰泽园中皇祖御额也过雨乘晨爽游园憩旧斋即今对景日仍昔重农懐绨几披芸简松檐仰古钗两言赅衆义未易涉津涯干隆三十七年御制懐逺斋诗方寸不为小万里讵云遥何须称芥纳至理原自昭书斋才几楹寰区量可包怀逺向所题非为揽景撩百世筹永图兆姓思艰劳循名欲责实吾宁徒游遨等谨按纯一斋懐逺斋御制诗皆恭载首见之篇余不备録徳昌门西有门东向入门循山径而南为春耦斋等谨按春耦斋在丰泽园之西斋东室聫曰即事既多羙託好有常因又曰晓露兰陔外香风禾陇间又曰心澹水木秀兴幽鱼鸟同西室聫曰林薄隂浓藏别院汀洲新水涨前津阁上聫曰萦洄水抱中和气平逺山如藴借人又曰润浥云霞气真参泉石灵斋后楹恭悬御书额曰云术含秀御制春耦斋记语云周过其厯秦不及期班固美其亲亲贤贤固本衆建至鄙秦以子弟为匹夫骨月失藩卫其然岂其然哉夫秦之失贾谊论之详矣辟封建之议则莫过于栁宗元而周之所以过其厯后世鲜有发厥㫖者葢自后稷公刘世以重农为务惟土物爱知稼穑艰至于文武成康犹是道也立我烝民祈天永命诗书所叹畧同一轨国家龙兴东海较之周家艺荏菽廼埸疆者固有不同而天下初定礼乐未遑即举祈谷之祭下力田之诏我皇祖建此丰泽园于西苑以劭树艺而较晴雨至于皇考嵗举耕耤之典必先演耕于园北弄田以视周家世业肯获者有过无弗及予小子聪听祖考之彞训亦惟是无逸作所民本食天之念拳拳无懈不敢以一已之贵而忽万姓之穷不敢以四方之丰而忘一隅之歉二十一年以来此物此志也园之内有斋兹以春耦名之而阐其説如右石渠寳笈中旧藏唐韩滉五牛图农部尚书蒋溥因进其父故大学士蒋廷钖倣项圣谟摹本继又得项圣谟卷古今名蹟一时会合良称艺苑胜事夫服畴力穑牛之资用最鉅并贮斋中每一展观如见洪縻缥轭驯扰膏壤间然予知依务本之意所为在此不在彼耳干隆二十二年御制春耦斋诗行春得余暇小憩临春耦举趾彼尚迟于耜吾何有不可无此意以身先黔首华镫悬绮缀丽景罗菱牖所乐讵在兹康年兾施厚又御制春耦斋诗春耦临丰泽田犁嵗演公代耕因展义即目每祈丰旸雨今年若黍禾夏日芃五牛致十五考牧可因通干隆二十四年御制春耦斋诗緑竹丛中诘径幽绮窻玉砌俯澄流每因耕礼于时憩试问农人得此不寳穑绥丰真胜赏墨林契要亦优逰斋虽老屋额新署妙蹟縁收十五牛干隆二十八年御制春耦斋诗片刻传餐去畅春将问安五牛聊阅古一墢尚余寒农务惟心廑春光举眼看行当试耕候咨尔上林官等谨按春耦斋御制诗谨绎有闗纪述事实者恭载卷内余不备録云木含秀隔池相对有延楼数十楹榜曰听鸿楼由径南折而东面北为植秀轩等谨按听鸿楼上下五十有四楹与春耦斋相对聫曰逺翠霭晴岚四山图画清风生爽籁万竹笙竽东室聫曰烟霞表里因心静天水空明触目新又曰每因物表延遥寄似与天游得静陶又曰风前竹韵金轻戞石罅泉声玉细潺西室额曰神观萧爽聫曰镜自逺尘皆入咏物含妙理总堪寻植秀轩聫曰几羣鸾鹤随吟管四面芙蓉入緑纱干隆二十二年御制聴鸿楼诗太液轻氷未解池候惟北矣到来迟髙楼试可如斯听春色何妨许共知干隆三十一年御制听鸿楼诗延楼俯液池春水恰生时人字传声矣今朝乍听之衡阳来应节塞北去如期目送曽何谓吾惟戒在兹干隆二十二年御制植秀轩诗伏中移竹罢雨后到轩初清聴入窻牖踈观暎砌除宁惟将俗逺兼可学心虚设以菁莪拟育才亦起予干隆三十一年御制植秀轩对竹有会山轩名植秀四面围緑竹试问植物中秀应让谁独竹亦有秋时梢头叶或黄不争衆木青节概故异常雨于春夏交南多北艰致补助在人为汲水课浇埭暇即课浇埭园人前致辞权且不宜浇縁埭抽笋时问其故何为水多笋屈曲匪爱实害之郭槖言可复若然云栖林地洳雨且霪何以行鞭时十丈㧞森森对曰此实异雨乃天膏赐井寒河或汚其水不同致情知此巧言不复斥其非浇竹犹小事戒在莫予违干隆三十五年御制植秀轩诗休夸凤影与龙文雅称敲风而拂云况是卉中君子节可能培植不斯勤等谨按聴鸿楼植秀轩御制诗谨绎有闗纪述事实者恭载卷内余不备録植秀轩折而西为石池度池穿石洞出为虚白室又南有亭曰竹汀亭南为爱翠楼等谨按虚白室三楹东向北室聫曰景向淡中宜藻缋山从老处见精神南室聫曰连林新緑间旧緑入户泉音复鸟音干隆二十二年御制虚白室诗石缝五丁开假山具真理夤縁步仄迳虚室壶天里谁谓既狭间旷望莫可揣读我西铭篇颜彼南华子底须辨异同吉祥受止止又御制爱翠楼诗种竹猗猗已作林髙楼出竹翠云侵虚窻不碍疎还宻诘径何妨静以深岂止坐来满清聴每宜望去惬幽襟河阳寄傲非吾事耐可薫风一抚琴干隆二十八年御制爱翠楼诗竹楼枕碧岑四季翠隂森假借黄冈记徘徊君子林由来非覆瓦亦可聴鸣琴世虑无能遣民艰每廑心等谨按虚白室爱翠楼御制诗谨绎有闗纪述事实者恭载卷内余不备録由竹汀折而西为棕亭又由楼南下有佛宇一所等谨按佛宇临池北向额曰大圆镜中殿内额曰智珠慧照聫曰天花不碍一林落仙草真成四季芳其东稍北有石门门外横刻荟蔚适于幽处合其内横刻㟏岈毎与望中深又外石刻聫曰悟物思遥託悦心非外求内石刻聫曰芝径缭而曲云林秀以重石门以外即荷风蕙露亭也钦定日下旧闻考卷二十三钦定日下旧闻考卷二十四钦定四库全书钦定日下旧闻考卷二十四国朝宫室春耦斋循池西岸而北为紫光阁等谨按紫光阁在明武宗时为平台后废台改为紫光阁本朝因之圣祖仁皇帝常于仲秋集三旗侍卫大臣校射复于阁前阅试武进士至今循以为例皇上圣武逺扬平定伊犁囘部拓地二万余里干隆二十五年上嘉在事诸臣之绩因葺新斯阁图功臣自大学士忠勇公傅恒定边将军一等武毅谋勇公户部尚书兆惠以下一百人于阁内五十人亲为之赞余皆命儒臣拟撰洎四十一年两金川大功告成复命图大学士定西将军一等诚谋英勇公阿桂定边右副将军一等果毅继勇公户部尚书丰昇额等一百人列为前后五十功臣御制前五十功臣赞命儒臣拟撰后五十功臣赞一如平定伊犁囘部例宸章鉅制后先辉映此诚旷古未有之绩彼麟阁云台不可以同日语者也阁额为御书聫曰干羽两阶崇礼乐车书万里集冠裳左右向南壁间恭悬御制平定伊犁及平定囘部告成太学碑文左壁为伊犁全图右壁为囘部全图东西廊壁恭悬御制平定两金川告成太学碑文及两金川全图并御制报㨗凯歌十首阁上尊藏得胜灵纛及俘获军器正中绘平定西陲凯宴图左壁绘西陲献馘图右壁绘平定囘部郊劳图聨曰天衢翊运风云会䇿府铭勲日月光圣祖仁皇帝御制秋日紫光阁射诗碧汉层云敛金风别馆开驺虞賔射礼士马羽林材队引花间入镳分桞外催桓桓心膂寄堪许属车陪皇上御制紫光阁五十功臣像赞西师之役頼天佑乗时运资衆力拮挶擘画幸底厥绩固非予一人所敢逆料敢期必也然稍可以谢衆论惬深衷者无他则以赏罚信而应机速耳语云日中必熭操刀必割言应机宜速也书曰罪疑惟轻功疑惟重言赏罚宜信也机之来发于无穷之源而应以万变之极盖难言之若夫信赏罚似非难事而亦有所难者则以不能因物付物有所容心于其间耳且罪疑而后从轻若不疑而亦从轻则偷生者何惧焉功不疑而从重其理固当然涉疑而屡从重则冐赏者生心而真功反有向隅者矣是知疑不可也夫不疑而功惟真功赏斯重焉罪惟真罪罚斯必焉则舍命灰躯冐矢石投锋镝之伦孰不劝以惩乎兹者事定功成写诸功臣像于紫光阁朕亲御丹铅各系以赞不过誉不尚藻惟就诸臣实事录之并阐其义如右云台二十有八凌烟阁二十有四而此五十人者则以国家中外一统宣力者衆然此犹举其尤赫者若夫斩将搴旗建一绩致一命者亦不忍其泯灭无闻将亦图其形而命儒臣缀辞焉世胄元臣与国休戚早年金川亦建殊绩定策西师惟汝予同酇侯不战宜居首功济尔哈朗喀喇乌苏两畨袭迫均保无虞以智济险以诚感衆卓哉崇勲辟我提封元戎率师平定伊犁而何阿逆叛乱乘危变出不期投躯西漠故里榇归痛哉酹酌我懐贤劳命将往代正值黒水猖獗鼠辈以二百衆䧟万贼中因縁徇节勇济以忠拍马弯弓无敌所向不曾读书如古名将和落霍斯少胜衆彼超勇亲王额驸之子古云福将信有其言所遇均吉勇冠军门不宁一勇兼善于谋吉林抜萃特赐封侯彼中宰桑识时早归副帅以往克赞戎机抜身战出不忘本朝云胡不死责备则浇外任封疆内司纶綍俾理储胥经权弗诎殚诚尽智事协予心未同凯宴痛惜曷任惟科尔沁世连姻戚鲁馆承训王廷宣力叅赞军务贼营夜侵中创弗退嘉乃忠心准夷之叛奉命在道贼遮中途屡战不挠其志既笃其材亦英盖自髫年教养禁廷渭阳所出扎萨颕材命帅本部宣力龙堆及爱隆阿单骑见虏降哈萨克厥功甚鉅土鲁蕃族早年归正命赞军务以识囘性知无不言言无不宜其心匪石弗可转移屡受重寄亦屡左迁厉厥意懦策厥材贤白衣白水闻黒水信安衆进援爵秩重晋富徳入援次唿尔璊䟎行戈壁马不进焉以马济军敌营夜袭同事建绩曰鄂博什世臣知书料善论兵惜弗通语遂弗烛情变起仓卒力战命毕用违其材实予之失椒室懿亲年少志雄谓可造就俾学从戎独出独入既忠且壮屡立宏勲惬予所望阿克敦子性颇㨗敏力请从戎宜哉惟允身不胜衣心可干城楚材继出为国之桢率二百人共诣军营临敌而退宁谓忠诚如早闻信何致殒身不前不后失二贤臣其兄徇节其弟忍使欲报兄讐固请不已黒水之挫复以捐身超雪前罪赏延后昆矍铄请行索伦巨擘挽五石弓尚能杀贼如鸷之击不留飞鸟马援来归殊恩荣老宿将行间久矣宣力所董绿旗遵其律则队中独䘮是有命焉裹创慰衆益厪哀怜爪牙之将用不拘资感予特逹効命何辞百战百进义弗旋踵怒则面赤是谓血勇将军黒水先衆径渡固营待军实端济布衆寡稍挫仓卒周防夺囘人马勇且谋长将门杰种拍张抚髀受将军檄力战全归整师再进贾勇䧟坚弟巴灵阿尽节躯捐侍卫从征竒功屡立虽贼万衆单骑直入陷阵马仆距跃弯弓贼人咋舌称天上雄都尔伯特部中杰骁嘉其心直授职本朝凡与交战义弗返顾师济和阗不孤恩遇旗籍䝉古偏校从军杀贼则奋鹘入鵶羣与噶布舒分守和阗保衆集事且有谋焉跃马抨弧先锋鏖阵入俄罗斯得阿逆信和阗既定论功策勲衣锦归籍散秩大臣军门统事诸务勤宣亦能力战突将无前入拔达山索逆馘晓谕殊方是其伟绩奉元戎檄擒达瓦齐后稍观望旋迎我师同大军进被围黑水囘部望族居之京邸平伊犁时归顺勤王回部杰出其心允良往谕和阗被围三月共噶布舒全守卓越前无坚对后无返思持矟一唿千贼披靡扬扬英气洸洸伟身与萨拉尔葢同部人于格登山贼据险守率廿四人间道袭后诸贼大溃爰以成功本厄鲁特降顺効忠卫拉从征喑恶咤叱额驸受创卫䕶以出用赐殊恩用益奋感毕命回城每怀恻惨索伦营总乙亥出师老而益壮颇识戎机厄鲁囘部胥闻其名耸身马上如击兎鹰生不知惧战不知退亦不受伤铜额铁背弓可担水箭如鍫铧温侯名布是耶非耶本射生手狼不暇走以之杀贼如探囊取竒功屡建亦因阅歴世职崇阶酬其劳勣浑齐潜遁疎防降谪从军赎罪每战必力黑水殒命豁罪论功图像紫光表忠无穷包沁之叛千贼一身赐巴图鲁昉乎斯人后复屡战䘮哈萨克始终于是曷胜悼惜哈萨钖拉叫詉称乱趋羊适过以计解难后复从军屡战屡进单马冲突狮子奋迅库车围攻命守要害侦贼来援周防以待贼却乃前贼前乃却引至大队是鞣是膊厄鲁刼运搆衅互戕识时拔出致力疆埸首被抡选往拔达山译语晓譬共索馘还捉生以出被囘所遮衆寡不敌矢尽堪嗟骂贼以死虽死犹生时共事者达什策凌闻战则喜无生有死五易马进终弗却视身不及胆心则乏谋用以冲阵胜五百牛三巴图鲁于中之一要遮色楞忽堕其术不及弯弓白刄挥霍犹斩数人之死弗却烈风扫枯迅其奚难亦頼衆杰摧敌攻坚于塔巴台射巴雅尔是其伟绩勇鲜伦比黑水筑栅未毕贼侵蜂屯蚁襍攘攘林林持将军令意气昂藏来往慰衆铳殒堪伤狗盗鸡鸣孟尝不弃窃马何害用人之际间道进檄首遴斯人双雄比肩冲出万军骑二骏马纵两神鹘囘如瓦雀伏不敢发共扎竒图左旋右抽卒致军信効力独优军檄再发更抡五英驰驿逾月迅至北京舍身报国不可数算举其尤者图形作賛御制平定金川五十功臣像賛金川既平定图功臣像于紫光阁序而賛之一依伊犁囘部之例其故其义前序言之详矣兹复何言而不能无言者诚以诸臣宣力摅猷或定策于樽俎之间或冲坚于石矢之队且捐躯尽节者指不胜屈宁忍令冺没无闻而弗夀厥仪表彰厥名声者哉夫用兵盖难言之矣无应机之谋乏识人之鉴而徒俾推毂是借㓂兵而赍盗粮也温福之偾军朕深引以为愧而阿桂终能集事朕又略因解嘲至于午夜废寝当食忘餐吁亦劳矣夫无此劳而徒曰有兵有将汝其为我征伐则真穷兵黩武而付其天下之成败于不问者朕弗为也观此序者或谅朕非穷兵黩武之为幸何如之冀何如之而朕之子孙尚以佳兵为戒茍不得已而用之必深体此序之意弗以冐昧行焉则我大清亿万年无疆之休基于是矣前图逮今甫十六载事故过去者即十分之九为之怆然而后生叠奋继前人之光为国家之用林林源源以出因又为之庆矣其两被图形如阿桂之伦岂非徳业之光辉人臣之厚幸而较卫霍英鄂之流更为荣遇超越乎西师参赞经歴多年兹为巨擘抡掌兵权诚而有谋英弗恃勇集衆出竒成勲克巩宜喜弗动定见识机后副西路亲励戎衣逊克尔宗督兵进取国之荩臣勇继乃祖独统一路颇有斩获姻戚少年世承恩泽建绩抒诚是用褒嘉俾司将印永靖筰巴土尔扈特安集边城命入纶阁速定临清金川之役未悉端委书㫖承行时亦赞理内地土司事须汉字自始至终勤劳弗替相机拟谕厥功茂焉赐翎写像儒臣孰肩父定复叛子尝愧之是用稽首躬请出师留于左右俾习规画颇有嘉谋协予广益伊犁宣力屡立战功金川参赞仍励勇忠抱病军营弗令奏闻惜竟不起未观成勲射巴雅尔超授侍卫洊至都统参画军计坚碉险砦无不先登勇而有谋封侯实应虎鎗随围觉与衆殊命往勦贼攘臂以愉阅歴既多遂参谋议独当一面亦复集事八旗子弟总属世臣菁莪造就命以从军勇弗搴旗智堪入幕北路赞机时资其畧兄终王事至今为恨屡请効力披坚斫阵心源落落胆气堂堂世家英器是予所臧袭父䘏职少年老成囊锥脱颕竟善用兵略日旁寨独擅伟勲楚材继出既怜以欣代兄以往继父而奋矜许厪励王臣之荩登碉夺砦那须䝉甲嘉勇钖名世传勲业父是日磾子非弄儿命往勦贼尽力无遗金戈铁衣氷山雪窖能入能出敌不敢校忆当国初创业开基宗室王公宣力率师承平袭庆安享荣华董军建勲斯为可嘉中土囘人性多拳勇哈其大族每出将种向略䟎拉屡举险要中道病殂成功未告西师効勇早着旂常命勦逆番尽力以蘉搘桥渡河夺卡据水用济我师井井有理挟翼虽英御须造父设非其人良材徒苦䧟木果木将军偾辕殿后捐躯愧惜难言本非习战遇战即奋恐孤父名伟哉后进功成事定提督郁林攻则壮志守则小心本射生手兽无跳走以之射贼探囊物取冐险屡进志笃且纯受创独重禄养终身有足如镊有手如翼削壁尖峯行无难色领队奋勇屡克碉坚羌儿畏之若雀遇鹯木思工噶跃入贼碉督衆鞣膊勇不目逃巴占牵敌俾无遮畨人望之弗战辟易奎林深入贼刃将及发矢毙之险中救急同心合力共集大勲写图旌壮惇史流芬喀咱奎林及和隆武絶地被遮余勇犹贾曰阿尔都据险牵贼二人乃出其功尤特跬步皆山面前万仞无着足处攀腾奋迅遂破札古既翘且英人中狮子实称其名率健锐营训练有素节制之师五步六步礌䃧丛中鼔衆身先劳而不伐是用称贤堂堂之阵亦借出竒潜行僻路附葛踔巇直越峯顶火攻石碉破二百寨色格功髙有贼必战有战必先率我劲旅攻其中坚志不顾身勇能知义噶占进栈丹格建帜功成一将那保无虞争前耻后旧风未渝当噶之战直进身殒使我心恻优恤惟允信勇世家志不愧祖徒以窳痿艰于步武蚕丛鸟道登进则迟据险守要千军不移贼之所恃据碉坚守我之所利拏栅进取知彼知己正以出竒邀隙攒射善手是资索伦善射其中称最西师建勲紫阁形绘逞其猿臂搜彼蚁封不虞创重叹惜何穷资哩美诺皆树竒绩夺昆色尔攀枝援壁固资衆力率先必亲事定酬庸命镇天津甘凉宿将屡立战功以其骁习俾伐蛮賨于巴布里攻其恃固乘雪拔之有如李愬连环火攻国之雄器率领得人无往不利及至近碉斫门穴孔大唿直入嘉乃独勇沉舟侧畔鼓棹为难受创复进其心审丹似若而人不胜屈指养育八旗报非虚饰承平日久敢恃内安永忆文子厥有名言嘉我诸臣遇兵则奋竭力敌忾世承家训始由偏裨洊至总戎骑墻杀贼受伤捐躬赏延于世为之惜悼季世朱门歌舞以笑父没王事袭爵为公不忘忠荩力请从戎虽属少年乃如宿将持重戒轻心精胆壮谁谓世家而多纨绔后生可畏不忘祖父是予所嘉是予所怜愿予世世绵此万年平生若懦战则倍勇虽屡受伤进不旋踵功成事定贼寨火延没于弗值实可嗟焉披坚破锐突将无前衆志成城而各力宣威震卭筰拉朽摧枯宜喜已克惜哉捐躯七校䕶卫无殊衆人及至临敌其胆包身地道深入木城超跃遂克勒围厥功允卓每战俱前三遇三克胜彼忠嗣耀武漠北漠北可马此步而攀冰巘万仞所以为难一木曷支衆擎易举嘉我诸臣心同力努人自为战各有所成攻康萨尔直进贼营于战可观人之立志或挺而前或退而避受伤虽多其节弗踰如柏凌冬壮矣丈夫或仰而攻或俯而压仰似鹰抄俯如马蹋么䯢迹遁鬼蜮魂销追奔逐北处处功高贼之长伎在于善守反而用之拏栅进取济博蓬婆威名逺服惜哉阵亡于阿穰曲贼之所惧劲弓长箭飞锋猬集对则色变索伦㨗手射番追多每据要害其功弗磨黩武岂愿诘戎敢忘因弗得已晓夜徬徨良材总总为国宣猷写图表绩永示千秋干隆四年御制紫光阁阅武举射诗抡材临别苑射策对明廷养士百年久干城九塞宁琱弓悬满月羽箭迅流星为问赳桓軰能通黄石经等谨按御制紫光阁阅武射诗恭载首见之篇余不备录干隆二十六年御制紫光阁写功臣像及诸战图毕集䜩落成爰赋六韵仍叠四章勲标偃伯烟销蒙汜之氛蹟炳图形云拥趯陂之胜时则抡伟绩而系赞先教褒鄂传神逮一善亦胪名乃属邹枚纪实匪诩天经地纬恰符五数之重真逾汉史唐书能觏百贤之萃且聚米状山川阨塞壁间八阵常存而列星占旌纛飞扬碛里参斿尽扫试按昇平王会讵惟万里而遥为思宵旰军书何幸五年式集昨者归而饮至行觞趁上巳良辰兹焉落以庆成展席继先庚嘉宴凡在股肱心膂借国家翊运多才应知竹帛旂常承天祖垂庥永靖维亿载绥遐有象己被丹青予一人持满弥殷长镌金石阁就胜朝址图标昭代勲格惭虞帝羽数过汉时云大造无私佑诸臣实尽勤五年劳突将此日幸休军有觉上林表斯干液水濆落成缘戢武钖宴重摛文建置惟旌绩运筹匪翊勲永期纪劳勚宁为赏烟云保大天垂贶开遐予敢勤帑原出内库督未命将军抡武驻冬日庆成临沼濆诘戎求世徳寳训掲鸿文伊犁征不战五月巳成勲将谓业安石谁知事幻云驱驰常厪逺擘画不辞勤最恨库车辙深虞黑水军转旋叨昊縡仍执竟淮濆始末亲筹笔其观勒壁文卫拉劳前烈重华与放勲敢云成不日惟凛望如云载先传柑宴允嘉荷㦸勤归春舞干旅洗雨伏波军风嫩中和乐氷酥太液濆赓歌鸳鹭侣可以共论文又御制紫光阁落成钖宴即席得句落成勲阁液池濵广宴都陪宣力人幸际时休颂照烛宜聨句亦引垂绅嬉文恬武由来戒保泰持盈一再申旭日春云欣恊象祥花滋麦冀霑频又御制尊藏得胜灵纛于紫光阁诗以纪事亭鄣靖金牙威宣载斾燧烽销洱海徳表结旌爰开髙阁以图形并弆灵斿为守器原夫一麾临阃外弥文不侈禡禨七宿炳坛中壮志初传铙鼓方过祁连而压阵千山风鹤腾声更驱疏属以挥军百部沙虫扫迹昔也缅李程刁斗逊是森罗今焉挥褒鄂弓刀逾其英特彼龙堆邈矣讵惟铜柱齐标而虎纽累然合与金符同谱从此电霜生色匪徒充武库之储还将日月承华庶永𨽻奉常之掌麟阁图形例紫光大师灵纛并尊藏招遥伊古资神佑功绩从今纪太常信是元戎笃中悃肯忘羣力效疆埸持盈知足怀干贶敢复佳兵恃盛彊又御制弆蔵西师俘获军器于紫光阁诗以志事幕庭收絶域运翊风云台阁应中台图兼将相军储森列旂常已炳尚方阵获便蕃仗械胥登武库甲圅青𤨏得自前驱脱胄之时鎗委绿沉出诸后队伏之会贯矢讵来肃慎应知贰负先僵佩刀疑压赫连早识温禺久衅扫蚩尤之长彗还带氂缨轰尸逐之锋车曽资铅弹凡此勲铭百战无须漂杵矜竒方当绩着九功用借包戈纪实云尔髙阁巍巍表荩忠弆蔵俘获类从同戢千櫜矢肆时夏夺铠搴旗借衆功信可传神留百世宁称屈指数三雄器书名例太常纪一善吾惟忆莫穷又御制紫光阁曲宴外藩纪事柷声三作翕如随琴上春温动檿丝中外一家宜恺乐耕桑九服正熈怡紫光佳话从今纪丰泽恩筵合此移戢武毋忘诘戎戒皇清奕叶奉天禧干隆二十七年御制新正紫光阁赐外藩小宴即席得句嵗嵗名藩贺正入筠沖今益觐光臣元朝式序羣公拜曲宴还教三接申勒壁画图思伟绩开筵酒醴欵嘉賔唿韩位在侯王上汉室偏夸服逺人干隆二十八年御制紫光阁钖宴外藩并各回部即席得句紫阁髙鶱黄幕低旧藩新部贺正齐宜颁湛露聨疏逖恰看卿云蔚配藜徳愧衆星拱北极疆踰大夏译东鞮谩询计里为多少抜达克山西更西干隆二十九年御制元正二日紫光阁赐䝉古王公及回部宴即席得句元正才过绮筵排节赐先期为值斋遂试氷嬉千队出旋歌露湛八音谐旧藩己似世臣荩新部胥嫺国礼佳紫阁犹然战图绘旌功益切奠遐怀干隆三十五年御制紫光阁赐宴外藩叠去年题句韵正节欣逢天泽行池氷铺雪闪光晶筵开紫阁诸藩侍乐奏彤墀万舞呈巡酒都遵令仪什听歌敢忘勅几情骠蛮归命王师返亦可云然告武成干隆三十六年御制紫光阁赐宴外藩即事有咏外藩轮嵗觐新正例有恩筵示惠荣久罢池边张广幕仍因岸侧搆层甍六清赐醴迓春祉四壁绘图告武成礼乐虽云聊暨备愓干敢曰此升平干隆三十七年御制紫光阁赐宴外藩即席成什柷起中和奏乐韺肆筵紫阁午曦明底须九拜遵朝典惟是三巡聨衆情新附乌孙来北漠旧班鴈仆熟西瀛抚兹敢曰能开剏益切氷渊惕守成干隆三十八年御制紫光阁曲宴外藩即席得句崑西漠北共朝趋三接聨情恵有孚筵列雕盘装粔籹茵连华服逮鐻鍝辰良日吉答韶令长治久安怀永图燕语家人宁借译却非吁咈与都俞干隆三十九年御制紫光阁曲宴外藩即席成什层阁紫光太液濵外藩曲宴钖昌辰礼非元会朝仪肃情洽聨茵燕语申需雅还同笳吹奏承筐别继列觞陈上正三节宜行庆抚序垂衣倍敬寅干隆四十年御制紫光阁宴外藩即事成什外藩恩宴例初年协洽情宜与衆聨共庆蚕登稻昌卜合教乐备礼明宣促成醼什牓邻旧将写战图庑展前两纪崇勲借舆力恻然意觉胜欣然干隆四十一年御制紫光阁曲宴外藩即席得句廊展前楹布席寛果然逮绘战图观聨情虽合此中外効力那忘彼赳桓将是承筐祗循例及陈凯宴此真欢鐻鍝近已习生痘綵服欣看捧爵盘又御制四月卄八日紫光阁凯宴成功诸将士绩宣西僰洗兵波靖金川凯叶南勲钖宴筵开紫阁旋跸举劳还之典昨朝才解征衣御楼受俘获之仪诘旦全陈繋组念徼外栈穿氷雪瘁以五年指壁间米聚山川成于百战功宜懋赏允兹晋爵加章实称循名遂尔图形系赞繄此日同堂之恺乐酬诸臣歴嵗之荩诚酌酒亲颁一釂霑殊非易承筐共拜千缗赉亦奚多抚陈迹以増怀难忘视昔幸后来之继踵益勉从今六章讵曰侈文亿载愿言偃武己巳班师原赦罪丙申宴凯信成功樊崇甫以十年叛莽布奚当六战雄蚕食狼贪终弗改鸡连鲵取孰矜穷五年宵旰劳西顾幸覩酬勲礼乐融郊劳昨还晓受俘礼应凯宴答功肤修仪偃伯斯宜矣夜雨朝晴有是乎紫阁貌图俾绩显金巵手赐按名唿鋋瘢着处恫关切念此何敢耀武吾美诺重征得重易勒围多战信多劳讵予陇蜀无己望念彼孽芽有借薅资哩卡丫消雪窟木思西里化氷嶆而今都是光明境屯戍相将事㮮橰上将归来是近臣国朝家法万年循解兵笑彼一杯酒示泽欣兹满座春夷乐宁须辟僸佅俘歌合此奏侲鸿勲集矣雨旸若祗恐骄生志倍寅紫光阁峙液池边为写战图廊展前幸矣竟如操左劵嘉哉所赖掌中权扬威擣险重无借槖劒弢弓合有然五载劬劳信不易一为欢喜一为怜伊犁回部早成勲又勒画图新旧分讵我佳兵不知戢奈其伏莽敢忘勤频思旧绩翻因戚多出翘材继以欣湛露采薇重赋罢益钦保泰敢云云又御制尊藏得胜灵纛于紫光阁诗以纪事师中麾督劘旌军胜壮风云之色徼外绩成偃伯兵销腾日月之光郊台既列拜以告勲紫阁遂尊藏而志武溯自虎符申命壁垒新而一将宣劳因之貔旅同心弓刀利而八旗鼓勇应指挥以破险咸励赳赳桓桓运钤略以出竒仍合堂堂正正艰辛百战先登则蚁聚就殱摩荡七斿并举则鹰扬奋击顾壁间之图画建牙称是英姿振地角之鼓钲展斾知其勇号韬函嫓昔与西陲珠饰以交辉櫜戢从今叶北斗玊衡而永定郊台武定叩苍穹陈列灵斿凯礼雄宣力勤劳资衆将坐谋筹画赖元戎建时吉气占刚日竖处军祥符胜风例以伊犁及回部尊藏髙阁纪成功又御制弆藏所获金川军器于紫光阁并志以诗卭笼劖净深林无伏莽之遗槃木俘来逺徼有戢戈之喜指㸃战图张壁慑我威弧捡稽获簿陈庭収其脱㡌金璅已抛残重甲嗤犀兕之尚多铅丸惟悬賸空囊识虫沙之早化短锋谁佩漫矜犵党之铦左插何施自敛脱光之影荡两川而兵洗金气全消铸九鼎以勲铭铜标讵比虎皮韬椟连函用志武成凤咮濡毫长律宁夸文具出师宁曰图俘物弆器亦因纪武功贝甲蛮刀胥就获搴旗斩将并称雄金川金小穴俱扫白鹿白狼迹岂同那肯事平忘衆力惟应泰保慎吾衷干隆四十二年御制紫光阁曲宴即席成什紫阁筵开迓始春每教卜日先于人民安物阜期引翼北溟西戎集仰鳞衆土司都欣得所两金川那更侵邻战图左右陈前庑叨沐天庥倍敬寅等谨按平定伊犁回部及两金川武功告成铭勲纪事悉仰宸章谨依次胪载至节年钖宴外藩之什谨绎有闗纪述事实者恭载卷内余不备录钦定日下旧闻考卷二十四钦定日下旧闻考卷二十五钦定四库全书钦定日下旧闻考卷二十五国朝宫室紫光阁后为武成殿等谨按武成殿内御题额曰绥邦懐逺聫曰两阶千羽钦虞典六律宫啇奏采薇正中书御制辛巳题句左右壁门张御制开惑论西师诗东西两壁绘西师劳绩诸图两庑各十有五楹石刻御制自乙亥军兴讫己卯成功诗二百二十四首详载御制诗二集中兹不具録御制开惑论夫人情有所弗㮣于懐者则不能无惑况西师之役决机于午夜之密勿驰檄于絶域之阻阂语言泮不相同风俗然各别是安能人人而告之以袪其疑故事以问明理以答晰因倣四子讲德之遗意作开惑论其辞曰有春秋硕儒者是古卑今循规蹈矩喜寛衣博带如鲁诸生厌突挮脂韦若楚公子闻信天主人欲有所缔搆挞伐虽不敢面折其非而每退有后语也既而定伊犁俘名王成旧志辟新疆兵不血刃而归马于华山之阳乃造于臻成大夫之席曰唉有是哉有是哉走怀杞人之忧有日矣夫守在四夷其德莫恢佳兵不祥其理莫赅今所见者迥异乎所闻则是秦王不必筑长城而汉武不必悔轮台也曷以启予蒙乎大夫曰子不闻长卿之言乎非常者固常人之所疑也无何阿逆叛羣兇应如蜩如螗曰枭曰獍断驿掳牧奋臂以逞一二只行野宿者或致戕其身命于是硕儒复过大夫之闾曰如何如何果不出吾所讶宜亟罢是役祸庶少辑大夫曰子姑俟之于时师重进渠逺跳顺者抚逆者勦先是喀尔喀有青滚杂卜者狡佥囘之駻獟也以收都尔伯特四部时曽贾其牛羊用赐新抚乃借以煽惑衆喀尔喀且欲私通阿逆之丑虏阿逆旣窜罪人斯得喀尔喀衆以休以息然彼时将师之臣追阿逆于哈萨克为其所卖同时凖噶尔宰桑之在役者皆习为盗而惯军诈者也见而轻之既罢役则相率为乱欲复其旧制而耻为我臣是和起被斯于辟展兆惠战出于济尔哈朗之所因也硕儒曰吁是葢祸结兵连吾不知何日之息肩矣尔其重整四甄夹攻两路阿逆复自哈萨克窜归适遇我师又仓黄而遁去葢自是哈萨克亦面内归化欲助我以擒阿逆而阿逆乃只身入俄罗斯境穷极伏冥诛之故也豺狼不可以犬豕蓄鸱鸮不可以鸡鸭育是反覆喜乱之徒再存之再不知感且残贼为奸焉是惟翦刈灰灭之而已更不可以仁义化迁乃欲姑息了事者又以为不杀降人夫不杀降人可留降人之马而与之足力以受其愚则大不可满福之遇难以及助二酋与我抗衡皆此沙拉斯吗唬斯二鄂拓之所搆祸也至库车之稽勣实偾辕于逍遥更将申律旗鼓一新遂长躯直入而功垂成于崇朝黒水之守主客衆寡之势虽愚者亦知其漂摇以三千余人敌数万衆而搜穴得米掘井得泉贼铳着木取铅丸数无万反以撃贼无不中贼之酋豪于是两军相合贼乃遁逃及穷追异域驻旅驰檄献馘称臣遂成耆定之功髙臻成大夫乃进春秋硕儒而诏之曰两大部落不为不强周二万余里不为不广五年成功不为不速前歌后舞不为不祥子徒见始事之秋选愞畏葸者之腾口是所谓人然亦然人否亦否者也且师旅征伐之于国犹雷霆霜雪之于天非霜雪则万彚烦嚣之气不盪涤非雷霆则四时湮郁之气不鬯宣非师旅征伐则梗我王化者无以詟伏惩创不敢抗干是以诘戎扬烈益当廑于重熙累洽之年也子独不见逹瓦齐之懵懵乎设云事慎首祸礼不纳叛是俨然以外夷弑君者为敌国岂不甹我君哉硕儒曰岂谓是哉阳舒隂惨生民大情离忧合欢品物同性絶者不可复属死者不可复生损兵折将无补功成大夫曰吁子所谓执迷而不悟者矣成大事者不顾小谋图大全者宁辞小害示应于近者逺有可察託騐于显者㣲或可㮣且子亦知损兵折将之由乎彼或内怯于心外受人诒决机不审迟疑擿埴而自贻伊悔岂主人之辠哉若夫虎臣罴士折冲宣力马超囊足姚期摄帻渴赏捐躯实不乏人而一闻如是者午夜为之酸心举案为之忘食虽刻木结蒲无以加兹而且赏延后昆太常纪绩如子所云则汉祖唐宗拨乱草创之初宁无一人结缨死绥者哉礼记聼磬声则思又何以云乎故非沈机不足以图功非果断不足以定业彼其狼狈相顾潜包祸谋者以螳蜋之斧御隆车之辙不自笇量何异苇苕之鸋鴂是以王师屡入霆奋席卷如举炎火而焫飞蓬覆汤泉而沃白雪子何不度以全局待以嵗月而为是无稽之説哉硕儒曰若仆者乃隙中观门井里窥天以今日应机㡳绩论之何妨再迟数年愧矣服矣豁然悚然大夫曰未也子姑听之夫食椹怀音非纳叛臣奨䠞优遇欲集其勲密勅周防先示戚亲操刀必割所戒逡巡子云应机亦非至论三隙可乗未兴大军加征増算何曽于民凡有水旱无不恤赈运输给价防其蚀侵甘肃嵗赋豫免庚辰两部永靖并及其隣哈萨布露枭瞷文身无不内属慕义归仁鸿庸爰建千古未闻若子者所谓菽麦未辨安足以知信天主人哉信天主人乃召大夫硕儒而告之曰若二子者所谓楚既失之齐亦未为得也夫顺天者昌逆天者亡故粤宛犹不逆时气而奉若者岂可恃力而夸张且屡危而屡夷愈变而愈康征鼓一动遂定二方凿空二万余里蒇事五载已央使畏难而中辍未必不致祸而受殃浮议者方谓老成之言臧也在易师之上六曰大君有命复之上六曰迷复有𤯝今得以利用御㓂由颐有庆是不亦大幸乎夫获此幸者宜思何以获此幸于昊苍方将矜矜惴惴凛凛皇皇陨越是惧奚暇计之二子之短长也哉干隆二十三年御制西师诗西师厯四载王臣久于役谁无室家心而能忘契濶始縁趂机动操刀乃必割终以阻逺艰举碁忌屡易欲罢又未能永言志颠末皇祖征朔漠即此厄鲁特三畨整六师狼羣始窘迫䇿妄退守巢于以延喙息取馘索贼子惟命无敢逆厥后渐滋饶遂复刼西域终康熙年间葢未止兵革皇考阐前猷思一劳永逸两路命大举帑藏非所惜䆒因时弗辏胜败互轩轾曰予守成训罢兵事安辑稔知贼所恃其长有二术一曰激我怒劳我衆逺出彼乃邀近功坐绌我物力一曰窥我边列堠疲戍卒戍久心或懈彼乃逞陵轶知然明告彼以主待其客逺兵既罗征逺戍亦罢拨近边汝或伺汝逺劳竭蹶噶尔丹䇿凌闻言乃计绌得失故晓然求和使来亟来亦弗之拒厚徃示恩泽如是终彼身无事皆寕谧其子曰阿占暴虐莫可诘用是失衆心相延为簒夺喇嘛逹尔济戕彼位自袭逹瓦齐攘之计葢由撤纳绰罗斯汗族逹瓦齐一脉阿睦尔撤纳辉特别枝叶时虑衆鲜从以此缀旒设终不忘伊犁煽乱事狡谲逹瓦齐弗甘兵连祸相结惟时三策凌避祸来投阙撤纳旋亦归宠遇厠班列熟筹如许衆杂居喀尔喀如狼入羊羣几不遭咥啮就其力请师母宁授之钺国家全盛时出帑储胥挈曽弗加赋徭更未费赈恤八旗及索伦劲旅多英杰其心尽忠笃其技善撇捩那如杜甫诗惨恻新婚别乙亥我出师一矢曽未发五月大功成庶以慰前烈而何狼子心饱飏去飘瞥畱语啖衆狙倡乱动戈㦸致我二臣捐驿路肆唐突羣言益蜩螗无怪懦者怯欲弃巴里坤坚志斥其説整师重讨叛所向复无敌一二畏首尾乃致贼兔脱申命事穷追大宛搜三窟于诈应以直残喘命得乞宰桑勤王者见此笑以窃遂生轻我心旋师反又忽计赚我和起奋勇沙场没兆惠全师还则予命往接丁丑重问罪值彼互残杀因縁撒纳归遇我窜仓猝富徳蹑其后大宛徕汗血称臣许捕㓂㓂更逃罗刹或曰不必追或曰不必索或曰捐伊犁筑室谋纷汩北荒守和议㝠诛致贼骨伊犁倡乱流大半就擒讫初议衆建侯为抚四卫拉二十一昻吉公属抡阀閲是予奉天道好生体造物讵知彼孽深厯世不可活以其狙诈类诚如向所画每嵗费豢养终亦背恩蔑是伤我脂膏而育彼羽翼不如反之速扫荡今将洁䝟貐肆恶流三氏沦亡歇余都尔伯特始终守臣节所以至今存耕牧安职埴其廿一宰桑非诛即病殁不善降百殃此理愈昭晰谓祸乃成福致得每于失幸以免衆议孰非鸿佑钖设使司事者惟明更勇决万全尽美善讵有小差跌都大承平乆军旅谁经厯益因警宴安求全肯过刻先是花门类杂种曰回鹘久属凖噶尔供役纳秷秸羁縻其和卓笼络其臣妾我师定伊犁乃得释缧绁我将纵之归抚衆许朝谒肉骨生死恩感应乆不辍报徳乃以怨转面凶谋黠我将所遣使百人遇害剧是皆奉上命守义遭臬兀茍不报其讐何以励忠赤厄鲁今荡平囘部余波蕞徒以守坚城未可一时拔贾勇诚易登伤衆非所悦中夜披军书万里遥筹䇿穷荒信安用弦上矢难遏志因继两朝变岂防一切苍灵赖有成浮论宁祛惑开边竟无己自问多惭徳但思文子言解嘲守弗誖干隆二十六年御制武成殿作紫光阁后殿因额武成名千载丹青貌五年宵旰情被天恩独厚资衆力斯诚那更生余望回思幸以惊等谨按御制开惑论西师诗武成殿诗谨绎有闗纪述事实者恭载卷内余不备录紫光阁之北为时应宫宫之东向北有门曰福华门等谨按时应宫在紫光阁后雍正元年建前殿祀四海四渎诸龙神像东西为钟鼓楼正殿祀顺天佑畿时应龙神之像后殿祀八方龙王神像前殿恭悬世宗宪皇帝御书额曰瑞泽霑和福华门之外即金鳌玉蝀桥也御制时应宫记夫天一生水坎精发祥凝灵聚液流为江海江海乃天地间物之最鉅者也江海之有神自三代汉唐以来莫不祠祀惟谨有宋大观四年诏天下五龙神并封王爵龙神之尊自是始厥后春秋牺牲之祀代有常典皇清受天命禋祀上帝后土懐柔百神江淮河济五岳四渎之祀载在太常牺帛之数爼豆之器既丰既隆神歆以格雍正二年天子以为龙神之位既尊宜特修宫观以致䖍祷乃于西苑内丰泽园北建时应宫所以致诚明神俾雨旸时若稼穑以成者也夏六月霖雨弥旬几至于涝皇父歩行往祷其日即晴又明年黄河清百余里此非神人効灵河海清晏之明騐乎夫以天子精诚通于神明以之事天飨帝罔不昭格而况于龙神乎信哉诚之能感物也是为记西苑门循池东岸而北为蕉园旧址向北为蕉园门等谨按蕉园即芭蕉园一名椒园内有前明崇智殿旧址稍南即万善门圣祖仁皇帝御制中元日蕉园诗中元来太乙新爽下林端水槛临流入风窻卷幔看鱼游迷藻荇鸥戏悦沙滩宇宙无尘翳凉生月一团御制游蕉园诗冰牀声里过长湖逺岸人行似画图雪覆蕉园松突兀云生古殿路虚无南临太液风铃语北望琼华塔影孤屐齿几番游歴处寒林已听噪归乌等谨按御制游蕉园诗载于乐善堂集今恭録卷内干隆三十六年御制蕉园诗蕉园书舍对僧寮遗制由来踵胜朝为忆士良传秘诀翻教施彼罢儒僚蕉园向以举人教习小内监读书年满録用而僧舍书馆相对甚不惬意兹因修葺是处爰命移置书舍他所且若辈不过令识字记档案而已内府笔帖式足以教之毋庸儒士训诲遂并罢之等谨按蕉园御制诗恭载首见之篇余不备録蕉园门之南稍折而西面南为万善门门内为万善殿等谨按万善殿正中恭悬世袓章皇帝御书额曰敬佛皇上御书聫曰万象证圆通金轮妙转三乗皈定慧华海长涵又曰了悟彻声闻花拈妙谛净因空色相月印明心皆皇上御书殿后恭悬圣袓御书敬佛二字额圣袓仁皇帝御制上元幸万善殿戯作雪霁寒轻景物鲜上元幸遇参禅方丈无人般若静天花虚落古松前干隆五年御制中秋日恭侍皇太后万寿殿瞻礼随游瀛台诸胜敬成一律金风玉露共徘徊为奉慈游特地来璧月圆时瞻月相壶天深处是天台香飘桂子堆金粟酒献南山作寿杯无限欢欣随辇道人间端的有蓬莱干隆三十五年御制万善殿瞻礼诗液池南北一舟通命掉蕉园为落工松户百年依旧緑梅梁八架换新红金仙本自冺成壊尘世谁为悟色空初正陀罗音礼懴笑予者箇未全融又御制万善殿诗古砌犹存栢金园不见蕉正名去书室设色焕禅寮无暇㕘白业有欣对碧霄精蓝息心处漫与问前朝等谨按万善殿御制诗谨绎有闗纪述事实者恭载卷内余不备録万善殿后圆葢穹窿为千圣殿东为迎祥馆西为集瑞馆等谨按千圣殿中奉千佛塔一髙七级正殿东西建楼各三楹南向东曰朗心西曰悦性朗心楼聫曰花宫具见严而妙别室还饶静且佳又曰松风谡诗意水月空禅心又曰楼出轻烟横翡翠池生新水彻琉璃悦性楼聫曰洗不期其筝笛耳悦原契此凈明心又曰耆崛鸟吟都送喜香林花色总无尘迎祥馆集瑞馆在朗心悦性两楼之旁东西结宇各与圆殿相通迎祥馆聫曰古树当庭直天花满座馨又曰辨见还㕘柏徴心欲剥蕉集瑞馆聫曰尘祛滋意蕊闻复发心香又东配殿之东建大悲坛五楹额曰妙印真如聫曰般若示禅修檀薰澄观陀罗叅梵韵贝讃精持皆皇上御书万善殿之东为内监学堂等谨按万善殿之东院房六间旧为内监学舍后移置他处内恭悬圣祖御书额曰惠廸吉西室额曰敬佛西配殿之后僧寮五间额曰菩提皆圣祖御书万善门西行扺水埠有亭出水中曰水云榭等谨按水云榭额为皇上御书中有石碣恭刋御书太液秋风四字为燕山八景之一御制诗已恭载形胜卷内兹不复缀圣袓仁皇帝御制水云榭闻梵声诗水榭周遮集翠苔薫风拂处午云开忽聼梵诵惊残梦疑是金绳觉路来皇上御制水云榭诗云无心出岫水不舍长流云水相连处苍茫数㸃鸥坐席生烟云石栏俯秋水空明是我心何如漆园史等谨按水云榭御制诗载于乐善堂集今恭録卷内水云榭之北有白石长桥东西树坊楔二东曰玉蝀西曰金鳌等谨按金鳌玉蝀桥跨太液池以通行人往来桥西红墙夹道两门相对南即福华门北为阳泽门逹阐福寺桥东即承光殿桥下洞七中洞南向石刻额曰银潢作界聫曰玉宇琼楼天上下方壶圆峤水中央北向石刻额曰紫海洄澜聫曰绣縠纹开环月珥锦澜漪皱焕霞标干隆十九年御制过玉蝀桥诗明当启跸谒桥山此日清宫夙驾还迤逦蝀桥过玉马涟漪春水漾银湾回翔凫燕心含喜新茁苹蒲意总闲韶景方欣徧融冶轻云又见羃孱颜等谨按玉蝀桥御制诗恭载首见之篇余不备録金鳌玉蝀之东有崇台即台址为圆城两液有门东为昭景西为衍祥中为承光殿等谨按承光殿俗名团殿即元时仪天殿旧址周以圆城殿内恭悬皇上御书额曰悬圃风清聫曰何处五云多大罗天上飞来三峤秀太液池边又曰风月清华赢四季水天朗彻统三洲又曰悦性适因静会心何必遐干隆十一年御制承光殿古栝行五鍼为松三鍼栝名虽稍异皆其侪牙槎数株倚睥睨嵗古不识何人栽夭矫落落吟万籁盘拏郁郁排千钗徒闻金元饰栋宇两人并坐传齐谐瓮城久闭殿阁寂绮榱落色风筝摧珊瑚反挂珠帘断乔柯雪夜乌鸣哀嗟嗟偃蹇凌云姿难辞根榦纒蒿莱往来或有寻题者弔古感慨多徘徊琼华遗蹟惜就圯况近紫禁城西隈爰葺爰筑命匠人事殊经始攻灵台时向重基驻行跸金鳌蜿蜒空明皆盘桓嘉䕃抚寿客真堪弟视竹与梅春朝緑云参天青秋夕碧月流隂皑灵和之栁非伦比沧桑閲尽依然佳沧桑閲尽依然佳呜唿种树之人安在哉又御制承光殿三首三峤飞来秀所钟崇基朶殿抗疏龙虬枝夭矫扶珠缀郁作当时翠影浓曽闻一月日边明尚觉歌声绕绣甍此际倚栏飞逸兴却如云树弔华清遗迹金元一慨然踞盘形胜揽全燕空澄何似瀛池水玉蝀秋风五百年干隆十八年御制承光殿诗三推耕耤囘途顺临崇殿松枝轻霭低花色明霞绚仪天名乆消太液波犹见飞潜禽鱼适暄凉节候变鉴古惕有赫自强励无倦干隆二十年御制承光殿诗朶殿年芳入绮钱崔巍疑陟阆风巅琪花瑶草神仙地细雨柔风上已天隂凝琼华遮半塔波涵太液漾轻船登临底识予心慰四野春膏沃甫田干隆二十一年御制承光殿作曽城十二匪崑崙每凭朱栏兴欲轩白帝素娥畱古栝秋风太液自金源暇当绨几身聊憩景入纱疏意与存重搆舆梁利行旅新看红影饮波翻等谨按御制诗谨绎有闗纪述事实者㳟载卷内余不备録承光殿南有石亭以置元代玉瓮等谨按玉瓮径四尺五寸髙二尺围圆一丈五尺㳟镌皇上御制玉瓮歌于上并刻词臣四十人应制咏玉瓮诗于柱间干隆十年御制玉瓮歌玉有白章随其形刻为鱼兽出没于波涛之状大可贮酒三十余石盖金元旧物也曽置万嵗山广寒殿内后在西华门外真武庙中道人作菜瓮见辍耕録及金鳌退食笔记命以千金易之仍置承光殿中而系以诗昔夏有徳声教讫九牧贡金来魏阙铸鼎象物备神姦山泽遍逮遗海物化工为鉴敷工心蓝田日暖露山骨工倕缩手不敢斵乃借刚斧来月窟含形内虚象海徳葆苞元气洞芒芴骇波涾湤回迤涎惊澜灙漭涌瀄汩习坎有孚坤厚载魄渊朝夕轮出没浮黍几粒见三山泰华安能诩昻屹何竒不有怪不储汤汤漻㵧鬰呵㗵驾山之鳌横海鲸天吴蝄象纷怳歘元螭紫贝朱鼈鼍肥遗嘴蠵蟚蜞蚏赤龙焚藴修鼋浮苍虬揵鳍海马突鳙鮨魜鲲鲕鮷䱎䲛魼鳎鲿鯋鳜珊瑚瑇瑁鲛人珠孕珍产瑰宏泱郁用协上下承天庥重逾九鼎光朝黻千秋法物昭灵竒歊云吐景镇溟渤匪同器寳乃待人方周大训楚梼杌琼斚绣簋吁竒淫商彛晋铎埋蓬蔚琼岛春隂万景全广寒髙殿青云拂倒茄下垂红狎猎沈香横泥气蓬勃从臣敬献南山颂樽拟白兽颁章韨存亡蜃市閲荆凡谷陵秦项纷遗仡金露秋风忆桂香悽傍山人煨榾柮五陵年少重金刀谁从兰若寻荒碣惜乎古器就湮灭有如献璧连遭刖刮苔涤垢露光晶天然岂用施劘劂波臣水族羣躨跜夏奡秦丁难挠抇承光相望接堆云人有懐归物岂不信哉安得如汝寿汉京铜仙应愧艴干隆十四年御制玉瓮为金元旧物嗣沦没古刹中以贮菜韲后购得仍于承光殿前为起一小亭置之并命内廷翰林等各赋一诗即刻于楹柱偶幸承光殿复成是篇几年萧寺伴寒韲仍置承光焕彩霓梦觉金源成古蹟声腾玉署艶新题若为巧合延津畔竟得天全露掌西松杪照来千载月夜凉依旧景凄凄等谨按承光殿主瓮御制诗谨绎有闗纪述事实者㳟载卷内余不备録钦定日下旧闻考卷二十五钦定日下旧闻考卷二十六钦定四库全书钦定日下旧闻考卷二十六国朝宫室承光殿后为敬跻堂堂东为古籁堂又东为朶云亭堂西为余清斋等谨按古籁堂额曰象昭聨曰苍官夀客结好友岸芷汀兰入画图余清斋聨曰镜里林花舒艶裔云边楼阁隠神仙斋西室额曰环秀曰涵虚聨曰座挹山光兼水态忩延秋月与春风干隆二十五年御制古籁堂诗谡谡拂虚牖泠泠来广筵有声祇金石何物更蹄筌团葢一十丈少言五百年今朝几务简略得乆周旋等谨按古籁堂御制诗恭载首见之篇余不备録余清斋西为沁香亭其后曰镜澜亭干隆二十六年御制沁香亭诗台亭百歩接回廊液沼平陵号沁香甲煎罢烧云锦结果然六月有春光等谨按沁香亭御制诗恭载首见之篇余不备録圆城外东为承光左门西为承光右门北为积翠堆云桥等谨按圆城北驾石梁南北树坊二南曰积翠北曰堆云过桥即琼华岛永安寺为金源琼华岛踞太液池中竒石叠累皆当时辇致艮岳之遗等谨按琼华岛周围计二百七十四丈旧有广寒殿相传为金章宗时李妃粧台遗址元改名万夀山又称万嵗山本朝顺治八年立塔建刹称白塔寺今易名永安寺恭绎皇上御制塔山四靣记辩方正位了如指掌今谨遵照次第列叙于后干隆十九年御制视事既毕自南台御冰舵凌太液遂至琼华岛登临瞻眺杂咏志赏封事凌晨毕閲披公卿次第接畴咨穉春悦可寻吟眺漫聼新歌坐玩时淑清泉石淑而清竹鼎瓷壶事茗烹筛牖嫩阳揽韶秀徘徊真觉称其名冰凝太液镜光皑辘辘舵床坐渡来声襍排门鸣爆竹权舆帝里是春台细霙昨日玉攒团积素嶤峯直北㸔怪底重裘犹觉怯椒园钟梵落高寒承光高殿郁参差玉瓮浇春想昔时只有桧松仍好在东风旭影上罘罳春隂琼岛正堪凭淑景层楣瑞霭凝仙木绮钱増吉兆五风十雨愿休徴干隆二十一年御制人日琼华岛诗凝和积素缋嶙峋眺赏真宜七日人故事登临传胜节国朝丝竹戒斯辰清逰静寄翻成趣石秀松㽔倍有神即㸔春隂还醸雪多多益善岂辞频等谨按琼华岛御制诗恭载首见之篇余不备録御制题艮岳石诗木鳯曽同燕用来一拳独立刼余灰月明彷彿广寒殿勃窣嫦娥白玉台等谨按艮岳石御制诗载于乐善堂集今恭録卷内永安寺入门为法轮殿殿后拾级而上左右二亭东曰引胜西曰涤霭亭后各有石东曰崑崙西曰岳云等谨按法轮殿五楹内奉释迦佛御书额曰慈云觉海又曰人天调御聨曰云鹫风香传妙偈澄潭月皎印真如又曰青莲法界本清浄白毫相光常满圆殿后拾级而上有坊树焉南曰龙光北曰紫照引胜亭内石幢恭刋御制白塔山总记涤霭亭内石幢恭刋御制塔山四靣记御制白塔山总记京都于唐为范阳于北宋为燕山辽始称京金元明因之虽城郭宫市建置沿革时或不同而答阳都会居天下之上㳺俯寰中之北拱诚万载不易之金汤也宫殿屏扆则曰景山西苑作镇则曰白塔山白塔山者金之琼华岛也北平图经载辽时名曰瑶屿或即其地元至元时改为万嵗山或曰万夀山至明时则互称之或又谓之大山子本朝曰白塔山者以顺治年间建白塔于山顶然考燕京而咏八景者无不曰琼岛之春隂故予于辛未年题碣山左亦仍其旧所为数典不忘之意耳山四靣皆有景惜春明梦余録及日下旧闻所载广寒仁智之殿玉虹金露之亭其方隅曲折未能尽高下窈窕之致使人一覧若身歩其地而目覩其㮣盖地既博而境既幽且禁苑森严外人或偶一窥视或得之传闻其不能覩之切而记之详也亦宜兹特界为四靣靣各有记如栁宗元之钴鉧石城诸作俾因文问景者若亲厯其间尝鼎一脔足知全味云尔御制塔山南靣记承光殿之北跨太液为桥南北各有坊南曰积翠北曰堆云过堆云坊即永安寺殿曰法轮殿后石磴拾级而升得稍平道左右二亭曰引胜曰涤霭复因迥叠石中仍拾级左右各为洞玲珑窈窕刻峭嶊崣各极其致盖即所谓移艮岳者也穿洞而上适与拾级而上者平洞之上左右各有亭覆之曰云依曰意逺平处为佛殿前曰正觉后曰普安两厢各有殿东曰圣果西曰宗镜又自永安寺墻之东縁山而升路中有振芳亭再升为慧日亭稍西则顺治年间建塔碑记及雍正年间重修碑记复畧升则进普安殿之东廊矣其寺墻之西亦縁山而登半山有亭扁曰蓬壶挹胜再登则为悦心殿偶临塔山理事引见恒于此其后为庆霄楼每逢腊日奉皇太后观冰嬉之所也悦心殿东侧书屋为静憩轩转石屏入墻门则仍普安殿自殿后陟石阶将百磴即山顶白塔建于此塔前琉璃佛殿曰善因考日下旧闻山顶为广寒殿盖即建塔之所山中为仁智殿则今普安佛殿是塔后列刹竿五或谓之转梵经或谓之资了逺其下为藏信礟之所八旗军校轮流守之盖国初始定燕京设以防急变者雍正年间复申明其令载在史䇿其发信礟金碑则藏之大内予因思之比及借此知守其失守已多矣然而覩此知惧凛天命畏民碞戒盛满之志系苞桑之固则信礟之制岂非祖宗之良法美意万世所当慎守者乎御制塔山西靣记室之有髙下犹山之有曲折水之有波澜故水无波澜不致清山无曲折不致灵室无髙下不致情然室不能自为髙下故因山以构室者其趣恒佳庆霄楼既据山之髙楼西縁廊而降有二道其一向南不数武为一房山盖房中覆湖石成山云厯磴以下为蟠青室回廊环其外縁廊北降达山之西凭廊向南俯睇有深渊东则山之西脚而山半腰有亭曰揖山乃从悦心殿西角门而出者其下峭壁挿入滉然靓然若龙湫之有神物也波与太液通石桥鎻其口桥之南歩隄东转可通悦心殿及永安寺前桥之北则琳光殿前为山西总路矣又其一转而北有亭焉曰妙鬘云峯厯石磴而下则水精域其下有古井古井向有记辟诸家记载谓引金水河转机运㪺之非及辇土压胜之谬凡山之隂山之麓所为屈注飞流线溪亩池皆绠汲此井以成其势水精域之下为甘露殿又下为琳光殿则就平陆为山西之路转而北为閲古楼楼壁砌三希堂法帖碑版攀梯而登与地平稍北则亩鑑室忩临清池即凿山溪引古井之水也閲古楼后楹平临山溪石桥驾其上度桥有小石亭梁柱皆诗过亭㟏岈崱屴径祗容人摄齐而上出巖墻门与庆霄楼后门相望而山西之景畧毕御制塔山北靣记自閲古楼巖墻门出转而东则邀山亭又东北则酣古堂堂之东室倚石洞循洞而东则写妙石室堂与室之南皆塔山之隂或石壁或茂林森峙不可上而室之东间乃楼也踏梯以降复为洞窱窅暎若陶穴若嵌䆰旋转光怪不可殚极若是者行数百武向东忽得洞门出则豁然开朗小厂三间曰盘岚精舍而其南则仍石巖陡立然羊肠之迳可以跻而上达㸔画廊廊属山东景兹不复缀自精舍转而北至环碧楼縁飞廊而下则嵌巖室折而西小山亭额曰一壶天地又西扇面房额曰延南薰其盘岚精舍之西由洞门北行数十武亦达扇面房自房而西为小崑邱葢亩鑑室水盈池则伏流不见至邱东始擘巖而出为瀑布沿溪赴壑而归墟于太液之波又西为铜露盘铜仙竦双手承之高可寻尺此不过缀景取露实不若荷叶之易则汉武之事率可知矣又西为得性楼为延佳精舍为抱沖室为邻山书屋名虽殊而因高以降或一间或两架皆随宛转高下之趣而各与题额又自亩鑑室北墻门而出縁山蹊亦可达此至邻山书屋则就平地廊接道宁斋矣其东乃漪澜堂盖山之北以堂与斋为主室而围堂与斋北临太液延楼六十楹东尽倚晴楼西尽分凉阁有碧照楼逺帆阁分峙其间各对堂与斋之中南瞻窣堵北頫沧波颇具金山江天之概故登楼与阁偶有吟咏无不以是为言由漪澜堂而东则莲华室以奉大士及妙法莲华经得名出墻门而南则为塔山东靣之境矣若夫各室内或题额或聫语率铭意寄兴无闗于景㮣之全斯则不悉载御制塔山东靣记因旧置而修饰之谓之沿易新建而剏为之谓之革山之南沿者多而建者少山之北革者伙而置者稀然东北琼岛春隂之石幢虽出于新建亦实述其旧置由石幢登山迳为㸔画廊其上则交翠庭庭之下廊之侧攀援石洞以出为古遗堂对之者峦影亭自堂蹑梯以下仍依洞以出为见春亭遂循东岸可至半月城前而自交翠亭歩岭路至智珠殿者分左右阶而下亦达半月城前盖殿原据城上埤睨即平殿基也过石桥则陟山门而白塔山四面之事偹矣白塔建自顺治八年辛夘至于今盖百有二十年矣夫士民之家尙以肯构为言况兹三朝遗迹地居禁苑聼其荒废榛薉为弗当然予自辛酉壬戌之间始稍稍有所葺建至于今凡三十年而四面之景始毕成而为之记虽云发内帑以徐为之然而视春明梦余録日下旧闻所载有过之无不及矣知我罪我吾岂能辞哉涤霭亭后由甬道拾级而上左右有方亭二东曰云依西曰意逺正中为正觉殿殿后为普安殿等谨按云依意逺亭下各有石洞其东洞有额曰楞迦窟普安殿内㳟悬皇上御书额曰慧根圆相又曰如如不动聨曰真缔总涵华海露慈光长仰徳山云又曰心镜朗悬空色相智灯长满烛人天普安殿前东为宗镜殿西为圣果殿殿后石磴层跻为善因殿等谨按善因殿内供梵铜佛像殿后即白塔也永安寺墻之左縁山而升为振芳亭再升为慧日亭又南穹碑二等谨按慧日亭碑一为顺治八年建塔恭记文一为雍正十一年重修恭记文今皆附録卷内永安寺之西山半有亭又西由山麓蹑而上为悦心殿等谨按永安寺西亭额曰蓬壶挹胜悦心殿东室聨曰员峤晓烟连碧汉曲池春雨念苍生又曰是处畅观颇役目此间閟景足澄心西室额曰静挹古香聨曰云端旷奥轩疑画树杪髙低圃是悬干隆九年御制悦心殿作永安寺即明之琼华岛也顺治年间建白塔于此别殿构其旁颜曰悦心几余临幸即景成什飞阁流丹切颢空登临纵目兴无穷北凭太液平铺镜南接金鳌侧饮虹冬已半时梅馥馥春将逥处日融融摩娑艮岳峯头石千古兴亡一览中干隆二十一年御制悦心殿诗纳逺虚窗万景罗往来清憩此为多金仙露下清秋气玉蝀风生太液波自是山林在廊庙不妨黼芾入松萝问予底是心知悦晹雨刚时蔚黍禾干隆二十二年御制夏日悦心殿诗绿树重隂晓露浓崇基朶殿暑安容视朝每厪勅㡬要驻辇偏懐修已恭琼岛罨图峯崒嵂金鳌夹镜水沄溶适来䇿骑城西路聊合于斯悦为农干隆二十五年御制冰床至悦心殿诗筠冲钖宴有余闲琼岛韶光暖镜间尙可翠鸾轻柁试徐过玉蝀一桥弯冻酥岸觉㸔波漾春到物知聼雁还今日悦心真恰当牕凭积素慰开颜干隆二十八年御制腊日悦心殿侍皇太后膳即景得句年年慈豫奉嘉平更喜琼华雪始晴千里麦欣壅秋本几峯树讶发春荣綵屏节事遐龄祝镜浦冰嬉例赏行此日悦心真是悦然吾岂敢忘持盈干隆二十九年御制腊日悦心殿侍皇太后膳叠去歳诗韵髙低四寸雪铺平万嵗峦光暎座晴一例腊前霑恺泽千林培后毓和荣皑皑玉巘画中列辘辘冰床镜里行今日慈心真是悦夀筹添拟海山盈干隆三十三年御制悦心殿即事诗乘兴维舟复陟山载临朶殿翠微间春隂恰喜琼华润细浪从披太液潺花木且迟二月景诗书聊伴片时闲悦心漫道于斯悦遥缱军情那觧颜干隆三十四年御制新正悦心殿诗三冬频望雪鲜有悦心时春泽今真渥谷朝幸在兹浓云犹作势集霰又先期笑似老农矣何曽苖硕知又御制悦心殿诗南郊承祭罢北淀问安旋是处更衣惯轻舆取路便露浓林似沐夏浅卉犹鲜揽景兹无暇心仪爱日悬又御制悦心殿诗玉塔耸崔巍琼岛围罗列浸映太液光精神堪澡雪冕黼于焉换竹素于焉设展卷恰虞书知人云则哲惟帝其难之得贤心庶悦干隆三十五年御制新正悦心殿诗跃龙邸第炷香还路便因之到渎山树态峯姿濯雪后屏南砚北伴㡬闲三冬望泽心那悦一晌行春意始烟火皇都凭富庶可能此象遍区寰又御制由液池东岸遂至悦心殿漫题三首液池祇是一湖水明季相沿三海分好为张大娱人主仇士良言夙所闻淑清石迳出宫墻东岸夤縁二里强琼岛春隂景正好遂登山殿揽烟光山殿岧嶤号悦心悦心得不易难谌祈农敕政先忧切卅五年初励至今等谨按悦心殿御制诗谨绎有闗纪述事实者恭载卷内余不备録悦心殿后为庆霄楼楼后有亭曰撷秀悦心殿之东为静憩轩等谨按庆霄楼南向上下各七楹额曰云木含秀聨曰得水之情盆鱼有乐领山之趣拳石皆竒又曰延赏亭台皆入画向阳景物又从新静憩轩聨曰悦性适因静会心何必遐又曰暇当绨几身聊憩景入纱疏意与存自永安寺门至此为塔山南面之景干隆二十五年御制庆霄楼即目诗堵波髙矗杰楼横伊字当前三㸃成霄是眼华由景庆月如心印任亏盈且迟慧草缘阶茁正喜唐花暎座荣绣户悬灯从未赏常言辜负此称名等谨按庆霄楼御制诗恭载首见之篇余不备録庆霄楼之西有延廊环抱山石间筑室其中为一房山由房内南间石巖蟠旋而下为蟠青室等谨按一房山聨曰好山一牕足佳景四时宜又曰翠霏峯四面青罨户千螺干隆二十三年御制赋得一房山架楹玲峯上歩磴嵌巖底夤縁陟其巅仍在一房里开牕眄羣岭攒簇参席几秀色互暎带妙趣无彼此炙毂辨难穷转物理若是又御制蟠青室诗落落庭前千嵗松之而蟠屈俨青龙荆凡閲尽元明世依旧参天翠色浓等谨按一房山蟠青室御制诗皆恭载首见之篇余不备録庆霄楼之西为揖山亭干隆二十五年御制揖山亭诗亭畔介昂藏博襃貌复苍爱他好风度不是拟元章令人磬折者却自揖山亭可悟漆园论主賔谁定形等谨按揖山亭御制诗恭载首见之篇余不备録悦心殿前循山西行有石桥为琳光殿殿后为甘露殿等谨按山西石桥南北坊楔各一南向曰涵秀曰濯锦北向曰挹源曰艳雪渡桥有坊坊南向曰芳渌曰舞藻北向曰静逰曰纫香甘露殿额曰莲界慈縁聨曰不二启津梁同归法海大千空色相自覔心珠撷秀亭之西有亭南向曰妙鬘云峯甘露殿后有殿曰水精域等谨按水精域聨曰镇留岚气闲庭贮时落钟声下界闻琳光殿之北延楼二十五间左右围抱相合为閲古楼等谨按閲古楼额为皇上御题干隆丁夘嵗以内府所藏魏晋以下名人墨蹟钩摹勒石御定为三希堂法帖三十二卷既成嵌石楼壁中楼后层有额曰翠涌虹流干隆十九年御制閲古楼诗三希堂法帖石刻既成作延楼于琼华岛之西麓嵌石壁间用期贞固因名曰閲古而系以诗寳笈三希萃法珍好公天下寿贞珉楼飞四面开屏障神聚千秋作主宾不杂嬴刘夸博广畧存魏晋要精真游丝灯影参元契大块文章沆瀣津干隆二十五年御制题閲古楼壁勒千年字架藏四部书每因暇来憩欣与古相于翰墨潄芳润云烟幻卷舒欲询陆司马所閲竟何如干隆三十四年御制閲古楼诗借问延楼何以名三希古蹟聚精英閲人閲水徒悲叹欲笑吴中陆士衡等谨按閲古楼御制诗谨绎有闗纪述事实者恭载卷内余不备録閲古楼后楹平临山池建石亭于上北为亩鑑室等谨按閲古楼后楹石亭恭悬皇上御书额曰烟云尽态畆鉴室聨曰天光水态披襟袖岸芷汀兰入画图左室聨曰山容空外秀波态席前浮右室聨曰一泓水镜呈当面满魄冰轮映举头后室聨曰镜光呈朗照竽韵发清机皆御书御制古井记白塔永安寺葢就琼岛故地而建所谓广寒殿玉虹金露之亭皆湮没不可考适有所营葺工人于山之西麓掘地得废井一㼾甃木盘层累鳞裓寻丈以深汋汋有水不瀱以眢巽下坎上合羲经义辘轳绠汲可致山巅乃知辍耕録所称引金水河于山后转机运㪺至山顶者舍近求逺妄也明矣不宁惟是所云岛土取自塞外者更妄也当时纵为厌胜或少取塞山之土置此则有之矣岂有凿掘辇致于数千里外以成是山之理意者疏浚液池不能移土于逺即就近成此岛耳夫显而易见者尚淆讹至此史氏之耳食影谈任好恶而颠倒是非吁可咤哉井不可幕而杜牧辟之顾谓废井之无水者或致伤人今得之于堙埋土封中不浚可汲导流助景事半功倍故乐从司工之请而存之琼华岛始于金至元时改称万寿山或讹为万嵗山兹不具论惟是㼿㼣盘干半千年物而人视之与今之木若甎无以异若夫宣徳成化之瓷则人寳之其初岂离土哉物之托质失尺寸而贵贱殊别与夫人之好恶逐目役高下鲜定衡者吾以慨古澄照息其是非焉干隆十九年御制亩鉴室诗閲古楼之北朴室三楹周以歩櫩后临方塘引古井之水源源不竭视日下春明所载自金水河转机运㪺至山巅者事半功倍矣方塘开一亩朴室得三楣古井新成记春明昔费辞松头浴月影藻面漾风漪幽致今朝别当前冰鉴宜等谨按亩鑑室御制诗恭载首见之篇余不备録又按自庆霄楼之西至此为塔山西面之景钦定日下旧闻考卷二十六钦定日下旧闻考卷二十七钦定四库全书钦定日下旧闻考卷二十七国朝宫室閲古楼北为漪澜堂等谨按漪澜堂据琼岛北麓规制畧仿金山五楹北向堂后左右有过山石洞堂内聫曰萝迳因幽偏得趣云峯含润独超羣又曰籁动风满谷波澄月一奁西暖阁聫曰四靣波光动襟袖三山烟霭䕶壶洲堂后檐额曰秀写蓬瀛閲古楼巖墻门出转东则邀山亭又东北则酣古堂三楹西向倚石为洞循洞而东有屋三楹前宇后楼额曰写妙石室聫曰石缝若无路松巢别有天干隆十八年御制题漪澜堂在琼岛之北麓畧倣金山规制为之俯液池瞻穹塔觉水态云容来参几席更不与江天别同异矣胜蹟遥思琼岛隂每因余暇一登临云楼高下规浮玉春树参差吐鬰金出浪鱼喁披锦縠入松风籁谱瑶琴漪澜匪慕沧浪意舟水民情尽会心干隆二十四年御制漪澜堂诗春冰未泮湖春气已昭苏仙木吉祥御绮屏瑞霭扶获金不殊地浮玉宛成图比似新丰市胡寛㡳借乎干隆二十五年御制漪澜堂诗湖堂北向号漪澜太液秋风正好㸔月朗雅宜常对镜桂香那借更薰兰金山图画张京国白帝权衡御水官陡忆下河重被潦民艰戚戚倩谁寛干隆二十七年御制雪中漪澜堂诗昨吟琼岛兆佳隂喜罩祥霙塔影森太液漪澜虽迟待金山消息已侵寻千巖素镂玲珑窍万木葩生清净林一咏江天㳺目句先期浮玉此登临干隆三十八年御制邀山亭口号搆亭恰似邀山至坐㸔山疑亭所邀两下主賔定谁是南华齐物继逍遥干隆三十九年御制酣古堂咏古诗堂中贮古书酣书因酣古酣古讵虚言殷鉴不逺夏殷夏亦遥哉金元明近睹尔时万嵗山又曰琼华岛山巅广寒殿今已为窣堵择胜或搆筑即因其柱础坐堂翻书篇寕不愓然惧惧当思良方方在无逸所等谨按漪澜堂诸处御制诗谨绎有闗纪述事实者恭载卷内余不备录漪澜堂正中北向有碧照楼长廊六十楹左右环绕俱有楼东尽倚晴楼西尽分凉楼等谨按碧照楼门额曰湖天浮玉楼上聫曰空明爱天水飞跃任鱼鸢干隆二十四年御制雪后登碧照楼吟望昨已宣传琼岛㳺诘朝积雪景偏幽即㸔冰影银揩镜更胜波光碧照楼古木扬猗梅破萼小山焕采玉成邱向来粉壁无题句似为今畨清赏留干隆二十七年御制题倚晴楼高楼今嵗原初到所喜凭阑恰倚晴云不称闲缘尽敛日虽婪暑已饶晶黍田即渐添黄色梧砌分明递飒声两月愁霖诗句减捻须顿觉掞毫生等谨按碧照楼倚晴楼御制诗皆恭载首见之篇余不备录碧照楼之左为逺帆阁等谨按逺帆阁北向与碧照楼分峙阁上聫曰水光山色澹容与云帆月舫常留连又曰涌金何事称图画浮玉端知在户庭阁下南向额曰层观上跻东室额曰即事多羙聫曰云卧天㳺无不可风清月白致多佳干隆二十五年御制逺帆阁诗浮玉楼䑓似江天入企情虽殊石簰侧亦有布帆横颇觉宜风月而非为利名遥瞻无恙者疑过润州城等谨按逺帆阁御制诗恭载首见之篇余不备录逺帆阁后为道寕斋等谨按道寕斋内聫曰风自凉经松越峭月原明映水逾清西室聫曰静叅倪筦禽鱼适悦可襟懐翰墨凭阁上聫曰石古泉清轩忩爽且静风恬露润花竹秀而鲜干隆十八年御制道寕斋诗仲舒对制䇿道者治所繇诸葛戒中郎寕静匪外求是皆述公奭至论昭千秋虚斋颜道寕以道寕能不雕绘讵足尚澹泊有余休无益不可作自问殊难酬等谨按道寕斋御制诗恭载首见之篇余不备录漪澜堂之右有堂额曰晴栏花韵前有䑓与堂相对堂右为紫翠房等谨按晴栏花韵聫曰树将暖旭轻笼牖花与香风并入帘西室额曰壶天东室额曰宜雪紫翠房三楹即顺山房也干隆二十五年御制紫翠房诗漪澜堂畔室假山围蒨峭偨池互罗落嶙峋入窅窱紫翠幻万状朗朗延曦照生色画屏张谁能观徼妙干隆二十八年御制赋得晴栏花韵诗淡荡风情惠晏温旭色鲜催开无紊候弄影有余妍对埭真佳矣凭栏属偶焉浑成羣玉府讵祇养花夭香染荀郎袖韵宜谢客编春䑓予有志寕独锦蘤然等谨按紫翠房晴栏花韵御制诗皆恭载首见之篇余不备録紫翠房之东为莲华室相对有小室额曰真如等谨按莲华室内聫曰相于明月清风际只在高山流水间真如室内供梵王像聫曰黄花翠竹常住相仙露明珠自在心干隆二十三年御制莲华室诗玉芙蓉上置精舍櫺様都摹君子花偶至不妨结清习炷香閲妙法莲华等谨按莲华室御制诗恭载首见之篇余不备录漪澜堂后石洞出山顶有亭为折扇形额曰延南薫其东上有亭额曰一壶天地等谨案延南薫在漪澜堂后亭内聫曰五明招得薫风奏七寳脩成璧月清一壶天地聫曰望宜银汉月清拟玉壶氷干隆二十五年御制赋得一壶天地诗十笏无余地一壶有别天虚忩足揽结诘迳偶延缘廖落四禅表希夷万景全神襟唯妙达俗虑不期蠲领要契元始入㣲得自然张申如蓦遇那拟问金编等谨按一壶天地御制诗恭载首见之篇余不备録一壶天地之东为环碧楼楼前有小石平䑓等谨按环碧楼上下四楹北向楼后接宇三楹南向在石壁之下者为盘岚精舍环碧楼聫曰西山翠色生巖复北渚清涟涨㟁隈楼上聫曰云敛琳霄目因逈水澄兰沼意俱深盘岚精舍聫曰无碍搜竒披谷霭有时延赏爱巖风室内聫曰林亭雨过峯峦秀花径风回锦绣香又曰岚飞生翠常疑雨峯有真姿不借春干隆二十一年御制环碧楼诗窈窕回廊宛转通到来层构耸壶中讨源每以初艰致得趣因之转不穷座挹山光将水态忩延秋月与春风凭高望逺真空濶正借巖枝䕶鬰葱等谨按环碧楼御制诗恭载首见之篇余不备録环碧楼绕廊而下为嵌巖室等谨按嵌巖室聫曰涧筑松涛相问荅峯容波态縂氤氲干隆二十一年御制嵌巖室诗林壑入竒观烟云足佳致嵌巖拟陶穴峭旧饶清閟栋宇既不借藻绘安容试门唯一洞幽席可十笏置俯仰托遥会栖迟得近憇堪蠲五葢累以受万物备纵匪木石居时复有此意等谨按嵌巖室御制诗恭载首见之篇余不备録延南薫西渡石桥有亭曰小崑邱亭西南上有平䑓石柱为铜仙承露等谨按承露䑓后垣额曰碧虚西南小楼三楹额曰得性楼聫曰俯临常似披图画得契宛堪悦性灵又曰拂座凉生高栝籁入䈴波漾白苹秋楼下额曰延佳精舍聫曰满忩松石无非古一屋云烟搃是清北小室额曰抱冲室楼之左右翼以山廊厯磴而下小宇一间颜曰邻山书屋聫曰境因径曲诗情逺山为林稀画㡧开又曰树色碧无碍山光静有余屋之前即为道寕斋矣自漪澜堂至此为塔山北靣之景干隆三十五年御制得性楼诗就逈为高筑小楼蜃忩万景毕来投静观物物契真性云得岂因自外求又御制延佳精舍诗上为得性楼下即延佳舍搆屋寕在多其楹本一架揽景致不同会心原互借譬如春气鬯万物含和化斯乃佳之最亦岂资延迓又御制抱冲室诗示谦谢庄赋训虚张华诗二义均切我静室则何知然我处室中夫岂无所思受益玩易象戒盈体书辞十笏亦渊然㳺息欣相宜又御制隣山书屋诗假山数百余年久久假乌知非故有书屋倚巖不计寛忘筌真似居林薮行将跸驻避暑庄玉岑精舍当凭牖忽然自笑失拘墟真假评量有是否等谨按得性楼诸处御制诗皆恭载首见之篇余不备録由白塔东下至山足为智珠殿后缘山径折而北为交翠庭等谨按智珠殿三楹东向供文殊佛像恭悬皇上御书额曰般若香䑓聫曰塔影迥悬霄汉上佛光常现水云间交翠庭二楹聫曰波光入忩淡草色䕶堦新干隆二十三年御制交翠庭诗择向开庭更向山萦青攅黛𤨏孱颜春隂琼岛疑迷路只在碧琳天地间等谨按交翠庭御制诗恭载首见之篇余不备录交翠庭北回廊环绕而下为㸔画廊下有石室中涵巖洞洞内供大士像别有小楼等谨按洞门上石刻真如二字小楼内聫曰天濶云非系波空月自明庭之下廊之侧攀援石洞而出为古遗堂三楹北向聫曰秋月春风常得句山容水态自成图对之者为峦影亭门额曰梢云曰霏玉古遗堂下为见春亭又按由㸔画廊折而东至山麓有石碣恭刋御书琼岛春隂四字为燕山八景之一御制诗章已恭载形胜卷内兹不复缀见春亭在琼岛春隂石碣之南自智珠殿至此为塔山东靣之景干隆二十年御制㸔画廊诗回廊诘曲称㸔画㸔者原为画里人歩歩景移朗朗照故知倪范鲜精神干隆三十五年御制古遗堂诗明之琼华岛元之万嵗山篑土自弗移称谓从改删古殿变沧桑今堂枕孱颜而山犹古遗额堂兴偶闗后视今犹昔不改者本闲又御制峦影亭诗山隂一笠亭恰与山相向山南液池北流峙景殊状取之无不宜契矣胥増畅山容与水态交映如揖让峦影讶在檐谛视漪澜漾干隆三十四年御制见春亭诗琼岛犹余积素皴波光树色已因循山亭何繋人来往八柱依然此见春等谨按㸔画廊诸处御制诗皆恭载首见之篇余不备録承光殿之东与蕉园门相对者为桑园门入门循池东岸而北数百歩过陟山门誃门路西有水殿以藏御舟路东门三间西向入门循廊蹑山而北有堂据山巅北向者曰云岫西向者曰崇椒等谨按水殿十有一间即船坞也云岫厂聫曰风月清华赢四季水天朗澈绕三洲干隆二十四年御制云岫厂诗坐来怪㡳湿衣襟却见英英出碧岑一缕欲飞何处去定知琼岛作春隂干隆三十一年御制崇椒室诗假山虽积篑亦自有高卑因迥筑书室凭忩堪目驰名之曰崇椒亦何不可为譬如泰岱巖其上空居之拘墟无一是契神那弗宜等谨按云岫厂崇椒室御制诗皆恭载首见之篇余不备录崇椒室长廊曲折北下有轩临池曰濠濮间等谨按濠濮间额曰壶中云石聫曰眄林木清幽会心不逺对禽鱼翔泳乐意相闗又曰画意诗情景无尽春风秋月趣常殊轩北石梁曲折池靣北接石坊坊上石刻横书南向曰山色波光相罨画北向曰汀兰岸芷吐芳馨又石刻聫二南向曰日永亭䑓爽且静雨余花木秀而鲜北向曰蘅臯蔚雨生机满松嶂横云画意迎由石门而北门三楹入门为春雨林塘等谨按春雨林塘殿内额曰动静交养聫曰烟景入疏帘图书带润波光萦曲岸水木余清东室聫曰迥如碧宇吟懐旷闲寄白云幽兴长后轩额曰空水澄鲜聫曰两余山色深于黛风定波光正可人干隆二十五年御制赋得春雨林塘霭霭才弥谷凄凄遂洒春论时真及节称徳乃为仁林暗轻烟合塘明细浪皴㣲寒夫岂碍嘉泽更希均接上连枝杪入虚起藴沦情知绿野外明日出耕人等谨按春雨林塘御制诗恭载首见之篇余不备録池北相对为画舫斋等谨按画舫斋额曰竹风梧月东室聫曰诗句全从画里得云山常在镜中留又聫曰于澹泊中寻理趣不空色际忘言诠又曰常借青山作屏幛由来大块假文章西室门额曰浴徳曰汲古聫曰布席只疑天上坐凭栏何异镜中㳺室内聫曰云容水态不相厌画意诗情分与投又曰忩近春洲宛尔棹波闻欵乃帘开秋水恍然载月漾空明干隆二十四年御制题画舫斋诗画舫乗来画舫斋是同是异费安排虚舟若悟南华㫖所遇欣之縂大佳干隆二十八年御制题画舫斋北岸轻舆复转东偷闲一带揽烟宫春光九十勾消尽逝水如斯昼夜空㳺不觧愁思麦雨坐疑徐进静帆风每当适意多慙靣为有民艰黙忖中干隆三十三年御制画舫斋诗氷牀用异冬夏画舫名自古今爱倣欧阳室趣不学周砥醉吟青雀笑他侈意白鸥㡳借盟心比似清河张丑相资犹欠书林干隆三十四年御制题画舫斋诗斋似江南彩画舟坐来轩槛镜光流兰桨桂棹用无借海濶天空兴有投原是不行何碍冻可知常住亦如浮商书十二篇曾读却复难形梦寐求等谨按画舫斋御制诗谨绎有关纪述事实者恭载卷内余不备録池上两廊各有室东曰镜香西曰观妙等谨按镜香室聫曰静与心谋寕有色香生鼻观亦无空又曰露湑花递馥风度水生纹干隆二十五年御制镜香室诗洒然书室俯琳塘鑑古欣披潋滟光浄植真成佛土卉风前时散镜中香干隆三十五年御制镜香室诗斋正室则厢原临一池上晓日照芙蓉其香镜中飏露叶珠光擎风葩霞影漾鼻根既已清心所亦因畅设拟对斋展画是周昉障等谨按镜香室御制诗谨绎有闗纪述事实者恭载卷内余不备録画舫斋左水石间有古槐一柯构亭其间颜曰古柯等谨按古柯庭聫曰金波长漾中秋月玉镜平分明圣湖庭东廊宇接一小厦额曰绿意廊与古槐相对聫曰虽是境蹊畧行转果然松竹不寻常廊之北曰得性轩干隆二十四年御制古柯庭诗庭宇老槐下因之名古柯若寻嘉树传当赋角弓歌閲嵗三百久成隂数畆多㡳须向王粲工拙较如何干隆二十五年御制古柯庭诗古槐五百年几度荆凡閲春明迹已邈淳于梦亦歇闲庭构其侧几榻皆清絶树古庭因古偶憩辄怡悦满院绿琼隂一忩黄夹缬顾竹如得朋比榆自多洁壁间逸史画早为传神设等谨按古柯庭御制诗谨绎有闗纪述事实者恭载卷内余不备録古柯庭后有室西向额曰奥旷等谨按奥旷室聫曰山参常静云参动跃有潜鱼飞有鸢干隆二十四年御制奥旷室诗月廊通曲奥云牖含虚旷得概既不一会趣亦殊状清音凭暗泉静寄对竒嶂位置信逺俗俯仰堪生畅而何每慊然未敢吾心放等谨按奥旷室御制诗恭载首见之篇余不备録画舫斋之右池上架石梁构廊其上曲折逹于西室曰小玲珑等谨按小玲珑室内额曰真趣聫曰有懐虚以静无俗窈而深又曰雨后峯姿都渥若风前竹韵特悠然干隆二十四年御制赋得小玲珑诗洞房通窈窕虚牖纳嶙峋于小偏得趣惟清不受尘光含月淰淰质拟玉璘璘蓦遇苏公买仇池可结隣等谨按小玲珑御制诗恭载首见之篇余不备録钦定日下旧闻考卷二十七钦定日下旧闻考卷二十八钦定四库全书钦定日下旧闻考卷二十八国朝宫室水殿之北有龙王庙庙后小渠亘之自太液池注水入春雨林塘者也上有桥桥南北坊各一等谨案二坊在南者榜曰贮月曰摛锦在北者榜曰轶云曰延春渡桥即蚕璮也先蚕坛在西苑东北隅等谨按先蚕坛干隆七年建垣周百六十丈南面稍西正门三楹左右门各一入门为坛一成方四丈髙四尺陛四出各十级三面皆树桑柘西北为瘗坎我朝自圣祖仁皇帝设蚕舍于丰泽园之左世宗宪皇帝复建先蚕祠于北郊嗣以北郊无浴蚕所因议建于此坛东为观桑台台前为桑园台后为亲蚕门入门为亲蚕殿等谨按观桑台髙一尺四寸广一丈四尺陛三出亲蚕殿内恭悬皇上御书额曰葛覃遗意聨曰视履六宫基化本授衣万国佐皇猷亲蚕殿后为浴蚕池池北为后殿等谨按后殿恭悬皇上御书额曰化先无斁聨曰三宫春晓觇鸠雨十亩新隂映鞠衣屏间俱绘蚕织图规制如前殿宫左为蚕妇浴蚕河南北木桥二南桥之东为先蚕神殿北桥之东为蚕所等谨按浴蚕河自外垣之北流入由南垣出设牐启闭先蚕神殿西向左右牲亭一井亭一北为神库南为神厨垣左为蚕署三间蚕所亦西向为屋二十有七间由蚕坛沿堤西北为镜清斋等谨按镜清斋正门三楹南向俯临太液入门为荷沼沼北为堂五楹斋内额曰不为物先聨曰照槛净无尘风来水面开帘光有象月印波心又曰凭观悟有术妙理契无为西壁聨曰庭余松竹足消夏架有诗书借讨源东室聨曰图书左右怡情久翡翠兰苕浴浪鲜后轩聨曰峯姿擢翠入澄照镜影含虚惬旷懐干隆二十三年御制镜清斋诗临池构屋如临镜那借旃摩亦树模不示物形妍丑露每因凭切奉三无又御制镜清斋即目诗依依冷节过藏烟咫尺夀皇展谒旋景物虽凭有余慕色空都幻若为縁底须遂过修穹塔拟向知非种福田流水行云何住着犂然澄动会当前等谨按镜清斋御制诗谨绎有关纪述事实者恭载卷内余不备録镜清斋之东临池有室为抱素书屋等谨按抱素书屋聨曰地学蓬瀛尘自逺身依泉石兴偏幽干隆二十三年御制题抱素书屋书斋颜抱素潇洒得天然窻画森疎竹阶琴滴暗泉每因悟礼后还与慎几先略识葆光义南华齐物篇干隆三十四年御制抱素书屋诗书屋氷池上真称在玉壶诗宜王氏句画是李家图意足惬懐抱法宁论有无尼山标妙㫖津逮祗瞠吾等谨按抱素书屋御制诗谨绎有关纪述事实者恭载卷内余不备録抱素书屋东廊下为韵琴斋等谨按韵琴斋二楹西向其南接厦临于外额曰碧鲜廊下为过水处也斋内聨曰赏心乐事无伦比妙色真声兼占之又曰爽澄兰沼波吹细风渡松林籁泛轻干隆二十三年御制韵琴斋诗调轸拭徽都谢春温廉折自呈惟是角徴闗意未须云海移情干隆三十四年御制韵琴斋诗阶下引溪水雨后声益壮不鼓而自鸣猿鹤双清畅泠泠溶溶间宜听复宜望石即钟期同泉可伯牙况亦弗言知音此意实髙旷等谨按韵琴斋御制诗谨绎有闗纪述事实者恭载卷内余不备録镜清斋之西有山池石梁筑室其上榜曰画峯室等谨按画峯室聨曰花香鸟语无边乐水色山光取次拈干隆二十三年御制画峯室诗紫逻青萦户外山画情凭足悦㡬闲若于艺苑寻名氏只在倪黄伯仲间等谨按画峯室御制诗恭载首见之篇余不备録镜清斋之后北临山池上为沁泉廊廊西有巖巖上为枕峦亭干隆二十四年御制沁泉廊诗囘囘百道泉其上三间屋漾影惟云霞品声定丝竹却忆夏月旱缾罄罍亦恧今来弄汜光清可掬流为太液波潜飞任鱼鹜于此悟探源一足无不足又御制枕峦亭诗小山结搆俨三嵏俯视如临大壑灇着箇笠亭嵂崒顶祇疑莲朶涌珠宫等谨按沁泉廊枕峦亭御制诗皆恭载首见之篇余不备録沁泉廊东有石桥桥北绕池由石磴而上为罨画轩等谨按罨画轩东室聨曰一室之中观四海千秋以上騐生平西室额曰标青干隆二十三年御制罨画轩题句适步读画廊髙轩见罨画来凭罨画窻读画隔岸对彼此谁主賔一例供清会景纳春秋佳格突倪黄𣲖想像轩有言却不劳行迈等谨按罨画轩御制诗恭载首见之篇余不备録循轩东廊而南有屋两楹北俯清泚榜曰焙茶坞等谨按焙茶坞聨曰巖泉澄碧生秋色林树萧森带曙霞干隆二十三年御制焙茶坞诗石上泉依松下风竹罏制与惠山同蔡襄不止工其法因事还思善纳忠等谨按焙茶坞御制诗恭载首见之篇余不备録镜清斋沿堤西南为西天梵境等谨按西天梵境有琉璃牌坊南临太液池南向榜曰华藏界北向榜曰须弥春坊北山门榜曰西天梵境入门为天王殿左右石幢二左刻金刚经右刻药师经殿后为大慈真如寳殿殿内恭悬皇上御书额曰恒河演乗聨曰无住䕃慈云䓤岭祗林开法界真常扬慧日鹫峯鹿苑在当前又北向聨曰日月轮髙眄七寳城如依舍卫金银界净涌千华相正现优昙殿后歴级而登有大琉璃寳殿殿二层榜曰华严清界聨曰七寳同庄金界普成具足相三轮共转玉毫齐放大圆光又曰现法化报身分涌真常莲叶摄闻思修教并拈微妙昙华皆御书殿四面回廊六十七楹四隅各有楼相接西天梵境之西有琉璃墻墻北为真谛门门内为大圆镜智寳殿殿内额曰法界真常聨曰欢喜普人天増五福徳庄严䕶龙象现八吉祥殿后有亭曰寳网云亭亭北及左右屋宇四十三楹皆贮四藏经板之所也大液池之北有亭五所谓五龙亭也其北为阐福寺等谨按五龙亭中曰龙泽左曰澄祥曰滋香右曰涌瑞曰浮翠亭建水中面临北海亭后石坊二南向额曰性海北向额曰福田阐福寺干隆十一年建入寺门为天王殿殿后额曰宗乘圆镜聨曰妙华普观无穷境慧日常悬自在天再后为大佛殿规制倣正定隆兴寺重宇三层上层恭悬御书额曰大雄寳殿中曰极乐世界下曰福田花雨殿内聨曰真谛别传趋妙庄严路能仁权应现常清净身又额曰有大威徳聨曰放百寳无畏光明歴刼智珠长朗入三昧甚深㣲妙诸方心印同圆极乐世界前驾白石桥环流为坊四座南曰证功徳水曰现欢喜园北曰法轮髙胜曰妙境庄严东曰震旦香林曰神洲寳地西曰仁夀普縁曰安养示谛四面各有方楼一正中为佛殿殿内聨曰于万斯年香林沾法雨大千世界福地涌祥云佛殿之北为普庆门入门南北置坊二座南曰大千轮置曰满万昙霏北曰聚诸福徳曰现大吉祥左右浮图二中为万佛楼楼三层左树寳旛竿右立石幢恭镌御制庚寅万佛楼瞻礼诗楼下聨曰十住引千光佛力不可思议一成该万有我闻如是吉祥中楼聨曰香海观皆融法流永滙昙花趺遍结夀世同持楼上额曰华藏恒春聨曰龙象䕶庄严满多寳藏人天洽欢喜遍恒河沙楼之东曰寳积楼西曰鬘辉楼左右各有门东门内为澄性堂堂后方亭曰湛碧亭西达致爽楼北为镜藻轩南为澄碧亭亭北廊曰清约池轩西曰澹吟室西门内搆八方亭树石塔镌刻贯休画十六应真像并恭勒御制赞语其上再后有殿额曰真实般若聨曰正法眼长明慧灯不灭无漏身自在性海遥通皆御书御制阐福寺碑文太液池之北有亭五翼然临于水裔玉蝀前横琼岛东抱波光塔影沦涟映带亭之北缀以闲馆爽垲轩豁葢仍前明之旧康熙中皇祖临驻西苑常奉太皇太后避暑于此后以其地奉安仙驭几筵遂相沿为内廷迁次之所越干隆七年肇先蚕坛于液池东北隅相距甚迩圣母皇太后以茧馆盛仪宜致蠲祭命改建佛宇朕遵懿㫖爰出内帑勅将作葺其旧址畧为崇饰寳坊杰𥪡香刹双标用如幻金刚三昧造大法像髙丈六者三倍之而赢具慈愍性有大威神搆层檐以覆之珠网璇题金碧照耀冠于禁城诸刹上为慈圣祝釐下为海宇苍生祈祐始事于干隆乙丑三月越明年八月告成因名之曰阐福思自无始刼来生人生物凡诸福徳各各具有亦各具足而彼衆生芸芸㝠㝠惟以各得所欲为福未得求得已得求益无有餍足为嗔为忮为丐为敚穷刼相寻展转纒缚时惟因陀罗秉南面权廓綋恢纲约以皇度驭以禁宪沐以膏泽浸以醇醲敷钖多福于有生衆厥有生衆善根深固一心信向正知正见屏诸邪杂咸得福庆安乐老夀满所愿欲如其弗祗弗延廼背而驰式抵大戾备诸苦恼亦其自取大慈氏发洪誓愿施无畏力拯诸厄难随声赴感一时普度拔去孽根顿生福慧孽縁净尽福应备臻于其本来了无欠缺要知法王非以己福施彼衆生亦非别能于彼衆生有所増益凡此诸福衆生自有亦各具足能仁慈悲遂得普度古圣帝明王敛福钖福其亦有同于此也耶乃阐其义而説颂言一切有为法不能造诸福能受诸福者皈依法王力譬坐暗室中迷闷不得出忽遇大力人辟门开四牖因得大光明此大光明相非借他目见又如沉巨海飘泊无边底忽遇大慈航脱离恶浊浪及登彼岸已乃适得本来告尔种福因衆生性具足迷惑不自知种种成颠倒愿依法王力恒河沙衆生乃至未来刼自性悉清净各各受诸福恒河沙衆生所受诸福徳同一清净性是为福徳聚干隆十二年御制阐福寺大佛诗用去嵗真定隆兴寺礼大佛诗韵我闻如来超过一切圎觉与声闻天上天下独称尊弟子万二千人俱孰登其堂孰入门三身四智定何有如水印月空写云四十九年未曾説一字文殊大士何乃请再转法轮乃今巍巍荡荡现实相横遍沙界其髙杰竖穷苍旻围绕提婆那伽与其眷属各肃肃蹴踏闪多伽耶及诸异𩔖兟纭纭儵忽才凿七窍混沌死异哉千手千眼谁与为疏分忆我去年巡冀野时则十月星乃辰隆兴古寺问象教佛香髙阁瞻金神屏息不能一词赏倚栏聊息尘中身归来落成值此寺是一是二徒云云久欲成诗颂相好其如万虑常萦尘穿池曽未聚卫士督工奚用命将军翼然五亭临水裔胜国遗迹今犹存薄伽演梵五乗具慈宁祝釐一念真其旁潇洒筑书屋研席清事还堪论徘徊得句赓旧韵所欣俯仰迹成陈黏壁聊复记时日嵗惟丁夘月小春等谨按阐福寺御制诗恭载首见之篇余不备録御制贯休画十六应真像赞第一阿机达尊者衣披百纳杖扶一笻梵书贝叶注目横胸阿利咤迦若有所记记则不无而非文字第二阿资答尊者抱膝独坐嗒然若忘心是菩萨貌是鬼王左栴檀涂右利刀割何怨何恩平等解脱第三拔纳拔西尊者闭目巖中入无生忍流水行云事理俱冺聊复尔尔起心则那威音贤刼一瞬而过第四嘎礼嘎尊者𢷾石侧膝于焉以息惟是上人非语非黙眉毛拖地以手挽之讵云㨂择示此丝丝第五拔杂哩逋荅荅喇尊者顤顟其面㱥殑其身中有相好孰识此因以经掷地参学事讫佛尚不居而况非佛第六拔哈达喇尊者灌顶丰颐着水田衣七佛説偈都得闻之目穷色空任其蚌鹬趺坐盘陀行脚事毕第七嘎纳嘎巴萨尊者前身饮光后身慧理西竺灵鹫识飞来此芒鞵㡬两竹枝一根可放下着永住圣因第八嘎纳嘎拔哈喇錣杂尊者五藴六识真幻异同𥪡此一指非彼天龙与木石居毛生手足何不翦之谁翦豕鹿第九拔嘎沽拉尊者轩鼻呴口数珠在手万法皈一一法不受娑罗树下兀然忘形演无声偈有童子听第十喇乎拉尊者亢眉瞪目若有所怒借问佛子怒生何处喜为怒对怒亦喜因画师着笔任其传神第十一租查巴纳荅嘎尊者倚槎枒树憇伛偻身谁为触背谁为主賔示其两指以扇拂之捉摸不得拟议即非第十二毕那揸拉拔哈喇錣襍尊者有台其背有龎其眉经横于膝无虑无思稽首尊者夀复何若侍燃灯筵待弥勒阁第十三巴那塔嘎尊者了一切法参如是经水流石冷风过花馨示囫囵地示光明藏立意扫除是谓理障第十四纳阿噶塞纳尊者䁱目突额若鬼臾区见者莫怖大慈真如呿偃仰合掌双手不圣不凡非无非有第十五锅巴嘎尊者扇取祛热衣取蔽寒云无寒热是外道禅热即热中寒离寒里金不复矿氷仍是水第十六阿必达尊者以沉水香炷折脚鼎三藏灵文转弹指顷法尚不住何像可留问谁多事曰此贯休干隆三十五年御制万佛楼成是日瞻礼得句六旬庆诞沐慈恩发帑范成两足尊数计万因资衆举层看三此建楼鶱香花卜日瞻礼始福徳被民愿力存设曰遐龄祈夀算肫诚还以祝徽萱又御制题澄性堂万佛楼旁精舍新渟泓碧水面前陈迎眸何碍风和月澄性都蠲根与尘兠率不殊八功徳阿伽全泯万縁因箇中本是无一物试问高楼谁主賔又御制湛碧亭诗前后皆带水左右复襟山虽均假施设所喜如天然秋月与春风暮霭还朝烟小亭正对楼平临省跻攀于楼不见亭为在菁葱间又御制致爽楼诗墻背夕阳槛倚池漪波翻影上檐楣不须石级重登陟已喜披襟致爽飔又御制镜藻轩诗阶前俯平池朗朗铺镜影镜中写何形交横有藻荇是乃为真乎东坡终幻境又御制清约池诗小池半亩湛虚明澹沲轩前约且清即景偶然题两字非关知否致详评又御制澹吟室诗两间筑精舍咫尺近祇圆静纳空和色动标风与旛澹懐惟寂寂吟绪亦源源把笔㣲嫌处未能戒绮言等谨按万佛楼诸处御制诗皆恭载首见之篇余不备録阐福寺东为澄观堂等谨按澄观堂内恭悬御书额曰水天清永聨曰青未了时山障合白初生处月忩虚堂后有殿额曰寄清净心聨曰云移峯影天常静风蹙波纹水不知皆御书干隆二十五年御制澄观堂诗五龙亭久液池堧阐福重修种福田大抵旧闻増日下何妨新额揭檐前春风秋月随时会后乐先忧与物甄澄到无澄观始得心期拟似水同然等谨按澄观堂御制诗恭载首见之篇余不备録又按阐福寺之西有门外为通衢即阳泽门道也钦定日下旧闻考巻二十八钦定日下旧闻考卷二十九钦定四库全书钦定日下旧闻考巻二十九宫室等谨按燕京累朝宫室自辽以前纪载无多惟西苑之太液池琼华岛为金明昌中万宁宫西园遗蹟乃当时别馆所在至金时大内以地理揆之当在今广宁右安门外其遗址皆无可考元代宫室考之昭俭录及析津志北京志大内在太液池东隆福兴圣二宫在太液池西今西苑及旁近之大高𤣥殿光明殿诸处应即其地明永乐间改建宫城又在元大内迤东我朝开国以来宫廷制度不过量为脩葺而大概多仍胜朝之旧朱彛尊原书裒集诸家记录颇详足资甄综惟间有舛互者至其𩔖序之中年代先后间多搀越今谨加以釐正余不复繁引云原辽以幽州为南京宫之扁曰永兴曰积庆曰延昌曰彰愍曰长宁曰崇徳曰兴圣曰敦睦曰永昌曰延庆曰长春曰太和曰延和殿之扁曰清凉曰元和曰嘉宁堂之扁曰天膳楼之扁曰五花曰五鳯曰迎月阁之扁曰干文门之扁曰元和曰南端曰万春曰千秋曰鳯凰园曰柳园朱彛尊原按辽以天显三年升东平郡为南京本治辽阳至会同元年始以幽州为南京等谨按金史地理志中都有仁政殿又世宗纪仁政殿辽时所建则仁政实辽南京之殿也王士㸃禁扁于辽宫室缺载仁政殿附识以备考原南京大内在西南隅皇城内有景宗圣宗御容殿殿东曰宣和南曰大内内门曰宣教外三门曰南端左掖右掖门有楼阁毬场在其南东为永平馆皇城西门曰显西设而不开北曰子北西城巅有凉殿东北隅有燕角楼原南京宫卫曰𢎞义宫曰长宁宫曰永兴宫曰积庆宫曰延昌宫曰彰愍宫曰崇徳宫曰兴圣宫曰延庆宫曰敦睦宫曰文忠王府各置提辖司等谨按据辽史兵卫志南京尚有太和永昌二宫与兴圣延庆等宫同置提辖司旧史失载原太宗会同元年十一月诏升幽州为南京三年四月庚子至燕驾入自拱辰门御元和殿行入阁礼十二月诏燕京皇城西南堞建凉殿统和七年二月幸长春宫十三年正月如长春宫十五年二月朔如长春宫等谨按据辽史太宗本纪会同三年四月壬戌御昭庆殿宴南京羣臣昭庆殿原书未见今谨附识又按辽史本记圣宗统和十三年正月壬子幸延芳淀庚午如长春宫又十五年正月庚午幸延芳淀二月丙申朔如长春宫按延芳淀在东京其地与上京之长春宫较近此二条似是指上京之长春宫而言非南京也原书以宫名本同牵连误引耳原辽有二长春宫一在南京一在长春州若五年三月朔幸长春宫赏花钓鱼十二年三月如长春宫观牡丹十七年正月朔如长春宫则非南京之长春宫也等谨按辽史本纪圣宗统和十二年三月戊午幸南京壬申如长春宫按戊午距壬申仅十五日不应即至上京之长春宫似应仍指南京而言原景宗保宁五年春正月御五鳯楼观灯圣宗统和二十四年八月改南京宫宣教门为元和外三门为南端左掖门为万春右掖门为千秋开泰五年驻跸南京幸内果园宴京民聚观求进士得七十二人命赋诗第其工拙以张昱等一十四人为太子校书郎韩亦士等五十八人为崇文馆校书郎燕民以车驾临幸争以土物来献上赐酺饮至夕六街灯火如昼士庶嬉游上亦微行观之兴宗重熈五年诏修南京宫阙府署九月猎黄花山获熊三十六冬十月幸南京御元和殿以日射三十六熊赋幸燕诗试进士于廷道宗清宁五年十月朔幸南京祭兴宗于清宁殿圣宗统和五年八月命有司撰太宗神功碑立于南京増干道四年十月己未幸南京十一月乙亥御迎月楼赐贫民钱原金以幽州为中都汴为南京宫之扁曰启庆曰衍庆曰圣夀曰翠微曰庆宁曰景明曰坤宁曰光春曰万宁曰磐宁曰寿康曰仁夀曰隆庆曰夀安曰长春曰建春曰兴徳曰庆元曰光兴曰孝宁曰夀圣曰集庆曰坤仪曰会圣苑之扁曰琼林园之扁曰庆乐曰熈春曰同乐曰东明曰东翠院之扁曰蓬莱曰宣徽殿之扁曰长乐曰长生曰浮玉曰仁安曰仁智曰仁政曰保安曰保成曰洪政曰大安曰大庆曰崇庆曰广寒曰广徳曰广仁曰琼光曰隆徳曰瀛洲曰重光曰厚徳曰天兴曰枢光曰光徳曰光兴曰集英曰明俊曰熈春曰集贤曰明扬曰庆春曰泰和曰纯和曰庆和曰太和曰徳和曰元和曰鱼藻曰徳昌曰福宁曰燕寿曰徳夀曰福寿曰端仪曰徳仪曰徽音曰常武曰扬武曰閲武曰临武曰圣武曰皇武曰文明曰芳明曰承明曰文昭曰干元曰承华曰临芳曰贞元曰宣华曰慈训曰绛霄曰蓬莱曰睿思曰翠霄曰宁福曰紫宸曰奉慈曰涌金曰仪宸曰孝慈曰玉清曰神龙曰丕承曰景祥曰清晖曰辰居亭之扁曰雪香曰琼香曰临漪楼之扁曰嘉福曰嘉瑞曰丹鳯曰瑞云曰瑞光阁之扁曰芳华曰景福曰燕昌曰光昭曰清徽曰翠微曰蓬莱曰琼华馆之扁曰会同曰归仁曰同文曰思华曰粲文曰来宁曰来同曰懐徳曰肃仪司之扁曰侍仪屿曰瀛屿岛曰琼花池曰龙游曰浮碧门之扁曰宣和曰启夏曰丰宜曰丹鳯曰大庆曰承天曰日精曰月华曰左右昇平曰左右昇龙曰隆徳曰严祗曰繁禧曰安泰曰祗肃曰安贞曰南薰曰大兴曰大安曰南顺曰顺阳曰四会曰仁安曰徳和曰徳昌曰文明曰光兴曰启庆曰明昌曰徽音曰光翼曰宣阳曰光牒曰宣华曰玉华曰应天曰嘉会曰宣曜曰阳春曰施仁曰灏华曰丽泽曰彰义曰景风曰端礼曰通元曰会城曰崇智观之扁曰西凉曰黄兴等谨按王士㸃禁扁所载金代幽州汴京宫殿园亭池馆门观各名据金史本纪及地理志间有与上京东京西京等处名目相同者如皇武光徳干元辰居等殿兴徳庆元光兴等宫史系之上京保安殿系之西京孝宁宫系之东京景明宫扬武殿在桓州枢光殿在抚州之柔远县长春行宫在滦州之石城县光泰宫在遂州之遂城县凡此之𩔖或当时建置异地同名皆未可定不妨并存以俟考补亮欲都燕遣画工冩京师宫室制度濶狭修短尽以授之左相张浩辈按图修之城之四围九里三十步自天津桥之门北曰宣阳门门分三中绘一龙两偏绘一鳯用金镀铜实之中门常不开惟车驾出入两边分双只日开两楼曰文曰武自文转东曰来宁馆自武转西曰会同馆二馆皆为本朝使设也正北曰千步廊东西对两廊之半各有偏门向东曰太庙向西曰尚书省通天门观高八丈朱门五饰以金钉东西相去里余又设一门左曰左掖右曰右掖南城之正东曰宣华正西曰玉华北曰拱辰门内殿凡九重殿三十有六门阁倍之正中位曰皇帝正位后曰皇后正位位之东曰内省西曰十六位乃妃嫔所居之地也西出玉华门为同乐园瑶池蓬瀛杏林尽在是原宫城四围凡九里三十步自天津桥之北曰宣阳门内城之南门也中门绘龙两偏绘鳯用金钉钉之上有重楼制度宏大三门并立中门惟车驾出入乃开两偏分双只日开一门补天眷元年析津放第于广阳门西一僧寺门上唱名至迁都后命宣阳门上唱名后为定例原泰和四年三月大风毁宣阳门鸱尾原宫城之前廊东西各二百余间分为三节节为一门原循东西御廊北行将至宫城廊即东转又百许间其西亦有三门门中驰道甚濶两傍有沟上植栁廊嵴背覆以青琉璃瓦宫阙门户即纯用之原贞元初海陵迁燕乃増广旧庙奉迁祖宗神主于新都三年十一月奉安于太庙大定十一年十一月郊祀祀前一日享太庙有司议荐新礼正月鲔二月雁三月韭以卵以葑四月荐氷五月笋蒲羞以含桃六月彘肉小麦仁七月尝雏鸡以黍羞以𤓰八月羞以茨以菱以栗九月尝粟与稷羞以枣以梨十月尝麻与稻羞以兔十一月羞以麕十二月羞以鱼补金先未立庙不脩祭祀自平辽后所用执政大臣多汉人往往説天子之孝在尊祖尊祖在建宗庙金主方开悟遂筑室于内之东南隅庙貎虽具制极简略迨亮徙燕乃筑巨阙于南城之南千步廊之东曰太庙标名曰衍庆之宫原端门十一间曰应天之门原应天门内城之正南门也楼高八丈四角皆垜楼瓦皆琉璃金钉朱户五门列焉常扄惟大礼祫享则由之东西相去一里许又各设一门左曰左掖右曰右掖各有武夫守卫城之正东曰宣华门正西曰玉华门殿九重凡三十有六楼阁倍之正中位曰皇帝正位后曰皇后正位位之东曰内省西曰十六位乃妃嫔居之原应天门旧名通天门大定五年更原大定七年四月朔日食伐鼓应天门内九年八月朔日当食以雨不见伐鼔于社用币于应天门内原明昌六年二月震应天门右鸱尾泰和八年四月宋献韩侂胄等首于元帅府五月丁未御应天门备黄麾立仗受之原贞祐元年十二月朔上御应天门诏谕军士原銮驾出宫前一日有司设大驾卤簿于应天门外尚辇进玉辂于应天门内受尊号羣臣次于大安门外奉迎册宝至应天门宣赦日于应天门外设香案原门内有左右翔龙门及日华月华门原皇太后册立乗舆至翔龙门原前殿曰大安左右掖门内殿东廊曰敷徳门原大定五年六月大安殿楹产芝其色如玉原大定七年正月上服衮冕御大安殿受尊号册宝礼二十七年三月御大安殿受皇太孙册宝原世宗遗诏移梓宫夀安宫章宗诏百官议皆谓当如遗诏移拉里独曰非礼也天子七月而葬同轨毕至其可使万国之臣朝大行于离宫乎上曰朕日夜思之舍正殿而奠于别宫情有所不忍且于礼未安遂殡于大安殿原明昌四年九月朔天夀节御大安殿受朝贺原凡受尊号百官习仪于大安殿庭皇太子册立设御座于大安殿原大安殿基今为酒家夀安楼等谨按夀安楼在燕京金皇城内东华门之西街见析津志原大安殿之东北为东宫原大定七年七月幸东宫视皇太子疾十月勅有司于东宫凉楼前増建殿位孟浩谏曰皇太子虽为储贰宜示以俭徳不当与至尊宫室相侔乃罢之原十一月皇太子生日宴羣臣于东宫原明昌五年复以隆庆宫为东宫慈训殿为承华殿承华殿者皇太子所居之东宫也等谨按金史世宗纪大定二十九年正月名太后宫曰仁夀二月更名隆庆至章宗明昌五年礼官言宜易隆庆宫为东宫慈训殿为承华殿从之原赫舍哩执中以皇太子仪仗迎庄献太子入居东宫原正北列三门中曰粹英为夀康宫母后所居也原贞元三年十月皇太后至中都居夀康宫十一月上朝太后于夀康宫原西曰会通门门北曰承明门又北曰昭庆门东曰集禧门尚书省在其外其东西门左右嘉会门也门有二楼大安殿后门之后也其北曰宣明门则常朝后殿门也北曰仁政门内有仁政殿常朝之所也原由会通门承明门入左嘉会门趋而南至幕次少顷鸣钟钟罢卫士山唿百官里见有曵玉带者五人先出后知为东宫亲王平章令公也顷之入宣明门次仁政门于隔门上靣序立三莭自东入拜于大氊上上有一品至七品黒漆黄字牌子葢其朝序也一氊可容数百人遍地制成龙鳯殿九楹前设露台柱以文绣两廊各三十间中有钟鼓楼廊外垂金漆帘额饰以绣廊之西马有鞲红绣鞍者数匹乃高丽所进殿门外卫士二三百人分两傍立尽戴金花帽锦袍宣明门外直至外廊皆甲士青縚甲居左旗执黄龙红縚甲居右旗执红龙外廊皆银枪左掖门入皆金枪人依一柱以立凡门屋下皆青队执弓矢人数各有差北宫营缮之制初虽取则东都终殚土木之费瓦悉覆以琉璃役兵民一百二十万数年方就原入嘉会门至幕次黑布拂庐侍班有顷入宣明门门内庭中列卫士二百许人贴金双鳯幞头围花红锦衫散手立入至仁政殿下团鳯大花氊可半庭殿两傍有朶殿朶殿上两高楼曰东西上阁门两廊悉有帘幙中有甲士东西御廊循檐各列甲士东立者红茸甲金纒竿枪黄旗画青龙西立者碧茸甲金纒竿枪白旗画黄龙至殿下皆然惟立于门下者锦袍持弓矢殿两阶杂列仪物幢节之属如道家醮坛威仪之𩔖使人由殿下东行上东阶却转南由露台北行入殿阈谓之栏子金主幞头红袍玉带坐七宝榻背有龙水大屏风四壁帟幕皆红绣龙拱斗皆有绣衣两槛间各有大出香金狮蛮地铺礼佛毯可一殿两傍玉带金鱼或金带者十四五人相对列立遥望前后殿屋崛起甚多制度不经工巧无遗力炀王亮始营此都规摹出于孔彦舟役民八十万兵夫四十万作治数年死者不可胜计金朝北宫营制宫殿其屏扆牕牖皆破汴都辇致于此汴中宫匠有名燕用者制作精巧凡所造下刻其名及用之于燕而名已先兆原天会四年正月始朝日于干元殿天眷二年定朔望朝日仪帝南向拜大定十五年有司上言冝遵古制东向拜十八年帝拜日于仁政殿始行东向之礼原世宗谓宰臣曰宫殿制度苟务华饰必不坚固今仁政殿辽时所建全无华饰但见他处嵗嵗修完惟此殿如旧以此见虚华无实者不能经久也原贞祐元年闰月拜日于仁政殿等谨按明昌四年八月国史院进世宗实录上服袍带御仁政殿降座受之见金史章宗纪原贞元三年十一月宴百官于泰和殿原大定二年正月御泰和殿宴百官宗戚命妇原承安四年五月朔奏事于泰和殿原泰和殿泰和二年更名庆宁殿原泰和四年四月张行信召见于泰和殿等谨按金章宗有泰和殿五月牡丹诗见中州集原鱼藻池瑶池殿位贞元元年建有神龙殿又有观会亭又有安仁殿隆徳殿临芳殿皇统元年有元和殿原泰和三年五月以重五拜天射栁上三发三中四品以上官侍宴鱼藻殿原大定二年宫人称心等于十六位放火延烧泰和神龙殿原大定二年闰月神龙殿十六位焚延及泰和厚徳殿原有司乞罢修神龙殿凉位工役上即日使赵兴祥传诏罢之原大定二十八年三月朔宴于神龙殿诸王公主以次捧觞上寿原泰和二年八月元妃生皇子特哩宴五品以上于神龙殿六品以下宴于东庑下原光英生日宴百官于神龙殿原金史礼志受尊号仪帝服衮冕御元和殿按此当即辽之元和殿非鱼藻池之元和殿也原常武殿广武殿为击毬习射之所原金因辽旧俗以重五中元重九日行拜天礼重五于鞠场中元于内殿重九于都城外其制刳木为盘如舟状赤为质畵云鹤文为架高五六尺置盘其上荐食物其中聚宗族拜之若至尊则于常武殿筑台为拜天所原大定三年五月以重五幸广乐园射栁皇太子亲王百官皆射胜者赐物有差上复御常武殿赐宴击毬自是嵗以为常原泰和元年五月击毬于临武殿八年十一月御临武殿试䕶卫原正隆元年二月御宣华门观迎佛原承安四年二月御宣华门观迎佛原凡受尊号导引册宝牀由宣华门入原知近侍局副使图克坦张僧遣人召平章已到宣华门外原萧裕执布达出宣华门原拱辰内城正北门也又曰后朝门制度守卫一与宣华玉华等金碧翚飞规模宏丽原崇庆元年七月有风自东来吹帛一段高数十丈飞动如龙坠于拱辰门内原西至玉华门曰同乐园若瑶池蓬瀛柳庄杏村尽在于是补大定十年燕羣臣于同乐园之瑶池语及古帝王成败之迹大率以不嗜杀人为本数年休兵民力稍苏独贪残之吏去行朝稍逺恐为百姓蠧冝时加稽察知中书省贝勒稽首曰陛下言及此社稷之福也原京城北离宫有大宁宫大定十九年建后更为寿宁又更为夀安明昌一一年更为万宁宫原大定十九年五月幸大宁宫二十年四月大宁宫火原张仅言䕶作大宁宫引宫左流泉溉田嵗获稻万斛原眀昌六年五月命减万宁宫陈设九十四所泰和四年四月万宁宫端门灾原舒穆噜明安攻万宁宫克之取富昌丰宜二闗等谨按今赵秉文有扈跸万宁宫诗见滏水集原琼林苑有横翠殿宁徳宫西园有瑶光台又有琼华岛又有瑶光楼皇统元年有宣和门正隆二年有宣华门又有萨哈门补夀宁宫有琼华岛絶顶广寒殿近为黄冠辈所毁朱昆田原按四诗皆有感金故宫而作原西华潭金之太液池也原粧台李妃所筑今在昭明观后妃尝与章宗露坐上曰二人土上坐妃应声曰一月日边明上大悦等谨按据析津志粧台在今故宫之西夀安酒楼之北原章宗为李宸妃建梳粧台于都城东北隅今禁中琼华岛粧台本金故物也目为辽萧后梳粧楼误原章宗元妃李氏师儿大定末以监户女子入宫是时宫教张建教宫人师儿与诸宫女从之学故事宫教以青纱隔障蔽内外不得面见有问自障内映纱指字以请宫教自障外口説教之诸女子中惟师儿易为领解建不知其谁但识其音声清亮章宗问建女子谁可教者建对曰就中音声清亮者为最章宗以建言求得之宦者梁道誉师儿才美劝章宗纳之章宗好文词妃性慧黠能作字知文义尤善伺侯颜色迎合意㫖遂大爱幸明昌四年封昭容明年进封淑妃己进封元妃朱彛尊原按粧台相传俱云辽萧后遗迹易之去金不逺其谓李元妃所筑可正其譌原大定元年十二月至中都御贞元殿受羣臣朝二年四月宴夏使贞元殿补燕京城内地大半入宫禁百姓絶少其宫阙壮丽延亘阡陌上切霄汉虽秦阿房汉建章不过如是予奉使至燕山朝见之日见金主仪衞华整过于中国其御榻以七寳为饰夹坐有狻猊二髙丈余金主亮面黧黒目下视长鬛于贞元殿见其状原自此以后即无贞元殿之称或以陵年号为嫌而改之也补大定十六年春正月国主御正隆殿受印寳一曰承天休延万亿永无极二曰受命于天既受永昌三曰天子之寳四曰天子行寳五曰天子信寳六曰皇帝之寳七曰天子神寳八曰御书之寳九曰皇帝恭膺天命之寳十曰天下同文之寳置符寳郎𨽻门下省大朝㑹则陈之原承安元年七月天寿节御紫宸殿受贺原大定八年十月进币宴百官于庆和殿原二十五年十月朔宰相以下朝见世宗于庆和殿原十一月立皇太孙赐六品以上宴于庆和殿原大定二十六年皇曾孙生满三月宴于庆和殿赐曽孙金鼎金香合重綵二十端骨都犀吐鹘玉山子兔儿垂头一副名马二匹章宗进玉双駞镇纸玉琵琶拨玉凤驹骨都犀具佩刀衣服一袭世宗御酒欢歌一夜方罢原二十八年十二月上不豫诏皇太孙璟摄政居庆和殿东庑原泰和二年十二月御庆和殿浴皇子原七月正月诏御史大夫崇肃等十有四人同对于庆和殿原召布萨揆赴阙戒以师期宴于庆和殿原宴内族襄于庆和殿上亲举酒余解所服玉贝佩刀以赐原太和七年正月诏百官同对于广仁殿原大定十四年四月上御垂拱殿原路铎召对于崇政殿原世宗诏皇太子诸王侍食于清辉殿原完颜守道恳求致仕特赐宴于庆春殿原完颜匡朝京师赐宴于天香殿原承安二年六月诏罢瑶光殿工作原大定二十五年十一月宰相入见于香阁既退图克坦克宁请屏左右奏立皇太孙原承安四年三月户部尚书孙铎郎中李仲畧国子祭酒赵帆始转对香阁原泰和三年十月右丞布萨揆至自北边丙辰召至香阁慰劳之原八年以吏部尚书贾益谦等十三员分路同本路按察司官一员推排民户物力上召至香阁亲谕之原大定二十九年正月名皇太后宫曰仁寿二月更名隆庆宫原正隆六年六月大风毁承天门鸱尾原大军发大砲击碎西承天门楼原受尊号仪恭谢祖庙还御宣和门原贞元三年登寳昌门观角觝原海陵登寳昌门楼杀昭媛彻伯尔原海陵御寳昌门临轩观试原中都围急诏于东华门置招贤所内外士庶皆得言事原赫舍哩执中命聚薪焚东华门原大安三年十二月大军攻南顺门完颜天骥设拒马于南栁街纵其入以槊御之且纵火烧両行民屋街狭屋倒大军死伤甚衆原至宁元年八月唿沙唿杀和大兴府图克坦南平刑部侍郎图克坦穆延于广阳门西原图克坦南平行至广阳门西寓义坊马上与赫哈哩执中相见执中手枪刺杀之原崇庆元年大军至城下一城中乏薪拆绛绡殿翠霄殿琼华阁材分给四城原大定十三年四月上御睿思殿命歌者歌女直词顾谓皇太子诸王曰朕思先朝所行之事未尝暂忘故时聴此词亦欲令汝辈知之原海陵登瑞云楼纳凉命杨伯雄赋诗原道陵中秋赏月瑞光楼召赵沨文孺对御赋诗以清字为韵沨诗云秋气平分月正明蘂珠宫阙对蓬瀛已驱急雨销残暑不遣㣲云㸃太清帘外轻风飘桂子夜深凉露滳金茎圣朝不奏霓裳曲四海歌讴即乐声道陵读至落句大加赏异手酌金钟以赐且字之曰文孺以此钟赐汝作酒直士林荣之原承安三年春国主幸蓬莱院陈玉器及诸玩好视其欵识多宣和物恻然动色宸妃进曰作者未必用用者未必作宣和作此以为陛下用耳宸妃尝与主同辇过御龙桥见石白如雪爱之归白国主于苏山辇至筑巖洞于芳华阁用工二万人牛马七百乗道路相望会是冬赏菊于东明园见屏间画宣和艮岳问内侍余琬对曰宣和帝运东南花石筑艮岳致亡其国先帝命图之以为戒宸妃怒曰宣和之亡不縁此石乃用童贯梁师成故尔葢讥琬也宸妃郑氏南宋华原郡王居中之曾孙原大定七年建社稷坛于中都社为制其外四周为垣南向开一神门门三间内又四周为垣东西南北各开一神门门三间各列二十四㦸四隅连饰罘罳无屋于中稍南为坛位令三方广濶一级四陛以五色土各饰其方中央覆以黄土其广五丈髙五尺其主用白石下广二尺剡其上形如钟埋其半坛南栽栗以表之近西为稷坛如社坛之制而无石主四壝门各五间两塾三门门列十二㦸壝有角楼楼之面皆随方色饰之馔幔四楹在北壝门西北向神厨在西壝门外南向𪠘在南园墻内东西向有望祭堂三楹在其北雨则于是堂望拜堂之南北各为屋二楹三献及司徒致斋幕次也堂下南北相向有斋舍二十楹外门止一间不施鸱尾祭用春秋二仲月上戊日原天徳四年于燕京所建原庙名其宫曰衍庆殿曰圣武门曰崇圣等谨按衍庆宫荐含桃见金纪贞元二年原大定十四年十月诏图画功臣二十人于衍庆宫圣武殿左右庑十七年正月诏于衍庆宫圣武殿西建世祖神御殿东建太宗睿宗神御殿原礼官率太庙署官等诣崇圣阁奉世祖御容导太宗御容于圣武殿行礼毕以次奉安于丕承殿睿宗御容奉安于天庆殿原大定二十一年闰月昭祖景祖奉安燕昌阁上肃宗穆宗康宗奉安阁下明肃皇帝奉安崇圣阁下原泰和七年五月幸东园射栁原显宗殡于南园熈春殿世宗至自上京未入国门先至熈春殿致奠原明昌三年三月幸熈春园原南苑有唐旧碑书贞元十年御史大夫刘怦塟上见之曰苑中不冝有墓以刘頍家本怦后诏赐頍钱三百贯改塟之原明昌元年三月击毬于西苑五月拜天于西苑射栁击毬原承安二年三月幸西园閲军器原明昌五年四月朔幸北苑等谨按金赵秉文有北苑诗见滏水集又金纪是年四月乙卯幸景明宫景明宫名已见前禁扁条下今并识以备参考原六年十二月幸后园閲军器原大定三年五月以重五幸广乐园射栁原大定二十三年正月广乐园灯山焚延及熈春殿等谨按金史世纪大定二十六年四月己未幸永安宫永安宫名禁扁诸书未载原泰和二年正月幸芳苑观灯原承安元年六月幸环秀亭观稼二年闰月出西横门观稼原大兴有建春宫原承安元年二月幸都南行宫春水三年正月如城南春水名行宫曰建春四年如建春宫上谕㸃检司曰自蒲河至长河及细河以东朕常所经行官为和买其地命百姓耕之仍免其租税等谨按金史章宗纪明昌五年正月丁亥幸城南别宫所谓别宫者即承安时之建春宫也明昌在承安改元之前是时尚未有建春之名故或称别宫或称行宫无定名焉原舒穆噜明安驻军于京南建春宫补端平甲午九月初一日抵燕京守将保喇巴图出迎馆人使于王檝宅堂重九日宴人使女乐俳优毕集十二日同王檝谒宣圣庙即是金密院因就㸔亡金宫室瓦砾填塞荆棘成林补辽之正殿曰洪武元之正殿曰大明后之国号年号先见于此谁谓非定数也朱昆田原按辽以大安名殿而金以之纪年亦兆之先见者钦定日下旧闻考巻二十九卷二十九举正钦定日下旧闻考巻二十九举正彰愍原书讹作章敏今据辽史改綂和原书讹作会同今据辽史改长春州原书州讹作洲今改綂和五年原书讹作清宁五年八月按辽史太宗神功碑立在统和五年今改广武原书讹作临武今改二十人原书讹作二十八人今改钦定日下旧闻考巻二十九举正卷二十九节删附记原书辽金宫室门节删附记过宣阳门有两楼条删帝诣蓬莱殿观音祠条删钦定曰下旧闻考巻二十九节删钦定日下旧闻考卷三十钦定四库全书钦定日下旧闻考巻三十宫室等谨按元代宫室一毁于明徐逹改筑都城之初再撤于永乐迁都之嵗禁扁仅存其名永乐大典所採元宫室制作一书苐详其制其地分方位惟昭俭辍耕二录载之最晰而若清宁睿安九龙等殿缺载者甚多明初萧洵以毁元宫室遍閲内禁为故宫遗录一巻较为该备然其地分方位多与诸书不合大都宫殿考本萧洵之说而推广之尤难借㨿今谨就朱彛尊原书各条凡与他书纪载异同者畧为疏证其有疑者则阙以俟考焉原大都宫之扁曰庆福曰兴殿之扁正曰大明西曰紫檀东曰文思北曰宝云四殿大内前位也延春阁东曰慈福西曰仁明二殿大内后位也清颢门西曰玉德后曰宸庆二殿大内后位也兴圣宫正曰兴圣西曰寳慈东曰嘉德隆福宫正曰光天东曰寿昌西曰嘉禧西位曰文德东位曰睿安万嵗山下曰仁智山上曰广寒方壶亭南曰荷叶仁智东北曰介福西北曰延和太液池南圆殿曰仪天延春阁后曰咸宁堂之扁曰芳润曰拱宸亭之扁曰碧芳曰徽清延华阁曰芳碧广寒西南曰玉虹又西南曰瀛洲广寒东南曰金露又东南曰方壶楼之扁兴圣东厢曰凝晖西厢曰延颢东曰骖龙西曰翥凤阁之扁大内后宫正殿曰延春兴圣殿后曰徽仪其北曰延华宣则北门曰奎章门之扁宫城正南曰崇天左曰星拱右曰云从东有东华西有西华北曰厚载大内前宫正门曰大明左曰日精右曰月华西有麟瑞东有鳯仪宝云东北向曰嘉庆西北向曰景福大内后宫延春在寳云之后左曰懿范南对嘉庆右曰嘉则南对景福东曰景曜西曰清颢兴福宫正门曰兴圣左曰明华右曰肃章宣则在延颢之北𢎞庆在凝晖之北隆福宫正门曰光天左曰崇华右曰膺福青阳在翥鳯之北明晖在骖龙之北山曰万嵗巖曰翠巖壑曰云龙峯曰丛玉在奎章阁前曰仁寿在万岁山下石曰瑞云曰丹霞洞天曰银汉飞星池曰太液补元建国曰大元取大哉干元之义也建元曰至元取至哉坤元之义也殿曰大明曰咸宁门曰文明曰徤德曰云从曰顺承曰安贞曰厚载皆取诸干坤二卦之辞也其建国号诏曰诞膺景命奄四方以宅尊必有美名绍百王而继统肇从隆古匪独我家且唐之为言荡也尧以之而着称虞之为言乐也舜因之而作号驯致禹兴而汤造亦名夏大以殷中世降以还事殊非古虽乗时而有国不以义而制称为秦为汉者盖因初起之地名曰隋曰唐者又即始封之爵邑是皆狥百姓见闻之狃习要一时制作之权宜概以至公得毋少贬我太祖圣武皇帝握干符而起朔土以神武而膺帝图肆振天声大恢土宇舆图之广歴古所无顷者耆宿诣庭奏章申请谓既成于大业宜早定夫鸿名在古制以当然于朕心乎何有可建国号曰大元大治流形于庶品孰名资始之初一人底宁于万邦尤切体仁之要事从因革道协天人于戏称义而名固非为之溢美孚休惟永尚不负于投艰嘉与敷天共隆大号咨尔有衆体予至怀至元八年十一月日朱昆田原按元之建国建元以及宫门之名多取易干坤之文顾于二卦之外若屯䝉师剥离困暌革渐升无妄大小过禁羣臣笺表不得用用则驳之应廻避者凡一百七十九字载诸典章然如仙灵归化泉陵等字皆在所禁而州县名犯此极多不知当日作何廻避也原南丽正门内千步廊可七百步建灵星门门建萧墻周廻可二十里俗唿红门阑马墻内二十歩有河上建白石桥三座名周桥桥四石白龙擎载旁尽高柳郁郁万株远与城内海子西宫相望度桥可二百歩为崇天门等谨按析津志周桥义或本于诗造舟为梁故曰周桥考之宋金咸以周桥为名据此则周桥之名不始于元也原宫城周廻九里三十歩东西四百八十歩南北六百十五歩高三十五尺甎甃至元八年八月十七日申时动工明年三月十五日讫工分六门正南曰崇天十二间五门东西一百八十七尺深五十五尺高八十五尺左右趓楼二趓楼登门两斜庑十门阙上两观皆三趓楼连趓楼东西庑各五间西趓楼之西有涂金铜幡竿附宫城南面有宿衞直庐凡诸宫门金铺朱户丹楹藻绘彤壁琉璃瓦饰檐嵴原车驾出宫凡祭祀前一日所司备仪从内外仗侍祠官两行序立于崇天门外太仆寺控御马立于大明门外车驾还宫驾入崇天门至大明门外降马升舆等谨按元史祭祀志仪注节目凡十条朱彛尊原书所引凡祭祀前一日至立于大明门外数语乃第三条车驾出宫之仪驾入崇天门以下十四字乃第十条车驾出宫之仪原书失载出宫还宫字遂致前后牵混文理难解今谨据史志增入并辨正之原至元二十四年田忠良请建太社于庙右原大德元年正月建五福太乙神坛畤原至元三十一年五月祭紫㣲星于云仙台原云仙台今之望月台原至元二十八年二月建宫城南面周庐以居宿衞之士原元贞二年十月枢宻院臣言昔大朝会时皇城外皆无墻垣故用军环绕以备围宿今墻垣已成南北西三畔皆可置军独御酒库西地窄不能容臣等与丞相鄂勒哲议各城门以䝉古军列卫及于周桥南直戍楼以警昏旦从之原至治元年八月东内皇城建宿卫屋二十五楹命五卫内摘军二百五十人居之以备禁卫原崇天之左曰星拱三间一门东西五十五尺深四十五尺高五十尺崇天之右曰云从制度如星拱东曰东华七间三门东西一百十尺深四十五尺高八十尺西曰西华制度如东华北曰厚载五间一门东西八十七尺深高如西华角楼四据宫城之四隅皆三趓楼琉璃瓦饰檐嵴直崇天门有白玉石桥三虹上分三道中为御道镌百花蟠龙星拱南有御膳亭亭东有拱宸堂盖百官会集之所名曰埽邻东南角楼东差北有生料库库东为柴埸夹垣东北隅曰羊圈原至正元年九月赐文臣宴于拱辰堂原生料库在学士院南又南为鞍辔库又南为军器库又南为庖人牧人宿卫之室藏珍库在宫垣西南隅制度并如酒室惟多鹿顶半屋三间庖室三间原南角楼南红门外留守司在焉西华南有仪鸾局等谨按至元十九年五月乙酉宫城初建东西华左右掖门见元史世祖本纪原留守司在宫城西南角楼之南专掌宫禁工役者原达尔玛除大都留守帝命脩七星堂先是脩缮必用赤緑金银装饰达尔玛独务朴素令画工图山林景物车驾自上京还入观之乃大喜以手抚壁叹曰有心哉留守也增西华门在延春阁西萧墻外即门也门内有内府诸库鹿苑天闲原至元十一年二月初立仪鸾局掌宫门管钥供帐灯烛原西有鹰房原至大元年二月立鹰坊为仁虞院原至大四年二月罢仁虞院改置鹰坊总管府原国制自御位及诸王皆有钖宝齐盖鹰人也及一天下又设捕猎户俾致鲜食以荐宗庙供天庖齿革羽毛以备用而立制加详地有禁取有时违者罪之冬春之交天子或亲幸近郊纵鹰隼搏击以为游豫之度曰飞放仁庙以谷不熟民困曰朕不飞放且勅诸王位钖宝齐皆不听出原大明门在崇天门内大明殿之正门也七间三门东西一百二十尺深四十四尺重檐原大明门旁建掖门绕为长庑中抱丹墀之半左右为文武楼与庑相连原上尊号受朝贺前期二日仪鸾司设大次于大明门外原日精门在大明门左月华门在大明门右皆三间一门等谨按元代日精月华门在正殿门左右今制日精月华二门在干清宫左右两庑盖自明以来虽久沿其名而其地则互异也原元正受朝尚引引殿前班皆公服分左右入日精月华门就起居位管旗分立大明门南楹典引引丞相以下皆公服入日精月华门就起居位四品以上赐酒殿上典引引五品以下赐酒于日精月华二门之下册立皇后前期二日仪鸾司设发册宝案于大明殿捧册官由月华门入捧宝官由日精门入补永嘉王振鹏画妙在界画运笔和墨毫分缕析左右高下俯仰曲折方圆平直曲尽其体而神气飞动不为法拘尝为大明宫图以献世称妙絶原大明殿乃登极正旦寿节会朝之正衙也十一间东西二百尺深一百二十尺高九十尺柱廊七间深二百四十尺广四十四尺高五十尺寝室五间东西夹六间后连香阁三间东西一百四十尺深五十尺高七十尺青石花础白玉石圆磶文石甃地上借重茵丹楹金饰龙绕其上四面朱琐窻藻井间金绘饰燕石重陛朱阑涂金铜飞雕冒中设七宝云龙御榻白盖金缕缛并设后位诸王百寮集赛官侍宴坐牀重列左右前置灯漏贮水运机小偶人当时刻捧牌而出木质银裹漆瓮一金云龙蜿绕之高一丈七尺贮酒可五十余石雕象酒卓一长八尺濶七尺二寸玉瓮一玉编磬一巨笙一玉笙玉箜篌咸备于前前悬绣缘朱帘至冬月大殿则黄猫皮壁幛黑貂褥香阁则银鼠皮壁幛黑貂煖帐凡诸宫殿乘舆所临御者皆丹楹朱𤨏窻间金藻绘设御榻裀褥咸备屋之檐嵴皆饰琉璃瓦原至元十年十月初建正殿寝殿香阁周庑两翼室十一年正月朔宫阙告成帝始御正殿受皇太子诸王百官朝贺十一月起阁南大殿及东西殿原至元十六年秋高兴入朝侍燕大明殿悉献江南所得珍宝原至元十八年二月发侍卫军四千完正殿二十一年正月帝御大明殿右丞相和尔果斯率百官奉玉册玉宝上尊号诸王百官朝贺如朔旦仪原世祖建大内移沙漠莎草于丹墀示子孙无忘草地也原元世祖思创业艰难故所居之地青草植于大内丹墀之前谓之誓俭草原皇帝即位上尊号受朝贺升大明殿原仁宗将即位廷臣用太皇后㫖行大礼于隆福宫法驾已陈矣张珪言当御大明殿帝悟移仗大明增至治元年三月丁丑御大明殿受缅国使者朝贡原仁宗正位宸极欲用阴阳家言即位光天殿即东宫也王约言于太保齐苏曰正名定分当御大内太保入奏遂即位于大明殿原元正受朝仪大昕侍仪使引导从䕶尉各服其服入至寝殿前报外办皇帝出阁升辇鸣鞭三侍卫使并通事舎人分左右引擎执䕶尉噼正斧中行导至大明殿外噼正斧直正门北向立导从倒巻序立惟扇置于锜侍卫使导驾时引进使同内侍官引宫人擎执导从入皇后宫庭报外办皇后出阁升辇引进使引导从导至殿东门外引进使分退押直至垩涂之次引导从倒巻出俟两宫升御榻鸣鞭三噼正斧退立于露阶东司晨报时鸡唱毕尚引引殿前班皆公服分左右入日精月华门就起居位朝毕宴飨殿上预宴之服衣服同制谓之济逊原济逊华言一色衣也济逊宴俗唿曰诈马宴原济逊宴服者贵臣见飨于天子则服之今所赐绛衣是也贯大珠以饰其肩背间膺首服亦如之原元亲王及功臣侍宴者别赐冠衣谓之济逊今仪从所服团花济逊当是也与辍耕録所载制饰不同朱彛尊原按前代未有帝后并临朝者惟元则然周宪王宫词大安楼阁耸云霄列坐三宫御早朝大安阁在上都然则帝巡上都后亦从朝必并御也原噼正斧以苍水玉碾造高二尺有竒广半之徧地文藻粲然或曰自殷时流传至今者如天子登极正旦天寿节御大明殿会朝时则一人执之立于陛下酒海之前盖所以正人不正之意补噼正斧斵苍玉为之长径九寸有竒戚之刄满六寸颏上畧龃龉之中坚厚二寸强龙首呀吻刄啮于口作两叚吞荅脑与刄通以柯贯之上以双蟠螭冒其端下以玉束琯承其窍华润致宻无微疵可摘直秘宝也天子正衙朝会命冕者执之中立古人纳君于正去邪勿疑之义也原宣和殿所藏殷玉钺长三尺余一叚美玉文藻精甚三代之宝也后归于金今入元每大朝会必设于外庭原兴龙笙在大明殿下其制植衆管于柔苇以象大匏土鼓二韦槖按其管则簧鸣簨首为二孔雀笙鸣机动则应而舞凡燕会之日此笙一鸣衆乐皆作笙止乐亦止朱昆田谨按谨按此曲疑即兴隆笙所奏乐章也原大明殿灯漏之制高丈有七尺架以金为之其曲梁之上中设云珠左日右月云珠之下复悬一珠梁之两端饰以龙首张吻转目可以审平水之缓急中梁之上有戏珠龙二随珠俯仰又可察凖水之均调灯毬杂以金宝为之内分四层上环布四神旋当日月星辰之所在左转日一週次为龙虎鸟龟之象各居其方依刻跳跃铙鸣以应于内又次週分百刻上列十二辰各执时牌至其时四门通报又一人当门内常以手指其刻数下四隅钟鼔钲铙各一人一刻鸣钟二刻鼓三钲四铙初正皆如是其机发隐于柜中以水激之原郭公守敬于世祖朝进七寳灯漏今大明殿毎朝会张设之其中钟鼔皆应时自鸣补洪武元年冬十月碎元水晶宫漏补司天监进元主所制水晶宫漏备极机巧中设二水偶人能按时自击钲鼓上览之谓侍臣曰废万几之务而用心于此所谓作无益害有益也使移此心以治天下何至灭亡命左右碎之原大明殿后连为柱廊十二楹四周金红𤨏窗连建后宫广三十歩殿半之后有寝宫俗唿为拏头殿东西相向至冬则自殿外一周皆笼䕶皮帐夏则黄油绢幕内寝屏幛重复帷幄而后裹以银鼠席地皆编细簟上架深红厚氊后露茸单宫后连抱长庑以通前门以贮妃嫔而毎院间必建三楹东西相向为绣榻庑后横亘道以入延春宫丹墀皆植青松即万年枝也置金酒海前后列红莲牀其上为延春阁原宝云殿在寝殿后五间东西五十六尺深六十三尺高三十尺鳯仪门在东庑中三间一门东西一百尺深六十尺高如其深门之外有庖人之室稍南有酒人之室麟瑞门在西庑中制度如鳯仪门之外有内藏库二十所所为七间钟楼又名文楼在鳯仪南鼓楼又名武楼在麟瑞南皆五间高七十五尺嘉庆门在后庑宝云殿东景福门在后庑宝云殿西皆三间一门周庑一百二十间高三十五尺四隅角楼四间重檐凡诸宫周庑并用丹楹壁藻绘琉璃瓦饰檐嵴延春门在宝云殿后延春阁之正门也五间三门东西七十七尺重檐等谨按昭俭録鳯仪麟瑞二门在大明殿东西庑今考陶宗仪辍耕録及元宫阙制度所载相符此条所称鳯仪在东庑麟瑞在西庑嘉庆景福在后庑者盖皆指大明殿而言与宝云殿无渉朱彛尊原书徴引此条未经分晰附辨于此原成宗崩安西王阿南逹谋继大统即位有日李孟曰事急矣不可不早图之仁宗召卜人入筮遇干之暌孟曰筮不违人是为大同时不可以失仁宗喜振袖而起乃共扶上马孟及诸臣皆歩从入自延春门收首谋及同恶者送都狱奉御玺北迎武宗原懿范门在延春左嘉则门在延春右皆三间一门延春阁九间东西一百五十尺深九十尺高一百尺三檐重屋柱廊七间广四十五尺深一百四十尺高五十尺寝殿七间东西夹四间后香阁一间东西一百四十尺深七十五尺高如其深重檐文石甃地籍花毳裀檐帷咸备白玉石重陛朱阑铜冒楯涂金雕翔其上阁上御榻二柱廊中设小山屏牀皆楠木为之而饰以金寝殿楠木御榻东夹紫檀御檀壁皆张素画飞龙舞鳯西夹事佛像香阁楠木寝牀金缕褥黑貂壁幛原大德十一年十二月命留守司以来嵗正月十五日起灯山于大明殿后延春阁前原延祐七年十二月作延春阁后殿原至治三年十二月塑玛哈噶拉佛像于延春阁之徽清亭等谨按徽清亭据禁扁註在延华阁昭俭録延华阁在兴圣宫后徽清亭在延华阁后圆亭之东与芳碧亭相对析津志绣女房墻外南墻内是圆殿一直板房前即延华阁西有娑罗树徽清殿据此则徽清亭在延华阁后无疑又考延春阁下为延春宫东为慈福西为仁明后为后宫寝殿香阁又后为清宁宫禁扁昭俭录故宫遗録诸书载之颇详俱无及清徽亭者泰定纪盖讹华作春朱彛尊原书未订其误兹谨辨正如右原帝宴大臣于延春阁特赐逹尔玛白鹰以表其贞亷原至正十七年将大赦天下宣欧阳原功赴内府原功久病不能歩履丞相传旨肩舆至延春阁下原延春阁后仍为柱廊东有文思小殿西有紫檀小殿等谨按文思紫檀二殿辍耕録谓在大明寝殿之东西昭俭録所载与辍耕録同惟萧洵故宫遗録谓在延春阁后与二书不合考禁扁註大明西曰紫檀东曰文思北曰宝云此四殿为大内前位则当以辍耕録为是大都宫殿考盖沿故宫遗録之误也原文思殿在大明寝殿东三间前后轩东西三十五尺深七十二尺原紫檀殿在大明寝殿西制度如文思皆以紫檀香木为之缕花龙涎香间白玉饰壁草色髹緑其皮为地衣原至元二十八年三月发侍卫兵营紫檀殿原至治二年闰月作紫檀殿补高丽忠烈王十八年八月遣郎将秦良弼押呪人巫女如元帝召之也九月帝御紫檀殿引见世子令呪人巫女等入殿执帝手足呪之帝笑补高丽世子如元谒帝便殿问读何书对曰有师儒郑可臣闵渍从行宿卫之暇时从质问孝经论语帝悦命世子引与俱入赐坐问本国世代相传之序理乱之迹风俗之宜听之不倦其后命公卿议征交趾又召与同议二人对称旨于是授可臣翰林学士渍直学士朱昆田原按高丽世子即忠宣王璋尝构万卷堂于京师者可臣在东国撰千秋金镜録渍增脩之曰世代编年节要七巻又撰本国编年纲目四十二卷惜其书不可得见也原至治间燕人史骡儿善琵琶䝉上爱幸上使酒无敢諌者一日御紫檀殿饮骡儿歌殿前欢曲有酒神仙之句上怒叱左右杀之后悔曰骡以酒讽我也原慈福殿又曰东煖殿在寝殿东三间前后轩东西三十五尺深七十二尺原元统元年王结召拜翰林学士中宫命僧尼于慈福殿作佛事已而殿灾结言僧尼䙝渎当坐罪原明仁殿又曰西煖殿在寝殿西制度如慈福原上作二小玺一曰明仁殿宝一曰洪禧命杨瑀篆文洪禧璞纯白而龟纽墨色原至正初许有壬进讲明仁殿帝悦赐酒宣文阁中原景耀门在左庑中三间一门高三十尺清灏门在右庑中制度如景耀钟楼在景耀南鼔楼在清灏南各高七十五尺周庑一百七十二间四隅角楼四间玉德殿在清灏外七间东西一百尺深四十九尺高四十尺饰以白玉甃以文石中设佛像原延祐七年十二月铸铜为佛像置玉德殿原东香殿在玉徳殿东西香殿在玉徳殿西宸庆殿在玉德殿后九间东西一百三十尺深四十尺高如其深中设御榻帘帷裀褥咸备前列朱阑左右辟二红门后山字门三间东更衣殿在宸庆殿东五间高三十尺西更衣殿在宸庆殿西制度如东殿补大德五年嘉兴张枢以官本船浮海至西洋遇亲王合赞所遣使臣那怀等如京师遂载之以来那怀等朝贡事毕请仍以枢䕶送西还丞相哈喇哈斯达尔罕如其请奏授忠显校尉海运副千户佩金符与俱行以八年发京师十一年乃至其登陆处用私钱市其土物白马黑犬琥珀蒲萄酒蕃盐之属以进平章政事察纳等引见于宸庆殿原延春宫后为清宁宫后引抱长庑远连长春宫其中皆以处嬖幸等谨按萧洵故宫遗録延春阁又后为清宁宫引抱长庑远连延春宫盖后宫之正殿也禁扁作咸宁註在延春阁后而载清宁宫为上都殿名今考析津志所载逰皇城一则云自东华门内经十一室皇后卾尔多前转首清宁殿后出厚载门据此则大都亦有清宁宫也大都宫殿考盖沿萧洵之说讹宁作寒今谨改订其误原太宗诏学士十八人即长春宫敎之俾杨中书惟中督原至正十一年正月京师清宁殿灾焚宝玩万计由宦官薫䑕故也原皇太子常坐清宁殿分布长席列坐西畨高丽诸僧原厚载北为御苑外周垣红门十有五内苑红门五御苑红门四此两垣之内也增厚载门乃禁中之苑囿也内有水碾引水自元武池灌溉种花木自有熟地八顷内有小殿五所上曾执耒耜以耕拟于耤田也钦定日下旧闻考巻三十钦定日下旧闻考卷三十举正台殿青㝠外原书作有殊状今据金台集改至元十六年秋高兴入朝原书无至元二字今㨿元史增侍卫军四千原书千讹作于今改九寸有竒原书竒讹作几今改巨声之畅原书巨讹作臣今改钦定日下旧闻考巻三十举正钦定日下旧闻考卷三十一钦定四库全书钦定日下旧闻考巻三十一宫室原隆福殿在大内之西兴圣之前南红门三东西红门宫各一缭以甎垣南红门一东红门一后红门一等谨按昭俭録仪天殿西为木桥长百七十尺通兴圣宫之夹垣而隆福宫光天夀昌嘉禧等殿皆在兴圣之前奎章延华等阁在兴圣之后其制度亦如大内其地当并属太液西岸之西孙承泽春明梦余録燕邸因元故宫即今之西苑开朝门于前承泽所谓元故宫者未载其名今考昭俭録假山在隆福宫西巖嵩钤山集假山在仁夀宫西仁夀为成祖潜邸据此则春明梦余録所称元故宫当即隆福兴圣诸宫无疑矣原隆福宫左右后三向皆为寝殿殿东有沉香殿长庑环抱增至元三十一年五月改皇太后所居旧太子府为隆福宫原至元三十一年十一月帝朝皇太后于隆福宫上玉册玉寳原郑滁孙陶孙兄弟最号博洽隆福宫以其兄弟前朝士乃制衣亲赐人以为异遇焉原卜天璋迁刑部郎中仁宗召入见以中书刑部印章付之既视事入觐赐酒隆福宫原光天门光天殿正门也五间三门髙三十二尺重檐原国史院先朝实録是日大昕诸司官具公服立于光天门外侍仪使引实録案以入监修国史以下奉随至光天殿前分班立原崇华门在光天门左膺福门在光天门右各三间一门光天殿七间东西九十八尺深五十五尺髙七十尺柱廊七间深九十八尺髙五十尺寝殿五间两夹四间东西一百三十尺髙五十八尺五寸重檐藻井琐牕文石甃地借花毳䄄悬朱帘重陛朱阑涂金雕冐楯正殿缕金云龙樟木御榻从臣坐牀重列前两傍寝殿亦设御榻裀褥咸备青阳门在左庑中明晖门在右庑中各三间一门原至正七年三月修光天殿补皇太后命改隆福宫名他学士拟光被赵公孟頫拟光天他学士曰光天二字出陈后主诗不祥公曰帝光天之下出虞书何名不祥于是各书所拟以进卒用光天原翥凤楼在青阳南三门髙四十五尺骖龙楼在明晖南制度如翥鳯后有牧人宿卫之室夀昌殿又曰东暖殿在寝殿东三间前后轩重檐嘉禧殿又曰西暖殿在寝殿西制度如夀昌中位佛像傍设御榻补延祐五年四月二十七日上御嘉禧殿集贤大学士臣邦宁大司徒臣源进呈农桑图上披览再三问作诗者何人对曰翰林承旨赵孟頫作图者何人对曰诸色人匠提举臣杨叔谦上嘉赏乆之人赐文绮一段绢一段补仁宗即位授王夀衍龄妙真常崇教真人召诣阙赐见嘉禧殿固辞不敢称真人延祐甲寅改授宏文辅道粹徳真人给银印章视二品陛辞日上御嘉禧殿赐坐与语移时以字称之曰眉叟原伊噜布哈拜江南行御史台中丞陛辞之日帝御嘉禧殿慰劳之原针线殿在寝殿后周庑一百七十二间四隅角楼四间侍女直庐五所在针线殿后又有侍女室七十二间在直庐后及左右浴室一区在宫垣东北隅文徳殿在明晖外又曰楠木殿皆楠木为之三间前后轩一间原泰定元年七月作楠木殿原鹿顶殿五间在睿安东北光天殿西北角楼西后有鹿顶小殿等谨按禁扁註光天殿西位为文徳东位为睿安今攷诸书祇详文徳而睿安缺载昭俭録鹿顶殿五间在睿安东北光天殿西北角楼西后有鹿顶小殿盖东西二鹿顶也辍耕録脱载睿安东北四字遂混二鹿顶殿为一误矣今谨增入而附辨之原延祐五年二月建鹿顶殿于文徳殿后等谨按昭俭録光天殿之周庑四隅皆有角楼四间而其西庑中为明晖门门外即文徳殿其所载西北角楼西后有鹿顶小殿葢即延祐所建其地正当西位文徳殿之后与东位睿安殿后五间相配也元史作文治殿后当是文徳之讹久按元史仁宗纪皇庆三年改元延祐是皇庆无五年也朱彞尊原书悞作皇庆五年今谨订正原至治二年八月诏画蚕麦图于鹿顶殿壁以时观之原香殿在宫垣西北隅三间前轩一间前寝殿三间柱廊三间后寝殿三间东西夹各二间原至元十二年正月二日帝御香殿以大军南征使乆不至命杨恭懿筮之原至大元年八月李邦宁以建香殿成赐金五十两银四百五十两原至治元年三月宝集寺金书西番波若经成置大内香殿原文宸库在宫垣西南隅酒房在宫垣东南隅内庖在酒房之北兴圣宫在大内之西北万夀山之正西周以甎垣南辟红门三东西红门各一北红门一南红门外两傍附垣有宿卫直庐凡四十间东西门外各三间南门前夹垣内有省院台百司官侍直板屋北门外有窨花室五间东夹垣外有宦人之室十七间凌室六间酒房六间南北西门外棊置卫士直宿之舍二十一所所为一间外夹垣东红门三直仪天门弔桥西红门一逹徽政院门内差北有鹿顶房二各三间又北有屋二所各三间差南有库一所及屋三间北红门外有临街门一所三间此夹垣之北门也兴圣门兴圣殿之北门也五间三门重檐东西七十四尺明华门在兴圣门左肃章门在兴圣门右各三间一门兴圣殿七间东西一百尺深九十七尺柱廊六间深九十四尺寝殿五间两夹各三间后香阁三间深七十七尺正殿四面悬朱帘琐牕文石甃地借以毳䄄中设扆屛榻张白葢帘帷皆锦绣为之诸王百寮宿卫官侍宴坐床重列左右其柱廊寝殿亦各设御榻裀褥咸备白玉石重陛朱阑涂金冐楯覆以白磁瓦碧琉璃饬其檐嵴𢎞庆门在东庑巾宣则门在西庑中各三间一门増兴圣宫丹墀内多桃李原兴圣宫中建小直殿引䆳河分流其下甃以白石翼为仙桥四起琐牕而抱綵楼楼后东西为日月殿后又有礼天台髙跨殿上少东有流杯亭又少东出便门原至大元年二月建兴圣宫二月五年以通政院使哈喇郭勒知枢宻院事董建兴圣宫三年十月帝率皇太子诸王羣臣朝兴圣宫上皇太后尊号册寳原刘徳温监建兴圣宫原天厯元年十月帝御兴圣殿齐王伊噜特穆尔等奉上皇帝宝原至顺二年为雅克特穆尔建第于兴圣宫之西南原皇后恭吉哩氏后至元二年二月立性节俭不妬忌动以礼法自持第二皇后竒氏素有宠居兴圣西宫帝希幸东内左右以为言后无几微怨望意原宦者朴布哈髙丽人皇后竒氏微时与布哈同乡里及选为宫人有宠遂为第二皇后居兴圣宫生皇太子阿裕尔钖哩达喇补李宫人善琵琶至元十九年以良家子入宫得幸比之王昭君至大中入事兴圣宫縁有足疾乃得赐归侍母给内俸如故补琵琶形制不同唐裴神符赵璧所弹五絃史盛六絃郑喜子七絃北齐李慅李徳忱所造八絃郭侃破西戎得七十二絃琵琶然运拨之工初不系絃之多寡也昔人工此者数吕阿香杨太真段师善本裴兴奴元世祖时有李宫人最善此技掲曼硕袁伯长王继学皆为作诗继学所谓一曲六么天上谱者当属四絃旧制杨廉夫元宫词云北幸和林幄殿寛句丽女侍倢伃官君王自赋昭君曲勅赐琵琶马上弹按郑仁趾髙丽史乐志所载乐品琵琶絃五则倢伃所弹斯五絃矣元制嵗责髙丽贡美女故张光弼辇下曲云宫衣新尚髙丽様方领过腰半臂裁窃疑明初犹沿元制未改此孝陵有碽妃长陵有权妃也补天厯初政收揽贤能丞相髙昌王以都䕶举陈思谦时年四十矣召见兴圣宫原凝晖楼在𢎞庆南五间东西六十七尺延颢楼在宣则南制度如凝晖嘉徳殿在寝殿东三间前后轩各三间重檐寳慈殿在寝殿西制度同嘉徳山字门在兴圣宫后延华阁之正门也正一门两夹各一间重檐一门嵴置金宝甁又独脚门二周阁以红版垣延华阁五间方七十九尺二寸重阿十字嵴白琉璃瓦覆青琉璃瓦饬其檐嵴立金寳甁丹陛御榻从臣坐床咸具东西殿在延华阁西左右各五间前轩一间圆亭在延华阁后芳碧亭在延华阁后圆亭东三间重檐十字嵴覆以青琉璃瓦饰以緑琉璃瓦嵴置金寳瓶徽清亭在圆亭西制度同芳碧亭浴室在延华阁东南隅东殿后傍有鹿顶井亭二间又有鹿顶房三间辉和尔殿在延华阁右六间傍有窨花半屋八间木香亭在辉和尔殿后东鹿顶殿在延华阁东版垣外正殿五间前轩三间东西六十五尺深三十九尺柱廊二间深二十六尺寝殿三间东西四十八尺前宛转置花朱阑八十五扇殿之傍有鹿顶房三间庖室二间面阳鹿顶房三间妃嫔库房一间缝纫女库房三间红门一鹿顶之制三椽其顶若笥之平故名西鹿顶殿在延华阁西版垣之外制度同东殿东殿之傍有庖室三间好事房二各三间独脚门二红门一妃嫔院四二在东鹿顶殿后二在西鹿顶殿后各正室三间东西夹四间前轩三间后有三椽半屋二间侍女室八十三间半在东妃嫔院左西向半在西妃嫔院右东向室后各有三椽半屋二十五间东鹿顶殿红门外有屋三间鹿顶轩一间后鹿顶房一间庖室一区在凝晖楼后正屋五间前轩一间后披屋三间又有鹿顶房一间鹿顶井亭一间周以土垣前辟红门酒房在宫垣东南隅庖室南正屋五间前鹿顶轩三间南北房各三间西北隅鹿顶房三间红门一土垣四周之学士院在奎章阁后四鹿顶殿之西偏三间原文宗建奎章阁蒐罗中外才俊置其中等谨按奎章阁在兴圣殿西庑宣则门北见昭俭録原天厯初建奎章阁于西宫兴圣殿之西廊为屋三间以藏物中间诸官入直所北间南向设御座左右列珍玩命羣玉内司掌之阁官署衔初名奎章阁𨽻东宫属官后文宗复位乃陞为奎章阁学士院置大学士五员并知经筵事侍书学士二员承制学士二员供奉学士二员并兼经筵官属官则有羣玉内司专掌秘玩古物艺文监专掌书籍鉴书博士司专一鉴辨书画授经郎专一训教集赛官大臣子孙艺林库专一收贮书籍广成局专一印行祖宗圣训及国制等书特恩剏制象齿小牌五十上书奎章阁三字一面篆字一面䝉古字与辉和尔字分散各官悬佩出入宫门无禁命侍读学士虞集撰记御书刻石阁中今上皇帝改奎章曰宣文补上方向用文学开奎章阁置学士员立艺文监以治书籍设艺林等库任摹印将大修圣贤经传之说以为成书知名之士多见进用自中朝至于外方金石之钖承诏撰作几无虚日补仙居柯九思遇文宗于潜邸及即位置奎章阁特授学士院鉴书博士凡内府所藏法书名画金石鼎彞之器咸命鉴定赐牙章得通籍禁署原文宗亲祀天地社稷宗庙富珠哩翀为礼仪使竣事上天厯大庆诗三章帝命藏之奎章阁原文宗在奎章阁有旨取国史阅之左右舁匮以往院长贰无敢言吕思诚在末僚独跪阁下争曰国史纪当代人君善恶自古天子无观阅之者事遂寝补天厯初李洞以待制召于是文宗方开奎章阁延天下知名士充学士员洞数进见奏对称㫖超迁翰林直学士俄特授奎章阁承制学士洞既为帝所知遇乃着书曰辅治篇以进文宗嘉纳之原文宗开奎章阁作二玺一曰天厯之寳一曰奎章阁寳命虞集篆文原天厯二年春上肇开奎章阁延登儒流入侍燕闲万几之暇亲洒宸翰书奎章阁记刻置禁中凡墨本悉识以天厯之寳或加用奎章阁寳应赐者必阁学士持诣榻前四复奏然后予之补奎章阁壁有宋徽宗画承平殿曲宴图并书自制曲宴记补文宗开奎章阁自写阁记甚有晋人法度云汉昭回非臣庶所能及也补揭徯斯延祐元年以布衣入翰林为国史院编修官天厯二年文宗聚勲戚大臣子孙于奎章阁教之命学士院择可为之师者无以易公乃擢公授经阁在兴圣殿西公早作必徒步先诸侍臣而至诸贵游受业者合谋钱为贳马公微闻之乃自置一马寻复鬻之示不欲以己为人累也补揭徯斯在奎章时上鉴所撰秋官宪典惊曰兹非唐律乎又鉴所进太平政要四十九章喜而唿其字以示台臣曰此授经郎掲曼硕所进卿等试观之其本尝置御榻侧原天厯三年札实入为应奉翰林文宗召对奎章阁原文宗御奎章日学士虞集博士柯九思常侍从以讨论法书名画为事时授经郎揭徯斯亦在列宠眷稍疎因潜着一书曰奎章政要以进原天子在奎章阁有献文石者平直如砥厚不及寸其阳丹碧光彩有云气人物山川屋邑之形状自然天成非工巧所能摹儗其隂漫理紫润可书可镌有勅命臣集记诸而攻材制匡廓植以为屛焉原奎章阁有灵壁石竒絶名世御书其上曰奎章元玉原魏郡宋知古工写竹石有进于明宗者明宗语左右曰此真士大夫之笔天厯中为艺文监照磨京师人名其竹为勅赐士大夫竹原朱万初善制墨纯用松烟葢取三百年摧朽之余精英不可冺者用之非常松也天厯乙巳开奎章阁选儒臣侍翰墨荣公存初康理公子山皆侍阁下以万初所制墨进大称旨得禄食艺文馆原至正元年改奎章阁为宣文阁艺文监为崇文监时周伯琦为宣文阁授经郎教戚里大臣子弟每进讲輙称旨日日备顾问帝以伯竒工书法命篆宣文阎寳仍题扁宣文阁及摹王羲之所书兰亭序智永所书千文刻石阁中自是累转官皆宣文崇文之间而眷遇益隆矣等谨按析津志崇文监在咸宜坊北一小巷内本官署名也原书以系奎章阁之属司故连𩔖採入耳补大臣议罢先朝所置奎章阁学士院及艺文监诸属官喀喇库库进曰民有千金之产犹设家塾延馆客岂富有四海一学房乃不能容耶帝闻而深然之即日改奎章阁为宣文阁艺文监为崇文监存设如初就命库库董治补至正元年制作宣文阁于大明殿之西北万几之暇御阁閲经史以左右儒臣为经筵官日侍讲读补至元庚辰十有一月三日建宣文阁诏周伯竒篆题阁牓及阁寳明年改元至正正月廿日特命为授经郎先是学舍在宫门外隘陋弗称于是有旨以玉徳宫之西殿为学宿卫官等二十五人行弟子礼原至正间初改奎章阁为宣文朝臣咸谓必命库库书榜是时周伯琦虽在馆阁精篆书而未为上所知库库日令篆书宣文阁榜十数纸周不识其意一日有㫖命库库书宣文阁榜库库言臣所能者真书不古古莫如篆朝廷宣文阁用篆书为得体周伯琦篆书今世无过之者上如其言召伯琦书下笔称㫖由是进用前辈临事明于大体引拔人才委曲成就之如此补金华张枢子长取三国时事撰汉本纪列传附以魏吴载记为续后汉书七十三卷朝廷取其书置宣文阁补多尔济巴勒在经筵采前贤遗言类次为书凡四卷帝览而善之赐名治原通训藏于宣文阁原上得智永千文命近臣摹勒刻置宣文阁中所拓墨本从官之有文学者则识以宣文阁寳而赐之原仁宗尝命管夫人书千字文勅玉工磨玉轴送秘书监装池收藏又命子昂书六体为六卷子雍亦命书一卷且曰令后世知我朝有善书妇人且一家皆能书也补宣文阁勒石榻本皇帝以赐文臣之在左右者浦阳郑深时为授经郎兼经筵译文官故得与焉草书凡三百七十字真书凡三百五十五字原宣文阁旁有秘宻堂补至正九年冬诏以皇子春秋日长宜亲师就傅以知学拜谕徳赞善各一员文学二员仍命以翰林学士直学士待制兼其职复置正字司经各二员即兴圣宫西偏故宣文阁改曰端本堂以为肄学之所迺十一月九日皇子始就学其礼皇子坐于皇帝位之右而左向其左设师傅之位谕徳以下以次左坐而右向复置几其间以奠裕宗皇帝所诵圣典比授经则别设授读位司经正字执经𨗳皇子及谕徳以下选为伴读者凡十人补乌古孙良桢为詹事院副詹事每直端本堂进正心诚意之说亲君子逺小人之道皇太子嘉纳焉补顺帝开端本堂命皇太子入学以右丞相托克托大司徒雅克布哈知端本堂事而命李好文以翰林学士兼谕徳好文取史传及先儒论说闗治体协经㫖者倣真徳秀大学衍义之例为书十一卷名曰端本堂经训要义奉表以进诏付端本堂命太子习焉补皇太子习大书端本堂上命庋其所书记之于籍或以赐近侍宫臣则録所赐人姓名而登载之钦定日下旧闻考卷三十一卷三十一举正钦定日下旧闻考卷三十一举正殿号嘉禧原书号讹作虢今改鹿顶殿五间条原书鹿字俱讹作盝今据元史改弔桥原书弔讹作于四面悬朱帘原书作朱悬落帘字今俱据昭俭録增改丹陛原书丹讹作单今改学士院在阁后原书落阁名今据昭俭録増奎章二字有所图维原书维讹作四今改钦定日下旧闻考卷三十一举正钦定日下旧闻考卷三十二钦定四库全书钦定日下旧闻考卷三十二宫室原万嵗山在大内西北太液池之阳金人名琼花岛中统三年脩缮之至元八年赐今名其山皆叠玲珑石为之峯峦隠映松桧隆郁秀若天成引金水河至其后转机运㪺汲水至山顶出石龙口注方池伏流至仁智殿后有石刻蟠龙昂首喷水仰出然后由东西流入于太液池山前有白玉石桥长二百余尺直仪天殿后桥之北有玲珑石拥木门五门皆为石色内有隙地对立日月石西有石棋枰又有石坐牀左右皆有登山之径萦纡万石中洞府出入宛转相迷至一殿一亭各擅一景之妙山之东有石桥长七十六尺濶四十一尺半为石渠以载金水而流于山后以汲于山顶也又东为灵圃竒兽珍禽在焉车驾嵗巡上都先宴百官于此浙省参政齐逹勒尝云向任留守司都事时闻故老言国家起朔漠日塞上有一山形势雄伟金人望气者谓此山有王气非我之利金人谋欲厌胜之计无所出时国已多事乃求通好入贡既而曰他无所冀愿得某山以镇压我土耳衆皆鄙笑而许之金人乃大发卒凿掘辇运至幽州城北积累成山因开挑海子栽植花木营搆宫殿以为游幸之所未几金亡世皇徙都之至元四年兴筑宫城山适在禁中遂赐今名云等谨按元万寿山即金之琼华岛陶宗仪辍耕録及元史或称万嵗山葢当日相沿互称至谓琼华岛土皆取自塞山未免附会恭读御制古井记并为釐正其误详见国朝宫室卷内原中统四年三月伊克德勒丹请修琼华岛不从至元元年二月修琼华岛原至元十四年五月以䝉古军与汉军相参备都城内外及万寿山宿卫仍以伊苏布哈领围宿事原至元十七年吴元珪从幸上都受命取御药于大都万嵗山元珪乘传未尽一昼夜而至帝竒其速擢枢密都事原二十一年二月立法轮竿于大内万寿山高百尺原刘秉忠搜访旧教坊乐工依律运谱被诸乐歌六月而成音声克谐陈于万寿山便殿原张珪侍宴万寿山赐以玉带原案史自泰定以后作万嵗山疑无两地原国朝每宴诸王大臣谓之大聚会是日尽出诸兽于万嵗山若虎豹熊象之属一一列置讫然后狮子至身才短小絶类人家所蓄金毛猱狗诸兽见之畏惧俯伏不敢仰视气之相压也如此原武宗大宴万嵗山图喇醉起解其腰带掷诸地瞋目谓帝曰尔与我者止此尔原泰定二年六月朔葺万嵗山殿四年十二月植万嵗山花木八百七十本原文宗居金陵潜邸时命臣房大年画京都万嵗山大年辞以未尝至其地上索纸为运笔布画位置令按稿图上大年得藁敬藏之意匠经营格法通整虽积学专工所莫能及原顺帝为英英起采芳馆于琼华岛内癸巳秋乘龙船泛月池上池起浮桥三处每处分三洞洞上结綵为飞楼楼上置女乐桥以木为质饰以锦绣九洞不相直逹原广寒殿在山顶七间东西一百二十尺深六十二尺高五十尺重阿藻井文石甃地四面鎻牕板宻其里徧缀金红云而蟠龙矫蹇于丹楹之上中有小玉殿内设金嵌玉龙御榻左右列从臣坐牀前架黒玉酒瓮一玉有白章随其形刻为鱼兽出没于波涛之状其大可贮酒三十余石又有玉假山一峯玉响铁一悬殿之后有小石笋二内出石龙首以噀所引金水西北有侧室一间等谨按元好问遗山集琼华岛絶顶有广寒殿近为黄冠辈所毁据此则广寒殿金末已毁元时重建者也又按此条所称黒玉酒瓮即元史世祖纪所载之大玉海也后在西华门外真武庙中见金鳌退食笔记干隆十年上命移置承光殿前亭内并䝉御制诗章详见本朝宫室卷内补高丽元宗五年九月王至燕都谒帝帝再亲宴冬十月王辞于万寿山殿帝赐骆驼十头补申思佺与倭人谒帝帝大喜赉予甚稠勅令观览宫殿既而又使徧观燕京万寿山玉殿与诸城阙补忠烈王二十三年春正月王与公主世子侍宴万嵗山广寒殿补高丽恭愍王遣赞成事李公遂朝元进陈情表公遂竒后外从兄也太子以帝命召公遂上广寒殿指殿额及金玉柱问之公遂对以讽语太子以其言奏帝帝曰朕固知此老贤汝外家唯此一人尔原至元二年十二月渎山大玉海成勅置广寒殿原三年四月五山珍御榻成置琼华岛广寒殿原四年九月作玉殿于广寒殿中原十年三月帝御广寒殿遣摄太尉中书右丞相安图授皇后恭吉哩氏玉册玉宝遣摄大尉同知枢密院事巴延授皇太子真金玉册金宝原今御用监院中有小亭亭内一玉釭色青碧间以黒晕白章体质颇润刻作云涛蛟龙海马诸形第镂刻有痕未经细琢耳口面随其势为高低延袤如荷叶様中有积水外以朱阑障之想即元时广寒殿中物也原仁智殿在山之半三间高三十尺金露亭在广寒殿东其制圆九柱高二十四尺尖顶上置琉璃珠亭后有铜幡竿玉虹亭在广寒西制度同金露方壶亭在荷叶殿后高三十尺重屋八面重屋无梯自金露亭前复道登焉又曰线珠亭瀛洲亭在温石浴室后制度同方壶玉虹亭前仍有登重屋复道亦曰线珠亭荷叶殿在方壶前仁智西北三间高三十尺方顶中置琉璃珠温石浴室在瀛洲前仁智西北三间高二十三尺方顶中置涂金宝瓶圜亭又曰臙粉亭在荷叶稍西葢后妃添粧之所也八面原方壶殿右为吕公洞洞上数十步为金露殿由东而上为玉虹殿前有石巖如屋绕层栏登广寒殿内列二十四楹出为露台绕以白石阑道旁有铁竿数丈上置金胡芦三引铁鍊以系之乃金章宗所立以镇其下龙潭原介福殿在仁智东差北三间东西四十一尺高二十五尺延和殿在仁智西北制度如介福马湩室在介福前三间牧人之室在延和前三间庖室在马湩前东浴室更衣殿在山东平地三间两夹等谨按至元二十一年七月壬申造温石浴室及更衣殿见元史世祖纪原太液池在大内西周回若千里植芙蓉原皇帝御极之初即命两丞相与儒臣一月三进讲于是益优礼讲官既赐酒馔又以高年疲于步趋也命皆得乘舟太液池径西苑以归原己酉仲秋之夜武宗与诸嫔妃泛月于禁苑太液池中月色射波池光映天緑荷含香鱼鸟羣集于是画鹢中流莲舟夹持往来便捷帝乃开宴张乐令宫女披罗曵縠前为八展舞歌贺新凉一曲等谨按元世祖曽命邱处机居太液池之万安宫详郊西白云观条下朱彝尊原按是诗诸书皆作王䝉独郎氏七修类稿谓是王旬作旬字子宣诗中月明字作晩凉原仪天殿在池中圆坻上当万寿山十一楹高三十五尺围七十尺重檐圆葢顶圆台址甃以文石借以花茵中设御榻周辟琐窗东西门各一间西北厠堂一间台西向列甃塼龛以居宿卫之士东为木桥长一百二十尺濶二十二尺通大内之夹垣西为木弔桥长四百七十尺濶如东桥中阙之立柱架梁于二舟以当其空至车驾行幸上都留守官则移舟㫁桥以禁往来是桥通兴圣宫前之夹垣后有白玉石桥乃万寿山之道也犀山台在仪天殿前水中上植木芍药等谨按元仪天殿明更名曰承光甫田集承光殿在太液池上一名圆殿明宫殿额名嘉靖三十一年更名干光本朝仍曰承光殿又按元仪天殿西木弔桥在万寿山之南兴圣宫之东琼华岛之北见析津志犀山台一名犀牛台见图经志书补帝御万嵗山圆殿察罕入谢帝曰白云病愈耶帝赐茵以坐顾李孟曰知止不辱今见其人原御苑在隆福宫西后妃多居焉香殿在石假山上三间两夹二间柱廊三间龟头屋三间丹楹琐窗间金藻绘玉石础琉璃瓦殿后有石台山后辟红门门外有侍女之室二所皆南向并立又后直红门并立红门三三门之外有太子鄂尔多荷叶殿二在香殿左右各三间圆殿在山前圆顶上置涂金宝珠重檐后有流杯池池东西流水圆亭二圆殿有庑以连之歇山殿在圆殿前五间柱廊二各三间东西亭二在歇山后左右十字嵴东西水心亭在歇山殿池中直东西亭之南九柱重檐亭之后各有侍女房三所所为三间东房西向西房东向前辟红门三门内立石以屏内外外筑四垣以周之池引金水注焉棕毛殿在假山东偏三间后鹿顶殿三间前启红门立垣以区分之仪銮局在三红门外西南隅正屋三间东西屋三间前开一门等谨按石假山明图经志书称小山子韩雍赐游西苑记称赛蓬莱本朝詹事高士竒金鳌退食笔记谓兔园山在瀛台之西殿曰清虚池边多立竒石曰小蓬莱皆此地也今废原苑西有翠殿又有花亭毬阁金殿前有野果名红姑娘外垂绛囊中空如桃子如丹朱苑外重绕长庑庑后出内墙东连海子以接厚载门门上建高阁东百步有观台台旁有雪栁万株原至元二十三年侍御史程文海奉命搜贤江南世祖谕之曰此行必致叶李来李既至京师召见披香殿劳问卿逺来良苦赐坐赐宴原至治元年四月造象驾金嵴殿原泰定元年八月作中宫金嵴殿原皇后鸿吉哩氏居坤德殿终日端坐未尝妄踰戸阈原至正十三年十月撤世祖所立坛殿改建厢宇原十四年四月皇太子徙居宸德殿命有司修葺之原泰定元年十二月新作棕殿成二年闰正月作棕毛殿原棕殿少西出掖门为慈仁殿又后苑中为金殿四外尽植牡丹百余本高可五尺补至正八年永宁禅师入觐説法于龙光殿朱昆田原按龙光殿辍耕録不载见王氏禁扁又有慈仁慈德二殿注云三殿并巴延鄂尔多考元史太祖后妃有四鄂尔多四十余人世祖鄂尔多四武宗鄂尔多一葢后妃分居之地也补至正二年七月丁亥帝御慈仁殿拂郎国进天马庚寅自龙光殿勅周朗貎以为图壬辰图成翰林学士承㫖库库传㫖命掲徯斯为赞原元肇建内殿制度精巧题头刻螭形以檀香为之螭头向外口中衔珠下垂珠皆五色用綵金丝贯串负柱融滚霞纱为猊怒目张牙有欲动之状瓦滑琉璃与天一色朱砂涂壁务穷一时之丽殿上设水晶帘堦琢龟文绕以曲槛槛与阶皆白玉石为之又有紫檀殿以紫檀香木为之光天玉德七宝瑶光通云凝翠广寒等殿不能一一数也大内有德寿宫兴圣宫翠华宫择胜宫连天楼红鸾殿入霄殿五华殿又有迎凉之所曰清林阁旁上二亭东曰松声西曰竹风又有温室曰春熙堂曰九引台者七夕乞巧之所也曰刺绣亭缉衮堂者冬至候日之所也九龙墀延香亭春时宫女传杯于此拱璧亭又名夜光亭探芳径旁为逍遥市又有集贤台集宝台眺逺阁留连馆万年宫并在禁苑原元至正十四年顺帝制龙舟于内苑其船式长一百二十尺广二十尺用水手二十四人皆衣金紫自后宫至前宫山下海子内往来游戏行时龙首眼口爪尾皆动又自制宫漏高六七寸广半之造木为匮藏壶其中运水上下匮上设三圣殿匮腰立玉女捧时刻筹时至辄浮水而上左右二金甲神一悬钟一悬钲夜则神人自能按更而击无分毫差鸣钟钲时狮鳯在侧者皆自翔舞匮之东西有日月宫飞仙六人立宫前遇子午时自能耦进度仙桥逹三圣殿复退立如前其精巧絶出人意皆前所未有原顺帝荒于游宴以宫女三圣奴妙乐奴文殊奴等一十六人按舞名十六天魔首垂发数辫戴象牙佛冠身披缨络大红销金长短裙金杂袄云肩合袖天衣绶带鞵韈各执噶布喇婉之器内一人执铃杵奏乐又宫女一十一人练槌髻勒帕常服或用唐帽窄衫所奏乐用龙笛头管小鼓筝琵琶笙胡琴响板拍拍以宦者察罕岱布哈管领遇宫中赞佛则按舞奏乐宫官授秘密戒者得入余不得预原天魔舞唐时乐王建宫词十六天魔舞袖长不始元末也原世祖至元七年以帝师帕克斯巴之言于大明殿御座上置白伞葢一顶用素段泥金书梵字于其上谓镇伏邪魔䕶安国利自后每嵗二月十五日于大殿启建白伞葢佛事与衆祓除不祥中书移文枢密院八卫拨伞鼓手一百二十人殿后军甲马五百人擡舁监坛汉闗圣神轿军及杂用五百人宣政院所辖宫寺三百六十所掌供应佛像坛面幢幡宝葢车鼓头旗三百六十坛每坛擎执擡舁二十六人钹鼓僧一十二人大都路掌供各色金门大社一百二十队教坊司云和署掌大乐鼓板杖鼓筚篥龙笛琵琶筝七色凡四百人兴和署掌妓女杂扮队戏一百五十人祥和署掌杂把戏男女一百五十人仪鳯司掌汉人回回河西三色细乐每色各三队凡三百二十四人凡执役者皆官给铠甲袍服器仗俱以鲜丽整齐为尚珠玉锦绣装束竒巧首尾排列三十余里都城士女聚观礼部官㸃视诸色队仗刑部官巡绰喧閙枢密院官分守城门而中书省官一员总督视之先二日于西镇国寺迎太子游四门舁高塑像具仪仗入城十四日帝师率梵僧五百人于大明殿内建佛事至十五日恭请伞葢于御座奉置宝舆诸仪卫队仗立于殿前诸色社直暨诸坛面列于崇天门外迎引出宫至庆寿寺具素食食罢起行从西宫门外垣海子南岸入厚载红门由东华门过延春门而西帝及后妃宫主于玉德殿门外搭金嵴吾殿綵楼而观览焉及诸队仗社直送金伞还宫复恭置御榻上帝师僧衆作佛事至十六日罢散嵗以为常谓之游皇城原至元二十七年十二月命帝师西僧递作佛事于万嵗山厚载门英宗即位之初作佛事于宝慈殿六月修佛事于万寿山十月作佛事于文德殿十一月作佛事于光天殿十二月铸铜为佛像置玉德殿是月作延春阁后殿修秘密佛事至治元年正月复修佛事于文德殿五月修佛事于大安阁十月修佛事于大内泰定帝即位初修佛事于大明殿泰定元年正月命僧讽西番经于光天殿四月修佛事于寿昌殿六月修黒雅满逹噶佛事于水晶殿帝受佛戒于帝师十月命帝师作佛事于延春阁二年二月命西僧作烧坛佛事于延华阁三年二月修佛事厌雷于崇天门七月皇后受雅满逹噶戒于水晶殿九月帝师还京修洒净佛事于大明兴圣隆福三宫致和元年三月帝御兴圣殿受无量寿佛戒于帝师天厯元年分命诸僧于大明殿延春阁兴圣宫隆福宫万嵗山作佛事又命高昌僧作佛事于宝慈殿西僧百人作佛事于徽猷阁二年五月作佛事于玉德殿九月作佛事于大明殿兴圣隆福诸宫至顺元年四月朔命西僧作佛事于仁智殿于是日始至十二月终罢十二月命西僧于兴圣光天宫十六所作佛事二年五月命西僧于万嵗山作佛事十月命西僧作佛事于兴圣宫三年七月命僧于铁幡竿修佛事至正七年二月兴圣宫作佛事等谨按禁扁载大安阁水晶殿俱在上都元史世祖纪至元二年建大安阁于上都八月十一日上都大安阁成葢拟于大都之正殿元文宗成宗即位皆在大安阁其地并是上都考析津志每年四月驾幸上都至八月内或九月初始还大都泰定纪元年四月幸上都八月至自上都而水晶殿修佛事在六月三年二月幸上都九月始至自上都而受戒水晶殿在七月是知殿属上都与日下无涉朱彝尊原书採缀于此误矣原元甲寅年开科取士九成殿上芝生原至正十三年正月重建穆清阁等谨按穆清阁禁扁注在上都析津志至正年间新葢穆清阁与大安相对则是阁属上都无疑朱彝尊原书误入耳原库曰广源曰宝源曰绮源曰赋源曰广贮曰生料曰财用曰辅用曰器备曰收支曰平盈曰寿武曰利器曰广胜曰资乘曰内蔵曰左蔵曰右蔵曰御带曰异珍曰资成曰资用曰法物曰仪从曰中兴武功曰承天宣恵曰广乐曰福宁曰奉宸曰广禧曰蔵珍曰文成曰供需曰备用曰尚用曰丰衍曰艺林曰资善曰永需原大德初广源库官售杂物有灵璧小峯长仅六寸高半之玲珑秀润所谓卧沙水道展折胡桃纹皆具于峯之顶有白石正圆莹然如玉徽宗御题八小字于傍曰山高月小水落石出畧无雕琢之迹真竒物也原万亿库有旧牌绦七千余条等谨按元万亿库有世祖御座见析津志原寿武库副使高昌额森布哈君有异石其大三寸色正碧上有白纹有神人戴笠跨驴白气上贯气中双龙摩空而飞原尚食局进御麦面其磨在楼上于楼下设机轴以旋之驴畜之蹂践人役之往来皆不能及且无尘土臭秽所侵乃巧工瞿氏造焉原世祖至元十四年八月诏建太庙于大都十六年八月以江南所获玉爵及坫凡四十九事纳于太庙原至大二年春正月以受尊号谢太庙为亲祀之始原太常请浚太庙庭中井或以嵗君所直欲止其役齐履谦曰国家以四海为家嵗君岂专在是原少府为诸王昌通建宅于太庙南田忠良往仆其柱少府奏之帝问忠良对曰太庙前岂诸王建宅所耶帝曰卿言是也又奏曰太庙前无驰道非礼也即勅中书辟道等谨按元仁宗至治元年诏议増广庙制三年别建大殿于旧庙之前用旧庙为寝殿建大次殿三间于宫城之西北东西櫺星门亦南徙见元史祭祀志原门外驰道抵齐化门之通衢等谨按元庙制东西南开櫺星三门外驰道抵齐化门见元史祭祀志原神御殿旧称影堂所奉祖宗御容皆纹绮局织锦为之原阿尔尼格善画塑及铸金为像凡两京寺观之像皆出其手原庙列圣御容织锦为之图画弗及也原影堂所在世祖帝后大圣寿万安寺裕宗帝后亦在焉顺宗帝后大普庆寺仁宗帝后亦在焉成宗帝后大夭寿万宁寺武宗及二后大崇恩福元寺为东西二殿明宗帝后大天源延圣寺英圣帝后大永福寺伊克皇后大䕶国仁皇寺殿皆制名以冠之世祖曰元寿昭睿顺圣皇后曰睿寿诺尔布皇后曰懿寿裕宗曰明寿成宗曰广寿顺宗曰衍寿武宗曰仁寿文献昭圣皇后曰昭寿仁宗曰文寿英宗曰宣寿明宗曰景寿原至正戊申九月有一饿鸱鸣端明殿上帝命善射者射之终莫能中俄常遇春等统兵至栁林去元京甚近帝召文武百官军民议战守之计迟明会议端明殿及开门忽有二狐自殿上出帝叹且泣曰宫禁严密此物何由至此殆天所以告朕朕其可留哉即命北狩补南丽正门内曰千步廊可七百歩建櫺星门门建萧墙周回可二十里俗唿红门阑马墙门内数十步许有河河上建白石桥三座名周桥皆琢龙鳯祥云明莹如玉桥下有四白石龙擎戴水中甚壮遶桥尽高栁郁郁万株逺与内城西宫海子相望度桥可二百步为崇天门门分为五总建阙楼其上翼为回廊低连两观观傍出为十字角楼高下三级两傍各去午门百余步有掖门皆崇高阁内城广可六七里方布四隅隅上皆建十字角楼其左有门为东华右为西华由午门内可数十步为大明门仍傍建掖门绕为长庑中抱丹墀之半左右有文武楼楼与庑相连正中为大明殿殿基高可十尺前为殿陛纳为三级绕以龙鳯白石阑阑下每楯压以鳌头虚出阑外四绕于殿殿楹四向皆方柱大可五六尺饰以起花金龙云楹下皆白石龙云花顶高可四尺楹上分间仰为鹿顶斗拱攒顶中盘黄金双龙四面皆緑金红琐窗间贴金铺中设山字玲珑金红屏台台上置金龙牀两傍有二毛皮伏虎机动如生殿右连为主廊十二楹四周金红琐窗连建后宫广可三十步深入半之不显楹架四壁高旷通用绢素冒之画以龙鳯中设金屏障障后即寝宫深止十尺俗唿为挐头殿龙牀品列为三亦颇浑朴殿前宫东西仍相向为寝宫中仍设金红小屏牀上仰皆实如方隅缀以綵云金龙鳯通壁皆冒绢素画以金碧山水壁间每有小双扉内贮裳衣前皆金红推窗间贴金花夹以玉板明花油纸外笼黄油绢幕至冬则代以油皮内寝屏障重覆帷幄而褁以银鼠席地皆编细簟上加红黄厚氊重覆茸单至寝处牀座每用裀褥必重数叠然后上葢纳竒钖再加金花贴薫异香始邀临幸宫后连抱长庑以通前门前绕金红阑槛尽列花卉以处妃嫔而每院间必建三楹东西向为牀壁间亦用绢素冒之画以丹青庑后横亘长道中为延春宫丹墀皆植青松即万年枝也门庑殿制大畧如前甃地皆用濬州花板石甃之磨以核桃光彩若镜中置玉台牀前设金酒海四列金红小连牀其上为延春阁梯级由东隅而升长短凡三折而后登虽至幽暗阑楯皆涂黄金龙云冒以丹青绢素上仰亦皆拱为攒顶中盘金龙四周皆绕金珠琐窗窗外绕䕶金红阑干凭望至为雄杰宫后仍为主廊后宫寝宫大畧如前廊东有文思小殿西有紫檀小殿后东有玉德殿殿楹栱皆贴白玉龙云花片中设白玉金花山字屏台上置玉牀又东为宣文殿旁有秘密室西有鹿顶小殿前后散为便门高下分引而入彩阑翠阁间植花卉松桧与别殿异飞甍凡数座又后为清宁宫宫制大畧亦如前宫后引抱长庑逺连延春宫其中皆以处嬖幸也外䕶金红阑各植花卉异石又后重绕长庑前虚御道再䕶雕阑又以处嫔嫱也又后为厚载门上建高阁环以飞桥舞台于前回阑引翼每幸阁上天魔歌舞于台繁吹导之自飞桥而升市人闻之如在霄汉台东百步有观星台台旁有雪栁万株甚雅台西为内浴室有小殿在前由浴室西出内城临海子海广可五六里驾飞桥于海中西渡半起瀛洲圆殿环为石城圈门散作洲岛拱门以便龙舟往来由瀛洲殿后北引长桥上万嵗山高可数十丈皆竒石因形势为岩岳前拱石门三座面直瀛洲东临太液池西北皆俯瞰海子由三门分道东西而升下有故殿基金主围棊石台盘山半有方壶殿四通左右之路幽芳翠草纷纷与松桧茂树荫暎上下隠然仙岛少西为吕公洞尤为幽䆳洞上数十歩为金露殿由东而上为玊虹殿殿前有石巖如屋每设宴必温酒其中更衣玉虹金露交驰而绕层阑登广寒殿殿皆绕金珠琐窗缀以金铺内外有一十二楹皆绕刻龙云涂以黄金左右后三面则用香木凿为祥云数千万片拥结于顶仍盘金龙殿有间玉金花玲珑屏台牀四列金红连椅前置螺甸酒桌高架金酒海窗外出为露台绕以白石花阑旁有铁竿数丈上置金葫芦三引铁练以系之乃金章宗所立以镇其下龙潭凭阑四望空濶前瞻瀛洲桥与三宫台殿金碧流辉后顾西山云气与城阙翠华高下而海波迤回天宇低沉欲不谓之清虚之府不可也山左数十歩万栁中有浴室前有小殿由殿后左右而入为室凡九皆极明透交为窟穴至迷所出路中穴有盘龙卬首而吐吞一丸于上注以温泉九室交涌香雾从龙口中出竒巧莫辨自瀛洲西渡飞桥上回阑巡红墙而西则为明仁宫沿海子𨗳金水河步邃河南行为西前苑苑前有新殿半临邃河河流引自瀛洲西邃地而绕延华阁阁后逹于兴圣宫复邃地西折咊后老宫而出抱前苑复东下于海约逺三四里龙舟大者长可十丈绕设红綵阑前起龙头机发五窍皆通余船三五亦自竒巧引挽游幸或隠或出已觉忘身况论其他哉新殿后有水晶二圆殿起于水中通用玻璃饰日光回彩宛若水宫中建长桥逺引修衢而入嘉禧殿桥旁对立二石高可二丈濶止尺余金綵光芒利锋如斵度桥步万花入懿德殿主廊寝宫亦如前制乃建都之初基也由殿后出掖门皆丛林中起小山高五十丈分东西延缘而升皆叠怪石间植异木杂以幽芳自顶绕注飞泉岩下穴为深洞有飞龙喷雨其中前有盘龙相向举首而吐流泉泉声夹道交走泠然清爽仿彿仙岛山上复为层台回阑邃阁高出空中隠隠遥接广寒殿山后仍为寝宫连长庑庑后西绕邃河东流金水亘长街走东北又绕红墙可二十步许为光天门仍辟左右掖门而绕长庑中为光天殿殿后主廊如前但廊后高起为隆福宫四壁冒以绢素上下画飞龙舞鳯极为明旷左右后三向皆为寝宫大畧亦如前制宫东有沉香殿西有宝殿长庑四抱与别殿重阑曲折掩映尚多莫名又后为兴圣宫丹墀皆万年枝殿制比大明差小殿东西分道为阁门出绕白石龙鳯阑楯阑楯上每柱皆饰翡翠而寘黄金雕鸟狮座中建小直殿引金水绕其下甃以白石东西翼为仙桥四起雕窗中抱綵楼皆为鳯翅飞檐鹿顶层出极为竒巧楼下东西起日月宫金碧㸃缀欲象扶桑沧海之势壁间来往多便门出入有莫能穷楼后有礼天台高跨宫上碧瓦飞甍皆非常制盼望上下无不流辉不觉夺目亦不知蓬瀛仙岛又果何似也又少东有流杯亭中有白石牀如玉临流小座散列数多刻石为水兽潜跃其旁涂以黄金又皆制水鸟浮杯机动流转而行劝罚必尽欢洽宛然尚在目中绕河沿流金门翠屏回阑小合多为鹿顶鳯翅重檐往往于此临幸又不能悉数而穷其名总引长庑以绕之又少东出便门步邃河上入明仁殿主廊后宫亦如前制后宫为延华阁规制高爽与延春阁相望四向皆临花苑苑东为端本堂上通冒素纻丝又东有棕毛殿皆用棕毛以代陶瓦少西出掖门为慈仁殿又后苑中有金殿殿楹窗扉皆褁以黄金四外尽植牡丹百余本高可五尺又西有翠殿又有花亭毬阁环以緑墙兽闼緑障魫窗左右分布异卉幽芳参差映带而玉牀宝座时时如浥流香如见扇影如闻歌声出户外而若渡云霄又何异人间天上也金殿前有野果名红姑娘外垂绛囊中空如桃子如丹珠味甘酸可食盈盈绕砌与翠草同芳亦自可爱苑后重绕长庑庑后出内墙东连海子以接厚载门绕长庑中皆宫娥所处之室后宫约千余人掌以阉寺给以日饭又何盛也庚申以荒淫久废朝政洪武元年为诸将叛背捐弃宗庙社稷而逃走依西北葢立彼䝉古之国逾年不为所容思庇翁吉喇特氏鲁王所封之国以求生即应昌府也府有西江焉庚申心知不可为己因泣数行下未几以痢疾崩子阿裕尔钖哩逹喇立五日我师奄至阿裕尔钖哩逹喇仅以身免二后阿裕尔钖哩逹喇妻子及三宫妃嫔扈卫诸将军将帅从官悉俘以还元氏遂灭至是始騐当初指望説生涯死在西江月下之䜟云等谨按萧洵故宫遗録其中多有与诸书不合者如文思紫檀二殿在大明殿东西此云在延春阁后玊德殿在清灏门外清灏为延春西庑之门此云在延春阁后之东仪天殿此作瀛洲殿广寒殿前大玉海此作金酒海仪天殿西渡飞桥为兴圣宫此作明仁宫明仁延春阁之西暖殿也嘉禧殿在光天殿西其东相对者有寿昌殿此云西前苑新殿之后而脱载寿昌延华阁在兴圣宫后此云在明仁后端本堂在兴圣殿西庑即旧奎章阁也此云在苑东大抵萧氏毁元宫室不过得诸一览之余万户千门纷错杂出讵能无少疎误今但仍其旧文而以诸书纪载不同者附识于兹以资互证至其中字句之讹则据王佐格古要论所载元故宫考参校同异为之釐订如右朱昆田原按虎溪萧氏故宫遗録一卷绛云楼书目有之王氏格古要论补采入更名大都宫殿考且又删削十之二三非复萧氏之旧兹从余姚黄氏所购山阴祁氏蔵本备録之并附吴伯度序于后虎溪因毁故宫特详其形制有心哉是人惜止载宫门以内而大都宫城之制未详遗蹟遂不可考览古者未免有余憾也钦定日下旧闻考卷三十二卷三十二举正钦定日下旧闻考卷三十二举正翠葆幓髾原书作葆羽毶旓与上句不对今改李公遂朝元原书作如元按非敌国体今改三间两夹原书两讹作西今改闰正月原书落闰字今据元史増拂郎原书拂讹作茀今据元史改筝字下原书有字查字典无此字系沿元史之误今删睿寿原书寿讹作德今据元史改仍设金红小屏牀原书落设字屏讹作平上仰皆实如方隅原书讹作皆为实研龙骨方槅尽列花卉原书尽讹作画殿皆绕金珠琐窗原书绕讹作线珠讹作朱卬首上原书有左底二字主廊原书主讹作立西绕邃河原书西讹作两殿制比大明原书比讹作北花亭毬阁原书毬讹作氊今俱据元故宫考増删改正侯封句原书重一封字今改朝字钦定日下旧闻考卷三十二举正卷三十二节删原书元宫室门节删附记景耀门在左庑中条节十五字东宫香殿成条删至正九年冬诏以皇子条节九字至大初曽巽条删顺帝开端本堂条删世祖诏都城大作佛事条删元人事佛条删钦定日下旧闻考卷三十二节删钦定日下旧闻考卷三十三钦定四库全书钦定日下旧闻考卷三十三宫室等谨按明初燕邸仍西宫之旧当即元之隆福兴圣诸宫遗址在太液池西其后改建都城则燕邸旧宫及太液池东之元旧内并为西苑地而宫城则徙而又东我朝定鼎凡前明弊政刬除务尽宫殿之制概从简朴间有兴葺或仅改易其名今谨就朱彞尊原书各条下略为标识其详已恭载国朝宫室卷内不复缀云原十二年十一月燕府营造讫工绘图以进其制社稷山川二坛在王城门之右王城四门东曰体仁西曰遵义南曰端礼北曰广智门楼廊庑二百七十二间中曰承运殿十一间后为圆殿次曰存心殿各九间承运殿之两庑为左右二殿自存心承运周围两庑至承运门为屋百三十八间殿之后为前中后三宫各九间宫门两厢等室九十九间王城之外周垣四门其南曰灵星余三门同王城门名周垣之内堂库等室一百三十八间凡为宫殿室屋八百一十一间原永乐十四年八月作西宫初上至北京仍御旧宫及是将撤而新之乃命作西宫为视朝之所中为奉天殿殿之侧为左右二殿奉天殿之南为奉天门左右为东西角门奉天门之南为午门午门之南为承天门奉天殿之北有后殿有凉殿煖殿及仁夀景福仁和万春永夀长春等宫十五年六月建郊庙十一月建干清宫等谨按明永乐四年诏以明年建北京宫殿十四年八月作北京西宫十一月诏羣臣议建北京十八年诏改京师为南京北京为京师十一月以迁都北京诏天下是月北京郊庙宫殿成见明史本纪原永乐十五年鼎建北京宫殿有瑞霭浮空金水桥河氷凝结浮图诸象又庆云呈采团圜如日正当御座中且现五色天花于是大小臣工咸为歌颂有圣徳瑞应诗二十卷原文皇将营北京宫殿时有神木出四川马湖山中命礼部尚书建安郑赐赍香帛徃答神庥焉等谨按明永乐四年分遣大臣採木于四川江西湖广浙江山西所遣徃四川之尚书宋礼言有数大木一夕自浮大谷逹于江天子以为神名其山曰神木山遣官祠祭见明史本纪原初燕邸因元故宫即今之西苑开朝门于前元人重佛朝门外有大慈恩寺即今之射所东为灰厰中有夹道故皇墻西南一角独缺太宗登极后即故宫建奉天三殿以备廵幸受朝至十五年改建皇城于东去旧宫可一里许悉如金陵之制而宏敞过之原既迁大内东华门之外逼近民居喧嚣之声至彻禁籞至宣徳七年始加恢扩移东华门于河之东迁民居于灰厰西之隙地原皇城外围墻三千二百二十五丈九尺四寸其门凡六曰大明门曰长安左门曰长安右门曰东安门曰西安门曰北安门俗唿曰厚载门仍元旧也墻外红铺七十二登闻鼓院在长安右门外紫禁城内墻南北各二百三十六丈二尺东西各三百二丈九尺五寸其门凡八曰承天门曰端门曰午门即俗所谓五鳯楼也东曰左掖门西曰右掖门再东曰东华门再西曰西华门向北曰元武门墻外红铺三十六等谨按明代宫室各门名虽仍沿元旧似俱移置东偏稍加恢扩其登闻鼓院今在西长安门外属通政司详官署门原正徳辛巳上入继大统至京城外行殿杨廷和请上由东安门入居文华殿上笺劝进择日登极上从行殿受笺由大明门入日中登极原圣母将至礼部议由东安门入再议由大明左门入张璁曰虽天子必有母也焉可由旁门入乎圣母至由大明中门入原进大明门次为承天之门天街横亘承天门之前其左曰东长安门其右曰西长安门凡国家有大典则启大明门出不则常扃不开毎日百官奏进俱从二长安门入守者常数十百人皆禁军也等谨按承天门又折而东曰长安左门折而西曰长安右门见明史舆服志原在京法司遇会官审録重囚俱于承天门东西分为四行列坐公侯驸马伯列于东班前行都督等官列于东班后行尚书都御史侍郎等官列于西班前行通政使大理寺佐贰官并六科掌科事给事中列于西班后行等谨按明之承天门顺治八年重建改为天安门今秋谳大典仍在天安门外西朝房即刑部三法司值班处也原隆庆戊辰五月考选庶吉士在金水桥南设几北向几上各帖姓名原隆庆五年二月濬金水河原大明门内曰承天之门其内之东一门内则太庙也西一门内则太社太稷也原成化元年三月命工部尚书白圭董造承天门原颁诏例置诏于椟系以䋲自承天门缒下原太庙在阙之左永乐十八年建前正殿翼以两庑后寝殿九间问一室主皆南靣几席诸器备嘉靖十一年中允廖道南请建九庙上从其议撤故庙祖宗各建专庙合为都宫因旧庙新之太祖居中文皇世庙在太庙东北居六庙上昭穆六庙列太庙左右庙各有殿殿后有寝藏主太庙寝后别有祧寝藏祧主太庙门殿皆南向羣庙门东西向内寝殿皆南向十五年十二月九庙成二十年四月雷火八庙灾惟睿庙存因重建太庙复同堂异室之制二十四年七月新庙成正殿九间内贮诸帝后冕旒冠帯柜而藏之祭则陈设东西侧间设亲王功臣位前为两庑东西二燎炉东燎列圣亲王祝帛西燎功臣帛南为㦸门门之左为神库右为神厨又南为庙门门外东南为宰牲亭南为神宫监西为庙街门正殿后为寝殿九间奉安列圣神主皆南向又为祧庙五间藏祧主皆南向特享于四孟祫于嵗除原太庙规制中室太祖髙皇帝孝慈髙皇后东第一室成祖文皇帝仁孝文皇后西第一室睿宗献皇帝慈孝献皇后东第二室武宗毅皇帝孝靖毅皇后西第二室世宗肃皇帝孝洁肃皇后东第三室穆宗庄皇帝孝懿庄皇后西第三室神宗显皇帝孝端显皇后东第四室光宗贞皇帝孝元贞皇后西第四室熹宗悊皇帝其祧殿所藏徳祖元皇帝后懿祖恒皇帝后熙祖裕皇帝后仁祖淳皇帝后仁宗昭皇帝诚孝昭皇后宣宗章皇帝孝恭章皇后英宗睿皇帝孝庄睿皇后宪宗纯皇帝孝贞纯皇后孝宗敬皇帝孝康敬皇后东庑侑享诸王十五人西庑侑享功臣十七人朱彞尊原按此乃崇祯时太庙规制盖终明之世庙祀皆一帝一后后惟元配原嘉靖四年四月光禄署丞何渊请于太庙内立世室以献皇帝与祖宗同享太庙礼部尚书席书等以为不可有㫖集廷臣再议于是吏部尚书廖纪武定侯郭勋给事中杨言御史叶忠等咸谓皇上孝心无穷礼制有限臣等万死不敢以非礼误陛下上曰世室之建自古有之朕膺天命入绍大统皇考百世之室胡为不可遂命大学士费宏石珤太监张佐等即太庙左隙地立庙其前殿后寝一如太庙制定名世庙云已而席书上言择地以称庙所别者出入不与太庙同门位处不与太庙并列祭用次日使敬心不分于所尊庙欲稍逺使乐声不闻于列祖尊尊亲亲可两全矣神路宜由阙左门出入何渊复奏当与庙街同门费宏贾咏石珤皆以为不可上不听命由庙街门五年九月世庙成上自观徳殿奉献皇帝神主于世庙十一年三月中允廖道南请建九庙十四年正月谕大学士李时等曰世庙廹近河水今拟重建于太庙左方命于太庙东南隙地相度二月初建九庙十五年十一月九庙成十二月奉安太祖列帝后神主十七年六月扬州府通州同知致仕丰坊上疏请建明堂加尊皇考献皇帝庙号称宗以配上帝疏下礼部集议尚书严嵩言明堂圜丘皆以事天今大祀殿在圜丘之北正应古方位明堂秋享之礼即此可行不必更建至于侑享以父配之自汉唐宋诸君莫不皆然钱公辅司马光孙忭所论又主祖宗之有功者今以功徳则宜配文皇以亲则宜配献皇帝若称宗之议则未有称宗而不祔太庙者恐皇考在天之灵亦所不安复命集议嵩乃言考秋享成物之㫖严父配天之文皇考配享允合周道户部侍郎唐胄上疏力争上留中不发乃设为臣下奏对之辞作明堂或问以示辅臣特黜胄为民上又谕嵩曰国家之兴始于髙皇帝而中定艰难则文皇宜同称祖号皇考献皇帝宜荐宗称帝嵩复上议太祖即位仁祖虽自布衣必享天下之祀皇考固独阙焉圣心必有所不安又言文皇帝再造鸿业㮣以宗称于义未尽尊称为祖圣见允宜嵩奏出羣臣无复异议大学士夏言拟太宗为烈祖孝皇帝上定为成祖恭上庙号尊文皇帝为成祖皇考为睿宗献皇帝祔于太庙朱彞尊原按大礼之议张文忠倡之席文襄附和之其初合在廷之诤臣伏阙号哭不能回迨其后建世室配天祔庙两公非不力争亦不能夺何渊丰坊之邪説论世者咎终归于始倡和之人此谓逢君之恶其罪大君子于议礼之际尤不可不慎也原奉先殿在神霄之东殿九室如庙寝制国有太庙以象外朝有奉先殿以象内朝毎室一帝一后如太庙寝殿其祔祧迭迁之礼亦如之凡祀方丘朝日夕月册封告祭及忌辰在焉余皆于太庙行之永乐三十五年始作等谨按明洪武间以太庙时享未足以展孝思复建奉先殿于宫门内之东成祖迁都北京建如制见明史礼乐志原奉先殿荐新品物正月韭菜生菜荠菜鸡子鸭子二月芥菜薹菜蒌蒿子鵞新氷三月茶笋鲤鱼鹌鹑四月彘猪雉鸡青梅王𤓰杏子樱桃白酒五月小麦麺沙糖红豆嫩鸡桃子大麦茄子李子来禽蒜薹煮酒六月冬𤓰甜𤓰西𤓰莲蓬七月卜萄枣子鲜菱雪梨芡实八月茭白嫩姜鳜鱼鲜藕粳米粟米穄米芋苖九月鳊鱼小红豆沙糖栗子橙子石榴柿子生酒十月山药蜜活兎柑子橘子米糕豆腐蓼花米糖细糖银鱼子鲚鱼鱼冻十一月荞麦麪红豆沙糖甘蔗獐子天鹅鹿雁十二月菠菜鲫鱼白鱼风鲫鱼原奉先殿供飬初一日卷煎初二日髓饼初三日沙炉烧饼初四日蓼花初五日羊肉肥麪角儿初六日糖沙馅馒头初七日巴茶初八日蜜酥饼初九日肉酥油初十日糖蒸饼十一日盪麪烧饼十二日椒盐饼十三日羊肉小馒䬦十四日细糖十五日玉茭白十六日千层蒸饼十七日酥皮角儿十八日糖枣糕十九日酪二十日麻腻面二十一日蜂糖糕二十二日芝蔴烧饼二十三日卷饼二十四日熝羊蒸二十五日雪糕二十六日夹糖饼二十七日两熟鱼二十八日象眼糕二十九日酥油烧饼三十日糖酥饼补旧例北京奉先殿供荐二月子鹅江宁县办解三月鲜笋四月梅子皆南京园户办七月雪梨宣城县解八月茭白南京池户办九月香橙南京园户办十月柑子橘子呉县办十一月甘蔗钱塘仁和二县办解万厯九年南京太常寺卿沈节甫以子鹅道逺抵京已非子鹅雪梨采自秋前装运色味易变不如在京河间所产议子鹅别𣲖大兴宛平二县雪梨𣲖河间勅下礼部行太常光禄议覆未报二十四年九月南太常寺卿杨时乔请移文应天府取鹅梨价银至京买子鹅河间买梨进献等谨按明史礼乐志𢎞治十七年吏部尚书马文升言南京进鲜船本为奉先殿设輓夫至千人沿途悉索今杨徐旱愿减省以甦民困据此则前明奉先殿供荐亦未免过繁矣原嘉靖六年三月移建观徳殿于奉先殿之左改称崇先殿奉安恭穆献皇帝神主等谨按嘉靖二年葺奉慈殿为观徳殿五年以观徳殿窄隘欲别建于奉先殿左尚书赵瓉谓不可不听乃建于奉先殿之东曰崇先殿见明史礼志原孝肃纪皇后薨礼不得祔庙乃于奉先殿右特建奉慈殿别祀之嘉靖十五年并祭于奉先殿罢奉慈享荐原景神殿在太庙东北奉藏列圣御容嵗六月六日太常寺吉服诣殿晒晾等谨按嘉靖十三年命易承天家庙曰隆庆殿十五年以渠道迁世庙更号曰献皇帝庙遂改旧世庙曰景神殿寝殿曰永孝殿见明史礼志补嘉靖二十三年夏建造九庙大柱石磉取诸西山毎石用骡二百头拽二十五日至城等谨按明世宗本纪嘉靖二十年四月辛酉九庙灾燬成祖仁宗主二十四年七月以庙建礼成百官表贺亦见明史礼志原崇祯十六年仲夏大雨沾衣如血雷霆通夕不止次日见太庙神主或横或倒诸铜器为雷火所击融而成灰六月二十三夜雷震奉先殿庙嵴䲭吻碎中有剑削㧞去不知落在何所庙门玲珑雕刻处皆损壊有龙爪痕太监苏允宁换鸱吻比前减小上不悦降允宁级原崇祯十六年夏一夕大雨霹雳起奉先殿中诘朝视之殿门俱开门前白石为雷火所燔有蟠龙痕门上金铺龙爪印其上爪所着处金皆镕化中官马从龙云原社稷坛在阙之右与太庙对坛制二成四靣石堦各三级上咸用五色土随方筑之坛西砌瘗位四靣开櫺星门西门外西南建神库库南为神厨北门外为拜殿外天门四座西门外为宰牲亭原洪武元年上亲祭大社大稷大社设正位在东配以后土西向大稷设正位在西配以后稷东向各用玉两邸币黒色特用犊一羊一豕一笾豆各十原居中巍然而向明者午门也钟鼓在焉曰左掖门曰右掖门原午门之内曰皇极门左曰𢎞政门右曰宣治门旁曰归极门曰会极门皇极门内东曰文昭阁西曰武成阁上曰皇极殿中曰中极殿后曰建极殿所谓三大殿也中极渗金圆顶如穿堂之制建极殿后曰云台门东曰后左门西曰后右门亦名曰平台又东则景运门西则隆宗门中则干清门上则为干清宫崇祯八年八月初四日题敬天法祖牌悬于内东暖阁曰昭仁殿西暖阁曰𢎞徳殿左曰日精门门之北西向曰端凝殿右曰月华门门之北东向曰懋勤殿左小门曰龙光右小门曰鳯彩西御憇房万厯中更夀安居干清宫后披檐东曰思政轩西曰养徳斋中圆顶则交㤗殿上则坤宁宫皇后所居坤宁东露顶曰贞徳斋西露顶曰养正轩东披檐曰清暇居北围廊曰游艺斋左曰景和门右曰隆福门再北左曰端则门右曰基化门便接琼苑左右门矣此中一路之大畧也干清宫门后过日精门之东曰崇仁门稍南则曰奉慈殿万厯中改东裕库曰𢎞孝殿崇先殿改为神霄殿日精门徃北曰顺徳北门则东一长街也再北向西与龙光门斜对者曰咸和左门向南者曰景仁宫其东则东二长街也南首麟趾门北首千婴门麟趾门之东曰延禧宫曰怡神殿再东曰嘉徳左门再东曰苍震门咸和左门之北向西与景和门相对者曰广和左门向南者曰承干宫东宫贵妃所居东二长街之东曰永和宫广和左门之北向西与端则门对者曰大成左门向南者曰钟粹宫皇太子所居前殿曰兴隆宫后殿曰圣哲殿其后小院曰龙徳斋东二长街之东曰景阳宫千婴门之北并列者则干东之房五所宫正司六尚局皆在干清宫之东此东一路之大畧也干清宫门后过月华门之西曰遵义门向南则养心殿西南则祥宁宫宫前向北者曰无梁殿嘉靖中炼丹药之所月华门之西南者曰隆道阁原名道心阁下曰仁徳堂阁东曰忠义室曰仁荡门曰义平门西南则慈宁宫矣月华门往北曰顺徳右门则西一长街也再北向东与凤彩门斜对者曰咸和右门南者曰毓徳宫原名安乐宫后又改永夀宫则西二长街也北首曰百子门南首螽斯门西曰启祥宫宫内一石坊北曰圣本肇初南曰元徳永衍盖兴献帝所生之地再西曰嘉徳右门曰隆徳殿祀三清神左有容轩右无逸斋配殿左曰春仁右曰秋义再西北曰英华殿有菩提树二株北则北角井西则咸安宫咸和右门之北向东与兴福门相对者曰广和门南向者曰翊坤宫西宫贵妃所居西二长街之西曰长春宫广和右门与基化相对者曰大成右门向南者曰储秀宫西二长街之西曰咸福宫又后则干西之房五所此西路之大畧也坤宁宫所谓中宫也宫后则为后苑钦安殿在焉曰天一之门万春亭千秋亭对育轩清望阁金香亭玉翠亭乐志斋曲流馆四神祠有假山曰堆绣山山上亭曰御景亭东西二池有亭东曰浮碧西曰澄瑞万厯十一年毁观化殿垒此东南曰琼苑左门西南曰琼苑右门钦安殿后曰顺贞门即坤宁门也此外则元武门矣皇极门之东曰会极门门东曰文华殿有精一堂恭黙室九五斋殿之后曰玉食馆北曰省愆居殿之口曰崇本门殿之后曰刻漏房铜壶騐时之所再后则徽音门曰麟趾门其内则慈庆宫又奉宸宫朂勤宫承华宫昭俭宫麟趾门之东曰闗雎左门再西曰元辉殿再北朝南者曰寳善门迤东曰慈庆宫后门门之外曰奉先殿即内太庙也街东则隆祀门其内则外东裕库也又东北并列二门曰履顺蹈和则一号殿仁夀宫之门内有哕鸾宫喈凤宫宫妃养老之处自寳善门亦可通元武门其中之门则莲花门也皇极门之西曰归极门门西曰武英殿殿西曰大庖曰尚膳监东北曰思善门曰仁智殿西南曰御酒房又北曰慈宁门嘉靖十五年以仁夀宫故址并撤大善殿建慈宁宫过慈宁宫皆内侍直房再北过长庚桥则元武门矣等谨按前明宫室规制本朝多仍其旧有更易其名者如皇极门今改为太和门𢎞政门今改为昭徳门宣治门今改为贞度门会极门今改为协和门归极门今改为熙和门广和左右门今改为广生左门广生右门文昭武成二阁今改为体仁阁𢎞义阁其宏孝神霄等殿今改建斋宫及毓庆宫详见国朝宫室原顺天主考例不赐宴独南畿二主考辞朝赐宴于阙东松林相传云遵洪武旧制补唐人入朝多侈言花桞之盛五言诗如王维云栁暗百花明春深五凤城杜甫云退朝花底散归院栁边迷又云冉冉栁枝碧娟娟花蘂红戴叔伦云月沉宫漏静雨湿禁花寒窦叔向云宫花一万树不敢举头看七言诗如武平一云黄莺未解林间啭红蘂先从殿里开贾至云千条弱栁垂青琐百啭流莺绕建章岑参云花迎劒佩星初落栁拂旌旗露未干杜甫云香飘合殿春风转花覆千官淑景移钱起云长乐钟声花外尽龙池栁色雨中深皇甫曽云晓色渐分双阙下漏声遥在百花中张籍云寳树楼前分绣幙綵花廊下映朱阑至宋犹然故宣和御制宫词云禁宫春色最妖姸桃李扶疎满眼前又云才过阁门分曲槛弄晴繁蘂丽如粧盖自金元以来始不复种花栁于阙下矣明于午门左右棌松叶为棚使百官免立风露之下其制虽善要不若植花栁之为愈也等谨按午门外松棚本朝悉裁去补文皇帝御用枪有号帯在午门之五凤楼王元羙有诗纪之补华亭沈景阳善卜永乐中驿取至京太宗命于午门上布卦乃问英国公征南事景阳占曰此大胜之兆时正午当得㨗音其时果有飞檄至报安南平上大悦赐钞币遣归故里原刑制有剙之自明而为前代所未有者廷杖与东西两厰锦衣卫镇抚司狱是已是二者杀人至惨而不丽于法举朝野之命一听于武夫宦竖之手可叹也太祖常与侍臣论待大臣礼太史令刘基曰古者公卿有罪盘水加劒诣请室自裁未尝轻折辱之所以存大臣之体也时侍读学士詹同侍坐因取大戴礼及贾谊疏以进且曰古者刑不上大夫以厉亷耻也必如是君臣之恩礼始可两尽上深然之洪武六年工部尚书王肃坐法当笞太祖曰六卿贵重不宜以细故加辱命以俸赎罪后羣臣罣悞许赎俸始此然永嘉侯朱亮祖父子皆以鞭死工部尚书夏祥毙杖下故当时上书者犹以大臣有过恶当诛不宜加辱为言宣徳三年怒御史严皑方鼎何杰等沈湎酒色久不朝参遂命枷项以徇自此言官有枷项者至正统六年大臣枷项者为行在户部尚书刘中敷侍郎呉玺陈瑺祭酒李时勉是时王振乱政鞭挞公卿殿陛行杖习为故事成化十五年汪直诬陷侍郎汪文升都御史牟俸等有诏切责给事中李俊等二十七人御史王濬等二十九人互相容隐不言各廷杖二十正徳十四年以谏止南廵杖者舒芬黄巩下百三十人死者陆宸等十一人嘉靖三年羣臣争大礼聚哭左顺门帝大怒杖五品以下丰熙等一百三十有四人死者王思等十七人于时裹疮吮血填满犴狴此其最酷者矣嘉靖中年用法益急虽大臣不免笞辱二十三年宣大总督尚书翟鹏蓟州廵抚都御史朱方以撤防太早二十九年总督宣大侍郎郭宗皋廵抚大同副都御史陈燿以㓂入大同是年八月刑部侍郎彭黯左都御史屠侨大理寺卿沈良才以议兵部尚书丁汝䕫狱迟缓三十一年戎政侍郎蒋应奎左通政唐国相以子弟寄名冐功皆逮杖之鹏死狱中方燿皆毙杖而黯侨良才等杖后即起治事公卿之辱前此所未有也故事凡杖者以绳缚两腕囚服逮赴午门外毎入一门门扉随阖至杖所列校百人衣襞衣执木棍林立司礼监宣驾帖讫坐午门西墀下左锦衣衞使坐右其下绯而趋走者数十人须臾缚囚定左右厉声喝喝阁棍则一人持棍出阁于囚股上喝打则行杖杖之三则喝令着实打或伺上意不测曰用心打则囚无生理矣五杖而易一人喝如前毎喝环列者羣和之喊声动地闻者股慄凡杖以布承囚四人舁之杖毕举布掷诸地几絶者十恒八九刑部尚书林俊遗表諌世宗畧曰臣闻古者挞人于朝与衆辱之而已非欲壊烂其体肤而致之死也亦非所以待士大夫也成化间臣犹见廷挞三五臣容厚绵底衣以重氊叠帊犹卧褥数月瘀血始消正徳时逆瑾用事始令去衣受杖重伤国体致酿末年谏止南廵忠直毙命之惨幸遇新诏收恤士气始回不意诸臣以议礼触忤复见此事似非圣世所宜然自此或用㣲文意揣指讁被逮至因元旦朝贺怒六科给事中张思静等各朝服受杖出四十余年间朝士之毕命阙下者益多于前世矣万厯六年以争首辅张居正夺情杖编修赵用贤等五人天下寃之后帝益厌言者疏多留中廷杖寝不用至天启四年司礼监太监王体干奉勅大审复开其端重笞戚臣李承恩以恱魏忠贤因毙主事万燝御史呉裕中于杖下始燝等之被杖也台省争诣阁救止之不得大学士叶向髙因疏言以数十年不行之敝政而三见于旬日之间比者万燝已亡林汝翥汪文言亦将就毙廷杖之事万万不可再行后以当问者悉付之镇抚司士类受祸其惨更有不忍言者矣补午门廷杖司礼监锦衣衞使分坐左右列校行杖之重轻匪独察二人之话言辨其颜色也黠者毎视其足足如箕张则囚可生鞾尖一歛则囚无生理矣闻诸恶少年习行杖时先缚草为二人一寘甎于中一纸裹其外俱以衣覆之杖寘甎者视之若轻徐解而观则甎都裂杖纸裹者视之极重而纸无伤能如是则入选以朝臣之死生恣阉竖武夫之喜怒真可叹息痛恨也原海宁查京尹秉彛为诸生时梦受杖身在暗室中仰见一额悬天上春回四字后任户科给事中上疏论严嵩父子诏廷杖六十讁定边县典史恍忆前梦因作诗云九重天上春回日二十年前梦里身原隆庆元年吏部尚书杨博等上言先朝诸臣以建言廷杖死者若太仆卿杨最编修王思给事中薛宗铠何光裕裴绍张原御史浦鋐曽翀叶经主事周天佐伍瑜臧应奎殷承叙凡十三人应复职赠廕上从之原隆庆二年给事中石星条奏六事上怒其讪上无礼廷杖之上御五凤楼潜察杖者中官戒阍吏毋纳给事从人部郎穆文熙恐以杖毙先以义白缇帅身自掖蔽中官共詈之文熙且詈且掖以出得不死原海盐郑少卿履淳为尚寳司丞隆庆三年疏言今之最急莫如用贤陛下恭黙三禩宁曽召问一大臣面质一讲官赏纳一諌士乎得旨杖一百血渍于袴今其子孙尚置于笥中补杨公继盛狱具诏杖一百或以蚺蛇胆遗之谓服之可以御杖继盛曰椒山自有胆何必蚺蛇哉补吉水邹忠介公元标万厯初以建言予杖天启初起为总宪年老矣入朝而踬徳陵色不怡先太傅文恪公进曰元标在先朝直言受杖至今筋骨犹负痛也上为之改容等谨按明时廷杖惟以一时之忤付诸阉竖俾得假威肆毒自王振刘瑾用事后中更数大狱所设东西厰镇抚司锦衣衞罗织惨酷为尤甚朱彛尊原书备録其事以见明之刑政失当阍寺擅权其底于灭亡宜也原献俘之礼先一日设御座于午门楼前楹正中是日早分遣勲臣告于南郊太庙教坊司陈设大乐于御路南东西北向文武各官朝服刑部堂上官及献俘官吉服于御道外东西侍立上常服御皇极门钟声止鸿胪卿请上乘舆乐作内珰戎装拥衞前后排列五凤楼东西两黄盖扈御簥登午门楼正中黄幄陞座乐止鸣鞭鸿胪寺卿招唿报㨗献俘官宣奏毕锦衣衞堂上官招唿拿俘来将尉引俘至刑部请付所司行刑押俘出羣臣称贺礼毕驾兴原上御午楼献俘奏事毕上曰拿去廷臣尚未闻声左右勋戚接者二逓为四乃有声又为八为十六渐震为三十二最下则大汉将军三百六十人齐声如轰雷矣原崇祯元年五鳯楼前获一黄袱内袭小函一卷题云天启七崇祯十七还有福王一内侍晨捡得奏御前思陵传廵视皇城各官究所从来袁槐眉给谏奏曰此事不经何由得至大内且臣等廵视俱各未见而内臣特奏之安知非奸人所为如一追究将来必有造言簧惑圣听者矣上可其奏立命火之钦定日下旧闻考卷三十三卷三十三举正钦定日下旧闻考卷三十三举正太常记原书讹作太甞纪今改陈瑺下落祭酒李时勉五字今据明史刑法志増更永宁后仍改长春宫九字原书讹作正文今改作小註钦定日下旧闻考卷三十三举正钦定日下旧闻考卷三十四钦定四库全书钦定日下旧闻考卷三十四宫室原午门内居中向南者曰皇极门即奉天门也左曰𢎞政门即东角门也考选鸿胪则在此焉右曰宣治门即西角门也西向曰归极门即右顺门也东向曰会极门即左顺门也原奉天门常朝御座后内官持一小扇金黄绢包裹之闻之故老云非扇也其名卓影辟邪永乐间外国所进补奉天门御朝上坐定内使捧香炉上刻山河之形寘榻前奏云安定了原常朝旧制每日御皇极门决事御座谓之金台既升座锦衣力士张五繖葢四围扇自东西陛陞立座后左右而内使一执葢陞立座上一执武备杂二扇立座后正中武备之制一柄三刃而圈以铁线裹以黄罗袱如扇状用则线圈自落三刃出焉防不虞也原厯日之颁太袓定于九月之朔其后改于十一月之朔分赐百官颁行天下继又改十月朔是日御殿比于大朝会一切士民拜于廷者例俱得赐原皇极门外两庑四十八间除旷八间实四十间东二十间为实录玉牒起居诸馆及东阁会坐公揖在焉西二十间上十间为诸王馆下十间则会典诸馆也定王书堂在西第六间为读书处第五间悬先师孔子画像四配侍侧葢摹吴道子笔也及永王出合因移定王第四间而永王在第六间原洪熙元年六月上聼政于西角门原故事文武羣臣朝亲王于奉天门东廊今之皇极门东也原皇极门内居中向南者曰皇极殿即奉天殿也左向西者曰文昭阁即文楼也右向东者曰武成阁即武楼也殿之两旁东曰中左门西曰中右门原奉天殿永乐十五年十一月建等谨按明史永乐四年诏以明年建北京宫殿八年七月至北京御奉天殿受朝贺十二年八月至北京御奉天殿受朝贺则十五年之前已两御北京之奉天殿矣葢明袓定大朝会正殿曰奉天永乐时建都遂仍其名至是撤而新之殿制皆自是年更定云原北京奉天殿两壁斗栱间绘真武神像补永乐十八年三殿工毕上召漏刻博士胡卜之布筭讫奏曰明年某月某日午时当燬上大怒囚之至期狱卒报午过无火胡服毒死则午正三刻也殿果焚上甚惜之原永乐十九年四月庚子奉天华葢谨身三殿灾原正统五年三月建奉天华葢谨身三殿干清坤宁二宫初太宗皇帝营建宫阙尚多未备三殿成而复灾以奉天门为正朝至是修造之发现役工匠操练官军七万人兴工六年九月三殿两宫成十月赐太监阮安僧保金银纻丝钞都督同知沈清封修武伯工部尚书呉中加少师太仆少卿冯春杨青俱升工部左侍郎等谨按洪熙元年正月御奉天门受朝见明史夲纪原嘉靖三十六年四月丙申雷雨大作戍刻火光骤起由奉天殿延烧华葢谨身二殿文武楼奉天左顺右顺及午门外左右廊尽燬原嘉靖三十六年四月十三日奉天等殿门灾是日雷雨大作火光骤起由正殿延烧至午门楼廊俱烬原四月二十七日奉御札先作朝门午楼八月二十七日兴工戊午八月三日大朝等门成奏告太庙原三十七年重建奉天门成更名曰大朝门等谨按嘉靖三十六年帝以殿名奉天非题扁所宜用宜更定以答天庥明年重建奉天门更名曰大朝门见明史舆服志补嘉靖丁巳四月三殿二楼十五门俱灾文武大臣会议修建海盐郑公晓时协理戎政率营军三万人打扫火焦郑公白黄司礼砖瓦木石不必尽数发出如石全者半者一尺以上者各另团围就便堆积白玉石烧成石灰者亦另堆积砖瓦皆然不数日工部欲改修端门外廊房为六科并各朝房午门以里欲修补烧柱墻缺又于谨身殿后干清宫前隆宗景运二门中砌高墻一道拦断内外内监工部议从外运砖运灰运黄土调灰一时起小车五千輌民间骚动公告黄司礼曰午门外堆积旧砖石并石灰无数可尽与工部修端门外廊房其在午门以内者可与内监修理柱空并砌干清宫前墻黄甚喜公又曰修砌必用黄土今工部起车五千輌一时不得集况长安两门承天端门午门止可容车夫出入再加车輌阻塞难行见今大工动作两阙门外多空地可穵黄土用郄命军搬焦土填上用黄土葢三尺岂不两便黄曰善公曰午门以里台基坏石移出长安两门甚逺今厚载门修砌剥岸若命军搬出右顺门由启明门前下北甚近就以此石作剥岸填堵不须减工部估料但省军士劳力亦可黄又曰善公曰旧例火焦木军搬送琉璃黒窑二厰徃囘四十里今焦木皆长大不惟皇城诸门难出外面房稠路狭难行难转况今灾变各门内臣小房非燬即拆坏必须修葢方可容身莫若将焦木移出左右顺门外东西寳善思善二门前后并启明长庚两长街听各内臣噼取焦皮作炭木心可用者顺便取去各修私房以皇城内物修皇城内房不出皇城四门亦省财力黄又曰善原己未十月十日三殿兴工庚申四月二日上梁原四十一年九月三殿成改奉天殿曰皇极华葢殿为中极谨身殿为建极文楼曰文昭阁武楼曰武成阁左顺门曰会极右顺门曰归极奉天门曰皇极东角门曰𢎞政西角门曰宣治诏曰人君建中建极乃叙畴钖福之基臣民会极实钦若从乂之道持崇表正用迪训行等谨按明之华葢殿即中极今建为中和殿谨身殿即建极殿今建为保和殿原三殿规制自宣徳间再建后诸将作皆莫省其旧而匠官徐杲能以意料量比落成竟不失尺寸原万厯二十五年六月戊寅归极门火延烧皇极等殿文昭武成二阁回廊皆烬原天启五年八月戊戌皇极殿𥪡金柱九月甲寅门工成七年二月己亥迎建极殿金梁乙巳建极殿升梁五月辛未命工部尚书薛凤翔迎中极殿金梁分遣尚书杨梦衮于神木厰孙杰于广渠门崔呈秀于正阳门王之臣于大明门郭允厚于午门周应秋于皇极门行祭告礼己邜中极殿升梁八月乙未中极殿建极殿挿剑悬牌三殿开工自天启五年二月二十三日起至七年八月初二日报竣原京城皇极门且成而金柱明梁非围尺极大者不中时川贵採办在在告困适通惠河道工部郎陆澹园以天津至海两岸平沙葭苇之地有厯朝大楠木漂没者悉为搜发至一千有竒其中梁柱围尺者一百五十有七约省金钱二百余万增万歴四十三年八月庚戌重建三殿原皇极殿九间中为寳座座旁列镇器座前为帘帘以铜为丝黄绳系之帘下为氊氊尽处设乐殿两壁列大龙橱八相传中贮三代鼎彛櫉上皆大理石屏每遇正旦冬至圣寿则御焉先一日尚寳司设寳案于座之东鸿胪寺设表案于殿东中门外主客司设外藩贡方物案于丹陛左右钦天监设定时鼓于文楼上教坊司设中和韶乐于殿内东西设大乐于皇极门内东西俱北向至期锦衣卫陈卤簿仪仗于丹陛丹墀东西设羽扇于殿内东西陈车辂步辇于皇极门丹墀中道北向金吾等卫列甲士军仗于皇极门外午门外丹墀东西旗手卫设金鼓于午门皇极门外御马监设仗马锦衣卫设驯象于文武楼南东西相向钦天监设报时位于丹陛之东鼔初严百官朝服班午门外鼔次严百官次第由左右掖门入诣丹墀序立鸣鞭卷帘鼔三严导驾官前导尚寳司捧寳前行乐作奏飞龙引之曲上衮冕升座外赞排班班齐鞠躬大乐作奏风云会之曲再奏庆皇都之乐三奏喜昇平之乐赞搢笏鞠躬舞蹈赞跪唱山唿赞出笏俯伏四拜兴礼毕鸣鞭奏贺圣明之乐驾兴尚寳司捧寳导驾官前导至中和殿驾还宫原太袓初定大朝位正殿曰奉天殿门名亦如之其后文皇营北京遂仍其名燬于火世宗更其名曰皇极而华葢殿则曰中极谨身殿曰建极葢取洪范之义议者以为洪范更有六极字样相同意义不美然上方亲定礼乐薄视百王少忤则获罪无救正者至隆庆初元御史张槚请改仍太袓旧号时高仪为大宗伯以为皇考所定且遗诏中多所釐正独不及殿名乞存之以表三年无改之义遂不果易按太袓奉天二字实不可易袓训中云皇帝所执大圭上镂奉天扬袓四字遇亲王尊行者必手秉此圭始受其拜以至臣下诰勅命中必首云奉天承运皇帝太宗继之一切封拜功臣必曰奉天靖难其次曰奉天翊卫奉天翊运至列圣所封者无论为功勋为恩泽为文武亦必以奉天为号至今不改若皇极建极本属一义而中极尤为无出攷完颜氏上京宫殿其正寝名干元殿葢袭唐代旧号至天眷元年改名皇极殿则先有称之者矣原中左门之左小厢房有扁曰徳政殿崇祯十五年五月召诸臣入对及午赐宫饼各十五枚原崇祯十五年八月上御朝毕登文昭阁阁在皇极殿东上歩下阁御徳政殿召五阁臣言文昭阁两旁可建直房朕不时召对及讲读有疑问先生徃来亦便翌日遂于阁左右各设直房原皇极殿之北有渗金圆顶者曰中极殿即华盖殿也再北曰建极殿即谨身殿也俱嘉靖四十一年重建工完改名者也殿居中向后高踞三纒白玉石拦干之上者云台门也两旁向后者东曰后左门西曰后右门即云台左右门亦名曰平台也凡朝对各臣等官或于平台即后左门也等谨按明𢎞治十三年五月召大学士刘健李东阳谢迁于平台议京营将领见孝宗夲纪原四川石砫女帅秦良玉帅师勤王召见赐綵币羊酒上制诗旌之曰蜀锦征袍手制成桃花马上请长缨世间不少竒男子谁肯沙场万里行等谨案崇祯三年永平四城失守良玉奉诏勤王帝召见平台赋四诗旌其功见明史夲传原崇祯十二年九月命大学士杨嗣昌以原官兼兵部尚书督师讨流㓂赐尚方剑宴于平台后殿上手觞嗣昌三爵赐以诗原赐杨嗣昌诗云盐梅今暂作干城上将威严细栁营一扫㓂氛从此靖还期教养遂民生书用黄色金龙蜡笺厚如指甲长四尺余濶一尺六七寸字大二寸余后一行署云赐督师辅臣嗣昌又一行署云崇祯十二年九月前钤御笔之章引首一寳上方中书一押大体似明徳二字合成者钤一表正万邦之寳补崇祯丙子八月十六日上御平台召诸臣入对入班天气晴明全无雨状俄而黄沙蔽天风霆交发怒吼不絶滂沱大雨杂以迷雾原中极旧名华盖前即皇极后为建极崇祯辛巳四月召对至𢎞政门则上已御殿即鱼贯而入中左门循殿左垣高下可四十级到中极殿殿左右辟四大门上寳座周围刻金龙形金色璀璨御榻以黄绫衣之入分东西班行礼召对毕上命赐宴坐内珰布席与宴者十三人各一席酌用金莲花杯杯高大如瓶圆可四寸下有三小蒂承之傍有荷柄席各三十余器席前各二花瓶中揷莲花光禄署官八人行酒袓制宴羣臣多在午门外及文华门外惟郊祀庆成宴三品及学士在皇极殿内而中极自国初赐宴亲王外未有也至正统后坐礼乆废今始行之原后左门又北东则景运门也西则隆宗门也又西向南者则仁徳门也隆宗门之南东向房一连名协恭堂司礼监太监㸔文书之所也干清门外左右金狮各一入门丹陛直至干清宫大殿左曰日精门右曰月华门左小门曰龙光右小门曰凤彩神宗御居西煖阁光庙御居东暖阁先帝御居西煖阁今上御居东暖阁宫之左端凝殿尚冠等近侍所司衮冕玉带类贮此右懋勤殿先帝创造地炕恒临御之原正徳九年正月干清宫火上自即位以来每歳张灯为乐库贮黄白蜡不足复令所司买补之及是宁王宸濠别为竒巧以献遂令所遣人入宫悬挂皆附着柱壁上复于宫庭中依檐设氊氁而贮火药于中偶勿戒遂延烧宫殿俱尽上犹往豹房省视囘顾光燄烛天戯谓左右曰是好一棚大烟火也原正徳十六年十一月干清宫成世宗自文华殿入居之四川道监察御史郑夲公以上入居新宫上疏曰干清之为宫八年营搆一旦落成陛下践祚之初适与期会居安之日正思危之时也上嘉纳之原万厯二十四年丙申三月干清坤宁灾二十五年二月重建补干清坤宁两宫再建万厯二十四年七月初十日开工至二十六年七月十五日告成两宫之外交泰殿煖殿披房斜廊干清日精月华景和隆福等门及围廊房一百一十间并带造神霄殿东裕库芳玉轩通共用银七十二万补干清坤宁二宫告成需石陈设滇中以竒石四十椟分制佳名以进曰春云出谷曰泰山乔岳曰神龙云雨曰天地交泰各大五尺一寸曰玉韫山光大五尺曰河洛献瑞曰元嶂云収曰江汉朝宗曰竒峯叠出曰海山朝旭各大四尺一寸曰锦云碧汉曰虹临华渚曰雪溪春水曰羣峯献秀曰麟趾呈祥曰龙翔凤舞各大四尺曰一碧万顷曰雪巖春霁曰云霞出海各大三尺曰万山春晓曰春山烟雨曰百川霖雨各大三尺五寸曰溪山烟霭大三尺一寸曰寿山福海曰云汉丽天各大三尺六寸曰湖光山色曰函关紫气曰春山烟雨曰卿云绚采曰云霞出海各大三尺五分曰龙飞碧汉大四尺八寸山水人物屏石八块曰山川出云大三尺九寸五分曰烟波春晓大三尺四寸曰白雪春融大三尺三寸曰云龙出海曰槎汎斗牛各大尺五寸曰春云出谷曰海宴河清曰振衣千仞各大一尺九寸时嵗己亥三月也原嘉靖十四年秋干清宫左右小殿成上命礼部尚书夏言拟额殿东贮冕弁西藏书史言拟左曰端凝右曰懋勤上悦曰卿所拟取端冕凝旒懋学勤政义甚善遣中使赐言金币等谨按春明梦余録日精门北曰端凝月华门北曰懋勤今制端凝殿懋勤殿日精门月华门俱仍旧名原干清宫丹陛下有老虎洞洞背为御街洞中甃石成壁可通徃来帝尝于月夕率内侍赌迷藏潜匿其内等谨按宫前丹陛下洞道葢侍从之人借以左右徃来者而明之末叶乃用为嬉娯之地其兴居无节政令不修甚矣国祚岂能久乎补杨大洪首倡移宫李选侍出居一号殿等谨按明史杨涟传载李选侍居干清宫涟力请移宫遂移居仁寿殿据此则一号殿即仁寿殿之别名也原崇祯元年书敬天法祖扁额命司礼监掌印太监髙时明悬干清宫大殿两楹书人心惟危道心惟㣲惟精惟一允执厥中十六字原西煖殿万厯七年五月添额名肃雝殿至十一年四月更𢎞徳殿东煖殿万厯十一年闰二月添额𢎞徳殿夲年四月更昭仁殿等谨按元大内东西煖阁为慈福明仁二殿明初东为𢎞徳西为肃雝至万厯十一年更名东暖阁曰昭仁西暖阁为𢎞徳见明史舆服志夲朝因之原万厯七年四月辅臣张居正进肃雝殿箴上覧而纳之命书于御屏十一年四月大学士张四维等进昭仁殿𢎞徳殿箴原干清宫后披檐东思政轩西养徳斋崇祯五年四月安扁中圆殿更交㤗殿嘉靖十四年七月添额原干清宫之北曰交泰殿则皇后所居也有中门向后恒闭而不开原暖阁在干清宫之后凡九间中一间置床三张于房下即以天桥上左一间之下置床三张于上又以天桥下左二间之下间置床三张于下又以天桥上左三间之上间又置床三张于上又以天桥下左四间之下间置床三张于下右四间亦如之天桥即人家楼梯也凡九间有上有下上下共置床二十七张天子随时居寝制度殊异原坤宁宫嘉靖十四年七月添额东露顶安徳斋崇祯六年四月更贞徳斋西露顶养正轩崇祯七年八月安扁东披檐清暇居北围廊游艺斋俱崇祯五年十月安扁増坤宁宫东披檐清暇居崇祯五年十月二十三日安扁北围廊逰艺斋同日安扁补思陵在游艺堂一日忽命中官问词臣曰今市肆交易止言买东西而不及南北何也词臣猝无以对辅臣周延儒曰南方火北方水昏暮叩人之门户求水火无勿与者此不待交易故惟言买东西中官以其言入奏上善之原广运门更坤宁门嘉靖十四年七月添额原坤宁宫左曰永祥门右曰増瑞门俱万厯二十五年二月添额等谨按今制永祥门増瑞门俱仍旧名原宫人有罪罚提铃每夜自干清门至日精门月华门仍还干清宫前方止髙唱天下太平声缓而长与铃声相应原禁中歳除各宫门改易春联及安放绢画钟馗神像像以三尺长素木小屏装之缀铜环悬挂最为精雅原旧例宫中歳首不贴门神殿门外列綵装二状如傀儡以木为之长与人等每嵗除则饰以冠笏与人无异崇祯末綵装入夜辄走久之日未落即走内官不敢独行见其来辄引避一老中贵言之原过日精门之东曰崇仁门稍南曰内东裕库曰𢎞孝殿曰神霄殿日精门往北曰顺徳左门原隆庆元年三月更名景云殿曰𢎞孝殿原𢎞孝神霄二殿奉安孝烈皇后孝恪皇太后万厯三年徙神位于肃皇帝室罢𢎞孝神霄之祀等谨按明世宗孝烈后隆庆时祀𢎞孝殿穆宗母孝恪皇太后隆庆初祀神霄殿万厯三年俱迁袝奉先殿二殿遂罢见明史礼志原苍震门恒闭遇扫雪则开原大内每雪后即于京营内拨三千名入内廷扫雪轮番出入每嵗俱然亦有游闲年少代充其役以观禁掖宫殿者又南京旧制有拣花舍人额设五百名葢当年供宗庙荐新及玉食糖䊗之用今废久矣五百拣花三千扫雪亦两都佳话也原宫正司六尚局曰尚衣曰尚食曰尚功曰尚服曰尚寝曰尚宫皆在干清宫之东原景仁宫初名长宁宫有惟和从善二亭延祺宫初名长寿宫有集瑞亭永宁宫崇祯五年八月更承干宫东配殿曰贞顺斋西配殿曰明徳堂俱崇祯七年八月安扁原田贵妃居承干宫原永和宫初名永安宫咸阳宫更钟萃宫隆庆五年十一月更前殿为兴龙殿后殿为圣哲殿后有小院名龙徳斋景阳宫名长阳宫嘉靖十四年五月更名原千婴门之北并列者则干东之房五所原过月华门之西曰遵义门向南者养心殿也向北则司礼监掌印秉笔之直房袓制宫中膳房原在隆道阁后魏忠贤移于怡神殿而以其房为直房养心殿之西南曰祥宁宫宫前向北者曰无梁殿世庙炼丹药之所也月华门西南岿然者隆道阁也原嘉靖四十一年九月改干清宫右小阁名曰道心旁左门曰仁荡右门曰义平原隆庆四年二月命工部于道心阁精一堂临保室旧址重建阁曰隆道堂曰仁徳室曰忠义原长乐宫更名毓徳宫万厯四十四年十一月又更名永寿宫未央宫更名启祥宫等谨按万厯十八年正月召见大学士申时行等于毓徳宫见明史夲纪补嘉靖十四年五月建启祥宫侍讲学士廖道南作颂以献上优诏答之宫为献皇帝诞降之地原启祥宫神庙自两宫灾后遂居于此等谨按万厯三十年召大学士沈一贯于启祥宫命罢矿税见明史夲纪原嘉德右门南向为隆徳殿供三清元武诸神神庙时灾天启七年重修原隆徳殿即元极寳殿隆庆元年更名崇祯六年更中正殿左有容轩右无逸斋俱扁左配殿曰春仁右配殿曰秋义等谨按嘉靖十七年大享上帝于元极寳殿奉睿宗配十八年二月祈谷于元极寳殿见明史夲纪原崇祯六年干清宫隆徳殿所供神佛像尽移于朝天宫大隆善寺等谨按明隆徳殿旧址今改建中正殿雨花阁原隆徳殿西北曰英华殿以供西番佛像有菩提树二株原英华殿前菩提树两株六月开黄花秋深子落子不从花结与花并发而附于叶之背莹润圆整可作佛珠此树为李太后所植太后上宾神庙上尊号曰九莲菩萨祀慈容于树北之别殿补大内西北隅英华殿前有菩提二树慈圣皇袓母手植也髙二丈枝干婆娑下垂着地盛夏开花作黄金色子不于花蔕生而缀于叶背秋深叶下飘飏永巷却叶受子而念珠出焉其颗较南产差小而色黄且间分瓣之线界作白丝名曰多寳珠等谨按今寿安宫之北为英华殿亦供奉佛像之所庭中菩提树御制诗恭载国朝宫室卷内原英华殿先名隆禧殿隆庆元年更名崇祯五年撤额原英华殿元旦供年饭素浇头立春供素饼春蠒卧馒䬦元夕供果馅蠒儿四月八日供大不落夹二百对小不落夹三百对五月五日供粽子四百枚冬至日供素馄饨腊八日供粥料原嘉靖十四年五月更万安宫曰翌坤宫长春宫曰永宁宫寿昌宫曰储秀宫寿安宫曰咸福宫咸熙宫曰咸安宫万厯四十三年六月复更永宁宫曰长春宫等谨案明咸安宫旧址今在寿康宫后干隆辛未恭建寿安宫详见国朝宫室原袁贵妃居翊坤宫原百子门之北并列者则干西之房五所原出会极门之下曰佑国殿供元武像其东则内承运库再东曰香库稍北有石碑曰古今通集库以贮古今君臣画像符券典籍歳六月六日曝之等谨按佑国殿已废其承运各库在今内阁之东古今通集库似即今银库地石碑不可攷古今帝王画像今藏在南薰殿详见国朝宫室原会极门东向南者文华殿也有扁曰学二帝三王治天下大经大法者神庙御笔也绳愆纠谬者小臣杜诗笔也有精一堂恭黙室九五斋殿之后曰玉食馆西北曰省愆居其底用木为通透之基高三尺余下不令墙壁至地四围亦不与别处接凡遇灾𤯝驾居此以示修省殿之西曰崇夲门殿之后曰刻漏房铜壶滴漏在此凡八刻水则交一时直殿监宿抱时辰牌赴干清门里换之牌长尺余石青地金字书曰某时途遇者必侧立譲行坐者必起立亦敬天时之义也原正统三年五月书天下文武方面官姓名于文华殿上谕行在吏部兵部臣曰庶官贤不肖难知使淑慝混淆莫辨将孰与为善尔等朝夕在左右朕熟知之在外者或知有未尽先朝尝命书其姓名于武英殿南廊或于奉天门西序以备观览尔等其书中都留守司各都司布政司按察司姓名掲于文华殿候儒臣进讲之暇因以考其人之贤否而加黜陟焉等谨按明仁宗即位掲天下三司官姓名于奉天门西序孝宗𢎞治元年疏文武大臣中外四品以上官姓名掲文华殿壁见明史夲纪补文华殿在奉天门之东比诸殿制稍减而特精雅用緑色琉璃瓦左右为两春坊上之便殿所常御者也今用为经筵之所中设御座龙屏南向又设御案于御座之东稍南设讲案于御案之南稍东入殿中门当槛下白石一方纯洁可丈许擡讲案官置案当其北二三尺地始称讲官拜起也殿中金鹤一双东西相向立盘中下有趺架饰以金朱以口衔香香黒色如细烛状外国所贡也其下则以三山小铜屏风障金铜炭炉两展书官各立其下展书官悉从内阁题定兼用坊院每讲四子书展书官从东班出讲经史展书官从西班出进诣御案前跪出沤手香展讲章二太监接手摊满以金尺镇定然后起至此则天颜真咫尺矣凡进讲衣冠带履俱薰香退即以别箧贮之示不敢䙝也光禄寺设宴于左顺门之北葢奉天门之东庑也依品级序坐作一行俱面西珍羞良醖二署司赐宴惟经筵最精腆例得带从官堂吏及家僮辈擕囊榼以收馂余宴毕出至左顺门之南分班北向叩头谢恩而退原天顺八年始开经筵岁以二八月中旬始四十月下旬止先期于文华殿设金鹤香炉于寳座之南左右各一香炉之东南设御案讲案各一案上置进讲书镇以金尺至期知经筵官勲臣阁学讲官暨九卿鸿胪锦衣指挥使及四品以上冩讲章官俱绣金绯袍展书翰林官与侍仪御史给事中俱青绣服大汉将军二十人导驾至左顺门易冠带仍执金𤓰侯伯则易金绣蟒衣缀立文华门外宣入将军负东西墙立诸臣行礼毕升陛由殿东西门入序班举御案进上前随举讲案讲官出班立展书官二员出班对立讲官行礼兴东展书官膝行诣御案展四子书讲义讲官进讲毕退西展书官展经义仪亦如之讲毕上谕官人喫酒饭各官承㫖出拜丹陛下乃诣左顺门䜩以官序惟学士序鸿胪及四品以上写讲章之官之右日讲官凡四员日轮二员进讲讲毕宴于文华门外西庑禁中谓之小经筵亦谓之小讲补旧规经筵春讲以二月十二日起五月初二日止秋讲以八月十二日起十月初二日止补经筵初开讲读侍从官皆有白金文绮之赐史成进御亦进秩加赏书成以事故去则不霑恩数如先去不效劳勚偶值书成则得霑恩数故有经筵头修书尾之谚原经筵始开相传每讲毕命中官布金钱于地令讲官拾之以为恩典原经筵进讲在文华前殿日讲在殿后穿廊正字在后殿东阁设一幄次又东一室乃上所游息处原讲殿中笵金为二鹤立于左右鹤头各揷香二炷补先是文华殿有孔子塑像帝欲从古易以木主灵寳许荘敏公诰乃以所着道统书上之帝悦即撤以旧像立皇帝王师八主南向周孔二主东西向且命公辅九人瞻拜主前谕之曰朕奉先圣先师于此庶起敬慕以逊志于学卿等其㒺朕弃仍赐茶以及礼神品物原文华殿东室奉伏羲神农轩辕尧舜禹汤文武九圣南面周公孔子左右东西向岁春秋开讲前一日皇帝皮弁服拜跪用羮酒果脯帛行奠告礼原每日讲日初出上到文华殿东房房中供羲农黄帝尧舜禹汤文武九小龛于上左周公右孔子二龛上一拜三叩头中官赞礼是时门未启阁臣讲官立候月台上左阑干边候上行礼毕转后殿方开门上坐殿后川堂司礼监打躬承㫖曰先生每来阁臣讲官始分左右鱼贯而入近御案前一拜三叩头不赞礼上坐平地仅髙三寸葢略堂陛之严亦以便讲官凭几也每读书讲书与上共一几几上只书一夲朝上讲官凴几倒㸔手执朱红牙籖读某句即以籖指讲亦如之时左班中官手执一小架架上有金钱自架左移右有声以计遍数原文华殿有直殿中书择能书者居之原成祖迁都北平其宫殿牌额皆朱孔阳笔孔阳松江人兼善画原天顺二年皇太子出阁读书上召李贤谓曰东宫讲读向在文华殿朕欲避居武英但早晩朝太后不便姑以左廊居太子原故事太子出阁设座于文华殿自嘉靖十五年改易黄瓦仍为主上经筵之所原文华殿孟夏祀灶孟冬祀井补文华殿后扁慈圣太后书六行嵌以丹朱殿内围屏画舆地图原文华殿后东室皇上斋居于此绘正心诚意字悬于西璧绘敬一字掲之门左右楣设御榻东壁下有御屛三曲䕶焉西室设新榻为斋宿所命工绘汉文止辇受谏图悬之左唐太宗纳魏征十思疏图悬之右原嘉靖十三年九月文华殿后九五斋恭黙室讫工命辅臣以诗纪其事于是大学士张孚敬李时各为五言律诗四章上之钦定日下旧闻考卷三十四卷三十四举正钦定日下旧闻考卷三十四举正三尺原书尺讹凡今改亲王尊行原书尊讹作导今改赐杨嗣昌诗首二字今増改四字二署司原书司讹作名今改李贤原书落李字今増参居内外原书居讹作合今改钦定日下旧闻考卷三十四举正钦定日下旧闻考卷三十五钦定四库全书钦定日下旧闻考卷三十五宫室原恭黙室者文华后殿之东九五斋之西室也室北壁绘河图东壁洛书西壁凤鸣朝阳图补崇祯十三年三月策试诸贡士于皇极殿上御小辇下平台歴殿东陛上导以银香罏一双是年承埏会试中式第二十八名跪第一行对策仰瞻天颜白晳目微露徧视诸臣传谕须用心作文字作得好还要召对声如洪钟试已读卷官位次甲第进呈传胪前一日果召对于文华殿三百人齐集而传宣召对仅四十人承埏在三甲中不得与也奏对称㫖者二十五人胪传后特授二甲进士孙一脉姚宗衡赵玉森刘瑄严似祖为翰林院简讨周正儒李如璧胡周宣国柱黄云师为给事中陈羽白陈纯徳魏景琦冯垣登呉邦臣为各道监察御史董国祥颜浑为吏部主事蔡肱明田有年葛竒祚张经吕阳陈纁卢若腾张朝綖钱志驺为兵部主事旧例二甲进士改庶吉士者散馆日授编修而是年不待教习竟除皆以简讨用又二甲第一名例除礼部主事而是年则以兵部主事用又㧞下第举人史惇等一百六十三名廷试贡生呉康侯等百名俱留特用授主事知州推官知县有差其后特用中殉节者进士则陈纯徳冯垣登张经陈纁蔡肱明葛竒祚举人则郏县知县李贞佐贡生则户部郎中徐有声立贤无方知人则哲后死者所当备述也等谨按明进士题名録崇祯十三年三甲进士髙承埏浙江嘉兴人此条所引笔记系承埏自撰纪廷试事者故记文中仅称名而不着其姓氏补中式举人殿试内阁大学士学士等官详定试卷次日同赴文华殿内阁官将第一甲三卷以次进读俟御笔批定出将二甲三甲姓名填写黄榜又次日早同赴华葢殿内阁官进至御座前以次拆卷将姓名籍贯面奏司礼监官授制勅房官填榜毕开写传胪帖子内阁官一员捧榜出至奉天殿授礼部尚书制勅房官将帖子授鸿胪寺官传胪补初读卷用祭酒修撰等官正统中犹与其事其后非执政大臣不得与而去取之柄则在内阁初于殿试之明日即传胪掲榜今制稍寛约以三日内阅卷礼部地专而人衆庶得尽心鉴别云原嘉靖十七年作圣济殿于文华殿后以祀先医等谨按圣济殿今文渊阁即其旧址原黄谏尝作京师泉品谓玉泉第一文华殿东大庖井第二等谨按大庖井在今之传心殿前左侧泉味独甘甲于别井今作亭覆其上原崇祯时中外多事每遣羽流于南城为章醮之举上与后妃宻往行礼自文华殿西夹道中往来一日有部僚接本在会极门忽传驾返皇遽避入文华门西直房于窓隙中闚见上乘小辇辇前立两宫娥其次后辇又次田袁二妃辇歴歴见之不知上亦闚见矣俄使中珰问姓名上复遣谕之至外勿言也原万厯二十七年四月建端敬殿原端本宫在东华门内即端敬殿之东前庭甚旷长数十丈左为东华门右为文华门光宗皇帝青宫时所居也天启末懿安张皇后移居于此名慈庆宫其外为徽音门壬午八月懿安移入居仁夀殿因改为端本宫以待东宫大㛰宫门前三石桥葢大内西海子之水蜿蜒从此出焉皇太子原居大内钟粹宫在坤宁宫之左既渐长当移居上以慈庆为皇考旧居其后朂勤宫即上旧居也因以居东宫奉迁懿安皇后于仁夀殿前门徽音改前星门内关睢左右门改为麟祥燕翼第二门麟趾改为重晖第三门慈庆改为端本纯禧左右门改为养正体元再入为端本宫中设皇太子座画屏金碧座左右二大镜屏髙五尺余镜方而长左右各有连房七间门上各堆纱画忠孝亷节故事左七间即寝宫内有二雕床余皆空洞右七间有琱红寳座及奥室其内有𢎞仁殿规制曲折与左不同矣又后为穿殿两庑翼然有清正二轩又后则聚宁门今改为凝宁门端本宫至此止矣此后为龙圃门又后为奉宸宫其右有承华门入后则左为朂勤宫右为昭俭宫又后为丽园门等谨按端敬殿与端本宫今改建三所为皇子所居补慈庆宫光宗青宫时所居张差挺击处也上为信王时亦居此名朂勤宫崇祯十五年七月更名端本宫补懿安皇后既移宫入上命即所居赐皇太子改名端本宫宫制如常苐连房曲室多耳殿列方镜屏二髙可数尺原清宁宫本太子所居之宫今皇子既冠皆居于此原万厯四十三年五月有妄男子张差持挺入慈庆宫时皇太子移居宫内差入第一门寂无人第二门止两奄人守之一年七十一年六十余为挺所仆遂至殿檐下超级而上韩本用等执之交东华守门指挥朱雄皇太子以闻原武英殿在右顺门之西规制如文华凡斋居及召见大臣于其中后以文华殿近慈宁宫故厯朝多居之而武英殿遂不复御崇祯五年三月皇后千秋命妇例当朝贺先十日文书房传谕文武命妇从西安门北安门进西华门赴武英殿行礼甲戌三月再行朝贺礼命妇自西华门外下舆入黎明皇后升殿冠为圆匡冒以翡翠上饰九龙四凤大花十二树小花如大花之数两博髩十二钿服袆衣深青为带画翠赤质五色十二等素纱中单黻领朱罗縠褾襈裾蔽膝随衣色以緅为领縁用翟为章三等大带随衣色朱里纰其外上以朱锦下以緑绵钮约用青组玉革带青袜青舄舄以金饰宫女服用紫色圆领窄袖偏刺折枝小葵花于上以金圈之珠络缝金束带红裙弓様鞵乌纱㡌饰以花㡌额缀团珠结珠髩梳垂珠耳饰命妇花冠钗钿服用翟衣素纱中单黼领朱縠褾襈裾蔽膝随裳色以緅为领縁加文绣重翟为章二等大带随衣色革带用玉犀金乌角不等青袜舄佩绶入排班立四拜女官宣笺表跪成国夫人入殿内致词命妇皆跪三叩头起立四拜而出辛巳十月皇嫂懿安皇后圣节亦许命妇朝贺原命妇入朝赞行四拜皆下手立拜惟谢赐时一跪叩头耳原思善门外桥西为武英殿命妇朝贺中宫于此殿也朱彛尊原按崇祯七年三月命妇入朝中宫实于武英殿先伯祖母赵淑人与焉是年十月朝懿安皇后于慈宁宫至十年三月复朝中宫于隆道阁刘若愚累臣芜史亦云武英殿命妇朝中宫于此而梦余録则云仁智殿为命妇朝贺中宫之地若愚谓仁智系停梓宫之所则皇后千秋节必不于此受贺可知己补仁孝文皇后召翰林学士解缙黄淮胡广胡俨杨荣杨士竒金㓜孜之妻入见柔仪殿劳赐备至原武英有待诏择能画者居之原宋徽宗立书画学书学即今文华直殿中书画学即今武英待诏诸臣然彼时以此立学时有考校今止以中官领之不关艺苑无从稽其殿最故技艺之精逺不及古矣原崇祯三年命武英殿中书画歴代明君贤臣图书正心诚意箴于屏置文华武英两殿原南薰殿凡遇徽号册封大典阁臣率中书篆写金寳金册御用监必杀鹿一只蒸炰作羮此旧典也逍遥城在归极门之西南今无之矣原仁智殿在武英殿后俗所谓白虎殿是也凡大行皇帝梓宫停于此原仁智殿以处画士一时在院中者人物则蒋子成翎毛则边景昭山水则商喜石锐马轼李在倪端陈暹钟钦礼王谔朱端然皆画家第二流人补宣庙喜绘事一时待诏有谢廷循倪端石锐李在皆有名戴文进入京衆工妒之一日在仁智殿呈画文进以得意之笔上进第一幅是秋江独钓图画一红袍人垂钓于水次画家惟红色最难着文进独得古法入妙宣庙閲之廷循从旁奏曰此画甚好但大红是朝廷品官服色却穿此去钓鱼甚失大体宣庙颔之遂挥去其余幅不复视原孝宗尝至仁智殿观钟钦礼作画见其皴噼飞动从背后久立钟不知也既而忽捋其须大唿曰天下老神仙钟遂以勅赐天下老神仙七字刻石作私印原思善门在仁智殿东南等谨按仁智殿应在武英殿后旧基已废今之内务府官廨等处是其旧址云补江夏呉伟画山水人物入神品宪宗召至阙下待诏仁智殿有时大醉蓬首垢面曳破皂履踉跄行中官扶掖以见上大笑命作松泉图伟跪翻墨汁信手涂抹而风云惨憺生屏幛间上叹曰真仙笔也伟出入掖庭奴视权贵求画多不与于是权贵人数短之居无何放归南郡孝宗登极复召见命画称㫖授锦衣百户赐章曰画状元后称疾归武宗复遣使召之使至未就道中酒死原仁宗即位建𢎞文馆于思善门外驾尝临幸讲论经史不倦补仁宗建𢎞文阁于思善门作印章命翰林院学士杨溥掌阁事侍讲王琎佐之亲举印授溥曰朕用卿等于左右非止助益学问亦欲广知民事为理道之助卿等如有建白即以此封识进等谨按明洪煕元年正月建𢎞文阁命儒臣入直杨溥掌阁事见明史仁宗本纪原十月上坐思善门选东宫官原𢎞文馆在大内之西正统中始革去原慈宁宫在寳宁门北补万厯间外方贡緑刺观音一座其髙六尺李太后迎供慈宁宫中原嘉徳右门之西曰长庚门凡夫匠淘沟及修造或宫人疾故皆开此门出入其外自元武门迤西可九间自北而南过长庚桥至御酒房后墻曰长连三十九间再前层曰短连三间连元武门东计之通共五十四间总曰廊下补寳和六店宫中储材物处一寳和二和逺三顺宁四福徳五福吉六寳延武宗尝扮商估与六店贸易争忿喧诟既罢就宿廊下补御酒坊后墻有街曰长连又一街曰短连总曰廊下家原内法酒总名长春有上用甜苦二色给内阁者以黄票学士以红票原内法酒出大珰造者亦佳但或甘或冽似未得平令人热及好渇不堪醉也原坤宁宫之后则后苑也钦安殿在焉供元天上帝之所也有鱼池假山竒花异树东南曰琼苑左门西南曰琼苑右门等谨按钦安殿御花园今仍旧名详见国朝宫室原成化十二年八月户部尚书兼翰林院学士商辂等言祖宗创为郊祀岁一举行极为慎重迩者传闻皇上于宫北建祠奉祀玉皇取郊祀所用祭服祭品乐舞之具依式制造并新编乐章命内臣习之欲于道家所言神降之日举行祀礼臣等稽之于古未为合礼夫天者至尊无对非他神可比事之之礼宜简而不宜繁可敬而不可黩今乃别立玉皇之祠祀并用南郊之礼乐相去一月之间连行三祭未免诚意不专且郊祀所用执事并乐舞生皆神乐观道士为之刑丧病疾之人一切不预祖宗制礼葢有深意存焉伏望圣明将所建神祠停罢神像送宫观侍奉祭服祭器乐舞之具送太常寺收贮凡内廷一应斋醮悉宜停止疏入上命拆其祠原𢎞治十一年七月太监李广奏钦安殿设斋醮当用旛竿工部尚书徐贯等谓非祖宗旧制且宫禁之内不宜用此上曰是其勿造原嘉靖二年四月太监崔文等于钦安殿修设醮供请驾拜奏青词给事中张嵩知其左道诬惑请火其书斥其人章下所司朱彛尊原按此乃建醮青词之始也原钦安殿门曰天一之门嘉靖十四年添额有万春亭千秋亭嘉靖十五年添对育轩嘉靖十四年更玉芳轩四神祠有观花殿万厯十一年毁之垒石为山中作石门扁曰堆秀山上有亭曰御景东西鱼池池上二亭左曰浮碧右曰澄瑞又有清望阁金香亭玉翠亭乐志斋曲流馆至万厯十九年毁原钦安殿后曰顺贞门其宫墻外则元武门每夜更鼔在焉等谨按钦安门顺贞门本朝俱仍其旧元武门即今神武门也原隆庆四年二月建英明阁于禁中原大内后门有丹漆巨挺一支此扉不知几何年矣成化间偶堕地破乃髹竹中藏卷三一为王摩诘画真蹟原紫禁城内之河则自元武门之西从地沟入至廊下南过长庚桥里马房桥由仁智殿西御酒房东武英殿前思善门外归极门外皇极门前会极门北文华殿西而北而东自慈庆宫前之徽音门外蜿蜒而南过东华门里古今通集库南从紫禁城墻下地沟亦自巽方出归䕶城河或显或隠总一脉也原北中门之南曰夀皇殿曰北果园殿之东曰永夀殿曰观徳殿与御马监西门相对者夀皇殿之东门万厯中年始开者也殿之南则万岁山俗所云煤山也山之前曰万嵗门再南曰北上门左曰北上东门右曰北上西门西可望干明门东可望御马监也再南过北上门则紫禁城之元武门也等谨按夀皇殿北果园即今景山后是也北上诸门今仍旧名云原崇祯癸未九月召对万岁山观徳殿出东华门入东上北门遶禁城行夹道皆槐树十步一株折而西则万岁山在望矣复折而北入山左里门上御观徳殿皇太子侍立诸臣趋过永夀殿至观徳殿阶下上御坐张金字屏书一小赋门外张黄幔对毕赐茶饼有顷驾兴入元武门诸臣仍出山左里门观徳殿在北安门内元武门外万岁山东麓也山上有土成磴道每重九日驾登山觞焉山北有夀皇殿北果园山南有扁曰万岁门再南曰北上门再南曰元武门入门即紫禁城大内也山左寛旷为射箭所故名观徳山左里门之东即御马监两门相对一带有桿子房北膳房暖阁厰皆西向也永夀殿在观徳殿东南相近内多牡丹芍药旁有大石壁立色甚古增万嵗山髙一十四丈树木蓊欝有毓秀夀春长春翫景集芳会景诸亭原万岁山在子城东北元武门外为大内之镇山髙百余丈周廽二里许林木茂宻其颠有石刻御座两松覆之山下有亭林木隂翳周廽多植竒果名百果园原万岁山嘉树郁葱鹤鹿成羣俗称煤山天启甲子六月山椒有五色云灵台占曰景云将降㫖行庆贺礼以六科廊灾乃寝原今京师厚载门南逼紫禁城俗所谓煤山者本万岁山其髙数十仞衆木森然相传其下皆聚石炭以备闭城不虞之用者原崇祯七年九月量万岁山自山顶至山根斜量二十一丈折髙一十四丈七尺万岁山左门山石门于万厯十八年八月添牌有玩芳亭万厯二十八年更翫景亭二十九年再更毓秀亭亭下有夀明洞又有左右毓秀馆长春门长春亭夀皇殿万福阁下曰臻禄堂康永阁下曰聚仙室延宁阁下曰集仙室万福阁东曰观徳殿又有永夀门永夀殿观花殿集芳亭会景亭兴隆阁万厯四十一年更翫春楼万福阁西曰永安亭永安门干祐阁下曰嘉禾馆干祐门兴庆门下曰景明馆外为山左里门山右里门原凤翔之麟游有虎臣者慷慨有气节成化末贡入太学适闻万岁山架棕棚以备登眺臣上疏极谏宪庙竒之祭酒费誾不知也惧其贾祸会六堂鸣鼓声罪以锒铛锁之俄官校至宣臣至左顺门中官传㫖劳之曰尔言是也棕棚拆卸矣命吏部予七品官誾闻而大惭臣知云南鹗嘉县事卒于官原𢎞治中太监李广以左道见宠权倾中外戊午岁建毓秀亭于万岁山下既成适小公主患痘广饮以符水遽殇未几清宁宫灾有谓建亭年月不利故有此灾太皇太后怒广惧饮鸩死原嘉靖中禁中有猫微青色惟双眉莹洁名曰霜眉善伺上意凡有唿召或有行幸皆先意前导伺上寝株橛不移上最怜爱之后死勅葬万嵗山隂碑曰虬龙冢朱彛尊原按宣宗广寒殿记及杨文贞李文达彭文宪叶文庄韩襄毅西苑诸记所称万岁山皆本金元之旧至马仲房始以煤山为万岁山迨万厯间掲万岁门于后苑而纪事者往往混二为一葢金元之万岁山在西而明之万岁山在北也原宣宗八年四月二十六日上命勲旧辅导文学之臣游西苑翰林则少傅杨士竒杨荣少詹事王英王直侍读学士李时勉钱习礼时少保黄淮来自退休与焉等谨按明广寒殿及仁智介福延和三殿今永安寺即其旧址瀛洲方壶等亭其制已易云等谨按太素殿明天顺年间剙建今之五龙亭即其旧址水帘石池似在白塔之西岸南台即今瀛台也原嘉靖十五年五月召辅臣李时礼官夏言武定侯郭勋汎舟西苑帝以五日率先朝故事汎舟西苑特召时言勋侍行先命太监韦霦赐以艾虎彩索牙扇等物帝至御龙舟命时言一舟勋一舟自芭蕉园歴玉蝀金鳌桥至澄碧亭颁赐御肴又命楫人荡桨近龙舟顾问已而赐宴无逸殿乃还补嘉靖十二年四月上幸西苑御寳月亭召张孚敬等同游御清馥殿翠芬亭赐茗酒锦囊诗扇红药花制古乐府五七言絶句各一章命和原嘉靖十三年九月西苑河东亭榭成上亲定额天鵞房北曰飞霭亭迎翠殿前曰浮香亭寳月亭前曰秋辉亭昭和殿前曰澄渊亭后曰趯台陂临漪亭前曰水云榭西苑门外二亭曰左临海右临海亭北闸口曰涌玉亭河之东曰聚景亭改吕梁洪之亭吕梁前曰机金亭翠玉馆前曰撷秀亭万岁山后曰玩芳亭等谨按明皇史宬东南有门通河俗所谓骑马河也迤东沿河稍北则吕梁洪见芜史嘉靖十三年西苑河东亭榭成亲定额名改吕梁洪之亭曰吕梁见明史舆服志原西苑池氷既坚以红板作柁床四面低栏亦红色旁仅容一人上坐其中诸珰于两岸用绳及竿前后推引往返数里原上数同中官泛轻舠于西苑手操篙橹去来便㨗乙丑端午用绛缯小舟首尾龙形上亲持划同内侍刘思源髙永夀溯流俄而风起云雾四塞舟覆二珰溺死太监谭敬急往扶驾出水原崇祯十五年春上游西苑召内阁五府六部都察院锦衣衞诸大臣从先于上舟行礼毕赐馔分舟而游日晡复登上舟谢乃退原西苑门迤南向东曰灰池曰乐成殿曰水碓水磨等谨按乐成殿水碓水磨等处后易为无逸殿豳风亭今西苑以东淑清苑即因其旧址改建所谓灰池今三座门内沿湖南行百许步东墻上有门内屋三楹犹相沿称灰厰或其旧址也原乐成殿涵碧亭浮玉亭俱万厯三十年七月添扁原从芭蕉园南循水过西苑门半里有牐㵼池水转北别为小池中设九岛三亭一亭藻井鬬角为十二面上贯金宝珠顶内两金龙升降丹槛碧牖尽其侈丽中设一御榻外四面皆梁槛通小朱扉而出名涵碧亭其二亭制少朴梁槛惟东西以达厓际东有乐成殿左右楹各设龙床殿后小室亦设龙榻皆宣皇游厯处也殿右有屋设石磨二石碓二下激湍水自动田糓成于此舂治故曰乐成原河之西曰昭和殿曰紫光阁曰阳德门曰万寿宫曰旋磨台即兎儿山也曰无逸殿曰豳风亭原从乐成殿度桥转南一径过小红亭二百余步林木深茂内有殿曰昭和皆黄屋傍有水田村屋先朝尝于此閲稼钦定日下旧闻考卷三十五卷三十五举正钦定日下旧闻考卷三十五举正黻领原书黻讹作黼朱罗原书朱讹作珠随衣下原书落色朱二字緑绵原书緑讹作丝弓様原书様讹作影今俱据明史増改万厯十八年原书十字上多三字今删吕梁下原书多拟字今据明史删钦定日下旧闻考卷三十五举正钦定日下旧闻考卷三十六钦定四库全书钦定日下旧闻考卷三十六宫室原南台在太液池之南上有昭和殿北向踞地颇高頫眺桥南一帯景物其门外一亭不止八角柱拱攅合极其精丽北悬一额直书趯台陂三字降台而下左右廨宇各数十楹不施牕牖又其北滨池一亭额曰涌翠则御驾登龙舟处等谨按瀛台旧为南台一曰趯台陂明李贤记中所称南台林木隂森是也见金鳌退食笔记原崇祯壬午九月召阁部诸臣入对明徳殿出西华门傍西海子北行过椒园折而东逾圜殿度御桥歩至明徳门外顷之召食明徳殿前上坐殿门内外张御幄左右各张黄幕置宴榻十二张对毕诸臣分东西就黄幕下入席席设大花瓶插鸡冠花酌用金葵花杯大如盂花有瓣中心花㸃甚多四傍刻曰御前钦赐下刻曰万厯壬寅年银作局造席各馔合十五别有餚十器而蔬至二十二器菓五品汤酒各三廵宴毕谢恩出上驾已动旋登紫光阁看文书阁甚髙敞树隂池影䓤翠万状一佳景也即同趋过阁下沿西海行至万寿宫䇿马过南台越小桥有㴠碧亭曲水环之又激水为水碓如江南様下马徘徊乆之遂出原张少师孚敬李少保时方少保献夫翟殿学銮于癸巳岁赐游万岁山诸处有春游倡和集戊戌上奉慈宁汎西苑召郭翊公勋李夏二少傅顾少保从后居西苑斋宫四臣与分宜相不时宣召至夜分多寓宿苑内时未有直庐也己亥始赐无逸殿左右厢分居多应制供青词之作今列于后太师郭翊公勋太师朱成公希忠太保崔都尉元太傅仇咸宁鸾邬都尉景和少保方安平承裕太保陆都督炳太保朱都督希孝已上勲武臣少师夏殿学言少傅翟殿学銮少师严殿学嵩少保费尚书寀宫保张阁学治少傅李殿学本少师徐殿学阶欧宗伯徳宫保李太宰黙宫保王宗伯用宾少保吴宗伯山少傅袁殿学炜宫保严殿学讷少保李殿学春芳少保郭殿学朴尚书高殿学拱诸公前后许乗马出入独严以年老得乗腰舆己未以八十特赐乗肩舆此希特之典也原嘉靖十年上于西苑隙地立帝社帝稷之坛用仲春仲秋次戊日上躬行祈报礼葢以上戊为祖制社稷祭期故抑为次戊内设豳风亭无逸殿其后添设户部尚书或侍郎专督西苑农务又立恒裕仓収其所获以备内殿及世庙荐新先蚕等礼葢又天子私社稷也此古史册所未有自西苑肇兴寻营永寿宫于其地未㡬而元极高元等殿继起以元极为拜天之所当正朝之奉天殿以大髙元为内朝之所当正朝之文华殿又建清馥殿为行香之所每建金箓大醮坛则上自躬至焉凡入撰青词诸臣皆附丽其旁即阁臣亦昼夜供事不复至文渊阁葢君臣上下朝真醮斗㡬三十年与帝社稷相终始至穆宗绍位不特永寿宫为牧场并西苑督农大臣亦裁去矣等谨按嘉靖十年采帝耤之义改为帝社帝稷以上戊明日祭后改次戊次戊在望后则仍用上已春告秋报为定制隆庆元年礼部言帝社稷之名自古所无宜罢从之见明史礼志原西苑农务凡占地五顷有余役农五人老人四人骡夫八人每人日支太仓米三升仍复其身耕畜则从御马监支粮草先是工部盖农舍筑牛宫造仓厫顺天府岁进谷种比其获也户部以本年所入之数上闻葢自夏言皇后亲蚕之説行于是农桑并举以复邃古神农之政未㡬亲蚕礼即废而农务则终世宗之世焉补无逸殿三间用甎冩刻大字农家忙诗一首并记东西间作沙壁冩无逸一篇豳风亭正面用甎冩刻大字题豳风诗一首东西两邉作沙壁冩七月诗原嘉靖十年八月帝御无逸殿之东室曰西苑旧宫是朕文祖所御近修葺告成欲于殿中设皇祖位祭告之祭毕宜以宴落成之又曰无逸之作虽所以劝农而勤学之意亦在其中今用宴以落成之经筵日讲官俱与仍各进讲七月诗无逸书各一篇原嘉靖二十一年上元上御豳风亭赐朱希忠等五臣宴观灯原嘉靖时建无逸殿于西苑翼以豳风亭葢取诗书义以重农务而时率大臣游宴其中又命阁臣李时翟銮辈坐讲豳风七月之诗赏赉加等添设户部堂官专领穑事其后日事𤣥修即于其地营永寿宫虽设官如故而主上所创春祈秋报大典悉遣官代行撰青词诸臣虽儤直于无逸之旁庐而属车则絶迹无复至其殿惟内直工匠寓居彩画神像并装潢渲染诸猥事而已至甲辰年翟銮坐二子中式被议銮辨疏以日直无逸为辞时上奉道已䖍惟称上元高元及元威元功而銮椎朴尚举故事上大怒禠逐之此后并殿亭旧名无齿及者矣世宗上宾未期月西苑宫殿悉毁惟无逸则至今存至尊于西成时间亦御幸内臣各率其曹作打稲之戯凡播种収获以及野馌农歌徴粮诸事无不入御览葢较上耕籍田时尤详云今上甲申乙酉间无逸烬于火辅臣申吴县等奏皇祖作此殿欲后世知稼穑艰难其虑甚逺非他游观比宜以时修复上深然之今轮奂尚如新也原打稲之戯驾幸无逸殿钟鼓司扮农夫馌妇及田畯官吏徴租纳税等事补嘉靖二十七年七月西苑献瑞谷双穗者七十五本羣臣上表贺增亲蠺殿在万寿宫西南有斋宫具服殿蠺室茧馆皆如古制按明世宗实录礼部上言皇后出郊亲蠺不便是日召大学士张孚敬令与尚书李时议移之西苑晡时驾幸西苑召二臣至太液池使中官操舟渡之入见于旧仁寿宫上曰朕惟农桑重务欲于宫前建土谷坛宫后为蠺坛以时省观卿等视其可否二臣趋出视地驾转昭和殿期二臣于此昭和殿即今瀛台也原国初无亲蚕礼嘉靖九年勅礼部曰耕桑重事古者帝亲耕后亲蚕以劝天下自今岁始朕亲耕皇后亲蚕其具仪以闻于是大学士张璁等请于安定门外建先蚕坛凖先农坛制旁设採桑坛倣籍田制其别殿如南郊斋制少减其数即斋旁起蚕房为浴蚕所皇后採桑三条后三宫夫人採五条列侯九卿夫人採九条仍择民妇受桑浴蚕于内以终事诏如议行詹事府詹事霍韬言皇后出难越宿且郊外别建蚕室则宫嫔命妇未见蚕事势难乆行乞择近地便户部亦言安定门外水源不通无浴蚕所初礼部议于皇城内西苑中有太液琼岛之水且唐制亦在苑中宋亦于宫中从礼部议便上命筑亲蚕坛于安定门外十年三月改筑坛于西苑仁寿宫侧坛高二尺六寸四出陛广六尺四寸东为採桑坛方一丈四尺髙二尺四寸三出陛铺甃如坛制台之左右树以桑东为具服殿北为蚕室又为从室以居蚕妇设蚕宫署于宫左置蚕宫令一员丞二员择内臣谨恪者为之十四年皇后亲蚕于内苑原嘉靖十年三月建土谷祗先蚕坛于西苑名曰土谷坛曰帝社帝稷召大学士张孚敬尚书李时至太液池使中官操舟济之入见于旧仁寿宫赐酒馔出御制西苑视谷祗先蚕坛位赋手授孚敬曰朕偶有所作卿等和之孚敬请上手书併装成帙名曰咏和録原嘉靖九年三月皇后亲蚕㸃差採桑命妇一十七人会昌侯孙果妻顾氏玉田伯蒋荣妻黄氏靖逺伯王瑾妻韦氏宣城伯卫錞妻张氏成山伯王洪妻周氏兵部尚书李成勋妻袁氏礼部尚书文渊阁大学士翟銮妻刘氏户部尚书梁材妻杨氏礼部尚书李时妻何氏刑部尚书许讃妻李氏都察院右都御史汪镕妻程氏礼部左侍郎严嵩妻欧阳氏刑部左侍郎闻渊妻方氏工部右侍郎蘓民妻王氏通政使司通政使张妻杨氏国子监祭酒许诰妻陈氏翰林院学士顾鼎臣妻朱氏原嘉靖间更定祀典遂行皇后亲蚕礼当时俱咎夏贵溪逄迎上意御史冯恩至谓后亲蚕于郊不可示后世然夏说未可非也周礼天官内宰中春诏后率内外命妇始祭蚕于北郊汉礼仪志皇后祀先蚕以中牢文帝景帝元帝俱诏皇后亲蚕魏黄初中依周礼置坛于北郊晋与高齐俱置高坛皇后亲祭俱躬蚕后周因之随置坛宫北三里皇后以太牢祭唐置坛在长安宫西苑中贞观显庆先天干元间皇后亲蚕皆先有事于先蚕坛仪具开元礼宋用髙齐制后亲享先蚕贵妃亚献昭仪终献其神则祠天驷星次则黄帝元妃西陵氏汉加菀蓏妇人寓氏公主后又益以蚕女马头娘之属要皆有所本嘉靖之制虽未尽合古然农桑并举固帝王所重也等谨按明时先蚕在西苑仁寿宫侧已废皇上御极之七年命于西苑东北隅丰泽园左建先蚕坛其浴蚕河自外垣北流入由南垣出详见国朝宫室原金海桥之东北岿然若山者曰广寒殿俗云辽后梳粧楼也河上有干祐阁俗云北台是也高八丈一尺广十七丈天启二年毁平之就其地为嘉乐殿其门曰延景门其西则内教埸也稍南有坊曰淾祥桥其东则北闸口也原琼岛在太液池中从承光殿北度梁至岛有巖洞窈窅磴道纡折皆叠石为之其巅古殿结搆翔起周廻绮牖玉槛重阶而上榜曰广寒之殿相传辽太后梳粧台今栏槛残壊内金刻云物犹弥覆榱栋间下布以文石傍一榻亦前朝物殿前旧有四亭曰瀛洲方壶玉虹金露今惟遗址耳等谨按梳粧台金章宗为李宸妃建谓辽后者讹其详已见辽金宫室门原璚花岛在内苑之北自山麓至巅百三十余步周二百余丈皆叠石而成者石磴隂洞古桧乔松萦纡䕃郁隠然仙府也顶有广寒殿四隅各有亭左曰玉虹曰方壶右曰金露曰瀛洲山半有三殿中曰仁智东曰介福西曰延和下临太液池山上常有云气浮空絪緼五彩变化莫测原琼花岛土取自塞外辍耕録西轩客谭可稽也石移自艮岳明宣宗广寒记可证也等谨按琼岛土取自塞外御制古井记已正其诬详国朝宫室及元宫室卷内补梳粧台在太液池东小山上一名琼华岛即今白塔寺址也原皇城北苑中有广寒殿瓦甓已壊榱桷犹存相传以为辽萧后梳粧楼成祖定鼎燕京命勿毁以垂鉴戒至万厯七年五月忽自倾圯其梁上有金钱百二十文葢镇物也上以四文赐余其文曰至元通寳按至元乃元世祖纪年则殿剏于元世祖时非辽时物矣原永乐七年三月车驾至北京命学士胡广谕德杨荣金㓜孜修撰王英等从游万岁山原宣徳三年上奉皇太后游西苑上亲掖太后舆上万岁山奉觞上寿太后恱酌酒饮上且曰今天下无事吾母子得同此乐皆天与祖宗之赐也天下百姓皆天与祖宗之赤子为人君但能保安百姓使不至于饥寒则吾母子斯乐可永逺矣原宣徳三年三月上命尚书蹇义内阁学士杨士竒杨荣等十有八人同游万岁山许乗马将从者二人登山周览复赐登御舟泛太液池中官拏舟网鱼有㫖人赐御酿玉醅一瓯饮旣复命乗马游小山原宣徳七年七月上登万岁山坐广寒殿召翰林儒臣传命周览都畿山川形势既毕上曰兹山兹宇元顺帝所日宴游者也岂不可感侍臣叩首曰殷之迹周之监也原八年四月上谓杨士竒杨荣曰朕于宫中所在皆置书籍楮笔今修葺广寒清暑二殿及琼华岛欲于各处皆置书籍卿二人可于舘阁中择能书者取五经四书及说苑之𩔖每书录数本分贮其中以备观覧原干佑阁建自明万厯年问在太液池之北髙八丈一尺广十七丈磴道三分三合而上倒影入水波光荡漾如水晶宫阙天启时毁之即其处为嘉乐殿其门曰延景门再西则亲军内教场也补干佑阁宫中谓之北台高八丈余广一十七丈磴道三分三合而上俯临闾井繁猥毕见钦天监言风水不利议毁之天启元年十一月十三日工部疏请得㫖时吾乡高工部道素初授虞衡司主事于次日始督坼北台适禁中有洼地公请兼领筑填即以所毁台基积土补之事半工倍省费甚多此事本在元年而刘氏芜史谓是二年事误也原万厯二十九年六月新筑大内干徳殿御史林道楠董其工至四十年四月道楠上言三殿两宫高不过一十二丈今台髙八丈一尺加以殿宇又复数丈其势反出宫殿之上禁中岂宜有此不报原万厯三十三年八月更干徳殿为干徳阁天启元年八月毁之四年五月添建嘉豫殿原太液西隄出兎园东北台高数丈中作团顶小殿用黄瓦左右各四楹接栋稍下瓦皆碧南北垂接斜廊悬级而降面若城壁下临射苑背设门牖下瞰池有驰道可以走马乃武皇所筑閲射之地等谨按明武宗所筑閲射之地名曰平台后废见金鳌退食笔记原北闸口亭嘉靖十三年六月更涌玉亭二十二年三月更汇玉渚西龙渊亭万厯三十年七月建会景亭嘉靖二十二年三月更龙泽亭万厯三十年七月更龙湫亭等谨按北闸口亭基即今北海之东隅蚕坛以北近皇城墻为积水潭进水处原嘉靖二十二年四月新作雷霆洪应殿成原雷霆洪应之殿有坛城轰雷轩啸风室嘘雪室灵雨室耀电室清一斋寳渊门灵安堂精馨堂驭仙次辅国堂演妙堂八圣居俱嘉靖二十二年三月悬额等谨按今紫禁城西有昭显庙即其旧基详城市门原上召礼部尚书夏言于无逸殿谕之曰西海子以午日奉两宫游宴止行望祀宜特建祠宇言退疏言海子出源西山绕出瓮山后滙为七里泺东入都城潴为积水潭南出玉河入大通河转漕亦頼其利比之五祀其功较大礼宜特祀请于闸口涌玉亭后隙地建祠诏可原嘉靖十五年建金海神祠于大内西苑涌泉亭以祀宣灵宏济之神水府之神司舟之神二十二年改名宏济神祠原金海祠以仲春仲秋上壬日用事遣太常卿行三献礼祝辞曰粤稽琼源其来旧矣自彼玉泉之委发兹太液之流润泽禁垣功亦彰矣兹惟仲春仲秋敬修时祀用报灵贶神其流福以惠我生民尚享原天顺四年九月新作西苑殿亭轩馆成苑中旧有太液池池上有蓬莱山山巓有广寒殿金所筑也西南有小山亦建殿于其上规制尤巧元所筑也上命即太液池东西作行殿三池东向西者曰凝和池西向东对蓬莱山者曰迎翠池西南向者以草缮之而饰以垩曰太素其门各如殿名有亭六曰飞香拥翠澄波岁寒会景暎辉轩一曰逺趣馆一曰保和工成上临幸召文武大臣从游欢赏竟日原嘉靖癸夘夏四月新作雩殿成其地滙以金海帯以琼山规搆闳伟地位肃严前为雩祷之坛后为太素殿以奉祖宗列圣神御斋馆列峙临海为亭曰龙泽曰龙湫东为宏济祠经始昨秋至是而告成焉原太素殿前有溥惠门嘉靖四十三年七月更殿名为寿源旁有正心斋持敬斋后有岁寒亭嘉靖二十二年三月更五龙亭五亭中曰龙潭左曰澄祥曰滋香右曰涌瑞曰浮翠二坊南曰福渚北曰寿岳三洞上隆寿中玉华下仙游其素左素右二门天启七年六月塞之三洞天启元年毁原会景亭南有屋数连通池水以育禽鸟旧名天鹅房有亭曰暎辉曰澄碧凝和殿在池东西向有二亭临水曰涌翠曰飞香迎翠殿在池西东向临水有亭曰澄波明嘉靖时更建浮香寳月二亭原暎辉亭嘉靖二十二年四月更腾波亭三十五年五月更滋祥亭万厯三十年七月更香津亭澄碧亭嘉靖二十三年六月更飞霭亭三十年五月更涌福亭万厯三十年七月更腾波亭凝和殿嘉靖二十三年六月更惠熙殿四十三年三月更元煕殿会景亭嘉靖二十二年三月更龙泽亭万厯三十年七月更龙湫亭迎翠殿即承华殿浮香亭嘉靖十三年五月建三十年六月更芙蓉亭寳月亭嘉靖十一年三月移建延年殿嘉靖四十三年三月建原嘉靖四十三年三月元熙延年殿成四月以元熙承华寳月三殿亭工完赐工部尚书雷礼等银币原北闸口东岸曰船屋冬藏龙舟之所原璚华岛东北过堰有水殿二一藏龙舟一藏鳯舸舟首尾刻龙鳯形上结楼台以金饰之又一浦藏武皇所造乌龙船岸际有丛竹䕃屋浦外二亭横出水面原自琼华岛东麓过石桥由陟山门折而北循岸数百歩有水殿二深十六间藏龙舟鳯舸原方船制长十丈九尺濶二丈九尺五寸为方形嘉靖十七年于禁苑成造以备御用置坞居之龙鳯船肖龙鳯形饰以五綵置坞二处居之採莲船三系司苑局于西湖采鲜所用者原承光殿甎砌如城墙以磴道分上之上有楼阁古松此干明门西也曰御河桥即金海桥桥之东岸再南曰五雷殿即椒园也亦名蕉园再南则西苑门矣原承光殿在太液池上围以瓮城殿搆环转如葢一名圆殿中有古栝数百年物也原承光殿一名圆殿在太液池东围以瓮城池有大石桥二其一跨海子东西曰金鳌玉蝀其一跨璚华岛之南曰堆云积翠而圆殿则介其南殿前有古桧一株传为金时遗植苍劲夭矫若虬龙之挐空真有神物呵䕶之者等谨按承光殿古栝皇上有御制古栝行㳟载国朝宫室卷内原承光殿嘉靖三十一年更干光殿原琼花岛东南曰圎殿即承光殿有古松三大株相传数百年物原太液池在西苑中南北亘四里东西二百余歩东瞰璚华岛东南有仪天殿殿前老桧一株囘若偃葢原太液池在子城西干明门外周遭凡数里其源自玉泉山合西北诸水流入都城德胜门滙为积水潭亦名海子至北安门水闗流入西苑人唿西海子补周美为尚书郎封君就养京师秩满受封父子相随奉天门谢恩内侍引入禁苑徧观渐台太液之胜饷以内珍曰封君谢恩者葢少况年盈八十健爽如此者乎掖送出长安门而别等谨按登科考周美苏州崑山人中嘉靖二十三年秦鸣雷榜进士原永乐十五年十一月壬申金水河及太液池氷凝具楼阁龙鳯花卉之状上赐羣臣观之原宣徳八年三月少保黄淮辞归上宴饯之于西苑太液池亲洒宸翰制诗送之仍赐金织衣一袭原西内海子中有斗牛即虬螭之𩔖遇隂雨作云雾常蜿道旁及金鳌玉蝀之上世皇斋居西内宫女过见惊仆宫监以闻上曰此宜处山后何为在此骇人乎是夜闻䟦浪跳掷之声旦视之湖水破裂一道已徙去矣原承光殿南从朱扉循东水浒半里崇闼广砌中一殿碧瓦穹窿如葢又贯以黄金双龙顶缨络悬缀雕龙绮牕朱楹玉槛八面旋匝曰崇智殿殿后一亭金饰北瞰池水转西至临漪亭又一小石梁出水中有亭八面内外皆水云钓鱼台殿前牡丹数十株名芭蕉园原芭蕉园在太液池东崇台复殿古木珍石参错其中又有小山曲水实録成于此焚稿原实録成择日进呈焚稿于芭蕉园园在太液池东崇垣复殿古木珍石叅错其间又有小山曲水则焚稿之处也原芭蕉园有宫眷法从人等至此下马二石碑当时世宗设醮时所立原五雷殿左迎祥馆右集瑞馆万厯二十九年三月添扁钦定日下旧闻考卷三十六卷三十六举正钦定日下旧闻考卷三十六举正王嘉谟趯台陂诗原书陂讹作坡今㨿金鳌退食笔记改嘉靖时建无逸殿条首改三字翟銮坐二子原书坐讹作生今改许讃原书讃讹作瓉今改崇闼原书闼讹作辟又贯原书又讹作天今俱改钦定日下旧闻考卷三十六举正卷三十六节删原书明宫室门节删附记永乐七年上御奉天门条删光宗崩李选侍踞干清宫条删李应祯成化中为中书舍人条删禁中有大善佛殿条连下二条与朱彜尊按俱删崇祯元年七月条删黄佐干清宫赋删殿中金鹤一双条删干清宫堦墀条删宫人多用粪车条删万岁山在子城北条删正徳十年七月重脩太素殿条删承光殿一名圆殿条节删十四字钦定日下旧闻考卷三十六节删钦定日下旧闻考卷三十七钦定四库全书钦定日下旧闻考卷三十七京城总记等谨按四方会极厥惟京师国家宅都燕蓟威德之盛声灵之逺超前古而立隆至于宫阙制度用式观瞻则悉仍前明之旧第畧加修饰而已今谨于城市门综举本朝都城之制附以原书列代建置为京城总记二卷皇城为四卷内城外城凡衢市之分𨽻五城者并据今制以次胪列于后増京城周四十里高三丈五尺五寸门九南曰正阳南之左曰崇文南之右曰宣武北之东曰安定北之西曰德胜东之北曰东直东之南曰朝阳西之北曰西直西之南曰阜城明永乐七年为北京城十九年乃拓其城本朝鼎建以来修整壮丽其九门之名则仍旧焉外城包京城南靣转抱东西角楼计长二十八里髙二丈亦曰外罗城门七南曰永定曰左安曰右安东曰广渠西曰广宁在东西隅而北向者东曰东便西曰西便増顺治元年世祖章皇帝定鼎燕京分列八旗拱卫皇居镶黄居安定门内正黄居德胜门内并在北方正白居东直门内镶白居朝阳门内并在东方正红居西直门内镶红居阜城门内并在西方正蓝居崇文门内镶蓝居宣武门内并在南方盖八旗方位相胜之义以之行师则整齐纪律以之建国则巩固屏藩诚振古以来所未有者也增雍正三年六月十三日八旗都统前锋统领䕶军统领等公同将拟定八旗形胜并分住地方分析缮列増镶黄满洲䝉古汉军三旗各按㕘领自鼓楼向东至新桥自新桥大街北口城根向南至府学衚衕东口系与正白旗接界满洲官兵自鼔楼向东循大街至经厰为头㕘领之十七佐领居址自经厰循交道口转南至棉花衚衕东口为二㕘领之十七佐领居址自南锣鼓巷北口至南口南锣鼓巷两边之鼓楼院方砖厰真武庙鱼儿衚衕福祥寺㡌儿衚衕炒豆衚衕棉花衚衕兵马司前圆恩寺后圆恩寺局儿衚衕为三㕘领之十八佐领居址自交道口大街向东循新桥转南至香儿衚衕东口为四㕘领之十七佐领居址自香儿衚衕东口向南至府学衚衕马将军衚衕钱局週围为五㕘领之十七佐领居址䝉古官兵自交道口大街向北至安定门为头㕘领之十四佐领居址自北锣鼓巷南口至北口北锣鼓巷两边所有之倒钞衚衕经厰粉子亭谢家衚衕伽蓝殿法通寺净土寺豆腐池儿衚衕高古菴郎家衚衕碾儿衚衕为二㕘领之十四佐领居址汉军官兵自新桥大街向北至方家衚衕为头㕘领之十佐领居址自方家衚衕向北至城根为二㕘领之十一佐领居址国子监前后头条衚衕二条衚衕三条衚衕方家衚衕国子监大沟巷萧家衚衕此七条衚衕为三㕘领之十一佐领居址栢林寺前所有之鼓哨衚衕草厰王大人衚衕栢林寺此四条衚衕为四㕘领之十一佐领居址自北小街南口至城根胡椒圈之週围手帕衚衕羊馆衚衕针线衚衕寛街此四条衚衕为五㕘领之十佐领居址増正白满洲䝉古汉军三旗与镶黄旗接界之处系自府学衚衕东口向南各按㕘领至四牌楼豹房衚衕东口与镶白旗接界之处由皇城根至东大城根满洲官兵自镶黄旗接界处之棉花衚衕东口循大街向南至大佛寺西北角为头㕘领之十七佐领居址自大佛寺西北角向南至豹房衚衕西口为二㕘领之十六佐领居址皇城东边所有之寛街草厰衚衕取灯衚衕晾糓厰弓弦衚衕䨇塔衚衕此六衚衕为三㕘领之十六佐领居址两大街所有之鐡狮子衚衕贾家衚衕汪芝蔴衚衕魏家衚衕十景花园马大人衚衕墻儿衚衕大佛寺衚衕羊尾巴衚衕山老儿衚衕喇叭营此十一衚衕为四㕘领之十六佐领居址自马市口向东至四牌楼隆福寺週围所有之细小衚衕为五㕘领之十六佐领居址䝉古官兵自府学衚衕东口循大街至五条衚衕为头㕘领之十五佐领居址自五条衚衕至四牌楼为二㕘领之十四佐领居址汉军官兵自新桥大街至东直门为头㕘领之十佐领居址北新仓海运仓兴平仓南新仓旧太仓富新仓此六仓门相近为二㕘领之十佐领居址自东直门南小街北宋姑娘衚衕口袋衚衕慧照寺王家衚衕船板衚衕板桥衚衕此六衚衕为三㕘领之十一佐领居址北新桥大街六条衚衕七条衚衕八条衚衕九条衚衕十条衚衕此五衚衕为四㕘领之九佐领居址北小街头条衚衕二条衚衕三条衚衕四条衚衕五条衚衕此五条衚衕为五㕘领之九佐领居址増镶白满洲䝉古汉军三旗与正白旗接界之处系自豹房衚衕向南至单牌楼与正蓝旗接界之处由皇城根向东至大城根满洲官兵自正白旗接界处由东长衚衕东口循大街向南至院府衚衕东口为头㕘领之十七佐领居址自院府衚衕东口至长安街牌楼为二㕘领之十六佐领居址东长安大街两边所有之翠花衚衕东长衚衕奶子府衚衕烧酒衚衕钖镴衚衕莱厰衚衕院府衚衕梯子衚衕口袋衚衕理藩院后衚衕此十衚衕为三㕘领之十八佐领居址自长安街牌楼向东至单牌楼为四㕘领之十七佐领居址自灯市口大街西口至东四牌楼大街向南两大街之间所有椿树衚衕金银衚衕煤炸衚衕帅府衚衕头条衚衕二条衚衕此八衚衕为五㕘领之十七佐领居址䝉古官兵自四牌楼向南循大街至堂子衚衕为头㕘领之十二佐领居址自堂子衚衕向南至单牌楼为二㕘领之十二佐领居址汉军官兵自四牌楼向东至小街为头㕘领之五佐领居址自小街至朝阳门为二㕘领之四佐领居址禄米仓週围至哑巴衚衕方家衚衕为三㕘领之四佐领居址小家子史家衚衕干麫衚衕小哑巴衚衕此四衚衕为四㕘领之四佐领居址羊尾巴衚衕堂子衚衕史大人衚衕羊仪賔衚衕总把衚衕此五衚衕为五㕘领之五佐领居址増正蓝满洲䝉古汉军三旗与镶白旗接界之处系自单牌楼至崇文门由金水楼向东至大城根满洲官兵自镶白旗接界处由长安街牌楼向西进东长安门至金水桥为头㕘领之十六佐领居址自新街口南口至北口为二㕘领之十七佐领居址自宗人府向南户部周围至中御河桥为三㕘领之十七佐领居址自中御河桥至洪厰衚衕北口为四㕘领之十七佐领居址自洪厰衚衕口向北至长安街为五㕘领之十七佐领居址䝉古官兵自单牌楼至崇文门为头㕘领之十五佐领居址自江米巷东口至洪厰衚衕为二㕘领之十四佐领居址汉军官兵自单牌楼观音寺衚衕向东至举塲西门为头㕘领之六佐领居址自羊肉衚衕西口向东至水磨衚衕为二㕘领之七佐领居址自裱背衚衕西口至东口为三㕘领之五佐领居址自苏州衚衕西口东至马皮厰北口为四㕘领之六佐领居址自船板衚衕西口向东至马皮厰南口为五㕘领之七佐领居址増正黄满洲䝉古汉军三旗自鼓楼向西至新街口大街北口城根向南至马状元衚衕西口与正红旗接满洲官兵自鼓楼大街向西北药王庙南口至大城根为头㕘领之十九佐领居址自北药王庙街南口向西循大街至八调湾南口为二㕘领之十九佐领居址自八调湾南口循大街至德胜门转南至徳胜桥为三㕘领之十八佐领居址自鼓楼斜街循银锭街向西李广桥至德胜桥大街为四㕘领之十八佐领居址自松树街北口至南药王庙为五㕘领之十八佐领居址䝉古官兵自松树街南口向西至德胜桥转北至宏善寺西口为头㕘领之十二佐领居址自宏善寺衚衕西口至徳胜桥为二㕘领之十二佐领居址汉军官兵自䕶国寺街至棉花衚衕南口罗圈衚衕西口为头㕘领之十佐领居址自西口连棉花衚衕廊房衚衕草厰衚衕为二㕘领之十佐领居址自蒋家房东口至西口为三㕘领之十一佐领居址自新街口向北至四条衚衕东口为四㕘领之十佐领居址自四条衚衕东口至城根及铜井为五㕘领之九佐领居址増正红满洲䝉古汉军三旗与正黄旗接界之处系自马状元衚衕东口与镶红旗接界之处由皇城根向西至大城根满洲官兵自西直门大街曹公观之东至新街口转南至石老娘衚衕东口为头㕘领之十二佐领居址自石老娘衚衕东口向南至四牌楼转东至马市东口为二㕘领之十六佐领居址皇城西边所有之马状元衚衕太平仓衚衕毛家湾衚衕红罗厰衚衕拐棒衚衕此五衚衕为三㕘领之十五佐领居址自四牌楼大街西边所有之驴肉衚衕帅府衚衕报子衚衕臭皮衚衕石老娘衚衕此五衚衕为四㕘领之十二佐领居址四牌楼大街西边所有之卫衣衚衕太平候衚衕五王侯衚衕车儿衚衕石碑衚衕寳禅寺㡌儿衚衕宫衣库衚衕此八衚衕为五㕘领之十四佐领居址䝉古官兵自西直门大街南边所有之草厰衚衕柳巷衚衕观音寺衚衕陈线衚衕大觉寺衚衕此五衚衕为头㕘领之十一佐领居址自大觉寺衚衕向南坚厰翊教寺祖家街栅栏衚衕东观音寺衚衕椿树衚衕苦水井此七衚衕为二㕘领之十一佐领居址汉军官兵自阜城门循大街至宫门口为头㕘领之四佐领居址自宫门口向东至马石桥为二㕘领之四佐领居址马石桥北边所有之苏罗卜衚衕回子营为三㕘领之四佐领居址自回子营向北至茶叶衚衕翠花街为四㕘领之四佐领居址自宫门口向北至葡萄园东口为五㕘领之三佐领居址増镶红满洲䝉古汉军三旗与正红旗接界之处系自羊肉衚衕向南至单牌楼与镶蓝旗接界之处由皇城根向西至大城根满洲官兵自与正红旗接界处之四牌楼大街向南至单牌楼转东至长安街牌楼为头㕘领之十三佐领居址西安门大南边所有之板塲衚衕廊房衚衕酱房衚衕小酱房衚衕东斜街细米衚衕此六衚衕为二㕘领之十七佐领居址自细米衚衕向南馓子衚衕狗尾巴衚衕背隂衚衕大仆寺街李阁老衚衕此五衚衕为三叅领之十七佐领居址自李阁老衚衕向南东夹道东岳庙岱北寺小东岳庙演象所官磨房此六衚衕为四㕘领之十八佐领居址馓子衚衕向南堂子衚衕石虎衚衕蜈蚣卫衚衕油房衚衕茶叶衚衕西夹道正沟衚衕此七衚衕为五㕘领之十七佐领居址䝉古官兵自四牌楼大街西边所有之粉子衚衕后泥洼十八半截丰盛衚衕此四衚衕为头㕘领之十佐领居址自丰盛衚衕向北之兵马司衚衕燕儿衚衕砖塔衚衕羊肉衚衕此四衚衕为二㕘领之十二佐领居址汉军官兵以四牌楼大街西边所有之白庙衚衕半壁街此二衚衕为头㕘领之二佐领居址自白庙衚衕向北车子衚衕榆钱衚衕沈篦子衚衕千张衚衕此四衚衕为二㕘领之六佐领居址自千张衚衕向南打磨厰半圈高井口袋衚衕此四衚衕为三㕘领之四佐领居址自口袋衚衕向南施饭寺皮裤子衚衕东夹道衚衕此三衚衕为四㕘领之六佐领居址自东夹道衚衕向南白庙衚衕刑部街此二衚衕为五㕘领之四佐领居址増镶蓝满洲䝉古汉军三旗与镶红旗接界之处系自单牌楼至宣武门金水桥向西至大城根满洲官兵自与镶红旗接界处之长安街牌楼向东进西长安门至金水桥为头㕘领之十八佐领居址自江米巷向北至长安门大街中府左府四眼井周围为二㕘领之十八佐领居址自河漕沿向东至石牌衚衕文昌阁拴马椿马神庙衚衕此四衚衕为三㕘领之十八佐领居址自狮子口向东由皮市南口转北至扫箒衚衕西口为四㕘领之十七佐领居址自西单牌楼向南由绒线衚衕转东至河漕沿六部口抽屉衚衕关帝庙衚衕牛肉湾此六衚衕为五㕘领之十七佐领居址䝉古官兵自宣武门至绒线衚衕西口油房衚衕南拴马椿翠花衚衕枣树街此四衚衕为头㕘领之十三佐领居址中街半壁街前细瓦厰新帘子衚衕旧帘子衚衕此五衚衕为二㕘领之十二佐领居址汉军官兵自西单牌楼西边之抱子街东口至西口为头㕘领之五个半佐领居址自手帕衚衕东口至西口为二㕘领之四佐领居址自鐡匠衚衕东口至西口为三㕘领之四佐领居址自石驸马大街东口向西至棕毛衚衕为四㕘领之五佐领居址自头发衚衕东口向西至臭水河为五㕘领之四佐领居址原南京析津府城方三十六里崇三丈衡广一丈五尺敌楼战橹具八门东曰安东迎春南曰开阳丹凤西曰显西清普北曰通天拱辰大内在西南隅坊市廨舎寺观盖不胜书其外有居庸松亭榆林之关古北之口桑干河高梁河石子河大安山燕山中有瑶屿等谨按辽金城池旧址与今四至不同而实为都邑迭増之所自原书有散见宫室门者今悉移载卷内原度卢沟河六十里至幽州号燕京子城就罗郭西南为之正南曰启夏门内有元和殿东曰宣和城中坊闬皆有楼南门外有裕悦王廨为宴集之所门外永平馆旧名碣石馆清和后易之南即桑干河朱彛尊原按辽史皇族表有裕悦希达裕悦赫噜裕悦斡裕悦休格裕悦罗卜科裕悦果实裕悦乌珍国语解裕悦贵官无所职其位居南北大王上等谨按辽史无清和年号惟圣宗尝改元统和王曽封事所云清和疑即统和之讹也永平馆当在今城南遗址已不可考原太宗以燕城北有市百物山偫命有司治其征原永平馆在府南一十里一名碣石馆辽朝士宴集之所增辽开泰元年始号为燕京海陵贞元元年定都号为中都天徳三年始图上燕城宫阙制度三月命张浩等増广燕城城之门制十有二东曰施仁宣曜阳春南曰景风丰宜端礼西曰丽泽灏华彰义北曰会城通元崇智改门曰清怡曰光泰浩等取真定府潭园材木营造宫室及凉位十六补贞元四年金主亮率文武百官幸燕遂以燕为中都府曰大兴定京邑焉都城之门十二每一靣分三门一正两偏其正门两旁又皆设两门正门常不开惟车驾出入余悉由旁两门焉其门十二各有标名东曰宣耀曰施仁曰阳春西曰灏华曰丽泽曰彰义南曰丰宜曰景风曰端礼北曰通元曰会城曰崇智内城门左掖右掖宣阳又在外焉外墨书粉地内则金书朱地皆故礼部尚书王兢书原都城四围凡七十五里城门十二每一靣分三门其正门两旁又设两门正东曰宣耀阳春施仁正西曰灏华丽泽彰义正南曰丰宜景风端礼正北曰通元会城崇智此四城十二门也朱彛尊原按金史城门十三北有四门一曰光泰当以史为正等谨按大金国志金图经皆言金都城门十二金史独于北靣多光泰一门析津志亦作十二门而又别出清怡光泰二门考北平图经谓奉先坊在旧城通元门内而析津志又谓在南城清怡门内二名错见疑清怡即通元之别称而光泰或亦会城崇智之别称欤増天徳三年海陵意欲徙都于燕上书者咸言上京临潢府僻在一隅官艰于转漕民难于赴愬不如都燕以应天地之中言与意合乃命左右丞相张浩张通左丞蔡松年调诸路民夫筑燕京制度如汴诏曰燕本列国之名今立京师不当称燕京改号中都以析津府为大兴府増金朝筑燕城用涿州土人置一筐左右手排立定自涿至燕传递空筐出实筐入人止土一畚不日成之原燕展筑南城系金海陵天徳二年见蔡无可大觉寺碑原正隆四年二月修中都城原初忠献王粘罕有志都燕因辽人宫阙于内城外筑四城毎城各三里前后各一门楼橹池堑一如边城每城之内立仓厫甲仗库各穿复道与内城通时陈王兀室将军韩常娄宿皆笑其过计忠献曰百年内当以吾言为信及海陵炀王定都既营宫室欲彻其城翟天祺曰忠献开国元勲措置必有説乃止原燕山府城周围二十七里楼台高四十尺楼计九百一十座池堑三重城开八门等谨按据此条燕京旧城周二十七里至金天徳三年展筑三里见析津志所引金蔡珪大觉寺记合计之共周三十里此皆指都城言之至大金国志所称周七十五里者则指外郛而言犹今外城之制也又按辽金故都在今都城南靣元代尚有遗址当时多谓之南城而称新都为北城自明嘉靖间兴筑外罗城故蹟遂渐湮废其四至已不可辨今即前人志乗文集碑刻所记凖以现在地靣㕘稽互审如悯忠寺昊天寺在今宣武门南与广宁门相近而元人皆称为南城古蹟又今城外白云观西南有广恩寺即辽金奉福寺距西便门尚逺而金泰和中曹谦碑记谓寺在都城内又金天王寺即今天宁寺在广宁门外稍北而元一统志谓在旧城延庆坊内又今琉璃厰在正阳门外而近得辽时墓碑称其地为燕京东门外之海王村又今黒窑厰在永定门内先农坛西而其地有辽夀昌中慈智大师石幢亦称为京东又图经志书载都土地庙在旧城通元门内路西通元乃金都城北门而都土地庙今在宣武门外西南土地庙斜街由是观之则辽金故都当在今外城迤西以至郊外之地其东北隅约当与今都城西南隅相接又考元王恽中堂事记载中统元年赴开平三月五日发燕京宿通元北郭六日午憩海店距京城廿里海店即今海淀据恽所言以道里核计则金时外郛七十五里之方位不难约畧而知矣原南城在今城西南唐幽州藩镇城及辽金故都城也隋之天宁寺旧在城中今在城外矣悯忠寺有唐景福元年重藏舎利记其铭曰大燕城内地东南隅有悯忠寺门临康衢悯忠寺旧在城中东南今在城外西南僻境矣朱彛尊原按隋唐之幽州洪业寺在城内唐之幽州悯忠寺在城东南隅辽之南京因之康熈辛酉西安门内有中官治宅掘地悮发古墓中有瓦鑪一瓦罂一墓石二方广各一尺二寸一刻卞氏墓志四字环列十二辰相皆兽首人身一刻志铭而书作志志题曰大唐故濮阳卞氏墓志志文曰贞元十五年嵗次己卯七月癸卯朔夫人寝疾卒于幽州蓟县蓟北坊以其年权窆于幽州幽都东北五里礼贤乡之平原是今之西安门去唐幽州城东北五里而遥矣金拓南城时收台在城之东北至于元之中都则今徳胜安定东直三门外皆城中地而白马庙琼华岛收台太液池柴市悯忠寺大悲阁咸在南城迨徐宁又改筑缩其北五里废光熈肃清二门规制差隘永乐中重拓南城然悯忠寺大悲阁仍限门外盖都城凡数徙坊市变置代有不同閲绛云楼书目有皇元建都记及萧洵有故宫遗録二编惜燔于火今博访未得金元之遗蹟遂多湮灭而无徴矣等谨按朱彛尊原按称琼华岛太液池在南城者乃指金时周七十五里之外城非金都三十里之内城也元至元间改建都城去都东北三里则指金之内城东北若外城之琼岛液池元人即于此营建大内并未尝全弃其地析津志及元李洧孙大都赋记载甚明详见后条朱彛尊原按元史地理志至元四年始于中都之东北置今城而迁都焉世祖本纪至元二十年六月发军修定大都城而王秋涧诗则云今年戊子冬十月是至元二十五年矣与史不合原入丰宜门过龙津桥桥分三道通用夺玉石扶阑上琢为婴儿状极工巧原龙津桥在燕山宣阳门外以玉石为之引西山水灌其下等谨按朱彛尊原书宫室卷内取史传之文有渉及金城门名者广加採摭以资博覧而于建置故蹟无闗谨改附城市总卷内用偹故实后仿此増旧城中东南西北二隅坊门之名四十有二西开阳坊南开逺坊北开逺坊清平坊美俗坊广源坊广乐坊西曲河坊宜中坊南永平坊北永平坊北揖楼坊南揖楼坊西县西坊棠隂坊蓟賔坊永乐坊西甘泉坊东甘泉坊衣锦坊延庆坊广阳坊显忠坊归厚坊常宁坊常清坊西孝慈坊东孝慈坊玉田坊定功坊辛市坊会仙坊时和坊奉先坊富义坊来逺坊通乐坊亲仁坊招商坊余庆坊郁邻坊通和坊西南东北二隅旧坊门之名二十东曲河坊东开阳坊咸宁坊东县西坊石幢前坊铜马坊南蓟宁坊北蓟宁坊啄木坊康乐坊齐礼坊为美坊南卢龙坊北卢龙坊安仁坊鐡牛坊敬客坊南春台坊北春台坊仙露坊等谨按此条乃具録金时都城内各坊之名其方位界至嵗乆已就湮没今以析津志元一统志五城坊巷衚衕集所载寺院基址现存者参互考之则归义废寺在今彰义门大街北当为时和坊都土地庙在今土地庙斜街当为奉先坊天王寺即今天宁寺在广寕门外当为延庆坊又宣武门外菜市西尝发地得仙露寺舎利石匣当为仙露坊又宣北坊之昊天寺当为棠隂坊竹林寺当为显忠坊紫金寺当为北开逺坊大约皆在宣武广宁二门之间其余则多不可考矣原金自天德以后始有南北郊之制大定明昌其礼寖备南郊坛在丰宜门外圆坛三成成十二陛壝墻三匝四靣各三门斋宫东北府库在南坛壝皆以赤土圬之北郊方丘在通元门外方坛三成四正陛方壝三周四靣亦三门朝日坛曰大明在施仁门外之东南门坛之制皆同方丘夕月坛曰夜明在彰义门外之西北掘地圬之为坛其中常以冬至日合祀昊天上帝皇地祗于圜丘夏至日祭皇地祗于方丘春分朝日秋分夕月原明昌五年为坛于景风门外东南嵗以立春后丑日祀风师又为坛于端礼门外西南以立夏后申日祀雨师是日祭雷师于位下原明昌六年章宗未有子尚书省臣奏行高禖之祀乃筑坛于景风门外东南端地与圜丘东南相望嵗以春分日祀青帝伏牺氏女娲氏位坛上南向西上姜嫄简狄位于坛之第二层东向北上前一日布神位省牲器陈御弓矢䪅于上下神位之右其斋戒奠玉币进熟皆如大祀仪原入宣阳门由驰道西南入会同舘原会同舘燕山客舘也辽已有之原燕賔馆燕山城外馆补使至燕京寓于来远驿泛使则居逺驿焉补宋淳熈中范至能使北孝宗令口奏金主谓河南乃宋朝陵寝所在愿归侵地宰相力以为未可至能遂自为一书述圣语至金庭纳之䄂中既跪进国书伏地不起时金主乃葛王也性寛慈传宣问使人何故不起至能徐出䄂中书奏曰臣来时大宋皇帝别有圣㫖难载国书令臣口奏臣今谨以书述书既上殿中观者皆失色至能犹伏地再传宣曰书辞已见使人可就舘至能再拜而退金之羣臣或不平议羁留使人而金主不可至能将回又奏曰口奏之事乞于国书中明报仍先宣示庻使臣不堕欺罔之罪金主许之报书云口奏之説殊骇观听事湏详处邦乃孚休既还上嘉其不辱命由是超擢至于大用至能在燕京会同馆守吏㣲言有羁留之议乃赋诗曰万里孤臣致命秋此身何止一浮沤提携汉节同生死休问羝羊解乳不补淳熈十五年二月遗留礼信使颜师鲁高震至燕京燕賔舘宴毕入来宁舘盖泛使之舘也补宋人与辽金南北通问各设国信使使至俱置客省司四方舘使引进有官押燕有伴其后使事不一于即位上尊号生辰正旦则遣使贺于国恤则遣使告哀弔慰祭奠进遗留礼物又有告庆谕成报聘报谢报谕祈请申请详问等目大半多用词臣北有燕賔舘南有班荆馆至燕京则许㳺悯忠庆夀诸刹至临安则伴使偕徃天竺烧香次冷泉亭唿猿洞而归当时纪行之书存于今者王曽上契丹事富弼奉使録许亢宗奉使行程録洪皓松漠纪闻范成大揽辔録周煇北辕録仅寥寥数卷而已其宫阙制度犹可借以考证外如路振乗轺録宋敏求入蕃録范镇使北録刘敞使北语録江徳藻聘北道里记沈括使辽图抄李罕使辽见闻録㓂瑊奉使録王曙戴斗奉使録王晋使范连鹏举宣和使金録何铸奉使襍録雍尧佐隆兴奉使审议録张棣讲和事迹韩元吉金国生辰语録姚宪干道奉行録余嵘使燕録楼钥北行日録富轼奉使语録多轶不传又若赵良嗣燕云奉使録马扩茆斋自叙沈琯南归録郑望之靖康奉使録李若水山西军前奉使録傅雩建炎通问録范仲熊北纪晁公忞金人败盟记虽散见于北盟会编而未必全至若皇华録南北欢盟録南北对镜图南北国信记议盟记接伴语録北朝国信语録贺正人使例使北録靖康要盟録绍兴通和録讲和録开禧通和持书通问本末诸书仅留其目并作者姓字皆佚矣钦定日下旧闻考卷三十七钦定日下旧闻考卷三十八钦定四库全书钦定日下旧闻考卷三十八京城总纪增金海陵徒都大兴宣宗奔汴元世祖改为燕京路今旧南城是也至元四年始定鼎于中都之北三里筑城围六十里九年改为大都原京城方六十里里二百四十步分十一门原城之正南曰丽正左曰文明右曰顺承正东曰崇仁东之南曰齐化东之北曰光熙正西曰和义西之南曰平则西之北曰肃清北之西曰健徳北之东曰安贞増九年二月改号大都迁居民以实之建钟鼓楼于城中増世祖筑城已周乃于文明门外向东五里立苇塲收苇以蓑城每歳收百万以苇排编自下砌上恐致摧塌累朝因之至文宗有警用諌者言因废此苇止供内厨之需每歳役市民修补至元间朱张进言自备已资以砖石包裹内外城墻因时宰言乃废至今西城角上亦畧用磗而已至元十八年奉㫖挑掘城濠添包城门一重等谨按据析津志所言则元时都城乃用土筑葢至明初改筑时始加以磗甓也増崇天门正南出周桥灵星三门外分三道中千步廊街出丽正门门有三正中惟车驾行幸郊坛则开西一门亦不开止东一门以通车马往来等谨按元时都城本广六十里明初徐达营建北平乃减其东西迤北之半故今徳胜门外土城闗一带髙阜聨属皆元代北城故址也至城南一面史传不言有所更改然考元一统志析津志皆谓至元城京师有司定基正直庆夀寺海云可菴二师塔勅命逺三十步许环而筑之庆夀寺今为双塔寺二塔屹然尚存在西长安街之北距宣武门几及二里由是核之则今都城南面亦与元时旧基不甚相合葢明初既缩其北面故又稍廓其南面耳原元张中丞养浩归田类藁有登悯忠诗自注云北三十里为大内虞文靖集作杨襄敏碑云至元十年始大城京师于大兴故城之北中为天子之宫庙社朝市各以其位而贵戚功臣悉受分地以为第宅然则元之大内在今地坛之右矣当时檇李顾渊白献燕都赋宁海李洧孙有大都赋惜皆佚不传也等谨按此条引元张养浩登悯忠寺阁诗注谓阁北三十里为元大内与析津志北京志及元李洧孙大都赋所纪皆不合此三十里当是三里之讹耳据唐景福中重藏舍利记燕城东南隅为悯忠寺又北京志至元四年始定鼎于中都之东北三里夫中都本唐旧城辽金展拓不过数里见金蔡珪大觉寺记当时悯忠寺之在城东南如故也元都城周六十里以围三径一衡之城中南北相直应二十里加以新旧都城相去三里则悯忠寺距元之安贞门不过二十三里焉有大内而转逺隔三十里者乎且元大内在太液池东为金万宁宫苑地此外更别无大内李洧孙赋曰揭五云于春路迓万寳于秋方则崇文门外东西坊也曰山万歳之嶙峋冠广寒之峥嵘池太液之浩荡则指琼华岛也曰丽正之所包罗崇仁之所聨络和义之所纲维安贞健徳之所囊括则指都城各门也合城坊门囿以观则元大内即近液池益信而揆以悯忠阁北三里约畧相符矣李洧孙赋彛尊未之见今从永乐大典内録出已载形胜门增左右警巡二院领大都在城坊市至元二十五年省部照依大都总管府讲究分定街道坊门翰林院拟定名号增坊名元五十以大衍之数成之名皆切近乃翰林院侍书学士虞集伯生所立外有数坊为大都路敎授时所立增福田坊坊有梵刹取福田之义以名阜财坊坊近库藏取虞舜南风歌阜民财之义以名金城坊取圣人有金城金城有坚固久安之义以名玉铉坊按周易鼎玉铉大吉以坊近中书省取此义以名保大坊按传曰武有七徳保大定功以坊近枢宻院取此义以名灵椿坊取燕山窦十郎灵椿一株老之诗以名丹桂坊取燕山窦十郎教子故事丹桂五枝芳之义以名明时坊地近太史院取周易革卦君子治厯明时之义以名凤池坊地近海子在旧省前取凤凰池之义以名安富坊取孟子安富尊荣之义以名懐逺坊取左传懐逺以徳之义以名太平坊取天下太平之义以名大同坊取四方会同之义以名文徳坊按尚书诞敷文徳取此义以名金䑓坊按燕昭王筑黄金䑓以礼贤士取此义以名穆清坊地近太庙取毛诗于穆清庙之义以名五福坊坊在中地取洪范五福之义以名泰亨坊地在东北寅方取泰卦吉亨之义以名八政坊地近万斯仓八作司取洪范八政食货为先之义以名时雍坊取尚书黎民于变时雍之义以名干宁坊地在西北干位取周易干卦万国咸宁之义以名咸宁坊取尚书野无遗贤万国咸宁之义以名同乐坊取孟子与民同乐之义以名夀域坊取杜诗八荒开夀域之义以民宜民坊取毛诗宜民宜人之义以名析津坊燕地分野上应析木之津地近海子故取析津为名康衢坊取尧时老人击壤康衢之义以名进贤坊取贤才并进之义以名嘉会坊坊在南方南方属礼取周易嘉会之义以名平在坊坊在北方取尚书平在朔易之义以名和宁坊取周易保合太和万国咸宁之义以名智乐坊地近流水取智者乐水之义以名邻徳坊取论语徳不孤必有邻之义以名有庆坊按尚书一人有庆兆民赖之取其义以名清逺坊地在西北隅取逺方清宁之义以名日中坊地当市中取日中为市之义以名寅賔坊在正东取尚书寅賔出日之义以名西成坊在正西取尚书平秩西成之义以名由义坊西方属义故居仁坊地在东市东属仁取孟子居仁由义之言分为东西坊名睦亲坊地近诸王府取尚书以亲九族九族既睦之义为名仁夀坊地近御药院取仁者夀之义以名万宝坊大内前右千步廊坊门在西属秋取万宝秋成之义以名豫顺坊按周易豫卦豫顺以动利建侯行师取此义以名甘棠坊按燕地乃周召公所封诗人美召公之政有甘棠篇取此义以名五云坊大内前左千步廊坊门在东与万宝对立取唐诗五云多处是三台之义湛露坊按毛诗湛露为钖宴羣臣霑恩如湛露坊近官酒库取此义以名乐善坊地近诸王府取汉东平王为善最乐之义以名澄清坊地近御史䑓取澄清天下之义以名增福田坊在西白塔寺阜财坊在顺承门内金玉局巷口金城坊在平则门内玉铉坊在中书省前相近保大坊在枢府北灵椿坊在都府北丹桂坊在灵椿北明时坊在太史院东凤池坊在斜街北安富坊在顺承门羊角市懐逺坊地在西北隅太平坊大同坊增里仁坊在钟楼西北发祥坊在永钖坊西发祥坊西北大街磗斗栱扁溥光最为年逺三相公寺前善利坊乐道坊好徳坊招贤坊在翰林院西北善俗坊在健徳门昭回坊都府南居贤坊国学东监官多居之鸣玉坊在羊市之北展亲坊惠文坊草市桥西请茶坊海子桥北训礼坊咸宜坊顺承门里倒钞库北思诚坊东皇华坊明照坊与上相对蓬莱坊天师宫前南薫坊光禄寺东甘棠坊迁善坊可封坊在健门丰储坊在西仓西等谨按析津志所载里仁坊以下诸名不列虞集五十坊名之内其名或起元末未可知也增市三斜街市在日中坊羊角市在鸣玉坊咸宜坊旧枢宻院角市在南薫明照二坊增街制自南以至于北谓之经自东至西谓之纬大街二十四步濶小街十二步濶三百八十四火巷二十九衖通衖通二字本方言增长街千步廊街丁字街十字街钟楼街半边街棊盘街五门街三义街此二街在南城增米市面市羊市马市牛市骆駞市驴骡市已上七处市俱在羊角市一带其杂货并在十市口北有柴草市此地若集市近年俱于此街西为贸易所段子市在钟楼街西南皮㡌市同上菜市丽正门三桥哈达门丁字街菓市和义门外帽子市钟楼穷汉市一在钟楼后为最一在文明门外市桥一在顺承门城南街边一在丽正门西一在顺承门里草塔儿鹁鸽市在喜云楼下鹅鸭市在钟楼西珠子市钟楼前街西第一巷省东市在检校司门前墻下文籍市在省前东街纸札市省前靴市在翰林院东就卖底皮西甸皮诸靴材都出在一处车市齐化门十字街东拱木市城西猪市文明门外一里鱼市文明门外桥南一里草市门门有之舒噜市一巷皆卖金银珍珠宝贝在钟楼前柴炭市集市一顺承门外一钟楼一千斯仓一枢宻院人市在羊角市至今楼子尚在此是至元间后有司禁约姑存此以为鉴戒煤市修文坊前南城市穷汉市在大悲阁东南巷内蒸饼市大悲阁后臙粉市披云楼南果市和义门外顺承门外安贞门外铁噐市钟楼后等谨按元时都城坊巷街市见于析津志北平图经者颇详皆朱彞尊所未採然旧规虽在而遗迹多湮今以其尚可考証者散入五城各条之下取其名之彚列者备录于此以为参稽之助焉增旧土城一座周围六十里克复后以城围大广乃减其东西迤北之半创包磗甓周围四十里其东南西三面各髙三丈有余上濶二丈北面髙四丈有竒濶五丈濠池各深濶不等深至一丈有竒濶至十八丈有竒城为门九南三门正南曰丽正左曰文明右曰顺承北二门左曰安定右曰徳胜东二门东南曰齐化东北曰崇仁西二门西南曰平则西北曰和义各门仍建月城外闩十座原洪武初改大都路为北平府缩其城之北五里废东西之北光熙肃清二门其九门俱仍旧原大将军徐达命指挥华云龙经理故元都新筑城垣南北取径直东西长一千八百九十丈又令指挥张焕计度故元皇城周围一千二百六丈又令指挥叶国珍计度南城周围凡五千三百二十八丈南城故金时旧基也增坊三十三五云坊保大坊南薫坊澄清坊皇华坊贤良坊明时坊仁夀坊思诚坊明照坊蓬莱坊湛露坊昭回坊靖恭坊金台坊灵椿坊教忠居贤坊寅賔坊崇教坊已上二十坊属大兴县万宝坊时雍坊阜财坊金城坊咸宜坊安富坊鸣玉坊太平坊丰储坊发祥坊日中坊西城坊已上十三坊属宛平县等谨按此明初未建都以前北平府时所设规制也増永乐四年闰七月建北京宫殿修城垣十九年正月告成城周四十五里门九正南曰丽正正统初改曰正阳南之左曰文明后曰崇文南之右曰顺承后曰宣武东之南曰齐化后曰朝阳东之北曰东直西之南曰平则后曰阜成西之北曰彰义后曰西直北之东曰安定北之西曰徳胜嘉靖三十二年筑重城包京城之南长二十八里门七补永乐中定都北京建筑京城周围四十里为九门南曰丽正文明顺承东曰齐化东直西曰平则西直北曰安定徳胜正统初更名丽正为正阳文明为崇文顺承为宣武齐化为朝阳平则为阜成余四门仍旧城南一面长一千二百九十五丈九尺三寸北二千二百三十二丈四尺五寸东一千七百八十六丈九尺三寸西一千五百六十四丈五尺二寸髙三丈五尺五寸垜口五尺八寸基厚六丈二尺顶收五丈嘉靖二十三年筑重城包京城南一面转抱东西角楼止长二十八里为七门南曰永定左安右安东曰广渠东便西曰广宁西便城南一面长二千四百五十四丈四尺七寸东一千八十五丈一尺西一千九十三丈二尺各髙二丈垜口四尺基厚一丈顶收一丈四尺四十二年増修各门瓮城等谨按国朝都城之制一因眀旧其各门名亦俱仍之诚以皇极用建九㝢会归永固金汤无事名称之更易尔原永乐十七年十一月拓北京南城计二千七百余丈原宣徳九年七月命都督佥事王彧以五军神机营官军及民夫修北京城垣原正统元年十月命太监阮安都督同知沈清少保工部尚书吴中率军夫数万人修建京师九门城楼初京城因元之旧永乐中虽畧加改葺然月城楼铺之制多未备至是始命修之原命下之初工部侍郎蔡信飏言于衆曰役大非征十八万人不可材木诸费称是上遂命太监阮安董其役取京师聚操之卒万余停操而用之厚其饩廪均其劳逸材木工费一出公府之所有有司不预百姓不知而歳中告成原阮安交趾人一名阿留刻有营建记原四年四月修造京师门楼城濠桥闸完正阳门正楼一月城中左右楼各一崇文宣武朝阳阜成东直西直安定徳胜八门各正楼一月城楼一各门外立碑楼城西隅立角楼又深其濠两崖悉甃以磗石九门旧有木桥今悉撤之易以石两桥之间各有水闸濠水自城西北隅环城而东歴九桥九闸从城东南隅流出大通桥而去自正统二年正月兴工至是始毕焕然金汤巩固足以耸万年之瞻矣原京师城垣其外旧固以磗石内惟土筑遇雨辄頽正统十年六月命太监阮安成国公朱勇修武伯沈荣尚书王卺侍郎王祐督工甓之原成化十二年八月定西侯蒋琬上言太祖皇帝肇基南京京城之外复筑土城以䕶居民诚万世不㧞之基也今北京止有内城而无外城正统己巳之变额森长驱直入城下衆庶奔窜内无所容前事可鉴也且承平日久聚衆益繁思为忧患之防须及丰亨之日况西北一带前代旧址犹存若行劝募之令加以工罚之徒计其成功不日可待廷议谓筑城之役宜俟军民息肩之日举行报可原嘉靖二十一年掌都察院毛伯温等言宜筑外城二十九年命筑正阳崇文宣武三闗厢外城既而停止三十二年给事中朱伯辰言城外居民繁伙不宜无以圉之臣尝履行四郊咸有土城故址环绕如规周可百二十余里若仍其旧贯増卑补薄培缺续断可事半而功倍乃命相度兴工等谨按金都外郛在今城西南凡七十五里元徙而东北凡六十里共应周一百三十五里今考明朱伯辰仅云百二十余里则所缩者约十五里凖以围三径一南北相直约缩五里此五里即金元城界交会互入之处金之外城包入元城内者约有五里从可推也原闰月丙辰兵部尚书聂豹等言相度京城外四面宜筑外城约七十余里得㫖允行乙丑建京师外城兴工勅谕陈圭陆炳许论提督工程四月上又虑工费重大成功不易以问严嵩等嵩等乃自诣工所视之还言宜先筑南面俟财力裕时再因地计度以成四面之制于是嵩会圭等议覆前此度地画图原为四周之制所以南面横濶凡二十里今既止筑一面苐用十二三里便当收结庶不虚费财力今拟将见筑正南一面城基东折转北接城东南角西折转北接城西南角可以尅期完报报允原嘉靖四十一年尚书雷礼请永定等七门添筑瓮城东西便门垜口濠池当崇甃深濬上善其言补天启元年十月给事中魏大中报京城濬濠工竣东便门迤北员外郎何玉成监濬一百四十丈张时俊监濬一百五十三丈主事刘鳞长监濬一百六十一丈主事张杰监濬一百五十五丈主事张泰阶监濬一百四十五丈朝阳门迤北主事吴时亮监濬五百九十四丈东直门迤北转西主事陆之祺监濬五百九十六丈安定门主事曽樱监濬门东四百三十丈门西一百十六丈安定门迤西主事刘鳞长监濬二百六十丈主事韦国贤监濬一百七十丈员外郎陆化熙监濬二百三十九丈徳胜门迤西主事刘存慧监濬六百十九丈西北角楼迤南员外郎赵賛化监濬一百七十七丈西直门迤南主事张时俊监濬一百九十三丈主事杨师孔监濬四百六丈八尺阜城门迤南主事张杰监濬三百丈主事张泰阶监濬二百八十丈员外郎赵賛化监濬二百五十三丈西便门至正阳门主事李养徳监濬一千一百二十丈八尺一寸正阳门至崇文门郎中吴淑度监濬四百九十五丈崇文门至东便门郎中吴叔度监濬四百九十二丈重城员外郎林寀监濬五千一百五十丈原天启元年十月濬京城九门及重城濠成监工科道魏大中等因言濠之源出玉泉山经髙梁桥抵都城西北而𣲖为二一循城之左而东而南一循城之右而南而东宜按旧牐为地形髙下次第布之未可以丈尺㮣也徳胜门之水南入闗周行大内出玉河近且北淤南壅而嘉靖所筑重城地势既髙有掘未及泉而止者宜清其源审其势疏其脉达其支以总会于大通桥又须理葺诸闸节宣蓄洩以壮金汤之固疏下工部原京师虽设顺天府两县而地方分属五城每城有坊中城曰南薫坊澄清坊仁夀坊明照坊保泰坊大时雍坊小时雍坊安福坊积庆坊东城曰明时坊黄华坊思诚坊居贤坊朝阳坊南城曰正东坊正西坊正南坊宣南坊宣北坊崇南坊崇北坊西城曰阜财坊金城坊鸣玉坊朝天坊河漕西坊闗外坊北城曰崇教坊昭回坊靖恭坊灵椿坊发祥坊金䑓坊敎忠坊日中坊闗外坊每城设御史巡视所辖有兵马指挥使司设都指挥副都指挥知事后改兵马指挥使设指挥副指挥革知事増吏目昔宋以四厢都指挥巡警京城神宗置勾当左右厢公事民间谓之都厢元设巡警院分领坊市民事即今巡城察院也原嘉靖中生员李时飏监生张岑各疏请举郊禖之祀张璁以为言乃设䑓于永安门北震方以夏言充祈祠醮坛监礼使原郊禖坛设于震方皇城东永安门之北台用木正位昊天上帝配位皇考献皇帝西向髙禖设于坛下西向上位于坛下北向后妃位七于坛南数十丈外北向用帷弓䪅弓矢如后妃嫔之数质明上祭服后礼服妃嫔各服其服至坛上就位后以下帷中就位上行礼毕分献太常官俱退女官导皇后以下至髙禖神位前跪女官取弓矢以次授皇后以下受讫纳于弓䪅钦定日下旧闻考卷三十八钦定日下旧闻考卷三十九钦定四库全书钦定日下旧闻考卷三十九皇城等谨按皇城之内前明悉为禁地民间不得出入我朝建极宅中四聪悉达东安西安地安三门以内紫禁城以外牵车列阓集止齐民稽之古昔前朝后市规制允符今谨编为皇城四卷又朱彞尊原本综列各条未分衢路先后考孙承泽春明梦余录自地安门内分东西两路编次较为明晰兹仿其体例将朱彞尊原书及补増各条均按地核实分路叙次以资考订云増皇城在京城中周十八里有竒缭墻袤三千三百四丈有竒正南曰大清门少北曰长安左门曰长安右门东曰东安门西曰西安门正北曰地安门大清门之内曰天安门天安门之内曰端门端门之内左曰阙左门右曰阙右门等谨按国家定鼎燕京宫殿之外环以紫禁城紫禁城外重以皇城甃以磗朱涂之上覆黄琉璃瓦城四门正南门于顺治元年上大清门牌额天安门为皇城正门明曰承天门顺治八年重修工成改定今名地安门明曰北安门亦顺治九年改定増皇城广袤三千六百五十六丈五尺髙一丈八尺下广六尺五寸上广五尺二寸原自北安门里街东曰黄瓦东门门之东街南曰尚衣监街北曰司设监再东曰酒醋麫局曰内织染局有外厰在朝阳门外又有蓝靛厰在都城西皆本局之外署也曰皮房纸房曰针工局曰巾㡌局其后临河有梓潼庙曰火药局即兵仗局之军器库也等谨按黄瓦门之名见于大佛堂碑刻今俗唿为东西黄华门盖字音之讹也尚衣监司设监今废考东黄瓦门之东迤南有玉皇庙即尚衣监旧廨庙中有本朝雍正三年重修碑记迤北曰慈慧殿以慈慧寺得名也寺中有碑二一糢煳不可读惟篆额司设监三字尚可辨一我朝康熈间重修碑记碑文止言明宫监以梵宇为私廨而不着司设之名稍东南为帘子库有真武庙稍东为织染局有华严寺寺碑皆有司设监名芜史谓司设监在黄瓦门街北信矣酒醋织染等局今俱废而各衚衕仍存其名酒醋局衚衕内兴隆寺有鑪一上铸酒醋麫局佛堂供奉字内织染局衚衕内有华严寺寺内有𢎞治嘉靖二次重修织染局佛道堂碑记针工局巾㡌局两衚衕与内织染局毗连皆在玉河南火药局在玉河北临河有伽蓝寺前殿祀闗帝后殿祀毘卢佛有钟一上铸火药局字又西为火神庙而无梓潼庙皮房纸房今俱无可考蓝靛厰详郊垧门原北安门内街东曰安乐堂内官有疾者徙此等谨按春明梦余録云安乐堂在地安门内街东芜史作街西误今堂额虽存并非内监养病之所又按羊房夹道亦有安乐堂乃明孝宗诞生之地明史谓之西内详本条下原再东稍南曰内府供用库等谨按今酒醋局南蜡库衚衕五圣祠内有磬一上铸内府供用库五圣祠供奉等字稍南地仍名内府库即芜史所称内府供用库无疑等谨按明番经厰汉经厰今为嵩祝法渊智珠三寺考嵩祝寺东廊下有铜钟一铸番经厰字西廊下有铜云板一铸汉经厰字又法渊寺有张居正撰番经厰碑记云番经厰与汉经厰并列是可据也増嵩祝寺在三眼井之东等谨按嵩祝寺大殿额曰妙明宗镜后楼额曰慧灯普照聫曰碧砌瑶阶春色丽琪花芝草日华鲜西侧聫曰夜梵闻三界朝香彻九天皆皇上御书増法渊寺在嵩祝寺东寺有铜鼎一髙六尺有咫増智珠寺在嵩祝寺西等谨按智珠寺前殿额曰宝网光音聫曰香云遍覆真如界皓月常明自在天后殿额曰现清净身聫曰金粟神光昭妙应香林净域证虚明皆皇上御书等谨按朱彞尊原本凡引碑文注云吉金贞石志非实有其书也今新増各条事归核实採诸书者注某书碑板则书某人某碑我朝鼎建者谨就本事直书不从彝尊之例后倣此等谨按司苑局今已无可考矣钟鼓司亦废今嵩祝寺东北有钟鼓司衚衕内有钟鼓寺当即其地云原再南曰新房曰都知监曰司礼监门之内稍南有松树者内书堂也等谨按都知监今无考司礼监今为吉安所等谨按明自宣宗始设内书堂选词臣课读小内监使通文墨掌章奏得与外廷往来致启阉竖干政之渐贻谋不善遂酿成一代厉阶我朝宫府肃清内监不得干预政事正本澄源超迈前古向惟万善殿派汉教习一员课读年㓜内监十余人干隆三十四年复奉上谕以内监之设止备使令无取深通文义派内务府笔帖式一员教令粗识文字将汉教习永逺停止法禁明而防制密洵足为万世不易之良法矣原诸司最贵重者曰司礼监次内官御用司设御马诸监惜薪司曰近侍牌子曰掌刑于外职最雄者曰提督东西厰曰提督十二团营五军营曰南京守备曰两广总镇及各处镇守原又南曰尚膳监御马监向东者曰北花房曰印绶监曰中书房曰蹴圆亭原新房之北则司礼监也新房之南则御马监也等谨按新房今无考司礼监之南御马监之北有髙房衚衕或即其地増马神庙在马神庙街等谨按马神庙即明御马监马神旧祠也庙基旧在街之稍北干隆二十年移建今庙有碑庙殿旧额曰明霞馆圣祖仁皇帝御书庙内大钟一上有正徳十年铸御马监马神庙供奉十三字小钟一上有勅建马王庙康熈四十二年造十二字殿前大鑪一上有康熈四十六年造御马监马神庙供献十五字殿内小鑪十五皆有康熈丁亥造御马监马神庙供奉字迤南为御马圈其地葢仍明旧也原御马监㕔事之南曰里草栏草塲监之南向西者曰杆子房曰北膳房曰煖阁厰曰南膳房曰明器厰曰混堂司曰内东厰永乐十八年始置提督太监一员闗防一颗文曰钦差总督东厰官校办事太监闗防天启四年避御讳改铸官校曰官旗万厯初冯保奏建扁曰朝廷腹心有钦给密封牙章一枚应封奏者以此钤封等谨按今御马圈南地名银闸有真武庙即明御马监里草栏旧址也庙内有天启三年碑记可考又南为骑河楼庙儿衚衕旧名煖阁厰内有闗帝庙庙有钟二一铸暖阁厰闗帝庙字一铸暖阁厰闗帝庙康熈四十九年孟秋䖍造字至南北膳房考春明梦余录万厯二十八年拆去葢造观心殿修补干运殿其杆子房明器厰混堂司今无考等谨按内东厰为明季弊薮我朝定鼎廓清禁掖东厰地名久就废没以芜史春明梦余録叙次考之当与暖阁厰衚衕骑河楼相近原景泰六年四月増建御花房等谨按北花房春明梦余录作百花房印绶监中书房蹴圆亭今俱无考增宣仁庙在紫禁城外东北隅暖阁厰西北池子等谨按宣仁庙雍正六年勅建以祀风神有世宗宪皇帝御书协和昭泰额増凝和庙在宣仁庙南等谨按凝和庙雍正八年勅建以祀云神有世宗宪皇帝御书兴泽昭彩额原内承运库在东下马门其职掌库藏在宫内者曰东裕库曰宝藏库皆谓之里库其会极门宝善门迤东一带及南城磁器等库则俱谓之外库过外马房余宅数区所谓河边者也等谨按春明梦余録内承运库外马房在御马监南俱无考惟河边今有骡圈或即其地钦定日下旧闻考卷三十九钦定日下旧闻考卷四十钦定四库全书钦定日下旧闻考卷四十皇城原过东上北门东中门曰弹子房曰学医读书处曰光禄寺曰箆头房曰东安里门过桥则东安门也等谨按光禄寺在今东安门内街北尚仍旧制详官署门东安里门今存余俱无考原内市在禁城之左过光禄寺入内门自御马监以至西海子一带皆是毎月初四十四二十四三日俱设塲贸易闻之内使云此三日例令内中贱役辇粪秽出宫弃之以故各门俱启因之陈列器物借以博易焉等谨按内市今无考原光禄卿赵健以携僧入东安门被纠夺俸三月神庙末年禁网疎濶游人得直穷西苑矣原永乐十一年五月癸未端午节车驾幸东苑观击毬射栁听文武羣臣四夷朝使及在京耆老聚观分撃毬官为两朋驸马都尉广平侯袁容领左朋宁阳侯陈懋领右朋自皇太孙而下诸王大臣以次击射皇太孙击射连发皆中上喜命儒臣赋诗羣臣宴及钞帛有差原永乐十四年端午节上御东苑观击毬射栁原宣德三年七月召尚书蹇义夏原吉杨士竒杨荣同游东苑夹路皆嘉树前至一殿金碧焜燿其后瑶台玉砌竒石森耸环植花卉引泉为方池池上玉龙盈丈喷水下注殿后亦有石龙吐水相应池南台髙数尺殿前有二石左如龙翔右若鳯舞竒巧天成上御殿中语义等曰此旁有草舍一区乃朕致斋之所卿等盍往徧观于是中官引至一小殿梁栋椽桶皆以山木为之不加斵削覆之以草四靣阑楯亦然少西有路纡回入荆扉则有河石甃之河南有小桥覆以草亭左右复有草亭东西相望枕桥而渡其下皆水游鱼牣跃中为小殿有东西斋有轩以为弹琴读书之所悉以草覆之四围编竹篱篱下皆蔬茹匏瓜之类观毕上临河命举网得鱼数尾命中官具酒馔赐鱼羮既而召至前赐以金帛绦环玉钩等物又赐宴于东庑被㫖令各尽醉而归等谨按东苑乆废考其地当在今东华门外之东南景泰间英宗居之称曰小南城葢东苑中之一区耳复辟后又増置三路宫殿因统谓之南城云原东上南门之东曰重华宫犹干清宫之制有两长街西则有宜春等宫重华宫之东曰洪庆宫供番佛之所也又东则内承运库再东则崇质宫俗云黒瓦殿是也景泰间英庙所居再南则皇史宬藏太祖以来御笔实録毎年六月六日奏知晒晾司礼太监董其事左右小门曰厯左门厯右门再东则追先阁钦天阁勒世庙钦天颂于碑再南则御作也等谨按明英宗北还居崇质宫谓之小南城考今縀疋库库神庙有本朝雍正九年重修庙碑云縀疋库为户部分司建在内东华门外小南城名里新库则里新库亦小南城地也东南为国初所建普胜寺寺前沿河尚有城墻旧址西南为皇史宬去菖蒲河牛郎桥不远临河有地名大院子应即御作也库北为今普度寺即南城旧宫遗址庙东地名甆器库巷口石狮二临河巷有南北两汊内有黒琉璃瓦房盖即库房未毁者又按芜史内承运库在东下马门其职掌库藏在宫内者谓之里库其会极门寳善门迤东一带及南城甆器等库谓之外库明史职官志止载内承运库而不列外库名似甆器等外库均𨽻内承运库故明史但以承运库该之耳原南内在禁垣内之巽隅亦有首门二门以及两掖门即景泰时锢英宗处所称小南城者是也二门内亦有前后两殿具体而㣲旁有两庑所以奉太上者止此矣其他离宫以及圆殿石桥皆复辟后天顺间所増饰者非初制也増景泰八年景帝不豫石亨张軏等谋迎上皇夜至有贞家闻之大喜曰湏令南城知此意軏曰隂达之矣辛巳夜诸人复会有贞所时有边警有贞令軏诡言备非常勒兵入大内亨掌门钥夜四鼓开长安门纳之时天色晦冥亨軏皆惶惑有贞大言事必济既薄南城门锢毁墻以入上皇灯下独出问故有贞等俯伏请登位乃唿进舆兵士惶惧不能举有贞率诸人助挽以行星月忽开朗上皇各问诸人姓名至东华门门者拒弗内上皇曰朕太上皇帝也遂反走升奉天门景帝明当视朝羣臣待漏阙下忽闻殿中唿噪声方惊愕俄诸门毕启有贞出号于衆曰太上皇帝复位矣趣入贺补夺门兵士薄南宫门铁锢牢宻扣不应徐公有贞命取巨木架悬之数十人举以击门又令勇士踰垣入与外合兵毁墉墉壊门启入见太上合声称陛下登位上迟疑公疾唿兵士举轝兵士惊颤不能举公自挽以前掖上登轝公又自挽之上顾问公卿为谁公对曰都御史臣徐有贞上命公前导宻迩属车既升奉天殿公犹在车前失退武士击公一椎上叱止黼座在殿隅公往推之至中上升座天寖明上又顾公曰此事卿为之耶朕失遇卿矣补英宗在南城一日饥甚索酒食光禄官弗与濬县人张泽以吏办事光禄寺曰晋懐愍宋徽钦天所弃也上北狩而还天有意乎若复立而诛无礼光禄其首矣乃潜以酒食进英宗识之后复位光禄官皆得罪即日拜泽为光禄卿原南城在大内东南英宗北狩还居之其中翔鳯等殿石阑干景皇帝方建隆福寺内官悉取去又伐四围树木英皇甚不乐既复辟下内官陈谨等于狱寻増置各殿为离宫者五大门西向中门及殿南向毎宫殿后一小池跨以桥池之前后为石坛者四植以栝松最后一殿供佛甚竒古左右回廊与后殿相接葢仿大内式为之原南城中路曰永聚门曰观心殿曰昭祥门曰端拱之门曰昭德门曰重华门曰广爱门曰咸熈门曰重华殿曰中圆殿曰肃雍门曰康和门曰后殿曰丽春门曰清和阁曰迎春馆曰圆殿其东长街曰广顺门曰中和门曰景华门曰宣明门曰景明门曰洪庆门曰洪庆殿曰后殿曰膳房曰库曰景和门其西长街曰兴善门曰丽景门曰长春门曰清华门曰宁福宫曰延福宫曰嘉福宫曰髙明门曰明德宫曰永春宫曰永宁宫曰宜春宫曰延嘉宫曰延春宫曰御前作河东有崇德殿即回龙观有翫芳亭有集祥门有桂香馆有翠玉馆有浮金馆有撷秀亭有聚景亭有吕梁洪有左右漾金亭有含和殿有澄辉阁万厯中更名曰涌福阁有秋香馆等谨按朱彛尊原书所引宫殿额名与春明梦余録俱同惟永聚门春明梦余録作永泰为小异耳今门阁宫殿亭馆俱无存其曰库者即今磁器库地原初上在南内悦其幽静既复位数幸焉因増置殿宇其正殿曰龙德左右曰崇仁曰广智其门南曰丹鳯东曰苍龙正殿之后凿石为桥桥南北表以牌楼曰飞虹曰戴鳌左右有亭曰天光曰云影其后垒石为山曰秀巖山上平中为圆殿曰干运其东西有亭曰凌云曰御风其后殿曰永明门曰佳丽又其后为圆殿一引水环之曰环碧其门曰静芳曰瑞光别有馆曰嘉乐曰昭融有阁跨河曰澄辉皆极华丽天顺三年十一月工成杂植四方所贡竒花异木于其中每春暖花开命中贵陪内阁儒臣赏宴原天顺三年己夘七月赐游南城中有宫殿楼阁十余所是秋新作行殿东为苍龙门南为丹鳯门中为龙德殿左右曰崇仁广智殿之北有桥桥皆白石雕水族于其上南北有飞虹戴鳌二牌坊东西有天光云影二亭又北叠石为山曰秀巖山上有圆殿曰干运其东西二亭曰凌云御风山后为佳丽门又后为永明殿最后为圆亭引流水绕之曰环碧移植花木青翠蔚然如夙艺者工既毕遂命同学士李贤吕原往观焉等谨按玉麟飞以下共六马原书作七似有脱漏或七字为传写之讹等谨按龙德殿诸处在今南池子西南旧蹟俱废其地犹有名飞龙桥者葢即飞虹桥遗址龙虹音近而沿讹耳原嘉靖十三年秋七月命建皇史宬于重华殿西欲置金匮石室其中也勅各馆诸臣重书九庙寳训实録藏之复于钦天阁建石镌钦天记颂追先阁建石纪祖德诗已而宴儒臣于谨身殿等谨按钦天阁追先阁乆废诗颂石刻亦无考原皇史宬藏寳训实録处也按宬与盛同义荘子以匡宬矢説文曰宬屋所容受也然殿宇命名于斯仅见耳增皇史宬在重华殿西建扵嘉靖十三年门额以史为㕜以成为宬左右小门曰厯以龙为皆上自制字而手书也中贮列朝实録及宝训每一帝开局纂修告成正本贮此实録中诸可传诵宣布者曰宝训宬中四周上下俱用石甃中具二十台永陵定陵各占二台等谨按史宬二字燕都游览志作史宬谓宬与盛同义春明梦余録谓以史为㕜以成为宬嘉靖自制字也今作史宬厯门额今无攷増永乐中命觧缙纂集类书为文献大成嫌其未备乃命姚广孝重修永乐五年十一月告成凡二万二千二百一十一卷各以韵为类赐名永乐大典副本贮皇史宬等谨按嘉靖十三年始建皇史宬永乐大典成于永乐五年云副本贮皇史宬者就其后存贮之地而言也等谨按皇史宬仍明旧制在南城南尊藏本朝实録玉牒内有碑二一恭刋御制恭瞻皇史宬诗一恭刋御制恭送实録至盛京诗其旧存明实録移贮内阁书籍库增干隆十五年御制恭瞻皇史宬诗五代神谟秘典垂崇宬扄钥壮鸿规兰台令史无惭笔纶阁元臣有职司百世聪听钦寳训万年永茂衍宗枝瑶函金匮前朝制殷鉴兢兢念在兹等谨按皇史宬御制诗恭载首见之篇余不备録原皇史宬之西过观心殿射箭处稍南则嘉乐馆也其北曰丹鳯门门列金狮二内有正殿曰龙徳左右亦有配殿正殿之后则飞虹桥也桥以石为之凿龙鱼水族于石传自西域得之原桥南北有坊二曰飞虹戴鳌姜立纲所书也桥北有山山下有洞额曰秀巖以磴道分而上之其髙髙在上者干运殿也左右亭各一曰凌云御风界以小石藤萝花卉若墻壁焉原嘉靖四年五月礼部尚书席书等上言皇考既为天子之父当祭以天子之礼但观德殿在禁严之地各官不得陪祀太常不得行礼当于太庙之东南城之北或东别立一庙得㫖礼工二部会同司礼监内阁领钦天监官相度太庙右边地狭不堪建造随于庙东切近处所南城稍北环碧殿地方自御前作后墻起至永明殿静芳门里南北深五十丈东西濶二十丈与午门甚近太庙后隔一沟合于本址建造新庙六月诏兴工原嘉靖四十四年六月作玉芝宫名宫门曰芝祥前门曰寳庆后寝曰大德殿等谨按玉芝宫乆废以大礼集义所记地界考之当在南池子西北今之门神库或即其地欤増普度寺在里新库北等谨按普度寺旧名玛哈噶喇庙康熈三十三年建干隆四十年修四十一年赐名曰普度寺大殿额曰慈济殿殿内额曰觉海慈航皆皇上御书寺内殿基髙敞去地丈余国初为睿亲王府相传即南城旧宫后改今寺左为黒䕶法佛殿内藏铠甲弓矢皆睿亲王旧物也増普胜寺在里新库东南等谨按国初建三大寺普胜其一也寺地为明南城旧址顺治八年勅建东有内翰林国史院大学士寗完我撰碑西有干隆九年工部侍郎励宗万撰重修碑四十一年复修原自皇史宬东南有门通河河上有涌福阁俗所谓骑马河是也迤东沿河稍北则吕梁洪东安桥再北有亭居桥上曰涵碧又北则回龙观止焉其殿曰崇德者是也是河也从北安门外文昌宫迤东歩粮桥入经皮房内织染局巾帽局御马监东东安门桥下至长安左门外迤东之玉河桥出焉等谨按涌福阁诸处今俱废以河与桥证之则普胜寺东北有马鞍桥当即骑马河旧址河东今为南箭亭北有平桥在东安桥南当即吕梁洪漾金亭旧址东安桥北又有桥桥上遗石础二相传有楼骑河今桥西街尚名骑河楼则芜史所云有亭居桥上曰涵碧者也又北今为北箭亭崇德殿旧基应在其地云钦定日下旧闻考卷四十卷四十举正钦定日下旧闻考卷四十举正寳扇宫锦原锦讹作铛今改钦定日下旧闻考卷四十举正钦定日下旧闻考卷四十一钦定四库全书钦定日下旧闻考卷四十一皇城原北安门内黄瓦西门之里则内官监也过北中门迤西则白石桥万法等殿至大髙元殿则习学道经内官之所居也其北则里氷窨也等谨按内官监今废其地犹名内官监衚衕内有大佛堂其碑记备列黄瓦门营造库米盐库油漆作外铁作婚礼作东行西行西瓦厰石厰黒窑厰神木厰铸钟厰供应厰备用厰金殿厰稻田厰蜂窝厰东花房马鞍房瑠璃局外氷窨等名目与水部备考及明史所载多合又有花炮局见于火神庙三圣神祠碑记即明史所称火药十作旧地也出北口迤西为教军场出南口则芜史所云白石桥也原嘉靖四十四年十二月定新建万法寳殿名中曰夀憩左曰福舎右曰禄舎原万法寳殿万厯二十九年添葢佛殿三十年额曰祖师殿原嘉靖二十六年十一月圎明阁阳雷轩工成原天启甲子嵗吴地大水上命道经厰内官教宫女数十人演习禳醮氅服云璈与羽流无异仍选躯体丰硕者一人饰为天神仗剑登坛行法不能胜介胄之重结锦绣为之等谨按春明梦余録万法寳殿燬万厯二十九年添葢佛殿连房三十年佛殿添额名祖师殿今白石桥西魏家衚衕有万法殿地基颇狭似非其旧矣原北上西门之西大髙𤣥殿也其前门曰始青道境左右坊各二曰先天明境曰太极僊林曰孔绥皇阼曰𢎞祐天民又阁二左曰炅真阁右曰灵轩殿之东北曰象一宫中供象一帝君范金为像尺许乃世庙元修之玉容也等谨按大髙𤣥殿在神武门西北明嘉靖中建本朝雍正八年修干隆十一年复修第一重门外南面牌坊外曰干元资始内曰大徳曰生第二重门额曰大髙𤣥门正殿额曰大髙𤣥殿又额曰元宰无为聫曰烟蔼碧城金鼎香浓通御气霞明紫极璇枢瑞启灿仙都后殿额曰九天万法雷坛再后层髙阁上圎下方上额曰干元阁下额曰坤贞宇皆皇上御书上毎亲诣瞻礼又按第一重门外左右二坊与芜史所载合惟先天明镜镜字坊上作境今改正至芜史所称始青道境额及炅真等阁今俱无考原始阳斋在无上阁左象一宫在无上阁右等谨按始阳斋无上阁象一宫俱无考门前二亭所谓九梁十八柱者今焕然也原紫禁城有䕶城河河外即御沟也河自北闸口分流经内官监白石桥大髙𤣥殿之东北上西门之外至紫禁城下而东而南经太庙之东玉芝宫飞虹桥之西而其在西一派则自太社太稷坛西至灵台寳钞司之东合流于涌福之河以出增万嵗门在南曰北上门左曰北上东门右曰北上西门再南过北上门则元武门北上西门之西曰干明门曰西上北门原大髙𤣥殿稍西曰石作有阁又西曰干明门迤南曰兵仗局每年七夕兼供宫中乞巧针亦称为小御用监曰西直房即袍房也曰旧监库属内官监曰尚膳外监曰甜食房造丝窝虎眼糖松饼曰西上北门其东则西下马门矣等谨按石作阁今废其地犹存大小石作之名等谨按西华门外街西有明季兵仗局佛堂内有米汉雯重修碑记则兵仗局即在此地本朝康熙三十九年勅改为万夀兴隆寺前殿外额曰显灵尘世殿中额曰摩利攴天中殿额曰兴隆寺又有墨刻心经寳塔一轴皆圣祖御书增福佑寺在西华门北街东等谨按福佑寺雍正元年建正殿恭奉圣祖仁皇帝大成功徳佛牌东案陈设御制文集西设寳座殿额曰慈容俨在前殿额曰慧灯朗照大门外有东西二坊东曰佛光普照曰圣徳永垂西曰泽流九有曰慈育羣生皆世宗御书增昭显庙在兴隆寺南等谨按昭显庙雍正十年勅建以祀雷神有世宗宪皇帝御书导和宣豫额增静黙寺在西华门外等谨按寺碑云寺为明季闗帝庙旧址本朝康熙五十二年重建寺门有勅建静黙寺额正殿额曰静黙寺后殿额曰璇枢转福皆圣祖御书原自西上北门过西上南门则御用监也又南曰灵台曰寳钞司其署在临河后倚河有泡稻草池池中石灰泸渣积成卧象形因名曰象山作房七十二间各具一灶突名曰七十二凶神自西中门之西则尚寳监也鹰坊司也再西出西苑门等谨按御用监废其旧址今为玉钵庵即明真武庙也在西华门外西南庵内有翰林院侍读曹曰瑛重修真武庙碑记又西南有闗帝庙为御用监南库旧址亦有碑等谨按元史世祖纪至元二年十二月渎山大玉海成勅置广寒殿辍耕录谓之玉瓮后在西华门外真武庙中俗称为玉钵因以名庵本朝干隆十年勅以千金易之移置承光殿御制玉瓮歌并命内廷翰林等分赋镌勒楹柱十六年重修是庙别制石钵以存旧名御制诗及玉瓮相传始末详见宫室门増西苑门迤南向东曰灰池等谨按御用监诸库作今废惟氷窨尚存又东南掌仪司署有观星台即芜史所称灵台也又织女桥南真武庙中有眀万厯八年重修宝钞司内真武庙碑记则真武庙即宝钞司故址也灰池象山作房灶突久废今其地犹有七十二烟洞之名按髙士竒金鳌退食笔记南花园在西苑门迤南东向眀时曰灰池种植𤓰蔬于炕洞内烘养新菜以备春盘荐生之用立春日进鲜萝葡名曰咬春本朝改为南花园杂植花树凡江宁苏松杭州织造所进盆景皆付浇灌培植又扵煖室烘出芍药牡丹诸花每嵗元夕赐宴之时安放是今之南花园即灰池旧址尚宝监鹰坊司无考原左临海亭右临海亭在西苑门外嘉靖二十三年五月建等谨按左右临海亭久废原干明门在大髙𤣥殿之西承光殿之东等谨按大髙𤣥殿之西承光殿之东街北今为桑园门街南今为蕉园门俱详宫室门原太液池中驾长桥两端立二坊西曰金鳌东曰玉蝀天气清明日光滉漾清澈可爱等谨按玉蝀桥亘太液池中桥有九门中门南额曰银潢作界聫曰玉宇琼楼天上下方壶员峤水中央北额曰紫海回澜聫曰绣縠纹开环月珥锦澜漪皱焕霞标皆皇上御书又按御制过玉蝀桥诗已恭载宫室门兹不复缀原由金海桥玉熙宫迤西曰櫺星门迤北曰羊房夹道牲口房虎城在焉内安乐堂在焉成化间万贵妃専宠孝穆纪皇后有娠託疾居此诞生孝宗原金海桥之北曰玉熙宫曰承华殿曰元熙殿曰寳月亭曰清馥殿曰腾禧殿原玉熙宫二坊曰熙祥熙瑞后殿曰清仙宫东夀祺斋西禄祺斋又有鳯和居鸾鸣居仙辉馆仙朗馆原神庙设玉熙宫选近侍三百余员学宫戏驾陞座则承应之刘荣即其一也原玉熙宫在西安里门街北金鳌玉蝀桥之西明神宗时选近侍三百余名扵此学习官戯嵗时陞座则承应之各有院本愍帝每宴玉熙宫作过锦水嬉之戯一日宴次报至汴梁失守亲藩被害遂大恸而罢自是不复幸玉熙宫矣等谨按金海桥即玉蝀桥玉熙宫久废按金鳌退食笔记玉熙宫在金鳌玉蝀之西本朝改为内廐豢养御马今阳泽门内小马圈即其地也承华殿元熙殿寳月亭俱详宫室门原櫺星门迤西曰西酒房曰西花房曰大藏经厰即司礼监之经厰也原羊房夹道旧有贞庆殿万厯三十一年八月毁原正徳八年五月诏建延夀僧寺堂释殿于西内经厰原司礼监大藏经厰按碑记皇城内西隅有大藏经厰𨽻司礼监写印上用书籍及造制勅龙笺处内有廨宇库藏作房及管库监工等处官员所居藏库则堆贮歴代经史文籍三教畨汉经典及国朝列圣御制御书诗赋文翰印板石刻于内作房乃匠作印刷成造之所其印板用久糢煳则入池刷洗复用建自正统甲子歴至嘉靖戊午世宗皇帝造元都宫殿将本厰大门拆占廨宇等项虽存而官匠出入狭隘不便隆庆改元元都拆毁其后内监展拓旧基重加修饰始于万厯三年二月落成于五月增大藏经厰在玉熙宫遗址之西即司礼监经厰也贮经书典籍及释藏诸经等谨按阳泽门迤西出三座门转北则羊房夹道也延夀庵在羊房夹道路西庵基颇狭栋宇无多院墙南面有康熙中重修碑记庵内有嘉靖六年钟一上铸延夀庵及内府安乐堂佛堂永逺供奉等字是安乐堂在西内经厰延夀庵则其佛堂也稍西为经板库则燕都逰览志所云藏库以贮经史文籍畨汉经典及御制诗文印板者也有三佛庵碑记可考又考春明梦余录贞庆殿万厯三十一年已拆去为大山子工所用西酒房西花房考金鳌退食笔记云久废今羊房夹道迤西酒醋局巷内有真武殿至今称为酒房葢即西酒房旧址也原清馥殿前有丹馨门锦芳翠芬二亭嘉靖十一年三月建增𢎞仁寺在太液池西南岸等谨按𢎞仁寺地最爽朗即明清馥殿旧基康熙五年改建为寺迎旃檀佛像居之恭勒圣祖御制碑记又六十年圣祖御制旃檀佛西来歴代传祀记干隆二十五年皇上发帑重修恭勒御制重修碑文正殿额曰祇林妙相后楼额曰云䕃楼皆皇上御书增𢎞仁寺前树二坊东曰广㤙敷化西曰普度能仁入寺数武白石甃方池上跨三梁绿荷出水朱鱼吹藻其西作龙首自墙外汲太液水贯注之池北天王殿殿东西分峙两楼以悬钟鼓再进为慈仁寳殿左曰弼教右曰翊化又进为大寳殿左曰觉徳右曰普慧旃檀佛像髙五尺鹄立上视后瞻若仰前瞻若俯衣纹水波骨法见其表左手舒而直右手舒而垂肘掌皆微弓指微张而肤合三十二相中鵞王掌也勇勐慈悲精进自在以意求之皆备相传为旃檀香木扣之声铿鍧若金石入水不濡轻如髹漆晨昏寒暑其色不一大抵近于沉碧万厯中慈圣太后始傅以金等谨按𢎞仁寺正殿及后楼额皆御书已详见前条其余坊殿诸额名俱仍旧惟普慧觉徳二殿额左右易置耳增圣祖御制𢎞仁寺碑文朕惟佛教之兴其来已久使人迁善去恶隂翊徳化不可忽也兹旃檀像自佛初成道刻表以来屡着灵异尤当景崇今特择景山西之善地创建殿宇于康熙四年十月二十七日自鹫峰寺迁移供奉配以菩萨从神为宗社永呵䕶生民祈福佑威仪不逺资瞻礼焉是用勅名𢎞仁勒诸贞珉以志不朽云增圣祖御制旃檀佛歴代传祀记朕闻佛法诱善惩恶有禆世教故歴代尊崇流传灵异厥蹟甚着按元翰林学士程鉅夫旃檀佛像记佛道成思报母恩遂昇忉利天为母説法优填王欲见无由乃刻旃檀为像佛自忉利复下人间见所刻像摩顶受记曰我灭度千年后汝往震旦广利人天自是像在西土一千二百八十余年龟兹六十八年凉州一十四年长安一十七年江南一百七十三年淮南三百六十七年复至江南二十一年汴京一百七十六年北至燕京供圣安寺十二年又北至上京大储庆寺二十年南还燕宫内殿五十四年元丁丑嵗三月燕宫火复还圣安寺五十九年至元十二年乙亥迎供万夀山仁智殿二十六年己丑迁大圣夀万安寺后殿又按明万厯间释绍干瑞像来仪记明初自万安寺迁庆夀寺嘉靖十七年寺焚迁鹫峯寺一百二十八年康熙四年创建𢎞仁寺自鹫峯寺迎供至今又五十七年矣计自优填王造像之嵗当周穆王十二年辛夘至康熙六十年辛丑凡二千七百一十余年昭昭瑞像肇自西方流传中土光明莹洁今古常存考歴代之往蹟昭新创之宏规勒诸贞珉以记盛事垂之永久用志不朽云增皇上御制重修𢎞仁寺碑文𢎞仁寺者康熙四年奉勅所建移供鹫峯寺旃檀瑞相于斯我皇祖再世如来现转轮王相以金仙象教流传资翊治化因而逺溯灵踪俾人天广利迄今垂及百年丹雘之焕者日以剥龙象之狞者日以削敬惟开嵗为圣慈七旬大庆今嵗又朕五十诞辰思所以绳寳构祝鸿禧者爰以孟陬之吉出内府帑重加修葺閲八月讫工展礼为赞有瑞纪庚辰重轮奂竒从辛夘肇胚胎之句葢志实也朕惟君子体仁则为𢎞世尊阐仁则为能彼弟子之未臻师学者尚不识何为𢎞而何为能有似与仁背驰宜乎儒者之辟为异端矣我皇祖内外一如本末共贯六十一年深仁厚泽普被苍生则其𢎞也为何如抑其能也为何如此寺之建岂徒以人天福徳供养世尊已哉经言世尊具三十二相八十种好然若以色见声求即毘首天匠徒劳画炭无有似处设诸净信一举念皈依亦得即覩百千万亿化身所谓即心即佛不可言同何况云异而彼优填王橅笵瑞相譬如日光月光本来圎满一切衆生扣槃扪籥今将与操荧爝者求羲驭曷若引金燧以晞阳将与挹涓勺者拟望舒曷若悬芳诸而衍润矧尔时授记真容威徳自在乃者胜旛法鼓庄严端好非谓与诸天宝网种种供养无二无别以是助宣圣教永阐慈仁即现无量夀身而为説法则犹我皇祖上为宗社延庥下为苍黎祈祐之志而瑞相因缘详着皇祖御铭者此不复书增干隆二十五年御制重修𢎞仁寺敬赞旃檀寳相忉利天宫去复囘旃檀摩顶记如来自兹震旦辉佛日不尽恒沙演法雷瑞记庚辰重轮奂竒从辛夘肇胚胎惟无量夀福无量敛钖敷思遍九垓增干隆三十九年御制过𢎞仁寺瞻礼作飞来舎卫国灵蹟孰能详如是相好在经过瞻礼常当春忍草秀不夜慧灯光设绎𢎞仁义吾尤勉未遑等谨按𢎞仁寺御制诗谨绎有闗纪述者恭载卷内余不备录等谨按旃檀佛像源流元明以来惟程鉅夫所记甚详其言自西土至龟兹寻入中国自是而凉州而长安而江南而淮南复自淮南至江南由汴京而至燕京复自上京还燕京皆有年嵗可考其系干支者与歴代年表颇相合明万厯间释绍干作瑞像来仪记虽亦原本鉅夫之説而纪年譌舛甚多如周穆王五十一年为庚午而绍干误作壬申元太祖即位十二年为丁丑至世祖至元十二年乙亥计五十九年而绍干误作一十九年其不及程记之足据明矣又绍干记谓像自金时至燕京初居悯忠寺又北至上京大储庆寺复还燕京居于内殿及元代因内殿火像移圣安寺后迎入万夀山仁智殿嗣复移奉大圣夀万安寺明初自万安寺迁庆夀寺嘉靖间寺燬迁鹫峰寺所记金元时事与程记畧同惟绍干云像初居悯忠寺而程记作圣安寺今考悯忠寺并无瑞像遗迹而圣安寺则有笵铜瑞像并刻像于碑与旃檀像相髣髴碑为明僧通月记亦止言居圣安而不言悯忠则绍干记之不及程记益明矣考圣安寺明正统间改为普济寺寺有二碑详修葺始末阅年既久頽圯特甚兹奉勅重修复以圣安为名其寺中旧有铜像视旃檀像较小不足传信特命迎奉大内诏所司䖍选旃檀肖瑞像雕制还之圣安寺以存旧蹟其功徳益不可思议矣又按仁智殿应在今白塔山其遗址已无可考至大圣夀万安寺即今妙应寺庆夀寺即今双塔寺俱无瑞像源委两寺皆系烬后重修其不复有踪迹可寻固无足怪惟鹫峰寺今为西长安门西之卧佛寺本朝康熙四年自鹫峰寺移奉𢎞仁寺见于圣祖仁皇帝御制碑记则鹫峰为像所经歴信而可徴今瑞像供奉𢎞仁寺中庄严相好经久长新寺因是并有旃檀之名若夫瑞像因縁自有圣祖御碑足以传信万世来仪记之传闻异辞乃缁流考订之疎更无庸深辨矣增仁夀寺在𢎞仁寺东等谨按仁夀寺干隆二十六年建大门恭悬御书仁夀寺额殿中圎外方中央及八方供长夀佛中有复壁壁上悉供诸佛东西南北各辟一门甃以白石每门俱刻御书额聫东之额曰最胜因缘聫曰香台围绕花霏雨毫相光明月印川南之额曰总持夀世聫曰螺髻齐瞻安乐相珠胸全现吉祥文西之额曰无边功徳聫曰一切寳灯辉妙喜大千圎镜纳须弥北之额曰永驻祥轮聫曰檀薰合证庄严具龙䕶常资福徳多原正徳十一年二月命右都督张洪监督团营西官㕔复指挥佥事神周官代洪管勇士营时江彬许泰皆以边将得幸上好武特设东西两官㕔于禁中视团营东以太监张忠领之西以泰领之周尝以罪坐谪附泰洪亦得进用未几益以刘晖皆赐国姓为义子四镇兵号外四家彬兼统之上又自领阉人善骑射者为一营谓之中军晨夕操练唿譟火礟之声达于九门浴铁文组照耀宫苑上亲閲之名曰过锦言望之如锦也诸军悉衣黄罛甲中外化之虽金绯盛服亦必加此于上泰及周等遮阳帽上飘靛染天鵞翎以为饰贵者飘三英次二英兵部尚书王琼得赐一英冠以下教塲自谓殊遇焉原嘉靖三十年上更定营制命改旧内教塲名曰内㦷营欲以团操内使次年二月工部请营建祀所并营舎中立一台备御视上乃遣朱希忠告庙尚书欧阳必进祭司工之神等谨按内教塲今名教军塲在今𢎞仁寺东北其地有三圣祠祠内有碑畧云教塲内三圣祠以祠火神水草神马帅又云禁旅之设遴拔监局诸司内员精健者三千人统以总提分治以中军领以总牌次设明甲硬弓随伍等官于大内西北二处分塲训练后皆併练于此钦定日下旧闻考卷四十一卷四十一举正钦定日下旧闻考卷四十一举正过北中迤西原书中字下落门字今据春明梦余录増先天明境原书境讹作镜今据牌坊改纯亦不已原书亦讹作文今改统宗殿原书讹作摠今改旃檀佛像元自仁智殿首増五字钦定日下旧闻考卷四十一举正钦定日下旧闻考卷四十二钦定四库全书钦定日下旧闻考卷四十二皇城原虎城在太液池之西北隅睥睨其上而阱其下阱南为铁门关而窦其南为小穽小穽内有铁栅如笼以槛虎者虎城西北隅有豹房等谨按虎城在今教军塲西南𢎞仁寺后基址尚存原百兽房在虎城之后连楹南向增太液池北紫光阁傍有百鸟房多畜竒禽异兽如孔雀金钱鸡五色鹦鹉白鹤文雉貂䑕舎貍狲海豹之类本朝不此是尚但给饮啄而已原正德二年八月盖造豹房公廨前后㕔房并左右厢歇房上朝夕处此不复入大内矣原七年添修豹房屋二百余间费银二十四万余两原西内有虎城畜虎豹旁有牲口房养珍禽竒兽上曰民脂民膏养此何用遂杀虎以赐近臣余皆纵之等谨按百兽房豹房乆废原正徳七年十一月诏建镇国寺于大内西城原腾禧殿覆以黑琉璃瓦明武宗西幸悦乐伎刘良女遂载以归居此俗唿为黒老婆殿朱彛尊原按康陵载刘良女归号曰夫人及南巡日帝期以中途召之夫人脱簪予帝以示信帝骑过卢沟亡之大索不得也行至临清念夫人召之以不见簪不徃帝不获已兼程抵潞河载夫人偕南寺观旛幢列镇国公号复系以名夫人每得并书嘉靖初纳南京给事中王纪之言俾尽撤去然夫人在途常谏帝㳺猎非专以色固宠者明之诸陵皆有妃从𦵏而康陵独无之惟二妃𦵏于金山无姓氏殆亦为尊者讳也等谨按镇国寺今无考据李中疏在豹房之地腾禧殿乆废髙士竒金鳌退食笔记谓在旃檀寺西则正与豹房毗连稍南有北极庙相传亦明代古刹云原经厰又西曰洗白厰曰果园厰曰西安里门曰甲乙丙丁戊及承运广盈广惠广积赃罚十库等谨按洗白厰乆废考真如境庙内有隆庆戊辰御用监造厰碑记畧云本监洗白厰成造上用兠罗绒袍公廨又隆庆辛未修厰及添设袍作绦作公廨作房亦有碑稍西地名刘銮塑内有真武庙庙有万厯癸巳修洗白厰绦作碑云初绦作置公廨一区于果园厰前机作等房俱聚于此后择果园厰隙地建兹绦作是洗白厰果园厰俱在此地无疑原京师像设之竒古者曰刘銮塑説者疑銮与元音相近而误考郝伯常陵川集燕有四贤祠其像塑自刘銮则銮别是一人着名于正奉之先者也正奉塑像虞文靖特为作记元史方技传云有刘元者尝从阿尔尼格学西天梵相亦称絶艺下云元字秉元蓟之宝坻人而刘同人纪帝京景物遂目为艺元足资喷饭增元都胜境在𢎞仁寺西建于元相传为刘元塑像正殿乃玉皇大帝右殿塑三清仪容肃穆道气深沉左殿塑三元帝君上元执簿侧首而问若有所疑一吏跪而答甚战慄一堂之中皆若悚听严肃者神情动止如闻謦欬真称絶艺等谨按元都胜境建于元代因内有刘銮塑像其地因之得名本朝干隆二十五年重修赐名天庆宫前殿额曰泰钧后殿额曰统元皆皇上御书增干隆二十七年御制天庆宫像元刘銮塑诗南雕北塑古所传大都神塑犹存元名手刘姓元与銮东岳搏换称元贤兹天庆像銮坯埏栋宇剥落像巍然呵䕶丁甲其敢延为新栋宇舟雘鲜像弗增易如故焉是日路便展礼䖍髙居上帝绛节翩侍臣仪从飘乎仙曹司聋哑解事艰斯非曲欲为其难以神喻人至理存一絜矩乃为心寒等谨按天庆宫像元刘銮塑御制诗是为首见之篇谨编载卷内原正徳三年五月迁甲乙丙丁等库于内府四年八月以新造天财甲乙丙丁等库成欲盘移库藏命魏国公徐显宗行在户部右侍郎吴玺总理其事原十库自戊子之后不全用十干以已者已也是以改用别名曰承运广盈广惠广积赃罚魏忠贤从甲字库出身遂倚任李宗政为掌库余九库聴宗政指挥示优异焉原十库西有司钥库等谨按今西安门内街北十库前有天王殿殿前有修库题名碑所记十库与芜史合而冠以司钥库之名其修庙碑记则云禁城西北隅有司钥库而天财库亦属焉是司钥库乃十库总理而天财库其附焉者也再考明史职官志所记十库止详九库职事独阙广积一库今依明会典增入又按天王殿本朝康熙五十二年改为慈云寺门额圣祖御书增十库西曰鸽子房曰西安门等谨按鸽子房其地有二圣庙即内府鸽子房土地祠也有万厯十九年重修碑记西安门内街北之极西地也原櫺星门迤西街南赃罚别库之门也门傍东迤南曰蚕池从阳徳门外皆可以至玉河是河也由北安门外药王庙西桥下入经灵台宝钞司东与䕶城河之西脉合流过长安右门之北经承天门前再东过长安左门之北自涌福阁会归于黄城之巽城而总出焉等谨按赃罚库乃十库之一十库周墙尚存今旃檀寺西北衚衕犹有赃罚库之名则赃罚库在十库极北芜史作櫺星门西街南误也蚕池在三座门西街南东邻西苑北与羊房夹道相对嘉靖十年三月改筑蚕坛于仁寿宫侧相传饲蚕于此蚕坛详宫室门蚕池口内西为天主堂又西为琉璃作地名草厰补蚕池明时宫人织锦之所今止存云机庙故基等谨按云机庙乆废今光明殿衚衕内有名巧机营者或即其地原万寿宫者文皇帝旧宫也世宗初名永寿宫自壬寅从大内移跸此中已二十年至四十年冬十一月之二十五日辛亥夜火大作凡乘舆一切服御及先朝异宝尽付一炬相传上是夕被酒与新幸宫姬尚美人者于貂帐中试小烟火延灼遂炽此后即下诏云南买诸宝石及紫英石屡进不当意仍责再买如命户部尚书髙燿求龙涎香经年仅得八两盖诸珍煨烬已尽无一存者故索之急耳尚美人致火事未知果否至嘉靖四十五年八月命拜未封宫御尚氏为寿妃赠其父臣为骠骑将军右军都督佥事而同封贵妃文氏乃从敬妃进封者其父止得指挥同知则恩礼轻重可知矣封妃之日距圣诞仅二日上春秋恰周一甲子盖极尊贵之以侑大庆上觞云原西宫再建钦定正宫前堂曰万寿宫后寝曰寿源宫宫门曰万寿门左门曰曦福右门曰朗禄后门永绥含祥成瑞仍旧后过廊左曰永康门右曰永顺门宫亭名大元殿名凝一门名衍庆殿东本四宫四十年已建万春宫至是三宫钦定万和万华万宁其西四宫钦定仙禧仙乐仙安仙明东西二街门扁七门随西长街向东四名自南起常宁常和常喜常辉向西金宁若旧三门自东起攸顺攸利金瑞后二墙门迎祉纳康壬戌四月立帝社帝稷坊牌安砌宫门墙拓造西连房工成六月十三日承祐殿成七月十八日祐祥殿祐宁殿板屋成十月三日建洪应雷宫等谨按古和藁所载万寿宫门殿各名与春明梦余録俱同惟春明梦余录较详耳帝社帝稷坊碑今无存详宫室门增万寿宫在西安门内迤南大光明殿之东成祖潜邸也殿东西有永春万春诸宫翼而前为门者三或曰即旧仁夀宫明世宗晩年爱静常居西内今朱垣隙地杂居内府人役间艺黍稷及堆官柴草南曰草厰北曰柴阑云等谨按金鳌退食笔记所称草厰者今仍存其名西为永佑庙又西为大光明殿迤南则拜斗殿也增夀明殿夀明门等谨按夀明殿本朝干隆三十九年修殿额仍旧殿基二重髙丈余殿三楹中奉斗母今其地犹称为拜斗殿云增永佑庙祀城隍神等谨按永佑庙雍正九年建正殿恭悬世宗御书额曰顺承恊徳原嘉靖三十六年十一月大光明殿工成原大光明殿门东向曰登丰曰广福曰广和曰广宁二重门曰玉宫曰昭祥曰凝瑞前殿则大光明殿也左太始殿右太初殿又有宣恩亭飨祉亭一阳亭万仙亭后门曰永吉左安右安中为太极殿东统宗殿西摠道殿其帝师堂积徳殿夀圣居福真憩禄仙室五所毁于万厯三十年后有天元阁下有阐元保祚等谨按大光明殿本朝雍正十一年修干隆三十八年重修恭悬御书扁聨大光明殿内奉玉皇额曰鸿钧广运聨曰覆育普无私穆然垂象监临昭有赫俨若升阶太极殿内奉三清四御额曰太初司化聨曰元气荟圅三上清同契道源分列四统御兼成天元阁上奉斗母后土宝月光元君额曰溯源参妙聨曰月华育徳资鸿运雀御通灵洽富釐阁下奉雷声普化天尊额曰鼔化持衡聨曰豫宣式宰扶阳令解作兼资润物功又朱彞尊原书所引宫殿额名门曰登丰曰广福曰玉宫曰永吉者皆中门所悬额今仍旧名曰广和曰广宁曰昭祥曰凝瑞曰左安曰右安者皆左右门今无额大光明殿太始殿太初殿一阳亭万仙亭太极殿统宗殿总道殿所悬额今仍旧名天元阁上额亦仍旧下无额宣恩亭飨祉亭今为钟鼔亭无额大极殿两傍曰三星殿三皇殿慈佑殿慈济殿皆本朝添建额皆清汉书后有方丈三亦系添建无额当即原书所称帝师堂旧址也增干隆七年御制光明殿诗今日三清境前朝万夀基彤闾卫虎豹青殿罩罘罳鹤立千年柏云凝五色芝瑶阶裁玉砌宝像笵金为讵慕神仙术惟祈旸雨时来斋心惕若顾諟奉无私等谨按光明殿御制诗恭载首见之篇余不备録原从南台遶西堤过射苑有兔园其中叠石为山穴山为洞东西分径盘纡而上至平砌又分绕至巅布甃皆陶埏云龙之象砌上设数铜瓮灌水注池池前玉盆内作盘龙昂首而起激水从盆底一窍转出龙吻分小洞由大明殿侧九曲注池中殿傍乔松数株参立百藤萦附于上复悬萝下垂池邉多立竒石一名小山子原小山在仁夀宫之西入清虚门磴道盘屈甃甓皆肖小龙文叠石为峰巉巖森耸元氏故物也中官云元人载此石自南至燕每石一准粮若干俗唿折粮石近嵗重葺一亭上扁曰鉴戒亭亭中设橱贮书上至以备览山顶曰清虚殿俯瞰都城歴歴可见山腰累石为洞刻石肖龙水自龙吻出喷洒若帘其前为曲流观甃石引水作九曲流觞又南为瑶景翠林二亭中架石梁通东西两池金鳞㳺泳大者可尺许原大仙都殿嘉靖二十八年三月更大道殿前有大道门入清虚门曰清虚殿鉴戒亭俱嘉靖十三年八月建又有曲流观翠林瑶景二坊旋坡台嘉靖二十八年三月更仙台万厯九年七月添筑方亭其上四十年九月榜曰迎仙亭又有福峦禄渚二坊台上牌额七一玉光二光华三华辉四辉真五真境六境仙七仙台原嘉靖四十五年二月造御憩等殿于大道殿果园中原朝元馆嘉靖四十五年五月建万厯二十八年五月毁显阳殿万厯二十九年五月建景徳殿万厯二十八年十月建原兔儿山即旋磨台天启乙丑重阳车驾临幸钟鼔司邱印执板唱洛阳桥记攒眉黛鏁不开一阕次年复如之官人相顾以其近不祥也增兔园山在瀛台之西由大光明殿南行叠石为山穴山为洞东西分径纡折至顶殿曰清虚俯瞰都城歴歴可见砌下暗设铜瓮灌水注池池前玉盆内作盘龙昻首而起激水从盆底一窍转出龙吻分入小洞由殿侧九曲注池中乔松数株参立古藤萦绕悬萝下垂池邉多立竒石一名小山子又曰小蓬莱其前为曲流观鉴戒亭又南为瑶景翠林二亭古木延翳竒石错立架石通东西两池南北二梁之间曰旋磨台螺盘而上其巅有甃皆陶埏云龙之象相传世宗礼斗于此台下周以深堑梁上玉石栏柱御道凿团龙至今坚完如故老监云明时重九或幸万嵗山或幸兔儿山清虚殿登髙宫眷内臣皆着重阳景菊花补服喫迎霜兔菊花酒今山前亭观尽废池亦就湮仅余一亭及清虚殿等谨按旋磨台春明梦余録载宫殿额名作旋波台朱彛尊又引作旋坡台其实一也再考金鳌退食笔记云台下周堑梁上石栏坚完如故山前尚有一亭及清虚殿则兔儿山旋磨台其时尚存遗蹟今俱毁其地东犹名拜斗殿西为今火药库等谨按惜薪司今废其地犹称惜薪司衚衕中有双即寺寺内有正徳元年钟一上铸惜薪司佛堂字西安门内街南之极西地也考金鳌退食笔记云惜薪司在西安门街南巷内与今地正相合则芜史所称司钥库傍有惜薪司者误也钦定日下旧闻考卷四十二钦定日下旧闻考卷四十三钦定四库全书钦定日下旧闻考卷四十三城市等谨按朱彛尊原书所分五城与今地分不符兹悉照现在五城界址册籍分编移改原正南曰丽正门等谨按辍耕録元至元四年正月城京师分十一门各门名俱是年所定也明史地理志永乐间改为九门丽正门尚沿其旧正统中改为正阳门本朝仍其名増城门上各起三滴水楼凡九座其月城外门上仍起敌楼周围各用磗石包甃原正阳门洪武永乐时尚沿元故名丽正洪熙元年正阳门名始见于实録至正统二年十月行在户部奏丽正等门已改作正阳等门其各门宣课司宜改从今名从之等谨按洪熙实録无正阳门之名此条所引误原正统己未夏四月正阳门月城成原关帝庙在正阳门月城之右毎年五月十三日致祭先十日太常寺题遣本寺堂上官行礼是日民间赛㑹尤盛凡国有大灾则祭告之庙有董太史书焦太史所撰碑记时称二絶万厯末特加封三界伏魔大帝神威逺镇天尊㫖由中出未尝从词臣拟定也等谨按春明梦余録庙建于明初庙中现存明万厯间加封碑作神威逺振天尊门额又作逺镇燕都游览志盖从门额也等谨按正阳门闗帝庙内尚有四碑一明万厯癸丑张桥撰耿志炜书一万厯丁丑赵端庭撰白绍经书其义圣忠王四大字碑则天启元年建也礼部题定祀典碑天启七年建也今并存増闗帝庙在正阳门月城之右本朝康熙十六年御书忠义扁额等谨按九门月城俱有关帝庙而士民香火之盛以正阳门为首至春秋祀典在地安门庙内本朝加封位号及改正谥法俱详载地安门条下増观音大士庙在月城内东偏与关庙对本朝干隆九年重脩庙壁有明万厯壬辰脩筑都城碑记兵部职方司郎中虞淳熙撰文等谨按焦竑碑现存庙中施闰章碑今无张照文云俱无存盖未深考也朱彞尊原按天启壬戍先太傅文恪公充㑹试总裁官是科得人最盛先后殉难死者自孟公外则有田公景猷马公如蛟王公国训卢公象昇汪公乔年黄公絅王公征卫公景瑗焦公觐祖黄公孙茂倪公元璐王公家彦吴公麟征尹公洗龙公文光祁公彪佳徐公石麒华公允诚黄公道周傅公冠马公思理张公国维王公钖衮李公兆其时其不同自靖一也等谨按朱彛尊所载明季殉难诸臣我国家定鼎之初即赐谥典如孟兆祥谥忠靖倪元璐谥文正王家彦谥忠毅吴麟征谥贞肃皆见明史干隆四十一年我皇上褒嘉义烈命将明史及通志诸书所载未经予谥者俱分别子谥凡赐谥者一千五百八十四人列祀典者一千九百二人如卢象昇谥忠肃祁彪佳谥忠恵徐石麒谥忠懿黄道周谥忠端张国维谥忠敏汪乔年傅冠谥忠烈尹洗王钖衮谥烈愍马如蛟龙文光王征卫景瑗谥忠节王国训黄絅黄孙茂华允诚马思理谥节愍下至匹夫之谅咸䝉秩祀所以扶植纲常者至矣原大明门前棋盘天街百货云集乃向离之景也原棋盘街府部对列街之左右天下名士工贾各以牒至云集于斯肩摩毂击竟日喧嚣此亦见国门丰豫之景原棋盘街在正阳门内直宫禁大明门之前毎朝㑹诸典京营将先期领营军䕶卫驻足其中树帜甚盛若乃天街歩月虽城中多旷观乎此属第一等谨按棋盘街今大清门外仍其名街东坊曰敷文为东江米巷街西坊曰振武为西江米巷原玉河即西苑所受玊泉注入西湖逶迤从御沟流而东以注于大通河者隄在东长安门翰林院东畔有坊二署曰玉河东西隄其南北有三石梁西隄旧有髙桞垂䕃水面崇祯己巳冬城守官军御寒无具尽斫为薪仅存翰苑墻东一带矣等谨按玉河三石梁今皆完固翰苑墻东两岸杨桞鬰葱可观其东西二坊无考原玉河源出宛平县玉泉山滙为昆明湖分流而东南入徳胜门西水关至皇城内太液池由大内经金水桥流出玉河桥达正阳门东水关东流少北至东便门东水关出注通惠河亦名御河元时曰金水河以其自西门入故名等谨按明金铉国初谥忠洁原永乐十五年六月于东安门下东南建十王邸通为屋八千三百五十楹原宣徳三年四月新作公主府三所于诸王邸之南等谨按明诸王公主府乆废其地今名王府大街乌蛮市无考原明照坊六舖原保大坊四舖有府军前卫府军左卫羽林左卫金吾左卫金吾前卫金吾后卫虎贲左卫迎禧观舍饭旛竿寺原旛竿寺本永乐年建日给光禄粟米三石后府属卫月办柴薪万二千五百觔煮饭施贫民原嘉靖元年正月四川道监察御史郑本公请出钱赈济京师冻饿穷民户部议朝廷旧设飬济院穷民各有记籍无籍者収飬蜡烛旛竿二寺衣布薪米厨料约岁费万金所存活甚衆今院籍混淆或以丁壮窜名或以空名支费二寺复设内官校尉干没罔利民无所依弊端坐此请委官查记籍革虚冐其二寺添设内官校尉尽行罢减惟遣光禄寺及宛大二县官以时更理其事合用柴斤令于台基厰关支五城兵马日拊视道路穷民使就食二寺命如议行等谨按舍饭旛竿寺在双碾衚衕本朝康熙三十三年重建改名兴福禅林碑称舍饭寺起于元至元间厯明至今四百余年云云而无旛竿之名考明张爵坊巷衚衕集所载舍饭旛竿寺在双碾衚衕下南为翠华衚衕北为弓絃衚衕以地考之则斯寺之为旛竿寺无疑又按明代施赈止蜡烛旛竿二寺内官监放虚冐无寔我朝五城设十厰中城则给孤寺佑圣菴东城则华严寺海㑹寺南城则安国寺积善寺西城则増夀寺万明寺北城则永光寺广善寺毎年十月一日起至次年三月二十日止坊官散给御史稽查都察院堂官不时察看贫民均得仰沾寔恵矣原延禧寺迎禧观在明照坊俱有勅建碑等谨按延禧寺在弓弦衚衕明万厯三十八年修兵科给事中吴某撰碑本朝康熙二十三年重修有碑考坊巷衚衕集弓弦衚衕𨽻保大坊顺天府志作明照坊误也迎禧观在王府大街碑云天顺庚辰岁建考朱彛尊原书迎禧观前条引坊巷衚衕集作保大坊此条引顺天府志作明照坊互异今以坊巷衚衕集所绘图与现在地面详勘当以保大坊为是补兴福院在都城保大坊北其主僧尼舍尘至元中平章政事王公毅枢宻副使吴公珪福建宣慰使李公果始买今院地至大徳中平章政事贾公与其夫人林氏引见于皇后下教出财帛建其殿曰慈尊延祐五年告成奉㫖禁䕶掌教者钖名清修妙行以褒美之等谨按兴福院今无考原崇真万夀宫在府南蓬莱坊元至元中建翰林学士王构为记真人张留孙吴全节相继居此俗名天师菴朱彛尊原按元有二崇真宫一在上都易之诗所云珠宫滦水上是也一在大都今之天师菴等谨按崇真宫一名天师菴明一统志云在府南蓬莱坊畿辅志云在大兴县南今无考按坊菴衚衕集天师菴在草厰眉掠衚衕与恵民药局毗连叙次今药局遗址尚存则天师菴疑与相近原昭囘坊靖㳟坊在北安门东共十四舖有圆恩寺福祥寺裟衣寺原福祥寺在靖㳟坊有勅建碑等谨按福祥寺在今蓑衣衚衕前旧作裟衣寺中有明𢎞治十一年黎珏撰记正徳戊辰修侍讲沈焘撰碑万厯癸丑重修大学士赵志皋撰碑裟衣寺今废冄按朱彛尊原书二寺𨽻北城今移改圆恩寺详北城条下原小时雍坊五舖原双塔寺即元庆夀寺在西长安街塔二一九级一七级原九级者额曰特赠光天普照佛曰圆明海云佑圣国师之塔碑题燕京编修所次二官王万庆撰畧曰海云名印简山西之宁逺人八岁礼中观沼公受戒修童子行年十一能开衆讲义济衆凶岁金宣宗闻之赐号通元广慧大师宁逺城陷师与中观皆执青吉斯皇帝遣使语太师国王曰老长老小长老可好自是天下称小长老焉一夕梦神速其行乃来燕时中和老人章公住燕之庆夀寺梦僧杖而入门踞狮子座是日师至师毎言于大官人胡土克曰孔子圣人宜世封以祀又言颜子孟子后及习周孔学者皆宜免差役勤服其业从之诏试僧道不通经者还编户师所着语録曰杂毒海前后得其法者十四人可菴朗公继主庆夀寺焉七级者额曰佛日圆照大禅师可菴之灵塔今寺尚有海云可菴二像衣皆团龙鱼袋海云像其弟子刘秉忠作賛等谨按庆寿寺海云禅师本末朱彛尊原书引帝京景物略载王万庆塔碑文多有脱落舛误处即如碑云受金朝卫绍王恩赐纳具足戒时年始十一后三年能陞座讲经而帝京景物略则云年十一能开衆讲义又通元广慧大师慧字误作恵又奉㫖试经一节只载试僧道不通经者还编户一语而截去师言于霞哩霞哩言于大官人奏闻考试无复退落等句则事实全失今原本现存寺壁文多漫漶故节録以资考证云原至元三年四月勅僧道祈福于中都寺观诏以僧机为总统居庆寿寺原至顺二年三月绘皇太子真容奉安庆夀寺之东鹿顶殿如累朝神御殿仪补中统元年赐庆寿寺海云师陆地五百顷补忠烈王三十二年王如元欲与前王俱东还王维绍等谗搆两宫谋废嫡以瑞兴侯琠尚前王公主为嗣三十三年元成宗崩前王与皇姪阿裕尔巴里巴特喇太子及右丞相达尔罕等定䇿迎立懐宁王海山为帝奉太子㫖捕王维绍等囚之迁王于庆寿寺原北京庆寿寺碑金党懐英八分书最妙正统中惜为中人所毁原庆寿寺旧有石刻金章宗飞渡桥飞虹桥六大字嘉靖十七年燬补庆寿精蓝丈室之前松樾盈庭景色萧爽尝引流水贯东西梁今水堙桥废止存二石屏上刻飞渡桥飞虹桥六大字笔力遒婉势极飞动有王礼部无竞风格寺中相传亡金道陵笔也原姚广孝住北平庆夀寺事上藩邸原宣徳七年二月监察御史李得全劾僧録司右觉义大旺于庆寿寺擅创楼阁上命锦衣卫执大旺等付都察院鞫之原庆夀寺僧觉贵创毘卢阁髙出数十丈虞祥为礼科给事中抗疏论其罪宣宗怒命毁阁下觉贵于狱原庆夀寺亦名大慈恩寺在禁墻西俗唿曰演象所初文皇欲为姚广孝建第广孝固辞竟居庆夀寺中后退居天宁寺百官遂于庆夀习仪原正统十三年二月修大兴隆寺寺初名庆寿在禁城西金章宗时所创太监王振言其朽敝上命役军民万人重修费至鉅万既成壮丽甲于京都诸寺改赐今额树牌楼号第一丛林上躬临幸焉十三年十月工完督工太监尚义工部右侍郎王永和内官黎贤主事蒯祥各赏钞有差补兴隆寺有八景𢎞正间都下诸公赋诗成卷马东田为之䟦尾今询之寺僧罕有知者原十四年四月大兴隆寺灾御史诸演言佛者非圣人之法惑世诬民皇上御极命京师内外毁寺宇汰尼僧将挽囘天下于三代之隆今大兴隆寺之灾可騐陛下之排斥佛教深契天心矣又言寺基甚广宜改为习仪祝圣之处上不可部议请改僧録司于大隆善寺并迁姚广孝牌位散遣僧徒原嘉靖十五年五月谕改大兴隆寺为讲武堂原嘉靖初废大慈恩寺从锦衣卫之请即其地改为射所上以金鼓声彻于大内拟改建元明宫别以大兴隆地为射所都督陆炳言大兴隆地亦逼禁城惟安定门外有废官㕔宜将宣武门外民兵教场移此而移射所于民兵教场射所旧地改为演象所得㫖允行原今京城内西长安街射所亦名演象所故大慈恩寺也嘉靖间毁于火后诏遂废之为㸃视军士及演马教射之地象以非时来偶一演之耳㑹试放榜次日新郎君并集于其市官㕔内请见两大座主榜首献茶于前亦可作南宫一佳话窃谓慈恩寺名正与唐曲江名暗合何不即以雁塔题名事属之毎三年輙许南宫诸彦泚笔记名姓于中亦清朝盛事而仅充刍牧决拾之场耶朱彛尊原按昭忠録称范公死于龙泉菴井中未详孰是等谨按明史景文殉节于双塔寺井中昭忠録误国初谥曰文忠等谨按大庆夀寺创于金章宗时明正统中重修易名曰大兴隆寺又曰慈恩寺嘉靖初寺废后即其地为射所名曰讲武堂又以为演象所今西安门街北有双塔庆夀寺殿庑数楹乃本朝干隆二十九年重修双塔在寺西偏再考寺北稍东有关帝庙又东北半里许亦有名庆夀寺者中有明崇祯间重修庙碑纪叙寺名原委与诸书相同又云射所中有殿宇祀北极关帝西为库藏岁戊寅修废补缺于库中得石刻上镌帝君圣号遂捐赀迁奉乃建此寺是庆夀寺地本宏厰頽废已乆今前后两寺皆非其旧特以双塔尚存而地仍遗址故两寺虽后来重建犹均存庆夀之名耳金章宗及党懐英书今俱无攷原朝爽楼在双塔后吕氏园中楼也等谨案吕氏园无考今双塔寺后有名菜园者或即其地欤钦定日下旧闻考卷四十三钦定日下旧闻考卷四十四钦定四库全书钦定日下旧闻考卷四十四城市原李长沙赐第在西长安门西俗唿李阁老衚衕是也原李文正公东阳赐第在灰厰小巷李阁老衚衕原李文正赐第乆析为民居嘉靖乙酉麻城耿公定向首议赎还为公祠祀公像有双履履二寸许绊系之一粗纻小衫公举奇童时着以见景帝者耿为具箧撰文镂箧盖藏之祠等谨按李东阳赐第为祠久废今其地犹名为李阁老衚衕中有耿氏房园虽已頺圮地甚寛敞应即其遗址原湛园即米仲诏先生宅之左先生自叙曰嵗丁酉居长安之苑西为园曰湛有石丈斋石林仙籁馆茶竂书画船绣佛居竹渚敲云亭曲水绕亭可以流觞即以灌竹竹外转而松闗又转而花迳则饮光楼在望衆香国盖其下也别迳十数级可以达台是为猗台俯瞰蔬圃原袁伯修寓近西长安门有小亭曰抱瓮伯修所自名也亭外多花木西有大栢六长夏凉隂满堦梨树二花甚繁开时香雪满庭隙地皆种蔬宛似村庄小奴负瓮注水日夜不休等谨按湛园古云山房抱瓮亭今俱废原永乐二十二年十一月赐衍圣公孔彦缙宅于京师彦缙数来朝皆馆于民家上闻之顾近臣曰四夷朝贡之使皆有公馆先圣子孙乃寓宿于民家何以称崇儒之意遂命工部赐宅增英宗复辟孔宏绪入贺朝见便殿帝握其手置膝上语良久宏绪才十嵗进止有仪帝甚悦每嵗入贺圣夀帝闻其赐第湫隘以大第易之等谨按眀史列传仁宗践阼孔彦缙来朝赐宅东安门外是即立斋闲録所记赐宅事也按阙里文献考云宅在东安门北今己不可考后英宗闻赐第湫隘以大第易之即今太仆寺街第也原普恩寺在安富坊等谨按普恩寺今存内有眀成化壬子丁酉年重修碑原永乐十五年三月建洪恩灵济宫于北京祀徐知证及其弟知谔初徐温事吴杨行宻及温养子徐知诰代杨氏有国封知证为江王知谔为饶王尝帅兵入闽靖羣盗闽人徳之为立生祠于闽县之鳌峯累着灵应宋高宗敕赐祠额灵济宫入国朝灵应尤着上闻遣人以事祷之辄应至是命立庙皇城之西赐名洪恩灵济宫加封知证为九天金阙眀道达徳大仙显灵普济清㣲洞元沖虚妙感慈恩䕶国庇民洪恩真君知谔为九天玉阙宣化扶教上仙昭灵博济高眀宏静沖湛妙应仁恵辅国佑民洪恩真君等谨按眀史礼志闽县所祀灵济宫乃徐温子知证知谔晋安逸志作知详详字乃谔字之误今改正原正统元年正月御制洪恩灵济宫碑文原倪文毅岳官礼部值遣祭金阙玉阙真人奏曰徐知证知诰唐叛臣之裔也祀典不敢议原𢎞治元年八月礼部侍郎倪岳言金阙上帝玉阙上帝神父圣帝神母元后金阙元君玉阙元君诞妄不经一年数祀不无烦黩且维皇上帝主宰于天而兄弟并称上帝其僭已甚况父母及妃并受隆名称帝称君僭拟益甚所有名号乞依永乐中封者为正以后加增一切祭祀俱宜罢革奉㫖灵济宫祭祀照旧真君并父母妻仍旧封号新加上帝等号俱革去原𢎞治十八年十一月冬至遣祀灵济宫大学士刘健等言灵济真君冐名僭礼惑世诬民臣等读圣贤书心知邪伪而身与周旋则讲读皆成虚文辅导更为何事且有其诚则有其神无其诚则无其神臣等心既不信诚从何生强使驱驰虽祭何益乞将前项祭祀革罢免令臣等行礼上曰二真君之祭据礼当革但先朝行之已久姑仍其旧今后不必遣内阁重臣止令太常寺官行礼原崇祯十五年给事中左懋第疏言二真人乃叛臣之子不宜受朝臣拜跪请以帐幕隔之报可増皇城西古木深林春峨峨夏幽幽秋冬岑岑柯柯无风风声日无日色中有碧瓦黄甃时嵴时角灵济宫也永乐十五年建祀玉阙金阙二真人像机胎木体被衣首机其顶手机髃肘足机髋膝撼之欲动福州原像也原宣城第园在灵济宫前府第中园也衆木参天夹竹桃二大树层台高馆不下数十张席者日无虚地等谨按灵济宫久废今土人唿灵清宫者即其旧址济唿为清声之转也考陆游南唐书称义祖生六子及烈祖开国惟知证知谔在知证第五王江改王魏元宗嗣位尊礼内宴用家人礼起舞拜跪为夀知证亦以叔父自处卒年四十三知谔第六初封饶王进王梁镇润州游蒜山忽暴风惧而属疾数日卒常语客曰人生七十为大限吾生长王家穷极欢乐一日可敌世人二日年三十五其死乎至是如其言歛以衮冕及上方秘噐谥曰怀与朱彞尊所引马氏南唐书大同小异是知证知谔皆未尝有功于闽蟫窠别志辩之极详眀代灵济宫之建淫祀非礼其废宜矣原积庆坊四舗有红罗厰战车厰太平仓惜薪司嘉兴寺半藏寺兴化寺等谨按红罗厰太平仓久废今䕶国寺南其地犹以是名战车厰惜薪司无考嘉兴寺今存半藏寺在嘉兴寺东考寺碑云建于元至正间为僧义佛驻钖之所师早膺祖印定慧不羣人羡所居名半藏焉至正七年其徒智存奉状徴铭丞相布哈奏请赐额义利眀嘉靖中重脩改名保安寺再考元宰相名布哈者二十余人此碑所载至正七年布哈丞相以元史宰相表考之乃博尔济布哈也兴化寺在半藏寺东北半里许寺中有眀嘉靖等年重脩碑四今其地犹名兴化寺街云增旌勇祠在半藏寺西本朝干隆三十三年勅建祀将军明瑞御书旌勇祠及折冲抒荩额增御制原任将军公明瑞建祠碑文朕惟荩臣授命书竹册以扬名懋典褒忠饰丹楹而举祀惟驰驱之共励斯义烈之常新载妥崇祠并埀贞石尔云贵总督将军兵部尚书一等诚嘉毅勇公眀瑞誉隆门胄望着巖廊玉塞从戎早炳云台之图画金符出镇久扬月竁之旌麾属因炎海之鲸波俾司总制爰及期门之虎旅分统戎行城指三江兵分两路自悬军而罙入每陷陈以登先蓐食方传絶嶂则垒摧十六衔枚并进横桥则兵渡三千已成破竹之形舆图在掌更作因粮之计胆畧从心而乃中军独効长驱别队不闻后继天戈决盪仍整旅而孤行地络隂森遂全师而独殿毒锋屡及竟至捐躯急递俄传良深扼腕既易名以表烈复裕后以延庥考制而立専祠推恩而及同难尔都统扎拉丰阿䕶军统领观音保总兵李全王玉廷或以将门宿卫志切同仇或以専阃分禆心期共命率虎罴而奋武冒矢石以抒忠义不独生礼宜配食呜唿璇题璀璨长回日月之辉雕琰嵳峩永壮风云之气灵其式鉴尚惟永钦原闗帝庙在皇城地安门东者曰白马庙隋基也姚彬盗马庙在三里河天坛亦隋基也原白马祠昔慕容氏都燕罗城有白马前导因以为祠增汉夀亭侯庙在宛平县东成化十三年建俗唿白马闗帝庙盖隋之旧基也每嵗五月十三遣太常官致祭等谨按白马闗帝庙在地安门西朱彞尊原引春眀梦余録在地安门东误也且春眀梦余録另载一条云在宛平县东其地相合因增载于此再考商辂碑云庙建于洪武年间成化十三年重修今碑尚存庙中春眀梦余録作成化十三年建亦非又按庙之以白马得名者元混一方舆胜览以慕容氏都燕罗城有白马前导因以为祠而庙碑载眀英宗梦见帝乘白马故名所説不同然神之昭布显赫益可想见矣增闗帝庙在地安门西每年春秋二仲月及五月十三日遣官致祭本朝顺治九年敇封神为忠义神武闗圣大帝雍正三年封神曾祖为光昭公祖裕昌公父成忠公崇祀后殿五年脩庙御书忠贯天人扁悬庙中等谨按庙中有聨曰浩气丹心万古忠诚昭日月佑民福国千秋俎豆永山河今上御书增干隆三十三年加封神为忠义神武灵佑闗圣大帝四十一年特命改谥忠义増世宗宪皇帝御制闗帝庙后殿崇祀三代碑文自古圣贤名臣各以功徳食于其土其载在祀典由京师达于天下郡邑有司岁时以礼致祭者社稷山川而外惟先师孔子及闗圣大帝为然孔子祀天下学宫而闗帝庙食徧薄海内外其地自通都大邑下至山陬海澨村墟穷僻之壤其人自贞臣贤士仰徳崇义之徒下至愚夫愚妇儿童走卒之微贱所在崇饰庙貎奔走祈禳敬畏赡依凛然若有所见盖孔子以圣闗帝以神神之陟降上下显赫览观以警动觉悟保佑扶持与斯人唿吸相应答者感而通微而着洋洋乎忠义正直之气充塞于宇宙之间与日月星辰同其明江河山岳同其体风霆雨露同其功用宜其英灵之振古常新而为歴代贤豪所莫能并也本朝崇奉典礼綦隆我世祖章皇帝顺治九年勅封神为忠义神武闗圣大帝较往代封号尤尊且正京师白马闗帝庙为奉神之所岁遣大臣将事惟谨朕缵绪膺图尊隆秩祀登极之初既加封先师五代以展尊师重道至意更念神福国庇民御灾捍患英风冠古浩气不磨生有自来钟灵孔厚宜追封三代晋爵工公爰允礼臣之议加封神曽祖光昭公祖裕昌公父成忠公博稽史册名讳弗传特用阙疑以彰敬慎䖍制木主于雍正五年六月供奉后殿春秋崇祀着为令典夫礼繇义起而善则称先事神事人理无二致神威灵赫濯昭灼于千万世则神之先人享明禋崇美报歴千万世而勿替以称国家昭事明神之盛典礼制攸宜至宏逺也是用勒文贞石纪奉祀所始以贻示来兹俾有考焉增御制重修闗帝庙碑记人之道非圣无以致其极至圣不可知而谓之神如书所颂乃圣乃神与夫炎帝之称神农夏禹之称神禹者希焉若神之道旼旼穆穆自日星河岳爰逮坊庸门霤之各颛其职靡不縁司契以定主名则纯乎神而非人之所得预者生为英歾为灵其功徳勿沫于世世亦相与俎豆尸祝以神之然未有不推乎正直聪明足立万禩人伦之表故睪然尊而宗之以为神圣焉盖圣而神之所以着圣道之精神而圣之所以明神道之正若是者甞求诸先圣先师而外厥惟闗圣大帝克以当之攷神生值炎汉之季炳大节锄姦回本末具载志传要之超伦轶羣其志在春秋其气浩然常塞乎天地以故前代屡致褒崇至我朝而逾显且神蹟不可殚记而于行师命讨为益彰自顺治九年敕封忠义神武迨康熈雍正间诏晋三代公爵増置五经博士及朕临御以神原谥因袭陈夀旧史名义未孚每厪于懐我国家久仰灵威近于西师之役复䝉佑顺因特加封曰忠义神武灵佑并允太常议于地安门神庙恭书新号神牌门殿易盖黄瓦其岁渝旧葺陊剥者垩之髤之俾称茂典以今年仲冬月讫工宋臣苏轼言神在天下如水之在地中无所往而不在顾由断港絶潢达乎河济江淮不能不以溟澥观其滙由墟落鄽市赴乎赤畿望𦂳不能不以都㑹统其归于焉求神之所凭依讵惟是褒大其封鼎新其宇用备昭报之靡文云尔哉将阐夫神与圣之所从来所以为人道扶植纲常助宣风教即制祀之原胥不外是其他稗野所载怪伟荒忽事蹟不见正史者阙而不书惧䙝神并诬圣也增贤良祠在白马闗帝庙旁雍正八年勅建世宗宪皇帝御书扁额曰崇忠念旧祀王公大臣之有功国家者王二人怡贤亲王和硕超勇襄亲王䇿凌公七人爱星阿图海福善费扬古赖塔伊徳兆惠侯三人李国翰张勇施琅大学士二十六人范文程巴克什达海额色黒寗完我魏裔介王熈阿兰泰李之芳张玉书张英吴琠李光地张鹏翮富宁安朱轼田从典髙其位马齐伊桑阿福敏黄廷桂蒋溥史贻直梁诗正来保尚书十二人姚文然魏象枢汤斌顾八代徐潮马尔汉赵申乔励杜讷徐元梦杨名时汪由敦李元亮左都御史一人拉布敦都统三人根特冯国相清将军六人佛尼勒莽依图王进寳孙思克阿尔纳和起总督十四人孟乔芳李国英靳辅于成龙赵良栋傅腊塔齐苏勒杨宗仁李卫那苏图陈大受鹤年喀尔吉善鄂弼廵抚三人陈璸徐士林潘思榘副都统一人禇库巴图鲁凡七十八人等谨按贤良祠今又増入大学士公一人傅恒尚书公一人阿里衮大学士七人尹继善陈宏谋刘纶刘统勲舒赫徳髙晋于敏中内大臣议政大臣一人哈世屯尚书二人米思翰钱陈羣总督二人吴达善何煟増世宗宪皇帝御制贤良祠碑文朕维国家钟昌隆之运诞降贤臣宇宙成熈皥之风端资良弼故徽声聿播旗常铭勒于生前而元祀攸崇俎豆歆承于身后用以宠褒已往劝励方来所由沛殊恩举旷典也尔和硕怡贤亲王忠孝自天敬勤成性嘉猷入告启乃心以沃朕心庻绩咸熈图国事即如已事勲髙燮理立臣道之仪型礼极哀荣备人生之祉福尔大学士公图海等际王迹肇基之始业赞运筹当皇朝一统之期绩参佐命我皇考圣祖仁皇帝緜膺歴祚简公卿以翊昇平载定寰瀛选将帅而宣威武中朝外任多令名清节之完人跨海穷边着破敌开疆之伟略朕眷懐旧徳询访佥谋既祠宇之告成叙官阶而列位于戏念鸿功于同气自古希伦追盛列于羣贤于今不冺纶章丕钖永垂图牒之辉珉石深镌式焕星云之色凡百有位其咸观感于兹原药王庙在北安门海子之西偏庙东濒海子宜宾初月万栁沿堤客多载酒其间鸥波鱼藻真长夏时一清凉界原药王庙天启中魏忠贤所建也落成时帝加奖谕赐赉甚厚当年必有丰碑而今无片石盖为人所踣矣等谨按药王庙今存庙旁有碑座一而碑已无存应即魏阉重修时所立后人恶而踣之耳増皇城内河来自玉泉山经髙梁桥分而为二一灌城隍一从徳胜水闗滙入后河至药王庙西桥下流入禁地等谨按今药王庙东有桥名西歩粮桥玉河水由此入西苑春明梦余録作在药王庙西误再地安门东有东歩粮桥即芜史所云北安门外文昌宫迤东歩粮桥者是也钦定日下旧闻考卷四十四钦定日下旧闻考卷四十五钦定四库全书钦定日下旧闻考卷四十五城市原明时坊西四牌十六舗东四牌二十六舗有羽林右卫武功左卫武功右卫武功中卫等谨按五城坊巷衚衕集羽林右卫在保大坊武功左卫武功中卫在小时雍坊武功右卫在思城坊朱彛尊原书俱作在明时坊误然其地今无可考矣原南之左曰文明増文明门即哈达门哈达大王府在门内因名之等谨按明史地里志文明门正统间改为崇文门本朝仍其名原吴匏庵园居有海月菴玉延亭春草池醉眠桥冷澹泉养鹤阑今访其遗迹已不可得原海月庵在皇墻之西吴文定寛之居等谨按玉延亭海月菴析津日记云访其遗迹已不可得而春明梦余録以为在皇墻之西故朱彛尊原书列之中城西偏其实亦传闻之词耳今考河南彭氏所藏张见阳补画玉延亭图有赵寛赋序云春坊先生所居崇文街第有园一区名亦乐中有亭曰玉延赋首又云并东郭之青阳刖斯亭应在东城又考毛澄重建玉延亭记云园中别有菴曰海月玉延为菴之辅则海月菴与玉延亭毗连亦无疑故移于东城特其旧址今亦无可考耳图中和诗甚多今苐取吴寛原序所有诸人之诗増载增贤良寺旧在东安门外帅府衚衕雍正十二年建本怡贤亲王故邸舍地为寺世宗宪皇帝赐名贤良寺御撰碑文以记干隆九年皇上御书心经塔碑勒石扵寺二十年移建于氷盏衚衕増世宗皇帝御制贤良寺碑文贤良寺者朕弟和硕怡贤亲王故邸第也朕临御之初晋王藩爵膺总理之寄竭忠诚之悃帷幄訏谟边防大计以及方田水利理财用人皆能区画精详赞襄治化朕用赖焉八年以来有如一日功在社稷泽在生民实圣祖笃孝之子朕之爱弟而纯臣也是由国家昌运祖宗景福笃生我王畀予一人显一代之伟人为本朝之良弼稽诸史策概不多见焉生平鉅细皆由至性虽声容言动皆能纯摰感人使接者莫不爱敬且淡漠于富贵希濶扵声色崇俭约已乐善博施行常留意空宗超有妙悟岂佛氏所谓菩萨再来者欤王遗言以邸第作佛宫今既没因成其愿勅寺额曰贤良识其实也命禅者主之建大法幢集大法衆吹大法螺演大法义长为吾王㝠福讵不善欤寺功既竣纪王勲徳并勒贞珉与佛日同昭法灯永炳云等谨按崇文门北去里许为单牌楼曰就日又北曰四牌楼东曰履仁西曰行义南北曰大市街单牌楼西东长安门街北自王府大街至崇文门街朱彛尊原书皆隶中城今以现在地界考之属东城故原书中城卷内澄清坊以下各条移序于后又按教忠坊原书属之北城今四牌楼以西至东直门大街交道口以南皆属东城故原书北城卷内教忠坊以下各条亦移叙扵后合为一卷其崇文门大街以东仍依原书由明时坊起于下卷内以次编叙原澄清坊九舗有成寿寺元极观原成寿寺在澄清坊有勑建碑等谨按澄清坊成寿寺在今椿树衚衕明成化元年内监夏时所建也时有弟诏封翊教禅师勑住此寺万厯癸丑重修詹事叶云举为之记元极观在干鱼衚衕今存原灯市在东华门王府街东崇文街西亘二里许南北两㕓凡珠玉寳器以逮日用㣲物无不悉具衢中列市棊置数行相对俱髙楼楼设氍毺帘幕为宴饮地一楼每日赁直至有数百缗者夜则燃灯于上望如星衢市自正月初八日起至十八日始罢鬻灯在市西南有氷灯细剪百綵浇水成之按宋时灯市乃从九月菊灯始今止正月内数日耳等谨按灯市久废今东安门外稍北犹存灯市口之名原法华寺在明照坊俱有勅建碑等谨按法华寺在今豹房衚衕明景泰中太监刘通舍宅为寺天启中重修诏赐蔵经玺书有大学士黄立极碑记原仁寿坊八舗有府军后卫金吾右卫隆福寺仰山寺等谨按五城坊巷衚衕集金吾右卫在南薰坊朱彛尊原书作仁寿坊误府军后卫坊巷集不详其地仰山寺云有前后街今俱无可考隆福寺在大市街西马市北其街犹以寺得名明景泰年间建有碑在寺中原景泰三年六月命建大隆福寺役夫万人以太监尚义陈祥陈谨工部左侍郎赵荣董之闰九月添造僧房四年三月工成増大隆福寺三世佛三大士处殿二层三层左殿蔵经右殿转轮中经毘卢殿至第五层乃大法堂白石台栏周围殿堂上下阶陛旋绕雕栊践不借地曙不因天葢取用南内翔凤等殿石栏杆也増隆福寺在东城大市街之西北明景泰四年建本朝雍正元年重修每月之九十日有庙市百货骈阗为诸市之冠有世宗御制碑文又御书真如殿匾曰慈天广覆干隆十一年皇上御书匾二曰法镜心宗常乐我净等谨按真如殿聮曰觉海澄圆无所住义天髙广本来空皇上御书増世宗皇帝御制隆福寺碑文京城之内东北隅有寺曰隆福肇建于明景泰三年逾嵗而毕工营构之费悉出于官葢以为祝釐之所自景泰四年距今二百七十余年风雨侵蚀日月滋久朕昔曽经斯寺有感于怀兹乃𢎞施资财庀材召匠再造山门重起寳坊前后五殿东西两庑咸葺旧为新饰以采绘寺宇増辉焕之观佛像复庄严之相既告厥成因勒贞石以纪其事夫佛之为道寂而能仁劝导善行降集吉祥故厯代崇而奉之然朕非以自求福利洪范曰歛时五福用敷钖厥庶民言王者之福以被及羣生为大也然惟我皇考圣祖仁皇帝功徳隆厚厯数绵长四海兆人胥登仁寿之域自古帝王备福之盛无有比伦朕缵嗣鸿基思继先志使遐迩蒸民向教慕义俱种善果各种福田借大慈之佑感召休徴钖以繁祉井里安阜耄期康宁享太平之福永永无极刖朕所以受上天之景福承皇考之庆泽者莫大乎是此朕为苍生勤祈之至愿也夫原教忠坊十舗元杀宋文丞相于此地故名原至元十六年帅臣张宏范执文天祥至大都囚之上屡欲赦出相之不从十九年十二月初九日戮于燕南城柴市等谨按据春明梦余録柴市即今府学旧基在都城东北隅元时城偏于北故中堂事纪称为南城也原天祥北行十月至燕馆供帐如上宾天祥义不寝处坐达旦四日张宏范至具言不屈状五日送兵马司械系空宅中十余日解手缚又十余日得疾十二月去械犹系颈自是囚兵马司者四年其为诗有指南前録三卷后録五卷集杜二百首皆有自序原文丞相祠国初北平按察司副使刘崧立等谨按文丞相祠在府学衚衕内府学之东其西为名宦祠怀忠㑹馆今无考原宣徳二年二月遣顺天府官祭宋丞相文天祥嵗为例原嵗仲春仲秋有司陈设爵三果五帛一羊一豕一祝文曰皇帝遣顺天府尹某致祭于宋丞相信国文公曰卿昔宋臣以身殉国忠义大节炳若日星时维仲庸伸常祀卿其有知尚克享之原正统十三年十二月顺天府尹王贤奏宋丞相文天祥故元时塑以儒士像今冝考究宋时丞相冠服改塑从之等谨按石像云麾将军断碑二础及吴涵记今存东壁又有嘉靖中南京户部主事李世徳诗石庭中有石刻本传杨士竒碑今无考又按刘侗帝京景物畧载祠内尚有罗伦碑今考罗伦文末段乃记文丞相乡祠本末似不应勒石于此刘侗所记未足为据也等谨按明赵崡石墨镌华唐云麾将军碑䟦云北海书得意者碑在蒲城朱秉器又谓良乡亦有此碑蒲城者为赵文敏临书今蒲城碑尚在为李思训塟处北海真蹟非文敏所能良乡本肥媚文敏书无疑据此则孙承泽之驳摘赵崡乃因朱秉器之言而误且所云肥媚者亦约畧传闻之词其实未见良乡碑故不知其为李秀而误与思训为一人也至秀碑之迁徙始末吴涵记之甚详碑始断而斵之为础者良乡学生某以其石告者闽人董生辇致之而作古墨斋以贮之者宛平知县李荫其后携六础之四至汴而留其二者为顺天府尹王惟俭自府署又迁之置文丞相祠壁者为顺天府丞吴涵孙氏书悉未及之也至四础之入汴不知所在原普徳寺俗唿大佛寺建置嵗月无碑记可考等谨按大佛寺在柴市西口稍南寺门前有碑四俱漶漫不可读钦定日下旧闻考卷四十五钦定日下旧闻考卷四十六钦定四库全书钦定日下旧闻考卷四十六城市原蘓州衚衕有苦井𢎞治间正月朔日晨有术士汲其水往甜井中易水而来向井詋诅而下之此井遂变为甜水等谨按井在苏州衚衕内麻线衚衕三元庵前居民至今资以汲饮増大石桥在崇文门内东南又东有泡子河桥等谨按张爵坊巷衚衕集泡作河即泡子河原泡子河在崇文门之东城角前有长溪后有广淀髙堞环其东天台峙其北两岸多髙槐埀栁空水澄鲜林木明秀不独秋冬之际难为懐也北有吕公祠以乞梦有騐嵗大比诸士子争往焉河上诸招提苦无广大者水濵之頺园废圃多置不葺城内自徳胜河外惟此二三里间无车尘市嚣惜命驾者少耳等谨按泡子河在今崇文门东城角观象台前河身尚存经吕公祠南石桥出南水门入通惠河与燕都游览志所记合原泡子河南岸有方家园张家园房家园北岸有张家园傅家东西园中吕公堂西杨氏泌园东玉皇阁北去贡院里许等谨按帝京景物畧方家园诸处即燕都游览志所谓頺园废圃者也当时已然今更无可考矣吕公堂即永安宫在泡子河东等谨按吕公祠南有太清宫即帝京景物畧所称玉皇阁也眀万厯时建有国子监司业顾起元碑増慈云寺在泡子河西岸明万厯六年建本朝顺治十年修今俗称为十方院原于少保祠额曰忠节在崇文门内东裱背巷公故赐宅也祠三楹中塑公像嵗春秋遣太常寺官致祭公被刑于天顺元年复官于成化二年赐谥肃愍在𢎞治二年改谥忠肃在万厯十八年等谨按明史于谦本传载谦自奉俭约所居仅蔽风雨帝赐第西华门固辞春明梦余录云祠在崇文门内其非西华赐第可知今祠亦废考裱背衚衕内有福徳祠地甚狭相传即其旧址又于谦赐谥帝纪及本传俱系𢎞治二年十二月春明梦余録大兴县志并作三年误也今改正原至元十六年建司天台于大都仪象圭表皆铜为之原观象台在城东南隅台上有浑天仪铸铜为噐四柱以铜龙架而悬之又有简仪状相似而省十之七止周围数道而已玉衡亦以铜为之如尺而首尾皆曲有二孔对孔直闚以候中星又有铜毬左右转旋以象天体以方函盛之函四周作二十八宿真形南靣有正统御制铭台下小石有量天尺铸铜人捧尺北面室穴其顶以候日中测景之长短中为紫㣲殿殿傍有铜壶滴漏其简仪乃耶律楚材制等谨按紫㣲殿今存殿内扁曰观象授时聫曰敬协天行所无逸顺敷星好勅时几皆皇上御书简仪仰仪及诸仪表并元郭守敬所制史载甚明春明梦余录以为耶律楚材误矣殿东小室曰壶房即浮漏堂内有铜人一铜壶五日日天壶夜天壶平水壶万水壶分水壶日月交食前三日调壶置铜人于万水壶上南面抱箭箭又名量天尺长三尺一寸镌昼夜时刻上起午正下尽午初壶中安箭舟如铜鼔形水长舟浮则箭上出水盈箭尽则洩于池箭上时刻与赤道符昼夜一周再注水亦如之虽隂雨时刻无差是铜人为调壶用并不占日晷短长东厢五间为测量所别有室三楹为晷影堂南北平置铜圭于石台长一丈六尺二寸濶二尺七寸周以水渠南端置铜表高八尺上设横梁用影符以取中景本朝加表二尺上施铜叶中穿圆孔径二分午正景自孔透圭面成椭形南为上景北为下景中为中景京师夏至景二尺九寸四分八厘冬至一丈九尺九寸四分以次盈缩北端设圭髙三尺五寸冬至上立圭二尺七寸四厘并无铜人春明梦余录谓铜人捧箭以候日中盖以铜漏与日表混而为一耳原太史郭公守敬言厯之本在于测騐而测騐之器莫先仪表今司天浑仪宋皇祐中汴京所造不与此处天度相符比量南北二极约差四度表石年深亦复欹侧乃尽考其失而移置之既又别图爽垲以木为重栅创作简仪髙表用相比覆又以为天枢附极而动昔人尝展管望之未得其的作候极仪极辰既位天体斯正作浑天象象虽形似无适所用作玲珑仪以表之矩方测天之正圆莫若以圆求圆作仰仪古有经纬结而不动公则易之作立运仪日有中道月有九行公则一之作证理仪表髙景虚罔象非真作景符月虽有明察景则难作闚几厯法之騐在于交㑹作日食月食仪天有赤道轮以当之两极低昂标以指之作星晷定时仪以上凡十三等又作正方案丸表悬正仪座正仪九仪凡四等为四方行测者所用又作仰规覆矩图异方浑葢图日出入永短图凡五等与上诸仪互相参考原旧仪既多蔽碍且距齿但有度刻而无细分以管望星渐外则所见渐展尤难取的郭公所谓仪但用天常赤道四游三环三距设四游于赤道之上与相套在内同附直距于四游之外与䨇环两间同结线距端凡测日月星则以两线相望噼取其正中所当之刻之度之分之杪之数旧表八尺谓夏至之景尺有五寸千里而差一寸唐一行已尝驳议公所为表五倍其旧悬施横梁毎至日中以符窍夹测横梁之景折取中数与旧表殊増仰仪之制以铜为之形若釡置于甎台上内画周天度脣列十二辰位盖俯视騐天者也原元立简仪为圆室一间平置地盘二十四位于其下屋背中间开一圆窍以漏日景可以不出户而知天运前代立八尺之表以量日景故表短而晷景短尺寸易以差元立四丈之表于二丈折中开窍以量日景故表长而晷景长尺寸纵有毫杪之差则少矣玲珑仪镂星象于其体就腹中仰以观之此出色目人之制也等谨按梅文鼎云仰仪铭与史多异同而异者较胜岂牧菴作铭后复有定本耶今以元史天文志考之不可形体史作不可体形振溉不洩缭以浍也史作环凿为沼准以溉也子午对也史作本午对也末旋机杖史作首旋机板视日漏光史作视日透光深五十二铁勒塞也二句史错简于犹少差也句下浅赤道髙史作黄道夏髙深故赤平史作黄道浸平二天之书曰浑葢也一仪即揆何不悖也史作安浑宣夜昕穹葢也六天之书言殊话也一仪一揆孰善悖也过者巧厯史作古今巧厯其有俟然史作其有俊明㤗山砺兮史作泰山砺乎庶勿坏也史作勿铭壊也即如振溉不洩缭以绘也乃言釡口周围为水渠环绕注水取平也若云环凿为沼准以溉也其言疎矣末旋机杖窽纳芥也乃言直竿必圆取其可以旋转而竿末则方其形𩔖板板之心为圆窽甚小仅可容芥子也今云机板义自相通而首旋则非㫖矣极浅十七林邑界也深五十二铁勒塞也乃地偏于南如林邑在交趾之南故见北极之髙十七度而南极之入地亦十七度为最浅地偏于北如铁勒在朔漠之北故见北极之髙至五十余度而南极之入地亦五十余度为最深然则二句当相对言而不当错简于后矣凡此诸説其同异处并集长于史故当据以为定本而并可以証天文志之缺焉朱彞尊原按元之都城在东北白马庙柴市琼华岛皆在南城今之观象台则在南城之外读吴正传城外纪逰作可信等谨按元都城偏于东北今钟鼓楼地为元之中心阁徳胜门外土城闗旧址犹存葢当时观象台尚未筑入城内故吴正传纪游诗谓为南城外耳补宋真宗时司天冬官正韩显符造铜候仪本李淳风遗法嗣后沈括苏颂等造仪象浮漏亦臻奇巧自靖康之乱仪象之器尽归于金元都燕其初袭用金旧而规环不协难复施行太史令郭守敬尽考其失创作诸仪从古仪象测騐之精无能出其右者至今简仪仰仪圭表影符等器在观象台増至元十七年新厯告成守敬与太史诸公同上奏曰臣等窃闻帝王之事莫重于厯自黄帝迎日推䇿帝尧以闰月定四时成歳舜在旋玑玉衡以齐七政爰及三代厯无定法周秦之间闰余乖次西汉造三统厯百三十年而后是非始定东汉造四分厯七十余年而仪式方备又百二十一年刘洪造干象厯始悟月行有迟疾又百八十五姜岌造三纪甲子厯何承天造元嘉厯始悟以朔望及弦皆定大小余又六十五年祖冲之造大明厯始悟太阳有嵗差之数极星去不动处一度余又五十二年张子信始悟日月交道有表里五星有迟速留逆又三十三年刘焯造皇极厯始悟日行有盈缩又三十五年傅仁均造戊寅元厯颇采旧仪始用定朔又四十六年李淳风造麟徳厯以古厯章蔀元首分度不齐始为总法用进朔以避晦晨月见又六十三年僧一行造大衍厯始以朔有四大三小定九服交食之异又九十四年徐昂造宣明厯始悟日食有气刻时三差又二百三十六年姚舜辅造纪元厯始悟食甚泛余差数以上计千一百八十二年厯经七十改其创法者十有三家自是又百七十四年钦惟圣朝统一六合肇造区夏专命臣等改治新厯臣等同创造简仪髙表凭其测到实数所考正者凡七事一曰冬至自丙子年立冬后依毎日测到晷影逐日取对冬至前后日差同者为准得丁丑年冬至在戊戌日夜半后八刻半又定丁丑夏至得在庚子夜半后七十刻又定戊寅冬至在癸夘日夜半后三十三刻已卯冬至在戊申日夜半后五十七刻半庚辰冬至在癸卯日夜半后八十一刻半各减大明厯十八刻逺近相符前后应准二曰嵗余自刘宋大明厯以来凡测景騐气得冬至时刻真数者有六用以相距各得其时合用嵗余今考騐四年相符不差仍自宋大明壬寅年距至今日八百一十年毎嵗合得三百六十五日二十四刻二十五分其二十五分为今厯合用之数三曰日躔用至元丁丑四月癸酉望月食既推求日躔得冬至日躔赤道箕宿十度黄道箕九度有畸仍凭毎日测到太阳躔度或凭星测月或凭月测日或径凭星度测日立术推算起自丁丑正月至己夘十二月凡三年共得一百三十四事皆躔于箕与月食相符四曰月离自丁丑以来至今凭毎日测到逐时太隂行度推算变从黄道求入转极迟极疾并平行处前后凡十三转计五十一事内除去不真的外有三十事得大明厯入转后天又因考騐交食加大明厯三十刻与天道合五曰入交自丁丑五月以来慿毎日测到太阴去极度数比拟黄道去极度得月道交于黄道共得八事仍依日食法度推求皆有食分得入交时刻与大明厯所差不多六曰二十八宿距度自汉太初厯以来距度不同互有损益大明厯则于度下余分附以大半少加私意牵就未尝实测其数今新仪皆细刻周天度分毎度为三十六分以距线代管窥宿度余分并依实测不以私意牵就七曰日出入昼夜刻大明厯日出入昼夜刻皆㨿汴京为准其刻数与大都不同今更以本方北极出地髙下黄道出入内外度立术推求毎日日出入昼夜刻得夏至极长日出寅正二刻日入戍初二刻昼六十二刻夜三十八刻冬至极短日出辰初二刻日入申正二刻昼三十八刻夜六十二刻永为定式所创法者凡五事一曰太阳盈缩用四正定气立为升降限立招差求得毎日行分初末极差积度比古为宻二曰月行迟疾古厯皆用二十八限今以万分日之八百二十分为一限凡析为三百三十六限依垜叠招差求得转分进退其迟速度数逐时不同葢前所未有三曰黄赤道差旧法一百一度相减相乘今依算术勾股弧矢方圆斜直所容求到度率积差差率与天道实为脗合四曰黄赤道内外度㨿累年实测内外极度二十三度九十分以圆容方直矢接勾股为法求每日去极与所测相符五曰白道转周旧法黄道变推白道以斜求斜今用立浑比量得月与赤道正交距春秋二正黄赤道正交一十四度六十六分拟以为法推逐月每交二十八宿度分于理为尽増大徳二年起灵台水浑运浑天漏大小机轮凡二十有五皆以刻木为冲牙转相拨击上为浑象㸃画周天星度日月二环斜络其上象则随天左旋日月二环各依行度退而右转増初公年十五六得莲花漏图已能尽究其理及随张忠宣公奉使大名因大鼓铸即今灵台所用铜壶又得尚书璇玑图规竹篾为仪积土为台以望二十八宿及诸大星及夫见用观其规画之简便测望之精切智巧不能私其议羣衆无以参其巧増按郭大史守敬授时厯得之测騐为多所制简仪用二线以代管闚可得宿度余分视古为宻然推星兼二之用史志未言得斯铭以补之洵有功于来学増或问浑仪如毬而简仪之五环三旋并只单环何也曰浑仪虽如毬而运规以测亦只在单环之上今以单环旋而测之即与浑仪无二而去其繁复之累与测时掩映之患以较浑仪不啻胜之今者西器或用一环之半为半周仪或四分环之一为象限仪并因之而益简之以测浑体初无不足増世有谓郭公阴用回回法者非欤曰非也元世祖初西域人进万年厯稍颁用之未几旋罢者以其疎也今札玛里廸音之测噐具载史志其所为晷影堂地理志者无有与郭公相似之端至于线代管闚实出精思创制今西术本之亦以二线施于地平仪而反谓郭公阴用回厯是未读元史也原正统二年二月行在钦天监监正皇甫仲和等奏南京观星台设浑天仪璇玑玉衡简仪圭表以闚测七政行度凌犯迟留伏逆北京齐化门城上观测未有仪象乞令本监官一人往南京督匠以木如式造之赴北京较北极出地髙低准騐然后用铜铸造庶占象不失从之四年十月造浑天仪璇玑玉衡简仪五年九月御制观天之器铭増正统十二年冬监正彭徳清言北京北极出地度太阳出入时刻与南京不同冬夏昼长夜短亦异今宫禁及官府漏箭皆南京旧式不可用有㫖令内官监改造原景泰中钦天监奏观星台在东城上喧扰不便而屋宇墻壁多坏乞徙至东长安街台基厰则髙与西长安街二塔相对足为青龙白虎之象于堪舆家所言形势相宜帝允其请六年三月造内观象台简仪成八月以劳扰罢徙増成化中尚书周洪谟复请造璇玑玉衡宪宗令自制以进原𢎞治十四年十二月改造观象台浑仪及简仪原先是钦天监监正吴昊请改造观象台原制浑仪及修改简仪礼部请令监正张绅议之绅谓原制浑仪时未经校勘黄赤二道相交于奎轸不合今之四正阳经故南北圆轴不合两极出入地度隂纬而东西闚管又不与太阳出没相当是以推騐无准从前不用简仪虽用以测騐然当时铸造云柱颇短小亦稍不合天枢故推测经星去极亦有差谬今改造浑仪宜以赤黄二道改交于壁轸则与今之四正阳经相合而圆轴闚管亦无不相合相当者简仪云柱则比旧少加髙大足矣礼部复请令绅等呈木様至是様成礼部请如昊等所奏从之原嘉靖二年九月修观象台占风竿及浑天仪简仪等谨按占风竿今仍其制亦名顺风旗竿上有鐡篐二十八道以象二十八宿之数也増嘉靖七年始立四丈木表以测圭影定气朔由是钦天监之立运仪正方案悬晷偏晷盘晷诸式具备于观象台一以元法为断原观象台一名曕象台高百尺许与城堞女墻并峙距棘闱咫尺耳上有璇玑玉衡浑天立运诸仪传为耶律楚材所制乃正统十一年倣元人所制也钦定日下旧闻考卷四十六卷四十六举正钦定日下旧闻考卷四十六举正北去贡院里许原书脱去里许二字今据帝京景物畧增旧表八尺原书八讹作公今据元文𩔖改絜釡兊也原书絜讹作挈曰子卦也原书曰讹作日小大必周原书周讹作用视日漏光原书日讹作目夺目害也原书目讹作日夏永冬短原书讹作夏短冬永今俱元文𩔖改钦定日下旧闻考卷四十六举正钦定日下旧闻考卷四十七钦定四库全书钦定日下旧闻考卷四十七城市原令京师巽隅逼城观象台之巅有浑天仪其质皆铜有四柱以龙承之悬仪于上制作精工铜亦古润作绀色傍另有一仪式小不及其半交道亦减又有玉衡如尺又有铜毬象天圜体外列二十八宿上列正綂七年御制铭予按此非本朝人所办意必故元旧物按宋沈括云司天监铜浑仪景德中韩显符所造依刘曜时孔挺晁宗解兰之法天文院浑仪皇祐中舒易简所造用唐梁令瓉僧一行法至熙宁括监太史局受诏改造浑仪置之天文院而移天文院旧铜仪于朝服法物库葢宋世浑仪有三金人入汴诸法物俱北去此固蒙古得之完颜者耳至正綂而重修则有之且铭有昔作今述句非剏矣增崇祯二年礼部侍郎徐光启兼理厯法请造象限大仪六纪限大仪三平悬浑仪三交食仪一列宿经纬天毬一万国经纬地毬一平面日晷三转盘星晷三候时钟三望远镜三报允増台上有浑天仪简仪铜毬量天尺诸器本朝康熙十二年以旧仪年久多不可用御制新仪凡六一天体仪一赤道仪一黄道仪一地平经仪一地平纬仪一纪限仪陈于台上至今尊用其旧仪移藏台下增地平经纬仪本朝康熙五十四年制增玑衡抚辰仪本朝干隆九年御制増干隆九年御制观象台诗奉若钦维显研几凛曰明瑶枢调律纪珠贯验天行翠辇临黄道星台㨿月城浑仪观建象神器惕持盈命羲仲和叔在璇玑玉衡授时熙庶绩敢恃㤗阶平増御制仪象考成序上古占天之事详于虞典书称在璇玑玉衡以齐七政后世浑天诸仪所爲权舆也厯代以来递推迭究益就精密所传六合三辰四游仪之制本朝初年犹用之我皇祖圣祖仁皇帝奉若天道研极理数尝用监臣南懐仁言改造六仪辑灵台仪象志所司奉以测验其用法简当如定周天度数为三百六十周日刻数为九十有六分黄赤道以备仪制减地平环以清仪象创制精密尤有非前代所及者顾星辰循黄道行每七十年差一度黄赤二道之相距亦数十年差一分所当随时釐订以期脗合而六仪之改创也占候虽精体制究未协于古赤道一仪又无游环以应合天度志载星象亦间有漏略躐次者我皇祖精明歩天定时之道使用六仪度至今必早有以随时更正矣予小子法祖敬天虽切于衷而推测协纪之方实未夙习兹因监臣之请案六仪新法参浑仪旧式制为玑衡抚辰仪绘图着説以裨测候并考天官家诸星纪数之阙者补之序之紊者正之勒为一书名曰仪象考成纵予斯之未信期允当之可循由是仪器正天象着而推算之法大备夫制器尚象以前民用莫不当求其至精至密矧其爲授时所本熙绩所闗尤不容有秒忽差者折𠂻损益彰往察来以要诸尽善奉时修纪之道敢弗慎诸至乃基命宥密所为夙夜孜孜监于成宪者又自有在是为序等谨按仪器之设厯代以来互相传述然用之日乆星辰有岁差之度仪器亦不能无缺坏之时必有大圣人出随时釐订方能与天行脗合我圣祖仁皇帝精于歩天定时之道以明季旧器年乆多不可用康熈八年命监臣南懐仁制六仪十二年又命监臣纪利安制地平经纬仪制作精妙动与天符非钱乐之郭守敬诸臣所能仰窥万一干隆九年我皇上亲莅灵台以浑天制最近古而时度则宜从今特命作玑衡抚辰仪制倣浑天而时度尤爲整齐复钦定仪象考成一书绘图着説传之万世制器尚象稽古宜今洵为尽羙尽善矣钦定日下旧闻考卷四十七钦定日下旧闻考卷四十八钦定四库全书钦定日下旧闻考卷四十八城市原京师试院改旧礼部为之乃正统年间事原贡院在城东隅元礼部旧基也永乐乙未改为贡院制甚偪隘嘉靖中议改剏西北隙地卒未果至万歴二年因故址拓旁近地益之等谨按改旧礼部为贡院涌幢小品作正统间事春明梦余録作永乐间事两説互异原永乐三年令北直𨽻府州县于顺天乡试原天顺七年五月朔修试院朱彛尊原按是年宗室子朱愼銎登进士榜先太傅文恪公请于朝优选京秩遂除愼銎为中书舍人宗室举进士前此未有盖始于是科也等谨按明季乡试分南北卷北止五处而南则十处㑹试分南北中卷广东置南卷而安庆置中卷偏枯之弊自所不免我朝法制乡试不特八旗之满洲䝉古汉军及顺天直𨽻生监各有一定之数即各省之来试京师者分定南北中皿额㑹试则于三场卷子截数之后开单进呈各省中额皆自皇上钦定増贡院为元礼部旧基永乐时改为贡院万歴初因故址拓地重建本朝三年大比屡加増葺益为宏备云増贡院在崇文门内观星台西北南向外东西磗门各一干隆二十七年増南面磗门二磗门外设五城巡墻官㕔三楹东磗门内有明经取士牌楼一㸃名㕔六楹守备㕔三楹监试㕔九楹外㕔三楹西磗门内有为国求贤牌楼一外供给所房九楹进题公馆六楹㸃名㕔六楹守备㕔三楹监试㕔九楹外㕔三楹又东西侧设内磗门房三楹东西官㕔三楹南面照壁一中有天开文运牌楼一第一龙门五楹有贡院墨字扁一内东侧五魁祠三楹西向第二龙门五楹第三龙门有龙门金字扁一东侧都统叅领房十二楹西侧都统叅领房二十八楹第三龙门至至公堂甬道中有明逺楼二重下马牌上悬谕㫖东西井三堂七楹扁曰至公中悬御书旁求俊乂四字聨曰立政待英才慎乃攸司知人则哲与贤共天位朂哉多士观国之光御制四诗勒石堂中䕶以朱栏至公堂前抱厦五楹回廊三面设木栅栏堂之东西设大库东西更道各长二十丈栅栏各一榜曰东西文场自至公堂至第三龙门以内东西号房各五十七连共九千六十四间东文场内又设官生号房六十一间西北隅小号房四十连共八百三十六间至公堂后内龙门门内聚奎堂七楹中有聚奎扁一其东西二楹总裁官居之堂之两旁各三楹副总裁官居之堂后有穿堂三楹两侧刷印刻字房各五间冣后㑹经堂五楹有㑹经堂扁一两旁御史住房各一楹又两旁经房各四楹东西经房各五楹凡经房十八同考官居之供事收掌房各三间庭中井一至公堂东御史㕔三楹提调房二层每层三楹誊録所六层每层五楹大供给所二层每层十楹东厢房二层每层三楹南面大厨房四间饭房四间庭中井一至公堂西监试大厨房四间收掌房三楹御史㕔二层每层三楹受卷所二层每层四楹弥封所二层每层四楹又侧座三楹东西南北了望楼四週围外棘墻一墻髙一丈五尺内棘墻一墻髙一丈遇乡试年大兴宛平二县详顺天府咨行工部修理等谨按贡院旧制惟设东西两磗门其南向之大门二门向亦俱止三楹干隆二十七年皇上轸念士子守候唱名迟滞特命于南照壁増辟磗门二偏东者曰东南磗门偏西者曰西南磗门俾应试者四门分入其大门二门亦易三楹为五楹以免搜检拥滞作人徳意即此可以仰窥万一矣増干隆九年御制十月二十七日幸翰林院赐大学士及翰林等宴因便閲贡院乃知云路鹏程诚不易易也得诗四首翰苑琼筵酌令辰棘闱来閲凤城闉百年士气经培养寸晷檐风实苦辛自古曽闻观国彦从今不薄读书人白驹翙羽传周雅佐我休明四海春尽道文章接上台菁莪乐育济时才千秋得失非虚也咫尺云泥亦幻哉若有泪眶啼桂落那无笑口对花开凤池多少簪毫者都向龙门烧尾来万里扶摇正翮抟飞龙利见岂为干志贤圣志应须立言孔孟言大是难见説经纶推国士从来桃李属春官但令姓氏朱衣㸃那惜三条泪烛残周遭围棘院沉沉景物当前总入吟材拟圭璋方特达文归雅正薄艰深禹门鱼变辞凡水乔木莺迁出故林寄语至公堂里客莫教冰鑑负初心等谨按聚奎堂有明代王图庚戌取士诗天启四年其子淑卞和之刻石壁间增凡试有定期嵗在子午夘酉以八月乡试丑辰未戌以三月㑹试均于九日十有二日十有五日鎻闱三试之等谨按向例㑹试以二月入场雍正五年嵗闰天寒是科特㫖改于三月并令嗣后㑹试之期遇有闰月该部先行奏闻干隆十年乙丑科始奉㫖以三月㑹试永为定例而士子入闱自雍正八年定例每人给祓一件时既春深赐兼挟纩圣朝体恤士子可为至矣増凡试文艺乡㑹试均第一场书艺三论一第二场经艺四五言八韵诗一第三场策五増干隆二十一年奉㫖嗣后第一场试以书文三篇第二场经文四篇第三场䇿五道其论表判概行删省㑹试第二场经文之外加试表一道増干隆二十二年奉上谕㑹试二场表文易以五言八韵唐律诗一首增干隆二十二年御史袁芳松奏自干隆己夘科乡试为始于第二场经文之外一体试以五言八韵唐律一首奉㫖准行增干隆二十三年御史呉龙见奏宋儒性理与六经四书相羽翼御纂性理精义特加按语大启闗键请嗣后乡㑹试第一场出四书文三题之后仍出性理论一题奉㫖准行増干隆四十七年七月副都御史觉罗巴彦学奏准嗣后乡㑹试将第二场排律诗一移置第一场制艺后即以第一场之性理论一道移置二场经文后三场五䇿照旧举行奉上谕本日大学士九卿科道等将从前任克溥条陈诸弊㑹议具奏折内称现在纲纪肃清前代粃政俱已革除浄尽惟在大小臣工实力奉行自不致有因循废弛之弊此语朕疑信半焉亦惟日慎一日所其无逸耳至副都御史巴彦学有请更定科场诗论以杜闗节以端士习之言所言实为深切时弊不虚朕降㫖之意已依议行矣葢诗题系朕所命且律句谨严难以揣摩又若头场诗文既不中选则二三场虽经文䇿问间有可取亦不准复为呈荐倘同考官仍蹈故辙监试官即可指名叅处如此则防弊之一端巴彦学此奏殊可嘉尚又御史郑澂折内所称论内易蔵闗节一欵已于巴彦学折内准行其余各欵仍着各该部议奏朕宵旰勤求孜孜不倦凡有益于政治官方民生国计者莫不虚中採纳即今年逾古稀每嵗临幸山庄借举秋狝大典亦不肯少自暇逸内外大小臣工皆当仰体朕懐悉心讲度勿谓已治已安稍萌因循懈弛之意即如巴彦学条陈诸事其中颇有切中时弊者我君臣当相警惕期于弊絶风清以副朕畴咨亮采之至意巴彦学郑澂折併发将此通谕知之钦此等谨按旧制第一场书艺三篇经艺四篇第二场论表各一篇判五条第三场䇿五道康熈二年停止书艺经艺改乡㑹试为二场头场䇿五道二场四书论一篇经论一篇表一道判五条康熈七年仍复旧制干隆二十一年易表以诗而去论判且移经文于二场干隆二十三年复于第一场増性理论一篇干隆四十七年始改今制于是首场四题皆由钦命益昭慎重矣増四书题目第一题用论语第二题用中庸第三题用孟子如第一题用大学则第二题用论语第三题仍用孟子増凡㑹试及顺天乡试书义三题诗题皆由钦命试前一日礼部侍郎顺天府尹恭领诣贡院交知贡举提调送入内帘经义䇿论皆正副考官公定増康熈二十四年㑹试三场毕主考等官遴选试卷十本缮写进呈御览自第一名至第十名俱钦定名次仍送场内拆号填榜以后㑹试及顺天乡试并同等谨按凡乡㑹试应进试卷之期如恭遇驻跸热河或巡幸各省则免其进呈即令考官酌定填入榜中増凡考官乡试正副各一人由礼部开列侍郎以下编修检讨中允赞善给事中御史中书评事博士以上官㑹试正副考官各二人间用正一人副二人或正二人副一人开列大学士学士尚书左都御史侍郎左副都御史等谨按乡试考官歴科正副皆止一人惟干隆庚子顺天乡试皇上特命恊办大学士尚书蔡新为正考官而以侍郎杜玉林学士嵩贵副之为他科所无云増凡经理试事乡试顺天监临以府尹提调以府丞内外监试以御史㑹试知贡举以礼部侍郎提调以仪制司司官増凡执事乡试㑹试受卷弥封誊録对读四所暨收掌试卷均以主事等官増凡出榜乡㑹试由考官诹日豫行知贡举监临届期内帘启门及外帘各官㑹于一堂出中式朱卷对内号检校墨卷无譌廼按名书榜毕各官朝服望阙行三跪九叩礼乡试于顺天府署前㑹试于礼部署前悬榜三日増凡中额乡试顺天八旗满洲䝉古汉军直𨽻诸生及直省贡监生肄业太学者皆分编字号取中増顺天乡试分满字合字贝字南皿北皿夹字旦字承字号取中㑹试分各省临时奏请钦定中额等谨按顺天乡试分编字号八旗满洲䝉古为满字八旗汉军为合字顺天直𨽻生员为贝字江南浙江福建江西湖广贡监为南皿顺天直𨽻山东山西河南陜西奉天贡监为北皿云南四川贵州广东广西贡监为中皿奉天生员为夹字宣化生员为旦字承徳生员为承字又长芦商籍生员康熈年间编设卤字号干隆十八年御史魏涵辉奏裁増顺治八年定议举行繙译乡㑹试至十四年停止雍正元年奉㫖以繙译考试秀才举人进士嗣因乡试举人中式无多定议㑹试不必另为一场止于文闱㑹试二场时另编号舎一同考试干隆十九年繙译举人进士奉㫖停止等谨按干隆四十一年十二月奉上谕以干隆戊戌年八月考繙译举人己亥年三月考繙绎进士葢繙绎生员尚仍旧制而考试繙译举人进士必奉特㫖也又干隆三十四年御史五正额条奏凡教习及各馆誊録繙译笔帖式诸途应试者满百人俱就号舎考试其满洲蒙古汉军生童顺天学政嵗科两试并入院应试増武乡㑹试头场二场试马歩箭弓刀石取为好字号者准入三场试孙子呉子司马法论一篇策一道等谨按旧例双单好字号及合式者俱准入三场干隆二十七年侍郎王际华条奏裁汰合式字号奉㫖准行着为例原灵藏寺旧名观音寺正统十一年重修天顺元年改今名等谨按灵藏寺在观音寺衚衕今名灵藏观音寺有明翰林院编修陈文华撰碑寺内藤胎海潮观音像一相传明时出之内府者原般若菴在眀时坊有勅建碑等谨按般若菴今废原蓟城南北九里东西七里开十门慕容儁铸铜为马因名铜马门今大㕔前石函长二尺髙一丈歴代不敢开铭曰泰建二年造铜虎符増铜马门在旧城东南隅昔慕容儁铸铜马置之东掖门后人因名铜马门为坊増东掖门铜马慕容儁据燕有马骏而力爱之遂铸铜马像置于东掖门外今有铜马坊等谨按铜马门今废以元一统志所记考之当在此也増双忠祠在崇文门内石大人衚衕本朝干隆十六年建合祀都统赠一等伯谥襄烈傅清左都御史赠一等伯谥壮果拉布敦御书扁曰勇烈双垂増御制双忠祠诗干隆十五年驻藏都统傅清左都御史拉布敦诛叛臣朱尔墨特那木扎尔其党罗藏札什率兵助逆二臣死焉赠以伯爵优䘏而归其丧于京师亲临奠醊建専祠祀之命曰双忠并纪以诗卫藏西南夷极邉入我王化百余年始犹羁縻后执賮置兵为守防唿韩䝉古习俗尚黄教得失视此为转旋其何小丑背厚泽夜郎自大轻王臣託词承平劳物力示之大信休兵屯戕兄虐下遂无忌更与外贼为牵援血人于牙攫财贿中梗驿路军书传惟时奉命监彼土曰傅清暨拉布敦目覩逆势日猖獗炎炎不息将燎原战守不可兵力弱官军万里阻蜀门国事为重余度外二人同心利断金知无一生有九死但期济事酬深恩朱尔墨特那木札汝来示汝大义存天无二日尔二日尔忘尔父叨藩翰兇渠稔祸力已张藐视二人何有焉笼中之鸟砧上鱼西藏指日据有全挺身来见忽疑虑旋唿羣丑施戈鋋傅卿直前扼其臂逆王命者诛无延拉卿㧞刀剚其脰罪在魁首无牵连罗藏札什其羽翼走险呌詉豕突然桀犬吠尧各为主蜂屯蚁聚来獽狿吁嘻二臣力不逮如归视死双躯捐小丑乌合旋就缚骈首就戮长竿悬逆诛顺抚妖氛靖卫藏万衆如一言忠臣报主有如此智勇兼济诚通天昔每椎心今吐气如披云雾瞻苍旻不劳一旅剪渠㓂岂止万命免沉沦尸祝社祭衆夙志䖍伸絶域千秋传灵舆肃肃归故里建祠临奠恩频宣钖爵赐封延后世志予哀悼旌勲贤双忠之气浩千古双忠之力敌万军骂贼有似奋常山诱致大异斩楼兰双忠蹟畧传斯篇他年以待信史编原黄华坊四牌二十一舖有武学王府仓禄米仓武徳卫兴武卫豹韬卫神䇿卫龙虎卫智化寺二郎庙等谨按武徳等卫俱无考武学久废今智化寺西民居尚存石狮二云即武学遗址也禄米等仓详官署门原天顺元年四月诏复王振官刻木为振形招魂以葬塑像智化寺北祠之勅赐祠曰旌忠原正徳二年五月陞僧録司右觉议性道为右讲经佥押管事兼智化寺住持寺乃故太监王振所建天顺初赐振碑文立旌忠祠于寺内以僧官主之至性道三传矣刘瑾欲效振所为故乞陞性道等谨按智化寺今存在禄米仓东王振祠及像眀典彚谓在智化寺北实録谓在智化寺内其实在寺中之北非两处也振以阉䜿误国罪不容诛英宗复位刻像立祠勒碑寺中其惑已甚本朝干隆八年御史沈廷芳奏闻奉㫖毁像及碑等谨按二郎神庙在今灯市口大街东存小殿一楹本朝康熈三十五年重修原靖恭寺维摩庵俱在黄华坊有勅建碑等谨按靖恭寺今废维摩庵在小雅寳衚衕今存明万歴三十八年左光斗撰碑原京师黄华坊有东院有本司衚衕本司者教坊司也又有勾栏衚衕演乐衚衕相近复有马姑娘衚衕宋姑娘衚衕粉子衚衕出城则有南院皆旧日之北里也等谨按本司衚衕勾栏衚衕马姑娘衚衕在四牌楼南宋姑娘衚衕粉子衚衕在四牌楼北今虽仍其名而明时汚俗洗涤尽矣等谨按方家园久废净业寺亦毁其地犹存方家园之名许衡演千字文石刻亦无可考原园亭之在东城者曰梁氏园曰杨舎人泌园曰张氏陆舟曰恭顺侯呉国华为园曰英国公张园成国公适景园后归武清李侯曰万驸马曲水园曰冉驸马宜园园故仇鸾所筑鸾败归成国公后归于冉増曲水园在大兴县东明驸马万炜建园中有松化石其半尚存木质増驸马万公曲水家园新宁逺伯之故园也燕不饶水与竹而园饶之府第东入石墻一遭径迢迢皆竹竹尽而西迢迢皆水曲廊与水而曲室间松化石攸在也木尚半焉木归土而结石也増宜园在大兴县东明冉驸马园也园有石假山名万年聚等谨按梁氏等园乆废今石大人衚衕寳源局相传石亨旧宅即宅园故址也稍西里许地名十锦花园亦燕都逰览志所称园亭之在东城者今悉为民居松化石万年聚石俱无考原报恩寺天顺元年更名昭宁寺大学士李贤撰碑等谨按报恩寺今在驴市衚衕街北李贤碑无考寺门内有大钟一上铸昭宁寺三字西廊今为常宁寺有小钟一上铸报恩寺三字是始称报恩寺而后改名昭宁寺者即其地矣原寳磬寺在城内东元建永乐十年重修等谨按寳磬寺无考今以寳庆寺碑文观之或即寰宇通志所载寳磬之讹也原思城坊五牌二十一舗有忠义前卫燕山右卫蕃牧所东城兵马司百万仓老君堂延福宫水月寺等谨按忠义前卫等处今俱无考燕山右卫张爵坊巷衚衕集作在北居贤坊朱彛尊原引误东城兵马司乆废百万仓今为南新北新兴平旧太四仓俱详官署门老君堂今存在齐化门街南水月寺在东四牌楼五条衚衕寺前旧碑剥落惟篆额水月菴三字可辨原正东曰崇仁门东之左曰光熈门东之右曰齐化门等谨按崇仁门乆废齐化门正统初改为朝阳门本朝仍其名而俗犹称齐化门原京师寅賔里有无量夀菴者居士屠君所建也君名文正山阳人事其亲至孝至元元年大兵驱至开平日夕思念其母南望悲泣因礼佛絶荤酒十有一年还至大都师事荜菴满禅师于庆夀寺满号之曰居士时宋已内附疆宇混一私喜可见其母亟驰书候之母已没矣居士躃踊号恸若不欲生二十一年出已资七百贯买地十畆于太庙之西作无量夀菴树佛殿四楹屋宇像设无不具足浚井治圃手植嘉木二十七年四月七日沐浴更衣书颂俄有白虹从西南下垂庵中广数丈如飞桥微雨洒道居士跏趺而逝塟诸太史庄之阡皇庆二年遇灾庵燬子觉兴裒金于好施者复谋营建未几规制悉还其旧朱彛尊原按元时太庙门外驰道抵齐化门之通衢无量菴在太庙之西昔之寅賔里当在今之思城坊也等谨按无量菴今废齐化门南有无量大衚衕相传即其故址而地界不合以坊巷衚衕集考之葢名呉良大人衚衕而后人附㑹之耳増元太庙在都城齐化门之北嵗祀有彛礼乐大备所以崇奉先之敬彰孝治于天下也原大慈延福宫延夀观俱在思城坊有敕建碑补大慈延福宫在思城坊成化十七年建以奉天地水府三元之神有𢎞治十七年勅勒于石等谨按延福宫在齐化门大街北经始明成化辛丑越明年而落成有明成化御制碑文可考又有正徳十一年封延福宫住持严大容真人制碑及嘉靖乙酉徐阶撰重修碑文而无𢎞治十七年石刻本朝顺治十年国子监祭酒单若鲁碑载顺治初年聚满汉子弟羣教学于斯干隆三十六年奉敕重修有御制碑文延夀观今无考増御制重修三官神庙碑记京城迤东朝阳门内之思城坊有旧庙直跸途者视所颜榜曰大慈延福宫所奉神曰三官之神是明成化十八年建也乃诏将作比嵗国庆臻洽百度具釐顾兹礞欹弗完䵝昧弗涂都人擎芗犦牲谓典其阙遂以干隆庚寅嘉平即工閲辛夘月辰载浃用底厥成若值若佣并支内帑之羡所司请为记朕惟道藏説三官经大指言赐福赦罪解厄掌衆生禄籍而地分三界时分三元位分三品迄莫详其所自始按三国志张鲁传及注引典畧语称鲁于汉之熹平间为益州牧刘焉督义司马据汉中以祭酒领部衆増设张角张修之法教民学道始请祷者书姓名并思过之意作三通以告之天着山上一薶之地一沈之水谓之天地水三官葢縁起如是嗣是撰述家其文不少概见洎元掲傒斯为曲阿三官祠记明宋濂䟦之谓水纵大亦两间一物何得与天地抗在经生咫闻之论固然殊不知三品三元诸目其言洵出无稽要其举三界以赅人境有未可以人废言者伊古神圣非常之原孰如地平天成然懐襄不除则平成不奏水与天地何如者夫天体回逰包地与水是地已不得与天抗第一炁苍浑人皆知囿于其境而不见实跻其境其日所附丽者地也若水行乎地之中周乎地之际脱有物焉一旦出乎地之界当及入乎水之界耳外此宁别有遁境哉由此推之以叙五行土特地之所指名而金而木而火其得与水争界哉由此推之以修六府土不待言谷特土之所封殖而金而木而火其不得与水争界犹竢更仆哉且祀法有𩔖有望有徧有索飨悉就凡人精神所到之境縁而格之而神之凭依固即在是今三界所筦既已粲乎隐隐可絜而度则虽从而为之各晋以位之品各宗以时之元宜亦秉礼守道者之所不欲拒而斯庙之増缮上以为国祝禧下以为民祈祐于焉考新宫而绎祭义又谁曰不然传曰咸秩无文无文之文可以文其碑矣増车市在齐化门外十字街东等谨按车市今存原南居贤坊六牌三十六舗有海运仓永丰观洞阳观正觉寺福安寺圣姑寺慧照寺等谨按海运仓详官署门永丰观在烧酒衚衕今名永丰禅林有明成化三年户部尚书薛逺撰碑畧言景泰五年七月命太监阮通时建赐额永丰正徳六年重修有礼部侍郎李逊学碑洞阳观乆废考坊巷衚衕集南居贤坊有老君堂云即洞阳观今北小街有老君堂衚衕应即洞阳观旧址圣姑寺亦废今北小街有衚衕名王姑园或即其地欤原慧照寺福安寺正觉寺俱有敕建碑等谨按慧照寺今存其衚衕即以寺名明成化辛丑僧庭佑得永宁伯谭氏故宅辟为焚修之所太监阎兴奏闻赐额有𢎞治十年碑尚存寺中福安寺在瓦岔衚衕有正统年间通政司左通政陈恭撰碑载寺始于元至正间厥后惟存大殿一区明永乐中始搆僧舎数楹宣徳七年兴修至正统癸亥落成奏闻特赐今额云正觉寺在东四牌楼八条衚衕眀正统十年建有碑増承恩寺有敕建碑观音寺在南居贤坊等谨按承恩寺今在东四牌楼北八条衚衕居正碑已失其石观音寺与慧照寺相近明天顺三年重建有敕赐观音寺碑文本朝干隆元年奉敕重修改名广慈寺等谨按大觉寺久废考畿辅通志云义井精舎在大兴县东辽时筑义井精舎于开阳之郭傍有古井因名又考析津志义井一在齐化门太庙前一在思城坊洞阳观前今大觉寺既废义井亦不能确指其处矣又按朱彛尊原书引湛然居士大觉寺初建经藏记删去提控李徳修塔句又余经一藏讹余金今俱据本集増正钦定日下旧闻考卷四十八卷四十八举正钦定日下旧闻考卷四十八举正三十三人原书三人讹五人今改进召董卓原书召讹吕笃兴我元原书兴讹与今俱改钦定日下旧闻考卷四十八举正钦定日下旧闻考卷四十九钦定四库全书钦定日下旧闻考卷四十九城市等谨按明代以前三门外为南城朱彛尊原书犹沿其旧内城祇列中东西北四城而无南城本朝规制内城外城各分五城与原书所载不同如原书自崇文街东单牌楼南起至王府大街路东止隷东城东长安门南沿城墙至西单牌楼双塔寺路南隷中城宣武门起至泡子街南隷西城今则俱隷南城谨于原书内移归改正原元宁观在南薫坊有勅建碑等谨案元宁观在今南玉河桥东内有碑二一明天顺四年编修陈鑑撰一隆庆辛未严州府知府郭九畴撰勅建碑无考其西有三官庙明嘉靖间建有修撰朱之蕃职方郎中申用𢡟二碑今并存增怡贤亲王祠在正阳门内东偏雍正八年勅建増昭忠寺在玉河桥东南雍正二年勅建祀本朝王公大臣官员之全忠尽莭者増世宗宪皇帝御制昭忠寺碑文朕惟疆埸用命因敌忾以効忠行阵争先值临危而殉节追寻壮概殊切轸懐载建丰碑用光崇祀尔和硕敬谨亲王尼堪等赋姿雄毅秉性坚贞均际㑹于从龙各图功于汗马我国家荡平区㝢命上将以専征绥靖边陲张王师而挞伐戈鋋所向旋见廓清貔虎前驱一惟奋勇或气凌劲㓂纵横万衆之中或志鋭先登出入重围之内王公将帅既赴义以如归禆校卒徒亦衔恩而自矢励致身之素志蹈刄何辞耿报国之丹诚婴锋不顾芳名常着摛文宜付于史官英爽犹生勤事允符于祀典乃者搆成栋宇罗设几筵考厥官资定其位次握麾拥节并肸蠁于一堂擐甲荷殳得从班于两庑悬之巨牓表厥忠勋钖以纶章昭兹节烈于戏华筵敞朗长回日月之辉雕琰嵯峨永壮风云之色聿传久逺式载宠荣等谨按昭忠寺内有表奖忠勲额东为化成寺本朝雍正二年奉勅建门额皇上御书增堂子在长安左门外玉河桥东每年元旦亲祭凡国家有征讨大事必亲祭告原大时雍坊十八舖有府军卫羽林前卫原胡忠安公濚赐第在麻绳衚衕补翰林编修李宗易建亭于时雍坊居第之后名曰午风南城罗侍读景鸣隶书其上园广数亩缭以周垣径西南而入正北为舍三楹藏经史图籍亭在舍之南数寻北向望之若举葢然环植桃李间以杂卉丛竹亭稍北为小地上横木为桥引井水自渠而入可蓄可洩等谨按午风亭今无考原首善书院在宣武门内左方对城天启初邹公南臯冯公少墟两先生为都人士讲学之所叶少师台山撰碑董宗伯思白书党祸起魏忠贤矫㫖毁天下书院搥碎碑嗣即其地开局修厯原都察院左都御史吉水邹先生元标副都御史三原冯先生从吾万厯初各以建言予杖去里居讲学四十年泰昌初徴入掌宪公暇辄㑹讲城隍庙佥议建书院宣武门内城下御史周公宗建董之讲堂三楹后堂三楹供先圣陈经史典律以天启二年十一月开讲至四年六月罢讲御史倪文焕等诋为伪学疏曰聚不三不四之人説不痛不痒之话作不深不浅之揖噉不冷不热之饼乃碎碑暴于门外毁先圣主焚弃经史典律于堂中院且拆矣崇祯初倪等伏法院遂以存后礼部尚书徐光启率西洋人汤若望等借院修厯署曰厯局原京师首善之地琳宫梵宇鸱吻相望独无学者敬业乐羣之地徃时罗文恭徐文贞讲学率借僧舍诚大阙事也天启二年御史台诸公搆书院一所于宣武门内东墙下南臯少墟两先生朝退公余不通宾客不赴宴㑹辄入书院讲学一时士风为之稍变未㡬逆珰用事郭允厚朱童䝉辈相继论劾以讲学为门户及杨忠烈劾魏忠贤疏上党祸大作善𩔖一空而御史倪文焕遂奏请毁书院弃先师木主于路左左壁有记为叶公向髙文董公其昌书并碎焉书院既毁逆祠乃建矣原书院之设莫盛于元设山长以主之给廪饩以养之㡬遍天下其在京师者没太极书院明初各省俱有书院自张江陵当国始行严禁江陵没后复稍稍建置一时着名者徽州江右闗中无钖至天启中京师始有首善书院不知者统谓之东林但借东林二字以害诸君子葢东林乃无钖书院名也宋杨龟山先生所建后废为僧寺顾泾阳先生宪成自吏部罢归购其地建杨先生祠同志者相与搆精舍居焉至甲辰冬始与髙忠宪数公开讲其中立为㑹约一以考亭白鹿洞规为教然躬与讲席者仅数人时泾阳先生已辞光禄寺之召不赴于新进立朝诸公漠然无与也适忠宪起为总宪疏发御史崔呈秀之赃呈秀遂父事忠贤日嗾忠贤曰东林欲杀我父子既而杨左诸公交章劾珰珰益信诸人之言不虚也于是遂首毁京师书院而天下之书院俱毁矣原崇祯壬申夏华亭董先生召起入都予请先生重书碑一通先生冁然曰何必然曩时葢书两碑其一搥碎其一王廷评应遴摹勒藏壁间苐搜而出之足矣余亟徃物色之则先是为某侍御辇而庋之中城察院署中尚无恙也补邹南臯冯少墟建首善书院于京师巡视周季侯成之讲学以来四方之士掌科朱五吉郭黙清论之两公去国掌科亦外迁奄人执柄朱郭以监司超升京秩书院拆毁言者诋之不啻巢窟夫京师缙绅杂㳫之地一开讲学贤奸并进不能不为政蠧徐华亭灵济之㑹已丛议于前矣朱郭意在去两公初不因讲学起见然两公寔亦多此一事也补绿雨楼陆文裕深旧邸也在正阳宣武二门之间东曰素轩北曰潜室其中为书窟文裕记载集中今已失其处等谨按緑雨楼今无考増时宪书局在宣武门内天主堂西即明天启二年都御史邹元标副都御史冯从吾所建首善书院后礼部尚书徐光启借院修厯名曰厯局本朝仍令西洋人居此治理时宪书等谨按天主堂明万厯二十八年建本朝顺治十四年修康熙五十一年重修干隆四十年毁于火四十一年重建门额曰通微佳境并亭内碑铭均世祖章皇帝御制殿中扁曰万有真元聨曰无始无终先作形声真主宰宣仁宣义聿昭拯济大权衡圣祖仁皇帝御书西偏为时宪书局有扁曰勤慎可嘉世祖章皇帝御书门额曰天文厯法可传永久堂中扁曰密合天行曰尽善尽美后㕔扁曰声清气和聨曰云从髙处望琴向静中弹皆圣祖仁皇帝御书増世祖御制天主堂碑记易序卦革而受之以鼎革之象曰泽中有火革君子以治厯明时鼎之象曰木上有火鼎君子以正位凝命是以帝王膺承厯数协和万邦所事者皆敬天勤民之事而其要莫先于治厯定四时以成嵗功抚五辰而熙庶绩使雨旸时若民物咸亨道必由之矧开创之初昭式九围贻谋奕叶则治厯明时固正位凝命之先务也粤稽在昔伏羲制干支神农分八节黄帝综六术颛顼命二正自时厥后尧钦厯象舜察玑衡三统迭兴代有损益见于经传彰矣而其法皆不传若夫汉之太初唐之大衍元之授时俱号近天元厯尤为精密然用之既久亦多疎而不合葢积嵗而为厯积月而为嵗积日而为月积分而为日凡物与数之成于积者不能无差故语有之曰铢铢而称之至石必谬寸寸而度之至丈必差况天体之运行日月星辰之升降迟疾未始有穷而度以一定之法是以久则差差则敝而不可用凡厯之立法虽精而后不能无修改亦理势之必然也自汉以还迄于元末修改者七十余次创法者十有三家至于明代虽改元授时厯为大统之名而积分之术寔仍其旧及乎晩季分至渐乖朝野之言佥云宜改而西洋学者雅善推步于时汤若望航海而来理数兼畅被荐召试设局授粲奈衆议纷纷终莫能用嵗在甲申朕仰承天眷诞受多方适当正位凝命之时首举治厯明时之典仲秋月朔日有食之特遣大臣督率所司登台测騐其时刻分秒起复方位独与若望预奏者悉相符合及乙酉孟春之望再验月食亦纎毫无爽岂非天生斯人以待朕创制立法之用哉朕特任以司天造成新厯勅名时宪颁行逺迩若望素习泰西之教不婚不宦祇承朕命勉受卿秩洊厯三品仍赐以通微教师之名任事有年益勤厥职都城宣武门内向有祠宇素祀其教中所奉之神近复取钖赉所储而更新之朕巡幸南苑偶经斯地见神之仪貌如其国人堂牖器饰如其国制问其几上之书则曰此天主教之説也夫朕所服膺者尧舜周孔之道所讲求者精一执中之理至于𤣥笈贝文所称道徳楞严诸书虽尝涉猎而㫖趣茫然况西洋之书天主之教朕素未览閲焉能知其説哉若望入中国已数十年而能守教奉神肇新祠宇敬慎蠲洁始终不渝孜孜之诚良有可尚人臣懐此心以事君未有不敬其事者也朕甚嘉之因赐额名曰通微佳境而为之记铭曰大圆在上周回不已七精之动经纬有理庶绩百工于焉终始有器有法爰观爰纪惟此逺臣西国之良测天治厯克殚其长敬业奉神笃守弗忘乃陈仪象乃搆堂皇事神尽䖍事君尽职凡尔畴人永斯钦式増天主堂在宣武门东搆于西洋利玛窦自欧罗巴航海九万里入中国崇奉天主所画天主乃一小儿妇人抱之曰天母其手臂耳鼻皆隆起俨然如生人所印书册皆以白红一面反覆印之字皆傍行其书装法如宋板式外以漆革䕶之外以金银屈戌钩络所制有简平仪龙尾车沙漏逺镜候钟天琴之属原太极书院元中书行省杨惟中建原中书杨忠肃公惟中立周子祠建太极书院俾师儒赵复等讲授公䆳知性理学慨然欲以道济天下原赵仁甫本宋人被俘居燕其经学文章虽李敬斋元遗山亦推让焉朱彞尊原按濓溪祠太极书院寰宇通志一统志但云在城内而未详坊市所在等谨按太极书院其地虽无可考而春明梦余録叙述于首善书院条内故附于此原南之右曰顺承门原至正二十四年白索珠扈从皇太子出顺承门由雄霸河间故道往冀宁九月朔宦官蘓陇裕勒潜送宫女博果岱出自顺承门以达于皇太子原明兵逼京师诏赛音布哈以兵守顺承门等谨按顺承门明正统间改曰宣武本朝因之今人犹称为顺承门増庆元楼在顺承门内街西増丽春楼在顺承门内与庆元楼相对乃巴延太师之府第也増朝元楼在顺承门内近石桥庆元楼北等谨按庆元楼丽春楼朝元楼今俱无考原阜财坊四牌二十舖过象房桥有王恭厰燕山左衞真如寺承恩寺圆洪寺保安寺望乡台等谨按象房桥今仍其名王恭厰废今仅有前后王恭厰衚衕之名燕山左卫无考真如寺在今头发衚衕内有碑一明万厯三十年谕徳黄辉撰承恩寺本朝康熙年间毁于火后殿三楹东廊房三楹康熙五十四年僧智性重建前殿三楹西廊房三楹干隆十二年僧徳明重建圆洪寺久废今其地犹名圆洪寺街保安寺在今保安寺街寺内有磬二一铸明正徳五年制字一铸明万厯四十六年制字望乡台今无考原象房在宣武门西城墙北每嵗六月初伏官校用旗鼓迎象出宣武门濠内洗濯等谨按象房今隷于驯象所补象房𢎞治八年修葢原象初至京先于射所演习故谓之演象所而锦衣衞自有驯象所専管象奴及象只特命锦衣指挥一员提督之凡大朝㑹役象甚多驾辇䭾宝皆用之若常朝则止用六只耳所受禄秩俱视武弁有等差其在象房人有入观者能以鼻作觱栗铜鼓声观者持钱畀象奴如教献技又必斜睨象奴受钱满数而后昂鼻俯首呜呜出声将病耳中先有油出名曰山性发则预以巨绠縻絷之管象房缇帅申报兵部上疏得㫖始命再騐发光禄寺距其毙已旬余秽塞通衢过者避道大庖何尝需此残胔京师弥文大抵皆然也等谨按王恭厰灾雪庐焚余稿绥㓂纪畧皆载为天启六年五月六日芜史独载为五年六月而不载日乃系传闻之讹自当以明史五行志天启六年五月戊申为据也今改正原真如寺北向以其背象房而立也寺南松桧榆槐森遶皆象房树寺在元季为定力院南向今之象房是其山门葢象房初设于报国寺古松之畔以隔城致羁赴阙乃割定力院为驻象所等谨按保宁系辽时年号黄辉碑作元误本朝干隆四十年僧徳如重修原承恩律寺在都城西南隅寺址即古雪堂为戒坛下院宪宗纯皇帝勅赐知幻禅师以戒律开山至王恭厰火变之后益就倾圮原正徳八年四月令大兴宛平二县拨佃户二十于䕶国保安寺以供洒扫原嘉靖二年五月以江彬钱宁入官房及故保安寺改为燕山府军等卫凡十五所等谨按燕山府军等卫今废原吉祥寺在城内西元泰定间建原寺在城西南隅万厯丙午重修改名石镫菴翰林黄辉陶望龄集缙绅于此放生其后林増志踵行之尤盛原菴旧名吉祥万厯丙午西吴僧真程自云栖来居发古甃下得石幢一式如镫台旁镌般若心经一部唐广徳二年少府裴监施朝请郎赵偃书黄仪部汝亨过其地以菴甫治而镫适出遂手书额称石镫菴焉原石镫菴在承恩寺之右迨王恭厰火变菴亦灰烬矣等谨按石镫菴在今猪尾衚衕燕都逰览志已云化为灰烬则今之石镫菴乃后人重建非其旧矣今寺中有石香罏一云即旧传石镫然罏上并无镌刻心经其非旧物可知葢后人因镫无存遂指罏以附㑹耳黄汝亨书额亦无惟有碑一漫灭不可读碑隂尚存吉祥寺三字则斯地为菴之旧址无疑也又按石镫燕都逰览志作唐代宗时成纪郡夫人所造长安可逰记作广徳二年少府裴监所施两説互异钦定日下旧闻考卷四十九钦定日下旧闻考卷五十钦定四库全书钦定日下旧闻考卷五十城市等谨按朱彝尊原书自宣武门街西起至西北城角俱为西城本朝定制自泡子街南则隷南城故移于南城卷内又发祥坊䕶国寺街起至徳胜门街西城墻止原书隷北城今隷西城故移叙于西城卷后又按宣武门北有单牌楼曰瞻云又北二里许有四牌楼东曰行义西曰履仁南北曰大市街原金城坊五牌二十二舖有普照寺铁佛寺等谨按铁佛寺在顺城街四眼井铁佛像现存寺中普照寺无考原唐淤泥寺即今鹫峯寺鹫峯者唐僧之号也见唐人石刻心经中寺在内城西隅中有栴檀瑞相元学士程鉅夫记其説荒唐不足信然佛之体制衣纹踽踽欲动非近代人所能办原鹫峯寺在城西墻畔寺颇湫隘然供有栴檀佛其中像为栴檀木衣无缝天衣目上视手左昻右頫相好端严夐异常造歴代以来每随建都之地而供养之元镌栴檀佛像于石而树碑墀间恣人搨请原城隍庙之南有鹫峯寺栴檀佛像髙五尺许色近沈碧万歴中慈圣太后始傅以金原京师鹫峯寺有栴檀释迦接引像其足立处几于交趾不作八字衣纹都作直褶如出水衣附着股臂间靣目向上絶不似今满月相也原淤泥禅寺心经今在京师城内西南隅鹫峯寺正书其末曰大唐贞观二十二年三月吉日建立碑曰宫官张功谨敬徳监造今山东河北寺院多云创自敬徳或谓是尉迟敬徳考许敬宗所作敬徳神道碑及本传并无镇幽州事亦不当列于宫官之下也补京师有唐人所书心经三一贞观二十二年刻石在淤泥禅寺一赵偃书广徳二年刻石一大足年僧有晦建等谨按鹫峯寺亦名卧佛寺以寺有卧佛得名栴檀佛像本朝康熈四年十月奉勑移奉𢎞仁寺别以铜笵如来像还供本寺栴檀佛像自西土流傅震旦本末详𢎞仁寺条下至镌石佛像今𢎞仁寺圣安寺中俱有之而燕都逰览志所称树碑鹫峯寺墀间者则无可考所传唐时心经石幢今现在庭内字殊恶劣絶不𩔖唐人书且考贞观止于二十三年幢上误刻作三十二年又将三字改作二字以唐人书唐时年分何至谬误若此其为后人伪託无疑干隆二十六年御制重修鹫峯寺碑文辨証甚详足以正徃昔流传之误矣増御制重修鹫峯寺碑记鹫峯寺虽非古名刹而见称于帝京景物畧诸书者以寺有栴檀佛像故像即功徳经所云优填王以香木付天匠所造者其成像嵗月与佛授记因缘以及西土流传震旦始末元翰林承㫖程鉅夫记言之特详按像自金源始显于燕京元时由圣安寺而仁智殿至于大圣寿万安寺凡三易地明嘉靖中万安寺燬遂移奉于此本朝康熙四年皇祖以佛像屡着灵异宜庄校宝地表自胜因而兹寺湫隘不称迺于液池西堧建𢎞仁寺为瑞相道场复笵铜肖释迦如来像还供寺中夫如来无所从来亦无所去则即境即佛本不作分别观矧佛无我相人相説一合相即非一合相又何尝沾沾于彼之为是而此之为非乎寺相传为即唐淤泥寺其説本之明大学士商辂碑记谓剏寺时寺僧秀峯掘地得心经石幢一幢面镌唐贞观二十二年敕修淤泥寺及住持三藏比丘秀峯因僧名适同遂诩为开山宿果又以幢有宫官张功谨敬徳监造字辄云唐太宗命勋臣所建考其年尉迟敬徳久致仕乌得有至幽州建幢事且列名宫官后其妄固无容深辨今幢尚存字恶劣不𩔖唐人书或即秀峯诡为此刻以餙神奇无识者遂从而附会亦未可知苐閲歳已久姑仍之而碑辞则鄙俚实甚辂文人不应出此漫漶灭迹亦一快也乃孙承泽春明梦余录又以为鹫峯者唐僧之号夫灵鹫一峯即西竺耆阇崛兰若取以标名其义易晓且鹫之与秀音近字殊尤不容紊承泽生长于斯奈何随人耳食不加之辨审乎寺既渐就頺陁命内府葺新之俾复旧观因举其大畧识诸碑并为订正如右等谨按圆通菴今名圆通禅林在鹫峯寺东水塘之说无考呉士云水塘菴记石刻今在殿中原天顺元年五月勅户部令顺天府于大兴宛平二县各设养济院一所等谨按养济院旧址无考今五城改设栖流所西城二处余四城每城各一处俱在外城每年动支户部银两安插贫病无依之人原元世祖庙在金城坊洪武十年建补元世祖庙洪武初建每歳二八月中旬择日遣顺天府官祭嘉靖二十四年罢等谨按元世祖庙久废原元佑圣王灵应庙即今都城隍庙在城西刑部街増都城隍庙在大都城西南隅顺承门里向西国朝所创建有碑原天歴二年加封大都城隍神为䕶国保宁王夫人为䕶国保宁王妃原金佑圣王灵应碑贞元元年许复书元佑圣王灵应碑至元五年任栻撰张礼书元城隍庙碑至治四年庄文昭书元大都城隍佑圣王庙碑泰定三年立元大都城隍庙碑至顺二年虞集撰喀喇库库书元护国佑圣王记至正二十五年呉云书补都城隍庙元碑七在寝殿后其四在左一长明灯记立于至正二十六年十月一立于元贞元年正月韩从政撰文许复书并篆额一立于至正四年九月余阙撰文庄文昭书一立于至正二十五年十二月童梓撰文呉云书张篆额其三在右一立于至元五年六月任栻撰文张礼书其两碑则字蹟剥落不可复识矣寝殿内朱漆木桶二大可容水数十石有万厯时进造浴盆及换水二碑盖都中取水甚难贮此以备不虞而道士遂以神所沐浴谓目疾者洗之可愈用以诳人云补都城隍庙有元余忠宣公碑至正四年立石文辞猥鄙青阳集无之非公作也等谨按元时七碑久废浴盆二今存后殿然是否即明万歴间所造无可考矣缁素录所称换水碑二亦无存朱昆田原按许复所书碑本元成宗元贞元年立石而刘同人于司直误以元贞为贞元遂目曰金碑又庄文昭所书碑乃至正四年立石非至治也原都城隍庙在都城之西永乐中建中为大威灵祠后为寝祠左右为斋两庑为十八司前为阐威门门外左为钟鼔楼又前为顺徳门又前为都城隍门原北京都城隍庙中有石刻北平府三大字此国初旧物一老卒云其石长可丈六尺下有城隍庙三字既建北京埋而露其顶仪门塑十三省城隍皆立像左右相对每嵗顺天府官致祭等谨按今庙中殿庑门楼规制及殿门扁额与春明梦余录所载符合涌幢小品所称仪门内塑十三省城隍今考庙中祇列浙江等十二省城隍而江南省独缺葢明代以江南省为陪京故不与各省并耳至北平府三大字石刻久已无存矣原宣徳五年六月命行在工部修北京城隍祠原正统十二年十一月重建城隍庙成补嘉靖二十七年正月都城隍庙灾诏工部重建等谨按都城隍庙庙市今每嵗五月初一日起至初十日止非复每月三日亦非嵗朝后三日矣等谨按都城隍庙歴代以来敬礼崇饰本朝雍正四年干隆二十八年屡发帑兴修恢宏鉅丽视昔有加庭中有碑亭二一为世宗宪皇帝御制文碑一为皇上御制诗文碑正殿前楹扁曰永佑畿甸聫曰保障功隆俎豆千秋修祀典邦畿地重灵威万国仰神明皆世宗宪皇帝御书后楹扁曰神依民社聨曰灵巩天垣和㑹九州风雨协报崇国祀盈宁亿禩社方安后殿扁曰福䕃黄图皆皇上御书増世宗御制都城隍庙碑文国家受天眷命怀柔百神祀典所陈㒺不䖍肃况畿甸之内辇毂之间隂阳之所和风雨之所㑹人民稠集庶物蕃滋以熈以游以长以遂佐予茂育厥惟神庥都城旧有庙祀城隍之神礼臣以时享荐其内朕虑庙貎不肃展敬无由雍正四年正月特发帑金命官修饬是年五月告成土木之工丹雘之饰恢宏鉅丽视昔有加焉足以妥侑神明壮观都邑礼臣构亭砻石请赐文以为记朕惟礼有六祈之祭书有咸秩之文皆以报赛神功为民求福也方今海内乂安万物得所丰亨裕大富寿康宁酒醴牲牷丰洁咸备惟神实歆格焉而感格之道惟在一诚盖诚则通通则格陟降上下钖福在人以致年谷顺成闾阎乐业緐禧日集罄无不宜将朕与百姓咸嘉赖之今庙貌聿新用志嵗月且令祠官之有事于庭者读其文皆知设诚于中致恭于外斋明蠲洁克荐馨香副朕敬事神祗之意云増御制重修都城隍庙碑记城隍之文始着周易其丽于秩祀葢缘伊耆八蜡之水庸至春秋传郑祈四鄘宋用马四墉而其说差备自时厥后歴代正史未有明文欧阳修集古录采李阳冰城隍神记亦云祀典无之间考王应麟困学纪闻引北齐慕容俨镇郢城祀城隍祠则唐以前庙食故有援据今天下自县而州而府而省莫不立庙而都城隍庙尤天下所㑹归不与他等徃徃以统𨽻殊制即封号品数视之然神之所为御灾捍患与国之所以崇徳报功其义等尔乃闻里闬之甿禬禳趾错詹詹然求神于人尸祝告语曰前摄者忠肃于氏后代者忠愍杨氏也彼言之近凿政与鲍至南雍州记以萧相国庙为城隍神畧同抑不思于杨故明荩臣兹庙剏自金元时果谁氏之司且幽冀肇域以来有城即当有神更谁氏之司耶比嵗尝勅工官缮堞濬濠俾崇者芘安居深者衍润泽庶几先成民而后致力于神惟斯有以既其实而不徒为捧土揭木之故例矧朕敬承上苍鸿贶胥宇迄乎荒外西陲城郭诸国咸就戎索其称为行国向无金汤保障者亦已列堡开屯埤堄连延塞河环络不翅城金牙而隍蒲𩔖矣夫欲举曶爽逖听之衆无一夫不宥以都人士之怀又何一城一隍之区不可绥以都城隍之神之福哉而况省府州县之密迩户闼者哉神庙自雍正丙午兴修年久陊剥以今癸未正月集将作支内府金撤而新之由寝堂庑序庖湢以逮缭垣绰楔式奂式坚悉协程度维仪门左右植笏夹立者兼备外省城隍肖像虽询无典实尚不諐乎令牧郡守方伯㑹朝邦畿之指遂仍而弗改又以落成嘉平之吉于古索飨时适符爰亲诣瞻礼即事制长律纪之命并锲于碑使祠官被以神絃祇荐时事増干隆二十九年御制重修都城隍庙成因诣瞻礼诗福民育物受禋长岂在追封侯与王八蜡水庸垂义古六爻消息溯名详崇祠嵗久加丹雘清跸辰良致瓣香功着保甿同社稷讹传得氏或于杨允维万姓安耕贾惟冀三时协雨旸盛徳承天施厚贶大清奕叶巩金汤増东西二感圣庙在京都城隍庙南泥像増石佛寺又西转北则城隍庙自庙前巷口转北金城坊是此街坊之内有杨国公寺杨总统之父也坊之东金玉府内有琉璃碧瓦所葢八座藏藏经板在内甚为精制文宗敕印造三十六部散施诸禅刹江南亦有赐者坊内有军铁库帝师有大佛殿在坊之东翚飞栋宇甲于他寺等谨按东西二感圣庙及元之金玉府军铁库大佛殿今其遗处畧不复覩姑就析津志所载书之以存古蹟原舎饭蜡烛寺日给贫人粟米病者有医死者与棺原唐时禁京城丐者分置病坊于诸寺以廪之亦谓之悲田院即今蜡烛幡竿二寺也等谨按蜡烛寺在舎饭寺衚衕今称法光寺幡竿寺隷中城详本条下原咸宜坊二牌十舖有大小石佛寺能仁寺通妙宅显灵宫等谨按石佛寺在噼柴衚衕碑剥落不可读先寺僧掘地得石佛一乃弥勒像也寺盖由此得名然今并无两寺能仁寺在兵马司衚衕显灵宫在四眼井其旧门亦在兵马司衚衕相去半里许石额犹旧蹟也明嘉靖三年祭告碑二今并存本朝干隆二十一年重修殿宇宏整周以石栏有老松六虬枝屈曲葢数百年物也原至元十五年命承㫖和尔果斯冩太祖御容十六年复命冩太上皇御容与太宗旧御容俱置翰林院院官春秋致祭泰定四年造影堂于石佛寺未及迁后至元之六年翰林院言三朝御容祭所甚隘兼嵗久屋漏于石佛寺新影堂奉安为宜中书省臣奏此世祖定制当仍其旧报可原至治元年正月帝诣石佛寺以其墻垣疎坏命副枢准台佥院阿萨尔领围宿士卒以备巡逻原元统元年正月立司禋监奉太祖太宗睿宗三朝御容于石佛寺原大能仁寺洪熙元年因旧重修原大徳显灵宫在皇城西永乐时建成化中更拓其制又建弥罗阁嘉靖中复建昊极通明殿东辅萨君殿曰昭徳西弼王帅殿曰保真西殿有栢为雷所擘其枝委地如屏等谨按雷擘柏今无存各殿额俱燬原嘉靖三年二月营龙虎殿于显灵宫以奉真武等谨按灵官藤像无考原正徳十一年十一月刑科给事中齐之鸾上言迩者京师西角头新设花酒店房或云车驾将幸其间或云朝廷实收其利陛下为天地民物之主四海之富孰非其有乃至竞锥刀之利于倡优之馆乎请亟罢之不报等谨按花酒店无考原金元间有僧自称万松野老居燕京从容菴耶律楚材见之参学三年僧以湛然居士目之今干石桥之北有甎塔七级高丈五尺草生其顶有石额曰万松老人塔等谨按万松老人塔在西四牌楼南大街之西其北则甎塔寺衚衕也塔在民居中原额无存本朝干隆十八年奉敕修九级仍旧制塔尖则加合者也钦定日下旧闻考卷五十钦定日下旧闻考卷五十一钦定四库全书钦定日下旧闻考卷五十一城市原河漕西三牌十三舖有广平库阜成厰拣果厰永清左卫北新草塲普度堂白塔寺祝夀寺翊教寺等谨按广平库拣果厰久废今其地犹有广平库衚衕拣果厰衚衕之称阜成厰永清左卫北新草塲普度堂俱无考白塔寺翊教寺详本条下祝夀寺考五城坊巷衚衕集即普庆寺在鸣玉坊朱彞尊原书载入河漕西条下误今移归鸣玉坊条原正西曰和义西之右曰肃清西之左曰平则等谨按元西城三门平则其西南门也明永乐十九年改为二门西之北曰西直西之南曰平则正统间又改平则为阜成本朝因之今俗犹称平则门和义肃清二门今俱无是称矣补至元二十九年始用御史中丞崔彧言以明年正月营社稷于和义门内少南以春秋仲月上戊致祀牲牢器币三献之礼八成之乐亚于郊庙之隆矣原至元二十九年七月建社稷坛和义门内坛髙五丈方广如之社东稷西相去约五丈社稷土用青赤白黒四色依方位筑之中间覆以黄土稷坛一如社坛之制惟土不用五色坛皆北向社主用白石剡其上如钟埋其半于土中稷不用主树以松于社稷二坛之南各一株等谨按明史王章守阜城门昭忠录同甲申传信录作东直门原月张园在阜成门内傍城垣下入门两垂栁拂地黛柏苍槐深环石砌堂后枕一池甚脩广倒影入屋楹周遭菜畦今属冉都尉矣原宣家园在阜成门内旧为宣城伯卫公别业傍多宅宇外有菜圃百塍后属之焦鸿胪称焦园又属之毛户部称毛园旧有射堂为习武地今废矣牡丹数种向为京师第一先軰言初剏时多竒石石皆有名曰隅虎曰伫鹄曰惊羽曰奋距今不知所之矣等谨按月张宣家二园俱无考原帝王庙在西四牌楼大街之西南向嘉靖间建祀三皇五帝三王汉髙祖光武唐太宗宋太祖元世祖其中而两庑祀歴代名臣原嘉靖十年三月歴代帝王庙成先是中允廖道南请撤灵济宫神改设帝王庙礼部以所在窄隘宜择地别建于是工部相度阜成门内保安寺故址旧为官地改置神武后卫地势整洁且通西坛可鼎新之诏可遣工部侍郎钱如京督工工完上亲诣庙祭原帝王庙殿名景徳崇圣之殿东西两庑南砌二燎炉殿后为祭器库前为景徳门门外东为神库神厨宰牲亭钟楼又前为庙街门东西二坊曰景徳立下马牌原太祖洪武六年建帝王庙于金陵七年始设塑像未几遇火又建于鸡鸣山之阳及文皇都燕未遑设帝王庙仅于郊坛附祭至嘉靖十年始为位于文华殿而祭之其年中允廖道南请撤灵济宫二徐真君改设歴代帝王神位及歴代名臣上下其议于礼部时李任邱时为春卿谓徐知证知谔得罪名教固宜撤去但所在窄隘不足改设寝庙宜别择善地上以为然令工部相地以阜成门内保安寺故址整洁且通西坛可于此置庙上从其言次年夏竣役上亲临祭今帝王庙是也是年修撰姚涞即议黜元世祖祀李任邱亦执奏以为不可而止至二十四年竟斥去识者非之则费文通迎合也廖中允疏以大慈恩寺与灵济并称欲废慈恩改辟雍行飬老之礼礼臣以既有国学为至尊临幸之地似不必更葺别所惟寺内欢喜佛相应毁弃上是之像既毁不数年而此寺铲为鞠场邵陶两方士以提督灵济等宫领天下道教入衔矣任邱先已测上意故存此宫智哉増世宗肃皇帝之九年命建歴代帝王庙如留都越嵗庙成上亲诣致祭厥后嵗春秋遣大臣祭庙在阜成门内大市街之西故保安寺址也庙设主不像庙五室中三皇伏羲神农黄帝座左帝少昊帝颛顼帝喾帝尧帝舜座右禹王汤王武王座又东汉髙祖光武又西唐太宗宋太祖凡十有五帝庑从祀臣四坛东一坛九臣风后力牧臯陶䕫龙伯夷伯益伊尹傅説二坛十臣周公旦召公奭太公望召虎方叔张良萧何曹参陈平周勃西一坛八臣邓禹冯异诸葛亮房元龄杜如晦李靖李晟郭子仪二坛五臣曹彬潘美韩世忠岳飞张浚凡三十有二臣庙初元世祖犹列十年九月翰林修撰姚涞请撤元世祖祀部议不从二十四年二月礼科给事中陈棐复请撤元世祖及其臣穆唿哩等五人神主得㫖如请而南京亦撤其像祀矣其帝王陵寝诏地方官春秋祀如旧制等谨按帝王庙在阜成门大街北明嘉靖间建本朝顺治二年及康熈六十一年叠奉钦定増祀雍正二年世宗宪皇帝亲诣行礼七年重修有御制碑文干隆二十九年又修易盖正殿黄瓦皇上亲诣行礼有御制诗文俱勒碑殿庭殿内扁曰报功观徳聨曰治统溯钦承法戒兼资洵哉古可为监政经崇秩祀实枚式焕穆矣神其孔安皆皇上御书增顺治二年定每嵗春秋仲月诹日遣官祭帝王庙増辽太祖金太祖金世宗元太祖明太祖五帝増辽代功臣唿噜金代功臣宗翰宗望明代功臣徐达刘基等从祀増康熙六十一年十月谕歴代帝王每朝崇祀不过一二主或庙享其子而不及其父或配食其臣而不及其君应将凡曽在位除无道被弑亡国之主外尽宜入庙崇祀増康熙六十一年十月谕明愍帝无甚过失国亡由伊祖所致愍帝不可与亡国者例论而万歴泰昌天启三君不应入祀其歴代配飨功臣有治安之世辅佐有功者应量加增补増康熙六十一年十二月世宗宪皇帝祇遵圣祖仁皇帝谕㫖增祀帝王各立神牌每代合原祀为一龛増祀功臣亦各立牌位合原祀入两庑依次安设正殿原祀太昊伏羲氏炎帝神农氏黄帝轩辕氏为一龛帝少昊金天氏帝颛顼髙阳氏帝喾髙辛氏帝尧陶唐氏帝舜有虞氏为一龛夏王禹商王汤周武王汉髙祖汉光武为一龛唐太宗辽太祖金太祖金世宗为一龛宗太祖元太祖元世祖明太祖为一龛増祀夏王启仲康少康杼槐芒泄不降扄厪孔甲臯发商王太甲沃丁太庚小甲雍已太戊仲丁外壬河亶甲祖乙祖辛沃甲祖丁南庚阳甲盘庚小辛小乙武丁祖庚祖甲廪辛庚丁太丁帝乙合原祀夏共十有四王商共二十六王为一龛增祀周成王康王昭王穆王共王懿王孝王夷王宣王平王桓王庄王僖王惠王襄王顷王匡王定王简王灵王景王悼王敬王元王贞定王考王威烈王安王烈王显王慎靓王合原祀三十二王为一龛増祀汉惠帝文帝景帝武帝昭帝宣帝元帝成帝哀帝明帝章帝和帝殇帝安帝顺帝冲帝桓帝灵帝昭烈帝唐髙祖髙宗睿宗元宗肃宗代宗徳宗顺宗穆宗文宗武宗宣宗懿宗僖宗合原祀汉共二十一帝唐共十有五帝为一龛増祀辽太宗景宗圣宗兴宗道宗宋太宗真宗仁宗英宗神宗哲宗髙宗孝宗光宗宁宗理宗度宗端宗金太宗章宗宣宗合原祀辽共六帝宋共十有四帝金共五帝为一龛増祀元太宗定宗宪宗成宗武宗仁宗泰定帝文宗宁宗明太宗仁宗宣宗英宗景帝宪宗孝宗武宗世宗穆宗愍帝合原祀元共十有一帝明共十有二帝为一龛共増祀一百四十三君原祀五龛増二龛共七龛东庑原祀功臣风后傅説召公奭召穆公虎张良曹参周勃房元龄李靖许逺李晟韩世忠十有二人増祀仓颉毕公髙仲山甫魏相耿弇宋璟裴度李沆王曽富弼文彦愽李纲文天祥愽果宻常遇春杨士竒于谦刘大夏十有八人并自西庑原祀移入之䕫伯夷伊尹邓禹诸葛亮郭子仪曹彬宗翰穆唿哩徐逹十人共四十人西庑原祀力牧周公旦太公望方叔萧何陈平杜如晦张巡岳飞九人増祀仲虺吕侯尹吉甫刘章丙吉马援赵云狄仁杰姚崇李泌陆贽斡鲁吕䝉正宼准范仲淹韩琦司马光赵鼎托克托李文忠杨荣李贤二十二人并自东庑原祀移入之臯陶龙伯益冯异耶律赫噜宗望巴延刘基八人共三十有九人东西共増祀四十人合原祀以次分列共七十有九人増干隆元年谕㫖明建文为太祖之嫡孙缵承大统在位四年固俨然天下共主矣不系之以谥而称曰建文皇帝此俗称非史体也今明史既成着大学士九卿㑹议确拟具奏随遵㫖议准追谥明建文帝为恭闵惠皇帝制造神牌祀于太祖神牌之次増歴代帝王庙在阜成门内南向庙门三楹左右门各一前石梁三景徳门五楹崇基石栏前后三出陛中十有一级左右各九级左右门各一正中景徳崇圣殿九楹重檐崇基石栏南三出陛中十有三级左右各十有一级东西一出陛各十有二级两庑各七楹一出陛均八级庑前燎炉各一殿南御碑亭一殿后祭器库五楹均南向景徳门外其东神库神厨各三楹宰牲亭三楹均西向井亭一其西为承祭官致斋所庙门内东南钟楼一围垣周百八十六丈三尺八寸庙门外东西下马牌各一景徳街牌坊各一正殿覆黄色琉璃两庑青色琉璃増世宗御制歴代帝王庙碑文歴代帝王崇祀之制肇于唐天寳七载始置庙京城止及三代以前而已明洪武六年始于金陵立庙嘉靖十年乃建于京师阜成门内当明初定制时议礼之臣不能通知大体崇祀祇创业之君从祀惟开国之臣自兹以后阙焉我皇考圣祖仁皇帝秉大公之道折衷百代深惟祀典之宜修康熈六十一年特颁谕㫖命廷臣详悉从容确议具奏逮朕绍绪之初廷议始上旧崇祀帝王二十一位今増一百四十三位旧从祀功臣三十九人今增四十人朕遵奉先志重书牌位诹吉入庙行祭告之礼仰惟圣祖皇帝用意之厚立论之正夐乎不可及也夫三代以上若夏启之能敬承殷之太甲太戊武丁周之成王康王宣王颂美诗书光耀史牒三代以下英君哲后或继世而生则徳教累洽或间世而出则谟烈重光胥能致海宇之乂安跻斯民于康阜嘉言传于信史善政式为良规至凡䝉业守成之主即或运㑹各殊屯亨不一茍无闻于失徳咸帝命所宠绥爰及歴代名臣亦皆川岳钟灵为时辅佐功在社稷徳恊股肱比诸从龙之彦何多让焉而尚论未详明禋久旷其为缺畧也大矣夫钦崇徃哲景企前徽明徳可懐羹墻兴慕睠流风之所被泃歴世而勿谖若乃扩追逺之鸿规破拘墟之臆见自非忠厚立心寛仁为量卓识超于千古盛徳冠于百王未有能论及此者典礼修明有待今日然则圣祖皇帝之重加釐定公当周详诚千万世莫及之仁心而千万世不易之定论也庙貎既新叙述本末镌于青珉用昭示久逺焉増御制重修歴代帝王庙碑文歴代帝王之祀其准古迁庙观徳遗意而推而放之者欤书曰七世之庙可以观徳疏家以为世祧者迭迁徳盛者弗毁葢就一朝为言而周礼郑氏四𩔖注称三皇五帝九皇六十四氏咸祀之繁露引为自近溯逺之明证斯正合食所权舆然汉魏以来有司具仪率求之肇迹建都而不闻立庙洎唐迄明庙立而代以专祀开创为常其制又缺马未备我皇祖圣祖仁皇帝康熈六十一年勅谕礼官增祀茍非失徳失器即䝉业守成者皆得与飨我皇考世宗宪皇帝丕缵先型详定位次临御伊始亲诣视成着于奎文者綦悉间考旧史所纪剏守难易之辨尠有折衷定论以是对掦曩昔所为法施于民者不克兼既其实独斤斤于殿于门于坊具颜之曰景徳景徳焉尔徳故若是其偏而不举耶寅惟祖宗懋敬厥徳咸秩孔修观法之所存即知戒之所寓义至深逺大雅不云乎天难忱斯不易惟王召公奭迪王祈天永命一则曰监于有夏再则曰监于有殷寖假入庙而徴统系由百世之后等百世之王一自昭代㮣之皆名之为胜国有不深厪夫屋与墟之儆而憷惕动容者哉顾于其间歴选列辟若稽古之化浃烝人治光徃牒者罔不穆穆棣棣式在几筵崇异代同堂之报故于世数之迁而得其示戒于无形抑于世数之屡迁而不迁而得其垂法于有永稔乎此者观徳之意愈以睪然而兴矣庙自雍正癸丑缮葺距今且三十载爰以干隆壬午出内帑金庀而饬之故事瓴甋甃以纯緑兹特易葢正殿黄瓦用昭舄奕工告讫功适届甲申季春吉祀祇承家法躬荐新宫已为长律述事揭言其大指㑹所司请制文并锲诸碑复详阐之如此増干隆三年御制戊午季秋祭歴代帝王庙礼成纪述八韵明禋稽古制殷礼值秋时肃肃旂常列跄跄鹓鹭随爽风开寳扇旭日耀灵祠两序陈钟鼓千秋焕鼎彞羹墙増忾慕典籍信昭垂对越严将祀钦承俨若思志曽希舜禹心愧作君师代谢固天运孙曽鑑在兹增干隆二十九年御制重修歴代帝王庙告成既奉神御复位爰以春祭恭临式瞻实枚用申诚肃诗三皇五帝道功崇歴代君王懋建中虽是乘除抚人世莫非兢业代天工由来观徳视迁庙用以陈年新閟宫更忆戴黄教易瓦载闻刻羽发调桐考经圣祖加之位敬法世宗祀以躬乐亮礼章溯古制牲蠲币量冀神通落成涖止摅诚恪蒇祀虚徐仰显融周监在殷殷监夏难谌益切惕予衷原𢎞慈广济寺东望西安门西接平则门帝王庙南邻干石桥万松老人塔北近大街寺基二十畆等谨按𢎞慈广济寺在歴代帝王庙东寺基二十畆今无复旧规矣原万歴癸未彭城伯张守忠惠安伯张元善重修等谨按𢎞慈广济寺旧为西刘村寺金时刘望云建明天顺初僧普慧因其址重葺之赐额曰𢎞慈广济寺本朝康熈三十八年奉勅重建御制碑文勒石并临米芾观音赞及渗金释迦观音普贤像颁赐寺中正殿扁曰妙明圆通戒坛扁曰持梵律皆圣祖仁皇帝御书干隆十二年皇上临幸兹寺御制诗一首勒石殿西并御书种诸善根扁㳟悬殿内増圣祖御制𢎞慈广济寺碑葢闻堂开鹿苑夸祇树之香林境辟鹫峰传寳华之胜地若其清风盈丈室亦岂在于离羣皎月映禅心初何嫌于近市正以琳宫伊迩瞻龙象者知尊精舍非遥聴鼓钟者易肃兹𢎞慈广济寺夙称名刹旧住髙僧梵宇庄严峙鳯城之兑位呗音宣朗接紫陌之西隅古木垂䕃于阶除皓鹤闻经于戺户境幽尘隔如在山林心逺地偏焉知阛阓莲花幢内常明日月之灯栢子香中深入栴檀之海六时禅诵铎铃飨彻丹霄四海缁流钵钖云依法界蔵经阁敞珠聨贝叶之文説戒坛髙石㸃雨花之偈是以驻跸常临于浄地挥毫特贲于禅扉睠此幽恬赏其清旷僧湛祐心通释典志励䖍修葺陈构而维新率羣衲以遵礼住持僧然丛克襄厥事庭宇秩然盖其教以利益羣生为本其事以修持戒律为归朕嘉其同善之心挹彼广慈之义俯俞敦请爰钖斯文振宝筏之宗风𢎞金绳之觉路用垂贞石以示来兹増干隆十二年御制广济寺鐡树歌石桥之北鳯城西荘严净域开招提我来白昼考嵗月苔阶偶抚昔人碑石龟石柱出废址如幻具足非然疑寳构珠缨悬日月相好特表天人师戒坛左峙授摩羯擘窠神蹟辉云楣曲廊右转筑精舍虽城市也而幽竒庭前倔矗老干摩挲不辨桐与桤轮囷盘鬰戛霄汉层层旌节排神芝白足僧人称鐡树木疏希见谁能知大椿散木此其𩔖名以不壊理亦宜佷山千嵗挺不朽彼小隠耳奚堪题饱参佛定得如是熟閲世道何纷兮天风为我吹万虑童童盖下聊依迟钦定日下旧闻考卷五十一钦定日下旧闻考卷五十二钦定四库全书钦定日下旧闻考卷五十二城市原白塔寺建自辽夀隆二年塔制如幢色白如银至元八年加铜网石栏天顺二年改名妙应寺等谨按夀隆原书作夀昌按辽史夀隆为道宗年号而无夀昌纪年昌字葢隆字之误也今改正原妙应寺在阜成门内寺右偏有白塔一座创自辽寿昌二年为释迦佛舍利建内贮舍利戒珠二十粒香泥小塔二千无垢净光等陀罗尼经五部元至元八年世祖发视石函铜瓶香水盈满色如玉浆舍利坚圆灿若金粟前二龙王跪而守护瓶底获一铜钱上铸至元通寳四字帝后閲之愈加崇重即迎舍利崇饰斯塔角垂玉杵阶布石栏檐挂华鬘身络珠网制度之巧葢古今所罕有矣增凡塔下丰上鋭层层笋㧞也白塔独否其足则鋭其肩则丰如胆之倒垂然肩以上长项矗空节节而起顶覆铜盘盘上又一小铜塔塔通体皆白原至元十六年建圣夀万安寺于京城二十五年四月万安寺成佛像及牕壁皆金饰之凡费金五百四十两有奇水银二百四十觔二十六年七月幸大圣夀万安寺置栴檀佛像命帝师及西僧作佛事坐静二十㑹原元贞元年正月壬戌以国忌即大圣夀万安寺饭僧七万原至治元年七月奉仁宗及帝御容于大圣夀万安寺原天厯元年十月幸大圣夀万安寺谒世祖裕宗神御殿二年五月幸大圣夀万安寺作佛事于世祖神御殿原世祖帝后影堂在大圣夀万安寺裕宗帝后亦在焉世祖影堂藏玉册十有二牒玉寳一钮堂有真珠帘又有珊瑚树碧甸子山之属等谨按元代影堂乆废玉册玉寳等物今俱无存原至正二十八年六月甲寅大都大圣寿万安寺灾是日未时雷雨中有火自空而下其殿嵴东鳌鱼口火熖出佛身上亦火起帝闻之泣下亟命百官救护惟东西二影堂神主及寳玩器物得免余皆焚燬此寺旧名白塔自世祖以来为百官习仪之所其殿陛栏楯一如内廷之制成宗时置世祖影堂于殿之西裕宗影堂于殿之东月遣大臣设祭原天顺元年改妙应寺赐额成化元年于塔座周围甎造灯笼一百八座以奉佛塔相传西方属金故建白塔镇之然同时元剏有五色塔而今仅有黒塔在其后余湮没莫考矣等谨按妙应寺旧名大圣寿万安寺又名白塔寺在阜成门街北剏自辽道宗年间元至元二十六年奉迎栴檀佛像居寺之后殿详𢎞仁寺条下明天顺元年改名妙应本朝康熙二十七年修寺与塔有御制碑文二立石殿庭中干隆十八年重修御书般若波罗蜜多心经一卷及梵文尊胜咒并赐大藏真经全部七百廿四函以为塔之镇御制修妙应寺文及修白塔铭俱勒石七佛殿庭中正殿扁曰意珠心镜塔下三寳殿扁曰具六神通聨曰风散异香禅偈静鸟窥清呗法筵开皆皇上御书四十一年奉勅又修寺内有御制满汉䝉古西番合璧大藏全咒十套西番首楞严经一分维摩诘所説大乗经全部寺僧敬谨尊藏増圣祖御制妙应寺碑都城西偏阜成门之左有白塔寺相传辽道宗四十二年建其制如幢为白银色元世祖复崇饰之明天顺中复改为妙应寺计塔寺创始于辽距今五百九十二年矣歴嵗旣多渐就圯隳朕惟我皇考世祖章皇帝定鼎燕都四方所止兹塔与寺当都城干兑之隅兆庶瞻仰不欲使数百年旧蹟一旦頽落倾弛爰命鸠工庀材揆日而葺治之凡丹青黝垩垣槛栏楹之制皆焕乎一新无改旧观无増侈饰特以修举废坠昭示来兹而已役旣成乃志其嵗月而勒诸石増圣祖御制妙应寺碑白塔妙应寺嵗乆渐頽旣命仍旧制修治载攷像教之传其来已逺胜㑹古刹代有盛衰朕方以圣人之道治天下型徳昭俭古训是师有所规度务崇简朴缅维辽以来至于我朝中更四代定鼎于兹六七百年王气之所扶舆虽一树一石犹不忍其湮废兹塔也屹金方之名区俨先代之旧观葺而新之盖风人勿翦之义也稽自元明间工竣皆勒贞珉详厥本末今之役其可不纪乎爰伐石树碑述所以修举之意增御制重修妙应寺碑京师阜成门东白塔妙应寺自我皇祖圣祖仁皇帝増葺鼎新迄于今几七十年矣层构岿然凌峙霄汉而金碧垩雘渐复漫漶寺之堂庑门垣亦滋剥蚀朕惟首善之区凡琳宫梵宇所以壮观瞻而卫法寳者有其举之莫可废也兹寺建自辽道宗时歴元迄明代加崇饰迨圣祖康熙二十七年焕旧为新御制碑文以修举废坠无増侈饰之义垂示来许夫慈氏之教无而能妙空而善应寂感无方不可思议而窣堵波为供养荘严第一功徳矧兹圣蹟垂昭𢎞敞巍峻光逺益耀都人士庶莫不瞻视䖍奉尤所当崇护于勿替者方今䝉被鸿庥海㝢乂宁黎兆殷阜力有余羡爰勅有司徴材召工因其旧观普事营饰不陋不侈一循皇祖之志不数月而蒇厥事翚飞鸟革耀如翼如寳铎金铃相轮丕焕寿隆以来数百年之胜蹟頼皇祖持护之灵得以弗坠于赫哉圣泽之所庇者逺也役旣成识其缘起于右増御制重修白塔碑铭粤大清干隆十有八年嵗在癸酉秋七月重修妙应寺白塔朕手书般若波罗宻多心经一卷及梵文尊胜咒并大藏真经全部七百廿四函用以为镇閲三月工竣旣勒文纪事复为之铭曰神京西偏寳塔屹然位正临兑隅袤控干色应金白形规幢圆昉于何时剏辽迄元载歴有明更名以传皇我圣祖修举废湮然不断灯演无遮筵祇陀金布阇崛石邉流丹耀景虹光烛天空花不散鲁殿巍焉予缅圣泽敢弗祇䖍爰命葺釐完毁补偏咨将作匠量水衡钱敝者更之漫漶饰旃匪棘其欲期善继先像设告蒇亲莅礼观庄严珠珞的烁寳莲圆相具足卍字骈旋伽梨互映忍铠并坚栴檀云涌狮象队联周视招提五色相鲜天龙八部鸡足九堧地字无垢界名初禅七寳竞彩百和腾烟毕落枝蔚曼殊华妍峩峩窣堵㧞地孤骞玉笋不箨雪山齐巅放毫相光现离垢缘金柈影直寳铎响连于烁兰若朗耀大千皇祖遗蹟勿坠益绵圣祖丕冒佛慈广延上资寿母福海无边共溥利益覃及垓埏运华严界散功徳泉紧兹精蓝实广福田爰志乐石垂亿万年原附近有黒塔寺青塔寺然寺存而无塔原𢎞庆寺在顺天府西旧名黑塔寺正綂元年改建等谨按黒塔寺在南小街氷窖衚衕青塔寺在阜成门四条衚衕相距里许皆无塔亦皆无寺额独各有碑可考耳等谨按草塲口有万佛寺俗亦唿黒塔寺其衚衕亦以黒塔寺名寺无塔亦无碑碣可考不知何以沿其称也増阜成门内关帝庙不知何时所建元㤗定间修等谨按闗帝庙在西四牌楼宣武街西额曰㕠闗帝庙葢两像并祀也庙内有元李用呉律二碣又明碑三一为正统十年侍读学士苖衷撰一为𢎞治十五年光禄卿张天骏撰一为嘉靖十九年通政司右参议蔡文魁撰本朝干隆三十六年重修等谨按呉律碑元泰定三年立其先又有李用碑泰定元年立辞义冗浅不具録补汉经厰外厰圣祚隆长寺有万厯四十五年勅建碑等谨按圣祚隆长寺在西四牌楼北宣武街西报子衚衕明万厯间初建碑无存本朝干隆二十一年修有御制诗殿中扁二一曰般若观空一曰莲花浄界聨曰妙谛不多禅一指善縁无量佛千身皆皇上御书増干隆二十一年御制隆长寺诗燕都四百载梵宇数盈千自不无頽废岂能尽弃捐闲因为葺筑亦以近街鄽重见金轮焕成诗纪嵗年原成化二十二年冬十月复建大永昌寺先是寺建于西市已有成绪及国师继晓以星变被谴寺亦随废至是太监梁芳请更择地建之乃令工部左侍郎杜谦等相度地基得故广平侯袁瑄宅时瑄家已失侯瑄妻固请以宅献而託芳请袭侯芳言于上而许之旣又市其傍民居数十家大兴工役视旧益加广矣原二十三年五月以工部尚书谢一䕫代杜谦督造大永昌寺原正徳五年六月户部言永昌寺旧址改建为仓未有名乃赐名曰太平仓原六年十一月以太平仓赐永寿伯朱徳为私第户部尚书孙交言昔田蚡请考功地益宅汉武不许夫隙地尚不轻畀况此仓乎奏入不聼原八年三月改太平仓为镇国府又欲毁厫口为府㕔工部奏祖宗稽古建官府部具有定制今改仓为府有乖旧典况位属干方干天门也且此地初为永昌寺再为新石厰又为太平仓屡改屡废推之地理察之人事俱未便上曰旣以此地为天门宜当通逹前此闭塞何不以闻其以实陈状工部再请罪乃宥之原嘉靖元年五月改镇国府仍为太平仓命总督仓塲官管理原康陵先立镇国府后乃自封镇国公府在鸣玉坊嘉靖初仍改太平仓矣都人至今犹唿西帅府衚衕也等谨按西四牌楼大街以北有帅府衚衕又北有太平仓衚衕皆沿旧称也今仓府遗迹俱无可考原普安寺在西城河漕西翊教寺之东有李贤董份二碑等谨按普安寺在翊教寺西析津日记作在翊教寺东误李贤碑无考董份碑今存词甚鄙俚且误份为汾乃他人伪托至翊教寺攷明侍郎汪道昆编修林増志二碑俱称始于宋时迄今尚为戒坛下院亦古刹也原正法寺寳禅寺俱在河漕西有勅建碑等谨按寳禅寺在寳禅寺衚衕明尚书万安学士彭华尚书甘为霖三碑今并存寺中本朝康熙年间大学士明珠干隆年间大学士公傅恒先后修葺立碣以纪其事正法寺在寳禅寺西干隆二十一年官因其旧修葺之改额曰正觉明孝宗武宗二碑俱存为内官黄高立者既乖褒予之义而辞复甚俚今槪不録原至大元年立大承华普庆寺都总管府二年改延禧监寻改崇祥监四年陞为崇祥院泰定四年复改为大承华普庆寺总管府天厯元年改为崇祥总管府置普庆营缮提㸃所三年改为营缮司原至大四年十月赐大普庆寺金千两银五千两钞万锭西锦綵縀纱罗布帛万端田八万畮邸舍四百间皇庆二年七月赐普庆寺益都田百七十顷原至治元年二月作仁宗神御殿于普庆寺原泰定元年四月作昭圣皇后御容殿于普庆寺八月遣翰林学士承㫖鄂齐尔祀太祖太宗睿宗御容于普庆寺补寳禅寺在崇国寺之街西即元大承华普庆寺也成化庚寅供用库内官麻俊买地治宅掘土得赵承㫖碑始知为寺基乃复建佛殿山门廊庑厨库悉具闻于朝改赐额曰寳禅寺立太子少保户部尚书眉山万安碑于庭以寺旣改额承㫖旧碑废不复存夫承㫖书法世所共珍内官惟知少保尚书之文足重于世而不知安之人品污下见其文者方且唾而不观咸以不见承㫖碑为憾也等谨按孟頫碑乆废已见前蓟邱杂抄所载矣补笑巖徳寳禅师生长都下受法于玉泉明聪万厯初居西城之柳巷人罕知者一日有梵僧来叅亚身翘䄂作种种相师以拄杖画字随方答之僧作礼腾空而去弟子问适来僧问何法师曰此阿罗汉西天秘宻语也云栖祩宏曰予尝游京师叅笑巖于柳巷败屋数椽残僧数辈而已其高致可想见今其塔在小西门万厯十二年立塔铭云南布政司叅政南城罗汝芳所撰也増明僧徳寳号笑巖京师人锦衣世家呉氏子也生于正徳壬申年二十二披薙于都门之广慧寺师事了空徧叅名山得绍临济二十八代衣钵其传灯弟子则有天童磬山焉卒年七十四墓在西直门外之小西门我世祖章皇帝诏举天下高僧如报恩目澄昂溪者皆其法裔也世祖章皇帝三瞻礼焉且命朔望祀之所着有南北集行世等谨按今西直门草厰地有以柳巷名者小西门僧塔无考原朝天宫西三牌十五舖有椒园厰菊子园官菜园西城草厰青塔寺立禅庙朝阳菴秀头菴妙清观等谨按朝天宫本元代旧址盛于明嘉靖时斋醮之及无虚日考名山藏所纪其崇奉与大髙𤣥殿相埓明宪宗诗云禁城西北名朝天重檐巨栋三千间致饰之巍焕有由来矣燬于天启年间今阜成门东北虽有宫门口东廊下西廊下之名其实周廻数里大半为民居矣西廊下有闗帝庙乃土人因其余址而葺之者然止大殿三楹殿前甬道绵亘数百武砌石断续犹见当时规制宫后向存旧殿三重土人唿为狮子府葢即元天师府也今皆废西城草厰今蒋养房衚衕有隙地犹有是名或即其遗址也朝阳菴在玉带衚衕有明嘉靖二十年重修碑称正徳戊寅寺获石佛一又尊胜咒幢一上刻开皇年号曰朝阳寺云云今石幢犹存菴中幢二面正书六面梵书正书残缺其可见者第一行为寺故灵塔记五字第二行为宛平西闗人也父李祥母王氏师自十一十六字第三行为寺主为师施经受具自后徧习经论于大十六字第四行为僧腊二十二茶毘七字第五行为二十六日建五字第六行为法弟比丘尼沙门智懃九字按辽史开泰二年改唐幽都县为宛平县宛平之名自此始今幢有宛平字其为辽时物无疑开皇之号盖伪托也旧获石佛今无存别有香罏石座其制八角每角亦有三梵字妙清观详后条椒园厰菊子园官菜园立禅庙秀头菴皆无考原朝天宫在皇城西北元之天师府也原宣宗章皇帝倣南都之制建朝天宫于皇城西北有三清殿以奉上清太清玉清通明殿以奉上帝建普济景治总制寳藏佑圣靖应崇真文昌元应九殿以奉诸神东西建具服殿以备临幸宫成于宣徳八年闰八月御制诗文勒碑纪事宪宗纯皇帝成化十七年六月重修亦御制诗文勒碑纪事至天启六年六月廿夜十三殿齐灾宫后天师府有赵孟頫张天师像赞碑大道歌碑虞集黄箓大醮碑原凡大朝㑹百官先期习仪二日国初或在庆寿寺或在灵济宫宣徳间建朝天宫于阜成门内白塔寺西始为定所等谨按帝京景物畧载赵孟頫虞集朝天宫三碑明宣徳成化间纪事二碑今俱无存等谨按妙清观在西直门南小街扒儿衚衕明景泰七年碑犹在碑隂刻云崇祯十一年六月初二日安民厰天灾震塌本观十二年六月之吉重修所谓天灾乃安民厰火药局灾也寺今仅存殿三楹原阜城门迤北三里许为正义坊坊北数武有十方禅院相传为北留菴万歴初有大力者夺之于时五台陆公捐资首倡归其直堂其址畚筑之余得残碑尺许有贞观年月及北留寺记等字然后知其为唐寺也等谨按十方禅院在西直门小街土人亦唿为弥勒菴唐残碑无考原鸣玉坊三牌一十四舗有神武后卫燕山卫浄妙菴古灯菴寳禅寺普度寺响铃寺等谨按神武等卫令废寳禅寺详见前河漕西条下响铃寺即今新街口祝寿寺俗犹仍其名浄妙菴普度寺俱无考原日中坊四牌十九舗有永㤗寺广济寺延夀寺等谨按永㤗寺在西直门大街髙井衚衕内有碑二一为明成化八年沙门圆显撰一为兵部侍郎谢九仪撰而年号剥落不可辨广济寺在西直门新街口明正徳九年为梅乐禅师勅建有沙门大勋撰碑又有梅乐禅师小传一碑都穆撰吴寛跋今并存寺中延寿寺𨽻中城详本条下増西之北曰西直永乐十九年立増新街口龙王庙雍正七年勅建等谨按龙王庙在西直门内街东雍正七年世宗宪皇帝发帑创建干隆十八年奉㫖易盖琉璃瓦三十八年奉勅重修増崇元观在西直门内新街口俗名曹公观等谨按崇元观在西直门大街北观门去通衢数十武绰楔表之上有三界圣境四字有旧碑一漫灭不可辨本朝干隆二十三年修有御制诗立碑庭中玉皇殿扁曰神霄辑瑞三皇殿扁曰统纪权舆三清殿扁曰道徳开宗玉皇殿聨曰帝座星辰环紫极仙阶鸾鹤捧红云皆皇上御书増干隆二十三年御制崇元观拈香即事诗观瞻日下属神皐葺旧宁烦事伐鼛庆落便中纡法驾崇元疑早会仙曹金题重灿云房复绛节纷朝玉座髙七字聊因识縁起楔碑乘暇一挥毫椓人何事当䕫皐建筑居然兴鼓鼛富贵那曽镇尔軰裔苖诚未忝其曹开门已忘君恩厚督厰偏夸珰势髙览古不禁懐鑑古慎微切切在含毫钦定日下旧闻考卷五十二钦定日下旧闻考卷五十三钦定四库全书钦定日下旧闻考卷五十三城市原发祥坊七舖有大兴左卫崇国寺正觉寺𢎞善寺白米寺等谨按崇国寺在今西四牌楼大街东徳胜门大街西明宣徳年赐名大隆善寺成化间赐名大隆善护国寺今其地称护国寺街每月逢七八两日有庙市大兴左卫𢎞善寺白米寺俱无考正觉寺详后本条下原崇国寺在皇城西北隅定府大街元时有东西二崇国寺此则西崇国寺也赵孟頫书有寺碑宣徳间重建赐额大隆善护国寺今都人犹称崇国焉等谨按定府大街在东而护国寺在西中隔徳胜门大街游览志云寺在定府街殆纪载之讹也又护国之名乃明成化间所増此云宣徳亦属失考至都人称崇国者或当日初改寺名时语今皆称为护国矣原大隆善护国寺都人唿崇国寺寺始至元皇庆脩之延祐脩之至正又脩之元故有南北二崇国寺此其北也宣徳已酉赐名隆善成化壬辰加护国名正徳壬申勅西畨大庆法王凌戬巴勒丹大觉法王札什藏布等居此中殿三旁殿八最后景命殿殿傍塔二曰佛舍利塔成化八年勅碑二正徳七年勅碑二梵字碑二又天顺二年碑二其一西天大喇嘛桑噶巴拉行实碑其一大国师智光功行碑又有元碑四其一至元十一年重脩崇国寺碑沙门雪磵法祯撰其一至正十四年皇帝勅谕碑其一皇庆元年崇教大师演公碑赵孟頫撰并书其一石断为七环铁束而立之至正二十四年隆安选公传戒碑危素撰并书寺为托克托丞相故宅今千佛殿傍立一老髯幞头朱衣一老妪凤冠朱裳者托克托夫妇也后僧録司司右姚少师影堂少师佐成祖为靖难首勲侑享太庙嘉靖九年移祀大兴隆寺俄寺灾移此木主题推忠报国协谋宣力文臣特进荣禄大夫上柱国荣国公姚广孝像露顶袈裟趺坐上有偈署独菴老人题独菴少师号也等谨按寺中诸碑林立帝京景物畧所载元碑四俱存其未载者尚有至元二十一年圣㫖碑碑阴刻崇国北寺地产图又元小碣二一为大徳二年转长生藏经记一为至治元年看转大藏经长供记所载明碑八成化中勅碑二俱存朱彝尊原书引帝京景物畧作七年立今考碑文实八年非七年也据碑改正正徳七年二碑及天顺二年二碑今各存其一梵字碑二俱存其未载者尚有宣徳十年大国师巴勒丹札什寿像碑成化十七年勅建大隆善护国寺看诵藏经碑嘉靖二十二年藏布嘉勒灿承继祖传住持碑今遴载于后并恭载本朝康熈六十一年御制崇国寺碑殿旁二塔今存托克托夫妇像现侍立殿中姚广孝画像无考等谨按倪粲炙砚録又云陶氏辍耕録载元世系完泽笃作完者笃格坚作华坚忽都笃作忿都笃亦怜真班作懿怜真班当以石刻为正云云此盖据石刻以订陶宗仪之误自谓精审今按同文韵统证以䝉古及西畨语一一釐定之乃悉与正音相合不但辍耕録所载字舛声淆即石刻之文亦不免沿譌袭谬所谓楚固失之齐亦未为得也朱彝尊原按赵子砥燕云録称奉使官中书侍郎陈过庭门下侍郎耿南仲并文武五十余员元在真定丁未八月遣诣燕山崇国寺安泊则崇国寺金已有之盖南北二寺北建自演公南则金之旧今已迷其处矣等谨按金元之崇国寺明改护国本朝康熈六十一年奉勅修有圣祖仁皇帝御制碑文干隆十二年圣驾临幸有御制诗皆恭镌立石寺中增圣祖御制崇国寺碑文禁城西安门外干隅有崇国寺元大徳时所建至明正徳间命大庆法王居之为西僧香火地迄今二百余载康熙六十年春诸䝉古汗王贝勒贝子公台吉塔布囊等请剏寺祝釐朕未俞允复合词陈奏谓兹寺为前代名刹规模具存纂葺之工减于肇构坚恳兴修朕重违其诚勉从所请于是藩族庀材匠氏并力经始落成曽不踰岁盖栋宇仍旧而丹雘増焕矣诸䝉古恭顺三朝述职无旷至于朕躬欵化益衆凡在龙堆瀚海内外百余部落皆吾籓篱屏翰故徃岁亲征漠北除其蟊贼近复平定西藏宁其疆宇实嘉诸䝉古忠爱之忱永矢不渝也今诸䝉古建新兹寺用祈福佑朕躬益见诸䝉古感恩思报之诚而上下交孚至于絶漠遐陬胥聨为一体焉爰为记増干隆十二年御制护国寺诗护国祗园已有年胜蹟灵踪传日下谁知今日梵王宇乃是前元丞相舍我屡经过未临顾问古寻诗其可罢初冬清跸移御园道便琳宫一停驾重扃狞有开明守曲砌明争越绫砑森然乔木荫玉墀纷若丰碑傍云榭天人帝释各殊相或喜而断怒而咤夜摩兠率六欲天其次修罗鬼王伯能仁端居乃无为信有三摩司造化试思舍宅福何在墨胎翁妪相看乍幞头凤帔易旧装祗博腐儒相奖借道同岂必系衣冠雀弁黄收异周夏北魏金辽率殷鉴谬云复古罪无赦当年爕理责难辞翁而有知首肯谢甲第潭潭富且宏周览规模増感讶隔街燕国有赐居其门如水才三架原正觉寺在发祥坊等谨按正觉寺在正觉寺衚衕有碑二一为成化四年翰林院修撰陈鑑撰録畧如左一为嘉靖元年通政司参议顾经撰辞冗不具録原金刚寺在积水潭之上兴徳寺东寺有石勒金刚经前小阁后静室纸牕棐几殊有幽趣后乃改剏大殿高阁左右翼楼数十楹往昔清深幽逺之致尽化于砂砾间矣原金刚寺即般若菴也背潮水面曲巷旧有竹数丛小屋一区万厯中蜀僧省南大之前立大殿后建高阁寺西庑石刻金刚经署宰官名倩人笔也士大夫看莲北湖每一憩寺中等谨按金刚寺又名般若菴在积水潭东南石刻金刚经今无存惟姚希孟募縁疏碑及本朝顺治十年大理寺丞高去奢撰碑在庭中原兴徳古刹左傍地俱售之般若菴逼仄不能容步右傍多僧舍修篁緑箨丛木青柯相望楚楚后有平台大可畆许解带临风开襟敌水固不减在濠濮间也等谨按兴徳古刹今寺额曰兴隆禅林在金刚寺后平台久废原从兴徳寺折北而西为莲花菴疎林朗樾含吐余清后一台瞰湖阳诸寺若列眉案隣有火神祠后亦有台可以眺逺等谨按莲花菴今未详其处游览志云从兴徳折北而西则莲花之距兴徳径颇纡回或一二里许皆未定今按地安桥北有火神庙庙后濒湖有楼可瞻眺志所称菴祠遗迹或即其地然他无可证谨识以阙疑原海子在府西三里汪洋如海中有芰荷凫鸥可玩原禁城中外海子即古燕市积水潭也源出西山一畆马眼诸泉绕出瓮山后滙为七里泺纡回向西南行数十里称高梁河将近城分为二外绕都城开水门内注潭中入为内海子绕禁城出巽方流玉河桥合外隍入于大通河原积水潭在都城西北隅东西亘二里余南北半之西山诸泉从高梁桥流入北水闗滙此或因内多植莲名为莲花池或因水阳有浄业寺名为浄业湖内官监向严鱼禁今稍弛矣酒后一苇山光水色箫鼓中流时复相遇江以北来无此胜游然泛必从小径抵鰕菜亭乃尽幽深之致每年三伏日锦衣卫率御马监官校浴马湖干如濯云锦中元夜寺僧于浄业湖边放水灯杂入莲花中游人设水嬉为盂兰㑹梵呗钟鼓杂以宴饮达旦不已水中花炮有凫鴈龟鱼诸种冬时河冻作小氷牀各坐于上一人挽行轮滑如骤驶好事者恒觅十余牀擕围炉酒具酌氷凌中积水潭水从徳胜桥东下桥东偏有公田若干顷中贵引水为池以灌禾黍緑杨鬖鬖一望无际稍折而南直环北安门宫墙左右流入禁城为太液池汪洋如海俗唿海子套原海子岸上接龙王堂以石甃其四周海子一名积水潭聚西北诸泉之水流行入都城而滙于此汪洋如海都人因名焉仁宗延祐六年二月都水监计㑹前后与原修旧石岸相接月五日兴工十一日工毕至治三年三月大都河道提举司言海子南岸东西道路当两城要冲金水河浸润于其上海子风浪冲啮于其下且道狭不时溃䧟泥泞车马艰于徃来如以石砌之实永久之计也泰定元年四月工部应副工物七月兴工八月工毕原至元三十年秋车驾还自上都过积水潭见舳舻蔽水天颜为之开怿特赐都水监郭公钱一万二千五百缗仍以旧职兼提调通惠河漕运事补都人唿飞放泊为南海子积水潭为西海子按海子之名见于唐季王镕为镇帅有海子园尝馆李匡威于此北人凡水之积者辄目为海若寳坻之七里海昌平北之四海冶是也元时运船直至积水潭王元章诗燕山三月风和柔海子酒船如画楼想见舟楫之盛自徐武宁改筑北平城后运河海子截而为二城内积土日髙虽有舟楫桥梁不能度矣増大都之中旧有积水潭聚西北诸泉之水流行入都城而滙于此汪洋如海都人因名焉世祖肇造都邑壮丽阙庭而海水镜浄正在皇城之北万寿山之阴自至元三十年浚通惠河成上自昌平白浮村之神山泉下流有王家山泉昌平西虎眼泉孟村一畆泉西来马眼泉侯家庄石河泉灌石村南泉榆河温汤龙泉冷水泉玉泉诸水毕合遂建澄清闸于海子之东有桥南直御园通惠河碑有云取象星辰紫宫之后阁道横贯天之银汉也拟迹古昔恣民渔採泽梁无禁周之灵沼也増积水潭在宛平县西北三里东西亘二里余南北半之西山诸泉从高梁桥流入北水闗滙此折而东南直环地安门宫墻流入禁城为太液池元时既开通惠河运船直至积水潭自明初改筑京城与运河截而为二积土日高舟楫不至是潭之寛广已非旧观故今指近徳胜桥者为积水潭稍东南者为十刹海又东南者为莲花泡子其始实皆从积水潭引导成池也等谨按积水潭上有镇水观音菴本朝干隆二十六年改建赐名曰滙通祠有扁二一曰潮音普觉一曰功兼利济皆皇上御书庭中恭立御制诗碑増干隆二十六年御制积水潭滙通祠诗潴蓄长流济大通澄潭积水映遥空为闗溯涧应垂制因葺崇祠喜毕工海寺月桥率难考灯船歌馆漫教同纪吟权当留碑记殷鉴恒深惕若衷増又御制积水潭三首积水苍池蓄衆流节宣形胜巩皇州疏淤导顺植桃栁三里长溪可进舟一座湖亭倚大隄两边水自别高低片时济胜浮烟舫春树人家望转迷烟中遥见庙垣红瞬息灵祠抵滙通雨意溟蒙犹未止出郊即看麦苗芃等谨按朱彞尊原书所载卢亘诗朱昆田引不出戸庭録辨为李子构作今以元文𩔖考之当以朱昆田之説为是又皇元风雅载卢亘诗与子构互异者凡九字逐作散鼓作弄渐緑作已转生作添鸣曙早作催曙发伤心作伤春青眉作青霞谨附识以备考原水闗在徳胜门西里许水自西山经高梁桥来穴城趾而入有闗为之限焉下置石螭迎水倒喷旁分左右既噏复吐声淙淙然自螭口中出原徳胜门之西城垣下有水窦焉西山诸水从此流入都城水口为石犀以当之遏冲突缓水势也而菴其上名曰镇水观音菴其北即水入处泠泠有海潮之音菴创自成祖时姚少师而内臣钢公者实缵成之等谨按水闗在徳胜门西石螭在南岸石犀不可考水由城墻入处今名鐡櫺闸盖闸口密植铁櫺以防人之出入而无碍于行水也镇水观音菴详积水潭条下増牐河水门在和义门北金水河水门在和义门南肃清门广源牐别港有英宗文宗二帝龙舟等谨按元西城三门至明徐达改建都城废肃清门余平则和义二门仍旧制説见陈循寰宇通志盖今之西直门即元之和义而肃清遗址当自此迤北而西也又西直门外长河万夀寺西有广源闸土人唿为斗府闸考大清一统志载其始建在元至正二十六年距西直门七里以今证昔遗闸相连可知即别港亦可约畧计矣原莲花社有亭在水闗西今倾圯原鰕菜亭在莲花社西一藩隔之水部戴大圆建原旧城岿然杰堵云是元时旧址中作铁沟昔时以车运氷上流者今尚坚致寒藓荒苔遥映林泉翠旧殊可凭高弔古等谨按莲花社鰕菜亭旧城俱无考等谨按临锦堂遗址无可踪迹据元好问记云御苑之西有地裁其西北隅为小圃引金沟之水渠而沼之是兹堂南背城而北面海以其地考之当在今积水潭之南岸以西云原浄业寺从徳胜门西循城下行径转得此寺昔为智光寺之基寺东有轩二楹可坐寺前旧作厰棚列席浮尊宴饮殊适今废矣湖上有鱼藕监补浄业寺门临水岸去水止尺许其东有轩坐荫高栁荷香袭人江南云水之胜无以过此原太平菴在浄业寺北循城垣有桥桥下为水闗清流㶁㶁南流注入大湖岸左为菴菴小而洁等谨按太平菴在浄业寺西游览志作北误又考碑后题有太平院三字则兹菴亦尝名院矣原漫园在徳胜门积水潭之东末仲诏先生所搆有阁三层先生甞为湛园勺园及此而三等谨按漫园今无考湛园详中城本条下勺园详郊垧本条下原定国徐公别业从徳胜桥下右折而入额曰太师圃前一堂堂后纡折至一沼地颇疎旷沼内翠盖丹英错杂如织沼北广榭后拥全湖高城如带庭有垂杨袅袅拂地婆娑可翫堂左右书室西筑高台耸出树杪眺望最逺滨湖园为第一原孝亷刘百世别业堂三楹南有广除眺湖光如镜故名镜园下有路委折临湖门作一台望山色遥青可鉴台下地最卑眺湖较逺今属冉都尉原相国方公园在城北水闗西増元石湖寺在徳胜门内北湖傍后为方阁老园等谨按石湖寺无考方园据太平菴崇祯七年碑末记云本菴东有园地八丈九尺东至方家园南西并至湖边北至城路是方家园虽亦久废可即太平菴而得其故址矣定园镜园俱废原刘茂才园剏三楹北向无南荣东累层级而降下作朱栏小径北轩二楹南有小沼种莲北扉当湖东有书室上作平台此地居湖中乃南北最修处所以独胜原湜园者太守苖公君颕别业也西面望湖原杨园在湜园稍南杨侍御新剏等谨按刘茂才园湜园杨园今俱无考钦定日下旧闻考卷五十三钦定日下旧闻考卷五十四钦定四库全书钦定日下旧闻考卷五十四城市原北居贤坊五牌三十八舖有济阳衞大宁街燕山石衞义勇左衞北新仓大军仓五岳观圆宁观报恩寺栢林寺金太监寺原正统十年五月以在京居贤崇教二坊草场筑仓收粮原万善寺在北居贤坊有敕建碑等谨按济阳等衞今无考北新仓大军仓详官署门五岳观今存其地即以是名创自宋元间明万厯八年重修有吏科给事中吴文灿撰碑圆宁寺在今羊管衚衕系元时旧蹟以僧圆宁得名明嘉靖十五年沙门朽菴宗林重修其碑尚存寺中又有元时石碣亦作圆宁其为圆宁寺无疑朱彝尊原书引五城坊巷衚衕集误作元宁今门额亦作元宁者乃书额者未之考耳报恩寺今存内有碑一明成化二年修撰严安礼撰柏林寺在今雍和宫东建于元至正七年明正统间重建有正统十二年祭酒李时勉碑金太监寺今已毁其地犹名金太监衚衕云万善寺亦在今羊管衚衚明隆庆三年重修有礼部尚书赵贞吉碑原五岳观宣徳元年建等谨按五岳观碑云创自宋元间寰宇通志云宣徳年建误也原柏林寺在国子监之东有夏㫤金湜包琪潘暄陈政杨焕孟阳司马恂于此分韵赋诗寺僧彚而成册朱之蕃跋其尾等谨按柏林寺本朝康熈五十二年奉敕修干隆二十二年重修正殿内恭悬圣祖仁皇帝御书万古柏林四字额天王殿额曰摩尼宝所东斋堂额曰法苑金汤西禅堂额曰心空及第无量殿额曰善狮子吼后阁额曰万佛宝阁小法堂额曰中流砥柱皆世宗宪皇帝御书正殿额曰觉行俱圆聨曰座上莲花前后果庭中柏子去来心无量殿额曰祥轮永驻后阁额曰宝相庄严大悲坛额曰摄诸禅定皆皇上御书増御制重修柏林寺碑文京师名刹不胜纪而柏林寺以傅近雍和宫特着雍和宫者我皇上兴庆潜邸也皇考祝釐皇祖故于康熈癸巳施檀重修且请于皇祖特赐万古柏林之额若禅堂若经阁则皆皇考宝翰后先辉暎至自今又四十余年矣涂之丹者日以剥构之耸者日以落爰以干隆丁丑仲冬敕所司葺而新之逮戊寅长至讫工宝界庄严人天増胜考寺之始创也不着于图志惟明正统间所存故碣称元至正七年肇建乃其所援据仅出屋梁题字近时孙承泽春明梦余録阙而不详朱彞尊日下旧闻亦苐载夏㫤金湜包琪辈故尝聨咏于此将谓希风莲社则可若芗林兴起之縁不足引以为重也夫史䇿所传天池跃龙之篇一名一物犹必郑重爱惜被诸乐府垂示无穷兹也精蓝翼然依光圣蹟所以肯构而崇饰之者匪直表章缁素而已夫人之情虽善忘而孩提时事或不忘者以其见闻久而孺慕切也兹寺之葺其不可已者以此将作以砻石请故不征象教言诠而书之重记实也等谨按柏林寺西为行宫殿中额曰心香室聨曰近华鬘云边慧心常照入旃檀林里香界俱清内间联曰心田浄洗全如水鼻观清芬讵必莲俱皇上御书増干隆二十三年御制柏林寺拈香诗柏林古刹炳长安歳久榱题惜废残况是近邻跃龙邸特教重焕散花坛綵衣随喜思依怙萱戺延釐合施檀佛法故当忘一切于斯云忘我诚难原八蜡庙在府治东北等谨按八蜡庙今无考原崇教坊十四舖有天圣寺浄居寺极乐寺崇兴菴等谨按天圣寺今存在小三条衚衕浄居寺崇兴菴无考原极乐寺在崇教北坊元至元间建开元寺在崇教南坊俱有敕建碑等谨按极乐寺在安定门街东明嘉靖辛酉重修行人司尹校撰碑开元寺在新桥路北内有开元寺兴造碑记明正统十年国子司业赵琬撰后改名惠明寺据天顺四年赵昂撰敕赐惠明寺碑畧云开元寺住持定慧以寺名请谓寺创自唐开元间歴宋元以至明宣徳初再造越数歳而成功寺因旧号未遂改正乞赐新名遂赐今名云本朝干隆元年奉敕重修改名慈夀寺稍东有宝公寺又东为东药王庙有明万厯年间碑原圆恩寺在昭囘坊元至元间建又慈善寺文昌宫俱在靖恭坊亦有敕建碑等谨按圆恩寺在圆恩寺衚衕有碑二剥落不可读寺西有广慈菴碑偈有建立十方院圆恩是比邻之句可以为证文昌宫在㡌儿衚衕干隆二十七年重修西侧有斗母宫其敕建碑无考慈善寺在鼓楼大街路东有明万厯十四年颁赐藏经并敕谕一通及通政司李琦撰碑正殿额曰慧根真相圣祖仁皇帝御书増显佑宫在地安门东北雍正九年重修歳恭遇万夀日遣官致祭等谨按显佑宫中奉真武明永乐十三年创建成化十五年修俱有碑本朝雍正九年重修干隆二十八年又修正殿额曰拱辰钖福联曰太紫衞皇图功资左辅上清通昊縡化运元枢皆皇上御书増御制重修显佑宫碑记议礼家禀承经训斥道流傅会神奇之事以为説莫吾胜顾不揆夫天人幽明所究极道者之説之本出乎经故道晦而经益荒即礼亦因之以缺图志载真武之神为靖乐王太子受道秘于紫虚元君入山修鍊飞昇从而着宝号传真箓疑于精英惚怳足以耸动一世之耳目而不能塞扶翊风教者之心然礼不云乎前朱雀而后元武释者谓元武即龟蛇为旐有四旒其星虚危七宿其次元枵娵訾凡注天官职方者莫不征引葢先王取象以节军旅疾徐进返之度为能应天而顺人即由此推之命讨告功若禡禨伯祷庸得谓非其所有事而竟齿于无文之秩乎今道家奉神左右有将曰龟曰蛇正数典不忘其朔至改元武为真武则自宋时避庙讳以眞代元始而羽士尊之曰北极元天又取汉时五帝义疏沿而袭之其训后为北方原出经解匪彼氏哆谭尤信京师显佑宫建自明永乐十三年以祀佑圣真君正德中更署额为灵明显佑按成化碑记备详洪武及靖难间行阵呵护之应虽语涉响像尚不谬经文饰怒遗意其后滥觞㒺制致内官陈善凭兹援纳左道猥渎明禋宫犹巍然神岂顾飨惟是神宫地当坎位禀元㝠之令符天一之行佑国佑人昭格融显有其举之亦莫可废乃以癸未孟春出内帑之羡鸠工庇材匪増曰葺其年十有二月讫事整赡恢闳足以揭䖍展事所司砻石请记为推明阐道正经之大者以示前民用而袪民惑其他世俗昭报如鸡鸣之祠武当之币皆畧而不书増干隆二十九年御制显佑宫三首百年琳观胜朝遗丹雘重新焕柍楣有举何妨遵不废瓣香庆落迓春祺崇构枚枚豁且庨迎门古月在梅梢清霄香雪云间泛入借依稀林与茅武当送岂效前明壬癸龟蛇语或诚但使佑民即宜敬禋宗奚必致深评原北之东曰安贞门原程鉅夫赐地京师安贞门以筑室原永乐七年六月修安定门城池原灵椿坊八舖原燕山窦十郎故居或云在城西或云在昌平或云在涿州或云在蓟州当时冯瀛王道赠诗有灵椿一株老之句今北城有灵椿坊疑是十郎旧里此灵椿所以名坊也原金台坊九舖有万宁寺法通寺净土寺千佛寺等谨按万宁寺今存法通寺元至正间建明成化丁酉复建堂三间曰浄业𢎞治十二年翰林院学士汪谐为之记万厯四十年修有户部主事刘应诏撰碑本朝康熈四十四年重修改名浄因寺侍读学士查昇撰碑殿外额曰浄因寺殿内额曰拈花正教皆圣祖仁皇帝御书浄土寺在浄土寺衚衕寺内有明嘉靖二十二年碑千佛寺即吉祥寺有纪事碑一嘉靖丙申顺天府学生马经撰畧云吉祥寺即元之千佛寺也在都城坎地金䑓坊旧有石刻云元贞丙申建至宣德癸丑凢百三十有八年因故址而新之遂为精蓝焉正统戊午五月敕赐为吉祥寺而俗犹以千佛寺称之万厯九年另建千佛寺于德胜门北八步口遂称小千佛寺以别之原大德九年二月建大天夀万宁寺原泰定四年五月作成宗神御殿于天夀万宁寺原天夀万宁寺在鼔楼东偏元以奉安成宗御象者今寺之前皆兵民居之从湢室而入有穹碑二尚存长各二丈余西一碑国书不可读东一碑欧阳原功文张起巖书姚庆篆额题曰成宗钦明广孝皇帝作天夀万宁寺神御殿碑其北列明碑四一为冯祭酒梦祯文一为焦太史竑文等谨按万宁寺析津日记所纪四碑撰文姓名只标其二此外二碑想无足传故原书畧之今寺中止存焦竑一碑余俱无存原吉祥寺在府治西元泰定间建补慈隆寺在金䑓坊酒醋局外厰东万厯二十二年御马监太监髙勲修建等谨按慈隆寺在髙公庵衚衕因寺为髙勲所建得名其西为酒醋局衚衕寺有明万厯二十三年洗马朱国祚撰碑等谨按张公海棠今无考原中心阁在府西元建以其适都城中故名阁东十余步有台缭以垣台上有碑刻中心台三字増中心台在中心阁十五步其台方幅一畆以墙缭绕正南有石碑刻曰中心之台实都中东南西北四方之中也増中心台敌楼一十二座窝舖二百四十三座増双青杨树大井闗帝庙又北去则昭囘坊矣前有大十字街转西大都府巡警二院直西则崇仁倒钞库西中心阁阁之西齐政楼也更鼓谯楼楼之正北乃钟楼也等谨按析津志所载中心阁中心台旧蹟俱无考今旧鼓楼大街北城墙有中心台之名葢元朝都城偏北以鼓楼大街之中心台为东西南北之中也増钟楼在金台坊东即万宁寺之中心阁増钟楼京师北省东鼓楼北至元中建阁四阿檐三重悬钟于上声逺愈闻之増钟楼之制雄厰髙明与鼓楼相望本朝富庶殷实莫盛于此楼有八隅四井之号葢东西南北街道最为寛广等谨按明一统志钟楼明永乐十八年建葢迁都北京营缮宫阙时也后亟燬于火本朝干隆十年奉㫖重建十二年落成有御制重建钟楼碑记增御制重建钟楼碑记皇城地安门之北有飞檐杰阁翼如焕如者为鼓楼楼稍北崇基并峙者为钟楼其来旧矣而钟楼亟燬于火遂废弗葺治朕惟神京陆海地大物博通阛别隧黎庶阜殷夫物龎则识纷非有器齐台之无以示晨昏之节器鉅则用广非借楼表式之无以肃逺近之观且二楼相望为紫禁后护当五夜严更九衢启曙景钟发声与宫壶之刻漏周庐之铃柝疾徐相应清宵气肃轻颷逺飏都城内外十有余里莫不耸听仿挈壶鸡人之遗制宵衣待漏均有警焉爰饬所司重加经度基仍旧址构用新制凡柱棁榱题之用悉甃以甎石俾规制与鼓楼相称经始于干隆十年閲二年工竣所司请纪之石以式于后夫春秋之义兴作必书矧兹楼之成昭物轨定衆志体国諴民着在令典修而举之以重其事弗可以已也乃为之铭曰凫氏赋形鼓盪元音体干作则为圜为金式镕九乳儆壹衆心启闭出入㒺敢不钦京邑翼翼四方之极洪钟万钧司寤所职铿以立号协于箭刻巍楼髙絙乘风屴崱昔罹郁攸久废不修咨彼工师审揆其由木母火子长风飕飂鼓之则炽匪借入谋聿规新制瓴埴比次巧斵山骨输我匠契尺木不阶屹然巨丽拔地切云穹窿四际岌嶪峥嵘金觚绣甍鸟革翚飞震耀华鲸不窕不槬桐鱼应声偕是雷鼓镗鞳砰訇宣养九德振肃庶𩔖作息以时品物咸遂以器节时以时出治宵旰攸资亦宣堙滞声与政通硕大龎洪正宫堂皇元气昭融导和利用警听达聪亿万斯年扬我仁风原齐政楼在府西海子东岸元建取齐七政之义增齐政楼都城之丽谯也东中心阁大街东去即都府治所南海子桥澄清闸西斜街过凤池坊北钟楼此楼正居都城之中楼下三门楼之东南转角街市俱是针舖西斜街临海子率多歌台酒馆有望湖亭昔日皆贵官游赏之地楼之左右俱有果木饼麫柴炭器用之属齐政者书璇玑玉衡以齐七政之义上有壶漏鼔角俯瞰城堙宫墙在望宜有禁増鼓楼在金台坊旧名齐政上置铜刻漏制极精妙故老相传以为先宋故物其制为铜漏壶四上曰天池次曰平水又次曰万分下曰收水中安铙神设机械时至则每刻击铙者八以壶水满为度涸则随时増添冬则用温水云等谨按今鼔楼不用铜壶等物惟以时辰香定更次鼓则銮仪衞派旗鼔手专司香则钦天监所掌漏壶室今犹存铜刻漏无考原日中坊在北安门西二十二舖原金水河源出宛平县玉泉山流至义和门南水门入京城至大四年七月奉㫖引金水河水注之光天殿西花园石山前旧池置牐四以节水等谨按义和门原刻讹作和义门今改正原万宁桥在海子东岸跨玉河上流増万宁桥在元武池东名澂清牐至元中建在海子东至元后复用石重修虽更名万宁人惟以海子桥名之等谨按万宁桥北今属北城桥南属中城原澄清闸在鼓楼南海子东岸万宁桥西至元二十九年建名海子闸原宣德六年五月修宛平县澄清闸原火神庙在北安门湖滨金碧琉璃照暎涟漪间西与药王庙并等谨按火神庙即唐火徳真君庙在北安门万宁桥北路西湖之西南为西药王庙干隆二十四年重修中悬皇上御书扁联火祖殿扁曰司南利用联曰菽粟并资仁功成既济槐榆分布令序美惟修闗帝殿扁曰气壮山河玉皇阁扁曰紫霄香案斗母阁扁曰妙统辰枢原北城日中坊火德真君庙唐贞观中址元至正六年修万厯三十三年改増碧瓦重阁焉前殿曰隆恩后阁曰万歳景灵阁左右辅圣弼灵等六殿殿后水亭望北湖殿墀二碑一右春坊朱之蕃撰一礼部侍郎翁正春撰原天启元年三月命太常寺官以六月二十二日祀火德之神着为令等谨按孙承泽天府广记云火德真君庙唐贞观中建帝京景物畧原文亦云唐贞观中址元至正六年修朱彞尊节录省文遂讹作至正年建耳今增正又帝京景物畧所载殿后水亭令存前殿扁曰隆恩今改为灵官之殿后阁扁曰万歳景灵阁今改为万夀景命宝阁左右扁曰辅圣弼灵今仍其旧门及后阁俱改加黄瓦非碧瓦矣殿前二碑虽存而无字又街北则大觉寺东偏后殿亦奉火神有本朝顺治十七年工部侍郎周天成重修庙碑其西偏中殿奉闗帝后殿亦奉药王有嘉靖癸亥重修碑碑字剥落不可读又有顺治辛卯重修碑三干隆二十二年奉敕重修闗帝殿扁曰徳威昭佑聨曰正气钟灵开正觉神明普佑显神功药王殿扁曰利益羣生皆皇上御书原元时海子岸有万春园进士登第恩荣宴后会同年于此宋显夫诗所云临水亭台似曲江也今失所在等谨按万春园久废以其地考之当近火神庙后亭云原清虚观广福观俱在日中坊原清虚观景泰二年建等谨按清虚观在旧鼓楼太街有景泰五年胡濙撰碑稍西为大石桥有双寺东曰嘉慈西曰广济成化间建万厯中修有碑五广福观在鼓楼斜街有碑一已仆上刻天顺敕命下刻成化诰命葢当时道録司也旧鼓楼斜街在今钟鼓楼西北街虽犹以钟鼓楼名而楼之遗蹟已湮没而不可考矣原大慈恩寺在府西海子上旧名海印寺宣徳四年重建原海子桥北旧有海印寺宣徳间重建改名慈恩今废为厰珠等谨按海印寺久废今海潮寺中有嘉靖五年碑云海印寺东为广福观西为海潮寺则寺址应在海潮寺东再考龙华寺碑云辅碧峯与海印今碧峯寺前有地名马公厰殆即长安客话所云海印寺久废为厰者与原千佛寺万厯九年孝定皇太后建原寺在徳胜门北八步口殿供毘卢舎那佛座绕千莲莲生千佛时朝鲜国王贡尊天二十四身阿罗汉一十八身诏供寺中其像铜也而光如漆尊天所执持器乘海失之补之厥工逊矣寺南一里有小千佛寺等谨按千佛寺诸铜像今存原千佛寺建于明万厯初中有长沙杨守鲁安阳乔应春二碑皆镇阳林潮书潮以鸿胪寺主簿直文华殿中书应春碑称诸天阿罗汉皆太监杨用所铸刘同人帝京景物畧乃谓为朝鲜国王所贡当以碑为实也等谨按燕都游覧志载杨守鲁碑云蜀僧偏融今考寺碑作徧融又释修懿有句云耆宿推三藏师资事徧融作偏字志之误也今改正等谨按千佛寺本朝雍正十一年奉敕重修赐名拈花寺殿外额曰觉岸慈航世宗宪皇帝御书殿内额曰普明宗镜皇上御书増世宗御制拈花寺碑文昔我世祖章皇帝万几余暇留神内典其时法门龙象受知最深者曰玉琳琇国师尝欲令其徒溪森主席京师宣扬道法眷顾之意至厚朕閲玉琳溪语録叹其髙风卓识超冠丛林因为颁谕表章追封赐祭以仰承世祖皇帝优崇正梵之至意既又念直省刹寺碁布开堂秉拂者日衆而禅宗愈衰是以再三诰诫俾各勤求本分直透向上一闗仍择宗门法侣具正知正见者为之表率倡导焉京师内城西北隅有护国报恩千佛寺者创自前明歴百有十六载琳宫頽敝钟鼓寂寥爰命重加修整经始于雍正十一年正月本年九月告成梵宫禅宇焕俨辉煌堪为大衆熏修㕘学之所因择琇国师下法嗣名超善者命主方丈钖寺额曰拈花揭之山门粤自世尊以正法眼藏涅槃妙心实相无相㣲妙法门嘱付摩诃迦叶迨香至来兹震旦提唱宗乘为不立文字教外之别传迄今数千年灵山一㑹俨然未散鬘陀优钵徧满寰区日月星辰山河大地人民六畜城郭市㕓有情无情即色非色处处是拈花道场法㑹刻刻是拈花时节因縁物物是如来手中之花尘尘刹刹有调御文夫人天师宛尔拈出但须本分衲僧瞥然荐取便续从上以来诸祖心灯如或未能则㕘须真㕘悟须实悟三藏十二分千七百则公案不出此二字字中有大海潮音噌吰匒匌震诸人耳根字中有大摩尼珠晃朗照耀夺诸人眼识葢执指忘月便是二铁围山见月忘指便是曹溪一滴也居此寺者尚其证琇国师之所证入此大圆觉海步步踏得正修行处不负世尊当日拈花示衆与世祖皇帝护持佛法深恩以为直省刹寺倡朕有厚望焉等谨按拈花寺东旧有真武庙明景泰三年扩而新之赐名妙縁观成化十年修碑二俱胡濙撰本朝干隆五年重修刑部侍郎张照书碑又观中有虚靖真君大道碑碑阴刻冲元亭书养心百字今存原李长沙别业在北安门北集中西涯十二咏程篁墩学士和之有桔槔亭杨栁湾稻田菜园莲池而响牐钟鼔楼慈恩寺广福观皆在十二咏中今其遗址不可问当在越桥相近葢响牐即越桥下牐而钟鼓楼则园中可遥望尔等谨按西涯为李东阳幼时故居成徳渌水亭杂识云遗址不可问今考东海集诰命碑阴记云曽祖洪武初以兵籍𨽻燕山右护衞挈先祖少傅始居白石桥之旁后廓禁城其地已入北安门之内则移于慈恩寺之东海子之北又云吾祖代父役靖难之师实在行伍以功得小旗迁居海子之西涯坐贾为养然则西涯者即海子之北慈恩寺之东也集中重经西涯诗甚多其二首之次首有注云东阳六歳时先君以诗命题手改结句云明月满天霜满地清风时复送虚寒谨识于此然则本传东阳四歳能径尺书景帝召试之甚喜抱置膝上赐果钞还家时正在西涯是其幼时所居之地也其与程敏政倡和西涯十二咏所咏不尽在别业中大约举其左右之相近者而悉咏之韩愈所谓某水某邱意也今既载西涯十二咏于前而更採集中游宿西涯四作附焉原银锭桥在北安门海子三座桥之北此城中水际看西山第一絶胜处也桥东西皆水荷芰菰蒲不掩沦漪之色南望宫阙北望琳宫碧落西望城外千万峯逺体毕露不似浄业湖之逼且障也原广化寺在日中坊鸡头池上元时有僧居之日诵佛号毎诵一声以米一粒记数凡二十年积至四十八石因以建寺焉等谨按广化寺在今鸭儿衚衕无碑碣可考左为海㑹菴右为兴善寺有崇祯七年奖谕司礼监太监曹化淳诗碑原万严寺在城内北元至治元年建等谨按万严寺无考今鸭儿衚衕有万善寺原海子南岸旧有海子桥亦名月桥俗唿三座桥近渐圮等谨按元时以积水潭为西海子明时相沿亦名海子亦名积水潭亦名浄业湖涌幢小品青楼集燕都游覧志诸书所载各殊今则并无西海子之名其近十刹海者即称十刹海近净业寺者即称浄业湖迤西与李广桥诸处相近者则称积水潭考浄业湖积水潭地分今𨽻西城详西城卷内原龙华寺在徳胜门东成化三年建万厯五年重修原成化三年锦衣卫指挥佥事万贵自创寺成疏请寺额于朝宪宗赐额曰龙华寺有沙门道深碑记万厯中修撰朱之蕃复为碑记焉寺门稻田千顷南客思乡者数过之原龙华寺明碑二其一播扬释道深撰广陵赵昻书抚宁侯朱永篆额其一金陵朱之蕃撰髙阳孙承宗篆额永春李开藻书文辞甚俚不足观等谨按龙华寺在簪儿衚衕僧道深及朱之蕃碑俱存本朝康熈五十二年奉敕改名瑞应寺有吏部侍郎汤右曽撰碑后阁额曰法云真际聨曰花外梵音流慧日阶前树色遶慈云皆圣祖仁皇帝御书増康熈五十二年石刻御制诗西域滇黔有此种花从贝梵待春融龙章瑞应题真境载笔欣瞻近法宫肉白皮青多果实丛香叶宻待诗公冰盘先献枫宸所更喜连连时雨中等谨按瑞应寺西有小龙华寺所以别于兹寺也原三圣菴在徳胜街左巷后筑观稻亭北为内官监地南人于此艺水田稉秔分塍夏日桔槔声不减江南等谨按三圣菴在瑞应寺西路南北临稻田亭久圯地甚窄非复旧观特存其名耳原菴背水田门前古木四柯如青铜其西有台台下亩方广如庵豆有棚瓜有架緑且黄也外与稻杨同候台上亭曰观稻观不直稻也畦陇之方方林木之行行梵宇之厂雉堞之凸凸皆观之原十刹海在龙华寺之前方五十畆室三十余间相比如号舎佛殿亦分一舎不更广也剏作者三藏师陜西人等谨按十刹海在龙华寺西东向帝京景物畧云明万厯中建本朝顺治六年修碑云乃僧徧融所剏即所称三藏者也康熈三十一年重修原佑圣寺在龙华寺之后有嘉禾张文宪碑称寺系唐咸通年建嘉靖三十九年重修等谨按佑圣寺在德胜门大街路北张文宪碑今存寺中稍东为夀明寺有𢎞治四年及正徳八年重修碑増华严钟厰在德胜门内旧铸髙二丈余濶一丈余者尚有十数仆地上皆楷书佛经等谨按德胜门东为铸钟厰其地有真武庙内有顺治辛邜年刘芳逺撰碑华严钟仅存其一旧悬万夀寺今移于觉生寺余钟俱无考北之西曰健徳门原德胜门城上镌赵子昻徳胜门三字等谨按今德胜门即元史地里志所载健德门也辍耕録亦作健徳明永乐间尚存其旧至正统十年以旧城内面用土恐易頽毁命成国公朱勇等甓之始改名徳胜赵子昂乃元初人安能预书徳胜门字也朱彛尊原书所引燕都游览志误矣今各城门额俱清汉书朱彞尊原按王公之死诸书皆云在徳胜门惟传信録作安定门诸书皆云自投城下惟传信録作自缢城楼所闻异辞并存俟考原德胜桥在德胜门内西有积水潭潭水注桥下东行桥卑不能渡舟湖中鼓枻人抵桥俱登岸空舟顺流始得渡复登舟东泛緑栁暎坂缥萍渶波黍稷稉稻畇畇原田髙城数里古色如一薜茘墙转而南得藜光桥径僻岸无行人古槐浓樾覆阴如罨画溪御马监所领天闲上驷毎歳六月六日中贵人用仪仗鼓吹导引洗马于德胜桥之湖上三伏皆然等谨按德胜桥东不数武有永泉菴菴有康熈四十四年大学士张玉书撰碑原𢎞善寺有敕建碑等谨按𢎞善寺在德胜桥东其地即名𢎞善寺街明成化七年建敕赐寺碑今存钦定日下旧闻考卷五十四卷五十四举正钦定日下旧闻考卷五十四举正买屋住原书讹贪买屋今据蜕葊集改钦定日下旧闻考卷五十四举正钦定日下旧闻考卷五十五钦定四库全书钦定日下旧闻考卷五十五城市等谨按朱彞尊原书因仍旧制合内外城分中东西南北为五城故前三门外俱谓之南城今制内城自为五城而外城亦各自为五城正阳门街居中则为中城街东则为南城东城街西则为北城西城今先书外城之中城余以次叙焉原正东坊自正阳门外东河沿至崇文门外西河沿八牌四十舖有萧公堂崇真观天庆寺慈源寺清化寺西三里河东三里河芦苇园等谨按东河沿萧公堂以东属南城西属中城萧公堂今存西河沿闗帝庙以西属北城东属中城崇真观天庆寺慈源寺清化寺俱仍属南城详本条下三里河桥东属南城西属中城芦苇园今名芦草园其地近草厰衚衕者为北芦草园近大蓆儿衚衕者为南芦草园俱属中城补北京正阳门前搭盖棚房居之为肆其来久矣崇祯七年成国公朱纯臣家灯夕被火于是司城毁民居之侵占官街搭造棚房拥塞衢路者金侍御光辰虑其扰民上言京师穷民僦舍无资借片席以栖身假贸易以餬口其业甚薄其情可哀皇城原因火变恐延烧以伤民今所司奉行之过概行拆缷是未罹焚烈之惨而先受离析之苦也且棚房半设中涂非尽接栋连楹若以火延棚房即毁棚房则火延内室亦将并毁内室乎疏入有㫖停止等谨按今正阳门前棚房比栉百货云集较前代尤盛足徴皇都景物殷繁既庶且富云原四方进士来试南宫者率皆僦居丽正门外原三里河元时名文明河接通惠河为漕储运道今铁闸尚存原漕运总兵官都督杨茂上言京城南原有三里河直通张家湾烟郭桥自桥往西疏濬深濶二十余里却将烟郭木桥改作弔桥粮船到彼湾泊可免漂流之患若将此河濬深直至三里河作平水坝三四截于内置扁浅剥船令运船由此盘坝以逹京师嵗可省车脚数百万等谨按烟郭桥明史作烟墩桥郭字误原成化七年十月户部尚书杨鼎工部侍郎乔毅上浚河事宜上命同漕运叅将袁佑踏勘勘得城南三里河至张家湾运河口袤延六十里旧无河源正统年间因修城濠作坝畜水虑恐雨多水溢故于正阳桥东南低洼处开通濠口以泄其水始有三里河名自濠口三里至八里庄始接浑河旧渠两岸多人家庐舍坟墓流向十里迤南全接旧河流入张家湾白河其水深处止有二三尺浅处一尺余濶处仅丈余窄处未及一丈又有走沙天旱则淤壅浅涩雨涝则漫散冲突势不易开原大通桥去通州四十里地形髙通州五丈置十闸方可行舟三里河在天地坛前去通州五十里形髙通州一丈九尺置二闸便可行舟但有一二走沙耳原重建三里河桥碑在桥西铁山寺碑建于正徳十二年翰林院修撰江隂周叙撰文铁山寺僧宗洪号也等谨按鐡山寺今存周叙碑已漫漶不可读畧辨题名而已原正阳门外东偏有古三里河一道东有南泉寺西有玉泉菴至今基下俱有泉脉由三里河绕出慈源寺八里庄五箕花园一带直抵张家湾烟墩港地势低下故道俱存冬夏水脉不竭见今天坛北芦苇园草塲九条巷其地下者俱河身也髙者即旧马头明白易见不假经画稍加修治即可复也但附近势家庄园故成化六年杨茂虽尝建议而不敢尽言但请置坝而已后亦竟沮不行成化十二年亦踏勘而势家贿通钦天监以为地居京师子午方位为説不知三里河乃在都城巽已实非子午方也今诚按此修濬则公私大船俱可直抵三里河不但便船剥而已朱彛尊原按张爵纪五城坊巷衚衕南城正东坊有西三里河东三里河芦苇园崇南坊则有南河漕于家湾递运所缆竿市又有三转桥纪家桥板桥双马庄八里庄十里河皆三里河入张家湾故道今其名虽存而深谷为陵遗迹渐不可考矣等谨按玉泉菴今存在芦草园西蓆儿衚衕内南泉寺缆竿市在三里河桥东隶南城原三里河之故道已成陆矣然时雨则停潦泱泱然河也武清侯李公疏之入园中园遂以水胜可汎舟周廊过亭其东梅花亭砌亭为办五镂为门为牕绘为壁甃为地笵为器其形皆以梅等谨按李园今废增真武庙在先农坛西等谨按真武庙建于明代本朝康熙十年修有左春坊左中允翰林院编修左敬祖撰碑增斗姥宫在真武庙西等谨按斗姥宫本朝康熙三十四年建干隆二十二年奉勅修北极殿额曰神武镇斗姥阁前楹额曰延夀阁阁中额曰普慈皆圣祖仁皇帝御书北极殿前有碑二一为翰林院侍读学士查昇书一为詹事府少詹事兼翰林院侍讲学士髙士竒书原灵佑宫在南城山川坛之北旧为十方道院止一楹尔万厯壬寅始拓为三楹名真武庙越嵗癸丑司礼监魏学颜辟地数十亩建阁一为殿五请于朝赐额曰护国灵佑宫碑文大学士福清叶向高所撰湖广道御史晋阳潘云翼书等谨按灵佑宫今存明大学士叶向高碑及天启乙丑王绍徴撰重修碑原仁夀寺显徳庙遗址也万厯元年伏牛山行者真玉卓钖于此内官张朝因宫女陈秋香闻之仁圣太后遂捐赀属司礼监冯保建寺始于是年四月明年正月赐额曰仁夀有李廷机刘效祖二碑等谨按仁夀寺在灵佑宫西李廷机刘效祖二碑今俱无存原山川坛在天地坛之西缭以垣坛周回六里中为殿宇以祀太嵗风云雷雨岳镇海渎东西二庑以祀山川月将城隍之神左为旗纛庙西南为先农坛下皆耤田原永乐十八年十二月山川坛成原山川坛在正阳门南之右永乐十八年建缭以垣墻周回六里洪武三年建山川坛于天地坛之西正殿七坛曰太嵗曰风云雷雨曰五岳曰四镇曰四海曰四渎曰钟山之神两庑从祀六坛左京畿山川夏冬季月将右都城隍春秋季月将二十一年各设坛于大祀殿以孟春从祀遂于山川坛惟仲秋一祭永乐建坛北京一如其制进祀天夀山于钟山下嘉靖十一年即山川坛为天神地祗二坛以仲秋中旬致祭别建太嵗坛専祀太嵗东庑为春秋月将西庑为夏冬月将各二坛前为拜殿宰牲亭南为川井即山川坛旧井有龙蛰其中坛西南有先农坛东旗纛庙坛南耤田在焉十年定太嵗将祭期嵗于孟春享庙嵗暮袷祭之日遣官行礼隆庆元年礼官议天神地祗旣从祀南北郊仲秋不宜复有神祗坛之祭罢之而太嵗之祭如故原嘉靖九年改定风云霤雨神牌次序曰云雨风雷上曰云雨风雷天神也岳镇海渎地祇也城隍人鬼也焉可杂于一坛而祭之议以城隍之神归之本庙于常祭外添祭一坛原祭云雨风雷岳镇海渎山川诸神每三嵗一亲祭以丑辰未戌用事云雨风雷之神四坛南向五岳五镇五山四海四渎之神五坛北向京畿山川西向天下山川东向原天神坛方广五丈高四尺五寸五分四出陛各九级壝墙方二十四丈高五尺五寸厚二尺五寸櫺星门六正南三东西北各一内设云形青白石龛四于坛北各高九尺二寸五分原地祇坛面濶十丈进深六丈高四尺四出陛各六级壝墙方二十四丈高五尺五寸厚二尺四寸櫺星门亦如神坛内设青白石龛山形三水形二于坛北各高八尺二寸左从位山水形各一于坛东右从位山水形各一于坛西各高七尺六寸增神祇坛在先农坛内垣外之东南正南三门缭以重垣东为天神坛制方南向一成方五丈高四尺五寸五分四出陛各九级坛北设青白石龛四镂以云形各高九尺二寸五分祀云雨风雷之神壝方二十四丈高五尺五寸壝正南三门六柱东西北各一门二柱柱及楣阈皆白石扉皆朱櫺西为地祗坛制方北向一成广十丈纵六丈高四尺四出陛各六级坛南设青白石龛五内镂山形者三祭五岳五镇五山之祇镂水形者二龛下四围凿池祭则贮水祭四海四渎之祇各髙八尺二寸坛东从位石龛山水形各一祭京畿名山大川之祇西从位石龛山水形各一祭天下名山大川之祇各髙七尺六寸壝方二十四丈髙五尺五寸壝正北三门六柱东西南各一门二柱柱及楣阈皆白石扉皆朱櫺等谨按天神地祇太嵗坛位俱在先农坛内祈雨则遣官祭告雨足则报祀原国初肇祀太嵗礼官杂议因及隂阳家説十二时所直之神太祖乃定祭太嵗于山川坛之正殿而以春夏秋冬四月将分祀两庑或谓月将非经见者按礼祭法埋少牢于泰昭祭时也相近于坎坛祭寒暑也太嵗实统四时而月将四时之候寒暑行焉今祭太嵗月将则固时与寒暑之神也载诸祀典孰谓非经见耶原礼臣上言太嵗之神自唐宋以来祀典不载惟元有大兴作祭于太史院亦无常祭国朝始有定祀是以坛宇之制于古无稽按説文太嵗木星也一嵗行一次应十二辰而一周天其为天神明矣亦宜设坛露祭但坛制无考应照社稷坛筑造髙广尺寸差为减杀庶于礼适宜诏可原太嵗坛在山川坛内中为太嵗坛东西两庑南为拜殿殿之东南砌燎鑪殿之西为神库神厨宰牲亭亭南为川井外四天门东门外为斋宫銮驾库外为东天门原祭太嵗月将等神于太嵗坛每嵗于立春大祫用事正祀某甲太嵗之神东庑春秋月将之神西庑夏冬月将之神增太嵗坛在正阳门外西故山川坛内明嘉靖八年建本朝因之干隆十九年重修每年于正月上旬吉日十二月杪恭祀太庙日致祭太嵗月将之神恭遇皇上行耕耤礼致祭先农礼成诣太嵗坛拈香正殿太嵗两庑月将坛增太嵗殿在先农坛之东北南向七间三出陛各六级东西庑各十有一间一出陛均四级前为拜殿七间拜殿东南燎鑪一坛内垣门四各三间神位南向四时十二月各有主者分祀两庑东庑司春秋为位六均西向西庑司夏冬为位六均东向原先农坛在山川坛内太嵗坛傍之西南永乐中建为制一成石包甎砌方广四丈七尺高四尺五寸四出陛西为瘗位东为斋宫銮驾库东北为神仓东南为具服殿殿前为观耕台台用木方五丈高五尺南东西三出陛台南为耤田护坛地六百畆供黍稷及荐新品物又地九十四畆有竒每年额税太常寺㑹同礼部收贮神仓以备旱潦嘉靖中建圆廪方仓以贮粢盛上耕耤田亲祭余年顺天府尹祭等谨按明史礼志嘉靖中建先农坛高五尺广五丈与春明梦余録互异增先农坛在太嵗坛西南明嘉靖中建本朝因之干隆十九年重修增先农坛在正阳门外西南制方南向一成周四丈七尺髙四尺五寸四出陛各八级东南为瘗坎坛北为殿五间以蔵神牌东神库西神厨各五间左右井亭各一东南为观耕台方广五丈髙五尺面甃金甎四围黄緑琉璃东南西三出陛各八级绕以白石阑柱前为耤田后为具服殿五门南向三出陛南九级东西各七级东北为神仓中廪制圆前为收谷亭左右仓十有二间后为祭器库增干隆十七年御制祭先农坛诗莫非尔极粒羣生祀典躬行逮举耕蔼蔼青郊含宿露垂垂黄幕朗新晴三推敢懈勤民志七奏惟宣望嵗情好雨知时先受贶益深兢业凛持盈增干隆二十年御制祭先农坛诗练日临祥亥占农逮正晨祈丰祀修洁致敬宇维新赞帝降嘉种于时此大徇即看土膏润慰悚戴鸿钧增干隆二十四年御制耕耤日祭先农坛诗有事祈神佑无非仰帝临方坛修毖祀姑洗协元音农务将兴候身先要必钦况曾艰腊雪益切望春霖三献遵依古四推匪自今黄云落土雨踧踖惴弥深等谨按卷中恭载皇上御制诗凡初见及有闗典礼考订者皆敬谨缮録原𢎞治元年二月孝宗皇帝行耕耤田礼顺天府率两县官耆老之后添上中下农夫各十人穿本等衣鞋各执农器引见叩头令其终亩人赐布一疋后循以为例原亲耕耤田合用田具什物黄龙口等犁牛具顺天府造办彩旗乐人礼部备办庶人綘衣绦履巾袜并大红纱满红灯祭器工部修造教坊司合用乐器铜锣四面黒油腔大皷四面小皷二面黒油腔韸子四面白鐡钩青緜绳穿红油木四把木义四把扫帚四把斗蓬四箇蓑衣四领黒油扛四根青绵花绳四根原驾祀先农躬耕耤田工部题请将黄龙口犁黄犍牛黄绒鞭黄套索各一红犁黄牛红绒鞭红套索各十二鐡箸鐡木竹筐米筛竹箕荆筐扫苖扫帚簸箕各十耙二副行顺天府办送原天顺乙酉仲春元辰上亲耕于南郊命朝臣从耕于是少保吏部尚书华葢殿大学士李贤礼部尚书姚夔兵部尚书王竑工部尚书白圭吏部右侍郎翰林院学士彭时户部左侍郎杨鼎耕其左广平候袁瑄隆平候张佑定襄伯郭登吏部左侍郎翰林院学士陈文吏部右侍郎尹旻通政使张文质耕其右户部尚书马昻进耒耜上耕耤三推从耕者各五推九推讫京尹及赤县令率耆庶终亩原嘉靖九年二月上躬耕耤田三公九卿执事官一十二员昌国公张鹤龄建昌候张延龄大学士张璁翟銮吏部尚书方献夫兵部尚书李承勋户部尚书李瓉礼部尚书李时刑部尚书许赞工部尚书章拯都察院右都御史汪鋐翰林院学士顾鼎臣进耒耜执事官五员户部尚书梁材太常寺卿陈道瀛鸿胪寺卿魏璄少卿孙伯义顺天府尹黎奭原崇祯七年二月上亲祭先农坛行耕耤礼十五年二月上复亲祭先农行耕耤礼户部尚书𫝊淑训进耒耜顺天府尹张宸极进鞭上左手秉耒右手执鞭三推步行犁土中尽壠而止耕时教坊司引红旗两旁唱禾词老人牵牛二人扶犁二人耕毕户部尚书跪受耒耜置犁亭府尹跪受鞭置鞭亭府尹捧青箱播种耆老以御牛随而覆之上御观耕台于是大学士周延儒贺逢圣张四知谢陞陈演吏部尚书李日宣六人耕于东定国公徐允祯恭顺候呉惟英清平伯呉遵周户部尚书傅淑训兵部尚书陈新甲工部尚书刘遵宪六人耕于西顺天府㕔官各执箱播种太常卿奏耕毕驾至斋宫农夫终亩科臣沈迅以教坊承应歌词俚俗请改正上谕礼臣以后耕耤宜歌豳风之诗朱彛尊原按耤田耕罢燕及羣臣教坊承应作黄童白叟鼔腹讴歌为佯醉状𢎞治初元耕耤教坊以杂剧承应左都御史马文升厉色曰新天子当知稼穑艰难岂宜以此黩乱宸听即斥去之思陵命改歌豳风信卓见也增嵗仲春吉亥皇帝躬耕于帝耤豫期由部奏请命王三人卿九人从耕鸿胪寺豫于帝耤两旁东西各设从耕位立表以识前期一日皇帝御中和殿閲祭先农祝版礼毕閲耕具毕乗舆还宫至日皇帝礼服诣先农坛致祭毕御具服殿更龙袍从耕暨侍班各官更采服以竢等谨按具服殿御制额曰劭农劝稼聨曰千亩肇农祥寅清将事三推勤御耦亥吉祈年皆皇上御书又按旧制上耕耤所司预设采棚于耤田上干隆二十三年奉上谕吉亥耤亩所重劭农黛耜青箱畚鏄蓑笠咸寓知民疾苦之意而设棚悬采以芘风雨义无取焉吾民凉雨犁而赤日耘虽袯襫之尚艰岂炎湿之能避且片时用而过期彻所费不啻数百金是中人数十家之产也其饬除之遂为定例增帝耤正中陈躬耕黄耒驾以黄犊户部尚书一人立于右东面顺天府尹奉鞭立于左西面耤田东西从耕朱耒各六驾以黝牛府属丞倅奉青箱者咸竢于次乐部典乐一人和声署正二人丞二人立耤田左右署史歌禾辞者十有四人司金皷版篴笙箫者各六人顶带老农四人以次立耤田左右麾五色彩旗者五十人披蓑带笠执钱鏄者二十人牵牛耆老三十四人上农夫十人中农夫十人下农夫十人立歌禾辞者之外相间为班均东西面鱼贯序立鸿胪寺鸣赞二人侍仪御史二人夹耤田序立不从耕王公暨三品以上文武官序立于观耕台侧礼部尚书奏请行耕耤礼皇帝至耕位南向立从耕三王九卿以次就耕位东西面立鸿胪官引王公各官至观耕台南左右隅均南向立鸣赞赞进耒户部尚书北面跪进耒赞进鞭顺天府尹北面跪进鞭皆兴退皇帝右秉耒左执鞭耆老二人牵犊上农夫二人扶犁礼部太常寺銮仪卫堂官各二人恭导皇帝行耕耤礼和声署署史扬采旗司乐官引署史鸣金皷歌禾辞左右随行顺天府丞奉青箱以从户部侍郎播种皇帝四推四返毕歌止鸣赞赞受耒户部尚书北面跪受耒赞受鞭顺天府尹北面跪受鞭皆兴暨顺天府丞奉青箱仍设龙亭和声署正率所属退礼部尚书奏请御观耕台等谨按观耕台旧制以木为之干隆十九年奉㫖改用磗石台座前左右三出陛周以石阑增御观耕台皇帝由午阶升座记注官四人由西阶升立台上西南隅东面鸿胪官引王公百官退立于台下左右均东面北上从耕三王九卿以次受鞭耒皆耆老一人牵牛农夫二人扶犁顺天府属丞倅一人奉青箱一人播种三王五推五返九卿九推九返毕释鞭耒入侍班位立执事官各设青箱于采亭鸿胪官引顺天府尹及丞率所属官耆老农夫至台前甬道西北面东上行三跪九叩礼毕退至耤田终亩礼部尚书奏礼成驾兴由东阶降乗舆还宫导迎乐作奏佑平之章王公从各官以次退是日赉耆老农夫布各四疋及秋玉粒告成择日收贮神仓以供天地宗庙社稷之粢盛等谨按耕耤之典前代帝王不过偶一躬亲垂之史册已侈为盛事我朝列圣相承重农劝穑世宗宪皇帝特命加一推一返我皇上御极以来亲耕典礼嵗必举行并于三推之外敬遵加一之礼勤穑事而劭农功洵超迈千古矣增干隆六年御制仲春耕耤诗布政宜敦本当春乃劝农良辰耕帝耤膏雨遍畿封辇路华旌暎城闉瑞霭浓明禋先致享神格益滋恭耒耜青箱列公卿法服从三推亲竟亩百室愿如墉皇考贻谟烈斋宫着肃雝无须陈夏谚即此仰尧宗增干隆九年御制二月二十七日耕耤礼成得诗四首昭苏春气浓千亩正南纵劝穑倡羣辟明禋考秩宗轻云笼旭日殷礼享先农伫望甘膏沛微𠂻益致恭皇考勤农本年年盛典修春郊方淡荡穑事敢迟留野老披蓑笠青坛觐冕旒颁恩劳终亩㫖酒美思柔綵棚周沃壤䓤犗服青犁京兆种方布皇州草未萋九三分位次黍稷按东西酿雨云容好应霑瓜见起泥祥风扇盎融金翼影方中阊阖千门启逶迤一路通心因绳武恪礼以重农隆蚕馆初诹吉勤民此意同增干隆十一年御制三月二十一日耕耤十二韵良辰惟吉亥农礼事亲耕嵗举遵先典晨开出禁城和铃鸣葆羽曜晶晶至止方坛近趋跄列陛平佑神依古制嘉乐恊元声夙办粢梁种言观耒耜呈禾词三十六田父陌阡行湿湿服䓤犗齐齐覆綵棚三推勤已谕加一训尤明甸者青箱播畴人玉漏倾不宁倡穑事端以奉齐盛安得如膏润寛予望嵗情增干隆二十年御制耕耤词三首洪縻在手御犁扶京兆司农执事趋讵止㳺场循典礼要知农重祝农庑雨霑春鳸命耕时千亩祥风飐綵旗嵗嵗躬亲不遑逸劭农家法式勤思栏辉白玉望耕台帝耤今年礼倍该恰值青郊一犁足惠风合拂晓云开增干隆二十三年御制耕耤礼成述事两嵗躬耕稽省春劭农宁敢重逡廵青箱黛耜陈依旧綵缀华棚罢以新已慰润泉启蚓户更希继泽见鱼鳞禾词卅六分明听八政心钦倡万民増干隆二十五年御制耕耤拟禾词四首沃涂膏壤司空掌缥轭绀辕农正陈率稼供粢胥要道敬遵家法嵗躬亲千里王畿霑腊雪阳春二月被甘霖天恩今嵗真优渥益为舒心益惕心陇麦芃葱实惬怀宁惟耕亩治除佳去年此日那能忘曽是雺雺镇雨霾四推蒇礼置朱纮递进扶犁王与卿诸部回人列观预俾知国典重农耕增干隆三十一年御制耕耤禾词司农京兆进犁鞭黄道迎南直似弦恭已倡民宜用慎却思将事隔经年取诸益象自神农耒耨由来万古宗自在勤民寳稼穑岂闗剡木饰金龙春耕仲月早成诗吉亥云当此际宜虽是司天撰良日究为瓜见土太迟时三推加一陟台崇农具农夫列侯同非不豳风图日覧闗心触目厪田功增干隆三十三年御制耕耤禾词春亥䖍因撰吉期翻嫌身先此为迟犁鞭襄事胥文苑应有佳词佐穑仪戊土嵗千吁丰楙子支春仲叶孳萌勤民要务足衣食穆穆天田此倡耕沃壤平治厥亩千黄牛拖耒直如弦春郊早见新耕者所喜土膏润大田碧宇云轻风亦轻三推加一嵗躬行知非待雨究希雨爱听春鸠古树鸣增耕耤三十六禾词光华日月开青阳房星晨正呈农祥帝念民依重耕桑肇新千耤考典章吉蠲元辰时日良苍龙銮辂临天阊青坛峙立西南方牺牲簠簋升芬芳皇心祇敬天容庄黄幕致礼䖍诚将礼成移跸天田旁土膏沃洽春洋洋黛犁行地牛服缰司农穜稑盛青箱洪縻在手丝鞭扬率先稼穑为民倡三推一墢制有常五推九推数递详王公卿尹咸赞襄甸人千耦列雁行耰耡既毕恩泽滂自天集福多丰穣来牟荞蘥森紫芒华芗赤甲籼秆䄱秬秠三种黎白黄稷粟坚好硕且香穈芭大穂盈尺长五谷五豆充陇场穄粢䵖九色粮蜀秫玉黍兼东廧乌禾同收除童梁双岐合颕遍理疆千箱万斛收神仓四时顺序百谷昌八区九有富葢蔵欢腾亿兆感圣皇增先农坛内垣东门外北为庆成宫南向正殿五间崇基石阑前左右三出陛各九级后殿五间左右配殿各三间正殿前时辰牌石亭一内宫墙南三门东西掖门各一外宫墙南中三门左右各一门东南钟楼一坛外垣周千三百六十八丈东向门二南北并列南入先农坛北入太嵗殿皆三门角门一等谨按干隆二十年㑹典进呈奉御笔将先农坛斋宫改为庆成宫原旗纛庙在太嵗殿之东亦永乐中建神曰旗头大将曰六纛大神曰五方旗神曰主宰战船之神曰金皷角铳砲之神曰弓弩飞鎗飞石之神曰阵前阵后神祗五猖等衆皆南向旗纛蔵内府仲春遣旗手卫官祭于庙霜降祭于教塲嵗暮祭于承天门外等谨按旗纛庙旧址即今神仓干隆十八年奉谕㫖先农坛旧有旗纛殿可彻去将神仓移建于此又原书引春明梦余録六纛大神考明史礼志作六纛大将彼此互异增观音寺在先农坛南等谨按观音寺明崇祯十四年王应魁建凿井施茶水今井尚存有翰林院编修鲁元宠撰碣增佑圣菴在观音寺南等谨按观音寺与永定门相近建于明万厯三十二年有太子太保吏部尚书李戴撰碑钦定日下旧闻考卷五十五卷五十五举正钦定日下旧闻考卷五十五举正天神坛条原书讹作神祗坛按为天神之祀今改钦定日下旧闻考卷五十五举正钦定日下旧闻考卷五十六钦定四库全书钦定日下旧闻考卷五十六城市原崇北坊在新城广渠门东北角崇文门外东河沿往东至都城东南角至便门东北角七牌三十七舖有天仙庙崇恩观卧云庵无量庵崇恩寺卧佛寺増福庙白云寺积谷寺万福寺等谨按天仙庙崇恩观卧云庵卧佛寺今存卧佛寺又名妙音寺本朝干隆三十一年重修卧佛犹存后殿増褔庙今名増褔寺又名财神庙在花儿市大街后白云寺在炕儿衚衕万褔寺在花儿市东潴营余俱无考原元至大四年十月勅绘武宗御容奉安大崇恩褔元寺皇庆元年四月崇恩褔元寺成原武宗及二后为东西二殿蔵玉册十有二牒玉寳一钮原延祐元年闰月隆禧院官言世袓影殿有军士守之今武宗御容于大崇恩褔元寺安置宜依例调军守卫从之原天厯元年以南镇国寺提举司改崇恩褔元提㸃所三年又改为褔元营缮司原卧佛寺入山门有圆殿佛立其中后殿有卧佛长大余有十余佛环立肩背后寺无碑记止西廊一鐡钟系正德戊辰年所铸称寺曰妙音寺等谨按卧佛在今寺中后殿至所云有十余佛环立肩背后者今无存原隆安寺天顺间废刹也万厯己酉僧翠林自蜀来募金钱修佛殿后堂三楹曰净土社堂列龛五十三结僧徒念佛嵗元旦设果饵享佛盘千数名曰千盘㑹寺后一阁崇祯元年僧大为立等谨按隆安寺今存创于明景泰五年寺中有题名碑记可考本朝康熙四十七年重建有右副都御史刘兆麒撰碑原普陀寺金山寺在崇北坊俱有勅建碑等谨按普陀寺今存在东便门内桥北勅建碑无考金山寺久废原崇南坊在新城广渠门左安门东南角七牌三十三舖有地蔵寺法蔵寺妙音寺寳应寺崇教寺安化寺吉祥寺等谨按地蔵寺法蔵寺妙音寺俱存寳应诸寺无考原法蔵寺旧名弥陀寺金大定中立景泰二年太监裴善静修之更曰法蔵有祭酒胡濙沙门道孚二碑道孚戒坛第一代戒师世人称鵞头袓师者也北地多风故墖不能空无可登者法蔵寺弥陀墖独空其中可登墖崇十丈牕八面牕置一佛凡五十八佛佛设一灯嵗上元夜僧然灯遶墖奏乐金光明空乐作天上矣等谨按法蔵寺在霍家桥祭酒胡濙沙门道孚二碑俱存弥陀墖在后圃中即帝京景物畧所云空中可登者也然今已頽圯矣增金弥陀寺即法藏寺在外城内寺中有墖七级髙十余丈中空可登余少时读书其旁天气晴时辄一登北望宫阙黄瓦参差西观两擅松桧郁茂西山黛色如在檐前原大悲寺在崇南坊有勅建碑等谨按大悲寺乆废增育婴堂在广渠门内夕照寺西本朝康熙元年建等谨按育婴堂创始于大学士金之俊学士胡兆龙继之者有冯溥龚鼎孳姚文然赵之符王熙行之数十年雍正二年世宗宪皇帝特宣恩㫖颁帑千金并赐功深保赤扁额又御制记文以示奖励并勅各省督抚募劝好善之人照京师例行之皇上御极以来广沛恩膏时加赈给仰见圣朝深仁厚泽无微不到洵非前古所及也增雍正二年奉上谕顺天府府尹等京师广宁门外向有普济堂凡老疾无依之人每栖息于此司其事者乐善不倦殊为可嘉圣祖皇帝曽赐额立碑以旌好义尔等均有地方之责宜时加奖劝以鼓舞之但年力尚壮及游手好闲之人不得借名混入其中以长浮惰而生事端又闻广渠门内有育婴堂一区凡孩穉之不能育养者収留于此数十年来成立者颇衆夫养少存孤载于月令与扶衰恤老同一善举为世俗之所难朕心喜悦特赐扁额并赐白金尔等其宣示朕懐兼倡率资助使之益加鼔励再行文各省督抚转饬有司劝募好善之人于通都大邑人烟稠集之处若可以照京师例权仿行之其于字弱恤孤之道似有裨益而凡人憷惕恻隠之心亦可感发而兴起也增世宗御制育婴堂碑记朕抚御寰瀛子育兆庶欲使溥天之下咸跻仁夀之域粤稽周礼有慈幼之文戴记有飬孤之典德意深厚施及襁褓葢王政之仁虽鸟兽之胎卵草木之萌芽皆为之教令以爱护之使至于生植而况于人乎国家太平日久丁口蕃息或有不能自鞠飬者朕恻然念之京师广渠门内旧有育婴堂一区以字遗稚顾其规制未偹所存济者尚少朕用赐之题额以重其事又赐帑金特谕府尹重加经理公卿士庶多有捐赀为善者凡乳保医疗之人寒暑衾服之具施设周详行之可久孔子曰大道之行也人不独亲其亲不独子其子言孝慈之道广也诗曰商邑翼翼四方之极言京师者四方之表也诚使九州之内自通都大邑至于市镇繁富之所郡县长吏各殚厥心倣此而推行之倡好义之事宏恤孤之政岂惟保抱携持㓜得所飬而人人兴起其仁心喜于为善则老安少懐风俗益臻醇茂斯朕之所厚望也夫增雍正十三年奉上谕京城有普济堂二处育婴堂一处収飬无依之穷民抛弃之婴孩由来已久其经管之人实心行善有存孤之意恤老之风从前皇考两赐帑金并赐温纶以旌义举今朕即位广沛恩膏而辇毂之下乐善良民敦行不倦朕心嘉悦三处各赐银五百两以助其飬赡之费着内务府即行给发并朕㫖宣谕知之原夕照寺其建置年月无碑记可考或云燕京八景有金台夕照此寺之所由名也等谨按夕照寺在育婴堂东创建年月无可考据赵吉士育婴堂碑记云夕照寺顺治初已圮仅存屋一楹葢其来久矣今殿宇甚完整又考燕京八景之金台夕照在朝阳门外析津日记云此寺以是得名误也原安化寺在崇南坊有勅建碑补安化寺正统八年赐额有光䘵卿云间张天骏碑记等谨按安化寺今存勅建碑无考张天骏碑今在寺中增万桞堂在广渠门内为国朝大学士益都冯溥别业康熙时开博学鸿词科待诏者尝雅集于此检讨毛竒龄曾制万桞堂赋今其基周围一顷余内有小土山即昔莲塘花屿也等谨按元亷希宪万桞堂在今右安门外草桥相近详见郊垧门此则临朐冯溥别业葢慕其名而效之者也后归仓塲侍郎石文桂有御书楼恭悬圣袓御笔额曰简亷堂聨曰隔岸数间斗室临河一叶扁舟又有御书石刻数方嵌于壁间康熙四十一年石氏建大悲阁大殿闗帝殿弥勒殿舍僧住持圣袓御书拈花襌寺额赐僧德元今恭悬大悲阁上补崇文门东南有浄度寺按元张中丞飬浩作其子雁奴圹铭有云权厝文明门外浄度寺之南原寺葢元时有之矣等谨按浄度寺今无考钦定日下旧闻考卷五十六钦定日下旧闻考卷五十七钦定四库全书钦定日下旧闻考巻五十七城市等谨按朱彛尊原书南城坛兆上载明代而不及金元考元史祭祀志中统十二年于丽正门外东南七里建祭台设昊天上帝皇地祗位成宗即位始为坛于都城南七里则知元之郊坛亦在城南又考析津志郊天台在京城之南五里即金大定时拜郊所建然则原书载在郊垧金之拜郊台者即是也今附述縁起于此以存金元坛兆旧典而其详则见于郊垧门云原天坛周十里内有圜丘神乐观天师府牺牲所在正阳门外永定门内街东原天坛在正阳门之左永乐十八年建缭以垣墻周回九里十三步初遵洪武合祀天地之制称为天地坛后既分祀乃专称天坛原嘉靖九年正月吏科都给事中夏言请更定郊祀言国家合祀天地于南郊又为大祀殿而屋之设主其中弗应经义古者祀天于圜丘祭地于方丘圜丘者南郊地上之丘丘圜而高以象天也方丘者北郊泽中之丘丘方而下以象地也南郊之坛曰泰坛以之燔柴北郊之坎曰泰圻以之瘗埋此古之制也是故兆于南郊就阳之义也瘗于北郊即隂之象也此分祭天地各正其所凢以顺天地之性审隂阳之位也况坛于南郊虽以就阳亦因高之义坎于北郊虽以就隂亦因下之义岂有崇树栋宇拟之人道哉乞勅多官集议以求至当上嘉之原诏博采公议主分祭者昌国公张鹤龄定国公徐延德懐宁侯孙瑛瑞安侯王桥驸马邬景和谢诏安仁伯王桓玉田伯蒋荣庆阳伯夏臣崇善伯王清都督夏助右都御史汪鋐府尹黎奭府丞黄钟中允廖道南编脩程文德给事中夏言蔡经张润身李仁王聘田秋周祚陈守愚高金赵汉臣李鳯来戴孺孙应奎御史王继礼喻希礼隂汝登郭宏化周襗徐淮虞守愚倪缉梁尚德陆琳李循义主事宋锦李钦昊治中汪登通判陈邦傅杨承祺王绅刘初推官江文中经歴陈珖冷宗元郭鳯张居仁刘秉仁韩义都事杨木李光祚知事胡兰照磨李俊张霑检校南钲兵马指挥毕成胡纲刘伦副指挥何守安牛进德朱哲张光祐王瑶陈谦周侃郭本端詹垣冯钖顾言廖长伦刘绍宗邓文隆宋秀祝世亨吏目戴鑑马昻张钺凡八十二人主分祭而以成宪及时未可为言者平江伯陈圭大学士张璁翟銮侍郎董玘张云臣陈洪谟闻渊副都御史唐龙佥都御史李如圭通政使张瓒卿黄宗明曾直少卿林有孚戴时宗冼光史道寺丞周鳯鸣简霄朱昭陈绶叶松何钟陈云章叶廷芳彭黯脩撰龚用卿编脩张星给事中王守御史许廷桂张惟恕卢问之传汉臣谢兰寺正陆鳌王天民寺副王鸿渐林士鳯朱节胡湘评事陈经应杲呉孙裕戴冔余棐龚治司务刘赞襄马显主簿周文定都事陈贵韩勋典簿宋文㬎陈琅署正宋钫袁焕蒲敏元边偁署丞李继元况道余定李俨刘寿李珏丁应南张梦征杨荗深罗其賔陈珮秦学书监事杨臣秦昌胜董桧马图刘镗郑时明刘睿徐芳张倧邹儒李瑞阳要秀呉冕丁如纪袁如霖凡八十四人主分祭而以山川坛为方丘者尚书李瓒编脩欧阳徳欧阳衢给事中魏良弼御史傅炯余鍧员外郎余光祉行人司正边彦骆右司副刘守良行人李遂王祯傅学礼秦鳌方太和沈谧周汝贠柯乔孙世祐李寔庄用賔田濡蔡叆睦蕐原寀曾约等凢二十六人主合祭而未尝以古礼为非者尚书方献夫李承勋梁材许赞章拯侍郎徐缙蒋瑶苏民卿葛浩詹事霍韬顾鼎臣通政宋沧陈经叅议刘继徳孙桧刘日干卿魏校庶子穆孔晖谕德彭泽赞善林文俊蔡昻学士张潮呉惠席春许成名脩撰伦以训姚涞王用賔编脩张衮杨维杰徐阶祭酒许诰司业林时给事中王汝梅赵廷瑞曾仲魁董进第陈侃御史谭纉王衮陈讲王道范安王杲赵兑呉麟士翺叶照朱观方逺廖自显郎中刘序李黙邓尚义王道王松范伸刘从学黄瓒史麟许继宋锐呉檄卢襄呉缙蕐钥黄祯张经王大化卢蕙荣察汪坚易銮张瑶姚世儒阎溥陈文誉刘佐候缄甘为霖丁洪车纯汪汉金中夫员外郎张廷冯世雍李世臣王激王三省呉冲㓂天与陈良䇿廖云龙伍余福屠倬王莘郭田王旒吕颛张羽李瑜赵叶杨镛黄澄张邦教余述张淑郁山主事杨麒全彻绪顾阳和呉允禄任瀚邝汴汪居安马坤郑琬黄润江滙屠楷陈大珊曾世昌苗汝霖徐子贞熊汲何鳌赵时春王学益王应槚徐官骆颙傅好礼汪以达蔡子举李乔陈贯诸杰张臬毛衢贾名儒陈耀朱子和苏民夏玉林陈篪程绶屠应埈施昱谢綋郭宗臯王自俊林琼康世隆查懋先诸邦宪李翔郭秉聪高仲嗣陆时雍张参王钫冯冠龚辕中书舍人郭俊司务张国纪高臣李克中张鹏呉道南李檠于乔张仲良周绅苏民照磨丁律检校宋斌张岦监丞徐炳典簿邓祀博士王廷臣林文卿王昺苏璞王金章助教魏琦陈谟陈禧金周陈𤦺薛侨谭谏林思诚范震臣李邦祥学正房坚任冕蔡竒范儒汪屺林文林邦望学録李賔赵志陈界彭元阳典簿曹鳯翔凢二百六十人无可否者英国公张崙等一百九十八人朱彛尊原按郊祀分合持议异同姓名可见者三百九十八人国史所不能具载因备书之盖内外小臣咸得与焉亦以见当日询谋之广也原五月作圜丘于天地坛稍北为皇穹宇原圜丘第一层坛濶七丈高八尺一寸四出陛正南陛濶九尺五寸九级东西北面陛俱濶八尺一寸九级坛面及坛脚用琉璃阑干第二层坛面周围俱濶二丈五尺高八尺一寸正南陛一丈二尺五寸九级东西北面陛俱一丈一尺九寸五分九级坛面及坛脚用琉璃磗砌四面用琉璃阑干壝去坛一十五丈高八尺一寸用磗砌正南櫺星门三座中门濶一丈二尺五寸左门濶一丈一尺五寸五分右门东面櫺星门濶九尺五寸北面西面尺寸同燎坛一座在壝外东南丙地高九尺濶七尺上开南出户坛脚东西南三面设陛周围外墻去壝一十五丈正南櫺星门三座中门濶一丈九尺五寸门外正甬道濶丈尺同左门濶丈丈二尺五寸门外左甬道丈尺同右门濶一丈一尺九寸五分门外右甬道丈尺同东西北櫺星门濶一丈一尺九寸五分甬道丈尺同原礼臣言圜丘之制大明集礼坛上成濶五丈存心録则第一层坛濶七丈集礼二成濶七丈存心録则第二层坛面周围俱濶二丈五尺盖集礼之二成即存心録之一层存心録之二成即集礼之一成矣等无所适从润色叅详是在皇上裁定奉㫖圜丘第一层径濶五丈九尺高九尺二层径一十丈五尺三层径二十二丈俱高八尺一寸地面四方渐垫起五尺原圜丘外围方墻门四南曰昭亨东曰泰元西曰广利北曰成贞内櫺星门南门外东南砌緑磁燎炉傍毛血池西南望灯台长竿悬大灯外櫺星门南门外左设具服台东门外建神库神厨祭噐库宰牲亭北门外正北建泰神殿后改为皇穹宇藏上帝太祖之神版翼以两庑藏从祀之神牌又西为銮驾库又西为牺牲所北为神乐观成贞门外为斋宫迤西为坛门原皇天上帝正位南向太祖配位西向东一坛大明之神西一坛夜明之神东二坛二十八宿之神西二坛云师雨师风师雷师之神原圜丘第二层上设大明星辰位居东夜明太歳位居西内壝东设风云雷雨师位天下神祗坛在外壝之内原昊天上帝配帝位版长二尺五寸濶五寸厚寸趺高五寸黄质金字大明之神金地朱书夜明之神黄地素书五星二十八宿周天星辰之神俱緑地金字云师雨师风师雷师之神俱丹漆金书补国朝于大祀殿祀昊天上帝凢所谓天皇太乙之𩔖一切革去三代以下祀典之正所仅见也原永乐十八年北京天地坛成毎歳合祀洪熈元年奉太祖高皇帝太宗文皇帝同配享嘉靖九年勅建圜丘于大祀殿之南毎冬至祀天以大明夜明星辰云雨风雷从祀建方泽于安定门外毎歳夏至祀地以五岳五镇四海四渎陵寝诸山从祀俱止奉太祖一位配享而罢太宗之配其大祀殿则以孟春上辛日行祈谷祭奉太祖太宗同配十年又改以启蛰日行祈谷礼于圜丘仍止奉太祖一位配享十七年秋九月诏举明堂大享礼于大内之元极寳殿奉睿宗献皇帝配享元极寳殿即旧钦安殿也是冬十一月上皇天上帝尊号十八年春行祈谷礼于元极寳殿不奉配二十四年拆大祀殿改建大享殿命礼部歳用季秋行大享殿礼随又命仍暂行于元极寳殿隆庆元年诏罢祈谷大享二祭复元极寳殿仍名钦安殿而天地则分祀如世宗所更定云原圜丘琉璃阑干诏用青色原嘉靖十三年二月奉㫖圜丘方泽今后称天坛地坛原唐时明堂制度其宇上圜覆以清阳玉叶清阳色也玉叶亦瓦之𩔖今大享殿及圜丘阑干皆用囬青瓦亦清阳玉叶之𩔖唐毎郊祀启南门灌其枢用脂百斛今都城南门亦闭不开惟郊祀驾出方启原万厯十三年四月十七日上以天旱祷于郊坛自宫中步行而出祷毕仍步还宫增圜丘在正阳门外南郊形圆象天南向三成上成径九丈高五尺七寸二成径十有五丈高五尺二寸三成径二十一丈高五尺上成石面九重自一九环甃递加至九九二成自九十递加至百六十有二三成自百七十有一递加至二百四十有三合一三五七九阳数毎成四出陛皆白石九级上成石阑七十有二二成百有八三成百八十合三百六十周天之度柱如之内壝形圆周百有六丈四尺高五尺九寸壝门四皆六柱三门柱及楣阈皆白石扉皆朱櫺壝外东南丙地燔柴炉一高九尺径七尺甃以緑琉璃瘗坎一东南燎鑪五西南镫杆三外壝形方周二百十丈一尺高八尺六寸门制与内壝同燎鑪四分设于壝东西门之左右壝北门后为皇穹宇南向环转八柱圆檐上安金顶基高九尺径五丈九尺九寸石阑四十有九东西南三出陛各十有四级左右庑各五间一出陛殿庑覆瓦均青色琉璃围垣形圆周五十六丈六尺八寸高丈有八寸南设三门崇基石阑前后三出陛各五级外壝东门外东北隅神库神厨各五间井亭一祭噐库乐噐库椶荐库各三间又东为宰牲亭井亭各一壝外内垣门四东曰泰元南曰昭亨西曰广利北曰成贞皆朱扉金钉纵横各九昭亨门外东西石坊各一等谨按明嘉靖九年定分祀天地之议于大祀殿南建圜丘本朝因之重加缮治其制益备干隆十四年上以圜丘坛位张幄次陈祭噐处宜量加寛广命仍九五之数而展拓焉十八年复鼎新南郊坛宇一切规模禀承指示凢崇卑之制象色之宜无不斟酌尽善仰见圣心昭格之䖍至周至悉云增歳以冬日至祀皇天上帝奉太祖高皇帝太宗文皇帝世祖章皇帝圣祖仁皇帝世宗宪皇帝配以大明夜明星辰云雨风雷从祀上帝位第一成南向列圣东西向四从位第二成大明西向星辰在其次夜明东向云雨风雷在其次均设青幄上帝苍璧一帛十有二犊一豋一簠二簋二笾豆各十有二尊一爵三鑪一镫六燔牛一列圣均帛一犊一豋一簠簋各二笾豆各十有二尊一爵三鑪一镫四大明夜明均帛一牛一豋一簠簋各二笾豆各十尊一爵三琖二十鑪一镫二星辰帛十有一云雨风雷帛四均牛一羊一豕一豋一铏二簠簋各二笾豆各十尊一爵三琖三十鑪一镫二玉帛寔于篚牲载于俎尊寔酒䟽布羃勺具增先祀一日皇帝御龙袍衮服乗礼舆出宫至太和门阶下降舆乗辇入坛西门至昭亨门外降辇由左门入诣皇穹宇于上帝列圣前上香行三跪九拜礼诣圜丘视坛位视笾豆毕由内壝南左门出外壝南左门至神路右陞辇诣斋宫增祀日日出前七刻皇帝御祭服乗辇至外壝南门外神路右降辇由外壝南左门入内壝南左门陞午阶至二成黄幄次皇帝就拜位立迺燔柴迎帝神乐奏始平之章皇帝诣第一成上帝位前跪上香次诣列圣配位前上香皇帝复位行三跪九拜礼乃进玉帛奏景平之章皇帝陞坛诣上帝位前奠玉帛以次诣列圣配位前奠帛皇帝复位迺进俎奏咸平之章皇帝陞坛诣上帝位配位前跪进俎复位行初献礼奏寿平之章舞干戚之舞皇帝陞坛诣上帝位前跪献爵奠正中退就读祝拜位立司祝奉祝版跪祝案左乐暂止皇帝跪司祝读祝毕乐作皇帝行三拜礼兴诣配位前以次献爵行亚献礼奏嘉平之章舞羽籥之舞皇帝陞坛以次献爵奠于左仪如初献复位行终献礼奏永平之章舞与亚献同皇帝陞坛以次献爵奠于右仪如亚献复位光䘵卿奉福胙进至上帝位前拱举皇帝诣饮福受胙拜位立跪受爵受胙三拜兴复位行三跪九拜礼彻馔奏熈平之章送帝神奏清平之章皇帝行三跪九拜礼有司奉祝次帛次馔次香㳟送燎所奏太平之章皇帝由内壝南左门出至望燎位望燎礼成皇帝由外壝南左门出至昭亨门外陞礼舆大驾卤簿前导导迎乐作奏祐平之章皇帝囬銮还宫等谨按我皇上御极以来仰承列圣敬天之忱毎歳㳟遇南郊大典必躬必亲为古帝王所未有干隆十三年上以祭噐沿明之旧未昭备物命凖古制易之二十六年临江得镈钟复勅令参考仿制副以特磬于大祀时敬谨陈设其余一噐一物凢折𠂻至当之处悉经睿裁审定垂示方来大圣人昭事之诚无微不至精忱所格有贯彻于仪节之表者亿万年景贶绵长益颂凝承之有自矣增干隆元年御制冬至南郊诗黄钟应律肇千祥喜见天心复一阳子夜灰飞旋淑气泰坛日丽㪚晴光明禋盛礼稽三代御世鸿猷愧百王祗祝精诚通帝载眷予寰海乐仓箱增干隆四年御制冬至有事于南郊敬成八章章八句于昭天鉴眷于有德祐我太祖东土是式帝命不显皇清不灵明徳惟馨以畀万邦赫赫太祖天笃其祜穆穆大宗丕显丕承骏德光昭爰受鸿名建国纪元肇定大清暨我世祖混一区夏圣祖绍之容民厚下民安于耕物适于野六十一年惟天降嘏皇考翼翼思为君难立纲陈纪祗承克艰授位渺躬受命自天敬念绍庭敢忘寅䖍日惟长至爰卜南郊三斋五戒将事吉朝式瞻百辟玉珮金貂式䖍尔心无或逍遥爰升燔柴燔柴惟烈爰陈俎豆俎豆惟洁惟予小子敬捧苍璧明明帝神尚其来格神之格思降福穰穰敢曰予小子诚通昊苍自我祖宗受嘏惟纯景命绵绵逮我后人伐鼓渊渊建斾翩翩祀事用成福禄来骈匪以祭而专匪以燕而迁对越昊天岂敢间兮干干增干隆九年御制冬至有事于南郊敬成伊古诚为贵匪今祭以时㣲阳爰始复殷礼敢云迟捧璧青坛肃陈愆素虑知黄钟方应律元酒亦盈巵转歉诚干造绥丰讵我期天恩奚可恃祈歳厪长思增干隆十三年御制冬至南郊述志诗寅祀南郊殷荐陈铏笾依古制更新一阳资始月才朔六琯均调歳复春昭格敢云歆上帝敉宁端籍任元臣维扬我武邀灵贶即㸔书勲阁起麟增干隆二十年御制冬至南郊诗南飞金翼影长时元畤趋承帝幕垂拱北星辰环紫极被西声教借皇禧捧盈憷惕厪无斁嫌畏披猖致不期挞伐新俘冀重佑永宁边海戢贞师增干隆二十二年御制冬至圜丘礼成述事配藜佳气焥樵蒸奠璧圜丘祖业承日在骏狼钦敬授阳回堪黍着明征于昭陟降依左右敢曰馨香荐豆登宁逺尚惟希景祐持盈更益励兢兢增干隆二十三年御制冬至南郊述事金鳯占风来广漠鸿龙转律启韶阳六宗依典修元祀一意惟钦对昊苍泽国幸邀赐丰稔顽更冀靖狂猖背恩戕使先开衅曲直间惟帝鉴详增干隆二十六年御制冬至南郊礼成述事亚嵗迎禧首祀行在悬应律肇阳生镈钟特磬稽前制玉振金声集大成一统咸賔钦钖羡重熈幸际慎持盈敢希穆穆居歆眷庶鉴䕫䕫对越诚增干隆二十九年御制冬至南郊礼成述事运斗瑶枢北中绳见天心日肇禋应式仪洞属升三献调律和谐引八能绥屡同民沐干贶捧盈切已凛氷兢五朝左右膺多福敢不鸿禧亹继承增干隆三十九年御制冬至南郊礼成述事雪霑三寸先三日祀举一朝凛一忱省歳有丰还有歉沐恩惟厚益惟钦青齐黄渎胥归靖索诺丹巴愿早擒子月恰当阳复子倍颙羲象见天心增干隆四十年御制冬至南郊礼成述事欣逄月朔复初阳恰值天开甲运昌载承禋幸躬藐三成学礼挈儿行于昭侑座配列祖黙启绵基吁上苍鸿捷更希报早晩速闻耆定武维扬增凡常雩之礼歳以巳月龙见卜日祀皇天上帝于圜丘为百谷祈膏雨增先祀一日皇帝斋宿于南郊诣皇穹宇上香诣圜丘视坛位神库视笾豆增祀日设皇天上帝位配位从位均与冬日至大祀同上帝前用帛一与祈谷同乐章燔柴迎帝神奏霭平奠玉帛奏云平进俎奏需平初献奏霖平亚献奏露平终献奏霑平彻馔奏灵平送帝神奏霮平望燎奏霈平余仪俱与冬日至大祀同等谨按雩祭在圜丘坛谨编次于圜丘之后增干隆九年御制四月八日雩祭圜丘敬成六韵泰畤修殷荐雩宗亨昊干豆豋初饤馔燔燎已升烟龙见犹稽雨秧萌欲萎田屏营邀帝眷切已虑民天庶政修三事羣工秉一䖍䕫䕫亲步祷借以谢尤愆增干隆十四年御制常雩礼成敬述载举常雩祀泰圆春霖早庆遍公田更因霑霈求优渥敢恃帡幪弛敬䖍乐具卿云扶瑞日礼成和气㪚祥烟南郊近日邀殊贶果得肤功定蜀川增干隆二十四年御制雩祭礼成述事问夜昭云汉凌晨步石逵祈恩先责已利物匪求私夏节虽迟日春膏已过期何能诿惯见更觉切焦思翘企慈云佈颙希德雨施协时惭抱蜀矜惴寸心知增干隆三十五年御制雩祭礼成述事建巳月临常祀修致斋前日霈恩流已欣及节兴耕种更冀申天钖渥优乐奏和声协气合礼成曙景露光浮融融煜煜腾东壁祝帛祥烟接燎牛增干隆三十八年御制常雩礼成述事幸逢甘泽夏春连逺祭时行益企然虽曰协和值于是更希绥履继乎前币承玉奠寸𠂻肃鏄始金声中吕宣陟降省縁过六十必躬期永奉皇干增凡大雩之礼歳在孟夏常雩之后如不雨遣官祗告天神地祗太歳越七日不雨告社稷仍不雨复告神祗太歳三复不雨迺大雩先祀一日皇帝御常服诣斋宫不作乐不除道不设卤簿祀日雨冠素服躬祷于圜丘设皇天上帝位四从位三献礼终乐阕列舞童十有六人为皇舞衣元衣执羽翳歌御制云汉诗八章以祈优渥余仪及乐章均与常雩同雨则报祀遣官朝服行礼如常仪增干隆二十四年御制大雩祝文臣承命嗣服今廿四年无歳不忧旱今歳甚焉曩虽失麦可望大田兹尚未种赤地里千呜唿其惠雨乎常雩步祷未䝉灵祐方社方泽均漠弗佑为期益迫嗟万民谁救敢辞再渎之罪用举大雩以申前奏呜唿其惠雨乎上天仁爱生物为心下民有罪定宥林林百辟卿士供职惟钦此罪不在官不在民实臣罪日深然上天岂以臣一身之故而令万民受灾害之侵呜唿其惠雨乎谨以臣躬代民请命昭昭在上言敢虚佞计穷力竭词戅诚罄油云沛雨居歆赐应呜唿其惠雨乎增干隆七年御制倣云汉诗体敬制雩祭乐章以申诚恳瞻彼朱鸟爰居实沈协纪辨律羽虫征音万物芸生有壬有林有事南郊陟降惟钦瞻仰昊天生物为心维国有本匪民伊何维民有天匪食则那蝼蝈呜矣平秩南讹我祀敢后我乐维和鼍鼓渊渊童舞娑娑自古在昔春郊夏雩曰惟龙见田烛朝趋盛礼既陈神畱以愉雷师阗阗飞亷衙衙曰时雨旸利我新畬于穆穹宇在郊之南对越严㳟上帝是临茧栗量币用将悃忱惴惴我躬肃肃我心六事自责仰彼桑林权舆粒食实维后稷百王承之永奠邦极惟予小子临民无德敢懈祈年洁𠂻翼翼命彼秩宗古礼是式古礼是式值兹吉辰玉磬金钟大羮维醇元衣八列舞羽缤纷既侑上帝亦右从神尚鉴我衷钖我康年维天可感曰惟诚恪维农可稔曰惟力作恃天慢人弗刈弗获尚勤农哉服田孔乐咨尔保介庤乃钱镈我礼既毕我诚已将风马电车旋驾九阊山川出云为霖泽滂雨公及私兴锄利甿亿万斯年农夫之庆增干隆二十四年御制躬举大雩祈雨诗北至都踰早种期晩田急待泽斯时人穷仄本唿天吁旱甚因谁责已知汤祷载陈三足鼎宣忧重订八章诗好生帝德其宁惠渴望云行即雨施等谨按大雩之礼自干隆甲子定议后毎遇雨泽稍愆有祷輙应岁己夘自春徂夏望雨甚殷圣心宵旰靡宁亲制祝文于六月十一日行大雩礼由斋宫步祷圜丘大礼既成油云四布翊日霡霂徐施中宵滂沛达旦田畴霑足自畿辅以逮缺雨各省皆同日优沾甘及时耕种仍获有秋诚意感孚昊苍眷佑洵不啻唿吸相通矣钦定日下旧闻考卷五十七钦定日下旧闻考卷五十八钦定四库全书钦定日下旧闻考卷五十八城市原祈谷坛大享殿即大祀殿也永乐十八年建合祀天地于此其制十二楹中四楹饰以金余施三采正中作石台设上帝皇祇神座于其上殿前为东西庑三十二楹正南为大祀门六楹接以步庑与殿通殿后为库六楹以贮神御之物名曰天库皆覆以黄琉璃其后大殿易以青琉璃瓦坛之后树以松栢外壝东南凿池凡二十区冬月伐氷藏凌隂以供夏秋祭祀之用至嘉靖二十一年撤大祀殿拟古明堂名曰大享毎春行祈谷礼隆庆元年礼官言先农之祭即祈谷遗意宜罢祈谷于先农坛行事大享礼亦宜罢诏可至崇祯十四年正月上辛复行祈谷礼十五年正月上辛即在朔日礼部以朝贺不便请改十一日中辛得㫖于中辛日行礼増祈年殿在成贞门北坛圆三成南向上成径二十一丈五尺二成径二十三丈二尺六寸三成径二十五丈面甃金甎围以石石䦨四百二十南北三出陛东西一出陛上成二成各九级三成十级坛上建祈年殿制圆内外柱各十有二中龙井柱四檐三重上金顶左右庑各九间均覆青琉璃前为祈年门崇基石䦨前后三出陛各有一级门外东南燔柴鑪一瘗坎一燎鑪五制如圜丘等谨按祈年殿祈年门旧名大享殿大享门干隆十六年改今名増内壝周百九十丈七尺二寸门四北门后为皇干殿五间上覆青琉璃南向正面三出陛东西一出陛各九级石䦨五十有九增内壝东门外长廊七十二间二十七间至神㕑井亭又四十五间至宰牲亭为祭时进俎豆避雨雪之用壝外围垣东西北三面各有门南接成贞门増凡祈谷之礼嵗以正月上辛祀上帝为民祈谷皇天上帝位第一成殿中南向奉太祖高皇帝太宗文皇帝世祖章皇帝圣祖仁皇帝世宗宪皇帝配飨东西向増先祀一日皇帝诣南郊斋宿至祈谷坛外壝南门右降辇入祈年门左门诣皇干殿上香行礼诣祈年殿㳟视坛位由东门出诣神库视笾豆迺诣斋宫増祀日设皇帝拜位于第一成殿门内设读祝受福胙位于拜位之前皇帝由祈年门左门入陞左阶进殿左门至拜位行礼上帝前用帛一乐章燔柴迎帝神奏祈平奠玉帛奏绥平进俎奏万平初献奏寳平亚献奏穰平终献奏瑞平彻馔奏渥平送帝神奏滋平望燎奏谷平礼成等谨按康熙五十四年奉上谕据太常寺奏春祭祈谷坛于初十日上辛致祭但次年正月初十日虽系上辛尚未立春从前亦有于次辛下辛致祭之时大学士㑹同太常寺议奏遵㫖议准于下辛行礼遂为定制云増干隆八年御制上辛日祈谷诗东陆晖晴旭穹坛飏瑞烟上辛邀帝佑依古重民天量币牲惟犊燔柴烛被田八音调太簇九奏叶朱絃寅祀增干惕骏奔敢后先继绳思祖徳对越俨皇干百辟威仪賛一衷夙夜䖍祈年陈至愿钖我有秋连増干隆二十年御制祈谷礼成述事祈年寳殿集诸祥祭重初辛典制详恰庆元正符嵗徳喜临人日祝金穰时和农稔陈恒愿天与人归沭宠光更冀鸿禧奠西极王臣率土乐安康増干隆二十一年御制祈谷礼成恭纪祈辛兆祀礼皇干国本民依意倍䖍大武一元角茧栗朱干八佾羽翚翩去年曾是希鸿佑西极眞教奠塞堧求定明昭赉耆定绥丰益祝万邦连増干隆三十五年御制祈谷礼成述事春立方为节应正祈农典合次辛行金穰脩祀日逢卯震徳乗时嵗纳庚顾諟照临有明命由来唿吸可通诚去年曾是希鸿佑果格朱波绩底成増干隆三十八年御制次辛祈谷礼成述事祇畧椶街减步趋祈年式礼未微渝春前虽次还如上月合同干恰不殊呹肸芗牛烛沙海铿锵仪凤叶笙竽金川耆定昔逢已吁眷捷闻今已符増干隆四十年御制正月次辛祈谷礼成述事一律运转璇玑支干轮祈年占熟值兹辰正元初酉逮次酉春后中辛即次辛进俎一元升大武在悬九奏叶韶钧躬承谷祀四十嵗终始惟诚朂永寅増干隆四十二年御制次辛祈谷礼成述事元日值斋移次辛迺縁旧例此遵循未能敬事法皇考亦曰因时奉懿亲志必诚而仪必肃乐惟和则礼惟彬武功成更嵗逢稔稠叠䝉庥倍切寅原斋宫在圜丘之西前正殿后寝殿傍有浴室四围墙垣以深池环之东西悬太和钟毎郊祀候驾起则钟声作登坛则止礼毕升驾又声之増成贞门外西北为斋宫东向正殿五间崇基石䦨三出陛陛前左设斋戒铜人石亭一右设时辰牌石亭一后殿五间左右配殿各三间内宫墙方百二十三丈九尺九寸中三门左右各一门墙外环池前跨石梁三左右各一东北隅钟楼一外宫墙方一百九十八丈二尺环以㢠廻廊一百六十三间复遶以深池宫门石梁均与内同増干隆七年谕天坛地坛旧制建有斋宫年久倾圮未经缮修朕意于大祀前期致诚赴坛斋宿行礼其应如何修建之处该部即前徃相视绘图呈览至兴修之时着委内务府熟谙工程之人仍㑹同工部太常寺委官一同监修又谕朕惟郊坛祭祀必致诚敬以荐明禋歴来前期斋戒悉遵旧制住宿别殿今郊坛建有斋宫若于致祭之期亲诣斋宫更为祇肃该部详酌妥议具奏増干隆七年十一月御制南至前一日诣斋宫斋宿诗消息㣲阳届复辰䖍居斋室洁明禋葳㽔凤辇迎黄道棽丽龙旗出紫宸槐栁成行界道明铜壶漏永午窗晴篆烟微袅心如水寂静堦墀近太清沖融月窟与天根治理㡬康在黙存守徳由来胜守险当年何事堑防门缇帷候律验璇筩百辟斋居此日同黼座景长増肃穆泰坛东峙缭垣红増干隆十年十一月御制斋宫叠旧作韵将临大祀惕予躬肃肃清斋此在宫一气回时天意见诸縁净处道心融闲听韶磬松风外坐騐周圭日影中昭事惟馨吾敢谓只余颙若数年同增干隆十一年四月御制斋宫对雨有作自我肇元祀四年三望霖敷天新沛泽豫日此浓隂树色深如洗檐声静似斟依然迁坐处敢忘曩时心増干隆十三年正月御制诣斋宫作六龙夙驾迎春驭百辟同钦祈谷斋丽日和风调玉律綵旛花胜耀天街穹窿青宇礼皇干坛位瞻余视豆笾礼酌简繁惟致敬心期旸雨协占年斋宫坐久爱清嘉香袅明窗篆缕斜静听排门喧吉爆春音先到万民家増十一月御制诣斋宫诗玉琯阳将复金街晓不寒缀先考五辂仪卫肃千官昭徳夫何有正名蕲所安瓣香瞻帝载祭位俨穹坛斋室清心坐窗曦举眼看明朝修毖祀兢惕志遑寛増干隆十八年正月御制诣斋宫作引仗青旗出禁城祥凝楼雪晓风轻祈辛预日斋宫宿又得新诗纪上庚谒坛眂濯典依前欣覩翚飞重焕然申命秩宗稽古义新题寳额号祈年温暾曦影一窗红数纪流隂黙忖中即事拈毫前后异寸心䖍敬始终同増干隆二十年正月御制诣斋宫诗太和祝帛例䖍瞻诣次斋居致敬严翠辇平临黄道直皇州春色富闾阎葩瑵金根迤逦排叩坛阅豆典仪皆西墉一室明窗静今昔年光入缅怀増干隆二十四年四月御制诣斋宫作轻舆斋宿出都城更拟明晨步祷行不敢依常排法驾祈恩减彻竭予诚常雩举十六年过毎致徂宫叹若何厯嵗诗屏一周读霑膏逢少旱逢多端居静觉漏声稀几务虽疏更勅几食变坐迁子所慎恒旸愆雨我知非増干隆二十九年四月御制诣斋宫二首萋芊绿草润天街五辂仪锽迤逦排不敢矫情为彻减中心仍愿雨尤佳瓣香肃谒皇穹宇旋步三成敬视坛退即斋宫滋惕息歴年寅畏壁诗㸔増干隆三十四年四月御制诣斋宫叠己夘旧作韵预日来斋因出城年年抱蜀敬躬行雨旸愿彼四时顺干惕摅斯一念诚壁诗重读十年过昔日今时较若何春泽似兹眞罕遇惧心深比慰心多増干隆三十六年正月御制诣斋宫作葩瑵㫋旌玉辇行农占恰值谷朝晴却因冬雪非优渥仍望春云霈瑞霙年年躬祭敬诚申忽作六旬有一人依例遣官视笾豆欲留余力肃明禋万㡬神运非繁简五夜心清凛旦明虽是无时不用敬于斯敬实倍常情増十一月御制诣斋宫作善霁曦光暖平明出凤闉重楼皆积玉九陌渐融银天泽先长至慈釐被普垠斋宫排鹄立此喜共羣臣増干隆三十八年正月御制诣斋宫作玉辇陈仪金水桥午门钟动御街迢诣坛致敬先庚日稽典惟遵値嵗朝重楼都积玉层层瑞色祥烟昆鬰蒸祈谷斋逢谷日雪何修斯遇凛钦承翠殿崔巍护紫垣瓣香瞻拜进西门近縁步履微从省久拟躬行永弗谖増干隆四十一年御制正月八日诣斋宫作占穰农谚値金庚况是兼逢谷日晴夜雪午风经昨过盅融和旭飏前旌黄道値南路转东入坛谒位礼崇隆栢松根下积余雪泽在农田感谢中斋殿南厢十笏居明窗坐觉体安舒案陈诗册从头看敬怠因心自检予原神乐观在天坛内之西设提㸃知观教习乐舞生内有太和殿遇祭则先期演乐于此补国朝郊祀賛礼者太常寺之道士奏乐者神乐观之道士皆异端也天神何为而格哉増神乐署东向正中凝禧殿五间崇基三出陛各六级左右歩廊各二间后显佑殿七间左右各三间殿后袍服库二十三间典礼署奉祀堂南北各三间左右门各三间左门东通賛房恪恭堂各三间正伦堂候公堂各五间南转穆佾所三间右门东掌乐房协律堂各三间教师房伶伦堂各五间北转昭佾所三间前后均聫檐通嵴正门三间三出陛各四级围墙东西四十四丈四尺南北二十丈七尺二寸等谨按神乐署旧名神乐观干隆二十年改今名凝禧殿旧名太和殿康熙十二年改今名増干隆七年谕朕毎临大祀必恭必亲今因时享聆太常寺笙箫管籥之奏至不能分别宫商而以之侑享郊社宗庙何以交神明而达诚敬朕既命庄亲王三泰张照为总领乐部大臣非祇辖和声署也太常寺乐尤宜加意整顿嗣后一应太常乐部俱着管理又闻向来太常寺乐员俱系道士承充此亦沿袭明代之旧夫二氏异学不宜用之朝廷今纵不能使为二氏者尽归南亩被服儒风何乃用道士掌宫悬司燎瘗为郊庙大祀骏奔之选暇日则向民间祈祷诵经以餬其口成何典制岂不贻笑后世耶太常寺乐员嗣后毋得仍习道教有不愿改业者削其籍听为道士可也朕询问三泰知额设多至五六百人得毋冗滥着庄亲王等详查定议如果额数太多即奏请芟汰与其多而无用不如减少额数将钱粮归併酌增精选实能任事之人令其承应等谨按明代太常寺赞礼奏乐皆用道士以黄冠而列郊庙殊为非礼本朝悉加釐定凡礼仪则賛礼郎司其职而乐舞之掌皇上复训饬乐部大臣慎加遴选不令道流滥厠声容羙盛仪度整严益昭对越之精䖍矣原牺牲所建于神乐观之南东北为司牲祠旧制嵗以十二月朔旦驾临亲阅以后毎夕轮一大臣视之盖自五府及吏户礼兵工五部通政翰林堂上官之不司刑者皆与焉凡兔房鹿槛羊机牛枋猪圈周行歴视出入皆骑卒火甲人等护卫毎夕钟定人静乃出至中宵始回城门起钥以入次早复命用骑卒自宣徳年始増牺牲所南向大门三间内花门一座正房十有一间中三间奉牺牲之神左右牧夫房各二间牛房各二间后屋十有六间内满汉所牧房各三间所军房一间贮草房五间草夫房四间东邉两重四十八间内贮料房二间贮草房三间牛房十有五间羊房五间鹿房二十间兎房三间西邉一重十有五间内库房一间泡料房磨房各二间豕房五间牛房五间鹿槛牛枋均分列屋之左右西北隅官㕔三间东向井一北门一间围墙东西五十二丈南北五十二丈五尺坛外垣前方后圆周千九百八十七丈五尺高一丈一尺五寸趾厚八尺顶厚六尺西向门一三间角门一等谨按大祀牺牲之事向例掌于太常干隆二十六年奉谕改𨽻内务府毎年复特派大臣经理之详见官署门太常寺条下原泰元门东有禜雩坛为制一成东为神库嘉靖中以孟夏后祭天祷雨原雩坛止去地一级四围用炉鼎四坛面用炉鼎二比圜丘减四分之一等谨按雩祭之礼今制皆于圜丘敬谨将事至泰元门迤东今惟建设神库祭器库及宰牲亭井亭其禜雩坛不复存矣原天坛之北药王庙武清侯李诚铭立也左墀碑文恭顺侯吴惟英书也等谨按药王庙吴惟英碑今存后楼本朝康熙三十二年建有詹事沈荃撰碑原鱼藻池在崇文门外西南俗唿曰金鱼池畜养朱鱼以供市易都人入夏至端午结篷列肆狂歌轰饮于秽流之上以为愉快原金故有鱼藻池旧志云池上有殿榜以瑶池殿之址今不可寻矣居人界池为塘植栁覆之嵗种金鱼以为业池隂一带园亭甚多南抵天坛一望空濶毎端午日走马于此等谨按鱼藻池俗称金鱼池其民仍畜金鱼为业焉原天庆寺原辽之永泰寺金大安中兵毁元世祖至元壬申重建明宣徳中重修后有髙阁可望天坛僧舍有李龙眠画罗汉十六轴等谨按天庆寺今存在药王庙西罗汉像则无考矣原天庆寺碑至元九年学士王恽撰并书原天庆寺僧舍有雅致亭原天庆古刹也今止存明碑二其一天顺戊寅尚寳司卿重庆蹇英撰文礼部员外郎钱塘吴谦书其一嘉靖乙丑建极殿大学士华亭徐阶作记等谨按天庆寺中明蹇英徐阶碑今存増元天庆寺辽永泰寺成化二年饬右指挥朱善重修原慈源寺成化二年指挥朱善建补慈源寺碑正统初立太常少卿括苍潘辰撰文中书舍人张天保书等谨按慈源寺在金鱼池之东潘辰碑今已漫漶原圆觉寺亦在魏村社明景泰中所建也有嘉靖四十二年重修碑记云南道御史赵镗撰文原金井在府南魏村社等谨按圆觉寺在三里河桥东寺已无存今其地仍名圆觉寺金井无考原姚彬闗王庙俗传吴将姚彬盗闗公马被获强不屈庙塑缚彬像公戎服作色左頋彬彬反面色不屈侍将七人怒视彬缚彬者仰公颜色而受命马回望公其色歕沫人曰隋时像也补慈源寺东数百武有闗王庙相传即元崇恩万夀宫殿中塑像甚古作姚彬被缚状殆元时旧塑元设梵像提举司専董绘画佛像及土木刻削之工故其艺特絶后人不能为也寺僧云彬初为黄巾贼将貌𩔖闗公其母病思食良马肉彬知公所骑赤兎最良因投麾下窃赤兎以逃闗吏察其音不𩔖河东执以归公彬忼慨请死临刑忽大哭公问之则以与母永诀故尔乃释之事不见于野史世所传闗公事蹟亦无之荒唐之辞不知何所本也等谨按姚彬闗王庙在慈源寺东庙中左侧塑姚彬盗马被缚像如帝京景物畧所云原正阳门外三里河东之明因寺有李伯时渡海尊者卷不知何年为人赚去存者赝夲而僧不知也万厯二十九年紫柏大师自五台来夜梦十六僧请挂瓶钵亭午有负巨轴售者轴凡十六贯休所画罗汉也师叹异购之各系以賛传寺中天启二年董宗伯其昌过此书佛成道记宗伯三十年前见紫栢此寺中索书成道记寻前诺也今搨石置僧寮左壁补明因寺故三圣寺也万厯初慈圣宣文明肃皇太后改建赐额殿左一碑万厯十七年立司经局洗马汝南王祖嫡撰殿右一碑万厯二十年立礼部左侍郎汝南何洛文撰殿后右庑有董尚书其昌所书释迦如来成道记自称香光居士记凡十二版嵌于南北壁各六版天启四年刻石帝京景物畧谓在僧寮左壁非也等谨按今明因寺尚有十六罗汉画轴上有明万厯时释真可賛似是后人伪託非当时眞蹟也王祖嫡何洛文二碑尚可读董其昌释迦成道记石刻亦在寺中原清化寺在正东坊有勅建碑补清化寺在三里河阳宣徳壬子奉圣夫人东安里王妙秀命其弟义勇后卫百户荣以赐金买故保安寺基即蔬圃为寺落成于正统甲子有奉议大夫金陵宋拯撰碑正徳壬申四月望燬于火癸酉二月重建乙亥五月讫工有右中允濮阳李廷相碑等谨按清化寺今存其街即以是得名宋拯碑今存又有明正徳壬申年修撰李廷相重修碑补安国寺在三里河之南一里建于天顺元年其碑礼部尚书胡濙撰文中书舍人陈翀书等谨按三里河南桥湾有安国寺胡濙碑已无存补崇文门外打磨厰金忠洁公铉故居等谨按金铉故居今无考原崇眞观司礼监太监张政舍宅建正统十四年赐额景泰四年国子监祭酒胡濙撰碑等谨按崇眞观在打磨厰之南巷钦定日下旧闻考卷五十八卷五十八举正钦定日下旧闻考卷五十八举正王恽大都天庆寺碑原书所载乃删本今据旧文増三字钦定日下旧闻考卷五十八举正钦定日下旧闻考卷五十九钦定四库全书钦定日下旧闻考卷五十九城市原宣北坊在新城广宁门里宣武门迤东响闸迤西至都城西南角便门西北角七牌四十五舖有玉虚观接待寺竹林寺老君堂报国寺紫金寺昊天寺善果寺归义寺宏法寺等谨按宏法寺无考惟悯忠寺辽时石匣上有提㸃宏法竹林之名似宏法寺在辽时已有之接待竹林报国紫金昊天善果归义等寺及玉虚观老君堂并详本条下原正统五年六月行在翰林院侍讲刘球奏天雨连绵宣武街西河决漫流与街东河㑹合二水汎溢淹没民居请修筑以消其患仍㑹官计议于城外宣武桥西量作减水河以洩城中诸水上命工部右侍郎邵旻成国公朱勇勘视旻等称球言实具修筑事冝以闻复命钦天监正皇甫仲和审视作减水河利否仲和言宣武门西旧有凉水河其东城河南岸亦有旧沟皆可疏通以泄水势上是之朱彞尊原按成化中杨尚书鼎乔侍郎毅同袁叅将右㑹勘称三里河源出彰义门外玉匠局等处马跑等泉则自西而东不知从何处流入刘忠愍所云凉水河及城河南岸旧沟亦不辨所在海波寺乆废其街之南有清厰潭上有龙王堂又南东为章家桥又南为虎房桥桥西南为潘家河沿计新城未筑时无地无水今其故道皆不可考矣等谨按宣武门外桥西今有响闸其明时所作减水河故道已不可考凉水河源出凤泉详郊垧门补三忠祠在上斜街天启四年春勅建以祀沁水张忠烈公铨襄陵髙忠莭公邦佐大同何忠愍公廷櫆三公皆山西人故额曰山右三忠祠张公巡按辽东监察御史髙公分巡辽海道山东布政司叅政何公分守辽海道山东按察司副使皆死王事张公初赠大理寺卿后加赠兵部尚书髙和二公初赠光禄寺卿后加赠大理卿左右列陪祀诸公张公傍六人经畧标下统兵镇守奉集等处总兵官都督佥事朱公万良统兵援辽副总兵官王公诰协守辽东副总兵管锦州叅将事麻公承宗援辽总兵官都督佥事杨公宗业协守开原副总兵官麻公巖援辽正叅将赠总兵官彭公振云髙公座右亦六人诰赠奉政大夫光禄寺少卿原任陜西凤翔府扶风县知县王公国训勅赠光禄寺寺丞原任顺天府香河县知县任公光裕统兵援辽逰击将军满公龙鳞诰赠奉政大夫光禄寺少卿原任顺天府大城县知县武公维周勅赠光禄寺寺丞原任直𨽻顺义县知县上官公荩辽东镇守标下叅将管中军事梁公汝贵何公座侧则有诰赠奉政大夫光禄寺卿前分守开原道山东按察司佥事潘公宗颜诰赠光禄寺卿原任直𨽻永平府知府张公凤竒皆与何公并列其左右列者镇守辽东总兵官都督同知马公林统兵援辽逰击将军李公镇忠领兵援辽守备刘公兴汉领兵援辽千总刘公起佩又戚公士荣杨公其二神位附祀共二十人盖髙张何三公为当时勅祀而后死诸公其乡人以皆山西人死王事故附祀之祠无碑记可考列主亦多繁乱意当时附祀者必立于两庑后始迁入堂中故耳等谨按山右三忠祠在上斜街堂三楹中楹像祀三忠左右楹木主祀从祀者左为旧祀明二十人右为新祀本朝六十四人凡所新祀先后以时不以爵其第一行为员外郎侯佐叅议道刘昇祚济南道李时同知赵瀚知州李方澂知县李还春曹邦伟赵家骏薛佩玉郭自修王曰俞教谕崔珩训导王奕叶张化枢黄缙典史陈复新洪有度举人赵居甲提督窦斌赠提督总兵官任举总兵官张凌霞李全穆生辉副将魏麟赠总兵官逰击杨光祖逰击杜国庆窦明运何道深都司王廷衡守备司起龙晋天忠把总李克友第二行为知县温光裕杨泰叚上彩署知县髙士达州同李士麟县丞徐喆王牧民袁养民教谕周逺祚贾道醇贡生李旦生员张射斗周于徳萧熈载李蓂张琳副将郝尔徳叅将李允逰击刘大受马之迅王弼赠都司同知傅富把总髙虎邱登荣武生李先春李齐田秦士凤乔谨第三行为赠太仆寺少卿王如玉提督谥壮节马全提督谥毅节牛天畀总兵官张大经皆山西人原辽道宗清宁八年楚国大长公主舍诸私第剏厥精庐奉勅以竹林为额原竹林寺金熈宗驸马宫也寺僧云一塔无影等谨按竹林寺景泰中重建易名法林在笔管衚衕今巳废为菜圃无寸椽矣有明天顺中翰林学士吕原碑其塔今无可考原天顺丁丑僧慧菴建接待寺于宣武门右正徳丙寅始讫工刑部尚书闵珪为作碑记等谨按接待寺在炸子桥卷内明正徳二年刑部尚书闵珪碑尚存文称初修于天顺丁丑再修于正徳丙寅非自天顺至正徳乃讫工也原金有玉虚观元有玉虚宫今之玉虚观未审即其遗址否观有正统中礼部尚书胡濙碑刑部侍郎周瑄篆盖中书舎人吴谦书文称正统丁巳鍊师吴元真来㳺斯地其址已为锦衣千户吕仪别墅有处士刘泰能言观之旧蹟鍊师欲复之吕因舎其地于是总兵石亨捐赀以建及嵗巳未夏不雨恵安伯张昇诣观请师祷雨有应事闻赐以綵縀至天顺二年赐额御史李锦记其事焉増玉虚观在旧城僊露坊按旧碑金泰和八年尚书户部主事云骑尉龎铸所撰重修玉虚观三清殿记文简而理明观中有故太师梁忠烈王祠堂王讳宗弼乃太祖武元第八子金泰和四年八月道士髙守冲为之立碑其文亦龎铸所作国朝至元七年建玉虚观大道祖师传授之碑叅知政事杨果撰商挺书等谨按玉虚观在罐儿衚衕已頺敝金龎铸二碑元杨果一碑及梁忠烈王祠今俱无考惟明胡濙李锦二碑尚存胡碑乃景泰中立非正统中也原广慧寺古刹也在宣武门外一里嘉靖中太监刘成朱仲修之有广西按察司佥事余一鹏碑记等谨按广慧寺在司家坑尚完整余一鹏碑尚存又有嘉靖甲子户部侍郎孙禬碑増万厯中归空和尚自伏牛入京能一再七不食日饮水数升衆遂号之曰水斋自幼出家慈氏寺行脚三十年曽跪行至五台足流血不知痛叅古松燃一指以供文殊再礼普陀叅大智燃一指供观音后礼峩眉印通天燃一指供普贤最后至京师孝定皇太后闻而创寺居焉赐额曰明祚长椿寺有渗金多寳佛塔高一丈五尺等谨按长椿寺在土地庙斜街本朝干隆二十一年重修渗金佛塔今在正殿中其髙充栋寺有明万厯中工部郎中米万钟水斋禅师传碑碑称大祚长椿寺与帝京景物畧所称明祚长椿异又有本朝康熈二十一年兵部尚书宋徳宜碑补长椿寺大殿旁小室内藏佛像十余轴中二轴黄绫装裱与他轴异展视之一绘九朶青莲花捧一牌题曰九莲菩萨之位明神宗母李太后也一绘女像具天人姿戴毘卢㡌衣红锦袈裟题菩萨号下注崇祯庚辰年恭绘烈皇生母孝纯刘太后也二圗不知何时安奉寺内今乃委积尘埃中等谨按长椿寺今止存画像一轴所绘乃女像戴毘卢㡌着锦袈裟坐莲䑓上旁绘女侍二并无九莲菩萨字様亦无崇祯年标题未审为何后像其一轴今无可考矣原长椿寺水斋传米万钟书等谨按妙光阁今已圮原辽大昊天寺碑道宗皇帝书补大定二十四年二月大长公主降钱三百万建昊天寺给田百顷每嵗度僧尼十人补辽道宗喜作字秦越大长公主舍棠隂坊第为大昊天寺帝为书碑及额今在燕京旧城原昊天寺辽刹也碑记无一存者访之惟有万厯间山隂朱敬循一碑其建置本末俱不详塔址已为居民所侵寺门一井泉特清冽不下天坛夹道水也等谨按昊天寺故基在西便门大街之西今已废为农田古蹟乆湮寺有寳塔今无考辽道宗碑及额之外尚有干文阁待制孟初碑见元一统志今俱无考即明朱敬循碑亦不可得见矣惟井泉尚存增都土地庙在土地庙斜街等谨按都土地庙即张爵五城坊巷衚衕集间所载之老君堂庙中有明神宗庙碑可据也每旬之三日有庙市今居民不复知有老君堂之称矣原善果寺在宣武门外西南二里白纸坊旧名唐安寺天顺甲申尚膳监陶荣复建既讫工赐今额内有翰林修撰严安理太常寺卿张天瑞二碑一立石于成化丁亥一立石于𢎞治十六年碑俱云寺乃南梁汉兴元府唐安寺也文义殊不可解等谨按善果寺在广宁门大街北巷内明成化中翰林院修撰严安理碑正徳中太常寺卿张天瑞碑俱存析津日记谓张碑立于𢎞治十六年者误也严碑文甚浅鄙所谓南梁汉兴元府之唐安寺者尤不可解张碑无之寺又有成化十九年礼部尚书周洪谟碑正徳三年光禄寺少卿李绅碑本朝康熈十一年大学士冯溥碑碑载顺治十七年世祖章皇帝临幸其地云原归义寺不知建置嵗月元人混一方舆胜览载之则金元之旧刹也补归义寺在善果寺西辽刹也天王殿前一碑无撰书人姓氏额题弥陀邑特建起院碑文称寺肇自清宁七年买徐员外地遂为归义寺备书寺基墻垣寻尺以及佛像经藏之数碑隂首书疏主懴悔师守司徒纯慧大师赐紫沙门守臻本行僧録检校司空精修大师赐紫沙门智清次载邑衆姓名开府仪同三司守太尉兼中书令豳国公刘二元开府仪同三司兼侍中开国公赵徽建雄军节度使开国公刘需谏议马子诠尚书张挺中舎李思秘书省校书郎刘文左班殿直韩允右班殿直王规燕辽国妃刘萧氏辽国夫人杜郑氏其余邑首邑长邑正押司官印官副正副録知厯钱物名号不一又数十人等谨按善果寺之西半里许有菜圃辽碑在焉倚晴阁杂抄谓其地即归义寺以碑考之似别为一寺而归义寺乃在其北也碑乃乡人衆建者絶无文理无撰人姓名字亦半剥落就其可见者读之中数行叙买地契劵以归义寺为北至不云地即归义寺也倚晴阁杂抄云买徐员外地遂为归义寺想亦因碑无文理而误读耳碑隂姓名今亦半剥落矣补归义寺创于辽内有石幢记作骈语末书㑹同九祀龙集敦牂元月二十一日谨记又记云大辽保宁年都亭侯太原王公为王妣自㑹同九年舍资就奉福寺文殊殿前又建法幢于灏村之坟京东之墓云云建幢女弟子张氏长男摄祁州司马次男留守押衙前都亭驿使次男摄寰州长史恕长女成郎妇次女李郎妇次女陈郎妇未嫁女吉年孙男三牛银青崇禄大夫检校工部尚书兼御史大夫上柱国郑承嗣表弟合门使崇禄大夫检校部尚书兼御史大夫上柱国郭陟次表弟将仕郎前守昌平县主簿郭镌字者尹奉威也增归义寺在旧城时和坊内有大唐再修归义寺碑幽州节度掌书记荣禄大夫检校太子洗马兼侍御史上柱国张冉撰畧曰归义金刹肇自天寳嵗迫以安氏乱常金陵史氏归顺特诏封归义郡王兼总幽燕莭制始置此寺诏以归义为额大中十年庚子九月立石等谨按归义寺朱彝尊所引诸书俱以为辽刹考析津志所载则寺实建于唐辽时石幢乆沦土中本朝干隆三十九年土人于菜圃掘得之记凡二篇今其幢移置善果寺内补紫金寺在宣武门外迤西寺门西向有嘉靖三十二年尚寳卿河间李圻碑记谓寺始建于宋云等谨按紫金寺已废其遗址在善果寺东南百余步嘉靖中李圻碑今移在西便门大街华藏庵门外横卧道旁离故处里许矣原娑婆亭在彰义门内元马文友别墅也原文友又筑饮山亭等谨按娑婆饮山二亭今俱无考原大慈仁寺殿前二松相传元时旧植䑓石一株尤竒寺后毘卢阁甚髙望芦沟桥行骑歴歴可数阁下甆观音像髙可尺余寳冠緑帔手捧一梵字轮相好美异僧云得之窑变非人工也等谨按大慈仁寺在广宁门大街之北门额曰大报国慈仁寺亦称报国寺元时二松已无存毘卢阁亦乆圯本朝干隆十九年发帑重修正殿恭悬皇上御书额曰亨衢觉路聨曰广长舌在无言表清净身参非色间后殿御书额曰得清净理殿庭之右恭立御制重修报国寺诗碑窑变观音像今奉于正殿之后北向龛座周镌御制窑变观音像记龛内御写慈竹数竿题修寺诗于上并䟦龛左右御书聨曰觉海化身现金粟普门香界涌青莲其龛内府所制也原慈仁寺亦唿报国寺盖先有报国寺在寺之西北隅也今僧院中尚存辽干统三年尊胜陀罗尼石幢等谨按今报国寺西北隅有寺无额土人唿为小报国寺辽幢今无考増干隆二十一年御制重修报国寺诗彰义街旁寺开堂乆自元増修传胜国祝嘏为慈尊又数百年閲那庄严相存往来惜頽废葺搆省华繁幢石难寻址虬松尚护门毘卢弗见阁祗树不妨园顶礼观音在传闻窰变原静观因有㑹了识未忘言成矣宁无壊今兮古漫论五言识颠末聊当屃碑攑增御制窑变观音像记报国寺中甆观音一座寳冠緑帔妙相庄严相传得之窑变不假人工详孙国敉燕都逰览志夫埏泥屑石止于因物付形自非大具神通何由寳饰珠装顷刻幻成相好是知灵呈塼埴体肖本来千万亿菩萨化身随处涌现有不可思议功徳瞻礼之余并识灵蹟俾人天观者知佛海栴檀原自转轮无碍耳增窑变观音龛内御写慈竹并题修寺诗䟦报国寺观世音菩萨相传得之窑变相好庄严信非匠巧所能肖干隆二十一年重葺寺宇题诗纪事瞻礼之次命饰龛䖍奉并写慈竹数竿録诗其上以志縁起原槐楼在报国寺左武清侯李公别业置三层阁于上层级升之碧梯赤栏隠见苍霞碧露间望之胜于登焉等谨按槐楼今无考原广徳寺在宣北坊慈仁寺之左英宗实録载太监王勤为僧徳观请白金千两修造广徳寺疑即此也殿堦东有匡山释宗林碑文称寺系古刹正徳间重修嘉靖六年太监金允等塑香花菩萨于殿中今钟鼔楼皆圮矣等谨按广徳寺在广宁门大街之北钟鼓楼乆圮释宗林碑亦无考原増夀寺在宣北坊有勅建碑等谨按増夀寺在广宁门大街之北明勅建碑今无考本朝干隆二十一年发帑重修御书额曰妙羣生今恭悬正殿原京师仙露寺明一统志寰宇通志皆不载顺天新旧志亦无之近菜市西居民掘地得石匣乃辽世宗天禄三年所瘗中藏舎利无有也匣如石椁而短小傍刻僧志愿记具书布施金钱姓名其盖已失始知此地即仙露寺遗址地名千人邑故比丘尼皆曰邑头尼原记后有千人邑三字具列大辽皇帝皇后东明王夫人永宁大王燕主大王国舅相公宣徽令主李可兴洛京留守侍中刘琋齐国夫人张氏男三司使道纪衙院马九故太师侍中赵思温男延照司徒李允药师努华喜寺行仙马知让邑头尼定徽幼澄喜㜑舎利六百三十三粒钦送到舎利一百一十粒朱彛尊原按仙露寺金人俘宋室子女置其中见蔡鞗北狩行録赵子砥燕云録顾地志失载遗踪遂不可稽康熈二十六年五月宣武门西南居民掘地得石匣匣傍有记自称讲经律论大徳志愿録并书乃辽世宗天禄三年瘗舎利佛牙于此记后有千人邑三字盖社名也施主姓名首列帝后诸王大臣下及童男小女考辽史世宗妃甄氏后唐宫人帝从太宗南征得之宠遇甚厚及即位立为皇后至天禄四年方册立皇后萧氏二后同死察克之乱并葬于医巫闾山记刻于三年所云皇后盖指甄也东明王者疑是明王安端即察克之父以功王东丹国故曰东明王也燕主大王者中䑓省右相达喇为南京留守封燕王故曰燕主大王也国舅相公者靖安萧太后族扎克繖古鲁以天禄元年为国舅帐详衮故曰国舅相公也独赵思温子延照史作延昭而通鑑亦作照甞为石晋祁州刺史后仍归辽余子本末不得其详矣又记有建窣堵波之文疑当时石匣置于塔下塔乆废而石匣仅存土中匣已无盖其舎利佛牙又不知何时散佚也等谨按朱昆田补遗卷以秋涧集中序与歌分作二条今并为一条等谨按赵栗夫旧居在菜市街西者今无考钦定日下旧闻考卷五十九钦定日下旧闻考卷六十钦定四库全书钦定日下旧闻考卷六十城市原宣南坊在新城右安门里东宣武门大街南五牌二十七舖有碧霞元君庙新寺悯忠寺等谨按悯忠寺详本条下余无考原燕山京城东壁有大寺一区名悯忠廊下有石刻云唐太宗征辽东高丽回念忠臣孝子没于王事者所以建此寺而荐福也东西有两砖塔髙可十丈云是安禄山史思明所建等谨按文惟简塞北事实称燕山京城东壁寺名悯忠盖唐时幽州镇城遗址在今外城之西及广宁门外地故寺在其东后条所载采师伦书重藏舍利记称寺在子城东门东百余歩又景福元年碑亦云大燕城内地东南隅有悯忠寺门临康衢可互证也今则在外城之西隅矣廊下石刻及东西两磗塔俱无考寺额唐曰悯忠明正统中改名崇福本朝雍正十一年世宗宪皇帝发帑重脩十二年二月工竣赐额曰法源山门内为大雄寳殿皇上御书额曰法海真源聨曰慧雨昙云清净契无为之㫖金乗珠藏通明开不二之门次为戒坛圣祖仁皇帝御书额曰觉路津梁次为无量殿圣祖御书额曰存诚皇上御书聨曰叅透声闻翠竹黄花皆佛性破除尘妄青松白石见禅心次为大悲坛有皇上御书额曰善灯普照聨曰花雨静飘空色外心珠长印摩尼中最后为藏经阁有圣祖御书藏经阁三字殿前恭勒世宗御制法源寺碑内阁学士兼礼部侍郎励宗万奉勅书又有皇上御书心经碑俱恭立殿庭干隆四十三年重脩原史思明僣位于范阳建元顺天国号大燕六月于开元寺造塔改寺名为顺天原幽州悯忠寺本唐太宗为征辽阵亡将士所造又有开泰寺魏王耶律汉宁造皆遣朝使游观原悯忠寺建于唐贞观十九年太宗悯东征士卒战亡收其遗骸𦵏幽州城西十余里为哀忠墓又于幽州城内建悯忠寺中有高阁谚曰悯忠高阁去天一握是也等谨按栴檀瑞像曾在悯忠寺见瑞像来仪记详宏仁寺条下原苏灵芝行书寳塔颂今在京师悯忠寺碑称御史大夫史思明奉为大唐光天大圣文武孝感皇帝敬无垢净光寳塔颂春明梦余録曰此碑盖建于思明初归附之时按旧唐书肃宗纪至徳二载十二月贼将伪范阳节度使史思明以其兵衆八万与伪河东节度使高秀巖并表送降三载正月上皇御宣政殿册皇帝尊号曰光天文武大圣孝感皇帝二月大赦天下改至德三载为干元元年今此碑建于二载十一月而已称尊号又以大圣字移在文武之上与史不合后至燕谛观此碑前行大唐光天大圣文武孝感皇帝及中间唐字史思明字𩔖磨去重刻者石皆凹而首行悯忠寺上原只二字今改范阳郡三字盖思明复叛之后磨去之及思明诛此地归唐后人重刻者也此碑书丹于石故以左为前朱彛尊原按是碑䧟文甚多改刻者不特金石文字记所云十八字而巳内如唐绍统三字宅幽都三字命启与禅虞及下文继共六字东宅四水西都八川八字唐祚二字除恶务尽四字皆凿去重刻者考思明之降在至徳二载十二月至明年正月肃宗始加尊号二月乃赦天下改元碑既建于二载十一月不应预书尊号又思明初附肃宗授以归义王若碑建于降后宜大书王爵不当祗称御史大夫然则是碑之建盖在思明未降唐之先矣禄山僣称范阳为东都范阳郡三字其初必东都二字也文中凡唐字其初必燕字也安庆绪僣袭赐思明姓名为安荣国史思明三字其初必安荣国也大唐一行其初必禄山父子伪号而其余䧟文皆谀伪逆之辞而改刻者也碑文以左为前金石文字记谓书丹于石之故疑从禄山俗尚未可定也当日思明降而复叛既诛之后唐人见其碑踣之未恐不力安有反勒其名于石者此又事之所必无也等谨按朱彛尊之辨详矣然尚有未尽者原碑至徳二载四字亦系改刻至字微有圣字形载字微有年字形禄山伪建元圣武至徳二载字先必圣武某年是也苏灵芝署衔经畧叅军经畧字亦改刻其先或署伪官也又改刻除恶务静句除恶字至行末以二字佔用四字格务尽字另行以二字佔用三字格除务静三字系就文䧟刻而恶字则石靣平添者疑原文谀逆之辞有擡头空格迨后满格填凑故参错若此字形欹斜而长不复成书也其他改刻之字如唐绍统兮兮字斗拱字唐祚字镇陲陲字皆朱彛尊所未按又除恶务静静字朱彛尊误钞作尽字髣像像字误钞作髴字今一依原碑校正又原碑以首行十六字佔用十八字格金石文字记谓改刻者止于大唐光天大圣文武孝感皇帝十二字而不知敬无垢浄光五字亦改刻者也以碑末圣武伪元字考之则首行必为禄山伪号朱彛尊之説允无疑矣碑在本寺方丈前穿廊东壁上石质坚莹唐碑之最完好者又按唐书史思明传史思明尝使耿仁智张不矜上疏请诛李光弼疏入于函辄易去思明执二人欲斩之此撰寳塔颂之张不矜殆即其人也原舍利塔建于隋仁夀二年正月幽州节制窦抗所造本塔五层扃舍利于其下至唐文宗太和八年塔灾宣宗大中丙寅得石函于古基遂移置于悯忠寺多寳塔下僖宗中和壬寅又灾延烧悯忠寺楼台俱烬昭宗景福壬子迁舍利于阁内等谨按隋舍利塔灾于唐太和八年至㑹昌六年丙寅始移置于悯忠寺多寳塔下是年宣宗初即位尚未改元越明年方改元大中故采师伦所书碑犹纪㑹昌年号春明梦余録作宣宗大中丙寅实㑹昌六年也及僖宗中和二年悯忠寺塔又灾至昭宗景福元年迁舍利于阁内其阁乃李匡威所建之观音阁也今舍利与阁皆无考原采师伦正书重藏舍利记今在京师悯忠寺碑建于㑹昌六年九月此初复佛寺之文也原景福元年重藏舍利记今在京师悯忠寺原寺中一碑下半㫁裂可读者其上叚字有燕京大悯忠寺观音地宫舍利函记金大安十年沙门善制朱彛尊原按是碑文字悉完未尝断裂末云大安十年嵗次甲戌闰四月辛未朔二十二日壬辰申时功徳主燕京观内左右街都僧録崇禄大夫检校大师行鸿胪卿聪辨大师赐紫沙门善制门人义中书原悯忠寺经正统七年重脩改额崇福有翰林院待诏陈䞇碑万厯三十五年又脩有谕徳公鼐碑等谨按法源寺建自有唐为都城古刹本朝以来屡蒙颁赐额聨并蒙世宗御制碑文恭立殿庭用光梵乗至累朝遗碣如唐苏灵芝书寳塔颂景福元年重藏舍利记及辽大安间观音地宫舍利函记金大定间礼部题名记诸碑皆足以资考正若刘侗帝京景物畧所称陈䞇公鼐二碑词芜不録增世宗御制法源寺碑文都城宣武门西南有古刹曰悯忠建自唐贞观中迄今千有余载歴为秉受法戒者所依止我世祖章皇帝命建戒坛圣祖仁皇帝赐御书扁额曰觉路津梁曰存诚寺有藏经阁题颜亦宸翰也雍正十一年五月发帑重加脩饬至十二年二月工竣梵宇崇闳禅庐周备因复赐额为法源寺朕惟如来演説经律论三藏而律居其一又説戒定慧三学而戒居其先亦如宗门有衣钵之传焉威仪三千细行八万人以为戒在是即法在是未知其法之源也即谓摄心名戒亦祗知心之説而源仍未及知也盖心本无体何者是心法亦假名何者是法则源不可不达矣教不云乎识心达本源故号为沙门夫心源本是湛寂虽尘尘悉入而湛寂者自若纵心心不住而湛寂者亦自若故曰无生无灭如如不动荀达乎此虽当万法而不见一法不见一法而全摄万法如是持戒则成无等戒而达无上觉矣鉅而忠国孝亲制行立事细而饮食起居日用常行何一不自此源流出自然真实无伪者乎统世间出世间之大源不可名同何况于异宁独沙门释子事㢤我皇考推本皇祖劝善至意书存诚之颜揭示万古达源之要朕仰体渊㫖昭告后学期共达心性之本源亦国家导民为善之一助也欤朱彛尊原按是碑建自唐㑹昌六年文称舍利旧藏智泉寺寺经始于元魏幽州刺史尉苌命故又号尉使君寺按北史苌命苌作长其曰节制司空清河张公则仲武也当武宗诏毁佛寺地分三等幽州等居上许留僧二十人寻又诏诸道留二十人者减其半故碑云勅于封管八州内寺留一所僧限十人至是年宣宗即位遂弛其禁先是智泉寺已燬遂以舍利归悯忠寺焉仲武在幽州屡破回鹘郑畋谓㑹昌时功第一方毁寺之嵗五台僧多奔幽州仲武封二刀付居庸闗曰有游僧入境则斩之及宣宗增置僧寺碑称司空固护释门殷诚脩敬若是乎前后不相侔者盖仲武功名之士宜其好恶与时移也师伦无善书名然犹存王知敬薛稷遗意亦能㧞乎俗者等谨按采师伦所书重藏舍利记今无考智泉寺详后本条下朱彛尊原按是碑建于景福元年所云陇西大王者李匡威也是年李克用王处存合兵攻王镕匡威救之有诏和解河东及镇定幽四镇碑称欲迁舍利于阁内陈辞请发封壤上许之盖匡威方恃燕蓟劲兵有雄天下意宜有请无不许者碑文侈陈发缄时舍利光芒异香郁烈外石函封内金函閟其崇奉象敎至矣迨明年匡威复出师救镕其弟匡俦据军府自称留后匡威进退无所之镕迎舘于镇豋城西大悲浮图顾望流涕未㡬以图镕见杀然则事佛果得福乎舍利之塔一燔于太和八年一烬于中和二年今匡威所建之阁遗迹已不可问其碑仅存焉尔等谨按景福元年重藏舍利石刻今与寳塔颂同嵌僧廊东壁乃一长方石非碑非碣壁间又嵌有辽大安十年观音地宫舍利函记碑一金大定中礼部令史题名碑一又寺内戒坛前有辽幢一乃为寺尼荐福刻者前刻石幢记后刻尊胜呪记为将仕郎守磁州司马刘賛述呪为前摄辽兴军观察巡官王进思书字已半剥蚀幢后置有石函一函四周刻字首行标题大辽燕京大悯忠寺紫褐师徳大衆等次书故燕京管内懴悔师钞主崇禄大夫守司徒慈智大师赐紫沙门觉晟燕京管内左右街都僧録崇禄大夫守司徒聪辨大师赐紫沙门善制燕京管内左右街僧録提㸃宏法竹林总觉大师赐紫沙门道燕京管内左街僧録判官寳集讲主觉智大师赐紫沙门文杰以下骈书诸僧名凡三百七十人又书故盖阁都作头右承制银青崇禄大夫兼监察御史武骑尉康日永盖殿寳塔都作头右承制银青崇禄大夫兼监察御史武骑尉姪敏前阁主法资天水严甫书太原王维约刻最后刻布施诸物有舍利金瓶银塔玉钱珠子小金刚子数珠等物石函不记年号相传为缄舍利用者其舍利等则不可考矣等谨按碑所称大安十年乃辽道宗年号帝京景物畧目为金时物盖金卫绍王亦改元大安因致悞耳考金卫绍王称大安者止三年此云十年可知其非金大安矣其撰文之僧名又见前所载辽时石函上盖同时物也等谨按此碑后数行备书官阶姓名其第一人为武畧将军崔颕士大定八年五月到部以下仿此者凡数十人字画糢煳不甚辨补京师二月淘沟秽气触人南城烂面衚衕尤甚深广各二丈开时不通车马比地在悯忠寺东唐碑称寺在燕城东南隅疑为幽州节度使城之故濠也等谨按烂面衚衕在宣南坊所称唐碑即悯忠寺条下所载景福元年重藏舍利碑也唐幽州节度使城其址半在今外城之西则城濠故址或当在此耳原尉使君寺北魏元象元年幽州刺史尉长命造后改为智泉寺则天后时改为大云寺开元中改龙兴寺在悯忠寺前隋造塔藏舍利处增大延夀寺在旧城悯忠阁之东起自东魏元象幽州刺史尉长命为大云后为智泉毁于后周隋复之刺史窦抗建浮图五层改名普觉唐为龙兴灾于太和又灾于大中节度使张信伸奏立精舍并东西浮图曰殊胜曰永昌赐寺额曰延夀至辽保宁中建殿九间复阁衡廊穷极伟丽复灾于崇熙又复兴修金皇统二年畱守邓王益加完葺四年又灾海陵天徳三年为宫世宗大定二十一年㑹有司别钖地重建此寺泰和二年工甫就六年八月立石翰林待制路铎譔记等谨按尉使君寺春明梦余録谓则天时改为大云据元一统志则自东魏元象年间初建巳名大云非则天时矣隋塔及唐时所立精舍并东西浮图与辽时所建殿其遗址今俱无考增绵山寺在悯忠阁西今已废之甚矣增灵虚观在悯忠寺前虾蟆北岸内有大古槐一株等谨按绵山寺灵虚观今无考虾蟆北岸地名今土人亦无此称矣原都城之南旧有寺曰静宁圯已乆矣有僧宏琼栖其地御用监太监潘瑛为之建寺肇自天顺庚辰讫于成化丁亥寺成请于朝赐额崇福寺有二碑一兵部左侍郎兼翰林学士淳安商辂撰中书舍人直文渊阁钱塘凌晖书一鄱阳释道源撰礼部郎中鄞人章规书寺今圯矣而土人尚目之曰新寺朱彛尊原按都城自辽金以后至于元靡嵗不建佛寺明则大珰无人不建佛寺梵宫之盛倍于建章万户千门成化中京城内外勅赐寺观已至六百三十九所见周尙书洪谟奏疏中王宫保廷相诗云西山三百七十寺正徳年中内臣作则所建可𩔖推矣迨万厯初孝定皇太后营造愈衆而一经脩建寺额辄更如悯忠静宁相去甚迩同更曰崇福后人之考证实难安得好事者诠金陵之塔寺记洛阳之伽蓝表西湖之浄社俾京师旧蹟一览而得不亦快事㢤增宛平王公怡园水石之妙有若天然华亭张然所造也然字陶庵其父号南垣以意剏为假山以营邱北院大痴黄鹤画法为之峯壑湍瀬曲折平逺经营惨澹巧夺化工唐杨恵之变画而为塑此更变为山水平逺尤竒矣等谨按怡园在南半截衚衕本朝康熙中大学士王熙别业也中有额曰席宠堂文额曰耆年硕徳又额曰曲江风度皆圣祖仁皇帝御赐今亭馆已圯其地析为民居矣增赵恒夫所居寄园濬池累石分布亭馆种花木海内名士入都恒留连不忍去等谨按寄园在教子衚衕本朝康熙中户科给事中赵吉士之别业也今亭馆已圯仅存遗址矣原永庆寺在教子衚衕无碑记可考等谨按永庆寺今尚存殊隘陋惟有一钟铸万厯壬寅五月字原宣南坊白马寺隋刹也殿后尊胜陀罗尼幢上刻仁夀四年正月上旬造寺重建于洪熙元年正统八年赐额有翰林学士南昌张元祯工部尚书直文渊阁嘉禾张文宪二碑其东有僧塔塔前有古碑已为侵占者所毁矣等谨按白马寺今已圯其地犹名白马寺坑明张元祯张文宪二碑尚𣗳于土阜上隋时石幢僧塔古碑俱无考増大悲阁在旧城之中建自有唐至辽开泰重脩圣宗遇雨飞驾来临改寺圣恩而阁隶焉金皇统九载即其地而新之元朝至元壬午春重修中奉大夫总判翰林国史集贤院领㑹同馆道教事安藏譔记二十年四月立石增圣恩寺即大悲阁后有方石甃八角塔等谨按圣恩寺在斜街口考元一统志析津志凡载昊天悯忠圣安等寺俱云在旧城而此寺亦曰旧城则今之圣恩寺当即唐时故址无疑惟寺无碑碣可考大悲阁八角塔亦俱无存原白纸坊在新城广宁门右安门西南角五牌二十一舖有小圣安寺大圣安寺寳应寺礼拜寺相国寺崇效寺等谨按小圣安寺相国寺今俱无考礼拜寺在牛街回人所居寺内碑碣皆回部书大圣安寺寳应寺崇效寺详本条下补南城诸坊白纸坊最大元于此设税副使北自善果寺南至万夀宫西极于天宁寺皆是也自嘉靖筑新城以城墙界之坊划而为两矣等谨按白纸坊居民今尚以造纸为业此坊所由名也善果寺详前卷万夀宫在本条下天宁寺详郊垧西原圣安寺金所建原寺有金世宗章宗二朝像朱彛尊原按宋显夫南城俚歌十首其四云停骖惆怅圣安寺后堂空祀李宸妃则寺中所留像不独二帝矣原圣安寺庭前有怪栢数株原元世祖中统二年九月奉迁祖宗神主于圣安寺增大圣安寺在旧城按寺记金天㑹中佛觉大师琼公晦堂大师俊公自南应化而北道誉日尊学徒万指帝后出金钱数万为营缮费成大法席皇统初赐名大延圣寺大定三年命晦师主其事内府出重币以赐焉六年新堂成崇五仭广十筵轮奂之美为都城冠八月朔作大佛于寺以落成之七年二月诏改寺之额为大圣安原圣安寺金元旧碑无一存者殿前明碑二一慈仁寺沙门徳庆撰通政司叅议广阳赵昂书成化二十年九月立石一上谷叅军张夀朋撰江西道监察御史徐图书万厯十八年四月立石寺向有金世宗章宗李宸妃像今皆无之殿前怪栢已尽唯有两楸𣗳而已其地名东湖栁村匪独湖湮栁亦不见盖此寺圯而复修于正统十一年易名普济寺内官营建欲侈巳功辄去故碣既更新额并毁旧碑使考古者无足徴真可憾也等谨按圣安寺在圣安寺街金时所建明正统中易名普济本朝干隆四十一年𤼵帑重脩寺门额曰勅重建古刹圣安寺内为天王殿次为瑞像亭中为大雄实殿其额俱皇上御书寺后殿旧有三世佛像三尊今移静明园供奉又栴檀铜佛像一尊今移宁夀宫供奉其他像皆重加塑饰庄严完好寺东廊有碑二其一前刻栴檀佛像有诸表臣记后刻达磨像有李言恭赞其一前刻观音像后刻闗圣像俱勒万厯己丑八月字明僧徳庆碑无考惟张夀朋碑尚存寺有古栢二株俱百余年物独两楸树则无之金元碑俱无考补寳应寺相传唐刹也今惟存万厯壬寅年所立一碑等谨按宝应寺在教子衚衕之西南地名燕角明万厯中碑乃翰林院编修顾秉谦撰今尚存其为唐刹与否则无可考矣原燕角楼在府西南一十五里辽建今其地犹名燕角朱彛尊原按辽史燕角楼在东北隅不知何据称在府西南一十五里未敢信也等谨按辽燕角楼今无考惟土地庙之西其地犹有燕阁儿之名阁读如藁更考明张爵五城坊巷衚衕集于白纸坊条下亦载有燕角儿在广宁门右安门内西南角是明一统志所载正指其地不应入之郊垧门也况辽时旧城其址半在今外城之西则今燕角之地适当其东辽时楼址或即在是原元至正初以唐贞观元年所建佛寺旧址建寺赐额崇效明天顺间重修嘉靖辛亥掌丁字库内官监太监李朗于寺中央建藏经阁有都人夏子开高明区大相二碑阁东北有台台后有僧塔三环植枣树千株以地僻游人罕有至者等谨按崇效寺在白纸坊明嘉靖中郧阳府知府夏子开碑万厯中翰林院检讨区大相碑俱存谓寺创于唐贞观元年者祇据碑文所载他书不可考也藏经阁嘉靖时建于寺之中央万厯时移建于后今尚存阁东北之台已圯仅存其址僧塔三今有六枣树千株今数株而已二明碑之外尚有一万縁碑明隆庆五年作其制俶诡碑首镂瓦屋形檐霤斗拱咸备碑心别镂小碑形高可尺余勒文其上上下四旁骈列小格每格俱作屋形前后共一百五十八格中镌人名盈万有竒本朝诗人如王士正朱彝尊辈俱有题咏在焉原宏仁万夀宫万厯四十三年勅建中为文昌殿额曰崇真保运左以祀诸葛孔明封号曰天枢上相右以祀文信国封号曰天枢左相皆目之曰真君祀雷神于后殿设礼斗台最后建高阁十三楹曰太极造运宝阁以安昊天上帝有神宗皇帝御制碑文督工者司设监太监林潮也内官不学神号无稽知礼者当议辍也等谨按宏仁万夀宫在盆儿衚衕之西隙地遗址仅存无寸椽矣土人犹目为万夀东宫因其西百余武尚有万夀西宫也文昌像及诸葛孔明文信国像与雷神像今俱移奉于盆儿衚衕玉皇庙内详下条玉皇庙按语中礼斗台高阁及明神宗碑俱无考其旁之万夀西宫尚完整有闗帝殿三楹吕祖殿三楹其后斗姥阁三层高四五丈闗帝殿前亦有明神宗碑增玉皇庙在盆儿衚衕等谨按玉皇庙在宏仁万夀宫遗址之西明万厯中建本朝顺治十四年重修世祖章皇帝临幸其地赐帑金一千两庙门西向前为玉皇殿中为文昌殿有明万厯中光禄寺少卿史记事碑本朝顺治十八年大学士金之俊碑最后又有殿三楹亦祀文昌东西祀诸葛武侯文信国殿庭有鼎一座文曰万厯四十四年季冬吉日造崇真保运之殿安供考崇真保运即上条行国録所载文昌殿额其旁又有雷神殿三楹俱从宏仁万夀宫移奉于此者钦定日下旧闻考卷六十卷六十举正钦定日下旧闻考卷六十举正唐宣宗条大中丙寅原书讹作太和丙寅今改钦定日下旧闻考卷六十举正卷六十节删原书城市门节删附记王恽游圣安寺条删钦定日下旧闻考卷六十节删钦定日下旧闻考卷六十一钦定四库全书钦定日下旧闻考卷六十一城市原正南坊有保安寺响鼓庙崇兴寺増保安寺在米市衙衕北口保安寺街增玉皇庙在保安寺街等谨案玉皇庙内大学士成克巩碑今犹峙殿庭之左增崇兴寺明天顺四年勅建后比丘尼居之等谨案崇兴寺在粉坊街北口崇兴寺街栋宇已頺敝存铁磬二明成化二十年三月造増响鼔庙在崇兴寺街迤南等谨案张爵五城坊巷衚衕集有响鼓庙亦古刹也庙北距崇兴寺数十武踞髙阜前后神宇各三楹纵横不踰半亩僧云庙之旧制如此存铁磬一勒欵曰万厯癸未孟秋信官沈铨等铸原晋阳菴出宣武门二里许内有古铜观世音像髙三尺余下有欵识云大唐贞观十四年尉迟敬徳监造黎秘书民表𨽻书古佛菴三字极工后移置稽山㑹馆増晋阳菴在宣武门外有古铜大士像高三尺余下有欵识后移受水塘古佛菴菴坏移稽山㑹馆増晋阳菴在宣武门外有古铜大士像高三尺余妙相慈颜具丈夫概下有欵识云大唐贞观十四年尉迟敬徳监造后移受水塘古佛菴菴坏移稽山㑹馆今浙绍㑹馆即稽山㑹馆内有眼药菴供铜大士一尊并铸莲花宝座左右列善才龙女亦皆铜像僧言他处移供于此然细验法身并无尉迟欵识字様而铜质古润法像端严洵是旧物等谨案晋阳菴在潘家河沿南口稽山㑹馆在虎坊桥东今皆属北城至馆中铜观世音像谛审之未覩唐代欵识或系后人更换抑或本属相沿附㑹之説朱彛尊原书未暇深辨耳原黒龙潭嵗旱于此祷雨补京师三黑龙潭一在城西画眉山一在房山县一在南城黒窑厰皆祷雨之地也黒窑厰潭一方池尔水涸时中有一井以石甃之等谨案外城之黒龙潭在祈谷坛西偏有龙王亭亦为祈祷雨泽之地国朝以来屡加修葺干隆三十六年皇上复命鸠工庀治益昭整洁焉增祈谷坛西积水十余顷四时不竭每旦有羣凫游泳其间因名之曰野凫潭増黒窑每中窑一座砖瓦之属二千二百计匠八十八工五尺围芦柴八十八束等谨案黒窑厰为明代制造甎瓦之地曰黒窑别于琉璃亮瓦二窑也本朝之制琉璃亮瓦窑皆仍明旧至各工程甎瓦于康熙三十三年奉㫖均交窑户备办俾归简易而黒窑遂废其地坡陇高下蒲渚参差都人士登眺者徃徃而集焉增慈悲菴在黒窑厰菴西偏为陶然亭等谨案慈悲菴康熙二年重修侍读北平田种玉碑谓剏于元沿于明则招提胜境由来旧矣碑曰观音菴而壁间工部郎中汉阳江藻石刻诗序则曰慈悲殆一菴而二名也菴北院内有辽夀昌五年慈智大徳师佛顶尊胜大悲陀罗尼幢并记又庭前有金天㑹九年四月石幢四面各镂佛像其三隅刻咒文皆用西域梵书而标以汉字曰净法界陀罗尼观音菩萨甘露陀罗尼智炬如来心破地狱陀罗尼惟一隅漫漶仅辨年月耳增慈悲菴西院内有辽慈智师石幢増陶然亭康熙乙亥江郎中藻所建取白居易更待菊黄家酿熟共君一醉一陶然増龙泉寺在黒窑厰西等谨案龙泉寺东距黒窑厰半里许碑载明成化间僧智林修复本朝康熙间僧海曑重修其为缁流挂钖之地旧矣此外附近窑厰者如毘卢菴清慈菴太清宫三清庙遗址已圮废又率皆明代监厰内官所建其人其事无可採録则屏而弗録焉原正西坊自正阳门外西河沿至宣武门响闸桥东六牌二十四舖有延夀寺云峯寺观音寺云居寺万善寺擡头菴等谨案延夀寺观音寺擡头菴今皆属北城云居寺已见中城云峯寺万善寺无考原辽圣宗统和六年四月幸延夀延洪二寺原十二年四月以景宗石像成幸延夀寺饭僧原十五年四月幸延夀寺原兴宗重熙十一年十二月幸延夀寺饭僧诏宋使观击鞠原燕京兰若相望大者三十有六然皆律院自南僧至始立四禅寺曰大觉招提竹林瑞像延夀院主有质坊二十八所僧职有正副判録或唿司空原童贯蔡攸帅师入燕号抚定勒碑于延夀寺以纪功将佐姓名皆列于碑留十日乃回原太上北至燕山寓上延夀寺原道君以丁未五月十八日到燕山于延夀寺驻跸所取本朝辂辇逍遥子俱在延夀寺安放七月中旬郑后体违和渊圣诸后同来延夀寺候问原京师延夀寺凡五六所大约皆为祝釐而建惟琉璃厰东北一区明正统六年开渠得断碑上有延金延夀字可辨太原僧湛然因为重建而翰林检讨四明汪奉为之记此当是辽金旧址也寺在辽金时称巨刹辽主尝临其地见㳺幸表金人以栖道君汴京所获车辇悉置于寺意今之厰地皆昔寺之基而今之寺特其一隅焉尔等谨案周篔析津日记所云四明汪奉碑今尚存又有嘉靖二年勅赐延夀寺记字迹漫剥惟嵗月及篆额差可辨耳増观音寺在观音寺街等谨案观音寺街以寺得名则寺之由来久矣而寺内今无片碣可考前殿仅存明成化丙午六月钟一増擡头菴在观音寺街后衚衕内等谨案擡头菴载在张爵五城坊巷衚衕集今比邱尼居之旧迹无一存者庭前古槐一株大数围腹空而枝叶茂蔚数百年物也増五道庙在虎坊桥路东迤北等谨案五道庙旁有玉帝殿明兵部尚书新城王象干撰记立石以斯地为正阳宣武二门龙脉交通之地因括其意名其碑曰交龙云原明教寺在正西坊有勅建碑原宣北坊有海波寺永光寺永兴寺圆通寺等谨案宣北坊寺观𨽻西城者为多兹卷祗録其现属北城者増海波寺今废其地尚名海波寺街在清厰迤北等谨案海波寺街旧有古藤书屋朱彛尊尝居此有移居及赠别诸诗原永光寺元大万夀寺也曹洞下青州辨公居之寺有大万夀寺开山传法厯代宗师实迹碑记文字磨泐又明正统十一年一碑本山住持本恩立石昭化寺住持妙清碧潭篆额碑称辨公居此湛然屏山居士为其上首外护湛然即耶律文正王楚材屏山金李翰林纯甫也原万夀寺有许道宁画屏朱彛尊原案寺东清厰有巨潭易之诗所云清凉白玉池者疑即是也增永光寺在顺承门外东南永光寺街殿三层前殿有景泰年碑二胡濙撰文中殿有万夀寺开山传法厯代宗师实迹二石碣仅存万夀辨公等字可辨许道宁画屏已久湮矣等谨案永光寺内元大万夀寺实迹碑虽字迹已剥而碑尚完好屹立明景泰间二碑半没于土正统时碑不复存补永兴寺在宣北坊柳巷之南寺东向南行约五十步折而东有兴仁寺南向其建置年月无考等谨案今南柳巷有永兴菴门东向当即寺之遗址特改寺称菴稍异其名耳殿三楹无幢碣可考惟正徳十五年钟一而勒欵云本观弟子某某又云京都大兴县黄华坊奉道信士某则又系道观之器未知何时移置此菴也至沈进行国録所称兴仁寺已废増圆通菴在棉花五条衚衕等谨案圆通菴即旧圆通寺比丘尼居之国朝干隆十一年重修壁间有刑部尚书汪由敦记刻石増琉璃厰每窑装二様板瓦坯凡二百八十计匠七工五尺围芦柴三十束每窑装色凡二百八十计匠六工五尺围芦柴三十束等谨案琉璃窑本朝设满汉监督各一董其事厰地南北狭而东西长约二里许増胡氏经籍㑹通云燕中书肆多在礼部门外拱辰门西花朝后三日则移于灯市每朔望并下浣五日则徙于城隍庙中今京师书肆皆在正阳门外西河沿余唯琉璃厰间有之増灯市在东华门崇文街今亦在琉璃厰増勅建火神庙在琉璃厰东等谨案琉璃厰东旧有火神庙干隆乙未年步军统领衙门奏请发所存备赏银以两计者五千八百有竒委员监修得㫖俞允以丙申年正月经始九月工竣凡重修正殿前殿各三楹东配殿十五楹又增建西配殿及东西庑各三楹又案厰东有仁威观明正统年建正徳年修厰西有真武殿万厯年修以其皆系内监等鸠葺兹不具録増琉璃厰东有辽御史大夫李内贞墓等谨案辽李内贞志石乃干隆三十六年工部郎中孟澔得之窑厰取土处以其为古墓所在因复封识存其旧原京师赏花人聨住小城南古辽城之麓其中最盛者曰梁氏园园之牡丹芍药㡬十亩每花时云锦布地香冉冉闻里余论者疑与古洛中无异原小南城梁家园徃时芍药最盛人多携酒赏之后其家废无一本在者原梁园在京城之西南废城边引凉水河入其中亭榭花木极一时之盛等谨案凉水河今流经南苑由张家湾入白河在外城之外孙承泽春明梦余録所称梁园引水故道不复存矣原梁氏园在今京师西南五六里其外有旧城旧城者唐藩镇辽金别都之城也元迁都稍东于是旧城东半遂入于朝市间全无迹可见而西半犹存号为萧太后城即梁氏园所在也萧太后者辽后皆以萧为姓有子为帝则太后别居宫城统部属故其亡也末帝淳之妻犹得独存称太后以主其国踰年乃灭也或谓此虽辽金都城而非唐藩镇城不然也唐时此为范阳藩镇安史反后改名卢龙而所治幽州蓟县不改今移蓟以名州移卢龙以名县各去此数百里其实唐之卢龙与蓟在此也恶得非唐藩镇旧城乎辽金不因藩镇以为都而曷因乎且稽诸载记辽金亦何尝创建都城乎今其城仅存土尔甓皆为人取去今取者未已其土皆真黄土人取之和煤炭以烧亦有即之作墓者以其高坚也增梁家园在宛平县西南宣武门东南旧城边明时都人梁氏建亭榭花木极一时之盛今废増万明寺在香厰等谨案万明寺为元代水淅菴遗址本朝康熙年间都司谷之麟碑载其事殿宇颇崇丽称巨刹焉钦定日下旧闻考卷六十一钦定日下旧闻考卷六十二钦定四库全书钦定日下旧闻考卷六十二官署等谨按都邑为四方归极之所百司庶府拱翊宸居躔次星罗上符法象故宋敏求长安志备列府寺规模潜説友临安志亦详行都廨宇葢即周礼设官分职以为民极之义也朱彞尊原本凡官署建置皆散列于城市义例未臻尽善今谨析出别为一门其叙次悉以今制为准而以前代沿革本末分丽其间其或昔置而今废者则附之于后以备考订其间如内阁六科近依禁籞与他官廨不同但既増官署一门自应荟萃成编以昭画一其宫室门中不复𤨏缀但各标其方位所在而已至诸司条格本与稽考古蹟无关朱彞尊沿孙承泽春明梦余録天府广纪之例泛为辑载因其蒐採颇博今亦并仍其旧至我国家立纲陈纪百度惟贞大清㑹典及各部院则例诸书咸已勒为成典昭示无疆凡制度文为实非是编所能胪具兹故不敢泛载云原正统七年四月建宗人府吏部兵部户部工部鸿胪寺钦天监太医院于大明门之东翰林院于长安左门之东原宗人府在阙东吏部衙门之上西向攷玉牒所载亲王二十四郡王二百五十一镇国辅国奉国将军七千一百中尉八千九百五十一郡主县主郡君县君七千七十三庶人六百二十而未封未名与夫齐府之余高墙之庶皆不与焉等谨按宗人府署后明碑二一为正徳十四年宗人条格记上党刘撰一为嘉靖四年宗人府题名记余姚孙清撰今皆已摧剥字画几不可辨増宗人府皇城东西向设宗令及左右宗正宗人名一亲王郡王贝勒贝子宗室公将军为之又设汉府丞一理事官副理事官各四及主事经厯等员等谨按宗人府署国朝顺治九年仍旧址而恢廓之左为经厯司迤南为左司迤北为右司又有黄档库黄档房银库玉牒库并在其后堂额曰敦崇孝弟前列训辞曰尧舜之道不外孝弟天潢緐衍尤宜亲逊恭顺风示臣民敦崇不可不讲世宗御笔也又按宗人府署理事官以下其初以宗室及满洲兼用近年以来全用宗室惟主事中有汉缺二増宗学左右翼各一雍正三年特建以教宗室子弟左翼旧在大市街东今移灯市口右翼旧在瞻云坊北今移绒线衚衕有正副总管及教习清汉书骑射各员并选翰林官稽察之干隆二十一年裁汉教习九人改为繙译教习増觉罗学八旗各一所雍正十年建以教觉罗子弟増觉罗学左翼在安定门香儿衚衕者为镶黄旗在南小街新鲜衚衕者为正白旗在东四牌楼北十条衚衕者为镶白旗在崇文门内大阮府衚衕者为正蓝旗右翼在西直门内北卫儿衚衕者为正黄旗在阜成门内内宫门口者为正红旗在承恩寺街者为镶红旗在玉带衚衕者为镶蓝旗等谨按以上各条叙宗人府原大学士直舎所谓内阁也在午门内东南隅外门西向阁南向入门一小坊上悬圣谕过坊即阁也永乐初开内阁于东角门简翰林待诏解缙为侍读中书舎人黄淮王府审理杨士奇为编修进修撰胡广为侍读编修杨荣为修撰户科给事中金㓜孜桐城知县胡俨为检讨入直文渊阁办事以备顾问终永乐之世士奇荣官止五品葢宣徳以前内阁与外九卿为平交至宣徳后三杨眷重渐柄朝政英宗九嵗登极凡事启太后太后不欲专多令内阁议行此内阁票㫖之所由始也原阁制初甚隘嘉靖十六年命工相度以阁中一间奉孔子四配像旁四间各相间隔开户于南以为阁臣办事之所阁东诰勅房装为小楼以贮书籍阁西制勅房南面隙地添造卷篷三间以处各官书办而阁制始备原殿阁大学士虽设自洪武中然同在内阁视事则自永乐年始其坐次不敢正席者以车驾所尝临幸故也天顺中大学士李贤欲正席而坐同列彭时不可乃止原文渊阁在午门之内迤东文华殿南磗城凡十间皆覆以黄瓦西五间中掲文渊阁牌牌下置红匮藏实録副本尽前楹设凳东西坐余五间皆后列书匮隔前楹为退休所李公令人移红匮壁后欲设公座予曰不可殿阁皆至尊所御原设官之意止可侍坐以备顾问无正坐礼李语塞意犹未已踰数日上遣太监傅恭送笵铜饰金孔子并四配像一龛来置于中间又数日遣太监裴富送圣贤画像一副来悬龛后壁上乃罢不设焉等谨按旧文渊阁在内阁傍当文华殿之前明时已燬于火干隆四十年皇上命于文华殿后度地创建藏书之阁仍名曰文渊详见宫室门增太和门之左为昭徳门东南隅为内阁公署其正衙御书额曰调和元气等谨按内阁门西向二门南向满汉本堂葢黄瓦票籖房及䝉古堂典籍㕔稽察房皆用常瓦规制宏敞较前明所云东阁五间白昼秉烛者气象逈不同焉原国初设符玺郎后改曰尚寳司曰奉天之寳惟祀天地用之凡诏若赦则用皇帝之寳以册封及赐劳则用行寳诏亲王大臣调兵则用信寳册上尊号则用尊亲之寳勅谕亲王则用亲亲之寳祀山川鬼神则用天子之寳封外藩及赐劳则用天子行寳诏外调兵则用天子信寳曰诰则用诰命之寳曰勅则用勅命之寳奖臣工则用广运之寳谕来朝官员则用敬天勤民之寳凡寳之用必请命而后发焉天子飨祀郊庙视学籍田勲卫扈从当值则给金牌虎贲廵城则给铜符九门守卫则给铜牌锦衣校尉入直则给铜鱼京官朝参者则给牙牌牌有圆花长花长素之别原明制各寳皆内尚寳监女官掌之遇用寳则尚寳司以掲帖赴尚寳监尚寳监请㫖然后赴内司领取原每年三月二十九九月二十九为用寳之期请出寳洗涤尚寳太监用大黄绒绦两手恭捧挂于项尚寳卿以金盆盛水濯之次日乃用原尚寳司在午门外西兵科之上等谨按明代用寳之制尚寳司以掲帖赴尚寳监得㫖乃赴内司领取考明史宦官十二监有尚寳监女官六局有尚服局领司四一曰尚寳此其职也永乐后女官之职移于宦官遂成秕政本朝定制内阁奏用寳之数内阁学士率侍读学士侍读及典籍等官同总管内务府大臣赴干清门总管内监奉寳出阁臣等騐用其外司与内监内司之职悉汰除之典守既极尊严法制益徴清肃矣原故事禁中不得举火虽阁老亦退食于外一日宣宗过城上令内监覸阁老何为曰方退食于外上曰曷不就内食对曰禁中不得举火上指庭中隙地曰是中独不可置庖乎今烹膳处是也自是得㑹食中堂又一日过城上覸阁老何为曰方对奕问何以不闻落子声对曰棊用纸上笑曰何陋也明日赐象牙棊一副至今藏阁中原成化中始赐内阁两连椅借之以褥又赐漆床绵绮衾褥以便休息阁门则夏秋悬朱筠帘冬春紫氊帘原文渊阁印不得下诸司下诸司以翰林院印原文渊阁印银铸方一寸七分厚六分其文玉筯篆也各衙门印皆用于行移中独内阁印惟机宻文字钤封进至御前开拆始用之原永乐初选翰林文学之臣六七人直文渊阁参典机务诏册制诰皆属之而誊副缮正则中书分直更入事竣輙出宣徳间三杨始置厨馔于阁之东偏而选能书者处以阁之西小房谓之西制勅房诸学士则居阁之东五楹专管诰勅具藁定正于阁老乃付中书缮进谓之东诰勅房而带知制诰衔则惟阁老与诸学士而已中书等官不敢僭也原翰林旧选学士六七人直内阁掌诰勅居阁之东号东诰勅房以阁西小房处中书能缮写者为西制勅房诸学士晨与阁老㑹食至陈循时刘铉过自逊避㑹食之例遂废后止轮一人专掌多挨次入阁者吴寛以司制诰久虽不相例称阁老蘓郡阁老坊见存嘉靖中罢今为中书官供事之所原成化年间中书与阁下如同僚然投刺俱平交葢一堂共处今之西房即文渊阁也阁臣居中中书居东西两房各办其事已撤内库十间以西五间居阁下谓之文渊阁以东五间藏书籍而东房中书亦迁居之故今以阁下称中堂而东西非房矣犹称两房者沿旧名耳原中书舎人每大朝㑹则与翰林史官上殿东西班侍立东宫朝贺文华殿导驾侍班其初本与翰林宫坊六科同为侍从之臣诸司无相并者原文渊阁本翰林内署非衙门名故朝廷之宣召诸司之文移虽事关机务亦止称翰林院或称㑹同翰林堂上官初不以内阁名原王文端直题梁用之诗后谓内阁在东角门内常人所不能到其外为文渊阁则翰林诸公所处也今内阁傍文渊而不在东角门之内诸学士所处则在左顺门之南廊而傍为东阁云増旧制辅臣直阁率辰入申出崇祯间出必二鼓始议轮一人宿精㣲科候票原㑹极门在皇极门之东凡京官上下接本俱于此处南入为内阁辅臣票本地也宣庙赐有文渊阁印一颗凡封进票本掲帖圣谕勅稿用此钤之万厯中为人开内阁鎻盗去上命补铸赐之补东阁五间夹为前后十间前中一间供先圣位为诸辅臣分本公叙之所阁辅第四员以下则居后房虽白昼亦秉烛票拟薛韩城当国特凿一牖复开门构数椽以通日色及韩城赐死説者谓破壊风水然韩城即不破壊风水能免此祸哉补永乐初内阁官遇常朝立金台东锦衣卫在西后因不便移下贴御道东西对立后因雨各衙门俱上奉天门奏事五府立西檐柱外六卿序立东檐柱内内阁遂无地可立景泰二年秋以户部尚书兼学士陈循奏始令常朝内阁学士与锦衣卫官东西对立补文渊阁在奉天门东庑之东文华殿之前前对皇城深严禁宻百官莫敢望焉吏人无敢至其地阁中趋侍使令惟厨役耳防漏泄也禁宻文书一小匣在几上钥之而不合大学士暮出钥其门匙悬门上恐禁中不时有宣索也増永乐初命编修等官于文渊阁参预机务谓之内阁渐陞至学士诸职洪熈元年或加师保及尚书侍郎卿仍兼学士大学士衔自后因之称内阁大学士凡大学士加三师则为一品加尚书二品侍郎三品若未加陞而止系大学士者则仍正五品原永乐四年上视朝之暇御便殿閲书史问文渊阁经史子集皆备否解缙对曰经史麤备子集尚多阙上曰士人家稍有余赀尚欲积书况于朝廷乎遂召礼部尚书郑赐命择通知典籍者四出购求遗书且曰书籍不可较值惟其所欲与之又顾缙等曰置书不难须常览閲乃有益凡人积金玉亦欲遗子孙金玉之利有限书籍之利岂有穷也原永乐辛丑北京大内新成勅翰林院凡南内文渊阁所储书自有一部至百部各取一部送北京时修撰陈循如数取进得一百柜督舟十艘载以赴京原十九年四月三殿灾火势勐烈奉天门东庑切近祕阁学士杨荣麾武士三百人将御书图籍舁至东华门河次是时书籍淆乱无纪典籍周翰理淆葺乱逾二载而后复旧今馆阁书目葢永乐间定也原宣徳四年十月上临视文渊阁少傅杨士奇太子少傅杨荣太子少保金幼孜学士杨溥曽棨王直王英侍读李时勉钱习礼侍讲陈循等侍上命典籍取经史亲自披閲与士奇等讨论已询以时政从容宻勿者久之命中官出尚膳酒馔赐士奇等并赐纂修实録等官士奇等叩首谢上曰朕闻有道之朝愿治之主崇礼儒硕讲求治道卿等为朕傅保与诸学士皆处秘阁朕躬至访问冀有所闻耳稍暇当复至卿等必有所陈论也已而亲制诗赐士奇等原中秘书在文渊阁之署约二万余部近百万卷刻本十三抄本十七阁凡五楹中一楹当梁栱间𥪡一金龙柱宣庙常幸其地与阁臣繙閲咨询故史臣不得中立设坐原正统六年六月少师兵部尚书兼华葢殿大学士杨士奇行在翰林院侍讲学士马愉侍讲曹鼐上言文渊阁见贮书籍有祖宗御制文集及古今经史子集之书自永乐十九年南京取来向于左顺门北廊收贮未有完整书目近奉㫖移贮于文渊阁东阁臣等逐一㸃勘编置字号辑成文渊阁书目请用广运之寳钤识仍藏于文渊阁永逺偹照庶无遗失奉㫖是次日于左顺门用寳讫原𢎞治五年大学士邱濬请于文渊阁近地别建重楼不用木植但用甎石以累朝实録御制玉牒庋于楼上内府藏书庋之下层每嵗曝书委翰林堂上官查騐封识上嘉纳之原𢎞治九年三月大学士徐溥以内阁书籍浩繁请以翰林待诏潘辰管典籍事仍乞命吏部于教官内选除典籍一员与之共事从之因以河南息县教谕夏赉为翰林院典籍原正徳十年十一月大学士梁储等言内阁并东阁藏书年久残阙必须专官管理方可次第修补诰勅房办事中书舎人胡顺序班刘伟俱堪委用宜令顺仍旧伟改典籍同原管主事李继先管理前项书籍从之由是其书为继先等所盗亡失者多矣原初永乐大典书成贮之文楼及三殿灾上命左右趣登文楼出大典甲夜中谕凡三四传是书遂得不毁嘉靖四十一年选善书人礼部儒士程道南等百人重録一部命高拱张居正等校理之増文渊阁蔵书十九皆宋板但厯朝以来所失已强丰正徳十年乙亥命原管主事李继先查校由是更攘取其精者所亡益多向来传闻俱云杨升菴太史因父为相潜入窃去然乙亥则新都公方忧居在蜀升菴又安得阑入禁地原文渊阁藏书皆宋元秘阁所遗虽不甚精然无不宋元板者因典籍多资生既不知爱重阁老亦漫不检省往往为人窃去今所存仅千百之一矣朱彛尊原按宋靖康二年正月金人索秘书监文籍节次解发见丁特起孤臣泣血録而洪容斋随笔亦云宣和殿太清楼龙图阁所储书籍靖康荡析之余尽归于燕元之平金也杨中书惟中于军前收集伊洛诸书载送燕都及平宋王承㫖构首请辇宋三馆圗籍宋之实録正史皆完当时勅平章政事太原张易兼领祕书监事有诏许京朝官假观由是言之文渊阁藏书乃合宋金元所储而滙于一益以明永乐间南都所运百柜考正统六年编定目録凡四万三千二百余册而列朝实録寳训不下数千卷若永乐大典一书多至二万二千九百三十七卷皆藏诸皇史宬不与焉缥缃之富古所未有其后典守不严嵗久被窃万厯三十三年内阁制勅房办事大理寺左寺副孙能传中书舎人张萱等奉阁谕校理纂辑书目则并累朝续添书籍入焉大半残阙校之正统目録十仅存二三尔崇祯甲申之变散佚转多祕本罕得欲复香厨四库之盛戛戛其难矣补永乐十七年三月上在北京遣侍讲陈敬宗至南京起取文渊阁所贮古今书籍自一部至百部以上各取一部北上皇太子乃遣修撰陈循如数赍送其余封贮本阁等谨按此条与原採青谿暇笔畧同但奉命取书者陈敬宗而陈循则系太子遣送书籍其纪载较前条尤明晰耳又按明代文渊阁逼迩内阁庳狭暗黒所藏宋元以来秘籍典籍官既不知爱惜阁臣又无暇留心故积久阙失无复香厨四库之盛我皇上稽古右文搜宛委之奇发嫏嬛之祕命儒臣纂校四库全书几暇亲为釐订特建文渊阁为珍贮之府有领阁直阁事及校理检閲诸职文治光昭旷古罕俪矣増内阁后门东为红本库又东为尊藏实録库及书籍表章库俱北向诰勅房在协和门之南増雍正八年于隆宗门外设上谕事件处干隆元年移昭徳门外东廊议政处原中书科直房在午门外之西等谨按今中书科在午门外西朝房凡六楹又按以上各条叙内阁増东华门内国史馆南向旁列书库即前此恭修实録及㑹典处也续三通馆在西华门内咸安宫垣后方畧馆在武英殿垣后俄罗斯文馆在东华门外北池街西等谨按㑹典载国史馆在熙和门西南葢旧制如此后因实録馆地较寛广复移置今处云又按以上一条叙各馆钦定日下旧闻考卷六十二卷六十二举正钦定日下旧闻考卷六十二举正露华原书讹落花今据颐葊集改钦定日下旧闻考卷六十二举正钦定日下旧闻考卷六十三钦定四库全书钦定日下旧闻考卷六十三官署等谨按六部公廨其在元代者閲时既久罕详其处春明梦余録谓贡院为元之礼部太仆寺为元之兵部殆亦相传云尔明永乐时吏戸兵工四部及鸿胪寺钦天监太医院诸署皆仍旧官舍为之㪚处无序正统七年始各以行列方位次第改建本朝多因其旧焉详见各条下原吏部在阙东宗人府衙门之下西向增吏部在皇城东宗人府之南设尚书满汉各一侍郎满汉各二文选考功验封稽勲清吏四司各设满汉郎中员外郎主事等官司务㕔一增吏部署明永乐十八年建国朝仍其旧址大堂西向左司务㕔右土地祠其南为文选稽勲二司北为考功騐封二司又稽俸㕔督催所皆在其左臣等谨按吏部额曰公正持衡前列训辞曰能虚中之谓公能端已之谓正以才以器循名责实铨选之法莫重于此世宗御笔也原紫藤花二株其一在少宰右署中吴文定公手泽也其一在司㕔左署中莆田方兴邦古藤记畧曰吏部㕔事左署有古藤一株铁干如椽两两相比盘薄轮囷而枝蔓扶疎縁揽直上不知谁所植也堂上左右厢有藤三株乃𢎞治六年长洲吴文定公为少宰时手植于今殆六十余年围而挈之不及兹藤三分之二然则树此者殆百年矣等谨按吴寛手植藤今在吏部穿堂之右屋三楹曰藤花㕔乃吏部长官治事之所惟寛诗自注云朱藤一株而今实二株葢后人补植也左署古藤已不可见独方兴邦撰记石刻尚存文选司库后有万厯二十年兵部职方司员外郎宣化蒋行可跋増吏部有水镜堂冢宰长洲陆公所建而毛少宰澄为之记今之南大火房是也等谨按吏部有许公祠在文选司考明史列传许直字若鲁如皋人崇祯七年进士除义乌知县徴授吏部文选主事进考功员外郎都城䧟赋絶命诗六章阖户自经本朝顺治九年赐谥忠愍又按吏部后堂有明碑二一为万厯壬寅重建吏部正堂火房记礼部尚书冯琦撰一为衡鑑叟语万厯辛巳濩泽王国光书文选司署内奎星像石刻一上有题词不着姓名下有明厯科㑹状题名俱漫漶又万厯二十二年铨署公籍引石刻一尚书陈有年载其所购官书部目司务马怡跋等谨按以上各条叙吏部原户部在阙东吏部之下西向増户部在吏部南设尚书满汉各一侍郎满汉各二江南浙江江西福建湖广山东山西河南陜西四川广东广西云南贵州凡十四清吏司各设满汉郎中员外郎主事等官而顺天直𨽻及奉天所属州县则以福建山东二司分理之司务㕔一増户部署国朝因明旧址建大堂西向司务㕔在其左诸司属以次分列江南贵州陜西湖广浙江山东六司在左廊后南夹道内福建江西江南云南四川广西六司在右廊后北夹道内山西广东二司在二门外南北向又有南北档房饭银处俸饷处现审处督催所军需局皆有公廨在署内等谨按户部堂额曰九式经邦前列训辞曰周礼以九式之法均节国之财用职綦重焉尚其平准出纳阜成兆民毋旷乃守世宗御笔也又按明代戸部置十三司国朝増以江南为十四司诸司多明季题名石刻文已漫灭惟万厯十八年云南司主事张问仁题名记碑尚完好在今贵州司署内葢本明云南司旧署而今则互易其地者也増正统七年设户部太仓库各直省𣲖剩麦米十库中绵丝绢布及马草盐课闗税凡折银者皆入太仓库籍没家财变卖田产追收店钱援例上纳者亦皆入焉专以贮银又谓之银库増大库在署东北縀疋库在东安门内颜料库在西安门内谓之三库特𣲖大臣管理其郎中员外郎司库等官于各部院拣调又有火仓在署西増宝泉局在皇城东北国初钱法専属工部寳源局自天启二年始设户部钱局以右侍郎督理之名钱法堂加炉制造以济军兴増旧设寳泉局在东四牌楼街北今为公署别设四厰建炉鼓铸以侍郎满汉各一员总之满汉司官各一员为监督其下有大使五员増今寳泉局仍明旧址置门额后有济阳仓万厯六年立八字葢天启中即仓基改建者也其四作厰乃国朝添设东作厰在东四牌楼四条衚衕南作厰在钱粮衚衕西作厰在锣鼓巷千佛寺衚衕北作厰在北新桥三条衚衕增总督仓埸公署在城东裱禙衚衕设于正统三年粮储抵通分贮京通二处户部侍郎或尚书总理之其公署在旧太仓内増总督仓埸公署在城东设侍郎满汉各一员董其事世宗御书堂额曰慎储九谷通州亦有公署京城通州各设仓又本裕仓在㑹清河简科道及各部郎中为坐粮㕔内阁中书及部院监寺官属为仓监督每嵗差副都统及满汉御史稽察之増朝阳门内有禄米仓南新仓旧太仓富新仓兴平仓东直门内有海运仓北新仓朝阳门外有太平仓万安西仓储济仓东便门外有裕丰仓万安东仓徳胜门外有本裕仓丰益仓又东便门外通惠河北岸有大通桥公署等谨按大通桥公署门东楹有明夏言诗石刻尚存补元于大都腹里设税务七十三处其在京城者猪羊市牛驴市马市果木市煤木所有宣课提举司领之利网虽宻然自酒醋而外若鱼虾药果之属以及书画藁蓆草鞵篠帚甎瓦柴炭诸色灯铜铁线麻线苎绵草索面货皆为不合税之物比于明崇文门税课条目疎矣増成化二十一年令顺天府委佐贰官一员于崇文门宣课分司监収商税増𢎞治元年差御史主事各一员于崇文门宣课司监收商税六年令崇文门宣课司商税止差主事监收不必御史廵察増崇文门监督署在崇文门外街东又左右翼监督城内各有公署増左翼税署在东四牌楼之西大街右翼税署在西四牌楼之东大街等谨按以上各条叙戸部原礼部在阙东户部之南西向有嘉靖十五年秋钦定大报诸记礼仪牌在寅清堂原宣徳五年北京五府六部皆未建上以礼部所典者天地宗庙社稷之重及四方万国朝觐㑹同皆有事于此遂首建之原宣徳六年五月行在礼部成踰月上命寮属入莅事赐什器百六十二刻礼部公用四字其上已而南礼部复析所藏书百二十部总二千八百册以实之增礼部在戸部南设尚书满汉各一侍郎满汉各二仪制祠祭主客精膳清吏四司各设满汉郎中员外郎主事等官司务㕔一铸印局㑹同四译馆附马增礼部公署国朝仍明旧址建门左为铸印局右韩昌黎祠堂之南旧儒士㕔今改督催所北为司务㕔仪制主客二司在左祠祭精膳二司在右等谨按礼部堂额曰寅清赞化前列训辞曰秩宗为典礼之司必心存寅畏志气清明始无忝厥职故特取虞书夙夜惟寅直哉惟清二语示之世宗御笔也原视日仪刻石礼部寅清堂前原礼部仪制司有优钵罗花开必四月八日至冬而实如鬼莲蓬去其衣中金色佛一尊不知何人所植等谨按郎瑛所记仪制司署之优钵罗花今已无存原行人司在西长安街朝房之西等谨按明之行人司署在西长安门外本朝顺治年间改建兵部督捕公署者也至国初所设行人公署在正阳门外大栅栏有司正司副行人等官属礼部后裁原四夷舘在玉河桥之西永乐五年十一月始设命礼部选国子监生蒋礼等三十八人𨽻翰林院习译书人月给米一石遇开科令就试仍译所作文字合格出身置馆于长安左门外处之原洪武十五年命侍讲火原洁译䝉古文字译字官𨽻本院始于此永乐中学士杨荣掌其事宣徳元年命本院学士稽考课程𢎞治初奏准科目出身四品以上二员提督自后提督官例用太常寺卿及少卿原景泰三年八月改造四夷馆先是译书子弟俱于东安门外廊房肄业至是提督译书郎中刘文等请建馆于廊房之南隙地从之增㑹同四译馆本朝以礼部郎中兼鸿胪少卿衔提督之并典务㕔正教协教序班𨽻于礼部凡八馆曰西天曰暹罗曰囘囘曰八百曰高昌曰西畨曰𬗟甸曰百译旧设译字生九十六名今酌留八名等谨按提督四译馆旧制加太常寺少卿衔馆舍在正阳门外杨梅竹斜街干隆十三年奉谕归併礼部㑹同馆即以其地改称㑹同四译馆其提督官始易以郎中而兼鸿胪少卿衔焉増明㑹同舘在玉河桥西国朝改设㑹同四译馆其外有朝贡使人之馆舍三一在宣武门内京几道衚衕一在宣武门外横街一在东江米巷御河桥増典乐礼部满尚书兼之各部院内务府堂官知乐者简用无定员掌五音六律以合隂阳之声所属有神乐和声二署掌仪司銮仪衞乐并𨽻焉增乐部公署在景山西门外迤北道西干隆七年创建等谨按以上各条叙礼部原兵部在阙东宗人府后西向增兵部在皇城东宗人府后设尚书满汉各一侍郎满汉各二武选职方车驾武库清吏四司各设满汉郎中员外郎主事等官司务㕔一其外有㑹同馆𨽻焉增兵部公署国朝因明旧址建大门西向门内南为㑹同馆大堂五楹武选职方二司在其南车驾武库二司在其北又司务㕔督催所稽俸㕔皆在大堂左右二堂五楹中有照壁刋周礼大司马法一则犹明代物又杨继盛祠在武选司又职方司内明时遗礟三位其一高尺有八寸径四寸余各高尺五寸径三寸五分质尚完坚今安设闗帝庙中増兵部旧有督捕公署本旧行人司署在西长安门外本朝顺治十一年特设一侍郎主之佐以理事官及郎中员外主事司狱等官専诘八旗逃丁与窝逃者并察缉盗贼康熙三十八年裁併刑部等谨按兵部堂额曰整肃中枢前列训辞曰司马之官为枢衡重任国家武备修明道在整肃是所望于司其职者世宗御笔也原永乐六年八月设北京㑹同馆改顺天府燕台驿为之等谨按明代会同馆之制永乐初改燕台驿乌蛮市之地为之其后又有北馆南馆之设皆以处逺使也本朝于城内外建置賔馆三所秩宗掌之又併四译于礼部㑹同馆规制具备至明之诸馆已废惟大兴县东王府街㑹同馆专属兵部为牧养驿焉之地犹永乐时旧馆也今録之兵部条下以识其縁起而明之㑹同各馆以𩔖附见焉原正统六年九月命于玉河西堤建房一百五十间以馆迤北使臣七年二月造㑹同馆原𢎞治三年二月英国公张懋上言京城原设两㑹同馆各有东西前后九照厢房专以止宿属国使但北馆有燕㕔后堂以为侍燕之所而南馆无之每赐燕止在东西两照房分待褊迨不称乞勅工部将近拆卸永昌寺本料改造燕㕔于南馆从之补自京师逹于四方设有驿传在京曰会同馆在外曰水马驿并递运所北京㑹同馆永乐初设三年併乌蛮驿入本馆正统六年定为南北二馆北馆六所南馆三所补北㑹同馆在澄清坊大街东正统六年葢造𢎞治五年改作共房屋三百七十六间南会同馆在东江米巷玉河桥西街北亦正统六年葢造𢎞治五年改作共房屋三百八十七间増㑹同馆在大兴县东王府街明永乐六年改顺天府燕台驿为之今为在京牧养驿马之所有馆大使等谨按以上各条叙兵部原刑部在皇城西与都察院大理寺并列为三法司原正统七年十一月建刑部都察院大理寺于宣武街西原国初比部之制分为十二其云南𨽻陜西部永乐间安南内属置交阯司析云南四川之交为贵州置贵州司方定都之初百务草创率皆权寓莅事今城隍庙西惜薪司俗唿旧刑部是也增刑部在皇城西设尚书满汉各一侍郎满汉各二直𨽻奉天江苏安徽浙江江西福建湖广山东山西河南陜西四川广东广西云南贵州督捕凡十八清吏司各设满汉郎中员外郎主事等官司务㕔一司狱司附焉以主事提牢又有赃罚库秋审处増刑部公署国朝即明锦衣卫故址移建大堂壁间旧有锦夜卫题名碑后煅于火堂东向直𨽻奉天二司在堂左右左廊湖广广东陜西三司右廊河南山西山东江西四司及司务㕔在二门外江苏安徽福建浙江四川广西云南贵州并督捕司凡九在南夹道内督催所在江西司稍北西南西北二隅各置狱曰南北所北所围垣东大榆树一株传为明杨继盛手植云增律例馆以满汉司员提调纂修五年一编缉等谨按刑部堂额曰明刑弼教前列训辞曰司冦掌邦禁明刑所以弼教也必轻重咸宜始成协中之化慎守尔典钦哉毋忽世宗御笔也等谨按律例馆旧在西长安门外嵗久渐圮干隆三十七年移建于太常寺后増嘉靖七子王李辈同官西曹建白云楼相聚论诗一时目刑部为外翰林于鳞句有诸山城上出落日署中寒元美歌有傥问曹中理公事君其且看西山碧原刑部福建司轩曰甘露贵溪江以潮为郎时甘露降于轩柏作记刻碑碑仅三尺万厯庚子四明冯若愚移砌轩前壁中原彭惠安韶在刑部司旧有五显庙公命碎其象易以清献赵公神主等谨按明时刑部在长安街西今俗唿刑部街者是也国朝迁建后其地已废白云甘露诸遗蹟亦皆无存今刑部治事之所榜曰白云葢第数典徴名而非复当时之故址矣等谨按以上各条叙刑部原工部在阙东户部之后西向増工部在皇城东户部后设尚书满汉各一侍郎满汉各二营缮虞衡都水屯田四清吏司各设满汉郎中员外郎主事等官司务㕔一増工部公署国朝即明旧址建大堂西向营缮都水二司在左廊虞衡屯田二司在右廊司务㕔在大堂之左料佔所在堂右堂后为督催所其堂官视事之所亦曰藤花㕔枝榦蚴蟉与吏部相彷彿第不传为何人所植也等谨按工部堂额曰敬饬百工前列训辞曰五材是饬六府孔修繄冬官攸掌综理核实审度程功其悉体此意世祖御笔也补刘麟为工部尚书奏建节慎库与台臣仝典出纳自是财无滥用补嘉靖八年二月工部尚书刘麟上言本部设立衙门之时原有大库一座规制颇宏在本部之后有堂二重并大墙限隔但有中正大路前通臣等相度本库之北循銮驾库外墙而行正与东朝房一间相对查系兵马司官住其房年久损漏可以改为门道库官库吏亦不必增添本部所属皮作局其务甚简可以改为库官架阁库吏并匠科典吏俱可改为库吏库门责委虞衡司掌管其未尽事宜听臣等临事损益具奏得㫖允行麟又上言库藏既立当掲额定名以垂久逺本库所贮本以奉国之公似当名曰奉公之库若求设库本意不宜滥兴工作以节为本不宜横取悖出以慎为尚名曰节慎意义亦通疏上定库名曰节慎増北京节慎库金银元寳各一葢镇库之物以梯登其上其邉尚髙于人上刋永乐九年字原文思院在举场衚衕属工部屯田司官有大使副使原正徳四年闰九月迁文思院于安仁厰隙地以成造军器数多旧院空僻尝被盗故也原六年七月改建工部文思院于东城明时坊以旧置地卑沮洳不便改作故也増节慎库在署东制造库在长安右门外丙丁戊三库在西长安门内皆属焉等谨按节慎库本朝因明旧址建复剏建制造库所属分五作曰银作曰镀作曰皮作曰绣作曰甲作其职掌与前代文思院相𩔖又惜薪厰在宣武门外砲子库在左安门内濯灵厰即铅子库与火药局俱右安门内原宝源局在城东石大人衚衕石亨旧宅也亨诛宅没入官嘉靖中以赐仇鸾鸾败复没入官因改为鼓铸公署葢鼓铸一事其初惟属工部至天启二年始添寳泉局属之户部而工部所铸微矣増宝源局在朝阳门内西南新増一厰在崇文门内泡子河满汉侍郎各一总之满汉司官各一为监督又大使二员原正徳三年六月开设神木千户所先是朝阳崇文门外大木厰二调镇朔永平遵化等三十四卫所军士千人护视神木至是军士陈志等奏徃来勤苦乞比蕃牧嘉蔬事例改设一所兵部覆奏从之原七年三月革神木千户所原十年六月复设神木千户所于朝阳门外从太监张鋹请也补工部设五大厰一曰神木厰在崇文门外额发军千名办工一曰大木厰在朝阳门外即獐鹿房厰也办工军数与神木同凡各省采到木植俱于二厰堆放大木厰则兼收苇蓆一曰黒窑厰一曰琉璃厰烧作砖瓦及内府器用一曰台基厰堆放柴薪及芦苇又有五小厰曰营缮所木工也曰寳源局金工也曰文思院曰王恭厰俱丝工也曰皮作局革工也其外别设三厰曰北窑曰南窑曰铁厰主笵金合土之事后废止徴地租银贮节慎库与料价同用増琉璃厰黒窑厰柴厰煤炭厰木厰皆分遣司官监督等谨按琉璃厰本朝仍其旧制黒窑厰今裁俱详见城市卷中补北京工部㕔前有铁甎相传为石季伦家旧物库中有玳瑁帘横数尺其长倍之四旁缝以锦绣又有玳瑁席经纬相错若莞与蒲不知何代物先君子为屯田郎日尝言之等谨按高承埏鸿一亭笔记所载工部㕔前铁甎已莫详其处至帘席诸物亦沦失久矣又按以上各条叙工部増理藩院在玊河桥东长安街南向本朝特设掌外藩䝉古及喇嘛事西域平定凡囘部伯克皆𨽻之设尚书一侍郎二及郎中员外主事笔帖式等员皆用满洲并䝉古人等谨按自平定两金川以来凡各土司入觐之职亦𨽻于理藩院云増理藩院署旧在刑部北后移今处分典属王㑹旗籍柔逺徕逺理刑六司司务㕔一银库司库附焉等谨按理藩院堂额曰宣化遐方前列训辞曰盛代声施赫濯无逺弗届遐方属国共効享王务在𢎞宣徳化以尽怀柔之道世宗御笔也等谨按以上各条叙理藩院原都察院在皇城西増都察院左都御史满汉各一人左副都御史满汉各二人监察御史京畿道河南道浙江道山西道陜西道湖广道江西道福建道满汉各二人江南道满汉各四人山东道满汉各三人四川道广东道广西道云南道贵州道满汉各一人经厯都事满汉各一人等谨按都察院原设有左佥都御史一人干隆十年议裁増都察院在刑部北掌河南道别有公署在其西本京畿道署也増督催所查旗处皆在署内穿堂后等谨按都察院堂额曰都俞吁咈前列训辞曰言路以都俞吁咈勉之则上不亏于天下不失人臣事君之大义故书尚书都俞吁咈四字赐之圣祖御笔也又按明都察院在长安街西之刑部街今署之在西长安门外者乃本朝即明通政司旧署改建明嘉靖乙未通政司题名碑一通在大堂左已剥落不可辨矣旧制各道以河南为首干隆二十年改制首京畿道与河南道互易其署今京畿署之在大堂右者即故河南道也江南山西二署在堂左廊浙江江西四川广东云南贵州六署在堂右廊陜西湖广二署在二门外之左山东广西二署在二门外之右福建道署在内堂后堂左为经厯㕔穿堂之北为都事㕔惟河南道署别在刑部之南本京畿道署俗犹唿京畿道衚衕云増圣祖御制台省箴台省之设言贵斯专寄以耳目宁取具员通明无滞公正无偏党援宜化畛域宜捐洞逹政体斯曰能贤古昔诤臣风规凛然訏谟谠论垂光简编朕每览绎如鑑在悬居是官者表里方直精白乃心充广其识国计民生臧否黜陟凡所敷陈敬将悃幅风霜之任以惩奸慝抟撃之威以儆贪墨毋摭细务茍塞言职毋纷成宪妄逞胸臆书思入告当宁对扬沽名匪正营私孔伤或藏嫌怨谬为雌黄受人指嘱尤为不臧形诸奏牍有玷皁囊职司献替亟宜审详敬尔在公风纪巖廊箴词用朂诞告聨常原御史差委在内则京畿刷卷及廵视京营提学廵仓廵库巡视光禄清恤盐课在外则廵按清军刷卷廵盐廵河廵闗巡茶印马屯田遇有征行则特遣监军纪功原入端门内则六科也东曰阙左门在东松林㑹推处也西曰阙右门原六科直房在午门外东西相向初在掖门内之西与内阁相对所谓六科廊是也以灾移外直房增六科在午门外东西两廊吏戸礼西向兵刑工东向吏科迤北恭勒圣祖御制幷书台省箴清汉碑文各一通与都察院同等谨按六科掌印给事中满汉各一给事中满汉各一笔帖式二十有五旧制六科无所统雍正二年始命以科𨽻都察院原宣徳十年九月置六科庋阁文书之所于承天门外原殿试进士文华殿读卷毕内阁填冩黄榜各官㪚出宫坊以下与执事者是日赴兵科观唐人十八学士图原阎立本画十八学士一卷于志宁赞沈存中跋惜楮剥落其画法与近时所传全不同当时真蹟卷藏山西蒲州监生魏希古家嘉靖癸卯甲辰间希古携以逰京师京山侯崔都尉以二百金购之不与是时边患孔棘希古因条陈边事并以此卷封进意图进用疏入不省以其疏并卷俱发兵科此卷遂留藏科房原殿试次日词林诣兵科一飰观唐人十八学士图相传为故事画皆立像上署衔名末有沈括䟦问所从来则嘉靖间蒲州监生魏希古条陈兵事兼进此卷疏既下并此卷俱发兵科遂留至今云等谨按明张居正太岳集杨士聪玉堂荟记载兵科所藏唐阎立本十八学士图今已久佚原吏科题名记吏部尚书灵宝许赞撰文户科题名记礼部尚书南郡张璧撰文礼科题名记礼部尚书内江张潮撰文兵科题名记吏部左侍郎泰和欧阳徳撰文刑科题名记吏部左侍郎华亭徐阶撰文工部题名记翰林院修撰新都杨慎撰文增廵视五城御史每年翰差公署在正阳门内迤西五城兵马司在外城设指挥一副指挥一吏目一分辖于五城御史增中城署在兵部洼东城南城署在正阳门内西城下道北西城署在高碑衚衕北城署在红井衚衕中城正指挥署在鹞儿衚衕副指挥署在猪市口西吏目署在北芦草园东城正指挥署在花儿市副指挥署在朝阳门外鸡市口吏目署在东河漕南城正指挥署在清化寺街副指挥署在永定门外吏目署在东打磨厰西城正指挥署在彰仪门大街副指挥署在阜成门外吏目署在西便门内北城正指挥署在菜市口铁门副指挥署在徳胜门外吏目署在椿树三条衚衕等谨按兵马司副指挥衙署旧在城内干隆三十一年移置城外等谨按以上各条叙都察院原通政使司在太常寺南东向补登闻鼔院在西长安门小㕔三间东向傍一小楼悬鼓俾寃民击之每日科道官各一员锦衣卫官一员轮司其事民有寃抑有司不为审理具状通政司又不为转逹审实列其状以闻增通政使司在西长安街南北向通政使满汉各一副使满汉各一参议满汉各一知事经厯附焉又登闻鼔院在长安右门外旧设满科道各一掌之雍正二年併于通政司等谨按通政司堂额曰慎司喉舌前列训辞曰夙夜出纳虞廷所重银台职在纳言实膺喉舌之司可不慎欤世宗御笔也等谨按明通政司署国朝改为都察院其今署之在长安街路南者乃移建之地亦因明代官廨为之但佚其名耳又按以上各条叙通政司原大理寺在都察院南増大理寺在刑部南东向卿满汉各一少卿满汉各一有左右寺丞评事诸职司务㕔附焉等谨按大理寺堂额曰执法持平前列训辞曰廷尉天下之平也持平则法当一切轻重出入矜慎用能洽好生之徳致刑措之风世宗御笔也又按明大理寺署其地距旧刑部街当不逺其迹已湮废无考今署乃国朝移建传为明南镇抚司故址等谨按明林有麟素园石谱所载大理廨中怪石今已无存又按以上各条叙大理寺钦定日下旧闻考卷六十三钦定日下旧闻考卷六十四钦定四库全书钦定日下旧闻考卷六十四官署原宣徳七年八月行在太常寺奏永乐中本寺寄处故元万寿宫承庆堂祭器神帛品物皆贮于内请别建置上谕工部尚书吴中曰太常专奉神明亟寻洁净之居徙之原太常寺在皇城西后府之南东向中为崇正堂万厯中董其昌为寺卿改书寅清堂扁后堂左右为官舎堂后为香帛库库北为浴堂南为柴库右为祭器库等谨按太常纪要谓寅清堂董书真蹟已失今所悬者乃后人补题犹仍其名耳又寺内有明代题名碑礼部尚书于慎行撰文今尚存增太常寺在西长安门外都察院之北满汉卿各一少卿各一寺丞满汉共三博士满汉共三读祝赞礼郎典簿笔帖式库使满汉共五十余人等谨按太常寺公署国朝即明旧址建堂左博士㕔其前有漂牲库科神祠右典簿㕔其前有闗帝庙及土地神祠堂额曰祇肃明禋前列训辞曰禋祀贵明洁凡钟簴豆笾洎裸荐兴俯之节罔敢不祇肃世宗御笔也雍正元年始命大臣总理寺事嗣经奏准与鸿胪寺皆归礼部满尚书兼管原太常寺在后府之南典簿㕔附焉外有神乐观牺牲所各祠祭署亦𨽻之增神乐署东向正中凝禧殿后显佑殿殿后袍服库典礼署奉祀堂左门东通赞房恪恭堂正伦堂候公堂南转穆佾堂右门东掌乐房协律堂教师房伶伦堂北转昭佾所增洪武二年置神牲所四年神牲所革立牺牲所永乐中建于京师是后仓与牲房逓加焉增牺牲所建于神乐署之南南向五楹为大祀牲房左三楹太庙牲房有东晾牲亭及谷房右三楹社稷牲房有西晾牲亭及糖麦仓两仓之北为山羊房西北羊房又北有谷仓豆仓有看牲房正牛房之北为官廨廨东兎房鹿房前亦为晾牲亭又前石栅栏官廨西为小仓东羊房后有新牛房及后牛房皇上视牲日大臣止其中西羊房后为大祀猪圈西房为中祀小祀猪圈亦有晾牲亭又北为草厰等谨按祀牲旧𨽻太常寺饲养干隆二十六年始𨽻内务府每年钦𣲖大臣监视之等谨按以上各条叙太常寺补元时翰林院以金乌珠第为之欧阳楚公诗翰林老屋势深雄犹是金家兀术宫是也原鳌峰者国史院庭中石名也伯宁御史为仆言自其先公时与诸老名胜赋诗者盖数百篇今玉堂无本而御史家具有之等谨按元之翰林国史院屡经迁徙至顺间赐居北中书省旧署析津志称院内古木繁隂蔚然森樾者是也自后遂为定制其地在凤池坊北钟楼之西钟楼又在中心阁西俱见析津志按中心阁址为今之鼓楼则元之翰林院在今鼓楼迤西与今翰林院无涉苐皆为玉堂故实今就原书所引按时代先后编入又析津志云南省北省乃金时二税赋宰相之庄曰南相庄北相庄㨿此则元之北省后改翰林院者为金时北相庄乌珠亦称北相庄可互证也原翰林院在东长安门外北向其西则銮驾库东则玉河桥元之鸿胪署也等谨按㨿瀛洲道古録元时无鸿胪寺官名但有侍仪司又析津志侍仪司署在都省之东水门之西南仓之前今按都省即元之中书省以尚书省改设所谓南省也南仓即元之太仓亦见析津志其迹虽皆不可考而以金水河水门按之元时署在其西今则当其西北盖明时展筑南城水门遂徙而南而署廨之萦带玉河则自元迄今未改也补孙氏春明梦余録谓翰林院本元之鸿胪署焦氏玊堂丛语载宣徳七年以故鸿胪寺为翰林院考元史百官志止有侍仪使无鸿胪所云故鸿胪寺当是永乐年问所建尔等谨按㨿元史百官志侍仪使之使当作司析津志同其称使者则司中之一官耳原翰林院在玉河西岸四夷馆𨽻焉原国初建官以本院为近侍衙门故公署虽在外而僚属相聚恒在馆阁洪武初建翰林院于皇城内学士而下晩朝即宿其中扁之曰词林永乐中行在本院官仍在禁内供奉不别立公署正统七年八月诏建于长安左门外玉河西岸而东岸则为詹事府焉正堂三间中设大学士侍读学士侍讲学士公座左为史官堂右为讲读堂首领官房在仪门之外之右嘉靖戊子始建御制五箴碑于敬一亭亭树于堂之南左则刘文定井井之外为莲池右则柯竹巖亭亭之前为土山增翰林院掌院学士满汉各一侍读侍讲学士及侍读侍讲满汉各三修撰编脩检讨无定员典簿孔目待诏满汉各二笔帖式满洲四十人汉军四人俱掌繙绎增翰林院国初併于内三院词臣皆值宿禁城后复专设院署院门北向苐三重为登瀛门堂五楹堂西偏为读讲㕔东为编检㕔左廊围门内为状元㕔右廊围门内南向者为昌黎祠北向为土谷祠增堂之后为穿堂左为待诏㕔右为典簿㕔后为后堂南向中设寳座列御屏上临幸时所御也等谨按翰林院仪门左有掌院学士题名碑堂内恭悬圣祖御书道徳仁艺额左右列横屏各一左曰整齐严肃右曰中正和平无欵识嵗月后堂左右壁恭勒干隆九年皇上御制示诸臣诗增后堂东西屋二楹为藏书库院内东偏有井覆以亭曰刘井西偏为柯亭等谨按㨿后条焦竑玉堂丛语云清风亭下凿池莳莲则柯亭当在池上今以后堂院内对刘井者当之非其旧迹矣增自后堂而南门内为敬一亭等谨按敬一亭中恭贮圣祖御书赐陈廷敬龙飞凤舞四字及昇平嘉宴诗石刻各一壁间砻石刻皇上柏梁赓韵诗及东壁图书府四十字分韵诗左右碑亭各一旧碑则明嘉靖间所颁敬一亭箴范浚心箴程子视聴言动四箴也增自刘井而东为清秘堂堂前为瀛洲亭亭下方池为凤凰池池南为寳善亭堂后为成乐轩等谨按清秘堂上临幸时更衣于此恭悬御书集贤清秘额旧为东斋房以赐额易今名增自柯亭而西为先师祠祠南为西斋房又南为原心亭等谨按西斋房旧为皇清文颕馆后又为功臣馆干隆三十八年于院署置钦定四库全书馆原心寳善二亭及西斋房皆为校讐之所遂移功臣馆于状元㕔原宣徳七年六月赐御制翰林院箴今揭于院之后堂朱髹牓字用金涂之补翰林院设于长安门外为斋宿委积之所内有东阁学士聚焉为朝退㑹揖之地史馆为讲读史官所聚集皆无公座至修史之日旋设十馆于东角门之右事竣去之原宣徳七年以故鸿胪寺为翰林院落成诸殿大学士皆至学士钱习礼不设西杨南杨座或问之应曰此非三公府也三杨以闻上命工部设座礼部叙位次二杨始自内阁出坐诸学士上补建置官署必立土谷祠翰林院所祀昌黎伯韩子也古称乡先生殁而祭于社夫以土谷名祠亦祭社之义宜以乡先生主之京师燕地窃谓祀昌黎伯不若易以常山太傅婴也等谨按自干隆九年重脩祠宇已分昌黎土谷为二祠矣原京师翰林院门左石各积有飞沙高三四尺并枑梐若短墙然微风一动则坌起出入者厌之世庙中掌院某尝令除去官僚罢谪㡬空沙还积如故或以为形势宜尔原第三㕔史官㕔也又曰槐㕔即今翰林院正㕔之西偏史官所居是也原嘉靖五年十月上制敬一箴及注范浚心箴程頥视聴言动四箴颁赐大学士费宏等宏等疏谢请勅工部于翰林院筑亭立石以垂永久从之原七年二月敬一亭成原刘井学士刘定之所浚在公署后堂之左柯亭学士柯潜所建在公署后堂之右前后二间凡八楹后堂有二柏亦潜所种原柯潜既综院章就词林后圃结清风亭亭下凿池莳莲决渠引泉公退偃坐其中翛然若真登瀛洲者原廖道南逰翰林院见有亭一区曰柯亭有柏二株曰柯学士柏叹曰流风遗泽令人永矢勿谖原瀛洲亭在翰林院内堂之右故有隙地一区万厯秋甃为方池搆亭中央额曰瀛洲池逼近玉河隄闻先是亦常引河水一勺入池而今遂湮塞无敢以上请者原寳善亭三楹在翰林院东偏轩牕虚豁旁临玉河环䕃乔木学士大夫静观之所也原翰林院尊道堂修吉堂瀛洲亭寳善亭原心亭成乐轩大小门牕竹帘钩俱工部器皿厰办送原杨晋菴守随掌翰林院院之后庭有巨柳数章参天蔽日民之输廪米者欲曝于庭患柳隂之翳之也请伐其最鉅者公不许作伐老柳赋示意原甲戍五月翰林院中吏舎有白燕一双献之内阁又池中莲花早开相君并以献上温㫖谕答之原万厯二年翰林院中白燕双乳辅臣以献进两宫并赏焉原南昌张直阁位在翰苑尝上疏请令史官行人奉使四方各求遗书一部送国学翰林收藏得㫖允行原翰林直房在右阙门内锦衣卫直房之次凡三间每早朝时诸阁老分坐北楹诸学士居中楹其余居南楹俟门吏报三鼓乃俱赴左掖门增干隆八年冬上以翰林院署嵗乆倾圯诏颁太府金重加修葺九年十月御书稽古论思集贤清秘二额颜其堂并赐古今图书集成一部贮寳善亭勅所司诹吉日送掌院大学士鄂尔泰张廷玉进院上亲临钖宴以张説东壁图书府五律字为韵上赋东字音字二首勅诸臣各分一字赋诗又以人数为字所限未能徧及从臣命复赋栢梁体一篇上首倡诸臣依次分韵俾凡籍翰林及既改官晋秩而旧为翰林者皆与焉凡百六十有五人增干隆九年御制东字音字诗二首干隆九年十月重葺翰林院落成车驾临幸钖宴送大学士掌院事鄂尔泰张廷玉进署以张説东壁图书府五律字为韵赋东字音字二首勅诸臣各分一字赋诗抚序权居北占星壁在东斯干歌翰苑于乐鬯儒风改殿当年异登瀛此日同三台司道筦二老亮天功乐具卿云奏筵开湛露融底希光旧史长此赞微躬木天临翠辇鸳侣集华簮广学心常切因文道可寻横汾隂岂昔来泮水犹今礼乐于焉盛觥罍取次斟诗慙得珍字辞喜献官箴返辔重城暮犹闻歌诵音增又御制柏梁体诗首句重开甲子文治昌佐文賛治资贤良以圣继圣垂经常于赫太上示清行绳武弼基繄我皇四聪四目开明堂野无遗贤始悦康楩楠杞梓松柏桑珣玕琪映璆琳瑯从龙从虎云风翔葭征王管迨初阳集贤落成隆桷杗连延窱以辉煌老槐蔽景緑庭廊夺暑却寒温又凉法度既备丹雘彰谆诲故老宜徜徉展也宴寝凝清香将作入奏报克襄帝曰朕其鸿厥庆来逰来歌雅所臧况今二老民之望爰飞神翰拂缣缃金壶墨沈流淋浪璇题双贲日月光仙毫雄健摆礌硠笔势一落千丈强劲力外爽神内藏㸃蹲芒玉磔回冈金薤倒披贯柳鲂鸾鹤交翥上银潢烟云舒卷难形相荣光属天莫可量未许常侍拟登床飞白赐苏让美芳矧乃仙巢署苍筤吉日庚午日之刚遂移天屣下阖阊警跸骇顾陛楯郎龙鸾和铃鑑复锵扬金鑁而拖玉镶云䍐俾倪导缨纕叶叶秀文覆仪锽纷敷旖旎从风扬歴天捎星耀日铓紫烟煜爚御道黄瀛池俨立千鸳鸯金紫银艾簮截肪入门升阶和以庄吉辉真气溢圆方六章五綵葱衡玱如天启门日在房冯翼孝徳瞻颙卬王多吉士咸对敡尊师九拜谒素王回过刘井憩东厢昌黎文伯社兹乡北门学士奠椒浆编钟鼖鼓韶濩纲崇牙树羽虡趪趪高管噭啸龙耶凰象凤翼笙班管长玫瑰作柱朱丝张翿籥繁㑹相低昂绕风停云慨矣慷人声谐律相和倡分刌节度穷窈茫欣与人心犁然当鸟为拊翼鱼闯防如轩张乐洞庭旁元臣稽首鸣珩璜敬上千秋万嵗觞于胥乐兮无怠荒一献百拜礼则详朱虎熊罴与殳斨雝雝肃肃济济跄炊金馔玉出禁坊太清红云员峤霜翠涛醁醽酏醴䣼粔籹蜜饵有餦餭猩唇旄约隽翠膷越骆菌和阳朴姜江橘梦柚常山棠逺方口实导择将鼎中变化尹对汤微纎精妙大官湘炙三弋五应未尝帝歌卿云宫绕商八伯咸进拜手飏韵得燕公五字章聫吟更仿汉柏梁式瞻天藻萃圭璋圆龙方虎排明珰日星胸回锦绣肠薫风晨露相颉颃烛龙衔曜光四炀冲波激岳声嶈嶈昭融至道若雨旸天光下济濡荄芒五色秀华流戴匡披条振藻六艺塲风来鼓舞物苍苍镌勒琬琰传胶庠流播乐府谐笙簧从臣才艺花发菖驽骀步武龙腾骧蓬莱望见风引樯桃开郁水满磅磄圣涯㳺泳涵綋沧淼不可即空徬徨乃知天文元气航圣处不须一苇杭雕虫篆刻宜惭惶越玉五重厠匏分㚇立仗老肃爽泰华千仭登跛牂学优得文愧应玚春兰秋菊杂藏莨风松奚用引蜩螗迫窘诘屈走踣僵愿归夜读发青箱畋献二酉罗三仓天禄石渠居就粮易参肃弼诗申苌斟羮哜胾饫膏梁研味道腴弃粃糠博闻为馈贫之粻学海万里去鸣榔珊瑚结网丽鲨鲿宁甘决起抢榆枋不离省闼希文彊温恭朝夕莫或遑烟霞沷濯玉雪装効愚千虑一赞勷中夜起舞不能忘圣人端拱垂衣裳调和玉烛握珠囊淳风沕穆恩滂洋钤辖不动矢直狼化被万国通狼䐠逺致赤兎来白麞不但蛮夷与戎羌皇仁旁鬯风泱泱上天降丰嵗其穰六气无易盛徳禳十雨五风絶旱蝗引恬引养无胥戕际兹休明敢不蘉旁招俊乂匪其彭涣羣元吉马匹亡橘徕服兮甘在瓤素丝五緎风羔羊朝黻永无鹈咮妨泰交一徳凛复隍永膺万福储千祥天人和乐未渠央冬日晏温下红墙戛然清韵传风篁六龙回䟦摇镂钖拜送遥胆豹尾枪都人抃舞喜若狂作歌赓拜追虞唐不数横汾与长杨蓼彼萧斯零露瀼恩深如海奚以偿玉堂盛事垂无疆增又御制是日复得诗四首并示诸臣欢腾芸署小阳春此日崇文引席珍顾我慙为房杜主岂伊独数马邹臣石渠典故应增旧璧宿光华更覩新影丽花砖争到八尽教沾醉酒三巡瑞旭曈昽霭扇鸾筵开翰墨㑹衣冠五车四库从来纪刘井柯亭次第看玉版挥毫盈凤沼花瓷赐茗擘龙团济川自古资舟楫便欲因寻学海澜昌辰天禄集鹓聫欣咏斯干小雅篇鸟革翚飞跻君子诵诗讲易共高贤光凝黼座垂华藻篆绕猊炉散瑞烟咫尺玉堂亲切地底夸瀛岛説登仙百年礼乐庆昭融保泰常持惕若𠂻漫以新诗鸣豫大谁将忠告赞钦崇傅巖梦赉应无借唐室赓歌讶许同心喜百僚知我意不将高议诩升中等谨按元时翰林院在今鼓楼以西非今之院署已详前条今并𩔖编虞集以下各诗备一代掌故云朱彝尊原按今院中先师庙庭古桑尚存当即西涯所赋也增康熙九年初置起居注馆于太和门西庑五十六年停馆雍正元年复设日讲起居注官满六人汉十有二人满主事二人满笔帖式十有四人汉军笔帖式二人十二年增汉主事一人干隆元年增满曰讲起居注官二人增起居注官均兼日讲官自掌院学士詹事以下坊局编检以上皆得以原官充补增记注册籍书明月日及该值官姓名毎月满汉文各一册至次年按月排纂册中用翰林院印钤缝贮以鐡匦嵗十二月题明记注官㑹同内阁学士藏之内阁大库增明初甲辰年设起居注秩正四品以宋濓魏观为之吴元年改正五品后革十四年复设改正七品以单仲立为之久复革万厯初张位始请复设江陵相定议以修撰编检史官充日讲者日轮一员记注起居兼録圣谕诏册等今日之制即本江陵遗意也盖明初起居注别为专官而万厯后乃归之史官尔然今制自掌院掌詹以下皆得充起居注官不专史官此其异也按唐六典起居郎二人从六品上掌録天子之动作法度以修记事之史属门下省起居舎人二人亦从六品上掌录天子之制诰徳音以修纪言之史属中书省此即古左右史之分职至明而合为一官今仍之耳补永乐二年始选进士杨相等为庶吉士就文渊阁进学宣徳九年命于翰林院读书以后或间科一选或连科屡选或数科不选或合三科同选或重閲殿试卷取选或限年三十五以下或不限年补教习庶吉士翰林院行户部给灯油钱兵部拨皂𨽻刑部给纸札工部拨房屋顺天府给笔墨光禄寺给酒饭原京官俱不用繖惟考试官入场状元归第乃得用之原国初庶吉士或在中书省或在文华殿后改置翰林原故事自十月朔日始赐庶吉士酒至四月晦止嵗以为常原永乐中召试庶吉士文艺多在文华殿宣徳八年上御文华殿召庶吉士诣文渊阁亲试第其髙下取十三人盖因永乐之旧也增教习庶吉士满汉各一人以掌院学士或内阁学士领其事大学士尚书侍郎之不兼掌院事者亦得掌之于侍读侍讲修撰编修检讨内择学问优长者为小教习等谨按庶吉士无定员毎科馆选后掌院学士择其年三十以上者八九员分习国书余俱习诗赋馆中月给廪饩以资膏火实国家培养人才之渥典也增往时教习庶吉士未有专馆就院中闲旷屋宇及大堂廊庑居之为肄业之所雍正十一年世宗宪皇帝特赐官房一区于正阳门内迤东当翰林院之西南面城门南向堂西向堂侧东西屋各一堂后左右厢东为学掌㕔其西吏人居之后堂侧东西屋如外制东西厢各有楼等谨按庶常馆门牓曰恩赐教习庶常馆干隆三十三年重加修葺皇上御书额曰芸馆培英又按旧制门南向堂西向今新葺之门与堂皆南向又省去堂后之左右厢即以后堂侧之东屋为学掌㕔其东西厢之楼亦省惟后堂内有楼仍旧制也增后堂之内复有楼以贮赐书中后堂为教习庶吉士大臣讲课之所余东西从房皆庶吉士居之等谨按以上各条叙翰林院原正统七年十一月建詹事府于玉河东隄原詹事府在皇城东玉河岸上西向左右春坊司经局皆列署府中增詹事府设詹事满汉各一少詹事满汉各一主簿属焉堂之左为春坊设左右庶子掌坊事满汉各一左右中允赞善满汉各二堂之右为司经局设洗马掌局事满汉各一增詹事兼翰林院侍读学士衔少詹事兼侍讲学士左庶子兼侍读右庶子兼侍讲洗马兼修撰中允兼编修赞善兼检讨等谨按旧制满汉少詹事各二人满汉谕徳各二人中允赞善各四人正字各二人后陆续裁满詹事一人满汉谕徳各一人满汉中允赞善各二人满正字一人干隆十三年复裁汉少詹事一人满汉谕徳各一人三十六年裁汉正字一人遂为定制增詹事府署在玉河之东西向明代所建我朝仍其旧制门内南偏为土地祠大堂之南㕔事左右春坊官居之北㕔事司经局官居之堂之后为穿堂又后为退堂穿堂之南有㕔事为府中官僚视事之所退堂之后为先师祠其旁为斋房祠前古松二株等谨按詹事府署门牓康熙十四年重立堂内恭悬圣祖御书额曰徳业仁义又先师祠有碑恭镌圣祖康熙十六年所赐御书存诚二字增署内春坊题名主簿㕔题名碑各一等谨按詹事府署明黄锦石刻一尚存又近时修葺府署于主簿㕔旧址得扁石曰一枝轩明王百谷书也补詹事府署在玉河之东西向临玉河门二重中堂五楹堂后屋三间南北夹窓连后堂其旁孔子庙庙前松二株颇竒古中为圆殿回廊前后共二十八间左右春坊司经局前后各有堂三楹又有科房宴房印书房嵗乆尽毁矣詹事府题名碑一崇祯十二年十一月立詹事黄锦撰文左春坊题名碑一万厯三十四年二月立少詹事全天叙撰文主簿㕔题名记一碑已残阙失撰书人姓氏原端门左有直房五间系坊局官候朝公㑹及收贮卷箱之所凡东宫官属侍班讲读亦于此伺候增翰林院记正统十年始命内阁与六部都察院通政司大理寺堂上官六科掌印官㑹议遂为例如合㑹儒臣则本院詹事府左右春坊司经局国子监皆与国朝制凡大事及章奏㑹议内则亲王亲勒大臣外则九卿詹事科道而内阁翰林院不与詹事府凡事皆得与坊局不与等谨按以上各条叙詹事府钦定日下旧闻考卷六十四钦定日下旧闻考卷六十五钦定四库全书钦定日下旧闻考卷六十五官署原光禄寺署在皇城东华门内初为宣徽院尚食尚醴二局继改光禄寺其属四署曰大官曰珍羞曰良醖曰掌醢而司牲司牧二局𨽻焉等谨案光禄寺署在东安门内桥之右春明梦余録谓在东华门内者盖东安门俗亦称外东华门也原光禄寺大门内左为茶叶库月进房右为钱钞库月进房北为仪门中为均节堂堂左为典簿㕔堂后有川廊北为后堂川廊傍左为钦録㕔右为小轩后堂北为库楼堂之左为和衷堂堂之右有银库良醖署大官署俱在寺之东偏鵞池鵞仓在其后掌醢署珍羞署俱在寺之西偏后有天鵞池盐库库后空地象骨瘗焉原光禄寺大烹门在东安门桥右东上门左东入门为如水轩南向又东为琼麋堂西入门为四星堂东向北为下门入门为凉楼左右皆有井亭东西各有仓房楼后有川廊左鲊房右坐家房再北为皇灶东夹道有黄帐房仓无钖米仓土地祠尚膳库熬冻房上下鸡房煮笋房西夹道有内器皿库和羮堂尚膳库宰牲蒸作房香薷房增光禄寺在皇城东安门内设卿满汉各一少卿满汉各一大官珍羞良醖掌醢四署司库典簿附焉等谨案光禄寺堂额曰敬慎有节前列训辞曰礼始诸饮食古圣人制节谨度克勤小物虽盘盂必有箴铭可弗敬诸世宗御笔也寺署堂五楹露台一左典簿右盐库大官良醖署在东珍羞掌醢署在西余若黄册房督催所煠食房俱在北酒局在西安门旧制惟汉少卿二缺又有汉寺丞一康熈三十八年裁汉少卿一及寺丞自干隆十三年以后皆特简大臣总理寺事原槽房俱南向凡七层其南为御酒房长春房採四时花酿酒处也苦酒房造贞一酒处也白酒房嵌长春房内俱内官司之原光禄寺有铁力木酒榨相传籍没沈万三家物每榨用米二十石得汁百瓮又工部有铜匮四一在节慎库髙可过人亦传是沈万三家物补光禄寺酒榨长三丈形如方匣朱红漆容米六十石原张元易于光禄寺署中种竹甚蕃黎惟敬秘书题曰紫禁沧洲等谨案工部铜匮已无可考今光禄寺酒局榨六座杂木为之旧所称铁力木者无存至种竹遗踪亦久湮矣原京师诸祭皆领于祠官惟坝上马房别自建祠以元旦冬至圣节遣内侍主祭光禄寺具品物不领于祠官等谨案以上各条叙光禄寺原太仆寺在万宝坊主簿㕔附焉原太仆寺在皇城西乃元兵部旧署增大仆寺在正阳门内东中心台设卿满汉各一少卿满汉各一员外郎主事各四主簿㕔附焉等谨案太仆寺堂额曰勤字天育前列训辞曰古之太仆左驭前驱车马是供厥后因沿其制天育云屯资牧字焉尚克勤修乃职世宗御笔也又按太仆寺堂三楹东有当月印房土地祠文昌阁西有主簿㕔茶房国初无专署惟分兵部武库司廨舎六间为办事之所亦无兼管大臣雍正三年始建官署干隆四十四年特命大臣总理寺事原太仆寺每年祭马神在通州北四十里安徳乡郑村坝春祭在二月二十二日秋祭在八月二十八日前期题请遣少卿一员行礼等谨案春秋祠马神明制属于太仆今制改归上驷院奉行矣原太仆寺石刻画马二一史道硕画一赵孟頫画皆王世贞官太仆时所摹勒也道硕五代时人等谨按兵部夹道今仍称太仆寺衚衕即旧署址也石刻已沦没不可考又按以上各条叙太仆寺原顺天府治即元大都路总治旧署也先是辽升为京立幽都府又改为析津府至今为大兴府元初为大都路号大兴府官署为宗正所据官吏办事佛寺中至大中监路平章政事莫吉奏请以钱四万二千五百缗买灵椿里周氏地计十九亩建为公署永乐定鼎于此遂因其署而为顺天府原顺天府附郭二县东曰大兴西曰宛平府境南为固安霸州北为昌平东为通州三河香河玉田西为良乡房山东北为蓟州东南为武清西南为涿州固安之东为东安永清霸州之南为保定文安大成昌平之东为怀柔密云通州之北为顺义南为漷县东南为宝坻蓟州之北为平谷东为丰润东北为遵化国初既设北平布政使司因以北平名府永乐中以北平为行在所改府曰顺天原顺天府东至永平府五百二十里南至河间府四百十里西至保定府易州二百十四里北至延庆州百七十里东南至天津衞三百三十里西南至保定府三百三十里西北至万全都指挥司三百五十里东北至古北口二百四十里原易言汤武革命顺乎天而应乎人文皇龙兴于此因以自命云增顺天府府尹一人府丞一人治中一人通判经歴照磨各一所属宛平大兴二县康熈十五年以昌平良乡等十九州县𨽻焉自雍正元年以后皆奉特简大臣兼理府事增顺天府在地安门外鼔楼东即元大都路总治旧署明为顺天府本朝因之增顺天府尹署南向门三重堂五楹堂后为内宅宅西北为演耕所大门内东为土谷祠西为包公祠土谷祠后折而东北为府丞署治中署在堂后内宅门东通判署在大门内东隅经歴署在西隅其西北为照磨署北为司狱署等谨按顺天府堂额曰肃清畿甸前列训辞曰畿甸首善之区必政肃风清乃可使四方观化非刚正亷明者曷克胜任世宗御笔也原顺天府府尹府丞题名记工部尚书丰城雷礼文也嘉靖三十九年立寮佐题名碑记二一为礼部左侍郎铅山费寀撰嘉靖二十二年立一为顺天府通判晋江张问仁撰万厯十三年立等谨案顺天府署有元大都路碑在堂左元刘赓书字画完好岿然独存余俱无考原天星堂在顺天府后内空洞上覆以格有郡国方位图冬至日悬毛羽验气之盛则其嵗丰原顺天府治后东北隅有候气室冬至日以葭管吹灰候之申时行有重修候气室记补顺天府中有候气室在东夹道迤北立春日钦天监官于堂下掘地为坎深数尺以竹管八实灰其中照方位布列坎内以土覆之至冬至日启视以占八方之丰歉若管灰全浮出者为丰不浮者为歉即汉书葭莩灰实律管之法也等谨案天星堂候气室遗址无考其候气之法近已不行惟立春前一日府尹率僚属迎春及立春日恭进春山因击土牛劝耕如旧仪又恭遇每嵗圣驾耕耤尹率其属襄事详见风俗及外城南城门补北闱考试官出东长安门乘舆诣顺天府宴宴罢入闱比撤棘仍骑马归闱中略倣会试体用中书官冩白纸题卷入大竹筒加小铜锁外用黄绢装裹具香案拜府丞鼓乐接出进呈增顺天文乡试八月初六日府丞同主考及执事各官聴宣㫖后赴顺天府筵宴入场揭晓次日主考及执事各官同中式举人入朝谢恩赴府筵燕武乡试照文场例行增凡遇殿试传胪日府尹府丞于长安门外为三及第簪花披红赴府燕毕送状元归第原旧制三品衙门用铜印惟顺天府用银印诚重之也原顺天府儒学在府治东南教忠坊洪武初以元太和观地为大兴县学国子监为府学永乐中以府学为国子监因以大兴学为府学宣徳三年府尹保定李庸修之大学士建安杨荣为作记正统十一年府学宁阳王贤重修户部侍郎庐陵陈循作记成化元年府尹句容张谏兴平阎铎先后又修葺焉大学士淳安商辂作记原顺天府学在府东南洪武初建为大兴县学永乐初以为府学正统十一年重修原顺天府学故报恩寺也元末有僧游湘潭募造报恩寺尚未安像明师下燕戒士卒毋得入孔圣庙僧仓皇借宣圣木主置殿中后不敢去遂以为学其地元之柴市也文文山授命焉东有祠西有馆曰教忠再西有坊曰育贤原永乐元年五月礼部言旧制应天府设学不设上元江宁二县学今既设北京国子监以顺天府学为之革大兴宛平二县学而以大兴县学为顺天府学其顺天府及二县生徒通经能文者令充北京国子监生其余皆充顺天府学生从之等谨案顺天府儒学署在府学衚衕育贤坊内本朝因之西为学宫东为文山祠祀宋臣文天祥详见城市门又东为文昌祠学署之旁列名宦乡贤忠孝各祠仪门内大堂三楹颜曰明伦堂之震巽间为奎星阁其后为敬一亭有明时石刻四箴註已漫漶不全亭后为崇圣祠又后为尊经阁教授署在阁之西训导署在祠之西增凡乡饮酒礼嵗以正月望十月朔举行预择宾介具疏以闻至期集僚属师儒延賔介于府学礼部堂官监礼乐部和声署设乐府学诸生侍执事歌诗饮酒揖让献酬均如仪原京衞武学始于正统六年除教授一员训导六员教习勲卫子弟以兵部司官提调之原京衞武学其堂名明伦六斋名居仁由义崇礼𢎞智惇信劝忠等谨案京衞武学雍正十年始改为顺天府武学今裁增金台书院在京师崇文门内等谨案金台书院本义学康熈四十一年圣祖御书广育羣才额以赐干隆十五年改为书院顺天府府丞臣梅㲄成有记原大兴县金名也本秦蓟县地县治在北城教忠坊原大兴秦蓟县汉为广阳国东汉为郡兼立幽州仍为蓟县晋属燕国元魏亦为幽州立燕郡隋为涿郡唐为幽州治所开元二十三年陞为望县建中二年析西界置幽都县五代亦为蓟县石晋割地予辽辽为幽都府开泰元年更县为析津金得之割以遗宋宣和七年复归金天徳五年改为大兴县元与宛平同为赤县洪武中属北平府倚郭县补大兴县题名记光禄少卿新安尹校书隆庆四年立等谨案大兴县署在安定门迤南教忠坊南向自大门仪门大堂二堂至署内共六层监狱土地祠在大门内有县丞典史署巡检司三一在采育一在礼贤村一在黄村各有署原宛平县署在积庆坊原宛平县唐曰幽都析蓟县置者辽始改今名县治在北安门西原宛平汉为蓟县晋属燕国慕容隽都于此隋置辽西郡治营州唐武徳二年改为燕州天宝元年改归徳郡建中二年为广寗县后朱滔罢燕州立燕都县五代石晋割地赂辽辽改幽都府领幽都县统和二十二年改为宛平金得之割以遗宋寻复为金所有仍为宛平元为赤县属大都路洪武中属北平府倚郭县补宛平县题名记翰林院检讨郭鎜撰嘉靖二十八年立等谨案宛平县署在地安门外迤西积庆坊南向自大门仪门大堂二堂至署内共六层监狱在大门内西县署丞署在大门内典史署在仪门东巡检司四一芦沟桥一齐宗村一王平村一石港各有署原古墨斋在宛平县署内唐李北海所书云麾将军碑邑令李荫购得甃之署壁旁搆小亭植柳莳花以为公余退思之地等谨案云麾将军碑至本朝康熈年间府丞呉涵移置文文山祠并有记详见城市门等谨案以上各条叙顺天府原鸿胪寺在阙东工部之南西向宣徳元年四月建增鸿胪寺在工部南西向设卿满汉各一少卿满汉各一鸣赞序班主簿附焉等谨案鸿胪寺堂额曰肃赞朝仪前列训辞曰序九賔赞九仪俾大小班行靡不整肃所以尊朝廷而作万国之观瞻世宗御笔也又按鸿胪寺原设汉少卿二汉左右寺丞各一顺治十五年裁汉少卿一汉寺丞一雍正四年仍𨽻礼部统辖嗣经奏准寺与太常寺皆以礼部满尚书兼管原国初朝仪专叙品级不分散要世宗自甲午以后三十余年不视常朝旧典无人记忆穆考登极始复常朝鸿胪搜求故实多所散失不知于世庙初年合否班行东西分立勲臣在西上东面不与百官齿左班面西侍立一品二品为第一行三品次之为第二四品五品京堂次之为第三宫坊五品六品次之为第四翰林六品七品次之为第五两房中书次之为第六此为一段其下则六科为第一吏部第二中书舎人第三此为一段其下则御史第一五部次之自此以下品级官次紊不可纪矣右班面东侍立则锦衣在前五军都督府次之其后七十二衞指挥等官叩头礼毕则左班内阁右班锦衣俱由玉陛升立金台左右六科升立甬道左右东西向御史立于甬道左右北向其北面行礼班次则公侯驸马伯列三班于前去文武阶次稍逺其下则文武两班同上御道左右分立一品二品为第一三品第二四品五品京堂至翰林史官庶吉士第三科道中书第四其下则六部郎官亦颇紊乱其同班序立翰林七品在小九卿六品之上宫坊六品在小九卿五品之上宫坊五品在大九卿五品之上讲读学士在大九卿四品之上惟让佥都少詹光学士在佥都之上至于六部郎官往时一吏二礼其下则户兵等部故有主事立于郎官之上者其后户部主事贺邦泰以礼部在其上尝上疏争之有诏六部郎中并列员外次之主事又次之久之又稍紊矣补国初序朝执政大臣谓之擎天班玉堂清署谓之焕璧班言官法司谓之剑锷班外戚谓之椒兰班亲王谓之琼枝班功臣将帅谓之豹首班其余朝臣谓之随班等谨案朝仪班位国朝定制一凖爵秩崇卑为序其职在鸿胪者王公班于丹陛上一二品官列于丹陛三品以下各就班次东西面重行北上序立外国使臣则随右班干隆二年定制以吏户礼翰詹等官为左班兵刑工都察院大理寺等官为右班十七年始以庶子侍读侍讲祭酒司经局洗马向列三班者改列四班中允赞善修撰编修庶吉士向列四班者改列五班焉等谨案以上各条叙鸿胪寺钦定日下旧闻考卷六十五钦定日下旧闻考卷六十六钦定四库全书钦定日下旧闻考卷六十六官署原承安四年二月诏建太学于京城之南总为屋七十五区西序置古今文籍秘省新所赐书东序置三代鼎彛俎豆敦盘尊罍及春秋释奠合用祭器原大定二十八年四月命建女直太学原京都未有孔子庙而国学寓他署丞相兴元忠宪王谔勒哲喟然曰首善之地风化攸出不可怠乃奏营庙学原至元六年七月立国子学二十四年闰二月设国子监原燕京始平宣抚王檝请以金枢宻院为宣圣庙二十有四年既迁都北城立国子学于国城之东乃以南城国子学为大都路学原时都城庙学既燬于兵檝取旧枢宻院地复创立之春秋率诸生行释菜礼仍取旧岐阳石鼔列庑下原王巨川于灰烬之余草创宣圣庙以己丑二月八日丁酉率诸士大夫行释奠礼诸儒相贺曰可谓吾道有光矣原至元二十四年既立国学以故孔子庙为京学而提举学事者仍以国子祭酒系衔原国子监在城东北即元之旧学洪武改为北平郡学永乐仍为国子学又改为国子监正堂七间曰彛伦堂元之崇文阁也中一间列圣幸学俱设座于此上悬勅谕五通东一间祭酒公座靣南司业座靣西堂前为露䑓䑓南中为甬路前至太学门长四十三丈圣驾临幸由之东西为墀诸生列班于此后堂三间东讲堂三间西讲堂三间药房三间折而东为绳愆㕔三间鼓房一间率性堂诚心堂崇志堂各十一间博士㕔三间钟房一间脩道堂正义堂广业堂悉如率性堂六堂乃诸生肄业之所东折而南为廊房九间门一间西亦如之太学门三间门东勅谕碑一通洪武十五年申明学制一通洪武三年定学规碑一通洪武初年钦定永乐三年申明学规碑一通洪武十六年并三十年钦定庙学图一通庙学规制地界四至丈尺尽勒焉正綂十二年十一月初四日立外东井亭一又东为持敬门以入庙自中少北为储门以通启圣祠土地祠及典簿典籍掌馔㕔仓库之路祭酒东厢亦由此入西井亭一又西为退省号门自西少北为广居门以为司业入厢诸生入号之路墀内杂植槐柏共二十株前为集贤门三间门前为通衢东西牌坊各一题曰国子监监衢东西牌坊各一题曰成贤街彛伦堂后斋明所九间格致诚正号每号计三十七间嘉靖七年作敬一亭御制圣谕共碑七座前为大门题曰敬一之门祭酒厢房在亭东司业厢房在亭西㑹馔堂一所在监东北土地祠五间在馔堂门之右典籍㕔五间在馔堂门之左典簿㕔三间掌馔㕔五间退省号及广居门之西为天地人智仁勇文行忠信规矩准绳纪纲法度凡一十八号并退省房三连混堂浄房各一所原宣徳四年八月脩北京国子监大成殿前两庑原宣徳七年四月北京国子监请以国之东金吾等三卫草场二所为诸生搆房舍其地给本监种蔬以㑹馔从之原国子监在京城东北隅景泰中御史程璥请于东长安街之南改创基址不允増国子监兼管监事大臣特简无定员祭酒满汉各一司业满汉䝉古各一掌成均之法以教国子及俊选之士监丞掌学规以督教课纠勤惰均廪饩博士掌阐明经説以助启迪典簿掌簿书以稽文移之出入均满汉各一典籍汉一人掌经史以备诸生诵习率性堂汉助教一学正一脩道堂汉助教一学正一诚心堂汉助教一学正一正义堂汉助教一学正一崇志堂汉助教一学录一广业堂汉助教一学録一掌教直省俊选之士八旗官学助教满洲十有六䝉古八掌分教八旗子弟算法馆助教汉一人掌分教算学生俄罗斯学助教满汉各一掌分教俄罗斯子弟于官学及六堂助教内委员兼司之笔帖式满四人䝉古汉军各二掌文移繙绎増国子监在安定门内文庙西堂曰彛伦堂堂左右为绳愆博士二㕔率性脩道诚心正义崇志广业六堂门曰集贤门街曰成贤街等谨按彛伦堂东廊为绳愆㕔为鼓房有率性诚心崇志三堂西廊为博士㕔为钟房有脩道正义广业三堂彛伦堂额及壁间圣经石刻皆圣祖御书又堂额曰文行忠信前列训辞曰学者文行并重尤以忠信为本故孔子垂为四教成均造士之法无踰于此世宗御笔也彛伦堂后为敬一亭恭勒康熙四十一年圣祖训饬士子碑并御书四碑一曰功存河洛一曰嵩高峻极一曰灵渎安澜一曰昌明仁义外有明嘉靖间敬一箴碑及宋儒范氏心箴程子视听言动箴各一最后为御书楼内尊藏圣祖御制文集世宗御制文集板及御纂诸经并十三经二十二史各板本皆贮焉又有兰亭记乐毅论明王同祖及本朝谢履忠丁香花诗石刻彛伦堂后穿堂内祭酒司业题名碑四后堂恭悬上谕一通又老彭观井石刻一东有崇实振雅二轩记石刻康熙五十七年祭酒李周望譔穿堂内古文孝经石刻二东北隅为文公祠南学在国子监南方家衚衕雍正九年建为诸生肄业之所又按国子监署有明洪武学制五朝上谕正綂新建太学及庙学全图四碑今皆摧蚀不可读增八旗官学在八旗分地雍正五年以就学者衆即各旗官房容百人诵读者建为官学𨽻国子监等谨按八旗官学镶黄旗在安定门大街圆恩寺衚衕正黄旗在西四牌楼北祖家街正白旗在朝阳门内南小街新鲜衚衕镶白旗在东单牌楼观音寺衚衕象鼻坑正红旗在阜成门内南巡捕㕔衚衕西口镶红旗在宣武门内头髪衚衕正蓝旗在东四牌楼南新开路镶蓝旗在西单牌楼干石桥东斜街俱于干隆三十四年重脩増顺治九年世祖章皇帝临雍幸彛伦堂讲书赐赉有加四氏子孙随班观礼者俱送监读书广监生郷试额十五名康熙八年圣祖仁皇帝临雍亦凖顺治九年例雍正二年世宗宪皇帝诣学御彛伦堂讲书广监生郷试额十八名郡县学量増入学名数琉球国自康熙二十七年遣子弟入监读书后至是复遣就学而俄罗斯亦遣子弟入监读书另设助教以训课之后以四方拔贡入监者多于国子监南搆房舍数百间谓之南学嵗发帑银六千两给诸生膏火干隆三年正月皇上亲诣辟雍释奠于先师孔子御彛伦堂讲书赐赉有加广监生郷试额十八名特颁谕㫖训勉多士五年御制碑文赐南学増顺治九年皇帝勅谕国子监祭酒司业等官李奭棠古尔嘉浑等圣人之道如曰中天上资之以图治下学之以事君尔等当严督诸生尽心训诲诸生当敬奉师教身体力行教有成效时唯师长之功学有实用方尽弟子之职如训导不严怠肆失学师生俱难免咎戾尚其勉之故谕増康熙八年皇帝勅谕国子监祭酒司业等官贾禄宋治宜等朕唯圣人之道高明广大昭垂万世所以兴道致治敦伦善俗莫能外也朕缵承丕业文治诞敷敬仰先圣至徳令行辟雍释奠之典将以鼔舞人才宣布教化尔监臣当严督诸生潜心肄业诸生亦宜身体力行朝夕勤励若学业成立可禆实用则教育有功其或董率不严荒乃职业尔师生难辞厥咎尚其勉之勿忽故谕増雍正三年皇帝勅谕国子监祭酒司业等官塞楞额王传等朕唯圣人之道昭掲日月弥纶天地万世帝王下逮公卿士庻罔不仰遵成宪率由教言我国家尊崇至圣逺迈前代朕纉承大统古训是学维日孜孜兹雍正二年三月朔日亲诣辟雍祇谒先师孔子行释奠礼思以鼓励羣英丕隆文治尔监臣宜严督诸生善为导诱尔诸生亦当殚心肄业实践躬行秉端方以立身敦忠孝以兴谊勿营奔竞勿事浮华文必贵乎明经学务期乎济世俾品成谊进以副朕教育至意此尔多士之庥亦唯尔监臣董率之功也慎勿怠荒职业以贻尔羞诸师生其共勉之故谕等谨按国子监署内列圣训谕凡通行黉序者例皆敬谨立石兹卷既以官署标名唯纪其闗于本署者恭载垂训成均各条余详国子监志増干隆三年皇帝勒谕管国子监事尚书孙嘉淦祭酒国琏李鳯翥等仰唯我朝列圣以圣人之道治天下用开太平鸿业圣祖世宗重道隆师超越百代作人造士化洽寰区朕嗣守丕基勤求至道思所以广励学宫祇绍前烈越干隆三年三月二日亲诣辟雍释奠于先师孔子升堂进讲嘉与诸生阐明圣教之本原帝治之盛轨夫端教术育贤才厥唯师儒之功正身心脩徳业以为国家之用诸生其可弗勉哉诗曰古之人无斁誉髦斯士放勲曰使自得之又从而振徳之我祖宗教泽涵濡薫陶长养百年于兹正学昭明掲若日月尔监臣钦承至训振作而鼓舞之罔有怠斁诸生率乃攸行敦本务实希贤希圣夙夜罔愆俾国家文治光裕于亿万年𢡟哉𢡟哉特谕増先师庙在安定门内太学左南向街门西为特敬门西向大成门崇基石阑前后三出陛门左右列㦸二十有四石鼔十右石鼔音训碣一左右各一门门内东西列舍北向大成殿崇基石阑三出陛两庑东西向殿东西列舎南向西庑南燎鑪一西北瘗坎一甬道左右御碑亭大成门外东为神厨宰牲亭井亭各一西为神库致斋所更衣亭毎科进士题名碑分列左右凡正殿正门碑亭皆覆黄色琉璃后为崇圣祠等谨按文庙门殿干隆二年奉上谕易改黄瓦三十二年钦定大门额曰先师庙二门额曰大成门殿额曰大成殿并御书题牓又殿内恭悬康熙二十四年圣祖御书额曰万世师表雍正三年世宗御书额曰生民未有干隆三年皇上御书额曰与天地参聫曰气备四时与天地鬼神日月合其徳教垂万世继尧舜禹汤文武作之师三十四年御书聫曰齐家治国平天下信斯言也布在方䇿率性脩道致中和得其门者譬之宫墻甬路东西分列碑亭恭勒康熙二十五年圣祖御制至圣先师孔子賛二十八年御制颜曽思孟四賛雍正六年世宗御制仲丁诣祭文庙诗干隆四年皇上御制临雍纪事碑五年御制仲秋释奠诗九年御制仲春释奠诗十八年御制仲秋释奠诗二十一年御制仲春释奠诗二十四年御制太学古槐诗三十三年御制重脩文庙碑三十四年御制仲春释奠诗恭载卷内若迺鸿谟骏烈掲示成均以昭在泮告功之盛者则有康熙四十三年圣祖御制平定朔漠告成碑雍正三年世宗御制平定青海告成碑干隆十四年皇上御制平定金川告成碑二十年御制平定凖噶尔告成碑并御制伊犁勒铭二十四年御制平定回部告成碑四十一年御制平定两金川告成碑全文具载国子监志兹卷唯敬纪其事及嵗月云增顺治十四年谕工部文庙崇祀先师孔子所闗典礼甚重今已年久倾圮若不速为整理后渐頺壊葺治愈难朕发内帑银三万两特加脩葺尔部即传谕行増雍正元年谕礼部孔子道冠古今为万世师表薄海内外无不俎豆尊崇国学乃四方表率其制尤重圣祖仁皇帝临雍释奠典礼优隆朕纉承大綂景仰先型羮墙如见念国学为造士之地圣教所被莫先于此恐厯嵗既久有应加脩葺之处尔部㑹同工部详加閲视凡文庙殿宇廊庑及讲堂学舍务须整理周备俾庙貎聿新以申景慕朕将亲诣焉增干隆二年谕礼部至圣先师孔子天纵神圣师表万世尊崇之典至我朝而极盛皇考世宗宪皇帝尊师重道礼敬尤隆阙里文庙特命易葢黄瓦鸿仪炳焕超越前模朕祇绍先猷切思国子监为首善观瞻之地辟雍规制尤宜崇饰大成门大成殿着用黄瓦崇圣祠着用绿瓦以昭展敬至意増干隆三十三年谕内阁脩葺文庙现届落成太学规模式昭轮奂唯门题殿牓尚应详考彛章用申景仰向来正殿称先师庙二门曰庙门而大门未有书额葢沿明代旧文未加釐正夫庙门之号于礼经所称祖庙既渉嫌疑而先师庙额掲诸殿楹名实尤多未称应于大门増先师庙额其正殿改为大成殿二门改为大成门庶符㑹典定制朕亲书牓字涓吉恭悬以彰崇道尊师之至意増又奉上谕国学崇祀先师规制法程羙备是饬我列祖右文重道尊礼有加朕于临御初即诏易黄瓦仪唯其隆迩以殿庑嵗久弗葺特发帑金二十余万鸠庀鼎新敕大臣董厥成轮奂视旧增益工就告蒇而门殿诸额向沿明张璁陋议非所以肃观瞻明折中也既依㑹典定名躬为牓书并宣谕釐正大指兹复亲制碑记具脩建原委且于几暇手书付锓表示郑重将以明年仲春诣学释奠落成之彰盛典焉遐稽阙里庙堂有后汉时牺象诸尊以为羙观爰择内府所藏周范铜鼎尊卣罍壶簠簋觚爵洗各一颁置太学陈之大成殿中用备礼器夫孔子志在从周楹间列周朝法物于义唯允所司其敬凛将事典守勿替以克副朕意钦此等谨按干隆三十三年钦颁陈设庙庭礼器牺尊一雷纹壶一子爵一内言卣一康侯鼎一盟簋一雷纹壶一召仲簠一素洗一牺首罍一皆周时法物补京师设国子学教授诸生于随朝百官集赛及䝉古汉儿官员选择子孙弟侄俊秀者入国子学原至正十五年六月中书参知政事实勒门言旧立䝉古国子监寺教四集赛并各爱满官员子弟今宜谕之依先例入学俾严为训诲从之二十年十月朔甘露降于国子监大成殿前柏木原中统元年许衡为国子祭酒未几谢病归至元八年以集贤大学士兼国子祭酒帝亲为择䝉古弟子俾教之衡闻命喜曰此吾事也原至元八年先生授集贤大学士国子祭酒有㫖教䝉古生四人后又奉㫖教七人又四方及部下愿受业者俱得与其列即南城之旧枢宻院设学先生奏召旧弟子散居四方者王梓韩思永苏郁耶律有尚孙安高凝姚燧及其弟炖刘季伟吕端善刘安中白栋皆驿致馆下为伴读原先生之教人也恩同父子义若君臣因其所明开其所蔽而纳诸善时其动息而张弛之慎其萌蘖而防范之其日渐月渍不自知其变也日新月盛不自知其化也其言谈举止望而知其为先生弟子卒皆为世用也原延祐元年四月立回回国子监原延祐七年四月罢回回国子监原皇庆元年二月朔徙大都路学所置周宣王石鼓于国子监二年六月建崇文阁于国子监补崇文阁元藏书之所也今东讲堂有碑存原国子监候日影到堂后梨树散学补至大四年八月芝生国学大成殿延祐二年三月芝生大成殿五年七月芝生大成殿原先是太学因元之旧吏部主事李贤上言国家建都北京以来佛寺时复修建太学日就废弛举措舛错何以示法天下请以佛寺之费修举太学从之正统九年正月太学成上临视祇谒先圣行释奠礼退御彛伦堂命祭酒李时勉进讲补太学堂有七彛伦所以㑹讲率性修道诚心正义崇志广业则诸生肄业所也补庙学建于正綂癸亥至𢎞治十四年尚书曾鑑请修堂宇垣墻并㑹馔堂十六年工竣櫺星门前旧有小巷横沟积秽乃买刘福姚浩等地东西濶七丈五尺深入四丈高筑屏墻上覆以青琉璃瓦两旁筑小红墻前为阑干以拥护之原两京孔子庙易琉璃瓦自万厯庚子始从司业傅新徳请也补内外学舍之制内号在广居门右门一座曰退省号舍四连共四十九间其南湢室与厠自退省门渐北折而西为天地人知仁勇文行忠信规矩凖䋲纪纲法度共十八号每号计二十一间度字号北有保安堂五间以处监生之有病者彛伦堂后有格致诚正四号计九十八间嘉靖七年改建敬一亭外东号在庙左共三十四间大东号在东城之北居贤坊赛百万仓西门街门二一曰登俊号舍东西二连共四十间一曰集英号舍二十七间新南号在北城二条衚衕东口门一座东西房二连共三十四间南北四间小北号在居贤坊衚衕门一座南北房二连共八十间交趾号在监之南门一座南北房二连共二十八间西号在成贤街之西北去监五十歩旧云闲寺址也小房十间又房二层计九间本监官属递居之北小房四间南一间近西小房十余间补监规国子生由广业堂肄业以渐升至率性堂然后积分量与出身补监丞称太学司直所居曰绳愆㕔亦曰东㕔博士别有㕔称为西㕔补视学规制国子监先期洒扫内殿设御座于彛伦堂中驾至则学官率诸生叩迎升座则率诸生叩拜受经则诸生环听堦下还朝宴赏则率诸生叩谢原𢎞治改元驾临太学有圣驾临雍录一卷具载敕㫖奏章礼仪文仪讲议官职等事补隆庆元年驾幸国学朝鲜陪臣李荣贤等六员各具本等衣冠赴彛伦堂外立文臣班次之次原崇祯十四年重修太学成八月车驾临雍祭酒南居仁坐讲臯陶谟司业罗大任讲易咸卦命文武官三品以上俱坐听赐茶讲毕上入敬一亭观世宗所立程子四箴碑遂传礼部将庙学诸碑俱摹搨进覧又石鼔文残阙亦令察补进呈补崇祯十四年八月十八日车驾临雍释奠礼成上歩至东西两庑徧閲诸先儒神位谕礼部国子监诸臣曰宋之周邵二程张朱六子有功圣学今概称先儒礼殊未称尔部其㑹同翰詹官议所以尊崇之明年二月议定进称先贤改题六子木主位列七十子之下汉唐诸儒之上告于先师得㫖允行补崇祯己邜上鋭意复古倣周试士射宫之制命于賔兴后羣聚较射于国学之观徳堂射者皆戎服壬午亦然补洪武中国子生出使视行人如覈天下土田稽百司案牍督吏民修水利出有赐还有劳永乐初颁诏谕访辑高皇遗文至同十三道御史问刑虑囚皆举重务以试之然虽劳绩有成无不复监卒业者其后有长差短差之例长差若清黄写诰之属短差若承运库试字司礼监誊本礼部写民情中书科誊黄之属短差复监长差则例满附选待除不复监矣増洪武时国子生殷敏选入武英殿纪事授监察御史盖其时储养国学有出使厯事之任又有大本堂读书武英殿纪事等清要之职故贤才多出其中原正綂十一年太师英国公暨侯伯二十余人早朝毕奏曰臣等皆武夫不谙经典愿赐一日假诣国子监听讲上命以三月三日往祭酒李先生时勉命诸生立讲五经各一章讲罢设酒馔饮甚懽先生命诸生歌鹿鸣之诗賔主雍雍扺暮而散亦太平盛事也原国初高丽遣金涛等四人来入太学洪武四年涛登进士归国其后各国及土官亦皆遣子入监监前别造房百间居之名王子书房有奏归省者命礼部厚赐以荣其归今太学前有交趾号房葢成祖设北监以来所以处交趾官生者原都城东地隅坊曰崇教街曰成贤国子监在焉国初本北平府学永乐二年改国子监左庙右学规制大备彛伦堂之松元许衡手植也补虞文靖谓许文正殁后国子监始立官府刻印章葢文正为祭酒时尚在旧学所谓王宣府宅也今国学彛伦堂前树传是文正手植殆未必然原北京国子监版书有丧礼一千二百八十二片𩔖林诗集六十二片西林诗集三十片青云赋五十片字苑撮要一百二十七片韵畧四十五片珍珠囊八十二片玉浮屠十七片孟四元赋一百十三片等谨按此所载明代书板藏之国学者今皆散佚无存矣原唐太宗闻兰亭真蹟在僧辨才处特遣御史萧翼赚得武徳四年収入秦府贞观十年始命汤普彻冯承素诸葛贞欧阳询禇遂良临之而欧禇留传最着后之所谓定武本欧所临也所谓唐绢本禇所临也定武本当时刻石禁中每纸已直万钱迨后石晋之乱辽人辇之而北路弃杀虎林庆厯中李学究得之其子负官缗无偿时宋景文守定武乃以帑金代偿纳石于库熙寕间薛师正出牧刋一别本以应求者此郡真赝已有二刻矣其子绍彭又摹之他石潜易古刻又剔损古刻湍流带左右五字为识大观中诏向其子嗣昌取龛宣和殿后靖康之乱金人取石鼔及兰亭叙重氊辇至燕石鼔在国学而兰亭不知所在矣今存国学者疑是定州薛师正翻刻本或薛绍彭所刻本虽非古刻然元人不能也此石一云明初出天师菴土中一云元顺帝北还重氊裹弃之于路徐中山取置国学未详孰是补桑泽卿兰亭考载何子楚跋定武本云大观间诏取石龛置宣和殿丙午与岐阳石鼔俱载以此今国学本安知非与石鼔俱载而北者等谨按国学兰亭叙石刻相传为定武本者今已无可考原唐僧洛阳亚栖草书得张颠笔意草书千文在国子监原赵文敏公临王右军乐毅论黄庭经兰亭定武本颜鲁公争座位帖张平叔金丹四百字五碑俱在北京国子监等谨按今所存唯兰亭叙乐毅论二临本至黄庭经争坐位金丹四百字诸刻已佚钦定日下旧闻考卷六十六卷六十六举正钦定日下旧闻考卷六十六举正清要之职原书职讹责今改钦定日下旧闻考卷六十六举正钦定日下旧闻考卷六十七钦定四库全书钦定日下旧闻考卷六十七官署补大成门内石鼓各五西有石鼓文音训碑一通外持敬门东有元加封圣号诏书碑大徳十一年七月建西有元加封先圣父母妻并四配制词碑一通至顺二年九月建对廊树厯科进士题名碑原永乐二年三月命工部建进士题名碑于国子监命侍读学士王达撰记题名碑有记始此原永乐十三年令立石北京国子监原进士题名碑原在国子监大成门下正统间移于太学门外原景泰二年五月左春坊左谕徳管国子监司业事赵琬奏进士题名立石大成门下俾诸生出入皆得瞻仰诚激劝后学之意正统间移于太学门外风雨飘淋易于损壊乞勅工部造屋覆葢以图经乆从之原天顺七年八月乆雨壊国子监碑亭仆进士题名碑五通上命有司修碑亭并竖其碑原明永乐十三年始㑹试天下举人于北京登科考谓是年即令立石国子监然今无有有之自宣徳五年始等谨按元代题名三碑本朝国子监祭酒呉苑于启圣祠土中得之至明代七十有六碑始永乐十八年李骐榜讫崇祯十六年杨廷鑑榜谓始于宣徳五年林震榜者误也其缺者惟万厯八年崇祯十年两碑耳朱彞尊原按进士题名其初释褐后即撰记立石后乃有迟之一二十年始立石者至万厯丙戍己丑则有题名而无记戊戍以后则惟癸丑一榜有记而已士大夫论资格日严而忽视题名如此良可叹也补国子监碑亭惟西南隅崇祯庚辰进士题名碑下尚可容两碑因又立庚辰科特用题名碑仅容癸未科进士题名碑立于其次更无余地可以立碑而明之进士题名止此亦异矣原崇祯庚辰上有厌薄进士之意故将下第举人与廷试贡士史惇等一百六十三人吴康侯等一百人尽留特用于是惇等上疏请援进士例谒文庙行释菜礼并立石题名阁臣张四知以为不可上命如所请大学士周延儒奉勅撰文太仆寺少卿兼翰林院侍书朱国诏奉勅书并篆额工部营缮司郎中王灏监刻今石立于国学中等谨按国朝题名碑惟顺治壬辰乙未繙译科另为碑刻余则满汉同一碑肇自顺治三年丙戍傅以渐榜四年丁亥吕宫榜六年己丑刘子壮榜九年壬辰邹忠倚榜又麻勒吉榜十二年乙未史大成榜又图尔宸榜十五年戊戍孙承恩榜十六年己亥徐元文榜十八年辛丑马世俊榜康熙三年甲辰严我斯榜六年丁未缪彤榜九年庚戍蔡启僔榜十二年癸丑韩菼榜十五年丙辰彭定求榜十八年己未归允肃榜二十一年壬戍蔡升元榜二十四年乙丑陆肯堂榜二十七年戊辰沈廷文榜三十年辛未戴有祺榜三十三年甲戍胡任舆榜三十六年丁丑李蟠榜三十九年庚辰汪绎榜四十二年癸未王式丹榜四十五年丙戌王云锦榜四十八年己丑赵熊诏榜五十一年壬辰王世琛榜五十二年癸巳王敬铭榜五十四年乙未徐陶璋榜五十七年戊戌汪应铨榜六十年辛丑邓钟岳榜雍正元年癸卯于振榜二年甲辰陈徳华榜五年丁未彭启丰榜八年庚戍周榜十一年癸丑陈倓榜干隆元年丙辰金徳瑛榜二年丁巳于敏中榜四年己未庄有恭榜七年壬戍金甡榜十年乙丑钱维城榜十三年戊辰梁国治榜十六年辛未吴鸿榜十七年壬申秦大士榜十九年甲戍庄培因榜二十二年丁丑蔡以台榜二十五年庚辰毕沅榜二十六年辛巳王杰榜二十八年癸未秦大成榜三十一年丙戍张书勲榜三十四年己丑陈初哲榜三十六年辛卯黄轩榜三十七年壬辰金榜榜四十年乙未吴钖龄榜四十三年戊戍戴衢亨榜四十五年庚子汪如洋榜四十六年辛丑钱棨榜皆列甲第姓名里贯毎科各立一碑云増圣祖御制祭酒箴予敷文徳式礼辟雍允惟祭酒多士攸宗在昔有虞命䕫教胄洎于成周升彼孝秀抚今区夏遵路陈常海域遣子愿齿胶庠尔长乃司表率匪易木䋲斯直玉琢斯器烝烝誉髦尔仪是型济济桥门尔训是聆惟亷持躬惟慎率属佻逹其惩戒董其朂皇矣谟典如铿金镛阐扬罔尽则傚奚从毋矜而华导之诚正毋诡而趋范之孔孟王化丕盛视乎成均茍隳厥职曷明人伦儒行克臧汝绩乃效黾勉诏媺助宣声教増皇上御制赐南学碑文士为四民之首而太学者教化所先四方于是观型焉比者聚生徒而教育之董以师儒举古人之成法规条亦既详备矣独是科名声利之习深入人心积重难返士之所为汲汲皇皇者惟是之求而未尝有志于圣贤之道不知国家以经义取士使多士由圣贤之言体圣贤之心正欲使之为圣贤之徒而岂沾沾焉文艺之末哉朱子同安县谕学者云学以为已今之世父所以诏其子兄所以勉其弟师所以教其弟子弟子之所以学舍科举之业则无为也使古人之学止于如此则凡可以得志于科举斯已尔所以孜孜焉爱日不倦以至于死而后已者果何为而然哉今之士惟不知此以为茍足以应有司之求矣则无事于汲汲为也是以至于惰逰而不知反终身不能有志于学而君子以为非士之罪也使教素明于上而学素讲于下则士者固将有以用其力而岂有不勉之患哉诸君茍能致思于科举之外而知古人之所以为学则将有欲罢不能者矣观朱子此言洵古今通患夫为已二字乃入圣之门知为已则所读之书一一有益于身心而日用事物之间存养省察闇然自修世俗之纷华靡丽无足动念何患词章声誉之能夺志哉况即为科举亦无碍于圣贤之学朱子云非是科举累人人累科举若髙见逺识之士读圣贤之书据吾所见为文以应之得失置之度外虽日日应举亦不累也居今之世虽孔子复生也不免应举然岂能累孔子耶朱子此言即是科举中为已之学诚能为已则四书五经皆圣贤之精藴体而行之为圣贤而有余不能为已则虽举经义治事而督课之亦糟粕陈言无裨实用浮伪与时文等耳故学者莫先于辨志志于为己者圣贤之徒也志于科名者世俗之陋也国家养育人材将用以致君泽民治国平天下而囿于积习不能奋然于圣贤岂不谬哉朕膺君师之任有厚望于诸生适读朱子书见其言切中士习流弊故亲切为诸生言之俾司教者知所以教而学者知所以学増圣祖御制至圣先师孔子赞葢自三才建而天地不居其功一中传而圣人代宣其藴有行道之圣得位以绥猷有明道之圣立言以垂宪此正学所以常明人心所以不泯也粤稽往绪仰溯前徽尧舜禹汤文武逹而在上兼君师之寄行道之圣人也孔子不得位穷而在下秉删述之权明道之圣人也行道者勲业炳于一朝明道者教思周于百世尧舜文武之后不有孔子则学术纷淆仁义湮塞斯道之失传也乆矣后之人而欲探二帝三王之心法以为治国平天下之凖其奚所取衷焉然则孔子之为万古一人也审矣朕巡省东国谒祀阙里景仰滋深敬摛笔而为之赞曰清浊有气刚柔有质圣人参之人极以立行着习察舍道莫由惟皇建极惟后绥猷作君作师垂统万古曰惟尧舜禹汤文武五百余嵗至圣挺生声金振玉集厥大成序书删诗定礼正乐既穷象系亦严笔削上绍往绪下示来型道不终晦秩然大经百家纷纭殊途异趣日月无踰羮墙可晤孔子之道惟中与庸此心此理千圣所同孔子之徳仁义中正秉彞之好根本天性庶㡬夙夜朂哉令图溯源洙泗景躅唐虞载厯庭除式观礼器濡毫仰赞心焉遐企百世而上以圣为归百世而下以圣为师非师夫子惟师于道统天御世惟道为寳泰山巖巖东海泱泱墙髙万仭夫子之堂孰窥其藩孰窥其径道不逺人克念作圣増圣祖御制四子赞复圣颜子圣道早闻天资独粹约礼博文不迁不貮一善服膺万徳来萃能化而齐其乐一致礼乐四代治法兼备用行舍藏王佐之器宗圣曾子洙泗之传鲁以得之一贯曰唯圣学在兹明徳新民止善为期格致诚正均平以推至徳要道百行所基纂承统绪修明训辞述圣子思子于穆天命道之大原静养动察庸徳庸言以育万物以赞干坤九经三重大法是存笃恭慎独成徳之门卷之藏密扩之无垠亚圣孟子哲人既萎杨墨昌炽子舆辟之曰仁与义性善独阐知言养气道称尧舜学屏功利煌煌七篇并垂六艺孔学攸传禹功作配等谨按孔门四贤并有皇上御制赞但黉宫内未经奉谕立石今凖国子监志之例惟载自临雍纪事碑始増皇上御制临雍纪事碑天生烝民若有恒性人道立焉亶生聪明神圣作之君作之师以厚其生以正其徳纲常之所以不坠伦𩔖之所以相维相保于天地间者斯焉是赖古圣王继天立极君师之道兼隆夐乎尚矣继是以来虽代有君而克尽其为君之道者葢寡若夫同天地亘今古继往圣开来世特立为师之道于宇宙间者则惟我先师孔子一人敬惟孔子集羣圣之大成祖述宪章垂教万世使后之帝王建极绥猷得有所遵循以求治法道法之大全由之则治悖之则乱大哉孔子功参乎覆载明并乎日月生民以来未有盛焉者也我列祖抚御寰区叙彞伦明礼乐諴民阜俗一惟孔子所传之大经大法是矩是式㣲言奥义悉推阐而表章之统绪相承心源符契钦敬追崇之盛典超越往代具在彞章予小子懋学书闱景行志切逮寅承丕绪祗奉先猷夙夜兢兢绎思圣道越干隆三年季春上日躬释奠于先师前期饬官庀材崇饰庙貌特命大成殿大成门覆以黄瓦崇圣祠覆以緑瓦称朕慕道崇师至意记曰礼时为大宜次之称次之先王之制礼也顺于鬼神合于人心惟其称而已太学者帝王尊师之地尽礼备物以明尊也称其徳而不为过宜莫大焉抑非以炫耳目之观也钦崇至道敷政教以淑羣黎法祖隆师罔敢或斁俾薄海内外无一夫不与被圣人之泽斯朕志也夫干隆四年己未用允廷臣之请勒文纪事以垂示于奕世系以诗曰于昭道统渊源三五至圣挺生立极万古赞修删定为帝王师天地悠乆斯文在兹惟我祖宗惇崇典礼爰谒林庙爰封祖祢予膺鸿绪彞宪是承释奠视学大昕鼓徴万仭宫墙圜桥首善笙镛斯陈爼豆斯荐耽耽翼翼鸟革翚飞制符宸居金碧流辉丕焕宏模神明所宅玉振金声永扬教泽式眎兆庶式育才贤光宣文治亿万斯年増御制重修文庙碑记举江淮河济以赞海吾知其不知海举嵩岱恒华以赞地吾知其不知地然则举道徳仁义以赞孔子者其亦𩔖于是乎夫江淮河济岂不为海所纳而不足以形海之大然海固不拒江淮河济以为水也嵩岱恒华岂不为地所载而不足以究地之厚然地固不让嵩岱恒华以为土也道徳仁义岂不为孔子所垂而不足以尽孔子之量然孔子固不外道徳仁义以为教也教之义始见于虞书而未有定所夏校殷序周庠学则三代共之是国学所昉乎夫三代既有学亦必有教而吾以为孔子立道徳仁义之教者何葢三代以前之教非孔子不明三代以后之教非孔子不立亦犹江淮河济非海不纳嵩岱恒华非地不载道徳仁义非孔子不垂也国学始于元太祖置宣圣庙于燕京由元及明代有损益修葺至本朝而崇奉规模为大备列圣右文临雍必事轮奂干隆戊午朕诣学展仪先诏易盖黄瓦聿昭茂典然丹雘虽致饰壮观而上栋下宇风雨燥湿厯年既乆浸欹是虞爰以嵗丁亥发帑二十余万特简重臣司其事越己丑仲春告蒇工朕亲释奠以落成焉先是言臣有以宜乗此时修复辟雍圜水之制为请者礼官以为三代之制弗相沿袭实政不必泥古朕以其言良是遂从之门殿诸额一凖㑹典皆亲书各悬于其所举大工者必泐碑以志故叙其事书之若夫述孔子之言仍以颂孔子是犹绘日月星辰以象天朕有所不能増世宗御制诣太学诗礼乐牖民资大化国家造士在斯文临雍观礼崇儒切视学论经养俊殷济济桥门龙斾绕雍雍璧水鳯毛纷千官咸庆文明盛还伫同风率土忻増世宗御制仲丁诣祭文庙诗扶植纲常百代陈天将夫子觉斯民帝王师法成隆治兆庶遵由臻至淳道统长垂今与古文明共仰圣而神功能溯自生民后地辟天开第一人増世宗御制诣太学诗辟雍亲莅止典礼重参稽管籥仍鱼雅威仪自整齐礼门资至化义路牖羣黎永翊文明治休徴共受禔善俗礼为本仁民域可跻崇儒申术教造士列东西共式习如性咸成璋与珪兴贤勤寤寐振徳日提撕増干隆五年皇上御制庚申仲秋丁祭诗法祖恢文徳崇儒礼素王晨光开辇辂露气浥旂常寅祀心恒凛丁辰日正阳皇皇陈礼乐肃肃对宫墙言念百王后身登夫子堂君师诚有愧仰止志方长増干隆九年御制二月上丁释奠先师孔子诗灵春惟仲月吉日值丁辰礼乐遵先进诗书淑兆民宫墙增慕永爼豆荐馨新敢谓百王后能传一脉真承筐将素币献爵列儒臣试问得门者谁为不愧人增干隆十八年御制仲秋释奠先师孔子诗髙居讵恃九重尊丁祭亲承率骏奔山海从来钦出𩔖宫墙何有得其门乐音六奏非钟鼓礼器千年复簋罇经席昨临今释奠躬行未逮敢他论増干隆二十一年御制仲春释奠先师孔子诗经筵昨甫过释奠此亲临宁仅崇文典惟殷望道心衣冠集鱼雅殿幕仰深沉道法参天地神依贯古今千年绵后裔六佾协元音圣藻光楣梠君师责并钦増干隆三十四年御制仲春上丁释奠孔子并落成国学即事诗国学维新逮落成躬承丁祭致寅精经纶万古归陶冶道徳千秋示典程秪觉行难增以愧未能言赞出乎诚两朝题额奎章焕心法由来治法并子曰三年必有成虞传惟一与惟精益滋宵旰寸心恧敢诩治安百世程周鼎载陈古如式春芹敬荐洁为诚试㸔陪礼来东鲁教泽帡幪奕叶并増干隆二十四年御制国学古槐诗国学古槐一株元臣许衡所植閲嵗既乆枯而复荣当辛未一枝再茁之初适慈宁六旬万夀之嵗槐市诸生传为瑞事大学士蒋溥绘图以纪曾题六韵卷中监臣观保等请勒石讲堂垂示乆逺书以赐之黉宫嘉䕃树遗迹缅前贤初植至元嵗重荣辛未年竒同曲阜桧灵纪易林干徴瑞作人化符祥介夀筵乔柯应芹藻翠叶润觚编右相非夸绘由来事可传等谨按国学古槐御制诗是为首见之篇今恭録卷内等谨按此条所引有元太宗谕二通故列为前代帝制之首等谨按陈旅记文称富珠哩者乃富珠哩翀元史本传所载事蹟与此相同陈记中未及其名耳钦定日下旧闻考六十七钦定日下旧闻考卷六十八钦定四库全书钦定日下旧闻考卷六十八官署等谨案石鼓考朱彞尊原书分上中下系之卷末考石鼓自元明以来久列国子监中自应依𩔖叙次今谨移归国子监各条之后原等谨案君子员员邋邋员斿斿字石鼓无重文潘迪音训亦同朱彞尊原书作有重文等谨案角弓石鼓作朱彞尊原书所引诸家俱作又时字石鼓作无日傍朱彞尊原书作等谨案麀鹿石鼓作朱彞尊原书作等谨案射其蜀石鼓作朱彞尊原书作右第一鼔薛氏杨氏次居八郑氏次居三施氏次居一文十一行行六字成文作重文者十阙一朱彞尊原案薛氏本即䢩即时下又有䢩字恐属衍文古文苑本麀鹿下脱其来大即䢩五字潘氏音训有之今古文其来大三字尚显䢩字亦存又敺其朴下古文苑有来射其来既七字施氏本敺其朴来射句置其来下而无既字今攷此鼓凡十一行重文不计行毎六字则薛氏章氏施氏本氏数皆溢未足据矣朴虽从木疑古与仆通然未敢臆定也等谨案石鼓文初不见称唐宋以来始盛传于世韦应物韩愈欧阳修梅尧臣苏轼苏辙诸人皆有诗然韩愈诗曰公从何处得纸本毫髪尽备无差讹则是时全本已为难得至苏轼云强寻偏傍推㸃画时得一二遗八九是宋时本残缺更甚况后此者乎明杨慎谓从李东阳处得唐人拓本一字无阙并为音释考东阳诗曰家藏旧本出梨枣拾残补阙能几何则虽有传本其非原本可知杨慎逞才谩语夸诞而不衷于理殊无足信朱彞尊辨之甚详卷中并引郑樵薛尚功施宿潘迪诸家考证固为赅博但字画传冩亦不无舛讹之处今石鼓及潘迪音训并列国子监中虽鼓文较前益多残缺然其存者确有可据兹採国子监志所摹现存鼓文从潘迪音训摹释考其存缺谨録于后以传信方来云等谨按右第一鼓凡十一行行六字重文不计字之全者四十九不全者十二阙者五较潘迪音训多阙五字原朱彞尊原按潘氏音训沔有重文騐鼓文无之疑㞼字属上句等谨按沔字石鼓有重文朱彞尊按云无重文㞼字石鼓无重文朱彞尊原书有重文等谨按澫字石鼓有重文朱彞尊原书无重文右第二鼓薛氏杨氏次居五郑氏次居一文九行行七字末行五字成文作重文者六无阙字等谨案右第二鼓凡九行行七字末行五字重文不计字之全者三十七不全者七阙者十七较潘迪音训多阙十六字原等谨案田车既安既字石鼓文作字画虽不全其为孔字无疑朱彞尊原书作既又石鼓第九字阙第十字作系师字朱彞尊原书作盖从潘训衆字也等谨案石鼓字朱彞尊原书作右第三鼓薛氏杨氏施氏次居三郑氏次居四文十行行七字末行六字成文作重文者四阙七朱彞尊原案二字鼓文甚明下接宫车字潘惬山读为陆近是郑渔仲以为阵又颠倒其文置止字下章升道则以止字误世字施武子又疑为跌于是字数溢出与鼓文不合矣等谨案右第三鼓凡十行行七字末行六字重文不计字之全者三十九不全者二十阙者十较潘迪音训多阙二字原等谨案石鼓朱彞尊原书作等谨案石鼔朱彞尊原书作石鼓朱彞尊原书作等谨案石鼓朱彞尊原书作等谨案石鼓朱彞尊原书作右第四鼔薛氏杨氏施氏次皆四郑氏次居五文十行行六字末行五字成文作重文者九阙七等谨案右第四鼓凡十行行七字末行六字重文不计字之全者二十八不全者十九阙者二十二较潘迪音训多阙五字原等谨案或隂或阳第二或字石鼓阙潘训亦作或则应与上字同朱彞尊原书作右第五鼓薛氏杨氏次居九郑民次居八文十一行行六字成文作重文者四阙十三等谨案右第五鼓凡十一行行六字末行四字重文不计字之全者十一不全者三阙者五十较潘迪音训多阙十七字等谨案石鼓朱彞尊原书作石鼓朱作石鼓朱作石鼓朱作石鼓朱作石鼓朱作石鼓朱作石鼓朱作石鼓朱作又朱本二字石鼓上一字阙下一字作再考石鼓字有重文朱本无右第六鼓薛氏杨氏次居七郑氏次居二文十一行行五字末行二字成文作重文者二阙十等谨案右第六鼓凡十一行行五字末行二字重文不计字之全者四十一阙者十一较潘迪音训多阙三字右第七鼓薛氏杨氏次居一郑氏次居九文十行行七字末行三字成文作重文者三阙四十二朱彞尊原案施氏以为小大二字小大具来即鲁颂无小无大从公于迈之义郑作矢固非薛作尖尤谬等谨案右第七鼓凡十行行七字末行三字重文不计字之全者六不全者二阙者五十八较潘迪音训多阙七字原右第八鼓薛氏杨氏次居六郑氏次居七文五行行五字作重文者一阙多不成文等谨案右第八鼔凡五行行五字文全阙潘迪音训尚存一字原等谨案石鼓第六字尚存字笔画考潘迪音训首二句水既道既平则第六字为衟字无疑朱彞尊原书衟字上脱去三字耳右第九鼔薛氏杨氏次居二郑氏次居十文十五行行五字末行四字成文作重文者七缺二十一等谨案右第九鼓凡十五行行五字末行四字重文不计字之全者二十七不全者五阙者四十二较潘迪音训多阙十六字原右第十鼓薛氏杨氏次居十郑氏次居六文十行行八字末行二字成文作重者者五阙三十五朱彞尊原案疑是勿剪勿伐四字盄和钟文多二画与此微不同伐字则薛本所书最显也等谨按右第十鼓凡十行行八字末行二字重文不计字之全者二不全者六阙者六十六较潘迪音训多阙三十二字原石鼓髙二尺广径一尺有竒其数十其文籀其词颂天子之田元大徳十一年虞集为大都教授得之泥中始移国学大成门内言鼓者人人殊谓周宣王之鼓韩愈张懐瓘窦也谓文王之鼓至宣王刻诗韦应物也谓秦氏之文宋郑樵也谓宣王而疑之欧阳修也谓宣王而信之赵明诚也谓成王之鼓程大昌董逌也谓宇文周作者马子卿也鼓文剥漫宋治平中存字四百六十有五元至元中存字三百八十有六据今搨本则甲鼓字六十一乙鼓字四十七丙鼓字六十五丁鼓字四十七戊鼓字一十二已鼔字四十一庚鼓字八壬鼓字三十八癸鼓字六共三百二十五字存惟辛鼓字无存者等谨案石鼓文重文不计共字六百二十阙者三百六十不全者七十四字全者二百有四十字较帝京景物畧所载计少八十四字增周宣王石鼔文在国子监庙门内京师石刻莫古于宣王猎碣矣其形如鼓其数盈十盖周宣田猎之事史籀之迹也旧在陈仓野中韩昌黎为博士时请于祭酒欲舆之太学不从郑余庆迁之凤翔孔子庙经五代之乱遂至散失宋司马池知凤翔复辇至府学庑已失其一皇祐四年向传师搜足大观二年归于汴京诏以金填其文初置之辟雍后移至保和殿金人破汴辇至于燕置王宣抚家复移大兴府学元皇庆移至文庙㦸门内其文漫灭不可读潘迪音训载四百九十四字薛尚功帖载四百五十一字今存三百二十五字增圣祖御制石鼓赞并序朕释奠先师于国学观石鼓于庙门之两庑缅懐周宣迄今二千余年而中兴之烈岐阳之蒐俯仰如昨鲁壁汲冡缺有间矣此文此石独焕然与日月争光是三代法物之仅存者也今列在太学实斯文之盛尝寻绎搨本推详其遗义有㑹于心焉乃为赞曰猗欤周宣缵绪文武一时从臣方叔召虎蒐于岐阳陈列斨弩镌功告成伐石作鼓以歌以铭载规载矩岂备考击致烦蒙瞽鼓鼙思将义葢有取厯二千年铄石蚀土蝌蚪失传剥落谁补车攻马同麀鹿麌麌晨星缺月完句可数天门詄荡岐山翔舞轩颉是班钟王敢伍陈在泮宫设于廊庑是切是磋匪击匪拊桥门观礼如对簋簠庻几文治再见三古增干隆十四年皇上御制石鼓歌石鼓之数符天干千秋法物世已少况乎辟雍所罗列多士借以资探讨韩苏杰作遥唱和近者徳潜诗亦好濡笔将吟复屡停蛇足今添笑絶倒昌黎建议虽不行至竟如言见诚蚤东坡寓意良独深新法当时实滋扰徳潜力欲追二公横盘硬语抒文藻或文或宣办已纷炱炱终莫考不独议礼如聚讼千古訾黄率兹道我命金石谱以来观之㕘半不能晓四马六辔纵彷彿云中如辨飞龙爪㸃画音训费推寻刻舟求剑识诚小忆昨幸鲁入宫墙礼器惟见贻金夘此鼓上欲埒鼎彞存羊爱礼洵可表大观金填志郑重金人辇至燕京肇韩意其然岂其然吾愿兴贤得真寳増御制石鼔诗桥门森矗两苍松翠护雕镌舞凤龙漫説晋臣精博物难稽周帝耀军容铜驼已见藏荆棘石鼓依然镇辟雍百里声闻今试和太平留此溯遐踪钦定日下旧闻考卷六十八卷六十八举正钦定日下旧闻考卷六十八举正大官媕阿原书大讹天据宛陵集改钦定日下旧闻考卷六十八举正钦定日下旧闻考卷六十九钦定四库全书钦定日下旧闻考卷六十九官署等谨按潘迪石鼓文音训碑今尚存朱彞尊原按石鼓籀文虽与大篆小异然离钟鼎欵识未逺其为三代之物信矣而诸家或疑之马子卿至谓宇文周所刻诚伧父之言也十鼓向阙其一皇祐间始得之欧阳永叔见之最早文存四百六十五字尔薛尚功则云嵗月深逺缺蚀殆尽今欵识所载乃得之前人刻石者方之永叔仅多二字胡世将资古録云所见者先世藏本在集古之前仅益九字至潘惬山作音训时止存三百八十有六字而已杨用修谓从李宾之所得唐人拓本多至七百有二字又言及见东坡之本人多惑焉愚攷第三鼓潘氏音训有衆既简句古文苑脱字有衆字用修不取易以六师二字第四鼓潘本有四马其冩六辔骜句骜上脱一字古文苑本骜作重文用修亦不取更以六辔沃若第五鼓霝雨上古文苑有二字薛氏施氏本则有天字用修亦不取増我来自东四字夫车攻狩于东故云驾言徂东东有甫草若岐阳在镐京之西岂得云我来自东乎至于第六鼓因民间洼以为臼其上漫漶以诸鼓騐之毎行多者七字少者六字此鼓行仅四字上皆缺二三字用修毎行増一字强之成文又如第七鼓用修増益徒御啴啴㑹同有绎或羣或友悉率左右以燕天子咸与小雅同文尤可异者鼓有文郭氏云恐是㚖字古老反大白泽也用修遂以恶兽白泽入正文中其亦欺人甚矣攷宾之石鼓歌中云家藏旧本出棃枣楮墨轻虚不盈握拾残补阙能几何以一涓埃裨海岳夫以欧阳薛胡诸家所见止四百余字若宾之本有七百余字拾残补阙亦已多矣宾之不应为是言也子瞻之诗曰韩公好古生已迟我今况又百年后强寻偏旁推㸃画时得一二遗八九糢煳半已似瘢胝诘曲犹能辨跟肘子由和之有云形骸偃蹇任苔藓文字皴剥因风雨字形漫汗随石缺苍蛇生角龙折股夫用修之本既得自宾之传自子瞻是子瞻克见其全子由亦得纵观子瞻子由又不应为是言也杜子美诗有曰陈苍石鼓乆已讹韦苏州诗有曰风雨缺譌苔藓澁而韩吏部歌曰公从何处得纸本毫髪尽备无差讹又曰年深岂免有缺画则石鼓在唐时已无全文故吏部见张生之纸本以为难得也吴立夫诗亦云岐右石鼓天下观骆驼载归石尽烂夫以唐宋元人未见其全者用修独得见之此陆文裕亦不敢信由石鼓而推之用修他所考证吾亦不能已于疑无惑乎陈晦伯有正杨一编矣等谨按以上各条皆考证石鼓为周宣王时作钦定日下旧闻考卷六十九钦定日下旧闻考卷七十钦定四库全书钦定日下旧闻考卷七十官署等谨按以上各条皆疑石鼓非宣王时作其説始于宋欧阳修朱昆田原按嘉定孙氏钱唐毛氏诸氏其论石鼓均主成王各有发明足补董程之所未及第毛氏仍据杨氏本以我来自东驾言西归为证不知第五鼓霝雨之上诸家诠次并无我来自东之文郑氏石鼓考虽释有西归文其上乃作舫舟非驾言字此出用修作伪不足据也等谨按以上各条皆谓石鼓为周成王时作其説始于宋程大昌等谨按以上各条皆谓石鼓为秦制其説自宋郑樵倡之等谨按以上各条谓石鼓为西魏宇文周时作金马定国始为此説钦定日下旧闻考卷七十卷七十举正钦定日下旧闻考卷七十举正侍郎苏朂原书朂讹勉武成原书成讹地今俱改刻石表功炜煌煌原书讹刻石表功何炜煌据韦苏州集改钦定日下旧闻考卷七十举正钦定日下旧闻考卷七十一钦定四库全书钦定日下旧闻考卷七十一官署原钦天监在阙东礼部之后西向増钦天监兼管监事大臣无定员监正满一西洋一监副满汉各一左右监副各西洋一掌测候推步之法占天象以授人时所属时宪科春夏中秋冬五官正五官司书天文科五官灵台郎五官监候漏刻科五官挈壶正五官司晨博士天文生隂阳生主簿笔帖式増钦天监署在阙东礼部之后明正统七年建干隆三十一年奉诏重修门西向堂前月台设晷影一座堂左石碣一恭纪雍正三年二月二日庚午日月合璧五星聨珠之瑞监臣明图等奉勑恭建堂后凡三重其廨宇之数共百有十等谨案钦天监堂额曰奉时敬授前列训辞曰圣人敬天勤民奉天时所以重民事也羲和之职在观象授时俾作讹成易循序不愆用以釐工而熙绩其敬之世宗御笔也又按署内有明嘉靖二十六年碑一在堂左文已漫漶増凡推步之法遵圣祖御制厯象考成以推日月交食七政经纬躔度合朔弦望节气交宫月五星相距遵皇上钦定仪象考成以测星度遵皇上钦定万年书以注御览及民用时宪书遵皇上钦定协纪辨方书以选择年月日时等谨案推步之法至本朝益加详密世祖顺治年间特命监臣汤若望考定仪法圣祖神灵天亶滙象数之渊源自康熙甲寅嵗始命专用西洋法定时嗣后遵行弗替恭绎御制数理精藴诸书及各种仪器垂示来兹葢亿万斯年咸禀范围矣増观星台在城东南隅时宪书局在宣武门内天主堂东本朝令西洋人居此治理时宪书等谨按观象台制度及所陈仪器圭表壶漏诸式俱详见内城东天主堂详见内城南城兹以其职𨽻监署谨据㑹典所载纪其大凡余不具録増凡时宪书嵗以二月一日进来嵗时宪书式四月一日颁式直省刋刻十月一日恭进御览并颁赐王公百官増凡直更候时嵗委博士二人率隂阳生十人轮直谯楼日委博士一人轮直神武门指示更㸃恭遇车驾巡幸委官随从直更亦如之等谨案以上各条叙钦天监原太医院在阙东礼部之后西向原太医院在钦天监南生药库附焉外有惠民药局亦𨽻之增太医院院使一左右院判各一掌医之政令率其属以共医事掌九科之法以治疾掌灸制之法以治药教习二简能者任之増太医院在阙东礼部之后门西向堂内恭悬康熙四十三年圣祖仁皇帝赐院臣黄运诗曰神圣岂能再调方最近情存诚慎药性仁术尽平生大堂外左南㕔右北㕔后为先医庙外门额曰櫺星门内门额曰咸济门殿额曰景惠殿供三皇圣像恭悬圣祖御书永济羣生额左右庑列勾芒风后至王冰各配位殿旁为省牲房先医庙外北向者为药王庙有铜人像葢即明英宗时所修者也原太医署中有三皇小像世庙从侍医之请作景惠殿令大臣春秋主祀原嘉靖二十二年七月太医院三皇庙成名其殿曰景惠门曰咸济原景惠殿在太医院之北前为景咸门门东为神库西为神㕑中奉安伏羲神农黄帝皆南面以勾芒祝融风后力牧配以僦贷季鬼㬰区俞跗伯髙少俞岐伯等东西庑从祀嵗仲春上甲日太常寺题请礼部堂上官行礼太医院堂上官二员分献仲秋上甲如之原隆庆四年遣礼部侍郎王希烈祭三皇于景惠殿希烈因言三皇既祀于歴代帝王庙又祀于文华东室乃又杂之医师使共俎豆不亦凟且䙝乎且官廨中止宜有祠不宜有殿上不欲改先帝之制报罢原三皇庙内有鍼灸经石刻元元贞初制其碑之题篆则宋仁宗御书至元间自汴移至此者等谨案鍼灸图石刻今尚存乃明时重摹上石者观后英宗序略可证原元中统中尼波罗国人阿尔尼格从帝师入见帝问何所能对曰臣以心为师颇知画塑铸金之艺帝命取明堂鍼灸铜像示之曰此安抚王檝使宋时所进嵗久阙坏无能修完之者汝能新之乎对曰请试之至元二年新像成关鬲脉络皆备金工叹其天巧莫不愧服原院署有古铜人虚中注水关窍毕达古色苍碧莹润射目相传从海潮中涌出者等谨案铜人像在署内药王庙神像前始作于宋天圣时元至元间修之明英宗时又修之长安客话谓从海涌出殆传讹尔増洪武六年四月置御药奉御一人直长二人药童十人俱以内官内使充之设太医院御医四人以太医院医士充之凡收受四方贡献名药及储蓄药品奉御一人掌之凡贡御药饵医官就内局循制太医院官诊视御脉御医参看较同约㑹奉御就内局合药将药贴连名封记具本开写本方药性治症之法于日月之下医官奉御书名以进置簿厯中书省印其缝凡进药奏既具随即附簿年月下书名奉御收掌以凭稽考烹调御药太医官与奉御监视每二服合为一服使煎熟分为二器其一器太医院先尝次奉御其一器进御补太医院医士分十三科循元医学之旧也十三科者大方脉杂医科小方脉科风科产科眼科口齿兼咽喉科正骨兼金疮科疮肿科鍼灸科祝由书禁科其设立医学葢从太医院大使王猷副使王安仁之请其程试科目每三年一试期以八月中选者来春二月赴大都省试其法考较医经辨騐药味合试经书则素问难经圣济録本草千金翼方也元惟重其选故名医特多明则试医士不过论一篇歌诀一首而已人多忽焉不以为意此华亭唐文恪公有京师无良医之叹也等谨案以上各条叙太医院増总管内务府大臣无定员于满洲文武大臣或王公内简用掌内务府一切事务奉宸苑武备院上驷院并𨽻焉所属广储㑹计掌仪都虞愼刑营造庆丰七司等谨案内务府之职前代所未有我朝釐革明代内官监司之弊特设内府官属以理之其职不下数百员内广储司管理六库郎中二秩在诸司之上至掌治堂事总理府属及各司院事宜则有坐办堂郎中一或由六库郎中陞用或择院卿及内府护军统领兼摄之葢内府总管下即以坐办郎中为要职也増内务府署在西华门内当右翼门之西循墻第四门东向前后凡五重其廨舍之数共四十有三间等谨案内务府堂额曰职思综理训辞曰典司内府庶务繁要谨度课功饬法制用必规画周详各尽厥职俾宫府相为一体世宗御笔也増世祖勑谕严禁中官鐡牌顺治十二年六月二十八日奉皇帝勑谕中官之设虽自古不废然任使失宜遂贻祸乱近如明朝王振汪直曹吉祥刘瑾魏忠贤等专擅威权干预朝政开厰缉事枉杀无辜出鎭典兵流毒边境甚至谋为不轨陷害忠良煽引党𩔖称功颂徳以致国事日非覆败相寻足为鉴戒朕今裁定内官衙门及员数职掌法制甚明以后但有犯法干政窃权纳贿属託内外衙门交结满汉官员越分擅奉外事上言官吏贤否者即行凌迟处死不姑贷特立鐡牌世世遵守钦此等谨按内府鐡牌之制髙四尺五寸广一尺九寸厚一寸世祖特谕内府各司院通行铸勒垂示乆逺云増内务府凡三院七司掌内府财用出入及祭祀宴飨膳羞衣服赐予刑罚工作教习诸事等谨按内务府衙门国初置设凡内府诸事总𨽻之顺治十一年分置十三衙门仍以内府人员管理曰司礼监尚方司御用监御马监内官监尚衣监尚膳监尚宝监司设监兵仗局惜薪司钟鼓司织染司尚沿明代旧名十二年改尚方司为尚方院十三年改钟鼓司为礼仪监尚宝监为尚寳司织染司为经局十七年改内官监为宣徽院礼仪监为礼仪院十八年裁十三衙门仍置内务府以兵仗局为武备院康熙十六年尽汰旧时名目改为七司三院而以内府大臣统之遂为定制云増广储司旧署在西华门内白虎殿东配房雍正八年移于尚衣监北筩子河路西后屡有迁易今置于酒醋房之南墙门内前后三重廨舍十有七间所属银皮瓷段衣茶六库为内府库藏总滙之所初名御用监顺治十八年分银皮段衣四库康熙十六年改今名二十八年分设瓷茶二库皆统𨽻于司银库在太和殿𢎞义阁内皮库在太和殿西南角楼房内及保和殿东配房瓷库在中左内外迤西之西配房及武英殿前影壁后连房段库在太和殿东体仁阁及中右门外西配房衣库在𢎞义阁南之西配房至恭制御服在咸安宫内宫门三楹正殿五楹东西配殿各三楹増茶库在右翼门内西配房併太和门内西偏南向配房中左门内东偏配房并管理南薫殿所藏歴代帝后图像等谨按歴代帝后图像向贮茶库干隆十四年奉旨移藏南薫殿殿内石碣恭刻皇上御制藏图像记文并诗详载宫室门増㑹计司署在西华门外北长街东向前后五重廨舍共四十间掌内府户口地亩徴收庄粮等事初名内官监顺治十七年改宣徽院康熙十六年改今名増管理三旗纳银庄旧𨽻㑹计司雍正元年始设专署于西华门外南长街衚衕路东廨舍三十有五专掌畿辅各庄嵗纳粮银之属増掌仪司署在西华门外南长街织女桥南向后有观象台前后廨舍共七十余间掌内府之典礼初名钟鼓司顺治十三年改礼仪监十七年改礼仪院康熙十六年改今名増都虞司署在西华门外路北南向五重廨舍共四十间其东为箭亭内府大臣挑甲騐看于此都虞掌陞补武职咨行俸饷及供应畋渔等事初名尚膳监顺治十八年改为採捕衙门康熙十六年改今名增三旗㕘领处向未专设官署干隆十六年以东安门内骑河楼官房置㕘领处三十五年二月移建于地安门外白米斜街前后廨舍共六十有三増三旗佐领管领向未有档房干隆二十二年奉旨给以地安门内景山后楼房六十六间为档册房増愼刑司署在西华门外长街之北东向前后三重廨舍共五十三间掌内府之刑罚初名尚方司顺治十二年改尚方院康熙十六年改今名増管辖番役处雍正四年遵旨设立旧署在东华门外南池子干隆三十六年移建西华门外长街之北西向廨舍共三十九间其番役专𨽻内府捕缉各案暨逃走太监等由三旗人选充增营造司署在西华门外北长街西向大堂五楹二堂后有鲁班殿前后凡四重廨舍共七十间掌理工作兼司薪炭初名惜薪司顺治十八年改为内工部康熙十六年改今名増官房租库康熙六十年立初名官房收租处在景山西门路西干隆十年复移置西华门外北长街路东西向并改今名廨舍共十二间増监造花爆处在地安门内甬路西东向廨舍共四十有五其北有庙殿祀上帝关帝火徳真君南向者为天王庙増庆丰司署在西华门外北长街东向廨舍共二十三间掌牛羊廏暨口外牧羣所属有南苑鹿圈村牛圈槐房村经板库南海淀各牛圈丰台羊圈等谨按庆丰司所属各圈牛羊皆大内所用其牺牲所喂养牛只为祭祀之需向𨽻太常寺干隆二十六年奉旨简总管内务府大臣一员值年经理每嵗派内府司员二司其事以昭敬愼之至意详见太常寺条下増稽察内务府御史衙门雍正四年设在景山西门路北房四十有六楹以都察院满监察御史二员稽核其事増掌内管领关防署在西华门外路南廨舍共二十有一楹所属凡八増官三仓在西华门外北围城连房百有十八楹増饽饽房在西安门旋磨台旧址路北房四十四楹増车库在紫禁城内西筩子河西连房十一楹贮车辆帏鞍等物神武门外迤东连房七十有九楹收贮车辆増酒醋房顺治十年设在神武门内路西连房二十有三楹又别房十有四楹増铜器库康熙三十四年设在中和殿西第二连房凡五楹増家伙仓在西华门外北城下连房二十有五楹増冰窖四座在隆宗门外甬路西边増恩丰仓贮内监人等所食米石在东华门外北围房内厫十有二官舍十等谨案太监食米旧制随内府兵役由京仓关支干隆二十八年上以外仓关领既恐内监人等滋生事端且就近支放尤为便易故建立是仓于制防之中寓体恤之意仰见圣心周密无微不至云増奉宸苑兼管苑事大臣特简无定员协理二人掌苑囿之政所属郎中二人员外郎四人主事一人分管苑囿诸事笔帖式十有六人南苑郎中一人员外郎二人主事一人畅春园郎中一人圆明园兼管大臣特简无定员协理二人或郎中或员外郎主事一人清漪园兼管大臣特简无定员员外郎一静宜园员外郎一苑丞共四十有五苑副共六十有九库掌一笔帖式三十有九分置禁苑各备典守増奉宸苑总理苑囿河道稻田之属初𨽻尚膳处康熙二十五年设奉宸苑铸给印信署在西华门外西苑门之旁廨舍十有五楹増南苑顺治年间归併採捕衙门康熙二十三年始命奉宸苑管理署在北红门内迤东南向前后四重房十有八楹増稻田厰康熙五十三年始建仓署在玉泉山之东青龙桥前后四重房六十有四楹等谨案稻田厰廨宇建于玉泉山之青龙桥南向存贮米石仓厫及官署碾房具备焉又官场二处一在功徳寺西房四间一在六郎庄南房十六间司其事者员外郎一员库掌一员笔帖式三员催长领催等十名种地蚕蛮子十三名玉泉山官种稻田十五顷九十余亩其金河蛮子营六郎庄圣化寺泉宗庙髙梁桥长河两岸石景山黒龙潭南苑之北红门外稻田九十二顷九亩余合官种稻田共一百八顷九亩有零较往时几数倍之仰见我皇上勤民教稼务本重农之至意有加无已云増武备院兼管院事大臣特简无定员卿二掌供御用武备制造兵仗郎中一掌章奏及库帑出纳主事二掌文移所属四库各设员外郎二库掌三未入流库掌二笔帖式二十八库守五十有九司函长一司函六司弓司矢各三下五旗司弓五人并𨽻焉掌御用甲胄弓矢掌葢三掌擎御葢司幄三掌御幄帐殿司匠七分掌各作匠役成造器物増武备院在东华门外北长街路西甲库直房氊库直房俱南向靴皮作西向鞍库直房东向正南为帐房处档案房北向南鞍库直房南向前后五重房七十有九楹掌御用武备及制造兵仗之事初名靴楼顺治十一年改名兵仗局十八年改今名増甲库内库在左翼门内体仁阁之南西向库房八楹外库在东华门外北城下房十有二楹西向増景山官学之西库房五楹北向所属亮鐡作在东安门外迤北西向房八十有五楹増氊库内库在昭徳门内东西房共十一楹又中右门内房十楹东向外库在东华门外北城下房十有四楹西向所属箭厰坐落南池子长街石头缝衚衕房十有五楹南向増㡌作在东安门外钖镴衚衕房九楹北向增染氊作在烧酒衚衕北向房二十有四楹所属沙河氊作在沙河城增北鞍库内库在左翼门内迤北房四楹西向又房四楹南向体仁阁之南房三楹北向又房二楹西向外库在东华门外北城下房六十楹西向所属鞍作在南池子长街南灯笼库内房九楹増南鞍库内库在昭徳门内南角楼外库在东华门外北城下房十有八楹西向所属熟皮作与骑河楼相望房十有五楹增上驷院兼管院事大臣特简无定员卿二掌羣牧之政所属左司郎中一侍卫员外郎各二主事一掌均齐赏罚右司侍卫员外郎各二主事一掌俸饷刍菽堂主事二掌章奏文移笔帖式二十五分𨽻堂司掌繙译侍卫二十一掌侍直内八人兼试御马司鞍长二司鞍八司辔二十増上驷院初名御马监顺治十八年置阿敦衙门康熙十六年改今名旧署在东华门内三座门之西今改建于左翼门外门西向堂左右为司房东西耳房其所掌御马廏今移于新署内之南计廏五间所属之十八廏分设禁城内外上乘御马为一廏皇子良马为一廏对子马为一廏在院署之旁东安门内驽马三廏驾车骡马一廏西安门内驽马二廏小马一廏干隆五年増设驾车骡马一廏圆明园大有庄驽马一廏南苑御马内养马六廏凡十八廏又圆明园上乘御马外圈一廏小马外圈一廏畅春园皇子良马外圈一廏驾车骡马外圈一廏备差驽马外圈一廏增康熙十九年始以武英殿内左右廊房共六十三楹为修书处掌刋印及装潢书籍之事钦命皇子及大臣总理之提调校对以翰詹官充干隆三十八年设四库全书馆其缮写之事以武英殿总裁及提调等总其成总校分校则以翰詹及内阁中书国子监监丞助教学正学録等官充之又奉旨创制活字板式钖名聚珍凡四库全书馆奉旨刋刻之书以是版排印颁行等谨案武英殿聚珍版御制诗今恭载宫室卷中兹不复録増御书处在西华门内北共房四十三楹康熙二十九年立初名文书馆后改今名恭刻御制诗文法帖之属増景山官学在景山前门左右连房四十有五楹等谨案景山官学康熙二十四年圣祖恩命特设专以教习内府三旗子弟之书射者迄今遂为定制云増咸安宫学在夀康宫长庚门内雍正七年设干隆十六年改建夀安宫移置西华门内旧尚衣监二十五年复移于器皿库之西东向共房二十有七楹学中恭悬雍正六年世宗皇帝谕旨并皇上谕旨等谨案咸安宫学雍正六年世宗恩命特设以教育内府三旗子弟及景山官学中之俊秀者复派翰林等官督课之于满汉文艺外兼习国语骑射立法至周且密皇上御极之初首颁恩谕俾满洲八旗子弟兼得选入是学以广乐育之仁是以人材蔚起每届乡㑹试获隽者多而以内外职官特擢者亦后先相望彬彬郁郁称极盛矣増干隆元年三月初四日上谕从前皇考格外施恩于咸安宫设立官学挑选俊秀子弟令其读书特为作养内府佐领管领下人等之意今据尔等奏称学生内有年已长大或以当差为念则不惟文理不能精进且致虚度年嵗转有悮于当差请将此内人材详加遴选拟以等第带领引见以笔帖式拜唐阿酌量録用等语从前皇考曽有谕旨朕教诲伊等原为成就人材起见并非徒为考取笔帖式而设今复以笔帖式拜唐阿録用具奏不合皇考本意再怠惰不堪造就者即当革退尔等又称此内有未得钱粮者若谓无钱粮赏给钱粮亦可古者三十而娶四十而仕今尔等意欲将年逾二十三嵗者即令出学当差若此十数嵗时甫才入学二十余嵗即令出学则此十数年间遂可谓学问有成乎尔等此奏尚未喻皇考圣意也朕意此后不必令伊等专事读书或令学办稿案试以事件或教以弓马骑射使伊等诸凡艺业俱可得学如此庶可仰副皇考仁育满洲臣子之至意着将现在内府三旗九十名学生内尔等公同选其优者留三十名再令八旗满洲都统等将可以造就之俊秀子弟毎旗选十名送咸安宫读书如大臣子弟内有情愿入学者亦令入于额内读书其学生等俱着给与二两钱粮所有裁汰之学生尔等酌量料理倘现今应留之学生不能得三十名可另行选补足数令伊等在内多学数年果有学问优长才堪办事者尔等即行陈奏朕将用为部属伊等虽在学读书即系当差如用为部属之后行走果好不必论伊等行走年分该堂官具奏朕格外擢用如其不好亦着具奏加倍治罪再伊等不拘用于何处仍着书写曽在咸安宫读书字样若将伊等仍令尔内务府总管等公同管辖殊属无益将尔等职名开列进呈候朕专派一人管理方有禆益尔等将此详细议奏増造办处掌成造诸器用之物康熙三十年以慈宁宫之茶饭房一百五十有一楹为造办处四十八年复増白虎殿后房百楹所属玻璃厰在西安门内蚕池口之西共房三十有六楹等谨按旧制养心殿有造办处雍正年间始移今处遂为定制云増织染局管局大臣及兼摄局务之司官均奏请简用无定员司库一笔帖式三库使六司匠二领催六等谨案织染局旧𨽻工部康熙三年归内府管理是局原建于地安门内嵩祝寺后干隆十六年奉旨移于万寿山之西与稻田毗近立石曰耕织图原机上织染局三字今改为耕织图至廨舍局房俱详载苑囿门増御药库顺治十年设在东华门内东三所之左东向堂西有药王殿前后三重共房三十有六楹増茶膳房旧在中和殿东围房内干隆十三年以箭亭东外库改为御茶膳房门东向门内迤北东西黄琉璃瓦房八楹西南黄琉璃瓦房十有二楹又南北瓦房九楹増办理回人佐领事务处干隆二十五年奉旨授白和卓为回子佐领以投诚回衆编为一佐领于西长安街路南设回营一所居之共房百四十有七楹回营内设办事房以内府官董其事回营之西建礼拜寺北向寺门内恭立御制勑建回人礼拜寺碑记増御制礼拜寺碑文为天下共主俾阻遐逖听壹禀我约束而后戎索所届风气莫敢以自私尚已顾在昔寄象鞮译之掌必与之达志通欲修其教不易其宜厥旨岂相戾哉葢惟极天下之不齐以致其大齐而观化者益臻于无外考前史回纥自隋开皇时始入于中国至唐元和初偕摩尼进贡请置寺太原额曰大云光明寔为礼拜寺所由昉然其致之也或以假师以通市于纳土服属我甿我𨽻之义故无当焉朕寅承天地祖宗鸿庥平凖噶尔遂定回部各城其伯克霍集斯霍什克等并赐爵王公赐居邸舍而余衆之不令回其故地者咸居之长安门之西俾服官执役受㕓旅处都人因号称回子营夫齿繁则见龎𩔖辨则情涣思所以统同合异使瞻听无竒衺初不在辟其教而揉矫之也且凖部四卫拉特内附若普宁寺若固尔札庙既为次第剏搆用是宠绥回人亦吾人也若之何望有缺耶爰命将作支内帑羡金就所居适中之地为建斯寺穹门垲殿翊庑周阿具中程度经始以干隆癸未清和吉月浃嵗落成回衆以时㑹聚其下轮年入觐之衆伯克等无不欢欣瞻拜诧西域所未曽覩问有叨近日之荣而兼擅土风之美如是举者乎咸鞠虞抃曰然复重谂之曰尔回之俗向惟知有鲁斯讷墨今则朔奉朝正矣向惟知有腾格今则铸颁泉府矣越及屯赋觐飨诸令典其大者靡弗同我声教而国家推以人治人之则更为之因其教以和其衆揆诸万舞备铜绳之技九賔缀㕓头之班此物此志云尔其谁曰不宜乃为之记而系以铭孰为天方孰为天堂花门秘刹依我云阊厥城黙伽厥宗墨克派哈帕尔传依鐡勒经藏三十咨之阿浑西向北向同归一尊珉墄柟梁司工所作㑹极归极万邦是若干隆二十有九年嵗在甲申仲夏之吉御制并书増回子馆学干隆二十一年立在西华门内右翼门外东向缅子馆干隆三十二年立在西华门内右翼门外造办处南门外迤东路北增养鹰鹞鸦鹘处总名鹰房在东华门内三座门路东共房二十有二楹增内养狗处在东华门内东三所前路东房十有九楹外养狗处在东安门内南池子之南房十有五楹等谨按明上林苑乆废考春明梦余録云东至白河西至西山南至武清北至居庸禁围猎者几数百里我朝苑囿务为限制缭垣以外刍荛往来瞻仁囿者咸仰法制之寛大焉等谨按以上各条叙内务府附原书上林苑监钦定日下旧闻考卷七十一钦定日下旧闻考卷七十二钦定四库全书钦定日十旧闻考卷七十二官署增领侍卫府领侍卫内大臣六人内大臣六人散秩大臣无定员掌统领侍卫亲军以先后宸御左右翊卫焉一等侍卫六十人二等侍卫百五十人三等四等侍卫二百七十人蓝翎侍卫九十人亲军校四十五人宗室侍卫一等九人二等十八人三等六十三人每十人各设什长一人增御前侍卫干清门侍卫皆无定员随印协理事务侍卫班领十有二汉侍卫无定员主事一笔帖式十有二贴写笔帖式十有五掌办理章奏收发文移等谨按大清㑹典领侍卫内大臣员阙除奉特㫖补授外以满洲都统内大臣散秩大臣前锋护军统领暨各省满洲将军职名开列具奏恭候简命内大臣员阙以散秩大臣暨都统前锋护军统领各省满洲将军职名开列亦如之散秩大臣多由特恩补授或人员不敷于宗室镇国辅国公镇国辅国将军宗室一等侍卫暨公侯伯子男内简选引见或授散秩大臣或署散秩大臣恭候钦定世袭散秩大臣员阙移咨该旗将应袭人员开送引见补授随印协理事务侍卫班领员阙于侍卫班领署班领什长内不论等级遴选引见补授侍卫班领员阙于署班领什长内遴选署班领什长员阙于侍卫内遴选均引见补授又按领侍卫府无专署惟设档房在昭徳门外增宥卫更畨轮直凡六班班分两翼各设侍卫班领一署班领一侍卫三十宿卫干清门为内班散秩大臣一侍卫亲军十宿卫中和殿侍卫什长三侍卫亲军三十宿卫太和门为外班以领侍卫内大臣一总统之内大臣散秩大臣二随班入直行幸驻跸宿卫一如宫禁之制增侍卫初选均授为三等侍卫蓝翎侍卫嵗以冬月推升一等侍卫员阙以二等侍卫引见升补二等三等侍卫员阙以次递行引见升补至勲戚后裔内有特㫖初选即授为一二等侍卫者即坐补本旗员阙增宗室侍卫不论镇国辅国奉国奉恩将军先选三等四等侍卫遇阙以次升补亦如之增上驷院侍卫毎旗七人司辔司鞍侍卫无定员隶上驷院其兼尚虞鹰鹞房鹘房狗房十五善射善骑射善射鹄善强弓善扑等处侍卫各有专管统在三旗额内无定员增汉一等侍卫以一甲一名武进士补授二等以一甲二名三名武进士补授三等于二甲内简选蓝翎侍卫于三甲内简选增凡习射三旗侍卫按期于该旗侍卫教场骑射二次歩射六次领侍卫内大臣暨侍卫班领察騐遇閲军器之年更畨擐甲胄骑射亲军按期习骑射于侍卫教场协理事务侍卫班领及亲军校察騐增统领亲军三旗每佐领亲军二名镶黄旗满洲八十五佐领䝉古二十八佐领共亲军二百二十四名内亲军校十有五人五旗移入六十五佐领亲军一百三十名内亲军校十人正黄旗满洲九十三佐领䝉古二十四佐领共亲军二百三十四名内亲军校十有五人五旗移入六十七佐领一半佐领亲军一百三十五名内亲军校十有一人正白旗满洲八十六佐领蒙古二十九佐领共亲军二百三十名内亲军校十有五人五旗移入五十八佐领一半佐领亲军一百十有七名内亲军校九人三旗亲军每旗选六十人随侍卫班行走其余亲军校亲军尽随三旗护军营护军校护军一同直宿当差等谨按以上各条叙领侍卫府增銮仪卫职掌乗舆供奉卤簿之事掌卫事内大臣一人銮仪使满洲二人汉军一人所属前后中左右所分銮舆驯马擎盖弓矢旌节旛幢扇手斧钺戈㦸班剑十司驯象一所分东西二司旗手一卫分左右二司增左所冠军使满洲一人云麾使满洲三人汉军二人治仪正满洲四人汉军四人整仪尉满洲二人汉军九人掌辇辂增右所冠军使满洲一人云麾使满洲三人汉军一人治仪正满洲三人汉军三人整仪尉满洲三人掌繖盖仪刀弓矢枪殳㦸增中所冠军使满洲一人云麾使满洲三人汉军一人治仪正满洲三人汉军三人整仪尉满洲二人汉军二人掌麾旛幢纛帜节钺仗马增前所冠军使满洲一人云麾使满洲三人汉军一人治仪正满洲三人汉军五人整仪尉满洲二人汉军二人掌扇拂罏合盂盘几椅星御仗引仗㯶荐静鞭品级山增后所冠军使满洲一人云麾使满洲三人汉军二人治仪正满洲三人汉军四人整仪尉满洲二人掌旗𤓰吾仗增驯象所冠军使满洲一人云麾使满洲三人汉军二人治仪正满洲三人汉军二人整仪尉满洲一人汉军一人掌仪象寳缾骑驾卤簿铙歌鼓吹增旗手卫冠军使满洲一人汉军一人云麾使满洲二人治仪正满洲一人汉军一人整仪尉满洲一人汉军二人掌金钲鼓角铙歌大乐增陪祀冠军使汉军二人赞鸣鞭八人增銮仪卫主事满洲一人经歴汉人一人笔帖式满洲七人汉军三人等谨按卫官除授掌銮仪卫内大臣员阙由领侍卫府以领侍卫内大臣列名疏请简授满銮仪使员阙于冠军使及一等侍卫内简选冠军使于云麾使内简选云麾使治仪正于治仪正整仪尉内以次简选如选不得人移领侍卫府简选三旗三等侍卫拟补云麾使蓝翎侍卫拟补治仪正整仪尉于满洲䝉古世爵及佐领内简选均由卫引见补授汉銮仪使员阙由兵部以直省提督总兵官本卫汉冠军使列名疏请补授冠军使云麾使治仪正于云麾使治仪正整仪尉内以次简选整仪尉于汉军领催骁骑闲散人内简选均由卫引见补授增銮仪卫署在长安右门外即明锦衣卫旧署本朝顺治二年改为銮仪卫所属有内外驾库钟楼鼓楼驯象所等谨按銮仪卫堂额曰恪恭舆卫前列训辞曰舆卫之设所以尊朝廷彰国采也万国观瞻于是乎在惟练习典章恪恭将事始称厥职世宗御笔也又按今刑部公署亦相传为明锦衣卫故址殆即其地而分建二署欤增内驾库在东华门内北向大门一楹随门房六楹更房一间东黄瓦大库五楹南黄瓦大库二座十楹库前石碣镌古今通集库五字大堂三楹小堂三楹银库三楹办事房及小库班房档房计三十三楹内贮全分新大驾卤簿大礼轿一法驾歩舆一十六人亮轿一各样轿十四法驾骑驾銮驾共三百七十余件增外驾库在东长安门外北向大门三楹前黄瓦正库九楹后黄瓦正库五楹前后四厢黄瓦库四座毎座七楹土地祠官㕔厢房巡更房共九楹内贮全分旧大驾卤簿金辇玉辇五辂轿乗法驾骑驾銮驾共八百余件增钟鼓楼在地安门北为钟楼南为鼓楼象房在宣武门内王恭厰之前等谨按钟鼓楼详城市门北城卷内象房详南城卷内增凡军尉仪刀弓矢殳㦸用亲军豹尾抢仗马用护军䝉古画角用䝉古鸣角军奉辇擎执各校尉由内府选充者为旗尉五城选充者为民尉奉辇旗尉一百六十八人民尉六十人各执事旗尉二百四十六人民尉三百二十二人左右中前后五所民尉计千三百二十八人驯象所民尉二百有六人八旗及汉军更夫四十人增凡卤簿大祀南郊乗玉辇陈大驾卤簿奏前部大乐铙歌大乐大祭北郊乗金辇陈法驾卤簿奏前部大乐铙歌大乐享太庙社稷不设前部大乐祭堂子朝日夕月耕耤飨先农亲飨前代帝王先师乗礼舆仍设玉辇金辇余俱与郊大祀同等谨按大祀皇上亲诣行礼均乗礼舆出宫至太和门乗辇祀毕还宫均备礼舆又按南郊各祀及大祀北郊皆先一日陈卤簿于午门外驾诣斋宫卤簿前导前部铙歌大乐均设而不作礼成回銮作前部铙歌大乐以金二鸣钲三鸣为作止之节增凡朝㑹御殿陈法驾卤簿奏铙歌大乐御楼受俘陈法驾卤部设前部大乐于午门下设金鼓铙歌大乐于卤簿之前巡幸皇城内陈銮驾卤簿时巡省方用骑驾卤簿前列铙歌大乐恭遇大閲陈骑驾卤簿于行宫门外等谨按明设锦衣卫其初但司舆卫而已一自阉竖揽权而兵刑之任掌卫事者咸得专恣遂失建官初意我朝定鼎之初即革除明季弊政顺治二年改锦衣卫为銮仪卫専司銮舆仪仗而以内大臣掌其事节制严而名实称诚万世不易之良法矣等谨按以上各条叙銮仪卫附原书锦衣卫增满洲八旗旗各都统一人副都统二人掌宣布教养整诘戎兵以治旗人所属叅领五人副叅领五人掌领都统副都统之政令以达于佐领佐领所治以三百人为率人戸滋生则增设佐领䝉古汉军旗同今以见数计之镶黄旗八十五人正黄旗九十三人正白旗八十六人正红旗七十四人镶白旗八十四人镶红旗八十六人正蓝旗八十四人镶蓝旗八十七人骁骑校毎佐领一人掌稽所治人戸田宅兵籍以时颁其职掌增䝉古八旗旗各都统一人副都统二人所属叅领二人副叅领二人佐领镶黄旗二十八人正黄旗二十四人正白旗二十九人正红旗二十二人镶白旗三十一人镶红旗三十二人正蓝旗三十人镶蓝旗二十五人骁骑校每佐领一人以上职掌与满洲八旗同增汉军八旗旗各都统一人副都统二人所属叅领五人副叅领五人佐领镶黄正黄正白三旗各四十人正红旗二十八人镶白旗三十人镶红旗二十九人正蓝旗三十人镶蓝旗二十九人骁骑校毎佐领一人以上职掌均与满洲八旗同等谨按都统副都统均由兵部疏请补授满洲叅领由本旗都统列副叅领五人并移宗人府领侍卫府简选宗室侍卫镇国将军以下奉国将军以上咨送列名䝉古汉军叅领列副叅领五人均引见补授副叅领于印房理事之佐领世爵及应升各官内引见补授又按世袭佐领三等国初各部落长率属来归者曰勲旧佐领携挈族里倡义归诚或功在旂常得赐戸口者曰世管佐领戸少丁稀合编佐领两姓三姓迭为是官者曰互管佐领每遇阙出照例分列正陪引见补授增八旗都统衙门镶黄旗满洲都统署在安定门大街交道口䝉古都统署在北新桥南大街汉军都统署在安定门大街正黄旗满洲都统署在徳胜桥南䝉古都统署在徳胜门大街石虎衚衕汉军都统署在西直门丁家井正白旗满洲都统署在朝阳门老君堂衚衕䝉古都统汉军都统署俱在东四牌楼南报房衚衕正红旗满洲都统署在阜成门锦石坊街䝉古都统署旧在巡捕㕔衚衕今移水车衚衕汉军都统署在宣武门内鹫峯寺街镶白旗满洲都统署在灯市口大街䝉古都统署在王府大街甘雨衚衕汉军都统署在灯草衚衕镶红旗满洲䝉古汉军都统署皆在石驸马大街正蓝旗满洲䝉古汉军都统署皆在崇文门内灯市口本司衚衕镶蓝旗满洲都统署在华嘉寺衚衕䝉古都统署在宣武门内西单牌楼太仆寺街汉军都统署在堂子衚衕寛街等谨按各旗都统官署雍正元年始行建立满洲䝉古汉军同一廨宇厥后渐次分建遂为今制各署中恭悬堂额曰公忠勤慎前列训辞曰八旗为国家之根本时厪朕怀教必先而率必谨尔等司统率者立心则教勉以忠敬行事则教勉以公勤居家则教勉以节俭技勇则教勉以精熟守定满洲从来尊君亲上醇朴之善俗永邀上天之眷佑以成至治之风岂非我君臣现䝉其福我国家万亿斯年子子孙孙长享昇平之道皆本于此尚其勉诸世宗御笔也增公中佐领以本旗不兼部务之世爵及一品以下五品以上文武官内简选增满洲䝉古骁骑校于本佐领下护军领催内选正陪二人引见汉军骁骑校于本佐领下领催内选拟正陪领催不得其人于出征効力年乆之骁骑内选拟如本佐领下不得其人于本旗内选拟均由本旗都统等引见补用增凡八旗序次曰镶黄曰正黄曰正白为上三旗曰正红曰镶白曰镶红曰正蓝曰镶蓝为下五旗行军蒐狩以镶黄正白镶白正蓝四旗居左为左翼正黄正红镶红镶蓝四旗居右为右翼官职除授公差践更以上下旗为辨朝祭班列旗籍界止以左右翼为辨增八旗方位左翼自北而东自东而南镶黄旗在安定门内正白旗在东直门内镶白旗在朝阳门内正蓝旗在崇文门内右翼自北而西自西而南正黄旗在徳胜门内正红旗在西直门内镶红旗在阜成门内镶蓝旗在宣武门内皆四周星共以环卫宸居等谨按我国家以神武开基龙兴之初建旗辨色用饬戎行定鼎以后即旗色以颁戸籍分田授宅辨方正位居则环卫周防出则折冲御侮磐石之固万世无疆诚超越百代矣增八旗直班各有定所更畨宿直内城九门安定徳胜东直西直朝阳阜成崇文宣武八门各按军士居止方位八旗满洲䝉古汉军分直惟城门领安定门以正蓝旗徳胜门以镶蓝旗东直门以镶白旗西直门以镶红旗朝阳门以正白旗阜城门以正红旗崇文门以镶黄旗宣武门以正黄旗正阳门八旗轮直以满洲䝉古九门外旧营房以满洲䝉古新营房以满洲䝉古汉军外城七门镶黄旗直东便门正黄旗直西便门正白旗直广渠门正红旗直广宁门镶白镶蓝二旗直左安门镶红旗直右安门正蓝旗直永定门均以汉军增值年旗衙门在地安门外雨儿衚衕南向前后四层共房四十楹雍正六年始设名当月旗八旗轮流当月干隆十六年奉㫖改今名毎嵗终兵部奏𣲖王大臣等司其事增凡八旗设兵之制满洲䝉古旗毎佐领下亲军二人上三旗𨽻领侍卫内大臣下五旗𨽻宗室王公前锋二人𨽻前锋统领护军十有七人𨽻护军统领歩军领催二人歩军十有八人𨽻歩军统领鸟枪护军三人鸟枪骁骑四人礟骁骑一人𨽻火器营领催五人骁骑二十人弓匠一人铁匠或鞍匠一人各𨽻本旗都统增凡大閲皇帝躬擐甲胄御櫜鞬巡閲军营登台视操八旗将领简精鋭饬器械集教塲结阵肃听军令增凡操兵八旗官军嵗以春月分操于本旗教场二次合操于镶黄正黄二旗教场一次秋月豫奏操期㑹八旗诸营大操于仰善洼二次增汉军旗藤牌军毎嵗春秋二季均四旗合操二次八旗合操一次遇大閲及八旗诸营大操之时仍守护大礟入阵演习增凡演试火器汉军嵗以春二月十六日秋八月十六日为始各演鸟枪四十五日本翼四旗仍合操二次春秋各演标凖三次嵗由兵部奏演神威将军等礟镶黄旗汉军都统㑹八旗列名奏请简命都统副都统各二人监视先期运礟至卢沟桥树的以百弓为率自九月一日始毎礟日演十出至一月止鸟枪营及礟营毎三嵗一合操增凡校射八旗骁骑营以毎月上旬四八日中下旬三八日为校射之期都统以下各官亲往閲视若遇奏事及㑹议之日留副都统一人往閲春秋擐甲胄歩射二次由本旗定期移文兵部马射由兵部定期通行八旗均遣官稽察等谨按以上各条叙八旗都统增前锋统领左右翼各一人掌本翼四旗前锋之政令前锋叅领前锋侍卫左右翼各八人署前锋叅领各四人掌督率前锋警跸宿卫毎翼随印协理事务前锋叅领侍卫各一人前锋校二人笔帖式二人等谨按统领由兵部列名奏请简命笔帖式由吏部补用外前锋叅领员阙于本旗护军叅领一二等侍卫宗室将军一二等侍卫前锋侍卫内遴选六人或七人前锋侍卫员阙以署前锋叅领一人列于前再于本旗二三等侍卫护卫副护军叅领前锋校内遴选五人或六人署前锋叅领员阙于本翼前锋校内遴选正陪前锋校员阙于本旗鸟枪什长队长内遴遴正陪若阙多人少于前锋内毎阙遴选四人或五人均由统领引见补授协理事务前锋叅领侍卫员阙于本翼前锋叅领侍卫内各遴选正陪引见补授随印前锋校阙于本翼前锋校内选委前锋鸟枪什长阙于本旗队长队长阙于本旗前锋各遴选充补增左翼前锋统领衙门在灯市口本司衚衕内共房十九楹增右翼前锋统领衙门在阜成门内巡捕㕔衚衕共房二十一楹增凡营制镶黄正白镶白正蓝为左翼正黄正红镶红镶蓝为右翼前锋校左右翼各四十八人每旗十有二人为一队鸟枪什长左右翼各二十四人队长如之前锋八旗满洲䝉古毎佐领二人本旗教场操演歩射月六次骑射嵗二次或四次三年考騐一次又于左右翼内各分前锋之半兼习鸟枪月演十次均由统领督率叅卫校长如法训练以定黜陟增凡拔补前锋由统领㑹本旗护军统领于护军骁骑执事人养育兵闲散壮丁内遴选补用增凡两翼前锋统领遇一人奉差外出者即以未出差之人兼摄如二人均差奏请简署增凡卡伦距御营一二里外安设立前锋旗二以为门戸左右以次列帐日则暸望夜则守卫以前锋叅领前锋侍卫共八人前锋校前锋共百二十人董其役犯卡伦者坐以军法等谨按以上各条叙前锋统领增护军统领毎旗一人掌护军之政令护军叅领每旗满洲十人䝉古四人内司钥长署司钥长各一人副护军叅领如叅领之数护军校署护军叅领毎旗七人随印协理事务护军叅领副护军叅领各一人护军校各二人笔帖式各二人门笔帖式镶黄正黄正白三旗各十人护军校八旗满洲䝉古毎佐领各一人护军每佐领各十有七人等谨按统领由兵部列名奏请简用笔帖式咨吏部考取补用外协理事务㕘领员阙于护军㕘领内司钥长署司钥长员阙于护军前锋鸟枪㕘领内护军㕘领员阙于本旗骁骑㕘领冠军云麾使一二等侍卫护卫前锋侍卫副护军㕘领宗室一二等侍卫镇国辅国等将军子男轻车都尉等官内选六人或七人副护军㕘领员阙以署护军㕘领一人列于前再于本旗副骁骑㕘领云麾使治仪正二三等侍卫护卫宗室二三等侍卫奉国奉恩将军佐领骑都尉云骑尉等官内选二人并于护军校内选一人署护军㕘领员阙于本旗护军校内均由该统领㑹本翼四旗统领遴选正陪引见补授䕶军校员阙于本佐领下前锋亲军䕶军领催及食四两饷银之执事人内遴选二人拟定正陪由该旗统领㑹同本翼四旗统领引见补授増镶黄旗䕶军统领署在东直门内金太监寺衚衕正黄旗䕶军统领署在西直门内崇元观后寛街正白旗䕶军统领署在东四牌楼十条衚衕正红旗䕶军统领署在西四牌楼臭皮衚衕镶白旗䕶军统领署在朝阳门内骡市衚衕镶红旗䕶军统领署在西单牌楼报子街正蓝旗䕶军统领署在崇文门内干面衚衕镶蓝旗䕶军统领署在屯绢衚衕等谨按䕶军统领署向分左右四旗为二区今毎旗各立一署于办公为尤便云增凡㧞补䕶军由该统领㑹同本旗都统于本佐领下骁骑执事人养育兵歩军闲散壮丁内遴选善于国语弓马娴熟人材壮健者补用増凡训练月以初二初六十一十六二十一二十六等日歩射六次嵗以春秋擐甲胄骑射各一次或二次三年考騐一次均由统领督率叅校军士如法训练以严黜陟等谨按以上各条叙䕶军统领增十五善射王公大臣官员等共四十五阙拜唐阿兵丁等共一百二十阙善骑射二十阙善射鹄带翎者六阙余无定额增善扑善强弓处左右两翼翼领六员笔帖式六员善扑二百名善强弓五十名骗马人五十名教习十六名等谨按十五善射善骑射善射鹄善扑善强弓诸处俱无専署特派王公大臣管理增圆明园总统无定员掌翊卫之政令营总八人䕶军叅领八人副䕶军叅领十六人署䕶军叅领三十二人䕶军校副䕶军校各一百二十八人䕶军三千六百七十二人养育兵四百八十人等谨按圆明园总统员阙由本处奏请特简营总员阙于本营䕶军㕘领及京中䕶军叅领内由总统遴选拟正陪引见补授其䕶军叅领副䕶军叅领署䕶军叅领䕶军校以次遴选引见亦如之至副䕶军校笔帖式于䕶军内遴选䕶军于养育兵闲散壮丁内遴选均由总统考騐拔补增圆明园八旗䕶军营房八处分旗驻札增镶黄旗营房在树村西䕶军叅领等廨舍共六十有五楹䕶军校䕶军等官房共一千四百八十五楹正黄旗营房在萧家河北䕶军叅领等廨舍共六十五楹䕶军校䕶军等官房共一千四百八十五楹正白旗营房在树村东䕶军叅领等廨舍共六十五楹䕶军校䕶军等官房共一千四百六十四楹镶白旗大营房在长春园东北副䕶军叅领等廨舍共三十九楹䕶军校䕶军等官房共一千一百六十七楹小营房在长春园东䕶军叅领等廨舍共二十六楹䕶军校䕶军等官房共三百一十五楹正蓝旗营房在海甸东䕶军叅领等廨舍共六十五楹䕶军校䕶军等官房共一千四百五十五楹镶蓝旗营房在广仁宫西䕶军叅领等廨舍共六十五楹䕶军校䕶军等官房共一千四百八十五楹正红旗营房在安河桥西北䕶军叅领等廨舍共六十五楹䕶军校䕶军等官房共一千四百六十七楹镶红旗营房在静明园东北䕶军叅领等廨舍共六十五楹䕶军校䕶军等官房共一千四百八十五楹增内务府包衣三旗营房在陈府村东䕶军叅领等廨舍共九十六楹䕶军校䕶军等官房共四百有八楹其总管八旗及三旗䕶军印房在圆明园前红桥河侧增圆明园设堆舖七十有六日以营总䕶军叅领各二人副䕶军叅领署䕶军叅领十五人䕶军校䕶军七百六十人守卫增长春园设堆铺二十日以䕶军叅领一人副䕶军叅领署䕶军叅领四人䕶军校䕶军二百人守卫增清漪园设堆舖六日以副䕶军叅领或署䕶军叅领一人䕶军校䕶军六十人守卫静宜园设堆舖五十有一日以营总二人䕶军叅领一人副䕶军叅领署䕶军叅领十三人䕶军校䕶军五百十人守卫增畅春园设堆舖十有九日以营总一人副䕶军叅领署䕶军叅领五人䕶军校䕶军一百九十人守卫恭遇车驾行幸官军沿途清跸随时酌委增凡训练歩射骑射鸟枪歩猎及军政考騐均与八旗䕶军营同又于八旗营房内各设学舍以繙绎生员六人充教习分教本营肄业子弟等谨按以上各条叙圆明园总统增向导总统以前锋统领䕶军统领八旗副都统兼理于八旗前锋营䕶军营内选叅领侍卫四人前锋校䕶军校前锋䕶军六人佐之恭遇时巡省方以向导总统一人先期率官校诣车驾经行之地周览山川通桥梁夷险隘计程入告驾行佩橐鞬前导既驻跸以次日程途及驻跸之所奏交行在兵部晓谕阖营回銮亦如之驻跸御营及顿营看城均由向导总统先期指示饬所在有司修筑营盘等谨按向导官无定员亦无専署钦定日下旧闻考卷七十二钦定日下旧闻考卷七十三钦定四库全书钦定日下旧闻考卷七十三官署増提督九门巡捕三营歩军统领一人掌管门禁锁钥统率八旗歩军三营将偹以肃清辇毂协理刑名部臣一人掌叅酌刑律所属文职十有七人武职六百六十人员外郎二人主事二人掌句检旗营簿书司务一人掌稽察簿书兼理俸饷笔帖式十有二人掌文移繙译等谨按凡本属员外郎员阙咨吏部转行各部院遴选主事移送与本衙门主事选拟正陪由统领引见补授主事由司务笔帖式内简选亦如之司务于笔帖式内选拟正陪咨送吏部笔帖式咨吏部行各部院保送笔帖式简选拟调由吏部引见补用増歩军统领衙门在地安门外显佑宫之右廨舍共一百四十二楹等谨按歩军统领康熙十三年始行设立无専署雍正十二年以宣武门内京畿道衚衕内务府官房为之干隆二十一年管步军统领事傅恒以衙署偏在西南奏请与地安门外㡌儿衚衕礼部㑹同馆互易奉㫖允行堂上恭悬额曰风清辇毂前列训辞曰辇毂之间兵民杂处必寛严互用禁暴戢民然后九陌风清四民和㑹世宗御笔也増左右翼歩军翼尉各一人八旗歩军协尉副尉各二十四人掌董率守卫巡警扫除歩军尉毎旗满洲二十四人䝉古汉军各九人委署歩军尉毎旗满洲各五人䝉古汉军各二人掌分汛警夜清道诘姦捕盗歩军尉满洲毎旗各三人䝉古汉军毎旗各一人缉捕盗贼稽察姦宄领催二千三十一人歩军万七千八百四十七人等谨按歩军翼尉㑹该翼满洲都统䕶军统领各选骁骑恭领䕶军恭领一人引见补授协尉于该旗城门领副尉步军尉内选拟如步军营不得其人㑹同该旗都统于男以下骑都尉以上世爵内选拟正陪副尉于该旗歩军尉等官内选拟步军尉㑹该旗都统于委署步军尉云骑尉前锋䕶军骁骑诸校城门吏随旗行步之五六七八品官及调旗部员内选拟正陪委署步军尉㑹同该旗都统于云骑尉䕶军骁骑诸校及随旗行走之五六七八品官内选拟均引见补授捕盗步军尉于该旗步军尉内遴委増城门领内九门毎门二人外七门毎门一人城门吏同门千总内外门毎门均二人掌严启闭出入以稽诈伪等谨按城门领内九门以八旗满洲外七门以八旗汉军均于该旗步军副尉歩军尉内选拟歩军营无可升授者㑹该旗于骑都尉云骑尉内选拟正陪城门吏由该旗都统于前锋䕶军领催骁骑内选拟均引见补授门千总移咨兵部铨补增凡京师营房在皇城内者八旗满洲歩军宿卫之处九十所内城九门各设巡房左翼三百二十七所右翼二百九十九所分隶八旗满洲䝉古汉军门内皆令循环巡警附城列屋三千六百十有六毎旗各拨满洲䝉古汉军官兵挈眷驻防并于城门外各设巡房八间即令驻防官兵分班守卫外城七门设马歩兵巡房三百四十二所分隶巡捕三营巡守増内外城门各设班房更房内城百有五楹外城八十楹城上各设戍守望内城八十四所外城四十三所増信礟总管一人五品官八旗各一人掌监守白塔信礟等谨按监守信礟总管由八旗直年都统等以八旗三四品世爵及监守信礟官内简选十人引见补授监守信礟五品官该旗都统于骑都尉云骑尉䕶军骁骑校及六七八品官内拟正陪引见补授増中南北三营参将各一人游击各一人掌训练弁兵分驻巡缉守偹十有九人千总十有五人把总三十人掌分守营汛缉捕姦匪外委千总十有五人外委把总二十六人分汛协防随营差委马兵千四百四十人步兵三千五百六十人㑹等谨按巡捕三营恭将游击守偹以次升补均简选引见补授千总以把总选补把总以外委千把总及马兵并发营补用之人拔补外委千把总皆循次拔补増中营叅将分驻崇文门外抽分厰中营游击分驻正阳门外猪市口西南一守备署在宣武门外棉花头条衚衕东南二守备署在崇文门外上三条衚衕外正东守备署在朝阳门外大街外东南守备署在广渠门外关厢大街外正南守备署在永定门外海子墙守备署在左安门外黄家庄増南营恭将分驻海甸南营游击分驻宣武门外菜市口东南一守备署在正阳门外东小市西南二守备署在广宁门内牛街外南一守备署在西直门外西关外南二守备署在右安门外关厢外南三守备署在广宁门外大街畅春园守备署在海甸庄圆明园守备署在挂甲屯西衚衕圆明园千总署在水磨地方圆明园树村守备署在树村南把总署在瓮山东北静宜园守备署在香山买卖街千总署在四王府把总署在小屯村増北营叅将分驻宣武门外斜街北营游击分驻安定门外大关内北东守备署在正阳门外东河沿内北西守备署在宣武门外鐡厰外东北守备署在东直门外大街外西北守备署在德胜门外大关外西一守备署在朝阳门外鸡市口头条衚衕等谨按干隆四十六年以前三营弁兵廨舍之制如此増干隆四十六年奉上谕京师辇毂重地向来步军统领所管营务止分中南北三营地方本属广濶又西北昆明湖一帯离城较远稽查巡缉更觉耳目难周所有从前额设官兵不敷𣲖拨且营制亦有参差未协之处其应如何添设兵丁酌定营汛并管兵员弁及一切事宜着步军统领衙门㑹同各该部详悉妥议具奏增京城南北左右分设四营以合方位圆明园为圣驾毎年驻跸之处列为巡捕营之首原为南营今改为中营共为中南北左右五营等谨按中南北左右五营毎营各设叅将一员游击一员都司一员中营管辖园庭增设副将一员其营汛之制中营五汛南营六汛余三营各辖四汛毎汛千总二员把总四员经制外委六员额外外委三员増中营副将分驻海甸逰击分驻四王府都司分驻圆明园汛其畅春园树村香山三汛仍旧乐善园汛管辖西直门外及长河万寿街诸处増南营叅将分驻崇文门外逰击分驻菜市口其珠市口西南一汛以都司分驻余仍旧増北营四汛所辖以德胜安定东直朝阳门外石路北界为限叅将署在德胜门游撃署仍旧其德胜门守备改为都司余三门俱以守备管辖増左营四汛所辖自朝阳门石道之南至东便广渠左安永定门以东叅将分驻朝阳门游击分驻东便门都司分驻左安门外其朝阳东便广渠三门仍各设守备管辖増右营四汛所辖自阜成门以南至西便广宁右安永定门以西叅将分驻阜成门逰击分驻广宁门都司分驻右安门外其阜成西便广宁三门仍各设守备管辖等谨按以上各条叙歩军统领増火器营总统六人掌教演火器之政令八旗鸟枪䕶军叅领十有六人鸟枪骁骑叅领二十四人管鸟枪散秩官五十六人管礟散秩官四十人鸟枪䕶军校鸟枪骁骑校各一百十有二人管礟骁骑校四十人八旗满洲䝉古毎佐领下鸟枪䕶军三人鸟枪骁骑四人礟骁骑一人等谨按干隆三十五年奏准礟手马甲归併火器营操演礟房俱隶火器营管理増火器营衙门在东四牌楼西増凡训练嵗于七月十七日始至次年四月十八日止月以初四初九十四十九二十四二十九等六日演礟初二初七十二十七二十二二十七等六日演鸟枪初六十六二十六等三日校射春秋㑹操于安定门外教塲大操日随大队列阵合操于仰善洼毎年秋后奏请于卢沟桥演放子母礟得㫖率官军前往卢沟桥演放十日开演日祭礟仪节均与汉军同増左翼镶黄正白镶白正蓝四旗礟厰在东直门北新桥东教场康熙二十四年工部修建増右翼正黄正红两旗礟厰在西直门内桦皮厰康熈四十六年移建镶红镶蓝两旗礟厰在宣武门内城隍庙北増八旗火药厰旧在德胜安定二门外康熙三十一年奏明移贮濯灵厰及各门城上收贮増外火噐营房在长河西岸蓝靛厰后官廨一千二十四楹官㕔义学等房六十楹礟甲连房六千三十八楹围墙大门楼四座看墙八道周围门楼三千一百七十六座虎皮石院墙长二万七丈有竒曲尺墙三千一百四十座外围大墙长一千一百六十六丈有竒随门平桥四座墙脚下洩水沟二十五道䕶墙河长一千一百八十余丈有竒凿井十六建水房十六楹其西门外建翼长廨舍一所干隆三十五年奉㫖创建拨八旗满洲火噐营官员兵丁驻此増外火噐营西门之西设立大教场为八旗合操之地建演武㕔一座五楹抱厦三楹配殿六楹看守房四楹大门楼一座随墙门二虎皮石围墙长三十八丈四尺有竒㕔前月台三出陛以备合操时圣驾临阅干隆三十九年又于火噐营南门外蓝靛厰后设小教场以为兵士早晩较射之地等谨按火器营官署向止城内东四牌楼一处至操演训练俱㑹于安定门外教场干隆三十五年上命于长河西岸另立教场为外火噐营并建葢营房拨本营八旗满洲弁兵移驻俾羣聚环居便于演习仰见我皇上训练士卒之心至周且密矣等谨按以上各条叙火器营增健鋭营总统无定员翼领二人前锋叅领八人副前锋叅领八人署前锋叅领十有六人前锋校五十人副前锋校四十人什长五十人笔帖式四人前锋千人委前锋千人习云梯马步射鸟枪驰马跃马舞鞭舞刀水战驾船驶风之技翼领督率属随时训练等谨按水师习战于昆明湖而辖于香山健锐营又按凡翼领员阙于前锋叅领内由总统遴选拟定正陪引见补授其前锋叅领副前锋叅领署前锋叅领前锋校副前锋校以次升补亦如之至副前锋校员阙于笔帖式什长内选补什长笔帖式前锋委前锋以次拔补亦如之委前锋阙于养育兵闲散壮丁及八旗骁骑养育兵内拔补养育兵阙于壮丁内拔补増健鋭营衙门在静宜园东南围墙四角有碉楼四座共房二十二楹皇上阅兵演武㕔一座后有看城及东西朝房放马黄城等谨按演武㕔干隆十四年奉勅建立为健鋭云梯营肄武之地㕔内恭悬御书聨曰选士励无前逺宣伟绩练军垂有久永视成规圆城南门石额曰威宣壁垒北门石额曰志喻金汤皆御书北楼上及㕔南碑亭皆恭勒干隆十四年御制实胜寺记恭载入郊垧门实胜寺条内土城门五内设碉楼七处西城楼门一増健鋭营官兵营房在静宜园之左右翼共三千五百三十二楹碉楼六十八所増干隆三十二年御制演武㕔阅武作健鋭练精旅香山聚队居知方素嘉尔閲武便临予所向纠桓实宁夸声势虚展伸佈行雁偏伍列丽鱼抚壮诚欣矣问劳尚悯如借兹成伟绩耆定可㤀诸増干隆十五年御制赐健鋭云梯营军士食即席得句朕于实胜寺傍造室庐以居云梯军士命之曰健鋭云梯营室成居定兹临香山之便因赐以食是营皆去嵗金川成功之旅适金川降虏及临阵俘番习工筑者数人令附居营侧是日并列衆末俾预惠焉犹忆前冬月云梯始习诸功成事师古戈止衆宁居实胜招提侧华筵快霁初饮鱼何必惜可以逮豚鱼増干隆三十四年御制阅武诗自葺寳胜寺爰居健锐营铺敦恒借是开拓竟因成缅甸何无頼王师斯有征衆臣奉命讨耆定贵先声増干隆三十七年御制阅武诗八旗子弟兵健锐此居营聚处无他诱勤操自致精一时看斫阵异日待干城亦已收明效西师颇着名等谨按以上各条叙健鋭营増三旗虎枪营总统一人总领六人三旗虎枪六百人旗各二百人虎枪长旗各七人副长七人恭遇车驾巡狩虎枪总统总领日以十人佩虎枪于前导侍卫前行安营后侦虎豹出入备仗弩箭犁刀行田遇大兽则列枪从之奉㫖杀虎或追踪或寻山得实具奏有㫖则杀虎以献以首先刺虎一二人名奏闻如差往畿辅近地或于口外杀虎量地方逺近奏请简总统或总领酌带虎枪人前往选八旗善骑射者旗各叅领二人前锋䕶军校二人前锋䕶军十有八人共一百六十人行田时于䝉古围后列队随行兽有逸出围外者驰骋射猎以厉士气以整军容等谨按虎枪营总统总领等官皆御前侍卫大臣等兼摄之无定员亦无専署也原正统七年建王府于大明门之右遂营武成王庙于后军都督府原五军都督府在阙之西皆东向等谨按五军都督府久废考明史五军都督掌理军政所谓五军者中军左掖右掖左哨右哨也明初兵制亦有可观厥后更变不一日就废弛正嘉天崇之间提督武臣或用世胄纨袴或用阉竖専制未娴军旅惟务因循平时则空名支饷临事则束手无能此固立法之未精亦由用人之不当也今以五军都督府各条附之卷末以考其得失益可见我朝兵制精详小大相维竒正互应八旗劲旅整肃谨严翊卫无疆信足立极万世矣等谨按以上各条附原书五军三营团营及戎政府钦定日下旧闻考卷七十三卷七十三举正钦定日下旧闻考卷七十三举正三十五营原本五讹一㨿春明梦余録改钦定日下旧闻考卷七十三举正钦定日下旧闻考卷七十四钦定四库全书钦定日下旧闻考卷七十四国朝苑囿等谨按苑囿之设所以循览郊原节宣气序仰惟开国以来若南苑则自世祖肇加脩葺用备蒐狩而畅春园剏自圣祖圆明园启自世宗实为勤政勅几劭农观稼之所皇上绍庭继述每嵗恭值驾幸圆明园凡涖官治事一如内朝晷刻靡间其傍近园居若清漪静明静宜诸园规制朴略以备嵗时观省恭诵宸章惟以民依物候雨旸农糓为务今谨依次釐卷编录至朱彛尊原书如南海子高梁桥瓮山西湖玉泉山香山诸地皆载郊垧门今为摘叙分附于国朝苑囿各条后使有原委可证焉南海子在都城南二十里等谨按南海子即南苑在永定门外元时为飞放泊明永乐时复增广其地周垣百二十里我朝因之设海户一千六百人各给地二十四亩春蒐冬狩以时讲武恭遇大閲则肃陈兵旅于此圣祖御制南苑晩景诗薰风南苑翠斿回处处连云暮色催夜火煇煌盈帐幕离宫长待万几来圣祖御制驻跸南苑遣使恭进太皇太后鲜果诗日永离宫节候新薰风早已献嘉珍赤瑛盘内甘鲜果奉进瑶池第一人干隆四年御制南苑获野禽恭进皇太后诗积雪满郊垧三冬农务停鸣笳齐队伍布令疾雷霆马足奔如电鹰眸迅似星山禽味鲜洁飞骑进慈宁干隆五年御制秋日奉皇太后驾幸南苑即事八首嵗荷天恩庆有秋欣陪慈辇驾龙輶如京畿甸风光好万户欢声夹道周虞人建帜甸人随南苑秋清好猎时閲武此来兼省敛香风饼饵拂旌旗万物熙和大造中郊原辉映苑门红承欢仰识慈颜豫祇为天恩钖屡丰羽卫森翘出帝城顺时清跸此巡行金吾底事频传警便欲周知闾巷情十里秋光伯虎画一鞭斜日晾鹰台衆中抡得穿杨手琥珀光浓赐御杯扈从长承爱日晖五云高捧鳯舆翚问安户外亲调膳手射郊原鹿正肥离宫月影透书忩法曲时闻画鼓枞题柱吟余思徃事不知绛蜡炧银釭从来稽古戒禽荒宵旰勤劳敢刻忘懽乐正饶还止辇属车侍从有东方干隆十三年御制南苑行宫晩坐忆经畧大学士傅恒依然庭宇静朅尔研瓯闲一室澄心处两年睫眼间冲寒怀硕辅此际厯重闗所愿明天讨成功指日还干隆十四年御制去嵗冬月驻南苑行宫有忆经畧大学士傅恒之作兹以金川平定恭谒孝陵景陵冋銮取道南苑徃易州恭谒泰陵驻跸行宫见壁上旧题辄叠原韵早传三箭定稍得万几闲回跸经临便逾年想像间军声扬雪岭舆颂溢桃闗离聚何须论心同孰徃还干隆二十一年御制南苑行宫叠旧作韵孔林告祭礼成旋跸展谒孝陵景陵由赵北口取道而东经临南苑迁次逾宿循览旧题感时触绪辄仍原韵用述近怀离宫信宿重闗情绨几芸编触目清讵料鹿蠡仍计诈尚教颉利待擒生驱除已奏伊犁定旋转终归絶域平谟烈在天祈黙佑桥山东望蓟云横干隆二十三年御制南苑赐哈萨克布鲁特塔什罕回人等观烟火灯词欵闗定莋复存卭庆典频繁举仲冬为耀光明逮疏狄先陈曼衍引鱼龙灯火城南六十春重观因赉逺来人村民遥近扶携至不禁金吾例可循百道流虹贝阙朝光明彷彿上元宵田蚕事例虽云早已盼霏空六出飘后先接踵共来尊难学萧王闭玉门爆响连珠成㨗报便期早晩定坚昆风定时暄夜正长上弦魄影已腾光周家建子原正月想是嫦娥也为忙鳞集应教一视同避寒灯火夜深烘高张黄幕三巡罢讶似清凉万树中翠火明灯玉树攅化城蜃阁绛云端元宵预借休相拟惠逺宁为好乐观万幕高竿掲野灯半轮真是一条冰肩舆宴罢还行馆愓夕因心畏益增干隆二十八年御制二月三日幸南海子紫籞敷筵乍过颁春以后红门候仗方当作社而前念西蒙陪使将归俾南苑首途载遣时乃日长熊舘草痕细簇马蹄风暖鹰台林影徐翻鸠羽得气騐神臯温宴古苔已绽䨇槐循名知陆海膏腴新熘常飞一泊爰徴近卫还叅典属材官偶试初围不校司衡簿正值嘉彚昭苏伊始讵效三畋臻遐陬绥靖以还宁弛九伐眷尔朝元奉表未预随猎骑秋行咨予纪嵗留题频回忆军书夜治因抒即事以志縁情庆节难辞宴赏频诘戎欲示逺倈人櫜鞬御马非从鹿帕帻趋涂仰集鳞信宿言旋宁玩日羣生资养惜当春武成犹此不忘武王国声灵被海垠干隆三十六年御制海子行元明以来南海子周环一百六十里七十二泉非信徴五海至今诚有此诸水实为鳯河源借以盪浑防运穿嵗乆淤阏事疏治无非本计廑黎元蒲苇㦸㦸水漠漠凫雁光辉鱼蟹乐亦弗恒来施矰缴徒説前朝飞放泊迤南有台高丈余晾鹰犹踵前明唿其颠方广不十丈元院何以容仁虞二十四园冺遗蹟耕地牧场较若画是何有于国用资裕陵诏谕量斯窄所存新旧两衙门中官尔日体制尊一总督更四提督有如是夫势燄薰内虚外怨祸来乍大军曾此经南下阉逃不知何所之纵横路便黄羊射胜朝庑殿但存名颓坦落桷理榛荆葺为驷廐飞龙牧时得良骑出骏英沿其成例海户守刍荛徃焉雉兎否设概听之将无禽如杀人罪则何有少时习猎嵗嵗来猎余亦复摅吟裁五十年忽若一瞥电光石火诚迅哉即看平原䨇桞树叠为賔主凡几度世间万事付不知风摆长条祗如故干隆三十九年御制启跸幸南苑诗南苑迩来临弗亟去年今嵗两临加昨縁回跸奉金兹以落成礼碧霞习习风轻花放蕊蒙蒙露重麦抽芽因之更为思膏雨祈稔吾怀讵有涯等谨按南苑御制诸诗谨绎有闗纪述事实之篇恭载卷内余不备録南苑缭垣为门凡九正南曰南红门东南曰回城门西南曰黄村门正北曰大红门稍东曰小红门正东曰东红门东北曰䨇桥门正西曰西红门西北曰镇国寺门等谨按南海子旧辟四门本朝增之九门南苑总尉一人正四品防御八人正五品凡田于近郊设围场于南苑以奉宸苑领之统围大臣督八旗统领等各率所属官兵先涖围场布列镶黄正白镶白正蓝四旗以次列于左正黄正红镶红镶蓝四旗以次列于右两翼各置旗以为表两哨前队用白两协用黄中军用镶黄驾至围场合围较猎圣祖御制南苑行围诗苑中闲教阵无事静论邉不废时苗典思周天下先干隆七年御制射猎南苑即事诗旭影曈昽射綵斿虞旌初建趁中秋马嘶平野金声肃箭落轻莎露气浮增城门外接村垧禾黍垂黄菜麦青今日翠华凭赏处要知忧思几畨经靺鞈櫜鞬列羽林当秋文囿偶经临承平讵肯忘戎事万户饥寒更愓心翼翼堆场皆早稑累累悬架足秋壶豳风底用丹青笔十里烟郊入画图北红门里仲秋天爽气游丝拂锦鞯行过雁桥人似画踏来芳甸草如烟南苑宜秋宜猎时禾香风满赤鸾旗少年熟读相如疏每至欢娯鉴在兹榆槐黄染野花殷䇿渡时过水一湾千朶青莲万章锦却教人忆塞中山省耕省歛古曾闻望处西成意亦欣漫把丰年干隆十九年御制行围诗南苑临春暮青郊试小蒐畧观虞者技宛忆少年游劳衆宁堪亟携孙自有由翻犁见耕父谘穑每延留干隆二十年御制行围三首緑原小试佶闲骝俞骑鸿絧认五斿胜日寻芳兼示度雕龙何用赋春蒐露润青衢草气馣阳和举目化机含季登漫诩中䨇免一日䨇还倍彼三生风耳后最豪情付廿年前绣壤平不废武还思諌猎箇中吾自有权衡干隆二十三年御制行围三首春郊取便命春蒐弓燥偏欣手更柔緑野平铺天鹿锦好教亲试佶闲骝正谏相如信不诬习劳亦欲示蒸徒若云今古非殊致封建井田行得无小豝大兕曾何必四兎一麞适可哉顾语侍臣今较劣有人曾见少年来又御制南苑行围襍咏盘谷回銮携贵山栢冬苑景益萧闲先来大狝均曾预小狩应教视此间草枯广甸马蹄轻叠中非夸技擅精惊喜从他逺方讶欢唿騐我衆人情疎芜淡霭接寒林勒马凝思亦偶吟二十年前习猎我原无尔许创垂心干隆二十九年御制南苑小猎即事襍咏百年寺宇事重新卜吉落成展礼亲小猎却縁来宿便漫同冬狩拟时巡木兰回后射何曾马上金弓勉始胜却觉屈支失调习可应警语忘枚乗今来不是少年身择地徐驰谏猎循䨇兎中连犹觉愧何当竒事赋文人干隆三十九年御制小猎三首围墻近以种田周桞外平原佈猎驺适可而行适可止此来非特为春蒐业已围陈旷野间罢而弗用似躭闲设云爱物当春令尔雅曾无蒐字删磬控自知不及前挽弓毚兎获才连艳称䨇中仍嗤彼今日翻嗤衆亦然干隆四十七年御制仲春幸南苑即事杂咏南苑前年曾一过寒暄閲嵗迅逶迱手柔弓燥思典论小试春蒐仲月和于此习围忆少年朝家家法意深焉今仍命子孙曾軰一例遵行奕叶传北红门外水田治路便轻舆快览之苑内亦多宣剔处由来万事在人为平原早已列围场风作宣教罢猎行不惜畏劳将致议古稀遵养亦云当等谨按南苑行围御制诸诗谨绎有闗纪述事实者恭载卷内余不备録康熈二十四年圣祖仁皇帝幸南苑大阅择南苑西红门内旷地八旗官兵枪礮按旗排为三队圣祖仁皇帝率皇子等擐甲前张黄盖内大臣侍卫大学士及各部院大臣均扈从后建黄龙大纛圣祖仁皇帝周阅八旗兵阵閲毕驾还行宫特降敕谕申明军令宣示于大閲之地是日未阅前官兵均赐食阅后赐酒凡大䦧吉期由钦天监选择先期二日武备院设御营帐殿于南苑晾鹰台帐殿后设圆幄恭候皇帝躬御甲胄既成列兵部堂官奏请皇帝閲操驾临晾鹰台圆幄躬擐甲胄扈从内大臣侍卫亲军等均甲胄奏请亲閲队伍内大臣兵部堂官前导后扈大臣及总理演兵王大臣随从御前大臣侍卫干清门侍卫满洲大学士等均随行其次豹尾班侍卫随行又次黄龙大纛随行又次上三旗侍卫按次随行在火器营兵之后首队之前自左至右閲队一周还御晾鹰台帐殿兵部尚书进前跪奏请鸣角帐殿前䝉古画角先鸣次亲军海螺传令海螺以次递鸣声至鹿角前首队次队海螺齐鸣举鹿角兵闻击鼓而进鸣金而止麾红旗则礮枪齐发鸣金则止如此九次至第十次连环齐发鸣金三次乃止满洲礮至第七次停发连环发毕鹿角分为八门首队前锋䕶军骁骑排开驻立次队亦随进候鸣螺皆声喊前进两掖应援兵亦斜向前进以次及殿后兵进鸣螺而回大阅礼成驾御圆幄释甲胄驾还行宫每旗应赏馔筵五十席猪二十羊二十并薪炭等物于大阅日黎明王大臣等并内务府官尚茶尚膳人等公同监看务令煖食周徧等谨按大阅全仪及官兵器械旗纛枪礮金鼓各有定数详见大清会典兹不备载干隆四年御制大阅诗时狩由来武备脩特临南苑肃貔貅龙骧选将颇兼牧天驷抡材骥共骝组练光生残雪映旌旗影动朔云浮承平讵敢忘戎事经国应知有大猷干隆二十三年御制仲冬南苑大閲纪事诗廿年一举宁为数周礼分明节候论便设军容示西域伫看露布靖坚昆好齐以暇千旓飐既正还竒万礮喧风日晴和士挟纩非予恩也总天恩等谨按南苑大閲御制诗谨绎有闗纪述事实者恭载卷内余不备録大红门内更衣殿南向门二层大殿三间等谨按大红门南苑正北门也亦称北红门旧有南苑官署房三层共十有八间更衣殿干隆三年建殿内恭悬御书额曰郊原在望聨曰旧题在壁几行緑晓日横忩一抹殷其南为地藏菴东为小龙王庙圣祖御制海子北红门秋雨后行围戯作昼漏稀闻紫陌长霏霏细雨过南庄云飞御苑秋花湿风到红门野草香玉辇遥临平甸濶羽旗近傍逺林扬初晴少顷布围猎好趁清凉跃骕骦干隆十五年御制北红门外即景诗北红门外晓回銮雨后春郊料峭寒五鳯楼高直北望居庸遥列玉为峦青牟扑陇蔚蓬葱㣲雪侵晨一律融却忆龙沙宣郡外几多毳帐怨春风夜闻风盛愁无寐晓见雪消喜动容岂是喜愁太无定都来念里为三农别奉慈舆旋保阳纡途永定閲隄防将旬萱戺疏温凊此日询安谒夀康干隆二十八年御制入北红门小猎即事四首出城十里到红门近也虞丞典制存却厯五年方一至迅哉何以驻高奔朝家武备万方钦畧示西戎寓意深何必三驱诩他借此来本不为从禽苑中小猎心犹喜习气了知未易降臂痛虽然难射鹄马驰中兎尚连䨇广甸土苏多作泞挥鞭视马力徐驰为思积潦疏消处春种可能不误时等谨按御制北红门诗谨绎有闗纪述事实者恭载卷内余不备録元灵宫在南苑顺治年间世祖勅建等谨按元灵宫在小红门内西偏顺治十四年建干隆二十八年重脩三楹南向额曰宅真寳境内为朝元门中搆元极殿十有二楹圆殿重檐置门二十有四奉玉皇上帝恭悬御书额曰帝载元功聨曰碧瓦䕶风云别开洞府丹霄悬日月近丽神臯殿后为元祐门内为凝思殿重檐殿宇五楹奉三清四皇像御书额曰上清寳界聨曰颢气絪緼一元资发育神功覆帱万彚荷生成东曰翊真殿奉九天真女梓潼像西曰祗元殿奉三官像殿前穹碑二恭勒御制诗再后随墻宫门后围房十六楹中三楹为静室圣祖御制南苑元灵宫诗南苑元灵宫是世祖皇考建杰阁横霄峻清都与汉翔规模开壮丽星宿灿辉光碧瓦浮空翠金铺映日黄门当啼鸟静户有异花香细草沿阶发新槐拂槛凉纡回疏辇路藻彩绘雕梁警跸临仙境瞻依问谷王敬钦崇太昊继述忆先皇嵗月碑文古干坤事业昌茫茫扶大造皥皥体穹苍恭己身无倦斋心念不忘时巡非逸豫几暇岂游荒卫骑骖驔列华旄宛转飏南薰披万物北斗起千祥瑞气庭前见佳辰昼正长休歌白云曲吾道在惟康干隆四年御制南苑大閲谒元灵宫诗宫是皇曾祖世祖章皇帝建也敬依皇祖圣祖仁皇帝韵以志敬仰之忱时冬至月朔日閲狩金舆驾鸣驺赤羽翔千官分鹭序万姓仰龙光雪积平原白泥铺御道黄翠华来别苑初地散天香杳霭云生路萧森松泛凉星辰围斗宿丁甲䕶虹梁屏念瞻瑶殿䖍心礼素王若临钦在上作极愧惟皇祇以绍庭切何能与物昌律身懐监史敷化体穹苍文徳犹慙未武功不敢忘蒐苗遵古制逸豫戒禽荒簇簇云屯盛悠悠雾斾飏一阳初应律三白已呈祥渐觉条风扇新添丽日长觐扬吾未逮布治愿平康干隆十一年御制题元灵宫后静室诗紫府萧台太上家松篁拥作碧云霞岂因访道来丹地聊尔怡神凭緑纱妙契何须问婴姹虚皇犹自䕶龟蛇䨇楸恰似倪迂景只少翩飞三两鸦干隆二十八年御制谒元灵宫诗规制仿光明年深乔树成盖縁福万物讵是媚三清驱过可无顾入瞻祇屏营前题一再读今昔定谁名干隆二十九年御制谒元灵宫即事诗百年天宇焕今朝庆落涓辰对赫昭浮柱神扶俯寥廓洪阶躬陟仰岧嶤穆然匪冀乔佺遇颙若惟祈风雨调古栢䝉笼䕶悬圃㣲飔疑奏九灵箫等谨按元灵宫御制诗谨绎有闗纪述事实者恭载卷内余不备録旧衙门宫门三楹前殿五楹二层三层四层殿宇各五楹等谨按旧衙门在小红门西南建自前明本朝顺治十五年重加脩葺前殿御书额曰閲武时临第三层殿御书额曰爽豁天倪东壁题聨曰平野晴云横短障满川烟霭润新犁东间为佛室聨云七寳荘严成满字四花涌现得全提四层殿西间御书额曰清溢素襟东间聨曰短长诗稿闲中检来徃年华静里观中间聨曰入座韶光发新藻隔林山鸟试春声干隆九年御制旧衙门行宫叠壁间春晓之作参差緑影到书帷秋半何如春晓时即景忽忘原是我赓题试道复为谁傥来生意菊含蕊适去韶华花谢枝却哂未能离结习吟义犹自镇敲诗干隆十八年御制旧衙门行宫即事诗别殿前头书室连脩文曾记养痾旋岂知近膝翻成背尚冀承恩竟永捐丙舍长眠又隔载离宫不到已三年凭叅幻梦清宵里一枕钟声古寺邉干隆二十二年御制旧衙门行宫即事诗朴斵轩楹翰墨筵老榆晩菊景清妍春秋蒐狝寻常憩来徃光隂卅五年见猎宁闗动心喜习劳率欲以身先洛那服射非娴射示度因人有别权干隆二十三年御制旧衙门行宫小憩诗别馆向阳开收围系玉騋非闗问花桞率欲憩舆儓春雨全滋藓北寒始放梅小停旋移跸匪为豫游来干隆二十八年御制旧衙门行宫即事诗别馆驻旌斿森然古树稠庭轩去卑湿翰墨足优游潦盛将成圮年深事重脩絜思杜甫什不乐祇生愁干隆四十七年御制旧衙门行宫即事诗庚子壬寅忽隔嵗祇如瞬息度高奔予兹十二侍圣祖今乃七旬閲衆孙尘世流隂真是幻胜朝徃事漫重论拈毫新什续旧咏戞戞难哉去陈言等谨按旧衙门御制诸诗谨绎有闗纪述事实者恭载卷内余不备録䕃榆书屋三楹在后殿殿东转西为西书房南为书室等谨按䕃榆书屋额为皇上御书聨曰烟霞并入新诗卷云树长开旧画图西书房之南书室中御书聨曰雨足春郊亭臯开丽瞩风清书幌花竹有真香干隆九年御制䕃榆书屋作䕃榆书屋南苑旧行宫内曩时读书舍也佳䕃满庭緑忩半榻邈然有怀率尔成章我昔读书时对榆写襟怀我来读书舍榆树依然佳何人手种植緑隂满空阶抚兹重盘桓不肯易以槐春风韵谡谡秋月影皑皑罨忩纱緑緑栖鸟鸣喈喈占此书屋幽安得常汝皆等谨按䕃榆书屋御制诗恭载首见之篇余不备録平台楼之东另一所宫门三楹内殿二层等谨按二层殿内聨曰风经锦埭香犹细鹤歩兰皋篆欲斑后为佛室旧衙门西永慕寺大殿五间东西配殿各三间后为经库等谨按永慕寺康熈三十年建干隆二十九年重修寺额圣祖御笔也大殿奉释迦佛像圣祖题额曰香云法雨皇上御书聨曰心珠明映大千界性海常通不二门干隆二十八年御制永慕寺诗圣藻焕痕钗依依永慕怀见之于大舜盖以奉思斋翠䕃禅林叶緑回忍草荄猎余游净界诗句自安排干隆二十九年御制永慕寺诗永慕建康熈孝庄䖍祝釐遥年重焕若此日落成之佛岂故新系寺资脩葺为无须称大舜家法仰昭垂干隆三十二年御制永慕寺诗皇祖建斯寺追思荘后遥向年重葺宇此日又凭寮梵乐僧迎奏风旛心与飘问予永慕者钦曰在神尧等谨按永慕寺御制诗谨绎有闗纪述事实者恭载卷内余不备録徳夀寺山门三间东西建坊二大殿五间东西配殿各三间殿后随墻门内为御座房等谨按徳夀寺在旧衙门东偏顺治十五年建后燬于火干隆二十年重加脩葺东西二坊东曰化通万物西曰觉被羣生大殿奉释迦佛及阿蓝迦舍佛御题额曰慧灯圆照曰善狮子吼聨曰沙界浄因留月印檀林妙㫖悟风香又曰慧镜慈灯广种善根垂福祐溪声山色逺从贤刼证圆通院内穹碑二恭勒御制重脩徳夀寺碑记并御制诗章御座房三楹干隆四十五年改建东室聨曰禅味毎从闲里得道心常向静中叅西室聨曰竹秀石竒叅道妙水流云在示真常圣祖御制徳夀寺诗持身崇孝理清净契真如嵗久开金寺时来降玊舆干隆二十一年御制重脩徳夀寺碑记南苑徳夀寺创于世祖章皇帝御宇之十有五年规制崇丽庭中金鼎笵冶精致乐善堂集中所为赋寳鼎歌者也皇祖行蒐南苑时常临幸瞻礼越干隆二十年燬于火以其为列祖圣蹟所留亟命更造殿宇仍旧名以志弗忘工蒇所司以碑记请南苑为较猎地陂隰广衍草木丰美羽毛蹄角充牣沓嵗时之暇行围较射以蒐军实习武备其于佛事不相涉也而营建特为宏敞金碧丹垩蔚然杰构此岂徒以侈美观已哉洪惟我世祖肇造区夏乂安元元出水火而袵席之凡可利益斯民者罔弗脩举念大雄氏教能福佑羣生䖍致崇奉即一游豫亦不忘邀福庇民徳意兹寺之所为作也朕常幸南苑周视檐宇仰瞻像设睪然想见当日帱覆万有为民祈福之忱輙低徊不能去夫后人所以纉承前休者惟其心不惟其蹟则兹寺固其蹟也而前人所以垂示来兹者传其蹟乃传其心则兹寺即其心也郁攸弗戒遗趾仅在虽开天之迹懿烁海㝢无借一寺以传而歛时五福用敷钖厥庻民随在沾被流露于琳宫寳网间盛美庸可弗志踵而完之所不容己也后之人抚苑囿之繁盛仰兰若之荘严因以念开创时虽燕闲骑射设周阹逐禽左足以骋怀游目而祐庇斯民之思犹未尝一刻置其于法宫明堂之上更何如也则庻几勤民家法即一寺而昭示无穷而朕祇绍谟烈弗敢失坠之意亦借以表见云偈曰有大招提在南海子庄严楼阁照曜半空此南海子乃羽猎场飞者走者蹄者角者或羣或友纷纭霍绎云何其中有此净土以何因縁何徳慧故曰我世祖即如来身手扶金轮安立世界于凡世间跂行喙息十方生衆无不悲悯此悲悯心乃至刹那一瞚之间未尝闲断以故有时游幸兹苑行围较猎羽林佽飞期门七萃前唿后哨挽强摧坚足可快心为乐忘疲而是悲悯亦无不在以是因縁创此寳刹邀福庇民为游豫时叅礼之所花宫梵宇一一涌现成祇树洹香积珍施珠碧珊瑚种种瓌异厯百年来寳鼎特峙常新不坏无何一朝不戒于火曰非火燬世尊慈縁醒悟大衆如旧蔵物习见不觉一时失却惆怅追思思得复见还我旧观忽覩是物顿复本原了了在目欢喜讃欲胜于前时是一燬者正为显出此悲悯心指示后世然而是心不以寺见若竟无寺于何见心故今重建青鸳兰若金碧辉朗一如其旧礼斯寺者当思昔时讲武行乐不忘钖福普庇三千大千世界此悲悯心如金莲花随地涌出如长明灯六时不断如大云雨卉木药草随分受润则知今日重建殿宇乃是凭仗继续因縁阐如来心演如来事滋栴檀林䕶琉璃界厯千万刦利益衆生御制徳夀寺古鼎歌龙宫巍巍紫气轩辉耀榱甍焕崇垣寺名徳夀菴罗园刹竿高挂珊瑚旛停鞭卸辔山门前一滴欲寻曹溪源东瞻紫雾明朝暾清凉顿觉隔尘喧香浮寳殿谒世尊兀然古鼎吐云烟何人镕冶工雕䥴金翠斑斓厯嵗年上文雷回下云纭狰狞状𩔖狮子蹲籀书斯篆迹难分世次那辨癸与辛蝌蚪盘屈蛟龙奔周彛虞敦恍犹存葆精凝润疑琼璠寒光欲流不可扪日月照射轮朝昏濯洗全资雨露恩在昔盛事传横汾此鼎神异迈等伦我欲负之千蹄犍移向帝阙镇厚坤充以大武佐鱼豚万斤木火为之燔有实大亨养圣贤干隆四年御制徳夀寺诗招提建百年胜境压诸天树古龙蛇矫坛髙云雾连珠旛飘赤篆寳鼎羃祥烟暂去空林杳犹闻钟磬传干隆二十二年御制重脩徳夀寺落成诗以纪事閲嵗祇园致郁攸经营深意缅前猷固知一切有为法作如是观无可留尽洗何妨万縁浄重提依旧四禅脩从兹法雨霏金地泽润苍生百亿秋干隆二十八年御制徳夀寺诗花宫火刼后重新败是成因成败因调御丈夫都不较如然法尔示于人干隆三十二年御制徳夀寺诗收围临竺宇屏息礼金身松栢祇如旧殿庭已焕新迁中有常住义处即能仁古鼎益蔚翠那知秋复春干隆三十六年御制题徳夀寺诗殿堂重建又经年乔木茏葱祇故然下马入门早忘猎无僧守寺莫非禅风飘旛影演真偈鸟啄忩虚窥法筵大徳由来必得夀儒宗梵义有同诠干隆四十五年御制徳夀寺诗徳夀禅林成世祖尔时逹赖喇嘛朝何期一百经年乆又见班禅祝嘏遥适我东归西去便许其驻钖谒銮翘翻经掲律寻常谨可悟钟声披七条等谨按徳夀寺御制诗谨绎有闗纪述事实者恭载卷内余不备録闗帝庙山门一楹前殿二层殿后殿各三楹等谨按闗帝庙建自明嘉靖年间在徳夀寺西南里许本朝干隆三年重脩山门南向前殿奉闗帝二层殿奉真武后殿奉三世佛永佑庙山门三楹大殿三楹后宇九楹等谨按永祐庙在徳夀寺东南二里许康熈十七年建大殿曰延真殿中奉天仙碧霞元君御题聨曰漫教胜鬘霏花雨应有那伽卫法筵东西配殿东曰协佑殿西曰𢎞育殿后宇聨曰花宫具见严而妙别室还饶清且嘉皆御书干隆二十三年御制永佑庙诗永佑于何创仁皇祝太任经翻花落昼寺古树连隂雨足滋忍草春深多语禽欲寻少年蹟无处覔三心等谨按永佑庙御制诗恭载首见之篇余不备録钦定日下旧闻考卷七十四钦定日下旧闻考卷七十五钦定四库全书钦定日下旧闻考卷七十五国朝苑囿晾鹰台在永定门外南海子内大兴县界也等谨按晾鹰台明统志亦称按鹰台呉伟业梅村集谓晾鹰台本元仁虞院又明于慎行谷城山房笔麈谓元人以鹰坊为仁虞院据此则明之晾鹰台元之鹰坊及仁虞院皆一地也至元之晾鹰台顾祖禹方舆纪要云在漷县西南又元史至大元年筑唿鹰台于漷州其地距南海子凡九十余里元时又有鹰房在徳胜门外中乡见明张爵五城坊巷衚衕集皆别为一处与南海子无涉台高六丈径十九丈有竒周径百二十七丈恭值大阅之典例于晾鹰台举行详见前帙圣祖御制晾鹰台诗清晨漫上晾鹰台八骏齐登万马催遥望九重云雾里羣臣就景献诗来干隆三十六年御制射虎行虎圈养虎林丞守官家备物无不有饲以久徒费以多殪之毎试佽飞手南苑殪虎宜何处往例晾鹰台陈旅虎鎗比肩立周阹于莬欲避无去所出柙莫问谁之过曵尾那有勐风作槛中积威约致然马迁语固非虚播弯弧偶亦射毙之比孱兔耳何足竒木兰昔乃真射耳忆子布言今弗为等谨按射虎行御制诗为晾鹰台纪述事实之作恭载卷内宁佑庙山门三楹大殿三楹后殿五楹东西御书房各三楹等谨按宁佑庙在晾鹰台北六里许雍正八年建大殿奉南苑安禧司土神像恭悬世宗御题额曰薫风布泽皇上御题额曰福疆蕃育山门内碑亭一恭勒御制海子行诗诗载前卷干隆四十一年御制宁佑庙瞻礼诗海子居中地灵祠奉祀䖍来瞻仲春月建置卅余年松已龙鳞作碑新虬篆镌安舆频奉豫益夀祝绵绵双柳树池旁立崑崙石东偏高阜处石幢一等谨按双柳树在海子居中之地旧有古柳二株先后凋枯随时补植并䝉天章题咏遂为苑内名区矣有水一道为饮鹿池崑崙石在池之西四面恭勒御制南苑双柳树暨春云海户謡襍言诸诗东偏石幢恭勒御制甲子题句谨编载卷内御制南苑双柳树赋广甸春风躞春骑兮玉骢伊双柳兮宿识欣向荣兮菁葱念此地兮少游绪纷触兮吾衷昔曽损一独树孤踪伊谁补种新匹旧同其旧复枯賔为主翁而何新賔代嬗莫穷树不能言长言以通若夫东门徒期上林复起嵇康则夏月居之张绪则当年似已桓司马之金城所种攀枝泫然陶渊明之彭泽所栽酬觞醺矣虽亨屯之畧殊总未出乎情之所使也尔其枯杨生稊老夫得其女妻虽云过以相与何妨聊复宜之岂知夫何能故者曰世不再来者惟时则见牂牂老叶萧萧败枝强摇金以梳风慢冩玉以临池对嫩条而常觉忸忸忆昔侣而那置依依值秋风而不禁溘朝露而岂辞好事者怜之曰树可亡也名不可亡也幻者常之幻也常者幻之常也乃复移植新者而使成双焉盖经予见者三十年之间新旧迭为賔主者凡三矣嗟夫旧阅新而成故故何新之恒齐竒合偶而成双双何偶之弗离覩两树之如斯虽万事其可知暮而隠几若有星宿之昆前而言曰大椿过八千朝槿荣其后是谁之诗乎曩何为而弗惜今何事而余悲乎且夫建木则大五千围蟠桃则厯九万岁刦至数盈根蠧节瘁不闻名以实传实以名寄如两树之阅沧桑而永世焉昌昌生意未婆娑方来日月其正多不亡者存感则那言讫而去若尼拘使者之相过也干隆九年御制双柳树诗南苑双柳树厥名亦已乆临池弄清隂婉婉盖数亩岁月与俱深麋鹿相为友昔曾枯其一秋风自凄吼何人见怜之补种复成偶我闻未枯树却种曽枯后迭为主与賔遑论新兮旧曰名不如实斯柳以名寿干隆十一年御制南苑双柳树复枯其一叠韵志感种柳补成双双双期未久经年此一过独树临芜亩昔为旧者伴今待新为友停鞭契菀枯真似狮子吼彭殇本齐年賔主亦其偶大椿过八千朝槿荣其后底事重欢悲强分新与旧灵和傥悟此是谓无量夀崑崙石南面恭勒干隆五年御制南苑双柳树诗南苑双柳树昔年何葱菁两株立平原千丝织晩晴因循失其一独树若无荣至今行路人犹道双柳名岂无补植者枯萎率不生嗟哉草木质尚有相怜情徘徊不能去长歌代栁鸣又北面恭勒干隆二十八年御制春云诗春云吐西山弥空忽幡纚青郊方瀸洳已觉艰举趾弗雨斯乃佳旋聼风声起尽吹云卷去意乃为之喜囘忆往年春云生盼雨矣闻风便已愁那有喜之理人情好恶殊翻覆有如此又东面恭勒干隆二十八年御制海户謡海户给以田俾守南海子常年足餬口去岁胥被水以其有恒产不与齐民比赈贷所弗及是实向隅已我偶试春蒐扫涂仍役使蓝缕洵可怜内帑宁惜此一千六百人二千白金与稍以救燃眉庶免沟中徙并得贳春种青黄借有恃道旁纷谢恩菜色颇生喜尔喜我所惭过不他人诿又西面恭勒干隆二十八年御制襍言弗善马射者弓力欲其弱善于马射者弓劲乃气作臂痛歩射艰马射犹自若可与知者言不知如蜡嚼木兰九月囘数月久闲却春风小试蒐豪情殊踊跃狡兔连中双是盖夙所学以今屈支观一亦艰射着隔宿手已胮臂疚増于昨习逸所致然言之面先怍昭烈髀肉生其叹有雄畧枚叔讥肥脓命曰腐肠药襍言鲜错综借用自斟酌等谨按双柳树御制诗谨绎有闗纪述事实者恭载卷内余不备録南宫宫门二重前殿五楹后殿五楹再后西正室三楹等谨按南宫在南红门内里许门对苑墻康熈五十二年建前殿内御题额曰芳甸怡春聨曰暎窻黛郁千年树挿架芸芳四库书西间为佛室聨曰大自在因臻最上妙观察智悟真如后殿御题额曰景湛清华聨曰渌水亭前罗带绕碧山窻外画屏开又聨曰树将暖旭轻笼牖花与香风并入帘三卷房东间额曰畅逺襟聨曰景欣孚甲含胎际春在人心物性间西间聨曰草木惬生意风泉清道心后间聨曰入目景光浑似旧得心兴㑹每殊前再后西正室聨曰惬心雅得箇中趣澄景凭催象外诗内间额曰理趣干隆七年御制秋夕于南红门行宫对月有作去岁龙沙试秋狝闗山月色闲吟遣今宵桂魄还分明离宫照我无限情谁知㡬缺复㡬圆暗换今年与去年去年月即今年月何必视昔空怅然白露瀼瀼衣袂冷倚楹相对忘懐永干隆十八年御制南红门行宫晩坐诗旋跸临南苑行宫憩息便庭轩信潇洒书史足周旋窻纸今宵朗壁题前度悬治平何所就睫眼又三年干隆二十八年御制畅逺襟轩诗诡石弗罗墀纵观雅得宜盆花仍焙蕊树叶未抽枝适才临春仲无过坐片时逺襟付谁畅虚室不言知干隆四十一年御制畅逺襟轩口号曲室廻廊四靣围循名轩额似相违畅懐近逺宁因此笑属多言辨是非等谨按南红门行宫暨畅逺襟轩御制诗谨绎有闗纪述事实者恭载卷内余不备録新衙门宫门三楹左右垂花门内对面房十问前殿三楹后殿五楹等谨按新衙门在镇国寺门内约五里许建自前明宫门前铁狮子二上镌延祐元年十月制元时旧物也垂花门内对面房御题额曰迩延野绿东壁聨曰绿深草色轻风拂红润花光宿雨晴西壁聨曰树鸟鸣春声渐畅砌苔向日緑偏多后殿屏扆间恭绘圣容擐甲据鞍东间聨曰翠峯自冩王家画飞瀑常调雷氏琴西间额曰神游清旷聨曰披图自可寻山对得句偏宜选壁题皆御书干隆四年御制南苑新衙门行宫即事诗南苑重来羽骑驰离宫未御已经时新诗消遣闲中兴旧学商量静里知花笑迎人夸得意鸟吟为我话相思留连不是耽风景却惜年华暗转移干隆二十八年御制新衙门行宫叠旧作韵诗三处行宫两宿移春风小试漫淹迟无过武备示规意况逮文华进讲时昔往今来真迅矣民情物理慎思之皥熙未致伊谁责纵曰知难亦底为干隆四十五年御制新衙门行宫作衙门旧矣尚称新明季于斯驻内臣孰谓名当逊乎实试看假乃胜其真岁时聊以识庚子诗句奚堪阅丙申此去西陵叩七袠来年庆典那由陈等谨按新衙门行宫御制诗谨绎有闗纪述事实者恭载卷内余不备录后殿之东裕性轩五楹轩西为澹思书屋后为陶春室等谨按裕性轩东间为佛室聨曰经标窣堵云常䕶心印牟尼月共圆西间聨曰即境试抽思汩汩向荣且喜木欣欣轩东小室壁上恭悬世祖章皇帝御书唐李白清平调诗苑人因称为诗句房古秀亭澹思书屋陶春室皆皇上御书陶春室内聨曰明月松间照清泉石上流干隆十一年御制裕性轩题壁宿解读书乐时复与静宜幽轩搆离宫忆昔曽下帷几清无俗氛树古多乔枝春风此驻跸芸编一再披鸟语如相诉驹影不肯移欲去重徘徊长歌有所思干隆十九年御制裕性轩咏玉兰诗一树当庭万玉㽔春风别馆及芳时色香两字无余凈绨几凭叅性所宜缋冩春光得尔神去年题句壁间新较量含韵斋前树清咏饶他两度春干隆二十八年御制裕性轩诗几席有余清春风暂驻旌马嘶墻外革翚焕屋间甍稽古遥懐託居今静趣生玉兰犹未放小忆昔年情干隆四十一年御制题裕性轩诗性近人生初能率斯称道是轩额裕性命义诚云好有余之谓裕廓然祛急躁虚受应物来静守谢私扰所见实如斯全斯勉探讨干隆二十八年御制古秀亭诗度来十笏犹为少纳以三千亦觉余试凭緑窓静观物应知此语信非虚干隆二十八年御制澹思书屋诗宁夸芝篆余钗脚喜对芸编在案头驰马射麞近豪放澹思有借此优游干隆四十一年御制澹思书屋诗少时恒此读芸编思虑无分诚澹然今日思艰那语澹副名祗有别经年干隆二十八年御制陶春室诗春草绿侵堦春禽入聼谐陶春自老屋坐对始知佳干隆四十一年御制陶春室诗书斋清逺尘来驻仲之春编简都依旧柳桃已报新因知化工妙更切体元仁蒐骑平原待偶为底事频等谨按新衙门行宫暨裕性轩古秀亭澹思书屋陶春室御制诗谨绎有闗纪述事实者恭载卷内余不备录团河行宫一所宫门三间前殿五间后殿五间等谨按团河之源旧称团泊在黄村门内六里许河南北旧寛六十余丈东西五十余丈干隆四十二年重加疏濬复拓开数十丈团泊之流出南苑墻为团河又入鳯河又东南流与永定河合借以荡涤淤浊复同由大清河入海详载御制璇源堂诗及南红门外诗注宫内大殿前檐额曰璇源堂殿内额曰时与天游后殿抱厦前檐额曰涵道斋别宇为鉴止书屋皆御书干隆四十五年御制璇源堂诗团河本是鳯河源疏濬于傍筑馆轩断手三年未一到临㸔此日识长言非闗疎嬾身无暇惟爱朴淳志弗谖流出清波刷浑水资安永奠意斯存又御制涵道斋有㑹诗斋建书堂后临池俯淡然因之额涵道遂以凛临渊讵曰羡鱼谓亦思愿治焉贤良䇿虽读敢易视更弦又御制鉴止书屋诗结搆率临池是处富于水璇源言其实涵道言其理书屋别一曲爰名曰鉴止动实滥于面止乃澈其底澈底鉴斯明孰能混臧否偶来俯空澄心境两清美不波胜其波有鉴谓多矣干隆四十七年御制团河行宫作庚子于斯一度经兹来信宿跸应停落成则已数年阅题句那辞七字宁何必盆头花弄紫即㸔墻角柳含青因疏泉遂阙行馆知过论中早自铭等谨按璇源堂涵道斋鉴止书屋团河御制诗谨绎有闗纪述事实者恭载卷内余不备录东所大宫门三楹东西配殿各三楹九间房九楹河中敞宇三楹平台三楹石板房三楹石亭一水柱房二楹六方亭一河亭三楹圆亭一等谨按六方亭在北山之上御书额曰镜虹亭过河亭接苑墻之南其下即团泊之水流向苑外团河迤逦而入鳯河者也圆亭御书额曰云随亭龙王庙三楹半山房五楹西临河房五楹等谨按龙王庙在北山之上门外御书额曰珠源寺半山房前檐额曰拂云岫西临河房额曰濯月漪皆御书鳯河水一渠从西流至鳯窝村虽隆冬沍寒水亦不氷鳯河其形如鳯河源在南苑中流出东南隅至武清之堠上村河身深广以下填淤断续一遇伏秋雨潦㪚漫无归雍正四年命修水利查有凉水河发源水头庄贯南苑出宏仁桥东流至高各庄东北流抵张湾入运河乃于高各庄分流南引至堠上入鳯河故道一路挑挖过双口抵清沽港入淀河仍于分流之处各建一闸水小则闭东闸启南闸流入鳯河水大则闭南闸启东闸洩入运河次年河成宛平漷县武清东安一带积潦尽消桐林牛镇三间房等处开渠引水各营田数十顷等谨按凉水河即大红门外绕垣之水源出右安门西南鳯泉复合南苑之一亩泉及三海子诸水由马驹桥入运河是为苑内北源之水与南源之团泊鳯河经流回别干隆三十八年奉命疏濬共修河道八千余丈恭绎御制凉水河诗详註原委因其地属通州谨编载京畿通州卷内干隆四十一年御制南红门外作南苑行宫逐顿移东巡此日信遵逵红门外便烟村接厯览农桑兹始之秋麦已长春麦萌不教猎骑躏纵横柳围村识青云店忆我少年覔句行鳯河一再渡桥搘荡漾浑流毎借兹设使不为之字绕清波直㵼虑无遗大兴县境接东安儒士耆民载道欢绞缚綵棚申贺祝得无程督地方官干隆四十七年御制南红门行宫作南苑前秋未至兹兹来取暇跸教移无过一宿便当去暗数六年有所思旧日承欢那重得他时归政且奢期成吟掷笔付一笑纪事聊摹老杜诗等谨按南红门外御制诗详载鳯河源流形势有闗考证谨载于此原南海子在京城南二十里旧为下马飞放泊内有按鹰台永乐十二年増广其地周围凡一万八千六百六十丈中有海子三以禁城北有海子故别名南海子等谨按南苑缭垣实一万九千二百八十丈海子今实有五朱彛尊所引明一统志称一万八千六百六十丈中有海子三者实未详考禁城外北海子即今禁城外之积水潭详城市门原元制冬春之交天子亲幸近郊纵鹰隼搏击以为游豫之度谓之飞放原下马飞放泊在大兴县正南广四十顷北城店飞放泊黄埃店飞放泊俱广三十顷等谨按下马飞放泊即今南苑之地曰下马者葢言其近也至北城店黄埃店之飞放泊则别有其地今不可复辨矣原至顺元年七月调诸卫卒筑柳林海子堤堰三年七月调军士修柳林海子桥道等谨按柳林在今通州废漷县西与南海子无涉朱彛尊原书因元史本文合载二事遂并引入其实柳林距南海子㡬百余里矣原明宣徳三年十一月命太师英国公张辅等拨军修治南海子周垣桥道七年八月修南海子红桥等闸原正统七年正月修南海子北门外桥八年六月修南海子红桥十月朔上谕都察院曰南海子先朝所治以时游观以节劳佚中有树艺国用资焉往时禁例甚严比来守者多擅耕种其中至私鬻所有复纵人刍牧其即榜谕之违者罪无赦十年正月修南海子北门外红桥十二年六月修南海子北门大红桥天顺二年二月修南海子行殿大红桥一小桥七十五原正徳十二年正月己丑大祀天地于南郊礼毕车驾遂幸南海子原南海子距城南二十里方百六十里辟四门缭以崇墉中有水泉三处獐鹿雉兔不可以数计籍户千余守视毎猎则海户合围纵骑士驰射于中所以训武也原南苑方一百六十里苑中有按鹰台台傍有三海子皆元之旧也国朝辟四门缭以周垣设海户千人守视自永乐定都以来岁时蒐猎于此等谨按南海子旧辟四门本朝増为九门海户亦仍其制按鹰台即晾鹰台之别名详见南苑卷首晾鹰台条下原城南二十里有囿曰南海子一百六十里中有殿殿傍晾鹰台台临三海子筑七十二桥以渡元之旧也海子西北隅岁清明日蚁集成邱中一邱高丈旁三四邱亦数尺竟日乃散去土人唿为蚂蚁坟西墻有沙冈委蛇岁岁増长高且三四丈土人曰沙龙补南海子周环一百六十里有水泉七十二处元之飞放泊也晾鹰台元之仁虞院也明置二十四园补南海子本元之飞放泊元制大都八百里以内东至滦州南至河间西至中山北至宣徳府捕兎有禁以天鹅䳄䳓仙鹤鸦鹘私卖者即以其家妇子给捕获之人有于禁地围猎为奴婢首出者断奴婢为良民收住兎鹘向就近官司送纳喂以新羊肉无则杀鸡喂之自正月初一日至七月二十日禁不打捕着之令甲其苛政如是亦异乎文囿之刍荛雉兎者已钦定日下旧闻考卷七十五钦定日下旧闻考卷七十六钦定四库全书钦定日下旧闻考卷七十国朝苑囿畅春园在南海淀大河庄之北缭垣一千六十丈有竒等谨按畅春园本前明戚畹武清侯李伟别墅圣祖仁皇帝因故址改建爰钖嘉名皇上祇奉慈宁问安承豫毎于此停憩因在圆明园之南亦名前园云圣祖仁皇帝御制畅春园记都城西直门外十二里曰海淀淀有南有北自万泉庄平地涌泉奔流㶁㶁滙于丹稜沜沜之大以百顷沃野平畴澄波逺岫绮合绣错盖神臯之胜区也朕临御以来日夕万几罔自暇逸久积辛劬渐以滋疾偶縁暇时于兹游憩酌泉水而甘顾而赏焉清风徐引烦疴乍除爰稽前朝戚畹武清侯李伟因兹形胜构为别墅当时韦曲之壮丽厯厯可考圯废之余遗址周环十里虽嵗逺零落故蹟堪寻瞰飞楼之郁律循水槛之逶迤古树苍藤往往而在爰诏内司少加规度依髙为阜即卑成池相体势之自然取石甓夫固有计庸畀值不役一夫宫馆苑籞足为宁神怡性之所永惟俭徳捐泰去雕视昔亭台邱壑林木泉石之胜絜其广袤十仅存夫六七惟弥望涟漪水势加胜耳当夫重峦极浦朝烟夕霏芳蕚发于四序珍禽喧于百族禾稼丰稔满野铺芬寓景无方㑹心斯逺其或穱稌未实旸雨非时临陌以悯胼胝开轩而察沟浍占离毕则殷然望咏云汉则悄然忧宛若禹甸周原在我户牖也毎以春秋佳日天宇澄鲜之时或盛夏郁蒸炎景铄金之候几务少暇则祗奉頣养游息于兹足以迓清和而涤烦暑寄逺瞩而康慈颜扶舆后先承欢爱日有天伦之乐焉其轩墀爽垲以聴政事曲房䆳宇以贮简编茅屋涂茨畧无藻饰于焉架以桥梁济以舟楫间以篱落周以缭垣如是焉而已矣既成而以畅春为名非必其特宜于春日也夫三统之迭建以子为天之春丑为地之春寅为人之春而易文言称干元统天则四徳皆元四时皆春也先王体之以对时育物使圆顶方趾之衆各得其所跂行喙息之属咸若其生光天之下熙熙焉皥皥焉八风罔或弗宣六气罔或弗达此其所以为畅春者也若乃秦有阿房汉有上林唐有绣岭宋有艮岳金釭碧带之饰包山跨谷之广朕固不能为亦意所弗取朕匪敢希踪古人嫓美曩轨安土阶之陋惜露台之费亦惟是顺时宣滞承颜致养期万𩔖之乂和思大化之周浃一民一物念兹在兹朕之心岂有已哉于是为之记而系以诗诗曰昔在夏姒克俭卑宫亦越姫文勿亟庶攻若稽古训是钦是崇箴铭户牖夙夜朕躬栋宇之兴因基前代巖宿丹霞檐栖翠霭营之度之以治芜废有沸泉源汪濊斯在驾言西郊聊驻綵斿甘彼挹酌工筑斯谋莹澈明镜萦带芳流川上徘徊以泳以游因山成峻就谷斯卑咨彼将作毋曰改为松轩茅殿实惟予宜亦有朴斵予尚念兹撰辰经始不日落成岂曰游豫燕喜是营展事慈闱那居髙明遐瞩俯瞰聊用娯情粤有图史藏之延阁惟此大庑会彼朱襮郁郁沟塍依然耕凿无假人工渺弥云壑有鹢其舟有虹其梁可帆可涉于焉徜徉文武之道一弛一张退省庶政其罔弗臧尝闻君徳莫大于仁体元出治于时为春愿言物阜还使俗醇畅春之义以告臣邻圣祖御制避暑畅春园雨后新月诗园亭气爽雨初晴新月胧胧透树明漏下未眠思治道未知清夜意何生圣祖御制畅春园观稻时七月十一日也七月紫芒五里香近园遗种祝祯祥炎方塞北皆称瑞稼穑天工乐嵗穰干隆六年御制诣畅春园皇太后宫问安诗窣地青丝两岸围鸥波云影漾朝晖轻舟喜近瑶池境芳甸初开玉版扉却忆含饴心切切每亲色笑乐依依敬承孝治尊家法长奉慈宁袆鞠辉干隆七年御制诣畅春园问安皇太后命观园内所艺禾黍与与翼翼诚有秋也得诗一首占嵗今秋好祈年午夜曾仙壶叨泽渥寳稼应时登绣陇黄云合芳园懿赏慿泠泠朝露缀霭霭野烟凝宫府应无异农桑合并称艰难知穑事慈训敢钦承干隆九年御制午日诣畅春园问安诗蒲岸河洲泛玉津铜龙双辟问安晨祇因悯雨遵慈训未敢称觞答令辰黄帽龙舟闲浦溆緑枝虎艾缀楣桭分明旧嵗端阳景饶有新愁薄念频干隆二十六年御制诣畅春园问安诗雨中御园返敬为谒思斋旋看雩禋逮又当法驾排讵辞劳玉辔惧久濶萱阶奏对烟郊况端堪悦懿懐干隆二十八年御制诣畅春园问皇太后安诗皇州冬尚暖仙苑景如春温凊斯欣适起居此敬询率因成例事已觉濶多辰养志吾心切那论来往频干隆三十三年御制旋跸诣畅春园问皇太后安诗七日迅回銮一心殷问安膝前胜驰牍几上定加餐阶影祥曦永林光瑞露漙春郊农况好奏对博慈欢干隆三十五年御制恭奉皇太后至畅春园驻跸作游览田盘豫圣慈东还将欲跸西移万年共喜长康健三宿原应暂憩迟园里桃开虽不负树头风妬故如斯铨曹引见催明日两字敬勤吾勉之又御制端午日诣畅春园问皇太后安即事有作龙潭亲祷未昭灵例事龙舟概与停逄节敢因踈定省致斋仍复遣藩屏最怜出土禾将萎懒对挿门艾自馨懿训肫然相慰借并慙无以慰慈宁又御制诣畅春园问皇太后安作昨夜雨诚大慈恩免问安今晨晴更爽趋诣敬承欢水殿夏宜凊风疎浦正寛康强绵福履钖𩔖万方观干隆三十六年御制端午日诣畅春园问皇太后安诗雨润才三寸曰霑实自瞒敢疎午日谒那博懿懐寛依例菖蒲戸懒看糉黍盘两年阕庆节调幕愧无端干隆三十七年御制诣畅春园恭问皇太后安遂驻御园即事成什畅春养志冀娯亲来徃问安年例循遂驻御园期信宿适当子月景清真林无余叶山有骨冰出平湖水入神傍晩西南云气重翘思其雪麦根皴干隆四十年御制三月四日诣畅春园恭问皇太后安遂启跸徃盘山因成是什问寝诣晨朝喜瞻健倍饶奏闻将启跸并告即还轺乘马仍依旧寻诗若预要省耕春有例以近可知遥又御制盘山回跸诣畅春园问皇太后安因成是什往来才祇十余日仙苑芳春花绽皆回跸带星发行馆驻旌图晓谒思斋最欣超向精神健宁止如常食履佳惟是㨗音频系问慙犹无以慰恩懐又御制玉河泛舟由昆明湖往畅春园恭问皇太后安诗轻舸顺流下片时平渡湖易舆行宛转前苑到斯须速进兴居启欢承恩顾殊爱同纵资事惟敬以将愉干隆四十一年御制正月晦日诣畅春园问皇太后安遂还宫之作祭神祈社御经筵礼也勅躬各致䖍行庆忽看正月过问安遂以晦辰旋野含宿润麦冲露陌隠韶光桞飏烟此景较量诚鲜遇为欣然复为䕫然又御制诣畅春园恭问皇太后安遂驻御园有作夏凊冬温处总备昼安夕宴事胥宜为兹久驻钦承志遂致频来敬问怡政务原无间以息人情要亦体而随因之飒景御园揽林色丹黄入画时等谨按畅春园御制诗谨绎有闗纪述事实者恭载卷内余不备録畅春园宫门五楹门外东西朝房各五楹小河环绕宫门东西两旁为角门东西随墻门二中为九经三事殿殿后内朝房各五楹等谨按宫门悬畅春园额殿内聨曰皇建有极歛时敷钖而康而色干元下济亏盈益谦勉始勉终与九经三事额皆圣祖御书二宫门五楹中为春晖堂五楹东西配殿各五楹后为垂花门内殿五楹为夀萱春永左右配殿五楹东西耳殿各三楹后照殿十五楹等谨按春晖堂夀萱春永及西耳殿内额曰松鹤延年皆皇上御书夀萱春永聨曰璇阁香清露华滋蕙畹萱阶昼永云锦蔚荷裳亦御书干隆二十年御制诣畅春园问皇太后安诗上林行庆奉徽慈日日承欢祝介眉安乐歌中度华节矞卿云里驻瑶池栁祶福地争先发冰泮灵源不后期春永夀萱香穂细民依政要奏移时干隆二十四年御制诣畅春园恭问皇太后安诗平明传跸鳯城垣问寝钦先诣夀萱数兴居悬紫禁髙年颐养喜仙园便临御苑消清暇依旧明忩坐宴温砚匣琉璃宁虑冻每当触兴亦形言等谨按畅春园御制二诗为夀萱春永殿纪述事实之篇恭载卷内照殿后倒座殿三楹为嘉荫两角门中为襀芳亭正宇为云涯馆馆后渡桥循山而北有河池南北立坊二为玉涧金流门内为瑞景轩轩后为林香山翠又后为延爽楼三层九楹楼后河上为鸢飞鱼跃亭稍南为观莲所楼左为式古斋斋后绮榭等谨按嘉荫积芳林香山翠延爽楼鸢飞鱼跃式古斋绮榭诸额皆圣祖御书观莲所云涯馆额皇上御书园内筑东西二堤长各数百步东堤曰丁香堤西堤曰兰芝堤皆通瑞景轩西堤外别筑一堤曰桃花堤东西两堤之外大小河数道环流苑内出西北门五空闸达垣外东经水磨村趋清河西流则由马厰北注入圆明园自宫门至此为畅春园中路云涯馆东南角门外转北过板桥为剑山山上为苍然亭下为清逺亭由山东转为龙王庙过清逺亭沿堤而南河上筑南北垣一道中有门西向曰广梁门门内为澹宁居等谨按苍然亭清逺亭额圣祖御书龙王庙额曰甘霖应祷亦圣祖御书澹宁居前殿为圣祖御门聴政选馆引见之所后殿为皇上旧时读书之处额亦圣祖御书干隆四十年御制题澹宁堂诗忆昔垂髫嵗赐居曰澹宁无忘斯黾勉有勒在轩庭逺致要心泰志明惟徳馨虽云述格语而每切聪聴等谨按澹宁堂御制诗谨绎有闗纪述事实者恭载卷内余不备録大东门土山北循河岸西上为渊鑑斋七楹南向斋后临河为云容水态左廊后为佩文斋五楹斋后西为葆光东为兰藻斋渊鑑斋之前水中敞宇三楹为藏辉阁阁后临河为清籁亭佩文斋之东北向为养愚堂对面正房七楹为藏拙斋渊鑑斋东过小山口北有府君庙等谨按渊鑑斋佩文斋葆光斋兰藻斋蔵辉阁清籁亭养愚堂蔵拙斋诸额皆圣祖御书府君庙神像如星君旁殿奉吕祖像兰藻斋循东岸而北转山后西宇三楹为疏峯循岸而西临湖正轩五楹为太朴等谨按疏峯太朴二额皆圣祖御书太朴轩之东有石径接东垣即小东门溪北为清溪书屋后为𨗳和堂西穿堂门外为昭回馆清溪书屋之西为藻思楼后为竹轩等谨按清溪书屋𨗳和堂昭回馆藻思楼竹轩诸额皆圣祖御书𨗳和堂东穿堂门即恩佑寺佛殿后也干隆三十三年御制清溪书屋诗畅春园中是处为皇祖宴寝之所我皇考改建恩佑寺以奉御容干隆癸亥奉移于安佑宫逮今四十余年有司以修葺告成敬诣瞻仰并纪是什书斋朴斵碧溪邉玉几亲慿宛目前旰食何由希烈骏含饴惟是忆恩骈犹仍堂构秋风日迅速光阴卅六年况此轩皇成鼎处云天仰望益愀然等谨按清溪书屋御制诗恭载首见之篇余不备録恩佑寺建于苑之东垣内山门东向外临通衢门内跨石桥三殿五楹南北配殿各三楹等谨按恩佑寺世宗宪皇帝为圣祖仁皇帝荐福建于畅春园之东垣正殿内奉三世佛左奉药师佛右奉无量夀佛山门额曰敬建恩佑寺二层山门额曰龙象庄严正殿额曰心源统贯皆世宗御书殿内龛额曰寳地昙霏聨曰万有拥祥轮净因资福三乘参慧镜香界超尘皆皇上御书恩佑寺之右为恩慕寺殿宇规制与恩佑寺同等谨按圣祖仁皇帝为太皇太后祝釐建永慕寺于南苑世宗宪皇帝为圣祖仁皇帝荐福建恩佑寺于畅春园干隆四十二年皇上圣孝哀思绍承家法于恩佑寺之侧敬搆是寺名曰恩慕寺为圣母皇太后广资慈福正殿奉药师佛一尊左右奉药师佛一百八尊南配殿奉弥勒像北配殿奉观音像左右立石幢一刻全部药师经一勒御制恩慕寺瞻礼诗山门额曰敬建恩慕寺二层山门额曰慈云广荫大殿额曰福应天人殿内额曰慧雨仁风聨曰慈福遍人天祥开佛日圣恩留法寳妙现心灯皆御书干隆四十二年御制恩慕寺瞻礼六韵尊养畅春厯卅冬欲求温凊更何从天惟髙矣地惟厚慕述祖兮恩述宗圣徳宁资冥福报永思因启梵筵重阶临忍草韶光寂庭列祥枝慧荫浓忾若闻犹僾若见耳中音与目中容大慈本悟无生指渺息长懐罔极恭等谨按恩慕寺御制诗恭载首见之篇余不备録又按自剑山澹宁居一路至此为畅春园东路春晖堂之西出如意门过小桥为玩芳斋山后为韵松轩等谨按玩芳斋旧名闲邪存诚圣祖题额也雍正二年皇上曽读书于此干隆四年燬于火重建此斋玩芳斋额皇上御书韵松轩额圣祖御书干隆三十四年御制韵松轩口号韵松恒是聴风籁独喜今朝泛雨涛𢎞景清音鲜恺泽士元应占一筹髙等谨按韵松轩御制诗恭载首见之篇余不备録二宫门外出西穿堂门为买卖街南垣外为船坞门内别宇五楹北向等谨按买卖街建于河之南岸畧倣市㕓景物船坞内停泊大小御舟小船额曰月波大者一名吉祥舟一名载月舫北向房额曰西墅接无逸斋之东门矣由船坞西行数武即无逸斋东垂花门内正宇三楹后跨河上为韵玉廊廊西为松篁深处自右廊入为无逸斋门门内正殿五楹西廊内正宇为对清阴廊西为蕙畹芝原等谨按无逸斋额为圣祖御书康熈年间赐理密亲王居住嗣理密亲王移居西花园遂为年幼皇子皇孙读书之所我皇上御极后恭诣畅春园问安于此传膳办事丁酉大事后为倚庐之所斋内御书周书无逸篇后有御题十韵韵玉廊松篁深处清斋习静对清阴蕙畹芝原诸额皆御书干隆七年御制无逸斋诗无逸斋在畅春园中皇祖所建也葺而新之以为问安憩息之所得诗二首几有陈编览斋无玩物慿文渊企深汲道岸仰先登堂构期勤肯仔肩惧莫胜永惟心作所庭训倍钦承胜地宜慈豫髙斋味至言荷风凉拂簟竹气静当轩坐爱琴书润浑忘鸟雀喧壶中承夏凊膝下领春温干隆三十二年御制无逸斋诗全篇曽是屡书屏两字名斋括政经忆昔挥毫垂训典即今退食每延停七呜唿实致忠告四迪哲应缅懿型法逺莫先勤法近还殷来许慎聪聴干隆三十三年御制无逸斋诗退食起居余勅几临碧疏每因仰羲画可当读周书恭已三无奉春光万象如溪田景何若乘暇命轻舆干隆三十七年御制无逸斋诗寝门问安退别馆勅几仍事事罔敢忽孜孜惟用兢勤民恤彼隠授吏量其能黾勉所无逸神尧垂训曽干隆三十八年御制书无逸于无逸斋屏并识十韵名斋缅皇祖大戒述周公万世仰掞藻当年兹憩躬示端引未发切已惕无穷每以问安退于斯咨政同日勤恒励志云逸那萌衷爰更书屏上仍如勒殿中民嵓天命凛深叹永嗟通凡七端往复半千言始终依然此灵囿恧若奉卑宫即事遵家法惟钦对昊穹干隆四十二年御制无逸斋作本拟憩迟处何期苫凷居哀哀申此日厯厯忆当初因以绎周训无殊读礼书壁多侍颜什览更痛沈予等谨按无逸斋御制诸诗谨绎有闗纪述事实之篇恭载卷内余不备録无逸斋北角门外近西垣一带南为菜园数十畆北则稻田数顷无逸斋后循山迳稍东有闗帝庙东过板桥方亭为莲花巖对河为松柏闸闗帝庙后为娘娘殿殿台方式建于水中等谨按松柏闸河之东岸即兰芝堤西堤即桃花堤也闗帝庙额曰忠义圣祖御书凝春堂在渊鑑斋之西东室三楹为纯约堂其右河厅三楹为迎旭堂纯约堂东为招凉精舍河厅之西为湾转桥桥北圆门为憩云迎旭堂后回廊折而北为晓烟榭河岸以西为松柏室其左为乐善堂别院有亭为天光云影松柏室后出山口临河为红蘂亭自天光云影后廊出北小门登山东宇为緑忩山北为回芳墅红蘂亭东为秀野亭自回芳墅北转山口过河水中杰阁为蘂珠院等谨按凝春堂旧时无额因东室纯约堂为圣祖御题即称为纯约堂干隆十二年重修以奉圣母慈豫皇上御题是额今纯约堂额尚悬东室旧处堂内御书额曰𨗳和颐性松柏室额曰翠嵓山房北小门外山间磗门上镌极览二字蘂珠院緑忩诸额皆圣祖御书晓烟榭迎旭堂皆𨽻书天光云影红蘂亭皆篆书蘂珠院内额曰慿虚畅襟皇上御书干隆十二年御制纯约堂诗畅春园之纯约堂皇祖时所建也朕既奉皇太后驻跸于此因畧为修葺以供夏凊落成侍宴敬成近体轩榭贻皇祖佳名纯约垂凊温奉慈豫丹雘柍桭施今日成新落清和正好时指山倾北斗俯水是西池丽景忩中纳瑶图座上披即看阶砌畔应茁万年枝干隆十三年御制蘂珠院诗畅春苑湖中杰阁数楹上摩清颢下瞰澄波皇祖题之曰蘂珠院朕奉皇太后驻跸是苑每问安视膳于此信乎清都之境不老之庭也因成长律敬勒壁间镜里岑楼号蘂珠网轩四面逺山图尧年寳露犹霑树王母香华每降厨地是上清无暑境庭名不老列仙都六星又见朝南极鸾鹤纷随瑞霭扶等谨按纯约堂蘂珠院御制诗恭载首见之篇余不备録蘂珠院北埠上层台为观澜榭西河厅三楹东河厅四楹为坐烟槎台榭后正宇为蔚秀涵清后为流文亭等谨按观澜榭额为圣祖御书榭内额曰与物皆春及坐烟槎蔚秀涵清皆皇上御书干隆十三年御制九月五日诣畅春园恭请皇太后圣安即视事于观澜榭引见于大西门其地长楼横亘即皇祖曩时閲射处也爰亲御弧矢集近侍诸臣较射时惟深秋风髙日晶气候清肃弓手相调连发二十矢中一十有九儒臣侍列与观者援唐臣元武阙观射故事赋诗进览因用侍即齐召南韵成四律纪之畅春松柏茂南山王母楼台瑞霭间侵晓问安钦养志竞辰考政敢偷闲惟寅宗伯应轮直启事山公更合班次第奏挥还有暇便教玉靶一亲弯延楼横岭正相当遥见扶空树叶黄示俭已看霏细草纵禽底用献长杨论文谁继伯侨庶较艺原多斛律光安不忘危古有戒金川况未靖天狼忆年十二此唿嵩圣眷灵承衆不同每向月轮能中鹄遂䝉天笑亦颁弓玊墀肃列犹鸳鹭匡卫纷趋如虎熊我逊贞观能致治且循习射教臣工秋原馺娑一鸣鞭逺入烟堤近栁前横过緑残红重岭俯看云白菊黄天幞头𨗳中诚堪笑连网周阹未是田厯览西成堪额庆敢忘兢业诩丰年等谨按观澜榭御制诗恭载首见之篇余不备録蘂珠院之西过红桥北为集鳯轩轩前连房九楹中为穿堂门门北正殿七楹殿后稍左为月崖其右有亭为锦波度河桥西为俯镜清流等谨按集鳯轩月崖锦陂俯镜清流诸额皆圣祖御书轩正殿外檐额曰执中龢内额曰徳言钦式皆皇上御书由俯镜清流穿堂门西出循河而南即大西门延楼四十二楹其外即西花园之马厰也干隆十四年御制集鳯轩诗孟夏下浣之七日皇太后赐膳于畅春园之集鳯轩是地近大西门去嵗习射于此发矢二十中十九因用齐召南韵成诗四首勒于壁间兹以侍膳视事之暇陈马技以娱慈颜亲发十矢复中九且破其的者三焉圣母豫悦仙苑増春辄叠旧韵以志嵗月萱龄长此祝如山镜面轩斋图画间乐对清阴蒲节近欣陪色笑鳯楼间劝餐敬进仙厨膳视事旋催朝士班马技更陈新雨后遥峯澄景黛蛾弯封事筹裁惧弗当无私兢业奉元黄蒐材常冀空羣骏较武均期中叶杨每切祈年咨穑务岂惟问景赏烟光贤臣集事穷番服𤇺息今休戍白狼心殷爱日奉维嵩凉室温闺地不同喜向座前亲捧爵更看楼外竞弯弓髙冈萋菶将仪鳯闲馆蜵蜎陋射熊家法仪型巍荡近此勤民政亮天工窣地杨丝拂玊鞭兰舟遥待苇洲前试调驯马云中锦便泛澄波镜里天叠赋新诗酬胜㑹喜縁甘雨遍公田惕干未敢忘初志多故犹然忆去年干隆二十五年御制题集凤轩诗养志冬常驻园问安暇此题轩岂必雝喈真集所喜萋菶犹存抡材羣引广厦较射兼御西门寳额永辉圣日含饴敢忘深恩干隆三十五年御制诣畅春园问皇太后安诗望雨予心切相闗圣母同幸因霑渥泽可以慰慈宫砌草浓露池荷细引风敞轩宜夏凊集凤有萋桐等谨按集凤轩御制诗谨绎有闗纪述事实者恭载卷内余不备録集鳯轩后河桥西为闸口门闸口北设随墙小西门北一带搆延楼自西至东北角上下共八十有四楹西楼为天馥斋内建崇基中立坊自东转角楼再至东面楼共九十有六楹中楼为雅玩斋天馥斋东为紫云堂等谨按天馥斋牌坊前额曰目穷寥廓后额曰露澄霞焕紫云堂之西过穿堂北为西北门即苑墙外也又按自玩芳斋至此为畅春园西路再西则为西花园矣钦定日下旧闻考卷七十六钦定日下旧闻考卷七十七钦定四库全书钦定日下旧闻考卷七十七国朝苑囿西直门外高梁桥之北宫门五楹正宇为倚虹堂等谨按高梁桥在西直门之北其水发源于玉泉由昆明湖秀漪桥东流注此即长河也干隆十六年圣母皇太后六旬万寿自长河至高梁桥易辇进宫因建是堂皇上临幸御园每于此侍膳视事宫门额曰云楣星鄂与倚虹堂额皆御书干隆十六年御制题倚虹堂诗桥畔堂成辛未年大安登辇庆敷天崇基已见祥贻永盛典行将举继前来往每因裁咏什雨旸惟是厪农田虹光银渚一湾映春色皇州万禩绵倚虹堂西二里许为乐善园园门三楹北向等谨按乐善园门额皇上御书是处旧为康亲王园亭頽废已久干隆十二年重加修葺其上游与昆明湖相接为龙舸所必经云干隆十七年御制题乐善园诗乐善始康邸取义东平苍结搆逾緑野胜国为皇庄鼎革属故藩百载移星霜宴游旣冷落草树就芜荒亭榭早无存半立余頽墻地隣长河岸来往泛烟航凭眺念兴废为之长慨慷稍命复其旧芟秽疏污塘室宇何须多足令供徜徉回池日以清春翘日以芳由来歳月深峭蒨增林光人工久斯敝天然乆益彰舣舟一来憇妙理参幻常园名仍旧称况我曾颜堂道心惟竹素永言志其详乐善园宫门内跨小溪南为穿室东向曰意外味转石径而南为于此赏心内间北向为含清斋东为潇碧北为约花栏南有轩为云垂波动含清斋对河敞宇为池月岩云中穿堂为翠㣲深处内为藴真堂南宇为气清心逺别院有室曰鸾举轩等谨按意外味诸额皆皇上御书鸾举轩垣外是为园之南门干隆二十四年御制藴真堂诗藩邸园亭頽废久略加葺筑便如新古柯曽不烦修饰茈虒槎枒总藴真于此赏心之西南为又一邨左有亭为揽衆翠意外味之西穿堂为得佳赏西为兰秘室再西为环青渟碧兰秘室之北有宇为赏仁胜地等谨按又一邨诸额皆皇上御书园门内有楼为沖情峻赏东北为红半楼其旁峙岩上者为踞秀亭沖情峻赏之西南有室为画所不到东为揖长虹再东为䕃林宅岫内宇为古欢精舍等谨按沖情峻赏诸额皆皇上御书园门以西临河敞宇为自然妙有西室为风湍幽响再西有轩为诗画间为玉潭清谧亭为箇中趣亭北敞宇为坐观衆妙西出河口折而南有室为致洒然接宇为光碧涵晖稍东曰逺青无际后为云林画意再东有轩为心乎湛然折而南为緑云间等谨按自然妙有诸额皆皇上御书乐善园西三里许曰大正觉寺大殿五楹后为金刚宝塔塔后殿五楹塔院之东为行殿等谨按大正觉寺即朱彛尊原书所谓真觉寺也明永乐间重建金刚塔成于成化九年凡五浮图俗因称五塔寺干隆二十六年重修正殿额曰心珠朗莹聨曰般若演慈源妙通筏喻菩提宏觉路长炳灯传皆皇上御书塔东恭勒御制重修正觉寺碑文谨编载卷内御制重修正觉寺碑文自万寿寺迤东不二里而近有招提五塔离立衆因以寺所有名之实旧志所称大正觉寺者也朕敬为圣慈祝釐岁辛未旣命将作庀材营缮逮今辛巳星纪载周恭遇七旬大庆复出帑金是崇是饰所司以落成告且砻石请文攷梵典释佛义曰觉又曰佛像标身经标口塔标意故説根尘者以意为之因縁谭觉性者亦以意为之提摄世传阿育王建塔八万四千震旦仅得十之一若兹寺经始明永乐间西竺国师板的逹用一台五佛准印土金刚宝座成式俾大千情与无情咸知印可其于开宗也甚着而于资福也甚闳然观大慈氏如如不动意于何有彼芸芸者覔意了不可得则相率而求之相轮窣堵自凡僧初果以至辟支菩萨六重七重云尔是何异和南合十执丈六以求像执华严海藏以求口者哉反是以观震旦所标固不必意西竺之意而以无意利益羣生者虽放之遍满恒河沙数无尽意法界无二无别可也乃者楶梠交疏增辉初地华鑑宝铎具足庄严将诹辰侍辇过之畴不皈依回向晋无疆之祝乎嗣是每逢庆典其鸠工夙事长与六甲循环极无量八百鼻功德永弗替原大真觉寺在极乐寺西内有金刚座上置五小座藏如来金身永乐间西域中印土僧所献规制前此未有也原直觉寺浮图高五六丈许而上为塔五方陟其顶山林城市之胜收焉原真觉寺原名正觉寺乃䝉古人所建寺后一塔甚高名金刚宝座从暗窦中左右入蜗旋以跻于颠为平台台上涌小塔五座内藏如来金身金刚座之左偏又一浮屠传是宪宗皇帝生葬衣冠处前临桥桥临大道夹道长杨緑隂如幕清流映带尤可取也原成祖文皇帝时西畨班廸逹来贡金佛五躯金刚宝座规式诏封大国师赐金印建寺居之寺赐名真觉成化九年诏寺准中印度式建宝座累石䑓五丈藏级于壁左右蜗旋而上顶平为台列塔五各二丈塔刻梵字梵宝梵华中塔刻两足迹他迹䧟下廓摹耳此隆起纹螺若相抵蹲塔前有成化御制碑等谨按成化御制碑今无存原真觉寺塔规制特竒寺有姚夔碑记称永乐中国师五明班廸逹召见于武英殿帝与语恱之为造寺石台则成化九年所建也等谨按姚夔碑今无存正觉寺西五里许为万寿寺自正殿后殿宇佛阁凡六层等谨按万寿寺明万厯五年建干隆十六年重修二十六年再修初寺中悬永乐时所铸大钟内外勒华严全部共八十一卷名曰华严钟今移于城北觉生寺详见郊垧门寺门内为钟鼓楼天王殿为正殿殿后为万夀阁阁后禅堂堂后有假山松桧皆数百年物山上为大士殿下为地藏洞山后无量寿佛殿稍北三圣殿最后为蔬圃寺之右为行殿左则方丈寺内永乐时大钟今移置觉生寺正殿恭悬世宗宪皇帝御书额曰慧日长辉皇上御书联曰戒慧光中烟云皆般若清凉界外花石尽真如万寿阁额曰欢喜坚固大士殿额曰声闻普遍三圣殿额曰法云常住殿柱南面联曰性海波澄静涵功徳水福林䕃溥妙涌吉祥云北靣聮曰甘露洒诸天现清净身説平等法慈航超彼岸以自在力显大神通方丈额曰栖情物外聮曰爽气挹冲襟翠连空色明漪淡尘虑影借天光皆皇上御书正殿前恭立干隆十六年御制文碑亭二左为国书及汉字右䝉古字梵字假山之后恭立干隆二十六年碑亭二左为国书及汉字右䝉古字梵字又行殿内西间聮曰春物薰馨含慧业名禽宛转入闻思东间聮曰于淡泊中寻理趣不空色际忘言诠又聮曰树色溪光成静赏花香鸟语絶尘縁后院楼宇下穿堂聮曰花宫具见严而妙别室还饶清且嘉书室聮曰欣于所遇何空色乐在其间足古今又聮曰听松真偈演观水道心存皆皇上御书又按万寿寺之西路北设闗门内有长衢列肆北逹畅春园为万寿街居人称为苏州街详见苑囿门御制勅修万寿寺碑记自昆明湖循长河而东縁岸多乔林古木僧庐梵舍逺近相望广源牐西万寿寺实为之冠宏敞深静规制壮丽攷碑志建自明神宗初迄今二百余载矣朕时从舟过之干隆辛未之岁恭值圣母崇庆慈宣康恵敦和裕寿皇太后六旬大庆海内臣民举行庆典朕恭奉大安舆由畅春园道西直门至大内銮御所经兹寺适居其中且喜其嘉名符祝釐之意命将作新之更加丹艧绣幢宝铎辉耀金碧以偹临览传有之曰万盈数也诗书之称寿者曰欲至于万年曰万寿无疆又有万有千嵗眉夀无有害皆举成数以致其懽欣颂祷之诚而帝王世纪则谓天皇氏寿一万八千嵗地皇氏寿一万八千嵗人皇氏寿九千嵗合四万五千嵗则上古盖实有之非虚言也至释氏阿含经则谓四天王寿五百岁以人间五十岁为一日忉利天夀千岁燄摩天夀二千嵗兜率天夀四千嵗化乐天寿八千岁他化自在天寿一万六千岁摩身天寿三万三千嵗而曰梵天寿命无有大期古佛且有无量寿之号贝叶经函支那传译净衆敬持故凡以欢喜心作佛事植功徳林报罔极恩者咸有取焉我圣母大慈大恩沾被一切受气含生天上天下有识无识普徧周浃以是至仁备诸福徳升恒悠久纪算靡极斯固薄海若臣若民同心一词合掌赞叹愿申万年之祝而朕之以天下养颂纯嘏而引遐龄于万斯年称无量寿者随所至而三致意焉修葺工竣因有司之请勒文贞珉以纪岁月御制重修万寿寺碑文天纯祐我函夏旣屡丰钖羡俾恬养引年越大蒙疏逖爽胥昄章畊牧跻之春台是用大介盖贞元嘉㑹保㤗者兢兢乎千载一时而我圣母皇太后七袠庆辰适逢斯盛朕将率亿兆臣庶祝嘏延洪以圣节崇启经坛于万夀寺爰勅内府丹垩即工视干隆辛未例弗懈益䖍事载蒇系之辞曰维兹寺修建端委暨诸天无量寿义着在前文者无竢繁称矣曷记乎则敬颂我圣母爱民延禧之懿训以质言胪近事可乎向者东南耆耉颙迓安舆树颔翘趾者相属偶㑹偏隅赒赈朕上体慈懐载稽撰日閲丙子而丁丑閲辛巳而壬午迨取道展礼清凉则祥霙甘馧馞缤纷九㝢奄观倍稔揆诸古徳所云觉照佛心福利仁化何以加兹若乃西人敂闗诸师亟于捄焚拯溺朕荷天祖鸿庥寅承敢后每旁午擘画禀命璇闱备仰我圣母始事勤劬与成功之恺豫迄今流沙数万里悉古乌孙大宛勃律于阗诸部曲不啻偃修罗之弓㦸而亭以慧云沃以法雨同登极乐国土者我圣母寿世无量之心一我佛寿世无量之心而朕额手庆抃即愿以无量万世寿寿我圣母者庶于是焉徴实可记也夫遂绎其㫖而为之赞我闻法王法不受转轮转调御大能仁安车济五衍以兹寿者相超刼去圆满一万二万年迦叶那含阐至六万七万昆含拘留展次佛及初佛积万乃无算同声祝圣慈金口宣元典寿世而寿身真实义斯践佛云四部洲五烛乎燎旱化日诸衆生各各得饱暖是名恒春国有谷无不戬佛云彼罗刹种种方所限销兵穷荒徼薄海壹清宴是名大愿船浄域归重趼圣慈皆佛慈是谛参宻显懽喜证人天三唿善哉善干隆十三年御制题万夀寺方丈诗三度轻舟过一来方丈游地偏白足静松老緑隂稠驯鸽香台集凉蝉古树収略参今昔景门外聒清流又御制万夀寺口占赐方丈明鼎诗试问阇黎悟未曾与僧何不可言僧却怜佛子亲逢佛因识能仁有不能干隆二十八年御制舟过万寿寺戏题诗广源高水拍船脣船过祇园古岸滨识矣松篁三径路置之空色不言津爱他有力风前布笑我竟为门外人望雨忧愁得雨喜欲询调御属何因由万寿阁东穿堂入别院斋堂五楹为指钵思恩前宇五楹后为法坛为方丈由阁西穿堂入为行殿原万寿寺在广源闸西数十武殿宇极其闳丽寺左钟楼前临大道钟铸自文皇径长丈二内外刻佛号弥陀法华诸品经蒲牢刻楞严咒铜质精好字画整隽相传为沈度笔少师姚恭靖公监造近年自宫中移此击之声闻数十里有山亭在佛阁后可结趺坐原万厯五年三月建万寿寺于西直门外七里先是京师有番经汉经二厰年久頽圮穆皇帝重修未竟上移贮汉经于此中其正殿曰大延寿阁曰宁安重楼复榭隐映蔽亏寺后垒石为三山以奉西方三大士盖象普陀清凉峩嵋凡占地四顷有竒浃岁即成时司礼监大珰冯保领其事先助万金潞邸及诸公主妃嫔以至各中贵无不捐赀其藻绘丹艧视金陵三大刹不啻倍蓰等谨按宁安阁今改为万寿阁原万寿寺在真觉寺西二里神宗朝勅建丹楼绀宇㡬与大内等盖上幸山陵尝为驻跸地也方丈筑山上有广榭下峙小亭寺僧云先帝曾于此尚食后有圃数顷赐出万石大钟乃太宗时制昔悬于楼迩年有讹言帝里白虎分不宜鸣钟者遂卧钟于地原万寿寺在广源闸之西万厯五年太监冯保奉命作中大延寿殿五楹旁罗汉殿各九楹后藏经阁高广如中殿左右韦䭾逹摩殿各三楹方丈后辇石为山所取土处为三池山上三大士殿各一三池共一亭山后圃百亩寺碑大学士张居正奉勅撰先是文皇帝铸大铜钟内外书华严八十一卷铣于间书金刚般若三十二分向藏汉经厰于是有勅悬诸字日俾六僧击之天启中置不复击卧地上等谨按万寿寺明大学士张居正碑今已无存补西郭外万寿寺今上所建大内出一钟成祖时少师姚广孝监铸重八万七千斤径丈有四尺长丈五尺铜质甚古内外刻华严经一部华亭沈度所书铸时年月日时皆丁未今徙置之日为六月十六日亦四丁未相符事亦竒矣等谨按长河沿隄一带古刹甚多惟万寿五塔两寺内有行殿谨编乐善园后余俱详载郊垧门钦定日下旧闻考卷七十七钦定日下旧闻考卷七十八钦定四库全书钦定日下旧闻考卷七十八国朝苑囿西花园在畅春园西南垣为进水闸水北流注于马厰诸渠等谨按西花园与畅春园接皇上问安之便率诣是园听政西花园河北正殿五楹为讨源书屋左室五楹右为配宇再后敞宇三楹为观徳处等谨按讨源书屋额为圣祖御书左室额曰松响舜絃弹配宇额曰千峰出翠微与观徳处额皆圣祖御书正殿内恭悬皇上御制讨源书屋记圣祖御制畅春园西新园观花诗春光尽季月花信露羣芳细草沿阶绿竒葩扑户香寸心惜鬓短尺影逐时长心向诗书奥精研莫可荒御制讨源书屋记畅春园之西有屋数楹临清溪面层山树木蓊蔚既静以深溪之藻匪蒲伊荷山之禽匪哓伊歌额之楣曰讨源则我皇祖摛天文而垂擘窠也昔予小子日侍清宴之所今以问安视膳之暇亦每憩此咨政抡材肯构继志之衷久而弗敢懈葢尝深维讨源之义岂以其据浑浑之泉府似窈窈之洞天骚人寓意所为武陵桃源之比也哉孟子曰原泉混混不舍昼夜盈科而后进放乎四海朱子解之曰如人有实行则亦不已而渐进以至于极斯言也引而未发然内圣外王之学实櫽括而无遗夫水则有源人何独无是故尧舜政治之源也孔孟道徳之源也非特此也颉之书羿之射输之巧旷之音鹊之医僚之丸秋之奕无不各有其源或曰如是则其源已纷而流益莫可同矣顾尝论之圣人人伦之至而武周夷齐相反是得谓之同乎然其心之自安各行其至是则无不同故百越适京师则北辕朔漠适京师则南首南首北辕大不同矣及其既至则同故尧舜政治之源在心而孔孟道徳之源亦在心颉之书羿之射输之巧旷之音鹊之医僚之丸秋之弈何一不在心哉且夫天下之水其源多矣而海则无源无源正衆水之源则水之源亦在心昭昭明矣如是则圣人讨源之㫖直上接十六字之心传而非怡情山水之为益可知矣干隆七年御制讨源书屋恭瞻皇祖御笔诗廿年春色閟灵园徙倚空怀嵗月奔雨过药栏花解笑风回琴沼水添痕璇题耀日瞻飞白绮席当秋想弄孙心法从来含治法讨源深媿未穷源干隆十三年御制讨源书屋诗湖烟欲敛晓凉浮长乐朝回此憩畱要识溪山如旧日顿怜风物报新秋雨余荷气迎人馥风过竹声似管繁佳景便教成即景讨源终媿未穷源鸢鱼天趣适飞潜向逺虚明万景兼荻雨荷风三伏里红桥绿水一痕添尚书履向花问度侍史囊从栁外传岂以游观疎画接不因清宴忘朝干干隆十七年御制讨源书屋视事诗解作亦已息晨旸良足怡萱阶问寝退视事言临兹兹屋匪我作曰我神尧诒童年陪豫游卅载去如驰未敢乖宪章何有致雍熙忆昔勤政心抚景兴赍咨干隆二十三年御制讨源书屋对雨诗昨日慈辇扶赏荷今朝问安仙苑过退即书屋理庶政密云忽隠西山螺殿廷教射有故事昼长值此几暇多更畨引见已颁勅院外早则侍卫罗罢之翻厪劳来往宁趂未雨观如何抨絃发羽不数队须臾飞㸃倾滂沱塞山较猎忆往嵗习武那辞烝涉波中的有赐视各艺湿衣之赉仍同科陡怀三军冐炎潦不遑他矣攻蓬婆干隆二十九年御制讨源书屋对雨诗渥羽刚欣数日晴朝来解作应时行询安退憩资搜咏视事畴咨慰利耕乍见庭凹起泡影更闻牐口落泉声片时西北旋开朗宜麦宜禾总惬情干隆三十年御制讨源书屋对雨诗昨日天中奉赏凭侵晨仙苑问居兴甘霖既渥还优霈农谚无妨更絶胜聴处熘声原不改望来涨影已徐増政勤材选弗遑逸别为衣濡例赐仍等谨按讨源书屋御制诗谨绎有闗纪述事实者恭载卷内余不备录园西南门内为承露轩后厦为就松室东有龙王庙等谨按承露轩就松室额皆皇上御书西北有门即西花园之大北门也干隆三十二年御制承露轩诗松轩潇落有书筵树古全赢铜铸仙试看瀼瀼承瑞露依然宝瓮见尧年又御制就松室诗搆室实非难老松特艰致因教室就松满院覆凉翠拂檐聆谡声迎窓盼古意据牀小息偃寓怀得别寄丈夫不轻从子舆训此义等谨按承露轩就松室御制诗恭载首见之篇余不备录畅春园西北门内正宇五楹后室三楹旧称为东书房其右为永宁寺寺内正殿三楹配殿各三楹后殿五楹内供十六罗汉寺门外为崇台台后为船坞等谨按永宁寺正殿额曰调御丈夫圣祖御书又额曰智光普照聨曰宝幢时䕶曼陀雨金界常函般若珠皇上御书永宁寺西为虎城稍西为马廏再西为閲武楼等谨按閲武楼额曰诘戎扬烈聨曰辑宁我邦家以时讲武懋戒尔衆士于兹课功又聨曰讲武惟期徴有福居安每念式无愆皆皇上御书干隆四十二年御制閲武楼作节前閲武甸场寛组练生光了弗寒可勿用仍要以备不忘危敢恃其安新疆旧部兹同扈北貉西戎许并观破险冲锋或经见正旗堂阵俾初看销兵气共阳和鬯训旅心殷扬觐难示义方还颁礼赐武臣英重诩登坛等谨按閲武楼御制诗恭载首见之篇余不备录西花园之前有荷池沿池分四所为皇子所居南所门三楹二门内正殿五楹东廊门内正室九楹西廊门内正室五楹南所之东为东所门三楹门内正殿五楹西廊门内正室二层再西正室七楹由东所而西为中所门三楹门内正殿五楹东廊门内正室三楹东为垂花门正室二层各三楹西廊门内正室二层各三楹南所之西为西所门三楹门内正殿五楹西廊门内正宇二层丹稜沜水在宛平县西等谨按畅春园宫门之南有菱池俗称菱角泡子者相传即丹稜沜水其源自万泉庄北流而来旧説多讹御制万泉庄记为釐正之沿隄而南则逹圣化寺泉宗庙也出小西厰之南门二里许为圣化寺北门门内西为河渠东为稻田前临大河山门三楹对河为髙台大殿五楹二门内三皇殿五楹西角门内为观音阁东角门龙王殿三楹后星君殿三楹等谨按圣化寺大殿额曰香界连云观音阁额曰海潮月印圣祖御书圣化寺内檐额曰能仁妙觉聨曰三藏密㣲超色相十分安穏得津梁皇上御书圣化寺山门外左右建桥由东闸桥度河迤西为北所宫门三楹正殿五楹西院正殿三楹左为虚静斋临河为欣稼亭等谨按北所正殿额曰青翠霄汉西院正宇额曰和风霁月中及虚静斋额皆圣祖御书宫门内额曰怡庭柯与欣稼亭额皇上御书干隆八年御制西园泛舟至圣化寺诗万泉十里水云乡兰若闲寻趂晓凉两岸绿杨蝉嘒嘒轻舟满领稻风香逺山螺黛暎澄潭润逼溪村绿意含谁向萧梁庾开府帧头买得小江南淰淰轻寒上葛裳物情人意酿秋光芰荷惆怅西风里作意临波艳晩妆苾蒭一滴觅曺溪觅得曺溪也是迷何似无心间逐景好山迎我作诗题连朝甘雨活彫枯水畛山畦翠更腴犹见西峰云气润阿香重展米家图干隆九年御制泛舟至圣化寺诗万泉十里接西湖两度舟行忧喜殊一夜甘霖盈尺泽髙原下隰总回苏两岸溪田一水通维舟不㫁稻花风课耕农父蓑台笠只此忧欣尔我同润逼林轩露气清卷帘天水净长空黄庭七字何须悟人在和风霁月中干隆三十一年御制由万泉隄上至圣化寺即景襍咏畅春本就戚园筑稜沜犹堪遗蹟寻咫尺万泉资灌溉重教相土一详斟甲申疏治起农功泉利犹遗可扩充春仲鸠工辟塍甽稻秧今看已菁葱沙泉大小滙成池潴蓄宣通实頼之利在农田合祈报经营方向搆神祠宛转循隄竺宇通清溪左右绕烟宫仲春曾此一停跸又觉流隂瞥眼中闻斋精洁足盘桓烂漫阶前绽牡丹春雨频滋风复少枝头花朶大于盘芟葑剔淤前嵗为引泉曲注已成池斋傍仍有余间地可作稻田命垦治干隆八年御制虚静斋诗虚静斋皇祖旧题额也感而赋此守静志常虚致虚心斯静一二二而一泊然万虑屏是语古圣传皇祖得要领六十一年间用此安万井孙臣诚愚芚汲古乏修绠身肩乃知劳况多媿衾影别墅閟松云近此招提境欲验农桑功因揽湖山景窓虚古梧翠座静天籁冷寻流未逢源安得亲质请言念噢咻恩潜焉涕泪永干隆十三年御制虚静斋小憩诗长隄界西湖万泉居左侧因成内外河别业隣香域土阶示俭规斋额垂遗则易舟就路便倚槛聊憩息松涛泛翠寒峰黛多古色布席顿经年聴漏无停刻干隆二十九年御制虚静斋诗祗园前有读书轩虚静标楣圣藻存久别无端惊往事每来辄复忆深恩凭窓不改虚中趣坐席偏欣静可论挑刬茭泥引泉眼为穿新脉自溪源等谨按圣化寺虚静斋御制诗谨绎有闗纪述事实者恭载卷内余不备录自北所东桥转西重檐宫门内正殿三楹为含淳堂殿后重檐佛楼一楹其右临池正宇五楹佛楼后正宇六楹为得真斋其西为带嵓亭东为羃翠轩轩东为仙楹佛楼东宇为湛凝斋左为敷嘉室仙楹之东为襟岚书屋稍南循廊而西为瞩巖又南敞宇曰泉石且娱心等谨按含淳堂湛凝斋仙楹诸额圣祖御书得真斋带嵓亭羃翠轩敷嘉室襟岚书屋瞩巖楼诸额皆皇上御书含淳堂聨曰水镜湛阶前近含清景松云生栋里上契淳风湛凝斋聨曰波影湛空明檐楹澄照林光凝碧净几席含清皇上御书干隆三十二年御制含淳堂诗青山环绿水堂据水之滨圣藻额犹焕含淳义最亲禽鱼适性趣草木亦天真底识䝉庥处贻予乐利民又御制题得真斋面水水依砌背山山倚楣回环挹明净暎带味华滋花木含佳趣琴书得静怡问予真意託端在雨旸时又御制羃翠轩诗筑室乔林下菁葱羃翠隂天然得庇䕃自尔效深沈六月那知暑假山成古岑偶来值斯暇便与染毫吟又御制赋得仙楹一幛仙楹对双珠圣藻张乐山学尼父寓意缅轩皇日照林岑影烟生紫翠光敢云肯斯构实觉见于墙又御制湛凝斋口号碧水澄潭波不兴凭栏欣俯湛而凝心如髙密犹邻市恰似招提入定僧又御制题敷嘉室虚榭临池近平铺镜影空波光玩座上山色入窓中吟倚兴无竭清嘉致不同当前参位育犹在扩而充又御制襟岚书屋诗一溪绿水横拖带半障青岚斜展襟设问㑹心何处是洒然而静澹而深又御制瞩巖楼诗跨水书楼更瞩巖巖情水态绿窓衔讵惟一晌供游目兴㑹于斯正不凡等谨按含淳堂御制诗恭载首见之篇余不备录圣化寺北门有行殿二所东距行殿二里许为东门门内为永宁观等谨按永宁观大殿额曰翊辅北枢圣祖御书钦定日下旧闻考卷七十八钦定日下旧闻考卷七十九钦定四库全书钦定日下旧闻考卷七十九国朝苑囿泉宗庙建于万泉庄缭垣三百九十四丈庙南为池左右立坊二庙门三楹榜曰泉宗庙庙内为涵泽门三楹正殿三楹左右为配殿后为枢光阁上下五楹左右配殿各五楹等谨按泉宗庙东西亭苑两所门内碑亭二西亭恭勒御制泉宗庙记碑隂㳟勒丁亥御制诗东亭㳟勒丁亥乙未御制诗庙前东坊额曰禹甸原隰曰既清且平外聫曰䟽濬㑹其归万原统一品题随所托实总循名内聫曰循玉岫明湖于焉映带导西勾东雉因之委输西坊额曰豳风画图曰廼疆廼理外聫曰露剡亚鳞塍溉从谷口云浆分乳窦溯得源头内聫曰夏木霭东菑烟中飞鹭春渠萦北渚云际疏龙正殿额曰普润殿殿内供龙神像额曰灵源广济聫曰溯委仰凭依万殊有本濬川资利用六府惟修龛聫曰千顷沃丰穰神贻之福万源资挹注水得其宗枢光阁内供真武像阁下供龙王龙母神像额曰涵元溥利与涵泽门枢光阁诸额皆皇上御书御制泉宗庙记万泉庄之记记泉之源委泉宗庙之记记神所凭依或曰泉之数以万而神之祠惟一其以一贯万之㫖乎曰然又曰知一以贯万则玉泉山天下第一泉不既有祠乎其亦可以概之矣而又为是若殿宇若像设者不已多乎曰否奚以然然乎然奚以否否乎否于是申其义而诏之曰天一之精流而为水四渎四海一水而已综而括之其神惟一散而分之各有所司非特此也一黄河而神之祠不啻数百十此谓之非合且不可而谓之是分又岂得乎故泉之所在神斯在焉则吾之搆殿宇而严像设之意其亦如此而已矣且玉泉之水自西山诸泉伏流而来其义已见于向记兹万泉之地实近长河之东堤其伏流隠脉至此而一蓄一现于是乎泛滥演漾溉町塍而资挹注仍一玉泉之功用也则以河渎神祠例之实亦不见其异而又何必言同哉祠之后为杰阁奉北极以镇之葢亦取乎元武主水之义而所以崇肸蠁祈昭佑永灌注之利无旱暵之虞重农兴穑则吾之意实在斯乎实在斯乎因为之记而泐之庙前干隆三十二年御制六月四日诣泉宗庙瞻礼遂奉皇太后游览诗祠建泉宗始昨春落成此日礼泉神为开稻町资输注亦搆松轩备豫廵皓日宜𤾉辉綵栋薰风递爽奉安轮园楼拾级犹堪望香在緑畴乐是真干隆三十五年御制出畅春园门自隄上至泉宗庙襍咏政务详裁无逸斋余闲未报午时牌出园一揽泉宗胜减从何须法驾排自南流水落鸣湍停注溪田冻尚寛未是灵台推歩舛候迟因闰致春寒泉出万泉原㵼北石桥惟賸説巴沟春明日下胥差记安得髙梁有逆流灵源不冻玉泉同五里而遥莅梵宫颇有亭台各缀景遂教散步自西东又御制出畅春园门自隄上至泉宗庙即景襍咏清晓起居谒夀萱遂乘几暇出园门水田千罫都芃緑多少殷心箇里存暑雨全收快霁宜豆苖稻穗曝秋曦所经见固堪欣慰未见还愁可若斯沙隄宛转栽桃栁春仲经斯花未开茂叶长条忽尔许流隂五月倐过哉肩舆轻拂晓风凉泉上祠无六里强最是新秋澄爽气暂教停跸赏烟光等谨按泉宗庙御制诗谨绎其有闗纪述事实者㳟载巻内余不备録东所内院中南宇三楹稍南为曙观楼上下六楹楼西山后敞室三楹东北为挹源书屋右有六方亭南为观澜亭亭北为扇淳室东为向緑轩三楹北为主善堂堂西为秀举楼上下八楹右有正㕔三楹主善堂北为湛虚楼上下各三楹等谨按曙观楼挹源书屋观澜亭扇淳室向緑轩主善堂秀举楼湛虚楼诸额皆皇上御书秀举楼下御书聫曰诸峯秀起标髙朗一室包涵悦静深干隆三十二年御制曙观楼诗小阁临墻外沙泉座里披夏中拍隄岸风处漾涟漪野鹭飞翻起逺山影倒垂水田辟百顷灌溉始从兹又御制挹源书屋诗泉上书庐号挹源宁惟清泚玩潺湲学如未到精㣲处可不翻然悔失言又御制观澜亭诗溪上虚亭四桂分凭栏俯视水溶沄如斯因忆仲尼在有术何殊孟子云又御制扇淳室诗呉様新成扇式室满忩清籁緑篁林淳风设喻民懐始尚觉慙哉大寳箴干隆三十三年御制向緑轩诗髙者树叶緑低者稻苗緑为緑虽云同所向意有属稻结实供食树作隂玩目有用与无用其殊无待卜雨后对芃芃蓄眼慰以穆干隆三十二年御制主善堂诗泉畔建书堂湘㡡足缥缃名标师主善义㑹徳无常一本慎夙夜万殊归纪纲阿衡精宻语心学继虞唐又御制秀举楼诗三架横楼面假山竒遮诡逻岌孱颜稜稜秀举清辉暎萧缅真称伯仲间又御制湛虚楼即目诗为灌溪田因凿池蓄输节制借先资楼临碧水虚明湛塍接緑苗实颕滋无碍鸢鱼亦飞跃有懐蓑笠实胼胝心纾嬴得频摛藻幸值旸时雨复时等谨按曙观楼诸处御制诗恭载首见之篇余不备録枢光阁右廊而西正㕔五楹曰依緑轩轩南为辉渊榭东接乐清馆三楹榭之南建石坊二驾以石桥桥外稍东方亭曰津逮亭乐清馆之南为碑亭西南敞㕔三楹曰爱景庭后为集逺堂三楹乐清馆之西正宇三楹再西为苑之西罩门等谨按乐清馆之南碑亭内㳟勒御制万泉庄记碑隂㳟勒御制诗依緑轩乐清馆津逮亭爱景庭集逺堂诸额皇上御书辉渊榭南二坊东坊额曰源随地涌曰滙川印月西坊额曰景自天成曰引派涵星依緑轩额曰澄照含虚聫曰一桁青来楣端皴画稿千畦緑遶陇畔订农经乐清馆聫曰触目无非逺尘俗㑹心皆可入研覃又曰云霞流丽东西暎天水空明上下鲜西书房聫曰萝径因幽偏得趣云峯含润独超羣集逺堂聫曰苕霅溪山呉苑画潇湘烟雨楚天云皆御书御制万泉庄记万泉庄之名不见于日下旧闻春明梦余録二书而经其地指其村无不知为万泉庄若夫丹稜沜之称互见于二书而经其地指其村以问诸土人则茫然不知所谓吾于是慨然叹千古纪载家之述耳食而鲜目击于是乎失实者多矣继又思失实者固由彼之未平心精思广谘博考不究乎实而不已然尚頼有此失实者存而得以考其是非辨其差讹则彼述耳食而鲜目击者亦未尝无小补于后世未足深怪也丹稜沜之説二书所载虽小异而谓出巴沟以达于髙梁则同然其同归于失实者实亦在此葢丹稜沜夲明戚清华园之蹟今畅春园其故址也园之前有水一溪俗所称菱角泡子者疑即其地其水实由南而北巴沟在其南安能逆流而上以入于髙梁桥乎葢髙梁之水自由玉泉发脉滙为昆明湖流为长河以经髙梁而为通惠河其详悉已具于向作之麦庄桥记与此无渉也今巴沟桥之名尚存而桥之南实有大沙泉小沙泉在焉其平地淙淙出乳穴者不可胜数与二书所载东雉西勾水入地中者颇合独水尽向北流从无涓滴向南者此为异耳夫水性就下人所易知万泉庄髙于巴沟巴沟又髙于丹稜沜则水之北流而不南流不待烛照数计矣而犹有此讹焉则吾谓朱彛尊孙承泽之述耳食而未目击非刻论也且二人去今不过百余年所记者又不过明季之事其讹已如此之甚而上之其纪载之讹又岂待烛照数计哉而又岂啻丹稜沜之与万泉庄哉夫人皆知此为万泉庄而泉之源又实在此此不可不正其名而核其实也因命所司建泉宗庙于此地若大沙小沙巴沟皆立碣以志之而庙之内东西为池沼亭台若干所其淙泉处亦皆与之名而志之碣凡二十有八庙之外喷出于稻町栁岸如盂浆蹄涔者葢不可胜记则万泉之名葢应在此而不可他属因综其大要树以丰碑以证二书之讹如右云等谨按庙内外淙泉之处皇上各赐嘉名立石以志其在庙门之外者凡三南曰大沙泉小沙泉北曰沸泉庙内东所㕔宇对岸曰滮泉曰屑金泉曙观楼后曰氷壶泉锦澜泉规泉山后度红桥曰露华泉鑑空泉印月泉观澜亭畔曰藕泉跃鱼泉松风泉扇淳室后为晴碧泉白榆泉向緑轩畔曰桃花泉主善堂之西曰琴脉泉秀举楼之右曰杏泉澹泉再南曰浏泉枢光阁东配殿南为洗钵泉西所依緑轩右曰浣花泉辉渊榭之南曰潄石泉桥畔曰乳花泉漪竹泉栁泉枫泉云津泉乐清馆之南方池曰月泉西曰贯珠泉凡二十有八皆御书干隆三十二年御制依緑轩诗书轩新搆倚泉宗遇雨林光緑意浓合相印来呈近沼疎情通处露遥峰绣塍籼稻青千叠皴石莓苔翠几重漫道柏冬应改色依然堦下有苍松又御制辉渊榭诗玉壶氷榭枕横川峭蒨丛中落石泉珠洒玑淙光上下底须育蚌始辉渊又御制乐清馆诗山静水致清是处山则逺临泉筑神祠祠侧葺亭苑左右皆逢源水光清挹近波澜底借生澄澈斯多藴乐此饶后意民犹筹政本又御制津逮亭诗平流为玉落为珠亭子临流味静娯设使于兹秘书读吾惟一意企唐虞又御制爱景庭诗假山之上敞闲庭逺巘近泉无遁形北望畅春园咫尺爱兹恒得奉慈宁又御制集逺堂诗虚明开向逺近逺景全披既豁仍藏宻言幽转复竒展屏全是画㸃笔雅宜诗蓦忆武侯语于斯亦集思等谨按依緑轩诸处御制诗㳟载首见之篇余不备録原巴沟自青龙桥东南入于淀淀南五里丹稜沜沜南陂五六达白石桥与髙梁水并沜之西可汎舟李武清以为园方十里正中挹海堂堂北亭置清雅二字明肃太后手书也园北有桥曰娄兜一曰西勾补左思魏都赋有掘鲤之淀或云即狐狸淀广韵淀泊属韵㑹浅泉也今京师有南淀北淀近畿则有方淀三角淀大淀小淀清淀洄淀劳淀䕶淀畴淀延芳淀小兰淀大兰淀得胜淀髙桥淀金盏儿淀苇淀大莲花淀小莲花淀浮鸡淀白羊淀黒羊淀黄龙淀鵞巢淀牛横淀火烧淀下光淀大光淀粮料淀破船淀水纹淀百水淀五官淀康池淀广平淀陈人淀武盇淀洛阳淀齐女淀边呉淀燕丹淀赵襄子淀孟宗淀其他不能悉记凡九十九淀按説文无淀字传冩者或作或作淀或作垫皆非原武清侯别业额曰清华园广十里园中牡丹多异种以緑蝴蝶为最开时足称花海西北水中起髙楼五楹楼上复起一台俯瞰玉泉诸山御书青天白日四字于中东西书光华干坤相对字各长二尺余补燕中不乏名胜大抵皆贵珰坟院位置一律殊不雅观惟武清侯海淀别业引西山之泉滙为巨浸缭垣约十里水居其半叠石为山巖洞幽窅渠可运舟跨以双桥堤旁俱植花果牡丹以千计芍药以万计京国第一名园也补清华园前后重湖一望漾渺在都下为名园第一若以水论江淮以北亦当第一也补海淀清华园戚畹李侯之别业也去都门西北十里湖水自西山流入御沟人无得而逰焉淀之水滥觞一勺都人米仲诏濬之筑为勺园李乃搆园于上流而工制有加米颜之曰清华初至见茅屋数间入重门境始大池中金鳞长至五尺别院二邃丽各极其致为楼百尺对山瞰湖堤栁长二十里亭曰花聚芙蕖绕亭五六月见花不见叶也池东百步置断石石纹五色狭者尺许修者百丈西折为阁为飞桥为山洞西北为水阁垒石以激水其形如帘其声如瀑禽鱼花木之盛南中无以过也雪后聫木为水船上施轩幕围罏其中引觞割炙以一二十人挽船走氷上若飞视雪如银浪放乎中流令人襟袂凌越未知瑶池玉宇又何如尔等谨按明李伟清华园地临丹稜沜方十里正中为挹海堂又为楼百尺对山瞰湖今之畅春园就其旧址亦不过十余里挹海堂已废惟楼尚存今之延爽楼相传为当时遗甓所云娄兜桥一名西勾在园北者今其迹已莫可辨惟丹稜沜水系自巴沟北流不能逆流而上蒋葵长安客话所云达白石桥与髙梁水合并者讹也㳟绎御制万泉庄记釐订其谬原委了如矣原帝京西十五里海淀凡二南则觭于白龙庙又南凑于湖北斜隣嵝岣河又西五里为罋山又五里为青龙桁河东南流入于淀之夕阳延而南者五里旁与巴沟隣曰丹稜沜沜之大以百顷十亩潴为湖西有贵人别业在焉后有楼沜自垣以西入于楼之漘为小湖中多菱芡鱼虾上有竹万箇又有石苔沙棠甘菊忍冬蘼芜之属蔓延以入于沜楼外有大查鐡销䌫之以度行者南为官道东入海淀循沜而西町塍相连有石梁曰西勾复潴为小溪溪上有大磐石溪中倒映见西山诸峯小鱼淰淰如吹云又南为陂五六沜水再潴为溪有村曰东雉水入地中出于巴沟自沟达于白石以入于髙梁溯而北自嵝岣入于西湖东有古祠断碑尚存乃元上都路制使都哩沁撰文上有丹稜沜字余皆磨灭沜虽小然忽潴忽隐可舟可钓葢神皋之胜也原髙梁桥西北十里平地有泉四出潴为小溪凡数十处北为北海淀南为南海淀北海之水来自巴沟或云巴沟即南海淀也有石梁一是曰西勾巴沟之旁有水从青龙桥河东南流入于淀南五里为丹稜沜又南为陂五六出于巴沟达白石桥与髙梁水合原北淀有园一区水曹郎米万钟仲诏新筑也曰勺园又曰风烟里中有曰色空天曰太一叶曰松垞曰翠葆榭曰林于澨都人称曰米家园仲诏念园在郊闗不能日渉因绘园中景为灯邱壑亭台纤悉具备都人又称米家灯仲诏于元夕集客赋诗吕邦耀即席口占二首其一曰玉绡叠出上元村双炬悬来景物繁恍惚重游邱壑里米家灯是米家园其二曰轻舟寒夜渡无冰波入银绡讶月升宛是梦中曾一照米家园是米家灯原勺园径曰风烟里入径乱石磊砢髙栁䕃之南有陂陂上桥曰缨云集苏子瞻书下桥为屏墻墻上石曰雀浜勒黄山谷书折而北为文水陂跨水有斋曰定舫舫西髙阜题曰松风水月阜断为桥曰逶迤梁主人所自书也踰梁而北为勺海堂呉文仲篆堂前怪石蹲焉栝子松倚之其右为曲廊有屋如舫曰太乙叶週遭皆白莲花也东南皆竹有碑曰林于澨有髙楼涌竹林中曰翠葆楼邹迪光书下楼北行为槎枒渡亦主人自书又北为水榭最后一堂北忩一拓则稻畦千顷不复有缭垣焉等谨按淀水滥觞一勺明时米仲诏濬之筑为勺园李戚畹构园于其上流是勺园应在清华园之东今其园不可攷海淀之东有米家坟在焉钦定日下旧闻考卷七十九钦定日下旧闻考卷八十钦定四库全书钦定日下旧闻考卷八十国朝苑囿圆明园在挂甲屯之北距畅春园里许等谨按圆明园为世宗宪皇帝藩邸赐园康熈四十八年所建园额今恭悬圆明园殿者圣祖御书悬大宫门者世宗御书世宗宪皇帝御制圆明园记圆明园在畅春苑之北朕藩邸所居赐园也在昔皇考圣祖仁皇帝聼政余暇游憩于丹稜沜之涘饮泉水而甘爰就明戚废墅节缩其址筑畅春园熙春盛暑时临幸焉朕以扈跸拜赐一区林臯清淑波淀渟泓因高就深傍山依水相度地宜构结亭榭取天然之趣省工役之烦槛花堤树不灌溉而滋荣巢鸟池鱼乐飞潜而自集盖以其地形爽垲土壤丰嘉百彚易以蕃昌宅居于兹安吉也园既成仰荷慈恩钖以园额曰圆明朕尝恭迓銮舆欣承色笑庆天伦之乐申爱日之诚花木林泉咸増荣宠及朕缵承大统夙夜孜孜斋居治事虽炎景郁蒸不为避暑迎凉之计时踰三载佥谓大礼告成百务具举宜宁神受福少屏烦喧而风土清佳惟园居为胜始命所司酌量修葺亭台邱壑悉仍旧观惟建设轩墀分列朝署俾侍直诸臣有视事之所构殿于园之南御以聴政晨曦初丽夏晷方长召对咨询频移昼漏与诸臣相接见之时为多园之中或辟田庐或营蔬圃平原膴膴嘉颕穰穰偶一眺覧则遐思区夏普祝有秋至若凭栏观稼临陌占云望好雨之知时冀良苖之应候则农夫劝瘁穑事艰难其景象又恍然在苑囿间也若乃林光晴霁池影澄清浄练不波遥峰入镜朝晖夕月映碧涵虚道妙自生天懐顿朗乘几务之少暇研经史以陶情拈韵挥毫用资典学几兹起居之有节悉由圣范之昭埀随地恪遵罔敢越轶其采椽栝柱素甓版扉不斵不枅不施丹雘则法皇考之节俭也昼接臣僚宵披章奏校文于墀观射于圃燕闲斋肃动作有恒则法皇考之勤劳也春秋佳日景物芳鲜禽奏和声花凝湛露偶召诸王大臣从容逰赏济以舟楫饷以果蔬一体宣情抒写畅洽仰观俯察游泳适宜万象毕呈心神怡旷此则法皇考之亲贤礼下对时育物也至若嘉名之钖以圆明意㫖深远殊未易窥尝稽古籍之言体认圆明之徳夫圆而入神君子之时中也明而普照逹人之睿智也若举斯义以铭户牖以朂身心䖍体天意永懐圣诲含煦品彚长养元和不求自安而期万方之宁谧不图自逸而冀百族之恬熙庶几世跻春台人游乐国廓鸿基于孔固绥福履于方来以上答皇考垂祐之深恩而朕之心至是或可以少慰也夫爰宣示予懐而为之记皇上御制圆明园后记昔我皇考因皇祖之赐园修而葺之略具朝署之规以乘时行令布政亲贤而轩墀亭榭凸山凹池之纷列于后者不尚其华尚其朴不称其富称其幽乐蕃植则有灌木丛花怒生笑迎也验农桑则有田庐蔬圃量雨较晴也松风水月入襟懐而妙道自生也细旃广厦时接儒臣研经史以淑情也或怡悦于斯或歌咏于斯或惕息于斯我皇考之先忧后乐一皇祖之先忧后乐周宇物而圆明也圆明之义盖君子之时中也皇祖以是名赐皇考皇考敬受之而身心以朂户牖以铭也不求自安而期万方之宁谧不图自逸而冀百族之恬熈则又我皇考绥履垂裕于无穷也予小子敬奉先帝宫室苑囿常恐贻羞敢有所増益是以践阼后所司以建园请却之既释服爰仍皇考之旧园而居焉夫帝王临朝视政之暇必有游观旷覧之地然得其宜适以养性而陶情失其宜适以玩物而丧志宫室服御竒技玩好之念切则亲贤纳谏勤政爱民之念疎矣其害可胜言哉我皇考未就畅春园而居者以有此圆明园也而不斵不雕一皇祖淳朴之心然规模之宏敞邱壑之幽深风土草木之清佳高楼邃室之具备亦可称观止实天寳地灵之区帝王豫游之地无以踰此后世子孙必不舍此而重费民力以创建苑囿斯则深契朕法皇考勤俭之心以为心矣借曰祖考所居不忍居也则宫禁又当何如晋张老之善颂甚可味也若夫建园之始末圣人对时育物修文崇武煦万彚保太和期跻斯世于春台游斯人于乐国之意则已具皇考之前记予小子何能赘一辞焉园内为门十八南曰大宫门曰左右门曰东西夹道门曰东西如意门曰福园门曰西南门曰水闸门曰藻园门东曰东楼门曰鐡门曰明春门曰随墻门曰蘂珠宫门西曰随墻门正北曰北楼门为闸三西南为一空进水闸东北为五空出水闸为一空出水闸等谨按圆明园之水发源玉泉山由西马厰入进水闸支流派衍至园内日天琳宇桞浪闻莺诸处之响水口水势遂分西北高而东南低五空出水闸在明春门北一空出水闸在蘂珠宫北水出苑墙经长春园出七空闸东入清河大宫门前辇道东西皆有湖是为前湖等谨按前湖西岸有石刻御制前湖诗干隆二十八年御制前湖诗御园之前本无湖而今疏濬胡称乎石衢之右地下湿迩年遭潦水占诸衢左亦不大高衍徃来车马愁泥涂因卑为泽事惟半取右益左功倍俱歉嵗受僱兼代赈三冬畚锸集衆徒役成春水有所受路东泞去诚坦途一举三得惠不费对敭来者咸欢娱盖闻王者无私事有事皆应史笔书此非缀景漫修剔什用播告贤与愚等谨按前湖御制诗恭载首见之篇余不备録大宫门五楹门前左右朝房各五楹其后东为宗人府内阁吏部礼部兵部都察院理藩院翰林院詹事府国子监銮仪卫东四旗各衙门直房东夹道内为银库又东北为南书房东南为档案房西为户部刑部工部钦天监内务府光禄寺通政司大理寺鸿胪寺太常寺太仆寺御书处上驷院武备院西四旗各衙门直房西夹道之西南为造办处又南为药房大宫门内为出入贤良门五楹门左右为直房前跨石桥度桥东西朝房各五楹西南为茶膳房再西为繙书房东南为清茶房为军机处等谨按出入贤良门额世宗御书是为二宫门凡武职侍卫引见御此门较射左右直房为各部院臣工入直之所东西设两罩门各衙门奏事由东罩门逓进茶膳房太监人等由西罩门出入门前河形如月中驾石桥三其水自西来东注如意门闸口㑹东园各河而出出入贤良门内为正大光明殿七楹东西配殿各五楹后为寿山殿东为洞明堂等谨按圆明园四十景中世宗御题四字额者凡十有四正大光明殿其一也余如牡丹台今为镂月开云蓬莱洲今为蓬岛瑶台乃干隆九年皇上恭依避暑山庄三十六景四字题额之例更钖嘉名用昭画一敬就各条下加按并恭载御制四十景诗至附近各景诗已载御制诗全集者兹不备録又按正大光明殿内聨曰心天之心而宵衣旰食乐民之乐以和性怡情为世宗御书又聨曰遹求宁观成无逺弗届以对时育物有那其居为皇上御书东壁悬御书周书无逸篇西壁悬豳风图东为洞明堂世宗御书额干隆九年御制正大光明殿诗园南出入贤良门内为正衙不雕不绘得松轩茅殿意屋后峭石壁立玉笋嶙峋前庭虚敞四望墙外林木隂湛花时霏红叠紫层暎无际胜地同灵囿遗规继畅春当年成不日奕代永居辰义府庭罗璧恩波水㵼银草青思示俭山静体依仁只可方衢室何湏道玉津经营惩峻宇出入引贤臣洞逹心常豁清凉境絶尘每移云馆跸未费地官缗生意荣芳树天机跃锦鳞肯堂弥厪念俯仰惕心频等谨按正大光明殿御制诗恭载首见之篇余不备録正大光明殿东为勤政亲贤正殿五楹等谨按勤政殿额曰勤政亲贤四十景之一也后楹额曰为君难皆世宗御书聨曰至治凛惟艰修和九叙大猷懐用乂董正六官后楹聨曰懋勤特喜书无逸揽胜还思赋有卷皆皇上御书寳座屏风上御书无逸一篇后楹东壁陈御制创业守成难易説梁诗正敬书西壁陈御制为君难䟦于敏中敬书御制创业守成难易説唐太宗与廷臣较创业守成孰难时房乔魏徴各以所见对太宗皆见其难独岑文本则曰剏拨乱之业其功既难守已成之基其道不易踵其论者率无轩轾于其间葢以难即不易不易即难也而余则以为不然夫难与不易岂可同日而语哉今有二人焉甲则饥乙则不饱不饱者纵不果腹堪迟待焉而饥者一再不食将馁而僵矣以是喻难与不易其轻重不可立见耶或曰难亦不易也不易亦难也今必强为低昻是视死与不生为二也其可乎余曰是正所以为二也盖不生者虽不得生而其实尚未至死其死者又安可复生乎以是喻难与不易其轻重不又可立见耶难与不易之説明则岑文本所云拨乱难守成不易之説余又以为不然盖创业固难矣然以守成较之但可谓之不易而守成则实难耳何则创业之主捄焚拯溺危然后安其难可谓至矣然于制度纪纲时有未暇留俟后人未为不可守成者遗大投艰单心继序苟无以光前烈启后图思凛然有不终亩之忧是创业者未竟之难亦守成者分内之难也所繋不愈重乎哉世之治产者或致亿或致万或致千百无不可也子若孙持其业者増之可耳少有所损于其间人将訾之然则嗣先王之基者不待失道失衆始为慙负前人但使式廓之版图或有侵削垂裕之成宪或有废弛是即无以觐耿光而扬大烈昔舜之称禹曰克勤于邦克俭于家不自满假君天下者勤俭尚已顾创业者栉风沐雨不期勤而自无不勤荜路篮缕不期俭而自无不俭至于守成之主席丰履厚易至于骄骄则怠生焉故陈宵旰于太平之时言茅茨于玉陛之世輙厌而不纳是非安不忘危存不忘亡鲜有不盛满中之者以此思难则所以持难者可知矣况乎守成之责固开国之主与继体之君所同一仔肩者也夏之王也以禹为创业以启为守成殷之王也以汤为创业以太甲三宗为守成周之王也以文武为创业以成康为守成然禹汤文武未闻不自守其所创者以贻后昆也我不可不监于有夏我不可不监于有商我不可不监于有周向使为子孙者咸知守成之难虽三代至今存可也惟世少守成之主而后有创业之君出焉故予之独以难责夫守成者非敢忘创业者之难正以慰创业者之初心耳尚书五十八篇其渉创业者惟汤誓汤诰㤗誓武成诸篇其自二典三谟以至太甲説命立政周官罔不于致治保邦为兢兢无逸一篇蔡传谓周公所举三宗皆继世之君一篇中凡七更端深嗟永叹其意深远周礼为致太平之书所言体国经野皆守成之事古人惟深见其难故言之不厌其详也如文本之説将以继世而有天下者坐享成功视开剏为有间则古来守文令辟与䝉业而安者几可等量而齐观且使中才之主得所借口谓昔之人既为其难我仅居其不易稍自暇逸亦无不可何用是汲汲为甚者溺于宴安弗克负荷弃厥基焉夫孰阶之厉也故阐明其説如此既申儆于后且借以自朂焉御制为君难跋予昔为创业守成难易説亦既反覆辨论难与不易之轻重悬殊不可同日而语以为岑文本之言非是而定之曰开创不易守成难矣此非在守成言守成盖实有见其难也兹特引伸触𩔖敬述勤政殿后楣皇考御书为君难之义而为之跋曰大哉王言示大清亿万斯年家法大训欤夫为君难之言孔子道人之言耳而吾直以为皇考之言者何盖耕当问仆织当问婢岂不以习焉安焉不见异物而迁之谓乎孔子非为君者也其云难亦不过思其理而度其势究未身歴其境而心亲其劳也皇考禀内圣之姿行外王之道质诸心得验以躬行故取孔子之言而铭之梠端所以自警也所以训予小子也所以诏世世孙曾常凛此志以迓天庥而基命宥宻永永无极也是故言政莫备于尚书而言难亦权舆于尚书放勲重华一再曰钦引而未发至于大禹祇承于帝首曰后克艰厥后艰者难也承于帝舜者舜实承于帝尧也惟帝其难之则益深切着明言之矣无轻民事惟艰伊尹之申诰也先知稼穑之艰难周公之作训也五十八篇之中其于天命民碞之可畏暑雨祁寒之宜思诲之谆谆三致意焉甄古今之得失综政典之治乱无知难而不兴之世亦无不知难而不亡之朝然而知难非空言知其难而已其必勅命谨几明徳修身以立其本惩忿窒慾亲贤远侫以正其施凛凛焉惴惴焉以谨对越而培永图予故曰大哉王言示大清亿万斯年家法大训也或曰为君难为臣不易孔子之言也今独举其一岂股肱交儆之义哉予曰向不云乎难与不易轻重悬殊不可同日而语则为臣之不易吾将俟为臣者自言其不易可耳未若为君之难也且也当其不易者恒多语有之衆擎易举则不易者亦将成易而当其难者一人而已呜唿岂不甚难干隆九年御制勤政亲贤诗正大光明殿之东为勤政殿日于此披省章奏召对臣工亭午始退座后屏风书无逸以自朂又东为保合太和秀石名葩庭轩明敞观阁相交林径四逹庭训昭云日钦承切式刑勅几宵岂暇吁俊刻靡宁一念徴䝉圣羣言辨渭泾干干终始志无逸近书屏干隆二十四年御制赋得为君难六韵圆明园勤政殿后楹奎题高揭盖我皇考取鲁论为君难语御书箴座者也由一言兴道之几见千圣传心之要于以对扬榘训黙契清衷视子玉铭系有恒藴古篇呈大寳瞠乎后矣其奚足云爰凭乙夜书绅敬借五言缀简宣尼着明训曽未试躬行身体惟皇考手书示后生絶胜铭几杖讵止见墙羮辞约义赅富思艰图易亨勅几所无逸保㤗凛持盈三字垂家法万年奉永清等谨按勤政亲贤为君难御制诗恭载首见之篇余不备録勤政亲贤之东为飞云轩东有阁为静鑑其北为懐清芬又北为秀木佳䕃转后为生秋庭静鑑阁东为芳碧丛后为保合太和正殿三楹后为富春楼楼东为竹林清响等谨按飞云轩懐清芬秀木佳䕃生秋庭诸额皆御书保合太和殿壁恭悬御书圣训四箴箴已载养心殿卷内不备録其西暖阁亦有勤政亲贤额西暖阁内额曰丛云曰养性北曰随安室富春楼下额曰坐拥琳琅曰蔚然深秀曰无倦斋曰清风明月楼与竹林清响额皆御书正大光明后有湖亦称前湖湖正北为圆明园殿五楹后为奉三无私殿七楹又后为九州清宴殿七楹东为天地一家春西为乐安和又西为清晖阁阁前为露香斋左为茹古堂为松云楼右为涵徳书屋等谨按九州清宴额世宗御书四十景之一也前第一层殿恭悬圣祖御书圆明园额聨曰每对青山緑水㑹心处一邱一壑总自天恩浩荡常从霁月光风悦目时一草一木莫非帝徳高深世宗藩邸时书聨曰恤小民之依所其无逸稽古人之徳彰厥有常皇上御书第二层为奉三无私殿内恭悬皇上御书圣祖仁皇帝圣训曰天下之治乱休咎皆系人主之一身一心政令之设必当远虑深谋以防后悔周详筹度计及久长不可为近名邀利之举不可用一已偏执之见採羣言以广益合衆志以成城始为无偏无党之道孝者百行之原不孝之人断不可用义者万事之本非义之事必不可为孝以立身义以制事无是二者虽君臣父子不能保也世宗宪皇帝圣训曰敬天法祖勤政亲贤爱民择吏除暴安良勿过寛柔勿过严勐同气至亲实为一体诚心友爱休戚相闗时闻正言日行正事弗为小人所诱弗为邪説所惑圣祖所贻之宗室宜亲国家所用之贤良宜保自然和气致祥绵宗社万年之庆额曰清虚静泰聨曰涧泉无操琴泠然善也风竹有声画顾而乐之寳座聨曰所无逸而居动静适徴仁智体有常以治照临并叶清宁皇上御书九州清宴殿后额曰蔚然深秀聨曰红篆炉烟看气直緑苞庭竹爱心虚与乐安和清晖阁诸额皆御书清晖阁北壁悬圆明园全图干隆二年命画院郎世宁唐岱孙祐沈源张万邦丁观鹏恭绘御题大观二字并题聨曰稽古重图书义存无逸三宗训勤民咨稼穑事着豳风七月篇干隆九年御制九州清宴诗正大光明直北为㡬余游息之所棼橑纷接鳞瓦参差前临巨湖渟浤演漾周围支汊纵横旁逹诸胜仿彿浔阳九𣲖驺衍谓禆海周环为九州者九大瀛海环其外兹境信若造物施设耶昔我皇考宅是广居旰食宵衣左图右书园林游观以适几余岂繄廊庙泉石是娱所志维何煌煌御书九州清宴皇心乃舒肯构孰责继序在余业业兢兢奉此遗模一念之间敬肆攸殊作狂作圣系彼斯湏谓天可畏屋漏与俱谓民可畏敢欺其愚六膳八珍牣乎御㕑念彼沟壑曷其饱诸水榭山亭天然画图瞻彼茅檐痌瘝切肤慎终如始前圣之谟呜唿小子母渝厥初干隆三十年御制题清晖阁四景阁前乔松已燬石壁独存突兀横亘致不惬观山以树为仪新松长成复需嵗月乃因高就低㸃缀为楼斋若干间取其小无取其大取其朴无取其丽坐阁中颇似展倪黄横披小卷也阁对横陈石壁修因高新筑两层楼隔墙延得松云意小许居然胜一筹假山有真树秋露零瀼瀼高下缀枝叶沆瀣凝珠光宁湏诩其甘讶可裛其香玲珑石窍间然疑即上皇硬黄待挥毫却愧米襄阳书屋刚容方丈寛慎修勤浴敢图安其楶斧藻犹慙若漫拟东京八殿看巖堂何所贮所贮惟缥缃虽非邺侯多开卷益有方讵祗资咏吟将以騐几康获心在古人茹岂因柔刚干隆三十九年御制赋得乐安和诗颜寝殿之额曰乐安和意虽一贯义亦各具昔汤之盘武之席莫不各有铭所以触目警心也盘席祗日用物犹亟亟焉而况朝夕所处之室乎各成六韵以勅一躬乐亦六情一因而额寝斋弗耽斯得正从欲实为乖花鸟引机绪诗书藴道荄当思不可亟恒念与之偕应在雨旸若宁湏丝竹排三端姑彼置五字识吾懐向祗随所遇今惟安在斯朝干实切矣夕惕亦居之适已非为合图民乃得宜礼经着和乐尧典仰文思建久贾生䇿计情鼌氏辞更深殷念者永固万年基和者寛仁施是诚得衆縁温而厉则可柔以发斯偏性命保合正起居安养便莫慙衾影独那溺景光妍无欲心常泰有为身弼肩春基一气鬯与物共誾然等谨按九州清宴清晖阁乐安和御制诗㳟载首见之篇余不备録镂月开云在富春楼之后即纪恩堂北为御兰芬等谨按镂月开云四十景之一也原名牡丹台干隆九年易今名三十一年御题额曰纪恩堂详御制纪恩堂记御兰芬诸额皆皇上御书御制纪恩堂记圆明园之后记成于昔壬戍纪恩堂之题额乃于今丙戍始黾勉以亟为既郑重以有待事若相殊理则一致我皇考之为圆明园前记也凡夫遵训勤民亲贤励已之要深切言之而于昔恭迓皇祖銮舆欣承色笑绸缪恳欵三致意焉予小子敬奉先帝园囿此对时而此临政故敬成后记申阐皇考遵训勤民亲贤励已之义唯日孜孜母敢少懈黾勉亟为者以此若今纪恩堂之题额实因纪皇祖之恩纪皇考之恩必有差所谓不负皇祖之恩者是不易言也我皇考迓皇祖承色笑者每一再举行至予小子之恭承皇祖恩养育宫中则在康熙壬寅春即驾临之日而觐于斯堂之内云斯堂在圆明园寝殿殿左旧谓之牡丹台即四十景内所称镂月开云者向于诗中亦经言及惟是皇考奉皇祖观花燕喜之次以予名奏闻遂䝉眷顾育之禁廷日侍慈颜而承敎诲即雍正十三年诏尚以是为言故予小子自践祚以来敬惟古帝王所以凛承付托者不过于其考或偶于其祖若予则皇祖皇考付託所洊重言及此自视常若不足遑敢弛朝干夕愓之志故凡出治临民罔不尽心筹度日慎一日至于今三十年仰䝉天佑内恬外辟政虽未臻上理而民则可谓粗安此所谓差不负皇祖之恩者乎郑重有待者以此夫人之论周室率谓太王欲传位王季以及文王泰伯知而避去此非也盖知子莫若父王季其勤王家实足以兴周家也若泰伯之不从朱子以为即夷齐叩马之心予以为在夷齐则可在泰伯则不可何则从圣父以翦寖衰之商正也太王知泰伯有亷让而无缔搆王季又圣故传位焉是亦正也是知以及文王之言及后人想当之谈政恐后人之谬为比拟是以申而论之然则纪皇祖之恩即所以纪皇考之恩则先此之不敢遽云纪恩者以有待也虽然岂一题额即可以告毕吾事而息吾肩者哉茍吾志之偶渝即吾言之自寒矜矜焉惴惴焉将日触吾目而警吾心且以告后来之入斯堂者亹继绳而笃勤敬云尔干隆九年御制镂月开云诗殿以香楠为材覆二色瓦焕若金碧前植牡丹数百本后列古松青青环以杂蘤名葩当暮春婉娩首夏清和最宜啸咏云霞罨绮疏檀麝散琳除最可娱几暇惟应对雨余殿春饶富贵陆地有芙蕖名漏疑删孔词雄想赋舒徘徊供啸咏俯仰騐居诸犹忆垂髫日承恩此最初干隆三十二年御制赋得御兰芬诗镂月开云为圆明园四十景之一即旧所谓牡丹台也其后斋堂名之曰御兰芬盖一轩一室向背不同景概顿异而兴趣因之亦殊故园内每有一区宅而名十数者率是道也夫岂以建置之多为夸胜哉偶临兰蕙畹前即牡丹台丽岂同世尚幽还寄别裁较虽三径异可以四时开风处香盈谷月中曲抱隈标真有如士闻远底湏媒体物文林妙独称楚国才等谨按镂月开云御兰芬御制诗恭载首见之篇余不备録镂月开云后有池一区池西北方楼为天然图画楼北为朗吟阁又北为竹薖楼东为五福堂五楹堂后迤北殿五楹为竹深荷净其东南为静知春事佳又东渡河为苏堤春晓等谨按天然图画四十景之一也与朗吟阁竹薖竹深荷净静知春事佳诸额皆世宗御书竹薖楼檐额曰桃花春一溪亦世宗御书五福堂额为圣祖御书檐额曰莲风竹露聨曰欣百物向荣每识干坤生意值万几余暇长同海宇熙春皆世宗御书对楣额曰叶屿花潭曰苏堤春晓皆皇上御书干隆九年御制天然图画诗庭前修篁万竿与双桐相暎风枝露梢緑满襟䄂西为髙楼折而南翼以重榭远近胜概歴歴奔赴殆非荆关笔墨能到我闻大块有文章岂必天然无图画茅茨休矣古淳风于乐灵沼葩经载松栋连云俯碧澜下有修篁戞幽籁双桐荟蔚矗烟梢朝阳疑有灵禽哕优游竹素夙有年峻宇雕墙古所戒讵无乐地资胜赏湖山矧可供清快岿然西峯列屏障眺吟底用劳行迈时掇芝兰念秀英或抚松筠懐耿介和风万物与同春甘雨三农共望嵗周阿苔篆緑䝉茸压架花枝红琐碎徴歌命舞非吾事案头书史闲披对以永朝夕怡心神忘筌是处羲皇界试问支公买山价可曽悟得湏弥芥干隆二十四年御制朗吟阁诗画阁云楣圣藻书题名犹在我生初尔时海濶天空意厥后朝干夕惕居空色佛诠付茫若治安道要正惭如孩提常此闻诗礼石火流隂越感予又御制五福堂六韵春光酣百六景物逗吟凭园内此堂古祖恩皇考承翘心思好徳圣意示含𢎞竹埭琳瑯峙兰池绮縠澂对时常契会肯构敢云能歛钖遵前训钦哉朂继绳等谨按天然图画朗吟阁五福堂御制诗恭载首见之篇余不备録由五福堂渡河而北山阜旋绕内为碧桐书院前宇三楹正殿五楹后照殿五楹其西巖石上为云岑亭等谨按碧桐书院四十景之一也额为世宗御书㳟悬正殿内干隆九年御制碧桐书院诗前接平桥环以带水庭左右修梧数本緑隂张盖如置身清凉国土每遇雨声疏滴尤足动我诗情月转风廻翠影翻雨忩尤不厌清喧即声即色无声色莫问倪家狮子园等谨按碧桐书院御制诗恭载首见之篇余不备録碧桐书院之西为慈云普䕶前殿南临后湖三楹为欢喜佛塲其北楼宇三楹有慈云普䕶额上奉观音大士下祀关圣帝君东偏为龙王殿祀圆明园昭福龙王等谨按慈云普䕶四十景之一也与欢喜佛塲额皆世宗御书龙王殿额曰如祈应祷关帝殿额曰昭明宇宙皆世宗御书又龙王殿额曰功宣普润聨曰正中徳备干符应利济恩敷解泽流皇上御书干隆九年御制慈云普䕶词一径界重湖间藤花垂架鼠姑当风有楼三层刻漏钟表在焉殿供观音大士其傍为道士庐宛然天台石桥幽致渡桥即为上下天光偎红倚緑帘栊好莺声浏栗南塘晓高阁漏丁丁春风多少情幽人醒午梦树底浓隂重蒲上便和南枞枞声色参等谨按慈云普䕶御制词恭载首见之篇余不备録慈云普䕶之西临湖有楼上下各三楹为上下天光左右各有六方亭后为平安院等谨按上下天光四十景之一也额为皇上御书聨曰云水澄鲜一㡧波光开罨画烟岚杳蔼四围山色浸分奁亦御书右六方亭额曰饮和及平安院额皆世宗御书左六方亭额曰竒赏皇上御书干隆九年御制上下天光诗垂虹驾湖蜿蜒百尺修栏夹翼中为广亭縠纹倒影滉瀁楣槛间凌空俯瞰一碧万顷不啻胸吞云梦上下天水一色水天上下相连河伯夙朝玉阙浑忘望若昔年等谨按上下天光御制诗恭载首见之篇余不备录钦定日下旧闻考卷八十钦定日下旧闻考卷八十一钦定四库全书钦定日下旧闻考卷八十一国朝苑囿上下天光之西折而南度桥为杏花春馆西北为春雨轩轩西为杏花村村南为磵壑余清春雨轩后东为镜水斋西北室为抑斋又西为翠微堂等谨按杏花春馆四十景之一也额为世宗御书馆旁峰石上刋御制杏花春馆诗春雨轩内额曰蕙气清隂后厦联曰生机对物观其妙义府因心获所宁与镜水斋抑斋翠微堂诸额皆御书干隆九年御制杏花春馆诗由山亭逦迤而入矮屋疎篱东西参错环植文杏春深花发烂然如霞前辟小圃杂莳蔬蓏识野田村落景象霏香红雪韵空庭肯让寒梅占胆瓶最爱花光传艺苑每乗月令验农经为梁谩説仙人馆载酒偏宜小隠亭夜半一犁春雨足朝来吟屐树边停等谨按杏花春馆御制诗恭载首见之篇余不备録杏花春馆之西度碧澜桥为坦坦荡荡三楹前宇为素心堂后宇为光风霁月堂东北为知鱼亭又东北为萃景斋西北为双佳斋等谨按坦坦荡荡四十景之一也额为皇上御书聨曰源头句咏朱夫子池上居同白乐天素心堂内额曰清虚静泰与光风霁月萃景斋诸额皆御书知鱼亭及双佳斋额世宗御书萃景斋石上刋御制坦坦荡荡诗干隆九年御制坦坦荡荡诗凿池为鱼乐国池周舍下锦鳞数千头喁唼拨刺于荇风藻雨间囘环泳游悠然自得诗云衆维鱼矣我知鱼乐我蒿目乎斯民凿池观鱼乐坦坦复荡荡泳游同一适奚必江湖想却笑䝉庄痴尔我辨是非有问如何答鱼乐鱼自知等谨按坦坦荡荡御制诗恭载首见之篇余不备録坦坦荡荡之南为茹古涵今五楹南向其后方殿为韶景轩四面各五楹韶景轩前东为茂育斋西为竹香斋又北为静通斋等谨按茹古涵今四十景之一也额为皇上御书韶景轩额恭悬轩内其外南檐额曰喜接南薰东檐额曰景丽东皇西檐额曰翠生西岭北檐额曰清风北户与竹香斋额皆御书茂育斋静通斋额皆世宗御书干隆九年御制茹古涵今诗长春仙馆之北嘉树丛卉生香蓊葧缭以曲垣缀以周廊邃馆明忩牙籖万轴潄芳润撷菁华不薄今人爱古人少陵斯言实获我心广厦全无薄暑凭洒然心镜玉壶氷时温旧学宁无説欲去陈言尚未能鸟语花香生静悟松风水月得佳朋今人不薄古人爱我爱古人杜少陵等谨按茹古涵今御制诗恭载首见之篇余不备録茹古涵今之南为长春仙馆门三楹正殿五楹后殿为緑䕃轩正殿西廊后为丽景轩等谨按长春仙馆为皇上旧时赐居四十景之一也其后恭值佳辰令节迎奉安舆驻居斯馆殿额与緑䕃轩丽景轩诸额皆御书殿内聨曰安舆欢洽宜春永庆节诚依爱日长亦御书干隆九年御制长春仙馆诗循寿山口西入屋宇深䆳重廊曲槛逶迤相接庭径有梧有石堪供小憩予旧时赐居也今畧加修饰遇佳辰令节迎奉皇太后为膳寝之所盖以长春志祝云常时问寝地曩嵗读书堂祕阁冬宜燠虚亭夜亦凉欢心依日永乐志愿春长阶下松龄祝千秋奉夀康等谨按长春仙馆御制诗恭载首见之篇余不备録长春仙馆之西为含碧堂五楹堂后为林虚桂静左为古香斋其东楹有阁为抑斋林虚桂静东稍南为墨池云后有殿为随安室等谨按含碧堂诸额皆皇上御书干隆六年御制古香斋题壁书屋诚清絶翛然水石边时来聴泉响独坐爱巖悬日永人偏静斋深爽更延忘言翻旧卷髣髴话当年干隆七年御制题抑斋忩纱浸緑鸟声频拂拂花香户外新座有兰言文作篆壁留筝字额题银偶然得句缘新意长自耽书是宿因慙愧当年斋内客噼笺煮茗一闲身干隆三十九年御制抑斋诗长春仙馆中斋额泐青宫到处兹数典坐来惟恧躬业修徳进未昔日此人同祇有抑然志庶几如武公干隆三十二年御制随安室四咏随安室青宫时书屋名也盖所遇而安昔时借以淑已而已今则四海之广兆民之衆无不欲其随时随地而安抑亦难矣故凡宫禁园庭仍以是名之触目警心亦识其安之艰致云尔安土诗处处随安室都因安土成筑期基永固肯构乃恢宏爱物易辞系乐天礼义精重居堪絜矩借亦念民情又安忩诗安忩向朱鸟作牖亦青龙春意阶前草夏隂檐际松月光淡秋宇雪色积冬峯揽景固无尽辟明训独宗又安琴诗攫醳虽弗解琴牀缀景安短长量桐展妥帖倚兰看驺忌言堪绎泉明趣可观礼经着操缦古道复应难又安仁诗固是随所遇心安实在仁昔惟胞与切今更恫瘝亲履泰还防否绥丰亦有贫于斯恒惕息顺豫觉难臻等谨按古香斋抑斋随安室御制诸诗谨译有闗纪述事实者恭载卷内余不备録长春仙馆由西南门迤西为藻园内为旷然堂五楹堂后为贮清书屋旷然堂东池上为夕佳书屋稍北为镜澜榭东南楼为凝眺为怀新馆西北为湛碧轩西南为湛清华等谨按藻园旷然堂诸额皆皇上御书万方安和在杏花春馆西北建宇池中形如卍字等谨按万方安和四十景之一南面正室额也东西内宇曰对溪山曰佳气迎人卍字中宇曰四方宁静西面曰观妙音曰枕流潄石曰洞天深处东面曰安然曰一炉香曰碧溪一带曰山水清音北面曰涤尘心曰神洲三岛曰高山流水皆世宗御书又南面西厦额曰凝神曰静寄东面曰澄观正中聨曰四海昇平承帝眷万几兢业亮天工皆皇上御书干隆九年御制万方安和诗水心架搆形作卍字畧彴相通遥望彼岸竒花缬若绮绣每高秋月夜沆瀣澄空圆灵在镜此百尺地宁非佛胸涌出寳光耶作室轩而豁当年志若何万方归覆冒一意愿安和触景怀承器瞻题仰偃波九年遗泽在四海尚讴歌干隆二十九年御制万方安和九咏圆明园西首于湖上筑室作卍字形万方安和其总名也为四十景之一回廊面面各标胜概曲折向背辄复不同就四言标榜者得景凡九皆我皇考御笔也其二三言者尚不在此数夫室一区耳而为景不可胜计岂诚㸃缀之擅天巧哉于以见圣人之会心无穷又以见圣人之制度有节是予小子所当敬法也各成近体以志遐思肯构见于墙安和愿万方十三年宵旰千百载金汤卓尔吾由末瞠乎敢不蘉明堂设稽古左个在青阳向西旋转北步近室之中东接函闗气南来虞舜风迎人仰霁色爱物体渊衷夫子得于五温良象独崇四面近通廊中间正且方周旋皆中矩镇静似持纲忆昔求安志于今岂敢忘要惟祈嵗稔民庶共平康东向俯长溪溪烟入牖低气蒸银沆瀣界是碧玻瓈秋月芦花渚春风栁线隄于何识常住翘首睇璇题山峙水常流清音乐志投籁从风处峭响自石边遒抟戛宁须借宫商得概不崇情契仁知然岂忘先忧室中亦有楼仙榜揭神洲云自栋梁写风从忩户流箫曾闻子晋袖可挹浮邱那似刘家帝空劳海上舟疏泉还叠石位置俨天然境与尘凡隔景供轩榭全崇高标岭岫流动带沦涟那数期牙奏心存解愠絃枕潄高人操因差转得竒洗流耳雅合砺石齿偏宜易象占肥遯诗风咏乐饥渴贤别有託驹谷缱殷思武夷穷九曲方识洞天佳仿彿虹桥架依稀毛竹排益深斯致逺惟静与为谐欲会凝神抱缘澄出治怀等谨按万方安和御制诗谨译有闗纪述事实者恭载卷内余不备録万方安和后度桥折而东稍北石洞之南为武陵春色池北轩为壶中日月长东为天然佳妙其南厦为洞天日月多佳景武陵春色之西为全璧堂东南亭为小隠栖迟堂后由山口入东为清秀亭西为清会亭北为桃花坞坞之西室为清水濯缨又西稍北为桃源深处坞东为绾春轩轩东北为品诗堂等谨按武陵春色额为皇上御书四十景之一也旧总名桃花坞雍正四年皇上读书于此颜曰乐善堂旋移居长春仙馆武陵春色石洞内额曰壶中天与壶中日月长天然佳妙洞天日月多佳景小隠栖迟清秀清会亭桃花坞清水濯缨桃源深处诸额皆世宗御书全璧堂绾春轩品诗堂诸额皇上御书御制乐善堂记凡人之性未尝不善仁义礼智全备于我所谓得天地之正气而为人也然而智愚贤不肖之分者气拘之私诱之遂日以蔽锢而昏昧有能复其性者鲜矣人能自强不息以复性为功已有善念扩而充之人有善事喜而从之则本性呈露而有馨香之徳矣是故明徳之馨胜于黍稷芝兰鲍鱼与之俱化未有乐善而不能修徳者也余有书屋数间清爽幽静山水之趣琴鹤之玩时呈于前菜圃数畦桃花满林堪以娯目颜之曰乐善堂者盖取大舜乐取于人以为善之意也夫孝弟仁义乃所谓善也人能孝以养亲弟以敬长仁以恤下义以事上乐而行之时时无怠则能因物付物以事处事而完所性之本体矣是故大舜圣人也犹存虚受之心闻一善言若决江河汉文帝尝问东平王在国何事最乐王曰为善最乐余虽不敏然頼皇父之明训师友之切磋于大舜之善与人同虽有志而未逮而东平王之为善最乐则不敢不勉焉是为记干隆九年御制武陵春色诗循溪流而北复谷环抱山桃万株参错林麓间落英缤纷浮出水面或朝曦夕阳光炫绮树酣雪烘霞莫可名状复岫回环一水通春深片片贴波红钞锣溪不离緐囿只在轻烟淡霭中等谨按武陵春色御制诗恭载首见之篇余不备録万方安和西南为山高水长楼西向九楹后拥连冈前带河流中央地势平衍凡数顷等谨按山高水长四十景之一也额为皇上御书左楹横碣上恭刋干隆十七年上谕详见国朝宫室碑隂刋干隆四十三年上谕恭録卷内其地为外藩朝正钖宴及平时侍衞较射之所每嵗灯节则陈火戱于此干隆四十三年五月二十八日奉上谕朕恭阅太宗文皇帝实录天聪四年二月上谕羣臣曰昨攻取永平城大臣阿山叶臣与勐士廿四人冒火奋力登城乃我国第一等骁勇人也其廿四人䝉上天眷佑幸俱无恙次日召伊等进见朕心怆然几不能忍此等勐士与巴图鲁萨木哈图及他处先登骁勇出衆之人前已有㫖后遇攻城勿令再登及攻昌黎县萨木哈图又复与焉以后此等捐躯建功之人勿得再令攻城但当在诸贝勒固山额真左右遇衆对敌之时与之同进若彼欲自攻城亦当止之即或厮卒中有一二次率先登城立功者亦不可再令攻城以示朕爱惜材勇之意仰见我祖宗开创艰难于战胜攻取时仁恩恤下无微不至是以人思感励敌忾効忠所向克㨗开疆定业肇造鸿图贻谋垂裕之道寔在于是朕临御以来平定凖部回部及荡平两金川我旗营劲旅中鼓勇先登攻坚拔栅者固不乏人即绿营中亦间有出衆奋勉者一经将军等具奏即赏以巴图鲁号用示奖励而伊等倍加感奋凡遇攻夺碉寨仍复超衆争先以图报効其间屡建功绩者固多而因冒险伤殒者亦复不少朕每为矜悯䀌然于怀兹䌷绎祖训骁勇立功之人毋令再登益敬服大圣人之用心非孙臣所能见及也今武功告蒇函夏谧宁继此不愿复有用兵之事但兵可百年不用不可一日不备而谟训昭垂法良意美亦不可一日或忘用是敬录圣谕明白宣示我君臣当共恪守以垂久逺且使我世世子孙懋继前规勉思善述以巩亿万载丕丕基其钦承毋忽干隆九年御制山髙水长诗在园之西南隅地势平衍构重楼数楹每一临瞰逺岫堆鬟近郊错绣旷如也为外藩朝正钖宴陈鱼龙角觝之所平时宿衞士于此较射重构枕平川湖山万景全时观君子徳式命上宾筵湛露今推惠彤弓古尚贤更殷三接晋内外一家连等谨按山髙水长御制诗恭载首见之篇余不备录山髙水长之北度桥由山口入梵刹一区为月地云居殿五楹前殿方式四面各五楹后楼上下各七楹月地云居之东为法源楼又东为静室西度桥折而北为刘勐将军庙等谨按月地云居四十景之一额为皇上御书山门额曰清浄地前殿额曰妙证无声后楼檐额曰莲花法藏与法源楼静室诸额皆御书干隆九年御制月地云居词琳宫一区背山临流松色翠密与红桥相映结楞严坛大悲坛其中鱼鲸齐喝风旛交动才过补特迦山又入室罗筏城永明夀所谓宴坐水月道场大作梦中佛事也大千干闼指上无真月觉海沤中头出没是即那罗延窟何分西土东天倩他装㸃名园借使瞿昙重现未肯参伊死禅等谨按月地云居御制词恭载首见之篇余不备录月地云居之后循山径入为鸿慈永祜安佑宫前琉璃坊座南面额也左右石华表各一坊南及东西复有三坊环列其南为月河桥又东南为致孚殿三楹西向宫门五楹南向为安佑门门前白玉石桥三座左右井亭各一朝房各五楹门内重檐正殿九楹为安佑宫殿内中龛敬奉圣祖仁皇帝圣容左龛敬奉世宗宪皇帝圣容左右配殿各五楹碑亭各一燎亭各一等谨按安佑宫建自干隆七年皇上恭仿夀皇殿之制敬奉圣祖世宗圣容嵗时朔望瞻礼于兹鸿慈永祜为四十景之一坊北面额曰燕翼长诒鸿慈永祜之前三坊南曰羮墙忾慕曰云日瞻依东曰勲华式焕曰谟烈重光西曰德配清宁曰功隆作述殿内中龛额曰音容俨在左龛额曰陟降在兹与安佑门安佑宫额皆御书致孚殿内恭刋干隆七年御笔敬录世宗圆明园记并御制圆明园后记记文已恭载前卷内御制安佑宫碑文序昭穆以祀其先祖有功而宗有徳建报本之义为万古之经者宗庙之制三代以上即有之继人之志述人之事者所当谨也设裳衣以如其生朔有酌而望有献尽事亲之礼抒不匮之思者原庙之制西汉以来始有之继人之志述人之事者弗敢废也后世神御殿亦犹汉原庙之义耶然汉之原庙不过月出衣冠一游耳至宋之时乃有神御之名盖奉安列朝御容所也上元结灯楼寒食设秋千其视汉为己备矣而崇建徧郡国奉祀或禅院识者多议其非礼焉我皇祖圣祖仁皇帝在位六十余年恩泽旁覃僻邑穷谷圆顶方趾之衆饮其德而不知子孙臣庶躬被教育者宜其讴歌慨慕而无已思也是以雍正元年我皇考世宗宪皇帝谨就大内夀皇殿奉安御容朔望瞻礼牲新时荐而于皇祖所幸畅春园亦陈荐如礼非轻为此创举也我皇祖有非常之泽及天下是以皇考合天下之情亦以非常之礼报之有汉宋备物备礼之诚而无宋代徧及郡国祀繁致䙝之讥也予小子嬛嬛在疚顾諟皇考之陟降勅明旦凛绍庭良法美政布在方册者谨守而弗敢失既就夀皇殿东室䖍奉皇考御容以配皇祖念兹圆明园我皇考向日游观在囿在沼之地也其何忍恝视爰择爽垲之地具殿庑之规为室九敬奉皇祖御容于中奉皇考配东一室匪惟予小子罔极之思羮墙之慕借以稍抒亦欲使后世子孙凛觐扬之志勤堂构之基所谓礼以义起有其举之莫敢废也鸠工于干隆庚午而蒇事于癸亥所司以碑文请乃序其事如左而系之以诗懿兹苑囿皇考所作土阶茅茨遵尧之约匪夸丹雘有窅谿壑匪沸管絃有唳云鹤讵美之求惟圣所乐我龙受之中心惕若宅是广居九有是度祖武斯绳宏规敢畧爰相其地载斟载酌爰创其模载经载落庙貌巖巖堂皇绰绰有闲楹旅有梴松桷周之以郛其郛岳岳环之以池其池㶁㶁其水何有鸢飞鱼跃其宇何有网轩珠箔神御孔安心乎莫莫来觐来斋曰望曰朔于万斯年予诚永託干隆九年御制鸿慈永祜诗苑西北地最爽垲爰建殿寝敬奉皇祖皇考神御以申罔极之怀堂庑崇闳中唐有侐朔望展礼僾忾见闻周垣乔松偃盖郁翠干霄望之起敬起爱原庙衣冠古昔沿天兴神御至今传有承秩秩斯为美对越昭昭俨在天春露秋霜兴感切瞻云就日致孚干式思曩昔含饴泽敢缺因时献果䖍实实閟宫龙接宇深深元寝鳯翔筵羮墙如见依灵囿朔望来斋比奉先釦器黄金仍两序泠箫白玉备宫悬万年佑启垂谟烈继序兢兢矢勉旃等谨按鸿慈永祜御制诗恭载首见之篇余不备录鸿慈永祜后垣西北为紫碧山房前宇为横云堂山房东巖洞中为石帆室东南为丰乐轩北为霁华楼迤东为景晖楼横云堂西池上为澄素楼西北为引溪亭等谨按紫碧山房额有二其一恭悬正宇内一悬穿堂门檐与引溪亭额皆世宗御书紫碧山房正宇檐额曰乐在人和及横云堂诸额皆皇上御书鸿慈永祜东垣外径连冈三重度桥而东则彚芳书院也内宇为抒藻轩后为涵逺斋斋前西垣内为翠照楼东垣内为倬云楼又东为眉月轩倬云楼南稍东为随安室又东敞宇三楹为问津逾溪桥数武有石坊为断桥残雪等谨按彚芳书院四十景之一额为皇上御书倬云楼中楹额曰竹深荷净与院内诸额皆御书涵逺斋内聨曰寳案凝香图书陈道法仙台丽景晴雨验耕桑亦御书问津额为世宗御书干隆九年御制彚芳书院诗阶除闲敞草卉丛秀东偏学月牙形搆小斋数椽旁列虚亭竒石负土争出穴洞谽谺翠蔓䝉络可攀扪而上问津石室何必灵鹫峰前书院新开号彚芳不因叶错与华裳菁莪棫朴育贤意佐我休明被万方等谨按彚芳书院御制诗恭载首见之篇余不备录彚芳书院之南为日天琳宇西前楼下之正宇也其制有中前楼中后楼上下各七楹有西前楼西后楼上下各七楹前后楼间穿堂各三楹中前楼南有天桥与楼相属天桥东南重檐八方者为灯亭西前楼南为东转角楼又西稍南为西转角楼中前楼之东垣内八方亭为楞严坛又东别院为瑞应宫前为仁应殿中为和感殿后为晏安殿等谨按日天琳宇四十景之一额为皇上御书其规制皆仿雍和宫后佛楼式中前楼上奉闗帝世宗御书额曰极乐世界皇上御书额曰赫声濯灵聨曰千载丹心扶大义两间正气䕶皇图西前楼上奉玉皇大帝世宗御书额曰一天喜色皇上御书额曰总持元化聨曰地载无私宏槖钥干元资始肇纲维此外凡楼宇上下皆供佛像及诸神位瑞应宫诸殿皆祀龙神干隆九年御制日天琳宇诗紫微丹地中立一化城截断红尘觉同此山光水色一时尽演圆音矣修修释子渺渺禅栖踏着门庭即此是普贤愿海天外标化城不许红尘襍云台宝网中时有钟鱼答等谨按日天琳宇御制诗恭载首见之篇余不备录日天琳宇迤东稍南稻田弥望河水周环中有田字式殿凡四门其东北面皆有楼北楼正宇为澹泊宁静东为曙光楼殿之东门外为翠扶楼西门外别垣内宇为多稼轩南向七楹其东临稻畦者前为观稼轩后为怡情悦目为稻香亭又东稍北为溪山不尽为兰溪隐玉多稼轩西池南为水精域西偏为静香屋为招鹤磴池后东北为寸碧西北为引胜正北为互妙楼等谨按澹泊宁静四十景之一额为皇上御书南门额曰亦复佳西门额曰得山水趣北廊后额曰麦雨稻风与曙光楼额皆御书多稼轩观稼轩怡情悦目稻香亭溪山不尽兰溪隐玉诸额皆世宗御书多稼轩聨曰风袅炉烟移昼漏月临书幌正宵衣又曰厥惟艰哉载芟载柞筹穑事亦既勤止曰旸曰雨验农时皆皇上御书干隆九年御制澹泊宁静诗仿田字为房密室周遮尘氛不到其外槐隂花蔓延青缀紫风水沦涟蒹葭苍瑟澹泊相遭洵矣视之既静其听始逺青山本来宁静体绿水如斯澹泊容境有会心皆可乐武侯妙语时相逢千载之下对纶羽溪烟岚雾方重重干隆二十四年御制多稼轩十景诗一天好雨恰送黄梅九夏新凉初延绿籞岂羡北忩笑傲溯兹轩之得名言占南亩菑畬思惟稼以为寳时也髙髙下下各选胜以成区色色形形咸对时而有作虚亭致爽浄域祛炎屋留五架之储琴书有託磴引三盘之趣风月为邻岭畔楼髙界画晨光乍霁洲中矶小拍浮晚涨还添池沼并宜诗述者敢忘文囿禽鱼纷可绘卑之讵拟华林题拈连𩔖十章律取分裁五字要以指归斯在聊随喜雨命篇矧夫景仰长存如借嘉禾纪嵗云尔朴室数楹面势庨豁东牖临水田座席间与农父老较晴量雨颜曰多稼皇考御笔也径入翠云曲忩含老屋深数畦水田趣一脉戚农心庭竹张真画阶泉滴暗琴当檐悬圣藻每至起予钦出多稼轩假山嶙峋嶻嶭尺寸千里盘石磴而上縳竹为亭名曰寸碧攒蹙翠琼表翼然亭子凉骋观延绿墅胜㮣学黄冈竹架炎偏爽花棚静益香每来期黙识不必展缣缃石溪方可半亩朗榭临之飞泉淙淙有声杜甫诗云心在水精域信能传神络石萦林邈飞湍云锦淙岚扉沿得得花雨落重重可迟平桥步恰闻逺寺钟只疑幽絶处仿彿賛公逢水精域之西一室萧然柳宗元所谓视之既静者于斯屋有会心焉洞房含窈窕芸席足清嘉书史道腴味林泉静致赊迎风听竹籁过雨展蕉芽鼻观独深永名言未可憩于室忩为宜登于磴台为宜此轩在台上不施户牖故观稼恒于此敞榭崇基表鳞塍俯水田锄云将笠雨箱万复仓千要以知艰设宁因缀景传璇题标两字家法训祈年回廊接小亭独出水中时弄竿线不在得鱼否耳阶下水潺湲春鯈出水闲纶竿偶可试网罟定须删潜跃渊将渚噞喁往复还当年寓渭上此日仰墙间岈然洼然之间羽客彳亍缓步虽不招之而意有顾惜弗去者矣篆文苔磴满鹤蹟印来斜未可乘轩驾雅宜㸃画义乐㸔长毛羽意喜寓烟霞何必孤山侧偏称处士家山之妙在拥楼而楼之妙在纳山映带气求此互妙之所以得名也层构单椒上前峯复列屏吸唿通颢气表里接山灵静乐宜情性筌蹄冺色形环中得深造可以玩羲经一月千川宁独此一池然一池之月即千川之月也朅尔静悟不异当时指月佛诠穿池贮净水孤月喜居之秋夕寥萧际春宵淡荡时一将千岂别半与满无私金口説如是瞠乎讵易窥印月池之右别为一沼有闸通水育热河美鲫鱼数百头取擕为便文鳞千许头灵籞恣优游濯㦸常㸔乐投竿不亟求闯萍隄影动戯藻浪花浮在沼曾凭赏常虞奉此羞等谨按澹泊宁静多稼轩御制诗恭载首见之篇余不备录澹泊宁静度河桥而西为映水兰香西向五楹东南为钓鱼矶北为印月池池北为知耕织又北稍东为濯鳞沼映水兰香西南为贵织山堂祀蚕神等谨按映水兰香四十景之一额为皇上御书钓鱼矶印月池知耕织濯鳞沼贵织山堂诸额皆世宗御书干隆九年御制映水兰香诗在澹泊宁静少西屋旁松竹交隂翛然逺俗前有水田数棱纵横绿䕃之外适凉风乍来稻香徐引八百鼻功德兹为第一园居岂为事游观早晩农功倚槛㸔数顷黄云黍雨润千畦绿水稻风寒心田喜色良胜玉鼻观真香不数兰日在豳风图画里敢忘周颂命田官等谨按映水兰香御制诗恭载首见之篇余不备录映水兰香东北为水木明瑟等谨按水木明瑟四十景之一额为皇上御书世宗御书额曰一溪清水引风凉干隆九年御制水木明瑟词用泰西水法引入室中以转风扇泠泠瑟瑟非丝非竹天籁遥闻林光逾生净绿郦道元云竹柏之怀与神心妙达智仁之性共山水效深兹境有焉林瑟瑟水泠泠溪风羣籁动山鸟一声鸣斯时斯景谁图得非色非空吟不成等谨按水木明瑟御制词恭载首见之篇余不备录水木明瑟之北稍西为文源阁上下各六楹阁西为栁浪闻莺等谨按文源阁干隆三十九年建与文华殿后之文渊阁避暑山庄之文津阁皆以贮四库全书阁额及阁内汲古观澜额皆御书聨曰因溯委以会心是处原泉来活水即登髙而游目当前奥㝔对玲峯屏扆聨曰宁夸池馆消闲暇雅喜诗书悦性灵檐柱聨曰讨寻宜富波澜浩矣无涯神智益披揽直探星宿挹之不尽古今涵亦御书阁前石为玲峯刋御制文源阁诗阁东亭内石碣刋御制文源阁记恭录卷内御制文源阁记藏书之家颇多而必以浙之范氏天一阁为巨擘因辑四库全书命取其阁式以构庋贮之既图以来乃知其阁建自明嘉靖末至于今二百一十余年虽时修葺而未曾改移阁之间数及梁柱寛长尺寸皆有精义盖取天一生水地六成之之意于是就御园中隙地一倣其制为之名曰文源阁而为之记曰文之时义大矣哉以经世以载道以立言以牖民自开辟以至于今所谓天之未丧斯文也以水喻之则经者文之源也史者文之流也子者文之支也集者文之派也派也支也流也皆自源而分集也子也史也皆自经而出故吾于贮四库之书首重者经而以水喻文愿溯其源且数典天一之阁亦庶几不大相径庭也夫干隆四十一年御制文源阁诗天一取阁式文津实先构月台及西山米帖符邂逅此即肖文津诡石堆竒岫亦复有月台祇欠西山觏然月自升东山有无奚疚淰淰丽新春朗朗辉诸宿相映古人书胁窟谁曾透干隆四十年御制玲峯歌将谓湖石洞庭产孰知壮地多无限万钟异石大房山有竒必偶斯为伴天地生物弗拘墟龙井吴山率常见米未能致今致之青芝岫屏湖裔馆彼劳竒文徒问答物遇其时当自显兹峯有过无不及名曰玲实称岂舛伊家颠叟上皇山亦既艶称百夫辇致此用力虽倍蓰贲来宁费修书柬略发内帑给雇值肯敎张事恣朱勔大孔小穴尽灵透凸突凹窳仍嵼春风秋月几阅厯海水桑田任迁转故土那忆埋黄沙素质奚碍皴苍藓一峯峙我文源阁育秀通虚映万卷万卷征实难更仆特宜黄石觌面展又如逸兴到栖霞日面月面应谁辨每来汲古遣几余讵同二米为髙简欣于斯即慙于斯悦目怡情究非善干隆四十一年御制再作玲峯歌青芝岫及此玲峯二物均西山神产前后以徐胥致之束牲告讵劳书简芝岫乐夀树塞门玲峰文源峙溪堧岫横峰竖各适用造物生材宁可舛体大器博复珑八十一穴过犹逺取自崇冈厯平野原非不胵实车转岂其出于不测渊岂毁桥梁凿城阃所幸在兹愧在兹作歌箴过非颂善等谨按文源阁玲峯御制诗谨绎有闗纪述事实者恭载卷内余不备録钦定日下旧闻考卷八十一钦定日下旧闻考卷八十二钦定四库全书钦定日下旧闻考卷八十二国朝苑水木明瑟西北环池带河为濓溪乐处正殿九楹后为云香清胜东垣为芰荷深处折而东北为香雪廊其东有楼为云霞舒卷楼北亭为临等谨按濓溪乐处四十景之一额为皇上御书殿檐额曰慎修思永聫曰与古人相对左图右书偕造物者游仰观俯察与云香清胜诸额皆御书香雪廊临泉二额世宗御书干隆九年御制濓溪乐处诗苑中菡萏甚多此处特盛小殿数楹流水周环于其下每月凉暑夕风爽秋初净緑纷红动香不已想西湖十里野水苍茫无此端严清丽也左右前后皆君子洵可永日水轩俯澄泓天光涵数顷烂漫六月春摇曳玻瓈影香风湖面来炎夏方秋冷时披濓溪书乐处惟自省君子斯我师何须求玉井等谨按濓溪乐处御制诗恭载首见之篇余不备録濓溪乐处之南为彚万总春之庙正殿为蕃育羣芳五楹殿东北楼为香逺益清楼西为乐天和为味真书屋又西为池水共心月同明庙东沿山径出为普济桥等谨按彚万总春之庙以祀花神殿楼诸额皆皇上御书池水共心月同明额世宗御书濓溪乐处迤北对河外稻塍者为多稼如云正宇五楹前宇为芰荷香正宇东稍南有室为湛緑等谨按多稼如云四十景之一轩额兴芰荷香湛緑皆御书干隆九年御制多稼如云诗坡有桃沼有莲月地花天虹梁云栋巍若仙居矣隔垣一方鳞塍参差野风习习袯襫蓑笠往来又田家风味也葢古有弄田用知稼穑之候云稼穑艰难尚克知黍高稻下入畴谘弄田常有仓箱庆四海如兹念在兹等谨按多稼如云御制诗恭载首见之篇余不备録多稼如云东北为鱼跃鸢飞四面为门各五楹东厢为畅观轩西南为铺翠环流楼南有室为传妙又南出山口为多子亭等谨按鱼跃鸢飞四十景之一额为世宗御书铺翠环流之北额曰溪山曰曲径泉声与传妙多子亭诸额皆世宗御书鱼跃鸢飞东门额曰岚光曙色南曰绮疏文照北曰涧熘调琴与畅观轩诸额皆皇上御书干隆九年御制鱼跃鸢飞诗榱桷翼翼户牖四达曲水周遭俨如萦带两岸村舍鳞次晨烟暮霭蓊郁平林眼前物色活泼泼地心无尘常惺境惬赏为美川泳与云飞物物含至理等谨按鱼跃鸢飞御制诗恭载首见之篇余不备録鱼跃鸢飞之东禾畴弥望河南北岸仿农居村市者为北逺山村北岸石垣西偏为兰野后为绘雨精舍其西南为水村图又西有楼前后相属前为皆春阁后为稻凉楼又西为涉趣楼右为湛虚书屋等谨按北逺山村四十景之一兹额及兰野绘雨精舎诸额皆皇上御书水村图聫曰鱼跃鸢飞参物理耕田凿井乐民和亦御书干隆九年御制北逺山村诗循苑墙度北闗村落鳞次竹篱茅舎巷陌交通平畴逺风有牧渔歌与舂杵应答读王储田家诗时遇此境矮屋㡬楹渔舎疎篱一带农家独速畦边秧马更番岸上水车牧童牛背村馌妇钗梁野花辋川图昔曾见摩诘信不我遐等谨按北逺山村御制诗恭载首见之篇余不备録北逺山村东北度石桥折而西为湛虚翠轩又西为耕云堂又西为若帆之阁湛虚翠轩东数十武有闗帝庙等谨按若帆之阁下层额曰御风泠然上额曰平临天境与湛虚翠轩诸额皆御书北逺山村西南有室临河西向为西峯秀色河西松峦峻峙为小匡庐后有龙王庙西峯秀色之东为含韵斋又东为一堂和气又东南为自得轩后垣东为岚镜舫西为花港观鱼等谨按西峯秀色四十景之一兹额及含韵斋一堂和气自得轩额皆世宗御书岚镜舫花港观鱼诸额皆皇上御书干隆九年御制西峯秀色诗轩楹洞达面临翠巘西山爽气在我襟袖后宇为含韵斋周植玉兰十余本方春花气袭人宛入衆香国里嵦地高轩架木为朱明飒爽如秋时不雕不斵太古意讵惟其丽惟其宜西窻正对西山启遥接峣峯等尺咫霜辰红叶诗思杜雨夕緑螺画㸔米亦有童童盘葢松重基特立孰与同三冬百卉凋零尽依然郁翠惟此翁山腰兰若云遮半一声清磬风吹㫁疑有苾蒭单上参不如诗客窻中玩结搆既久苍苔老花棚药畤相萦抱慿栏送目无不佳趺榻怡神良复好春朝秋夜值㡬余把卷时还读我书斋外水田凡数顷较晴量雨谘农夫清词丽句箇中得消几丁丁玉壶刻但忆趋庭十载前徊徨无语予心恻等谨按西峯秀色御制诗恭载首见之篇余不备録西峯秀色迤东东西船坞各二所北岸为四宜书屋五楹即安澜园之正宇东南为葄经馆又南为采芳洲其后为飞睇亭东北为緑帷舫四宜书屋西南为无边风月之阁又西南为涵秋堂北为烟月清真楼楼西稍南为逺秀山房楼北度曲桥为染霞楼等谨按四宜书屋四十景之一额为世宗御书皇上即于其地畧仿海宁陈氏安澜园之意因以命名详御制安澜园记并御制安澜园十景诗恭録卷内葄经馆诸额皆御书御制安澜园记安澜园者壬午幸海宁所赐陈氏隅园之名也陈氏之园何以名御园葢喜其结搆致佳图以归园既成爰数典而仍其名也然则剏欤曰非也就四宜书屋左右前后畧经位置即与陈园曲折如一无二也四宜书屋者圆明园四十景之一既图既咏至于今已厯二十年也土木之工二十年斯弊故就修葺之便稍为更移费不侈而一举两得也彼以安澜晹额则因近海塘似与此无涉也然帝王家天下薄海之内均予戸庭也况予缱念塘工旬有报而月有图所谓鱼鳞土备南坍北涨诸形势无不欲悉安澜之愿实无时不厪于懐也由其亭台则思至盐官者以筹海塘而愿其澜之安也不宁惟是凡长江洪河与夫南北之济运清黄之交滙何一非予宵旰切切闗心者亦胥愿其澜之安也是则予之以安澜名是园者固非游情泉石之为而实蒿目桑麻之计所谓在此不在彼也干隆九年御制四宜书屋诗春宜花夏宜风秋宜月冬宜雪居处之适也冬有厦夏室寒些骚人所艳允矣兹室君子攸宁秀木千章緑隂鎻间间逺峤青莲朶三百六旬过隙驹弃日一篇无不可墨林义府足优游不羡长杨与馺娑风花雪月各殊宜四时潇洒松竹我干隆二十九年御制安澜园十咏入园门朴室三间背倚峯屏右临池镜颜曰葄经不减陈氏藏书楼也縆年黙记复潜神那拟班家戯答宾枕借亦非耽博古欲推实政善安民为圆明园四十景之一因嵗久修葺畧为更置宛然盐官安澜园皇考御额在焉春夏秋冬无不宜所宜乐总读书时何须千里盐官忆即景吾方勉近思界域有边风月则无边轻拂朗照中吾不知为在御园在海宁矣月借风清摇籁影风邀明月奏琅音三千界外三千界踪迹无边那可寻西临长河波光翻影动摇楣梠间坐此可悟南华堂襟西向额含秋金水相生厥有由不论何时此偶坐总如爽气面前浮房筑假山上而逺纳西山秀色所谓全賔全主近低微逺见遥髙峯侧岭横翠莫韬此即泰山一指喻重华明目为斯劳名曰染霞而实近水每来常爱坐此池上层楼敞紫甍水中楼影亦含清自知不是餐霞侣孤负横楣浪与名曲廊宛转搆水上偶一慿槛烟水在襟袖间何必真舫临水何妨即舫之成隂树是緑油帷了无逐浪为行止那有随风作转移一峯秀拔亭据其上每当纵望园外稻塍千顷皆在目中直与农夫田父共较雨量晴矣低俯鳞塍迥据山犁云锄雨绘民艰问应飞睇于何处只在隅园咫尺间四宜书屋之后延楼髙敞不施厨障为纳烟月契神处又似在陈氏竹堂月阁间一轮古月真无匹几缕空烟清莫加朗照轻笼寥廓表便成句亦谢雕华是芳皆可采不必学楚骚注意兰荃澄波之上敞轩临䔩䔩芊芊满碧浔是药文殊胥命采此芳宁向楚骚寻等谨按四宜书屋安澜园御制诗恭载首见之篇余不备録四宜书屋之东临池楼宇为方壶胜境上下各五楹南建坊座二其北楼宇为哕鸾殿又北为琼华楼哕鸾殿东为蕊珠宫宫南船坞后有龙王庙等谨按方壶胜境四十景之一额为皇上御书坊座南额曰芝田日永曰阆苑春深北曰鳯鸣珠树曰鹿夀灵台方壶胜境楼宇上额曰宜春殿曰敬胜怠哕鸾殿楼宇上额曰用厥中曰有真赏在琼华楼额曰潄芳润及蕊珠宫额皆御书干隆九年御制方壶胜境诗海上三神山舟到风辄引去徒妄语耳要知金银为宫阙亦何异人寰即境即仙自在我室何事逺求此方壶所为寓名也东为蕊珠宫西则三潭印月净渌空明又辟一胜境矣飞观图云镜水涵拏空松栢与天参高冈翙羽鸣应六曲渚寒蟾印有三鲁匠营心非美事齐人搤掔只虚谈争如茅土仙人宅十二金堂比不慙等谨按方壶胜境御制诗恭载首见之篇余不备録方壶胜境西北为三潭印月又西北度桥为天宇空明其后为澄景堂堂东为清旷楼西为华照楼等谨按三潭印月天宇空明诸额皆皇上御书澡身浴徳在福海西南隅即澄虚榭正宇三楹东向南为含清晖北为涵妙识折而西向为静香馆又西为解愠书屋西南为旷然阁等谨按福海亦称东湖周广凡数顷澡身浴徳四十景之一也额为皇上御书聫曰好雨知时岑峦添逺碧薰风叶奏殿阁有余清亦御书干隆九年御制澡身浴徳诗福海西壖平漪镜净黛蓄膏停竹屿芦汀极望弥弥浴凫飞鹭游泳翔集王司州云非惟使人情开涤亦觉日月清朗芩香含石髓秋水长天色不竭亦不盈是惟君子徳我来俯空明镜已黙相识鱼跃与鸢飞如如安乐国等谨按澡身浴徳御制诗恭载首见之篇余不备録澡身浴徳之北度河桥为望瀛洲其北为深桞读书堂堂北为溪月松风等谨按望瀛洲额皇上御书深桞读书堂溪月松风额皆世宗御书平湖秋月在福海西北隅正宇三楹西为流水音东北出山口临河为花屿兰皋折而东南度桥为两峯挿云又东南为山水乐其北为君子轩为藏密楼等谨按平湖秋月四十景之一额为世宗御书流水音花屿兰皋诸额为皇上御书干隆九年御制平湖秋月词倚山面湖竹树䝉密左右支板桥以通步屐湖可数十顷当秋深月皎㶑滟波光接天无际苏公隄畔差足方兹胜概不辨天光与水光结璘池馆庆宵凉蓼烟荷露正苍茫白傅苏公风雅客一杯相劝舞霓裳此时谁不道钱塘等谨按平湖秋月御制词恭载首见之篇余不备録蓬岛瑶台在福海中央门三楹南向正殿七楹殿前东为畅襟楼西为神洲三岛东偏为随安室西偏为日日平安报好音由蓬岛瑶台东南度桥为东岛有亭为瀛海仙山西北度桥为北岛正宇三楹等谨按蓬岛瑶台四十景之一旧名蓬莱洲后易今名额为皇上御书门额曰镜中阁与畅襟楼随安室额皆御书神洲三岛日日平安报好音瀛海仙山诸额皆世宗御书干隆九年御制蓬岛瑶台诗福海中作大小三岛仿李思训画意为仙山楼阁之状岧岧亭亭望之若金堂五所玉楼十二也真忘一如小大一如能知此是三壶方丈便可半升铛内煮江山名葩绰约草葳㽔隠映仙家白玉墀天上画图悬日月水中楼阁浸琉璃鹭拳净沼波翻雪燕贺新巢栋有芝海外方蓬原宇内祖龙鞭石竟奚为等谨按蓬岛瑶台御制诗恭载首见之篇余不备録接秀山房在福海东隅正宇三楹西向后稍东为琴趣轩其北方楼为寻云东南为澄练楼楼后为怡然书屋寻云楼稍东佛室为安隠幢接秀山房之南为揽翠亭等谨按接秀山房四十景之一与揽翠亭额皆世宗御书琴趣轩寻云诸额皆皇上御书干隆九年御制接秀山房诗平冈萦回碧沚停蓄虚馆闲闲境独夷旷隔岸数峯逞秀朝岚霏青返照添紫气象万千真目不给赏情不周玩也烟霞供润浥朝暮㸔适兴户接西山秀窻临北渚澄琴书吾所好松竹古之朋仿彿云林衲携笻共我豋等谨按接秀山房御制诗恭载首见之篇余不备録接秀山房之南有敞宇北依山南临河为别有洞天五楹西为纳翠楼西南为水木清华之阁阁西稍北为时赏斋等谨按别有洞天四十景之一额与纳翠楼水木清华之阁诸额皆皇上御书干隆九年御制别有洞天诗苑墙东出水闗曰秀清村长薄疎林映带庄墅自有尘外致正不必倾岑峻磵阻絶恒蹊罕得津逮也几席絶尘嚣草木清且淑即此凌霞标何须三十六等谨按别有洞天御制诗恭载首见之篇余不备録别有洞天迤西为夹镜鸣琴南为聚逺楼东为广育宫前建坊座后为凝祥殿宫东为南屏晚钟又东度桥为西山入画为山容水态夹镜鸣琴之西为湖山在望为佳山水为洞里长春等谨按夹镜鸣琴四十景之一额为皇上御书广育宫奉碧霞元君殿额曰恩光仁照与西山入画湖山在望佳山水洞里长春诸额皆世宗御书广育宫前坊额曰含𢎞光大曰品物咸亨与凝祥殿南屏晩钟诸额皆皇上御书凝祥殿聫曰茂育恩覃昭圣感资生徳溥配坤元亦御书干隆九年御制夹镜鸣琴词取李青莲两水夹明镜诗意架虹桥一道上搆杰阁俯瞰澄泓画栏倒影旁厓悬瀑水冲激石罅琤琮自鸣犹识成连遗响垂丝风里木兰船拍拍飞凫破渚烟临渊无意渔人羡空明水与天琴心莫説当年移情逺不在絃付与成连等谨按夹镜鸣琴御制词恭载首见之篇余不备録涵虚朗鑑在福海东即雷峯夕照正宇其北稍西为惠如春又东北为寻云榭又北为贻兰庭为会心不逺其南为临衆芳为云锦墅为菊秀松㽔为万景天全等谨按涵虚朗鑑四十景之一额为皇上御书旧悬湖西澄虚榭后移置湖东雷峯夕照轩宇内惠如春寻云榭诸额亦御书干隆九年御制涵虚朗鑑诗结宇福海之西左右云堤纡委千章层青面前巨浸空澄一泓净碧日月出入云霞卷舒逺山烟岚近水楼阁来不迎而去不距莫不落其度内如如焉亦无如如者吾得之于濠上也涵虚斯朗鑑朗鑑在虚涵即此契元理悠然对碧潭云山同妙尽鱼鸟适清酣天水相忘处空明共我三等谨按涵虚朗鑑御制诗恭载首见之篇余不备録福海西北隅平湖秋月之西为廓然大公正宇七楹前为双鹤斋西北为规月桥东北为绮吟堂又北为採芝径又北径巖洞而西为峭蒨居北垣门外有楼为天真可佳峭蒨居西为披云径又西亭为启秀又西稍南为韵石淙西北平台临池为芰荷深处垣外为影山楼双鹤斋西为环秀山房西北为临湖楼等谨按廓然大公四十景之一额为皇上御书双鹤斋採芝径天真可佳芰荷深处影山楼环秀山房临湖楼诸额皆世宗御书峭蒨居披云径诸额皆皇上御书干隆九年御制廓然大公诗平冈回合山禽渚鸟逺近相唿后凿曲池有蒲菡蓞长夏高启北窻水香拂拂真足开豁襟颜有山不让土故得高㠖㠖有河不择流故得寛弥弥是之谓大公而我以名此偶值清晏间慿眺诚乐只识得圣人心闻诸程夫子干隆二十年御制廓然大公八景诗圆明园四十景皆取四字为题各景之中一轩一峯具有幽致日涉成趣正复不穷题以八景系之七言前接陌桞后临平湖轩堂翼然虚明洞彻皇考御书题额时有卿云䕶之廓然大公扁即在后室一泓涵碧颇有物来顺应之趣深桞偏宜羽客嬉会心恰当读书时在隂能和宁吾谓好爵还思与尔縻循双鹤斋而西跨湖为桥圆如半璧暎水则为满月缭以长廊悠然濠濮间想拖如玉带曲如钩上置行廊又似舟仙术何须倩法善往来常作广寒游性之介立为峭文之藻蔚为蒨太沖诗意良足会心石秀松𬎼各出羣不同同处挹清芬太沖岂务多竒者五字全拈大块文面东为楼杜陵句曰半陂以南纯浸山动影窈窕沖融间斯楼有焉因迥为高结搆清层楼因得影山名窻中峯作波中态上下明漪最有情竒石㟏岈回互径出其中烟云往来披拂襟袖緑云丛翠径萦纡面面深竒步步殊倩得仇英冩生笔定须为作採芝图机政之余拈吟适兴每遇佳景不觉绮思濬发逢源左右足深资适兴无非把笔时设使古人癖诚有吟之一字我何辞曲涧奔泉琤琮作金石声韵出天然是谓云山韶濩迸水摐摐下石矶八音繁会太音稀辋川漫拟王家画虞陛高懐舜手挥山巅笠亭孤标秀出左顾飞瀑右挹云林尽得此间胜概诡石苍松扶翼然氤氲朝暮幻云烟林光泉韵无非秀都付山亭秀占全等谨按廓然大公御制诗恭载首见之篇余不备録坐石临流在水木明瑟东南澹泊宁静之东溪水周环轩宇三楹西向等谨按坐石临流四十景之一额为皇上御书干隆九年御制坐石临流诗仄涧中潨泉奔滙竒石峭列为坻为碕为屿为奥激波分注潺潺鸣籁可以潄齿可以泛觞作亭据胜处泠然山水清音东为同乐园白石清泉带碧萝曲流贴贴泛金荷年年上已寻欢处便是当时晋永和等谨按坐石临流御制诗恭载首见之篇余不备録坐石临流东南当碧桐书院正东为麴院风荷五楹南向其西佛楼为洛迦胜境等谨按麴院风荷四十景之一额为皇上御书洛迦胜境额亦御书干隆九年御制麴院风荷诗西湖麴院为宋时酒务地荷花最多是有麴院风荷之名兹处红衣印波长虹摇影风景相似故以其名名之香逺风清谁解图亭亭花底睡双凫停桡隄畔饶真赏那数余杭西子湖等谨按麴院风荷御制诗恭载首见之篇余不备録麴院风荷之南跨池东西桥九空坊楔二西为金鳌东为玉蝀金鳌西南河外室为四围佳丽玉蝀东有亭为饮练长虹又东南度桥折而北设城闗为宁和镇其东南为东楼门等谨按饮练长虹宁和镇诸额皆御书麴院风荷之北为同乐园前后楼各五楹南向其前为清音阁北向东为永日堂中有南北长街街西为抱朴草堂街北度双桥为舎卫城前树坊楔三城南面为多寳阁内为山门正殿为寿国寿民后为仁慈殿又后为普福宫城北为最胜阁等谨按永日堂寿国寿民仁慈殿普福宫诸额皆世宗御书舍卫城北坊额曰花界曰香城东曰涌曰金池西曰昙霏曰珠林多寳阁祀闗帝额曰至圣大勇夀国夀民殿额曰心月妙相仁慈殿额曰具足圆成普福宫额曰瑞应优昙最胜阁坊额曰干闼持轮曰祗林垂鬘皆御书洞天深处在如意馆西稍南前宇乃诸皇子所居为四所东西二街南北一街前为福园门四所之西为诸皇子肄业之所前有前垂天贶中为中天景物东宇为斯文在兹后为后天不老等谨按洞天深处四十景之一额为皇上御书前垂天贶中天景物后天不老及如意馆诸额皆世宗御书斯文在兹额恭悬至圣先师神龛上聫曰道统集成归至徳圣功养正仰微言皆御书干隆九年御制洞天深处诗縁溪而东径曲折如蚁盘短椽陿室于奥为宜杂植卉木纷红骇緑幽巖石厂别有天地非人间少南即前垂天贶皇考御题予兄弟旧时读书舎也幽兰泛重阿乔柯幕憩榭牝壑既虚寂细瀑时淙㵼瑟瑟竹籁秋亭亭松月夜对此少淹留安知嵗月流愿为君子儒不作逍遥游等谨按洞天深处御制诗恭载首见之篇余不备録钦定日下旧闻考卷八十二钦定日下旧闻考卷八十三钦定四库全书钦定日下旧闻考卷八十三国朝苑囿圆眀园之东曰长春园等谨案长春园本园眀园东垣外隙地旧名水磨村就添殿宇数所敬依长春仙馆赐号钖名曰长春园额悬宫门干隆三十五年御制长春园题句山水无乐夀之征兴随所遇日月引壶洲之景春与俱长廼拓余地于御园爰效嘉名于仙馆顾当年之赐号时体元筹他日之安居兹惟卜始波通福海东壖旭丽扶桑垣亘清河北陌香浮华黍列缥缃以娱志堂启含经抚翰墨以怡神轩成淳化思永励始终如一式是斋乎开襟而气象盈千登斯楼也他若某邱某壑境足赏心有榭有亭胜堪寓目每㡬暇朅来游憇拟耄期恒此颐恬以纪元六十载为衡积愿笑惟奢望从周甲廿五年而计朂勤敢有倦心俪以弁言系之长律长春非敢畅春侔即景名园亦有由赐号当年例仙馆倦勤他日拟菟裘培松拱把冀鳞老留石平心待句酬廿五春秋仍劼毖耄期嵗月合优游等谨案长春园御制诗谨绎有关纪述事实者恭载卷内余不备録长春园宫门五楹东西朝房各五楹正殿爲澹怀堂后爲衆乐亭亭后河北敞宇为云容水态其西稍南为长桥等谨案澹懐堂内额曰乐在人和联曰敷政协民心好惬箕风毕雨澄懐观物理妙叅智水仁山与衆乐亭云容水态诸额皆皇上御题又案园内诸河之水由圆明园东垣之一空闸五空闸流出环绕各所又东出七空闸灌溉稻田干隆十四年御制秋日澹懐堂诗玉宇畅霁光松轩俯阆井山水既清佳结搆更寛整土阶每觉惭绣柱无须逞神心适可达纷营于以屏斐然翰墨香谧尔希夷境岂惟容膝安寄懐斯良永等谨案澹懐堂御制诗恭载首见之篇余不备录云容水态西北循山迳入建琉璃坊楔三其北宫门五楹南向内爲含经堂七楹后为淳化阁又后爲蕴真斋含经堂东为霞翥楼为渊映斋堂西为梵香楼为涵光室等谨案淳化轩内额曰奉三无私聨曰贞石丽延廊畧存古意淳风扇寰宇冀遂初心东西廊庑壁间嵌御定淳化阁帖石刻藴真斋内额曰礼园书圃霞翥楼内额曰味腴书屋御制淳化轩记淳化轩何为而作也以藏重刻淳化阁帖石而作也盖自伏滔崆峒之铭石虹尧碑之文歴代相传石刻尚焉然物有其成必有其壊世逺年湮真伪莫辨则汉唐且难得其全者无论周秦以上矣故言帖必以赵宋为犹近而宋帖必以淳化为最羙重刻之由考稽之故已见于帖前之页册后之䟦兹不复记记所以藏石作轩之故云石刻既成凡若干页使散置之虑其有失也爰于长春园中含经堂之后就旧有之廻廊每廊砌石若干页恰得若干廊而帖石毕砌焉廊之中原有蕴真斋因稍移斋于其北即旧基而拓为轩事起藏帖则以帖名名之夫淳化宋太宗之纪年也为人君者即不能以唐虞为师亦当以夏甲周成为轨所谓取法乎上仅能得其中耳若宋太宗始终国家之间慙德多矣吾所不取而又有何慕于淳化而以之名轩为哉干隆十四年御制夏日含经堂诗鬲轩能却暑邃室亦生凉味道研精义随时爱景光苑禽鸣处乐砌卉吐来芳石鼎闲尝煮瑶琴静不张诗吟西蜀杜壁画辋川王差喜娱清暇还惭致治康干隆三十五年御制题淳化轩诗阁帖欣犹善本全㡬余考订为重镌墨华辉映题轩扁石刻珍藏嵌壁砖閲古于焉閲嵗月赏心何异赏云烟颐居倘得遂初愿陶冩端知胜管絃干隆二十四年御制味腴书屋诗含经堂畔敞书筵味道腴常喜静便枕葄崇情托经史跃飞精趣察鱼鸢遣闲偶染兎枝墨结习犹披蠖叶篇少坐即临勤政殿敕几惟日慎邦权等谨按含经堂淳化轩味腴书屋御制诸诗谨绎有关纪述事实者恭载卷内余不备录澹懐堂迤西濵河水石之间为蒨园门西向内为朗润斋三楹其东为湛景楼又东为菱香沜朗润斋西有石立于园门内为青莲朶斋东南山池间为标胜亭又东南为别有天西北为韵天琴南角门外别院为委宛藏等谨案蒨园门左碑亭一刋重摹梅石碑标胜亭西壁勒御制蒨园八景诗干隆三十二年御制重摹梅石碑置青莲朶侧而系之诗乙酉冬曽摹徳夀宫梅石碑驿致杭州以留旧迹因思梅既乆枯石又北来则新碑与旧碑不过存其名于依稀髣髴间耳既又思梅之藁于南者虽不可复生而石之存于北者固在也因命重摹一通置之石侧青莲朶者盖壬申初到时所命名亦并有诗纪事云昔年德夀石名曰青莲朶梅枯石北来惟余碑尚妥徳夀岂复存乆矣燬兵火不禁兴废感碑亦漫漶颇因之为橅蹟驿致江之左新碑邻旧碑那见梅石我重摹置石侧为结无缘果谁云假氷玉犹是真嶪峩如因忆中郎武贲何不可干隆十八年御制蒨园八景诗一亭一沼爰静神逰之乡非壑非林自足天成之趣此中大有佳处物外聊尔寄情不为嵩山之比方偶效右丞之格调机缄合希夷水木呈明翠银塘横半𤱔万顷烟波意楼临内外湖地髙望斯逺湛然虚且明絜矩出治本风前度弥静雨后香益清倣彿吴兴岸菱歌唱晩晴蓝瑛碑侧石名之青莲朶介示无去来黙传忘物我总此一大内谩称别有天达人诮坐井匪我古已然石激出淙乳俨中宫商音我不觧攫醳而爱韵天琴笠亭据假山亦足云标胜设拟宣城蹟合得谪仙咏境以曲折幽中宏延外广尺宅含寸田至人贵知养等谨案旧园八景御制诗恭载首见之篇余不备录蒨园后河北岸为思永斋七楹斋北楼宇临池为山色湖光共一楼斋东别院为小有天园等谨案思永斋门额曰静便趣斋内额曰万横香玉御制小有天园记左净慈面明圣兼挹湖山之秀为南屏最佳处者莫过于汪氏之小有天园盖辛未南廵所命名也去嵗丁丑复至其地为之流连为之倚吟归而思画家所为收千里于咫尺者适得思永斋东林屋一区室则十笏窗乃半之窗之外隙地方广亦十笏命匠氏叠石成峯则居然慧日也范钖为宇又依然壑庵也激水作瀑泠泠琤琤不殊幽居洞之所闻而黄山松树子虽盈尺有凌云之概夭矫盘拏髙下杂出于石笋峭蒨间复与琴台之古木苍巖玲珑秀削不可言同何况云异吾于是知天地间之景无穷而人之心亦无穷境有异而人之心无有异夫此为轩为亭为磴为池为林泉为崖壑固不可歴歴手攀而足陟之者使目击道存㑹心不逺则此为轩为亭为磴为池为林泉为崖壑又何不可歴歴手攀而足陟之乎昔新丰鸡犬各识其戸固已侈矣李徳裕平泉之像巴崃冩洞庭则又务穷逺尽态极妍而不必师所可师者其意而已然吾之意不在千里外之湖光山色应接目前而在两浙间之吏治民依来徃胸中矣是为记等谨案御制小有天园记谨绎有关纪述事实者恭载卷内余不备录思永斋西稍南河外为得全阁南为寳云楼北为逺风楼斋北河池潨滙中有圆式崇基其上楼宇三层为海岳开襟四旁枋楔各一等谨案得全阁额曰天心水面海岳开襟为下层楼内额其南檐额曰青瑶屿最上层额曰乗六龙干隆二十四年御制海岳开襟歌沧池漾瀁蛟龙窟中耸玉台规寳月祖州之草琪树枝袭芳笼影水精阙周禆瀛海诚旷哉崑峤方壶缩地来八琅云璈底湏奏松风朅听尘襟开芥舟祇需抝堂水溟渤何劳千万里得其环中游物外枣叶须弥皆一理我之所戒在求仙海岳寄兴属偶然保合太和励体干时乗六龙以御天等谨案海岳开襟御制诗恭载首见之篇余不备录海岳开襟之西河池外有亭为流香渚亭北为罨画溪等谨案流香渚之西循山迳行即逹圆明园之明春门海岳开襟东北为谐竒趣东为法慧寺山门西向内为四面延楼后殿为光明性海其西别院有琉璃方塔法慧寺东为寳相寺山门南向内为澄光阁后为昙霏阁又后崇基上有殿为现大圆镜等谨案法慧寺山门额曰普香界现大圆镜殿内额曰香台华鬘由寳相寺度城关而东迤南为翠交轩轩下石室为熙春洞北为爱山楼又北为泽兰堂等谨案爱山楼上额曰天风海涛楼下额曰山静云闲泽兰堂额曰神观萧爽爱山楼东北为平畴交逺风南为转湘帆等谨案平畴交逺风宇后额曰平皋绿浄联曰畏民碞其难其慎敕天命惟㡬惟康平畴交逺风之东为丛芳榭后为琴清斋等谨案琴清斋内额曰霞踪天想干隆二十四年御制丛芳榭得句曲廊廻抱疎轩敞阶俯临池波泱漭缭以纱疎碧且虚延爽障寒幽复朗宴息四序无不宜恒春花镇含芳㽔风栏雨埭氤氲际月宇雪牕澹荡时摛藻发思真契妙一嵗之中曽㡬到今来憇即今年初却笑何须亟营造等谨案丛芳榭御制诗恭载首见之篇余不备录丛芳榭之东为狮子林为虹桥为假山为纳景堂为清閟阁为藤架为磴道为占峯亭为清淑斋为小香幢为探真书屋为延景楼为云林石室为横碧轩为水门干隆三十七年御制狮子林八景诗狮子林之名頼倪迂图卷以传此间竹石邱壑皆肖其景为之冠以旧名志数典也最忆倪家狮子林渉园黄氏幻为今因教规冩阊城趣为便寻常御苑临不可移来惟古树遄由飞去是遐心峯之池影都无二唿出艰逄懒瓒吟跨水为小桥垂虹宛在片云帆影何必更羡呉江驾溪宛若虹其下可舟通设使幔亭张吾当问顺风狮林以石胜相传为瓒自位置者兹令吴下髙手堆塑小景曲折尽肖驿此展拓成林奚啻武贲之于中郎妙手吴中堆塑能絶胜道子冩嘉陵一邱一壑都神肖忆我春廵展歩曾镜水冩形遇以无心而景自为纳斯堂所得迨乎近之花木四时趣风云朝暮情一堂无意纳万景自为呈色是空中色声皆静里声摐然声色表五字亦因成临曲池面假山景清境閟云林小阁何不可作如是观武夷一曲中清閟小阁置近临活水澄平挹假山翠遐想创作图自诩荆关意王䝉那梦见因公宜寳弆岂期属黄氏又复御园至今古实一瞬苏燕非二地当年阁中人未必首肯遂紫藤引架垂隂缦萦可十数武于石桥宛转尤宜石桥既曲折藤架复逦迤春时都作花步障垂茸紫琐月多风流蘸波鲜尘滓施松援觉艰附木平可喜载咏頍弁章庶几见君子循巖陟磴诗人比之丹梯此虽叠石而成亦自觉风云可生足底房山石似洞庭刻削一例岭嵤拾级试登磴道丹台咫尺通灵峯顶一笠清旷絶尘元镇画徃徃如是印证故在不即离间虽是假山亦有峯㠎嶫吸哦转饶趣歴艰涉顶得稍平四柱小亭翼然据一步一竒极变幻眼底神情乃毕露俗手石工那得窥粉本倪迂精絶处又御制续题狮子林八景诗倪瓒原卷中自识与赵善长商㩁作狮子林图且属如海因公宜寳弆云云是则为图本自倪而叠石筑室已在疑似何况歴嵗四百余年室主不知凡几更而今又属黄氏矣则今之亭台峯沼但能同吴中之狮子林而不能尽同迂翁之狮子林图固其宜也虽然予之咏髙山而企慕蔺寔在倪而不在黄言之不足长言之因复取其可咏者凡八景为续题云就树得佳隂境原狮子林假山亦嵒龉曲迳致幽深花色淑非艳溪声清以沉如云晤倪老恐未契髙襟一间楼涌小香幢调御琉璃朗慧釭珍重迂翁嘱如海由来者箇未全降云廊拾级上书屋号探真讵在逰文苑所希识道津精硏足縆嵗深造贵濳神欲问枕葄者谁诚自得人诡石玲珑栈径通入来浑似万山中近峯逺渚揽次苐秋月春风观色空拾级望遥目容与焚檀习静意冲融虽然延得江南景罢露台慙未昔同有溪有岸有舟唿活景沿缘面面殊欲傲清河书画舫收来真蹟是倪迂洒然石室额云林元镇流风若可寻却与田盘开别面古松都隠剰嵚岑文轩筑溪上溪水如带横一条拖碧玉朗映心目清有时漾轻漪闪影翻檐楹奚必借鸢鱼天然道趣呈墙界林园水作门泛舟雅似武陵源赢他祗有渊明记不及迂翁画卷存等谨案狮子林八景御制诸诗谨绎有关纪述事实者恭载卷内余不备录狮子林之南为玉玲珑馆正宇为正谊明道五楹北为林光澹碧东为鹤安斋西南为蹈和堂等谨案林光澹碧宇内额曰逰心于淡干隆二十年御制玉玲珑舘诗湖石三四峯湘筠五六箇月下诡状狞风前清影簸诗浑白浊吟画是倪迂作发兴在宣毫澄懐当笋座而我每少闲隔月才一过等谨案玉玲珑馆御制诗恭载首见之篇余不备录玉玲珑馆之南为昭旷亭亭东南为映清斋斋东为鑑园敞宇五楹西向北为潄琼斋其东为师善堂等谨案鑑园之后有船坞由鑑园北山径折而东为东宫门楼宇上下各七楹东向南北朝房各三楹其外为䕶河有石桥等谨案东宫门亦称大东门鑑园西南为如园门三楹西向内为敦素堂堂北稍东为冠霞阁又东为明漪楼等谨案由如园山径西行即澹懐堂之东垣门干隆三十五年御制如园诗南北临衢各筑垣过来复道便如园有泉有竹清幽致曰室曰斋淳朴敦境冩中山遥古蹟石移西岭近云根迩方小得心懐畅景对南薰畧可论等谨案如园御制诗恭载首见之篇余不备录钦定日下旧闻考卷八十三钦定日下旧闻考卷八十四钦定四库全书钦定日下旧闻考卷八十四国朝苑囿清漪园建于万寿山之麓在圆明园西二里许前为昆明湖等谨按孙承泽春明梦余録载瓮山在玉泉山之旁西湖当其前金山拱其后明时旧有圆静寺后废今上干隆十五年于其地建大报恩延寿寺命名万寿山并疏导玉泉诸派滙于西湖易名曰昆明湖设战船仿福建广东巡洋之制命闽省千把教演自后每逢伏日香山健鋭营弁兵于湖内按期水操若其经流则自绣漪桥南入长河引流入京城绕紫禁城而出归通惠河通济漕渠灌溉田畆实万世永赖之利也皇上御题额曰清漪园有御制昆明湖记清漪园记恭载卷内宫门五楹东向门外南北朝房驾两石梁下为溪河左右罩门内有内朝房亦南北向内为勤政殿七楹等谨按勤政殿内额曰海涵春育聫曰念切者丰年为瑞贤臣为寳心游乎道德之渊仁义之林又联曰义制事礼制心检身若不及德𢡟官功懋赏立政惟其人中刋御制座右铭皆皇上御书御制万寿山昆明湖记嵗已已考通惠河之源而勒碑于麦庄桥元史所载引白浮瓮山诸泉云者时皆湮没不可详夫河渠国家之大事也浮漕利涉灌田使涨有受而旱无虞其在导洩有方而潴蓄不匮乎是不宜聴其淤阏泛滥而不治因命就瓮山前芟苇茭之丛杂浚沙泥之隘塞汇西湖之水都为一区经始之时司事者咸以为新湖之廓与深两倍于旧踟蹰虑水之不足及湖成而水通则汪洋漭沆较旧倍盛于是又虑夏秋汎涨或有疎虞甚哉集事之难可与乐成者以因循为得计而古人良法美意利足及民而中止不究者皆是也今之为牐为坝为涵洞非所以待汎涨乎非所以济沟塍乎非所以启闭以时使东南顺轨以浮漕而利涉乎昔之城河水不盈尺今则三尺矣昔之海甸无水田今则水田日辟矣顾予不以此矜其能而滋以惧盖天下事必待一人积思劳虑亲细务有弗辞致衆议有弗恤而为之以侥倖有成焉则其所得者必少而所失者亦多矣此予所重慨夫集事之难也湖既成因赐名万寿山昆明湖景仰放勲之迹兼寓习武之意得泉瓮山而易之曰万寿云者则以今年恭逢皇太后六旬大庆建延寿寺于山之阳故尔寺别有记兹特记湖之成并元史所载泉源始末兴废所由云御制万寿山清漪园记万寿山昆明湖记作于辛未记治水之由与山之更名及湖之始成也万寿山清漪园成于辛巳而今始作记者以建置题额间或缓待而亦有所难于措辞也夫既建园矣既题额矣何所难而措辞以与我初言有所背则不能不愧于心有所言乃若诵吾过而终不能不言者所谓君子之过予虽不言能免天下之言之乎盖湖之成以治水山之名以临湖既具湖山之胜概能无亭台之㸃缀事有相因文縁质起而出内帑给僱直敦朴素袪藻饰一如圆明园旧制无敢或踰焉虽然圆明园后记有云不肯舍此重费民力建园囿矣今之清漪园非重建乎非食言乎以临湖而易山名以近山而创园囿虽云治水谁其信之然而阳春以奉东朝圆明以恒莅政清漪静明一水可通以为勅几清暇散志澄懐之所萧何所谓无令后世有以加者意在斯乎意在斯乎及忆司马光之言则又爽然自失园虽成过辰而往逮午而返未甞度宵犹初志也或亦有以谅予矣御制座右铭凛于丰亨遹求厥宁思艰图易居安虑倾堂下万里无恃尔克明民方殿屎无恃尔善聴无矜大名无侈颂声止慾于未萌防危于无形日慎一日先民是程昔之人有言曰尧业业舜兢兢临渊履氷式鉴兹铭干隆十五年御制西海名之曰昆明湖而纪以诗西海受水地嵗久颇泥淤疏濬命将作内帑出余储乘冬农务暇受值利贫夫蒇事未两月居然肖具区春禽于以翔夏潦于以潴昨从淀池来水围征泽虞此诚近而便可习佽飞徒师古有前闻钖命昆明湖干隆十六年御制万寿山诗岁辛未喜值皇太后六旬初度大庆敬祝南山之寿兼资西竺之慈因就瓮山建延寿寺而易今名并志以诗选胜廓精蓝延禧资释昙山名扬万寿峰势压千岚寳网鸿祥集璇池浩泽涵载赓天保什长愿祝如南等谨按昆明湖万寿山御制诗恭载首见之篇余不备録勤政殿后北达怡春堂西为玉澜堂北为宜芸馆馆之西为乐寿堂等谨按乐寿堂前有大石如屏恭鑴御题青芝岫三字东曰玉英西曰莲秀门楣上刋御制乐寿堂诗前轩御题额曰水木自亲干隆十六年御制青芝岫诗米万钟大石记云房山有石长三丈广七尺色青而润欲致之勺园仅达良乡工力竭而止今其石仍在命移置万寿山之乐寿堂名之曰青芝岫而系以诗我闻莫釐缥缈乃在洞庭中湖山秀气之所钟爰生奇石窍玲珑石宜实也而函虚此理诚难穷谁云南北物性殊燥湿此亦有之殆或过之无不及君不见房山巨石磊岦岌万钟勺园初筑葺旁蒐皱瘦森笏立缒幽得此苦艰澁致之中止卧道旁覆以葭屋缭以墙年深屋頺墙亦废至今窍中生树拱把强天地无弃物而况山骨良居然屏我乐寿堂青芝之岫含云苍崔嵬刻削裒直方应在因提疏仡以前辟元黄无斧凿痕剖吴刚雨留飞瀑月留光钖名题什翰墨香老米皇山之石穴九九未闻一一穴中金幢玉节纷萦纠友石不能致而此致之力有不同事有偶知者乐兮仁者寿皇山洞庭夫何有干隆二十五年御制乐寿堂六韵耸峙千峰护虚明万顷开精神山水萃义理知仁该择向朴堂建乘闲清跸来乐惟以天下寿愿共春台霁月光风㑹江毫宣砚陪翘思茅土约抱媿敢嬉哉等谨按青芝岫乐寿堂御制诗恭载首见之篇余不备録乐寿堂后折而西为方池池北为乐安和等谨按乐安和之西长廊相接直达石丈亭详见后条乐安和西北为养云轩轩后为飡秀亭西为无尽意轩又西稍北为圆朗斋等谨按飡秀亭后石壁上勒御题燕台大观四字干隆二十年御制养云轩诗名山多奇境平陵搆疎轩轩中何所有朝暮绕云烟坌入既不拒冩去忽复旋高咏陶氏停欲笑苏家攓蓄矣发应时为霖利大田等谨按养云轩御制诗恭载首见之篇余不备録无尽意轩之西为慈福楼等谨按慈福楼内额曰大自在楼后崇台上石幢勒万寿山昆明湖六字后刋御制昆明湖记文已恭録前条慈福楼西为大报恩延寿寺前为天王殿为钟鼓楼内为大雄寳殿后为多寳殿为佛香阁又后为智慧海等谨按大报恩延寿寺内额曰度世慈縁曰作大吉祥曰真如曰妙觉曰华海慈云皆御书殿前碑亭勒御制大报恩延寿寺记殿后碑亭东勒金刚经西勒华严经御制万寿山大报恩延寿寺碑记钦惟我圣母崇庆慈宣康惠敦和裕寿皇太后仁善性生惟慈惟懿母仪天下尊极域中粤干隆辛未之岁恭遇圣母六袠诞辰朕躬率天下臣民举行大庆礼奉万年觞敬效天保南山之义以瓮山居昆明湖之阳加号曰万寿剏建梵宫命之曰大报恩延寿寺殿宇千楹浮图九级堂庑翼如金碧辉映㸐香灯函贝叶以为礼忏祝嘏地朕为人子之于亲恩罔极则思报之心与为罔极而报恩之分恒不能称其思报之愿凡所谓祝釐颂嘏修香光之业开法喜之筵于申报曷能以毫髪数亦随时随地致其爱慕诚悃云尔我圣母至仁广被如大云起雨一切卉木药草随分受润慈心善质自足以缉纯嘏集遐福盛德之致福永年固有不求而至焉而兹复以祗陀布金之园为灌佛报恩之举金盘炫日则光照云表寳铎含风则音出天外法鼓洪响偈颂清发于以欢喜赞诵不更有以广益福利绵逺増高为圣母上无量之寿哉自今伊始其以慈寺为乐林为香国万几之暇亲奉大安辇随喜于此前临平湖则醍醐之海也后倚翠屏则阿耨之山也招提广开舍利高矗则琉璃土而玉甖台也散华葳㽔流芬飞樾栴檀之香遡风而闻迦陵之鸟送音而至我圣母仁心为质崇信浄业登斯寺也必有欣然合掌喜溢慈颜者亦足为承欢养志之一助且山容清浄贞固恒久寳幢金刹日月常新借慈山之命名申建寺之宏愿春晖寸草之心与俱永焉爰为之记并依般若四声作祝颂曰佛言慈善根广受诸利益如缫能借玉如磁解吸铁又言布施力指期得果报如尼拘𩔖树嵗收实数万洪惟我圣母圣善实性生至仁䕃世界慈氏再出世譬犹黍谷吹葭管才一动万物尽和煦蔼然游春温以此无量德致彼无量福五福寿最先寿量不可説我欲报罔极亦复何以加寳篆镂精璆琼册镌华玉繄闻香光业供养利人天堪以无碍施广益无量寿遂効唿嵩祝耆阇崛移来更辟甘露场祗树园布就青鸳大兰若堂殿八九重鐡鏁界百道铃铎半空响后有舍利塔直上凌虚空高悬金露盘去地百余丈中为无垢地处处白银阶涂壁百品香窣地七寳饰堂堂莲花座寳相何庄严涌现白毫光圆容规满月其余大菩萨罗汉及金刚金缕伽梨衣各各端正在寳刹初告成圣寿聿届临彩幢华盖中处修佛顶㑹以何备供养新鲜五茎花摩勒果万枚伊蒲馔千斛又何备供养五綵氊氍毺新罗紫金钟祗洹青玉钵环绕礼法懴膜拜腹呗诵牟尼一串珠徧繙榆欓函轰轰法鼓震琅琅铜钹响薝卜散馥郁慧灯发光明维时十方界无不生欢喜龙天八部中一声齐赞叹天女㪚香花衆花纷纷下拈花䖍顶礼敬上无量寿亦有大迦叶如闻𦂳那絃起作小儿舞敬上无量寿最后如来佛降自忉利天手持千叶莲敬上无量寿圣寿本无量更有无量加无量复无边万万千千载以兹福徳地常作快乐园时驾紫罽车来此一随喜喜林大葱鬰乐树高婆娑四望种福田三界选佛地朝朝承圣欢嵗嵗奉慈辇延此无量寿敬报罔极恩大报恩延寿寺之西为罗汉堂田字式等谨按罗汉堂为门三南曰华严真谛东曰生欢喜心西曰法界清微堂内分甲乙十道塑阿罗汉五百尊东门内曰祗树园曰狮子窟曰须夜摩洞转而南为阿迦桥稍南曰阿楼那崖曰徙多桥桥上曰弥楼曰摩偷地曰砥柱曰摩诃窝上曰兠率陀崖曰功德池曰旃檀林再上曰须弥顶曰善现城曰金田曰陀罗峰曰鸡园曰鹿苑中为室罗笩雷音殿北曰耆阇崛旁曰舍利塔曰蜂台曰毗诃罗桥南曰露山曰香巖西曰信度桥诸额皆御书堂之东有亭卧碣上勒御制五百罗汉记文详见御制文初集罗汉堂后为寳云阁等谨按寳云阁笵铜为宇御题额曰大光明藏寳云阁西为邵窝为云松巢又西为澄辉阁阁东南有三层楼楼西为听鹂馆等谨按三层楼上御书额曰山色湖光共一楼听鹂馆西为石丈亭为石舫御制石舫记自茅茨土阶以来为室者必有阶为阶者率以石所以去湫湿就高明栋宇以安固其基址陛九级亷逺地则堂髙陛无级亷近地则堂卑古人所以为喻也至乃步櫩釦砌左磩右平设切厓隒山堮水矶虽华质殊制髙下异施其所以限柱础而承屋基则一耳余之石舫盖筑之昆明湖中不倚汀傍岸虽无九成之规而有一帆之概弥近烟云之赏逈逺风浪之惊鸥鹭新波菰蒲密渚涌金漪而月洁凝玉镜而氷寒四时之景不同朝暮之观屡易彼之青雀黄龙虽资济川亦虞穿线则何如一肖形而浮坎止艮义两存焉非徒欧米之兴慕也且田盘之浮石竒则竒矣而或需乎云香山之緑云似则似矣而或乏乎水若夫凛载舟之戒奠磐石之安虚明洞达职思其居意在斯乎意在斯乎石舫之北有楼为延清赏西为旷观斋又西为水周堂等谨按自此以北建城关额曰宿云檐曰贝关上有楼奉关圣御书额曰浩然正气循城关以北折而西是为园之西门矣怡春堂后城关迤北为惠山园等谨按惠山园规制仿寄畅园建万寿山之东麓有御制惠山园八景诗惠山园门西向门内池数畆池东为载时堂其北为墨妙轩等谨按墨妙轩内贮三希堂续摹石刻廊壁间嵌墨妙轩法帖诸石园池之西为就云楼稍南为澹碧斋池南折而东为水乐亭为知鱼桥就云楼之东为寻诗迳迳侧为涵光洞迤北为霁清轩轩后有石崃其北即园之东北门干隆十九年御题惠山园八景诗江南诸名墅为惠山秦园最古我皇祖赐题曰寄畅辛未春南巡喜其幽致携图以归肖其意于万寿山之东麓名曰惠山园一亭一径足谐竒趣得景凡八各系以诗桥东为堂爽垲奥密兼有其胜风漪澜縠泛影檐际背山得胜地面水搆闲堂阶俯兰苕秀檐翻绮縠光对时欣职殖抚序勅㡬康玩愒曽何谓分隂惜不遑曲径迤东疏轩面势壁间石刻翠墨留香有望古遥集之㮣两壁贞珉勒千秋寳矩垂古香曽不竭心正寔堪师春鸟芝文印风漪笔阵披逢源契神觧岂必定于斯抗岭岑楼每当朝暮晦明水面山腰云气蓬勃顷刻百变因迥为高易对山得阁幽有窻纳荟蔚无地幻沈浮竹素今兮古萝轩春复秋宜居忘世者繄我足先忧楼南间馆俯瞰逺碧流憇之余神心俱澹斋俯緑瑠瓈澄观㑹筦倪藻渊潜赤鲤锦浪泛文鹥淡月银蟾镜轻烟丝柳隄忘懐此小座还似对梁溪绕池为园亭在岸南洞庭广乐恍然遇之石泉真可听丝竹不须多声是八音㑹征为六合和非关肖西浙乍似遇东坡羣鹤神仙侣还来按舞傞水乐亭之东长桥卧波与秋水濠梁同趣屧步石桥上轻鯈出水游濠梁真识乐竿线不须投子我嗤多辨烟波匪外求琳池春雨足菁藻任潜浮过就云楼而东苔径缭曲䕶以石栏㸃笔题诗幽寻无尽巖壑有竒趣烟云无尽藏石栏遮曲迳春水漾方塘新㑹忽于此幽寻每异常自然成迥句底用锦为囊径侧多奇石为厂为窦深入线天层折而出彷彿灵鹫飞来窈窕神仙府嵚嵜灵鹫峯光涵千舍利青削万芙蓉芝径缭而曲云林秀以重只疑丹灶侧佺羡或相逢等谨按惠山园八景御制诗恭载首见之篇余不备録惠山园西为云绘轩轩东为延緑轩后廊有楼为随安室云绘轩又西为花承阁干隆二十一年御制题随安室花承阁东峪结宇敞而幽忽步阶梯降方知上下楼室聊因旧号学祇仰前修今昔劳闲异惟从二典求等谨按随安室御制诗恭载首见之篇余不备録干隆二十一年御制花承阁诗月匡早种千年树云构常承四季花何必领芝将炼石陵尘是处即仙家等谨按花承阁御制诗恭载首见之篇余不备録等谨按花承阁之左为多寳琉璃塔下有石碑勒御制多寳佛塔颂阁西北度桥为城关楼又西折而北为园之北楼门御制万寿山多寳佛塔颂万寿山隂花承阁西五色琉璃合成寳塔八面七层高五丈余黄碧彩翠错落相间飞櫩寳铎层层周缀榱楶户牖不施寸木黄金为顶玉石为台千佛瑞相一一具足坐莲花座现寳塔中轮相庄严凌虗标胜用稽释典名曰多寳佛塔偈以颂之颂曰佛前七寳塔高五百由旬涌出虗空中种种寳庄校多摩罗跋天香曼陀罗华以是为供养时出大音声赞叹佛妙法人天千万亿怪得未曽有佛告大乐説乃过去东方无量僧祇刼有佛号多寳时作大誓愿説法华经者我当为证明若在在处处有説法华者寳塔皆涌出分身无量佛如恒河沙数善哉世尊言此塔随处现恒河沙国土千万亿菩萨充满于其中今此寳浄地释迦牟尼佛来此分半座愿以神通力接引诸大衆皆在虗空中善哉世尊言妙不可思议是山即耆崛清浄极安乐白毫光一照寳塔随涌现当未现塔时多寳佛何在寳塔忽涌现全身在其中一佛一寳塔光满三千界一塔千亿佛神妙复如是了了见十方寳树与寳衣无量亿寳佛充牣于其中以是供养佛而得大法喜今多所衆生安乐普利益般若金刚身寿量千万亿种诸福德本大慈悲愿力成就是功德现此寳塔故北楼门在万寿山之北门外东西朝房内为直房其南为长桥桥南佛寺三面立坊楔内为须弥灵境后为香严宗印之阁阁东为善现寺西为云会寺等谨按须弥灵境坊额中曰慈福曰慧因东曰旃林曰莲界西曰梵天曰寳地云㑹寺北为搆虚轩又北为绘芳堂搆虚轩西南为清可轩又西为味间斋斋北为绮望轩等谨按清可轩石壁间御题曰集翠曰诗态曰烟霞润色曰方外游曰苍崖半入云涛堆干隆十七年御制清可轩诗金山屋包山焦山山包屋包屋未免俭包山未免俗昆明湖映带万寿山隂麓恰当建三楹石壁在其腹山包屋亦包丰啬适兼足颜曰清可轩可意饶清淑璆琳匪所宜鼎彛或堪蓄挂琴拟号陶安铫聊仿陆人尽返淳风岂非天下福等谨按清可轩御制诗恭载首见之篇余不备録绘芳堂北隔河为嘉䕃轩等谨按万寿山后溪河亦发源于玉泉自玉河东流经柳桥曲折东注其出水分为三一由东北门西垣下牐口出一由东垣下牐口出并归圆明园西垣外河一由惠山园南流出垣下牐为宫门前河又南流由东隄外河㑹马厰诸水入圆明园内昆明湖东西为长隄西隄之外为西湖其西南为养水湖等谨按昆明湖东隄设牐及涵洞随时启闭西堤有桥六详后条东堤之北为文昌阁其南为廓如亭亭西为长桥又南为绣漪桥等谨按文昌阁御题额曰为章于天曰穆清资始长桥南额曰修蝀凌波北曰灵鼍偃月廓如亭之北为崑崙石勒御制诗其旁笵铜为牛背鑴御制金牛铭恭録卷内御制金牛铭夏禹治水鐡牛传颂义重安澜后人景从制寓刚戊象取厚坤蛟龙远避讵数鼍鼋潫此昆明潴流万顷金冩神牛用镇悠永巴邱淮水共贯同条人称汉武我慕唐尧瑞应之符逮于西海敬兹降祥干隆乙亥干隆二十四年御制绣漪桥诗进舫长河过广源石桥饮练鎻溪园风漪春水文章丽神绣应成天女孙干隆二十九年御制西隄诗西隄此日是东隄名象何曽定可稽展拓湖光千顷碧卫临墙影一痕齐剌波生意出新芷踏浪忘机起野鹥隄与墙间惜弃地引流种稻㸔连畦廓如亭西度长桥为广润祠祠西为鑑远堂东北为望蟾阁干隆十五年御制广润祠诗昆明湖上旧有龙神祠爰新葺之而名之曰广润云灵祠俯碧津丹艧为重新云气生帷幄波光漾柍桭含𢎞敷大泽时济祐斯民梦雨昨飘瓦知时恰及春等谨按广润祠御制诗恭载首见之篇余不备録绣漪桥北湖中圆岛上为鳯凰墩干隆十七年御制鳯凰墩诗渚墩学黄埠上有鳯凰楼一镜中悬画四时长似秋山容空外秀波态席前浮何事三山远还期佺羡游等谨按鳯凰墩御制诗恭载首见之篇余不备録西隄之北为柳桥为桑苎桥中为玉带桥稍南为镜桥为练桥再南为界湖桥桥之北为景明楼等谨按西堤六桥并直亘昆明湖景明楼西南湖中为藻鑑堂堂西湖岸为畅观堂等谨按畅观堂在昆明湖西南隅干隆三十年御制畅观堂诗左俯昆明右玉泉背屏镜治面溪田四围应接真无暇一晌登临属有縁骋目不遮斯畅矣栖心惟静总宜焉设于风地观羲象未曰怡然先悚然干隆三十四年御制畅观堂诗回廊曲转处向北有书堂逺揖山峭蒨近披湖渺茫诗聊説情性图以閲耕桑便是畅观所敬勤敢暂忘等谨按畅观堂御制诗谨绎有关纪述事实者恭载卷内余不备録畅观堂西北湖中圆城为门四其上为治镜阁等谨按圆城四门南额曰豳风图画北曰蓬岛烟霞东曰秀引湖光西曰清含泉韵其中复为重城四门额曰南华秋水曰北苑春山曰晖朗东瀛曰爽凝西岭阁制凡三层下曰仰观俯察中曰得沧洲趣上悬治镜阁额治镜阁北湖岸为延赏斋西为蚕神庙北为织染局其后为水村居等谨按延赏斋在玉带桥之西前为玉河斋左右廊壁嵌耕织图石刻河北立石勒耕织图三字蚕神庙每年九月间织染局专司祈祀又清明日于水村居设祀织染局内前为织局后为络丝局北为染局西为蚕户房环植以桑又西隔玉河皆稻田河水自此西接玉泉为静明园界干隆二十年御制耕织图口占诗玉带桥西耕织图织云耕雨学东吴水天气象畧如彼衣食根源每厪吾原瓮山在都城西三十里玉泉之东西湖当其前金山拱其后山下有寺曰圆静寺后石壁百尺步磴而上皛庵在焉等谨按圆静寺今废详见前卷原西湖隄东稻畦千顷接瓮山之麓有寺曰圆静因巖而构甃为石磴㳺者拾级而上山顶有屋曰雪洞俯视湖曲平田远村绵亘无际原瓮山前有仁慈菴入门三百歩两傍椿树夹之登石磴二十级有堂三楹两庑翼之西庑前为楼菴左为圆静寺寺门度石桥大道通湖堤门内半里许从左小径登台精蓝十余室之西殿三楹左右精舍一间据山面湖原瓮山圆静寺左俯緑畴右临碧侵近山之胜于是乎始原瓮山相传有老父凿得石瓮上有华虫雕刻文中有物数十种悉为老父携去置瓮于山之西留䜟曰石瓮徙贫帝里人不之信也嘉靖初瓮不知所存嗣是物力渐耗原瓮山去阜城门二十余里土赤坟童童无草木度山前小桥而南人家傍山临湖水田碁布山后一畆泉今失去山上一寺破瓦壊垣额曰圆静𢎞治七年助圣夫人罗氏所建也原瓮山在海淀西五里土色纯卢其南巖若洞而圯者一樵人曰此少鬲仙室也人家傍山小具池亭桔橰锄犂咸置垣下酷似江南风景原西湖东西二里南北三里盖燕之旧池也緑水澄澹川亭望逺为游瞩之胜所原湿水上承蓟水西注大湖湖有二源水俱出县西北平地道泉流结西湖原西湖在玉泉山下环湖十里为一郡之胜观补西湖土人称之必曰西湖景原西湖去玉泉山仅里许即玉泉龙泉所潴此地最洼受诸泉之委滙为巨浸土名大泊湖沙禽水鸟出没隠见于天光云影中可称絶胜湖滨旧有钓台武庙幸西山曽钓于此万厯十六年谒陵回銮幸西山经西湖登龙舟后妃嫔御皆从先期水衡于下流闭水水与岸平白波淼荡一望十里内侍潜繋巨鱼水中以标识之一举网紫鳞泼剌波面天颜亦为解颐是时艅艎青雀首尾相衔即汉之昆明殆不过是近为南人兴水田之利尽决诸洼筑堤列塍为菑为畬菱芡莲菰靡不毕具宛然江南风景而长波弥望则少减矣补西湖北岸长堤五六里堤柳多合抱龙王庙据其中外视波光十里空灏际天诸峯在眉睫间絶无丹青脂粉气原西湖之浒佛寺有十土人名西湖十寺原西湖莲花千畆以守卫者严故花事特盛歩长堤息龙王庙香风绕袖至功德寺水渐约花亦减矣原过响水闸至龙潭树益多水益濶是为西湖盛夏之月芙蓉十里隄柳丛翠中隠见村落行至功德寺有危桥可坐寺僧多业农日既西驰执畚锸带笠而归水田活活羣畦乱鸣真田家之乐也原西湖方十余里有山趾其涯曰瓮山寺曰圆静寺左田右湖又三里爲功徳寺洪波衍其东幽林出其南路尽丛薄始逹于野原永乐二年八月北京行部言宛平昌平二县西湖景东牛阑荘及青龙华家瓮山三闸水冲决堤岸百六十丈命发军民修治五年五月北京行部言自昌平县东南白浮村至西湖景东流水河口一百里宜増置十二闸请以民丁二十万官给费用修置命以运粮军士浚之九月修西湖景堤三百七十九丈二十二年十二月罢海子至西湖廵视官谓尚书蹇义曰古者山泽之利与民共之朕之心凡可利民虽府库不吝况山泽所产哉钦定日下旧闻考卷八十四钦定日下旧闻考卷八十五钦定四库全书钦定日下旧闻考卷八十五国朝苑囿等谨按静明园在玉泉山之阳园西山势窈深灵源濬发奇征趵突是为玉泉山麓旧𫝊有金章宗芙蓉殿址无考惟华严吕公诸洞尚存康熙年间创建是园我皇上几余临憩略加修葺园内景凡十六谨依御制十六景诗次序条列于后静明园宫门五楹南向门外东西朝房各三楹左右罩门二前为髙水湖等谨按园内为门六正中御制宫门额曰静明园东为东宫门为小南门又东为小东门园之西北为夹墙门稍南为西宫门其中水城闗牐一及东宫门南闸宣洩玉泉由髙水湖东南引入金河与昆明湖水合流为长河宫门内为廓然大公正殿七楹东西配殿各五楹等谨按廓然大公为十六景之一后宇额曰涵万象皆御题干隆十八年御制廓然大公诗听政之所虚明洞彻境与心会取程子语颜之沼宫时燕豫召对有明庭即境爱空濶因心悟逝停鑑呈自妍丑汲取任罍缾敷政真堪式宁惟恱性灵等谨按廓然大公御制诗恭载首见之篇余不备録廓然大公之北临后湖湖中为芙蓉晴照西为虚受堂等谨按芙蓉晴照为十六景之一檐额曰乐景阁干隆十八年御制芙蓉晴照诗峰㟧如青莲华其巅相传为金章宗芙蓉殿遗址名适暗合非相袭也秋水南华趣春光六月红羞称张氏面不断卓家风无意峰光落恰看晴照同更传称别殿旧蹟仰睎中等谨按芙蓉晴照御制诗恭载首见之篇余不备録虚受堂之西山畔有泉为玉泉趵突其上为龙王庙等谨按玉泉趵突为十六景之一亦为燕山八景之一旧称玉泉垂虹苐垂虹以拟瀑泉则可若玉泉则从山根仰出喷薄如珠实与趵突之义允合详见御制玉泉趵突诗并御制天下第一泉记记文已恭载形胜卷内泉上碑二左刋天下第一泉五字右刋御制玉泉山天下第一泉记汪由敦敬书石台上复立碣二左刋玉泉趵突四字右勒上谕一通御题龙王庙额曰永泽皇畿干隆十六年闰五月二十九日奉上谕京师玉泉灵源濬发为徳水之枢纽畿甸衆流环滙皆从此潆注朕歴品名泉实为天下第一其泽流润广恵济者博而逺矣泉上有龙神祠已命所司鸠工崇饰宜列之祀典其品式一视黑龙潭该部具仪以闻干隆十七年御制玉泉山天下第一泉龙神祠落成诗纪其事功徳无双水名称第一泉合教崇庙貌用以妥神筵方落临佳令肇禋卜吉蠲瓣香亲致敬清酒命申䖍灵贶时旸雨鸿庥利涧瀍黄圗佑千载壬养纪今年干隆十八年御制玉泉趵突诗泉自山腹瀵出燕山八景目以垂虹者谬也兹始为正之济南将浙右第一让皇都镜水呈功徳屏山叠画圗涧瀍千载利玉帛万方趋日下传成説于今始正诬等谨按玉泉山玉泉趵突御制诗恭载首见之篇余不备録龙王庙之南循石径而入为竹罏山房南为开锦斋后为观音洞其上为赏遇楼等谨按竹罏山房为十六景之一又伏读御制玉泉山杂咏十六首序云玉泉山盖灵境也虽亭台㸃缀时有晦明而山水吐纳岚霭朝暮与造物相终始故一时之会前后迥异一步之移方向顿殊吾安能以十六景槩之即景杂咏复成十六首臣等谨按其目曰清音斋曰华滋馆曰冠峰亭曰观音洞曰赏遇楼曰飞云㟪曰试墨泉曰分鑑曲曰写琴廊曰延緑㕔曰犁云亭曰罗汉洞曰如如室曰层明宇曰迸珠泉曰心逺阁以上各景谨就近附载并恭録御制诗于各条内干隆十八年御制竹罏山房诗南巡过恵山听松庵爱其髙雅辄于第一泉仿置之二泉固当兄事惠泉仿雅制特为搆山房调水无烦逺名泉即在旁一时仍漫画五字旋成章缾罄何须虑松呜真是凉又御制观音洞诗何处飞来此落伽黙然不更转三车设云义谛无余转者箇非忘见转差又御制赏遇楼诗于此赏心遇每多春风秋月周巖阿十年前题緑壁字一弹指顷才几何等谨按竹罏山房观音洞赏遇楼御制诸诗恭载首见之篇余不备録观音洞之南为真武庙后为吕祖洞旁为双闗帝庙等谨按真武庙额曰辰居资佑吕祖洞额曰鸾鹤悠然双闗帝庙额曰文经武纬皆御题干隆二十年御制吕祖洞诗墨胎古洞閲时年应祷修诚致意䖍云鹤仙仪为重整祇求嵗美不求仙等谨按吕祖洞御制诗恭载首见之篇余不备録双闗帝庙迤南为圣因综绘其西为写流轩轩后为层明宇又西为福地幽居后为冠峰亭等谨按圣因综绘为十六景之一干隆十八年御制圣因综绘诗荟萃西湖行宫八景于山之坤隅恍揽两髙而面南屏坐天然圗画间也为爱西湖上行宫号圣因圗来原恰当构得宛成真钟逓南屏韵山标上竺皴所输波万顷却便閲耕畇又御制层明宇诗絶顶平凌下视云水村山郭望中分以斯朗照通为政何虑人情物理纷又御制冠峰亭诗危亭四柱据层峰携得风云一袖浓恰似梵天花雨里珠宫每冠玉芙蓉等谨按圣因综绘层明宇冠峰亭御制诗恭载首见之篇余不备録福地幽居之西梵宇为华藏海又西为绣壁诗态等谨按绣壁诗态为十六景之一由华藏海循山从东南行俯临溪河河水引玉泉西南流由水城闗达髙水湖干隆十八年御制绣壁诗态诗石崖巉峭壁立名之曰绣取杜老絶壁过云句意也絶壁幻云烟时开锦绣然名家空藻缋大块不雕镌留此千年意居然四十贤曹刘如降格知复定谁先等谨按绣壁诗态御制诗恭载首见之篇余不备録绣壁诗态之西为溪田课耕又西为迸珠泉等谨按溪田课耕为十六景之一园内自垂虹桥以西濒河皆水田干隆十八年御制溪田课耕诗疏泉灌稻畦每过辄与田翁课晴量雨农家景色歴歴在目引泉辟溪町不借水车鸣略具江南意每观春月耕嘉生辨秔稻农节较阴晴四海吾方寸悠哉望嵗情又御制迸珠泉诗青蒲㦸㦸石磷磷错落倾来万斛珍最是松风萝月下夜深仿彿见鲛人等谨按溪田课耕迸珠泉御制诗恭载首见之篇余不备録绣壁诗态之北为水月庵又东为城闗等谨按城闗建自康熙二十年圣祖御题额曰函云水月庵之北为圣縁寺等谨按圣縁寺正宇为能仁殿后为慈云殿左为清贮斋右为阆风斋圣縁寺之北为仁育宫等谨按仁育宫门外建三面坊楔中曰瞻乔门二层曰岳宗门宫内奉东岳天齐大生仁圣帝像御题额曰苍灵赐禧碑二左勒御制东岳庙碑文右勒御制仁育宫颂左曰佑宸殿右曰翊元殿又左为昭圣殿右为孚仁殿正殿后为玉宸宝殿奉昊天至尊玉皇大天尊𤣥穹髙上帝像又后为泰钧楼左为景灵殿右为卫真殿御制玉泉山东岳庙碑文东岳为五岳宗徳发扬诩万物出云雨以蕃殖嘉谷阜成兆民伊古以来秩视三公载在祀典尚已顾天门日观去京师千里而逺嵗时莅事职在有司方望之祀非遇国家大庆及巡狩所至未尝辄举是以郡邑都会往往崇庙貌以奉苾馨夫亦以东方春生之气贯于四时明灵肸蠁无往勿格祝釐祈祷诚应响捷如生气之于物肖翘跂喙洪纎媺恶无不毕逹固非特巖巖具瞻表望齐鲁而已京师之西玉泉山峰峦窈深林木清瑟为玉泉所自出滋液渗漉泽润神臯与泰山之出云雨功用广大正同爰即其地建东岳庙凡殿宇若干楹规制崇丽以干隆二十有一年工竣有司以立碑请稽古制四望无庙祀然周官小宗伯所职四望有兆典祀掌外祀之兆皆有域又山虞祭山林则为主曰兆曰域曰主皆欲神有所凭依而致其昭格也近代旣有象设则立庙以祀尤洋洋显赫其致精诚以交于神明不益着欤夫七十二君封禅之説荒邈无稽而金泥玉检登封岱宗汉唐令辟尚不免侈为盛仪动色矜耀谓合于经所云因名山以升中于天夫名山所在多有均为造化灵粹所钟英爽若接东岳之为泰岱人皆知之而不知山岳之灵不崇朝而雨天下其精神布濩固无不之譬夫山下出泉随地歕涌导之即逹固不可谓水专在是则东岳之祀于兹山也固宜是为记干隆二十三年御制仁育宫颂言叠旧作岱庙诗韵玉泉山西择爽垲地建东岳天齐庙而名之曰仁育宫天齐之称见于史记东岳岱宗则虞帝之所柴望也今祠宇遍天下明灵扬诩理大物博岂非以仁育万彚不崇朝而雨天下语曰泰山不让土壤固无往而弗格也旣为碑记以落庙成兹经过展礼辄依旧作岱庙韵以成颂言出震尊为五岳宗配藜布濩岂拘封一拳即是扶桑石五鬛宁殊汉代松瑞气氤氲笼玉殿苍灵肃穆仰金容云行雨施崇朝遍常愿休徴佑九农巡狩宁当嵗屡行崇祠择近致斋精天门东望一诚格阳徳中齐万物亨秩长羣神孰可匹功先六子独称兄钖禧虽每叨鸿贶惟励钦承凛旦明等谨按仁育宫御制诗恭载首见之篇余不备録仁育宫之北为清凉禅窟后为嘉荫堂堂东为霞起楼西为犁云亭等谨按清凉禅窟为十六景之一又按仁育宫前迤西度桥为园之西宫门门外左右朝房中为石桥桥西即逹香山之跸路也干隆十八年御制清凉禅窟诗佛火香龛俨然台懐净域更不问是文殊非文殊名山结初地葱萃四邻通爱此清凉窟常饶松竹风花如悟非色鸟解説真空比似白莲社回舆笑彼翁又御制犁云亭诗緑甸髙低绘麦禾犁云锄雨较如何一年最是闗心处忧为兹多乐亦多等谨按清凉禅窟犁云亭御制诗恭载首见之篇余不备録清凉禅窟之北为涵漪斋西为飞淙阁东为练影堂稍南为挂瀑檐等谨按练影堂挂瀑檐诸水源一自香山碧云寺出一自卧佛寺后引注经妙喜寺导入园中滙为湖与玉泉合流出水城闗同会髙水湖涵漪斋之西夹墙门外为妙喜寺等谨按寺内正殿额曰香海同源后殿额曰优昙应现曰菩提普印皆御题自妙喜寺以西为静宜园界清凉禅窟之北为采香云径等谨按采香云径为十六景之一其南有楼曰静怡书屋干隆十八年御制采香云径诗由禅窟右转东北行磴道盘纡山苖磵叶馡馥縁径松径招提出兰衢宛转通植援防鹿逸学圃望鱼丰是药文殊采非云八伯丛欲因知野趣匪事慕莼菘等谨按采香云径御制诗恭载首见之篇余不备録采香云径稍北折而东为招鹤庭南为峡雪琴音等谨按峡雪琴音为十六景之一内额曰丽曯轩东曰俯青室北曰罨画窓干隆十八年御制峡雪琴音诗山巅涌泉潺潺石峡中晴雪飞洒琅然清圆其醉翁操耶搏壁上层椒琤然仙乐调色疑舞滕六制不出雷霄云雾生衣湿川原入目遥置身尘以外得句亦因超等谨按峡雪琴音御制诗恭载首见之篇余不备録峡雪琴音迤南山巅为玉峰塔影前为香巖寺右为妙髙室等谨按玉峰塔影为十六景之一塔建峰巅仿金山妙髙峰之制详御制十六景诗干隆十八年御制玉峰塔影诗浮圗九层仿金山妙髙峰为之髙踞重峦影入虚牖窣堵最髙处岧岧霄汉间天风摩鹳鹤浩刼镇瀛寰结揽八牕逹登临一晌闲俯凭云海幻朅尔忆金山等谨按玉峰塔影御制诗恭载首见之篇余不备録玉峰塔影之后北峰上为妙髙寺殿后为妙髙塔又后为该妙斋等谨按妙髙寺前石坊额曰灵鹫支峰殿内额曰江天如是皆御题崇霭轩在妙髙峰之西其东为含醇室后为咏素堂干隆三十五年御制题崇霭轩朝岚夕霭无定形祇以峰崇有奇状由后山左过山右在右之隩更西向铺空白绵常映带时或清閟时疎旷以之兴咏咏亦佳以之散襟襟实畅作者何人称得宜云间士龙曾手抗等谨按崇霭轩御制诗恭载首见之篇余不备録含经堂在妙髙寺东山麓其东北临溪为书画舫等谨按书画舫前有泉出于巖畔滙为池御题曰涌玉曰宝珠含经堂南有楼为风篁清聴东为如如室西为近青阁又西稍南为飞云㟪等谨按风篁清听为十六景之一前有平池数畆涌玉宝珠诸泉自北来滙之东南流经五空闸出园东垣外逹玉河干隆十八年御制风篁清聴诗竹近水则韵益清凉飔暂至萧然有渭濵淇澳之想水木翳然处端宜植此君每因机虑息常有静声闻鸾戛风中籁龙飞月下文王家多子弟应尔独超羣又御制如如室诗金刚如者都称六梵帙原来更有三三亦非多六非欠本无一物箇中函又御制飞云㟪诗丰隆技痒不可止形其奇峰色其绮借问长绳系得无小试为之旋飞起等谨按风篁清听如如室飞云㟪御制诗恭载首见之篇余不备録风篁清聴之西度桥而南有池池东为延緑㕔池西为潄逺緑为试墨泉又西为镜影涵虚南为分鑑曲又南为写琴廊为观音阁等谨按镜影涵虚为十六景之一观音阁额曰坚固林其上迤西山麓为华严洞洞外佛宇额曰香云法雨皆御书又上为香严寺干隆十八年御制镜影涵虚诗泉至前除滙为平池澄泓见底荇藻罗罗轻鯈如空中行洑流沸出若大珠小珠错落盘中济上曾流憩珍珠故此如淙淙常潄玉朗朗镇涵虚曲折千廊绕圑圞一镜储宁无于水鑑絜矩试凭诸又御制延緑㕔诗沓嶂威纡列绣屏每当过雨便来青画家欲拟真粉本岚霭何曾有定形又御制试墨泉诗行云流水定何踪试墨欣当五合逢惭愧会稽王内史至今犹説墨云浓又御制分鑑曲诗曲径沿隄两鑑分云容岚态总堪欣恰如一月千江印全体徒劳拟议纷又御制写琴廊诗曲折回廊致有情槛依泻玉静中鸣灵巖若复相衡量响屧还嫌太艳生等谨按镜影涵虚延緑㕔试墨泉分鑑曲写琴廊御制诗恭载首见之篇余不备録写琴廊迤南为含晖堂后为清音斋斋前为裂帛湖光斋西山麓为碧云深处东为心逺阁等谨按裂帛湖光为十六景之一清音斋额圣祖御题心逺阁额皇上御题裂帛湖光当玉峰东麓流经园东垣牐口注玉河滙昆明湖干隆十八年御制裂帛湖光诗山东麓为裂帛湖昔人谓泉从石根出溢为渠者是也由昆明湖放舟以逹园中傍㟁置织局桑畴映带有中吴风景湖名传日下此日偶重题縠影风前裂机声烟外低噞喁乐鲦鲤翔翥集凫鹥讵止歌清浊还因会筦倪又御制清音斋诗数竿竹是湘灵瑟一派泉真流水琴净洗闻尘澄耳观不知何处覔清音又御制心逺阁诗山中树古不妨苍阁里夏深还觉凉寥天大野何空濶襟袖之间意与长等谨按裂帛湖光清音斋心逺阁御制诗恭载首见之篇余不备録由心逺阁折而北为罗汉洞又上为水月洞又西山麓为古华严寺后为云外钟声东为伏魔洞等谨按云外钟声为十六景之一干隆十八年御制云外钟声诗园西望西山梵刹钟声逺近相应寒山夜半殆不足云静室花宫侧钟声发上方隔云音越迥警俗意弥长似共天花落何殊梵偈扬七条如可悟不必问真常又御制罗汉洞诗何年驻钖飞真羣坐席霏微花雨芬试问维摩着也未辨才到此竟难分等谨按云外钟声罗汉洞御制诗恭载首见之篇余不备録碧云深处迤南为翠云嘉荫后为翠云堂东为甄心斋等谨按翠云嘉荫为十六景之一即华滋馆门额也干隆十八年御制翠云嘉荫诗双栝郁然并峙相传为金源时植元吴师道玉泉诗有云长松古桧见未有殆即是耶因树为屋故以嘉荫为名古栝金源种双株尚郁然适因构闲馆堪以悟齐年翠影虚牕外寒涛敞座边夷齐名塞上续咏欲增前又御制华滋馆诗竹素园中翰墨筵优游良觉沃心田偶来便尔忘归去满目生机总静妍等谨按翠云嘉荫华滋馆御制诗恭载首见之篇余不备録翠云嘉荫之东为小南门稍南为东宫门五楹门外朝房左右各三楹等谨按玉泉之水流绕乐景阁前后滙为湖其流一曲西南水城闗出一曲东宫门前南牐出同入髙水湖又自北牐会裂帛湖诸水经小东门外东滙于昆明湖静明园南宫门西南为影湖楼等谨按影湖楼在髙水湖中东南为养水湖俱蓄水以漑稻田复于堤东建一空牐洩玉泉诸水流为金河与昆明湖同入长河干隆二十四年御制影湖楼诗迩年开水田渐多或虞水不足故于玉泉山静明园外接拓一湖俾蓄水上游以资灌注湖之中筑楼五楹惟舟可通适因落成名之曰影湖而繋以诗灵源蓄水拓池寛灌输期资稼穑艰楼据湖心揽湖外客惟舟徃亦舟还会心表里神明境动影虚无窈窕间快雨更欣逢快霁偷闲于此亦开颜等谨按影湖楼御制诗恭载首见之篇余不备録小东门外长堤石桥上建石坊二迤东为界湖楼等谨按石桥东坊额曰湖山罨画曰云霞舒卷西坊额曰烟栁春佳曰兰渚苹香桥下水北注玉河沿河皆稻田又北为石道迤逦至青龙桥即逹清漪园之辇道也干隆二十一年御制界湖楼诗金河髙长河玉泉髙倍蓰设非次第蓄一泻无余矣裂帛本有湖方塘数畆耳接上扩充之此湖殊渺弥界堤筑横楼漪影翻窓纸实得空澄趣讵止烟波美面面辟溪田万顷緑含绮随时祝有年是吾乃所以等谨按界湖楼御制诗恭载首见之篇余不备録原玉泉山以泉名泉出石罅潴而为池广三丈许水清而碧细石流沙緑藻紫荇一一可辨池东跨小石桥水经桥下东流入西湖山顶有金行宫芙蓉殿故址相传章宗尝避暑于此原穿青龙桥而西得玉泉山山培塿耳而土纹隠起作苍龙鳞其下为池潴泉而亭之曰望湖亭其东为华严寺寺西泉清可辨萝髪等谨按望湖亭无考华严寺今存原玉泉山沙痕石隙随地皆泉山阳有巨穴泉歕而上淙淙有声或名之喷雪泉原玉泉山泉出如沸滀爲池清可鑑毛髪此西湖之源也原玉泉山金章宗尝建行宫今废山之北麓凿石为螭头泉从螭口出潴而为池原玉泉山在西山大功徳寺西数百步山之北麓凿石为螭头泉自口出潴而为池莹彻照映其水甘洁上品也等谨按玉泉源从石穴涌出御制诗并记文特为釐定原书称自螭口出者讹也补玉泉颇𩔖趵突但趵突涌泉有三玉泉止一穴趵突髙三尺余玉泉止尺许斯不及尔等谨按玉泉上出正所称趵突者其灵异逺胜济南之趵突尔雅释水篇之瀵刘熙释名之涌泉皆此义也原书乃谓颇𩔖趵突不惟轻重倒置并未悉趵突之解矣至玉泉除中间正穴外南北山麓诸穴不可胜计乃云止一穴又泉势仰出髙三尺余其腾起水面者又半尺许乃云止尺许皆为失实谨辨正以资传信原玉泉山麓有寺所谓玉泉寺也山有吕公洞稍东为龙王祠渟泓方广数丈涌泉如珠名裂帛湖然玉泉山傍每遇石缝即迸流溅雪不特裂帛湖也原玉泉山根碎石泉涌去山不数武裂帛湖也泉迸湖底状如裂帛涣然合于湖湖方数丈水澄以鲜漾沙金色过溪曰望湖亭宣庙驻跸今圯其南上下华严寺嘉靖庚戌寺燬焉存者二洞华严七真洞壁刻元耶律氏词纡而西观音菴洞曰吕公洞昔吕仙憩此去而洞名也又北金山寺寺破但未废尔寺有洞曰七宝径寺登乎山山旧有芙蓉殿金章宗行宫也昭化寺元世祖建也等谨按金山寺昭化寺今皆无考原玉泉在京城西三十里西山之麓有石洞泉自中而出洞门刻玉泉二字泉味甘冽上有石巖名吕公洞其上有芙蓉阁金章宗避暑处其在山之阳者泉自下涌鸣若杂佩泓澄百顷合流而入都城逶迤曲折宛若流虹原玉泉出于山下歕薄转激散为谿池池上有亭宣宗驻跸处也又一里为华严寺有洞三其南为吕公洞一窍深黑投以石有水声莫有穷之者原玉泉山麓临水有亭裂帛泉从石根出溢为渠石子鳞鳞了了可见依山瞰泉原为昭化寺今久废原宛平有玉泉山行宫原明昌元年八月幸玉泉山六年四月幸玉泉山承安元年八月幸玉泉山泰和元年五月幸玉泉山三年三月幸玉泉山七年五月幸玉泉山原至元三年八月郭守敬请开玉泉水以通漕运从之十五年十二月禁玉泉山樵采渔弋原至治元年十二月疏玉泉河原泰定元年八月罢浚玉泉山河役原世祖召见郭守敬而陈水利六事其一中都旧漕河东至通州引玉泉水以通舟嵗可省雇车钱六万缗原循玉泉山而西二里为观音寺寺依山入门有洞深广二寻出洞拾级而上亭曰望湖山后有小洞可坐二人洞北有大洞方濶两旁石榻可坐旁刻字曰玉泉观音洞剔藓辨之下三字乃后人续刻者相传金章宗避暑于此上有芙蓉殿漫不可寻但荒榛碧瓦而已出洞寻旧路而西有废菴又一洞亦曰观音洞山麓有吕公洞原补陀寺在玉泉山半门内即吕公洞寺右跻石级上望湖亭原由香山至望湖亭一水夹沟而出荇菜交横凡三里许水渐狭隠隠不知所之游者遂以西湖止此望通衢取道入城不知转入林中灌木忽开回堤十里䴔䴖鹈鹕低飞逺立逺水长流不减杭之段家桥也原玉泉山有吕公巖下临一潭广丈余山上有看花台卷幔楼等谨按看花台卷幔楼今皆无考原崇真观在玉泉山下观外小涧环流桥壊循岸西清浅处以渡其前累石为台台下甃方池池上有斗室曰灵渊斋等谨按崇真观灵渊斋今皆无考补玉泉山右名瓦窑头西向有隆佑菴仅数㕓有垂栁内莳名花楚楚可观等谨按隆佑菴今无考原吕洞宾名嵓唐吕渭之后五代间从钟离权得道与权更出没人间权不甚多而洞宾踪迹数见好道者每以为口实原华严寺左有洞曰翠华中有石林可憩息题咏颇多苔渍不可读又有石洞在山腰若鼠穴寺北石壁泉出其下作裂帛声故名裂帛泉有亭可望西湖故名望湖亭原华严寺有小洞三俱幽邃屋后石壁下一池其形如壶土人唿为揑钵湖等谨按揑钵无据似与裂帛同音以讹传讹耳原上华严寺下华严寺俱正统间建其额英庙勅赐寺有二洞一在山腰一在殿后曰七真洞或云即翠华洞洞中石壁镌元耶律丞相一词夏相国言和之亦刻于壁原华严寺凿山为洞下上凡五处深者二三十步浅者十余尺原华严寺后有窦深不可测其上为望湖亭见西湖明如半月原自华严寺西度三石桥门临水曰金山寺寺西北皆山也原金山寺磵道欹窄仅可徒步旣至寺抵一等菴观龙洞洞方广不及寻丈旁有石穴深窅莫测原金山寺西麓尽处也原华严右半里为金山寺山有玉龙洞洞出泉甃石为暗渠引水伏流约五里入西湖名曰龙泉堂湖亭建其上原望湖亭不作于龙潭而作于裂帛湖上真无识也原裂帛从玉泉山根出溢而为渠依山瞰泉为昭化寺基今已废其邻为史园正泉所出也原裂帛湖泉仰射如珠串古榆荫潭上极幽秀过赵家隄水更深碧钦定日下旧闻考卷八十五钦定日下旧闻考卷八十六钦定四库全书钦定日下旧闻考卷八十六国朝苑囿等谨按香山名胜若来青轩洪光寺诸处及娑罗宝树皆昔䝉圣祖仁皇帝临幸天章肇钖御额亲题我皇上清跸所临畧加葺治敬仰前谟恭抒宸翰谨依御制静宜园二十八景诗次第编载卷内静宜园前为城闗二由城闗入东西各建坊楔中架石桥下为月河度桥左右朝房各三楹宫门五楹等谨按静宜园额悬宫门檐端皇上御书城闗南额曰松扉北额曰萝幄东坊额曰芝㕓曰烟壑西坊额曰云衢曰兰坂御制静宜园记干隆乙丑秋七月始廓香山之郛薙榛莽剔瓦砾即旧行宫之基葺垣筑室佛殿琳宫参错相望而峯头岭腹凡可以占山川之秀供揽结之竒者为亭为轩为庐为广为舫室为蜗寮自四柱以至数楹添置若干区越明年丙寅春三月而园成非创也盖因也昔我皇祖于西山名胜古刹无不旷览逰观兴至则吟赏托懐草木为之含辉巖谷因而增色恐仆役侍从之臣或有所劳也率建行宫数宇于佛殿侧无丹雘之饰质明而往信宿而归牧圉不烦如岫云皇姑香山者皆是而惟香山去圆眀园十余里而近干隆癸亥余始往逰而乐之自是之后或值㡬暇辄命驾焉盖山水之乐不能忘于懐而左右侍御者之挥雨汗而冒风尘亦可厪也于是乎就皇祖之行宫式葺式营肯堂肯构朴俭是崇志则先也动静有养体智仁也名曰静宜本周子之意或有合于先天也殿曰勤政朝夕是临与羣臣咨政要而筹民瘼如圆明园也有憩息之乐省往来之劳以恤下人也山居望逺村平畴耕者耘者馌者获者歛者厯厯在目杏花菖叶足以验时令而备农经也若夫巖峦之怪特林薄之华滋足天成而鲜人力信乎造物灵奥而有待于静者之自得耶凡为景二十有八各见于小记而系之诗干隆二十年御制香山静宜园六韵山以仁为徳秋惟静与宜树犹张翠色风自富凉时久别如初遇澄懐更起思岚光牕里纳松影座间移参画真无尽过驹有若斯轻舆问前景欲去且迟迟等谨按静宜园御制诗恭载首见之篇余不偹録宫门内为勤政殿五楹南北配殿各五楹殿前为月河等谨按勤政殿为二十八景之一内额曰与和气游聨曰林月映宵衣寮寀一堂师帝典松风传昼漏农桑四野绘豳图皆皇上御书月河源出碧云寺内注正凝堂池中复经致逺斋而南由殿右巖隙喷注流绕墀前干隆十一年御制勤政殿诗皇祖就西苑趯台之陂为瀛台以避暑视事之所颜曰勤政皇考圆眀园视事之殿亦以勤政名之予既以静宜名是园复建殿山麓延见公卿百僚取其自外来者近而无登陟之劳也晨披既勤昼接靡倦所行之政即皇祖皇考之政因寓意兹名昭继述之志用自朂焉恱心期有养好乐励无荒漫拟灵称囿偏宜山号香问农频驻跸咨采喜同堂家法传勤政孜孜敢暂忘等谨按勤政殿御制诗恭载首见之篇余不偹録勤政殿后北为致逺斋南向五楹斋西为韵琴斋为听雪轩东有楼为正直和平等谨按致逺斋韵琴斋听雪轩正直和平诸额皆皇上御书干隆三十三年御制题致逺斋诗庶官斯引见㡬务此畴咨便是逰山处无非勤政时人惟得屡试章不厌详披致逺宜从近省心要在思等谨按致逺斋御制诗谨绎有闗纪述事实者恭载巻内余不偹録勤政殿后西为横秀馆东向其南亭为日夕佳北为清寄轩横秀馆后建坊座内为丽瞩楼五楹后为多云亭等谨按丽瞩楼为二十八景之一与横秀馆诸额皆皇上御书干隆十一年御制丽瞩楼诗勤政殿依山为屏取径于屏之南折而东平冈数百歩缭以周坦奥室数楹颜曰静寄縁石磴左右上华表桀峙岑楼隠峯审曲面势时惟朝阳因山为基斯楼最其胜处重基百尺耸万象四邻通岚霭变朝暮山川无始终㑹心堪致逺抚景念居崇春色皇都好都归一览中干隆二十六年御制清寄轩诗胜逰那可恋香界勤政眀当返御园三日驻山诗卅首邈然清夜寄斯轩等谨按丽瞩楼清寄轩御制诗恭载首见之篇余不备録丽瞩楼后南为緑云舫等谨按緑云舫为二十八景之一干隆十一年御制緑云舫诗园中水皆涓涓细流不任舟楫因仿避暑山庄内云㠶月舫为斋室而以舫名之盖自欧阳氏画舫而后人多慕傚之者夫舟之用以水居无异陆处为利而陆处者又以入室如在舟中为适然则山居水宿无事强生分别况载舟覆舟为鉴又岂独在水哉是处緑隂稠㡬余静憩留烟霞常荟蔚鱼鸟任飞浮不繋乔松畔将寻古渡头周髀归妙契天地一虚舟等谨按緑云舫御制诗恭载首见之篇余不备録丽瞩楼迤南为虚朗斋斋前石渠为流觞曲水南为画禅室后为学古堂东为郁兰堂西为伫芳楼又后宇为物外超然其外东西南北四面各设宫门东宫门外石路二南达香山寺东建城闗达于带水屏山等谨按虚朗斋为二十八景之一相传即永安村地学古堂前周廊嵌御制静宜园二十八景诗石刻东宫门檐额曰涧碧溪清圣祖御书带水屏山详后干隆十一年御制虚朗斋诗由丽瞩楼而南度石桥为北宫门沿涧东行折而南为东宫门中为广宇回轩曲廊洞房宻者宜燠敞者宜凉杗梲不雕楹槛不餙砻石周庑之壁书兹山旧作与摹古帖参半南为曲水藤花垂蔓覆其上向南一斋曰虚朗虚则公公则眀朗之为义高明有融异夫昭昭察察之为者要非致虚极不足语此澹泊志乃虚宁静视斯朗川云供啸咏天地任俯仰隠几极目清披襟满意爽惟其无一物是故含万象干隆二十四年御制学古堂诗堂名因傅说家法始神尧敬述山庄额常循义府标惜分隂敢怠鉴百代惟昭返己将何托憷然谨旰宵等谨按虚朗斋学古堂御制诗恭载首见之篇余不备録带水屏山门宇三楹南向西为对瀑北为懐风楼其左为琢情之阁东南为得一书屋西为山阳一曲精庐等谨按带水屏山瀑泉自双井迤逦东注至是滙为池双井详后干隆三十二年御制对瀑诗到处多吟对瀑诗不同境亦各殊时抑予别有㑹心者迅水光隂阅若斯等谨按御制对瀑诗恭载首见之篇余不备録带水屏山之西为璎珞巖其上㕔宇三楹为緑筠深处等谨按璎珞巖为二十八景之一緑筠深处额圣祖御书干隆十一年御制璎珞巖诗横云馆之东有泉侧出巖穴中叠石如扆泉漫流其间倾者如注散者如滴如连珠如缀旒汎洒如雨飞溅如雹萦委翠壁潨潨衆响如奏水乐颜其亭曰清音巖曰璎珞亭之胜以耳受巖之胜与目谋澡濯神明斯为最矣滴滴更潺潺琴音大地间东阳原有乐月面却无山忘耳听云梵栖心揖黛鬟饮光如悟此不复破微颜等谨按璎珞巖御制诗恭载首见之篇余不备録璎珞巖东稍南为翠微亭等谨按翠微亭为二十八景之一干隆十一年御制翠微亭诗宫门之南古木森列山麓稍北为小亭入夏千章緑隂禽声上下秋冬木叶尽脱寒柯萧槭天然倪迂小景须弥与一芥大小岂争差亭子不嫌窄翠微良复賖入诗惟罨画沐雨欲蒸霞莫羡痴黄派倪迂各擅家等谨按翠微亭御制诗恭载首见之篇余不备録翠微亭东有亭为青未了等谨按青未了为二十八景之一干隆十一年御制青未了诗南山别嶂为宫门右臂羣峰苍翠满目阡陌村墟极望无际玉泉一山蔚若㸃黛都城烟树隠隠可辨政不必登泰岱俯青齐方得杜陵诗意拳石堪称岱来青况复同川源渺何极云木望无穷社尚懐居易价疑招逺公升高应絶顶不必畏蚕丛等谨按青未了御制诗恭载首见之篇余不备録青未了迤西巖际为驯鹿坡等谨按驯鹿坡为二十八景之一干隆十一年御制驯鹿坡诗东海有使鹿之部产驯鹿胜负戴被鞍服箱兼牛马之用而性尤驯扰用则唿之使前用毕散走山泽其地习为固然弗之异也宁古塔将军以之入贡中国服牛乗马不假为用因放诸长林丰草俾适其性其毋以不见用自感耶鹿马原常有甡甡㸔两三器车浑可驾緑耳底须骖丰草羣惟适嘉苹性所躭辋川传鹿柴视此定増慙等谨按驯鹿坡御制诗恭载首见之篇余不备録驯鹿坡迤西有龙王庙下为双井其上为蟾蜍峯等谨按蟾蜍峯为二十八景之一明高谷文义集谓之虾蟇石双井水东北注松坞云庄池内入知乐濠由清音亭过带水屏山绕出园门外是为南源之水干隆十一年御制蟾蜍峯诗香山寺西冈巨石侧立如蟾蜍哆口张頥睅目皤腹昻首而东望尝谓宇宙间石为最顽而肖物象形往往出人意表况木变松化造物固无所不有麻源山石中有螺蚌兹石得无东坡诗中青猿醉道士𩔖欤久竹生青宁洪罏善委形试㸔蹲海物将欲补山经腹尚礧礧果声疑阁阁听空懐玉川子咄咄笔无停等谨按蟾蜍峯御制诗恭载首见之篇余不备録蟾蜍峯北稍东为松隖云庄又东有楼为慿襟致爽后为栖云楼等谨按栖云楼为二十八景之一干隆十一年御制栖云楼诗予初逰香山建此于永安寺西麓适当山之半右倚层巖左瞰逺岫亭榭畧具虽逼处西偏未尽兹山之胜而堂宻荟蔚致颇幽秀过去心难得未来亦复然以此例现在毕竟谁火传高楼号栖云题句忆昔年阶畔碎琼声报我无留迁等谨按栖云楼御制诗恭载首见之篇余不备録香山寺前石桥下方池为知乐濠等谨按知乐濠为二十八景之一香山寺详后条干隆十一年御制知乐濠诗山涧曲流湍急停蓄处苔藻摇曳轻鯈㳺泳如行空中生物以得所为乐涧溪沼沚与江湖等耳知其乐随在可作濠梁观潨潨鸣曲注然否是濠梁得趣知鱼乐忘机狎鸟翔噞喁云雾上泼剌栢松傍寄语拘墟者来兹悟达庄等谨按知乐濠御制诗恭载首见之篇余不备録香山寺在璎珞巖之西前建坊楔山门东向南北为钟鼓楼上为戒坛内正殿七楹殿后㕔宇为眼界寛又后六方楼三层又后山巅楼宇上下各六楹等谨按香山寺为二十八景之一据徐善泠然志寺为金章宗㑹景楼故址详见后原书各条正殿前石屏一中刋金刚经左心经右观音经屏后恭镌皇上御笔然灯古佛观音普贤诸像并御制赞语殿额曰圆灵应现六方楼上层额曰光明莲界中曰无住法轮下曰薝卜香林山巅楼宇上额曰鹫峯云涌下曰青霞寄逸皆皇上御书干隆十一年御制香山寺诗寺建于金世宗大定间依巖架壑为殿五层金碧辉映自下望之层级可数旧名永安亦曰甘露予谓香山在洛中龙门白居易取以自号山名既同即以山名寺奚为不可鴈堂传宝界鹿苑本仙区结夏参摩诘和南礼曼殊分茶驰调水清馔饱伊蒲欲拟题新句寻思色相无等谨按香山寺御制诗恭载首见之篇余不备録香山寺正殿门外有听法松山门内有娑罗树等谨按听法松三字镌石栏上为二十八景之一娑罗树歌见圣祖御制集并皇上御制诗集恭録巻内圣祖御制娑罗树歌娑罗珍木不易得此树惟应月中植想见初来西域移山中有人多未识海桐结蕋松栝形千花散尽七叶青山禽回翔不敢集虚堂落子风泠泠楚州遗碑今已偃峩眉雪外双林逺未若兹山近可逰灵根终古蟠层巘繁隂亭午转团圞回睇精蓝路㡬盘慿教紫府仙山树写入披香殿里㸔干隆十一年御制娑罗树恭依皇祖元韵树闻如意随求得梵典曽标鹿苑植层层幢节古佛前碧眼畨僧来尚识东土西天岂定形飞来灵鹫干云青安知此树不忆石因风作语犹泠泠七叶茏葱湘盖偃纵移根越千年逺益部楚州疑附㑹那覩月木依云巘如桐如栝影团圞雪覆霜凝翠郁盘不殊调御大夫倚曽沐曼殊师利㸔又御制聴法松诗山多桧栢惟香山寺殿前有松数株虬枝秀挺山门内一松尤竒古百尺乔耸侧立回向自殿中视之如偏袒阶下生公石不得専美矣㸃头有石聴法讵无松籁响疑酬偈枝拏学扰龙佛张苍翠盖僧倚水云笻比似灵巖寺何劳摩顶重等谨按娑罗树聴法松御制诗恭载首见之篇余不备録香山寺北为观音阁后为海堂院院东为来青轩西为妙高堂等谨按来青轩为二十八景之一轩内恭悬圣祖御题额曰普照干坤观音阁上层额曰普门圆应下层曰性因妙果皆皇上御书圣祖御制来青轩临眺二首摇拂烟云动翠旗登临翰墨每相随山河景象无穷意俯瞰人情因物知来青高敞眺神京斜倚名山涧水清此日君臣同览赏村村鸡犬静无声干隆八年御制来青轩恭瞻皇祖御笔普照干坤四大字诗胜地絶尘喧璇题耀网轩余波流墨沈健法突钗痕尚覩云烟润因惊岁月奔圣情空想像长此照干坤干隆十一年御制来青轩诗由香山寺正殿厯级东行过回廊而东为来青轩帝京景物畧为明神宗所题今额已不存矣逺眺絶旷尽挹山川之秀故为西山最着名处因仍其名而重为书额圣祖御题普照干坤四大字瞻仰之次想见函盖一切气象山斋悬树杪旷若发尘䝉探蹟思今昔逰神冺异同烟容空外合黛影牖间通敬仰留题意干坤方寸中等谨按来青轩御制诸诗谨绎有闗纪述事实者恭载巻内余不备録香山寺北有无量殿等谨按无量殿山门额曰楞伽妙觉皇上御书来青轩西南为欢喜园东西各有坊楔等谨按欢喜园西坊额曰停霭曰栖霞东坊额曰纡青曰延緑皆皇上御书香山寺北稍西六方亭为唳霜臯等谨按唳霜臯为二十八景之一干隆十一年御制唳霜臯诗山中晨禽时鸟随候咔声与梵呗鱼鼓相应饲海鹤一羣月夜澄霁霜天晓晴戛然送响嘹亮云外胎仙志云水讵可羁尘俗霜臯逼青冥差当寄高躅华表事匪幻赤壁梦谁续婆罗门呌音逺胜丝竹肉等谨按唳霜臯御制诗恭载首见之篇余不备録香山寺西北由盘道上为洪光寺山门东北向内建毘卢圆殿正殿五楹左为太虚室又左为香嵓室等谨按洪光寺盘道即所谓十八盘也毘卢圆殿额曰光明三昧正殿后檐额曰慈云常䕃皆圣祖御书正殿内额曰香嵓浄域寺后门外坊座前额曰蕙馨后曰芝采皆皇上御书香嵓室为二十八景之一圣祖御制洪光寺盘道诗白云飞夏日斜径尽﨑岖仙阜崇高异神州览眺殊干隆十一年御制香嵓室诗据香山东岭有古刹名洪光明成化中中官郑同重修同高丽人相传寺毘卢圆殿即仿其国金刚山为之者未知信否也因迥为高临虚标秀予旧题曰香嵓浄域突厦据横峦天窓纳虚宇树分功徳林身在逍遥所始静恰宜聴既逺犹堪覩天女叅维摩时时下花雨等谨按香嵓室御制诗恭载首见之篇余不备録洪光寺前盘道间敞宇三楹为霞标磴等谨按霞标磴为二十八景之一干隆十一年御制霞标磴诗香嵓室前累石为磴凡九曲厯十八盘而上彷彿李思训王维画蜀山栈道山势耸㧞取径以纡而得夷非五回之岭九折之坂崭絶而不可上者比也筑山嗤篑力结宇喜天成踏蹬㸔霞起披林纳月行惟因纡作直却化险为平九折何须比因之见物情等谨按霞标磴御制诗恭载首见之篇余不备録霞标磴之北为玉乳泉等谨按玉乳泉为二十八景之一干隆十一年御制玉乳泉诗行宫之西循仄径而上有泉从山腹中出清泚可鉴因其高下凿三沼蓄之盈科而进各满其量不溢不竭长安可逰记谓山有乳峯时嘘云雾𩔖匡庐香罏峯不知玉液流甘峯自以泉得名耳乍可微风拂偏宜皎月涵西河不千里当境即三潭演漾冈峦影巻舒晴雨岚灵源何处是一脉试寻探等谨按玉乳泉御制诗恭载首见之篇余不备録玉乳泉西稍南为绚秋林等谨按绚秋林为二十八景之一巖间巨石森列镌题曰萝屏曰翠云堆曰留青又上为观音阁额曰鹦集崖崖旁勒仙掌二字下有石临泉镌题曰罗汉影干隆十一年御制绚秋林诗山中之树嘉者有松有桧有栢有槐有榆最大者有银杏有枫深秋霜老丹黄朱翠幻色炫采朝旭初射夕阳返照绮缬不足拟其丽巧匠设色不能穷其工嶂叶经霜染迎晖紫翠纷绚秋堪入画开锦恰过云晻蔼峯容变迷茫界道分金官鬬青帝果足张吾军等谨按绚秋林御制诗恭载首见之篇余不备録绚秋林北为雨香馆后为洒兰书屋其南为林天石海等谨按雨香馆为二十八景之一自勤政殿以迄雨香馆是为内垣为景凡二十又按内垣凡六门曰东南门曰东北门西曰约白门西南曰如意门西北曰中亭子门北曰进膳门干隆十一年御制雨香馆诗緑云舫稍西步平冈而南为雨香馆山中晴雨朝暮各有其胜而雨景尢竒油云四起滃郁栋牖长风飘洒倐近倐逺苔石药苖芬馨郁烈沉水龙涎不免烟火气出云峯更秀酿雨地斯灵景写一空白膏苏万陇青恱心惟乐岁飬志奉慈宁何必刘賔客端称以徳馨等谨按雨香馆御制诗恭载首见之篇余不备録钦定日下旧闻考巻八十六钦定日下旧闻考卷八十七钦定四库全书钦定日下旧闻考卷八十七国朝苑囿丽瞩楼北度岭为晞阳阿其北坊座一东坊座一西为朝阳洞后为观音阁等谨按晞阳阿为二十八景之一北坊额曰丹梯曰翠幄东坊额曰萝圃曰秀岑朝阳洞深广可丈余内祀龙神观音阁额曰浄界慈云皆皇上御书干隆十一年御制晞阳阿诗逾丽瞩楼而北过小岭有石砑立虚其中为厂可敷蒲团晏坐望香嵓来青缥缈云外其南数十步复有巨石卓立如伟丈夫俗唿朝阳洞日下旧闻不之载盖无僧寮亭榭为游人所忽耳命扫石壁烟煤芟除灌秽取楚词为之名我初未来此雾壑尔许深扫石坐中唐一畅平生心仰接天花落俯视飞鸟沈自惟昔岂昔乃知今匪今等谨按晞阳阿御制诗恭载首见之篇余不备录晞阳阿北为芙蓉坪楼宇三楹其东敞宇为静如太古等谨按芙蓉坪为二十八景之一镌题于石壁间干隆十一年御制芙蓉坪诗㝡北一嶂迤逦曲注宛宛如游龙回绕园后昔人有云巖岭高则云霞之气鲜林薮深则萧瑟之音清两言得园中之㮣足底生云霞臂左招星辰振衣千仞冈此语诚可人到来每徘徊欲去重逡巡翘首眺青莲堪以静六尘等谨按芙蓉坪御制诗恭载首见之篇余不备录芙蓉坪西南为香雾窟东南北小坊座各一东面大坊座一正宇七楹后为竹罏精舎其北巖间有西山晴雪石幢又北为洁素履等谨按香雾窟为二十八景之一即静室也东面大坊座额曰香圃曰琪林其前小坊座额曰虹梁曰月镜南曰攅萝曰环绮北曰丹梯曰翠壑与西山晴雪石刻皆皇上御书西山晴雪为燕山八景之一御制诗已恭载形胜卷内干隆十一年御制香雾窟诗厯玉华岫而上西南行陟山巅是园中㝡高处就回峰之侧为丽谯睥睨如严关由石磴拾级而上则山外复有羣山屏障其外境之不易穷如此人以足所至为高目所际为逺至此可自悟矣夤缘萝薜烟攀陟枫杉岭樽俎千里遥衣裳九夏冷漫嫌步屧劳堪令心神屏将谓㝡高处更有无穷境干隆十三年御制题静室诗香雾窟堪称静室㝡高处迥出凡尘吟哦旧句浑如昨惨淡冬山亦可人抚柏便同参道筦听泉直欲息言津风巖木叶萧萧下会待明年特地新干隆三十二年御制竹罏精舎诗缀景偶教筠鼎施趁闲聊亦小栖迟擎来茗椀定遵例何必如斯着相为茶舎忩中景致殊西山积雪有碑模前旬忽忆御园望一㡧即斯展画图等谨按香雾窟静室竹罏精舎御制诗谨绎有关纪述事实者恭载巻内余不备录香雾窟南稍东为栖月崖㕔宇三楹其西宇为得趣书屋距崖半里许设石楼门镌题曰云阙等谨按栖月崖为二十八景之一㕔宇额曰乐此山川佳与得趣书屋额皆皇上御书干隆十一年御制栖月崖诗玉华岫之北宛而中隆清旷衍夷缀以闲馆郦道元谓岭纡曦轩峯驻月驾斯崖有焉秋夕溶溶际春宵淡淡时亭虚全约白崖迥半含规隐与环中契悬应静里知嫦娥余结习到此几栖迟等谨按栖月崖御制诗恭载首见之篇余不备录栖月崖北为重翠崦㕔宇三楹其下为龙王堂堂下有泉等谨按重翠崦为二十八景之一干隆十一年御制重翠崦诗度栖月崖而北稍西邃宇闲敞岚青树碧烟浮翠重近拂几案间崦字字书所畧而唐宋人诗多用之者疑巖岫复叠处如所谓一重一掩耳掩映山变态既狭歘开豁卷幔风声飒写槛云容活驯鹿守翠微幽禽下古栝素志托清旷遐瞩极空濶等谨按重翠崦御制诗恭载首见之篇余不备录重翠崦东南为玉华寺山门东向正殿三楹殿西南㕔宇为玉华岫其东为臯涂精舎等谨按玉华岫为二十八景之一寺北门内有石洞出泉称玉华泉正殿额曰香嵓慧日臯涂精舎额曰林虚桂静皆皇上御书干隆十一年御制玉华岫诗玉华亦古刹而规制差隘其高乃不减来青辟其南为小轩俯瞰羣岫霞举云回若拱若抱昌黎诗前低划开濶烂漫堆衆皱洵工于体物嵌隟淙甘脉精蓝瞰迥墟棼丝成桂酒月地本云居激越来阶下芬馨过雨余逺皴将近黛次第入纱疏干隆十二年御制玉华寺臯涂精舎作山椒卜筑傍僧庵一室虚明万景涵暮霭朝岚常自写横峯侧岭尽来参杏花已放甜山色桂子还韬宝月馣游厯每教成小憇天然佳句座中探等谨按玉华岫臯涂精舎御制诗恭载首见之篇余不备录玉华寺西南峯石屹立上勒御题为森玉笏东北为超然堂堂南为旷览台后为碧峯馆等谨按森玉笏为二十八景之一干隆十一年御制森玉笏诗山势横峯侧岭牝谷层冈欹涧曲径不以巉削峻峭为竒而遥睇诸岭回合交互若宫若霍若岌若垣若峤若岿若厜若㕒若重甗嵯峨嵚崟负异角立积雪映之山骨逼露羣玉峯当不是过也回冈纷合沓峻岭郁嵯峨俨若千夫立森然万玉罗色无需藻绘坚不受砻磨山伯朝天阙圭璋列几多等谨按森玉笏御制诗恭载首见之篇余不备录森玉笏东北峯上有亭为隔云钟等谨按隔云钟为二十八景之一自晞阳阿以迄隔云钟是为外垣为景凡八干隆十一年御制隔云钟诗园内外幢刹交望铃铎梵呗之声相闻近者卧佛法海𢎞教逺者华严慈恩觉生㝡逺钟㝡大即永乐中铸华严经其上者每静夜未阑晓星欲上云扄尚掩霜籁先流忽断忽续如应如和致足警听不问高低寺钟声处处同耳根初静后禅悦小参中底厌筝琶响应知水乳融蒲牢寂亦得大地是乘风等谨按隔云钟御制诗恭载首见之篇余不备录外垣之北别垣内佛楼为宗镜大昭之庙门东向建琉璃坊楔前殿三楹内为白台绕东南北三面上下凡四层西为清浄法智殿又后为红台四周上下亦四层静等谨按宗镜大昭之庙亦称昭庙额悬都罡正殿干隆四十五年就鹿园地建琉璃坊东面额曰法源演庆西面额曰慧照腾辉前殿额曰衆妙之门清浄法智殿前八方重檐碑亭内恭勒御制昭庙诗红台上层东额曰大圆镜智殿西曰妙观察智殿南曰平等性智殿北曰成所作智殿皆皇上御书干隆四十五年御制昭庙六韵昭庙缘何建神僧来自遐因教仿西衞并以示中华是日当庆落便途礼脱阇黄衣宣法雨碧嶂散天花六度期羣度三车演妙车雪山和震旦一例普庥嘉等谨按御制诗谨绎有关纪述事实者恭载卷内余不备录昭庙之北度石桥为正凝堂堂北为畅风楼干隆三十四年御制题正凝堂诗一片波当面堪称正色凝山池弗易致云气以时兴阶影涵空暎岸痕过雨增垂堂虽不坐对镜若同澂等谨按正凝堂御制诗恭载首见之篇余不备录正凝堂迤北为碧云寺山门东向度桥为天王殿复逾桥为正殿为次层殿后为三层殿又后为金刚宝座塔院院前白石坊座一等谨按碧云寺正殿额曰能仁寂照殿后六方亭恭勒御制碧云寺碑文次层殿额曰静演三车后殿檐额曰普明妙觉内额曰圣业慧因塔院坊座上额曰西方极乐世界阿弥陀佛安养道场塔座凡三层上层石洞䥴额曰发阿耨多罗三藐三菩提心石龛额曰灯在菩提由石级螺旋而上至顶建塔凡七皆镂以佛像中龛额曰现舎利光院前碑亭恭勒御制金刚寳座塔碑文御制碧云寺碑文西山佛寺累百惟碧云以闳丽着称而境亦殊胜巖壑高下台殿因依竹树参差泉流经络学人潇洒安禅殆无有踰于此也自元耶律楚材之裔名阿利吉者舍宅开山浄业始构明正德中税监于经为窀穸计将以大作功德而寺遂廓然焕然至魏忠贤踵而行之奢僭转甚夫奉佛者不废庄严要以清浄为本如梵夹所载人天供养穷极珍异皆本清浄为庄严也否则污法席而玷山灵何福田利益之有虽山体常新如如不动初无纎毫增损而自人事观之有足慨者当明政不纲椓人专恣鬼神为之怨痛犹欲佞佛以求庇于地下而为其上者方且假以宠灵钖之题额若惟恐其香火之不延宅兆之不固厥后罪恶贯盈刑诛踵接而秽迹之标揭于林莽间者迨易世乃克剷除追维末造谁实尸之斯足为车鉴也已朕驻跸静宜园时过此寺乐观林壑之美而念古刹之有待于䕶持也爰命重加整葺喜其涤瑕盪秽而复为浄域因笔之于石用垂戒焉御制金刚宝座塔碑文昔如来成等正觉必坐菩提道场盖法王人王有世出世间之异而居尊御极其理则同故宝座庄严所以正天人师之位也佛威神力能使六种震动而当其初转无上法轮转一切天人所不能转则地为普动以应之惟道场安立之区常住不动其地乃三千大千世界之中上极金轮下侵地际金刚所成周百余步如须弥之隐于沙界而露其巅去来诸佛并于此坐而入金刚定以是名金刚座焉摩揭佗国钵罗笈山圣蹟彰明诸方信响佛灭度后座隐不见诸国王乃以铜观自在像南北标识其处厥后又仿浮图之制笵金为座以便供养平台特起周帀严浄象道场广轮之所极也五塔岳峙各具宝相象佛之徧厯四隅而常依止中座也西域流传中土希有干隆十有三年西僧奉以入贡爰命所司就碧云寺如式建造尺寸引伸髙广具足势同地涌望拟天游贤刼祖庭实在于是夫塔庙之设𩔖以藏舎利齿髪为过去崇奉地耳此座独表法王御世之初威德尊胜若是其灵异显着将人天瞻仰恍如佛日之方中而神力之所加持固有厯刼不倾者成此善果因述其缘起云圣祖御制驻跸碧云寺诗山寺通幽径莺啼緑树枝旛虹迎玉辇刹凤驻云旗翠麓三乘辟佳辰万骑宜松阴辉落景游豫近臣知圣祖御制碧云寺晓起诗山中晓起听蝉鸣遥对峯岑霁色清洞壑有年竒树老梦囘疑是在蓬瀛干隆十三年御制初至碧云寺十二韵我爱碧云寺香山一脉连回峯成左障隔壑据层巅古刹尘埃暗山僧嵗月延望中已久矣到此实初焉助景因经始施檀亦偶然照园辉佛日梵网焕诸天是日新秋霁静宜驻跸便试参山水秀果占画图全衣履如霑润林峦益逞妍一泓天半澈百道涧边悬有句皆清絶无心不静蠲徘徊瞻圣藻俯仰忆尧年干隆十六年御制登碧云寺金刚床塔诗百丈之山延缘徐步忘其高十丈之塔矗尔拔地直上乃讶高岧嶤何况窣堵迥据西山半宜其下视无地上已干青霄太行西来厯万古杯水沧溟金弹吐康囘能使东南倾女娲谁见西北补我闻佛谛要令万缘忘胡为梵志传此金刚床高秋乘兴一拾级目穷千里心万方今年登塔凡三度六和报恩皆有赋江山信美虑程遥讵可频频劳六御因之念寄吴越间夏灾数郡遭迍邅何能五风十雨斗米才三钱恧哉吾治逊彼唐贞观等谨按碧云寺御制诗恭载首见之篇余不备录碧云寺南为罗汉堂后为藏金合等谨按罗汉堂内奉五百罗汉仿杭州浄慈寺像额曰海会应真前宇额曰鹫光合印皆皇上御书碧云寺北为涵碧斋后为云容水态为洗心亭又后为试泉恱性山房等谨按涵碧斋内额曰活泼天机试泉恱性山房檐额曰境与心逺后檐额曰澄华是为泉水发源处原西山苍苍上干云霄重冈叠翠来朝皇阙中有道场曰香山原香山寺址辽中丞阿勒弥所舍殿前二碑载舍宅始末光润如玉白质紫章寺僧目为鹰爪石又云寺即金章宗之会景楼也原耶律淳者世号为北辽兴宗第四孙保大二年天祚入夹山奚王和勒博林牙耶律达什等引唐灵武故事议立淳即位百官上号天钖皇帝改保大二年为福建元年寻病死百官伪谥曰孝章皇帝庙号宣宗葬燕西香山永安陵等谨按永安寺今无考原天会间大军下河北胡砺为军士所掠行至燕亡匿香山寺原大定二十六年三月香山寺成幸其寺赐名大永安寺给田二千畆栗七十株钱二万贯原大定中诏匡搆与近臣同经营香山行宫及佛舎原明昌四年三月幸香山永安寺及玉泉山承安三年七月幸香山八月猎于香山四年八月猎于香山五年八月幸香山泰和元年六月幸香山六年九月幸香山原元世祖幸香山永安寺见书辉和字于壁问谁所书僧对曰国师兄子特尔格书也帝召见爱其容仪秀丽语音清亮命𨽻丞相博啰备宿卫原皇庆元年四月给钞万锭修香山永安寺原元平章政事李武愍公葬京师之西永安山之阳其子益都淄莱等路管军万户世雄祔葬先茔等谨按李武愍茔今无考原香山永安寺亦名甘露石梁下有方池正统间遣中官以金鱼数十投其中今巨者盈尺矣上金刚殿后有古椿六又上由画廊登慈恩殿其右为香炉冈冈下有蟾蜍石丹井又有梦感泉金章宗常至其地梦矢发泉涌旦起掘地果得泉其后僧以泉浅濬之遂隐等谨按蟾蜍石即今之蟾蜍峯丹井殆即今之双井也梦感泉无考原香山寺南一山松萝交荫桥下鱼朱黑二种若游空中拾级而上佛殿甚闳壮殿楹外两山环拥逺望一亭踞山半穿磴道二里始至亭名流憇下视寺垣如堕深壑望逺水如白玉玦疑即桑干河也等谨按流憇亭今无考原香山一径幽遐青松夹道流泉下注朱阑上引依巖为刹高杰整丽独是作者骋象马之雄图乏邱壑之妙思数十年后金碧蚀于蛛丝堦砌隐于苔藓游人渐稀树木渐老则兹山之胜当倍于今日矣原香山门径寛博乔木夹道流泉界之依山污隆以为殿宇殿前古松二株虬龙诘曲左来青轩如衫袖忽开尽见原隰寺后有藏经阁石路浄洁高松列植四望比来青较逺其傍僧舎数十处多植偃盖之松引流水周其霤下原穿洪光寺柏径而上即香山藏经殿步而下即后殿从两廊逶迤行至正殿厯级从东行至方丈自回廊后东为来青轩下见坡陀杏树可十万株寺中来青轩郁秀清雅望都亭四扁皆御书等谨按郁秀清雅诸扁今皆废原香山有乳峯石时嘘云雾𩔖匡庐香罏峯故名等谨按乳峯石恭绎御制静宜园二十八景诗序今已釐正为玉乳峯原香山夹道尽白杨青桧流憇亭在山半灌木阴翳中来青轩前两山相距而虚其襟以捧帝城自无量殿折而至洪光寺皆短垣疎柏中涓甃白石为阶东望阁道参差为光裕寺等谨按无量殿今存光裕寺今无考补洪光寺东壑中有光裕寺原香山寺殿五重崇广略等斜廊平櫩翼以轩阁世宗幸寺曰西山一带香山独有翠色神宗题轩曰来青来青轩右上转而北为无量殿转而西曰流憇亭山多名蹟有葛稚川丹井金章宗祭星台䕶驾松梦感泉乂有碁盘石蟾蜍石香罏石寺始金大定正统中太监范宏拓之费七十余万今寺有宏墓墓中衣冠耳盖宏从幸土木不归等谨按祭星台诸处今皆无考香炉石应即今之玉乳峯详见前条原香山有巨石二状如虾蟆石下二井相去丈许水深才三四尺俯手可濯井底沙石厯厯可数近寺人家皆取给焉原香山寺有轩曰来青坐见两山回合平畴外衍飞鸟出没云际寺门有泉石桥跨之其流入西湖原永安寺来青轩轩居山半俯瞰丛树青黄相杂循廊而上殿阁崇丽与平坡并峙正统间太监范宏所建原来青轩临絶巘周匝女墻倚墻下瞰平楚荒榛杳渺无际原来青轩五楹阑楯外垣以砖甓下临絶壑玉泉诸峯按伏其前朱殿撰之蕃题楹云恐坏云根开地窄爱㸔山色放墻低凭阑东望尽挹山川之秀若流憇亭不及来青逺甚然仰视山巅高挿云汉亦竒境也至寒泉亭斯可有无矣等谨按寒泉亭今无考原来青轩之前两腋皆叠嶂环列宾轩为金章宗祭星台其西南道上章宗经此有松宻覆因唿为䕶驾松原常山刘文正王以沈机大畧最为世祖亲幸且通秘术用兵之际役使鬼神多着竒效乃作祠宇于宛平之西山以祀太乙六丁之神号曰灵应万夀宫等谨按灵应万夀宫今无考原至元十一年建太乙宫于两京命李居素居之领祠事且禋祀六丁以继太保刘秉忠之术原元英宗延祐四年四月祭遁甲神于香山今香山有金章宗祭星台于史无所考或是元时祭遁甲神之地原香山西佛堂悬御书二扁一曰雪白山青一曰西巖等谨按雪白山青西巖二扁今皆废等谨按观音阁今存原洪光寺据山顶短垣遶门地悉甃以石寛平可坐山之胜一览而尽増洪光寺入石门路甚修平古栢夹之人行道上苍翠扑衣可数百歩复折而上如是者凢十有一每登一折必右俯木末左瞰絶壁壁皆甃石为之嵗久若天造原洪光寺古刹巨珰郑同重修同朝鲜人也寺内圎殿千佛各坐宝莲皆极工巧台右有姜立纲书碑等谨按圆殿今存姜立纲书碑今废原洪光寺径上指玉华寺再上指玉皇阁下指碧云寺再下指𢎞法寺十有八盘而径尽至寺门香山乃在其下寺建自郑常侍同生髙丽其国王李祹贡入中国得侍宣宗后复使髙丽至金刚山见千佛绕毘卢之式归结圆殿供毘卢表里千佛面背相向自为碑文自书之等谨按今碧云寺之北普觉寺之南木兰陀有玉皇阁𢎞法寺址今无考原成化四年十二月遣太监郑同崔安册封朝鲜世子李晄为王既行巡按辽东监察御史侯英奏同与安俱朝鲜人坟墓宗族皆在其地于其国王未免行跪拜之礼进嘱託之辞殊轻中国之体乞追寝成命遣翰林院给事中及行人往使为便上是其言于是赍赏则遣内臣册封则遣廷臣有学行者原出洪光寺东数转为玉华寺寺后有池泉流涓涓不絶山房跨磵十余楹称玉华别院越磵折而西北有小院名慈夀庵等谨按慈夀庵今无考原碧云庵建于元耶律阿利吉正德中内监于经拓之为寺天启三年魏忠贤重修之土人唿为于公寺巖下有泉泉旁一栁有大瘿人唿为瘿柳栁左堂三楹万厯御题水天一色前临河沼沼南修竹成林巖下一亭曰啸云等谨按孙承泽春明梦余录所称柳左之堂及啸云亭今俱无考水天一色扁已废原碧云寺二元碑一至顺二年立一元统三年立等谨按元碑今废原香山碧云寺正德中御马监太监于经所造经以便给得幸导上于通州张家湾𣙜商贾舟车之税嵗入银八万之外即以自饱斥其余羡为寺于香山而立冡域于寺后上尝亲幸焉为之赐额嘉靖初下狱瘐死籍其家而寺与墓独存等谨按今寺后冡域已毁原自洪光折而东取道松杉中二里许从槐径入一谿横之跨以石梁为碧云寺壮丽与香山相伯仲厯数百级登佛殿殿前甃石为池深丈许水引自寺后石罅出喷薄入小渠人以卓钖名之寺僧导之过斋厨遶长廊出殿两庑左右折复滙于殿前石池金鲫千头上尝临观焉増碧云寺左侧有泉屋之纳以方池吐以螭脣红酣绿沉饵之则争原碧云寺泉从山西壁螭首口中吐出去渠尺许微有飞沫时雨初过淙淙若琴筑下注于渠渠遶亭后折而东南又折而北渠广尺余越数步设一牐亭前有沼可一亩渠水注之亦由螭口出迤东南注垣下过香积厨又西南注殿前沼等谨按寺内泉源今从巖罅吐注非螭首口也原碧云刹后有泉从石罅出有声石壁色甚古亭曰听水佳处泉遶亭而出流于小池种白莲百本塘前穉竹嫩绿有致竹旁有银杏二株阴荫一亩其左一洞若夏屋泉复遶之而出达于廊下引入殿前为池界以石梁朱鱼泼刺水脉隐见至寺门迸入溪等谨按听水佳处亭今无考洞屋今存原碧云寺金银宫阙若王者之居殿前有池跨以石梁上移跸再幸乐之设帟饮梁上观鱼寺前有泉亭竹树留御书额额曰苍松古栢曰水天一色其西峭壁如城有石室三临涧石门石窦盛夏可以避暑冬则徙卉木藏焉等谨按苍松古栢诸额今废原碧云寺修除连拱与香山称左缘曲径有卓钖泉环庭际㶁㶁鸣中为广亭右壁缀以文石境之最幽者原出香山策马东行转而西北即碧云寺寺门有石狮二雕镂絶工钟楼西石刻蛟形泉从口涌泠泠泻沟中出寺而纳于涧等谨按碧云寺前石狮今尚存原碧云寺后有魏忠贤墓本于经旧墓道忠贤拓之翁仲石麟羊虎森列扶阑皆以白玉石为之雕刻精巧中立二穹碑合书其衔忠贤戮尸之后未尝葬此闻系崇祯甲申都城破后其党为之者明初中官造坟安葬例给银五十两自正德中多至五百两矣其后嵗益月增享堂碑亭制愈僭越夫山林之制亦不过前树一碑而已忠贤乃用二碑党附小人之无忌惮如此惜无力士踣而碎之也増御史张瑗疏臣廵视西城查閲至香山碧云寺寺后峻宇缭墻覆压数里郁葱金碧疑是前王陵寝询之土人乃知为故明逆珰魏忠贤生圹墓上有二穹碑屹立合书钦差总督东厰官旗办事掌惜薪司内府供用库尚膳监印务司礼监秉笔总督南海子提督保和等殿完吾魏公忠贤之墓臣观览之下不胜髪指云云补西山碧云寺元之碧云庵也耶律阿利吉所建明正德中内珰于经拓之为寺而立冡域于后土人唿为于公寺嘉靖初于下狱死天启三年内珰魏忠贤重修亦立冡域其后崇祯初魏亦戮尸二珰皆立冡而皆不得其终岂名山有灵不为奸竖藏魄耶补西山佛寺百数皆建自内官其最闳丽者曰碧云寺因山下上筑台殿金碧露松栝之表其北内官坟墓数十镌石为阑穷极纎巧翁仲羊虎夹侍墓碑林立其文俱宰相所制中立穹碑二具书总督东厰官旗魏忠贤爵秩盖忠贤败后其尸已戮其族已徙阉寺犹力䕶其𩔖树碑立冡然后知小人流祸未有酷于阉寺者也补碧云寺有小石幢本当时卖地劵也演作韵语末云卖与中丞阿利吉吉作平声盖从国语读古人游戯翰墨书劵每作韵语如王褒童约石崇奴劵皆然戴良失父零丁亦用韵语又见汾州学宫门右有石嵌壁中乃金郝天挺募建文庙疏其文伏以之下书絶句一首即接以谨疏字此皆辨文体者所未及也朱昆田原按周宪王作元宫词云独木凉亭钖宴时年年巡幸孟秋归红粧小妓频催酌醉倒花前阿刺吉张光弼塞上谣云妖姬二八貌如花留宿不问东西家醉来拍手趂人舞口中合唱阿刺刺皆以元国语叶韵未免近于填词然填词必准周伯清中原韵而吉字止作上声读刺字止作去声读无读平声者以中州韵作诗犹且不可况逸出中原韵之外乎以之入卖地劵君子无讥焉矣钦定日下旧闻考卷八十七钦定日下旧闻考卷八十八钦定四库全书钦定日下旧闻考巻八十八郊垧增元京城门东之北曰崇仁明改崇仁曰东直等谨案东直门明洪武时改本朝因之原东直门外五里为春塲塲内春亭万厯癸巳府尹谢杰建等谨案春塲在东直门外一里许明制顺天府府尹迎春自塲入于府即此地帝京景物略云五里误也塲内春亭已废有碑卧道傍仅存东闗外春亭碑记篆额碑文字迹皆漫漶剥落其建置年月无可考增永乐五年设东直门外牛房仓等谨案东直门外六里许地名牛房原景泰元年七月筑东直门望京村墩台原望京馆在城东北五十里孙侯村辽建为南北使臣宿息饯饮之所宋王曾上辽事曰出燕京北门至望京馆即此增幽州东北三十里有望京馆等谨案今其地名孙河屯或孙侯村之转音也为古北口孔道原华光寺在东直门外之北灵惠寺在东直门外之南原灵惠寺有勅建碑等谨案华光寺今存有明天顺五年六年重修碑二灵惠寺今圯正殿前仅存建㑹造像功徳碑一字迹剥蚀勅建碑今无考原兵部主事金铉墓在东直门外六里屯等谨案金铉墓碣今存增元京城门东之南曰齐化明改齐化曰朝阳等谨案朝阳门明正统时改本朝因之门外石道雍正七年修恭勒世宗宪皇帝御制碑文干隆二十二年重修恭勒皇上御制碑文谨编载卷内増世宗御制朝阳门至通州石道碑文自朝阳门至通州四十里为国东门孔道凡正供输将匪颁诏糈由通州逹京师者悉遵是路潞河为万国朝宗之地四海九州嵗致百货千樯万艘辐辏云集商贾行旅梯山航海而至者车毂织络相望于道盖仓庾之都㑹而水陆之冲逵也虽平治之令以时举行而轮蹄经渉嵗月滋久地势渐洼又时雨既降积雪初融之后停注泥淖有一车之蹷需数十人之力以资牵挽者矣朕心轸念爰命所司相度鸠工起洼为髙建修石路计长五千五百八十八丈有竒寛二丈两傍土道各寛一丈五尺长亦如之其由通州新城旧城至各仓门及东西沿河两道亦皆建修石路共计长一千五十余丈广一丈二尺及一丈五尺不等费帑金三十四万三千四百八十四两有竒经始于雍正七年八月至雍正八年五月告竣有司请为文以纪其事尝稽周礼地官司徒令野修道遂师廵其道修郑锷疏曰道路以通往来之途使宾至如归亦修文徳以来逺人之意礼月令季春之月命司空循行国邑周视原野开通道路毋有障塞典籍所垂凡体国经野之政至备具也朕临御以来详求治理早夜孜孜惟恐不逮近而郊圻逺而郡邑即遐陬僻壤之区其有闗于利济民物者莫不因地制宜以次修举是役也逺师古圣王之良法美意而斟酌久逺一劳永逸良用欣慰庶使遵是路者瞻周道之荡平正直咸庆同轨之盛治焉爰志其嵗月而勒诸石云増御制重修朝阳门石道碑文直省漕艘估舶帆樯数千里经天津北上至潞城而止是为外河引玉泉之水由京师滙大通桥东流以逹于潞用以转运者是为内河然外濶而内狭故自太仓官廪兵糈暨鄽市南北百货或舍舟遵陆径趋朝阳门以舟缓而车便南北之用有不同也其间轮蹄络织曵挽邪许讙声彻昕夕不休故常以四十里之道备水陆要冲而旧制初未甃石往往积涔成洼经潦作泞行者弗便焉雍正七年我皇考世宗宪皇帝命工始建石道规方定则垂利数十载于今顾神皐理大物博民用不舍质之贞者日以刓理之致者日以泐不亟治将隳前功是惧爰咨将作都料以闻朕曰毋擳帑毋狭材帑擳是重糜帑也材狭是重废材也时大臣董斯役者搘椭为平易砾以整物备用良无坎无垤而石之斥旧佐新者什不存四五矣计延袤六千六百四十四丈有竒支户部金二十八万四千九百有竒经始于干隆丁丑十月越庚辰七月落成所司请为之记朕惟古王者成梁除道若司空循邑遂师廵野诸令匪仅谓国家体制宜尔盖深以息人劳珎物力使天下潜消夫湫隘耗惫之气无歉于书之所云㑹归易之所云往来受福者而天下肩摩毂击转相忘乎熙熙攘攘不过如庭斯墄如径斯甓焉耳则王道之大也岂煦煦然起一夫之蹶与一车之柅若子舆氏所讥济人为悦而已哉是地为国东门既食货交㑹而修废举坠又立政之常经故于镌碣无侈词惟申言重修端委所由且作亭覆之俾勿壊原永乐十六年九月设北京坝上义河北髙岸石桥南石渠黄土北草塲七仓𨽻顺天府原宣徳元年六月设顺天府坝上南北二仓专掌马房草料原正统九年八月朝阳门外仓成名大军仓𨽻后军都督府以贮操备马料増光熙门与漕坝相接当运漕嵗储之时其人夫纲运者入粮于坝内龙王堂前唱筹等谨案元制东三门左曰光熙明洪武元年废增昆吾公庙在宣曜门外官窑场南其姓氏莫详焉等谨案宣曜门乃金天徳中所置为东第二门至元时已废析津志所载昆吾公庙盖金代所建庙及官窑场今皆无考增白虎庙在齐化门外桥南等谨案白虎庙今无可考原潄芳亭在齐化门外道士呉全节所建等谨案潄芳亭今无可考原至元初姚长者仲实于城东艾村得沃壤千五百余畆构堂树亭缭以榆栁环以流泉药阑蔬畦区分井列日引朋侪觞咏其间优游四十余年泊然无所干于世原𢎞治十七年二月有㫖朝阳门外修建延寿塔并殿宇廊庑墙垣命内阁撰勅令司礼监太监李荣内官监太监李兴提督监造大学士刘健等言佛老之事无益于世有损于民祖宗朝僧道有定员寺观有定额所以治天下者尧舜周孔之道而已今寺观相望僧道成羣斋醮不时赏赉无算谓其能祈福消灾庇民䕶国近年以来灾异迭见不知其所祈者何福所消者何灾䕶国庇民其功何在乃造为延寿之名上惑圣听尝闻尧舜之夀皆过百嵗当时未有僧道塔寺不知谁与延之况塔寺之费动以数万若省修建之财为赈济之用即可以活百万生灵之命岂非延寿一大功徳哉伏望陛下收回成命将前项塔寺即为停止其勅书免令臣等撰拟上曰卿等言是其即停止之原正徳三年十一月刘瑾创元真观于朝阳门外大学士李东阳为制碑文等谨案元真观今圮原出朝阳闗沿河往南有天妃宫等谨案天妃宫今存其地名大桥北西河沿邱濬碑文亦存增东岳庙在朝阳门外二里等谨案东岳庙在朝阳门外本朝康熙三十九年重建干隆二十六年复加修葺正殿额曰灵昭发育圣祖御书又额曰岳宗昭贶聮曰木徳承天槖籥隂阳甄品彚青祗司令监观上下仰灵威寝宫额曰苍灵赞化聮曰作镇统元居五岳之长资生合撰妙万物而神后层玉皇阁额曰碧霄宰化皆皇上御书正殿院中恭立圣祖御制碑文及皇上御制碑文原东岳庙剏自前元规制宏丽累朝嵗时勅修编庙户守之原朝阳门外有东岳庙其塑像刘銮手制墀中丰碑三通其一为张天师神道碑赵文敏孟頫书其一为仁圣宫碑虞文靖集𨽻书其一为昭徳殿碑赵世延书等谨案刘銮应作刘元观后条虞集道园学古録及陶宗仪辍耕録可证其误至銮在元前别是一人详见皇城天庆宫所引周篔析津日记条下庙内赵孟頫书张留孙神道碑今存虞集书仁圣宫碑赵世延书昭徳殿碑今无攷原庙在朝阳门外二里元延祐中建以祀东岳天齐仁圣帝正统中益拓其宇两庑设地狱七十二司后设帝妃行宫宫中侍者十百或身乳保或为妃治膳奉匜有二浴盆受水数十石道士赞目疾者入洗帝妃前悬一金钱道士赞入者投钱中则得子人罄所擕钱以出三月二十八日言是帝诞辰都人陈鼔乐旌帜结彩为亭阁𨗳帝出游观者塞路取醉松林乃归増齐化门外有东岳行宫此处昔日香烛酒纸最为利益江南直沽海道来自通州者多于城外居止趋之者如归又漕运嵗储多所交易居民殷实原大都南城长春宫都提㸃冯道颐始作东岳庙于宫之东谋于其徒曰不得刘正奉名手无以称吾祠且正奉尝从吾徒游将无靳乎即诣正奉言之正奉以前勅未之许也是时庙未成民间以灵异祸福相恐动事未甚显灼冯去后正奉果怳惚若有所感者病不知人者三日或为之祷乃起谓其门人子孙曰速为我御我且之东岳庙至庙疾良已会立庙事奏御正奉祝曰愿亲造仁圣帝像既而疾大安又进秩二品益喜曰是神之赐也因又造炳灵公司命君像而佐侍诸神有弗当其意悉更之盖几有神助者仰瞻仁圣帝巍巍乎帝王之度矣余皆称其神之所以名者初正奉欲造侍臣像心计久之未措手也适阅秘书图画见唐魏徴像乃矍然曰得之矣非若此莫称为相臣者遽走庙中为之即日成正殿仁圣帝两侍女两中侍四丞相两介士其西炳灵公两侍女两仪臣其东司命君两道士两仙官两武士两将军皆正奉之手善观者知非他工所可杂其间也长春之白云观金人汾王先生十一曜竒妙为世所称道今遂配之略不可优劣又上都三皇庙像尤古粹造意得三圣人之㣲亦正奉之所造也原刘元字秉元蓟之寳坻人官至昭文馆大学士正奉大夫秘书监卿元尝为黄冠师事青州杞道録传其艺非一而独长于塑天下无与比所谓搏换者漫帛土偶上而髹之已而去其土髹帛俨然像也昔人尝为之至元尤妙搏换又曰脱活京师语如此増洪武三年诏定岳镇神号略曰为治之道必本于礼岳镇之封起自唐宋夫英灵之气萃而为神必受命于上帝渎礼不经莫此为甚今依古定制并去前代所封名号五岳称东岳泰山之神增京师所祭者九庙东岳泰山庙在朝阳门外祭以三月原正统十二年八月京师重建东岳庙成增圣祖御制东岳庙碑文京师朝阳门外向有东岳庙自元明迄今歴有年所康熙三十七年居民不戒而燬于火其明年朕发广善库金鸠工庀材命和硕裕亲王董其事不劳一民不兴一役经始于三十九年三月讫工于四十一年六月不三嵗而落成殿阁廊庑视旧加饬焉夫五岳为名山之长而泰山尤羣岳之宗于时为春于徳为仁而其神之灵又能肤寸成云霖雨天下故诸岳止祀于其方而泰山之祠徧宇内崇徳报功所从来久矣朕即位以来殚心治理访求民隐阅视河工屡经鲁地皆命専官致祭凡以为苍生祈福祉也兹朝阳既都城之巽位而东岳庙又适在其地则因其方位之宜以隆望秩之典亦礼之可以义起者然则斯庙之成也神既得所凭依而民亦遂其瞻仰自兹以往风雨以节寒暑以时俾海宇得休养生息以共乐于丰穰之世庶于朕四十余年惠爱黎元之意其稍有慰乎爰书重建之嵗月以昭示来兹云尔康熙嵗次甲申冬十一月上旬书增御制东岳庙重修落成碑记干隆辛巳嘉平之望重葺朝阳门外东岳庙蒇工既亲莅落成会献嵗时廵南服道经岱宗念往牒用事得失所由兹于有司请记而阐其义曰古祀岳之文壝而弗屋神而弗像升柴必以其方故举典称望焉今四岳各望乎境而泰山之祠遍天下岂不以大生之徳扬诩万彚食则思报国与民共之匪犹夫肆觐吿功间时特行者比耶讼礼者谓庙之肇兴博综舆志未有在宋大中祥符前者其视委巷尸祝晋公而王晋王而帝踵事非制等尔夫末俗位号崇奉为道流袭故不足论论天下立庙则彼侐然岳麓者已自唐而具五矣亦岂有虞氏之旧哉独怪云云亭亭蒲轮葅席以来不七十二代之訾议而惟一庙为龈龈乎盖神人之交非其道虽登山记封䃭而不得谓之禀经如其道即祠飨逮方陬而不得谓之戾古宋臣苏轼有言神在天下如水之在地中掘井得泉不得谓水专在是矧东岳长羣望而兹庙直朝阳以准易之出震齐巽又谁曰不宜斯役也距皇祖四十一年命将作庀事垂六十载于今斤甃其剥陊而桼垩其䵝昧三涂重庑式垲式完支费壹出内帑鸠工周一嵗以成皆得备书且为迎神送神歌丽诸乐石俾展时事榑桑兮升晖碧霞缦兮承帏穆将兮天齐富媪兮啿春祺神肤寸兮𨗳云旗迎肸蠁兮如几谓茅嵴其非芬兮木禺讵肥羗奚奓兮封泥右迎神羾天门兮四启睠奉髙兮东阯昭文像设兮新宫云岿送将归兮神歆只华轙禗禗兮百灵纚纚旉一元兮翊三始青畿延喜兮黄图荐祉荪何为兮县屐右送神増干隆二十八年御制仲春东岳庙瞻礼作搏捖当年秘监称震方青帝用禋应岱宗望秩自虞帝宰执犹闻似魏徴有事维新阅年久所希肹蠁佑民蒸便途瞻礼钦明赫时若䖍祈钖福仍等谨案明英宗碑及张居正赵志臯二碑俱存吴澄李廷机碑俱无考原元董宇定杏花园在上东门外植杏千余株至顺辛未王用亨与华隂杨廷镇髙安张质夫莆阳陈衆仲䜩集是日风气清美飞英时至巾袖杯盘上人皆有诗虞集为之记周伯琦掲徯斯欧阳原功和其诗等谨案杏花园今已无存増东岳庙真人张留孙碑为集贤修譔虞集篹学士承㫖赵孟頫书盖序真人元教之所由始自张闻诗而下及其徒陈义髙凡八人皆赠真人原东岳庙南数百武即朝日坛坛外古松万株森沉蔽日都人所谓黒松林也原东岳庙东五里许唐太宗东征髙丽尝屯兵于此虚设囷仓以疑敌人俗因唿其地曰谎粮台增谎粮台在朝阳闗六里许旧传唐太宗东征髙丽屯兵虚设囷仓以疑敌人原南北通法寺有勅建碑等谨案通法寺今圮碑尚存原朝日坛在朝阳门外缭以垣墻嘉靖九年建西向为制一成以春分之日祭大明之神坛方广五丈髙五尺九寸坛靣用红琉璃阶九级俱白石櫺星门西门外为燎鑪瘗池西南为具服殿东北为神库神厨宰牲亭灯库钟楼北为遣官房外为天门二座北天门外为礼神坊西天门外迤南为陪祀斋宿房五十四门䕶坛地一百畆原嘉靖九年礼臣率钦天监正夏祚等㑹看得朝阳门外三里迤北锦衣卫指挥萧韺地东西阔八十一丈南北进深八十一丈堪建朝日坛从之原春分祭大明于朝日坛间嵗亲祀以甲丙戊庚壬年行事大明之神位版金地朱书其祝文红纸版朱书増日坛在朝阳门外东郊制方西向一成方五丈髙五尺九寸靣甃金磗四出陛皆白石各九级圆壝周七十六丈五尺髙八尺一寸厚二尺三寸壝正西三门六柱东南北各一门二柱柱及楣阈皆白石扉皆朱櫺壝西门外燎鑪一瘗坎一西北钟楼一壝北门外东为神库神厨各三间宰牲亭井亭各一北为祭器库乐器库㯶荐库各三间西北为具服殿正殿三间南向左右配殿各三间卫以宫墙宫门三南向坛垣周二百九十丈五尺西北各门一皆三间北门西角门一覆均緑色琉璃増凡甲丙戊庚壬年亲朝日余年均遣官致祭朝日以夘时玉用赤璧礼神制帛一色赤牲用太牢乐七奏用曦字舞八佾祝版纯朱纸朱书祭器豆豋簠簋铏尊均用陶色赤祭兼用太羹和羹祭服御大红礼服等谨案朝日坛祭器干隆十三年皇上亲加审定命所司制成用昭祗敬增干隆七年谕日坛具服殿旧制建于坛南临祭时必经过神路始至殿所似于诚敬之仪未恊着将具服殿移建坛之西北隅其西北隅见有奉祀衙署即移于具服殿地基盖造増干隆二十三年二月御制朝日坛礼成纪事六韵朝日东门外春分阳徳雍躬亲应戊嵗祭礼遡天宗在俎陈骍角承筐奠赤琮元端服惟盛大采意弥恭三献酌清齐旋宫奏夹钟翘胆坛壝焕瑞拥旭光浓増干隆三十九年御制仲春朝日坛礼成述事天宗三复地宗三祭典惟崇冠五堪况已多年执礼濶适当刚嵗寸诚参荣光烛鼎祥烟郁和气浮巵瑞露湛临照炎精仰咫尺法钦阳徳敢徒谈等谨案干隆二十三年御笔陈列具服殿内屏风上三十九年御笔悬殿门内又殿后楹御书聮曰重帟祥风䕶中衡瑞采凝中楹御书额曰明禋炳曜聮曰迎气肃斋明光承离照顺时钦敬授典着寅宾又案东郊日坛之制自干隆七年奉谕移建具服殿嗣于二十年复奉㫖増葺坛宇规模焕赫斟酌咸宜于大采祀仪为尤称云原宣徳十年九月以齐化门外木厰旷地置花园草塲𨽻后军都督府原月河梵院僧道深别院也池亭幽雅甲于都邑原月河寺有三亭嵗久皆圯聚景亭更破盖在阜上髙出林杪风雨莫为障也破亭下有石琴等谨案月河寺古名寳藏寺今尚存至明程敏政记文所称一粟轩聚星亭诸蹟已圯废矣原长庆寺隆寿寺俱有勅建碑在朝阳门外等谨案长庆寺今圮隆寿寺今存并有碑云増东郭草亭在大兴县东南明兴济伯杨善别业等谨案亭今废补通州至京城中涂有髙米店或唿髙碑店按宋洪忠宣皓松漠纪闻云潞县三十里至交亭三十里至燕今之髙米店疑即古之交亭交髙音譌也原金盏儿淀在州北二十五里广袤三顷水上有花如金盏因名或云即古夏谦泽原灵应寺最胜寺俱有勅建碑在郑村坝原御马苑在京城外郑村坝牧养御马大小二十所相距各四三里皆缭以周垣垣中有廐垣外地甚平旷羣马畜牧其间生育蕃息等谨按郑村坝即东坝又名坝上原景泰三年二月造驼房三十间于郑村坝原天顺四年閠月驾幸郑村坝阅仗马原通州北二十里地名坝上成祖靖难与南兵战失利追兵甚逼前阻大沟成祖惶遽无措祝所骑青騘马曰汝能超此沟以脱吾戹否遂䇿马连超三沟力尽遂死后建马神庙于坝上塑马庙中与神同祭之嵗久成怪常夜出蹂践禾黍居民苦之潜毁其像遂不复塑原京师诸祭皆领于祠官惟坝上马房别自建祠以元旦冬至圣节遣内侍主祭光禄寺具品物不领于祠官原太仆寺毎年祭马神在通州北四十里安徳乡郑村坝春祭在二月二十二日秋祭在八月二十八日前期题请遣少卿一员行礼钦定日下旧闻考卷八十八卷八十八举正钦定日下旧闻考卷八十八举正婐侍原书讹作婐寺逺者来辑原书者讹作于今改绰楔原书绰讹作棹今改㫖原书讹作肯今改钦定日下旧闻考卷八十八举正钦定日下旧闻考卷八十九钦定四库全书钦定日下旧闻考卷八十九郊垧原岀东便门有大通桥水从玉河中出波流演迤帆樯往来可达通州二三园亭依涧临水小舠从几案前过林间桔橰相续大𩔖山庄原至元一十八年郭公守敬上言大都运粮河不用一亩泉旧源别引北山白浮泉水西折而南经瓮山泊自西水门入城环滙于积水潭复东折而南出南水门合入旧运粮河每十里一置牐皆至通州凡为牐七距牐里许上重置斗门互为堤阏以过舟止水上览奏喜曰当速行之于是复置都水监俾公领之首事于二十九年之春告成于三十年之秋赐名曰通惠公又欲于澄清牐稍东引水与北坝河接立牐丽正门西令舟楫得环城往来不就而罢等谨案一亩泉有二一出昌平州西南新屯一出南苑此条及后条元史河渠志元一统志诸书所述皆指昌平之一亩泉与南苑一亩泉无涉谨识于此原髙源迁都水监通惠河由文眀门东七十里与会通河接置牐七桥十二人蒙其利原至元二十八年都水使者请凿渠西𨗳白浮诸水经都城中东入潞河则江淮之舟既达广济渠直泊于都城之滙上亟欲其成又不欲役及细民敕四集赛人及诸府人兴凿刻日使毕太师淇阳忠武王率其属着役者服操畚锸趋者如云依刻而渠成赐名通惠河上语近臣曰是渠非伊彻察喇身率衆手成不亟也原通恵河其源出于白浮瓮山诸泉水世祖至元二十八年都水监郭守敬奉诏兴举水利因建言疏凿通州至都河改引浑水溉田于旧牐河踪迹𨗳清水上自昌平县白浮村引神山泉西折南转过双塔榆河一亩玉泉诸水至西门入都城南滙为积水潭东南出文明门东至通州髙丽庄入白河总长一百六十四里一百四步塞清水口一十二处共长三百一十步坝牐一十处共二十座节水以通漕运诚为便益从之首事于至元二十九年之春告成于三十年之秋赐名曰通惠先时通州至大都五十里陆輓官粮嵗若干万民不胜其悴至是皆罢之原延祐六年十月浚通惠河原天厯二年八月发诸卫军浚通恵河增通恵河之源自昌平县白浮村开𨗳神仙泉西南转循山麓与一亩泉榆河玉泉诸水合自西水门入都经积水潭为停渊南出文明东过通州至髙丽庄入白河上下二百里凡置闸二十有四䕶国仁王寺西广源闸二西水门外会川闸二万亿库前朝宗闸二海子东澄清闸三南水门外文明闸二魏村惠和闸二籍田东庆丰闸二郊亭北平津闸三牛店溥济闸二通州通流闸二髙丽庄广利闸二按新开通恵河碑至元二十九年八月兴工三十年七月工毕平章政事吉勒展専董其事世祖圣徳神功文武皇帝嘉其有成赐名通恵倡端建言图上方畧者昭文馆大学士中奉大夫知太史院领都水监提调通恵河道漕运事郭守敬也增武宗至大元年正月以通恵河千户刘粲所领运粮军凡百二十人属万户沁特穆尔兵籍原成化七年冬十月户部尚书杨鼎工部侍郎乔毅上浚通恵河旧道事宜先是漕运总兵官都督杨茂奏每嵗漕运自张家湾舍舟陆运看得通州至京城四十余里古有通恵河故道石闸尚存永乐间曾于此河般运大木以此度之船亦可行先年曾奏欲于此河积水船运又有议欲于三里河从张家湾烟墩桥以西疏挑二十里湾泊粮船以避水患者二事俱未施行今此河道通流其水约深二尺不劳疏挑惟用闸蓄水令运粮卫所每船二十五只造一剥船自备米袋挨次剥运如此则运士得省脚费矣事下工部侍郎王复同太傅会昌侯孙继宗吏部尚书姚䕫等议谓通恵河道闸座若得开通诚有益于国计但地形水势髙下并合用军夫物料俱难约度请命户工二部堂上官各一员会漕运参将袁佑率识达水利官匠前往相度上以命鼎毅遂同㕘将袁佑等亲诣昌平县元人引水去处及宛平大兴通州地方三里河道将行船故迹逐一踏勘及元史并各闸见树碑文所载事蹟稽考回奏云闸河原有旧闸三十四座以通水道但元时水在宫墙外船得进入城内海子湾泊今水从皇城中金水河流出难循故道行船须用便宜改圗除元人旧引昌平东南山白浮泉水往西逆流经过祖宗山陵恐于地理不宜及一亩泉水经过白羊山沟雨水冲截俱难𨗳引其城南三里河至张家湾运河口袤延六十余里旧无河源正统年间因修城濠作坝蓄水虑恐雨多水溢故于杨桥东南低洼处开正通濠口以泄其水始有三里河名自濠口三里至八里庄始接浑河旧渠两岸多人家庐舍坟墓流自十里迤南全接旧河流入张家湾白河其水深处止有二三尺浅处一尺余阔处仅丈余窄处未及一丈今若用此河行船河身窄狭淤浅必用开濬人家房垣坟墓必须坼毁且以今寛处一丈计之水深二尺若散于五丈之寛止深四寸况春夏天旱泉脉易干流水更少粮船剥船俱难行使兼且沿河隄岸髙者必须剷削低者缺者必须增筑填塞又有走沙急湍俱要创闸倘水浅少又须增引别处水来相济若引西湖之水则自河口迤西直至西湖隄岸未免添置闸座若引草桥之水必须于大祀坛边一路剷凿沟渠亦恐有碍况其源又止出彰义门外玉匠局等处马跑等地泉亦不深大抵此河天旱则淤壅浅涩雨涝则漫散冲突徒劳人力卒难成功决不可开况元人开此河曾用金口之水其势汹涌冲没民舍船不能行卒为废河此乃不可行之明验也今㑹勘得玉泉龙泉及月儿栁沙等泉诸水其源皆出于西北一带山麓堪以𨗳引滙于西湖见今大半流出清河若从西湖源头将分水青龙闸闭住引至玉泉诸水从髙梁河量其分数一半仍从皇城金水河流出其余从都城外濠流转通会流于正阳门东城濠再将泄入三里河水闸住併流入大通桥闸河随时开闭天旱水小则闭闸潴水短运剥船雨涝水大则开闸泄水放行大舟况河道闸座见成不用增造官吏闸夫见有不须添设臣等勘时曾将庆丰平津通流等闸下板七叶剥船日騐可行若板下至官定水则大船亦可通行止是闸座河渠间有缺坏淤浅处须加修濬较之三里河工程甚省况前元开创此河漕运七八十年公私交便今若复兴则舟楫得以环城湾泊粮储得以近仓上纳在内食粮官军得以就近闗给通州该上粮储又得运来都城与夫天下百官之朝觐四方之贡献皆得直抵都城下足以壮京师万年太平气象矣疏入命下于所司原十二年八月浚通恵河自都城东大通桥至张家湾津河口六十里兴卒七千人费城磗二十万石灰一百五十万觔闸板桩木四万余麻铁铜油炭各数万计浚泉三增闸四凡十月而毕漕舟稍通都人聚观是河之源在元时引昌平县之三泉俱不深广今三泉俱有故难引独引西湖一泉又仅分其半河制窄狭漕舟首尾相衔仅数十艘而已舟无停泊处河多沙水易淤不踰二载而浅涩如旧舟不复通原白浮泉今入清河一亩泉在瓮山后已塞瓮山下玉龙双龙青龙等泉入西湖经髙梁桥注皇城濠一自西流入内一自东会入通恵四里至庆丰庆丰十一里至平津庆丰地形髙平津一丈许水陡絶故平津开则庆丰河身立见矣原大通河发源于昌平之白浮村神山泉西南会一亩马眼玉泉遶出瓮山后滙为七里泊东入都城西水门贯积水潭又稍东由月桥入内府环遶宫殿南出玉河桥水门东行会南北城河二流由大通桥东下通州髙丽庄凡一百六十余里元世祖至元二十九年郭守敬凿开此河每十里一闸蓄水通舟以济漕运赐名通恵国初闸与官夫多有存者而河㡬湮塞成化十二年始命平江伯陈鋭疏通之漕舟曾至大通桥下后射利之徒妄假黑眚之说事竟阻壊正徳二年复疏之功不就原嘉靖六年十月巡仓御史吴仲言通州运河元郭守敬创建已有明騐今通流等八闸遗迹尚存原设官夫具在因而成之为力甚易而势家罔利从中挠之或倡风水之説或欲絶湾民之利皆不足信夫汉唐宋漕皆从汴渭直达京师未有贮国储于五十里之外者请以臣言下户工二部定议修濬运粮河径达京仓此兴无穷之利而杜不测之虞于计便上命户部侍郎王軏工部侍郎何诏及仲董其事軏等上言地形从大通桥至白河髙可六尺若大兴工濬之深至七丈通引白河则漕船可直达京城诸闸可以尽罢此永久之利然未易议也为今之计惟应修濬河闸然从通流闸经二水门南浦上桥广利三闸皆衢市阛阓中不便转运从温泥河滨旧小河废堰西不一里至堰水小坝诚修筑之令通普济闸则径易可省四闸两闗转般之难上命即以来春兴工十一月礼部尚书桂萼上疏称修通恵河不便请改修三里河原大通桥河源出自昌平州神山泉南会一亩马眼二泉绕出瓮山复滙七里泺即今之西湖东入都城西水门贯积水潭即今之海子又东至月桥入内府南出都城东水门过大通桥又东五十余里至通州入白河此河元郭守敬由古水道开濬非自守敬创始葢西山诸水由皇城东出每当山水泛涨由此而洩引之入白河以济漕运故置牐以时启闭初非为行舟设也成化十二年平江伯陈鋭不察其故建言修复宪宗皇帝命户部左侍郎翁世资工部左侍郎王诏挑濬仍濬西湖诸泉以益水势可放运船千余直抵大通桥下既而水急岸狭船不可泊未几即耗船退几不能全遂不复行正徳七八年亦尝挑濬竟无成功葢京师之地西北髙浚自大通桥下视通州势若建瓴而强为之未免有害非徒无益而已原上以桂萼疏示大学士杨一清张璁一清言通惠河因旧闸行转般之法可以省运军之力宜㫁行之璁亦言通州河道经元郭守敬修濬今闸坝具存臣闻京城至通州五十里地形髙下才五十尺以五十里之逺近摊五十尺之髙下无所不可濬瓮山泺以蓄西山诸水引神山泉以合下流之归纡回以顺其地形因时以谨其濬治此一劳而永逸计也成化十二年平江伯陈鋭建议开修北河宪宗皇帝命大臣督理而河道已通运船已至城外适有黑眚之异惑于讹言遂止识者恨之今欲开修北河因仍旧道诚易易耳况一舟之运约当十车每年运船已到则令剥运新粮未到则令剥运通州积粮庶京师充实永无意外之患矣上深然璁言至七年十二月通惠河成粮运既至者一百九十九万三千八百有奇省脚价银十一万三千三百余两当扣除入户部吴仲以运军罢敝请暂给三分之一俟一二年后并减嵗运加耗以寛穷民庶军民两受其惠户部覆请报可原嘉靖丁亥御史吴仲请修通恵河三月告成功上登舟观之大学士张璁等聨句以闻上喜给光禄馔又分御膳赐焉原通恵河工完吴仲出知处州府事进通恵河志被㫖送史馆采入会典仍令刋行增吴仲报河成因疏五事言大通桥至通州石坝地势髙四丈流沙易淤宜时加濬治管河主事宜専委任毋令兼他务官吏闸夫以罢运裁减宜复旧额庆丰上闸平津中闸今已不用宜改建通州西水闗外帝以仲等四閲月工成诏予赏悉从所请仲又请留督工部郎中何栋専理其事为经久计从之九年擢栋右通政仍管通恵河道自此漕艘直达京师人思仲徳建祠通州祀之原天启元年闰二月巡按直𨽻御史张新诏言通恵河即元郭守敬所脩故道平江伯陈鋭疏通之运船直达大通桥下时为势家所阻后因御史呉仲之言乃命郎中何栋呉嗣忠仍濬里河计费才七千两而所省脚价十二万若由大通桥至朝阳门三里其地平衍闲旷倘𨗳玉河之水稍溯而北至朝阳门量建闸座运粮径至门下每嵗可省银二万六千以三十年之通计之得七八十万矣诏部议覆补崇祯己夘二月太监曹化淳议京城外开河以通漕粮自是年三月十九日起至辛巳六月所开河自广渠门起至大通桥运粮河北岸挑河长三千八百六十二丈又东直门外闗帝庙挑月河长二百七十丈鬬虎营至闗帝庙大石桥挑河长三千一百五十一丈命内监千跃为河工总理而以兵部司官轮督班军共用班军二百三万二千余工五城两县募夫二万九百余名兵部侍郎吴甡视工以为劳费无益且伤地脉抗疏止之原大通桥东至通州入白河开渠置闸而漕舟不行自大通桥起至通州石坝四十里地势髙下四丈中间设庆丰等五闸以蓄水每闸各设官吏编夫一百八十名造剥船三百只增大通河旧名通恵河元郭守敬所凿俗亦名里漕河本朝康熈三十五年濬大通河加筑堤岸建滚水坝以洩水三十六年濬䕶城河引大通桥运艘达朝阳东直等门今东直门齐化门皆有水闗通恵河水所由入也干隆二十三二十五两年再加疏濬漕艘之分运京仓者实利赖焉等谨案大通河为京运水道所集闗系甚鉅本朝康熈年间特加疏濬复濬䕶城河增设水闗于朝阳东直两门轻舠剥运利济攸宜立法实为尽善干隆二十三二十五年屡奉命濬治河流益加深广转输称便矣等谨案欧阳原功碑文尚未审于河流之分合推其文义一似漳水曾入通恵河而㑹通河又似曾与通恵合流者今案水经漳水由平舒县南东入海胡渭禹贡锥指曰平舒在今大城县界漳水北至天津注于勃海即古徒骇河之故道也葢漳水独流入海不与他河合至本朝顺治二年滹沱始由束鹿南入冀州与漳合为前此所未有原功乃云贯通恵者误也又按明史河渠志通恵河由大通桥东下抵通州髙丽庄与白河合至直沽会卫河入海卫河即会通河也二河不过同至直沽入海耳若论其地则通恵河在直沽北会通河在直沽南中间并无合流经行之处亦不得谓之相通原功于水道未甚分晰故言之舛讹乃尔谨辨正之又案朱彛尊原书所引原文脱落末二句今据析津志増入原元坝牐之名曰广源牐西城牐二上牐在和义门外西北一里下牐在和义水门西三步海子牐在都城内文眀牐二上牐在丽正门外水门东南下牐在文明门西南一里魏村牐二上牐在文眀门东南一里下牐西至上牐一里籍东闸二在都城东南王家庄郊亭牐二在都城东南二十五里银王庄通州牐二上牐在通州西门外下牐在通州南门外杨尹闸二在都城东南三十里朝宗牐二上牐在万亿库南百步下牐去上牐百步成宗元贞元年七月西城牐改名会川海子牐改名澄清文明牐仍用旧名魏村牐改名恵和籍东牐改名庆丰郊亭牐改名平津通州牐改名通流河门牐改名广利杨尹牐改名溥济武宗至大四年六月省臣言通州至大都运粮河牐始务速成故皆用木嵗久木朽一旦俱败然后致力将见不胜其劳今欲为永固计宜用磗石以次脩治从之后至泰定四年始脩完焉増河闸之源即昌平西山诸水入城滙于海子乃由万宁桥循东而南出文眀门外又东过通州以入于白潞河上下几二百里凡置闸二十有四其在宛平县境内为广源会川朝宗闸各二其在大兴县境内海子东为澄清闸三出南水门外为文眀恵和庆丰闸各二及郊亭北平津闸三自此以下至通州境内为普济通济广利闸各二元至元二十九年始由都水少监郭守敬建定创开此河平章政事吉勒展董其役赐名通恵今舟运止由通州通流溥济至大兴县平津庆丰恵和凡五闸皆近时发军民脩理以通漕运者其城内外旧有㑹川朝宗澄清文眀等闸今皆存而不用原永乐五年五月工部言北京文眀河至通州五闸每闸合设船二十艘从之六年四月设北京通州恵和庆丰平津澄清通流溥济六闸每闸置官一员十年五月浚北京通流等四闸河道共一万七百三十丈原正统三年五月造大通桥闸成行在工部请拨丁夫监守且以𨽻附近庆丰闸官从之原庆丰闸在都城东王家庄至大通桥八里至元二十九年建有上下二木闸名籍东至顺元年易以石改名庆丰嘉靖七年併二闸为一原庆丰闸主事一员管通州以上闸务设自成化间三年更代至嘉靖七年通州置郎中遂裁此员而其事併之郎中矣原平津上闸西至庆丰闸十五里平津下闸西距上闸七里俱至元二十九年建旧系木牐名郊亭延祐后易以石改名平津原宣徳七年正月重建大兴县平津闸原正统四年十月修大兴县平津闸十三年三月修大兴县平津大中小三闸原初永乐间欲通漕舟直至京城自文明门至通州置六闸俱设官吏徴取江西湖广河南民二千三百余人为闸夫其后漕舟竟不能至而闸夫逃亡过半宣徳十年吏部侍郎赵新言闸夫逃避所司逮捕累及无辜事下工部覆奏止将在役者存留其老疾者放还逃亡者勿追文明惠和二闸既展入城中宜罢官吏从之増庆丰闸在东便门外王家店至大通桥八里元至元二十九年建上下二木闸名籍东至顺初易以石改名庆丰明嘉靖七年并二闸为一又裁主事于通州置郎中兼领今有闸官又康熈中于上流増建一闸曰新建増平津闸在大兴县东有上下二闸上闸西至庆丰闸十五里下闸距上闸七里俱元至元二十九年建初为木闸名郊亭延祐后易以石改名平津明宣徳七年重建增大通桥闸在东便门外大通桥下又朝阳东直二门外桥下俱有闸其下又有回龙闸皆本朝康熈中建等谨案京城大通桥地势较通州髙四十尺全资牐坝蓄洩河水以济运庆丰平津诸牐创自有元明代因之弗改本朝康熈年间复増设新建回龙等闸规画益臻尽善矣原双清亭都水张经歴幕府名増双清亭在大兴县东南通恵河上相传元都水张经歴园也等谨按双清亭今废原坝河亦名阜通七坝深沟坝九处王村坝二处郑村坝一处西阳坝三处郭村坝三处千斯坝一处原罗璧除都水监改正奉大夫通州多水患凿二渠以分水势又浚阜通河而广之嵗増漕六十余万石原至元五年八月勅京师濒河立十仓原京师二十二仓万斯北仓万斯南仓千斯仓永平仓永济仓惟亿仓既盈仓大有仓屡丰仓积贮仓丰穰仓广济仓广衍仓大积仓既积仓盈衍仓相因仓顺济仓通济仓庆贮仓丰润仓丰实仓増世祖至元二十五年十一月以军守都城外仓等谨案自元迄明京庾之建置不一本朝储偫盈衍于京城旧制八仓外増设厫座钖以嘉名益广积贮详见官署门兹不具録原大通桥东有鹿园方广十余里地平如掌古树偃仰与髙冡相错传自金章宗时故址原鹿园金章宗故园也今曰蓝靛厰等谨按蓝靛厰凡二处一在西直门外今西顶广仁宫即其地一在东直门外即此条所称鹿园遗蹟也原距鹿园未一里为三忠祠祀汉诸葛武侯宋岳武穆王文信公原三忠庙在城东都人周珍买地以建者原祠后有濯缨亭亭即河之畔原三忠祠在大通桥东里许地名槐村义士周珍购地创建庙宇残缺仅蔽风雨等谨按三忠祠今存增碧霞元君庙在东直门外者曰东顶等谨案东顶碧霞元君庙今存原广惠寺有勅建碑原匏瓜亭在府南一十里元赵参谋别墅等谨案匏瓜亭已莫详其址据析津志在燕之阳春门外十里阳春门金元皆为城东门又称于城东村构是亭言之确凿风庭扫叶録亦称元时园亭惟此亭在城东并引王恽诗为证则其在郊东无疑明一统志谓在府南十里特未深考耳增匏瓜亭在燕之阳春门外去城十里亭之大不过寻丈又匏瓜乃野人篱落间物非珍奇可玩之景然而士大夫竞为歌诗吟咏叹赏长篇短章累千百万言犹未已增赵禹卿先世宋之汲县人靖康之乱始徙于燕禹卿名鼎䕃父职为员外郎陞㫁事府㕘谋于城东村有别墅构亭曰匏瓜故人称曰赵㕘谋匏瓜亭有王鹗记文王磐叙文一时大老之什咸賛徳云增外城门东曰广渠等谨按广渠门明嘉靖时建本朝因之増神木厰在广渠门外二里许有大木偃侧于地髙可隠一人一骑明初搆宫殿遗材也相传其木有神等谨按神木厰神木今存皇上御制神木謡恭载卷内増干隆二十三年御制神木謡都城东有巨木焉其长六十余尺卧于地骑者隔木立弗相见也相传前明时所置以应甲乙生气云作神木謡天三巽一含精腴深山大泽连林扶夀突灵椿忘荣楛所乐不存屣弃渠逺辞南海来燕都甲乙青气镇权舆是称神木衆木殊春明旧蹟久闻予便中一览城东隅长六丈余卧通衢围乃不可规短模岿然骑者能蔽诸四百春秋一瞬夫雨淋日炙风吹敷枝干剥落摧皮肤隙孔瞋菌郁缪纡为想懐材昔奥区凌云㮣日垂扶疎翩集不胫曰人乎天也将以为贞符试看虚中巨查如尧年贯月歴劫余生育盛徳釐皇图原巡抚都御史朱之冯墓在广渠门外原蒯彻墓在广渠门外八里庄古埠髙可四尺墓前有井朱彛尊原按于钦齐乗蒯彻墓在临淄东二里汉书彻范阳人髙祖曰彻齐辨士故卒葬此未审孰是增晋张华墓在大兴县东南六十里钦定日下旧闻考卷八十九卷八十九举正钦定日下旧闻考卷八十九举正欧阳原功中书右丞相政绩碑原书脱末二句都水在唐虞为泽虞句脱都字今俱増钦定日下旧闻考卷八十九举正钦定日下旧闻考卷九十钦定四库全书钦定日下旧闻考卷九十郊垧增嘉靖三十二年十月京师外城成正阳外门名永定崇文外门名左安宣武外门名右安等谨按永定左安右安三门外皆郊南地今谨依此三门方位所値及朱彛尊原书次第分晰编载至现在城坊所辖间有数处参入广渠广宁二门外地者则另编入郊东西卷内以清界限庶几四至了然可按帙而稽矣又按朱彛尊原书内载南海子各条其地为今南苑已恭载苑囿门兹编次郊南例不复叙原大定四年十月命都门外夹道重行植柳各百里增燕墩在永定门外半里许官道西恭立御碑台恭勒御制帝都篇皇都篇其制甃砖为方台髙二大许北面西偏门一以石为之由门歴阶而上数十级至台顶缭以周垣碑立正中形方而长下刻诸神像顶刻龙纹面北恭镌御制帝都篇面南恭镌御制皇都篇均清汉书增干隆十八年御制帝都篇帝都者唐虞以前都有地而名不着夏商以后始各有所称如夏邑周京之𩔖是也王畿乃四方之本居重驭轻当以形势为要则伊古以来建都之地无如今之燕京矣然在徳不在险则又巩金瓯之要道也故序大凡于篇天下宜帝都者四其余偏隘无足称轩辕以前率荒略至今涿鹿传遗城丰镐颇得据扼势不均方贡洛乃营天中八达非四塞建康一堑何堪凭惟此冀方曰天府唐虞建极信可征右拥太行左沧海南襟河济北居庸会通带内辽海外云帆可转东吴秔幅员本朝大无外丕基式廓建两京我有嘉宾岁来集无烦控御聫欢情金汤百二要在德兢兢永朂其钦承增干隆十八年御制皇都篇皇都者据今都会而为言约形势则若彼详沿革则若此盖不如研京十年练都一纪鸿篇巨作纂组雕龙若夫文皇传十首之吟賔主搆一篇之藻节之中和固所景仰归于暌遇亦用兴懐俊逸清新古人蔑以加矣还淳返朴斯篇三致意焉惟彼陶唐此冀方上应帝车曰开阳轩辕台榭虽莫详职方有幽无徐梁要之幅员长且广山河襟带具大纲列国据此士马强可以雄视诸南邦辽金以来始称京阅今千载峩天阊地灵信比长安长玉帛奔走来梯航储胥红朽余太仓天街十二九轨容八旗居处安界疆朱楼甲第多侯王槐市陆海无不藏富乎盛矣日中央是予所惧心徬徨原世祖中统十二年于丽正门东南七里建祭台设昊天上帝皇地祗位自是国有大典礼皆即南郊告谢成宗即位始为坛于都城南七里自世祖混一六合至文宗凡七世而南郊亲祀之礼始克举焉等谨按据元史元郊坛在丽正门东南七里其地当在今永定门外原至元二十四年田忠良请建郊坛于国南增凉水河通南海子乃所以宣洩海子所出之水等谨按良乡县南亦有凉水河水经谓之乐水与都城外之凉水河异派此河源出右安门外西南凤泉东流经万泉寺分为二支一南经草桥一北经广恩寺俱东注永胜桥复合为一东南流至小红门之西入南苑滙一亩泉及三海子诸水由五空桥出经马驹桥东流至张家湾入潞河干隆三十八年奉命疏濬共修河道八千余丈恭绎御制凉水河诗详注原委及疏濬事宜谨载卷内又按马驹桥亦称宏仁桥干隆三十八年修建桥牐御制重修碑文并桥记具纪水道分合所自因其地隶通州谨编入京畿通州条下增凉水河在宛平县南由水头庄泉发源东流入南苑内经马驹桥又东迳通州南曰南新河至张家湾城南入白河增干隆三十九年御制凉水河作凉水出凤泉玉泉各别路源出京西南分流东南注岁久未疏剔率多成沮洳漫溢阻道途徃来颇致误王政之一端未可置弗顾迩年治水利次第修斯处建闸蓄其微通渠泻其怒有节复有宣遂得成川巨川傍垦稻田更赖资稼务南苑红门外歴览欣斯遇或云似江乡宁饰江乡趣兴农利旅然永言识其故等谨按凉水河御制诗恭立石于南苑大红门外增南苑大红门外有碧霞元君庙等谨按大红门外碧霞元君庙土人唿为南顶干隆三十八年发帑重修前殿奉碧霞元君额曰神烛碧虚中殿奉东岳额曰神功出震后殿奉斗姥额曰妙握璇杓门外二坊左曰广生曰长养右曰羣育曰蕃滋俱皇上御书原崇宁观在府南一十里等谨按崇宁观今无考原驸马都尉巩永固墓在永定门外等谨按巩永固于顺治十年赐谥忠烈墓今无考补零陵陈公纯德以御史殉甲申之难楚人瘗之湖南㑹馆侧京山贫士秦嘉系训蒙京师积馆谷三十余金买地于永定门外葬之立石表其墓等谨按陈纯德于干隆四十一年赐谥节愍墓今无考原韦公寺在左安门二里武宗朝内侍韦霦建赀竭不能竟诏水衡佐焉赐额宏善寺寺东行一折有堂堂三折有亭亭后假山亭前深溪溪里许芦荻满其中寺南观音阁苹婆一株髙五六丈寺内西府海棠二株左右列寺后有柰子树花时人多负几案擕酒肴饮树下暮则就宿于寺等谨按宏善寺在左安门外迤东魏村社正德中太监韦霦建俗唿韦公庄今园亭已圮海棠苹婆柰子俱无存惟假山深溪在耳寺后有静观堂五楹尚修洁西壁有康熈初禹之鼎画双鹤图东壁有陈奕禧书徐渭画鹤赋原韦公庄寺馆俱新整而临流一亭尤为游屐所凑隔里许有柰子古树婆娑数亩春时花开望之如雪三夏叶特繁密列坐其下烈日不到公安袁宏道尝谓戒坛老松显灵宫柏城南柰子可称卉木中三絶云原韦氏别业四围多水荻花芦叶寒雁秋风令人作江乡之想增宏善寺在左安门外所谓韦公寺也正德中内侍韦霦建寺后有西府海棠二株髙二寻每开烂如堆绣香气满亭昔人恨海棠无香误也寺东临池一亭亭后假山极其幽胜增金井在府南魏村社永乐间尝驻跸于此饮而甘之遂命甃焉等谨按魏村社金井今湮废无考原海会寺穆宗受釐之地万歴増修极其闳丽今则零落无存矣等谨按海会寺在左安门外迤西马家村明嘉靖间建万厯间增修本朝顺治年间重修干隆二十二年复加缮葺正殿恭悬皇上御书额曰觉海津梁殿前恭勒御制诗碑寺内明万厯二年碑大学士张居正撰又有本朝顺治十七年宏觉禅师道志所撰碑增干隆二十二年御制海会寺诗城南佛宇道东陲庆落重㸔绰楔碑见说神宗受釐处更思张相迓衡时往来乆是惜零落搆筑无过葺废頺帝里观瞻法轮奂宁闗修福六檀施等谨按笵铜佛像今在寺之正殿等谨按隆禧寺在左安门外迤西东臯村有𢎞治十四年礼部尚书张昇碑万歴二十二年住持僧正先重修亦有碑增采育乃古安次县采魏里也明初为上林苑改名蕃育署而人仍唿采育合新旧而名之也去都城七十里等谨按采育在左安门外五十五里居民数千家为畿辅首镇本朝分设廵检一员专驻其地明时蕃育署今已废仅存遗址増永乐五年设上林苑监蕃育署典署一人署丞一人録事一人洪熈中以良牧川衡二署併蕃育原蕃育署首良牧林衡嘉蔬所谓外光禄也统于上林苑署即皇庄不𨽻京府乃胜国时沙漠地永乐二年移山东西民填之有恒产无恒赋但以三畜为赋计营五十八旧有鹅鸭城等谨按鹅鸭城今无考原义犬菴在蕃育署万歴中菴犬搏隣鸡隣以诟主僧宗住宗住执犬佛前挞之他日复犯宗住缚置将以就屠犬撑住作乞怜状宗住曰汝能悛尚可宥也因架石作穽高不踰尺置犬其中犬自是蟠跼穽中不出食避荤腥一日到佛前伸两足伏首作顶礼状宗住知其且化去为诵湼槃经送之始化菴以此得名等谨按义犬菴今无考原采育东南二十里有阜高一丈广三四十尺曰聚燕台岁秋社燕辞巢日必各将其雏数十百聚此台呢喃一二日然后分翔而去等谨按采育东南十里许即属东安县境聚燕台今无考增干隆三十六年御制采育里诗京南富庶村厥名采育里轻舆村外过老㓜路旁跪去歳此被潦谓当艰窘矣审视无菜色衣暖面多喜急赈及大赈加赈二月里有司善推行想皆实泽被然未经见者正复不少耳等谨按卷中御制诗恭载初见之什余不备録増广恩寺在菜户营等谨按广恩寺在右安门外西三里菜户营旧名清胜寺俗唿周桥寺寺有燕山府清胜寺慈慧大师塔幢一宋宣和七年建按宋史宣和五年金以燕京及涿易等六州还宋至七年十月宋郭药师始以燕山叛降金此幢是宣和七年二月所立彼时地犹属宋故幢内以宣和纪年耳补崇祯丙子帝以宫中累朝所奉佛像尽发僧寺戊寅诏武清侯助军饷百万侯时家产已落以甲第及海淀别业售于人不足扇珥珮帨之属悉鬻诸市及悼灵王病笃帝临视之王指九莲菩萨示现空中数帝之罪言讫而薨帝大悔命建佛寺于草桥之北额曰九莲慈䕃寺时崇祯十五年也寺基旧属嘉蔬署周围地一顷有余内官监太监王德化疏请归寺徴租督工者中官于输曜也入山门为佛殿殿后建阁以奉九莲菩萨宫中出绣佛旛徧挂于殿壁寺之西数十步即碧霞元君庙土人号为中顶者是也等谨按九莲慈䕃寺在右安门外三里前为天王殿中为万德殿后为地藏殿而无阁正殿之两庑曰敏慧殿善法殿其右庑有悼灵王像原右安门外南十里草桥唐时有万福寺寺废而桥存天启间建碧霞元君庙其北土近泉宜花居人以种花为业冬则蕴火暄之十月中旬牡丹已进御矣桥去丰台十里中多亭馆元亷右丞之万栁堂赵参谋之匏瓜亭栗院使之玩芳亭要在弥望间然莫详其处矣等谨按草桥在右安门外碧霞元君庙在桥北数十武土人唿为中顶干隆三十六年发帑重修前殿奉碧霞元君额曰资生溥化中殿奉东岳额曰大德曰生俱皇上御书庙有康熈中大学士王熈李天馥二碑又案瓠瓜亭详郊垧东卷内万柳堂玩芳亭详本卷原草桥衆水所归种水田者资以为利十里居民皆莳花为业有莲池香闻数里牡丹芍药栽如稻麻然诸花悉备独不能养兰惟万明寺有兰数本等谨按万明寺在阜城门闗外详见郊垧西原燕地苦寒江南羣芳不易得即有携种至者仅可置盆盎中为几席玩其有进御者皆为火迫而发日月朝夕之艳无经岁计也增土以泉故宜花居人遂以花为业都人卖花担每辰千百散入都门凡花歴三时者长春也紫薇也夹竹桃也香歴花时开谢者玫瑰也非花而花之者无花果也草桥惟冬花尽三季之种坏土窖藏之蕴火坑晅之十月中旬牡丹已进御矣元旦进椿芽黄瓜其法自汉已有之汉世大官园冬种葱韮菜茹覆以屋庑昼夜煴菜得温气皆生原万柳堂在府南原万柳堂在府南元亷希宪别墅等谨按万柳堂朱彛尊原书因遗址无考故入城市存疑条下今按刘侗帝京景物畧称在草桥丰台之间谨移入郊南以识其事而旧蹟无可访矣原亷希宪园名花几万本号为京城第一原时营缮东宫工部官请曰牡丹名品惟相公家乞移植数本太子知出公家矣公曰若出特命园虽先业一无所靳我早事圣主备位宰相未尝曲乞恩泽方尔病退顾以花求媚耶请者愧止原野云亷公于都城外万柳堂张筵邀疎斋松雪两学士歌姬刘名解语花左手折荷花持献右手举杯歌骤雨打新荷之曲松雪喜而赋诗曰万树堂前数亩池平铺云锦盖涟漪主人自有沧洲趣游女仍歌白雪词手把荷花来劝酒步随芳草去寻诗谁知咫尺京城外便有无穷千里思原京师城外万柳堂亦一宴游处也野云亷公一日置酒招疎斋卢公松雪赵公同饮命歌儿解语花歌小圣乐行酒小圣乐乃小石调曲元遗山先生好问所制名姬多歌之俗以为骤雨打新荷者是也原野云亷公未老休致其城南别墅当时称为亷园花园村之名起此内有清露堂扁至大戊申八月其甥疎仙万户后更号酸斋与许叅政有壬同㳺主人命二人分赋长短句有壬得清字即席成章调寄木兰花慢主人喜甚榜之堂上原玩芳亭在府南元栗院使别墅等谨按玩芳亭朱彛尊原书入存疑条下今依刘侗帝京景物畧移入郊南而旧蹟已失其处矣増玩芳亭在燕京东营内乃栗院使之别墅一时文彦品题甚富增遂初堂元詹事张九思别业绕堂花竹水石之胜甲于都城等谨按张九思遂初堂孙承泽天府广纪亦系之草桥河各条下然其蹟已无可考增余游祖氏园中有古池台云是元人旧蹟然无从考其为何氏园也等谨按祖氏园遗址今废增金太祖武元皇帝平辽碑在南城丰宜门外史臣韩昉撰文宇文虚中书等谨按金制南郊坛在丰宜门外方丘在通元门外盖丰宜乃正南门通元乃正北门也王恽玉堂嘉话又云燕城西南门曰端礼则东南门为景风可知以四德智礼相对衡之则西北门为崇智东北门为㑹城亦可知也原循宜泉桥北少东园内有金太祖武元皇帝碑扃守严秘园后有小亭四旁卉木成列峙二灵壁石于巽坤隅等谨按宜泉桥今无考原拜郊台在府西南七里金大定间拜天于此等谨按拜郊台今无考朱彛尊于丰台按下以为疑即拜郊台亦系约畧言之初无确证也原金因辽旧俗以重五中元重九日行拜天之礼重五于鞠塲中元于内殿重九于都城外增郊天台在京城之南五里有壝设郊祀署主之累朝故事至治三年冬上亲祀至正十五年冬至日上再祀金大定十一年拜郊所建国朝因之事实备载太常原今右安门外西南泉源涌出为草桥河接连丰台为京师养花之所元人园亭皆在于此等谨按丰台在右安门外八里居民尚以艺花为业原芍药之盛旧数扬州刘贡父谱三十一品孔常父谱三十三品王通叟谱三十九品亦云瑰丽之观矣今扬州遗种絶少而京师丰台连畦接畛倚担市者日万余茎惜无好事者图而谱之丰台之名不知所始訽之土人并无台也朱彛尊原按金时郊台在南城外丰宜门者金之南门也丰台疑即拜郊台因门曰丰宜故目为丰台云尔增丰台在宛平县西草桥南接连丰台为近郊养花之所元人园亭皆在此今毎逢春时为都人游观之地自柳村俞家村乐吉桥一带有水田桥东有园其南有荷花池墙外俱水田种稻至蒋家街为故大学士王熈别业向时亭台极盛今亦荒芜矣其季家庙张家路口樊家村之西北地亩半种花卉半种瓜蔬刘村西南为礼部官地种植禾黍豆麦京师花贾比比于此培养花木四时不絶而春时芍药尤甲天下泉脉从水头庄来向西北流约八九里转东南入南苑北红门归张湾水清土肥故种植滋茂春芳秋实鲜秀如画诚此地难得之佳壤也增干隆三十九年御制丰台作丰台仍是旧名唿接畛连畦种植俱㸃缀韶光宁可少偷移天巧得曾无幻开顷刻欺殷七下䇿火攻学阿奴日下南门精数典谓当花事祝蕃庑增干隆四十一年御制丰台行广甸迤临丰台丰台村景殊他哉郭驼遗风杂树种殷七妙术繁花开树种花开今复古村人世业如商贾何不治田为农夫惜矣垦植斯膏土更思敷治在顺民百万亿分斯一分所失或多得或少法令禁制徒纷纭冬雪春霖今岁好嫣红姹紫㸔夹道黄荃画中五里行李贺诗囊益不少胜朝酬唱多雅人饮酒挟妓遨游频百年来却鲜继者亦足以见风俗淳补丰宜门外西南行四五里有乡曰宜迁地偏而嚣逺土腴而气淑郊邱带乎左横冈亘其前中得井地三九之一卜筑耕稼植花木凿池沼覆篑池旁架屋台上𨽻其榜曰逺风以为岁时宾客宴㳺之所者韩氏之昆仲总管通甫判府君美也朱昆田原按今之丰台疑即逺风台之遗址等谨按前条丰台下朱彛尊按语云疑因门曰丰宜目为丰台昆田又云疑为逺风台似俱涉傅会矣增韩御史先世禹城人城南逺风台为别墅诸老有诗朱昆田原按韩氏南庄即逺风台等谨按韩氏逺风台今无考增葆台在南城之南去城三十里故老相传明昌时李妃避暑之台无碑志有寺甚壮丽乃故京药师院之支院也等谨按葆台及寺今俱无考原百泉溪在府西南一十里丽泽闗平地有泉十余穴滙而成溪东南流入柳村河原百泉地卑泥泞四时不干一僧誓填之功未就旋壊已数年矣原宋褧南城俚歌柳村南路百泉涌䧟车踬马沮洳深茕茕一僧力负土治道不成徒苦心钦定日下旧闻考卷九十钦定日下旧闻考卷九十一钦定四库全书钦定日下旧闻考卷九十一郊垧原彰义金之正西门新城筑于明嘉靖中其西门曰广宁而都人至今以彰义唿之等谨按今广宁门俗称彰义特沿金源以来旧名耳其实金之彰义当在今广宁门外之西南距右安门外地稍逺于方位始合何以明其然也金之内城正南门曰宣阳门外桥曰龙津桥外门曰丰宜周煇北辕録范成大石湖集纪述甚明为今右安门外地其丰宜之西南当为景风门再西当为丽泽门凡经两门然后及正西彰义门今虽不能据右安门外之丰宜实指金之彰义为何处而右安与广宁相去甚近其非金彰义之旧凿然无疑也増世宗御制广宁门新修石道碑文周礼地官小司徒令野修道遂师廵其道修秋官野庐氏掌达国道路至于四畿礼月令季春之月命司空循行国邑周视原野修利隄防道达沟渎开通道路毋有障塞是知古先圣王经国理民之方纎悉备具至于道涂之间咸所加意焉京师为四方㑹归万国朝宗之地我国家幅员广大文轨所同廓于无外梯山航海者聨镳接轸络绎而交驰广宁门其必由之路门外通逵轮蹄所践嵗月滋乆渐至深洼时雨既降潦水停注则行旅经涉淹蹇泥淖之中朕甚悯之乃命奉宸苑相度修治至自广宁门小井村长一千五百丈皆填洼为高砌以巨石其广二丈凡费户部帑金八万两工既竣司役之臣请纪其事朕宵衣旰食勤求治理凡可以济人利物者惟恐智虑之未周而施行之不力念兹国门之外辐辏之区稽于经籍王政所重宜以时修治且期坚固永乆使仕宦商旅车马徃来胥游于荡平正直之路朕心慰焉爰濡笔而记之诗曰周道如砥其直如矢以是达之天下庶冀经国理民之方莫不备举云尔増皇上御制重修广宁门石道碑文广宁门在京城四南隅为外郛七门之一然天下十八省所𨽻以朝觐谒选计偕工贾来者莫不遵道于兹又当国家戎索益恢悉荒徼别部数万里辐辏内属其北路则径达安定徳胜诸门而迤西接轫聨镳率由縁边腹地㑹涿郡渡卢沟而来则是门为中外孔道尤不与他等干隆丁丑十月敇所司重修石道以利行者至庚辰七月乃竣于是上溯我皇考命工剏建时逮今三十年矣兹役也因旧趾修筑者一千九百八十四丈有竒又新道増筑者四百七十七丈有竒凡支帑金十三万八千一百有竒崇先制诏后来不可无以记也系之词曰阊阖之门天垣所直掲以杓檇言归有极圣者法象度地经涂讵惟同轨在闼孰隃睠时垓埏日就星拱巍阙中亘层闉外巩西南坤位利用安贞鱼钥曙开荡荡由庚总总撙衔斑斑叱驭嘉此康叙其轚互赤畿望𦂳放乎澨陬冠帯毕徕䫜面纒头纪功伊始嵗届辛亥譬涂塈茨逮兹卅载石不可转亦刿而刳冬皲冱冻夏啮潢污大井之村卢沟是属捄之凿之为经縁督万指蒇事帖妥弗欹广则由旧而修益之其修几何匪作繄述其益㡬何居五之一里鼔中顿堠亭前遮胥尔逖聴若轃厥家予临天下道在无颇夐哉壤歌何有于我等谨按广宁门外小井村㳟建世宗御制碑亭大井村西㳟建皇上御制碑亭皆在石道北南向増干隆五年御制彰义门诗彰义门外城墻下土垒背城面平野上留方孔下孔圆不知此是何为者旁有老翁指㸃言传闻讵识实与假明代堵筑防流贼孔以施礟垒拒马少时见垒已倾頺荆榛栉比知者寡我闻此语兴咨嗟感怀欲置不能舍胜国君臣守御严即今胡为屋其社由来守徳胜守险地利不如人和也长歌一曲非夸强周鉴在殷殷鉴夏等谨按彰义门御制诗恭载首见之篇余不备录又按彰义门亦称彰仪恭绎御制诗题曰彰仪盖从其通称也原隋仁寿间幽州𢎞业寺建塔藏舍利原隋文帝遇阿罗汉授舍利一囊与法师昙迁数之莫定多少乃以七寳函致雍岐等三十州州建一塔天宁寺塔其一也塔高十三寻四周缀铎万计风定风作音无断时寺僧云音歛则光现塔前一幢书体遒美亦开皇中立原释寳巖幽州人住京下仁觉寺守道自娯仁寿下勅召送舍利于夲州𢎞业寺即元魏孝文之所造也旧号光林依峯帯涧面势高敞自开皇末舍利到前山恒倾摇未曽休止及安塔竟山动自息又仁寿初嵗天降剃刀三十三枚用甚铦利而形制殊别今僧常用以剃剪也又初造石函明如水镜文同玛瑙光似琉璃内外照彻紫燄光起函外生纹如菩萨像及似衆仙禽兽师子林树杂相非一四月三日夜放大光明照天地有目皆见原仁寿二年正月分布舍利五十一州建立灵塔幽州表云三月二十六日于𢎞业寺安置舍利石函始磨两面以水洗之明如水镜内外相通紫光燄起其石斑驳又类玛瑙润泽炫燿光似琉璃至四月一日起斋行道至三日亥时舍利前焚香供养灯光照庭衆星夜朗有素光舒卷在佛舆之上至八日舍利入函自旦及辰石现文彷彿象有菩萨光采纷藻又似衆仙其间鸟兽林木诸状不惑者衆实难详审其有文理照显分明今画图奉进原隋𢎞业寺唐开元中改额天王寺原金大定二十一年改𢎞业寺为大万安禅寺原寺当元末兵火荡尽文皇在潜邸命所司重修姚广孝退自庆寿曽居焉宣徳间勅更今名等谨按天宁寺本朝干隆二十一年重修殿前恭立御制重修天宁寺碑殿内御书额曰常清净法聨曰金界庄严铃语钟声流净梵莲台馣霭香云寳相现慈因接引佛殿内御书额曰觉路慈縁聨曰发欢喜心慧光通寳筏施方便力法界转金轮塔垣东南碑一康熙十一年尚书龚鼎孶撰集明董其昌书寺西北有别院额曰宗师府寺僧谓即广孝所居原嘉靖壬寅五月天宁寺塔发烟三日等谨按倒影之说帝京景物畧所言较诸说为明显今塔顶无珠塔后无大士殿倒影之迹葢不可得而考矣原天宁寺塔高二十七丈五尺五寸补天王寺之更名天宁也宣徳十年事也今塔下有碑勒更名勅碑隂则正统十年刋行藏经勅也碑后有尊胜陀罗尼石幢辽重熙十七年五月立等谨按辽重熙年石幢明宣徳更寺名勅碑今皆无存原寺在元魏为光林在隋为𢎞业在唐为天王在金为大万安宣徳中修之曰天宁正统中修之曰万寿戒坛名凡数易访其碑记开皇石幢已失所在即金元旧碣亦无片石矣盖此寺本名𢎞业而王元美谓幽州无𢎞业寺刘同人谓天宁之先不为𢎞业皆考之不审也等谨按天宁寺汉磬今已无存所存者明嘉靖中铜磬在接引佛殿又铁磬一在塔东南隅万厯年制其石座为八觚以后文泠然志之説考之盖与铁鼎同时铸造者也等谨按天宁寺塔制泠然志述之详矣椽首铃今仅存其系觚角者百有八塔顶之珠轮塔下之铁鼎皆无存惟接引佛殿屏后悬寳塔图书华严经塔高一丈五尺五寸计六十万四十三字康熙辛未虞山许惪冩大兴秀同室人刘氏施増御制重修天宁寺碑京师广宁门外有招提曰天宁寺中矗起浮图高十余丈考图志隋时建寺曰𢎞业有僧藏舍利塔中入唐改名天王明成祖分藩特扩崇构宣徳中改名天宁正统乙丑更名广善戒坛设宗师十人嵗以四月下旬集缁流聴度谓之圆戒嗣后乃复今名一修于正统乙亥再修于嘉靖甲申皆内官监为之越今又二百余年矣坚者瑕新者敝弗治且圮爰命増葺之凡门庑殿宇斋堂丈室规制一新南苑回跸之便常一过焉役竣有司以刻文请自象教流传都㑹之地多建琳宫梵宇为逺近壮观盖当时承平物力殷阜恒出其余以广福田利益故洛阳伽蓝记以觇时盛衰而其厯世乆逺则又因其蹟所在䕶持之俾弗替此亦世谛因缘之不容已者也兹寺自隋至今垂千余年其间兵燹所摧荡名园别墅高台倾而曲池平者不知凡几寺独以古刹巍然至今一灯迢遥法轮无恙释典言四禅地为三灾所不能及是非佛力广大黙相摄于钟鱼梵呗间虚空中常有吉云拥䕶其何以熄龙汉之火迥金藏之水障毘岚之风刼尘莫之能壊功徳不可思议一至是耶夫名胜遗留愈乆愈动人流连慨慕鲁灵光殿之独存也好古者犹赋而传之而况近在都邑集善因而修净业者乎顾前代修葺如正统以后大都出于阉寺者流以城社蠧余为庄严以苞苴长物为布施虽号称极盛厄莫甚于彼时者今为涤除其迹易腐摧朽宏此伟观香台寳界皆从善缘中涌出是则自有兹寺千百年来遭逢之最又不仅留胜蹟于无穷已也补宏化寺在天宁寺东南惟余一殿存并寺额佛像俱亡之矣殿后百余步有塔不甚高然亦重檐七层其第一层有石䧟壁间刻曰僧录司左善世大慈仁寺开山第一代住持传曹洞宗师大机老人塔寺西北隅林木中冡累累遗碑尚存大珰徐澄王朝等所瘗也等谨按宏化寺遗址去天宁寺东南不半里殿今废诸珰碑亦无有大机老人塔今尚存补广宁门外御菜园观音寺一称海会禅林亦白纸坊地也成化中上林苑监覃盈建以北有玉河乡观音寺土人目为南观音寺殿右一碑直文渊阁中书舍人永嘉姜立纲所书也碑建于成化五年正月等谨按大慈观音寺又名海会禅林俗名南观音寺在广宁门外西南一里寺楼恭悬圣祖御书额曰寄兴高逺雍正十一年发帑重修殿内恭悬世宗御书额曰慈云甘露殿前恭立世宗御制碑寺中碑二一明成化五年碑吏部郎中刘文撰一康熙四十二年碑大学士陈廷敬撰増世宗御制大慈观音寺碑盖闻观音大士从闻思修获证真实圆通得二殊胜一者上同诸佛慈力二者下同衆生悲仰其上同慈力也当无一衆生不可度其下同悲仰也亦无一诸佛不可感虽曰诸佛实非诸佛虽曰衆生实非衆生非衆生即无衆生相非诸佛亦无诸佛相斯所谓无相道场大士实于此道场中兴慈运悲无相示相随类应身靡刹不现成就世间出世间一切衆生种种事业所以世人无不承事供养繇来尚矣京师广宁门外孔道之南有大慈观音寺创自金时明中叶有僧无为驻钖于此大𢎞经典继者亦讲演不絶遂为京畿讲院之冠我圣祖仁皇帝驾临其地览野旷天空塍连轸接亲洒天笔书寄兴高逺四字额诸殿朕𢎞思圣泽光昭之胜地普门像教之寳坊颁帑金修治特建楼殿左藏御书八月肇工不百日而告竣仍命教观沙门住持讲演诸经开导四衆朝而钟暮而鼓无非清净之圆音鸦之鸣鹊之噪悉演般若之实相虽然同是声也大士从之即得寂灭现前同是闻也衆生从之不免循声流转何哉盖迷悟之界祇在能返闻闻自性性与否耳经云返闻闻自性性成无上道不用丝毫之功不移尺寸之步岂不人人观世音门门尽慈氏也哉爰书为记用勒贞珉原十里村见元人何太虚诗当在彰义门外今莫知其处矣钦定日下旧闻考卷九十一钦定日下旧闻考卷九十二钦定四库全书钦定日下旧闻考卷九十二郊垧増京师广宁门外有普济堂一所以处夫贫而无所归者等谨案普济堂在广宁门外迤西二里其初居民王廷献醵金为义举康熈四十四年顺天府尹钱晋钖以其事上闻圣祖仁皇帝御书膏泽回春额以赐又御制碑记建亭勒石礼部侍郎孙岳颁奉勅书世宗宪皇帝龙潜藩邸岁赐银一千两迄今奉为定额岁于宣课司支给雍正元年特颁谕㫖嘉奖寻赏给孤贫额余银米并着为例十三年十二月复䝉皇上颁赐银五百两干隆八年又特颁赈米二百石葢自帑金定额之外频沐优施圣朝之矜恤穷黎者洵有加无已矣増圣祖御制普济堂碑记京师广宁门外有普济堂焉门临孔道地接神区萃万国之梯航普兆民之乐利熈来壌徃之衆胥庆春台肩摩毂击之伦咸登夀域然而川涂䟦渉易兴趼足之嗟风雨晦明难遂栖身之愿或徘徊岐路最急资粮或偃蹇孱躯尤需医药于是都人尚义上户输金託此三乘之津梁用济四生之疾苦慈云法雨资佛力以醒羣迷夕呗晨钟赞王化以𢎞大泽寒得衣而饥得食羇旅如归病有託而疗有方疲癃立起既安全之甚衆且存没之皆宁有司以闻深为嘉悦夫好义轻施乃良民之美行恤灾拯患实盛世之休风喜见我民还敦古道咸能体朕忧民之念推朕救民之心剏建虽肇乎都城效法期及乎寰宇成比户可封之俗慰一夫不获之怀书传从欲于四方诗咏徧徳于百姓此则朕之志也爰赐之额曰膏泽囘春而为之记原真空寺在广宁门外明景㤗中建正徳年圮世宗入继大统羣臣迎于郊外帐殿驻于寺之西太监李某捐金修之大学士张治撰碑寺后有古松二其一已枯等谨案真空寺在广宁门外迤西五里寺中张治碑今存碑署衔尚是其为庶吉士时也外又有嘉靖四十二年工部尚书张文宪两碑寺已圯仅存殿数楹二松俱无存矣原万厯六年六月大学士张居正抵京上赐宴于真空寺原义井庵在天宁寺西十里复十里至卢沟桥义井或曰蜜井相传文皇驻跸甘其泉故名庵为中涓所修初剏寳阁髙入云汉中笵丈六金身称之等谨案义井庵在广宁门外迤西十里明万厯中额曰万佛延夀寺后有大悲阁中奉大士髙三丈六尺阁前为明神宗敇谕碑正殿前有崇祯十三年碑河南右布政使周锵撰井在庙门外今其地名大井村又案大井村石道向建木牌坊一座干隆四十年命改建石工恭镌御书额东面曰经环同轨西面曰荡平归极原湿水即桑干河至马陉山为落马河出山谓之清泉河亦曰干泉至雍奴入笥沟谓之合口原湿水出雁门隂馆县东北过代郡桑干县南又东过涿鹿县北又东南出山过广阳蓟县北原桑干泉即溹涫水也其水潜承太原汾阳县北燕京山之大池古老相传有人乗车于池侧忽遇大风飘之于水有人获其轮于桑干泉故知二水潜流通注矣桑干水自源东南流右会马邑川水东南流合湿水桑干水湿水并受通称矣原卢沟河亦谓黒水河河色最浊其急如箭等谨案卢沟河旧自宛平县东经大兴县南至东安武清入白河即桑干故道也元时自宛平分流为二后旧渠堙塞其南出者明永乐间改西南流嘉靖初徙固安北东入永清经霸州东北逹信安入海万厯中徙固安西十余里寻复徙城南泛溢固安永清之境后又徙固安北本朝顺治十一年改流县西与清水合南入新城至霸州城南溢为巨浸康熈三十七年圣祖命抚臣于成龙等疏濬起良乡之张各庄至东安之郎城河别开一渠引河使东行由固安永清之北出栁岔口三角淀逹于西沽并筑长堤捍之赐名永定河设分司管理雍正四年世宗命于郭家务开渠七十里其下流之长河开濬三十余里导河迳王庆坨东北入三角淀并筑堤自栁岔口至韩家村凡三十余里以防其冲改永定分司为道员専司修濬由是浑河下流不复南注清河沿河州县咸受其利干隆十六年皇上命移河之下口自南岸上七工秉教村流经永清霸州东安武清界至天津安光村入叶淀归海嗣因地势稍狭未能匀沙蓄水二十年春上亲临閲视指授方略开北岸之六工为下口流经永清东安至武清东沙家淀入鳯河逹天津归海二十八年复挑濬永清东安武清旧河孙家坨恵家庄诸处于是卢沟下流益畅永庆安恬矣原卢沟去燕山三十五里宋敏求谓之菰芦河即桑干河也原大定十年议决卢沟以通京师漕运上忻然曰如此则诸路之物可径逹京师利孰大焉命计之当役千里内民夫上命免被灾之地以百官从人助役已而勅宰臣曰山东嵗饥工役兴则妨农作能无怨乎开河本欲利民而反取怨不可其姑罢之十一年十二月省臣奏复开之自金口疏导至京城北入濠而东至通州之北入潞水计工可八十日十二年三月上令人覆按还奏止可五十日上召宰臣责曰所余三十日徒妨农费工卿等何为虑不及此及渠成以地势高峻水性浑浊峻则奔流善崩浊则淤淖成浅不能胜舟其后上谓宰臣曰分卢沟为漕渠竟未见功若果能行南路诸货皆至京师矣平章政事驸马元忠曰请求识河道者按视其地竟不能行而罢原卢沟河其源出于代地名曰小黄河以流浊故也自奉圣州界流入宛平县境至都城四十里东麻谷分为二派原明洪熙元年七月水决卢沟桥东狼窝口岸一百余丈命行后军都督府行部发军民修筑原宣徳三年六月浑河水溢冲决卢沟河堤百余丈行在工部奏闻上命併力用工二月修卢沟桥凌水所决河口四年四月命侍郎罗汝敬徃督九年六月水决浑河东岸自狼窝口至小屯厰行在工部请修治从之命都督郑铭董其役等谨案卢沟桥东五里地名小屯又桥北十余里地名小屯村原成化七年二月拨官军五千以少监髙通都督鲍政工部侍郎李颙修筑卢沟桥隄岸原嘉靖四十一年八月卢沟西南隄坏命工部尚书雷礼徃视礼还上修筑事宜谓卢沟桥东南有大河从丽国荘入直沽下海沙泥淤塞十余里稍东有坌河从固安入直沽下海地势稍高宜先疏濬大河令水归故道然后缮筑长隄其次口地理土浮水深流急人力难施而西岸有故隄约长八百丈宜接遗址缮筑仍委干局官九人分为九区并力责成又言桥东西岸甃石不坚当俟决隄工完之日加工缮治报可原卢沟河发于太原之天池伏流至朔州马邑从雷山之阳发为浑泉而为桑干河雁门云中诸水皆会焉过懐来行两山间拘束龃龉不得肆至京城西四十里石径山之东地势平而土脉疏冲激震荡迁徙弗常永乐正统间狼窝口大决为京师患屡常修筑𢎞治二年发军民夫治之至嘉靖三十年以后东岸隄决㡬二十处于是以三十五年兴工次年桥工告成是河安流者数嵗四十一年西南又决复行修理隄岸始坚等谨案石径山亦名石经山又曰石景曰湿经详见后卷许用賔碑略原卢沟河出太原天池伏流至朔州马邑从雷山阳涌为金龙池迤逦东下曰桑干河雁门云中诸水皆会由大同古定桥抵宣府保安州过懐来行两山间至京城西四十里石径山之东地平土疏冲激迁徙不常至看丹口分为二一东流至通州髙丽荘入白河是为浑河一南流至霸州合易水又南至丁字沽入运河原桑干水发源于浑源州经保安之境则自懐来夹山而下至卢沟桥狼窝地方冲溢为患漫至彰义门先朝屡经修筑为费不赀今保安境上闻有用土牛逼水成田者若督责有人多方招募使桑干上流皆引水成田则岂惟保安之田恃以无患而懐来以下水患亦杀矣原卢沟而下舟楫时有之卢沟而上直逹宣府之保安州故元运道也自大同县古定桥起至卢沟桥务里村止约八百余里内可以舟行者七百二十七里驴驼般运者八十八里原苏轼诗曰北渡桑干冰欲结心畏穹庐三尺雪南渡桑干风始和氷开易水应生波盖桑干下流为卢沟以其浊故唿浑河以其黒故唿卢沟燕人以黒为卢水本一也原嘉靖十年命工部郎中陆时雍修卢沟河以支流入于海三十四年命修卢沟河从栁林通鸡鹅房导入大河四十一年命工部尚书雷礼修卢沟河先濬大河令坌河水归故道从丽荘园入直沽下海凡三易治而世宗朝卢沟无患也原大业七年征髙丽炀帝遣诸将于蓟城南桑干河上筑社稷二坛帝斋于临朔宫怀荒殿等谨案隋大业间社稷二坛今无考原裴行方检校幽州都督引卢沟水广开稲田数千顷百姓頼以丰给原过卢沟河伴使云恐乗桥危以车渡极安而速济不晓其法补甲戌夏四月金主南迁留太子守中都金主行距涿辽军在后至良乡金主疑之欲夺其元给铠马还官辽军惊遂杀主帅索珲而叛共推扎逹巴咱尔扎拉尔为帅而还中都福兴闻变遣军阻卢沟使勿得渡扎达等使其裨将贝实勒帅轻骑千人潜渡水腹背击守桥衆大破之尽夺衣甲器械牧马之近桥者原元太祖将兵南下中都降王檝进议田野乆荒而兵后无牛宜差官卢沟桥索军回所驱牛十其一以给农民用其説得数千头分给近县民大悦复业者衆原延祐四年卢沟桥泽畔店琉璃河并置巡检司原至正十四年四月造过街塔于卢沟桥等谨案过街塔在西直门外迤西四十里距卢沟桥十余里今尚存原天启元年十二月御史李日宣议于都门扺良乡界五十里如长店大井栁巷五里店太平埚等处每五里筑墩堡宿兵十名遇有窃发恊力出救又卢沟桥至赵村十里赵村至良乡二十里仅有卢沟桥巡检弓兵二十人难以策应宜一体设备以遏乱源得㫖即行等谨案桞巷在广宁门迤西五里大井在广宁门西十里五里店在卢沟桥东五里长店当即今长新店在卢沟桥西五里太平埚无考赵村𨽻良乡县境原议者谓卢沟畿辅咽喉宜设兵防守又湏筑城以卫兵于是当桥之北规里许为斗城局制虽小而崇墉百雉俨若雄闗城名拱北南曰永昌北曰顺治剏于崇祯丁丑特设叅将控制之等谨案拱北城本朝更名拱极城复改永昌门曰威严屡事修葺设西路捕盗同知及巡司游击各员弁驻守増拱极城内路东有观音庵路西有兴隆寺等谨案拱极城观音菴明嘉靖四十一年重修碑一无撰人姓名兴隆寺本朝康熙六年重修有开建十方院碑吏科给事中赵之苻撰磬一明成化六年铸钟一上勒万厯丁未勅赐䕶国广慈寺字葢后人移置兹寺者而广慈寺已废无考矣原大定二十五年五月卢沟决于上阳村先是决显通寨诏发中都三百里内民夫塞之至是复决朝廷恐枉费工物遂令且勿治二十八年五月诏卢沟河使旅徃来之津要令建桥未行而世宗崩大定二十九年六月章宗以渉者病河流湍急诏命造舟既而更命建石桥明昌三年三月成勅命名曰广利有司谓车驾之所经行使客商旅之要路请官建东西廊令人居之上曰何必然民间自应为尔左丞守贞言但恐为豪右所占况罔利之人多止东岸若官筑则东西两岸俱称亦便于观望也遂从之朱彛尊原案二十五年五月世宗纪作二十六年补大定二十九年六月作卢沟石桥明昌三年三月癸未卢沟石桥成等谨案金史六月作卢沟石桥原书误作闰月是年闰乃五月今改正増卢沟桥在京南三十里水源出金口即浑河水至卢沟波涛汹涌狂澜叠出石齿相角上架石梁有狮子阑楯原𢎞治三年五月修筑卢沟桥成内官监太监李兴乞陞文思院副使潘俊等官吏部尚书王恕谓官匠营造乃其职分自成化初年以前修河筑隄并无陞官事例比者营先帝山陵所役军匠至四万人亦未有陞职者此役较之山陵不及三之一顾欲妄滥陞官甚失轻重之序上从其言命给赏有差原卢沟桥金明昌初建正统间重修长二百余歩左右石栏刻狮子数百枚情态各异原卢沟河水极湍激每候水浅深置小桥以渡嵗以为常近年于此河两岸造浮梁建龙祠彷彿如黎阳三山制度钦定日下旧闻考卷九十二钦定日下旧闻考卷九十三钦定四库全书钦定日下旧闻考卷九十三郊垧原大定十九年有司言卢沟桥河水势泛决啮民田乞官为封册神号礼官以祀典不载难之已而特封安平侯建庙二十七年奉㫖每歳委本县长官春秋致祭如令原初卢沟河决久不能塞加封安平侯久之水复故道上曰鬼神虽不可窥测即获感应如此图克坦克宁奏曰神之所佑者正也人事乖则勿享矣报应之来皆由人事上曰卿言是也原至元十六年五月进封桑干河洪济公为显应洪济公原正统元年七月命行在工部左侍郎李庸修狼窝口等处隄二年二月李庸请建龙神庙于隄上且令宛平县复民二十户自石径山至卢沟桥往来巡视从之四年六月小屯厰西隄决诏发附近丁夫修筑七年十一月筑浑河口九年三月修卢沟桥增南惠济庙在卢沟桥之南拱极城东半里许等谨按卢沟河神庙金大定中建封安平侯元至元中封显应洪济公明正统中建龙神庙于隄上本朝康熙三十七年圣祖仁皇帝发帑重建勅封永定河神干隆十六年皇上发帑重修勅加封安流广惠永定河神干隆三十九年又修庙有康熙三十七年圣祖御制碑文干隆十六年皇上御制碑文干隆四十一年皇上御制诗俱恭勒于石大殿恭悬圣祖御书额曰安流润物皇上御书聨曰巩固借昭灵惠同解阜馨香凭报祀济普安恬后殿恭悬皇上御书额曰永佑安澜庙额曰南惠济者以河之上流石景山有北惠济庙也石景山庙详后卷增圣祖御制碑文朕劳心万民于农田水利诸务常切讲求大要仿古之决河浚川而因势利导度有可行期于必济惟勤丕应乐观厥成念兹永定河其初也无定盖縁河所从来逺发太原之天池经朔州马邑会鴈云诸水过懐来夹山而下至都城南土疏冲激数徙善溃颇壊田庐为吾民患苦朕甚愍之蠲赈虽频告菑如故永图捍御之策咨度疏濬之方特命抚臣于成龙董司厥事庀役量材发帑诹日具告祷于神乃率作方兴庶民子来畚锸云集汤汤之水湍波有归横流遂偃嘉此新河既潴既平计地自宛平之卢沟桥至永清之朱家庄滙郎城河注西沽以入于海计里延袤二百有余广十有五丈计工始于康熙三十七年三月辛丑即工于五月己亥自今蓄洩交资髙卑并序民居安集亦克有秋夫岂惟人力是为抑亦神庥是赖宜永有秩于兹土以福吾民用是钖河名曰永定封为河神新庙奕奕丹艧崇饰更颁翰墨大书扁额以答灵贶岂特于祈报之礼有加尚俾知水利有必可兴水患有必当去而勤于民事神必相之以劝我长吏凡一渠一堰咸所当尽心爰掲诸碑纪兹实事监于后人视永定河所自始增御制安流广惠永定河神庙碑文国家懐柔百神岳渎海镇而外名山大川之祭视歴代为加隆矧郊圻近甸洪流巨浸经行迄于千里利赖存于万姓昭徳报功曷敢弗钦崇厥祀永定河古桑干河也发源天池洑流马邑滙云中雁门诸水穿西山而注卢沟亦曰卢沟河西山而上冈峦夹峙无冲激之患卢沟下地平土疏波激湍悍或分或合迁徙弗常而固安霸州之间辄至溃溢我皇祖圣祖仁皇帝亲临指示大修堤堰肇钖佳名我皇考世宗宪皇帝兴举水利疏濬兼施盖自康熈三十七年至今水庆安澜民资作乂平成底定之绩迈越前古而神庥协应灵贶屡彰已五十年于兹矣康熈雍正年间卢沟石景均建有龙王之庙而神宇之嘉称未定朕纉膺鸿绪躬閲河防仰惟谟烈之显承敬念明神之孚佑深筹捍御之宜备举尊崇之典爰勅督臣式轮式奂新定斯名平野临其前长河绕其侧堂基爽垲栋宇闳深礼臣请勒文贞珉以纪歳月朕惟诗曰允犹翕河又曰世徳作求永言配命惟永定河之顺轨经两朝之方略翕犹之功既着世徳之盛弥昭今兹庙貌维新以妥以侑朕既荐明徳之馨弥深绍庭之念神其益懋丰功降康兆庶俾三辅之内庐井恬熈咸安作息以慰朕懐保万民之意以宏我国家无彊之庆将亿万斯年实嘉赖焉干隆十六年嵗次辛未十一月十一日增干隆九年御制正月二十五日过卢沟桥诗滑笏新波泛薄凌春山蓊郁有云兴无边诗景卢沟道半拂唫鞭忆我曽凭舆厯厯好韶光麦始攒青柳欲黄只有忧懐同渇壤几时一例沃天浆等谨按卢沟河水势湍悍下流又距运河诸堤不逺其濬治之道洵有因时异宜者皇上周咨水利区画万全毎当銮跸经行凭览殷懐着于篇什恭绎圣制义蕴渊深形势櫽括实可为万世治河法兹卷既恭载初见之章复于各体中闗系河务者敬谨胪载以徴顺轨安澜之有自至卢沟晓月御制诗恭载形胜门例不复缀增干隆十五年御制过卢沟桥诗石桥跨浑波坚久谁所制过此为桑干古以不治治筑隄讵得已皇祖为民计经世未疏濬疏濬劳不易加以沙性淤骑墻行必致今春清苑回临隄一亲视束手苦乏策无已示大意入夏霖雨溢遂告隄云溃南望弥蹙忧阡陌成弃置赈恤岂有吝排筑筹次第秋分潦势杀狂澜庶由地徒懐瓠子歌实逊涂山义增干隆十八年御制卢沟桥诗石梁黒水此鸣鞭前度回思顿隔年西指桥山程四日系予心在岭云边惊蛰初临凌汛过层冰浦溆积嵯峨俯栏识得浑流勐行水思量究若何閲隄前嵗叹行墻瓠子随歌惄若伤南徙尾闾赖稍定亦惟茭土慎修防无定河如永定乎千秋疏治仰神谟便将纡辔观输尾穑事民生总要图增干隆二十年御制过卢沟桥诗卢沟桥北无河患卢沟桥南河患频桥北隄防本不事桥南筑隄髙嶙峋隄长河亦随之长行水墻上徒劳人我欲弃地使让水安得余地置彼民或云地亦不必让但弃隄防水自循言之似易行不易今古异宜难具论增干隆二十三年御制过卢沟桥诗拱极城西度石桥春风客路故相撩谒陵指日知程近程近吾心越觉遥汛过桃花涨影退上流犹自易隄防北南下口屡迁就惭愧终无永逸方桑干节近敛洪波沙积川中兀已多大抵有源要求尾小黄河剧大黄河增干隆二十八年御制过卢沟桥书懐诗㣲波春水涨沙滩讵啻春㣲桑且干祗以浑流非一往每防夏汛有千难作隄已逮骑墻势输尾惟图措火安博览从来治河策不宁斯矣为长叹增干隆二十九年御制过卢沟桥咏冰解诗水黒为卢冰亦然隆冬冻合泽腹坚东风一夜入长川解之祗在须臾间青气鼓动槖钥宣元英不得施其权层叠黝玉巨如山垒而置之河两边其髙峩峩长连延黄流在中㵼激湍方当初解竒可传礌硠砰磕声喧阗快马斫阵鸷击鸢似神而非三似焉亦不冲荡石桥堧信非人力斯由天襟带皇州亿万年增干隆三十一年御制过卢沟桥道中即事诗拱极城边度石桥桥亭碑记仰神尧钖名永定垂千古敢不修防厪旰宵一道黄流宛在中金隄夹辅峙犹崇桃花水送层冰下下口新河宛转通过桥村店号长新旅馆居停比接邻试问于中投宿者阿谁不是利名人栁陌风前金缕缕麦塍雨后緑芊芊见耕犂者教传问云近清明种大田增干隆三十三年御制过卢沟桥诗卢沟来往过多年螮蝀卧波镇巩然上接遥源资束刷下成巨壑事防宣春回冻解沙犹弱东去河横运恐穿无奈漾流筹下口一劳永逸正难焉増干隆四十一年御制永定河惠济祠瞻礼作庙宇维新恒赖后神灵妥佑久经前落成此日瞻苞茂肃拜一时致敬䖍巩固玉鳞堤䕶甸安恬金镜浪归川嘉名永定贻皇祖惠济畿封亿万年等谨按祠内御制文碑左侧恭镌干隆四十一年御制诗原卢水在帝京西南其北有村曰青菰入谷一里有何将军别业等谨按青菰村及何将军别业今皆无考原卢沟河畔元有符氏雅集亭蒲道源诗卢沟石桥天下雄正当京师往来冲符家界侧敞亭构坐对竒趣供醇醲又有野亭见贡仲章云林诗集今一望礓砾并民居亦寥寥也补元时卢沟桥畔有符氏雅集亭见蒲道源闲居丛稿袁桷清容居士集谓之酒亭贡奎云林集谓之野亭袁诗云茅屋疎烟报午鸡金沙清浅水亭低则谓之野亭可也贡诗云粲此一畆宫而有静者居浊醪得酿法好客时与俱则谓之酒亭可也等谨按符氏雅集亭今无考原元太保刘秉忠墓在卢沟桥北墓前石兽尚在或云太保与其弟秉恕墓俱在邢台县嘉靖中为盗李淮等所发圹石尽勒诸盗名官騐得之按名捕盗无得脱者等谨按刘秉忠墓今无考原特穆津之墓在卢沟河之侧山水环绕相传挿矢以为垣逻骑以为卫濶踰三十里特穆津生于此故葬于此等谨按特穆津墓今无考增永定河北岸二工有河神祠在赵村西二里许等谨按永定河北岸二工河神祠正殿恭悬皇上御书额曰顺轨贻庥聨曰灵昭保障资维固馨报恬波祝有恒祠内东厢设御座额曰憷哉榭聨曰利策河防常愓若勤求民隠倍殷然皆御书并恭悬御制憷哉榭诗幅祠外碑亭内恭立干隆三十八年御制诗碑五言排律诗一章五言古诗一章又按二工河神祠对岸即金门闸恭勒御制诗碑因地𨽻良乡详京畿门良乡条下増干隆三十八年御制閲永定河五言排律诗癸巳暮春之初瞻谒永定河神祠诗以志事茭薪非不属隄堰聿观成终鲜一劳策那辞五夜萦凭看虽曰慰追忆尚含惊旧壑原循轨新祠已丽牲连阡麦苗嫩围墅柳条轻慙乏安澜术事神敢弗诚增又御制閲永定河五言古诗庚寅夏决口补筑旋归旧辛卯秋冲隄涨波俾回熘长此竟安穷是必病久受南河节相宣中朝司空赴方伯共踏勘穷源委以究分流盛涨洩疏游中泓走发帑五十万次第工云就去嵗辛时若安澜庆丰收今年閲隄成仍拟下口觏既已昧几先宁不筹善后万民勿言谢追思心尚疚增又是年御制憷哉榭诗永定河神祠东厢地方官洒扫为憇息之所因反苏辙快哉之意名曰憷哉而系以诗瞻拜因祈恬佑来波流浸灌近隄隈江湖廊庙心诚异梦得快哉我憷哉流细春波已激湍明知时节近桑干夏秋无定亟蕲定高目一劳永逸难浑水由来易淀淤中流因置浚船疏无遑平日尚勤尔遮莫一时备览予增永定河南岸头工公义庄有玉皇庙等谨按永定河南岸头工玉皇庙东北距京城八十里西距良乡县界三里旧庙基在今庙西百余步圣祖御书额曰万象同瞻嗣因河流冲啮移置今所并恭移圣祖御书额敬悬殿内干隆三十七年复奉命修葺正殿恭悬皇上御书额曰利普平成聨曰元功佑辑横流定大徳帡资兆姓安原洗马沟在府西南四十五里相传光武北巡洗马于此故名补洗马沟即铫期奋㦸处原湿水又东与洗马沟水合原太湖在府西南四十五里广袤十数畆傍有泉涌出冬不冻东流为洗马沟等谨按洗马沟旧迹今不可辨水经注又谓源出西湖亦称太湖当即今御园昆明湖诸水谨将原本内所引水经注西湖一节移载苑囿门兹不复缀原蓟城南七里有清泉河上承桑干河东流与潞河合等谨按即蔚之隋图经云湿水即桑干河至马陉山为落马河出山谓之清泉河郦道元水经注亦云湿水又东北迳蓟县故城南是清泉河即桑干河之经蓟城南者非另为一水也原隂乡废县在府西南二十五里汉置隂乡县属广阳国后汉省其遗址俗谓之笼火城唐武徳三年窦建徳遣将髙士兴击罗艺于幽州不克退军笼火城艺袭击大败之未几复败建徳军于笼火城是也等谨按隂乡废县遗址俗名笼火城者今无考增隂乡废县在今蓟县南界良乡东界固安北界三县交入之地原安礼砦在府西南宋太宗时宋琪言安礼砦东瞰燕城才及一舍此周徳威取燕之路也原垂拱中宋琪请复幽燕疏言从安礼寨西北有卢师神祠是桑干出山之口东及幽州四十余里赵徳钧作镇之时欲遏西冲曾堑此水河次半有崖岸不可轻度其平处筑城䕶之守以偏师此断彼之右臂也朱彞尊原按南北监本宋史宋琪传俱作安祖砦等谨按安礼砦今无考原金水村去帝京西南三十里清河泛滥夹岸白沙如雪早春芳碧罗生照映大防诸山实异境也等谨按金水村今无考钦定日下旧闻考卷九十三钦定日下旧闻考卷九十四钦定四库全书钦定日下旧闻考卷九十四郊垧原白云观元太极宫故墟出西便门一里观中塑邱眞人像白晳无须眉都人正月十九日致酹祠下谓之燕九节西十余里为唐太宗哀忠墓西南五六里为萧太后运粮河冺灭无可问矣等谨按白云观本朝干隆二十一年奉勅重修殿内恭悬圣祖御书额曰驻景长生七眞殿恭悬圣祖御书额曰琅简眞庭皇上御书额曰葆素含元玉皇阁恭悬圣祖御书额曰紫虚眞气皇上御书额曰得一以清观东偏有斗姥阁恭悬圣祖御书额曰大智寳光邱眞人殿木钵一乃刳木瘿为之上广下狭可容五斗内涂以金恭刻皇上御制诗其中石座承之绕以朱栏殿柱恭悬皇上御书聫云万古长生不用餐霞求秘诀一言止杀始知济世有竒功原承安元年九月朔幸天长观二年七月幸天长观建普天大醮㤗和元年二月幸天长观等谨按元一统志天长观在旧城内有唐再修天长观碑节度衙推刘九霄撰咸通七年四月道士李知仁重摹金明昌三年重建元元贞二年重脩有翰林承旨王鹗所撰碑铭查明一统志不载则明时已废原㤗和三年十二月赐天长观额为太极宫补大都长春宫即旧太极宫也朱彛尊原按长春子应诏从行至雪山者一十八人其见于李孟谦所录者合潘九峰数之仅九人而已等谨按邱处机十八弟子见于李孟谦甘水仙源録者止有八人其后条所称筑琴台之潘九峰即八人内之潘沖和也仙源录本文原自分明朱彛尊于前条图克坦公履碑误沖作仲遂歧一为二因之按语内亦分八为九其十八人姓名详朱昆田补遗人海记及李得晟碑偹录至李孟谦人海记作李道谦未详孰是补白云观在天宁寺西北前为玊厯长春之殿庭树四碑一为礼部尚书胡濙所撰一为翰林修撰许彬撰一为天顺中东呉邵以正撰一为小直沽天妃宫住持李得晟立殿右有儒仙之殿中有塑像頳面黒髯幞头团花袍玉带衮补按李道谦甘水仙源录有观津张本者正大九年以翰林学士使北见留遂隐为黄冠居燕长春宫疑即其人也再入为七眞翕光之殿左碑一明兵科给事中石首赵士贤撰文右碑一户部员外郎维扬张瓒撰文堂中列七眞像旁绘十八弟子拭拂尘土隐约可辨者北壁则抱元宗师赵道坚太元宗师宋道安清和宗师尹志平太素宗师孙志坚守一宗师夏志诚明眞宗师何志清东壁则沖和宗师张志素崇眞宗师李志常洞明宗师綦志清宗师潘得沖西壁则敷化宗师孟志稳光教宗师郑志修抱朴宗师鞠志圆光范宗师于志可宗师王志明按得晟碑尚有宋得方张志远杨志静三人已漫灭不可复识矣又北为贞寂堂即处顺堂故址左碑为陜西按察副使都人刘效祖撰文右碑为刑部尚书湖南颜颐寿撰文堂中塑邱眞人像二其大者双瞳㸃漆精采如生非阿尼哥刘銮辈不能为也沖和宗师本潘得沖号而画壁作张志素又孟志源乃作志稳皆与仙源录异惟十八人姓名则仙源录所未偹也等谨按白云观规制略知人海记所云其不同者今观后有玉皇阁及殿名像设小异耳前殿奉灵官不名玉厯长春中殿奉七眞不名翕光后殿奉邱像不名处顺贞寂堂盖诸殿皆无额易失其故名也儒仙之象玉靣而绣衣其颜非赭赭颜者东殿张三丰像也七眞殿壁绘道流入定图幡幢云气杂不可纪非十八弟子像有塑于配殿者其数十其名无可稽矣补延祐二年礼部尚书元明善代丞相祷雨长春宫孙眞人徳彧曰明日雨微至须丞相上章自言忧民报国之意小得雨尚书即为章往白丞相丞相病在卧内使人取章入署名付还眞人一见告尚书曰章触妇人手且得罪宁敢望雨乎使人问丞相门下果然乃拜伏请罪乆之退斋宫俟命夜半眞人曰上帝念民无辜赐之雨三日果雨三日原钟了髻年百十四寓白云观其人短而黧髪半白问何以寿曰不娶不多饮不怒不识数目增干隆二十一年御制邱处机像前木钵诗琳宫偶过憩天长眞率木瓢小像旁都道提携来漠北谁知津逮自襄阳等谨按观胡濙邵以正李得晟三碑所述则今之七眞殿正昔之处顺堂乃邱处机藏蜕地也人海记指今之邱祖殿为处顺堂故址恐误此殿在七眞殿后玉皇阁前正胡濙碑所称正统八年重建之衍庆殿在玉皇阁前者是也胡濙碑又称宣徳三年建三清殿今不得其处大抵彼时宫监兴造无常随意易名故不可考耳朱昆田原按元之长春宫本在太液池上非今之白云观今附于此等谨按据甘水仙源录元世祖命邱处机居琼华岛赐名万安宫其赐名长春者乃天长观即金之太极宫在今之云观西非太液池也元太内有长春宫在延华阁后后妃所居亦不系太液池朱昆田此条殆未深考今仍编王恽诗于白云观条下原眞常观长春宫之别院也眞常李公所剏因以名之初宫之西北正与朝元阁相直可一里所有废地一区眞常偶过其处披荆棘蹑瓦砾登北阜之上徘徊乆之谓从者曰此可居也吾他日将老于兹焉暇日除荆棘辇去瓦砾发地而土膏滋凿井而水泉冽遂葺治蔬圃树杂木版筑未施而眞常弃世嗣教诚明张眞人继眞常遗意搆三清殿九眞堂灵官之祠祈眞之坛斋堂厨舍又搆静室以居年髙不任役者等谨案秋涧集以眞常观为樊志应所建与甘水仙源录所言不同观今己无址其是非莫可辨矣原长春邱公来自海上应太祖皇帝之聘越金山而入西域弟子从行者十八人各有科品𨽻琴书科则眞人沖和潘公也及南归居燕歳壬辰广阳坊居人有货其居者潘公贸之以为长春别舘建正殿翼以左右室筑琴台于殿之隂金有名琴二曰春雷曰玊振皆在承华殿贞祐之变玉振为长春所得命公蓄之故以名其台观成以清逸名之潘公自号九峯老人补白云观西土阜髙丈余周围百步疑即潘尊师琴台故址观于毎年正月十九日观者填塞号燕九节而刘仲修碑记云是日为长春眞人诞辰都人士携榼于此谓之䜩邱其义不同当并存以资旅话者也等谨案白云观西今尚有土阜一苐未识为琴台遗址否也清逸观亦乆废无考钦定日下旧闻考卷九十四卷九十四举正钦定日下旧闻考卷九十四举正果啰洛纳延长春宫诗花甎原书甎讹作瓶今改钦定日下旧闻考卷九十四举正钦定日下旧闻考卷九十五钦定四库全书钦定日下旧闻考卷九十五郊垧原广恩寺辽之奉福寺也在白云观西南地名栗园按辽史南京有栗园萧罕嘉努尝典之疑即此地也土人目寺为三教寺中有石幢题曰守司空豳国公中书令为故太尉大师特建佛顶尊胜陀罗尼幢记讲僧真延撰并书末云清宁九年歳次癸卯七月庚子朔十三日壬子记幢南有碑正统初太监僧保钱安立等谨按辽太宗天显十三年始以幽州为南京以其地在上京之南也是为五京之一又按今白云观之西土人犹唿三教寺遗趾已废辽之石幢浮图明之碑记皆不可考原太康十年正月复建南京奉福寺浮图原南京栗园司典南京栗园等谨按方舆纪要云栗园在固安县界括地志固安之栗天下称之为御栗因有栗园据此则栗园当在固安界周篔析津日记谓白云观西南有栗园又今宛平县西四十五里卧龙冈西北亦有栗园村盖栗为都城土产或官为典司或民自种植固在在有之也补𢎞治九年官买阜成门外果园一区计地一顷三十亩内建道观赐额曰元应等谨按果园元应观今无考补白云观西六里羊坊店市西有崇寿寺创于明正徳癸酉司设监监正刘允乘所建寺临官道山门内正殿三楹东西廊各三楹殿前碑二一为吏部右侍郎兼翰林院学士国史副总裁西蜀温仁和撰文武定侯郭勋篆额南京兵部尚书乔宇书一为柱国少师兼太子太师吏部尚书谨身殿大学士铅山费宏撰文惠安伯张伟篆额户部尚书无钖秦金书等谨按崇寿寺土人唿铁狮子庙寺门外铁狮二趺下有铁宅狮子𢎞治七年造等字寺内明费宏温仁和所撰二碑今尚存又后院中仆方石尺许为住持僧伦公塔记东偏碧霞元君祠磬一天启六年造増观音菴在羊坊店路南等谨按观音菴比丘尼居之明季碑二尚存一正徳十五年立记买地顷亩一崇祯庚辰年立称壬申歳重修无撰人姓名补普会寺辽之驻跸寺也在玉河乡池水村嘉靖甲寅御马监太监蔡秀恭重建土人唿其地为蔡公店殿前石幢一书大佛顶尊胜陀罗尼后题大朝歳次己酉年十一月十七日宣差滨棣大使张巴舒新建王府下断公事官普元弩立未详时代又嘉靖三十六年一碑濮阳李廷相文昌黎王槐书铁钟一隆庆二年四月造殿后松一本极苍古意辽时所植也松下石幢一上镌沙门奉航塔记等谨按蔡公店俗唿蔡公庄石幢八觚除旧刻陀罗尼咒并记语外又北面刻太乙救苦天尊寳号东北面刻昊天玉皇上帝寳号而虚其正东东南二面焉幢内大朝字虽未着时代然考金泰和八年昌黎韩道昇所撰五音篇海序内有大朝字空格写则大朝系当时习用之文又考王府断公事官及宣使乃元时官制元代凡两值己酉前则为定宗四年其时未立国号后则为武宗至大二年今此幢记云大朝己酉或当定宗未立国号之时因称大朝亦未可定寺乆圯僧畧葺数椽以居石幢及李廷相碑皆断置寺门外殿后之松及僧奉航塔幢皆不可踪迹矣朱昆田原按辽史纪年祗有寿隆而无寿昌是碑书隆作昌未得其详増永安寺有勅建碑等谨按永安寺明嘉靖四十四年碑一都察院右佥都御史安邑胡志䕫撰碑称寺在玉河乡经始于万厯四十年落成于次年万寿戒坛宗师法讳惠安者行戒精严住持兹寺増玉河乡池水村有静义菴普济寺三官庙三里河有圆通观无量菴重兴寺药王庙等谨按静义菴磬一识宣武门外竹林寺比丘惠颢铸造供于大雄寳殿明景泰四年四月吉日等字殆本是竹林旧器后人移供于此者普济寺钟一正徳五年造三官庙万厯己未年七月碑一中书舍人考选候命给事中齐嬴朱童䝉撰圆通观磬一万歴甲午年造无量菴本朝顺治十六年重修碑一无撰人姓名碑称阜成闗不三四里许地名三里河有古刹灵佑闗剏自明季正徳间今为广种寺文明上人别院于甲午春王月重修戊戌年建两配殿改额曰无量菴惟重兴寺药王庙无碑碣旧器可考増勅修圆觉禅寺在三里河路北等谨按圆觉禅寺本朝干隆十六年重修后殿恭悬圣祖御书额曰日暎金云碑一工部左侍郎董邦逹撰钟楼悬铜钟一识明嘉靖甲午年五月阜成门外三里河池水村太监麦造等字原西郊有地名钓鱼台是金主逰幸处等谨按钓鱼台在三里河西北里许乃大金时旧迹也台前有泉从地涌出冬夏不竭凡西山麓之支流悉灌注于此据刘侗帝京景物畧元时谓之玉渊潭为丁氏园池干隆三十八年命濬治成湖以受香山新开引河之水复于下口建设闸座俾资蓄洩湖水合引河水由三里河达阜成门之䕶城河又南流折而东一径宣武正阳崇文三门城河至东便门入通惠河一径广宁永定广渠三门城河合通惠河此湖河合流之所经也三十九年始命修建台座台西面匾石恭悬御书钓鱼台三字东面匾石恭勒御制诗原钓鱼台在府西花园村台下有泉涌出滙为池其水至冬不竭相传金人王郁隐此原王郁飞伯少居钓台潜心述作未尝轻求人知李钦叔过钓台得其所着赋及碑大惊遍荐于诸公自此去钓台逰四方后为兵所杀原飞伯少日作乐府人多传之后入京师大为李钦叔所称与之诗云诗句嫓国风下者犹楚辞赠诗者甚多有云忆昔颖亭见飞伯恍若梦中逢李白又云紫陉仙人今渊云骑风御气七尺身又云良金原有价白璧况无瑕又云王郎少年诗境新气象惨澹含古春笔头仙语复鬼语只有温李无他人飞伯用是颇自贵重尝以布为囊采当世名卿诗投其中増干隆三十九年御制钓鱼台诗钓鱼台水别一源伙于台下涌洌泉亦受西山夏秋潦漫为沮洳行旅艰迩来治水因治此大加开拓成湖矣置闸下口为节宣滙以成河向东酾分流内外䕶城池金汤万载巩皇基衆乐康衢物滋阜由来诸事在人为等谨按钓台湖水今为西山新开引河滙集之区前条谨具载源委恭读御制诗益覩睿裁经画周悉靡遗不独道途行旅仰邀体䘏而近之有以资襟帯逺之有以济輓输洵一举而利頼施于无穷矣原玉渊潭在府西元时郡人丁氏故池柳堤环抱景气萧爽沙禽水鸟多翔集其间为逰赏佳丽之所元人逰此赓和极一时之盛原杭州上天竺观音大士像晋天福中僧道翊见瑞光发涧得竒木刻之后汉干佑年僧从勲自洛阳奉佛舍利安大士顶至宋建炎四年乌珠入临安高宗逊于海乌珠闻知佛像所在遂与玉帛图籍尽航而北僧智完率徒以从至燕舍都城西南五里之玉河乡建寺奉之此观音寺也天顺壬午土人权五修之成化丁酉僧徳显又修之因得石土中乃金大定十七年所刻载天㑹七年梁王徙像事甚悉今寺中所奉又非晋像矣寺有成化二十三年学士程敏政碑记等谨按玉河乡池水村之观音寺明学士程敏政碑今尚存殿内磬一有观音寺永逺供福万厯十年八月造等字钟一有天顺元年二月劝縁沙门信昻住持惠显檀越信官陈普锦等铸造本寺祖师殿供养等字又殿前月台上大铁炉瓶灯檠及磬共六件本宣武门外归义寺中物嘉靖年间造归义寺今废因移置兹寺又按明刘侗景物畧与程敏政碑记皆误以玉河乡观音寺像为即天竺像御制订讹文釐正其谬恭载卷内増御制程敏政重修观音寺记订讹文朱彛尊着日下旧闻载玉河乡之观音寺所供奉观音大士像谓自杭州天竺寺移来而引程敏政记以实之然咸淳临安志又谓僧道元逢金难时秘大士于井兵退知井所在得像归之是疑案也不可以不辨夫大士为佛妙观察智竖三际横十方无时无处不在不系乎像也故佛云以色见声求皆属邪道法身化身不可见报身则可见像者报身之偶託者耳既云偶託则假中之真亦不可不求其非中之是既求其非中之是则吾以为仍在天竺者是而玉河乡者非也何也天竺尝四至矣大士相好宛存于心且命工肖斯像二而供奉之于御园之寳相寺及玉泉山之清凉禅窟兹观程敏政之记乃若实有其事亦不无生疑遂命奉宸诣玉河乡舁大士像至观之则长短丰瘠逈然不同天竺者且五色庄严非所谓古木本色者也于是憬然悟程敏政之传讹并翻然悟道元之傅㑹而天竺之大士本不即不离无来无去谓燕京之大士与天竺之大士是一不可何况云二是则两处之记本出于僧人执像炫俗之见而不明理好竒之文人遂亦耳食而恣影谈即以彼时事蹟论之乌珠南下欲得宋之土地耳其次欲得其货财耳且金与元不同元固䝉古信佛金则不然何必迁大士至北京乎盖兵燹之余寺或因乱致燬僧或随而至北在北者欲神其説而创寺在南者欲复其迹而耀人以致两地各有一大士而岂知大士无来无去是一不可何况云二哉虽然余兹笔之篇而订其讹者得毋仍执一二是非彼此之见而违大士如如无我之本愿乎哉等谨按明程敏政重修观音寺记沿袭旧説误指玉河乡观音寺像即天竺像恭绎御制订讹文详加辨证洵足正从来耳食之谬矣増玉河乡打靛厰有观音菴高丽庄有闗圣庙胜泉寺核桃园有三义菴碧霞元君庙等谨按观音菴钟一明万厯四十七年造闗圣庙嘉靖己亥年碑一浙江定海举人王畿撰胜泉寺成化九年碑一翰林院侍读学士安成彭华撰三义庙碑二一万厯三年陜西按察使刘效祖撰一为本朝顺治十七年翰林院侍读范阳冯源济撰碧霞元君庙碑一康熙六十一年翰林院编修㑹稽傅王露撰増广慧寺在玉河乡朱家庄等谨按广慧寺明成化间因五华寺遗趾修建今已圯惟余屋三楹内磬一钟一并有玉河乡朱家庄五华寺屋后路北废壤中仆大钟一有勅赐广慧寺开山祖师中圆功徳主金福聚住持圆相归静万厯二年三月造等字寺有旧碑二一为广慧寺开山记僧道深撰一为檀越题名记皆明成化五年四月立増广济菴在玉河乡池水村等谨按广济菴明天顺八年碑一僧道深撰庭中有金承安五年四月僧行臻塔幢一幢凡六面一面刻佛顶尊胜陀罗尼梵本又二面刻智炬如来心破地狱真言皆梵书又三面刻记文系楷书原哀忠墓在府西南相传唐太宗见隋炀帝征辽所亡士卒骸骨恻然悯之令悉收葬为一大冢因名等谨按唐大诏令载有贞观十九年四月收葬隋征辽军士骸骨诏不言地在幽州新唐书云贞观十九年伐高丽四月誓师于幽州五月己巳克沙卑城庚午次辽泽瘗隋人战亡者甲申克辽东城以文义详之征辽将士冢当在辽东道上明一统志谓在府西南未知何据帝京景物畧云白云观西十余里为唐太宗哀忠墓已冺灭不可问则其迹乆无考矣原宋本墓在城西三十里撅山村元翰林待制谢端撰铭等谨按宋本墓今无考原玉河废县在府西四十里本蓟县地五代时刘仁恭置原玉河县本泉山地刘仁恭于大安山创宫观师炼丹羽化之术于方士王若讷因割蓟县分置以供给之原过长店冈而西有县村疑即古玉河县故址然唐时幽州管内尚有广平县亦分蓟县置者所谓县村究未定为何县也等谨按宛平县西四十里有城子村旧为玉河乡地与方舆纪要之説合当即玉河废县苐故城已无遗迹耳补宛平县京西冯家里旧有太乙集仙观元元贞元年以其地畀纯一真人全祐有栗五千株全祐相栗林隙地重冈环抱下有寒泉旁地衍沃可引灌溉构正殿三楹翼以两庑缭以石垣王恽为之作记大徳元年刻于石钦定日下旧闻考卷九十五钦定日下旧闻考卷九十六钦定四库全书钦定日下旧闻考卷九十六郊垧増元京城门西之左曰平则明改平则曰阜成等谨按阜成门明正统四年改本朝因之原夕月坛在阜成门外缭以垣墻嘉靖九年建东向为制一成祭用牲玉献舞如朝日仪惟乐六奏从祀二十八宿木火土金水五星周天星辰坛方广四丈髙四尺六寸面白琉璃阶六级俱白石内櫺星门四东门外为瘗池东北为具服殿南门外为神库西南为宰牲亭神厨祭器库北门外为钟楼遣官房外天门二座东天门外北为礼神坊䕶坛地三十六畆祭之日以寅祭之时以酉原夕月坛毎三嵗一亲祭以丑辰未戌年行事朝日则遣文臣夕月则遣武职原秋分祭夜明于夕月坛夜明之神东向二十八宿之神周天星辰之神木火土金水星之神南向夜明之神位版黄地素书五星二十八宿周天星辰之神俱緑地金字増月坛在阜成门外西郊制方东向一成方四丈髙四尺六寸面甃金甎四出陛皆白石各六级方壝周九十四丈七尺髙八尺厚二尺二寸壝正东三门六柱西南北各一门二柱柱及楣阈皆白石扉皆朱櫺壝东门北门外燎鑪各一瘗坎一东北钟楼一壝南门外西为神库神厨各三间宰牲亭井亭各一南为祭器库乐器库各三间増具服殿正殿三间左右配殿各三间周衞宫墙宫门三间南向祠祭署三间北向左右各三门东北钟楼一座坛东门北门各三门北门东角门一坛垣方二百三十五丈九尺五寸外围墙东自坊东抵坛垣东南角长二百六十丈西自坊西抵坛垣西北角长二百四十丈四尺直北为光恒街牌坊坊前界以朱栅长十有二丈八尺等谨按光恒街旧名礼神街雍正二年改今名具服殿内皇上御书额曰典崇郊坎聨曰西兑斋心陈白琥大田发咏庆黄云増凡夕月每年秋分酉时祭遇丑辰未戌年亲祭余年遣大臣摄祭玉用白璧礼神制帛一色白牲用太牢乐六奏用光字舞八佾祝版白纸黄縁墨书祭器豆登簠簋铏尊均用陶色白祭品兼用太羮和羮祭服御玉色礼服等谨按夕月坛祭器干隆十三年皇上亲加审定用昭祗敬增干隆十三年皇上御制八月朔日秋分夕月诗少采当秋仲禋宗重夜明九经循白道万物荷西成朔魄将临望亏轮本是盈银蟾与丹桂齐语任闲评等谨按夕月御制诗恭载首见之篇余不备録増夕月坛东有万明寺南驴市口有慈明寺漏泽园有闗圣庙南路园口有普济药王庙泰山圣母宫夫营乡有九天庙三圣殿甘家口有报恩寺天仙圣母祠广福禅林大悲菴等谨按万明寺后殿钟一明万厯四年五月造有万明寺拜懴钟六字孙国敉燕都游览志谓寺中有兰数本今已无植之者矣慈明寺万厯四十四年勅建碑一闗圣庙碑二一崇祯十五年工部虞衡司主事赵之玺撰一为本朝康熙二十九年中书髙聨璧撰普济药王庙已圮磬一万厯丁亥年造钟一天启甲子年造门外大香鑪一崇祯年间造泰山圣母宫在普济药王庙傍亦圮废仅余门额耳门外大香鑪一崇祯年间造九天庙后院为三圣殿碑二一万厯二十年工部文思院副使张秉忠撰一勒明慈圣皇太后徽号字作直行居中万厯壬寅孟秋立报恩寺碑一户部观政平舒刘汉儒撰天启元年二月立天仙圣母祠碑一监察御史上党贾鹤年撰万厯十一年二月立广福襌林磬一天启五年造大悲庵钟一嘉靖三十六年造增顺天府西有寳塔寺等谨按寳塔寺殿前塔髙二丈余砖基髙三尺许第一层叠石为之二层制方每方刻菩萨像三四五层皆六面每面刻佛像有正统十三年赐礼部札付碑云寺初名宰塔后改今名増慈悲院在阜城门西闗大街北等谨按慈悲院干隆二十八年潭柘僧募建为收养老雅废疾之所原衍法寺有勅建碑等谨按衍法寺在阜成门外大街路北前殿左碑明大学士李东阳撰右碑吏部尚书杨一清撰皆正徳七年五月立后殿右碑户部山东司郎中古瀛王爱撰万厯壬寅仲春立今节録杨碑于后以志颠末焉增衍法寺后殿辽幢一又施食幢仅余下截等谨按辽尊胜陀罗尼幢字画尚明晳可辨施食幢上刻神像皆干隆三十六年寺僧于殿左掘得者原资福寺明正统间僧圆昇建至嘉靖初尚膳监太监马潮修之中有山西按察司佥事督理宣府邉储四明钱俊民碑书之者礼部左侍郎任邱李时也殿前梵塔上勒片石有壬寅三月三日字未知何时所建等谨按资福寺土人唿卧佛寺已圮废今西直门外大街迤南有寺数椽亦名资福乃寺僧移栖于此而仍旧名耳香鑪一欵曰资福寺永逺奉佛万厯丙子仲夏铸其西空壤有仆碑文已漫灭碑隂尚膳监太监马海等字尚可辨当即钱俊民所撰者惟成徳渌水亭杂识误马海名作潮为未核耳距碑数十武有塔形制如妙应寺白塔而髙稍逊中空为佛龛而无像设南向门一门额石刻云多寳佛闻释迦佛説妙法莲华经我能仁三展浄土供多寳佛十方分身诸佛云集一处我身出现为聴经故千生少遇万刼难逢诸衆同修共成佛果壬寅仲春二月造渌水亭以仲春为三月亦误也原慈慧寺去平则门仅二里万厯间蜀僧愚菴所创寺中栴檀金像乃黄太史辉手自拨蜡精工特甚寺碑陶太史望龄撰文黄太史书丹外有蜘蛛碑甘井碑金刚塔碑并称能品原慈慧寺成于万厯壬寅周匝列大树墙百堵砌以乱石随其稜角曰虎皮墻寺后有阁供栴檀佛黄南充辉手定坯笵寺有蜘蛛塔碑甘井碑金刚塔碑皆南充书蜘蛛塔者南充诵金刚经次一蜘蛛縁案上正中立向佛而伏驱之盘跚复来就前位南充曰聴经来耶诵经终卷蜘蛛寂然举而视之遗蜕耳以沙门法龛而塔之等谨按慈慧寺本朝干隆二十二年奉勅重修山门内为殿两重后殿恭悬皇上御书匾曰妙三明地寺北虎皮墙在今墙后又数百武蜘蛛塔在虎皮墙外东北隅今土阜耳其碑则移于前殿门右碑式如幢髙余三尺方广余二尺南面镌佛像北面镌塔记东刻偈语西刻附记文蜘蛛塔碑左为万厯十九年颁赐藏经勅㫖碑碑隂为金刚经碑后殿左碑明礼部尚书李长春撰别无陶望龄碑及甘井碑又黄辉所造拨蜡金像今已无存原古葬宫人之所谓之宫人斜京城阜成门外五里许有静乐堂砖甃二井屋以塔南通方尺门谨闭之井前结石为洞四方通风宫人有病非有名称者例不赐墓则出之禁城后顺贞门傍右门承以殓具舁出元武门经北上门北中门逹安乐堂授其守者召本堂土工移北安门外易以朱棺礼送之静乐堂火葬塔井中凡宫人故必请㫖凡出必以铜符合符乃遣嘉靖末有贵嫔捐赀易民地数畆其焚烬不愿井者悉内地中原慈慧寺后不二里有静乐堂其墙隂皆宫人葬处所谓宫人斜也等谨按慈慧寺后西北隅隙地土人目为静乐堂故址与旧虎皮墙相距不数十歩地形㣲髙南向立二石逺望如门扇又如华表髙可二丈余广约二尺厚不盈尺下截四围皆隆起数分其右石前左楞刻为水波凸卷之形皆大如𤓰旧称洞在井前今惟此石之西南有井居人汲以灌畦他无所见未知其即塔井旧地否也至蒋一葵长安客话所称去慈慧寺二里许者殆又指嘉靖中续置宫人葬地而言非复静乐堂之原处故去寺较逺耳増永隆寺在阜成闗外香山郷漏泽园即地藏寺等谨按永隆寺明正统间修初名地藏寺后改永隆禅寺碑二一天顺三年翰林学士西秦黄谏撰一嘉靖二十四年左中允兼修撰姚江孙陞撰増顺天府西有西域寺等谨按西域寺在阜成闗外马家沟俗唿三塔寺明宣徳年间建今已頺圮仅存数楹阶下二碑犹屹立一正统十门僧乌巴廸呢雅实哩等为其师雅尔鼐罗宻克立吏部郎中金陵曹义撰文一𢎞治十七年太仆卿金陵李纶撰文门外仆碑二一没土中一碑面反贴赑屃间尚可见者成化十四年六月李哲立石等字至三塔止存二其一已废西南隅榛壤中别有一塔相距较逺制亦不同僧云是为普同塔不在三塔之列也原嘉兴观在阜成门稍北而西径路两傍多树自此至䨇峯寺北通白石桥观有小阁絶髙西即利玛窦坟等谨按利玛窦茔在马家沟其坎封之制及茔后堂六角茔前堂二重一如刘侗帝京景物略所云至嘉兴观土人云在利玛窦茔东北今遗址莫辨矣原太傅惠安伯张公园在嘉兴观之右牡丹芍药各数百畆花时主人制小竹兠供游客行花塍中等谨按张氏园今无考原惠安伯张元善园中牡丹自言经营四十余年筋力半疲于此花自篱落至门屏无非牡丹也最后一空亭周遭皆芍药宻如韭畦约有十万余本原都城牡丹时无不徃观惠安园者园在嘉兴观西二里堂后牡丹数百畆钦定日下旧闻考卷九十六钦定日下旧闻考卷九十七钦定四库全书钦定日下旧闻考卷九十七郊垧原慈夀寺去阜成门八里圣母慈圣皇太后所建葢正徳间大珰谷大用故地经始于万厯四年凡二歳告成入山门即有窣堵波高入云表名永安塔华焕精严葢慈圣既捐帑各邸复助之因得速就如此等谨按慈夀寺及塔本朝干隆二十二年奉勅修葺塔下碑亭二左碑前刻紫竹观音像并赞明万厯丁亥年造后刻申时行许国王钖爵瑞莲赋右碑前刻鱼篮观音像赞同左后刻闗圣像并赞明春坊谕徳兼侍读南充黄辉撰万厯辛丑年立殿内恭悬皇上御书额曰栴檀寳地殿后为阁檐端恭悬御书额曰香云阁聨曰智珠朗暎光明藏意蘂常舒欢喜园原慈夀寺在阜成门外八里宣文皇太后所建成于万厯六年秋殿宇壮丽一塔耸出云汉四壁金刚像如生原八里庄慈夀寺神宗为慈圣皇太后建也寳藏阁系圣母御笔题稍西一道观世宗时极盛今頺楹残础灭没于荒榛翳莾中矣原万厯丙子慈圣皇太后为穆考荐㝠祉神宗祈嗣卜地阜成门外八里建寺焉寺成赐名慈夀勅大学士张居正撰碑时瑞莲产于慈宁新宫命阁臣申时行许国王钖爵赋之碑勒寺左寺有永安夀塔塔十三级耸云中中为延夀殿后为宁安阁阁扁慈圣手书后殿奉九莲菩萨太后梦中菩萨数现授太后经乃审厥象笵金祀之等谨按张居正所撰碑今已无存至孙国敉燕都游览志谓寳藏阁为慈圣手书刘侗帝京景物畧谓宁安阁为手书纪载互异今诸阁已废无可考姑并存之以阙疑原九莲菩萨者孝定皇后梦中授经者也觉而一字不遗因録入大藏中旋作慈夀寺其后建九莲阁内塑菩萨像跨一鳯而九首寺僧相传菩萨为孝定前身也等谨按寺内香云阁下东偏今供像一尊高尺余有跨鳯九首之形原慈夀寺傍有菴曰摩诃菴不甚大洁净特胜他菴殿前后多松桧四隅各有高楼叠石为之登楼一望川原如织西山苍翠欲与人衣袂接右即法藏菴为摩诃别院僧无铉所剏无铉善琴等谨按摩诃菴法藏菴今并存原摩诃菴嘉靖丙午建也菴有楼以望西山天启中魏珰过菴下偶指楼曰宜去之即日毁其西有大胜菴等谨按摩诃菴石楼东南北三面今尚存独缺其西一面菴僧云即魏忠贤所毁也补出阜成门西行三里许有报恩寺又西三里灵佑观又西为广福寺又西为嘉祥观又西为元应观入八里庄堡为摩诃菴又西为永庆寺又西为慈夀寺又西为元福宫嘉祥观多松入门二株尤秀润摩诃菴前殿有碑二碑文左为铅山费尚书宷撰右为华亭孙尚书承恩撰俱嘉靖二十七年立殿后右厢有竹一丛院中杂莳草花堂悬万物育墨迹三字上用恭穆献皇帝睿笔玺下有嘉靖年制小印堂后松二株高出殿嵴其后则中官赵政墓也元福宫建于正徳五年至天启五年重修中有苍松四株最竒古后殿三清六真像皆笵铜为之配殿文昌与夹侍童子亦铜像旁铸一骡铜质光润絶似宣徳鎏金薫罏色殿前后凡四碑一仆二为人磨去止存中书舍人袁志学一碑崇祯元年所立也等谨按报恩寺今存灵佑观今改名无量庵详前郊西卷五摩诃庵费孙二碑存明世宗墨迹已佚嘉祥观元应观永庆寺元福宫及文昌殿铜像俱废等谨按据袁志学记文元福宫当在摩诃菴迤西而故址已湮惟两家店地名仍旧张花村则无考矣増摩诃菴东偏金刚殿壁有明人重临集篆三十二体金刚经石刻等谨按金刚经集篆三十二体石刻每经一章为一体每体标以分书而附以释文明陈万言跋又国朝王崇简跋谓宋僧道肯因五代时僧梦英所集十八体而广之明黄梅汪可受得浮箧中旧本于黄莲洲门人黄梅洪度重临付梓万厯间庶吉士雷城侯恪朱继祚姚希孟何吾驺施兆昻陈万言行人司行人周锵河南提学副使吕邦燿吏科给事中姚宗文学使黄汝亨掌河南道事监察御史房壮丽等为书释文于后而勒诸石摩诃菴僧性宏嵌之金刚殿壁迄今字画完好増永庆禅林在摩诃菴之西旧名法藏菴等谨按法藏菴碑二皆按察副使都人刘效祖撰嘉靖戊申季秋立増闗帝庙在恩济庄路东等谨按雍正十二年世宗宪皇帝赐内监等茔地一区名恩济庄并于其地勅建闗帝庙于干隆三年二月落成殿内额曰威灵普䕶碑一戸部尚书海望撰干隆五年七月立増十里庄有慈育院慈集寺定慧寺等谨按慈育院旧称碧霞元君庙康熙四十六年奉勅修建改今名正殿恭悬圣祖御书额曰慈育羣生聨曰𢎞育羣生敷恺泽顺承坤徳霭慈云后殿额曰大悲坛殿内额曰鹿苑星龛聨曰水月应从空法相天花故落暎星龛门外坊世宗御书额曰灵光昭垂干隆十五年重修翰林院侍读学士王际华撰记立石慈集寺门额圣祖御书定慧寺初名善法后改名云恵本朝康熙四十一年赐名定慧寺门额及天王殿额皆圣祖御题后殿内恭悬圣祖御书额曰慈云广覆檐前聨曰觉路𢎞开慈航普度三千界法轮广照佛日长辉亿万年碑三一明翰林院修撰闽三山翁正春撰万厯二十七年立一大学士南海梁储撰正徳六年立一为本朝翰林院侍讲学士励廷仪撰康熙五十一年立増十里庄西半边店有报诚寺普同菴等谨按报诚寺寺门额识正徳戊寅年五字磬一镌崇文门外古刹普贤菴住持定圆造大佛殿磬一口重一百斤上祝万夀成化庚寅仲冬等字又普同菴鑪一万厯四十三年造増田村有灵威观音菴三官庙寳峰菴等谨按灵威观音菴钟一明嘉靖四十一年造磬一正徳六年造三官庙碑二一明翰林院编修陈元晖撰万厯四十四年立一闫先格撰本朝康熙五十二年立寳峰菴碑一明吏部尚书南海梁储撰正徳十二年立増显应寺在阜成闗外香山乡黄村等谨按显应寺本朝康熙五十八年因保明寺旧基修建观音殿内恭悬圣祖御书额曰水心柏子聨曰片石孤云窥色相清池皓月照禅心老祖殿额曰林泉花雨聨曰月在上方诸品静心持半偈万缘空寺后阁额曰挂衲翻经寺门额曰勅建显应寺又天王殿亦有显应寺三字额皆圣祖御书老祖殿前恭立圣祖御制显应寺碑清汉书各一汉书詹事府左春坊左庶子兼翰林院侍读王图炳奉勅书观音殿右仆碑一明时重修皇姑寺记无撰人姓名左为勅谕蠲免粮税碑𢎞治十二年六月立増圣祖御制显应寺碑都成之西有佛舍一区剏自前明中叶虽歴加修葺而歳月寖久复燬于火旧规既替香界就荒非所以崇像教广禅悦也朕以古刹胜因宜规整饬爰发帑金鸠材董役经始于康熙五十年十二月落成于五十八年正月不庳不侈栋宇一新答士庶敬信之忱慰缁流皈依之愿用钖嘉名颜为显应葢以慧炬祥光无微不显慈云法力有感必通泽万品于真源耀十空于实智同圆妙果长稔福田云尔原宛平县西黄村有勅赐保明寺寺中尼吕氏陜人正统间驾出闗尼送驾苦谏不听及上还辕复辟念之乃建寺赐额人称为皇姑寺等谨按今显应寺左有屋数椽尚悬保明寺额内为女僧吕氏茔茔前有嘉靖四年勅赐碑载吕氏陜西西安府邠州道安里王夀村人碑后并刻有像原顺天保明寺是比丘尼焚修处寺建自吕姑正统间谏阻北征不听后复辟念之封为御妹建寺赐额藏天顺手勅三道有寺人司户人不易入朱彝尊谨按山东济南长清县之长城堡亦有皇姑菴览其遗碑具载吕姑谏阻裕陵北征本末碑称姑山东人与诸书所纪不同未详孰是増闗帝庙在显应寺西等谨按庙剏于康熙五十二年前供马王像后为闗帝殿殿门恭悬圣祖御书额曰忠义伏魔干隆十八年重修工部侍郎徳保撰记立石増黄村下庄迤西路北有福田寺等谨按福田寺已圮仅存碑二左碑明大学士叶向高撰天启四年立右碑惟列修建人姓名原万厯四年西竺南印土僧足克戬古尔东入中国初息天宁寺后过阜成门外二里沟见一松盘覆趺坐其下黙持陀罗尼咒匝月不食僧耳环手钵红罽衣苍紫面而髯鬈肖古逹摩相毕常侍奏之赐织金禅衣赐日斋万僧赐酥燃灯赐松地居焉赐寺名西域双林寺等谨按双林寺碑一明万厯四年工部右侍郎王槐撰今存佛殿三重前二重本寺僧衆居之后殿奉玛哈噶拉佛以处西域梵僧别辟门于寺左侧原万厯初大珰冯保营葬地造寺曰双林双林冯之别字也等谨按双林寺后殿三大士及绘壁诸变相一如帝京景物畧所云独中像旧称面金色今白色此为小异耳寺后明阳洞台榭朱樱今皆无存惟土阜隆起畧具山形而已塔仅存其半前后左右复有僧塔十余原兴教寺在双林寺东成化二十一年建以居大兴法王嘉勒斡凌戬者等谨按兴教寺旧址惟余仆碑二一镌成化间赐勅一列叙部札为正徳间刻石者原双林寺西二里有神虎桥桥四石虎万厯中一虎夜逸遂名三虎桥等谨按神虎桥三虎今尚存原至元七年二月筑昭应宫于高梁河等谨按昭应宫遗址在双林寺之西今长河又在其西北相距半里许元史称在高梁河者殆以其地势相近故约畧言之耳原大徳五年二月赐昭应宫地百顷原昭应宫在双林寺西元至元中建龟蛇兆焉正徳八年修蛇复驯出赤质黒章金文烂然大学士费宏碑文记之等谨按昭应宫久废费宏碑亦无存矣钦定日下旧闻考卷九十七卷九十七举正钦定日下旧闻考卷九十七举正文昌祠前铜骡原书骡误作驴与人海记所载异今改钦定日下旧闻考卷九十七举正钦定日下旧闻考卷九十八钦定四库全书钦定日下旧闻考卷九十八郊垧增元京城门西之北曰和义明改和义曰西直等谨按西直门之名始自明永乐中本朝因之门外修治石道西北至圆明园二十里每嵗圣驾自宫诣园凡跸路徃来因事摅懐悉昭垂于篇什兹谨载其始见之章至凡一事而屡垂藻翰则有御制诗全帙在例不具録增干隆十年御制西直门外诗良苗近陇复遐町一雨能回五谷青今日轻舆凭览处稍纾半夏刻靡宁晩田稻可冀丰还瞻望每每一解颜不为沽名勤望嵗乐忧此外更无闗增西直门外石道转北有演梵寺瑞像菴等谨按演梵寺钟一明万厯年间造瑞像菴有旧佛像原蓟东一十里有髙梁之水等谨按髙梁河为玉河下游玉泉山诸水注焉髙梁其旧名也自髙梁桥以上亦谓之长河详见苑囿门原湿水又东南髙梁之水注焉水出蓟城西北平地泉东注经燕王陵北又东迳蓟城北又东南流入湿水俗谚云髙梁无上原清泉无下尾葢以髙梁㣲涓浅薄裁足津通凭借㳙流方成川甽清泉至潞所在枝分更为㣲津散漫难寻故也原斛律羡转使持节都督幽平营东燕六州诸军事幽州刺史导髙梁水北合易京东㑹于潞因以灌田边储嵗积转漕用省公私获利焉原大城东门内道左有魏征北将军建成乡景候刘靖碑晋司隶校尉王宻表靖功加于民宜在祀典以元康四年九月二十日刋石建碑碑云魏使持节都督河北道诸军事征北将军建成乡候沛国刘靖字文恭登梁山以观源流相㶟水以度形势嘉武安之通渠羡秦民之殷富乃使帐下丁鸿督军士千人以嘉平二年立遏于水导髙梁河造戾陵遏开车箱渠其遏表云髙梁河水者出自并州潞河之别源也长㟁峻固直截中流积石笼以为主遏髙一丈东西长三十丈南北广七十余歩依北岸立水门门广四丈立水遏长十丈山水暴发则乗遏东下平流守常则自门北入灌田嵗二千顷凡所封地百余万畆至景元三年辛酉诏书以民食转广陆费不赡遣谒者樊晨更制水门限田千顷刻地四千三百一十六顷出给郡县改定田五千九百三十顷水流乗车箱渠自蓟西北迳昌平东尽渔阳潞县凡所润含四五百里所灌田万有余顷髙下孔齐原隰底平疏之斯溉决之斯散导渠口以为涛门洒滮池以为甘泽施加于当时敷被于后世晋元康四年君少子骁骑将军平乡候宏受命使持节监幽州诸军事领䕶乌丸校尉宁朔将军遏立积三十六载至五年夏六月洪水暴出毁损四分之三剰北岸七十余丈上渠车箱所出漫溢追惟前立遏之勲亲临山川指授规略命司马闗内候逢恽内外将士二千人起长㟁立石渠修主遏治水门门广四丈立水遏五尺兴复载利通塞之宜凖遵旧制凡用功四万有余焉诸部王候不召而自至襁负而趋事者葢数千人诗载经始勿亟易称民忘其劳斯之谓乎于是二府文武之士感秦国思郑渠之绩魏人置豹祀之义乃遐慕仁政追述成功元康五年十月十一日刋石立表以记勲烈并记遏制度永为后式焉等谨按晋书刘宏传云宏字季和沛国相人父靖镇北将军宏有干略政事之才以旧恩起家太子门大夫略迁率更令张华甚重之由是为宁朔将军假节监幽州诸军事领乌丸校尉甚有威惠为幽朔所称以勲徳兼荗封宣城公云云葢即元康四年建遏之人也史但言其于幽朔有威惠而不详其蹟其父靖又于史无传观水经注所载可以补史乗之阙至元康为晋惠帝纪年元嘉为五代宋文帝纪年中间相距一百三十余载水经刋本讹康作嘉今谨改正其他讹脱之处依旧本增改者凡十有四字至靖父子所建之遏及碑皆不可考矣原髙梁闸在西直门外迤北一里至元二十九年建名西城闸原承安三年命勿毁髙梁河牐从民灌溉原齐园在西直门稍右园尽则髙梁桥矣园中海棠甚多西凿一曲磵引桥下水灌之上作板桥亭边有丛竹等谨按髙梁河侧之齐园今无考原髙梁河离西直门仅半里桥跨河上兹水源发西山滙为西河东为小渠由此入大内称御河水急而清鱼之沉水底者鳞鬛皆见桥北精蓝碁置嵗四月八日为浴佛会四方来观肩摩毂击浃旬乃已等谨按今髙梁桥南北牌坊各一南之南面曰长源北面曰永泽北之北面曰资安南面曰广润度桥为倚虹堂由此溯长河为乐善园皆详苑囿门増髙梁桥在西直门西半里跨髙梁河原过髙梁桥杨栁夹道带以清流洞见沙石佛舍傍水结搆精宻朱户粉垣隐见林中者不可悉数原水从玉泉来三十里至桥下夹岸髙栁丝垂到水緑树绀宇酒旗亭台广畆小池䕃爽交匝嵗清明日都人踏青舆者骑者步者游人以万计浴佛日重午游亦如之原至元七年建大䕶国仁王寺于髙梁河十一年三月寺成十六年八月置大䕶国仁王寺总管府二十二年正月发诸卫军六千八百人给䕶国寺修造等谨按䕶国仁王寺今无考原大徳五年正月奉安昭睿顺圣皇后御容于䕶国仁王寺原至治三年十一月勅㑹福院奉北安王诺摩罕像于髙梁河寺原水从髙梁桥而西傍有极乐真觉诸寺临之前广源闸节之上麦庄桥越之过桥为湖界以长隄湖在隄南稻田豆塲在隄北曰西隄者城西隄也隄行八九里龙王庙庙之傍黑龙潭又行一里堤尽右有村上青龙桥即玉泉山下也等谨按真觉寺详载苑囿门乐善园卷内兹不具録原极乐寺门外有二栁髙拂天长条踠地可扫马蹄寺中有松亦佳等谨按极乐寺今尚存碑二明嘉靖门立一为大学士袁郡严嵩撰一无撰人姓名原极乐寺去髙梁桥三里马行浓緑中若张葢殿前有松数株松身鲜翠嫩黄斑剥若大鱼鳞可七八围原寺临水有垂杨婀娜甚殿前四松遮䕃不见一人寺左国花堂花已凋残惟存故畦耳堂左有三层台望西山惜树封之原寺成化中建中有牡丹园春日游屐恒满园有髙楼万厯壬辰进士旷鸣鸾欲登之寺僧辞以乆扄不便开旷不听甫登楼火发旷与楼俱烬原万厯己未夏予与崑山顾钖畴九畴华亭董象恒臣棐过极乐寺栁隂结轨命酒赋诗予诗有连空碧草皆游幕到处垂杨作酒筹之句九畴极为赏撃诗不足传俊游则不易得也增极乐寺在髙梁桥西三里至元时建等谨按极乐寺元至元间建春明梦余録谓成化中建当是重修増髙梁桥堤北数十里大抵皆别业僧寺低昻踈簇緑树渐逺间以水田界如云脚下空距桥可三里为极乐寺址寺天启初年犹未毁也门外古栁殿前古松寺左国花堂牡丹西山入座涧水入厨神庙四十年间士大夫多暇数游寺轮蹄无虚日袁中郎黄思立云小似钱唐西湖然増极乐寺西有灵通观云林寺等谨按灵通观碑一明大学士叶向髙撰天启三年立云林寺后僧塔一上有石刻云临济正宗三十四世开山建云林堂上云下浪本和尚塔弟子实证立等谨按明叶向髙记中所称旧碑今已无存原白石闸西至青龙闸二十里至元二十九年建等谨按白石闸之桥今尚存又有小白石桥在白石桥稍西原镇国寺在白石桥等谨按白石桥之镇国寺今废原致和元年三月命僧千人修佛事于镇国寺原驸马都尉万公白石庄在白石桥稍北台榭数重古木多合抱竹色葱蒨盛夏不知有暑附郭园亭当为第一等谨按白石庄今废原万驸马白石庄有爽阁郁冈轩翳月池原延夀菴在白石桥西二里殿宇精严其后髙楼九楹左右翼楼各五楹一启西忩嘉木纎萝纷敷翳荟西山隠映若以翠屏围之等谨按白石桥之延夀菴今废原大佛寺在西直门北三里寺后有髙阜积土甃石为之广袤几二里山上有真武祠踏青士女正月必先至其地等谨按大佛寺即大慧寺今存殿两重本朝干隆二十二年重修前殿恭悬御书额曰慧灯常朗联曰妙示真如空色相浄开正觉摄声闻后殿供笵铜佛像恭悬御书额曰灵峰慈䕃联曰潮音普觉声闻界水观中涵智慧珠原明正徳癸酉司礼监太监张雄建寺于宛平县香山乡畏吾村赐额曰大慧并护勅勒于碑寺有大悲殿重檐架之中笵铜为佛像髙五丈土人遂唿为大佛寺嘉靖中太监麦某提督东厰于其左増盖佑圣观于是合寺观计之殿宇凡一百八十三楹拓地田百二十一畆盖是时世宗方信道士而厌缁流内官惟恐寺刹之毁故建道观于其旁而寺后之山又有真武祠借此以存寺也寺之始建大学士茶陵李东阳为碑工部尚书汤隂李鐩书之新宁伯谭祐篆额其増置佑圣观也大学士余姚李本撰文礼部尚书髙安呉山书之成国公朱希忠篆额其后万厯壬辰重修则太子太保礼部尚书太仓王钖爵撰记等谨按成徳渌水亭杂识所载寺傍之佑圣观今已废李东阳李本王钖爵三碑并无存者寺后之山及真武祠亦乆废原李东阳墓在城西畏吾村等谨按李东阳墓今无考増白石桥西有朝真观等谨按朝真观有明碑三成化年间碑二皆都察院左都御史温阳李賔撰万厯四十三年碑一刑部云南清吏司主事王文迈撰又本朝康熈三十三年重修碑一太常寺少卿励杜讷撰原出真觉寺循河五里玉虹偃卧界以朱栏为广源闸俗称豆腐闸即此闸引西河水东注深不盈尺宸游则陼水满河可行龙舟縁溪杂植槐栁合抱交柯云覆溪上为龙舟驻处毎通惠河水涸粮运不前则遣官于此祭祷请水焉等谨按广源闸座本朝以来频加修葺恭值圣驾经行于此地易舟始达绣漪桥至清漪园详见苑囿门原广源闸在西直门西七里至元二十六年建原英庙文宗两朝御舟藏广源闸上别港増干隆三十六年御制过广源闸换舟遂入昆明湖沿縁即景杂咏广源设闸界长堤河水遂分髙与低过闸陆行才数武换舟因复溯东西万夀寺无二里遥墻头髙见绣旛飘维新梵宇非崇佛都为今冬庆典昭朱衣僧跪寺门前不挂紫衣不透禅蓦直进舟弗返顾箇维调御証因縁夹岸香翻禾黍风无论髙下緑芃芃所希此后雨旸若未敢秋前説兆丰水㾗涨落尺犹余蒲苇根还泥带淤北运河消隄岸固闗心庆未害菑畬麦庄迤逦接长春平水无劳更易䑳西岸营房初建置无非惠衆俾安身东岸墻临圣化寺其中林木颇清幽晨凉图趂归御苑更弗门前命系舟轧轧鸣榔过绣漪昆明百顷緑波披舟行十里诗八首却未曾消四刻时等谨按圣化寺绣漪桥应载苑囿门恭读御制诗此八章乃由广源闸易舟即景之作今仍以始事为重谨载入广源闸条増朝真观西有延庆寺等谨按延庆寺凡明碑三正徳年间勅论碑二崇祯癸未年重修碑一翰林院侍讲清苑孙从庆撰原郑公庄在万夀寺左度桥而南有亭在平畴亭外俱稲田縁堤莲芡盖郑戚畹园也等谨按郑公庄今无考钦定日下旧闻考卷九十八卷九十八举正钦定日下旧闻考卷九十八举正征北将军原书讹作征南建成讹作建城元康讹作元嘉王宻表下脱靖字㶟水讹作且脱水字羡讹作美丁鸿督军士讹作督丁鸿军士潞河之别源也讹作黄河之别潢暴发讹作暴戻润含讹作润合孔齐讹作孔济修主讹作修立今俱改钦定日下旧闻考卷九十八举正钦定日下旧闻考卷九十九钦定四库全书钦定日下旧闻考卷九十九郊垧原昌运宫太监张永建等谨按昌运宫在广源闸桥之南干隆三十四年奉勅重修门内为元天圣境有钟鼔楼功曹殿中为元天玉虚寳殿㳟悬御书额曰坎德尊严联曰气合沖虚尊水府灵昭赫奕肃星纲后为神霄延寿寳殿额曰元虚至德联曰真宰无言神鼔盪元机莫赞妙生成最后为玉霄上穹寳殿联曰绛阙云扶开詄荡紫垣河绕引灵长皆御书恭立御制诗碑二右国书左汉书在玉霄上穹寳殿前明碑亭二一勅谕碑一吏部尚书长沙李东阳撰皆正德六年立在钟鼔楼后补由三虎桥西行里许为天禧昌运宫初名混元灵应宫正德六年司礼监太监张永请于朝勅建至万厯四十四年重修增置垣墉二百余丈门庑百余间督修者太监林潮也工竣更今名殿宇凡七重松栝二十三株栢二十株大皆合围夹以杂树上枝干霄下隂蔽地有二碑筑亭覆之一为勅建碑一为大学士李东阳撰文杨廷和书英国公张懋篆额俱正德七年立又一碑万厯中立副使刘效祖撰文宫之后则张永墓在焉增干隆三十四年御制昌运宫诗玉泉发脉注长河佛宇仙宫夹岸多阅嵗欝攸致不戒一时重鼎庆斯那高居上帝朝绛节愿钖康年绥寳禾碑抚前朝珰肆横谬称昌运运如何补兴胜庵土人目为松林今松无复存者万厯中所建也后有藏经阁可眺西山东北有果园园中有亭曰衆芳亭北砌石为流觞曲水其东有阁曰明逺春月桃杏杂发登阁望之不异锦城花海也等谨按兴胜庵今尚存在昌运宫西半里许地名松林庄见碑文中查嗣琏人海记谓土人称庵为松林误也庵内明碑二皆万厯四十五年立果园及明逺阁今皆废增万寿寺稍西为三笑庵过此为麦庄桥等谨按三笑庵相传为明代旧刹本朝重加修葺麦庄桥恭立御制文碑亭碑隂恭镌御制诗增御制麦庄桥记水之有伏脉者其流必长亦如人之有藴借者其德业必广济水三伏三见黄河亦三伏三见此其大者矣如京师之玉泉汇而为西湖引而为通惠由是逹直沽而放渤海人但知其源出玉泉山如志所云巨穴歕沸随地皆泉而已而不知其会西山诸泉之伏流蓄极湓涌至是始见故其源不竭而流愈长元史所载通惠河引白浮瓮山诸泉者今不可考以今运河论之东雉西勾如俗所称万泉庄其地者其水皆不可资所资者惟玉泉一流耳盖西山碧云香山诸寺皆有名泉其源甚壮以数十计然惟曲注于招提精蓝之内一出山则伏流而不见矣玉泉地就夷旷乃腾迸而出潴为一湖康熙年间依金章宗之旧地建园于山之阳名曰静明园之西乳窦淙淙如趵突者为玉泉总脉其余氿然而泛滥于湖者不可胜数诗人比之垂虹之瀑及所云疏龙首而出之者皆妄也东流而为西湖则以居京师之西又明时有西湖景之称乃假借夫余杭而倡说于珰䜿耳折而南经长春麦庄二桥夹岸梵宇颇丽其大者为广仁昌运万寿万寿之左即为广源闸于是水有高下之分矣自闸东南行经白石高梁二桥遂至城之西北隅分为二一由西直门外绕而南东又东北以㑹于大通桥一由德胜门外绕而东南又东行以会于大通桥其自德胜门西分流以入太平桥者为积水潭为太液池分合有数道并环绕紫禁由东南御河桥穿内城以出以会西来之水自大通桥以下至通州为闸五为桥三夫东南转漕国家之大计也使由通而车载背负以逹于都门将不胜其劳则玉泉之利岂非天地钟灵神京发皇之祯符哉青龙闸非盛涨不启奉宸苑司其事盖如尾闾之洩云尔麦庄桥为城外适中之地特为之记而勒碑于是増干隆十三年御制麦庄桥诗新涨平堤好进舟霁空风物报高秋闻钟背指万寿寺摇橹溯洄西海流送爽一天云似缕娱情两岸稼如油石桥郭外经过屡试问常年得似不増都城西有蓝靛厰万厯间始建西顶碧霞元君庙等谨按长河麦庄桥之西为长春桥度桥为广仁宫供碧霞元君旧名䕶国洪慈宫俗称西顶康熙五十一年改今名正殿恭悬圣祖仁皇帝御书额曰金阙宣慈皇上御书额曰坤元广毓联曰蕃滋遍钖寰区福长养宏敷雨露恩殿前恭立圣祖御制文碑宫门坊楔内额曰泰岳同瞻外额曰坤贞普育左右坊楔各一左坊内额曰安贞福地外额曰𢎞育仙都右坊内额曰资元真境外额曰怀保春台皆圣祖御书又殿内本朝碑一钦赐监生内官学教习徐珽撰明碑二一勅谕碑一䕶国洪慈宫碑大学士朱延禧撰增圣祖御制重修西顶广仁宫碑天地之大德曰生在四时为春在四德为仁易文言曰元者善之长也君子体仁足以长人自古帝王茂对育物四海之大万民之衆以及昆虫草木之㣲各遂其生者无非体天地好生之德以流泽于无穷也易繋辞又言干大生坤广生则是生物之功天始之而地更广之盖坤者母道也母道主慈其于生物为尤近焉京城西直门外有西顶旧建碧霞元君宫地近西山之麓直今西苑之西南所谓万泉庄者固郊畿一胜境也元君初号天妃宋宣和间始着灵异厥后御灾捍患竒蹟屡彰下迄元明代加封号成𢎞而后祠观尤盛郛郭之间五顶环列西顶其一也嵗时既久陈迹都荒碑碣犹存榱桷弗整其谓妥神何嵗在戊子发内帑命有司鸠工重葺之閲一载而落成栋宇穹然垣庑翼然殿寝秩然丹艧灿然瞻拜其下者䖍肃有加焉朕于万几之暇亦徃展礼仰祝圣母之釐俯介生民之祉以祈纯嘏以巩皇图颜其额曰广仁宫羣臣请立石以纪之朕思仁之为道大矣扩之可放六合约之止在一心先儒论仁谓心如谷种其生之性即为仁故物物而有仁则生生而不已天地之于人物父母之于子皆是道也朕君临天下日以养育羣生为念俾稚者得以长壮者得以乐老者得以安期于生齿殷繁兵刑寝息民无夭札物无疵疠总以一仁推之而有余今独于兹庙曰广仁者盖以元君之为神有母道焉母道莫大于坤今之庙宫适位坤维元君其佐坤之厚德以广其仁使首善之区同臻寿域寰宇之内永託慈庥斯神贶与日星共着而禋祀与金石常新矣増广仁宫迤西有镶蓝旗䕶军营房及火器营等谨按镶蓝旗䕶军营房及火器营详见官署门増广仁宫东有闗圣庙等谨按闗圣庙干隆二十一年奉勅重修庙内明碑二一大理寺卿洪声逺撰一无撰人姓名皆万厯十八年九月立碑称是年二月靛园厰公役王从智有神灵附体言神今在东八天可告知人间其事颇渉诞不具録增圣化寺西北为巴沟村有延寿庵等谨按圣化寺建自康熙年间近寺为北所为含淳堂皆详见苑囿门巴沟村有巴沟桥皇上命立碑以志之巴沟桥东南与万泉庄接壤其水自南而北滙入畅春园园即丹稜沜为明武清侯李铭诚清华园恭绎御制万泉庄记釐定水道所经至精至确足正朱彛尊孙承泽诸家之谬全文谨载入苑囿门泉宗庙卷后巴沟村之延寿庵相传为明代旧刹本朝重加修葺増三教庵在万泉庄等谨按万泉庄泉源随地涌现干隆三十二年皇上始于其地建泉宗庙庙内之泉钖嘉名者凡二十有八谨载入苑囿门其庙外之泉若大沙泉小沙泉亦皆立碣以志之自是水之由万泉庄注巴沟由巴沟入畅春园者其源流始大着至王嘉谟蓟邱集蒋葵长安客话诸书所载有东雉村西勾桥皆附近丹稜沜之地伏读御制万泉庄记指示巴沟桥之南平地淙淙出乳穴者不可胜数与诸书所载东雉西勾水入地中者相合睿鉴周详访古者咸识所依据矣三教庵明碑一翰林院编修朱天麟撰崇祯十五年孟夏开山住持镇丛立増循高梁桥石道行西有五圣庵北有佑国元圣庙天仙庙等谨按五圣庵本朝康熙四十二年重修有府尹钱晋钖碑僧同和碑元圣庙有明嘉靖间鑪天仙庙前殿有康熙八年尚书龚鼎孳碑明万厯癸巳布政使左参政董文寀碑后殿有万厯间尚书余继登撰天仙圣母感应碑原广通寺在廵河厰北崇基若一冈阜累级而升寺门前缭以短垣寺四角有高楼可以眺望亦春游一胜地等谨按广通寺门额圣祖御书又御书正殿额二一曰息心净行一曰慈灯普照正殿外檐恭悬世宗御书额曰福佑升恒殿前恭立御制文碑皇上御制广通寺诗并恭録于后廵河厰详见下条原广通寺元之法王寺也内有二碑皆嘉靖中大学士华亭徐阶所撰余姚李本书成国公朱希忠篆额碑称寺系至元间本刹住持贵吉祥建至明更额广通内官监太监田用御马监太监梁经修之燕都游览志谓崇基若冈阜累级而升今去周行止二三尺耳増世宗御制广通禅寺碑文距都城西闗一里有桥跨玉泉之东流桥西北平原垲爽旧有法王寺后改名广通圣祖仁皇帝曽命兴工修治御书门榜仍其名复赐殿榜二曰息心净行曰慈灯普照宸翰辉煌光照梵宇雍正十一年八月特发帑金重为修葺越一月而竣事焉寺隣近城门当辇道往来者络绎其下故宜宣讲教乘开导愚䝉使知生佛之不二身心之本幻而悉入如如法门莫不优㳺于广大无碍圆通之境利益宁可限量欤夫衆生本无迷与不迷之分䝉与不䝉之异由于妙明真性一念妄起而不自觉遂妄逐诸有沦没不返遂成生佛之岐而生佛之原实无岐也先圣由是悯之而立言设教巧譬曲喻积至三藏十二部无非欲使背觉合尘者皆背尘合觉而已然人同此心心同此体本自清净本自具足迷教之所不渉净染之所不干尘沙世界无有少间上下古今无有不贯虽三藏十二部之文无一字离终无一字着也教不云乎四十九年说法未曾有一字故虽讲演而本无讲演修証而本无修証惟能因讲演而识无讲演起修証而逹无修証妙契真心圆修万行则欣厌之情灭尘縁之妄空一心即法界而自他之境胥忘法界即一心而能所之见悉冺融般若智而无碍证菩提果以何难何不可共臻广大神通之域普绩慧灯于无尽也欤增干隆七年御制过广通寺诗门隐松篁天雨华驱车偶过梵王家山僧想是萧闲甚古鼎敲烟自煮茶闲抛贝叶覔云门试问迦文㫖若存会得经禅都是幻风旛公案不湏言原廵河厰在高梁桥稍西门外临流内环以渚水东西两轩东可待月西则诸山浓黛涵浴水光中都人多于此游览等谨按廵河厰今为观音庵庵旧名海潮庵为廵河厰遗址见明潘润民海潮庵记増广通寺西为慈献寺慈献寺西为寿安寺等谨按慈献寺相传为明代旧刹本朝干隆年间重修后殿恭悬皇上御书额曰法云慈荫寿安寺旧为万寿隆昌寺后改今名正殿恭悬圣祖御书额曰功施草树皇上御书额曰寿者身联曰禅灯光映长明月祗树花开不老枝増马家口有龙翔寺寺西有青塔禅院等谨按龙翔寺相传系明刹钟一有传临济正宗磬山下第六世孙住龙翔寺实诚等字康熙五十三年造青塔禅院亦旧刹本朝重加修葺正殿恭悬世宗御书联曰三春陌上霑时雨四野田间㸔庆成禅堂恭悬圣祖御书联曰城隅緑水明秋月海外青山隔暮云正殿后三塔并峙旁二塔为普同塔中为大憬禅师塔僧湛祐撰铭增曾家庄有觉生寺等谨按觉生寺雍正十一年勑建殿内恭悬世宗御书额曰慧照澄心皇上御书额曰妙明正觉钟楼额曰华严觉海禅堂额曰般若真诠皆皇上御书殿前恭立世宗御制文碑碑阴恭勒干隆二十九年皇上御制诗寺内大钟明永乐间铸万厯间从汉经厰移置万寿寺干隆八年皇上命移置兹寺内钟楼前恭立御制大钟歌碑并恭载于后增世宗御制觉生寺碑文朕惟生佛皆是空名迷觉无非幻法如来不云乎但以假名字引导于衆生故三乘六度菩提湼槃诸说悉为方便接引之法辟诸云兴太清沤生大海虽空海所不拒实空海所不受也清净之性亦复如是而人方执身口意为实为贪恚痴是着如清明眼受诸䝉翳妄有所见是以如来以名字言教之药药之但使翳消更无别法便能了然于无住之性湛尔无为之法萧然非有非空不离不即尚无少法可得乌容有可执之相哉故从无住以生心心心无住以无为而差别法法无为则空而不空不空而空幻而不幻不幻而幻生佛亦然如是觉者名为正觉不如是者不名为觉京师西直门外曽家庄有圆址爽垲长林佳茂此地右隔城市之嚣左绕山川之胜宜为寂静清修之地用是肇建梵宇经始于雍正十一年正月告成于十二年冬爰赐名觉生寺俾禅者主之参徒萃止振其大觉之道逹夫正觉之㫖转根本觉轮示无生觉相皆得返迷为悟易若反掌即俗成眞速于弹指使慧日恒眀真风长扇则此珠林香界讵非尘海之觉津欤虽然实无觉者亦无觉之者以无觉之觉觉不生之生斯朕之所谓觉生也欤日讲起居注官翰林院编修张若霭奉勑敬书增干隆十二年御制觉生寺诗禅闗郭外清小憇喜秋晴树影疑翻贝钟声偶发鲸尘心何处着画意逐方呈一叩三乘演诚哉善觉生增干隆二十九年皇上御制觉生寺诗侵晨奠静安返跸礼栴檀结习镇如此觉生良已难聊因甘雨足稍为怅怀寛调御无忧喜金刚四句观等谨按觉生寺御制诗始见于干隆十二年又二十九年御制诗恭刋于世宗御制文碑后今并敬谨编入并恭载御制大钟诗歌各一章于后余不备録增干隆八年御制觉生寺大钟诗雷纹隐篆虫半字藴洪铜善吼周三界声闻具六通横枌为撞杵夏屋是乘风待扣何须扣当前悟色空增干隆十一年御制觉生寺大钟歌用沈德潜韵鼌谋弗善野战龙金川门开烈燄红都城百尺燕飞入齐黄羣榜为奸凶成王安在乃定案夹辅公旦焉可同𤓰蔓连抄何惨毒龙江左右京观封谨严难逃南史笔懴悔讵頼佛氏钟道衍俨被荣将命犍椎冶尽丹阳铜穹窿重过万石簴印泥精镂禅机锋夏屋十寻虞不举鲸鱼盈方丈堪舂山灵水族无不具魑魅魍魉怪哉虫欲借撞杵㪚喷气安知天道怜孤忠榆木川邉想遗恨凫氏徒添公案重忆昔遨逰西海子水天上下玻璃空一川可通万寿寺夤縁偶挹曹溪宗乔松偃葢假山古杰阁巍巍独据中洪钟在悬洵伟观连吟更喜昆弟从苍黝其色蟠其纽中宏外耸何隆隆华严字蹟传沈度半满全揭开羣䝉觉生鹿苑皇考创材饰内帑羣鸠工谓是善吼周沙界乃从旧寺移乘风太清十里渺乎小日日演梵闻离宫抎考已廓苾刍眼摩挲更畅骚人胸不离一歩钟如是东西分别心犹蓬我惜德潜老始逹其诗亦复伦考功成编着作呈乙览不闻肯作荪佯聋独爱长歌践其韵非侈藻采争雌雄载赓酬倡古弗废诗话千载留芳踪圣经佛㫖䆒异路将以何道训成童于论于乐备法物安可以此归辟雝安可以此归辟雝不如任彼出林大且逢増曾家庄路北有闗帝庙等谨按曾家庄闗帝庙钟一有供入勑赐通惠寺同结良因开山第一代住持本智等字明嘉靖年间造殆后人移置兹庙者増小泥洼有九华庵养老堂皇庄有药王庙石道东北闗帝庙二石道西南闗帝庙一等谨按九华庵鐡炉一明正德九年造后为养老堂乃募縁养老疾者皇庄距南海淀二里许葢沿明代俗称也药王庙系旧址本朝干隆三十七年重修石道东北旧有隆福菴今门内奉闗帝像磬一有海甸皇庄隆福菴住持寳华山比丘通伦诚献等字后殿钟一有锦衣千户高普名室赵氏妙得正德十三年造等字其旁旧有茶棚今亦奉闗帝土人称䨇关帝庙石道西南庙内有已㫁石额刻关帝庙三字旁字云辛巳六月吉日立年号已漫灭钟一有锦衣卫指挥张明信官张鸾等字正德七年造罏一万厯三十四年造磬一有西直门外皇庄关帝庙邱世明造等字増南海淀有永通寺清梵寺天仙庙真武庙白衣观音菴三圣菴等谨按永通寺明碑二一勑赐永通寺名额碑一重修碑大学士徐阶撰俱明嘉靖年间立清梵寺前殿恭悬圣祖御书清𣑽寺三字额大悲坛恭悬世宗御书额曰慈天广祐干隆二年皇上颁赐藏经全部天仙庙明碑一翰林院编修济南沈渊撰隆庆六年立真武庙旧为三官庙本朝重加修葺白衣观音菴一明万厯甲寅年造本朝重修碑一康熙六十一年立三圣菴罏一有正德五年勑赐灵佑宫供奉等字殆后人移置兹寺者本朝重修碑一雍正十一年立増南海淀之东有正蓝旗护军营房等谨按正蓝旗护军营房制度详见官署门増南海淀之东二里许有保福寺东栁村有长寿寺观音菴等谨按保福寺鐡钟一明万厯三十九年造寺后塔一石刻云钦依内经厰提督僧録司左善世兼大兴隆寺仍兼大圣寿寺开山鼐公禅师灵塔又谕祭僧文鼐碑一正徳十一年立长寿寺鐡磬一有勑赐瑞光寺供奉等字殆后人移置兹寺者观音菴鐡钟一有观音庵住持宁惠惠善嘉靖三十九年造等字増陈府村有内务府包衣三旗营房等谨按内务府包衣三旗营房详见官署门増陈府村有紫竹林碧霞宫太平菴等谨按紫竹林碧霞宫皆羽士居之碧霞宫鐡磬一有嗣教弟子郭庆元万厯二十八年造等字太平菴相传系旧刹本朝重加修葺増度红桥而北为圆明园宫门前有湖曰前湖干隆二十八年濬湖西岸恭立御制前湖诗碑湖中置隄自北而南治石道东岸亦有石道等谨按南海淀迤北是为畅春园考王嘉谟蓟邱集蒋葵长安客话诸书所称北海淀丹稜沜实当其地畅春园迤北旧有前华家屯后华家屯世宗宪皇帝潜邸时圣祖赐园于后华家屯赐额曰圆明园后遂为驻临视事之所皇上御极以来绍庭继志因而弗改规制之详谨具载苑囿门兹卷惟敬识宫垣以外凡湖河桥闸旗营官舍之属周环布列者并依现在方位制度标举大凡以昭盛时之轨躅焉又按红桥河水从畅春园西北门五空闸流出垣外在圆明园宫门之南迤逦东注稍折而北流经长春园大东门外石桥合御园诸水趋清河会沙河以入白河増圆明园红桥河侧有总管八旗及三旗护军印房等谨按总管八旗及三旗护军印房制度详见官署门増圆明园宫门左有慧福寺善縁菴宫门右有泰山圣母庙等谨按慧福寺旧名清芳菴雍正年间世宗宪皇帝赐额曰慧福寺土人亦称关帝庙以寺内供关帝像也善縁菴相传系旧刹本朝重加修葺泰山圣母庙俗称娘娘庙康熙年间建増华家屯有前大树菴后大树菴观音菴等谨按前大树菴相传古桞一株今无存后大树菴圣祖御书额曰勅建大树菴观音菴在大树菴东系本朝建立増圆明园西北门外萧家河桥西有延福禅林地藏菴等谨按萧家河旧有桥闸今仍其制其水由青龙桥来东北流绕圆明园后约三里许至卓房村合红桥河水并御园内外诸河水又三里许入清河以归白河焉延福禅林门内供关帝殿内供泰山圣母相传系旧刹本朝重加修葺地藏菴鐡钟一明𢎞治十七年造増萧家河北有正黄旗护军营房树村西有镶黄旗护军营房东有正白旗护军营房等谨按正黄旗及镶黄旗正白旗护军营房制度详见官署门増树村有五圣菴观音寺等谨按五圣菴正殿供泰山圣母鐡磬一有徐沔合家眷等诚造地藏菩萨殿内供奉万厯二十八年住持僧如礼等字今殿内并无地藏像或系他处移置兹菴者其西为五圣殿鐡磬一有明直隷眞定府冀州邢任枣强县邢亮等字观音寺前殿院内鐡钟一有天启六年住持比丘僧道深造等字増长春园东北有镶白旗护军大营房其东有镶白旗护军小营房等谨按镶白旗护军大营房及镶白旗护军小营房制度详见官署门増长春园大东门外大石桥有关帝庙西北里许地名二河闸亦有关帝庙大北门外前营有三圣菴等谨按大石桥及二河闸关帝庙二并三圣菴皆系本朝建立又按大石桥之北有新开水田畦畛弥望详见苑囿门钦定日下旧闻考卷九十九钦定日下旧闻考卷一百钦定四库全书钦定日下旧闻考卷一百郊垧增安河桥西北有正红旗䕶军营房等谨按正红旗营房制度详见官署门增安河桥有三官庙三圣庵等谨按三官庙碑一本朝干隆二十九年住持僧承静立其畧云左遶长河右列金山干隆丁卯鸠工于今甲申凡十有七年而告成焉三圣庵干隆元年造增安河桥南有丰益仓等谨按丰益仓制度详见官署门增达官村有泰山圣母庙观音庵等谨按达官村泰山圣母庙铁炉二皆明天启四年造观音庵俗称将军庙以殿内观音大士像左右有石像二刻为将军侍立之形也石像未详所始殿前碑一无撰人姓名本朝干隆五年立增达官村西南里许为大有庄庄前为御道道北有观音庵闗帝庙等谨按大有庄观音庵铁罏一明嘉靖四十年造铁磬一万厯十九年造闗帝庙铁钟一成化二年造原瓮山距南麓数百武为耶律楚材墓西湖正当其前袁廷玉诗玉泉东畔瓮山阳水抱孤村地脉长盖咏此也今墓前石像犹存等谨按瓮山自本朝干隆十六年始命名万夀山在清漪园内详见苑囿门耶律楚材墓干隆十五年奉命特加培䕶覆以屋三楹并命于墓前建立祠宇伏读御制诗并序褒贤劝忠用光幽壤今恭载卷内原瓮山下数十武元耶律楚材墓墓前祠废石像尚存表碣羊虎零落一翁仲立未仆天启七年夏夜有萤千百集翁仲首土人望见夜譁曰石人眼光也质明共踣而碎之原耶律丞相墓在瓮山下前有石像须分三缭其长过膝原耶律楚材大有造于中国功徳塞天地元世祖眷之亦异他将相其夀域想必属当时恩赐者近日一友人治别业于京城外西山忽发一塜开榇得大头颅加常人几倍不知为何人𦵏地予闻之谏止之曰此无论何代殆必异人盍早纳其匶闭之未几掘得碣石则楚材墓也虽稍为葺治圹中他物散去多矣耶律生前举动已是慈氏后身又安问遗骸之完缺但功济一世而七尺之不保报应之説似不足信友人本吴籍髫年登北畿贤书慧而有心计顿成富家后甫强仕即世竟无后补瓮山下东南数十步旧有耶律丞相祠崇祯中尚存公及夫人二石像端坐陌头少前二翁仲其一首毁相传居人夜见有光疑有怪而凿也后一髙阜则公墓迨今三十年㫁陇已平问之土人鲜有知公墓者墓西半里圎静寺僧犹能言其处増干隆十五年御制题耶律楚材墓墓在瓮山好山园之东昔年营园时以其逼近园门故培土为山其上以藏之闻其为楚材之墓久矣使閲时而湮灭无传岂所以褒贤劝忠之道哉因命所司仍其封域之制并为之建祠三间使有奠馈申酌之地并命汪由敦为碑记而题之诗如左曜质潜灵总幻观所嘉忠赤一心殚无和幸免称㝠漠有墓还同封比干窀穸即仍非改卜堂基未没为重完摛文表徳辉贞石臣则千秋定不刋等谨按今耶律楚材墓所有尚书汪由敦记文未经刋刻故不具録朱彛尊原按耶律文正王题和林新居壁诗有旧隠西山五畆宫之句其子所制墨亦以玉泉为名今瓮山遗墓或即其所居井椁未可定也原瓮山北五里为青龙桥元时白浮堰之上㳺也其西通金山口其北斜界百望山等谨按青龙桥闸之制今仍其旧桥东半里许设城闗恭勒御书石额东面曰山馆环闉西面曰湖桥列市御书青龙桥晓行诗恭载卷内金山口百望山皆详见于后又按香山碧云玉泉诸水东流至万夀山之西已分为二其正流则东滙于昆明湖南入长河由髙梁桥东南分流入徳胜门西水闗环绕大内出玉河桥达东水闗南合大通河此昆明河迤南之水道也其旁流之北归青龙桥者则经圎明园后合御园诸水东北注清河以入白河此青龙桥迤北之水道也于因势利导之宜悉恊矣原七里泊在碾庄源自昌平州东南流至宛平县合髙梁河青龙桥跨其上等谨按七里泊碾庄系旧地名今土人惟通称曰青龙桥耳至青龙桥在万夀山后西北隅水势经东北流不由东南明统志云与髙梁河合乃不谙地形之説详见前条原青龙闸在都城西北三十里增干隆七年御制青龙桥晓行诗屏山积翠水澄潭飒㳫衣襟爽气含夹岸垂杨㸔緑褪映波晚蓼正红酣风来谷口溪鸣瑟雨过河源天蔚蓝十里稻畦秋草熟分明画里小江南猎猎金飔盪綵斿迎凉辇上露华流横桥雁齿回朱舫逺浦兰苕起白鸥禾黍香中千顷翠梧桐风里十分秋凭舆喜动丰年咏却忆三春午夜忧等谨按青龙桥御制诗恭载首见之篇余不备録原元天厯二年五月以储庆司所贮金三十锭银百锭建大承天䕶圣寺九月市故宋太后全氏田为大承天䕶圣寺永业十月立大承天䕶圣寺营缮提㸃所等谨按大承天䕶圣寺创自元时规制鉅丽至正初燬而复修明宣徳间修建改名功徳寺至嘉靖时遂废本朝干隆三十五年奉勅重修正殿前檐恭恳御书额曰大胜因殿殿内额曰智珠心印聮曰般若慈源逺通华海滙菩提觉路妙转法轮圎皆皇上御书殿后有亭中设镂木七级浮圗每级皆供佛像其下层为铜佛殿前恭立御制重修功徳寺碑亭碑阴恭勒御制辛卯仲夏拈香题句皆恭载卷内原功徳寺旧名䕶圣前有古台三相传元主逰乐更衣处或曰此㸔花钓鱼台也寺极壮丽中立二穹碑其一宣宗章皇帝御制建寺文其一元旧物番字莫能读也毘卢阁崇可数寻凭阑而眺一寺之胜皆在目前盖寺倚山而剏寺西景皇帝陵及尉悼王墓在焉等谨按功徳寺前古台久废元明碑皆无考明景泰陵详见后卷尉悼王墓无考等谨按功徳寺木毬今存恭读御制重修功徳寺碑文指示板菴木毬之设直袭唐时正觉禅师轶事而传㑹之洵足袪万世之妄惑矣增御制重修功徳寺碑记道海淀经青龙桥折而西距玉泉山麓不尽于二里有遗刹一区重门三涂不可识已延睇香积頺垣离立艿荄间讯诸土人曰是功徳寺也考元史文宗天厯二年建大承天䕶圣寺而都穆南濠集称功徳寺旧名䕶圣寺蒋葵长安客话载寺修于明宣徳初及嘉靖中车驾驻此见廊庑金刚像狞甚心悸因坐僧宫殿僣踰罪撤去之寺竟废盭怪哉有明阉燄滋炽若瑾振辈横作罔禁顾犹毁兹寺使胜国名蹟就湮于意何居爰诏将作兹寺久着圗志且当静明园跸途乃者歳庚寅为朕六庆辰越辛卯恭遇圣母皇太后八旬万夀圣节宜加釐饬用迓鸿禧其出内帑缮而复之暨所司以落成告则材致工完自层闉周阿登登戢戢以逮旛楔钟鱼靡弗严净具足夫其背倚嵚岑栴檀蔚森迦陵啭梵六时送音非功徳之林耶面俯湖堧神瀵奫潫耨池分罫条衣水田非功徳之泉耶然而朕之记之讵惟在是贝夹尝言以兹功徳无量无邉必进而讃之曰不可思议夫不可思不可议者特从其波及一四天下一切衆生随分圎满末由举似而为言耳其在能仁有建立之功有精进之徳固无一息不心之以为愿而身之以为行无量夀佛经所以有善思议菩萨之目又岂容委之不闗思议辄自弛其担荷哉正如古帝者致巍乎焕乎之盛美持不矜不伐之渊冲其功徳至于民无能名而方其食旰衣宵常于一堂命礼乐工虞之助吁咈都俞相与动色而交儆凡皆起于思之精议之熟而后不识不知被之者亦并忘乎思议其为无量无邉也以证帝释真诠亦若是则已矣斯尤其可记者至虞集寺碑谓始作土功时得古金铜事佛仪器于地中以为先有宻契帝京景物畧谓寺僧板庵能役木毬使者出外募金直袭唐咸通中正觉禅师轶事傅㑹其説盖皆夸功徳而涉思议其义转堕又奚足云增干隆三十六年御制功徳寺拈香作兰若玉泉左经过所必由頺凉昔久见轮奂此重修是日逢庆落夏云欣佈稠梵声出树静法雨润田优废彻縁罗刹荒唐説木毬门前功徳水兠率可同不原功徳寺侧皆古松有庵曰松林游人多于此憇焉出松林庵稍西南至金山口望见景皇帝陵及诸王公主墓等谨按功徳寺侧之松林庵今无考明景泰陵详见后条原青龙桥侧数武有寺依山傍巖山腰有阁前临一镜堤栁溪流杂以畦畛丛翠之中隠见村落等谨按袁中道珂雪斋集所称青龙桥侧数武有寺依山傍巖者不着其名今无可考矣补慈恩寺在青龙桥侧万厯中勅建等谨按慈恩寺明碑一大学士东越赵志臯撰万厯甲午年立增慈宁寺东有塔院等谨按塔院内僧塔一上石刻云勅建大䕶国慈夀寺开山第一代住持古风禅师灵塔明碑一大学士赵志臯撰万厯甲午年立其畧云古风淳禅师保定府新城县宋氏之子幼出家拜礼庆宁禅师寳藏和尚嘉靖三十四年住持普安禅寺隆庆丙子造大䕶国慈夀寺寳塔工竣入院焚修补青龙桥南里许为西方庵东望据湖梵宇虽不雄伟而极精严稍南为三元寺甚隘而颇饶水木之胜度三元寺即功徳寺矣等谨按西方菴今存菴内铁钟一明嘉靖四年造铁炉一𢎞治十八年造三元寺宋彦山行杂记云在西方菴之南今考西方菴南有七圣菴疑即其故址增红石山之麓有健鋭营等谨按红石山在青龙桥东迤北健鋭营制度详见官署门增红石山有妙应寺闗帝庙等谨按妙应寺明成化间碑一为助縁檀越碑无撰人姓名本朝重修碑一干隆十五年立闗帝庙明碑二一礼部尚书洛阳刘健撰𢎞治八年立一新开义井碑吏部尚书荆溪徐溥撰𢎞治十二年立又按妙应寺后山顶有新造碉房全座碑亭一碉房之下为山神庙补绕功徳寺后过金山口见一髙峯峯顶有绀殿角急趋之行数里荒寂絶无僧舍路多砾石而所见绀殿已不可即矣仅见一谷口颇幽邃骑不能上乃下马步上坡三里许稍南度大壑又三里许朱门焕然上书寳藏精蓝入门又二里许披宿莽陈根而行上石磴为天王殿再百步上石磴为寳藏殿殿右石栈凡五转每转可二丈余栈尽为台台有观音殿二十里外所见绀殿角即此也寺系正统四年为西域僧道深建初名苍雪菴后勅赐今额等谨按寳藏寺今尚存明碑一在寺门外僧道深撰正统四年立本朝重修碑二一礼部主客司郎中沂水刘侃撰康熙四十七年立一干隆三十一年立补山中诸泉圎通寺门水第一寳藏次之原景皇帝陵在金山口距西山不十里陵前坎窞树多白杨及樗凡诸王公主夭殇者并𦵏金山口其与景皇陵相属又诸妃亦多𦵏此等谨按明景帝陵今封树如故陵前恭勒御制诗碑亭增干隆三十四年御制题明景帝陵诗在玉泉山北登山可望见迁都和议斥纷陈一意于谦任智臣挟重虽云袪恫喝示轻终是薄君亲姪随见废子随弃弟失其恭兄失仁宗社未亡真是幸邱明夸语岂为淳按景帝任于谦排羣议而力战守不可谓无功于社稷独是英宗还国僻处南宫事同禁锢而废后易储有贪心焉天道好还子亦随死终于杀礼西山实所自取耳然英宗亦岂得辞寡恩尺布之讥哉至于于谦社稷为重之言盖出于吕饴甥䘮君有君及公孙申为将改立晋必归君之意后世迂儒无不以是为韪夫君犹亲也亲为人执为子者不披髪缨冠而往救之以示不急其可乎则意欲之狱亦有由来或犹以为非英宗意是真不识事体者之言耳然则当时宜从和议乎曰不共之讐安得与和善治甲兵以从其后如岳飞之力战迎二帝天下其谁非之钦定日下旧闻考卷一百钦定日下旧闻考卷一百一钦定四库全书钦定日下旧闻考卷一百一郊垧增静明园东有镶红旗䕶军营房等谨按青龙桥西为玉泉山金章宗建行宫于此元明以来皆为游幸之所本朝康熙年间修葺赐名静明园干隆年间重葺详见苑囿门镶红旗营房制度详见官署门增静明园东北有七圣庵西北有净安寺等谨按七圣庵炉一明成化十三年造钟一崇祯十五年造有香山乡七圣庵重铸钟住持弟子龎正吉等字净安寺旧为西林禅寺后改今名僧舍仅数椽寺后砾壤中明碑一礼部尚书毘陵胡濙撰景泰元年立碑称寺左右菩提舍利寳塔二座后又有延夀寳塔一座今仅存塔址耳增静明园西宫门外迤北有妙喜寺香露寺普通寺妙云寺四王府北有广润庙等谨按西山泉脉随地涌现其因势顺𨗳流注御园以滙于昆明湖者不惟疏𣲖玉泉已也其自西北来者尚有二源一出于十方普觉寺旁之水源头一出于碧云寺内石泉皆凿石为槽以通水道地势髙则置槽于平地覆以石瓦地势下则于垣上置槽兹二流逶迤曲赴至四王府之广润庙内滙入石池复由池内引而东行于土峯上置槽经普通香露妙喜诸寺夹垣之上然后入静明园为涵漪斋练影堂诸胜详见苑囿门妙喜寺正殿恭悬皇上御书额曰香海同源聨曰毫相涌祥辉等成七寳镜光澄慧照合证三摩后殿额曰菩提普印聨曰大圆镜照三千界微妙香凝二六时皆御书妙喜寺西为香露寺又西为普通寺普通寺南为妙云寺又西为广润庙祀龙神皆干隆年间勅建又按四王府东北至静明园外垣皆有土山土山外为东北一带洩水河其水东北流合萧家河诸水经圆明园后归清河四王府西南亦有土山土山外为西南一带洩水河其水流经小屯村西石桥平坡庄东石桥折而南流经双槐树之东又东南至八里庄西滙于钓鱼台前湖内为正阳广宁广渠三门城河之上游此二洩水河皆干隆年间奉命开濬每夏间山水盛发借此南北二河分酾其势自是田庐道路咸䝉利頼无复有泛溢沮洳之虑矣增三教寺在四王府南等谨按三教寺本朝碑一大学士兼吏部尚书李天馥撰康熙三十二年立铁磬一明正徳元年造原西山在府西三十里为太行山之首等谨按西山乃京西诸山之总名朱彛尊原书载于瓮山玉泉山各条之后今瓮山奉命改名万夀山为清漪园地玉泉山自圣祖时已命名静明园皆应恭载苑囿门兹卷编次郊西自静明园西北各条以后即按照方位道里所在继以西山凡在苑垣以外者皆逐条胪载至香山今奉命改名静宜园而碧云寺亦为御跸频临之地则敬载于苑囿门兹不备録原西山内接太行外属诸边磅礴数千里林麓苍黝谿涧镂错其中物产甚饶古称神臯隩区也卢沟琉璃胡良三桥山水所洩多归其中其水皆藻緑异常风日荡漾水叶逓暎倚阑流览令人欣然有欲赋京都之意等谨按卢沟河详见郊垧西卷二琉璃河见良乡县条下胡良河见涿州条下原西山神京右臂太行山第八陉图经亦名小清凉也补太行首于三危伏于河折北而尊为恒山支峦复冈毕赴于燕秩秩然复纚属以东数十百里入于海上土人以其西来号曰西山等谨按佛巖寺今无考等谨按滕玉霄访白云平章处今无考增干隆六年御制望西山诗迤逦西峯翠霭侵纱㡡闲凭散幽襟无心最喜云生岫得句多因座对岑黛色烟光相罨画卧游静赏当登临晚来兰若僧方定遥想疎钟度逺林等谨按西山御制诗恭载首见之篇余不备録增四王府东北一里许为普陀山有天仙庵普庵塔院等谨按天仙庵本朝建碑一无撰人姓名干隆十二年立庵之西即普陀塔院本朝碑一无撰人姓名干隆二十一年住持僧照禄立铁钟一明万厯三十三年造院西数十武为普庵塔塔制八觚门南向内供普庵菩萨像座前有横石广二尺余髙尺余刻嵩云洞三字后有正徳辛未秋八月七字尚可辨增静宜园东四旗健鋭云梯营房之制镶黄旗在佟峪村西碉楼九座正白旗在公车府西碉楼九座镶白旗在小府西碉楼七座正蓝旗在道公府西碉楼七座等谨按香山东四旗健鋭云梯营房干隆十四年奉命建设后西四旗同原聚寳山在玉泉山西南行数里度两石桥循谿转至卧佛寺寺在唐为兠率寺今名永安殿前娑罗树来自西域相传建寺时所植今大三围矣等谨按玉泉山西南平壤中有冈阜隠起俗称荷叶山疑即孙承泽春明梦余録所称聚寳山也卧佛寺雍正十二年世宗宪皇帝赐名十方普觉寺殿前恭立世宗御制文碑方丈恭悬世宗御书聨曰花气合炉香馥郁天光共湖影空明其殿檐额曰双林邃境卧佛殿额曰得大自在禅堂聨曰苔益山文古池添竹气清方丈额曰是地清凉聨曰雨花㸃地成金粟水月莹秋贮玉瓶檐前聨曰云开春阁图书静雨霁秋窻竹桂闲皆皇上御书明碑六一夀安禅寺记明礼部尚书毘陵胡濙撰一檀越题名记皆景泰三年立一明宪宗夀安寺如来寳塔铭一勅谕碑皆成化十八年立一重修记嘉靖三十五年立一明神宗夀安寺碑万厯十四年立寺内娑罗树今尚存原卧佛寺于深山絶涧中乃得寺以窣波为门殿前娑罗树二株西有泉注于池池上有石如碧玉等谨按十方普觉寺山门旧塔今已无存池与石在寺西观音堂之下今尚存详见后条原夀安寺白塔卓山门上入门古桧百章殿前二娑罗树大数十围左一海松后殿卧佛一又后小殿更置卧佛一俗遂称卧佛寺等谨按卧佛今仅存铜佛一尊其香檀像已无存原卧佛寺名夀安因山得名卧佛俗称也寺门有胡濙碑卧佛凡二一香檀像唐贞观年造一铜像宪宗皇帝时造寺僧云原卧佛寺唐名兠率后名昭孝名洪庆今曰永安以后殿香木佛又后铜佛俱卧遂目卧佛云寺西广慧庵东五华阁西南宏法寺等谨按广慧庵已圯仅存明万厯间庶吉士胡尚英碑详见后卷五华阁遗址在十方普觉寺东北山坡上宏法寺今无考原卧佛寺亦以泉胜层巖夹道木石散置可游可坐两殿各卧一佛长可丈余其一渗金甚精寺内娑罗树二株子如橡栗可疗心疾门西有石盘方广数丈髙亦称是上剏观音堂周以栏楯石盘下有小窦出泉淙淙琤琤下击石底聴之泠然寺多牡丹盖中官所植取以上供者原卧佛寺今上曾驻跸有重修御制碑原英宗即位是年九月建夀安山寺给钞千万贯十月命拜珠督造夀安山寺原至治元年春诏建大刹于京西夀安山索约勒哈达黙色与御史观音保成珪李谦亨上章极谏以为东作方始而兴大役以耗财病民非所以祈福也且嵗在辛酉不宜兴筑帝杀索约勒哈达黙色与观音保杖珪谦亨窜诸遐裔原三月益夀安山造寺役军十二月冶铜五十万斤作夀安山寺佛像二年八月增夀安山寺役卒七千人九月给夀安山造寺役军匠死者钞人百五十贯幸夀安山寺赐监役官钞人五千贯原泰定元年二月修西畨佛事于夀安山寺三年乃罢原天厯元年立夀安山规运提㸃所三年改昭孝营缮司原至顺二年正月以夀安山英宗所建寺未成诏中书省给钞十万锭供其费仍命雅克特穆尔萨勒廸等总督其工役以晋邸部民刘元良等二万四千余户𨽻夀安山大昭孝寺为永业户朱彜尊原按夀安山即五华山果啰洛纳延题张文忠谏罢灯山稿诗自注至治间御史观音保谏五华山事弃市公时为中书叅议翊日上谏灯山疏可证也今之卧佛寺疑即元昭孝寺当时凿山开寺最称巨刹五华广慧其地甚隘必合卧佛而为一尔卧佛铜像虽传成化时造而碑记未详安知非冶铜五十万斤所铸耶增世宗御制十方普觉寺碑文西山夀安有唐时古刹以窣堵波为门泉石清幽层巖夹峙乃入山第一胜境寺在唐名兠率后曰昭孝曰洪庆曰永安实一寺也中有旃檀香佛像二其一相传唐贞观中造其一则后人笵铜为之皆作偃卧相横安寳牀俗称卧佛见于纪载诗歌者屡矣嵗乆頺圯朕弟和硕怡贤亲王以无相悉檀庀工修建嗣王𢎞晈𢎞晓继之舍赀葺治于是琳宫梵宇丹艧焕然遂为西山兰若之冠工既竣命无阂永觉禅师超盛往主法席夫象教之设所以显示真宗佛身充满于法界普现一切羣生前随縁赴感靡不周而恒处此菩提座是以造像多为五色莲台结跏趺坐而兹独示卧相者其义何居善见毘婆沙律释佛游王舍卫城谓游有四一者行二者住三者座四者卧以是四法名之曰游然则竖穷三际横亘十方惟一真心泯絶对待应縁现迹任物成名凡此四威仪边在在三摩钵地如玉镜之交照似寳珠之五色非同非异非即非离居斯常寂光中便是毘卢顶上今者石泉流于舍下木叶飃于巖间非王舍卫城行法游乎塔铃少选而声销旛角无风而动息非王舍卫城住法游乎行者住者如是坐者卧者同然矣夫虚空无相不拒诸相发挥法性无身匪碍诸身显见果能不起有情无情之妄想不生心内心外之邪思将一法才通万象悉归心地千途并㑹光明遍满恒沙此七寳牀上古佛现前丈六金身盖覆大地占断三际不往不来岂非一佛卧游十方普觉欤因名之曰十方普觉寺而勒是语于碑并记朕弟和硕怡贤亲王修寺縁起以示来者内阁学士兼礼部侍郎加一级臣励宗万奉勅敬书增干隆七年御制秋日普觉寺诗金飔飐华盖露气逗晓寒西山景色佳驾言兹游盘羽骑度林樾和鸾驻禅闗两峯辟仙路其背衆岭环兰若百年余胜境非尘寰是时新秋霁黛色涤逺峦一川禾黍风西成诚可观金吾莫喧唿恐妨僧坐禅屏营礼大士而无心可䖍卧佛伸其足万刼常安眠菩萨羣拥立垂垂寳发鬗旋憩方丈幽敲火烹山泉泠泠来牖下流为清镜澜襍英纷砌旁凤仙与鸡冠尘心一以洒廻跸传林间比丘漫凝睇争如上方闲等谨按普觉寺御制诗㳟载首见之篇余不备録增干隆八年御制香山示青崖和尚诗峰含宿润黛螺新一脉曹溪试问津憇彼来青之梵室对兹衣紫者山人却欣触目皆无滓不必谈元始逺尘坐乆兰烟消篆字禽声树色总天真等谨按是诗御书寳翰恭悬普觉寺方丈今恭载卷内青崖本寺住持僧名也其屡䝉赐示诗章例不具録原宣和手勅一通卷首题识四字英宗皇帝御书也帝以至治三年正月幸五华山有以此书献者丞相拜珠侍侧就题以赐之等谨按宣和手勅及英宗御书今无考原丞相顺宁忠烈王阿实克布哈侍上于五华殿进寡嗜欲薄滋味之戒上嘉其忠忱命进酒王曰陛下既纳臣言不足取信也上为罢酒等谨按五华殿今无考钦定日下旧闻考卷一百一钦定日下旧闻考卷一百二钦定四库全书钦定日下旧闻考卷一百二郊垧原从卧佛寺入山一里许有石涧涧旁仄径缘而上为普福庵自普福庵上半里有五华阁山隙一小寺寺侧有亭两泉合流于前一出巨石下一流细石间上有蹊望之若穷而隠隠复有楼阁等谨按普福庵五华阁遗址在普觉寺之东普福庵俗唿为红门今并废山隙小寺及寺侧之亭皆无考原观音石阁而西有隆敎寺又西上圆通寺望太和庵前山中人指曰水尽头泉所源也又西上广泉废寺北半里为五华寺等谨按此条所载诸寺宇皆在普觉寺之西观音阁即观音堂建于大盘石上阁前为方池阁左为山庙庙旁有重脩水漕碑记无撰人姓名嘉靖辛丑年立隆敎寺在观音阁西半里许明碑二一敕谕碑成化六年立畧云山塲东至五华观南至门头村西至滴水巖北至冷泉穴一隆教寺重建碑大学士眉山万安撰成化二十二年立畧云成化庚子香山之原廓旧庵作寺赐名隆敎陞右觉义本谅右讲经俾主寺事寺距京城三十里许与寿安寺相望寺主济舟禅师者精于法华楞严之秘为一方禅宗谅徃学其门乃即兠率寺址作庵其旁朝夕讲演甚衆圆通寺太和庵广泉寺今并废五华寺本朝碑一世袭一等子加一云骑尉张朝午撰康熈二十五年立又明碑一礼部正直郎倪让撰嘉靖十一年立畧云都城之西寿安山之北有古刹圆殿歴久隳圯宣徳初有僧成公东洲禅师见其地迳幽僻山水环绕遂卓庵于此迄今五十余年栋宇腐挠遂僦工营之经始于成化五年落成于乙未年水尽头亦名水源头详见后条原玉莲池在五华山上等谨按玉莲池疑即观音阁前之池然不可考矣原广惠寺在府西三十五里旧名五华寺正统七年改建等谨按普济寺遗址尚存有㫁碑一明僧道深撰正统十一年立畧云香山乡五华之西层峦巨壑叠嶂悬崖双涧交流千巖毓秀可为梵刹募衆缘鸠工建造额曰普济禅寺又建尊胜寳塔一座兴工于正统八年完于丙寅之秋僧国观为住持又寺西山径之旁盘石侧立高广各丈余下有沸泉深不盈尺广尺余当即宋彦山行杂纪所称一石如钵水冬夏不涸者也尊胜塔废址在寺东高三尺余等谨按瓮山详见前卷白鹿巖相传普济废寺后山巅即其地云等谨按水源头石洞及石兽今尚存土台及龙口歕水处不可复辨矣増水源头一涧最深退谷在焉后有高岭障之而卧佛寺及黑门诸刹环蔽其前冈阜回合竹树深蔚幽人之宫也等谨按黑门即普觉寺东之广慧庵详见后条増谷口甚狭乔木荫之有碣曰退谷谷中小亭翼然曰退翁亭亭前水可流觞东上则石门巍然曰烟霞窟入则平台南望万木森森小房数楹其西三楹则为退翁书屋等谨按退翁亭及石门上𨽻书烟霞窟三字额今尚存余蹟俱圯废原隆敎寺西越涧有长岭岭半为金章宗看花台台畔有古松一株等谨按看花台无考今涧西崖侧有松一株未知即台畔之松否也详见后条増谷西越涧而过则长岭横拖岭半古松一株夭矫磅礴等谨按涧西古松与退翁亭遥峙下有盘石可坐数十人原出广慧庵沿山南行得宏化寺门内白松盘槐多古意等谨按广慧庵遗址在普觉寺西南明碑一翰林院庶吉士清源胡尚英撰万厯辛卯年立宏化寺今无考原卧佛寺西南里许为广应寺寺有白松箕踞其下望见碧云香山诸寺寺西为木兰陀等谨按广应寺铁炉一明成化乙巳年造磬一正徳丁丑年造钟一𢎞治十二年造木兰陀有玉皇阁详见后条増广应寺之西为木兰陀由寺前鸟径西指过小桥三四径渐峻盘旋入云上建玉皇庙栋宇洁饰殿南别院有轩有室石楼摇摇踞山之颠殿北深涧悬崖水出洞中傍为鱼池为药栏为篁丛殿侧有满井水可手掬西山山顶之井广泉寺与此为二甘冽似中冷谷中瀹茗取给二井等谨按玉皇庙明碑二一为中书舎人袁志学撰天启元年立一为本庙住持全真龚大川勒记于井旁石崖上后有万厯四十八年等字増佟峪村有闗帝庙西北里许万华山有碧霞元君庙煤厰村有闗帝庙等谨按佟峪村在普觉寺西南里许闗帝庙铁炉一万厯壬寅年造碧霞元君庙本朝碑一进士李枝长撰煤厰村距普觉寺三里许闗帝庙铁钟一有住持比丘性权等字正徳四年造磬一天启四年造又按煤厰村西有两城闗皆有石额东曰兠率真境西曰绀翠凌虚并有石刻聨曰日临祗树浮金座香散天花绕法台循城闗而西中有夹道以通人骑又西缘山行为天寳山过街塔盘道矣夹道之南为静宜园其北为碧云寺増天寳山有茶棚庵山神庙七圣庙等谨按茶棚庵山神庙皆本朝雍正七年建七圣庙本朝重脩碑一任邑林杲撰干隆十年立庙右为过街塔塔踞山巅下为城闗以通行旅闗上建平台中为塔方基约高三尺许中层圆上鋭下四面佛像各一尊上层圆下锐上以白玉石为顶塔左有闗帝祠右有药王祠増静宜园南楼门外有八旗印房等谨按八旗印房四隅皆有碉楼一座干隆十四年建合之东四旗西四旗各营碉楼共计六十有七东四旗详见前卷西四旗详见后条増白衣观音庵在八旗印房之西等谨按白衣观音庵本朝干隆十四年建立原狼儿涧在香山东四里许等谨按白衣观音庵南有洼地土人指为狼儿涧旧蹟增静宜园西四旗健锐云梯营房之制正黄旗在永安村西碉楼九座正红旗在梵香寺东碉楼七座镶红旗在寳相寺南碉楼七座镶蓝旗在镶红旗南碉楼七座等谨按健锐云梯营房东四旗之制已详见前卷增演武㕔西北为实胜寺等谨按实胜寺殿前恭悬御书额曰显大雄力并恭立干隆十四年御制实胜寺记文碑碑高丈余方广四面如一刻国书䝉古汉字梵书四体増御制实胜寺碑记去嵗夏视师金川者久而弗告其功且苦酋之恃其碉也则创为以碉攻碉之说将筑碉焉朕谓攻碉已下策今乃命攻碉者而为之筑碉是所谓借㓂兵而资盗粮者全无策矣为之懑然因忆敬观列朝实録开国之初我旗人蹑云梯肉薄而登城者不可屈指数以此攻碉何碉弗克今之人犹昔之人也则命于西山之麓设为石碉也者而简佽飞之士以习之朱逾月得精其技者二千人更命大学士忠勇公傅恒为经畧统之以行且厚集诸路之师期必济厥事赖天之祐大功以成此固经畧智勇克兼用扬我武酋长畏威懐徳厥角请命是以敌忾以往者率中道而归窃恨未施其长技有余怒焉记不云乎反本脩古不忘其初云梯之习犹是志也而即以成功则是地者岂非绥靖之先声继武之昭度哉因命择向庀材建寺于碉之侧名之曰实胜夫已习之艺不可废已奏之绩不可忘于是合成功之旅立为健锐云梯营并于寺之左右建屋居之间亦依山为碉以肖刮耳勒歪之境昔我太宗皇帝尝以偏师破明十三万衆于松山杏山之间归而建实胜寺于盛京以纪其烈夫金川蕞尔穷番岂明师比然畧昆明而穿池胜乔如而名子其志不忘一也汉书训碉作雕碉为石室而雕则若雕鹗之栖云者皆非是盖西南夷语彼中唿楼居其音为碉云尔干隆十有四年嵗在己巳夏五月之吉増御制实胜寺后记嵗在己巳建实胜寺于西山之下其缘起已见前记不复缀今赖昊天垂佑宗社笃祜平凖噶尔回部拓地伊犁喀什噶尔叶尔羌一带二万余里其外羁縻附属如哈萨克布鲁特安集延㧞达克山等部不与焉凡乘机决计信赏必罚奉天讨罪借衆集事诸大端具见太学之碑开惑之论西师之诗亦不复缀兹记者寺左近健锐云梯营实居之营之兵是役効力为尤多故不可不旌其前劳以劝夫后进先是唿尔璊霍斯库鲁克之战我师以少敌衆而贼据险伺隙故凡行陈叅伍弥缝之际畧觉旗靡鼓馁处得健锐兵数十立其间则屹如坚城整而复进遂乃斩将搴旗用成殊绩盖索伦兵马射虽精以之驰突乘胜破阵无不如志而知方守节终不如我满洲世仆其心定其气盛夫人出万死一生为国宣力而为之君者事成而忽若忘独何心哉朕岂为之哉自己巳设此营而辛巳即收其效不啻树树十年之得报是潜移黙运有若天授予亦有所不知其然而然者而敬绳祖武丕扬国烈瞿瞿惴惴惟盛满之是惧犹初志也是用重勒碑记之且肖喀喇乌苏袭迫之状筑堡其侧嵗时幸香山阅健锐兵用寓尹铎晋阳之意不亦可乎干隆辛巳孟夏月之吉増干隆二十六年御制实胜寺八韵金川昔奏绩实胜葺祗园事蹟纪穹碣营规缮列屯即今平厄鲁更顺定花门允借鹰扬勇敢忘鸿佑恩造功庆维兆嬉武戒犹存佛力恃奚可人为勉应敦聊因观衆技便以识衷言憷惕外宁候范文有至论等谨按实胜寺御制诗恭值大勲懋集若平定凖噶尔回部及平定两金川垂示篇咏昭揭大端者今并恭录卷内余不备录增干隆三十八年御制过南岭阅武兼游实胜寳谛诸寺即事成什健锐建是营乃自己巳始其时定金川名实胜缘此畏而赦尽勦将谓革心矣十年即渐猖蚕食邻弗止然犹俾安抚屡抚屡背诡尾大不可掉问罪师无已儧拉虽荡平促浸境今抵徒以春雪多兼之险可恃武虽阅于斯功愿成以迩实胜岂徒然寳谛力并企正法如日照么䯢技徒尔趂暇纵游兹驰念惟厪彼増干隆四十三年御制过南岭閲武礼寳相实胜诸寺叠癸巳旧作韵重问罪金川有征辛卯始丙申遂荡定数典实于此而此未识咏则过数年矣清明举上陵回涂香山止余暇过南岭松苍复石诡曰武不可忘曰思曷能已寳相肖五台曾以祝釐抵本拟借其佑孰谓捐予恃嵗月不少延云山别甫迩回首望西南景仰徒成企一心实茫茫五字空尔尔粘壁赓前韵谁问斯和彼増干隆十五年御制番筑碉诗番筑碉筑碉不在桃闗之外乃在实胜寺侧西山椒狼卡稽颡归王化网开三面仁恩昭叔孙名子不忘我佽飞早已旋星轺俘来丑虏习故业卭笼令筑㧞地高昔也御我䕶其命今也归我効其劳番筑碉不惟効劳尔乃忘其劳魋结环耳面顤䫜嗜酒喜肉甘羶臊但得酒肉一醉饱浑忘巴朗卡撒其故巢其妇工作胜丈夫粉不能白尫且么不借绳墨与规矩能为百尺森岧嶤番筑碉侏离番语为番谣扬声强半不可晓大都慕义懐恩膏亦不为汝慕义懐恩膏我自两阶文徳舞戚旄偶肖汝制役汝曹赉汝金钱为锦袍原表忠寺门左右各二松一石俱竒古增表忠寺俗名鲍家寺等谨按表忠寺亦称鲍家寺今改建实胜寺原循香山之左歴滕公寺至鲍家寺寺有古松十株阴覆石墀浓翠可爱朱彛尊原按土人所称鲍家寺即延寿庵也等谨按滕公寺址在今长龄寺稍西仅余白松四株长龄寺即延寿庵旧址东去里许始为鲍家寺地今改建实胜寺朱彛尊误合为一耳长龄寺详见后卷原鲍家寺两掖石楼屹立青槐百株交蔽脩衢殿植果松四株枝叶婆婆覆阴无隙地寺下又有滕公寺石垣周遭若一县郭其中飞楼相望清渠激户杂花满楹钦定日下旧闻考卷一百二钦定日下旧闻考卷一百三钦定四库全书钦定日下旧闻考卷一百三郊垧増静宜园之西万安山有法海寺法华寺等谨按法海法华二寺前后互相连属相传为宏教寺遗址本朝顺治十七年修建改今名前为法海寺门上有小塔门内为闗帝殿约半里许为法华寺门内弥勒佛殿前恭悬皇上御书额曰德水香林联曰法雨霏空标七净慧珠照海启三明大悲殿前御书额曰筏通彼岸聨曰山色溪声真实义天光云影去来身后殿恭悬圣祖御书额曰法门通慧皇上御书额曰十地圎通联曰华海灵源分一滴金轮妙谛演三乘寺右精舎五楹额曰悟色香空聨曰妙谛逺空华海藏勤修长䕶福田根皆皇上御书殿内本朝碑二一为顺治十七年奉㫖示禁碑一恭勒世祖御书敬佛二字乃赐僧慧枢者碑隂镌厯代佛祖图门内本朝碑一大学士卫周祚撰康熈五年立寺后西南为龙王堂有泉流通僧院原出小碧云寺而西有宏教寺寺在山嵴东上一阁宣庙曽驻驆于此等谨按小碧云寺详见后条宏教寺及寺东之阁今并废补香山南为门头村村后为万安山山门上建白塔为宏教禅林入门为大神通塔院寺前为平台寛三四十丈有亭据其阳寺中殿宇亦髙敞殿后有泉飞绕方丈而行下坡不半里有祠中列圣贤像祠前上石磴二十级即中峯菴菴有方亭亦名来青轩等谨按门头村详见后卷中峯菴旧址当在今寳相寺香林室之西南方庙圆庙之间菴内轩亭俱无考详见后条朱彛尊原按元史泰定二年中书省言养给军民必借地利世祖建大宣文宏教寺寺赐永业当时已号虚费今遗迹已无可考观晏公祠石像礼器制度浑朴不类明时匠人所凿且元于儒释初无所分疑寺即宣文宏教之遗址晏忠特从而修饰之者当再与博雅君子考之等谨按朱彛尊所称晏祠石像礼器今俱散轶无考原由宏教寺下山度坑而西有广仁寺等谨按广仁寺今无考増演武㕔西南里许有梵香寺长龄寺等谨按梵香寺为新寺遗址干隆十四年改建前殿额曰栴檀净域正殿额曰圆通具足聨曰积翠蔚云霞飞来灵鹫悬流戞金石响答迦陵后殿额曰入薝卜林皆皇上御书正殿前恭立干隆十四年御制文碑二左国书䝉古二体右汉字梵书二体寺旁松桧数百株中建石敞㕔门额曰来逺斋斋内额曰䇿功缵武石柱聨曰指云际千峯兴懐蜀道听松间万籁顿入梵天斋后屋五楹额曰含清堂聨曰句披月脇天心妙总纳千巖万壑风皆皇上御书又后为长龄寺乃延寿菴旧址増御制梵香寺碑文朕既于勇健营旁近建实胜寺其南有梵香寺者亦古招提在西山诸刹中未为宏丽而爽垲不下实胜爰命所司以余材饬而新之为衆生利益在昔佛告精进菩萨摩呵萨受持法华成就八百鼻功德以是清净鼻根闻于三千大千世界上下内外种种诸香皆能分别又香积如来以衆香钵盛满香饭与化菩萨悉饱衆㑹夫禅那脱离尘垢腥浊眼耳鼻舌身意常满清浄妙香所住世界安隠快乐举成华藏世界海中妙华光香水海随身衣食无非清净是为梵香法界以是因縁发大慈悲愿以清净妙香普度恒河沙数衆生举登安乐夀命世界永离刀兵腥秽一切苦恼以所被香械为衆生本分衣举得温适所饱香积为衆生本分食举得餍饫从上诸佛普证是言散栴檀沈水及千万种华香于三千大千世界齐预弥山为佛供养与此功德初无有二用刻坚石传示未来厯无尽际増干隆三十二年御制含清堂诗苍松千百年白石四五迳诘曲皆得入隂森亦相暎深处有朴宇既幽复洁净可以读诗书可以悦心性招提在上方小坐钟声听等谨按含清堂御制诗恭载首见之篇余不备録等谨按小碧云寺翠华亭今俱无考増长龄寺西南为寳谛寺等谨按寳谛寺干隆十六年建其制仿五台之菩萨顶寺前为台台上建石牌坊额曰乃至无有语言文字是菩萨真人凡十三字正殿檐额曰金轮寳界殿内额曰天东鹫岭聨曰地即清凉白马贝书开震旦山仍天竺青鸳兰若近离宫后殿额曰法云慈䕃殿内聨曰国满栴香古枝分鹿苑天髙竺梵晴呗接鱼山佛楼额曰万法圆融皆皇上御书増干隆二十一年御制寳谛寺诗名山启初地法界落中台像是黄金写经因白马来禅枝冬不谢意蕊雪如开去后闻钟韵还疑叶斗才等谨按寳谛寺御制诗恭载首见之篇余不备録増寳谛寺西为寳相寺等谨按寳相寺干隆二十七年建先是嵗在辛已驾幸五台回銮后御写殊相寺之文殊像而系以赞并命于宝谛寺旁建兹寺肖像其中殿制外方内圆皆甃甓而成不施木植四面设瓮门殿前恭悬皇上御书额曰旭华之阁殿内碑二左碑恭镌御写文殊像并赞碑隂恭勒干隆三十二年御制诗右为干隆二十七年御制寳相寺碑文殿后御制额曰梵光楼寺后西行约数十步精舎五楹檐额曰香林室内额曰幽赏亦异聨曰红篆炉烟看气直緑苞庭竹爱心虚后厦亭额曰慧照亭轩额曰妙达轩牌坊一东额曰圣涯道妙西额曰香海珠林亦皆皇上御书坊下有泉涌出香林室稍西有圆庙方庙其制皆平顶有堞如碉房之式中建佛楼亦干隆二十七年建増御制寳相寺碑文嵗辛巳值圣母皇太后七旬大庆爰奉安舆诣五台所以祝釐也殊像寺在山之麓为瞻礼文殊初地妙相端严光耀香界黙识以归既归则心追手摹系以賛而勒之碑香山南麓曩所规菩萨顶之寳谛寺在焉迺于寺右度隙地出内府金钱饬具庀材营搆兰若视碑摹而像设之金色庄严惟具惟肖寺之制甃甓幕围不施杗廇桴棁而崇广闳丽则视殊像有加经始于干隆壬午春越今丁亥春蒇工既敬致瓣香而庆落之所司砻石以俟因记之曰文殊师利久住娑婆世界而应现説法则独在清凉山固华严品所谓东方世界中菩萨者也夫清凉在畿辅之西而香山亦在京城之西然以清凉视香山则香山为东若以竺干视震旦则清凉香山又皆东也是二山者不可言同何况云异矧陆元畅之答宣律师曰文殊随縁利见应变不穷是一是二在文殊本不生分别见倘必执清凉为道塲而不知香山之亦可为道塲则何异凿井得泉而谓水専在是哉且昔之诣五台礼文殊所以祝釐也而清凉距畿辅千余里掖辇行庆向惟三至焉若香山则去京城三十里而近嵗可一再至继自今亿万年延洪演乘兹惟其恒是则余建寺香山之初志也寺成名之曰寳相缀以偈曰㬅殊室利七佛之师经厯人间至福城东东方世界名曰金色常在其中而演说法摩竭陁国其东五华是名雪山惟清凉境金刚窟聚北代州是大士示现妙相庄严振大法轮坐狮子座狮子奋迅具足神威中台现身寺曰殊像我昔瞻礼发大宏愿䖍诚祝釐普诸福縁相好印心如月在水即幻即真证真幻相以此真幻还印金容香山净域多祇树园寳谛之西营是寳相庄校七寳晃耀大千日面月面了无分别我闻如是文殊应縁縁即随縁何有彼此矧东西方因见生名见即不拘名亦不着清凉香山非二非一复念文殊菩萨久住而此世界实曰常喜以常以久延祝慈禧惟愿自今嵗万又万寳算盈积如恒河沙䕶妙吉祥生大欢喜以是因縁夀复无量増干隆二十六年御制写五台殊像寺文殊像成并賛五峯鼎峙境实清凉日面月面灵鹫中央曰有祇园巍然前麓殊像是名法光赫昱狮子奋迅大士端严均佛性智稽首和南祝釐蒇庆载经花宫相好黙识如印印空像即非像真豆诚真本无同异何复云云写者为能应复有所乖㬅殊义咄哉未可于未可中都此满月常住庄严利济无竭増干隆三十二年御制寳相寺落成赡礼因用辛巳五台殊像寺韵二首圣母七旬庆五台礼㬅殊法光钦意蕊寳相印心珠出帑非民力鸠工依手图落成兹卜吉瞻礼过山衢东西宁彼此相好那同殊总祝无疆夀应符如意珠灵踪纪竺牒胜刹起黄图花雨从空落缤纷上景衢増干隆三十二年御制香林室诗祇园瞻礼罢别室憩临初总在香林界况于清暇余呗声起般若峯影落芙蕖朅尔题五字何殊观六如等谨按寳相寺香林室御制诗俱恭载首见之篇余不备録又按宋彦山行杂纪云中峯下过龙泉禅林为静妙庵亦名滕公寺今寳谛寺建于滕寺旧址其后稍西北为寳相寺又稍西北为方庙圆庙二庙之间有隙地俗称四方圈合左右前后地形揆之疑即中峯庵旧址兹谨将原书所载中峯庵旁近各条附録于后等谨按帝王庙翠巖寺曹家楼今俱无考等谨按龙泉禅林旧址以地理揆之应距方庙圆庙不逺慈应宣化等寺俱无考崇夀寺杏子口详见下卷原门头村去郊西八里许以其地为西山门径故名等谨按门头村在今静宜园东南二里许増门头村有朝阳菴十方院三义庙五圣菴真武庙铁闗帝庙曹家庙地藏菴新寺香严寺等谨按朝阳菴铁磬一明嘉靖四年造十方院明碑一都人彭应干撰崇祯己巳年立畧云十方院施茶济渴之所佛殿三楹僧舍六间年深毁壊鸠工重修本朝碑一无撰人姓名康熈六十年立三义庙五圣菴皆旧刹康熈年间修葺真武庙铁钟一明正统八年造炉一上有京都顺天府宛平县西万安山门头村真武庙住持显闻供奉等字今上干隆己巳年造铁闗帝庙铸铁为神像明碑一已仆字迹半漫漶畧举其可辨者曰门头村延夀寺嘉靖戊申于其东置赡寺庄地一所庄地之阳铸神像脩饬庙貎至是年庚戌修葺五月竣厥事嘉靖庚戌闰月知井陉县事六安撰曹家庙铁磬一明𢎞治十六年造地蔵菴铁磬一万厯十三年造新寺本在香山之旁今改建梵香寺此为别院犹存新寺之名干隆年间修葺香严寺钟一明景泰五年造方铁炉一万厯甲申年造増寳相寺南一里许有崇夀寺又西一里许有雪峰寺等谨按崇夀寺明碑二一东吴孙天济撰成化辛夘年立畧云西直门出郭数十里山名万安有永峰菴遗址今无复兴斯刹者成化元年鼎建勅赐崇夀寺一为置田碑顺天府府丞张伯禧撰成化丁酉年立雪峰寺碑一今上干隆三十八年立畧云都城西三十余里有山名万安其间有雪峯寺旧基雍正年间有旵禅师及徒实观卓钖于此三十余载孙际永重修原昌化寺殿壁绘阿罗汉五百尊穿崖渡海神通游戯宣庙时吴伟小仙笔也等谨按昌化寺殿内恭悬世宗御书额曰卧松云后题识曰戊午赐起崇殿壁尚有绘像第未详其为吴伟笔否也増门头村东小屯村有西禅寺等谨按西禅寺明碑二一为勅谕碑一大学士湘源蒋冕撰皆正德戊寅年立蒋碑畧云西禅寺在都城西之小屯村村西五里万安山有寺曰翠巖及今寺额皆朝廷所赐名原从三义口经新庄度西岭折而北有善应寺寺中四松最竒门列天兵十状极诡异庑下有五百罗汉等谨按善应寺本朝碑一礼部尚书合肥龚鼎孳撰康熈十年立余有丁集所称天兵罗汉诸像今皆无存増善应寺北为香界寺等谨按香界寺旧为平坡寺明仁宗时曰圆通寺本朝康熈十七年修葺赐名圣感今上干隆十四年复易今名前殿恭悬皇上御书额曰现清净身正殿额曰智镜周圆聨曰花海总涵功德水香台常绕吉祥云殿前碑二左碑恭勒圣祖御制碑文碑隂恭刋皇上御制碑文右碑恭镌圣祖御书敬佛二字并大悲菩萨像寺后精舎三楹额曰取畅山情后轩檐额曰緑净平臯内额曰豁达烟霄聨曰山色溪声净理了可悟风清月白胜赏良有因皆皇上御书原由常明菴出杏子口至平坡寺所谓卢师清凉翠㣲善应灵光诸寺皆在焉等谨按常明菴今无考卢师清凉翠微灵光诸寺详见后卷善应寺见前原秘魔崖西行碎石中一里自龙泉菴而上平坡寺也寺为仁宗勑建曰大圆通寺规制宏丽今圮壊后殿藤胎大士七尺清古具丈夫相宪宗驾幸寺见金刚面正黑上笑曰似火里金刚一夕火起金刚燬焉寺上一里寳珠洞洞石黑白㸃渗之珠名以此等谨按秘魔崖详见后卷龙泉菴寳珠洞见后藤胎大士像今无存等谨按小天宁寺今无考増圣祖御制圣感寺碑文夫以北极神京西山胜地峰峦回互草木茏葱晴岚霁雪掩映皇居秋水春华邀迎翠辇非徒百工职事瞻仰于斯实亦九州风土形势所在其间招提梵宇极雕梁巨丽之竒精舍珠林尽绣桷纡回之巧然松云灯火不闻禅诵之声泉石荒苔难覔经行之蹟故虽危甍耸汉上接云霄而绀殿凝尘空頽嵗月朕每游厯其处輙为致慨于衷平坡寺者僻处西南遥临宫阙刻盘螭于玉砌丹碧流金塑寳像于琳宫煇煌映藻罘罳网户饥鸽时驯铃铎鸣檐野狐知肃迨时移物换雨圯风侵华榱作爨已无往日之𢎞观畵壁成泥谁识当年之璀璨寺僧海岫笃实持躬勤劳砥行箪瓢布衲林中不演三车瓦钵芒鞵胸中时䖍五戒十载经营重新殿庑六时功课继广门庭遂使清宵梵呗萧疎尽入寒空向晓钟声飒沓仍随秋雨浮屠之传于斯无媿朕万几有暇七校偶过省耕省敛时驻跸于兹山一豫一游再抚临于其地询知本末感佛慧之重光鉴彼勤劬启圣功于匪懈更名圣感特赐宸书欲使遐迩具瞻臣民共识岂若崇祀作佞开愚甿奔走之端惟曰致敬而逺法往圣格思之道勒诗贞珉垂感㑹于千秋记註瑶编志心期于一日臣工上下咸悉朕懐増皇上御制香界寺碑文香界寺在香山迤南故为平坡寺不知其所由始葢古刹也其后名圣感寺康熈中僧海岫薰修于此经营十载重事鼎建皇祖圣祖仁皇帝尝再幸其地赐御书榜额且制碑文勒石纪焉閲今数十年丹青剥落庭宇且就荒寂朕驻跸静宜园间于㡬暇游览近地偶叩禅扄瞻仰宸翰云霞晖丽照灼犹新剔藓扪碑具悉始末因出内帑命将作撤而新之易其名曰香界夫西山巖壑幽邃峰岫环映林泉烟霭随处俱有佳致精蓝梵宇逺近相望皆足为名山増胜㮣而朕意所存自以皇祖经临永昭神蹟香林法界允宜敬谨䕶持又不独智仁山水之乐云尔爰刻文碑隂以志嵗月増圣祖御制赐圣感寺僧海岫诗翛然老衲净尘縁台殿参差起瑞烟驯鸽檐前应受戒游鳞花下亦参禅増干隆十二年御制六月朔日自香山游圣感诸胜即景成诗得五十韵太行分秀干永定贯隂精孕郁成灵局崔巍䕶帝京天开丹地逈日照紫蕖明万马相奔突千支各拄撑一峯尊华岳八景冠燕城最爱香山好因之别业成常留云馆跸便閲黍田耕新喜霑膏雨余闲趁怏晴简能延吉士咨采接明卿适可驱轻骑奚须建翠旌佽飞频训谕緑剡戒纵横碧汉翔云㸃青椒爽籁迎兰衢何宛宛桂埒此行行谷口分泉涧村头輭草坪指南仍未改记里任徐鸣丙宅雄堪诧貂珰横可惊明明悬炯戒厯厯入吟情西转登盘岭北瞻辟雾枨遥知景所㑹未到意先平晻霭苍林合逶迤白道萦人枫将凤柏白芷更华苹似阜似堂接如宫如亩并嵎嵎殊崱屶磥磥竞峥嵘涧雪声犹壮松涛响自铿聒枝争鸟雀跳树掷鼯鼪既狭方开豁如夷复嵂峥隔巖标窣堵攀磴俯翚甍信是罗延窟巍乎象教呈梵音海波动寳相月轮呈顼藻还辉斗尧峣拟见羔松轩因小憩绣壌一回睛信矣神都丽煌哉天府宏富加惟强教泰保惕持盈行漏催传箭归舆旋委衡寳珠迟展眺法苑旧腾声萝磴原堪捼荪蹊那碍生灵源淙磴隟幽处结珠楹驯鸽听经白游鱼醉藻頳滴珠才𤨏碎瀑布遂琮琤古寺栖巖逈欹檐带雨倾丹青看剥落布施孰经营佛自圆通者时而兴废更静观聊遣虑遥问不知名石迳盘纡下招提结搆清庋经还有阁卓钖祗余茎素具升髙志今酬望逺盟香台霏法雨天乐下云韺年小犹长日暑徂行届庚卢沟横螮蝀石景矗瑶琼指日将登岱苍然览巨瀛等谨按圣感寺于干隆十三年始改名香界是诗为御跸初临之作时犹仍旧名今恭録于前増干隆十三年御制冬日游香界寺诗圣感西山西嵗久惜頽败去夏偶曽游长诗纪其㮣布施发余资非帑庸何害焕然兹一新易名曰香界落成来瞻理苾刍腾梵呗于左搆精庐小憩亦足快山木叶已落纵目穷衆态虽谢晩菊芳未改松风籁俯眺涧口溪一一分源派我闻金刚身圆成无兴壊禅流颂悉檀忌堕妄语戒等谨按香界寺御制诗恭载首见之篇余不备録原下寳珠洞过龙王堂有狮云菴等谨按寳珠洞前牌坊一外额曰欢喜地内额曰坚固林观音大士殿额曰诸法正观殿前敞屋额曰澄观万有洞之上阿弥陀佛殿额曰金轮妙果其右横宇额曰云卧天窥皆皇上御书牌坊西恭立干隆十三年御制诗碑龙王堂详见后条狮云菴在龙王堂下今废补寳珠洞当山之翠微处地稍坦迤是曰平坡入洞黝黒昼不见人旁出其上见若大蚌剖而倚石壁者始悟其中嵌空矣増干隆十三年御制寳珠洞诗极顶何来洞穴深仙风吹送八琅音箇中疑有天龙䕶时作人间六月霖是处真称逈出凡天花馡馥落云巖恰如观象读周易六位成章索得咸天半轩斋一倚楹初冬风物值晴明即今一晌拈吟处何似去年望里情等谨按寳珠洞御制诗恭载首见之篇余不备録补寳珠洞山右有龙泉菴龙广寺再右接待寺下山西入谷有证果寺再右有清凉寺等谨按龙泉菴亦名龙王堂阶下有方池深五尺余其西凿龙口吐水龙广寺接待寺今俱废证果清凉并详后卷増干隆十二年御制龙王堂诗古庙山坳里披榛磴道賖树生刹竿石鸟啄浄㡡纱水府石林秘香台花雨斜所希惠时若霈泽始京华等谨按龙王堂御制诗恭载首见之篇余不备録増龙王堂东有大悲寺等谨按大悲寺旧名隠寂寺康熈五十一年圣祖赐今名御书寺名额二一悬弥勒殿一悬正殿檐前明碑一无撰人姓名嘉靖二十九年立本朝碑一礼部尚书娄东王掞撰雍正二年立増干隆十二年御制大悲寺诗林麓忽开处居然见上方松风吹袂冷山果落茶香替戾铃声静逶迤鸟道长停鞭一回首雾霭已苍茫等谨按大悲寺御制诗恭载首见之篇余不备録赐僧古梅诗増辉梵刹今并载卷内余不具録増干隆十三年御制大悲寺赐僧古梅诗游山喜值深秋暖过寺偶因香界回云岊钟声还断续月天阙影自崔嵬最欣浄室才方文恰称禅僧号古梅设使翠巖重着语眉毛赢得白皑皑钦定日下旧闻考卷一百三钦定日下旧闻考卷一百四钦定四库全书钦定日下旧闻考卷一百四郊垧原自杏子口度小岭折而西为嘉禧寺松桧夹径里许方入寺门等谨按嘉禧寺今存殿内铜钟一明正统九年造原嘉禧寺门如城铁叶钉乳入门道榆栁中地无日影里许别为山门方丈特壮丽悬神宗御书聨笔法仿颜真卿寺僧云初年笔也寺西二里金万寿王冡一穹碑孑孑田畔东三里有福田寺等谨按金万寿王冢今无考福田寺详见前郊西卷七原圣水寺下临涧泉阁后一松直而多䕃松后石窟夏月隂凉坐久毛髪尽竖旁有一石楼极髙峻下指村庄为福田嘉禧诸寺等谨按圣水寺今废惟姚家寺旁僧塔铭内有翠㣲山胜水禅林或因声相近而相沿互称亦未可定也详见后条増嘉禧寺东有雾明庵西北有姚家寺等谨按雾明庵原名普照寺钟一明嘉靖四十二年造姚家寺遗址仅存寺右塔一八稜七级又数十武有僧塔塔前碑一僧海愍撰钱唐高士竒书康熙年间立原洪福寺松萝俱古度念佛桥即寳珠洞也等谨按洪福寺今无考念佛桥旁有石刻念佛二字寳珠洞详见前卷原下宏教寺循山趾而南有卢师山与平坡山并峙诸寺鳞次曰清凉曰证果曰平坡皆刹也等谨按卢师山之卢师寺据刘侗帝京景物略始自隋仁寿中元曰大天源延圣寺明曰清凉寺今废仅存塔一八稜七级有石刻天顺四年重修寳塔等字宏教寺平坡寺已见前卷原泰定三年二月建显宗神御殿于卢师寺赐额曰大天源延圣寺勅贮金书西番字藏经八月天源延圣寺神御殿成十月奉安显宗御容于大天源延圣寺赐钞二万锭四年十月命帝师作佛事于大天源延圣寺原卢师山以神僧得名师隋末居此山能驯二龙子山有潭覆以巨石其下深不可测二龙潜焉歳旱祷雨辄应旧有寺即以卢师名今清凉寺是已原唐书韦挺传挺遣燕州司马王安德行渠作漕舻转粮自桑干水抵卢思台行八百里渠塞不可通挺以方苦寒未可进遂下米台侧廥之待冻泮乃运以为解按今京城西三十里卢师山相传为隋沙门卢师驯伏青龙之地以唐书考之当即卢思台师乃思之误也桑干水即卢沟河等谨按王倚墓今无考朱彛尊原按徐伯昌所録暨四溟山人诗俱有大小青而一曰万寿寺一曰夹山寺姑附于此以俟再考等谨按秘魔崖之小殿今已废惟崖洞内右洞有卢师像旁侍二童子即大小青也左洞有真武像原证果寺前临青龙潭后有秘魔崖中空如室石如偃芝云是秘魔祖师所居等谨按证果寺唐为感应寺明景㤗间曰镇海天顺间改名证果明碑三一在秘魔崖洞口僧南浦撰景泰五年立其二在寺内后殿皆明礼部尚书姚䕫撰成化五年立寺门东有池深不盈丈广约六尺余池西南隅有吐水龙口即旧所称青龙潭也今涸补平坡寺下山有灵光寺等谨按灵光寺明碑三一为明宪宗御制重修碑成化十五年立一为明世宗御制重修碑一无撰人姓名皆嘉靖十年立又按据明成化间碑灵光寺金世宗大定二年赐名觉山则此寺即觉山寺旧址而寺后之山即为觉山无疑今以朱彛尊原书觉山二条编次于后原觉山在府西三十里悬崖之上与卢师平坡鼎峙西有三泉曰清泠曰清㫖曰洊至等谨按觉山寺西今尚有泉流数处殆即明一统志所谓三泉者也原觉山汉左冯翊韩延寿墓在焉五华双泉翠峯仰山诸峯环之如屏等谨按韩延寿墓今尚存五华山详见前卷双泉翠峯仰山皆详见后卷增灵光寺右有翠㣲寺等谨按翠㣲寺无碑碣可考寺后有塔十层八稜俗称画像千佛塔绕塔基有铁灯龛十六座塔西有井泉深广约五尺余増翠㣲山东北有宏德寺何家庵三山庵等谨按翠㣲山详见前卷宏德寺炉一明正统七年造何家庵钟一明万歴丁酉年造三山庵俗称麻家庵在大悲寺之下今上干隆年间修葺补过承恩寺里许有海藏寺径旁多嘉树四山骈罗寺若当玦口殿方丈最髙望卢沟桥车骑可数下寺门过桥涧道三分一通寺一通山后一通上普济寺等谨按承恩寺明碑二一为勅谕碑正德八年立一吏部尚书李东阳撰记正德十年立海藏寺今无考普济寺详见前卷增承恩寺南有法海寺等谨按法海寺明碑三一吏部尚书泰和王直撰一礼部尚书胡濙撰皆正统八年立一为重修记礼部右侍郎广阳刘机撰正德十年立佛幢二左幢刻佛顶尊胜陀罗尼呪序略云明金台大夫李福善洎衆信官等同发诚心于正统四年夹钟闰月下弦良日鸠资创建法海禅寺命工镌立佛顶尊胜陀罗尼幢一座上载尊胜真言塔一座正统四年立右幢刻佛号及三寳施食文序略云三寳弟子大夫李福善洎衆信官等同发诚心命工镌立三寳施食幢一座正统六年立増法海寺西南有慈云庵慈祥庵高井村北有翠云庵净德寺等谨按慈云庵钟一明成化十一年造慈祥庵系明刹本朝重修碑一邱致中撰顺治九年立翠云庵磬一明万歴十三年造净德寺明碑二一朝列大夫三山邵文恩撰嘉靖己丑年立一嘉议大夫昌黎王槐撰万歴丁丑年立等谨按李孟欧阳原功墓俱无考原双泉山在府西四十里山有二泉故名东北二里许有黑龙湾等谨按双泉山旧有双泉寺明成化间改名香盘寺寺内明碑一无撰人姓名嘉靖元年立双泉在今寺右左侧塔一高约七丈余距寺数百武为双泉桥明翰林院修撰云间钱福撰记𢎞治七年立黑龙湾在黑石头村西二里以石色黑故名原罕山志称韩家山汉循吏韩延寿家焉罕韩音譌也俗唿黑山滙黑罕音又譌也山黄壤一平冈耳山阳二寺曰灵福曰延寿者太监刚铁墓前寺也铁从长陵靖难把百斤铁鎗好先登陷阵鎗今存寺中铁本名炳长陵每唿以铁遂名刚铁墓无石表无翁仲惟石墩六僧云长陵赐铁坐凡六故六墩也一碑无文字惟皇明司礼监太监刚炳之墓十一字铁后凡掌司礼者祀寺左堂韩延寿墓在山之南砖甃阜髙以文非汉砖也志云有故碑剥落今碑复不存等谨按黒山滙今并无灵福延寿二寺名惟三义庙亦称䕶国寺内明碑五一无撰人姓名嘉靖辛亥立一吏部尚书杨溥撰万歴元年立一翰林院侍读冯有金撰万歴三十五年立一礼部尚书王家屏撰一礼部尚书徐阶撰皆无年月刚铁鎗今尚存木桿云原垣墙山一名万安山在蓟县西五十里山有铁鼎其下有旧置冶处等谨按垣墙山铁鼎今无考原翠峯山在府西五十里又名遮风岭以山隂有岭横列如屏可以障风故名朱彛尊原按一统志所云遮风岭相其形势度其道里当即寰宇记之垣墙山原桃花峪在府西四十里介乎翠峯遮风间中多花卉原自南山磨石口登海会寺寺当山缺逺见卢沟桥在数十里外桥柱歴歴可数等谨按海会寺今无考原从磨石口西过隆恩寺寺金大定四年秦越公主建名昊䒶寺正统四年太监王振修之改今名等谨按隆恩寺石牌坊额曰鹿苑丛林金大定年间碑一明正统年间碑三字画皆漫漶不可辨原隆恩寺一桧一松絶奇古殿后大士云是唐遗像又有修竹百竿一亭据之绕以流觞曲水等谨按隆恩寺内大士像今无存流觞曲水亭及桧松修竹皆无可考原隆恩寺在海会寺南金大定中秦越公主剏殿中供器皆大内旧铜物也后有渗金佛三大士一云是唐时所造又有一轩蜡梅一株甚大江南亦不多得等谨按金大定时供器今皆无考蜡梅树亦无存原分水岭在府西四十五里山涧诸水至此分而为二一入卢沟河一入房山县界原石径山孤峯特立洞皆凿石而成最上为金阁寺有塔宜逺眺东南行至林衡署有古松数百株参错平野间其地盖先朝果园也等谨按金阁寺今无其名惟玉皇殿及廻香殿明碑各一皆许用賔撰勒万厯天启年月山有石经台普观洞普安洞还源洞孔雀洞诸胜孔雀洞左石门上截题识曰佛本行集经卷第三十一幽州卢龙两节度使刘相公敬造元和十四年四月八日建下截刋佛经语其地当石经台之隂殆即藏经处也山巅有塔塔下南北为城闗南门额曰舍利寳塔高约四丈余四正作方屋如阁四隅作圆屋如亭内皆塑䕶塔神像盖即金阁寺塔林衡署今无考惟松株间有存者等谨按玉泉亭今无考补大定二十六年三月尚书省言孟家山金口闸下视都城百四十余尺恐暴水为害请闭之从之等谨按金口闸在石景山迤东原至元二年都水少监郭公言金时自燕京之西麻峪村分引卢沟一支东流穿西山而出是谓金口其水自金口以东燕京以北溉田若干顷兵兴以来以大石塞之今若按视故迹使水通流上可以致西山之利下可以广京畿之漕又言当于金口西预开减水口西南还大河令其深广以防涨水突入之患上纳其议原至元三年凿金口导卢沟水以漕西山木石原大德六年四月修卢沟上流石径山河堤原至正二年正月中书参议博啰特穆尔都水傅佐建言起自通州南高丽庄直至西山石崃铁板开水古金口一百二十余里创开新河一道深五丈广二十丈放西山金口水东流至高丽庄合御河接引海运至大都城内输纳是时托克托为中书右丞相以其言奏而行之廷臣多言其不可而左丞许有壬言尤力托克托排羣议不纳务于必行有壬因条陈其利害略曰大徳二年浑河水发为民害大都路都水监将金口下闭闸板五年间浑河水势浩大郭太史恐冲没田薛二村南北二城又将金口已上河身用砂石杂土尽行堵闭至顺元年因行都水监郭道寿言金口引水过京城至通州其利无穷工部官并河道提举司大都路及合属官员耆老等相视议拟水由二城中间窒碍又卢沟河自桥至合流处自来未尝有渔舟上下此乃不可行船之明验也且通州去京城四十里卢沟止二十里此时若可行船当时何不于卢沟立马头百事近便却于四十里外通州为之又西山水势高峻前金时在都城之北流入郊野纵有冲决为害亦轻今则在都城西南与昔不同此水性本湍急若加以夏秋霖潦涨溢则不敢必其无虞宗庙社稷之所在岂容侥倖于万一若一时成功亦不能保其永无冲决之患且前金时此河未必通行今所有河道遗迹安知非作而复辍之地乎又地形高下不同若不作闸必致走水浅澁若作闸以节之则沙泥浑浊必致淤塞每年每月专人挑洗盖无穷尽之时也且郭太史初作通惠河时何不用此水而逺取白浮之水引入都城以供闸之用盖白浮之水澄清而此水浑浊不可用也丞相不从遂以正月兴工至四月功毕起闸放金口水流湍势急沙泥壅塞船不可行而开挑之际毁民庐舍坟茔夫丁死伤甚衆又费用不赀卒以无继而御史纠劾建言者博啰特穆尔傅佐俱伏诛増石景山西南有勅建北惠济庙等谨按永定河自石景山以下始筑隄防为上㳺修濬要地雍正七年世宗宪皇帝命建庙以荅神庥赐名北惠济庙者以卢沟桥惠济庙地当斯庙之南也殿内恭悬世宗御书额曰安流泽润殿前额曰畿辅安澜门内碑亭额曰谟肇恬波皆皇上御书碑亭二一在庙门内恭刋雍正十年世宗御制碑文碑隂恭勒干隆癸酉甲申皇上御制诗二章一在真武殿后两面恭勒干隆庚午乙亥御制诗各一章増世宗御制永定河神庙告成祭文朕注心河务礼敬神明逺筹捍御之冝备举尊崇之典惟永定河源从山右古号桑干经马邑以奔趋湍波易激歴畿南而漫衍暴涨难驯显佑于皇考之时肇祀于卢沟之北既隆封典爰钖嘉名灵贶孔昭鸿庥恊应朕思石景实处上游冝建庙以安神命河臣而度地冈峦拥卫控金隄而制洪流栋宇辉煌驻云旗而廻巨浪肃将祀事祗告落成惟神鉴歆永垂庇佑安澜奏绩俾庐井之恬熙润下成能享春秋之祈报谨告増世宗御制北惠济庙碑文永定河古所称桑干河出太原经马邑合雁云诸水奔注畿南发源既高滙流甚衆厥性激湍数徙善溃康熙三十七年我皇考圣祖仁皇帝亲临指授疏导之方新河既潴遂庆安澜爰钖嘉名永昭底定立庙卢沟桥北题额建碑奎文炳燿河神之封实自此始朕缵绍鸿基加意河务设官发帑深筹疏筑之冝比年以来永定河安流顺轨无冲荡之虞民居乐业歳获有秋岂惟人事之克修实頼神功之赞佑念石景山据河上游捍御冝亟爰命相择善地作新庙以妥神朕弟和硕怡贤亲王躬徃营度得地龎村之西鼎建斯庙长河西绕而南萦峯岭北纡而左骛控制形胜负山临流殿宇崇严规制宏敞䕶以佛阁界以缭垣经始于雍正七年冬逾一年役竣复以卢沟神庙皇考圣蹟所在加意崇丹艧维新并増建杰阁翼如焕如称朕敬神惠民之意爰赐庙名曰惠济勒文贞珉以纪其事诗称怀柔百神及河乔岳河之有神备载祀典况永定为畿辅之名川灵应夙着田畴庐舍绣错郊圻其得安耕凿而乐盈宁者胥仰荷皇考方略之昭垂而明神显灵黙相孚佑蒸黎邀福孔多冝加崇敬今兹数十里内庙貌相望虔修秩祀尚其妥侑歆飨俾斯民康阜乂安以𢎞我国家无疆之庆岂惟朕承兹惠贶我皇考平成之骏烈实嘉赖焉増干隆十五年御制閲永定河隄因示直𨽻总督方观承诗水由地中行行其所无事要以禹为师禹贡无隄字后世乃反诸祇维隄是贵无隄免冲决有隄劳防备若禹岂不易今古实异势上古田庐稀不与水争利今则尺寸争安得如许地为隄已末策中又有等次上者御其涨归漕则不治下者卑加高隄高河亦至譬之筑寛墙于上置沟渠行险以徼幸㡬何其不溃胡不筹疏濬功半费不赀因之日迁延愈久愈难试两日閲永定大率病在是无已相咨询为补偏救弊下口略更移取其趋下易培厚或可为加高汝切忌多为减水亦可杀涨异取土于河心即寓疏淤义河中有居民䆒非久长计相安姑勿论冝禁新添寄条理尔其蘉大端吾略示桑干岂巨流束手烦计议隐隐闻南河与此无二致未临先怀忧永言识吾意等谨按永定河自石景山以下土脉疏衍其濬治之道不能不因时制冝皇上御极以来频临閲视所以指示臣工昭垂轨范者悉臻尽善今庙内恭勒节年御制诗篇具悉原委谨备录卷内俾凡有河务之责者咸知所禀承焉增干隆十八年御制石景山初礼惠济祠诗崇祠依石堰像设谒金堂云壁瞻初度䂀轮届小阳河防慎有自神佑頼无疆疏凿非经禹惟厪永定方増干隆二十年御制閲永定河诗永定本无定竹箭激浊湍长源来塞外两山束其间挟沙下且驶不致为灾患一过卢沟桥平衍渐就寛散漫任所流停沙毎成山其流复他徙自古称桑干所以疏剔方不见纪冬官一水麦虽成亦时灾大田因之创筑隄圣人哀民艰行水属之淀荡漾归清川其初非不佳无奈厯多年河底日以高隄墙日以穿无已改下流至今凡三迁前歳所迁口复叹门限然大吏请予视蒿目徒忧煎我无禹之能况禹未治旃讵云其可再不过为补偏下口依汝移目下庻且延复古事更张寻思有所难増干隆二十一年御制石景山礼惠济祠叠癸酉旧作韵寺碑建雍正皇考辟神堂清晏资垂佑实枚侐向阳不愆秩宗祀恒奠冀州疆蒿目一劳计难言永逸方原滴水巖在万山中出磨石口至三家村浑河倒映崖壁峭絶皆作丹黄青碧色河流其下迳纡其上度十余里入军庄一峯侧出而腹藏洞者为建阳洞舍河行枣园越仰山岭乱山拥塞㡬不得路循山趾行夹壁中有村临谷口为桃源村村前孤峯矗立中有洞昔人避兵处也复沿涧过仰山村山多梨树秋深红叶如烧折而西上黄牛冈口迳愈仄壁愈狭峯愈变转十八叠有垣而垩屋而丹是谓滳水巖矣悬崖千仭巖洞皆削成无缝泉布石面大珠小珠游移如屋漏然旁有穴燃炬以入广可三十余丈洞中石乳为莲花垂为象鼻右一石牀幕以石龙见其上中石拗开其窦侧身螺旋而下水光所射㡬灭炬再入则潭深莫测矣从巖侧取迳而上杖履铿然山石骨而中虚俯巖背视巖犹谷底二十里至北顶连冈伏岭势反平坦可望居庸诸塞归从仰山寺金大定中栖隐寺也等谨按仰山栖隐寺今仅存明碑一翰林院学士永新刘定之撰天顺三年立据刘碑山有五峯八亭今八亭内惟龙王亭改为龙王庙余址不可考矣原三家村尽出浑河崖八里过军庄外临陡崖内倚絶壁以两手扪石而度抵枣园背河入山度仰岭十八盘有村名桃源过此皆流泉峭壁遍开野菊金铃聚花如织组澄潭紫石了了见底左右度涧行至陈庄鸣泉出户下两旁高峯挟之鸡犬石门真一洞壑又背泉入山路仅一线上黄牛冈口益险隘自此而登左万丈溪右千仭壁径断处架以栈过张公洞即滴水巖矣原大定二十年正月勅建仰山栖隐禅寺命元㝠顗公开山赐田设会度僧万人原仰山峯峦拱秀中顶如莲花心旁有五峯曰独秀翠㣲紫盖妙髙紫㣲中多禅刹以在西山外更西四十余里故人迹罕到金章宗尝逰焉有诗曰金色界中兠率景碧莲花里梵王宫鹤惊清露三更月虎啸疎林万壑风今石刻尚存等谨按蒋葵长安客话所称仰山五峯与刘定之碑所载互异未详孰是金章宗诗刻今无存原仰峤丛林为燕京之最泰和中主事僧奏请万松老人住持上许之万松忻然奉诏其后章庙秋猎于山主事辈白师故事车驾廵幸本寺必进珍玩不尔则有司必有诘问师曰富有四海贵为一人岂需吾曹珍货哉手录偈一章有成汤狩野恢天网吕尚渔矶浸月钩之句诣行宫进之大䝉称赏翼日章庙入山行香屡垂顾问仍御书诗一章遗之车驾还宫遣使赐钱二百万使者传勅命师跪听师曰出家儿安有此例竟焚香立听诏㫖原下黄牛冈口取仰山道转一冈为南庄复歴峻坂土中有三断石读之乃知为大兴府西连山栖隐寺金大定初建有五峯八亭章宗屡游之尝题诗刻石今亡矣惟二碾药铁轮尚存又有学士刘定之记絶顶曰莲花峯有舍利塔右一峯为笔架峯八亭惟列宿招凉可记余俱未雅驯等谨按栖隐寺碾药铁轮二今尚存外又有铁池一等谨按仰山东岭尊胜塔今尚存明逺观光二亭已废赵孟頫碑亦久无存等谨按仰山寺姚广孝画像今无存原从滴水巖而上大云寺山最髙是西山万峯之岭也等谨按大云寺今无考钦定日下旧闻考卷一百四钦定日下旧闻考卷一百五钦定四库全书钦定日下旧闻考卷一百五郊垧原卢沟桥西北三十里为灰厰出灰厰入山两壁夹径行百折径尽始见山门有髙阁在山中央可望浑河葢山麓至中板桥仅十余里尔阁后有轩庋巖上折而右即戒坛坛在殿内甃石为之中有髙座为毎年説戒之地周围皆列戒神四月八日游僧毕集聴戒坛创自隋唐间国朝重建辽金时所植松具在等谨按卢沟桥详见前郊西卷二戒坛在马鞍山万寿寺内寺在唐曰慧聚辽咸雍间僧法均始辟戒坛明正统间改寺名万寿寺内大殿恭悬圣祖仁皇帝御书额曰般若无照聨曰禅心似镜留明月松韵如篁振午风皇上御书额曰莲界香林千佛阁御书额曰智光普照聨曰金粟显神光人天资福瑠璃开凈域色相凭参戒坛上圣祖御书额曰清戒皇上御书额曰树精进幢聨曰徧洒醍醐成雨露长留华藏閟山林山门内恭立圣祖御制万寿寺戒坛碑记佛殿前恭立皇上御制诗碑千佛阁前恭立御题活动松诗碑坛前辽碑一干文阁直学士王鼎撰大安七年立金碑一开府仪同三司致仕韩昉撰天徳四年立又已泐辽碑一起复知枢密院直学士虞仲文撰建福元年立已泐金碑一翰林直学士施宜生撰贞元三年立此二碑今寺僧犹传其文而讹脱颇多明碑一中顺大夫毘陵胡濙撰成化九年立寺内明碑三一无撰人姓名正统七年立一为成化五年勅谕碑一为翰林侍读东里髙拱撰嘉靖三十五年立戒坛之前为明王殿殿门右石幢二刻尊胜陀罗尼呪并序右幢题识云太康三年歳次丁巳奉为故坛主崇禄大夫守司空传菩萨戒大师特建法幢门人传戒大师讲经律论赐紫沙门裕经等立左幢题识云受戒弟子范阳王鼎撰文太康元年歳在乙邜建阶下塔二右塔为普贤衣钵塔左塔石刻云辽故崇禄大夫守司空传菩萨戒坛主普贤大师之灵塔明正统十三年中秋日筑坛如幻道孚建原戒坛入山二十余里始见山门坛在殿内阁前古松四株翠枝穿结覆葢一院等谨按千佛阁前松株今尚蔚茂活动松于干隆四十四年蒙御制诗章恭録于后原登狮子巖凡十八转始及戒坛坛为景皇帝区画地开山即鹅头法师名道孚者原戒坛在西山最深处渡浑河西行可二十里两厓中通一径丹林黄叶与青峦碧涧错出如绣逺望西北一峯如灵壁石以为戒坛必在其下过永庆庵唿山僧问之曰极乐峯也西行不五里石阑丹壁已至寺门寺肇自唐武徳中旧名慧聚至明正统乃易名万寿殿墀四松离竒天矫皆数百年物折而北一坊西向额曰选佛场殿宇宏丽阑楯参差坛在殿中以白石为之凡三级周遭皆列戒神出坛而南至波离殿殿前辽金碑各一皆波离尊者行实也有太古洞最胜列炬而入百乳干螺俱成佛像不知其深几里也等谨按永庆庵今无考极乐峯在马鞍山之西太古洞即化阳洞亦名龎涓洞洞门刻太古化阳洞五字洞左石塔十一层塔碑畧云嘉靖三十九年东直门外牛房主禅明辉徒普照信官郝春建马鞍山䕶国宝塔刻造週围佛像八十八尊上四面四尊万寿戒坛传戒宗师前古杭净慈住山沙门宗林撰余皆漫漶不可辨又施茶碑一明山东成山卫教授东泉严振撰嘉靖二十七年立原过永庆庵一里为万寿戒坛正统中如幻律师説戒于此殿外金辽碑各一上千佛阁俯浑河正曲句其三面如玦然阁之下幻师安禅处其遗衣钵藏焉西上石径上极乐峯道也观音洞大于室化阳洞洞口垂藤幙之秉炬入如眢井半里有龙跃鱼游有狮坐石乳所凝也再入有石佛危坐西罅一穴㝠㝠然下与浑河通洞一名龎涓洞又有洞名孙膑者在此洞西其广二十笏一石龟伏焉二子师鬼谷在扶风然膑故燕人房山上乐村有孙膑墓碑志存焉以二洞故指山下枯涧为马陵川是山适名马鞍谬也西又五里至极乐峯峯下亦有洞石乳痕滴终歳人无至者等谨按僧道孚钵今在明王殿内衣已无存观音洞在寺南半里许观音寺侧俗称伏虎巖巖右有僧道孚塔孙膑洞在山之东此外原书所未载者尚有三皇朝阳极乐黄莲卧佛诸洞三皇洞前塔一朝阳洞碑一明万厯间住山第一代圆杲徒明慧等立极乐洞刻石额曰灵鹫山又曰天开灵境增圣祖御制万寿寺戒坛碑记西山地接神京岭岫绵亘林壑深美中多精蓝古刹考其厯年久逺建置自唐以来者则万寿寺戒坛为最古寺在唐曰慧聚明正统时始易今名其地渡浑河而西山径盘互纡回而入中复豁焉宏畅坛殿轩翼犹见古遗制深山长谷乌可少此清严之宇以眺览名胜哉朕以时巡偶至斯地輙为驻辇顾近寺诸山为产煤所居民规利日事疏劚念精舍之侧凿山採石良非所宜爰命釐定四止而禁之俾梵境常宁旧观弗替于以葆灵毓秀山川当益增辉泽尔增干隆十八年御制初至戒台六韵名刹近千载渡河斯偶寻自来幽胜地蚤结憇逰心吉马遵山栈寒禽乱桕林两峯豁开户一水宛垂襟我足忧勤畏佛无来去今便教促归跸余兴寄高岑等谨按戒坛亦称戒台御制诗题曰戒台葢从其通称也今恭载首见之篇余不备録增干隆四十四年御制戯题活动松诗老榦稜稜挺百尺縁何枝摇本身随咄哉谁为挈其领牵动万丝因一丝原自戒坛至西峯寺山门有泉最冽等谨按西峯寺明碑四一无撰人姓名一翰林院检讨旴江严素撰皆正统四年立一礼科给事中王之垣撰年月已泐一为助縁人姓名碑寺后东北塔一共六层髙三丈许额曰鞍山故俊公和尚之塔又石幢一题识云大都鞍山慧聚禅寺月泉新公长老塔铭并序大都万寿退隠林泉老人从伦撰至元二十八年住持山主成璞等建俊公塔之北有池据寺碑是为胜寒池池左有地藏殿其修建年月无考原潭柘寺晋曰嘉福寺唐曰龙泉寺旧志谓有柘千章今无矣燕人谚曰先有潭柘后有幽州此寺之最古者也等谨按潭柘寺本朝康熈年间圣祖赐名岫云禅寺寺门外牌楼南向额曰翠嶂丹泉北向额曰香林净土大殿额曰清浄庄严弥陀殿额曰松竹幽清栴檀佛楼聨曰庆云宿飞栋喜树罗清墀又聨曰经声夜息闻天语炉气晨飘接御香皆圣祖御书又大殿恭悬额曰福海珠轮聨曰鹫岭云闲空界自呈清净色龙堂月皎圆光长现妙明心三圣殿额曰具大愿力毘卢阁额曰圆灵宗镜圆通殿额曰心空彼我地藏殿额曰性因浄果弥陀殿额曰西峯乐界楞严坛额曰寂照真如大悲坛额曰澄潭妙印观音殿额曰莲界慈航聨曰绕户竹风翻妙偈当空水月涤尘襟又聨曰树匝丹崖空外合泉鸣碧涧静中闻皆皇上御书寺东精舍内南楼额曰松竹清泉后厦额曰倚松澹然皆圣祖御书延清阁阁名额又南楼额曰潇碧延清聨曰竹秀石竒参道妙水流云在示真常流杯亭额曰猗玕亭亭后书室额曰猗玕清境聨曰石上水流动皆静云间山出幻而宁皆皇上御书又蒙赐御笔心经并驻跸潭柘岫云寺作及山水小景同匣恭藏寺内寺旧有金元碑今皆无存明碑三一礼部尚书谢迁撰正徳六年立一翰林院检讨黔南邱禾实撰万厯三十三年立一为送龙子归潭柘文僧达观撰万厯壬辰年立本朝碑二一为莲池记钱唐吴陈琰撰康熈四十九年立一在寺外之安乐延寿堂直𨽻总督方观承撰干隆年间立距寺半里许有塔园僧塔五一石刻云故广慧通理禅师之塔塔前有碑字迹已漫灭一曰中都潭柘山龙泉寺言禅师塔铭皇孙祖敬撰大定二十八年休休道者祖深建一曰浑源州永安禅寺第一代归云大禅师塔铭寂通居士陈时可撰郭恒建竖石一曰中都竹林禅寺第七代竒和尚塔大圣安寺西堂传法沙门广善铭大定十九年建一曰第九代了公禅师塔铭大庆寿寺住持传法沙门徳顺撰泰和四年门人善琼等建寺内枯柘本仅四尺余在三圣殿侧惟殿左银杏大者一株高十丈余围约二丈余其旁复生小者三株高数丈寺僧云前一株生适当圣祖临幸时后二株生适当皇上临幸时原潭柘寺相传寺趾本青龙潭上有柘树祖师开山青龙避去潭平为寺今殿壁犹是辽金前所绘等谨按今寺后右行二里许有龙王堂堂北别有龙潭方广丈余深三尺余寺内辽金绘壁今无存原西山潭柘寺殿中二蛇长五尺余名大青小青藏红箧中箧标䕶法龙王蛇无定止或自逸野中鸣钟则至恒自箧穿罏足交蟠供桌上等谨按岫云寺大殿内今尚有木匣一方广二尺高三寸余内一石微凹贮水少许相传为大青小青所藏处云原潭柘以一培塿当羣山心九峯扆而立焉两殿鸱工絶金元时故物也等谨按岫云寺内殿鸱今已无存原潭柘寺去都西北九十里径罗㬋岭行藂棘中頳山四合里许一山开元峯列见寺双鸱吻今佛殿基故潭也华严师时潭龙听法一夕大风雨潭侧平地两鸱吻涌出今殿角鸱也柘今已枯长不盈丈寺有青蛇大如盌长五尺僧能驯扰之唿曰龙子元妙严公主持观音文礼大士拜痕入砖额手足五体皆印歳久砖坏两足痕存万厯壬辰孝定太后匣取入览后遂匣藏之紫柏系以赞像四林立大士前左前元世祖右前其后左次其子右次妙严也妙严祝髪于是塔是山之下寺碑六金碑二明昌五年僧重玉记大定十三年杨节度记元碑二至正八年葛天麟记至正某年危素记明碑三正统某年胡濙记𢎞治十年谢迁记万厯中紫柏送龙子归潭文也寺晋梁唐宋代有尊宿而唐华严为着元至正间顺帝赐雪磵酒皇妹致膳明永乐间则姚少师道衍万厯间则达观大师真可寺先名嘉福后名龙泉独潭柘名传久不衰等谨按元妙严公主拜砖并匣今尚存其像设在今观音殿内金元碑及明胡濙碑皆无存详见前原潭柘寺东有泉出石罅中黄叶白云缭绕其上疏其滞叶泉响益琤琤不絶等谨按岫云寺后东北隅有歇心亭山后二泉一自东来一自西南来滙流于此当即宋启明长安可游记所称寺东之泉也原潭柘寺山环无柘惟殿左有枯株久仆云是龙渊遗蹟寺碑胡尚书濙文夏太常昶书也寺肇于唐重饬于金大定间元燬于兵国朝宣徳初更拓赐名龙泉寺增干隆九年御制二月朔日初游潭柘岫云寺作西山两名寺潭柘与香山香山信已佳驺御曾往还春仲月之朔言从易水旋岫云与我语为我辟云闗响导告前期却借便道縁轻舆碾春露前旌破晓烟屈折千回溪微露一线天榛莽嵌絶壁登陟劳援攀约行二十里乃至卢家滩川原渐开豁梯山种春田茅屋凡数家槎枒古树攒驱车厯石磴巖岌互钩连闻有泠泠声不见淙石泉古栢翠蒙络时有枯藤纒逺峯缀丛枝那辨枫杉楩披跻厯万景精蓝出云间风旛演妙偈空乐诸天传旋礼满月相使我尘虑蠲潭底老龙睡有泉坠潨然忽欲唿起之使雨东西阡其柘亦已枯横陈庑西偏万木何非柘孙枝轇曲巻阇黎语荒唐颇熟公案禅对客称古蹟木几髙架磗云有元公主礼佛足所穿佛几曾度彼与我何有焉稍坐白板阁衆美一揽全嵁巖莫遯隠坻屿相郁盘回寻旧来路似在图中看旷怀既詄荡乐志都忘筌昨夏憇来青不作弹指观增又御制游潭柘岫云寺即事杂咏得诗六首攀云寻净地闲树出祗园息我幻尘念游兹法海门灵潭澂自古老柘郁生孙欲拟留诗去诗中无可言春山緑如洗四面作佳邻黙对如如像惭为汲汲人天香凝篆细空乐韵松频古衲缾盂净将无隠者伦乳窦淙淙注天牕小小悬千松排嶂外一水到斋前逺映云中岫平临谷口烟瞿昙无説説钵里茁青莲忆在天成寺禅房有句留山川原并美歳月几迁流龙卧深潭底鸟吟高树头闲云知我意到处分相投小轩临絶涧朝暮泻烟霞近席挹清籁虚牕碎白纱圣踪余想像题字走龙蛇谁演楞伽法能听倩緑芭簇簇玉芙蓉嶟嶟当户浓岂因供揽结聊可盪心胸栢子牕间落石泉堦下淙徘徊迟去骑迳转尚闻钟等谨按岫云寺御制诗恭载干隆九年御跸初临之篇余不备録增干隆二十九年御制猗玕亭诗扫迳猗猗有緑筠嚬伽鸟语説经频引流何必浮觞效岂是兰亭修禊人等谨按猗玕亭御制诗系初见之篇谨并编载卷内增干隆二十九年御制过罗㬋岭诗志乗称罗㬋其説引未发村俗唿锣锅久矣难究诘或有谓为俚改之曰萝葛去初愈以逺偶过聊诠核两字出梵典此云障持括八部中之一是为佛䕶法化身巨且长举手障日月取以喻岭峻孰云义不协且在两寺间䕶法力应竭清晨别潭柘大榦盘屼隆崇高凌云朝阳出其脇过岭见戒台石栈片时达坐精室阐义提婆道饶舌等谨按罗㬋岭为驾临岫云寺时跸路所经御制诗章谨并载卷内等谨按明越靖王瞻墉所建延寿塔今尚存高五丈余等谨按金释重玉摩厓诗刻在延寿塔后原雀儿庵在潭柘后山五里金章宗幸此弹雀弹发不虚章宗喜即行幄为庵曰雀儿后方僧来住以臆造佛母孔雀明王佛像遂更孔雀庵然人唿雀儿庵如初等谨按雀儿庵今废钦定日下旧闻考卷一百五钦定日下旧闻考卷一百六钦定四库全书钦定日下旧闻考卷一百六郊垧原宛平县西百二十里玉平口四围皆山中有平原可数十畆地暖饶药草花木春夏之间红紫烂漫香气馝馞金章宗常游之所憩石牀尚存等谨按金章宗石牀今无存原府西一百二十里由王平口过大汉岭抵沿河口元女庙是百花山足也等谨按大汉岭俗称大寒岭元女庙乃百花山妙菴之下院今仅余旧址原由门头村登山数里至潘䦨庙三里上天桥从石门进二里至孟家衚衕民皆市石炭为生三里至流水壶泉自石罅分流灌园扳磴三里至官㕔路凡十八折至风口巖两山踞立如门有菴房数间径十字道踰磴数里折而下为王平口山拗多核桃树石壁峭削如碧玉又数里至斋石台路亦峻又数里至板桥村庄多以石板覆屋至千军台四山空翠欲湿衣裾出谷二里许为王老菴石涧淙淙有声十五折见高松如盖出天际乃大汉岭也踰岭有大士殿松下石碑字俱蚀不可辨盘曲而下数里至泥窝三里上杨家台径颇平又里许下坡入山谷有涧水浸山根石皆赤亦有碧者从乱石径中行二里出谷为军下村溪涧十丈余平沙细石流水分两村下引入地畦再北有石庙自庙渉涧则西河村也又二里为龙王庙相近有守御城出小西门元女庙在焉等谨按门头村有二一在静宜园西南一在门头沟距都城西六十余里潘䦨庙及大汉岭之大士殿军下村之石庙西河村旁之龙王庙今俱无考风口巖今有观音菴殆即宋启明长安可游记所称菴房数间者也西河村今名胡家林守御城旧址在斋堂村旁原王平口正城一道上四口俱𢎞治年建等谨按王平口城垣今废原渡石涧上马䦨山折旋左右至法幢菴五里可容骑又五里篱径坦然矣妙菴也等谨按法幢菴今尚存原出沿河守御城西门渡石涧进马䦨山曲折上坂石子磊磊难步陟至法幢菴又五里至马䦨村登三大士阁一松高十丈余厯磴而上三里许翠峰壁立又二里扳跻丛木中再上见篱径石垣乃妙菴也中设大士像等谨按马䦨村之大士阁今无考妙菴之大士像今尚存原岭西行数里千佛山又数里观音山山旧有菩提树仙人桥望海石下岭复上岭者数迎前壁立者鹤子山也等谨按千佛山有显光寺寺内有千佛阁观音山之菩提树无存仙人桥望海石遗蹟尚在原自妙菴从岭西折路甚狭数里上千佛山一名黒风山又数里为观音山再上为大悲厓旁有仙人桥菩提树树已遭伐矣又上为望海石嵚崟巉削踰岭凡七见有石壁峭立为鹤子山路更险仄达千佛巖怪石攅簇多似人形坐视观音山如在懐抱间原度阎王行百花中一里进篱门石洞礼文殊法身塔登菩萨顶是百花山顶也等谨按文殊道塲在山西五台山其法身安得在此今文殊寺旁之法身塔盖彼时缁流伪託以惑听而实无所据者也又按菩萨顶在观音山其鹤子山之菩萨巖别为一地原宛平县西二百里有百花山特多花卉有不可名者蓟中不产蛇独此山有七寸蛇至毒被蠚者不救原鹤子山三里余过阎王始蹑百花山腰西北两山秀甚云东西二灵山也西北为小五台山花多目所未覩红黄紫翠不可名状一色者跗蕚各殊有名天花者尤娇艳可爱行里许忽闻钟声前进入篱门过石洞殿上设文殊金像高一丈三尺有塔云是法身塔上菩萨顶峯三以小石更累成尖风吹不去有登者老僧必劝累之云种佛因也原下菩萨顶又入百花中东龙王頺庙北大士殿下千佛巖花被迳八里多于前过白水菴行泉声二里一松标瑞云寺寺即五代时李克用建亭故处俗曰百家寺也寺有摩诃祖师法身有摩诃煮石铛宣宗曽取视赐以龙袱归寺有摩诃摔龙石龙逸祖师追摔之今龙迹宛在石也等谨按观音山菩萨顶下之龙王庙大士殿今俱无考白水菴瑞云寺今尚存瑞云寺元碑一沙门雪成撰至正十年立煮石铛摔龙石今无考原下坡之半山花较初登为多折而西为龙王庙庙已圮惟殿仅存五龙王分列中供龙母北折为大士殿下厓取道瑞云寺约八里至白水菴山名菩萨巖又行里许有巨石当路界于涧中逺见一松映对即瑞云寺也俗唿百家寺入礼摩诃祖师山僧出摩诃锅相示黒润如古铜铛僧言曽三入大内供养出寺度小桥下菩萨厓二里为曹村又数里至史家营煮沙之人皆聚于此等谨按菩萨巖在白水菴旁其瑞云寺旁之菩萨崖别为一地原菩萨崖在府西北一百二十里山畔有三石佛像原宛平县史家营太山有石如臼相传昔有仙人居此臼中毎日产米随寺衆多少取给不乏后有僧厌其险峻凿石穴通之穴成而未絶等谨按史家营山内石臼今无考原从史家营縁石涧而上甚危险巨石巉峻仰视欲坠云即燕山石塘以山顶泉出其下故名踰二大岭路始平广又数里为山神庙上数武即妙菴也原宛平西黒云山有两穴扣之声若鼓掩其一则无声原蓟县筓头山有温泉治百病原西湖山在府西一百里下有溪潭等谨按据明一统志称西湖山在府西百里是湖与山皆别为一地在今清水村西四里许与万寿山之西湖无涉原青山岭在府西一百五十里山四靣髙耸中坦平多产三七诸药等谨按青山岭诸药草乃间一有之非常产也原卧龙冈在府西北四十五里山石俱青惟此独白冈嵴蜿蜒二十余丈正统间车驾尝幸此原石窟厓在府西北一百一十里原白铁山在府西北一百八十里山多白石其坚如铁原颜老山在府西北一百九十里山之西南有石青洞东北有栁林水等谨按颜老山旧有颜老寺今仅存僧舍数椽山东北为栁林水村原京西北诸山连缀共一百八十里半𨽻昌平其𨽻宛平境内与昌平错壌者出百望山北四十里入南谷有聚焉是名漆园园之南有雅思山幽晦多雾山䧟而为坎有池曰露池原自漆园岀西十里许有高崖崖下有泉遶之又西北十里为清水涧两山如门行可二十里山皆竒峭巃嵸飞泉滮洒决地分流声激崖穴崖间百合忍冬棠杜牛妳相思郁薁黄精唐求之属红翠含濡鸟窠雉囮山鹿之毳豪猪之毛徧于巖谷有岭曰鳌鱼又西里许山益峻有兰若二上曰松阳下曰金鹰金鹰下控大巖巖吐百穴滙而为湖决而东流是为清水之源原小龙口山在府西北一百九十里山有两崖东崖在清白口社西崖在清水社有泉东入卢沟河原卢沟河在府南四十里即桑干河也亦名浑河府西百里有清水河流迳大台村又西北百余里有小溪流迳青口村俱入之其上为百花陀十八盘青山摘星诸岭嵓谷幽邃直耸云霄人骑罕通仅容一线等谨按清水河发源大汉岭小溪发源上清水村山谷间青口村即今清白口社溪水由军村经此入浑河百花陀即百花山十八盘在风口巖宋启明长安可游记所称路十八盘折者是也青山岭距京西九十余里摘星岭相传即大汉岭从此而西即与房山县接壌原栢山在府西北清白口社山四旁多产栢故名上有栢山寺原西山有君子口疑即寰宇记所云君子城譌为箕子城者也原驾到口在西山其曰驾到不知何年事原西山杨家顶观音庵庭有牡丹万歴乙夘八月遇闰忽开一花定陵以八月生闰月宫中重庆万寿节有中官闻之以白金六十两与寺僧取其花进御定陵甚悦赐予累百金原西山巖麓无处非寺游人登览𩔖不过十之二三尔王子衡诗西山三百七十寺正德年中内臣作何仲黙诗先朝四百寺秋日徧题名郑继之诗西山五百寺多傍北邙岑其后増建益多难以更仆数矣等谨按玉城寺永兴寺普福寺普惠寺广智寺广福寺兴德寺今俱无考原百望山南阻西湖北通燕平背而去者百里犹见其峯故曰百望等谨按百望山今改名安河山山巅神庙三楹内奉石佛一尊山麓有东西百望村原百望山之阳有祠焉高十五丈登之可望京师出百望十里为长乐河河水不甚濶而流驶又北二里为玉斗潭腐草罨之深不可测传有两牛饮而鬭陷于潭无迹又北十里为灌石驻跸山在焉等谨按长乐河即安河其地有南安河北安河长乐诸村玉斗潭今佚其名而附近之地如冷泉村石窝村一带灵渊神瀵随在涌现不可枚举也灌石村驻跸山今俱𨽻昌平州境补金山口度岭至冷泉村道傍皆水田行二里许曰泰州务其后画眉山上有龙王祠龙湫围广十畆水从石罅出从东垣下溢田间潺潺有声原黒龙潭在金山口北依冈有龙王庙碧殿丹垣庙前为潭榦四丈水二尺土人云有黒龙潜其中等谨按黒龙潭龙神干隆三年勑封为昭灵沛泽龙王之神殿前恭悬皇上御书额曰恩敷广润三世佛殿恭悬圣祖仁皇帝御书额曰潭清光凝庙内精舍额曰云影天光聨曰幸逄嘉霔敷优泽一洗纷尘转润姿皆皇上御书龙王殿前恭勒圣祖御制碑一雍正三年世宗宪皇帝御制碑一干隆三年皇上勑谕碑一并节年御制祈雨谢雨诗碑二殿后明宪宗御制碑一成化二十二年立神宗御制碑一万歴十四年立金山口详见前郊西卷十二原万歴初上谒陵还驻跸潭上二十六年夏四月旱甚遣正一嗣教张真人国祥祷于龙祠雨泽如期加䕶国勑号碑勒之嗣是旱祷輙应凡立数碑増圣祖御制黒龙潭重修龙王庙碑记传曰神有功德于民则祀之能捍大患御大灾则祀之非此族也不载祀典朕自御极以来夙兴夜寐惟思稼穑为小民之依所期时和嵗丰嘉生乐育然年谷顺成雨泽是资诗曰琴瑟撃鼔以祈甘雨信乎天心仁爱亭毒万物而协灵効顺优渥霑足之应皆有神焉以司之亦如分猷布泽之无敢旷厥职焉距京师三十余里金山之麓有潭泓然以深不泛不涸前代时以亢旱祷望其地輙能兴致灵雨因名黒龙潭焉潭之侧倚山瞰壑旧有祠宇以祀其神朕数以祈雨驻跸于兹爰谋式廓其庙貌以昭灵贶而敬民事今者四郊之内雨晹时若嵗登大稔工适告成惟神之功德实能膏泽田畴以福庇生民揆诸捍患御灾之义莫大于此用是勒诸贞石垂示无穷宁不伟欤增世宗御制黒龙潭碑文京师之西有黒龙潭焉地灵所钟实能兴致灵雨我圣祖仁皇帝抚临万邦治臻上理轸念羣生毎祷于斯輙有灵应百谷用成康熙二十年乃重建祠庙御制碑文勒之珉石以昭神庥朕嗣位以来仰体圣祖之心以为心夙夜孜孜惟冀雨晹时若盈寕康阜用諴和万民甲辰春雨泽㣲愆爰诣兹潭特申祈祝回銮之后澍雨应时三月初甘霖叠沛逺近霑足二麦丰登朝野同声罔不欢庆盖感应若斯之捷也朕惟天人合一之理莫大于诚而幽明昭格之几莫先于敬传曰先成民而后致力于神又曰民和而神降之福朕爱养元元惟恐一物失所致隂阳之沴而干天地之和故浃嵗之中屡下蠲租之诏偶值愆阳见告不惮躬亲祝帛以荐馨香而㝠漠之中亦若有肹蠁答之灵爽凴之者朕因民而祈福于神神惠民而効灵于朕皆黙通于诚敬之中而不疾而速不行而至理有固然无足疑者顾嵗月滋久不更加修葺恐非所以宅神明荅灵贶乃命官庀材经始于二年之三月告成于三年之五月殿庑门寝焕然一新讫工之日有司磨治丰碑以记请夫礼有大雩之文诗载同云之什故祭则受福而有举必书且诚敬之念所以交神明格上下用昭我圣祖仁皇帝轸念苍生懐保万民之至意者尤朕所时厪于中而不能释也是为记増干隆八年御制祷黒龙潭而雨因纪所见灵湫神所宅澄波深且滢利民功久着泽物诚斯应我来瞻庙貌肃然而起敬匪为求多福稼穑惟民命泰阶六幕调屡丰寰宇庆省嵗率咎徴神乃司其柄获佑以为愧遑论谄与佞况兹实古蹟圆池明似镜渫然鑑毛髪更鲜鲲鲕泳一鳞㳺其中昂藏无与竞颇颇露头角如具飞龙性然疑我未知变化斯称圣等谨按黒龙潭御制诗㳟载首见之篇余不备録原画眉山在西堂村之北产石黒色浮质而腻理入金宫为眉石山北十里有温泉出焉等谨按画眉山北温泉今𨽻昌平州境补乌龙潭度高岭即卧佛寺岭名半天云圆如髻度一岭一髻复起如是者十三始登其岭四靣皆童山虽无草木而石最可观钟鼎旗鼓墩柱楼阁龙虎之形毕具有石大如室中一线若锯分者而内有石钉复连不断又有石欹侧岭上欲坠中一穴可容身入内空处五六尺可趺坐上复有二窍甚明朗又有方石三四丈黒色紫纹如梅花瓣瓣中有细窍取涧水灌之四靣溢出如珠盖诸窍宛转相通天下竒石无踰此矣下岭三里许复值一岭如磨盘毎盘直下三百步凡五十四盘至山腰岭尽得石坡路甚滑又七八里为广泉寺等谨按卧佛寺广泉寺详见郊垧西十二卷内原过金山口二十里一石山小峯屏簇如笋张箨峯之尊者曰妙高峯峯下法云寺寺有双泉鸣于左右寺门内为方塘殿倚石石根两泉源出焉西泉出经茶灶绕中霤东泉出经香积厨绕外垣滙于方塘所谓香水已金章宗设八院游览此其一院草际断碑香水院三字尚存原法云寺在西山后逺视惟一山近则山山相倚如笋包箨其根为千年雨熘洗出石骨毎山穷处即有小峯如笔格寺枕最高处近寺有双泉鸣于左右过石梁屡级而上至寺门内有方池石桥间之水泠然沉碧双泉交会也上有银杏二株大数十围至三层殿后乃得泉源西泉出石罅间经茶堂两庑绕霤而下东泉出后山经蔬圃入香积厨而下会于前之方塘是名香水也有楼登之可卧㸔诸山右有偃盖松可䕃数畆故老云金章宗游览之所凡有八院此则香水院也増白家滩有开元寺城子山有东岳庙等谨按白家滩在黒龙潭西四里许开元寺明碑二一太仆寺少卿安成李纶撰𢎞治六年立一僧浄寿撰𢎞治十四年立城子山在白家滩西八里许庙内前殿奉碧霞元君檐额曰金光普照斗姥殿檐额曰紫宸掌算皆圣祖御书又碧霞元君殿内额曰资生钖祜东岳正殿额曰秉灵出震斗姥殿内额曰璇杓广运皆皇上御书又白家滩城子山御制诗在大觉寺杂咏篇内恭载大觉寺条后原黒龙潭北十五里曰大觉寺宣德三年建寺故名灵泉宣宗易以今名数临幸焉今圯矣金章宗西山八院寺其清水院也等谨按大觉寺康熈五十九年世宗潜邸时特加修葺干隆十二年皇上发帑重修寺内弥勒殿额曰圆证妙果正殿额曰无去来处无量寿佛殿额曰动静等观大悲坛额曰最上法门皆皇上御书寺旁精舍内恭悬世宗御书额曰四宜堂皇上御书额曰寄情霞表聨曰清泉绕砌琴三叠翠篠含风管六鸣又聨曰暗窦明亭相掩映天花涧水自婆娑憩云轩轩名额并轩内额曰涧响琴清聨曰风定松篁流逺韵雨晴巖壑展新图又聨曰泉声秋雨细山色古屏高皆皇上御书殿前碑一恭刋康熈五十九年世宗御制诗碑隂恭刋干隆十二年皇上御制文明碑一其阳刻宣宗御制文宣德三年立其隂为英宗御制文正统十一年立又寺内龙王堂辽碑一僧志延撰咸雍四年立寺旁有僧性音塔増皇上御制重修大觉寺碑文朕惟圣王御世𢎞济羣生其与慈氏能仁普利人天功德不可思议迹虽殊而心源则一佛经所云过去诸佛往往示现转轮以世法乂安天下复以宗㫖接引诸方延续慧命者葢祗期万善之同归而已我皇考福慧两足镜智圆明自潜邸时深究宗乗证悟无上了义御极抚辰海内清和咸理乃于几暇选序古德语録开示津梁仰惟大慈悲父广种善根凡梵宇琳宫曽施功徳皆不啻如来身坐道塲而厯刼四衆并应庄严拥䕶瞻礼发心者也朕因诣龙潭近望西峯兰若大觉寺者金清水院故址明以灵泉寺更名运谢禅安蔚为古刹康熙庚子之嵗皇考以僧性音叅学有得俾往住持丈室御制碑文以宠之及圆寂归宗复命其徒建塔于此慈恩眷顾圣蹟攸昭而积嵗滋久丹雘剥落爰加脩葺工既告竣勒石以纪嵗月俾尔后住山大衆时念法王显现化导因縁与国家累叶䕶持正教振起宗风之至意云增世宗御制大觉寺诗翠㣲城外境峯壑画图成寺向云邉出人从树杪行香台喧鸟语禅室遶泉鸣日午松隂转钟传说偈声等谨按大觉寺世宗御制诗谨依此书条例编载首见之篇余不备録又按僧性音往住方丈世宗御制文以宠其行系康熙五十九年在藩邸时所作不敢恭载增干隆十二年御制初游大觉寺诗灵渊谢神贶古寺问佛津趂此山路便况逢雨霁辰清爽拂人靣㣲风袭草芬禾黍连逺村勃然生意新旸台最高峯未到意已欣迤逦入林庐便与步法门石桥似虎溪菡萏摇涟沦一一莲花上疑有天女伦月相巍殿中调御信独尊云湫洩山半下注如垂绅循流登其巅乃至水之源不溢亦不涸彻底石粼粼时复见泳㳺故知非凡鳞稍憩白板室洒然诚絶尘鸟语似谈梵树影全标真拟叅大觉㫖翻歉语句频等谨按大觉寺御制诗兹为首见之篇又三十三年杂咏各题亦系初见俱敬谨编载卷内余不备録増干隆三十三年御制游大觉寺杂诗山行宜步辇迤逦细路通路傍弥良田緑蔚黍禾风一雨生意佳总赖造化工遂过白家滩村民多力农尔我诚何幸屡绥又冀逢埤堄栖絶顶当年曽一攀欲陟虞衆劳望寄霄汉间山下多古树秋实市阓阛山上有古寺花宫龙象闲底事䕶卿云羲画题檐端言至招堤境遂过功德池石桥亘其中缓步虹梁跻一水无分别莲开两色竒右白而左红是谁与分移佛殿邉傍精舍存肃瞻圣藻勒楣轩四宜春夏秋冬景了识色空生灭源笠亭栖嶕峣如鸟翥翼然层峯屏峙后流泉布瀑前山水之趣此领要付与山僧閲小年云岂解劳逸而用憩息为我适来山轩见彼写楹时我憩云亦憩此意谁能知回首语苾刍莫拟説禅诗山半涌天池淙泉吐龙口其源逺莫知鬰葱叠冈薮不溢复不涸自是灵明守像设坐巖楼致礼孚盈缶利物神信能格诚吾何有古柯不计数人围叶茂孙枝緑䕃肥世外沧桑閲如幻开山大定记依稀等谨按鸬鹚谷今无考钦定日下旧闻考卷一百六卷一百六举正钦定日下旧闻考卷一百六举正十八折原书讹作十七折今改皆聚于此原书此讹作北今改钦定日下旧闻考卷一百六举正卷一百六节删原书郊垧门节删附记王廷陈驾幸南海子诗删洪光寺条删陈髙卢沟晓月图诗删钦定日下旧闻考卷一百六节删钦定日下旧闻考卷一百七钦定四库全书钦定日下旧闻考卷一百七郊垧増元京城门北之西曰健徳明改健徳曰徳胜等谨按徳胜门明洪武时改本朝因之増干隆十三年御制徳胜门外诗緑栁隂中界道寛西山新翠叠云峦频年警跸经过处一雨郊衢顿改观麦临芒种堪收半沃甘膏更长齐忧慰总縁农务切吟诗岂为凑新题青蒲演漾碧波风负郭人家画意同古蹟凭教传日下蓟门烟树有无中等谨按徳胜门外御制诗恭载首见之篇余不备録増徳胜门外城河北为松林闸等谨按松林闸水自玉泉山发源由髙梁桥东南流至徳胜门分为二一由水闗入大内是为御河一出松林闸东流经安定齐化二门归通州与白河合闸上建亭恭立皇上御制诗碑増松林闸上恭勒干隆三十五年御制徳胜门外诗逾月园居宜视朝清晨鸣跸返宫寮经旬快霁行金令喜看烟郊芃硕苗蓄水因教濬辟池松林闸更事修治略为纡道观工蒇拍岸新波㶑碧漪叠道修因来往人渠消水亦利耕畇鸠工并不惊闾里内府休嫌发帑频増松林闸东南有龙王庙等谨按龙王庙傍城临河去松林闸不数十武为明嘉靖年重修有碑一工部文思院大使南海吴廷诰撰文思院副使抚宁靳质书嘉靖三十七年立増徳胜门外东北有前宏慈寺后宏慈寺等谨按宏慈前后二寺相去不半里形势聨属似一寺分而为二者考寺为元兴国禅林兹于后寺断垣荒草中搜得明臣顾肇迹碑有元统三年兴国禅林之语翰林沈荃作重修碑记殆本于此而所谓兴国禅林者其兴废无可考矣前寺本朝干隆丙申年新修有罏一上识万厯十一年宏慈寺造后寺有铁磬一上识天启五年宏慈寺住持降松发心募造字増宏慈寺北有长泰寺等谨按长泰寺俗名火神庙本朝初年所建有碑二无字其旧址不可考殿内磬一明万厯乙未年造罏一天启五年造钟楼有铜钟一万厯己酉年造原蓟城内西北隅有蓟邱因邱以名邑也犹鲁之曲阜齐之营邱矣等谨按陈子昻诗集蓟邱览古诗原本分载世纪门及本卷黄金台下且有一诗而碣石宫黄金台两载者今移併此条下以归画一原今都城徳胜门外有土城闗相传是古蓟州遗址亦曰蓟邱旧有楼馆并废但门存二土阜旁多林木蓊翳苍翠京师八景有蓟门烟树即此等谨按蓟门烟树为京师八景之一详见形胜门御制蓟门烟树诗及原本所採诸作皆録入形胜惟蓟门吟咏仍列此条后増鰕菜亭在徳胜门水闗西明戴大图建等谨按鰕菜亭今圮原出徳胜门八里为土城元之旧也正统十四年十月额森奉上皇车驾登土城以通政司左参议王复为右通政中书舍人赵荣为太常寺少卿出见上皇于土城即此地也补元时居庸闗卢沟桥俱有过街塔按欧阳原功诗蓟门城头过街塔一一行人通窦间则蓟邱城门亦有之矣等谨按瑞光寺在卧虎桥东数武额曰瑞光寺无碑碣可考寺亦圮毁卧虎桥即土城外大石桥补正徳十三年正月丙午上还自宣府羣臣迎驾于徳胜门外上戎服骑赤马佩剑而来羣臣叩首道左上下马坐御幄大学士杨廷和奉觞梁储注酒蒋冕奉果槅毛纪奉金花称贺上饮毕驰马由东华门入宿于豹房等谨按大胜寺海云寺今俱无考原延祐四年诏作林园于大都健徳门外以赐太保库春且曰令可为朕春秋行幸驻跸地受诏閲月而成南瞻宫阙云气鬰葱北眺居庸峯峦崒嵂前包平原却依絶㠋山回水漈诚畿甸之胜境也中园为堂搆亭其前列树花果松栢榆桞之属孟頫请名其堂曰贤乐孟子所谓贤者而后乐此也亭曰燕喜诗所谓鲁侯燕喜者也原托克托以私财造大寿元忠国寺于健徳门外为皇太子祝釐朱彛尊原按今之土城闗即元大都城故址元时所称健徳门外乃今之土城闗北也増多宝佛塔禅院在徳胜门土城外等谨按多宝佛塔禅院出土城西北里许旧名千佛寺明碑一吏部尚书建极殿大学士赵志臯撰临海侯李言恭书万厯二十六年立寺后有浮图七级题曰华严永固普同塔明万厯乙酉年慈圣宣文明肃皇太后建増徳胜门土城外有北极寺等谨按北极寺明碑一广阳居达撰正徳六年立铜钟一天启乙酉年造无姓氏上铸金刚经文増功徳林在徳胜门外等谨按出土城西北里许有养济院额曰功徳林雍正元年重修碑一进士长白何溥撰礼部尚书张廷玉题额増土城闗东北有慈度寺等谨按慈度寺建于本朝初年在功徳林之东北隅俗名黑寺以其与双黄寺同为喇嘛所居此覆以青瓦故有是称建殿五层山门天王殿恭悬圣祖仁皇帝御赐慈度寺额第四层大殿前恭悬圣祖额曰法云广润寺内铁钟铁磬皆明万歴年造又铜钟一明宣徳年造当是他处移至者増慈度寺北为察罕喇嘛庙等谨按察罕喇嘛庙与慈度寺先后同建俗唿后黑寺顺治二年察罕喇嘛自盛京来于正黄旗教塲北地址募化创建未有寺名即以其名称之康熈五十二年圣祖仁皇帝赐无量寿佛二尊供奉大殿寺门前殿有大钟一口为明时最胜寺旧物上铸尊胜楞严神咒三十五佛全部金刚经心经正徳十年都督同知朱宁造増北顶有碧霞元君庙等谨按北顶碧霞元君庙在北极寺之东本朝干隆年间奉勅新修罏一明万厯年造钟一宣徳年造増曹八里屯有慈救寺等谨按慈救寺在北顶东南距徳胜门外八里许旧名五圣庵康熈六十年重修殿内罏一明万厯年造铜钟一嘉靖年造増西红庙在徳胜门外正黄旗教塲北等谨按正黄旗教塲及原本叙述五军营创建始末今俱归入官署门内此庙在教塲北即明代五军营祀旗纛神之处今名西红庙碑一明吏部尚书谨身殿大学士南阳焦芳记中大夫光禄寺卿莱阳周文通书正徳三年立其东北里许有团营闗帝庙则团营祀神之处今称东红庙焉増西红庙东有忠义庙等谨按忠义庙旧称团营闗帝庙考明景泰间于谦选三大营兵分十营团练号曰团营英宗复辟废之成化间复立増为十二此庙乃明代团营所祀之神俗称东红庙与西庙对峙者也本朝顺治十二年奉勅重建赐名忠义殿前恭立世祖章皇帝御制碑文左右明碑二一为吏部尚书李东阳撰正徳四年立一为礼部尚书费宷撰嘉靖丁未重修记増世祖章皇帝御制重建忠义庙碑记朕闻国家灵长之运必凭借高穹元贶而乃求永于无疆者其明禋崇报当何如耶兹都城北徳胜门外土城前旧有闗圣庙一座创自明朝已厯多年其间汚漫倾頽瞻礼不雅朕念神威赫奕忠义昭然有感必应有祷即灵随发诚意遣官重饰庙宇庄严圣像复建东西两廊山门围墙皆焕然一新是岂无縁而致之也哉今已功成噫嘻盛欤作庙翼翼亿万斯年原鹰房在徳胜门外中乡等谨按鹰房有二西鹰房地属郊西其东鹰房在土城闗外西北五里许水磨村之东今仅存其地名耳原景泰元年七月筑徳胜门北双线舖朱彛尊原按元史百官志至元十八年置双线局提领副使各一员当在此地等谨按出土城十里为双泉舖其地有闗帝庙碑一明道録司田一彰撰记庙外有古井泉味清甘水髙于地溢而为涧土人因指之为双泉然一井两泉无所徴信而朱彛尊引元史百官志置双线局提领副使为景泰实録之征洵属可据意其先以双线名而适有此井遂致传唿互讹田一彰作记亦复未能详考也原土城闗北十二里为清河其水出玉泉山分流而北迳此又东会于沙河入于白河元顺帝至正二十四年图沁特穆尔以兵向阙驻于清河索右丞相绰斯戬资政院使朴布哈二人帝不得已执而畀之其兵乃退即此地也有石桥跨其上永乐中建宣徳五年二月上奉皇太后谒长陵献陵上躬櫜鞬骑导皇太后辇至清河桥下骑扶辇既度桥上复乗骑郊甸之民夹道罗拜唿万歳原清河源自昌平县西南一畆泉经燕丹村东南合榆河等谨按直𨽻有两清河承巨马琉璃二水委流自良乡涿州之间东入浑河者一清河也自都城西北西山之麓东流入潞河者又一清河也増干隆六年御制清河道中诗始发清河道将为塞上行看山青觉近问路景如迎风爽催征辔云光猎綵旌所思明旧制岂为骋游情等谨按御制清河道中诗恭载首见之篇余不备録原广济桥跨清河在府北三十里増干隆十二年御制过清河桥诗长虹饮明波逰龙连万骑景物纷萧飒菰蒲霭苍翠扁舟底用唿轻裾已可试发轫塞北行入画江南意鱼跃破渚烟鹭飞㸃芦穗俯仰对空澄即目惬幽思回忆前度期忽作经年事増清河有镇国寺等谨按镇国寺在清河桥北寺已圯毁有碑一明工部尚书嘉禾张文宪撰嘉靖丙寅歳立増徳胜门外有元福宫等谨按元福宫距徳胜门北三十里殿宇倾圯明武宗碑一在殿左増元京城门北之东曰安贞明改安贞曰安定等谨按安定门明洪武时所改本朝因之原方泽坛在安定门之北缭以垣墙为制二成一成面方六丈髙六尺二成面方十丈六尺髙六尺甎用六八隂数黄色琉璃青白色石砌四出陛各八级周围水渠一道长四十九丈四尺四寸深八尺六寸濶六尺内壝方墻二十七尺高六尺厚二尺内櫺星门四北门外西为瘗位瘗祝帛配位帛则燎之东为灯台南门外为皇祗室藏神版而太祖版则以祭之前一日请诸庙外櫺星门四西门外迤西为神库神㕑宰牲亭祭器库北门外西北为斋宫又建四天门西门外为銮驾库遣官房南为陪祀官房又外为坛门又外为泰折街牌坊䕶坛地一千四百七十六畆原嘉靖九年五月作方邱于北郊原皇地祗正位北向太祖配西向东一坛中岳东岳南岳西岳北岳基运山翊圣山神烈山之神西向西一坛中镇东镇南镇西镇北镇天寿山纯徳山之神东向东二坛东海西海南海北海之神西向西二坛大江大淮大河大汉之神东向原方邱皇地祗神位版及配位神版俱丹漆金字原南郊配位藏于泰神殿北郊配位在太庙临祭前一日请出祭毕仍奉入増方泽在安定门外北郊形方象地方折四十九丈四尺四寸深八尺六寸濶六尺泽中贮水方邱北向二成上成方六丈下成方十丈六尺均高六尺上成正中六六方甃外八方均以八八积成纵横各二十四路二成倍上成八方八八之数半径各八路以合六八隂数皆甃以黄色琉璃每成四出陛各八级皆白石二成上南左右设五岳五镇五陵山石座凿山形北左右设四海四渎石座凿水形均东西向水形座下凿池贮水以祭内壝方二十七丈二尺高六尺厚二尺壝北三门六柱东西南各一门二柱柱及楣阈皆白石扉皆朱櫺壝北门外东北镫杆一西北瘗坎一燎鑪五外壝方四十二丈髙八尺厚二尺四寸门制与内壝同东西门内从坛瘗坎南北各二壝南门外皇祗室五间北向覆黄琉璃围垣正方周四十四丈八尺髙丈一尺北向设一门外壝西门外神库神厨祭器库乐器库各五间井亭二又西为宰牲亭亭前井亭左右各一西北为斋宫东向正殿七间崇基石阑五出陛左右配殿各七间内宫门三间左右门各一外宫墻周百有十丈二尺门三东向门东北钟楼一坛内垣周五百四十九丈四尺北西各三门东南各一门外垣周七百六十五丈西向门三角门一等谨按方邱旧址为明嘉靖九年定本朝因之屡加寛广规模制度益昭隆备増歳以夏至日祭皇地祗奉太祖髙皇帝太宗文皇帝世祖章皇帝圣祖仁皇帝世宗宪皇帝配以五岳五镇四海四渎启运天柱隆业昌瑞永宁五陵山从祭皇地祗位第一成北向列圣东西向四从位第二成五岳启运天柱永宁三山西向四海在其次五镇隆业昌瑞二山东向四渎在其次均设黄幄皇地祗黄琮一帛一犊一豋一簠二簋二笾豆各十有二尊一爵三鑪一镫四列圣均帛一犊一豋一簠簋各二笾豆各十有二尊一爵三鑪一镫四从位各帛一每幄均牛一羊一豕一豋一铏二簠簋各二笾豆各十尊一爵三琖三十鑪一镫二玉帛实于篚牲载于俎尊实酒疏布羃勺具増夏至日大祭方泽玉用黄琮郊祀制帛一遇祭告用告祀制帛一色均黄牲用犊乐八奏用平字舞八佾祝版黄纸黄縁墨书祭器笾纯漆豆豋簠簋尊均用陶爵用匏陶色黄祭品太羮不和祭服御明黄礼服等谨按每歳恭遇北郊大典皇上必躬亲成礼为伊古所未有干隆十三年以明制祭器未昭备物皇上亲加审定凡一器一物莫不折衷至当垂示方来用昭祇敬増先祀一日皇帝御龙袍衮服乗礼舆出宫至太和门阶下降舆乗辇入坛西门至方泽北门外降辇由右门入诣皇祇室于皇地祇列圣前上香行三跪九拜礼诣方泽视坛位视笾豆毕由内壝北右门出外壝北右门至神路左陞辇诣斋宫等谨按北郊斋宫皇上创修于癸亥之夏先祀一日法驾预宿斋宫后因念执事有病暍者复降㫖俟树木成隂时再为举行然如壬申夏至前适值雨后新凉己卯歳又以祷雨正切仍前期斋宿仰见皇上昭事之忱䖍惕倍至又大祀典应乗辇入坛全设卤簿每当望泽之时即不御辇不设仪仗益徴圣心敬畏云増祀日日出前七刻皇帝御祭服乗辇至外壝北门外神路左降辇由外壝北右门入内壝北右门陞子阶至二成黄幄次皇帝就拜位立迺瘗毛血迎神乐奏中平之章行三跪九拜礼迺进香与篚奏广平之章皇帝诣第一成皇地祗位前跪上香受篚奠玉帛以次诣列圣配位前上香奠帛皇帝复位迺进俎奏含平之章皇帝陞坛诣皇地祇位配位前跪进俎复位行初献礼奏太平之章舞干戚之舞皇帝陞坛诣皇地祇位前跪献爵奠正中退就读祝拜位立司祝奉祝版跪祝案左乐暂止皇帝跪司祝读祝毕乐作皇帝行三拜礼兴诣配位前以次献爵行亚献礼奏安平之章舞羽籥之舞皇帝陞坛以次献爵奠于左仪如初献复位行终献礼奏时平之章皇帝陞坛以次献爵奠于右仪如亚献复位光禄卿奉福胙进至皇地祇位前拱举皇帝诣饮福受胙拜位立跪受爵受胙三拜兴复位行三跪九拜礼彻馔奏贞平之章送神奏宁平之章皇帝行三跪九拜礼有司奉祝次帛次馔次香恭送瘗坎奉配位前帛馔香恭送燎所乐作皇帝由内壝北右门出至望瘗位望瘗礼成皇帝由外壝北右门出至北门外陞礼舆奏祐平之章皇帝囘銮还宫増干隆七年御制夏至日有事于方丘礼成恭纪星火纪苍龙阳乌尽午中应时陈盛祀先事惕微躬林筦调宫征方坛配昊穹䕫䕫羣辟集惴惴一诚通永念隂阳嬗端惟造化功秪期长养遂万物育薰风増干隆八年御制北郊斋宫即事宇静躁心排牕虚爽气偕百年今重葺预日此来斋黙騐隂阳运深探理欲荄仆臣方苦热嘉䕃有崇槐清切玉阶深虬松葢影森诗拈今夕景鸟弄旧时音信可消尘虑非闗㪚逺襟明衣披问夜有事敢忘钦増干隆十年御制夏至有事于方泽礼成敬述带月驾星轮鸣銮出鳯闉易衣遵荐陆沃盥授絺巾大武陈元俎牺尊右媪神蕃釐希帝钖来享俨皇臻瘗坎旋将帛熏鑪已达薪广生钦厚徳坱圠实无垠増干隆十三年御制夏至遣亲藩恭代北郊憷惕靡安彷徨有述北郊临大祀代礼制初宣祇以新除沐犹虞碍吉蠲瓣香精室里悃愫泽坛边祖识含𢎞徳宏承资始天可能通旭卉敢不洁铏笾回首思恩命流光十五年增干隆十七年御制诣斋宫作方泽躬亲歳举行銮舆法驾启平明斋宫却暑来先宿都为薰风时雨晴中矩康衢步辇旋天安正直转东边经过翰苑松槐郁文䜩徘徊倐十年谒室瞻坛盛礼陈豆笾展视洁蘩苹躬亲敢以时炎谢况值司工告鼎新增干隆二十五年御制夏至北郊大祀礼成有述日永火星正雨霑晓气清晨趋备仪衞祀典率公卿八奏㽔宾律一元瘗坎牲躬承歳弗懈惟是尽吾诚増干隆二十七年御制夏至北郊礼成述事是日雨泽祀寅承歳不违连宵达曙雨丝霏仍兹对幕钦端冕敢曰霑裳换制衣乐奏林钟宣以镈祉繁富媪卜如几賛仪百辟胥颁赐小惠权衡亦慎微増干隆三十二年御制北至日方泽礼成述事祭服惟黄即大裘矩旋方泽结方丘权舆观法遵羲顼应节陈禋式夏周陟降于昭咸侑食安贞之吉久蒙庥通宵渥雨资长养歛钖钦敷恵恺流等谨按凡恭值方泽大祀宸章垂咏篇帙尤多兹敬绎其特昭典则考证攸闗者备録卷内原出安定门外循古壕而东五里有满井井面五尺无収有榦榦石三尺井髙于地泉髙于井等谨按刘侗帝京景物畧谓满井傍有小亭桞黄时游人泉而茗者道相属其初春首游也今安定门外东行五里许观音菴之侧有高井焉一润百畆四时流溢或即其地然谓井面五尺殊不相𩔖而旧时烟桞亭榭更不复可寻矣又按徳胜门之西北东鹰房村有称为满井者广可丈余围以甎甃泉味清甘四时不竭水溢于地流数百步而为池居人汲饮赖之蔬畦相错灌溉甚广葢郊北之水来自西山泉源随地涌出固无足异而载笔者或以相去不逺方名互讹亦未可知也原满井径五尺余清泉突出冬夏不竭好事者凿石栏以束之水常浮起散漫四溢井旁苍藤丰草掩映小亭都人诧为竒胜増安定门外镶黄旗教场北有东黄寺等谨按东黄寺顺治八年奉勅就普静禅林兴建康熈三十三年重修正殿檐上恭悬御书额曰大乗宝殿檐前额曰明妙圆澄殿内额曰妙演三摩聨曰梵香馥郁吉云凝象教西传净业宝相庄严华月印鴈堂北䕶黄图皆皇上御书殿前碑亭二东碑为顺治八年大学士寗完我撰西碑恭勒圣祖仁皇帝重修记文碑隂恭勒皇上御制诗増圣祖仁皇帝重修东黄寺碑记朕惟象教之传由来已久其阐发宗风宣扬梵谛大都以清净慈恵倡导颛蒙与帝王𢎞济羣生之至意亦有合焉普静禅林在京城之北法侣攸萃薫呗庄严当顺治年间有西域缁流以祝国佑民为请爰奉俞㫖剏建兹刹厯有年矣朕时巡偶至顾视栋宇倾颓因发内帑命员外郎永保海伦庀材鸠衆葺而新之夫三乗以劝善良五戒以防淫慝溯厥本源洵足饬躬砥俗禆益化成是役也岂徒为方外饰观而已哉工竣勒文记之并赐额以昭示于永久云増干隆三十年御制重修普静禅林瞻礼有述禅林郁律鳯城北辛夘剏成甲戍修六十余年事重葺百千奕叶仰前猷无非保赤右扇念有集衣黄偏袒流亲诣瓣香昭庆落七言聊当志碑留増东黄寺西为西黄寺等谨按西黄寺与东黄寺接连雍正元年建干隆三十六年重修殿前恭悬御书额曰觉海慈云四十五年御题山门额曰彚宗梵宇大殿柱聨曰馥郁香台辉慧日庄严宝界拥祥云都纲殿额曰妙縁具足聨曰三乗普满仁慈愿十地常凝福徳云楼上额曰法云普遍聨曰金界拥祥辉齐瞻七宝香林滋法雨溥润万方楼后层额曰慧灯朗照聨曰福地涌华严妙参功徳浄因开舍衞境现清凉寺内碑亭二东亭恭勒世宗宪皇帝御制碑文西亭恭勒皇上御制碑文増世宗宪皇帝御制碑文雍正元年正月喀尔喀哲卜尊丹巴瑚土克图四十九旗札萨克七旗喀尔喀厄鲁特衆札萨克汗王贝勒贝子公额驸札萨克台吉塔布囊等合词奏言等荷圣祖仁皇帝教诲养育如天覆焘之恩厯六十二年殊域穷荒溥徧周浃以子以孙世世䝉赖无所申其报効区区之忱不能自己臣等同心一力合赀凡四万三千两造三世诸佛像八座塔畨藏经京城北郭外有原为达赖喇嘛修葢之黄寺请以赢财葺而理之丹青黝垩焕然以新供佛像宝塔藏经于兹寺臣等感激攀慕之情庶尽涓埃朕惟皇考圣祖仁皇帝以天下为一家以万国为一体深仁厚泽所以嘉恵藩服者沦入于肌肤骨髓而不可忘也诸藩王等词语恳切具见诚悃遂允所请命亲王大臣往董厥役工既告竣勒文丰碑以扬皇考功徳之隆以表藩服忠爱之笃用昭垂于久逺自今以始尔诸藩王等其益修乃政事抚乃臣庶睦乃邻封俾民物蕃滋疆宇宁泰恭顺述职永享我朝太平之福斯则皇考陟降之灵日鉴在兹尔诸藩王等其敬念之无斁焉是为记増御制重修黄寺碑文象教由西竺入东土中间流衍侵寻论其书则译不如梵论其人则缁不如黄此在能仁普焘有平等施无分别相而揆诸国家善世开化之大经则必有数典不忘其朔者然后可以柔逺人而惇本俗洪惟世祖章皇帝定鼎自燕荒徼景附逹赖喇嘛在国初导诸藩倾心归命其功最鉅至顺治九年来朝京师特颁册印综理黄教并肇建斯寺俾为驻钖之所嗣是达赖喇嘛班禅额尔徳尼间歳奉贡遣使咸馆寺中而蒙古喀尔喀各部之以畨觐至者靡不识所向方和南皈仰夫既文釐政典而事着藩条矣皇祖圣祖仁皇帝久道绥懐时加缮治皇考世宗宪皇帝雍正元年哲卜尊丹巴瑚土克图暨札萨克王公台吉等合辞恳铸佛像宝塔送寺供奉寺宇亦轮奂一新距今垂五十载迺干隆己丑冬章嘉国师牒理藩院大臣上言黄寺东西二区同垣异构土人号曰双黄寺蔚为北垧名刹兹东寺已经增葺而西寺尚以歳渝寖就陊剥观瞻曷副矧比歳庚寅辛邜叠逢国庆骈臻中外延喜纯纯常常越在蕃封方树领翘趾思得聆潮呗效嵩唿胥于是焉在愿前期诹吉庀材用答舆望爰俞其请下所司支内帑金往董厥役物备工良所在闳垲完致以今年仲夏庚戌日北至用告蒇成朕因跸旋道近莅而落之纪事诗所云敬识当时具深意聨情因抚逺方人者是也即日恭奉懿㫖饬尚方肃瓣香陈伊蒲供以展诚敬都人皆举首加额衢颂交属曰圣母皇太后以大慈仁广大庇佑以大福徳成大胜因圣心与佛心无二无别即圣寿与佛寿亦无二无别或进而推明夫所以又称曰崇祖制也绵慈禧也安列服也阐宗乘也而修寺之縁起讵复有逾乎此哉遂摭其实以掲于碑増双黄寺西北为资福院等谨按资福院圣祖仁皇帝允哲卜尊丹巴瑚土克图诸蒙古汗王贝勒贝子公台吉塔布囊之请赐额曰资福御制碑文立于大殿院内殿前恭悬世宗宪皇帝御书额曰仁弥沙界又碑一干清门侍卫拉钖撰増圣祖仁皇帝御制资福院碑记辛丑春哲卜尊丹巴瑚土克图诸蒙古汗王贝勒贝子公台吉塔布囊等赴阙稽首合词奏言皇帝纂承鸿业六十余年天地清宁海宇安泰边塞逺人饮和禔福为日久矣往者噶尔丹恃强侵轶皇帝亲统六军盪除狡㓂安集散亡龙沙瀚海百十部落普䕃大慈安土乐业垂三十载䇿妄阿喇蒲坦兇孽之余肆其顽悖欲灭法教皇帝讨辠捄灾命帅受算深入旷古絶域斩俘逐北遂恢故宇振法轮青海以南三危以北百蕃之长悉心向化欣覩天日臣等伏思皇帝神功巍焕景祚绵逺亘古未觏凡有知识咸思仰报况臣等沐累朝禄赐受皇帝髙厚踊跃乌能自己乞于京师鼎建梵刹申颂无疆且以木石砖甓之余于安定门外立十方院为饭僧所徒衆自逺至者得有栖止朕以建寺烦费诏谕止之而允其立院之请诸汗王等复奏言禁城西之崇国寺故西僧香火也今愿新之为皇帝祝釐地朕以其诚恳亦俞允之夏十月十方院建修功告竣诸汗王等请院额朕赐名曰资福葢嘉诸蒙古平日服事之勤而取释氏广资福縁之谛也书曰而康而色曰予攸好徳汝则钖之福传曰见于外而有安和之色发于中而有好徳之言则钖之以福也诸蒙古贞一乃心恪奉厥职协和邻部辑睦婣亲天必迎其善意而降之以吉祥将见户口愈滋畜牧并盛朕乐与共太平有永而勿替也是为记増华藏寺在安定门土城外龙到村等谨按重修华藏寺碑为明户部郎中刘禹谟撰万厯八年立其畧云安定门外龙到村旧有古刹御史凃武首倡捐金买地为义塜因华藏寺旧址重新之增大屯村有䕶国天仙庙等谨按大屯村在土闗之北庙内磬一钟一皆明万厯年造増大屯村永安庄真武庙等谨按永安庄真武庙碑一明正统十二年翰林学士陈循撰儒士徐旸书庙已就圯惟碑尚存前为太清观羽士居之干隆戊辰年重修磬一识京都顺天府宛平县安定门外永安庄太清观住持遵吉万厯三十三年造钦定日下旧闻考卷一百七钦定日下旧闻考卷一百八钦定四库全书钦定日下旧闻考卷一百八京畿原通州在府东四十五里等谨按通州明属顺天府本朝因之顺治十六年省潞县入州增州东西距四十五里南北距八十里东至三河县界二十五里西至大兴县界二十一里南至武清县界六十里北至顺义县界二十里东南至香河县界五十里西南至永清县界四十五里西北至昌平州界三十五里原在漕河之西三里等谨按漕河距今州城半里许原州秦属渔阳郡汉为潞县地仍属渔阳郡补潞高阳氏后䢵姓汉属渔阳增通州本禹贡冀州之域春秋战国皆属渔阳郡两汉本潞县及安乐县地皆渔阳属邑魏晋以降属幽州后魏置潞郡隋开皇初省入涿郡唐武徳二年于此置元州领潞临泃无终等县贞观元年省元州后为潞县后以水为患徙治安乐故城今州之东北即旧治地也歴五代皆因之至金天徳三年陞为通州元因之领县二曰潞曰三河𨽻大都路洪武元年闰七月内附併潞县入于州仍以三县𨽻焉属北平府原高梁水东至潞县注于鲍邱之水又南迳潞县故城西王莽之通潞亭也汉光武遣呉汉耿弇等破铜马五幡于潞东谓是县也增渔阳郡路县莽曰通路亭等谨按汉书地理志渔阳郡下之路县作路与上党郡之潞故潞子国异文后汉书郡国志渔阳郡下始列潞县为潞河之文承用始也通路亭今无考原公孙瓒斩刘虞虞从事渔阳鲜于辅齐周骑都尉鲜于银等率州兵欲报瓒以燕国阎柔素有恩信共推柔为乌丸司马柔招诱乌丸鲜卑得数万人与瓒所置渔阳太守邹丹战于潞北大破之斩丹原晋属燕国后魏仍属渔阳郡北齐时分置潞郡原隋开皇初罢入涿郡唐武徳二年自无终徙渔阳于此置元州原元州领潞临泃渔阳无终四县贞观元年废州省临泃无终二县以潞渔阳归幽州原辽人既彊内侵诸州皆徧幽州东十里之外人不敢樵牧赵德钧为节度使于州东五十里城潞县而戍之近州之民始得稼穑増潞县𨽻南京析津府在京东六十里増宋宣和四年以潞县𨽻燕山府七年金人复取之原金天徳三年改黎阳之通州为濬州以此县陞为通州元因之领二县属大都路今潞县并入州领县四三河武清寳坻漷县补北通州燕山府潞县也北并海金人每年于此造海船因改为州原元既隳城郭兵火之后祗编篱寨而已洪武元年闰月燕山忠敏侯孙兴祖从大将军徐逹督军士修城始甃以砖石周围九里十三歩高四丈六尺在潞河之西因以潞水为濠原通州上拱京阙下控天津潞浑二水夹会于东南幽燕诸山雄峙于西北舟车辐辏冠葢交驰实畿辅之襟喉水陆之要会也原城门四东曰通运西曰朝天南曰迎薰北曰凝翠各有楼原宣徳八年闰八月命都指挥刘斌董修通州城楼原新城景泰间筑周七里有竒中有西南二仓葢国家歳入东南漕运四百万石析十之三贮于通仓故为城以屏蔽之原成化十二年十一月镇守通州都督同知陈逵监察御史徐镛奏通州密迩京师南北粮运积贮于此城池不可不谨正统十四年额森侵境以仓厫在西城外乃筑新城障之仓卒经营未如制度旧城高三丈五尺垜口五尺台广三丈五尺而新城不及其半请拆旧城西面而展新城北角与相连接增其丈尺使上下齐一仍建瓮城敌台于城北开一门以通河道上命逵会巡抚汪霖覆勘以闻原新城连接旧城正徳六年巡抚都御史李贡增崇之加五尺万厯十九年复修南门题曰望㠶云表西门题曰尺五瞻天原通州旧有城久圮明洪武元年禆将孙兴祖因旧址修筑正统间粮储太监李徳镇守指挥陈信奏建新城䕶之周八里高三丈二尺连接旧城西面为门二万厯十九年密云兵备又大修之城垣连垜口高三丈五尺长一千三百四十丈有竒二十二年戸部郎中于仕亷周视两城隍併可为池请引通惠河注之诏濬三千三百余丈加深二尺许广视深四倍建闸一桥四本朝康熙九年知州密完福因新旧两城坍塌复修葺等谨按干隆三十年总督方观承奏请动帑重修新旧城合而为一其旧城拆去西面共为五门各建重楼旧城通运迎薰凝翠三门名新城望㠶云表尺五瞻天二门名俱仍其旧原崇祯四年督部范公景文阅视通州旧城东北新城西南皆受敌冲遂各建台一座形如扇自左至右长十二丈高三丈七尺虚其中以架礟等谨按通州旧城新城两台尚存增古城在城东八里甘棠乡周围四里相传为前朝驻兵处今观遗迹乃似邑墟或曰即潞县等谨按古城遗址今尚在地名古城庄原平谷故城汉县废城在今潞县北原州北平谷城汉所置县属渔阳郡后汉建武初光武遣十二将军追破大枪五幡于平谷即此晋省石赵复置北魏太平真君七年废入潞县等谨按平谷故城遗址无考原安乐故城汉县废城在今潞县西北原通州西北安乐城汉渔阳郡属县晋属燕国北魏太平真君七年废入潞县原湿余水东南流迳安乐故城西更始使谒者韩鸿北徇承制拜呉汉为安乐令即此城也原沽水南迳安乐县故城东晋书地道记曰晋封刘禅为公国俗谓之西潞水也原晋穆帝永和六年二月燕王隽使慕容覇将兵伐赵覇军至三陉赵征东将军邓恒惶怖焚仓库弃安乐遁去与幽州刺史王午共保蓟徙河南部都尉孙泳急入安乐扑灭余火籍其谷帛覇收安乐北平兵粮与隽会临渠增更始立使使者韩鸿徇河北或谓鸿曰呉子颜竒士也可与计事鸿召见汉说之遂承制拜为安乐令註云安乐县名属渔阳郡故城在今幽州潞县西北等谨按安乐故城遗址虽不存然方舆纪要既云北魏废入潞县则在今通州境内可知也太子贤后汉书註云安乐故城在今幽州潞县西北则唐人言之矣乐史太平寰宇记安乐故城今在潞县西北则宋人言之矣又马端临文献通考亦载安乐故城于潞县下则元人言之矣朱彛尊原书独载此安乐故城五条于顺义卷内则因顾炎武昌平山水记后魏安乐郡故城一条牵连书之以致误耳考安乐本非因县为郡郡自在今顺义县境县自在今通州境不得以名之相同而混郡县为一也谨改移于此増干隆七年御制通州道中诗白云红树通州道麦壠禾塲九月秋好景沿途吟不了豳风图画望中收渔舟蟹舍俨江乡螮蝀横波饮练长䇿渡漫思荷芰緑亚洲賸有荻芦黄增干隆十二年御制过通州诗青郊和以暄风物近清明不禁霜露思驾言东上陵前旌度潞川后旅背鳯城予昔青宫时此路频长征忆彼慈云壁几度题句曾林垧故好在髭须非后生沿隄栁已黄出陇麦未青望雪继望雨东亩迟力耕教养虽并要富庻之未能经厯始知艰所志嗟何成增干隆十七年御制过通州浮桥即景杂咏飞梁驾水响梢东转漕连艘此处通南望江乡渺何极遥源犹忆自云中汀蒲岸芷染烟光仲月融怡丽百昌依旧廿年寒食景吟髭赢较几茎长郡城塔影落波尖生齿休和日日添才命农官出红朽顿教米贱乐穷阎来往䑸舻借底因阳闗唱处解维新便教一晌思南客岂必九重无故人増干隆三十五年御制过通州诗树梢看塔影烟外过通州沙岭延东亘潞河自北流浮桥连巨鹢野岸起闲鸥发帑完城郭无非保障谋等谨按通州御制诗谨绎有闗纪述者恭载卷内余不备録原州治在城北门迤西洪武三年建儒学旧在州治西元大徳二年知州事赵居礼建明永乐十四年重修正统十二年再葺有弋阳李奎碑记嘉靖四十二年知州事张守中撤而新之改建文庙于明伦堂之基学西旧有通恵书院去之改建明伦堂于其址州人程绶记其事于石等谨按州学明万厯年间巡按黄吉士修刑部主事蔡成已撰碑崇祯十三年知州严钖命修葺殿门开泮池本朝康熙十一年知州阎兴邦重修吏部左侍郎张士甄撰文国子监祭酒沈荃书石十八年地震倾圮知州于成龙修吏部尚书张士甄撰碑干隆三十二年复修原通州取漕运通济之义原元通州十三仓曰有年曰富有曰广储曰盈止曰及秭曰迺积曰乐歳曰庆丰曰延丰曰足食曰富储曰富衍曰及衍原延祐六年七月通州漷州增置三仓等谨按十三仓见元史职官志又地理志通州有丰备通济太仓或即延祐时増置之仓云增通州都漕运司在通州大道之北等谨按都漕运司署遗址俱无考原永乐七年七月修通州卫仓十三年二月设北京通州左右卫神武中卫定边武清五卫仓十六年八月置通州卫通济仓原通州卫在州治南建文四年成祖置卫于此又有左右二卫俱永乐中建原神武中卫亦在州治南建文二年燕王所置又有定边卫在州治西南则建文四年所置也等谨按通州卫神武中卫定边卫武清卫遗基今俱废惟左右二卫各设千总一员督运原景㤗六年二月增置通州仓原西仓在旧城西门外新城中俗唿大仓永乐七年建中仓在旧城南门内永乐中建南仓在新城南门内天顺中添设东仓在旧城南门内亦永乐中建隆庆三年归并中仓原宣徳五年添设户部尚书一员専督仓场后或用侍郎无定衔俱不治部事嘉靖中令兼理西苑农事隆庆初罢兼理万厯九年裁革命本部侍郎分理之十一年复设原通州仓户部歳委员外郎一人主事四人或七人或九人监出纳之政其所居公舘中有园亭有事议焉有客燕焉皆于斯在原宣徳间设总督仓塲太监一员正徳间添置二三员嘉靖间裁革正统间设总督仓粮太监一员至正徳间添至十七八员嘉靖初止留二员至十四年尽裁革原户部尚书梁材奏本朝酌古定制监局等官供事于内府部等官分治于外具载祖训体统截然若京通等仓户部职掌督收则有侍郎郎官巡视则有御史纲举目张万世无弊宣徳正统以来始用内臣亦止一二而已正徳间陆续増置一羊九牧需索多门虐害輓卒漕政大壤宜一体裁革以复圣祖设官分职之典从之増王国光拜南京刑部尚书未上改户部再督仓塲神宗即位还理部事京军支粮通州者候伺甚艰国光请遣部郎一人司之名坐粮㕔投牒騐发无过三日诸军便之等谨按本朝定制通州置二仓一曰大西仓一曰中仓每仓满汉监督各一员𨽻于仓塲总督总督带户部侍郎衔亦满汉各一人专司漕政通州京城各有衙署每年以春月驻通冬月囘京署治事坐粮㕔满汉各一人以御史及六部司员充之综收粮石转拨各仓又钦命巡漕御史综核之规制尽善此漕政之远迈于元明也原通州距京城东四十余里城中积粮数百万石己巳之变额森南犯谍报欲据通州朝议先焚仓廪会周文襃忱至京师都御史陈僖敏鑑问计于周周曰若如此敌未至而弃军实非计也盍若檄示在京官军旗校预给一歳之粮各令自支则粮归京师又免辇运之费不数日敌至通州无所获而去等谨按明史于谦传景帝立谦入对奏曰通州积粮令官军自诣闗支以赢米为之直勿弃以资敌帝深纳之此作周文襄忱或者忱曾发此议而谦适入奏所见畧同可并存耳补先是漕运京粮唯通州仓临河近便自通州抵京仓陆运四十余里费殷而增耗不给各处赴京操军久役用乏刘本道虑二者之病奏将通州仓粮于各月无事之时令歇操军旋运至京每三十石给赏官银一两而漕运之粮止于通州交纳就彼増置仓厫三百间以便收贮歳积羡余米五十余万石以广京储上赐二品服以旌之本道常州江隂人由掾吏仕至户部右侍郎原新城西南隅为工部厰厰以其属主事一人领之所治不一其事而惟修仓掌收甎料为専职正徳戊寅海陵华源楚来领厰事外辟重门内广㕔事总为舍百二十楹乃立石㕔事题名其上而通政司使杨杲为之作记等谨按甎厰在今通州北门外每年临清州附漕船解运交厰通永道收掌之工部有取用则徴之原潞河驿隆庆中被火万厯五年秋因旧址兴工驿西为总会舖东为来賔舘后为抚夷舘其扁额曰四方来同曰涣号曰纶音曰不皇曰来賔曰归心曰向化増潞河驿在通州旧城东闗外潞河西岸明永乐中置乂驿西旧有逓运所今革和合驿在通州东南三十五里旧名合河驿以白榆浑三河合流而名明永乐中置万厯中移置张家湾改今名今有驿丞等谨按潞河驿康熙三十四年併归和合驿原潞河一名沽河一名鲍邱水北自檀州密云县界流入魏氏土地记潞县城西三十里有潞河源出北山南流谓此水也原潞水自塞外丹花岭合九泉水一南经安乐故城与螺水合为东潞河一南经狐奴故城与鲍邱水合为西潞河原潞河东半里许有潞沙曹操征乌丸袁尚等凿渠自滹沱由派水入潞沙即此地也原幽之潞县有潞水即露河也等谨按潞河源出密云县雾灵山潮河水自塞外注之南流经州城东北会浑榆诸河凡三百六十里至直沽合卫河入海元史所谓通州运粮河全仰白榆浑三河之水合流名曰潞河是也又名白河详见下原潞河鐡狻猊元季物等谨按铁狻猊今无考増干隆十年御制过潞河浮桥诗东风已解碧琉璃坡草隄杨春与宜恰是昔年承使命浮桥西畔覔题诗石火光隂电影驰幻中欢喜幻中悲即看逝者东流水昔日今朝有所思潞河千古带通州物色风光望里收马上得诗成半偈浮桥彻底几曾浮増干隆十五年御制过潞河诗潞河潦虽退平川水犹涨以此例永定狂澜讵能障黍茎带沙痕结穗欠丰壮景异向所观凭舆增悒怏颇有为解者云此河滩上本为水由处人不与相让于兹得免潦高田恐无当我闻吁益颦何莫非吾民使人有余地孰与水争利高下皆获收吾愿其少酬増干隆三十一年御制潞河懐古诗空传彭宠守渔阳城水东西究莫详祗有徳钧卫耕稼至今乡尚号甘棠等谨按潞河御制诗谨绎有闗纪述者恭载卷内余不备録钦定日下旧闻考卷一百八钦定日下旧闻考卷一百九钦定四库全书钦定日下旧闻考卷一百九京畿原白河自宻云南至牛阑山与潮河合流至通州入直沽一名白遂河原河两岸皆白沙不生青草故名原都城经通州六十里为大通桥河通州至直沽三百六十里为白河等谨案大通桥河即通惠河白河即潞河原州东二十里白河源出宣府卫龙门所东滴水崖东流入宻云县北境之石塘岭过县西入通州界其支流亦从石塘岭过怀柔县西顺义县东入通州东境合焉东南经漷县武清县东而入直沽合卫河入海一名潞河亦曰沽水水经鲍邱水出御夷镇北塞中俗谓之大榆河南通潞县为潞水后汉建武二年遣将邓隆讨彭宠于渔阳隆军潞水南为宠所败宇文周宣政初幽州人卢昌期起兵据范阳高寳宁时据和龙引兵声援至潞水昌期已为周军所平乃还唐武后万嵗通天二年契丹孙万荣侵掠河北诸州既而败走潞水东为其下所杀宋宣和六年金㕭哩布自平州破檀蓟至三河郭药师迎战于白河败还遂以燕山一路降金明嘉靖二十九年古北口有警御史王忬驰至通州收漕舟舣潞河西敌阻水不得渡是也原白河在漷州东四里北出通州潞县南入于通州境又东南至香河县界又流入于武清县境逹于静海县界至元三十年九月漕司言通州运粮河全仰白榆浑三河之水合流名曰潞河舟楫之行有年矣今嵗新开牐河分引浑榆二河上源之水故自李二寺至通州三十余里河道浅澁今春夏天旱有止深二尺处粮船不通改用小料船搬载淹延嵗月致亏粮数先是都水监相视白河自东岸呉家庄前就大河西南斜开小河二里许引榆河合流至深沟坝下以通漕舟今丈量自深沟榆河上湾至呉家庄龙王庙前白河西南至坝河八百歩及廵视知榆河上源筑闭其水尽趋通惠河止有白佛灵沟一子母三小河水入榆河泉脉微不能胜舟拟自呉家庄就龙王庙前闭白河于西南开小渠引水自坝河上湾入榆河庶可漕运又深沟乐嵗五仓积贮新旧粮七十余万石站车輓运艰缓由是访视通州城北通惠河积水至深沟村西水渠去乐嵗广储等仓甚近拟自积水处由旧渠北开四百歩至乐嵗仓西北以小料船运载甚便都省准焉通惠河自通州城北至乐嵗西北水陆共长五百歩计役八万六百五十工大徳二年五月中书省札付都水监运粮河堤自杨村至河西务三十五处用苇一万九千一百四十束军夫二千六百四十九名度三十日毕于是本监分官率濠寨至杨村厯视坏堤督廵河夫修理以霖雨水溢故工役倍元料自寺口北至蔡村清口孙家务辛庄河西务堤就用元料苇草修补卑薄创筑月堤颇有成功其杨村两岸相对出水河口四处苇草不敷就令军夫採刈至九月住役杨村河上接通惠诸河下通滹沱入江淮使官民舟楫直逹都邑利国便民奈杨村堤岸随修随圮盖为用力不固徒烦工役其未修者候来春水涸土干调军夫修治延祐六年十月省臣言漕运粮储及南来诸物商贾舟楫皆由直沽逹通惠河今岸崩泥浅不早疏浚有碍舟行必致物价翔涌都水监职专水利宜分官一员以时廵视遇有颓圮浅澁随宜修筑如工力不敷有司差夫助役怠事者究治从之至治元年正月十一日漕司言夏运海粮一百八十九万余石转漕徃返全借河道通便今小直沽汊河口潮汐徃来淤泥壅积七十余处漕运不能通行宜移文都水监疏涤工部议时农作方兴兼民多艰食若不差军助役民力有所不逮枢宻院言军人不敷省议若差民丁方今东作之时恐妨嵗事其令大都募民夫三千日给佣钞一两糙粳米一升委正官提调验日支给令都水监暨漕司官同督其事四月十一日入役五月十日工毕泰定元年二月福府臣奏临清万户府言至治元年霖雨决坏运粮河岸宜差军修筑臣等议诚利益事令夲府差军三百执役从之三年三月都水监言河西务菜市湾水势冲啮与仓相近将来为患宜于刘二总管营相对河东岸截河筑隄改水道与旧河合可杜后患四年正月省臣奏准枢府差军五千大都路募夫五千人日支糙米五升中统钞一两本监工部委官与前卫董指挥同监役是年三月十八日兴工六月十一日工毕致和元年六月六日临清御河万户府言泰定四年八月二日河溢坏营北门隄约五十歩漂旧桩木百余崩圮犹未巳工部议河岸崩摧理宜修治既都水监会计工物各处支给其役夫三千人若拟差民方春恐妨农务宜移文枢宻院拨军省准修旧隄岸展濶新河口东岸计工五万九千九百三十七用军三千木匠十人天厯二年三月漕司言元开刘二总管营相对河北旧河运粮迂逺乞委官相视复开旧河便四月九日奏准差军七千委兵部员外郎邓衡都水监丞阿哩漕使台哈布哈等督工修浚后以冬寒候冻觧兴役三年工部移文大都于近甸募民夫三千日支糙粳米三升中统钞一两兵部改委辛侍郎暨元委官修辟至顺元年六月都水监言二十三日夜白河水骤涨丈余观音寺新修䕶仓隄已督有司差夫救䕶今水落尺余宜候伏槽兴作等谨案元史所载李二寺即今里二泗也地在张家湾见下卷又考北运河向以白榆浑河之水济运今浑河不入运而通惠河凉水河尾闾亦导归运河复于杨村河西务以上设立刮板义夫随时疏濬河漕永利矣又按今白河自北来南至天津之三汊河入海卫河自西来亦至三汊河会流入海静海在卫河之濵乃卫河所经若白河则不能逆流至静海元史白河达静海之説应属舛误谨附辨于此原至治元年七月通州潞县榆村水决原洪武二十四年春正月北平布政使司左叅政周伟言通州白河北接大山诸河水道东南至直沽海口每霖雨时降水涝泛涨桥梁頽圯修筑劳民其通州旧有粮船六十余艘罢运已久冝改为浮梁于白河之上以便经行书奏命廷臣议行之原秦使天下飞刍輓粟起于黄埵瑯琊负海之郡转输北河北河盖即白河也隋炀帝穿永济渠引沁水北通涿郡盖自白河入丁字沽由易水而达于涿也唐明皇事边功运青莱之粟浮海以给幽平之兵盖亦由白河也宋太平兴国中于清苑界开徐河鸡距河入白河以通闗南漕运元至元中海运出直沽入白河以抵京师按桑干河自卢沟桥东南流经固安县杨先务又经覇州苑家口合灰河浑源川崞川胡良河琉璃河广阳河盐河至武清县丁字沽凡四百余里入白河自杨先务至丁字沽通舟楫又保定府西北曹河除河石桥河一畆泉河滋河沙河鸦儿河唐河诸水发源不一至安州西北十八里合流总名易水过安州至雄县南又名瓦济河东北经保定县猫儿湾又会中堡河长流河温义河拒马河白沟河至覇州苑家口与桑干河合自安州至丁字沽四百余里通舟楫又铁钉竿河自博野县东北流至河间府数支绕城而北相合东北流五十余里至市庄分为二一自市庄西北十五里流经任邱县南分为二遶城而北相合东北流二十余里至武盍淀一自市庄东北流经东庄桥至武盍淀二水又合东北至猫儿湾与桑干河合自河间府至丁字沽五百余里任邱县至丁字沽四百余里俱通舟楫按此则白河西北可通固安县又可通安州东南可通河间府桑干易水亦可以漕运无疑矣抑燕赵之间地方千里其间巨细河流悉至武清县丁字沽注于白河故一遇雨潦白河满溢武清县耍儿渡口南蔡村等处冲决隄岸坏民田庐起夫筑塞劳费万计逮时干旱舟行白河又或浅阻以此知水势盈涸不常不可以经久而论也原富河在州城北源出瓮山自白羊口经榆河下流为沙河由顺义县南界流至州城东北与白河会焉等谨按富河即温余河亦称榆河详见夲朝一统志温余河条下原永乐十五年十月修通州城东白河富河桥原宣徳三年七月命通州修白河富河桥梁四年九月上谓工部尚书呉书呉中等曰天气向寒白河等处人难徒渉当治桥梁中奏惟白河水深沙熘桥梁难成宜用官船为梁以济余皆用民修治从之原正统元年十月造通州白河浮桥以马快船及预备运甎船为之三年十二月工部奏通州白河自正统元年水溢决孩儿等口伤民田稼请令把总都指挥同知刘斌及通州发夫筑塞之上从其请且曰河决非细事再踰年乃言之何缓也工部言今年二月始得顺天府实报上命下顺天府尹姜涛通州掌州事治中杨衡于狱九年三月修通州富河白河桥等谨按富河桥久圮今于北门外建置浮梁徃来利渉焉原石坝在州城北嘉靖七年建京粮从此盘入通惠河土坝在州城东通粮从此起车运入西仓南仓中仓万歴二十二年郎中于仕亷相旧蹟建新闸开隍济漕省费甚多等谨按石坝在州城北一里许原嘉靖二年三月御史向信请修复大通桥至张家湾广利等八闸以纾民陆运之苦工部议行河道侍郎相度以闻原普济牐距平津下牐十三里至元中建上下二木牐延祐后易以石废上牐原溥济上下二闸相距五里元至元二十九年始建木牐名杨尹牐延祐以后修石牐改名溥济原正统八年九月修通州普济牐原通流上下二牐上牐在州治西门外西至普济下牐十里下牐在南门外西北至上牐五里元至元二十九年始建木牐曰通州牐延祐以后修石牐改名通流原通流牐西至普济牐十二里至元中始建二木牐名通州延祐后易以石併二牐为一改今名原宣徳七年八月修通州通流牐原广利牐在张家湾中马头西上至通流下牐十一里下至牐河口三里元至元二十九年始建木牐名河门牐延祐以后修石牐改名广利等谨按今州治计有三牐一曰通流在城中一曰南普在城东南一曰普济在城西其平津上下等闸俱𨽻大兴县境原卧虎桥在北闗月城外旧以板为之万厯六年工部郎中李熹易之以石等谨案卧虎桥又名通济桥今存原正统十一年八月建通州八里庄桥命工部右侍郎王永和督工原八里庄桥即永通桥在普济牐东正统十一年勅建祭酒李时勉作记等谨案永通桥距州治八里明李时勉碑尚存原虹桥在通州河东三十里等谨案虹桥今无考补双桥在栁巷之西通州大兴界也文徴仲出都诗云立马双桥日欲斜沙尘吹雾暗征车从今絶迹江南去只见青山不见沙盖经此地作也等谨按双桥在城西十八里栁巷在城西十五里原城西北隅有佑胜教寺内建浮图十三层髙二百八十尺下作莲花台座髙百二十尺周围百四尺虚其中以祀佛攷断碑剏于唐贞观七年塔顶有铁矢一相传金将杨彦升所射迄今犹存每天气清朗塔影逺垂映白河中作摇动势等谨按佑胜教寺在城西北隅寺内然灯佛塔及莲花台座铁矢俱存断碑无考原然灯佛塔建自后周宇文氏贞观中尉迟敬徳修元至徳间都哩都尔苏再修等谨按至徳为唐肃宗年号元代无之帝京景物畧所载元至徳应是大徳之误补然灯佛塔在潞河城北敦峻多级外剥内文中空下实非十丈梯不能上原开平王常遇春祠在旧城南门内东隅明太祖时勅建以燕山侯孙兴祖配每年春秋上丁有司致祭原通州南门内有郑国公祠碑称公下通州严戢士卒民不知有兵爱公如文母公薨丧过通罢市迎哭共醵财立庙稗史言常将军剽锐嗜杀所至纵士卒杀掠故兵锋为一时冠独于北方能尔葢知天下将平行事当与草昩时异也等谨按常遇春祠惟碑尚存原靖嘉寺在州治东原名慈恩寺元至正二年建天顺二年赐今额𢎞治十年灾正徳十年重修建俗唿为大寺等谨按靖嘉寺在城东隅今前殿仅存原靖安寺在州治东南金大定十三年建等谨按靖安寺今存原悟仙观创于元至正初明宣徳三年因旧址拓之建通明殿等谨按悟仙观在旧城南门内今存原南台坡在旧城南闗有元潞阳郡公李廷墓天启初水潦岸崩墓石尽露乃艺文监丞揭傒斯所撰土人录其文仍取土揜之等谨按李廷墓无考原寳通寺在新城南门外明天顺七年太监张文锋建赐额等谨按寳通寺在州城南门外半里许有明天顺八年礼部尚书姚䕫碑及成化五年户部尚书薛逺碑原通恵祠嘉靖四十五年建以祀监察御史呉仲有督学御史慈谿颜鲸碑记等谨按通惠祠无考惟记文载州志今存其畧原通州城北五里有黄船埠河水潆洄官栁隂暎永乐中设黄船千艘以其半轮徃江浙织造俗名黄船坞等谨按黄船埠在州城北五里船制今废原髙丽庄在州西十五里卢沟河所经又州西二十里曰大黄庄州西十里曰东流村州东十里曰召里店皆官军巡哨处也原州境有烟墩五曰召里店烟郊东留村大黄庄髙丽庄又有马房八俱在州北二三十里内又有草场三曰崇教鸣玉花园俱在城西南十里等谨按烟墩旧址久废马房在郑村今𨽻大兴县崇教草厰在城南八里鸣玉草厰在城南五里花园草厰在城西南五里今俱废而仅存地名耳原倒马坡在安徳乡相传都司平安倒马处等谨按安徳乡在城北二十里倒马坡无考原将台在通州西二十五里中山武宁王徐达建原将台有三其二在州城西相传武宁王徐达建或曰唐薛仁贵征辽所筑用席垒土为之其一在州城北通京师东直门中路旧传慕容氏拜将台也等谨按将台故址今存原净业寺在通州南一十五里等谨按净业寺今名立禅菴在州南张家湾补温陵李贽墓在通州迎恩寺西等谨按迎恩寺州志作迎福寺久圯今其地尚名迎福寺街距城北三里李贽墓尚存钦定日下旧闻考卷一百九卷一百九举正钦定日下旧闻考卷一百九举正通惠河原书讹作惠通今改通流牐原书牐讹作河今改广利原书讹作广济今改钦定日下旧闻考卷一百九举正钦定日下旧闻考卷一百十钦定四库全书钦定日下旧闻考卷一百十京畿原张家湾在州南十五里元万户张瑄督海运至此而名东南运艘由直沽百十里至河西务又百三十里至张家湾乃运入通州仓葢卢沟河与白河会流处也原张家湾为潞河下流南北水陆要会自潞河南至长店四十里水势环曲官船客舫骈集于此絃唱相闻最称繁盛原张家湾置巡检司在土桥西盐仓批騐所在烟墩南等谨按张家湾本朝添设通判一员都司一员原竹木局建于通州自永乐始其抽分有二八九一之额旧制张湾之浒设有大通闗巡检司通州竹木局又以大使领之桴筏至者各列其材板枋之多寡长短濶狭厚薄之差等以达之闗司长闗司长据所差等较勘虚实而上之巡仓御史御史据所陈报而下之竹木局使如例抽之其署额曰抽分竹木厰等谨按张家湾税务本朝定制归坐粮㕔收竹木之税归通永道收别无専员竹木厰旧署今尚存毎年各省贡木暂贮于此设厰役典守之原行在户部侍郎王佐言通州至河西务河道浅狭漕船动以千计兼四方商旅舟楫徃来无港汊可泊张家湾之西旧有浑河若疏濬近京师一二十里更加充广潴为巨浸令可泊船公私俱便上命都督冯斌尚书李友直同佐审视宣徳七年冬十月斌等以图进上以其役重大命姑止原正统元年十一月修张家湾通济仓先是管粮通政使李暹奏欲移置张家湾通济仓于通州行在户部工部议如所请令漕运总兵官都督佥事王瑜量遣运粮军三千人兴役至是瑜奏臣所领运粮船二万有竒今两处交纳河道稍得疏通若并于一处不免阻塞况通济仓虽有损敝易为修葺若欲移之则所费数倍三千人必不能办请仍旧修葺为便从之等谨按通济仓遗址无考原大通闗在张家湾之长店百货彚集处也増大通闗明永乐中置巡司正德间革等谨按长店距州城十三里闗乆废等谨按寳源吉庆二店遗址无考原嘉靖三十一年五月修筑张家湾镇城堡工完等谨按张家湾城今尚存等谨按元周驰所撰闲邪公传赵孟頫书其刻石在快雪堂帖中原林臯寺唐太和中建明景泰五年重修赐额曰兴国寺广福寺本元髙丽寺旧址明正统己未更建赐今额圆通寺明洪武庚午年建三寺俱在张家湾又有鐡牛寺孤舟寺等谨按林皋寺乆圯仅存石碣广福寺今尚存圆通寺仅存殿宇三楹及𢎞治间重修㫁碑而已鐡牛寺旧名五行寺乆圯止存石刻门额上镌古刹五行寺万歴四十一年三月重修十五字孤舟寺无考原里二泗近张家湾有佑民观中建玉皇阁醮坛塑河神像嘉靖十四年道士周从善乞宫观名赐今额名其阁曰钖禧万歴十年灵壁侯汤世隆复新之等谨按里二泗佑民观本朝顺治八年世祖章皇帝临幸其地赐帑重修原孤山在州东四十里四面平旷一峰独秀因名靖难初李景隆攻北平燕王自大宁还至孤山列阵于白河西即此等谨按孤山髙二十余丈与三河县交界处原永济寺唐贞观中建明𢎞治间重修善通寺辽干统二年建隆兴寺金天会七年建三寺俱在富河乡永庆寺金大定中建宝林寺元大徳初建夀安寺辽天庆十年建三寺俱在孝行乡寳光寺旧名法华寺元大徳元年建在城西南次渠荘等谨按永济寺在双桥非富河乡善通寺即普通寺与隆兴寺俱在富河乡永庆寺在窦家荘寳林寺在大东家荘夀安寺在王近疃俱𨽻孝行乡寳光寺在次渠荘均多圮废原漷县在州城南四十五里等谨按通州漷县旧境于顺治十六年省入州原书别漷为一县今既裁併谨附载通州简末原在漕河之三里原县本汉泉山之霍村镇辽毎季春弋猎于延芳淀居民成邑就城故漷隂镇后改为县在京东南九十里原漷县汉泉州地辽太平中改为漷隂县金因旧名原元初为大兴府属县至元十三年陞漷州割大兴府之武清香河二县来属原明初复为县属通州増漷县汉泉州地辽初为漷隂镇后陞为漷隂县以在漷河之南也元至元十三年改漷州属大都路明初复为县改顺天府属编户十五里本朝顺治十六年裁併通州等谨按通州志附载漷邑职官年表自本朝顺治十六年以前俱有姓名可据至十六年知县郑骏以其地狭人稀申请裁併遂于是年改併通州畿辅通志作九年误原县旧无城郭正徳初知县郭梅始筑土城周围二里嘉靖二十二年增修之门四北拱阙南迎薫东临津西通都万歴四年始甃以砖周围六百二十三丈髙一丈八尺雉堞一千一百八十三濠深一丈濶二丈五尺崇祯八年知县凃应召增髙五尺濶五尺等谨按县城今尚存康熈三十六年设州判一员驻札其地兼理廵检河工之事原县旧治在城南隅元陞为州迁于河西务至正间复移旧地改立于城东北隅洪武五年复为县仍旧治儒学旧在县东南河西务洪武四年迁于县治西北隅永乐四年教谕杨溥葺之正统七年知县王文复葺之天顺八年知县贾贞复葺之有刑部侍郎董方碑记等谨按县旧治及儒学今废原岳文肃公正祠在文庙东嘉靖十年敕建春秋二仲月上丁以少牢致祭等谨按岳正祠今圮原辽统和十二年正月朔漷隂镇水漂溺三十余村诏疏旧渠原干统四年十月鳯凰见于漷隂原元延祐二年正月发卒浚漷州漕河原泰定四年正月筑漷州䕶仓堤等谨按䕶仓堤今尚存原天歴二年四月浚漷州漕运河原白河濵有长陵营马头店白浮圈曹家荘诸堤舖皆运河必经之道等谨按长陵营等堤舖在白河西岸村庄堤岸今俱完整原泗河在漷县东四里即运河也四水会流故名泗河一发源自塞外东流经宻云县与潮河川合流注通州城东北入白河即通州潞河也一自塞外西流入白洋口经榆河下流沙河由顺义南界至通州城东北入白河即通州富河也一发源于昌平白浮村神山泉出西南滙为四湖东入都城积水潭入宫墙太液池南至玉河桥由东南大通桥迤东入庆丰等牐即通会河入白河一自都城右安门外草桥流入南海子东出宏仁桥由水南新河至张家湾板桥入白河总名运河亦名白河等谨按泗河即运河在漷县旧城东三里原漷河在县西一名新河自卢沟河分流至县界析而为三其正河为漷河东入白河其一为新荘河南流入武清县界其一为黄沤河东注马家荘之飞放泊各去县十里等谨按漷河今名新河在漷县城西二十五里原马家荘飞放泊在县城北八里南新庄飞放泊在县南二十五里栲栳垡飞放泊在县西南二十五里等谨按飞放诸泊俱堙废原天津桥俗唿新河店桥元总管郭汝梅建在县西北二十五里等谨按天津桥乆废原枣林在县西北元致和元年上都兵破通州雅克特穆尔与战于檀子山之枣林败之至正十八年山东贼毛贵等攻漷州至枣林败元兵遂畧栁林逼畿甸檀子山或曰县境小阜也等谨按辽东军破通州雅克特穆尔撃之皆渡潞水走元史明言战蓟州之檀子山又云战于檀子山之枣林葢蓟为辽东孔道辽东军败故追战于此若漷县在通州之南枣林在县西北辽东军未甞经其地且今漷县亦无所谓檀子山者是以蓟之枣林为漷之枣林方舆纪要致和元年一条误当辨也原桞州在县西元至元十八年如漷州又如栁林是后以栁林可游畋之地建行宫于此原至正十五年三月毛贵犯漷州至枣林枢宻副使逹国珍战死遂畧栁林原毛贵畧栁林刘哈喇布哈时为同知枢宻院事奉诏以兵拒之战于栁林大㨗贵衆悉溃退走等谨按栁林在漷县西元时行宫遗址无考原出左安门东南行四十里石桥长二十五丈曰宏仁桥桥东碧霞元君庙西向临桥元君祠在北京日加广麦荘桥北曰西顶草桥曰中顶东直门外曰东顶安定门外曰北顶盛莫如宏仁若嵗四月十八日传是元君诞辰士女进香鸣金号衆四十里道相属也原天顺七年四月新建宏仁桥成桥在南海子东墙外旧名马驹桥水自城西南经南海子出嵗以木为桥水涨即冲去徃来者病渉上悯之发帑金数万改建石桥因命阁臣李贤陈文彭时徃观焉贤言工役浩大莫若用军士一月人给银一两则力齐而功易完从之桥成改名宏仁命贤为碑记等谨按宏仁桥亦名马驹桥干隆三十八年奉敕修易九洞为七洞㮣甃以石复命葺碧霞元君庙三十九年春落成皇上亲诣瞻礼有御制诗记勒于石正殿御书额曰广生利济聨曰仁泽布东方庆贻佩韣灵风䕶南苑惠普成梁东岳殿御书额曰神皋钟秀聨曰木徳盛于东自南布化山宗冠维岳因渎资仁玉皇阁御书额曰泰钧宣泽阁下供太乙真人御书额曰衆妙真枢聨曰藜杖照曾辉秘阁莲舟坐可济仙源増御制重修马驹桥碑文水自南苑出者二其南源曰团河出南苑墙东南酾为鳯河又东涤永定之浊由大清河以归海向固疏治之矣其北源曰一亩泉出新衙门北屈曲东南流迳二牐凉水河自北来会之凉水河者出右安门西南鳯泉东流迳万泉寺分为二其一南迳草桥曲折东注一自北迳广恩寺曲折东注至永胜桥复滙为一东南流循南苑缭垣而东至小红门之西入苑墙东南迳沙底桥折而南与一亩泉合又南而东至鹿圈村三海子以上之水自西南来注之又东南流穿苑垣而出逶迤至张家湾入运河是水之初出苑垣也潆演歕欱千熘一趋瓴如矢如廻激弗止则有巨梁揵之曰马驹桥桥建自胜国嵗渝寖以圮壊农旅交病石陁入水水梗或溢出妨民田庐而中澁则旁淤间塞水所由道益不可以不亟治乃命将作相视因其旧材撤而新之纵之得丈二十有五横之得尺亦二十有五为孔洞者七视昔制虽少陿而壮固有余工始于干隆三十八年之春越其冬落成夫治水者必溯其源由源而及其支流条𣲖剔之鬟之乃可以不紊今一亩泉源委既已刬治而凉水河所迳漫流积潦寖成沮洳爰自鳯泉至马驹桥濬河八千余丈修葺桥牐凡九新建牐五即以濬河之土于右安门外筑甬道一千余丈以便行人具河旁稻田数十顷既垦且辟益资灌溉之利而兹桥实下㳺闗键畅尾闾以利导之尤施工之弗可已者若前代着述家睫视臆论妄以玉泉傅合南海子之水舛错纠纷至可嗤笑曩赋海子行曾详着其説兹因所司请记复为铨治水道大畧俾方来图经舆记知所考据而若河若涂若桥皆王政之大端所系綦鉅毋废毋坠诚有司所当务书之碑用示来许増御制重修碧霞元君庙碑记马驹桥南不数武故有庙以奉碧霞元君桥既頺圮庙亦陊薉弗治嵗癸巳饬工建桥并命缮葺其庙踰年落成崇殿杰阁自门逹庑采雘涂垩翼然改观是固神所凭依礼不可以不称也粤稽岱宗秩祀着在经训而碧霞元君之名号惟出于道书他无所考推阐其义盖以岱居木位其色惟碧而东方主生一本乎坤元之资生万物故有元君之称亦若古所称后土为富媪者其宰化育物肸蠁斯着则世之奔走崇礼也固宜而是庙傅桥而建閲嵗滋多若与桥相为兴废者桥既复旧则庙之鼎而新之亦其宜也或者疑神祠所在多有讵必是庙焉凭之而亟亟严奉为者夫神固无乎不在惟所宅之地重则其凭之也専兹桥以凉水河所经治而酾之俾益农旅今者梁成利渉水宅田腴而是庙之掲䖍迓庥者亦焕然一革其故貎则当人之便于桥即可知神之妥于庙也而乌得谓所凭者之不在是耶或人有谓是庙即旧南顶者其説无当不具论而余之所以因桥以及庙者意实在此而不在彼司工请记其事爰书此以谂之俾掲诸石増干隆三十九年御制碧霞元君庙落成瞻礼有作周礼或弗读遂人乆失职治水并治涂互因难惜力然古实用民今惟发价值国家之善政从不兴力役桥以跨川修庙以镇桥饬需殷相得彰落成值此日清晓出东门邨民多喜色轮奂致瓣香祈祐民福国祥刚湿地归舆云破翼优渥以为佳降馨愧无徳原觉华寺在县西十八里明真定公主请敕赐额等谨按觉华寺今尚存原漷县西有延芳淀大数顷中饶荷芰水鸟羣集其中辽时每季春必来此弋猎打鼓惊天鹅飞起纵海东青擒之得一头鹅左右皆唿万嵗海东青大仅如鹊既纵直上青㝠几不可见俟天鹅至半空歘自上而下以爪攫其首天鹅惊鸣相持殒地等谨按延芳淀乆湮废原辽毎季春弋猎于延芳淀淀方数百里春时鹅鹜所集夏秋多菱芡国主春猎卫士皆衣墨緑各持连鎚鹰食刺鹅锥列水次相去五七歩上风击鼔惊鹅稍离水面国主亲放海东青鹘擒之鹅坠恐鹘力不胜在列者以佩锥刺鹅急取其脑饲鹘得头鹅者例赏银绢国主皇族羣臣各有分地原统和七年春驻驿延芳淀十二年正月幸延芳淀十三年正月幸延芳淀十四年正月幸延芳淀十五年正月幸延芳淀十八年二月幸延芳淀二十年正月如延芳淀原又统和十二年正月幸延芳淀十三年九月奉安景宗及皇太后石像于延芳淀不言南京按统和四年十月命皇族庐帐驻东京延芳淀是东京亦有延芳淀也原神潜宫在县西南二十里前代妃嫔从猎行宫也等谨按今县西南二十里俗唿神仙村或即是宫故址相传字音之讹也原晾鹰台在县西南二十五里髙数丈周一顷元时游猎多驻于此等谨按今漷县西南十五里有晾鹰台原至大元年七月筑唿鹰台于漷州泽中发军千五百人助其役等谨按唿鹰台无可考今漷县西四里有放鹰台故址髙一丈周二丈或即唿鹰台之旧蹟欤原唿鹰台元至大间所筑也元人以鹰坊为仁虞苑秩正二品使首相领之可笑如此原打捕鹰坊万户府嵗用喂养肉三十余万斤原旧台在县西南得仁务西遗址尚存原得仁务在晾鹰台东原漷县得仁务有三大塜相望其西北有冈隆起冈首有洞其中窅然深黒常有以烛入者行里许有瓷瓮贮油一灯荧荧然人间什物俱备试掷以砾即有矢外射其人惧而出盖辽金诸贵人塜也等谨按三塜遗蹟无考原画眉塜在县南五里相传汉张京兆葬焉等谨按画眉塜无考原隆禧观原隰平衍洄流芳淀映带左右建元以来羽猎嵗尝驻驆民庻观羽旄之光临乐游豫之有赖等谨按隆禧观遗址无考补漷州距今新都东南百里而近本汉泉州地辽为镇而金县焉至元十有三年陞县为州从吏民之请也等谨按此条与上原书隆禧观一条皆王恽秋涧集中隆禧观铭之序也朱昆田载此条以下隆禧观铭一条于二十五卷补遗中彼卷分载良郷固安永清东安香河五县不应阑入漷事乃因王恽固安道中诗牵连错简耳今移载于此原独秀园亭在县北二里辽司徒郭世珍建今废等谨按独秀园亭今无考原崔氏园亭在漷县南小安村邑人崔礼仕金为四郷学谕金亡隠居于此作园亭盛植花卉以自娯元名人时徃游观焉等谨按崔氏园亭无考原两家店在县东十二里官道所经也等谨按两家店在州城南四十一里原景命殿在永乐店其西为保国慈孝华严寺䕶国崇宁至徳真君庙俱万厯三十六年勅建为孝定皇太后祝釐地也等谨按永乐店在县城南景命殿久圮寺庙仅存钦定日下旧闻考卷一百十卷一百十举正钦定日下旧闻考卷一百十举正担负原书担讹作檐糜费原书糜讹作麋今俱改右安门外原书右讹作左今改毛贵原书毛讹作田今㨿元史改石桥五丈原书讹作五尺今据帝京景物畧改钦定日下旧闻考卷一百十举正钦定日下旧闻考卷一百十一钦定四库全书钦定日下旧闻考卷一百十一京畿原三河县在州城东七十里等谨按三河县明𨽻通州故云在州城东本朝𨽻顺天府在府东一百一十里増县东西距七十里南北距九十里东至蓟州界二十里西至通州界五十里南至香河县界三十里北至宻云县界五十五里东南至寳坻县治九十里西南至通州界七十里东北至平谷县界十五里西北至顺义县治九十里原三河县本汉临泃县地朱彛尊原按前后汉志上谷涿郡无临泃县増三河县本汉临泃县地唐析潞县地置三河县属幽州増明一统志三河本汉临泃县地今考两汉书并无临泃县唐书地理志幽州范阳郡潞县下云武徳二年置临泃县贞观元年省临泃而蓟州渔阳郡三河下云开元四年析潞县置故知本是一地先分为临泃后分为三河皆自唐非汉也原临泃石赵所置亦曰临渠晋永和六年燕慕容霸伐赵收安乐北平兵粮与其主隽会于临渠即此城也后魏废原唐武徳二年析潞县置临泃县贞观元年省开元四年更置三河县原县初置属幽州开元十八年改𨽻蓟州原金元并属通州増三河汉潞县地唐武徳二年析置临泃属元州贞观初废景龙三年改临泃置三河开元四年析潞县置三河县属幽州十八年改蓟州五代初废后唐长兴三年复置三河晋天福中入于辽属蓟州尚武军保大末入于金寻入宋宣和五年属广川郡七年仍入金天徳三年升潞县为通州以三河𨽻焉元属大都路明属顺天府通州洪武十年省平谷县入三河十三年仍设平谷属蓟州増干隆七年御制三河县诗近山风转严当秋树如绮策渡过三河马足怯寒水秉穂堆圃塲老㓜趁墟市稍免冻与饥忧余亦生喜寻思赤县广安得皆似此等谨按三河县御制诗恭载首见之篇余不备録原县城髙二丈五尺明嘉靖二十九年知县事张仁増崇五尺至四十二年知县事刘文彬又増五尺其角楼敌台则知县张伦所建也等谨按县城自本朝康熙十八年以后屡次领帑重修城方四里髙二丈五尺城门四东曰就日南曰来薫西曰瞻云北曰承恩原旧城在今县东三里泃河南被水冲废今三河城即赵徳钧所改置城方六里濠濶三丈深半之原县治洪武初建正统间重修儒学在县治西南金泰和间建元至正戊子教谕刘元皓建文庙两庑明宣徳间重修原元礼部郎中王约有重建三河讲堂记亦以县城始剏于后唐明宗云原叚家岭在县东二十里官道旁原灵山华山圣水山驼山俱在县北灵山去县治十五里三面出泉形胜记所谓北倚灵山者也又十五里为华山一名兎儿山又十五里为驼山即香河县骆驼港之源水遶驼山而出故名其地又有石城青梁诸山口圣水山在县西北三十里又十五里为凤凰山増蟠龙山在县西北五十里旧名旁立山后改新名等谨按蟠龙山旧有行宫干隆十九年始移建于山迤北之大新庄详见后増干隆九年御制蟠龙引蟠龙山名前建行宫偶来驻驆有作我闻金陵自昔称龙蟠千秋形胜想像间奕奕瑶光照蓟野蟠龙亦得名兹山江南江北不异地天龙逰戯同归禅狮峯鹫岭讵狮鹫何如九二见在田南阳卧客吾心企敢夸乘六以御天等谨按蟠龙引御制诗恭载首见之篇余不备録原三河以地近七度鲍邱临泃三水而名等谨按七度河之度亦作渡増泃水又东南迳临洵城北屈而厯其城东侧城南出原七渡河在县西北一名黄颁水源自顺义县黄颁峪流注县界下流入于白河鲍邱河在县西南即白河之别名也自宻云县流经通州东境米庄村又流经县界至寳坻县境合于泃河泃河在县北自蓟州平谷县流入县境又东南流入寳坻县界合于鲍邱河唐志县北十二里有渠河塘西北六十里有孤山陂溉田三千顷渠河疑即泃河之譌也原三河县西北有泉汲以洗目可愈目疾因名圣水原泃河石桥俗名小河桥在县南门外正徳十二年御马监太监张鋭建大学士杨一清作碑记鋭邑人也等谨按泃河石桥明正徳中建万厯四十六年重修本朝顺治七年康熙三十年干隆十三年屡经修葺原错桥在县东五里之七渡河等谨按错桥乆废本朝康熙年间于其地额设渡船四以便行者増错桥一名草桥今废原宣徳三年七月顺天府三河县奏本县错桥东通辽海西达京师今年五月霖雨山水暴涨壊桥甃石皆缺驿使往来不便乞拨军夫工匠于华山石厰取石修砌庶几可成从之原宣徳三年八月丁未车驾发京师戊申驻驆三河县东之草桥増大新庄行宫干隆十九年建前建石桥一座西石桥一座东木桥一座等谨按大新庄行宫内恭悬皇上御书扁曰止水灵渊曰随安室曰物外情聨曰法雨普沾资海滴慧珠通映仰灯然又聨曰勒寒花树芳迟发向暖郊原润逮耕又曰万顷緑云秋麦蔚千村红雨杏花深増干隆三十五年御制大新庄行宫晩坐诗过午非常暖蒸为云密垂逺山藏影暗平野羃烟披作雨庶几遇去年有所思春郊霑尺泽心幸复斯时増干隆四十年御制于大新庄行宫作列岫对龙蟠居停一宿安村民迓行辇卫士解征鞍书史静如待庭轩清且寛杏花将欲绽芳信逓田盘等谨按大新庄行宫御制诗谨绎有关纪述者恭载卷内余不备録原泥洼镇在县西二十里有廵司又西十里曰夏店有五槐公馆又西二十里曰烟郊与通州接界有官兵戍守増烟郊行宫干隆二十年建等谨按烟郊行宫建自康熙年间干隆二十年移建于旧址迤南正殿外檐恭悬圣祖御书额曰虚明向逺开殿内恭悬皇上御书额曰緑浄云畦聨曰为元后则时天若知小人依所逸无楼额曰眺逺楼曰逺含澄景聨曰树色溪光成静赏花香鸟语絶尘縁又曰目同碧宇朗无尽心与白云㪚以闲卷房聨曰春色昌昌有脚化工荡荡无私佛室聨曰慈慧显三千大化圆通示不二法门皆御书増干隆十年御制烟郊行宫晩坐诗春宵雪后寒古月望前洁雪月成䨇清幽斋景殊絶瓷檠燄花落竹灶茶烟歇託好有常因即事惬静恱去嵗将今夕不起心分别等谨按烟郊行宫御制诗恭载首见之篇余不备録原三河驿在县南关正徳初併公乐夏店二驿剏之者嘉靖二十九年知县张仁重修今废原三河县多旷土宜耕屯有唐会庄为昔时垦植之址补三河县有延福寺补普安禅师至温于三河作莲宫寺増舍利塔在县西门外金正隆元年显武将军孟胜建相传藏佛牙舍利子于内髙十三级原金中都转运使刘枢墓在县西五十里原后唐长兴三年赵徳钧为节度使于幽州东北百余里城三河县以通蓟州运路辽人来争徳钧击却之九月朔城三河毕边人頼之増后唐李存朂㧞燕以赵徳钧镇幽州为节度使乃城三河而戍之钦定日下旧闻考卷一百十一钦定日下旧闻考卷一百十二钦定四库全书钦定日下旧闻考卷一百十二京畿原武清县在州城南五十里等谨按武清县明隶通州在通州南九十里明一统志作五十里误本朝𨽻顺天府在府东南一百二十里増县东西距八十里南北距一百八十里东至寳坻县界五十五里西至东安县界二十五里南至天津府静海县界一百五十里北至通州界三十五里东南至天津府天津县治一百二十里西南至东安县治三十五里东北至香河县治六十里西北至通州治九十里原在漕河之西二十五里原武清本汉雍奴县地属渔阳郡原雍奴薮泽之名四面有水曰雍不流曰奴汉光武建武二年封颍川太守㓂恂为雍奴侯魏遣张郃乐进围雍奴即此城矣原晋属燕国后魏仍属渔阳郡原隋属涿郡唐属幽州天寳初改为武清县原唐改雍奴为武清其旧城距白河十七里在今邱家庄南等谨按旧城在邱家庄之南距县东十二里今其地名旧县有城隍庙盖今之县城自明洪武初始迁明以前县治即邱家庄南之故基也原五代宋金并因旧名元属大兴府至元十二年割属漷州明仍属通州原洪武初旧城遭水患迁县于西八里元卫帅府镇抚衙即今治也正徳六年罹流贼之变知县陈希文始筑土垣嘉靖二十二年霸州兵备副使杨大章以垣内多旷地截去东北二面筑土城树以女墙隆庆三年廵抚都御史刘应节总督军务兵部侍郎谭纶甃以砖城周围一千五百七十丈高二丈七尺雉堞一千九百八十八敌台一十八座三门各建城楼北面无门建镇雍楼等谨按武清县城于干隆三十一年领帑重修城门三东曰遡涧西曰景冈南曰定澄北面不设门建北极台于其上原县治在城北儒学在县治之南等谨按今武清县治即元卫帅府故基也儒学当明洪武时在县治东北隅嘉靖十六年始移建于县治之南原白河在县东三十五里即运河也北接漷县南逹天津原沽河东南迳泉州县故城王莽之泉调也原泃水又南入鲍邱水又东合泉州渠口故渎上承滹沱水于泉州县故以泉州为名北迳泉州县东又北迳雍奴县东西去雍奴故城一百二十里自滹沱北入其下歴水泽一百八十里入鲍邱河谓之泉州口陈寿魏志曹太祖以蹋顿扰边将征之从泃口凿渠迳雍奴泉州以通河海者今无水原乌丸承天下乱破幽州略汉民合十万戸辽西单于蹋顿尤彊公将征之凿渠自滹沱入派水名平卤渠又从泃河口凿入潞河名泉州渠以通海等泃水鲍邱水详见通州蓟州等卷泉州渠当郦道元时已称无水今其故道久湮矣原至元十三年八月穿武清䝉村漕渠原郭守敬言通州以南于蔺榆河口径直开引由䝉村跳梁务至杨村还河以避浮鸡洵盘浅风浪速转之患原县南八十里有三角淀周廻二百余里即古雍奴水也笥沟其别名耳水自范瓮口王家陀河及刘道口鱼儿里诸水滙于大沽港入于海原南极滹沱西至泉州雍奴东极于海谓之雍奴薮其泽野有九十九淀等谨按三角淀即古雍奴水今已淤成平陆干隆七年丈明实止地百顷余分给附近贫民耕种与名胜志所载二百余里不符当由今昔异形渐淤则界址渐小耳范瓮口在县南七十五里王家陀今名王庆陀在县南九十里刘道口在县南六十里鱼儿里今名鱼坝口在县南八十里大沽港属天津原武清三角淀云是旧城隂晦之旦渔人多见城堞市里人物填集等谨按武清旧城在县南八里泉州旧城在县东南四十里遗址尚存至三角淀相传即古雍奴水何由筑城燕山丛録所云恐传闻之误若所称隂晦之旦见城市人物或亦如蜃楼海市之𩔖以是证其为旧城凿矣原清沽港在县南八十里西接安沽港东合丁字沽入于海丁沽东南去天津六十里等谨按清沽港今名东沽港在县西南九十里属武清安沽港丁字沽俱属天津原沽河从塞外来南过渔阳狐奴县北西南与湿余水合为沽河又东南至雍奴县西笥沟又东南至泉州县与清河合东入于海原笥沟湿水入焉俗谓之合口也原至大二年十月浑河水决武清县王甫村隄濶五十余步深五尺三年二月委官督工修治至五月工毕延祐元年六月浑河决武清县刘家庄隄口差军七百与东安州民夫恊力同修原泉州城在县东南四十里汉县属渔阳郡后汉因之晋属燕国北魏太平真君七年废入雍奴原县西南三十里有长城故址延袤数百里相传战国时燕所筑等谨按长城故址今废原漷水店在县北三十里徃来孔道也等谨按漷水店今名漷水舖与通州接壤原河西务在县东北三十里自元以来皆为漕运要途明初大军由直沽败元人于河西务今为商民攅聚舟航辐辏之地设戸部分司驻焉隆庆六年筑城环之可以守御有河西驿并置廵司于此原中卫屯田世祖至元四年于武清香河等县置立十一年以各屯地界相去百余里徃来耕作不便迁于河西务荒庄杨家口青台杨家口等处原至元二十四年正月以修筑桞林河隄南军三千浚河西务漕渠原至元二十五年内外分置漕运司二其在外者于河西务置司领接运海道粮事原二十六年五月发武卫亲军千人濬河西务至通州漕渠二十九年二月发通州河西务粟赈东安固安蓟州寳坻县饥民原河西务十四仓曰永备南仓永备北仓广盈南仓广盈北仓充溢仓崇墉仓大盈仓大京仓大稔仓足用仓丰储仓丰积仓恒足仓既备仓等谨按河西务十四仓今废原隆庆四年八月筑通州河西务城原杨村驿在县南五十里建文三年平安败燕兵于杨村进攻通州不克宣徳初驾征高煦驻于杨村即此旧有廵司金革管河通判驻焉原至元十三年七月以杨村至湾鸡泊漕渠洄逺改从孙家务原至元十九年用丞相巴延言初通海道漕运抵直沽以逹京城立运粮万戸三以罗壁朱清与张瑄为之壁首部漕舟由海洋抵杨村不十日入京帅朱昆田原按今京东五牐转运率用驴挽船诵马虚中诗则在元已然矣原杨村而东二十里为桃花口又二十里为丁字沽由杨村而西北四十里为黄家务又三十里为河西务皆运道所经也等谨按黄家务在河西务东南三十里属武清桃花口丁字沽俱属天津原新庄在县西南八里亦运河所经今为新庄舖又县有八里庄正徳中流贼刘六等作乱官军击之于八里庄败绩原霍堡在县西唐武徳初窦建徳攻幽州不克乃分兵掠霍堡及雍奴等县为幽州总管罗艺所败堡盖居民霍氏所筑以自固也原河西务漕渠之咽喉也春夏之交病涸夏秋之交病溢濵河建有龙祠以时祭祷两崖旅店丛集居积百货为京东第一镇戸部分司于此𣙜税等谨按河西务龙神祠今尚存补河西务万歴中重筑河隄有关使者米公万钟碑又有关侯庙记等谨按河西务关圣庙今尚完整明米万钟碑记尚存原法昌寺在县治东北永乐十八年建原彭宠攻朱浮于蓟帝使逰击将军邓隆救蓟隆军潞南浮军雍奴补汉安平相孙根碑迁雍奴令先施博爱威而不勐原至徳二载正月李忠臣以歩卒三千自雍奴为苇筏过海原辽重熈八年二月猎于武清寨之苇甸等谨按苇甸据县志云即三角淀又按武清县自本朝雍正八年分邑之东南一百四十余村归天津县如直沽杨桞青等处朱彜尊原书所载今均非武邑所属谨将原书各条另编附载武清卷后以存其旧云原县南百里有韩家村河泊所今废等谨按自韩家村以下皆附载原书内旧𨽻武清今𨽻天津各条原至元二十五年四月増立直沽海运米仓原罗璧督漕至直沽仓潞河决水溢㡬及仓璧树栅率所部畚土筑堤捍之原至大二年四月摘汉军五千给田十万顷于直沽沿海口屯种三年四月市耕牛农具给直沽酸枣林屯田军原延祐三年正月改直沽为海津镇原延祐七年四月海运至直沽调兵千人防戍至治元年三月发民丁疏小直沽白河五月海漕粮至直沽三年二月海漕粮至直沽原泰定三年八月作天妃宫于海津镇原天歴元年九月募丁壮守直沽原至正九年四月立镇抚司于直沽海津镇十一年六月发军一千从直沽至通州疏濬河道原至正十七年毛贵率贼衆由河间趋直沽遂犯漷州补至正十九年纳琳由海道趋直沽山东俞寳率战舰断粮道纳琳命其子安安及同舟人拒之破其衆于海口原二十六年六月命知枢宻院事玛鲁以兵守直沽原直沽河淤数年中书省委崔敬浚治之给钞数万锭募工万人不三月告成原直沽设广通仓原元都于燕去江南极逺而百司庶府之繁卫士编民之衆无不仰给于江南自丞相巴延献海运之言而江南之粮分为春夏二运盖至于京师者一岁多至三百万余石民无輓输之劳国有储蓄之富岂非一代之良法欤初巴延平江南时尝命张瑄朱清等以宋库藏图籍自崇明州从海道载入京师而运粮则自浙西涉江入淮由黄河逆水至中滦旱站陆运至淇门入御河以逹于京后又开济州泗河自淮至新开河由大清河至利津河入海因海口沙壅又从东阿旱站运至临清入御河又开胶莱河道通海劳费不赀卒无成效至元十九年巴延追忆海道载宋图籍之事以为海运可行于是请于朝廷命上海总管罗璧朱清张瑄等造平底海船六十艘运粮四万六千余石从海道至京师然创行海洋沿山求屿风信失时明年始至直沽时朝廷未知其利是年十二月立京畿江淮都漕运使二仍各置分司以督纲运每岁令江淮漕运司运粮至中滦京畿漕运司自中滦运至大都二十年又用王积翁议令阿巴齐等广开新河然新河候潮以入船多损壊民亦苦之而䝉古岱言海运之舟悉皆至焉于是罢新开河颇事海运立万戸府二以朱清为中万戸张瑄为千户䝉古岱为万户府逹噜噶齐未几又分新河军士水手及船于扬州平滦两处运粮命三省造船二千艘于济州河运粮犹未专于海道也二十四年始立行泉府司专掌海运増置万户府二总为四府是年遂罢东平河运粮二十五年内外分置漕运司二其在外者于河西务置司领接运海道粮事二十八年又用朱清张瑄之请併四府为都漕运万户府止令清瑄二人同掌之其属有千户百户等官分为各翼以督岁运至大四年遣官至江浙议海运事时江东宁国池饶建康等处运粮率令海船从扬子江逆流而上江水湍急又多石矶走沙涨浅粮船俱壊岁歳有之又湖广江西之粮运至真州泊入海船船大底小亦非江中所宜于是以嘉兴松江秋粮并江淮江浙财赋府岁办粮充运海漕之利盖至是博矣初海运之道自平江刘家港入海经扬州路通州海门县黄连沙头万里长滩开洋沿山屿而行抵淮安路盐城县歴西海州海宁府东海县宻州胶州界放灵山洋投东北路多浅沙行月余始抵成山计其水程自上海至杨村马头凡一万三千三百五十里至元二十九年朱清等言其路险恶复开生道自刘家港开洋至撑脚沙转沙觜至三沙洋子江过匾担沙大洪又过万里长滩放大洋至青水洋又经黒水洋至成山过刘岛至之罘沙门二岛放莱州大洋抵界河口其道差为径直明年千戸殷明畧又开新道从刘家港入海至崇明州三沙放洋向东行入黒水大洋取成山转西至刘家岛又至登州沙门岛于莱州大洋入界河当舟行风信有时自浙西至京师不过旬日而已视前二道为最便云然风涛不测粮船漂溺者无岁无之间亦有船壊而弃其米者至元二十三年始责偿于运官人船俱溺者乃免然视河漕之费则其所得盖多矣原元自世祖用巴延之言岁漕东南粟由海道以给京师始自至元二十年至于天歴至顺由四万石以上増而为三百万以上歴至元后岁运之数渐不如旧至正元年益以河南之粟通计江南三省所运止得二百八十万石二年又令江浙行省及中正院财赋总管府拨赐谒人寺观之粮尽数起运仅得二百六十万石而已原朱张海饷自三山大洋径至燕京且言自古所未尝行此道昉自今始然杜少陵出塞诗云渔阳豪侠地撃鼓吹笙竽云㠶转辽海粳稻来东呉越罗与楚练照耀舆台躯又昔㳺诗云幽燕夙用武供给亦劳哉呉门持粟帛汎海凌蓬莱然则自昔燕地皆海运非始于今矣原海漕运米南土给饷京师内置漕运使司暨万户府于京畿外立都漕运万户府于呉㑹岁运米三百五十万石北抵直沽漕运万户之在内者部署其官数往翼舟航交受所运达之京仓朝廷又选官接领交䕶名曰接运原世祖定都于燕合四方万国之衆仰食于燕以中呉水所聚也故建漕府万艘如云毕集海濵之刘家港于是省臣漕臣斋戒卜吉于天妃灵慈宫卜既恊吉仍率其属鸣金鼓以统漕建纛置牙莫敢后先每岁春夏运粮舟将抵直沽即分都漕运官出接运中书省复遣才干重臣从至海壖交卸石以数百万计而较计至于合勺颗粒畸不得亏盈不得溢是亦难矣原元海运自朱清张瑄罗璧始岁运江淮米三百余万石以给元京四五月南风至起运得便风十数日即抵直沽交卸朝廷以三人之功立海运万户府以官之赐钞印听其自印钞色比官造加黒印朱加红原朱清张瑄者海上亡命也久为盗魁出没险阻若风与鬼劫掠商贩人甚苦之至元二十一年巴延建议海运乃招二人授以金符千户押运粮三万五千石仍立海道万户府三以清瑄与罗璧为万户辖千户百户所领虎符金牌素银牌船大者不过千石小者三百石自刘家港出扬子江盘转黄连沙嘴月余始至淮口过胶州牢山一路至延真岛望北行转成山西行到九臯岛刘公岛沙门岛放莱州大洋收界河两月余抵直沽实为繁重至元二十六年増粮八十万石二月开洋四月直沽交卸五月还复运夏粮至八月回一岁两运是时船小人多恐惧至元二十七年朱万户请长兴李福四押运自扬子江开洋落潮东北行离长滩至白水緑水经黒水大洋北望延真岛转成山西行入沙门开莱州大洋进界河不过一月或半月至直沽漕运利便是岁加朱为浙江省叅政张为浙江盐运司都运如是者二十余年大徳七年招两浙上户自造船与脚价十一两五钱分拨春夏二运延祐以来各造海船大者八九千小者二千余石歳运三百六十万石京师称便迤南番贡亦通盖自上海至直沽内杨村马头凡一万三千三百五十里不出月余可以达省费不赀若长乐港出福州经崇明以北又自古未有之利也国朝洪武三十年犹倣其制岁运七十万石以给辽东至永乐间㑹通河成始不复讲补永乐初定鼎幽蓟尝海运米七十万石至直沽交卸以实京储故道犹存补元人海运始于丞相巴延初巴延平江南以宋库藏图籍命张瑄朱清等自崇明从海道载入燕京后遂献海运之议江南之粮分为春夏二运岁至三百万余石其运道初自刘家港入海至海门县界开洋月余始抵成山计其水程自上海至杨村马头凡一万三千三百五十里最后千户殷明畧者又开新道从刘家港至崇明州三沙放洋向东行入黒水大洋取成山转西至刘家岛又至登州沙门岛于莱州大洋入界河当舟行风信有时自浙西至京师不过旬日而已明初亦岁运七十万石以给辽东及㑹通河成海运遂废隆庆五年河道溃决户科给事中宋良佐请复海运时山东廵抚梁梦龙极言可行谓海道多潢犹陆地多岐海人行海犹陆人行陆傍海而行非横海而渡今踏出海道傍海居多较元人殷明畧踏出之道尤属穏捷遂以山东布政王宗沐为总河专司海运至万歴元年以龙鬬伤七艘议罢增景泰元年运粮共拨十五万自丁字沽直抵雄县诸处令军民官司设法每处运五万石收贮备用原正徳五年六月罢濬沽河之役先是廵抚都御史刘聪建议开濬自沽河抵鵶鸿桥以便输运至是工部言其非便罢之原正徳十六年九月工部覆遮洋运粮指挥王瓒奏直沽东北有新河以转输蓟州所司不及时疏导河流阻涩必候潮至舟乃可行以致边饷每匮请濬之使深广以通岁漕从之原嘉靖六年正月命工部主事江珊㑹同廵按御史天津兵备督理新河工程先是海口淤塞漕舟从天津出海复折入梁河而达蓟州道逺水湍舟数败议者谓直沽东北岸有二道一曰新开一曰水套北接梁河径四十里可以疏濬成河改由北道无涉海之虑谓之新河行之天顺间民大称便后岁久湮塞漕臣以为言工部议委官督濬疏珊名以请从之增后世渔阳之泉州雍奴去海不逺北境之水骤注其地自下溢流钟为水泽説者谓为九十九淀又目之以为𣲖河尾也夫水之钟为淤淀其多至九十有九岂有致功而陂蓄之者哉水聚而地卑其薮泽之多固其所也原直沽在县东南一百二十里卫河白河丁字沽合流于此又东南四十里名海口通典谓之三㑹海口元于此置海津镇天顺二年议自小直沽凿河四十里达蓟州以免海运每三年一濬寻罢原三沽者丁字沽西沽直沽并禹迹疏导之处其曰丁字沽者以河形三坌如丁字也合卫河白河㑹于直沽相萦入海土人唿直沽曰大直沽原大河以北之水多从直沽入海此即古者九河入海之处地势卑下遇霖潦直与海平昔人尝欲因其填淤置稻田以足赋今府境诸水𩔖以直沽为壑原小直沽有廵司补洪武元年徐达等规取河北进攻直沽获海舟作浮梁济师常遇春率舟师诸将率步骑夹河进元丞相伊苏帅衆御海口望风大溃原完颜佐初为武清县廵检完颜耀珠为桞口镇廵检久之以佐为都统耀珠副之戍直沽寨等谨按桞口镇沽寨俱属天津原杨桞青地近丁字沽四面多植杨桞故名于文定慎行诗杨桞青垂驿蘼芜緑到船潘舍人季纬诗客路蘼芜緑人家杨桞青原杨青驿在县东南一百五十里旧置驿并递运所于此嘉靖十九年改置于天津卫今属河间府静海县钦定日下旧闻考卷一百十二卷一百十二举正钦定日下旧闻考卷一百十二举正朱清张瑄罗璧原书讹作朱瑄张璧今改钦定日下旧闻考卷一百十二举正钦定日下旧闻考卷一百十三钦定四库全书钦定日下旧闻考卷一百十三京畿等谨按寳坻县于本朝雍正九年分邑之东南境置宁河县今先叙寳坻于前而以境𨽻宁河者列于后原寳坻县在州城东南一百二十里等谨按寳坻县明隶通州故云在州东南一百二十里本朝以县隶顺天府在府东稍南一百八十里原县东西距九十里南北距一百三十里东至遵化州玉田县界六十五里西至香河县二十五里南至天津府天津县一百十三里北至蓟州一十七里东南至宁河县界九十里西南至武清县界四十里东北至蓟州界二十里西北至三河县治四十里原寳坻汉泉州县地后唐于此置盐仓金初为新仓镇大定十二年置寳坻县原以香河县近民附之承安三年陞盈州为大兴府支郡以香河武清𨽻焉原泰和四年州罢仍为寳坻县元属大都路原县治金大定间相地在大觉寺之西元季兵火无存洪武元年迁于城之西南隅三年县丞栁青重葢原县旧为土城𢎞治间知县事庄襗始易之以甎髙二丈六尺周一千二十八丈厚与髙等池濶倍之门四其名循金之旧门各建楼东观澜南迎薰西拱恩北威逺水闗二北开源南节流角楼四东北挹青东南环碧西南庆丰西北乐治合而名之曰拱都城有吏部侍郎王鏊左春坊吴俨二碑等谨按寳坻县城于干隆三十一年领帑重修城门及门楼水闗等名俱如其旧原儒学在县治东北元大徳二年中书省左丞刘深宣慰使都元帅朱斌御史布延创立至正十年监邑哈斯彦明重修有雷州路总管府经厯郑惪撰记洪武七年知县事何文信即学宫之右辟地建射圃亭自为记𢎞治间知县事武尚信复修之铅山费宏作记原淤泥河在县西北二十五里原潮河隄自县西北金陵口抵县东南江湟口二百余里等谨按潮河一名蓟运河自县治西北与三河县接壤之新集起流经城东南至宁河县之江湟口又南流出北塘口入海雍正四年世宗宪皇帝命王大臣相度颁发内帑修筑潮河旧堤截湾取直加髙培厚自新集起至料马庄止计长一百八十里又开濬鲍邱河窝头河二道以洩境内之水至雍正八年奉㫖开青龙湾引河自香河至寳坻县西之杨家埸直抵宁河之宁车沽计长九十里又于县境之绣针口开支河一道至八门城止计长八十余里自是以来寳坻境东西北三面皆濵河绕以长堤境内又有支河数道以备宣洩潮汐通流灌溉攸资永为民利矣原潮河在县东二十里一名白龙港其上源一自遵化县之黎河一自三河县之泃河鲍邱河至县界三义口合流亦曰粮运河东南入于海志称县治东北有渠河自香河县来葢泃水经香河县而后东入县界故县有渠阳之称原寳坻县潮河经其东三义纬其北渠水遶西而络其南白龙港自蓟州而通于天津桥头由夏店而合于三义所谓四水潆洄也原渠河水自香河县蒲石河东注流经城池内开源水闗入城经武曲桥直注文昌阁下过文明桥西抵文庙之泮池复南流由通津桥出节流水闗蜿蜒百里至八门城㑹潮河入海等谨按渠河亦名窝头河原栁沽河在县东北三十里玉田县之水㑹流入县境曰栁沽河下流注于白龙港原县东南有草头湖遵化丰润县境之水流入县界溢而为湖㑹潮河入海原自寳坻之草头沽至丰润之黑鸡地宜各以卫兵守之原县东南有七十二沽原三义城在城东北原秦城在县南十里秦始皇并燕筑城置戍唐太宗征高丽尝驻驆焉补秦城相传始皇所筑李君虞诗惆怅秦城送独归者葢即此地也原城内有金大定十年所建舍利甎塔等谨按舍利塔旁有石志云前大安间所建考大安乃辽道宗年号则建塔当始自辽矣原王甫营在县北三十里又县北八里有桥头店县东南百二十里有黄沽店俱官军廵戍处原歇马台故址在寳坻县南五里相传金章宗驻驆处原罗将军墓在县北罗村即罗士信也征髙丽经此道卒𦵏焉朱彛尊原按新唐书士信从秦王击刘黑闼洺水上得一城守之城䧟不屈死王购其尸以𦵏初士信为裴仁基所礼及东都平出家财歛葬北邙以报徳且曰我死当墓其侧至是如所志然则士信之墓当在北邙矣增大觉寺在县东街辽重熙时建原旧县治在东门大觉寺内有古钟传自东海浮来朱彛尊原按张瓒记钟为寺僧行超所铸东海浮来之说传之者妄也原僧洪源自颍川来居寳坻建弥陀菴于城南后趺坐而化其徒阇维之烈熖已絶色身如故乃作龛供之髪鬖鬖长月一削之后为女子摩其顶髪遂不长原广济寺有辽碑二一银青荣禄大夫检校司徒宋璋佛殿记太平五年立一重熙五年立原寳坻城中有石幢髙三丈凡七级石上雕刻工巧中贯鐡柱顶以金为之金皇统中建俗传下有海眼原朝霞寺在县西五里原元世祖至元十六年佥大都属邑编民三百户立屯于大都之寳坻县为田四百五十顷等谨按以上各条系寳坻县增宁河县于雍正九年分寳坻之梁城所新设等谨按宁河县分寳坻之东南乡置属顺天府在府东三百里增县东西距一百三十五里南北距一百三十二里东至遵化州丰润县界四十五里西至武清县界九十里南至天津府天津县界一百二十里北至丰润县界十二里东南至丰润县界五十里西南至天津县界一百五十里东北至丰润县界二十五里西北至寳坻县界二十里原梁城在县东南境五代刘仁恭筑其子守光为燕王时据之等谨按梁城即今之宁河县境守御千户所今改为县治并立儒学于其旁俱雍正十二年建原梁城即今梁城所在县东一百四十里明置梁城守御千戸所原七里海在县东南一百三十里原七里海计二百五十二里有荒地二万一千五百余顷太监汪直立庄于其中相传为御用监公物而民垦其内者一千四百六十余顷嘉靖初有姦民以水退地百余顷欲夺民业投献内监民诉之阙下遣主事柴儒往勘还奏曰民之久业输粮饲马煎盐出税养生送死出于其中不宜渔夺惟水退堪熟地可入本监然亦当聼民渔猎樵採上曰地既勘明如拟拨给内监余悉与民増三角淀在武清县南八十余里东西五六里南北十余里又东为四汊港四汛可四五里又东为西沽三十里合运河达天津七里海在寳坻县东南一百三十里通志七里海即北运河青龙湾借以宣洩也原红心隄在县东南二百里秦始皇所筑潮水虽涌而隄不没原芦台军在县东南一百六十里后唐同光中刘守光所置俗名将台原后梁干化三年三月朔晋周徳威拔燕芦台军原赵徳钧祠在芦台廵检司徳钧镇芦台军𣙜盐院其所置也等谨按𣙜盐院旧基元至正间改为儒学见寳坻县志原大都之盐太宗丙申年初于白陵港三义沽大直沽等处置司设熬煎办世祖至元二年又増寳坻二盐埸十九年改立大都芦台越支三义沽盐使司一二十五年复立三义芦台越支三盐使司原芦台圣母庙距县治一百六十里钦定日下旧闻考卷一百十三卷一百十三举正钦定日下旧闻考卷一百十三举正朝霞寺原书朝讹作朔今据县志改明儒术娴吏事原书娴讹作闲今据县志改钦定日下旧闻考卷一百十三举正钦定日下旧闻考卷一百十四钦定四库全书钦定日下旧闻考卷一百十四京畿原蓟州在顺天府东二百里等谨按蓟州明初属顺天府本朝因之在府东一百八十里増州东西距一百十里南北距一百十五里东至遵化州界六十里西至三河县界十五里南至寳坻县界六十五里北至黄崖闗五十里东南至遵化州玉田县治八十里西南至三河县治一百二十里东北至遵化州治一百二十里西北至平谷县治七十里原禹贡冀州之域春秋战国属燕秦于此置渔阳郡两汉因之原晋为燕国及北平郡地后魏仍置渔阳郡隋初郡废开皇六年始置元州于此立总管府大业初府废改置渔阳郡唐初郡废属幽州原渔阳废县即今州治隋置渔阳县唐初入幽州武后时营州䧟于契丹寄治渔阳神龙初县改属营州开元四年复属幽州十八年置蓟州治焉原开元十八年析幽州之渔阳三河玉田三县置蓟州取古蓟门闗以名州等谨按古蓟门闗在州城东南六十里一名蓟邱今遗址尚存原天寳元年复为渔阳郡就置静塞军干元元年复为蓟州五代石晋割以赂辽辽号尚武军金天辅五年议以其地遗宋宋宣和四年赐名广川郡七年金复取其地仍名蓟州属中都补宣和四年更渔阳县名平卢原元属大都路原明仍为蓟州以州治渔阳县省入原州旧有土城洪武四年甃以磗石围九里十三歩连女墙髙三丈五尺为堞二千四十北倚山原南濒沽水城门三各有楼东曰威逺南曰平津西曰拱极崇祯壬午城拆毁仅存基一半等谨按州城于康熈四十一年赐帑重修城门三各建楼一座东曰永固西曰永宁南曰永康四角各建角楼一座正北无门城上有楼一座曰北极台増圣祖仁皇帝御制驻跸蓟州城南逺眺山村诗万骑骖驔拥蓟城风行雷出逺天清㣲霜细草野狐惧寒露荒烟山鸟鸣卷幔浮凉侵帐殿倚牀明月似都京欣随圣母游情旷深夜还思勉素诚増圣祖仁皇帝御制蓟城遇雪诗冻云封树蓟城西玉蕊轻盈乱马啼忆想年年常过此何曽瑞雪遍山谿增干隆十年御制二月十五日过蓟州即事书懐诗脉起鳞塍净絶尘沿塘初见柳条新蓟州西畔经行处已有江南一段春矮屋疎篱迳转斜寥萧诗景凑懐賖当春最有伤春者何必花朝更看花朝来快雪喜新晴添得溪流活活声若比去年差较胜东郊是处可深耕几年来往蓟州道不觉髭须换少颜天外逺山常住体白云苍树只闲闲等谨按过蓟州御制诗恭载首见之篇余不偹録原安帝建光元年初置渔阳营兵补汉安帝延光四年秋七月乙丑渔阳城门楼灾等谨按后汉书祢衡传作渔阳参挝注挝击鼓杖也参挝击鼓之法此作槌义同原州治在城东北仍辽金旧址元至正间逹噜噶齐拓而更新之明初重建景泰三年芝产于堂后知州事姚恭因扁曰灵芝堂成化间知州汪溥重修至崇祯壬午焚燬等谨按州治自崇祯壬午焚燬后本朝顺治四年知州文焕重建灵芝堂已废原儒学在州治西北増州学在拱星街洪武七年修整等谨按蓟州学有金正隆元年翰林直学士施宜生撰渔阳重修宣圣庙学碑字蹟剥落难考又有元大徳十一年翰林承㫖阎复代草加至圣位号制碑明嘉靖二十七年户部郎中张拱碑万厯四年翰林成宪碑本朝顺治七年庶吉士周体观碑康熈四十年兵部尚书王宏祚碑今俱存原蓟州有预备仓等谨按预备仓在城内东北隅久圮今即其址改建河神庙原蓟州卫在州治东北洪武八年建镇朔卫在蓟州卫西永乐中建又营州右屯卫本在大宁卫境永乐二年移建州治北等谨按蓟州镇朔等卫今俱废原独乐寺在州治西南中有杰阁设大士像相传盘山舍利塔神灯自塔而下先独乐而后及诸佛刹云等谨按独乐寺在城内州治之西观音阁大士像今俱存干隆十八年赐帑重修寺内恭悬皇上御书额曰普门香界聨曰琳宇近神畿慈云广䕃法筵传古蹟寳月常新又曰絶无尘相染初地定有天花落讲台旁建精舍聨曰短长诗句闲中检来徃年华静里观皆御书原独乐寺不知创自何代至辽时重修有翰林院学士承㫖刘成碑统和四年孟夏立石其文畧曰故尚父秦王请谈真大师入独乐寺修观音阁以统和二年冬十月再建上下两级东西五间南北八架大阁一所重塑十一面观世音菩萨像等谨按刘成碑今无考补辽时渔阳有独乐道院沙门圆新居之见盘山感化寺窣堵波记増干隆十年御制寄题独乐寺诗欲留羲御问迁移便是拈花不语时丈六金身应好在春风过客偶相思禅心逺逐穿云磬古蹟空传没字碑烟桞丝丝新緑嫩即看拖地有长眉増干隆十二年御制过独乐寺戯题我是先忧人羞称独乐寺独乐乐无着先忧忧未塈寂静彼禅房往者曽题字春风马上看自哂成何事梵宇久凋零落色源流画云胡无碍佛运亦有隆杀阇黎志安饱六檀非所快頽风不独兹若曹奚足怪等谨按独乐寺御制诗谨绎有闗纪述者恭载卷内余不备録原广福寺在州治北儒学之东等谨按广福寺今圮明正统中少傅胡濙万厯中祭酒成宪二碑仅存原塔下寺在州治西内等谨按塔下寺一名白塔寺今废塔尚存原静安寺在渔山之西旧名醴泉院辽道宗赐额净名寺金大定间改今名等谨按静安寺在城外西北三里今废原香林寺在蓟州城北二里翁同鹅泉流峙左右蓟亭之胜㮣也等谨按香林寺明万厯中重修有翰林院侍读冯有经碑记尚存本朝康熈年间重修原定慧寺在城西二十五里小盘山一名瓦茶寺今废等谨按小盘山在盘山东北盘之支山也定慧寺久圯原法常寺在乱石庄西惟石幢古井在焉等谨按乱石庄在盘山南麓皇上赐名曰玉石庄法常寺久圮石幢古井俱无考原渔山在城西北三里髙百余丈周五里郡在此山之南故曰渔阳水遶山下故曰渔水补渔山多泉冬夏歕涌成湖土人因之开为稲田菰蒲荇藻宛似江南也等谨按渔水一名龙池河原渔阳本汉旧县地理志渔阳郡管县十二一曰渔阳以北有渔水县在渔北因曰渔阳原鲍邱水从塞外来南过渔阳县东又南过潞县西又南至雍奴县北屈东入于海原渔水出渔阳东南平地泉流西迳故县城南今城在斯水之阳渔阳之名当属此秦发闾左戍渔阳即是城也等谨按清𩔖天文分野之书及水经注所云则渔阳故县当在渔水之西北而渔阳郡则在渔水之东南也原避暑亭在州西北五里相传金章宗避暑于此等谨按避暑亭今无考原翁同山一名空同山在蓟州城北五里上有崔府君祠又唿府君山旧有日照寺寺有圆覆法师舍利塔金大定九年进士孙设撰记甃塔之东其西又有小石碣列建塔居士沙门姓名等谨按空同山崔府君寺尚存日照寺久废金时石碣塔记皆无考原空同山相传黄帝问道之所原遵化南三十里亦有空同世谓黄帝谒广成在此非也朱彛尊原按岷州原州肃州汝州蓟州贑州皆有空同山史黄帝本纪西至于空桐登鸡头世以为陇右之山无致疑者左传哀公二十六年宋景公游于空泽卒于连中大尹兴空泽之士千甲奉公自空桐入则汝州之山也山下有广成城广成泽上有广成观宋宣和中汝守林时请于朝建立説者谓襄城具茨壤地相接疑轩皇问道当于此地然稽之尔雅北戴斗极为空桐空桐之人武司马彪注庄子亦云空桐当斗之山则空桐宜在北矣且问道之文载于庄子其初徃见广成子谓帝不足以语至道退而筑特室席白茅闲居三月复徃要之广成子南首而卧帝顺下风膝行而进当日帝邑于涿鹿之阿去蓟甚迩故不难复要之又寰宇记蓟县有笄头山空桐笄头相去不逺而陈子昻蓟邱览古诗云尚思广成子遗迹白云隈然则蓟之空桐未可定其非黄帝问道之所也等谨按空同山朱彛尊原按据尔雅及司马彪庄子云在今蓟州未为无见原白马泉在空同山下等谨按白马泉在蓟州三里有明时郡人成宪记原蓟州邵权平衡于东门之外翁同山之下搆一室命之曰约斋等谨按约斋遗址无考原铁岭在城北十里石色如铁悬涧极深等谨按铁岭在空同山之北原广汉川俗名黄崖川原泃水在州北四十里一名广汉川发源黄崖口一支西南流经盘山之隂入平谷为泃河一支东南流经盘山之阳过三义口入寳坻县之白龙港宋广川郡之名以此等谨按广汉川源出塞外从州北之黄崖闗流入境水分为二一支西南流经盘山之隂为独乐河平谷灵山泉水注之入三河为泃水过草桥河滙盘山左去之水至三义口入寳坻县之白龙港一支东南流经蓟南五里桥滙盘山右去之水入溵流河方舆纪要以东南流一支谓入寳坻县之白龙港则仍是西南流一支之水矣谨辨其譌于此原雄武城故广汉川也等谨按雄武城今仅存遗址原安禄山筑垒范阳城北号雄武城峙兵积谷原禄山归范阳筑雄武城外示御冦内贮兵器飬同罗及降奚契丹曵落河八千余为已子又畜单于䕶真战马数万匹牛羊五万余头原雄武城在州东北唐天寳六载安禄山筑其后置军使于此为州境要地会昌二年回鹘部将那颉啜南趋雄武军窥幽州节度使张仲武遗军败之广明初卢龙帅李可举吐谷浑都督赫连铎共讨沙陀李克用分兵守朔州自将其衆拒可举于雄武军即此补张仲武少业左氏春秋掷笔为蓟北雄武军使原广明元年七月李克用自雄武军引兵还李可举遣行军司马韩元绍邀之于药儿岭大破之又败之于雄武军之境原药儿岭在雄武军西原五里镇在州西五里宣徳三年驾至五里镇遂前行至石门驿是也等谨按石门驿𨽻遵化州境原宣徳三年九月上驻跸蓟州西五里桥进州官谕之曰此汉渔阳郡也昔张堪为政民有乐不可支之歌流传至今古今人才不相逺尔曹勉之等谨按州西五里桥尚存原河阳在州西五里亦名五里河源出城西鹅毛台台亦名纸坊山下流入于沽水水性暖遇寒不氷故曰阳河相去一里有凉泉水出地中方广丈余盛暑弥凉因名等谨按阳河俗名西海子原犷平城在州西汉县属渔阳郡东汉因之服䖍曰犷音巩等谨按犷平城遗址无考原犷平莾曰平犷原建安十三年郡乌丸攻鲜于辅于犷平八月公渡河救犷平乌丸奔走出塞原县入晋废原安逺城在城西北唐末置安逺军五代晋将周徳威攻燕拔安逺军蓟州将成行言等降等谨按安逺城今无考原鸡蘓砦在州西五代梁开平二年刘守文以沧州之衆并招契丹吐谷浑共讨其弟守光战于鸡蘓砦为守光所获等谨按鸡蘓砦今无考补蓟州旧有黎豁县废置皆未详原辽会同九年九月閲诸道兵于渔阳西枣林淀原元天厯元年九月托克托穆尔与辽东军战蓟州之檀子山原十月雅克特穆尔及阳翟王太平国王多罗台战于檀子山之枣林唐其势䧟阵杀太平余皆宵遁原尼古勒领军六百人迎敌通州会丞相雅克特穆尔至檀子山与图门岱尔战败之原沙河在城西二十五里源出盘山经沙岭之麓东南会五里河入沽河等谨按沙河一名沙流河原瀑水在城西二十五里出于石山之麓流经塔山之隂有泉自石窦出极清冷初夏或有氷浮出等谨按瀑水在州西三十里从盘山之隂而来南流合白涧泉入沽河补蓟州三十里至邦军店三十五里至下店朱昆田原按邦军今志作邦均下店今志作夏店等谨按邦均店在州西三十里夏店𨽻三河县境增贤渠泉在贤渠庄之东北平地有泉涌出南流至桞子口入沽河等谨按贤渠泉在州西南十六里増干隆八年御制过贤渠庄望盘山诗马上看山色犹记登临羙他年视今朝何以异乎此等谨按贤渠庄御制诗恭载首见之篇余不备録原白涧在城西四十里发源于盘山西峪经沙流河水色澂碧上有白涧寺増州西四十里为白涧庄恭建行宫其东有香华庵等谨按香华庵正殿恭悬圣祖仁皇帝御书额曰香林法界干隆十五年奉敕重修有御制香华庵记勒石庵中増御制香华庵碑记白涧行宫之左有香华庵不知其剏建所自盖旧刹也干隆己巳秋朕奉皇太后幸盘山之便慈舆偶临此寺询知为女僧焚修地因其殿宇湫隘且就倾圮因命出内帑新之越数月工竣所司立碣石请记歳月干竺氏书言佛法譬如大云遍覆一切其云所出一味之水草木丛林随分受润一切诸树上中下等称其大小各得生长根茎枝叶华果光色一雨所及皆得鲜泽盖雨露所覃随在沾被大小逺近惟其所受此天地之所以为大而具佛慧性者能之恭惟圣母崇庆慈宣康惠敦和皇太后慈恩溥博周洽海宇兹庵在畿甸乡曲中小招提耳而以附近离宫慈驾经临得邀修葺大慈之所流露随在作佛事即此是香台鹿苑曽何大小之区分用是承命叙言镌之贞珉増干隆九年御制白涧行宫晩坐诗离宫迤逦偶停骖魄月迟迟上逺岚象外真诠谁得会环中佳趣我湏谙山容自冩痴黄幅径曲遥通古佛庵忆昔闲吟潇洒地迁无迁处正宜参等谨按白涧行宫御制诗恭载首见之篇余不备録钦定日下旧闻考卷一百十四卷一百十四举正钦定日下旧闻考卷一百十四举正乌丸原书讹作羣盗今据魏书改有马数千匹原书数讹作乘今据本传改钦定日下旧闻考卷一百十四举正钦定日下旧闻考卷一百十五钦定四库全书钦定日下旧闻考卷一百十五京畿原盘山箕尾之巨镇也深维地轴髙逼天门暖碧凝霄寒青压海絶顶有龙池焉旱歳能兴云雨巖下有潮井焉旦暮不亏盈缩等谨按盘山在州西二十五里旧名四正山又名田盘山旧志称魏田畴隠居于此故名姬翼云山集则云古有田盘先生自齐而来栖迟此山因名盘山两説互异原盘山南距沧溟西尽泃水东放碣石自逺望之层峦叠嶂崒嵂排空真为雄胜增盘山志旧名四正山一名徐无山魏田畴隠居于此故名田盘山今不曰田盘而曰盘山者亦犹匡庐之谓庐山也其山南距沧溟西连太行东放碣石北负长城瓣袭蜂攒面面开生实仙佛之胜区乃天壤之大观也原渔阳西北之山本名四正古有田盘先生自齐而来栖迟此山因名为盘山焉原盘山一名盘龙山在州西北二十五里髙二千仞周百余里山北数峯林立如削曰紫盖曰宿猿尤为竒特最髙者曰上盘顶有巨石以指摇之辄动上有二龙潭下有潮井又有泽钵泉稍下者曰中盘东行十余里蔚然深秀怪石突起曰白嵓日暮山光岚气蒙蒙如雨上有古寺山南有小岭陡絶难行曰沙岭髙二百余仞周六里泉水沿石窦下为砂河东流合五里河等谨按盘山有白猿洞无宿猿峯之名摇动石在千相寺后与上盘无渉沙岭今为入山孔道志称明万歴中僧明澄始募资鸠工凿石开道原盘山水出山上山峻崄人迹罕交去山三十里望山上水可髙二十余里素湍皓然颓波歴谿沿流而下自西北转注于泃水竹书纪年梁惠成王十六年齐师及燕战于泃水齐师遯即是水也原盘山外骨而中肤外骨故削石危立望之若剑㦸熊虎之林中肤故果木繁而松之抉石罅出者崎嵚纠曲与石争怒石之尤怪特者为鲸甲石石平坦可布席容十百人羣崖飞瀑至此势忽奔㵼声如震霆与松韵互答等谨按盘山无鲸甲石当是晾甲石之譌补盘山清明谷雨时万壑青松十里红杏天然图画此时煮茗盘石上看白云听流水相对忘言觉五千四十八卷殊饶舌也补盘山一名东五台自来峯北台也先师台南台也紫盖峯中台也九华峯东台也舞剑台西台也晾甲石为下盘古中盘为中盘云罩寺为上盘上盘之胜以松中盘以石下盘以水等谨按自来峯在挂月峯侧晾甲石相传唐太宗东征晾甲于此在行宫西徧皇上御题曰贞观遗踪余详本条下増圣祖仁皇帝御制清晨入盘山二首日出入盘山宸游草木间村庄人尽望处处水潺潺当年乗辇到今日复来游山水不同色泉声还细流増圣祖仁皇帝御制盘山絶顶三首上盘絶顶俯神京九月登山积翠晴荒寺日髙人少至野林烟静鸟无声道中勒马观风景涧下留銮爱水清纵目徘徊犹不尽氤氲缥缈海云轻四顾清标髙逼天风云塞上敛寒烟遥观沙漠宣威逺近控州城作镇悬紫盖山中独竒秀双峯岭外更緜聨九秋朗耀几千里落叶萧条满目前薄暮东风来返照游心怡旷动挥毫题诗数句林光晩作赋初聨雁阵髙盘道崚嶒难步蹑危巖嶻恐身劳欲归帐殿还传语引路山僧度逺皋増圣祖仁皇帝御制再游盘山诗蓟州城此黄厓前水甘土厚多平阡崇山特起矗霄汉栝柏夹道隂参天回峦复嶂倍娟秀幽林䆳谷时夤縁云藏古寺行未到树杪先有钟声传数峯突兀势陡絶上廹箕尾双星纒峩峩石状兽蹲立因风摇曳如空悬深潭清冷那可测知是百尺神龙渊钵泉恍惚有海眼潮井唿吸通百川不然泛滥亦易挹何为万古清涓涓神工融结天巧凿更逞逺目穷髙巅渔阳古郡最阻阨屹为左辅雄幽燕即今交河逺置堠此实堂奥非临邉太平粗喜有端绪石根沙碛皆原田偶兹登陟聊驻斾用寄襟抱题斯篇増圣祖仁皇帝御制复逰盘山絶顶诗絶顶巉巖里松烟向晓开片云生衆壑虚籁落空台寺古人行少林深鸟乱回千峯多秀色逺眺足徘徊増御制游盘山记连太行拱神京放碣石距沧溟走蓟野枕长城是为盘山盖蓟州之天作俯临衆壑如星拱北而莫敢与争者也昔魏田畴隠居于此故名田盘或曰古有田盘先生自齐来栖止焉地僻而山秀树宻而谷深韩昌黎文所称太行之阳有盘谷者无从考其非是而其为隠者之所盘旋则一也山亦有盘谷寺自唐寳积开堂代有名宿憨山拙菴后先辉映为是山佳话然吾儒木石居而鹿豕游者田畴之后无闻焉四顾梵宇精蓝依山隠谷镂峯磨石刻画天真而乏栁州西山之文杜陵北征之作呜唿是亦可慨也已干隆七年秋因谒陵回銮便往逰之斥警跸减仪从轻舆朝陟搴萝扳蹬晓岚豁开泉白山青飒然林空郁然松翠于是停盖驻辔怡情纵目者乆之既而行漏催吟兴尽夕阳在山金吾整驾虽命省驺从而近御执事者汗雨挥而尘烟腾向诮隠者之絶少翻疑隠者之避而隠去耳乃知千乗万骑不可以游山偶一过之山灵将无笑其不韵也耶增干隆四年御制登盘山口号千林叶落见山容翠嶂丹崖歴几重漫忆当年曽订约今朝果上最髙峯増干隆七年御制盘山怀古诗田畴不卖卢龙塞李靖空余舞剑台月镜团圞谁挂得峯莲崒嵂自飞来定光灯影犹飘忽茶子松精类诡诙只有开堂传寳积求心何处一言该等谨按盘山御制诗谨绎有关纪述者恭载卷内余不备録增干隆七年御制经唐太宗晾甲石诗石名晾甲枕山陂遗蹟贞观借抚追若使当年无此役何须重建魏徴碑等谨按晾甲石御制诗恭载首见之篇余不偹録等谨按环翠亭蔡氏巷百草洼俱无考悬石亭在悬空石上明戚继光建遗址仅存増盘山行宫居山之午方前冈如屏后嶂如扆自玉石庄迤逦东达于缭垣之南垣垒以文石周遭十余里随山径髙下为纡直涧泉数道流垣内山下设牐以时启闭等谨按盘山行宫干隆十九年建皇上御定内八景曰静寄山庄太古云岚层巖飞翠清虚玉宇镜圆常照衆音松吹四面芙蓉贞观遗踪外八景曰天成寺万松寺舞剑台盘谷寺云罩寺紫葢峯千相寺浮石舫兹恭载御制静寄山庄十六景记及内八景诗于后而以外八景诗分载原书各条内俾以𩔖相从云增御制静寄山庄十六景记塞外之山冈峦浑噩堂阜连延以雄峻胜塞内之山峯巖峭㧞崜㠖崱屴以竒秀胜造物之灵有独钟南北之分鲜兼美也而惟田盘自太行而来塞垣依此以筑故界在南北之间兼收雄秀之粹卓为造物奥区焉干隆壬戍夤縁往一游自是山川之美不能恝置然朝往暮归仆从侍御之臣不免于劳乃发内帑建山庄于山之阳买地缭垣据景搆舍髙因迥有僻以幽探藻绘不施亭台间出园之内得景八园之外标旧蹟与诸寺复得景八合为山庄十六景而名之曰静寄夫静者山之体其寄于天地也恒得常焉人生而静则静亦人之体也而恒不得其常者则其寄盖不如山也余之以是取名其亦所以自警也若夫山庄之号则法皇祖避暑山庄之例苐其去京师较避暑近十之五为幅员较避暑仅十之三尙朴素屏文绣适可而止容膝亦安守旧规而勉钦承读是记者尙知吾绳武之意而所重固不在卷阿之游歌也欤增干隆十二年御制盘山十六景诗人生而静儒者之言也人生如寄达士之㫖也山以静为体其寄于天地与人之寄于山等观山以观我生其体不二故其寄也恒主乎静秀木千章䕃䟽峯四面罗经营成不日伴奂咏卷阿藻绘无须急林泉岂在多肯堂遵祖俭色养奉慈和绕砌栽红药开畦灌玉禾万縁归静寄隔岁一相过当年半随髙下为楼馆殿室取唐庚山静似太古颜之山中出云顷刻万态人知今之云不同于昨岂知伊古以来无日无云未尝少异云无古今山无古今万事万物无古今曷似之云乎忩纳田盘万景全宜人暮霭复朝烟临虚标秀琴书润因逈为髙坐卧便适可成图添粉本偶然得句勒崖巅批黄稍暇无余事静读鹤林玉露篇入山逾深所见逾逺千巖万壑烟鬟翠螺环列几案静寄此间颇能尽揽兹山胜概山水有灵不当惊知己于千古耶夏屋枕崇椒林霏互吞吐徐无无不佳是惟最佳所云起树中间泉分山四宇荟蔚鲜定容变幻乃尔许俯仰接诸天时时落花雨山庄东少北杰阁圜搆是为上清碧虚玉帝之宇道家者言姑弗深考天在山中其有得于大易之㫖欤地切清虚妥玉真嶤峯孤迥若为隣行来禹步何尝惯却是游仙天半人环山皆寺也其在山庄西缭垣之内者于古无名虽不足当鹿苑鴈堂之鉅丽而于此作佛事即是耆阇崛山戸有白云封庭余古树浓何须参寳积借以缋山容瑞相标圆月禅心定毒龙招提随望是互答六时钟水石间锵然成韵为环珮为琴筑为笙竽钟磬泠泠盈耳至清颷一过或长风号空为惊涛为鸾鳯啸漆园氏所谓天籁意其是欤伏流飞瀑浑无定此独松间滙小池已觉地琴清越矣更兼天籁始终之忘机徐聼韵盈耳得意闲凭緑映眉正是八音繁㑹处髙山何必待钟期山中一盘一曲一涧一石各具竒胜而逺观秀絶莫如诸峯就岑蔚处为亭四望霞表层涌叠出围合若屏幛李青莲于九子匡庐皆有芙蓉之目信其工于体物芙蓉朶朶标银汉恰是香炉日照明千古名山以人重田盘匡俗两先生山以石为体有在南涧中者曰晾甲相传因唐文皇征辽得名贞观去今千余年石不泐名不灭得失之图可弗审诸巨石当其垠苔泉洒清泚遗蹟传楷模在彼不在此等谨按静寄山庄十六景中之内八景是为御制首见之篇恭载卷内増响涧自净业菴一带水与矶石相确鸣声彻昼夜㵼至晾甲石下出山等谨按晾甲石迤下欲尽处横亘若槛奔赴之水至此踊跃击而出跳珠喷玉下注深渊皇上御题曰千尺雪并御制记文恭载卷内増御制盘山千尺雪记昨歳巡幸江南观民问俗之暇流览江山胜概寻古迹之竒文物秀丽区也其悦性灵而发藻思者所在多有而独爱吴之寒山千尺雪创于明隠士赵宧光今范氏搆园其地者境野以幽泉鸣而冷题其阁曰聼雪为之流连为之倚吟归而肖其处于西苑之淑清院盖就液池尾闾有明时所作假山乔木峭蒨喷薄之形似之矣而乏天然及秋而驻避暑山庄迺得飞流潄崃盈科不已者作室其侧天然之趣足矣而尚未得松石古意今春来盘山游文皇所为晾甲石者滙万山之水而归于一壑潨潨之湍奏石靣谡谡之籁响松巅时而隂雨忽晴衆谿怒勃则暴涨砰訇砉焉直下挟石以奔触石以停鞳然铿然激掦湱然虽千夫撞洪钟有不足比其壮者爰相面势结庐三间兹重游而其屋适成开虚忩俯流泉觉松涛石籁问答亲人迺叹寒山千尺雪固在是间而劳劳往返营营规冩者不几为流水寒潭笑未能免俗哉率笔记之亦以存髙风之慕也增干隆十八年御制千尺雪诗飞泉落万山巨石当其垠滙池可半亩风过生涟沦白屋架池上视听皆絶尘名之千尺雪遐心企隠人分卷复合藏在一三来宾境佳泉必佳竹炉亦可陈俯清酌甘冽忘味乃契神披图谓彼三天一何䟽亲等谨按千尺雪御制诗恭载首见之篇余不备録原感化寺有辽干统七年碑渔阳南抃撰文沙门肃回书碑称魏太和十九年无终县民田氏营建唐太和咸通间道宗常实二师继踵住特幽州主帅清河张公奏请于朝因得赐额寺有金圆新和尚窣堵波记大定中沙门法诠撰等谨按感化寺旧名寳积寺辽时南抃碑已泐明成化中易额曰广济本朝干隆十年重建于旧基之西一里许赐勅修感化寺额正殿恭题皇上御书匾曰妙光演教原金上方感化寺故监寺澄方遗行碑铭大安七年释志隆立石原元上方感化寺提㸃贤公长供记至正八年香山永安寺僧福珪撰文本山住持海嶹立石等谨按金元时二碑俱无考补广济寺在盘山之麓寺东一频㜑果树大可合抱居人云此树歳可得钱二十千江南橘柚五十树不能及也等谨按频㜑果树今无考原天香妙祥寺唐建有元时重修石碣等谨按天香妙祥寺元时石碣无考干隆九年重建于旧基之西北二里许赐勅建天香寺额正殿恭悬皇上御书扁曰无上法味聨曰杨桞外晓风残月净瓶中白日青天増干隆十年御制题田盘山色图古天香寺诗嶂叶绿交轩岫雾白封殿隔巖望初地金碧时隠见遥想佳䕃下春深鸟应啭何当半日闲一饱伊蒲膳等谨按天香寺御制诗恭载首见之篇余不备录原天成寺一名福庆寺唐建等谨按天成寺干隆八年重修赐勅建天成寺额为行在外八景之一寺门楼额曰江山一览大殿曰清净妙音皆皇上御书増干隆四年御制登盘山天成寺江上一览阁作两峯天辟仙壶路到眼江山万派分树匝丹崖空外合泉鸣碧涧静中闻缘阶萚走秋声细袅鼎香飘瑞霭纷今日身行图画里六尘幻有等浮云増干隆十二年御制天成寺诗自宫门西行越莲花池循山涧北上三里许曰天成寺寺门有楼下瞰山麓如深巷屈曲磵泉苔石歴歴可数逺眺林峦攒簇天成图画或曰盘山图经称四正山四山廻合天然城郭故旧有天城之名忆我初度游上盘问津原自天成寺是时秋老变山容霜枫古柏纷丹翠坐我江山一览阁成诗聊寄烟霞意云罩万松髙絶处虑不胜寒回六辔从兹结习镇相萦频年便道辄停跸攀跻涉歴既经惯幽者毕探辽者至得愈多愈不忍置更虞奔走劳执事因之卜筑择佳胜雕斵不施敦简易朝往暮归乐无穷得路安能忘所自繄余惕若庙廊者岂宜躭适山林致田畴大隠倘可招勤政咨诹共图治等谨按天成寺御制诗谨绎有闗纪述者恭载卷内余不备録原招提寺土人目为先师台等谨按先师台在山之正南又称南台寺址仅存原少林寺传是晋魏间所建旧名法兴寺元时重修有沙门圆玉碑记又有法兴寺提㸃荣公塔铭沙门圆莹撰又少林寺住持威公塔铭沙门圆让撰其南岭上有菱角石等谨按少林寺本朝干隆十年奉敕修正殿恭悬皇上御书扁曰禅指真趣元时沙门圆玉等碑记俱无考菱角石在寺南皇上赐名曰磬峯石原盘山紫峯之下爽垲明秀号曰中盘时膺隆兴崇奉道教栖霞长春真人应召来燕门下有栖云子飞舄择地其徒张志格等搜及此山遂营卜筑丙戌春请长春真人建醮因题其额曰栖云观补元之栖云观本法兴寺今之少林寺也补盘山中盘法兴寺亥子年间天兵始过罕有僧人甘泉本无元和尚之嗣振公首居上方橡栗充食以度朝夕全真之徒挟邱处机之力谋占中盘乃就振公假言借住振公允之既居久遂规永定王道政陈知观等拆殿宇毁佛像冐奏国母太后立碑额为栖云观寺内古佛舍利塔高二百尺及正殿三门一并拆毁至乙夘后上方长老云公忿其无礼碎其碑奏告皇帝又共那摩大师少林雪庭福裕禅师朝觐具陈其事改正其弊仍为僧院戊午年九月初四也増干隆十二年御制少林寺诗是处由来初地会心都契法源巖悬水出嵌隟路转人度松门少林名自少室是一是二堪参忽坐壶中天半下临万壑千岚俯仰自霑花雨布施非为福田幽闲自彼无俗山林于我有缘等谨按少林寺御制诗恭载首见之篇余不备録原黒塔峪唐志间禅师居此等谨按黒塔峪在少林寺东北里许钦定日下旧闻考卷一百十五卷一百十五举正钦定日下旧闻考卷一百十五举正云雨原书讹作雷雨今据畿辅通志改沙岭原书沙讹作砂今据一统志改皓然原书皓讹作浩今据水经注改左太冲原书左讹作老今改雷雨出䨇龙原书出讹作入指次原书次讹作㸃翠壁原书壁讹作碧今俱据畿辅通志改草衣木食原书食讹作石今改钦定日下旧闻考卷一百十五举正钦定日下旧闻考卷一百十六钦定四库全书钦定曰下旧闻考卷一百十六京畿原紫葢峯在盘山中央等谨按紫葢峯居人又称为中台今为行在外八景之一増干隆十二年御制紫葢峯诗一峯居中台圆峭离立单树秀泽蔚如华葢诸峯骈罗若拱而伏于形势为特尊鳌柱千秋镇太宁诸峯拱伏俨来庭畴人试问应难测华葢垣中第㡬星等谨按紫葢峯御制诗恭载首见之篇余不备録増古中盘在紫葢莲花毘卢三峯之间相传寳积住静处等谨按古中盘寺干隆十四年奉勅重修四十年赐名慧因寺寺内恭悬圣祖仁皇帝御书额曰门外一峯殿前恭建圣祖御制诗碑亭殿内额曰槃阿精舍联曰阶下泉声答松籁云间树色隐峯螺崖石上勒万象回薄四字皆皇上御书増圣祖仁皇帝御制古中盘望莲花峯诗中盘遥望莲花峯日映山林气色重老衲吟诗浑半偈翠舆临发又从容增干隆十二年御制古中盘诗塔院经行石磴纡洒然精舍出尘区云容自在舒还卷山色何妨有若无只有天髙万象低登临拾级一攀跻僧人白足石桥畔三笑还如过虎谿门外一峯积翠浮淙淙玉乳涧边流常时怪底云霞䕶四字摽名圣蹟留试搯山花佛钵浇偷闲聊尔坐僧寮开牕慢为山深虑山越深斯见越遥増干隆四十年御制游古中盘僧以寺无名乞额题之曰慧因寺诗以志事径入松门别一天千巖万壑霭春烟且教清跸停墙外遂易轻舆进寺前古佛无言惟黙坐山僧自谓不叅禅慧因允请为题额七字志从乙未年不识无名胜有名怜他屈膝一番诚慧非定慧曾叅透因是何因可悟明须解了心应放下漫夸题额以为荣东厢精舍试清憩凭牖聊抒畅揽情等谨按古中盘御制诗谨绎有闗纪述者恭载卷内余不备録补青沟居盘山之中羣峯围绕水滙于一逆流而西自天成寺水口出山增盘谷寺即青沟禅院康熙十年僧智朴建等谨按盘谷寺在青沟旧名青沟禅院为行在外八景之一康熙十七年圣祖仁皇帝勅赐盘谷寺额殿前恭立圣祖御制赐僧智朴诗并皇上御制恭依元韵诗碑殿内额曰定力周圆联曰一声清磬动耶静万叠浮云假也真又联曰虚忩不碍疎还宻诘迳何妨静以深皆皇上御书增圣祖仁皇帝御制甲申春谒陵囘銮路经盘山有僧智朴呈接驾诗即用原韵二首廿载常轻歩年华去莫从古松分逺近老衲自舂容问及当时景犹疑隔岭重山髙劳脚力来往遍云峯铃铎鸣山下田畴雨露恩经声连静舍法语闭柴门隐迹安无意清思礼世尊春风来拂面依旧是干坤増干隆七年御制盘谷寺恭依皇祖圣祖仁皇帝原韵时廵行夏令秋稔赖天恩式阅田盘处言瞻法海门璇题今尚焕钗脚古称尊敬识当年意丰碑镇厚坤増干隆十二年御制盘谷寺诗盘谷居盘之中羣峯屏绕山泉潨下滙流为一逆折而西又名青沟居人谓之上甘涧缭谷一盘一曲精舍三间五间翠雨飞时林静白云开处僧还暂游宛探月窟到此可破天悭珍重韩愈李愿曾否烟磴跻攀等谨按盘谷寺御制诗谨绎有闗纪述者恭载卷内余不备録増御制济源盘谷考证读书所以明理修身制事也陶渊明好读书而不求甚解予以为在渊明则可在他人则不可彼其髙尚避世理有所不必明身有所不屑修事有所不足制故可耳若予之读书凡渉疑必求解其疑而后已此或有合于韩昌黎解惑之説乎昌黎之送李愿归盘谷也其事本在济源祗以盘山亦有盘谷而太行山实为天下之嵴西南发崑崙东北走辽海盘山亦在太行之阳也故予向居田盘每假借用之而昌黎诗中所云燕川方口又雅合田盘之境然无以证其实终属疑似且不知济源之果有盘谷否也因命豫抚阿思哈亲至其地访焉至则若谷若寺若李愿之居若韩愈之文之刻于石者一一详绘以进于是憬然悟曰盘谷实在济源而不在田盘予向之假借用之者误也岂惟予误蒋溥等之辑盘山志二三其説而末归一是者非不明于学则有所面从亦误也夫古人事蹟亦何系于今时而有如适所云者则予不惟憬然悟而且惕然惧矣予故曰陶渊明之不求甚解在彼则可在他人则不可而在为人君者益不可因书其事命于济源田盘磨崖两泐之増甘涧有三青沟前为上甘涧其下隔一小山东为东甘涧西为西甘涧等谨按上甘涧在盘谷寺前东甘涧有观音庵康熙年间葺治干隆十四年奉勅重修西甘涧有净土庵明时创建康熙年间重修増干隆十三年御制东甘涧诗常时空向诗中咏今日初从画里游正喜轩牕无俗韵更当风物报髙秋西甘涧接东甘涧薜荔蒙茸涧路幽回首天成白云外钟声遥自翠微流増又御制西甘涧诗此路乃初路探竒越得竒当秋坐精室寻古得残碑石底幽泉潄松梢宿雾披人心欣创见我意也因迟等谨按东甘涧西甘涧御制诗恭载首见之篇余不备録増浮石舫在上甘涧东北峯顶状如海船烟雨晦㝠时望之浮浮欲动等谨按浮石舫为行在外八景之一増干隆十二年御制浮石舫诗山中云气郁勃弥漫浩浩如雪海峯峦出没其中如烟樯乗风上甘涧东北峯顶有石如艨艟万斛当云起时㡬欲驾飞涛凌溟渤矣孤撑不繋㡬千秋云海波涛任拍浮学士小哉惟识画将军往者漫称楼武陵舍处今溪口灵鹫飞来古渡头放眼纵看天以外覆舟何异芥为舟等谨按浮石舫御制诗恭载首见之篇余不备録原李靖舞劒台石最坚不可凿有唐李从简来游数字刻焉字径五寸等谨按舞劒台为行在外八景之一石上字今已泐台东旧有李靖庵圣祖仁皇帝赐额万松寺并颁御书乐天真三字于正殿干隆十年奉勅重修亦为行在外八景之一殿檐恭悬皇上御书额曰慈育万物寺左有仙人桥右有槖佗石増圣祖仁皇帝御制晩过李靖庵二首两崖石壁出秋云野草寒林有鹿羣古刹斜阳人寂寂香烟飘处杂纷纭苍茫絶顶树参差落日还营过竹篱念及凌烟留姓字独于古壁一题诗増干隆七年御制题李靖舞劒台诗壮士今何在空余舞劒台名随流水去客共白云来松韵雄风谡川明匣水开㡬多评古意清咏久㣶徊増干隆九年御制万松寺三首磴道行行赴峯容面面殊来看后凋色得领小年娱谡籁林端㵼蟠虬壁罅扶三间白板阁万里纳徐无上方栖碧松径破烟登堪与僧为侣何劳竹作朋涛声将俗逺黛色得云凝古蹟供诗料苔碑尚可征木落见山容葱葱色独浓有声皆作铁无我不成松写雾衣应湿盘阴草尚茸苾刍无半偈让尔占髙宗増干隆十二年御制万松寺诗山外石而中肤松生石罅或偃或欹或横出或倒悬或屈曲夭矫或竦特直上负竒鬬异古秀不可名状昔人游盘山谓山之胜松为最良信苍翠复清臞仙山别一区谁知圆觉佛也爱老成儒以石为胎古因风泛籁纡此间来亦屡兴㑹㡬番殊増又御制舞劒台诗万松寺西一径陡絶縁藤上北冈为李靖庵庵西为舞劒台石盘陀髙耸平敞足展襟抱涧看玉色抽泉是霜锋淬秋风騞然鸣想见英雄㮣等谨按万松寺舞劒台御制诸诗谨绎有闗纪述者恭载卷内余不备録原双峯寺唐贞观十八年建等谨按双峯寺在双峯下旧名重峦禅院相传唐贞观中尉迟敬德监造干隆十九年奉勅重修正殿恭悬皇上御书额曰胜功德林聨曰万壑泉声广长传妙谛千峯云影空有现真如増干隆二十年御制双峯寺诗层椒覔路敂禅闗仄径流泉度㡬湾㡬暇聊因闲䇿马春阴端是称游山平陵杰阁真宜眺背峙嶤峯杳莫攀好景山灵藏不得何人竒句破天悭等谨按双峯寺御制诗恭载首见之篇余不备録原青杨峪在法藏寺南上有青峯寺等谨按青峯寺圣祖仁皇帝赐额干隆十九年奉勅重修寺内恭悬皇上御书额曰耆阇分秀联曰镇留岚气闲庭贮时落钟声下界闻増干隆二十年御制青峯寺六韵初地今初到青峯最上峯千秋金相好一朶翠芙蓉松籁风中静莎茵雨后浓福田非所慕净业偶相从境似琉璃界僧忘洞济宗诗成跋马去云外听鸣钟等谨按青峯寺御制诗恭载首见之篇余不备録原挂月峯在舍利塔之西又西为茶子菴又西为法藏寺其南有松蓬谭禅石等谨按挂月峯为山之最髙处定光佛墖在其巅法藏寺旧名茶子菴非两寺也干隆十九年奉勅重修寺内恭悬皇上御书额曰法云常住联曰山容经雨鬟初沐松吹因风籁益清谈禅石在古中盘南古松棚下上刻谈禅石三字距法藏寺甚逺今寺前有石上刻法船石三字原书所载殆法船石之譌也寺内有盘龙松増干隆二十年御制法藏寺诗双峯法藏近尺咫石栈萦纡能令逺一帯禅林欲毕游云扉萝径穷委宛草亭静对盘龙松太古色满清听满图其大概归细吟坐乆恐防行漏晩増又御制盘龙松歌何处无松盘山之松天下松之宗盘山何处无松法藏之松盘山羣松之祖龙十余年来将谓田盘大畧吾遍考孰知盘龙之名今日吾方晓乃知理境本无穷谁能一一研精讨昨夜不曾梦非熊胡然而遇渭濵老盘之龙之而鳞甲挐云空传神如遇陈所翁龙之盘偃蹇夭矫蟠空山设色不须杨契丹偓佺曾此食其子香闻应遍一百里田畴不卖卢龙塞其时佳荫之下常徙倚是松真龙非龙不盘宇宙万刼云翠涛寒等谨按法藏寺盘龙松御制诸诗俱恭载首见之篇余不备録原盘山之巅有云罩寺相传为寳积禅师卓钖地一名降龙菴东岭有舍利塔中藏戒珠十六颗佛牙一具辽太康中释惠源明成化中释本源嘉靖中释圆成万厯中释真开以次营葺并有碑记又有弥勒殿黄龙殿每歳除有神灯之异等谨按云罩寺为行在外八景之一东上即定光佛舍利塔在挂月峯上干隆七年奉勅重修刑部尚书臣张照撰记寺内恭悬圣祖仁皇帝御书额曰盘山秀峯又额曰云峯法界皇上御书额曰金界常明又额曰住智慧山联曰青山白云常自在禅悦法喜悟无生弥勒殿在殿前黄龙殿详本条下辽明时碑无考増干隆七年御制云罩寺作应接真无暇山川果有灵谷烟披乱絮瀑水泻悬屏锦片千章紫莲花万朶青徐无最髙处极目偶延停増干隆九年御制登云罩寺定光塔诗视下曾无地言髙只有天常时云外影今日塔前禅歩歩烟霞路行行般若船问谁经到此尚有俗尘蠲増干隆十二年御制云罩寺诗挂月峯巅浮图矗峙天际曰舍利塔寺居其侧云滃然若拥若覆自下观之或见云不见寺而寺中或不复见山云山云罩寺寺生云形色谁能与判分恰似拈花便微笑説无説处不闻闻等谨按云罩寺御制诗谨绎有闗纪述者恭载卷内余不备録原盘山异蹟有除夜佛灯灯出通州孤山塔上分为数千百逺遶盘山诸寺至定光佛塔而止或曰塔中舍利光也原黄龙祖师殿在盘山絶顶殿六角以象天圆地方每方各濶一丈通髙二丈九尺层檐复栱皆以甎为之建于正统十四年至成化间铸钟一重二千斤覆以楼等谨按黄龙祖师殿久圮钟及楼俱无考原金山寺唐光启二年七月建有石碣存称蓟州大夫张公修造此字又有国子祭酒张峒题诗勒石蓟州大夫峒之仲孙也等谨按金山寺一名四门塔在云罩寺北三里许石碣无考増干隆十年御制题田盘山色图金山寺诗造物无尽藏环中有独得偶尔寄林泉谁云娱翰墨心与空宇闲身在孤松侧维摩明示予万古田盘色等谨按金山寺御制诗恭载首见之篇余不备録増上方寺唐太和二年戊申道宗大师结茅于此道宗遗行碑现存寺东南阳等谨按上方寺在嶣嶤峯东朱彛尊原书载唐僧道宗遗行碑于感化寺条下因感化寺亦名上方感化寺且同为道宗曽住持处而譌合为一也金碑虽无存据智朴盘山志则碑当在上方寺中谨移正于此寺于干隆十七年奉勅重修正殿恭悬皇上御书额曰云涛花雨联曰石润苍苔皆佛性松摇暗籁有禅机増干隆十七年御制上方寺诗云罩威纡石路盘上方始到惬清欢一龛古佛钟鱼寂半榻天风衣袂寒竒句不期当境得好山常似逆人看苾刍六度知初品道左殷勤冀悉檀等谨按上方寺御制诗恭载首见之篇余不备録原盘山之石皆鋭下而丰上故多飞动崖前有悬空石石粘空而立青削到地等谨按悬空石在上方寺西増东竺菴在松树峪旧名弥陀菴等谨按东竺菴干隆十年奉勅重修正殿恭悬皇上御书额曰大泥洹光联曰请问庭前栢树子莫瞒扇上犀牛儿增干隆十二年御制东竺菴诗䇿骑循羊肠盘纡厯嶣嶤却望挂月峯耸入云端遥阳阿泉已壮阴崖雪未消精舍枕林楚蔽亏古木乔逺闻疎钟声下见旛影飘揽结既云富仆御亦已劳此间泉石佳小憩山僧寮海棠开笑靥杏花剪绛绡未见天女散得毋谷神要问其意云何报我今花朝等谨按东竺菴御制诗恭载首见之篇余不备録増净业菴万厯中蔡来峯建崇祯中无暗律师重修等谨按净业菴康熙四十三年圣祖仁皇帝御题为云净寺干隆十五年奉勅重修寺内恭悬皇上御书聨曰六檀非所论万景得教全又联曰净业真称白好山不改青増干隆十三年御制云净寺诗精蓝东竺东峭蒨倚青葱妙契得初到徐观迥不同开窻延爽籁俯槛眄秋空寻胜胜无尽生涯那有穷等谨按云净寺御制诗恭载首见之篇余不备録原九华峯最丽寺曰千像天门开两巖相揖崖悬壑絶必缒而后可登等谨按九华峯一名东台一名削玉峯圣祖御制诗有中盘遥望莲花峯之句因定名莲花峯千像寺即祐唐寺今名千相寺为行在外八景之一干隆十年奉勅重修正殿恭悬皇上御书额曰雨花福地天门开在白猿洞上摩厓三字明北海刘应节书原祐唐寺辽干亨二年寺僧希悟重修于谿谷涧石上刻千佛像一名千像寺有统和五年碑知蓟州军事判官文林郎试秘书省校书郎李仲宣撰文沙门德麟书等谨按辽李仲宣碑尚存惟字多剥蚀増干隆十二年御制千相寺诗祐唐寺建自开元相传有尊者挈杖逺至下有澄泉见千僧洗钵因刻千像谿谷间东坡诗溪声便是广长舌山色岂非清净身刻像大是钝置何来龙像侣説法礼山神即景欣幽托随縁悟静因门迎松落落路转石磷磷千相即非相谁容辨假真増干隆十年御制如来影诗盘山千相寺石上有如来影像诗以咏之如来无物不如来无物不如本无物岂于石上独留迹得毋此石非真佛无物非佛石岂独非亘刼色相不长苔衣君不见古德跏趺背佛殿自谓能参言语断此事瞒人那易瞒识者嗤为担板汉等谨按千相寺如来影御制诗恭载首见之篇余不备録原千像寺唐开元间寺也寺后半里一石纵二丈广丈有五尺一人推之则动衆人推之则不动等谨按摇动石在千相寺北撼之辄动帝京景物畧谓衆人推则不动盖传闻之讹原瑞云菴始建歳月莫考金大安中重修西有朝阳洞归云洞等谨按瑞云菴向在千相寺西今移建于山麓増报恩寺在千相寺东明正统四年戊午重修万厯四十五年丁巳尼宏存再葺等谨按报恩寺尚存米万钟碑今已原白巖寺建自唐贞观中至辽天显十一年复建金大定中重修有元僧恒志碑记又有庆夀提㸃裕公塔铭等谨按白巖寺在盘山东尽处元时碑记墖铭俱无考原纯慧大师婴足疾乃遯迹盘山敷课大白伞葢每宴坐诵持常有山神部从敬侍寻克痊复遂于重熙八年召赴阙等谨按辽僧真延奉福寺石幢记载纯慧大师名非独字贞照遯迹盘山敷课大白伞葢考藏经有大白伞葢之名原书于字葢大字之讹原辽㑹同二年二月猎于盘山统和七年十二月猎于蓟州之南甸钓鱼于曲水泺八年三月幸盘山诸寺猎西括折山等谨按辽太宗纪㑹同二年无猎盘山事圣宗纪统和七年十二月钓鱼于沉子泺猎于好草岭八年三月亦无幸盘山事彛尊所引未稔何据今附辨于此又按曲水泺在州南西括折山无考原金大定二十六年八月甲午秋猎九月庚子次蓟州辛丑幸仙洞寺壬寅幸香林净名二寺九月甲辰朔幸盘山上方寺因徧厯中盘天香感化诸寺等谨按仙洞寺无考净名寺即静安寺见报安寺条下原报国寺元大德中重修寺前有黒龙池东有燕子石等谨按报国寺无考黒龙池燕子石尚存原龙泉寺在盘山西去平谷县三十里元至正四年建今称暗峪寺増龙泉寺一名暗峪寺元至正中僧顺结茅明成化六年僧悟兴开建正德五年重修殿前古树皆千年物原香水寺唐建有头陀大师灵墖实行碑金正隆六年中都寳塔寺沙门知心撰善进书文曰师讳行及海东新罗常兴人览兹香水偶然挂钖创石头菴山精自窜拓灵源脉巖虎他之于广明元年仲夏无疾而终门人惠超等塑以真像塔而藏之其后塔龛尽阤恒净等视之不忍重修巨塔表焉等谨按香水寺在盘山西南二十余里康熙年间僧徳心重修寺后有香泉故名金时塔碑无存钦定日下旧闻考卷一百十六卷一百十六举正钦定日下旧闻考卷一百十六举正大白伞盖乃藏经之名原书大讹作于今改钦定日下旧闻考卷一百十六举正钦定日下旧闻考卷一百十七钦定四库全书钦定日下旧闻考卷一百十七京畿原甘泉山在州西北七十里一名石山原山顶有大石状类犬故名上有甘泉寺等谨按甘泉寺本朝康熙年间僧雨石重修有礼部侍郎沈荃碑记至朱昆田补遗卷内所载唐时郎肃金时释圆照二碑俱已泐增普济寺一名甘泉寺相传昔为毒龙湫唐太和中有晓方禅师结茅于此龙让之徙山后迄今三潭为龙居也等谨按龙潭在甘泉寺后之蒋福山等谨按僧智朴盘山志辨徐昌祚燕山丛録条云甘泉寺曾未闻小青祷雨之説惟西山潭柘寺旧传潭龙舍宅于唐华严祖师衍公今殿角鸱吻潭所涌也龙子青蛇日傍僧居又秘魔巖傍有潭大如鬴覆以巨石深窅莫测即当日大小青侍卢师行雨化龙处也据此则甘泉寺之小青龙为傅㑹谨附识以备考原渔阳有桃花山山顶有泉流遶山麓入泃河泉上有桃花寺自此十里沽河草桥诸水滙焉原桃花山去蓟州南二舍今城东别有桃花山桃花寺寺傍亦有泉遶山而下清浅可爱等谨按桃花寺干隆九年奉勑重修皇上御题八景曰涌晴雪曰小九叠曰吟清籁曰坐霄汉曰云外赏曰涤襟泉曰㸃笔石曰绣云壁寺内恭悬御书额曰清浄法界又额曰云外香台又闗圣殿额曰忠贯人天增桃花寺傍恭建行宫增干隆十年御制桃花寺行宫作招提据岭复望望红霞殷行宫搆其旁来往止顿便昔我少年时题诗松竹间嵗久日就圯不复税征鞍往往过其下辄为重留连去嵗稍修治剪除棘与匪同赋经始成亦不日焉春风二月半轻舆歴蓟田山容宛相迎轩榭堪周旋泉声共松韵似话夙昔然惟有绯桃花含胎迟芳鲜物应有深意脉脉谁为宣寂寥见赏稀容华讵久妍如来特拈来示我如是禅增又御制桃花寺八景以题为韵济南趵突泉为宇内名胜然自平地涌出此得之山半尤竒澄澄滙鑑池淙淙出乳穴始讶古琴鸣乍惜明珠裂声色摐摐地坐对两清絶积素在高峯是复涌晴雪飞厓悬水冬夏不涸康王谷香罏峯岂以大小殊观曾闻峯有鹫不数溪称霅洗钵走白龙之而振髯鬛复如延津剑騞然出其匣底湏忆匡庐爱兹小九叠倚松为轩谡谡有韵倚松架三楹屏风抱其外山灵茯苓润风古笙簧㑹偶来坐白昼为我吹解带是地可消夏旦夕吟清籁横槛据岑蔚处逺延野緑披襟坐眺良足摅我懐抱虚忩纳万景揽结供吟翰写雾出我楹归云入我幔触目契静悟妙偈无全半却爱考功诗开襟坐霄汉寺以桃花名政不必问武陵春色几许因拈唐人语题之有桃即武陵何必寻源上忘俗即丹台何必求方丈虚斋古而朴福地萧且爽得彼环中妙乐此云外赏山门左侧石窦间有泉渟然可鑑轮广径三尺许不假疏凿清泚呈圆照虚明向逺天无山遮户外有水到阶前气合烟霞润声谐竹柏传尘缨无可濯坐对涤襟泉盘山之胜以石此其左障骨脉相属往往露竒石借松为繖葢扫苔作茵席俯眺一川白平临衆皱碧时闻鹿鹤声而无车马迹得句即书之恰有㸃笔石连峯列嶂行宫后俨如画屏杜陵絶壁过云开锦绣之句殆为此设山川果有竒图画真难敌复岭翠且丹壶天閴其寂消闲临晋帖习静观周易物物皆达摩面我绣云壁等谨按桃花寺行宫及寺内八景御制诸诗谨绎有闗纪述者恭载卷内余不备録原清池在城东十五里周一顷余四山围绕㶑灔于中水色如蓝等谨按清池今存原别山在城东南三十里西临沽水东据无终行旅所出虽有山名而无高阜等谨按别山为州之东南境与玉田县接壤原元天厯元年九月遣萨敦拒辽东兵于蓟州东沙流河战于蓟州两家店等谨按沙流河即沙河在州西原渔阳县东南七十里有北平城倚燕山为版筑原汉右北平郡治平冈或以为即此城也原渔阳有北平故城汉将军李广为郡守出猎遇草中石谓是伏虎引弓射之没羽即是此处等谨按北平故城遗址无考燕山距州东南五十五里与遵化玉田接壤增隆福寺在州东六十里等谨按隆福寺内有金泰和三年吕卿云重修碑记干隆九年奉勅重修刑部尚书汪由敦撰记寺内恭悬皇上御书闗圣殿额曰浩然正气佛殿额曰真如本相又额曰无住慈云增隆福寺之右恭建行宫等谨按隆福寺右行宫皇上御题六景曰云翠山房曰翠㣲室曰碧巘丹枫曰天半舫曰挹霞呌月曰翼然亭增干隆十年御制题翠云山房诗于隆福寺右建行宫一区为止顿之所峭壁环抱松柏特秀题曰翠云山房而系以诗胜地偏宜六辔停山灵为我列云屏心于静㑹尘应逺耳与神谋籁可聴一室虚生无限白四时不改总长青土阶何意希尧俭陋矣端惟有徳馨增干隆十二年御制隆福寺行宫六景诗林峦积翠蔚为行云朝飞暮凝在我几牖山嘘气为云而山以云而润昌黎杂説中龙以云灵妙合斯㫖底事名山无定容夕隂朝晦变千峯霑衣常带蒙蒙雨作盖还依落落松梦入楚王春一枕诗成张尉酒千钟谷神当令丰隆让不信昌黎善説龙山邻田盘高仅及其半随意㸃缀殊引人入胜因取尔雅语名吾室刘禹钖云山不在高良然巖腰卜筑緑云围絶胜江楼坐翠㣲视聴之娱足以极冲容而静于焉归天倪道筦叅元要木疏禽经辨是非疑有广成丹鼎迹几囘翘首眄林扉山中杂树蓊蔚而枫居多秋晴经霜朱紫绚烂与青山白云相映荆闗得意笔殆难为工锦树经秋设色工絶非画里碧兮红顿教绚烂云霞上却在寻常指顾中爱聴鸣禽声逈别每看过鹿友相同朝岚夕霭山容幻妙悟随时景不穷依巖为楼极目无际杜甫诗云春水船如天上坐未若此横出云表真泛虚舟矣虚舟何处不堪拏云水由来总一家兴到真教轻杜句眼空直拟泛张槎几羣鸾鹤随吟管四面芙蓉入緑纱佳处㑹心原不逺高眠风月棹烟霞东山初吐流光入帷开轩招之冉冉欲下挹流霞与同赏结契独深横陈西岭据崇台不设忩櫺面面开写雾出楹招便止高山得月唤应来聊因旷朗堪成伴讵为淋漓共举杯识得住行原一贯幽情畅叙几徘徊出西轩面横岭亭中设便坐近纳岚翠逺延野緑彷彿香山来青景色峯有飞来亭岂无天然踞此不南图借松为幄隂偏秀倚石成章兴迥殊茶鼎烟飞云半野棋枰声杂瀑千珠寄言纵目搜吟客莫认琅邪巖畔途等谨按隆福寺行宫御制诸诗谨绎有闗纪述者恭载卷内余不备録等谨按葛山之名蓟州志及各书俱不载頼金时吕卿云碑可考足以补图经之阙矣原洪水城在州东北九十里唐所置守捉城也新唐书州有洪水守捉又东北三十里即盐城守捉也等谨按洪水城盐城遗址俱无考原州北之黄崖营州西之白马泉镇国庄州东之马伸桥夹林河州西之别山舖夹隂流河以至隂流淀皆可疏渠为田也等谨按黄崖营即黄崖闗白马泉在州北镇国庄无考马伸桥下泉名隅头泉在州东三十五里林河州志作淋河源出滦州经遵化州至州东五十里之淋河庄入境别山舗在州东南三十里隂流河隂流淀州志作溵流在州南十二里今俱疏渠以资灌溉原医无闾山碑在州城平津门外碑文洪武三年太祖御制封医无闾山神者等谨按医无闾山碑州志称在州南门外后为水冲刷无存原翠云寺在城南六里今废原龙池河在州城南一名渔水源自州北卢儿岭口流入南合遵化县之梨河经玉田县入寳坻县之白龙港成化间西北盘山水发始合州境之沙河窑河及五里河并入沽水等谨按龙池河在州南一里卢儿岭梨河俱在遵化州境内白龙港在州南七十里与寳坻县分𨽻窑河即龙池河下流原渔水西南入沽水又南与螺山之水合水出渔阳城南小山魏氏土地记曰城南五里有螺山其水西南入沽水等谨按螺山今𨽻玉田县境与州境东南接壤山下有泉流经州界入沽河原螺山在州城东南四十里原螺山亦曰洪螺山又曰红罗崄原金大定二十九年十月猎次罗山原沽河在州南五里自阳河以西泃水以东诸水皆入焉其下流经新开河至直沽达于海漕运溯流而上直扺城南通典渔阳有鲍邱水又名潞水即沽水矣后汉兴平二年幽州牧刘虞为公孙瓒所杀虞从事鲜于辅等合兵攻瓒破瓉等谨按沽河源出塞外其在州境者东接遵化玉田界西南合泃河接玉田寳坻界原沽河在城南一名西潞水一名东潞水或曰在通州东者曰西潞水在蓟州南者曰东潞水下流皆合于寳坻县兼有鲍邱水之名建永济桥于其上故又名永济河等谨按永济桥明天顺中重建万厯中增修有监察御史李敏祭酒成宪二记载州志桥久圯今于其地置渡船二原海运一十三卫管驾遮洋船于大名府卫河兊粮由直沽海口开洋涉厯海道运至蓟州以给军费嵗有疎虞天顺二年以大河卫百户闵恭言命都督佥事宗胜御史李敏工部主事李尚发军夫万余开河自新开沽起至蓟州长四十里舟行无虞定例三年疏浚一次原蓟州官军饷国初每嵗用遮洋船由直沽出海转运而至风涛甚险天顺二年发蓟州等卫军万人凿河四十里自新开沽起直达蓟州三年三月始事仅一十三日而工成等谨按新开沽至蓟州四十里河道明季渐淤本朝康熙三十四年重濬以供陵糈干隆三十年以山水骤涨时輓运维艰奉㫖嗣后豫东二省运蓟米石改折惟三色米石仍赴通州兊收蓟运遂停等谨按李贤碑及所建天妃宫俱湮废原宣徳九年六月筑蓟州之溵流黄蜡钖等处隄岸等谨按溵流即溵流河黄蜡钖未详其处原渔阳有平卤渠傍海穿漕以避海难又其北涨水为沟以杜契丹皆神龙中沧州刺史姜师度开原神龙二年沧州刺史姜师度于蓟州之北涨水为沟以备契丹奚之入侵又约旧渠旁海穿漕号为平卤渠以避海难通粮者至今頼焉原司农卿姜师度明于川途善于沟洫尝于蓟北约魏帝旧渠傍海新创号曰平卤渠以避海难餽运利焉时太史令傅孝忠明于干象京师为之语曰傅孝忠两眼闚天姜师度一心看地言其思穿凿之利也原杜子美昔游诗幽燕夙用武供给亦劳哉吴门持粟帛汎海凌蓬莱后出塞云渔阳豪侠地击鼓吹笙竽云帆转辽海粳稻来东吴按唐㑹要开元二十七年李适为幽州节度河北海运使唐书姜师度穿平卤渠以避海难葢元之海运自崇明抵直沽唐时海运则自登州转而平州以达于蓟故子美云然也原白龙港在州南七十里亦曰白龙江遶桃花山下泃河沽河诸水皆滙焉入寳坻县界亦名潮河以河通潮汐也等谨按白龙港与寳坻县分𨽻原博陆城在州西南原洳水出北山山在傂奚县故城东南东南流迳博陆故城北又屈迳其城东世谓之平陆城非也汉武帝玺书封大司马霍光为侯国文颖曰博大陆平取其嘉名而无其县食邑北海河东薛瓒曰按渔阳有博陆城谓此也今居山之阳处平陆之上匝带川流面据四水文氏所谓无县有嘉美名也等谨按博陆城遗址无考洳水在今平谷三河寳坻三县境傂奚城在密云县东南遗址亦无考补渔阳白檀寺幡刹日中有影月中无影不知何故因号怯夜幡等谨按白檀寺今无考钦定日下旧闻考卷一百十七钦定日下旧闻考卷一百十八钦定四库全书钦定日下旧闻考卷一百十八京畿原香河县在府东西一百二十里等谨按香河县明洪武间省入漷县十三年复置属顺天府本朝因之增县东西距四十五里南北距五十五里东至寳坻县界三十里西至通州界十五里南至武清县界二十五里北至三河县界三十里东南至武清县雀黄口营七十里西南至武清县治六十里东北至蓟州界九十里西北至通州治七十里原在河之东八里原香河本武清县之孙村辽于新仓置㩁盐院居民聚集因分武清潞县置增清泰三年晋祖以辽主有援立之劳遂以山前后十六州遗辽改为燕京因置新仓镇其后居民渐聚成井肆遂于武清北鄙孙村度地之宜分武清潞县三河之民置香河县仍以新仓镇𨽻焉等谨按辽之新仓镇即今寳坻县城也在香河县东六十里金大定十二年始即其地置县辽时寳坻境地亦属香河增辽分武清三河潞县三邑于孙村置县县东南濵水多生芰荷夏秋之间其香馥郁因名香河补宣和四年更香河县名清化等谨按宋更县名后不四年即入于金故清化之名志沿革者𩔖不及之增邑疆域本广自金大定十二年设寳坻县割邑以东地始狭原辽属析津府金初属大兴府承安三年属盈州元初属大兴府至元十三年置漷州遂割以来属洪武元年属漷州今𨽻北平府原县旧为土城正徳二年始易以甎嘉靖四十二年知县事范经増髙之城门四东曰淑阳南曰永明西曰迎恩北曰拱极等谨按县城于干隆三十二年重修南门额改曰永清余仍旧原县治在城之西儒学在县治之东洪武四年知县韩琚所建也增文庙在西街旧偪近市万歴二十年知县陈増美议更之至次年春大兴土木视前湫隘焕然闳深矣等谨按县治儒学俱在城之西明邑令陈増美重修儒学记载县志本朝康熙八年邑令邱应登重修有通政使司通政使邑人袁懋徳碑记增射圃在儒学东洪武五年创筑等谨按射圃久废增白潞河在城西八里南流经武清县境至小直沽入于海等谨按白潞河即运河也自邑之西北与通州接壤处流入境至武清县界出境小直沽今𨽻天津增骆驼港在县北八里源自三河县之兎儿山流经县界入白河等谨按县北有前骆驼港距城十里后骆驼港距城十四里三河之兎儿山在港西北原扳罾口河源自通州之孤山麓流经县西入于白河等谨按扳罾口在县西十里运河之旁每夏秋水涨通州以南之水皆滙于窝头河至扳罾口入运河非孤山之麓别有泉源也增苍头河在城西北二十里等谨按苍头河今名窝头河伏秋之交通州烟郊以南之水皆滙于窝头分为二支一支南流入扳罾口运河一支东流至吴村滙于百家湾蒲石河等处经七里庄入寳坻界雍正四年世宗宪皇帝命王大臣相度疏濬窝头河起县境之百家湾至寳坻之八门城计长九十五里原嘉靖十四年十一月香河县郭家庄自开新河一道长一百七十丈濶五十一丈有竒较旧河近十余里有司以闻命祭告河神等谨按郭家庄在县西北八十二里距运河北岸不逺明嘉靖中自开新河一道今湮原百家湾在县北其水无源四时不竭相传有居人百家沦没于此风雨昏晦尚闻鸡犬之声增百家湾形如半璧深不可测夜晴月照万顷潆波明万厯壬午知县王访种红白莲勒碑铭镌诗词以志其胜增蒲石河在城东下流至寳坻县入于海等谨按蒲石河在城东十五里又名蒲池河上承百家湾见各庄骆驼港三处水下入牛家港达寳坻境原香河县境南有大龙湾小龙湾二水夏秋始合流经寳坻县界入七里海相传辽时海运故道等谨按大龙湾今名青龙湾在城南四十里小龙湾在城南四十五里雍正八年奉㫖开青龙湾引河自县治南中营庄歴寳坻境直达宁河之宁车沽计长九十里境内之水借以宣洩七里海今在宁河县境原至元十一年十一月以香河荒地千顷置中卫屯等谨按元时中卫屯今废原营州前屯卫在香河县治东本在旧大宁卫境永乐元年移于此等谨按明时卫署久废今城内东北隅尚有前卫后卫地名原隆安寺在县治东明成化中重修有礼部郎中直文渊阁闗西倪让碑中书舎人直文渊阁广昌王礼书等谨按隆安寺在城西俗名东大寺以其在县治之东故得此名也寺渐就颓圯明时倪让碑尚存增灵塔在隆安寺方丈塔废仅存铭石髙四五尺许八角濶径尺元时僧定仁塔也增县治西隆兴寺前塔髙十余丈建自元时圮于明嘉靖间仅存遗址至万歴壬子知县徐一鸣垒石髙之以为文笔峯等谨按隆兴寺在城西北隅俗名西大寺寺及塔俱渐頽废明时邑教谕马如龙重修碑记万歴四十年立今尚存原鐡佛堂在县东南十六里原香河鐡佛寺旧有铁佛像髙丈余元至正中佛见梦于僧曰吾縁法不当住此将辞汝去僧以铁鏁鏁佛臂一夕竟移去东光寺独所鏁臂存至今为寺供养原香城塔在县南二十里等谨按香城塔今尚存髙五丈余塔之左有寺曰栖隠寺内有康熙六十一年住持僧徳意重修碑记称寺与塔系辽时建未知何据也钦定日下旧闻考卷一百十八钦定日下旧闻考卷一百十九钦定四库全书钦定日下旧闻考卷一百十九京畿原霸州在府南二百一十里等谨按霸州明属顺天府夲朝因之在府南一百八十里增东西距一百八十里南北距四十里东至天津府静海县界一百里西至保定府新城县界十八里南至保定县界十五里北至固安县界二十五里东南至文安县治六十里西南至保定府雄县治九十里东北至永清县治五十里西北至涿州治一百二十里原霸州本秦上谷郡地原汉属渤海郡后汉属广阳国河间郡晋属章武国后属河间燕郡原后魏属章武郡原隋初属瀛州大业初属河间涿郡原唐初属幽州天寳初属范阳郡五代石晋时入于辽原周显德六年夏四月庚寅韩通奏自沧州治水道入辽境栅于干宁军南补坏防开游口三十六遂通瀛莫辛夘上至沧州即日帅歩骑数万发沧州直趋辽之境壬辰至干宁军辽宁州刺史王洪举城降已亥至独流口泝流而西辛丑至益津闗辽守将终廷辉以城降自是以西水路渐隘不能胜巨舰乃舍之癸夘入瓦桥闗于是闗南悉平补周以数千之师伐辽不血刃而取益津闗继取瓦桥闗又继取髙阳关是三关者晋人弃之以为辽之元首非特为其右臂也补世宗由沧州北顺水而行先降益津闗次瓦桥闗次瀛州原五月以益津闗为霸州割文安大城二县𨽻之地望为中州原发滨棣丁夫数千城霸州命韩通董其役辛亥以侍卫马歩都指挥使韩令坤为霸州都部署原益津关夲幽州㑹昌县唐天寳中改永清县原宋景祐元年省永清县入文安徙文安县为州治皇祐元年仍徙旧地原辽髙勲为南京留守宋略地益津关勲击败之原政和三年陞永清郡靖康初入于金天㑹七年置信安军属河间路贞元二年属中都路元属大都路原明初以益津县省入仍曰霸州增汉置益昌县属涿郡后汉废为安次县地唐为永清地周显德六年收复益津关置霸州宋亦曰霸州金大定间复置益津县为州治元亦曰霸州中统四年省益津县入州治至元二年复置明洪武初仍省县入州属顺天府原州以霸水名原州城旧传燕昭王所筑原霸城宋将杨延朗修葺以控辽当时号为北方重镇沿城有七十余井亦延朗所凿谓之䕶城井等谨按七十二井今仅存十井原景泰五年四月修霸州土城原州旧有土墉葢金元时所筑𢎞治中始磗甃北面正德中复修完三面嘉靖十九年増修原城髙三丈五尺周环六里余堞一千五百一十有二城下濠深一丈二尺广七尺门三东曰临津南曰文明北曰瞻极北瓮城门曰迎恩东曰旭升南曰向离西不设门而楼台具焉原州治在城西隅洪武庚戌建儒学在州治东元初建至皇庆二年置赡学田有碑等谨按州志明嘉靖丁亥知州刘璋修学建尊经阁及学舍郡人兵部郎中贾铨有记其启圣祠敬一亭嘉靖丁未副使周复俊所建又按州志学田明副使周复俊梁有年逓増置之明末以修筑取土渐为浑水充斥今存二顷余原州城南十五里宫家庄旧有益津书院元时宫君祺建翰林学士黄溍记之万厯初如臯钱藻备兵霸上移建城内即公馆一区加黝垩焉仍扁曰益津书院等谨按州志明万厯间参政顾云程重修益津书院都给事中刘为楫记今废原益津废县今州治原州城东北隅有潴水故益津县治也广三里许中有东岳祠武庙时巨珰张忠所建庙东水曰盐厰河每嵗氷泮輙有水鸟千羣容与其上原霸台旧在州署后圃其后改题于州治左谯楼之台等谨按谯楼遗址今尚存原瓦河与城南之沙唐二河合即五渠水也俗谓之长鸣沟原霸城南沙河与唐河合流处俗唿飞鱼口即渔津洼也一名五渠水又名长鸣水等谨按长鸣水乆淤今城南八里有渔津洼村村南里许即玉带河原后魏延兴初文安县人孙愿捕鱼于五渠水有羣鱼自西来共以柴塞之忽有人谓愿曰须臾当得大鱼若欲多求宜勿杀也愿下网果得大鱼状如鲤而头大杀食之俄风雨昼昏唯闻鸟飞声比风息雨霁有人乗船至云见羣鱼无数飞入于海愿遂不复渔矣因唿入海之处为飞鱼口也等谨按孙愿州志愿作硕原引马洞杨延朗所穿始自州城中通雄县等谨按县志引马洞今湮废原州旧有神霄宫在州治之南丁眞人尝居之等谨按神霄宫今废原霸州酒务四熙宁中㩁三万贯原澄清街旧有酒楼元华亭管讷为学正有东城酒楼花满烟之句今废原宋端拱二年诏置㩁场于霸州便南北界贸易原辽军马三万余匹歳牧于雄霸间谓之南征马意欲夸示中国实备燕云缓急之用增巨马河旧在州北宋界河也自保定府雄县流入増巨马河在州北自芦沟桥经州境东合界河后徙南孟店北至直沽入海今淤原霸在宋时葢与辽分界处若今靖边诸城一垣之外即敌境也州北一里旧有界河相传杨延朗建草桥于此关因以名增界河在州北一里上接芦沟下通东海即宋辽分界处今淤草桥关基址不可考原塘泺縁边诸水所聚因以限辽河北屯田司缘边安抚司皆掌之而以河北转运使兼都大制置凡水之浅深屯田司季申工部其水东起沧州界拒海岸黒龙港西至干宁军沿永济河合破船淀灰淀方淀为一水衡广一百二十里纵九十里至一百三十里其深五尺东起干宁军西信安军永济渠为一水西合鵞巢淀陈人淀燕丹淀大光淀孟宗淀为一水衡广一百一十里纵三十里或五十里其深丈余或六尺东起信安军永济渠西至霸州莫金口合水纹淀得胜淀下光淀小兰淀李子淀大兰淀为一水衡广七十里或十五里或六里其深六尺或七尺东北起霸州莫金口西南保定军父母砦合粮料淀廻淀为一水衡广二十七里纵八里其深六尺霸州至保定军并塘岸水最浅故咸平景徳中辽军南牧以霸州信安军为归路东南起保安军西北雄州合百水淀黒羊淀小莲花淀为一水衡广六十里纵二十五里或十里其深八尺或九尺东起雄州西至顺安军合大莲花淀洛阳淀牛横淀康池淀畴淀白羊淀为一水衡广七十里纵三十里或四十五里其深一丈或六尺或七尺东起顺安军西边吴淀至保州合齐女淀劳淀为一水衡广三十余里纵百五十里其深一丈三尺或一丈起安肃广信军之南保州西北畜沈苑河为塘衡广三十里纵十里其深五尺浅或三尺曰沈苑泊自保州西合鸡距泉尚泉为稲田方田衡广十里其深五尺至三尺曰西塘泊补雄霸景徳之间塘水初不相接因名东塘西塘二塘之交荡然可以为辽人入界路遂置保定军界于景德二州以当敌冲决后开导不已二塘相连虽不甚浩𣺌而敌路亦稍梗矣原淳化四年春诏六宅使何承矩等督戍兵万八千人自霸州界引滹沱水灌稲为屯田用实军廪且为备御焉等谨按滹沱故道由河间至任邱五官淀出茅儿湾按五官淀在今保定文安二县界河渠志所云自霸州界引滹沱水当因保定文安原属霸州统州属而言非専指州界也又按今滹沱河改由大城县子牙河入淀归海不复由茅儿湾故道原往嵗六宅使何承矩议因陂泽之地潴水为塞欲自相度恐其谋泄日㑹僚佐泛船置酒赏蓼花作蓼花游数十篇因命座客属和画以为图传至京师人莫喻其意自此始壅诸淀庆厯中内侍汤懐敏复踵为之至熙宁中又开徐村栁庄等泺于是自保州西北沈逺泺东尽沧州泛枯海几八百里悉为潴其濶处有及六七十里者至今为藩篱而淀淤之处皆变斥卤为美田而鱼蟹菰蒲之利人亦頼之原㤗定三年都水监言河间路水患古俭河自北门外始依旧疏通至大城县界以洩上源水势引入盐河古陈玉带河自军司口浚治至雄州归信县界以导淀泺积注之易河黄龙港自鏁井口开凿至文安县玳瑁口以通泺水经火烧淀转流入海计河宜䟽者三十处増州城之南太堡村有淀神祠等谨按东西两淀向无神祠干隆三十二年六月奉勅建淀神祠额曰甸流承祐聫曰泽薮奠尧封溥利绥予千里坊庸凖豳蜡肇殷秩彼百川观音阁额曰智渊普镜皆御书增御制淀神祠碑文畿南之地广衍多隰衆水所钟翕之渟之呀然成渊而以时输壑者则惟淀淀之名始见于左思魏都赋所谓掘鲤之淀是也字亦为淀水经注新唐书志皆云九十九淀郦道元又称为清河后世约其数为七十有二其名皆不可胪举其散见宋辽金史者今或淤废或传闻譌舛所可指者不过四十余其他或曰泊曰洼曰窝曰港随方俗所称而统言之则东西两淀西淀之大周三百余里㮣周一县四东淀尤大周四百里而赢㮣州县七其为薮泽也广故畿内之水大则沽渝濡𣲖滋易涞小则山泉涧流无所不容而旁境之沟浍污涔亦无所不赴其受水多故两淀又各有经河以条贯酾导之依成温义亢其首四角引其吭玉带㑹同缘其督扼以茅湾掖以中亭十望络以南北中三股欱于台头涤于大清河趋西沽为尾闾之洩焉其上则千里长堤控界维巩下则格淀隄以拒子牙六郎诸隄以障永定而牐而涵洞罗布节宣者无弗具于是两淀无浑流之患而専清水之利黍畴稲畦既膏既溉厥惟上腴舟航是通懋迁列隧而菰芦蓤藕凫鱼之属仰资生者亿计非有宰其化者孰使我民利頼若是记有之山林川谷为民取财用皆曰神盖淀之有神昭昭矣人苐习焉不察庙阙未举嵗丁亥朕敬循皇祖成宪巡览淀海爰自赵北口御安福舻沿苏桥而东厯扬芬港至于天津嘉文安洼之既涸惩浑河故道之不可复则有咏而三滩里淀隄之弗属者出帑缮之亦为绍我袓烈以求民宁维时春水方涣和飈习颿烝徒弗勚繄川祗实昭厥佑爰进大吏诏之曰惟淀萦薄左辅袤延且千里理大物博用阜乂我畿内民曷可弗重以神事其相地饬祠用飨迺发外府金二万五千卜度两淀中庀材经始之閲再朞工蒇堂庑既崇煇庖咸列以妥以恪式副彛典大吏复吁以明年春莅而落之且以碑辞请则又绎告之曰惟淀实嘉利我甸人匪今斯今始神之福而淀左右耆庻妇孺歳时祈报走庙下则自今始神实冯而歆之惟是毋霪毋潦毋有菑沴丰殖钖康俾我民其永利利用光我秩祀有司亦无怠祠事毋弛民工益迓神惠而溥淀之利识其详谨肇祀也增干隆三十五年御制淀神祠瞻礼纪事成什江湖河海各神司岂淀而无神莅之向命东西中择陆今㸔爽垲处成祠赞天宣佑灵哉沛行地安澜福以绥䖍奉瓣香申庆落康田功吁钖民釐增干隆三十八年御制淀神祠瞻礼叠旧作韵赞天端借万神司两淀惟资神佑之舟泛清流通一水岸瞻赪宇到丛祠肃兹三叩精诚逹兾我蒸民安乐绥凤舸载临同致敬永陪福履沐鸿釐等谨按淀神祠御制诗谨绎有关纪述者恭载卷内余不备録增太堡村恭建行宫等谨按太堡村行宫干隆三十五年建行殿额曰澄怀镜治聫曰行庆顺舆情那居同乐来巡筹溥利广淀资安东次间聫曰丽日和风春澹荡花香鸟语物昭苏西次间聫曰不生波处心恒足大寂光天相总融御题行馆八景曰静宁斋曰颐庆堂曰惠畅楼曰互镜轩曰问源亭曰延清阁曰澄渌池曰引薫廊颐庆堂聫曰四海为家钦养志万年介祉永承欢惠畅楼聫曰无边生意归芳甸有象清明绘野郊皆御书增干隆三十五年御制题淀祠旁行馆八景诗淀池旁搆此数楹为临憩治事之所既静而宁式惬观民深意祠旁隙地搆轩㕔庆落斯干翠跸停成事由来遵不説舆情亦祗付权听讵欣室宇兹临憩实愿波澜永静宁大吏传宣前席问水乡民气可蘓醒春巡掖辇行庆顺舆情也斯堂安适用祝颐和江园悠而逺淀地近且便三春奉游豫一例御舟船祝嘏吏民切颐和定省䖍欢心同衆吁慈夀永千年登楼瞩逺宛然江乡景物顺时布惠兼畅心神惠风和畅日春水緑波时物意皆自得吾民可若斯轩跨两池间夹镜光融足资互照两水夹明镜此同跨河中搆敞轩通却因喻鑑思唐帝不是临风懐谢公䟽渠引流入墙东注为沼坐此可悟源头活水引淀进墙闸闸处斯源耳若论淀之源奚啻千百里拘墟源则近达观源则弥隙中观鬭者胜负安知彼子瞻着名言早掲斯亭旨阁临碕岸莹彻无尘固是延揽清吟之助云廊一曲一折碕岸既髙既低延得三春清景遂成六字新题方池淳潴淀波浄渌澄涵安澜之义斯在春氷既泮春水方新澹澹澄渌依依可人七十有二名难尽识淀祠卜兹㑹极归极踠丝緑栁罨畵红栏日丽风和亦不波澜有鱼于渊或跃以起触景成吟如是而已曲廊引薫解阜实省方先务讵惟揣称命名溪上有楼亦有堂谁其引之曰有廊展步既平循窈窕游目无阂赏烟光南风薫兮将作矣茅土时兮安有此等谨按行宫八景御制诗恭载首见之篇余不备録钦定日下旧闻考卷一百十九卷一百十九举正钦定日下旧闻考卷一百十九举正己亥至独流口原书己亥讹作丁酉今据通鑑改转流入海原书讹作流转今据元史改钦定日下旧闻考卷一百十九举正钦定日下旧闻考卷一百二十钦定四库全书钦定日下旧闻考卷一百二十京畿原巨马河自卢沟河分流经固安县过州治北东合白沟河后徙流州治西㑹霸水至直沽入海今霸水淤塞巨马琉璃诸河复合流经州治北东入东安永清县界原成化七年十一月霸州知州蒋恺固安知县贾贵奏霸州城北古有草桥界河一道上接浑河下至小直沽顺流东注于海永乐间浑河改西南流道经固安新城雄县沿至霸州新河一带水势不顺渐已淤塞累冲决为居民患近日决孙家口东流入河又东抵三角淀小直沽入海乃其故道请因其就下之势修筑堤岸使顺流注海上从之原琉璃河在州西北五十里自良乡县合上流诸水东南流入州界㑹于巨马河等谨按琉璃河即古圣水太平寰宇记圣水俗名回城水源出良乡县西北玉石山明一统志琉璃河在良乡南四十里金史作刘李河旧志谓古圣水自房山龙泉峪流至霸州入拒马河今按大清一统志涿州西三十里东岸有浑河决口土人云旧时浑河从固安故城村决而西南至茨村东北合琉璃河复分为二后浑河渐徙而东至康熙二十七年琉璃河南入新城县界近年随宜修治凡琉璃河所经涿州固安永清东安霸州故道皆为浑河之经流矣原沙城堤西至临津固安县界白庙东抵清口永清县界信安緜亘八十里明洪武中知州梁伯常筑万歴甲戍副使钱藻増修等谨按沙城堤在霸州北明洪武十六年筑以障浑河今废有沙城村原沙城台山二村皆平壤也土人语云台山无山沙城无城台山村在州东原普济寺在州东门外至正二年建等谨按普济寺遗址尚存原栲栳圈在州东十五里隆庆戊辰建安济桥等谨按安济桥在中亭河上増中亭河在霸州南一名新挑河又名栲栳圈河上自莲花台下达台山绵亘数十里歳久淤塞明嘉靖间副使陆坤循故道修濬后复淤本朝康熙三十八年圣祖命河臣王新命重濬上接十王堂下入台山分减玉带河水势筑上下六工堤以卫州治雍正四年复开支河一道以广灌溉干隆九年自岔河口至鱼津村复行挑濬二十八年于中亭河北岸设洞四座増干隆三十二年御制中亭河诗中亭入玉带玉带即清河中亭洩浑涨壑窄难容多荡漾沙逺留至此为澄波受小不受大此理信不磨嘉淦督直时谬听人言讹谓浑河故道即此实非他建议放乎此千村叹沦濄知误乃改为民已嗟蹉跎不十不变法语诚不我詑经过得亲见悔过成新哦増干隆三十八年御制中亭河二首中亭原是淀支流偶洩浑河水涨秋误听人言昔致患未经亲见事难筹万事都胥亲见之当无暇给应为迟重华明目达聪者未必劳劳日若斯等谨按中亭河御制诗谨绎有闗纪述者恭载卷内余不备録増牤牛河即广阳盐沟二水之㑹流也二水至良乡县城东南合流为三叉口南流至任村西南入大清河一遇水涨奔腾冲突土人谓之牤牛河良涿固霸之间累被其害雍正四年于任村之南开濬新河东南迳涿州界东固安县西北循卢沟故道南迳霸州之南孟等村抵拷㧯圈入中亭河长二百余里自是潦水有归等谨按牤牛河道干隆九年奉㫖复加开濬原㑹同河在州东十八里上接玉带河下至苏桥衆流至此合而为一所谓苑口秋涛也景泰癸酉建苑家口闗𢎞治甲寅知州事徐以贞造舟三十艘聨以鐡索上布以板随水升降以通舆马増今诸河俱改流上流惟中亭一支与玉带河南北相望其下自霸州东三岔口分为三𣲖一东北流迳台山㑹中亭河又东出纪家淀迳胜芳镇曰胜芳河为北𣲖一东流由赵家房迳托里淀出郭家洼㑹胜芳河为中𣲖一东流由下马头迳崔家房张家觜抵左家庄泊石沟河为南𣲖等谨按㑹同河即通济河至苏桥而下分为三𣲖一由千里长堤转东北入淀名南支河一由赵家房村归淀名中支河其正河由台山村㑹中亭河至文安之胜芳镇合南中二支河直注入海原苑家口洪涛弥望无际或谓之夹河原夹河源自上谷涿鹿山合胡良河至州界原通济河由苑家口达拷㧯圈经闗王堂山川坛折而北入䕶城河葢逆流也每秋潦溢舟楫直抵城下等谨按州志通济河今由苑家口经苏家桥入北股河至文安小河泊其入䕶城河故道今淤原横堤在城东十八里南抵苑家口北抵拷㧯圈西来诸水至此壅阻歛入㑹同河河口狭流卒难速泄致上游为灾副使顾褒议尽决此堤以杀水势使回台山注信安或阻之乃止等谨按州志横堤本朝顺治年间因河水冲决堤废原临津堤自涿州东境接固安扬先务荆垡至州之赵家务临津经州南闗抵苑家口緜延百里𢎞治戊午知州事刘珩筑等谨按临津堤今废原普和寺在煎茶舖城东二十五里堤自刘化营经州城北抵信安镇知州毛实増筑等谨按普和寺及煎茶舖今皆无考原平曲城在县东三十二里汉景帝封公孙浑邪为平曲侯即此地等谨按州志城东二十里有平曲村原平曲侯公孙浑邪以将军击呉楚用陇西太守侯原平曲城公孙浑邪卒𦵏于此俗名花逹墓在霸州东二十五里原莫金口城汉封公孙浑邪为平曲侯即其地原莫金山相传以莫金二姓居此而名宋设莫金口寨于此俗名口头村増莫金山在州南十二里宋设莫金寨于此原桃花寨去莫金口五里原州东二十里曰台山九河水所经也台基三如鼎峙又五里曰雁头山等谨按州志旧称南山台山莫金雁头诸胜后经河水冲啮皆成平陆原雁头山在州城东南三十五里原宋有刘家涡刁鱼莫金口阿翁雁头黎阳喜涡鹿角八砦政和三年改刘家涡砦曰安平阿翁曰仁孝雁头曰和宁喜涡曰喜安原马貉堤在城东四十里田家口由棘针坟至信安镇等谨按马貉堤相传宋杨延朗所筑堤形尚存棘针坟今不可考原信安城宋之信安军也等谨按今州东四十五里有信安镇原城在州东五十里唐置淤口闗后没于辽周世宗收复置淤口寨增汉景帝六年陇西太守公孙浑邪封平曲侯即此城也原太平兴国六年以霸州淤口砦建破卤军景徳二年改为信安原信安军砦六周和军西五里刁鱼军北三步田家军东一十里狼城军东五十里佛圣涡军东五十里李详军东六十里原元丰四年割鹿角砦𨽻信安军原金初因宋为信安军大定七年降为信安县𨽻霸州原兴定四年张甫封高阳公以雄莫霸州高阳信安文安大城保定静海寳坻武清安次县𨽻焉原元光元年伊喇仲夹努移屯信安张甫因奏信安本臣北境地当冲要请权改为府以重之诏改信安为镇安府二年仲夹努及张甫同保镇安各当一面遂全镇安未㡬仲夹努奏镇安距迎乐堌海口二百余里实辽东往来之冲髙阳公甫有海船在镇安西北可募人直抵辽东以通中外之意赏不重不足以使人拟应募者迁忠显校尉仍赏钱五千贯诏从之原张仁义金末徙家益都元太宗下山东仁义乃走信安时燕蓟已下独信安犹为金守其主将知仁义勇而有谋用之左右国兵围信安仁义率敢死士三百开门出战围解以功署军马总管守信安踰十年度不能支乃与主将举城内附原杨杰珠格从额苏伦攻信安信安城四面阻水其帅张进数月不降杰珠格曰彼恃巨浸我师进不得利退不得归不若徃説之凡三往乃降原元时府县俱废原信安军有永济渠宋咸平中置塘泺以为边备今废原南山在霸州城东七十里乔松修竹周匝十里内有亭台为一郡之胜原髙桥淀在州东七十里周三十里西为拷㧯圈衆流所聚也州壤卑下西北诸山之水多滙于州境然后东流出丁字沽注白河以入于海𢎞治中筑河堤起涿州东境接固安至州境之赵村务临津水口经州南闗长二百余里傍植榆栁以为固其间为水口一百六十有七至文安县之苏家桥大成县之辛家口而止今多崩壊等谨按髙桥淀今名大浪淀久淤髙处已成沃壤原回淀水东西二十七里南北八里霸州至保定军沿塘岸行其水最为浅狭原杨应询知霸州塘泺之间地沮洳水潦易集居人浮板以济应询増堤防为长衢濬其旁以泄流民利頼之原丁罕颍州人淳化中知霸州河溢壊城垒罕以私钱募筑民咸徳之原伊喇益为霸州刺史郡东南有堤久頽圯水屡为害益増修之民以为便原狼臧城去信安城三十里又十里为拆城宋将杨延朗屯兵拒辽于此补伊喇鼐尔诣太祖军门献十䇿帝召见问尔生何地对曰霸州因号为霸州元帅补舒穆噜拜达勒仕金为霸州平曲水砦管民官木华黎率师至霸州迎降原大良驿在州东八十里等谨按大良驿今无考原古南闗城图经云赵武灵王所筑以朝鲜有闗城故此云南闗城等谨按古南闗城今无考原沙河在州南与瓦河唐河合流而东葢九河之水滙流于安州雄县之界溢而旁出者也等谨按沙河与瓦河唐河合流处即鱼津洼也原宣徳六年二月顺天府尹李庸奏永乐中决新城县之髙从周口冲激泥沙遂已淤塞霸州桑园里朱家庄张贵庄约四里余毎年水涨无所通泄涌漫倒流北灌海子凹牛阑佃等处其地不得耕种请量役民丁修理从之原霸水在州南三里白沟河之支流也自雄县流入境东㑹于巨马河今湮废原霸去都近去海亦近凡云朔恒代诸山之水由天津入海者必经流霸出丁字沽总称霸水原口外诸山之水自京西卢沟桥而下经固安永清至于信安滙于三角淀达于直沽入于海良涿九川之水㑹于胡良河自杨家务而下经北乐店东过辛店至于信安此霸州以北之水也宣府紫荆白沟诸水自新城而下滙于茅儿湾经保定玉带河达于苑家口至于信安直沽入于海易安苑肃唐蠡九河之水自雄县而下东过茅儿湾入于苑家口山西五台之水自河间而下经任邱滙于五官淀亦入于苑家口此霸州以南之水也南北二川束狭淤浅堤岸荡蚀不足以容万𣲖之流水至则弥漫无际溢入文安大城积为巨浸民不得耕治之之法不以壅而以导不先于决口而始于下流按直沽之上有大淀有小淀有三角淀广延六七十里深止四五尺若因而増益之又为之堤以停蓄衆水而以委输于海水有所受然后濬治旧川为长堤以束之髙广倍于前功使水有所行又多开支河聨络相属使水有所分见在洼淀不下数十处各深而堤之使水有所积则虽有淫潦大川泻之支河析之诸淀潴之髙堤防之可以无患矣等谨按朱彛尊引潞水客谈所载口外诸水自卢沟而下至信安者即永定河下游也今已北徙其州北良涿九川㑹于胡良河经北乐店至信安者久淤今则自新城而下㑹于白沟河其州南之水自河间而下至苑家口者即滹沱故道也亦久淤今则自真定南至深州衡水北折而迳献县入子牙河达直沽惟宣府紫荆白沟及易安苑肃各河之水自雄县而下滙于茅儿湾入苑家口者故道不改原汉光禄大夫周堪墓在城南二里等谨按周堪墓今无考原双栁东西二寨相去十余里等谨按双栁二寨今无考钦定日下旧闻考卷一百二十卷一百二十举正钦定日下旧闻考巻一百二十举正霸水在州南原书州讹化川今改束狭淤浅原书束讹作东今改钦定日下旧闻考卷一百二十举正钦定日下旧闻考卷一百二十一钦定四库全书钦定日下旧闻考卷一百二十一京畿原保定县在州城南四十里等谨按保定县明属霸州本朝属顺天府増县在府南二百里东西距三十三里南北距二十八里东至文安县界二十二里西至保定府雄县界十一里南至文安县界二十三里北至霸州界五里东南至文安县治四十里西南至河间府任邱县治九十里东北至永清县治七十里西北至保定府新城县治九十里等谨按保定县所辖幅本不甚广是以统属未尝有定秦属上谷汉属渤海东汉又属广阳晋属章武国隋初属瀛州后复属涿郡保定为涿之新镇地唐为幽州五代石晋割以赂辽属析津后周显徳六年世宗置霸郡而邑属霸宋置平戎军改保定县金元明仍之葢其地实为瀛莫要区设邑建官固不在疆域之广狭也原保定本雄州归信县之新镇也其形胜乃边阵之冲要原太平兴国六年以涿州归信县新镇置平戎军景徳元年改为保定军増平戎军今保定县治乐史太平寰宇记本莫州新镇之地太平兴国六年陞为平戎军以扼边陲之喉东至霸州三十里西至莫州七十里等谨按大清一统志保定汉涿郡易县地唐为涿州归义县地宋初为归信县地太平兴国六年置平戎军景徳元年改为保定军葢是时以澶渊之役辽遣韩把来请周世宗所取关南地不许始改保定之名也增平戎军本雄州归信县之地景徳元年改为保定军景祐元年析霸州文安大城二县五百户𨽻军原宣和七年废保定军为保定县𨽻莫州㝷依旧等谨按保定入金即宋徽宗宣和七年事也是时其地已属金之雄州据宋史地理志所云寻依旧者葢具文耳实非宋有也原金为保定县属雄州元割属霸州至元二年省入益津县四年复置原保定县从军名也原保定故城相传宋团练使杨延朗所筑嘉靖庚戍羽书告急郊圻震惊知县事崇徳吕焕首出俸钱以为倡乃度地量工斟酌旧址弃东南而依西北以便守也仅五月而告成焕自为之记等谨按保定县旧城计周六里竒六十九歩高三丈濶二丈导玉带河以环其外今旧址尚存新城计周八百八十九歩高一丈五尺即吕焕所谓弃东南而依西北以便守者新城凡四门东曰通和南曰南薫西曰惠安北曰玉流环聚其上皆有敌楼谨附载以备考原县治及学宫皆洪武中知县事张仲谦建增燕平书院在保定县北门内本朝干隆二十三年知州芮㤗元建増玉河书院在保定县北门内本朝干隆二十一年知县孙似梅倡建原保定军砦二桃花军北七里父母军北一十一里増桃花砦世传杨延朗筑屯军士基址尚存今称旋马结达原政和三年改父母砦曰安宁增将台在县西南杨延朗演武之处下多鐡汁掘土者每见残㦸等谨按保定在宋时最为重地是以杨延朗守此以镇三关北以霸州为一关西以雄州为一关又白沟河为一关其团练兵马处遗址尚存云増父母军寨在城西八里杨延朗守平戎时感父业殉敌祭父于此今称为寨上増六郎洞在东关古传通数十里今失其处增张青口衆流中一凸千艘来集为保定正定河间三府行盐要地商贾贸易水路通衢增南镇在城南十八里等谨按保定县志南镇为南北徃来孔道河流环绕岸有古柏横接如桥行者便之邑志谓之柏桥古渡原玉带河在县北遶县东南入于磁河或曰即霸水之下流也原磁河源自安州聚九河之水至雄县为瓦济河至保定县为磁河入直沽增玉带河上流有二𣲖一西北自新城县来者曰北九河一西南自任邱五官淀来者曰南六河俱会于雄县之毛儿湾流入保定县界为玉带河等谨按县治西北九河一卢沟一拒马一夹河一琉璃一胡良一桑干一乌流一白涧一白沟西南六河一黑羊河一一亩泉一方顺一塘河一沙河一磁河俱会于保定玉带河亦名苑口河是河容纳衆𣲖全资千里堤岸以为保障且保定在河之南文安又在保定之南大城又在文安之南保定之堤永固则三县皆受其福矣増王各庄引河自玉带河起至中亭河止横亘三千一百余丈干隆十年开挖二十九年疏濬等谨按大清一统志王各庄引河旧名十望河为玉带河分流其源自西北来者由雄县入保定境自西南来者由任邱县入保定境总滙于毛儿湾至卢各庄下入霸州之中亭河干隆十年开挖二百四十丈二十九年疏濬至三十八年复展寛挖淤详见御制诗注中増干隆三十八年御制閲鹰嘴坝及疃引河处诗以示直𨽻总督周元理前岁决口凡两处东则疃西鹰嘴堵筑长堤已完善或再逢涨虑后此况均临近受顶冲取直引河固其理插标备览取进止就我所知无不指疃渠长已合冝鹰嘴渠短应西徙筹民惜费我弗为督吏鸠工尔其亹等谨按鹰嘴坝鹿疃引河御制诗谨绎有关纪述者恭载卷内原二里城在县东北宋时积粮于此等谨按二里城今有遗址原保定堤自路疃村起直抵西营唐头等村计长四十里其南与文安界而北则霸州也议者谓决霸州之堤以疏水性而筑大堤于南以卫文安则畿南十数州可免于水患矣增保定堤即千里长堤明永乐六年知县王孟原所筑旧为秋水冲决干隆三十七年修筑増黄犹冈在路疃东北隅登眺其上野花香满禾穗鳞层清流环绕緑树阴浓等谨按路疃即鹿疃其东北隅尚存小土阜土人传为黄犹冈原汉张堪墓在城西南二里等谨按后汉书张堪拜渔阳太守开稻田八千余顷致民殷富百姓歌之曰桑无附枝麦秀两岐张君为政乐不可支视事八年其𦵏处史无明文非如朱邑桐乡之凿有可据惟考保定于汉为涿郡易县地与渔阳郡统属幽州其界相连或亦堪遗爱所在然其蹟已不可复辨矣原唐窦建徳墓在城西南二十里朱彞尊原按新旧唐书建徳于阵前俘获戮于长安市保定有墓未必真也増天宁寺在城东北隅等谨按天宁寺未详始建年月有𢎞治元年僧隠菴撰重建碑记为邑之鉅刹有古钟声振十余里今钟楼虽废而钟尚存钦定日下旧闻考卷一百二十一钦定日下旧闻考卷一百二十二钦定四库全书钦定日下旧闻考卷一百二十二京畿原文安县在州城南七十里等谨按文安元明皆属霸州本朝改𨽻顺天府增文安县在府南二百四十里东西距五十八里南北距七十里东至大城县界四十里西至保定县界十八里南至河间府任邱县界三十里北至霸州界四十里东南至大城县治五十里西南至任邱县治七十里东北至东安县治一百二十里西北至保定县治四十里原文安汉县属渤海郡东汉属河间国和帝二年置瀛州以县属焉原晋泰始元年分瀛州之东平舒文安章武东州置章武国县在古文安城至后魏太平十一年置瀛州以统章武县遂归瀛州北齐废章武入文安隋大业七年征辽途经于河口当三河合流之处割文安平舒三邑户于河口置丰利县隋末乱离百姓南移唐贞观二年以丰利文安二县相逼遂废文安城移文安民就丰利城置文安县即今理也原唐初属瀛州景云二年属莫州周显徳六年属霸州原宋景祐元年省永清入文安移州治于此皇祐元年复徙治故地原金大定中徙州治益津以县属焉原元属霸州明因之原汉县令赵䕫创建土城明正德九年知县事王鼎重修翰林院侍读李时撰记等谨按县志明正徳间知县王鼎修城计袤七里高二丈五尺城门五角楼四敌台警舖八濠池沿城周围一千二百七十丈外䕶以堤崇祯中知县张上春增高五尺添砌砖堞瓮城本朝干隆三十三年知县阮基领帑加砖砌城添设门楼修桥濬池原县治元皇庆元年知县事李祐修建明洪武初县丞邓士龙重修儒学创自宋大观八年元皇庆中知县杨润李祐重建泮池东北壁有大观碑宋徽宗手蹟也等谨按宋徽宗碑今字蹟漫灭增后汉书度尚由上虞长迁文安令註曰文安县故城在今瀛州文安县东北原旧文安城寰宇记在县东北三十里今桞河有古城正当艮隅即文安故城无疑矣上有汉县令赵夔祠增桞河镇有渠原文安潭名潭在县北一十五里等谨按县志文安潭即急流口原文安有狐狸淀原文安县狐狸淀俗谓之掘鲤淀朱彛尊原按掘鲤之淀见左思魏都赋增石城淀在文安东北四十八里又有慈老淀黒母淀落坡淀四角淀俱在县东北又赵家泊在东北六十里即太平寰宇记所谓滹沱河东溢为赵淀也原水纹淀在县西宋起塘泺东自信安军永济渠西至霸州莫金口合水纹得胜诸淀为一水今废原火烧淀在县东二十五里广四十余畆县境有石沟桞河急河三水皆聚流于此东入卫河逹于直沽元志河间府境有黄龙淀自锁井口开凿至文安县玳瑁口通泺水经火烧淀转流入海今湮废原易水在县西自保定转流入境即沙河诸水下流也增县西北遥堤自白家道口至上五各庄长八里明万厯间筑等谨按县志白家口又名河家口原滹沱河水在县西北三十里又东溢为赵淀原今川原改易滹沱经县东南不经县西矣等谨按滹沱之环文安者三支北支由河塘下白洋淀中支由晋州天宫口至河间下五官淀南支即子牙河也又最南一支由深州衡水清河单家桥下青县入御河后诸支俱淤惟子牙河一支会诸流滙三角淀今益改而东下流迳会清河逹西沽矣原霸州苦水而文安形如釜底尤为诸水所滙其苑家口㑹同河与栲栳圈新挑河各东西相去约二十里北岸属霸州南岸属文安各筑高堤文安约六七十里霸州约五六十里屹如长城累年有秋实赖于此但筑堤愈高壅水愈甚故议者谓京师之南水害以霸州文安为之阻也增子牙河自河间流入分二支一西北流入文安县石城淀一北流又分三支西支入文安县黒母淀东支入大小窝口中支入霸州文尔淀总滙于三角淀入白河等谨按通志子牙河总㑹南北二泊滏滹诸水而滹沱实为经流其性湍悍伏秋水发河间以北静海以南皆当其冲康熈三十九年圣祖亲閲河工特授方畧于献县河间东西两岸筑长堤西接大城东接静海各二百余里又于东堤广福楼之焦家口开新河一道东北至贾口入淀特设分司一员董其事自是濒河之民咸获宁宇矣又按康熙四十年圣祖廵视子牙河坝以御临唐太宗所书汉文帝劝农诏赐抚李光地同知杨朝麟勒石増圣祖仁皇帝御制巡子牙河建坝诗暂别宫槐幸子牙近村处处少人家清河微暑浮畦麦緑树初隂接岸沙堤外草荒艰籽粒淀中水浅捕鱼鰕黄童白叟望霖雨霖雨先施莫自赊增干隆三十二年御制恭依皇祖閲子牙河诗韵子牙河滹沱下游也迳大城县之子牙村始得是名夫滹沱在昔即已着称而子牙之名则非古乃县志谓其地有子牙庙即钓台遗址所言无足据按史记载吕尚以鱼钓干周西伯西伯猎遇于渭之阳注引郦道元刘向之说以証虽磻溪渭渚钓迹不同而其地尚皆近岐西故文王出猎得遇之自为可信至此地距岐数千里安得有钓璜遇主事葢古蹟流传率多假借不特钓台説渉荒唐即以大城为东海之濵亦非确凿不移者纪载家傅㑹失实者多矣子牙村之钓台何独不然既閲河成诗并为序而正之滹沱至此号姜牙傅㑹从来纪截家北界地高南界下八分水帯二分沙筹防沃土资堪黍庶免村人叹作鰕碑仰行间将字里爱民肫意𬗟怀賖増干隆三十五年御制再依皇祖閲子牙河诗韵谩议滹沱讹子牙一家秦赵讵殊家麦因淀润才出土栁偃堤风欲卷沙筹画当年仰疏瀹闾阎今日利鱼鰕观民要为安民计咫尺穹碑法岂赊増干隆三十八年御制三依皇祖閲子牙河诗韵束熘沿河有锯牙经村因遂属姜家入清本是东归海隔运都縁西挟沙隄外资耕黍与稻水中任取蟹和鰕屡廵总为苍生计绳继无遑企蹟赊等谨按子牙河御制诗谨绎有闗纪述者恭载卷内余不备録原苏家桥在县东二十里当往来之孔道靖难初燕王自固安县渡巨马河驻师苏家桥即此朱彛尊原按苏桥县志谓苏明允故蹟载诗云苏公曽授文安簿河上苏桥自昔传然明允为文安主簿以脩礼书授秩未尝赴州也等谨按文安堤在霸州苑家口经苏桥堂头村至土桥村长九千余丈干隆二十六年河水漫溢筑䕶月堤草坝三十二年自三滩里西接千里长堤筑格淀约二千余丈新旧堤岸各长一万一千余丈増苏家桥恭建行宫増干隆三十二年御制苏桥杂咏四首修礼予之主簿禄几曽赴任桞河㕔长桥却説老苏建未读欧阳墓志铭尸祝斯人理亦宜几间老屋水之涯眉山材品河干境伯仲虎邱短簿祠劝农诏是汉文为唐帝书之念在兹临赐抚臣示明训敢忘继序仰丰碑碑亭左侧有书斋㸃缀轩窻致颇佳偶尔经过觧缆去费如许为不纾懐増干隆三十五年御制题苏桥二首姚辟陈州洵霸州太常因革礼同修了知食禄弗任事宋史删文未细求石桥不是建西湖却与长堤同号苏一实近修一逺领尔家父子信贤乎欧阳修撰苏洵墓志云会太常修纂建隆以来礼书乃以为霸州文安县主簿使食其禄与陈州项城县令姚辟同修礼书为太常因革礼一百卷按志所言是洵止食主簿禄而未任事且二人同修一书而一在陈州一在霸州决无是理元托克托等修宋史删使食其禄句若洵实任文安主簿者然后世遂因而有桥与祠之附会夫以洵之文学即假借以羶芗其地尚无不可然史所以传信顾以删节之踈沿譌贻误使非欧阳之志又孰从而正其舛哉増干隆三十八年御制苏桥杂咏苏桥苏建是耶非徒见长虹枕石矶便即传讹人固当往来利涉逹皇畿碑亭赑屃泐宸章每过屏营敬读详绨几问谁副洒笔祇宜唐汉两文皇左侧行斋有数间开忩緑水俯潺湲虞孤汎埽殷勤意小坐聊消片刻闲安福御舻侯水濵鸣锣催纤发通津却嘉大吏悉予意排当繁文总未陈等谨按苏桥御制诗谨绎有闗纪述者恭载卷内余不偹録増干隆三十二年御制閲文安堤工作辛巳秋行潦风浪掀喧豗文安本大洼长堤报漫开清水向南洩百里遭沴灾蠲赈命妥为急堵决口培苏桥至马村加高益厚皆大工癸未就涸土耕犁排连年幸有收元气复田垓堤上兹临閲士民欣我来叩谢尔莫亟吾犹抱歉哉增干隆三十五年御制閲文安堤工叠旧作韵万民随两岸笑语任掀豗登岸罢清跸才容线路开閲堤乃要务釜底每被灾壬午始兴工卑薄一律培癸未告蒇事丁亥获收皆戊子复行潦己丑重瀹排兹焉观酾流田畧涸高垓洼地原汪洋治水慙斯来或曰田占水其然岂然哉増干隆三十八年御制閲文安堤工再叠旧作韵登隄望大洼银浪轰雷豗百里渺无极愁眉蹙难开縁因庚寅潦辛夘继受灾去歳隄始成卑増薄者培䟽洩减大半尚未涸以皆大吏跽而陈非不竭力排稍待四月间或可耕田垓然则昨秋丰此地赋何来吾当没明诏蠲缓苏民哉等谨按文安堤御制诗谨绎有关纪述者恭载卷内余不备録增左家庄在县东北干隆三十四年恭建行宫等谨按左家庄亦称左各庄行宫内佛堂聨曰不见闻声羣鸟呗无尘有色衆花鬘书室东楹聨曰琴荐墨壶都妥贴天光水态尽冲容西楹聨曰波含素影澄心镜鱼跃清渊识道机及湛观轩涵鑑堂澄景楼环照斋诸额皆御书增干隆三十五年御制题湛观轩诗左各庄行宫中文轩临沼暎目澄心盖淀水易引事半功倍名之曰湛观而系以诗讵必凿塘更穿土引来淀水便成池阶前流洁源清㑹座里天光云影披不啻十家费已惜居然半畆照相宜湛如对处非空寂斥卤民艰有所思增又御制涵鑑堂诗溪堂俯映鑑光寒春淀生波曲注潭内澹澹如外澹澹前三三即后三三鸢飞鱼跃趣无尽芷嫩蒲新芳未酣设欲照他先自照虽知此理觉行慙增又御制登澄景楼诗拾级楼栏上一层沧波墻外见空澄水村图问谁家好佳景王孙示我曽增又御制环照斋诗淀水易为引溪斋照若环澄懐孰是胜延步亦其间鱼鸟观人意琴书伴我闲如云寓精鉴实早识惟艰等谨按湛观轩诸处御制诗恭载首见之篇余不备録增石沟村在县东北有琴高祠等谨按石沟河即中南二派河合流处也村以河得名琴高祠干隆三十八年重修增干隆三十八年御制琴高祠诗涿水今犹古淀祠是也非舍人弃以去龙子取而归邀月为窻牖令风司户扉惟应佺羡辈来往㑹依稀等谨按石沟村琴高祠御制诗恭载首见之篇余不备録原南北卢蒲城在县西二十七里齐侯放卢蒲嫳于此原鲁昭公三年齐侯田于莒卢蒲嫳见泣且请曰余髪如此种种余奚能为公曰诺吾告二子归而告之子尾欲复之子雅不可曰彼其髪短而心甚长其或寝处我矣九月子雅放卢蒲嫳于北燕增褚少孙补三王世家云本始元年封广陵王胥一子为平曲侯正义曰地理志云平曲县属东海郡又云在瀛州文安县北七十里七十字疑倒今县北十七里有城曰广陵原三角城在县西北二十里石勒筑以备燕等谨按三角城今废原广陵城在县西北二十里与保定县接界宋时聚粮于此以守益津闗原安平砦在县西北三十里宋置今废增县有刘家涡刀鱼涡阿翁雁头黎阳喜涡等砦政和三年改刘家涡曰平安原武平亭在文安县北七十二里今名渭城原史记赵世家惠文王二十一年赵徙漳水武平西二十七年徙漳水武平南盖是时漳水北入大河也等谨按今胜芳河在县东北七十里㑹同滹沱漳水滙流于北即武平地也亭废增狼虎庙镇在县西北二十里为南北通衢原文安有广陵赵君神原赵䕫汉武帝时为文安县令好神仙值文安大旱乃自焚土人感慕因立祠焉原赵君庙今名仙公堂在近郭庄原灵集寺在庄头村僧文淳撰记内有藏经阁阁后古桧二株𫝊是汉时植等谨按今碑记无考尚存古桧一株原乐巨叔墓在县东南二十五里乐毅代齐后从燕入赵毅生间间生巨叔毅封昌国君至汉高祖求毅之后封巨叔为华城君卒𦵏于此増汉谏议大夫韩延夀墓在文安县东南韩村等谨按韩延夀墓今无考原唐御史董甫墓石在城西南安祖店万厯初土人掘得墓石乃裴晋公撰文等谨按唐董甫墓石今无考原相公庄唐工部尚书张仁宪故里有神道碑在庄北其东南道左有相公祠原唐张仁宪神道碑幽州节度掌书记李俭撰幽州节度参军蔡陵八分书并篆额仁宪字仁宪官至太子中允其孙仲武为卢龙节度使追赠仁宪为工部尚书碑以大中二年立在文安县原元平章政事王伯胜墓在县治东南二十五里岳村墓道有碑増王仪墓在文安县北十八里张哥庄等谨按县志明右副都御史王仪墓有中允杨维聪志増孟母台台下有深洞相传为宋将孟良藏母处补王孝子原霸州文安县人父曰珣娶于张生原小字曰某时畿辅役事烦苛比屋流亡珣无所仰頼餬其口四方原稍长数问母父安之母告以故辄哀啼不自胜愿求父俱还母泣慰之既受室矣力请于母恸哭而出至燕至赵至齐粮尽行乞于市已渡海抵田横岛日夕飓风大作就道左土偶祠假寐梦游僧舍日当午僧炊莎米为饭推而食之一盂味殊苦复和以肉汁曰甘乎曰甘已复口诵偈授之曰如来如来真箇来好去好去还须去忽闻剥啄声而寤则一老父拄杖逍遥来前𩔖有道者原起立须之流涕白所以且告以梦老父沉吟曰日当午者南方也莎草者其根附子也和肉汁者附子脍也先苦而后甘子其南行乎必求诸兰若中乃得之原因南踰汶泗渡洺漳至辉县之山寺视其名为梦觉原心自喜㑹雨雪倚寺门而卧昧爽僧出问少年何所人何以至此原对以文安人为寻父来问父何状曰生数月而父出不识状僧引谒其师师分糜餟衆珣方为僧都养僧召珣指原示之曰此少年亦文安人珣曰尔父何人原曰王珣珣曰尔非小字某者耶原曰是也父子相抱而哭乃同归原竭力耕田以供子职珣年八十有四而后卒越数十年有司上其事闻于朝诏旌其门原年亦八十有四有子六人孙一十五人曽孙二十有二人应期应霖举进士原燕王旦发民㑹围大猎文安县以讲士马増汉武帝卫太子败燕王旦自以次第当立上书求入宿卫上怒削良乡安次文安三县文安始见于史原张茂者文安县大盗也家有高楼列屋深墻窖室招集亡命刘宸刘宠齐彦名李隆李鋭杨虎朱千户等又纳赂于豹房诸近侍太监张忠者号北坟张居与茂迩茂结之为兄因得徧赂马永成于经谷大用辈遂出入禁中尝侍上蹴鞠倚是益无忌惮庚午春夏间河间叅将袁彪数败茂及诸贼茂窘乃求救于忠忠置酒私第招彪与茂东西坐举酒属彪字茂曰此彦实吾弟也今后毋相扼又举酒属茂曰袁叅将今日与尔一靣之好尔今后毋冦河间彪畏忠不敢谁何既而都御史寗杲欲擒贼立功有主簿李为巡捕承杲意伪作弹琵琶伶人入茂家具知乡道杲率骁勇数十人乗其不备入擒之斧折茂股车载以俘余贼相率至京谋出首逭罪忠与永成为之请于上且曰必献银万两乃赦之宠宸计无所出潜令杨虎刼近境冀以足数献㑹虎焚官署宠宸知事败乃逃去其徒日多叅将桑玉受其赂不肯力攻尝相遇于文安村中宠宸匿民家楼上欲自刭玉故缓之有顷齐彦名持大刀胁官军败衂者数十人至楼下彦名曰唿诸败军皆唿彦名曰救至矣宠宸遂弯弓注矢以出射殪数人玉大败引还时辛未六月也及都御史马中钖奉命讨之中钖家在故城惧贼残其坟墓乃为招抚之计尝与贼㑹饮于桑园时已有诏㫖刘六等不赦又悬赏格募能斩之者中钖酒中许以不杀宸曰无多言吾已知朝廷不赦吾辈矣中钖曰无之宸出诏㫖于袖中拂衣挺刃而去盖京师动静悉先知之以貂珰为之奥主也补正徳中文安县水忽僵立是日大寒遂成冰柱高五丈周围如其高中空而旁有穴数日流贼过文安乡民入冰穴中避贼得全土人谓之河僵补高松字守之号南厓子文安人不仕善书擘窠大字冩灰堆山小景并梅菊兰松墨竹钩勒甚佳钦定日下旧闻考卷一百二十二卷一百二十二举正钦定日下旧闻考卷一百二十二举正删定原书删讹作册今改士马原书马讹作焉今据汉书改钦定日下旧闻考卷一百二十二举正钦定日下旧闻考卷一百二十三钦定四库全书钦定日下旧闻考卷一百二十三京畿原大城县州城南一百三十里等谨按大城县自周显徳及宋元明皆属霸州本朝属顺天府增大城县在府南少东二百九十里东西距四十八里南北距六十五里东至天津府青县界二十三里西至河间府任邱县界二十五里南至河间府河间县界二十五里北至天津府静海县界四十里东南至青县治二十里西南至河间县治一百二十里东北至静海县治九十里西北至文安县治五十里原大城本汉东平舒县属渤海郡原代郡有平舒城故加东地理志曰勃海之属县也增东平舒故城今大城县治汉置水经注漳水枝渎迳东平舒县故城南代郡有平舒城故加东魏氏土地记曰章武郡治世以为章武故城非也增平舒县在瀛州东北一百二十五里衡漳水在其界增大城县西北去霸州九十五里本汉东平舒县北齐为平舒县周显徳六年割𨽻霸州今改名大城原后汉属河间国晋于此置章武国后魏为章武郡北齐废郡为平舒县隋开皇十六年于长芦县置景州以平舒县属焉大业末刘黒闼兵乱河朔侵吞郡县唐武徳四年贼平县属景州贞观元年州废归瀛州原大城县五代时置属瀛州周显徳六年属霸州原宋金元仍旧明因之原正徳七年知县事石恩始筑土城嘉靖中知县全尚贡张应武相继甃以甎建门楼二隆庆间知县赵徳光补建二楼城周四里一十三歩髙一丈六尺为堞一千有九十四门东曰通和西曰安阜南曰明逺北曰恩光环以壕广六丈崇祯六年知县毛云翰复増崇六尺等谨按大城县城本朝顺治九年重修干隆八年改筑增故城基址在城北土垄廻折相传是旧城又传名越州城今县城仍旧址筑只得其半原县治当城之中洪武元年主簿周自铭创置原学宫在县治西金天㑹十二年县令姚璧建元至正二十三年逹噜噶齐杨甫重建元末兵燬洪武间县丞王峦复建𢎞治三年知县张津重修増设讲堂及光风霁月亭等谨按光风霁月亭今废原滹沱河出县北一百三十里原永济渠在县东五十里等谨按大城县东二十五里为青县界永济渠在县东五十里地入青县今非大城所辖增黑龙港河在大城县南上流有三一自县西南迳南头村入境循四呈口与盐河㑹一自县南曹家市北流迤逦至四呈口一自青县扈家店流至四呈口与盐河㑹流等谨按黒龙港河与子牙河合详见后条干隆五年疏濬原大城县北有子牙堽相传以为太公尝居此所谓北海之濵是也河中有钓台浮出烟波土人云常随水髙下虽大浸不没等谨按子牙堽钓台今无考增子牙河在大城县东自河间县东又北厯文安县入静海县界即滹沱滏阳诸水下流也一名盐河又名沿河增沿河自河间县之龙华桥入县界东北流至县东南二十五里四呈口合黒龙港河亦名交河北折绕县东十二里赵扶村又北折迳子牙村故名子牙河又北二十里迳王家口分为二派一西北流八十里出新挑河一北流迤东六十里由王庆坨入三角淀等谨按今子牙河由河间县属刘谷庄桥流入大城县境至张家庄分为正支二河正河自北岔河口起至王家口新河口止支河自岔河口起至青县界止干隆二十九年兴修水利奉㫖以旧正河为支河改支河为正河大加挑濬于是水顺其性经静海县大城境与正支合流由天津归海增王家口在县北六十里有王家口镇增圣祖仁皇帝御制大城文安等处堤修完舟中驻跸王家口诗积水频萦虑长堤幸已成桑麻连井邑花栁近清明渐惬勤民意还深问俗情兰桡经过处布谷唤春耕增中亭一支与玉帯河南北相望自霸州东三岔口分为三派其支流从石沟南出縁大堤而东至左家庄仍入石沟河三派并至台头会流曰台头河增台头村恭建行官等谨按台头村行宫堂额曰清源堂聨曰春水生来兰叶细霁烟低处栁条浓内殿聨曰常有轻云酿雨意爱看秋水泛烟光皆御书増干隆三十二年御制格淀堤至台头西南而止命接筑至千里长堤因成是什纪事诗禹贡无堤水亦治后惟赖此障防之常虞浑派北弥至间有清流南涨时格淀意佳何忽止鸠工命续要坚为村民喜跃从心愿力穑趋时勉莫迟增又御制于台头行馆作行馆一区搆淀濆水营艰筑致斯勤无过昼夜憩而去何必轩庭缀以纷岸栁春光染鵞色溪波风意漾鞾纹台头设复循名义吾正慙焉在汉文增又御制清源堂诗书堂洁治淀池浔维暮之春适憩临廵狩无非廑民莫咏歌还以絜官箴逺帆望带夕阳去归棹看从别浦寻大法小亷清固羙求源应自始吾心等谨按台头村行宫御制诸诗恭载首见之篇余不备録原黄汊河在县东北八十里其上源是即易水下流自安次县是文安县分流入县境又东北入武清之三角淀等谨按黄汊河亦名台头旧小河自庄儿头东旧格淀堤根起至台头老淀河止计长十三里干隆三十年动帑挑濬增沿河堤起自河间府接县西之蓦门村沿三岔口入文安界迤逦盘曲百有余里等谨按沿河千里长堤一名长城堤又名䕶城堤自县南马村阁起沿西北三岔口入文安界计长八十二里一自县内之张家庄北岔堤头起至三岔口计长二十四里干隆三十二年命自台头村西南至千里长堤接筑格淀堤三十五年奉㫖补筑增干隆三十五年御制补筑格淀堤成轻舆徃阅因叠旧韵成什数典谁过神禹治几曽禹贡曰隄之行其无事今非古占以有淤势与时图格清浑空阙筑不过罅漏补苴为轻舆十里勤来閲永逸谋艰立为迟等谨按格淀堤御制诗谨绎有闗纪述之篇恭载卷内增长城在文安县东南接大城县界延袤百里相传燕赵分界处原平陵城在县东北一百一十里汉书苏建封平陵侯即此地也原章武故城在县南四十七里汉置县属勃海郡武帝封窦广徳为侯邑后汉仍属勃海郡三国魏因之晋属章武国后魏属浮阳郡又析置西章武县属章武郡髙齐省入平舒县增西章武故城在大城县南汉章武县在今沧州界后魏正光中分置西章武县属章武郡北齐省旧志章武城在今县南四十七里以在章武之西故加西也原清漳自章武县故城西故濊邑也枝渎出焉谓之濊水东北迳参后亭分为二渎应劭曰平舒县西南五十里有参后亭故县也世谓之平卤城枝水又东注谓之蔡伏沟又东积而为淀一水迳亭北又迳东平舒县故城又东北分为二水一水右出为淀一水北注滹沱谓之濊口增李坛镇在县南四十里又广安镇在西南十八里皆有堡有集增子牙镇在县东北四十里与静海县接界东北去静海县四十五里有东西二村东属静海西属大城以盐河中流为界原县北十里所民家耕牛生麟其地名麒麟洼原鳯凰台在县东北十五里晋石勒四年鳯凰见于此因筑台等谨按鳯凰台久圮原仙人洞在县南俗名故县村洞深入不能穷今已闭塞增清风井在县西牛村因牛烈女全节得名原孝顺洼在县西良村相传唐太宗征髙丽万马饮之不涸原秦太子墓在县城北六十里段隄村相传始皇廵狩驻跸于此值㓜子薨因瘗之原居民向太子冡祈祷无不应者俗唿为仙人台原唐靳夫人墓在城东南十五里兖州长史靳思室一也墓石尚存原大城城西五里有古墓近世民窃发之见五色石椁上有王羲之三字乃掩之好事者因立石识其处右军故琅琊人流寓江左墓本在㑹稽今大城云云其妄无疑矣然大城外黄皆有右军祠闻金世贵书至以字工拙进退士故北土多慕右军而祀之等谨按县志或曰羲字乃义字之误增尚父庙在大城县东北四十里子牙镇原兴宁寺在县东南十五里白杨村唐贞观年建明成化中重修钦定日下旧闻考卷一百二十三钦定日下旧闻考卷一百二十四钦定四库全书钦定日下旧闻考卷一百二十四京畿原固安县在府西南一百二十里等谨按固安县明属顺天府本朝因之増固安县东西距五十五里南北距一百十里东至永清县界二十五里西至涿州界三十里南至保定府雄县界九十二里北至宛平县界十八里东南至霸州界五十五里西南至保定府新城县界七十里东北至宛平县治一百十里西北至良乡县治七十里原固安本汉方成县属广阳国后汉属涿州郡改成为城原晋属幽州范阳国元魏属范阳郡北齐省焉原隋开皇九年自今易州涞水县移固安县于汉方城县地取汉故安县为名其汉故安县故城自在易州易县东南七百步原汉故安县即今易州隋开皇中始改置于故方城县界乃改为固増隋开皇六年改置固安县属幽州大业初属涿郡原唐武徳四年属北义州移治归义县章信堡城贞观元年省州以县属幽州等谨按章信堡今无考原大厯四年改属涿州原辽金仍属涿州金割以遗宋宋名涿水郡威徳军节度县𨽻焉未几金取之仍为涿属邑元割属霸州又改属大兴府中统四年升为固安州属大都路洪武二年降为县原县治初无城郭正徳辛未羣盗起山东转掠河北县常被戕民始知惧知县事西安王宇始创土城周方五里余崇二丈三尺为门四东曰宁逺西曰丰乐南曰迎薫北曰拱极上各建层楼三楹嘉靖二十九年寿光苏继来知县事改甃以砖四十四年知县事河南何永庆增土加甓因旧制而重修之城壕则嘉靖中知县事安阳李玞所凿而何永庆重濬焉等谨按县志明崇祯四年知县事秦士竒濬四门濠设桥筑堤修砌城垜后渐倾圮本朝干隆十五年奉㫖兴修改砌砖门四原县治在城西北隅其左为儒学学宫东偏有尊经阁金䕶国仁王寺佛阁也有飞骑尉兼管常平仓李成彦碑记正徳丙寅知县事太康刘湜并入于学宫等谨按县治及儒学学宫明洪武三年建金李成彦碑今不可考原濩淀水上承䕶陂于临乡县故城西东南迳临乡南汉封广阳王子须为侯国地理记曰方城南十里有临乡城故县也原福禄水出西山东南迳广阳县故城南东入广阳水乱流东南至阳乡县右注圣水圣水又东南至阳乡城西不迳其北矣县故涿之阳亭也地理风俗志曰涿县东五十里有阳乡亭后分为县王莽时更名章武即长乡县也按太康地记涿有长乡而无阳乡等谨按县志福禄河圣水桃水东来合之今涸原桑干河自良乡县流注县界又东南流入东安县境合于巨马河原桑干河在县西二十里至燕丹口分而为二其一至通州入白沟河其一迳小直沽入于海原永乐二年十月修顺天府固安县浑河决岸七年六月固安县浑河决贺家口伤禾稼命工部亟遣官修筑十五年闰五月修固安县孙家口堤岸原正统八年六月浑河水溢决固安县贾家口张家口等堤诏隣近州县协力修筑十一年六月浑河水泛贾家里张家口堤决命有司修筑之原正徳中浑河堤决禾黍悉为巨浸嘉靖初徙流县北十里入永清县界増桑干河明万厯中徙固安县西十余里寻又徙城南泛溢固安永清之境后又徙固安城北本朝顺治十一年复改流县西与清水合流康熙三十七年圣祖周览河道命抚臣于成龙等起良乡之张家庄至东安之郎城河重开河道迁流于东由固安永清之北引流直出桞岔口三角淀逹于西沽筑长堤捍之等谨按自固安至西沽河堤所谓千里长堤也仰惟圣祖贻谟因势利𨗳创立隄防俾浑流得以顺轨皇上御极以来复屡䝉亲临相视为淀为泊为渠为堰皆一一示以修防之要惟在有水土之责者遵而守之斯万世永赖矣原巨马河在固安县理西一百一十里等谨按巨马即拒马今据大清一统志拒马河在涿州西北自涞水县流入与琉璃河合即古桃水不入县界原卢沟河入县境复分流入霸州界谓之巨马河或谓之安阳河周显徳六年世宗遣先锋将刘重进据固安自至安阳水作桥谋取幽州㑹有疾而还建文时燕王驻兵固安渡巨马河即此增东湖西湖在县东八里相传白芦等河之水经炒米店东南流潴于此南北濶十里东西尽县境乃九河支流也今涸其地有东湖西湖两村原圣水东南流右㑹清淀水水发西淀东流注圣水谓之刘公口也増桃水源自涞水县经徐城东南又东迳阳乡县入圣水原曲洛沟源自督亢陂经县南东注方城泉等谨按今县西南三十五里有曲沟镇距督亢陂二十五里接新城县界原临乡城在故方城县南十里汉县属涿郡后汉省刘昭曰赵孝成王十九年与燕易土以临乐与燕即此城也増临乡故城在固安县南汉置初元五年封广阳顷王子云为侯国属涿郡后汉省入方城县括地志临乡故城在固安县南五十七里原阳乡故城在今县西北二十七里后汉省晋复置为长乡高齐天保七年省入涿县其城亦谓之长乡城等谨按固安县北有阳乡在永定河南岸属宛平县界干隆十六年改名长安城为伏秋防汛驻札之所当是古阳乡地也増阳乡故城在固安县西北汉初元五年封广阳王子发为侯国属涿郡后汉废晋复置长乡县属范阳国后魏曰苌乡北齐废魏书地形志范阳郡苌乡县有长乡城原阳乡魏收志作苌乡原圣水县西北有武阳城相传燕昭王所筑原固安东南迳韩城东诗韩奕章曰溥彼韩城燕师所完王钖韩侯其追其貊奄受北国郑𤣥曰周封韩侯居韩城为侯伯言为猃狁所逼稍稍东迁也王肃曰今涿郡方城县有韩侯城世谓韩号非也原成王十二年王帅燕师城韩王钖韩侯命原昔周宣王亦有韩侯其国也近燕故诗云溥彼韩城燕师所完其后韩西亦姓韩为衞满所伐迁居海中原武王子初封于韩其时召康公封于北燕实为司空王命以燕衆城之原溥彼韩城燕师所完涿郡乃燕地也又有奄受北国之言水经注圣水迳方城县故城北又东南迳韩城东引韩奕之言为证梁山恐是方城县相近梁门界上之山原燕师所完郑笺以燕为燕安王肃云今涿郡方城县有韩侯城燕北燕国愚谓诗云奄受北国肃説为长补诗曰其追其貊燕师之北国也韩在燕北貊为韩之北国韩既归于燕韩从而东徙汉初谓之三韩朱昆田原按郭氏之説与潜夫论相发明原方城旧城在今县东南十七里等谨按方城旧址不可考今有方城村原圣水东迳长兴城南又东迳方城县故城李牧伐燕取方城是也魏封刘放为侯国原水经注圣水迳方城县故城北又东南迳韩城东王肃曰今涿州方城县有韩侯城魏书地形志范阳郡方城县有韩侯城按史记燕世家易水东分为梁门今顺天府固安县有方城村即汉之方城县也水经注又云湿水迳良乡之北界厯梁山南高梁水出焉是所谓奕奕梁山者矣旧説以韩国在同州韩城县窃疑同州去燕二千余里即今召公为司空掌邦土量地逺近兴事任力亦当发民于近甸而已岂有役二千里外之人而为筑城者哉召伯营申亦曰因是谢人齐桓城邢不过宋曹三国而召诰庶殷攻位蔡氏以为此迁洛之民无役纣都之理此皆经文明证况其追其貊乃东北之国而蹶父之靡国不到亦似谓韩土在北陲之逺也原韩侯城今县南名韩砦营者是等谨按县志韩寨营在县东南十八里即古韩侯城原固安县西南十八里有土台俗唿雀台传是赵李牧故蹟等谨按雀台在今县西南十八里高丈余其上广平数百步有雀台寺増固安有黄金台等谨按县志燕昭王筑黄金台在易水后人慕之亦筑于此増歇马亭在东岳庙前元至元中建明𢎞治中改为献享亭县人刘杰有记等谨按歇马亭今废増水寨元舒穆噜拜逹勒镇守处等谨按水寨今无考増知子营元布哈丞相屯军于此其家传报生子遂改马庆店为知子营等谨按县志知子营又作质子营相传宋叛臣李坛质子彦简于朝而潜为私驿自益都至京师质子营至是彦简遂用私驿逃归原栗园在县界北魏孝昌三年上谷贼杜洛周遣其党曹纥真掠蓟南幽州刺史常景运遣将于荣击破之于栗园是也等谨按栗园旧址今不可考原固安县东北八里有张华村村人指石井栏八角曰故宅处朱彛尊原按宛平亦有东张华村西张华村在西直门外八里庄相近蒋仲舒谓华宅在卢沟桥东而晋书本传云方城人当以在固安者为是原张华村临桑干河増张华字茂先魏张平子范阳方城人性至孝少孤贫自牧羊同郡卢钦见而竒之乡人刘放竒其才以女妻焉华学业优博图纬方丈之书莫不详览时人罕能测之其生平品概俱详晋书原涿州管下固安县有独流村等谨按县志独流村在县南五十里増牛埚堡方八百丈明嘉靖时建等谨按牛埚堡旧址在今县南为巨镇増礼让堡方三百六十五丈明嘉靖时建等谨按礼让堡名今废遗址仅存増孙膑墓在方城村东南一里许有石门等谨按房山县亦有孙膑墓至本朝康熙年间房山县知县罗在公得墓志始知在房山者为唐将军孙士林墓云原金张君墓在押敌村西北一里有石刻云故赠儒林郎清河张君之墓明昌二年立石墓前石兽尚存原元宋侯墓在驼头村西南半里有石刻云大元故武畧将军大都路都总管府判官宋侯墓翰林学士承㫖欧阳光书至正十四年立石等谨按元宋侯墓无考原闗侯庙在县治西南金明昌中建元延祐三年重修殿悬义勇武安王庙扁后题延祐五年九月翰林编修官牛师厚书豫章李仝撰碑等谨按李仝碑文今已剥落不可辨补普安禅师至温于固安作兴化寺等谨按兴化寺乆废原周世宗伐辽下闗南瀛莫二州遣先锋将刘重进先发据固安即今县治等谨按通鑑晋建武初段匹磾推刘琨为大都督檄涉复辰疾陆眷段末柸等㑹于固安讨石勒又宋雍熙三年三月曹彬趋涿州遣先锋将李继隆取固安新城二县辽统军使耶律伯特复之仍属辽又明洪武三十三年建文遣李景隆徐寿辉郭英期于白沟河成祖闻之率诸将进驻固安此皆固安之已事谨𩔖识之以备考补固安县大水岸斥㫁桥边出一碑题曰桥倾天子过碑出状元来其年武宗南幸过其邑次年辛巳邑人杨维聪状元及第等谨按㫁桥碑蹟今不可考増正大二年竒塔特伯竒乞赐固安田二百余顷从之补建隆元年三月辽入侵棣州刺史河南何继筠追破其衆于固安获马四百匹钦定日下旧闻考卷一百二十四卷一百二十四举正钦定日下旧闻考卷一百二十四举正与燕易土原书土讹作上今据方舆纪要改兴事任力原书任讹作在今改钦定日下旧闻考卷一百二十四举正钦定日下旧闻考卷一百二十五钦定四库全书钦定日下旧闻考卷一百二十五京畿原永清县在府南一百五十里等谨按永清县明属顺天府本朝因之原永清县东西距五十里南北距五十七里东至东安县界三十里西至固安县界二十里南至霸州界三十里北至东安县界二十七里东南至大城县治一百里西南至霸州界五十里东北至东安县治四十里西北至良乡县治一百一十里原永清汉益昌县属涿郡为侯国东汉省晋因之原巨马水东迳益昌县故城南汉封广阳顷王子婴为侯国王莾之有秩也风俗记曰方城县东八十里有益昌城故县原隋大业七年开渠通辽于县西五里置通泽县后罢唐如意元年改武隆县景云元年改㑹昌县天寳元年改永清县増郦道元水经注方城县东八十里有益昌县故城方城为今固安地括地志方城旧城在今县东南十七里唐书地理志如意元年分安次县置武隆县是则后汉省县以后当以方城东境安次西境为今永清地原石晋时没于辽周世宗复取之宋初为霸州治景祐二年并入文安县金复置等谨按县志周世宗置霸州治永清县宋景祐中以永清省入文安金太宗复永清县𨽻析津府盖宋自仁宗景祐以前永清仍周之旧故太平寰宇记载河北道幽州永清县最为明显景祐以后永清并入文安县至徽宗宣和中尚𨽻燕山府徽钦而后乃入于金増周显徳六年世宗自干宁军抵信安舍舟陆行至益津闗仍置永清县驻跸三日然后南还原元属大都路原旧城周三里日久倾頽正德五年流贼突犯燬官舍刼仓库知县事郭名世始拓土城袤五里余隆庆二年署县事覇州判官王建议废寺塔庙观甃砖城后被大水冲塌万厯三十七年知县王嘉绩重脩四十二年知县杨梦雄复脩之増永清县城本朝康熈十五年重修干隆十四年改筑原县治在城西儒学在县治西南元卓哩军都押司官萧萨巴建成化间迁于城东南隅翰林学士汪楷作碑记原瓦河水在永清县西南三百步原县南拒马河自覇州流经东安县境又东入县界而注于武清县之三角淀即卢沟河及易水之下流也増拒马河距邑治东南五十里在古信安郡内为九河洩尾之墟周世宗尝以舟师驻跸渠水通于东南夙称名渎原永清旧苦河患嘉靖三十一年水溢漂没庐舍至万歴三年巡抚王一鹗筑堤障之延袤五十里及二十二年复抵县界且逼城垣三十五年淫雨堤蛰东城下又有巨蛇丈余为祟知县李循为民祈祷立祠水患稍息増永定河堤自康熙三十七年开挖新河前筑两岸大堤南岸自卢沟桥石堤下起至永清县郭家务止北岸亦自卢沟桥石堤起至永清县何麻子营止三十九年安澜城河口淤塞水由覇州之栁岔口归淀入海复于南岸接筑西堤自郭家务起至柳岔口止北岸接筑东堤自何麻子营起至栁岔口迤东止即今之东西两堤是也雍正三年南北两岸又接筑大堤南堤自冰窖东堤起至王庆坨止北堤自何麻子营起至武清县范瓮口止即今之旧南堤北堤是也四年栁岔口河淤自郭家务起开挖引河十年接筑重堤并挑引河干隆三年又接筑南北两埝五年又自葛渔城北埝起接筑北埝至东萧家庄止二十年冰窖河口南北淤髙皇上亲临阅视开堤改河于贺尧营一带任其荡漾入淀归海二十一年接筑遥埝二十八年添筑越埝三十九年兴举大工于下游条河头挑濬寛深直趋毛洼归沙家淀达天津入海等谨按永淸地界为永定河入淀归海之下㳺自康熙年间脩筑南北两堤河流得以顺轨嗣后或间有淤滞之处皇上御极以来屡经临视随宜疏濬旋即安澜其区画原委之详恭绎御制诗章了如指掌谨编载卷内増干隆十八年御制沿隄行三十里观永定河新移下口处兼示直𨽻总督方观承永定河道白钟山诗旧时北岸今南岸近旧南隄今北隄迁就向寛资荡漾已看汎过积淤泥旧识黄河利不分挟沙东注向瀛濆浑流今有清流亘此䇿思量未易云新口疏通颇吸川安澜自可保当前都来六十年三改长此经行正未然给资拨地迁村墅让水还听一麦耕安土不难事姑息那知深意训盘庚等谨按干隆十八年御制诗恭勒石于永清县境氷窖村増永清县唐置益津闗后入辽増韩淮阴城在县西八里韩信下燕筑城于此遗址未湮又称为韩侯乡等谨按通鑑汉髙祖三年韩信用李左车策发使使燕燕从风而靡遣使报汉且请以张耳王赵未几楚击赵张耳韩信徃来救赵据此则信当日未尝至燕旧志相传有汉淮阴城又称为韩侯乡似属后人附托之辞谨附识以俟考増武毅汉军台在永清县南二十五里又有武毅番军台相传皆宋人所筑等谨按县志东南乡南门村有武毅汉军台近后奕村相传宋将杨业所筑土人亦称六郎台武毅番军台近南门村原通泽废县在县西五里等谨按县志今城西五里有通泽村原刘越石坛在拒马河之阴晋太尉刘琨欲图燕蓟筑坛与段匹磾㰱血同盟翼戴王室今遗址尚存原幽州刺史段匹磾数遣信要刘琨同奖王室琨由是率衆赴之从飞狐入蓟共讨石勒匹磾推琨为大都督㰱血载书檄诸方守俱集襄国进屯固安以俟衆军等谨按唐析安次为永清县安次在汉为益昌县郦道元水经注方城县东八十里有益昌县故城方城即今固安益昌即今永清两境相连故晋书有进屯固安之文也増县南信安镇即古信安军也北𨽻永清南𨽻霸州等谨按县志信安镇在县东南霸州志信安城在城东五十里葢霸州在唐天寳初为永清县后周始置为州治宋时又改置信安军今之霸州永清即信安军之旧地故两境皆有其遗蹟云又按信安镇有宋将杨延钊旧砦南近霸州界路旁石碣题曰信安镇杨六郎城遗址缭绕犹隠隠可覩原雁月楼在信安镇原文信国被执北行次信安馆人供帐甚盛信国达旦不寐题词于壁寄南楼令词曰雨过水明霞潮回岸带沙叶声寒飞透窗纱懊恨西风吹世换又吹我落天涯寂寞古豪华乌衣日又斜説兴亡燕入谁家只有南来无数雁和明月宿芦花或云此邓光荐词也原县治东南谯楼有钟篆文斑剥莫辨嵗月相传唐贞观末桑干河决冲没城垣得此钟于水涘至今父老谓之自来钟原史丞相天泽墓在县西南二十里黑垡村墓前神道碑翰林学士王磐所撰原金鹊庙在县南三里庙祀闗侯脩葺时掘地得金鹊二翼故名草中有辽大安年所立石幢原永清城外东南隅百歩有三塔寺葢唐刹也石幢尚存上书大周歴元年二八武隆县令闻生元相奉为金轮神武皇帝造四面像创浮图一所供养后纪上柱国以下官名字多湮灭等谨按三塔寺一名㑹福寺寺内石幢今尚存原县西北十五里辛窖村龙泉寺有白石塔等谨按县志辛窖村龙泉寺一名龙演寺西阡有白石塔约高七八丈其基四面雕镂上共十三层年月欵识俱莫可辨原隆庆寺在城西义口村殿前香炉石基辽干统年所立干统者辽天祚之纪年也等谨按辽史本纪天祚皇帝二月壬辰朔改元干统无天祐年号原书祐字葢祚字之误原金御史中丞李英元帅左都监乌库哩庆夀领兵䕶军食以援中都帝遣右副元帅星萨将四百骑迎战舒穆噜明安将五百骑继之遇于永清将战命士卒佯败金兵来追回撃大破之死及溺死者甚衆获李英及所佩虎符得粮千余车遂招谕永清不降拔而屠之原县名取邉境永清之义也居浑河下流频年为患一望无涯仅遗城南三五村頺垣覆舍而已原崇祯庚辰三月既望大风扬沙京营大将旗吹堕永清县补周缙字伯绅武昌人洪武中以贡入太学授永清典史靖难兵起一时守令相率迎降永清地尤近缙摄令事极力拒守顾其民寡弱争先逃散缙度不可为懐印南奔吏部上言靖难时北平属州县官朱宁等二百九十人俱弃职逺避宜置法典俱逮戍缙其一也钦定日下旧闻考卷一百二十五钦定日下旧闻考卷一百二十六钦定四库全书钦定日下旧闻考卷一百二十六京畿原东安县在府南一百五十里等谨按东安县明洪武初州降为县属顺天府本朝因之増东安县东西距二十里南北距一百五十里东至武清县界十八里西至永清县界十二里南至天津府静海县界六十里北至大兴县界九十里东南至小直沽海口一百十里西南至霸州治一百里东北至通州治一百里西北至固安县治八十里原东安古安墟黄帝制天下以立万国始经安墟合符釡山即此原安次汉旧县县东枕永济渠汉武帝以属燕国王旦有罪削以属渤海郡续汉书郡国志安次属渔阳郡原晋属燕国后魏仍属燕郡隋属涿郡原唐武徳四年徙置东南五十里石梁城贞观八年又徙今县西五里常道城开元二十三年又徙耿就桥行市南等谨按县志常道城在耿就桥今县城西北五十里常道郷即其故址至辽史所谓今县乃开元中所徙在耿就桥行市南者今谓之旧州头以元时曽改称东安州也原辽金并因之元初属大兴府后属霸州中统四年升东安州属大都路洪武二年降为县原县治旧在常道城东耿就桥行市南经浑河冲决洪武三年十一月主簿华徳芳移治于常伯乡张李店即今治也天顺间始创土城𢎞治中始劵城东门正徳六年流贼猖獗知县事周义急筑垣浚濠补建西南北三城门嘉靖十六年知县刘继先名其门北曰迎恩东曰曙海南曰通津西曰宗山二十八年知县成印僧修之次年甃以砖建角楼四天启五年知县郑之城复修之给事中沈应时为作记増东安县旧城週围七里二百四十步髙二丈七尺广一丈五尺池深八尺濶一丈二尺本朝康熈三十五年修葺干隆九年勘估改筑土城十四年兴工十九年完竣原县门谯楼钟太安二年铸等谨按据明李光昭钟説为太安二年而原书引县志误加一金字又太讹作大直为金之大安矣今谨于卷内改正原儒学在县治西学之南有泮池池南有髙垒原元东安州庙学记国子监祭酒孔克坚撰文至正二十四年六月立石又州北邵家庄乡学记翰林检讨李继本撰文原易水出涿郡故安县阎郷西山东过范阳县南又东过容城县又东过安次县南原易水在县南旧过安次县界为固安河今与扼马河同为一川矣原圣水又东迳渤海安次县故城南汉桓帝中平二年封荆州刺史王敏为侯国又东南流注于拒马河原白祀沟水出广阳县之娄城东东南流左合娄城水水出平地导泉东南流右注白祀水乱流东南迳常道城西故乡亭也西去长乡城四十里魏少帝璜甘露三年所封原枯沟自安次西北东迳常道城东安次县故城西晋司空刘琨所守以拒石勒也原卢沟河在县西自固安县流入境元皇庆初浑河水溢决东安境内黄埚堤一十七所是也又东南合霸州之拒马河原卢沟水至东安过耿就桥一分东至界河入土楼东南一分西至界河入左奕西南今自卢沟桥下流从固安县经永清县北东注自孙家垡一分𣲖永清之南一分𣲖东安之西至隆庆末年分𣲖于东安者又分为二一由韩村至管家屯迤东似有奔县之势然离县二十里即停不行止在本屯前后左右为害一从韩村东南下厯衡亭左奕朱村马子庄至桃河头万厯二年积雨水溢人畜漂没知县洪一谟力请筑堤堤成赖以无患万厯六年马子庄堤口决渰骆驼湾知县韩景闵塞之九年旧口复决知县张汝藴修之自是屡修屡决至二十三年七月河徙于霸州泥河旧址尽成沃壤矣增明万厯乙未间浑河南徙固永文霸一帯常被沖突东安河患顿息嗣后下口日于壅遏清流本朝雍正三年东行由氷窖武家庄经东安之狼城宋流口东沽港至王庆坨归淀干隆四年河北出一趋武清之萧家西南等庄归沙家淀一西折逆流至东安之淘河复东折经葛渔城穆家口亦归沙家淀二三年后亦渐淤垫等谨按县治南十里干隆二十八年建筑越埝西接永清县辛立村东抵武清县八里桥村长二十三里一分干隆三十八年皇上閲视永定河下口改越埝为北堤其修防之要恭绎御制閲视永定河记并御制往閲永定河下口诗具详原委恭载卷内増圣祖御制察永定河诗源从自马邑熘转入桑干浑流推浊浪平野变沙滩廿载为民害一时奏效难岂辞宵旰苦须治此河安增御制閲视永定河记永定河之本无定也此气数之可以授权于人事者也无定河之求永定也此人事之不可以诿其柄于气数者也自前嵗夏秋濒河田庐被潦特命高晋裘曰修周元理等会勘利病所由发帑五十余万金大加疏筑浃嵗讫功农臻倍稔遂俞所请以今春省成事而诏之曰河之工兹式集矣虽然朕能遽信为一劳永逸计乎昔之河故无工也惟我皇祖圣祖仁皇帝蒿目民艰为畿甸东南勤求保惠之政莫若兴建堤工溯自康熈三十七年始事迄今亿兆䝉庥沦浃肌髓中间偶值水旱不齐此滥彼淤迁流递易自安澜城而栁坌口而王庆坨而氷窖草坝而贺老营而今之条河头或北或复南凡六徙皆审时度势善为相导惟务顺小变以归大常而于成谟㒺敢稍斁斯诚皇考世宗宪皇帝以暨朕躬数十年来继志绳武之苦心不容自已者何者在河固无一劳永逸之方在治河实有后乐先忧之责也或者耳食汉田蚡天事非人力及晋杜预请决诸陂之肤见谓弃地与水可听无定者之所之嘻何其戾耶夫以水故弃地犹可并地故弃人可乎子舆氏称神禹行所无事无事而曰行则必有无事之事所谓疏瀹决排者非耶以黄河证之积石龙门故蹟可按而商患五迁周移千乗即已世近而事殊厥后赴海南趋殆更燕齐与吴之境虽神禹复生亦难力挽以从其朔苐更一境即治一境仍与当年导源之绩等耳岂竟以不治治之耶桑干流经近圻势若建瓴非挟沙将一洩而无余惟挟沙又四出而莫遏运道民生无堤曷赖前此督臣孙嘉淦建议试开金门闸上游中亭河遂不能容所至村庄漫溢幸急饬堵闭民获安居尤近事之足为炯戒者且朕匪直为爱䕶已成之工起见也假令是河在今者尚无堤工而筹运道策民生朕亦必自为始事之举易地以观益知我皇祖皇考黙鉴今日之发帑疏筑有深许为后先克绍者矣不然者恶劳惜费朕必大矫乎人情而甘为汲汲也哉是行也往复周谘既嘉大吏能体朕意犹虑其不克坚持定识勉继前功爰特揭大指锲之河上其他条具规制存乎神而明之者皆不书增干隆十八年御制乘舟观永定河下口之作夜雪忽已収朝雾未云歛䇿马遵遥隄永定全势览下口欲其畅浑流利泛滥前者叹行樯一线奚归坎无已筹下䇿让地稍避险中处徙流移向南聴如渐今来閲尾闾三岁惊荏苒舎陆命进舟恬波春淰淰虽逊洪泽濶㣲山已不减荡漾有余地巨浸乃澄澹慰兹忧即兹积髙车鉴俨补偏斯不无永逸则岂敢増干隆三十八年御制往閲永定河下口舆中作下河南北任流迁壅则伤多导使宣絜矩邱明别知惧防民之口慎防川増又御制閲永定河下口诗以示裘曰修周元理何煟七十年间六度移即今下口实权冝便㣲盈酌虚剂者不过补偏救敝斯煟则扈舆资博採禹之行水在无为委源源委勘一再同事诸人共朂其等谨按永定河御制诗谨绎有关纪述之篇恭载卷内余不备録増桃河泊在东安县南五十里浑河水所滙也流入三角淀等谨按桃河泊亦名桃花泊即淘泊河今淤原八丈沟水出安次县东北平地泉东南迳安次城东原凤河水一渠从西北流至凤窝村虽隆冬沍寒水亦不氷原莲花泊在县治南三十里甄家庄南东流经葛城入武清原白沟河在县治西八十里其源自栲栳园流入县境东南抵武清直沽港等谨按县志巨马河易水沙水合流于定兴之河阳渡为白沟河故道久淤今河流经新城容城雄县入穿儿湾达王带河其分流亦自雄县西折入新安合四角河俱不入县境原东沽港在县南五十八里水自县西浑河分流而东入武清县三角淀原垂杨渡在东沽港之北下通静海县夹岸垂杨凡数里等谨按县志垂杨渡今淤原泥姑口昔人讲水战之具于此原咸平二年诏聴边民越拒马河塞北市何承矩上言曰縁边战櫂司自淘河至泥姑口屈曲九百余里此天险也太宗置砦一十六舖百二十五廷臣十一人戍卒三千余部舟百艘往来巡警以屏奸诈缓急之备大为要害今听公私贸市则人马交度深非便冝且砦舖皆为虚设矣疏奏即停前诏原自边吴淀至泥姑海口緜亘七州军屈曲九百里深不可以舟行浅不可以徒涉虽有劲兵不能渡也原咸平五年三月西京左藏库使舒知白请于泥姑海口复置海作务造舟令民入海捕鱼因侦平州机事异日王师征讨亦可由此进兵以分敌势先是置船务以近海之民与辽人往还辽人汎舟直入千乘县疑有乡导之者故废务至是令转运使条上利害既而以为非便罢之原飞虹桥在故安次县南跨界河州相传汉元狩二年建晋刘琨留饮于此原大石桥之流为东川西浮桥之流为西川八里迤西之流为南川晋刘琨守此以拒石勒増通济桥在县西左奕堤之东亦跨浑河上等谨按通济桥今地属大兴县増济公桥在县北七十里东沽港増安次故城在东安县西北汉置后魏改置安城县魏书地形志安城县有安次城盖已非故治也后汉书注安次故城在今县东乐史太平寰宇记县在幽州东南一百里本汉旧城东枕永济渠等谨按后汉废益昌为安次县唐又析安次为永清县周世宗显徳六年取益津关置霸州仍治永清盖东至安次南至霸州皆益昌故地又按永济渠在霸州东顾祖禹方舆纪要云信安军有永济渠宋咸平中置塘泺以为边备今废原土楼在县治东六里宋时为土儿卫台髙丈二尺盘一百六十步原奕台在县西八里宋为左奕卫其西有仓如土楼制等谨按县志今县西十二里有左奕村原安次废县在县治西北四十里今名古县増县北四十里有古县村即安次废县原旧东安州在县西北四十里安次旧县之西浑河水次居民辏集名旧州头原常道城在旧州头西五里三国魏燕王宇之子璜封常道乡公甘露五年司马昭迎立之北魏主宏封宇文英为常道乡公皆此城也原安次县有故苌道城原石梁城在旧州头东南五十里或云南北朝时所置戍守城也其地又有菘州城相传辽古拉王所置等谨按县志石梁城在古县东南五十里按其道里即今灰城也菘州城在县治西北七十里今地有稽察王村原卢王屯在常道乡东南二十五里汉卢绾屯兵在此与刘贾夹攻取燕今名卢村等谨按县治西北十二里有民卢村军卢村当即卢王屯旧地原葛城在县治南三十五里宋建屯守于此等谨按葛城在县南四十里今名葛渔城原狼城在县治南四十五里亦宋时所建等谨按狼城即信安军之狼城寨为永定河经由之地今名安澜城原长庆宫旧在广平淀金天㑹三年移安次南五十里东接巴纳南通畨汉有大石桥以受诸国之礼今次平屯乃其旧址也原省抑宫在安次南辽㑹同中建原留犊村在县西北六十里魏鉅鹿时苖为夀春令及归留犊而行回经于此因以名里原刘琨墓在东安县东二十里等谨按刘琨墓在古县东二十里楼桑村今其地有南桑园北桑园原辽中丞韩泽墓在县西北五十里更生村原广严寺始建于县西之郭外燬于兵英宗朝邑人孟士中舍己宅改创于县西之郭内原常道乡定觉寺唐垂拱三年建五代燬于兵辽天庆间承直郎张铣复为建立至金天㑹四年成正隆间韩承彦重修大定元年奉直大夫杨俊卿复新之又有古营寺金明昌五年建团城寺明昌六年建俱有碑存等谨按古营团城二寺今俱废原大悲禅院在安次县西阎家垡金天㑹六年僧行进募民韩福林修有碑存等谨按县志大悲禅院在阎家庄今地属大兴县不𨽻县界原宁国寺在留犊里金大定三年村民曹瑛建有碑存原广福寺元建在东安县治西北四十里等谨按广福寺今地属大兴县原广福寺在故县西北五十里金天㑹中建大定三年僧会頥请赐额原广善寺在徐村里固城庄唐之灵应寺也洪熈元年太监何至渊重修景泰三年立碑原净安寺在固城里恵化乡宣德三年太监张盛建正统四年赐额碑存原灵巖寺在鳯河南金大定五年僧洪寳建原至正十八年三月东安漷州栁林日有警报京师备御四隅俱立大都分府原任风子成化中云游东安自谓得养生术而衣服垢敝又无容止人多不信颇以善奕为士大夫所邀一日在广严寺看奕又有人于城外见其西行未几人𫝊其尸解西山巖中䆒其日则分身之日也平日无他异独冬月单衣体常沾汗而已钦定日下旧闻考卷一百二十六钦定日下旧闻考卷一百二十七钦定四库全书钦定日下旧闻考卷一百二十七京畿原涿州在府西南一百四十里等谨按明初以州治范阳县省入属顺天府本朝因之増东西距六十五里南北距五十五里东至固安县界三十里西至易州涞水县界三十五里南至保定府新城县界三十里北至良乡县界二十五里东南至霸州治一百十里西南至保定府定兴县治七十里东北至良乡县治七十里西北至房山县界三十里原州东北至幽州一百二十里南至莫州一百六十里原涿州古涿鹿之地星分尾宿十六度史记黄帝与蚩尤战于涿鹿之野即此地原涿鹿黄帝所都有蚩尤城坂泉黄帝祠原州因涿水而名以水中尝出此豕也城周九里形如凹字相传颛顼时所筑原舜分十二州为幽州地禹贡冀州之域原涿鹿于周官幽州之域也原春秋战国时燕之涿邑原秦灭燕以其都及西境为上谷郡地汉高帝元年项羽入关又立燕国封臧荼为王三年韩信用广武君䇿发使于燕燕王臧荼降五年反汉诛荼立卢绾为王六年分燕置涿郡领县二十九理此原州治创自汉卢绾等谨按秦时涿为上谷郡地汉加置郡国分上谷郡地置涿郡领县二十九事在髙帝六年而封绾则在五年因建国而更置郡邑理固然也原莽曰垣翰属幽州等谨按据水经注涿有垣县王莽之垣翰亭又称涿县故城莽更为垣翰葢当日此地有城有亭通称垣翰如泗上亭汉夀亭之𩔖或谓郦注亭字为县字之讹非也谨附辨以备考原后汉安帝以涿郡属幽州郡理涿县补夏世侯伯有范即今之范阳原魏黄初七年文帝改为范阳郡以汉涿县在范水之阳取以为名以此地追封武帝子矩为王等谨按方舆纪要范水在州南自易州涞水县流入境下流合于拒马河原晋武帝泰始元年又改为范阳国封宣帝弟馗子绥为范阳王原馗字季达兄弟俱知名故时号为八达魏鲁相东武城侯康王绥字子都初为谏议大夫泰始元年受封在位十五年咸宁五年薨子虓立原虓字武㑹少好学驰誉研考经纪清辨能言论以宗室选拜散骑常侍累迁尚书出为安南将军都督豫州诸军事持节许昌进位征南将军恵帝西迁虓与从兄平昌公模长史冯嵩等刑白马歃血而盟推东海王越为盟主虓都督河北诸军事骠骑将军持节领豫州刺史刘乔不受越节度乘虚破许虓自㧞渡河王浚表虓领冀州刺史资以兵马虓入冀州发兵又南济河破乔等于是奉天子还都拜虓为司徒永兴三年暴疾薨年三十七无子养模子黎为嗣黎随模就国于长安遇害原永嘉之乱郡䧟于河北其间建置莫能详悉原元魏复为范阳郡原永安三年移置平州于此原北齐惟领涿逎范阳三县后周省逎县领县二原隋开皇初改范阳县为逎县𨽻昌黎郡又于古逎城别置范阳郡领涿范阳二县二年罢郡移涿县入郡故廨为幽州大业三年以幽州为涿郡县仍属焉原唐武徳元年废涿郡复为幽州之属邑七年改涿县为范阳县大歴四年幽州节度使朱希彩奏请于范阳县置涿州仍割幽州之范阳归义固安三县以𨽻之属幽州都督府领县五范阳固安归义新昌新城原五代石晋割地赂辽州名如故寻置永泰军原金仍为涿州原涿州昔为辽南塞邉城楼壁俱存及郭药师举城内属不经兵火人物富盛井邑繁庶近城有涿河刘李河合范河东流入海故名范阳原元太宗八年为涿州路中统四年复为涿州原明并范阳县入州原今之州治本燕之涿邑汉置涿县为涿郡治魏晋以后范阳郡国皆治焉后魏孝昌三年上谷贼杜雒周南趣范阳幽州刺史常景破之隋废范阳郡县属幽州唐武徳七年改涿县曰范阳寳应二年史朝义败走范阳县其将李懐仙遣兵拒守朝义至不得入大歴四年幽州帅朱希彩复奏置涿州于此原涿州城明景泰初知州事黄衡始甃以甎石垣髙四十尺基之广倍之方各有门门有楼前曰迎恩后曰通济左曰进徳右曰积庆舖舍三十二女墙一千八百三十隍深十尺广倍之城之中有夹城如人之束带中有劵门曰通㑹上有重楼三楹左钟右鼓以启晨而警夜嘉靖乙巳知州何镔所修殷谦为作记等谨按涿州城本朝康熙六年知州李勲重修周围髙厚皆仍其旧东西南三门名亦如旧惟北门改通济为拱极原通㑹在郡中上有庭堂幕次左鼓右钟于以安民警盗春秋降雨郊原陇亩浓云宻霭一望不分郡中之佳景也増行宫在州城南里许等谨按涿州行宫干隆十六年恭建正殿恭悬皇上御书额曰绣野迎薫聨曰春色芳菲入图画化机活泼悟鱼鸢西轩内额曰黄图揽胜聨曰农桑宛绘邠风景游豫还同夏谚情观风楼额曰观风自近聨曰雨旸时若天休应风日恬和物象舒又曰山容积雪融和盎物象熙春詄荡披皆御书増干隆十三年御制涿州行宫作千山逺作屏一水清而抱堦墀足松石节棁无山藻省方适静憩汲古资幽讨不独容膝安已觉悦心好涿鹿正面南塔影秋云表増又御制涿鹿览古诗燕云易水带晴川涿鹿城南亸客鞭村指楼桑闻賸碣河流挟活始通船道元故宅询遗老子干荒墟霭暮烟省识同然公道在千秋名胜以人传等谨按涿州行宫御制诸诗谨绎有关纪述者恭载卷内余不备録原州治在城东南隅原州儒学在州治西南创于唐建中间金元因之明正统元年知州朱巽修之金问为作记隆庆辛未知州沈坤复修之申时行为作记等谨按州学唐贞元中卢龙节度刘济所建金黄久约记云旧庙本在南城东南隅是年刺史高公移置南城西南隅康庄之左即今儒学所在也韦稔碑及金元明碑记皆在庙中原范阳郡新置文宣王庙碑韦稔撰文张澹行书贞元五年二月立在今涿州等谨按州志碑记目州学建自唐贞元五年有韦稔撰记金大定二十五年重修有黄久约撰记元大徳五年重建有李元礼撰记至正二年重修有蔡钦撰记明正统八年重修有金问撰记成化十八年重修有刘珝撰记嘉靖三十八年重修有杨瀹撰记隆庆六年重修有张元忭撰记万歴四年重修有田汝麟撰记十一年复修有申时行撰记崇祯二年重修有朱大启撰记本朝康熙中重修有曹封植撰记文不备録而原书所採州志州学一条多略有误因附详于此原涿鹿卫在州治西北永乐七年建涿鹿左卫在州治西永乐八年建涿鹿中卫在左衞西永乐十一年建等谨按涿鹿三卫设自明永乐年间本朝初年以涿州三卫并良乡兴州卫香河营州卫合为一卫设守备一至康熙二十八年悉行裁省钦定日下旧闻考卷一百二十七卷一百二十七举正钦定日下旧闻考卷一百二十七举正齐在东句原书齐讹作秦今改金大定原书金讹作今今改钦定日下旧闻考卷一百二十七举正钦定日下旧闻考卷一百二十八钦定四库全书钦定日下旧闻考卷一百二十八京畿原范阳郡有独鹿鸣泽原独鹿山在州西十五里下有鸣泽汉元封四年由回中北出朝那萧关歴独鹿鸣泽从西河还即此等谨案独鹿鸣泽今其地名陶家屯土阜岿然其下常有积水土人传以为即独鹿鸣泽原石虎岗在州西五十里等谨案石虎冈今无考原山上有二石虎原龙安山在州西五十里等谨案据大清一统志龙安山时有云气腾绕如龙山葢以此得名今𨽻房山境原龙安在郡西四十里回峦缭绕深谷逶迤自下而上有纪有堂雨过则岚光欲滴原龙安大房诸山之支陇也原涿州西北五十里有恶峪汉世已有此名卢它人封恶峪侯是也峪中云气弥漫四时不絶等谨案恶峪据两汉刋误补遗即亚谷今已无此称惟考涿鹿记云崿峪在郡西北五十五里或因字音相近今昔传闻互有讹异未可知也原史记亚谷侯汉书作恶谷郑康成释书大传谓恶为亚刘原父谓古亚恶二字通用原崿峪在郡西北五十五里草木荣茂原盘坡在郡西北三百里坡有上中下西为表而东为里俨若画屏夕阳西坠紫绿万状原驼罗口在州东北宋雍熈中围涿州辽主隆绪由驼罗口应援即此等谨案驼罗口今无可考补王次仲隐居范阳变篆籀之体始为𨽻书秦始皇既定天下三诏之使入秦不至复命使以槛车载之次仲忽化一大鸟翻然出车使者惊拜曰无复命必见诛惟神人悯之鸟徘徊空中拔堕三翮使者得之以进始皇悔恨因名其地为落翮山原灰洞在涿北燕南两傍皆高冈路极狭无风而尘土坌积咫尺不辨人物原涿水东北与坂泉合其水导源县之东泉魏土地记曰下洛城东南六十里有涿鹿城城东一里有坂泉泉上有黄帝祠晋太康地理记曰坂泉亦地名也泉水东北流与蚩尤泉㑹水出蚩尤城城无东面魏土地记称涿鹿城东南六里有蚩尤城泉水渊而不流霖雨并则流注坂泉乱流东北入涿水原涿流下滴也原涿水出涿鹿山世谓之张公泉东北流经涿鹿县故城南王莽所谓禠陆也黄帝与蚩尤战于涿鹿之野留其民于涿鹿之阿即于是处等谨案涿水诸书所记其説各异谓其源出涿鹿山者水经注与方舆纪要也谓其源出范阳县西土山下者寰宇记也谓从大同得胜堡入者名胜志也按郦道元乃涿人其所着书于涿尤宜详核可信但涿之为国为郡为州为县沿革不一即今所谓涿城建自唐而唐以前水道之在城东西南北皆不能悬拟又水之迁徙不常今昔殊轨兹谨据大清一统志所载并录之以备考原涿郡南有涿水北至上谷为涿鹿河其支流塞外谓之涿耶水原涿水东北迳涿县故城西流注于桃应劭曰涿郡故燕汉高帝六年置其南有涿水劭又云涿水出上谷涿鹿县按涿水自涿鹿东注湿水湿水东南迳广阳郡与涿郡分水汉高祖六年分燕置涿郡涿之为名当受涿水通称矣原桃水东北与洹水会水上分涞水于良乡县之桃水世谓之北涉沟故应劭曰洹水出良乡东迳垣县故城北史记音义曰涿有垣县汉景帝中元三年封降王赐为侯国王莽之垣翰亭也等谨案据大清一统志拒马河在涿州西北自涞水县流入与琉璃河合即古桃水也河流自十度村至碢石店歴经十度亦名十度河然古拒马河水至涞县北折而南其东分为桃水今拒马河直至州北涞水之故渎亦絶与古不同矣洹水即今胡良河在涿州北十里原桃水东迳涿县故城北王莽更名垣翰晋泰始元年改曰范阳郡今郡理涿县故城城内东北角有晋康王碑城东有范阳王司寇虓庙碑等谨案晋康王碑及范阳王司宼虓庙碑无考余详前卷原桃水出涿县故城西南竒沟东八里大坎下数泉同发东迳桃仁墟北或曰因水以名墟则是桃水也或曰终仁之居非桃水也按地理志桃水上承涞水此水所发不与志同谓终为是原巨马河出代郡广昌县涞水东过逎县北原辽圣宗统和四年宋将曹彬米信北渡拒马河与裕悦休格对垒南北列营长六七里五月战于岐沟闗大败之追至拒马河原燕京留守萧孝穆乞于拒马河接宋境上置戍长巡察原开泰七年沿拒马河宋界东西七百余里特置戍长司一员巡察原至元二十一年四月涿州拒马河决冲突二十余里原至治元年七月滹沱河及范阳县拒马河溢增干隆七年御制过拒马河诗十里琼瑶一色白马蹄踏碎人未惜行行䇿渡拒马河滑笏春流初弄碧亦有流澌如半壁珠玑洒落喷滩石谁能弔古论兴亡但觉光隂如过隙此河几度乱流过前嵗今春原不隔兴来还似坐玉京豪咏心情那减昔溪头舴艋未易唿渡口车舆颇填积似展江干积雪图燕氏文贵留真蹟増干隆二十九年御制过拒马河诗拒马来回度舆梁亘卧波近山原野潦挟水遂成河兴利非容易筹安竟若何迤东注沽淀疏导可延俄等谨案拒马河御制诗恭载有闗纪述事实者余不备录原易水迳出范阳县故城秦末张耳陈余为陈胜畧地命燕蒯通説之范阳先下是也原督亢陂在幽州范阳县东南十里迳五十余里原方城有督亢亭原督亢膏腴之地原督亢沟上承涞水于涞谷引之则长潭委注遏之则㣲川辍流水德含和变通在我东南流迳逎县北又东迳涿县郦亭楼桑里南原督亢泽苞方城县县故属广阳后𨽻于涿郡郡国志曰县有督亢亭孙畅之述画有督亢地图言燕太子丹使荆轲赍入秦秦王杀轲图亦絶灭地理书上古圣贤冢地记曰督亢地在涿郡今故安县南有督亢陌幽州南界也风俗通曰沆漭也言乎淫淫漭漭无崖际也沆泽之无水斥卤之谓也其水自泽枝分东迳涿县故城南又东迳汉侍中卢植墓前原督亢之田在燕东甚良沃欲献秦故画其图而献焉原卢文伟説刺史裴儁案旧迹修督亢陂溉田万余顷人赖其利儁修立之功多以委之原裴延儁转平北将军幽州刺史范阳郡有旧督亢渠径五十里渔阳燕郡有故戾陵诸堰广袤三十里皆废毁多时莫能修复时水旱不调民多饥馁儁谓疏通旧迹势必可成乃表求营造遂躬自履行相度水形随力分督未几而就溉田百万余亩为利十倍百姓至今赖之原齐孝昭皇建中平州刺史嵇曜建议开幽州督亢旧陂长城左右营屯嵗收稻粟数十万石北境得以周赡原督亢陂在范阳县东南十里郡国志云陂见有海龙王神祠在焉等谨案州东南十五里今有海神塘村村南有海龙神庙原陂旧有亭遗址髙丈余周七十步土人掘其处尚多古瓦砾金钱增干隆二十二年御制督亢陂揽古诗督亢广衍旧膏腴计使荆轲献地图持短入长奚济事害成延祸竟亡躯马迁作史失辞驳刘向传经具政模引水开田言则易推行得当竟谁乎等谨案督亢陂御制诗恭载首见之篇余不备录原亭南有月池广三顷其形如月原月池在郡西南二十里约数十源泓以成溪湾以成池斗折蛇曲毂回轮转清莹洞彻每秋清气爽芰荷盛开鸥鹭浮沈锦鳞游泳可谓游观之盛所矣等谨案月池在州西南十五里房树村之西今池已涸惟洼地数顷有小庙碑文剥落不可考相传为月池寺旧址云增干池在涿州西十五里其地洼下为衆流所归然未尝盈溢为患一名百尺干原栁河在州南南务里泉四时不竭原范阳陂在范阳城西十里方一十五里俗亦谓之为盐台陂等谨案范阳陂今无其名惟州城西南多引渠灌田疑即所谓陂者又按方舆纪要称范村在州西南今亦无此村名原范水在州南自易水涞水县流入境下流合于拒焉河原范水在州西南水北曰阳范阳郡名以此原武遂津北对长城门谓之汾门史记赵世家孝成十九年赵与燕易土以龙兑汾门临乐与燕燕以葛武阳平野与赵即此也又谓之梁门易水东分为梁门陂在范阳城西南十里等谨案梁门陂今城西南无此地名但考文天祥经刘先主宅诗云我过梁门城楼桑在其北则在南宋时犹存其名实为涿之故蹟矣原拒马水又东郦亭沟水注之水上承督亢沟水于逎县东东南流歴紫渊东余六世祖乐浪府君自涿之先贤乡爰宅其隂西带巨川东翼兹水枝流经通纒络墟圃匪直田渔之赡可懐信为游神之胜处也其水东南流又名之为郦亭沟等谨案郦亭先贤乡皆无考又州志载州西南十五里有紫池堡或即紫渊遗蹟今亦莫详其处原紫水其泥亦紫原挟河水出良乡县西甘泉源东谷东迳西乡县故城北王莽之移风也世谓之都乡城又东迳良乡城南又东北注圣水世谓之挟活河等谨案据大清一统志挟河一作侠又水经注侠河世谓之挟活河葢挟侠二字通用也原涿水源从大同得胜堡入至老班沟一之涞水县一之涿州沙水俱活东西不定故谓之挟活水又谓之圣水也督亢亭州南一带至新城皆是其北乃涿水所入卢文伟修为陂故道犹存原挟河自房山县东南流与胡良河合原挟河在县西北二十里亦名拒马河朱彞尊原案挟河或谓源自大同边界入或谓源出良乡房山或云即圣水或云即拒马河难以臆定也原胡良河在州东北二十里源出房山县大安山东麓流入州境又南与挟河合流入良乡县界注于琉璃河原湖梁在郡北十里垂杨树隄蒲苇夹㟁晓月升时渔郎欸乃樵夫牧子逍遥于回塘曲渚之间不少佳致等谨案胡良今志亦作湖梁原万厯甲戍有诏发帑金为桥涿之胡良渡大司空朱公衡力争又建玉女祠于涿以内帑二千召司空修之司空又争太后为武清治第费以数万司空稽故事多所裁抑太后颇衔之増拒马河桥在涿州北郭外又胡良桥在州北十里俱明万厯初建各长三十余丈増巨马河桥在涿州北门外又胡良河桥在涿州北十里俱明万厯二年勅建大学士张居正碑记增永济桥在涿州北郭外等谨案永济桥旧名拒马河桥明万厯二年建十六年重修天启六年复修后河舍桥南徙本朝干隆二十五年奉㫖于旧河桥南移建新桥凡九空延筑石堤下涵洞二十有二旧桥頽废者改葺为堤下为涵洞一十有八桥隄共长二百丈有竒赐名曰永济并御制重修涿州石桥记恭载卷内增御制重修涿州石桥记徒杠舆梁月令所着则桥之设与夫毁而修乃王政所必先而非浮屠氏漫举因果利人所可同日语也涿州为畿南要郡万方玉帛诸生计偕以及官吏商贾携孥负贩之徒徃来所必经郡城北胡良拒马二河滙焉明时各就其上建桥顾北方之水流无定桥建而河徙桥乃跨陆河则仍资舟楫与无桥同庚辰春允地方大吏请于旧桥南移建九空新桥仍筑石堤下有涵洞廿有二属之城北门其旧桥之頽废者葺之改为涵洞十八以洩夏秋霖潦通新旧桥隄长二百丈有竒至八月而功成大吏请为碑记以记嵗月其辞曰涿之城诞拱皇京胡良拒马自西东注厥初跨河桥营其所不合桥短而隄长北方水流无恒及啮隄隄败桥反陆置徃来之人嗟行潦以徂征堕者扶之堙者疏之俾水有就下之路而不与隄争斯王政之一端以就旧材亦不大费司农或曰宫阃布施或曰珰竖威福缅遗蹟犹致恨夫前明君何为者乃若是焉宜彼社之屋吾于是凛殷鉴而兢兢增干隆二十六年御制永济桥诗范阳郡古梯航并辏燕都督亢陂遥襟带斜聨涿水葺胜朝之废轨咨疆吏以传鼛昨者镌珉纪事具见大端兹焉行仗成诗重赓七字蜿蜒长桥跨涿河重修工竣此经过多疏涵洞防秋涨已看洪川吸衆波万国共球兹㑹极九瀛壶峤始盈科舆梁亦可通为政君子名言忆孟轲等谨案永济桥御制诗恭载首见之篇余不备录原琴高者赵人以鼓琴为宋康王舍人行涓彭之术浮游冀州涿郡间二百余年后辞入涿水中取龙子与弟子期之曰皆洁斋候于水旁设祠屋果乗赤鲤来坐祠中旦有万人观之留一月余复入水去等谨案今州境有琴高池详见御制诗恭载卷内补琴高执笏于宋康原琴高既仙去设祠奉之时乗赤鲤来享増干隆十八年御制琴髙池诗古蹟是谁徴菁池乍泮冰浮波见赤鲤想像箇人乗涓彭术已就汗漫游燕赵至今风浪声犹作水仙操等谨案琴髙池御制诗恭载首见之篇余不备录原至治二年九月作层楼于涿州鹿顶殿西等谨案层楼鹿顶殿无可考原华阳台在州城内西北隅等谨案华阳台今废惟城西北有洼地十余畞中有土阜髙数尺周数十步土人指为台之遗址又北门之西有土嶐然附城而上髙于城丈许俗唿为烟墩或谓即华阳台然俱无可取证原旧传燕丹与樊将军置酒华阳馆出美人奇马即此处原荆轲与太子游东宫池轲拾瓦投鼃太子捧金丸进之又共乗千里马轲曰千里马肝美即杀马进肝太子与樊将军置酒于华阳台出美人能鼓琴轲曰好手也断以玉盘盛之原展台在州西南二十里相传燕昭王展礼贤士于此等谨案展台今为村名其地有土台高二丈许东西广九丈南北袤十二丈有竒旧有佛寺今废原西乡废县在州西北二十里汉置属涿郡后汉省或谓之都乡城等谨案西乡废县在州西二十里长沟村北有土城遗址土人唿为古城或即其地但无碑记可考原西乡侯国莽曰移风原故广阳国城汉置今废故城在今范阳县西南等谨案州西南十八里松林店西偏有城遗址然无碑记可考原广阳城在州西南十五里后汉封刘良于此原昭烈帝庙在楼桑村建于唐干宁四年金承安初重修黄华老人有记明洪武初更新之至𢎞治二年知州事张逊重搆殿三楹旁翼二配殿原楼桑里昭烈之旧里也原汉昭烈宅在涿州楼桑村昭烈在民间所居有桑层䕃如楼因曰楼桑今尚在其下留题甚多増涿州西南十五里道右大桑高十丈层䕃如楼其䕃百畆汉昭烈故居桑也昭烈儿时与宗中儿戱桑下指谓帝王羽葆后因名村千五百年矣椹大倍于恒桑实时土人相餽遗也桑侧昭烈古庙唐干宁五年建者前将军闗桓侯张配焉像不君臣坐列而兄弟列象其侧陋时也原楼桑村在涿州西南十五里云是汉先主故宅村故有三义庙祀汉先主而以闗侯张侯配焉原先主少孤与母贩屦织席为业舍东南角篱上有桑树生髙五丈余遥望见幢幢如小车葢徃来者皆怪此树非凡原涿人李定云此家必出贵人原先主少时与宗中诸小儿于树下戏言吾必当乗此羽葆葢车叔父子敬谓曰汝勿妄语灭吾门也原蜀先主庙碑唐郭筠撰正书干宁四年立石今在涿州楼桑村庙中文已剥蚀等谨案州志唐干宁四年碑乃郭筠撰金石文字记偶阙其名耳增干隆二十二年御制汉昭烈庙诗春秋氏族着承尧嗣服中山瓞派昭鼎一足三成帝业牛黄腹白应童謡欲信大义心资亮还定全秦志赖萧千载楼桑尚遗恨其如安乐自逍遥增干隆三十年御制楼桑村二首汉室王孙志本雄指桑葆葢诩诸童可怜不及舂陵业二世偏安祇蜀中豫州一旅得成军见説英雄独使君千戴枌榆犹故社谁称李定与周羣等谨案昭烈庙楼桑村御制诗恭载首见之篇余不备录钦定日下旧闻考卷一百二十八卷一百二十八举正钦定日下旧闻考卷一百二十八举正封降王赐原书赐讹作胜今据水经注改赵与燕易土原书土讹作上今据史记改挟活水原书活讹作括今改昭烈帝原书书名今改其父老过其祠下原书其讹作之老讹作子今据陵川集改闗圣原书书名今改钦定日下旧闻考卷一百二十八举正钦定日下旧闻考卷一百二十九钦定四库全书钦定日下旧闻考卷一百二十九京畿原去楼桑村三里为郦村郦道元故居也等谨按今楼桑村北三里许有道元村增干隆二十七年御制题郦道元故居诗注水经曽卷成紫渊胜处最分明果然在涿惟言涿地附青云也立名等谨按郦道元故居御制诗恭载首见之篇余不备録原桃水首受涞水于徐城合于圣水始滙范水城西桃庄以此名原桃庄在州西北一里张桓侯旧里也等谨按州西旧有桃庄已没入河水中高处尚传为桃庄遗址云桓侯旧里在州西南十里忠义店有专祠在官路东距庙数武有石碣二一曰桓侯故里一曰桓侯故井井巳湮又黄图杂志云侯庙有二一在城内一在城外今城内无专祠城南郭有遗址而已补涿州张桓侯庙有二一在城内一在城外原卢植故宅在州东十五里地名卢家泺土壤肥饶子孙世居焉等谨按卢植故宅无可考州境亦无卢家泺地名惟城东南四里许有小村名卢家庄多卢姓原卢氏姜姓齐文公子髙髙孙傒食采于卢济北卢县是也其后因以为氏田和簒齐卢氏散居燕秦之间秦有博士敖子孙家于涿水之上遂为范阳涿人裔孙植子毓三𫝊生谌谌五子朂居巷南号南祖偃居北号北祖增仙风坡在州北十二里旧志安乐窝宋邵康节先生居此今为仙风坡等谨按元欧阳𤣥涿郡名贤碑记云邵雍其先涿人今州西北十余里有邵村谓即以安乐得名又州西北十五里宣封坡旧有木坊书邵子讲易处据此则仙风系传讹应从欧记作宣封为是增干隆十五年御制安乐窝诗前者周程后者朱同归何碍却殊途深知天地理数藴不作语言文字儒试想安贫乐道趣常依月到风来湖啸台近在烟霄里异世芝兰结契无等谨按安乐窝御制诗㳟载首见之篇余不备録原金将完颜和卓监军爱薪苏赫以歩兵万二千人粮车五百辆援中都舒穆噜明安将三千骑徃撃之遇于涿州宣封塞获苏赫和卓遁去尽得其辎重等谨按据州志宣封塞即宣封坡原范村在州西南宋宣和四年童贯伐辽至高阳关遣种师道总东路兵趋白沟辛兴宗总西路兵趋范村既而兴宗至范村为辽人所败原州西南三十里岐沟宋时置关以备辽者原岐沟距涿州西南四十里亦曰竒沟又曰祁沟唐末设关于此晋王存朂天祐十年遣周徳威出飞狐攻燕与镇定兵㑹于易水进攻祁沟关下之遂围涿州守将以城降宋雍熙三年曹彬米信等与辽将耶律休格战于岐沟关败绩彬等夜渡巨马河南趋易州休格领精骑追及溺者不可胜计宣和中亦尝设关于此以备金等谨按岐沟关州志称在州西三十里有土城环村之南北西三靣当是其遗址原关在巨马河之北自关而西至易州六十里由巨马河而东至新城县四十里原燕昭王台在州西南五十里原台东有三峯甚崇峻腾云冠峯高霞翼岭岫壑冲深含烟鎻雾耆旧言燕昭王求神仙处也原昭祐灵惠公庙在州城东南隅增东岳庙在北关玉女祠右补涿州北关东岳庙规制敞丽万厯二年慈圣宣文皇太后勅修有张居正碑增佑济龙神祠在涿州永济桥东南等谨按佑济龙神祠干隆二十六年奉㫖重修祠内恭勒御制碑文恭载卷内増御制重修涿州佑济龙神祠碑文庚辰春命大吏重修涿州永济桥桥东南故有龙神祠岁乆并就陊剥饬工斤而新之越辛已西廵旋跸省视落成则行者利徃来居者时蓄洩善夫人事集而神贶臻数典庶无阙也议礼家谓龙之祀自史记朝那龙湫始显其文不秩于三代殊不知经训所戴山川能兴云雨致神物以为民芘者民必祈而报之近至一坊一庸尸祝索飨惟恐后矧涿郡地列望𦂳当九畿之会而胡良拒马二水渟涵歕欱用衍润我神皋其必有以黙相之也固宜或者疑有明已来水汎而桥圮匪一昔矣神将奚妥焉谂之曰神依无在无不在曩者祠与桥虽废而神之精爽固无不在也今者桥与祠成而必曰在是是犹未知神之无不在也然桥若祠焕然一新顾弗致精乎其所式凴以蕲所为佑且济者其可乎哉夫修废举坠不可以人事未集而壹聼诸神其又可以神妥于斯而不益懋夫人事耶则舆梁为政之句足深长思已继自今若蓄洩在居者徃来在行者尚其善保厥成以永孚于神庥而可哉桥记縁起巳详兹因祠石请文书以揭之如此原智度寺在城东北隅剏自唐时有旧碑刻其后即云居寺俱有石基浮图补城东三里普夀寺浮图高十丈石基高二丈周围二百歩涿郡山川之胜一览俱在目前等谨按普夀寺一名清凉寺在城东北三里地名北台浮图石台俱存又寺中有万厯时碑记传为宋太祖毓灵之所云原城西南二十五里佑圣寺古槐有紫藤纒其上等谨按佑圣寺在岐沟北城下古槐紫藤今无补涿州有灵椿寺寺中椿树一本大不可量枝榦茂盛凡树影皆随日月升沈以为邪正而椿影早暮未尝少移故以名其寺等谨按灵椿寺与树今俱无考增福聚寺在涿州北侠河村康熙五十四年赐额等谨按鳯池院今无考原崇元观在涿州治北等谨按崇元观俗唿黄柏观已废其地有残碑二一额题崇元广化岳真人道行碑元刘赓撰文一额题真大道教张真人道行碑元吴澄撰文俱剥蚀其所云岳真人疑即道园学古録所云真大道第八代师岳真人也补真大道第八代师曰岳真人讳徳文涿州人始涿有童謡云涿有八岳父老莫之解也后真人号岳祖盖其徴云原紫阳观在州城内唐邉洞元修真于此白日上昇元宗御制褒词立碑补边洞元者范阳女子㓜而高洁仁慈好善每霜雪凝沍鸟雀饥栖必求米谷以餵之岁月既深鸟省望而识之或飞鸣前导或翔舞后随年十五白其父母愿得入道父母未之许也既笄誓以不嫁奉养甘㫖数年丁父母忧毁瘠不食㡬至灭性服阕诣郡中女官请为道士治机杼纺织昼夜不懈性亦好服饵往往为药所苦呕逆吐痢至于疲剧亦无所怨一旦有老叟负布囊入观卖药衆问卖者何药叟曰大还丹服之长生上仙叟靣目黧黒形容枯藁行走伛偻衆笑曰既服之长生何憔悴若此耶逡廵暴风雷雨衆惊悸稍稍散去叟曰此间有女道士好行隂徳絶粒多年者何在或指其院以示之叟入院径至洞元前曰此有还丹大药能服之乎洞元惊喜延坐问药须㡬钱叟曰所值不多五十万金耳洞元曰穷窘无钱何以致药叟曰勿忧子自㓜及今四十年矣三十年来积聚五谷饷饲禽虫以此计之不啻药价也即开囊示之药丸青黒色大如梧子者二三斗令洞元自探之洞元所得三丸叟曰此丹服之易肠换血十五日后方得升天乃中品也又于衣裾中解一合子大如钱出少许药如桃胶状亦似桃香叟于井中汲水调此令吞之谓曰子宜处台阁之上七日可以升天当有天衣天乐来迎矣须臾雨霁叟不知所之于是洞元吿人曰吾不欲居此愿登门楼之上时楼犹扃鎻语未终己腾身而上矣一郡之内观者如堵太守僚吏逺近之人皆礼谒焉洞元告衆曰中元日可来相别衆乃致斋大㑹七月十五日辰时天乐满空紫云蓊郁萦绕观楼衆仰见洞元升天幡旌罗列直南而去午时云物方散太守具以奏闻是日巳刻大唐明皇居便殿忽闻异香纷郁有青童四人𨗳一女道士年可十六七进曰妾幽州女道士边洞元也今日得道升天来辞陛下言讫冉冉而去乃诏问所部幽州亦驿骑驰奏与此符合勅其观为登仙观楼曰紫云楼命挍书郎王瑞敬之为碑以纪其事朱昆田原按广异记以洞元为冀州枣强县女道士所戴上昇事亦不同夹漈郑氏编艺文略有边洞元升天记一卷从灵佑宫检道藏未得其书不知记中主何说也原涿州境东南有汉卢植墓土人唿为南台金王寂诗南台故址今頽然汉卢植墓疑相传植涿人先主尝从受学者也原卢植以初平三年卒临困勅其子俭塟于土穴不用椁附体单帛而已建安中曹操北讨栁城过涿郡告守令曰故北中郎将卢植名着海内学为儒宗士之楷模国之桢榦也昔武王入殷封商容之闾郑䘮子产仲尼陨涕孤到此州嘉其余风春秋之义贤者之后宜有殊礼亟遣丞掾除其坟墓存其子孙并致薄醊以张厥徳等谨按州志载卢植墓在州东河村长安客话亦云在州境东南土人唿为南台今城东南四里许卢家庄稍北有荒阜径丈余高三尺许土人指为卢植墓墓旁有石半没土中亦无字蹟可考原范阳粉水口有一墓石虎石柱号文将军冢晋安帝隆安中闾邱南阳将塟妇于墓侧是夕从者数十人皆梦云何故厄人以自安觉说之人皆同虽心恶之耻为梦回及塟但鸣鼓角为声势闻墓上亦鼓角及铠甲声及至墓死于墓门者三人即殪之后闾邱为杨佺期所诛人以为文将军之祟朱彞尊原按粉水不见地志诸书疑即汾门之譌等谨按粉水口文将军墓今无考增袁天纲墓在涿州东北浮落冈增李淳风墓在州东北向阳里原窦禹钧墓在州西团桞村原禹钧仕后周为谏议大夫五子皆登第冯道赠诗燕山窦十郎教子有义方是也今涿州西二十里有禹钧墓人唿为十郎冡等谨按州志今团栁村北有河形旧名康河北岸上有荒邱微有甃形空缺处望之不尽其后有小穴以瓦石投之铿然有声土人唿为十郎塜今考墓前石碣为明正统时太监窦吉祥墓惟碣文内称吉祥为宋学士仪九世孙葬于康河之阳祖茔之次云原窦谏议禹钧尝因元夕往延庆寺烧香于后殿堦侧拾得银二百两金三十两遂持归明旦清辰诣寺守候失物主须臾见一人涕泣至公问所因其人具以实告曰父犯刑至大辟徧恳至亲贷得金若干将赎父罪昨暮以一相知置酒酒昏忽失去今父罪已不复赎矣公騐其实遂与同归以旧物还之原窦氏同宗及外姻贫困有䘮不能自举公为出金𦵏之由公塟者凡二十七䘮亲戚故旧遗孤有女未能嫁者公为出金嫁之由公嫁者孤女凡二十八人相知窘困由公活其族者数十家及公之亡有持心䘮三年者原禹钧五子仪俨侃偁僖仪至礼部尚书俨礼部侍郎皆为翰林学士侃左补阙偁左谏议大夫参知政事僖起居郎原窦仪尚书本燕人家法整肃尚书每对客即二侍郎三起居四参政五补阙皆侍立焉原卢景裕字仲孺小字白头专经为学居拒马河将一老婢作食妻子不自随从原光熙元年五月范阳国地燃可以爨此火沴土也补太宗泰常七年九月温泉出于涿鹿人有风寒之疾入者多愈原卢文伟善营理家素贫俭因此致富北方将乱文伟积稻谷于范阳城多所赈赡弥为乡里所归及韩楼据蓟城文伟率乡闾守范阳楼平除范阳太守原北齐天保八年议徙冀定瀛无田之人谓之乐迁于幽州范阳寛乡以处之等谨按寛乡今无考原周宣政元年幽州人卢昌期祖英伯等聚衆据范阳反诏宇文神举率兵擒之齐黄门侍郎卢思道亦在反中贼平见获解衣将伏法神举素钦其才名乃释而礼之即令草露布原辽神册六年十二月太祖围涿州有白兔縁垒而上是日破其郛补太宗既平太原遂观范阳得汾晋幽蓟之马凡四万二千余匹补天圣中侍御史知杂事章频使辽死辽无棺榇轝至范阳方就殓自后辽人常造数漆棺以银饰之每有使人入境则载以随行至今为例原辽于开寳七年涿州刺史耶律琮以书遗雄州孙全兴愿讲好于朝廷八年遣欵附使克实克慎思奉书来聘自是乃通使矣原雍熙三年三月辛巳曹彬克涿州乙酉曹彬败辽于涿州南杀其相和斯原宋宣和四年金将郭药师以州降赐郡名曰涿水升威行军节度补金人以山后诸郡不可守即移兵山前是时太祖经略山后诸州皆平自紫荆关领兵大入攻涿州州兵殊死战昼夜急攻四十余日拔之原苏子由为贺辽生辰国信使在元祐四年八月子瞻有诗送之既至国人每问大苏学士安否子由经涿州寄诗曰谁将家谱到燕都识底人人问大苏莫把声名动絶塞恐妨他日卧江湖子瞻得诗次韵云氊毳年来亦甚都时闻鴂舌问三苏那知老病浑无用欲向君王乞镜湖闻曩时有刻石于使馆者今无存矣补卫公肤敏使金至涿州与㕭哩布遇请相见问其仪以例对公笑曰所谓例者非趋伏罗拜乎皇子虽贵人臣也使者虽贱亦人臣也两国之臣相见而僭君是一国二君也不祥莫大焉乃长揖而入原涿州旧有塔在桑干河中名镇河塔嘉靖元年塔崩内有古钱皆飞空如蝶自后河水不时汎溢等谨按镇河塔址今亦无考原嘉靖元年涿州修村塔倒内有古钱皆飞空如蝶塔在桑干河中俗谓之镇河塔塔壊河不时汎溢原卢宗道性麤率将赴营州于督亢城陂大集乡人杀牛聚会有一旧门人醉言疏失宗道令沈之于水后坐酷滥除名原世庙末涿州楼桑庙傍农人王某田间石磙传自上世忽有贾人过视欲购以十金其家疑不聴贾既去其兄弟以失价相诟斧破之中空涵水一盂而已清冽异常不省所用置神堂婢窃饮之数日肤润面腴髪黒如漆通知未来事其姑家相距百里曰姑家火发已及奥室又曰家牛生犊母子当弗活已而果然声闻于外逺近填门部使者表闻中使下迎婢忽不见钦定日下旧闻考卷一百二十九卷一百二十九举正钦定日下旧闻考卷一百二十九举正张郃原书郃讹作郄今据三国志改钦定日下旧闻考卷一百二十九举正钦定日下旧闻考卷一百三十钦定四库全书钦定日下旧闻考卷一百三十京畿原房山县在涿州西北四十里东至顺天府一百二十里本良乡宛平范阳三县地金大定二十九年始置万宁县以奉山陵明昌二年改奉先县等谨按房山县明因元旧属涿州本朝属顺天府増房山县在顺天府西南九十里东西距二百二十五里南北距八十二里东至良乡县界十二里西至易州涞水县界二百四十里南至涿州界三十二里北至宛平县界五十里东南至固安县治九十里西南至涞水县治一百里东北至宛平县治九十里西北至宣化府保安州治二百里原元至元二十七年改为房山县属涿州原房山本良乡之昌黎里原汉有房山侯葢亭乡侯之属元始以名县金之万寕县遗址在县治西原房山城创于金大定间垣髙丈余围一千四百四十步方各有门东曰朝曦南曰迎㤙西曰仰止北曰拱极明隆庆间始甃以石县治在城西南隅原房山旧是土城隆庆己巳知县事李琮采石甃之増崇至三丈原元房山县尹朱礼去思碑马守恕撰文原儒学在县东南隅儒林坊创于元延祐间原文靖书院在房山县西南七十里抱玉里元里人总管赵宻宣徳府教授贾壌尝从容城刘因游归以其学教乡人乃建书院立祠祀之因以见其学之所从来元赐额曰文靖书院国子祭酒苏天爵为记等谨按文靖书院已废今县有云峯书院干隆十八年知县邱锦建原大防山在良乡县西北三十五里山下有石穴又有小防山与大防山相近等谨按防山之防亦作房増雍正八年正月二十日鳯凰集于房山之沟山峯増干隆十八年御制望大房山作歌太行连延西南来千支万派分纡回房山于此独称峻拔地秀拥金堂开卢水带左拒马右伏流不敢争谿走我从长途直北望茏葱佳气干牛斗梵宫琳宇栖嵚㟢辟邪瓦埋行殿基春风万树花张锦忆昔金源全盛时半壁江山蹟始发海陵迁建实唐突至今修葺賸二陵其余荒草寻飘忽行将酹酒临寝园昭徳懐古予心存圣人穹碑掲日月拱读义尽休重论等谨按大房山御制诗恭载首见之篇余不备録原防山上有仙人玉堂原房山在涿郡西北五十里北接居庸东抵渔阳西连紫荆所谓幽燕奥室也原房山本中条之麓其山峻而且濶望之明秀异常宛然如室原大防岭山下有石穴东北洞开髙广四五丈入穴转更崇深穴中有水耆旧传言昔有沙门释恵弥者好精物隠尝篝火寻之傍水入穴三里有余穴分为二一穴殊小西北出不知趣诣一穴西南出入水迳五六日方还又不测穷深其水夏冷冬温春秋有白鱼出穴数日而返人有採捕食者美珍常味葢亦丙穴嘉鱼之流𩔖也等谨按隋图经云防山上有仙人玉堂或即水经注所称石穴者也原孔水洞在大房山东北上有悬崖千尺余下有石窟濶二丈许泉水从中涌出深不可测唐胡詹作记云有人篝火探之行五六日莫究其源但见仙䑕昼飞赪鳞时现原房山东北悬崖间有石窦如门中有积水人徃徃闻丝竹音有好事者乘篺秉炬而入唯见石燕飞翔赪鳞瀺灂行五六日无所抵恐炬尽而出金泰和中有桃花流出其瓣径二寸俗唿为孔水洞原房山有孔水洞濶二丈许深不可测尝有人秉火浮舟探之隠隠闻作乐声惧而返金泰和中忽见桃花流出又有石经洞为隋静琬法师凿石刻经处以石门闭之累代皆有碑碣原大房东北悬崖千尺石窦如门窦内泉水沸涌好事者尝篝火乘桴探之行五六日莫究其源原孔水洞时有白龙出辄化为鱼开元间旱毎遣使投玉璧金泰和中忽桃花流出瓣如当五钱原云幪山直上皆石壁下有水涌出为孔水洞俗名水帘洞旧有龙泉寺唐大厯中建今四壁刻划佛像更万佛堂丑恶甚矣原孔水洞在房山东北今譌为云水洞朱彞尊原按云水洞在上方山孔水别是一洞非孔水譌为云水也増留台尖山在房山县西二里有泉石之胜原龙城峪下有伏龙穴有汤泉增房山下有圣水泉山西南有伏龙穴一名龙城峪原唐房山汤记张嘉贞撰开元十五年四月立等谨按唐张嘉贞房山汤碑今无考原大石在县西南四十里黄龙山下前产青白石后产白玉石小者数丈大至数十丈宫殿营建多产于此石下有塘突出一泉其水甚清流灌稲田米色如玉人唿玉塘米补嘉靖三十六年修复殿工命侍郎张舜臣主事李键于大石窝采石等谨按县志今石窝已沦入水中增平峪山在房山县西二百里峪中平坦有水环流石田百余畆増三角山在房山县西二百里山峯有三角原一堵墻山在县西南四十里石壁巉峭髙三百余寻长五百步俨若版筑其下可容数百家原红螺山在县西南四十里即幽岚山山势崚嶒诸峯罗列如剑㦸古刹存焉原红螺崄在上方山东三十里循九龙峪度八达岭入桃叶口为下崄过龙潭水有洞曰红螺为中崄复上半里其右松棚庵再右观音洞为上崄出崄有嘉遯庵崄旧名幽岚一曰寳金山原桃叶口俗唿黄山店等谨按桃叶口今在县西南二十五里原般州山在县西南四十里上有般州山寨原山有二寨石室环列原羊耳峪一名红羊峪在县西北十二里有大石髙二丈其形似象名象石増中和峪在房山县北十八里山腰有涌泉常流不竭增三盆山在房山县西北十五里山巅平广约十余畆下有流泉三曲状如仰盆三峯山在县西北二十里三峯并列髙挿云汉原黄山去县三十里上有玉室洞天等谨按黄山今在房山县西北七十里俗传汉张良微时隠此亦名张良洞原黄山店口在县北三十里又西六十里曰大谷又三十里即涞水县北之干河口也原玉室洞天在县西北七十里中有独桥十八滩原谷积山在县西北五十里峯峦突起如积谷然下有三石洞名曰三学中可容千人等谨按此洞皆石室中可容四五十人方舆纪要云千人误也増半壁山在房山县北三十里壁立千仞増马鞍山在房山县北六十里两峯特起而中凹上有龎涓洞等谨按县志又有孙膑洞与龎涓洞近原朝阳洞有二形如连珠相隔约十寻俱叠石作坡缭以短垣山势甚峻从山腹转而上洞西有巖曰朝阳巖石壁逾百仞横亘里许巖麓溪水色緑如鸭头产鱼极美原车营岭小冈叠阜起复连绵居民以种杏为业环十数里峯头涧底皆是杏林又东一小岭有杏约三百株树尤竒古髙者三丈低者丈余状如埀栁繁花缀之亦杏林之变态也原连泉山山巅有泉相连在县西北三十里原大安山龙泉河出焉原大安山在县北八十里山髙险薛居正曰大安幽州西名山也原岢罗陀在房山县境东有万夀寺俗唿天台寺相传寺有老僧日诵佛万声以豆记其数乆之每诵一声豆辄自跃过人目为豆児佛是时陈皇后浴于宫中澡豆忽跃心悸有言及豆児佛者廼出金钱建寺焉原韩姞砦俗唿韩继村有香光寺寺右有唐寳积禅师塔塔后为大悲阁万厯二十二年赐藏经贮焉原由韩姞砦而西从小径入孤山口普济寺道傍有元应公禅师道行碑又有僧塔甚多不能遍覧也原自普济寺西行有村名别院田中一碑勒元色辰库鲁克皇帝㫖二道碑末书虎儿年月日碑隂为䕶持天开中院记集贤侍讲学士中奉大夫魏必复撰文并书昭文馆大学士荣禄大夫集贤院使亷简题额循村又西数里为欢喜台増孤山口在房山县南五十里涿易二州分路处原循孤山口而西峯横涧束涧上侧径如古墙趾人行村落十二三里至下接待庵两壁巉截中隠一罅旋折东西望一平处曰欢喜台行二里过兠率门一里得石级以升毘卢顶庵寺百余有药师殿华严龛珠子桥又半里则上方寺矣寺左一峯髙百丈峯下泉曰一斗泉峯之有名者大小摘星峯望海峯原自欢喜台拾级而升凡九折尽三百级始达毘卢顶上有寺百二十丹碧错落嵌入巖际莳花种竹如江南人家原孤山口西行约十二三里行箧游骑寄顿下接待院厯枯磵二里许至山门榜曰兠率禅林又里许上石梯二百余级磵旁皆飞瀑宿涨挽铁绠而上是为上接待院倚壁皆僧舍又半里入上方寺左有一斗泉帖石山房十笏以奉大士下有文殊洞上普贤洞外又有云水洞华严洞朝阳洞原孤山普济寺欢喜台接待庵上方兠率院皆万厯初太监冯保修筑各有碑兠率殿后刻四十二章经置于壁笔法遒整不知倩何人书也原上方寺一名兠率寺凿石为磴攀铁索而上絶顶有泉如斗汩汩不穷旁有修竹千竿清冷逼人补上方兠率寺有苹果园园中苹婆果二株入秋结实甚繁山僧不忍摘果既熟晕青红色絶可爱法华经妙庄严王言如来唇色赤好如苹婆果可谓善于喻物者矣等谨按兠率寺苹婆果树今尚存原由兠率寺西南行过十方院其旁僧墖甚衆中一墖特髙嵌有碑题曰六聘山天开寺忏悔上人坟塔记金朝议大夫干文阁大学士知制诰赐紫金鱼袋王虚中撰布衣贾溉书文称师讳守常族曹姓易州新安府人礼六聘山铁头陀为师住持本山三十年所度白黒四衆二十余万以咸雍六年迁化墖建于大安己巳姑洗月末书涿州邵师儒镌原毘卢顶之右有一斗泉望海峯左有大小摘星陀极髙峯后有云水洞竒邃特甚至山腰则一百二十寺一一可指数原摘星岭在府西髙入云霄原光启时辽入侵幽州刘仁恭穷师踰摘星山讨之增卢龙节度使刘仁恭习知契丹虗实常选将练兵乘秋深入踰摘星岭袭之等谨按通鑑称刘仁恭踰摘星岭而唐书称刘仁恭踰摘星山攷房山又名王母山见于元和郡县志别无摘星之名记纂渊海及大清一统志皆谓房山摘星岭高入云霄阮旻钖记谓峯之最髙者为斋星陀亦谓摘星岭也此岭形势独胜故唐书遂以岭名山水经注于圣水条下大房岭与大房山通称亦其例也刘仁恭欲袭契丹特踰摘星岭以形势所在深入乃可负固也增旧志山在县西北二十五里上有摘星岭髙入云霄有寺曰上方故亦名山原孤山口东八里有东南西北甘池四村亦谓之长沟谷西村之北水从石壁出凡七窦罗注为池上有河北将军庙既无碑记不知为何神也土人言池中生鱼止一目而涿州相近有水生鱼重脣其味皆絶美然不多得水从石桥过桥下荇带冬月青翠可翫按郦善长注水经有甘泉水出良乡西山东南迳西乡城西而南注疑即是水也村东北行数里为皇后台黒龙潭其北即六聘山山有天开寺寺中有元碑三其一从仕郎翰林国史院典簿顺圣魏必复撰并书至元二十八年立末书石局副使李文秀镌其一香山永安寺住持沙门惠川福珪撰并书后至元三年四月立其一石经山云居寺住持沙门西源洪注撰并书至正十二年立又有陀罗尼石幢字多磨泐无嵗月可考等谨按六聘山在县西南三十里俗亦称緑屏山原六聘山在房山县西三十里原大房山南晋霍原隠处原涞水北迳小黉东又东迳大黉东葢霍原教授处也徐广云原隠居广阳山教授数千人为王浚所召虽千古世悬犹表二黉之称既无碑颂竟不知定谁居也原霍原字休明燕国广阳人元康末与王襃等俱以贤良徴累下州郡以礼发遣皆不到后王浚称制谋僣使人问之原不答浚心衔之时有謡曰天子在何许近在豆田中浚以豆为霍收原斩之悬其首诸生悲哭夜窃之共埋殡之补霍原少有志力叔父坐法当死原入讼狱代之楚毒倍加终免叔父年十八观大学行礼因㽞学焉贵游子弟闻而重之初原以贤良徴累下州郡以遣皆不到也原许勐为幽州刺史素服霍原之名将诣之主簿当车谏不可出界勐叹恨而止原山居积年门徒百数燕王月致羊酒原卢道将为燕郡太守下车表乐毅霍原之墓而为之立祠朱彛尊原按六聘山见于辽史见于寰宇通志及明一统志近时士子多守广舆记为兎园册削去不载人遂畧焉不考康熈癸丑登上方山见兠率寺南十方院东有金大安中忏悔上人坟塔后十四年复逰上方于孤山口西麦田中见有元延祐间所树碑则集贤学士魏必复所撰称此地为六聘山天开寺下中院又于甘池村北数里访天开寺尚存盖当日寺僧管业其地甚广天开乃其下院孤山则下中院兠率为上方而总名之曰六聘山天开寺六聘之义地志不详疑即霍原教授之地舍原之外无人足以当之矣补北砦双厓峭立涧流其中老树千章瀑泉三叠注为龙潭一禅宫一道院临厓相望观中有无名子题壁诗云壁色压潭黒林光漏日明传闻老龙卧不敢濯吾缨不知何年人作也补自上方山麓折而西至北砦双厓如门琳宫梵舍对峙左右老树欹斜交䕃磵谷寒叶盈尺人行蔌蔌有声流泉三叠鸣空山中注而为池土人戒勿濯手濯则龙怒雷电且至原甘池村东北十五里村曰瓦井过村有小庵中有元时石幢字多磨泐去庵百步有僧塔七其一大书荣禄大夫守司徒侍中宗主某大师灵墖字其余六墖皆有铭棘荆绕之字小不能读也塔旁有石幢二又有石钟一钟上亦有铭乃至元中物增甘泉水在房山县西北原甘池在孙家冈北石将军庙前泉凡七孔平地趵突流为长沟土人言庙下穴中有一目鱼长可四寸每于清明日出穴戱游见者以占丰稔原挟河出县东南中浣谷流入涿州界等谨按挟河在县东南三十里与涿州良乡交界发源县之青龙潭东归公村河亦名夹河又按房山县河道有由境内发源者曰半壁店河曰长沟河曰韩村河曰流河曰雅河其半壁店河上流一自西域寺出者为西域寺河一自白玉塘出者为白玉塘河白玉塘河至独树村㑹西域寺河注半壁店归挟河其长沟河自上方山迳甘池等村归挟河其韩村河上流一自禅窝水出迳娄子水瓦井等村一自青龙潭迳龙门口村至南章村滙为韩村河亦归挟河其流河上流有四一自茶楼顶经山口等村者为坝儿河一自牛口峪马跑泉经顾册等村者为凉水河一自西北荆山经塔洼红寺等村者为西沙河一自沙峪沟经歇息冈北折而东者为东沙河至坨头村东四水交滙为流河归琉璃河其雅河自河西村迳南公村入良乡界有由境外发源者曰拒马河曰大石河曰哑叭河曰顺水河其拒马河自紫荆闗来入房山境张坊村至上滩村东分为二一名风水新河由正子营西归涞水县一为东拒马河由正子营东归涿州拒马河其大石河自宛平栁林入房山境长草村东南归琉璃河其哑叭河自宛平潭柘寺入房山境石甫村至怪它村归良乡界其顺水河自宛平太仓岭马蹄泉入房山境北归良乡界此房山县水道之大概谨附録于此钦定日下旧闻考巻一百三十卷一百三十举正钦定日下旧闻考巻一百三十举正马守恕原书讹作马恕今据县志改庀工原书庀讹作庇陶祭器作器室原书脱三字即与捐俸原书脱捐字今俱据县志增改八达岭原书讹作入寨岭今据帝京景物畧改统志易县隋开皇时已改为易州原书州讹作县今改钦定日下旧闻考巻一百三十举正钦定日下旧闻考卷一百三十一钦定四库全书钦定日下旧闻考巻一百三十一京畿原圣水东迳玉石山谓之玉石口山多珉玉燕石故以玉石名之原回城水源出良乡县西北玉石山东流经县北四里又南流入范阳县界原十度河在县之西南曲折旋绕由十度村至石店歴经十度故名即拒马河之上流也原涿州永泰军有大房山六聘山涿水楼桑河横沟河礼逊河祁沟河原杖引泉在县西南六十里泉水涌出滙而成溪流经涿州东头入胡良河等谨按杖引泉今湮塞原公村在县北三十里广阳水所出经广阳故城与盐沟水合入桑干河有胡良河自县北来注之原六山河自黑龙关来东南入琉璃河上有半壁山壁立千仞石罅古柏䝉茸然长不满二尺其西山半一小窦曰辟谷洞峭絶不可上北为背隂洞对山望其东有正觉洞等谨按六山河因黄山谷积山半壁山辟谷山张良洞正觉洞朝阳洞诸水所㑹故名增琉璃河源出房山县西北东南经良乡县西南又东南迳涿州东又南入保定府新城县界即古圣水也等谨按大清一统志琉璃河源出房山西北黑龙潭及孔水洞俗名芦村河入良乡县始名琉璃河范大成集中谓之刘李河宋敏求入蕃录谓之六里河原黑龙潭在县北五十里元至正中京师大旱遣留守都事萨里黙色祷之大雨霑足原宣德十年五月天乆不雨房山民言县北七十里有龙潭厯宋元以来祷雨輙应上命遣官祭之原防水出良乡县西北大防山南东南流迳羊头阜下俗谓之羊头溪等谨按羊头阜即羊头冈见大清一统志原白带山在范阳县北四十里原般州山西南十里为石经山山之东为石经洞原房山县西南四十里有山曰白带山生题草又曰题山藏石经者千年矣故曰石经山亦曰小西天云北齐南岳慧思大师虑东土藏敎有毁灭时发愿刻石藏閟封岩壑中坐下静琬法师承师付嘱自隋大业迄唐贞观大湼槃经成其夜山吼生香树三十余本六月水浮大木千株至山下搆云居寺焉唐𤣥宗第八妹金仙公主修之洪武二十六年又修之正统九年又修之山上雷音洞髙丈余四壁刻经四柱刻像前石有扉维以开闭几案瓶罏皆石台有栏横与堂亘堂左洞二右洞三堂下洞二皆经唐迄元代有续刻经目列石幢人传洞火龙所穿也山下左右东峪寺西峪寺西峪寺后香树林香树生处也梦堂庵唐梦堂师居处也林后琬公塔也万歴壬辰达观和尚覩像设衰頺石版残蚀率僧芟除启洞拜石经石下有穴藏石函一尺上刻大隋大业十二年嵗次丙子四月丁邜朔八日甲子于此函内安置佛舍利三粒愿住持永劫三十六字发眎得小金瓶舍利状黍米色紫红师闻于慈圣太后迎入供养函瓶以玉外函复之安置故处僧憨山撰雷音窟舍利记刻之石山多石碑二隋碑一仁寿元年王臣碑一仁寿元年王邵碑五唐碑一开元十年梁髙望碑一开元十五年王大恱碑一元和四年刘济碑一景云二年寗思道碑一太极元年王利贞碑二辽碑一赵尊仁碑一天庆八年沙门志才碑二元碑一至正元年贾志道碑一至正二年释法真碑山半有庵曰半山庵朱彛尊原按汉书地理志清河郡有题县颜师古注古莎字増石经山在房山县西南五十里本名白带山亦曰题山以山生题草也原独树村在县西南五十里原出独树村四里两山对峙外隘内豁小溪中出石参差如犬牙水触石流潨潨有声沿溪行十里有巨石数十横布水中蹑以渡登平冈以望峰峦不可胜数中一山石火燄而草树独盛询知为白带山小西天之径在焉迤逦至山麓壁立似不可登徐望之有磴道直上及山半有石室曰义飰㕔唐干符中僧藏贲所建折而东凿石为道广不满尺横于山腹者一里折而北条石为阶凡九十九级级尽行百歩复有阶如前级差少折而南有石堂东向方广五丈曰石经堂堂有几案罏缾之属皆以石为之下以石甃地使平壁皆嵌以石刻佛经字𩔖赵松雪中四石柱柱上各雕佛像数百饰以金碧堂之前石扉八可以启闭外有露台三靣以石为阑设石几石床以为游人憇息禅房庖湢皆因巖为之堂左石洞二右石洞三复有二洞在堂之下石经版分贮其中始隋沙门静琬其徒道公等续之至辽统和金明昌间增刻前后纳洞中石凡七百余条有石幢记其目毎洞以石为牕櫺用铁固之石本之近牕者可以闚见其左洞有静琬贞观八年碑记嵌于门上洞北有石池石井池广七尺而深半之井北有泉自窦中出涓涓不絶又有石龙王像民祷雨则祀之古木苍藤樛错隂翳由泉窦之南縁小径盘屈至山顶有五石台台上皆有白石小浮图其南二乃唐金仙公主所建余无题识不可攷顶有巨石后广前锐平出于虚空者数尺名曝经台下至堂中左右见有碑十余其髙大者则唐元和四年幽州节度使刘济所建西偏下五里许有云居寺亦静琬所剏墀中列唐人建石浮屠四皆勒碑其上其一开元十年助敎梁髙望书其一开元十五年太原王大恱书其建于景云二年者则寗思道所书太极元年建者则王利贞书也寺僧言后院中石刻犹多在榛莽中或立或仆多唐时所刻増隋石经开皇中释静琬凿石刻经仅成大湼般而卒唐宋皆有续刻唐云居寺石浮图铭王大恱撰开元十五年唐云居寺石浮图铭梁髙望书开元十年唐涿鹿山石经堂记刘济撰元和四年辽云居寺续镌石经记赵遵仁撰清宁四年辽云居寺续秘藏石经塔记沙门志才撰天庆八年元修华严堂经本记贾志道撰并书至正元年元云居禅寺藏经记释法贞撰陈颢篆额至元二年増静琬姓氏里居不可考访求名胜至燕涿山北白带山见峯峦灵秀遂採石造十二部石经自隋大业迄唐贞观大湼槃经成是夜山吼生香树三十余本六月水涨忽浮大木千株至山下因构云居寺明皇第八妺金仙公主増修今香树林后琬公塔存焉原石经山峯峦秀㧞俨若天竺因谓之小西天寺在云表仅通鸟道曰云居寺迤南三里有石级长里许级尽东折为雷音殿四壁镌梵语悉隋唐人所书复有洞七即知苑藏石刻处也等谨按云居寺内恭悬世祖章皇帝御书文殊殿额曰别有洞天皇上御书额曰慧海慈航毘卢殿额曰慧海智珠聨曰林外钟声开宿霭阶前旛影漾晴晖释迦殿额曰耆窟香林聨曰石洞别开清浄地经函常䕶吉祥云药师殿额曰香云常住弥陀殿额曰金轮正觉大悲殿额曰莲台浄域小西天额曰见春亭皆御书干隆十八年御制初逰云居寺诗并御制逰云居寺即景杂咏㳟载巻内又按长安客话所称隋沙门知苑隋图经亦作静琬原幽州沙门知苑精练有学识隋大业中于幽州西山凿巖为石室摩四壁以写经又取方石别更摩写藏诸室内毎一室满即以石塞门镕铁固之时炀帝幸涿郡内史侍郎萧瑀皇后弟也性笃信佛法以其事白后后施绢千匹瑀施绢五百匹朝野闻之争共舍施故苑得成功苑常以役匠既多道路奔走欲于巖前造木佛堂并食堂寝而念木瓦难办忽一夜暴雷震电明旦既晴见山下有大木松栢数千为水漂积于道次道俗惊骇不知来处苑乃使匠择取其木余分邑里邑里喜恱助造堂宇顷之毕成苑所造石经已满七室以贞观十三年卒弟子继其功焉原智泉寺僧静琬见白带山有石室遂发心书经十二部刋石为碑原石经贮于巖洞者七地穴者二洞以石门闭之穴以浮图镇之自隋唐迄元碑碣森列洪武二十一年正月道衍奉命往观赋诗镌于华巖堂之壁虽未足彰琬师之幽光庶以纪兹行之嵗月而托不杇也増干隆十八年御制初逰云居寺二十韵明发事清逰村烟淡霭浮欲暄春旭丽不冷晓风收歴歴遵原陌行行度野沟杏含红见逺栁怯绿疑偷近识花原未明看枝已柔问谁开谢墅闻说是莬裘入谷蹊偏隘寻逵骑半留村民瞻露冕缇士漫鸣驺恍到琉璃界分迎云水俦行营刚廿里古寺阅千秋碑字传贞观莲经悟比邱庄严信希有名象许诠不潇洒坐精舍檐楹掲素帱借因休衆倦便以纵晴眸僧进伊蒲馔鹤弹梵呗喉此来探胜赏讵为访禅修经洞犹云表崕途有瀑流要凭穷一览未便更他投曩者遥瞻企佳哉今取酬佛宁擅独乐我祗励先忧增又御制游云居寺即景杂咏拈花㣲笑那传心般湼槃成离古今可惜阇黎多附㑹未知大地是香林云居已据胜概云最佳致陈轩纳逺望跻陟得清寄流憇倚文榻属咏托遐思籁声泛金石塔影落空翠分付舍利光记子乃初至竹树䓗翠间峰腰滃玉乳山灵泉必灵名言传自古抱珠守苍龙云气时吞吐流为功德水香积恱法佀何当合肤寸徧作春郊雨预虑昌黎论先为二酉藏义都兼半满世已阅隋唐扄钥真称固法轮岂繋常拟方杜元凯犹觉欠周防空阁凌飞崖虚舟意弥在英英忽满谷依稀泛云海絶峭忽畆平牝洞依阳巘何年耆阇窟中閟三车典空色难为方喧寂信皆善大士坐如如万刼法轮转随喜欣始遇于斯㑹不浅搏壁思少徐孤亭恰逢此骋望无端倪栖神㝠议拟春从何方来踪迹无可指忽见桃始华輙以名亭子土门通细迳絶顶凭陵髙石经藏洞底将曝毋乃劳天龙不禁笑安名惯尔曹等谨按云居寺御制诗谨绎有关纪述者㳟载巻内余不备录原幽州石浮图铭甯思道书景云二年四月立又石浮图颂王利贞文太极元年四月立朱彛尊原按包咸论语注孝乎惟孝羙大孝之辞今碑文亦同此读原云居寺石浮屠铭梁髙望书开元十年四月立原寺门右石浮屠铭太原王大恱撰并书立于开元十五年二月原山顶石浮图后记王守泰行书开元二十八年四月立原涿鹿山石经堂记唐节度使刘济撰元和四年立原碑后有节度押衙银青光禄大夫检校国子祭酒兼监察御史上柱国姚可矩弟摄归顺州参军可㳟卢龙节度驱使官可质咸通十三年四月题名原唐云居寺主律大德神道碑铭灊江妻夷子何筹撰卢龙节度驱使官张景琮书并篆额咸通八年丁亥嵗十一月四日建朱彛尊原按碑称㢘察使相国彭城刘公者节度使济也其曰方伯司徒史公者留后元忠也朱彛尊原按王正智光二记共勒一碑碑额篆书重修云居寺一千人邑㑹之碑一称结一千人之社一千人之心一称完葺一寺结邑千人近年京城发地得仙露寺石函记后有千人邑三字尼曰邑头尼览者疑是地名合此碑观之则知千人邑者社㑹之名尔天顺皇帝者辽穆宗尊号丞相秦王者重元为南京留守也辽史圣宗初即位羣臣上尊号曰昭圣皇帝统和元年六月上尊号曰天辅皇帝五年四月上尊号曰至德广孝昭圣天辅皇帝二十四年十月上尊号曰至徳广孝昭圣天辅皇帝今碑建于二十三年尊号无天辅字是则二十四年十月以前圣宗尊号但云至德广孝昭圣皇帝如碑所记至二十四年乃合元年尊号天辅字以称之否则二十四年所上之号与五年无异何用羣臣复上乎窃疑史有误也原万厯中香树庵以浮粮苦累日就沦落㡬为势家所没慈圣皇后发帑金赎之而黄太史辉王太史肯堂复捐俸钱相助遂复旧观原东峪西峪两寺石经洞之左右翼也原东峪寺门白杨成林风气惨裂北台如莲花在水中央东台亦竒特台上石浮图唐金仙公主所建五台之外环以巨嶂其石纹或𩔖雨㸃或𩔖巻云原从南台而下山麓间有寺曰西峪寺东溪水濶可五丈声潺潺若风雨骤至五台僧皆穴处逰人不可留多憇此寺钦定日下旧闻考巻一百三十一卷一百三十一举正钦定日下旧闻考巻一百三十一举正静琬原书琬讹作杭今改遐迩原书迩讹作尔今改钦定日下旧闻考巻一百三十一举正钦定日下旧闻考卷一百三十二钦定四库全书钦定日下旧闻考巻一百三十二京畿原金诸帝陵在县西北二十里云峯山下等谨按云峯山金帝陵本朝顺治初特设守陵五十户每歳春秋致祭享殿前碑亭恭勒世祖章皇帝御制碑文圣祖仁皇御制碑文干隆十六年皇上命葺金太祖世宗二陵享殿及缭垣工竣亲诣展谒并御制谒金太祖世宗二陵诗恭载巻内原金海陵焬王贞元三年三月乙夘命以大房山云峰寺为山陵建行宫其麓五月乙夘命判大宗正事京等如上京奉迁太祖太宗梓宫丙寅如大房山营山陵六月乙未命左丞相布萨思恭大宗正丞哈布尔如上京奉迁山陵七月辛酉如大房山八月壬午如大房山甲申启土赐役夫人绢一匹九月己未如大房山丁夘上亲迎梓宫于沙流河亲射麞以荐十月戊寅奠梓宫于东郊己邜梓宫至中都丁酉大房山行宫成名曰磐宁十一月乙巳朔梓宫发丕承殿戊申山陵礼成原正隆元年二月庚子谒山陵七月己酉命太保昻如上京奉迁始祖以下梓宫八月丁丑如大房山行视山陵十月乙酉葬始祖以下十帝于大房山闰月己亥朔山陵礼成原世宗大定二十一年勅封山陵地大房山神为保陵公册曰古之建邦设都必有名山大川以为形胜我国家既定鼎于燕西顾郊圻巍然大房秀㧞浑厚云雨之所出万民之所瞻祖宗陵寝于是焉依仰惟岳镇古有秩序皆载祀典矧兹大房礼可阙欤其爵号服章俾列于侯伯之上庶足以称今遣官备物册命神为保陵公申勅有司岁时奉祀其封域之内禁无得樵采弋猎着为令原大定二十九年置万宁县以奉山陵明昌二年更奉先县原太祖葬睿陵太宗葬恭陵熙宗被弑葬于皇后费摩氏墓中贞元三年改葬于大房山蓼香殿大定初追上谥号陵曰思陵二十八年改葬于蛾眉谷仍号思陵海陵炀王葬于大房山鹿门谷诸王兆域中大定二十年降为庶人改葬于山陵西南四十里睿宗于大定二年改葬于大房山曰景陵显宗于大定二十五年十一月葬大房山章宗即位号曰裕陵世宗葬兴陵章宗塟道陵补金太祖葬地号曰㤗陵太宗所葬之坟山号曰豫陵补金太祖陵曰睿陵太宗陵曰恭陵后改葬大房山名仍其旧苗氏所纪特与史不同或者其初拟名也补金之先世卜葬于䕶国林之南迨亮徙燕始置陵寝令司天台于良乡县西五十余里大红山西大红谷曰龙衔寺峯峦秀㧞林木森密亮寻毁其寺遂迁祖父改葬于寺基之上又将正殿元位之像凿穴以奉安太祖太宗徳宗其余各随昭穆序焉等谨按大红谷大金国志作大洪谷原国初祖宗葬于䕶国林之东逮海陵徙燕令司天台卜地得良乡县西五十里大红谷曰龙城寺峯峦秀出林木隠映遂筑陵迁葬于是惟熙宗葬于山隂补金主亮离燕京诣诸陵祭享其俗相传谓之烧饭天补淳熙十五年十二月癸酉谍报金人制曰朕惟熙宗孝成皇帝以武元嫡孙受文烈顾命作其即位十有五年偃兵息民中外安乂而海陵庶人亮包藏祸心觊觎神器隂煽姦党遂成簒逆而又厚加诬诋降从王封亮既得志肆其凶残不道之极至于杀母人怨神怒自底诛灭惟皇天春佑于我家肆予一人缵成先绪暴其罪恶贬为庶人仍黜其殡于兆域之外仰惟熙宗号位宜正是以间者稽合礼文升祔太室复加美谥尊而崇之惟是葬非其所葢尝怃然爰命有司卜地涓日奉迁梓宫已于十月初八日备礼葬于思陵庶几有以慰在天之灵也大定二十八年十一月日熙宗即亶也朱昆田原按此制金史失载原瑞云宫在金太祖陵侧遗址仅存等谨按金史地理志又称奉先县有磐宁宫今亦无可考増世祖章皇帝御制金太祖世宗陵碑文朕惟自古膺图受箓咸有大功徳于天下及其没也弓劒之藏后世重焉匪特隂阳之所景贶实亦遐迩之所绎思故世代虽遥崇礼不替若声教被于当年园寝湮于异世非所以昭徳追逺也朕抚有九有于前代陵墓未尝不惓惓于心申勅所在守䕶惟谨惟金朝之陵在房山者前我师克取辽东故明惑于形家之説疑与本朝王气相关遂劚㫁其地脉又己巳岁我太宗文皇帝统师入关念金朝先徳遣王贝勒大臣诣陵致祭明复如摧毁且建立关庙为厌胜之术夫不达天命之有归而谬委灵于风水移灾于林木何其诞也金朝垂祚百有余年英主哲辟实光史册乃异代之后兆域荒圯祀典缺废抚今追昔慨焉兴叹金太祖世宗已经享祀帝王庙其陵寝命地方官虔供春秋外兹特谕礼臣耑官省视修其頽毁俾规制如初并令有司时祭无斁呜唿庙貎既崇特景仰于往哲封壤重焕用昭示于来兹爰勒贞珉以垂不朽云尔增圣祖仁皇帝御制金太祖世宗陵碑文朕惟自古膺图受箓咸有大功徳于天下其没也弓剑之藏后世重焉匪特隂阳之所景贶实亦遐迩之所绎思故时代虽遥崇礼不替若声教被于当年园寝湮于异世非所以昭徳追逺也朕抚有九有于前代陵墓未尝不惓惓于心申勅所在守䕶惟谨惟金朝之陵在房山者前我师克取辽东故明惑于形家之説疑与清朝王气相关天启元年罢金陵祭祀二年拆毁山陵劚㫁地脉三年又建关庙于其地为厌胜之术从来国运之兴衰关乎主徳之善否上天降鍳惟徳是与有徳者昌无徳者亡于山陵风水原无关渉有明末造政乱国危天命已去其时之君臣昏庸迷谬罔知改图不思修徳勤民挽回天意乃轻信虚诞之言移咎于异代陵寝肆行摧毁迨其后流㓂猖獗人心离叛国祚以倾既与风水无与而前此之厌胜摧毁又何救于乱亡乎古之圣王掩骼埋胔泽及枯骨而有明君臣乃毁及前代帝王山陵其舛谬实足贻讥千古矣夫金朝垂祚百有余年英君哲辟实光史册天聪三年太宗文皇帝统师入关知金太祖世宗二帝陵寝在兹追念鸿烈特遣王贝勒大臣诣陵致祭葢我太宗文皇帝訏谟伟略度越前王乘舆所至威徳布昭表遗徽而钦往哲诚非常之盛事也泊世祖章皇帝定鼎中原随享金太祖世宗于厯代帝王庙复命地方官春秋致祭陵寝又谕礼臣耑官省视修其頽毁俾规制如初朕缵承丕绪缅溯前徽特命所司䖍申禋祀以昭继述阐扬之意呜唿庙貎既崇特景仰于往哲封壤重焕用昭示于来兹爰勒贞珉以埀不朽云尔増干隆十八年御制谒金太祖睿陵诗开国金源肇自东一时攀附㑹云风丕承肆伐追辽帝善任知人𩔖沛公史䇿鸿猷传赫奕睿陵佳气閟茏䓗建康前岁犹亲奠况复龙兴渤海同増又御制过金世宗陵留句牧扰樵侵不忍言重瞻宰树郁陵园事殷不袭三分迹称姪何殊一统尊君徳已臻小尧舜国风每溯旧根源爱民勤政心无斁景仰高山志所存等谨按金世宗陵修建享殿并重加修葺详见御制诗注谨编载巻内金太祖陵同时修葺详前按内原贾岛谷在房山县西内有石室世传为岛所居増干隆十八年御制贾岛故里诗闻説阆仙里依然在范阳不因逢吏部终是托空王幸有遗编在难寻宿学荒一家言自就僻瘦定何妨等谨按贾岛故里御制诗恭载首见之篇余不备载原房山县石口村有贾岛庵云是岛为僧时所栖负山临壑最为幽胜原贾岛墓在县南一十里原岛初祝髪于瀛州法善寺后居房山西峪峪有石庵是岛故宅后举进士授长江簿卒于蜀归塟房山墓在县城南十里原𢎞治中御史卢某访唐诗人贾岛墓得断碑于石楼村乃辟地植碑大学士李东阳别树一碑记焉等谨按李东阳贾岛墓碑记无考原岛初赴名塲日以八百举子所业悉不如已往往独语旁若无人或閙市高吟或长衢啸傲韩愈与之为布衣交赠诗曰孟郊死𦵏北邙山日月风云顿觉闲天恐文章声断絶再生贾岛向人间贾又吟病蝉之句以刺公卿公卿恶之与礼闱议奏岛与平曽等风狂挠扰贡院逐出关外号为十恶后为僧名无本入京投蜀僧悟达国师院中潜于钟楼安下宣宗㣲行聆钟楼有吟咏声遂登楼于岛案上取吟次诗欲看岛不识帝攘臂睨帝遽于帝手夺之曰郎君何㑹耶帝慙赧下楼岛寻追悔欲投钟楼帝惜其才亟诏释罪谓岛曰方知卿薄命矣遂御札墨制除岛为长江主簿勅曰比者礼部奏卿风狂遂且令关外将息今郄携巻轴潜至京城遇朕微行闻卿高咏覩其志业可谓屈人是用显我特恩赐尔墨勅宜从短簿别俟殊科可守劒南道遂州长江县主簿仍便赍勅乘驿赴官大中八年九月七日岛自长江迁普州司仓至老无子因啖牛肉得疾终于簿署后程锜评事倅岳阳日为诗悼之因创墓在岳阳山上岳阳普州地名山下有岳阳池原贾岛字浪仙范阳人初为浮屠名无本韩愈教其为文去浮屠举进士不第文宗时坐飞谤贬长江主簿㑹昌初以普州司仓迁司户未受命卒原岛初赴举在京在驴上得句引手作推敲之势时韩退之为京兆尹车骑方出岛不觉行至第三节左右拥至尹前退之遂与并辔归为布衣交后累举不第乃为僧号无本居法干寺一日宣宗㣲行至寺闻钟楼上有吟声遂登楼于岛案上取诗巻覧之岛攘臂夺之曰郎君何㑹此耶宣宗既去岛知亟谢罪乃除遂州长江簿后迁普州司仓卒故程锜以诗悼之有骑驴冲大尹夺巻忤宣宗之句原贾岛太和中尝跨驴张葢横截天街时秋风正厉黄叶可扫岛吟曰落叶满长安求一聨不可得不知身之所从因冲京兆尹刘栖楚节被繋一夕释之又尝遇武宗于寒水精舍岛尤肆慢武宗讶之曰令与一官授长江簿至普州司仓卒原韦庄奏请追赠近代人不及第者孟郊李贺皇甫松李羣玉陆龟䝉赵光逺李甘刘得仁陆逵傅钖平曽贾岛刘稚珪顾邵孙沈佩顾䝉罗邺方干诸人俱无显遇皆有竒才丽句清词徧在时人之口衔寃抱恨竟为㝠路之尘伏乞宣赐中书门下追赠进士及第各赠补阙拾遗原长江在东蜀境内贾浪仙冡于此处原长江县贾岛谪为主簿有墓在焉原贾岛墓在安岳县岛迁普州司户参军卒塟此安岳有大云山昔有雍州李洞避朱泚之乱入蜀隠此凿石为洞读易其中尝师事贾岛云原新书谓岛先为浮屠后举进士遗史谓后因不第乃为僧摭言谓吟落叶满长安句冲京尹刘栖楚节遗史谓得僧敲月下门句冲京尹韩退之节新书谓文宗时坐飞谤贬长江簿遗史谓夺诗巻忤宣宗除长江簿摭言又谓肆慢武宗纷纷之论不同如是今集中载大中八年墨制若是则岛出仕于宣宗之时矣考苏綘所撰墓志则曰㑹昌癸亥岁终于郡官舍岛既死于武宗之世宣宗墨制疑后人所拟以附㑹遗史之説不然则太和误为大中亦未可知也原大中墨勅九十四字旧刻石祠堂中唐书传云文宗时坐飞谤贬长江主簿㑹昌初以普州司仓迁司户参军墓志亦记罹飞谤解褐责授长江簿㑹昌癸亥终于普州官舍苏綘当时人志必不差摭言载武宗时谪去亦非也然则大中恐是太和字不敢辄改俟知者辨之绍兴二年闰月辛卯朝议大夫提举江州太平观平阳王逺䟦朱彞尊原按贾岛墓本在普州安岳县移风乡苏綘志文足㨿何光逺亦云墓在岳阳山上岳阳普州地名则岛墓在普州无疑而郑都官又有长江县经岛墓诗祝和父亦称岛谪长江簿有墓在焉或长江与普壤地相接故尔李频诗一宦终遐徼千山隔旅坟李洞诗旅葬新坟小归魂故国遥曹松诗已葬离燕骨难招入剑魂皆悯其逺葬于蜀明一统志乃载入房山蒋仲舒遂谓贾卒于蜀归葬房山不知何所本也原姚广孝墓在县治东北四十里太平里原圣冈在卢沟桥西二十里北有姚少师㙮㙮前有御制碑文右为长罗寺司礼监太监王安墓在其后原宣徳元年五月立故少师荣国公姚广孝神道碑初广孝卒太宗皇帝亲制碑文命有司营葬并树碑神道碑已具而文未刻至是其养子继以请上出永乐中御制文付之曰其即刻碑以成皇祖嘉念功臣之志补高尚书彦敬西域人善画青山白云甚有逺致诗亦有唐人意度有絶句云无限红尘随马足春光更比路人忙坟今在房山羊头冈下补高尚书画在元时推为第一临川危素赠诗云房山居士高使君系出西域才超羣河东张翥云老笔精神如米虎此山秀气敌天台鄱阳周伯琦云西域才人画似诗云山高下墨淋漓闻尚书有墓在羊头冈故西巖姚庸诗有云月射羊冈玉树林山斋犹在白云深今土人已无知其处者原易水出西山寛中谷东迳五大夫城南昔北平侯王谭不同王莽之政子兴生五子并避时乱隠居此山故其旧居世以为五大夫城即此岳赞云五王在中龎葛连续者也易水东左与子庄溪水合水北出子庄关南流迳五公城西屈迳其城南五公犹王兴之五子也光武即帝位封为五侯元才北平侯益才安喜侯显才蒲隂侯仲才新市侯季才唐侯所谓中山之五王也等谨按五大夫城基址今存尚有五条道口原范阳五侯寺后魏有僧诵法华为常业初死权殓隄下后改葬骸骨并枯惟舌不坏等谨按五侯寺今圮原五侯村在房山县西南二十里等谨按五侯村今尚沿旧名原茶楼顶在县西二十里上有金章宗歇凉台等谨按茶楼顶山名金章宗歇凉台台圮尚存四石柱原县东十里徐村有㙮等谨按徐村㙮今圯原白犬村在县西南七十里等谨按白犬村疑是白带村之讹原房山县西南五十里有舜庙原隆阳宫在县西南五十里原白云窝在县西南五十里又五里斑竹寨有白云寺原乱塔寺近栗园村在县东北四十里原福胜寺在县治东北明洪武十五年建等谨按福胜寺今存原𢎞业寺在县西三里有塔等谨按𢎞业寺塔今圮原磨碑寺在县西南四十五里原白水寺俗名大佛寺在县西北十二里上元逰人甚衆等谨按白水寺又名兴隆寺成化元年重修僧道深撰文住持浄广立石原𤣥元观在县治西北隅等谨按𤣥元观今圯原龙含峪在县西二十五里下有清和观遗蹟原龙门台去县二百里上曰玉河台四靣皆山其下深涧莫测南有龙王祠原梁贞明三年秋辽兵围幽州城中危困李嗣源阎寳李存审歩骑七万自易州北行踰大房岭循涧而东嗣源与养子从珂将三千骑为前锋距幽六十里与辽遇辽兵惊郄晋兵翼而随之辽兵行山上晋兵行涧下每至谷口辽兵辄邀之嗣源父子力战乃得进至山口辽以万骑遮其前嗣源跃马奋挝三入其阵斩辽酋长一人后军齐进辽兵郄晋兵始得出至幽州原宋垂拱中吏部尚书宋琪上疏请复幽燕其略曰循孤山之北涞水以西挟山而行援粮而进渉涿水并大房抵桑干河出安礼寨此是周徳威収燕之路然终宋之世卒未能复也原刘仁恭倚燕强且逺无所惮意自满从方士王若讷学长年筑馆大安山掠子女充之又招浮屠与讲法以墐土为钱敛真钱穴山藏之杀匠灭口禁南方茶自撷山为茶号山曰大恩以邀利増大安馆在房山县西北大安山刘仁恭师事方士王若讷于此原仁恭幸世多故骄于富贵筑宫大安山选燕美女充其中又与道士鋉丹药冀可不死令燕人用墐土为钱悉敛铜钱凿山而藏之已而杀其工以灭口后人皆莫知其处原仁恭虑幽州城不固筑馆于大安山曰此山四靣悬絶可以少制衆其栋宇庄丽拟于帝者钦定日下旧闻考巻一百三十二卷一百三十二举正钦定日下旧闻考巻一百三十二举正䕶国林原书䕶讹作获林木森密原书木讹作本今俱改衔寃原书衔讹作冲今改文章闳丽原书丽讹作严今改钦定日下旧闻考巻一百三十二举正钦定日下旧闻考卷一百三十三钦定四库全书钦定日下旧闻考巻一百三十三京畿原良乡县在府西南七十里等谨按良乡县明属顺天府本朝因之増东西距三十二里南北距六十里东至宛平县界二十里西至房山县界十二里南至涿州界四十五里北至房山县界十五里东南至固安县治七十里西南至涿州治七十里东北至宛平县治七十里西北至房山县界二十里原良乡县属涿郡原莽曰广阳等谨按据述异记载汉武帝时广阳县雨麦则广阳之名不始莽矣原后汉仍曰良乡原晋属范阳国元魏属燕郡北齐天保七年省入蓟县武平六年复置隋属涿郡唐圣厯元年改固节县神龙元年复为良乡原唐以不从安史之叛改名固节原旧志在涿州北四十里后唐长兴三年移治于此原良乡县乃唐庄宗时赵徳钧所镇也幽州嵗苦辽兵侵抄转饷乃于盐沟置良乡县等谨按盐沟之盐通鑑亦作阎原辽兵既强侵抄诸州皆徧幽州城门之外甲骑充斥每自涿州运粮入幽州辄伏兵于阎沟掠取之及赵徳钧为节度使城阎沟而戍之为良乡县原辽属析津府原金属大兴府原元属大都路原明洪武元年𨽻北平府永乐元年改北平为顺天府属焉増黄新庄行宫在良乡县北五里等谨按黄新庄行宫建自干隆十三年每嵗为我皇上谒陵驻跸之地増干隆十八年御制良乡行宫晩坐诗又驻行时跸萧斋可意清去来时屡易今昔念交萦习武遵前蹟均劳念衆情春云傍晩重希泽为新耕等谨按良乡行宫御制诗㳟载首见之篇余不备録増郊劳台在良乡县南三里等谨按良乡县郊劳台干隆二十五年建时大将军兆恵等平定准噶尔奏凯于二月二十七日皇上行郊劳礼又干隆四十一年大将军阿桂等平定两金川奏凯于四月二十七日皇上行郊劳礼皆有御制诗㳟载巻内増干隆二十五年御制二月廿七日郊劳出征将军兆恵富徳及诸将士礼成纪事诗京县郊南亲劳军坛陈纛谢成勲出师本意聊尝试奏凯今朝备礼文释甲弢戈罢征伐论功行赏筞忠勤膝前抱见询经厯一瞬五年戚以欣同心万里那暌违毕竟欢言赋采薇勇将归来兼福将黻衣着得觧戎衣漫称偃武修文日恐即嬉文恬武机饮至宁夸畅和乐持盈益励慎几微増干隆四十一年御制于郊台迎劳将军阿桂凯旋将士等成凯歌十首郊台仍是此郊台何幸重修盛事来漫谓数年经契阔精神注似日相陪勲臣率拜列灵旗军士鸣螺赫武仪乐奏铙歌行抱见诘戎家法万年垂己巳班师本受降庚辰郊劳典鸿厖放牛归马予素志凯献何期此见双准部囘城定五年金川小寇亦如前嘉予将士久敌忾不觉对之増恻焉地险加之衆志坚林碉歩歩战而前小子昔事难过倍慰意恒因意然凿穴而居避火器终于面縳出蕃城贪生蝼蚁固如此聚族将焚语岂诚倐经于役五春秋栈道﨑岖似坦邮夹路花红复栁緑阿谁致悔覔封侯脱却戎衣换吉衣龙章示奖特恩稀同心戮力还抡最便解天闲赐六飞兵洗金川永不波潢池䟦扈竟如何良乡近逺多黎庶欢喜都来听凯歌凯歌亦岂易为闻五嵗辛勤劳衆军我实未曽安五夜几多忧虑与平分原景泰元年十二月筑良乡县城原𢎞治六年二月兵部主事欧上言良乡涿州在京师肘腋止有土城而无石郭正统末年额森深入如蹈无人之境方今无事宜豫为之计上命所司知之兵部奏所言守土大要宜如奏行从之原良乡土城旧髙二丈隆庆中知县事贵阳安上达增筑之髙三丈二尺东南北有瓮城而西门独缺垂二十年济阳王道定来知县事遂完之増县学在治东南明洪武五年建补良乡县儒学在县治东南万厯十八年知县事余镗创社学六所曰美化曰厚俗曰燕谷曰旧店曰交道曰官庄原良乡学宫故有李北海云麾将军碑学官以其已断因修大成殿琢为柱础后更葺殿宇杂置瓦砾有南士见之以告宛平令南阳李䕃遣人辇致署中起斋覆之北海尝书两云麾将军碑其一为左卫将军李思训此名秀幽州人等谨按良乡学署李秀碑今字迹已漫漶原唐云麾将军李秀碑李邕撰并行书天宝元载正月立明皇以天宝三年改年为载今此碑元年正月立而称载何哉原李北海书以云麾将军碑为第一其融液屈衍纡徐妍溢一法兰亭碑刻在长安今良乡县拓本逺不如也原北海书逸而遒米元章谓其屈强生疏似为未当此碑是其得意者虽剥蚀过半而存者其铓锻凛然碑在蒲城杨用修谓已断正徳中刘逺夫御史以铁束之又谓己亡朱秉器又谓良乡亦有此碑蒲城者为赵文敏临书今蒲城碑尚在未断无有铁束事且蒲城李思训葬处北海真蹟的非文敏所能良乡本肥媚文敏书无疑原范阳李秀唐明皇时以功拜云麾将军左豹韬卫翊府中郎将封辽西郡开国公卒于开元四年𦵏范阳福禄乡碑刻于天寳元年李北海有两云麾碑一为李思训在陜西一为此碑其官同其姓同也此碑笔法遒逸大胜陜碑秦人赵子函着石墨镌华乃以为一碑且以此碑为赵松雪所临误矣原料石冈在县治东三里冈有古城五座方圆棊布冈顶有多宝佛塔隋建等谨按古城址已废料石冈之料亦作燎佛塔今尚存原良乡县城东里许有石冈石赤色如燎可以取火因名燎石冈旧有佛塔亦名塔冈増多宝佛塔在燎石冈之东相传建自隋时五级玲珑髙十五丈四面有门阶级环上唐尉迟敬徳修原金贞元元年猎于良乡封料石冈神为灵应王初海陵过此祠持环珓祷曰使吾有天命当得吉卜投之吉又祷曰果如所卜他日当有报否则毁尔祠宇投之又吉故封之原良乡亦称盐川因境内有盐沟故也盐沟即阎沟发源自宛平县龙门口东南流与广阳水合等谨按盐沟河发源自宛平县龙门闗东南经良乡县陶村入永定河旧传其水可煎盐故名盐沟增广阳水出小广阳西山东流迳广阳故城北又东福禄水注焉乱流至阳乡右注圣水等谨按据大清一统志今广阳河自良乡至石羊村三岔口归牤牛河又宛平境之篱笆河房山境之黄管屯河雅河皆归广阳河増广阳河在良乡县东増广阳河自房山县公村境经良乡县南流入桑干河原圣水出上谷东过良乡县南又东过长乡县北又东过安次县南等谨按圣水即今之琉璃河金史谓之刘李河又作留李宋敏求谓之六里河名称互异其实一水也原圣水南流厯良乡县西转人南经良乡县故城西王莽之广阳也有防水注之原琉璃河又名刘李河在涿州北三十里水极清泚茂林环之尤多鸳鸯千百成羣此河大中祥符间路振乗轺録亦谓琉璃河唯嘉祐中宋敏求入蕃録乃谓之六里河原良乡县南四十里有琉璃河自房山龙泉峪流至霸州入拒马河又湖良河自房山经涿州入此河旧有桥长数十丈桥畔倚一铁竿长数十尺盖镇压之物俗谓王彦章所遗铁篙谬也其元恩咸济二坊并世庙勅建补琉璃河石桥之右有铁竿倚焉自扶阑至水底约长五丈土人目为王彦章铁篙此不经之谈也然是物不知所从来按大都宫殿考广寒露台石阑道旁有铁竿数丈上置金葫芦三引铁练以系之今验竿首有孔疑即其遗制盖物在禁中莫有销之者或因河水汎滥移此以镇水怪未可定尔原琉璃河即金史所载之刘李河桑钦水经曰圣水出上谷孙汝澄曰即琉璃河也原元延祐四年于琉璃河置巡检司原永乐十六年七月修顺天府琉璃河桥原嘉靖十八年四月已亥良乡离宫成初帝命于良乡琉璃河阳建立离宫至是适成庚戌帝次良乡御离宫原嘉靖二十五年九月濬良乡琉璃河置桥其上名其桥北曰仙积南曰永明原北渉沟南渉沟俱在县东至涿州入桃水原圣水自涿县东与桃水合首受涞水于徐城东南良乡西分洹水世谓之南渉沟即杭水也原南渉沟即督亢水原北渉沟在涿州西北自涞水县流入即洹水也原洹水东迳涿县北东流注于桃故应劭曰垣水东入桃阚骃曰至阳乡注之原县西十里伏龙冈形势蜿蜒如龙之伏故名又五里为龙泉山山下有石龙口出泉不竭东流入盐沟河原龙谷泉金大定间所凿极甘在良乡县西北増义河在县北十五里昌黎乡公村里入广阳河原广阳故城在今县东北三十七里原广阳城在县东八里汉县属广阳国后汉建武初封刘良为侯邑属广阳郡晋属范阳国后魏属燕郡北齐省入蓟唐总章中以新罗降户置归义州于此后废开元二十年复置以处降奚唐书时信安王袆破奚辽李诗降赐爵归义王归义州都督徙部落于幽州境内即此上元三年史朝义自归义东奔广阳此广阳谓密云郡之废燕乐县后魏置广阳郡于燕乐故云所谓归义即此城也州寻废或曰金广阳镇盖置于此増广阳故城以其属广阳国亦谓之小广阳后汉初耿弇追贼至小广阳即此増阳乡城在县南二十五里旧店西一里许旧传窦建徳筑等谨按通鑑唐髙祖武徳元年为夏王窦建徳五凤元年建徳定都乐寿取深冀易定等州人尝攻李艺于幽州此城或其时所建欤原天津闗在县北百余里自此而西至易州涞水县出大龙门凡十五闗口中间差大者曰天门闗口或云天津口一名大口宋嘉定六年蒙古破金人莫等州自大口逼中都人元致和元年上都诸王梁王王禅等袭破居庸游兵至大口天厯二年明宗即位于和林北南还文宗迎之发京师明日至大口越二日次香水园人十九日次于上都之六十店所谓大口皆天津口也原穆唿哩佐元大定天下功冠羣臣其孙安图年二十余为世祖相安图孙拜珠为英宗相皆以忠勤正大为一代名臣东平其世封也拜珠为相奉命立安图碑于范阳在今良乡补房山之隂有石立于巖麓其长三丈其广七尺首昻而俯足跂而歛濯之则色青而润叩之则声清而越米先生仲诏思致之海淀勺园中车重轮马十驷既凿百夫曵之登车七日始出山乂五日仅达良乡道上工力竭因卧之田间缭垣衞之覆以葮屋于是先生作大石出山记薛冈千仞戏代石报书先生复答石见报书一时传为佳话呉中葛一龙震甫次良乡见石为作长歌纪其事焉等谨按良乡县境内米万钟所移石今移置清漪园内乐寿堂前皇上赐名青芝岫详见干隆十六年御制青芝岫诗并序已㳟载入清漪园卷内原良乡城隍庙旧在县西南隅景泰二年因筑城而庙遂隔于城外浔阳郑智为主簿谋于知县贾褫择地于城内西北隅建庙以景泰六年二月兴役明年七月工竣原天王寺在县治东南増𢎞恩寺在良乡县西南二十里明万厯年建等谨按𢎞恩寺明万厯年间建本朝康熙五十七年重修干隆七年燬于火奉㫖修复正殿㳟悬皇上御书额曰秀挹龙泉干隆十一年御制𢎞恩寺诗恭载卷内増干隆十一年御制𢎞恩寺诗梵宇接通衢花宫别一区焚香薰意叶礼佛定心珠不认幻空色谁叅真有无暂教停玉食聊试饱伊蒲左侧辟离宫云匡展转通土阶尧俭徳丈室佛家风㡬箇寒筠緑一窻晓日红归鞭循径转人语出林中曹溪虽别源般若岂殊门㑹得无为行何妨如是言冬初乌哺母嵗久桧生孙回首前逰迹光隂迅若奔等谨按𢎞恩寺御制诗㳟载首见之篇余不备録増有庆寺在郊劳台西等谨按有庆寺干隆二十五年建原燕广城君乐毅墓在县南三里等谨按乐毅卒于赵当是返葬于此今其墓地大数畆髙丈余题曰望诸君墓其来已久无年月原望诸君墓在良乡县治南三里近卢沟堤决役夫舆墓碑筑堤恐后无征矣原卢道将为燕郡太守下车表乐毅霍原之墓而为之立祠朱彛尊原按册府元龟霍原墓在蠡州原隋杨君让墓在阳乡旧店西有古碑等谨按隋阳君让墓今无考増周窦禹钧墓在县西北十五里豆家庄等谨按朱彛尊原书涿州卷内亦有窦禹钧墓在州西团栁村今良乡志又云在豆家庄未详孰是谨并存以俟考増元梁都运斗南墓在县南三十里立教村等谨按梁斗南墓今存补汉武帝广阳县雨麦原统和十九年十月己亥南伐壬寅次盐沟原保大二年萧翰破宋师于良乡原贞祐二年车驾迁汴发中都至良乡乣军克特等乱杀主帅降䝉古原元刘器之五世同居英宗幸涿州临其家旌异焉朱彛尊原按元史孝友传称史氏所载累世同居凡一十七门而无刘器之则潜徳未彰于史册者不少矣原良乡燕山属邑驿中供金粟梨天生子皆珍果又有易州栗甚小而甘钦定日下旧闻考卷一百三十三卷一百三十三举正钦定日下旧闻考卷一百三十三举正驿吏原书驿讹作骚今改多寳佛塔原书脱宝字今据方舆纪要増钦定日下旧闻考卷一百三十三举正钦定日下旧闻考卷一百三十四钦定四库全书钦定日下旧闻考卷一百三十四京畿増京师九门其西北曰德胜门出门八里为土城又二十里为清河又二十里有𤣥福宫又十八里为沙河店又二十里为昌平州原昌平州在府北九十里等谨按据大清一统志今昌平州境在府北少西七十五里明正德元年升为州仍属顺天府本朝因之増东西距一百五十里南北距一百三十三里东至顺义县界五十里西至镇邉城一百里南至宛平县界三十三里北至邉墻一百里东南至大兴县界五十里西南至宛平县界四十五里东北至密云县界一百里西北至延庆州界四十里原昌平本汉旧县属上谷郡原汉齐悼惠王子卬以昌平侯立为胶西王县名始见于此原莽曰长昌増后汉改属广阳郡原晋仍为昌平县属燕国后魏废入军都县属燕郡朱彛尊原按汉设军都居庸昌平三县俱属上谷郡后汉以昌平军都属广阳郡晋以昌平军都属燕国而居庸仍属上谷不改昌平本汉置至后魏始废入军都乃诸地志皆云本汉军都而不及昌平且云后魏改爲昌平魏复汉旧名耳非改也唯方舆纪要不谬原魏太和中分恒州东部置燕州治昌平寻又置昌平郡东魏爲东燕州及昌平郡北齐因之等谨按东魏天平中置东燕州领平昌上谷编城三郡平昌领县二昌平万言此作昌平郡亦误原后周州郡并废后又置平昌郡隋开皇初郡废又省万年县入焉原大业初昌平县属涿郡唐属幽州原五代唐同光二年改燕平县朱彛尊原按五代㑹要改幽州北平县爲燕平县在长兴三年八月原县徙治曹村又徙于白浮图城在今州西八里等谨按地里沿革表事在唐同光二年原石晋复昌平旧名割地赂辽原辽属析津府原金得地以遗宋宋宣和五年爲燕山府属七年复入金原金属大兴府元属大都路明初属北平府永乐中属顺天府原州城有门三其南曰永安新城门一曰小南门二城皆内土外甎崇祯九年兵部侍郎张元佐折旧城大南门墙补修东城门楼城正中有谯楼天顺三年所建等谨按昌平州城本朝康熙十四年重筑甎城周十里门四外有濠广三丈原州治在城西偏原学宫景泰三年自旧县徙今治天顺三年成増州学在州治东旧在旧治西明景泰三年与治俱徙増燕平书院干隆二十三年知州芮泰元建原汤山在州东南三十里有温泉可浴水经注湿水又东温泉水注之疑即此也増州东三十里汤山下有温泉行宫在焉等谨按汤山行宫建自康熙年间圣祖仁皇帝御制诗并皇上御制诸什㳟载卷内増圣祖御制温泉行温泉泉水沸且清仙源遥自丹砂生沐日浴月泛灵液微波细浪流琮琤初经石窦漾暄熘烈势直与炎曦争潆洄碧涧落花驻掩映翠巘霜林明汀回溪转入栏槛甃以文石何澄泓方壶圆峤时自暖紫芝朱草冬常荣殿启披香溢石髓盘低承露浮金茎冲融太和蓄元气炎徳利物功难名氤氲沆瀣结紫雾缥缈云霞连赤城髙秋九月天飒爽鸾旗鳯节纷相迎慈宁琱辇度阊阖绛霄帐殿开蓬瀛神泉淑景供游赏流金潄玉堪怡情时巡岂必瑶圃逺对此心意皆和平华清绣岭杳寂寞鲸鱼凫雁徒纵横曷若兹泉独标异万年胜蹟环神京岁时来往䕶仙跸㸃笔为赋温泉行増干隆六年御制汤泉行宫即事诗灵境辟离宫停銮秋宇空庭轩静朝旭树石老金风暖熘溶溶洁清波处处同心神堪澡雪抚景兴无穷増干隆七年御制汤泉荷花诗汤泉荷花开絶早揷胆瓶中间以芍药甚有风致霞翦衣裳恰五铢清和春色满仙壶温泉浴罢娇无力扶起身边有念奴増干隆十三年御制题汤泉并蒂莲诗从歌独旦懒闻双何事芙蓉见暖江非偶物犹知偶合牵心我尚未心降忘忧草不生闲砌助感花偏对客窗飒沓西风银沼面还教同付水淙淙増干隆十八年御制恭依皇祖温泉行原韵小春风日温而清离宫驻跸逸趣生沙汀石瀬率含冻暄波潄响偏琤琤嵩山仙池杳莫辨建武别馆徒相争当年卷阿可仰躅至今圣藻星云明方沼甃玉左复右灵脉喷珠澄且泓曲沟引导达户户中各向暖当南荣细流龙首初滴注有如瑞露浮金茎湱然忽放屋池满氤氲澹荡难爲名济凉酌暖拟紫府蒸霞吐雾疑赤城水仙骑鲤在白壁唿之举手欣相迎蠲疴益夀有竒助何必缥缈求壶瀛承欢家法同孝养神仙此耳无侈情绎思来歌续元韵幸当海宇方承平耽逸忘武夙所戒塞山囘望云中横留连胜处亦曷可明当唘跸旋皇京新丰绣岭是烱鉴毋容易视温泉行増干隆二十八年御制汤泉行宫八咏炎液暄波能愈疾曽闻泉脉出流黄化工神运不思议功德应教证水王栁色沿途非不青爱他丝影蘸清泠吟情那许寻常绾半六时中一宿停温泉㵼水碧池隈荷芰常于五月开闻道濓溪拟君子热中可识有由来后庭玉树正荣敷香色天然与静俱底识风前饶喜意今春批判未虚孤亭子虽然据假山也教遮逻有孱颜田盘石海林天表一例明朝想像间四季温波泳不凉箇中拨刺箇分秧问谁盐酱能调剂此是大烹般若汤书室还来偶读书古今惟此合稽居设如刮目云相待五载犹予祇恧予官鹤官粮赋有年窃粮鹤不语饥眠陡思散赈宁无此一为恻然一惕然等谨按汤山行宫御制诗谨译有关纪述事实者恭载卷内余不备录原北山上平衍西五里有岭曰长城㣲有古堞剥蚀传是秦皇之址有泉出焉曰马跑又西二里有了思台下台而西又十里皆峻岭也灰岭险倍于长城石如蛤粉下山有城是镇边之废邑又西八里有城是曰镇边两旁皆山围之南曰碧驾曰通明北曰鹰扬曰涔落碧驾之巖有小湖中有赤鲤盈尺是曰合抱之河镇边西十里有堠曰唐耳背据大山斜界居庸镇边废邑其南皆山中为衢路东曰六华之巖西曰小神之山曰青利之山岩分形如六华其第四巖有洞深窈是为鸣臯洞南十里有聚曰长峪又西五里有巖曰德胜又曰鳯皇上有兰若山下出泉流二十里达于浑河山上有隠鹫台山西有观音洞又曰孤松岩山南岭曰西峪其下有碑不可辩识自长峪而东二十里有聚曰菩提堑有寺曰白瀑寺出山而北曰白鹤峯又折而东则走高崖山僧言二月之交有山曰清华下可万仞毎有瑰形竒物且飞且走衔乳而西猎人莫敢近也等谨按燕山八景内居庸叠翠地属昌平已𩔖编入形胜卷兹不复缀原出百望西北六十里有陉曰十八盘山有汤泉云是辽后浴处西一舍碧驾鹰扬髙峙南北有湖焉小而深在碧驾之巖团结不见毎春夏之交山水増流则湖益清可鍳曰合抱河原东山口村在州城东七里原东山口内一里水中有小山曰平台山成祖尝驻驆焉嘉靖十五年上命作亭于上名曰圣蹟十七年四月上幸平台山祀成祖于亭中亭圆以白石为栏盘旋数十级而上御题圣蹟二字当口一小山曰影山口内北三里有莽山原緜山在州东十五里或名宜山元混一方舆胜览载有緜山寺金真定周昻题诗其上有云野濶羣山惊破碎云低沧海认㣲茫亦警句也増龙泉山在州东南五里山顶有都龙王祠山半一洞尝有人附石而下初狭渐广行里许水声砰不敢前洞北麓有潭深不可测潭东有泉出乱石间清湛可濯为州人游观佳境原白浮山在州东南十里上有二龙潭潭上有龙神祠増雪山在州西八里有狄梁公祠原驻驆山在州西二十五里其山长而北袤凡二十里石皆壁立髙可十丈其顶皆白山之南有栖云啸台髙二丈许正北有石梯可上金章宗建亭于此旧传山下有石牀石釜今亡増金章宗驻驆处崖镌驻驆二大字原神岭峯在灌石村西北金章宗游此以所饮酪浆洒于石壁之上至今犹白西南有寒崖多奇花异草原山巖下有仙人碁碁枰碁子皆具子但可移不可得而取原积粟山在州西北十五里相传元时积粟于此原驻驆山之西曰虎谷其旁土岗一邱名小金山日亭午人过岗下有光射衣若金色然原西山口西四里有虎谷山又三里有大虎谷山等谨按虎谷亦作虎峪増幽都山在州西北三十里相传古幽州以此名原神岭山在州东北三十二里山髙百余丈下有龙潭流入白浮堰所谓神仙泉也等谨按今山在州之南方舆纪要云在东北误原神岭一名三思岭以其髙峻故名原银山在州东北六十里縁石梯而上五六里名中峯唐僧邓隠峯之所居也下有法华寺有隠峯十诗曰白银峯曰佛顶峯曰古佛巖曰説法台曰佛觉塔曰懿行塔曰雪堂曰云堂曰茶亭曰蒙泉金大定六年立石原隠峯闽邵武军邓氏子侍马祖得悟冬居衡岳夏止清凉元和中登五台路出淮西属官军与贼交锋师乃掷钖空中飞身而过两军为之息鬬遂入五台金刚窟而化原银山峯峦髙峻氷雪层积色白如银麓有石崖皆成黑色谓之银山铁壁原银山度岭数折峯渐分为三左一峯石卓立如锥峯下有塔凌空为法华寺寺建于金天㑹三年曰大延圣寺正统间太监吴亮修寺后古佛巖乃后人新凿再上为邓隠峯説法台复蹑危蹬五六里为中峯顶峯石鋭上如斧刃悬索升之凡两转至顶一石台方丈许翼以扶栏中一石龛供石佛左悬一钟升者撃焉寺塔七髙各数丈原银山顶由阎王鼻行山嵴如刀背仅容纳足长十余歩两旁如削下临万仞不可凝视原中峯下有寺曰大延圣寺正统十二年重修赐额曰法华𢎞治十年翰林学士汪谐浄业堂记碑今断寺西上半里为松棚菴门内外各一松北上一里铁壁寺塔曰延圣塔𢎞治四年建塔前有释行伦诗碑𢎞治八年立山北四十里为井儿谷又一里玉峯山山石尽白树多苹婆果林中有大万圣寺土人唿张开寺像设皆石入山者取道二一从白泛岭入路险难一从三思岭牛蹄岭入差平补银山之上有寺曰法华太监呉亮所建也山下有寺曰崇寿亦亮所建寺有碑成化十二年九月立翰林国史院编修仁和汪谐撰文鸿胪寺序班上虞何洪书原沟沟崖深山叠嶂秀石悬空三十余里悉履石攀葛始达山颠清流缭绕奇树扬芬傍有兰石数区原昭陵之北曰崖崖下有庵曰瑞峯一曰摩尼原崖在州治西北德胜口内崖西峯有水月亭等谨按沟沟亦作原德胜口西三里有沟沟巖巖分上中下望之若石梯深险可避兵原德胜口南两山相夹人行礓砾中数十歩輙一折数里外见崖旁鸭脚树二罗汉松一近而知为瑞峯庵也又里许陟一岭径仄多乱石前人举踵石衮衮触后人足岭之巅为崖折旋半里有岫峯菴俗云盘道庵中有泉鸭脚一本可休息复三折而下沟始寛分为二泉涓涓流甚清驶山麓遮其左若无路然再折过一沟始望见三峯矣中峯位乎干东峯位乎艮西峯位乎坤三峯左右环拱为峯者二十有二所谓仙人玉女将军歩虚玻璃五云金华紫极皆以意名者也又从磴道上十余折至东峯庵再折而上为中峯有玉虚观从中峯下有西王母祠祠后石壁髙三十仭石理觕恶壁右有方池流入巖下为瀑自中峯縁崖而西为西峯菴庵右有泉僧引之入香积泉右有方亭敞洁可坐瑞云庵有大学士赵志臯碑记岫峰庵有右通政李琦碑中峯庵有礼部郎中冯元飏碑西峯庵有大学士王钖爵礼部左侍郎翁正春二碑碑文皆称沟沟崖尔雅水注谷为沟以之称名夫岂不古而帝京景物畧妄以易之何哉原沟沟崖胜国梵宇緜亘凡七十有二入明仅存其五西峯者五庵之一也原中山口北一里有仙人洞洞在山麓可容二百人洞口向东从石梯而下石皆倒垂下为平地洞西壁有一门近门上有石钟下悬长数尺门之内少入转而南见有石罅如夹道深黒人不敢入原仙人洞在红门内东山腰去碑楼三里蹑磴而上洞口仅容一人偻而入内若大厦日色下烛石皆倒垂原唐家岭店在州南四十五里原车驾北征徐行则次唐家岭疾行则一日而至榆林永乐二十二年四月上亲征驻驆唐家岭以四日至居庸关宣德九年九月上廵边驻驆唐家岭正统十四年七月上亲征驻驆唐家岭以次日至龙虎台补翠平口在昌平北二里旧名得胜口金大定二十五年五月改名补从红门望长陵而西入崃中为得胜口关城雉堞楼橹俱壮渡溪上岭十二盘为玉皇殿一崖独出殿踞其上廊槛环之等谨按一统志得胜口亦名德胜口原湿余水出上谷居庸关东又东流过军都县南原水南流出关谓之下口水流潜伏十里许重源潜发积而为潭谓之湿余潭原湿余水东南流左合芹城水水出北山南迳芹城又东南流注湿余水原芹城在州东三十里有桥桥下有水出芹城北南流入于沙河原榆河一名湿余河或名温余河盖湿余之譌也朱彛尊原按后汉书王霸为上谷太守陈委输可从温水漕以省陆转输之劳事皆施行章怀太子注引水经注本作温余水辽史顺州有温榆河金更懐柔县为温阳岂尽无据又昌平多温泉有流入双塔河者温泉之名窃疑因此水经注既无善本今人习见坊刻遂指温字为湿字之譌正恐𩔖昔人所云以不悖为悖也等谨按据説文则湿水为㶟水之讹又辽史顺州有温余河此引作温榆亦互异谨附识以俟考原榆河源出州西南四十里月儿湾下流为沙河经顺义㑹白河等谨按是为北沙河南接宛平县界至沙河店东南合南沙河入通州界増榆河今曰北沙河遶州西㑹翠屏山泉而东南流又东至州东南三岔口㑹南沙河髙丽河经顺义县西南三十里又东南至通州东北八里入白河俗又名为富河原易荆水东迳蓟城又东迳平昌县故城南又谓之昌平水等谨按易荆水即今之南沙河源出神头岭东流经昌平州南为南沙河旧有城本朝设氊作局于此详见物产门原沙河店南有水出昌平州西南五十里龙泉寺合西山诸泉东流为南沙河有桥曰安济店北有水出昌平州西南四家庄迳双塔村东流为北沙河有桥曰朝宗二桥皆正统十二年命工部右侍郎王永夀建二水至店东南窦家庄而合又东南至通州界入白河原沙河北店距州二十五里南店距州二十七里增髙丽河在州东五十里源出州东龙泉寺泉分二流一入顺义县名白浪河一南流名髙丽河又南流复合入温榆河原一畆泉在州西南十五里东㑹沙河经阳山由髙梁直至张家湾以济漕河原双塔河源出昌平县孟村一畆泉经双塔店而东至丰善村入榆河原至元元年二月发北京都元帅阿海所领军疏双塔漕渠原至元三年四月巡河官言双塔河时将泛溢不早为备恐至溃决临期卒难措手乃计㑹闭水口工物开申都水监差夫修治凡合闭水口五处原官河在州西南二十里源出一畆泉分为二流一曰官河流入宛平县入髙梁河一曰双塔河在州西南三十里经双塔店入榆河原七度水在昌平界接虎眼泉原虎眼泉在州西八里旧城下原常景遣别将破杜雒周于州西虎眼泉原虎眼川在虎谷山下幢幢水所出也原水流如瀑布三四里至鹁鸽岩隠而不见或谓旧县西北虎眼泉是其水复出也等谨按州志虎眼泉流至丰赡村入榆河朱彛尊原按吴礼部正传所咏淙淙泉当即今之幢幢水也钦定日下旧闻考卷一百三十四钦定日下旧闻考卷一百三十五钦定四库全书钦定日下旧闻考卷一百三十五京畿原白浮泉水在昌平县界西折而南经瓮山泊自西水门入都城焉原白浮龙潭水流经白浮村元郭守敬筑堰引水使西㑹马眼等诸泉折而南流入于潞河以便漕运堰即以白浮名原郭守敬奉诏兴水利上自昌平县白浮村引神山泉西折而南过双塔榆河一亩玉泉诸水经瓮山泊至西水门入都城按神山白浮皆在州之东南地势西髙东下守敬乃能引之而西是不可晓原大徳十一年三月都水监言白浮瓮山河隄圮三十余里宜编荆笆为水口以泄水势计修笆口十一处四月兴工十月毕原皇庆元年正月都水监言白浮瓮山隄多低薄倾陷宜修治来春二月入役八月修完长三十七里二百一十五步原延祐元年四月都水监言自白浮瓮山下至广源牐隄堰多淤淀浅塞源泉微细不能通流由是㑹计工程差军千人疏治原泰定四年八月发卫军八千修白浮瓮山河隄雅克特穆尔退师于白浮南敌军复合鏖战于白浮之野原至正十四年四月命各卫军人修白浮瓮山等处隄堰原清夷水西迳沮阳县故城北秦始皇上谷郡治此王莾改郡曰朔调县曰沮隂原圣汤一在昌平北二十五里一在昌平南三十五里汤山有寺等谨按汤山泉康熙五年始加疏引甃池二并恭建行宫详见前汤山条内补汤泉知名者七匡庐汝水尉氏骊山凤翔之骆谷和州之恵济渝州之陈氏山居也燕之昌平李陵台亦有温东増百泉在州西南四里许平地涌出不可胜数大者有三一曰原泉清深澈底一曰黄泉流沙浑漫一曰响泉其声似闸然寛俱不过丈许原九龙池方广十丈重垣䕶之覆以黄甓石琢九龙张颔歕沫入池泠然有声夹池植桃栁稍东为月闗洩水水流出闗为小渠过石梁入山下田原九龙池在红门西翠屏山下逼近昭陵泉出九穴穴凿石为龙吻潴水为池原九龙池在昭陵西南于山崖下凿石为龙头泉出其吻潴而为池上有粹泽亭中一间旁各三间门三道东向缭以周垣为车驾谒陵事毕临幸之所嘉靖十五年世宗勅建也増九龙池在昌平翠屏山下凡九穴凿石为龙原仙人池在驻跸山下传有仙人浴此原玉斗潭距百望山十二里腐草罨之深不可测传有两牛鬭䧟于潭无迹又北十里为灌石驻跸山在焉西望白虎跕深若天井山上有台名栖云金章宗尝游此撃毬山下石床石釜俱存原红涧沟在龙虎台西一十二里原莲塘在州治南三里八蜡庙前东西二水相环俗唿两水河傍植榆栁地多杭稻若水乡焉原红桥在州治西南十五里原雅克特穆尔与王禅军遇于榆河北奋撃败之追至红桥北因据红桥两军阻水而阵原至顺二年四月诏建雅克特穆尔生祠于红桥南树碑以记其勲五月次红桥临视雅克特穆尔生祠原州西南十二里有红桥桥亡而名尚存元文宗为雅克特穆尔建祠立碑处也原光武时冦恂至昌平袭杀邯郸使者夺其军耿弇走昌平就其父况卢芳入朝南及昌平魏文帝拜牵招使持节䕶鲜卑校尉屯昌平章怀太子注汉故城在今幽州昌平县东南原蓟城东北一百四十里有昌平城城西有昌平河原军都县有昌平城原沮阳故城在东南四十里原万年城在州西南东魏天平中置万年县属平昌郡隋开皇初废入昌平增古疑城在州东南二十五里南小口之西相传辽萧后屯兵于此増今州东四十里有军都村亦曰县址又有故城在州西十七里又有大口故城在州东南五十里双塔故城在州西南十八里原榆河驿初设于榆河嘉靖中改附州城増延庆卫在州西壮四十里居庸闗内明永乐二年置隆庆卫隆庆初改名延庆卫所辖地东至昌平州界七十里西至昌平州界二十里北至宣化府延庆州界三十里今府境诸卫皆裁唯此仍设等谨按延庆卫本朝干隆二十四年改归州属其居庸闗外等处拨入延庆州分𨽻原大口村在州东南五十五里原元天厯二年五月丁丑帝发京师北迎明宗皇帝戊寅次于大口增至正十二年四月周伯琦由翰林直学士兵部侍郎拜监察御史视事之三日大驾北巡上京例当扈从启行至大口留信宿原桃林村在州城东三十里有法林寺元至正年建原花塔村在州城西北三十里有和平寺唐建增昌平东有燕丹村原太平庄在州东南二十五里原元延祐二年迁红城屯军于古北口太平庄屯种七年十二月罢太平庄屯田复于红城周回立屯原初以永清等处田畆低下迁昌平之太平庄泰定三年五月以太平庄乃世祖经行之地营盘所在春秋往来牧放卫士头匹不宜与汉军立屯遂罢之止于旧立屯所耕作如故原旧县西十里为龙虎台地势髙平如台广二里袤三里元时车驾巡幸上都往来皆驻跸其上原龙虎台去京师百里在居庸闗之南背山面水车驾嵗幸上都往还驻跸之地增龙虎台纳宝地也凢车驾行幸宿顿之所谓之纳宝又名巴纳原至元十九年八月驻跸龙虎台原至元二十七年地震帝驻跸龙虎台召集贤翰林两院官询致灾之由原富珠哩翀除佥太禧宗禋院迎驾至龙虎台帝问子翚来何缓太禧院使阿荣对曰翀体丰肥不任乘马从水道来是以缓耳原文宗驻跸龙虎台马祖常应制赋诗尤被叹赏谓中原硕儒唯祖常云原库库特穆尔遣部将白索珠以万骑卫京师驻于龙虎台与博啰特穆尔战原札实博极羣籍泰定三年诏以遗逸徴至上都见帝于龙虎台眷遇优渥原元统初陈颢扈跸行幸上都至龙虎台帝命造膝前而握其手曰卿累朝老臣更事多矣凢议政事宜直言无隠颢顿首谢原永乐八年二月车驾次龙虎台遣行在太常寺少卿朱焯祭居庸山川二十年九月车驾次龙虎台飨随驾将校二十一年十一月车驾次龙虎台赐文武大臣及忠勇王金忠宴补帝幸上都忠勇王从至龙虎台拜辞帝赐衣慰谕原宣徳五年十月车驾次龙虎台召英国公张辅等至幄中问郊外民事赐酒馔补正统己巳秋七月王振挟天子率师亲征至龙虎台安营方一鼓衆皆虚惊知为不祥也原皇后店在州西南三十里元至正二十四年博啰特穆尔遣其党图沁特穆尔犯阙入居庸太子遣兵逆战于皇后店即此也原州西八里为昌平旧县今居民不满百家而唐狄梁公祠香火特盛嵗四月朔赛㑹二三百里内人至者肩摩踵接考之唐书突厥陷赵定纵掠而归公为行军副元帅独以兵追之又为河北安抚大使意其尝至此也有碑一元大徳四年集贤学士宋渤撰文等谨按祠在旧县北门外正统中修有学士曹鼐记𢎞治初修有郡人刘嗣荣记干隆三十八年重修原狄梁公祠建自唐元大徳间重建正统间修之其碑云梁公为昌平县令有媪子死于虎媪诉于公公为文檄神翌日虎伏堦下拜公告于衆杀之土人思公徳立祠也原昌平县北有狄梁公祠元大徳中重建学士宋渤记之穹碑尚存庙中常有光怪每嵗二月二日南山北山之人皆来作社前数日夜碑上即有火光逺而望之碑字皆见近视之即灭原过沙河二十里至新井庵有松林隂一畆西数里栁林中有台曰景梁台土人立以思狄梁公也原台初名慕狄正徳间户部分司林应骢所建也隆庆中改景梁原刘谏议祠在旧县东景泰三年祠随县徙建于儒学内嵗春秋上丁致祭原谏议书院元设山长主之原元泰定二年五月置谏议书院于昌平祀唐刘蕡等谨按元史泰定间建谏议书院果啰罗纳延金台集则云天厯间奏建书院考泰定二年至天厯相距四年或泰定中已创其端后因宫祺奏乃卒成之欤原康里库库请褒赠唐刘蕡以旌正直帝从其请原元建刘谏议祠许参政有壬为之记补唐刘蕡昌平人厯辽金无能发潜徳天厯间昌平驿官宫祺始奏建刘谏议书院原刘蕡字去华昌平人太和二年举贤良方正对䇿指斥宦官遂不第令狐楚在兴元牛僧孺在襄阳皆辟为从事待如师友授秘书郎为宦官所嫉诬以罪贬栁州司户参军卒昭宗时赠右谏议大夫元泰定初以昌平驿官宫祺奏请始为立祠祠本在旧县县徙祠亦徙焉在大成门之西程学士敏政诗云新祠门对頖池湾是也原刘蕡杨嗣复门生也唐登科记宝厯三年杨嗣复下三十五人裴休等时蕡第十九赋齐鲁会于夹谷赋晦日与同志昆明池泛舟诗及第䇿直言中官嫉怒仇士良谓嗣复曰奈何以国家科第放此风汉耶嗣复惧曰昔与蕡及第时犹未风耳増志称蕡宅墓在昌平今其址俱不可寻崇祯五年刘京兆荣嗣谋于董宗伯其昌为撰碑手书以风䇿士犹称司户存愤也原唐太尉朱懐珪墓在州城西北十五里积粟山下碑文为元载撰李融书原瑞光寺在州治后成化十年勅建原流沙寺在巩华城北门外元皇庆年建原上方寺在驻跸山上有十八盘寺南为仙人陀等谨按畿辅寺观志寺有二一在昌平州南口东一在驻跸山上有十八盘原昭圣寺在州西北唐干符六年建明正统十三年奉勅重修寺有广大圆满大悲心陀罗尼幢一开元中三蔵沙门不空奉诏译刘诏书原狄公祠南道上立二石幢镌梵语字法颇𩔖李北海唐贞观中物也过西废寺有二幢元奘手书原旧县大街东有佛顶尊胜陀罗尼幢一罽賔沙门佛陀波利奉诏译大街西有无碍大悲心陀罗尼幢一开元国师三蔵沙门不空奉诏书朱彛尊原按不空开元时僧徐浩为之书碑者也帝京景物畧因三蔵字遂指为贞观中元奘书误矣补圣恩寺在昌平州崔村明正统四年建寺碑翰林院编修刘昇撰中书舎人赵昻书景泰三年立石原白瀑寺在居庸闗西百里寺中画壁碑志皆金大定年物补龙泉寺在昌平州芹城村龙潭之上本天祐旧刹驸马都尉济延修之成化三年十月释道深撰碑行湛立石等谨按昌平州志寺有二一在芹城北天祐元年建一在州治东南五里龙泉山顶补昌平之东地名马坊释如进立弥陀寺増香巖寺在昌平州永丰屯旧名弥勒院本朝康熙五十九年重建改今名增曹房庵在州治东八里相传为刘谏议读书处补𢎞治十年以昌平汤山庄地二百顷赐大慈延福宫勅建道观一所额曰崇虚原元福观在州治南四十里原元福宫𢎞治十七年建俗唿为回龙观原老君堂东北有长春亭三间东西厢各三间以备游憩原吕真人祠有二一在西大街有明尚书董其昌撰并书碑一在沟沟崖紫极峯钦定日下旧闻考卷一百三十五卷一百三十五举正钦定日下旧闻考卷一百三十五举正泰定原书泰讹作太今改钦定日下旧闻考卷一百三十五举正钦定日下旧闻考卷一百三十六钦定四库全书钦定日下旧闻考卷一百三十六京畿等谨按昌平州之天寿山明代十三陵皆在其地本朝顺治四年夏四月世祖章皇帝特命工部修葺九年勅禁明陵樵採十六年十一月十四日世祖驾幸明陵十七日致祭明诸陵及明愍帝陵并御制祭文又命阁臣金之俊撰思陵碑记十二月复颁谕修明崇祯帝陵诏并命设立陵户给与赡田俾司香火仰见渥典深仁有加无已兹谨将朱彛尊原书所引各条另编为帙并于卷首分晰恭载世祖谕旨并御制文以纪盛德焉增世祖章皇帝谕工部勅谕工部前代陵寝神灵所栖理应严为防䕶朕巡幸畿辅道经昌平见明朝诸陵寝殿宇墙垣倾圯特甚近陵树木多被砍伐向来守䕶未周殊不合理尔部即将残毁诸处尽行修葺见存树木永禁樵採添设陵戸令其小心看守责令昌平道官不时严加巡察尔部仍酌量毎年或一次或二次差官察问勿致疎虞特谕增世祖章皇帝祭明诸陵文维顺治十六年嵗次已亥十一月戊午朔十有七日甲戌皇帝致祭于明成祖皇帝仁宗皇帝宣宗皇帝英宗皇帝宪宗皇帝孝宗皇帝武宗皇帝世宗皇帝穆宗皇帝神宗皇帝光宗皇帝熹宗皇帝诸帝丕承鸿运抚有寰区莅政理民为一代主朕巡幸畿辅道经昌平瞻陵寝之在兹景临风而兴感特以牲帛醴齐庶品之仪用申祭享尚其歆格朱彛尊原按宣徳十年三月庚子赠何氏为贵妃谥端静赵氏为贤妃谥纯静吴氏为惠妃谥贞顺焦氏为淑妃谥庄静曹氏为敬妃谥庄顺徐氏为顺妃谥贞惠袁氏为丽妃谥恭定诸氏为恭妃谥贞靖李氏为充妃谥恭顺何氏为成妃谥肃僖谥册有曰兹委身而蹈义随龙驭以上宾宜荐徽称用彰节行是从𦵏者盖有十妃祀典典彚皆误也钦定日下旧闻考巻一百三十六卷一百三十六举正钦定日下旧闻考卷一百三十六举正两庑原书庑讹作岸今改钦定日下旧闻考卷一百三十六举正钦定日下旧闻考卷一百三十七钦定四库全书钦定日下旧闻考卷一百三十七京畿增世祖章皇帝祭明崇祯帝文维顺治十六年嵗次己亥十一月戊午朔十七日甲戌皇帝致祭于明庄烈愍皇帝曰维帝英莅政志切安民十有七年励精靡懈讵意冦乱国亡身殉社稷向使时际承平足称令主祇以袭敝政之余逢阳九之运虽才具有为而命移莫挽朕恒思及悯惜良深今因巡幸畿辅道经昌平陵寝在焉顾瞻増感特以牲帛醴齐庶品之仪用申祭享尚其歆格増世祖章皇帝谕修明崇祯帝陵诏朕惟膺圗永祚统绍百王而创业宏模情殷胜国歴观史册兴亡之迹考其治乱得失之由佥以政荒遂干天谴邦国既堕士民罔怀维有明庄烈愍皇帝实治理之究图惜赞襄之莫逮以致冦氛犯阙宗庙为墟追念丧师非因失徳朕每念及此未尝不恻焉伤心也顷者两幸昌平周视明代陵隧躬亲盥奠俯仰徘徊以彼诸陵规制咸壮丽相因独愍帝之陵荒凉庳隘典物未昭原彼当年孜孜求治宵旰不遑祇以有君无臣薄海鼎沸洎乎国步倾危身徇社稷揆诸正终之例岂同亡国之君朕于凭弔之余抚往兴悲不禁流涕因欲缮治陵寝丹垩几楹慰灵爽于九京彰异数于奕禩迺核少府金钱悉皆小民正供倘增工徒之费殊乖赋式之经然终不忍聴其阙畧用是布告方州开导悃忱交相输助聿新砻甃以肃松楸尔等溯厥源流夙沐前朝之泽凡兹臣庶宁无故主之思矧愍帝之终异于往叶而劝忠之感当有同心或列籍荐绅或齿登编户恩沾累世徳濊髙曾勿以革故为嫌致歉事亡之谊各随心力共佐经营在内所捐贮之工部各直省地方输之有司彚解工部犹虑经费浩繁纾以嵗月计赀㒺缺工役迺兴缭以周垣崇其寝殿奢靡不尚虽少逊厥诸陵鸠庀独新庶无旷乎仪制所在奉行毋滋扰害克成斯举式副朕心朱彛尊原按思陵𦵏日仁和龚光禄佳育流寓昌平地宫例书某帝之陵合以石板奉安梓宫之前时仓卒不及砻石以甎代之钤之以铁乃光禄所书也光禄常为予言矿始开入石门地甚湿其中衣被等物多黬黒被止一面是锦绣余皆以布长明灯油仅二三寸缸底皆水其金银器皆以铅铜充之当时中官破良可憾也等谨按昌平山水记北名展恩作展思增世祖章皇帝御制明内监王承恩碑文朕闻烈士徇名赍志而殁贞臣卫主捐躯以从自有明失驭冦陷都城懐宗皇帝敦国君死社稷之义崩于石室时有司礼监秉笔太监王承恩者攀龙髯而矢志甘雉经以従君陪缢于傍死而犹跽呜唿若承恩可谓事君有礼不忘其忠者矣夫人臣事主无二厥心为其易者与为其难者途径若分理道则一人臣之懐二心者倖图茍免甘心事雠乃在平日侈读诗书髙拥爵位之人无论生无以为人死无以为鬼对若人其亦何地置足朕殱除巨憝用彰民彛既礼葬懐宗皇帝于思陵因赐承恩茔域一区俾𦵏兆外以従厥志仍赐之香火田地竖之穹石使后世知艰危之际内员中乃有忠烈而死如承恩者增世祖章皇帝谕祭王承恩文朕尝考诸史册见夫忠臣烈士身徇国难名炳千载未尝不掩卷三叹也虽忠义之性命之于天人人可以自尽然变乱之际利害动于中祸患惕于外依违瞻顾多不能引决求夫风雨不渝其常霜雪不易其操者葢难之矣若夫掖庭之中貂珥之列或恪恭着美或勤慎流徽若汉之吕强唐之张承业亦可谓贤矣至于国家多难秉志不移忠诚贯于金石气节昭于日星尤足以激末流而挽頽俗也明司礼监太监王承恩者有可纪焉当明季冦讧海内鼎沸庄烈愍皇帝励精图治宵旰焦劳原非失徳之主良由有君无臣孤立于上将帅拥兵而不战文吏噂沓而营私以致羣冦縦横不能奏绩逮逆渠犯阙国势莫支帝遂捐生以徇社稷而一时戴縰垂缨之士在平时则背公树党遇难则茍且偷生言之可为太息唯有范景文等十九人无愧臣节业赐谥致祭以旌其忠然多士盈廷能赴义捐躯者葢不多见独承恩目击艰危従容就义从死愍帝之傍其岳岳之风节即古之忠臣烈士何加焉既乃託体山阿瘗骸林麓永近园陵常依隧道可谓式慰幽灵用绥贞魂者矣朕自践祚以来斟酌前代之典章洎夫有明恒深嘉叹其列代山陵近在畿辅向来永禁樵採守䕶维严于顺治十六年因东狩驻跸昌平覩胜国之松楸感废邱之霜露诸陵周览心恻久之爰至思陵念愍皇帝精勤构乱亡国非辜躬奠椒浆尤増悯泣顾见陵侧有土一坏即承恩墓也特命従臣酹酒焉迩者当省敛之时展铃宵驾载履明诸陵拜陈醑醴复徘徊于思陵之所抚荒墟而洒泣沥㫖酒而痛心念兹従死之臣弥兴节义之感手一巵命大臣拜奠其墓以劝忠也谥义危身奉上险不辞难曰忠故忠君爱国庸人毎未之逮贞烈之士毅然行之使百世之下闻而兴起者慕义无穷也矧承恩趋侍宫掖出入禁闱其责任不系乎封疆名位不同乎公辅而独能视死如归岂非较然不欺其志者哉以视世之读书明大义负重名者变故当前依阿淟涊幸免旦夕其为人贤不肖又何如也用是勒之贞珉使尽忠者以为劝不忠者以为戒且以告天下万世之为人臣者朱彛尊原按思陵従死内臣有云王之臣者陈方策京师塘报是也有云王之俊者徐艮光都门见闻小纪冯梦龙甲申纪闻暨燕都日记是也有云王之心者程源孤臣纪哭陈济生再生纪畧李逊之三朝野史及闯贼犯北罪状北变纪事等书是也其云王承恩者许自俊甲乙彚畧刘尚友定思小纪吴邦策国讳忠奸实録暨破梦闲谭国变録等书是也崇祯遗録谓王之俊纳银于贼倖免夹死而王之心者缢死于家传闻各异而世祖章皇帝有谕祭王承恩墓文故采钱秀才士所纪而附着所闻焉钦定日下旧闻考卷一百三十七钦定日下旧闻考卷一百三十八钦定四库全书钦定日下旧闻考卷一百三十八京畿原顺义县在州东北六十里等谨按顺义县明初属顺天府正德八年改属昌平州本朝仍属顺天府在府东北六十里増东西距八十里南北距五十里东至三河县界四十里西至昌平州界四十里南至通州界二十五里北至懐柔县界二十五里东南至三河县治九十里西南至大兴县治六十里东北至密云县治七十里西北至居庸闗一百二十里原县在州东南九十里原幽州东北至顺州八十里原幽州东北三十里有望京馆东行少北十里余出古长城又二十里至中顿又踰孙侯河行二十里至顺州原顺州至燕京一百十五里原秦为上谷郡地原汉为土垠县东二十里为狐奴县西三十里为军都县朱彛尊原按两汉土垠属右北平郡当在今丰润境内而县则汉渔阳郡狐奴地也增汉置狐奴县属渔阳郡后汉因之三国魏景初二年废晋复置属燕国后魏废原后魏安乐郡故城在县西北六里延和元年置交州太平真君二年罢州置郡领县二土垠安市北齐废土垠入安市后周废安市入密云隋开皇初郡废今为安乐庄永乐间拨给良牧署原土垠晋宋为易京城后魏废易京为安乐郡今州北负郭名安乐村原北齐始置归德县属燕郡后周废唐开元中移燕州于此仍置辽西县为州治原开元二十五年徙燕州治于幽州北桃谷山朱彛尊原按此为幽都县治等谨按桃谷山据大清一统志即桃山在今顺义县原归顺州其地乃燕之北境即元顺州之北境开元四年置为契丹松漠府弹汗州部落领懐柔一县原归顺州天宝元年改为归化郡干元元年复为归顺州增属河北道原唐末为顺州增五代晋天福初入辽原辽曰顺州归宁军又改归化军增属南京道原宋宣和四年金人以州来归赐名曰顺兴原金仍曰顺州朱彛尊原按明一统志顺州之名始自隋然考之隋书粟末靺鞨渠长度地稽内附止云居之柳城而已寰宇记云大业八年为置辽西郡以统之亦未有隋置顺州之文也唐贞观四年平突厥乃以其部落置顺祐化长四州都督府于幽灵之境其时顺州侨治营州南五柳城后又侨治幽州城中寰宇记顺州四至八到与范阳同东北至幽州一百二十里则顺州乃在幽州之南与今之顺义初不相䝉矣至于开元中徙燕州于桃谷山虽今县地然仍曰燕州继为朱滔所㓕因废为幽都县终唐之世亦未尝以顺州称也直至梁干化三年晋周德威拔燕顺州地以顺州名见此而五代史职方考后唐一百二十三州顺州始在其列此纪地志者所当考也彛尊又按唐书羁縻州一曰顺州顺义郡一曰归顺州归化郡一以处突厥一以处契丹寰宇记归顺州南至幽州八十里北至檀州七十五里东至蓟州二百一十五里西至妫州二百里今之顺义疑本归顺州归化郡而非顺州顺义郡也等谨按太平寰宇记炀帝初废营州为柳城唐仍营州贞观六年置顺州寄治营州南五柳城辽史误以唐置为隋置明志因沿其误耳至顺州非即今顺义地按通典顺州在范阳郡城内天宝初置寻改为顺义归化两郡今考寰宇记顺州顺义郡领县一宾义四至八到与范阳同范阳为故幽州即今顺天府境归顺州归化郡领县一懐柔另有四至八到西南至幽州七十五里今顺义县境正在府东北六十里地界相符彛尊以县为唐之归顺州归化郡非顺州顺义郡是矣至寰宇记所云顺州四至八到与范阳同乃指范阳郡言通典谓在范阳郡城内可証彛尊乃以涿州之范阳县当之云东北至幽州一百二十里则归顺州又在幽州东北七十五里两地相距几及二百里中隔幽州一城界址不属与寰宇记所云归顺州即元顺州之北境其说相牾是则误以范阳郡为范阳县又彛尊之失考也原县二温阳密云原元废县存州原明洪武二年降为顺义县原初属顺天府正德八年始属昌平州原城纵横四里南昻北俯又东北突出一隅肩臂四折入于河滨宛如龟背形周围一千一百三十五丈九尺连堞高二丈五尺濠堑四周深一丈五尺其门南曰迎恩东曰平秩西曰晴岚北曰叠翠增城周六里门四濠广四丈明万歴中甎筑本朝康熙十七年十八年重修增顺州故城今顺义县治唐开元中移燕州于此后改顺州等谨按此为唐末之顺州即归顺州也补顺州旧治唐归顺州见大歴五年试太子洗马郑宣力所撰开元寺碑金节使刚忠王公子明死节于此增干隆十年御制雨中过顺义县诗晓㸔春云腻驱车冀野行忽霑垂栁色似听滴桐声释矣懐人感时哉望嵗情披簔荷锄者相率事深耕春寒雨作雪春暖雪为雨前日与今朝佳景随时覩密云失逺峰新熘添曲渚淅淅复蒙蒙极目迷空所歴歴绿塍鳞来牟色倍新榆烟低处润村霭澹初匀鸟噪惊檐瀑人欣浥路尘无花良亦可不是为寻春增干隆三十四年御制过顺义县城诗行行过县城陌柳飏烟轻白水桥为渡青郊尘不生藩宣察吏治保障廑民情安乐真安乐春田雨遍耕等谨按过顺义县城御制诗谨绎有闗纪述者恭载卷内余不备录增县治西从东直门出京往古北口驿路一道境内计程四十八里自大兴县界古柳树一十二里至治而三家店有行宫驻驿自三家店二十里至牛栏山镇又一十六里至懐柔县界等谨按三家店行宫正殿恭悬皇上御书额曰无踰此地西室聨曰诗情讵花柳乐意在农桑又聨曰庭饶芳草铺生意座有芸编结古欢卷房额曰折旋中矩聨曰杂花分戸映空翠落庭隂又聨曰红桃绿柳天然趣夕惕朝干依旧身又聨曰风烟有竒状物象归余清佛室聨曰八德灵源超觉海三明妙境照慈灯皆御书增县治西北发圆明园往热河驿路一道境内计程二十五里自昌平州界官庄横道一十二里至治西北南石槽有行宫驻驆从南石槽岐路三里至北石槽又十里至昌平界等谨按南石槽行宫前殿东室恭悬皇上御书聨曰山光积翠遥疑雪罏篆浮香近若云西室聨曰纵目恰宜遇寥朗託懐又喜得清舒佛室聨曰华海慈源分一滴金轮妙果演三乘后殿额曰竟川含绿西室聨曰列嶂拖蓝晴横朝霭碧千畦环秀香拥暮云黄东室聨曰杂卉晞阳争旧绚乔柯得䕃亦森沈皆御书增干隆六年御制石槽行宫对月诗残霭全収晩景姸疎杨影里漏婵娟诗因望夕清添兴光到深秋皎彻天别院初回飞盖驻行营两见皓轮圆何殊上苑凭吟处桂子风微夜未眠增干隆九年御制顺义县行宫作将为田盘行趂此秋成闲旌麾厯冀野轮蹄背汤泉朝暾散晏温入我舆帷暄涂霜带冷白坂花垂紫殷枯树雀飞飞广陌兔爰爰刍棚隠茅落罢喘牛高眠囷鹿戸有积室家幸茍完所见扶鸠翁尚鲜怨祁寒由来嵗功成降康端自天行宫建胜地树石诚有年葺新成此日止顿因路便匪夸栋有芝讵必池茁莲记我书室名是处欣随安明忩受暖曦市语隔烦喧染翰藻思抒习静道心存惬适以为佳奚必居深山等谨按石槽行宫御制诗谨绎有闗纪述事实者恭载卷内余不备录原前代州治为小城方二里许四隅角楼遗迹尚存至元二年节度使刘瑜建大㕔并长廊二十八年知州大兴王居政于㕔左右构捕盗所吏目幕次复构架阁库祇侯直舍大德七年知州鉅野段廷珪作后廨并东西房皇庆初知州大兴梁彦义起仪门高三丈余翰林学士清河元明善为之记其驿馆至元十八年州倅李让剏焉增顺义县署在城内正北明洪武初建增旧治堂康熙十八年地震废五十五年邑令黄成章修葺干隆十年重修原顺义学在县治西洪武八年重建等谨按顺义县志县学旧址在西门内北小巷元改置通衢即今址明崇祯七年重修本朝康熙十九年邑令邹琬重建原营州左屯卫在县治东等谨按左屯卫今废原卫本属大宁永乐元年移于此领左右中前后五千戸所增漕河营在县东北牛栏山东南有把总戍守原县西北三十里有石槽三曰东石槽南石槽北石槽元史上都兵入古北口其知枢密院事准台以兵掠石槽是也增元致和初上都兵掠石槽雅克特穆尔遣萨敦掩击败之即此原福山在县南五里原孔山在县南等谨按水经注山上有洞穴开明故土人以孔山称据大清一统志在县南二十余里原龙山在县南二十里下有龙泉原桃山在县西北三十五里旧唐书谓之桃谷山山有五峰如桃花瓣巨石错落横亘数畆元致和初上都兵入古北口留重兵屯燕乐城以轻骑进抵桃山雅克特穆尔掩击之于白狼河追至桃山降其衆燕乐闻之遂溃白狼河即白河也一云白狼河在县西北三十里原史山在县西北三十五里山石戴土高百余丈状如眠弓南望京师城阙金碧眩目寺宇皆唐时建等谨按顺义县志山有卧佛寺原县北二十里为牛栏山山上有洞俗传有金牛出焉至今洞前石壁为小槽形名曰饮牛池山北里许有小山昔有仙人骑牛来游因名灵蹟山宋王曾上辽事曰顺州至檀州渐入山牛栏当其要路也上之东麓潮白二河合焉有龙王庙山之东南为漕河营有城二门把总一人守之等谨按畿辅山川志亦名金牛山原辽置牛栏都统领司补帝次牛栏山欲尽戮汉军穆唿哩以舒穆噜拜达勒可用奏释之原牛栏山改名顺义山原牛栏山与狐奴山相望其第三峰腰带间一洞相传曾有金牛出食禾稼田畯逐之遁入洞穴有投以甎石者辄闻水声或以物掷之良乆自山傍白河浮出其北里许灵蹟山二山一脉前山石身负土后山土身戴石前大后小行人搃以牛栏名原顺州北有银冶山等谨按据大清一统志山今在密云县南十五里原顺州东北过白屿河北望银冶山原唿奴山亦名狐奴山原县东北二十五里为狐奴山水经注水不流曰奴盖以上前潴泽名也其北麓鸟道而上里许渐濶渐平有寺寺后有小石城山下有龙潭今涸山西南百步有汉狐奴县址魏文帝黄初二年省原曹王山曹操常驻军于此原沽水西南流迳狐奴山西又南迳狐奴县故城西渔阳太守张堪于县开稻田敎民植种百姓得以殷富童谣歌曰桑无附枝麦穗两岐张君为政乐不可支视事八年匈奴不敢犯塞狐奴王莽之举符也原白河经灵蹟山黄花镇川河入焉又南经牛栏山东麓潮河流合焉又南迳县城东门外原道人溪水南流迳孔山西上有洞穴开明故土俗以孔山称原县西南二十里有天柱村三十里有苇沟村村东临温余河渡渡南有长城遗迹辽史顺州南有齐长城城东北有华林天柱二庄辽建凉殿春赏花夏纳凉者也齐长城天保中所筑沈括曰幽州东北三十里有望京馆东行少北十里余出古长城即此原温余河即昌平之榆河下流为沙河入顺义西南界下至通州入潞河顺义谓之西河金人名县曰温阳以此辽史作温榆河本水经注之湿余河以字相似而譌也等谨按许愼说文湿水为漯水之讹则温余湿余并当作漯余水原顺义县有井一日三溢海潮则大溢相传源与海通民疏其水为渠灌田百畆号曰圣井原狐奴县旧城在县东北三十里狐奴山西麓原唐南河县故城在县东南二十五里而军都县故城在县西三十里盖军都之别徙者也原城内四达之中有白石幢下方上锐每方广二丈高三尺又上重之八角各高二尺余刻狮象海马之形又上为十二阑干为千叶莲花座又上渐狭渐圆中石心一圜刻佛像千尊外石柱六各盘螭虎四距又上竹节小梲可三尺余又上荷叶宝盖二尺余四门城楼仅与幢基址平遥望之层层如云中麾盖也原县西三十里有燕王冢或曰水经注所谓湿余河在燕王陵南者也原开元寺有唐大歴五年试太子洗马郑宣力撰碑等谨按开元寺在县治东隅俗称为东大寺原缔兴寺在县治西南洪武八年建等谨按缔兴寺在县治西门内俗称为西大寺补顺州有龙云寺原唿奴山白云观有元大德八年集贤学士宋渤碑原王梁为郡吏太守彭宠以梁守狐奴令原上谷太守任兴欲诛赤沙乌桓乌桓怨恨谋反诏邓训将黎阳营兵屯狐奴以防其变训抚接边民为幽部所归原辽圣宗统和十二年十二月猎于顺州西甸钦定日下旧闻考卷一百三十八卷一百三十八举正钦定日下旧闻考卷一百三十八举正营州南五柳城原书城讹作戍今改钦定日下旧闻考卷一百三十八举正钦定日下旧闻考卷一百三十九钦定四库全书钦定日下旧闻考卷一百三十九京畿原怀柔县在州东北一百里等谨按明正徳初以县属昌平州本朝改属顺天府在府东北一百里増东西距二十五里南北距三十八里东至密云县界二十里西至昌平州界五里南至顺义县界十里北至密云县界二十八里东南至平谷县界九十里西南至昌平州界五十里东北至密云县治四十里西北至昌平州界三十里原怀柔县其地乃燕之北境太子丹使荆卿献地图葢谓此地等谨按太平寰宇记此条为归顺州所理之怀柔乃今之顺义増汉渔县地唐初为密云昌平二县地等谨按此为今之怀柔明洪武中分置之地原唐贞观六年置怀柔县治五桞城改顺义县开元四年置松漠府弹汗州天宝元年改归化郡干元元年复今名等谨按太平寰宇记顺州理宾义县唐贞观六年置寄治营州南五桞城天宝元年改为顺义郡干元元年复为顺州四至八到与范阳同此顺州也通典所谓顺义郡置在范阳郡城内者是矣归顺州理怀柔县即元顺州之北境开元四年置为松漠府弹汗州天宝元年改为归化郡干元元年复为归顺州是归化郡乃松漠府弹汗州所改其地南至幽州八十五里西南至幽州七十五里为今顺义县地朱彛尊所云今之顺义本归顺州归化郡非顺州顺义郡是也至今怀柔乃明初析昌平密云地所立虽取古名实非旧地考辽史顺州归化军领县一怀柔有温余河金史领县二温阳密云温阳温余水之阳也即怀柔所改今温余水入顺义北界不经怀柔界是可証昔之怀柔为今顺义而非怀柔矣辽史此条混归顺州于顺州固多舛错彛尊既以归顺州为顺义复以此条并下条载入怀柔是又混怀柔于顺义矣増归顺州归化郡本弹汗州贞观二十二年置开元四年更名县一怀柔原金明昌六年改为温阳县元废等谨按此为今之顺义原明洪武十三年分密云昌平二县地建怀柔县在顺义县北属北平府等谨按此为今怀柔地原县属顺天府正徳中改州属増干隆六年御制怀柔县诗山围古郡富耕桑此地前朝是战埸四海怀柔原在徳由来礼义固金汤増干隆二十五年御制怀柔县东诗怀柔县东潦尽滩长桥空卧沙渚寛去歳曾此待度难茭楗绞缚劬且艰事半功倍古有言不如乗时理信然村民道左鞠跽年年许觐颜尺咫今秋收获询如何都道人和縁歳美覩兹景象宁不喜陡忆下河复被水多方赈恤付有司曾否勤宣善经理中心藏之何日已増干隆二十六年御制怀柔县东叠去歳诗韵去歳此经干石滩今秋一望潦水寛桞桥缚架又值难昨宵待宿工就艰逍遥河上风人言前秋景况今复然一二地方吏来跽请罪进寸退且咫笑谓更不须汝曹羽林一一雄材美厄鲁回人尤色喜撇捩踊跃善行水牵駞驱马须㬰间轻装运毕百度理我亦乗舟渡河已増干隆四十六年御制弹汗行路经弹汗州因作弹汗行自昔蒙古长原有汗之称长城以北东西亘各据部落雄相争文皇欲弹压若辈边州因以此额巖城而何四夷君长上尊号既笑郄之后乃赐书四夷遂用可汗名弹汗行慢言唐事试言我皇清四十九旗为旧属久去汗号惟以王公带砺百世荣四喀尔喀实后附仍其汗号乃我皇祖沛恩宏朕虽不徳定准部亦存其汗号都尔伯特至今世禄其孙曽其余自作孽覆祀非我黩武逞嘉兵最后土尔扈特自归顺仍其汗号无庸更弹汗行何须弹压惟厪怀柔情各部入觐循兹以入京亿万斯年受恩保土与国享昇平増干隆四十七年御制过怀柔县咏古诗弹汗贞观名葢因突厥辑以武开元易怀柔图抚以文绳厥祖徒武失刚徒文柔胥非中道那永辑而抚虽然用刚过者其祸速不如用柔祸缓略能久得其中者信难哉要在文武并用无逸以为所怀柔去京百余里古所谓守在四夷者即此祇今伊犁建城兴屯田其逺较兹奚啻倍而蓰此非夸也实惧乎自我得之敢不业业兢兢守在已复申其説曰要于敬天爱民而已耳等谨按怀柔县御制诗谨绎有闗纪述事实者恭载卷内余不备録原县旧有土城创自洪武十四年至成化三年易以甎石𢎞治十五年以城大民少去其西偏而城其东偏开三门东曰咸阳南曰拱卫西门最小以便汲水知县事保徳李士元开大门于西名曰留照复易东门曰迎旭南门曰开薫西小门曰涌泉隆庆二年増设瓮城敌台万厯八年知县屯留龎鳯鸣辟东小门名曰通利原怀柔城大兵少𢎞治中截其东偏而筑之故县治在西门也城周四里六十步三门嘉靖末设兵备佥事于此寻罢后以守备一人驻焉补怀柔城极坚整西南在平地东北则因山为之其南瓮城可盘马丽谯片石记万厯九年増修丈尺末云并用纯灰铺底灌抿全完以垂永久宜其厯百年尚如新筑也等谨按县志明成化三年巡抚阎某重修𢎞治十五年兵备道钱承徳改筑有大学士谢迁碑隆庆初县令蔡孔泮増设瓮城敌台万厯八年邑令龎鳯鸣重修仍易其门又开一东小门添设城楼三其后邑令贾濬复加修葺有贾濬碑三十三年久雨城圯邑令史国典请修有昌镇营逰击管朝爵城工记其后东大门西小门俱闭止留三门本朝康熈五十九年地震城北面圯六十年四月圣祖驻跸怀柔特命修筑越明年告成増行宫在南门外等谨按怀柔县志康熈四十九年始以三教堂旧址改建祇园寺遂建行宫于其地五十三年増修正殿东室恭悬皇上御书聨曰目同碧宇朗无尽心与白云散以闲西室聨曰千畦香扑黄云徧列嶂屏拖碧霭横佛室聨曰觉路圆通参妙谛法幢清浄领真香后殿东室聨曰轻风杨桞迎头爽浓露郊原蓄目清皆御书増干隆二十九年御制怀柔县行宫停跸诗弹汗縁耀武归化欲敷文自在纲维挈宁闗名字纷行宫才数宇停跸迥堪欣敦朴钦先典吾惟扬觐勤等谨按怀柔县行宫御制诗恭载首见之篇余不备録増县治在大西门内歳久庳坏康熈五十六年邑令吴景果即旧址搆堂五楹曰黍春堂堂前古栢四株三百年物也堂东偏古树之下搆书室三楹移植红螺山丛篠数竿于轩下曰螺竹轩増县学在县治东明洪武十五年建原县学明伦堂成化庚寅教谕余姚赵颙所搆泮池万厯甲午知县全州蒋守浩所凿等谨按明洪武初设县即立县学成化中有修撰王华重修明伦堂碑万厯中有教谕胡朝卿创凿泮池记天启三年重修大殿崇祯七年増修两庑㦸门启圣祠明伦堂有教谕王建极碑国朝康熈五十五年邑令吴景果重修原广济仓在怀柔县城等谨按县志广济仓今废増藏氷窖在县二门东每歳冬月工部行令藏洁氷三千块以备用増大水峪闗在县东北三十里河防口闗在县北三十里神堂峪闗在县北二十里开连口闗在县北二十五里等谨按四闗皆密云石塘岭闗都司所辖旧志自白峪以西摩天峪闗凡九口皆载入县境今白道峪牛盆峪小水峪三闗属密云渤海所摩天峪二闗属昌平唯自大水峪以西至开连口之黄草洼边城凡六十里为怀柔边境详见边障门増红螺镇在县北十里増罗山在县东十八里原栲栳山在县东南九十里山前有云巖寺又有砙堂寺等谨按据大清一统志栲栳山在县东南八十六里増龙王山在县西半里旧城环其上下有龙潭深不可测原县西三里为石塘山有大工则採石焉设工部厰等谨按明工部厰今废増灰山在县西四里増峯山在县西南五里三峯髙耸上有真武庙山属昌平东址为怀柔界原红石山在县西北三里山顶有石泉莹洁如玉一名玉泉山等谨按据大清一统志泉在山顶石窟中増景山在县北十八里山麓有定慧寺今废原红螺山在县北二十里髙二百仞下有潭潭中尝有二螺色殷红夕吐光燄土人异之因以名山増山髙二百仞石山也衆山皆青沈沈独黒日午丽之不秋而紫原红螺山有泉一线以珍珠名其水涌如喷珠朱彛尊原按辽史檀州有螺山金史顺州有螺山王沂公上辽事顺州东北有螺盘山皆指是山也等谨按辽史檀州统县二密云行唐金史顺州统县二温阳密云今怀柔为密云所析彛尊以螺山为即红螺山似非无据但考太平寰宇记密云有桃花山螺山今其地皆属蓟州据大清一统志密云东南至平谷界九十里又东南至蓟州界六十里共一百五十里寰宇记密云东南至蓟州界一百九十里则旧时密云所属之地尚有四十里入蓟州界然考魏氏土地记云渔阳城南五里有螺山渔阳今蓟州治据此是蓟州近界当又别有螺山非即今怀柔之红螺山矣谨附识之以备考原温阳有螺山溆水兔耳山等谨按今两山皆不得其处考一统志华山一名兔耳山在三河县北三十里今顺义南界顺义金温阳也据此则旧时所属之地今互入三河故山在其界又明胡濙栲栳山云巖寺碑有云勅赐近寺兔耳山花板石应用栲栳山在县东南七十五里亦正近三河之北也螺山今在蓟州详前条原县东北二十里有神山又有金镫山山顶夜常有光因建金镫寺増卸甲山在县东北三十二里原象山在县东北四十里山形如象等谨按原本内尚有黍谷山七条在县东四十里今县东止二十里则山在密云西界也谨据大清一统志改入密云原县东七里为白河又东十五里为潮河等谨按一统志白河从密云西界南迳县东又南迳顺义界潮河自密云县东南经县东至顺义北原县东三里有小泉河又东五里有雁溪俱流入白河等谨按县志小泉河源出红螺山珍珠泉雁溪源出塞外经神堂峪由县东王化庄入白河原七渡河在县西南一里原朝鲤河亦名七渡河等谨按县志七渡河发源塞外经黄花镇川至县境下入白河増浮桥五处西大桥在县西一里南富乐桥在县东一里叠道小桥在王化庄下有泉源滙为深潭土不能垫故架桥焉王化庄桥在王化庄东东大桥在房家庄西北补钓鱼台在怀柔县西三里山水殊胜涧流至此广文余横板桥以渡东南一望渚烟村树彷彿江乡原孤台在县北三里旧有金胜寺塔今废増砙堂寺在县东八十里汉时名昙泉寺明正德中改今名増祇园寺在南门外等谨按寺内大殿前檐恭悬圣祖御书祇园寺三字额后殿前檐额曰示真实相亦为圣祖御书増奉圣寺在城西南五里有明尚书甘为霖诗碣寺今废碣移城隍庙原能仁寺在县治西北洪武十八年建原红螺山麓有资福寺古之大明寺也创于金皇统初年距县一十五里又有定慧寺亦在山麓建有万寿齐天二塔距县一十八里等谨按县志资福寺在县北二十里有元大学士樊崇义碑称寺创自金皇统初明正统丁巳重修本朝康熈三十三年圣祖临幸兹寺定慧寺在县北十八里景山之麓明正统中建有尚书胡濙碑今废二塔尚存补红螺山大明寺碑元昭文馆大学士太史院使领司天监事樊从义撰文宣文阁监书博士兼经筵译文官王与书称寺始于唐金世宗大定间召佛觉禅师于真定之宏济来住兹山元神宗时诏云山禅师以荣禄大夫大司空佩一品银章主大圣安寺内侍大司徒王伯顺以大明为圣安宗派请太皇太后发帑五万为修寺之资至正中云山从圣安归老于此尽捐前后所赐金帛重修焉葢沙门检校司空在辽时已然金元循之不改也碑又云两红螺死为双浮圗瘗之寺中今寺一池曰红螺池三面皆果园花时逰览颇胜殿西有竹一畆寺东南二里许为明怀宁侯孙武敏公墓有两碑一李贤撰一彭时撰中一碑刻谕祭文増云巖寺在栲栳山向有道院名栲栳磗金干统中华严祖师居此有沙门圆揆塔记明景泰中重建勅赐今名有尚书胡濙及沙门徳洽碑成化中重修有大学士商文毅公辂重修记増金华严祖师义琛玉田李民子㓜丧母事继母以孝闻年十二辞家访道得清虚修炼之术父访令还家更习儒业通文史寿昌五年试中甲荐名上不赴遂为僧干统初于栲栳磗立小院前后访法者二百余人后染末疾入定如眠有红光发于顶面照满一室今塔尚存原县东南九十里有髻山二峯髙耸上有碧霞元君祠等谨按髻山东四里建行宫一所正殿恭悬皇上御书额曰巖苍树古西室聨曰天地为罏游心物以外诗书敦好尚论古之人卷房额曰韵松轩聨曰端居向林薮胜赏在烟霞佛室聨曰琉璃光浄徧空界薝卜花开霏妙香后室聨曰岚影交牕翠松隂入座浓亭额曰山意足皆御书其西四里登山为碧霞元君庙前殿外檐恭悬圣祖御书额曰敷钖广生殿内恭悬皇上御书额曰神霄朗照后殿额曰慈䕶香巖玉皇阁额曰泰钧普育精舍额曰写雾轩皆御书玉皇阁前恭勒圣祖御制碑文増圣祖御制髻山玉皇阁碑距京师百里有山曰髻𨽻怀柔县两峯高矗望之如髻故得是名自元明以来号为近畿福地因上有碧霞元君之祠是以每歳孟夏四方之民㑹此祈祷者骈肩叠迹不可胜计古称积髙之区神明所舍况兹山北依紫塞南拱神京冈峦回合蜿蜒磅礴而钟秀于是则其神气之感数有灵应理固然也康熈五十二年值朕六旬诞期诸臣民就兹山瞻礼为朕祝禧因共建玉皇阁以祈延寿始于癸巳三月十八日落成于甲午三月十八日而请记其事朕御极五十余年夙夜孜孜唯体上帝仁爱斯民之心以抚绥天下幸四海清晏年谷顺成朕与天下臣民得同享太平之福者皆上帝之眷祐也朕之祇承于上帝者唯在天下臣民之永安而天下臣民之愿祝于上帝者唯在朕躬之永年然而兹阁之建即上帝之陟降监观于是乎在矣爰立贞珉载其始末以传永久云増干隆十二年御制髻山诗鸣梢兰磴迥㸃笔绮牕虚秀野春云合单椒晓景舒水如银匼匝山是紫芙蕖桞态笼烟际桃姿过雨余暂来欣揽结欲去更踌躇緑字前秋咏还如昨日书増干隆十八年御制题髻山碧霞观诗四面山围画屏幛中天路豁界玻瓈灵峯光幻同金马神泽依稀拟玉鸡梦雨初晴岚翠湿小春犹暖栉银低平生懒问长生术羽客休夸蹑景梯等谨按髻山并碧霞观御制诗俱恭载首见之篇余不备録钦定日下旧闻考卷一百三十九钦定日下旧闻考卷一百四十钦定四库全书钦定日下旧闻考卷一百四十京畿原密云县在州东北一百二十里等谨按密云县明属昌平州本朝改𨽻顺天府増东西距一百十里南北距一百三十五里东至墙子岭关界九十里西至懐柔县界二十里南至三河县界三十五里北至白马关一百里东南至平谷县治九十里西南至顺义县治七十里东北至古北口一百二十里西北至懐柔县界三十里増春秋及战国并为燕地秦汉并属渔阳郡原汉白檀县地属渔阳郡原檀州密云县即汉奚县旧治原后汉以居斤奚原白檀县即古北平増晋时郡县俱废后魏复置渔阳县属渔阳郡原后魏皇始二年置密云郡治提携城领白檀要阳密云三县原魏兼置安州后齐废郡及二县入密云又废安乐郡之土垠入安市原后周以安乐郡安市县并入密云改安州为元州隋开皇初徙元州于渔阳十六年又割幽州燕乐密云二县于旧元州置檀州大业三年州罢为安乐郡唐武德元年仍改檀州等谨按开皇十六年太平寰宇记作十八年原以斯地燕之边陲管障塞军五千原万嵗通天元年置渔阳军开元十九年更威武军又有镇逺军故黑城川也有三乂城横山城米城有大王北来保要鹿固赤城邀鲁石子䴚七镇有临河黄崖二戍原天宝元年改为密云郡干元元年复为檀州原石晋以赂辽原辽为檀州武威军领密云行唐二县原宋宣和四年金人以州来归赐郡名曰横山升镇逺军节度七年金人复破之原金废州以县属顺州后复为檀州以密云并入原元属大都路原明改州为密云县属顺天府正德中改昌平州属原旧城创于洪武年设三门周围九里十三步新城筑于万厯四年在旧城之东设三门周围一千一百七十九丈原新旧城两端相连总督府居其中等谨按前明蓟辽总督府今废原县为蓟辽总督所驻原县治在鼓楼西明万厯二年重建等谨按密云县署康熙五十九年修葺雍正元年县令薛天培重修原县学在鼓楼东唐贞观十二年渔阳刺史韦宏机创建金季兵燬元至元二十八年知州杨琏重修至正六年知州聂守节扩地増修明洪武十一年知县唐忠重修原唐显庆中韦宏机为檀州刺史以邉人陋僻不知文儒贵乃修学宫画孔子七十二子汉晋名儒像自为赞敦劝生徒由是大化等谨按密云县儒学明嘉靖四十五年修翰林侍读王希烈有记万厯四十一年修翰林顾玉绳有记本朝顺治十七年修户部侍郎袁懋功有记康熙五十一年修编修李掌图有记雍正二年重修见大清一统志原白檀书院在县治东南密云兵备济南王见賔建馆之东曰秋实西曰春华其前为堂稍进为亭庖湢悉具罗列花石于庭又建社学斋房以训童子増八旗驻防营距密云县城东北三里官署及兵房共四千八百七十二间设副都统一员协领四员佐领十六员防御十六员骁骑校十六员兵二千名等谨按密云县城外八旗驻防营干隆四十二年奉命创设廨宇四十五年移驻原密云驿在旧城南门外洪武十二年建等谨按密云驿本朝尚仍其旧增圣祖仁皇帝御制过密云县作秋气驱残暑青林堕叶稀马嘶凉籁动蝉噪夕阳微河绕遥通塞山回尽拱畿黍苗膏雨足嵗事念民依増圣祖御制密云县作连年驻跸此城隈云谷无尘金碧堆斗室何妨宇宙志晨昏常掖辇舆囘等谨按密云县志县署二门内于康熙四十一年建圣藻亭恭勒圣祖御制是诗于石增干隆六年御制密云道中望长城诗秦时闉堞汉时山总为天骄守御艰此日长城为苑囿三秋巡狩数经还増干隆二十四年御制密云行京北重镇称密云巖城埤堄新旧邻控制三边列棨㦸胜国曽此屯万军两山寺㙮节珰建南者已頽北犹存靡饷士不得实用剥民奉已祈佛恩尔辈富贵亦何在空令过客兴慨论白河流西潮河左徒观形胜诚复可由来在德语不刋讵夸扼险牢关锁即今大宛为荒服木兰近囿来往熟筑堤障水惟利民我每经行缅圣躅得势不事守有余失势竭力守不足势匪地利实人和敬已勤民吁天福等谨按密云道中御制诗谨绎有关纪述事实者恭载卷内余不备録増密云县东门外一里刘家庄恭建行宫等谨按刘家庄行宫康熙二十二年建正殿东室恭悬皇上御书聨曰人家烟见翠微里天宇晴开碧嶂头佛室联曰香云徧满华严界甘露长滋福慧田后殿额曰逺翠云标东室联曰最宜观处皆成画于暂闲时辄咏诗西室聨曰迳幽仍隐緑忩启乍来青又联曰康功北郭桑麻里爽气西山襟袖间皆御书増干隆八年御制密云行宫晩坐诗金风玉露静秋天别馆初开翰墨筵亦有蛩声啼砌下那无月色到忩前山围大野寥萧夕宇转新晴淡沲烟何必御园云水榭忘怀是处俗尘蠲增干隆十二年御制密云县行宫对月诗朔塞返行旌离宫驻清跸天籁发庭柯蟾辉入我室过朢轮尚圆恋秋情更逸盈匡经两度来往浑一律鸟语话畴曩蛩音助萧瑟渐觉翠峯遥对此银云栉随时爱景光夜忩聊㸃笔等谨按密云县行宫御制诗谨绎有关纪述者恭载卷内余不备録増密云县东北三十五里罗家桥恭建行宫等谨按罗家桥行宫康熙五十一年建正殿西室恭悬皇上御书聨曰千畦香扑黄云徧列嶂屏拖碧霭横佛室聨曰照海慧珠通眼藏霏空法雨涤心源皆御书増密云县尖营坐落有四一在栗园庄东一在穆家峪庄南一在华家店庄东一在老王店庄东増干隆三十八年御制过穆家峪即事四首穆家峪北细流河草囤支桥谓费多却忆前秋泛异涨徘徊河畔未能过前朝雨势较南稀禾黍虽苖芃亦微再霈优霖方助长眼㸔稚緑嬾鞭挥筹农逐处为心萦在此仍因望雨怦却有愿情云利旅最难齐者是人情气候南暄渐北寒行㸔麦穗尚青攒晴资熟麦雨资黍措念一时竟两难等谨按穆家峪御制诗恭载首见之篇余不备録原大峪锥山在县北原至元十三年雾灵山伐木官刘氏言檀州大峪锥山出鐡鑛有司覆视之寻立四治原至元二十五年九月罢檀州淘金户増清都山在县东五十里旧有清都观故名原龙门山在县东六十里有黄崖洞悬泉如瀑布原密云山不出泉惟县南十里山麓有二泉相踰仅数尺滙为一流称圣水泉山亦因以名泉上有初月亭等谨按密云县志亭为明万厯间都䕶戚继光建又有龙女祠今俱废原密云山在县南一十五里原密云山一名横山郡所以名也原慕容皝以段辽屡为边患遣将军宋囘称藩于石季龙请师讨辽季龙统衆而至及徐无辽奔密云山季龙进入令支怒皝之不㑹师也进军击之皝遣子恪率骑二千晨出季龙诸军惊扰弃甲而遁段辽遣使诈降于季龙请兵应接季龙遣将麻秋率衆迎辽恪伏精骑七千于密云山大败之获其司马阳裕将军鲜于亮拥段辽及其部衆以归原段辽为石虎所败奔平冈山原山近汉平冈县界唐置横山城为守御处盖置于山下原县南二十里为白檀山汉所以名县也原密云有隗山原山在县南三十里原山下即密云故县原黍谷山在怀柔县东四十里跨密云县界亦名燕谷山等谨按据大清一统志黍谷山在密云县西南十五里又密云县志谷中有庙基址犹存旧城东门外有邹衍吹律处碑因建新城隳今新旧二城夹道中有邹大夫祠据此则黍谷应编入密云原本与下五条俱列怀柔县门今移改原燕有黍谷地美而寒不生五谷邹子居之吹律而温气至原燕有谷气寒不生五谷邹衍吹律致气既寒更为温热以种黍黍生丰熟到今名之曰黍谷原邹衍吹律能变寒谷生禾黍原黍谷亦谓之寒谷吴越春秋北过寒谷左思赋寒谷丰黍吹律以暖之是也山有风洞洞口风气凛烈盛夏人不敢入原邹衍庙黍谷山上増辽建避暑殿于此原天门山在县南三十里下有天门寺等谨按据大清一统志一作天盆山原凤山在县西北十五里下有石佛寺元建増神山在县北十五里下有水潭原县东北八里为冶山上有㙮有石洞深邃水四时不竭东有丱洞昔人淘金址尚存补密云县有鸦鹘安卢家安按説文安止也土人谓安字为高平处原香陉山悉生藁本香世故名焉原县东有地名惊罗山厓间有石门二扇然不可开聼之内有潺湲水声原梯子岭在县东南十五里原九庄岭在县北三十里原县北有仙洞其深莫测内有天然石佛五躯又有五色石竦拔如笋洞口有桥人顾其下深险不可渡増九松山在县东北二十八里山有松九株等谨按九松山康熙四十五年始勅赐今名増干隆六年御制九松山诗阳崖隂巘相吐吞上有千年祇树园九松盘盘踞其顶下临衆木如儿孙我闻五株已成石盘山楼松余画蹟此木疑被女夷铸不然驻鹤神仙宅凌空苍翠势未已停銮几度徘徊视庾梅渭竹空传名閲厯沧桑惟有此增干隆三十三年御制九松山放歌九松之松数百十祇今惟识九松名拏巖老榦不可见其可见者率乃百年以后之所生笼葱过雨如滴翠飒㳫临风自在鸣寺僧箇箇粥饭罐既难述古亦复不知菀枯存亡均一梦幻干闼城因思摄山九老今犹在信哉名实俱収是惟南国之风情等谨按九松山御制诗谨绎有关纪述事实者恭载卷内余不备録増要亭庄在密云县东北七十里恭建行宫等谨按要亭行宫建自康熙三十二年正殿东垣恭悬皇上御书联曰正喜轩忩无俗韵更当风物报新秋西室佛座联曰彼岸同登通筏喻即心有契悟灯传后殿外檐额曰周赏逺豁东室联曰智水仁山观物妙礼园书圃养天机西室聨曰寥廓澄虚宇威纡露逺峦皆御书又按要亭一作遥亭又作瑶亭密云县志则称姚汀今御制各集诗题皆作要亭按水经注要水出塞外东南流迳要阳县城东考要阳即今密云境则要亭之称自为近古也増干隆六年御制要亭行宫晩坐诗一川景物鬬斜阳极目拈题兴𣺌茫平野风寒吹稻黍逺山日暮下牛羊笳声几处梅花落月色谁家秋思长更剪银檠披奏牍忧勤那得暂时忘增干隆八年御制要亭行宫叠旧韵㳺丝爽籁鬬秋阳户列嶤峯翠杳茫厯厯出篱垂果臝喓喓遶砌足常羊月临素节连天净诗寄高岑引兴长今昔尽伊如是住筌蹄笑我未曽忘等谨按要亭行宫御制诗谨绎有关纪述者恭载卷内余不备録原密云河本白河上流自牛栏山而下与潮河交㑹初蓟辽总督驻密云从通州至牛栏山以车转饷劳费特甚嘉靖中总督刘焘发卒濬潮河川水达通州用小舟转粟直抵密镇矣等谨按白河流经密云城西干隆三十七年勅建白河神祠御制瞻礼诗恭载卷内原密云运道即白河上流运密云官军饷者也嘉靖三十四年自密云城西杨家庄地方筑塞新口疏通旧道令白河与潮河合流至牛阑山水势甚大故通州漕粮得抵密云城下等谨按此为明隆庆间旧隄本朝康熙五十六年复自城北沙河庄南至西门外止续筑石子䕶城隄八百零三丈补白河经密云诸山全受浑榆诸河之水夏秋暴涨隄防不能御源逺流迅水势漫散河皆熘沙深浅通塞不常运行甚艰唯用兠杓数千其治河官夫遇浅即濬庶盘剥可省矣近有议于白河建闸者河广水盛涨必他决底皆淤沙闸必易损且河徙无定闸难改移盖未达水土之宜也増干隆八年御制临白河诗密云古雄郡山川何壮哉白河襟其右圆流多洑洄野花夹岸红中泓镜影开是时秋涨过波声犹喧豗岂能驾虹桥临渡且徘徊因知投鞭言侈志祸之媒骈舟作舆梁横陈榆柳材力作尔毋亟匪为逰观来増干隆三十七年御制白河神祠瞻礼诗白河源出宣化府独石口外之玛尼图达巴罕东流入密云县北之石塘岭经县城西折而南与潮河合东南流入于潞其水发源既逺且自经白马关外崖谷夹束又挟诸山之水而来故其至密云流益壮性益驶遇夏秋盛涨徃徃湍急不可御郡城西之渡为京师至古北口所必经每嵗秋巡纚舟为浮桥以济辛夘七月霖雨积日河骤涨啮坡岸舟当波冲不得系桥柱亦欹因稽跸程廼遣官祷于河越日涨陡落丈余遂复成梁利涉佥以为神之效灵至奇且速也矧兹河润所经引溉通檝民实利頼稽之礼宜祀向顾阙而未举䝉其佑弗歆其报可乎爰勅疆吏度地河壖搆祠像设以壬辰丑月蒇工兹幸避暑山庄经祠下躬致瓣香以落之因成八韵并疏序梗概付所司锓石以代碑记自今其毋替祀事庶几延庥于有永乎遥源出宣化灵泽䕶厗奚资运功无尽安澜事有稽去秋经异涨归壑頼明禔是用崇祠建于焉庆落徯桥梁利普济阶级肃初跻栋宇依神焕香花达悃携永恬佑保赤钖福被羣黎牲丽碑应峙五言当记题等谨按白河御制诗谨绎有关纪述事实者恭载卷内余不备録钦定日下旧闻考卷一百四十钦定日下旧闻考卷一百四十一钦定四库全书钦定日下旧闻考卷一百四十一京畿原鲍邱水出御夷北塞中南流迳九庄岭东俗谓之大榆河等谨按据大清一统志鲍邱水即今之潮河又按水经注以濡水为经白檀白檀今密云地非濡水所经恭绎御制滦河濡水源考证并御制热河考指示郦注之疏误以汉书地理志之洫水为濡水按洫水今潮河非濡水也谨辨其误于潮河条下御制全文已恭载钦定热河志卷内兹不复缀原大榆河又东南崃迳安州旧渔阳郡之滑盐县南王莽更名匡德也汉明帝改曰盐田世谓之斛盐城西北去御夷镇二百里等谨按原书此条及后滑盐废县二条入平谷县卷内考水经注原文大榆河又东南出崃经滑盐县南又南迳傂奚县故城东又西南迳犷平县故城东是其地形递次而南滑盐在傂奚之北傂奚又在密云东北至平谷在密云西南七十里相去甚逺境内不应有滑盐县地今据地理沿革表改正原鲍邱水又南迳傂奚县故城东王莽更之曰敦徳也原道人溪在县东北源发龙门流经县界入于潮河等谨按据大清一统志潮河发源古北口西北三百里许郭家屯西古开平南境水经注所谓鲍邱水出御夷北塞中是也自古北口西流入密云县界即折而西南至县东南与白河㑹明时潮白两河犹分流会于牛栏山下自嘉靖三十四年遏潮河不使入顺义境由密云合白河于是牛栏山以上潮河故道遂为白河所经据此是密云以北二水分流密云以南旧时犹分今滙为一矣增干隆二十九年御制潮河诗白河过浮桥厗奚歴迤逦潮河帯城南弗渡遵其涘近郭列市鄽枕堰非髙峙缓急何所頼寻思葢乆矣谋安民自知宁必更张屡汹涌奔新涨竹箭莫喻驶昨晚东北雷闻声今见尔等谨按潮河御制诗恭载首见之篇余不备録增密云东北九十五里潮河崖有潮河神祠等谨按潮河神祠干隆十七年勅建增潮河浮桥在南天门之麓等谨按潮河由喀喇河屯入古北口经栁林曲至南天门四山环束波流迅驶每嵗秋狝木兰乗舆过此例造正副浮桥以渡南天门勅建观音寺寺旁精舍御书额曰揽胜轩御制诗篇恭载卷内增干隆六年御制南天门观音寺遥望诗古刹礼大士虚堂息劳身旋起凭栏望旧径还如新谷转见行骑山髙截半云是时秋始孟緑树犹繁纷两山辟仙境一路无纎尘袅袅旌斾影隠现出嶙峋逸兴一以畅转益忧懐频念彼随从者䟦涉良苦辛增干隆八年御制揽胜轩小憇诗偶来精室憇征鞍忩启岚光送晓寒谷里蜺旌烟里度座中羽骑画中看盘盘古栢隂犹翠的的秋英露未干不向空王陈罪福阇黎空自羡人檀增干隆十七年御制南天门诗牝谷晨行冲晓霭是处淙淙鸣石濑廻谿复岭数十盘莲宫始见青云外到来初地空尘心凭虚万景忩前绘举鞭旋复度巖扉真教隔絶仙凡界天闗虎豹信森严此或当然我所戒增干隆二十九年御制揽胜轩放歌北河涧接南河涧谷中晓气金风翻须臾日出髙峯朗䟦马真是羾天门祗园左侧有精舎我向名之揽胜轩每来憇坐必揽胜萦青缭白罗嶟嶟偨池夏木犹余翠低㽔髙叶纷繙㠾九阍何必守虎豹䕫䕫为忆三闾言等谨按南天门御制诸诗谨绎有闗纪述者恭载卷内余不备録增三城水出臼里山西迳三城谓之三城水又迳香陉山又西迳石窟南又西北迳伏凌山南与石门水合又西南迳犷平城东南而右注鲍邱水增渔水出渔阳县东南平地泉流西迳渔阳县故城南城在斯水之阳故名又西南入沽水増黄门子河在县东九十里源出黄门闗口泉水西流入潮河增汤河在县东北七十里源出司马台闗口泉南流西折贯古北营城中西出又南入潮河增白马闗河在县北一百里源出口外自马闗口东流入界南流入白河增冯家峪河在县北九十里源出口外自冯家峪流入白河增水峪河在县北三十里源出口外自水峪口流入白河原黒城川在县北四十里平顶山后唐之镇逺军也原要水出塞外三川并导谓之大要水东南流迳要阳县故城东本都尉治王莽更之曰要术矣増干塔河在县东北一百四十里源出口外自黒峪闗流入西流迳古北城内会清水河又西南入潮河原濡河东出崃入安州界东南流迳渔阳白檀县故城地理志曰濡水出县北蛮中汉景帝诏李广曰将军其帅师东辕弭节白檀者也等谨按此条沿水经之误以濡水为经宻云御制热河考并滦河濡水源考证釐订原委宻云之并无濡水明甚详前潮河条下原渤海泉在县东三十里泉涌如珠时有云气砦有清修寺唐建成化间修谷夀寺在县东三十里元建原县东北六十里为石匣城等谨按石匣城明𢎞治十七年廵抚洪忠建筑土城周四里有竒嘉靖四十五年改筑石城修撰陆泰有记本朝特设副将驻守东北三十三里为古北口凡古北口事蹟并御制诗篇谨详边障卷内兹不复缀增圣祖御制石匣营作青岭横峯䕃薜萝时方小暑緑新荷蒲编诗兴光巖穴虎士桓桓扣角歌原石匣东南渡潮河十五里为石盆谷有龙潭潭上石如盆形水悬崖而下入于潭潭外为盆水从潭靣歴盆扺崃而下数里入于潮河有龙宅焉其深无底潭中有石门水浅则见土人曰龙所从出入也上有庙距县东北五十里等谨按石匣龙潭神祠干隆四十三年奉勅修建祠前坊座南靣额曰石林水府北靣曰云影天光殿内御书额曰普泽昭灵聨曰宅胜境而灵川渟岳峙润羣生者广云行雨施皆御书并御制龙泉寺瞻礼诗恭载卷内增干隆四十四年御制龙泉寺瞻礼二十韵石匣白龙潭旧传为灵境徃来每遥瞻瓣香遣致敬昨嵗夏值旱特以专官请应祷普被霖旧宇因新整北廵值落成亲诣抒诚秉取道九松山东北循山迳近寺趣顿殊树宻峯峦静三潭叠㵼瀑寻源更遥迥石洞窈首潭其深不可等想即神所安一泓含溟涬便风亦不波虽冬而恒泂神祠临峭崖像设闻欬謦四围陡壁间松栢森劲挺一川氷雪飞五月衣裳冷所见竒蹟多似此颇鲜并祠旁搆精舍以备小憩领疏忩既纳凉曲槛堪凭景无须劳歩履坐揽得全省意谓此多哉吾岂为游幸惟祈雨旸时鸿庥利民永等谨按龙泉寺御制诗恭载首见之篇余不备录原金沟舘在县东北四十五里亦谓之金沟淀原檀州五十里至金沟馆将至馆川原平旷谓之金沟淀国主常于此过冬自此入山诘曲登陟无复里堠但以马行计日约其里数原获野馆在旧城西门外五里万歴二年建增共城即舜流共工之地在密云县东北五十里原共城在檀州燕乐县界原渔阳城在县南十八里秦郡治此二世发闾左戍渔阳即此城也增貍阳故城在宻云县南增博陆城在县东南水经注洳水出傂奚县东南迳博陆故城北原厗奚废县在县东南汉置属渔阳郡原后汉曰傂奚县晋废魏书志皇始二年置宻云郡初治提携城即厗奚之譌也原白檀废县在县南汉置以县有白檀山而名后汉废建安中曹操歴白檀破乌桓于栁城即白檀故城也等谨按白檀山今在懐柔县界原要阳废县在县东南六十里汉县渔阳都尉治此原葢延渔阳要阳人原后汉废要阳后魏复置属宻云郡北齐废原滑盐废县在县西北汉置属渔阳郡后汉县废北魏时有斛盐戍孝昌三年安州石离穴城斛盐三戍兵反应上谷贼杜洛周洛周自松硎赴之石离穴城二戍葢在斛盐戍西原滑盐地冝五谷有盐池之利原安乐郡旧置安州后周改为元州开皇十六年州徙寻置檀州原安市废县在县东北五十里汉辽东属县后魏桥置于此太武帝延和初置交州治焉太平真君二年改置安乐郡兼领土垠县原后齐废土垠入安市后周废安市入宻云县等谨按旧志土垠故城在县东北一百八十里陈宫山下今入丰泽县原燕乐废县在县东北八十里汉厗奚县地后魏延和九年置燕乐县又侨置益州于此太平真君九年改广阳郡北齐郡废以广兴方城二县并入隋大业初置安乐郡治焉唐初郡废仍为燕乐县属檀州亦谓之广阳城寳应二年史朝义败走广阳广阳不受即此原燕乐县初治白檀城长寿二年移治新兴城原梁干化三年晋将周德威伐燕刘守光奔燕乐被擒县寻废原燕乐汉厗奚县地五代时废为燕庄其地平旷可屯原元至和初上都兵入古北口留重兵于燕乐原方城废县在县东北魏主焘以方城并入宻云方城葢慕容燕所置县魏主宏于皇兴二年置安州治故方城原天平中陷元象中寄治幽州北界原普泰初复置方城县属广阳郡葢即旧城置北齐废原行唐废县亦在县东本定州属县原辽太祖掠定州破行唐尽驱其民北至檀州择旷土居之凡置十砦仍名行唐县原龙庆仓在密云县原密云中卫领左右中前四千户所与县同城而居等谨按密云中卫署今废原卫在县治东洪武四年建原密云有太古墓围十余里髙与山等昔人欲发之将及墓门有羣蜂飞出螫人遂不敢入相传以为辽太后所𦵏原龙兴寺在县治北唐建太安中重修原龙兴寺元大德丁酉重修明成化十七年嘉靖元年又修俗名锥塔寺原祐国寺在县南十里至元八年建原香巖寺在县东二十五里元至正年建内有鸭脚子一株俗名白果寺原冶山上寺冶山下寺辽重熙八年建原崇福寺在县东北十里栗园庄元至正年建明嘉靖年重修原大安寺在县东北五十里旧名白猿院北齐天保五年建金承安四年重修原三教寺在青铜山下又有卧佛寺唐建明嘉靖中重修原县故有大悲菴嘉靖戊子御史王大用为赤肚子展居室改题曰栖真院大学士夏言更题其门曰了师菴原赤肚子不知何许人正德辛未入密云城入豕圈与豕同眠无秽气人皆异之后徙学宫傍又徒滕家巷居民檐下垒砖为井踞坐以足顶尾闾两拳握六指不放如勾问之则不言与之食则食不食晕酒不多食过午则不食与之衣则裂之避之与之货则给僧以诵经赤身鬅首覆以片氊祈寒盛暑勿侵也居民市鬻者与之辄多利竞致之入人寝室如其家不避妇女有戏之者亦跃足昻首嬉然而笑置囹圄中数日不食亦不死许内臣为绘象京师及四方好事者俱唿以仙嘉靖壬辰春夏大旱居民强令祈雨凡八日不食至五月十二日雨乃食十三日又雨人益异之原庆峯观在县治南元建洪武十六年重修原清都观在县西北十里大安二年羽士杜宗道建至元中改洞真宫洪武二十四年置道箓司原清都观在清都山距县东北五十里原霞峯观在霞北四十里元道士魏志和建延佑五年周道昌重修原干亨二年十二月如蒲瑰坂猎于檀州之南原太平五年八月猎于檀州北山射兔于平川原珠嘉佛绅蓟州勐安人贞祐二年为提控与同知顺州军州事温特赫伊扎尔俱守密云佛绅家属在蓟州元兵得之以示佛绅曰若速降当以付汝否则杀之佛绅曰吾事本朝受厚恩战则速战终不能降也岂以家人死生为计耶城破死于阵伊扎尔被执亦不屈而死诏赠佛绅开府仪同三司枢密副使封宿国公伊扎尔镇国上将军顺州刺史命树碑以时致祭补钱藻备兵密云有二京军刼人于通州获之不服州以白藻二贼恃为京军出语无状藻乃移甲于大门之外独留乙鞠问数四声色甚厉已而握笔作百许字若録乙口语状遣去随以甲入绐之曰乙巳吐实事由于汝乙当生汝当死矣甲不意其绐也忿然曰乙本首事何委于我乃尽白乙首事状藻出乙讼之遂论如法原永乐十五年十一月金水河太液池冰凝结衆像态状竒巧其时宻云亦献瑞冰如水晶含玉者凡七与金水河所结无异钦定日下旧闻考卷一百四十一钦定日下旧闻考卷一百四十二钦定四库全书钦定日下旧闻考卷一百四十二京畿原平谷县在蓟州城西北八十里等谨按平谷县元明俱属蓟州本朝始改𨽻顺天府又考县志称在蓟州城西北九十里与今驿路相符旧志误増平谷县在顺天府东北一百五十里东西距四十五里南北距五十里东至蓟州界三十里西至三河县界十五里南至三河县界二十五里北至宻云县界二十五里东南至蓟州界六十里西南至香河县治九十里东北至蓟州界四十里西北至宻云县治九十里原汉置平谷县属渔阳郡在今通州北晋废今县本唐渔阳县之大王镇増汉置平谷县属渔阳郡晋初省后复置后魏太平真君七年省入潞县后改入渔阳县原平谷金大定二十七年以渔阳县大王镇陞等谨按金史地理志作平峪问竒集云峪读如裕平谷县名原元至元三年并入渔阳县十三年复置县属蓟州明因之等谨按元史作至元二年原县治在东街洪武初建原平谷县治旧无城永乐二年营州中屯卫自塞北徙入安置平谷县城始建焉是时草创未甃以磗成化丁亥始以砖石包砌髙二丈五尺兵部尚书淳安商辂作记嘉靖壬子重修河南按察副使邑人王镗作记嘉靖癸亥撤旧城而新之増崇五尺四门各建以楼东曰挹盘西曰拱辰南曰迎泃北曰威逺翰林院编修蒲坂张四维作记増隆庆二年濬濠池比旧深丈余濶半之东西二门添置弔桥増平谷县城周三里门四濠广二丈等谨按平谷县城于干隆三十三年兴修至三十六年告竣増干隆三十四年御制平谷道中作背指冈峦谷就平烟郊霭霭畅新晴村民知我重农意叱犊扶犁不辍耕春日迟迟喜载阳脱轻毳欲换绵裳六朝来往于何异麦陇绿深苖且长老㓜扶携出县城相亲到处爱民情图其安乐无多巧政简还教官吏清等谨按平谷道中御制诗恭载首见之篇余不备录原儒学在县治南建于金増修于元至正间有泃阳逸士纳琳布哈记増嘉靖二年増拓县学兵备副使台峰熊相作记嘉靖四十年重修巡按御史上海秦嘉楫作记等谨按平谷县学本朝干隆二十七年重修増平谷东横大岭西峙兔山北倚瑞屏南濒泃水原平谷县在盘山西故称盘隂四周皆山中则平地因以平谷名原瑞屏山在县北二十里连峰秀列如屏上有石台下有兴隆寺元大徳元年建明𢎞治中重修俗唿萧家院原妙峰山在县东北二十五里峰峦秀拔下有九沽泉等谨按畿辅山川志云妙峰山在县东北二十里原鸡足山在县东北三十里下有三泉寺金承安二年建等谨按平谷县志三泉寺在马家庄东北寺东西北三面环山南则有三泉各相去数丈品列于前寺居其中故名増泉水山在县南八里山下有泉逆流河发源处也灌田数十顷増峨嵋山在县北二十二里原嵑山在县东北四十里峯峦峭峻林谷深䆳有双泉寺金明昌中建等谨按畿辅山川志云嵑山在县东五十里原城山在县东北五十里四山髙耸中平如城有石室止容一人栖卧等谨按畿辅山川志城山在县东六十里又今嵑城两山隶蓟州境増气鼓岭在县南十五里山形如鼓上有云气増分水岭在县西北五十里増牛心陀在县北十五里原泃河在县东南自蓟州流入界又南入三河等谨按唐书地理志三河县北十二里有渠河塘盖即泃河之譌俗亦名洳河又名草桥河至寳坻县又名龙港皆泃河异名也原泃河源出口外入县境之黄崕口广汉川自东迤逦遶县城西南流经三河县北至寳坻县入白龙江原洳河在县东南五里源出宻云县石峨山流经县境又西南流入三河县界増洳河水又东南流迳平谷故城西而东南流注于泃河原周邨河在县西十里源出口外流入洳河等谨按平谷县志作入泃河今考周邨河源出三河县念头村流入县境自北而南入泃河大清一统志云入泃之处曰洳口在三河县北五十里据此则洳泃二水合流处亦相沿互称矣原逆流河在县东南八里一名小碾河源出县南泉水山西北流凡九十九曲而入泃河原马庄河源出县东北海子与县东北独乐河及五百沟水俱合流入于泃河增马庄河在平谷县东三里源出县东北海子庄南流入泃河増五百沟水出匕山北东迳平谷县之紻城南东入于泃河原独乐水出北抱犊固南迳平谷县故城东増独乐河在平谷县东北二十里或伏或见㫁续无常西流入泃河水经注作南入泃即此等谨按独乐河一名独漏河其水自口外由蓟州境至北独乐河庄漏入地中不见故称独漏河相距八里许至沥津庄东南复泛溢而出故名沥律又自沥津遶县城东顺流入泃河与志所云伏见无常符合原龙泉在县东南十里明成祖尝驻跸于此饮其水甘因钖以今名原夏谦泽在县东北百余里晋隆安初后燕慕容寳为拓䟦珪所迫自中山至蓟尽徙府库北趋龙城珪将石河头时屯渔阳引兵追之及于夏谦泽为慕容㑹所败胡氏曰泽去蓟北二百余里今县东北有海子或以为即故泽也等谨按水经注鲍邱水又东南入夏泽南纡曲渚一十余里北佩谦泽渺望无垠据此是夏谦为两泽不得混为一水顾炎武日知录云三河县西有夏店疑因古夏泽为名此夏谦为两泽之一証也増平谷故城在今潞县北増故城在今平谷县东北汉置増古县城在今县城东北十二里今名城子庄原营州中屯卫在县治东永乐二年移建于此増黄松峪闗在平谷县又东与宻云县将军石闗相接闗北为熊儿峪闗又西为熊儿营今边界分属宻云而其地则逼近县境原㸔花台在城南五里逆流河之西相传金章宗玩花于此遗阜尚存又有望马台在县东二十里发箭台在县西北二十里皆章宗游猎处也原世传黄帝陵在渔子山今平谷县东北十五里冈阜窿然形如大冡即渔子山也其下有轩辕庙原元封元年帝北巡朔方勒兵十余万还祭黄帝冡桥山释兵须如帝曰吾闻黄帝不死今有冡何也公孙卿曰黄帝已仙上天羣臣思慕葬其衣冠朱彛尊原按史记黄帝崩葬桥山魏王象缪袭等撰皇览云在上郡地理志谓是上郡同阳县括地志谓在宁州罗川县东八十里子午山今平谷之陵人多疑流传之误然帝既都涿鹿则葬于此理亦有之抑衣冠之葬或者非一处也等谨按据大清㑹典告祭轩辕陵本朝仍旧制在今陜西鄜州之中部县境补轩辕陵在桥山载纪所同特桥山匪一上郡妫州皆有之汉武帝元封元年帝北巡朔方勒兵十余万还祭黄帝冡桥山此上郡之桥山也北魏明元帝神瑞二年六月丁卯南次石亭幸上谷壬申幸涿鹿登桥山观温泉使使者以大牢祀黄帝遂至广宁泰常七年九月幸灅南遂如广宁幸桥山遣使者祀黄帝因东幸幽州太武帝神䴥元年八月东幸广宁临观温泉以太牢祭黄帝此妫州之桥山也郭景纯注山经云帝王冡墓皆有定处而山经往往复见葢圣人乆于其位仁化广及絶域殊俗之人各自立位而祭起土为冡是以所在有焉景纯之论可谓善言古者矣后之读史偏执成见以史记为是必以魏书为非然黄帝既都涿鹿安在妫州之不可营葬乎原金花公主俗传金章宗女也墓在县东北三十里马家庄两山相抱自崕口凿石穴施四铜环棺木悬空引海子水流入于内其深莫测至今捕鱼者或见之増汉全椒侯马成墓在县二里有碑原临泉寺在县南八里辽建俗名髙村寺原净宁寺去县八里在西鹿角庄金大定二十年建俗名鹿角寺原浄严寺在大新砦去县八里辽天庆十年建原石佛寺在县北十里元至正二年建原慈福寺在县东北十五里正统九年建邑人金纯撰碑増觉雄寺在平谷县治西辽重熙十三年建嘉靖八年重修置僧㑹司于内原香岚寺在渔子山砦南二里至平谷县二十里金明昌三年建俗称波谷寺原县有水峪寺龙家务庄旧为耕屯处増白云寺在黑豆峪塞北至县二十五里金皇统四年建明𢎞治十三年重修俗称继广寺原延祥观在县东北二十里北独乐河庄初名元宝观至元间邱长春过此观有枯柏扪之复荣有南塘老人张天度为作诗玉谿老人赵铸为作记増梁恵成王十六年齐师及燕师战于泃水齐师遁増建武元年光武遣吴汉率耿弇等十二将追铜马五幡及平谷大破之等谨按以上各系平谷县以下附侨治各条又按朱彛尊原书京畿门后附侨治一门乃幽营州界隋唐间所置覊縻州郡以处东北降蕃者但有州名无所役属存之亦足以见当时安抚外蕃之制今仍其旧附京畿卷末原唐太宗平突厥诸蕃稍稍内属即其部落列置州县其大者为都督府以其首领为都督刺史皆得世袭虽贡赋版借不上户部然声教所暨皆边州都督都䕶所领着于令式其后或臣或叛经制不详突厥之别部及奚契丹靺鞨降胡高丽𨽻河北者为府十四州四十六号为覊縻云原隋于营州之境汝罗故城置辽西郡以处粟末靺鞨降人原隋开皇中粟末靺鞨与髙丽战不胜有厥稽部渠长突地稽率忽赐来部窟突始部悦稽蒙部越羽部歩䕶赖部破奚部步括利部凡八部胜兵数千人自扶余城西北举部落向闗内附处之栁城乃燕郡之北焬帝大业八年为置辽西郡并辽西懐逺泸河三县以统之原武徳元年省泸河原武徳五年靺鞨渠长阿固即始来原六年自营州迁于幽州城中以首领世袭刺史贞观元年省懐逺原二年靺鞨乃臣附所献有常以其地为燕州原开元三十五年徙治幽州北桃谷山朱彛尊原按突地稽隋书作度地稽粟末作栗末考粟末水名或作速末则栗字疑误又唐书地理志注云武徳元年曰燕州而列传贞观二年靺鞨始来附以其地为燕州当从列传为正原燕州东至檀州八十里西至幽州九十里南至昌平县五十里北至大山五里西南至芹河五里东南至废易京城四十里西北至干河山五里东北至宋城镇二十五里原燕州领县一辽西州寄理幽州县亦迁于今所原建中二年州为朱滔所灭因废为幽都县原真州武徳初以洓沬乌素固部落置原慎州唐武徳初置𨽻营州万嵗通天二年移于淄青州安置神龙初复𨽻幽州领县一逢龙契丹䧟营州后南迁寄治良乡县之故都乡城原夷宾州干封中以愁思岭部落置原夷宾州唐干封中于营州界内置处靺鞨愁思岭部落𨽻营州都督万嵗通天元年迁于徐州神龙初还𨽻幽州都督领县一来苏寄治于良乡县之古广阳城原黎州载初二年析慎州置侨治良乡之故都乡城原黎州以处浮渝靺鞨为素固部落𨽻营州都督万嵗通天元年迁于宋州安置神龙初还𨽻幽州都督领县一新黎寄治于良乡之故都乡城原元州贞观二十年以辱纥主曲据部落置侨治范阳之鲁泊村原元州隋开皇初置万嵗通天二年移于徐宋州安置神龙元年复旧今𨽻幽州领县一静蕃原威州本辽州武徳元年以内稽部落置初治燕支城后侨治营州城中贞观元年更名原威州唐武徳元年置辽州总管自燕支城徙寄治营州七年废总管府贞观元年改为威州𨽻幽州大都督领县一威化契丹䧟营州后乃南迁寄治于良乡县石窟堡原昌州贞观二年以松漠部落置侨治营州之静蕃戌七年徙于三合镇后治安次之故常道城原昌州始𨽻营州都督万嵗通天二年迁于青州安置神龙初还𨽻幽州领县一龙山原师州贞观三年以契丹室韦部落置侨治昌平之清水店县一孤竹原师州贞观三年置州于营州东北废阳师镇故号师州𨽻营州都督万嵗通天元年迁于青州安置神龙初还𨽻幽州都督领县一阳师寄治于良乡之故东闾城朱彛尊原按师州所领县唐志则为孤竹寰宇记则为阳师孤竹则带州所领县也又唐志覊縻不録带州而昌师带鲜信五州皆迁于青州之境则又及之其同异之故所未喻也原带州唐贞观十九年于营州界内置处契丹乙失活部落𨽻营州都督万嵗通天元年迁于青州安置神龙初还𨽻幽州都督领县一孤竹旧治营州界契丹䧟营州后寄治于昌平县之清水店为州治也原沃州载初中析昌州置万嵗通天元年没于李尽忠开元二年后置原沃州以处契丹松漠部落𨽻营州改𨽻幽州领县一滨海本寄治营州城内州䧟于契丹乃迁于蓟州东南回城为治所原信州万嵗通天元年以乙失活部落置侨治范阳境原信州初𨽻营州都督万嵗通天二年迁于青州安置神龙初还𨽻幽州都督领县一黄龙寄治范阳县原青山州景云元年析元州置原青山州𨽻幽州都督领县一青山寄治于范阳县界水门村原鲜州武徳五年析饶乐郡督府置原鲜州分奚部落置𨽻营州都督万嵗通天元年迁于青州安置改置幽州领县一宾徒初治营州自青州还寄治潞县之古县城朱彛尊原按后汉志幽州刺史部有宾徒属辽西原崇州武徳五年析饶乐都督府之可汗部落置贞观三年更名北黎州原崇州唐武徳五年置𨽻营州都督领县一昌黎贞观二年置北黎州寄治营州东北废阳师镇八年仍改为崇州置昌黎县契丹䧟营州徙治于潞县之古县城原归义州归徳郡总章中以新罗户置侨治良乡之广阳城县一归义后废开元中信安王袆降契丹李诗部落五千帐以其衆复置原归义州总章中置以处海外新罗𨽻幽州都中领县一归义良乡县之故广阳城州所理也原顺州顺义郡贞观四年平突厥以其部落置顺祐化长四州都督府于幽灵之境原思顺州唐贞观六年置寄治营州南五栁城天寳元年改为顺义郡干元元年复为顺州领县一宾义郡所治在幽州城内朱彛尊原按新旧唐书地理志俱作顺州而寰宇记作思顺州疑衍原瑞州本威州贞观十年以乌突汗干部落置在营州之境咸亨中更名原瑞州初𨽻营州都督万嵗通天二年迁于宋州安置神龙初还𨽻幽州都督领县一来逺旧治在营州界州䧟于契丹移治于良乡县之故广阳城原凛州天寳初置𨽻幽州都督府侨治范阳境原自燕州以下诸州皆东北降蕃散处幽营州界以州名覊縻之无所役属安禄山之乱一切驱之为冦至徳之后入据河朔其部落之名无存者今记唐天寳之故迹地理焉钦定日下旧闻考卷一百四十二卷一百四十二举正钦定日下旧闻考卷一百四十二举正干封原书讹作干符今据唐书志钦定日下旧闻考卷一百四十二举正钦定日下旧闻考卷一百四十三钦定四库全书钦定日下旧闻考卷一百四十三附编等谨按遵化旧为县𨽻顺天府康熙十五年以陵寝重地升县为州干隆八年又升为直𨽻州以玉田丰润二县𨽻焉今谨遵定制别为诠次附编京畿各卷后用存其旧至恭建陵寝规制并节年谒陵展敬宸章纪述及所司职掌诸典礼备载大清会典大清一统志畿辅通志诸书兹编以顺天府属为断例不复叙原遵化县在州城东一百二十里等谨按明志所称之州指蓟州言原遵化古无终地汉属右北平唐天寳初于此置买马监号监城原后唐始置遵化县原辽重熙中置景州清安军以县来属原宋宣和四年金人以州来归赐郡名曰滦州军事原金废州县𨽻蓟州元因之原县旧系土城洪武十一年指挥周寳拓城西外地甃以甎万歴九年总兵戚继光撤而更筑之内外以甓周一千三百五十一丈计六里基广三十尺髙四寻有半堞一千三百四十一为门四东镇海南时薫西戴京北清漠门楼四东门之北建簪缨楼原县治在城之东北隅洪武初主簿徐成建万歴四年知县事宋仕拓之儒学在县治西南金正隆三年剏立元大徳元年县尹卢珪修原遵化卫在县治南洪武十年建东胜右卫在遵化卫西永乐初移建于此忠义中卫在县治东南永乐初建寛河守御千户所在县治南建文二年建原遵化驿在戴京门外西南有馆有序有门有马神祠明崇祯二年废原景州清安军遵化县户三千原丰台岭在马兰峪西去城七十里等谨按丰台岭顺治年间赐名鳯台山康熙二年又封为昌瑞山国家亿万年钟祥福地也原闗山在县西北五十里以山近边闗而名原县西南三十里明月山髙百余仭上有石穴南北相通穴口望之如明月然又十二里为夹山中有寺曰慈应寺山口有石曰试杵石原遵化县小燕口有石如卧牛其上杵迹徧满名曰试杵石又五里水门口有石如龟形潦水暴至势苞陵阜而此石依然水上相传龟没则有兵原县南八里有南龙山其北有北龙山两山相望蜿蜒如龙原独固门一名龙门在县南十里上合下开开处髙六丈许水自悬厓倾泻而下触石成井奔盪之声轰然若雷原县南十七里清风山其山四时萧飒多风原桃花山在县南二十五里层峯叠嶂上多桃树其岭有塔山下圣水泉旁有石室原磨台山在县南四十里山髙耸而顶圆如唐原灵灵山上有灵灵寺在县南五十里原山髙九百余丈为县境羣山之冠原铁山在郭东五里小岭也中㫁若崃山石黝黒毎朝日射崃口一缕如虹石色俱殷原景忠山在城东六十里旧名隂山总兵马永建三忠祠于山上因更名焉补景山旧有二名南为明北为隂髙八里许其隂为鹿儿岭东为三屯镇城嘉靖元年总兵马永建祠其巅以奉诸葛武侯及少保岳文两公为三忠祠取髙山景行之义更名景忠山其下震湖湖中有宛在亭戚都䕶元敬所修也北为长夀祠元敬去镇镇人思之搏像于此祀焉原县东北二十五里五峯山东曰快目南曰瑞云西曰红翠北曰虎巖中曰紫葢峯皆崛起原乳山在县东北三十里原三台山在县东北九十里其山盘曲三层又东北二十里为大团亭山山北为小团亭山皆县境之险要也原野狐山在城西北十七里下有澄潭土人遇旱祷于此原蒲池在郭门西七里广二里原涌泉湖在县西南湖不甚广而泉水澄渟不渴原梨河在县西南十里源出县北山谷中旧志云出滦州界流入县境县西北有汤河出鲇鱼口乂有清水河出道沟谷俱流合焉经玉田县入寳坻县界㑹于潮河建文三年辽东兵围遵化燕兵败之于清水寺桥桥葢在清水河上原沽水南出崃岸有二城世谓之独固门以其借崄凭固易为依据兼壁昇耸踈通若门故得是名也原莲花池在磨台山金大定间有大龟负镜出浮池面土人异之建刹名龟镜原滦河又名滦江在县东七十里源出塞外由潘口入南经滦州入海宋名郡为滦州以此等谨按此下二条皆言滦河下流至滦河之源御制滦河濡水源考证釐订綦详已恭载热河志卷内兹不复缀原滦河自县北团亭砦流入内地东南入迁安县境唐开元二年幽州帅薛讷出檀州击契丹至滦水山崃中契丹伏兵遮其前后从山上击之讷大败即此地也原县北有五里河源自片石谷口流坡谷间数里始合沽河原遵化县北四十里温泉浴之愈疥守臣为凿池受之覆以鉅屋导其流折而左入东院以待仕宦复右折入西院以待驺从复南注为两池以待行旅使男女异处皆石甃石栏浴者甚便原汤泉在山坡下沸而四出万歴五年戚大将军继光甃石为池深二丈方四寻覆以堂曰九新泉上有寺唐贞观二年建名福泉寺俗唿汤泉寺汤泉如分宁临川崇仁安宁宁州白厓徳胜闗浪穹宜良邓州庐陵京山新田皆有其最着者骊山最洁者香谿最热者遵化原汤泉自平地涌出浴之可以愈疾上有福泉寺寺迤北即马兰峪原灅水出右北平俊靡县王莾之俊麻也世谓之车軬水东南流与温泉水合水出北山溪即温源也魏氏土地记曰徐无城东流温汤即此也其水南流百步便伏流入于地下水盛则通注灅水又东南迳石门崃山髙崭絶壁立洞开俗谓之石门口汉中平四年渔阳张纯反杀右北平太守刘政辽东太守杨纮中平五年中郎将孟溢率公孙瓒讨纯战于石门大破之原张纯与乌桓邱力居等入冦公孙瓒追击战于属国石门大败之原按后汉书灵帝本纪但云石门传则云属国石门明有两石门公孙瓒战地乃辽东属国之石门也章怀太子注石门山在今营州栁城县西南通典栁城有石门山非此渔阳之石门水经注误尔原石门镇在蓟州东六十里山崃崭絶壁立于中洞开俗唿为石门口宋宣和五年辽萧干败宋兵于石门镇遂䧟蓟州侵掠燕城为郭药师所败干走死今为石门镇驿宣徳三年征乌梁海自石门驿出喜峯口是也原明昌元年十月凖布叛内族襄出屯北京㑹羣牧辽徳夀图卜苏等据信州叛衆号数十万逺近震骇襄闲暇如平日人心乃安初襄之出镇也至石门镇密谓僚属曰北部犯塞奚足虑苐恐姦人乘隙而动北京近地军少当预为之备即遣官发上京等军六千至是果得其用补石门驿在山㘭垒石作小城民居二百余家驿庭有古槐四五树原石门崃有石将军在崃西崖髙三丈原绵梨出遵化之石门原平安城在县西南五十里周围五里相传唐太宗征辽遘疾经此旋愈故名原县西南平安城及沙河舖涌泉湖韭菜沟上素河下素河皆利于耕屯处也原铁冶厰在县治东南六十里城小而坚元时置冶砂坡谷正统三年移此原遵化铁厰永乐年间在砂坡谷开设宣徳中迁松棚谷正统年迁白冶庄去县可八十里又二十里则边墙矣炉有神元之炉长康侯也康当炉四十日而无铁惧罪欲自经二女劝止之因投炉而死衆见其飞腾光𦦨中若有龙随而起者顷之铁液成元封其父为崇宁侯二女称金火二仙姑至今祀之其地原有龙潜于炉下故铁不成二女投下龙惊而起焚其尾时有秃龙见焉原元时遵化县民康小二为官铸铁不镕费薪炭无数主者将治之康有二女恐父获罪俱祝天投入冶中铁应时镕共见二女随烟熖上升事闻勅为金火二仙姑至今铁冶祀之原正统元年十一月复遵化县旧铁冶冶自永乐间开设上即位诏书停罢至是行在工部奏复之原正统初上谕工部军器之铁止取足于遵化不必江南收买后复命虞衡司官主之则国初诸官冶虽废遵化铁矿尚足供工部之用也补遵化县工部分司在县东六十里铁厰中永乐间俱以各卫指挥领其事宣徳末始委虞衡司官董之原遵化铁罏深一丈二尺广前二尺五寸后二尺七寸左右各一尺六寸前辟数丈为出铁之所俱石砌以简干石为门牛头石为心黒砂为本石子为佐时时旋下用炭火置二鞴扇之得铁日可四次石子产于水门口色间红白畧似桃花大者如斛小者如拳擣而碎之以投于火则化而为水石心若燥砂不能下以此救之则其砂始销成铁生铁之炼凡三时而成熟铁由生铁五六炼而成钢铁由熟铁九炼而成其罏由微而盛而衰最多至九十日则败矣原盐城在县北唐守捉城也唐志出蓟州雄武军东北行百二十里至盐城守捉又东北渡滦河或以为即汉滑盐县恐误原大悲阁在城中髙十寻榜曰䕶国仁王佛坛相传建自六朝元至大元年修原广慧寺在城西南宣徳年建原五峯山有云昌寺辽重熙中僧志纪重修更名禅林寺山半悬石曰鸡鸣石取小石扣之作羣鸡声原遵化禅林寺前龙潭尝有毒龙居之时为民害金世寺僧龙胜奴持水之潭侧祝之龙遂飞去原钟山观在县治东补遵化县有般若寺等谨按以上各条系遵化州钦定日下旧闻考卷一百四十三卷一百四十三举正钦定日下旧闻考卷一百四十三举正启闭原书闭讹作开今改明昌元年十月原书十字下脱月字今据金史本传増钦定日下旧闻考卷一百四十三举正钦定日下旧闻考卷一百四十四钦定四库全书钦定日下旧闻考卷一百四十四附编原玉田县在蓟州城东八十里原故无终子国补无终子翟国今蓟之玉田渔阳即其地等谨按据大清一统志蓟州为古无终国玉田为唐初析置之无终县则今之玉田非古无终谨并识以俟考原鲁襄公四年无终子嘉父使孟乐如晋因魏庄子纳虎豹之皮以请和诸戎原昭公元年晋中行穆子败无终及羣狄于大原原北平有无终县释例土地名以北戎山戎无终三名为一原项羽封韩广为辽东王都无终汉初臧荼击杀广于无终并其地汉臧荼置无终县属右北平郡更始以苖曾为幽州牧治无终呉汉斩之晋属北平郡隆安三年慕容盛使其将李旱讨叛将李朗于令支朗请救于魏自迎魏师于北平旱克令支遣别将孟广平击斩朗于无终后魏属渔阳郡隋初属元州大业初为渔阳郡治隋末废原唐武徳二年置无终县贞观元年省干封二年复置万岁通天元年更名玉田神龙元年𨽻营州开元四年还𨽻幽州八年𨽻营州十一年又𨽻幽州有濠门米亭三谷礓石方公白阳等戍原开元十八年立蓟州割以来属原五代梁开平初刘守文引沧徳之兵讨刘守光战于玉田败还辽仍其旧宋宣和四年改置经州金复为玉田元因之原县城筑于成化三年周围一千二百二十步城门三东曰迎旭西曰拱宸南曰来薫其北门久塞隆庆元年增崇三尺崇祯八年其内悉易以砖既而复濬濠导彭家桥水注之原县治在城西北隅建于元延祐年辛酉有学士郭贾碑记文称京师髙庭谒由保定路元州判官来兹邑捐俸钱搆㕔宇绘蚕麦图于壁髙既去有杨君玉傅伯元续成之原儒学在县治西创于辽干统中今大觉寺是其遗址嘉靖癸巳改建于西闗外庚戌督学御史阮鹗复移城内以玉阳观为之万厯六年又稍迁而东筑台建大成殿东西两庑及㦸门原阳樊驿旧在县西二十里嘉靖二年迁于县之西闗原兴州左屯卫在玉田县东南一百四十里旧在开平卫境永乐初移建于此原采亭桥在县西二十里金学士杨绘建绘邑人采亭其别字也原鵶鸿桥在县东南四十里原麻山在县城北十五里与旁山相连南即种玉山也距县西北二十五里悬厓壁立其旁为石鼓唐太宗征髙丽尝聚兵于此原燕山在县西北二十五里晋咸康四年石虎攻段辽辽将北平相阳裕登燕山以自固即此原燕山之脉自太行迤逦而东暨玉田直抵海岸燕国由此名或以为即燕然非也原由燕山口迤西二里折而北又东厯磴而上有梨花菴緑阴覆翳可以避暑原燕山上悬巖之侧有石鼓去地百余丈望若数百石囷有石梁贯之鼓之东南有石人援桴状同击势耆旧言燕山石鼔鸣则土有兵原田畴得北归遂入徐无山中营深险平敞地而居躬耕以养父母百姓归之数年间至五千余家畴谓其父老曰诸君不以畴不肖逺来相就衆成都邑而莫相统一恐非久安之道愿推择其贤长者以为之主皆曰善因佥推畴畴乃为约束相杀伤犯盗诤讼之法法重者至死其次抵罪二十余条又制为婚姻嫁娶之礼与学校讲授之业班行其衆衆皆便之至道不拾遗北邉翕然服其威信原徐无山在县东北二十里建安十一年曹操伐乌桓令田畴为乡导上徐无山是也原无终山一名翁同山又名阴山在渔阳县西北四里补无终山一名步阴山又名翁同山原灅水又东南流为北黄水又屈而南为南黄水又西南迳无终山即帛仲理所合神丹处也又于是山作金五千斤以救百姓山有阳翁伯玉田在县西北有阳公坛社即阳公之故居也补道书之重者莫过于三皇文五岳真形图至人秘此藏之石室幽隠之地帛仲理于山中得之自立坛委绢常画一本而去也原阳翁伯者卢龙人事亲以孝𦵏父母于无终山山髙八十里其上无水翁伯庐于墓侧昼夜号痛神明感之出泉于其墓侧因引水就官道以济行人尝有饮马者以白石一斗与之令翁伯种之当生美玉果生白璧长二尺者数双北平徐氏有女翁仲欲求婚徐谓媒者曰得白璧一双可矣翁伯以白璧五双遂婿徐氏数年云龙下迎夫妇俱昇天今谓所居为玉田坊翁伯仙去后子孙立大石柱于田中以纪其事原雍伯雒阳人等谨按翁伯一作雍伯卢龙人一作雒阳人搜神记所载与仙传拾遗记载互异今并存以备考原阳氏谱叙言翁伯是周景王之孙食采阳樊春秋之末爰宅无终因阳樊而易氏焉爱人博施天祚玉田其碑文云居于县北六十里翁同之山后路徙于西山之下阳公又迁焉而受玉田之赐情不好寳玉田自去今犹谓之为玉田阳于寳曰于种石处四角作大石柱各一丈中央一顷之地名曰玉田补北平阳公辇水作浆以给过者兼补履屩不取其值天神化为书生问云何不种菜曰无菜种即与数升公种之化为白璧余皆为钱公得以娶妇原小泉山在县东北二十五里上有泉出石罅西南流五里合大泉山之水入白龙江原玉田县西北有水其色蔚蓝可爱亦曰蓝水其土如靛蓄靛者恒取土和靛卖之原蓝水出北山东屈而南流迳无终县故城无终子国也原庚水出右北平徐无县北塞中南流厯徐无山得黒牛谷水又得沙谷水并西出山东流昔田子泰避难居之衆至五千家开山图曰山出不灰之木生火之石注云其木色黒似炭而无叶有石赤色如丹以一石相磨则火发合则无之等谨按庚水之庚原本及旧刻水经皆讹庾今从殿本水经注改正原庚水在县东北四十里即丰润之浭水也原梨河在县东二十里自遵化县南流经县境又南入寳坻县界县之东境诸水多流入焉原县有清庄坞导河可田后湖庄疏湖可田三里屯及大泉小泉引泉可田也原光砂泉在玉田县南攻玉所用原玉田县南有温泉盛夏之间煖气如雾有砂随水而出色白而细磨治金玉能令光莹吴下玉工皆购此砂为用原右北平城东北一百一十里有徐无城原徐无县故城王莽之北顺亭原徐无城在县东汉县属右北平郡后汉因之晋为北平郡治咸康三年后赵石虎攻段辽于令支至徐无后魏县属渔阳郡后周废入无终县原偏林在县境金大定二十年以玉田县行宫之地偏林为御林即此补金世宗大定二十年正月以玉田县行宫地偏林为御林大淀泺为长春淀有长春宫其殿曰芳明二十四年正月如长春宫春水二十六年正月如长春宫春水二十七年正月如长春宫春水世宗既殂后主如春水改都南行宫为建春又改遂城行宫为光春而长春不书矣原古渔阳北有无终山山上有燕昭王冡原金明威将军同知宣徽院事上轻车都尉陇西郡开国伯食邑七百户李磐神道碑其文中顺大夫同知中都路都转运使轻车都尉广陵郡开国伯食邑七百户髙徳裔撰并书磐字仲安玉田人墓在县城东北又城北有元同知蓟州事杨徳润墓墓碑其兄子遇所撰原上生寺在县治东南永乐四年建原楸子谷在石鼓山后七里有寺原吏部员外郎傅察接伴贺正旦使人于玉田县㕭哩布胁之使降副使蒋噩等罗拜独察不屈死之原王宗仁妻宋氏进士宋之女也宗仁家永平永平受兵宋氏从夫避于铧子山夫妇为军所执行至玉田县有窥宋氏色美欲害宗仁者宋氏頋谓夫曰我不幸至此必不以身累君言讫遂携一女投井死补宣和七年冬金人未渝盟也朝廷遣吏部员外郎傅公察迓贺正旦使入蓟州玉田县韩城镇公至界上十二月二十七日凌晨干里雅布拥兵遽至执公责令投拜副使蒋噩以下皆罗拜公独不屈金人以兵胁之公曰有死而已膝不可屈也因被害补本朝与辽人文移在两界对境谓之闗报金人灭辽我师于玉田县筑一州曰清州以对平州相与通使人之路清州有使臣贺允中副使武汉英适至而斡里雅布遣人邀使臣观打毬二人知其渝盟拒之恐托事生衅故勉从之及至界则以是日举兵矣允中被鎻汉英颇黠斡里雅布爱之常在左右谓此南朝第一降人也汉英本玉田县巡检差充副使等谨按以上各条系玉田县原丰润县在蓟州城东南一百九十里原本玉田县之永济务金泰和中置丰闰县属蓟州原元至元二年省入玉田四年以路当冲要复置原至元二十二年立丰闰署于大都路蓟州之丰闰县为户八百三十七为田三百四十九顷原洪武元年改闰为润仍属蓟州原县产盐埸故名丰润原县旧有土城正统十四年始甃以砖城周围四里并女墙髙二丈五尺门四东来逺西拱宸南观海北镇朔隆庆二年增修髙五尺三年增建角楼四东南曰羌伏西南曰海润东北曰定邉西北曰保极原县治在县城东北隅金大定二十七年建元至元七年县令孙庆瑜修之有碑记又有儒学教谕武起宗疆域记刻石朱彛尊原按丰润曽陞为闰州元史不载清𩔖天文分野之书成于洪武初去元甚迩亦未之及乃见于当日县令之文勒之于石者未可云无徴不信也原儒学在县治东南金大定中建元至元十二年搆大成殿延祐五年增建两庑有郎中张朂碑记原丰盈仓在丰润县原兴州前屯卫在县治西永乐二年移建原义丰驿旧在县东三十里嘉靖二年迁于县之南闗原越支社在县南百里亦曰越支埸有宋家营盐课司原车轴山在县南二十里孤圆而髙若卧毂然上有夀峯寺无梁阁一塔二原鵶鹘山在县西北二十里峯峦秀拔髙数百仞中有二石穴名孟家洞赵家洞又西有两山口两山者狼山管山也两崖对峙中有路通遵化县又有莲花池水注焉原灵应山在县西北四十里悬崖壁立岩畔有泉歕流而下注于流沙河原灵应山有二石洞洞中有石砚时有巖熘滴砚池中原陈宫山萦回数十里东临还乡河西接黄土岭山南有峯其色苍翠一名华山有龙泉井凿石而成每六月水满且溢至冬乃止又曰溢泉井原陈宫山在县北七十里原崖儿口山在县东北八十里其山緜连而中㫁东为崖儿口西为白霫口有水自崖而入原丰润金窑山极险峻山腹石壁间宛如门扇而不可开上有朱书数行惟纵有黄金人不见七字可辨识其书虽极力磨洗不灭人以为金鑛所在原枇杷山在县北三里其山平广产白土如粉可饰屋壁原马头山连峯驰骤最南一峯昂若马首在县东二十里原丰润县东北有山惟荆丛生相传唐太宗为秦王时登此山见荆愕然曰此里师授吾句读时所用朴也下马拜荆皆垂首向地如頫伏状至今犹然石上有秦王下马迹因名秦王山原朝月山在县东八十里两峯特起状如偃月山阴为石坑冈原腰带山亦在县东八十里上有石厓绕山半如束带然原陡河在县南三十里发源于迁安县馆山由牡牛桥而来其地掘丈余有水火炭可供爨陶磁器者利之原韩城镇在县南五十里有河源出车轴山经镇北又西流十余里入漫泊下流㑹还乡河原韩城镇有居民可二百家并无城原沙河在县南源出滦州界西北流经县之越支社又屈而东南流入于海原流沙河在县西四十里源出县西北五十里之党谷山下经两山口又西南流会于还乡河元致和初懐王袭位上都兵自辽东入讨萨敦等拒之于蓟州东沙流河是也原浭水在县北八十里一名还乡河或谓之云浭水源自迁安县厯崖儿口西南流经县境入玉田县界合扵梨河原浭水源出崖儿口经丰润玉田由运河入海凡水皆自西而东此水独西故俗谓之还乡河宋徽宗过河桥驻马四頋悽然曰过此渐近大漠吾安得似此水还乡乎不食而去人谓其桥为思乡桥原国初用遮洋船从直沽出海转饷蓟州时有漂没天顺二年直沽河嵗久复堙嘉靖四十五年诏濬丰润县还乡河转运太平等寨军饷扵北齐庄张官屯鵶鸿桥设三闸以潴水焉原灵泉水出腰带山南百余步上有石屋窦深尺许泉注其中西为大岭山行旅所经也原县南有大砦及刺榆坨史家河大王庄之地东则榛子镇西则鵶鸿桥夹河五十里皆可屯之区也又自水道沽闗黒岩子墩至宋家营诸处东西百里南北百八十里地皆濒海平旷可畊原土垠废县在县西北六十里汉置属右北平郡后汉为郡治晋属北平郡后魏属渔阳郡后属安乐郡地形志太平真君九年置土垠县似废而复置也旧志称土垠城在密云东百里陈宫山下即此城矣后齐废今县东十里有垠城铺垠音银原南闗城即古垠城相传赵武灵王所筑原俊靡废县在县北汉置属右北平郡后汉因之建武中遣吴汉等击尤来大枪贼穷追至俊靡是也晋属北平郡后废靡音麻原花园村在县东二十里原城西卢各庄韩天企墓有金崇庆二年所立碑原县治内古鼎一𢎞治间土人凿井得之重五百斤圜腹弇口四足足上为牛首下为牛蹄欵识甚古或以为商时物原宏法寺在县治西唐显庆元年建金泰和五年元至大四年相继重修原天宫寺在城西南辽清宁元年盐监张日成建有塔一十三级初名南塔院夀昌三年赐额极乐院至金人与宋修好行府悉寓于此天会五年勅加大天宫寺原丰润南闗外玉皇阁有石塔建自元时塔有六角每角有石龙一成化中其东南角龙乘雨飞去至今缺焉原沙巖寺在县西十五里中有十三级塔洪武中有云雾䕶塔三日遂失所在今遗址尚存原梁家务在县西北二十五里有圣严寺元至正年修原巨梁水出土垠县北陈宫山西南流迳观鸡山谓之观鸡水水东有观鸡寺寺有大堂甚髙广可容千僧下悉结石为之上加涂塈基内疏通枝经脉散基侧室外四出爨火炎势内流一堂尽温葢以此土寒严霜气肃勐出家沙门率皆贫薄施主虑阙道业故崇斯构是以志道者多栖托焉原观鸡寺在县北四十里俗传峯顶有金鸡之瑞故名原翠峯寺北去县四十里金贞祐初建中有二石柱雕八龙天将雨龙头晶晶有水珠又有翠峯观原甘泉寺在县北二十里水路村元至正年修原灵照寺唐称福兴院金承安中修在城东二十里原真常寺在县东北三十五里隋建等谨按以上各条系丰润县钦定日下旧闻考卷一百四十四卷一百四十四举正钦定日下旧闻考卷一百四十四举正鲁襄公四年条左传原书讹作国语今改钦定日下旧闻考卷一百四十四举正卷一百四十四原书节删附记钦定日下旧闻考卷一百四十四京畿门原书节删附记咸平二年一条删隆庆寺在城西条节三十四字碧霞元君条删白河在漷州条删元丞相脱脱条删崇祯十五年条删王铎武清人条删成化间武清县民人条删严嵩诗删二碑以下条删李应徴诗删天顺八年条删叶向髙诗删皇甫冲顺义行删储巏诗第二首删天启癸未条删唐守珪一条删白范蓟门诗删宋登春蓟门诗删燕州星分尾斗条删钦定日下旧闻考卷一百四十四京畿门原书节删钦定日下旧闻考卷一百四十五钦定四库全书钦定日下旧闻考卷一百四十五户版等谨按朱彛尊原书户版一门即周礼地官所称土地人民之数也洪惟我朝重熙累洽生齿殷繁康熙五十二年圣祖仁皇帝特沛恩纶嗣后征收办粮但据五十年丁册定为常额续生人丁永不加赋惟兹畿辅之地浩穰蕃昌按图考牒尤称极盛今谨就赋役全书及现在户部滋生册籍凡隶东路西路南路北路四㕔者増载本卷各条之前以昭圣代休养生息之盛云増东路同知管辖通州三河武清宝坻蓟州香河宁河等七州县共地二万九千九百九顷七十三畆零实在各则行差人丁二万七十七丁共滋生人丁一万三千四百三十一丁钦奉恩诏永不加赋等谨按赋役全书所载东路各属新旧地畆及滋生丁数皆系干隆三十六年以前其现在报垦滋生各条谨据户部册籍编録于后増通州地一千八百十三顷九十五畆零二十六万一千四百二十一口三河地一千三百三十二顷八十六畆零十三万四千八百八十二口武清地四千七百十六顷四十四畆零四十六万一千五十八口寳坻地一万一千四百八十顷六十二畆零四十八万五千九百九十三口蓟州地三千八百四十八顷五十畆零二十三万九千六十三口香河地七百十五顷七十三畆零十一万八千四百十三口宁河地六千五百三十四顷二畆零十七万九千四百四十一口等谨按此系东路七州县干隆四十六年以前现在册载户版之数增西路同知管辖大兴宛平良乡房山涿州等五州县共地五千五百四十三顷九十四畆零实在各则行差人丁三万九千二百一十三丁共滋生人丁六千四百九十八丁钦奉恩诏永不加赋等谨按赋役全书所载西路各属新旧地畆及滋生丁数皆系干隆三十六年以前其现在报垦滋生各条谨据户部册籍编録于后増大兴地一千八百一十一顷七十七畆零十五万三千四百五十口宛平地一千四百八十二顷三十三畆零十五万九千八百五十六口良乡地八十六顷九畆零三万三千七百九十六口房山地五百六十七顷八十八畆零六万四千一百八十九口涿州地一千二百三十四顷三畆零十七万四千四百八十二口等谨按此系西路五州县干隆四十六年以前现在册载户版之数増南路同知管辖霸州保定文安大城固安永清东安等七州县共地一万五千六百八十四顷五十四畆零实在各则行差人丁五万七千八十八丁共滋生并汉军改隶民籍人丁一万二千二百一十六丁钦奉恩诏永不加赋等谨按赋役全书所载南路各属新旧地畆及滋生丁数皆系干隆三十六年以前其现在报垦滋生各条谨据户部册籍编録于后増霸州地二千六百三十顷四十七畆零十九万一千五百一口保定地三百七十七顷二十四畆零一万四千五百二口文安地三千五百五顷九十七畆零一万四千五百二口大城地二千三百七十七顷四十四畆零二十三万七千二百四十二口固安地九百三十一顷九十五畆零十七万五千九百一口永清地二千二百五十八顷五十畆零二十四万七百四十五口东安地三百六十二顷九十一畆零二十万八千二百四十三口等谨按此系南路七州县干隆四十六年以前现在册载户版之数増北路同知管辖昌平顺义怀柔密云平谷等五州县并镇边路各项民卫等地二千八百七十四顷五十二畆零实在各则行差人丁二万三千五百六十五丁共滋生人丁四千五百二十五丁钦奉恩诏永不加赋等谨按赋役全书所载北路各属新旧地畆及滋生丁数皆系干隆三十六年以前其现在报垦滋生各条谨据户部册籍编载于后增昌平州地一千二百二十九顷十八畆零十万四百三十三口顺义地三百八十二顷三十五畆零八万一千一百十三口怀柔地一百九十二顷九十畆零二万二千九百十四口宻云地五百八十二顷五十七畆零七万二千二百二十一口平谷地三百五十七顷五十四畆零二万九千四百四十一口等谨按此为北路五州县干隆四十六年以前现在册载户版之数原幽州其民一男三女原涿郡县二十九户十九万五千六百七口七十八万二千七百六十四勃海郡县二十七户二十五万六千三百七十七口九十万五千一百一十九上谷郡县十五户三万六千八口十一万七千七百六十二渔阳郡县十二户六万八千八百二口二十六万四千一百一十六右北平郡县十六户六万六千六百八十九口三十二万七百八十广阳国县四户二万七百四十口七万六百五十八朱彛尊原按汉渔阳右北平郡广阳国所领县及涿郡之涿范阳良乡益昌阳乡西乡勃海郡之东平舒安次文安上谷郡之军都居庸昌平皆今顺天府属地原冀州刺史部河间郡十一城户九万三千七百五十四口六十三万四千四百二十一幽州刺史部涿郡七城户十万二千二百一十八口六十三万三千七百五十四广阳郡五城户四万四千五百五十口二十八万六百上谷郡八城户万三百五十二口五万一千二百四渔阳郡九城户六万八千四百五十六口四十三万五千四百四十右北平郡四城户九千一百七十口五万三千四百七十五朱彛尊原按后汉广阳右北平郡所领城及河间郡之文安东平舒涿郡之涿范阳良乡方城上谷郡之居庸渔阳郡之渔阳狐奴潞皆今顺天府属地原冀州章武国统县四户一万三千幽州范阳国统县八户一万一千燕国统县十户二万九千北平郡统县四户五千上谷郡统县二户四千七十朱彛尊原按晋燕国北平郡所领县及章武国之东平舒文安范阳国之涿良乡方城长乡范阳上谷郡之居庸皆今顺天府属地原瀛州章武郡领县五户三万八千七百五十四口十六万二千八百七十幽州燕郡领县五户五千七百四十八口二万二千五百五十九范阳郡领县七户二万六千八百四十八口八万八千七百七渔阳郡领县六户六千九百八十四口二万九千六百七十安州密云郡领县三户二千二百三十一口九千一十一广阳郡领县三户二千八口八千九百一十九安乐郡领县二户一千一百六十六口五千二百一十九东燕州平昌郡领县二户四百五十口一千七百一十三上谷郡领县二户九百四十二口三千九十三朱彛尊原按元魏燕渔阳密云安乐四郡所领县及章武郡之平舒文安范阳郡之固安范阳苌乡方城广阳郡之燕乐皆今顺天府属地原冀州河间郡统县十三户十七万三千八百八十三涿郡统县九户八万四千五十九渔阳郡统县一户三千九百二十五安乐郡统县二户七千五百九十九朱彛尊原按隋渔阳安乐二郡所统县及河间郡之文安平舒涿郡之蓟良乡安次涿固安雍奴昌平潞皆今顺天府属地原幽州范阳郡本涿郡县九乂涿州县五户六万七千二百四十三口三十七万一千三百一十二瀛州河间郡县五户九万八千一十八口六十六万三千一百七十一莫州文安郡县六户五万三千四百九十三口三十三万九千九百七十二檀州密云郡县二户六千六十四口三万二百四十六蓟州渔阳郡县三户五千三百一十七口万八千五百二十一朱彛尊原按唐范阳渔阳密云三郡所统县及河间郡之平舒文安郡之文安皆今顺天府属地原霸州防御县二文安大城户主一万四千一百二客九百五十七信安军户主三百一十八客三百九十一保定军户主八百二十八客一百三十三原政和三年蔡攸何志同言天下户口数𩔖多不实如霸州主客户二万二千四百七十七而口才三万四千七百一十六率三户四口则户版刻隠不待校而知之朱彛尊原按宋幽州本在化外无户口数目其见于载记者止霸州及信安保定二军而已原南京析津府统州六县十一析津户二万昌平户七千良乡户七千潞户六千安次户一万二千永清户五千武清户一万香河户七千玉河户一千漷隂户五千顺州归化军统县一怀柔户五千檀州武威军统县二密云户五千行唐户三千涿州永泰军统县四范阳户一万固安户一万新城户一万归义户四千蓟州尚武军统县三渔阳户四千三河户三千玉田户三千朱彛尊原按辽析津所统州县今皆𨽻顺天府惟新城改𨽻保定原中都路大兴府县十大兴宛平安次漷隂永清寳坻香河昌平武清良乡镇一广阳户二十二万五千五百九十二通州县二潞三河户三万五千九十九蓟州县五渔阳遵化丰润玉田平谷镇二石门韩城户六万九千一十五涿州县五范阳固安新城定兴奉先镇一政满户一十一万四千九百一十二顺州县二温阳密云户三万三千四百三十三霸州县四益津文安大城信安户四万一千二百七十六朱彛尊原按新城定兴今𨽻保定府等谨按遵化丰润玉田金元明皆为县治本朝定制升遵化为直𨽻州以丰润玉田𨽻焉已另编为卷附后此条系叙蓟州连及因仍其旧后倣此原大都路大兴府领县六大兴宛平良乡永清寳坻昌平州十涿州领二县范阳房山霸州领四县益津文安大城保定通州领二县潞三河蓟州领五县渔阳丰润玉田遵化平谷漷州领二县香河武清顺州檀州东安州固安州龙庆州户一十四万七千五百九十口四十万一千三百五十朱彛尊原按龙庆州金之缙山县本属上都路元仁宗生于此延祐三年升缙山为州领怀来县即今之延庆州也等谨按延庆州今𨽻宣化府原洪武十四年正月创编赋役黄册以一百一十户为里原顺天府大兴县编户三十八里宛平县编户五十里良乡县编户二十二里固安县编户三十七里永清县编户一十二里东安县编户一十八里香河县编户一十里通州编户二十六里三河县编户二十里武清县编户二十里漷县编户一十里寳坻县编户三十里昌平州编户二十七里顺义县编户二十七里密云县编户一十九里怀柔县编户一十四里涿州编户四十六里房山县编户一十一里霸州编户三十一里文安县编户三十三里大城县编户二十里保定县编户六里蓟州编户二十五里玉田县编户一十七里丰润县编户二十二里遵化县编户一十二里平谷县编户八里钦定日下旧闻考卷一百四十五卷一百四十五举正钦定日下旧闻考卷一百四十五举正五千四百原书讹七百今据后汉书改钦定日下旧闻考卷一百四十五举正钦定日下旧闻考卷一百四十六钦定四库全书钦定日下旧闻考卷一百四十六风俗原燕无函燕之无函也非无函也夫人而能为函也原燕之水萃下而弱沈滞而杂故其民愚戅而好贞轻疾而易死补燕性悫其民慎好勇义寡诈谋故陈守而不走原燕地踔逺人民希与赵代俗相𩔖补燕人少思虑多轻薄地使之然也轻死急人俗使之然也补燕代田畜而事蚕原燕俗愚悍少虑轻薄无威亦有所长敢于急人燕丹遗风也原燕记曰丰人杼首燕之北鄙凡大人谓之丰人杼首长首也原燕之北郊凡民男而聓婢谓之臧女而妇奴谓之获等谨按燕地语音见于汉扬雄方言者攟摭诠解颇为緐宻朱彞尊原本仅採二条今复择其有闗于人事者四则増缀于后其实今时土俗语谈并无若方言所纪者矣増燕齐之间养马者谓之娠宫婢女厮谓之娠增侔莫强也北燕之外郊凡劳而相勉若言努力者谓之侔莫増倯骂也燕之北郊曰倯増燕之外郊凡暴肉发人之私披牛羊之五藏谓之暴五谷之类北燕海岱之郊谓之晞原幽州突骑冀州强弩天下精兵国家赡仗四方有事未尝不取办于二州也原自古言勇侠者皆出幽并然涿郡前代以来多文雅之士原燕赵古称多感慨悲歌之士原幽并之地程其水土与河南等常重十一二故其人沈鸷多材力重许可能辛苦补额鄂也有垠鄂也故幽州人则谓之鄂也原幽燕之地自古号多豪杰名于图史者往往而是原劲勇而沈静燕之俗也増郡国志云燕国其气躁急南通齐赵渤海之间一都㑹也又汉书云愚悍少虑轻薄无威仪亦有所长敢于赴人之急难此燕丹之遗风燕之为言燕也其气内盛増民务农桑士习诗书无强暴相凌之风有寡求不争之习原燕自两河之战遂非唐有洊厯辽金几四百年然而不渐宣政佻靡之化豪劲任侠浑厚敦雅犹有唐之遗风焉原南京水甘土厚人多技艺秀者学读书次则习骑射耐劳苦増燕俗详载赵洪江先生文集俗尚勇力而敢敌有为増燕自上古唐虞夏后葢更迭而王焉其为神明之所过化载在方册详哉周之代殷召公封于燕流风余韵尚可想见原昔人论燕人者管子谓其愚戅隋志则云冀幽之士钝如锥郝伯常称其不渐宣政佻靡之化今也不然执涂之人及五尺童子叩之莫不便便口给其讷于言者葢寡乃知习俗之移今昔攸殊也补元静修刘先生过易台诗云万里河山有燕赵百年风气自辽金易台今顺天所属地也太宗皇帝相都其处以控要害燕赵河山钩距盘固百七十年衣冠文物之化焕然盛备旧习已移其未纯者冶容觕悍之俗尔增元人杂剧乔孟符有黄金台沈和甫有燕山逢故人又无名子有燕山梦皆元大都旧事也增𢎞治时世臣富正徳时内臣富嘉靖时商贾富隆万时游侠富补燕俗薄骨肉而重交逰厌老成而尚轻鋭以燕逰为佳致以饮博为本业家无担石而饮食服御拟于巨室囊若垂罄而典妻鬻子以佞佛进香甚则遗骸未收树幡叠鼓饭僧动费百千贫家亦强为之风㑹之趋人情之化始未尝不朴茂而后渐以漓其变犹江河其流殆益甚焉増旧志云燕之山石块垒危峯雄特水洌土厚风髙气寒其草木皆强干而丰本虫鸟之化亦劲踵氄毳而瞿瞿然迅飞也以故圆榘之粹蒸为贤豪上之人文雅沈鸷而不狃于俗感时触事则悲歌慷慨之念生焉其犹然燕丹遗烈哉以至闾巷佣贩之夫亦莫不坚悍不屈硁然以急人为务无阘冗呰窳之习此其善也隋志云冀州于古尧之都也帝居所在故其界尤大信都清河之间博陵恒山赵郡武安襄国其俗颇同人性多敦厚务在农桑好尚儒学而伤于迟重前代称燕冀之士钝如锥葢取此焉俗重气侠好结纳其相赴生死亦出于仁义故班志述其土风悲歌慷慨椎剽掘冢亦自古之所患焉前谚云仕宦不偶遇冀部实弊此也太原山川重复人性劲悍习于戎马涿郡上谷渔阳北平安乐辽西皆连接边郡习尚与太原同俗故自古言勇侠者皆推幽并云然涿郡太原自前代以来皆多文雅之士虽俱曰边郡然风教不为比也増宋着作郎许亢宗使金行程録略曰自良乡六十里至燕山府燕山乃古冀州地舜以冀州广逺分置幽州以其地在北方幽阴之地东有朝鲜辽东北有楼烦白檀西有云中九原南有滹沱易水唐制范阳节度临制奚辽自晋割赂建为南京又有燕京析津府户口安堵人物殷庶州宅用辽旧太内壮丽夐絶城北有市陆海百货萃于其中僧居佛地冠于北方锦绣组绮絶于天下蔬蓏果实稻粱之𩔖靡不毕出桑柘麻麦羊豕雉兔不问可知水甘土厚人多技艺民尚气节秀者读书次习骑射耐劳苦当时景色之丰士民之勤如此宜乎元臣郝经对世祖曰今即不能汉唐如元魏金源可矣等谨按燕俗自古言者不一或以为愚戅而贞或以为勇义而悫或以为轻薄无威或以为沈鸷多材其説各有不同然皆往昔方隅之见而非宅中揆教之定论也我朝定鼎京邑建极敷猷圣圣相承邦畿攸止辇毂之下共依日月之光观感之效既深爱戴之诚倍切化乡曲而为通方服经常以安作息经环九轨斯会斯归累洽重熙俗敦醇厚土着者用长子孙向风者乐占版籍首善之渐摩有由然矣増周礼东北曰幽州李巡曰燕其气深要厥性剽疾故曰幽幽要也原乐府出自蓟北门行其辞与从军行同而兼言燕蓟风物及突骑悍勇之状与呉趋行同也补天下有九福京都屏帷福也补燕俗谓阴雨为酒色天增京师宴中有爬竿戏即古寻橦戏也其制用二橦衣花裲裆红袴褶缘竿而上颠倒翔舞最竒者但以脐拄竿而张其手足若鹰翔然或以手搘竿而离其踵趾若猿跃然增故事茶纲入京各衙门献新茶每值清明节竞以小钖瓶贮茶数两外帖外印籖曰马上新茶时尚御皮衣啜之曰江南春色至矣原燕京茶肆设双陆局或五或六多至十余博者蹴局如南人茶肆中置棊具也増酒槽坊门首多画四公子春申君孟尝君平原君信陵君以红漆阑干䕶之上仍葢巧细升斗若宫室之状两傍大壁併画车马驺从伞仗俱全又间画汉钟离唐吕洞宾为门额正门前起立金字牌如山子様三层云黄公罏夏月多载大块冰入于大长石视中用此消冰之水醖酒槽中水泥尺深增中人燕享水陆区殚后轩美人曳缟纻秣陵之縠礿于中单秀水机杼不借而靡少年日夜歌吹东西乐部倡家楼阁通天乳煎镂蛤冬果春蔬弃之如遗赏赐动以千计三元正会酺乐灯火奥若连山状于六鳌生花舞鸟闭机其中举火树者万万计补燕地苦寒寝者不以牀以炕室无东西南北炕必近前荣贫家一㕓衾枕之外即街巷妇人安坐炕上市贩者至汤饼肴䔩传食于牕牖中或竟日不作扊扅之炊也补论语伯牛有疾子问之自牖执其手朱子注引礼君视疾南牖北牖之义殊属苦心以予观于燕齐之俗人家土炕多近牕牖疑古亦然则问疾者不入户自牖执手特常事尔不用辞费诠释也原古诗燕赵多佳人美者颜如玉被服罗裳衣当户理清曲然燕中妇女虽曰秾丽大约调朱杀粉涂饰为多十三辄嫁至三十而顦顇矣此如蕣华易落何如玉之有至于青楼之伎多着穷袴其被服罗裳者亦鲜也补杜子美诗煖老须燕玉留青日札燕玉谓燕赵美妇人如玉也秕言云思得煖玉之杯也补古诗燕赵多佳人美者颜如玉杜诗煖老须燕玉黄平倩太史赠范迁有云燕玉从教解举雏増嫁娶之时男家为新妇上髻女家为新壻冠巾先期备礼送其家増合壻得吉相视留物为䞇行小茶大茶礼娶前一日壻备物往女家曰催粧新妇及门壻以马鞍置地妇跨过曰平安妇进房阴阳家唱催粧诗撒诸果曰撒帐妇家以饮食供送其女曰做三朝做单九做双九补妇人首饰以髲为之者曰假头亦曰假髻作俑于晋太元中𢎞治末京师妇人悉反戴之殆非佳兆补妇人匀面古惟施朱傅粉而已至六朝乃兼尚黄幽怪録神女智琼额黄梁简文帝诗同安鬟里拨异作额间黄唐温庭筠诗额黄无限夕阳山又黄印额山轻为尘又词蘂黄无限当山额牛峤词额黄侵腻髪此额粧也北周静帝令宫人黄眉墨粧温诗栁风吹尽眉间黄张佖词依约残眉理旧黄此眉粧也段氏酉阳杂俎所载有黄星靥辽时燕俗妇人有颜色者目为细娘面涂黄谓为佛粧温词脸上金霞细又粉心黄蘂花靥宋彭汝砺诗有女夭夭称细娘真珠络髻面涂黄此则面粧也补明制直房内官与司房宫人俱有伉俪谓之对食又谓之菜户若强作伉俪者称白浪子补宫女衣皆以纸为䕶领一日一换欲其洁也江西玉山县所贡补京师妇女嫁外方人为妻妾者初看时以美者出拜及临娶以丑者易之名曰戳包儿过门信宿盗其所有逃去者名曰拏殃儿补火葬倡于释氏末俗因之焚尸之惨行路且不忍见况人孤人弟乎燕京土俗以清明日聚无主之柩堆若邱陵又剖童子之棺殓而未化者祼而置之髙处剪纸为旗缚之于臂此尤不仁之甚矣或谓火化俗酿自元然世祖至元十五年曽严焚尸之禁具载典章论世者未之考尔补京师丧家出葬浮费最多一丧车或至百人舁之铭旌有髙五丈者纒之以帛费百余疋其余香亭幡葢仪从之属往往越分又纸煳方相长亦数丈纸房累数十间集送者张筵待之优童歌舞于丧者之侧跳竿走马陈百戱于道尤属悖礼补京师期功以下服孝帽顶心皆缀红绒一朶曰花花孝莫知所自流俗可笑补京师丧礼殡不踰时殡三日具祭墓所曰煖墓亦礼虞祭遗意也补正统间北京满城忽唱妻上夫坟曲有㫖令五城兵马司禁捕不止明年朝廷有北辕之厄军没甚衆京城哭声震天始验其事亦气数之先兆也补大明门左右日日市曰朝前市东华门外嵗灯节十日市曰灯市东华门内月三日市曰内市今移张灯市矣犹称内市也正阳桥日昃市曰穷汉市城隍庙月朔朢二十五日市曰庙市补都城市肆初开必盛张鼓乐户结綵缯贺者持果核堆盘围以屏风祀神正阳门东西街招牌有髙三丈余者泥金杀粉或以斑竹镶之或又镂刻金牛白羊黒驴诸形象以为标识酒肆则横扁连楹其余或悬木或悬钖盏缀以流苏挟有限之赀先事无名之费甚无谓也増幽燕沙漠之地风起则沙尘涨天有鬼眼睛者以魫为之嵌于眼上仍以青皂帛系于头上多有黒沙者日稍出则髙处即干燥葢其沙土横纹故也増市民多造茶褐木绵鞋货与人西山人多做麻鞋出城货卖妇人束足者亦穿之仍系行纒欲便于登山故也补杨劝农春卿夜读书有鼠出跃书几上忽投膏中杨取一方木覆之随突以出环书册走不辍作人语曰油着油着杨笑起曰吾避汝燕城阙前晌午市合更忙猝不能过即擎虚器云油着油着人即开避故鼠亦云云闻者为笑补京师相传有十可笑光禄寺茶汤太医院药方神乐观祈禳武库司刀鎗营缮司作场养济院衣粮教坊司婆娘都察院宪纲国子监学堂翰林院文章犹汉世谚称举秀才不知书察孝亷父别居之谓也补村夫子诲人子弟必其父兄造请而后教之无榜门招致人之理独京师学究大书其门曰秋爽择日来学则何异百工之肆大非童䝉求我之义矣增旧设养济院穷民各有记籍无籍者收养蜡烛幡竿二寺布衣薪米厨料约嵗费万金所存活甚衆今院籍混淆或以丁壮窜名或以空名支费补唐诗咏少年子有云楼下刼商楼上醉又云白昼杀人都市中初读之以为过观于京师之六街九衢市有刼夺居者行者相视而不敢救是则都城习染易地皆然安得赵张王尹诸公一以重法绳之使栗果恶少年交敛迹也补都中恶少年狡狯百端闻明季玉河桥有身䝉驴皮黒面利爪夜吓行旅而谋其财者相传谓为真鬼既而事露伏法又有于先农坛北昏夜两人相接为长人葛巾木棉袍见者以为魍魉靡不惊仆因取其衣资并以土塞人口耳鼻中如此者歳余一夕暗中有人贸贸而来两人相接而立其人亦渐长反过其顶则真魍魉也随以足踢两人一殒于地一气息尚存为人言其事云补京师编民男女之未年者因事而出多为姦民所攘女胁为婢子压为奴否则载至遐徼殊域若辽海若朔漠易羊马牛驼以规利幸而败者常少不幸而转市互鬻使其父子兄弟妻女死生不相闻者比比有焉补都人生子往往阉割觊为中官有非分之福或投为军或夤縁入厰衞穿白鞾刺事又或十五结党横行街市间号为闯将其㳺手不自给者目曰闲的儿遇人移居赁运家具而长班一项尤多见士子入京进取輙随之释褐后往来挟刺交谒匪惟熟识缙绅邸舍并娴习各衙门相见仪以是仕者便之然门生属吏修谒必餍其欲而后许之入见始进者未尝不以为憾及为达官居要路则每倚之为耳目腹心矣迨崇祯甲申都城一破士大夫虽至不肖未必尽甘心从贼其如长班争先具职名投伪政府并各言所居之地于是按名而索降者授官未降者刑辱见任候补诸员无一得免者等谨按今京师虽犹存长班之名至出入跟随倚为耳目此风久已无之矣补五刑宫次于大辟肉刑既除墨劓剕永革矣惟京畿民间生子每私自阉割何其忍哉吾乡髙工部承埏知寳坻县事下车禁私阉甚力终其任县民无敢犯者洵美政也补燕北风俗不问士庶皆自称小人宣和间有辽国右金吾衞上将军韩正归朝授检校少保节度使对中人以上语即称小人中人以下即称我家每日到漏舍诵天童经自云对天童岂可称我于是凡称我者皆改为小人云皇天生小人皇地载小人日月照小人北斗辅小人然小人有母皆尝小人之食小人之称其来古矣施之于经是可笑也补京师人唿巷为衚衕世以为俗字不知山海经已有之食嚣鸟可以止衕郭璞注治洞下也音洞又飞鱼食之已痔衕独衚字未经见朱昆田原按衚衕二字元人有以此入诗者衕字载在説文收入广韵兼平去二音初非俗字也补今京师勾栏中诨语谓绐人者曰黄六余初不解其义后閲一小説黄巢兄弟六人巢行第六而多诈故诈骗人者指为黄六也补元宋正献公本至治集中有驴牵船赋今京东五牐剥运船多用之补燕人讳言四十五歳人或问之不曰去年四十四歳则曰明年四十六歳不知何所谓也等谨按前朝迎春有以乐工执役者俗谓之春官因以春为讥讪语又俗有春打六九头之谚四十五于数为五九正立春之时故并年歳讳言之今虽无乐工春官之制而俗语犹相沿避忌也増凡歳时不雨家贴龙王神马于门磁瓶插栁枝挂门之旁小儿塑泥龙张纸旗击金鼓焚香各龙王庙羣歌曰青龙头白龙尾小儿求雨天欢喜麦子麦子焦黄起动起动龙王大下小下初一下到十八摩诃萨初雨小儿羣喜而歌曰风来了雨来了禾场背了谷来了雨久以白纸作妇人首剪红緑纸衣之以苕帚苖缚小帚令携之竿悬檐际曰扫晴娘増日月蚀寺观击钟鼔家击盆盎铜镜救日月声嘈嘈屯屯满城中蚀之刻不饮不食曰生噎食病増幼儿见新月曰月芽儿即拜祝乃歌曰月月月拜三拜休教儿生疥小儿遗溺者夜向参星叩头曰参儿辰儿可怜溺床人儿见流火则啐之曰贼星夜不以小儿女衣置星月下曰女怕花星照儿怕贼星照亦不置洗濯余水为夜逰神饮马也曰不当价増初闻雷则抖衣曰蚤虱不生见霓曰虹戒莫指谓生指顶疮曰恶指也初雪戒不入口曰毒再雪则以炖茶积雪以塑于庭増燕旧有风鸢戯今已禁风则剖稭二寸错互贴方纸其两端纸各红緑中孔以细竹横安秫竿上迎风张而疾趋则转如轮红緑浑浑如晕曰风车钦定日下旧闻考卷一百四十六钦定日下旧闻考卷一百四十七钦定四库全书钦定日下旧闻考卷一百四十七风俗原辽俗立春妇人进春书刻青缯为帜象龙御之或为蟾蜍书帜曰宜春增立春太史院奏某日得春移文赤县以是年立春日支干宛平县或大兴县依上年故事塑春牛勾芒神比及未立春三日前太史院司农司使请都堂宰辅合府正官司属官迎太嵗神牛于齐政楼之南香花灯烛祀如常立春之日质明司农守土正官率赤县属官具公服拜长官以綵杖击牛三匝而退土官大使送勾芒神入祀中书户部院寺监府原凡立春日于午门赐百官春饼补京尹迎春自春场入府是日塑小春牛芒神以京兆诸生舁入朝进上增造牛芒法日短至辰日取土水木于嵗徳之方木以桑柘身尾髙下之度以嵗八节四季日有十二时踏用府门之扇左右以嵗隂阳牛口张合尾左右缴芒立左右亦以嵗隂阳以嵗干支纳音之五行三者色为头身腹色日三者色为角耳尾为膝胫为蹄色以日支孟仲季为笼之索栁鞭之结子之麻苎丝牛鼻中木曰拘嵴子桑柘为之以正月中宫色为其色也芒神服色以日支受尅者为之尅所尅者其系色也嵗孟仲季其老壮少也春立旦前后五日中者是农忙也过前农早忙过后农晚闲也而神并乎牛前后乎牛分之以时之夘后八曰燠亥后四曰寒为罨耳之提且戴以日纳音为髻平梳之顶耳前后为鞋袴行纒之悬着有无也田家乐者二荆笼上着纸泥鬼判头也又五六长竿竿头缚如爪状见僧则捶使避匿不令见牛芒也又牛台上花绣衣㡌扮四直功曹立而儿童瓦石击之者乐工四人也原正统中每嵗立春顺天府别造春牛春花进御前及仁夀宫中宫凡三座每座用金银珠翠等物费钱九万余景皇即位以明年春日当复增三座宛平坊民相率陈愬乞买时花充用从之增立春前一日顺天府尹率僚属朝服迎春于东直门外𨽻役舁芒神土牛导以鼓乐至府署前陈于綵棚立春日大兴宛平县令设案于午门外正中奉恭进皇帝皇太后皇后芒神土牛配以春山府县生员舁进礼部官前导尚书侍郎府尹暨丞后随由午门中门入至干清门慈宁门恭进内监各接奏礼毕皆退府尹廼出土牛环击以示劝耕之意原上元穿灯景补子三月三日换罗衣四月四日换纱衣五月朔穿五毒艾虎补子蟒衣七月七日穿鹊桥补子九月四日穿重阳景菊花补子十月朔换穿纻丝冬至节穿阳生补子蟒衣腊月二十四日祭灶后宫眷内臣穿葫芦景补子蟒衣原清明戴栁枝于发夏至戴萆麻子叶长命菜即马齿苋也立秋日戴楸叶原铎针者内官钉㡌中央金银珠翠珊瑚皆可制元旦则大吉葫芦元夕则灯笼端午则天师中秋则月光重阳则菊花冬至则绵羊太子颁厯日则宝厯万年其制八宝荔支卍字鲇鱼也万夀节则万夀洪福齐天其制于齐天字两旁各红蝙蝠一枚又有枝箇其制减小偏向成对又桃枝则不垂原嵗除檐楹挿芝麻稭院中焚柏木柴名曰㷒嵗元旦起掷门于地者三曰趺千金以小榼盛驴肉食之曰嚼鬼立春日无贵贱食萝卜曰咬春二月二日用黍麫枣糕以油熬之曰薫虫三月食鲊曰桃花鲊四月八日进不落夹用苇叶方包糯米长可四寸濶一寸味与粽同六月六日食银苗菜即藕苗也九月食迎霜兎腊月八日赐餐百果粥补立春日啖春饼谓之咬春立春后出逰谓之讨春原辽俗每年正月一日以糯米炊饭用白羊髓和丸如拳大行宫寝帐内各散四十九丸原戊夜各于帐内牕中掷丸于外数偶动乐饮宴数竒令巫十有二人鸣铃执箭绕帐歌唿帐内爆盐垆中烧地拍䑕谓之惊鬼人日煎饼食于庭中谓之薫天原元旦贵戚家悬神荼郁垒民间挿芝梗柏叶于户小儿女剪乌金纸作蝴蝶戴之名曰閙嚷嚷初八九日陈设灯市至十八而罢人家用粉糁寒具馈遗徧市鬻之五花帚为号宴席间尚王𤓰豆荚一𤓰之值三金豆一金㸃茶用春芽蒲笋发之氷下牡丹芍药蔷薇俱有花较春时薄小一瓶值数千钱贵戚倡家挿茉莉花官里放灯假五日夜行不禁増上元之前宫中穿灯景补子蟒衣于干清宫丹陛上安放牌汸灯于夀皇殿安放方圆鳌山灯牌坊自七层鳌山至十三层十九日乃撤上鳌山山顶之灯安放神器三位补京师风俗每正旦主人皆出贺惟置白纸簿并笔砚于几贺客至书其名无迎送也增正月元旦五鼓时不卧而嚏嚏则急起或不及衣曰卧嚏者病也夙兴盥潄啖黍糕曰年年糕家少长毕拜婣友投笺互拜曰拜年增元旦至三日男女于白塔寺绕塔补今京师凡孟春之月儿女多剪采为花或草虫之类挿首曰閙嚷嚷即古所谓閙装也嚷与装音相近故讹也唐白乐天诗贵主冠浮动亲王辔閙装是已补燕地上元节用乌金纸剪成飞蛾以猪鬃尖分披片纸贴之或五或七下縳一处以鍼作柄妇女戴之名曰閙蛾儿此古之遗俗也补燕城元日以阡张供祖考之前三日后撤而焚之佛前则供以果面阡张至元宵后乃焚之阡张凿纸为条与冥钱同类正月十日至十六日结灯者各持所有货于东安门外名曰灯市价有至千金者商贾辏集技艺毕陈冠盖相属男妇交错市楼赁价腾涌十四日夜试灯十五正灯十六日罢灯补正月十一日至十六日乡村人缚秫稭作棚周悬杂灯地广二畆门径诘曲藏三四里入者误不得径即久迷不出曰黄河九曲灯补灯市惟内臣秉笔朝臣阁部外臣计吏不得过市犹古罚帟幕盖帷遗意増正月十三日家以小琖一百八枚夜灯之徧散井灶门户砧石曰散灯其聚如萤散如星富者灯四夕贫者灯一夕又甚贫者无灯原正月十六日夜归女俱出门走桥不过桥者云不得长夀手擕钱贿门军摸门鏁云即生男补燕京风俗元夜妇女竞往前门摸钉为戏相传谶宜男也原元夕童子挝鼓旁夕向晓曰太平鼓二童子引索略地如白光轮一童子跳光中曰跳白索妇女相率宵行以消疾病曰走百病又曰走桥补燕都灯市十四日羣儿牵绳为圆城空其中方丈城中两儿轮以帕䝉目一儿持木鱼时敲一声旋易其地以误之蒙目者聴声猜摸以巧遇夺鱼为胜则拳击执鱼者出之城外而代之执鱼又轮一儿入摸之名曰摸瞎鱼至十六日小儿羣集市中为戏首以一人为鬼系绳其腰羣儿共牵之相去丈余轮次跃而前急击一拳以去名曰打鬼若为系者所执谓为被鬼执閧然共笑捉以代系者名曰替鬼又有以长縆丈许两儿对牵飞摆不定令难凝视若百牵然其实一索也羣儿乘其动时轮跳其上以能过者为胜否或为索所绊聴掌绳者以绳击之示罚名曰跳百索其夜妇女羣逰祈免灾咎前一人持香辟人名曰走百病凡有桥处三五相率以过谓之度厄増余尝于灯市见一灯皆以卵殻为之为灯为盖为帯为坠凡计数十百枚每殻必空四门每门必有欀栱忩櫺金碧辉耀可谓巧絶然脆薄无用不异雕氷画脂耳増今时小儿以铅钖为钱装以鸡羽唿为鞬子三四成羣有里外亷拖鎗耸膝突肚佛顶珠煎刀抛之名色亦蹴踘之遗事也増纸鸢古传韩信所作按六帖云五代汉季李业与隐帝为纸鸢于宫门外放之今春时小儿纸鹞是也増今小儿两头曵索而对挽之力强者牵弱者而仆以为胜负笑乐此唐清明节㧞河之戏也増秋千本北方山戎之戏以习轻趫者后中国女子习之乃以綵䋲悬木立架士女炫服坐立其上推引之名曰秋千补李绅周员外席上观柘枝诗画鼓拖环锦臂攘今京师迎年鼓制施两铜环以手擎之髙下环声索索鼓声相间疑即其遗制也等谨按乐府杂录健舞曲有柘枝软舞曲有屈枝又乐苑羽调有柘枝商调有屈枝用二女童㡌施金铃抃舞有声其来也于二莲花中藏花坼而后见云云柘枝舞久不传所谓画鼓拖环者亦莫可彷彿西神脞説乃以京师太平鼓当之恐非其实补燕城烟火诸制有声者曰响炮髙起者曰起火起火中带炮连声者曰三汲浪不响不起旋绕地上者曰地老䑕筑打有虚实分两有多寡有花草人物等形者花儿名百余种别以泥函者砂碢儿以纸函者曰花筒以筐函曰花盆统名曰烟火勲戚家有集百巧为一架分次第传爇通宵以为乐增元旦至晦日家家竿标楼阁松柏枝䕃之夜灯之曰天灯是月也女妇闲手五丸且掷且拾且承曰子儿丸用象木银砾为之竞以轻㨗増东之琉璃厰店西之白塔寺卖琉璃瓶盛朱鱼转侧其影小大俄忽原正月十九日都人集白云观㳺冶纷沓走马蒲博谓之燕九节或曰阉邱或曰宴邱相传是日真人必来或化冠绅或化士女或化乞丐于是羽士十百结坐松下兾幸一遇之原二十五日人家市牛羊豕肉恣餐竟日客至苦留必尽饱而去名曰填仓原二月一日为中和节八日为悉达太子生辰雕木为像仪仗百戏导从循城为乐补都人唿二月二日为龙擡头乡民用灰自门外蜿蜒布入宅厨旋绕水矼唿为引龙廽増二月二日曰龙擡头煎元旦祭余饼薰牀炕曰薰虫儿谓引龙虫不出也燕少蜈蚣而多蝎其为毒倍焉少蚊而多蝇其为扰倍焉蚤蝨之属臭虫又倍焉所苦尤在编户虽预薰之实未之有除也原二月都人进香涿州碧霞元君庙不论贵贱男女额贴金字结亭如屋坐神像其中绣旗甁鑪前导从髙梁桥归有杂伎人腾空旋舞于桥岸或两马相奔人互易之或两弹追击迸碎空中增卢师山二月二日南北二城逰赏如燕九节增是月北城官员士庶妇人女子多逰南城爱其风日清美而往之名曰踏青鬪草若海子上车马杂沓绣毂金鞍珠玉璀璨人乐昇平之治官无风埃之虞政简吏清家给人足上自内苑中至宰执下至士庶俱立秋千架日以嬉逰为乐红女之事殆庶㡬焉然醉卧隔帘香风并架花靴与绣鞋同蹴锦带与珠𥜗共飘纵河朔之娉婷散闺闱之旖旎此逰赏之胜事也原辽俗三月三日以木雕为兎分两朋走马射之先中者胜负者下马跪进胜者酒胜者于马上接盏饮之原上已日上土谷祠清明日始卖氷以两铜盏合而击之次日花木皆出窖播𤓰菜种于地后三日新茶从马上至至之日宫价五十金外价三二十金不一二日即二三金矣二十八日赛东岳庙补三月二十八日燕京祭岳庙民间集衆为香㑹有为首者掌之盛设鼓乐旗旛戴甲马羣迎神以往男妇有跪拜而行者名曰拜香增清明寒食宫庭于是节最为富丽起立綵索秋千架自有戏蹴秋千之服金绣衣襦香囊结带双双对蹴绮筵杂进珍馔甲于常筵中贵之家其乐不减于宫闼达官贵人豪华第宅悉以此为除拔散懐之乐事然有无各称其家道也补清明日各官安秋千架原四月初一日戒坛开城中人多往西山初八日各寺浴佛十三日上药王庙诸花盛发白石庄三里河髙梁桥外皆贵戚花场好事邀賔客逰之补京师僧俗念佛号者辄以豆识其数至四月八日佛诞生之辰煑豆微撒以盐邀人于路请食之以为结缘也补都中遗老述万厯间西山戒坛四月逰女之盛钿车不絶茶棚酒肆接于路至有挟妓入寺者一无名子嘲以诗云髙下山头起佛龛往来米汁杂鱼篮不因説法坚持戒那得观音处处参原先是四月八日梵寺食乌饭朝廷赐羣臣食不落夹盖縁元人语也嘉靖十四年始赐百官于午门食麦饼宴补朝廷每年四月八日赐百官午门外食不落夹曹御史宏云是麫食也医官张天民云即今之粽子补四月八日燕京髙梁桥碧霞元君庙俗传是日神降倾城妇女往乞灵祈生子西湖玉泉碧云香山逰人相接又傍近有地名秋坡都中伎女竞往逐焉俗云赶秋坡増四月八日舍豆儿曰结縁十八日亦舍先是拈豆念佛一豆号佛一声有念豆至石者至日熟豆人徧舍之其人亦一念佛啖一豆也凡妇不见答于夫姑婉若者婢妾摈于主及姆者则自咎曰身前世不舍豆儿不结得人縁也増四月一日至十八日倾城趋马驹桥幡乐最盛碧霞元君诞也补立夏日启氷赐文武大臣编氓卖者手二铜盏叠之其声嗑嗑曰氷盏増四月榆初钱麫和糖蒸食之曰榆钱糕原五月五日午时采艾摘叶与绵相和絮衣七事辽主着之畨臣汉僚各赐艾衣三事渤海厨子进艾糕原夏至日谓之朝节妇人进綵扇以粉脂囊相赠遗原金因辽俗重五日挿栁毬场为两行当射者以尊卑序各以帕识其枝去地约数寸削其皮而白之先以一人驰马前导后驰马以无羽横镞箭射之既断栁又以手接而驰去者为上断而不能接去者次之或断其青处及中而不能断与不能中者为负每射必伐鼓以助其气已而击毬各乘所常习马持鞠杖杖长数尺其端如偃月分其衆为两队共争击一毬先于毬场南立双桓置板下开一孔为门而加网为囊能夺得鞠击入网囊者为胜毬状如小拳以轻韧木枵其中而朱之原五月朔日至旬杪女儿艶服戴花满头五日前民间不得市苏州席子端午用角黍杏子相遗挈酒逰髙梁或天坛坛中有决射者盖射栁遗意薄暮争门入无赖子弟以是日刺臂作字或术石鸟兽形民间是日生子束一木或荆条祭于堂斩其木五六尺许祝曰如是止勿长抵户増午节宣徽院进宝扇綵索珠花金罗酒醴凉糕香粽中正院三后所属衙门各有故典仪物以次进献礼部亦然盖以此为大节故耳増击毬者今之故典五月五日九月九日太子诸王于西华门内召集各衙万户千户能击毬者咸用上等骏马击以雉尾缨络萦缀镜铃装饰如画一马前驰掷大皮缝软毬子于地羣马争骤各以长籐柄毬杖争接之而毬子忽绰在毬棒上随马走如电终不坠地力㨗而熟闲者以毬子挑剔跳踯于虚空中而终不离于毬杖然后打入毬门中者为胜原京师最重午节天坛逰人极盛聨镳飞鞚豪门大估之外则中官辈竞以骑射为娱盖皆赐沐请假而出者内廷自龙舟之外则修射栁故事其名曰走骠骑盖沿金元之俗命御马监勇士驰马走解不过御前一逞迅㨗而已惟阁部大老及经筵日讲词臣得拜川扇香果诸赐视他令节独优补端午赐京官宫扇竹骨纸面俱画翎毛不工綵绦一条五色线编者须头作虎形綵仗二根长丈许五色线纒绕艾虎纸二幅方尺许俱画虎并诸毒虫补京城端午贵贱人等必买新蒲鞋穿之过节嵗以为常补五月五日赐文武官走骠骑于后苑其制一人骑马执旗引于前一人驰骑出呈艺于马上或上或下或左右腾掷趫㨗人马相得如此者数百骑后乃衣蕃服臂鹰走犬围猎状终场俗名曰走解观毕赐宴而囬补永乐时禁中有剪栁之戏即射栁也补故事五月五日太医院官具旗物鼓吹赴南海子捉虾蟇取蟾酥以针刺其两眉蟾多死吾乡朱公儒为院使俾两眉止刺其一蟾虽被刺得活后遂因之补燕都自五月一日至五日饰小闺女尽态极妍已出嫁之女亦各归宁俗唿是日为女儿节增五月五日渍酒以菖蒲挿门以艾涂耳鼻以雄黄曰避毒虫家各悬五雷符簮佩各小纸符簮或五毒五瑞花草项各綵系垂金钖若钱者若锁者曰端午索増端阳节中官于端门鬻内造紫金锭补踏青本清明故事独燕京以五月五日逰天坛松林髙梁桥栁林满井藤隂结伴携觞者甚衆近咸集于金鱼池上他处皆閴寂矣等谨按金鱼池觞酒逰戏今亦无有别详城市卷中钦定日下旧闻考卷一百四十七钦定日下旧闻考卷一百四十八钦定四库全书钦定日下旧闻考卷一百四十八风俗原六月六日内府皇史宬晒曝列圣实录列圣御制文集诸大函毎嵗故事也至于时俗妇女多以是日沐髪谓沐之则不腻不垢至于猫犬之属亦俾浴于河京师象只皆用其日洗于城外之水濵一年惟此一度也原六月十二日御廏洗马于积水潭𨗳以红仗中有数头锦帕覆之最后独角青牛至诸马莫能先也等谨按三伏日洗象语详城市卷中至积水潭洗马之制在明代本属具文今已久废仰惟我朝考牧之盛龙騋驯扰于天闲游牝孳生于外廐马政修而武骑饬滦都蓟野蹀躞千羣岂区区牧园池泽之足云乎増六月京师中多市麻泥科斗粉煎茄炒韭煎饼五更汲水以备合酱之用咸谓此日水与腊水相同仍以此日晒干肉犹腊味也増六月进肴蔬果京都六月内月日不等进桃李𤓰莲俱用红油漆木架蔬菜茄匏瓠青𤓰西瓜甜瓜蒲萄核桃等凡果菜新熟者次第而进増立秋日相戒不饮生水曰呷秋头水生暑疿子増都中人民七月祀先用麻稭尊酒为诚买纸钱㝠衣烧化于坟谓之送寒衣仍以新土覆墓市中卖摩诃罗巧神泥塑人物大小不等宫庭宰辅士庶之家咸作大棚张挂七夕牵牛织女图盛陈𤓰果酒饼蔬菜肉脯邀请女流作巧节会称曰女孩儿节觇小负咎饮宴尽欢次日馈送还家原七夕前数日种麦于小瓦器为牵牛星之神谓五生盆原七夕宫中最重市上卖巧果人家设宴儿女对银河拜补九引台七夕乞巧之所至夕宫女登台以五采丝穿九孔鍼先完者为得巧迟完者谓之输巧各出资以赠得巧者补七月各宫供像生牛郎织女従人麒麟象羚羊海马狮子獬豸兔海味糖果糖菜俱用白糖浇成补燕都女子七月七日以椀水暴日下各自投小鍼浮之水面徐视水底日影或散如花动如云细如线觕如椎因以卜女之巧増七夕节宫中立巧山子衣鹊桥补初一起至十四日止中元节食银苗菜及水鸭菜乃藕之嫩茅鸭乃先一日煮熟凝成膏甜食房供佛波罗蜜西苑作法事放河灯原七月十三日至十五日迎节送节笑节原十三日天子于宫西三十里卓帐宿焉前期备酒馔翌日诸军部落従者皆动蕃乐饮宴至暮乃归行宫谓之迎节十五日动汉乐大宴十六日昧爽复往西方随行诸军部落大譟三谓之送节补七月十五日燕城乡民薥黍苖麻粟苗连根及土缚䜿门之左右别束三丛立之门外供以麫果唿为祭麻谷原中元节前上冡如清明各寺设盂兰㑹以长椿寺为盛晦日谓是地藏佛诞供香烛于地积水潭泡子湖各有水灯补燕市七月十五夜儿童争持长柄荷叶然灯其中绕街而走青光荧荧若燐火然原八月八日辽俗屠白犬于寝帐前七步瘗之露其喙后七日中秋移寝帐于其上増车驾自四月内幸上都太史奏某日立秋乃摘红叶涓日张燕侍臣进红叶秋日三宫太子诸王共庆此会上亦簮秋叶于帽张乐大燕名压节序若紫菊开及金莲开皆设燕葢宫中内外宫府饮宴必有名目不妄为张燕也増是月都城当诸角头市中设瓜果香水梨银丝枣大小枣粟御黄子频婆奈子红果子松子榛子诸般时果发卖宣徽院起解西瓜等果时蔬北上迎接大驾还宫増八月十五日祭月其祭果饼必圆分瓜必牙错瓣刻之如莲华纸肆市月光纸缋满月像趺坐莲华者月光徧照菩萨也华下月轮桂殿有兔杵而人立捣药臼中纸小者三尺大者丈工致者金碧缤纷家设月光位于月所出方向月供而拜则焚月光纸彻所供散家之人必遍月饼月果戚属餽相报饼有径二尺者女归宁是日必返其夫家曰团圆节也原中秋夜人家各置月宫符像符上兔如人立陈瓜果于庭饼面绘月中蟾兔男女肃拜烧香旦而焚之补燕都士庶中秋餽遗月饼西瓜之属名看月㑹补京师八月秋社各以社餻社酒相餽送贵戚宫院多切肉和蔬果铺于饭上谓之社饭人家妇女皆归外家姨舅辄以新葫芦贻之云宜外甥原辽俗九月九日打围赌射虎少者为负输重九一筵席射罢于地髙处卓帐饮菊花酒出兔肝生切以鹿舌酱拌食之増九月车驾还都初无定制或在重九节前或在节后或在八月宫中菊节自有常制驾至大内下马大茶饭者浃旬増九月九日都中以麫为糕餽遗作重阳节亦于阛阓中笟筴芦蓆卖如七夕午节市人又多以小扛车上街沿叫卖士庶官员亦以追节为重往还燕礼如常故事原重九日勅赐百官花糕宴原九日集无定所而阜成门外真觉寺金刚宝座游人为多市上卖糕人头带吉祥字霜降后鬬鹌鹑笼于袖中若捧珍宝増九月九日载酒具茶鑪食榼曰登髙髙山髙阁释而不登但赁园亭闯坊曲为娱耳面饼种枣栗其面星星然曰花糕糕肆标綵旗曰花糕旗父母家必迎其女来食亦曰女儿节増重阳前后设宴相邀谓之迎霜宴席间食兔谓之迎霜兔好事者列菊花数十层于屋下前者轾后者轩望之若山坡五色灿烂环围无隙名曰花城原十月朔上冢如中元祭用豆泥骨朶増十月朔日纸坊剪纸五色作男女衣长尺有咫曰寒衣有疏印缄识其姓字辈行如寄书然家家修具夜奠唿而焚之其门曰送寒衣补十月皇城东华门外朝廷命武官开射圃常年国典补燕市卖鞾人以十月一日为鞾生日供具祭之以其阴晴卜一冬寒燠増十月羊始市儿童取羊后胫膝之轮骨曰贝石置一而一掷之置者不动掷之不过置者乃掷置者若动掷之而过胜负以生其骨轮四面两端凹曰真凸曰诡勾曰骚轮曰背立曰顶骨律其顶岐亦曰真平亦曰诡葢真胜诡负而骚背间顶平再胜顶岐三胜也其胜负也以贝石原辽俗至日帝御天祥殿北南臣僚常服入朝依位赐坐辽人南面汉人北面分朋行阄或五或七筹赐膳及茶若帝得阄臣僚进酒讫以次赐酒増冬至日太史院进厯回回太史进厯又进画厯后市即有卖新厯者宰相于至日亲率百辟恭贺递手帕随贡方物士庶人家并行贺礼増凡时宪书嵗以二月一日进来嵗书式四月一日颁直省刋刻十月一日恭进补京师最重冬节不问贵贱贺者奔走往来家置一簿题名满幅自正统己巳之变此礼顿废补故事自冬至后至立春日殿前将军甲士赐酒肉名曰头脑酒补冬至日人家画素梅一枝为瓣八十有一日染一瓣瓣尽而九九出则春深矣曰九九消寒图原十一月人家墐户藏花木于窖食兔羮女子嫁者多归宁为母浣濯曰报娘恩琢石如弹丸置于地童子以足送之前后交击为胜始击羯鼓鼓用铁为围单皮覆之每十人五人聚击女子亦然原十二月八日赐百官粥民间亦作腊八粥以米果杂成之品多者为胜此葢循宋时故事然宋时腊八乃十月八日増是月八日禅家谓之腊八日煮红糟粥以供佛饭僧都中官员士庶作朱砂粥传闻禁中一如故事原腊月束梅于盎匿地下五尺许更深三尺用马通然火使地微温梅渐放白用纸笼之鬻于市小桃郁李迎春皆然餽遗尚鲜果羯鼓声益喧曰迎年鼓先除夕一日曰小除人家置酒宴往来交谒曰别嵗焚香于户外曰天香凡三日止帖宜春小字儿女冩好字补京师风俗入冬以地窖养花其法自汉已有之汉世大官园冬种葱韭菜茄覆以屋庑昼夜燃煴火得温气诸菜皆生召信臣为少府谓此皆不时之物有伤于人不宜以奉供养奏罢之但此法以养菜蔬未尝养花木也今内家十月即进牡丹亦是此法然在汉止言覆以屋庑而已今法皆掘坑堑以窖之葢入冬土中气煖其所养花木借土气火气相半也补京师旧俗嵗终廿四日谓诸神上界其夜家人设祭遣奠致词且有遏恶扬善之属増十二月廿四日以糖剂饼黍糕枣栗胡桃炒豆祀灶君以槽草秣灶君马谓灶君翌日朝天去白家间一嵗事祝曰好多説不好少説记称灶老妇之祭今男子祭禁不令妇女见之祀余糖果禁幼女不令得啖曰啖灶余则食肥腻时口圈黒也补燕俗图灶神锓于木以纸印之曰灶马士民竞鬻以腊月二十四日焚之为送灶上天别具小糖饼奉灶君具黒豆寸草为秣马具合家少长罗拜祝曰辛甘臭辣灶君莫言至次年元旦又具如前为迎灶等谨按京师居民祀灶犹仍旧俗禁妇女主祭家无男子或迎邻里代焉其祀期用二十三日惟南省客户则用二十四日如刘侗所称也増十二月廿五日五更焚香楮接玉皇曰玉皇下查人间也竟此日无妇妪詈声原嵗十二月下旬于西镇国寺内墙下洒扫平地束秆草为人形一为狗一剪杂色綵段为之肠胃选达官世家之贵重者交射之至糜烂以羊酒祭焉祭毕帝后及太子嫔妃并射者各解所服衣俾蒙古巫觋祝赞赞毕遂以与之名曰脱灾国俗谓之射草狗増除夕五更禁香褚送玉皇上界迎新灶君下界插芝麻稭于门檐窓台曰藏鬼稭中不令出也门窻贴红纸葫芦曰收瘟鬼夜以松栢枝杂柴燎院中曰松盆熰嵗也悬先亡影像祀以狮仙斗糖蔴花馓枝染五色苇架罩陈之家长幼毕拜己各自拜曰辞嵗己藂坐食饮曰守嵗是月小儿及贱闲人以二石毬置前先一人踢一令逺一人随踢其一再踢而及之而中之为胜一踢即着焉即过焉与再踢不及者同为负也再踢而过焉则让先一人随踢其法初为趾踵苦寒设今遂用赌如博然有司申禁之不止也补都下寺院每用嵗除鍜磨是日作锻磨斋补江隣㡬杂志雄霸沿边塘泊冬月载蒲苇悉用凌牀沈存中笔谈信安沧景之间挽车者衣韦袴冬月作小坐牀氷上拽之谓之凌牀今京师在处有之一人挽行滑如帆驶闻明时积水潭尝有好事者聨十余牀携都篮酒具铺氍毺其上轰饮氷凌中亦足乐也补京师腊月河氷结时水面多设氷牀往来络绎以供行客其捷如飞较之坐骑乘车逺胜多矣补京师冬月既以纸煳窓格间用琉璃片画作花草人物嵌之由室中视外无微不瞩従外而观则无所见此欧阳楚公十二月渔家傲词所云花户油窓也葢元时习俗己尚之原北人打围一嵗间各有处所五月钓鱼于海上水底钓大鱼二月三月放鹘号海东青打鴈四月五月打麋鹿六月七月于凉淀坐夏八月九月打虎豹之𩔖自此至于嵗终如南人趂时耕种也原金源之制嵗以正月如春水九月幸秋山五月之间羣臣一进起居表朱彜尊原按春水秋山疑无定所春渔于水则谓之春水秋猎于山则谓之秋山云尔等谨按京师土俗惟帝京景物畧所纪近日多沿其旧朱彝尊原书採录殊少今增採如右钦定日下旧闻考卷一百四十八卷一百四十八举正钦定日下旧闻考卷一百四十八举正洗象于城外原书城讹作廊今改积水潭原书潭讹作湖今改赌射虎原书赌讹作斗今改㫖蓄原书㫖讹作百今改钦定日下旧闻考卷一百四十八举正钦定日下旧闻考卷一百四十九钦定四库全书钦定日下旧闻考卷一百四十九物产等谨按朱彞尊原书物产门杂叙衆物不分品𩔖其中亦有未能该备者兹採摭记载及永乐大典内之析津志元一统志北平图经志书增其缺轶并为条分品目首总𩔖次谷食次蔬蔌次花蘤次果实次草木次药物次牲畜次器用次珍寳次飞羽次走兽次水族次虫豸为𩔖共十有四伏读圣祖仁皇帝御制诗文集并皇上御制文集诗集天章炳焕硚跂花石之伦肖形毕备今绎有闗京师物产及他书未经见者谨依次编载卷内原幽州其利鱼盐其畜宜四扰其谷宜三种原四扰马牛羊豕三种黍稷稻增龙门碣石北多马牛羊㫋裘筋角原幽都之山上有元鸟元蛇元豹元虎元狐蓬尾原燕有鱼盐枣栗之饶原幽州范阳贡绫檀州人蓡蓟州鹿角胶原范阳郡土贡绫绵角弓人蓡栗密云郡土贡人蓡麝香渔阳土贡白胶原幽州土产绵绢人蓡𤓰子贡范阳绫霸州土产丝绵绢涿州土产绫蓟州土产鹿角胶人蓡逺志白术檀州土贡安东府人蓡又银钖二穴密云郡都管又有水精是寳出昌平县原霸州信安军保定军土贡各绢一十匹朱彞尊原按范阳之绫贡于唐宋霸州亦产丝绢元于涿州设锦局织染提举司不知何时遂休其蚕织也原大兴县产金银铜铁药产滑石半夏苍术代赭石白龙骨薄荷五味子白牵牛原顺天府土产丰润寳坻盐遵化铁宛平琉璃房山石炭又密云出藁本香寳坻出银鱼遵化出绵梨宛平西北斋堂村出画眉石增顺天府土产谷盐枣栗梨桃杏李奈榛白樱桃卜萄苹婆果文官果松繖山药菜𤓰子白胶芍药煤石藁本香琉璃角弓鹰鵽鸠黄鼠鱼原京市都城旧日如勾栏衚衕何闉门家布前门桥陈内官家首饰双塔寺李家冠㡌东江米巷党家鞋大栅栏宋家靴双塔寺赵家薏酒顺城门大街刘家冷淘面本司院刘鹤家香帝王庙街刁家丸药皆着名一时起家鉅万至抄手衚衕辛家专煮猪头内而宫禁外而勲戚皆知其名蓟镇将帅置走马传致亦见当时太平胜㮣等谨按以上系总𩔖原房山县有石窝稻色白粒觕味极香美以为饭虽盛暑经数宿不餲原西山大石窝所收米最称嘉美增粱粟𩔖北方水土深厚窖地而藏可数十年不壊增北地燥冬多雪春少雨麦昼花薄皮多麪食之宜人陈者更良增干隆六年御制麦诗平畴膏雨足夏麦芃芃美良苗将秀时翠浪翻数里朝䂀淡以暄珠露垂累累缓骑眄緑畦香风扇饼饵祈年厪渊衷敬志心中喜等谨按咏麦御制诗是为首见之篇谨编载卷内增谷之品髙苗青诈张栁撑破仓䬣青鵞儿黄红镯脑八稜鏩子皮包贾四狗见愁饿杀狗白糙毛谷临熟变狗虫青奈风鬬麻熟增黍有赤黍黑黍黏者别名秫北方谓之黄米亦谓之黄糯增黍之品糯黍小黍秫黍增稷冀北谓之䵖俗唿为糜增稻有秔有糯北方以为佳品北方地平惟泽土宜旱稻种𩔖甚多增圣祖御制御稻米文丰泽园中有水田数区布玉田谷种嵗至九月始刈获豋场一日循行阡陌时方六月下旬谷穗方颖忽见一科髙出衆稻之上实已坚好因收藏其种待来年验其成熟之早否明嵗六月时此种果先熟从此生生不己嵗取千百四十余年以来内膳所进皆此米也其米色微红而粒长气香而味腴以其生自苑田故名御稻米一嵗两种亦能成两熟口外种稻至白露以后数天不能成熟惟此种可以白露前收割故山庄稻田所收每嵗避暑用之尚有赢余曾颁给其种与江浙督抚织造令民间种之闻两省颇有此米惜未广也南方气暖其熟必早于北地当夏秋之交麦禾不接得此早稻利民非小若更一嵗两种则畆有倍石之收将来盖藏渐可充实矣昔宋仁宗闻占城有早熟稻遣使由福建而往以珍物易其禾种给江淮两浙即今南方所谓黑谷米也粒细而性硬又结实甚稀故种者絶少今御稻不待逺求生于禁苑与古之雀衔天雨者无异朕每饭时尝愿与天下羣黎共此嘉谷也等谨按谷实𩔖之有御稻米始见于圣祖御制文集恭载卷内增豆之品黑豆小豆菉豆白豆赤豆红豆小豆豌豆板豆羊眼豆十八豆增蜀秫红白二种俗唿髙粮在北方地不宜麦禾者乃种此尤宜下地增糁子北地荒陂处种之苗叶似谷穗如粟穗而分数岐碾米煮粥蒸食皆宜补东蔷色青黑粒如葵子语曰贷我东蔷偿我白粱幽并皆有之补范阳去都百里而逺土风宜麦与稻北齐皇建中平州刺史嵇煜建议开督亢旧陂嵗收稻数十万石北境赖以周瞻此其验也补端拱二年六宅使何承矩请于顺安砦西引易河筑堤为屯田既而河朔连年大水承矩又言宜因积潦蓄为陂塘大作稻田以足食会沧州临津令闽人黄懋上书言河北州军多陂塘引水溉田省功易就三五年间公私必大获其利遂以承矩为制置河北沿边屯田使懋为大理寺丞充判官发诸州镇兵一万八千人给其役于雄莫霸州平戌顺安等军兴堰六百里置斗门引淀水灌溉初年种稻值霜不成懋以晚稻九月熟河北霜早而地气迟江东早稻七月即熟取其种课令种之是嵗八月稻熟初承矩建议沮之者颇衆既种稻不成羣议愈甚至是承矩载稻穗数车遣吏送阙下议者乃息而莞蒲蜃蛤之饶民赖其利朱昆田原按雄霸之间无处非水地最宜稻而北人不好食稻每云食之病热然都城百万户籴太仓稻米食者甚多未见其病安在习俗之不可移乎使倣何黄之策行之诚足民之要术也增干隆六年御制秧针诗緑水盈畴逺若无新秧似挿莕公须翻风贴贴疑铺毬带露瀼瀼欲贯珠翠颕透波光潋灔青锋着雨意舒苏勾芒夺得天孙巧刺出丰年一幅图增干隆五年御制观获诗白露湛郊原西成候己至緑野满黄云紫茎垂绛穟铚艾兹其时钱镈良具痔㡬余临别院农务观次第值此嵗云稔实感天所赐念予恤民艰常凛祈年意积以三时忧今朝乃大慰等谨按秧针及观获御制诸诗是为首见之篇谨编载卷内増䴳䴹河济称小麦面燕曰䴹麫增今市肆标曰重罗白麫汉束晳赋曰重罗之麫增宏仁桥旁列肆抟麪角之曰麻胡饧和炒米图之曰欢喜团增干隆十年御制碾䬯诗饼饵香风到雕槃荐碾䬯不宁尝野味兼以忆穷檐秋近日无㡬芒抽雨未霑密云空读易愁上两眉尖增干隆八年御制榆饼诗新榆小于钱为饼脆且丼导官羞时物佐膳六珍叅偶啗有所思所思在闾阎鸠形鹄面人此味犹难兼草根与树皮辣舌充饥谙幸不问肉糜玉食能无惭等谨按碾䬯榆饼皆他书所未有始见于御制诗集恭载卷内原燕山酒颇佳馆宴所饷极醇厚名金澜盖用金澜水以醸之者増御酒坊后墻有街曰长连又一街曰短连总曰廊下家答应长随多住此卖酒京师称廊下内酒家相传明武宗曽遣宫人杂扮垆妇亲贳酒歇宿即此原蓟州薏苡仁酒周氏第一成氏次之三屯营所造更胜清冽秀羙有出色香味之表者补张能臣记天下酒名保定军有知训堂酒杏仁酒补予憩燕京会同馆有梁大使者先朝内侍官也入馆传旨赐金澜酒二缾银鱼牛鱼二盘缾盘皆金银为之升龙交错形制甚精古且并令留之古乐府曰月穆穆以金波又曰洞庭秋月生湖心层波万顷如镕金金澜之名其取诸此乎银鱼长尺余比南方者尤大牛鱼出混同江其大如牛或云可与牛同价故名又燕中暑月于冰窖造御酒甚清冽使至尝被赐女贞人多酿麋为酒盛馔以雁粉为贵以木柈贮之其沈墨色以生葱蒜韭之属置于上又俗重茶食阿古达开国之初尤尚此品若中州饼饵之𩔖多至数十种用大盘累钉髙数尺所至供客赐宴亦用焉一种名金刚镯最大增酒之属蒲萄酒枣酒椹子酒补卫侯以百花露名酒多至百种大内每需之补大都酒使司于葡萄酒三十分取一至元十年抽分酒户白英十分取一为御史台所察议得葡萄酒浆虽以酒为名其实不用米曲难同醖造别酒一体办课仍改正三十分取一补大都之盐于南北二城置局十有五处每局日卖十引设卖盐官二员以嵗一周为满等谨按以上谷食𩔖増膏腴蔬蓏果实稻梁之类靡不毕出而桑柘麻麦羊豕雉兎不问可知増亦有嘉蔬奇葱丰本黄芽赤根天花石菌芜菁芸薹葵茄姜堇莱菔頳于夏莼水蘓脆于冬笋增蔬百畦可当五帛相思桃李芳实杂沓增干隆六年御制剪蔬诗雨畦烟甲茁珠露垂阑干緑润披微风生意何翩翻圃师为剪摘聊复凭栏看翠浪应手折香霏齿颊寒采采已盈筐适可供盘餐仍复留新颖用以待滋蕃鄙事足会心髙吟兴未阑增干隆二十一年御制菜花诗黄萼裳裳緑叶稠千村欣卜榨新油爱他生计资民用不是闲花野草流宿雨初收羃野烟金英千顷逺蔫绵㡬株红杏低枝照大似苏堤春晓天特清风味不妖芬韡熻光中驿路分连壠緑牟相映处此黄云先彼黄云等谨按剪蔬及菜花御制诸诗是为首见之篇谨编载卷内原鸡头北燕谓之原天坛生龙须菜清明后都人以鬻于市其茎食之甚脆原松繖产盘山土人目为紫蘑菇补京师无笋以芦芽为笋按杜诗渚秀芦笋短又云泥笋苞初荻又云春饭兼苞芦注苞芦芦笋也则唐时已尚之补大房山有草叶初生类椿芽微有白毛上方山僧摘以为蔬食之甚腴目为莿头菜增家园种莳之蔬白菜莙荙蔓菁同蒿葫芦萝卜王𤓰茄天菁葵赤根青𤓰稍𤓰冬𤓰蒲笋葱韭蒜苋匏塔儿葱茴茴葱增京南北东西山土地所宜之蔬壮菜蕨菜解葱山韭山薤黄连芽木兰芽芍药芽青虹芽洒花芽灰条紫团参槐栁椿梨芽山药沙参皮袴脚马齿苋黄雀花摘蒜刺榆红七击菜段木芽赤子儿芃科豆芽带三络英磨菰英山石榆黄必苗养术苗鸎雀儿人杏山蔓菁春不老甘露白皮苦马里沙芥地椒山葱戏马菜白菜原野蔬之品苍耳子莠子稗草子芃蒿子金荞麦黄腊子紫苏子仁杏子乔麦花叶海藻等谨按析津志所载山野之蔬多系药物以其可葅聂作食故列入蔬类今仍之增菌之属茴茴葱髙丽菜苦茴菜爽头磨菰懒头香蕈沙菌增白菜一名菘北方多入窖内不见风日长出苗叶皆嫩黄色脆美无比谓之黄芽乃白菜别种增擘蓝南方谓之芥蓝叶可擘食故北方谓之擘蓝叶大于菘根大于芥台苗大于白芥子大如蔓菁增苦益菜沟涧中多有之似野菊有浮毛三月间採之霉干亦佳增百合产盘山涧中秋冬劚之甘食可食增豆苗菜丛生似豆苗山家採食之作羮极鲜美增菌木生者如芝草生者如盖土生者如钉土人总名曰蘑茹惟冻黄天花延寿猴头鸡腿羊肚为最增北人萝卜一种四名春曰破地锥夏曰夏生秋曰萝卜冬曰土酥增苋有马齿苋红苋白苋北人唿荇乃苋音误也增王𤓰出燕京者最佳种之火室中逼生花叶二月初即结小实等谨按以上蔬蓛类原牡丹近数曹亳北地则大房山僧多种之其色有夭红浅緑江南所无也增燕地苦寒江南羣芳不可易得即有擕种至者仅可置盆盎中为几席玩其有进御者皆为火迫而发冒朝夕之艳无经嵗计也増右安门外草桥唐时有万福寺寺废而桥存天启间建碧霞元君庙其北土近泉宜花居人以种花为业冬则藴火暄之十月中旬牡丹已进御矣増栽剔接治各有其法谓之弄花增牡丹栽之法分之法接之法洗之法医之法一如博州洛下近有藤花而牡丹叶者曰髙丽牡丹增干隆十年御制牡丹八韵畹蕙还舒艳源桃早逊香不嫌迟好节应为殿韶光妃子亭边妬蜂儿蕋底忙标名偏许洛极爱独称唐响识金铃缀隂看锦幙张每当花绽朶常值麦抽芒㡬度忧云汉何曾命羽觞摧隤栏榭畔孤负衆芳王增干隆十一年御制咏盆中温牡丹诗才破青韶未匝旬盆中烂漫火催春女夷应不禁萧寞故遣花王馈嵗新堂堂镂瓣叶娑娑好处惟应唤奈何尔许春光㢠廻照处文筵重得晤东坡月想丰姿霞想烘重帘不畏妬花风韩湘纵是饶仙术枝上应无两度红等谨按牡丹并温牡丹御制诗是为首见之篇谨编载卷内增花之品牡丹芍药桃梅杏御黄子李林檎柰子频婆樱桃石榴海棠荼䕷合欢花枣荷芡秋子御马缨紫荆石竹葵花金盏儿花山丹松丹木香蔷薇刺薇粉团月季紫菊金莲雁传书狮头石竹长十八马蔺儿大花菊楼子芍药玉簮补京师多海棠初以钟鼓楼东张中贵宅二株为最嘉隆间数左安门外韦公寺万歴中又尚解中贵宅所植髙明区中允大相诗解家海棠帝苑边开时车马日喧阗是也今旧本俱无存矣增海棠上西府次銕梗次垂丝赝者木𤓰辨之以其叶木𤓰花先叶海棠叶先花韦公慈仁二寺皆京师海棠盛处增丁香紫白二种增干隆二十六年御制戏题紫白丁香诗同是春园百结芳紫丁香逊白丁香山人衣好僧衣俗郑谷清词趣独长等谨按丁香花御制诗是为首见之篇谨编载卷内增紫薇北人唿为猴郎达树谓其无皮猴不能捷也北地其树絶大有环数夫臂者补燕中榴花有千瓣白千瓣粉红千瓣黄大红者比他处不同中心花瓣如起楼台谓之重台石榴补玫瑰花有二种其一种色黄出燕中花稍小于紫玫瑰朱昆田原按黄玫瑰京师目为刺梅者是也补纣以红蓝花汁凝作燕脂以燕国所生故名增燕支叶似蓟花似蒲公英出西方土人以染名为燕支中国人谓之红蓝以染粉为面色谓之燕支粉今人以重绛为燕支非燕支所染也燕支花所染自为红蓝尔旧谓赤白之间为红即今所谓红蓝也补燕脂本燕国所出故名今人写燕字加月甚有因旁加月者失其本矣补荷包牡丹草本一名朝鲜牡丹花似僧鞵菊而深紫色其以牡丹名者因其叶相𩔖也京师槐树斜街慈仁寺药王庙花市恒有之增隆恩寺小轩蜡梅一株甚大江南亦不多得增六宅使何承矩议因陂泽之地潴水为塞欲自相度恐其谋泄日会僚佐泛船置酒赏蓼花作蓼花游数十篇绘为图増干隆六年御制蓼花诗临水参差影摇风绰约樷霞光不争烂秋信与添红疎景供幽览分隂类转蓬文鳞瀺灂处掩映镜波中等谨按蓼花御制诗是为首见之篇谨编载卷内补燕地苦寒惟草花异种最多江南委之水滨篱外者无不酿艳蒸芳鲜竒炫目至有不能辨名者补丰台种花人都中目为花儿匠每月初三十三二十三日以车载杂花至槐树斜街市之桃有白者梨有红者杏有千叶者索价恒浮十倍日昳则虽不得善价亦售矣桃花白者见于诗人吟咏絶少红梨则欧阳永叔有诗所云红梨千叶爱者谁白髪郎君心好竒是也杨廷秀杏花诗于中更有红千叶且道化工竒不竒斯亦上苑之异种矣闻百花陀所产更异双厓一涧下上皆花村民多有不知其名者惜无荷担者载之入市也增干隆五年御制雨中看红梨诗只道宜晴雨亦宜偏亲诗客露丰姿暂游洛浦将飞际小浴温泉未起时浓抹㡬畨因洗净淡粧无力倩谁持天公应惜胭脂褪故把珠帘四面垂等谨按红梨御制诗是为首见之篇谨编载卷内增京师左安门外十里曰草桥居人以花为业都人卖花担每辰千百散入都门入春而梅而山茶而水仙而探春中春而桃李而海棠而丁香春老而牡丹而芍药而孪枝入夏榴花外皆草花花备五色者蜀葵莺粟凤仙三色者鸡冠二色者玉簮一色者十姊妹乌斯菊望江南秋花耐秋者红白蓼不耐秋者木槿金钱耐秋不耐霜者秋海棠木槿南种也最少菊北种也最繁种菊之法自春徂夏辛苦过农事菊善病菊虎类多于螟螣贼蟊圃人废晨昏者半嵗而终嵗衣食焉增京师粥花者以丰台芍药为最南中所产惟梅桂建兰茉莉栀子之属近日亦有佛桑榕树榕在闽广其大有䕃一畆者今乃小株仅供盆盎之玩佛桑重台者永昌名花见萟林伐山增析津日记云京师丰台芍药连畦接畛荷担市者日万余谨按北地芍药之美胜于江南不特丰台所产也增今京师腊月即卖牡丹梅花绯桃探春诸花皆贮暖室以火烘之所谓堂花又名唐花是也按汉书召信臣传信臣为少府大官园种冬生葱韭茹覆以屋庑昼夜燃藴火待温气乃生唐人诗内园分得温汤水二月中旬已进𤓰盖汉唐以来皆然增干隆二十四年御制戏咏唐花诗㸐煴袅袅万芳新巧夺天工火廹春设使言行信臣传怜他失业卖花人等谨按唐花御制诗是为首见之篇谨编载卷内增圣祖御制西苑芙蕖赋惟泽芝志于尔雅䓿萏咏于风诗繄金塘之丽草允栁沼之朱仪夫其的烁轻沙翩蹮清濑玉节蟠根翠羽襞盖缕黄作须跗紫成蔕䕃太液之涟漪荡昆明之雾霭尔乃幽房晨折芳葩夜舒前迎丹殿后匝瑶除髙披直道斜嬝周庐萋萋川碧淼淼天虚光留锦鹜隂唼文鱼叶漾珠而错落影翻月而轩渠若夫黛罨如烟华浓似绮藻采横洲霱云被沚或雪沁琼英螺含碧蘤桃倩红菊分金蕊竞秀扬辉烂兮出水如仰如俯似低复昻亭亭交倚田田并将宛若瑶林之四映矫如朱鹭之载翔至于萍合桥痕蒲牵波縠溪静禽喧台髙树复梅雨滴而浮馨麦飇扇而散馥氤氲于讲席之书郁烈乎侍臣之服间命沙棠之楫驾芙蓉之舟似搴华峯之种无待汾水之讴宴羣工于在镐聊悦豫以凝庥盖其擢素挺生拔泥不滓外直中通花荣实旨洁比髙人清同君子是以庐山则渊明届焉濂溪则惇颐乐只余愿贤士之释荷裳乃睠幽姿而不自己增圣祖御制千叶莲诗禁苑初秋玉殿凉緑荷轻濑递清啇千英水面重重艳㡬度风前柄柄香宫女移船摇绀叶近臣载笔咏红芳定心坐对西山静不管秾纎映夕阳增干隆六年御制晩荷曲金风披拂太液池池中芰荷疑先知残芳亚波纷错落余香犹逐双凫飞双凫飞下平湖净翺翔似恋明妆靓翠盖饶擎露颗多红葩却让霞光映我来池上弄秋水南华妙意差堪拟何必对景惜韶光山华陆叶俱如此增又御制夹竹桃诗竹比丰标桃比芳因风只少透帷香河阳县里元都观髣髴刘郎会阮郎增又御制栀子花诗暑雨初晴处薰风细度时麝兰输馥郁氷玉想丰姿影向疎间好香因静里知依稀破蕾压雪一枝枝增干隆八年御制紫藤诗紫藤花发浅复深满院清和一树隂尽饶袅袅嫏嬛态安识堂堂松栢心增干隆十一年御制早桂诗玉华古名寺育桂特标竒乳窦淙细泉蟠根于以滋偶来云外赏乍睹月中姿茏葱密叶间开此三两枝垂粟尚未丹含韵偏葳蕤山风过寺墻冷芬殊可披不辨六月杪恰如仲秋时地灵夺天工神妙乃若斯指似江南人为我别然疑增又御制晩香玉诗西域传来贵似金緐滋簇簇满墻隂晚纫骚客幽兰珮间掠佳人白玉簮名状标题应入疏画图省识尚沈吟寻常悟得香中谛是卉皆成薝卜林增干隆十二年御制金钱花诗可校还胜都内买笑应过沈郎设遇清谈夷甫许教阿堵绕床增干隆二十年御制老少年诗是叶皆花锦十様阶前石畔擅风流丛间接取瀼瀼露饮砚摛毫字字秋竹扶秋色过墙来朔气严霜且漫摧指示老人浑似此逄塲何处不颜开秋思迎人韵飒风煇煇不待雁来红淮南门者如嫌老色似桃花是八公等谨按花蘤类圣祖御制诗并皇上御制诸诗有原书及增採诸书所无而于京师物产攸闗者并于卷内恭载首见之篇又按以上花蘤类增圣祖御制文集樱额树丛生果形如野卜萄而稍小味甘澁性温补脾古北口外亦有之山庄之千秋岛遍植此种每当夏日则累累缀枝逰观其下殊堪娯目不独秋实之可採也增圣祖御制文集近得哈密各种葡萄植于苑籞中结实有白者緑者长如马乳者又一种大蒲萄中间有小者名公领孙又一种小者名琐琐葡萄种𩔖虽殊食皆甘美移植南方便失本味大约其性于北方沙石水土相宜增圣祖御制文集倒弔果俗名弔搭果形似山梨而小体微长味酢肉多沙长蔕花实皆下垂故名性暖健脾消食树枝叶俱如梨今遵化沿边多有之等谨按樱额树哈密蒲桃倒弔果皆他书所未见始见于圣祖御制文集恭载果木𩔖之前増南有碣石鴈门之饶北有枣栗之利民虽不田作而枣栗之实足食于民矣此所谓天府也增蓊蔚薆薱蓏果成隂崇桃蕡实乃玉乃金花红青翠香水黒琴朱樱素柰若榴丹椹虎刺班于榅桲苹菠楙于来禽增果之品葡萄频婆桃栗𤓰胡桃香水梨大梨榛枣山桃山杏增北山大枣味有殊既可益气又安躯增燕秦千树栗其人与千户侯等原密云产枣小者佳原辽于南京置栗园司萧罕嘉努为右通造典南京栗园是也元昌平县亦有栗园萨里传战于昌平栗园杀二人是也苏秦谓燕民虽不耕作而足于枣栗唐时范阳以为土贡今燕京市肆及秋则以饧拌杂石子爆之栗比南中差小而味颇甘以御栗名不以大为贵也原左太沖魏都赋信都之枣固安之栗注云故安属范阳出御栗按水经注云汝南有栗园其栗殊小不并固安之实矣原固安之栗天下称之为御栗因有栗园原五方皆有栗惟渔阳范阳栗甜美味长他方者悉不及也原栗园在固安县界北魏孝昌三年上谷贼杜洛周遣其党曹纥真掠蓟南幽州刺史常景遣将于荣击破之于栗园是也补王逸荔支赋云北燕荐朔滨之巨栗庾肩吾谢东宫栗启云未若北燕巨实用夺荣枯似乎栗以大为贵然燕人之论殊不尔也增干隆八年御制食栗诗小熟大者生大熟小者焦大小得均熟所恃火候调堆盘陈玉几献嵗同春椒何须学髙士围炉芋魁烧等谨按食栗御制诗是为首见之篇谨编载卷内原榛出北山黄花镇者良增过仰山村山多梨树秋深红叶如烧等谨按朱彛尊原书有湛然居士集二条述遵化棉梨事遵化今别为州不𨽻顺天府谨移附遵化卷末增房山车营岭环十数里峯头涧底皆是杏林又东一小岭树尤竒古髙者三丈低者丈余状如垂栁繁花缀之原白樱桃生京师西山中微酸不及朱樱之甘硕也原慕容隽观兵近郊见甘棠于道周从者不识隽曰此诗所谓甘棠甘者味之主也木者春之行也五德属仁五行主土春以施生味以养物色又赤者将有赫赫之庆于中土吾谓国家之盛此其徴也传曰升髙能赋可以为大夫羣司亦各书其志吾将览焉于是内外臣僚并上甘棠颂原燕地苹婆果味虽平淡夜置枕边微有香气佛书所谓苹婆华言相思也朱彛尊原按诗蔽芾甘棠毛公传甘棠杜也郑康成注北人谓之杜梨南人谓之棠梨尔雅杜赤棠郭璞曰今之杜梨也樊光曰赤者为杜白者为棠陆玑曰赤棠与白杜同但子有赤白美恶子白色为白棠甘棠也少酢滑美赤棠子澁而酢无味通志甘棠谓之棠梨又有沙棠广志云如棠味如李无核窃疑今之苹婆果即诗所云甘棠而俗唿沙果即沙棠唿槟子者乃赤棠也其曰棠梨者以花似棠实似梨合而称之尔增葡萄北方天寒初冬草褁埋地尺余春分后取出数日架起子生去繁叶使霑风露则结子肥大增绵而沙者曰沙果又秋子似沙果而小土人多曝为干増木馒头京师亦有之谓之无花果增芡在京师产者形如刺猬而有粳糯糯而大者味胜杭产增干隆七年御制题白石榴二首尽把缃囊换绛囊临风薄粉试梳妆相逄似在瑶台夜不辨花光与月光一种风流澹处宜槛牕清絶晚凉时东山少傅今犹在羽扇轮巾看着碁等谨按果实类御制诗有原书及增採诸书所无而于京师物产攸闗者卷内恭载首见之篇又按以上果实𩔖钦定日下旧闻考卷一百四十九钦定日下旧闻考卷一百五十钦定四库全书钦定日下旧闻考卷一百五十物产原谷幽州人谓之谷桑补曹子建艶歌岀自蓟北门遥望湖池桑枝枝自相值叶叶自相当庾子山诗桑叶纷纷落蓟门王介甫诗幽燕桑叶暗川原葢幽蓟古多树桑此桑干所以名河楼桑所以名村也今则千里之内树桑絶少矣增木之品椵木澁木楸木桑木梨木白杨木牛筋木青杨木椿木柏木荆榛橡増盘山之松以百万计而奇絶者多生石罅中拥肿卷曲如怒龙之攫又陂陀土壤而生者大数十围龙鳞斑驳或挺茸直上或青葱垂下口北多松柏蔽云干霄为千里松林增干隆十二年御制写盘山松诗盘山松奇秀不可胜纪偶写虬枝以志一脔鼎味口占率题记得万松寺当门阿那株偶然为放笔所喜不相殊增干隆十九年御制偃松歌飞空忽见垂苍龙其上无云惟碧峯之而押擖弄光怪李老子兮黄石翁根不土胎性不屈盘盘㙷滃葱郁譬如商颜肥遯流老而益腴卷緑髪春风秋月田盘山鹤鸣鹿旅太古闲大椿扶桑此其侣大夫受号嗟赧颜东坡偃松斯鼻祖成形疑自元黄剖今日应作如是观公孙大娘剑器舞等谨按盘山松御制诸诗谨绎有闗纪述事实者编载卷内余各条已载入蓟州兹不复缀增涿州灵椿寺椿木一本大不可量凡树影皆随日月升沉以为斜正而椿影早暮未尝少移增香山卧佛寺娑罗树大三围皮鳞鳞枝槎槎瘿累累根抟抟花九房叶七开实三稜西域种也增圣祖御制娑罗树歌娑罗珍木不易得此树惟应月中植想见初从西域移山中有人多未识海桐结蕊松栝形千花散尽七叶青山禽回翔不敢集虚堂落子风泠泠楚州遗碑今已偃峩眉雪外双林逺未若兹山近可游灵根终古蟠层巘繁隂亭午转围圞回睇精蓝路几盘凭教紫府仙山树写入披香殿里看增干隆三十九年御制娑罗树歌震旦号交让梵天称娑罗交让虚名谁则见娑罗实有而弗多徒传巴陵及伊洛佛宇对峙耸枝柯香山寺前今见一千年外物犹婆娑巨本拥肿榦㙷轮囷如岳森嵯峨郁葱叶叶必七瓣定力院契欧阳哦我闻如是佛成道八佛八树名殊科毘舍浮证涅盘际即此娑罗诚非讹梵僧攀泣思往事未识佛在理则那笑我卅年未经咏或者有待今斯过万劫一瞬应视此视此灵根戢孴恒友优昙及普陀等谨按娑罗树御制诗是为首见之篇谨编载卷内增西山滑石根名之曰不灰木以之为粗布不畏火今西山有之增竹之品甜竹苦竹緑竹增干隆十一年御制莳竹诗莳竹宜三庚圃师有妙诀亦称消夏方偶一试其说朝来宿雨收爽风荡炎热择地取幽偏带影移清絶欲疎不欲宻合散不合列已看琅玕浴复如丝管咽窻外足櫹槮谷口增曲折白鹤游翩翩紫燕颉佳信得平安逸韵标髙洁匪学隐士风聊慕君子节增干隆十二年御制新笋诗渭南梢已緑冀北苞方紫因忆忘年交不妨皆君子宿雨闰阑谿怒生一日齐试看分寸际便尔异云泥为爱千云意宁为清夏供长松将古鹤早与结髙踪戢戢龙新角依依鸟重枝栽培生意在造物本无私等谨按莳竹并新笋御制诸诗是为首见之篇谨编载卷内原藟似燕薁延蔓生叶如艾白色其子赤可食酢而不美幽州谓之推藟卷耳幽州人唿爵耳芣苡幽州人谓之牛舌草葑幽州人或谓之芥菲似葍茎粗叶厚而长有毛可作羮幽州人谓之芴葍幽州人谓之燕葍其根正白可着热灰中温噉之芄兰幽州人谓之雀瓢蔓生叶青緑色而厚断之有白汁鬻为茹滑美其子长数寸似瓠子蔹似栝楼叶盛而细其子正黑如燕薁不可食也幽州人谓之乌服蓫似芦菔而茎赤可瀹为茹滑而美幽州人谓之蓫苕幽州人谓之翘饶蔓生茎如劳豆而细叶似蒺藜而青其茎叶緑色可生食补稽含南方草木状鹿葱有红黄紫三种任彦升述异记萱草一名紫萱今京师有草花叶皆絶𩔖萱春时叶布地经暑则朽及秋花发则叶已无存矣都人谓曰孤梃花花澹紫色疑即紫萱也原茅地经冬烧去枝梗至春取土中余根白如玉者捣汁煎之至甘可为洗心糖原左行草使人无情范阳长贡之增草之品示俭草包茅蓍草等谨按析津志所称示俭草考叶世奇草木春秋又作誓俭草即柯九思宫词所云数尺阑干䕶青草者也详元宫室卷内增包茅出湖广常德澧州三嵴茅是也上位鬯祼所用在灰池内每岁进上重报本也蓍草产汝宁府即蔡州白龟池上者佳此伏羲画卦揲蓍之祖本也毎岁进上者九尺长公卿七尺皆有等第此二草皆植御园增房山县白蒂山生题草增莶草居庸出金稜银线素茎紫荄增芦苇通一物北人以水旁下湿处生者为苇其细不及指人家园池间所植者为芦其干差大深碧色者为碧芦增干隆二十三年御制向阳草诗年前立春春气早更兼霢霂春雨好栽者培之古所云向阳暖处有新草嫩青遥见近不无如茵如毯皆虚摹文章大块始属稿生意昌昌自此都得暄霑润增颜色枯莽空懐对隅泣物犹如此人何堪春雨春阳难遍及吁嗟乎春雨春阳难遍及对之怦然为蹰立等谨按恭读向阳草御制诗为生植之𩔖攸闗谨编载卷内又按以上草木𩔖补出药土地檀州人蓡幽州人蓡蛇胆知母补人蓡有生幽州檀州者为药无效增干隆二十九年御制咏人形蓡六韵本草蓡受地气之精年久者根如人形此蓡正似之又世人以蓡为贵物能滋补然错用致祸者亦复不少故末及之五叶三桠长白珍年深形肖竟何因太原土贡今焉是上党沙生宁有真具体几曽五官具陈筐徒讶四支陈虽缘滋补称延命颇见轻投致丧身大约佐饔图利益遂忘剜肉值艰屯草茎谁悟文殊语能活人还能杀人等谨按人蓡御制诗是为首见之篇谨编载卷内原山药产采育者甘美特异他处原杏仁皆味苦有一种甘者谓之巴旦杏或谓之八达杏增药之品黄精葳蕤榆仁半夏柴胡升麻荆芥薄荷当归苍木黄芩地黄细辛五味子山川乌乌头茯苓茯神防风锁阳大黄善化屯甘草等谨按以上药物类补周时燕王进马一形十影言其骏也殷文圭启二首六身英雄雅符于鲁史一形十影遐程遂遶于燕山原代宗以御马九花蚪并紫玉鞭辔以赐郭子仪范阳节度使李懐仙所贡也额髙九寸毛拳如麟身被五花纹故曰九花蚪增冀之北土马之所生增冀之北土马牧之所蕃庶故天苑之象存焉增冀马填廐而驵骏增幽冀马四足可当中人之产增干隆五年御制阅马诗平原草色着霜初试閲天闲万乘余凤耳临风多騄龙鬐耀日有驔鱼漫夸唐牧张千锦何用周王厯八虚燕市骊黄抡选徧遗材犹恐伏盐车等谨按閲马御制诗是为首见之篇谨编载卷内补虞书击石拊石百兽率舞至唐开元中教习舞马曲尽其态杜甫诗舞马解登牀陆龟䝉诗月窟龙孙四百蹄骄骧轻步应金鞞皆纪其实也郑嵎津阳门诗云幽州晓进供奉马玉珂宝勒黄金羁又云马知舞彻下牀榻人惜曲终更羽衣然则舞马产于幽州者为多也补塞外以善马来贡者上俾之教习衣以文绣络以金铃饰其鬛间杂以珠玉其曲倾盃乐者数十回奋首鼓尾纵横应节又施三层板牀舞马于上抃转如飞或命壮士举榻马舞于榻上乐工数十人立于前后左右皆衣淡黄衫文玉带必求年少而姿白美秀者补舞马衣䊵绮而被铃铎骧首奋鬛举趾翘尾变态动容皆中音律安禄山将数匹以归而私习之其后田承嗣代安有存者一旦于廐上闻鼓声顿挫其舞廐人恶之举蔧以击之其马以为怒未妍妙因更奋击宛转曲尽其态厮恐以告承嗣以为妖遂戮之而舞马自此絶矣补唐子西舞马行云天宝舞马四百蹄綵牀衬步不㸃泥按魏志陈志王上文帝表曰臣于武皇世得大宛紫骝马一匹教令习拜今已能拜又能行与鼔节相应是知马可教以舞不独唐也增朔人献燕昭王以大豚年百二十矣人谓豕仙增波斯猫极大拂菻狗极小今为京师土产等谨按以上牲畜𩔖原北方之美者有幽都之筋角焉原燕之角材之美者也补燕古惟以函名迨元有神臂柱子之弓神凤折叠之弩筋蹄翎根之铠象掌跃圈之甲增涿州贡罗增太宗八年建织染七局于涿州增昌平之南沙河城内康熙年间设立氊作局制造上用及官用氊片额设八品催总一员笔帖式二员委署催总二名库守三名拜唐阿领催一名匠役二百二十二名其匠役均在沙河居住世习为业增干隆十一年御制氊庐诗塞北燕南惟所如坐来吾亦爱吾庐不愁白露侵黄幔每引青山入碧疏持偈宁殊十笏地吟诗可命四宜居端知茅土风犹在何必灵光诩植蕖等谨按氊庐御制诗是为首见之篇恭载卷内原渔阳泉州有铁原元于燕北燕南设立铁冶提举司大小一十七处约用扇炼人戸三万有余岁扇课铁一千六百余万等谨按朱彞尊原书此条后尚有明英宗实録春明梦余录三条述遵化铁冶事遵化今别为州谨移归遵化卷内原檀州大峪锥山有铁矿至元十三年立至治三十五年罢檀州淘金戸明时亦尝开採后封闭焉增美石比玉从古所称莹者如圭洁者如琼温者若璐润者若瑛以磨以詟乃坚乃贞增石大数十丈或方或圆如凿如削又能壮树大补白玉石产大石窝青砂石产马鞍山牛栏山石径山紫石产马鞍山豆渣石产白虎涧大石窝至京城一百四十里马鞍山至京城五十里牛栏山至京城一百五里白虎涧至京城一百五里折方估价则营缮司主之原凡山陵大工所用白石黝垩皆取于顺义西北诸山原宛平西斋堂村产石黑色而性不坚磨之如墨金时宫人多以画眉名曰眉石亦曰黛石增画眉石出斋堂其石烧锅铫盘虽百年亦不损壊以此得名补顺天府西山与天夀山相接大雪初霁千峰万壑积素凝华若图画其石精巧人常以此充英石但色枯不甚黑耳补燕中西山黑石状俨若英石而崪屼巉巖纹片皱裂过之可作研山者颇多但石性松脆不受击触尔补杨大年石砚诗云得自燕台侧然则燕石亦可作砚也补蓟州产褐黄石砚理麤发墨不渗𩔖䕫石土人刻成砚以草一束烧过为漫灰煨之色遂变紫用之不燥增凡採石之制工程需用之石各有宜称视近畿州县诸山产石最良者委官定限採取按工计运给发价值採石煅灰亦如之原包金土色微黄中带金星用以泥祠殿壁出红石口等谨按朱彝尊原书此条后有燕山丛録一条述玉田砂事玉田今𨽻遵化州谨移归遵化玉田合卷补北京诸处多出石炭俗称为水和炭可和水而烧也增凡开採煤窑如出边闗隘口者均酌指处所报部给票与内地官山各输常课民业听之其不遵禁约私擅开採者论如法増凡修建宫殿所需物材攻石炼灰皆于京西山麓琉璃甎甓取备于京窑增凡陶甓之制设琉璃窑于正阳门之西以陶琉璃器具质用澄泥色有青黄翡翠紫緑黒甎甓异名各按模式吻有大小垂嵴之饰各有等差以供大工之用补琉璃厰原为烧殿瓦之用瓦有黄碧二种明代各厰俱有内官司之如殿瓦之外所制一曰鱼瓶贮红鱼杂翠藻于中一曰琉璃片以五色渲染人物花草炼成嵌入窓戸一曰葫芦小者寸许大或至径尺其色紫者居多一曰响葫芦小儿口衔嘘吸成声俗名倒掖气一曰铁马悬之檐以受风戛者也按汉书西域传罽宾国有琥珀流离师古注引魏畧云大秦国出赤白黄黑青緑缥绀红紫十种流离此葢自然之物考北史魏太武时月氐人商贩京师自云能铸石有五色琉璃于是采石矿中铸之光泽美于西来者则是西域琉璃亦用石铸非自然生成者矣今厰中所炼大约本月氐人遗法也等谨按琉璃厰前明以内官司事乃秕政之尤本朝定制琉璃亮瓦二厰皆𨽻于工部差满汉官二人笔帖式二人三年更代补凡制琉璃先以琉璃为管焉必有铁杖剪刀焉非是弗工石之在冶涣然流离犹金之在镕引而出之者杖之力也受之者管也授之以隙纳气而中空使口得为功管之力也引之使长裁之使短拗之使屈突之使髙抑之使凹剪刀之力也凡为葫芦先得提后得腹接处为腰凡为鱼瓶先得口次得腔凡为响器先得下口后得上口凡为灯碗先得圆毬吸其下按其上断其脐而坐之上反为底下反为面凡为鼓珰先得葫芦旋烧其底而凹流之以均其薄欲平而不平使微杠焉以随气之动乃得鸣鼓珰者响葫芦也增凡薪炭两厰各设监督铸给闗防以董其事岁周更代补朝廷内用炭俱圆木所烧浑沦一様长尺许两头磨光外有麻路恐爆用砻糠火煨熟一筐三四十斤增荆条器笆筐笊篮车塔雀笼米囤杂笼无底圈炊饭荆笆粪筐门篱笆屋椽笆挑菜筐增栁条器簸箕斗升井桶车箕筐撮米斗担水斗增蒲器帽盒蒲合蒸饼盒酒葢座团鞍鞯方座酒瓮葢补宣铜罏欵莫若彝乳罏之口径三寸者其制百折彝罏乳罏㦸耳鱼耳蜒蚰耳薰冠象鼻兽面石榴足橘囊香奁花素方圆鼎上也角端象头鬲判官耳鸡腿脚扁罏翻环六稜四方直脚罏漏空桶罏竹节分裆索耳等下也耳有别铸磨治钉入分寸始合者其色仿宋烧斑者初年色也尚沿永乐罏制蜡茶本色中年色也本色愈淡者未年色也后人辨宣罏色五等栗色茄皮色棠梨色褐色而藏经纸色为最鎏金色者次本色为掩铜质也鎏腹以下曰涌祥云鎏口以下曰覆祥云鸡皮色者覆手色迹如鸡皮拂之实无迹火气久而成也其欵隂印阳文真书大明宣徳年制伪造者有施家北铸蔡家苏铸甘家南铸旧罏伪欵者有永乐之烧斑彝景泰成化之狮头彞后人伪凿宣欵以重其价真罏真欵而钉嵌者当年监造官每种成不敢铸欵呈上准用方依欵铸其制质特精流传至后谓有欵易售取宣铜别器欵色配者凿空嵌入其缝合在欵隅边际但从覆手审视觉有微㾗尔相传宣庙时内佛殿灾金银铜像流液因用铸器非也宣庙欲铸罏问工铜以何法炼而佳工奏炼至六次则现殊光宝色异恒铜矣上曰炼十二次炼已条之置铁钢筛格赤炭镕之其清者先滴则以铸罏存格上者以作他器云补古铜以褐色为上水银黑漆鼎彞为次青緑者又次之宣庙喜倣褐色故宣铜此色为多宣铜小者如百折彞罏乳罏雨雪㸃金片贴铸㦸耳彞罏石榴足者更佳赤金霞片小元鼎罏象头鬲罏五供养细腰槖盘渗金双螭箸架香合匙缾蟠螭镇纸种种皆精大如鼎罏角端兽炉方耳壶商从尊精美可翫其底识文用匾方印子阳铸大明宣徳年制真书字画完整印地光滑蜡色可爱他如判官耳鸡腿脚扁炉翻环六稜回铸渗金番字花瓶四方直脚炉翻环元缾葢凿钱文漏空桶炉皆下品也葢宣铸多用蜡茶渗金二色蜡茶以水银浸擦入内薰洗为之渗金以金铄为泥数四涂抹火炙成赤所费不赀非民间可能彷彿也补永乐年果园厰制盒漆朱三十六遍为足时用钖胎木胎雕以细锦者多底用黑漆鍼刻大明永乐年制宣徳时其制同永乐而红则鲜妍过之器底亦光黑漆刀刻大明宣德年制六字以金屑填之补漆器古有犀毗剔红戗金攒犀螺钿国朝可传则剔红填漆剔红宋多金银为里国朝以钖木为胎永乐中果园厰制也增干隆三十八年御制咏永乐朱漆菊花盘诗初明制器果园时四百年兹雅玩贻絶后徒劳宣德倣空前真比至元奇轻于纸叶朱红艶坚似金胎菊瓣蕤虞舜椎轮应逊此十人犹谏义当思等谨按永乐漆器御制诗是为首见之篇谨编载卷内补大内洒金五色粉笺五色大帘纸洒金笺最细密有等白牋坚厚如板两面砑光如玉洁白有印金花五色牋纸又若磁青纸如段素坚韧可宝多用写泥金字经有等蓝色者薄而不佳补宣纸至薄能坚至厚能腻有贡笺有绵料边有宣德五年造素馨纸印又有白笺洒金笺五色粉笺金花五色笺五色大帘纸磁青纸以陈清欵为第一补枕顶香印作枕板隂干自大内出者旁有嘉靖年造填以金字锯作扇牌等用甚香补安息香都中有数种统名安息其最佳者刘鹤所制月麟聚仙沈速三品百花香即下矣龙挂香有黄黑二种黑者价髙惟内府者佳刘鹤所制亦可芙蓉香煖阁香亦刘鹤所制龙楼香万春香内府者佳甜香惟宣徳年制清逺味幽罈黑如漆白底上有烧造年月每罈一斤有钖葢者方真黑香饼亦以刘鹤制者为上前门外李家印各色花巧者亦妙东院王镇所制黄香饼黑沈色无花纹者亦佳线香则数前门外李家每束价直一分又有以檀香入菩提子中孔着眼引绳谓之灌香数珠京师有人能为之亦絶技也补万厯间恭顺侯家香最良补金章宗宫中以张遇麝香小御团为画眉墨补燕之笔霜雪颖也劲而莫为屈劲艰于如意手指既据致牵其臂而为用然不数日锋方练布画愈精增元时张进中者字子正都城耆老善制笔管用坚竹毫用鼬䑕精鋭宜书吴兴赵子昂淇上王仲谋上党宋齐彦皆与之善尚方时有所需非进中制不用也每自持笔以入必䝉赐酒今京师未闻以善笔名者矣补雾灵山树有瘰如黑芝戚元敬将军制以为杯里饰白金以遗朝士诸公为作芝杯歌其实不雅且易蛀也增干隆十二年御制咏壶卢器诗壶卢器者出于康熙年间皇祖命奉宸取架瓠而规模之及熟遂成器焉盌盂盆盒惟所命葢其朴可尚而巧亦非人力之所能为也爰令园人倣为之既成题以句而识其源如是累在栗薪烝陶人岂借凭玉成原有自瓠落又何曽纳约传遗制随圆冺鋭稜爱兹淳朴器更切木从绳等谨按器用𩔖御制诗有原书及増採诸书所无而为京师物产攸闗者恭载卷内又按以上器用𩔖原燕山多婴石似玉有符采婴带所谓燕石也原宋之愚人得燕石归而藏之以为宝原燕山石出水中名夺玉莹白而温润土人琢为器颇似直玉原山林川泽之产元兴因土人呈献而定其歳入之课产金之所在腹里曰檀州银之所在腹里曰大都银在大都者至元十一年听王庭璧于檀州奉先等洞採之十五年令闗世显等于蓟州丰山採之珠在大都者元贞元年听民于杨村直沽口捞採命官买之等谨按以上珍宝𩔖钦定日下旧闻考卷一百五十卷一百五十举正钦定日下旧闻考卷一百五十举正节度原书节讹作郡今改钦定日下旧闻考卷一百五十举正钦定日下旧闻考卷一百五十一钦定四库全书钦定日下旧闻考卷一百五十一物产原京师北山鸟有红雅沙鸡文雉半翅原鵽鸠褐色昌平北山有之尔雅释鸟云鵽鸠冦雉是也今土人唿曰沙鸡亦唿半翅或曰即突厥雀唐书车鼻未叛鸣鵽羣飞入塞吏曰所谓突厥雀者南飞冦必至尔雅名以冦雉疑古即有此占矣原鵽大如鸽似雌雉䑕脚无后指岐尾为鸟憨急羣飞出北方沙漠地增半翅盘山多有之即沙鸡也一名铁脚原桃雀状类黄雀而小燕人谓之巧妇亦谓之女匠原雎鸠深目目上骨露出幽州人谓之鹫鵻一名䳕鸠幽州人谓之黄鸟幽州人谓之黄鸎鸱鸮幽州人谓之鸋鴂增干隆五年御制秋曰闻黄鹂戏作春光惜去生催去秋信憎来强唤来好恶恁殊谁聴尔何须得得语高槐増干隆六年御制初夏日闻莺诗雨余新緑林初锁风传睨睆声声可临流度陌弄晴晖栁丝花片纷婀娜何处伤春不忍聴谁人求友最闗情双柑斗酒两无赖繁丝孤竹空复鸣参差流韵纱忩緑金猊半地兰烟馥想见茅檐力穑人当作村头唿布谷增干隆七年御制鸠诗小轩夏云半嘉䕃诚清絶疎帘隔尘嚣翠簟含氷雪何来鸣鸠声得得出林樾拂羽过春时唤霖当夏月物各有天性人自生分别何喜噪檐鹊何愁杜鹘血何劳布谷催何悲乌夜咽而我闻鸠鸣亦复怡然悦卜雨惬我情稍解心中结等谨按黄鹂并莺鸠御制诸诗是为首见之篇恭载卷内补吾乡稻熟时张罗以捕黄雀北则陶家庄南则马家疃所产独肥喻物者比之披绵朶颐者侈为珍馔京师则不然田雀以四月肥背有黄羽与江乡纯色者别而以江南食法制之亦甚腴美葢江南黄雀所食者稻疑北地以食麦而肥也补幽州之墟有善鸣之禽人面鸟喙八翼一足毛色如雉行不践地名曰青鸐增翎之品海东青白海青青海青白黄鹰黄鹰皂鵰鸦鹘赤鹘兎鹘角鹰白鹞崖鹰鱼鹰铁鹞木鹘鹞松儿百雄茸垜儿天鵞秃鹙鹚老地鵏地白雉朱鹭钩觜鹭鸶香匙觜鹭鸶山鸡鹖鸡花头鸭雉鸡锦札鹧鸪赤眼鹳白颈鸦班鸠翠禽山鹧山和尚早种谷拖白练乐官头杜鹃黒翼臙脂鸡青灰丳黄灰丳啄木绊鹧鹌鹑山雉拖红练角鸡石鸡小鸡章鸡原鹰有房山白者紫背细斑三斤以上四斤以下便兎生房山白杨椴树上向范阳中山飞渔阳白腹背俱白大者五斤便兎生徐无及东西曲一名大曲小曲白叶树上生向章武合口博海飞黒皁鹂大者五斤生渔阳山松杉树上多死时有快者章武飞白皁鹂大者五斤生渔阳白道河阳汉北所在皆有生枯柏树上便鸟向云邱中山范阳章武飞青斑大者四斤生代北白杨树上细斑者快向灵邱山范阳飞增海东青产辽东海外隔数海而至常以八月十五渡海而来者甚衆古人云疾如鹞子过新罗是也尼噜罕田地是其渡海之第一程至则人收之已不能飞动矣葢其来饥渇困乏羽翮不胜其任自此始入东国有制犯逺流者能获海东青即赎罪传驿而归尝诹钖寳齐云海青一翅七日或八九日始得至尼噜罕其气力不支或饥而眼乱者多溺死凡能逮此地者无不健奋故其于羽猎之时独能破驾鹅之长阵絶鴈鹜之孤骞云间献奏臂上功勲此海青之功也钖寳齐者国言养鹰之䝉古名也增圣祖御制海东青诗羽虫三百有六十神俊最数海东青性秉金灵含火徳异材上映瑶光星轩昻时作左右顾整拂六翮披霜翎期门射生谙调习䧺飞忽掣黄绦铃劲如千钧激砮石迅如九野鞭雷霆原头草枯眼愈疾砉然一举凌高㝠万夫立马齐注目下逐鸟雀无留形爪牙之用安可废有若勐士清郊垧晾鹰筑台存胜蹟佳名岂独标禽经増干隆十七年御制海东青行鸷鸟种不一海青称俊絶摩空健翮上层霄千里下击才一瞥当其脱鞴始纵时风力未会迟飞掣羣燕縁扑或坠落何异淮隂胯下气且折鹰鹯之雏可罹罿海青之雏得未逢闻之育卵大海东追逐天鵞入云中回顾忽失故国踪海东青尔不逺为利尔不髙腾空安得受制于人垂头仰饲居樊笼王孙莫恨未央宫等谨按海东青御制诗是为首见之篇恭载卷内补皇庆元年上赐大都留守臣拜特穆尔白兎鹘一翎翮皓洁白雪同皎至延祐元年毛羽变赤光采艳奕异于寻常虽老于五坊者不知其所以然也増干隆六年御制鹰诗鸷鸟鸟中杰羽翰利且便其在山林中食肉而饮泉飞止任厥性击抟无留难一朝落羁鞴人乃司柄权养翎须以时食饮毋或愆精鋭乃奋厉矫翼云霄盘如鹏飞北溟万里扶摇寛鹰师茍非良养饲失其天饥乏片肉餐困惫臂右肩操纵复失术弱翅凌风旋小雀不能获何况雉兎焉谓之无良鹰是语岂其然増干隆十六年御制白鹘行鹘之与隼如枳橘鸷鸟之中俊莫匹是皆其色杂苍黝如雪白者万无一矫然致此白将军悚立一朶梨花雪玉架金绦不放去尔行其义我行仁严若郅都飞李广问鹘何来来海上兰台令史颂白雉谁奋奇功酬豢养鹘乎鹘乎秋其徳而辛其色殊毛出衆非改常致用求真正相得等谨按鹰白鹘御制诸诗是为首见之篇恭载卷内増天鵞又名驾鵞大者三五十斤小者卄余斤俗称金冠玉体干皁靴是也每嵗大兴县管南栁林中飞放之所彼中县官每嵗差役乡民广于湖中多种茨菰以诱之来游食其湖面甚寛所种延蔓天鵞来千万为羣俟大驾飞放海青鸦鹘所获甚厚乃大张筵会以为庆贺必数宿而返増秃鵞能食蝗虫蝻子有㫖不敢捕食其形丑恶来则成羣无间虫蝗多少悉能食之而吐出复聚于石上复食之其头如长袋补魏延兴二年四月幽州献白鹊太和十七年正月幽州献白雉景明四年六月幽州献四足乌正始元年五月幽州献三足乌延昌四年十二月幽州献白雉正光元年十月幽州献白乌増干隆四年御制雉将雏诗行行麦壠边见一雉将雏雏儿才长成哑哑学母唿翅软未解飞嘴嫩未能食饮啄与逰翔皆頼顾复力儿兮依其母母兮爱其儿一朝羽翼全那料南北飞有童持长竿捕雏何遽遽老雏虽善飞绕匝不忍去雏儿颇有智藏伏荆棘间棘宻难探取顽童怅空还须㬰童去逺老雉还来视母子得全活鼔翼心倍喜尔童一何忍尔雉一何慈孰谓天良心人禽乃倒之观物可会心抚古常自镜今朝忽见此大愧中牟令等谨按雉将雏御制诗是为首见之篇恭载卷内増近京师花儿市鬻黄鸽二毛羽作黄金色索直甚髙原北燕朝鲜冽水之间谓伏鸡曰抱爵子及鸡雏皆谓之其卵伏而未孚始化谓之涅尸鸠谓之鶝䲹戴胜谓之増干隆七年御制鸡卵诗无鸡卵不生无卵鸡不成循环谁为始倩彼鸡卵评増又御制液池凫诗液池凫乗春流灔灔锦波香蕋浮浴波衔蕊依汀洲託身喜无罗网忧不羡云鹏万里之翺翔不为埘鸡稻粱之仰求犹人既无卓卓之誉亦无戚戚之愁液池凫尔何俯仰自得而悠悠増干隆八年御制家鹤诗家鹤唳松隂声凄故不扬野雁呌洲渚春雨随翺翔胡为凌云姿逊彼栖芦行由来受羁束只为饱稻粱垂飞翅已剪待饲颈空长弹舌弔水月念结烟霞乡世事有如此对之増慨慷増又御制燕诗管领风光一剪齐花边翻掠栁边低何人却为搴文幌又得梁头认故泥増干隆九年御制鹦鹉诗鹦鹉学人言宛转皆相似其言自不知谍谍殊未已人读圣贤书期于用为理但务逞词华不实视诸履吁嗟噂㳫流何以异乎彼増干隆十一年御制鹭鸶诗宛尔江乡意飘然杨栁风雍陶吟独絶吕纪画难工心忆寥天润嗉嫌陈粟红不縁贪口腹安得入樊笼増干隆二十九年御制黄鸭诗黄鸭本水鸟或曰鸳鸯族白项身披金黒足翅染緑从不分匹配宁须訾背腹于何获其一献以雕笼独垂头啄稻粱故知非所欲解笼命放之御湖任飞宿无何其匹来双双合比目飞亦不逺去宿亦仍相逐戢翼戒前离盟心期后笃愿言毕罗人还应懐并育等谨按飞羽𩔖御制诸诗有原书及增採诸书所未及而于物产攸关者谨编载卷内又按以上飞羽𩔖原有熊有罴有猫有虎献其貔皮赤豹黄罴原貔北燕朝鲜之间谓之原渔阳以猪为原兽有虎豹奇狸狼野干白驳豪猪兎狍増瑞兽之品角端増兽之品狮象豹彪虎安塔哈黄羊骆驼骡驴羚羊獐麂麋鹿兎野豕炰香子獾狼豺増干隆十五年御制有鹿五章章四句有鹿育麑于原之隰既坼既副不能卒起立有鹿育麑于隰之苹旋起踉跄见人兀不惊鹿匪不惊为顾其子子始学步不能逺去麑始离怀知亲其母䑛之触之以煦以乳诗何云乎以兴以观阮借猖狂有警世言等谨按咏鹿御制诗是为首见之篇恭载卷内増狼之品九节狐赤狐黒狸青狸花狸豺狼麝増安塔哈即野骆驼也似驴而差小项下垂瘿毛朔北野马川甚广其性深喜饮人便溺见则忘躯而吸饮之葢其地艰于水故也因其喜饮水故以诱其来而䧟阱填获焉禁中有之増彪羁于马后背田则纵之毛色光耀日照之则有五色花纹捕兽则蹲伏于草莽中卒然擒之是其态也増牛头唇反居上驴毛矮小而丑驾车力过于牛逺矣増翔羊京西山广有之夜则挂角于险峻巖崖之下以睡其跷㨗如飞履险如夷山人觇其往来多获之俗唿为野羊是也増武定元年七月幽州获白狐以献増今京师宴席最重鹿尾虽猩唇驼峯未足为比然自唐已贵之陈子昻麈尾赋云卒网罗以见逼受庖厨而罹伤为君雕俎之羞厠君金盘之实云云若六朝以来则以麈尾为谈柄耳未闻充盘俎也耶律楚材西域诗亦以麈尾驼峰作对等谨按以上走兽𩔖原鲂鱼广而薄肥恬而少力细鳞鱼之美者渔阳泉州鱮似鲂厚而头大幽州人谓之鸮或谓之胡鳙补燕人脍鲤方寸切其腴以㗖所贵増金鱼之种深赤曰金莹白曰银雪白质黒章赤质黄章曰瑇瑁而别以管若篐管者鬛下而尾上周其身者也篐者不及鬛周其尾者也鱼有异种者有虾种者种故善变饲以渠小虫鱼则白白则黄黄则赤无生而赤者嵗谷雨后鱼则市大者归他池若沼小者归盆若盎若琉璃瓶嵗盛夏游人携罍饮此投饼饵唼呷有声其人衔饵竟去原寳坻银鱼都下所珍北人称为麫条鱼形似东吴鲙残而倍大出海中蛤山下秋深霜降上温泉产子映日望之波浪皆成银色人每候其至网之増房山甘池石将军庙下穴中有一目鱼长可四寸毎于清明日出穴行则二鱼相附増大防岭山下有石穴其水夏冷冬温春秋有白鱼出穴数日而返人有採捕食者美珍常味葢亦丙穴嘉鱼之流𩔖也原涿水有鱼重脣甘池有鱼一目原寳坻银鱼霜降后自海中蛤山出逆流北上蓟州温泉下育子其色莹白而银等谨按朱彝尊原书此条下有燕山丛录一条述丰润海螺事丰润今属遵化州谨移入遵化丰润合卷补䧺霸武清等处俱系河泊斥卤地面其间贫难人户别无营产止仰捕鱼为生鱼官刘古乃所管打鱼人户七十六户每年纳鱼二千余头补辽主达抡河钓牛鱼以其得否占嵗好恶近世周茂振使金金主赐之鱼曰手所亲钓者金亦用辽制也王易燕北録云牛鱼嘴长鳞硬头有脆骨重百斤即南方鱏鱼也鱏鲟同然本草既有鲟鱼又别有牛鱼云生东海头如牛则牛鱼别是一种非鲟也冯道使辽诗曰曾叨腊月牛头赐使谓辽真以牛头赐之非也辽主率以腊月打围因敲氷钓鱼则腊月牛头者正本草所着东海之鱼其头如牛者也非真牛头也补周枢宻麟之充金哀谢使金主爱之享以所钓牛鱼非旧例也枢宻糟其首归献于朝同馆王龟龄目为鱼头公闻金人甚贵此鱼一尾之直与牛同増干隆十九年御制咏鱏鳇鱼诗有目鳏而小无鳞巨且修鼻如矜阘㦸头似戴兠鍪一雀安能啮半豚底用投伯牙鼓琴处出听集澄流等谨按鱏鳇鱼御制诗是为首见之篇恭载卷内増干隆五年御制饲鱼诗临流坐石矶忘机鱼不避投饵试饲之引𩔖纷然至却知非钓竿在藻心无忌清涟漾镜光一一堪数计因之识鱼乐长歌发幽思遐想天地间人物理不二有心鸥乃去去实人所致吁嗟庸衆流劳劳为名利有时䘮其良反不如鱼智若令贪钓钩早作盘中味増干隆六年御制观鱼诗曲池风縠静緑水镜光平在藻悠然逝依蒲自在行网罛从未入鳞鬛不须惊依槛知鱼乐微吟騐物情等谨按饲鱼观鱼御制诸诗是为首见之篇谨编载鱼事各条内补霸州边塘泺霜蟹当时不论钱也増渤海螃蠏红色大如碗螯巨而厚等谨按以上水族𩔖原北方黄䑕穴处各有匹配人掘其穴者见其中作小土窖若牀榻之状则牝牡所居之处也秋时蓄黍菽及草木之实以御冬各为小窖别而贮之天气晴时出坐穴口见人则拱前腋如揖状即窜入穴韩孟聨句所谓礼䑕拱而立者也惟畏地猴地猴形极小人驯养之縦入其穴则衔黄䑕喙曵而出之味极肥美元朝恒为玉食之献置官守其处人不擅取也原黄䑕足短善走极肥见人则交其前足拱而如揖原黄花镇有䑕色如鼦而毛浅初冬掇榛实贮穴中为岐洞贮之多至二三斗美好倍于人所收者土人每掘取之䑕失榛乃藁死树上累累相望镇将哀而禁之不能止原刁约使辽诗云押燕夷离毕看房贺跋支醆行三匹制密赐十貔狸皆纪实也伊勒希巴官名如中国执政官哈卜齐勒如执房阁匹制小木罂以色稜木为之如黄漆貔狸如䑕而大辽以为珍膳原渑水燕谈载辽国产大䑕曰毗狸形𩔖大䑕而足短极肥其国以为殊味穴地取之以供国王之膳自公相以下皆不得尝常以牛乳饲之顷北使尝携至京烹以进御本朝使其国者亦皆得食之葢极珍重之也张浮休使辽録亦谓有令邦者以其肉一脔置之食物之鼎则立麋烂是以爱重陆氏旧闻云状类大䑕极肥腯甚畏日为隙光所射輙死续墨刻挥犀载刁约使辽诗所云毗狸如䑕而大穴居食粟谷若㹠而脆辽以为珍膳数説皆微有异同要之即此一物亦竹獾狸之𩔖耳近世乃不闻有此叩之北客亦多不知何耶朱彝尊原按刁约诗所云貔狸疑即黄䑕也増䑕之品银䑕青䑕青鼦䑕山鼠赤䑕花䑕火䑕黒貂増松䑕有二种一小者大不过三寸通身豹纹最灵黠名松䑕一大者灰色善盗果实名臊䑕原蝙蝠北燕谓之蟙䘃踅易北燕谓之祝蜒蚰北燕谓之䖡蚭马蚿北燕谓之蛆蟝蚍蜉燕谓之蛾蠭燕赵之间谓之蠓螉其小者谓之蠮螉鼅鼄北燕朝鲜冽水之间谓之蝳蜍原螽斯幽州人谓之春箕莎鸡如蝗而斑色毛翅数重其翅正赤六月中飞而振翼索索有声幽州人谓之蒲错蟋蟀似皇而小正黒有光泽如漆幽州人谓之趣织督促之言也里语曰趣织鸣懒妇惊是也原永定门外五里胡家村产促织善鬭胜他产等谨按胡家村在永定门外今尚产促织增促织感秋而生其音商其性胜秋尽则尽今都人能种之留其鸣深冬其法实土于盆养之虫生子土中入冬以其土置煖坑日水洒绵覆之伏五六日上蠕蠕动又伏七八日如蛆然置子蔬叶仍洒覆之足翅成渐以黒匝月则鸣细于秋入春反僵也増考促织尔雅曰螒天鸡李巡曰酸鸡郭璞曰莎鸡一曰樗鸡方言䖧一曰蜻蛚尔雅翼日蟋蟀生埜中好吟于土石砖甓间鬭则吟鸣其声如织故幽州谓之促织也増蟋蟀别种三肥大色泽如油曰油葫芦首大者曰梆子头锐喙者曰老米嘴増络纬便腹青色以股跃以短翼鸣其声聒聒以其声名之曰聒聒儿増干隆十三年御制咏络纬诗皇祖时命奉宸苑使取络纬种育于暖室葢如温花之能开腊底也毎设宴则置绣笼中唧唧之声不絶遂以为例云羣知络纬到秋吟耳畔何来唧唧音却共温花荣此日将嗤吟菊背而今夏虫乍可同氷语朝槿原堪入朔寻生物机缄縁格物一斑犹见圣人心等谨按络纬御制诗是为首见之篇恭载卷内増蝉土人唿为蝍蟉三伏鸣者声躁以急曰伏天入秋而凉鸣则凄短曰秋凉増蜻蜓大而青者曰老青红而黄者曰黄儿赤者曰红儿好击水而飞増黒蛱蝶大如扇橘蠧所化北人云元武蝉増蠭北方地燥多在土中故多土蜜方言燕赵之间谓之蠓螉其小者谓之蠮螉増蜂有土蜂蜜蜂马蜂各名蟪蛄即寒螀䘀螽燕俗唿蚂蚱増鼅鼄一种扁薄贴壁间者北人唿为壁茧马蚿方言北燕谓之蛆蟝大曰马轴淮南子幽州曰秦渠一曰马陆蚁尔雅蚍蜉大曰蚁小曰方言蚍蜉燕谓之蛾蛘増干隆六年御制善子诗善子张罗网蠛蠓为其食在户似处堂跂脉颇自得有童持长竿捕之不费力才喜口腹饱旋遭身命殛物理有如此触目堪叹息等谨按善子御制诗是为首见之篇恭载卷内补螳螂陶宏景云燕赵谓之蚀肬今人病赘肬者捕食之尔雅疏刻本误食厖艺文类聚刻本误食耽原蟏蛸亦名长脚此虫来着人衣当有亲客至幽州人谓之亲客虿幽州谓之蝎螗燕谓之蛥蚗或名之蜓蚞蝈増干隆十九年御制榛蝈诗啾啾榛蝈抱烟鸣亘野黄云入望平雅似长安铜雀噪一般农候报西成蛙生水族蝈生陆振羽秋丛解促寒蝈氏去鼃因错注至今名象混秋官増干隆二十年御制蠛蠓诗蠛蠓浮撇天阳气始奏达塘北氷欲苏池南水已活醯鸡甫辞波飞空乱腾越非瓮无酒气扑地随唾沫驱散仍复聚纷不可究诘粘衣䘮其生较菌犹飘忽㣲物亦一时化工浩旋斡等谨按虫豸所有御制诸诗凡原书及增採诸书所未及而为物产攸闗者恭载卷内又按以上虫豸类钦定日下旧闻考卷一百五十一卷一百五十一举正钦定日下旧闻考卷一百五十一举正有鱼重㫳原书脣讹作蜃今改钦定日下旧闻考卷一百五十一举正钦定日下旧闻考卷一百五十二钦定四库全书钦定日下旧闻考卷一百五十二边障等谨按山河之固在徳不在险舜时幽营之地界在辽氷东西后代徳不能及远乃有边防明初徐达筑边墙自山海闗西抵慕田峪一千七百余里阸塞又安足恃乎国家威徳逺扬舆图式廓每岁恭值避暑行围自古北口外兴桓名胜之区清跸所临皆为都邑奚有于此疆尔界也臣等编纂朱彛尊原书有边障一门大抵皆前明闗镇之制其言山川形势特详爰为诠次存其旧俾有所考云原燕筑长城自造阳至襄平置上谷渔阳右北平辽西辽东郡原天保六年发夫一百八十万人筑长城自幽州北夏口至恒州九百余里原开皇长城起岚州合和县经幽州皆因古蹟修筑原京东之外镇营蓟辽阳也京西之外镇宣大偏头也京东之内险山海也京西之内险居庸白羊紫荆倒马鴈门宁武平刑龙泉也等谨按方舆纪要平刑亦作瓶形在山西繁峙县界原闗隘之要有四曰古北口曰居庸闗曰喜峯口曰松亭闗烽堠相望者一百九十六处増燕蓟之北有松亭闗古北口居庸闗此中原险要增居庸古北松亭等闗东西千里险峻相连近在都畿易于据守增汉唐都闗中去边几千里余今京师北抵居庸东北抵古北口西南抵紫荆闗近者百里逺不过三百里尔增京师扆山帯海有金汤之固正定以北至于永平闗口不下百十而紫荆居庸山海喜峯口古北口黄花镇险絶尤着增宣府大同藩篱也居庸紫荆门户也顺天正定保定等府州县堂室也藩篱密斯门户固门户固斯堂室安增易州西北乃金坡闗即紫荆闗昌平之西乃居庸闗顺州之北乃古北口景州东北乃松亭闗平州之东乃渝闗即山海闗原蓟镇边分东中西三路东路帅驻台头营所急者四曰山海闗曰石门砦曰燕河营曰建昌营中路帅驻三屯营所急者四曰太平砦曰喜峯口曰松棚谷曰马兰峪西路帅驻石匣营所急者四曰墙子岭曰曹家砦曰古北口曰石塘岭其边墙皆依山凑筑大道为闗小道为口屯军曰营列守曰砦等谨按石匣有新建龙王庙御制诗已恭载京畿密云县卷内兹不复录增蓟州自山海闗而西至居庸之灰岭隘口共一百二十处相去约二千一百里又自州以西有边墻三重由州北里谷等闗西达密云之甎朶子闗为第一重自州东北丰台谷寨西达密云之墻子岭南谷寨为第二重自州东彰作里闗西达密云峩眉山岭砦及香河县为第三重而密云之桃儿冲寨与甎朶子相接邉墻至此始合为一又西则古北口又西则居庸闗也增东起山海西迄居庸延袤二千里皆属蓟镇原洪武初即古㑹州大宁地设北平行都司兴营诸屯卫封建宁藩与辽东宣府东西联络为外边已而魏国公经畧自古北口至山海闗增修闗隘为内边以故蓟州西接居庸北折而东南抵海上尽渔阳卢龙皆其管内船泛登莱陆走赵魏襟带原泽冯翊京师号称雄镇迨文皇靖难乌梁海内附乃徙北平行都司于保定为大宁都司而散布兴营诸卫于京府大宁之地尽畀乌梁海通贡互市诺音大宁福余三卫是也自是红螺白云之北辽东宣府声援隔絶而喜峯三屯密云白羊以渐收缩失计甚矣原金立中京大定府至贞元元年更为北京元世祖至元七年改为大宁路洪武初元将纳克楚尚据金山二十年三月命大将军宋国公冯胜等率师出松亭闗筑大宁寛河会州富峪四城胜遂率兵趋金山六月纳克楚降九月置大宁都指挥司大宁中左右三卫及会州木榆新城等卫悉𨽻之二十一年改大宁都指挥司为北平行都指挥使司距北平布政司八百里二十四年封皇子权为宁王建文元年九月燕王兵出刘家口袭破大宁下富峪寛河会州等城以宁王及将士归北平大宁初设未有民人但立一十六卫自燕王㧞之而南遂为空城及转战三年始下南京而大宁已弃之后不能复置因徙卫于山南而以其地畀乌梁海然永乐元年仍命武安侯郑亨于千户寨灰岭废州神树西马山七渡河皆设墩堠新昌伯唐云领军自小兴州大兴州东接牛岭会州塔山龙山诸处屯种迨十九年命边将置逻骑营于古北口之北神树之地则当时此地尚为瓯脱也原蓟镇东自山海闗西抵石塘路开连口接昌镇慕田峪界延袤一千七百六十五里増洪武二年从淮安侯华云龙言自永平蓟州密云迤西二千余里闗隘百二十有九皆置戍守补蓟镇经画台墙规制俱出于戚少保原蓟镇设督臣自嘉靖庚戌始等谨按以上各条总叙蓟州一带闗砦原喜峯口乃乌梁海进贡之路本名喜逢口古松亭闗也原滦阳驿东北四十里有双冢世传昔有久戍不归者其父求之适相遇此山下相抱大笑喜极而死遂葬于是因谓之喜逢口原喜峯口路闗砦一十二东自铁门闗西至团亭砦延袤九十四里董家口下闗砦五青山口闗横山砦游乡口闗董家口闗胜岭砦边城二十八里空心敌台二十五座大喜峯口下闗砦七铁门闗李家谷闗椵木谷砦石梯子谷砦大喜峯口闗小喜峯口闗团亭砦边城三十四里空心敌台一十五座原铁门闗外有大潭即喜峯水之源也闗南十五里为穹窿山山多洞穴高与铁门闗齐旬洞口而西十里为西山岭即喜峯古松亭山也南行二十里曰小喜峯又西南三里曰老子谷下为团亭砦滦水由此流入抚宁县境隔滦水而西为楼子山又南十里为平山抚宁与遵化相出入处也原喜峯口闗在遵化县东北七十里闗城周三里闗口有来远楼可容万人宣徳三年车驾由喜峯口大败乌梁海衆于寛河嘉靖十年三卫入侵自此益增兵戍守为蓟边重地原嘉靖中胡守中以都御史奉玺出行边乃出塞尽斩辽金以来松木百万于喜峯口创建来远楼守中恃宠骄恣寻以贿败楼后为水冲没今台址尚存补铁门山距铁门闗三里在李家谷左其南为穹窿山顶明如月穿之跨其巅山与铁门山并高其洞十丈大小二孔广如高之半旁为穹窿者多其阳平畴也洞内周十余里小洞十数极巅大洞红觜鸦之巢也转而东悬石皆五色人东崖向北前坡鼔以八音莫不应焉名应乐轩出洞口十里为西山岭即喜峯古松亭山也其峯削下要有洞二丈余深倍之有坟在冈临闗口乃古蕃王墓元许有壬纪事谓有久戍士父寻之相逢于此喜笑父子俱死葬焉曾掘之风雨大作而止今戍者岁祀之其称喜峯葢讹自永乐之后也补喜峯口古松亭闗外有山石壁峭絶万仞无蹊径可上巅有精舍三合朱扉粲然自下望之可见土人云每夜闻其上有钟梵声竟不能测原徐太傅城在喜峯口闗东北有小城相传中山王所筑岁久弥坚远望如碧玉悬厓斗耸人迹希邈等谨按以上各条皆叙喜峯口原由喜峯口东北六十里曰椵木峪闗又六卞里曰松亭闗自松亭闗至大宁废卫凡三百六十里为控御之要原松亭闗在喜峯口北百二十里辽人自燕之中京每自松亭趋桞河原刘敞奉使辽东博闻强记素知山川道里辽自古北至桞河回曲千余里敞问曰自松亭趋桞河其径不数日可至中京何不道彼而道此辽人不虞敞知相顾惊媿曰诚如公言自通好以来置驿如此不敢易也原阎询字议道鳯翔天兴人尝使辽颇知北方疆理时辽主在钖津迓者王恵导询由松亭往询曰此松亭路也胡不径葱岭而迂枉若是岂非夸大国地广以相欺耶恵惭不能对原渝闗居庸可通饷馈松亭金陂古北口止通人马不可行车山之南五谷百果良材美木无所不有出闗未数里则地皆瘠卤矣原辽萨巴反宗叙出松亭闗取牛递于广宁原太祖自将袭辽主于大鱼泺留辎重于草泺以达兰为奚六路军帅镇之实古纳博勒和䕶送常胜军及燕京豪族工匠自松亭闗入内地上戒之曰若遇险阨则分兵以往实古纳博勒和乃合于达兰原建文初大宁帅刘贞等引兵出松亭闗驻沙河攻遵化燕王驰援贞等退保松亭既而燕王谋取大宁诸将曰大宁必道松亭闗闗门险塞守备方严恐难猝㧞乃从别径趣大宁还收松亭等谨按以上各条皆叙松亭闗原由石梯子砦五里至大喜峯口边外通大川贡路正闗并南稍城及邋遢岭通骑冲要其大小安口等墩空山险通步又五里至小喜峯口闗正闗并东西稍城通单骑又十里至团亭砦正闗有湾河一道自外流入平时水浅可渡夏大水难行边外通喜峯口大川原松棚路东自潘家口西至山口砦延袤一百五十五里闗砦二十四龙井儿下闗砦八潘家口新闗东常峪闗西常峪闗三台山闗苏郎谷闗龙井儿闗张家安砦椽八谷砦边城五十里附墙台四座空心敌台四十四座洪山口下闗砦五廖家谷闗洪山口闗西安谷砦白枣谷砦三道岭砦边城二十里附墙台三座空心敌台四十四座罗文峪下闗砦十一天胜砦舍身台砦马蹄谷闗蔡家谷砦秋科谷砦千家谷闗罗文峪闗猫儿谷砦山寨谷闗沙坡谷闗山口砦边城六十三里附墙台一十一座空心敌台六十四座原由团亭砦三里至潘家口闗外通喜峯口大川河口并擂鼔台墩东西空通骑冲要蔡地谷次冲其十八盘通步余山俱险又二里至东常峪闗外通大川正口并东稍城通骑冲要其南山各墩空陡险稍缓又八里至西常峪闗外通长城口并东稍城及横岭墩东空通骑余山俱险又十里至三台山闗正闗水口并东稍城通骑冲要其余山险通步又五里至苏郎谷闗通步不通骑又五里至龙井儿闗边外通大川正闗并河口东西稍城及真武庙敌台墩椵木台东西空通骑冲要余墩空山险通步又五里至张家安砦隘口不寛惟正闗并东山梁通单骑不通大举又五里至椽八谷外通洪山口大川平漫正闗并椽八谷墩柞子岭白羊坡等墩座四处极冲通大举余险通步原潘家口在遵化县东北四十里嘉靖三十八年诺音入侵渡滦河由潘家口而西大掠蓟州其东曰团亭砦又东即喜峯口也原三台山闗北五十二里曰寺儿峪又北十六里曰土松岭又北六十七里曰谢儿岭又北有恼侬河傍牌川等处原由椽八谷五里至廖家谷正闗并白草安通骑冲要余止通步乂三里至洪山口闗外通大川平漫正闗并两稍城及西墩空外俱寛平通骑冲要又三里至西安砦外通大川各墩空俱通人马冲又六里至白枣谷外通大川各墩空亦通人马冲又七里至三道岭此外闗虽通大川但里口地势三面如屏险可以据不通大举原洪山口闗在遵化县北三十里有城其内为松棚营原𢎞治十二年八月整饬蓟州边备都御史洪钟奏洪山口闗原设于松棚谷境与营相去不远成化间闗移今所而营堡仍旧营去闗三十余里且山岭道隘人马不得并行遇警卒难䇿应请移营于附近李家谷口从之原由三道岭四里至天胜砦正闗通单骑不通大举又三里至舍身台砦正闗并苦梨谷墩空俱通骑极冲又五里至马蹄谷闗正闗并稍城通骑极冲其余墩空通步又十里至蔡家谷闗正闗水口并闗东尖山墩空通骑冲要又二里至秋科谷砦正闗秋科谷东空山墩猪墩通骑余通步又十里至于家谷正闗并桃树安墩西界倒沟岭墩各空通单骑冲又五里至罗文谷闗外通大川各墩空俱通骑极冲又二里至猫儿谷砦外通大川各墩俱通骑极冲又十里至山砦谷正闗并东西稍城及黄草安尖山墩莺窝崖白岭儿石板沟各墩空通骑极冲余止通步又十五里至沙坡谷正闗桑树安迤西东山墩三空通单骑冲余通步又三里至山口砦正闗并东西角楼墩空俱通骑冲要等谨按以上各条皆叙松棚路原龙井儿闗要冲也其内为三屯营原三屯营去喜峯二舍营曰三屯忠义中卫百夫长凡三景泰间勅征东大将军驻札原营在景山之北城周四里西北至喜峯口六十里西至遵化县亦六十里原三屯城宣徳初建于狮子谷天顺间城于忠义中卫三百户屯故曰三屯门三各建重楼戚继光缮之自为之记原三屯营城天顺四年建万厯二年戚都督展剏焉原万厯元年侍郎汪道昆閲视蓟镇条奏善后事宜以三屯营总兵所治惟近设守备一员原无军卫总兵标下各营支领文移率出境借用遵化各卫印信恐增减稽程且本营驻札各兵并非土着两防各发汛地新旧二城俱空不可无备查忠义中卫设在遵化该卫三百户所屯地则在三屯营营由此得名遵化城附卫一所不为不足请以忠义中卫移置三屯营就于三屯营城内空地葢造衙门廨舍居之增蓟州以三屯营居中为本边重镇东至山海闗三百五十里西至黄花镇四百里增京东自山海闗西至黄花镇为闗塞者二百一十二为营堡者四十四为衞二十为守御所三设分守叅将五于燕河营太平寨马兰峪宻云县黄花镇以管摄营堡谓之闗设守备都指挥五于山海永平遵化蓟州三河以管摄卫所谓之营设总兵官一员于三屯营以总镇焉闗设于外所以防守营立于内所以应援补蓟镇忠烈庙合祀于三屯以死事都督孙膑未曾立庙但塑像于景忠山三忠祠后新庙既成舁入居中独坐以副总兵而下旁列祀之补三屯城东北二十五里为芹菜山辽进士冯唐卿于山前结庐种芹自给故名其阴则青山闗营也等谨按以上各条皆叙三屯营原罗文峪闗在遵化县西北十里马兰峪东第十四闗口也其北五十九里曰窟窿山又北七里曰神山岭又北十三里曰白马川又北十一里曰石夹口原马兰路闗砦二十五东自石崖岭砦西至峨嵋砦延袤二百三十六里大安口下闗砦七石崖岭砦冷觜头闗龙池砦沙岭儿砦大安口闗鲇鱼石闗平山顶砦边城二十八里空心敌台八十五座寛佃峪下闗砦六马兰峪砦独松谷砦丰台岭砦龙洞谷闗寛佃谷闗饿老婆顶砦边城二十七里空心敌台三十九座黄崖口下闗砦七耻瞎谷砦古强谷闗蚕椽谷砦青山岭砦车道谷砦太平安砦黄崖口闗边城六十里空心敌台一十二座将军营下闗砦五彰作里闗将军闗黑水湾砦黄松谷闗峨嵋山砦边城六十九里空心敌台一十八座等谨按马兰峪据大清一统志今属遵化州境其西即丰台岭本朝为陵寝重地初赐名鳯台山康煕二年又封为昌瑞山设副将一员驻守雍正五年改设总兵官所有恭建陵寝制度以暨节年祇谒典礼并恭载大清㑹典兹编不敢复录原马兰峪在遵化县西北七十里为守御要地有城闗外六十七里曰牵马岭又鲇鱼石闗马兰峪东第二闗口也正徳四年诺音入侵自鲇鱼石毁垣入马兰峪十年乌梁海寇马兰峪叅将陈干战死嘉靖三十四年谙达亦自此入侵马兰峪其东为大安口亦要口也嘉靖三十八年尝为敌陷口北三十六里曰桞林又北二里曰白枣林又北十六里曰新开岭原由山口砦五里至石厓岭西三墩空平漫通单骑余通歩又四里至冷觜头闗外通大川各墩空俱冲通大举又五里至龙池砦通大举又十里至大安口闗边外通大川正闗并各墩空俱通骑极冲又四里至沙岭儿砦夹石口过道岭墩内外平漫俱通骑极冲又九里至鲇鱼石正闗通大举其东西墩空山险可通步又四里至平山顶砦内外平漫通马歩冲原沙岭儿砦其北为琵琶谷原由平山顶六里至马兰峪境外地名秋木岭离边三十里通大举东通鲇鱼石南通乌喀达东北穿谢家峪冲又三里至独松砦驼驼谷安口墩平漫通大举冲又七里至丰台岭砦通歩不通骑又五里至龙洞谷路窄正闗瓦子谷俱通单骑冲又五里至寛佃谷正闗水口内外平漫通大举又五里至饿老婆顶砦路窄通单骑东空平漫通骑原寛佃谷黄崖谷东第六闗也原黄崖谷有天香寺原由饿老婆顶十里至耻瞎谷砦又三里至古强谷闗并山险不通骑又三里至蚕椽谷通步不通骑又十里至青山岭砦通单骑又八里至车道谷由橛土岭通步不通骑又二里至太平安砦由擦子台离砦十里通人马正口冲又十一里至黄崖口闗正闗水口东西稍城断头崖安口墩中山儿龙扒谷砖墩东西二空俱通骑冲原黄崖谷闗在蓟州北四十里其北三十五里曰寻思谷又北十五里为柞儿谷又车道谷堡在黄崖谷东直北即元之大兴州也原黄崖谷俗唿曰万塔黄崖山岭上一塔黄色相传金为之余塔不可数东南通古北口元避暑古道也原由黄崖口闗四十里至彰作里闗正闗水口并红石谷墩空俱平漫通人马极冲又二十里至将军石闗正闗水口城下内外厰边及大段头山小段头山墩空极冲又十五里至黑水湾砦路狭山险通歩又八里至黄松谷闗正闗水口城下内外平漫通人马极冲又二十里至峨嵋山砦通步不通骑原黄松谷闗边界分属密云而其地则逼近平谷县境原峨嵋山砦在密云县东北一百一十里其东曰黄松谷将军石自将军石而北十三里曰夹城岭又北一里曰私盐岭又北十六里曰斗子谷自峨嵋山东至蓟州之黄崖谷闗凡五口原典善寺在峨嵋山营东二里至平谷县二十里唐咸通三年建寺之东北里许灵泉山下有泉出焉经流于寺俗因称水谷寺原白云寺在黑豆谷砦北至县二十五里金皇统四年建等谨按以上各条皆叙马兰路原曹家路东自小台儿砦西至将军台砦延袤一百三十五里闗砦二十二小台儿砦石塘谷砦姜毛谷砦苏家谷砦大水洼砦大虫谷砦遥桥谷砦恶谷砦南谷砦烧香谷砦烽台谷砦黑谷砦水谷砦汗儿岭闗大角谷砦倒班岭砦师姑谷砦扒头崖砦梧桐安砦齐头崖砦柏岭安砦将军台砦边城一百六十四里空心敌台五十八座原由大黄崖闗十里至小台儿砦边外有横山通步又七里至石塘谷边外山险通步又七里至姜毛谷边外有横山通步又十里至苏家谷边外亦有横山通步又五里至大水洼又十五里至大虫谷又十五里至遥桥谷又八里至恶谷边外皆雾灵山障之仅通步径右折为马连谷营再左为南谷砦自恶谷口至南谷五里又五里至烧香谷边外有雾灵山通步又十里至烽台谷北五里至黑谷砦其北为红门川正闗河口迤南通骑折而右十里至水谷砦平漫通骑冲又十里至汗儿岭通川谷一道隘口窄正闗并西山墩空通骑冲又五里至大角谷通歩又五里至倒班岭通大川水口迤西口土墙一带通单骑又五里至师姑谷外通大川极冲又五里至扒头崖东接土墙外通大川山险不通骑又三里至梧桐安砦又十里至齐头崖山俱险又四里至柏岭安砦庙儿岭墩北高墩狗皮岭路通单骑迤西墩空俱山险又六里至将军台山险通步原潮河川东二十里为司马台有城二门提调一人守之东南有将军台堡又东四十里为曹家砦距密云九十里城周六里三十六步三门复筑新营附城之西二门游击一人守之其东有黑谷闗堡有水闗守备一人守之南有吉家庄堡提调一人守之曹家砦之东墙子岭之北有雾灵山距边四十里水经注孟广硎山也其下为广硎水自黑谷闗入西南流迳墙子岭西合清水河其山高峻有云雾䝉其上四时不絶上多竒花又名万花台山之左右峯峦拱列深松茂柏内地之民多取材焉元史有雾灵山伐木官又言文宗命西僧于雾灵山作佛事一月而其絶顶可瞰塞内议者谓山错在诺音地界据此山守之则易循山南守之甚难嘉靖初巡抚都御史王大用欲通诺音与以重赂取其山城之不果也原曹家砦在密云县东北九十里西去潮河川六十里古北口东第十三闗口也有城城之西为新营口外三十五里为青沙岭又北五十四里即小兴州又有牛心山在曹家砦土墙边外四十里原黑谷闗在曹家砦东北其北十四里曰榆树林东南三十六里曰鸽子塘又南十里为窄道儿东北过斗里库原恶谷砦在黑谷闗南嘉靖间议者请于恶谷红土谷香罏石等处堑崖壁以为固其地葢相近也原黑谷闗东南为吉家庄营又东五十里曰大安子岭又东三十里曰黄土岭又东北三十里曰红门川原雾灵山在密云县每于六月六日现祥光如雾土人如期候之上多竒花又名万花台等谨按大清一统志雾灵山本名伏凌山郦道元水经注伏凌山甚高峻巖嶂寒深阴崖积雪凝冰夏结故以名山后改称雾灵山圣祖仁皇帝有御制雾灵山诗今恭载卷内增圣祖御制晓发古北口望雾灵山诗流吹凌晨发长旓出塞分远峯犹见月古木牛笼云地迥疎人迹山回簇马羣观风当夏景涧草自含薰原雾灵山有云峯寺相传寳志公曾卓钖于此原白河发源于雾灵山等谨按白河河神祠御制诗已恭载密云县卷内兹不缀录又按大清一统志白河源出宣化府赤城县自古北口流入密云县西漕河考乃云发源雾灵山舛误殊甚雾灵山乃潮河所经与白河无渉原白河源出塞外经密云县雾灵山为潮河川而富河罾口河七渡河桑干河三里河俱于此㑹名曰白河南流经通州合通㑹及榆津诸河凡三百六十里至直沽㑹卫河入海等谨按吴道南河渠志指潮河川为白河亦误此乃潮河上源非白河也今潮白二河至密云县东南始合其故道则合流于顺义之牛栏山又密云下游矣又按据大清一统志及永定河图册桑干河发源山西宁武府神池县伏流至大同府马邑县雷山之阳七泉并涌合流为一经宣化府保安州界又经宛平县西南自卢沟桥以上尚称桑干自桥以下入千里长堤今赐名永定河其上流与白河中间相距百余里迥不相及此条乃云与七渡桑干诸河合名曰白河舛谬殊甚又今永定河下游直至天津之丁字沾俗所称三汊河者始与白河卫河㑹从此入海三汊河以上皆不与白河合谨并识以备考原雾灵山在密云县东北二百里距边四十里即水经注孟广硎山也原孟广硎水出硎下硎甚嶒峻峩峩冠衆山之表等谨按以上各条叙曹家路之雾灵山一带今为马兰镇所辖原墙子路闗砦一十一东自鱼子山西至大黄崖口延袤二百三十一里镇鲁营下闗砦五鱼子山砦熊儿谷砦南水谷闗北水谷闗灰谷口砦边城一百四十五里空心敌台十座墙子岭下闗砦六黄门口闗南谷砦墙子岭闗磨刀谷砦小黄崖闗大黄崖闗边城八十六里空心敌台六十九座原由峨嵋山砦十五里至鱼子山砦桃园墩南北顺墩大青山岭墩窑墩等处平漫通骑又二十里至熊儿峪正闗水口稍通人马其余墩空止通单骑又二十里至南水谷正闗水口平漫通骑冲又八里至北水谷正闗水口并挂弓顶卧狗岭三空通单骑冲余通步又十里至灰谷口腰子石墩空通单骑原镇鲁营在墙子岭南三十里有新旧两城其东有鱼子山堡西北与熊儿谷相接东入平谷县境原𢎞治七年八月整饬蓟州边备都御史屠勲奏故猪圈头闗平漫难守闗之北三里曰北水谷南八里曰南水谷成化中各因山增设二闗险要可守但区画未备请于二闗内加修城垜增立墩堡从之原由灰谷口十二里至黄门口闗正闗水口平漫可通大举又松岭墩空亦可通骑又十里至南谷砦正闗河口平漫可通大举又防秋墩空亦可通骑又八里至墙子岭闗外通大川寛漫内南高墩并窝舖岭及正闗月城河口俱冲又一里至磨刀谷正闗水口通墙子岭大川并大小尖山墩空平漫通大举又三十里至小黄崖闗正闗河口可通单骑又十二里至大黄崖闗正闗通单骑余通歩原墙子岭在密云县东北古北口之东南嘉靖二十四年诺音二十万骑溃此而入大掠通州及顺义三河诸县四十二年谙达复由此入其东北为磨刀谷嘉靖中尝失守原墙子岭距密云县七十五里城周一里三百一歩四尺三门参将提调各一人守之有水闗水东流至石匣南入于潮河崇祯十一年失守总督侍郎吴阿衡死焉原自墙子岭而东十六里曰城子谷又东五里曰响水川又东有陡子口李家庄青羊岭三坌口诸处等谨按以上谷条皆叙墙子路今隶密云县境钦定日下旧闻考卷一百五十二钦定日下旧闻考卷一百五十三钦定四库全书钦定日下旧闻考巻一百五十三边障原古北口路闗砦一十八东自卢家安砦西抵蚕房谷砦延袤九十五里古北口下闗砦九卢家安砦鸦鹘安砦司马台砦丫髻山砦沙岭儿砦砖垜子闗龙王谷闗师坡谷闗古北口闗边城五十五里附墙台一座空心敌台八十四座潮河川下闗砦八潮河第一砦第五砦第六砦潮河川闗第七砦弔马谷砦陡道谷砦蚕房谷砦边城九十二里空心敌台二十七座等谨按古北口顺治初年设都司一员康熙三十二年移提督驻札原由将军台十里至卢家安砦又三里至鸦鹘安砦山俱险通步又四里至司马台隘口通单骑又六里至丫髻山又三里至沙岭砦又三里至磗垜子闗又六里至龙王谷又十里至师坡谷又十里至古北口俱外通大川各墩空俱通骑极冲原后梁干化三年三月晋将刘光濬克古北口燕居庸闗使胡令圭等奔晋原辽神册六年十一月下古北口原统和四年十二月以古北松亭渝闗征税不法致阻商旅遣使鞫之原宋太宗谓宰相曰幽州四面平川无险固可恃难于控扼异时收复燕蓟当于古北口以东据其要害不过三五处屯兵设堡自絶南牧矣宋琪对曰范阳是前代屯兵建节之地古北口及松亭闗野狐门三路并立堡障至今石垒基堞犹存将来平定幽朔止于数处置戍可也原金天辅三年布希败宋兵于古北口原太祖入居庸闗辽林牙耶律达什自古北口亡去原辽兵屯古北口宗翰使博勒和将兵二百击之珲楚亦将二百人为后援珲楚闻辽兵衆请益兵宗翰欲亲徃希尹洛索请行珲楚至古北口遇辽游兵逐之入谷中辽步骑万余追战死者数人珲楚据闗口希尹等至大破辽兵斩馘甚衆原宗翰在北安州将会舍音于奚王岭辽兵奄至古北口奋击大破之原实古纳追萧妃至古北口原温特赫阿噜岱以兵四千屯古北口蓟州石门闗等处各以五百人守之斡罕收合散卒万余人时时出兵侵苏噜克古淀古北口兴化之间原大定二年六月戊寅诏居庸闗古北口讥察辽人己夘诏守御古北口及石门闗八月万户温特赫阿噜岱与奚战于古北口败焉原泰和五年八月筑古北口东陉二城原大安三年总管万户奎腾屯古北口原贞祐二年六月潮河白河溢漂古北口铁裹门闗至老王谷原元中统二年十月诏平章政事塔齐尔率军士万人由古北口西便道赴行在所三年闰月立古北口驿四年正月罢古北口新置驿原天厯元年九月上都兵入古北口将士皆溃其知枢密院事准台以兵掠石槽雅克特穆尔遣萨敦倍道趋石槽掩其不偹击之雅克特穆尔大兵继至转战四十余里至牛头山降者万人余兵奔窜夜遣萨敦出古北口逐之原至正二十四年三月壬寅图沁特穆尔兵入居庸闗甲辰皇太子率侍卫兵出光熙门东走古北口趋兴松原明洪武二十二年命燕王出师古北口袭鼐尔布哈于迤都降下之原永乐八年正月塞古北口小闗及大闗外门仅通一人一骑原嘉靖二十九年谙达入侵官军御之于此谙达别遣精骑走间道从闗左黄榆沟出师后官军遂溃自古北口至京师才七舍漫衍无卫戍了望谙达长驱而南京师大震既而复循诸陵而北东循潮河川由古北口出闗口两厓壁立中有路仅容一车下有深涧巨石磊砢凡四十五里乃险絶之道也原古北口水浅则絶潮河水大则纡㢠廻从山顶行故石匣至古北口计程为六十里也宋沈括言自金沟馆东北行乍原乍隰三十余里至中顿过顿屈折北行崃中济滦水通三十余里钩折投山隙以度所谓古北口也时道出其西故云然其曰滦水即今之潮河也古北口城在山上周四里三百一十步三门洪武十一年立守御千户所三十年改密云后卫领左右中前后五千户所其后以参将一人守之唐书檀州燕乐县有东军古北二守捉北口长城口也又北八百里有都古尔济河奚王牙帐也金史古北口国言曰瑠和岭元史古北口千户所于檀州北面东口置司唐庄宗之取幽州也遣刘光濬克古北口辽太祖之取山南也先下古北口金之灭辽希尹大破辽兵于古北口其取燕京也布希败宋兵于古北口元文宗之立也唐其势屯古北口萨敦追上都兵于古北口图沁特穆尔之入也太子出光熙门东走古北口嘉靖中谙达之犯京师也入古北口出古北口故中居庸山海而制其阸塞者古北喜峯二口焉城北门外有杨业祠业以雍熙中为云州观察使辽䧟寰州遇于雁门北陈家谷力战不支被擒不食三日死忠矣然雁门之北口非古北口也祠于斯者误也原自檀州北行八十里又八十里至虎北口馆朱彛尊原按古北口亦名虎北口而太原汾水之北亦有虎北口通鑑石晋天福元年辽主至晋阳陈于汾北之虎北口开运二年赵延夀部曲降者言辽主还至虎北口闻晋取秦州复拥衆南向是太原之虎北口也原古北口两傍峻崖中有路仅容车轨口北有舖彀弓连绳本范阳防阨辽之所最为隘束岀口度得胜岭盘道数层俗名思乡岭八十里至新馆过雕窠岭偏枪岭四十里至卧如来馆原幽州之地沃野千里北限大山重峦中有五闗居庸可以通大车通转饷松亭金坡古北口止通人马不可行车外有十八路尽兎径鸟道止能通人不可行马原古北口城雄据山顶盖徐武宁所经畧也原古北口僧寺刻宋苏文定辙古北口道中诗云乱山环合疑无路小径萦回长傍溪髣髴梦中寻蜀道兴州东谷凤州西宋史元祐间辙尝代轼为翰林学士寻权吏部尚书使辽馆客者侍读学士王师儒能诵洵轼之文及辙茯苓赋此盖奉使时所题也补㕘将魏祥死节于石塘嘉靖丙申勅建祠于古北口大石山之阳原由古北口闗五里至潮河第一砦边外大川各墩空俱平漫通骑极冲又三里至第五砦边外大川各墩空俱平漫极冲惟柏楂山险又一里至第六砦边外大川惟箭口安髙险不通骑其黄榆墩系嘉靖庚戌谙达入犯处又一里至潮河川闗边外大川各墩空俱通骑极冲又三里至第七砦又八里至弔马谷又三里至柞子谷又十里至陡道谷又八里至蚕房谷山俱险通步原潮河川守御千户所有闗河自塞外兴州发源入古北口西南经密云怀柔至牛䦨山与白河合其寛处可一二里昔人斫大树倒着川中狭处仅二三丈以巨木为柞其外纵横布石以限戎马此汉郎中侯应所谓木柴僵落谿谷水门者然水性湍急大雨则诸崖之水奔腾而下漂木走石当嵗嵗修治又所云功费久逺不可胜计也川之两傍筑垣立台东台下有铁门闗为出入道常扄钥不开而台上有楼总督大臣以抚赏涖焉闗外为夹墙抚夷鱼贯而前受赏于阙下军士列两山上伐鼓吹角以震詟之下有小城曰北闗营二门而川口东南有小城曰潮河川堡亦二门守偹一人守之台之东西因山为城参差曲折千里不絶其冲处则建空心敌台髙或三四丈广或十四五丈凡冲处或四五十步一台缓处或二百步一台每台百总一人主杀敌台头副二人主辎重五台一把总十台一千总皆以南兵充之每一二里铃柝相闻为一墩每墩军五人主了望每路传烽官一人有警举烽左右分传数百里皆见应速而偹豫大抵皆戚少保继光之遗画也原潮河在密云县东南自古北口流入县界西南流至顺义县合于白河等谨按顾祖禹方舆纪要所称乃潮白故道今则于密云东南合流矣详见前原元中统二年十月指挥使李伯祐率余兵屯潮河川十一月分䝉古军为二克哷木从麦肖出居庸口驻宣德德兴府诺海从阿固岱出古北口驻兴州帝亲将诸万户汉军及武卫军由檀顺州驻潮河川原至和元年八月萨里从知院托克托穆尔至潮河川获鄂勒哲巴图尔阿达竒等十二人原明𢎞治八年十月命兵部右侍郎王宗彞同工部左侍郎徐贯都御史屠勲诣黄花镇抵居庸一带边闗看騐地形平坡隘口应修治处所奏闻十二月宗彞等奏按视潮河川形势河口东西寛百七十余丈地皆流沙土脉不坚城之不便惟宜增兵戍守其响水谷以东直抵古北口一带墩座稀少请于内各添设大墩一每墩濶十二丈髙三丈上置草屋下挑濠堑遣谍者分班了望从之原巡抚洪钟议以古北口东三里许二砦三砦间其山外髙内低约余二丈凿为两渠以杀水势复于口外砌石堰使水由川中行仍于堰内筑外闗一座以防冦冲诏从之议者谓于柏楂山筑墙则川在墙内凿之无益或又言潮河川古道门外有蜂窝岭增墩濬川设桥其间可防冲突许论则谓潮河川系残元避暑故道设桥则浮沙难立为堑则涨水易淤若多建石墩列川中错综宛转令不碍水路亦偹御之一法也原𢎞治十三年和硕自大同深入乃分遣大人戍此原𢎞治十四年七月都御史洪钟奏潮河川功成上勅司礼监太监李璋工部右侍郎张达阅视八月达等勘事囘言钟所凿石洞上寛下狭仅泄小水夏秋水溢石堕仍循古道其称得地数百顷亦近边墙地多沙石耕种匪宜若其修筑川内大小石城边墙墩堡具有成绩其用心亦可嘉也上命兵部看详以闻于是兵科都给事中屈伸劾钟欺罔之罪而六科十三道齐劾奏钟并及张达罚钟俸三月宥达勿问原𢎞治十八年六月设潮河川新营于古北口外闗调古北潮河二营戍守原嘉靖三十二年经畧侍郎杨博上言潮河川西山野猪岭墩起至猪觜砦后崖止计长四百一十五丈中间冈势坦漫豁岘五处臣今议于川内创筑小石城六座每城内各筑一墩自北而南三城俨如棊布自南而北三城宛如星罗分屯劲兵令其隠见避击又议于川西山野猪岭墩起至猪觜砦河口墩迤北石崖止剏修横城一道补徐武宁王之入燕都也顺帝夜开健德门北奔太子率侍卫兵出光熙东门走古北口趋兴松顺帝驻应昌府一年而殂国人谥曰恵宗太子嗣立改元宣光凡十一年谥曰昭宗朱昆田原按顺帝北走驻应昌太子阿裕尔钖哩达喇嗣立徙和林改元宣光髙丽称为北元辛禑尝奉其年号时洪武十年也明年都塔济特穆尔立北元遣使告髙丽继又以改元天元告髙丽具见郑麟趾髙丽史则继顺帝而建元者非止宣光矣补宋初自雄州东际于海多积水议者以为宜度地形髙下建阡陌浚沟洫所以实边廪而限戎马今潮河川一带何不仿此遏水为陂则所防止冰坚时尔增圣祖御制古北口诗断山踰古北石壁开峻逺形胜固难凭在德不在险增干隆六年御制古北口阅提标兵士诗鸣驺出天府停辔驻雄闗雁避弯弓士熊罗执㦸班堂堂阵方劲赳赳技皆娴讵弛忘危念犹思守德艰增又御制入古北口诗羽盖骎骎度玉闗三秋巡狩薄言还爱看緑麦铺平甸漫忆黄羊遍塞山增干隆十年御制出古北口诗栖山驾海带秦辽拓抱中原迥近霄此日无烦夸地险当年见説控天骄金瓯讵恃一丸固玉烛恒惭六幕调来徃巡农兼阅武万年家法仰神尧増干隆二十一年御制出古北口咏古诗夜雨朝晴候襟燕带塞闗辽哉绵万里壮矣据千山岂复藩篱固谁知肘腋间鬼工犹觉费民力信其艰此日资耕凿行秋每徃还不随今古变一片岭云闲增干隆三十七年御制出古北口即事诗东方晓日万峯明山路盘旋策马行巖堞轴頽半有址市鄽栉比永无征旅人那虑渐石泞农父偏欣晒麦晴让水即为治水策费财奚事筑边城古北口边墙縁山跨水以筑潮河穿水门入庚寅夏大雨数日河涨数丈余奔腾突激缭垣及城闉皆毁于水以其为经涂观瞻所系发衡缗缮完之辛夘秋霖又盛河涨如前新缮垣复圮迨出口临阅察其故盖边墙踞河上正当其冲河流既移逼城根非可人力争御若屡迤屡葺虽无力役劳民之事而糜金钱疲工作非计也至于遏其势致横溢伤民庐益非计也且今中外一家闗以外尚𨽻畿辅又安借此防边为北门固屹然壮观余堞本无所轻重因命视墙峙处结筑礟台以见规制阙者委之于河使其畅流顺轨行水之智贵乎因势利导让之乃所以治之然于此正可若夫内地民稠之处则又不可等谨按古北口御制诗谨绎有闗纪述事实者恭载巻内余不偹録等谨按以上各条皆叙古北口路今𨽻密云县境原由潮河川营至石匣营四十里石匣营至白马闗四十里白马闗至石塘岭营四十里原密云新城东北六十里为石匣城城周四里二百六十四步三尺四门城西平地有石如匣深不可劚故以名其驿自㑹同馆东北六十里为顺义驿七十里为密云驿六十里为石匣驿先置在今城南里许宣德四年密云中卫奏为河水所囓徙焉𢎞治十七年筑城自石匣城东北行十里为要亭舖入山又十里为新开岭又十里为老王店金史贞祐二年潮河溢漂古北口铁裹门闗至老王谷者此也原正德十年五月巡闗御史张鳌山陈边防事宜谓密云北去古北口闗各百里西去黄花镇百五十里遇警应援不能及惟石匣营为适中请添设副将驻札操偹提督侍郎陈玉议以为不必添设原石匣营距密云县治六十里洪武中建土城嘉靖中增筑石城屹然遂为一巨镇矣等谨按以上各条皆叙石匣营原石塘路闗砦二十三东自陈家口西抵开连口延袤二百五十里白马闗下闗砦十一陈家口闗东驼谷闗西驼谷闗左二闗响水谷闗白马闗划车岭砦白崖谷闗冯家谷闗营城岭闗黄崖口闗边城一百五十五里空心敌台三十六座石塘岭下闗砦十二石塘岭闗东石城闗西石城闗东水谷闗大良谷砦白道谷闗牛盆谷闗小水谷闗大水谷闗河坊口闗神堂谷闗开连口闗边城九十二里附墙台三座空心敌台五十九座原由蚕房谷十里至陈家谷横岭北平漫通单骑又五里至东驼骨闗北平南险通单骑又十里至西驼骨闗正闗并迤东墩空通骑冲又三里至左二闗正闗通骑极冲余通步又十里至响水谷通步又十里至白马闗正闗河口通连骑极冲红土谷并荘窠谷通单骑余通步又三里至划车岭正闗平漫通单骑今改修边堡又十里至白崖谷通步又十二里至冯家谷正闗并迤西六墩空俱通单骑冲又二十里至营城岭山险止通步又五里至黄崖口闗正闗通单骑冲鲇鱼石墩空通单骑余通步原白马闗在石塘岭东北四十里东去潮河川九十里有城有水闗闗北七十里有汤河又北百里为满套儿要冲也自汤河上稍正南行顺白河至石塘岭可二百里山恶水深称为天险原白马闗相近有髙家堡万厯中诺音侵石塘岭攻白马闗及髙家堡官军御却之原由黄崖口闗五里至石塘岭正闗河口寛敞通人马其闗东石门墩夏秋水大河口㘭马难行打虎安老鵶岭三空墩亦可通马余山险通步又三里至东石城又二里至西石城正闗俱通单骑余通步又四里至东水谷闗正闗通单骑东西南山俱陡又十五里至大良谷两山陡峻通步又三里至白道谷通步不通骑又五里至牛盆谷通步又五里至小水谷山险通步又七里至大水谷正闗口并东山崖通单骑余通步又五里至河防口通大川正闗河口并东西两山墩空俱冲又十五里至神堂谷串条子墩空通连骑极冲余通步又二十里至开连口通大川正闗水口寛漫通连骑极冲黄草洼南山墩东敌台三空通单骑迤西各墩空通步原石塘岭之隂有崖俨如鸟形緑羽红喙旧唿鹦鹉崖原大水谷河源出塞外歴怀柔顺义界至孙家荘东北合黄花镇川河原大水谷闗在怀柔县东北三十里北去密云县之石塘岭四十里有城旁地平坦其北十八里曰段伏岭又有安子岭在口北八十余里皆防御处原河防口闗在县东北开连口东第二闗口也口外为连云栈又北为沙岭儿隘窄不容马防守较易原开连口闗在县北黄花镇东第十一闗口也其东北二十八里有三角城本名三角村徐达败元于此等谨按以上各条皆叙石塘路今𨽻密云县境原蓟昌先本一镇嘉靖三十年始分为二设提督都督一员䕶视陵寝防守边闗遂为昌镇等谨按蓟昌二镇今俱裁补自山海闗而西蓟镇领之边城凡一千四百七十四里城堡七十一座附墙台一百四十六座敌台一千九十五座主兵七万三千五百六十二名客兵五万七千五百七十三名自居庸闗而东昌镇领之边城凡二百八十二里城堡一十三座附墙台三十九座敌台二百三十七座主兵一万七千七百四十四名客兵一万三千一百七十九名明之边防固矣其后李自成取径居庸如入无人之境始信设险之不足恃也补昌平设有总兵东歴东山口迄黄花镇西歴南山口迄镇边城若左右翼之卫腹心然陵后栁沟南控长陵北镇独石东歴四海冶西歴岔道又若左右腋之擎后背然向设南山两协一住栁沟一住榆林布置颇密惟是两协势不相下恐画地自委今议改协为镇总兵仍住栁沟居中调度改东协为左翼住四海冶以防陵东与黄花镇策应改右协为右翼仍住榆林以防陵西与镇边城策应有警则宣镇总兵堵御外边陵后总兵防守内边又与陵前总兵聨络于东西红山各口天夀宛在中央若泰山而四维之矣等谨按以上各条总叙昌平一带闗砦原黄花路东自慕田峪西至枣园砦延袤一百八十里隘口一十七渤海所下隘口七慕田峪闗贾儿岭口田仙峪砦擦石口磨石口驴鞍岭口大榛峪口边城八十一里半附墙台四座空心敌台四十四座黄花镇下隘口十南冶口大长峪口小长峪口本镇口鹞子峪口撞道口石湖峪口西水峪口石城峪口枣园砦口边城五十五里半附墙台二座空心敌台二十九座战台四座因陵寝重地有警屯驻战兵特设原由开连口十里至慕田峪闗正闗并迤西王家坨灯干岭榨子墩刘家项分界墩胡思谷至界牌石止各墩空俱山形平漫外临大川极冲又五里至贾儿岭界牌石迤西安宁台大管仲渠至德胜台止内险外平牵马可上余通步又三里至田仙峪山险有沟一道置水闗缓又十五里至擦石口山险有沟一道外通梨树坨置有城濠可守又十里至磨石口惟二道闗并东山墩空及水口冲要通马其大安家坨迤西岚儿谷各山险通步又五里至驴鞍岭内险外平又五里至大榛峪正闗外通四海冶东谷皁筩石东山墩雪山墩俱通单骑余山险稍缓又十里至南冶口通步又三里至大长峪堡山险通步又二十里至小长峪堡山形虽下外险止通步又五里至本镇口头道闗其二道闗通四海冶来骑三道闗往西南道路寛漫通衆骑极冲又六里至鹞子峪堡墙外寛平通衆骑极冲其南北山墩二空皆山险通步又三里至撞道口内洼外阜受敌极冲其桃园东西墩空通步缓又二里至石湖峪山险不通骑又三里至西水峪外通永陵南山谎礟儿并韩家川通大举极冲又二十五里至石城峪即榆林沟东西平安地方枣园砦二处系禁山多林木外通白龙潭可行单骑又五里至枣园砦即驴儿坨迤东系禁山缓原慕田峪城三门守偹一人守之自此以东皆单边自此以西皆重边也渤海守御千户所城三门距黄花镇城三十里距昌平川一百里其西小长峪堡有鑛洞嘉靖三十六年封闭原慕田峪在州东北百有五里其西南有城设官军戍守万厯初移渤海所于慕田峪闗原渤海新旧营城二座嘉靖二十七年建城有渤海仓原嘉靖中许论上言渤海所当山陵之北其间有苏家口实为阨塞之地自此直抵通州张家湾凡百十里由张家湾至通州北塞篱村四十里有白河水深没马可据为守惟塞篱村至苏家口七十里地形平漫每为敌冲若密筑敌台界之以墙使京师有重闗之险策之得也从之原黄花镇为京师北门东则山海西则居庸其北隣四海冶极为𦂳要之区故𢎞治中遣总制严兰经畧东西诸闗原黄花镇以东歴密云马兰太平燕河属于山海谓之东闗以西歴居庸白羊紫荆倒马属于龙泉谓之西闗原黄花镇距州北八十里城三门元史黄花镇千户所于昌平县东口置司者也以参将一人守偹一人守之景泰中又设内官守偹嘉靖四十年革镇城直天夀山之后当居庸古北二闗之中而北连四海冶昔人所谓拥䕶山陵势若肩背者其水曰黄花镇川河岀塞外自二道闗入口迳渤海所怀柔至顺义界入白河其流九曲俗谓之九渡河城北有碧霞元君庙其殿西有二松相去四五尺而上枝樛曲相穿遂合为一名曰交松城西有垣一重曰头道闗再重曰二道闗原黄花镇城一座景泰四年建城有黄花仓等谨按以上各条皆叙黄花镇路钦定日下旧闻考巻一百五十三卷一百五十三举正钦定日下旧闻考巻一百五十三举正雪封鞯原书雪讹作云今改钦定日下旧闻考巻一百五十三举正钦定日下旧闻考卷一百五十四钦定四库全书钦定日下旧闻考巻一百五十四边障原居庸关洪武元年大将军徐达建城跨两山周一十三里高四丈二尺闗东自西水峪口黄花镇界九十里西至镇边城坚子谷口紫荆闗界一百二十里南至榆河驿宛平县界六十里北至土木驿宣府界一百二十里原何谓九塞大汾㝠阨荆阨方城殽井陉令疵句注居庸补太行首始河内自河内至幽州凡有八陉补八陉一轵闗陉二太行陉三白陉四滏口陉五井陉六飞狐陉七蒲隂陉八军都陉原居庸亦谓之冷陉补居庸亦曰冷陉陉又作硎新唐书孙佺为幽州都督率兵十二万讨奚李大酺分三屯以副将李楷洛周以悌领之次冷硎楷洛与大酺战不胜是也原居庸在上谷沮阳之东通军都关原闗在沮阳城东南六十里居庸界故闗名矣使者入上谷耿况迎之于居庸关即是闗也其水道源闗山南流歴故闗下谿之东岸有石室三层其户牖扇扉悉石也盖古闗之候台矣南则絶谷累石为闗址崇墉峻壁非轻功可举山岫层深侧道褊狭林障据崄路才容轨晓禽暮兽寒鸣相和羇官游子聆之者莫不伤思矣其水歴山南迳军都县界又谓之军都闗续汉书曰尚书卢植隠上谷军都山也其水南流出关谓之下口水流潜伏十许里是也原汉志有军都居庸两县葢县各有闗按苏林注但言居庸有闗而军都则否葢北魏时曾分置两关尔原晋咸康六年慕容皝帅诸军入蠮螉塞直抵蓟城永和六年慕容隽使慕容霸将兵二万自东道出徒河慕舆干自西道出蠮螉塞又太元十年慕容垂遣慕容农出蠮螉塞蠮螉即居庸音转耳原北齐改居庸闗为纳欵闗原幽州昌平县西北三十五里有纳欵闗即居庸故关亦谓之军都闗古夏阳川也原妫州懐戎县东南五十里有居庸塞东连卢龙碣石西属太行常山实天下之险原居庸闗亦名蓟门闗原幽州昌平县北十五里有军都陉原㑹昌五年诏毁天下佛寺并勅僧尼归俗五台僧多奔幽州李徳裕以责幽州帅张仲武仲武封二刀付居庸闗曰有游僧入境则斩之原太行山南自河阳懐县迤湟北出直至燕北无有间断此其为山不同他地葢数千百里自麓至嵴皆险峻不可登越独有八处粗通㣲径名之曰陉居庸闗者其最北之第八陉也此陉东西横亘五十里而中间通行之地才濶五步原李英上书高琪曰中都之有居庸犹秦之崤函蜀之剑门也原闗在昌平西北四十里元翰林学士王恽谓始皇筑长城居息庸徒于此故以名焉补居庸闗世传始皇北筑时居庸徒于此故名两山巉絶中若铁崃控扼南北实为古今巨防原居庸闗南口有城南北二门魏书谓之下口常景传都督元谭据居庸下口是也北齐书谓之下口文宣纪天保六年筑长城自幽州北夏口至恒州九百余里是也元史谓之南口亦谓之西闗三国志田畴乃上西关出塞傍北山直趋朔方是也亦谓之军都闗汉立军都县于山之南今州东四十里有军都村后汉卢植隠居昌平军都山中昭烈修弟子礼事之晋段匹磾欲拥其衆徙保上谷阻军都之险以拒末波魏道武伐燕遣将军封真等从东道出军都袭幽州是也亦谓之浑都史记绛侯周勃世家屠浑都是也亦谓之纳欵闗通典古居庸关在昌平县西北齐改为纳欵是也自南口而上两山之间一水流焉而道出其上十五里为闗城跨水筑之有南北二门以参将一人通判一人掌印指挥一人守之又设巡闗御史一人往来居庸紫荆二闗按视焉城之中有过街塔临南北大路累石为台如谯楼而窽其下以通车马上有寺名曰泰安正统十二年赐名下窽处刻佛像及经有汉字亦有畨字元泰定三年所镌也果啰洛纳延诗序言闗北五里有勅建永明寳相寺宫殿甚壮丽三塔跨于通衢车骑皆过其下今葢亡其二矣又八里为上闗有小城南北二门补居庸闗过街塔城欧阳元功奉勅撰碑赐白金五十两増关门南北相距四十里两山夹峙下有巨涧悬崖峭壁称为絶险地理志居庸关东连卢龙碣石西属太行常山实天下之险原南口门堡城一座上闗城一座俱永乐二年建原建武十五年徙雁门代郡上谷三郡民置常山居庸闗以东原安帝元初五年冬鲜卑入上谷攻居庸闗建光元年复侵居庸原刘虞与官属北奔居庸原公孙瓒攻㧞居庸生擒刘虞原田畴自选家客二十骑上西闗出塞傍北山直趋朔方原西闗即居庸闗原晋恵帝元康四年居庸地裂广三十六丈长八十四丈水出原常景遣府録事叅军裴智成发范阳三长之兵以守白都督元谭据居庸下口俄而安州石离冗城解盐三戍兵反结杜雒周有衆三万余落自松岍赴敌谭勅别将崔仲哲等截军都闗以待之仲哲战没雒周又自外应之腹背受敌谭遂大败原则天时侍御史桓彦范受诏于河北㫁塞居庸岳岭五回等路以备突厥原张仲武讨幽州遣军吏呉仲舒奏状言幽州粮食皆在妫州及北边七镇万一未能入则据居庸闗絶其粮道幽州自困矣原干宁元年二月河东兵败燕军于居庸李匡筹挈其族遁去原符存审从晋王击李匡筹为前锋破居庸闗原幽州西北居庸闗又西北石门闗闗路崖狭一夫可以当百原辽神册二年三月太祖攻幽州节度使周徳威以兵拒于居庸闗之西原干亨间燕京留守司请弛居庸闗税以通山西籴易原保大二年春正月上出居庸闗至鸳鸯泺十一月萧徳妃五表于金求立秦王不许以劲兵守居庸及金兵临闗崖石自崩戍卒多压死不战而溃原金天辅六年十二月上伐燕京次居庸闗辽统军都监高六等来送欵原尼雅满攻居庸闗虑居庸难取遂分兵由紫荆口金坡闗攻易州及出竒取鳯山沿皇大妃岭以侵昌平县既至昌平则反顾居庸矣于是居庸亦溃金人遂入居庸原金太祖取燕京博勒和为左翼兵出居庸闗大败辽兵遂取居庸萧妃遁去补居庸闗国名齐喇哈藩原穆唿哩攻居庸闗壁坚不得入原元太祖六年九月拔徳兴府居庸闗守将遁去哲伯遂入闗抵中都八年克宣徳府遂攻徳兴府拔之帝进至懐来及金行省完颜纲元帅高琪战败之遂至北口金兵保居庸诏竒塔特博恰守之辽乌兰巴尔等献北口哲伯遂取居庸与竒塔特博恰㑹原至元十七年五月辛丑朔命枢密院调兵六百人守居庸南北口原至大四年枢密院奏居庸闗古道四十有三军吏防守之处仅十有三旧置千户位轻责重请置隆镇万户府俾严守备制曰可原泰定三年五月遣指挥使元都蛮镌西畨咒语于居庸闗崖石原致和元年八月乙未调诸卫兵守居庸闗及卢儿岭丁未萨敦守居庸闗九月庚申朔雅克特穆尔督师居庸闗遣萨敦以兵袭上都兵于榆林击败之追至怀来而还乙亥上都王禅兵袭破居庸闗将士皆溃雅克特穆尔军次三河丙子王禅游兵至大口雅克特穆尔还军次榆河帝出齐化门视师戊寅雅克特穆尔与王禅前军战于榆河败之追奔至红桥北又败之我师据红桥辛巳大战白浮之野雅克特穆尔手刃七人于阵败之癸未王禅收集散亡复来战我师列阵白浮之西至夜萨敦托克托穆尔前后夹攻败走之追及于昌平北斩首数千级居庸关垒石以为固原至正十九年子规啼于居庸闗原三月辛巳枢密副使多尔济以贼犯顺宁命雅勒唿由北口出迎敌二十四年三月壬寅图沁特穆尔兵入居庸闗癸夘知枢密院事伊苏詹事布哷齐逆战于皇后店七月丙戌博啰特穆尔前锋军入居庸闗皇太子亲率军御于清河伊苏战于昌平军士皆无鬬志皇太子驰还都城原北口千户所于上都路龙度州东口置司南口千户所于大都路昌平县居庸关置司原隆镇卫睿宗在潜邸尝于居庸闗立南北口屯军徼巡盗贼各设千户所至元二十五年以南北口上千户所总领之至大四年改千户所为万户府分钦察唐古桂齐西域左右阿苏诸卫军三千人并南北口大和岭旧隘军六百九十三人屯驻东西四十三处立十千户所置隆镇上万户府以统之皇庆元年始改为隆镇卫亲军都指挥使司延祐二年又以哈喇娄军千户所𨽻焉至治元年置蒙古汉军籍原元睿宗过中都山出北口住夏于官山原刘正分省上都㑹诸王钖里济叛至居庸闗守者告前有警急使姑退正曰职当进而弗往后至者益怯矣驰出闗原金人恃居庸之塞冶铁锢闗门布铁蒺藜百余里守以精鋭彻伯尔既还报太祖遂进师距闗百里不能前召彻伯尔问计对曰从此而北黑树林中有间道骑行可一人臣向尝过之若勒兵衔枚以出终夕可至太祖乃令彻伯尔轻骑前导自暮入谷黎明诸军已在平地疾趋南口金鼓之声若自天下金人犹睡未知也比惊起已莫能支闗既破中都大震补中统二年冬十有一月大驾北狩驻鱼儿泊诏平章墖察公以虎符发兵于燕既集取道居庸合围于汤山之东遂飞豹取兽获焉原金人起辽东顾西拔大同由居庸入辽人起辽左亦由宣大入于居庸元人起和林于开平甚迩亦不由古北诸路乃南取宣大由紫荆入而南攻居庸破之原靖难兵起燕王曰居庸闗路狭而险北平之襟喉也百人守之万夫莫窥必据此乃无北顾忧永乐二年置卫领千户所五以为京师北面之固原宣徳三年八月命行在工部侍郎许廓修居庸闗城及水门原景泰六年六月修居庸闗城毕工命工部造碑翰林院撰文刻置闗上原成化七年三月兵科给事中秦崇上言居庸等闗朝廷之北门东抵山海西抵雁门山势虽曰斗峻而可通行之路亦多所司因循怠惰礧木砲石军器𩔖不具备夫富家亦高筑墙垣以防㓂盗况国都藩篱而可废弛乎上勅巡闗御史修治补余瑱为北平卫指挥使与谢贵密谋不遂贵死瑱走保居庸闗文皇曰居庸北平之咽喉瑱若据此则拊吾背宜急取之缓则增兵缮守后难图矣遂専力击瑱瑱且战且守援兵不至弃闗走懐来力尽被执不屈死补正徳丁丑秋七月上㣲行欲度居庸闗幸上谷云中御史张钦极言谏阻疏凡三上至八月朔忽报驾至昌平即欲过闗是日钦令分守指挥孙玺闭闗南门太监李嵩欲赴昌平候驾钦止之曰今日之事有死而已可擅离职守乎俄千户阎岳至南门传㫖钦捧玺书并监察御史印至门固守收其扄钥手自持之誓曰有夺门者御史当手刃之岳不得入还报上壮其节回銮猎昌平而还补张钦字敬之通州右卫人官贵州道监察御史奉勅巡视居庸闗时武庙欲出闗北狩乗舆已迫闗矣钦闭闗三上疏坚请回銮武庙乃止增圣祖御制出居庸闗诗羣峯倚天半直北峙雄闗古塞烟云合清时壁垒闲军锋趋朔漠马蹟度重山渐向边城路旌旗叠翠间增干隆十年御制经居庸关诗雁塞返龙旌鱼闗度鸟道芙蓉紫雾沉睥睨清秋晓重巖虎豹狰万壑琴筑绕寄踪俨壶中回首惊云表栖崖眄埢垣逖迹资探讨天意实难谌地险安能保等谨按居庸闗御制诗恭载首见之篇余不备录朱昆田原按侍御本姓李张其母姓也正徳辛未进士由行人擢御史廵视居庸诸闗歴官工部右侍郎卒塟州城南黄泥沟曲周王尚一鹗序三疏刋行称其无尺寸之业贻子孙清徳尤不易及也等谨按以上各条専叙居庸闗原居庸路东自门家谷口西至糜子谷口延袤一百五十里南至闗北至永宁城隘口二十灰岭下隘口十门家谷口灰岭口贤庄口锥石口雁门口徳胜口虎谷口双泉口养马谷西山口边城二十六里附墙台七座八达岭下隘口七石佛寺口青龙桥东口王𤓰谷八达岭口黑豆谷化木梁于家冲边城二十四里半附墙台四座空心敌台四十三座石崃谷下隘口三花家窰石崃谷口糜子谷口边城一十六里附墙台十座空心敌台二十五座原由枣园砦至居庸路界分水岭三里门家谷口山势重叠然通白龙潭路来骑极冲又三里至灰岭口内外寛漫极冲又三里至贤庄口本口路隘通永宁南山塔儿来骑次冲又七里至锥石口两山险峻林木稠密中有河外通塔儿谷冲又五里至雁门口外险内平又五里至徳胜口山势高险中有大河外通大小红山冲又九里至虎谷口外险内平不通骑缓又五里至养马谷在南口门缓川草花顶山势内外高险人马难行三里至石佛寺口正口两山壁立中通沟路难行又三里至青龙桥东口山势内平外险又三里至黄𤓰谷口亦内平外险又三里至八达岭内外平漫为宣大咽喉极冲又三里至黑豆谷内外平漫威靖墩至冲谷墩通衆骑余通骑冲又三里至化木梁内险外平人马可行又二里至于家冲正城迤东一空通单骑迤西青石顶墩通于家沟俱通衆骑冲余通步缓青石顶山势外平内险三里至花家窰内外高险龙芽菜沟通单骑城东头至西头水口平漫通衆骑极冲又三里至石崃口城东至石崖子口又西山墩至镇鲁墩俱通单骑冲又三里至糜子谷正关水口并镇西墩至南山墩通陈家坟俱平漫通衆骑极冲余通步缓原经畧边闗右副都御史李瓒以居庸闗西路灰岭口上常峪地方外接懐来所辖隘口计一十二处经敌出没请添设城堡以控险要乃筑灰岭口城六百八十丈有竒上常峪城减十之五各立楼橹铺舍于正徳十六年五月讫工议名灰岭口曰镇边城上常峪曰常峪城调别堡军士屯守灰岭口千人上常峪三百人改设守御千户所及仓塲官吏兵部覆奏从之原上闗七里至弹琴崃上有佛阁又七里为青龙桥道东有小堡又三里至八达岭有城南北二门元人所谓北口也以守备一人守之自八达岭下视居庸若建瓴若闚井故昔人谓居庸之险不在闗城而在八达岭而岔道又八达岭之藩篱元人于北口设兵洵得地形之便者原八达岭城一座𢎞治十八年建原昌镇疆宇幅员不踰五百里而居庸闗突据其中盖未有郡邑之先已设险于外户矣然八达岭去闗北三十里墉埴渐崇驱马而南势若建瓴故先年经畧大臣创城置守于此诚得扼险之要枢哉原居庸闗有弹琴崃水流石罅声若调琴增圣祖御制弹琴崃诗琮琤流水意彷彿似鸣琴曲度泉归壑声兼崃泛吟空山传逸响终古奏清音不御金徽久泠泠㑹素心增干隆十年御制弹琴崃诗大地作琴声迦叶亦如是何待柴桑翁挂壁始寓意此崃曰调琴谁与标名字巖谷夐而幽石泉清且沙野菊小于钱十三星㸃缀动掺四山响万籁纷丹翠钟期未赏识成连应走避一洗筝琶耳妙契烟霞思等谨按弹琴崃御制诗恭载首见之篇余不备录原居庸闗内道旁一大石其形似枕俗唿仙人枕补居庸南口闗夹涧而城左右可三四十步行十五里峯回路转其城翼然而立者实为居庸地势较广而险倍之又十里则居庸北闗再上二十五里至八达岭葢由南口至是凡五十里巖峦复合两崖如削足下石如马如象轨不可方辔不可合而八达岭之城既险且坚北至驴儿坨抄陵寝而接灰岭口南至靖边城歴沿河诸口而接紫荆所谓一夫当闗万夫莫前者也补居庸重镇时平为上谷之襟喉事亟真北门之锁钥不惟雄临朔漠亦且险𩔖崤函闗西各隘自晏磨峪口起至紫荆闗沿河口止共二十七处俱系山前隘口自火山口起至合河口止相兼懐来各隘共九处俱系山后隘口前后相距远近不同或七八十里或四五十里山川错杂路径纡回向以林密地险敌不得骋近年樵采林木渐疎往来无所阻矣补居庸闗外抵宣府驿递官皆百户为之以其地无府州县故也补自北口小店踰灰岭试桃花峪温汤山间殊有竒观石为盘涡如碧玉盆者非一夀籐灌木交䕃左右其水泉盖潞河之上源也等谨按以上各条皆叙居庸路原横岭路东自软枣顶西至挂枝庵延袤一百三十里南至居庸闗北至懐来城隘口三十有九白羊口下隘口八软枣顶石板冲牛腊沟西山安桑木顶东黄鹿院秋树洼西黄鹿院边城一十一里附墙台三座空心敌台一十九座长谷城下隘口七茶芽坨沙儿岭窟窿山镜儿谷分水岭银洞梁轿子顶边城一十五里附墙台一座空心敌台二十三座横岭下隘口一十四黄石崖东凉水泉西凉水泉火石岭寺儿梁东核桃冲西核桃冲大石沟陡岭口莺窝坨小山口姜家梁倒翻冲庙儿梁边城三十一里附墙台三座空心敌台二十八座镇边城下隘口十栁树洼黑冲谷车头沟尖山顶北唐儿庵南唐儿庵水门松树顶秋树洼挂枝庵边城二十一里附墙台五座空心敌台三十二座原由糜子谷口六里至软枣顶正闗东北山势险峻止通单骑口外平沟内薄梁极冲又三里至牛腊沟内外山峻牵马可上又二里至桑木顶外梁平内山险可通单骑又一里至黄鹿院山梁高险牵马可上又四里至茶芽坨西界内外山峻牵马可上又二里至沙儿岭可通人马次冲又二里半至窟窿山正闗外平沟有山梁可通大举又二里至镜儿谷山峻牵马可上又二里至分水岭内外平漫可通大举极冲又六里至银洞梁内险外平次冲又二里至轿子项西黄石崖通单骑冲又一里半至东凉水泉山梁平漫通骑次冲又一里至西凉水泉山薄梁平可行人马极冲又一里半至火石岭门外沟平濶通大举极冲又二里至寺儿梁山稍峻通单骑又一里至东核桃冲山梁可通步骑次冲又一里至西核桃冲山势平漫通骑次冲又二里至大石沟水口内平外漫通大举极冲又一里半至陡岭口外险内漫通步又二里至莺窝坨外悬崖内山高峻缓又一里半至小山口山险牵马可上又二里至姜家梁山险通单骑次冲又二里至倒翻冲有水口内外平漫通大举极冲又五里至庙儿梁西栁树洼界内外平漫极冲又六里至黒冲谷平漫通骑极冲又三里至车头沟外平内险通单骑次冲又二里至北唐儿庵有水口内外平漫可通大举又二里至南唐儿庵外险内平牵马可行又四里至松树顶山险仅通步缓又四里至挂枝庵迤西系边尾俱重山叠障不通步骑原白羊口距州西四十里距居庸南口二十里有水伏流元史白羊口千户所于昌平县东口置司景泰元年调涿鹿中卫后千户所官军守御后以守备一人守之其西南有小城曰白羊新城原白羊口堡一座景泰元年建城有白羊口仓原横岭之东有口曰白羊其直南则沿河口外通懐来城其直西则马水口北通旧保安烟麓陀庵是马水口胜处原白羊城正统元年额森由此入侵𢎞治十一年和硕自大同深入分遣大臣守居庸白羊诸闗隘正徳十一年敌入白羊口嘉靖二十九年敌侵京师欲夺白羊口北出不果盖南北冲要处也原白羊北四十里为长谷城二门其西有小城曰长谷新城原长谷城一座正徳十五年建原嘉靖二年正月诏募兵三百人守居庸闗长谷城从御史李俨请也原长谷北二十里为横岭城二门守备一人守之原横岭城一座𢎞治十八年建城有横岭仓原横岭城与长谷城逼近然横岭犹孤悬外界山高泉涸军士苦之原横岭口亦名龙岭口守御要地也嘉靖中谙达古自北口入侵从横岭逸出原长谷西北二十里为镇边城三门正徳中建设守御千户所后以叅将一人守之原城有镇边仓原镇边城居人仅可百数地寒不能种谷五畜劳羸不甘兵杂其间狡猾难治西十里有堠曰唐耳背据大山下视懐来足为天险等谨按以上各条皆叙横岭路原京城口九十里昌平州州东北九十里黄花镇自镇歴白马陈家弔马等峪闗口四十八而古北口又一十四闗口至峨嵋塞中歴黄松峪将军石凡五口而蓟州东岸峪自闗以东歴寛峪等闗凡十口而遵化县之马兰峪乃歴沙皮罗文松青龙井儿潘家口团亭寨闗口三十一而喜峯口又七十里而迁安县之青山口又十二口而冷口又三口而刘家口又四口而卢龙县之桃林口又四口而昌黎县之界岭箭桿等六口而抚宁县之义院口又石门等五口而董家口歴大毛山小青山等十四而山海闗等谨按此条总叙蓟昌各路闗砦钦定日下旧闻考巻一百五十四卷一百五十四举正钦定日下旧闻考巻一百五十四举正飞狐原书飞讹作扼今改凤阙原书阙讹作闗今改钦定日下旧闻考巻一百五十四举正卷一百五十四原书邉障门节删附记钦定日下旧闻考巻一百五十四原书邉障门节删附记萧磁大喜峰口闗城兴造记节十五字嘉靖三十二年经畧侍郎条节二十五字韩琦虎北口诗删彭汝砺过虎北口诗删幽州西北居庸闗条节十字刘定之居庸闗铭删周旋居庸闗铭删居庸闗北五里勅建永明寳相寺条删钦定日下旧闻考巻一百五十四原书邉障门节删钦定日下旧闻考卷一百五十五钦定四库全书钦定日下旧闻考巻一百五十五存疑等谨按朱彛尊原书于城市门之末附存疑一卷凡旧蹟所传或存其名而莫指其地或纪其事而他无可徴者皆别为编出以俟考今按巻中如元杨惟中之建太极书院其地在今内城南应移入内城南城巻内又亷希宪之万桞堂栗氏之玩芳亭其地在今郊南应移入郊南卷此外各条则概仍其旧其㪚见诸书有足资互证者谨为増辑于后原舜庙颂唐韦稔撰颜頵正书并篆额贞元十二年闰八月等谨案析津志亦称燕京金故宫西有舜庙苐其遗趾所在不可复辨矣原唐复舜庙颂在幽州原幽州有虞舜庙乆湮至唐贞元间始复原庙据金故苑西北隅兵后废不治独唐贞元间颜鲁公子頵书幽州节度使韦稔重修庙碑尚存书画端庄殊有父风原虞帝庙颜书元时尚在见王恽文集有大都复虞帝庙碑记谓此碑人屡欲易去砻以他用主者心惝恍若有儆动乃已后有道士陈志元起长春别院复购之约不犯原刻止用石背及来徙碑趺坼矣而身挺植重不克举道士愓息不敢徙仍安原处其着异如此原铁牛庙在旧燕城东南有土埋铁牛露嵴不知起于何时等谨案析津志铁牛大力神庙在南城施仁门内东南有小庙无碑又坊市条下有铁牛坊注云有铁牛庙因其庙而名其坊市人亦祀之施仁门乃金之东门元时门内铁牛庙及坊尚存明圗经志书不载则明初已废矣増铁牛庙在旧城东南近东城路北土埋铁牛露嵴都人因而祠之原唐逰击将军薛彦碑在幽州等谨案薛彦碑今无考原碑赵含撰并书开元十八年正月立等谨案张説遗爱颂碑今无考原金国子学碑二在旧燕城南上刻春秋礼记文今磨灭不完等谨案金时石经文碑据明圗经志书在白纸坊是此碑明时尚存今已佚原元王恽修理大都南京石经事状云窃见大都南京庙学所有九经石刻刋琢极精近年以来旧制既废举皆㪚乱于荒烟草棘间日就摧圮甚可惋惜且经之遗制自汉唐至今厯代圣王无不尊崇修理盖重夫经世大法故也今海宇混一方息马论道之时据上项石经理合修立以彰国容按九经石刻旧在汴梁学宫金人移置于燕今不复存矣増石经文碑碑在旧南城白纸坊乃金旧国子学殿堂门庑皆燬惟余石碑二通上刻春秋经传及礼记文多磨灭不完等谨案金国子学图经志书称在白纸坊则其故址当在今都城之西南隅但白纸坊自明嘉靖中筑外城后坊地划而为两其在城内城外已无可考原四贤祠者燕贤臣郭隗乐毅剧辛邹衍也四像皆南面列坐一王者拱其侧则昭王也国工刘銮所塑技极精巧原宣和二年既得燕山赵良嗣言顷在北国与燕中豪士刘范李奭及族兄柔吉三人结义同心欲拔幽蓟归朝沥酒子北极祠下祈天为约朱彛尊原按幽州旧有医无闾祠北极祠又有舜庙及燕四贤祠乐毅刘靖霍原均有専祠多山川神祇圣贤之祀其后寖废而莫之举矣原武成王立庙于枢宻院公堂之西以孙武张良管仲乐毅诸葛亮以下十人从祀毎嵗春秋仲月上戊枢宻院遣官行礼等谨按武成王庙祀齐太公唐书礼乐志开元十九年始置太公尚父庙以留侯张良配中春中秋上戊祭之仍以古名将为十哲像坐侍后罢中祀遂不祭金泰和六年诏建昭烈武成王庙其制如唐旧礼至明洪武二十年令武成王从祀帝王庙罢其旧庙仍去王号自是庙祀遂废増武成王庙在保大坊都指挥使司之西原杜康庙在旧城北等谨案杜康庙明圗经志书不载盖废自明代者增杜康庙在北城光禄寺内居西偏内有天师宫奉礼部标拨道士一人在内提㸃㸔经専一焚修香火盖为醖造御酒毎日于上位玉押槽内支酒一瓶以供杜康提㸃者自行收贮等谨按元至元间建崇真万夀宫以处道流张留孙俗名天师菴亦曰天师宫明圗经志书云在蓬莱坊相传今显佑宫及步军统领衙门即其地此条所称光禄寺内之杜康庙天师宫以析津志所载北城道里计之一云枢宻院西为玉山馆玉山馆西北为蓬莱坊天师宫又云枢宻院南转西为宣徽院院南转西为光禄寺酒坊桥其方位似亦有相证合者谨附识以偹考原幽燕思先驿后有五树桧忽生药丸试摘服之徃徃疗疾有騐等谨按思先驿并五桧已乆废无考原大悲阁榜虞世南所书等谨按析津志云圣恩寺即大悲阁在南城旧市之中建自唐至辽开泰重修圣宗遇雨飞驾来临改寺圣恩而阁𨽻焉金皇统九载即其地而新之元至元壬午春重修中奉大夫总判翰林国史集贤院领㑹同馆道教事安藏譔记二十四年四月立石寺外阁祠大悲观音菩萨据此则大悲阁元时尚存也今无可考原辽太祖援石晋自潞州廻入幽州幸大悲阁指白衣观音像曰我梦神人令送石郎为中国帝即此也因移木叶山建兴王寺春秋告赛尊为家神原唐处士富麟翁从县令芮通源游兰居寺通源给以緑牝鞍等谨按兰居寺系唐刹乆废原开泰寺魏王耶律汉宁造等谨按开泰寺始建于辽金元以来屡加修治见元统志至明遂废天顺时统志已不载原开泰八年十二月幸开泰寺宴饮原重熙二十三年冬十月以开泰寺铸银佛像曲赦在京囚补燕旧有开泰寺王沂公谓是辽魏王汉宁所建元王恽秋涧集中载重修开泰寺功徳疏亦曰廼眷燕山昔为辽府开泰禅寺者爰因邺第建自枢臣然辽史宗室初无魏王汉宁传也増大开泰寺在昊天寺之西北寺之故基辽统军邺王宅也始于枢宻使魏王所置赐名圣夀作十方大道圣宗开泰六年改名开泰殿宇楼观雄壮冠于全燕至金国又増之厥后毁于兵独存大殿壬子春海云诸大老请云山珍公开堂演法遂为此寺之五代祖宪宗弥加崇重赐以金帛朱昆田原按辽于开泰寺铸银佛像在重熙二十三年当即晁以道集中所云也等谨案开泰寺铸银佛像今无考原圣宗统和六年三月幸延洪寺朱彛尊原案延洪开泰二寺元混一方舆胜览中犹载之至明修一统志及寰宇通志无有寺未必尽废也大约易其名故迹遂不可考矣等谨按析津志云延洪寺在崇智门内有阁起自中唐至本朝那摩国师重修之寺西别有洞房尤为深䆳按崇智乃金之北门寺在崇智门内则地当金之北城矣今无可考増延洪禅寺在旧城寺有唐故幽州延洪寺禅伯遵公遗行碑守蓟州録事叅军摄幽州安次令试大理评事阎栻撰又按重修记寺在辽干统间称为甲刹至元朝统御之初金人南奔兵烬之余此寺殿阁岿然独存壬子嵗赐白金为香资至元二十五年中元日住持僧戒海立石纪其事原重熙十一年十二月以宣献皇后忌日上与皇太后素服饭僧于三学寺等谨按三学寺后改曰圆明寺查明统志内已无此刹原三学寺改名圆明请予为功徳主因作疏曰粤三学之巨刹冠四海之名蓝今改僧而舍尼遂从禅而革律邀印公为粥饭头请湛然作功徳主増圆明寺旧都三学寺也在康乐坊肇始于辽金未及百年而荒废后复兴建革律为禅改今名至元二十年十月望资徳大夫领大都留守司大兴府都緫管行工部尚书知少府监段贞立石原少帝自金天眷五年十月至燕京居安普寺前后三四年天眷十年金主令帝出寺赐宅燕京之北其实有人监守之十二年九月燕京大火旬日不息焚死者千人金主勒兵出城北门避之于寳盖寺去帝居所止数十步原少帝到燕京居安普寺后徙居城东玉田观朱彛尊原案窃愤録南烬纪闻皆伪书也其纪钦宗留燕事蹟与北狩行録燕云録不同盖未足深信者等谨按宋金二史皆载宋二帝以金太宗天㑹五年四月至燕若天眷乃金熙宗年号在天㑹之后十年且天眷三年后即改称皇统并无五年窃愤续録谓少帝自金天眷五年十月至燕谬舛滋甚益徴其书之不足信也原金承安间勅选僧祖朗为香林禅寺开山提㸃等谨按香林禅寺今无考原崇夀禅院者燕京大圣安寺圆通国师退老之旧居也圆通大师祖朗示寂于此先七日作颂万松老人赞曰讷于言而敏于行璞其貎而玉其心寒蝉将蜕尚袅余音其弟子瘗骨于国师灵塔之左去京城之南可二里许等谨按崇夀禅院今无考大圣安寺据析津志云在旧城金皇统初赐名大延圣寺大定三年新堂成崇五仞广十筵轮奂之美为郡城冠七年诏改寺之额为大圣安殆金元以来名刹也至明遂废原秘书省今在燕𢎞法寺等谨按析津志𢎞法寺在旧城金大定十八年潞州崔进之女法珍印经一藏进于朝命圣安寺设坛为法珍受戒为比邱尼二十三年赐紫衣𢎞教大师明昌四年立碑石秘书丞兼翰林修撰赵沨记翰林侍讲学士党懐英篆额盖此刹元时尚存废于明代原至元二十一年九月以江南总摄嘉木扬喇勒智发宋陵冡所收金银寳器修天衣寺等谨按天衣寺乆废无考原至治元年三月寳集寺金书西番般若经成等谨按析津志云寺建于唐大概见于宗原堂记其词曰宗原堂者大寳集寺之丈室也佛殿前石幢刻曰大唐幽州寳集寺唐碑亦有寳集之名寺创于唐世可考见矣辽统和间沙门彦珪彦琼宗景重熙间慧鑑金天㑹时思愿智徧大定间重晖承安间志元皆统领教门元时一传为行秀再传为圆明知栋至正三年仪公被诏主寺尝承诏校金书藏典为譔续释氏通鑑进诸嘉禧殿上嘉叹之据此则兹寺自唐至辽金元皆为巨刹明初遂废原大徳五年二月赐兴教寺地百顷等谨按元大都图册云兴教寺在顺承门内街西佛㑹甲于京师明统志不载此寺殆乆废矣原皇庆五年十月建帝师帕克斯巴殿于大兴教寺六年三月赐大兴教寺僧斋食钞二万锭原至治二年十月建太祖神御殿于兴教寺原特们徳尔取兴教寺后壖园地三十畆増兴教寺在阜财坊原皇庆六年六月赐大干元寺钞万锭俾营子钱供缮修之费朱彛尊原按上都亦有大干元寺等谨按大干元寺及后条所称五方佛铜像俱无考原泰定二年七月修大干元寺三年七月幸大干元寺勅铸五方佛铜像原延祐三年以起建新寺始置营缮提㸃所天歴三年改永福营缮司等谨按析津志永福寺有青琉璃塔未详其处原延祐五年十一月勅大永福寺创殿七年二月罢造永福寺戊午建御容殿于永福寺至治元年二月大永福寺成原泰定二年正月奉安显宗像于永福寺给祭田百顷原泰定三年十月中书省臣言飬给军民必借地利世祖建大宣文𢎞教寺赐永业当时已号虚费而成宗复搆天夀万宁寺较之世祖用増倍半若武宗之崇恩福元寺仁宗之承华普庆寺租㩁所入益又甚焉英宗凿山开寺损兵伤农而卒无益夫土地祖宗所有子孙当共惜之恐兹后借为口实妄兴工役邀福利以逞私欲惟陛下察之帝嘉纳焉等谨按大宣文𢎞教寺今静宜园之万安山法海法华二寺相传即其遗址详郊垧西十五卷天夀万宁寺在今鼓楼东偏详内城北城巻中承华普庆寺即寳禅寺在今寳禅寺衚衕详内城西城巻中崇㤙福元寺据元人舆地要览有大徳十一年碑学士欧阳元撰今莫详其处原国史院进先朝实録仪中书命左三部太常寺少府监于兴禅寺置局等谨按析津志兴禅寺在燕圣安寺之东悯忠阁之西今莫详其旧址增兴禅寺旧刹一行禅师建后废辛丑冬再兴建一纪复完赐额曰万安禅寺癸丑火是年三月重建大殿方丈客位僧舍中统三年六月立传法正宗之殿提举学校王万庆撰书题额原至治元年十二月车驾幸西僧灌顶寺等谨按灌顶寺今无考原后至元三年以雅克特穆尔居第赐灌顶国师纳木喀桑结号大觉海寺塑千佛于其内原至正元年正月命永明寺写金字经一藏等谨按永明寺今无考原皇帝在春宫时尝幸胜因寺栋宇华洁像设严穆顾昭文馆大学士头陀教宗师溥光而羙之溥光对曰都民姚长者之力也因歴道长者平生胜因之剙也致币五万余缗大藏经一藏等谨按析津志载元翰林学士阎复胜因寺碑述僧溥光事颇详今节録于后寺在明时已废原度宗全皇后宋亡从瀛国公入燕京后为尼正智寺而终等谨按正智寺今无考原元初京师禅学分万松延洪二门比邱尼智公叅万松者也耶律楚材因请其开堂住报先寺等谨按报先寺有辽偈见析津志明统志不载寺与偈殆乆毁矣増报先寺有辽圣文神武全功大略聪仁睿孝天祐皇帝御书华严经觉林菩萨偈朱彛尊原按元混一方舆胜览所载尚有崇圣崇仁资福荐福济衆崇孝洪法奉圣法寳诸寺増崇圣寺在咸宁坊至元五年建增崇仁寺在旧城玉田坊増资福寺在旧城金大定辛卯三月僧法成建増荐福寺在旧城归厚坊建于辽后以兵革废元朝辛亥嵗谦公长老兴修戊午落成己未立碑増崇孝寺辽干统二年沙门了铢作碑铭谓析津府都总管之公署左有佛寺厥号崇孝按幽州土地记则有唐初年置里俗相沿则谓徳宗贞元五年幽帅彭城大师刘公济舍宅为寺传説各异以前殿梁板及后殿左幢文考之则刘庄武公济贞元五年舍宅作寺为是増法寳寺在旧城辽统和二十二载秘书省校书郎仇正已撰幢记杜永祚舍地基建寺等谨按崇圣崇仁资福荐福崇孝法寳六寺皆朱彛尊原按所引者今据析津志元一统志及图经志书所载増録亦祗仅存其名余皆无考原祝参政颢初为给事中奉㫖查在京寺观无赐额者有青龙寺极闳丽僧言巨珰奉宻㫖所建颢不听立请毁之补元方舆胜览大兴府载佛寺三十八区中有海云寺元时寺有千叶杏二株名芙蓉杏傅巖起在京师筑清晏堂以此花置缾中钱唐张叔夏见之称其竒丽可观江南所无巖起索叔夏赋之叔夏为填三姝媚词今失其处故老蔑有知之者矣等谨按海云寺据元一统志亦金元古刹至明始废补郓王拜珠薨晋王入继逆臣诛命奉王像祠于海云寺増海云禅寺佛日圆明大宗师海云年十九开堂于庆夀祖庭之兴国厥后三住庆夀徧厯诸刹嵗次辛丑燕京普济院僧衆举寺以施于师曰此刹始立于金天㑹七年至大定二年赐是名其地爽垲幽僻非师居之不可元朝壬子春师罄衣钵命庵主觉文等勠力兴修殿宇雄丽金碧辉映为诸刹冠以师之道号曰海云赐为寺额补普安禅师至温于大都作资圣寺等谨按资圣寺今无考补至正二十七年宫墙外长庆寺所掌成宗鄂尔多内大槐树有龙纒其上良乆飞去树皮皆剥补金天眷四年十一月废刘豫为河南道行台𫝊送燕京囚于栢王寺等谨按栢王寺元统志及析津志俱不载或元时已无此寺矣钦定日下旧闻考卷一百五十五钦定日下旧闻考卷一百五十六钦定四库全书钦定日下旧闻考卷一百五十六存疑原龙头观龙头悬三牙籖刻曰建隆元年臣等谨按龙头观元果啰洛纳延有诗则此观元时尚存但考元一统志及析津志俱不载盖其后已就圯废耳原至元十一年十二月赐太一真人李居夀第一区仍赐额曰太一广福万夀宫等谨按太一广福万夀宫今无考原至元十一年建太一宫于两京命李居夀居之领祠事且禋祀六丁以继太保刘秉忠之术原天厯二年十一月命道士建醮于玉虚天寳太一万夀四宫等谨按玉虚天寳太一万夀四宫皆建自元时至明已废惟元一统志载天寳宫原委甚悉仍録于后原郦希诚居燕城天寳宫増天寳宫在旧城春台坊有制赠大道正宗四世称号碑元贞元年翰林学士李谦撰御史中丞崔彧书又创建天寳宫碑翰林直学士王之纲撰本宫提㸃陈徳元等刻石原都城南有道者居松鹤堂暇日同东平王继学为避暑之游因作聨句増玉清观在黄土坡南尽头等谨按黄土坡无考后条朱彜尊原书载赵复玉清观碑略称观在甘泉坊按析津志有东甘泉坊西甘泉坊亦未详为何地也朱彛尊原按元混一方舆胜览所载尚有崇天夀圣夀阳髙真延祥长生神保元禧丹阳太清洞神时旸清微东华十四道观増长生观长春邱仙翁门弟崇徳宋真人所创建在旧都丰宜闗有崇徳祠堂记长春宫元学讲经宣义大师史志经撰増长春宫之南有观曰元禧昔开逺坊李忠道者尝建长春真人堂于此以奉香火甲午夏忠道以地归之真常李公乙未秋道衆云集观始创建真常公名以𤣥禧北平王粹记其本末云增丹阳观全真道士通元子刘君所建也通元子年二十余辟王府参谋委任近宻一日散财弃妻子修全真教所交游达官贵人竞施财物助之买地致材以建此观至元十六年冬翰林学士王磐撰记増洞神观在旧城有虚舟老人太原李鼎所撰记葆光大师谷神子所创建也葆光先就云中拜长春为师傅法于圆明普照崇徳宋真人其道行皆见于记至元十二年提㸃洞神观事王志谦立石増清微观在甄乐院东等谨按朱彛尊原按所引十四道观惟长生元禧丹阳洞神清微五观见元一统志余俱不载更无可考矣原正徳四年二月以朝阳闗外猫竹厰地给付大徳元明宫初刘瑾奏请于朝阳闗外作宫奉北极元帝祝延圣夀上既赐之额而瑾复请猫竹厰空地以赡香火上复许之命工部为之履亩定界所谓猫竹厰者工部亦无册籍可考军民庐于其内因而开种遂为己业或从便营葬无虑千家皆责令改迁力能迁者无几余皆发毁暴露寃号之声沸于郊外朱彜尊原按元明宫在朝阳闗外新城筑后其在城内城外父老无能言之者故附于此原刘瑾既诛工部请以所占猫竹厰地并吞併民间房屋坟墓查还给主厰仍还本部堆放竹木原正徳十六年八月工部左侍郎赵璜言刘瑾营造元明宫侵发居民田冢甚多瑾既伏诛当遂还主乃为姦臣献皇庄之説以蛊惑先帝及陛下登极之初有诏改正未几又内传仍旧臣等谓圣明在上岂有此事必太监王竚贾友仍持皇庄之邪説以误陛下耳夫一庄之利甚微而皇言所系甚大今开诏未数月而遽更恐非示天下以信也宜以其地为户部房屋归本部改正拆毁其有原被侵占而愿赎者听得㫖悉依拟行原披云楼在京城南旧有题额是金章宗手书上有逺树影虽风雨晦㝠皆见等谨按析津志披云楼在旧城之大悲阁东南今无考原南野亭在府南前临涧水等谨按南野亭今无考原遂初堂在府南元詹事张九思别业绕堂花竹水石之胜甲于都城九思常以休沐与公卿贤大夫觞咏于此从容论説古今以达于政理非直为游乐也等谨按元史宰辅传九思以至元十九年为詹事院丞大徳二年拜中书平章事故或称平章或称詹事按虞集作墓志云九思以家政属其弟九仪而治园于南门外作堂曰遂初花木水石之胜甲于京师尝以休沐与贤士大夫觞咏而乐之然未尝自佚如集所称则当时地属名胜元析津志载其方位颇详今莫可考矣増遂初亭在施仁门北崇恩福元寺西门西街北旧隆禧院正㕔后乃张子有平章别墅也等谨按施仁门崇恩福元寺俱详见前卷隆禧院无考原垂纶亭元学士宋本故居在都城西南等谨按垂纶亭今无考朱彛尊原按宋显夫为其兄作行状称学士生于大都为美坊今五城坊巷无此名等谨按析津志云本世为燕人住为美坊此元时坊名也明张爵五城坊巷集系明代制度是以不载耳原元有甄氏访山亭在城西今莫详其处矣等谨按元文𩔖及成徳渌水亭杂识所称甄氏亦未祥所指为谁也朱彛尊原按元之园亭在城北者曲太保之贤乐堂在城东者董氏杏花园其余多在城西南自万桞堂遂初堂饮山亭婆娑亭匏𤓰亭玩芳亭南野亭垂纶亭而外尚有清胜园在万栁之西见宋显夫南野亭诗注意新城未筑时或在今城内地亦有之不尽在门外也原东郭草亭在府东南兴济伯杨善别业也每朝士休暇燕游及饯迎賔友咸憩于此朱彛尊原按新城未筑时草亭在东郭之外杨文贞记称亭在文明门东二里则新城筑后亭址在城内矣补忠肃王焘元年元命上王留京师上王构万卷堂于燕邸召李齐贤充府中迎致文儒阎复姚燧赵孟頫虞集等与之从游以考究书史自娯等谨按万卷堂今无考原刘秉忠虽居左右而犹不改旧服时人称之为聪书记至元元年翰林学士承㫖王鹗言秉忠乆侍藩邸参帷幄之宻谋定社稷之大计乃犹仍其野服散号深所未安冝正其衣冠崇以显秩帝览奏即日拜光禄大夫位太保参预中书省事诏以翰林侍读学士窦黙之女妻之赐第奉先坊等谨按元一统志载金旧城坊名内有奉先坊今莫详其处矣原三休道人税居燕城之市榜其菴曰贫乐等谨按贫乐菴今无考原戾陵燕刺王旦之陵故以戾陵名等谨按水经注所载燕王陵据后条金史纪传是金时陵址尚存自大定九年改𦵏后其遗蹟遂莫可辨矣原燕王陵有伏道西北出蓟城中景明中造浮图建刹穷泉掘得此道王府所禁莫有寻者通城西北大陵而是二坟基址盘固犹自高壮竟不知何王陵原幽都县旧即蓟县地今邑理蓟西界等谨按幽都县遗址今无考原幽都县建中二年于罗城内废燕州廨置在府北一里原蓟州为朱淊所破州寻废立幽都县于故城原回城在大兴县朱彛尊原按回城或以为在蓟之北或以为在蓟之东或以为在蓟之南或以为近蓟邱旁或以为在芦沟桥东究未知孰是等谨按孙承泽春明梦余録云回城在芦沟东南按今南苑回城外有回城村村东有土城基约长一里高二丈余凡五段虽去芦沟稍逺而方向则合或即其遗址未可知也原廻城在蓟县东唐迁营州于蓟为筑此城近蓟邱旁原征北小城在府东或曰即后汉末公孙瓒所筑初平四年瓒与幽州牧刘虞积不相能瓒筑小城于蓟城东南居之虞发兵讨瓒反为所败晋置征北将军尝治此因名征北小城建兴三年刘琨自太原犇段匹磾时匹磾治蓟琨别屯征北小城是也等谨按征北小城无可考原元初设警巡院三至元四年省其一止设左右二院分领坊市民事等谨按元一统志元初设大都警巡院及左右二院右院领旧城之西南西北二隅四十二坊左院领旧城之东南东北二隅二十坊大都警巡院领京师坊事建置于至元十二年至二十四年省併止设左右二院分领京师城市民事元史地理志作四年殆明时作史者脱去二十字耳原至正十八年于大都在城四隅各立警巡分院官吏原安济桥濒危俗唿舍命桥是也等谨按析津志桥在铁平章宅后考元时宰辅名有以铁字始者三人曰特尔格曰特们徳尔曰特穆尔达什此三人者特们德尔非贤宰相特穆尔达什当元末文宗恵宗时其事蹟皆不相类惟特尔格传载世祖至元十七年赐第大明宫左留守叚珪以逼近本局为言帝曰俾居禁近以便宣召木局稍隘何害据此则铁平章宅或即特尔格所居又析津志载髙梁河由铁平章桥流入元武池则此桥在都城之西今莫可辨矣原桞河馆牛山馆通天馆自燕京至中京北门径路等谨按栁河馆牛山馆通天馆今俱无考等谨按宋王珪诗雷急紫蒙催玉勒日长青琐听薫絃明夏树芳云紫蒙辽时馆名此诗首句草白冈长暮驿賖与夏説合葢紫蒙乃途中馆驿距京城似犹稍逺其地今莫可考矣钦定日下旧闻考卷一百五十六钦定日下旧闻考卷一百五十七钦定四库全书钦定日下旧闻考卷一百五十七杂缀等谨按朱彞尊原书杂缀门採诸书所载朝野细事兼及于列代流品乃志乘家识小之遗法今略为诠次时代先后其原书内有别门应移入者亦按次附编于后原文王得大秦贝径半寻穆王得其殻悬于观秦穆公以遗燕原燕人长于楚老而还过晋同行者绐晋之城指曰此燕国之城其人愀然变容绐指社曰此乃里之社乃然而叹指舍曰此若先人之庐乃泫然而泣指壠曰若先人墓其哭不自禁同行者哑然大笑曰余等绐若乃晋国耳其人惭及至燕国之城社真见先人之庐冢悲心更微原衞人能以棘刺之端为母猴燕王説之养之以五乘之奉王曰吾试观客为棘刺之母猴客曰人主欲观之必半嵗不入宫不饮酒食肉雨霁日出视之晏阴之间而棘刺之母猴乃可见也燕王因养衞人不能观其母猴郑有台下之冶者谓燕王曰臣削者也诸微物必以削削之而所削必大于削今棘刺之端不容削锋难以治棘刺之端王试观客之削能与不能可知也原郢人有遗燕相国书者夜书火不明因谓持烛者曰举烛云而过书举烛举烛非书意也燕相受书而説之曰举烛者尚明也尚明也者举贤而任之燕相白王大説国以治原荆轲至燕爱燕之狗屠及善撃筑者髙渐离荆轲嗜酒日与狗屠及髙渐离饮于燕市酒酣以往髙渐离撃筑荆轲和而歌于市中相乐也已而相泣旁若无人者原秦舞阳者燕国人年十二以勇气闻人犯必杀之莫有敢近视原田光答太子曰窃观太子客皆无可用者夏扶血勇之人怒而面赤宋意脉勇之人怒而面青武阳骨勇之人怒而面白惟荆轲者神勇也怒而色不变等谨按幼童传秦舞阳燕丹子作武阳原自齐威宣时驺子之徒论着终始五徳之运及秦帝始皇采用之而宋毋忌正伯侨充尚羡门子髙最后皆燕人为方仙道形解销化依于鬼神之事补燕之逰士泯子午南见晏子于齐言有文三百篇睹晏子恐惧而不能言客退晏子直席而坐废朝移时在侧者曰向者燕客侍夫子胡为忧也晏子曰燕万乘之国也齐千里之途也泯子午以万乘之国为不足説以千里之途为不足逺则是千万人之上也且犹不能殚其言于我况乎齐人之怀善而死者乎吾所以不得睹者岂不多矣补昔人言有知不死之道者燕君使人受之不捷而言者死燕君甚怒其使者将加诛焉幸臣谏曰人所忧者莫急乎死已所重者莫过乎生彼自丧其生安能令君不死也乃不诛补燕简公杀其臣庄子仪而不辜庄子仪曰吾君王杀我而不辜死人无知亦已死人有知不出三年必使吾君知之期年燕将驰祖燕之有祖当齐之社稷宋之有桑林楚之有云梦也此男女之所属而观也日中燕简公方将驰于祖涂庄子仪殪之车当是时燕人从者莫不见逺者莫不闻着在燕之春秋补齐之田单楚之庄硚秦之衞鞅燕之缪虮是皆世俗之所谓善用兵者补苏秦相燕人恶之于燕王燕王按剑而怒食以駃騠补燕昭使人入海求蓬莱方丈瀛洲补自鲁商瞿子木受易孔子以授鲁桥庇子庸子庸授江东馯臂子弓子弓授燕周丑子家补论语有燕传説三卷阴阳家者流邹子四十九篇邹子终始五十六篇公孙浑邪十五篇法家者流燕十事十篇纵横家者流龎煖二篇兵权谋有龎煖三篇朱昆田原按燕之人物若韩婴周丑之传经龎煖缪虮之用兵着于载记而谱地志者止及婴一人何也补班孟坚古今人表于燕昭王诸臣乐毅居三等郭隗四等邹衍五等于太子丹宾客髙渐离居四等荆轲鞠武樊于期皆五等秦舞阳六等其位置必有定见但燕王喜以亡国抑之九等而王哙子之法尧禅舜可谓下愚反列之七等何哉补苏秦事鬼谷子学终辞归道乏困行以燕人蠡卜传食自给各解臧获之裘补公行子之之燕遇曽元于涂曰燕君何如曽元曰志卑志卑者轻物轻物者不求助茍不求助何能举补昔者燕相得罪于君将出亡召门下诸大夫曰有能从我出者乎三问诸大夫莫对燕相曰嘻亦有士之不足养也大夫有进者曰亦有君之不能养士安有士之不足养者凶年饥嵗士糟粕不厌而君之犬马有余谷粟隆冬烈寒士裋褐不完四体不蔽而君之台观帷㡘锦绣随风飘飘而弊财者君之所轻死者士之所重也君不能施君之所轻而求得士之所重不亦难乎燕相遂惭遁逃不复敢见补燕庄侯佗左带玉具剑右带环珮左光照右右光照左补剧辛为燕将与赵战军败剧辛自刭燕以失五城补蓟氏邑名在燕地神仙传有蓟子训等谨按以上各条皆叙周时燕地杂事原韩福者涿人以行义修洁着名昭帝时霍光秉政表显义士郡国条奏行状天子谓福等五人行谊最髙征至京兆病不得进元鳯元年诏䇿曰朕愍劳福以官职之事赐帛五十匹遣归其务修孝悌以教乡里福归终身不仕卒于家原葢延渔阳要阳人长八尺弯弓三百斤原邓训将黎阳营兵屯渔阳迁䕶乌桓校尉黎阳营故吏皆恋慕知训好以青泥封书从黎阳步推鹿车载青泥至上谷遗训原鳯纲者渔阳人也常采百草花以水渍封泥之自正月始尽九月末止埋之百日煎九火卒死者以药内口中皆立活纲常服此药至数百嵗不老原刘虞为幽州刺史常着氊裘原刘虞为幽州清静俭约以礼义化民灵帝时南宫灾吏迁补州郡者皆责助治宫钱或一千万或二千万富者以私财办或发民钱以备之贫而清慎者无以充调或至自杀灵帝以虞清贫特不使出钱原幽州嵗不登人以枣椹为粮谷一石十万钱公孙伯圭开置屯田稍稍得给原阳球为幽州从事部分边塞职事修理原田畴北平人也刘虞为公孙瓒所害畴追慕无已往虞墓设鸡酒哭之音动林野翔鸟为之悽鸣走兽为之悲吟畴卧于草间忽有人通云刘幽州来欲与田子泰言畴神悟逺识知是虞之魂既进而拜畴泣不自止因相与进鸡酒畴醉虞曰公孙瓒购子甚急宜窜伏避害畴对曰君臣之道生则尽其义今见君之灵愿得同归九泉骨且不朽安可逃乎虞曰子万古之髙士也深慎尔仪奄然不见而畴醉亦醒朱彞尊原按魏志田畴字子泰而渊明集本皆作子春原刘虞见杀故常山相孙瑾掾张逸张瓒等忠义奋发相与就虞骂公孙瓒极口然后同死补韩婴燕人孝文时为博士景帝时常山太傅婴推诗人之意而作内外传数万言燕赵间言诗者由韩生韩生亦以易授人燕赵间好诗故其易微惟韩氏自传之孝宣时涿郡韩生其后也以易征待诏殿中司隶校尉葢寛饶本受易于孟喜见涿韩生説易而好之即更从受焉补易韩氏二篇诗韩故三十六卷内传四卷外传六卷説四十一卷补汉幽州刺史朱君之碑君名龟石碎落不能详其官阀其可考者尝以御史中丞督捕益州蛮又为幽州刺史御鲜卑尔灵帝光和二年卒水经注云故吏别驾从事史右北平无终牟化中平二年造碑阴故吏姓名悉蓟涿及上谷北平人补渔阳氏燕大夫受封渔阳因以为氏汉有少府渔阳鸿北平人朱彛尊原按汉书作明光此云光明疑误等谨按以上各条皆叙汉时杂事原简雍涿郡人雍本姓耿幽州人语譌耿为简遂随音变之等谨按以上二条叙三国杂事原髙原渔阳雍奴人晋安北将军上谷太守闗中侯有碑在蓟中原石勒既克蓟城问枣嵩曰幽州人士谁最可者嵩曰燕国刘翰徳素长者北平无终阳裕干事之才勒方欲任之裕乃微服潜遁原李产字子侨范阳人仕于石氏为本郡太守及慕容㒞南征前锋达郡界乡人皆劝产降衆溃始诣军请降㒞嘲之曰卿受石氏宠任衣锦本乡何故不立功于时而反委质乎产泣曰犬马为主岂忘自効但以势蹙归死实非诚欵㒞嘉其慷慨乃擢用之原髙商渤海人为范阳太守闻兄开战殁悲哭欧血病不能起扶杖乃行慕容儁召见谓左右曰自古友于之笃未有如商者也原李阳大侠士庶无不倾心为幽州刺史当之职盛暑一日诣数百家别原罗腾字叔龙工围碁独步当时俄而北平乐初少携出与齐焉原郭四朝者燕人符秦时得道为玉台执葢郎原燕人龎世为光禄勲奏案豪强苛刻人物咸惧疾之及卒门无弔客时人为之謡曰龎家巷车辚辚泥丸之日无弔宾弔宾不来何所因繇性苛刻寡所亲原周存字道名渔阳人王彭祖叛母遇寇离失时所在分崩州郡隔异存冒难相求自河以北无不周徧复传母在昌黎燕之所统存投髙祖客之为置酒于坐问存失母来几年相见当识否言未止存涕泗覆面寻声而对辞甚悲酸髙祖为之动容由是意遇倍加停朞不得母问将辞归髙祖意欲留之而未显也存谢曰老母未审存亡小弟无所依倚寝食不敢废于心昔徐庶指方寸以求辞今存披肝以表情愿明公恕之髙祖矜之聴去等谨按以上各条叙晋时十六国杂事原卢广范阳涿人晋司空从事中郎谌之后天监中归梁位步兵校尉兼国子博士徧讲五经时北来人儒学者有崔灵恩孙详蒋显并聚徒讲説而音辞鄙拙惟广言论清雅不𩔖北人原卢昌衡字子均小字龙子沈靖有才识风神澹雅容止可法博涉经史工草行书从弟思道小字释奴宗中称英妙昌衡与之俱被推重故幽州语曰卢家千里释奴龙子原崔景真为平昌太守有恵政尝悬一蒲鞭而未尝用原东魏张亮与薛琡善琡梦亮于山上持丝寤而告亮且占之曰山上丝是幽字君必为幽州牧乎后果如之原崔悦与范阳卢谌并以博艺着名谌法钟繇悦法衞瓘而俱习索靖谌传子偃偃传子邈悦传子潜潜传元伯故魏初特重崔卢之书原范阳祖莹八嵗能诵诗书十二为中书学生声誉甚盛内外亲属唿为圣小儿孝文闻之召入令诵五经章句并陈大义帝戏卢昶曰昔流共工于幽州北裔之地那得忽有此子昶对当是才为世生原平恒字继叔燕郡蓟人安贫乐道不以屡空改操征为中书博士久之出为幽州别驾亷贞寡欲不营资产衣食常至不足三子并不率父业好酒自弃恒常忿其世衰植杖巡舍侧冈而哭别搆精庐置经籍于中一奴自给妻子莫得而往酒食亦不与同时有珍美唿邻老东安公一雍等共饮噉之家人无得尝焉原天平中范阳卢景裕同从兄仲礼于本郡起逆齐神武免其罪置之宾馆以经教授太原公以下大䝉恩遇补魏承明元年九月幽州民齐渊家社树结实既成一朝尽落茂叶复生七日之中蔚如春秋等谨按以上各条叙南北朝杂事原隋京兆杜公瞻尝邀阳玠过宅酒酣嘲谑公瞻谓兄既姓阳阳货实辱孔子玠曰弟既姓杜杜伯尝射宣王殿内将军牛子充衆推其机辨尝谓玠曰君阳有玠恐不任㕑玠曰君牛既充正可烹宰又见玠食芥葅曰君身名玠何得复啖芥葅对曰君既姓牛何得不㫁牛肉太仓牛张䇿在云龙门与玠议理屈谓玠曰卿本无徳量忽共叔宝同名玠抗声曰尔既非英雄敢与伯符连讳太子洗马兰陵萧诩有才辨尝谓玠曰流共工于幽州易北恐非乐土玠曰放驩兜于崇山江南岂是胜地録尚书晋昌王唐邕问诸省官曰卿等宜道本州寳物定州人以绫绮为寳徐州人以鱼盐为寳及至玠邕曰卿幽州人以何物为寳答曰刺史严明文武奉法此幽州之寳也邕有媿色原突厥与中国交市有明珠一箧价值八百万幽州总管阴夀白文献独孤皇后市之后曰非我所须也当今戎狄屡寇将士罢劳未若以八百万分赏有功者原燕荣为幽州总管性严酷范阳卢氏代为着姓荣皆署为吏卒以屈辱之尝按部道次见丛荆堪为笞捶命取之辄以试人人或自陈无咎荣曰后若有罪当免尔及后犯细故将挝之人曰前日被杖使君许有罪宥之荣曰无过尚尔况有过耶榜捶如旧原元务光母者范阳卢氏女也少好读书造次以礼盛年寡居诸子幼弱家贫不能就学卢氏每亲自教授世以此称之仁夀末汉王谅举兵反遣将綦良往山东略地良以务光为记室及良败慈州刺史上官政簿籍务光之家见卢氏悦而逼之卢氏以死自誓政为人凶悍怒甚以烛烧其身卢氏执志弥固竟不屈节等谨按以上各条叙隋时杂事钦定日下旧闻考卷一百五十七钦定日下旧闻考卷一百五十八钦定四库全书钦定日下旧闻考卷一百五十八杂缀原卢充范阳人家西三十里有崔少府墓充年二十于冬至一日出宅西猎射麞中之麞倒而起充逐之不觉忽见道北髙门瓦屋四周有如府舎不复见麞门中一铃下唱客前有一人投一幞新衣曰府君以遗郎充着讫进见少府语充曰尊府君不以仆门鄙陋近得书爲君索小女爲婚故相迎耳便以书示充父亡时充虽小然已识父手迹即歔欷不复辞便敇内卢郎已来可使女粧严既就东廊至黄昏内白女郎装严毕崔语充可至东廊既至女已下车立席头却共拜时爲三日给食三日毕崔谓充曰君可归女生男当以相还无相疑生女当留养敇内严车送客充便辞出崔送至中门执手涕零出门见一犊车驾青衣又见本所着衣及弓箭故在门外寻遣传教将一人捉幞衣与充相问曰姻授始尔援始别甚怅恨今故致衣一袭被褥自副充上车去如电逝须臾至家母见问故充悉以状对别后四年三月充临水戯忽见傍有犊车乍沈乍浮既而上岸同坐皆见而充往开其车后户见崔氏女与三嵗男共载女抱儿以还充又与金椀并赠诗曰煌煌灵芝质光丽何猗猗华艳当时显嘉异表神竒含英未及秀中夏罹霜萎荣耀长幽灭世路永无施不悟隂阳运哲人忽来仪今时一别后何得重会时充取儿椀及诗忽不见充后乘车入市卖椀冀有识者有一婢识此还白大家曰市中见一人乘车卖崔氏女郎棺中椀大家即崔氏亲姨母也遣儿视之果如婢言乃上车叙姓名语充曰昔我姨嫁少府女夫出而亡家亲痛之赠以金椀着棺中可説得椀本末充以事对此儿亦爲悲咽赍还白母母即令诣充家迎儿还诸亲悉集儿有崔氏之状又复似充貎儿椀俱騐姨母曰我外甥也即是温休温休者是幽婚也遂成令器歴郡守子孙冠盖相承至今其后植字子干有名天下朱昆田原按孔氏所载与搜神记详畧微有不同故补录之原髙宗朝以太原王氏范阳卢氏荥阳郑氏清河博陵二崔氏赵郡陇西二李氏七姓其族望耻与诸姓爲婚乃禁其自相姻娶于是不敢复行婚礼宻装饰其女以送夫家原卢承庆字子余幽州涿人典选校百官考有坐漕舟溺者承庆以失所载考中下以示其人无愠色更曰非力所及考中中亦不喜承庆嘉之曰宠辱不惊考中上其能着人善𩔖此増狄仁杰初令昌平境多虎邑有老媪子入山樵虎噬焉媪待子为命痛子噬于虎乃控之公公为檄山神约日驱虎讯至期羣虎交集公曰若不皆噬媪子也惟噬者留否则去一虎独留公曰食人子罪无赦对衆杀之昌平白羊城有神能幻祸福居民祠之不祠且灾嵗必祭祭必以童男弗敢恤也狄仁杰为令廉知其事独徃诣则一白羊耳㧞所佩剑斩之輙化为龙气飞去因毁其祠民不复祭终亦不复有灾原卢景亮字长晦幽州范阳人爲右补阙朱泚反景亮劝徳宗曰陛下罪已不至则感人不深帝然之尝剟治道之要着书上下篇号三足记原卢景亮言足食足兵而人才足用则天下不难理矣着论曰三足记原张藏英涿州范阳人自言唐相嘉真之后唐末之乱也藏英举族数十口悉爲贼孙居道所害时藏英年十六仅以身免后逢孙居道于幽州市因佩刀刺之不死爲吏所执节帅赵德钧壮之舍而不问以备牙职藏英后闻居道避地闗南乃求爲闗南都巡检使使至则微服擕铁挝匿孙居道舎侧伺其出撃之仆于地囓其耳噉之遂擒归设父母位陈酒肴縳孙居道于前数其罪号泣以鞭之脔其肉经三日剖取其心肝以祭诣官首服官爲上请而释之燕蓟间目爲报讐张孝子原刘澭㧞涿州兵数千归朝法令齐整虽鸡犬无遗时人以爲姦雄补张守珪以功加游撃将军再转幽州良社府果毅时卢齐卿爲幽州刺史深礼遇之尝共榻而坐谓曰足下数年外必节度幽凉爲国之良将方以子孙相託岂得以寮属常礼相期耶补幽州石老者卖药爲业年八十忽腹大十余日不食惟饮水而已其疾犹扶持而行比明其子号泣唿四隣云适来有病白鹤入吾父室中吾父亦化爲白鹤同飞去矣遂指云中白鹤擗地号唿人异而观之皆焚香礼拜节度使李怀仙差兵马使朱希来騐见室中有穿纸格出入处遍问邑人四隣皆言石老化爲白鹤飞去翔翥云间移时节度使赐绢一百疋米一百石与石老子家逺近传石老得仙太乙宫道士叚常着续仙传备载石老升仙事月余其子与隣人争鬭官中讯鞫乃爲分绢不平云石老病久其夕奄忽将终其子以木贯大石縳父尸沈于桑干河水妄指云中白鹤是父州县复差人检騐于所説沈水处涝漉得尸怀仙遂杖杀其子补朱滔括兵不择士族悉令赴军自閲于毬场有士子容止可观进趋闲雅滔召问之曰所业者何曰学爲诗问有妻否曰有即令作寄内诗援笔立成辞曰握笔题诗易荷戈征戍难惯从鸳被暖怯向雁门寒瘦尽寛衣带啼多渍枕檀试留青黛着回日画眉看又令代妻作答曰蓬鬓荆钗世所稀布裙犹是嫁时衣胡麻好种无人种合是归时底不归滔遗以束帛放归朱昆田原按计有功纪事标曰河北人而洪景卢万首唐人絶句作幽州士子诗补郑义宗妻卢氏幽州范阳人卢彦衡之女也事舅姑甚得妇道常夜有强盗数十人持杖鼓譟踰垣而入家人悉奔窜惟姑独在室卢冐白刃往至姑侧爲贼捶撃之几至于死贼去家人问曰羣兇横扰人尽奔逃何独不惧答曰人之所以异于禽兽者以其仁义也昔宋伯姬守义赴火流称至今吾虽不敏安敢忘义且隣里有急尚相赴救况在于姑而可委弃万一危祸岂宜独生其姑云古人称嵗寒然后知松柏之后凋也吾今乃知卢新妇之心矣补韦雍妻萧氏雍故太子宾客张宏靖镇幽州日奏授观察判官摄监察御史时属朝廷制置未备幽州俗本兇悍尤不乐文儒爲主帅宾佐习于常态忿其变通议论不宻卒然起乱雍时家亦从刼萧氏闻难号唿专执夫袂左右格去以死不从及雍临刃萧氏涕而告曰妾不幸年少义不苟活今日之事愿先就死执刃者断其臂而杀雍萧氏辞气不挠虽兇悍圜视无不嗟叹其夕萧氏亦卒太和六年节度使杨志诚表明其事因降勅追封兰陵县君补唐德宗朝有将尉迟青素善觱篥时幽州有王麻奴河北推爲第一手后访尉迟令于髙般涉调中吹勒部羝曲曲终尉迟颔颐而已谓麻奴曰何必髙般涉也即自取银字管于般涉调中吹之麻奴拱听愧谢曰自此不复言音律矣补沙门道昭出家住太行山四十年戒行精苦往往言人将来之事初若隠晦后皆明騐尝有客张氏不记名僧谓曰君慎不可食禄范阳四月八日得疾当不可救其年张赴选授虢州卢氏县令到任两日而卒果四月八日也人方悟范阳即卢氏县云补天寳中安禄山自范阳入觐贡白玉箫管数百陈于梨园等谨按孙佺旧唐书作孙俭等谨按以上皆叙唐时杂事补李匡威少年好勇不拘小节以饮博爲事一日与诸逰侠辈钓于桑干河赤栏桥之侧自以酒酧地曰吾若有幽州节制分则获大鱼果钓得鱼长三尺原幽州从事温琏燕人也以儒学称与瀛王冯道幼相善曾经兵乱有卖漆灯椸于市者琏以爲铁也遂数钱买之累日家人用然膏烛因拂拭乃知银也大小观之皆欢喜琏闵然曰非义之物安可宝遂访卖主还之彼曰某自不识鬻于市郎中厚加酬直非强买也不敢复收琏固还之乃拜受而去别卖四五万将其半谢之琏终不纳遂施于僧寺冀祝琏之夀也当时㒺不推服后官至尚书侍郎卒原晋天福三年与辽和欲遣辅相赵莹桑维翰咸惧将命冯道与诸公中书食讫索纸一幅书云道去即遣人语妻子不复归家舎都亭驿不数日即行北地寒甚辽赐道锦袄羊狐貂衾各一每入谒悉服四袄夜宿舘中并覆三衾赋诗云朝披四袄专藏手夜覆三衾怕露头补胡瓌范阳人工画蕃马虽繁富细巧而用笔清劲至于穹庐什器射猎生死物靡不精竒凡画驼马騣尾人衣毛毳以狼毫縳笔疏渲之取其纎健也有隂山七骑下程控马射雕等图传于世子䖍有父风补刘守光之僭号也庄宗遣太原少尹李承勲往使伺其衅端承勲至幽州见守光如藩方交聘之礼谒者曰燕王爲帝矣可行朝礼承勲曰吾大国使人太原亚尹唐帝所授燕主自可臣其部人安可臣我哉守光闻之不悦拘留于狱数日而讯之曰臣我乎承勲曰燕君能臣我王则吾臣之吾有死而已安敢辱命会王师讨守光承勲竟殁于燕中等谨按以上皆叙五代杂事原卢文进幽州人至江南李氏封范阳王尝云䧟辽中屡入絶塞正昼方猎忽天色晦黒衆星灿然问蕃人云所谓笪却日也以此爲常顷之乃明方午也等谨按此条叙南唐杂事钦定日下旧闻考卷一百五十八卷一百五十八举正钦定日下旧闻考卷一百五十八举正汲水原书汲讹作没今改钦定日下旧闻考卷一百五十八举正钦定日下旧闻考卷一百五十九钦定四库全书钦定日下旧闻考卷一百五十九杂缀原汉云台功臣二十八人冦恂子翼上谷昌平人葢延巨卿渔阳要阳人王梁君严渔阳安阳人幽州居其三魏高允作征士颂合三十四人中书侍郎固安侯范阳卢元子真河内太守丁乐侯广寗燕崇元畧上党太守高邑侯广寗常陟公山辅国大将军从事中郎范阳祖迈征东大将军从事中郎范阳祖侃士伦中书郎燕郡刘遐彦鉴中书郎上谷张诞叔术大司马从事中郎上谷侯辩幽州居其八至于宋初五窦二宋二扈而外文则赵普吕余庆吕端边归谠赵上交刘载剧可久武则赵赞刘廷让高彦晖李懐忠田重进刘重进李琼张晖马全义刘审琼张藏英董遵诲燕之人才亦可谓盛矣原太宗亲征辽御制诗有銮舆临紫塞朔野冻云飞之句遂命何䝉进銮舆临塞赋朔云飞诗䝉得句云塞日穿痕断边云背影飞又云缥缈随黄屋隂沈䕶御衣召对嘉赏授赞善原先公在燕山赴北人张总侍御家集出侍儿佐酒中有一人意状摧抑可怜叩其故乃宣和殿小宫姬也坐客翰林直学士吴激作词云南朝千古伤心地还唱后庭花旧时王谢堂前燕子飞入人家恍然在遇天姿胜雪宫鬓堆鸦江州司马青衫泪湿同是天涯词名人月圆闻者挥涕原汴梁宋时宫殿凡楼观栋宇牕户往往题燕用二字意必当时人匠姓名耳及金海陵修治燕都择汴宫牕户刻镂工巧以往始知兴废皆定数此即先兆也补高益涿郡人工画佛道鬼神畨汉人马太祖朝潜归京师始货药以自给每售药必画鬼神或犬马于纸上借药与之由是稍稍知名时太祖在潜邸外戚孙氏喜画因厚遇益请为图画未几太宗龙飞孙氏以益所画搜山图进上遂授翰林待诏后被㫖画大相国寺行廊阿育王等变相暨炽盛光九曜等有位置小本藏于内府后寺廊两经废置皆饬后辈名手依样临倣又画崇夏寺大殿善神笔力絶人有南国鬬象卫士骑射畨汉出猎等图传于世补涿郡高益工画道释鬼神畨汉人马用墨重傅色轻变通应手不拘一熊补吴九州燕人善画鹿穷尽畨鹿之态牛鹿马鹿养茸退角老嫩之别无不曲尽其似补燕京布衣常思言善画山水林木求之者甚衆然必乐与即为之既不可以利诱复不可以势动此其所以难得也补董遵诲世居幽州其母在辽太祖令人赂边民使迎其母送于遵诲遵诲遣外弟刘综贡马以谢上解所服真珠盘龙衣命赍赐之综曰遵诲人臣岂敢当此上曰吾委以方面不此嫌也补宣和中师复幽燕获耶律德光所取古宝玉尊形制与黄目等莹然无少玷缺在廷莫知所用帝独识为周之灌尊乃诏礼官圜丘祭天之器仿古尽用吉玉补燕氏有二有姬姓之燕有姞姓之燕南燕北燕皆为燕氏此异姓而同氏者汉有功臣宜城侯燕仓后汉中郎将燕瑗北齐有右仆射燕子献唐有补阙燕钦融宋朝有龙图阁学士燕肃望出上谷范阳朱彞尊原按宋少帝三宫入燕元世祖命宰相出通州迎接黄罗张幔先燕三宫于会同馆然后十次开筵月支粮万石日支羊肉六千斤俱见于汪水云诗集其待亡国君臣有礼矣水云南归少主平原公以下及宫嫔一十七人咸赋诗词祖道更见当日文网之疎水云归后少帝有诗云寄语林和靖梅花几度开黄金台下客应是不归来其辞凄断葢即懐水云作也等谨按以上各条皆叙宋时杂事原呉王遣使遗太祖以勐火油曰攻城以油然火焚楼橹敌以水沃之火愈炽太祖大喜即选骑二万欲攻幽州后哂之曰岂有试油而攻一国乎因指帐前树谓太祖曰此树无皮可以生乎太祖曰不可后曰幽州城亦犹是耳吾但以三千骑伏其傍掠其四野使城中无食不过数旬城自困矣何必如此躁动轻举万一不胜为中国笑吾部落亦解体矣太祖乃止补幽州僧行均集佛书中字为切韵训诂凡十六万字分四卷号龙龛手镜燕僧智光为之序辽重熙二年集补龙龛手镜三卷辽僧行均撰凡二万六千四百三十字注十六万三千一百余字僧智光为之序后题云统和十五年丁酉原辽待南使乐列三百余人舞者更无回旋止于顿挫伸缩手足而已原章频使辽至紫蒙馆卒辽遣内使就馆奠祭命接伴副使䕶其丧以锦车驾槖驼载至中京又具鼓吹羽葆吏士持甲兵卫送至白沟朱彞尊原按韩魏公安阳集有奉使过紫蒙遇风诗元混一方舆胜览载入太兴府今莫详其处矣等谨按以上各条皆叙辽代杂事原范阳赵元天会间同知蓟州事有贼杀人横道官吏圜视莫知所为路人耕夫聚观甚衆元指田中释耒而来者曰此贼也叱左右缚之遂伏僚吏问其故元曰偶得于眉睫间耳原王启字希毕大兴人正隆二年进士章宗即位迁工部侍郎即以河南北路提刑使拜吏部尚书使宋使还出为绛阳军节度使致仕还乡里与左丞董公㕘政马公宣徽卢公尚书郭公为九老会原赵质字景道辽相思温之裔大定末举进士不第隠居燕城南教授为业明昌间章宗游春水过焉闻絃诵声幸其斋舍见壁所题诗讽咏久之召至行殿命之官固辞曰臣僻性野逸志在长林丰草金镳玉络非所愿也上益奇之赐田畆千复之终身原武清张潜幼有志节慕荆轲聂政为人年三十始折节读书时人高其行谊目曰张古人原宛平张孝善有子曰合得大定十二年三月旦以疾死至暮复活云本是良乡人王建子喜儿而喜儿前三年已死建验以家事能具道之尚书省奏此葢假尸还魂拟付王建为子曰若是则姦倖小人竞生诈伪黩乱人伦止付孝善补辽季年常胜军校龎太保妻耶律氏诣燕山乐先生卜肆问命卦成乐惊曰平生所閲人无如夫人之贵非后妃不足以当之今服饰若此何也耶律笑曰吾夫一营卒耳近以微功方迁队首犹未免饥寒安望王侯乐曰夫人不大贵吾当焚五行之书既而金人灭辽首领乌珠至燕见耶律氏美纳之而杀其夫后封越国王妃妃方颐修颔明眸华发权畧过男子乌珠惊畏之先公在燕时熟识其状予奉使日接伴使曰工部侍郎龎显忠葢耶律在龎氏时所生也补特嘉君实女真人居燕城画竹学刘自然颇有意趣补泽州李俊民用章举承安五年进士第一金亡后其同年三十三人惟高平赵楠仅存又挈家之燕京俊民感旧游以诗题登科记后云试将小録问同年风采依稀堕目前三十一人今鬼録与君虽在各华颠又云君还携幼去幽燕我向荒山学种田千里暮鸿行断处碧云容易作愁天録中张孺卿介甫晁李中宝臣伯德维公理孔天昭文安王毅知刚赵铢敬之皆中都大兴府人补元裕之寄书耶律中书荐当时士大夫在河朔者固安李天翼渔阳赵铸燕人张舜俞曹居一王铸且曰凡此诸人虽其学业操行参差不齐要皆天民之秀有用于世者也按虞文靖学古録有田氏先友翰墨序称彰德田师孟缉其先友手翰中有刘伯熙字善甫曹居一字通甫赵着字光祖俱燕人其称着曰大侠按元集作铸者字才卿别是一人也等谨按以上各条皆叙金代杂事原檇李顾渊白入京献燕都赋翰长元公复初不喜曰今大朝四海一统六合一家燕葢昔时战国名何燕之称惭恨而归原燕人王铎字振之嗜古成癖慕米元章为人以赂求为襄阳令后果得之号王襄阳原房山高克恭彦敬有二琴其一后题金儒鸣玉唐大中五年处士金儒斵此琴其名鸣玉下刻高士谈家宝藏六字已为人削去尚存书迹琴乃宣和御府故物后归于金高士谈者金人以与宋通被杀故或者恶而去之其色赤如新栗殻断文隠起如蛇虬奇物也其一三足鼎峙皆美玉咸通中张钺斵欵用小篆精妙又有铭文漫漶不可识原圣朝建都燕山民物日富八九十嵗翁朝廷优之嵗时得升殿上上皇帝夀每大朝会百官衣朝服鞠躬以进视班次惟谨毋敢越尺寸而诸耆老高帻博褐从容暇豫以齿后先门者不加谁何俟百官退乃陟峻陛承清光归而娱嬉井陌大驾出宫则龎眉黄发序勾陈环卫间见者咸曰乐哉大平之民也张进中居京师有年耆老之一进中字子正善为笔管以坚竹毫以鼬鼠极精鋭宜书人争售之淇上王仲谋上党宋齐彦吴兴赵子昻皆与之善尚方时有所需非进中所为者不用也进中自持笔以入必赐以酒年益高被玺书蠲其徭役至八十以终延祐七年葬宛平县冈村原燕山项氏其夫江南人行贾燕蓟间聘项与居未几夫死项时年二十奉柩回江南誓以夫余资养姑以自终比至姑已改适励志孑居以守夫祀旴江李宗列闵其事而赋之诗曰少无依倚老何堪白发婆娑乱不簪梦里尚思江北好悔将夫骨葬江南原昌平红崖谷有茅菴修道者持行甚严深夜有美妇人叩门求宿时天寒道人怜而纳焉妇动以言道人不为乱移时妇腹痛产婴儿于盆诘旦妇抱儿去道人恶盆中汚覆诸涧误染左手及视之五指皆金复视涧际泥沙亦尽金色原渔阳鲜于枢伯机于废圃中得怪松一株移植所居傍名之曰支离叟名其斋曰困学又作霜鹤堂落成之日会者凡十有二人杨子构赵明叔郭右之燕公楠高彦敬李仲宾赵子昻子俊张师道石民瞻吴和之萨天钖原梁有字九思平章梁文节公之孙世居幽州之南城不求闻达教授生徒百余人奉母至孝天厯间奉勅河南北録金石刻于济州得汉刻九通于泗水之中共録金石刻三万余通上进其副𩔖为二百卷曰文海英澜又修续列仙传二十卷朱彞尊原按今济宁州学宫尚存汉碑五通当即九思得于泗水者也补僧智海居燕中善画墨竹学海云禅补元之平宋也降表佥谢后名汪元量诗侍臣已冩归降表臣妾签名谢道清是也元量别字水云宋末以善琴供奉国亡随三宫入燕久之请为黄冠南归藏有赐砚背刻天赐永宝四字八分书右刻水云二篆字左刻楷书絶句云斧柯片石伴幽闲堪与遗民共号顽试忆当年承赐事墨痕如泪尽成班其北征古诗云北帅有严程挽我投燕京挟此万卷书明发万里行则砚必并载入燕以诗书授瀛国公皆此砚矣补李嘉谟以乡役部发嵗运至元都常夜对月独歌曰万里倦行役秋来瘦几分因看河北月忽忆海东云夜静闻隣妇有倚楼泣者明日访其家则宋旧宫人金德淑也因过叩之德淑曰客非昨暮悲歌人乎李答曰昨所歌诗实非己作有同舟人自杭来每吟此句故能记之尔德淑泣曰此亡宋昭仪黄惠清寄汪水云诗我亦宋宫人也昭仪旧同供奉极相亲爱今各流落异乡彼且为泉下人矣夜闻君歌其诗不胜悽感因言当日吾辈皆有诗赠水云乃自举所作望江南词歌毕又泣下补燕人何失世以织纱縠为业与张进忠制笔齐名失独工诗其燕都杂题诗云一夜春隂彻晓寒玉山无奈酒杯干青蛾知有愁多少狼借残粧懒对看揭徯斯赠诗云心事巢由上文章陶阮间其为士大夫所重如此补元人善画者多其在大都山水则刘融伯熈乔达达之韩绍煜子华高克恭彦敬李希闵克孝竹石则李衎仲宾于士行遵道张德琪廷玉李有仲方刘德渊仲渊及张敏夫高吉甫刘广之花果则谢佑之人物则李士传传冩则焦善甫冷起巖而浮屠羽士之善绘事者不与焉补乔达字达之燕人官至翰林直学士善丹青山水学李成墨竹学王庭筠后便学文同补李蓟邱画竹其初专学黄华老人见文湖州墨竹数十李皆以为不佳且疑东坡山谷与湖州文字交特多曲笔过与也钱唐王子庆谓曰子所见皆非真湖州笔耳持一幅示之竹凡五竿浓淡相依枝叶间错转折向背欹侧低昻各有态度于是呌絶深悔从前议论之非用油纸临摹髣髴携归尽力学之又获三本又得南唐李颇丛竹图萧协律笋竹图参閲衆妙而后成家补元人杂剧乔孟符有黄金台沈和甫有燕山逢故人又无名子有燕山梦皆演大都旧事也补唐设九科童子居其一员半千杨炯吴通元裴耀卿李泌刘晏皆由是举宋财杨亿宋绶晏殊李淑均以童子出身然汉有童子郎梁有童子奉车郎以童子拜官者古矣元童子科见于选举志一十六人仁宗延祐七年举陈聃则大兴人也补节妇魏阿张大都路在警巡院咸宁坊人适魏明子蔓其夫不事家业取回回债银二定将魏蔓监收夤夜掣锁逃窜不知所往阿张父为代还蔓有老母阿张孝养甘㫖不阙十余年后其夫还家复合生一子至元三年夫病故赁房以居其子七嵗老姑年九十五嵗依旧孝养本坊巷长朱进社长何常等具状转闻诏加旌表以厉风俗朱昆田原按此则元时旌表节妇初不限年嵗也补燕留守府参谋刘正卿坐事就死属其孤于友人姜迪禄既籍没姜为伸理其子达官怒其僣张弓拟之姜不少惧即祼胷以逆遂义而从其请自是姜以义烈闻燕赵间后折节从赵云梦学非其义一介不取诸人丞相史公贤之以宾客礼焉姜世燕人子尚其字补元王文定恽碑隂先友记内曹居一通甫卢武贤叔贤王信信之李班晋伯皆燕人原宫中制五云车车有五箱以火树为槛式乌稜为轮辕顶悬明珠张翠羽葢中箱为帝座外四箱为妃嫔坐每晦夜游幸苑中御此以行不用灯烛等谨按以上各条皆叙元代杂事钦定日下旧闻考卷一百五十九钦定日下旧闻考卷一百六十钦定四库全书钦定日下旧闻考卷一百六十杂缀原平江伯陈睿好饮凉酒京师谣曰平江不饮热酒怕火筛𢎞治庚申火筛兵势颇张孝庙遣平江御之临轩挂印平江畏怯失措跌而失印孝庙不乐寻竟以逗留削爵増明玉熈宫承应有御前王留子杂剧王留见元曲是善撒科所云打牙诨匹者或曰天启六年有钟鼓司佥书王进朝绰号王瘤子善抹脸诙谐瘤子即留子原天启中都下造有天鉴录㸃将录崔呈秀密以付魏忠贤遂流入宫禁按籍以罪录中诸人至崇祯年枚卜阁臣一时大僚及台谏相搆不休其不得与会推者因造为二十四气之目以摇惑中外其曰二十四气者杀气吴甡棍气孙晋戾气金光宸隂气章正宸妖气吴昌时淫气倪元璐瘴气王钖衮时气黄景昉羶气马嘉植贼气杨枝起晦气王士镕霸气倪仁桢疝气周仲琏粪气房之骐痰气沈维炳毒气姚思孝逆气贺王盛臭气房可壮望气吴伟业杂气冯元飇浊气袁恺油气徐汧秽气瞿式耜尸气钱元悫各有诨号中间贤不肖叅杂其指为淫气逆气油气秽气者其后皆死国难天鉴㸃将二录传抄者衆故不具录录此以备野史之阙云原崔子忠青蚓工图绘为絶技有人欲得其画者强之不可得山斋佛壁则往往有焉董文敏公谓其人文画皆非近世所常见原京师瞽者李近楼籍锦衣千户善琵琶能左右手弹新声古曲无不絶妙平生羁愁哀怨及人已胸中事皆于鸣弦鐡拨发之令人髪上指泪交下忽作鱼山梵呗冷然孤僧云水复作苏台围猎凄然百兽鸣嗥有言瞽者习琵琶穿被作二孔寒夜舒手出其中时时弄拨故㡬于神若此原阎子明善围碁下子十余便知胜负所在终日对局令次第冄布不差一子隆万间为京师第一次者为方生某象棋则有张京局将半即悬定㡬十着后当用某着取胜他如王国用之吹箫刘善初之撃鼓苏宣之投壶皆号一时絶技原京都人以都城内外所有作对偶其最可破颜者如臭水塘对香山寺奶子府对勇士营王姑菴对韦公寺珍珠酒对琥珀糖单牌楼对双塔寺象棋饼对骨牌糕碁盘街对幡竿寺金山寺对玉河桥六科廊对四夷馆文官果对孩儿茶打秋风对撞太嵗白靴校尉对红盔将军诚意髙香对细心坚烛细皮薄脆对多肉馄饨椿树饺儿对桃花烧卖天理肥皂对地道药材香水混堂对醽醪酒馆麻姑双料酒对玟瑰灌香糖旧柴炭外厰对新莲子衚衕竒味薏米酒对絶顶松萝茶京城内外巡捕营对礼部南北会同馆秉笔司礼佥书太监对带刀散骑勲卫舎人补韩秀实涿州人与商喜惟吉齐名画人物亦佳尤善画马补陈复启鸿号坦坦居士燕山人长于画山水松竹皆有矩度亦精写照弟后启先诗文书画与兄齐名补宝应陶成字懋学画花鸟人物最工中式赴南宫试二月五日语其壻朱升之曰闻张家湾某氏丁香盛开子其従我㳺乎升之曰去试仅三日公无往成不许明旦升之他避成买舆径去醉主人家五日及榜发升之登第其乡人醵钱为贺曰公女壻㨗矣幸为我辈作图成曰善即举笔画丁香一本尤妙絶补宛平刘副使效祖仲修以才见抑罢归寄情词曲小令可入元人之室如沈醉东风云东华路尘沙滚滚玉河桥车马纷纷官髙休羡荣命蹇须安分靠青山𦂳闭柴门间把英雄细讨论能㡬个到头安稳又一阕云门巷外旋栽杨栁池塘中新浴沙鸥半湾水绕村㡬朶云生岫爱村居景致风流间啜卢仝茗一瓯醉翁意何须在酒朝天子云景阳宫晓钟鸣珂巷玉骢总是南柯梦生来无分紫泥封机巧成何用捉雾拿云攀龙附鳯这心肠无半种拄一条瘦笻引一个小僮沿村疃瞧耕种又一阕云喜碧山日亲把银鱼早焚销缴了功名分轺车鸠杖鹿皮巾也不让黄金印晩景无多前程休问趂明时自在隐寻㡬个故人团坐在荜门尝则把隂晴论入小山乐府中不能辨也昭陵尝遣中使索其题册唿曰念庵念庵副使别字也因赋诗云更生双鬓已萧骚敢谓文章擅彩毫过误偶承明主问因缘不是郁轮袍补燕人薛论道有林石逸兴十卷皆杂曲也其玉抱肚云神仙无分且藏身烟村水村看白鸥撞破残霞靠青山界断红尘清风明月共三人去住悠悠一片云又一阕云凄凉时候聴征鸿萧萧过楼映疎帘明月泠泠走空阶落叶飕飕教人肠断泪交流屈指归期又半秋律以元音亦称舍作问之都中故老蔑有知其姓氏者矣补上虞倪公元璐为祭酒时与温辅体仁忤将请告惠安郑仰田者善拆字遇于官人席上初未通名取骰子中以绯饰四者予卜郑曰京官四品而掌印者惟祭酒尔公其祭酒倪公耶公颔之曰公必与当事忤姓名中带骨字者其人也盖骰子骨所成而四面稜角不能刓圆以是知不合也又曰公意欲圗归乎必得请矣骰体方𩔖口四亦𩔖口乃回字也后果然补天顺间锦衣卫都指挥门达怙宠骄横凡忤之者辄嗾觇卒潜致其罪逮捕考掠由是权倾一时言者结舌其同僚袁彬质直不屈乃诬以重情拷掠成狱内外寃之莫或敢发京城有杨埙者戍伍之余夫也素不识彬而为之上疏曰正统十四年车驾北狩从臣奔散逃生惟袁彬一人持校尉之役乃能保䕶圣躬备尝艰苦及驾还复辟授职酬劳公论称当今者无人奏劾卒然付狱拷掠备至罪定而后附律法司虽知其枉不敢辨明陷彬于死虽止一夫但伤公论人不自安乞以彬等御前审录庶得明白击登闻鼓以进仍赴卫狱达因是欲尽去异已者乃缓埙死使诬大学士李贤指使埙佯诺之达遂以闻命中贵三法司鞫于午门前埙乃直述所言皆出于已于贤无预达计不行而彬犹降黜居第尽毁未㡬英宗升遐言者劾达罪举埙事为证达谪死南丹彬得复旧职代达总卫事埙字景和父为漆工宣徳间尝遣人至倭国传泥金画漆之法以归埙遂习之而自出已意以五色金钿并施天真烂然倭人见之亦齚指称叹以为不可及成化初修英宗实録称为义士云原内官同法司录囚始于正统六年凡大审录内监奉㫖出则赍勅张黄盖骑导于大理寺内为三尺坛中坐尚书都察院大理寺以次左右列坐御史郎中下捧牍立唯诺趋走惟谨三法司视成案有所出入若轻重俱目视太监太监意所不欲不敢忤也内监经奉命审录者死则于暮寝画壁南面坐旁列法司及御史刑部郎引囚鞠躬聴命状悉图之示后世以为荣观焉补正徳中锦衣卫千户顺天李雄征西阵殁遗孤五人子二曰承祖曰亚奴女三曰桂英曰玉英曰桃英诸子皆前妻所产惟亚奴后妻焦氏生焦欲图亲儿继袭雄死令承祖往战塲寻父骸骨觊其陷于非命而承祖竟抱骨以归焦乃鸩死承祖支解而埋之又以桂英鬻豪家为婢玉英颇知典籍年十六伶仃穷迫作送春诗云柴门寂寂锁残春满地榆钱不疗贫云髩霞裳伴泥土野花何似一愁人又作别燕诗云新巢泥满旧巢欹泥满疎帘欲掩迟愁对呢喃终一别画堂依旧主人非焦指诗词谓有外通等情俾舅焦榕执送锦衣卫诬以姦淫不孝拟凌迟嘉靖四年夏差太监审录罪囚凡有事枉人寃许行陈奏于是玉英具本托其姝桃英赍奏讼寃有㫖命三法司㑹勘焦氏论斩玉英着锦衣卫选良才作配焉玉英疏畧云臣年十二遇皇上嗣位偏选才人府尹以臣应选礼部悯臣孤弱未谙侍御发臣宁家臣年十六伶仃无倚是以滥形吟咏感诸身心寄诸笔札盖有不得已而为言者柰何母恩虽广弗察臣衷但玩诗词以为外通拿送锦衣卫本官昧审事理诬臣姦淫不孝问拟剐罪臣在狱日久有欺臣孤弱而兴不良之心者臣抚膺大恸狱中莫不惊惶臣素不才隣里何无纠举乃以数句之诗寻风捉影陷臣死罪臣之死固无憾十嵗之弟毒药鸩死肢解埋弃果何罪乎臣母之罪臣不敢言凯风有诗臣当自责陛下俯察臣情将臣诗句付有司委勘有无淫姦实情推详臣父之心尽在不言之表则臣亡父母之灵亦可慰于地下矣其辞亦甚委曲周尽虽载之国史列女传无媿也补㑹稽王冕北上燕蓟纵观居庸古北之胜主秘书卿达兼善家写梅花张座间题诗云疎花箇箇团氷雪𦍑笛吹他不下来见者皆齰舌补京师北城有王翁者年七十余无子买一妾年甚艾翁死遗言令改适而妾矢志不移翁瞑即不食日夕号恸卒缢死万厯间事也补正统中在朝每宴享廷中陈五兽近陛之东西二兽东麒麟身似鹿灰色微有文颈特长待将二丈望之如植竿其首亦大㮣如羊颇丑非所云身鳯肩有许文彩也右驺虞亦与传记所称不同补明崇祯五年十一月长至羣臣朝毕思陵步至殿前近白石扶阑閲诸王府所进马拔神骏者四匹画其状命阁臣撰名以进其一曰太平騟緑色有紫㸃其三曰玉龙媒曰吉良乘曰璇台骏皆白马也于是阁试以天闲四骏歌为题有老中官云等谨按以上各条皆叙明时杂事原序古地志九邱之所述土训诵训之所传不可得而闻矣禹贡于帝都不书疆界其首列冀州仅两言尔而已见尊京师示王者无外之意此书之体例也商颂称亳都曰景员惟河景山河大河员言大河之旋绕于山文仅四言而山之髙大水之萦回形势之雄壮险固俱粲若指掌此立言之法也文王治岐及丰二南所咏多在江沱汝汉之间无一言及于岐丰王俗者举逺可以见近也盖诗书之言约而该其㫖微而显而志有地理为史家者流义取详覈辞取典赡有不必然者余考自古帝王建都之地多且久莫如闗中今则燕京而已闗中自汉黄图外若葛洪薛寘萧贲之所纪无虑数十家独唐韦述譔西京记宋宋敏求演之以为长安志十卷最称淹博若燕剏都于辽厯金元及明迄今七百余年其名虽燕旧而西自恒山滹沱易水以属之邯郸为赵地西南漳卫为魏及邢卫之境东南自大河附之海为齐接壤盖奄有数国之封畧故其所录不得不广而故典缺如蒐辑者尤难之友人秀水朱君竹垞检讨居京师久乃博采经史子集㡬千卷及㳺览所至所访闻于遗贤故老者集之为日下旧闻分为一十三门总其卷至四十有二则所谓详覈而典赡者矣又间以己意辨论其是非援据精确辞雅义畅前此未有书也盖自郡国寰宇之有记至元始编为大一统志明踵而修之其所载者天文分野户口赋额山川城郭宫室坊市津梁庙寺陵墓之名数与夫各郡邑之人物土宜亦云记其大凡而已若夫厯代迁徙沿革之不同风俗好尚图史金石彞器渊沈土埋山铭冢刻之剥蚀残脱而仅存者人妖物𤯝虞初之所志灵异之所录禽兽草木诡形殊品非此书不备也诚能仿其例于十三布政司志各配以一书行之志为之经此为之纬识大识小兼罗并收学者一开卷而坐见六合之内穷古今之变岂不甚快惜乎竹垞已老而作者之不易得也是编摭拾止于前代轶事然观其所述非徒以侈浩博已也其于世运隆替君臣谋议政治民风得失之故了然矣法戒之实不在是欤其以翼经而补史之所不及者尤作书之深意不可以无察也慈谿姜宸英譔余兄弟祇命充一统志总裁官因得遍閲天下郡邑所上志书其间舛错漏脱不可胜举以是知地理之难言若崔后渠之彰徳府志康对山之武功县志志诚未易才也因叹京师古之建国金元以来旧都其沿革徙复厯年滋久不仅立乎所见以指所传闻矣刘氏帝京景物畧一书漫无考据徒掠取前譌足成已谬流播鄙俗识者病之冀博雅君子起而有作一洗其秽亡何而余友朱竹垞馆文有日下旧闻之辑甫期月而书具竹垞于书无所不读其才亦无所不通而尤闳览能强识长于考据其书名曰旧闻乃其採摭故书于前人本文一字无有损益而注其出处曰某书所谓信以传信疑以传疑盖其慎也其间间出已意按断则有云疑作某者有云当以某为是者有云某书记载与某书不合而不敢定其为孰是者夫亦深疾夫刘氏之专且固而于考据之功犹谦让未遑居欤其自序言所钞羣书凡千六百余种余伯兄藏书稍多悉出相示其他残编断碣搜考殆尽从来着述家所钞未有若此之富者也而犹欿然不足以皇元建都记北平志诸书不得见为憾甚矣夫着述之不可轻言而地理为尤难也然而读书愈多则愈以为尠闻寡见而畏后生之嗤㸃此其所以为不妄作也竹垞之博雅上掩乎康崔笔亦过之京大师衆取多用𢎞以视彰徳武功所谓诸侯之事不足观也已崑山徐元文书往代都㑹记载之书莫着于汉之三辅黄图与西京杂记葛稚川称其家有刘子骏汉书百本班孟坚铺叙两京最为该练盖多资取于子骏也然孟坚亦有不录者稚川集而藏之名曰西京杂记其中事实与班少有异同今所传且失其半三辅黄图既不知作者何人又为中兴书目崇文总目所不载程氏以有唐县名辨其非汉书他如闗中洛阳帝都东都诸记与两京新记京师录长安志或存或亡乃若金陵记蜀都记江左编建康录临安邺城诸书皆偏安无足取重吴自牧之梦梁录孟元老之东京梦华录则又从䘮乱后追述旧事尤为琐屑燕京自辽金元明定都于此宜有纪载而着述无闻往者刘同入有帝京景物畧採取多缺未合大雅论者有盆花盎草之讥予自束髪来京师凡城市巷陌旗亭茶社无不观近畿之山川寺观无不㳺人家之园圃亭榭与前代之废馆荒台无不过而问焉每一流憩俯仰低徊动辄忘返尝思我朝当声名文物之盛据天下形势之雄控制中外遐迩向化梯航万邦时集都下欲着燕京一书垂示永久补前人所未逮顾旅食鲜暇继复叨直禁近早夜惕厉足不出重闉者十二年不但不能为此书视向时登览逰厯之地且可望而不可即矣嵗癸亥与同年友竹垞偕侍直庐每言及此慨焉兴叹弹指五年竹垞日下旧闻之书成详载山川宫室城市郊垧畿辅边障户版风俗物产遐收彚集可以资掌故备採览使有班孟坚者出当必取之为史家之一助也竹垞博极羣书昼则厯郊野摩碑碣问父老断字巵言悉经掌录夕则篝灯散帙驰骋古今务使闻见两无所憾而后愉快故其书大无不该细无不析竹垞犹未敢自居于作者曰吾述旧闻而已竹垞遭际盛时优㳺纂纪成不杇之业副在名山视三辅黄图西京杂记诸书益又逺胜之矣钱塘髙士竒序秀水朱竹垞以史官入直南书房既被谪留居都下以京师辽金元明厯代建都于是不有以纪之虑旧闻之放失也廼采抚羣书自六经以至百家二氏自国史家集以至海外之载纪自百千卷以至残碑壊碣断楮零墨靡不搜录成四十有二卷题曰日下旧闻三主人方假归竹垞饮饯于郊启箧读之作而曰猗与伟与纪述之备其蔑有遗憾也夫竹垞曰否否燕之有春秋见于墨子幽都之有记有图经见于隋志幽州古今人物之有志见于唐书辽有燕北㑹要金则疆域有图元则建都有纪其外着录有若熊自得之燕京志刘崧之北平志北平事迹戚不磷郭造卿之燕史其少者或数卷多或至数百卷是皆燕志也而未之见焉乌得无憾譬诸寻河者不得其源而徒取夫穷渎细流也主人曰不然水之发源而注乎尾闾也并千七百一川而为河观河者不期臻乎星宿也纳万川而为海观海者不期极乎归墟也子之闳览既已靡竒不有靡怪不储岂必尽收㘭堂瀱汋之水而注之川乎在昔燕有驺子列中国名山大川通谷禽兽水土所殖物𩔖所珍因而推之及海外其言以为九州之𩔖名曰赤县赤县之畿从冀州而起今之京师亦陶唐氏之冀方也竹垞网罗旧闻既始于此试推而及于九州之广合成一书不亦大愉快事也哉觞酒既行慺慺而别因书其言以为序丹徒张鹏昔汉娄敬言形势首闗中次三齐而他不与焉金源梁襄则以燕为京都之选首其地左沧海右大行后倚闗塞南面而临区夏壮哉度越东西秦逺矣厯年既久市㕓古迹渐多㳺京师者寻览名胜发为歌诗匪掌故奚由哉朱子竹垞博极经史述而不作辑为日下旧闻闻者闻之于昔也非一人独撰之书也乃广其义例首星土世统次形胜次宫室次城市次郊垧京畿侨治附焉又次边障户版风俗物产而终之以杂缀及石鼓考共四十二卷上自轩辕下迄明季所采辑经史与稗官家言计千六百有竒其经纬宏逺备矣后有作者蔑以加矣曩嵗在己未上召海内文学之士试阙下时予承乏政府读竹垞卷叹为竒絶同时五十人皆拔置禁林而竹垞独供奉内庭未㡬罢去乃僦居古藤书屋风雨一编青灯永夕人见其萧然阖户疑有牢愁羁旅之思不知其搜拾旧闻订讹辨误与古人角胜于楮墨间也竹垞在翰苑着有瀛洲道古录一书宜并出问世使官词林者知职守之所在累朝礼下之典亦与有助焉予退处田间老而废学得此二编以送余年庶㡬京师旧㳺厯厯在目亦可以消玉堂天上之感也已益都冯溥序朱彞尊自序今之京师范镇以为地博大以爽垲绳直砥平梁襄则谓北倚山险南压区夏王业根本京都之选首粤自轩辕氏邑于涿鹿之阿周以蓟封其后北燕都之慕容燕又都之迨至辽曰南京金曰中都元曰大都明曰北京皇朝因之以统万国宫殿井邑之繁丽仓廪府库之充实诗所云四方之极者也考唐之幽州其址半在新城之西金展其南元拓其东北洎徐武宁定北平毁故都城缩而小之以昊天悯忠延夀竹林仙露诸寺皆限于城外则其所毁不独光熙安贞二门而已及嘉靖筑新城之数寺者复围于郭内而梁园以左南极于魏村东至于神木之厰则又曩郊外之地也若夫元之宫阙以地度之当在今安定门北明初即南城故宫以建燕邸而非因大都之旧盖宫室城市基凡数易至琳宫梵舎之建置沿其旧者十一更额者十九故老沦亡遗书散佚厯年愈久陈迹愈不可得而寻矣彞尊谪居无事捃拾载籍及金石遗文㑹粹之分一十三门曰星土曰世纪曰形势曰宫室曰城市曰郊垧曰京畿曰侨治曰边障曰户版曰风俗曰物产曰杂缀而以石鼓考终焉合四十有二卷刑部尚书崑山徐公见之谓其可传乃捐资俾锓木计草创于丙寅之夏录成于丁夘之秋开雕于冬迄戊辰九月而竣中间渗漏随览随悔复命儿子昆田以剰义补其阙遗附于各卷之末所抄羣书凡千四百余种虑观者莫究其始必分注于下非以侈摭采之博也昔卫正叔尝纂礼记集説矣其言病世儒勦取前人之説以为已出而曰他人着书惟恐不出于已予此编惟恐不出于人彞尊不敏窃取正叔之义至旁及稗官小説百家二氏之书或有未足尽信者世之君子毋以择焉不精罪我斯幸矣原跋记十三四时先君对客谭京华旧事徴据昇平文献合之览覩亹亹尽悉原尝侍左右䝉稚无识不及笔注斯语荏苒嵗月积久遗忘时嵗乙丑天下贡士入成均原亦在选中蹑屩都下约畧前闻都不省记间能追忆一二则三十年来风景视昔又复小异矣比数从秀水朱先生逰先生方键户着述荟萃京邑典故勒成一书名曰日下旧闻时从座上抽览一二帧则向日绪言显显在目如觉思梦忽得故处洒然心快先生自罢供奉僦屋宣武门外目夕坐卧一室藤牀竹几架上藏书万轴围列左右先生目不停披手不絶书又时时延访遗老质问逸事或摹拓残碑碣攀崖附涧侧足重茧不惮困凡閲书一千三百余种再厯寒暑而书成总四十二卷其采辑考辨可谓勤且瘁矣原学文于先生尝闻为学由博而入归诸洁净精微乃臻极至基始之难莫如考据若夫论世辨物必要诸琐屑不如是不能极其情状识其归趋尔矣是书之辑虽止考据之一端然传诸学者殆亦博文之别流掌故之小乘也原喜觏其成承先生命遂述数语于后青浦王原谨书钦定日下旧闻考卷一百六十