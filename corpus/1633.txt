卜法详考提要钦定四库全书子部七卜法详考术数类四提要等谨按卜法详考八卷国朝胡煦撰煦有周易函书约註已着録考古者大事多用卜故尚书言龟者居多汉书艺文志载龟书五十二卷夏龟二十六卷南龟书二十八卷巨龟三十六卷杂龟十六卷则汉时其书犹多汉文帝大横之兆即其繇词禇少孙补龟䇿𫝊所述即其占法也隋书经籍志仅载龟经一卷註晋掌卜大夫史苏撰又龟卜五兆动摇诀一卷不註姓名则汉志所録已亡矣旧唐书经籍志絶不载及龟卜新唐书艺文志乃载孙思邈龟经一卷又五兆算经一卷龟卜五兆动摇经诀一卷已多于前宋史艺文志又顿増史苏以下十九部其为辗转依託可以槩见今其书亦率不传传于世者惟元陆森玉灵聚义最着然其书芜杂殊乏雅驯煦集此篇首列周礼尚书之文本经训也次列史记龟策传以其犹近古也次列古龟经次列全赐三图次列杨时乔龟卜辨次列龟繇词皆叅考以古义也次列玉灵秘本次列古法彚选皆近代术士之所传旁稽以尽其变也葢古占法之传于今与今占法之不悖于理者大畧已具于此虽非周官太卜之旧然较之卜肆鄙俚之本则具有条理其驳唐李华明季本杨时乔卜用生龟之説亦极为明析存此一家亦可以见古人钻灼之梗槩也旧附所纂周易函书中考其所言与解易之书究为不类今别着録于术数家焉干隆四十六年十一月恭校上总纂官纪昀陆钖熊孙士毅总校官陆费墀原序卜法详考原序圣人之用蓍龟用其灵也灵非蓍龟所能有也是五行之端倪隂阳之呈露太极之大用也太极者元化之宰至虚极灵善应而不以言说藏之渊渊而不知其极也出之浩浩而未见其穷也充诸两间形为万物莫之盈莫之歉也故天地者大化之灵府也资元以生何物不载此灵府圣人其灵之特异者耳飞潜动植则灵之分布者也其自无而有也是此灵之出也是开舒布散而显诸仁也其自有而化也是此灵之入也是收敛翕聚而藏诸用也圣人居其所居应其所应则灵隠而敦化之本偕天以贞用则灵显而位育之理与化同运是与灵俱灵而浑一不分者也谓动物灵而植物不灵生物灵而死物不灵者非也无有灵蠢动植无有精粗巨细而不毓灵于大化之元宰取灵于不竭之府藏者也据人而论物宜不灵于人乃皮狐之与狐狸且有前知捷若影响者矣然犹具能知之性也以生人之知而求知于无灵之死龟不灵之腐草何居乎为所资之灵固大化之分给而兹其反也有灵以摄之而使之反则反者载灵以入安谓死之而死腐之而腐乎夫人之耳聪目明足行手握心知意识亦极灵妙矣上通浩𣺌下彻穷泉前极往古后尽来藏天下之万有而不见其盈应天下之万变而莫穷其始隆诸㕘賛而莫穷其际皆一灵之运量而已逮于生子而其灵复然逮于生孙而其灵复然即由孙子而至于无穷亦莫不有然则一灵之𣲖衍如此其无尽也乃由此而上遡之其父母之灵与我不殊也其祖宗之灵与父母不殊也由祖宗而遡诸无始之始谅必有资灵以分给者矣则灵府不匮之藏也夫万物之灵何勿取给于灵府一源之水何有清浊一元之化何有灵蠢则不得谓植物之无灵矣或曰形不灵而神灵气不灵而性灵其生也神与形具其死也神与形离安得以枯朽之骨比灵于运动之宰曰非也谓神与形异此犹有对峙之见存也对峙之见存则灵蠢之说异夫万物靡不资灵于灵府灵府者性命形气之大聚资生之大始也旣同资灵于灵府矣一范之模此圆而彼方乎一源之水此清而彼浊乎一本之灵谓此灵而彼蠢乎夫逺祖之骨可以福至逺之孙灵乎不灵乎故夫形气皆至灵之聚也且夫自古及今其形气之资生盖不知几千万年矣借形气而非灵则天地间不皆形气之充牣乎乃卒未见夫形气之塞也则一灵之摄而反也是旣开而复合旣聚而复散旣辟而复翕之义也故遗神之气皆灵气遗性之形皆灵形也或以朽株枯骨为圣人假之以通神明之具非也夫朽株亦灵也不待寄灵于朽株也枯骨亦灵也不待寄灵于枯骨也盖圣人之有取于蓍龟是精㣲之寓妙道之存也第其灵妙幽潜𠖇漠之中不有以启其机发其秘则蚩蚩之氓将不知有神明故曰几者动之㣲也何物不具此灵几何物不有此动静彼蓍与龟特圣人实指之以显神明之用耳夫蓍之较然无伪犹尚若此之显且着也则夫资始之元所各正而保合者含灵秘妙宜不啻百千万倍于兹当益愈较然其显且着矣故圣人之立教也和顺于道徳而理于义穷理尽性以至于命君子之奉若而省脩也如临深渊如履薄冰雍正六年八月中秋后二日光山胡煦沧晓氏自序卜法详考卷一钦定四库全书卜法详考卷一礼部侍郎胡煦撰选龟周礼龟人掌六龟之属各有名物天龟曰灵属地龟曰绎属东龟曰果属西龟曰靁属南龟曰猎属北龟曰若属各以其方之色与其体辨之註龟人主治龟以待卜者属言非一也天龟元俯者灵也地龟黄仰者绎也东龟青前弇果也西龟白左倪靁也南龟赤后弇猎也北龟黑右倪若也元黄青白赤是其色也俯仰前弇后弇左倪右倪是其体也郑氏曰属言非一也色谓天龟元地龟黄东龟青西龟白南龟赤北龟黒龟俯者灵仰者绎前弇果后弇猎左倪靁右倪若是其体也东龟南龟长前后在阳象经也西龟北龟长左右在隂象纬也天龟俯地龟仰东龟前南龟却西龟左北龟右各从其偶也杜子春读果为祼全氏曰盖天龟首俯地龟首仰尔雅谓之谢龟甲前长者谓之果甲后长者谓之猎首左倪甲亦偏左者谓之不类首右倪甲亦偏右者谓之不若色有五色方有五方各有所宜用故各以其室藏之使可辨也此所谓体也非兆之体色也又曰龟腹有十类一曰神龟言通于神眀也二曰灵龟言可以卜也三曰摄龟言善开张也四曰寳龟言大也五曰文龟言文彩也六曰蓍龟言伏扵丛蓍也七曰山龟言居扵陆也八曰泽龟言产扵泽也九曰水龟言能伏扵水也十曰火龟言能伏扵火也物含异气有不可以常理推也取龟攻龟凡取龟用秋时攻龟用春时各以其物入扵龟室註龟至秋而坚成可以取之至春而干实可以涤治物色也龟色不同故所藏之室亦异也秋物成之时故秋取之厯冬至春而干故春攻之攻治也物色也六龟各入扵一室煦按物者兼体色而言也此云攻龟用春时又云厯冬至春而干可知取龟之时即杀龟之时也若是生龟厯冬至春何干之可言取之在秋攻之在春攻龟为衅龟而言非谓至春始杀之也衅龟上春衅龟祭祀先卜若有祭祀则奉龟以徃旅亦如之丧亦如之上春夏正建寅之月衅者杀牲取血以涂龟甲神之也先卜始为卜筮者也天曰祀地曰祭先卜是人合曰享下祭祀泛言奉犹送也送之扵所当卜奉龟以徃所以待卜以祈福扵天地山川也旅诸小祀也开龟四兆卜师掌开龟之四兆一曰方兆二曰功兆三曰义兆四曰弓兆凡卜事眂髙扬火以作龟致其墨凡卜随龟之上下左右隂阳以授命龟者而诏相之註卜师佐太卜者开龟者开龟之下体去其外甲而存其下甲中有横直之文者以卜也下甲中有直文者所以分左右隂阳也横有五文以分十二位者象五行也去其上下不可以为兆可开凿而燋以为兆者上下各四故曰四兆或曰方是卜其行事之方功是卜其可成之功义是卜其当为之宜弓乃取诸张弛之象大事太卜眡髙则此卜事乃小事也扬发也炽其火以灼龟也致其墨眀其兆广之大小也上仰也下俯也左左倪也右右倪也隂后弇也阳前弇也卜师辨之以授太卜焉煦按此云致其墨则是令墨之自来非涂之以墨可知也又按去外甲存下甲乃蔵龟时事此在临用时当是取下甲而开为方形以便灼也观此曰有横直之文便是审视下甲而取为正方耳按凡卜眡髙谓太卜不眡髙者皆卜师眡髙以示涖卜扬犹炽也炽火以灼之而作其兆致其墨者卜必先墨画龟定其疆界然后灼之而以所折之兆正食其处为吉洛诰所云唯洛食是也郑氏曰所卜者皆各用其龟大祭祀丧事太卜命龟则大贞小宗伯命龟其他卜师命龟卜人作龟卜人作龟则亦辨龟以授卜师上仰者也下俯者也左左倪也右右倪也隂后弇也阳前弇也诏相告以辞及威仪全氏曰春开功兆功积累之象也木从土渐故其体直夏开义兆义利之和火从土蓄其体锐秋开弓兆其体为半䂓者金从革之象也冬开方兆其体半矩水土之分方为曲也煦按方者土曲者水一体具此二形故曰方为曲半矩是也又曰冬令水专气比水而和滋木从义生扵金从仁土贼之其势崩火敌之其光冥春令木专气比木而和滋土而荣生火从义生扵水从仁金制之则木不材其斧斤无锋夏令火专气比火而和生土从义生扵木从仁水制之罔济金烁之而流秋令金专气比金而和趋火而存生水从义生扵土从仁木既坚矣断之用辛截录广信杨时乔全书本序考之六经唯言龟卜不言卜理卜法洪范言之特举其端史记龟䇿𫝊褚氏补传皆食墨鑚灼观拆衅龟又皆败龟之事窃意神龟至灵知天道出即为瑞圣人重其灵瑞敬为居室藏之建官守之继世遗之凡占必以圭璧盛礼求之至重至慎而圣徳好生凡物爱之各尽其性安得剥杀之且灵龟食息能先知亦安能致其剥杀之者唐李氏华作卜论曾疑及此近日季氏本作卜筮论谓杀龟鑚灼衅牲禳不祥乃后世术家小法行扵鸡卜等物者周末秦汉时君恶龟卜言吉凶害其所为遂以杀龟为古制史记两𫝊首引宋元王事为征註周礼者误信以为然至今以妄𫝊妄令龟卜古道不眀扵世可慨矣余令次子任中习周礼戴记诸书乃令本此考之六经诸史以复古之道如焌契定墨辨位蒸气食坼辨兆始卜则出龟卜毕则藏龟一如蓍仪至三兆四兆五兆皆据郑氏王氏所註周礼及全氏本叅酌诸家言合者并存之煦按汉去古未远当宗史记唐李氏季氏皆后儒也必谓生龟始为至灵则未知圣人用败龟之道矣煦按卜蓍非小道也皆圣人假物之微而用以探造化之精藴发天地之灵府者也由其小推其大由其动推其静由其显推其隠一坼之微有首足中外之辨有俯仰开合舒歛之分而无穷之妙义具焉是天人合一之机缄隠显流通之妙谛也逹其微者即此是道然古者圣人之制极有关系而今絶不复得者已有三焉韶武夏濩之乐三代犹存逮至汉初仅存鹿鸣驺虞伐檀文王四篇未久而尽失之今其声容不复覩矣古者琴瑟并传而今则云和之雅𣺌无徴矣古者龟蓍并重而法迄不复闻矣夫瑟犹一器之微也昭徳象功之理不传则无以见圣人之至治吉凶同患之理不着则无以前民用辨吉凶而达性命精微之故矣兹幸得杨氏全书龟卜一考急登而録之俟诸博雅君子考订云耳但谓卜用生龟则非也圣人之以筮卜教也非直前知之具为占而已也将直以此为道之寓也其用败龟与蓍草也使知朽骨腐草无不含天地之至灵此正天地一元之布濩隂阳造化之灵机即物而存显而易见者也史记之文出扵司马其时去古未逺因仍遗文节而为传所言皆败龟之事郑王二氏註释周礼悉以败龟为言非其传流有㨿能臆为之解乎唐之李氏明之季氏杨氏去古旣遥乃为翻新出竒之论何见之陋也以最逺最陋之渺知议圣人最尊最贵之大道使夫好竒者习而传焉皆足以紊经制而乱大常何未闻纪伯夏五之义也如谓圣人爱物必无剥杀之事然则三牲五鼎独非可爱之物乎且龟之为典既重不过天子藏之诸侯藏之而已宁至滥觞乎况国之大贞大兵大典扵是乎系必非小故至扵蒸气之说特为生龟而言经之与典悉无此文是因焌契而妄自揣度者耳又谓始卜则出龟卜毕则藏龟谨按藏龟在未卜之先所以备将卜之用所谓宁王遗我大寳龟此即蔵之以待用者也今将藏龟说作既卜后事亦非也卜法莫备扵周礼既卜之后无藏龟之文可知藏龟非卜后事矣曲礼云龟荚敝则埋之此则真卜后事也全氏曰夫凿龟用契何也诗曰爰契我龟夫契荆之为也取锐首以灼龟犹木凿也荆为楚物故仪礼谓之楚焞置扵燋炬以存火致烬谓之墨故曰扬火以作龟致其墨火之所灼则墨因而形之拆之所裂则墨因而食之煦按此墨之为言是燋灼时烟煤之色也苐以燋契二事合而为一则未当盖契所以刻画其方燋则灼之以火以致其墨以求其坼者也又曰四兆者开方之四象也以四象而兼五行之十干四体静逢日之干为动经兆百有二十者何曰四体各具其五兆五兆之开方各当乎六十五其六为三十故合之为百有二十颂辞千有二百者何曰经兆之遇日各当乎十干三乗其十为三百故合之为千有二百四体开兆为四方以五兆应三兆而六分之五六乗为三十合四方乗之故百有二十此经兆也其颂千有二百以四方各三十兆各直其日之六十合为三百又四乗其三百则千有二百之颂数也煦按四体静逢日之干为动此亦兼日干而论如卦爻暗动之説特卦爻论支此论干耳然既曰经兆之遇日各当乎十干又曰各直其日之六十或亦兼干支而论也季氏曰龟有十二兆又乗之以十干如甲乙丙丁之属又乗之以十事如君臣父子夫妇昆弟朋友之属则为千二百未知然否郑氏曰开开出其占书也经兆百二十体今言四兆者分之为四部若易之二篇其云方功义弓之名未闻又曰开龟之兆兆谓灼而得之也刘氏曰开龟者将卜则开龟此谓开龟笥也非谓其开龟之下体去其外甲然后燋之其下甲中有直文者所以分左右隂阳也横有五文以分十二位去其上下不可以为兆可开而燋者左右各四故曰四兆煦按既云可开而燋者左右各四则是临燋时扵直文之左右审其甲乙丙丁腰金兠财四季之位刻为方形然后置燋耳今吴下俗卜犹然乃又以开为开龟笥非自背乎至云非开下体则信然矣盖开下体乃春时攻龟之事非及临燋而始开之也燋契菙氏掌共燋契以待卜事凡卜以眀火爇燋遂龡其焌契以授卜师遂役之註菙荆木也灼龟用之因名其官曰菙氏燋即灼龟之木也契开龟之凿也卜则爇燋以灼龟用凿以开龟菙人共之以待卜师用之也明火以阳燧取火扵日明之至也焌者契之锐头者以此焌契炷扵燋火吹之使炽以授卜师遂听其役也郑氏读焌如戈鐏之鐏谓以契炷扵爝火而吹之也契既燃以授卜师用凿龟也役之使助之也煦按契者刻划之称古者书契用铅刀刻划其简䇿持以为约信之具夬决即刻划之义也契字周礼音楔朱子音器按此即书契之契宗朱子为是谓刻划其龟板之下方以定其上下内外之限周礼所云开龟是也此犹在未灼时契而后燋必扵所契之地故曰焌契火非吹不燃故曰龡其焌契全氏曰凡灼龟以四时分四体三礼图曰春灼后左夏灼前左秋灼前右冬灼后右煦按开龟之法因四时而分至扵灼龟则所开之方全在灼中无所分也此云分四时而灼之或另一法不与龟经史记同也大雅绵第三章周原膴膴堇荼如饴爰始爰谋爰契我龟曰止曰时筑室于兹註契所以燃火而灼龟者也仪礼所谓楚焞是也或曰以刀刻龟甲欲鑚之处也煦按今之龟卜以刀刻龟下为方形当即其遗法定墨玉藻卜人定龟史定墨君定体註周礼龟人所掌有天地四方六者之异各以方色与体辨之随所卜之事各有宜用所谓卜人定龟也史定墨者凡卜必以墨画龟以求吉兆乃鑚之以观其所拆若从墨而拆大谓之兆广若裂其旁岐细出则谓之璺拆亦谓之兆璺韵书璺音问器破而未离之名也体者兆象之形体谓决定其吉凶也疏曰尊者视大卑者视小煦按此云以墨画龟与作烟煤之色者不同然周礼明曰致其墨矣有因而致之者其非画也可知葢火之所灼必将有黒色形焉故曰致其墨黒色旣形其拆必着逮于拆之所至有及墨之分有不及墨之分有溢墨之分因有食墨不食墨之异此旣拆而占之之时所谓兆广兆璺是也然旣曰凡卜必以墨画龟以求吉兆或刻划方形之时先以墨画其方形亦未可定食墨洛诰予惟乙夘朝至于洛师我卜河朔黎水我乃卜涧水东瀍水西唯洛食我又卜瀍水东亦唯洛食伻来以图及献卜註乙夘即召诰之乙夘也洛师犹言京师也河朔黎水河北黎水交流之内也涧水东瀍水西王城也朝㑹之地瀍水东下都也处商民之地王城在涧瀍之间下都在瀍水之外其地皆近洛水故两云惟洛食也食者史先定墨而灼龟之兆正食其墨也伻使也圗洛之地图也献卜献其卜之兆辞也煦按经文但有洛食而不云食墨蔡氏註乃始有食墨之説非食墨也葢龟甲所开之方虽不及一寸必将有东西存焉涧瀍与洛既有东西则所云食洛者可知矣王拜手稽首曰公不敢不敬天之休来相宅其作周匹休公既定宅伻来视予卜休恒吉我二人共贞公其以予万亿年敬天之休拜手稽首诲言註此王授使者复公之辞也王拜手稽首者成王尊异周公而重其礼也匹配也公不敢不敬天之休命来相宅为周匹休之地言卜洛以配周命扵无穷也视示也示我以卜之休美而常吉者也二人成王周公也贞犹当也十万曰亿言周公宅洛规模宏逺以我万亿年敬天休命故又拜手稽首以谢周公告卜之诲言煦按周易贞字在体上言皆正固之义故止谓之为干在用上言皆成也定也之义此则二人之所成定者也解为当字未确观二人共贞之言可知定都非细故此即周礼所云大贞者也三兆太卜掌三兆之法一曰玉兆二曰瓦兆三曰原兆其经兆之体皆百有二十其颂皆千有二百掌三易之法一曰连山二曰归藏三曰周易其经卦皆八其别皆六十有四掌三梦之法一曰致梦二曰觭梦三曰咸陟其经运十其别九十註太卜卜官之长问龟曰卜兆灼龟而占之象也玉兆璺罅如玉属阳瓦兆暴裂如瓦属阴原兆拆裂如原田阴阳杂也经常也三兆之法其常体各有一百二十也颂占兆之繇辞也每体一繇则得千有二百也三易伏羲曰连山黄帝曰归藏文王曰周易梦者精神所感亦知吉凶致梦出扵思虑有因而致者觭梦竒怪之梦无心感物曰咸陟升也进也谓无所思虑而自有其梦也占梦以嵗时日月星辰为运梦之吉凶每运九变故其别九十郑兴曰经运是眡祲所掌十煇也王者扵天日也夜有梦则昼视日旁之气以占其吉凶凡所占者十煇每煇九变其术今亡也疏曰太卜所掌先三兆后三易次三梦者梦蓍并重梦以叶卜筮故以先后为次王氏曰以龟占象之谓卜以火灼龟其象可占之谓兆三兆之法専掌扵太卜而兼及扵三易三梦者易与梦亦占也其属有人占梦而太卜为之长三兆郑氏以为其象似玉瓦原之璺罅上古以来作其法可用者有三原原田也颂谓繇也三法体繇之数同其名异占耳百二十每体十繇体有五色又重之以墨拆也五色者洪范所谓曰雨曰济曰圛曰蟊曰尅煦按三兆者坼之所形其大小有此三等也玉无坼而有璺故谓璺为瑕璺字从玉释为器破未离即瑕之象也有似扵坼而非坼故以无形之坼为玉兆瓦以覆屋不可有坼陶冶之时务期宻致或其水土未和经火而坼出其坼亦小特比扵璺有形可见耳故以小坼为瓦兆原谓田原土当冬令燥而枯裂必有大拆形焉故谓之原兆即兆广者也是则玉兆者坼而未形者也瓦兆者小拆也原兆者大拆也此三兆也全氏曰原者田原也亢旸为旱则田龟拆瓦者瓦分也毁瓦为块以观其拆玉兆者玉裂则纹微也又曰玉兆者金兆金不裂而玉裂故言为玉瓦兆者土兆土不裂而瓦裂故言为瓦原兆者水兆水不裂而原裂故言为原三兆者异代之别名五兆者三兆之各具也颛顼曰玉兆夏人修之取玉之坼帝尧曰瓦兆人修之取瓦之拆黄帝曰原兆周人修之取原之拆未知然否五兆洪范七卟疑择建立卜筮人乃命卜筮曰雨曰霁曰蒙曰驿曰克註此卜兆也雨者如雨其兆为水霁者开霁其兆为火蒙者蒙昧其兆为木驿者络绎不属其兆为金克者交错有相胜之意其兆为土煦按蒙即蒙卦之蒙取将欲开明之义非蒙昧也东方将明之色明而未明故其色苍是也全氏曰五兆见于洪范七稽疑曰雨曰霁曰蒙曰绎曰克夫雨水也霁火也蒙木也绎金也克土也五行各有其体故以其体求之三兆者墨拆墨之兆广拆之兆微广则吉微则晦也五兆五行之体五色之体色曲为水锐为火直为木圆为金横为土是谓五体谓之色者不可以五体求也如雨者为水如霁者为火如蒙者为木如绎者为金如克者为土雨霁易知也蒙者如明而不昧绎者联属而不断克者小大相伐绎霁为吉蒙为不显雨为不舒克为不胜然事相宜者有吉道存焉左传哀公九年夏宋公伐郑秋晋鞅卜救郑遇水适火服䖍註卜法横者为土立者为木斜向经者为金背经者为火因兆而细者为水今水兆南行适火方故可伐姜曰贞曰悔註此占卦也内卦为贞外卦为悔左传蛊之贞风其悔山是也又有以本卦为贞之卦为悔国语贞屯悔豫皆八是也凡七卜五占用二衍忒註衍推忒过也所以推人事之过差也立时人作卜筮三人占则从二人之言註凡卜筮必立三人以相叅考旧说卜有玉兆瓦兆原兆筮有连山归藏周易者非是谓之三人非三卜筮也八命以邦事作龟之八命一曰征二曰象三曰与四曰谋五曰果六曰至七曰雨八曰瘳註国有大事则作龟而命之有此八者征行讨征役也象天象变动也与与人共事也谋图事扵人也果事成与否也至人至与否也雨祷雨也瘳疗疾也郑氏曰国之大事待蓍龟而决者有八定作其辞扵将卜以命龟也郑司农云征谓征伐象谓灾变云物𫝊曰天事恒象是也与谓钖与人物也谋谓谋议也果谓事成与否也至谓至否也雨谓雨否也瘳谓疾瘳否也郑谓征亦云行廵狩也与谓所与共事也果谓以勇决为之以八命者賛三兆三易三梦之占以观国家之吉凶以诏救政註以八命作龟则以龟筮梦三者合聚而占之而国家之灾祥皆可以前知者乃诏告扵王俾修政而救之賛佐也以此八事賛王命卜筮叅之以梦非徒占其事之可为与否又佐明其繇之占演其意示国家余事之吉凶使王修政以救之也凡国大贞卜立君卜大封则眡髙作龟大祭祀则眡髙命龟凡小事涖卜国大迁大师则贞龟凡旅陈龟凡丧事命龟註大贞大事求正扵龟卜也卜立君无嫡冡卜可立者卜大封封建诸侯也眡髙眡龟骨髙可灼之处作龟以火灼之而作其兆也命龟命龟以所卜之事也涖临也大事宗伯涖卜小事则太卜自涖之贞龟正之扵卜位而不命也陈龟陈之扵祭所而不卜也丧事命龟卜葬兆也谨按旧本大贞句立君句大封句作龟句非也果如此成句则大贞句无所着而作龟句亦无所承矣此当为大贞卜句谓大有所成则卜之立君卜句重其事则卜之大封则眡髙作龟句与大祭祀则眡髙命龟相对始为宜耳贞者正而成终故有定义存焉如成邑定都我二人共贞是也又按贞字乃成定之义程子扵周易干卦中亦作成字解盖元之所亨至扵贞而始成故也朱子曰正而固正即成字之义固即定字之义特正乃成之余义固即定中之义耳縁物必既成然后能正位扵此从未有不固而可以为定者也是成定二字乃实义也我二人共贞便是说我二人成定此邑不可以正固言也註国有大疑则愿得正有终旧谓问非也国有大疑则以正终卜扵蓍龟谓之大贞卜立君国无冡嫡卜可立者也大封封建诸侯易所谓利建侯朱子以为皆卜立君之占是也眡可灼处亦宗伯也大事宗伯涖卜卜用龟之腹骨骨近足者其部髙作龟谓以火灼之以作兆也命龟告龟以所卜之事不视作者大祭祀轻扵大贞也凡小事谓太卜事中差小者非筮人之小事也涖卜代宗伯也贞龟正龟扵卜位也大迁大师又轻扵大祭祀故不亲命龟陈龟陈扵馔处而不亲正龟亦以卜旅又轻扵大迁大师以旅祭非常故也凡丧事筮宅卜日天子卜𦵏兆太卜命龟者重丧礼次大祭祀也凡云命龟者命之而不作作者其属也凡云作者作之而不命则命者小宗伯也煦按大贞即成事有终之义如周公营洛此大事也谓为我二人共贞是也全氏曰凡卜大贞太卜则眡髙作龟大祭祀则眡髙命龟大迁大师则贞龟旅则陈龟丧事则命龟夫大贞者大疑事而求正也卜眡髙者视龟背之髙者而凿之故曰作龟煦按疑事求正此解亦当八颂占人掌占龟以八占八颂以八卦占之八故以眡吉凶凡卜君占体大夫占色史占墨卜人占拆凡卜既事则系币以比其命嵗终则计其占之中否註占人主占蓍龟之卦兆吉凶者占人亦占以龟为主将占八命之事先以蓍之而以八颂占之八卦即三易之经卦也八故八事之故也龟有颂颂者占兆之辞有故故者合之辞以占兆之颂以卦占之故然后两观其从违而断其吉凶也凡卜龟为卜蓍为也体兆之象也色兆之气也墨兆之广也坼兆之璺也体有吉凶色有善恶墨有大小坼有微明尊者视兆象而已卑者以次详其余焉体色墨坼皆龟卜而曰凡卜者国之大事既后卜以卜为主也既占则书命卜之辞与礼神之币而系之扵龟比恊也计占之中否用以进退占人之能否也煦按计其占之中否註谓进退占人之能否恐未必然盖占以八颂则其中与否颂得而主之非占人得而主之也故知计其占之中否当是验其颂之当与不当耳圣人大经大制当别有妙处也八故即征象与谋之八事皆有其故故占之郑氏曰凡大事皆先筮而后卜筮短龟长主其长者占人兼掌之八八颂八故即太卜邦事作龟之八命也谓将卜八事先以蓍之是曰八凡之占用卦爻龟之占用颂辞今言八占八颂者以之吉凶同乎龟占故占之辞亦名颂也以八卦占之八故者谓八事不卜而徒之八卦即八之卦也君意専欲从不假更卜则以八之卦占其吉凶以告王也全氏曰旣灼得坼则君占其体大夫占色史占墨卜人占坼夫四体犹之四象也色雨霁蒙绎克也墨坼之大坼支兆也龟有体色兆亦有体色龟之体色卜师龟人辨之兆之体色君大夫定之墨者火灼之墨旣灼而覆视之拆大者谓之食墨小者谓之不食拆取其大故以食墨者为吉拆支兆也细微之事委扵卜人其义则断扵君子也煦按体即俯仰倪弇之类君所定也色即青黄赤白之类大夫所定也墨即所刻之方将以容火而致墨此史所定也坼即玉瓦原之类卜人所占也而皆谓为占者皆占中之事也玉藻卜人定龟㦯止因事之大小而定其龟之大小耳又曰夫神物之知人宜莫爽也而有中否者神之格思不可度也卜主五行之相生凡克伐者为杂乱故谓之违旣卜论占墨者本也凡食无不吉体次之贵专一也五行随所见各审所宜一坼一璺得其配皆吉兆也祝辞命龟曰假尔太龟有常假尔太龟有常兹年月日卜者某为某卜某事敢告先卜之神太龟之灵吉凶臧否罔不周知得则告吉失则告凶唯神灵是从告毕蔵龟皆如筮仪曲礼曰龟甲敝则埋之白虎通曰筮龟败则埋之谨按此辞恐后人补作者也观蔵龟在旣卜之后可知矣以上自伏羲而来至周末所𫝊龟䇿如此乃蓍策之说易学启蒙考正已详而龟卜独无𫝊焉今㨿经传及前儒所註释考订扵此悉仍旧註是者存之否者辨之葢欲存一二扵千百云尔然龟卜虽则失传而理㦯可据所谓乐其可知者在此我爱其礼者亦在此也安得尽谓不传哉总论古者龟卜之法先须选龟逮及春日衅而攻之然后蔵以待用卜时先用契刀开龟腰金之上而为方形其开也必分春夏秋冬按四兆而开之是为开龟之四兆旣开矣乃灼之以火其灼处必在契刻之上故曰焌契旣灼矣必将有火迹出焉故曰定墨火迹旣入于龟板则其拆必见拆见扵方形之中与出扵方形之外乃始有食墨不食墨之分故有食墨之説拆之所见其中为身逼近千里者为首舒而向扵外者为足或直或斜或麄㦯细或髙或下或仰或覆乃始用史记及龟经之诸占以分别之此龟卜之大约也此上歴考诸书存其大槩以俟博雅君子考订焉至玉灵秘本乃时下所习亦採而附之者所谓礼失而求诸野也然其形像断法尽有与史记所征黙相符契幸无以鄙俚而忽之卜法详考卷一卜法详考卷二钦定四库全书卜法详考卷二礼部侍郎胡煦撰龟䇿传太史公曰自古圣王将建国受命兴动事业何尝不寳卜筮以助善唐虞以上不可记矣自三代之兴各据正祥涂山之兆从而夏启世飞燕之卜顺故殷兴百谷之筮吉故周王王者决定诸疑叅以卜筮断以蓍龟不易之道也蛮夷氐羗虽无君臣之序亦有决疑之卜或以金石或以草木国不同俗然皆可以战伐攻撃推兵求胜各信其神以知来事畧闻夏殷欲卜者乃取蓍龟已则弃去之以为龟藏则不灵蓍乆则不神至周室之卜官常寳藏蓍龟又其小大先后各有所尚要其归等耳或以为圣王遭事无不定决疑无不见其设稽神求问之道者以为后世衰㣲愚不师智人各自安化分为百室道𣪚而无垠故推归之至微要洁于精神也或以为昆虫之所长圣人不能与争其处吉㐫别然否多中于人至髙祖时因秦太卜官天下始定兵革未息及孝恵享国日少吕后女主孝文孝景因袭掌故未遑讲试虽父子畴官世世相传其精微深妙多所遗失至今上即位博闻艺能之路悉延百端之学通一技之士咸得自効絶伦超竒者为右无所阿私数年之间太卜大集㑹上欲击匈奴西攘大宛南収百越卜筮至预见表象先圗其利及勐将推锋执节获胜于彼而蓍龟时日亦有力于此上尤加意赏赐至或数千万如邱子眀之属富溢贵宠倾于朝廷至以卜筮射左道巫蛊时或颇中素有眦睚不快因公行诛恣意所伤以破族灭门者不可胜数百僚荡恐皆曰龟䇿能言后事觉奸穷亦诛三族夫摓䇿定数灼龟观兆变化无穷是以择贤而用占焉可谓圣人重事者乎周公卜三龟而武王有瘳纣为暴虐而元龟不占晋文将定襄王之位卜得黄帝之兆卒受彤弓之命献公贪骊姬之色而兆有口象其祸竟流五世楚灵将背周室卜而龟逆终被干溪之败兆应信诚于内而时人眀察见之于外可不谓两合者哉君子谓夫轻卜筮无神眀者悖逆人道信祯祥者鬼神不得其正故书建稽疑五谋而卜筮居其二五占从其多眀有而不専之道也余至江南观其行事问其长老云龟千嵗乃逰莲叶之上蓍百茎共一根又其所生兽无虎狼草无毒螫江旁家人常畜龟饮食之以为能导引致气有益于助衰养老岂不信哉太史公多闻时去古未远宜其得实乃犹为此疑信之之语俾龟不传者盖有由焉一则春秋战国之君悉好争鬬必于取胜当时纵横䇿士之邪説隂中时君必欲自遂其私若主龟蓍将卜筮吉则为不吉则不为此周秦之时势然也一则因髙祖吕氏孝恵文景因袭掌故不知龟蓍为重失于考求致令精微深妙多所遗失一因汉武博求太卜大集之后发巫蛊之事咸以为龟能言又当汉武诛夷太重百僚伤恐惧龟筮言其事乃遂不𫝊此固汉武时然也然今之知有龟卜犹頼太史公龟䇿一𫝊耳禇先生补𫝊节畧曰臣以通经术受业博士治春秋以髙第为郎幸得宿卫出入宫殿中十有余年窃好太史公𫝊太史公之𫝊曰三王不同龟四夷各异卜然各以决吉㐫畧闚其要故作龟䇿列传臣徃来长安中求龟䇿列传不能得故之太卜官闻掌故文学长老习事者写取龟䇿卜事编于下方闻古五帝三王发动举事必先决蓍龟𫝊曰下有伏灵上有兎丝上有擣蓍下有神龟所谓伏灵者在兎丝之下状似飞鸟之形新雨已天清静无风以夜捎兎丝去之即以簼烛此地烛之火灭即记其处以新布四丈环置之眀即掘取之入四尺至七尺得矣过七尺不可得伏灵者千嵗松根也食之不死闻蓍生满百茎者其下必有神龟守之其上常有青云覆之𫝊曰天下和平王道得而蓍茎长丈其丛生满百茎方今世取蓍者不能中古法度不能得满百茎长丈者取八十茎以上蓍长八尺即难得也人民好用卦者取满六十茎以上长满六尺者即可用矣记曰能得名龟者财物归之家必大富至千万一曰北斗龟二曰南辰龟三曰五星龟四曰八风龟五曰二十八宿龟六曰日月龟七曰九洲龟八曰玉龟凡八名龟龟图各有文在腹下文云云者此某之龟也畧记其大指不写其图取此龟不必满尺二寸民人得长七八寸可寳矣今夫珠玉寳器虽有所深藏必见其光必出其神眀其此之谓乎故玉出于山而木润渊生珠而岸不枯者润泽之所加也眀月之珠出于江海藏于蚌中蚗蠪伏之王者得之长有天下四夷賔服能得百茎蓍并得其下龟以卜者百言百当足以决吉凶神龟出于江水中庐江郡常嵗时贡生龟长尺二寸者二十枚输太卜官因以吉日剔取其腹下甲龟千嵗乃满尺二寸王者发军行将必鑚龟庙堂之上以决吉凶今髙庙中有龟室藏内以为神寳𫝊曰取前足臑骨穿佩之取龟置室西北隅悬之以入深山大林中不惑臣为郎时见万毕石朱方𫝊曰有神龟在江南嘉林中嘉林者兽无虎狼鸟无鸱枭草无毒螫野火不及斧斤不至是为嘉林龟在其中常巢于芳莲之上左胁书又曰甲子重光得我者匹夫为人君有土正诸侯得我为帝王求之于白蛇蟠杅林中者斋戒以待譺然状如有人来告之因以醮酒佗髪求之三宿而得由是观之岂不伟哉故龟可不敬欤南方老人用龟支床足行二十余嵗老人死移床龟尚生不死龟能行气导引问者曰龟至神若此然太卜官得龟何为輙杀取其甲乎近世江上人有得名龟畜置之家因大富与人议欲遣去人教杀之勿遣遣之破人家龟见梦曰送我水中无杀吾也其家终杀之杀之后身死家不利人民与君王者异道人民得名龟其状类不宜杀也以徃古故事言之古眀王圣主皆杀而用之宋元王时得龟亦杀而用之谨连其事于左方令好事者观择其中焉宋元王二年江使神龟使于河至于泉阳渔者豫且举网得而囚之置之笼中夜半龟见梦于宋元王曰我为江使于河而幕网当吾路泉阳豫且得我我不能去身在患中莫可告语王有徳义故来告诉元王惕然而悟乃召博士卫平而问之曰今寡人梦见一丈夫延颈而长头衣元绣之衣而乗辎车来见梦于寡人曰我为江使于河而幕网当吾路泉阳豫且得我我不能去身在患中莫可告语王有徳义故来告诉是何物也卫平乃援式而起仰天而视月之光观斗所指定日处郷规矩为辅副以权衡四维已定八卦相望视其吉凶介虫先见乃对元王曰今昔壬子宿在牵牛河水大㑹鬼神相谋汉正南北江河固期南风新至江使先来白云壅汉万物尽留斗柄指日使者当囚元服而乗辎车其名为龟王急使人问而求之王曰善王乃使人驰而徃问泉阳令曰渔者㡬何家名谁为豫且豫且得龟且梦于王王故使我求之泉阳令乃使吏按籍视图水上渔者五十五家上流之庐名曰豫且泉阳令曰诺乃与使者驰而问豫且曰今昔汝渔何得曰夜半时举网得龟使者曰今龟安在曰在笼中使者曰王知子得龟故使我求之豫且曰诺即系龟而出之笼中献使者使者载行出扵泉阳之门正昼无见风雨晦𡨕云盖其上五采青黄云雨并起风将而行入扵端门见扵东箱身如流水润泽有光望见元王延颈而前三歩而止缩颈而却复其故处元王见而怪之问卫平曰龟见寡人延颈而前以何望也缩颈而复是何当也卫平对曰龟在患中而终昔囚王有徳义使人活之今延颈而前以当谢也缩颈而却欲亟去也元王曰善哉神至如此乎不可乆留趣驾送龟勿令失期卫平对曰龟者是天下之寳也先得此龟者为天子且十言十当十战十胜生扵深渊长扵黄土知天之道眀扵上古㳺三千嵗不出其域安平静正动不用力夀蔽天地莫知其极与物变化四时变色居而自匿伏而不食春苍夏黄秋白冬黒眀扵隂阳审扵刑徳先知利察扵祸福以言而当以战而胜王能寳之诸侯尽服王勿遣也以安社稷元王曰龟甚神灵降扵上天陷扵深渊在患难中以我为贤徳厚而忠信故来告寡人寡人若不遣也是渔者也渔者利其肉寡人贪其力下为不仁上为不徳君臣无礼何从有福寡人不忍奈何勿遣卫平对曰不然臣闻盛徳不报重寄不归天与不受天夺之寳令龟周流天下还复其所上至苍天下薄泥途还遍九州未尝愧辱无所稽留今至泉阳渔者辱而囚之王虽遣之江河必怒务求报仇自以为侵因神与谋滛雨不霁水不可治若为枯旱风而扬埃蝗虫暴生百姓失时王行仁义其罸必来此无他故其崇在龟后悔之岂有及哉王勿遣也元王慨然而叹曰夫逆人之使絶人之谋是不暴乎取人之有以自为寳是不疆乎寡人闻之暴得者必暴亡疆取者必后无功桀纣暴疆身死国亡今我聼子是无仁义之名而有暴强之道江河为汤武我为桀纣未见其利恐离其咎寡人狐疑安事此寳趣驾送龟勿令乆留卫平对曰不然王其无患天地之间累石为山髙而不壊地得为安故云物或危而顾安或轻而不可迁或忠信而不如诞谩或丑恶而宜火官或美好佳丽而为衆人患非神圣人莫能尽言春秋冬夏或暑或寒寒暑不和贼气相奸同嵗异节其时使然元王大恱而喜扵是元王向日而谢再拜而受择日斋戒甲乙最良乃刑白雉及与骊羊以血灌龟扵坛中央以刀剥之身全不伤脯酒礼之横其腹肠荆支卜之必制其创理逹扵理文相错迎使工占之所言尽当邦福重寳闻扵旁乡杀牛取革被郑之桐草木毕分化为甲兵战胜攻取莫如元王元王之时卫平相宋宋国最强龟之力也故云神至能见梦扵元王而不能自出渔者之笼身能十言尽当不能通使扵河还报扵江贤能令人战胜攻取不能自解扵刀锋免剥刺之患圣能先知亟见而不能令卫平无言言事百全至身而挛当时不利又焉事贤贤者有恒常士有适然是故眀有所不见聼有所不闻人虽贤不能左画方右画圆日月之眀而时蔽扵浮云羿名善射不如雄渠蠭门禹名为辨智而不能胜鬼神地柱折天故无椽又奈何责人于全孔子闻之曰神龟知吉㐫而骨直空枯日为徳而君扵天下辱扵三足之乌月为刑而相佐见食扵虾蟇猬辱扵鹊腾蛇之神而殆扵即且竹外有节理中直空虗松栢为百木长而守门闾日辰不全故有孤虚黄金有疵白玉有瑕事有所疾亦有所徐物有所拘亦有所据罔有所数亦有所疎人有所贵亦有所不如何可而适乎物安可全乎天尚不全故世为屋不成三瓦而陈之以应之天天下有阶物不全乃生也禇少孙曰渔者举网而得神龟龟自见梦宋元王元王召博士卫平告以梦龟状平运式定日月分衡度定吉凶占龟与物色同平諌王留神龟以为国重寳美矣古者筮必称龟者以其令名所从来乆矣余述而为传三月二月正月十二月十一月四月首仰足开肣开首俛大五月横吉首俛大六月七月八月九月十月一谨按此必古之圆图以子午巳亥分别隂阳故一顺一逆如此司马氏省之仅录其文耳一嵗之隂阳自四月五月而分故四月五月之下各着其象以总之大要属阳则开而仰属隂则横而俛也一卜禁日子亥戌不可以卜及杀龟日中如食已卜暮昏龟之徼也不可以卜庚辛可以杀及以鑚之常日旦袚龟先以清水澡之以卵祓之乃持龟而遂之若尝以为祖人若已卜不中皆祓之以卵东向立灼以荆若刚木土卵指之者三持龟以卵周环之祝曰今日吉谨以粱卵焍黄祓去玉灵之不祥玉灵必信以诚如万事之情辩兆皆可占不信不诚则焼玉灵扬其灰以徴后龟其卜必北向龟甲必尺二寸卜先以造灼鑚鑚中已又灼龟首各三又复灼所鑚中曰正身灼首曰正足各三即以造三周龟祝曰假之玉灵夫子夫子玉灵荆灼而心令而先知而上行于天下行扵渊诸灵数箣莫知汝信今日良日行一良贞其欲卜某即得而喜不得而悔即得发乡我身长大手足収人皆上偶不得发乡我身挫折中外不相应手足灭去灵龟卜祝曰假之灵龟五筮五灵不知神龟之灵知人死知人生某身良某欲求某物即得也头见足发内外相应即不得也头仰足肣内外自随可得占卜占病者祝曰今某病困死首上开内外交骇身节折不死身仰足肣卜病者祟曰今病有祟无呈无祟有呈兆有中祟有内外祟有外卜系者出不出不出横吉安若出足开首仰有外卜求财物其所当得得首仰足开内外相应即不得呈兆首仰足肣卜有卖有买臣妾牛马得之首仰足开内外相应不得首仰足肣呈兆若横吉安卜击盗聚若干人在某所今某将卒若干人徃击之当胜首仰足开身正内自桥外下不胜足肣首仰身首内下外髙卜求当行不行行首足开不行足肣首仰若横吉安安不行卜徃击盗当见不见见首仰足肣有外不见足开首仰卜徃候盗见不见见首仰足肣肣胜有外不见足开首仰卜闻盗来不来来外髙内下足肣首仰不来足开首仰若横吉安期之自次卜迁徙去官不去去足开有肣外首仰不去自去即足肣呈兆若横吉安卜居官尚吉不吉呈兆身正若横吉安不吉身节折首仰足开卜居室家吉不吉吉呈兆身正若横吉安不吉身节折首仰足开卜嵗中禾稼熟不熟熟首仰足开内外自桥外自垂不熟足肣首仰有外卜嵗中民疫不疫疫首仰足肣身节有疆外不疫身正首仰足开卜嵗中有兵无兵无兵呈兆若横吉安有兵首仰足开身作外疆情卜见贵人吉不吉吉足开首仰身正内自桥不吉首仰身节折足肣有外若无渔卜请谒于人得不得得首仰足开内自桥不得首仰足肣有外卜追亡人当得不得得首仰足肣内外相应不得首仰足开若横吉安卜渔猎得不得得首仰足开内外相应不得足肣首仰若横吉安卜行遇盗不遇遇首仰足开身节折外髙内下不遇呈兆卜天雨不雨雨首仰有外外髙内下不雨首仰足开若横吉安卜天雨霁不霁霁呈兆足开首仰不霁横吉命曰横吉安以占病病甚者一日不死不甚者卜曰瘳不死系者重罪不出轻罪环出过一日不出乆毋伤也求财物买臣妾马牛一日环得过一日不得不得行者不行来者环至过食时不至不来击盗不行行不遇闻盗不来徙官不徙居官家室皆吉嵗稼不熟民疾疫无疫嵗中无兵见人行不行不喜请谒人不行不得追亡人渔猎不得行不遇盗雨不雨霁不霁命曰呈兆病者不死系者出行者行来者来市买得追亡人得过一日不得问行者不到命曰柱彻卜病不死系者出行者行来者来而市买不得忧者毋忧追亡人不得命曰首仰足肣有内无外占病病甚不死系者解求财物买臣妾马牛不得行者闻言不行来者不来闻盗不来闻言不至徙官闻言不徙居官有忧居家多灾嵗稼中熟民疾疫多病嵗中有兵闻言不开见贵人吉请谒不行行不得善言追亡人不得渔猎不得行不遇盗雨不雨甚霁不霁故其莫字皆为首备问之曰备者仰也故定以为仰此私记也命曰首仰足肣有内无外占病病甚不死系者不出求财买臣妾不得行者不行来者不来击盗不见闻盗来内自惊不来徙官不徙居官家室吉嵗稼不熟民疾疫者病甚嵗中无兵见贵人吉请谒追亡人不得亡财物财物不出得渔猎不得行不遇盗雨不雨霁不霁凶命曰呈兆首仰足肣以占病不死系者未出求财物买臣妾马牛不得行不行来不来击盗不相见闻盗来不来徙官不徙居官乆多忧居家室不吉嵗稼不熟民病疫嵗中毋兵见贵人不吉请谒不行渔猎得少行不遇盗雨不雨霁不霁不吉命曰呈兆首仰足开以占病病笃死系囚出求财物买臣妾马牛不得行者行来者来击盗不见盗闻盗来不来徙官徙居官不乆居家室不吉嵗稼不熟民疾疫有而少嵗中无兵见贵人不见吉请谒追亡人渔猎不得行遇盗雨不雨霁小吉命曰首仰足肣以占病不死系者乆无伤也求财物买臣妾马牛不得行者不行击盗不得来者来闻盗来徙官闻言不徙居家室不吉嵗稼不熟民疾疫少嵗中毋兵见贵人得见请谒追亡人渔猎不得行遇盗雨不雨霁不霁吉命曰首仰足开有内以占病者死系者出求财物买臣妾马牛不得行者行来者来击盗行不见盗闻盗来不来徙官徙居官不久居家室不吉嵗孰民疾疫有而少嵗中无兵见贵人不吉请谒追亡人渔猎不得行不遇盗雨霁霁小吉不霁吉命曰横吉内外自桥以占病卜曰毋瘳死系者毋罪出求财物买臣妾马牛得行者行来者来击盗合交等闻盗来来徙官徙居家室吉嵗熟民疫无疾嵗中无兵见贵人请谒追亡人渔猎得行遇盗雨霁雨霁大吉命曰横吉内外自吉以占病病者死系不出求财物买臣妾马牛追亡人渔猎不得行者不来击盗不相见闻盗不来徙官徙居官有忧居家室见贵人请谒不吉嵗稼不熟民疾疫嵗中无兵行不遇盗雨不雨霁不霁不吉命曰渔人以占病者病者甚不死系者出求财物买臣妾马牛击盗请谒追亡人渔猎得行者行来闻盗来不来徙官不徙居家室吉嵗稼不熟民疾疫嵗中无兵见贵人吉行不遇盗雨不雨霁不霁吉命曰首仰足肣内髙外下以占病病者甚不死系者不出求财物买臣妾马牛追亡人渔猎得行不行来者来击盗胜徙官不徙居官有忧无伤也居家室多忧病嵗大熟民疾疫嵗中有兵不至见贵人请谒不吉行遇盗雨不雨霁不霁吉命曰横吉上有仰下有柱病乆不死系者不出求财物买臣妾马牛追亡人渔猎不得行不行来不来击盗不行行不见闻盗来不来徙官不徙居家室见贵人吉嵗大熟民疾疫嵗中无兵行不遇盗雨不雨霁不霁大吉命曰横吉揄仰以占病不死系者不出求财物买臣妾马牛至不得行不行来不来击盗不行行不见闻盗来不来徙官不徙居官家室见贵人吉嵗熟嵗中有疾疫无兵请谒追亡人不得渔猎至不得行不得行不遇盗雨霁不霁小吉命曰横吉下有柱以占病病甚不环有瘳无死系者出求财物买臣妾马牛请谒追亡人渔猎不得行来不来击盗不合闻盗来来徙官居官吉不乆居家室不吉嵗不熟民无疾疫嵗中无兵见贵人吉行不遇盗雨不雨霁小吉命曰载所以占病环有瘳无死系者出求财物买臣妾马牛请谒追亡人渔猎得行者行来者来击盗相见不相合闻盗来来徙官徙居家室忧见贵人吉嵗熟民无疾疫嵗中无兵行不遇盗雨不雨霁霁吉命曰根格以占病者不死系乆无伤求财物买臣妾马牛请谒追亡人渔猎不得行不行来不来击盗盗行不合闻盗不来徙官不徙居家室吉嵗稼中民疾疫无死见贵人不得见行不遇盗雨不雨大吉命曰首仰足肣外髙内下卜有忧母伤也行者不来病乆死求财物不得见贵人者吉命曰外髙内下卜病不死有祟而市买不得居官家室不吉行者不行来者不来系者无伤吉命曰头见足发有内外相应以占病者起系者出行者行来者来求财物得吉命曰呈兆首仰足开以占病病甚死系者出有忧求财物买臣妾马牛请谒追亡人渔猎不得行不行来不来系盗不合闻盗来来徙官居官家室不吉嵗恶民疾疫无死嵗中毋兵见贵人不吉行不遇盗雨不雨霁不吉命曰呈兆首仰足开外髙内下以占病不死有外祟系者出有忧求财物买臣妾马牛相见不会行行来闻言不来系盗胜闻盗来不来徙官居官家室见贵人不吉嵗中民疾疫有兵请谒追亡人渔猎不得闻盗遇盗雨不雨霁凶命曰首仰足肣身折内外相应以占病病甚不死系者乆不出求财物买臣妾马牛渔猎不得行不行来不来击盗有用胜闻盗来来徙官不徙居官家室不吉嵗不熟民疾疫嵗中有兵不至见贵人喜请谒追亡人不得遇盗凶命曰内格外垂行者不行来者不来病者死系者不出求财物不得见人不见大吉命曰横吉内外相应自桥揄仰上柱上柱足足肣以占病病甚不死系不抵罪求财物买臣妾马牛请谒追亡人渔猎不得行不行来不来居官家室见贵人吉徙官不徙嵗不大熟民疾疫有兵有兵不㑹行遇盗闻言不见雨不雨霁霁大吉命曰头仰足肣内外自随卜忧病者甚不死居官不得居行者行来者不来求财物不得求人不得吉命曰横吉下有柱卜来者来卜曰即不至未来卜病者过一日母瘳死行者不行求财物不得系走出命曰横吉内外自举以占病者乆不死系者乆不出求财物得而少行者不行来者不来见贵人见吉命曰内髙外下疾轻足发求财物不得行者行病者有瘳系者不出来者来见贵人不见吉命曰外格求财物不得行者不行来者不来系者不出不吉病者死求财物不得见贵人见吉命曰内自举外来正足发者行来者来求财物得病者乆不死系者不出见贵人见吉命曰之上必当有象下文称此亦当有象然而称命称此不同者或当时所传之书不同司马氏并存之故其文法亦异此横吉上柱外内内自举足肣以卜有求得病不死系者无伤未出行不行来不来见人不见百事尽吉此横吉上柱外内自举柱足以作以卜有求得病死环起系留无伤环出行不行来不来见人不见百事吉可以举兵此挺诈有外以卜有求不得病不死数起系祸罪闻言无伤行不行来不来此挺诈有内以卜有求不得病不死数起留祸罪无伤系出行不行来者不来见人不见此挺诈内外自举以卜有求得病不死系无罪行行来来田贾市渔猎尽喜此狐狢以卜有求不得病死难起系留无罪难出可居宅可娶妇嫁女行不行来不来见人不见有忧不忧此狐彻以卜有求不得病者死系留有抵罪行不行来不来见人不见言语定百事尽不吉此首俯足肣身节折以卜有求不得病者死留系有罪望行者不来行行来不来见人不见此挺内外自垂以卜有求不晦病不死难起系留无罪难出行不行来不来见人不见不吉此横吉揄仰首俯以卜有求难得病难起不死系难出无伤也可居家室以娶妇嫁女此横吉上柱载正身节折内外自举以卜病者卜日不死其一日乃死此横吉上柱足肣内自举外自垂以卜病者卜日不死其一日乃死为人病首俯足诈有外无内病者占龟未巳急死卜轻失大一日不死首仰足肣以卜有求不得以系有罪人言语恐之无伤行不行见人不见大论曰外者人也内者自我也外者女也内者男也首俛者忧大者身也小者枝也大法病者足肣者生足开者死行者足开至足肣者不至行者足肣不行足开行有求足开得足肣者不得系者足肣不出开出其卜病也足开而死者内髙而外下也煦曰自三月以下至此皆史记之全文古占法也龟卜考删去今补録之间释一二义以备叅考焉龟经甲乙正形云甲乙象一头髙身旺足管是为正当依乡之兆否则抝乡其抝处是动详其爻占断以吉凶丙丁正形云丙丁象丁头足齐平是为正当依乡之兆否则为抝乡其抝处是动详以爻占断以吉凶腰金甲乙正形云头平身直旺足管如鵞眉覆月之状是为正当依乡之兆否则抝乡其抝处是动详以断之腰金丙丁正形亦如腰金甲乙同上乡木兆正形云宜如木形而活根柱坚牢而麄是为正当依乡或头野或头囬或头就或身靠或身空㸔所占事情如何祷祝否则为抝乡其抝处动也下乡倒龙正形云如上木兆同倒龙者如倒挂龙也其形要活又名悬针者如倒挂针也其形要直二名总言直而活也有云下木兆者盖二兆者俱属木其形无二也否则抝乡其抝处便是动㸔其动而断之兜才正形云此卦乃水乡发火故要头起身重足发如仰月形又如船载物形故名兠才也详其爻占断以吉凶春灼后左夏灼前左秋灼前右冬灼后右其后左者乃下丙丁也是寅邜之位故为木兆前左者乃上丙丁也是巳午之位故为火兆前右者乃上甲乙也是申酉之位故为金兆后右者乃下甲乙也是亥子之位故为水兆轻清者细身静秀丽也平者头足无髙下也直者不曲也不斜也伏者头足垂下也髙者头易起也低者头之垂也野者头向外不回顾也就者向内不背也回者头髙而再转也临者头低也戴白头之白也垂者伏也低也纎活反足而回换也有情回顾和顺也昻者起仰也髙也漤如水滴下也浑蒙也休囚者蒙昧也生我者吉克我者凶旺相者洪润明静也抝者不依乡也乖违者抝乡也静者六爻不动也折者四疉也折者断也颠狂者起伏大也枯朽者休囚也衰者无力细微也震者大动也驿者微动也豁者喜也召也发者大起也落者足垂垂也滞者足下重也蕾者如疉蕾也绵续也蛀者如䖝生木昻者欲上也促者折折也纵横者枝利也窈窕者进退之形也枝者生枝也浮者微起也脱者发不管也钤者平伏清欹而管也管者钤也漏者落也枝下垂也刚者坚也齐者平也夹丝者中破也拖者枝生外也坠者枝生内也推六神行法配入五乡飞换例凡此法阳月从甲乙数至壬癸隂月从下壬癸至甲乙为例阳月寅辰午申戌子隂月卯巳未酉亥丑阳月六神横㸔隂月六神横㸔甲乙青龙用事雀勾蛇虎武丙丁朱雀用事勾蛇虎武龙戊日勾陈用事蛇虎武龙雀已日螣蛇用事虎武龙雀勾庚辛日白虎用事武龙雀勾蛇壬癸日元武用事龙雀勾蛇虎甲乙青龙用事武虎蛇勾雀丙丁朱雀用事龙武虎蛇勾戊日勾陈用事雀龙武虎蛇已日螣蛇用事勾雀龙武虎庚辛日白虎用事蛇勾雀龙武壬癸日元武用事虎蛇勾雀龙谨按此法逢阳月之甲乙则甲乙为青龙丙丁为朱雀此顺行者也如逢隂月之甲乙则甲乙为青龙丙丁为元武此逆行者也其甲乙丙丁俱于一折分之如呉中卜法腰金兠财所分者是也总论古传龟经不知谁氏所作与史记大同小异更若简便又与外兆图相类然亦互有出入至所列腰金兠财又与呉中之卜分子父财官者相同俱兼日月而论可知吴中之卜自古流传亦必各有所据非泛然者也三书之中皆分首身足而论大约身者事之干也贵平直而刚健洪润明净者吉也或折折乖违衰抝枯朽及夹丝拖坠纵横促漏皆凶也首者事之始也首平直髙昻回就有情者吉也忌浑蒙沥漤低伏临野及俛垂戴白者凶也足者事之终也开豁发扬浮脱阳之类也动象也肣管落滞隂之类也静象也宜动宜静各有所喜故吉凶亦异枝生于上下者也首身足皆有之然亦有宜有不宜因事而论可也又有内已外人内男外女之分史记多言之卜法详考卷二卜法详考卷三钦定四库全书卜法详考卷三礼部侍郎胡煦撰全氏三图杨时乔按龟蓍千载神灵圣人重龟蓍致龟蓍之道或传自古得之儒生有可徴及谓卜官以吉日剔取其腹又嘉林左胁书文江人得龟见梦杀之家不利宋元王卫平梦龟杀龟事可谓道聴不经者也且不指易中神物与定吉凶成亹亹者可见古道不𫝊六经不明即作史传号博闻者如此其他可知此世衰道微故也所以详辨于后方位兆颂象图方位图一周礼卜师掌开龟之四兆一曰方兆二曰功兆三曰义兆四曰弓兆全氏曰开龟者开龟之下体去其外甲而存其下甲中有横直之文者以卜也下甲中有直文者所以分左右阴阳也横有五文以分十二位者象五行也去其上下不可以为兆可开凿而燋以为兆者上下各四也故曰四兆又曰凡灼龟以四时分四体三礼图曰春灼后左夏灼前左秋灼前右冬灼后右又曰四兆者开方之四象也以四象而兼五行之十干四体静逢日之干为动又曰四体十干西北为首亥月开壬子月开癸丑月朔后开壬望后开癸次灼后右为春位居东北十干甲乙寅月开甲卯月开乙辰月朔后开甲望后开乙次灼前左为夏位居东南十干丙丁巳月开丙午月开丁未月朔后开丙望后开丁次灼前右为秋位居西南十干庚辛申月开庚酉月开辛戌月朔后开庚望后开辛煦按此即开龟之四兆也盖龟之下甲其上下直文名曰千里路其横出者共有五文上一文斜出而抱首下一文斜出而抱尾此二文不可开所可开者其中三文所夹之二平处耳翻转下甲向上而视之其在左者皆移而右故为丙丁之火位其在右者皆移而左故为甲乙之金位若正其龟形而论则丙丁者寅卯也甲乙者申酉也内除正中之一画为腰金则可刻而占者腰金之上方下方而已此两方以中直文界之故有四象周礼太卜掌三兆之法一曰玉兆二曰瓦兆三曰原兆註玉兆璺罅如玉属阳瓦兆暴裂如瓦属隂原兆拆裂如原田隂阳杂也郑氏曰其象似玉瓦原之璺罅全氏曰原者田原也亢旸为旱则田龟拆瓦者瓦分也毁瓦为块以观其拆玉兆者玉裂则文微也又曰玉兆者金兆金不裂而王裂故言为玉瓦兆者土兆土不裂而瓦裂故言为瓦原兆者水兆水不裂而原裂故言为原玉藻卜人定龟史定墨君定体註鑚之以观其所拆若从墨而拆大谓之兆广若裂其旁岐细出则谓之璺拆亦谓之兆璺璺也者器破而未离之名也煦按玉藻则玉兆者有璺而未拆者也玉之拆然也瓦兆者小拆也大拆则开矣原兆者若田原之拆拆之大者也此三兆者止分拆之大小微盛耳洪范七稽疑择建立卜筮人乃命卜筮曰雨曰霁曰蒙曰驿曰克註此卜兆也雨者如雨其兆为水霁者开霁其兆为火蒙者蒙昧其兆为木驿者络绎不属其兆为金克者交错有相胜之意其兆为土左传哀公九年夏宋公伐郑秋晋鞅卜救郑遇水适火服䖍註卜法横者为土立者为木斜向经者为金背经者为火因兆而细曲者为水全氏曰五兆五行之体色曲为水鋭为火直为木圆为金横为土是谓五体又曰如雨者为水如霁者为火如蒙者为木如驿者为金如克者为土雨霁易知也蒙者如明而不昧绎者聨属而不断克者小大相攻伐绎霁为吉蒙为不显雨为不舒克为不胜然事相宜者有吉道存焉又曰春开功兆功积累之象也木从土渐故其体直夏开义兆义利之和火从土蓄其体鋭秋开金兆其体为半规者金从革之象也冬开方兆其体半矩水土之分方为曲也谨按半䂓圆而不週者也方为土曲为水方为曲即谓半䂓也此又合四兆五兆而言之藏土于中而论之也雨之霁则一曲一尖者是也雨之蒙则一曲一直者是也此合象也外兆图三轻清者言身静而细也曰平者无高下也曰直者不斜曲也曰伏者首足垂下也曰重者亦低伏也曰高者首起也曰低者首垂也临者首亦低也曰野者首外向而不顾也曰就者首内向而不背也曰囘者首高而再转也曰戴白者首之白也曰纎活者动而健也曰有情者囘头也曰昂者首起也仰也曰沥漤者水下渗也曰休囚者枯朽也曰蒙昧者暗不明也曰洪润者明静而泽也曰抝者乖违也曰折者叠也曰折者断也曰颠狂者起伏之甚骤也曰衰者细微也曰震者大动也曰豁者开发也曰发者大起也曰落者足垂也曰滞者足重也曰蕾者如叠蕾也曰蛀者昻上也曰促者折折也曰纵横者枝乱也曰窈窕者进退也曰枝者生枝也曰浮者微起也曰脱者落也枝下垂漏亦落也曰矜者管也平伏而清也曰夹丝者中夹也曰拖坠者枝生于内外也曰桥者下弓也曰榆者上弓也曰横者平也曰柱者平也曰挺诈者中有余也曰狐络者厚而不辨也曰狐徼者厚而中通也凡兆言吉者高仰旺相洪润明徤纎活有情矜管平直圆实刚震轻清浮发豁静囘就皆是也凡兆言凶者低伏临垂脱落而漏蒙昧而暗沥漤窈窕纵横折折夹丝拖坠休囚乖拗枯朽颠狂衰野滞蛀戴白而出皆是也以上史记司马褚氏𫝊又全氏方位兆颂外兆图説所𫝊皆败龟之事以下则悉録全书本文全用生龟与史记龟经异杨时乔全书新定龟卜辨龟䇿自伏羲神农黄帝唐虞夏商周并重昔者圣人龟蓍并重或谓龟蓍之法不知起于何时观舜言龟蓍协从唐虞之前皆有之矣又谓伏羲始造龟卜神农始以蓍筮亦臆説也观説卦定吉凶成亹亹探赜索隐钩深致逺莫大乎蓍龟之説则卜筮之法已备于伏羲之世神农唐虞夏商周皆尊重矣生龟李氏曰龟天下神物也龟龙麟凤谓之四灵满尺二者能知天道故王者得之以为大宝观大诰言宁王遗我大宝龟则一龟世世以遗子孙何如其重也圣人好生之徳洽于人心庸忍杀至灵之物乎唐李华作卜论盖已有疑于此矣况龟世所难得必皆杀之将何以待后卜乎又曰诸侯之国犹有守龟大夫之家亦或居蔡未闻其以死龟卜也况孔子之序易咸称蓍龟之徳是也此一説也又有曰龟本至灵能自咽息不食最寿出即世瑞岂有剥杀而贡之理亦岂有龟之灵明而可以剥杀之者是一説也又曰龟灵物也以其神灵以告人事体三正曰天子龟一尺二寸诸侯一尺大夫八寸士六寸夫龟重其大者取其久而善知也龟千岁尺有二寸故禹贡九江纳钖大龟钖者得上命而后进之不敢轻也故曰纳钖𫝊曰龟千年巢芳莲旋卷耳处嘉林伏丛蓍三千六百岁而终盖极其六六之数也此一説也即此三者圣人尊重生龟可见非败龟㫁也谨按李氏杨氏据为生龟不过据大诰中宁王遗我大宝龟一语耳不知尺二之龟最不易得宁王时九江之贡幸而有此故以为大宝龟也国家之事如䘮祭之类岁时皆有龟卜然皆用小龟至于大贞乃国家不轻有之事故宁王时藏此大龟未有用处至于武庚既叛国之安危系焉事孰大于此者故以宁王所藏之龟取而用之而谓为宁王遗我也今必谓所遗者为生龟然则周礼所云取龟用秋时攻龟用春时攻也者剥杀而治之也若龟而生矣何攻治之有乎周礼龟蓍二事礼官详备如此亦岂后人之伪作乎至于居蔡之説亦因其物至灵物死而灵存悦其灵非悦其生也若生而画藻于棁画山于节龟遂以为真山真藻乎哉夫九江之龟既为贡赋则岁岁必进可知岂须之旷代得大宝龟然后贡乎将国家岁时之卜复何所须用乎至龟千岁巢芳莲旋卷耳处嘉林与元王龟梦之説皆信耳而不经者也夫人之生也谓之为人其死谓为鬼神亦重其灵而已矣开龟周礼卜师掌开龟之四兆开即分明之谓卜师明辨乎四兆郑氏谓开其占书亦可若刘氏谓将卜则开龟之下体去其外甲也龟有外甲乃以物为甲所以护龟而藏之也故卜时即开其外甲非谓龟之甲也视高刘氏曰视龟之高者而凿之高即中心之直文即洛书中五之所谓太极者是也即所谓中央土者也又曰中有直文所以分左右隂阳也其左右隂阳所谓四象隂阳太少也即所谓水火木金者也又曰横有五文以分十二位去其上下不可以为兆可开而燋者左右各四故曰四兆此即中五太极为主而以左右隂阳太少水火木金者太极主中即土以四象即水火木金皆为占即易四揲之义也故国大贞卜立君则视高作龟大祭祀则视高命龟者盖作命皆重中直文所谓太极为主者非君国大祭祀不作不命者此也定墨古者卜龟史先定墨以其墨定于龟甲龟甲直文即是也各有位凡占即以所占事定之于位上下左右隂阳即是也所谓坼也郑氏谓上仰下俯左倪右倪隂后弇阳前弇凡十二位刘氏又曰分十二位去其上下不可以为兆可开为燋者左右各四故曰四兆窃谓直文即太极在其上下亦本为兆未尝不用特以大贞卜立君卜大祭祀则于此定墨其左右各四兆则以四时分配凡小贞小事皆用之也此必古有法今不可详权依诸儒之说如此焌契诗曰爰契我龟又曰契者木凿也即今匠家木契是也焌者契之鋭头也又曰契荆为之也取鋭头以灼龟犹木凿也季氏谓爇荆吹炽成之郑氏谓荆为楚物故礼谓之楚焞置于燋炬以存火致烬谓之墨故曰扬火以致其墨合此数説则墨即木契鋭头灼火以致之于墨之上自有灼败龟之説而灼火扬火谓之燃龟加龟墨之上则大非矣灼气既以所占之事以墨定之于位即以木契稍薫龟以蒸其气然后视兆焉故灼即蒸也岂以火鑚及龟骸而使坼哉葢惟生龟蒸气故灵若鑚龟骸使坼此死龟也死龟何灵之有哉葢灼龟即焌气致墨即火也若曰另有燋炬灼龟则非矣盖燋炬即灼荆契薫气非别有火也生龟以火蒸气犹之人久藏于室出外则必以手磨或用汤用火薫蒸其面容之气乃可以占其气色休祥灾咎况龟久在门龠含咽养息非假契以火气蒸之何以见其为雨霁蒙驿克哉此如灼艾用火汤熨物之类是也洪范言卜五曰雨霁蒙驿克此五气也取五行之义龟以气占以灵以明自有异常者惟生龟为可见即如先祖巽斋府君言常见人家败龟悬之壁间每遇天气隂晴风雨寒暑其气随四时与方向方位有别人常见之而不知其异如此也即药肆败龟板亦或时有燥湿不同即此言龟以气占可知也若生龟则有灵气乃所谓雨霁蒙驿克者自润泽光活非常可以为占兆者死龟岂其能哉观兆郑氏曰卜必先墨画龟然后灼之而以所坼之兆正食其处为吉此数言者明已而蒸气之説则未及之今合季氏蒸气之説言之葢既以所占之事以墨定之于位即以其所占用焌契蒸其气致于墨之上以气所食之坼观其兆所谓我卜河朔黎水我卜涧水东瀍水西唯洛食我又卜瀍水东亦唯洛食河朔黎水不食则不吉涧水东瀍水西瀍水东两处皆是洛地则食者则吉也食者如口之食即雨霁蒙驿克五气受蒸而入于内也季氏谓食与蚀同谓可拂拭而去之有似于蚀未然也全氏曰火之所灼则墨因而形之指木契言可也至于形之所裂则墨因而食者其所谓形之裂非龟形分裂也乃其所定为薫蒸之气从甲形而入之有似于裂亦可也注象谓史定墨者凡卜以墨画龟以求吉兆乃鑚之以观其所坼若从墨而坼大谓之兆广若裂其旁岐细出则谓之璺拆璺音问器破而未离之名也夫蓍龟至公无私故能绍天之明卜筮者亦至公无私故能𫝊蓍龟之意占兆以画先定于龟则非虚心以待命者矣而况雨霁蒙驿克之兆不系于坼之巨细亦不遂为吉兆也则定墨观兆之法是矣而谓墨専吉兆岂其可乎衅龟乃慎重养龟禳却不祥乃去具不祥以护龟非谓衅龟却龟之不祥季氏谓周礼龟人礼记月令俱有衅龟之文註以为禳却不祥此礼诚不可晓龟䇿𫝊曰天下和平王道得而蓍茎长丈其丛生百茎下有神龟守之龟千岁乃满尺二寸故蓍取六十茎以上长满六尺即可用龟得长七八寸即可宝矣天生神物永世常灵岂有不祥特其间有天时地利人事气数不齐所谓寒暑灾祥不得其正谓之不祥者有之此固有待于禳却之禳却之所以护龟非谓龟有不祥也至于衅龟之説尤为不经龟本神物岂牲血所能衅之观古者衅钟之説乃衅其藏龟之物与其居龟之室尔非所谓衅龟以求灵者也季氏之説似明矣体色灵兆前周礼註郑氏之説可以叅考未知然否千年神龟或谓龟久不灵弃去乃小龟而非古所谓龟李氏曰意者世哀道微地常爱宝蓍生既微龟亦逺行取者不能中古法度则蓍龟多有不灵者矣因是杀牲取血以衅之取以假灵于血气耳至龟䇿传则言用粱卵祓龟而灼亦此意也其曰夏殷欲卜者乃取蓍龟已则弃去也以为龟藏则不灵蓍久则不祥是当时未有衅也然而卜已皆弃去之则待蓍龟何如是之轻哉又曰神龟出于江水中庐江郡常岁时贡生龟长尺二诸侯犹有守龟大夫亦或居蔡未闻其以死龟卜也况经孔子序易盛称蓍龟之徳而其法岂尽废乎然则鑚骸观坼之说起于何时世当极否人不畏天暴君葢有恶卜不中而烧龟扬灰者圣人既不复兴神龟亦遂不出龟不易得法遂不𫝊民间或鑚小龟自为一术以诚推测亦能前知故遂相仍以为古法耳周礼註所解卜师掌开龟致墨菙氏掌爇燋吹契占人掌占墨占坼是皆鑚灼败龟之法也而命龟作兆则掌于太卜其所掌经兆之体百有二十其颂千有二百其书虽不传而其意可想也葢龟有十二月之兆又乗之十干如甲乙丙丁之属则为百二十又乗之以十事如君臣父子夫妇昆弟朋友之属则为千二百后世所𫝊龟经尚皆本此虽兆或异名而龟皆用败所未得者周礼之所谓颂耳然其见鄙猥出于衰世就使果得周礼之颂亦不过陈懿氏晋献公之繇而已观汉时犹有大横庚庚之説亦全无意义也皆何足以语占哉周礼之言本明史记禇氏龟䇿传不足尽信后註周礼者遂以此为註则非周礼之説本明特后世註解者以衰世杀小龟之事借以註释乃太史公龟䇿𫝊亦信而谬传禇氏𫝊指宋元王亦借道聴妄证其中所证如视首之俛仰足之开肣身莭之疆拆内外之桥垂则固观其所灼之坼也而不复言史之定墨矣以后世龟法与易大相戾故着其説以俟知者讲求云大禹谟洪范所言龟筮乃以筮公已公人公天下之意龟筮大事并用大事用龟小事用蓍卜以决疑不疑不卜大禹谟洪范谋诸志与心叅之佥谋又稽之卜筮者此见圣人之心至虚无物不明既不执一已之见又不以人谋自私而一聴命于天所以示天下之公若谓卜以决疑不疑何卜正谓已疑卜之已不能尽信人之不疑亦卜之所以示天下之公也卜三龟乃三人占三龟大禹谟龟筮协从卜不习吉金縢乃卜三龟一习吉又曰卜筮不相袭夫谓之习者重复之意舜以龟蓍协从则卜吉矣又何待于重复哉故曰不习吉金滕卜三龟一习吉其谓三龟者非谓三箇龟三次龟乃立三人以相叅考三人中一人言吉二人三人皆重复言吉是为习吉不必再疑重求其为吉也至于洛诰所谓我卜河朔黎水我乃卜涧水东瀍水西惟洛食我又卜瀍水东亦惟洛食此岂习之谓哉葢即一事二地各分卜不可以习言也在舜卜禹而得吉则不必重吉此则卜涧水东瀍水西之外又卜瀍水东皆在洛地为皆吉则不嫌于相袭也故曲礼曰卜筮不过三谓卜筮皆可以三为莭亦岂谓必期于三哉然乂曰卜筮不相袭者葢以卜人筮人各有専职故惟卜与卜袭筮与筮袭而以卜袭筮以筮袭卜则其法不相通焉若卜筮互相为占此则礼之所有即龟从筮从之説也古者龟蓍并用先蓍后龟则有之至于大事卜小事筮非其义礼先蓍而后卜洪范亦有龟从筮从不言筮从龟逆者葢互举而见也至于大事决于卜故曰大事卜小事筮者特龟则难而蓍则便故有大小之辨非谓大必于龟小必于蓍也以二者并占则从龟从蓍或卜筮互相推决故各立官洪范已明或曰蓍为枯株不若龟有灵性故尤以龟为长而小事则止以筮殊未然者何者易以蓍龟并称其徳本无高下大小长短葢自俗传而蓍龟遂分岂惟以龟有血气之灵蓍为枯藁之物哉夫龟蓍皆取于占其为吉凶一也特以圣人不生龟亦不出而龟难蓍易业亦异𫝊或必当时卜师之术逺而深筮师之术近而浅推测各穷其术而事之大小固亦殊焉故大事卜小事筮礼家遂着为两用若蓍龟之徳岂有大小之二哉左传以蓍数龟策又以其词长短初无龟长蓍短之説杜预註曰蓍数龟象象长数短孔颖达曰神以知来智以藏往虽龟之长无以加兹以至理言卜筮实无长短今按献公卜骊姬卜凶而筮吉卜人曰筮之词所言理短龟之词所言理长故下文遂引龟词盖取立骊姬一事而非谓蓍龟有长短也杜之纰缪可知矣龟卜蓍筮皆示人以明心理明事理并同余註启蒙备言蓍虚一分二挂一扐四即明心理有事稽疑即明事理蓍理蓍法备矣特占㫁不传难以稽考乃若龟理龟法不𫝊尤无所考今以坼之中直文为太极上下十二位分四象为四兆五行亦备太极四象五行之理示人以龟卜明心理于静于常稽疑明事理于变于动明心理即执中建极之㫖明事理即稽疑当为即为不当为即不为用静用作之㫖非独取事应一莭而已也圣人示人之意微且详矣此蓍龟所以并重也惜乎蓍龟断法皆不𫝊而令天下后世贸贸无以成亹亹开物成务冒道也占观国家之吉凶以诏救政诸儒谓占主事之可为与否即此则示人以当为与不当为者当为即为之不当为即不为非独取必应验一莭已也註又曰以佐明其繇之占演其意以示国家余事之吉凶使王修政以救之则是以占教人又欲王修政以救之此皆卜筮开迷之意迷开则知当为即为不当为即不为其于政事皆修无阙失无遗漏其为教也大矣此即开物成务冒道成天下亹亹意也故曰莫大乎蓍龟占主卜筮后世分龟于卜蓍于筮洪范卜五指龟占用二指蓍不当以龟蓍皆有五有二又皆为易者或曰易以占筮尚占故龟蓍并言又据祭义曰圣人建隂阳天地之情立以为易易抱龟南面诸言据此遂谓龟蓍皆易也诸儒以祭义乃后儒所记非圣人之言亦或一説而况首言建天地隂阳立为易指蓍言抱龟南面指龟言各为説者也未尝指抱龟为易也又况龟占用易卦爻何以起例尤有难通者在也又如贞悔本指易卦不指龟若全氏指龟中亦有贞悔则又何以辨贞为正悔为变动尤有难通者在也此其不可信也谨按洪范卜五指龟占用二指蓍此确不可易者也至谓祭义中抱龟亦以易言其説似矣未知圣人之用蓍龟正以探讨太极中所含之几有隂阳五行之妙耳有隂阳五行则流通变易之道具焉宁龟而不具是理乎龟中而不具变易之理又何能有前知之妙乎至谓龟占用易卦爻何以起例是欲于龟占推出卦爻则泥而不可为也夫贞悔者主客应感之称非正变之説也宁谓龟之所卜而遂无主客应感乎此皆其泥而不通者也后世以小术代龟蓍亦有验者出于精诚所至而实非至理末世卜筮多用小术或以鸡卜或以虎卜或以碁卜或以紫姑卜或以牛蹄卜或以灼骨卜其他掷钱聴镜相字观梅望气闻声求籖问筊多因推测而知然往往有灵验此其故何哉陆龟蒙曰季札以乐卜赵孟以诗卜襄仲归父以言卜子㳺子夏以威仪卜沈尹氏以政卜孔成子以礼卜其应也如响无他惟在精诚而已精诚则能先知诚则明也因所感而触耳故虽不法蓍龟而神谋亦自相协但非所以开物成务冒道也故圣人重龟谨按谓小术之验出于精诚其説是也精诚者圣人之所以通于神明契于元化者也圣人之占卜虽曰取灵于蓍龟实取灵于精诚而已葢龟蓍皆天地至诚无妄之理所藴蓄而生者精诚不至有用龟蓍而不验者矣故夫龟蓍者圣人假之以积精致诚而通于神明者也何云非至理也如谓不待精诚全靠蓍龟则未知圣人用蓍龟之妙矣得是道也如上所卜奚徃而不验哉至云精诚用于小术非所以开物成务而冒道将谓开物成务冒道者全属之蓍龟乎亦别有道存乎如尚有道存焉则舎精诚而言道具又何以达天而尽性乎甚矣其未讲于圣人用龟蓍之义也详具总论先王重龟蓍本于开物成务冒道示人以洗此心神明其徳穷理尽性至命自失传所以上无善治下无明徳为古今一大界限古圣人谓莫大乎龟蓍者又以已志定人谋同稽疑于龟蓍者葢于稽疑中即明心理事理修政故曰前民用察民故以此洗心退藏于宻斋戒神明其徳穷理尽性至于命所谓开物成务冒道神道设教明民者此也葢圣人以明道为学行道为治故重此如得𫝊则理明学成治行绩成所以君能善世士能善身民受善泽自此不𫝊愿治之君志学之士待治之民所以不能此也只取必于事为应验何益于占也故曰此古今一大界限余不能不感慨以上二十条内谓生龟者取神龟灵龟之义葢古道实定论也即龟卜占法不传天下后世不知有此亦无言此然以此上明先王之道为龟蓍明其神灵之徳辨后世剥剔久则弃去之诬则亦至理赖之以存天地间不可少者特未成全书为可歉耳将俟圣人在天子之位制作礼乐者兴此焉龟卜繇路史女娲乗靁车鞴六蜚以御天申祝词而牧占之曰吉词曰昭昭九州日月代极平均土地和合万国乃设云幄而致神明宋志云黄帝五十年秋大雾三日昼昏黄帝以问天老乃召史卜之龟燋史曰臣不能占也其问之圣人帝曰已问天老力牧容成史再拜曰龟不违圣智故燋禹平水土龟书出洛乃叙九畴建立卜筮人夏启既征西河敬承继禹之道乃立五庙筮迁鼎命大廉祭鼎昆吾之谿归藏云启筮徙九鼎启果徙之是也而筮享于大陵之上是为钧台之享连山阳文启筮享神于大陵之上是也又筮于晋之墟作旋台于水之阳是以卜迁鼎以筮占祭也张衡灵宪谓仲康之世姮娥窃药奔月将往枚卜之于有黄有黄筮之曰吉翩翩归妹将西行逢天晦芒毋惊毋恐后其大昌姮娥遂托身于月是为蟾蜍则事属𣺌茫而辞渉𫝊㑹矣杨用修曰葢尚仪占月之误古尚音常仪音俄也路史桀时褒人参耦忠臣折口磬龟无腹蓍䇿日施太史终古负其图哭而去之是卜筮之废由世衰也六韬文王问散宜生卜伐纣吉乎曰不吉鑚龟龟不兆数蓍不交而折将行之日雨锱车至轸行之日帜折为三此卜四不祥不可举事太公进曰雨锱重车是雨洗甲兵也按文王无伐纣之事六韬非太公之笔此后人之妄作也史记西伯将出猎卜之曰所获非熊非彲非虎非罴所获霸王之辅果遇太公于渭之阳与语大悦曰吾太公望子久矣故号之曰太公望载与俱归立为师竹书厉王奔彘诸侯奉共和行天子事十四年大旱庐舎俱焚卜于太阳兆曰厉王为祟共伯使诸侯求王子靖为宣王共伯复归国于卫逍遥得志于共山之首按天下不可一日无君共伯以臣摄君不求其嗣天以旱警不亦宜乎太阳託言于厉其㫖深矣论衡子路问曰猪肩羊膊可以得兆萑苇藁芼可以得数何必以蓍龟孔子曰不然葢取其名夫蓍之为言耆也龟之为言旧也明狐疑之事当问耆旧也白虎通考天子下至士皆有蓍龟者重事决疑示不自专诸侯龟一尺大夫八寸士六寸龟隂故数偶也天子蓍长九尺诸侯七尺大夫五尺士三尺蓍阳故数竒也龟之为言久也蓍之为言耆也久长意也龟曰卜蓍曰筮何卜赴也爆见兆筮也者信也见其卦也筮画卦所以必于庙何託义归智于先祖至尊故因先祖而问之也卜时西向已卜退东向问蓍于东方面以少问长之义皮弁素绩求之于质也礼曰皮弁素绩筮于庙门之外或曰天子占卜九人诸侯七人大夫五人士三人不见吉凶于筮复以卜何蓍阳道多变变乃成龟以荆火灼之何礼杂记曰龟隂之老也蓍阳之老也龙非水不处龟非火不兆以阳动隂也必以荆者取其究隂也礼三正记曰灼龟以荆以火动龟不以水动蓍何以为呕则是也蓍龟败则埋之何重之不欲人袭尊者也三国管辂公明少神颖从利人郭恩学周易意开发论难踰于师分蓍布卦言辄竒中曰占卜非至精不能研其数非至妙不能通其道灵蓍者二仪之明数隂阳之幽契也晋郭璞景纯好经术博学有高才少从涿河东郭公受易得青囊书九卷遂洞五行卜筮之术京房管辂不能过也然璞尚筮有卦名而详卦与春秋异辂无卦名亦曰易占顾称善易者不言易是遵何法欤陆龟蒙曰季札以乐卜赵孟以诗卜襄仲归父以言卜子游子夏以威仪卜沈尹氏以政卜孔成子以礼卜其应也如响无他固在精诚而已蠡卜春秋又有杂卜蘓秦事鬼谷子学终辞归道乏用行以燕人蠡卜传説自给杂卜北户録卜之流杂书𫝊虎卜紫姑卜牛蹄卜灼骨卜鸟卜虽不法于蓍龟亦有可以称者邕州南有鸡卵卜番禺杂编岭表凡小事必卜名鸡卜䑕卜米卜蓍卜牛骨卜鸡卵卜田螺卜蔑竹卜鸡卜史记灭南越时越人勇之言越俗信鬼东瓯王敬鬼寿百六十岁乃令越巫立越视祠而以鸡卜上信之博物志虎知冲破又能画地卜今人有画物上下者推其竒偶谓之虎卜狼卜狼将逺逐食必先倒立以卜所向故今猎师遇狼辄喜葢狼所在兽之所在也故古之造式者木用槐瘿枣瘤而以狼牙为柱取其灵知也玉䇿记称䑕寿三百岁满一百岁者则色白善凭人而卜名白仲能知一年中吉凶及千里外事诸卜不同虽或有中非正道也若赵卜之祭地为祟邹忌之千里诈卜陈胜之卜而狐鸣莾女之兆遇金水郭璞之散豆取婢干夫之阳金诱聘亦奸雄之诡计耳何足道哉墨子言夏后开命大廉折金作鼎以祭昆吾之墟使翁鸡乙灼于白君之龟其兆曰蓬蓬白云一南一北一东一西九鼎成迁三国焉夏人失之商人受之史汤有羶行天下之效之者且百国矣桀欲伐有汤而枚卜筮于归藏得其荧惑曰不吉不利出征唯利安处彼为狸我为䑕勿用作事恐伤其父左庄公二十二年齐侯使敬仲为卿辞使为工正初懿氏卜妻敬仲其妻占之曰吉是谓凤凰于飞和鸣锵锵有妫之后将育于姜五世其昌并于正卿八世之后莫之与京陈厉公蔡出也故蔡人杀五父而立之生敬仲下详观卦闵公二年秋八月共仲使卜齮贼公于武闱成季以僖公适邾共仲奔莒乃入立之成季之将生也桓公使卜楚之父卜之曰男也其名曰友在公之右间于两社为公室辅季氏亾则鲁不昌下详大有国语晋公卜伐骊戎史苏占之曰胜而不吉公曰何谓也对曰遇兆挟以衔骨齿牙为猾戎夏交捽交捽是交胜也臣故云且惧有口民国移心焉公不聴遂伐骊戎克之获骊姬以归有宠立以为夫人史苏告大夫曰夫有男戎必有女戎若晋以男戎胜戎而戎亦必以女戎胜晋其若之何我卜伐骊龟往离散以应我夫若是贼之兆也非吾宅也离则有之不跨其国可谓挟乎不得其君能衔骨乎若跨其国而得其君虽逢齿牙以猾其中其谁云弗从诸夏从戎非败而何既骊姬不克晋正于秦五立而后平初晋献公欲以骊姬为夫人卜之不吉筮之吉公曰从筮卜人曰筮短龟长不如从长且其繇曰専之渝攘公之羭一薫一莸十年犹尚有臭必不可弗聴立之生奚齐其娣生卓子及将立奚齐既与中大夫成谋姬谓太子曰吾梦齐姜必速祭之太子祭于曲沃归胙于公公田姬置诸宫六日公至毒而献之公祭之地地坟与犬犬毙与小臣小臣亦毙姬泣曰贼由太子太子奔新城僖公二十五年春正月丙子秦伯师于河上将纳王狐偃言于晋侯曰求诸侯莫如勤王使卜偃卜之曰吉遇黄帝战于版泉之兆公曰吾不堪也下详大有十年卫侯救宋师于襄牛郑子展曰必伐卫故郑皇耳帅师侵卫楚令也孙文子卜追之献兆于定姜姜氏问繇曰兆如山陵有夫出征而䘮其雄姜氏曰征者䘮雄御寇之利也大夫图之卫人追之孙蒯获郑皇耳于太邱按敌之丧雄我之利也定姜之断卓矣易曰夫征不复利御寇是其义也哀公九年夏宋公伐郑秋晋鞅卜救郑遇水适火占诸史赵史墨史龟史龟曰是谓沈阳可以兴兵利以伐姜不利子商伐齐则可敌宋不吉史墨曰盈水名也子水位也名数敌不可干也炎帝为火师姜姓其后也水胜火伐姜则可史赵曰是谓如川之满不可㳺也郑方有罪不可救也救郑则不吉不知其他下详泰服䖍曰卜法横者为土立者为木斜向经者为金背经者为火因兆而细曲者为水今水兆南行适火方故可伐姜盈赵姓姜齐姓子宋出于商故曰子商宋微子后宋吉故不可与战也卫侯梦于北宫见人登昆吾之观被髪北面而譟曰登此昆吾之墟緜緜生之𤓰余为浑良夫叫天无辜公亲筮之胥弥赦占之曰不害与之邑寘之而逃奔宋卫侯贞卜其繇曰如鱼窥尾衡流而方羊裔焉大国灭之将亾阖门塞窦乃自后踰夫繇辞之占託物以兴其近忧也卫公石图之难坠而折股其如卜言何哉史记高后崩大臣遂使人迎代王张武等皆疑之愿称疾无往中尉宋昌请大王勿疑代王报太后计犹豫未定卜之兆得大横占曰大横庚庚余为天王夏启以光代王曰寡人固已为王矣又何王卜人曰所谓天王者天子也代王乃遣太后弟薄昭见勃勃等具言所以迎立王者昭还报曰无可疑者代王乃哭谓宋昌曰果如公言于是入未央宫即天子位按观此则太卜之繇颂汉初犹存后竟无传焉何哉赵矜歴襄城客死邓州官为敛葬后十七年子夹章始壮自襄阳往求其䘮不得野哭再越旬卜人秦誗为卜曰金食其墨而火以贵其墓值丑在道之右南有贵神冢士是守宜遇西人深目而髯乃得其实明日老人过其所问之得矜墓直社北遂归葬按此兆繇最明岂纯孝之感神或告之欤卜法详考卷三卜法详考卷四钦定四库全书卜法详考卷四礼部侍郎胡煦撰呉中卜法古史之卜久已失𫝊一因周末秦汉时游谈策士恶龟卜言吉凶害其所为一因髙惠文景时未暇稽考一因武帝博求艺能之士而邱子明之属射事颇中后因巫蛊事发或挟其龟卜以报其素所眦睚百僚皆曰龟䇿能言此龟卜之所以失也自是以后民家虽有𫝊者乃地不产龟徒存其术不数𫝊后古之繇颂𣺌无存矣顾山龟不若水龟之多而吴下产龟最盛故其术犹有𫝊者三兆四兆五兆虽或与洪范龟䇿𫝊㣲有不同而体色之辨观拆之法或亦犹存古之道也礼失而求诸野聊以景存羊之意云尔选龟龟以大者为佳小者不用色以黄白明润者为佳黑者昏暗者不用藏久而枯朽者亦不用龟之上者有王相将判四种板下近首有二文抱首而斜出若或二文直出名曰冲天是之谓王其上也其左右墙中各有一眼名之为将其次也左有眼而右无之者曰判右有眼而左无之者曰相又其次也此四种皆龟之最贵者也攻龟攻龟之法去其甲存其墙刻龟之刀制长四五寸寛二三分其厚分许正中如斧形而方其刃龟板之部位正中一线自下而上直出者名曰千里路其横出者五文上一文斜出而抱首即前所云冲天而为王者下一文斜出而抱尾其中之直者仅三文耳三文之中有二方皆可刻划东曰甲乙西曰丙丁正中一方旁连两墙名曰腰金第一直文之下腰金之上其横而方平者名曰冲天凡占惟此方为验如止一事则刻甲乙之左方而占之二事则并刻丙丁之右旁而占之三事则占腰金之甲乙四事则占腰金之丙丁皆刻之五事六事则并腰金下之横方名曰兜财者而皆刻之矣其刻也必方之故谓之方灼契以炭屑一两用铅粉三钱拌匀以枣肉和而成锭其粗如筯其长三四分如其方而止名三一丸每当灼时既刻其方乃以刻方之板向下近肉处向上视其已刻而透明者用三一丸炙于火中俟其通明乃以三一丸置于刻划方形透明之上横安而灼之凡横文既刻之后尚有六处亦须用刀刻之前近上首之一乂其一也后近下尾之一乂其一也此外则近四足之四乂皆须以刀刻之然后灼之选龟之法先辨雌雄从近尾之一乂两旁以二指平掇之掇而起者为雄掇而不起者为雌其横文以甲乙畧髙于丙丁者为妙丙丁髙于甲乙者为劣灼龟之法必五行全具焉以碗盛水置钱于中用二木界尺架于其上然后置龟板焉刻者向下而近肉者向上以三一丸灼之水为水火为火钱为金界尺为木碗为土煦按当以火化者为土此灼龟之五行也占龟既灼之后其龟板炸然有声是云龟语然后覆板而视之即以所盛之水以指濯其刻处必有坼焉然后审其直横诸象以占其吉凶既占其坼矣乃以绳约其坼处以香火供之必待三日而坼始复合或有一日二日而龟板仍复作声者是犹有未尽之言也须复占之又谓左右俱分子父才官皆自千里路而分之自内而外或止有横文亦未可知因拟龟板画图于下玉灵秘本六神休囚吉凶论青龙休囚宅虚喜勾陈休囚田土失螣蛇休囚不惹殃朱雀休囚官事息元武休囚益财谷白虎休囚免哭泣五换观形势诀诸形不可拘于位衆兆移来五换看但要存心髙着眼其中祸福一般般其二金木水火一般同北可为南西可东心变吉凶皆可变理通祸福自然通详龟字様吉凶龟中字様少人知丝忽全慿眼力推着意搜寻明祸福纎毫不得有差违详网字様歌诀轻清平直伏髙低野就囬临戴白垂纤活有情昻沥漤休囚旺相抝乖违静明洪润健蒙昧折折颠狂枯朽衰震驿夹丝蕾豁发纵横蛀足窈窕枝浮暗脱矜拖管漏实圆落滞坠刚齐详龟字様君须记凶吉凭斯仔细推谨按此上诸形皆见史记甲乙腰金兜财上甲乙属为金兆形头髙足管旺相精明正形卦诸事吉或若休囚蒙促折化为破败问何事断之腰金甲乙属水头平身直足管如蛾眉覆月正形否则抝乡其抝处详而断之兜财甲乙属火要头起身重足发如仰月形若头足不过抝乡其抝处看兆详断之甲乙金兆章夫甲乙丙丁者乃天神之名也故借其名甲乙者本属木申酉位西金宫取金之义其象悦静洪大精明是为正形欲得兆形头髙足管身乡旺相但以动处配其去就为用观其形势善恶缓急休囚旺相枝兆动静断其吉凶妙在心目之巧初爻甲乙为头一名青龙一名财神若洪润诸事相宜谒贵人吉求财吉其兆轻清每事减力设或髙蒙则前程有阻倘或低蒙则始终晦滞常有逃闷或低洪驿急去求置货物价廉不宜脱货则无价也枝从此生名曰坐头枝不利也二爻丙丁一名朱雀一名官鬼若动主文书口舌官事相系有枝内外公私各有阻隔若平静轻清则有拦截之患科举功名健旺生枝必有大贵若有蕾有贵人扶持三爻为戊属螣蛇一名祖父大畏蒙滞则诸事不吉洪润清健生气颇佳得贵人之力田蚕旺坟宅兴四爻为已属勾陈一为祖母其色宜驿带轻则诸事速或坚直稳中吉不宜蒙昧昏沈不明之象凡戊巳两爻号为父母宫大利洪大旺相育物无穷生气不絶不宜枯朽蒙昧促折如衰处生枝化为破败五鬼凶害非常五爻庚辛名曰白虎一名兄弟此神未甞有吉不宜动主比肩不和若动旺生枝则奸邪盗气刀兵相击又不宜蒙昧蒙昧则疾病相攻或休囚则阴少不安驿则破财只宜平静清秀自然贞吉六爻壬癸名曰元武一名子孙一以为足大畏蒙蒙则盗贼姦气相凌脱则不宜成则有碍终不利发动如幡脚者失脱非轻常主小人嫉妬有忧不成也只喜平伏清秀谓之足肣上吉倘或头足落凡事始勤终怠占病应迟老阴大凶少阴血气不和无咎或食积疽痍少阳防惊更看身分如何且要本音纯美身宫窈窕进退欲速未达之兆头直足直戊巳震动更带蒙昧则邪气相干头伏足伏多生忧愁诸事不和疾病者亡行人不至论诉失理头伏足起行人速至老阳病者亡长男在外得病或食气所伤老阴患者忧气未甦无咎暴病者身旺吉促动凶如停货物得遇大利便脱无气价钱不平有忧不成先凶后吉头直足直身直朱雀白虎大动则有官事卜法详考卷四卜法详考卷五钦定四库全书卜法详考卷五礼部侍郎胡煦撰丙丁腰金兜财上丙丁属火丙丁像丁头足齐平是为正当依乡之兆否则抝乡其抝处详其祸福断其吉凶腰金丙丁属木要头深足旺蛾眉正形否则抝乡其抝处看动静依经断之兜财丙丁属火头起身重足发如仰月正形如抝乡其抝处看兆象断之论其吉凶丙丁火兆章初爻甲乙乡一名父母属青龙木须是旺相无动洪大为佳动者必致叨叠文书更变凡事见速或带休囚诸事艰辛不宜蒙昧蒙昧则贵人隐而不见如轻细停塌不利病者受气于食得凶二爻丙丁乡名朱雀火一名兄弟不宜大动旺相反吉成凶故曰火炎而无水涛溶总发而中间有折凡事宜速速中防损得壬癸相应则凶中化吉也若得庚辛旺相谓曰金中有水亦谓庚辛化财财旺不动则兄弟和睦动必有争夺三爻戊乡螣蛇火一为长男刚明洪润吉不宜折动动则损财失业亡家用事欲速未达平直吉蒙昧凶四爻已乡属勾陈土一为长女亦要明静坚直不宜蒙昧蒙昧则阴小不安折动惊恐失财休囚则子孙暴卒凶外事勾留如有夹丝则是伏尸乖气相搏及官事鬼贼加侵官讼失理终讼不善病者乃是气也血气阴魂求解脱驿者行人至公私不利五爻庚辛乡属白虎金精也一为妻财此神虽凶在火位不能兴祸如若旺相洪润则经求有利公私两谐谒贵吉出入利进用和平更得壬癸相兼旺相洪润大吉不宜枯燥发动若动则金火相形其害必深六爻壬癸乡在末足属元武水一为官鬼须是圆实刚齐如此者用谋望吉如利如名前程何忧不显或带休囚则是美中不美若蒙昧则官事户役相连若发动则盗贼奸邪所害亦有非常不测之祸出入防水厄陆防盗贼人灾嵗歉忽生木支截足在上大利交闗更加父母妻财爻洪润大益见景而货之或带休囚如蝌蚪相似占患者久病而死亦防中风癎疾则迟凶中隐吉或吉内藏凶水火支生于庚辛壬癸乡似桞穿相似夏秋卜之大利求财非求财者防家鬼相侵春冬得之则有水火盗贼之灾更防失脱头旺足直身洪大轻动者成脱尽吉或带休囚只有所失不能用也头旺直身衰足发更带轻脱则可也成财不能有始无终之象常占有大难主人口分散先喜而后忧先易而后难也病者久而至死暴病者有自缢伤亡为怪常占口舌相形讼失理囚者出行人在路有惊渉江渡海有风涛之患陆行防贼伴交游占宅是伏尸占病要保重可也丙丁变形总断死鳅困鳅鲫鱼戯藻卧蚕食叶仰月顺风船覆月分头分足帆䉔飞鸟蛛丝坠网绞车四通凡字夀龟鼈儿钓竿形甲乙丙丁两相同婚姻刑尅病人凶官讼牵纒防盗贼家中无事也惊忡金形化水金火纯金甲乙丙丁两相同婚姻不吉病人凶老阳病凶子孙比行人信至利名空两乖形甲乙丙丁两同形婚姻上吉怕难成官讼他胜病阳鬼火盗家中要禳星鱼尾形甲乙丙丁一様形生产双生婿两成阳不脱灾阴病死功名不美水盗灵沥水金甲乙丙丁两相同婚姻不久内房空阳宅阴人小口病阴宅殡地水藏凶聨占式甲乙丙丁两相同成合婚姻有始终家宅田蚕多得利迁官居葬永兴隆欺祖卦丙丁欺住甲乙头求利求名事不周停塌婚姻虚费力如占病疾必多忧此卦賔来欺主客窃主权逆上反乱之卦凡事叨叠自然形合婚两兆宜精巧阳旺阴衰妻尅早阴旺阳衰定损失两卦一様同谐老甲乙丙丁有情鱼水相依心齐福至儿孙孝义世代无危人物不俗上吉夫妻功名定位赴诏求官验正形怪竒异路得功名龙虎凤鹤侯王相杂类兴隆郡县荣科举功名加官进职皆取官爻旺相第一功名卦官鬼旺相父母洪润子孙休囚上上腰金正形金兆蛾眉掩月形中低后起怪忧惊狂枝坐首财多损旺相依乡事事成兜财正形水乡发火号兜财仰月身沈喜事来上面生枝重见吉头低下漏定凶灾兜财正形云此卦乃水乡发火要头起身重足发如仰月形又如船载物形故名兜财也箭发离弓箭发离弓病者危凶行人便至大利于公私商防损营运难通家宅不利见贵差容最宜武帅求官兴隆打围出猎边塞防攻旺活兴隆胜也上至公卿中至刺史下至有德大福之人可以当之妄想邪谋其凶立至巨海游龙巨海游龙宜占制诏文书大利求名吉无不利君子道长小人道消反此有凶横病者危有北阴愿宜保守过旬日方甦讼中凶行人到停塌有财出卖无气捕捉隄防走透消息勐虎伏冈勐虎伏冈公干宜艮方宜山塲古墓察之可获经商利往坤位窑灶髙原处运用得利其间防有比肩不足小人脱漏所干难成暴病变凶久病难治停塌迟中获利失时失本散事冝向委曲则可迟则终凶之兆也龙口卦形大为龙口卦小为蛇口卦下唇短有财上唇若短有口舌直下生枝主漏财坐头枝亦不利三起者速为事吉三伏者为事迟疑谨防鬼贼交加不许托人干事占病者有愿非常家宅啾唧停塌失本利见大人化龙形化龙金兆利见大人宜占朝京赴任大官受爵拜将受封祈祷天地成大名利救大苦难立大事业如龙威德普济羣生如妄想邪谋重重祸害私者被获公者得胜经商得利防有搀夺保重可也此象多有变异华葢形华葢形阴阳交媾道合人和贫人致富富者必贵文当拜相武必封侯女为妃后罪遇恩赦宜葢造屋宅游古洞必遇神仙诸事利如捕捉盗贼阴覆于阴覆去处商贾获利水陆防危保守可也金上立木金上立木被土葢头出郊恐遭蛇虎之伤入室谨防墙栅之难入船不可住于桥下风雷不许饮醉于髙楼财防盗贼穿井上倾逺处捕人近处捉获寃家债主狭路相逢病主死行人未至暗昧不明之象宜谨守金中化水金中化水则是水兆水支不利姻亲不宜占病凶经商有险行人有病公事走泄事情官讼宜托重家宅伏尸为怪掩墙木兆甲乙作掩墙问病必须难求财无气象见贵路中攀此卦行事主有阻隔甚不可求名举用出入并凶不宜动土经商路中有阻病者大神太嵗神煞宜保行人立至不至则虚惊信至凡事宜速不可托人产难有忧却生贵子保重可守金中变火金中变火不须疑行人即日便回归占病祸因胸膈满求谋用事有搀持仙人过桥仙人过桥夀山基地必有左抱右转形势㣲起改变门风一纪后必出神童异子掘金井时见异物古器恐秽物见之走了秀气得此卦者六畜奴仆成行亡灵超昇生人安泰占病者凶仙人上马仙人上马栁氏龟经曰上马卦形凡占诸事吉占病者凶双鱼形大鱼及小鱼用事有搀持占身神愿大急去问良医行人在路滞求财宜谨之隄防比肩托公私未可为捕逃亡盗贼有人报説知占产生双子婚姻大不宜大鱼逐有力小逐大力微穿心六害穿心六害形占讼者有家鬼取家人乡党唆病者夜梦不祥财物相系罪业牵纒不能解脱功名蹭蹬官长作威经商水陆有阻财事有虚华家宅讼服不免隄防失脱小口灾悔嵗占此象四季之中祸事重重保守可也金兆化水金兆化水身无力举用求名财亦空官事行人未发动如占病产十分凶仰月形仰月火干事利上半年上半月卦浑多晦滞如在上弦得之则所用日日圆成下弦得之日日消亡散事应迟成事欲速未遂不宜占病下弦得之十死一生覆月形覆月形势头伏足伏事多反覆功名难成病者阴气入腹久病者凶小儿得之隄防惊搐急惊应迟慢者必哭重丁形重丁形主父子兄弟同登妙境功名双胜求一得二若纹爻旺活则主重重之喜或带休囚则有两重所失必有重事不然有旧事相纒又主比肩不足更冝仔细推之占病主有重丧或病牵纒保禳可也勐虎伏冈勐虎伏冈论有所防隄防阴毒旺处遭伤最宜停塌不利私商行人未至病者颠狂大利出师隄防兵卒应举成名只宜守分安然不利施为作法谨之慎之如行狼虎之境也鹁鸽驼铃鹁鸽驼铃在庚辛爻发出支来是财爻发支财气旺相大利商贾停塌得财两倍公干者主有人拦阻占病有金神七杀为祸安𦵏在水石之间行人信至公论有主张婚姻妻带子息来也金中有水金中有水生于火位伤害本元弃旧营新之象宜西南方求利见贵吉散事迟滞中方散成事不成行人至宜缓而不宜急有始无终之象也金火形丙丁化金火先迟后速之象宜于西方销铸打造金鐡处求干必有人转肩借便得喜占病夘日必死行人至公讼变脱四通卦四通卦兄弟爻中发主有虚诈如妻财漏枝主有漏失财物占病有神庙中阴魂为怪须是兄弟爻生下枝财爻发上枝互换为佳方许四方通逹经营获利官讼有鬼贼亦主多事求功名蹭蹬有同辈搀持行人惊险凡事保守螣蛇形螣蛇卦诸事进退事胜处被人唆搧老病者有血腥阴魂怪有梦为妖经营冬宜北地夏利西南秋则向西春归东路仍防旺处遭伤口舌如麻谨慎为妙坐身卦金上立木头伏足伏事多反覆行人未临病者必哭占孕是男临产有惊求名不遂停塌无利隄防仁中不仁美中不美纯金卦纯金卦六神一同六亲齐配大利于秋求名求利施恩作福婚姻和美讼中得理家宅清平行人未至自有佳音吉无不利失字形失字形必有散失谋事不成病者寃牵枝在上是阳魂枝在下是阴魂有财物相系作善荐悼免致恓惶凡事谨慎仔细消详金火形金火相烘火为赢主父子不和夫妻反目兄弟争财逆上反理之象占财一得二失问名无占宅二三人病箭不离弓箭不离弓乘凶恃势之象也占讼有暗弓病者有财物相系夜梦不祥求名只可以大易小尚防搀越之难利公不利私行人未至扬旗形金中发火似化为扬旗家宅防水火盗贼之灾最利于公必有喜信不利于私性命相连应速不应迟脱货快利占病不利见凶困鳅形困鳅形只是本情六爻不动更兼漤沥头伏足直占市邑目下无价久逺后才利动必有变异昇腾之象凡事宜迟不宜速也占病者必死重金形重金卦宜破屋坏垣伐木甚利小人不宜君子所为此阴毒之象也过了艰难方可遂意却利兴贩金银铜钖等货亦主凡事重重叠叠罗网形天罗地网不宜占嵗年内必有瘟疫相纒内防阴人妬忌外有小人侵欺占盗必来囚系难出两头畧有空缺走透问凶不凶问喜不喜问盗来不来公讼理不理伤残形枝兆交杂为带疾卦形凶势必形伤枯朽定遭痨瘵病两边无力不为祥卜法详考卷五卜法详考卷六钦定四库全书卜法详考卷六礼部侍郎胡煦撰谨案上左甲乙金兆也上右丙丁火兆也中左腰金水兆也中右腰金木兆也其下则兜财之火位亦左甲乙而右丙丁俱以向千里者为头其论十干俱自甲乙头数至壬癸足腰金甲乙形头髙足低事事不宜头髙足直诸事利益头髙足伏人情和睦头髙足垂莫信是非头髙足管求财必满头低足低好事成非头低足直求谋可息头低足伏小病便哭头低足汎丧事速办头低足落诸事莫作头细足垂闲是闲非头低身仰是非日长头髙足髙谋望虚劳头直足髙宜寻结交头直足低事不废机头直足直求财利益头直足管财利货缓头直足摇虚诈动飘头低足管正好忧疑头曲足曲事多反覆头伏身髙足后垂官讼不可托相知头伏身低足又低病人官讼必迟迟头直身滞足还落官病无凶朋友托头髙身旺足又发所谋行用皆脱滑头髙身滞足髙飘行藏必定见蹊跷头直身伏足又伏即利求财俱不足头伏身起卦髙稍病者惊狂讼得招头仰身髙足又发见贵求官必通达此后当为腰金丙丁形头髙足髙口舌多招头髙足低阴人是非头髙足起诸事莫理头髙足直多施见识头髙足伏官灾不速头髙足滞莫争闲气头髙足飘诸事蹊跷头低足髙举川自劳头低足低无是无非头低足管忧疑伤感头低足扬老病堪伤头直足直官讼有力头直足低闲事莫携头直足仰莫听水响头细足细求财莫去头大足大家财破败头直足发显利屋宅头直足飘信息劳叨头伏身平足更平求财求利可经营头髙身低足后垂利见官豪絶是非头低身旺足后发脱事除忧讼无责头直身髙足又湾求官求事后艰难兜财形头直足仰诸事吉祥财货有利官事无伤头髙足髙官事多招求财有利病者俱消头直足直占病不利官事口息求财少遂头直足伏女病则哭财货无利官事全无头低足低好事成非病人见凶财无官息头低足豁财货利活头曲足曲诸事不足头低足直老病危哭头髙足直诸事利益头直身直足仰功名利求财有官事不宜头低足飘诸事蹊跷求官杖责老病难逃头髙足仰上生枝名成利就病者危头直足髙下漏枝件件多不宜头大足尖求财莫贪婚姻难就功名未全头髙身重足起洪润旺相第一休囚折折诸事不宜头直身直足尖休囚破败病洪润旺相吉兜财丙丁头直足仰婚姻吉祥功名大利占病无妨头髙足髙官事多招功名大贵老病阳凶头直身足又直无是无非财官俱无占病凶危头直足伏财官皆无功名不利女病皆哭头低足低好事成非病者灾凶名利不宜头髙足豁财利不活功名大利病者求药头髙足曲病人便哭官事牵纒功名不足头低身直足飘诸事莫理头髙足直诸事利益头直身直足仰官事刑伤功名大利财利平常头低足飘诸事蹊跷头髙足起上生枝诸般皆吉病非宜头直足髙下生枝诸事不宜仔细推头大足尖功名不全求财莫去占病迟延头髙身重足起旺相件件吉头直身沈足尖财利不全以下分类总断晴雨诗断身沈头重等歌身沈头重多飞雪折折交加雷电风晴霁轻清蒙则雾纷纷大雨出龙宫其二洪大精明天必晴交加枝兆定风生昏蒙沥漤应多雨目巧心通龟显灵阳宅若卜迁移新旧基最利头髙戏水鱼但恐枝生兼鬼动身宫窈窕莫迁居其二若卜基地看身乡身稳财丰有剩粮足管才兴添十倍蛇头开口主争嚷其三宅逢头白及昏蒙此有邪神占地宫人若居之家道废自然金寳渐消镕其四甲乙为门首丙丁是神堂戊巳中庭位庚辛厨灶方壬癸为沟壑上下看低昂洪润皆为吉不动鬼神乡枯燥枝交集丙丁独发张亲朋无阻碍必定火为殃其五甲乙坐头枝门庭多是非鬼魂财作怪三代恐无儿桥势来东畔新旧两家基外道有神祸禳之方始宜其六占宅音兆要相生相克之时主鬭争来人与日皆如此仔细推排此五行羽音不宜土形征音不宜水形之类是也大凡以光为宅日辰为人人尅宅为吉宅尅人凶其七甲乙为林木丙丁道路乡戊巳邱陵位庚辛窰灶方壬癸为池井次第看兴亡更与六神诀内外两参详隂宅健活生枝向阳利身沈不动宜阴地肥主豪强怪主淫秀主才子多清义其二安𦵏卜兆大元微凶吉慿龟仔细推一切皆由心目巧时人熟读玉灵书其三六神配入五乡中阳月从头数至终阴身之边逆如上看何祸位断其凶其四卦兆来人与日辰三边各属细推论其中无土难为冢匹配阴阳不可纯婚姻占婚两卦要丰隆头足相齐喜气融两卦相悬并足断孤儿寡女望门凶其二合婚两卦宜精巧阳旺阴衰妻尅早阴旺阳衰还损夫两卦一様同偕老其三两卦有情鱼水相依心齐福至夫妇齐眉子孙孝义世代无危人物不俗上吉夫妻其四占婚最紧问三堂父子财官不可伤父母公姑才是妇官为夫主子为郎其五枝兆交杂为带疾卦形凶势必伤身枯朽定招劳瘵病两边无力不为真其六甲乙洪润怕足豁语言伶利多聪达相里无残成后生分明好顶青丝髪其七若卜丙丁嫌足软二边生疑有转变官鬼生枝是病人喉中有疾多哮喘其八若卜木兆怕身空更加蒙折在其中媳妇虽然容貌好娘家切忌有私通其九卦变木兆怕头缩胆气雄豪心性恶噼面生枝宜急用最有心机难测度其十上脉边占对倒龙二边低足更堪言再观上下无长短琴瑟和谐至老全其十一卦形有气怕足漏伯母姑姨有般鬭不敬亲夫有外情血气不和少清秀其十二偷年改日头足起身分清明无变异面赤纷纷带紫堂头男养得多欣喜其十三问身最怕漏身枝男女各宜腋气随面带芙蓉身窈窕房帏事紧亦多儿其十四卦形相称足以直势带发而主变更婚后须当人口散男行俱在别营生其十五头髙有气伏多滞漤而无智酒才多蹙断震动貌竒古齿损带破面皮麻其十六丙丁旺促主腹病齿疎髪黄多气性不然目大色赤红气疾时时有发定其十七戊巳洪润身广大巧眉仁慈多体态促动之时起血灾脾气不和黄病疥其十八庚辛洪润面方圆色白多威快语言久足相当多富足相违血气脉疮聫其十九壬癸爻动女多淫貌恶面乌有配音若更暗蒙须再嫁清明不动洁贞心其二十元武发动其人黒色多淫貌配立性不定喜怒不常有外情其爻常在足若低动多泛滥少子更蒙昧如遍野桃花必非贞女或再嫁者亦然如足洪润清明不动者是贞洁之女也人元婚姻章古者男子二十而冠三十而娶女子十四嵗而笄二十而嫁葢取男女全体之象合婚之法审二姓之无伤论五行之有气其理一也上可以继祖宗下可以续后嗣夫妻久逺卦形无异然后乃灼候其形彰观其形势强弱何如贵乎两兆丰隆头足两称乃大义也必推三堂为要上要推父母爻为公姑中推财官爻为夫妇下验子孙爻为嗣续如妨公姑无公姑者女子必有疾财官鬬叠是乃官鬼夫妻琴瑟欠和子孙蒙折女多产厄子孙落空必无后嗣枝兆纵横必生异疾或来歴不明者有之两卦相悬促断男孤女寡或有望门之愆破财狼籍之患其夀夭贤愚貌颜善恶百般情状皆可推之妙在心目之巧欤经曰财爻为妇鬼为夫不犯空亡终是吉也葢合婚之法理无十全但得七八分为上吉五六分为中平妨公姑无公姑者则不妨所忌媒妁饰言本主偷年改月不通女氏之名以致卦形乖张枯朽暗昧贮处推之初以观头为面部丙丁为眼部戊巳为胸腹庚辛为血壬癸为手足看何处动者辨騐有无疾病相貌妍丑断其吉凶两卦相似洪润兴隆上吉夫妻则进进而不废或有相亏则斟酌而用之不可一途而取不可一例而推畧举数端宜推识之求财返上如烟凶祸至三低胖换休临水跷踦无象必遭殃健旺生枝财倍喜其二公干之财旺鬼爻头平足管论多招精明有气皆平稳财位丰隆禄自超其三公干之财鬼若衰昏蒙静折事多乖头伏身空财损折白虎爻兴争讼来其四求财切忌本身空足起头低事不中又怕枝兆相尅战千回见贵不相逢其五一切求财财要旺子孙爻旺十分财弟兄官鬼不须动白虎爻惊口舌来元武动时防盗贼休囚蛀折定生灾清明旺相兼洪润旺处生枝是福财其六给赃索逋财二様给赃须仗鬼旺相索逋反此细推详其余断法皆同上其七开张店库事不同足发头昂道路通头直足落虽安稳买卖迟延反不中其八财爻为本身为地兄弟爻为掌事人白虎发兮多口舌元武动兮生贼情其九欲问神龟求一财身宫洪润十分媒金枝便是刀砧动身洪空亡惹祸胎其十赌采鬬胜卦形稳震头足乖违疑狂蒙静头旺身空百无一称三空震动定中未胜其十一占财须要探其情恐有穿窬歹意人贩卖公私并作伪其中断法放图明田财甲乙为种丙丁秧戊巳田邱是本乡庚辛禾稼秋收位壬癸冬藏仓库强其二种田须看头身足惟怕休囚兼折足若然健旺及精明管取一年多五谷其三元武昏蒙兼沥漤断定年中有水灾丙丁乱动兼枯燥大旱焦干从此来其四朱雀白虎两爻动其年可断有蝗虫兄弟爻发鬬垒者因事交加到讼宫春蚕占蚕健旺有春才足大头尖是福媒问祸皆依占病诀庚辛发动主僵灾其二一种二室并蚕妇三是蚕身四筐足五为茧子及抽丝若问食叶木爻主龙为一眠为种雀为二眠勾为三眠蛇为四眠虎为茧武为丝出行头野身空出外优头囘身就主归求润荣象正多财寳碎杂形乖定不周甲已申酉最为头乙庚午未不须求丙辛辰巳何劳问丁壬寅夘一塲忧戊癸不须逢子丑时值空亡万事休其二出行最忌往空方身促枝横主路伤甲已申酉来截路日辰扶克始相当其三欲问行商何日归须于干上察时期心中明朗卦形震陇头频听马硚嘶其四头纎足动身宫靠行客思归可应期头野身空足折折变迁他处未回归求官进士求官及问名卦爻健旺润洪情头足相当官鬼旺足开应变矜而成其二健旺生枝就任陞休囚有患在中庭子孙若动官难显父母爻空职不成其三科举功名卦讼求官騐正形怪竒异路得功名龙虎凤鹤侯王相杂类兴隆孙子荣其四灵芝木兆君臣会异路功名封相位举子黄甲有陞除三人同歩丹墀贵胎孕父母爻为孕妇人子孙爻是小儿身父母旺相孕妇吉子孙旺相小儿荣其二孕产成娩两不同孕妇安而产室空成卦只宜占孕事娩爻可待产时通其三休囚为阴旺属阳胞中男女可分张子落空房小儿死父母空兮孕妇亡父母子孙俱旺相小儿孕妇尽无妨静则应迟动则速限期祷祝日推详其四巨龙游海凶中吉勐虎伏冈吉内凶头尖足映无殃祸福德交加子必重其五胎孕大利撺火鎗身光体滑无凶祸财爻乱动促断凶依法推之随处可词讼我讼他人曰兴讼他人讼我曰被讼兴讼喜要官鬼旺被讼却喜官衰用彼此须观两卦中两卦相似事和同左边动旺吾先胜右起丰隆他有功其二讼言胜负分尔我我讼他人官旺可他人讼我官鬼平若旺生枝定招祸其三头旺身滞并足落蒙昧之时囹圄恶两形相似一般般必定迁延难解脱其四身蛀虎动有虚惊三乡皆损祸非轻六爻不动足平直公讼无兴门户清其五偶然鬬殴恶兴公足起头低事不中三形动旺防鬬敌两边无力总成空其六见官不用揷花枝才揷花枝被勘追身复有枝生白虎血光纒染带忧悲其七木兆生枝来葢头三隣门户有寃讐暗中带箭交加发进退纒绵难罢休其八身下生枝来漏身留连牵惹别途侵若还足管终难了头抱官乡案吏嗔捕盗捕盗须观官鬼乡两边衰旺要分张我衰他旺应难得我旺他衰定是强其二问赃必要看财乡财动之时迁变赃旺动必然当发露休囚财气落空亡其三旺处生枝并有蕾定知报信有人来休囚蛀折生枝起走透难寻更莫猜其四白虎旺动防抵敌血光之患定无疑若问其方看动位甲乙居东依例推其五前爻发动利于公后象髙强私却通上下俱兴防鬬敌两边无力总成空其六若问神财有走失财安足管未能出戊巳生枝贼走亲五乡精细谈虚实其七头伏足伏贼埋赃似有不发欲变赃枝头髙昂不能出枝若低头在近旁其八若问贼徒人物様便把六神为貌相推详木火水土金便识住居并所向其九大凡走失不宜占诚恐宫司有滞粘何故吉凶明不得一人欢喜一人嫌疾病甲乙枝爻若发动忧疑悞食兼头疼惊恐怪异从外来寺观看花东方从其二丙丁枝爻若发起口疮赤眼并促气若不失饥并食伤咽喉有疾难医治其三戊衰生枝兼有曲脾家受喜防惊搐卜法详考卷六卜法详考卷七钦定四库全书卜法详考卷七礼部侍郎胡煦撰龟卜古者龟卜之法先须选龟葢其体有俯有仰有前弇有后弇有左倪有右倪之别其色有𤣥黄青白赤黑之别葢俯者天龟其色𤣥仰者地龟其色黄前弇者东龟其色白右倪者北龟其色黑及秋取而杀之至春而干乃衅而藏之卜时乃去其上甲存其下甲其下甲之外有黑膜一层临卜乃用契刀于腰金之上一方中刻为方形去其黑膜此外尚有六处近上首之一乂近下尾之一乂并近四足之四乂皆须用刀刻之葢龟板之下皆有横直之文其正中直文通于上下名曰千里有此一文然后有左阳右阴之别横文约有五道五行之象也左右各五天干之十数也五文之空左右约十二方十二支之象也上一文斜出而抱首若或直出名曰冲天是之谓王此最贵者也其左右墙中有二眼者其次贵者也或左有右无左无右有者曰相曰将皆贵也下一文斜出而抱尾其中平直止有三文三文之中止有两大方以中文界之上下各四以应四时其中文为腰金腰金之下为兜财凡卜必在腰金之上一方分为左右二方左名甲乙右名丙丁其甲乙以金论丙丁以火论何也葢覆龟而视之甲乙虽属左方以龟之正形论则原在龟右右金方也故左之甲乙为金丙丁在右而以火论者南方故也葢腰金上下之四方分主四行左之下水也左之上金也右之上火也右之下木也如以五行之理论则各就本行而分子父财官如照史记龟经所卜则但论首身足三处而已古者开龟之法必分四时冬开后右春开后左夏开前左秋开前右今不论四时皆开前之二方然所开之一方亦必有上下左右亦当因所开之时而先开其方呉中卜法卜一事则开甲乙一方二事则兼开丙丁如两人共谋之事或以已求人之事则兼甲乙丙丁二方皆开之矣三事则并开腰金之甲乙四事则并开腰金之丙丁五事六事则并腰金之下横名为兜财者亦开之古法如止占一事则视四方之畧髙者而占之尤属极验周礼所以有视髙之说将卜之时又必五行全具以碗盛水置钱于中用木界尺二架于其上然后置龟板焉刻者向下而近肉者向上以三一丸灼之钱为金界尺为木碗盛者为水炙者为火成灰则土也而五行全矣火力既至必有烟煤黒色形焉忽觉咋然有声其板拆矣拆之所见其中为身逼近千里者为首舒而向外者为足然后观其身首足之俯仰平直并其方位之五行以卜其吉凶焉又一法专论五行以别财官父子而以旺相冲动论之又一法分为四象而以衰旺论之又或观其尖圆直曲平而以五行论之不可执一既占其拆矣乃以绳约其拆处以香火供之必待三日而拆始复合然后埋之如不及三日龟板仍复有声是犹有未尽之言也当再卜之三一丸炭屑一两铅粉三钱拌匀用枣肉和而成锭其粗如筯其长三四分晒干藏以待用用时以火烧之待其透明然后置于龟板之上以灼之刻龟之刀形扁而方约长五寸厚二三分正中如斧形磨为刃其拆分身首足三处而论身者事之干也贵乎平直刚健洪润明净者吉也或折折乖违衰抝枯朽及夹丝拖坠纵横促漏皆不宜也首者事之始也其平直髙昂回就有情者吉也忌浑蒙漤低伏临野及俛垂戴白者不宜也足者事之终也其开豁飘扬浮脱阳之类也动象也肣管落滞阴之类也静象也宜动宜静宜发宜收各有所宜故吉凶亦异枝生于上下者也首身足皆有之然亦各有所宜蕾则枝之短而微圆者也若化龙若华葢若仙人上马仙人过桥鹁鸽驼铃之类皆吉也否则为上累上累则非宜矣又有内已外人内男外女之说女本内也而谓为外婚姻之女自外而入也又有交易图谋征战约请婚姻来往彼此相接之事则甲乙丙丁二方皆开之以甲乙为我丙丁为人停匀则两吉一髙一低一强一弱则一吉一否总断甲乙其形象一以头髙身旺足管为正形倘有不然者是之谓抝斯为动矣抝者身首足不相应也丙丁其形象丁头足齐平头大尾小是为正形有不然者是之谓抝斯为动矣又头足乖亦为抝又卦体静逢日之干为动腰金甲乙头平身直足管如蛾眉覆月始为正形有不然者是之谓抝斯为动矣腰金丙丁宜头深足旺蛾眉正形有不然者是之谓抝斯为动矣上乡木兆宜如木形而活根柱坚牢而粗始为正形有不然者是之谓抝斯为动矣下乡倒龙如倒挂龙如悬针其正形宜直而活有不然者是之谓抝斯为动矣兠财要头起身重足发如仰月又如船载物是为正形详其爻占断其吉凶金以甲乙为财丙丁为官戊为父已为母庚为兄辛为弟壬为子癸为孙又甲为妻乙为妾皆自首至足分别论之如不与正形同是为抝动火以甲为父乙为母丙为兄丁为弟戊为子已为孙庚为妻辛为妾壬癸为官皆自首至足分别论之如不与正形同是为抝动水以甲为子乙为孙丙为妻丁为妾戊已为官庚为父辛为母壬为兄癸为弟皆自首至足分别论之如不与正形同是为抝动木以甲为兄乙为弟丙为子丁为孙戊为妻已为妾庚辛为官壬为父癸为母皆自首至足分别论之如不与正形同是为抝动分断甲乙金兆凡占首为事始首若髙昂仰起则作事有势身为事干身若平直厚重则作事有力足为事成足若振起髙昂则末后有势然亦有宜有不宜葢事至成终乃收敛之地则又以肣管低垂伏临平直为妙葢髙昂仰起者动象也肣管低垂伏临平直者静象也宜动宜静各有所宜如占病足肣者生足开者危行者足开至足肣不至占出行足开行足肣不行有求足开得足肣不得系者足开出足肣不出占病足开而危者内髙外下也头仰吉头伏凶静应迟动应速外者人也内者我也外者女也内者男也凡头足乖违身中摧折及夹丝或如破器并头足带白皆非吉也头髙足低主前荣后辱占财福只初限为佳头低足豁占病凶又主破财若身旺而低则吉处藏凶头髙足管身平占嵗大稔诸事皆成头髙足管身乡勇勐利于进用最忌身促头髙足落主始勤终怠更若身空窈窕诸事难成头直足直而身动更带昏蒙占病主邪气相干头伏足起占行人来速占病利女不利男头伏足伏事多忧滞占行人不至占病凶头直足直身直白虎朱雀皆动诸事利有忧不成头直身直足发金形带火行人至婚姻不谐占病胸膈满头若无气求谋难于进身失脱难寻婚姻不谐头若有气更得前后相应主贵人扶持头动足浮求谋不遂失脱难寻身旺足垂主事迟多反覆进退甲乙枝兆龟䇿传曰大者身也小者枝也枝旁出者也又旁出而如花萼者为蕾凡有枝不若无枝动不如静若自凶变吉犹可自吉变凶则不宜矣首上生枝髙昂生枝则吉诸事有成垂伏生枝则凶主有欠愿多疮疖发热身疼凡健旺生枝精明洪润青龙有气诸事皆吉占讼葢头枝邻人硬证若横而生枝大为龙口主昇腾小为蛇口主口舌下短有财多吉上短有口舌多忧腰金而狂枝坐首主损财唯旺相可以成事兠财有枝吉头髙足仰上生枝名利成就唯不宜占病占婚枝兆交杂女必带疾健旺生枝求财倍利三起枝诸事吉三伏枝事必迟疑首下生枝六爻下累多凶旺相亦不为祥主漏财破产有忧凶兠财下漏多灾头直足髙下漏枝件件不宜身上生枝髙昂生枝则吉头垂足伏生枝则凶旺相生枝多有财福问功名健旺生枝即陞占讼官鬼生枝必定有祸健旺更不宜占婚枝兆交杂女必带疾官鬼生枝亦多病占讼揷花枝被勘若身上白虎生枝主有血光之灾丙丁上生枝主有欠愿上下两枝参差名利迟滞多病讼有孝服四通八逹如十字乃吉有枝内外公私多有阻隔唯问名者必主大贵若有蕾主贵人扶持枝兆纵横诸事迟滞公私皆不利同人妬忌病难医若身爻枯朽兄弟独发主虚诈不利求人占天时交加枝兆主风见贵枝兆尅战难见出行身促枝横途中有险三起枝主鬬争身上所生之枝反大于身为子尅母主下凌上成亦难成散亦难散身下生枝下累多凶主漏财破产旺亦不吉若首尾无旺气名利无成祸患相侵漏身枝多怪梦腰腿疼交闗必遇无情占讼漏身主迟延别有勾连足上生枝乱枝主凶祸灾迍庚辛生枝则奸邪盗气刀兵相击木枝截足大利交关得父母妻财洪润大益枝生于庚辛壬癸似柳穿者夏秋卜最利求财非求财则家鬼相侵春冬卜有水火盗贼之忧更防失脱足下生枝下累多凶旺亦不吉乱枝主凶祸灾迍足漏为漏财亦不宜脱货久病迁延难治揍须出洞乃身折之形唯头髙及后若戏水鱼者始利屈曲短肥非吉枝兆纵横则有祸甲乙变形箭发离弓利求名最利武帅大利公事行人至见贵亦宜病凶家宅不利巨海游龙君子道长之卦宜占制诏文书大利求名病危宜保守过旬日方甦讼凶行人至停塌利出卖无气捕捉隄防走透消息恐有血光之灾秋夏昇腾变易春冬欲速未逹勐虎伏冈唯利君子求谋若公干宜艮方捕捉宜山场古墓察之可获经商利往坤方窰灶髙原处运用得利防有比肩不足小人脱漏所干难成暴病变凶久病难治停塌迟中得利化龙形主昇腾变化大利求名宜立大功普济羣生利公不利私经商得利有搀夺此象多有变异头上开口大为龙口小为蛇口下唇短有财上唇短有口舌下枝主漏财坐头枝亦不利三起者吉三伏为事迟疑谨防鬼贼不可托人干事家宅啾唧停塌失本华葢形阴阳交媾道合人和贫者必富富者必贵最宜建造诸事利益罪囚遇赦占病不宜捕捉难获商贾水陆防危金上立木土又葢头行人未至病人有忧财防盗贼穿井土倾逺处捕人近处捉获寃家债主狭路相逢谨防墻井桥梁之险出郊必遇蛇虬金中化水占事迟当有成不宜占婚占病危经商有险行人有病公事走泄事情占家宅有怪异伏尸金中变火行人即归暴病有变久病必危求谋用事中有搀夺甲乙掩墻主有阻隔不可求名出入并凶不宜动土不宜占病求财无见贵逢于道路经商途中有阻行人立至不至则虚惊信至凡事宜速不可托人产难有忧却生贵子金兆化水身又无力名利皆空行人未动生产大凶仙人过桥占阴宅大利后嗣唯占病凶仙人上马诸事吉更宜占坟墓不宜占病大鱼捉小鱼占事恐有搀夺占病有神愿行人在路有阻求财宜慎捕捉有人报说占产主双生占婚不宜大鱼逐小鱼则有力小鱼逐大鱼则力微穿心六害主有祸家宅讼服不免隄防失脱小口灾晦有怪异占讼有亲邻唆扇罪业牵纒不能解脱功名蹭蹬经商水陆有阻求财虚华嵗占得之四时祸事重重仰月形上半月得之大利乃进盛之象下半月得之不利乃消灭之象亦利上半年不利下半年散事应速成事欲速未遂亦不宜占病覆月形头伏足伏身桥凡事反覆功名难成占病阴气入腹久病凶小儿多惊搐之灾金中带火有喜讼无凶病轻无祸沥水金有说无成掩墻金若系金于柱诸事宜急速若缓则有悮金中变木主大富讼有虚惊病凶挂龙金求财薄得甲乙腰金水兆金兆如蛾眉掩月乃为正形若得头足相似六神不动六亲不移又得洪润旺相依乡斯为上吉若中低后起主怪异忧惊然多有变形皆从此出俱宜随形而断若狂枝坐首主破财枝若飞来须察动静言之头髙足低事事不宜头髙足直诸事利益头髙足伏人情和睦头髙足垂莫信是非头髙足管求财必满头髙足髙谋望虚劳头髙身旺足又发一应图谋皆脱洒头髙身滞足髙飘行藏必定见蹊跷头仰身髙足又发见贵求官必通逹头直足髙宜寻结交头直足低事不发机头直足直求财利益头直足管财利皆缓头直足摇虚诈动飘头直身滞足还落官病无凶朋友託头直身伏足又伏即利求财俱不足头低足低好事成非头低足直求谋可息头低足伏小病便哭头低足汎丧事速办头低足落诸事莫作头低身仰是非日长头伏身髙足后垂官讼不可託相知头伏身低足又低病人官讼必迟迟头伏身起挂髙梢病者惊狂讼得招头曲足曲事多反覆头细足垂闲是闲非甲乙兠财火兆头髙身重足起洪润旺相第一休囚折折诸事不宜头髙足直诸事利益头髙足髙诸事多招求财有利病患俱消头髙足仰上生枝名成利就病凶危头直身直足尖休囚破败多病洪润旺相大吉头直身直足仰功名利求财有官事不宜头直足髙枝又下漏事事不宜头直足仰诸事吉祥财货有利官事无伤头直足直占病不利官事自息求财少遂头直足直不利占女病求财无官事息头低足低好事成非病凶求财无官事息头低足飘诸事蹊跷官事多杖责老病更不宜头低足豁大利求财头低足直老病危哭头大足尖求财莫贪婚姻难功名未全头曲足曲诸事不足分断丙丁火兆丙丁象丁头足齐平五乡洪润又带旺气凡事皆吉其形象丁若滞折休囚定主惊恐若雀武皆动主官灾盗贼宜头旺尾微若尾粗头细名利皆不宜也丙丁如丁头大尾细又不动摇名利皆吉利于进取足无力谋望不遂求财无他事亦多迟滞足爻有气最利功名余事皆可成就若不累促求财家宅皆吉身动足浮主有失脱丙丁象丁头直足直而洪润名利皆吉家宅安人口顺头髙足直身洪大诸事通泰成脱皆宜若或休囚定主滞晦头髙宜见贵身宫差跌诸事不宜主折财头回身空足轻求谋虽许不可全信求财见贵空费力总虚名丙丁枝兆首上生枝甲乙上累主文书有气得贵人扶持丙丁上累犹可得他人扶持占病有欠愿头髙足起上生枝诸般皆吉唯不宜占病首下生枝主漏财败事丙丁下累主阴人阻滞凡事皆无成兄弟生枝主有虚诈兄弟爻最利生下枝头直足髙下生枝诸事不宜身上生枝戊已上累吉坐身枝首伏足伏亦名金上立木唯孕妇临产有惊主生贵子求名不成停塌无利隄防仁中不仁诸事反覆难成行人未至占病必哭插花枝生于木名利皆吉婚姻得美妇若身枯体弱则主淹留浮木生枝进退多阻更若折折诸事难成木兆如风摇枝生内外财防损失谋望皆虚占天时交加枝兆主风身下生枝戊已下累破财破事病有血光之灾女子不利足上生枝庚辛上累财谷丰百事昌壬癸上累不得人力木枝坐上截足交闗大利求财利若休囚或如蝌蚪则吉内藏凶占讼葢头枝邻人硬证官鬼生枝占讼有祸健旺更不宜辛上生枝吉问功名健旺生枝即陞财上发枝为鹁鸽拖铃行商坐贾皆利若健旺其利加倍行人信至婚姻妻带子来唯公干有人拦阻占捕捉旺处生枝有人报信若休囚生枝蛀折定走脱乌鸦带箭名利皆空病危身损财爻宜生上枝占婚姻枝兆交杂女必带疾若枯朽定主痨疾若官鬼生枝亦多病足下生枝庚辛下累有灾壬癸下累破财水火枝生于官鬼上下相穿夏秋卜多财春冬卜多火盗庚辛下生枝为漏财木兆生枝扫脚名利有人搀夺婚成亦主生离占婚足漏枝主好争鬬公孙同数乃上出之枝当生于腰金之木枝与本身齐等也主吉中有助最宜求利唯公讼不宜父子相负乃上出之枝而斜背者亦名火中莲主父子参商与人谋事则内勾外连为祸飞鸟入林乃上下生枝若翼而头伏尾髙者也行人速至主有喜庆若或蒙昧损折诸事没兴且有勾连丙丁变形金水形在丙丁为伤元气诸事难全宜西南方求利见贵吉行人未至散事宜迟成事不成宜缓而不宜急有始无终之象丙丁化金火为三起伏先迟后速之象宜西南方打造金铁处求干有借肩得力处病凶行人至凡公私及脱货皆多虚诈公讼辨脱四通卦兄弟爻中发主有虚诈财爻漏枝主漏失财物占病主阴神为怪若财发上枝兄弟漏枝方许四方通达经营获利官讼有鬼贼亦主多事功名蹭蹬同軰搀持行人惊险凡事保守纯金卦在丙丁之乡六神一同六亲齐配是为财旺秋占更吉求名求利施恩作福婚姻和美官讼得理行人未至有信来螣蛇卦诸事进退事胜处有人唆扇老病有血腥经营冬宜北春宜东夏宜南仍防旺处遭伤口舌如麻丙丁失字形主有散失诸事无成主夫妻反目父子不和兄弟争閙病者寃牵枝在上是阳魂枝在下是阴魂金火形父子两背谓大小相背也金火相烘则火胜主夫妻反目父子不和兄弟争閙逆上反理之象占财得一失二问名无占宅二三人病箭不离弓乘凶恃势之象唯利占公事官讼须防暗箭功名只可以大易小尚防搀越行人未至扬旗形金中发火有似扬旗诸事宜速不宜迟家宅防水火盗贼之灾最利于公必有喜信不利于私脱货利占病不利困鳅形短而蠢六爻不动凡事宜迟不宜速若头低足直六爻不动更兼漤买卖久后得利有变易昇腾之象占病危两金重叠金形生金枝也不利于公唯宜破屋坏垣伐木及买卖铜铁利小人不利君子此阴毒之象主事重叠过渉艰难方可遂意勐虎伏冈不宜公讼隄防阴毒恐旺处有伤停塌大利不利私商行人未至病者颠狂大利出师鹁鸽驼铃庚辛上发枝行商坐贾皆吉凶祸消灭行人信至婚姻妻带子来公干主有人拦阻占病有鬼祟安𦵏在水石之间重叠丙丁谓二钉也主父子兄弟同登妙境功名双胜求一得二若头足齐平五乡洪润家宅丰盈若纹爻旺活则有重喜若带休囚则有两失或有旧事相纒又主比肩不足占病或有牵纒或有重丧乌鹊带箭见官求谒皆不通名利俱空占病久后危天罗地网囚系难出瘟疫纒绕内防阴人妒忌外有小人侵欺若得两头有空谓之破罗破网问凶不凶问喜不喜问盗来不来公讼理不理牛头火甚凶天井水交加紊乱不利经营云梯独歩利谒贵求名不利婚姻及占病求财丙丁腰金木兆头髙足髙口舌多招头髙足低阴人是非头髙足起诸事莫理头髙足直多施见识头髙足伏官灾不速头髙足滞莫争闲气头髙足飘诸事蹊跷头髙身低足后垂利见官豪絶是非头直足直官事有力头直足低间事莫携头直足仰莫听水响头直足发显利虚宅头直足飘信息劳叨头直身髙足又弯求官求事后艰难头低足髙举用自劳头低足低无是无非头低足管忧疑伤感头低足扬老病堪伤头低身旺足后发脱事无忧讼无责头伏身平足更平求财求利可经营头大足大家财破败头细足细求财莫去丙丁腰金变形形如覆月洪润为吉抝则不宜更若有枝须察动静木兆不宜身空求财无诸事乖违行人未至失物不得形如匙挑举用有忧木兆无根秀而不实足虚头回空失空回木兆如风吹烛台主虚惊乂天乂地皆不利而乂地更凶风摆荷水漾荷弄珠荷不宜托人干事皆无凖的终有捐失又宜分向内向外腾上木事多虚声两鬼扶身所求不成凡事有人搀夺久病不利软桥若柱主凶中有助若或体衰则凶中有吉木兆象黄兰利春不利冬牛头火甚凶公私皆不利行人被阻天井水诸事交加紊乱插花枝名利皆吉婚姻和美唯不宜身枯体弱木兆化为杖鼓花酒丛中最利不利占病讼有囚系扫脚枝问利求名有人搀夺婚姻不久主离浮木生枝不利占名谋为进退多阻若带折折诸事无成倒木无根诸事不利头回身空足轻求谋虽许不可全信凡百成事名利两途总属虚名木兆化金求财无行人未归任人不着所干不成木横倒形无事亦生烦恼占病凶行人在路亦有他事纒扰风摇木枝兆内外相交财防捐失求望虚劳倚壁卦内外皆可怕独土形如一字公私皆吉更利农耕三合形诸事可成求财婚姻皆吉乱丝形无事也虚惊成林木大利求财倒龙形失脱易寻毛叶形上丰下细头又纎活如平地插鸡毛大吉更利求名背靠木劳碌耳有相背之形故事多反覆丙丁兠财火兆头髙身重足起旺相诸事皆吉头髙足起上生枝诸事皆吉唯不宜占病头髙足髙多招官事占名大贵占病则男子凶头髙足豁求财少利占名大吉病者用药而愈头髙足直诸事利益头髙足曲病人便哭官事牵纒功名不足头直身直足直无是无非财官俱无占病危头直足髙下生枝诸事不宜头直身沈足尖财利不全头直身直足仰官事刑伤功名大利财货平常头直足仰婚姻吉功名利病无妨头直足伏名利俱无占女子病不利头低足飘诸事蹊跷头低足低好事成非病凶名利皆不宜头低身重足飘诸事莫理头大足尖功名不全求财无利占病迟延甲乙丙丁兜财火兆此兆名水乡发火头起身重足发如仰月形则诸事有喜上面生枝吉头低下漏定主凶灾顺风船最利经商求官赴任婚姻皆吉病则久后危担肩形头似画眉又如雁阵排空而缩脚若得身肥旺相诸事皆吉鲫鱼上水其形缩脚若得身肥诸事如意足发身衰则不宜也蚕头蟹足诸事如意缩脚变形又有漏身漏财之别枝生于下若鸟之飞其脚缩也诸事可为变形死鳅困鳅见于火兆短而蠢六爻不动凡事宜迟不宜速若头直足直更兼沥漤买卖久后得利鲫鱼戏藻即上水也见兜财身肥者吉足发身衰不宜卧蚕食叶宜身肥足管求财宜缓若空断则主悲仰月见金兆上半月得之大利乃进盛之象不利下半月亦利上半年不利下半年覆月见金兆头伏足伏身桥凡事反覆难成占病久凶小儿多惊搐之灾顺风船见兜财经商最利求官赴任婚姻皆吉病则久后危分头头上分开若龙口蛇口之类分足足上分开若大鱼捉小鱼鹁鸽驼铃之类帆䉔此木兆变形两头着脉方吉蛀折则不宜也飞鸟即兜财中缩脚形诸事可为若得形如凤鹤占功名定至侯王蛛丝坠网与绞车同绞车此与夀龟鼈儿其形皆圆此不常有者也绞车特多乱丝耳四通上下生枝文如十字乃吉若两枝参差名利迟滞多病讼有孝服凡字与火兆中失字形相似头合而尾分主父子兄弟夫妇不和夀龟与蛛丝绞车相似鼈儿与蛛丝绞车相似漏身漏财缩脚变形如鸟之飞其脚缩也诸事可为撑门形或如棒或如笋或如针则万事亨通屈曲短肥者不吉若生乱枝或见摧折则求财不利金鸡独立诸事难谐有忧多阻囚系不出占病亦宜聫占身折两头低甲乙丙丁相同病凶婚姻刑尅官讼牵纒且防盗贼居家常有惊忧金形化水甲乙丙丁相同婚姻有始无终家宅田园谨防水盗官讼遭刑病危金火纯金甲乙丙丁相同婚姻不吉名利皆空老阳病危行人信至两乖形其形直而足开上有纒丝甲乙丙丁相同婚姻上吉而难成官讼他胜病阳鬼为祟家宅防火盗鱼尾形甲乙丙丁相同占婚则两壻占产则双生病则阴人危阳人难愈功名不美家宅防水盗沥水金两头低也甲乙丙丁相同占婚不久房空占家宅阴人小口多病占阴宅主有水藏一字形甲乙丙丁相同夫妇齐眉家宅田蚕大利官陞阴宅大吉若得洪润其吉绵长如带休囚美中不足丙丁头髙甲乙头低是为賔来欺主下逆上之象名利难成停塌无利婚姻不成病多忧阳旺阴衰主尅妻阴旺阳衰主尅夫唯两边相同占婚偕老凡占功名官鬼旺相父母洪润子孙休囚上吉若其形怪异或见龙虎凤鹤定为将相侯王若杂类兴隆止郡县之荣耳甲乙金兆分爻初爻甲乙为首一名青龙又为财神又甲为妻乙为妾若洪润则诸事相宜谒贵求财皆吉若轻清则诸事减力若髙蒙则主前程有阻若低蒙则始终滞晦常多迷闷若低洪驿急不利求财枝从此生名坐头枝二爻丙丁一名朱雀又为官鬼若动主文书口舌官事相系若有枝内外公私各有阻隔若平静轻清必主有拦截之患唯科举功名健旺生枝必主大贵若有蕾则主贵人扶持三爻为戊一名螣蛇又为祖父若洪润清健生气颇佳得贵人之力田蚕坟宅兴隆大畏蒙滞则诸事不吉四爻为已一名勾陈又为祖母其色宜驿若带轻清则诸事速若坚直穏平则诸事大吉不宜蒙昧昏沉戊已二爻为父母宫大宜洪大旺相育物无穷生气不絶不宜枯朽蒙昧促折如衰处生枝化为破财五鬼凶害非常五爻庚辛一名白虎又庚为兄辛为弟此神未甞有吉故不宜动唯宜平静清秀自然贞吉若动主比肩不和不利求财若动旺生枝则奸邪盗气刀兵相击亦不宜䝉昧蒙昧则疾病相攻若休囚则阴少不安若驿则主破财六爻壬癸为足一名𤣥武又壬为子癸为孙喜平伏清秀谓之足肣上吉大畏蒙蒙则盗贼奸气相凌成脱二途皆不宜终亦不利若发动如幡脚失脱非轻常主小人有忧害不成也首髙足落凡事始勤终怠占病迟滞老阴大凶少阴血气不和无咎或食积疽痍之疾少阳防惊更看身分如何且要本音纯美首直足直戊已震动更带蒙昧则邪气相干首伏足伏多生忧愁诸事不和疾病危亡行人不至论诉失理首伏足起行人速至老阳病者凶长男在外得病或因食气所伤老阴患者忧气未甦无咎暴病者身旺吉促动凶如停货物得此大利速脱无气不得价有忧不成先凶后吉首直足直身直朱雀白虎大动则有官事户役相牵少阴遇之脓血之灾少阳值之疮痍之悔丙丁火兆分爻初爻甲乙为首一名青龙又甲为父乙为母以旺相无动洪大者为佳若动则必致叨叠文书更变凡事见速如带休囚诸事艰辛亦不宜蒙昧蒙昧则贵人隠而不见若轻细则停塌不利病者受气于食得凶二爻丙丁一名朱雀又丙为兄丁为弟不宜大动若大动旺相则反吉成凶故曰火炎而无水淘溶纵发而中间有折凡事宜速速中防损得壬癸相应则凶中化吉若得庚辛旺相谓曰金中有水亦谓庚辛化财财旺不动则兄弟和睦动则必有争夺三爻为戊一名螣蛇又为长男又为子唯刚明洪润为吉不宜折动动则损财失业亡家用事欲速未逹平直吉蒙昧凶四爻为已一名勾陈又为长女又为孙唯宜明静坚直不宜蒙昧蒙昧则阴小不安折动则惊恐失财休囚则子孙不利外事勾连如有夹丝则主伏尸乖气相搏及官事鬼贼加侵官讼失理终讼不善病多气疾驿者行人至公私不利五爻庚辛一名白虎又为妻财庚为妻辛为妾此神虽凶在火位不能兴祸若旺相洪润则经求有利公私两谐谒贵出入皆利进用和平更得壬癸相兼旺相洪润大吉不宜枯燥发动若动则金火相刑其害必深六爻壬癸为足一名𤣥武又为官鬼唯得圆实刚齐谋望利名皆吉前程何忧不显若带休囚则是美中不美若蒙昧则官事户役相连若发动则盗贼奸邪为害有非常不测之祸谨防水厄陆防盗贼人灾嵗歉如生木枝截足在上大利交闗更加父母妻财洪润大吉若带休囚如蝌蚪相似则病久而危亦防中风癎疾则迟或凶中隠吉或吉内藏凶水火枝生于庚辛壬癸与柳穿相似夏秋卜之大利求财如非求财则防家鬼相侵春冬得之则有水火盗贼之灾更防失脱首旺足直身洪大轻动者成脱尽吉或带休囚必有所失不能用也首旺直身衰足发更带轻脱则可也求财不得有始无终之象常占有大难主人口分散先喜后忧先易后难病久而危暴病有自缢伤亡为怪常占则口舌相形讼失理囚者出行人在路有惊渉江渡海有风涛之患陆行防贼伴交游占宅有伏尸古穴须保重可也卜法详考卷七卜法详考卷八钦定四库全书卜法详考卷八礼部侍郎胡煦撰五行占甲乙属金以甲乙为财若首起髙昂旺相洪润求财大利占名亦为有助占文书则不利若低伏衰朽则利文而不利财以丙丁为官若平直洪润动而旺相求官大利占文书亦为有助占兄弟则不利若低伏衰朽则利兄弟而不利官以戊为父巳为母若平直洪润动而旺相大利文书父母之占占兄弟亦为有助占子孙则不利若低伏衰朽则利子孙而不利父母以庚为兄辛为弟此爻动而旺相则事多虚诈或有耗财比刼之患唯平静衰朽为吉若动旺占子孙兄弟为宜若低伏休囚则利占财而不利兄弟以壬癸为子孙又为归着之爻若足起髙昂洪润旺相诸事有喜凡占皆可成终唯不利占官占子孙最利占财亦为有助若休囚枯朽则子孙老阴不利丙丁属火以甲乙为父母若首髙而昂起或旺相洪润文书父母之占斯为大利占兄弟亦为有助占子孙则不利若低伏衰朽则利子孙而不利父母以丙为兄丁为弟此爻动而旺相则事多虚诈或有耗财比刼之患唯平静衰朽为吉若动旺则占子孙兄弟为宜若低伏休囚则利占财而不利兄弟以戊为男已为女若平直洪润动而旺相占子孙大利占财亦为有助若休囚枯朽则利功名而不利子孙以庚辛为财若平直洪润动而旺相求财大利占名亦为有助占文书则不利若休囚枯朽则利文而不利财以壬癸为官若足起髙昻洪润旺相占名大利诸事皆可有成占文书亦为有助占兄弟则不利若低伏衰朽则利兄弟而不利官凡财官旺动大利求官占财虽得㣲有损耗占兄弟则不利也凡官文动旺大利文书制诏之占占官必有迁转占子孙则不利也凡父兄动旺大利兄弟恐多虚诈家宅定有迁移占财则不利也凡兄弟子孙动旺利占子孙恐有口舌争夺占官则不利也凡子财动旺大利占财凡事有喜文书父母之占则不利也凡腰金兜财之五行悉如此占皆以向千里者为甲乙向外者为壬癸中间以次排列洪范五行占洪范五行先儒止传其图未有占法今採诸占之论五行者附于其后古法直者木也锐者火也横者土也圆者金也曲者水也而直锐横圆曲五者亦各各具有兼形如曲而又曲锐而又锐或直而圆或横而曲秘本所云金形带火金中变木之类是也又有因所见之宫位而定者如甲乙金兆而上见木形则为金中之木丙丁火兆而上见土形则为火中之土是也甲乙五行箭发离弓金形也旺于甲乙之宫故求名利求财不利巨龙游海与化龙形皆尾上带火在金乡为官故皆利求名华葢土形也在金乡为文书故宜建造又镇静安逸之象故占囚则遇赦占捕捉则难获金上立木土又葢头皆生所尅者也行人未至病人有忧防盗贼捕捉逺捕近获商贾水陆防危金中带水迟当有成婚病不宜经商有险行人有病泄气也金中变火行人即归暴病有变久病危谋事有阻婚姻不谐回头尅也掩墻直木也主有阻隔诸事不宜经商途中有阻见贵逢于道路产难有忧却生贵子行人立至不至有虚惊信至为所尅者回头逼也金兆化水身又无力名利皆空行人未动生产大凶泄气也仙人过桥唯占病凶占阴宅大利后嗣仙人上马诸事吉宜占阴宅不宜占病穿心六害家宅主讼服不宁防失脱有唆讼名利皆空经商有阻嵗占则一年不利仰月形利上半月不利下半月亦不利占病覆月形凡事多反覆功名难成久病凶在甲乙为兄弟金中带火有喜讼无凶病轻无祸以五行论则兄弟无能以六神论则白虎被尅沥水金有说无成掩墻金诸事宜速不宜缓金中变木主大富讼有虚惊挂龙金求财薄得丙丁五行金水形在丙丁为伤元气诸事难全名利西南吉行人未至宜缓而不宜急有始无终之象丙丁化金火为三起伏先迟后速之象有人借肩得力病凶行人至脱货防虚诈公讼辩脱纯金在丙丁之乡为财名利皆吉婚姻和美官讼得理行人未至有信来螣蛇卦诸事进退有人唆扇病凶经营四时宜往旺方仍防口舌金火形左火右金相背皆主六亲不和多争鬬逆上返理箭不离弓金土合形也持势之象也须防暗箭行人未至扬旗形宜速不宜迟利公不利私防水火盗贼脱货利占病不利困鳅带沥漤买卖久后得利官陞病危两金重叠利私不利公利小人不利君子阴毒之象主事重叠艰难方可遂意勐虎伏冈形类重金㣲带火也不利公防阴毒停塌利私商不利利出师病颠狂行人未至鹁鸽驼铃火形带火旺于本宫商贾皆吉凶祸消行人信至公干有阻病有祟重叠丙丁谓二钉也主父子兄弟同登功名双胜求一得二家宅丰盈事多重喜若带休囚则有两失或旧事相纒比肩不足占病有重厄乌鹊带箭名利俱空求谒不通病久危天罗地网系难出病纒绕防阴小欺妒若两头有空吉凶皆不成牛头火行人阻病凶天井水交加紊乱不利经营云梯独歩利谒贵求名不利婚姻及占病求财丙丁腰金五行匙挑形土不成土木不成木者也主有忧木兆身空失物难寻足虚头回求无所得风吹烛台主虚惊乂天乂地凶风摆荷水漾荷弄珠荷托人干事防有损失腾上木作事但有虚声两鬼扶身不利求谋有人中阻软桥若柱主得人扶助若或木弱必至终衰黄兰形利春夏不利秋冬牛头火甚凶公私皆不利行人被阻天井水主交加紊乱插花枝名利皆吉婚姻和美唯不宜身枯体弱杖鼓形不宜占病扫脚枝名利皆有阻婚主生离唯託人可成事帆䉔形名利皆吉浮木生枝事事多阻倒木无根诸事不利木兆化金求财无行人未归所谋不成木横倒形主多烦脑行人不来风摇木财防损失求望虚劳倚壁卦内外皆可怕独土公私皆吉更利农桑三安三合公私皆吉更利农桑乱丝形多虚惊成林木大利求财倒龙形失脱易寻毛叶形诸事吉更利求名分类总占天时凡占晴雨洪大精明轻清明浄者主晴昏蒙漤者主雨身沉头重者主雪折折交加则主雷及风交加生枝亦主风占晴则足开首仰者晴横吉安者不晴横吉内外自横者不晴横吉下有柱晴载晴横吉内外相应自桥揄仰上柱足足肣者晴占雨则首仰有外外髙内下者雨横吉俯仰者雨首仰足开横吉安者不雨又首仰足肣有内无外及内髙外下者不雨亦不甚霁横吉上有仰下有柱者不雨不霁根格不雨年嵗占丰俭首仰足开有内内外自桥外自垂者熟又横吉内外自桥者熟首仰足肣内髙外下者大熟横吉上有仰下有柱大熟横吉揄仰熟横吉内外相应自桥揄仰上柱足足肣不大熟载熟根格中熟首仰足肣有内无外者不熟足肣首仰有外横吉安者不熟横吉下有柱不熟首仰足肣身折内外相应不熟占灾疫身正首仰足开与横吉安者无疫横吉内外自桥者无疫首仰足开有内者有小疫横吉揄仰有疫首仰足肣身折内外相应者有疫若首仰足肣有内无外身节折有疆外者疫首仰足肣内髙外下者疫横吉上有仰下有柱者吉横吉下有柱无疫根格有疫无伤横吉内外相应自桥揄仰上柱足足肣有疫占有兵首仰足肣有内无外及横吉安者无兵首仰足开有内者无兵横吉内外自桥者无兵横吉上有仰下有柱者无兵横吉下有柱无兵载无兵首仰足开身作外疆者有兵首仰足肣内髙外下嵗中有兵不至首仰足肣身折内外相应有兵不至横吉内外相应自桥揄仰上柱足足肣有兵不㑹蚕桑最喜健旺及头尖足大不宜庚辛发动主有僵灾木为食叶宜旺相不宜休囚一为种子二为蚕室蚕妇三为蚕身四为筐五为茧子及丝皆以旺衰占其凶吉龙为一眠为种雀为二眠勾为三眠虎为茧武为丝家宅身乡平直洪润穏重头髙足管并横吉安者大吉横吉上有仰下有柱者吉横吉揄仰吉首仰足开有内居家室不吉首仰足肣有内无外居家多灾首仰足肣内髙外下居家室多忧病载有忧外髙内下不吉首仰足肣身折内外相应不吉枝生枯躁或兼鬼动或蛇头开口或头白昏蒙皆不宜也又枝生于首主多是非且恐乏嗣凡占家宅以身为基身穏财丰大吉足管多财蛇头开口则主交争凡占家宅以戊巳为中庭甲乙为门丙丁为神堂庚辛为厨灶壬癸为沟渎为井逺则以甲乙为林木丙丁为道路戊已为丘陵庚辛为窰灶壬癸为池井又以五行论生尅羽音不宜土形徴音不宜水形宫音不宜金形商音不宜火形角音不宜金形又有人宅相尅之说以日辰为人人尅宅吉宅尅人凶居家卜居家吉否身正横吉安者吉横吉内外自桥者吉横吉下有柱吉根格吉横吉内外相应自桥揄仰上柱足足肣吉身节折首仰足开有内者不吉狐狢宜居宅宜娶妇嫁女横吉揄仰首俯可居家娶妇嫁女迁移卜迁移能否最利头髙不宜枝生亦不宜鬼动亦不宜身宫窈窕足开有肣首仰者必迁足肣横吉安者不迁婚姻婚姻皆占二方宜头足俱齐二边停匀相配者成两边无力或参差者不成阳旺阴衰则尅妻阴旺阳衰则尅夫两卦相悬又兼促断则男孤女寡或有望门之愆或主破财财为妇官为夫财官鬪叠主琴瑟不和父主公姑子主嗣息皆不可有伤子孙蒙折女多产厄子孙落空主乏嗣枝兆交杂则女带疾其形枯朽官鬼生枝则男主痨疾或喉中有疾足漏枝主不敬亲夫伯母姑姨有争鬭漏身枝主有腋气头足俱起主女家改换年庚身分清明则无变异足直而发主人口散甲乙洪润主语言伶利并髪美甲乙髙则有气伏则多滞漤则无智而好酒促断震动非齿损带破则面麻也丙丁旺而促主腹病齿踈髪黄或有气性或目大色赤有气疾戊巳洪润身形广大主仁慈多态若促动主血灾或脾气不和或黄病有疥癞庚辛洪润主面圆色白多威或多语言壬癸不宜动乃水性也唯清明不动主贞洁动主貌丑而黒立性不定喜怒不常若暗昧主再嫁若低动主泛滥少子胎产占胎孕以父母为孕妇以子孙为小儿宜身光体润父母旺相孕妇大利子孙旺相小儿大吉亦不宜空亡父母空伤孕妇子孙空伤小儿财爻亦不宜旺动若旺动或促断则孕妇不利凡占产期静则应迟动则应速凡占男女以旺相为男休囚为女仕宦科名凡占仕宦科名皆宜健旺洪润若头足相当官爻旺相者大吉若健旺生枝即主陞擢唯不宜子孙发动亦不宜官鬼休囚亦不宜父母空亡若得龙虎凤鹤之形定主侯王将相若得灵芝木兆亦主君臣会合占陞迁横吉安者不迁首仰足开有内虽陞迁居官不久首仰足肣徙官闻言不徙横吉内外自桥官陞首仰足开内髙外下官不徙居官有忧无伤也横吉上有仰下有柱不徙横吉揄仰不徙横吉下有柱吉载徙官吉根格不徙首仰足肣身折内外相应不徙居官卜居官吉否身正横吉安者大吉横吉下有柱吉不久外髙内下不吉首仰足肣身折内外相应不吉横吉内外相应自桥揄仰上柱足足肣吉身节折首仰足开者不吉首仰足肣有内无外闻言不徙居官有忧首仰足肣内外自随不安求财凡占求财或买卖物件及渔猎宜健旺生枝洪润精明有气又宜财位丰隆头见足发或首足开内自桥内外相应者必得横吉内外自桥者得载得首仰足肣内外自随或足肣有外或首仰足肣外髙内下或首仰足肣有内无外者不得首仰足开有内者不得首仰足肣内外自随者不得横吉内外自举求财物得而少又足肣横吉安者一日得过一日即不得横吉上有仰下有柱不得横吉揄仰不得横吉下有柱不得横吉内外相应自桥揄仰上柱足足肣不得根格不得首仰足肣身折内外相应不得首俯足肣身节折不得内格外垂不得内髙外下疾轻足发不得内自举外来正足发得横吉上柱内外自举足肣得横吉上柱外内自举柱足以作有求得挺诈有外不得挺诈有内不得挺诈内外自举得狐狢不得狐彻不得挺诈内外自垂不得横吉揄仰首俯不得头平足管招人谈论柱彻亦不得又不宜头伏身空及财爻带折亦不宜足起头低及休囚蛀折白虎爻兴必主口舌争讼𤣥武爻动防盗贼弟兄爻动主耗折官鬼爻动主有官非唯占贵财及追赃始利请谒请谒人横吉内外自桥者得载得横吉揄仰不得横吉下有柱不得根格不得首仰足肣身折内外相应不得内格外垂见人不见横吉内外相应自桥揄仰上柱足足肣不得横吉安不得首仰足肣有内无外请谒人不行行亦不得善言首仰足肣内髙外下不吉首仰足肣内外自随不得见贵卜见贵吉否不宜官空若足开首仰身正内自桥者吉横吉内外自桥者吉横吉上有仰下有柱吉横吉揄仰吉横吉下有柱吉载吉横吉内外相应自桥揄仰上柱足足肣吉横吉内外自举见吉内髙外下疾轻足发不见吉外格见吉内自举外来正足发见吉首仰身节折足肣有外者不吉首仰足肣内髙外下不吉根格不遇首仰足肣身折内外相应有喜首仰足肣外髙内下吉横吉上柱内外自举足肣不见横吉上柱内外自举柱足以作不见挺诈有内不见狐狢不见狐彻不见首仰足肣身节折不见挺诈内外自垂不见店肆店肆之财头昻足发大利如头直足落财虽安穏主买卖迟延投行凡占投行以财爻为本以身为地头以弟兄为牙行白虎动主口舌𤣥武动主盗贼唯合伙宜兄弟旺相而发动田财田土之财以甲乙为种丙丁为秧戊巳为田庚辛为禾稼收成壬癸为仓库积聚头足身三处宜健旺精明不宜休囚折促横吉安嵗稼不熟𤣥武昏蒙沥漤定主有水丙丁乱动枯燥定主有旱朱雀白虎两动主有蝗虫兄弟发动及鬭垒主有官讼出行凡占出行喜正直洪润不宜碎杂形垂亦不宜身促枝横主途中不吉所徃之方不宜空亡如往南不宜火空往东不宜木空之类又如求财不宜财空见贵求官不宜官空之类若时值空亡万事无成问行不行首仰足开者行柱辙行首仰足肣有内无外者不行横吉安亦不行横吉上柱内外自举足肣不行横吉上柱外内自举足肣不行横吉上柱外内自举柱足以作不行挺诈有外不行挺诈有内不行挺诈内外自举行横吉下有柱不行首仰足开有内者行横吉内外自桥者行载行头见足发内外相应行首仰足肣内外自随行内髙外下疾轻足发行内自举外来正足发行首仰足肣内髙外下者不行横吉上有仰下有柱不行横吉揄仰不行根格不行外髙内下者不行首仰足肣身折内外相应不行内格外垂不行横吉内外相应自桥揄仰上柱足足肣不行横吉内外自举不行外格不行狐狢不行狐彻不行首仰足肣身节折不行挺诈内外自垂不行头野身空者宜出外头回身就者宜归家卜行遇盗否首仰足髙身节折外髙内下者遇横吉内外自桥者遇首仰足肣内髙外下者遇横吉内外相应自桥揄仰上柱足足肣遇足肣横吉安内髙外下者不遇首仰足开有内者不遇横吉上有仰下有柱者不遇横吉下有柱不遇载不遇根格不遇首仰足肣身折内外相应凶行人凡卜行人首仰足开有内者来柱辙来横吉内外自桥者来内髙外下疾轻足发者来首仰足肣内髙外下者来载来头见足发内外相应者来首仰足肣内外自随不来横吉上柱外内自举足肣不来首仰足肣身节折不来横吉安者过食时不至则不来横吉上有仰下有柱不来横吉揄仰不来横吉下有柱不来根格不来横吉内外相应自桥揄仰上柱足足肣不来首仰足肣有内无外者不来首仰足肣外髙内下不来首仰足肣身折内外相应不来内格外垂不来横吉内外自举不来外格不来内自举外来正足发来横吉上柱外内自举柱足以作不来挺诈有外不来挺诈有内不来挺诈内外自举来狐狢不来狐彻不来挺诈内外自垂不来用爻发动干合日至若头尖足动主行客思归若头野身空足爻折折主迁转他处疾病凡占疾病首仰足肣者愈横吉安者即愈柱辙亦愈首仰足肣内髙外下者愈首仰足肣有内无外病甚亦愈横吉上有仰下有柱病久而愈横吉揄仰愈横吉下有柱愈又曰过一日无瘳危横吉内外相应自桥揄仰上柱足足肣愈横吉内外自举久而愈载愈根格不死头见足发内外相应愈首上开内外交骇身节折者不吉首仰足开有内病笃而危横吉内外自横者危首仰足肣外髙内下病久危狐彻危内格外垂危狐狢危外格危内自举外来正久而愈横吉上柱外内自举柱足以作危而愈挺诈有外病数起挺诈有内病数起挺诈内外自举愈首仰足肣身折内外相应病甚亦愈首仰足肣内外自随愈内髙外下疾轻足发愈首俯足肣身节折危挺诈内外自垂久而难起横吉揄仰首俯难起不危横吉上柱载正身节折内外自举阅一日危横吉上柱足肣内自举外自垂阅一日危首俯足诈有外无内即危凡甲乙发枝主头痛或肝气病或脾胃饮食不进惊恐怪异俱从外来或由寺观而得或由东方而得丙丁发枝或口疮或咽㗋肿痛或赤眼或促气咳𠻳戊巳发枝或主脾家受病或惊搐或肾水受伤庚辛发枝或多咳𠻳或肝气不足或多血症壬癸发枝或心虚胆怯或泄㵼或肾水不足占病四象占老阳病喜首平直髙昻不宜首衰伏低垂占老阴病喜足平直髙昻不宜足拖伏低垂占少阳病喜丙丁平直洪润不宜轻㣲折折生枝占少阴病喜庚辛平直洪润不宜轻㣲折折生枝词讼凡占词讼六爻不动足爻平直主无讼足起头低亦主无讼若足管其事难了我讼彼喜官鬼旺彼讼我喜子孙旺官鬼衰凡词讼皆占二方若头足齐平两卦相似主和解两边无力其讼不成若左边旺相髙起强壮者我胜右边旺相髙起强壮者彼胜若两边动旺防有殴鬬若一边生枝者其祸莫测若身爻逢蛀白虎又动三乡皆损其祸莫测若逢插花枝必主被勘若身上生枝且逢白虎主有血光之灾木兆生葢头枝主邻人硬证若带箭者亦不利若坐漏身枝更主牵连多人系禁卜系者求出足开首仰有外者出有内者亦出柱彻出横吉安者不出轻者可出过一日不出久无伤也首仰足肣有内无外者不出久亦无伤首仰足肣内髙外下者不出横吉上有仰下有柱不出横吉揄仰不出横吉内外自桥者无罪横吉下有柱出横吉内外相应自桥揄仰上柱足足肣系不抵罪横吉上柱内自举足肣不出无伤横吉上柱外内自举柱足以作系留无伤旋出载出根格系久无伤外髙内下无伤头见足发内外相应出首仰足肣身折内外相应久不出内格外垂不出横吉内外自举久不出内髙外下疾轻足发者不出外格不出不吉内自举外来正足发不出挺诈有外系有罪挺诈有内罪无伤系出挺诈内外自举系无罪狐狢系留无罪难出狐彻系留有抵罪首俯足肣身节折系留有罪挺诈内外自垂无罪难出横吉揄仰首俯难出捕盗凡占捕盗宜官衰不宜官旺我旺他衰则盗可得我衰他旺则盗不得两边无力贼亦不得柱彻亦不得头伏足伏贼必埋藏白虎旺兴防鬬敌有血光之灾上下俱兴亦防鬭敌若休囚蛀折生枝贼必走脱若旺相生枝并上下有蕾定有报信人问赃问赃以财为主若财气旺相必当发露或主财有变迁财气休囚必落空亡察贼问贼所在之方官属甲乙必在东方官属丙丁必在南方问贼徒何状青龙直而长朱雀赤而尖之类又以五行辨之木直金圆之类逃亡凡捕逃亡首仰足肣内外相应者得横吉内外自桥者得载得首仰足开横吉安者不得首仰足肣有内无外者不得失财物亦不出横吉上有仰下有柱不得横吉揄仰不得横吉下有柱不得横吉内外相应自桥揄仰上柱足足肣不得根格不得首仰足肣身折内外相应不得征伐凡征伐以内为我外为人亦开两方占之宜首仰足开身正内自桥外下者胜首仰足肣内髙外下者胜首仰足肣身折内外相应者胜横吉上柱外内自举柱足以作可以举兵若足肣首仰身折内下外髙者不胜横吉内外自桥则合交相等横吉上有仰下有柱撃伐不行行亦不见横吉揄仰不行行不见横吉下有柱不合根格不合撃盗卜击盗见不见首仰足肣有外者见足开有仰有内者不见横吉安撃盗不行行亦不遇载相见不相合首仰足肣有内无外行不遇盗闻盗来内自惊不来防盗卜盗来不来若外髙内下足肣首仰者来横吉内外自桥者来横吉下有柱来载来首仰足肣身折内外相应来足开首仰有内来若横吉安者不来横吉上有仰下有柱者不来横吉揄仰不来首仰足肣有内无外者不来根格闻盗不来忧疑卜忧疑柱彻无忧首仰足肣外髙内下有忧无伤狐狢有忧不忧阴宅凡占阴宅宜健活沉重而肥秀又宜安吉又宜土位无伤余皆不吉释象轻清者身静而细也平者头足无髙下也直者不曲不斜也伏者首足垂下也重者身低伏也髙者首起也低者首垂也垂者伏也低也临者亦首低也野者首向外不回顾也就者首向内而不背也回者首髙而再转也戴白者首之白也纎活者动而健也有情者回顾而和顺也昻者身起也仰也沥漤者如水下渗也浑者蒙也蒙昧者暗不明也休囚者枯朽也旺相者洪润也洪润者明静而泽也抝者乖违也乖违者不依乡也静者六爻不动也折者回叠也折者断也颠狂者起伏之甚骤也又起伏大也衰者细㣲而无力也震者大动也驿者㣲动也豁者开发也发者大起也落者足垂垂也滞者足下重也蕾者如叠蕾也绵者续也蛀者如虫蛀木也昻者欲上也促者折折也纵横者枝乱也窈窕者进退之形也枝者生枝也浮者㣲起也脱者落也又发不管也漏亦落也枝下垂也管者肣也肣者管也平伏而清也刚者坚也齐者平也夹丝者中破也拖者枝生外也坠者枝生内也桥者下弓也揄者上弓也横者平也柱者上直也挺诈者中有余也狐狢者厚而不辨也狐彻者厚而中通也凡言吉者髙仰旺相洪润明健纎活有情钤管平直圆实刚震轻清浮发豁落回就皆是也凡言凶者低伏临垂脱落而漏蒙昧而暗漤窕窈纵横折折夹丝拖坠休囚抝折枯朽颠狂衰野滞蛀戴白而出皆是也补甲乙释象金者身圆枝亦圆也旺相者髙仰振起也落者低下也窕窈者细微也有气者髙昻振起也无气者休囚枯朽也三起者首身足皆髙起也三伏者首身足皆低垂也箭发离弓者有弓而无箭也箭不离弓者有弓有箭金土之合也巨龙游海者金水带火而动盪也龙口者双火带金水也华葢者土上立木又葢之以土也金上立木乃土上立双木又葢之以土也金中带水既圆而㣲曲也金中变火首圆而尾尖也掩墻者立木而逼千里也金兆化水圆少而曲多也仙人过桥中隆起而上立木也仙人上马中稍凹而上立木也穿心六害者木土交加也仰月形首起足起之金也覆月形首伏足伏之金也金中带火体圆而尾㣲尖也沥水金掩月而边髙边低足㣲曲也掩墻金体圆而逼近千里若系马于柱也金中变木体圆而足直立也挂龙金首挂于上屈曲如龙也补丙丁释象金水形圆而尖也丙丁化金火既圆而尖三起伏也纯金体圆也螣蛇夹丝纒绵水土之杂也金火形此左火而右金异体之金火也箭不离弓金土合形也扬旗形金中发火似扬旗也困鳅带漤土兼水也两金重叠金形生金枝也勐虎伏冈与重金畧同㣲带火也鹁鸽駞铃金形带火也重叠丙丁谓二钉也乌鹊带箭重金而枝大于身自下斜生也天罗地网金木合形也牛头火两火上出如牛角也天井水土木交加如井字也云梯独歩其形如梯土木之杂也丙丁腰金释象匙挑形土不成土木不成木也木兆身空木火土杂乱而无序也无根木木之截足者也足虚头回火之强土之弱也风吹烛台木火土金之杂也乂天乂地木之岐头带火者也风摆荷水漾荷弄珠荷弱木而上摇也腾上木直木而上带火也两鬼扶身竖立若合而两相背也软桥若柱桥金而柱木也黄兰形木柔而上覆以金也牛头火木上岐而锐如牛角也天井水土木交加如井字也杖鼓者双木而一起一落也扫脚枝斜生于足者也帆䉔者火枝上生而测注也浮木生枝木横而枝生也倒木无根木横而截足也木兆化金下直而上圆也木横倒者无根而斜也风摇者木交加而杂乱也倚壁者靠墻双木也独土者横吉之象也三合者上木斜而下形如口也与三安同乱丝者交加烦杂如乱丝然也成林者木直立而不一也倒龙者木上挂如倒龙也毛叶者如鸡毛之插于地也补甲乙丙丁兜财释象仰月形金中发火也顺风船仰月生枝如船载物也担肩者仰月而两头畧垂金中带水也缩脚者如鸟飞而缩脚金中带水火亦名鲫鱼戏藻漏身漏财枝之下漏也卧蚕食叶身如蚕枝如叶也撑门如棒或如针也金鸡独立如鸡立木上金木火之杂也子克母枝大如身也公孙同数枝与身大小均也背靠木木立而金背也父子相背所生之枝外向也飞鸟入林翅尾首全具如飞鸟之投林也捧须出洞如钥之能出锁须也枝动者木上生枝而摇摇不定也补聫占释象钓竿者木斜而带水也金形化水者首圆而足曲也金火纯金金形而首尾皆火也两乖形左右夹丝而足又开张也鱼尾者足开如鱼尾也沥水者水形如覆月也丙丁甲乙相停则人我皆吉也丙丁欺甲乙则人胜而我负也甲乙髙于丙丁则我胜而人负也蛛丝形如蛛网也绞车夀龟鼈儿与蛛丝畧同皆不常有者也龙虎凤鹤其形与生物相肖皆不常有者也卜法详考卷八