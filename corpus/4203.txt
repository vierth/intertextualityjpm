南华真经註疏正统道藏三家本三十五卷洞神部玉诀类南华眞经序河南郭象子玄撰夫庄子者可谓知本矣故未始藏其狂言言虽无会而独应者也夫应而非会则虽当无用言非物事则虽高不行与夫寂然不动不得已而后起者固有间矣斯可谓知无心者也夫心无爲则随感而应应随其时言唯谨尔故与化爲体流万代而冥物岂曾设对独遘而游谈乎方外哉此其所以不经而爲百家之冠也然庄生虽未体之言则至矣通天地之统序万物之性达死生之变而明内圣外王之道上知造物无物下知有物之自造也其言宏绰其㫖玄妙至至之道融微㫖雅泰然遗放放而不敖故曰不知义之所适猖狂妄行而蹈其大方含哺而熙乎澹泊鼓腹而游乎混茫至仁极乎无亲孝慈终于兼忘礼乐复乎已能忠信发乎天光用其光则其朴自成是以神器独化于玄冥之境而源深流长也故其长波之所荡高风之所扇畅乎物宜适乎民愿弘其鄙解其悬洒落之功未加而矜夸所以散故观其书超然自以爲已当经崑崙涉太虚而游惚怳之庭矣虽复贪婪之人进躁之士暂而揽其余芳味其溢流仿佛其音影犹足旷然有忘形自得之怀况探其远情而玩永年者乎遂绵邈清遐去离尘埃而返冥极者也南华眞经䟽序唐西华法师成玄英撰夫庄子者所以申道德之深根述重玄之妙㫖畅无爲之恬淡明独化之窅冥钳揵九流括囊百氏谅区中之至教实象外之微言者也其人姓庄名周字子休生宋国睢阳蒙县师长桑公子受号南华仙人当战国之初降衰周之末叹苍生之业薄伤道德之陵夷乃慷慨发愤爰着斯论其言大而博其㫖深而远非下士之所闻岂浅识之能究所言子者是有德之嘉号古人称师曰子亦言子是书名非但三篇之总名亦是百家之通题所言内篇者内以待外立名篇以编简爲义古有杀青爲简以韦爲编编简成篇犹今连纸成卷也故元恺云大事书之于策小事简牍而已内则谈于理本外则语其事迹事虽彰着非理不通理既幽微非事莫显欲先明妙理故前摽内篇内篇理深故每于文外别立篇目郭象仍于题下即注解之逍遥齐物之类是也自外篇以去则取篇首二字爲其题目骈拇马蹄之类是也所言逍遥游者古今解释不同今汎举纮纲略爲三释所言三者第一顾桐柏云逍者销也遥者远也销尽有爲累远见无爲理以斯而游故曰逍遥第二支道林云物物而不物于物故逍然不我待玄感不疾而速故遥然靡所不爲以斯而游天下故曰逍遥游第三穆夜云逍遥者盖是放狂自得之名也至德内充无时不适忘怀应物何往不通以斯而游天下故曰逍遥游内篇明于理本外篇语其事迹杂篇杂明于理事内篇虽明理本不无事迹外篇虽明事迹甚有妙理但立教分篇据多论耳所以逍遥建初者言达道之士智德明敏所造皆适遇物逍遥故以逍遥命物夫无待圣人照机若镜既明权实之二智故能大齐于万境故以齐物次之既指马蹄天地混同庶物心灵凝澹可以摄卫养生故以养生主次之既善恶两忘境智俱妙随变任化可以处涉人间故以人间世次之内德圆满故能支离其德外以接物既而随物升降内外冥契故以德充符次之止水流鑑接物无心忘德忘形契外会内之极可以匠成庶品故以大宗师次之古之眞圣知天知人与造化同功即寂即应既而驱驭群品故以应帝王次之骈拇以下皆以篇名二字爲题既无别义今不复次篇也而自古高士晋汉逸人皆莫不耽翫爲之义训虽注述无可间然并有美辞咸能索隐玄英不揆庸昧少而习焉研精覃思三十年矣依子玄所注三十三篇辄爲䟽解总三十卷虽复词情䟽拙亦颇有心迹指归不敢贻厥后人聊自记其遗忘耳南华真经註疏正统道藏三家本三十五卷洞神部玉诀类南华眞经注䟽卷之一河南郭象注唐西华法师成玄英䟽内篇逍遥游第一北冥有鱼其名爲鲲鲲之大不知其几千里也䟽溟犹海也取其溟漠无涯故爲之溟东方朔十洲记云溟海无风而洪波百丈巨海之内有此大鱼欲明物性自然故标爲章首玄中记云东方有大鱼焉行者一日过鱼头七日过鱼尾产三日碧海爲之变红故知大物生于大处岂独北溟而已化而爲鸟其名爲鹏注鹏鲲之实吾所未详也夫庄子之大意在乎逍遥游放无爲而自得故极小大之致以明性分之适达观之士宜要其会归而遗其所寄不足事事曲与生说自不害其弘㫖皆可略之䟽夫四序风驰三光电卷是以负山岳而舍故揭舟壑以趋新故化鱼爲鸟欲明变化之大理也鹏之背不知其几千里也怒而飞其翼若垂天之云䟽鱼论其大以表头尾难知鸟言其背亦示脩短叵测故下文云未有知其脩者也鼓怒翅翼奋迅毛衣既欲抟风方将击水遂乃断絶云气背负青天骞翥翶翔凌摩雷汉乗阴布影若天涯之降行云也是鸟也海运则将徙于南冥南冥者天池也注非溟海不足以运其身非九万里不足以负其翼此岂好竒哉直以大物必自生于大处大处亦必自生此大物理固自然不患其失又何措心于其间哉䟽运转也是指斥也即此鹏鸟其形重大若不海中运转无以自致高昇皆不得不然非乐然也且形既迁革情亦随变昔日爲鱼涵泳北海今时作鸟腾翥南溟虽复昇沉性殊逍遥一也亦犹死生聚散所遇斯适千变万化未始非吾所以化鱼爲鸟自北徂南者鸟是凌虚之物南即启明之方鱼乃滞溺之虫北有幽冥之地欲表向明背闇舍滞求进故举南北鸟鱼以示爲道之迳耳而大海洪川原夫造化非人所作故曰天池也齐谐者志怪者也谐之言曰鹏之徙于南冥也水击三千里抟扶揺而上者九万里注夫翼大则难举故抟扶摇而后能上九万里乃足自胜耳既有斯翼岂得决然而起数仞而下哉此皆不得不然非乐然也去以六月息者也注夫大鸟一去半岁至天池而息小鸟一飞半朝枪榆枋而止此比所能则有间矣其于适性一也䟽姓齐名谐人姓名也亦言书名也齐国有此悱谐之书也志记也击打也抟斗也扶摇旋风也齐谐所着之书多记怪异之事庄生引以爲证明己所说不虚大鹏既将适南溟不可决然而起所以举击两翅动荡三千踉跄而行方能离水然后缭戾宛转鼔怒徘徊风气相扶摇动而上涂经九万时隔半年从容志满方言憩止适足而已岂惜情乎哉野马也尘埃也生物之以息相吹也注此皆鹏之所凭以飞者耳野马者游气也䟽尔雅云邑外曰郊郊外曰牧牧外曰野此言青春之时阳气发动遥望薮泽之中犹如奔马故谓之野马也扬土曰尘尘之细者曰埃天地之间生物气息更相吹动以举于鹏者也夫四生杂沓万类参差形性不同资待宜异故鹏鼓乖天之翼託风气以逍遥蜩张决起之翅枪榆枋而自得斯皆率性而动禀之造化非有情于遐迩岂措意于骄矜体斯趣者于何而语夸企乎天之苍苍其正色邪其远而无所至极邪其视下也亦若是则已矣注今观天之苍苍竟未知便是天之正色邪天之爲远而无极邪鹏之自上以视地亦若人之自此视天则止而图南矣言鵩不知道里之远近趣足以自胜而逝䟽仰视圆穹甚爲迢递碧空高远筭数无穷苍苍茫昧岂天正色然鹏处中天人居下地而鵩之俯视不异人之仰观人既不辨天之正色鹏亦讵知地之远近自胜取足适至南溟鹏之图度止在于是矣且夫水之积也不厚则其负大舟也无力覆杯水于坳堂之上则芥爲之舟置杯焉则胶水浅而舟大也注此皆明鹏之所以高飞者翼大故耳夫质小者所资不待大则质大者所用不得小矣故理有至分物有定极各足称事其济一也若乃失乎忘生之主而营生于至当之外事不在力动不称倩则虽乗天之翼不能无穷决起之飞不能无困矣䟽且者假借是聊略之辞夫者开发在语之端绪积聚也厚深也杯小器也坳污陷也谓堂庭坳陷之地也芥草也胶黏也此起譬也夫翻覆一杯之水于坳污堂地之间将草叶爲舟则浮汎靡滞若还用杯爲舟理必不可何者水浅舟大则黏地不行故也是以大舟必须深水小芥不待洪流苟其大小得宜则物皆逍遥风之积也不厚则其负大翼也无力故九万里则风斯在下矣䟽此合喻也夫水不深厚则大舟不可载浮风不崇高大翼无由凌汉是以小鸟半朝决起枪榆之上大鹏九万飘风鼔扇其下也而后乃今培风背负青天而莫之天阏者而后乃今将图南注夫所以乃今将图南者非其好高而慕远也风不积则夭阏不通故耳此大鹏之逍遥也䟽培重也夭折也阏塞也初赖扶摇故能昇翥重积风吹然后飞行既而上负青天下乗风嵴一凌霄汉至六月方止网罗不逮毕弋无侵折塞之祸于何而至良由资待合宜自致得所逍遥南海不亦宜乎蜩与鷽鸠笑之曰我决起而飞枪榆枋时则不至而控于地而已矣奚以之九万里而南爲注茍足于其性则虽大鹏无以自贵于小鸟小鸟无羡于天池而荣愿有余矣故小大虽殊逍遥一也䟽蜩蝉也生七八月紫青色一名昭蟟鷽鸠鹘鸠也即今之斑鸠是也决卒疾之貌枪集也亦突也枋檀木也控投也引也穷也奚何也之适也蜩鸠闻鹏鸟之宏大资风水以高飞故嗤彼形大而劬劳欣我质小而逸豫且腾跃不过数仞突榆檀而栖集时困不到前林投地息而更起逍遥适性乐在其中何须地经六月途遥九万跋涉辛苦南适胡爲以小笑大夸企自息而不逍遥者未之有也适莽苍者三餐而反腹犹果然适百里者宿春粮适千里者三月聚粮注所适弥远则聚粮弥多故其翼弥大则积气弥厚也䟽适往也莽苍郊野之色遥望之不甚分明也果然饱貌也往于郊野来去三食路既非遥腹犹充饱百里之行路程稍远春擣粮食爲一宿之备适于千里之涂路既迢遥聚积三月之粮方充往来之食故郭注云所适弥远则聚粮弥多故其翼弥大则积气弥厚者也之二虫又何知注二虫谓鹏蜩也对大于小所以均异趣也夫趣之所以异岂知异而异哉皆不知所以然而自然耳自然耳不爲也此逍遥之大意䟽郭注云二虫鹏蜩也对大于小所以均异趣也且大鹏抟风九万小鸟决起榆枋虽复远近不同适性均也咸不知道里之远近各取足而自胜天机自张不知所以既无意于高卑岂有情于优劣逍遥之致其在兹乎而唿鹏爲虫者大戴礼云东方鳞虫三百六十应龙爲其长南方羽虫三百六十凤皇爲其长西方毛虫三百六十麒麟爲其长北方甲虫三百六十灵龟爲其长中央躶虫三百六十圣人爲其长通而爲语故名鹏爲虫也小知不及大知小年不及大年注物各有性性各有极皆如年知岂跂尚之所及哉自此已下至于列子历举年知之大小各信其一方未有足以相倾者也然后统以无待之人遗彼忘我冥此群异异方同得而我无功名是故统小大者无小无大者也苟有乎小大则虽大鹏之与斥鴳宰官之与御风同爲累物耳齐死生者无死无生者也苟有乎死生则虽大椿之与蟪蛄彭祖之与朝菌均于短折耳故游于无小无大者无穷者也冥乎不死不生者无极者也若夫逍遥而系于有方则虽放之使游而有所穷矣未能无待也䟽夫物受气不同禀分各异智则有明有暗年则或短或长故举朝菌冥灵宰官荣子皆如年智岂企尚之所及哉故知物性不同不可强相希效也奚以知其然也䟽奚何也然如此也此何以知年智不相及若此之县解耶假设其问以生后答朝菌不知晦朔蟪蛄春不知秋此小年也䟽此答前问也朝菌者谓天时滞雨于粪壤之上热蒸而生阴湿则生见日便死亦谓之犬芝生于朝而死于暮故曰朝菌月终谓之晦月旦谓之朔假令逢䕃数日便萎终不涉三旬故不知晦朔也蟪蛄夏蝉也生于麦梗亦谓之麦节夏生秋死故不知春秋也菌则朝生暮死蝉则夏长秋殂斯言龄命短促故谓之小年也楚之南有冥灵者以五百岁爲春五百岁爲秋上古有大椿者以八千岁爲春八千岁爲秋䟽冥灵大椿并木名也以叶生爲春以叶落爲秋冥灵生于楚之南以二千岁爲一年也而言上古者伏牺时也大椿之木长于上古以三万二千岁爲一年也冥灵五百岁而花生大椿八千岁而叶落并以春秋赊永故谓之大年也而彭祖乃今以乆特闻衆人匹之不亦悲乎注夫年知不相及若此之悬也比于衆人之所悲亦可悲矣而衆人未尝悲此者以其性各有极也苟知其极则豪分不可相跂天下又何所悲乎哉夫物未尝以大欲小而必以小羡大故举小大之殊各有定分非羡欲所及则羡欲之累可以絶矣夫悲生于累累絶则悲去悲去而性命不安者未之有也䟽彭祖者姓籛名铿帝颛顼之玄孙也善养性能调鼎进雉羹于尧尧封于彭城其道可祖故谓之彭祖历夏经殷至周年八百岁矣特独也以其年长寿所以声独闻于世而世人比匹彭祖深可悲伤而不悲者爲彭祖禀性遐寿非我气类置之言外不敢嗟伤故知生也有涯岂唯彭祖去己一毫不可企及于是均椿菌混彭殇各止其分而性命安矣汤之问棘也是己注汤之问棘亦云物各有极任之则条畅故庄子以所问爲是也䟽汤是帝喾之后契之苗裔姓子名履字天乙母氏扶都见白气贯月感而生汤丰下兊上身长九尺仕夏爲诸侯有圣德诸侯归之遭桀无道囚于夏台后得免乃与诸侯同盟于景亳之地会桀于昆吾之墟大战于鸣条之野桀奔于南巢汤既克桀让天下于务光务光不受汤即位乃都于亳后改爲商殷开基之主也棘者汤时贤人亦云汤之博士列子谓之夏革革棘声类盖字之误也而棘既是贤人汤师事之故汤问于棘询其至道云物性不同各有素分循而直往固而任之殷汤请益深有玄趣庄子许其所问故云是已穷发之北有冥海者天池也有鱼焉其广数千里未有知其脩者其名爲鲲䟽脩长也地以草爲毛发北方寒沍之地草木不生故名穷发所谓不毛之地鲲鱼广阔数千未有知其长者明其大也然溟海鲲鹏前文已出如今重显者正言前引齐谐足爲典实今牵列子再证非虚郑重殷勤以成其义者也有鸟焉其名爲鹏背若太山翼若垂天之云抟扶揺羊角而上者九万里絶云气负青天然后图南䟽鹏背宏巨状若嵩华旋风曲戾犹如羊角既而凌摩苍昊遏絶云霄鼓怒放畅图度南海故御寇汤问篇云世岂知有此物哉大禹行而见之伯益知而名之夷坚闻而志之是也且适南溟也斥鴳笑之曰彼且奚适也我腾跃而上不过数仞而下翶翔蓬蒿之间此亦飞之至也而彼且奚适也此小大之辩也注各以得性爲至自尽爲极也向言二虫殊翼故所至不同或翶翔天池或毕志榆枋直各称体而足不知所以然也今言小大之辩各有自然之素既非跂慕之所及亦各安其天性不悲所以异故再出之䟽且将也亦语助也斥小泽也鴳雀也八尺曰仞翶翔犹嬉戏也而鴳雀小鸟纵任斥泽之中腾举踊跃自得蓬篙之内故能嗤九万之远适欣数仞之近飞斯盖辩小大之性殊论各足之不二也故夫知效一官行比一乡德合一君而征一国者其自视也亦若此矣注亦犹鸟之自得于一方也䟽故是仍前之语夫是生后之词国是五等之邦乡是万二千五百家也自有智数功效堪莅一官自有名誉着闻比周乡党自有道德弘博可使南面征成邦国安有黎元此三者禀分不同优劣斯异其于各足未始不齐视己所能亦犹鸟之自得于一方而宋荣子犹然笑之注未能齐故有笑䟽子者有德之称姓荣氏宋人也然如是荣子虽能忘有未能遣无故笑宰官之徒滞于爵禄虚淡之人犹怀嗤笑见如是所以不齐前既以小笑大示大者不夸今则以大笑小小者不企而性命不安者理未之闻也且举世而誉之而不加劝举世而非之而不加沮注审自得也䟽举皆也劝励勉也沮怨丧也荣子率性怀道謷然超俗假令世皆誉赞亦不增其劝奖率土非毁亦不加其沮丧审自得也定乎内外之分注内我而外物䟽荣子知内既非我外亦非物内外双遣物我两忘故于内外之分定而不忒也辩乎荣辱之境注荣己而辱人䟽忘劝沮于非誉混穷通于荣辱故能反照明乎心智玄鉴辩于物境不复内我而外物荣己而辱人也斯已矣注亦不能复过此䟽斯此也已止也宋荣智德止尽于斯也彼其于世未数数然也注足于身故间于世也䟽数数犹汲汲也宋荣率性虚淡任理直前未尝运智推求役心爲道栖身物外故不汲汲然者也虽然犹有未树也注唯能自是耳未能无所不可也䟽树立也荣子舍有证无溺在偏滞故于无待之心未立逍遥之趣智尚亏也夫列子御风而行泠然善也注泠然轻妙之貌䟽姓列名御寇郑人也与郑繻公同时师于壶丘子林着书八卷得风仙之道乗风游泠然轻举所以称善也旬有五日而后反注苟有待焉则虽御风而行不能以一时而周也䟽旬十日也既得风仙游行天下每经一十五日回反归家未能无所不乗故不可一时用也彼于致福者未数数然也注自然御风行耳非数数然求之也䟽致得也彼列御寇得于风仙之福者盖由炎凉无心虚怀任运非关役情取舍汲汲求之欲明爲道之要要在忘心若运役智虑去之远矣此虽免乎行犹有所待者也注非风则不得行斯必有待也唯无所不乗者无待耳䟽乗风轻举虽免步行非风不进犹有须待自宰官已下及宋荣御寇历举智德优劣不同既未洞忘咸归有待唯当顺万物之性游变化之涂而能无所不成者方尽逍遥之妙致者也若夫乗天地之正而御六气之辩以游无穷者彼且恶乎待哉注天地者万物之总名也天地以万物爲体而万物必以自然爲正自然者不爲而自然者也故大鹏之能高斥鴳之能下椿木之能长朝菌之能短凡此皆自然之所能非爲之所能也不爲而自能所以爲正也故乗天地之正者即是顺万物之性也御六气之辩者即是游变化之涂也如斯以往则何往而有穷哉所遇斯乗又将恶乎待哉此乃至德之人玄同彼我者之逍遥也苟有待焉则虽列子之轻妙犹不能以无风而行故必得其所待然后逍遥耳而况大鹏乎夫唯与物冥而循大变者爲能无待而常通岂自通而已哉又顺有待者使不失其所待所待不失则同于大通矣故有待无待吾所不能齐也至于各安其性天机自张受而不知则吾所不能殊也夫无待犹不足以殊有待况有待者之巨细乎䟽天地者万物之总名万物者自然之别称六气者季颐云平旦朝霞日午正阳日入飞泉夜半沆瀣也天地二气爲六气也又杜预云六气者阴阳风雨晦明也又支道林云六气天地四时也辩者变也恶乎待于何也言无待圣人虚怀体道故能乗两仪之正理顺万物之自然御六气以逍遥混群灵以变化苟无物而不顺亦何往而不通哉明朝彻于无穷将于何而有待者也故曰至人无己注无己故顺物顺物而至矣神人无功注夫物未尝有谢生于自然者而必欣赖于针石故理至则迹灭矣今顺而不助与至理爲一故无功圣人无名注圣人者物得性之名耳未足以名其所以得也䟽至言其体神言其用圣言其名故就体语至就用语神就名语圣其实一也诣于灵极故谓之至阴阳不测故谓之神正名百物故谓之圣也一人之上其有此三欲显功用名殊故有三人之别此三人者则是前文乗天地之正御六气之辩人也欲结此人无待之德彰其体用反言故曰耳尧让天下于许由䟽尧者帝喾之子姓伊祁字放勋母庆都喾感赤龙而生身长一丈兊上而丰下眉有八彩足履翼星有圣德年十五对唐侯二十一代兄登帝位都平阳号曰陶唐在位七十二年乃授舜年百二十八岁崩葬于阳城谥曰尧依谥法翼善传圣曰尧言其有传舜之功也许由隐者也姓许名由字仲武颍川阳城人也隐于箕山师于啮缺依山而食就河而饮尧知其贤让以帝位许由闻之乃临河洗耳巢父饮犊牵而避之曰恶吾水也死后尧封其墓谥曰箕公即尧之师也曰日月出矣而爝火不息其于光也不亦难乎时而降矣而犹浸灌其于泽也不亦劳乎䟽爝火犹炬火也亦小火也神农时十五日一雨谓之时雨也且以日月照烛讵假炬火之光时雨滂沲无劳浸灌之泽尧既撝谦克让退己进人所以致此之辞盛推仲武也夫子立而天下治而我犹尸之吾自视缺然请致天下䟽治正也尸主也致与也尧既师于许由故谓之爲夫子若仲武立爲天子宇内必致太平而我犹爲物主自视缺然不足请将帝位让与贤人许由曰子治天下天下既已治也注夫能令天下治不治天下者也故尧以不治治之非治之而治者也今许由方明既治则无所代之而治实由尧故有子治之言宜忘言以寻其所况而或者遂云治之而治者尧也不治而尧得以治者许由也斯失之远矣夫治之由乎不治爲之出乎无爲也取于尧而足岂借之许由哉若谓拱默乎山林之中而后得称无爲者此庄老之谈所以见弃于当涂者自必于有爲之域而不反者斯之由也䟽治谓理也既尽也言尧治天下乆以昇平四海八荒尽皆清谧何劳让我过辞费然覩庄文则贬尧而推许寻郭注乃劣许而优尧者何耶欲明放勋大圣仲武大贤贤圣二涂相去远矣故尧负扆汾阳而丧天下许由不夷其俗乎独立高山圆照偏溺断可知矣是以庄子援襌让之迹故有爝火之谈郭生察无待之心更致不治之说可谓探微索隐了文合义宜寻其㫖况无所稍嫌也而我犹代子吾将爲名乎名者实之賔也吾将爲賔乎注夫自任者对物而顺物者与物无对故尧无对于天下而许由与稷契爲匹矣何以言其然邪夫与物冥者故群物之所不能离也是以无心玄应唯感之从汎乎若不系之舟东西之非己也故无行而不与百姓共者亦无往而不爲天下之君矣以此爲君若天之自高实君之德也若独亢然立乎高山之顶非夫人有情于自守守一家之偏尚何得专此此故俗中之一物而爲尧之外臣耳若以外臣待乎内主斯有爲君之名而无任君之实也䟽许由偃蹇箕山逍遥颍水膻臊荣利厌秽声名而尧殷勤致请犹希代己许由若高九五将爲万乗之名然实以生名名从实起实则是内是主名便是外是賔舍主取賔丧内求外既非隐者所尚故云吾将爲賔也鹪鹩巢于深林不过一枝偃鼠饮河不过满腹注性各有极苟足其极则余天下之财也䟽鹪鹩巧妇鸟也一名工雀一名女匠亦名桃虫好深处而巧爲巢也偃鼠形大小如牛亦黑色獐脚脚有三甲耳似象耳尾端白好入河饮水而鸟巢一枝之外不假茂林兽饮满腹之余无劳浩汗况许由安兹蓬荜不顾金闱乐彼蔬食讵劳玉食也归休乎君予无所用天下爲注均之无用而尧独有之明夫怀豁者无方故天下乐推而不厌䟽予我也许由寡欲清廉不受尧让故谓尧云君宜速还黄屋归反紫微襌让之辞宜其休息四海之尊于我无用九五之贵予何用爲庖人虽不治庖尸祝不越樽俎而代之矣注庖人尸祝各安其所司鸟兽万物各足于所受帝尧许由各静其所遇此乃天下之至实也各得其实又何所爲乎哉自得而已矣故尧许之行虽异其于逍遥一也䟽庖人谓掌庖厨之人则今之太官供膳是也尸者太庙中神主也祝者则今太常太祝是也执祭版对尸而祝之故谓之尸祝也樽酒器也俎肉器也而庖人尸祝者各有司存假令膳夫懈怠不肯治庖尸祝之人终不越局滥职弃于樽俎而代之宰烹亦犹帝尧襌让不治天下许由亦不去彼山林就兹帝位故注云帝尧许由各静于所遇也已肩吾问于连叔曰吾闻言于接舆䟽肩吾连叔并古之怀道人也接舆者姓陆名通字接舆楚之贤人隐者也与孔子同时而佯狂不仕常以躬耕爲务楚王知其贤聘以黄金百镒车驷二乗并不受于是夫负妻戴以游山海莫知所终肩吾闻接舆之言过无准的故问连叔询其义㫖而言吾闻言于接舆者闻接舆之言也庄生寄三贤以明尧之一圣所闻之状具列于下文也大而无当往而不反吾惊怖其言犹河汉而无极也䟽所闻接舆之言怖弘而无的当一往而陈梗槩曾无反覆可寻吾窃闻之惊疑怖恐犹如上天河汉迢递清高寻其源流略无穷极也大有迳庭不近人情焉䟽迳庭犹过差亦是直往不顾之貌也谓接舆之言不偶于俗多有过差不附世情故大言不合于理耳也连叔曰其言谓何哉䟽陆通之说其若何此则反质肩吾所闻意谓曰藐姑射之山有神人居焉肌肤若冰雪绰约若处子注此皆寄言耳夫神人即今所谓圣人也夫圣人虽在庙堂之上然其心无异于山林之中世岂识之哉徒见其戴黄屋佩玉玺便谓足以缨绋其心矣见其历山川同民事便谓足以憔悴其神矣岂知至至者之不亏哉今言王德之人而寄之此山将明世所无由识故乃託之于絶垠之外而推之于视听之表耳处子者不以外伤内䟽藐远也山海经云姑射山在寰海之外有神圣之人戢机应物时须揖让即爲尧舜时须干戈即爲汤武绰约柔弱也处子未嫁女也言圣人动寂相应则空有并照虽居廊庙无异山林和光同尘在染不染冰雪取其洁净绰约譬以柔和处子不爲物伤姑射语其絶远此明尧之盛德窈冥玄妙故託之絶垠之外推之视听之表斯盖寓言耳亦何必有姑射之实乎宜忘言以寻其所况此即肩吾述己昔闻以答连叔之辞者也不食五谷吸风饮露注俱食五谷而独爲神人明神人者非五谷所爲而特禀自然之妙气䟽五谷者黍稷麻菽麦也言神圣之人降生应物挺淳粹之精灵禀阴阳之秀气虽顺物以资待非五谷之所爲託风露以清虚岂四时之能变也乗云气御飞龙而游乎四海之外䟽智照灵通无心顺物故曰乗云气不疾而速变现无常故曰御飞龙寄生万物之上而神超六合之表故曰游乎四海之外也其神凝使物不疵疠而年谷熟吾以是狂而不信也注夫体神居灵而穷理极妙者虽静默闲堂之里而玄同四海之表故乗两仪而御六气同人群而驱万物茍无物而不顺则浮云斯乗矣无形而不载则飞龙斯御矣遗身而自得虽淡然而不待坐忘行忘忘而爲之故行若曳枯木止若聚死灰是以云其神凝也其神凝则不凝者自得矣世皆齐其所见而断之岂尝信此哉䟽凝静也疵疠疾病也五谷熟谓有年也圣人形同枯木心若死灰本迹一时动寂俱妙凝照潜通虚怀利物遂使四时顺序五谷丰登人无灾害物无夭枉圣人之处世有此功能肩吾未悟至言谓爲狂而不信连叔曰然瞽者无以与乎文章之观聋者无以与乎钟鼓之声岂唯形骸有聋盲哉夫知亦有之注不知至言之极妙而以爲狂而不信此知之聋盲哉䟽瞽者谓眼无眹缝冥冥如鼓皮也聋者耳病也盲者眼根败也夫目视耳听盖有物之常情也既瞽既聋不可示之以声色也亦犹至言妙道唯悬解者能知愚惑之徒终身未悟良由智障盲闇不能照察岂唯形质独有之耶是以闻接舆之言谓爲狂而不信自此已下是连叔答肩吾之辞也是其言也犹时女也注谓此接舆之所言者自然爲物所求但知之聋盲者谓无此理䟽是者指斥之言也时女少年处室之女也指此接舆之言犹如窈窕之女绰约凝洁爲君子所求但智之聋盲言谓无此理也之人也之德也将旁礴万物以爲一世蕲乎乱孰弊弊焉以天下爲事注夫圣人之心极两仪之至会穷万物之妙数故能体化合变无往不可旁礴万物无物不然世以乱故求我我无心也我苟无心亦何爲不应世哉然则体玄而极妙者其所以会通万物之性而陶铸天下之化以成尧舜之名者常以不爲爲之耳熟弊弊焉劳神苦思以事爲事然后能乎䟽之是语助亦叹美也旁礴犹混同也蕲求也孰谁也之人者叹尧是圣人之德者叹尧之盛德也言圣人德合二仪道齐群品混同万物制驭百灵世道荒淫苍生离乱故求大圣君临安抚而虚舟悬镜应感无心谁肯劳形弊智经营区宇以事爲事然后能事故老子云爲无爲事无事又云取天下常以无事及其有事不足以取天下也之人也物莫之伤注夫安于所伤则伤不能伤伤不能伤而物亦不伤之也大浸稽天而不溺大旱金石流土山焦而不热注无往而不安则所在皆适死生无变于己况溺热之间哉故至人之不婴乎祸难非避之也推理直前而自然与吉会䟽稽至也夫达于生死则无死无生宜于水火则不溺不热假令阳九流金之灾百六滔天之祸纷纭自彼于我何爲故郭注云死生无变于己何况溺热之间也哉是其尘垢粃糠将犹陶铸尧舜者也孰肯以物爲事注尧舜者世事之名耳爲名者非名也故夫尧舜者岂直尧舜而已哉必有神人之实焉今所称尧舜者徒名其尘垢粃糠耳䟽散爲尘腻爲垢谷不熟爲粃谷皮曰糠皆猥物也镕金曰铸范土曰陶谥法翼善传圣曰尧仁圣盛明曰舜夫尧至本妙絶形名混迹同尘物甘其德故立名谥以彰圣体然名者粗法不异粃糠谥者世事何殊尘垢既而矫谄佞妄将彼尘垢锻铸爲尧用此粃糠埏埴作舜岂知妙体胡可言耶是以谁肯以物爲事者也宋人资章甫而适诸越越人断发文身无所用之䟽此起譬也资货也越国逼近江湖断发文身以避蛟龙之难也章甫冠名也故孔子生于鲁衣缝掖长于宋冠章甫而宋实微子之裔越乃太伯之苗二国贸迁往来乃以章甫爲货且章甫本充首饰必须云鬟承冠越人断发文身资货便成无用亦如荣华本犹滞着富贵起自骄矜尧既体道洞忘故能无用天下故郭注云夫尧之无所用天下爲亦犹越人无所用章甫耳尧治天下之民平海内之政往见四子藐姑射之山汾水之阳窅然丧其天下焉注夫尧之无用天下爲亦犹越人之无所用章甫耳然遗天下者固天下之所宗天下虽宗尧而尧未尝有天下也故窅然丧之而尝游心于絶冥之境虽寄坐万物之上而未始不逍遥也四子者盖寄言以明尧之不一于尧耳夫尧实冥矣其迹则尧也自迹观冥内外异域未足怪也世徒见尧之爲尧岂识其冥哉故将求四子于海外而据尧于所见因谓与物同波者失其所以逍遥也然未知至远之迹顺者更近而至高之所会者反下也若乃厉然以独高爲至而不夷乎俗累斯山谷之士非无待者也奚足以语至极而游无穷哉䟽治言缉理政言风教此合喻也汾水出自太原西入于河水北曰阳则今之晋州平阳县在汾水北昔尧都也窅然者寂寥是深远之名丧之言忘是遣荡之义而四子者四德也一本二迹三非本非迹四非非本迹也言尧反照心源洞见道境超兹四句故言往见四子也夫圣人无心有感斯应故能缉理万邦和平九土虽复凝神四子端拱而坐汾阳统御万机窅然而丧天下斯盖即本即迹即体即用空有双照动寂一时是以姑射不异汾阳山林岂殊黄屋世人齐其所见曷尝信此耶而马彪将四子爲啮缺便未达于远理刘璋推汾水于射山更迷惑于近事今所解释稍异于斯故郭注云四子者盖寄言明尧之不一于尧耳世徒见尧之迹岂识其眞哉惠子谓庄子曰魏王贻我大瓠之种䟽姓惠名施宋人也爲梁国相谓语也贻遗也瓠匏之类也魏王即梁惠王也昔居安邑国号爲魏后爲强秦所逼徙于大梁复改爲梁僭号称王也惠子所以起此大匏之譬以讥庄子之书虽复词㫖恢弘而不切机务故致此词而更相激发者也我树之成而实五石以盛水浆其坚不能自举也䟽树者艺植之谓也实者子也惠施既得瓠种艺之成就生子甚大容受五石仍持此瓠以盛水浆虚脆不坚故不能自胜举也剖之以爲瓢则瓠落无所容非不呺然大也吾爲其无用而掊之䟽剖分割之也瓢勺也瓠落平浅也呺然虚大也掊打破也用而盛水虚脆不能自胜分剖爲瓢平浅不容多物衆谓无用打破弃之刺庄子之言不救时要有同此言应须屛削也庄子曰夫子固拙于用大矣宋人有善爲不龟手之药者世世以洴澼絖爲事注其药能令手不拘坼故常漂絮于水中也䟽洴浮澼漂也絖絮也世世年也宋人隆冬涉水漂絮以作牵离手指生疮拘坼有同龟背故世世相承家传此药令其手不拘坼常得漂絮水中保斯事业永无亏替又云澼擗也絖䌤也谓之䌤于水之中擗也客闻之请买其方百金䟽金方一寸重一斤爲一金也他国游客偶尔闻之请买手疮一术遂费百金之价者也聚族而谋曰我世世爲洴澼絖不过数金今一朝而鬻技百金请与之䟽鬻卖也估价既高聚族谋议世世洴澼爲利盖寡一朝卖术资货极多异口同音佥曰请与客得之以说吴王越有难吴王使之将冬与越人水战大败越人裂地而封之䟽吴越北邻地带江海丘戈相接必用舻船战士隆冬手多拘坼而客素禀雄才天生睿智既得方术遂说吴王越国兵难侵吴吴王使爲将帅赖此名药而兵手不拘坼旌旗才举越人乱辙获此大捷献凯而旋勋庸克着胙之茆土能不龟手一也或以封或不免于洴澼絖则所用之异也䟽或不定也方药无工而用者有殊故行客得之以封侯宋人用之以洴澼此则所用工拙之异今子有五石之瓠何不摅以爲大樽而浮乎江湖而忧其瓠落无所容则夫子犹有蓬之心也夫注蓬非直达者也此章言物各有宜茍得其宜安往而不逍遥也䟽摅者绳络之也樽者漆之如酒樽以绳结缚用渡江湖南人所谓腰舟者也蓬草名拳曲不直也夫叹也言大瓠浮汎江湖可以舟船沦溺至教兴行世境可以济渡群迷而惠生既有蓬心未能直达玄理故妄起掊击之譬讥刺庄子之书爲用失宜深可叹之惠子谓庄子曰吾有大树人谓之樗䟽樗栲漆之类嗅之甚臭恶木者也世间名字例皆虚假相与嗅之未知的当故言人谓之樗也其大本拥肿而不中绳墨其小枝卷曲而不中规矩立之涂匠者不顾䟽拥肿槃瘿也卷曲不端直也规圆而矩方涂道也樗栲之树不材之木根本拥肿枝干挛卷绳墨不加方圆无取立之行路之旁匠人曾不顾盻也今子之言大而无用衆所同去也䟽树既拥肿不材匠人不顾言迹迂诞无用衆所不归此合喻者也庄子曰子独不见狸狙乎卑身而伏以候敖者东西跳梁不避高下中于机辟死于罔罟䟽狌野猫也跳梁犹走踯也辟法也谓机关之类也罔罟罝罘也子独不见狸狙捕鼠之状乎卑伏其身伺候慠慢之鼠东西跳踯不避高下之地而中于机关之法身死罔罟之中皆以利惑其小不谋大故也亦犹擎跪曲奉执持圣迹伪情矫性以要时利前虽遂意后必危亡而商鞅苏张即是其事此何异乎捕鼠狸狌死于罔罟也今夫斄牛其大若垂天之云此能爲大矣而不能执鼠䟽斄牛犹旄牛也出西南夷其形甚大山中远望如天际之云薮泽之中逍遥养性跳梁投鼠不及野狸亦犹庄子之言不狎流俗可以理国治身且长且乆者也今子有大树患其无用何不树之于无何有之乡广莫之野䟽无何有犹无有也莫无也谓宽旷无人之处不问何物悉皆无有故曰无何有之乡也彷徨乎无爲其侧逍遥乎寝卧其下䟽彷徨纵任之名逍遥自得之称亦是异言一致互有文耳不材之木枝叶茂盛婆娑荫映蔽日来风故行李经过徘徊憩息徙倚顾歩寝卧其下亦犹庄子之言无爲虚淡可以逍遥适性䕃庇苍生也不夭斤斧物无害者无所可用安所困苦哉注夫小大之物苟失其极则利害之理均用得其所则物皆逍遥也䟽拥肿不材拳曲无取匠人不顾斤斧无加夭折之灾何从而至故得终其天年尽其生理无用之用何所困苦哉亦犹庄子之言乖俗会道可以摄卫可以全眞既不夭枉于世涂讵肯困苦于生分也南华眞经注䟽卷之一南华真经註疏正统道藏三家本三十五卷洞神部玉诀类南华眞经注䟽卷之二福二河南郭象注唐西华法师成玄英䟽内篇齐物论第二南郭子綦隐几而坐仰天而嘘嗒焉似丧其耦注同天人均彼我故外无与爲欢而嗒焉解体若失其配匹䟽楚昭王之庶弟楚庄王之司马字子綦古人淳质多以居处爲号居于南郭故号南郭亦犹市南宜僚东郭顺子之类其人怀道抱德虚心忘淡故庄子羡其清高而託爲论首隐凭也嘘叹也嗒焉解释貌耦匹也爲身与神爲匹物与我耦也子綦凭几坐忘凝神遐想仰天而叹妙悟自然离形去智嗒焉隳体身心俱遣物我兼忘故若丧其匹耦也颜成子游立侍乎前曰何居乎形固可使如稿木而心固可使如死灰乎注死灰藁木取其寂寞无情耳夫任自然而忘是非者其体中独任天眞而已又何所有哉故止若立枯木动若运枯枝坐若死灰行若游尘动止之容吾所不能一也其于无心而自得吾所不能二也䟽姓颜名偃字子游居安处也方欲请益故起而立侍如何安处神识凝寂顿异从来遂使形将藁木而不殊心与死灰而无别必有妙术请示所由今之隐几者非昔之隐几者也注子游常见隐几者而未有若子綦也䟽子游昔见坐忘未尽玄妙今逢隐几实异曩时怪其寂泊无情故发惊疑之㫖子綦曰偃不亦善乎而问之也今者吾丧我汝知之乎注吾丧我我自忘矣我自忘矣天下有何物足识哉故都忘外内然后超然俱得䟽而由汝也丧由忘也许其所问故言不亦善乎而子綦境智两忘物我双絶子游不悟而以惊疑故示隐几之能汝颇知不汝闻人籁而未闻地籁汝闻地籁而未闻天籁夫注籁箫也夫箫管参差宫商异律故有短长高下万殊之声声虽万殊而所禀之度一也然则优劣无所错其间矣况之风物异音同是而咸自取焉则天地之籁见矣䟽人籁箫也长一尺二寸十六管象凤翅舜作也夫箫管参差所受各足况之风物咸禀自然故寄此二贤以明三籁之义释在下文子游曰敢问其方䟽方道术也虽闻其名未解其义故请三籁其术如何子綦曰夫大块噫气其名爲风注大块者无物也夫噫气者岂有物哉气块然而自噫耳物之生也莫不块然而自生则块然之体大矣故遂以大块爲名䟽大块者造物之名亦自然之称也言自然之理通生万物不知所以然而然大块之中噫而出气仍名此气而爲风也是唯无作作则万窍怒呺注言风唯无作作则万窍皆怒动而爲声也䟽是者指此风也作起也言此大风唯当不起若其动作则万殊之穴皆鼓怒呺叫也而独不闻之翏翏乎注长风之声山林之畏佳注大风之所扇动也䟽翏翏长风之声畏佳扇动之貌而翏翏清吹撃荡山林遂使树木枝条畏佳扇动世皆共覩汝独不闻之耶下文云大木百围之窍穴似鼻似口似耳似枅似圈似臼似洼者似污者注此略举衆窍之所似䟽窍穴树孔也枅柱头木也今之斗㭼是也圈畜兽阑也木既百围穴亦竒衆故或似人之口鼻或似兽之阑圈或似人之耳孔或似舍之枅㭼或洼曲而拥肿或污下而不平形势无穷略陈此八事亦由世间万物种类不同或丑或妍盖禀之造化激者謞者叱者吸者叫者譹者宎者咬者注此略举衆窍之声殊䟽激者如水湍激声也謞者如箭镞头孔声叱者咄声也吸者如唿吸声也叫者如叫唿声也譹者哭声也宎者深也若深谷然咬者哀切声也略举树穴即有八种风吹木窍还作八声亦由人禀分不同种种差异率性而动莫不均齐假令小大夭寿未足以相倾前者唱于而随者唱喁泠风则小和飘风则大和注夫声之宫商虽千变万化唱和大小莫不称其所受而各当其分䟽泠小风也飘大风也于喁皆是风吹树动前后相随之声也故泠清风和声即小暴疾飘风和声即大各称所受曾无胜劣以况万物禀气自然厉风济则衆窍爲虚注济止也烈风作则衆窍实及其止则衆窍虚虚实虽异其于各得则同䟽厉大也列也济止也言大风止则衆窍虚及其动则衆窍实虚实虽异各得则同耳况四序盈虚二仪生杀既无心于亭毒岂有意于虔刘而独不见之调调之刁刁乎注调调刁刁动揺貌也言物声既异而形之动揺亦又不同也动虽不同其得齐一耳岂调调独是而刁刁独非乎䟽而汝也调调刁刁动摇之貌也言物形既异动亦不同虽有调刁之殊而终无是非之异况盈虚聚散生死穷通物理自然不得不尔岂有是非臧否于其间哉子游曰地籁则衆窍是已人籁则比竹是己敢问天籁䟽地籁则窍穴之徒人籁则箫管之类并皆眼见此则可知唯天籁深玄卒难顿悟敢陈庸昧请决所疑子綦曰夫吹万不同而使其自己也注此天籁也夫天籁者岂复别有一物哉即衆窍比竹之属接乎有生之类会而共成一天耳无既无矣则不能生有有之未生又不能爲生然则生生者谁哉块然而自生耳自生耳非我生也我既不能生物物亦不能生我则我自然矣自己而然则谓之天然天然耳非爲也故以天言之以天言之所以明其自然也岂苍苍之谓哉而或者谓天籁役物使从己也夫天且不能自有况能有物哉故天也者万物之总名也莫适爲天谁主役物乎故物各自生而无所出焉此天道也䟽夫天者万物之总名自然之别称岂苍苍之谓哉故夫天籁者岂别有一物邪即此竹衆窍接乎有生之类是尔寻夫生生者谁乎盖无物也故外不待乎物内不资乎我块然而生独化者也是以郭注云自己而然则谓之天然故以天然言之者所以明其自然也而言吹万不同且风唯一体窍乃万殊虽复大小不同而各称所受咸率自知岂借他哉此天籁也故知春生夏长目视耳听近取诸身远託诸物皆不知其所以悉莫辨其所然使其自己当分各足率性而动不由心智所谓亭之毒之此天籁之大意者也咸其自取怒者其谁邪注物皆自得之耳谁主怒之使然哉此重明天籁也䟽自取由自得也言风窍不同形声乃异至于各自取足未始不齐而怒动爲声谁使之然也欲明群生纠纷万象参差分内自取未尝不足或飞或走谁取其然故知鼓之怒之莫知其宰此则重明天籁之义者也大知闲闲小知间间注此盖知之不同䟽闲闲宽裕也间间分别也夫智惠宽大之人率性虚淡无是无非小智狭劣之人性灵褊促有取有舍故间隔而分别无是无非故闲暇而宽裕也大言炎炎小言詹詹注此盖言语之异䟽炎炎勐烈也詹詹词费也夫诠理大言由如勐火炎燎原野清荡无遗儒墨小言滞于竞辩徒有词费无益教方其寐也魂交其觉也形开注此盖寤寐之异䟽凡鄙之人心灵驰躁耽滞前境无得暂停故其梦寐也魂神妄縁而交接其觉悟也则形质开朗而取染也与接爲构日以心斗缦者窖者密者注此盖交接之异䟽构合也窖深也今穴地藏谷是也密隐也交接世事构合根尘妄心既重渴日不足故惜彼寸阴心与日斗也其运心逐境情性万殊略而言之有些三别也小恐惴惴大恐缦缦注此盖恐悸之异䟽惴惴憷惕也缦缦沮丧也夫境有违从而心恒忧度虑其不遂恐惧交怀是以小恐惴慓而憷惕大恐宽暇而沮丧也其发若机栝其司是非之谓也䟽机弩牙也栝箭括也司主也言发心逐境速如箭栝役情拒害勐若弩牙唯主意是非更无他谓也其留如诅盟其守胜之谓也注此盖动止之异䟽诅祝也盟誓也言役意是非由如祝诅留心取境不异誓盟坚守确乎情在胜物其杀如秋冬以言其日消也注其衰杀日消有如此者䟽夫素秋揺落玄冬肃杀物景贸迁骤如交臂愚惑之类岂能觉邪唯争虚妄是非讵知日新消毁人之衰老其状例然其溺之所爲之不可使复之也注其溺而遂往有如此者䟽滞溺于境其来已乆所爲之事背道乖眞欲使复命遗原无由可致其厌也如缄以言其老洫也注其厌没于欲老而愈洫有如此者䟽厌没溺也顚倒之流厌没于欲惑情坚固有类缄绳岂唯壮年纵恣抑乃老而愈洫近死之心莫使复阳也注其利患轻祸阴结遂志有如此者䟽莫无也阳生也耽滞之心邻乎死地欲使反于生道无由得之喜怒哀乐虑叹变慹姚佚启态注此盖性情之异者䟽凡品愚迷则执违顺顺则喜乐违则哀怒然哀乐则重喜怒则轻故喜则心生懽悦乐则形于舞抃怒则当时瞋恨哀则举体悲号虑则所度未来叹则咨嗟已往变则改易旧事慹则屈伏不伸姚则轻浮躁动佚则奢华纵放启则开张情欲态则娇淫妖冶衆生心识变转无穷略而言之有此十二审而察之物情斯见矣乐出虚蒸成菌注此盖事变之异也自此以上略举天籁之无方自此以下明无方之自然也物各自然不知所以然而然则形虽弥异其然弥同也䟽夫箫管内虚故能出于雅乐湿暑气蒸故能生成朝菌亦犹二仪万物虚假不眞从无生有例如菌乐浮幻若是喜怒何施日夜相代乎前而莫知其所萌注日夜相代代故以新也夫天地万物变化日新与时俱往何物萌之哉自然而然耳䟽日昼月夜轮转循环更相递代互爲前后推求根绪莫知其状者也已乎己乎曰一暮得此其所由以生乎注言其自生䟽已止也推求日夜前后难知起心虞度不如止息又重推旦暮覆察昏明亦莫测其所由固不知其端绪欲明世间万法虚妄不眞推求生死即体皆寂故老经云迎之不见其首随之而不见其后理由若此非彼无我非我无所取是亦近矣注彼自然也自然生我我自然生故自然者即我之自然岂远之哉䟽彼自然也取禀受也若非自然谁能生我若无有我谁禀自然乎然我则自然自然则我其理非远故曰是亦近矣而不知其所爲使注凡物云云皆自尔耳非相爲使也故任之而理自至矣䟽言我禀受自然其理已具足行手捉耳听目视功能御用各有司存亭之毒之非相爲使无劳措意直置任之若有眞宰而特不得其眹注万物万情趣舍不同若有眞宰使之然也起索眞宰之眹迹而亦终不得则明物皆自然无使物然也䟽夫肢体不同而御用各异似有眞性竟无宰主眹迹攸肇从何而有可行己信注今夫行者信己可得行也䟽信己而用可意而行天机自张率性而动自济自足岂假物哉而不见其形注不见所以得行之形䟽物皆信己而行不见信可行之貌者也有情而无形注情当其物故形不别见也䟽有可行之情智无信己之形质百骸九窍六藏赅而存焉注付之自然而莫不皆存也䟽百骸百骨节也九窍谓眼耳鼻舌口及下二漏也六藏六腑也谓大肠小肠膀胱三焦也藏谓五脏肝心脾肺肾也赅备也言体骨在外藏腑在内窍通内外备此三事以成一身故言存吾谁与爲亲注直自存耳汝皆悦之乎其有私焉注皆悦之则是所私也有私则不能赅而存矣故不悦而自存不爲而自生也䟽言夫六根九窍俱是一身岂有亲䟽私存爱悦若有心爱悦便是有私身而私之理在不可莫不任置自有司存于身既然在物亦尔如是皆有爲臣妾乎注若皆私之则志过其分上下相冒而莫爲臣妾矣臣妾之才而不安臣妾之任则失矣故知君臣上下手足外内乃天理自然岂直人之所爲哉䟽臣妾者士女之贱职也且人之一身亦有君臣之别至如见色则目爲君而耳爲臣行步则足爲君手爲臣也斯乃出自天理岂人之所爲乎非关系意亲䟽故爲君臣也郭注云时之所贤者爲君才不应世者爲臣治国治身内外无异其臣妾不足以相治乎注夫臣妾但各当其分耳未爲不足以相治也相治者若手足耳目四肢百体各有所司而更相御用也䟽夫臣妾御用各有职司知手执脚行当分自足岂爲手之不足而脚爲行乎盖天几自张无心相爲而治理之也举比手足诸事可知也其递相爲君臣乎注夫时之所贤者爲君才不应世者爲臣若天之自高地之自卑首自在上足自居下岂有递哉虽无错于当而必自当也䟽夫首自在上足自居下目能视色耳能听声而用舍有时故有贵贱岂措情于上下而递代爲君臣乎但任置无心而必自当也其有眞君存焉注任之而自尔则非伪也䟽直置忘怀无劳措意此即眞君妙道存乎其中矣又解眞君即前之眞宰也言取舍之心青黄等色本无自性縁合而成不自不他非无非有故假设疑问以明无有眞君也如求得其情与不得无益损乎其眞注凡得眞性用其自爲者虽复皂隶犹不顾毁誉而自安其业故知与不知皆自若也若乃开希幸之路以下冒上物丧其眞人忘其本则毁誉之间俯仰失错也䟽夫心境相感欲染斯兴是以求得称情即谓之爲益如其不得即谓之爲损斯言凡情迷执有得丧以撄心道智观之无损益于其眞性者也一受其成形不亡以待尽注言性各有分故知者守知以待终而愚者抱愚以至死岂有能中易其性者也䟽夫禀受形性各有涯量不可改愚以爲智安得易丑以爲妍是故形性一成终不中途亡失适可守其分内待尽天年矣与物相刃相靡其行尽如驰而莫之能止不亦悲乎注群品云云逆顺相交各信其偏见而恣其所行莫能自反此比衆人之所悲者亦可悲矣而衆人未尝以此爲悲者性然故也物各性然又何物足悲哉䟽刃逆也靡顺也群品云云鋭情逐境境既有逆有顺心便执是执非行有终年远如驰骤唯知贪境曾无止息格量物理深可悲伤终身役役而不见其成功注夫物情无极知足者鲜故得此不止复逐于彼皆疲役终身未厌其志死而后已故其成功者无时可见也䟽夫物浮竞知足者稀故得此不休复逐于彼所以终身疲役没命贪残持影系风功成何日薾然疲役而不知其所归可不哀邪注凡物各以所好役其形骸至于疲困薾然不知所以好此之归趣云何也䟽薾然疲顿貌也而所好情笃劳役心灵形魂归弊薾然困苦直以信心好此贪竞责其意谓亦不知所归愚痴之甚深可哀叹人谓之不死奚益注言其实与死同䟽奚何也耽滞如斯困而不已有损行业无益神气可谓虽生之日犹死之年也其形化其心与之然可不谓大哀乎注言其心形并驰困而不反比于凡人所哀则此眞哀之大也然凡人未尝以此爲哀则凡所哀者不足哀也䟽然由知此也念念迁移新新流谢其化而爲老心识随而昏昧形神俱变故谓与之然世之悲哀莫此甚也人之生也固若是芒乎其我独芒而人亦有不芒者乎注凡此上事皆不知其所以然而然故曰芒也今夫知者皆不知所以知而自知矣生者不知所以生而自生矣万物虽异至于生不由知则未有不同者也故天下莫不芒也䟽芒昧闇也言凡人在生芒昧如是举世皆惑岂有一人不昧者而庄子体道眞人智用明达俯同尘俗故云而我独芒郭注稍乖今不依用夫随其成心而师之谁独且无师乎注夫心之足以制一身之用者谓之成心人自师其成心则人各自有师矣人各自有师故付之而自当䟽夫域情滞着执一家之偏见者谓之成心夫随顺封执之心师之以爲准的世皆如此故谁独无师乎奚必知代而心自取者有之愚者与有焉注夫以成代不成非知也心自得耳故愚者亦师其成心未肯用其所谓短而舍其所谓长者也䟽愚惑之类坚执是非何必知他理长代己之短唯欲斥他爲短自取爲长如此之人处处皆有愚痴之辈先豫其中未成乎心而有是非是今日适越而昔至也注今日适越昨日何由至哉未成乎心是非何由生哉明夫是非者群品之所不能无故至人两顺之䟽吴越路遥必须积旬方达今朝发途昨日何由至哉欲明是非彼我生自妄心言心必也未生是非从何而有故先分别而后是非先造途而后至越是以无有爲有无有爲有虽有神禹且不能知吾独且奈何哉注理无是非而或者以爲有此以无有爲有也惑心已成虽圣人不能解故付之自若而不强知也䟽夏禹字文命鲧子启父也谥法泉源流通曰禹又云受襌成功曰禹理无是非而惑者爲有此用无有爲有也迷执日乆惑心已成虽有大禹神人亦不令其解悟庄生深怀慈救独奈之何故付之之自若不强知之者也夫言非吹也言者有言注各有所说故异于吹䟽夫名言之与风吹皆是声法而言者必有诠辨故曰有言其所言者特未定也注我以爲是而彼以爲非彼之所是我又非之故未定也未定也者由彼我之情偏䟽虽有此言异于风吹而咸言我是佥曰彼非既彼我情偏故独未定者也果有言邪注以爲有言邪然未足以有所定其未尝有言邪注以爲无言邪则据已已有言䟽果决定也此以爲是彼以爲非此以爲非而彼以爲是既而是非不定言何所诠故不足称定有言也然彼此偏见各执是非据己所言故不可以爲无言也其以爲异于鷇音亦有辩乎其无辩乎注夫言与鷇音其致一也有辩无辩诚未可定也天下之情不必同而所言不能异故是非纷纭莫知所定䟽辩别也鸟子欲出卵中而呜谓之鷇音也言亦带殻曰殻夫彼此偏执不定是非亦何异鷇鸟之音有声无辩故将言说异于鷇音者恐未足以爲别者也道恶乎隐而有眞伪䟽恶乎谓于何也虚通至道非眞非伪于何逃匿而眞伪生焉言恶乎隐而有是非注道焉不在言何隐蔽而有眞伪是非之名纷然而起䟽至教至言非非非是于何隐蔽有是有非者哉道恶乎往而不存注皆存䟽存在也陶铸生灵周行不殆道无不偏于何不在乎所以在伪在眞而非眞非伪也言恶乎存而不可注皆可䟽玄道眞言隋物生杀何往不可而言隐邪故可是可非而非非非是者也道隐于小成䟽小成者谓仁义五德小道而有所成得者谓之小成也世薄时浇唯行仁义不能行于大道故言道隐于小成而道不可隐也故老君云大道废有仁义言隐于荣华注夫小成荣华自隐于道而道不可隐则眞伪是非者行于荣华而止于实当见于小成而灭于大全也䟽荣华者谓浮辩辞华美之言也只爲滞于华辩所以蔽隐至言所以老君经云信言不美美言不信故有儒墨之是非䟽昔有郑人名缓学于求氏之地三年艺成而化爲儒儒者祖述尧舜宪章文武行仁义之道辩尊卑之位故谓之儒也缓弟名翟缓化其弟遂成于墨墨者禹道也尚贤崇礼俭以兼爱摩顶至踵以救苍生此谓之墨也而缓翟二人亲则兄弟各执一教更相是非缓恨其弟感激而死然彼我是非其来乆矣争竞之甚起自二贤故指此二贤爲乱群之帅是知道丧言隐方督是非以是其所非而非其所是注儒墨更相是非而天下皆儒墨也故百家并起各私所见而未始出其方也䟽天下莫不自以爲是以彼爲非彼亦与汝爲非自以爲是故各用己是是彼非各用己非非彼是欲是其所非而非其所是则莫若以明注夫有是有非者儒墨之所是也无是无非者儒墨之所非也今欲是儒墨之所非而非儒墨之所是者乃欲明无是无非也欲明无是无非则莫若还以儒墨反覆相明反覆相明则所是者非是而所非者非非矣非非则无非非是则无是䟽世皆以他爲非用己爲是今欲翻非作是翻是作非者无过还用彼我反覆相明反覆相明则所非者非非则无非所是者非是则无是无是则无非故知是非皆虚妄耳物无非彼物无非是注物皆自是故无非是物皆相彼故无非彼无非彼则天下无是矣无非是则天下无彼矣无彼无是所以玄同也䟽注曰物皆自是故无非是物皆相彼故无非彼无非彼也则天下无是矣无非是也则天下无彼矣无彼无是所以玄同此注理尽无劳别释自彼则不见自知则知之䟽自爲彼所彼此则不自见自知己爲是便则知之物之有偏也例皆如是若审能见他见自故无是无非也故曰彼出于是是亦因彼注夫物之偏也皆不见彼之所见而独自知其所知自知其所知则自以爲是自以爲是则以彼爲非矣故曰彼出于是是亦因彼彼是相因而生者也䟽夫彼对于此是待于非文豕之大体也今言彼出于是者言约理微举彼角势也欲示举彼明此举是明非也而彼此是非相因而有推求分析即体皆空也彼是方生之说也虽然方生方死方死方生方可方不可方不可方可因是因非因非因是注夫死生之变犹春秋冬夏四时行耳故死生之状虽异其于各安所遇一也今生者方自谓生爲生而死者方自谓生爲死则无生矣生者方自谓死爲死而死者方自谓死爲生则无死矣无生无死无可无不可故儒墨之辩吾所不能同也至于各冥其分吾所不能异也䟽方方将也言彼此是非无异生死之说也夫生死交谢由寒暑之递迁而生者以生爲生死者将生爲死亦如是者以是爲是而非者以是爲非故知因是而非因非而是因非而是则无是矣因是而非则无非矣是以无是无非无生无死无可无不可何彼此之论乎是以圣人不由而照之于天亦因是也注夫怀豁者因天下之是非而自无是非也故不由是非之途而是非无患不当者直明其天然而无所夺故也䟽天自然也圣人达悟不由是得非直置虚凝照以自然之智只因此是非而得无非无是终不夺有而别证无是亦彼也注我亦爲彼所彼彼亦是也注彼亦自以爲是䟽我自以爲是亦爲彼之所非我以彼爲非而彼亦以自爲是也彼亦一是非此亦一是非注此亦自是而非彼彼亦自是而非此此与彼各有一是一非于体中也䟽此既自是彼亦自是此既非彼彼亦非此故各有一是各有一非也果且有彼是乎哉果且无彼是乎哉注今欲谓彼爲彼而彼复自是欲谓是爲是而是复爲彼所彼故复是有无未果定也䟽夫彼此是非相待而立反覆推讨举体浮虚自以爲是此则不无爲彼所彼此则不有有无彼此未可决定彼是莫得其偶谓之道枢注偶对也彼是相对而圣人两顺之故无心者与物冥而未尝有对于天下也此居其枢要而会其玄极以应夫无方也䟽偶对也枢要也体夫彼此俱空是非两幻凝神独见而无对于天下者可谓会其玄极得道枢要也前则假问有无待夺不定此则重明彼此当体自空前浅后深所以爲次也枢始得其环中以应无穷注夫是非反覆相寻无穷故谓之环环中空矣今以是非爲环而得其中者无是无非也无是无非故能应夫是非是非无穷故应亦无穷䟽夫絶待独化道之本始爲学之要故谓之枢环者假有二窍中者眞空一道环中空矣以明无是无非是非无穷故应亦无穷也是亦一无穷非亦一无穷也注天下莫不自是而莫不相非故一是一非两行无穷唯涉空得中者旷然无怀乗之以游也䟽夫物莫不自是故是亦一无穷莫不相非故非亦一无穷唯彼我两忘是非双遣而得环中之道者故能大顺苍生乗之游也故曰莫若以明以指喻指之非指不若以非指喻指之非指也以马喻马之非马不若以非马喻马之非马也䟽指手指也马戏筹也喻比也言人是非各执彼我异情故用己指比他指即用他指爲非指复将他指比汝指汝指于他指覆爲非指矣指义既尔马亦如之所以诸法之中独举指者欲明近取诸身切要无过于指远託诸物胜负莫先于马故举二事以况是非天地一指也万物一马也注夫自是而非彼彼我之常情也故以我指喻彼指则彼指于我指独爲非指矣此以指喻指之非指也若复以彼指还喻我指则我指于彼指复爲非指矣此以非指喻指之非指也将明无是无非莫若反覆相喻反覆相喻则彼之与我既同于自是又均于相非均于相非则天下无是同于自是则天下无非何以明其然邪是若果是则天下不得复有非之者也非若果非亦不得复有是之者也今是非无主纷然殽乱明此区区者各信其偏见而同于一致耳仰观俯察莫不皆然是以至人知天地一指也万物一马也故浩然大宁而天地万物各当其分同于自得而无是无非也䟽天地虽大一指可以蔽之万物虽多一马可以理尽何以知其然邪今以彼我是非反覆相喻则所是者非是所非者非非故知二仪万物无是无非者也可乎可注可于己者即谓之可不可乎不可注不可于已者即谓之不可䟽夫理无是非而物有违顺故顺其意者则谓之可乖其情者则谓之不可违顺既空故知可不可皆妄也道行之而成注无不成也䟽大道旷荡亭毒含灵周行万物无不成就故在可成于可而不当于可在不可成不可亦不当于不可也物谓之而然注无不然也䟽物情顚倒不达违从虚计是非妄爲然不恶乎然然于然恶乎不然不然于不然䟽心境两空物我双幻于何而有然法遂执爲然于何不然爲不然也物固有所然物固有所可注各然其所然各可其所可䟽物情执滞触境皆迷必固爲有然必固谓有可岂知可则不可然则不然耶无物不然无物不可䟽群品云云各私所见皆然其所然可其所可故爲是举莛与楹厉与西施恢脆憰怪道通爲一注夫莛横而楹纵厉丑而西施好所谓齐者岂必齐形状同规矩哉故举纵横好丑恢恑憰怪各然其所然各可其所可则理虽万殊而性同得故曰道通爲一也䟽爲是义故略举八事以破之莛屋梁也楹舍柱也厉病丑人也西施吴王美姬也恢者宽大之名恑者竒变之称憰者矫诈之心怪者妖异之物夫纵横美恶物见所以万殊恢憰竒异世情用之爲倾侧故有是非不可迷执其分今以玄道观之本来无二是以妍丑之状万殊自得之情惟一故曰道通爲一也其分也成也注夫物或此以爲散而彼以爲成䟽夫物或于此爲散于彼爲成欲明聚散无恒不可定执此则于不二之理更举论端者也其成也毁也注我之所谓成而彼或谓之毁䟽或于此爲成于彼爲毁物之涉用有此不同则散毛成毡伐木爲舍等也凡物无成与毁复通爲一注夫成毁者生于自见而不见彼也故无成与毁犹无是与非也䟽夫成毁是非生于偏滞者也既成毁不定是非无主故无成毁通而一之唯达者知通爲一爲是不用而寓诸庸䟽寓寄也庸用也唯当达道之夫凝神玄鉴故能去彼二偏通而爲一爲是义故成功不处用而忘用寄用群才也庸也者用也用也者通也通也者得也注夫达者无滞于一方故忽然自忘而寄当于自用自用者莫不条畅而自得也䟽夫有夫至功而推功于物驰驭亿兆而寄用群才者其惟圣人乎是以应感无心灵通不滞可谓冥眞体道得玄珠于赤水者也适得而几矣注几尽也至理尽于自得也䟽几尽也夫得者内不资于我外不资于物无思无爲絶学絶待适尔而得盖无所由与理相应故能尽妙也因是已注达者因而不作䟽夫达道之士无作无心故能因是非而无是非循彼我而无彼我我因循而已岂措情哉己而不知其然谓之道注夫达者之因是岂知因爲善而因之哉不知所以因而自因耳故谓之道也䟽已而者仍前生后之辞也夫至人无心有感斯应譬彼明镜方兹虚谷因循万物影响苍生不知所以然不知所以应岂有情于臧否而系于利害者乎以法因人可谓自然之道也劳神明爲一而不知其同也䟽夫玄道妙一常湛以然非由心智谋度而后不二而愚者劳役神明邂逅言辩而求一者与彼不一无一异矣不足类也不知至理理自混同岂俟措心方称不二耶谓之朝三䟽此起譬也何谓朝三狙公赋芧曰朝三而暮四衆狙皆怒曰然则朝四而暮三衆狙皆悦名实未亏而喜怒爲用亦因是也注夫达者之于一岂劳神哉若劳神明于爲一不足赖也与彼不一者无以异矣亦同衆狙之惑因所好而自是也䟽此解譬也狙猕猴也赋付与也芧橡子也似栗而小也列子曰宋有养狙老翁善解其意戏狙曰吾与汝芧朝三而暮四足乎衆狙皆起而怒又曰我与汝朝四而暮三足乎衆狙皆伏而喜焉朝三暮四朝四暮三其于七数并皆是一名既不亏实亦无损而一喜一怒爲用愚迷此亦同其所好自以爲是亦犹劳役心虑辩饰言词混同万物以爲其一因以爲一者亦何异衆狙之惑耶是以圣人和之以是非而休乎天均注莫之偏任故付之自均而止也䟽天均者自然均平之理也夫达道圣人虚怀不执故能和是于无是同非于无非所以息智乎均平之乡休心乎自然之境也是之谓两行注任天下之是非䟽不离是非而得无是非故谓之两行南华眞经注䟽卷之二南华真经註疏正统道藏三家本三十五卷洞神部玉诀类南华眞经注䟽卷之三福三河南郭象注唐西华法师成玄英䟽古之人其知有所至矣䟽至造极之名也淳古圣人运智虚妙虽复和光混俗而智则无知动不乖寂常眞妙本所至之义列在下文也恶乎至䟽假设疑问于何而造极耶有以爲未始有物者至矣尽矣不可以加矣注此忘天地遗万物外不察乎宇宙内不觉其一身故能旷然无累与物俱往而无所不应也䟽未始犹未曾世所有法悉皆非有唯物与我内外咸空四句皆非荡然虚静理尽于此不复可加答于前问意以明至极者也其次以爲有物矣而未始有封也注虽未都忘犹能忘其彼此䟽初学大贤邻乎圣境虽复见空有之异而未曾封执其次以爲有封焉而未始有是非也注虽未能忘彼此犹能忘彼此之是非也䟽通欲难除滞物之情已有别惑易遣是非之见犹忘也是非之彰也道之所以亏也注无是非乃全也䟽夫有非有是流俗之鄙情无是无非达人之通鉴故知彼我彰而至道隐是非息而妙理全矣道之所以亏爱之所以成注道亏则情有所偏而爱有所成未能忘爱释私玄同彼我也䟽虚玄之道既以亏损爱染之情于是乎成着矣果且有成与亏乎哉果且无成与亏乎哉注有之与无斯不能知乃至䟽果决定也夫道无增减物有亏成是以物爱既成谓道爲损而道实无亏也故假设论端以明其义有无既不决定亏成理非实録有成与亏故昭氏之鼓琴也无成与亏故昭氏之不鼓琴也注夫声不可胜举也故吹管操弦虽有繁手遗声多矣而执籥呜弦者欲以彰声也彰声而声遗不彰声而声全故欲成而亏之者昭文之鼓琴也不成而无亏者昭文之不鼓琴也䟽姓昭名文古之善鼓琴者也夫昭氏鼓琴虽云巧妙而鼓商则丧角挥宫则失征未若置而不鼓则五音自全亦由有成有亏存情所以乖道无成无亏忘智所以合眞者也昭文之鼓琴也师旷之枝策也惠子之据梧也三子之知几乎注几尽也夫三子者皆欲辩非己所明以明之故知尽虑穷形劳神倦或枝策假寐或据梧而瞑䟽师旷字子野晋平公乐师甚知音律支柱也策打鼓枝也亦言击节枝也梧琴也今谓不尔昭文己能鼓琴何容二人共同一伎况检典籍无惠子善琴之文而言据梧者只是以梧几而据之谈说犹隐几者也几尽也昭文善能鼓琴师旷妙知音律惠施好谈名理而三子之性禀自天然各以己能明示于世世既不悟己又疲怠遂使柱策假寐以复凭几而瞑三好之能咸尽于此皆其盛者也故载之末年注赖其盛故能乆不尔早困也䟽惠施之徒皆少年盛壮故能运载形智至于衰末之年是非少盛乆当困苦也唯其好之也以异于彼注言此三子唯不好其所明自以殊于衆人䟽三子各以已之所好耽而翫之方欲矜其所能独异于物其好之也欲以明之注明示衆人欲使同乎我之所好䟽所以疲倦形神好之不已者欲将己之道术明示衆人也彼非所明而明之故以坚白之昧终注是犹对牛鼔簧耳彼竟不明故己之道术终于昧然也䟽彼衆人也所明道术也白即公孙龙守白马论也姓公孙名龙赵人当六国时弟子孔穿之徒坚执此论横行天下服衆人之口不服衆人之心言物禀性不同所好各异故知三子道异非衆人所明非明而强示之彼此终成暗昧亦何异乎坚执守白之论眩惑世间虽宏辩如流终有言而无理也而其子又以文之纶终终身无成注昭文之子又乃终文之绪亦卒不成䟽纶绪也言昭又之子亦乃荷其父业终其纶绪卒其年命竟无所成况在他人如何放哉若是而可谓成乎虽我亦成也注此三子虽求明于彼彼竟不明所以终身无成若三子而可谓成则虽我之不成亦可谓成也䟽我衆人也若三子异于衆人遂自以爲成而衆人异于三子亦可谓之成也若是而不可谓成乎物与我无成也注物皆自明而不明彼若彼不明即谓不成则万物皆相与无成矣故圣人不显此以耀彼不舍己而逐物从而任之各宜其所能故曲成而不遗也今三子欲以己之所好明示于彼不亦妄乎䟽若三子之与衆物相与而不谓之成乎故知衆人之与三子彼此共无成矣是故滑疑之耀圣人之所图也爲是不用而寓诸庸此之谓以明注夫圣人无我者也故滑疑之耀则图而域之恢恑憰怪则通而一之使群异各安其所安衆人不失其所是则己不用于物而万物之用用矣物皆自用则孰是孰非哉故虽认荡之变屈竒之异曲而从之寄之自用则用虽万殊历然自明䟽夫圣人者与天地合其德与日月齐其明故能晦迹同地韬光接物终不眩耀群品乱惑苍生亦不矜己以率人而各域限于分内忘怀大顺于万物爲是寄于于群才而此运心可圣明眞知也今且有言于此不知其与是类乎其与是不类乎类与不类相与爲类则与彼无以异矣注今以言无是非则不知其与言有者类乎不类乎欲谓之类则我以无爲是而彼以无爲非斯不类矣然此虽是非不同亦固未免于有是非也则与彼类矣故曰类与不类又相与爲类则与彼无以异也然则将大不类莫若无心既遣是非又遣其遣遣之又遣之以至于无遣然后无遣无不遣而是非自去矣䟽类者辈徒相似之类也但群生愚迷滞是滞非今论乃欲反彼世情破兹迷执故假且说无是无非则用爲眞道是故复言相与爲类此则遣于无是无非也既而遣之又遣方至重玄也虽然请尝言之注至理无言言则与类故试寄言之䟽尝试也夫至理难复无言而非言无以诠理故试寄言彷象其义有始也者注有始则有终䟽此假设疑问以明至道无始无终此遣于始终也有未始有始也者注谓无终始而一死生䟽未始犹未曾也此又假问有未曾有始终不此遣于无始终也有未始有夫未始有始也者注夫一之者未若不一而自齐斯又忘其一也䟽此又假问有未曾有始也者斯则遣于无始无终也有有也者注有有则美恶是非具也䟽夫万象森罗悉皆虚幻故标此有明即以有体空此句遣有也有无也者注有无而未知无无则是非好恶犹未离怀䟽假问有此无不今明非但有即不有亦乃无即不无此句遣于无也有未始有无也者注知无无矣而犹未能无知䟽假问有未曾有无不此句遣非有未始有夫未始有无也者䟽假问有未曾未曾有无不此句遣非非无也而自浅之深从麤入妙始乎有有终乎非无是知离百非超四句明矣前言始终此则明时今言有无此则辩法唯时与法皆虚静者也俄而有无矣而未知有无之果孰有孰无也注此都忘其知也尔乃俄然始了无耳了无则天地万物彼我是非豁然确斯也䟽前后有无之迹入非非有无之本今后非非有无之体出有无之用而言俄者明即体即用俄尔之间盖非赊远也夫玄道窈冥眞宗微妙故俄而用则非有无而有无用而体则有无非有无也是以有无不定体用无恒谁能决定无耶谁能决定有耶此又就有无之用明非有非无之体者也今我则已有谓矣注谓无是非即复有谓而未知吾所谓之其果有谓乎其果无谓乎注又不知谓之有无尔乃荡然无纤芥于胸中也䟽谓言也庄生复无言也理出有言之教即前请尝言之类是也既寄此言以诠于理未知斯言定有言耶定无言耶欲明理家非默非言教亦非无非有恐学者滞于又字故致此辞天下莫大于秋豪之末而太山爲小莫寿乎殇子而彭祖爲夭天地与我并生而万物与我爲一注夫以形相对则太山大于秋豪也若各据其性分物冥其极则形大未爲有余形小不爲不足于其性则秋豪不独小其小而太山不独大其大矣若以性足爲大则天下之足未有过于秋豪也若性足者非大则虽太山亦可称小矣故曰天下莫大于秋豪之末而太山爲小太山爲小则天下无大矣秋豪爲大则天下无小也无小无大无寿无夭是以蟪蛄不羡大椿而欣然自得斥鴳不贵天池而荣愿以足茍足于天然而安其性命故虽天地未足爲寿而与我并生万物未足爲异而与我同得则天地之生又何不并万物之得又何不一哉䟽秋时兽生豪毛其末至微故谓秋豪之末也人生在于襁褓而亡谓之殇子太大也夫物之生也形气不同有小有大有夭有寿若以性分言之无不自足是故以性之爲大天下莫大于豪末无余爲小天下莫小于太山太山爲小则天下无大豪末爲大则天下无小小大既尔夭寿亦然是以两仪虽大各足之性乃均万物虽多自得之义唯一前明不终不始非有非无此明非小非大无夭无寿耳既已爲一矣且得有言乎注万物万形同于自得其得一也已自一矣理无所言既己谓之一矣且得无言乎注夫名谓生于不明者也物或不能自明其一而以此逐彼故谓一以正之既谓之一即是有言矣䟽夫玄道冥寂理絶形声诱引迷途称谓斯起故一虽玄统而犹是名教既谓之一岂曰无言乎一与言爲二二与一爲三自此以往巧历不能得而况其凡乎注夫以言言一而一非言也则一言爲二矣一既一矣言又二之有一有二得不谓之三乎夫以一言言之犹乃成三况寻其支流凡物殊称虽有善数莫之能纪也故一之者与彼未殊而忘一者无言而自一䟽夫妙一之理理非所言是知以言言一而一非言也且一既一矣言又言焉有一有言二名斯起覆将后时之二名对前时之妙一有一有二得不谓之三乎从三以往假有善巧筭历之人亦不能纪得其数而况凡夫之类乎故自无适有以至于三而况自有适有乎注夫一无言也而有言则至三况寻其末数其可穷乎䟽自从也适往也夫至理无言言则名起故从无言以往有言才言则至乎三况从有言往有言枝流分派其可穷乎此明一切方法本无名字从无生有遂至于斯矣无适焉因是已注各止于其所能乃最是也䟽夫诸法空幻何独名言是知无即非无有即非有有无名数当体皆寂既不从无以适有岂复自有以适有耶故无所措意于往来因循物性而已矣夫道未始有封注冥然无不在也䟽夫道无不在所在皆无荡然无际有何封域也言未始有常注彼此言之故是非无定䟽道理虚通既无限域故言教随物亦无常定也爲是而有畛也注道无封故万物得恣其分域䟽畛界畔也理无崖域教随物变是爲义故畛分不同请言其畛䟽畛假设问㫖发起后文也有左有右注各异便也䟽左阳也右阴也理虽凝寂教必随机畛域不同昇沉各异故有东西左右春秋生杀有伦有义注物物有理事事有宜䟽伦理也义宜也群物纠纷有理存焉万事参差各随宜便者也有分有辩注群分而类别也䟽辩别也飞走虽衆各有群分物性万殊自随类别矣有竞有争注并逐曰竞对辩曰争䟽夫物性昏愚彼我封执既而并逐胜负对辩是非也此之谓八德注略而判之有此八德䟽德者功用之名也群至功用转变无穷略而陈之有此八种斯则释前有畛之义也六合之外圣人存而不论注夫六合之外谓万物性分之表耳夫物之性表虽有理存焉而非性分之内则未尝以感圣人也故圣人未尝论之则是引万物使学其所不能也故不论其外而八畛同于自得也䟽六合者谓天地四方也六合之外谓衆生性分之表重玄至道之乡也夫玄宗罔象出四句之瑞妙理希夷超六合之外既非神口所辩所以存而不论也六合之内圣人论而不议注陈其性而安之䟽六合之内谓苍生所禀之性分夫云云取舍皆起妄情寻责根源并同虚有圣人随其机感陈而应之既曰冯虚亦无可详议故下文云我亦妄说之春秋经世先王之志圣人议而不辩注顺其成迹而凝乎至当之极不执其所是以非衆人也䟽春秋者时代也经者典诰也先王者三皇五帝也志记也夫祖述轩顼宪章尧舜记録时代以爲与谟轨辙苍生流传人世而圣人议论利益当时终不执是辩非滞于陈迹故分也者有不分也辩也者有不辩也注夫物物自分事事自别而欲由己以分别之者不见彼之自别也䟽夫理无分别而物有是非故于无封无域之中而起有分有辩之见者此乃一曲之士偏滞之人亦何能剖析于精微分辩于事物者也曰何也䟽假问质疑发生义㫖圣人怀之注以不辩爲怀耳圣人无怀䟽夫达理圣人冥心会道故能怀藏物我包括是非枯木死灰曾无分别矣衆人辩之以相示也故曰辩也者有不见也注不见彼之自辩故辩己所知以示之䟽衆多之人即衆生之别称也凡庸迷执彼之自别亦乃不鉴己之妙道故云有不见也夫大道不称注付之自称无所称谓䟽大道虚廓妙絶形名既非色声故不可称谓体道之人消声亦尔也大辩不言注已自别也䟽妙悟眞宗无可称说故辩彫万物而言无所言大仁不仁注无爱而自存也䟽亭毒群品汎爱无心譬彼青春非爲仁也大廉不嗛注夫至足者物之去来非我也故无所容其嗛盈䟽夫玄悟之人鉴达空有知万境虚幻无一可贪物我俱空何所逊让大勇不忮注无往而不顺故能无险而不往䟽忮逆也内藴慈悲外弘接物故能俯顺尘俗惠救苍生虚己逗机终无迕逆道昭而不道注以此明彼彼此俱失矣䟽明已功名炫耀于物此乃淫伪不是眞道言辩而不及注不能及其自分䟽不能玄默唯滞名言华词浮辩不达深理仁常而不成注物无常爱而常爱必不周䟽不能忘爱释知玄同彼我而恒怀恩惠每挟亲情欲效成功无时可见廉清而不信注皦然廉清贪名者耳非眞廉也䟽皎然异俗卓尔不群意在声名非实廉也勇忮而不成注忮逆之勇天下共疾之无敢举足之地也䟽舍慈而勇忮逆物情衆共疾之必无成遂也五者园而几向方矣注此五者皆以有爲伤当者也不能止乎本性而求外无已夫外不可求而求之譬犹以圆学方以鱼慕鸟耳虽希翼鸾凤拟规日月此愈近彼愈远实学弥得而性弥失故齐物而偏尚之累去矣䟽园圆也几近也五者即已前道昭等也夫学道之人直须韬晦而乃矜炫己之能显燿于物其于道也不亦远乎犹如慕方而学园圆爱飞而好游泳虽希翼鸾凤终无骞翥之能拟规日月讵有几方之效故也故知止其所不知至矣注所不知者皆性分之外也故止于所知之内而至也䟽夫境有大小智有明闇智不逮者不须强知故知止其分学之造极也孰知不言之辩不道之道若有能知此之谓天府注浩然都任之也䟽孰谁也天自然也谁知言不言之言道不道之道以此积辩用兹通物者可谓合于自然之府藏也注焉而不满酌焉而不竭注至人之心若镜应而不藏故旷然无盈虚之变也而不知其所由来注至理之来自然无迹䟽夫巨海深宏莫测涯际百川注之而不满尾闾泄之而不竭体道大圣其义亦然万机顿起而不挠其神千难殊对而不忤其虑故能囊括群有府藏含灵又譬悬镜高堂物来斯照能照之智不知其所由来可谓即照而忘忘而能照者也此之谓葆光注任其自明故其光不弊也䟽葆蔽也至忘而照即照而忘故能韬蔽其光其光弥朗此结以前天府之义故昔者尧问于舜曰我欲伐宗脍胥敖南面而不释然其故何也注于安任之道未弘故听朝而不怡也将寄明齐一之理于大圣故发自怪之问以起对也䟽释然怡悦貌也宗脍胥敖是尧时小蕃三国号也南面君位也舜者颛顼六世孙也父曰瞽瞍母曰握登感大虹而生舜生于姚墟因即姓姚住于嬀水亦曰嬀氏目有重瞳子因字重华以仁孝着于乡党尧闻其贤妻以二女封邑于虞年三十总百揆三十三受尧襌即位之后都于蒲坂在位四十年让禹后崩葬于苍梧之野而三国贡赋既愆所以应须问罪谋事未定故听朝不怡欲明齐物之一理故寄问答于二圣舜曰夫三子者犹存乎蓬艾之间注大物之所安无陋也则蓬艾乃三子之妙处也若不释然何哉䟽三子即三国之君也言蓬艾贱草斥鷃足以逍遥况蕃国虽卑三子足以存养乃不释然有何意谓也昔者十日并出万物皆照注夫重明登天六合具照无有蓬艾而不光被也而况德之进乎日者乎注夫日月虽无私于照犹有所不及德则无不得也而今欲夺蓬艾之愿而伐使从己于至道岂弘哉故不释然神解耳若乃物畅其性各安其所安无远迩幽深付之自若皆得其极则彼无不当而我无不怡也䟽进过也淮南子云昔尧时十日并出焦禾稼杀草木封豨长蛇皆爲民害于是尧使羿上射十日遂落其九下杀长蛇以除民害夫十日登天六合俱照覆盆隐处犹有不明而圣德所临无幽不烛连兹二智过彼三光乃欲兴动干戈伐令从己于安任之道岂曰弘通者耶啮缺问乎王倪曰子知物之所同是乎䟽啮缺许由之师王倪弟子并尧时贤人也託此二人明其齐一言物情顚倒执见不同悉皆自是非他颇知此情是否曰吾恶乎知之注所同未必是所异不独非故彼我莫能相正故无所用其知䟽王倪答啮缺云彼此各有是非遂成无主我若用知知彼我知还是是非故我于何知之言无所用其知也子知子之所不知邪䟽子既不知物之同是颇自知己之不知乎此从麤入妙次第穷质假託师资以显深趣曰吾恶乎知之注若自知其所不知即爲有知有知则不能任群才之自当䟽若以知知不知不知还是知故重言于何知之还以不知答也然则物无知邪䟽重责云汝既自无知物岂无知者邪曰吾恶乎知之注都不知乃旷然无不任矣䟽岂独不知我亦乃不知物唯物与我内外都忘故无所措其知也虽然尝试言之注以其不知故未敢正言试言之耳䟽然乎犹虽然也既其无知理无所说不可的当故尝试之也庸讵知吾所谓知之非不知邪注鱼游于水水物所同咸谓之知然自鸟观之则向所谓知者复爲不知矣夫蛣蜣之知在于转丸而笑蛣蜣者乃以苏合爲贵故所同之知未可正据䟽夫物或此知而彼不知彼知而此不知鱼鸟水陆即其义也故知即不知不知即知凡庸之人讵知此理耶庸讵知吾所谓不知之非不知邪注所谓不知者直是不同耳亦自一家之知䟽所谓不知者彼此不相通耳非谓不知耳且吾尝试问乎汝注己不知其正故试问汝䟽理既无言不敢正据聊复反质试问乎汝民溼寝则腰疾偏死䲡然乎哉木处则惴慄恂惧猨猴然乎哉三者孰知正处注此略举三者以明万物之异便䟽惴慄恂惧是恐迫之别名然乎哉谓不如此也言人湿地卧寝则病腰跨偏枯而死泥䲡岂如此乎人于树上居处则迫怖不安猨猴跳踯曾无所畏物性不同便宜各异故举此三者以明万物谁知正定处乎所是知蓬户金闺荣辱安在民食刍豢麋鹿食荐蝍蛆甘带䲭鸦嗜鼠四者孰知正味注此略举四者以明美恶之无主䟽刍草也是牛羊之类豢养也是犬豕之徒皆以所食爲名也麋与鹿而食长荐茂草鸱鸢鸦鸟便嗜腐鼠蜈蚣食蛇略举四者定与谁爲滋味乎故知盛馔蔬食其致一者也猨猵狙以爲雌麋与鹿交犹与鱼游毛嫱丽姬人之所美也鱼见之深入鸟见之高飞麋鹿见之决骤四者孰知天下之正色哉注此略举四者以明天下所好之不同也不同者而非之则无以知所同之必是䟽猨猴狙以爲雌雄麋鹿更相挠泥䲡与鱼游戏毛嫱越王嬖妾丽姬晋国之宠嫔此二人者姝妍冠世人谓之美也然鱼见怖而深入鸟见惊而高飞麋鹿走而不顾举此四者谁知宇内定是美色耶故知凡夫愚迷妄生憎爱以理观察孰是非哉决卒疾貌也自我观之仁义之端是非之涂樊然殽乱吾恶能知其辩注夫利于彼者或害于此而天下之彼我无穷则是非之境无常故唯莫之辩而任其自是然后荡然俱得䟽夫物乃衆而未尝非我故行仁履义损益不同或于我爲利于彼爲害或于彼爲是则于我爲非是以从彼我而互观之是非之路仁义之绪樊乱纠纷若殽馔之杂乱既无定法吾何能知其分别耶啮缺曰子不知利害则至人固不知利害乎注未能妙其不知故犹嫌至人当知之斯悬之未解也䟽啮缺曰未悟彼此之不知更起利害之疑请云子是至人应知利害必其不辩迷闇若夜游重爲此难冀州后答之矣王倪曰至人神矣注无心而无不顺䟽至者妙极之体神者不测之用夫圣人虚已应物无方知而不知辩而不辩岂得以名言心虑亿度至人耶大泽焚而不能热河汉沍而不能寒疾雷破山风振海而不能惊注夫神全形具而体与物冥者虽涉至变而未始非我故荡然无虿介于胷中也䟽沍冻也原泽焚燎河汉水凝雷霆奋发而破山飘风涛荡而振海而至人神凝未兆体与物冥水火既不爲灾风雷讵能惊骇犹如此也虚淡无心方之云气荫芘群品顺物而行若然者乗云气注寄物而行非我动也骑日月注有昼夜而无死生也䟽昏明代序有昼夜之可分处顺安时无死生之能异而控驭群物运载含灵故有乗骑之名也耳而游乎四海之外注夫唯无其知而任天下之自爲故驰万物而不穷也䟽动寂相即眞应一时瑞坐寰宇之中而心游四海之外矣死生无变于己注与变爲体故死生若一而况利害之端乎注况利害于死生愈不足以介意䟽夫利害者生涯之损益耳既死生爲昼夜乗变化以遨游况利害于死生曾何足以介意矣瞿鹊子问乎长悟子曰吾闻诸夫子圣人不从事于务注务自来而理自应耳非从而事之也䟽务犹事也诸于也瞿鹊是长梧弟子故谓师爲夫子夫体道圣人忘怀冥物虽涉事有而不以爲务混迹尘俗泊尔无心岂措意存情从于事物瞿鹊既欲请益是以述昔之所闻者也不就利不违害注任而直前无所避就䟽违避也体穷通之关命达利害之有时故推理直前而无所避就也不喜求注求之不喜直取不怒䟽妙悟从远也故物求之而不忻喜矣不縁道注独至者也䟽夫圣智凝湛照物无情不将不迎无生无灭固不以攀縁之心行乎虚通至道者也无谓有谓有谓无谓注凡有称谓者皆非吾所谓也彼各自谓耳故无彼有谓而有此无谓也䟽谓言教也夫体道至人虚夷寂絶从本降迹感而遂通故能理而教无谓而有谓杀而理有谓而无谓者也而游乎尘垢之外注凡非眞性皆尘垢也䟽和光同尘处染不染故虽在嚣俗之中而心自游于尘垢之外者矣夫子以爲孟浪之言而我以爲妙道之行也吾子以爲奚若䟽孟浪犹率略也奚何也若如也如何所谓不縁道等乃穷理尽性瞿鹊将爲妙道之行长梧用作率略之谈未知其理如何以何爲是长梧子曰是黄帝之所听莹也而丘也何足以知之䟽听莹疑惑不明之貌也夫至道深玄非名言而可究虽复三皇五帝乃是圣人而诠辩至理不尽其妙听莹至竟疑惑不明我是何人犹能晓了本亦有作黄字者则是轩辕且汝亦大早计见卵而求时夜见弹而求鸮炙注夫物有自然理有至极循而直往则冥然自合非所言也故言之者孟浪而闻之者听莹虽复黄帝犹不能使万物无怀而听莹至竟故圣人付当于尘垢之外而玄合乎视听之表照之以天而不逆计放之自尔而不推明也今瞿鹊子方闻孟浪之言而便以爲妙道之行斯亦无异见卵而责司晨之功见弹而生鸮炙之实也夫不能安时处顺而探变求化当生而虑死执是以辩非皆逆计之徒也䟽鸮即鵩鸟贾谊之所赋者也大小如雌鸡而似斑鸠青緑色其肉甚美堪作羹炙出江南然卵有生鸡之用而卵时未能司晨弹有得鸮之功而弹时未堪爲炙亦犹教能诠于妙理而教时非理今瞿鹊才闻言说将爲妙道此计用之太早予尝爲汝妄言之注言之则孟浪也故试妄言之汝以妄听之奚注若正听妄言复爲太早计也故亦妄听之何䟽予我也奚何也夫至理无言言则孟浪我试爲汝妄说汝亦妄听何如亦言奚者即何之声也旁日月挟宇宙注以死生爲昼夜旁日月之喻也以万物爲一体挟宇宙之譬也䟽旁依附也挟怀藏也天地四方曰宇往来古今曰宙契理圣人忘物忘我既而囊括万有冥一死生故郭注云以死生爲昼夜旁日月之喻也以万物爲一体挟宇宙之喻也爲其脗合置其滑涽以隶相尊注以有所贱故尊卑生焉而滑涽纷乱莫之能正各自是于一方矣故爲脗然自合之道莫若置之勿言委之自尔也脗然无波际之谓也䟽脗无分别之貌也置任也滑乱也涽闇也隶皂仆之类也盖贱称也夫物情顚倒妄执尊卑今圣人欲祛此惑爲脗然合同之道者莫若滑乱昏杂随而任之以隶相尊一于贵贱也衆人役役注驰鹜于是非之境也圣人愚毛注芚然无知而直往之貌䟽役役驰动之容也愚芚无知之貌凡俗之人驰逐前境劳役而不息体道之士忘知废照芚然而若愚也参万岁而一成纯注纯者不杂者也夫举万岁而参其变而衆人谓之杂矣故役役然劳形憷心而去彼就此唯大圣无执故芚然直往而与变化爲一一变化而常游于独者也故虽参揉亿载千殊万异道行之而成则古今一成也物谓之而然则万物一然也无物不然无时不成斯可谓纯也䟽夫圣人者与二仪合其德万物同其体故能随变任化与世相宜虽复代历古今时经夷险参杂尘俗千殊万异而淡然自若不以介怀抱一精纯而常居妙极也万物尽然注无物不然而以是相藴注藴积也积是于万岁则万岁一是也积然于万物则万物尽然也故不知死生先后之所在彼我胜负之所如也䟽藴积也夫物情封执爲日已乆是以横论万物莫不我然彼不然坚说古今悉皆自是他不是虽复万物之多古今之远是非藴积未有休时圣人顺世污隆动而常寂参揉亿载而纯一凝然也予恶乎知悦生之非惑邪注死生一也而独悦生欲与变化相背故未知其非惑也䟽夫鑪锤万物未始不均变化死生其理唯一而独悦生恶死非惑如何予恶乎知恶死之非弱丧而不知归者邪注少而失其故居名爲弱丧夫弱丧者遂安于所在而不知归于故乡也焉知生之非夫弱丧焉知死之非夫还归而恶之哉䟽弱者弱龄丧之言失谓少年遭乱丧失桑梓遂安他土而不知归谓之弱失从无出有谓之爲生自有还无谓之爲死遂其恋生恶死岂非弱丧不知归邪丽之姬艾封人之子也晋国之始得之也涕泣沾襟及其至于王所与王同匡牀食刍豢而后悔其泣也注一生之内情变若此当此之日则不知彼况夫死生之变恶能相知哉䟽昔秦穆公与晋献公共伐丽戎之国得美女一玉环二秦取环而晋取女即丽戎国艾地守封疆人之女也匡正也初去丽戎离别亲戚怀土之恋故涕泣沾襟后至晋邦宠爱隆重与献公同方牀而燕处进牢馔以盈厨情好既移所以悔其先泣一生之内情变若此况死生之异何能知哉庄子寓言故称献公爲王耳予恶乎知夫死者不悔其始之蕲生乎注蕲求也䟽蕲求也丽姬至晋悔其先泣焉知死者之不却悔初始在生之日求生之意也梦饮酒者旦而哭泣梦哭泣者旦而田猎注此寤寐之事变也事茍变情亦异则死生之愿不得同矣故生时乐生则死时乐死矣死生虽异其于各得所愿一也则何系哉䟽夫死生之变犹觉梦之异耳夫觉梦之事既殊故死生之情亦别而世有觉凶而梦吉亦何妨死乐而生忧耶是知寤寐之间未足可系也方其梦也不知其梦也注由此观之当死之时亦不知其死而自适其志也䟽方将爲梦之时不知梦之是梦亦犹方将处死之日不知死之爲死各适其志何所恋哉梦之中又占其梦焉注夫梦者乃复梦中占其梦则无以异于寤者也觉而后知其梦也注当所遇无不足也何爲方生而忧死哉䟽夫人在睡梦之中谓是眞实亦复占候梦想思度吉凶既觉以后方知是梦是故生时乐生死时乐死何爲当生而忧死哉且有大觉而后知此其大梦也注夫人觉者圣人也大觉者乃知夫患虑在怀者未寤也䟽夫扰扰生民芸芸群品驰鹜有爲之境昏迷大梦之中唯有体道圣人朗然独觉知夫患虑在怀者皆未寤也而愚者自以爲觉窃窃然知之君乎牧乎固哉注夫愚者大梦而自以爲寤故窃窃然以所好爲君上而所恶爲牧圉欣然信一家之偏见可谓固陋矣䟽夫物情愚惑闇若夜游昏在梦中自以爲觉窃窃然议专所知情之好者爲君上情之恶者同牧圉以此爲情怀可谓固陋牛曰牧马曰圉也丘也与汝皆梦也注未能忘言而神解故非大觉也䟽丘是长梧名也夫照达眞言犹以爲梦况愚徒窃窃岂有觉哉予谓汝梦亦梦也注即复梦中之占梦也夫自以爲梦犹未寤也况窃窃然自以爲觉哉䟽夫迷情无觉论梦还在梦中声说非眞妙辩犹居言内是故梦中占梦梦所以皆空言内试言言所以虚假此託梦中之占梦亦结孟浪之谭耳是其言也其名爲弔诡注夫非常之谈故非常人之所知故谓之弔当卓诡而不识其悬解䟽夫举世皆梦此乃玄谈非常之言不顾于俗予当卓诡駮异物情自非清通岂识深远哉万世之后而一遇大圣知其解者是旦暮遇之也注言能蜕然无系而玄同死生者至希也䟽且世万年而一逢大圣知三界悉空四生非有彼我言说皆在梦中如此解人甚爲希遇论其赊促是旦暮逢之三十年爲一世也既使我与若辩矣若胜我我不若胜若果是也我果非也邪䟽若而皆汝也若不胜汝也耶假问之词也夫是非彼我举体不眞倒置之徒妄爲臧否假使我与汝对争汝胜我不胜汝胜定是我不胜定非耶固不可也我胜若若不吾胜我果是也而果非也邪注若而皆汝也䟽假令我胜于汝汝不及我我决是也汝定非也各据偏执未足可依也其或是也其或非也邪䟽或不定也我之与汝或是或非彼此言之胜负不定故或是则非是或非则非非也其俱是也其俱非也邪䟽俱是则无非俱非则无是故是非彼我出自妄情也我与若不能相知也则人固受其黮闇吾谁使正之注不知而后推不见而后辩辩之而不足以自信以其与物对也辩对终日黮闇至竟莫能正之故当付之自正耳䟽彼我二人各执偏见咸谓自是故不能相知必也相知己之所非者他家之是也假令别有一人遣定臧否此人遗有彼此亦不离是非各据妄情总成闇惑心必怀爱此见所以黮闇不明三人各执使谁正之黮闇不明之谓也使同乎若者正之既与若同矣恶能正之䟽既将汝同见则与汝不殊与汝不殊何能正定此覆释第一句使同乎我者正之既同乎我矣恶能正之注同故是之未足信也䟽注云同故是之耳未足信也此覆释第二句也使异乎我与若者正之既异乎我与若矣恶能正之注异故指非耳亦不足据䟽既异我汝故别起是非别起是非亦何足可据此覆解第三句使同乎我与若者正之既同乎我与若矣恶能正之注是若果是则天下不得复有非之者也非若信非则亦无縁复有是之者也今是其所同而非其所异异同既具而是非无主故夫是非者生于好辩而休乎天均付之两行而息乎自正也䟽彼此曲从是非两顺不异我汝亦何能正之此解第四句然则我与若与人俱不能相知也而待彼也邪注各自正耳待彼不足以正此则天下莫能相正也故付之自正而至矣䟽我与汝及人固受黮闇之人总有三人各执一见咸言我是故俱不相知三人既不能定岂复更须一人若别待一人亦与前何异彼也耶言其不待之也何谓和之以天倪注天倪者自然之分也䟽天自然也倪分也夫彼我妄执是非无主所以三人四句不能正之故假设论端託爲问答和以自然之分令归无是无非天倪之义次列于下文曰是不是然不然是若果是也则是之异乎不是也亦无辩然若果然也则然之异乎不然也亦无辩注是非然否彼我更对故无辩无辩故和之以天倪安其自然之分而已不待彼以正之䟽辩别也夫是非然否出自妄情以理推求举体虚幻所是则不是然则不然何以知其然耶是若定是是则异非然若定然然则异否而今此谓之是彼谓之非彼之所然此以爲否故知是非然否理在不殊彼我更对妄爲分别故无之也矣化声之相待若其不相待注是非之辩爲化声夫化声之相待俱不足以相正故若不相待也䟽夫是非彼我相待而成以理推寻待亦非实故变化声说有此待名名既不眞待便虚待待即非待故知不相待者也和之以天倪因之以曼衍所以穷年也注和之以自然之分任其无极之化寻斯以往则是非之境自泯而性命之致自穷也䟽曼衍犹变化也因任也穷尽也和以自然之分所以无是无非任其无极之化故能不滞不着既而处顺安时尽天年之性命也忘年忘义振于无竟故寓诸无竟注夫忘年故玄同死生忘义故弥贯是非是非死生荡而爲一斯至理也至理畅于无极故寄之者不得有穷也䟽振畅也竟穷也寓寄也夫年者生之所禀也既同于生死所以忘年也义者裁于是非也既一于是非所以忘义也此则遣前知是非无穷之义也既而生死是非荡而爲一故能通畅妙理洞照无穷寄言无穷亦无无穷之可畅斯又遣于无极者也罔两问景曰曩子行今子止曩子坐今子起何其无特操与注罔两景外之微阴也䟽罔两景外之微阴也曩昔也向也特独也庄子寓言以畅玄理故寄景与罔两明于独化之义而罔两问景云汝向行今止昔坐今起然则子行止坐起制在于形唯欲随逐于他都无独立志操者何耶景曰吾有待而然者邪注言天机自尔坐起无待无待而独得者孰知其故而责其所以哉䟽夫物之形质咸禀自然事似有因理在无待而形影非远尚有天机故曰万类参差无非独化者也吾所待又有待而然者邪注若责其所待而寻其所由则寻责无极卒至于无待而独化之理明矣䟽影之所待即是形也若使影待于形形待造物请问造物复何待乎斯则待待无穷卒乎无待也吾待蛇蚹蜩翼邪注若待蛇蚹蜩翼则无特操之所由未爲难识也今所以不识正由不待斯类而独化故耳䟽昔诸讲人及郭生注意皆云蛇蚹是蝮下龃龉蜩翼者是蜩翅也言蛇待蚹而行蜩待翼而飞影待形而有也盖不然乎若使待翼而飞待足而走飞禽走兽其类无穷何劳独举蛇蚹频引爲譬即今解蚹者蛇蜕皮也蜩翼者蜩甲也言蛇蜕旧皮蜩新出甲不知所以莫辩其然独化而生盖无待也而蛇蜩二虫犹蜕皮甲称异诸物所以引之故外篇云吾待蛇蚹蜩甲耶是知形影之义与蚹甲无异者也恶识所以然恶识所以不然注世或谓罔两待景景待形形待造物者请问夫造物者有邪无邪无也则胡能造物哉有也则不足以物衆形故明衆形之自物而后始可与言造物耳是以涉有物之域虽复罔两未有不独化于玄冥者也故造物者无主而物各自造物各自造而无所待焉此天地之正也故彼我相因形景俱生虽复玄合而非待也明斯理也将使万物各反所宗于体中而不待乎外外无所谢而内无所矜是以诱然皆生而不知所以生同焉皆得而不知所以得也今罔两之因景犹云俱生而非待也则万物虽衆而共成乎天而皆历然莫不独见矣故罔两非景之所制而景非形之所使形非无之所化也则化与不化然与不然从人之与由己莫不自尔吾安识其所以哉故任而不助则本末内外畅然俱得泯然无迹若乃责此近因而忘其自尔宗物于外丧主于内而爱尚生矣虽欲推而齐之然其所尚己存乎胸中何夷之得有哉䟽夫待与不待然与不然天机自张莫知其宰岂措情于寻责而思虑于心识者乎昔者庄周梦爲胡蝶栩栩然胡蝶也自喻适志与注自快得意悦豫而行䟽栩栩忻畅貌也喻晓也夫生灭交谢寒暑递迁盖天地之常万物之理也而庄生晖明镜以照烛汎上善以遨游故能託梦觉于死生寄自他于物化是以梦爲胡蝶栩栩而适其心觉乃庄周蘧薳而畅其志也不知周也注方其梦爲胡蝶而不知周则与殊死不异也然所在无不适志则当生而系生者必当死而恋死矣由此观之知夫在生而哀死者误也䟽方爲胡蝶晓了分明快意适情悦豫之甚只言是蝶不识庄周死不知生其义亦尔俄然觉则蘧蘧然周也注自周而言故称觉耳未必非梦也䟽蘧蘧惊动之貌也俄顷之间梦罢而觉惊怪思省方是庄周故注云自周而言故称觉耳未必非梦也不知周之梦爲胡蝶与胡蝶之梦爲周与注今之不知胡蝶无异于梦之不知周也而各适一时之志则无以明胡蝶之不梦爲周矣世有假寐而梦经百年者则无以明今之百年非假寐之梦者也䟽昔梦爲蝶甚有畅情今作庄周亦言适志是以觉梦既无的当庄蝶岂辩眞虚者哉周与胡蝶则必有分矣注夫觉梦之分无异于死生之辩也今所以自喻适志由其分定非由无分也䟽既觉既梦有蝶有庄乃曰浮虚亦不无崖分也此之谓物化注夫时不暂停而今不遂存故昨日之梦于今化矣死生之变岂异于此而劳心于其间哉方爲此则不知彼梦爲胡蝶是也取之于人则一生之中今不知后丽姬是也而愚者窃窃然自以爲知生之可乐死之可苦未闻物化之谓也䟽夫新新变化物物迁流譬彼穷指方兹交臂是以周蝶觉梦俄顷之间后不知前此不知彼而何爲当生虑死妄起忧悲故知生死往来物理之变化也南华眞经注䟽卷之三南华真经註疏正统道藏三家本三十五卷洞神部玉诀类南华眞经注䟽卷之四福四河南郭象注唐西华法师成玄英䟽内篇养生主第三吾生也有涯注所禀之分各有极也䟽涯分也夫生也受形之载禀之自然愚智脩短各有涯分而知止守分不荡于外者养生之妙也然黔首之类莫不称吾则凡称吾者皆有极者也而知也无涯注夫举重携轻而神气自若此力之所限也而尚名好胜者虽复絶膂犹未足以慊其愿此知之无涯也故知之爲名生于失当而灭于冥极冥极者任其至分而无豪铢之加是故虽负万钧茍当其所能则忽然不知重之在身虽应万机泯然不觉事之在己此养生之主也䟽所禀形性各有限极而分别之智徇物无涯遂使心因形劳未慊其愿不能止分非养生之主也以有涯随无涯殆己注以有限之性寻无极之知安得而不困哉䟽夫生也有限智也无涯是以用有限之生逐无涯之智故形劳神弊而危殆者也己而爲知者殆而已矣注已困于知而不知止又爲知以救之斯养而伤之者眞大殆也䟽无涯之智已用于前有爲之学救之于后欲不危殆其可得乎爲善无近名爲恶无近刑注忘善恶而居中任万物之自爲闷然与至当爲一故刑名远己而全理在身也䟽夫有爲俗学抑乃多徒要功而言莫先善恶故爲善也无不近乎名誉爲恶也无不邻乎刑戮是知俗智俗学未足以救前知适有疲役心灵更增危殆縁督以爲经注顺中以爲常也䟽縁顺也督中也经常也夫善恶两忘刑名双遣故能顺一中之道处眞常之德虚夷任物与世推迁养生之妙在乎兹矣可以保身可以全生可以养亲注养亲以适可以尽年注苟得中而冥度则事事无不可也夫养生非求过分盖全理尽年而已矣䟽夫惟妙舍二偏而处于中一者故能保守身形全其生道外可以孝养父母大顺人伦内可以摄卫生灵尽其天命庖丁爲文惠君解牛手之所触肩之所倚足之所履膝之所踦砉然向然奏刀騞然䟽庖丁谓掌厨丁役之人今之供膳是也亦言丁名也文惠君即梁惠王也解宰割之也踦下角刺也言庖丁善能宰牛见其间理故以其手抟触以肩倚着用脚踏履用膝刺筑遂使皮肉离析砉然向应进奏鸾刀骋然大解此盖寄庖丁以明养生之术者也莫不中音合于桑林之舞乃中经首之会注言其因便施巧无不闲解尽理之甚既适牛理又合音节䟽桑林殷汤乐名也经首咸池乐章名则尧乐也庖丁神彩从容妙尽牛理既而改割声向雅合宫商所以音中桑林韵符经首也文惠君曰譆善或技盖至此乎䟽譆叹声也惠君既见庖丁因便施巧奏音节远合乐章故美其技术一至于此者也庖丁释刀对曰臣之所好者道也进乎技矣注直寄道理于技耳所好者非技也䟽舍释鸾刀对答养生之道故倚技术进献于君又解进过也所好者养生之道过于解牛之技耳始臣之解牛之时所见无非牛者注未能见其理间䟽始学屠宰未见间理所覩唯牛亦犹初学养生未照眞境是以触途皆碍三年之后未尝见全牛也注但见其理间也䟽操刀既乆频见理间所以才覩有牛已知空却亦犹服道日乆智照渐明所见尘境无非虚幻方今之时臣以神遇而不以目视注闇与理会䟽遇会也经乎一十九年合阴阳之妙数率精神以会理岂假目以看之亦犹学道之人妙契至极推心灵以虚扇岂用眼以取尘也官知止而神欲行注司察之官废纵心而顺理䟽官者主司之谓也谓目主于色耳司于声之类是也既而神遇不用目视故眼等主司悉皆停废从心所欲顺理而行善养生者其义亦然依乎天理注不横絶也䟽依天然之腠理终不横截以伤牛亦犹养生之妙道依自然之涯分必不贪生以夭折也批大却注有际之处因而批之令离䟽间郄交际之处用力而批戾之令其筋骨各相离异亦犹学道之人生死穷通之际用心观照令其解脱导大窍注节解窍空就导令殊䟽窍空也骨节空处蹴导令殊亦犹学人以有资空将空导有因其固然注刀不妄加䟽因其空郄之处然后运刀亦因其眼见耳闻必不妄加刀然也技经肯綮之未尝注技之妙也常游刃于空未尝经槩于微碍也而况大軱乎注軱戾大骨衄刀刃也䟽肯綮肉着骨处也軱大骨也夫技术之妙游刃于空微碍尚未曾经大骨理当不犯况养生运智妙体眞空细惑尚不染心麤尘岂能累德良庖岁更刀割也注不中其理间也䟽良善之庖犹未中理经乎一岁更易其刀况小学之人未体眞道证空舍有易夺之心者矣族庖月更刀折也注中骨而折刀也䟽况凡鄙之夫心灵闇塞触境皆碍必损智伤神今臣之刀十九年矣所解数千牛矣而刀刃若新发于硎注硎砥石也䟽硎砥砺石也十阴数也九阳数也故十九年极阴阳之妙也是以年经十九牛解数千游空涉虚不损锋刃故其刀鋭利犹若新磨者也况善养生人智穷空有和光处世妙尽阴阳虽复千变万化而自新其德参涉万境而常湛凝然矣彼节者有间而刀刃者无厚以无厚入有间恢恢乎其于游刃必有余地矣䟽彼牛骨节素有间郄而刀刃锋鋭薄而不厚用无厚之刃入有间之牛故游刃恢恢必宽大有余矣况养生之士体道之人运至忘之妙智游虚空之物境是以安排造适闲暇有余境智相冥不一不异是以十九年而刀刃若新发于硎䟽重叠前文结成其义虽然每至于族吾见其难爲注交错聚结爲族憷然爲戒视爲止注不复属目于他物也行爲迟注徐其手也䟽节骨交聚磐结之处名爲族也虽复游刃于空善见其却每至交错之处未尝不留意艰难爲其憷惕戒愼专视徐手况体道之人虽复达彼虚幻至于境智交涉必须戒愼艰难不得轻染根尘动伤于寂者也动力甚微謋然已解注得其宜则用力少如土委地注理解而无刀迹若聚土也䟽謋化百反謋然骨肉离之声也运动鸾刀甚自微妙依于天理所以不难如土委地有何踪迹况运用神智明照精微涉于尘境曾无罣碍境智冥合能所泯然提刀而立爲之四顾爲之踌躇满志注逸足容豫自得之谓䟽解牛事讫闲放从容提挈鸾刀彷徨徙倚既而风韵清远所以高视四方志气盈满爲之踌躇自得养生会理其义亦然善刀而藏之注拭刀而弢之也䟽善能保爱故拭而弢之况美摄生人光而不耀文惠君曰善哉吾闻庖丁之言得养生焉注以刀可养故知生亦可养䟽魏侯闻庖丁之言遂悟养生之道也美其神妙故叹以善哉公文轩见右师而惊曰是何人也恶乎介也注介偏刖之名䟽姓公文名轩宋人也右师官名也介刖也公文见右师刖足故惊问所由于何犯忤而致此残刖于足者也天与其人与注知之所无奈何天也犯其所知人也䟽爲禀自天然少兹一足爲犯于人事故被亏残此是公文致问之辞故也曰天也非人也天之生是使独也注偏刖曰独夫师一家之知而不能两存其足则是知之无所奈何若以右师之知而必求两全则心神内困而形骸外弊矣岂直偏刖而已哉䟽夫智之明闇形之亏全并禀自天然非关人事假使犯于王宪致此形残亦是天生顽愚谋身不足直知由人以亏其形不知由天以闇其智是知有与独无非命也人之貌有与也注两足共行曰有与有与之貌未有疑其非命也以是知其天也非人也注以有与者命也故知独者亦非我也是以达生之情者不务生之所无以爲达命之情者不务命之所无奈何也全其自然而已䟽与共也凡人之貌皆有两足共行禀之造物故知我之一脚遭此形残亦无非命也欲明穷通否泰愚智亏全定乎冥兆非由巧拙达斯理趣者方可全生泽雉十步一啄百步一饮不蕲畜乎樊中注蕲求也樊所以笼雉也夫俯仰乎天地之间逍遥乎自得之场固养生之妙处也又何求于入笼而服养哉䟽蕲求也樊中雉笼也夫泽中之雉任于野性饮啄自在放旷逍遥岂欲入樊笼而求服养譬养生之人萧然嘉遁唯适情于林籁岂企羡于荣华又解泽似雉而非泽尾长而雉尾短泽雉之类是也神虽王不善也注夫始乎适而未尝不适者忘适也雉心神长王志气盈豫而自放于清旷之地忽然不觉善爲之善也䟽雉居山泽饮啄自在心神长王志气盈豫当此时也忽然不觉善之爲善既遭樊笼性情不适方思昔日甚爲清畅鸟既如此人亦宜然欲明至适忘适至善忘善老聃死秦失弔之三号而出注人弔亦弔人号亦号䟽老君即老子也姓李名耳字伯阳外字老聃大圣人也降生陈国苦县当周平王时去周西度流沙适之罽賔而内外经书竟无其迹而此独云死者欲明死生之理泯一凡圣之道均齐此盖庄生寓言耳而老君爲大道之祖爲天地万物之宗岂有生死哉故託此言圣人亦有死生以明死生之理也故老君降生行数昇天备载者经不具言也秦失者姓秦名失怀道之士不知何许人也既死且弔爰洎三号而俯迹同凡事终而出也弟子曰非夫子之友邪注怪其不倚户观化乃至三号也䟽秦失老君俱游方外既号且弔岂曰清高故门人惊疑起非友之问曰然䟽然由是也秦失答弟子云是我方外之友然则弔焉若此可乎䟽方外之人行方内之礼号弔如此于理可乎未解和光更致斯问者也曰然注至人无情与衆号耳故若斯可也䟽然犹可也重寂相即内外冥符故若其可也始也吾以爲其人也而今非也䟽秦失初始入弔谓哭者是方外门人及见哀恸过知非老君弟子也向吾入而弔焉有老者哭之如哭其子少者哭之如哭其母彼其所以会之必有不蕲言而言不蕲哭而哭者注嫌其先物施惠不在理上住故致此甚爱也䟽蕲求也彼衆人也夫圣人虚怀物感斯应哀怜兆庶愍念苍生不待勤求爲其演说故其死也衆来聚会号哭悲恸如于母子斯乃凡情执滞妄见死生感于圣恩致此哀悼以此而测故知非老君门人也是遁天倍倩忘其所受注天性所受各有本分不可逃亦不可加䟽是指斥哭人也倍加也言逃遁天然之性加添流俗之情妄见死之可哀故忘失所受之分也古者谓之遁天之刑注感物大深不止于当遁天者也将驰鹜于忧乐之境虽楚戮未加而性情已困庸非刑哉䟽夫逃遁天理倍加俗情哀乐经怀心灵困苦有同捶楚宁非刑戮古之达人有如此议适来夫子时也注时自生也适去夫子顺也注理当死也䟽夫子者是老君也秦失叹老君大圣妙达本源故适尔生来皆应时而降诞箫然死去亦顺理而反眞耳安时而处顺哀乐不能入也注夫哀乐生于失得者也今玄通合变之士无时而不安无顺而不处冥然与造化爲一则无往而非我矣将何得何失孰死孰生哉故任其所受而哀乐无所措其间矣䟽安于生时则不厌于生处于死顺则不恶于死千变万化未始非吾所适斯适故忧乐无措其怀矣古者谓是帝之县解注以有系者爲县则无系者县解也县解而性命之情得矣此养生之要也䟽帝者天也爲生死所系者爲县解则无死无生者县解也夫死生不能系忧乐不能入者而远古圣人谓是天然之解脱也且老君大圣冥一死生岂复逃遁天刑驰鹜忧乐子玄此注失之远矣若然者何谓安时处顺帝之县解乎文势前后自相锋楯是知遁天之刑属在哀恸之徒非关老君也指穷于爲薪火传也注穷尽也爲薪犹前薪也前薪以指指尽前薪之理故火传而不灭心得纳养之中故命续而不絶明夫养生乃生之所以生也䟽穷尽也薪柴樵也爲前也言人然火用乎前之能尽然火之理者前薪虽尽后薪以续前后相继故火不灭也亦犹善养生者随变任化与物俱迁故吾新吾曾无系恋未始非我故续而不絶者也不知其尽也注夫时不再来今不一停故人之生也一息一得耳向息非今息故纳养而命续前火非后火故爲薪而火传火传而命续由夫养得其极也世岂知其尽而更生哉䟽夫迷忘之徒役情执固岂知新新不住念念迁流昨日之我于今已尽今日之我更生于后耶旧来分此一篇爲七章明义观其文势过爲繁冗今将爲善合于第一指穷合于老君总成五章无所猜嫌也南华眞经注䟽卷之四南华真经註疏正统道藏三家本三十五卷洞神部玉诀类南华眞经注䟽卷之五福五河南郭象注唐西华法师成玄英䟽内篇人间世第四颜回见仲尼请行䟽姓颜名回字子渊鲁人也孔子三千门人之中总四科入室弟子也仲尼者姓孔名丘字仲尼亦鲁人殷汤之后生衰周之世有圣德即颜回之师也其根由事迹徧在儒史今既解释庄子意在玄虚故不复委碎载之耳然人间事绪糺纷寔难接物利他理在不易故寄颜孔以显化导之方託此圣贤以明心斋之术也孔圣颜贤耳曰奚之䟽奚何也之适也质问颜回欲往何处耳曰将之卫䟽卫即殷纣之都又是康叔之封今汲郡卫州是也此则颜答孔问欲行之所也曰奚爲焉䟽欲往卫国何所云爲重责颜生行李意谓矣曰回闻卫君其年壮其行独注不与民同欲也䟽卫君即灵公之子蒯聩也荒淫昏乱纵情无道其年少壮而威勐可畏独行凶暴而不顺物心颜子述已所闻以答尼父轻用其国注夫君人者动必乗人一怒则伏尸流血一喜则轩冕塞路故君人者之用国不可轻也䟽夫民爲邦本本固则邦宁不能爱重黎元方欲轻蔑其用欲不顚覆其可得乎而不见其过注莫敢谏也䟽强足以拒谏辩足以饰非故百固五惧而吞声有过而无敢谏者也轻用民死注轻用之于死地䟽不凝动静泰然自安乃轻用国民投诸死地矣死者以国量乎泽若蕉注举国而输之死地不可称数视之若草芥也䟽蕉草芥也或征战屡兴或赋税烦重而死者其数极多语其多少以国爲量若举爲数造次难悉纵恣一身不恤百姓视于国民如薮泽之中草芥者也民其无如矣注无所依归䟽君上无道臣子饥荒非但无可奈何亦乃无所归往也回尝闻之夫子曰治国去之乱国就之医门多疾愿以所闻思其则庶几其国有瘳乎䟽庶冀也几近也瘳愈也治邦宁谧不假匡扶乱国孤危应须相谏颜生今将化卫是以述昔所闻思其禀受法言冀其近于善道譬彼医门多能救疾方兹贤士必能拯难荒淫之病无其瘳愈者也仲尼曰譆若殆往而刑耳注其道不足以救彼患䟽譆怪笑声也若汝也殆近也孔子哂其术浅禾足化他汝若往于卫必遭刑戮者也夫道不欲杂注宜正得其人杂则多多则扰扰则忧忧而不救注若夫不得其人则虽百医守病适足致疑而不能一愈也䟽夫灵通之道唯在纯粹必其宣杂则事绪繁多事多则心中扰乱心中扰乱则忧患斯起药病既乖彼此俱困己尚不立焉能救物哉古之至人先存诸己而后存诸人注有其具然后可以接物也䟽诸于也存立也古昔至德之人虚怀而游世间必先安立己道然后拯救他人未有己身不存而能接物者也援引古人以爲鉴诫所存于己者未定何暇至于暴人之所行注不虚心以应物而役思以犯难故知其所存于己者未定也夫唯外其知以养眞寄妙当于群才功名归物而患虑远身然后可以至于暴人之所行也䟽夫唯虚心以应务忘智以养眞寄当于群才归功于万物者方可处涉人间逗机行化也今颜回存立己身犹未安定是非喜怒勃战胸中有何庸暇辄至于卫欲谏暴君此行未可也且若亦知夫德之所荡而知之所爲出乎哉德荡乎名知出乎争注德之所以流荡者矜名故也知之所以横出者争善故也虽复桀跖其所矜惜无非善名也䟽汝颇知德荡智出所由乎哉夫德之所以流荡丧眞爲矜名故也智之所以横出逾分者争善故也夫惟善恶两忘名实双遣者故能万德不荡至智不出者也名也者相轧也知也者争之器也二者凶器非所以尽行也注夫名智者世之所用也而名起则相轧知用则争兴故遣名知而后行可尽也䟽轧伤也夫矜名则更相毁损显智则争竞路兴故二者并凶祸之器尽不可行于世且德厚信矼未达人气名闻不争未达人心䟽矼确实也假且道德纯厚信行确实芳名令闻不与物争而卫君素性顽愚凶悖少鉴既未达颜回之意气岂识匡扶之心乎而彊以仁义绳墨之言术暴人之前者是以人恶有其美也注夫投人夜光鲜不按剑者未达故也今回之德信与其不争之名彼所未达也而彊以仁义准绳于彼彼将谓回欲毁人以自成也是故至人不役志以经世而虚心以应物诚信着于天地不争畅于万物然后万物归怀天地不逆故德音发而天下响会景行彰而六合俱应而后始以经寒暑涉治乱而不与逆鳞迕也䟽绳墨之言即五德圣智也内之德性卫君未达而强用仁义之术行于暴人之前所述先王美言必遭卫君憎恶故不可也命之曰菑人菑人者人必反菑之注适不信受则谓与己争名而反害之䟽命名也卫侯不达汝心谓汝菑害于已既遭疑贰必被反菑故也若殆爲人菑夫且苟爲悦贤而恶不肖恶用而求有以异注茍能悦贤恶愚闻义而服便爲明君也苟爲明君则不若无贤臣汝往亦不足复竒如其不尔往必受害故以有心而往无往而可无心而应其庆自来则无往而不可也䟽殆近也夫叹也汝若往卫必近危亡爲暴人所灾害深可叹也且卫侯苟能悦爱贤人憎恶不肖故当朝多君子屏黜小人己有忠臣何求于汝至于彼亦何异彼人既与无异去便无益若唯无诏王公必将乗人而鬭其捷注汝唯有寂然不言耳言则王公必乗人以君人之势而角其捷辩以距谏饰非也䟽诏言也王公卫侯也汝若至卫唯当默尔不言若有箴规必遭戮辱且卫侯恃千乗之势用五等之威饰非距谏鬭其捷辩汝既恐怖何暇匡扶也而目将荧之注其言辩捷使人眼眩也䟽荧眩也卫侯虽荒淫暴虐而甚俊辩聪明加恃人君之威陵借忠谏之士故颜回心生惶怖眼目眩惑者也而色将平之注不能复自异于彼也䟽纵有谏心不敢显异颜色摩顺与彼和平口将营之注自救解不暇䟽卫侯位望既高威严可畏颜生恐祸及己忧惧百端所以口舌自营略无容暇容将形之䟽形见也既惧灾害故委顺面从擎跽曲拳形迹斯见也心且成之注乃且释己以从彼也䟽岂直外形从顺亦乃内心和同不能进善而更成彼恶故也是以火救火以水救水名之曰益多注适不能救乃更足以成彼之盛䟽以用也夫用火救火勐燎更增用水救水波浪弥甚故颜子之行适足卫侯之暴不能匡劝可谓益多也顺始无穷注寻常守故未肯变也若殆以不信厚言必死于暴人之前矣注未信而谏虽厚爲害䟽汝之忠厚之言近不信用则虽诚心献替而必遭刑戮于暴虐君人之前矣且昔者桀杀关龙逄纣杀王子比干是皆修其身以下伛拊人之民以下拂其上者也注居下而任上之忧比干非其事也䟽谥法贼民多杀曰桀残义损善曰纣姓关字龙逄夏桀之贤臣尽诚而遭斩首比干殷纣之庶叔忠谏而被剖心伛拊犹爱养也拂违戾也此二子者并古昔良佐修饰其身伏行忠节以臣下之位忧君上之民臣有德而君无道拂戾其君咸遭戮辱援古证今足爲龟镜是知颜回化卫理未可行也故其君因其修以挤之是好名者也注不欲今臣有胜君之名也䟽挤坠也陷也毒也夏桀殷纣无道之君不自揣量犹贪令誉故因贤臣之修饰肆其鸩毒而啗之意在争名逐利遂至于此故也昔者尧攻丛枝胥敖禹攻有扈国爲虚厉身爲刑戮其用兵不止其求实无已是皆求名实者也而独不闻之乎注夫暴君非徒求恣其欲乃复求名但所求者非其道耳䟽尧禹二君已具前解丛枝胥敖有扈并是国名有扈者今雍州鄠县是也宅无人曰墟鬼无后曰厉言此三国之君悉皆无道好起兵戈征伐他国岂唯贪求实利亦乃规觅虚名遂使境域丘墟人民絶灭身遭刑戮宗庙顚殒贪名求实一至如斯今古共知汝独不闻也名实者圣人之所不能胜也而况若乎注惜名贪欲之君虽复尧禹不能胜化也故与衆攻之而汝乃欲空手而往化之以道哉䟽夫庸人暴王贪利求名虽复尧禹圣君不能怀之以德犹兴兵衆问罪夷凶况颜子匹夫空手行化不然之理亦在无疑故也虽然若必有以也尝以语我来䟽尝试也汝之化导虽复未弘既欲请行必有所以试陈汝意告语我来颜回曰端而虚注正其形而虚其心也䟽端正其形尽人臣之敬虚豁心虑竭匡谏之诚既承高命敢述所以耳勉而一注言逊而不二也䟽勉励身心尽诚奉国言行忠谨终无差二则可乎䟽如前二术可行以不曰恶恶可注言未可也䟽恶恶犹于何也于何而可言未可也夫以阳爲充孔扬注言卫君亢阳之性充张于内而甚扬于外彊御之至也䟽阳刚勐也充满也孔甚也言卫君刚勐之性满寔内心彊暴之甚彰扬外迹采色不定注喜怒无常䟽顺心则喜违意则嗔神采气色曾无定准常人之所不违注莫之敢逆䟽爲性暴虐威勐寻常谏士贤人讵能逆因案人之所感以求容与其心注夫顽彊之甚人以快事感己己陵籍而乃抑挫之以求从容自放而遂其侈心也䟽案抑也容与犹放纵也人以快善之事箴规感动君因其忠谏而抑剉之以求快乐纵容遂其淫荒之意也名之曰日渐之德不成而况大德乎注言乃少多无回降之胜也䟽卫侯无道其来已乆日将渐渍之德尚不能成况乎鸿范圣明如何可望也将执而不化注故守其本意也䟽饰非闇主不能从人如流固执本心谁肯变恶爲善者也外合而内不訾其庸讵可乎注外合而内不訾即向之端虚而勉一耳言此未足以化之䟽外形擎跽以尽足恭内心顺从不敢訾毁以此请行有何利益化卫之道庸讵可言乎斯则斥前端虚之术未宜行用之也然则我内直而外曲成而上比注颜回更说此三条也䟽前陈二事己被抵诃今设三条庶其允合此标题目下释其义颜生述己以问宣尼是也内直者与天爲徒与天爲徒者知天子之与己皆天之所子而独以己言蕲乎而人善之蕲乎而人不善之邪注物无贵贱得生一也故善与不善付之公当耳一无所求于人也䟽此下释义祈求也言我内心质素诚直共自然之理而爲徒类是知帝王与我皆禀天然故能忘贵贱于君臣遣善恶于荣辱复矜名以避恶求善于他人乎此虚怀庶其合理若然者人谓之童子是之谓与天爲徒注依乎天理推已性命若婴儿之直往也䟽然如此也童子婴儿也若如面说推理直前行比婴儿故谓之童子结成前义故是之谓与天爲徒也外曲者与人之爲徒也擎跽曲拳人臣之礼也人皆爲之吾敢不爲邪爲人之所爲者人亦无疵焉䟽夫外形委曲随顺世间者将人伦爲徒类也擎手跽足罄折曲躬俯仰拜伏者人臣之礼也而和同尘垢污隆任物人皆行此我独不爲耶是以爲人所爲故人无怨疾也是之谓与人爲徒注外形委曲随人事之所当爲也䟽此结成也成而上比者与古爲徒注成于今而比于古也䟽忠谏之事乃成于今君臣之义上比于古故与古之忠臣比干等类是其义也其言虽教谪之实也注虽是常教实有讽责之㫖䟽谪责也所陈之言虽是教迹论其意㫖实有讽责之心也古之有也非吾有也䟽夐古以来有此忠谏非我今日独起箴规者也若然者虽直而不病注寄直于古故无以病我也䟽若忠谏之道自古有之我今诚直亦幸无忧累是之谓与古爲徒䟽此结前也若是则可乎䟽呈此三条未知可不仲尼曰恶恶可大多政法而不谍注当理无二而张三条以政之与事不冥也䟽谍条理也当也法苟当理不俟多端政设三条大伤繁冗于理不当亦不安恬故于何而可也虽固亦无罪注虽未弘大亦且不见咎责䟽设此三条虽复固陋既未行李亦幸无咎责者也虽然止是耳矣夫胡可以及化注罪则无矣化则未也䟽胡何也颜回化卫止有是法才可独善未及济时故何可以及化也又解若止而勿行于理便是如其适卫必自遭殆也犹师心者也注挟三术以适彼非无心而付之天下也䟽夫圣人虚己应时无心譬彼明镜方兹虚谷今颜回预作言教方思虑可不既非忘淡薄故知师其有心也颜回曰吾无以进矣敢问其方䟽颜生三行一朝顿尽化卫之道进趣无方更请圣师庶闻妙法仲尼曰斋吾将语若有而爲之其易邪注夫有其心而爲之者诚未易也䟽颜回殷勤致请尼父爲说心斋但能虚忘吾当告汝必其有心爲作便乖心斋之妙故有心而索玄道诚未易者也易之者皞天不宜注以有爲爲易未见其宜也䟽尔雅云夏曰皥天言其气皥盱也以有爲之心而行道爲易者皥天之下不见其冝言不冝以有爲心斋也颜回曰回之家贫唯不饮酒不茹荤者数月矣若此则可以爲斋乎䟽茹食也荤辛菜也斋齐也谓心迹俱不染尘人也颜子家贫儒史具悉无酒可饮无荤可茹箪瓢蔬素已经数月请若此得爲斋不曰是祭祀之斋非心斋也䟽尼父答言此是祭祀神鬼献宗庙俗中致斋之法非所谓心斋者也回曰敢问心斋䟽向说家贫事当祭祀心斋之术请示其方仲尼曰若一志注去异端而任独也䟽一汝志心无复异瑞入寂虚忘冥符独化此下答于颜子广示心斋之术者也无听之以耳而听之以心䟽耳根虚寂不凝宫商反听无声凝神心府无听之以心而听之以气䟽心有知觉犹起人縁气无情虑虚柔任物故去彼知觉取此虚柔遣之又遣渐阶玄妙也听止于耳䟽不着声尘止于心听此释无听之以耳也心止于符䟽符合也心起縁虑必与境合庶令凝寂不复与境相符此释无听之以心者也气也者虚而待物者也注遗耳目去心意而付气性之自得此虚以待物者也䟽如气柔弱虚空其心寂泊忘怀方能应物此解而听之以气也唯道集虚虚者心斋也注虚其心则至道集于怀也䟽唯此眞道集在虚心故知虚心者心斋妙道也颜回曰回之未始得使实自回也注未使心斋故有其身䟽未禀心斋之教犹怀封滞之心既不能隳体以忘身尚谓颜回之实有也得使之也未始有回也注既得心斋之使则无其身䟽既得夫子之教使其人以虚斋遂能物我洞忘未尝之可有也可谓虚乎夫子曰尽矣䟽夫子向说心斋之妙妙尽于斯吾语若若能入游其樊而无感其名注放心自得之场当于实而止䟽夫子谓颜生化卫之要愼莫据其枢要且复游入蕃傍亦宜晦迹消声不可以名智感物樊蕃也入则鸣不入则止注譬之宫商应而无心故曰呜也夫无心而应者任彼耳不彊应也䟽若也道狎卫侯则可鸣声匡救如其谏不入耳则宜缄口忘言示勿彊显忠贞必遭于祸害无门无毒注使物自若无门者也付天下之自安无毒者也毒治也䟽毒治也如水如镜应感虚怀既不预作也一宅而寓于不得已注不得已者理之必然者也体至一之宅而会乎必然之符也䟽宅居处也处心至一之道不得止而应之机感冥会非预谋也则几矣注理尽于斯䟽几尽也应物理尽于斯也矣絶迹易无行地难注不行则易欲行而不践地不可能也无爲则易欲爲而不伤性不可得也䟽夫端居絶迹理在不难行不践地故当不易亦犹无爲虚寂应感则易有爲思虑涉物则难其理必然故与斯譬矣爲人使易以伪爲天使难以伪注视听之所得者粗故易欺也至于自然之报细故难爲也则失眞少者不全亦少失眞多者不全亦多失得之报未有不当其分者也而欲违天爲伪不亦难乎䟽夫人情驱使其法麤浅所以易欺天然驭用斯理微细是故难矫故知人间涉物必须率性任眞也闻以有翼飞者矣未闻以无翼飞者也闻以有知知者矣未闻以无知知者也注言必有其具乃能其事今无至虚之宅无由有化物之实也䟽夫鸟无六翮必不可以抟空人无二智亦未能以接物也瞻彼阕者虚室生白注夫视有若无虚室者也室虚而纯白独生矣䟽瞻观照也彼前境也阕空也夫观察万有悉皆空寂故能尽其心室反照眞源而智惠明白随用而生白道也吉祥止止注夫吉祥之所集者至虚至静也䟽吉者福善之事祥者嘉庆之征止者凝静之智言吉祥善福止在凝静之心凝静之心亦能致吉祥之善应也夫且不止是之谓坐驰注若夫不止于当不会于极此爲以应坐之日而驰鹜不息也故外敌未至而内已困矣岂能化物哉䟽苟不能形同稿木心若死灰则虽容仪瑞拱而精神驰鹜可谓形坐而心驰者也夫徇耳目内通而外于心知鬼神将来舍而况人乎注夫使耳目闭而自然得者心知之用外矣故将任性直通无往不冥尚无幽昧之责而况人间之累乎䟽徇使也夫能令根窍内通不縁于物境精神安静志外于心知者斯则外遣于形内忘于智则隳体黜聪虚怀任物鬼神冥附而舍止不亦当乎人伦钻仰而归依固其宜矣故外篇云无鬼责无人非也是万物之化也禹舜之所纽也伏羲几蘧之所行终而况散焉者乎注言物无贵贱未有不由心知耳目以自通者也故世之所谓知者岂欲知而知哉所谓见者岂爲见而见哉若夫知见可以欲而爲得者则欲贤可以得贤爲圣可以得圣乎固不可矣而世不知知之自知因欲爲知以知之不见见之自见因欲爲见以见之不知生之自生又将爲生以生之故见目而求离朱之明见耳而责师旷之聪故心神奔驰于内耳目竭丧于外处身不适而与物的不冥矣不冥矣而能合乎人间之变应乎世世之节者未之有也䟽是指斥之名也此近指以前心斋等法能造化万物孕育苍生也伏牛乗马号曰伏牺姓风号太昊几蘧者三皇已前无文字之君也言此心斋之道夏禹虞舜以爲应物纲纽伏牺几蘧行之以终其身而况世间凡鄙䟽散之人轨辙此道而欲化物叶公子高将使于齐问于仲尼曰王使诸梁也甚重注重其使欲有所求也䟽楚庄王之玄孙尹成子名诸梁字子高食采于叶僣号称公王者春秋实爲楚子而僣称王齐即姜姓太公之裔其先禹之四岳或封于吕故谓太公爲吕望周武王封太公于营丘是爲齐国齐楚二国结好往来王帛使乎相继不絶或急难而求救或问罪而请兵情事不轻委寄甚重是故诸梁忧虑询道仲尼也斋之待使者盖将甚敬而不急注恐直空报其敬而不肯急应其求也䟽斋侯迹尔往来心无眞实至于迎待楚使甚自殷勤所请事情未达依允奉命既重预有此忧匹夫犹未可动也而况诸侯乎吾甚慄之䟽匹夫鄙志尚不可动况乎五等如何可动以此而量甚爲忧慄之也子尝语诸梁也曰凡事若小若大寡不道以懽成注夫事无小大少有不言以成爲懽者耳此仲尼之所曾告诸梁也䟽子者仲尼寡之言少夫经营事绪抑乃多端虽复大小不同而莫不以成遂爲懽适也故诸梁引前所禀用发后机事若不成则必有人道之患注夫以成爲懽者不成则怒矣此楚王之所不能免也䟽情若乖阻事不成遂则有人伦之道刑罚之忧事若成则必有阴阳之患注人患虽去然喜惧战于胸中固已结冰炭于五藏矣䟽喜则阳舒忧则阴惨事既成遂中情允惬变昔日之忧爲今时之喜喜惧交集于一心阴阳勃战于五藏冰炭聚结非患如何故下文云若成若不成而后无患者唯有德者能之注成败若任之于彼而莫足以患心者唯有德者乎䟽安得丧于灵府任成败于前涂不以忧喜累心者其唯盛德焉吾食也执粗而不臧爨无欲清之人注对火而不思凉明其所馔俭薄也䟽臧善也清凉也承命严重心怀怖惧执用粗餐不暇精膳所馔既其俭薄爨人不欲思凉然火不多无热可避之也今吾朝受命而夕饮冰我其内热与注所馔俭薄而内热饮冰者诚忧事之难非美食之爲䟽诸梁晨朝受诏暮夕饮冰足明怖惧忧愁内心熏灼询道情切达照此怀也吾未至乎事之情而既有阴阳之患矣事若不成必有人道之患是两也注事未成则唯恐不成耳若果不成则恐惧结于内而刑网罗于外也䟽夫情事未决成败不知而忧喜存怀是阴阳之患也事若乖舛必不成遂则有人臣之道刑网斯及有此二患何处逃愆爲人臣者不足以任之子其有以语我来䟽忝爲人臣滥充末使位高德薄不足任之子既圣人情兼利物必有所以幸来告示仲尼曰天下有大戒二其一命也其一义也䟽戒法也寰寓之内教法极多要切而论莫过二事二事义㫖具列下文子之爱亲命也不可解于心注自然结固不可解也䟽夫孝子事亲尽于爱敬此之性命出自天然中心率由故不可解也臣之事君义也无适而非君也无所逃于天地之间注千人聚不以一人爲主不乱则散故多贤不可以多君无贤不可以无君此天人之道必至之宜䟽夫君臣上下理固必然故忠臣事君死成其节此乃分义相投非关天性然六合虽宽未有无君之国若有罪责亦何处逃愆是以奉命即行无劳进退是之谓大戒注若君可逃而亲可解则不足戒也䟽结成以前君亲大戒义矣是以夫事其亲者不择地而安之孝之至也䟽夫孝子养亲务在顺适登仕求禄不择高卑所遇而安方名至孝也夫事其君者不择事而安之忠之盛也䟽夫乱臣事主事尽忠负无夷险安之若命岂得拣择利害然后奉行能如此者是忠臣之盛美也自事其心者哀乐不易施乎前知其不可奈何而安之若命德之至也注知不可奈何者命也而安之则无哀无乐何易施之有哉故冥然以所遇爲命而不施心于其间泯然与至当爲一而无休戚于其中虽事凡人犹无往而不适而况君亲乎䟽夫爲道之士而自安其心智者体违顺之不殊达得丧之爲一故能涉哀乐之前境不轻易施知穷达之必然岂人情之能制是以安心顺命不乖天理自非至人玄德孰能如前也爲人臣子者固有所不得已行事之情而忘其身注事有必至理固常通故任之则事齐事齐而身不存者未之有也又何用心于有身哉䟽夫臣子事于君父必须致命尽情有事即行无容拣择忘身整务固是其宜苟不得止应须任命也何暇至于悦生而恶死夫子其行可矣注理无不通故当任所遇而直前耳若乃信道不笃而悦恶存怀不能与至当俱往而谋生虑死未见能成其事者也䟽既曰行人无容悦恶奉受君命但当适齐有何闲日谋生虑死也丘请复以所闻凡交近则必相靡以信注近者得接故以其信验亲相靡服也远则必忠之以言注遥以言传意也䟽凡交游邻近则以性情靡顺相去遥远则任言以表忠诚此仲尼引己所闻劝戒诸梁也言必或传之夫传两喜两怒之言天下之难者也注夫喜怒之言若过其实传之者宜使两不失中故未易也䟽以言表意或遣人传彼此相投乍相喜怒爲此使乎人间未易夫两喜必多溢美之言两怒必多溢恶之言注溢过也喜怒之言常过其当也䟽溢过也彼此两人互相善怒若其顺情则美恶之言必当过者也凡溢之类妄注嫌非彼言似传者妄作䟽类似也夫溢当之言体非眞实听者既疑似使人妄构也妄则其信之也莫注莫然疑之䟽莫致疑貌也既似传者妄作遂生不信之心莫然疑之也莫则传言者殃注就传过言似于诞妄受者有疑则传言者横以轻重爲罪也䟽受者生疑心怀不信传语使乎殃祸斯及故法言曰传其常倩无传其溢言则几乎全注虽闻临时之过言而勿传也必称其常情而要其诚致则近于全也䟽夫处涉人间爲使实难必须未察常情必使賔主折中不得传一时喜怒致两言有间能如是者近获全身夫子引先圣之格言爲当来之轨辙也且以巧鬭力者始乎阳注本共好戏常卒乎阴注欲胜情至潜兴害彼䟽阳喜也阴怒也夫较力相戏非无机巧初始戏谑则倩在喜懽逮乎终卒则心生忿怒好胜之倩潜以相害世间喜怒倩使例然此举鬬力以譬之也泰至则多竒巧注不复循理䟽忿怒之至欲胜之甚则情多竒谲巧诈百端也以礼饮酒者始乎治注尊卑有别旅酬有次常卒乎乱注湛湎淫泆也䟽治理也夫賔主献酬自有伦理侧弁之后无后尊卑初正卒乱物皆如此举饮酒之爲譬泰至则多竒乐注淫荒纵横无所不至䟽宴赏既酣荒淫斯甚当歌屡舞无复节文多方竒异欢乐何极凡事亦然始乎谅常卒乎鄙其作始也简其将毕也必巨注夫烦生于简事起于微此必至之势也䟽凡情常事亦复如然莫不始则诚信终则鄙恶初起简步后必巨大是以烦生于简事起于微此合喻也言者风波也行者实丧也注夫言者风波也故行之则实丧矣䟽夫水因风而起波譬心因言而喜怒也故因此风波之言而行喜怒者则丧于实理者也夫风波易以动实丧易以危注故遗风波而弗行则实不丧矣夫事得其实则危可安而荡可定也䟽风鼓水波易爲动荡譬言丧实理危殆不难也故忿设无由巧言徧辞注夫忿怒之作无他由也常由巧言过实偏辞失当䟽夫施设忿怒更无所由每爲浮伪巧言偏辞谄佞之故也兽死不择音气息茀然于是并生心厉注譬之野兽蹴之穷地意急情尽则和声不至而风息不理茀然暴怒俱生𤷅疵以相对之䟽夫野兽因窘迫之穷地性命将死呜不择音气息茀鬰心生疵疾忽然暴怒搏噬于人此更起譬也尅核太至则必有不肖之心应之而不知其然也注夫宽以容物物必归焉尅核太精则鄙吝心生而不自觉也大人荡然放物于自得之场不苦人之能不竭人之欢故四海之交可全䟽夫尅切责核逼迫太甚则不善之心欻然自应情事相感物理自然是知躁则失君宽则得衆也苟爲不知其然也孰知其所终注苟不自觉安能知祸福之所齐诣也䟽夫急躁忤物必拒之理数自相召不知所以且当时以不肖应之则谁知终后之祸者邪故法言曰无迁令注传彼实也䟽承君令命以实传之不得以临时喜怒辄爲迁改者也无劝成注任其自成䟽直陈君令任彼事情无劳劝奖强令成就也过度益也注益则非任实䟽安于天命率性任情无劳添益语言过于本度也迁令劝成殆事注此事之危殆䟽改于君命强劝彼成其于情事大成危殆美成在乆注美成者任其时化譬之种植不可一朝成䟽心之所美率意以成不由劝奖故能长乆恶成不及改注彼之所恶而劝强成之则悔改寻至䟽心之所恶强劝而成不及多时寻当改悔可不愼与䟽处涉人世衔命使乎先圣法言深宜戒愼且夫乗物以游心注寄物以爲意也䟽夫独化之士混迹人间乗有物以遨游运虚心以顺世则何殆之有哉託不得已以养中至矣注任理之必然者中庸之符全矣斯接物之至也䟽不得已者理之必然也寄必然之事养中和之心斯眞理之造极应物之至妙者矣何作爲报也注当任齐所报之实何爲爲齐作意于其间哉䟽率己运命推理而行何须预生亿度爲齐作报故也莫若爲致命此其难者注直爲致命最易而已喜怒施心故难也䟽直致率情任于天命其自简易岂有难耶此其难者言不难也颜阖将傅卫灵公太子䟽姓颜名阖鲁之贤人也太子蒯聩也颜阖自鲁适卫将欲爲太子之师傅也而问于蘧伯玉曰有人于此其德天杀䟽姓薳名瑗字伯玉卫之贤大夫蒯聩禀天然之凶德持杀戮以快心既是卫国之人故言有人于此将爲储后之傅故询道于哲人与之爲无方则危吾国与之爲有方则危吾身注夫小人之性引之轨制则憎己纵其无度则乱邦䟽方犹法也禀性兇顽不履仁义与之方法而轨制憎己所以危身纵之无度而荒淫顚蹷所以亡国其知适足以知人之过而不知其所以过注不知民过之由己故罪责于民而不自改䟽己之无道曾不悛革百姓有罪诛戮极深唯见黔首之愆不知过之由己既知如风靡草是知责在于君若然者吾奈之何䟽然犹如是将奈之何询道蘧瑗故陈其所以蘧伯玉曰善哉问乎戒之愼之正汝身哉注反覆与会俱所以爲正身䟽戒朂也己身不可率耳防愼储君勿轻犯触身履正道随顺机宜前则叹其能问后则示其方法也形莫若就心莫若和注形不乖迕和而不同䟽身形从就不乖君臣之礼心智和顺迹混四事济之也虽然之二者有患䟽前之二条略标方术既未尽善犹有其患累也就不欲入注就者形顺入者遂与同䟽郭注云就者形顺入者遂与同也和不欲出注和者义济出者自显伐䟽心知和顺方便接引推功储君不显己能斯不出也形就而入且爲顚爲灭爲崩爲蹶注若遂与同则是顚危而不扶持与彼俱亡矣故当模格天地但不立小异耳䟽顚覆也灭絶也崩坏也蹶败也形容从就同入彼恶则是顚危而不扶持故致顚覆灭絶崩蹶败坏与彼俱亡也矣心和而出且爲声爲名爲妖爲孽注自显和之且有含垢之声济彼之名彼将恶其胜己妄生妖孽故当闷然若晦玄同光尘然后不可得而亲不可得而䟽不可得而利不可得而害䟽反物爲妖孽灾也虽复和光同尘而自显出己智不能韬光晦迹故有齐彼之名蒯聩恶其胜己谓其妄生妖孽故以事而害之彼且爲婴儿亦与之爲婴儿彼且爲无町畦亦与之爲无町畦彼且爲无崖亦与之爲无崖达之入于无疵注不小立圭角以逆其鳞也䟽町畔也畦埒也与共也入会也夫处世接物其道寔难不可遂与和同亦无容郄顿生乖忤或同婴儿之愚鄙且复无知或类田野之无畦略无界畔纵奢侈之贪求任凶勐之杀戮然后导之以德齐之以礼达斯趣者方会无累之道也汝不知夫螳蜋乎怒其臂以当车辙不知其不胜任也是其才之美者也注夫螳蜋之怒臂非不美也以当车辙顾非敌耳今知之所无奈何而欲彊当其任即螳蜋之怒臂也䟽螳蜋有斧虫也夫螳蜋鼔怒其臂以当轩车之辙虽复自恃才能之美善而必不胜举其职任喻颜阖欲以己之才能以当储君之势何异乎螳蜋怒臂之当车辙也戒之愼之积伐而美者以犯之几矣注积汝之才伐汝之美以犯此人危殆之道䟽积藴蓍也而汝也几危也既傅储君应须戒愼今乃藴蓄才能自矜汝美犯触威势必致危亡汝不知夫养虎者乎不敢以生物与之爲其杀之之怒也注恐其因有杀心而遂怒也䟽汝颇知世有养虎之法乎猪羊之类不可生供勐兽恐其因杀而生嗔怒也不敢以全物与之爲其决之之怒也注方使虎自啮分之则因用力而怒矣䟽汝颇知假令以死物投兽犹须先爲分决若使虎自啮分恐因用力而怒之也时其饥饱达其怒心注知其所以怒而顺之䟽知饥饱之时达喜怒之节通于物理岂复危亡虎之与人异类而媚养己者顺也故其杀者逆也注顺理则异类生爱逆节则至亲交兵䟽夫顺则悦媚虎狼可以驯狎逆则杀害至亲所以交兵养己之道既同涉物之方无别也夫爱马者以筐盛矢以蜄盛溺注矢溺至贱而以寳器盛之爱马之至也䟽蜃大蛤也爱马之矢意在贵重屎溺至贱以大蛤盛之情有所滞遂至于是也适有蚊蝱仆縁注仆仆然群着马而拊之不时注虽救其患而掩马之不意则缺衔毁首碎胸注掩其不备故惊而至此䟽仆聚也拊拍也衔勒也适有蚊蝱相聚縁马主既爱惜率然拊之意在除害不定时节掩马不意忽然惊骇于是马缺衔勒挽破辔头人遭蹄踏碎胸毁首者也意有所至而爱有所亡可不愼邪注意至除患率然拊之以致毁碎失其所以爱矣故当世接物逆顺之际不可不愼也䟽亡犹失也意之所在在乎爱马既以毁损即失其所爱人间涉物其义亦然机感参差即遭祸厄拊马之喻深宜愼之也匠石之齐至于曲辕见栎社树䟽之适也曲辕山名也其道屈曲犹如嵩山之西有轘辕之道即斯类也栎木名也社土神也祀封土曰社社吐也言能吐生万物故谓之社而匠是工人之通称石乃巧者之私名其人自鲁适齐涂经曲道覩兹异木拥肿不才欲明处涉人间必须以无用爲用其大蔽牛絜之百围䟽絜约束也栎社之大特高常木枝叶覆䕃木蔽千牛以绳束之围麤百尺江南庄本多言其大蔽牛无数千字此本应错且商丘之木既结驷千乗曲辕之树岂蔽一牛以此格量数千之本是也其高临山千仞而后有枝其可以爲舟者旁十数䟽七尺曰仞此树直竦岑岑七十余尺然后挺生枝干蔽日捎云堪爲船者旁有数十木之大也其状如是也观者如市匠伯不顾遂行不辍䟽辍止也木大异常看者甚衆唯有匠石知其不材行涂直过曾不留视也弟子厌观之走及匠石曰自吾执斧斤以随夫子未尝见材如此之美也先生不肯视行不辍何邪䟽门人惊栎社之盛美乃任立以观看自负笈以从师未见材其若此怪大匠之不顾走及遂以谘询曰已矣勿言之矣䟽已止也匠石知大木之不材非世俗之所用嫌弟子之辞费诃令止而勿言也散木也以爲舟则沉以爲棺椁则速腐䟽栎木体重爲船即沉近土多败爲棺椁远朽䟽散之树终于天年亦是不材之木故致闲散也以爲器则速毁䟽人间器物贵在牢固栎既䟽脆早毁何疑也以爲门户则液樠以爲树则蠹䟽慲脂汁出也蠹木内虫也爲门户则津液慲而脂出爲梁柱则蠹而不牢是不材之木也无所可用故能若是之寿注不在可用之数故曰散木䟽闲散䟽脆故是不材之木涉用无堪所以免于早夭匠石归栎社见梦曰汝将恶乎比予哉若将比予于文木邪注凡可用之木爲文木䟽恶乎犹于何也若汝也予我也可用之木爲文木也匠石归寝栎社感梦问于匠石汝将何物比并我故爲当将我不材散木邪爲当比予于有用文章之木邪夫柤梨憰柚果蓏之属䟽夫在树曰果柤梨之类在地曰蓏瓜瓠之徒汝岂比我于此之辈者耶实孰则剥则辱大枝折小枝泄此以其能苦其生者也故不终其天年而中道夭自掊击于世俗者也物莫不若是注物皆以自用伤䟽夫果蓏之类其味甚餂子实既熟即遭剥落于是大枝折折小枝发泄此岂不爲滋味能美所以用苦其生毁辱之言即斯之谓且春生秋落乃尽天年中涂打击名爲横夭而其识无情世俗人物皆以有用伤夭其生故此结言莫不如是掊打也且予求无所可用乆矣几死乃今得之注数有䁹睨己者唯今匠石明之耳爲予大用注积无用乃爲济生之大用䟽不材无用必获全生栎社求之其来乆矣而庸拙之匠疑是文木频来顾盻欲见诛邻惧夭斧斤翦乎死地今逢匠伯鉴我不材方得全生爲予大用几近也使予也而有用且得有此大也邪注若有用乆见伐䟽向使我是文木而有材用乆遭翦截夭折斤斧岂有此长大而寿年乎且也若与予也皆物也奈何哉其相物也䟽汝之与我皆造化之一物也与物岂能相知奈何哉假问之辞而几死之散人又恶知散木注以戏匠石䟽匠石以不材爲散栎社以材能爲无用故谓石爲散人也汝炫才能于世俗故邻于夭枉我以䟽散而无用故得全生汝是近死之散人安知我是散木耶託于梦中以戏匠石也匠石觉而诊其梦䟽诊占也匠石既觉思量睡中占候其梦说向弟子也弟子曰趣取无用则爲社何邪注犹嫌其以爲社自荣不趣取于无用而已䟽栎木意趣取于无用爲用全其生者则何爲爲社以自荣乎门人未解故起斯问也曰密若无言彼亦直寄焉注社自来寄耳非此木求之爲社也䟽若汝也彼谓社也汝但愼密莫轻出言彼社之神自来寄託非关此木栎爲社也以爲不知己者诟厉也注言此木乃以社爲不知已而见辱病也岂荣之哉䟽诟辱也用此社神爲不知我以无用爲用贵在全生乃横来寄託深见诟病翻爲羞耻岂荣之哉不爲社者且几有翦乎注本自以无用爲用则虽不爲社亦终不近于翦伐之害䟽木以䟽散不材故得全其生道假令不爲社树岂近于翦伐之害乎且也彼其所保与衆异注彼以无保爲保而衆以有保爲保䟽䟽散之树以无用保生文木之徒以才能夭折所以爲其异之者也而以义誉之不亦远乎注利人长物禁民爲非社之义也夫无用者泊然不爲而群才自用用者各得其叙而不与焉此无用之所以全也汝以社誉之无縁近也䟽夫散木不材禀之造物赖其无用所以全生而社神寄託以成诟厉更以社义赞誉失弥远南伯子綦游乎商之丘见大木焉有异结驷千乗隐将芘其所籁注其枝所阴可以隠芘千乗䟽伯长也其道甚尊堪爲物长故爲之伯即南郭子綦也商丘地名在梁宋之域驷马曰乗藾荫也子綦于宋国之中经于商丘之地遇见大木异于寻常树本麤长枝叶茂盛垂阴布影隐覆极多连结车乗可庇四千匹马也子綦曰此何木也哉此必有异材䟽子綦既覩此木不识其名疑有异能故致斯大夫仰而视其细枝则拳曲而不可以爲栋梁俯而视其大根则轴解而不可以爲棺椁䟽轴解者如车轴之转谓转心木也周身爲棺棺完也周棺爲椁也夫梁栋须直卷曲所以不堪棺椁借牢解散所以不固也咶其叶则口烂而爲伤嗅之则使人狂酲三日而不己䟽以舌咶叶则唇口烂伤用鼻嗅之则醉闷不止酲病酒也子綦曰此果不材之木也以至于此其大也䟽通体不材可谓全生之大才衆诸无用乃是济物之妙用故能不夭斤斧而荫庇千乗也嗟乎神人以此不材注天王不才于百官故百官御其事而明者爲之视聪者爲之听知者爲之谋勇者爲之扞天何爲哉玄默而已而群材不失其当则不材乃材之所至赖也故天下乐推而不厌乗万物而无害也䟽夫至人神矣阴阳所以不测混迹人间和光所以不耀故深根固蔕长生乆视舟船庶物䕃覆黔黎譬彼栎社方兹异木是以嗟叹神人用不材也者大材也宋有荆氏者宜楸柏桑䟽荆氏地名也宋国有荆氏之地宜此楸柏桑之三木悉皆端直堪爲材用此略举文木有材所以夭折对前散木无用所以全生也其拱把而上者求狙猴之杙者斩之䟽两手曰拱一手曰把狙猴猕猴也杙橛也亦扞也拱把之木其材非大适可斩爲扞橛以击扞猕猴也三围四围求高名之丽者斩之䟽丽屋栋也亦言小船也高名荣显也三尺四尺之围其木稍大求荣华高屋显好名船者辄取之也七围八围贵人富商之家求禅傍者斩之䟽襌傍棺材也亦言棺之全一边而不卑合者谓之襌傍七八尺围其木极大贵富之室商贾之家求大板爲棺材者当斩取之也故未终其天年而中道夭于斧斤此材之患也注有材者未能无惜也䟽爲有用故不尽造化之年而中涂夭于工人之手斯皆以其材能爲之患害也故解之以牛之白颡者与豚之亢鼻者与人有痔病者不可以适河注巫祝解除弃此三者必妙选辞具然后敢用䟽颡额也亢高也痔下漏病也巫祝陈刍狗以祠祭选牛豕以解除必须精简纯色择其好者展如在之诚敬庶冥感于鬼神今乃有高鼻折頞之豚白頞不骍之犊痔漏秽病之人三者既不清洁故不可往于灵河而设祭奠者也古者将人沉河以祭河伯西门豹爲邺令方断之即其类是也此皆巫况以知之矣注巫祝于此亦知不材者全所以爲不祥也此乃神人之所以爲大祥也注夫全生者天下之所谓祥也巫祝以不材爲不祥而弗用也彼乃以不祥全生乃大祥也神人者无心而顺物者也故天下之所谓大祥神人不逆䟽女曰巫男曰觋祝者执板读祭文者也祥善也巫师祝史解除之时知此三者不堪享祭故弃而不用以爲不善之物也然神圣之人知侔造化知不材无用故得全生是知白颡亢鼻之言痔病不祥之说适是小巫之鄙情岂曰大人之通智故才不全者神人所以爲吉祥大善之事也支离䟽者颐隐于齐肩高于顶䟽四肢离析百体宽䟽遂使颊颐隐在脐间肩膊高于顶上形容如此故以支离爲名也会撮指天五管在上两髀爲胁䟽会撮高竖貌五脏腧也五脏之腧并在人背古人头髻皆近顶后今支离残病伛偻低头遂使脏腧头髻悉皆向上两脚髀股挛缩而迫于胁肋也挫鍼治繲足以餬口䟽挫鍼缝衣也治繲洗浣也餬饲也庸役身力以饲养其口命鼓荚播精足以食十人䟽荚小箕也精米也言其扫市场鼓箕荚播扬土简精粗也又解鼔荚谓布蓍敷卦兆也播精谓精判吉凶辩精灵也或扫市以供家口或卖卜以活身命所得之物可以养十人也上征武士则支离攘臂于其间注恃其无用故不自窜匿䟽边蕃有事征求勇夫残病之人不堪征讨自得无惧攘臂遨游恃其无用故不窜匿上有大役则支离以有常疾不受功注不任作役故䟽国家有重大徭役爲有痼疾故不受其功程者也上与病者粟则受三钟与十束薪注役则不与赐则受之䟽六石四斗曰钟君上忧怜鳏寡矜恤贫病形残既重受物还多故郭注云役则不预赐受之者也夫支离其形者犹足以养其身终其天年又况支离其德者乎注神人无用于物而物各得自用归功名于群材与物冥而无迹故免人间之害处常美之实此支离其德也䟽夫支离其形犹忘形也支离其德犹忘德也而况支离残病适是忘形既非圣人故未能忘德夫忘德者智周万物而反智于愚明并三光而归明于昧故能成功不居爲而不恃推功名于群有与物冥而无迹斯忘德者也夫忘形者犹足以养身终年免乎人间之害何况忘德者耶其胜劣浅深故不可同年而语矣是知支离其德者其唯圣人乎孔子适楚楚狂接舆游其门曰凤兮凤兮何如德之衰也注当顺时直前尽乎会通之宜耳世之衰盛蔑然不足觉故曰何如䟽何如犹如何也之适也时孔子自鲁之楚舍于賔馆楚有贤人姓陆名通字接舆知孔子历聘行歌讥刺凤兮凤兮故哀叹圣人比于来仪应瑞之鸟也有道即见无道当隐如何怀此圣德往适衰乱之邦者耶来世不可待往世不可追也注趣当尽临时之宜耳䟽当来之世有怀道之君可应聘者时命如驰故不可待过往之时尧舜之主变化已乆亦不可寻趣合当时之宜无劳瞻前顾后也天下有道圣人成焉天下无道圣人生焉注付之自尔而理自生成生成非我也岂爲治乱易节哉治自求成故遗成而不败乱自求生故忘生而不死䟽有道之君休明之世圣人弘道主教成就天下时逢暗主命属荒年适可全生远害韬光晦迹方今之时仅免刑焉注不瞻前顾后而尽当今之会冥然与时世爲一而后妙当可全刑名可免䟽方犹当今丧乱之时正属衰周之世危行言逊仅可免于刑戮方欲执迹应聘不亦妄乎此接舆之词讥诮孔子也福轻乎羽莫之知载注足能行而放之手能执而任之听耳之所闻视目之所见知止其所不知能止其所不能用其自用爲其自爲恣其性内而无纤芥于分外此无爲之至易也无爲而性命不全者未之有也性命全而非福者理未闻也故夫福者即向之所谓全耳非假物也岂有寄鸿毛之重哉率性而动动不过分天下之至易也举其自举载其自载天下之至轻也然知以无崖伤性心以欲恶荡眞故乃释此无爲之至易行彼有爲之至难弃夫自举之至轻而取夫载彼之至重此世之常患也祸重乎地莫之知避注举其性内则虽负万钧而不觉其重也外物寄之虽重不盈锱铢有不胜任者矣爲内福也故福至轻爲外祸也故祸至重祸至重而莫之知避此世之大迷也䟽夫视听知能各有涯分止于分内可以全生求其分外必遭夭折全生所以爲福夭折所以爲祸而分内之福轻于鸿毛贪竞之徒不知载之在己分外之祸重于厚地执迷之徒不知避之去身此盖流俗之常患者也故寄孔陆以彰其累也已乎已乎临人以德殆乎殆乎画地而趋注夫昼地而使人循之其迹不可掩矣有其已而临物与物不冥矣故大人不明我以耀彼而任彼之自明不得我以临人而付人之自得故能弥贯万物而玄同彼我泯然与天下爲一而内外同福也䟽已止也殆危也仲尼生衰周之末当浇季之时执持圣迹历国应聘频遭斥逐屡被诋诃故重言已乎不如止而勿行也若用五德临于百姓舍己效物必致危亡犹如昼地作迹使人走逐徒费功劳无由得掩以己率物其义亦然也迷阳迷阳无伤吾行注迷阳犹亡阳也亡阳任独不荡于外则吾行全矣天下皆全其吾则凡称吾者莫不皆全也䟽迷亡也阳明也动也陆通劝其尼父令其晦迹韬光宜放独化之无爲忘遣应物之明智既而止于分内无伤吾全生之行也吾行却曲无伤吾足注曲成其行各自足矣䟽郄空也曲从顺也虚空其心随顺物性则凡称吾者各自足也山木自寇也膏火自煎也䟽寇伐也山中之木杞梓之徒爲有材用横遭寇伐膏能明照以充灯炬爲其有用故被煎烧岂独膏木在人亦尔桂可食故伐之漆可用故割之䟽桂心辛香故遭斫伐漆供器用所以割之俱爲才能夭于斤斧人皆知有用之用而莫知无用之用也注有用则与彼爲功无用则自全其生夫割肌肤以爲天下者天下之所知也使百姓不失其自全而彼我俱适者悗然不觉妙之在身也䟽楸柏橘柚膏火桂漆斯有用也曲辕之树商丘之木白颡之牛亢鼻之斯无用也而世人皆炫己才能爲有用之用而不知支离其德爲无用之用也故郭注云有用则与彼爲功无用则自全乎其生也南华眞经注䟽卷之五南华真经註疏正统道藏三家本三十五卷洞神部玉诀类南华眞经注䟽卷之六福六河南郭象注唐西华法师成玄英䟽内篇德充符第五鲁有兀者王骀䟽姓王名骀鲁人也刖一足曰兀形虽残兀而心实虚忘故冠德充符而爲篇首也从之游者与仲尼相若注弟子多少敌孔子䟽若如也陪从王骀游行禀学门人多少如似于仲尼者也常季问于仲尼曰王骀兀者也从之游者与夫子中分鲁䟽姓常名季鲁之贤人也王骀游行外忘形骸内德充实所以从游学者数满三千与孔子同徙中分鲁国常季未达眞趣是以生疑立不教坐不议虚而往实而归注各自得而足也䟽弟子虽多曾无讲说立不教授坐无议论请益则虚心而往得理则实腹而归又解未学无德亦爲虚往之固有不言之教无形而心成者邪注怪其残形而心乃充足也夫心之全也遗身形忘五藏忽然独往而天下莫能离䟽教授门人曾不言议残兀如是无复形容而玄道至德内心成满必固有此衆乃从之也是何人也䟽常季怪其残兀而聚衆极多欲显德充之美故发斯问也仲尼曰夫子圣人也丘也直后而未往耳丘将以爲师而况不若丘者乎䟽宣尼唿王骀爲夫子答常季云王骀是体道圣人也汝自不识人所以致疑丘直爲参差在后未得往事丘将尊爲师傅谘询问道何况晩学之类不如丘者乎请益服膺固其宜矣奚假鲁国丘将引天下而与从之注夫神全心具则体与物冥与物冥者天下之所不能远奚但一国而已哉䟽奚何也何但假借鲁之一邦耶丘将诱引宇内禀承盛德犹恐未尽其道也常季曰彼兀者也而王先生其与庸亦远矣䟽王盛也庸常也先生孔子也彼王骀者是残兀之人门徒侍从于尼父以斯疑怪应异常流与凡常之人固当远矣若然者其用心也独若之何䟽然犹如是也王骀盛德如是爲物所归未审运智用心独若何术常季不委发此疑也仲尼曰死生亦大矣注人虽曰变然死生之变变之大也而不得与之变注彼与变俱故死生不变于彼䟽夫山舟潜遁薪指迁流虽复万境皆然而死生最大但王骀心冥造物与变化而迁移迹混人间将死生而俱往故变所不能变者也虽天地覆坠亦将不与之遗注斯须之也䟽遗失也虽复圆天顚覆方地坠陷既冥于安危故未尝丧我也审乎无假注明性命之固当而不与物迁注任物之自迁䟽灵心安审妙体眞元既与道相应故不爲物所迁变者也命物之化注以化爲命而无怪迕而守其宗也注不离至当之极䟽达于分命冥于外物唯命唯物与化俱行动不乖寂故恒住其宗本者也常季曰何谓也䟽方深难悟更请决疑仲尼曰自其异者视之肝胆楚越也注恬苦之性殊则美恶之情背䟽夫物云云悉归空寂倒置之类妄执是非于重玄道中横起分别何异乎胆附肝生本同一体也楚越迢递相去数千而于一体之中起数千之异异见之徒例皆如是也自其同者视之万物皆一也注虽所美不同而同有所美各美其所美则万物一美也各是其所是则天下一是也夫因其所异而异之则天下莫不异而浩然大观者官天地府万物知异之不足异故因其所同而同之则天下莫不皆同又知同之不足有故因其所无而无之则是非美恶莫不皆无矣夫是我而非彼美己而恶人自中知以下至于昆虫莫不皆然然此明乎我而不明乎彼者尔若夫玄通泯合之士因天下以明天下天下无曰我非也即明天下之无非无曰彼是也即明天下之无是无是无非混而爲一故能乗变任化迕物而不慴䟽若夫玄通之士浩然大观二仪万物一指一马故能忘怀任物大顺群生然同者见其同异者见其异至论衆妙之境非异亦非同夫若然者且不知耳目之所宜注宜生于不宜者也无美无恶则无不宜无不宜故忘其宜也䟽耳目之宜宜于声色者也且凡情分别耽滞声色故有宜与不宜可与不可而王骀混同万物冥一死生岂于根尘之间而怀美恶之见耶而游心乎德之和注都忘宜故无不任也都任之而不得者未之有也无不得而不和者亦未闻也故放心于道德之间荡然无不当而旷然无不适也䟽既而混同万物不知耳目之宜故能游道德之乡放任乎至道之境者也物视其所一而不见其所丧视丧其足犹遗土也注体夫极数之妙心故能无物而不同无物而不同则死生变化无往而非我矣故生爲我时死爲我顺时爲我聚顺爲我散聚散虽异而我皆我之则生故我耳未始有得死亦我也未始有丧夫死生之变犹以爲一既覩其一则说然无系玄同彼我以死生爲寤寐以形骸爲逆旅去生如脱屣断足如遗土吾未见足以缨茀其心也䟽物视犹视物也王骀一于死生物与彼我生爲我时不见其得死爲我顺不见其丧观视万物混而一之故虽兀足视之如遗土者也常季曰彼爲己以其知注嫌王骀未能忘知而自存䟽彼王骀也谓王骀修身修己犹用心知嫌其未能忘知而任独之者也得其心以其心注嫌未能遗心而自得䟽嫌王骀不能忘怀任致犹用心以得心也夫得心者无思无虑忘知忘觉死灰藁木泊尔无情措之于方寸之间起之于视听之表同二仪之覆载顺三光以照烛混尘秽而不挠其神履穷塞而不作其虑不得爲得而得在于无得斯得之矣若以心知之术而得之者非眞得也得其常心物何爲最之哉注夫得其常心平往者也嫌其不能平往而与物过常故使物就之䟽最聚也若能虚忘平淡得眞常之心者固当和光匿燿不殊于俗岂可独异于物使衆归之者也仲尼曰人莫鉴于流水而鉴于止水注夫止水之致鉴者非爲止以求鉴也故王骀之聚衆衆自归之岂引物使从己䟽鉴照也夫止水所以留鉴者爲其澄清故也王骀所以聚衆者爲其凝寂故也止水本无情于鉴物物自照之王骀岂有意于招携而衆自来归凑者也唯止能止衆止注动而爲之则不能居衆物之止䟽唯独也唯止是水本凝湛能止是留停生人衆止是物来临照亦犹王骀独怀虚寂故能容止群生由是功能所以爲衆归聚也受命于地唯松栢独也在冬夏青青注夫松栢特禀自然之钟气故能爲衆木之杰耳非能爲而得之也䟽凡厥草木皆资厚地至于禀质坚劲隆冬不凋者在松栢通年四季常保青全受气自尔非关指意王骀聚衆其义亦然也受命于天唯舜独也正注言特受自然之正气者至希也下首则唯有松栢上首则唯有圣人故凡不正者皆来求正耳若物皆有青全则无贵于松栢人各自正则无羡于大圣而趣之䟽人禀三才命受苍旻圆首方足其类至多至如挺气正眞独有虞舜岂由役意直置自然王骀合道其义亦尔郭注云上首唯有圣人者但人头在上去上则死木头在下去下则死是以唿人爲上首唿木爲下首故上首食傍首傍首食下首下首草木也傍首虫兽也幸能正生以正衆生注幸自能正耳非爲正以正之䟽受气上玄能正生道也非由用意幸悉自然既非正己复能正物正己正物自利之他内外行圆名爲大圣虞舜既尔王骀亦然而舜受让人故爲标的也夫保始之征不惧之实勇士一人雄入于九军将求名而能自要者而犹若是注非能遗名而无不任䟽征成也信也天子六军诸侯三军故九军也或有一人禀气勇武保守善始之心信成令终之节内怀不惧之志外显雄勐之姿既而直入九军以求名位尚能伏心要誉忘死忘生何况王骀体道之状列在下文也而况官天地府万物注冥然无不体也䟽纲维二仪曰官天地包藏宇宙曰府万物夫勇士入军直要名位犹能不顾身命忘于生死而况官府两仪混同万物视死如生不亦宜乎直寓六骇注所谓逆旅䟽寓寄也六骸谓身首四肢也王骀体一身非实达万有皆眞故能混尘秽于俗中寄精神于形内直置暂遇而已岂系之耶象耳目注人用耳目亦用耳目非须耳目䟽象似也和光同尘似用耳目非须也一知之所知而心未尝死者乎注知与变化俱则无往而不冥此知之一者也心与死生顺则无时而非生此心之未尝死也䟽一知智也所知境也能知之智照所知之境境冥会能无所差故知与不知通而爲一虽复迹理物化而心未尝见死者也岂容有全兀于其间哉彼且择曰而登假人则从是也注以不失会爲择耳斯人无择也任其天行而时动者也故假借之人由此而最之耳䟽彼王骀者岂复简择良日而登昇玄道盖不然乎直置虚淡忘怀而会之也君人无心止水留鉴而世间虚假之人由是而从之也彼且何肯以物爲事乎注其恬莫故全也䟽唯彼王骀冥眞合道虚假之物自来归之彼且何曾以爲己务申徒嘉兀者也而与郑子产同师于伯昏无人䟽姓申徒名嘉郑之贤人兀者也姓公孙名侨字子产郑之贤大夫也伯昏无人者伯长也昏闇也德居物长韬光若闇洞忘物我故曰伯昏无人子产申徒俱学玄道虽复出处殊隔而同师伯昏故寄此三人以彰德充之义也子产谓申徒嘉曰我先出则子止子先出则我止注羞与刖者并行䟽子产执政当涂荣华富贵申徒禀形残兀无复容仪子产虽学伯昏未能忘遣犹存宠辱耻见形残故预相检约今其必不并己也其明日又与合堂同席而坐子产谓申徒嘉曰我先岀则子止子先出则我止今我将出子可以止乎其未邪注质而问之欲使必不并己䟽子产存荣辱之意申徒忘贵贱之心前虽有言都不采领所以居则共堂坐还同席公孙见其如此是故质而问之且子见执政而不违子齐执政乎注当以执政自多故直云子齐执政便谓足以明其不逊䟽违避也夫出处异涂贵贱殊致我秉执朝政便爲贵人汝乃卑贱形残应殊敬我不能逊让翻欲齐己也申徒嘉曰先生之门固有执政焉如此哉注此论德之处非计位也䟽先生伯昏也先生道门深明衆妙混同荣辱齐一死生定以执政自多必如此耶子而悦子之执政而后人者也注笑其矜悦在位欲处物先䟽汝犹悦爱荣华矜夸政事推人于后欲处物先意见如斯何名学道闻之曰鉴明则尘垢不止止则不明也乆与贤人处则无过乎今子之所取大者先生也而犹出言若是不亦过乎注事明师而鄙吝之心犹未去乃眞过也䟽鉴镜也夫境明则尘垢不止止则非明照亦犹乆与贤人居则无过若有过则非贤哲今子之所取可重可大者先生之道也而先生之道退己虚忘子乃自矜深乖妙㫖而出言如是岂非过者乎子产曰子既若是矣注若是形残犹与尧争善计子之德不足以自反邪注言不自顾省而欲轻蔑在位与有德者并计子之德固不足以补形残之过䟽反犹复也言申徒形残如是而不自知乃欲将我并驱可谓与尧争善子虽有德何足言以德补残犹未平复也申徒嘉曰自状其过以不当亡者衆注多自陈其过状以己爲不当亡者衆也不状其过以不当存者寡注默然爲过自以爲应死者少也䟽夫自显其状推罪于他谓己无愆不合当犯如此之人世间甚衆不显过状将罪归己谓己之过不乆存生如此之人世间寡少郑子产奢侈矜伐于义亦然者也知不可奈何而安之若命唯有德者能之䟽若顺也夫素质形残禀之天命虽有知计无如之何唯当安而顺之则所造皆适自非盛德其孰能然游于羿之彀中中央者中地也然而不中者命也注羿古之善射者弓矢所及爲彀中夫利害相攻则天下皆羿也自不遗身忘知与物同波者皆游于羿之彀中耳虽张毅之出单豹之处犹未免于中地则中与不中唯在命耳而区区者各有所遇而不知命之自尔故免乎弓矢之害者自以爲巧欣然多己及至不免则自恨其谬而志伤神辱斯未能达命之情者也夫我之生也非我之所生也则一生之内百年之中其坐起行止动静趣舍情性知能凡所有者凡所无者凡所爲者凡所遇者皆非我也理自尔耳而横生休戚乎其中斯又逆自然而失者也䟽羿尧时善射者也其矢所及谓之彀中言羿善射矢不虚发彀中之地必被残伤无问鸟兽罕获免者偶然得免乃关天命免与不免非由工拙自不遗形忘智皆游于羿之彀中是知申徒兀足忽遭羿之一箭子产形全中地偶然获免既非人事故不足自多矣人以其全足笑吾不全足者衆矣注皆不知命而有斯笑我怫然而怒注见其不知命而怒斯又不知命也䟽怫然暴戾之心也人不知天命妄计亏全况己形好嗤彼之兀如此之人其流甚衆忿其无知怫然暴怒愼忿他人斯又未知命也而适先生之所则废然而反注见至人之知命遗形故废向者之怒而复常䟽在伯昏之所禀不言之教则废向者之怒而复于常性也不知先生之洗我以善邪注不知先生洗我以善道故邪我爲能自反邪斯自忘形而遣累䟽既适师门入于虚室废弃忿怒反复寻常不知师以善水洗涤我心爲是我之性情自反复进退寻责莫测所由斯又忘于学心遣其系累吾与夫子游十九年矣而未尝知吾兀者也注忘形故也䟽我与伯昏游于道德故能穷阴阳之妙要极至理之精微既其遣智忘形岂觉我之残兀今子与我游于形骸之内而子索我于形骸之外不亦过乎注形骸外矣其德内也今子与我德游耳非与我形交也而索我外好岂不过哉䟽郭注云形骸外矣其德内也今子与我德游耳非与我形交也而索我外好岂不过也此注意更不劳别释也子产蹴然改容更貌曰子无乃称注已吾则厌其多言也䟽蹴然惊惭貌也子产未能忘怀遣欲多在物先既被识嫌方怀惊悚改矜夸之貌更丑恶之容悟知己至不用称说者也鲁有兀者叔山无趾踵见仲尼注踵频也䟽叔山字也踵频也残兀之人居于鲁国虽遭刖足犹有学心所以接踵频来寻师访道既无足趾因以爲其名也仲尼曰子不谨前既犯患若是矣虽今来何及矣䟽子之修身不能谨愼犯于宪纲前已遭官患难艰辛形残若此今来请益何所逮耶无趾曰吾唯不知务而轻用吾身吾是以亡足注人之生也理自生矣直莫之爲而任其自生斯重其身而知务者也若乃忘其自生谨而矜之斯轻用其身而不知务也故五藏相攻于内而手足残伤于外也今吾来也犹有尊足者存注刖一足未足以亏其德明夫形骸者逆旅也吾是以务全之也注去其矜谨任其自生斯务全也䟽无趾交游恭谨重德轻身唯欲务借声名不知务全生道所以触犯宪章遭斯残兀形虽亏损其德犹存是故频烦追讨务全道德以德比形故言尊足者存存者在也夫天无不覆地无不载注天不爲覆故能常覆地不爲载故能常载使天地而爲覆载则有时而息矣使舟能沉而爲人浮则有时而没矣故物爲焉则未足以终其生也吾以夫子爲天地安知夫子之犹若是也注责其不谨不及天地也䟽夫天地亭毒覆载无偏而圣人德合二仪固当弘普不弃宁知夫子尚不舍形残善救之心岂其如是也孔子曰丘则陋矣䟽仲尼所陈不过圣迹无趾请学务其全生答浅问深足成鄙陋也夫子胡不入乎请讲以所闻无趾出注闻所闻而出全其无爲也䟽夫子无趾也胡何也仲尼自觉鄙陋情实多惭故屈无趾今其入室语说所闻方内之道既而蘧庐乆处刍狗再陈无趾恶闻故默然而出也孔子曰弟子勉之夫无趾兀者也犹务学以复补前行之恶而况全德之人乎注全德者生便忘生䟽勉朂厉也夫无趾残兀尚全生补其亏残悔其前行况贤人君子形德两全便忘死生德充于内者也门人之类宜朂之焉无趾语老聃曰孔丘之于至人其未邪彼何賔賔以学子爲注怪其方复学于老聃䟽賔賔恭勤貌也夫玄德之人穷理极妙忘言絶学率性生知而仲尼执滞文字专行圣迹賔賔勤敬问礼老君以汝格量故知其未如至人也学子何爲者也彼且蕲以諔诡幻怪之名闻不知至人之以是爲己桎梏邪注夫无心者人学亦学然古之学者爲己今之学者爲人其弊也遂至乎爲人之所爲矣夫师人以自得者率其常然者也舍己效人而逐物于外者求乎非常之名者也夫非常之名乃常之所生也故学者非爲幻怪也幻怪之生必由于学礼者非爲华藻也而华藻之兴必由于礼斯必然之理至人之所无奈何故以爲己之桎梏䟽蕲求也諔诡犹竒谲也在手曰桎在足曰梏即今之杻械也彼之仲尼行于圣迹所学竒谲怪异之事唯求虚妄幻化之名不知方外体道至人用此声教爲已枷锁也老聃曰胡不直使彼以死生爲一条以可不可爲一贯者解其桎梏可乎注欲以直理冥之冀其无迹䟽无趾前见仲尼谈讲之日何不使孔丘忘于仁义混同生死齐一是非条贯既融则是帝之县解岂非释其枷锁解其杻械也无趾曰天刑之安可解注今仲尼非不冥也顾自然之理行则影从言则响随夫顺物则名迹斯立而顺物者非爲名也非爲名则至矣而终不免乎名则孰能解之哉故名者影响也影响者形声之桎梏也明斯理也则名迹可遗名迹可遗则尚彼可絶尚彼可絶则性命可全矣䟽仲尼宪章文武祖述尧舜删诗书定礼乐穷陈蔡围商周执于仁义遭斯戮耻亦犹行则影从言则响随自然之势必至之宜也是以陈迹既兴疵衅斯起欲不困弊其可得乎故天然刑戮不可解也鲁哀公问于仲尼曰卫有恶人焉曰哀骀它注恶丑也䟽恶丑也言卫国有人形容丑陋内德充满爲俗所归而哀骀是丑貌因以爲名丈夫与之处者思而不能去也妇人见之请于父母曰与爲人妻宁爲夫子妾者十数而未止也䟽妻者齐也言其位齐于夫妾者接也适可接事君子哀骀才全德满爲物归依大顺群生物忘其丑遂使丈夫与同处恋仰不能舍去妇人美其才德竞请爲其媵妾十数未止明其慕义者多不爲人妻彰其道能感物也未尝有闻其唱者也常和人而己矣䟽灭迹匿端谦居物后直置应和而已未尝诱引先唱无君人之位以济乎人之死注明物不由权势而往䟽夫人君者必能赦过宥罪恤死护生骀它穷爲匹夫位非南面无权无势可以济人明其怀人不由威力无聚禄以望人之腹注明非求食而往䟽夫储积仓廪招迎士衆归凑本希饱腹而骀它既无聚禄何以致人明其慕义非由食往也又以恶骇天下注明不以形美故往䟽骀它容形异常鄙陋论其丑恶惊骇天下明其聚衆非由色往和而不唱注非招而致之䟽譬幽谷之响直而无心既不以言说招携非由先物而唱者也知不岀乎四域注不役思于分外䟽域分也忘心遣智率性任眞未曾役思运怀縁于四方分外也且而雌雄合乎前注夫才全者与物无害故入兽不乱群入鸟不乱行而爲万物之林薮䟽雌雄禽兽之类也夫才全之士与物同波人无害物之心物无畏人之虑故鸟与兽且群聚于前也是必有异乎人者也䟽一无权势二无利禄三无色貌四无言说五无知虑夫聚集人物必不从然今骀它爲衆归依不由前之五事以此而验固异于常人者也寡人召而观之果以恶骇天下与寡人处不至以月数而寡人有意乎其爲人也注未经月已觉其有远处䟽既闻有异故命召看之形容丑陋果惊骇于天下共其同处不过二旬观其爲人察其意趣心神凝淡以觉深远也不至乎期年而寡人信之国无宰寡人传国焉注委之以国政䟽日月既乆渍鍊弥深是以共处一年情相委信而国无良宰治道未弘庶屈贤人传于国政者也闷然而后应注宠辱不足以惊其神䟽闷然而后应不觉之容亦是虚淡之貌既无情于利禄岂有意于荣华故同彼世人闷然而应之也氾若而辞注人辞亦辞䟽氾若者是无的当不系之貌也虽无惊于宠辱亦乃同尘以逊让故氾然常人辞亦辞也寡人丑乎卒授之国无几何也去寡人而行寡人卹焉若有亡也若无与乐是国也是何人者也䟽愧慙也卒终也几何俄顷也卹忧也寡人是五等之谦称也既见良人氾然虚淡中心愧丑恋慕殷勤终欲与之国政屈爲卿辅俄顷之间逃遁而去丧失贤宰实怀忧卹情之恍惚若有遗亡虽君鲁邦鲁无欢乐来喜去忧感动如此何人何术一至于斯仲尼曰丘也尝使于楚矣适见豚子食于其死母者注食乳也少焉胸若皆弃之而走不见己焉尔不得类焉尔注夫生者以才德爲类死而才德去矣故生者以失类而走也故含德之厚者比于赤子无往而不爲之赤子也则天下莫之害斯得类而明己故也情苟类焉则虽形不与同而物无害心情类苟亡虽则形同母子而不足以固其志矣䟽哀公陈己心迹以问孔子孔子以豚子爲譬以答哀公丘曾领门徒游行楚地适见豚子饮其死母之乳眴目之顷少时之间弃其死母皆散而走不见已类所以爲然故郭注云生者以才德爲类死而才德去矣故生者以失类而走也以况哀公素无才德非是已类弃舍而去骀它才德既全于赤子物之亲爱固是其宜矣所爱其母者非爱其形也爱使其形者也注使形者才德也䟽郭注云使形者才德也而才德者精神也豚子爱母爱其精神民之慕君慕其才德者也战而死者其人之葬也不以翣资注翣者武所资也战而死者无武也翣将安施刖者之屦无爲爱之注所爱屦者爲足故耳皆无其本矣注翣屦者以足武爲本䟽翣者武饰之具武王爲之或云周公作也其形似方扇饰车两边军将行师陷阵而死及其葬日不用翣资是知翣者武之所资屦者足之所使用形者神之所使无足屦无所用无武则翣无所资无神则形无所爱然翣屦以足武爲本形貌以才德爲原二者无本故并无用也爲天子之诸御不爪翦不穿耳注全其形也取妻者止于外不得复使注恐伤其形䟽夫帝王宫闱拣择御女穿耳翦爪恐伤其形匹夫娶妻惇于外务使役驱驰虑亏其色比重举譬以况全才也形全犹足以爲尔注採择滨御及燕尔新昏本以形好爲意者也故形之全也犹以降至尊之情回贞女之操也而况全德之人乎注德全而物爱之宜矣䟽尔然也夫形之全具尚能降眞人感贞女而况德全乎此合譬也故郭注云德全而物爱之宜矣哉今哀骀它未言而信无功而亲使人授己国唯恐其不受也是必才全而德不形者也䟽夫亲由绩彰信借言显今骀它未至言说而己遭委信本无功绩而付託实亲遂使鲁侯虚襟授其朝政卑己逊让唯恐不受如是之人必当才智全具而推功于物故德不形见之也哀公曰何谓才全䟽前虽标举于义未彰故发此疑庶希后答仲尼曰死生存亡穷达贫富贤与不肖毁誉饥渴寒暑是事之变命之行也注其理固当不可逃也故人之生也非误生也生之所有常有言也天地虽大万物虽多然吾之所遇适在于是则虽天地神明国家圣贤絶力至知而弗能违也故凡所不遇弗能遇也其所遇弗能不遇也所不爲弗能爲也其所爲弗能不爲也故付之而自当矣䟽夫二仪虽大万物虽多人生所遇适在于是故前之八对并是事物之变化天命之流行而留之不停推之不去安排任化所遇所适自非德充之士其孰能然此则仲尼答哀公才全之义日夜相代乎前注夫命行事变不舍昼夜推之不去留之不停故才全者随所遇而任之而知不能规乎其始者也注夫始非知之所规而故非情之所留是以知命之必行事之必变者岂于终规始在新恋故哉虽有至知而弗能规也逝者之往吾奈之何哉䟽夫命行事变其速如驰代谢迁流不舍昼夜一前一后反覆循环虽有至知不能测度岂复在新恋故在终规始哉盖不然也唯当随变任化则无往而不逍遥也故不足以滑和注苟知性命之固当则虽死生穷达千变万化淡然自若而和理在身矣䟽滑乱也虽复事变命迁而随形任化淡然自若不乱于中和之道也不可入于灵府注灵府者精神之宅也夫至足者不以忧患经神若皮外而过去䟽灵府者精神之宅所谓心也经寒涉暑治乱千变万化与物俱往未当槩意岂复关心耶使之和豫通而不失于兊注苟使和性不滑灵府闲豫则虽涉乎至变不失其兊然也䟽兊徧悦也体穷通达生死遂使所遇和乐中心逸豫经涉夷险兊然自得不失其适悦也使日夜无郄注泯然常任之䟽郄间也骀它流转日夜不停心心相系亦无间断也而与物爲春注群生之所赖也䟽慈照有生恩霑动植与物仁惠事等青春是接而生时乎心者也注顺四时而俱化䟽是者指斥以前事也才全之人接济群品生长万物应赴顺时无心之心逗机而照者也是之谓才全䟽总结以前是才全之义也何谓德不形䟽已领才全未悟德不形义更相发问庶闻后㫖也曰平者水停之盛也注天下之平莫盛于停水也䟽停止也而天下均平莫盛于止水故上文云人莫鉴于流水而必鉴于止水此举爲譬以彰德不形义故也其可以爲法也注无情至平故天下取正焉内保之而外不荡也注内保其明外无情伪玄鉴洞照与物无私故能全其平而行其法也䟽夫水性澄清鉴照于物大匠虽巧非水不平故能保守其明而不波荡者可以轨辙工人洞鉴妍丑也故下文云水平中准大匠取则焉况至人冥眞合道和光和物模楷苍生动而常寂故云内保之而外不荡者也德者成和之修也注事得以成物得以和谓之德也䟽夫成于庶事和于万物者非盛德孰能之哉必也先须修身立行后始可成事和物之德以和而我不丧者方可以谓之德也德不形者物不能离也注无事不成无物不和此德之不形也是以天下乐推而不厌䟽夫明齐日月而归明于昧功侔造化而归功于物者此德之不形也是以含德之厚比于赤子天下乐推而不厌斯而不离之者也哀公异日以告闵子曰始也吾以南面而君天下执民之纪而忧其死吾自以爲至通矣今吾闻至人之言恐吾无其实轻用吾身而亡其国吾与孔丘非君臣也德友而己矣注闻德充之风者虽复哀公犹欲遗形骸忘贵贱也䟽姓闵名损字子骞宣尼门人在四科之数甚有孝德鲁人也异日犹它日也南面君位也初始未悟矜于鲁君执持纲纪忧于兆庶养育教诲恐其夭死用斯治术爲至美至通今闻尼父言谈且陈才德之义鲁侯悟解方觉前非至通忧死之言更成虚幻执纪南面之大都无寔録于是隳肢体黜聪明遗尊卑忘爵位观鲁邦若蜗角视己形如隙影友仲尼以全道德礼司寇以异君臣故知庄老之谈其风清远德充之美一至于斯闉跂支离无赈说卫灵公灵公悦之而视全人其脰肩肩瓮㼜太瘿说齐桓公桓公悦之而视全人其脰肩肩注偏情一往则丑者更好而好者更丑也䟽闉曲也谓挛曲全肿而行脤脣也谓支体坼裂伛偻残病复无脣也㼜盆也脰颈也肩肩细小貌也而支离残病企踵而行瘤瘿之病大如盆瓮此二人者穷天地之陋而俱能忘形建德体道谈玄遂使齐卫两君钦风爱悦美其盛德不觉病丑顾视全人之颈翻小而似肩肩之者故德有所长而形有所忘注其德长于顺物则物忘其丑长于逆物则物忘其好䟽大瘿支离道德长远遂使齐侯卫主忘其形恶人不忘其所忘而忘其所不忘此谓诚忘注生则爱之死则弃之故德者世之所不忘也形者理之所不存也故夫忘形者非忘也不忘形而忘德者乃诚忘也䟽诚实也所忘形不忘德也忘形易忘德难也故谓形爲所忘德爲不忘也不忘形而忘德者此乃眞实忘斯德不形之义也故圣人有所游注游于自得之场放之而无不至者才德全也䟽物我双遣形德两忘故放任乎变化之场遨游于至虚之域也而知爲孽约爲胶德爲接工爲商注此四者自然相生其理已具䟽夫至人道迈三清而神游六合故藴智以救妖孽约束以检散心树德以接苍生工巧以利群品此之四事凡类有之大圣慈救同尘顺物也圣人不谋恶用知不斲恶用胶无丧恶用德不货恶用商注自然已具故圣人无所用其己也䟽恶何也至人不妖孽谋谟何用智惠不散乱彫斲何用胶固本不丧道用德何爲不贵难得之货无劳商贾秖爲和光和物是故有之者也四者天鬻也天鬻者天食也注言自然而禀之䟽鬻食也食禀也天自然也以前四事苍生有之禀自天然各率其性圣人顺之故无所用己也既受食于天又恶用人注䟽禀之自然其理己足则虽沉思以免难或明戒以避祸物无妄然皆天地之会至理所趣必自思之非我思也必自不思非我不思也或思而免之或思而不免或不思而免之或不思而不免凡此皆非我也又奚爲哉任之而自至也䟽禀之自然各有定分何须分外添足人情违天任人故至悔者也有人之形注视其形貌若人无人之情注掘若藁木之枝䟽圣人同尘在世有生处之形害体道虚忘无是非之情虑有人之形故群于人注类聚群分自然之道䟽和光混迹群聚世间此解有人之形无人之情故是非不得于身注无情故付之于物也䟽譬彼灵眞絶无性识既忘物我何有是非此解无人之情故也眇乎小哉所以属于人也注形貌若人䟽属系也迹闵嚚悋形系人群与物不殊故称眇小也此结有人之形耳謷乎大哉独成其天注无情故浩然无不任无不任者有情之所未能也故无情而独成天也䟽謷高大貌也謷然大教万境都忘智德高深凝照宏远故叹美大人独成自然之至此结无人之情也惠子谓庄子曰人故无情乎䟽前文云有人之形无人之情惠施引此语来质疑庄子所言人者必固无情虑乎然庄惠二贤并游心方外故常禀而爲论端庄子曰然䟽然如是也许其所问故答云然惠子曰人而无情何以谓之人䟽若无性智何名爲人此是惠施进责之辞问于庄子庄子曰道与之貌天与之形恶得不谓之人注人之生也非情之所生也生之所知岂情之所知哉故有情于爲离旷而弗能也然离旷以无情而聪明矣有情于爲贤圣而弗能也然贤圣以无情而贤圣矣岂直贤圣絶远而离旷难慕哉虽下愚聋瞽及鸡呜狗吠岂有情于爲之亦终不能也不问远之与近虽去已一分颜孔之际终莫之得也是以关之万物反取诸身耳目不能以易任成功手足不能以代司致业故婴儿之始生也不以目求乳不以耳向明不以足操物不以手求行岂百骸无定司形貌无素主而专由情以制之哉䟽恶何也虚通之道爲之相貌自然之理也遗其形质形貌具有何得不谓之人且形之将貌盖亦不殊道与自然互其文耳欲显明斯义故重言之也惠子曰既谓之人恶得无情注未解形貌之非情也䟽既名爲人理怀情虑若无情矣何得谓之人此是惠施未解形貌之非情庄子曰是非吾所谓情也注以是非爲情则无是无非无好无恶者虽有形貌直是人耳情将安寄䟽吾所言情者是非彼我好恶憎嫌等也若无是无非虽有形貌直是人耳情将安寄吾所谓无情者言人之不以好恶内伤其身注任当而直前者非情也䟽庄子所谓无情者非木石其怀也止言不以好恶縁虑分外遂成性而内理其身者也亦何则藴虚照之智无情之情也常因自然而不益生也注止于当也䟽因任自然之理以此爲常止于所禀之涯不知生分惠子曰不益生何以有其身注未明生之自生理之自足䟽若不资益生道何得有此身乎未解生之自生理之自足者也庄子曰道与之貌天与之形注生理已自足于形貌之中但任之则身存䟽道与形貌生理已足但当任之无劳措意也无以好恶内伤其身注夫好恶之情非所以益生祗足以伤身以其生之有分也䟽还将益以酬后问也今子外乎子之神劳乎子之精倚树而吟据藁梧而瞑注夫神不休于性分之内则外矣精不止于自生之极则劳矣故行则倚树而吟坐则据梧而睡言有情者之自困也䟽藁梧夹漆几也惠子未遣筌蹄耽常筌理䟽外神识劳苦精灵故行则倚树而吟咏坐则隐几而谈说是以形劳心倦疲怠而瞑者也天选子之形子以坚白鸣注言凡子所爲外神劳精倚树据梧且吟且睡此世之所谓情也而云天选明夫情者非情之所生而况他哉故虽万物万形云爲趣舍皆在无情中来又何用情于其间哉䟽选授也鸣言说也自然之道授与汝形夭寿妍丑其理已定无劳措意分外益生而子禀性聪明辩析明理执持己德炫燿衆人亦何异乎公孙龙作白马论云白马非马坚守斯论以此自多信有其言而无其实能伏衆人之口不能伏衆人之心今子分外夸谈即是斯之类也南华眞经注䟽卷之六南华真经註疏正统道藏三家本三十五卷洞神部玉诀类南华眞经注䟽卷之七縁一河南郭象注唐西华法师成玄英䟽内篇大宗师第六知天之所爲知人之所爲者至矣註知天人之所爲者皆自然也则内放其身而外冥于物与衆玄同任之而无不至也䟽天者自然之谓至者造极之名天之所爲者谓三景晦明四时生杀风云舒卷雷雨寒温也人之所爲者谓手捉脚行目视耳听心知工拙凡所施爲也知天之所爲悉皆自尔非关修造岂由知力是以内放其身外冥于物浩然大观与衆玄同穷理尽性故称爲至也知天之所爲者天而生也註天者自然之谓也夫爲爲者不能爲而爲自爲耳爲知者不能知而知自知耳自知耳不知也不知也则知出于不知矣自爲耳不爲也不爲也则爲出于不爲矣爲出于不爲故以不爲爲主知出于不知故以不知爲宗是故眞人遗知而知不爲而爲自然而生坐忘而得故知称絶而爲名去也䟽云行雨施川源岳渎非关人力此乃天生能知所知并自然也此解前知天之所爲知人之所爲者以其知之所知以养其知之所不知终其天年而不中道夭者是知之盛也註人之生也形虽七尺而五常必具故虽区区之身乃举天地以奉之故天地万物凡所有者不可一日而相无也一物不具则生者无由得生一理不至则天年无縁得终然身之所有者知或不知也理之所存者或不爲也故知之所知者寡而身之所有者衆爲之所爲者少而理之所存者博在上者莫能器之而求其备焉人之所知不必同而所爲不敢异异则伪成矣伪成而眞不丧者未之有也或好知而不倦以困其百体所好不过一肢而举根俱弊斯以其所知而害所不知也若夫知之盛也知人之所爲者有分故任而不彊也知人之所知者有极故用而不荡也故所知不以无崖自困则一体之中知与不知闇相与会而俱全矣斯以其所知养所不知也䟽人之所爲谓四肢百体各有御用也知之所知者谓自知于色即以色爲所知也知之所不知者谓自能知色不能知声即以声爲所不知也既而目爲手足而视脚爲耳鼻而行虽复无心相爲而济彼之功成矣故眼耳鼻舌四肢百体更相役用各有司存心之明闇亦有限极用其分内终不强知斯以其知之所知以养其知之所不知也故得尽于天年不横夭折能如是者可谓知之盛美者也虽然有患註虽知盛未若遗知任天之无患也䟽知虽盛美犹有患累不若忘知而任独也夫知有所待而后当註夫知者未能无可无不可故必有待也若乃任天而生者则遇物而当也其所待者特未定也註有待则无定也䟽夫知必对境非境不当境既生灭不定物亦待夺无常唯当境智两忘能所双遣方能无可无不可然后无患已庸讵知吾所谓天之非人乎所谓人之非天乎註我生有崖天也心欲益之人也然此人之所谓耳物无非天也天也者自然也人皆自然则治乱成败遇与不遇非人爲也皆自然耳䟽近取诸身远託诸物知能运用无非自然是知天之与人理归无二故谓天则人谓人则天凡庸之流讵晓斯㫖所言吾者庄生自称此则泯合人天混同物我也且有眞人而后有眞知註有眞人而后天下之知皆得其眞而不可乱也䟽夫圣人者诚能冥眞合道忘我遗物怀兹圣德然后有此眞知是以混一眞人而无患累眞知之状列在下文耳何谓眞人䟽假设疑问庶显其㫖古之眞人不逆寡註凡寡皆不逆则所顺者衆䟽寡少也引古御今崇本抑末虚怀任物大顺群生假令微少会不逆扞者也不雄成註不恃其成而处物先䟽爲而不恃长而不宰岂雄据成绩欲处物先邪不谟士註纵心直前而群士自合非谋谟以致之䟽虚夷忘淡士衆自归非关运心谋諅招致故也若然者过而弗悔当而不自得也註直自全当而无过耳非以得失经心䟽天时已过曾无悔吝之心分命偶当不以自得爲美若然者登高不慄入水不濡入火不热是知之能登假于道也若此註言夫能之登至于道者若此之远也理固自全非畏死也故眞人陆行而非避濡也远火而非逃热也无过而非措当也故虽不以热爲热而未尝赴火不以濡爲濡未尝蹈水不以死爲死未尝丧生故夫生者岂生之而生哉成者岂成之而成哉故任之而无不至者眞人也岂有槩意于所遇哉䟽慄惧也濡湿也登昇也假至也眞人达生死之不二体安危之爲一故能入水入火曾不介怀登高履危岂复惊惧眞知之士有此功能昇至玄道故得如是者也古之眞人其寝不梦註无意想也其觉无忧註当所遇而安也䟽梦者情意妄想也而眞人无情虑絶思想故虽寝寐寂泊而不梦以至觉悟常适而无忧也其食不甘註理当食耳䟽混迹人间同尘而食不耽滋味故不知甘美其息深深眞人之息以踵註乃在根本中来䟽踵足根也眞人心性和缓智照凝寂至于气息亦复徐迟脚踵中来明其深静也衆人之息以喉屈服者其隘言若畦註气不平畅䟽嗌喉也哇碍也凡俗之人心灵驰竞言语喘息唯出咽喉情躁气促不能深静屈折起伏气不调和咽喉嗌之中恒如哇碍也其嗜欲深者其天机浅註深根宁极然后反一无欲䟽夫耽嗜诸尘而情欲深重者其天然机神浅钝故也若使智照深远岂其然乎古之眞人不知悦生不知恶死註与化爲体䟽气聚爲生生爲我时气散而死死爲我顺既冥于变化故不以悦恶存怀其出不䜣其入不距註泰然而任之䟽时应出生本无情于忻乐时应入死岂有意于距讳耶翛然而往翛然而来而已矣註寄之至理故往来而不难䟽翛然无系貌也翛然独化任理遨游虽复死往生来曾无意恋之者也不忘其所始不求其所终註终始变化皆忘之矣岂直逆忘其生而犹伏探求死意也䟽始生也终死也生死都遣曾无执滞岂直独忘其生而偏求于死耶终始均平所遇斯适也受而喜之註不问所受者何物遇之而无不适也䟽喜所遇也忘而复之註复之不由于识乃至䟽反未生也是之谓不以心捐道不以人助天是之谓眞人註人生而静天之性也感物而动性之欲也物之感人无穷人之逐欲无节则天理灭矣眞人知用心则背道助天则伤生故不爲也䟽是谓者指斥前文总结其㫖也捐弃也言上来智德忘生可谓不用取舍之心捐弃虚通之道亦不用人情分别添助自然之分能如是者名曰眞人也若然者其心志註所居而安爲志䟽若如以前不捐道等心是心怀志操能致然也故老经云强行者有志其容寂註虽行而无伤于静其颡頯註頯大朴之貌䟽颡额也頯大朴貌夫眞人降世挺气异凡非直智照虚明志力弘普亦乃威容闲雅相貌端严日角月玄即斯类也凄然似秋註杀物非爲威也煖然似春註生物非爲仁也喜怒通四时註夫体道合变者与寒暑同其温严而未尝有心也然有温严之貌生杀之节故寄名于喜怒䟽圣人无心有感斯应威恩适务宽勐逗机同素秋之降霜初无心于肃杀似青春之生育宁有意于仁惠是以眞人如雷行风动木茂花敷覆载合乎二仪喜怒通乎四序与物有宜而莫知其极註无心于物故不夺物宜无物不宜故莫知其极䟽眞人应世赴感随时与物交涉必有宜便而虚心慈爱常善救人量等太虚故莫知其极故圣人之用兵也亡国而不失人心䟽尧攻丛支禹攻有扈成汤灭夏周武伐殷并上合天时下符人事所以兴动干戈弔民问罪虽复灭亡邦国而不失百姓欢心故也利泽施乎万世不爲爱人註因人心之所欲亡而亡之故不失人心也夫白日登天六合俱照非爱人而照之也故圣人之在天下煖焉若春阳之自和故蒙泽者不谢凄乎若秋霜之自降故彫落者不怨䟽利物滋泽事等阳春岂直一时乃施乎万世若刍狗百姓故无偏爱之情故乐通物非圣人也註夫圣人无乐也直莫之塞而物自通䟽夫悬镜高堂物来斯照不迎不送岂有情哉大圣应机其义亦尔和而不唱非谓乐通故知惑意于物非圣人者也有亲非仁也註至人无亲任理而自存䟽至人无亲亲则非至人也天时非贤也註时人者未若忘时而自合之贤也䟽占玄象之亏盈侯天时之去就此乃小智岂是大贤者也利害不通非君子也註不能一是非之涂而就利违害则伤德而累当矣䟽未能一穷通均利害而择情荣辱封执是非者身且不能自达焉能君子人物乎行名失己非士也註善爲士者遗名而自得故名当其实而福应其身䟽矫行求名失其己性此乃流俗之人非爲道之士亡身不眞非役人也註自失其性而矫以从物受役多矣安能役人䟽夫矫行丧眞求名亡己斯乃受人驱役焉能役人之哉若狐不偕务光伯夷叔齐箕子胥余纪他申徒狄是役人之役适人之适而不自适其适者也註斯皆舍己效人徇彼伤我也䟽姓狐字不偕古之贤人云尧时贤人不受尧让投河而死务光黄帝时人身长七尺又云夏时人饵药养性好鼓琴汤让天下不受自负石沉于庐水伯夷叔齐辽西孤竹君之二子神农之裔姓姜氏父死兄弟相让不肯嗣位闻西伯有道试往观焉逢文王崩武王伐纣夷齐扣马而谏武王不从遂隐于河东首阳山不食其粟卒饿而死箕子殷纣贤臣谏纣不从遂遭奴戮子胥余纪他者箕子名也又解是楚大夫伍奢之子名员字子胥吴王夫差之臣忠谏不从抉眼而死尸沉乎江纪他者姓纪名他汤时逸人也闻汤让务光恐及乎已遂将弟子陷于窾水而死申徒狄闻之因以踣河此数子者皆矫情伪行亢志立名分外波荡遂至于此自饿自沉促龄夭命而芳名令誉传诸史籍斯乃被他驱使何能役人悦乐衆人之耳目焉能自适其情性耶古之眞人其状义而不朋註与物同宜而非朋党䟽状迹也义宜也降迹同世随物所宜而虚己均平曾无偏党也若不足而不承註沖虚无余如若不足也下之而无不上若不足而不承也䟽韬晦沖虚犹如神智不足率性而动汎然自得故无所禀承者也与乎其觚而不坚也註常游于独而非固守䟽觚独也坚固也彷徨放任容与自得遨游独化之场而不固执之张乎其虚而不华也註旷然无怀乃至于实䟽张广大貌也灵府宽闲与虚空等量而智德眞实故不浮华邴邴乎其似喜乎註至人无喜畅然和适故似喜也䟽邴邴喜貌也随变任化所遇斯适实忘喜怒故云似喜者也崔乎其不得已乎註动静行止常居必然之极䟽崔动也已止也眞人凝寂应物无方迫而后动非关先唱故不得已而应之者也滀乎进我色也註不以物伤己也䟽滀聚也进益也心同止水故能滀聚群生是以应而无情惠而不费适我益我神色终无减损者也与乎止我德也註无所趋也䟽虽复应动随世接物逗机而恒容与无爲作于眞德所谓动而常寂者也厉乎其似世乎註至人无厉与世同行故若厉也䟽厉危也眞人一于安危冥于祸福而和光同世亦似厉乎如孔子之困匡人文王之拘羑里虽遭危厄不废无爲之事也謷乎其未可制也註高放而自得䟽圣德广大謷然高远超于世表故不可禁制也连乎其似好闭也註绵邈深远莫见其门䟽连长也圣德遐长连绵难测心如路絶孰见其门昏默音声似如闭门不闻见也悗乎忘其言也註不识不知而天机自发故悗然也䟽悗无心貌也放任安排无爲虚淡得玄珠于赤水所以忘言自此以前历显眞人自利利他内外德行从此以下明眞人利物爲政之方也以刑爲体註刑者治之体非我爲以礼爲翼註礼者世之所以自行耳非我制䟽用刑法爲治政之体本以礼物爲驭物之羽仪以知爲时註知者自时之动非我唱以德爲循註德者自彼所循非我作䟽循顺也用智照机不失时候以德接物俯顺物情以前略标此以下解释也以刑爲体者绰乎其杀也註任治之自杀故虽杀而宽䟽绰宽也所以用刑法爲治体者以杀止杀杀一惩万故虽杀而宽简是以惠者民之雠法者民之父以礼爲翼者所以行于世也註顺世之所行故无不行䟽礼虽忠信之薄而爲御世之首故不学礼无以立非礼勿动非礼勿言人而无礼胡不遄死是故礼之于治要哉羽翼人伦所以大行于世者也以知爲时者不得已于事也註夫高下相受不可逆之流也小大相居不得已之势也旷然无情群知之府也承百流之会居师人之极者奚爲哉任时世之知委必然之事付之天下而已䟽随机感以接物运至知以应时理无可视听之色声事有不得已之形势故爲宗师者旷然无怀付之群智居必然之会乗之以游者也以德爲循者言其与有足者至于丘也註丘者所以本也以性言之则性之本也夫物各有足足于本也付群德之自循斯与有足者至于本也本至而理尽矣䟽丘本也以德接物顺物之性性各有分止分而足顺其本性故至于丘也而人眞以爲勤行者也註凡此皆自彼而成成之不在己则虽处万机之极而常间暇自适忽然不觉事之经身悗然不识言之在口而人之大迷眞谓至人爲勤行者也䟽夫至人者动若行云止若谷神境智洞忘虚心玄应岂有怀于爲物情系于拯救者乎而凡俗之人触涂封执见舟航庶品亭毒群生实谓圣人勤行不怠讵知汾水之上凝淡窅然故文云孰肯以物爲事故其好之也一其弗好之也一註常无心而顺彼故好与不好所善所恶与彼无二也䟽既忘怀于美恶亦遣荡于爱憎故好与弗好出自凡情而圣智虚融未尝不一其一也一其不一也一註其一也天徒也其不一也人徒也夫眞人同天人均彼我不以其一异乎不一䟽其一圣智也其不一凡情也既而凡圣不二故不一皆一之也其一与天爲徒註无有而不一者天也其不一与人爲徒註彼彼而我我者人也䟽同天人齐万物与玄天而爲类也彼彼而我我将凡庶而爲徒也天与人不相胜也是之谓眞人註夫眞人同天人齐万致万致不相非天人不相胜故旷然无不一冥然无不在而玄同彼我也䟽虽复天无彼我人有之非确然论之咸归空寂若使天胜人劣岂谓齐乎此又混一天人㝠同胜负体斯趣者可谓眞人者也死生命也其有夜旦之常天也註其有昼夜之常天之道也故知死生者命之极非妄然也若夜旦耳奚所系哉䟽夫旦明夜闇天之常道死生来去人之分命天不能无昼夜人焉能无死生故任变随流我将于何系哉人之有所不得与皆物之情也註夫眞人在昼得昼在夜得夜以死生爲昼夜岂有所不得今人之有所不得而忧娱在怀皆物情耳非理也䟽夫死生昼夜人天常道未始非我何所系哉而流俗之徒逆于造化不能安时处顺与变俱往而欣生恶死哀乐存怀斯乃凡物之滞情岂是眞人之通智也彼特以天爲父而身犹爱之而况其卓乎註卓者独化之谓也夫相因之功莫若独化之至也故人之所因者天也天之所生者独化也人皆以天爲父故昼夜之变寒暑之节犹不敢恶随天安之况乎卓尔独化至于玄㝠之境又安得而不任之哉既任之则死生变化唯命之从也䟽卓者独化之谓也彼之衆人禀气苍昊而独以天爲父身犹爱而重之至于昼夜寒温不能返逆况乎至道窈冥之乡独化自然之境生天生地开辟阴阳适可安而任之何得拒而不顺也人特以有君爲愈乎己而身犹死之而况其眞乎註夫眞者不假于物而自然也夫自然之不可避岂直君命而已哉䟽愈犹胜也其眞则向之独化者也人独以爲君王爲胜己尊贵尚殒身致命不敢有避而况玄道至极自然之理欲不从顺其可得乎安排委化固其宜矣泉涸鱼相与处于陆相呴以湿相濡以沫不如相忘于江湖註与其不足而相爱岂若有余而相忘䟽此起譬也江湖浩瀚游泳自在各足深水无复往还彼此相忘恩情断絶洎乎泉源旱涸鳣鲔困苦共处陆地頳尾曝腮于是吐沫相濡呴气相湿恩爱往来更相亲附比之江湖去之远矣亦犹大道之世物各逍遥鸡犬声闻不相来往淳风既散浇浪渐兴从理任教圣迹斯起矜蹩躠以爲仁踶跂以爲义父子兄弟怀情相欺圣人羞之良有以也故知鱼失水所以呴濡人丧道所以亲爱之者也与其誉尧而非桀也不如两忘而化其道註夫非誉皆生于不足故至足者忘善恶遗死生与变化爲一旷然无不适矣又安知尧桀之所在邪䟽此合喻夫唐尧圣君夏桀庸主故誉尧善而非桀恶祖述尧舜以朂将来仁义之兴自兹爲本也岂若无善无恶善恶两忘不是不非是非双遣然后出生入死随变化而遨游莫往莫来履玄道而自得岂与夫呴濡圣迹同年而语哉夫大块载我以形劳我以生佚我以老息我以死註夫形生老死皆我也故形爲我载生爲我劳老爲我佚死爲我息四者虽变未始非我我奚惜哉䟽大块者自然也夫形是构造之物生是诞育之始老是耆艾之年死是气散之日但运载有形生必劳苦老既无能暂时间逸死灭遗无理归停憩四者虽变而未始非我而我坦然何所惜邪故善吾生者乃所以善吾死也註死与生皆命也无善则已有善则生不独善也故若以吾生爲善乎则吾死亦善也䟽夫形生老死皆我也故以善吾生爲善者吾死亦可以爲善矣夫藏舟于壑藏山于泽谓之固矣註方言死生变化之不可逃故举无逃之极然后明之以必变之符将任化而无系也然而夜半有力者负之而走昧者不知也註夫无力之力莫大于变化者也故乃揭天地以趋新负山岳以舍故故不暂停忽已涉新则天地万物无时而不移也世皆新矣而自以爲故舟日易矣而视之若旧山日更矣而视之若前今交一臂而失之皆在㝠中去矣故向者之我非复今我也我与今俱往岂常守故哉而世莫之觉横谓今之所遇可系而在岂不昧哉䟽夜半闇冥以譬眞理玄邃也有力者造化也夫藏舟船于海壑正合其宜隐山岳于泽中谓之得所然而造化之力担负而趋变故曰新骤如逝水凡惑之徒心灵愚昧眞谓山舟牢固不动岿然岂知㝠中贸迁无时暂息昨我今我其义亦然也藏小大有宜犹有所遯註不知与化爲体而恩藏之使不化则虽至深至固各得其所宜而无以禁其日变也故夫藏而有之者不能止其遯也无藏而任化者变不能变也䟽遁变化也藏舟于壑藏山于泽此藏大也藏人于室藏物于器此藏小也然小大虽异而藏皆得宜犹念念迁流新新移改是知变化之道无处可逃也若夫藏天下于天下而不得所遯是恒物之大情也註无所藏而都任之则与物无不冥与化无不一故无外无内无死无生体天地而合变化索所遯而不得矣此乃常存之大情非一曲之小意䟽恒常也夫藏天下于天下者岂藏之哉盖无所藏也故能一死生㝠变化放纵寰宇之中乗造物以遨游者斯藏天下于天下也既变所不能变何所遯之有哉此乃体凝寂之人物达大道之眞情岂流俗之迷徒运人间之小智耶特犯人之形而犹喜之若人之形者万化之未始有极也註人形乃是万化之一遇耳未足独喜也无极之中所遇者皆若人耳岂特人形可喜而余物无乐邪其爲乐可胜计邪註本非人而化爲人失于故矣失故而喜喜所遇也变化无穷何所不遇所遇而乐乐岂有极乎䟽特独也犯过也夫大冶洪鑪陶铸群品独遇人形遂以爲乐如形者其貌类无穷所遇即喜喜亦何极是以唯形与喜不可胜计故圣人将游于物之所不得遯而皆存註夫圣人游于变化之涂放于日新之流万物万化亦与之万化化者无极亦与之无极谁得遯之哉夫于生爲亡而于死爲存则何时而非存哉䟽夫物不得遯者自然也孰能逃遯于自然之道乎是故圣人游心变化之涂放任日新之境未始非我何往不存耶善夭善老善始善终人犹效之註此自均于百年之内不善少而否老未能体变化齐死生也然其平粹犹足以师人也又况万物之所系而一化之所待乎註此玄同万物而与化爲体故其爲天下之所宗也不亦宜乎䟽系属也夫人之识性明暗不同自有百年之中一生之内从容平淡群有欣慽至于寿夭老少都不介怀虽未能忘生死但复无嫌恶犹足以爲物师傅人放效之而况混同万物冥一变化属在至人必资圣知爲物宗匠不亦宜乎夫道有情有信无爲无形註有无情之情故无爲也有常无之信故无形也䟽明鉴同照有情也赴机若响有信也恬淡寂寞无爲也视之不见无形也可传而不可受註古人传而宅之莫能受而有之可得而不可见註咸得自容而莫见其状䟽寄言诠理可传也体非量数不可受也方寸独悟可得也离于形色不可见也自本自根未有天地自古以固存註明无不得有而无也䟽自从也存有也虚通至道无始无终从本以来未有天地五气未逃天道存焉故老经云有物混成先天地生又云迎之不见其首随之不见其后者也神鬼神帝生天生地註无也岂能生神哉不神鬼帝而鬼帝自神斯乃不神之神也不生天地而天地自生斯乃不生之生也故夫神之果不足以神而不神则神矣功何足有事何足恃哉䟽言大道能神于鬼灵神于天帝开明三景生立二仪至无之力有兹功用斯乃不神而神不生而生非神之而神生之而生者也故老经云天得一以清神得一以灵也在太极之先而不爲高在六极之下而不爲深先天地生而不爲乆长于上古而不爲老註言道之无所不在也故在高爲无高在深爲无深在乆爲无乆在老爲无老无所不在而所在皆无也且上下无不格者不得以高卑称也外内无不至者不得以表里名也与化俱移者不得言乆也终始常无者不可谓老也䟽太极五气也六极六合也且道在五气之上不爲高远在六合之下不爲深邃先天地生不爲长乆长于夐古不爲耆艾言道非高非深非乆非老故道无不在而所在皆无者也狶韦氏得之以挈天地䟽狶韦氏文字已前远古帝王号也得灵通之道故能驱驭群品提挈二仪又作契字者契合也言能混同万物符合二仪者也伏牺氏得之以袭气母䟽伏牺三皇也能伏牛乗马养伏牺牲故谓之伏牺也袭合也气母者元气之母应道也爲得至道故能画八卦演六爻调阴阳合元气也维斗得之终古不忒䟽维斗北斗也爲衆星纲维故谓之维斗忒差也古始也得于至道故历于终始维持天地心无差忒日月得之终古不息䟽日月光证于一道故得终始照临竟无休息者也堪坏得之以袭崑崙䟽崑崙山名也在北海之北堪坏崑崙山神名也袭入也堪坏人面兽身得道入崑崙山爲神也冯夷得之以游大川䟽姓冯名夷弘农华阴潼乡堤首里人也服八石得水仙大川黄河也天帝钖冯夷爲河伯故游处盟津大川之中也肩吾得之以处太山䟽肩吾神名也得道故处东岳爲太山之神黄帝得之以登云天䟽黄帝轩辕也採首山之铜铸鼎于荆山之下鼎成有龙垂于鼎以迎帝帝遂将群臣及后宫七十二人白日乗云驾龙以登上天仙化而去颛顼得之以处玄宫䟽颛顼即黄帝之孙即帝高阳也亦曰玄帝年十二而冠十五佐少昊二十即位採羽山之铜爲鼎能召四海之神有灵异年九十七崩得道爲北方之帝玄者北方之色故处于玄宫也禺强得之立乎北极䟽禺强水神名也亦曰禺京人面鸟身乗龙而行与颛顼并轩辕之胤也虽复得道不居帝位而爲水神水位北方故位号北极也西王母得之坐乎少广莫知其始莫知其终䟽少广西极山名也王母太阴之精也豹尾虎齿善笑舜时王母遣使献玉环汉武帝时献青桃颜容十六七女子甚端正常坐西方少广之山不复生死故莫知始终也彭祖得之上及有虞下及五伯䟽彭祖帝颛顼之玄孙也封于彭城其道可祖故称彭祖善养性得道者也五伯者昆吾爲夏伯大彭豕韦爲殷伯齐桓晋文爲周伯合爲五伯而彭祖得道所以长年上至有虞下及殷周凡八百年也傅说得之以相武丁奄有天下乗东维骑箕尾而比于列星註道无能也此言得之于道乃所以明其自得耳自得耳道不能使之得也我之未得又不能爲得也然则凡得之者外不资于道内不由于己掘然自得而独化也夫生之难也犹独化而自得之矣既得其生又何患于生之不得而爲之哉故夫爲生果不足以全生以其生之不由于己爲也而爲之则伤其眞生也䟽武丁殷王名也号曰高宗高宗梦得傅说使求之天下于陜州河北县傅巖版筑之所而得之相于武丁奄我清泰傅说星精也而傅说一星在箕尾上然箕尾则是二十八宿之数维持东方故言乗东维骑箕尾而与角亢等星比并行列故云比于列星也南华眞经註䟽卷之七南华真经註疏正统道藏三家本三十五卷洞神部玉诀类南华眞经注䟽卷之八縁二河南郭象注唐西华法师成玄英䟽南伯子葵问乎女偊曰子之年长矣而色若孺子何也䟽葵当爲綦字之误犹是人间世篇中南伯子綦也女偊古之怀道人也孺子犹稚子也女偊乆闻至道故能摄卫养生年虽老犹有童颜之色驻彩之状既异凡人是故子葵问其何以致此曰吾闻道矣註闻道则任其自生故气色全也䟽答云闻道故得全生是以反少还童色如稚子南伯子葵曰道可得学耶䟽覩其容色既异常人心怀景慕故询其方术者也曰恶恶可子非其人也䟽恶恶可言不可也女偊心神内静形色外彰子葵见有容貌欣然请学嫌其所问故抑谓其非人也夫卜梁倚有圣人之才而无圣人之道我有圣人之道而无圣人之才䟽卜梁姬姓也倚名也虚心凝淡爲道智用明敏爲才言梁有外用之才而无内凝之道女偊有虚淡之道而无明敏之才各滞一边未爲通美然以才方道才劣道胜也吾欲以教之庶几其果爲圣人乎不然以圣人之道告圣人之才亦易矣吾犹守而告之䟽庶慕也几迩也果决也夫上士闻道犹借勤行若不勤行道无由致是故虽蒙教诲必须修学慕近玄道决成圣人若其不然告示甚易爲须修守所以成难然女偊乆闻至道内心凝寂今欲传告犹自守之况在初学无容懈怠假令口说耳闻盖亦何益是以非知之难行之难者也参日而后能外天下註外犹遗也䟽外遗忘也夫爲师不易传道极难方欲教人故凝神寂虑修而守之凡经三日心既虚寂观万亿皆空是以天下地上悉皆非有也已外天下矣吾又守之七日而后能外物註物者朝夕所须切己难忘䟽天下万境䟽远所以易忘资身物亲近所以难遣守经七日然后遣之故郭注云物者朝夕所须切己难忘之者也已外物矣吾又守之九日而后能外生註都遗也䟽隳体离形坐忘我丧运心既乆遗遣渐深也已外生矣而后能朝彻註遗生则不恶死不恶死故所遇即安豁然无滞见机而作斯朝彻也䟽朝旦也彻明也死生一观物我兼忘惠照豁然如朝阳初启故谓之朝彻也朝彻而后能见独註当所遇而安之忘先后之所接斯见独者也䟽夫至道凝然妙絶言象非无非有不古不今独往独来絶待絶对覩斯胜境谓之见独故经云寂寞而不改见独而后能无古今註与独俱往䟽任造物之日新随变化而俱往不爲物境所迁故无古今之异无古今而后能入于不死不生註夫系生故有死恶死故有生是以无系无恶然后能无死无生䟽古今会也夫时有古今之异法有生死之殊者此盖迷徒倒置之见也时既运新运新无今无古故法亦不去不来无死无生者也会斯理者其唯女偊之子也杀生者不死生生不生䟽杀灭也死亦灭也谓此死者未曾灭谓此生者未曾生既生能入于无死无生故体于法无生灭也法既不生不灭而情亦何欣何恶耶任之而无不适也其爲物无不将也註任其自将故无不将无不迎也註任其自迎故无不迎䟽将送也夫道之爲物拯济无方虽复不灭不生亦复而生而灭是以迎无穷之生送无量之死也无不毁也註任其自毁故无不毁无不成也註任其自成故无不成䟽不送而送无不毁灭不迎而迎无不生成之也其名爲撄宁註夫与物冥者物萦亦萦而未始不宁也䟽撄扰动也宁寂静也夫圣人慈救道济苍生妙本无名随物立称动而常寂虽撄而宁者也撄宁也者撄而后成者也註物萦而独不萦则败矣故萦而任之则莫不曲成也䟽既能和光同尘动而常寂然后随物撄扰善贷生成也南伯子葵曰子独恶乎闻之䟽子葵怪女偊之谈其道高妙故问子于何处独得闻之自斯已下凡有九重前六约教后三据理并是女偊告示子葵之辞也曰闻诸副墨之子䟽诸之也副副贰也墨翰墨也翰墨文字也理能生教故谓文字爲副贰也夫鱼必因筌而得理亦因教而明故闻之翰墨以明先因文字得解故也副墨之子闻诸洛诵之孙䟽临本谓之副墨背文谓之洛诵初既依文生解所以执持披读次则渐悟其理是故罗洛诵之且教从理生故称爲子而诵因教起名之曰孙也洛诵之孙闻之瞻明䟽瞻视也亦至也读诵精熟功劳积乆渐见至理灵府分明瞻明闻之聂许䟽聂登也亦是附耳私语也既诵之精深因教悟理心生懽悦私自许当附耳窃私语也既闻于道未敢公行亦是渐登胜妙玄情者也聂许闻之需役䟽需须也役用也行也虽复私心自许智照渐明必须依教遵脩勤行勿怠解也不行道无由致需役闻之于讴䟽讴謌謡也既因教悟理依解而行遂使威德显彰讴謌满路者也于讴闻之玄㝠註玄㝠者所以名无而非无䟽玄者深远之名也㝠者幽寂之称既德行内融芳声外显故渐阶虚极以至于玄㝠者矣玄㝠闻之参寥註夫阶名以至无者必得无于名表故虽玄㝠犹未极而又推寄于参寥亦玄之又玄也䟽参三也寥絶也一者絶有二者絶无三者非有非无故谓之三絶也夫玄冥之境虽妙未极故至乎三絶方造重玄也参寥闻之疑始註夫自然之理有积习而成者盖阶近以至远研粗以至精故乃七重而后及无之名九重而后疑无是始也䟽始本也夫道超四句离彼百非名言路断心知处灭虽复三絶未穷其妙而三絶之外道之根本而谓重玄之域衆妙之门意亦难得而差言之矣是以不本而本本无所本疑名爲本亦无的可本故谓之疑始也耳子祀子舆子犁子来四人相与语曰孰能以无爲首以生爲嵴以死爲尻孰知死生存亡之一体者吾与之友矣䟽子祀四人未详所据观其心迹并方外之士情同淡水共结素交叙莫逆于虚玄迷忘言于至道夫人起自虚无无则在先故以无爲首从无生有生则居次以生爲嵴既生而死死最居后故以死爲尻亦故然也尻首虽别本是一身而死生乃异源乎一体能达斯趣所遇皆适岂有存亡欣恶于其间哉谁能知是我与爲友四人相视而笑莫逆于心遂相与爲友䟽目击道存故相视而笑同顺玄理故莫逆于心也俄而子舆有病子祀往问之䟽既病须往问之任理而行不乖于方外也曰伟哉夫造物者将以予爲此拘拘也䟽伟大也造物犹造化也拘拘挛缩不申之貌也夫洪鑪大冶造物无偏岂独将我一身故爲拘挛之疾以此而言无非命也子轝达理自叹此辞也曲偻发背上有五管颐隐于齐肩高于顶句赘指天阴阳之气有沴註沴陵乱也䟽伛偻曲腰背骨发露既其俯而不仰故藏俯并在上头低则颐隐于齐膊耸则肩高于项而咽顶句曲大槌如赘阴阳二气陵乱不调遂使一身遭斯疾笃其心间而无事註不以爲患䟽死生犹爲一体疾患岂复槩怀故虽曲偻拘拘而心神闲逸都不以爲事跰𨇤而鉴于井曰嗟乎夫造物者又将以予爲此拘拘也註夫任自然之变者无嗟也与物嗟耳䟽跰𨇤曳疾貌言曳疾力行照临于井既见己貌遂使发伤嗟寻夫大道首然造物均等岂偏于我独此拘挛欲显明物理故寄兹嗟叹也子祀曰汝恶之乎䟽淡水素交契心方外见其嗟叹故有惊疑曰亡予何恶䟽亡无也存亡生死本自无心不嗟之嗟何嫌恶之也浸假而化予之左臂以爲鸡予因以求时夜浸假而化予之右臂以爲弹予因以求鸮炙浸假而化予之尻以爲轮以神爲马予因而乗之岂更驾哉註浸渐也夫体化合变则无往而不因无因而不可也䟽假令阴阳二气渐而化我左右两臂爲鸡爲弹则求于鸮鸟鸡则夜候天时尻无识而爲轮神有知而作马因渐渍而变化乗轮马以遨游苟随任以安排亦于何而不适者也且夫得者时也註当所遇之时世谓之得失者顺也註时不暂停顺往而去世谓之失安时而处顺哀乐不能入也䟽得者生也失者死也夫忽然而得时应生也倏然而失顺理死也是以安于时则不欣于生处于顺则不恶于死既其无欣无恶何忧乐之入乎此古之所谓县解也而不能自解者物有结之註一不能自解则衆物共结之矣故能解则无所不解不解则无所而解也䟽处顺忘时萧然无系古昔圣人谓爲悬解若夫当生虑死而以憎恶存怀者既内心不能自解故爲外物结缚之也且夫物不胜天乆矣吾又何恶焉註天不能无昼夜我安能无死生而恶之哉䟽玄天在上犹有昼夜之殊况人居世间焉能无死生之变且物不胜天非唯今日我复何人独生憎恶俄而子来有病喘喘然将死其妻子环而泣之䟽环绕也喘喘气息急也子轝语讫俄顷之间子来又病气奔欲死既将属纩故妻子绕而哭之也犁往问之曰叱避无但化註夫死生犹寤寐耳于理当寐不愿人惊之将化而死无爲怛之也䟽叱诃声也夫方外之士冥一死生而朋友临终和光往问故叱彼亲族令避傍边正欲变化不欲惊怛也倚其户与之语曰伟哉造化又将奚以汝爲将奚以汝适以汝爲鼠肝乎以汝爲虫臂乎䟽又复也奚何也适往也倚户观化与之而语叹彼大造弘普无私偶尔爲人忽然还化不知方外适往何道变作何物将汝五藏爲鼠之肝或化四支爲虫之臂任化而往所遇皆适也子来曰父母于子东西南北唯命之从阴阳于人不翅于父母註自古或有能违父母之命者未有能违阴阳之变而距昼夜之节者也䟽自此而下是子来临终答子犁之辞也夫孝子侍亲尚驱驰唯命况阴阳造化何啻二亲乎故知违亲之教世或有焉拒于阴阳未之有也彼近吾死而我不听我则捍矣彼何罪焉註死生犹昼夜耳未足爲远也时当死亦非所禁而横有不听之心适足捍逆于理以速其死其死之速由于我捍非死之罪也彼谓死耳在生故以死爲彼䟽彼造化也而造化之中令我近死我恶其死而不听从则是我拒阴阳违于变化斯乃咎在于我彼何罪焉郭注以死爲彼也夫大块载我以形劳我以生佚我以老息我以死故善吾生者乃所以善吾死也註理常俱也䟽此重引前文证成彼义斯言切当所以再出其解释文意不异前㫖今之大冶铸金金踊跃曰我且必爲镆铘大冶必以爲不祥之金今一犯人之形而曰人耳人耳夫造化者必以爲不祥之人註人耳人耳唯愿爲人也亦犹金之踊跃世皆知金之不祥而不能任其自化夫变化之道靡所不遇今一遇人形岂故爲哉生非故爲时自生耳矜而有之不亦妄乎䟽祥善也犯遇也镆铘古之良剑名也昔吴人干将爲吴王造剑妻名镆铘因名雄剑曰干将雌剑曰镆铘夫洪鑢大冶镕铸金铁随器大小悉皆爲之而鑪中之金忽然跳踯殷勤致请愿爲良剑匠者惊嗟用爲不善亦犹自然大冶彫刻衆形鸟兽鱼虫种种皆作偶尔爲人遂即欣爱郑重启请愿更爲人而造化之中用爲妖孽也今一以天地爲大鑪以造化爲大冶恶乎往而不可哉註人皆知金之有系爲不祥故明己之无异于金则所系之情可解可解则无不可也䟽夫用二仪造化一爲鑪冶陶铸群物锤鍜苍生磅礴无心亭毒均等所遇斯适何恶何欣安排变化无往不可也成然寐蘧然觉註寤寐自若不以死生累心䟽成然是闲放之貌蘧然是惊喜之貌寐寝也以臂于死也觉是寤也以况于生然寤寐虽殊何尝不从容逸乐死生乃异亦未始不任命逍遥此总结子来以死生爲寤寐者也子桑户孟子反子琴张三人相与友曰孰能相与于无相与相爲于无相爲註夫体天地冥变化者虽手足异任五藏殊官未尝相与而百节同和斯相与于无相与也未尝相爲而表里俱济斯相爲于无相爲也若乃役其心志以恤手足运其股肱以营五藏则相营愈笃而外内愈困矣故以天下爲一体者无爱爲于其间也䟽此之三人并方外之士冥于变化一于死生志行既同故相与交友仍各率职试述其情致云谁能于虚无自然而相与爲朋友乎斯乃无与而与无爲而爲非爲之而爲与之而与者也犹如五藏六根四肢百体各有司存更相御用岂有心于相与情系于亲䟽哉虽无意于相爲而相济之功成矣故于无与而相与周旋于无爲而爲交友者其义亦然乎耳孰能登天游雾挠挑无极註无所不任䟽挠挑犹宛转也夫登昇上天示清高轻举遨游云雾表不滞有中故能随变化而无穷将造物而宛转者也相忘以生无所终穷註忘其生则无不忘矣故能随变任化俱无所穷竟䟽终穷死也相与忘生复忘死死生混一故顺化而无穷也三人相视而笑莫逆于心遂相与友註若然者岂友哉盖寄明至亲而无爱念之近情也䟽得意忘言故相视而笑智冥于境故莫逆于心方外道同遂相与爲友也莫然有间而子桑户死未葬孔子闻之使子贡往待事焉䟽莫无也三人相视寂尔无言俄顷之间子桑户死仲尼闻之使子贡往弔仍令供给丧事将迎賔客欲显方外方内故寄尼父琴张就编曲或鼓琴相和而歌䟽曲薄也或编薄织帘或鼔琴歌咏相和欢乐曾无慽容所谓相忘以生方外之至也曰嗟来桑户乎嗟来桑户乎而已反其眞而我犹爲人猗註人哭亦哭俗内之迹也齐死生忘哀乐临尸能歌方外之至也䟽嗟来歌声也桑户乎以下相和之辞也猗相和声也夫从无出有名之曰生自有还无名之曰死汝今既还空寂便是归本反眞而我犹寄人间羇旅未还桑梓欲齐一死生故发斯猗叹者也子贡趋而进曰敢问临尸而歌礼乎䟽方内之礼贵在节文邻里有丧舂犹不相况临朋友之尸曾无哀哭琴歌自若岂是礼乎子贡怪其如此故趋走进问也二人相视而笑曰是恶知礼意註夫知礼意者必游外以经内守母以存子称情而直往也若乃矜乎名声牵乎形制则孝不任诚慈不任实父子兄弟怀情相欺岂礼之大意哉䟽夫大礼与天地同节不拘制乎形名直致任眞率情而往况冥同生死岂存哀乐于胸中而子贡方内儒生性犹偏执唯贵麤迹未契妙本如是之人于何知礼之深乎爲方外所嗤固其宜矣子贡反以告孔子曰彼何人者邪脩行无有而外其形骸临尸而歌颜色不变无以命之彼何人者邪䟽命名也子贡使遗且告尼父云彼二人情事难识修己德行无有礼仪而忘外形骸混同生死临丧歌乐神形不变既莫测其道故难以明之孔子曰彼游方之外者也而丘游方之内者也註夫理有至极外内相冥未有极游外之致而不冥于内者也未有能冥于内而不游于外者也故圣人常游外以弘内无心以顺有故虽终日挥形而神气无变俯仰万机而淡然自若夫见形而不及神者天下之常累也是故覩其与群物并行则莫能谓之遗物而离人矣观其体化而应务则莫能谓之坐忘而自得矣岂直谓圣人不然哉乃必谓至理之无此是故庄子将明流统之所宗以释天下之可悟若直就称仲尼之如此或者将据所见以排之故超圣人之内迹而寄方外于数子宜忘其所寄以寻述作之大意则夫游外弘内之道坦然自明而庄子之书故是涉俗盖世之谈矣䟽方区域也彼之二人齐一死生不爲教迹所拘故游心寰宇之外而仲尼子贡命世大儒行裁非之义服节文之礼鋭意哀乐之中游心区域之内所以爲异之者也外内不相及而丘使汝往弔之丘则陋矣註夫弔者方内之近事也施之于方外则陋矣䟽玄儒理隔内外道殊胜劣而论不相及逮用区中之俗礼弔方外之高人刍狗再陈鄙陋之甚也彼方且与造物者爲人而游乎天地之一气註皆冥之故无二䟽达阴阳之变化与造物之爲人体万物之混同游二仪之一气也彼以生爲附赘县疣註若疣之自县赘之自附此气之时聚非所乐也以死爲决疣溃痈註若疣之自决痈之自溃此气之自散非所惜也䟽彼三子体道之人达于死生冥于变化是以气聚而生譬疣赘附县非所乐也气散而死若疣痈决溃非所惜之者也夫若然者又恶知死生先后之所在註死生代谢未始有极与之俱往则无往不可故不知胜负之所在也䟽先胜也后劣也夫附赘疣痈四者皆是疾而气有聚散病无胜负若以此方于生死亦安知优劣之所在乎假于异物託于同体註假因也今死生聚散变化无方皆异物也无异而不假故所假虽异而共成一体也䟽水火金木异物相假衆诸寄託共成一身是知形体由来虚伪忘其肝胆遗其耳目註任之于理而冥往也䟽既知形质虚假无可欣爱故能内则忘于藏腑外则忘其根窍故也反覆终始不知端倪註五藏犹忘何物足识哉未始有识故能放身于变化之涂玄同于反覆之波而不知终始之所极也䟽端绪也倪畔也反覆犹往来也终始犹生死也既忘其形质隳体黜聪故能去来生死与化俱往化又无极故莫知端倪芒然彷徨乎尘垢之外逍遥乎无爲之业註所谓无爲之业非拱默而已所谓尘垢之外非伏于山林也䟽芒然无知之貌也彷徨逍遥皆自得逸豫之名也尘垢色声等有爲之物也前既遗物形骸此又忘于心智是以放任于尘累之表逸豫于清旷之乡以此无爲而爲事业也彼又恶能愦愦然爲世俗之礼以观衆人之耳目哉註其所以观示于衆人者皆其尘垢耳非方外之冥物也䟽愦愦犹烦乱也彼数子者清高虚淡安排去化率性任眞何能强事节文拘世俗之礼威仪显示悦衆人之视听哉子贡曰然则夫子何方之依註子贡不闻性与天道故见其所依而不见其所以依也夫所以依者不依也世岂觉之哉䟽方内方外浅深不同未知夫子依从何道师资起发故设此疑曰丘天之戮民也註方内爲桎梏明所贵在方外也夫游外者依内离人者合俗故有天下者无以天下爲也是以遗物而后能入群坐忘而后能应务愈遗之愈得之苟居斯极则虽欲释之而理固自来斯乃天人之所不赦者也䟽夫圣迹礼仪乃桎梏形性仲尼既依方内则是自然之理刑戮之人也故德充篇云天刑之安可解虽然吾与汝共之註虽爲世所桎梏但爲与汝共之耳明己恒自在外也䟽夫孔子圣人和光接物扬波同世贵斯俗礼虽复降迹方内与汝共之而游心方外萧然无着也子贡曰敢问其方註问所以游外而共内之意䟽方犹道也问迹混域中心游方外外内玄合其道若何孔子曰鱼相造乎水人相造乎道註造诣也鱼之所诣者适性莫过深水人之所至者得意莫过道术虽复情智不一而相与皆然此略标义端次下解释也相造乎水者穿池而养给相造乎道者无事而生定註所造虽异其于由无事以得事自方外以共内然后养给而主定则莫不皆然也俱不自知耳故成无爲也䟽此解释前义也夫江湖淮海皆名天池鱼在大水之中窟穴泥沙以自资养供给也亦犹人处大道之中清虚养性无事逍遥故得性分静定而安乐也故曰鱼相忘乎江湖人相忘乎道术註各自足而相忘者天下莫不然也至人常足故常忘也䟽此解释前义也夫深水游泳各足相忘道术内充偏爱斯絶岂与夫呴濡仁义同年而语哉临尸而歌其义云尔故也子贡曰敢问畸人註问向之所谓方外而不耦于俗者又安在也䟽畸者不耦之名也修行无有而䟽外形体乖异人伦不偶于俗敢问此人其道如何曰畸人者畸于人而侔于天註夫与内冥者游于外也独能游外以冥内任万物之自然使天性各足而帝王道成斯乃畸于人而侔于天也䟽自此已下孔子答子贡也侔者等也同也夫不修仁义不偶于物而率其本性者与自然之理同也故曰天之小人人之君子人之君子天之小人也註以自然言之则人无小大以人理言之则侔于天者可谓君子矣䟽夫怀仁履义爲君子乖道背德爲小人也是以行蹩躠之仁用踶跂之义者人伦谓之君子而天道谓之小人也故知子反琴张不偶于俗乃曰畸人实天之君子重言之者复结其义也颜回问仲尼曰孟孙才其母死哭泣无涕中心不慽居丧不哀无是三者以善丧䟽姓孟孙名才鲁之贤人体无爲之一道知生死之不二故能迹同方内心游物表居母氏之丧礼数不阙威仪详雅甚有孝容而泪不滂沲心不悲慽声不哀恸三者既无不名孝子而乡邦之内悉皆善之云其处丧深得礼法盖鲁国固有无其实而得其名者乎回壹怪之註鲁国观其礼而颜回察其心䟽盖者发语之辞也哭泣缞绖同域中之俗礼心无哀慽契方外之忘怀鲁人覩其外迹故有善丧之名颜子察其内心知无至孝之实所以一见孙才遂生疑怪仲尼曰夫孟孙氏尽之矣进于知矣註尽死生之理应内外之宜者动而以天行非知之匹也䟽进过也夫孟孙氏穷哀乐之本所以无乐无哀尽生死之源所以忘生忘死既而本迹难测故能合内外之宜应物无心岂是运知之正者邪唯简之而不得註简择死生而不得其异若春秋冬夏四时行耳䟽夫生来死去譬彼四时故孟孙简择不得其异夫已有所简矣孟孙氏不知所以生不知所以死註已简而不得故无不安无不安故不以生死槩意而付之自化也䟽虽复有所简择竟不知死生之异故能安于变化而不以哀乐槩怀也不知就先不知就后註所遇而安若化爲物註不违化也䟽先生也后死也若顺也既一于死生故无去无就冥于变化故顺化爲物也以待其所不知之化已乎註死生宛转与化爲一犹乃忘其所知于当今岂待所未知而豫忧者哉䟽不知之化谓当来未化之事也已止也见在之生犹自忘遣况未来之化岂复逆忧若用心预待不如止而勿爲也且方将化恶知不化哉方将不化恶知已化哉註已化而生焉知未生之时哉方化而死焉知已死之后哉故无所避就而与化俱往也䟽方今正化爲人安知过去未化之事乎正在生日未化而死又安知死后之事乎但当推理直前与化俱往无劳在生忧死妄爲欣恶也吾特与汝其梦未始觉者邪註夫死生犹觉梦耳今梦自以爲觉则无以明觉之非梦也苟无以明觉之非梦则亦无以明生之非死也死生觉梦不知所在当其所遇无不自得何爲在此而忧彼哉䟽梦是昏睡之时觉是了知之日仲尼颜子犹拘名教爲昏于觉梦之中不达死生未尝暂觉者也且彼有骇形而无损心註以变化爲形之骇动耳故不以死生损累其心䟽彼之孟孙冥于变化假见生死爲形之惊动终无哀乐损累心神也有旦宅而无情死註以形骸之变爲旦宅之日新耳其情不以爲死䟽旦日新也宅者神之舍也以形之故变爲宅舍之日新利其性灵凝淡终无死生之异也孟孙氏特觉人哭亦哭是自其所以宜也註夫常觉者无往而有逆也故人哭亦哭正自是其所宜也䟽孟孙冥同生死独居觉悟应于内外不乖人理人哭亦哭自是顺物之宜者也且也相与吾之耳矣註夫死生变化吾皆吾之既皆是吾吾何失哉未始失吾吾何忧哉无逆故人哭亦哭无忧故哭而不哀䟽吾生吾死相与皆吾未始非吾吾何所失若以系吾爲意何适非吾庸讵知吾所谓吾之乎註靡所不吾也故玄同外内弥贯古今与化日新岂知吾之所在也䟽庸常也凡常之人识见浅狭讵知吾之所谓无处非吾假令千变万化而吾常在新吾故吾何欣何恶也且汝梦爲鸟而厉乎天梦爲鱼而没于渊註言无往而不自得也不识今之言者其觉者乎其梦者乎註梦之时自以爲觉则焉知今者之非梦邪亦焉知其非觉邪觉梦之化无往而不可则死生之变无时而足惜也䟽厉至也且爲鱼爲鸟任性逍遥处死处生居然自得而鱼鸟既无优劣死生亦何胜负而系之哉孟孙妙达斯源所以未尝介意又不知今之所论鱼鸟者爲是觉中而辩爲是梦中而说乎夫人梦中自以爲觉今之觉者何妨梦中是知觉梦生死未可定也造适不及笑献笑不及排註所造皆适则忘适矣故不及笑也排者推移之谓也夫礼哭必哀献笑必乐哀乐存怀则不能与适推移矣今孟孙常适故哭而不哀与化俱往也䟽造至也献善也排推移也夫所至皆适斯亦适也其常适何及欢笑然后乐哉若待善事感己而后适者此则不能随变任化与物推移也今孟孙常适故哭而不哀也安排而去化乃入于寥天一註安于推移而与化俱去故乃入于寂寥而与天爲一也自此以上至于子祀其致一也所执之丧异故歌哭不同䟽所在皆适故安任推移未始非吾而与化俱去如此之人乃能入于寥廓之妙门自然之一道意而子见许由许由曰尧何以资汝註资者给济之谓䟽意而古之贤人资给济之谓意而先谒帝尧后见仲武问云帝尧大圣道德甚高汝既谒见有何教授资济之术幸请陈说耳意而予曰尧谓我汝必躬服仁义而明言是非䟽躬身也仁则恩慈育物义则断割裁非是则明赏其善非则明惩其恶此之四者人伦所贵汝必须己身报行亦须明言示物此言意而述尧教语之辞也许由曰而奚来爲轵䟽而汝也奚何也轵语助也尧将教迹刑害于汝疮痕已大何爲更来矣夫尧既已黥汝以仁义而劓汝以是非矣汝将何以游夫遥荡恣睢转徙之涂乎註言其将以形教自亏残而不能复游夫自得之场无系之涂也䟽黥凿额也劓割鼻也恣睢纵任也转徙变化也涂道也夫仁义是非损伤眞性其爲残害譬之刑残汝既被尧黥劓拘束性情如何复能遨游自得逍遥放荡从容自适于变化之道乎言其不复能如是意而子曰虽然吾愿游于其藩註不敢复来涉中道也且愿游其藩傍而已䟽我虽遭此亏残而庶几之心靡替不复敢当心路愿涉道之藩傍也许由曰不然夫盲者无以与乎眉目颜色之好瞽者无以与乎青黄黼黻之观䟽盲者有眼晴而不见物瞽者眼无眹缝如鼓皮也作斧形谓之黼两己相背谓之黻而盲瞽之人眼晴已败既不能观文彩青黄亦不爱好眉目颜色譬意而遭尧黥劓情智已伤岂能爱慕深玄观览衆妙耶意而子曰夫无庄之失其美据梁之失其力黄帝之亡其知皆在鑪锤之间耳註言天下之物未必皆自成也自然之理亦有须冶鍜而爲器者耳故此之三人亦皆闻道而后亡其所务也此皆寄言以遣云爲之累䟽无庄古之美人爲闻道故不复庄饰而自忘其美色也据梁古之多力人爲闻道守雌故不勇其力也黄帝轩辕也有圣知亦爲闻道故能忘遣其知也鑪灶也锤鍜也以上三人皆因闻道然后忘其所务以契其眞犹如世间器物假于鑪冶打鍜以成其用者耳今何妨自然之理今夫子教示于我以成其道耶故知自然造物在鑪冶之间则是有修学冶鍜之义庸讵知夫造物者之不息我黥而补我劓使我乗成以随先生耶註夫率然直往者自然也往而伤性性伤而能改者亦自然也庸讵知我之自然当不息黥补劓而乗可成之道以随夫子邪而欲弃而勿告恐非造物之至䟽造物犹造化也我虽遭仁义是非残伤情性焉知造化之内不补劓息黥令我改过自新乗可成之道随夫子以请益邪乃欲弃而不教恐乖造物者也许由曰噫未可知也我爲汝言其大略䟽噫叹声也至道深玄絶言于象不可以心虑测故叹云未可知也既请益慇懃亦无容杜默虽复不可言尽爲汝梗槩陈也吾师乎吾师乎𩐎万物而不爲义泽及万世而不爲仁註皆自尔耳亦无爱爲于其间也安所寄其仁义䟽吾师乎者至道也然至道不可心知爲汝略言其要即吾师是也𩐎碎也至如素秋霜降碎落万物岂有情断割而爲义哉青春和气生育万物岂有情恩爱而爲仁哉盖不然而然也而许由师于至道至道既其如是汝何得躬服仁义耶此略爲意而说息黥补劓之方也长于上古而不爲老註日新也覆载天地刻彫衆形而不爲巧註自然故非巧也䟽万象之前先有此道智德具足故义说爲长而实无长也长既无矣老岂有邪欲明不长而长老而不老故长于上古而不爲老也虽复天覆地载而以道爲源衆形刻彫咸资造化同禀自然故巧名斯灭既其无老无巧无是无非汝何所明言耶此所游已註游于不爲而师于无师也䟽吾师之所游心止如此说而已此则总结以前吾师之义是也颜回曰回益矣註以损之爲益也䟽颜子禀教孔氏服膺问道觉已进益呈解于师损有益空故以损爲益也仲尼曰何谓也䟽既言益矣有何意谓曰回忘仁义矣䟽忘兼爱之仁遣裁非之义所言益者此之谓乎曰可矣犹未也註仁者兼爱之迹义者成物之功爱之非仁仁迹行焉成之非义义功见焉存夫仁义不足以知爱利之由无心故忘之可也但忘功迹故犹未玄达䟽仁义已忘于理渐可解心尚浅所以犹未他日复见曰回益矣䟽他日犹异日也空解日新时更复见所言进益列在下文曰何谓也䟽所言益者是何意谓曰回忘礼乐矣䟽礼者荒乱之首乐者淫荡之具爲累更重次忘之也曰可矣犹未也註礼者形体之用乐者乐生之具忘其具未若忘其所以具也䟽虚忘渐可犹未至极他日复见曰回益矣曰何谓也䟽并不异前解也曰回坐忘矣䟽虚心无着故能端坐而忘坐忘之义具列下文仲尼蹴然曰何谓坐忘註蹴然惊悚貌也忘遣既深故悚然惊叹坐忘之谓厥义云何也颜回曰隳肢体黜聪明䟽隳毁废也黜退除也虽听属于耳明关于目而听明之用本乎心灵既悟一身非有万境皆空故能毁废四肢百体屏黜聪明心智者也离形去知同于大通此谓坐忘註夫坐忘者奚所不忘哉既忘其迹又忘其所以迹者内不觉其一身外不识有天地然后旷然与变化爲体而无不通也䟽大通犹大道也道能通生万物故谓道爲大通也外则离析于形体一一虚假此解隳胑体也内则除去心识悗然无知此解黜聪明也既而枯木死灰冥同大道如此之益谓之坐忘也仲尼曰同则无好也註无物不同则未尝不适未尝不适何好何恶哉化则无常也註同于化者唯化所适故无常也䟽既同于大道则无是非好恶冥于变化故不执滞守常也而果其贤乎丘也请从而后也䟽果决也而汝也忘遣如此定是大贤丘虽汝师遂落汝后从而学之是丘所愿撝谦退己以进颜回者也子舆与子桑友而淋雨十日子舆曰子桑殆疾矣里饭而往食之註此二人相爲于无相爲者也今裹饭而相食者乃任之天理而自尔非相爲而后往也䟽雨经三日已上爲霖殆近也子桑家贫属斯霖雨近于饿病此事不疑于方外之交任理而往虽复裹饭非有相爲之情者也至子桑之门则若歌若哭鼓琴曰父邪母邪天乎人乎有不任其声而趋举其诗焉䟽任堪也趋卒疾也子桑既遭饥馁故发琴声问此饥贫从谁而得爲关父母爲是人夫此则歌哭之词也不堪此声又率尔诗咏也子舆入曰子之歌诗何故若是註嫌其有情所以趋出远理䟽一于死生忘于哀乐于无相与方外之交今子歌诗似有怨望故入门惊怪问其所由矣曰吾思夫使我至此极者而弗得也父母岂欲吾贫哉天无私覆地无私载天地岂私贫我哉求其爲之者而不得也然而至此极者命也夫註言物皆自然无爲之者也䟽夫父母慈造不欲饥冻天地无私岂独贫我思量主宰皆是自然寻求来由竟无兆朕而使我至此穷极者皆我之赋命也亦何惜之有哉南华眞经注䟽卷之八南华真经註疏正统道藏三家本三十五卷洞神部玉诀类南华眞经注䟽卷之九縁三河南郭象注唐西华法师成玄英䟽内篇应帝王第七啮缺问于王倪四问而四不知䟽四问而四不知则齐物篇中四问也夫帝王之道莫若忘知故以此义而爲篇首老子云不以智治国国之德者也啮缺因跃而大喜行以告蒲衣子蒲衣子曰而乃今知之乎䟽蒲衣子尧时贤人年八岁舜师之让位不受即被衣子也啮缺得不知之妙㫖仍踊跃而喜欢走以告于蒲衣子迷王倪之深义蒲衣是方外之大贤达忘言之至道理无知而固乆汝今日乃知也有虞氏不及泰氏註夫有虞氏之与泰氏皆世事之迹耳非所以迹也所以迹者无迹也世孰知之哉未之尝名何胜负之有邪然无迹者乗群变属万世世有夷险故迹有不及也䟽有虞氏舜也泰氏即太昊伏羲也三皇之世其俗淳和五帝之时其风浇竞浇竞则运知而养物淳和则存眞而驭㝢不及之义验此可知也有虞氏其犹臧仁以要人亦得人矣而未始出于非人註夫以人所好爲是人所恶爲非人者唯以是非爲域者也夫能出于非人之域者必入于无非人之境矣故无得无失无可无不可岂直臧仁而要人也䟽夫舜包臧仁义要求士庶以得百姓之心未是忘怀自合天下故出于是非之域亦有作臧字者臧善也善于仁义要求人心者也泰氏其卧徐徐其觉于于䟽徐徐宽缓之容于于自得之貌伏牺之时淳风尚在故卧则安闲而徐缓觉则欢娱而自得也一以己爲马一以己爲牛註夫如是又奚是人非人之有哉斯可谓出于非人之域䟽忘物我遣是非或马或牛随人唿召人兽尚且无主何是非之有哉其知情信註任其自知故情信䟽率其眞知情无虚矫故实信也其德甚眞註任其自得故无伪䟽以不德爲德德无所德故不伪者也而未始入于非人註不入乎是非之域所以絶于有虞之世䟽既率其情其德不伪故能超出心知之境不入是非之域者也肩吾见狂接舆狂接舆曰日中始何以语汝䟽肩吾接舆已具前解日中始贤人姓名即肩吾之师也既是汝师有何告示此是接舆发语以问故也肩吾曰告我君人者以己出经式义度人孰敢不听而化诸䟽式用也教我爲君之道化物之方必须己出智以经纶用仁义以导俗则四方氓庶谁不听从遐远黎元敢不归化耶狂接舆曰是欺德也註以已制物则物失其眞䟽夫以己制物物丧其眞欺诳之德非实道其于治天下也犹涉海凿河而使蚉负山也註夫寄当于万物则无事而自成以一身制天下则功莫就而任不胜也䟽夫溟海宏博深广难穷而穿之爲河必无成理亦犹大道遐旷玄絶难知而凿之爲义其功难克又蚉虫至小山岳极高令其负荷无由胜任以智经纶用仁理物德小谋大其义亦然夫圣人之治也治外乎註全其性分之内而已䟽随其分内而治之必不分外治物治乎外者言不治之者也正而后行註各正性命䟽顺其正性而后行化确乎能其事者而已矣註不爲其所不能䟽确实也顺其实性于事有能者因而任之止于分内不论于外者耳且鸟高飞以避增弋之害鼷鼠深穴乎神丘之下以避熏凿之患註禽兽犹各有以自存故帝王任之而不爲则自成也䟽矰网也弋以绳系箭而射之也鼷鼠小鼠也神丘社坛也鸟则高飞而逃网鼠则深穴而避薰斯皆率性自然岂待教而远害者也鸟鼠既耳在人亦然故知式义出经诬罔之甚矣而曾二虫之无知註言汝曾不知此二虫之各存而不待教乎䟽而汝也汝不曾知此二虫不待教令而解避害全身者乎既深穴高飞岂无知耶况在人伦而欲出经式义欺矫活物不亦妄哉天根游于殷阳至蓼水之上适遭无名人而问焉曰请问爲天下䟽天根无名并爲姓字寓言问答也殷阳殷山之阳蓼水在赵国界内遭遇也天根遨游于山水之侧适遇无名人而问之请问之意在乎天下无名人曰去汝鄙人也何问之不豫也註问爲天下则非起于太初止于玄冥也䟽汝是鄙陋之人宜其速去所问之㫖甚不悦豫我心予方将与造物者爲人註任人之自爲䟽夫造物爲人素分各足何劳作法措意治之既同于大通故任而不助也厌则又乗夫莽眇之鸟以出六极之外而游无何有之乡以处圹埌之野註莽眇群碎之谓耳乗群碎驰万物故能出处常通而无狭滞之地䟽莽眇深埦之谓圹埌宏博之名鸟则取其无迹轻昇六极犹六合也夫圣人驭世恬淡无爲大顺物情有同造化若其息用归本厌离世间则乗深远之大道凌虚空而灭迹超六合以放任游无有以逍遥凝神智于射山处清虚于旷野如是则何天下之可爲哉盖无爲者也汝又何帠以治天下感予之心爲註言皆放之自得之场则不治而自治也䟽夫放而任之则物皆自化有何帠术辄欲治之感动我心何爲如此又复问䟽天根未达更请决疑无名人曰汝游心于淡註其任性而无所饰焉则淡矣合气于漠註漠然静于性而止䟽可游汝心神于恬淡之域合汝形气于寂寞之乡唯形与神二皆虚静如是则天下不待治而自化者耳顺物自然而无容私焉而天下治矣註任性自生公也心欲益之私也容私果不足以生生而顺公乃全也䟽随造化之物情顺自然之本性无容私作法术措意治之放而任之则物我全之矣阳子居见老聃曰有人于此向疾彊梁物彻䟽明学道不倦如是者可比明王乎䟽姓阳名朱字子居问老子明王之道假且有人素性聪达神智捷疾犹如向应涉事理务彊干果决鉴物洞彻䟽通明敏学道精勤曾无懈倦如是之人可得将明王圣帝比德不乎老聃曰是于圣人也胥易技系劳形憷心者也註言此功夫容身不得不足以比圣主䟽若将彼人比圣主无易胥徒劳苦改易形容技术工巧神虑系累劬劳故形容变改系累故心灵憷惕也且也虎豹之文来田猨狙之便执斄之狗来借如是者可比明王乎註此皆以其文章技能系累其身非涉虚以御乎无方也䟽借绳也猨狙猕猴也虎豹之皮有文章故来田猎猕猴以跳跃便捷恒被绳拘狗以执捉狐狸每遭系颈若以向疾之人类于圣帝则此之三物可比明王也耳阳子居蹴然曰敢问明王之治䟽既其失问故惊𢜺变容重请明王爲政其义安在老聃曰明王之功盖天下而似不自己註天下若无明主则莫能自得今之自得实明王之功也然功在无爲而还在天下皆得自任故似非明王之功䟽夫圣人爲政功侔造化覆等玄天载同厚地而功成不处故非己爲之也化贷万物而民弗恃註夫明王皆就足物性故人人皆云我自尔而莫知恃赖于明王䟽诱化苍生令其去恶贷借万物与其福善而玄功潜被日用不知百姓谓我自然不赖君之德有莫举名使物自喜註虽有盖天下之功而不举以爲己名故物皆自以爲得而喜䟽莫无也举显也推功于物不显其名使物各自得而懽喜适悦者也立乎不测註居变化之涂日新而无方而游于无有者也註与万物爲体则所游者虚也不能冥物则迕物不暇何暇游虚哉䟽无有妙本也树德立功神妙不测而即迹即本故常游心于至极也郑有神巫曰季咸䟽郑国有神异之巫甚有灵验从齐而至姓季名咸耳知人之死生存亡祸福寿夭期以岁月旬日若神郑人见之皆弃而走註不喜自闻死日也䟽占候吉凶必无差失克定时日验若鬼神不喜预而闻凶祸是以弃而走避也列子见之而心醉归以告壶子䟽列子事迹具逍遥篇今不重解壶子郑之得道人也号壶子名林即列子之师也列子见季咸小术验若鬼神中心羡仰恍然如醉既而归反具告其师曰始吾以夫子之道爲至矣则又有至焉者矣註谓季咸之至又过于夫子䟽夫子壶子也至极也初始禀学先生之道爲至今见季咸其道又极于夫子此是御寇心醉之言也壶子曰吾与汝既其文未既其实而固得道与䟽与授也既尽也吾比授汝始尽文言于其妙理余未造实汝固执文字谓言得道岂知筌蹄异于鱼兔耶衆雌而无雄而又奚卵焉註言列子之未怀道也䟽夫衆雌无雄无由得卵既文无实亦何道之有哉而以道与世亢必信夫故使人得而相汝註未怀道则有心有心而亢其一方以必信于世故可得而相之䟽汝用文言之道而与世间亢对既无大智必信彼小巫是故季咸得而相汝者也尝试与来以予示之䟽夫至人凝远神妙难知本迹寂动非凡能测故召令至以我示之也明日列子与之见壶子出而谓列子曰嘻子之先生死矣弗活矣不以旬数矣吾见怪焉见湿灰焉䟽嘻声也子林示其寂泊之容季咸谓其将死先怪已彰不过十日弗活之兆类彼湿灰也列子入泣涕沾襟以告壶子壶子曰曏吾示之以地文萌乎不震不正註萌然不动亦不自正与枯木同其不华湿灰均于寂魄此乃至人无感之时也夫至人其动也天其静也地其行也水流其止也渊默渊默之与水流天行之与地止其于不爲而自尔一也今季咸见其尸居而坐忘即谓之将死覩其神动而天随因谓之有生诚应不以心而理自玄符与变化升降而以世爲量然后足爲物主而顺时无极故非相者所测耳此应帝王之大意也䟽文象也震动也地以无心而宁静故以不动爲地文也萌然寂泊曾不震动无心自正文类倾頽此是大圣无感之时小巫谓之弗活也而壶丘示见义有四重第一示妙本虚凝寂而不动二示垂迹应感动而不寂第三本迹相即动寂一时第四本迹两忘动寂双遣此则第一妙本虚凝寂而不动也是殆见吾杜德机也註德机不发曰杜䟽殆近也杜塞也机动也至德之机关而不发示其凝淡便爲湿灰小巫庸琐近见于此矣尝又与来䟽前者伊妄言我死今时重命令遣更来也明日又与之见壶子出而谓列子曰幸矣子之先生遇我也有瘳矣全然有生矣䟽此即第二垂迹应感动而不寂示以应容神气微动既殊藁木全似生平而滥以圣功用爲己力谬言遇我幸矣有瘳也哉吾见其杜权矣註权机也今乃自觉昨日之所见见其杜权故谓之将死䟽权机也前时一覩有类湿灰杜塞机权全无应动今日遇我方待全生小巫寡识有兹叨滥者也列子入以告壶子壶子曰曏吾示之以天壤註天壤之中覆载之功见矣比之地文不犹外乎此应感之容也䟽壤地也示之以天壤谓示以应动之容也譬彼两仪覆载万物至人应感其义亦然名实不入註任自然而覆载则天机玄应而名利之饰皆爲弃物䟽虽复降迹同尘和光利物而名誉眞实曾不入于灵腑也而机发于踵注常在极上起䟽踵本也虽复物感而动不失时宜而此之神机发乎妙本动而常寂是殆见吾善者机也註机发而善于彼彼乃见之䟽示其善机应此两仪季咸见此形容所以谓之爲善全然有生则是见善之谓也尝又与来明日又与之见壶子出而谓列子曰子之先生不齐吾无得而相焉试齐且复相之䟽此是第三示本迹相即动寂一时夫至人德满智圆虚心凝照本迹无别动静不殊其道深玄岂小巫能测耶谓齐其心迹试相之焉不敢的定吉凶故言且复相者耳列子入以告壶子壶子曰吾曏示之以太沖莫胜註居太沖之极浩然治心而玄同万方故胜负莫得措其间也䟽沖虚也莫无也夫圣照玄凝与太虚等量本迹相即动寂一时初无优劣有何胜负哉是殆见吾衡气机也註无名不平混然一之以管闚天者莫见其涯故似不齐䟽衡平也即迹即本无优无劣神气平等以此应机小巫近见不能远测心中迷乱所以请齐耳鲵桓之审爲渊止水之审爲渊流水之审爲渊渊有九名此处三焉註渊者静默之谓耳夫水常无心委顺外物故虽流之与止鲵桓之与龙跃常渊然自若未始失其静默也夫至人用之则行舍之则止行止虽异而玄默一焉故略举三异以明之虽波流九变治乱纷如居其极者常淡然自得泊乎忘爲也䟽此举譬也鲵大鱼也桓盘也审也夫水体无心动止随物或鲸鲵盘桓螭龙腾踊或凝湛止住或波流湍激虽复涟漪清淡多种不同而玄默无心其致一也故鲵桓以方衡气止水以譬地文流水以喻天壤虽复三异而虚照一焉而言渊有九名者也鲵桓止水流水汎水滥水沷水雍水文水肥水故谓之九也并出列子彼文具载此略叙有此三焉尝又与来䟽欲示极玄应须更召明日又与之见壶子立未定自失而走䟽季咸前后虞度来相未呈玄远犹有近见今者第四其道极深本迹两忘动寂双遣圣心行处非凡所测遂使立未安定奔逸而走壶子曰追之䟽既见奔逃命令捉取列子追之不及反以报壶子曰己灭矣已失矣吾弗及已䟽惊迫已甚奔驰亦速灭矣失矣莫知所之者也壶子曰曏吾示之以未始出吾宗註虽变化无常而常深根宁极也䟽夫妙本玄源窈冥恍惚超兹四句离彼百非不可以心虑知安得以形名取既絶言象无的宗涂不测所由故失而走吾与之虚而委蛇註无心而随物化不知其谁何註汎然无所系也䟽委蛇随顺之貌也至人应物虚已忘怀随顺逗机不执宗本既不可名目故不知的是何谁也因以爲弟靡因以爲波流故逃也註变化頽靡世事波流无往而不因也夫至人一耳然应世变而时动故相者无所措其目自失而走此明应帝王者无方也䟽頽者放任靡者顺从夫上德无心有感斯应放任不务顺从于物而扬波尘往随流世间因任前机曾无执滞千变万化非相者所知是故季咸宜其逃逸也然后列子自以爲未始学而归䟽季咸逃逸之后列子方悟己迷始觉壶丘道深神巫术浅自知未学请乞其退归习尚无爲伏膺玄业也三年不出爲其妻爨食豕如食人註忘贵贱也䟽不出三年屏于俗务爲妻爨火忘于荣辱食豕如人净秽均等于事无与亲註唯所遇耳䟽悟于至理故均彼我涉于世事无亲䟽也彫琢复朴註去华取实䟽彫琢华饰之务悉皆弃除直置任眞复于朴素之道者也块然独以其形立註外饰去也䟽块然无情之貌也外除彫饰内违心智藁木之形块然无偶也纷而封哉註虽动而眞不散也䟽封守也虽复涉世纷扰和光接物而守于眞本确尔不移一以是终註使物各自终䟽动不乖寂虽分扰而封哉应不离眞常抱一以终始无爲名尸註因物则物各自当其名也䟽尸主也身尚忘遗名将安寄故无复爲名誉之主也无爲谋府註使物各自谋也䟽虚淡无心忘怀任物故无复运爲谋虑于灵府耳无爲事任註付物使各自任䟽各率素分恣物自爲不复于事任用于己无爲知主註无心则物各自主其知也䟽忘心絶虑天顺群生终不运知以主于物体尽无穷註因天下之自爲故驰万物而无穷䟽体悟眞源故能以智境冥会故曰皆无穷也而游无眹註任物故无迹䟽眹迹也虽遨游天下接济苍生而晦迹韬光故无眹也尽其所受乎天註足则止也䟽所禀天性物物不同各尽其能未爲不足者也而无见得註见得则不知止䟽夫目视之所见虽见不见得于分内之得虽得不得既不造意于见得故虽见得而无见得也亦虚而己註不虚则不能任群实䟽所以尽于分内而无见得者自直虚心忘淡而已至人之用心若镜註鉴物而无情䟽夫悬镜高堂物来斯照至人虚应其义亦然不将不迎应而不藏註来即应去即止䟽将送也夫物有去来而镜无迎送来者即照必不隐藏亦犹圣智虚凝无幽不烛物感斯应应不以心既无将迎岂有情于隐匿哉故能胜物而不伤註物来乃鉴鉴不以心故虽天下来照而无劳神之累䟽夫物有生灭而镜无隐显故常能照物而物不能伤亦由圣人德合二仪明齐三景鉴照遐广覆载无偏用心不劳故无损害爲其胜物是以不伤南海之帝爲儵北海之帝爲忽中央之帝爲浑沌䟽南海是显明之方故以儵爲有北是幽闇之域故以忽爲无中央既非北非南故以混沌爲非无非有者也儵与忽时相与遇于浑沌之地浑沌待之甚善䟽有无二心会于非无非有之境和二偏心之执爲一中之志故云待之甚善也儵与忽谋报浑沌之德曰人皆有七窍以视听食息此独无有尝试凿之䟽儵忽二人由怀偏滞未能和会尚起学心忘嫌混沌之无心而谓穿凿之有益也曰凿一窍七日而浑沌死註爲者败之䟽夫运四胑以滞境凿七窍以染尘乖浑沌之至淳顺有无之取舍是以不终天年中涂夭折勗哉学者幸免之焉故郭注云爲者败之也南华眞经注䟽卷之九南华真经註疏正统道藏三家本三十五卷洞神部玉诀类南华眞经注䟽卷之十縁四河南郭象注唐西华法师成玄英䟽外篇騈拇第八骈拇枝指出乎性哉而侈于德䟽骈合也大也谓足大拇指与第二指相连合爲一指也枝指者谓手大拇指傍枝生一指成六指也出乎性者谓此骈枝二指并禀自然性命生分中有之侈多也德谓仁义礼智信五德也言曾史禀性有五德藴之五藏于性中非剩附赘县疣出乎形哉而侈于性註夫长者不爲有余短者不爲不足此则骈赘皆出于形性非假物也然骈与不骈其于各足而此独骈枝则于衆以爲多故曰侈耳而惑者或云非性因欲割而弃之是道有所不存德有所不载而人有弃才物有弃用也岂是至治之意哉夫物有小大能有少多所大即骈所多即赘骈赘之分物皆有之若莫之任是都弃万物之性也䟽附生之赘肉县系之小疣并禀形以后方有故出乎形哉而侈性者譬离旷禀性聪明列之藏府非关假学故无侈性也多方乎仁义而用之者列于五藏哉而非道德之正也註夫与物冥者无多也故多方于仁义者虽列于五藏然自一家之正耳未能与物无方而各正性命故曰非道德之正夫方之少多天下未之有限然少多之差各有定分豪芒之降即不可以相跂故各守其方则少多无不自得而或者闻多之不足以正少因欲弃多而任少是举天下而弃之不亦妄乎䟽方道术也言曾史之德性多仁义罗列藏府而施用之此直一家之知未能大冥万物夫能与物冥者故当非义而应夫仁义不多不少而应夫多少千变万化与物无穷无所偏执故是道德之正言是故骈于足者连无用之肉也枝于手者树无用之指也註直自性命不得不然非以有用故然也䟽夫骈合之拇无益于行步故虽有此连终成无用之肉枝生于手指者既不益操捉故虽树立此肉终是无用之指也欲明禀自然天性有之非关助用而生也多方骈枝于五藏之情者淫僻于仁义之行註五藏之情直自多方耳而少者横复尚之以至淫僻而失至当于体中也䟽夫曾史之徒性多仁义以此情性骈于藏府性少之类矫性慕之矜此爲行求于天理既非率性遂成淫僻淫者耽滞僻者不正之貌而多方于聪明之用也註聪明之用各有本分故多方不爲有余少方不爲不足然情欲之所荡未尝不贱少而贵多也见夫可贵而矫以尚之则自多于本用而困其自然之性若乃忘其所贵而保其素分则与性无多而异方俱全矣䟽言离旷素分多于聪明性少之徒矫情爲尚以此爲用不亦谬乎是故骈于明者乱五色淫文章青黄黼黻之煌煌非乎而离朱是已䟽斧形谓之黼两己相背谓之黻五色青黄赤白黑也青与赤爲文赤与白爲章煌煌眩目貌也岂非离朱乎是也已助声也离朱一名离娄黄帝时明目人百里察毫毛也多于聪者乱五声淫六律金石丝竹黄钟大吕之声非乎而师旷是已註夫有耳目者未尝以慕聋盲自困也所困常在于希离慕旷则离旷虽性聪明乃是乱耳目之主也䟽五声谓宫商角征羽也六律黄钟大吕姑洗蕤賔无射夹钟之徒是也六律阳六吕阴总十二也金石丝竹匏土革木此八音也非乎言滞着此声音岂非是师旷乎师旷字子野晋平公乐师极知音律言离旷二子素分聪明庸昧之徒横生希慕既失本性宁不困乎然则离旷聪明乃是乱耳目之主者也枝于仁者擢德塞性以收名声使天下簧鼓以奉不及之法非乎而曾史是已註夫曾史性长于仁耳而性不长者横复慕之慕之而仁仁已伪矣天下未尝慕桀跖而必慕曾史则曾史之簧鼔天下使失其眞性甚于桀跖也䟽枝于仁者谓素分枝多仁义由如生分中枝生一指也擢用五德既偏滞邪淫仍闭塞正性用斯接物以收聚名声遂使苍生驰动奔竞由如笙簧鼓吹能感动于物欣企也然曾史性长于仁义而不长者横复慕之舍短效长故言奉不及之法也擢拔谓拔擢伪德塞其眞性也曾者姓曾名参字子舆仲尼之弟子史者姓史名䲡字子鱼卫灵公臣此二人并禀性仁孝故举之骈于辩者累瓦结绳窜句游心于坚白同异之间而敝跬誉无用之言非乎而扬墨是已註夫骋其竒辩致其危辞者未曾容思于梼杌之口而必竞辩于杨墨之间则杨墨乃乱群言之主也䟽杨者姓杨名朱字子居宋人也墨者名翟亦宋人也爲宋大夫以其行墨之道故称爲墨此二人并墨之徒禀性多辩咸能致高谈危险之辞鼓动物性固执是非由如缄结藏匿文句使人难解其游心学处惟在坚执守白之论是非同异之间未始出非人之域也蹩躠由自恃也亦用力之貌誉光赞也杨墨之徒并矜其小学炫燿衆人夸无用之言惑于群物然则杨墨岂非乱群之师乎言即此杨墨而已也故此皆多骈旁枝之道非天下之至正也註此数子皆师其天性眞自多骈旁枝各自是一家之正耳然以一正万则万不正矣故至正者不以己正天下使天下各得其正而已䟽言此数子皆自天然聪明仁辩由如合骈之拇傍生枝指禀之素分岂由人爲故知率性多仁乃是骈傍枝之道也而愚惑之徒舍己效物求之分外由而不已然摇动物性由此数人以一正万故非天下至道正理也彼正正者不失其性命之情註物各任性乃正正也自此已下观之至正可见矣䟽以自然之正理正苍生之性命故言正也物各自得故言不失也言自然者即我之自然所言性命者亦我之性命也岂远哉故言正正者以不正而正正而不正之而言也自此以上明矫性之失自此以下显率性之得也故合者不爲骈註以枝正合乃谓合爲骈而枝者不爲跂註以合正枝乃谓枝爲跂䟽以枝正合乃谓合爲骈而合实非骈以合望枝乃谓枝而跂而跂实非跂也长者不爲有余註以短正长乃谓长有余短者不爲不足註以长正短乃谓短不足䟽长者谓曾史离旷杨墨并禀之天性藴蓄仁义聪明俊辩比之群小故谓之长率性而动故非有余短者衆人此曾史等不及故谓之短然亦天机自张故非爲不足是故凫胫虽短续之则忧鹤胫虽长断之则悲註各自有正不可以此正彼而损益之䟽凫小鸭也鹤鸧之类也胫脚也自然之理亭毒衆形虽复脩短不同而形体各足称事咸得逍遥而或者方欲截鹤之长续凫之短以爲齐深乖造化违失本性所以忧悲故性长非所断性短非所续无所去忧也註知其性分非所断续而任之则无所去忧而忧自去也䟽夫禀性受形佥有崖量脩短明闇素分不同此如凫鹤非所断续如此即各守分内虽爲无劳去忧忧自去也意仁义其非人情乎註夫仁义自是人之情性但当任之耳彼仁人何其多忧也註恐仁义非人情而忧之者眞可谓多忧也䟽噫嗟叹之声也夫仁义之情出自天理率性有之非由放效彼仁人者则是曾史之徒不体眞趣横生劝奖谓仁义之道可学而成庄生深嗟此迷故发噫叹分外引物故谓多忧也非其人情乎者是人之情性者也且夫骈于拇者决之则泣枝于手者龁之则啼二者或有余于数或不足于数其于忧一也註谓之不足故泣而决之以爲有余故啼而龁之夫如此虽群品万殊无释忧之地矣唯各安其天性不决骈而龁枝则曲成而无伤又何忧哉䟽龁者啮断也决者离析也有余于数谓枝生六指也不足于数谓骈爲四指夫骈枝二物自出天然但当任置未爲多少而或者不能忘淡固执是非谓枝爲有余骈爲不足横欲决骈龁枝成于五数既伤造化所以泣啼故决龁虽殊其忧一也今世之仁人蒿目而忧世之患註兼爱之迹可尚则天下之目乱矣以可尚之迹蒿令有患而遂忧之此爲陷人于难而后拯之也然今世正谓此爲仁也䟽蒿目乱也仁兼爱之迹也今世犹末代言曾史之徒行此兼爱遂令或者舍己效人希幸之路既开耳目之用乱矣耳目乱则患难生于是忧其纷扰还救以仁义不知患难之所兴兴乎圣迹也不仁之人决性命之情而饕贵富註夫贵富所以可饕由有蒿之者也若乃无可尚之迹则人安其分将量力受任岂有决己效彼以饕窃非望哉䟽饕贪财也素分不怀仁义者谓之不仁之人也意在贪求利禄偷窃贵富故絶己之天性亡失分命眞情而矫性伪情舍我逐物良由圣迹可尚故有斯弊者也是知抱朴还淳必须絶仁弃义故意仁义其非人情乎䟽此重结前㫖也自三代以下者天下何其嚣嚣也註夫仁义自是人情也而三代以下横共嚣嚣弃情逐迹如将不及不亦多忧乎䟽自从也三代夏殷周也嚣嚣犹讙聒也夫仁义者出自性情而三代已下弃情徇迹嚣嚣竞逐何愚之甚是以夏行仁殷行义周行礼即此嚣嚣之状也且夫待钩绳规矩而正者是削其性也䟽钩曲绳直规圆矩方也夫物赖钩绳规矩而后曲直方圆也此非天性也谕人待教迹而后仁义者非眞情也夫眞率性而动非假学也故矫性伪情舍己效物而行仁义者是灭削毁损于天性也待绳约胶漆而固者是侵其德也䟽约束缚也固牢也侵伤也德眞智也夫待绳索约束胶漆坚固者斯假外物非眞牢者也喻学曾史而行仁者此矫伪非实性也既乖本性所以侵伤其德也屈折礼乐呴俞仁义以慰天下之心者此失其常然也䟽屈曲也折截也呴俞犹妪抚也揉直爲曲施节文之礼折长就短行漫澶之乐妪抚偏爱之仁呴俞执迹之义以此伪眞以慰物心遂使物丧其眞人亡其本既而弃本逐末故失其眞常自然之性者也此则总结前文之失以生后文之得也天下有常然常然者曲者不以钩直者不以绳圆者不以规方者不以矩附离不以胶漆约束不以缠索䟽夫天下万物各有常分至如蓬曲麻直首圆足方也水则冬凝而夏释鱼则春聚而秋散斯出自天然非假诸物岂有钩绳规矩胶漆缠索之可加乎在形既然于性亦尔故知礼乐仁义者乱天之经者也又解附离离依也故汉书云哀帝时附离董氏者皆起家至二千石注云离依之也故天下诱然皆生而不知其所以生同焉皆得而不知其所以得註夫物有常然任而不助则民泯然自得而不自觉也䟽诱然生物禀气受形或方或圆乍曲乍直亭之毒之各足于性悉莫辨其然皆不知所以岂措意于縁虑情系于得失者乎是知屈折呴俞失其常也故古今不二不可亏也註同物故与物无二而常全䟽夫见始终以不一者凡情之闇惑也覩古今之不二者圣智之明照也是以不生而生不知所以生不得而得不知所以得虽复时有古今而法无亏损千变万化无常唯一则仁义又奚连连如胶漆缠索而游乎道德之间爲哉註任道而得则抱朴独往连连假物无爲其间也䟽奚何也连连犹接续也夫道德者非有非无不生不灭不可以圣智求安得以形名取而曾史之类性多于仁以己率物滞于名教束缚既似缄绳执固又如胶漆心心相续连连不断怀挟此行敖游道德之乡者譬犹以圆学方以鱼慕鸟徒希企尚之名终无功用之实筌蹄不忘鱼兔又丧已陈刍狗贵此何爲也使天下惑也註仁义连连秪足以惑物使丧其眞䟽仁义之教聪明之迹乖自然之道乱天下之心夫小惑易方大惑易性註夫东西易方于体未亏矜仁尚义失其常然以之死地乃大惑也䟽夫指南爲北其迷尚小滞迹丧眞爲惑更大何以知其然邪䟽然如是也此即假设疑问以出后文自虞氏招仁义以挠天下也天下莫不奔命于仁义註夫与物无伤者非爲仁也而仁迹行焉令万理皆当者非爲义也而义功见焉故当而无伤者非仁义之招也然而天下奔驰弃我殉彼以失其常然故乱心不由于丑而恒在美色挠世不出于恶而恒由仁义则仁义者挠天下之具也䟽虞氏舜也招取也挠乱也自唐尧以前犹怀质朴虞舜以后淳风渐散故以仁义圣迹招慰苍生遂使宇宙黎元荒迷奔走丧于性命逐于圣迹是非以仁义易其性与註虽虞氏无易之情而天下之性固以易矣䟽由是观之岂非用仁义圣迹挠乱天下使天下苍生弃本逐末而改其天性耶故尝试论之自三代以下者天下莫不以物易其性矣註自三代以上实有无爲之迹无爲之迹亦有爲者之所尚也尚之则失其自然之素故虽圣人有不得已或以盘夷之事易垂拱之性而况悠悠者哉䟽五帝以上犹扇无爲之风三代以下渐兴有爲之教浇淳异世步骤殊时遂使舍己效人易夺眞性徇物不反不亦悲乎注云或以盘夷之事易垂拱之性者盘夷犹创伤也言夏禹以风栉雨沐手足骿胝以此辛苦之事易于无爲之业居上既尔下民亦然也小人则以身殉利士则以身殉名大夫则以身殉家圣人则以身殉天下註夫鹑居而鷇食鸟行而无章者何惜而不殉哉故与世常冥唯变所适其迹则殉世之迹也所遇者或时有盘夷秃胫之变其迹则伤性之迹也然而虽挥斥八极而神气无变手足盘夷而居形者不扰则奚殉哉无殉也故乃不殉其所殉而迹与世同殉也䟽殉从也营也求也逐也谓身所以从之也夫小人贪利廉士重名大夫殉爲一家帝王营于四海所殉虽异易性则同然圣人与世常冥其迹则殉故有瘢痍秃胫之变而未始累其神者也故此数子者事业不同名声异号其于伤性以身爲殉一也䟽数子者则前之世以下四人也事业者谓利名天下不同也名声者谓小人大夫圣人异号也言此四人事业虽复不同名声异号也言四人虽复不同其于残生以身逐物未始不均也臧与谷二人相与牧羊而俱亡其羊䟽此仍前举譬以生后文也孟子云臧善学人谷孺子也杨雄云男壻婢曰臧谷良家子也牧养也亡失也言此二人名耽事业俱失其羊也问藏奚事则挟筴读书问谷奚事则博塞以游二人者事业不同其于亡羊均也䟽奚何也册简古人无纸皆以简册写书行五通而投琼曰博不投琼曰塞问臧问谷乃有书塞之殊牧羊亡羊实无复异也伯夷死名于首阳之下盗跖死利于东陵之上䟽此下合譬也伯夷叔齐并孤竹君之子也孤竹神农之后也姜姓伯夷名允字公信叔齐名致字公远夷长而庶齐幼而嫡父常爱齐数称之于夷及其父薨兄弟相让不袭先封闻文王有道乃往于周遇武王伐纣扣马而谏谏不从走入首阳山採薇爲粮不食粟遂饿死首阳山山在蒲州东县莆州城南三十里见有夷齐庙墓林木森竦盗跖者柳下惠之从弟名跖徒卒九千常爲巨盗故以盗爲名东陵者山名又云即太山也在齐州界去东平十五里跖死其上也二人者所死不同其于残生伤性均也䟽伯夷徇名死于首阳之下盗跖贪利殒于东陵之上乃名利所徇不同其于残伤未能相异也奚必伯夷之是而盗跖之非乎註天下之所惜者生也今殉之太甚俱残其生则所殉是非不足复论䟽据俗而言有美有恶以道观者何是何非故盗跖不必非伯夷岂独是天下尽殉也彼其所殉仁义也则俗谓之君子其所殉货财也则俗谓之小人䟽此总结前文以成后义但道丧日乆并非适当今俗中尽殉岂独夷跖从于仁义未始离名逐于货财固当是利唯名与利残生之本即非天理近出俗情君子小人未可正据也其殉一也则有君子焉有小人焉若其残生损性则盗跖亦伯夷已又恶取君子小人于其间哉註天下皆以不残爲善今均于残生则虽所殉不同不足复计也夫生奚爲残性奚爲易哉皆由乎尚无爲之迹也若知迹之由乎无爲而成则絶尚去甚而反冥我极矣尧桀将均于自得君子小人奚辩哉䟽恶何也其所殉名利则有君子小人之殊若残生损性曾无盗跖伯夷之异此盖俗徒到置非关眞极于何而取君子于何而辨小人哉言无别也且夫属其性乎仁义者虽通如曾史非吾所谓臧也註以此系彼爲属属性于仁殉仁者耳故不善也䟽属系也臧善也吾庄生自称也夫舍己效人得物丧我者流俗之伪情也故系我天性学彼仁义虽通达圣迹如墨翟杨朱乖于本性故非论生之所善也属其性于五味虽通如俞儿非吾所谓臧也註率性通味乃善䟽孟子云俞儿齐之识味人也尸子云俞儿和姜桂爲人主上食夫自无天素效物得知假令通似俞儿非其善故也属其性乎五声虽通如师旷非吾所谓聪也属其性乎五色虽通如离朱非吾所谓明也註不付之于我而属之于彼则虽通之如彼而我己丧矣故各任其耳目之用而不系于离旷乃聪明也䟽夫离朱师旷禀分聪明率性而能非关学致今乃矫性伪情舍己效物虽然通达未足称善也吾所谓臧者非仁义之谓也臧于其德而已矣註善于自得忘仁而仁䟽德得也夫达于玄道者不易性以徇者也岂复执己陈之刍狗治先王之蘧庐者哉故当知其自知得其自得以斯爲善不亦宜乎吾所谓臧者非所谓仁义之谓也任其性命之情而已矣註谓仁义爲善则损身以殉之此于性命还自不仁也身自不仁其如人何故任其性命乃能及人及人而不累于己彼我同于自得斯可谓善也䟽夫曾参史鱼杨朱墨翟此四子行仁义者盖率性任情禀之天命譬彼骈枝非由学得而或者覩曾史之仁义言放效之可成闻离旷之聪明谓庶几之必致岂知造物而亭毒之乎哉故王弼注易云不性其情焉能乆行其跂斯之谓也吾所谓聪者非谓其闻彼也自闻而已矣吾所谓明者非谓其见彼也自见而已矣註夫絶离弃旷自任闻见则万方之聪明莫不皆全也䟽夫希离慕旷见彼闻他心神驰奔耳目竭丧此乃愚闇岂曰聪明若听耳之所闻视目之所见保分任眞不荡于外者即物皆听明也夫不自见而见彼不得而得彼者是得人之得而不自得其得者也适人之适而不自适其适者也註此舍己效人者也虽效之若人而己已亡矣䟽夫不能视见之所见而见目即求离朱之明不能知知之所知而役知以慕史鱼之义者斯乃伪情学人之得非谓率性自得己得也既而伪学外显效彼悦人作伪心劳故不自适其适也夫适人之适而不自适其适虽盗跖与伯夷是同爲淫僻也註苟以失性爲淫僻则虽所失之涂异其于失之一也䟽淫滞也僻邪也夫保分率性正道也尚名好胜邪淫也是以舍已逐物开希幸之路者虽伯夷之善盗跖之恶亦同爲邪僻也重举适人之适者此结前生后以起文势故也余愧乎道德是以上不敢爲仁义之操而下不敢爲淫僻之行也註愧道德之不爲谢冥复之无迹故絶操行忘名利从容吹累遗我忘彼若斯而已矣䟽夫虚通之道至忘之德絶仁絶义无利无名而庄生妙体环中游心物表志操絶乎仁义心行忘乎是非体自然之无有媿道德之不爲而言上下者显仁义淫僻之优劣也而云余愧不敢者示谦也郭注云从容吹累者从容犹闲放而吹累动而无心也吹风也累尘犹清风之动微尘轻举也南华眞经注䟽卷之十南华真经註疏正统道藏三家本三十五卷洞神部玉诀类南华眞经注䟽卷之十一縁五河南郭象注唐西华法师成玄英䟽外篇马蹄第九马蹄可以践霜雪毛可以御风寒龁草饮水翘足而陆此马之眞性也註驽骥各适于身而足䟽龁齿也践履御捍翘举也夫蹄践霜雪毛御风寒饥即龁草渴即饮水逸豫适性即举足而跳踯求禀乎造物故眞性岂愿羁馽皁栈而马服养之乎况万有参差咸资素分安排任性各得逍遥不矜不企即生涯可保虽有羲台路寝无所用之註马之眞性非辟鞍而恶乗但无羡于荣华䟽羲养也谓是贵人养卫之台观也亦言羲台犹灵台也路大也正也即正寝之大殿也言马之爲性欣于原野虽有高台大殿无所用之况清虚之士淳朴之民乐彼茅茨安兹瓮牖假使丹楹刻桷于我何爲及至伯乐曰我善治马烧之剔之刻之雒之连之以羁馽编之以皁栈马之死者十二三矣註有意治之则不治矣治之爲善斯不善也䟽列子云姓孙名阳字伯乐秦穆公时善治马人烧铁炙之也剔谓剪其毛刻谓削其蹄络谓着笼头也羁谓连枝绊也馽谓约前两脚也皁谓槽枥也栈编木爲椗安马脚下以去其湿所谓马牀也夫不能任马眞性而横见烧剔既乖天理而死者已多况无心徇物性命所以安全有意治之天年于焉夭折饥之渴之驰之骤之整之齐之前有橛饰之患而后有鞭筴之威而马之死者己过半矣註夫善御者将以尽其能也尽能在于自任而乃走作驱步求其过能之用故有不堪而多死焉若乃任驽骥之力适迟疾之分虽则足迹接乎八荒之表而衆马之性全矣而或者闻任马之性乃谓放而不乗闻无爲之风遂云行不如卧何其往而不返哉斯失乎庄生之㫖远矣䟽橛衔也谓以寳物饰于鏕也带皮曰鞭无皮曰筴俱是马杖也夫驰骤过分饥渴失常整之以衡軏齐之以鏕辔威之策筴而求其以分外之能故驽骀不堪而死已过半圣智治物其损亦然陶者曰我善治埴圆者中规方者中矩䟽范土曰陶陶化也亦室也埴黏也亦土也谓陶者善能调和水土而爲瓦器运用方圆必中规矩也匠人曰我善治木曲者中钩直者应绳䟽钩曲也绳直也谓匠人机巧善能治木木之曲直必中钩绳夫埴木之性岂欲中规矩钩绳哉䟽土木之性禀之造物不求曲直岂慕方圆陶者匠人浪爲臧否然且世世称之曰伯乐善治马而陶匠善治埴木此亦治天下者之过也註世以任自然而不加巧者爲不善于治也揉曲爲直厉驽习骥能爲规矩以矫拂其性使死而后已乃谓之善治也不亦过乎䟽此总举前文以合其譬然世情愚惑以治爲善不治之爲伪伪莫大焉吾意善治天下者不然註以不治治之乃善治也䟽然犹如此也庄子云我意谓善治天下不如向来陶匠等也善治之术列在下文彼民有常性织而衣耕而食是谓同德註夫民之德小异而大同故性之不可去者衣食也事之不可废者耕织也此天下之所同而爲本者也守斯道者无爲之至也䟽彼民黎首也言苍生皆有眞常之性而不假于物也德者得也率其眞常之性物各自足故同德郭象云性之不可去者衣食事之不可废者耕织比天下之所同而爲本也守斯道也无爲至矣一而不党命曰天放註放之而自一耳非党也故谓之天放䟽党偏也命名也天自然也夫虚通一道亭毒群生长之育之无偏无党若有心治物则乖彼天然直置放任则物皆自足故名曰天放也故至德之世其行塡塡其视顚顚註此自足于内无所求及之貌䟽塡塡满足之心顚顚高直之貌夫太上淳和之世遂初至德之时心既遣于是非行亦忘乎物我所以守眞内足塡塡而处无爲自不外求顚顚而游于虚淡当是时也山无蹊隧泽无舟梁註不求非望之利故止于一家而足䟽蹊径隧道也舟船也当是时即至德之世也人知守分物皆淳朴不伐不夺径道所以可遗莫往莫来船桥于是乎废万物群生连属其乡註混芒而同得也则与一世而淡漠焉岂国异而家殊哉䟽夫混芒之世淳和淡漠故无情万物连接而共里闾有识群生系属而同乡县岂国异政而家殊俗哉禽兽成群草木遂长註足性而止无吞夷之欲故物全䟽飞禽走兽不害所以成群蔬草果木不伐遂其盛茂是故禽兽可系羁而游鸟鹊之巢可攀援而闚註与物无害故物驯也䟽人无害物之心物无畏人之虑故山禽野兽可羁系而遨游鸟鹊巢窠可攀援而窥望也夫至德之世同与禽兽居族与万物并恶乎知君子小人哉䟽夫徇物邪僻爲小人履道方正爲君子既而巢居穴处将鸟兽而不分含哺鼓腹混群物而无异于何而知君子于何而辩小人哉同乎无知其德不离註知则离道以善也䟽既无分别之心故同乎无知之理又不以险德以求行故抱一而不离也同乎无欲是谓素朴註欲则离性以饰也䟽同遂初之无欲物各清廉异末代之浮华人皆淳朴素朴而民性得矣註无烦乎知欲也䟽夫苍生所以失性者皆由滞欲故也既而无欲素朴眞性不丧故称得也此一句总结已前至德之美者也及至圣人註圣人者民得性之迹耳非所以迹也此云及至圣人犹云及至其迹也蹩躠爲仁踶跂爲义而天下始疑矣澶漫爲乐摘僻爲礼而天下始分矣註夫圣迹既彰则仁义不眞而礼乐离性徒得形表而已矣有圣人即有斯弊吾若是何哉䟽自此已上明淳素之德自此已下斥圣迹之失及至圣人即五帝已下行圣迹之人也蹩躠用力之貌踶跂矜恃之容澶漫是纵逸之心摘僻是曲拳之行夫淳素道消浇伪斯起踶跂恃裁非之义蹩躠夸偏爱之仁爲漫澶贵奢淫之乐摘僻尚浮华之礼于是宇内分离苍生疑惑乱天之经自斯而始矣故纯朴不残孰爲牺樽白玉不毁孰爲珪璋䟽纯朴全木也不残未彫也孰谁也牺樽酒器刻爲牛首以祭宗庙也上鋭下方曰珪半珪曰璋此略举譬喻以明浇竞之治也道德不废安取仁义䟽此合譬也夫大道之世不辩是非至德之时未论憎爱无爱则人心自息无非则本迹斯忘故老经云大道废有仁义矣性情不离安用礼乐䟽礼以检迹乐以和心情苟不散安用和心性茍不离何劳检迹是知和心检迹由乎道丧也五色不乱孰爲文采五声不乱孰应六律註凡此皆变朴爲华弃本崇末于其天素有残废矣世虽贵之非其贵也䟽夫文采本由相间音乐贵在相和若各色各声不相显发则宫商黼黻无由成用此重起譬却证前㫖夫残朴以爲器工匠之罪也毁道德以爲仁义圣人之过也註工匠则有规矩之制圣人则有可尚之迹䟽此总结前义夫工匠以牺樽之器残淳朴之木圣人以仁义之迹毁无爲之道爲弊既一获罪宜均夫马陆居则食草饮水喜则交颈相靡怒则分背相踶马知已此矣註御其眞知乗其自陆则万里之路可致而群马之性不失䟽靡摩也顺也踶踏也已止也夫物之喜怒禀自天然率性而动非由矫伪故喜则交颈而靡顺怒则分背而踶踏而马之知解适尽于此食草饮水乐在其中矣夫加之以衡扼齐之以月题而马知介倪闉扼鸷曼诡衔窃辔䟽衡辕前横木也扼又马颈木也月题额上当颅形似月者也介独也倪睥睨也闉曲也鸷抵也曼突也诡诈也窃盗也夫马之眞知唯欣放逸不求服饰岂慕荣华既而加以月题齐以衡扼乖乎天性不任困苦是以谲诈萌出睥睨曲头綟扼抵突御人窃辔即盗脱笼头诡衔乃吐出其勒良由乖损眞性所以矫伪百端者矣故马之知而能至盗者伯乐之罪也註马性不同而齐求其用故有力竭而态作者䟽态姦诈也夫马之眞知适于原野驰骤过分即矫诈心生诡窃之态罪归伯乐也夫赫胥氏之时民居不知所爲行不知所之含哺而熙鼓腹而游民能已此矣註此民之眞能也䟽之适也赫胥上古帝王也亦言有赫然之德使民胥附故曰赫胥盖炎帝也夫行道之时无爲之世心絶縁虑安居而无所爲率性而动游行而无所往既而含哺而熙戏与婴儿而不殊鼔腹而遨游将童子而无别此至淳之世民能如此也及至圣人屈折礼乐以匡天下之形县跂仁义以慰天下之心而民乃始踶跂好知争归于利不可止也此亦圣人之过也註其过皆由乎迹之可尚也䟽夫屈曲折旋行礼乐以正形体高悬仁义令企慕以慰心灵于是始踶跂自矜好知而兴矫诈经营利禄争归而不知止噫圣迹之过者也南华眞经註䟽卷之十一南华真经註疏正统道藏三家本三十五卷洞神部玉诀类南华眞经注䟽卷之十二縁六河南郭象注唐西华法师成玄英䟽外篇胠箧第十将爲胠箧探囊发匮之盗而爲守备则必摄缄縢固扃鐍此世俗之所谓知也䟽胠开箧箱囊袋摄收缄结縢绳也扃关钮也鐍锁钥也夫将爲开箱探囊之窃发匮取财之盗此盖小贼非巨盗者也欲与守备其法如何必须收摄箱囊缄结绳约坚固扃鐍使不慢藏此世俗之浅知也然而巨盗至则负匮揭箧担囊而趋唯恐缄縢扃鐍之不固也然则向之所谓知者不乃爲大盗积者也註知之不足恃也如此䟽夫摄缄縢固扃鐍者以备小贼然大盗既至负揭而趋更恐绳约关钮之不牢向之守备翻爲盗资是故俗知不足可恃故尝试论之世俗之所谓知者有不爲大道积者乎所谓圣者有不爲大盗守者乎䟽夫体道大贤言无的当将欲显忘言之理故曰试论之曰夫世俗之人知谟浅近显迹之圣于理未深既而意在防闲更爲贼之聚积虽故官世翻爲盗之守备而信有不爲者欲明岂有不爲大盗积守乎言其必爲盗积也何以知其然邪䟽假设疑问发明义㫖昔者齐国邻邑相望鸡犬之音相闻罔罟之所布耒耨之所刺方二千余里䟽齐即太公之后封于营丘之地逮桓公九合诸侯一匡天下百姓殷实无出三齐是以鸡犬即呜吠相闻邻邑即栋宇相望罔罟布以事畋渔耒耨刺以脩农业境土宽大二千余里论其盛美实冠诸侯耒犁也耨锄也阖四境之内所以立宗庙社稷治邑屋州闾乡曲者曷尝不法圣人哉䟽夫人非土不立非谷不食故邑封土祠曰社封稷祠曰稷稷五谷之长也社吐也言能吐生万物也司马法六尺爲歩步百爲亩亩百爲夫夫三爲屋屋三爲井井四爲邑又云五家爲比五比爲闾五闾爲族五族爲党五党爲州五州爲乡郑玄云二十五家爲闾二千五百家爲州万二千五百家爲乡也阖合也曷何也而四境之内三齐之中置此宗庙等事者皆放效尧舜以辩圣人立邦国之法则也然而田成子一旦杀齐君而盗其国註法圣人者法其迹耳夫迹者已去之物非应变之具也奚足尚而执之哉执成迹以御乎无方无方至而迹滞矣所以守国而爲人守之也䟽田成子齐大夫陈恒也是敬仲七世孙初敬仲适齐食采于田故改爲田氏鲁哀公十四年陈恒弑其君君即简公也割安平至于郎邪自爲封邑至恒曾孙太公和迁齐康公于海上乃自立于齐侯自敬仲至庄公凡九世知齐政自太公威王三世爲齐侯通计爲十二世庄子宣王时人今不数宣王故言十二世也所盗者岂独其国邪并与其圣知之法而盗之註不盗其圣法乃无以取其国也䟽田恒所盗岂唯齐国先盗圣智故得诸侯是知仁义陈迹适爲盗本也故田成子有乎盗贼之名而身处尧舜之安䟽田恒篡窃齐国故有巨盗之声名而位忝诸侯身处唐虞之安乐小国不敢非大国不敢诛十二世有齐国䟽子男之邦不敢非毁伯侯之国讵能征伐遂胤冑相系宗庙遐延世历十二俱如前解则是不乃窃齐国并与其圣知之法以守其盗贼之身乎註言圣法唯人所用未足以爲全当之具䟽揭仁义以窃国资圣智以保身此则重举前文以结其义也尝试论之世俗之所谓至知者有不爲大盗积者乎所谓至圣者有不爲大盗守者乎䟽重结前义以发后文也何以知其然邪䟽假设疑问以畅其㫖也昔者龙逄斩比干剖苌弘肔子胥靡故四子之贤而身不免乎戮註言暴乱之君亦得据君人之威以戮贤人而莫之敢亢者皆圣法之由也向无圣法则桀纣焉得守斯位而放其毒使天下侧目哉䟽龙逄姓关夏桀之贤臣爲桀所杀比干王子也谏纣纣剖其心而视之苌弘周灵王贤臣说苑云晋叔向之杀苌弘也苌弘数见于周因群遗书苌弘谓叔向曰子起晋国之兵以攻周以废刘氏以立单氏刘氏谓君曰此苌弘也乃杀之肔裂也亦言肔刳肠靡烂也碎也言子胥遭戮浮尸于江令靡烂也言此四子共有忠贤之行而不免于戮刑者爲无道之人恃君人之势赖圣迹之威故得踬顿忠良肆其毒害故跖之徒问于跖曰盗亦有道乎䟽假设跖之徒类以发问之端跖曰何适而无有道邪䟽此即答前问意道无不在何往非道道之所在具列下文夫妄意室中之藏圣也入先勇也出后义也知可否知也分均仁也五者不备而能成大盗者天下未之有也註五者所以禁盗而反爲盗资也䟽室中库藏以贮财寳贼起妄心斟量商度有无必中其验若神故言圣也戮力同心不避人御并争先入岂非勇也矢石相交不顾性命出竞居后岂非义也知可则爲不可则止识其安危审其凶吉往必克捷是其智也轻财重义取少让多分物均平是其仁也五者则向之圣勇义智仁也夫爲一盗必资五德五德不备盗则不成是知无圣智而成巨盗者天下未之有也由是观之善人不得圣人之道不立跖不得圣人之道不行䟽圣人之道谓五德也以向如是以理观之爲善之徒不履五德则无由立身行道盗跖之类不资圣智岂得行其盗窃天下之善人少而不善人多则圣人之利天下也少而害天下也多註信哉斯言斯言虽信而犹不可亡圣者犹天下之知未能都亡故须圣道以镇之也群知不亡而独亡圣知则天下之害又多于有圣矣然则有圣之害虽多犹愈于亡圣之无治也虽愈于亡圣故未若都亡之无害也甚矣天下莫不求利而不能一亡其知何其迷而失致哉䟽夫善恶二涂皆由圣智者也伯夷守廉洁着名盗跖恣贪残取利然盗跖之徒甚衆伯夷之类盖寡故知圣迹利益天下也少而损害天下也多故曰脣竭则齿寒鲁酒薄而邯郸围圣人生而大盗起註夫竭脣非以寒齿而齿寒鲁酒薄非以围邯郸而邯郸围圣人生非以起大盗而大盗起此自然相生必至之势也夫圣人虽不立尚于物而亦不能使物不尚也故人无贵贱事无眞伪苟效圣法则天下吞声而闇服之斯乃桀跖之所至赖而以成其大盗者也䟽春秋左传云脣亡齿寒虞虢之谓也邯郸赵城也音楚宣王朝会诸侯鲁恭公后至而酒薄宣王怒将辱之恭公曰我周公之胤行天子礼乐勋在周室今送酒以失礼方责其薄无乃太甚乎遂不辞而还宣王怒兴兵伐鲁梁惠王恒欲伐赵畏鲁救之今楚鲁有事梁遂围邯郸而邯郸围亦由圣人生非欲起大盗而大盗起势使之然也掊击圣人纵舍盗贼而天下始治矣註夫圣人者天下之所尚也若乃絶其所尚而守其素朴弃其禁令而代以寡欲此所以掊击圣人而我素朴自全纵舍盗贼而彼姦自息也故古人有言曰闲邪存诚不在善察息淫去华不在严刑此之谓也䟽掊打也圣人犹圣迹也夫圣人者智周万物道济天下今言掊击者亦贬斥仁义絶圣弃智之意也不贵难得之货故纵舍盗贼不假严刑而天下太平也夫川竭而谷虚丘夷而渊实圣人已死则大盗不起註竭川非以虚谷而谷虚夷丘非以实渊而渊实絶圣非以止盗而盗止故止盗在去欲不在彰圣知䟽夫智慧出则姦伪生圣迹亡则大盗息犹如川竭谷虚丘夷渊实岂得措意必至之宜死息也天下平而无故矣註非唯息盗争尚之迹故都去矣䟽故事也絶圣弃智天下太平人歌系壤故无有爲之事圣人不死大盗不止虽重圣人而治天下则是重利盗跖也註将重圣人以治天下而桀跖之徒亦资其法所资者重故所利不得轻也䟽若夫淳朴之世恬惔无爲物各归根人皆复命岂待教迹而后冥乎及至圣智不忘大盗斯起虽复贵圣法治天下无异重利盗跖何者所以夏桀肆其害毒盗跖肆其贪残者由资乎圣迹故也向无圣迹夏桀岂得居其九五毒流黎庶盗跖何能拥卒数千横行天下所资既重所利不轻以此而推过由圣智也爲之斗斛以量之则并与斗斛而窃之爲之权衡以称之则并与权衡而窃之爲之符玺以信之则并与符玺而窃之爲之仁义以矫之则并与仁羲而窃之註小盗之所困乃大盗之所资而利也䟽斛者今之函所以量物之多少权称鎚也衡称梁也所以平物之轻重也符者分爲两片合而成一即今之铜鱼木契也玺者是王者之玉印握之所以摄召天下也仁恩也义宜也王者恩被苍生循宜作则所以育养黔黎也此八者天下之利器也不可相无也夫圣人立教以正邦家田成用之以窃齐国岂非害于小贼而利大盗者乎何以知其然邪彼窃钩者诛窃国者爲诸侯诸侯之门而仁义存焉则是非窃仁义圣知邪䟽钩者腰带钩也夫圣迹之兴本惩恶劝善今私窃钩带必遭刑戮公劫齐国翻获诸侯仁义不存无由率衆以此而言岂非窃圣迹而盗国邪何以知其者假问也彼窃以下假答也故逐于大盗揭诸侯窃仁义并斗斛权衡符玺之利者虽有轩冕之赏弗能劝斧钺之威弗能禁註夫轩冕斧钺赏罚之重者也重赏罚以禁盗然大盗者又逐而窃之则反爲盗用矣所用者重乃所以成其大盗也大盗也者必行以仁义平以权衡信以符玺劝以轩冕威以斧钺盗此公器然后诸侯可得而揭也是故仁义赏罚者适足以诛窃钩者也䟽逐随也劝勉也禁止也轩车也冕冠也夫圣迹之设本息姦袤而田恒遂用其道而窃齐国权衡符玺悉共有之誓揭诸侯安然南面胡可劝之以轩冕威之以斧钺者哉小曰斧大曰钺又云黄金饰斧此重利盗跖而使不可禁者是乃圣人之过也註夫跖之不可禁由所盗之利重也利之所以重由圣人之不轻也故絶在贱货不在重圣也䟽盗跖所以拥卒九千横行天下者亦赖于五德故也向无圣智岂得尔乎是知驱马掠人不可禁制者原乎圣人作法之过也故曰鱼不可脱于渊国之利器不可以示人註鱼失渊则爲人禽利器用则爲盗资故不可示人䟽脱失也利器圣迹也示明也鱼失水则爲物所伤禽利器示人则爲人所执故不可也彼圣人者天下之利器也註夫圣人者诚能絶圣弃知而反冥物极物极各冥则其迹利物之迹也器犹迹耳可执而用曰器䟽圣人则尧舜文武等是也非所以明天下也註示利器于天下所以资其盗贼䟽夫圣人驭世应物随时揖让干戈行藏匪一不可执固明示天下若执而行者必致其弊即燕哙白公之类是也故絶圣弃知大盗乃止註去其所资则未施禁而自止也䟽弃絶圣者天下之物各守其分则盗自息擿玉毁珠小盗不起註贱其所寳则不加刑而自息也䟽藏玉于山藏珠于川不贵珍寳岂有盗滥焚符破玺而民朴鄙註除矫之所赖者则无以行其姦巧䟽符玺者表诚信也矫诈之徒赖而用之故焚烧毁破可以反朴还淳而归鄙野掊斗折衡而民不争註夫小平乃大不平之所用也䟽斗衡者所以量多少称轻重也既遭斗窃翻爲盗资掊击破坏合于古人之智守故无忿争殚残天下之圣法而民始可与论议註外无所矫则内全我朴而无自失之言也䟽殚尽也残毁也圣法谓五德也既残三王又毁五帝蘧庐咸尽刍狗不陈忘筌忘蹄物我冥极然后始可与论重妙之境议道德之遐也擢乱六律铄絶竽瑟塞瞽旷之耳而天下始人含其聪矣灭文章散五采胶离朱之目而天下始人含其明矣註夫声色离旷有耳目者之所贵也受生有分而以所贵引之则性命丧矣若乃毁其所贵弃彼任我则聪明各全人含其眞也䟽擢拔也铄消也竽形与笙相似并布管于匏内施簧于管端瑟长八尺一寸阔一尺八寸二十七絃优牺造也夫耳淫宫征慕师旷之聪目滞玄黄希离朱之视所以心神奔驰耳目竭丧既而拔管絶絃销金絶纬毁黄华之曲弃白雪之歌灭黼黻之文散红紫之采故胶离朱之目除矫效之端塞瞽旷之耳去乱群之帅然后人皆自得物无丧我极耳之所听而反听无声恣目之能视而内视无色天机自张无爲之至也岂有明暗优劣于其间哉是以天下和平万物同德率己闻见故人含其聪明含怀养之谓毁絶钩绳而弃规矩攦工倕之指而天下始人有其巧矣故曰大巧若拙註夫以蜘蛛蛣蜣之陋而布网转丸不求之于工匠则万物各有能也所能虽不同而所习不敢异则若巧而拙矣故善用人者使能方者爲方圆者爲圆各任其所能人安其性不责万民以工倕之巧故衆技以不相能似拙而天下皆自能则大巧矣夫用其自能则规矩可弃而妙匠之指可攦也䟽钩曲绳直规圆矩方工倕是尧工人作规矩之法亦云舜臣也攦折也割也工倕禀性机巧运用钩绳割刻异端述作规矩遂令天下黔黎诱然放效舍己逐物实此之由若使弃规絶绳攦割倕指则人师分内咸有其巧譬犹蜘网蜣丸岂关矜企人事若天机巧也事出老经削曾史之行钳杨墨之口攘弃仁义而天下之德始玄同矣註去其乱群之率则天下各复其朴而同于玄德也䟽削除也钳闭也攘却也玄原也道也曾参至孝史鱼忠直杨朱墨翟禀性宏辩彼四子者素分天然遂使天下学人舍己效物由此乱群失其本性则除忠信之行钳闭浮辩之口攘去蹩躠之仁弃掷踶跂之义于是物不丧眞人皆自得率性全理故与玄道混同也彼人含其明则天下不铄矣人含其聪则天下不累矣䟽铄销散也累忧患也只爲自衒聪明故忧患斯集使苍生顚化而销散也若能含抱聪明于内府而不衒于外者则物皆适乐而无忧患也人含其知则天下不惑矣人含其德则天下不僻矣䟽若能知于分内养德而不荡者固当履环中之正道游㝢内而不惑岂有倒置哀僻于其间哉彼曾史杨墨师旷工倕离朱者皆外立其德而以爚乱其天下者也註此数人者所禀多方故使天下跃而效之效之则失我我失由彼则彼爲乱主矣夫天下之大患者失我也䟽以前数子皆禀分过人不能韬光匿燿而扬波混俗剽名于表立德于外引物从己炫燿群生天下亡德而不反本失我之原斯之由也法之所无用也註若夫法之所用者视不过于所见故衆目无不明听不过于所闻故衆耳无不聪士不过于所能故衆技无不巧知不过于所知故群性无不适德不过于所得故群德无不当安用立所不逮于性分之表使天下奔驰而不能自反哉䟽夫率性而动动必由性此法之妙也而曾史之徒以已引物既无益于当世翻有损于将来虽设此法终无所用也子独不知至德之世乎昔者容成氏大庭氏伯皇氏中央氏栗陆氏骊畜氏轩辕氏赫胥氏尊卢氏祝融氏伏牺氏神农氏当是时也民结绳而用之註足以纪要而已䟽已上十二氏并上古帝王也当时既未有史籍亦不知指次第前后刻木爲契结绳表信上下和平人心淳朴故易云上古结绳而治后世圣人易之以书契甘其食美其服註适故常甘当故常美若思夫多靡则无时慊矣乐其俗安其居䟽止分故甘去华故美混同故乐恬淡故安居也邻国相望鸡犬之音相闻民至老死而不相往来註无求之至䟽境邑相比相去不远鸡犬吠声音闻相接而性各自足无求于世卒于天命不相往来无爲之至若此之时则至治己䟽无欲无求怀道抱德如此时也岂非至哉今遂至使民延颈举踵曰某所有贤者赢粮而趣之则内弃其亲而外去其主之事足迹接乎诸侯之境车轨结乎千里之外註至治之迹犹致斯弊䟽赢裹也亦是至理之风播而爲教贵此文近使物学之尚贤路开寻师访道引领举足远适他方轨辙交行足迹所接裹粮负贩不惮千里内则弃亲而不孝外则去主而不忠至治之迹遂致斯弊也则是上好知之过也註上谓好知之君知而好之则有斯过矣䟽尚至治之迹好治物之智故致斯也上诚好知而无道则天下大乱矣䟽在上君王不能无爲恬憺清虚合道而以知能治物物必弊之故大乱也老君云以知治国国之贼也何以知其然邪䟽假设疑问出其所由夫弓弩毕弋机变之知多则鸟乱于上矣钩饵罔罟罾笱之知多则鱼乱于水矣削格罗落罝罘之知多则兽乱于泽矣註攻之愈密避之愈巧则虽禽兽犹不可图之以知而况人哉故治天下者唯不任知任知无妙也䟽网小而柄形似毕星故名爲毕以绳系箭射谓弋罟罾皆网也笱曲梁也亦筌也削格爲之即今之鹿角马以绳末罗落而取兽也罝罘免网也即以智治于物宁无沸腾之患故治国者必不可用智也知诈渐毒颉滑坚白解垢同异之变多则俗惑于辩矣註上之所多者下不能安其少也性少而以逐多则迷也䟽智数诈伪渐渍毒害于物也颉滑骨稽也亦姦黠也解垢诈伪也夫滑稽坚白之智谲说同异之谭谅有亏于眞理无益于世教故远观譬于若讷愚俗惑于小辩故天下每每大乱罪在于好知䟽每每昏昏貌也夫忘怀任物则宇内清夷执迹用智则天下大乱故知上下昏昏由乎好智故天下皆知求其所不知而莫知求其所已知者註不求所知而求所不知此乃舍己效人而不止其分也䟽所以知者分内也所不知者分外也舍内求外非惑如何也皆知非其所不善而莫知非其所以善者註善其所善争尚之所由生也䟽所不善者桀跖也所以善者圣迹也盗跖行不善以据东陵田恒行圣迹以窃齐国故臧谷业毕亡羊趣同或桀跖行殊损性均也愚俗之徒妄生臧否善与不善诚未足定也是以大乱故上悖日月之明下烁山川之精中堕四时之施喘耎之虫肖翘之物莫不失其性甚矣夫好知之乱天下也註夫吉凶悔吝生于动也而知之所动诚能摇荡天地运御群生故君人者胡可以不忘其知哉䟽是以仍上辞也只爲上来用智执迹故天下大乱悖乱也烁销也堕坏也附地之徒曰喘耎飞空之类曰肖翘皆轻小物也夫执迹用智爲害必甚故能鼔动阴阳摇荡天地日月爲之薄蚀山川爲之崩竭炎凉爲之愆叙风雨所以不时飞走水陆失其本性好知毒物一至于此也自三代以下者是己舍夫种种之民而悦夫役役之佞释夫恬惔无爲而悦夫啍啍之意啍啍已乱天下矣註啍啍以已诲人也䟽自从也三代谓夏殷周也种种淳朴之人役役轻黠之貌释废也啍啍以己诲人也夫上古至淳之世素朴之时像圜天而清虚法方地而安静而爲族同禽兽之无知逮乎散浇去淳离道背德而五常圣迹已彰三代用知更甚舍淳朴之素士爱轻黠之佞夫废无欲之自安悦有心之诲物已乱天下可不悲夫南华眞经註䟽卷之十二南华真经註疏正统道藏三家本三十五卷洞神部玉诀类南华眞经注䟽卷之十三縁七河南郭象注唐西华法师成玄英䟽外篇在宥第十一闻在宥天下不闻治天下也註宥使自在则治治之则乱也人之生也直莫之荡则性命不过欲恶不爽在上者不能无爲上之所爲而民皆赴之故有诱慕好欲而民性淫矣故所贵圣王者非贵其能治也贵其无爲而任物之自爲也䟽宥宽也在自在也治统驭也寓言云闻诸贤圣任物自在宽宥即天下清谧若立教以驭苍生物失其性如伯乐治马也在之也者恐天下之淫其性也宥之也者恐天下之迁其德也䟽性者禀生之理德者功行之名故致在宥之言以防迁淫之过若不任性自在恐物淫僻丧性也若不宥之复恐效他其德迁改也天下不淫其性不迁其德有治天下者哉註无治乃不迁淫䟽性正德定何劳布政治之哉有政不及无政有爲不及无爲昔尧之治天下也使天下欣欣焉人乐其性是不恬也桀之治天下也使天下瘁瘁焉人苦其性是不愉也註夫尧虽在宥天下其迹则治也治乱虽殊其于失后世之恬愉使物争尚畏鄙而不自得则同耳故誉尧而非桀不如两忘也䟽恬静也愉乐也瘁忧也尧以德临人人歌击壤乖静性也桀以残害于物物遭忧瘁乖其愉乐也尧桀政代斯异使物失性均也夫不恬不愉非德也非德也而可长乆者天下无之註恬愉自得乃可长久䟽尧以不恬涖人桀以不愉取物不合淳和之性欲得长乆天下未之有也人大喜邪毗于阳大怒邪毗于阴阴阳并毗四时不至寒暑之和不成其反伤人之形乎使人喜怒失位居处无常䟽毗助也喜出于魂怒出于魄人禀阴阳与二仪同气尧令百姓喜毗阳暄舒桀使人怒助阴惨肃人喜怒过分天则失常盛夏不暑隆冬无霜既失和气加之天灾人多疾病岂非反伤形乎不可有爲作法必致残伤也思虑不自得中道不成章註此皆尧桀之流使物喜怒太过以致斯患也人在天地之中最能以灵知喜怒扰乱群生而振荡阴阳也故得失之间喜怒集乎百姓之怀则寒暑之和败四时之节差百度昏亡万事夭落也䟽爲滞喜怒遂使百姓谋虑失眞既乖宪章之法斯败也已于是乎天下始乔诘卓鸷而后有盗跖曾史之行故举天下以赏其善者不足註慕赏乃善故赏不能供举天下以罚其恶者不给註畏罚乃止故罚不能胜䟽乔诈伪也诘责问也卓独也鸷勐也于是乔伪诘责卓尔不群独怀鸷勐轻陵于物自尧爲始次后有盗跖之恶曾史之善善恶既着赏罚系焉慕赏行善惧罚止恶举天下斧钺不足以罚恶倾宇宙之藏不足以赏善给犹足也故天下之大不足以赏罚䟽若忘赏罚任眞乃在足也自三代以下者匈匈焉终以赏罚爲事彼何暇安其性命之情哉註忘赏罚而自善性命乃大足耳夫赏罚者圣王之所以当功过非以着劝畏也故理至则遗之然后至一可反也而三代以下遂寻其事迹故爲匈匈焉与迹竞逐终以所寄爲事性命之情何暇而安哉䟽匈匈讙譁也竞逐之谓也人惧斧钺之诛又慕轩冕之赏心怀百虑事出万端匈匈竞逐而不知止夏殷已来其风渐扇赏罚撄扰终日荒忙有何容暇安其性命而且悦明邪是淫于色也悦聪邪是淫于声也䟽悦受染也淫耽滞也希离慕旷爲滞声色也悦仁邪是乱于德也悦义邪是悖于理也䟽德无憎爱偏爱故乱德理无是非裁非故逆理悖逆也悦礼邪是相于技也悦乐邪是相于淫也䟽礼者擎跽曲拳节文隆杀乐者咸池大夏律吕八音说礼乃助浮华技能爱乐更助宫商淫声悦圣邪是相于艺也悦知邪是相于疵也註当理无悦悦之则致淫悖之患矣相助也䟽说圣迹助世间之艺术爱智计益是非之疵病也天下将安其性命之情之八者存可也亡可也註存亡无所在任其所受之分则性命安矣䟽八者聪明仁义礼乐圣智是也言人禀分不同性情各异离旷曾史素分有者存之可也衆人性分本无企慕乖眞亡之可也天下将不安其性命之情之人者乃始脔卷伧囊而乱天下也註必存此八者则不能纵任自然故爲脔卷伧囊也䟽脔卷不舒放之容也伧囊忽遽之貌天下群生唯知分外不能安任脔卷自拘夸华人事伧囊急速争驰逐物由八者不忘致斯弊者也而天下乃始尊之借之甚矣天下之惑也註不能遗之已爲误矣而乃复尊之以爲贵岂不甚惑哉䟽前八者乱天之经不能忘遗已是大惑方复尊敬用爲楷模痛惜甚也岂直过也而去之邪乃斋戒以言之跪坐以进之鼓歌以儛之吾若是何哉註非直由寄而过去也乃珍贵之如此䟽八条之义事同刍狗过去之后不合更收诫禁致斋明言执礼君臣跪坐更相进献鼔九韶之歌舞大章之曲珍重蘧庐一至于此庄生自击无奈之何也故君子不得已而临莅天下莫若无爲无爲也而后安其性命之情註无爲者非拱默之谓也直各任其自爲则性命安矣不得已者非迫于威刑也直抱道怀朴任乎必然之极而天下自賔也䟽君子圣人也不得已临莅天下恒自无爲虽复无爲非关拱默动寂无心而性命之情未始不安也故贵以身于爲天下则可以託天下爱以身于爲天下则可以寄天下註若夫轻身以赴利弃我而殉物则身且不能安其如天下何䟽贵身贱利内我外物保爱精神不荡于世者故可寄坐万物之上託化于天下也故君子苟能无解其五藏无擢其聪明註解擢则伤也䟽五藏精灵之宅聪明耳目之用若分辨五藏情识显擢聪明之用则精神奔驰于内耳目竭丧于外矣尸居而龙见渊默而雷声註出处默语常无其心而付之自然䟽圣人寂同死尸寂泊动类飞龙在天岂有寂动理教之异哉故寂而动尸居而龙见渊默而雷声欲明寂动动寂理教教理不一异也神动而天随註神顺物而动天随理而行䟽神者妙万物而爲言也即动即寂德同苍昊随顺生物也从容无爲而万物炊累焉註若游尘之自动䟽累尘也从容自在无爲虚淡若风动细尘清空中浮物阳气飘飖任运去留非已吾又何暇治天下哉註任其自然而已䟽物我齐混俱合自然何劳功暇更爲治法也崔瞿问于老聃曰不治天下安臧人心老聃曰汝愼无撄人心註撄之则伤其自善也䟽姓崔名瞿不知何许人也既问在宥不治人心何以履善答曰宥之放之自合其理作法理物则撄挠人心引下文云人心排下而进上註排之则下进之则上言其易摇荡也䟽人心排他居下进已在上皆常情也上下囚杀註无所排进乃安全耳䟽溺心上下爲境所牵如禁之囚撄烦困苦淖约柔乎刚彊註言能淖约则刚彊者柔矣䟽淖约柔弱也矫情行于柔弱欲制服于刚彊廉刿彫琢其热焦火其寒凝冰註夫焦火之热凝冰之寒皆喜怒并积之所生若乃不彫不琢各全其朴则何冰炭之有哉䟽廉务名也刿伤也彫琢名行欲在物前若违情起怒寒甚凝冰顺心生喜热喻焦火其疾俛仰之间而再抚四海之外註风俗之所动也䟽逐境之心一念之顷已遍十方况俛仰之间不再临四海哉其居也渊而静其动也县而天註静之可使如渊动之则系天而踊跃也䟽有欲之心去无定凖偶尔而静如流水之遇渊潭触境而动类高天之县不息动之则系天踊跃偾骄而不可系者其唯人心乎註人心之变靡所不爲顺而放之则静而自通治而系之则跂而偾骄偾骄者不可禁之势也䟽排下进上美恶喜怒偾发骄矜不可禁制者其在人心乎昔者黄帝始以仁义撄人之心註夫黄帝非爲仁义也直与物冥则仁义之迹自见迹自见则后世之心必自殉之是亦黄帝之迹使物撄也䟽黄帝因宜作则慈爱养民实异偏尚之仁裁非之义后代之主执之轨辙苍生名之爲圣撄人之心自此始也弊起后王衅非黄帝尧舜于是乎股无肱胫无毛以养天下之形愁其五藏以爲仁义矜其血气以规法度然犹有不胜也䟽肱白肉也尧舜行黄帝之迹心形瘦弊股瘦无白肉胫秃无细毛养天下形容安万物情性五藏忧愁于内血气矜庄于外行仁义以爲规矩立法度以爲楷模尚不免流放凶族则有不胜尧于是放讙兜于崇山投三苗于三屺流共工于幽都此不胜天下也䟽昔帝鸿氏有不才子天下谓之混沌即讙兜也爲党共工放南裔也缙云氏有不才子天下谓之饕餮即三苗也爲尧诸侯封三苗之国国在左洞庭右彭蠡居豫章近南岳三峗山名在西裔即秦州西羌也少昊氏有不才子天下谓之穷竒即共工也爲尧水官幽都在北方即幽州之地尚书有殛鲧此文备也四人皆包藏凶恶不遵尧化故投诸四裔是尧不胜天下之事故四凶由舜今称尧者其时舜摄尧位故耳夫施及三王而天下大骇矣註夫尧舜帝王之名皆其迹耳我寄斯迹而迹非我也故骇者自世世弥骇其迹愈粗粗之与妙自涂之夷险耳游者岂常改其足哉故圣人一也而有尧舜汤武之异明斯异者时世之名耳未足以名圣人之实也故夫尧舜者岂直一尧舜而已哉是以虽有矜愁之貌仁义之迹而所以迹者故全也䟽施延也自黄帝延乎尧舜圣迹滞物扰乱延及三王惊骇更甚下有桀跖䟽桀跖行小人之行爲下曾史行君子之行爲上上有曾史而儒墨毕起䟽谓儒墨守迹是非因之而起也于是乎喜怒相疑䟽喜是怒非更相疑贰愚知相欺䟽饰智惊愚互爲欺侮善否相非䟽善与不善彼此相非诞信相讥䟽诞虚信实自相讥诮而天下衰矣註莫能齐于自得䟽相仍纠纷宇宙衰也大德不同而性命烂漫矣註立小异而不止于分䟽喜怒是非炽然大盛于涂故天年夭枉性命烂漫烂漫散乱也天下好知而百姓求竭矣註知无涯而好之故无以供其求䟽圣人穷无崖之智百姓焉不竭哉于是乎釿锯制焉绳墨杀焉椎凿决焉註彫琢性命遂至于此䟽绳墨正木之曲直礼仪示人之隆杀椎凿穿木之孔窍刑法决人之身首工匠运斤锯以残木圣人用礼法以伤道天下嵴嵴大乱罪在撄人心故贤者伏处大山嵁巖之下而万乗之君忧慄乎庙堂之上註若夫任自然而居当则贤愚袭情而贵贱履位君臣上下莫匪尔极而天下无患矣斯迹也遂撄天下之心使奔驰而不可止故中知以下莫不外饰其性以眩惑衆人恶直丑正蕃徒相引是以任眞者失其据而崇伪者窃其柄于是主忧于上民困于下矣䟽嵴嵴相践籍也一云乱宇宙大乱罪由圣智君子道消晦迹林薮人君虽在庙堂心恒忧慄既无良辅恐国倾危也今世殊死者相枕也桁杨者相推也刑戮者相望也䟽殊者决定当死也桁杨者械也夹脚及颈皆名桁杨六国之时及衰周之世良由圣迹黥劓五刑遂使桁杨者盈衢殊死者相枕残兀满路相枕相望明其多也而儒墨乃始离跂攘臂乎桎梏之间意甚矣哉其无愧而不知耻也甚矣註由腐儒守迹故致斯祸不思捐迹反一而方复攘臂用迹以治迹可谓无愧而不知耻之甚也䟽离跂用力貌也圣迹谓害物之具而儒墨方复攘臂分外用力于桎梏之间执迹封教救当世之弊何荒乱之能极哉故发噫叹息伤固陋不已愧而不耻也吾未知圣知之不爲桁杨椄槢也仁义之不爲桎梏凿枘也註桁杨以椄槢爲管而桎梏以凿枘爲用圣知仁义者远于罪之迹也迹远罪则民斯尚之尚之则骄诈生焉骄诈生而御姦之器不具者未之有也故弃所尚则矫诈不作矫诈不作则桁杨桎梏废矣何凿枘椄槢之爲哉䟽椄槢械楔也凿孔也以物内孔中曰枘械不楔不牢梏无孔无用亦犹宪章非圣迹不立桀跖无仁义不行圣迹是撄扰之原仁义是残害之本焉知曾史之不爲桀跖嚆矢也註嚆矢矢之勐者言曾史爲桀跖之利用也䟽嚆箭镞有孔勐声也圣智是窃国之具仁义凶暴之资曾史爲桀跖利用勐箭故云然也故曰絶圣弃知而天下大治註法其所以撄也䟽絶窃国之具弃凶暴之资即宇内清平言大治也黄帝立爲天子十九年令行天下䟽德化诏令宇内大行闻广成子在于空同之上故往见之䟽空同山凉州北界广成即老子别号也曰我闻吾子达于至道敢问至道之精吾欲取天地之精以佐五谷以养民人䟽五谷黍稷菽麻麦也欲取窈冥之理天地阴阳精气助成五谷以养苍生也吾又欲官阴阳以遂羣生爲之奈何䟽遂顺也欲象阴阳设官分职顺羣生之性问其所以广成子曰而所欲问者物之质也註问至道之精可谓质也䟽而汝也欲播植五谷官府二仪所问粗浅不过形质乖深玄之致是抵诃也而所欲官者物之残也註不任其自尔而欲官之故残也䟽茍欲设官分职引物从己既乖造化必致伤残自而治天下云气不待族而雨草木不待黄而落日月之光益以荒矣䟽族聚也分百官放阴阳有心治万物必致凶灾雨风不调炎凉失节云未聚而雨降木尚青而弃落搀抢薄蚀三光昏晦人心遭扰玄象荒怠而佞人之心翦翦者又奚足以语至道䟽翦翦狭劣貌也汝是谄佞之人心其狭劣何能语至道也黄帝退捐天下筑特室席白茅间居三月复往邀之䟽黄帝退清齐一心舍九五尊位筑特室避讙嚣借白茅以洁净闲居经时重往请道邀过也广成子南首而卧黄帝顺下风膝行而进再拜稽首而问曰闻吾子达于至道敢问治身奈何而可以长乆广成子蹶然而起曰善哉问乎註人皆自修而不治天下则天下治矣故善之也䟽使人治物物必撄烦各各治身天下清正故善之蹶然疾起来吾语汝至道至道之精窈窈冥冥至道之极昏昏默默註窈冥昏默皆了无也夫庄老之所以屡称无者何哉明生物者无物而物自生耳自生耳非爲生也又何有爲于已生乎䟽至道精微心灵不测故寄窈窅深远昏默玄絶无视无听抱神以静形将自正註忘视而自见忘听而自闻则神不扰而形不邪也䟽耳目无外视听抱守精神境不能乱心与形合自冥正道必静必清无劳汝形无揺汝精乃可以长生註任其自动故间静而不夭也䟽清神静虑体无所劳不縁外境精神常寂心闲形逸长生乆视目无所见耳无所闻心无所知汝神将守形形乃长生註此皆率性而动故长生也䟽任视听而无所见闻根尘既空心亦安静照无知虑应机常寂神淡守形可长生乆视也愼汝内註全其眞也䟽忘心全眞也闲汝外註守其分也䟽絶视听守分也多知爲败註知无崖故败䟽不愼智虑心神既困耳目竭于外何不败哉我爲汝遂于大明之上矣至彼至阳之原也爲汝入于窈冥之门矣至彼至阴之原也註夫极阴阳之原乃遂于大明之上入于窈㝠之门也䟽阳动也阴寂也遂出也至人应动之时智照如日月名大明也至阳之原表从本降迹故言出也无感之时深根寂然凝湛也至阴之原亦摄迹归本故曰入窈冥之门广成示黄帝动寂两义故託阴阳二门也天地有官阴阳有藏註但当任之愼守汝身物将自壮䟽天官谓日月星辰能照临四方纲维万物称官也地官谓金木水火土能维持动植运载群品亦称官也阴阳二气春夏秋冬各有司存如藏府也咸得随任无不称适何违造化更立官府也汝但无爲愼守汝身一切万物自然昌盛何劳措心自贻伊慼哉我守其一以处其和故我修身千二百岁矣吾形未常衰註取于尽性命之极极长生之致耳身不夭乃能及物也䟽保恬淡一心处中和妙道摄卫修身虽有寿考之年终无衰老之日黄帝再拜稽首曰广成子之谓天矣註天无爲也䟽叹圣道之清高可与玄天合德也广成子曰来余语汝彼其物无穷而人皆以爲终䟽死生变化物理无穷俗人愚惑谓有终始彼其物无测而人皆以爲极註徒见其一变也䟽万物不测千变万化愚人迷执谓有限极得吾道者上爲皇而下爲王註皇王之称随世之上下耳其于得通变之道以应无穷一也䟽得自然之道上逢淳朴之世则作牺农下遇浇季之时应爲汤武皇王迹自夷险道之一也失吾道者上见光而下爲土註失无穷之道则自信于一变而不能均同上下故俯仰异心䟽丧无爲之道滞有欲之心生则覩于光明死则便爲土坏迷执生死不能均同上下故有两名也今夫百昌皆生于土而反于土故余将去汝註土无心者也生于无心故当反守无心而独往也䟽夫百物昌盛皆生于地及其彫落还归于土世间万物从无而生死归空寂生死不二不滞一方今将去汝任适也入无穷之门以游无极之野註与化俱也䟽反归冥寂之本入无穷之门应变天地之间游无极之野吾与日月参光吾与天地爲常註都任之也䟽参同也与三景齐明将二仪同乆岂千二百岁哉当我缗乎远我昬乎註物之去来皆不觉也䟽圣人无心若镜机当感发即应感冥符若前机不感即昏然晦迹也人其尽死而我独存乎註以死生爲一体则无往而非存䟽一死生明变化未始非我无去无来我独存也人执生死故忧患之云将东游过扶揺之枝而适遭鸿蒙鸿蒙方将拊髀爵跃而游䟽云将云主将也鸿蒙元气也扶摇木神生东海也亦云风遭遇也拊拍也雀跃跳跃也寓言也夫气是生物之元也云爲雨泽之本也木是春阳之乡东爲仁惠之方举此四事示君王御物以德泽爲先也云将见之䟽怪其容仪殊俗动止异凡故问行李之由庶爲理物之道也倘然止贽然立曰叟何人邪叟何爲此䟽倘惊疑貌贽不动也叟长老名也鸿蒙拊髀爵跃不辍对云将曰游䟽乗自然变化遨游也云将曰朕愿有问也鸿蒙仰而视云将曰吁云将曰天气不和地气郁结䟽二气不降不升鬰结也六气不调䟽阴阳风雨晦明此六气也四时不节䟽春夏秋冬节令愆滞其序今我愿合六气之精以育群生爲之奈何䟽我欲合六气精华以养万物故问也鸿蒙拊髀爵跃掉头曰吾弗知吾弗知䟽万物咸禀自然若措意治之必乖造化故掉头不答云将不得问又三年东游过有宋之野而适遭鸿蒙云将大喜行趋而进曰天忘朕邪天忘朕邪再拜稽首愿闻于鸿蒙䟽故如上天再言忘朕幸忆往时也鸿蒙曰浮游不知所求註而自得所求也䟽浮游处世无贪取也猖狂不知所往註而自得所往也䟽无心忘行无的当也游者鞅掌以观无妄註夫内足者举目皆自正也䟽鸿蒙游心之处宽大涉见之物衆多能观之智知所观之境无妄也鞅掌衆多也朕又何知註以斯而已矣䟽浮游猖狂虚心任物物各自正我复何知云将曰朕也自以爲猖狂而民随予所往朕也不得已于民今则民之放也註夫乗物非爲迹而迹自彰猖狂非招民而民自往故爲民所放效而不得已也䟽我同鸿蒙无心驭世不得已临人人则随我迹便爲物放效也愿闻一言䟽愿闻要㫖庶决深疑鸿蒙曰乱天之经逆物之情玄天弗成註若夫顺物性而不治则情不逆而经不乱玄默成而自然得也䟽乱天然常道逆物眞性即谲诈方起自然之化不成也解兽之羣而鸟皆夜鸣註离其所以静也䟽放效迹彰害物灾起兽则惊群散起鸟则骇飞夜鸣灾及草木祸及昆虫註皆坐而受害也䟽草木未霜零落灾祸及昆虫昆明也向阳启蛰噫治人之过也註夫有治之迹乱之所由生也䟽天治斯灭治人过也云将曰然则吾奈何䟽欲请不治之术鸿蒙曰噫毒哉註言治人之过深䟽重伤祸败屡叹噫叹声僊僊乎归矣註僊僊坐起之貌嫌不能隤然通放故遣使归䟽僊僊轻举之貌嫌云将治物爲祸故示轻举劝令息迹归本云将曰吾遇天难愿闻一言鸿蒙曰噫心养註夫心以用伤则养心者其惟不用心乎䟽养心之术列在下文汝徒处无爲而物自化䟽徒但也但处心无爲而物自化堕尔形体吐尔聪明伦与物忘註理与物皆不以存怀而闇付自然则无爲而自化矣䟽伦理也堕形体忘身也吐聪明忘心也身心两忘物我双遣是养心也大同乎涬溟註与物无际䟽溟涬自然之气也茫荡身心大同自然合体也解心释神莫然无魂註坐忘任独䟽魂好知爲也解释遣荡也莫然无知涤荡心灵同死灰枯木无知魂也万物云云各复其根各复其根而不知註不知而复乃眞复也䟽云云衆多也衆多往来生灭不离自然归根明矣岂得用知然后复命矣哉浑浑沌沌终身不离註浑沌无知而任其自复乃能终身不离其本也䟽浑沌无知而任独千变万化不离自然若彼知之乃是离之註知而复之与复乖矣䟽用知慕生本乃离自然性也无问其名无闚其情物固自生註闚问则失其自生也䟽道离名言理絶情虑若以名问道以情闚理不亦远哉能遣情忘名任于独化物得生理也云将曰天降朕以德示朕以默躬身求之乃今也得註知而不默常自失也䟽降道德之言示玄点之行立身以来方今始悟再拜稽首起辞而行世俗之人皆喜人之同乎己而恶人之异于己也䟽染习之人迷执日乆同己喜惧异己嫌恶也同于己而欲之异于己而不欲者以出乎衆爲心也註心欲出羣爲衆隽也䟽夫是我而非彼喜同而恶异者必欲显己功名超出羣衆夫以出乎衆爲心者曷常出乎衆哉註衆皆以出衆爲心故所以爲衆人也若我亦欲出乎衆则与衆无异而不能相出矣夫衆皆以相出爲心而我独无往而不同乃大殊于衆而爲衆主也䟽人以竞先出乎衆爲心此是恒物鄙情何能独超羣外同其光尘方大殊于衆而爲衆杰因衆以宁所闻不如衆技衆矣註吾一人之所闻不如衆技多故因衆则宁也若不因衆则衆之千万皆我敌也䟽用衆人技能因衆人闻见即无忿竞所谓明者爲之视智者爲之谋也而欲爲人之国者此揽乎三王之利而不见其患者也註夫欲爲人之国者不因衆之自爲而以己爲之者此爲徒求三王主物之利而不见己爲之患也然则三王之所以利岂爲之哉因天下之自爲而任耳䟽用一己偏执爲国者徒求三王主物之利不知爲丧身之大患也此以人之国侥倖也几何侥倖而不丧人之国乎䟽侥要也以皇王之国利要求非分爲一身之幸会者未尝不身遭殒败万不存一故云几何也其存人之国也无万分之一而丧人之国也一不成而万有余丧矣註己与天下相因而成者也今以一己而专制天下则天下塞矣己岂通哉故一身既不成而万方有余丧矣䟽以侥倖之心爲帝王之主论存己矣无一成语亡也有余败也悲夫有土者之不知也䟽此一句伤叹君王不知侥倖爲弊矣夫有土者有大物也䟽九五尊高四海宏巨是称大物也有大物者不可以物物註不能用物而爲物用即是物耳岂能物物哉不能物物则不足以有大物矣䟽苟求三王之国不能任物自爲翻爲物用已自是物焉能物物断不可也而不物故能物物註夫用物者不爲物用也不爲物用斯不物矣不物故物天下之物使各自得也䟽不爲物用而用于物者也明乎物物者之非物也岂独治天下百姓而已哉出入六合游乎九州註用天下之自爲故驰万物而不穷䟽圣人通自然达造化运百姓心知用群生耳目是知物物者非物也岂独戴黄屋坐汾阳佩玉玺治天下哉固当排六合陵太清超九州游姑射矣独往独来是谓独有註人皆自异而己独羣游斯乃独往独来者也独有斯独可谓独有矣独有之人是之谓至贵註夫与衆玄同非求贵于衆而衆人不能不贵斯至贵也若乃信其偏见而以独异爲心则虽同于一致故是俗中之一物耳排独有者也未能独有而欲饕窃轩冕冒取非分衆岂归之哉故非至贵也䟽人皆自异而己独与羣游斯乃独往独来者也独有斯独可谓独有矣欲出衆而己独游衆无此能故名独有独有之人苍生乐推百姓荷戴以斯爲主可谓至尊至贵也大人之教若形之于影声之于响註百姓之心形声也大人之教影响也大人之于天下何心哉犹影响之随形声耳䟽大人圣人也无心感应应不以心故百姓之心形声也大人之教影响也有问而应之尽其所怀註使物之所怀各得自尽也䟽圣人心随物感感亦称机尽物怀抱爲天下配註问者爲主应故爲配䟽配匹也先感爲主应者爲匹也处乎无响註寂以待物䟽处寂也无感之时心如枯木寂无影响也行乎无方註随物转化䟽行应机也逗机不定方所也挈汝适复之挠挠註挠挠自动也提挈万物使复归自动之性即无爲之至也䟽挠挠自动也逗机无方还欲提挈汝等羣品令归自本性则无爲至也以游无端註与化俱故无端䟽游心与自然俱游故无朕迹之端崖出入无旁註玄同无表䟽出入尘埃生死之中玄同造物无边可见与曰无始註与日新俱故无始也䟽与日俱新故无终始颂论形躯合乎大同註其形容与天地无异䟽颂赞论语圣人盛德躯貌与二仪大道合同外不闚乎宇宙内不有其己身也大同而无己註有己则不能大同也䟽合二仪同大道则物我俱忘也无己恶乎得有有註天下之难无者已也己既无矣则羣有不足复有之䟽己既无矣物焉有哉覩有者昔之君予註能美其名者耳䟽行仁义礼君臣者不离有爲君子也覩无者天地之友註覩无则任其独生也䟽覩无爲之妙理见自然之正性二仪非有万物尽空翻有入无故称爲友矣贱而不可不任者物也卑而不可不因者民也註因其性而任之则治反其性而凌之则乱夫民物之所以卑而贱者不能因任故也是以任贱者贵因卑者尊此必然之符也䟽民虽居下各有功能物虽轻贱咸负材用物无弃材人无弃用庶咸亨也匿而不可不爲者事也註夫事藏于彼故匿也彼各自爲故不可不爲但当因任耳䟽匿藏也事有隐显性有工拙或显于此或隐于彼或工于此或拙于彼但当任之悉事齐也麤而不可不陈者法也註法者妙事之迹也安可以迹麤而不陈妙事哉䟽法言教也以教望理理妙法粗取谕筌蹄故须陈说故也远而不可不居者义也註当乃居之所以爲远䟽义虽去道䟽远苟其合理应须取断亲而不可不广者仁也註亲则若偏故广乃仁耳䟽亲虽偏爱狭博周普广爱乃大仁也节而不可不积者礼也註夫礼节者患于系一故物物体之则积而周矣䟽积厚也节文也夫礼贵尚往来人情华薄故外示折旋内敦积厚此眞礼也中而不可不高者德也註事之下者虽中非德䟽中顺也修道之人和光处世卑顺于物而志行清高涅而不缁其德也一而不可不易者道也註事之难者虽一非道况不一哉䟽妙本一气通生万物甚自简易其唯道乎神而不可不爲者天也註执意不爲虽神非天况不神哉䟽神功不测显晦无方逗机无滞合天然也故圣人观于天而不助註顺其自爲而已䟽圣人观自然妙理大顺羣物而不助其性分此下释前文成于德而不累註自然与高会也䟽能使境智冥会上德既成自无瑕累也出于道而不谋註不谋而一所以爲身会于仁而不恃䟽老经云爲而不恃仁慈博爱贵在合宜故无恃頼薄于义而不积註率性居远非积也䟽先王籧庐非可寳重已陈刍狗岂积而留应于礼而不讳註自然应礼非由忌讳䟽妙本湛然迹应于礼岂拘忌讳接于事而不让註事以理接能否自任应动而动无所辞让䟽混俗扬波因事接物应机不取亦无辞让齐于法而不乱註御粗以妙故不乱也䟽因于物性以法齐之故不乱也恃于民而不轻註恃其自爲耳不轻用也䟽民惟邦本本固而邦宁故恃籍不敢轻用也因于物而不去註因而就任之不去其本也䟽顺黔黎之心因庶物之性虽施于法教不令杂于性本物者莫足爲也而不可不爲註夫爲者岂以足爲故爲哉自体此爲故不可得而止也䟽物之禀生功用万殊如蜣蜋转丸蜘蛛结网出自天然非关假学故素无之而不可强爲性中有者不可不爲也不明于天者不纯于德註不明自然则有爲有爲而德不纯也䟽闇自然之理则浇薄之德不纯也不通于道者无自而可註不能虚己以待物则事事失会䟽闭虚玄道性故触事面墻谅无从而可也不明于道者悲夫䟽闇天人之理惑君臣之义所作顚蹷深可悲伤何谓道有天道有人道无爲而尊者天道也註在上而任万物之自爲也䟽无事无爲尊高在上者合自然天道也有爲而累者人道也註以有爲爲累者不能率其自得也䟽司职有爲事累繁扰者人伦之道主者天道也註同乎天之任物则自然居物上䟽君在上任物合天道无爲也臣者人道也註各当所任天道之与人道也相去远矣註君任无爲而委百官百官有所司而君不与焉二者俱以不爲而自得则君道逸臣道劳劳逸之际不可同日而论之也䟽君位尊高委之宰牧臣道卑下竭诚奉上故君道逸臣道劳不可同日而语也不可不察也註不察则君臣之位乱矣䟽天道君而无爲人道臣而有事尊卑有隔劳逸不同各守其分则君臣咸无爲也必不能鉴理即劳逸失宜君臣乱矣夫二仪生育变化无穷形质之中最爲广大而新新变化念念推迁实爲等均所谓亭之毒之南华眞经注䟽卷之十三南华真经註疏正统道藏三家本三十五卷洞神部玉诀类南华眞经注䟽卷之十四縁八河南郭象注唐西华法师成玄英䟽外篇天地第十二天地虽大其化均也註均于不爲而自化也䟽夫二仪生育覆载无穷形质之中最爲广大而新新变化其状不殊念念迁谢实唯均等所谓亭之也故云天地生我并生万物虽多其治一也註以自得爲治䟽夫四生万物其类最繁至于率性自得斯理唯一所谓毒之也故又云万物与我爲一人卒虽衆其主君也註天下异心无心者主也䟽黔首卒隶其数虽多主而君者一人而已无心因任允当斯位君原于德而成于天註以德爲原无物不得得者自得故得而不谢所以成天也䟽原本也夫君主人物必须以德爲宗物各自得故全成自然之性故曰玄古之君天下无爲也天德而已矣註任自然之运动䟽玄远也古之君谓三皇已前帝王也言玄古圣君无爲而治天下也盖何爲哉此引古证今成天德之义也以道观言而天下之君正註无爲者自然爲君非邪也䟽以虚通之理观应物之数而无爲因任之君不用邪僻之言者故理当于王道以道观分而君臣之义明註各当其分则无爲位上有爲位下也䟽夫君道无爲而臣道有事尊卑劳逸理固不同譬如首自居上足自居下用道观察分义分明以道观能而天下之官治註官各当其所能治矣䟽夫官有高卑能有优劣能受职则物无私得是故天下之官治也以道汎观而万物之应备註无爲也则天下各以其无爲应之䟽夫大道生物性情不同率己所以悉皆备足或走或飞咸应其用不知所以岂复措心故以理徧观则庶物之应备故通于天地者德也註万物莫不皆得则天地通䟽通同也同两仪之覆载与天地而俱生者德也行于万物者道也註道不塞其所由则万物自得其行矣䟽至理无塞恣物往来同行万物故曰道也上治人者事也註使人人自得其事䟽虽则治人因其本性物各率能咸自称适故事事有宜而天下治也能有所艺者技也註技者万物之不用也䟽率其本性自有艺能非假外爲故眞技术也技兼于事事兼于义义兼于德德兼于道道兼于天註夫本末之相兼犹手臂之相包故一身和则百节皆适天道顺则本末俱畅䟽兼带也济也归也夫艺能之技必须带事不带于事技术何施也事苟失宜技便无用虽行于义不可乖德虽有此德理须法道虚通故曰虚通终归自然之术斯乃理事相包用不同耳是故示本能摄末自浅之深之义故曰古之畜天下者无欲而天下足无爲而万物化䟽夫兼天所以无爲兼道所以无欲故古之帝王养畜羣庶者何爲哉盖无欲而苍生各足无爲而万物自化也渊静而百姓定䟽一人垂拱而玄默百姓则比屋而可封故老经云我好静而民自正记曰通于一而万事毕䟽一道也夫事从理生理必包事本能摄末故知一万事毕语在西升经庄子引以爲证无心得而鬼神服註一无爲而羣理都举䟽夫迹混人间之事心证自然之理而穷原彻际妙极重玄者故在于显则爲人物之所归处于幽则爲鬼神之所服夫子曰夫道覆载万物者也洋洋乎大哉君子不可以不刳心焉註有心则累其自然故当刳而去之䟽失子者老子也庄生师老君故曰夫子也刳去也洒也虚通之道包罗无外二仪待之以覆载万物得之以化生何莫由斯最爲物本叹洋洋之美大以勗当世之君王可不法道之无爲洗去有心之累者邪无爲爲之之谓天註不爲此爲而此爲自爲乃天道䟽无爲爲之率性而动也天机自张故谓之天此不爲爲也无爲言之之谓德註不爲此言而此言自言乃眞德䟽寂然无说而应答无方譬县镜高堂物来斯照语默不殊故谓之德也此不言而言者爱人利物之谓仁註此任其性命之情也䟽慈若云行爱如雨施心无偏执德泽弘普惜其性命故谓之仁也不同同之之谓大註万物万形各正其分不引彼以同我乃成大耳䟽夫刻雕衆形而性情各异率其素分佥合自然任而不割故谓之大也行不崖异之谓宽註玄同彼我则万物自容故有余䟽夫韬光晦迹而混俗扬波若树德不异于人立行岂殊于物哉而心无崖际若万顷之陂林薮苍生可谓宽容矣有万不同之谓富註我无不同故能独有斯万䟽位居九五威夸万乗任庶物之不同顺苍生之爲异而羣性咸得故能富有天下也故执德之谓纪註德者人之纲䟽能持己有之德行者可谓羣物之纲纪也德成之谓立註非德而成者不可谓立䟽德行既成方可立功而济物也循于道之谓备註夫道非偏物也䟽循顺也能顺于虚通德行方足不以物挫志之谓完註内自得也䟽挫屈也一毁誉混荣辱不以世物屈节其德完全君子明于此十者则韬乎其事心之大也註心大故事无不容也䟽韬包容也君子贤人肆于已前十事则能包容物务心性宽大也沛乎其爲万物逝也註德泽滂沛任万物之自往也䟽逝往也心性宽闲德泽滂沛故爲羣生之所归往也若然者藏金于山藏珠于渊註不贵难得之物䟽若如前行便是无爲既不羡于荣华故不贵于寳货是以珠生于水不索故藏之于渊金出于山不求故韬之于岳也不利货财註乃能忘我况货财乎䟽虽得珠玉尚不贪以资身常用货财岂复将爲利也不近贵富註自来寄耳心常去之远也䟽寄去寄来不哀不乐故外䟽远乎轩冕内不近乎富贵也不乐寿不哀夭註所谓县解䟽假令寿年延永不以爲乐性命夭促不以爲哀不荣通不丑穷註忘夭寿于胸中况穷通之间哉䟽富贵荣达不以爲荣华贪贱窒塞不以爲丑辱寿夭尝不以措意荣辱之情岂容介怀不拘一世之利以爲己私分註皆委之万物也䟽光临宇宙统御天下四海珍寳总系一人而行不利货财委之万国岂容拘束入己用爲私分也不以王天下爲己处显註忽然不觉荣之在身䟽覆有黔黎主领天下而推功于物忘其富贵故不以已大而荣显也显则明註不显则默而止䟽明彰也虽坐汾阳丧其天下必也显智岂曰韬光也万物一府死生同状註蜕然无所在也䟽忘于物我故万物可以爲一府冥于变化故死生同其形状死生无变于己况穷通夭寿之间乎夫子曰夫道渊乎其居也漻乎其清也䟽至理深玄譬犹渊海漻然清洁明烛鬓眉渊则叹其居寂以深澄漻则叹其虽动而恒洁也本亦作君字者金石不得无以鸣註声由寂彰䟽呜由寂彰应由眞起也故金石有声不考不鸣註因以喻体道者物感而后应也䟽考击也夫金石之内素藴官商若不考击终无声响亦由至人之心实怀圣德物若不感无由显应前託渊水以明至道此寄金石以显圣心万物孰能定之註应感无方䟽喻彼明镜方兹虚谷物来斯应应而无心物既脩短无穷应亦方圆无定夫王德之人素逝而耻通于事註任素而往耳非好通于事也䟽素眞也逝往也王盛不骄不矜任眞而往既抱朴以清高故羞通于物务立之本原而知通于神註本立而知不逆䟽神者不测之用也常在理上往而应物也不测之神知通于物此之妙用必资于本欲示本能起用用不乖本义也故其德广註任素通神而后弥广䟽夫清素无爲任眞而往神知通物而恒立本原用不乖体动不伤寂德行如是岂不大中之者邪其心之出有物採之註物採之而后出耳非先物而唱也䟽採求也夫至圣虚怀而物我斯应自非物求圣德无由显出圣心圣心之出良由物採欲和而不唱不爲物先故形非道不生生非德不明䟽形者七尺之身生者百龄之命德者能澄之智道者可通之境也道能通生万物故非道不生德能鉴照理原故非德不明老经云道生之德畜之也存形穷生立德明道非王德者邪䟽存任也穷尽也任形容之妍丑尽生龄之夭寿立盛德以匡时用至道以通物能如是者其唯王德乎荡荡乎忽然出勃然动而万物从之乎此谓王德之人註忽勃皆无心而应之貌动出无心故万物从之斯荡荡矣故能存形穷生立德明道而成王德也䟽荡荡宽平之名忽勃无心之貌物感而动逗机而出因循任物物则从之犹具衆美故爲王德也视乎冥冥听乎无声䟽至道深玄圣心凝寂非色不可以目视絶声不可以耳听冥冥之中独见晓焉无声之中独闻和焉註若夫视听而不寄之于寂则有闇昧而不和也䟽虽复冥冥非色而能陶甄万象乃云寂寂无响故能谐韵八音欲明从体起用功能如是者也故深之又深而能物焉註穷其原而后能物物䟽即有即无即寂即应遣之又遣故深之又深既而穷理尽性故能物衆物也神之又神而能精焉註极至顺而后能尽妙䟽神者不测之名应寂相即有无洞达既而非测非不测亦不非测乃是神之精妙故其与万物接也至无而供其求註我确斯而都任彼则彼求自供䟽遣之又遣乃曰至无而接物无方随机称适千差万品求者即供若县镜高堂物来斯照也时骋而要其宿大小长短脩远註皆恣而任之会其所极而已䟽骋纵也宿会也若夫体故至无所以随求称适故能顺时因任应物多方要在会归而不滞一故或大或小乍短乍长乃至脩远其来者随彼机务悉供其求应病以药理无不当黄帝游乎赤水之北登乎崑崙之丘而南望还归遗其玄珠註此寄明得眞之所由䟽赤是南方之色心是南方之藏水性流动位在北方譬迷心縁镜闇无所照故言赤水北也崑丘身也南是显明之方望是观见之义玄则䟽远之目珠乃珍贵之寳欲明世间羣品莫不身心迷妄驰骋耽者无所觉知闇似北方动如流水迷眞丧道实此之由今欲返本还源祈眞访道是以南望示其照察遗归表其复命故先明失眞之处后用显得道之方法所显方法列在下文使知索之而不得註言用知不足以得眞䟽索求也故絶虑不可以心求也使离朱索之而不得䟽非色不可以目取也使喫诟索之而不得也註聪明喫诟失眞愈远䟽喫诟言辨也离言不可以辨索乃使象罔象罔得之䟽罔象无心之谓离声色絶思虑故智与离朱自涯而反喫诟言辨用力失眞唯罔象无心独得玄珠也黄帝曰异哉象罔乃可以得之乎註明得眞者非用心也象罔然即眞也䟽离娄迷性恃明目而丧道轩辕悟理叹罔象而得珠勗诸学生故可以不离形去智黜聪隳体邪尧之师曰许由许由之师曰啮缺啮缺之师曰王倪王倪之师曰被衣䟽已上四人并是尧时隐士厌秽风尘怀道抱德清廉洁己不同人世尧知其贤欲让天下庄生示有承禀故具列其师资也尧问于许由曰啮缺可以配天乎註谓爲天子吾借王倪以要之註欲因其师以要而使之䟽配合也借因也尧云啮缺之贤者有合天位之德庶因王倪遥能屈致情事不决故问许由许由日殆哉圾于天下註圾危也䟽殆近也圾危也若要啮缺让万乗危亡之征其则不远也啮缺之爲人也聪明叡知给数以敏其性过人註聪敏过人则使人跂之屡伤于民也䟽叡圣也给捷也敏速也夫圣人治天下也冕旒垂目黈纩塞耳所以杜聪明不欲多闻见今啮缺乃内怀圣智外眩聪明词锋捷辩计数宏达德行性机所作过人其迹既彰必以爲患危亡之状列在已下而又乃以人受天註用知以求复其自然䟽物之丧眞其日已乆乃以心智之术令复其初故自然之性失之远彼审乎禁过而不知过之所由生註夫过生于聪知而又役知以禁之其过弥甚矣故曰无过在去知不在于强禁䟽过之所由生者知也言啮缺但知审禁苍生之过患而不知患生之由智也与之配天乎彼且乗人而无天註若与之天下彼且遂使后世任知而失眞䟽若与天位令御羣生必运乎心智悦乎天理则物皆丧己无复自然之性也方且本身而异形註夫以万物爲本则羣变可一而异形可同斯迹也将遂使后世由己以制物则万物乖矣䟽方将也夫圣人无心因循任物今啮缺以己身爲本引物使归令天下异形从我之化物之失性实此之由后世之患自斯而始也方且尊知而火驰註贤者当位于前则知见尊于后奔竞而火驰也䟽夫不能忘智以任物而尊智以御世遂将徇迹舍己效人驰骤奔逐其速如火矣方且爲绪使註将兴后世事役之端䟽绪端也使役也不能无爲而任知御物后世劳役自此爲端方且爲物絯註将遂使后世拘牵而制物䟽絯碍也不能用道以通人方复任智以碍物也方且四顾而物应註将遂使后世指麾以动物令应上务䟽方将顾盻四方抚安万国令彼之氓黎应我之化法方且应衆宜註将遂使后世不能忘善而利仁以应宜也䟽用一己之知应衆物之宜既非无心未免危殆矣方且与物化註将遂使后世与物相逐而不能自得于内䟽将我己知施与物衆令庶物从化物既失之我亦未得也而未始有恒註此皆尽当时之宜也然今日受其德而明日承其弊矣故曰未始有恒䟽以智理物政出多门前荷其德后遭其弊既乖淳古所以无恒夫何足以配天乎虽然有族有祖註其事类可得而祖效䟽族薮也夫啮缺隐居山薮高尚其志不能混迹未足配天而流俗之中罕其辈类故志尚清遐良可效耳可能爲衆父而不可以爲衆父父註衆父父者所以迹也䟽父君也言啮缺高尚无爲不夷乎俗虽其道可述适可爲衆人之父而未可爲父父也父父者尧也夫尧寄坐万物之上而心驰乎姑射之山往见四子之时即在汾阳之地是以即寂而动即动而寂无爲有爲爲无爲有有无一时动寂相即故可爲君中之君父中之父所谓穷理尽性玄之又玄而爲衆生之父故其宜矣故郭注云父父者所以迹也治乱之率也註言非但治主乃爲乱率䟽率主也若用智理物当时虽治于后必乱二途皆以智爲率北面之祸也註夫桀纣非能杀贤臣乃赖圣知之迹以祸之䟽桀纣赖圣智以杀贤臣故圣智是北面之祸也南面之贼也註田恒非能杀君乃资仁义以贼之䟽田恒资仁义以杀主故仁义南面之贼註云田恒非能杀君乃资仁义以贼之尧观乎华华封人曰嘻圣人请祝圣人䟽华地名也今华州也封人者谓华地守封疆之人也嘻叹声也封人见尧有圣人之德光临天下请祝愿常富庶享多福使圣人寿尧曰辞使圣人富尧曰辞使圣人多男子尧曰辞䟽夫富寿多男子实爲繁挠而能体之者废无爲故寄彼二人明兹三患辞让之㫖列在下文封人曰寿富多男子人之所欲也汝独不欲何邪䟽前之三事人之大欲存焉汝独致辞有何意谓尧曰多男子则多惧富则多事寿则多辱是三者非所以养德也故辞䟽夫子胤扶䟽忧惧斯重财货殷盛则事业实繁命寿延长则贻困辱三者未足养无爲之德适可以益有爲之累所以并辞封人曰始也我以汝爲圣人邪今然君子也䟽我曰言汝有无双照便爲体道圣人今既舍有趣无适是贤人君子也天生万民必授之职多男子而授之职则何惧之有註物皆得所而志定也䟽天地造化爲万物各有才能量才授官有何忧惧富而使人分之则何事之有註寄之天下故无事也䟽百姓丰饶四海殷实寄之羣有而不以私焉斯事无爲也夫圣人鹑居註无意而期安也而鷇食註仰物而足䟽鹑䳺鹑也野居而无常处鷇者鸟之子食必仰母而足圣人寝处俭薄譬彼䳺鹑供膳裁充方兹鷇鸟既无心于侈靡岂有情于滋味乎鸟行而无彰註率性而动非常迹也䟽彰文迹也夫圣人灰心灭智而与物俱冥犹如鸟之飞行无踪迹而可见也天下有道则与物皆昌註猖狂妄行而自蹈大方也䟽运属清夷则抚临亿兆物来感我则应时昌盛郭注云猖狂妄行恐乖文㫖天下无道则脩德就间註虽汤武之事苟顺天应人未爲不间也故无爲而无不爲者非不间也䟽间音闲时逢扰乱则混俗韬光脩德隐迹全我生道嘉遁闲居逍遥遁世所谓隐显自在用舍随时千岁厌世去而上仙註夫至人极寿命之长任穷理之变其生也天行其死也物化故云厌世而上仙也䟽夫圣人达生死之不二通变化之爲一故能尽天年之脩短厌嚣俗以消升何必鼎湖之举独爲上仙安期之寿方偁千岁乗彼白云至于帝乡註气之散无不之䟽精灵上升与大一而冥合乗云御气届于天帝之乡三患莫至身常无殃则何辱之有䟽三患前富寿多男子也夫驾造物而来往乗变化而遨游三患本自虚无七尺来从非有殃辱之事曾何足云封人去之尧随之曰请问䟽请言既讫封人于是去之尧方悟非所以请答也封人曰退已䟽所疑已决宜速退归尧治天下伯成子高立爲诸侯尧授舜舜授禹伯成子高辞爲诸侯而耕䟽伯成子高不知何许人也盖有道之士也禹往见之则耕在野禹趋就下风立而问焉曰昔尧治天下吾子立爲诸侯尧授舜舜授予而吾子辞爲诸侯而耕敢问其故何也䟽唐虞之世南面偁孤逮乎有夏退耕于野出处顿殊有何意谓子高曰昔尧治天下不赏而民劝不罚而民畏䟽夫赏罚者所以着劝畏也而尧以无爲爲治物物从其化故百姓不待其襃赏而自勉行善无劳刑罚而畏恶不爲此显之圣明其德如是今子赏罚而民且不仁德自此衰刑自此立后世之乱自此始矣䟽盛行赏罚百姓犹不仁至德既衰是以刑书滋起故知将来之乱从此始焉夫子阖行邪无落吾事俋俋乎耕而不顾註夫禹时三圣相承治成德备功美渐去故史籍无所载仲尼不能间是以虽有天下而不与焉斯乃有而无之也故考其时而禹爲最优计其人则虽三圣故一尧耳时无圣人故天下之心俄然归启夫至公而居当者付天下于百姓取与之非己故失之不求得之不辞忽然而往侗然而来是以受非毁于廉节之士而名列于三王未足怪也庄子因斯以明尧之弊弊起于尧而衅成于禹况后世之无圣乎寄远迹于子高使弃而不治将以絶圣而反一遗知而宁极耳其实则未闻也夫庄子之言不可以一涂诘或以黄帝之迹秃尧舜之胫岂独贵尧而贱禹哉故当遗其所寄而録其絶圣弃智之意焉䟽阖何也落废也俋俋耕地之貌伯成谓禹爲夫子夫子何不行去邪莫废我农事于是用力而耕不复顾盻也夫三圣相承盖无优劣但浇淳异世故其迹不同郭注云弊起于尧而衅成于禹者欲明有圣不如无圣有爲不及无爲故高远迹以明絶圣弃智者耳泰初有无无有无名註无有故无所名䟽泰太初始也无气始萌谓之太初言其气广大能爲万物之始本故名太初太初之时惟有此无未有于有有既未有名将安寄故无有无名一之所起有一而未形註一者有之初至妙者也至妙故未有物理之形耳夫一之所起起于至一非起于无也然庄子之所以屡称无于初者何哉初者未生而得生得生之难而犹上不资于无下不待于知突然而自得此生矣又何营生于已生以失其自生哉䟽一应道也有无一之名而无万物之状物得以生谓之德註夫无不能生物而云物得以生乃所以明物生之自得任其自得斯可谓德也䟽德者得也谓得此也夫物得以生者外不资乎物内不由乎我非无非有不自不他不知所以而生故谓之德也未形者有分且然无间谓之命䟽虽未有形质而受质以有素分然且此分脩短悫乎更无间隙故谓之命留动而生物物成生理谓之形䟽留静也阳动阴静氛氲升降分布三才化生万物物得成就生理具足谓之形也形体保神各有仪则谓之性註夫德形性命因变立名其于自尔一也䟽体质保守也禀受形质保守精神形则有丑有妍神则有愚有智既而宜便轨则各自不同素分一定更无改易故谓之性也性脩反德德至同于初註恒以不爲而自得之䟽率此所禀之性循复生初之德故至其德处同于太初同乃虚虚乃大註不同于初而中道有爲则其怀中故爲有物也有物而容养之德小矣䟽同于太初心乃虚豁心既虚空故能包容广大合喙鸣註无心于言而自言者合于喙呜䟽喙鸟口也心既虚空迹复冥物故其说合彼鸟呜鸟呜既无心于是非圣言岂有情于憎爱喙鸣合与天地爲合註天地亦无心而自动䟽言既合于鸟鸣德亦合于天地天地无心于覆载圣人无心于言说故与天地合也其合缗缗若愚若昏註坐忘而自合耳非照察以合之䟽缗合也圣人内符至理外顺羣生唯迹与本罄无不合故曰缗缗是混俗扬波同尘万物既若愚蠢又如昏暗又解既合喙呜又合天地亦是缗缗是谓玄德同乎大顺註德玄而所顺者大矣䟽总结已前叹其美盛如是之人可谓深玄之德故同乎太初大顺天下也夫子问于老聃曰有人治道若相放可不可然不然註若相放效强以不可爲可不然爲然斯矫其性情也䟽师于老聃所以每事请答汎论无的故曰有人布行政化使人倣效以已而制物物失其性故己之可者物或不可己之然者物或不然物之可然于己亦尔也辨者有言曰离坚白若县寓註言其高显易见䟽坚白公孙龙守白论也孔穿之徒坚执此论当时独步天下无敌今辨者云我能离析坚白之论不以爲辩雄辩分明如悬日月于区宇故郭注云言其高显易见也若是则可谓圣人乎䟽结前问意如是之人得爲圣否老聃曰是胥易技系劳形憷心者也䟽胥相也言以是非更相易夺用此技艺系缚其身所以疲劳形体憷惕心虑也此答前问意技有本或作枝字者言是非易夺枝分叶派也执狸之狗成思猨狙之便自山林来註言此皆失其常然也䟽猨狙猕猴也执捉狐狸之狗多遭杰颈而猎既不自在故成愁思猨猴本居山林逶迤故旷爲挑攫便捷故失其常处狸有本作猫者竹鼠也丘予告若而所不能闻与而所不能言凡有首有趾无心无耳者衆註首趾犹始终也无心无耳言其自化䟽若而皆汝也首趾终始也理絶言辩故不能闻言也又不可以心虑知耳根听故言无心无耳也凡有机无情皆曰终始故言衆也咸不能以言说悉不可以心知汝何多设猨狙之能高张悬寓之辨今物效己岂非过乎有形者与无形无状而皆存者尽无註言有形者善变不能与无形无状者并存也故善治道者不以故自持也将顺日新之化而已䟽有形者身也无形者心也汝言心与身悉皆有存我以理观照尽见是空也其动止也其死生也其废起也此又非其所以也註此言动止死生盛衰废兴未始有恒皆自然而然非其所用而然故放之而自得也䟽时在动静物有死生事有兴废此六者自然之理不知所以然也岂关人情思虑倣效能致哉但任而顺之物之自当也有治在人註不在乎主自用䟽人各有率性而动天机自张非犹主教忘乎物忘乎天其名爲忘己註天物皆忘非独忘己复何所有哉䟽岂唯物务是空抑亦天理非有惟事与理二种皆忘故能造乎非有非无之至也忘己之人是之谓入于天註人之所不能忘者己也己犹忘之又奚识哉斯乃不识不知而冥于自然䟽入会也且天下难忘者己也而己尚能忘则天下有何物足存哉是知物我兼忘故能冥会自然之道也蒋间葂见季彻曰鲁君谓葂也曰请受教辞不获命既已告矣未知中否请尝荐之䟽荐献也蒋问及季姓也葂彻名也此二贤未知何许人也未详所据鲁君鲁侯也伯禽之后未知的是何公鲁公见葂请受治国之术虽复辞不得免君之命遂告鲁君爲政之道当时率师恐不折中敢陈所告试献吾贤必不合宜幸希鍼艾吾谓鲁君曰必服恭俭拔出公忠之属而无阿私民孰敢不辑䟽辑音集阿曲也孰谁也辑和也夫爲政之道先须躬服恭敬俭素清约然后拔擢公平忠节之人铨衡质直无私之士献可替否共治百姓则蕃境无虞域中清谧民歌击壤谁敢不和季彻局局然笑曰若夫子之言于帝王之德犹螳蜋之怒臂以当车轶则必不胜任矣註必服恭俭非忘俭而俭也拔出公忠非忘忠而忠也故虽无阿私而不足以胜矫诈之任也䟽局局俛身而笑也夫必能恭俭拔出公忠此皆伪情非忘淡者也故以此言爲面南之德何异乎螳蜋怒臂以敌车辙用小拟大故不能任也且若是则其自爲处危其观台註此皆自处高显若台观之可覩也䟽夫公俭公忠非能忘淡适自显燿以炫衆人既高危必遭隳败犹如台观峻耸处置危县虽复行李观见而崩毁非乆多物将往註将使物不止于本性之分而矫跂自多以附之䟽观台高迥人竞观之立行自多物争归凑投迹者衆註亢足投迹不安其本步也䟽显燿动物物不安分故举足投迹企踵者多也蒋闾葂覤覤然惊曰葂也汒若于夫子之所言矣䟽覤覤惊貌也汒无所见也乍闻高议率尔惊悚思量不悟所以汒然矣虽然愿先生之言其风也䟽风教也我前所陈深爲乖理所愿一言庶爲法教也季彻曰大圣之治天下也揺荡民心使之成教易俗举灭其贼心而皆进其独志若性之自爲而民不知其所由然註大志各有趣不可相效也故因其自摇而摇之则虽摇而非爲也因其自荡而荡之则虽荡而非动也故其贼心自灭独志自进教成俗易汎然无迹履性自爲而不知所由皆云我自然矣举皆也䟽夫圣治天下大顺羣生乗其自摇而作法因其自荡而成教是以教成而迹不显俗易而物不知皆除灭其贼害之心而进脩独化之志不动于物故若性之自爲率性而动故不知其所由然也举皆也若然者岂兄尧舜之教民溟涬然弟之哉註溟涬甚贵之谓也不肯多谢尧舜而推之爲兄也䟽溟涬甚贵之谓也若前方法以教苍生则治各淳古物皆得性讵须独贵尧舜而推之爲兄邪此意揖让之风不谢唐虞矣欲同乎德而心居矣註居者不逐于外也心不居则德不同也䟽居安定之谓也夫心驰分外则触物参差虚夷静定则万境唯一境境之异同在心之静乱耳是以欲将尧舜同德者必须是居其心也子贡南游于楚反于晋过汉阴见一丈人方将爲圃畦凿隧而入井抱瓮而出灌搰搰然用力甚多而见功寡䟽水南曰阴种蔬曰圃埒中曰畦隧地道也搰搰用力貌也丈人长者之称也子贡南游荆楚之地途经汉水之阴遂与丈人更相伉答其抑扬词调具在文中庄子因记二贤以明称混沌子贡曰有械于此一日浸百畦用力甚寡而见功多夫子不欲乎䟽械机器也子贡既见丈人力多而功少是以教其械器庶力少功多辄进愚诚未知欲否爲圃者仰而视之曰奈何䟽奈何犹如何谓其方法也曰凿木爲机后重前轻挈水若抽数如泆汤其名爲槔䟽机关也提挈其水灌其若抽欲论数疾似泆汤之腾沸前轻后重即今所用桔槔也爲圃者忿然作色而笑曰吾闻之吾师有机械者必有机事有机事者必有机心机心存于胸中则纯白不备纯白不备则神生不定神生不定者道之所不载也吾非不知羞而不爲也註夫用时之所用者乃纯备也斯人欲脩纯备而抱一守古失其㫖也䟽夫有机关之器者必有机动之务有机动之务者必有机变之心而机变存乎胸府则纯粹素白不圆备矣纯粹素白不圆备则精神县境生灭不定不定者至道不载也是以羞而不爲此来未体眞脩故抱一守白者也子贡瞒然慙俯而不对䟽瞒羞怍之貌也既失所言故不知何答也有间爲圃者曰子奚爲者邪註有间俄顷也奚何也问子贡汝是谁门徒作何学业曰孔丘之徒也䟽答宣尼之弟子也爲圃者曰子非夫博学以拟圣于于以盖衆独弦哀歌以卖名声于天下者乎䟽于于佞媚之谓也言汝博学瞻闻拟似圣人谄曲佞媚以盖羣物独坐弦歌抑扬哀叹执斯圣迹卖彼名声历聘诸国徧行天下汝方将忘汝神气堕汝形骸而庶几乎註不忘不堕则无庶几之道䟽几近也汝忘遗神气隳坏形体身心既忘而后庶近于道而身之不能治而何暇治天下乎子往矣无乏吾事䟽而汝也乏阙也夫物各自治则天下理矣以己理物则大乱矣如子贡之德未足以治身何容应聘天下理宜速往无废吾业子贡卑陬失色顼顼然不自得行三十里而后愈䟽卑陬慙怍之貌顼顼自失之貌既被抵诃颜色自失行三十里方得复常其弟子曰向之人何爲者邪夫子何故见之变容失色终日不自反邪䟽反复也子贡之门人谓赐爲夫子也向见之人脩何艺业遂使先生一覩容色失常竟日崇朝神气不复门人怪之所以致问曰始吾以爲天下一人耳註谓孔子也不知复有夫人也䟽昔来禀学宇内唯夫子一人今逢丈人道德又更深远所以卑慙不能自得也既未体乎眞假实谓贤乎仲尼也吾闻之夫子事求可功求成用力少见功多者圣人之道註圣人之道即用百姓之心耳䟽夫事以适时爲可功以能遂爲成故力少而见功多者则是适称遂之机子贡述昔时所闻以爲圣人之道今徒不然执道者德全德全者形全形全者神全神全者圣人之道也託生与民并行而不知其所之汒乎淳备哉功利机巧必忘夫人之心註此乃圣王之道非夫人也子贡闻其假脩之说而服之未知纯白者之同乎世也䟽今丈人问余则不如此言执持道者则德行无亏德全者则形不亏损形全者则精神专一神全者则寄迹人间託生同世虽与羣物并行而不知所往芒昧深远不可测量故其操行淳和道德圆备不可以此功利机巧语其心也斯乃圣人之道非假修之术子贡未悟妄致所谈若夫人者非其志不之非其心不爲虽以天下誉之得其所谓謷然不顾以天下非之失其所谓傥然不受天下之非誉无益损焉是谓全德之人哉我之谓风波之民註此宋荣子之徒未足以爲全德子贡之迷没于此人即若列子之心醉于季咸也䟽謷诞慢之容傥是无心之貌丈人志气淳素不任机巧心怀寡欲不务有爲纵令举世赞誉称爲斯德知爲无益曾不顾盻举世非毁声名丧失达其无损都不领受既毁誉不动可谓全德之人夫水性虽澄逢风波起我心不定类彼波澜故谓之风波之民也郭注云此宋荣子之徒未足以爲全德子贡之迷没于此人即若列子之心醉于季咸反于鲁以告孔子孔子曰彼假脩浑沌氏之术者也註以其背今向古羞爲世事故知其非眞浑沌也䟽子贡自鲁适楚反归于鲁以其情事咨告孔子夫混沌者无分别之谓也既背今向古所以云不眞是者也识其一不知其二註徒识脩古抱灌之朴而不知因时任物之易也䟽识其一谓古而不移也不知其二谓不能顺今而适变治其内而不治其外註夫眞浑沌都不治也岂以其内爲异而偏有所治哉䟽抱道守素治内也不能随时应变不治外也夫明白入素无爲复朴体性抱神以游世俗之间者汝将固惊邪註此眞浑沌也故与世同波而不自失则虽游于世俗而泯然无迹岂必使汝惊哉䟽夫心智明白会于质素之本无爲虚淡复于淳朴之原悟眞性而抱精淳混嚣尘而游世俗者固当江海苍生林薮万物鸟兽不骇人岂惊哉而言汝将固惊者明其必不惊也且浑沌氏之术子与汝何足以识之哉註在彼爲彼在此爲此浑沌玄同孰识之哉所识者常识其迹耳䟽夫浑沌无心妙絶智虑假令圣贤时达亦何足识哉明恍惚深玄故推之于情意之表者也谆芒将东之大壑适遇苑风于东海之滨䟽谆淳也苑小风也亦言是扶摇大风也滨涯大壑海也谆芒苑风皆寓言也庄生寄此二人明于大道故假賔主相值海涯苑风曰子将奚之䟽奚何也之往也借问谆芒有何游往曰将之大壑䟽欲往东海曰奚爲焉䟽又问何所求访曰夫大壑之爲物也注焉而不满酌焉而不竭吾将游焉䟽夫大海泓宏深远难测百川注之而不溢尾闾泄之而不干以譬至理而其义亦然故虽寄往沧溟实乃游心大道也苑风曰夫子无意于横目之民乎愿闻圣治䟽五行之内唯民横目故谓之横目之民且谆芒东游临于大壑观其深远而爲治方苑风既察此情因发斯问夫子岂无意于黔首愿闻圣化之法也谆芒曰圣治乎官施而不失其宜拔举而不失其能䟽施令设官取得宜便拔擢荐举不失才能知此则天下太平彝伦攸叙圣治之术在乎兹也毕见其情事而行其所爲註皆因而任之䟽夫所乖舛事业多端是以步骤殊时浇淳异世故治之者莫先任物必须覩见其情事而察其所爲然后顺物而行则无不当也行言自爲而天下化註使物爲之则不化也䟽所有施行之事教令之言咸任物自爲而不使物从己如此则宇内苍生自然从化手挠顾指四方之民莫不俱至此之谓圣治註言指指麾顾盻而民各至其性也任其自爲故䟽挠动也言动手指挥举目顾盼则四方欵附万国来朝圣治功能其义如是有本作显字者言用显指挥四方皆服此中凡有三人一圣二德三神以上圣治以下次列德神二愿闻德人䟽前之圣治以蒙敷释德人之义深所愿闻曰德人者居无思行无虑註率自然耳䟽妙契道境得无所得故曰德人德人凝神端拱寂尔无思假令应物行化曾无谋虑不藏是非美恶註无是非于胸中而任之天下䟽怀道抱德物我俱忘岂容藴蓄是非包藏善恶邪四海之内共利之之爲悦共给之之爲安註无自私之怀也䟽夫德人惠泽弘博徧覃羣品故货利将四海共同资给与万民无别是普天庆悦率土安宁怊乎若婴儿之失其母也傥乎若行而失其道也䟽夫婴儿失母心怊怅而无所依行李迷途神傥莽而无所据用斯二事以况德人也财用有余而不知其所自来饮食取足而不知其所从此谓德人之容註德者神人迹也故曰容䟽寡欲止分故财用有余不贪滋味故饮食取足性命无求故不知所从来也总结前义故云德人之容愿闻神人註愿闻所以迹也䟽德者神人之迹耳愿闻所以迹也曰上神乗光与形灭亡註乗光者乃无光䟽乗用也光智也上品神人用智照物虽复光如日月即照而亡隳体黜聪心形俱遣是故与形灭亡者也此谓照旷註无我而任物空虚无所怀者非闇塞也䟽智周万物明逾三景无幽不烛岂非旷远致命尽情天地乐而万事销亡註情尽命至天地乐矣事不妨乐斯无事矣䟽穷性命之致尽生化之情故寄天地之间而未尝不逍遥快乐既达物我虚幻是以万事销亡万物复情此之谓混冥註情复而混冥无迹也䟽夫忘照而照照与三景高明忘生而生生将二仪并乐故能观万物之还原覩四生之复命是以混沌无分而冥同一道也门无鬼与赤张满稽观于武王之师䟽门与赤张姓也无鬼满稽名也二千五百人爲师师衆也武王伐纣兵渡孟津是时则二人共观赤张满稽曰不及有虞氏乎故罹此患也䟽罹遭也虞舜以揖让御时武王以干戈济世而揖让干戈优劣县隔以斯商度互有不及之言而兵者不祥之器故遭残杀之祸也门无鬼曰天下均治而有虞氏治之邪其乱而后治之与註言二圣俱以乱故治之则揖让之与用师直是时异耳未有胜负于其间也䟽均平也若天下太平物皆得理则何劳虞舜作法治之良由尧年将减其德日衰故让重华令其缉理也赤张满稽曰天下均治之爲愿而何计以有虞氏爲註均治则愿各足矣复何爲计有虞氏之德而推以爲君哉许无鬼之言是也䟽宇内清夷志愿各足则何须计有虞氏之德而推之爲君此领悟无鬼之言许其有理也有虞氏之药疡也註天下皆患创乱故求虞氏之药䟽疡头疮也夫身上患创故求医疗亦犹世逢纷扰须圣人治之是以不病则无医不乱则无圣秃而施髢病而求医䟽鬓发如云不劳施髢幸无疾恙岂假医人是知天下清平无烦大圣此之二句总结前二事也孝子操药以脩慈父其色燋然圣人羞之註明治天下者非以爲荣䟽操执也修理也焦然憔悴貌夫孝子之治慈父既不伐其功绩圣人之救祸乱岂矜以荣显事不得已是故羞之至德之世不尚贤註贤当其位非尚之也䟽夫不肖与贤各当其分非尚之以别贤不使能註能者自爲非使之也䟽上拙习性不相夸企非尚而使之上如标枝註出物上而不自高也䟽君居民上恬淡虚忘犹如高树之枝无心荣贵也民如野鹿註放而自得也䟽上既无爲下亦淳朴譬彼野鹿絶君王之礼也端正而不知以爲义相爱而不知以爲仁䟽端直其心不爲邪恶岂识裁非之义率乎天理更相亲附宁知偏爱之仁者也实而不知以爲忠当而不知以爲信註率性自然非由知也䟽率性成实不知此实爲忠任其当理岂将此当爲信蠢动而相使不以爲赐註用其自动故动而不谢䟽赐蒙愿也蠢动之物即是精爽之类更相驱使理固自然譬彼股肱方兹耳目既无心于爲造岂有情于蒙赖无爲理物其义亦然是故行而无迹註主能任其自行故无迹也䟽君民淳朴上下和平率性而动故无迹之可记事而无传註各止其分故不传教于彼也䟽方之首足各有职司止其分内不相传习迹既昧矣事亦灭焉孝子不谀其亲忠臣不谄其君臣子之盛也䟽善事父母爲孝谀伪也谄欺也不以正求人谓之谄爲臣爲子事父事君不谄不谀尽忠尽孝此乃臣子之盛德也亲之所言而然所行而善则世俗谓之不肖子君之所言而然所行而善则世俗谓之不肖臣而未知此其必然邪註此直违俗而从君亲故俗谓不肖耳未知至当正在何许䟽不肖犹不似君父言行不择善恶直致随时曾无谏争之心故世俗之中实爲不肖未知正理的在可许也世俗之所谓然而然之所谓善而善之则不谓之导谀之人也然则俗故严于亲而尊于君邪註言俗不爲尊严于君亲而从俗俗不谓之谄明尊严不足以服物则服物者更在于从俗也是以圣人未尝独异于世必与时消息故在皇爲皇在王爲王岂有背俗而用我哉䟽严教也此明违从不定也世俗然善则谏争是也夫违俗从亲爲之导谀而违亲从俗岂非谄佞邪且有逆有顺故见是见非而违顺既空未知正在何处又违亲从俗岂谓尊严君父谓己导人则勃然作色谓己谀人则怫然作色註世俗遂以多同爲正故谓之导谀则作色不受而终身导人也终身谀人也註亦不问道理期于相善耳䟽勃怫皆嗔貌也导达也谓其谄佞以媚君亲也言世俗之人谓己谄佞即作色而怒不受其名而终身导谀举世皆尔合譬饰辞聚衆也是终始本末不相坐註夫合譬饰辞应受导谀之罪而世复以此得人以此聚衆亦爲从俗者恒不见罪坐也䟽夫能合于譬喻饰于浮词人皆竞趋故以聚衆能保其终始合其本末衆既从之故不相罪坐也譬本有作璧字者言合珪璧也垂衣裳设采色动容貌以媚一世而不自谓导谀与夫人之爲徒通是非而不自谓衆人愚之至也註世皆至愚乃更不可不从䟽黄帝垂衣裳而天下治上衣下裳以象天地红紫之色间而爲彩用此华饰改动容貌以媚一世浮伪之人不谓导谀翻且从君谄佞此乃与夫流俗之人而徒党更相彼此通用是非自谓殊于衆人可谓愚痴之至知其愚者非大愚也知其惑者非大惑也大惑者终身不解大愚者终身不灵註夫圣人道同而帝王殊迹者诚世俗之惑不可解故随而任之䟽解悟也灵智也知其愚惑者圣人也随而任之故愚非惑也大愚惑者凡俗也心识闇鄙触境生迷所以竟世终身不觉悟也三人行而一人惑所适者犹可致也惑者少也二人惑则劳而不至惑者胜也而今也以天下惑予虽有祈向不可得也不亦悲乎註天下都惑虽我有求向至道之情而终不可得故尧舜汤武随时而已䟽适往也致至也惑迷也祈求也夫三人同行一人迷路所往之方犹自可至惑少解多故也二人迷则神劳而不至迷胜悟劣故也今宇内皆惑庄生虽求向至道之情无由能致故可悲伤也大声不入于里耳註非委巷之所尚也折杨皇荂则嗑然而笑註俗人得情曲则同声动笑也䟽大声谓咸池大韶之乐也非下里委巷之所闻折杨皇华盖古之俗中小曲也玩狎鄙野故嗑然动容同声大笑也昔魏文侯听于古乐怳然而睡闻郑卫新声欣然而喜即其事也是故高言不止于衆人之心註不以存怀䟽至妙之谈超出俗表故谓之高言适可藴羣圣之灵府岂容止于衆人之智乎大声不入于里耳高言固不止于衆心至言不出俗言胜也註此天下所以未尝用圣而常自用也䟽出显也至道之言淡而无味不入委巷之耳岂止衆人之心而流俗之言饰词浮伪犹如折杨之曲喜听者多俗说既其当途至言于乎隐蔽故齐物云言隐于荣华以二垂踵惑而所适不得矣註各自信据故不知所之䟽踵足也夫迷方之士指北爲南二惑既生垂脚不得一人亦无由独进欲达前所其可得乎此复释前惑者也而今也以天下惑予虽有祈向其庸可得邪䟽夫二人垂踵所适尚难况天下皆迷如何得正故虽有求向之心其固不可得此释前不亦悲乎伤叹既深所以郑重知其不可得也而强之又一惑也故莫若释之而不推註即而同之䟽释放也迷惑既深造次难解而强欲正者又是一愚莫若放而不推则物我安矣不推谁其比忧註趣令得当时之适不强推之令解也则相与无忧于一世矣䟽比与也若任物解惑弃而不推则彼此逍遥忧患谁与也厉之人夜半生其子遽取火而视之汲汲然唯恐其似己也註厉恶人也言天下皆不愿爲恶或迫于苛役或迷而失性耳然迷者自思复而厉者自思善故我无爲而天下自化䟽厉丑病人遽远也汲汲匆迫貌言丑人半夜生子远取火而看之情意忽忙恐其似己而厉丑恶之甚尚希改丑以从妍欲明愚惑之徒岂不厌迷以思悟邪释之不推自无忧患百年之木破爲牺樽青黄而文之其断在沟中比牺樽于沟中之断则美恶有间矣其于失性一也䟽牺刻作牺牛之形以爲祭器名曰牺尊也间别既削刻爲牛又加青黄文饰其一断弃之沟渎不被收用若将此两断相比则美恶有殊其于失丧性一也此且起譬也跖与曾史行义有间矣然其失性均也䟽此合谕也桀跖之纵兇残曾史之行仁义虽复善恶之迹有别而丧眞之处实同且夫失性有五䟽迷情失性抑乃多端要且而言其数有五一曰五色乱目使目不明䟽五色者青黄赤白黑也流俗耽贪以此乱目不能见理故曰不明也二曰五声乱耳使耳不聪䟽五声谓宫商角征羽也淫滞俗声不能闻道故曰不聪三曰五臭薰鼻困惾中颡䟽五臭谓羶薰香鯹腐惾塞也谓刻贼不通也言鼻耽五臭故壅塞不通而中伤颡额也外书唿爲臭也故易云其臭如兰道经谓五香故西升经云香味是寃也四曰五味浊口使口厉爽䟽五味谓酸辛甘苦咸也厉病爽失也令人着五味秽浊口根遂使咸苦成痾舌失其味故言厉爽也五曰趣舍滑心使性飞扬䟽趣取也滑乱也顺心则取违情则舍挠乱其心使自然之性驰竞不息轻浮躁动故曰飞扬也此五者皆生之害也䟽总结前之五事皆是伐命之刀害生之斧是生民之巨害也而扬墨乃始离跂自以爲得非吾所谓得也䟽离跂用力貌也言杨朱墨翟各擅己能失性害生以此爲得既乖自然之理故非庄生所得也夫得者困可以爲得乎则鸠鸮之在于笼也亦可以爲得矣䟽夫仁义礼法约束其心者非眞性者也既伪其性则遭困苦若以此困而爲得者则何异乎鸠鸮之鸟在樊笼之中偁其自得者也且夫趣舍声色以柴其内皮弁鹬冠搢笏绅脩以约其外䟽皮弁者以皮爲冠也鹬者鸟名也似鹜绀色出郁林取其翠羽饰冠故谓之鹬冠此鸟知天文者爲之冠也搢珪亦插也搢插笏犹笏也绅大带也脩长裙也此皆以饰朝服也夫浮伪之徒以取舍爲业故声色诸尘柴塞其内府衣冠插笏约其外形背无爲之道乖自然之性以此爲得何异鸠鸮也内支盈于柴栅外重纆缴睆睆然在纆缴之中而自以爲得则是罪人交臂历指而虎豹在于囊槛亦可以爲得矣䟽支塞也盈满栅篱也纆缴绳也睆睆视貌也夫以取舍塞满于内府故方柴栅缙绅约束于外形取譬缴绳既因弊如斯而自以爲得者则何异有罪之人交臂历指以绳反缚也又类乎虎豹遭陷困于囊槛之中忧厄困苦莫斯之甚自以爲得何异此乎南华眞经注䟽卷之十四南华真经註疏正统道藏三家本三十五卷洞神部玉诀类南华眞经注䟽卷之十五善一河南郭象註唐西华法师成玄英䟽外篇天道第十三天道运而无所积故万物成䟽运动也转也积滞也蓄也言天道运转覆育苍生照之以日月润之以雨露鼓动陶铸曾无滞积是以四序回转万物生成也帝道运而无所积故天下归䟽王者法天象地运御群品散而不积施化无方所以六合同归八方款附圣道运而无所积故海内服註此三者皆恣物之性而无所牵滞也䟽圣道者玄圣素王之道也随应垂迹制法立教舟航有识拯济无穷道合于天德同于帝出处不一故有帝圣二道也而运智救时亦无滞蓄慈造弘博故海内服也明于天通于圣六通四辟于帝王之德者其自爲也昧然无不静者矣註任其自爲故虽六通四辟而无伤于静也䟽六通谓四方上下也四辟者谓春秋冬夏也夫唯照天道之无爲洞圣情之絶虑通六合以生化顺四序以施爲以此而总万乗可谓帝王之德也任物自动故曰自爲晦迹韬光其犹昧闇动不伤寂故无不静也圣人之静也非曰静也善故静也註善之乃静则有时而动也䟽夫圣人之所以虚静者直置形同藁木心若死灰亦不知静之故静也若以静爲善美而有情于爲静者斯则有时而动矣万物无足以铙心者故静也註斯乃自得也䟽妙体二仪非有万境皆空是以参变同尘而无喧挠非由饬励而得静也水静则明烛须眉平中准大匠取法焉䟽夫水动则波流止便澄静悬鉴洞照与物无私故能明烛须眉清而中正治诸褒枉可爲凖的纵使工倕之巧犹须放水取平故老经云上善若水此举喻前之义水静犹明而况精神圣人之心静乎天地之鉴也万物之镜也註夫有其具而任其自爲故所照无不洞明䟽夫圣人德合二仪智周万物岂与夫无情之水同日论邪水静犹明烛鬓眉况精神圣人之心静乎是以鉴天地之精微镜万物之玄赜者固其宜矣此合譬也夫虚静恬淡寂寞无爲者天地之平而道德之至註凡不平不至者生于有爲䟽虚静恬淡寂寞无爲四者异名同实者也叹爲之美故具此四名而天地以此爲平道德用兹爲至也故帝王圣人休焉註未尝动也䟽息虑于静休则虚虚则实实者伦矣註伦理也䟽既休虑息则自与虚空合德与虚空合德则会于眞实会于眞实之道则自然之理也虚则静静则动动则得矣註不失其所以动䟽理虚静寂寂而能动斯得之矣静则无爲无爲也则任事者责矣註夫无爲也则羣才万品各任其事而自当其责矣故曰巍巍乎舜禹之有天下而不与焉此之谓也䟽任事臣也言臣下各有任职之事也夫帝王任智安静无爲则臣下职任各司忧责斯则主上无爲而臣下有事故冕旒垂目而不与焉无爲则俞俞俞俞者忧患不能处年寿长矣註俞俞然从容自得之貌䟽俞俞从容和乐之貌也夫有爲滞境尘累所以婴其心无爲自得忧患不能处其虑俞俞和乐故年寿长矣夫虚静恬淡寂寞无爲者万物之本也註寻其本皆在不爲中来䟽此四句万物根原故重举前言结成其美也明此以南乡尧之爲君也明此以北面舜之爲臣也䟽夫揖让之美无出唐虞君臣之盛莫先尧舜故举二君以明四德虽复南北两面而平至一焉以此处上帝王天子之德也以此处下玄圣素王之道也註此皆无爲之至也有其道爲天下所归而无其爵者所谓素王自贵也䟽用此无爲而处物上者天子帝尧之德也用此虚淡而居臣下者玄圣素王之道也夫有其道而无其爵者所谓玄圣素王自贵者即老君尼父是也以此退居而闲游江海山林之士服䟽退居谓晦迹隐处也用此道而退居故能游翫山水从容闲乐是以天下隐士无不服从即巢许之流是也以此进爲而抚世则功大名显而天下一也註此又其次也故退则巢许之流进则伊望之伦也夫无爲之体大矣天下何所不爲哉故主上不爲冢宰之任则伊吕静而司尹矣冢宰不爲百官之所执则百官静而御事矣百官不爲万民之所务则万民静而安其业矣万民不易彼我之所能则天下之彼我静而自得矣故自天子以下至于庶人下及昆虫孰能有爲而成哉是故弥无爲而弥尊也䟽进爲谓显迹出任也夫妙体无爲而同尘降迹者故能抚苍生于仁寿弘至德于圣朝着莫测之功名显阿衡之功绩是以天下大同车书共轨尽善尽美其唯伊望之伦乎静而圣动而王註时行则行时止则止无爲也而尊註自然爲物所尊奉䟽其应静也玄圣素王之尊其应动也九五万乗之贵无爲也而尊出则天子处则素王是知道之所在孰敢不贵也朴素而天下莫能与之争美註夫美配天者唯朴素也䟽夫淳朴素质无爲虚静者实万物之根本也故所尊贵孰能与之争美也夫明白于天地之德者此之谓大本大宗与天和者也註天地以无爲爲德故明其宗本则与天地无逆也䟽夫灵府明静神照洁白而德合于二仪者固可以宗匠苍生根本万有冥合自然之道与天和也所以均调天下与人和者也註夫顺天所以应人也故天和至而人和尽也䟽均平也调顺也且应感无心方之影响均平万有大顺物情而混迹同尘故与人和也与人和者谓之人乐与天和者谓之天乐註天乐适则人乐足矣䟽俯同尘俗且适人世之欢仰合自然方欣天道之乐也庄子曰吾师乎吾师乎𩐎万物而不爲戾註变而相杂故曰𩐎自𩐎耳非吾师之暴戾䟽𩐎碎也戾暴也庄子以自然至道爲师再称之者叹美其德言我所师大道亭毒生灵假令𩐎万物亦无心暴怒故素秋摇落而彫零者不怨此明虽复断截而非义也泽及万世而不爲仁註仁者兼爱之名耳无爱故无所称仁䟽仁者偏爱之迹也言大道开阖天地造化苍生慈泽无穷而不偏爱故不爲仁长于上古而不爲寿註寿者期之远耳无期故无所称寿䟽岂但长于上古抑乃象帝之先既其不灭不生亦复何夭何寿郭注云寿者期之远耳覆载天地刻彫衆形而不爲巧註巧者爲之妙耳皆自尔故无所称巧䟽乗二仪以覆载取万物以刻彫而二仪以生化爲功万物以自然爲用生化既不假物彫刻岂假他人是以物各任能人皆率性则工拙之名于斯灭矣郭注云巧者爲之妙此之谓天乐註忘乐而乐足䟽所在任适结成天乐故曰知天乐者其生也天行其死也物化䟽既知天乐非哀乐则知生死无生死故其生也同天道之运行其死也混万物之变化也静而与阴同德动而与阳同波䟽妙本虚凝将至阴均其寂泊应迹同世与太阳合其波流故知天乐者无天怨无人非无物累无鬼责䟽德合于天故无天怨行顺于世故无人非我冥于物故物不累我我不负幽显有何鬼责也故曰其动也天其静也地註动静虽殊无心一也䟽天地也结动静无心之义也一心定而王天下其鬼不祟其魂不疲註常无心故王天下而不疲病䟽境智冥合谓之爲一物不能挠谓之爲定秪爲定于一心故能王于万国既无鬼责有何祸祟动而常寂故魂不疲劳一心定而万物服䟽一心凝寂者类死灰而静爲躁君故万物归伏言以虚静推于天地通于万物此之谓天乐註我心常静则万物之心通矣通则服不通则叛䟽所以一心定而万物服者秪言用虚静之智推寻二仪之理通达万物之情随物变转而未尝不适故谓之天乐也天乐者圣人之心以畜天下也圣人之心所以畜天下者奚爲哉天乐已䟽夫圣人之所以降迹同凡合天地之至乐者方欲畜养苍生亭毒羣品也夫帝王之德以天地爲宗以道德爲主以无爲爲常䟽王者宗本于天地故覆载无心君主于道德故生而不有虽复千变万化而常自无爲盛德如此尧之爲君也无爲也则用天下而有余註有余者间暇之谓也有爲也则爲天下用而不足註不足者汲汲然欲爲物用也欲爲物用故可得而臣也及其爲臣亦有余也䟽不足者汲汲之辞有余者闲暇之谓言君主无爲智照宽旷御用区宇而闲暇有余臣下有爲情虑狭劣各有职司爲君所用匪懈在公犹恐不足是知无爲有事劳逸殊涂故古之人贵夫无爲也上无爲也下亦无爲也是下与上同德下与上同德则不臣下有爲也上亦有爲也是上与下同道上与下同道则不主註夫工人无爲于刻木而有爲于用斧主上无爲于亲事而有爲于用臣臣能亲事主能用臣斧能刻木而工能用斧各当其能则天理自然非有爲也若乃主代臣事则非主矣臣秉主用则非臣矣故各司其任则上下咸得而无爲之理至矣䟽无爲者君德也有爲者臣道也若上下无爲则臣僣君德上下有爲则君滥臣道君滥臣道则非主矣臣僣君德岂曰臣哉于是上下相混君臣冒乱既乖天然必招危祸故无爲之言不可不察无爲君也古之人贵夫无爲郭注此文甚有辞理上必无爲而用天下下必有爲爲天下用此不易之道也註无爲之言不可不察也夫用天下者亦有用之爲耳然自得此爲率性而动故谓之无爲也今之爲天下用者亦自得耳但居下者亲事故虽舜禹爲臣犹称有爲故对上下则君静而臣动比古今则尧舜无爲而汤武有事然各用其性而天机玄发则古今上下无爲谁有爲也䟽夫处上爲君则必须无爲任物用天下之才能居下爲臣亦当亲事有爲称所司之职任则天下化矣斯乃百王不易之道故古之王天下者知虽落天地不自虑也䟽谓三王五帝淳古之君也知照明达笼落二仪而垂拱无爲委之臣下知者爲谋故不自虑也辩虽彫万物不自说也䟽宏辩如流彫饰万物而付之司牧终不自言也能虽穷海内不自爲也註夫在上者患于不能无爲而代人臣之所司使咎繇不得行其明断后稷不得施其播植则羣才失其任而主上困于役矣故冕旒垂目而付之天下天下皆得其自爲斯乃无爲而无不爲者也故上下皆无爲矣但上之无爲则用下下之无爲则自用也䟽艺术才能冠乎海内任之良佐而不与焉夫何爲焉哉玄默而已故老经云是谓用人之力天不产而万物化地不长而万物育註所谓自尔䟽天无情于生产而万物化生地无心于长成而万物成育故郭注云所谓自然也帝王无爲而天下功註功自彼成䟽王者同两仪之含育顺四序以施上任万物之自爲故天下之功成矣故曰莫神于天莫富于地莫大于帝王䟽夫日月明晦云雷风雨而荫覆不测故莫神于天囊括川原包容岳渎运载无穷故莫富于地位居九五威跨万乗日月照临一人总统功德之大莫先王者故老经云域中四大王居其一焉故曰帝王之德配天地註同乎天地之无爲也䟽配合也言圣人之德合天地之无爲此乗天地驰万物而用人羣之道也䟽达覆载之无主是以乗驭两仪循变化之往来故能驱驰万物任黔黎之才用用人羣之道也本在于上末在于下䟽本道德也末仁义也言道德淳朴治之根本行于上古仁义浇薄治之末艺行于下代故云本在于上末在于下也要在于主详在于臣䟽要简省也详繁多也主道逸而简要臣道劳而繁冗繁冗故有爲而奉上简要故无爲而御下也三军五兵之运德之末也䟽五兵者一弓二殳三矛四戈五㦸也运动也夫圣明之世则偃武修文逮德下衰则偃文修武偃文修武则五兵动乱偃武修文则四民安业德之本末自此可知也赏罚利害五刑之辟教之末也䟽赏者轩冕荣华故利也罚者诛残戮辱故害也辟法也五刑者一劓二黥三刖四宫五大辟夫道丧德衰浮伪日甚故设刑辟以被黎元既亏理本适爲教末也礼法度数形名比详治之末也䟽礼法者五礼之法也数者计筭度丈尺形者容仪名者字讳比者校当详者定审用此等法以养苍生治乖淳古故爲治末也钟鼓之音羽旄之容乐之末也䟽乐者和也羽者鸟羽旄者兽毛言采鸟兽之羽毛以饰其器也夫帝王之所以作乐者欲下调阴阳上和时俗也古人闻乐即知国之兴亡治世乱世其音各异是知大乐与天地同和非羽毛钟鼓者也自三代以下浇浪荐兴赏郑卫之淫声弃云韶之雅韵遂使羽毛文采盛饰容仪既非咸池之本适是濮水之末哭泣衰绖隆杀之服哀之末也䟽绖者实也衰摧也上曰衰下曰裳在首在腰二俱有绖隆杀者言礼有斩衰齐衰大功小功缌麻五等哭泣衣裳各有差降此是教迹外仪非情发于衷故哀之末也此五末者须精神之运心术之动然后从之者也註夫精神心术者五末之本也任自然而运动则五事之末不振而自举也䟽术能也心之所能谓之心术也精神心术者五末之本也言此之五末必须精神心智率性而动然后从于五事即非矜矫者也末学者古人有之而非所以先也註所以先者本也䟽古之人谓中古人也先本也五末之学中古有之事涉浇伪终非根本也君先而臣从父先而子从兄先而弟从长先而少从男先而女从夫先而妇从䟽夫尊卑先后天地之行也夫尊卑先后天地之行也故圣人取象焉註言此先后虽是人事然皆在至理中来非圣人之所作也䟽天地之行者谓春夏先秋冬后四时行也夫天地虽大尚有尊卑况在人伦而无先后是以圣人象二仪之造化观四序之自然故能笃君臣之大义正父子之要道也天尊地卑神明之位也春夏先秋冬后四时之序也䟽天尊地卑不刊之位春先冬后次序悫乎举此二条足明万物万物化作萌区有状䟽夫万物变化未始暂停或起或伏乍生乍死千族万种色类不同而萌兆区分各有形状盛衰之杀变化之流也䟽夫春夏盛长秋冬衰杀或变生作死或化故成新物理自然非关措意故随流任物而所造皆适夫天地至神而有尊卑先后之序而况人道乎註明夫尊卑先后之序固有物之所不能无也䟽二仪生育有不测之功万物之中最爲神化尚有尊卑先后况人伦之道乎宗庙尚亲朝廷尚尊乡党尚齿行事尚贤大道之序也註言非但人伦所尚也䟽宗庙事重必据昭穆以嫡相承故尚亲也朝廷以官爵尊卑乡党以年齿爲次第行事择贤能用之此理必然故云大道之序语道而非其序者非其道也䟽议论道理而不知次第者虽有语言终非道语既失其序不堪治物也语道而非其道者安取道註所以取道爲有序也䟽既不识次第虽语非道于何取道而行理之邪是故古之明大道者先明天而道德次之註天者自然也自然既明则物得其道也䟽此重开大道次序之义言古之明闲大道之人先明自然之理爲自然是道德之本故道德次之道德已明而仁义次之註物得其道而和理自适也䟽失德后仁失仁后义故仁义次之仁义已明而分守次之註理适而不失其分也䟽既行兼爱之仁又明裁非之义次令各守其分不相争夺也分守已明而形名次之註得分而物物之名各当其形也䟽形身也各守其分不相倾夺次劝修身致其名誉也形名已明而因任次之註无所复改䟽虽复劝令修身以致名誉而皆须因其素分任其天然不可矫性伪情以要令问也因任已明而原省次之註物各自任则罪责除也䟽原者恕免省者除废虽复因任其本性而不无其僭过故宜布之恺泽宥免其辜也原省已明而是非次之註各以得性爲是失性爲非䟽虽复赦过宥罪而人心渐薄次须示其是非以爲鉴诫也是非已明而赏罚次之註赏罚者失得之报也夫至治之道本在于天而末极于斯䟽是非既明臧否斯见故赏善罚恶以勗黎元也赏罚已明而愚知处宜贵贱履位註官各当其才也䟽用此赏罚以次前序而爲治方者智之明暗安处各得其宜才之高下贵贱咸履其位仁贤不肖袭情註各自行其所能之情䟽仁贤智也不肖愚也袭用也主上圣明化导得所虽复贤愚各异而咸用本情终不舍己效人矜夸炫物也必分其能註无相易业䟽夫性性不同物物各异艺能固别才用必分使之如器无不调适也必由其名註名当其实故由名而实不滥也䟽夫名以召实而由实故名若使实不当名则名过其实今明名实相称故云必由其名也以此事上以此畜下以此治物以此修身䟽以用也言用以前九法可以爲臣事上爲君畜下外以治物内以修身也知谋不用必归其天此之谓太平治之至也䟽至默无爲委之羣下塞聪闭智归之自然可谓太平之君至治之美也故书曰有形有名形名者古人有之而非所以先也䟽先本也言形名等法盖圣人之应迹耳不得已而用之非所以迹也书者道家之书既遭秦世焚烧今检亦无的据古之语大道者五变而形名可举九变而赏罚可言也註自先明天以下至形名而五至赏罚而九此自然先后之序也䟽夫爲治之体必随世污隆而世有浇淳故治亦有宽急是以五变九变可举可言苟其不失次序则是太平至治也骤而语形名不知其本也䟽骤数也速也季世之人不知伦序数语形名以爲治术而未体九变以自然悉宗但识其末不知其本也骤而语赏罚不知其始也䟽速论赏罚以此驭时唯见枝条未知根本始犹本也互其名耳倒道而言迕道而说者人之所治也安能治人註治人者必顺序䟽迕逆也不识治方不知次序顚倒道理迕逆物情适可爲物所治岂能治物也骤而语形名赏罚此有知治之具非知治之道註治道先明天不爲弃赏罚也但当不失其先后之序耳䟽夫形名赏罚此乃知治之具度非知治之要道也可用于天下不足以用天下此之谓辩士一曲之人也註夫用天下者必大通顺序之道䟽若以形名赏罚可施用于天下者不足以用于天下也斯乃苟饰华辞浮游之士一节曲见偏执之人未可以议通方悟于大道者也礼法数度形名比详古人有之此下之所以事上非上之所以畜下也註寄此事于羣才斯乃畜下也䟽重叠前语古人有之但寄羣下而不亲预故是臣下之术非主上养民之道总结一章之意以明本末之㫖归也昔者舜问于尧曰天王之用心何如䟽天王犹天子也舜问于尧爲帝王之法若爲用心以合大道也尧曰吾不敖无告註无告者所谓顽民也䟽敖侮慢也无告谓顽愚之甚无堪告示也尧答舜云纵有顽愚之民不堪告示我亦殷勤教诲不敖慢弃舍也故老经云不善者吾亦善之敖亦有作傲字者合不用也不废穷民註恒加恩也䟽百姓之中有贫穷之者每加拯恤此心不替也苦死者嘉孺子而哀归人䟽孺子犹稚子也哀怜也民有死者辄悲苦而慰之稚子小儿妇人孤寡并皆矜慜善嘉养恤也此吾所以用心已䟽已止也总结以前问答舜问我之用心止尽于此舜曰美则美矣而未大也䟽用心爲治美则美矣其道狭劣未足称大既领尧答因发此讥尧曰然则何如䟽尧既被讥因兹请益治道之大其术如何舜曰天德而出宁註与天合德则虽出而静䟽化育之方与玄天合德迹虽显着心恒宁静日月照而四时行若昼夜之有经云行而雨施矣註此皆不爲而自然也䟽经常也夫日月盛明六合俱照春秋凉暑四序运行昼夜昏明云行雨施皆天地之大德自然之常道者也既无心于偏爱岂有情于养育帝王之道其义亦然尧曰胶胶扰扰乎註自嫌有事䟽胶胶扰扰皆乱之貌也领悟此言日嫌多事更相发起聊此撝谦子天之合也我人之合也䟽尧自谦光推让于舜故言子之盛德远合上天我之用心近符人事尧舜二君德无优劣故寄此两圣以显方治耳夫天地者古之所大也䟽自此已下庄生之辞也夫天覆地载生育羣品域中四大此当二焉故引古证今叹美其得而黄帝尧舜之所共美也䟽唯天爲大唯尧则之故知轩顼唐虞皆以德合天地爲其美也故古之王天下者奚爲哉天地而已矣䟽言古之怀道帝王何爲者哉盖无心顺物德合二仪而已矣孔子西藏书于周室子路谋曰由闻周之征藏史有老聃者免而归居夫子欲藏书则试往因焉䟽姓仲名由字子路宣尼弟子也宣尼覩周德已衰不可匡辅故将己所修之书欲藏于周之府藏庶当来君王爲治化之术故与门人谋议详其可否老君姓李名聃爲周之征藏史犹今之秘书官职典坟籍见周室版荡所以解免其官归休静处故子路咨劝孔子何不暂试过往因而问焉孔子曰善往见老聃而老聃不许䟽老子知欲藏之书是先圣之已陈刍狗不可乆留恐乱后人故云不许于是繙十二经以说䟽孔子删诗书定礼乐赞易道修春秋此六经也又加六纬合爲教十二经也委曲敷演故繙覆说之老聃中其说曰大谩愿闻其要䟽中其说者许其有理也大谩者嫌其繁谩太多请简要之术也孔子曰要在仁义䟽经有十二乃得繁盈切要而论莫先仁义也老聃曰请问仁义人之性邪䟽问此仁率性不乎孔子曰然君子不仁则不成不义则不生仁义眞人之性也又将奚爲矣䟽然犹如此言仁义是人之大性也贤人君子若不仁则名行不成不义则生道不立故知仁义是人之眞性又将何爲是疑之也邪老聃曰请问何谓仁义䟽前言仁义是人之眞性今之重问请解所由也孔子曰中心物恺兼爱无私此仁义之情也註此常人之所谓仁义者也故寄孔老以正之䟽恺乐也忠诚之心愿物安乐慈爱平等兼济无私允合人情可爲世教也老聃曰噫几乎后言夫兼爱不亦迂乎註夫至仁者无爱而直前也䟽意不平之声也几近也迂曲也后发之言近乎浮伪故兴噫叹以长不平夫至人推理直前无心思虑而汝存情兼爱不乃私曲乎无私焉乃私也註世所谓无私者释己而爱人夫爱人者欲人之爱己此乃甚私非忘公而公也䟽夫兼爱于人欲人之爱己也此乃甚私何公之有邪夫子若欲使天下无失其牧乎䟽牧养也欲使天下苍生咸得本性者莫若上下各各守分自全恬养则大治矣牧有本作放字者言君王但放任羣性则天下太平也则天地固有常矣日月固有明矣星辰固有列矣自然之理也非关人事岂唯三种万物悉然但当任之莫不备足何劳措意妄爲矜矫也禽兽固有羣矣树木固有立矣註皆已自足䟽有识禽兽无情草木各得生立各有羣分岂资仁义方获如此夫子亦放德而行循道而趋已而至矣註不待于兼爱也䟽循顺也放任己德而逍遥行世顺于天道而趋歩人间至极妙行莫过于此也又何偈偈乎揭仁义若击鼓而求亡子焉註无由得之䟽偈偈励力貌也揭儋负也亡子逃人也言孔丘勉励身心儋负仁义强行于世以教苍生何异乎打击大鼓而求觅亡子是以鼔声愈大而亡者愈离仁义弥彰而安道弥远故无由得之意夫子乱人之性也註事至而爱当义而止斯忘仁义者也常念之则乱眞矣䟽亡子不获罪在呜鼔眞性不明过由仁义故发噫叹总结之也士成绮见老子而问曰吾闻夫子圣人也吾国不辞远道而来愿见百舍重趼而不敢息䟽姓士字成绮不知何许人舍逆旅也趼脚生泡浆创也成绮素闻老子有神圣之德故不辞艰苦慕义远来百经旅舍一不敢息途路既遥足生重趼今吾观子非圣人也鼠壤有余蔬註言其不惜物也䟽昔时籍甚谓是至人今日亲观知无圣德见其鼠穴土中有余残蔬菜嫌其秽恶故发此讥也而弃妹不仁也註无近恩故曰弃䟽妹犹昧也闇昧之徒应须诱进弃而不教岂曰仁慈也生熟不尽于前註至足故恒有余䟽生谓粟帛熟谓饮食充足之外不复槩怀所以饮食资财目前狼借且大圣宽弘而不拘小节士成庸琐以此爲非细碎之间格量眞圣可谓以螺酌海焉测浅深也而积敛无崖註万物归怀来者受之不小立界畔也䟽既有圣德爲物所归故供给聚歛略无崖岸浩然无心积散任物也老子漠然不应註不以其言槩意䟽尘垢之言岂曾入耳漠然虚淡何足介怀士成绮明日复见曰昔者吾有刺于子今吾心正郄矣何故也註自怪刺讥之心所以怀也䟽郄空也息也昨日初来妄生讥刺今时思省方觉己非所以引过责躬深怀慙竦心之空矣不识何邪老子曰夫巧知神圣之人吾自以爲脱焉註脱过去也䟽夫巧智神圣之人者盖是迹非所以迹也汝言我欲于圣人乎我于此乆以免脱汝何爲乃谓我是圣非圣邪老君欲抑成绮之讥心故示以息迹归本也郭注云脱过去也谓我于圣已得过免而去也昔者子唿我牛也而谓之牛唿我马也而谓之马註随物所名苟有其实人与之名而弗受註有实故不以毁誉经心也再受其殃註一毁一誉若受之于心则名实俱累斯所以再受其殃也䟽昨日汝唤我作牛我即从汝唤作牛唤我作马我亦从汝唤作马我终不拒且有牛马之实是一名也人与之名讳而不受是再殃也讥刺之言未甚牛马是尚不讳而况非乎吾服也恒服註服者容行之谓也不以毁誉自殃故能不变其容䟽郭注云服者容行之谓也老君体道大圣故能制服身心行行容受唿牛唿马唯物是从此乃恒常非由措意也吾非以服有服註有爲爲之则不能恒服䟽言我率性任眞自然容受非关有心用意方得而然必也用心便成矫性既其有作岂曰无爲士成绮鴈行避影履行遂进而问修身若何䟽成绮自知失言身心惭愧于是鴈行斜步侧身避影随逐老子之后不敢履蹑其迹乃徐进问请修身之道如何老子曰而容崖然註进趋不安之貌䟽而汝也言汝庄饰容貌夸骇于人自爲崖岸不能舒适而目冲然註冲出之貌䟽心既不安目亦驰动故左盼右睇睢盱充诎也而颡頯然註高露发美之貌䟽颡额高亢显露华饰持此容仪矜敖于物而口阚然註虓豁之貌䟽郭注云虓豁之貌也谓志性强梁言语雄勐夸张虓豁使人可畏也而状义然註踶跂自持之貌䟽义宣也踶跂骄豪实乖曲礼而修饬容状自然合宜也似系马而止也註志在奔驰䟽形虽矜庄而心性諠躁犹如逸马被系意存奔走动而持註不能自舒放也䟽驰情逐境触物而动不能任适每事拘持发也机註趣舍速也䟽机弩牙也攀縁之心遇境而发其发勐速有类弩也察而审註明是非也䟽不能卢遣达顺两忘而明察是非域心审是知巧而覩于秦註泰者多于本性之谓也巧于见泰则拙于抱朴䟽泰多也不能忘巧忘知观无爲之一理而诈知诈巧见有爲之多事凡以爲不信註凡此十事以爲不信性命而荡夫毁誉皆非修身之道也䟽信实也言此十事皆是虚诈之行非眞实之德也边境有人焉其名爲窃註亦如汝所行非正人也䟽窃贼也边蕃境域忽有一人不惮宪章但行窃盗内则损伤风化外则阻隔蕃情蠹政害物莫斯之甚成绮之行其猥亦然举动睢盱犹如此贼也夫子曰夫道于大不终于小不遗故万物备䟽庄周师老君故唿爲夫子也终穷也二仪虽大犹在道中不能穷道之量秋毫虽小待之成体此则于小不遗既其能小能大故知备在万物广广乎其无不容也渊乎其不可测也䟽既大无不包细无不入贯穿万物囊括二仪故广广叹其宽博渊乎美其深远形德仁义神之末也非至人孰能定之䟽夫形德仁义者精神之末迹耳非所以迹也救物之弊不得已而用之自非至圣神人谁能定其粗妙邪夫至人有世不亦大乎而不足以爲之累註用世故不患其大也䟽圣人威跨万乗王有世界位居九五不亦大乎而姑射汾阳忘物忘己即动即寂何四海之能累乎天下奋棅而不与之偕註静而顺之䟽棅权也偕俱也社稷顚覆宇内崩摧趋世之人奋动权棅必静而自守不与并逐也审乎无假而不与利迁註任眞而直往也䟽志性安静委命任眞荣位既不关情财利岂能迁动也极物之眞能守其本䟽夫圣人灵鉴洞彻穷理尽性斯极物之眞者也而应感无方动不伤寂能守其本故外天地遗万物而神未尝有所困也䟽虽复握图御㝢总统羣方而忘外二仪遗弃万物是以爲既无爲事既无事心闲神王何困弊之有通乎道合乎德䟽淡泊之心通乎至道虚忘之智合乎上德斯乃境智相会能所冥符也退仁义註进道德也賔礼乐註以情性爲主也䟽退仁义之浇薄进道德之淳和賔礼乐之浮华主无爲之虚淡至人之心有所定矣註定于无爲也䟽恬淡无爲而用不乖寂定矣世之所贵道者书也䟽道者言说书者文字世俗之人说见浮浅或託语以通心或因书以表意持许往来以爲贵重不知无足可言也书不过语语有贵也语之所贵者意也䟽所以致书贵宣于语所以宣语贵表于意也意有所随意之所随者不可以言传也䟽随从也意之所出从道而来道既非色非声故不可以言传说而世因贵言传书世虽贵之哉犹不足贵也爲其贵非其贵也註其贵恒在意言之表䟽夫书以载言言以传意而末世之人心灵暗塞遂贵言重书不能忘言求理故虽贵之哉犹不足贵者爲言书糟粕非可贵之物也故郭注云其贵恒在意之表故视而可见者形与色也听而可闻者名与声也悲夫世人以形色名声爲足以得彼之情夫形色名声果不足以得彼之情註得彼情唯忘言遗书者耳䟽夫目之所见莫过形色耳之所听唯在名声而世俗之人不达至理谓名言声色尽道情实岂知玄极视听莫偕愚惑如此深可悲叹郭注云得彼之情唯忘言遗书者也则知者不言言者不知而世岂识之哉註此絶学去知之意也䟽知道者忘言贵德者不知而聋俗愚迷岂能识悟唯当达者方体之矣桓公读书于堂上轮扁斲轮于堂下释椎凿而上问桓公曰敢问公之所读者何言邪䟽桓公齐桓公也轮车轮也扁匠人名也斲雕斫也释放也齐君翫读轮扁打车贵贱不同事业各异乃释放其具方事质疑欲明至道深玄不可传集故寄桓公匠者略显忘言之致也公曰圣人之言也䟽所谓宪章文武祖述尧舜是圣人之言曰圣人在乎䟽又问圣人见在以不公曰己死矣䟽答曰圣人虽死厥教尚存焉曰然则君之所读者古人之糟魄己矣䟽夫酒滓曰糟渍糟曰粕夫醇酎比乎道德糟粕方之仁义已陈刍狗曾何足云桓公曰寡人读书轮人安得议乎有说则可无说则死䟽贵贱礼隔不可轻言庸委之夫辄敢议论说若有理方可免辜其如无辞必获死罪轮扁曰臣也以臣之事观之斲轮徐则甘而不固疾则苦而不入不徐不疾得之于手而应于心口不能言有数存焉于其间䟽甘缓也苦急也数术也夫斲轮失所则罕固若使得宜则口不能言也况之理教其义亦然臣不能以喻臣之子臣之子亦不能受之于臣是以行年七十而老斲轮註此言物各有性教学之无益也䟽喻晓也轮扁之术不能示其子轮扁之子亦不能禀受其教是以行年至老不勉斤斧之劳故知物各有性不可倣效古之人与其不可传也死矣然则君之所读者古人之糟魄已矣註当古之事已灭于古矣虽或传之岂能使古在今哉古不在今今事已变故絶学任性与时变化而后至焉䟽夫圣人制法利物随时时既不停法亦随变是以古人古法沦残于前今法今人自兴于后无容执古圣迹行乎今世故知所读之书定是糟粕也南华眞经注䟽卷之十五南华真经註疏正统道藏三家本三十五卷洞神部玉诀类南华眞经注䟽卷之十六善二河南郭象註唐西华法师成玄英䟽外篇天运第十四天其运乎註不运而自行也䟽言天禀阳气清浮在上无心运行而自动之也地其处乎註不处而自止也䟽地禀阴气浊沈在下亦无心宁静而自止日月其争于所乎註不争所而自代谢也䟽昼夜照临出没往来自然如是既无情于代谢岂有心于争处孰主张是䟽孰谁也是者指斥前文也言四时八节云行雨施覆育苍生亭毒群品谁爲主宰而施张乎此一句解天运孰维纲是註皆自尔䟽山岳产育川源流注包容万物运载无穷春生夏长必无差忒是谁维持纲纪故得如斯此一句解地处也孰居无事推而行是註无则无所能推有则各自有事然则无事而推行是者谁乎哉各自行耳䟽夫日月代谢星辰朗耀各有度数咸由自然谁安居无事推筭而行之乎此一句解日月争所已前三者并假设疑问显发幽微故知皆自尔耳无物使之然也意者其有机缄而不得已邪䟽机关也缄闭也玄冬肃杀夜宵暗昧以意亿度谓有主司关闭事不得已致令如此以理推者皆自尔也方地不动其义亦然也意者其运转而不能自止邪註自尔故不可知也䟽至如青春气发万物皆生昼夜开明六合俱照气序运转致兹生育寻其理趣无物使然圆天运行其义亦尔也云者爲雨乎雨者爲云乎註二者俱不能相爲各自尔也䟽夫气腾而上所以爲云云散而下流润成雨然推寻始末皆无攸肇故知二者不能相爲孰隆弛是䟽隆兴也弛废也言谁兴云雨而洪注滂沲谁废甘泽而致兹亢旱也孰居无事淫乐而劝是䟽谁安居无事自励劝彼作此淫雨而快乐邪司马本作倦字风起北方一西一东有上彷徨孰嘘吸是孰居无事而披拂是䟽彷徨回转之貌也嘘吸犹吐纳也披拂犹扇动也北方阴气起风之所故云北方夫风吹无心东西任适或彷徨而居空里或嘘吸而在山中披拂升降略无定准孰居无事而爲此乎盖自然也敢问何故註设问所以自尔之故䟽此句总问以前有何意故也巫咸祒曰来吾语汝天有六极五常註夫物事之近或知其故然寻其原以至乎极则无故而自尔也自尔则无所稍问其故也但当顺之䟽巫咸神巫也爲殷中宗相祒名也六极谓六合四方上下也五常谓五行金木水火土人伦之常性也言自然之理有此六极五常至于日月风云例皆如此但当任之自然具足何爲措意于其间哉帝王顺之则治逆之则凶註夫假学可变而天性不可逆也䟽夫帝王者上符天道下顺苍生垂拱无爲因循任物则天下治矣而逆万国之欢心乖二仪之和气所作凶悖则祸乱生也九洛之事治成德备监照下土䟽九洛之事者九州聚落之事也言王者应天顺物驭用无心故致天下太平人歌击坏九州聚落之地治定功成八荒夷狄之邦道圆德备既合二仪覆载万物又齐三景照临下土天下载之此谓上皇註顺其自尔故也䟽道合自然德均造化故衆生乐推而不厌百姓荷戴而不辞可谓返朴还淳上皇之治也商大宰荡问仁于庄子䟽宋承殷后故商即宋国也太宰官号名盈字荡方欲决己所疑故问仁于庄子庄子曰虎狼仁也䟽仁者亲爱之迹夫虎狼勐兽犹解相亲足明万类皆有仁性也曰何谓也䟽太宰未达深情重间有何意谓庄子曰父子相亲何爲不仁䟽父子亲爱出自天然此乃眞仁何劳再问曰请问至仁䟽虎狼亲爱厥义未弘故请至仁庶闻深㫖庄子曰至仁无亲註无亲者非薄恶之谓也夫人之体非有亲也而首自在上足自处下府藏居内皮毛在外外内上下尊卑贵贱于其体中各任其极而未有亲爱于其间也然至仁足矣故五亲六族贤愚远近不失分于天下者理自然也又奚取于有亲哉䟽夫至仁者忘怀絶虑与太虚而同体混万物而爲一何亲䟽之可论乎泊然无心而顺天下之亲䟽也太宰曰荡闻之无亲则不爱不爱则不孝谓至仁不孝可乎䟽夫无爱无亲便是不孝谓至仁不孝于理可乎商荡不悟深㫖遂生浅惑庄生爲其显折义列下文庄子曰不然夫至仁尚矣孝固不足以言之註必言之于忘仁忘孝之地然后至耳䟽至仁者忘义忘仁可贵可尚岂得将爱敬近迹以语其心哉固不足以言也此非过孝之言也不及孝之言也註凡名生于不及者故过仁孝之名而涉乎无名之境然后至焉䟽商荡之间近滞域中庄生之答远超方外故知亲爱之㫖非过孝之谈封执名教不及孝之言也夫南行者至于郢北面而不见冥山是何也则去之远也註冥山在乎北极而南行以观之至仁在乎无亲而仁爱以言之故郢虽见而愈远冥山仁孝虽彰而愈非至理也䟽郢地居南冥山北故郭注云冥山在乎北极南行以观之至仁在乎无亲而仁爱以言之故郢虽见而愈远冥山仁孝彰而愈非至道此注甚明不劳更释故曰以敬孝易以爱孝难䟽夫敬在形迹爱率本心心由天性故难迹关人情故易也以爱孝易而忘亲难䟽夫爱孝虽难犹滞域中未若忘亲澹然无系志既胜爱有复劣无以此格量难易明之矣忘亲易使亲忘我难䟽夫腾猨断肠老牛䑛犊恩慈下流物之恒性故子忘亲易亲忘子难自非达道孰能行此使亲忘我易兼忘天下难兼忘天下易使天下兼忘我难註夫至仁者百节皆适则终日不自识也圣人在上非有爲也恣之使各自得而已耳自得其爲则衆务自适羣生自足天下安得不各自忘我哉各自忘矣主其安在乎斯所谓兼忘也䟽夫兼忘天下者弃万乗如脱屣也使天下兼忘我者谓百姓日用而不知也夫垂拱汾阳而游心姑射揖让之美贵在虚忘比兼忘天下者也方前则难比后便易未若忘怀至道息智自然将造化而同功与天地而合德者故能恣万物之性分顺百姓之所爲大小咸得飞沈不丧利泽潜被物皆自然上如标枝民如野鹿当是时也主其安在乎此使天下兼忘我者也可谓轩顼之前淳古之君耳其德不见故天下忘之斯则从劣向优自粗入妙遣之又遣玄之又玄也夫德遗尧舜而不爲也註遗尧舜然后尧舜之德全耳若系之在心则非自得也䟽遗忘弃也言尧舜二君盛德深远而又忘其德任物不爲斯解兼忘天下难利泽施于万世天下莫知也註泯然常适䟽有利益恩泽惠润羣生万世之后其德不替而至德潜被日用不知斯解使天下兼忘我难也岂直太息而言仁孝乎哉註失于江湖乃思濡沫䟽太息犹嗟叹也夫盛德同于尧舜尚能遗忘不自显岂复太息言于仁孝嗟叹于陈迹乎夫孝悌仁义忠信贞廉此皆自勉以役其德者也不足多也䟽悌顺也德者眞性也以此上八事皆矫性伪情勉强励力己效人劳役其性故不足多也故曰至贵国爵并焉註并者除弃之谓也夫贵在身身犹忘之况国爵乎斯贵之至䟽并者除弃之谓也夫贵爵禄者本爲身也身犹忘之况爵禄乎斯至贵者也至富国财并焉註至富者自足而已故除天下之财者也䟽至富者知足者也知足之人以不贪爲寳纵令倾国资财亦弃而不用故老经云知足者富斯之谓也至愿名誉并焉註所至愿者适也得适而仁孝之名都去矣䟽夫至愿者莫过适性也既一毁誉混荣辱忘物我泯是非故令问声名视之如涕唾也是以道不渝註去华取实故也䟽渝变也薄也既忘富贵又遗名誉是以道德淳厚不随物变也北门成问于黄帝曰帝张咸池之乐于洞庭之野䟽姓北门名成黄帝臣也欲明至乐之道故寄此二人更相发起也咸池乐名张施也咸和也大也洞庭之野天地之间非太湖之洞庭也吾始闻之惧复闻之怠卒闻之而惑䟽怠退怠也卒终也复重也惑闇也不悟至乐初闻之时惧然惊悚再闻其声想悟音㫖故惧心退息最后闻之知至乐与二仪合德视之不见听之不闻故心无分别有同暗惑者也荡荡默默乃不自得註不自得坐忘之谓也䟽荡荡平易之容默默无知之貌第三闻之体悟玄理故荡荡而无偏默默而无知芒然坐忘物我俱丧乃不自得帝曰汝殆其然哉吾奏之以人徽之以天行之以礼义建之以太清註由此观之知夫至乐者非音声之谓也必先顺乎天应乎人得于心而适于性然后发之以声奏之以曲耳故咸池之乐必待黄帝之化而后成焉䟽殆近也奏应也徽顺也礼义五德也太清天道也黄帝既允门成第三闻乐体悟玄道忘知息虑是以许其所解故云汝近自然也夫至乐者先应之以人事顺之以天理行之以五德应之以自然然后调理四时太和万物虽复行于礼义之迹而忘自然之本者也此是第一奏也四时迭起万物循生一盛一衰文武伦经䟽循顺伦理经常也言春夏秋冬更迭而起一初物类顺序而生夏盛冬衰春文秋武生杀之理天道之常但常任之斯至乐矣一清一浊阴阳调和流光其声註自然律吕以满天地之间但当顺不夺则至乐全䟽清天也浊地也阴升阳降二气调和故施生万物和气流布三光照烛此谓至乐无声之声蛰虫始作吾惊之以雷霆註因其自作而用其所以动䟽仲春之月蛰虫始启自然之理惊之雷霆所谓动静顺时因物或作至乐具合斯道也其卒无尾其始无首註运转无极䟽寻求自然之理无始无终讨论至乐之声无首无尾故老经云迎之不见其首随之不见其后一死一生一偾一起所常无穷註以变化爲常则所常者无穷也䟽偾仆也夫盛衰生死虚盈起复变化之道理之常数若以变化爲常则所谓常者无穷也而一不可待汝故惧也註初闻无穷之变不能待之以一故惧然悚听也䟽至一之理絶视絶听不可待之以声色故初闻惧然也吾又奏之以阴阳之和烛之以日月之明註所谓用天之道䟽言至乐之声将阴阳合其序所通生物与日月齐其明此第二奏也其声能短能长能柔能刚变化齐一不主故常註齐一于变化故不主故常䟽顺羣生之脩短任万物之柔刚齐变化之一理岂守故而执常在谷满谷在阬满阬註至乐之道无不周也䟽至乐之道无所不徧乃阬乃谷悉皆盈满所谓道无不在所在皆无也涂郄守神註塞其兊也䟽涂塞也郄孔也闲心知之孔郄守凝寂之精神郭注云塞其兊也以物爲量註大制不割䟽量音亮大小脩短随物器量终不制割而从己也其声掸绰註所谓阐谐䟽挥动也绰宽也同雷霆之震动其声宽也其名高明註名当其实则高明也䟽高如上天明如日月声既广大名亦高明是故鬼神守其幽註不离其所䟽人物居其显明鬼神守其幽昧各得其所而不相挠故老经云以道利天下其鬼不神也日月星辰行其纪註不失其度䟽三光朗燿依分而行纲纪上玄必无差忒也吾止之于有穷註常在极上住也䟽止住也穷极也虽复千变万化而常居玄极不离妙本动而常寂也流之于无止註随变而往也䟽流动也应感无方随时适变未尝执守故寂而动也予欲虑之而不能知也望之而不能见也逐之而不能及也註故闇然恣使化去䟽夫至乐者眞道也欲明道非心识故谋虑而不能知道非声色故瞻望而不能见道非形质故追逐而不能逮也傥然立于四虚之道註弘敞无偏之谓䟽傥然无心貌也四虚谓四方空大道也言圣人无心与至乐同体立志弘敞接物无偏包容万有与虚空而合德倚于藁梧而吟註无所复爲也䟽弘敞虚容忘知絶虑故形同藁木心若死灰逍遥无爲且吟且咏也目知穷乎所欲见力屈乎所欲逐吾既不及已矣註言物之知力各有所齐限䟽夫目知所见盖有涯限所以称穷力驰逐亦有分齐所以称屈至乐非心色等法不可以根穷故吾知尽其不及故止而不逐也心既有限故知爱无名引覆前子欲虑之等文也形充空虚乃至委蛇汝委蛇故怠註夫形充空虚无身也无身故能委蛇委蛇任性而悚惧之情怠也䟽夫形充空则与虚空而等量委蛇任性故顺万境而无心所谓隳体出聪离形去智者也只爲委蛇任性故悚惧之情怠息此解第二闻乐也吾又奏之以无怠之声註意既怠矣乃复无怠此其至也䟽再闻至乐任性逶迤悚惧之心于焉怠息虽复贤于初闻犹自不及后闻故奏无怠之声斯则以无遣怠故郭注云怠既怠矣乃复无怠此其至者也此是第三奏也调之以自然之命註命之所有者非爲也皆自然耳䟽调和也凡百苍生皆以自然爲其性命所以奏此咸池之乐者方欲调造化之心灵和自然之性命也已故若混逐丛生註混然无系随后而生䟽混同生出同风物之动吹随丛林之出声也林乐而无形註至乐者适而已适在体中故无别形䟽夫丛林地籁之声无心而成至乐适于性命而已岂复有形也布挥而不曳註自布耳䟽挥动四时布散万物各得其所非由牵曳幽昏而无声註所谓至乐䟽言至乐寂寥趣于视听故幽冥昏闇而无声响矣动于无方註夫动者岂有方而后动哉䟽夫至乐之本虽复无声而应动随时实无方所斯寂而动之也居于窈冥註所谓宁极䟽虽复应物随机千变万化而深根宁极恒处窅冥斯动而寂也或谓之死或谓之生或谓之实或谓之荣行流散徙不主常声註随物变化䟽夫眷生冬死秋实夏荣云行雨散水流风从自然之理日新其变至乐之道岂常主声也世疑之稽于圣人註明圣人应世非唱也䟽稽留也夫圣人者譬幽谷之响明象之照对之不知其所以来絶之不知其所以往物来斯应应而忘怀岂预前作法而留心应世故行留散徙不主常声而世俗之人妄生疑惑也圣也者达于情而遂于命也註故有情有命者莫不资焉䟽所言圣者更无他义也通有物之情顺自然之命故谓之圣天机不张而五官皆备此之谓天乐註忘乐而乐足非张而后备䟽天机自然之枢机五官五藏也言五藏各有主司故谓之官夫目视耳听手把脚行布网转丸飞空走地非由倣效禀之造物岂措意而后能爲故五藏职司素分备足天乐之美其在兹也无言而心悦註心悦在适不在言也䟽体此天和非由措意故心灵适悦而妙絶名言也故有焱氏爲之颂曰听之不闻其声视之不见其形充满天地苞裹六极汝欲听之而无接焉而故惑也註此乃无乐之乐乐之至也䟽焱氏神农也美此至乐爲之章颂大音希声故听之不闻大象无形视之不见道无不在故充满天地二仪大无不包故囊括六极六极六合也假欲留音听之亦不可以耳根承接是故体兹至乐理趣幽微心无分别事同愚惑也乐也者始于惧惧故祟註惧然悚听故是祟耳未大和也䟽以下重释三奏三听之意结成至乐之道初闻至乐未悟太和心生悚惧不能放释是故祸祟之也吾又次之以怠怠故遁註迹稍灭也䟽再闻之后情意稍悟欲惧心怠退其迹遁灭也卒之于惑惑故愚愚故道道可载而与之俱也註以无知爲愚愚乃至也䟽最后闻乐灵府淳和心无分别有同闇惑荡荡默默类彼愚迷不怠不惧雅符眞道既而运载无心与物俱至也孔子西游于卫颜渊问师金曰以夫子之行爲奚如䟽卫本昆吾之邑又是康叔之封自鲁适卫故曰西游师金鲁太师名金也奚何也言夫子行仁义之道以化卫侯未知此术行用可不邪师金曰惜乎而夫子其穷哉䟽言仲尼叡哲明敏才智可惜守先王之圣迹执尧舜之古道所以频遭辛苦屡致困穷颜渊曰何也䟽问穷之所以也师金曰夫刍狗之未陈也盛以箧衍巾以文绣尸祝斋戒以将之䟽此下譬喻凡有六条第一刍狗第二舟车第三桔橰第四樝梨第五狙猨第六妍丑刍狗草也谓结草爲狗以解除也衍笥也尸祝巫师也将送也言刍狗未陈盛以筐笥之器覆以文绣之巾致斋洁以表诚展如在之将送庶其福祉贵之如是及其己陈也行者践其首嵴苏者取而爨之而己将复取而盛以箧衍巾以文绣游居寝卧其下彼不得梦必且数眯焉註废弃之物于时无用则更致他妖也䟽践履也首头也嵴背也取莫曰苏爨炊也眯魇也言刍狗未陈致斯肃敬既祭之后弃之路中故行人履践其头嵴苏者取供其炊爨方将复取而贵之盛于筐衍之中覆于又绣之下敖游居处寝卧其傍假令不致恶梦必当数数遭魇故郭注云废弃之物于时无用则更致他妖也今而夫子亦取先王已陈刍狗取弟子游居寝卧其下故伐树于宋削迹于卫穷于商周是非其梦邪䟽此合刍狗之譬并合孔子穷义也先王谓尧舜禹汤先代之帝王也宪章文武祖述尧舜而爲教迹故集聚弟子敖游于仁义之域卧寝于礼信之乡古法不可执留事同已陈刍狗伐树于宋者孔子曾游于宋与门人讲说于大树之下司马桓魋欲杀夫子夫子去后桓魋恶其坐处因伐树焉削刬也夫子尝游于卫卫人疾之故刬削其迹不见用也商是殷地周是东周孔子历聘曾因于此良田执于圣迹故致斯弊狼狈如是岂非恶梦邪围于陈蔡之间七日不火食死生相与邻是非其昧邪註此皆絶圣弃知之意耳无所稍嫌也夫先王典礼所以适时用也时过而不弃即爲民妖所以兴矫效之端也䟽当时楚昭王聘夫子夫子领徒宿于陈蔡之地蔡人见徒衆极多谓之爲贼故兴兵围绕经乎七日粮食罄尽无复炊爨从者饿病莫之能兴忧悲困苦邻乎死地岂非遭于已陈刍狗而魇邪夫水行莫如用舟而陆行莫如用车以舟之可行于水也而求推之于陆则没世不行寻常䟽夫舟行于水车行于陆致于千里未足爲难若推舟于陆求其运载终没一世不可数尺古今非水陆与周鲁非舟车与今蕲行周于鲁是犹推舟于陆也䟽此合谕也蕲求也亦今古代殊岂异乎水陆周鲁地异何异乎舟车劳而无功身必有殃彼未知夫无方之传应物而不穷者也註时移世异礼亦宜变故因物而无所系焉斯不劳而有功也䟽万犹常也传转也言夫子执先王之迹行衰周之世徒劳心力卒不成功故削迹伐树身遭殃祸也夫圣人之智接济无方千转万变随机应物未知此道故婴斯祸也且子独不见夫桔橰者乎引之则俯舍之则仰彼人之所引非引人也故俯仰而不得罪于人䟽桔橰挈水木也人牵引之则俛下舍放之则仰上俛仰上下引舍以人委顺无心故无罪夫人能虚己其义亦然也故夫三皇五帝之礼义法度不矜于同而矜于治註期于合时宜应治体而已䟽矜美也夫三皇五帝步骤殊时礼义威仪不相㳂袭美在逗机不治以定不贵率今以同古故譬三皇五帝之礼义法度其犹柤梨橘柚邪其味相反而皆可于口䟽夫柤梨橘柚甘苦味殊至于噉嚼而皆可于口譬三皇五帝浇淳异世至于爲政咸适机宜也故礼义法度者应时而变者也註彼以爲美而此或以爲恶故当应时而变然后皆适也䟽帝王之迹盖无常凖应时而变不可执留岂得胶柱刻船居今行古也今取猨狙而衣以周公之服彼必龁啮挽裂尽去而后慊观古今之异犹猨狙之异乎周公也䟽慊足也周公圣人譬淳古之世狙猨狡兽谕浇竞之时是以礼服虽华猨狙不以爲美圣迹乃贵末代不以爲尊故毁礼服猨狙始慊其心弃圣迹苍生方适其性故西施病心而矉其里其里之丑人见而美之归亦捧心而矉其里其里之富人见之坚闭门而不出贫人见之挈妻子而去之走䟽西施越之美女也貌极妍丽既病心痛嚬眉苦之而端正之人体多宜便因其嚬蹙更益其美是以闾里见之弥加爱重邻里丑人见而学之不病强嚬倍增其陋故富者恶之而不出贫人弃之而远走舍己效物其义例然削迹伐树皆学嚬之过也彼知美矉而不知矉之所以美註况夫礼义当其时而用之则西施也时过而不弃则丑人也䟽所以犹所由也嚬之所以美者由乎西施之好也彼之丑人但美嚬之丽雅而不知由西施之妹好也惜乎而夫子其穷哉䟽总会后文结成其㫖穷之事迹章中具载矣孔子行年五十有一而不闻道乃南之沛见老聃䟽仲尼虽领徒三千号素王而盛行五德未闻大道故从鲁之沛自北徂南而见老君以询玄极故也老聃曰子来乎吾闻子北方之贤者也子亦得道乎孔子曰未得也䟽闻仲尼有当世贤能未知颇得至道不答言未得自楚望鲁故曰北也老子曰子恶乎求之哉䟽问于何处寻求至道曰吾求之于度数五年而未得也䟽数筭术也三年一闰天道小成五年再闰天道大成故言五年也道非术数故未得之也老子曰子又恶乎求之哉䟽更问求道用何方法曰吾求之于阴阳十有二年而未得註此皆寄孔老以明絶学之义也䟽十二年阴阳之一周也而未得者明以阴阳取道而道非阴阳故下文云中国有人非阴非阳老子曰然使道而可献则人莫不献之于其君使道而可进则人莫不进之于其亲使道而可以告人则人莫不告其兄弟使道而可以与人则人莫不与其子孙然而不可者无他也䟽夫至道深玄妙絶言象非无非有不自不他是以不进献于君亲岂得告于子弟所以然者无他由也故记孔老二君圣以明玄中之玄也中无主而不止註心中无受道之质则虽闻道而过去也䟽若使中心无受道之主假令闻于圣说亦不能止住于胸怀故知无他也外无正而不行註中无主则外物亦无正己者也故未尝通也䟽中既受道之心故外亦无能正于己者故不可行也由中出者不受于外圣人不出註由中出者圣人之道也外有能受之者乃出耳䟽由从也从内出者圣人垂迹显教也良由物能感圣故圣人不应若使外物不能禀受圣人亦终不出教由外入者无主于中圣人不隐註由外入者假学以成性者也虽性可学成然要当内有其质若无主于中则无以藏圣道也䟽隐藏也由外入者习学而成性也由其外禀圣教冥在心中若使素无受入之心则无藏于圣道名公器也註夫名者天下之所共用䟽名鸣也公平也器用也名有二种一是命物二是毁誉今之所言是毁誉名也不可多取註矫饰过实多取者也多取而天下乱也䟽夫令誉善名天下共用必其多取则矫饰过实而争竞斯起也仁义先王之蘧庐也註犹传舍也止可以一宿而不可乆处觏而多责註夫仁义者人之性也人性有变古今不同也故游寄而过去则㝠若无滞而系于一方则见见则伪生伪生而责多矣䟽蘧庐逆于传舍也觏见也亦乆也夫蘧庐舍客不可乆停仁义礼智用讫宜废客停乆疵衅生圣迹留过责起古之至人假道于仁託宿于义註随时而变无常迹也以游逍遥之墟䟽古之眞人和光降迹逗机而行博爱应物而用人群何异乎假借涂路寄託宿止暂时游寓盖非眞实而动不伤寂应不离眞故恒逍遥乎自得之场彷徨乎无爲之境食于苟简之田立于不贷之圃註苟且也简略也贷施与也知止知足食于苟简之田不损已物立于不贷之圃而言田圃者明是圣人养生之地逍遥无爲也註有爲则非仁义苟简易养也註全从其简故易养也䟽只爲逍遥累尽故能无爲恬淡苟简苟且简素自足而已故易养也不贷无出也註不贷者不损己以爲物也䟽不损我以益彼故无所出此三句覆释前义也古者谓是采眞之游註游而任之斯眞采也采眞则色不伪矣䟽古者圣人行苟简等法谓是神采眞实而无假伪逍遥任适而随化遨游也以富爲是者不能让禄以显爲是者不能让名亲权者不能与人柄註天下未有以所非自累者而各没命于所是所是而以没其命者非立乎不贷之圃也䟽夫是富非贪贪于货贿者岂能让人财禄是显非隐滞于荣位者何能与人名誉亲爱权势矜夸于物者何能与人之柄柄权也唯厌秽风尘羶臊荣利者故能弃之若遗操之则慄舍之则悲註舍之悲者操之不能不慄也䟽操执权柄恐失所以战慄舍去威力丧去所以忧悲而一无所鉴以闚其所不休者是天之戮民也註言其知进而不知止则性命丧矣所以爲戮䟽是富好权之人心灵愚暗唯滞名利一无鉴识岂能闻见玄理而休心息智者乎如是之人虽复楚戮未加而情性以困故是自然刑戮之民怨恩取与谏教生杀八者正之器也䟽夫怨敌必杀恩惠须偿分内自取分外与他臣子谏上君父教下应青春以生长顺素秋以杀罚此八者治正之器不得不用之也唯循大变无所湮者爲能用之故曰正者正也其心以爲不然者天门弗关矣註守故不变则失正矣䟽循顺也湮塞也唯当顺于大理随于变化达于物情而无滞塞者故能用八事治之正事合于正理故曰正者正也其心之不能如是者天机之门拥而弗开天门心也孔子见老聃而语仁义老聃曰夫播糠眯目则天地四方易位矣蚊虻𠾱肤则通夕不寐矣註外物如之虽小而伤性已大也䟽仲尼滞于圣迹故发辞则语仁义夫播糠眯目目暗故不能辩东西蚊虻𠾱肤肤痛则彻宵不睡是以外物虽微爲害必巨况乎仁非天理义不率性舍己效他丧其本性其爲害也岂眯目𠾱肤而已哉𠾱啮也夫仁义𢡚然乃愤吾心乱莫大焉註尚之以加其性故乱䟽仁义𢡚毒甚于蚊虻愤愤吾心令人烦闷扰乱物性莫大于此一本亦作愤字者吾子使天下无失其朴註质全而仁义着吾子亦放风而动总德而立矣註风自动而依之德自立而秉之斯易持易行之道也䟽放纵任也欲使苍生丧其淳朴之性者莫若絶仁弃义则反冥我极也仲尼亦宜放无爲之风教随机务而应物总虚妄之至德立不测之神功亦有作放方往反放依也又奚杰然若负建鼓而求亡子者邪註言夫揭仁义以趋道德之乡其犹击鼓而求逃者无由得也䟽建击杰然用力貌夫揭仁义以趋道德之乡何异乎打大鼔以求逃亡之子故鼔声大而亡子速仁义彰而道德废也夫鹄不日浴而白乌不日黔而黑註自然各已足黑白之朴不足以爲辩註俱自然耳无以偏向䟽浴洒也染缁曰黔黔黑也辩者别其胜负也夫鹄白乌黑禀之自然岂须日日浴染方得如是以言物性其义例然然黑白素朴各足于分所遇斯适故不足于分所以论胜负亦言辩变也黑白分定不可变白爲黑也名誉之观不足以爲广註夫至足者忘名誉忘名誉乃广耳䟽修名立誉招物观视此乃狭劣何足自多唯恐遣名誉方可称大耳泉涸鱼相与处于陆相呴以湿相濡以沫註言仁义之誉皆生于不足不若相忘于江湖註斯乃忘仁而仁者也䟽此总结前文斥仁义之弊夫泉源枯竭鱼传沫以相濡朴散淳离行仁义以济物及其江湖浩荡各足所以相忘道德深玄得性所以虚淡既江湖比于道德濡沫方于仁义以此格量故不同日而语矣孔子见老聃归三日不谈䟽老子方外大圣变化无常不可测量故无所谈说也弟子问曰夫子见老聃亦将何规哉䟽不的姓名直云弟子当是升堂之类共发此疑既见老子应有规诲何所闻而三日而不谈也孔子曰吾乃今于是乎见龙龙合而成体散而成章註谓老聃能变化䟽夫龙之德变化不恒以况至人隐显无定故本合而成妙体窈冥迹散而起文章焕烂乗乎云气而养乎阴阳註言其因御无方自然已足䟽言至人乗云气而无心顺阴阳而养物也予口张而不能嗋予又何规老聃哉䟽嗋合也心惧不定口开不合复何容暇闻规训之言乎子贡曰然则人固有尸居而龙见雷声而渊默发动如天地者乎䟽言至人其处也若死尸之安居其出也似龙神之变见其语也如雷霆之振响其默也类玄理之无声是以奋发机动同二仪之生物者也既而或处或出或语或默岂有出处语默之异而异之哉然则至人必有出处默语不言之能故仲尼见之口而不能合赐亦可得而观乎遂以孔子声见老聃䟽赐子贡名也子贡欲至观至人龙德之相遂以孔子声教而往见之老聃方将倨堂而应微曰予年运而往矣子将何以戒我乎䟽倨企也运时也老子自得从容故企堂敖诞物感斯应发微其言子年衰迈可以教何以戒我乎子贡曰夫三王五帝之治天下不同其系声名一也而先生独以爲非圣人如何哉䟽浇淳渐异歩骤有殊用力用兵逆顺斯异故云不同声名令闻相系一也先生乃排三王爲非圣有何意㫖可得闻乎老聃曰小子少进子何以谓不同䟽汝少进前说不同所由对曰尧授舜舜受禹禹用力而汤用兵文王顺纣而不敢逆武王逆纣而不肯顺故曰不同䟽尧舜二人即是五帝之数自夏禹以降便是三王尧让舜舜让禹禹治水而用力汤伐桀而用兵文王拘羑里而顺商辛武王渡孟津而逆殷纣不同之状可略言焉老聃曰小子少进余语汝三皇五帝之治天下䟽三皇者伏牺神农黄帝也五帝少昊颛顼高辛唐虞也治天下之治列在下文黄帝之治天下使民心一民有其亲死不哭而民不非也註若非之则强哭䟽三皇行道人心淳一不独亲其亲不独子其子故亲死不哭而世俗不非必也非之则强哭者衆尧之治天下使民心亲民有爲其亲杀其杀而民不非也註杀降也言亲䟽有降杀䟽五帝行德不及三皇使子父兄弟更相亲爱爲降杀之服以别亲䟽既顺人心亦不非毁舜之治天下使民心竞民孕妇十月生子子生五月而能言註教之速也䟽舜是五帝之末其俗渐浇朴散淳离民心浮竞遂使怀孕之妇十月生子五月能言古者怀孕之妇十四月而诞育生子两岁方始能言浇淳既革故与古之乖异也不至乎孩而始谁註谁者别人之意也未孩已择人言其竞教速成也䟽未解孩笑已识是非分别之心自此而始矣则人始有夭矣註不能同彼我则心竞于亲䟽故不终其天年也䟽分别既甚不终天年夭逝之始起自虞舜禹之治天下使民心变人有心而兵有顺註此言兵有顺则天下已有不顺故也䟽去道既远浇伪日兴遂使蠢尔之民好爲祸变废无爲之迹兴有爲之心赏善罚恶以此爲化而禹怀慈爱犹解泣辜兵刃所加必须天道也杀盗非杀註盗自应死杀之顺也故非杀䟽盗贼有罪理合其诛顺乎素秋虽杀非杀此则兵有顺义也人自爲种而天下耳註不能大齐万物而人人自别斯人自爲种也承百代之流而会乎当今之变其弊至于斯者非禹也故曰天下耳言圣知之迹非乱天下而天下必有斯乱䟽夫浇浪既兴分别日甚人人自爲种见不能大齐万物此则解人有心也圣智之迹使其如是非禹之过也故曰天下耳矣是以天下大骇儒墨皆起註此乃百代之弊䟽此总论三皇五帝之迹惊天下苍生致使儒崇尧舜以饰非墨遵禹道而自是既而百家竞起九流争骛后代之弊实此之由也其作始有伦而今乎妇女註今之以女爲妇而上下悖逆者非作始之无理但至理之弊遂至于此䟽伦理也当庄子之世六国竞兴淫风大行以女爲妇乖礼悖德莫甚于兹故知圣迹始兴故有伦理及其末也例同斯弊也何言哉註弊生于理故无所复言䟽从理生教遂至于此世浇俗薄何可稍言论正发愤而伤叹也余语汝三皇五帝之治天下名曰治之而乱莫甚焉註必弊故也䟽夫三皇之治实自无爲无爲之迹迹生于弊故百代之后乱莫甚焉弊乱之状列在下文三皇之知上悖日月之明下睽山川之精中堕四时之施䟽悖逆也睽乖离也堕废坏也施泽也运无爲之智以立治方后世执迹遂成其弊致星辰悖彗日月爲之不明山川乖离岳渎爲之崩竭废坏四时寒暑爲之𠎝叙其知𢡚于𧓽虿之尾鲜规之兽莫得安其性命之情者而犹自以爲圣人不可耻乎其无耻也䟽𢡚毒也𧓽虿尾端有毒也鲜规小貌言三皇之智损害苍生其爲毒也甚于𧓽虿是故细小虫兽皆遭扰动况乎黔首如何得安以斯爲圣于理未可毒害既多深可羞媿也子贡蹴蹴然立不安註子贡本谓老子独絶三王故欲同三王于五帝耳今又见老子通毁五帝上及三皇则失其所以爲谈矣䟽蹴蹴惊惊貌也子贡欲救三王同五帝今见老子词调高貌排摈五帝指斥三皇心形惊悚失其所谓故蹴然形容虽立心神不安孔子谓老聃曰丘治诗书礼乐易春秋六经自以爲乆矣孰知其故矣以奸者七十二君论先王之道而明周召之迹一君无所钩用甚矣夫人之难说也道之难明邪老子曰幸矣子之不遇治世之君也夫六经先王之陈迹也岂其所以迹哉註所以迹者眞性也夫任物之眞性者其迹则六经也今子之所言犹迹也夫迹履之所出而迹岂履哉註况今之人事则以自然爲履六经爲迹夫白鶂之相视眸子不运而风化虫雄鸣于上风雌应于下风而风化註鶂以眸子相视虫以呜声相应俱不待合而便生子故曰风化类自爲雌雄故风化註夫同类之雌雄各自有以相感相感之异不可胜极苟得其类其化不难故乃有遥感而风化也性不可易命不可变时不可止道不可壅註故至人皆顺而通之苟得于道无自而不可註虽化者无方而皆可也失焉者无自而可註所在皆不可也孔子不出三月复见曰丘得之矣鸟鹊𡦗鱼传沫细要者化註言物之自然各有性也䟽鹊居巢内交尾而表阴阳鱼在水中传沫而爲牝牡蜂取桑虫祝爲己子是知物性不同禀之大道物之自然各有性也有弟而兄啼註言人之性舍长而视幼故啼也䟽有弟而兄失爱舍长怜幼故啼是知陈迹不可执留但当顺之物我无累言人性舍长视幼故啼也久矣夫丘不与化爲人不与化爲人安能化人註夫与化爲人者任其自化者也若繙六经以说则䟽也老子曰可丘得之矣南华眞经注䟽卷之十六南华真经註疏正统道藏三家本三十五卷洞神部玉诀类南华眞经注䟽卷之十七善三河南郭象註唐西华法师成玄英䟽外篇刻意第十五刻意尚行离世异俗高论怨诽爲亢而已矣此山谷之士非世之人枯藁赴渊者之所好也䟽刻削也意志也亢穷也言偏滞之人未能会理刻励身心高尚其行离异世俗卓尔不羣清谈五帝之风高论三皇之教怨有才而不遇诽无道而荒淫亢志林籁之中削迹巖崖之下斯乃隐处山谷之士非毁时世之人枯藁则鲍焦介推之流赴渊则申狄卞随之类盖是一曲之士何足以语至道哉已止也其术止于此矣语仁义忠信恭俭推让爲修而已矣此平世之士教诲之人游居学者之所好也䟽发辞吐气则语及仁义用兹等法爲修身之本此乃平时治世之士施教诲物之人斯则子夏之在西河宣尼之居洙泗或游行而议论或安居讲说盖是学人之所好良非道士之所先语大功立大名礼君臣正上下爲治而已矣此朝廷之士尊主强国之人致功并兼者之所好也䟽建海内之功绩立古今之鸿名致君臣之盛礼王天下之大义宁安社稷缉熙常道既而尊君王而服遐荒强本邦而兼并敌国岂非朝廷之士廊庙之臣乎即皋陶伊尹吕望之徒是也就薮泽处间旷钓鱼间处无爲而已矣此江海之士避世之人闲暇者之所好也䟽栖隠山薮放旷臯泽间居而事纶钓避世而处无爲天子不得臣诸侯不得友斯乃从容闲暇之人即巢父许由公閲休之类吹呴唿吸吐故纳新熊经鸟申爲寿而已矣此导引之士养形之人彭祖寿考者之所好也註此数子者所好不同恣其所好各之其方亦所以爲逍遥也然此亦各自得焉能靡所不树哉若夫使万物各得其分而不自失者故当付之无所执爲也䟽吹冷唿而吐故呴暖吸而纳新如熊攀树而自经类鸟飞空而伸脚斯皆导引神气以养形魂延年之道驻形之术故彭祖八百岁白石三千年寿考之人即此之类以前数子志尚不同各滞一方未爲通美自不刻意而下方会玄玄之妙致也若夫不刻意而高无仁义而修无功名而治无江海而间不导引而寿註所谓自然无不忘也无不有也註忘故能有若有之则不能救其忘矣故有者非有之而有也忘而有之也䟽夫玄通合变之士冥眞契理之人不刻意而其道弥高无仁义而恒自修习忘功名而天下大治去江海而淡尔清闲不导引而寿命无极者故能唯物与我无不尽忘而万物归之故无不有也斯乃忘而有之非有之而有也澹然无极而衆美从之註若厉己以爲之则不能无极而衆恶生䟽心不滞于一方迹冥符于五行是以澹然虚旷而其道无穷万德之美皆从于己也此天地之道圣人之德也註不爲万物而万物自生者天地也不爲百行而百行自成者圣人也䟽天地无心于亭毒而万物生圣人无心于化育而百行成是以天地以无生生而爲道圣人以无爲爲而成德故老经云天地不仁圣人不仁故曰夫恬惔寂寞虚无无爲此天地之平而道德之质也註非夫寂寞无爲也则危其平而丧其质也䟽恬惔寂寞是凝湛之心虚无无爲是寂用之智天地以此法爲平均之源道德以此法爲质实之本也故曰圣人休休焉则平易矣註休乎恬惔寂寞息乎虚无无爲则虽历乎阻险之变常平夷而无难䟽休心于恬惔之乡息智于虚无之境则履艰难而简易涉危险而平夷也平易则恬惔矣註患难生于有爲有爲亦生于患难故平易恬惔交相成也䟽岂唯休心恬惔故平易抑乃平易而恬惔矣是知平易恬惔交相成也平易恬惔则忧患不能入邪气不能袭註泯然与正理俱往䟽心既恬惔迹又平易虽心与迹一种无爲故慇忧患累不能入其灵台邪炁祅炁不能袭其藏府袭犹入也互其文也故其德全而神不亏註夫不平不惔者岂唯伤其形哉神德并丧于内也䟽夫恬惔无爲者岂唯外形无毁亦乃内德圆全形德既安则精神无损之矣故曰圣人之生也天行註任自然而运动其死也物化註蜕然无所系䟽圣人体劳息之不二达去来之爲一故其生也如天道之运行其死也类万物之变化任鑪冶之陶铸无纤介于胸中也静而与阴同德动而与阳同波註动静无心而付之阴阳也䟽凝神静虑与太阴同其盛德应感而动与阳炁同其波澜动静顺时无心者也不爲福先不爲祸始感而后应註无所唱也䟽夫善爲福先恶爲祸始既善恶双遣亦祸福两忘感而后应岂爲先始者也迫而后动註会至乃动䟽迫至也逼也动应也和而不唱赴机而应不得已而后起註任理而起吾不得已也䟽已止也机感通至事不得止而后起应非预谋去知与故循天之理註天理自然知故无爲乎其间䟽循顺也内去心知外忘事故如混沌之无爲顺自然之妙理也故无天灾註灾生于违天䟽合天故无灾也无物累註累生于逆物䟽顺物故无累也无人非註与人同者衆必是焉䟽同人故无非也无鬼责註同于自得故无责其生若浮其死若休註汎然无所惜也䟽夫圣人动静无心死生一贯故其生也似浮沤之暂起变化俄然其死也若疲劳休息曾无系恋也不思虑註付之天理䟽心若死灰絶于縁念不豫谋註理至而应䟽譬悬镜高堂物来斯照终不预前谋度而待机务者也光矣而不耀註用天下之自光非吾耀也䟽智照之光明逾日月而韬光晦迹故不炫燿于物也信矣而不期註用天下之自信非吾期也䟽逼机赴感如影随形信若四时必无差忒机来方应不预期也其寝不梦其觉无忧䟽契眞故凝寂而不梦累尽故常适而无忧也其神纯粹註一无所欲䟽纯粹者不杂也既无梦无忧契眞合道故其心神纯粹而无间杂也其魂不罢註有欲乃疲䟽恬惔无爲心神闲逸故其精魂应用终不疲劳虚无恬淡乃合天德註乃与天地合其恬惔之德也䟽叹此虚无与天地合其德故曰悲乐者德之邪䟽违心则悲顺意则乐不达违从是德之邪妄喜怒者道之过䟽称心则喜乖情则怒喜怒不忘是道之罪过好恶者德之失䟽无好爲好无恶爲恶此之妄心是德之愆咎也故心不忧乐德之至也註至德常适故情无所槩䟽不喜不怒无忧无乐恬恬虚夷至德之人也一而不变静之至也註静而一者不可变也䟽抱眞一之玄道混嚣尘而不变自非至静孰能如斯无所于忤虚之至也註其心豁然确尽乃无纤介之违䟽忤逆也大顺羣生无所乖逆自非虚豁之极其孰能然也不与物交淡之至也註物自来耳至淡者无交物之情䟽守分清高不交于物无所须待恬惔之至也无所于逆粹之至也註若杂乎浊欲则有所不顺䟽智照精明至纯无杂故能混同万物大顺苍生至论忤之与逆厥理不殊显虚粹两义故再言耳故曰形劳而不休则弊精用而不已则劳劳则竭注物皆有当不可失也䟽夫形体精神禀之有限而役用无涯必之死地故分外劳形不知休息则困弊斯生精神逐物而不知止必当劳损损则精炁枯竭矣水之性不杂则清莫动则平郁闭而不流亦不能清天德之象也註象天德者无心而阶会也䟽象者法效也言水性清平善鉴于物若混而杂之郁而闭塞之则乖于常性既不能猗流注亦不能鉴照于物也唯当不动不闭则清而且平洞照无私爲物准的者天德之象也以况圣人心虚皎洁鉴照无私法象自然与玄天合德故老经云上善若水也故曰纯粹而不杂註无非至当之事也䟽虽复和光同尘而精神凝湛此覆释前其神纯粹也静一而不变註常在当上住䟽纵使千变万化而心恒静一此重释一而不变淡而无爲註与会俱而已矣䟽假令混俗扬波而无妨虚淡与物交接亦不废无爲此释前恬淡之至也动而以天行註若夫逐欲而动人行也䟽感物而动应而无心同于大道之运行无心而生万物此养神之道也䟽总结以前天行等法是治身之术养神之道也夫有干越之剑者柙而藏之不敢用也寳之至也註况敢轻用其神乎䟽干溪名也越山名也干溪越山但出良剑也又云干吴也言吴越二国并出名剑因以爲名也夫有此干越之寳剑柙中而藏举之自非敌国大事不敢轻用寳而重之遂至于此而况寳爱精神者乎精神四达并流无所不极上际于天下蟠于地註夫体天地之极应万物之数以爲精神者故若是矣若是而有落天地之功者任天行耳非轻用也䟽流通也夫爱养精神者故能通达四方并流无滞即而下蟠薄于厚地上际逮于玄天四维上下无所不极动而常寂非轻用之者也化育万物不可爲象註所育无方䟽化导苍生含育万物随机俯应不守一方故不可以形象而域之也其名爲同帝註同天帝之不爲䟽帝审也总结以前名爲审实之道也亦言同天帝之不爲也已纯素之道唯神是守守而勿失与神爲一註常以纯素守乎至寂而不荡于外则冥也䟽纯精素质之道唯在守神守而不丧则精神凝静既而形同枯木心若死灰物我两忘身神爲一也一之精通合于天伦註精者物之眞也䟽伦理也既与神爲一则精智无碍故冥乎自然之理野语有之曰衆人重利廉士重名贤士尚志圣人贵精註与神爲一非守神也不远其精非贵精也然其道则贵守之迹䟽庄子欲格量人物志尚不同故泛举大纲略爲四品仍寄野逸之人以明言无的当且世俗衆多之人咸重财利则盗跖之徒是也贞廉洁素之士皆重声名则伯夷介推是也贤人君子高尚志节不屈于世则许由子州支伯是也唯体道圣人无所偏滞故能寳贵精神不荡于物虽复应变随时而不丧其纯素也故素也者谓其无所与杂也纯也者谓其不亏其神也註苟以不亏爲纯则虽百行同举万变参备乃至纯也苟以不杂爲素则虽龙章凤姿倩乎有非常之观乃至素也若不能保其自然之质而杂乎外饰则虽犬羊之鞹庸得谓之纯素哉䟽夫混迹世物之中而与物无杂者至素者也参变嚣尘之内而其神不亏者至纯者也岂复独立于高山之顶拱手于林籁之间而称纯素哉盖不然乎此结释前纯素之道义也能体纯素谓之眞人䟽体悟解也妙契纯素之理则所在皆眞道也故可谓得眞道之人也南华眞经注䟽卷之十七南华真经註疏正统道藏三家本三十五卷洞神部玉诀类南华眞经注䟽卷之十八善四河南郭象註唐西华法师成玄英䟽外篇缮性第十六缮性于俗俗学以求复其初註已治性于俗矣而欲以俗学复性命之本所以求者愈非其道也䟽缮治也性生也俗习也初本也言人禀性自然各守生分率而行之自合于理今乃智于伪法治于眞性矜而矫之已困弊矣方更行仁义礼智儒俗之学以求归复本初之性故俗弥得而性弥失学逾近而道逾远也滑欲于俗思以求致其明註已乱其心于欲而方复役思以求明思之愈精失之逾远䟽滑乱也致得也欲谓名利声色等可贪之物也言人所以心灵昏乱者爲贪欲于尘俗故也今遗役用分别之心思量求学望得获其明照之道者必不可也唯当以无学学可以归其本矣以无思思可以得其明矣本亦有作滑欲于欲者也谓之蔽蒙之民註若夫发蒙者必离俗去欲而后几焉䟽蔽塞也蒙昏也此则结前以俗学归本以思虑求明如斯之类可谓蔽塞蒙暗之人古之治道者以恬养知註恬静而后知不荡知不荡而性不失也䟽恬静也古者圣人以道治身治国者必以恬静之法养眞质之知使不荡于外也生而无以知爲也谓之以知养恬註夫无以知爲而任其自知则虽知周万物而恬然自得也䟽率性而照知生者也无心而知无以知爲也任知而往无用造爲斯则无知而知知而无知非知之而知者也故终日知而未尝知亦未尝不知终日爲而未尝爲亦未尝不爲仍以此眞知养于恬静若不如是何以恬乎知与恬交相养而和理出其性註知而非爲则无害于恬恬而自爲则无伤于知斯可谓交相养矣二者交相养则和理之分岂出他哉䟽夫不能恬静则何以生彼眞知不有眞知何能致兹恬静是故恬由于知所以能静知资于静所以获眞知故知之与恬交相养也斯则中和之道存乎寸心自然之理出乎天性在我而已岂关他哉夫德和也道理也註和故无不得道故无不理䟽德被于人故以中和爲义理通于物故以大道爲名也德无不容仁也註无不容者非爲仁也而仁迹行焉䟽玄德深远无不包容慈爱宏博仁迹斯见道无不理义也註无不理者非爲义也而义功着焉䟽夫道能通物物各当理理既宜矣义功着焉义明而物亲忠也註若夫义明而不由忠则物愈䟽䟽义理明显情率于中既不矜骄故物来亲附也中纯实而反乎情乐也註仁义发中而遗任本怀则志得矣志得矣其迹则乐也䟽既仁义由中故志性纯实虽复涉于物境而恒归于眞情所造和适故谓之乐信行容体而顺乎文礼也註信行容体而顺乎自然之节文者其迹则礼也䟽夫信行显着容仪轨物而不乖于节文者其迹则礼也礼乐徧行则天下乱矣註以一体之所履一志之所乐行之天下则一方得而万方失也䟽夫不能虚心以应物而执迹以驭世者则必滞于华藻之礼而溺于荒淫之乐也是以刍狗再陈而天下乱矣彼正而蒙己德德则不冒冒则物必失其性也註各正性命而自蒙己德则不以此冒彼也若以此冒彼安得不失其性哉䟽蒙暗也冒乱也彼谓履正道之圣人也言人彼也冒乱则物我失其性矣古之人在混芒之中与一世而得澹漠焉䟽谓三皇之前玄古无名号之君也其时淳风未散故处在混沌芒昧之中而与时世爲一冥然无迹君臣上下不相往来俱得恬澹寂寞无爲之道也当是时也阴阳和静鬼神不扰四时得节万物不伤群生不夭人虽有知无所用之註任其自然而已䟽当时混沌之时淳朴之世举世恬惔体合无爲遂使阴昇阳降二炁和而静泰鬼幽人显各守分而不扰炎凉顺序四时得节即无灾眚万物不伤群生各尽天年终无夭折人虽有心知之术无爲故无用之此之谓至一当是时也莫之爲而常自然註物皆自然故至一也䟽均彼此于无爲混是非于恬惔物我不二故谓之至一也莫无也莫之爲而自爲无爲也不知所以然而然自然也故当是时也人怀无爲之德物合自然之道焉逮德下衰註夫德之所以下衰者由圣人不继世则在上者不能无爲而羡无爲之迹故致斯弊也及燧人伏羲始爲天下是故顺而不一註世已失一或不可解故释而不推顺之而已䟽逮及也古者茹毛饮血与麋鹿同羣及至燧人始变生爲熟伏牺则服牛乗马创立庖厨画八卦以制文字放蜘蛛而造密网既而智诈萌矣嗜欲渐焉浇淳朴之心散无爲之道德衰而始爲天下此之谓乎是顺黎庶之心而不能混同至一也德又下衰及神农黄帝始爲天下是故安而不顺註安之于其所安而已䟽夫德化更衰爲弊增甚故神农有共工之伐黄帝致蚩尤之战祅气不息兵革屡兴是以诛暴去残弔民问罪苟且欲安于天下未能大顺于羣生是也德又下衰及唐虞始爲天下兴治化之流𣻏淳散朴註圣人无心任世之自成成之淳薄皆非圣也圣能任世之自得耳岂能使世得圣哉故皇王之迹与世俱迁而圣人之道未始不全也䟽夫唐尧虞舜居五帝之末而兴治行化冠三王之始是以设五与而纲纪五行置百官而平章百姓百姓因此而浇讹五行自斯而荒殆枝流分派迄至于兹岂非毁淳素以作浇讹散朴质以爲华伪离道以善註善者过于适之称故有善而道不全䟽夫虚通之道善恶两忘今乃舍己效人矜名企善既乖于理所以称离也险德以行註行者违性而行之故行立而德不夷䟽险危阻也不能率性任眞晦其踪迹乃矫情立行以取声名寔由外行声名浮伪故令内德危险何清夷之有哉然后去性而从于心註以心自役则性去也䟽离虚通之道舍淳和之德然后去自然之性从分别之心心与心识註彼我之心竞爲先识无复任性也䟽彼我之心更相谋虑是非臧否竞爲前识者也知而不足以定天下註忘知任性斯乃定也䟽夫心攀縁于有境知分别于无崖六合爲之烟尘八荒爲之腾沸四时所以愆序三光所以彗孛斯乃祸乱之源何足以定天下也然后附之以文益之以博文灭质博溺心註文博者心质之饰也䟽前既使心运知不足以定天下故后依附文书以匡时代增博学而济世不知质是文之本文华则隐灭于素质博是心之末博学则没溺于心灵唯当絶学而去文方会无爲之美也然后民始惑乱无以反其性情而复其初註初谓性命之本䟽文华既灭于素质博学又溺于心灵于是民始成蠢乱矣欲反其恬澹之情性复其自然之初本其可得乎噫心知文博之过由是观之世丧道矣道丧世矣世与道交相丧也註夫道以不贵故能存世然世存则贵之贵之道斯丧矣道不能使世不贵而世亦不能不贵于道故交相丧也䟽丧废也由是事迹而观察之故知时世浇浮废弃无爲之道亦由无爲之道废变淳和之世是知世之与道交相丧之也道之人何由兴乎世世亦何由兴乎道哉註若不贵乃交相兴也䟽故怀道圣人高蹈尘俗未肯兴弘以驭世而浇伪之世亦何能兴感于圣道也道无以兴乎世世无以兴乎道虽圣人不在山林之中其德隐矣註今所以不隐由其有情以兴也何由而兴由无贵也䟽浇季之时不能用道无爲之道不复行世假使体道圣人降迹尘俗混同羣小无人知者韬藏圣德莫能见用虽居朝市何异山林矣隐故不自隐註若夫自隐而用物则道世交相兴矣何隐之有哉䟽时逢昏乱故圣道不行岂是韬光自隐其德耶古之所谓隐士者非伏其身而弗见也非闭其言而不出也非藏其知而不发也时命大谬也註莫知反一以息迹而逐迹以求一愈得迹愈失一斯大谬矣虽复起身以明之开言以出之显知以发之何由而交兴哉秪所以交丧也䟽谬伪妄也非伏匿其身而不见虽见而不乱羣非闭其言而不出虽出而不忤物非藏其智而不发虽发而不炫燿但时逢谬妄命遇迍邅故随世污隆全身远害当时命而大行乎天下註此澹漠之时也则反一无迹註反任物性而物性自一故无迹䟽时逢有道命属清夷则播德弘化大行天下既而人人反一物物归根彼我㝠符故无朕迹不当时命而大穷乎天下註此不能澹漠之时也则深根宁极而待註虽有事之世而圣人未始不澹漠也故深根宁极而待其自爲耳斯道之所以不丧也䟽时遭无道命值荒淫德化不行则大穷天下既而深固自然之本保宁至极之性安排而随变化处常而待终年穷通岂有休戚于其间哉此存身之道也註未有身存而世不兴者也䟽在穷塞而常乐处危险而安宁任时世之行藏可谓存身之道也古之行身者不以辩饰知註任其眞知而已䟽古人轻辩重讷贱言贵行是以古之行其身者必不用浮华之言辩饰分别之小智也不以知穷天下註此澹泊之情也䟽穷者困累之谓也不纵知毒害以困苦苍生也不以知穷德註守其自得而已䟽知止其分不以无涯而累其自得危然处其所而及其性已又何爲哉註危然独正之貌䟽危犹独也言独居乱世之中处危而所在安乐动不伤寂恒反自然之性率性而动复何爲之哉言其无爲也道固不小行註游于坦涂䟽大道广荡无不制围小成隐道固不小行矣德固不小识註块然大通䟽上德之人智周万物岂留意是非而爲识鉴也小识伤德小行伤道䟽小识小知亏损深玄之盛德小学小行伤毁虚通之大道也故曰正己而已矣乐全之谓得志註自得其志独夷其心而无哀乐之情斯乐之全者也䟽夫己身履于正道则所作皆虚通也既而无顺无逆忘哀忘乐所造皆适斯乐全之者也至乐全矣然后志性得焉古之所谓得志者非轩冕之谓也谓其无以益其乐而己矣註全其内而足䟽益加也轩车也冕冠也古人淳朴体道无爲得志在乎恬夷取乐非关轩冕乐已足矣岂待加之也今之所谓得志者轩冕之谓也䟽今世之人浇浮者衆贪美荣位待此适心是以戴冕乗轩用爲得志也轩冕在身非性命也物之傥来寄也䟽傥者意外忽来耳轩冕荣华身外之物物之傥来非我性命蹔寄而已岂可乆长也寄之其来不可圉其去不可止註在外物耳得失之非我也䟽时属傥来泛然而取轩冕命遭寄去澹尔而舍荣华既无心于扞御岂有情于留恡也故不爲轩冕肆志註淡然自若不觉寄之在身不爲穷约趋俗註旷然自得不觉穷之在身䟽肆申也趋竞也古人体穷通之有命达荣枯之非己假使轩冕当涂亦未足申其志炁甘俭约以穷窘岂趋竞于嚣俗其乐彼与此同註彼此谓轩冕与穷约䟽彼轩冕也此穷约也夫轩冕穷约俱是傥来既乐彼轩冕亦须喜兹穷约二俱是寄所以相同也故无忧而已矣註亦无欣欢之喜也䟽轩冕不乐穷约不苦安排去化所以无忧者也今寄去则不乐由是观之虽乐未尝不荒也註夫寄去则不乐者寄来则荒矣斯以外易内也䟽今世之人识见浮浅是以物之寄也欣然而喜及去也悒然不乐岂知彼此事出傥来而寄去寄来常忧常喜故知虽乐而心未始不荒乱也故曰丧己于物失性于俗者谓之倒置之民註营外亏内甚倒置也䟽夫寄去寄来且忧且喜以己徇物非丧如何轩冕穷约事归尘俗若习俗之常失于本性违眞背道寔此之由其所安置足爲顚倒也南华眞经注䟽卷之十八南华真经註疏正统道藏三家本三十五卷洞神部玉诀类南华眞经注䟽卷之十九善五河南郭象註唐西华法师成玄英䟽外篇秋水第十七秋水时至百川灌河泾流之大两涘渚涯之间不辩牛马註言其广也䟽河孟津也泾通也涘岸也涯际也渚洲也水中之可居曰洲也大水生于春而旺于秋素秋阴炁勐盛多致霖雨故秋时而水至也既而凡百川谷皆灌注黄河通流盈满其水甚大涯崖旷阔洲渚迢遥遂使隔水远看不辩牛之与马也于是焉河伯欣然自喜以天下之美爲尽在己䟽河伯河神也姓冯名夷华阴潼堤乡人得水仙之道河既旷大故欣然懽喜谓天下荣华盛美尽在己身顺流而东行至于北海东面而视不见水端于是焉河伯始旋其面目望洋向若而叹曰野语有之曰闻道百以爲莫己若者我之谓也䟽北海今莱州是望洋不分明也水日相映故望洋也若海神也河伯㳂流东行至于大海聊复顾眄不见水之端涯方始回旋面目高视海若仍慨然发叹託之野语而百是万之一诚未足以自多遂爲无如己者即河伯之谓也此乃鄙里之谈未爲通论耳且夫我尝闻少仲尼之闻而轻伯夷之义者始吾弗信今我覩子之难穷也吾非至于子之门则殆矣吾长见笑于大方之家註知其小而不能自大则理分有素跂尚之情无爲乎其间䟽方犹道也世人皆以仲尼删定六经爲多闻博识伯夷让国清廉其义可重复有通人达士议论高谈以伯夷之义爲轻仲尼之闻爲寡即河伯尝闻窃未之信今见大海之宏博浩汗难穷方觉昔之所闻谅不虚矣河伯不至海若之门于事大成危殆既而所见狭劣则长被嗤笑于大道之家北海若曰井蛙不可以语于海者拘于墟也夏虫不可以语于冰者笃于时也曲士不可以语于道者束于教也註夫物之所生而安者趣各有极䟽海若知河伯之狭劣举三物以譬之夫坎井之蛙闻大海无风而洪波百尺必不肯信者爲拘于墟域也夏生之虫至秋便死闻玄冬之时水结爲冰雨凝成霰必不肯信者心厚于夏时也曲见之士偏执之人闻说虚通至道絶圣弃智大毫末而小太山寿殇子而夭彭祖而必不信者爲束缚于名教故也而河伯不至洪川未逢海若自矜爲大其义亦然今尔出于涯涘观于大海乃知尔丑尔将可与语大理矣註以其知分故可与言理也䟽河伯驾水乗流超于涯涘之表适逢海若仍于澣海之中详观大壑之无穷方鄙小河之陋劣既悟所居之有限故可语大理之虚通也哉天下之水莫大于海万川归之不知何时止而不盈尾闾泄之不知何时己而不虚春秋不变水旱不知此其过江河之流不可爲量数䟽尾闾者泄海水之所也在碧海之东其处有石阔四万里厚四万里居百川之下尾而爲闾族故曰尾闾海水沃着即焦亦名沃焦也山海经云羿射九日落爲沃焦此言迂诞今不详载春雨少而秋雨多尧遭水而汤遭旱故海之爲物也万川归之而不盈沃焦泻之而不虚春秋不变其多少水旱不知其增减论其大也远过江海之流优劣悬殊岂可语其量数也而吾未尝以此自多者自以比形于天地而受气于阴阳吾在天地之间犹小石小木之在大山也方存乎见少又奚以自多註穷百川之量而县于河河县于海海县于天地则各有量也此发辞气者有似乎观大可以明小寻其意则不然夫世之所患者不夷也故体大者快然谓小者爲无余质小者块然谓大者爲至足是以上下夸跂俯仰自失此乃生民之所惑也惑者求正正之者莫若先极其差而因其所谓所谓大者至足也故秋毫无以累乎天地矣所谓小者无余也故天地无以过乎秋毫矣然后惑者有由而反各知其极物安其分逍遥者用其本歩而游乎自得之场矣此庄子之所以发德音也若如惑者之说转以小大相倾则相倾者无穷矣若夫覩大而不安其小视小而自以爲多将奔驰于胜负之境而助天民之矜夸岂达乎庄生之㫖哉䟽存在也奚何也夫覆载万物莫大于天地布炁生化莫大于阴阳也是以海若比形于天地则无等级以寄言受炁于阴阳则是阴阳象之一物也故託诸物以爲譬犹小木石之在太山乎而海若于天理在乎寡少物各有量亦何足以自多计四海之在天地之间也不似罍空之在大泽乎计中国之在海内不似稊米之在大仓乎䟽罍空蚁穴也稊草似稗而米甚细小也中国九州也夫四海在天地之间九州居四海之内岂不似蚁孔之居大泽稊米之在大仓乎言其大小优劣有如此之悬也号物之数谓之万人处一焉人卒九州谷食之所生舟车之所通人处一焉此其比万物也不似毫末之在于马体乎註小大之辩各有阶级不可相跂䟽号名号也卒衆也夫物之数不止于万而世间语便多称万物人是万数中之一物也中国九州人衆聚集百谷所生舟车来往在其万数亦处一焉然以人比之万物九州方之宇宙亦无异乎一毫之在马体曾何足以介怀也五帝之所连三王之所争仁人之所忧任士之所劳尽此矣註不出乎一域䟽五帝连接而揖让三王兴师而争夺仁人殷忧于社稷任士劬劳于职务四者虽事业不同俱理尽于毫末也伯夷辞之以爲名仲尼语之以爲博此其自多也不似尔向之自多于水乎註物有定域虽至知不能出焉故起大小之差将以申明至理之无辩也䟽伯夷让五等以成名仲尼论六经以爲博用斯轻物持此自多亦何异乎向之河伯自多于水此通合前喻并覆释前少仲尼之闻轻伯夷之义也河伯曰然则吾大天地而小毫末可乎䟽夫形之大者无过天地质之小者莫先毫末故举大极小以明禀分有差河伯呈己所知询于海若又解若以自足爲大吾可大于两仪若以无余爲小吾可小于毫末河伯既其领悟故物我均齐所以述己解心询其可不也已北海若曰否夫物量无穷註物物各有量䟽既领所疑答云不可夫物之器量禀分不同随其所受各得称适而千差万别品类无穷称适之处无大无小岂得率其所知抑以爲定时无止註死与生皆时行䟽新新不住分无常註得与失皆分䟽所禀分命随时变易终始无故註日新也䟽虽复终而复始而未尝不新也是故大知观于远近故小而不寡註各自足也䟽此下释量无穷也以大圣之知观于远理察于近事故毫末虽小当体自足无所寡少也大而不多註亦无余也䟽天地虽大当体无余故未足以自多也不多则无夸不寡则息企也知量无穷註览而观之知远近大小之物各有量䟽以大人之知知于物之器量大小虽异各称其情名不同故无穷也此结前物量无穷也证曏今故註曏明也今故犹古今䟽此下释时无止义也曏明也既知小大非小大则证明古今无古今也故遥而不闷註遥长也掇而不跂註掇犹短也䟽遥长也掇短也既知古今无古今则知寿夭无寿夭是故年命延长终不厌生而悒闷禀龄夭促亦不欣企于遐寿随变任化未始非吾知时无止註证明古今知变化之不止于死生也故不以长而悒闷短故爲跂也䟽此结前时无止义也察乎盈虚故得而不喜失而不忧䟽此下释分无常义也夫天道既有盈虚人事宁无得丧是以观乎盈虚之变达乎得丧之理故傥然而得时也不足爲欣偶尔而失命也不足爲戚也知分之无常也註察其一盈一虚则知分之不常于得也故能忘其忧喜䟽此结前分无常义也明乎坦涂註死生者日新之正道䟽此下释终始无故义也坦平也途道也不以死爲死不以生爲生死生无隔故明乎坦然平等之大道者如此故生而不悦死而不祸䟽夫明乎坦然之道者生也不足以爲欣悦其死也不足以爲祸败达死生之不二何忧乐之可论乎知终始之不可故也註明终始之日新也则知故之不可执而留矣是以涉日新而不愕舍故而不惊死生之化若一䟽此结前终始无故义计人之所知不若其所不知註所知各有限也䟽强知者乖眞不知者会道以此计当故不如也其生之时不若未生之时註生时各有年也䟽未生之时无喜所以无忧既生之后有爱所以有憎以其至小求穷其至大之域是故迷乱而不能自得也註莫若安于所受之分而已䟽至小智也至大境也夫以有限之小智求无穷之大境而无穷之境未周有限之知已丧是故终身迷乱返本无由丧己企物而不自得也由此观之又何以知毫末之足以定至细之倪又何以知天地之足以穷至大之域註以小求大理终不得各安其分则大小俱足矣若毫末不求天地之功则周身之余皆爲弃物天地不见大于秋毫则顾其形象裁自足耳将何以知细之定细大之定大也䟽夫物之禀分各自不同大小虽殊而咸得称适若以小企大则迷乱失性各安其分则逍遥一也故毫末虽小性之可以称大二仪虽大无余可以称小由此观之至小之倪何必定在于毫末至大之域岂犹理穷于天地河伯曰世之议者皆曰至精无形至大不可围是信情乎䟽信实也世俗议论未辩是非佥言至精细者无复形质至旷大者不可围绕未知此理情智虚实河伯未达故有此疑也北海若曰夫自细视大者不尽自大视细者不明註目之所见有常极不能无穷也故于大则有所不尽于细则有所不明直是目之所不逮耳精与大皆非无也庸讵知无形而不可围者哉䟽夫以细小之形视于旷大之物者必不尽其宏远故谓之不可围又以旷大之物观于细小之形者必不晓了分明故谓之无形质此并未出于有境岂是至无之义哉夫精小之微也垺大之殷也故异便註大小异故所便不得同䟽精微小也埒殷大也欲明小中之小大中之大禀气虽异并不离有形天机自张各有宜便也此势之有也註若无形而不可围则无此异便之势也䟽大小既异宜便亦殊故知此势未超于有之已夫精粗者期于有形者也註有精粗矣故不得无形䟽夫言及精粗者必期限于形名之域而未能超于言象之表也无形者数之所不能分也不可围者数之所不能穷也䟽无形不可围者道也至道深玄絶于心色故不可以名数分别亦不可以数量穷尽可以言论者物之粗也可以意致者物之精也言之所不能论意之所不能察致者不期精粗焉註唯无而已何精粗之有哉夫言意者有也而所言所意者无也故求之于言意之表而入乎无言无意之域而后至焉䟽夫可以言辩论说者有物之粗法也可以心意致得者有物之精细也而神口所不能言圣心不能察者妙理也必求之于言意之表岂期必于精粗之间乎是故大人之行不出乎害人註大人者无意而在天行也举足而投诸吉地岂出害人之涂哉䟽夫大人应物譬彼天行运而无心故投诸吉地出言利物终不害人也不多仁恩註无害而不自多其恩䟽慈泽类乎春阳而不多徧行恩惠也动不爲利䟽应理而动而理自无害䟽应机而动不域心以利物不贱门隶註任其所能而位当于斯耳非由贱之故措之斯职䟽混荣辱一穷通故守门仆隶不以爲贱也货财弗争註各使分定䟽寡欲知足守分不贪故于彼货财曾无争竞也不多辞让註适中而已䟽率性谦和用舍随物终不矫情饰辞多让事焉不借人註各使自任䟽愚智率性工拙袭情终不假借于人分外求务不多食乎力註足而已䟽食于分内充足而已不多贪求疲劳心力不贱贪污註理自无欲䟽体达玄道故无情欲非关苟贵清廉贱于贪污行殊乎俗註己独无可无不可所以与俗殊䟽和光同尘无可不可而在染不染故行殊乎俗也不多辟异註任理而自殊也䟽居正体道故不多邪僻而大顺群生故曾无乖异也爲在从衆註从衆之所爲䟽至人无心未曾专己故凡厥施爲务在从衆也不贱佞謟註自然正直䟽素性忠贞不履左道非鄙贱佞谄而后正直也世之爵禄不足以爲劝戮耻不足以爲辱註外事不接于心䟽夫高官重禄世以爲荣刑戮黜落世以爲耻既而体荣枯之非我远通塞之有时寄来不足以劝励寄去不足以羞辱也知是非之不可爲分细大之不可爲倪註故玄同也䟽各执是非故是非不可爲定分互爲大小故细大何得有倪限即天地毫末之谓乎闻曰道人不闻註任物而物性自通则功名归物矣故不闻䟽夫体道圣人和光韬晦推功于物无功名之可闻寓诸他人故称闻曰至德不得註得者生于失也物各无失则得名去也䟽得者不丧之名也而造极之人均于得丧既无所丧亦无所得故老经云上德不德大人无己註任物而已䟽大圣之人有感斯应方圆任物故无己也约分之至也註约之以至其分故冥也夫唯极乎无形而不可围者爲然䟽约依也分限也夫大人利物抑乃多涂要切而言莫先依分若视目所见听耳所闻知止所知而限于分内者斯德之至者也河伯曰若物之外若物之内恶至而倪贵贱恶至而倪小大䟽若物之外若物之内谓物性分之内外也恶何也言贵贱之分小大之倪爲在物性之中爲在生分之外至何处所而有此耶河伯未达其源故致斯请也北海若曰以道观之物无贵贱註各自足也䟽道者虚通之妙理物者质碍之麤事而以麤观妙故有大小以妙观麤故无贵贱以物观之自贵而相贱註此区区者乃道之所错综而齐之也䟽夫物情倒置迷惑是非皆欲贵己而贱他他亦自贵而贱彼彼此怀惑故言相也以俗观之贵贱不在己註斯所谓倒置也䟽夫荣华戮耻事出傥来而流俗之徒妄生欣惑是以寄来爲贵得之所以爲宠寄去爲贱失之所以爲辱斯乃宠辱由乎外物岂贵贱在乎已哉以差观之因其所大而大之则万物莫不大因其所小而小之则万物莫不小知天地之爲稊米也知毫末之爲丘山也则差数观矣註所大者足也所小者无余也故因其性足以名大则毫末丘山不得异其名因其无余以称小则天地稊米无所殊其称若未观差而不由斯道则差数相加几微相倾不可胜察也䟽差别也夫以自足爲大则毫末之与丘山均其大矣以无余爲小则天地之与稊米均其小矣是以因毫末爲大则万物莫不大矣因天地以爲小则万物莫不小矣故虽千差万降数量不同而以此观之则理可见以功观之因其所有而有之则万物莫不有因其所无而无之则万物莫不无知东西之相反而不可以相无则功分定矣註天下莫不相与爲彼我而彼我皆欲自爲斯东西之相反也然彼我相与爲唇齿者未尝相爲而唇亡则齿寒故彼之自爲济我之功弘矣斯相反而不可以相无者也故因其自爲而无其功则天下之功莫不皆无矣因其不可相无而有其功则天下之功莫不皆有矣若乃忘其自爲之功而思夫相爲之惠惠之愈勤而伪薄滋甚天下失业而情性澜漫矣故其功分无时可定也䟽夫东西异方其义相反也而非东无以立西斯不可以相无者也若近取诸身者眼见耳听手捉脚行五脏六腑四肢百体各有功能咸禀定分岂眼爲耳视而脚爲手行哉相爲之功于斯减矣此是因其所无而无之则万物莫不无也然足不行则四肢爲之委顿目不视则百体爲之否塞而所司各用无心相爲济彼之功自然成矣斯因其所有而有之则万物莫不有也以此观之则功用有矣分各定矣若乃忘其自爲之功而思夫相爲之惠则彼我失性而是非殽乱也岂庄生之意哉以趣观之因其所然而然之则万物莫不然因其所非而非之则万物莫不非知尧桀之自然而相非则趣操覩矣註物皆自然故无不然物皆相非故无不非无不非则无然矣无不然则无非矣无然无非者尧也有然有非者桀也然此二君各受天素不能相爲故因尧桀以观天下之趣操其不能相爲也可见也䟽然犹是也夫物皆自是故无不是物皆相非故无不非无不非则天下无是矣无不是则天下无非矣故以物情趣而观之因其自是则万物莫不是因其相非则万物莫不非矣天下之极相反者尧桀也故举尧桀之二君以明是非之两义故尧以无爲爲是有欲爲非桀以无爲爲非有欲爲是故曰知尧桀之自然相非因此而言则天下万物情趣志操可以见之矣昔者尧舜让而帝之哙让而絶䟽夫帝王异代争让殊时既而尧知天命有归故襌于舜舜知历祚将改又让于禹唐虞是五帝之数故曰让而帝也子之燕相子之也哙燕王名也子之即苏秦之女婿也秦弟苏代从齐使燕以尧让许由故事说燕王哙令让位与子之子之遂受国人恨其受让皆不服子之三年国乱齐宣王用苏代计兴兵伐燕于是杀燕王哙于郊斩子之于朝以絶燕国岂非效尧舜之陈迹而祸至于此乎汤武争而王白公争而灭註夫顺天应人而受天下者其迹则争让之迹也寻其迹者失其所以迹矣故絶灭也䟽殷汤伐桀周武克纣此之二君皆受天命故致六合清泰万国来朝是以时继三王故云争而王也而时须干戈应以汤武时须揖让应以尧舜故千变万化接物随时让争之迹不可执留也白公名胜楚平王之孙太子建之子也平王用费无忌之言纳秦女而䟽太子太子奔郑取郑女而生胜太傅伍奢被杀子胥奔吴胜从奔吴与胥耕于野楚令尹子西迎胜归国封于白邑僣号称公胜以郑人杀父请兵报雠频请不允遂起兵反楚遣叶公子高伐而灭之故曰白公争而灭由此观之争让之礼尧桀之行贵贱有时未可以爲常也䟽争让文武也尧桀是非也若经纬天地贱武而贵文若克定祸乱则贱文而贵武是以文武之道贵贱有时而是非之行亦用舍何定故争让之礼于尧舜汤武之时则贵于之哙白公时则贱不可常也梁丽可以冲城而不可以窒穴言殊器也䟽梁屋梁也丽屋栋也冲击也窒塞也言梁栋大可用作攻击城隍不可用塞于鼠穴言其器用大小不同之也骐骥骅骝一日而驰千里捕鼠不如狸狌言殊技也䟽骐骥骅骝并古之良马也捕捉也狸狌野猫也夫良马骏足日驰千里而捕捉小鼠不及狸狌是伎艺不同不可一槩而取者也鸱鸺夜撮蚤察毫末昼出瞋目而不见丘山言殊性也註就其殊而任之则万物莫不当也䟽鸱鸺鹠也亦名只狐是土枭之类也昼则眼闇夜则目明故夜能撮捉蚤虱察视秋毫之末昼出瞋张其目不见丘山之形是知物性不同岂直鸱鸺而已故随其性而安之则物无不当也故曰盖师是而无非师治而无乱乎是未明天地之理万物之情者也註夫天地之理万物之情以得我爲是失我爲非适性爲治失和爲乱然物无定极我无常适殊性异便是非无主若以我之所是则彼不得非此知我而不见彼者耳故以道观者于是非无当也付之天地恣之两行则殊方异类同焉皆得也䟽盖不尽之辞也师犹师心也夫物各师其域心妄爲偏执将己爲是不知他以爲非将我爲治不知物以爲乱故师心爲是不见己上有非师心爲治谓言我身无乱岂知治乱同原是非无主故治乱同源者天地之理也是非无主者万物之情也闇于斯趣故言未明也是犹师天而无地师阴而无阳其不可行明矣䟽夫天地阴阳相对而有若使有天无地则万物不成有阴无阳则苍生不立是知师是而无非师治而无乱者必不可行明矣然且语而不舍非愚则诬也註天地阴阳对生也是非治乱互有也将奚去哉䟽若夫师是而无非师天而无地语及于此而不舍于口者若非至愚之人则是故爲诬罔帝王殊禅三代殊继差其时逆其俗者谓之篡夫䟽帝五帝也王三王三代夏殷周襌授也继续也或宗族相承或让与他姓故言殊襌也或父子相继或兴兵篡弑故言殊继也或迟速差互不合天时或氓俗未归逆于人事是以之哙纂尧舜以絶嗣白公效汤武以灭身如此之流谓之篡夺也当其时顺其俗者谓之义之徒䟽夫干戈揖让事迹不同用舍有时不可常执至如汤武兴兵唐虞揖让上符天道下合人心如此之徒谓之爲义也默默乎河伯汝恶知贵贱之门小大之家註俗之所贵有时而贱物之所大世或小之故顺物之迹不得不殊斯五帝三王之所以不同也䟽河伯未能会理故海若诃使忘言默默莫声幸勿辞费也夫小大无主贵贱无门物情顚倒妄爲臧否故汝于何推逐而知贵贱小大之家门乎言其不知也河伯曰然则我何爲乎何不爲乎吾辞受趣舍吾终奈何䟽奈何犹如何也河伯虽领高义而未达㫖归故更请决疑迟闻解释我欲处涉人世摄卫修道于何事而可爲乎于何事而不可爲乎及辞让受纳进趣退舍衆诸物务其事云何愿垂告诲终身奉遵北海若曰以道观之何贵何贱是谓反衍註贵贱之道反覆相寻䟽反衍犹反覆也夫贵贱者生乎妄执也今以虚通之理照之则贵者反贱而贱者复贵故谓之反衍也无拘而志与道大蹇註自拘执则不夷于道䟽而汝也夫修道之人应须放任而汝乃拘执心志矜而持之故与虚通之理蹇而不夷之也何少何多是谓谢施註随其分故所施无常䟽谢代也施用也夫物或聚少以成多或散多以爲少故施张代谢无常定耳无一而行与道参差註不能随变则不齐于道䟽夫代谢施用多少适时随机变化故能齐物若执一爲行则与理不冥者也严乎若国之有君其无私德註公当而已䟽体道之士望之俨然端拱万乗楷模于物群彼万国宗仰一君亭毒黎元必无私德繇繇乎若祭之有社其无私福註天下之所同求䟽繇繇赊长之貌也若衆人之祭社稷而社稷无私福于人也汎汎乎其若四方之无穷其无所畛域註汎汎然无所在䟽汎汎普徧之貌也夫至人立志周普无偏接济群生汎爱平等譬东西南北旷远无穷量若虚空岂有畛界限域也兼怀万物其孰承翼註掩御群生反之分内而平往者也岂扶䟽而承翼哉䟽怀藏也孰谁也言大圣慈悲兼怀庶品平往而已终无偏爱谁复有心拯救接承扶翼也是谓无方註无方故能以方物爲方䟽譬彼明镜方兹幽谷逗机百变无定一方也万物一齐孰短孰长註莫不皆足䟽万物参差亭毒唯一凫鹤长短分足性齐道无终始物有死生註死生者无穷一变耳非终始也䟽虚通之道无终无始执滞之物妄计死生故老经云迎不见其首随不见其后不恃其成註成无常处䟽有物无方超然独化岂假待对而后生成也一虚一满不位乎位形註不以形爲位而守之不变䟽譬彼阴阳春生秋杀盈虚变化荣落顺时岂执守形骸拘持名位耶年不可举註欲举之令去而不能时不可止註欲止之使停又不可䟽夫年之夭寿时之赊促出乎天理盖不由人故其来也不可举而令去其去也不可止而令住但当任之未始非我也消息盈虚终则有始註变化日新未尝守故䟽夫阴消阳息夏盈冬虚气序循环终而复始混成之道变化日新循理直前无劳措意也是所以语大义之方论万物之理也䟽前来所辩海若之谈正是语大道之义方论万物之玄理者也物之生也若骤若驰註但当就用耳䟽夫生灭流谢运运不停其爲迅速如驰如骤是知百年焂忽何足介怀也无动而不变无时而不移註故不可执而守䟽夫流动变化时代迁移迅若交臂骤如过隙故未有语动而不变化言时而不迁移也何爲乎何不爲乎夫固将自化註若有爲不爲于其间则败其自化矣䟽万物纷乱同禀天然安而化之必自变化何劳措意爲与不爲河伯曰然则何贵于道邪註以其自化䟽若使爲与不爲混一则凡圣之理均齐既任变化之自然又何贵于至道河伯更起斯问迟以所疑北海若曰知道者必达于理达于理者必明于权明于权者不以物害己註知道者知其无能也无能也则何能生我我自然而生耳而四支百体五脏精神己不爲而自成矣又何有意乎生成之后哉达乎斯理者必能遣过分之知遗益生之情而乗变应权故不以外伤内不以物害己所以常全也䟽夫能知虚通之道者必达殊玄之实理达深玄之实理者必明于应物之权智既明权实之无方故能安排而去化死生无变于己何外物之能害哉以答河伯之所疑次明至道之可贵至德者火弗能热水弗能溺寒暑弗能害禽兽弗能贼註夫心之所安则危不能危意无不适故苦不能苦也䟽至德者谓得至道之人也虽复和光混世处俗同尘而不爲四序所侵不爲三灾所害既得之于内故外不能贼此明解道之可贵也非谓其薄之也註虽心所安亦不使犯之䟽薄轻也所以水火不侵禽兽不害者惟心所安则伤不能伤也既不违避亦不轻犯之也言察乎安危註知其不可逃也䟽所以伤所不能伤者正言审察乎安危顺之而不可逃处之而常适也宁于祸福註安乎命之所遇䟽宁安也祸穷塞也福通达也至德之人唯变所适体穷通之有命达祸福之无门故所乐非穷通而所遇常安也谨于去就註审去就之非己䟽谨去就之无定审取舍之有时虽复顺物迁移而恒居至当者莫之能害也註不以害爲害故莫之能害䟽一于安危冥于祸福与化俱往故物莫能伤此总结以前无害之义故曰天在内人在外註天然在内而天然之所顺者在外故大宗师曰知天人之所爲者至矣明内外之分皆非爲也䟽天然之性韫之内心人事所须涉乎外迹皆非爲也任之自然故物莫之害矣德在乎天註恣人任知则流荡失素也䟽至德之美在乎天然若恣人任知则流荡天性知天人之行本乎天位乎得註此天然之知自行而不出乎分也故虽行于外而常本乎天而位乎得矣䟽此眞知也位居处也运眞知而行于世虽涉于物千变万化而恒以自然爲本居于虚极而不丧其性动而寂者也蹢䠱而屈伸註与机会相应者有斯变也䟽蹢䠱进退不定之貌也至人应世随物汗隆或屈或伸曾无定执趣人冥会以逗机宜反要而语极註知虽落天地事虽核万物而常不失其要极故天人之道全也䟽虽复混迹人间而心恒凝静常居枢要而反本还源所有语言皆发乎虚极动不乖寂语不乖默也曰何谓天何谓人䟽何伯未达玄妙更起此疑问天人之道庶希后答也北海若曰牛马四足是谓天落马首穿牛鼻是谓人註人之生也可不服牛乗马乎服牛乗马可不穿落之乎牛马不辞穿落者天命之固当也苟当乎天命则虽寄之人事而本在乎天也䟽夫牛马禀于天自有四脚非关人事故谓天羁勒马头贯穿牛鼻出自人意故谓之人然牛鼻可穿马首可络不知其尔莫辩所由事虽寄乎人情理终归乎造物欲显天人之一道故託牛马之二兽也故曰无以人灭天註穿落之可也若乃走作过分驱步失节则天理灭矣䟽夫因自然而加人事则羁络之可也若乃穿马络牛乖于造化可谓逐人情之矫伪灭天理之自然无以故灭命註不因其自爲而故爲之者命其安在乎䟽夫率性乃动动不过分则千里可致而天命全矣若乃以驽励骥而驱驰失节斯则以人情事故毁灭天理危亡旦夕命其安在乎岂唯马牛万物皆尔无以得殉名註所得有常分殉名则过也䟽夫名之可殉者无涯性之所得者有限若以有限之得殉无涯之名则天理灭而性命丧矣谨守而勿失是谓反其眞註眞在性分之内䟽夫愚智夭寿穷通荣辱禀之自然各有其分唯当谨固守持不逐于物得于分内而不丧于道者谓反本还源复于眞性者也此一句总结前玄妙之理也夔怜蚿蚿怜蛇蛇怜风风怜目目怜心䟽怜是爱尚之名夔是一足之兽其形如鼓足似人脚而回踵向前也山海经云东海之内有流波之山其山有兽状如牛苍色无角一足而行声音如雷名之曰夔昔黄帝伐蚩尤以夔皮冒鼔声闻五百里也蚿百足虫也夔则以少企多故怜蚿蚿则以有羡无故怜蛇蛇则以小企大故怜风风则以闇慕明故怜目目则以外慕内故怜心欲明天地万物皆禀自然明闇有无无劳企羡放而任之自合玄道倒置之徒妄心希慕故举夔等之麤事以明天机之妙理又解怜哀愍也夔以一足跳踯怜蚿衆足之烦劳蚿以有足而安行哀蛇无足而辛苦蛇有形而适乐愍风无质而冥昧风以飘飖而自在怜目域形而滞着目以在外而明显怜心处内而闇塞欲明物情顚倒妄起哀怜故託夔蚿以救其病者也夔谓蚿曰吾以一足踸踔而行予无如矣今子之使万足独奈何䟽踸踔跳踯也我以一足跳踯快乐而行天下简易无如我者今子驱驰万足岂不劬劳如何受生独异于物发此疑问庶显天机也蚿曰不然子不见夫唾者乎喷则大者如珠小者如雾杂而下者不可胜数也今子动吾天机而不知其所以然䟽夫唾而喷者实无心于大小而大小之质自分故大者中珠玑小者如蒙雾散杂而下其数难举今蚿之衆足乃是天然机关运动而行不知所以无心自张有同喷唾夔以人情起问蚿以天机直答必然之理于此自明蚿谓蛇曰吾以衆足而行而不及子之无足何也䟽蚿以衆足而迟蛇以无足而速然迟速有无禀之造化欲明斯理故设此疑问蛇曰夫天机之所动何可易邪吾安用足哉註物之生也非知生而生也则生之行也岂知行而行哉故足不知所以行目不知所以见心不知所以知悗然而自得矣迟速之节聪明之鉴或能或否皆非我也而或者因欲有其身而矜其能所以逆其天机而荡其神器也至人知天机之不可易也故损聪明弃知虑纵然忘其爲而任其自动故万物无动而不逍遥也䟽天然机关有此动用迟速有无不可改易无心任运何用足哉蛇谓风曰予动吾嵴胁而行则有似也今子蓬蓬然起于北海蓬蓬然入于南海而似无有何也䟽胁肋也蓬蓬风声也亦尘动貌也蛇既无足故行必动于嵴胁也似像也蛇虽无足而有形像风无形像而鼓动无方自北徂南击扬溟海无形有力窃有所疑故陈此问庶闻后答也风曰然予蓬蓬然起于北海而入于南海也然而指我则胜我䠓我亦胜我虽然夫折大木蜚大屋者唯我能也故以衆小不胜爲大胜也爲大胜者唯圣人能之註恣其天机无所与争斯小不胜者也然乗万物御群才之所爲使群才各自得万物各自爲则天下莫不逍遥矣此乃圣人所以爲大胜也䟽风虽自北徂南击扬溟海然人以手指撝于风风即不能折指以脚䠓踏于风风亦不能折脚此小不胜也然而飘风卒起羊角乍腾则大厦爲之飞扬栎社以之摧折此大胜也譬达观之士秽迹扬波混愚智于群小之间泯是非于嚣尘之内此衆小不胜也而亭毒苍生造化区字周二仪之覆载等三光之照烛此大胜也非下凡之所解唯圣人独能之䠓亦有作䲡字者䲡籍盖也今不用此解也孔子游于匡宋人围之数帀而絃歌不辍䟽辍止也宋当爲卫字之误也匡卫邑也孔子自鲁适卫路经匡邑而阳虎曾侵暴匡人孔子貌似阳虎又孔子弟子颜尅与阳虎同暴匡邑尅时复与孔子爲御匡人既见孔子貌似阳虎复见颜尅爲御谓孔子是阳虎重来所以兴兵围绕孔子达穷通之命故絃歌不止也子路入见曰何夫子之娱也䟽娱乐也匡人既围理须忧惧而絃歌不止何故如斯不达圣情故起此问本亦有作虞字者虞爱也怪夫子忧虞而絃歌不止孔子曰来吾语汝我讳穷乆矣而不免命也求通乆矣而不得时也註将明时命之固当故寄之求讳䟽讳忌也拒也穷否塞也通泰达也夫子命仲由来语其至理云我忌于穷困而不获免者岂非天命也求通亦乆而不能得者不遇明时也夫时命者其来不可拒其去不可留故安而任之无往不适也夫子欲显明斯理故寄之穷讳而实无穷讳之也当尧舜而天下无穷人非知得也当桀纣而天下无通人非知失也时势适然註无爲劳心于穷通之间䟽夫生当尧舜之时而天下太平使人如器恣其分内故无穷塞当桀纣之时天下暴乱物皆失性故无通人但时属夷险势使之然非关运知有斯得失夫水行不避蛟龙者渔父之勇也陆行不避兕虎者猎夫之勇也白刃交于前视死若生者烈士之勇也註情各有所安䟽情有所安而忘其怖惧此起譬也知穷之有命知通之有时临大难而不惧者圣人之勇也註圣人则无所不安䟽圣人知时命达穷通故勇敢于危险之中而未始不安也此合喻也由处矣吾命有所制矣註命非己制故无所用其心也夫安于命者无往而非逍遥矣故虽匡陈羑里无异于紫极间堂也䟽处安息也制分限也告勑子路令其安心我禀天命自有涯分岂由人事所能制哉无几何将甲者进辞曰以爲阳虎也故围之今非也请辞而退䟽无几何俄顷之时也既知是宣尼非关阳虎故将帅甲士前进拜辞逊谢错误解围而退也公孙龙问于魏牟曰龙少学先王之道长而明仁义之行合同异离坚白然不然可不可困百家之知穷衆口之辩吾自以爲至达已䟽姓公孙名龙赵人也魏牟魏之公子怀道抱德厌秽风尘先王尧舜禹汤之迹也仁义五德之行也孙龙禀性聪明率才宏辩着守白之论以博辩知名故能合异爲同离同爲异以可爲不可然爲不然难百氏之书皆困穷衆口之辩咸屈生于衰周一时独歩弟子孔穿之徒祖而师之擅名当世莫与争者故曰矜此学问达于至妙忽逢庄子犹若井蛙也今吾闻庄子之言汒焉异之不知论之不及与知之弗若与今吾无所开吾喙敢问其方䟽喙口也方道也孙龙虽善于言辩而未体虚玄是故闻庄子之言汒焉怪其竒异方觉己之学浅始悟庄子语深岂直议论不如抑亦智力不逮所以自缄其口更请益于魏牟公子牟隐机大息仰天而笑曰子独不闻夫埳井之蛙乎谓东海之鼈曰吾乐与吾跳梁乎井干之上入休乎缺甃之崖赴水则接腋持颐蹶泥则没足灭跗还虷蟹与科斗莫吾能若也䟽公子体道清高超然物外识孙龙之浅辩鉴庄子之深言故仰天太息叹息而嗤笑举蛙鼈之两譬明二子之胜负坎井犹浅井也蛙虾蟆也干井栏也甃井中累塼也跗脚趺也还顾视也虷井中赤虫也亦言是到结虫也蟹小螃蟹也科斗虾蟆子也腋臂下也颐口下也东海之鼈其形宏巨随波游戏蹔居平陆而虾蟆小虫处于浅井形容既劣居处不宽谓自得于井中见世鼈而不惧云我出则跳踯井栏之上入则休息乎破塼之涯游泳则接腋持颐蹶况则灭趺没足顾瞻虾蟹之类俯视科斗之徒逍遥快乐无如我者也且夫擅一壑之水而跨跱埳井之乐此亦至矣夫子奚不时来入观乎註此犹小鸟之自足于蓬蒿䟽擅专也跱安也蛙唿鼈爲夫子也言我独专一壑之水而安埳井之乐天下至足莫甚于斯处所虽陋可以游涉夫子何不蹔时降歩入观下邑乎以此自多务夸于鼈也东海之鼈左足未入而右膝已絷矣註明大之不游于小非乐然䟽絷拘也坎井狭小海鼈巨大以小怀大理不可容故右膝才下而已遭拘束也于是逡巡而却告之海曰夫千里之远不足以举其大千仞之高不足以极其深䟽逡巡从容也七尺曰仞鼈既左足未入右膝以拘于是逡巡却退告蛙大海之状夫世人以千里爲远者此未足以语海之宽大以千仞爲高者亦不足极海之至深言海之深大非人所测忽以坎井爲至无乃劣乎禹之时十年九潦而水弗爲加益汤之时八年七旱而崖不爲加损夫不爲顷乆堆移不以多少进退者此亦东海之大乐也䟽顷少时也乆多时也推移变改也尧遭洪水命禹治之有功故称禹时也而尧十年之中九年遭潦殷汤八岁之间七岁遭旱旱涯不加损潦亦水不加益足明沧波浩汗溟渺深宏不爲顷乆推移岂由多少进退东海之乐其在兹乎于是埳井之蛙闻之适适然惊规规然自失也註以小羡大故自失䟽适适惊怖之容规规自失之貌蛙擅坎井之美自言天下无过忽闻海鼈之谈汒然丧其所谓是以适适规规惊而自失也而公孙龙学先王之道笃仁义之行困百家之知穷衆口之辩忽闻庄子之言亦犹井蛙之逢海鼈也且夫知不知是非之境而犹欲观于庄子之言是犹使蚊负山商蚷驰河也必不胜任矣註物各有分不可强相希效䟽商距马蚿也亦名商蚷亦名且渠孙龙虽复聪明性识但是俗知非眞知也故知未能穷于是非之境而欲观察庄子至理之言者亦何异乎使蚊子负于丘山商蚷驱于河海而力微负重智小谋大故必不胜任也且夫知不知论极妙之言而自适一时之利者是非埳井之蛙与䟽孙龙所学心知狭浅何能议论庄子穷微极妙之言耶祗可辩折是非适一时之名利耳以斯爲道岂非埳井之蛙乎此结譬也且彼方跐黄泉而登大皇无南无北奭然四解沦于不测无东无西始于玄冥反于大通註言其无不至也䟽跐踰也亦极也大皇天也玄冥妙本也大通迹也夫庄子之言穷理性妙能仰登旻苍之上俯极黄泉之下四方八极奭然无碍此智隐没不可测量始于玄极而其道杳冥反于域中而大通于物也子乃规规然而求之以察索之以辩註夫游无穷者非察辩所得是直用管闚天用锥指地也不亦小乎子往矣註非其任者去之可也䟽规规经营之貌也夫以观察求道言辩索眞虽复规规用心而去之远矣譬犹以管窥天讵知天之阔狭用锥指地宁测地之浅深庄子道合二仪孙龙德同锥管智力优劣若此之类既其不知宜其速去矣且子独不闻夫寿陵余子之学行于邯郸与未得国能又失其故行矣直锥匐而归耳註以此效彼两失之䟽寿陵燕之邑邯郸赵之都弱龄未壮谓之余子赵郡之地其俗能行故燕国少年远来学步既乖本性未得赵国之能舍己效人更失寿陵之故是以用手踞地匍匐而还也今子不去将忘子之故失子之业䟽庄子道冠重玄独超方外孙龙虽言辩宏博而不离域中故以孙学庄谈终无得理若使心生企尚踌躇不归必当失子之学业忘子之故歩此合喻也矣公孙龙口呿而不合舌举而不下乃逸而走䟽呿开也逸奔也前闻庄子之谈以过视听之表后见魏牟之说更超言象之外内殊外隔非孙龙所知故口开而不能合舌举而不能下是以心神恍惚形体奔驰者也庄子钓于濮水楚王使大夫二人往先焉曰愿以境内累矣䟽濮水名也属东郡今濮州濮阳县是也楚王楚威王也庄生心处无爲而寄迹纶钓楚王知庄生贤达屈爲卿辅是以赍持玉帛爰发使命诣于濮水先述其意愿以国境之内委託贤人王事殷繁不无忧累也庄予持竿不顾曰吾闻楚有神龟死已三千岁矣王巾笥而藏之庙堂之上此龟者宁其死爲留骨而贵乎宁其生而曳尾于涂中乎䟽龟有神异故刳之而卜可以决吉凶也盛之以笥覆之以巾藏之庙堂用占国事珍贵之也问此龟者宁生全远害曳尾泥途之中岂欲刳骨留名取贵庙堂之上耶是以庄生深达斯情故敖然而不顾之矣二大夫曰宁生而曳尾涂中庄子曰往矣吾将曳尾涂中註性各有所安也䟽庄子保高尚之遐志贵山海之逸心类泽雉之养生同泥龟之曳尾是以令使命之速往庶全我之无爲也惠子相梁庄子往见之䟽姓惠名施宋人爲梁惠王之相惠施博识赡闻辩名析理既是庄生之友故往访之或谓惠子曰庄子来欲代子相䟽梁国之人或有来者知庄生才高德大王必礼之国相之位恐有争夺故谓惠子欲代之言也于是惠子恐搜于国中三日三夜註扬兵整旅䟽惠施闻国人之言将爲实録心灵恐怖虑有阽危故扬兵整旅三日三夜搜索国中寻访庄子庄子往见之曰南方有鸟其名鹓鶵子知之乎夫鹓鶵发于南海而飞于北海非梧桐不止非练实不食非醴泉不饮于是鸱得腐鼠鹓鶵过之仰而视之曰吓䟽鹓鶵鸾凤之属亦言凤子也练实竹实也醴泉泉甘味如醴也吓怒而拒物声也惠施恐庄生夺已故整旅扬兵庄子因往见之爲其设譬夫凤是南方之鸟来仪应瑞之物非梧桐不止非溟海不停非竹实不食非醴泉不饮凡猥之鸢遇得臭鼠自美其味仰吓凤凰譬惠施滞溺荣华心贪国相岂知庄子清高无情争夺今子欲以子之梁国而吓我邪註言物嗜好不同愿各有极䟽鸱以腐鼠爲美仰吓鹓鶵惠以国相爲荣猜疑庄子总合前譬也庄子与惠子游于濠梁之上䟽濠是水名在淮南钟离郡今见有庄子墓亦有庄惠遨游之所石絶水爲梁亦言是濠水之桥梁庄惠清谈在其上也庄子曰鯈鱼出游从容是鱼乐也䟽鯈鱼白鯈也从容放逸之貌也夫鱼游于水鸟栖于陆各率其性物皆逍遥而庄子善达物情所以故知鱼乐惠子曰子非鱼安知鱼之乐䟽惠施不体物性妄起质疑庄子非鱼焉知鱼乐庄子曰子非我安知我不知鱼之乐註欲以起明相非而不可以相知之义耳子非我尚可以知我之非鱼则我非鱼亦可以知鱼之乐也䟽若以我非鱼不得知鱼子既非我何得知我若子非我尚得知我我虽非鱼何妨知鱼反而质之令其无难也惠子曰我非子固不知子矣子固非鱼也子之不知鱼之乐全矣註舍其本言而给辩以难也䟽惠非庄子故不知庄子庄必非鱼何得知鱼之乐不乐不知之义于此无亏舍其本宗给辩以难庄子曰请循其本䟽循犹寻也惠施给辩有言无理弃初逐末失其论宗请寻其源自当无难循本之义列在下文子曰汝安知鱼乐云者既已知吾知之而问我我知之濠上也註寻惠子之本言云非鱼则无縁相知耳今子非我也而云汝安知鱼乐者是知我之非鱼也苟知我之非鱼则凡相知者果可以此知彼不待是鱼然后知鱼也故循子安知之云已知吾之所知矣而方复问我我正知之于濠上耳岂待入水哉夫物之所生而安者天地不能易其处阴阳不能回其业故以陆生之所安知水生之所乐未足称妙耳䟽予曰者庄生却称惠之辞也惠子云子非鱼安知鱼乐者足明惠子非庄子而知庄子之不知鱼也且子既非我而知我知我而问我亦何妨我非鱼而知鱼知鱼而叹鱼夫物性不同水陆殊致而达其理者体其情是以濠上彷徨知鱼之适乐鉴照群品岂入水哉故寄庄惠之二贤以标议论之大体也南华眞经註䟽卷之十九南华真经註疏正统道藏三家本三十五卷洞神部玉诀类南华眞经注䟽卷之二十善六河南郭象註西华法师成玄英䟽外篇至乐第十八天下有至乐无有哉有可以活身者无有哉註忘欢而后乐足乐足而后身存将以爲有乐邪而至乐无欢将以爲无乐邪而身以存而无忧䟽此假问之辞也至极也乐欢也言寰宇之中颇有至极欢乐可以养活身命者无有哉今奚爲奚据奚避奚处奚就奚去奚乐奚恶註择此八者莫足以活身唯无择而任其所遇乃全耳䟽奚何也今欲行至乐之道以活身者当何所爲造何所依据何所避讳何所安处何所从就何所舍去何所欢乐何所嫌恶而合至乐之道乎此假设疑问下自旷显夫天下之所尊者富贵寿善也所乐者身安厚味美服好色音声也䟽天下所尊重者无过富足财寳贵盛荣华寿命遐长善名令誉所欢乐者滋味爽口丽服荣身玄黄悦目宫商娱耳若得之者则爲据处就乐所下者贫贱夭恶也䟽贫穷卑贱夭折恶名世间以爲下也所苦者身不得安逸口不得厚味形不得美服目不得好色耳不得音声若不得者则大忧以惧其爲形也亦愚哉註凡此失之无伤于形而得之有损于性今反以不得爲忧故愚䟽凡此上事无益于人而流徙之俗以不得爲苦既不适情遂忧愁惧虑如此修爲形体岂不甚愚痴夫富者苦身疾作多积财而不得尽用其爲形也亦外矣註内而形者知足而已䟽夫富豪之家劳神苦思驰骋身力多聚钱财积而不散用何能尽内其形者岂其如斯也夫贵者夜以继日思虑善否其爲形也亦䟽矣註故亲其形者自得于身中而已䟽夫位高虑远禄重忧深是以昼夜思量献可替不劳形憷心无时蹔息其爲形也不亦䟽乎人之生也与忧俱生寿者惛惛乆忧不死何之苦也其爲形也亦远矣註夫遗生然后能忘忧忘忧而后生可乐生可乐而后形是我有富是我物贵是我荣也䟽夫禀气顽痴生而忧戚虽复寿考而精神惛闇乆忧不死翻成苦哉如此爲形岂非䟽远其于至乐不亦谬乎烈士爲天下见善矣未足以活身吾未知善之诚善邪诚不善邪若以爲善矣不足活身以爲不善矣足以活人註善则过当故不周济䟽诚实也夫忠烈之士忘身徇节名传今古见善世间然未知此善是有虚实善若实也不足以活身命善必虚也不应养活苍生赖谏诤而太平此足以活人也爲忠烈而被戮此不足以活身也故曰忠谏不听蹲循勿争註唯中庸之德爲然䟽蹲循犹顺从也夫爲臣之法君若无道宜以忠诚之心匡谏君若不听即须蹲循休止若逆鳞强诤必遭刑戮也故夫子胥争之以残其形不争名亦不成诚有善无有哉註故当縁督以爲经也䟽吴王夫差荒淫无道子胥忠谏以遭残戮若不谏诤忠名不成故谏与不谏善与不善诚未可定矣今俗之所爲与其所乐吾又未知乐之果乐邪果不乐邪䟽果未定也流俗以贪染爲心以色声爲乐未知此乐决定乐邪而倒置之心未可谓信也吾观夫俗之所乐举群趣者诬誙然如将不得已註举群趣其所乐乃不避死也䟽誙誙趣死貌已止也举世之人群聚趣竞所欢乐者无五尘贪求至死未能心息之也而皆曰乐者吾未之乐也亦未之不乐也註无怀而恣物耳䟽而世俗之人皆用色声爲上乐而庄生体道忘澹故不见其乐亦不见其不乐也果有乐无有哉吾以无爲诚乐矣註夫无爲之乐无忧而已䟽以色声爲乐者未知决定有此乐不若以庄生言之用虚澹无爲爲至实之乐又俗之所大苦也故曰至乐无乐至誉无誉注俗以铿鎗爲乐美善爲誉䟽俗以富贵荣华铿金鎗玉爲上乐用美言佞善爲令誉以无爲恬澹寂寞虚夷爲忧苦故知至乐以无乐爲乐至誉以无誉爲誉也天下是非果未可定也虽然无爲可以定是非註我无爲而任天下之是非是非者各自任则定矣䟽夫有爲执滞执是竞非而是非无主故不可定矣无爲虚澹忘是忘非既无是非而是非定者也至乐活身唯无爲几存註百姓足则吾身近乎存也䟽几近也存在也夫至乐无乐常适无忧可以养活身心终其天命唯彼无爲近在其中者矣请尝试言之天无爲以之清地无爲以之宁註皆自清宁耳非爲之所得故两无爲相合万物皆化註不爲而自合故皆化若有意乎爲之则有时而滞也䟽天无心爲清而自然清虚地无心爲宁而自然宁静故天地无爲两仪相合昇降灾福泰而万物化生若有心爲之即不能已芒乎芴乎而无从出乎註皆自出耳未有爲而出之也芴乎芒乎而无有象乎註无有爲之象䟽夫二仪造化生物无心恍惚芒昧参差难测芴其从出莫知所由视其形容竟无象貌覆论芒芴互其文耳万物职职皆从无爲殖註皆自殖耳䟽职职繁多貌也夫春生夏长庶物繁多孰使其然皆自耳寻其源流从无爲种植既无爲种植岂有爲耶故曰天地无爲也而无不爲也註若有爲则有不济也人也孰能得无爲哉註得无爲则无乐而乐至矣䟽孰谁也夫天地清宁无爲虚廓而昇降生化而无不爲也凡俗之人心灵闇昧躭滞有欲谁能得此无爲哉言能之者乃至务也若得之者便是德合二仪冥符至乐也庄子妻死惠子弔之䟽庄惠二子爲淡水素交既有死亡理须往弔之庄子则方箕踞鼓盆而歌䟽箕者垂两脚如簸箕形也盆瓮瓦𦈢也庄子知生死之不二达哀乐之爲一是以妻亡不哭鼔瓮而歌垂脚箕踞敖然自乐惠子曰与人居长子老身死不哭亦足矣又鼓盆而歌不亦甚乎䟽共妻居处长养子孙妻老死亡竟不哀哭乖于人理足是无情加之鼔歌一何太甚也庄子曰不然是其始死也我独何能无槩然䟽然犹如是也世人皆欣生恶死哀死乐生故我初闻死之时何能独无概然惊叹也察其始而本无生非徒无生也而本无形非徒无形也而本无气䟽庄子圣人妙达相本故覩察初始本自无生未生之前亦无形质形质之前亦复无气从无生有假合而成是知此身不足惜也杂乎芒芴之间变而有气气变而有形形变而有生今又变而之死是相与爲春秋冬夏四时行也䟽大道在恍惚之内造化芒昧之中和杂清浊变成阴阳二气二气凝结变而有形形既成就变而生育且从无出有变而爲生自有还无变而爲死而生来死往变化循环亦犹春秋冬夏四时代序是以达人观察何哀乐之有哉人且偃然寝于巨室而我噭噭然随而哭之自以爲不通乎命故止也註未明而槩已达而止斯所以诲有情者将令推至理以遣累也䟽偃然安息貌也巨室谓天地之间也且夫息我以死卧于天地之间譬彼炎凉何得随而哀恸自觉不通天命故止哭而鼓瓮也支离叔与滑介叔观于冥伯之丘崑崙之虚黄帝之所休䟽支离谓支体离析以明忘形也滑介犹骨稽也谓骨稽挻特以忘智也欲显叔世浇讹故号爲叔也冥闇也伯长崑崙人身也言神智杳冥堪爲物长崑崙玄远近在人身丘墟不平俯同世俗而黄帝圣君光临区字休心息智寄在凡庸是知至道幽玄其则非远故託二叔以彰其义也俄而柳生其左肘其意蹶蹶然恶之䟽蹶蹶惊动貌柳生者易生之木木者棺椁之象此是将死之征也二叔游于崑崙观于变化俄顷之间左臂生柳蹙然惊动似欲恶之也支离叔曰子恶之乎䟽相与观化贵在虚忘蹶然惊动似有嫌恶也滑介叔曰亡予何恶䟽亡无也观化之理理在忘怀我本无身何恶之有也生者假借也假之而生生者尘垢也䟽夫以二气五行四支百体假合结聚借而成身是知生者尘垢秽累非眞物者也死生爲书夜䟽以生爲昼以死爲夜故天不能无昼夜人焉能无死生且吾与子观化而化及我我又何恶焉註斯皆先示有情然后寻至理以遣之若云我本无情故能无忧则夫有情者遂自絶于远旷之域而迷困于忧乐之境矣䟽我与子同游观于变化化而及我斯乃是当待终有何嫌恶既冥死生之变故合至乐也庄子之楚见空阙髅髐然有形撽以马捶因而问之䟽之过也髐然无润泽也撽打击也马捶犹马杖也庄子适楚遇见髑髅空骨无肉朽骸无润遂以马杖打击因而问之欲明死生之理均齐故寄髑髅寓言答问也曰夫子贪生失理而爲此乎䟽夫子贪欲资生失于道理致使夭折性命而骸骨爲此乎将子有亡国之事斧钺之诛而爲此乎䟽爲当有亡国征战之事行陈斧钺之诛而爲此乎将子有不善之行愧遗父母妻子之丑而爲此乎䟽或行姦盗不善之行世问共恶人伦所耻遗愧父母羞见妻孥惭丑而死于此乎将子有冻馁之患而爲此乎䟽馁饿也或游学他乡衣粮乏尽患于饥冻死于此乎将子之春秋故及此乎䟽春秋犹年纪也将子有黄发之年耆艾之寿终于天命卒于此乎于是语卒援髑髅枕而卧䟽卒终也援引也初逢枯骨援马杖而击之问语既终引髑髅而高枕也夜半髑髅见梦曰子之谈者似辩士诸子所言皆生人之累也死则无此矣子欲闻死之说乎䟽覩于此子所言皆是生人之累患欲论死道由无此忧虞子是生人颇欲闻死人之说乎庄子睡中感于此梦也庄子曰然䟽然许髑髅欲其死说髑髅曰死无君于上无臣于下亦无四时之事从然以天地爲春秋虽南面王乐不能过也䟽夫死者魂气昇于天骨肉归乎土既无四时炎凉之事宁有君臣上下之累乎从容不复死生故与二仪同其年寿虽南面称孤王侯之乐亦不能过也庄子不信曰吾使司命复生子形爲子骨肉肌肤反子父母妻子闾里知识子欲之乎䟽庄子不信髑髅之言更说生人之事欲使司命之鬼复骨肉反妻子归闾里颇欲之乎髑髅深矉蹙頞曰吾安能弃南面王乐而复爲人间之劳乎註旧说云庄子乐死恶生斯说谬矣若然何谓齐乎所谓齐者生时安生死时安死生死之情既齐则无爲当生而忧死耳此庄生之㫖也䟽深矉蹙頞忧愁之貌也既闻司命复形反于乡里于是忧愁矉蹙不用此言谁能复爲生之劳而弃于南面王之乐耶颜渊东之齐孔子有忧色子贡下席而问曰小子敢问回东之齐夫子有忧色何耶䟽颜回自西之东从鲁往于齐国欲将三皇五帝之道以教齐侯尼父恐不逗机故有忧色于是子贡避席自称小子敢问夫子忧色所由孔子曰善哉汝问昔者管子有言丘甚善之曰褚小者不可以怀大绠短者不可以汲深䟽褚容受也怀包藏也绠罐索也夫容小之器不可以藏大物短促之绳不可以引深井此言出管子之书孔丘善之故引以爲譬也已夫若是者以爲命有所成而形有所适也夫不可损益註故当任之而已䟽夫人禀于天命愚智各有所成受形造化情好咸着所适方之凫鹤不可盗损故当任之而无不当也吾恐回与齐侯言尧舜黄帝之道而重以燧人神农之言彼将内求于己而不得不得则惑人惑则死註内求不得将求于外舍内求外非惑如何䟽黄帝尧舜五帝也燧人神农三皇也恐颜回将三皇五帝之道以说齐侯既而步骤殊时浇淳异世执持圣迹不逗机縁齐侯闻此大言未能领悟求于己身不能得解脱不得解悟则心生疑惑于是忿其胜己必杀颜回且汝独不闻邪昔者海鸟止于鲁郊鲁侯御而觞之于庙奏九韶以爲乐具太牢以爲膳䟽郭外曰郊御迎也九韶舜乐名也太牢牛羊豕也昔有海鸟名曰爰居形容极大头高八尺避风而至止鲁东郊实是凡鸟而妄以爲瑞臧文仲礼之故有不智之名也于是奏韶乐设太牢迎于太庙之中而觞宴之也而臧文仲用爲神鸟非关鲁侯但饮鸟于鲁庙之中故言鲁侯觞之也鸟乃眩视忧悲不敢食一脔不敢饮一杯三日而死䟽夫韶乐太牢乃美乃善而施之爰居非所餐听故目眩心悲数日而死亦犹三皇五帝其道高远施之齐侯非所闻之也此以己养养鸟也非以鸟养养鸟也䟽韶乐牢觞是养人之具非养鸟之物也亦犹颜回以己之学术以教于齐侯非所乐也夫以鸟养养鸟者宜栖之深林游之坛陆浮之江湖食之䲡䱔随行列而止委蛇而处䟽坛陆湖渚也䲡泥䲡也䱔白鱼子也逶迤宽舒自得也夫养鸟之法宜栖茂林放洲渚食鱼子浮江湖逐群飞自闲放此以鸟养之法养鸟者也亦犹齐侯率己所行逍遥自得无所羡也彼唯人言之恶闻奚以夫譊譊爲乎咸池九韶之乐张之洞庭之野鸟闻之而飞兽闻之而走鱼闻之而下入人卒闻之相与还而观之䟽奚何也譊喧聒也咸池尧乐也洞庭之野谓天地之间也还绕也咸池九韶唯人爱好鱼鸟诸物恶闻其声爱好则绕而观之恶闻则高飞深入既有欣有恶八音何用爲乎鱼处水而生人处水而死彼必相与异其好恶故异也䟽鱼好水而恶陆人好陆而恶水彼之人鱼禀性各别好恶不同故死生斯异岂唯二种万物皆然也故先圣不一其能不同其事註各随其情䟽先古圣人因循物性使人如器不一其能各称其情不同其事也是知将三皇之道以说齐侯者深不可也名止于实义设于适是之谓条达而福持註实而适故条达性常得故福持䟽夫因实立名而名以召实故名止于实不用实外求名而义者宜也随宜施设适性而已不用舍己效人如是之道可谓条理通达而福德扶持者矣列子行食于道从见百岁髑髅攓蓬而指之曰唯予与汝知而未尝死未尝生也註各以所遇爲乐䟽攓技也从傍也御寇困于行李食于道傍仍见枯朽髑髅形色似乆言百岁者举其大数髑髅隐在蓬草之下遂拔却蓬草因而指麾与言然髑髅以生爲死以死爲生列子则以生爲生以死爲死生死各执一方未足爲定故未尝死未尝生也汝果养乎予果欢乎註欢养之实未有定在䟽汝欣冥冥冥冥果有怡养乎我悦人伦人伦决可欢乎适情所遇未可定之者也种有几註变化种数不可胜计䟽阴阳造物转变无穷论其种类不可胜计之也得水则爲继䟽润气生物从无生有故更相继续也得水土之际则爲蛙蠙之衣䟽蛙蠙之衣青苔也在水中若张绵俗谓之虾蟆之衣也生于陵屯则爲陵舄䟽屯阜也陵舄车前草也既生于陵阜高陆即变爲车前也陵舄得郁栖䟽郁栖粪壤也陵舄既老变爲粪土也则爲乌足䟽粪壤复化生乌足之草根也乌足之根爲蛴螬其叶爲胡蝶胡蝶胥也䟽蛴螬䗶虫也胥胡蝶名也变化无恒故根爲蛴螬而叶爲胡蝶也化而爲虫生于灶下其状若脱其名爲鸲掇䟽鸲掇虫名也胥得热气故作此虫状如新脱皮毛形容雅净也鸲掇千日爲鸟其名爲干余骨干余骨之沫爲斯弥䟽干余骨鸟口中之沫化爲斯弥之虫斯弥爲食醯䟽酢罋中蠛蠓亦爲之醯鸡也颐辂生乎食醯黄軦生乎九猷䟽軦亦虫瞀芮生乎腐蠸䟽并虫名也腐蠸萤火虫也亦言是粉鼠虫羊奚比乎不箰乆竹䟽并草名也生青宁䟽羊奚比合于乆竹而生青宁之虫也青宁生程䟽亦虫名也程生马马生人䟽未详所据人又反入于机万物皆出于机皆入于机註此言一气而万形有变化而无死生也䟽机者发动所谓造化也造化者无物也人既从无生有又反入归无也岂唯在人万物皆尔或无识变成有识有识变爲无识或无识变爲无识或有识变爲有识千万变化未始有极也而出入机变谓之死生既知变化无穷宁复欣生恶死体斯趣㫖谓之至乐也南华眞经注䟽卷之二十南华真经註疏正统道藏三家本三十五卷洞神部玉诀类南华眞经注䟽卷之二十一善七河南郭象註唐西华法师成玄英䟽外篇达生第十九达生之情者不务生之所无以爲註生之所无以爲者分外物也达命之情者不务知之所无奈何註知之所无奈何者命表事也䟽夫人之生也各有素分形之妍丑命之脩短奚及贫富贵贱愚智穷通一毫已上无非命也故达生于性命之士性灵明照终不贪于分外爲己事务也一生命之所钟者皆智虑之所无奈之何也养形必先之以物物有余而形不养者有之矣註知止其分物称其生生斯足矣有余则伤䟽物者谓资货衣食旦夕所须夫颐养身形先须用物而物有分限不可无涯故凡鄙之徒积聚有余而养卫不足者世有之矣有生必先无离形形不离而生亡者有之矣註守形太甚故生亡也䟽既有此浮生而不能离形遗智爱形太甚亡失全生之道也如此之类世有之矣生之来不能却其去不能止註非我所制则无爲有怀于其间䟽生死去来委之造物妙达斯原故无所恶悲夫世之人以爲养形足以存生註故弥养之而弥失之䟽夫寿夭去来非己所制而世俗之人不悟斯理贪多资货厚养其身妄谓足以存生深可悲叹而养形果不足以存生註养之弥厚则死地弥至䟽厚养其形弥速其死故决定不足以存生则世奚足爲哉註莫若放而任之䟽夫驰逐物境本爲资生生既非养所存故知世间物务何足爲也虽不足爲而不可不爲者其爲不免矣註性分各自爲者皆在至理中来故不可免也是以善养生者从而任之䟽分外之事不足爲也分内之事不可不爲也夫目见耳听足行心知者禀之性理虽爲无爲故不务免也夫欲免爲形者莫如弃世弃世则无累无累则正平正平则与彼更生更生则几矣註更生者日新之谓也付之日新则性命尽矣䟽几尽也更生日新也夫欲有爲养形者无过弃却世间分外之事弃世则无忧累无忧累则合于正眞平等之道平正则冥于日新之变故能尽道之玄妙事奚足弃而生奚足遗弃事则形不劳遗生则精不亏註所以遗弃之䟽人世虚无何足损弃生涯空幻何足遗忘故弃世事则形逸而不劳遗生涯则神凝而不损也夫形全精复与天爲一註俱不爲也䟽夫形全不扰故能保完天命精固不亏所以复本还原形神全固故与玄天之德爲一天地者万物之父母也註无所偏爲故能子万物䟽夫二仪无心而生化万物故与天地合德者群生之父母合则成体散则成始註所在皆成无常处䟽夫阴阳混合则成体质气息离散则反于未生之始形精不亏是谓能移註与化俱也䟽移者迁转之谓也夫不劳于形不亏其精者故能随变任化而与物俱迁也精而又精反以相天註还辅其自然也䟽相助也夫遣之又遣乃曰精之又精是以反本还元辅于自然之道也子列子问关尹曰至人潜行不窒註其心虚故能御群实䟽古人称师曰子亦是有德之嘉名具斯二义故曰子列子即列御寇也姓尹名喜字公度爲函谷关令故曰关令尹眞人是老子弟子怀道抱德故御寇询之也窒塞也夫至极圣人和光匿燿潜伏行世混迹同尘不爲物境障碍故等虚室空而无塞本亦作空字蹈火不热行乎万物之上而不慄註至适故无不可耳非物往可之䟽冥于寒暑故不能灾一于高卑故心不恐惧请问何以至于此䟽总结前问意也关尹曰是纯气之守也非知巧果敢之䟽夫不爲外物侵伤者乃是保守纯和之气养于性澹之心而致之也非关运役心智分别巧诈勇决果敢而得之列居予语汝䟽命御寇令复坐我告汝至言也凡有貌象声色者皆物也物与物何以相远註唯无心者独逮耳夫奚足以至乎先是色而已註同是形色之物耳未足以相先也䟽夫形貌声色可见闻者皆爲物也二彼俱物何足以远亦何足以先至乎俱是声色故也唯当非色非声絶视絶听者故能超貌象之外在万物之先也则物之造乎不形而止乎无所化註常游于极䟽夫不色不形故能造形色者也无变无化故能变化于万物者也是以群有从造化而受形任变化之妙本夫得是而穷之者物焉得而止焉註夫至极者非物所制䟽夫得造化之深根自然之妙本而穷理尽性者世间万物何得止正而控驭焉故当独往独来出没自在乗正御辩于何待焉彼将处乎不淫之度註止于所受之命䟽彼之得道圣人方将处心虚澹其度量宏博终不滞于世间而藏乎无端之纪註冥然与变化日新䟽大道无端无绪不始不终即用比混沌而爲纪纲故圣人藏心晦迹于恍惚之乡也游乎万物之所终始註终始者物之极䟽夫物所始终谓造化也言生死始终皆是造化物固以终始爲造化也而圣人于任乎自然之境遨游乎造化之场壹其性註饰则二矣䟽率性而动故不二也养其气註不以心使之䟽吐纳虚夷故爱养元气合其德註不以物离性䟽抱一不离故常与玄德冥合也以通乎物之所造註万物皆造放自尔䟽物之所造自然也既一性合德与亦相应故能达至道之原通自然之本夫若是者其天守全其神无郄物奚自入焉䟽是者指斥以前圣人也自从也若是者其保守自然之道全而不亏其心神凝照曾无间郄故世俗事物何从而入于灵府哉夫醉者之坠车虽疾不死骨节与人同而犯害与人异其神全也乗亦不知也坠亦不知也死生惊惧不入乎其胸中是故遻物而不慴䟽自此已下凡有三譬以况圣人任独无心一者醉人二者利剑三者飘瓦此则是初夫醉人乗车忽然顚坠须复困疾必当不死其谓心无縁虑神照凝全既而乗坠不知死生不入是故遻于外物而情无慴惧彼得全于酒而犹若是註醉故失其所知耳非自然无心者也而况得全于天乎䟽彼之醉人因于困酒犹得暂时凝澹不爲物伤而况德全圣人冥于自然之道者乎物莫之伤故其冥矣圣人藏于天故莫之能伤也註不闚性分之外故曰藏䟽夫圣人照等三光智周万物藏光塞智于自然之境故物莫之伤矣复雠者不折镆干註夫干将镆鎁虽与雠爲用然报雠者不事折之以其无心䟽此第二谕也干将镆鎁并古之良剑虽用剑杀害因以结雠而报雠之人终不瞋怒此剑而折之也其爲无心故物莫之害也虽有忮心者不怨飘瓦註飘落之瓦虽复中人人莫之怨者由其无情䟽飘落之瓦偶尔伤人虽忮逆褊心之夫终不怨恨爲瓦是无心之物此第三谕也是以天下平均註凡不平者由有情故无攻战之乱无杀戮之刑者由此道也註无情之道大矣䟽夫海内清平遐荒静息野无攻战之乱朝无杀戮之刑者盖由此无爲之道无心圣人故致之也是知无心之义大矣不闻人之天而开天之天註不虑而知开天也知而后感开人也然则开天者性之动也开人者知之用也䟽郭注云不虑而知开天者也知而后感开人者也然则开天者性之动开人者智之用郭得之矣无劳更释开天者德生註性动者遇物而当足则忘余斯德生也开人者贼生註知用者从感而求勌而不已斯贼生也䟽夫率性而动动而常寂故德生也运智御世爲害极深故贼生也老经云以智治国国之贼不以智治国国之德也不厌其天不忽于人註任其天性而动则人理亦自全矣䟽常用自然之性不厌天者也任智自照于物斯不忽人者也民几乎以其眞註民之所患伪之所生常在于知用不在于性动也䟽几尽也因天任人性动智用而人天无别知用不殊是以率土尽眞苍生无伪也仲尼适楚出于林中见痀偻者承蜩犹掇之也䟽病偻老人曲腰之貌承蜩取蝉也掇拾也孔子聘楚行出林籁之中遇老公以竿承蝉如俛拾地芥一无遗也仲尼曰子巧乎有道邪曰我有道也䟽怪其巧妙一至于斯故问其方答云有道也五六月累丸二而不坠则失者锱铢註累二丸于竿头是用手之停审也故其承蜩所失者不过锱铢之间也䟽锱铢称两之微数也初学承蜩时经半岁运手停审故所失不多累三而不坠则失者十一註所失愈多䟽时节犹乆累丸微多所承之蜩十失其一也累五而不坠犹掇之也註停审之至故乃无所复失䟽累五丸于竿头一无坠落停审之意遂到于斯是以承蜩蝉犹如俛拾吾处身也若橛株拘吾执臂也若藁木之枝註不动之至䟽拘谓斫残枯树枝也执用也我安处身心犹如枯树用臂执竿若藁木之枝凝寂停审不动之至斯言有道此之谓也虽天地之大万物之多而唯蜩翼之知䟽二仪极大万物甚多而运智用心唯在蜩翼蜩翼之外无他縁虑也吾不反不侧不以万物易蜩之翼何爲而不得註遗彼故得此䟽反侧犹变动也外息攀縁内心凝静万物虽衆不夺蜩翼之知是以事同拾芥何爲不得也孔子顾谓弟子曰用志不分乃凝于神其痀偻文人之谓乎䟽夫运心用志凝静不离故累丸承蜩妙疑神鬼而尼父勉勗门人故云病偻丈人之谓也颜渊问仲尼曰吾尝济乎觞深之渊津人操舟若神䟽觞深渊名也其状似桮因以爲名在宋国也津人谓津济之人也操捉也颜回尝经行李济渡斯渊而津人操舟甚有方便其便僻机巧妙若神鬼颜面怪之故问夫子吾问焉曰操舟可学邪曰可善游者数能註言物虽有性亦须数习而后能耳䟽颜回问可学答曰好游涉者数习则能夫物虽禀之自然亦有习以成性者若乃夫没人则未尝见舟而便操之也註没人谓能鹜没于水底䟽注云谓鹜没水底鹜鸭子也谓津人便水没入水下犹如鸭鸟没水因而捉舟吾问焉而不吾告敢问何谓也仲尼曰善游者数能忘水也註习以成性遂若自然䟽好游于水数习故能心无忌惮忘水者也若乃夫没人之未尝见舟而便操之也彼视渊若陵视舟之覆犹其车却也註视渊若陵故视舟之覆于渊犹车之却退于坂也䟽好水数游习以成性遂使顾视渊潭犹如陵陆假令舟之顚覆亦如车之却退于坂覆却万方陈乎前而不得入其舍註覆却虽多而犹不以经怀以其性便故也䟽舍犹心中也随舟进退方便万端陈在目前不关怀抱既不忘水岂复劳心恶往而不暇註所遇皆闲暇也䟽率性操舟任眞游水心无矜系何往不闲岂唯操舟学道亦尔但能忘遣即是达生以瓦注者巧以钩注者惮以黄金注者殙註所要愈重则其心愈矜也䟽注射也用瓦器贱物而戏覩射者既心无矜惜故巧而中也以钩带赌者以其物稍贵恐不中垛故心生怖惧而不着也用黄金覩者既是极贵之物矜而惜之故心智昏乱而不中也是以津人以忘遣故若神射者以矜物故昏乱是以矜之则拙忘之则巧朂诸学者幸志之焉其巧一也而有所矜则重外也凡外重者内拙註夫欲养生全内者其唯无所矜重也䟽夫射者之心巧拙无二爲重于外物故心有所矜只爲贵重黄金故内心昏拙岂唯在射万事亦然田开之见周威公威公曰吾闻祝肾学生註学生者务中适吾子与祝肾游亦何闻焉䟽姓田名开之学道之人姓祝名肾怀道者也周公之胤莫显其名食采于周谥曰威也素闻祝肾学养生之道开之既从游学未知何所闻乎有此咨疑庶禀其术田开之曰开之操拔篲以侍门庭亦何闻于夫子䟽开之谓祝肾爲夫子拔篲扫帚也言我操提扫帚参侍门户洒扫庭前而已亦何敢辄问先生之道乎古人事师皆拥篲以充役也威公曰田子无让寡人愿闻之䟽让犹谦也养生之道寡人愿闻幸请指陈不劳谦逊开之曰闻之夫子曰善养生者若牧羊然视其后者而鞭之䟽我承祝肾之说养生譬之牧羊鞭其后者令其折中威公曰何谓也䟽未悟田开之言故更发疑问田开之曰鲁有单豹者巖居而水饮不与民共利行年七十而犹有婴儿之色不幸遇饿虎饿虎杀而食之䟽姓单名豹鲁之隠者也巖居饮水不争名利虽复年事长老而形色不衰乆处山林忽遭饿虎所食有张毅者高门县薄无不走也行年四十而有内热之病以死䟽姓张名毅亦鲁人也高门富贵之家也县薄垂帘也言张毅是流俗之人追奔世利高门甲第朱户垂帘莫不驰骤参谒趍走庆弔形劳神弱困而不休于是内热发背而死豹养其内而虎食其外毅养其外而病攻其内此二子者皆不鞭其后者也汪夫守一方之事至于过理者不及于会通之适也鞭其后者去其不及也䟽单豹寡欲清虚养其内德而虎食其外张毅交游世贵养其形骸而病攻其内以死此二子各滞一边未爲折中故并不鞭其后也仲尼曰无入而藏註曰藏既内矣而又入之此过于入也䟽注云入既入矣而又藏之偏滞于处此单豹也无出而阳註阳既外矣而又岀之此过于出也䟽阳显也出既出矣而又显之偏滞于岀此张毅也柴立其中央註若藁木之无心而中适是立也䟽柴木也不滞于出不滞于处出处双遣如藁木之无情妙舍二边而独立于一中之道三者若得其名必极註名极而实万也䟽夫因名诠理从理生名若得已前三句语意者则理穷而名极者也亦言得此三者名爲证至极之人也夫畏涂者杀人则父子兄弟相戒也必盛卒徒而后敢岀焉不亦知乎䟽涂道路也夫路有劫贼险难可畏十人同行一人被杀则亲情相戒不敢轻行彊盛卒伍多结徒伴斟量平安然后敢去岂不知全身远害乎人之所取畏者衽席之上饮食之问而不知爲之戒者过也註十杀耳便大畏之至于色欲之害动皆之死地而莫不冒之斯过之甚也䟽衽衣服也夫涂路患难十杀其一犹相戒愼不敢轻行况饮食之问不能将节衽席之上恣其淫荡动之死地万无一全举世皆然深爲罪过祝宗人玄端以临牢荚说彘䟽祝祝史也如今太宰六祝官也玄端衣冠筴圈也彘猪也夫飨祭宗庙必有祝史具于玄端冠服执版而祭鬼神未祭之问临圈说彘说彘之文在于下也曰汝奚恶死吾将三月㹖汝十日戒三日斋借白茅加汝肩尻乎彫俎之卜则汝爲之乎䟽豢养也俎盛肉器也谓彫饰之俎也说彘曰汝何须好生而恶死乎我将养汝以好食斋戒以洁清借神坐以白茅置汝身于俎上如此相待岂不欲爲之乎爲彘谋曰不如食以糠糟而错之牢筴之中自爲谋则苟生有轩冕之尊死得于腞楯之上聚偻之中则爲之爲彘谋则去之自爲谋则取之所异彘者何也註欲赡则身亡理常俱耳不问人兽也䟽错置也腞画饰也楯筴车也谓画輀车也聚偻棺椁也爲彘谋者不如置之圈内食之糟糠不用白茅无劳彫俎自爲谋则苟且生时有乗轩戴冕之尊死则置于棺中载于楯车之上则欲得爲之爲彘谋则去白茅彫俎自爲谋则取于轩冕楯车而异彘者何也此盖顚倒愚痴非达生之性者也桓公田于泽管仲御见鬼焉公抚管仲之手曰仲父何见对曰臣无所见䟽公即桓公小白也畋猎于野泽之下而使管夷吾御车公因见鬼心有所怖惧执管之手问之答曰臣无所见此章明凡百病患多因妄系而成公反误诒爲病数日不出䟽诶诒是懈怠之容亦是数闷之貌既见鬼忧惶而归遂成病患所以不出齐士有皇子告敖者曰公则自伤鬼恶能伤公䟽姓皇子字告敖齐之贤人也既闻公有病来问之云公妄系在心自遭伤病鬼有何力而能伤公欲以正理遣其邪病也夫忿滀之气散而不反则爲不足䟽夫人忿怒则滀聚邪气于是精魂离散不归于身则心虚弊犯神道不足也上而不下则使人善怒下而不上则使人善忘不上不下中身当心则爲病䟽夫邪气上而不下则上攻于头令人心中怖惧鬰而好怒下而不上阳伏阴散精神恍惚故好忘也夫心者五藏之主神灵之宅故炁当身心则爲病桓公曰然则有鬼乎曰有䟽公问所由答言有鬼沈有履灶有髻䟽沈者水下泥之中有鬼曰履灶神其状如美女着赤女衣名髻也户内之烦壤雷霆处之䟽门户内粪壤之中其间有鬼名曰雷霆东北方之下者倍阿鲑聋跃之䟽人宅中东北墻下有鬼名陪阿鲑聋跃状如小儿长一尺四寸黑衣赤愤带剑持㦸西北方之下者则泆阳处之䟽豹头马尾名曰泆阳水有罔象䟽注云状如小儿黑色赤衣大耳长臂名曰罔象丘有崒䟽其状如狗有角身有文彩山有夔䟽大如牛状如鼔一足行也野有徬徨䟽其状如蛇两头五彩泽有委蛇公曰请问委蛇之状何如䟽桓公见鬼本在泽中既闻委蛇故问其状皇子曰委蛇其大如毂其长如辕紫衣而朱冠其爲物也恶闻雷车之声则捧其首而立见之者殆乎霸桓公辴然而笑曰此寡人之所见者也䟽辴喜笑貌也殆近也若见委蛇近爲霸主桓公闻说大笑欢之我所见正是此也于是正衣冠与之坐不终日而不知病之去也註此章言忧来而累生者不明也患去而性得者达理也䟽闻说委蛇情中畅适于是整衣冠共语论不终日而情抱豁然不知疾病从何而去也纪省子爲王养斗鸡䟽姓纪名渻子亦作消字随字读之爲齐王养鸡拟斗也此章明不必禀生知自然之理亦有积习以成性者十日而问鸡已乎曰未也方虚憍而恃气䟽养经十日堪斗乎答曰始恃骄矜自恃意气故未堪也十日又问曰未也犹应向景䟽见闻他鸡犹相应和若形声影响也十日又问曰未也犹疾视而盛气䟽顾视远疾意气强盛心神尚动故未堪也十日又问曰几矣鸡虽有鸣者已无变矣䟽几尽也都不骄矜心神安定鸡虽之呜以无变慴养鸡之妙理尽于斯望之似木鸡矣其德全矣异鸡无敢应者反走矣註此章言养之以至于全者犹无敌于外况自全乎䟽神识安闲形容审定遥望之者其犹木鸡不动不惊其德全具他人之鸡见之反走天下无敌谁敢应乎孔子观于吕梁县水三十仞流沫四十里鼋鼍鱼鼈之所不能游也䟽吕梁水名解者不同或言是西河离石有黄河县絶之处名吕梁也或言蒲州二百里有龙门河水所经瀑布而下亦名梁或言宋国彭城县之吕梁八尺曰仞计高二十四丈而县下也今者此水县注名高盖是寓言谈过其实耳鼋者似鼈而形大鼍者类鱼而有脚此水瀑布既高流波峻駃遂使激湍腾沫三十里至于水族尚不能游况在陆生如何可渉见一丈夫游之以爲有苦而欲死也使弟子并流而拯之䟽激湍沸涌非人所能游忽见丈夫谓之遭溺而困苦故命弟子随流而拯接之数百步而出被发行歌而游于塘下䟽塘岸也既安于水故散发而行歌自得逍遥敖游岸下孔子从而问焉曰吾以子爲鬼察子则人也请问蹈水有道乎䟽丈夫既不惮流波行歌自若尼父怪其如此从而问之我谓汝爲鬼神审观察乃人也汝能履深水颇有道术不乎曰亡吾无道䟽答云我更无道术直是乆游则巧习以性成耳吾始乎故长乎性成乎命䟽我初始生于陵陆遂与陵爲故旧也长大游于水中习而成性也既习水成性心无惧惮恣情放任遂同自然天命也与齐俱入与汩偕出註磨翁而旋入者齐也回伏而涌出者汩也䟽湍沸旋入如硙心之转者齐也回复腾漫而反出者汩也既与水相宜事符天命故出入齐汩曾不介怀郭注云磨翁而入者关东人唤硙爲磨磨翁而入是硙釭转也从水之道而不爲私焉註任水而不任己䟽随顺于水委质从流不使私情辄怀违拒从水尚尔何况唯道是从乎此吾所以蹈之也䟽更无道术理尽于斯孔子曰何谓始乎故长乎性成乎命䟽未开斯㫖请重释之曰吾生于陵而安于陵故也长于水而安于水性也不知吾所以然而然命也註此章言人有偏能得其所能而任之则天下无难矣用夫无难以涉生生之道何往而不通也䟽此之三义并释于前无劳重解也梓庆削木爲鐻鐻成见者惊犹鬼神註不似人所作也䟽姓梓名庆鲁大匠也亦云梓者官号鐻者乐器似夹钟亦言鐻似虎形刻木爲之彫削巧妙不类人工见者惊疑谓神鬼之所作也鲁侯见而问焉曰子何术以爲焉䟽鲁侯见其神妙怪而问之汝何道术爲此鐻焉对曰臣工人何术之有虽然有一焉臣将爲鐻未尝敢以耗气也必齐以静心䟽梓答云臣是工巧材人有何艺术虽复如是亦有一法焉臣欲爲鐻之时未尝辄有攀縁损耗神气必斋戒清洁以静心灵也齐三日而不敢怀庆赏爵禄䟽心迹既齐凡经三日至于庆弔赏罚官爵利禄如斯之事并不入于情田齐五日不敢怀非誉巧拙䟽齐日既多心灵渐静故能非誉双遣巧拙两忘齐七日辄然忘吾有四枝形体也当是时也无公朝註视公朝若无则跂慕之心絶矣䟽辄然不敢动貌也齐洁既乆情义清虚于是百体四肢一时忘遣辄然不动均于枯木既无意于公私岂有怀于朝廷哉其巧专而外滑消註性外之事去也䟽滑乱也专精内巧之心消除外乱之事然后入山林观天性形躯至矣然后成见鐻然后加手焉不然则己註必取材中者也䟽外事既除内心虚静于是入山林观看天性好木形容躯貌至精妙而成事堪爲鐻者然后就手加工焉若其不然则止而不爲则以天合天註不离其自然也䟽机变虽加人工木性常因自然故以合天也器之所以疑神者其是与註尽因物之妙故乃疑是鬼神所作也䟽所以鐻之微妙疑似鬼神者只是因于天性顺其自然故得如此此章明顺理则巧若神鬼性乖则心劳而自拙也东野稷以御见庄公进退中绳左右旋中规庄公以爲文弗过也䟽姓东野名稷古之善御人也以御事鲁庄公左右旋转合规之圆进退抑扬中绳之直庄公以爲组绣织文不能过乎此之妙也使之钩百而反䟽任马旋回如钩之曲百度反之皆复其迹颜阖遇之入见曰稷之马将败公密而不应䟽姓颜名阖鲁之贤人也入见庄公初不信故密不应焉少焉果败而反公曰子何以知之䟽少时之顷马困而败公问颜生何以知此曰其马力竭矣而犹求焉故曰败註斯明至当之不可过也䟽答马力竭尽而求其过分之能故知必败也非唯车马万物皆然工倕旋而盖规矩指与物化而不以心稽䟽旋规也规圆也稽留也倕是尧时工人禀性极巧盖用规矩手随物化因物施巧不稽留也故其灵台而不桎註虽工倕之巧犹任规矩此言因物之易者也䟽任物因循忘怀虚淡故其灵台凝一而不桎梏也忘足屦之适也忘要带之适也註百体皆适则都忘其身也知忘是非心之适也註是非生于不适耳䟽夫有履有带本爲足爲要今既忘足要履带当闲适亦犹心怀忧戚爲有是非今则知忘是非故心常适乐也不内变不外从事会之适也註所遇而安故无所所变从也䟽外智凝寂内心不移物境虚空不从事乃契会眞道所在常适始乎适而未尝不适者忘适之适也註识适者犹未适也䟽始本也夫体道虚忘本性常适非由感物而后欢娱则有时不适本性常适故无往不欢也斯乃忘适之适非有心适有孙休者䟽姓孙名休鲁人也踵门而诧子扁庆子曰休居乡不见谓不修临难不见谓不勇然而田原不遇岁事君不遇世賔于乡里逐于州部则胡罪乎天哉休恶遇此命也䟽踵频也诧告也叹也不能述道而怨迍邅频来至门而叹也姓扁名子庆鲁之贤人孙休之师也孙休俗人不达天命频诣门而言之我居乡里不见道我不修饰临于厄难不见道我无勇武而营田于平原逢岁不熟禾稼不收处朝廷以事君不遇圣明不縻好爵遭州部而放逐被乡闾而賔弃有何罪于上天苟遇斯之运命扁子曰子独不闻夫至人之自行邪忘其肝胆遗其耳目註闇付自然也䟽夫至人立行虚远清高故能内忘五藏之肝胆外遗六根之耳目荡然空静无纤介于胸臆芒然彷徨乎尘垢之外註凡此眞性皆尘垢也逍遥乎无事之业註凡自爲者皆无事之业也䟽芒然无心之貌也彷徨是纵放之名逍遥是任适之称而处染不染纵放于嚣尘之表涉事无事任适于物务之中也是谓爲而不恃註率性自爲耳非恃而爲之长而不宰註任其自长耳非宰而长之䟽接物施化不恃借于我我劳长养黎元岂断割而从己事出老经今汝饰知以惊愚修身以明污昭昭乎若揭日月而行也䟽汝光饰心智惊动愚俗修营身形显他汗秽昭昭明白自炫其能犹如担揭日月而行于世也岂是韬光匿燿以蒙养恬哉汝得全而形躯具而九窍无中道夭于聋盲跛蹇而比于人数亦幸矣又何暇乎天之怨哉子往矣䟽而汝也得躯貌完全九窍具足复免中涂夭于聋盲跛蹇又得预于人伦偕于人数庆幸矣莫甚于斯有何容暇怨于天道子宜速往无劳辞费孙子出扁子入坐有间仰天而叹䟽孙休闻道而出扁子言讫而归俄顷之间子庆嗟叹也弟子问曰先生何爲叹乎䟽扁子门人问其嗟叹所以扁子曰向者休来吾告之以至人之德吾恐其惊而遂至于惑也䟽孙休频来踵门而诧述己居世坎轲不平吾遂告以至人深玄之德而器小言大虑有漏机恐其惊迫更增其惑是以吁叹也弟子曰不然孙子之所言是邪先生之所言非邪非固不能惑是孙子所言非邪先生所言是邪被固惑而来矣又奚罪焉䟽若孙子言是扁子言非非理之言必不惑是若扁子言是孙子言非彼必以非故来诣斯求是进退寻责何罪有乎先主之叹终成虚假扁子曰不然昔者有鸟止于鲁郊鲁君悦之爲具太牢以飨之奏九韶以乐之鸟乃始忧悲眩视不敢饮食此之谓以己养养鸟也若夫以鸟养养鸟者宜栖之深林浮之江湖食之以委蛇则平陆而已矣註各有所便也䟽此爰居之鸟非应瑞之物鲁侯滥赏飨以太牢事显前篇无劳重解今休款启寡闻之民也吾告以至人之德譬之若载鼷以车马乐鴳以钟鼓也彼又恶能无惊乎哉註此章言善养生者各任性分之适而至矣哉䟽鼷小鼠也鴳雀也孙休是寡识少闻之人应须款曲启发其事今乃告以至人之德大道玄妙之言何异乎载小鼠以大车娱鴳雀以韶乐既御小而用大亦何能无惊惧者也南华眞经註䟽卷二十一南华真经註疏正统道藏三家本三十五卷洞神部玉诀类南华眞经註䟽卷之二十二庆一河南郭象註唐西华法师成玄英䟽外篇山木第二十庄子行于山中见大木枝叶盛茂伐木者止其旁而不取也问其故曰无所可用庄子曰此木以不材得终其天年䟽既同曲辕之树又类商丘之木不材无用故终其天年也夫子岀于山舍于故人之家䟽舍息也故人喜命竖子杀鴈而烹之䟽门人唿庄子爲夫子也竖子童仆也竖子请曰其一能鸣其一不能鸣请奚杀主人曰杀不能鸣者明日弟子问于庄子曰昨日此中之木以不材得终其天年今主人之鴈以不材死先生将何处庄子笑曰周将处夫子与不材之间材与不材之间似之而非也故未免乎累註设将处此耳以此未免于累竟不处䟽言材者有爲也不材者无爲也之间中道也虽复离彼二偏处兹中一既未遣中亦犹人不能理于人鴈不能同于鴈故似道而非眞道犹有斯于累也若夫乗道德而浮游则不然䟽夫乗玄道至德而浮游于世者则不如此也既遣二偏又忘中一则能虚通而浮游于代尔无誉无訾一龙一蛇註訾毁也龙出也蛇处也言道无材与不材故毁誉之材都失也与时俱化䟽此遣中也既遣二偏又忘中一遣之又遣玄之又玄而无肯专爲䟽言既妙遣中一远超四句岂复謟情毁誉惑意龙蛇故当世浮沈与时俱化何肯偏滞而专爲一物也一上一下以和爲量䟽言至人能随时上下以和爲同度量浮游乎万物之祖䟽以大和而等重游造物之祖宗物物而不物于物则胡可得而累邪䟽物不相物则无忧患此神农黄帝之法则也註故庄子亦处焉䟽郭注云故庄子亦处焉若夫万物之情人伦之传则不然䟽伦理也共俗物传习则不如前也合则离成则毁廉则柱尊则荣䟽合则离之成者必毁清廉则被挫伤尊贵者又遭议疑世情险陂何可必固又廉则伤物物不堪化则反挫也自尊财物物不堪辱反有议疑也有爲则亏贤则谋䟽亏损也有爲则损也贤以志高爲人之所谋也不肖则欺胡可得而必乎哉䟽言己上贤与不肖等事何必爲也必则偏执名中所以有成亏也悲夫弟子志之䟽悲夫叹声也志记也其唯道德之乡乎註不可必故待之不可以一方也唯与时俱化者爲能涉变而常通耳䟽言能用中平之理其唯道德之乡也市南宜僚见鲁侯䟽姓熊名宜僚隐于市南也鲁侯有忧色市南子曰君有忧色何也鲁侯曰吾学先王之道脩先君之业吾敬鬼尊贤䟽先王谓王季文王先君谓周公伯禽也亲而行之无须臾离居䟽离散也居安居也然不免于患吾是以忧市南子曰君之除患之术浅矣註有其身而矜其国故虽忧怀万端尊贤尚行而患虑愈深矣䟽言敬鬼尊贤之法其法未除也夫丰狐文豹䟽丰大也以文章丰美毛衣悦泽故爲人利也栖于山林伏于巖穴静也夜行昼居戒也虽饥渴隐约犹且胥䟽于江湖之上而求食焉䟽戒愼也隐约犹斟酌也旦明也胥皆也言虽饥渴犹斟酌明旦无人之时相命于江湖之上扶䟽草中而求食也定也然且不免于网罗机辟之患是何罪之有哉其皮爲之灾也䟽机辟罝罘也言斟酌定计如此犹不免罝罘之患者更无余罪直是皮色之患也今鲁国独非君之皮邪吾愿君刳形去皮洒心去欲而游于无人之野註欲令无其身忘其国而任其自化也䟽刳形忘身也去皮忘国也洒心忘智也去欲息贪也无人之野谓道德之乡也郭註云欲令无其身忘其国任其自化南越有邑焉名爲建德之国註寄之南越取其去鲁之远也䟽言去鲁既遥名建立无爲之道也其民愚而朴少私寡欲知作而不知藏䟽作谓耕作也藏谓藏贮也君既怀道民亦还淳与而不求其报不知义之所适不知礼之所将䟽义宜也将行也猖狂妄行䟽猖狂无心也妄行混迹也乃蹈乎大方註各恣其本歩而人人自蹈其方则万方得矣不亦大乎䟽道方也猖狂恣任混迹妄行乃能蹈大方之道其生可乐其死可葬註言可终始处之䟽郭注云言可以终始处之也吾愿君去国捐俗与道相辅而行註所谓去国捐俗谓荡余其胸中也䟽捐弃也言弃俗与无爲至道相辅导而行也君曰彼其道远而险又有江山我无舟车奈何註眞谓欲使之南越䟽迷悟性殊故致鲁越之隔也市南子曰君无形倨註形倨踬碍之谓䟽勿恃高尊形容倨傲无留居註留居滞守之谓䟽随物任运无滞荣观以爲君车註形与物夷心与物化斯寄物以自戴也君曰彼其道幽远而无人君谁与爲邻吾无粮我无食安得而至焉䟽未体独化不能忘物也市南子曰少君之费寡君之欲虽无粮而乃足註所谓知足则无所不足也䟽言道不资物成而但恬淡耳君其涉于江而浮于海䟽江谓智也海谓道也涉上善之之江游大道之海望之而不见其崖愈往而不知其所穷註絶情欲之远也䟽宁知穷极哉送君者皆自崖而反註君欲絶则民各反守其分䟽送君行迈至于道德之乡民反其自守素分崖分也君自此远矣註超然独立于万物之上也䟽自从也君从此清高道德玄远也故有人者累註有人者有之以爲己私也䟽君临鲁邦富赡人物爲我己有深成病累也见有于人者忧註见有于人者爲人所役用也䟽言未能忘鲁见有于人是以敬鬼尊贤矜人恤衆爲临役宁非忧患故尧非有人非见有于人也註虽有天下皆寄之百官委之万物而不与焉斯非有人也因民任物而不役己斯非见有于人也䟽郭注云虽有天下皆寄之百官委之万物而不与焉斯非有人也因民任物而不役己斯非见有于人也吾愿去君之累除君之忧而独与道游于大莫之国註欲令荡然无有国之怀䟽大莫犹大无也言天下无能杂之方舟而济于河䟽相舟两并曰方舟有虚船来触舟虽有褊心之人不怒䟽褊狭急也不怒者縁舟虚故也有一人在其上则唿张歙之一唿而不闻再唿而不闻于是三唿邪则必以恶声随之䟽恶声骂辱也向也不怒而今也怒向也虚而今也实人能虚己以游世其孰能害之註世虽变其于虚己以免害一也䟽虚己无心也北宫奢䟽姓北宫名奢居北宫因以爲姓卫之大夫也爲卫灵公赋敛以爲钟爲坛乎郭门之外䟽言爲钟先须设祭所以爲坛也三月而成上下之县䟽上下调八音备故曰县王子庆忌见而问焉曰子何术之设䟽周王庆忌之子周之大夫言见钟坛极妙怪而问焉奢曰一之间无敢设也註泊然抱一耳非敢假设以益事也䟽郭注云泊然抱一耳非敢假设以益事也奢闻之既彫既琢复归于朴註还用其本性也䟽郭注云还用本性侗乎其无识註任其纯朴而已䟽侗乎无情之貌任其淳朴而己傥乎其怠疑註无所趣也䟽傥无虑也怠退也言狐疑思虑之事并已去矣萃乎芒乎其送往而迎来註无所忻悦䟽萃聚也言物之萃聚芒然不知物之去来亦不迎送此下各任物也又芒昧恍惚心无的当随其迎送任物往来来者勿禁往者勿止註任彼也䟽百姓怀来者未防禁而去者亦无情而留止也从其彊梁註顺乎梁也随其曲传註无所系也䟽刚彊难赋者从而任之人情曲传者随而顺之因其自穷註用其不得不尔䟽因任百姓各于其所情也故朝夕赋敛而毫毛不挫註当故无损䟽虽设赋敛而未尝抑度各率其性是故略无任损者也而况有大涂者乎註泰然无执用天下之自爲斯大通之涂也故曰经之营之不日成之䟽涂道也直致任物己任枉损况资大道神化无爲三月而成何怪之有孔子围于陈蔡之间七日不火食䟽楚昭王召孔子孔子自鲁聘楚途经陈蔡二国之间居之徒衆既多陈蔡之人谓孔子是阳虎所以起兵围之门人饥馁七日不起火食窘迫困苦也太公任往弔之曰子几死乎曰然子恶死乎曰然註自同于好恶耳圣人无好恶也䟽太公老之称也任名也几近也然犹如是也尼父既遭围绕太公弔而问之曰子近死乎答曰如是曰子嫌恶乎答云如是也任曰子尝言不死之道东海有鸟焉其名曰意怠其爲鸟也翂翂翐翐而似无能引援而飞迫胁而栖註既弘大舒缓又心无常系䟽试言长生之道举海鸟而譬之翂翂翐翐是舒迟不能高飞之貌也飞必援引徒侣不敢先起栖必戢其胁翼迫引于羣进不敢爲前退不敢爲后註常从容处中食不敢先尝必取其绪註其于随物而已䟽夫进退处中远害之至饮啄随行必依次叙是故其行列不斥註与羣俱也而外人卒不得害是以免于患註患害生于役知以奔竞䟽爲其谦柔不与物竞故衆鸟行列不独斥弃也而外人造次不得害之是以免于人间之祸患直木先伐甘井先竭註才之害也䟽直木有材先遭斫伐甘井来饮其流先竭人衒才智其义亦然子其意者饰知以惊愚脩身以明污昭昭乎如揭日月而行故不免也註夫察焉小异则与衆爲迕矣混然大同则无独于世矣故夫昭昭者乃㝠㝠之迹也将寄言以遗迹故因陈蔡以託患䟽谓仲尼意在装饰才智惊异愚俗脩莹身心显他汗染昭昭明察炫耀己能犹如揭日月而行故不免于祸患也昔吾闻之大成之人曰自伐者无功功成者隳名成者亏註恃功名以爲已成者未之尝全䟽大成之人即老子也言圣德宏博生成庶品故谓之大成伐取也隳败也夫自取其能者无功续而功成不退者必隳败名声彰显者不韬光必毁辱孰能去功与名而还与衆人註功自衆成故还之䟽夫能立大功建鸿名而功成弗居推功于物者谁能如是其唯圣人乎道流而不明註昧然而自行耳䟽道德流行徧满天下而韬光匿耀故云不明居得行而不名处註彼皆居然自得此行耳非由名而后处之䟽身有道德盛行于世而藏名晦迹故不处其名纯纯常常乃比于狂註无心而动故也䟽纯纯者材素常常者混物既不矜饰更类于狂人也削迹捐势不爲功名註功自彼成故势不在我而名迹皆去䟽削除圣迹捐弃权势岂存情于功绩以留意于名誉是故无责于人人迹无责焉註恣情任彼故彼各自当其责也䟽爲是义故无名誉我既不谴于人故人亦无责于我至人不闻子何喜哉註寂泊无怀乃至人也䟽夫至德之人不显于世子既圣哲何爲喜好名声者邪孔子曰善哉辞其交游去其弟子逃于大泽衣裘褐食杼栗註取于弃人间之好也䟽孔子既承教戒善其所言于是辞退交游舍去弟子离析徒衆独逃山泽之中捐缝掖而服絺裘弃甘肥而食杼栗入兽不乱羣入乌不乱行註若草木之无心故爲鸟兽所不畏鸟兽不恶而况人乎註盖寄言以极推至诚之信任乎物而无受害之地也䟽同死灰之寂泊类草木之无情羣鸟兽而不惊况人伦而有恶邪孔子问子桑雩曰吾再逐于鲁伐树于宋削迹于卫穷于商周围于陈蔡之间吾犯此数患亲交益䟽徒友益散何与䟽姓桑名雩隐者也孔子爲鲁司寇齐人闻之遂选女乐文马而遗鲁君间搆鲁君因而被逐宋是殷后孔子在宋及周遂不被用故偁穷也遇此忧患亲戚交情益甚䟽远门徒朋友益甚离散何爲如此耶子桑雩曰子独不闻假人之亡与林回弃千金之璧负赤子而趋或曰爲其布与赤子之布寡矣註布谓财帛也爲其累与赤子之累多矣弃千金之壁负赤子而趋何也䟽假国名晋下邑也姓林名回假之贤人也布财货也假遭晋灭百姓逃亡林回弃掷寳璧负子而走或人问之谓爲财布然亦以爲财则少财以爲累重则多累轻负多不知何也林回曰彼以利合此以天属也夫以利合者迫穷祸患害相弃也以天属者迫穷祸患害相收也夫相收之与相弃亦远矣䟽寳璧利合也赤子然亲属也亲属急迫犹相收利合穷祸则相弃弃收之情相去远耳且君子之交淡若水小人之交甘若醴君予淡以亲註无利故淡道合故亲小人甘以絶註饰利故甘利不可常故有时而絶也䟽无利故淡道合故亲有利故甘利尽故絶彼无故以合者由无故以离註夫无故而自合者天属也合不由故则故不足以离之也然则有故而合必有故而离矣䟽不由事故而合者谓父子天属也故无由而离之孔子说先王陈迹亲于明友非天属也皆爲求名利而来此则是有故而合也见削迹伐树而去是则有故而离也非是天属无故自亲无故自离孔子曰敬闻命矣徐行翔佯而归絶学捐书弟子无挹于前其爱益加进註去饰任素故也䟽的闻高命徐歩而归翶翔闲放逍遥自得絶有爲之学弃圣迹之书不得华藻之教故无揖让之礼徒有敬爱月加进益焉异日桑雩又曰舜之将死眞泠禹曰汝戒之哉形莫若縁情莫若率註因形率情不矫之以利也䟽縁顺也形必顺物情必率中昔虞舜将终用此眞教命大禹今其戒愼依语遵行故桑雩引来以告孔子亦有作泠字者泠晓也舜将眞言晓示大禹也縁则不离率则不劳註形不假故常全精不矫故常逸䟽形顺则常合于物性率则用而无弊不离不劳则不求文以待形註任朴而直前也䟽率性而动任朴直前岂复求假文迹而待用饰其形性哉不求文以待形固不待物註朴素而足䟽既不求文籍以饰形故知当分各足不待于外物也庄子衣大布而补之正緳系履而过魏王魏王曰何先生之惫邪䟽大布犹粗布也庄子家贫以粗布爲服而补之緳履带也亦言腰带也履穿故以绳系之魏王魏惠王也惫病也衣粗布而着破履正腰带见魏王王见其顦顇故问言先生何贫病如此耶庄子曰贫也非惫也士有道德不能行惫也衣弊履穿贫也非惫也此所谓非遭时也王独不见夫腾猿乎其得柟梓豫章也揽蔓其枝而王长其间虽羿逄蒙不能睥睨也註遭时得地则申其长枝故虽古之善射莫之能害䟽柟梓豫章皆端直好木也揽蔓犹把捉也长王犹自得也羿古之善射人逄蒙羿之弟子也睥睨犹斜视字亦有作聒字者读之言善士贤人遭时得地犹如猨得直木则跳踯自在虽有善射之人不敢举目侧视何况湾弓乎及其得柘棘枳枸之间也危行侧视振动悼慄此筋骨非有加急而不柔也处势不便未足以逞其能也䟽柘棘枸枳并有刺之恶木也夫猨得有刺之木不能逞其捷巧是以心中悲悼而战慄形貌危行而侧视非谓筋骨有异于前而势不便也士逢乱世亦须如然今处昏上乱相之间而欲无惫奚可得邪此比干之见剖心征也夫註势不便而强爲之则受戮矣䟽此合谕也当时周室微弱六国兴盛于是主昏于上臣乱于下庄生怀道抱德莫能见用晦迹远害故发此言昔殷纣无道比干忠谏剖心而死岂非征验引古证今异日明镜孔子穷于陈蔡之间七日不火食左据藁木石击藁枝而歌猋氏之风有其具而无其数有其声而无宫角木声与人声犁然有当于人之心䟽猋氏神农也孔子圣人安于穷通虽遭陈蔡之困不废无爲故左手击藁木右手凭枯枝恬然自得歌猋氏之淳风木乃八音虽击而无曲无声惟打木宁有于宫商然歌声木声犁然清淡而乐正心故有应当于人心者也颜回端拱还目而窥之仲尼恐其广己而造大也爱己而造哀也䟽颜生既见仲尼击木而歌于是正身回目而视仲尼恐其未悟妄生虞度谓言仲父广己道德而规造大位之心爱惜己身遭穷而造哀叹之曲虑其如是故召而诲之曰回无受天损易註唯安之故易无受人益难註物之傥来不可禁御䟽夫自然之理有穷塞之损达于时命安之则易人伦之道有禄之益傥来而寄推之即难此明仲尼虽击木而歌无心哀怨无始而非卒也註于今爲始者于昨爲卒则所谓始者即是卒矣言变化之无穷䟽卒终也于今爲始者于昨爲终也欲明无始无终无生无死既无死无生何穷塞之有哀乎人与天一也註皆自然也䟽所谓天损人益者犹是教迹之言也若至疑理处皆是自然故不二也夫今之歌者其谁乎註任其自尔则歌者非我也䟽夫大圣虚忘物我兼丧我既非我歌是谁歌我乃无身歌将安寄也回曰敢问无受天损易仲尼曰饥渴寒暑穷桎不行天地之行也运物之泄也註不可逃也䟽前略标名此下解义桎塞也夫命终穷塞道德不行此犹天地虚盈四时转变运动万物发泄气候也言与之偕逝之谓也註所谓不识不知而顺帝之则也䟽偕俱也逝往也既体运物之无常故与变化而俱往而无欣恶于其间也爲人臣者不敢去之执臣之道犹若是而况乎所以待天乎註所在皆安不以损爲损斯待天而不受其损已䟽夫爲人臣者不敢逃去君命执持臣道由自如斯而况爲变化穷通必待自然之理岂可违距者哉何谓无受人益难仲尼曰始用四达註感应旁通爲四达爵禄并至而不穷註旁通故可以御高大也物之所利乃非己也註非已求而取之䟽始本也乃宜也妙本虚寂迹用赴机傍通四方凝照九表既縻好爵财德无穷万物利求是其宜也吾命其在外者也註人之生必外有接物之命非如瓦石止于形质而已䟽孔子圣人挺于天命运兹外德救彼苍生非瓦石形质也君子不爲盗贤人不爲窃吾若取之何哉註盗窃者私取之谓也今贤人君子之致爵禄非私取也受之而已䟽夫贤人君子尚不爲盗窃况孔丘大圣宁肯违天乖理而私取于爵禄乎傥来而寄受之而已矣盖无心也故曰鸟莫知于鷾鸸目之所不宜处不给视虽落其实弃之而走註避祸之速䟽鹊鸸燕也实食也智能远害全身鸟中无过燕子飞入人舍欲作窠巢目略处所不是宜便不待周给看咏即远飞出假令衔食落地急弃而走必不复收避祸之速者也其畏人也而袭诸人间註未有自䟽外于人而人存之者也畏人而入于人舍此鸟之所以称知也䟽袭入也燕子畏惧于人而依附人住入人舍宅寄作窠巢是故人爱而狎之故得免害亦由圣人和光在世混迹人间戒愼灾危不溺尘境苍生乐推而不厌故得乆视长生社稷存焉尔註况之至人则玄同天下天下乐推而不厌相与社而稷之斯无受人益之所以爲难也䟽圣德遐被羣品乐推社稷之存故其宜矣所谓人益此之谓乎何谓无始而非卒仲尼曰化其万物而不知其禅之者註莫觉其变䟽襌代也夫道通生万物变化羣方运转不停新新变易日用不知故莫觉其代谢者也既无日新而变何始卒之有邪焉知其所终焉知其所始正而待之而已耳注日夜相代未始有极故正而待之无所爲怀也䟽夫终则是始始则是终故何能定终始既其无终与始则无死与生是以随变任化所遇皆适抱守正眞待于造物而已矣何谓人与天一邪仲尼曰有人天也有天亦天也註凡所谓天皆明不爲而自然䟽夫人伦万物莫不自然爱及自然也是以人天不二万物混同人之不能有天性也註言自然则自然矣人安能故有此自然哉自然耳故曰性䟽夫自然者不知所以然而然自然耳不爲也岂是能有之哉若谓所有则非自然也故知自然者性也非人有之矣此解前有天之义也圣人晏然体逝而终矣註晏然无矜而体与变俱也䟽晏然安也逝往也夫圣人通始终之不二达死生之爲一故能安然解体随化而往汎乎无始任变而终庄周游乎雕陵之樊覩一异鹊自南方来者翼广七尺目大运寸感周之颡而集于栗林䟽雕陵栗园名也樊蔺也谓游于栗园蔺篱之内也运圆也感触也颡额也异常之鹊从南方来翅长七尺眼圆一寸突着庄生之额仍栖栗林之中庄周曰此何鸟哉翼殷不逝目大不覩蹇裳躩步执弹而留之䟽殷大也逝往也躩歩犹疾行也留伺候也翅大不能远飞目大不能远视庄生怪其如此仍即起意规求既而举步疾行把弹弓而伺候覩一蝉方得美荫而忘其身螳蜋执翳而搏之见得而忘其形註执木叶以自翳于蝉而忘其形之见乎异鹊也异鹊从而利之见利而忘其眞註目能覩翼能逝此鸟之眞性也今见利故忘之䟽搏捕也眞性命也庄生执弹未放中间忽见一蝉隐于树叶美兹荫庇不觉有身有螳蜋执木叶以自翳意在捕蝉不觉形见异鹊异鹊从螳蜋之后利其捕蝉之便意在取利不觉性命之危所谓忘其眞矣庄周憷然曰噫物固相累註相爲利者恒相爲累䟽既覩蝉鹊徇利忘身于是憷然惊惕仍言噫叹之声故知物相利者必有累忧二类相召也註夫有欲于物者物亦有欲之䟽夫有欲于物者物亦欲之也是以蝉鹊俱世物之徒利害相召必其然也捐弹而反走虞人逐谇之註谇问之也䟽捐弃也虞人掌栗园之虞侯也谇问也既觉利害相随弃弹弓而反走虞人谓其盗栗故逐而问之庄周反入三月不庭蔺且从而问之夫子何爲顷间甚不庭乎䟽庄周见鹊忘身被疑盗栗归家愧耻不出门庭姓蔺名且庄子弟子怪师顷来闭尸所以从而问之庄周曰吾守形而忘身註夫身在人间世有夷险若推夷易之形于此世而不度此世之所宜斯守形而忘身者也观于浊水而迷清渊註见彼而不明即因彼以自见几忘反鉴之道也䟽我见利徇物爱守其形而利害相召忘身者也既覩鹊蝉归家不出门庭疑亦自责所以静观浊水所以迷于清泉虽非本性合意犹存反照之道且吾闻子曰入其俗从其俗註不违其禁令也䟽庄周师老聃故称老子爲夫子也夫达者同尘入俗俗有禁令从而行之今既游彼雕陵被疑盗栗轻犯宪网悔责之辞今吾游于雕陵而忘吾身异鹊感吾颡游于栗林而忘眞栗林虞人以吾爲戮吾所以不庭也註以见问爲戮夫庄子推平于天下故每寄言以出意乃毁仲尼贱老聃上掊击乎三皇下痛病其一身也䟽意在异鹊遂忘栗林之禁令斯忘身也字亦作眞字者随字读之虞人谓我偷栗是成身耻之辱如此是故不庭夫庄子大人隐身卑位遨游宋国养性漆园岂迷目于清渊留意于利害者邪盖欲评品羣性毁残其身耳阳子之宋宿于逆旅逆旅人有妾二人其一人美其一人恶恶者贵而美者贱阳子问其故逆旅小子对曰其美者自美吾不知其美也其恶者自恶吾不知其恶也䟽姓阳名朱字子居秦人也逆旅店也往于宋国宿于中地逆旅美者恃其美故人忘其美而不知也恶者谦下自恶故人忘其恶而不知也阳子曰弟子记之行贤而去自贤之行安往而不爱哉註言目贤之道无时而可䟽夫种德立行而去自贤轻物之心者何往而不得爱重哉故命门人记之云耳南华眞经注䟽卷之二十二南华真经註疏正统道藏三家本三十五卷洞神部玉诀类南华眞经註䟽卷之二十三庆二河南郭象註唐西华法师成玄英䟽外篇田子方第二十一田子方侍坐于魏文侯数称谿工䟽姓田名无择字子方魏之贤人也文侯师也文侯是毕万七世孙武侯之父也姓谿名工亦魏之贤人文侯曰谿工子之师邪子方曰非也无择之里人也称道数当故无择称之䟽谿工是子方乡里人也称说言道频当于理故无择称之不是师文侯曰然则子无师邪子方曰有曰子之师谁邪子方曰东郭顺子文侯曰然则夫子何故未尝称之䟽居在郭东因以爲氏名顺子子方之师也既是先生之师何故不称说之子方曰其爲人也眞註无假也䟽所谓眞道人也人貌而天註虽貌与人同而独任自然䟽虽复貌同人理而心契自然也虚縁而葆眞註虚而顺物故眞不失䟽縁顺也虚心顺物而恒守眞宗动而常寂也清而容物註夫清者患于大洁今清而容物与天同也䟽郭注云清者患于大洁今清而容物与天同也物无道正容以悟之使人之意也消註旷然清虚正己而已而物邪自消䟽世间无道之物邪僻之人东郭自正容仪令其晓悟使惑乱之意自然消除也无择何足以称之䟽师之盛德深玄若是无择庸鄙何足称扬也子方出文侯傥然终日不言召前立臣而语之曰远矣全德之君子䟽傥然自失之貌闻谈顺子之德傥然靡据自然失所谓故终日不言于是召前立侍之臣与之语话叹东郭子之道深远难知谅全德之人可以君子万物也始吾以圣智之言仁义之行爲至矣吾闻子方之师吾形解而不欲动口钳而不欲言註自觉其近吾所学者眞正梗耳註非眞物也䟽我初昔修学用先王圣智之言周孔仁义之行爲穷理至极今闻说子方之师其道宏博遂使吾形解散不能动止口舌钳困无可言语自觉所学土人而已逢雨则坏并非眞物土梗者土人也夫魏眞爲我累耳註知至贵者以人爵爲累也䟽既闻眞道隳体坐忘故知爵位坛土适爲忧累耳温伯雪子适齐舍于鲁鲁人有请见之者温伯雪子曰不可吾闻中国之君子明乎礼义而陋于知人心吾不欲见也䟽姓温名伯字雪子楚之怀道人也中国鲁国也陋拙也自楚往齐途经于鲁止于主人之舍鲁人是孔子门人闻温伯雪子贤人请欲相见温伯不许云我闻中国之人明于礼义圣迹而拙于知人心是故不欲见也至于齐反舍于鲁是人也又请见䟽温伯至齐反还舍鲁是前之人复欲请见温伯雪子曰往也蕲见我今也又蕲见我是必有以振我也䟽蕲求也振动也昔我往齐求见于我我今还鲁复来求见必当别有所以故欲感动我来出而见客入而叹明日见客又入而叹其仆曰每见之客也必入而叹何邪䟽前后见客频自嗟叹温伯仆隶怪而问之也曰吾固告子矣中国之民明乎礼义而陋乎知人心昔之见我者进退一成规一成矩从容一若龙一若虎註盘辟其步逶迤其迹䟽擎跪揖让前却方圆逶迤若龙盘辟如虎其谏我也似子其道我也似父註礼义之弊有斯饰也是以叹也䟽匡谏我也如子之事父训导我也似父之教子夫远近尊卑自有情义既非天性何事殷勤是知圣迹之弊遂有斯矫是以叹之也仲尼见之而不言註已知其心矣子路曰吾子欲见温伯雪子乆矣见之而不言何邪䟽二人得意所以忘言仲由怪之是故起问焉仲尼曰若夫子者目击而道存矣亦不可以容声矣註目裁往意已达无所容其德音也䟽击动也夫体悟之人忘言得理目裁运动而玄道存焉无劳更事辞费容其声之说也颜渊问于仲尼曰夫子步亦步夫子趋亦趋夫子驰亦驰夫子奔逸絶尘而回瞠若乎后矢夫子曰回何谓邪曰夫子步亦步也夫子言亦言也夫子趋亦趋也夫子辩亦辩也夫子驰亦驰也夫子言道回亦言道也及奔逸絶尘而回瞠若乎后者夫子不言而信不比而周无器而民蹈乎前而不知所以然而已矣䟽奔逸絶尘急走也瞠直目貌也灭尘迅速不可追趁故直视而在后也器爵位也夫子不言而爲人所信未曾亲比而与物周旋实无人君之位而民足蹈乎前而衆聚也不知所然而然直置而已矣所谓奔逸絶尘也仲尼曰恶可不察与夫哀莫大于心死而人死亦次之註夫心以死爲死乃更吏其死其死之速由哀以自丧也无哀则已有哀则心死者乃哀之大也䟽夫不比而周不言而信盖由虚心顺物岂徒然哉何可不忘怀鉴照荑心审察邪夫情之累者莫过心之变易变易生灭深可哀伤而以生死哀之次也日出东方而入于西极万物莫不比方註皆可见也䟽夫夜暗昼明东出西入亦由人入幽出显死去生来故知人之死生譬天之昼夜以斯寓比亦何惜哉有目有趾者待是而后成功註目成见功足成行功也䟽趾足也夫人百体禀自阴阳目见足行资乎造化若不待此何以成功故知死生非关人也是出则存是入则亡註直以不见爲亡耳竟不亡䟽见日出谓之存覩日入谓之亡此盖凡情之浪执非通圣人之达观万物亦然有待也而死有待也而生註待隐谓之死待显谓之生竟无死生也䟽夫物之隐显皆待造化隐谓之死显谓之生日出入既无存亡物隐显岂有生死者邪吾一受其成形而不化以待尽註夫有不得变而爲无故一受成形则化尽无期也䟽夫我之形性禀之造化明闇妍丑崖钱已成一定已后更无变化唯当端然待尽以此终年妍丑既不自由生死理当亦任也效物而动註自无心也䟽夫至圣虚凝感来斯应物动而动自无心者也日夜无隙註恒化新也䟽变化日新泯然而无间隙而不知其所终註不以死爲死也䟽随之不见其后薰然其成形註薰然自成又奚爲哉䟽薰然自动之貌薰然禀气成形无物使之然也知命不能规乎其前丘以是日徂註不系于前与变俱往故日徂䟽徂往也达于时变不能预作规模体于日新是故与化俱往也吾终身与汝交一臂而失之可不哀与註夫变化不可执而留也故虽执臂相守而不能令停若哀死者则此亦可哀也今未尝以此爲哀奚独哀死邪䟽孔丘颜子贤圣二人共修一身各如交臂而变化日新迁流迅速罕执固守不能暂停把臂之间欻然已谢新既行矣故以失焉若以失故而悲此深可哀也汝殆着乎吾所以着也彼已尽矣而汝求之以爲有是求马于唐肆也註唐肆非停马处也言求向者之有不可复得也人之生若马之过肆耳恒无驻须臾新故之相续不舍昼夜也着见也言汝殆见吾所以见者耳吾所以见者日新也故已尽矣汝安得有之䟽殆近也着见也唐道肆市也吾所见者变故日新者也颜回孔子对面清谈向者之言其则非远故言殆者也彼之故事于今已灭汝仍求向时之有谓在于今者耳谓求马于唐肆也唐肆非停马之处也向者见马市道而行今时复寻马已过去亦犹向者之迹已灭于前求之于今物已变矣故知新新不往运运迁移耳吾服汝也甚忘註服者思存之谓也甚忘谓过去之速也言汝去忽然思之恒欲不及䟽服者寻思之谓也向者之汝于今已谢吾服思之亦竟忘失汝服吾也亦甚忘註俱尔耳不问贤之与圣未有得停者䟽变化日新不简贤圣岂唯于汝抑亦在吾汝之思吾故事亦灭虽然汝奚患焉虽忘乎故吾吾有不忘者存註不忘者存谓继之以日新也虽忘故吾而新吾已至未始非吾吾何患焉故能离俗絶尘而与物无不㝠也䟽夫变化之道无时暂停虽失故吾而新吾尚在斯有不忘者存也故未始非吾汝何患也孔子见老聃老聃新沐方将被发而干慹然似非人註寂泊之至孔子便而待之䟽既新沐发曝之令干凝神寂泊热然不动摇若藁木故似非人孔子见之不敢往触遂便徙所消息待之少焉见曰丘也眩与其信然与向者先生形体掘若藁木似遗物离人而立于独也註无其心身而后外物去也䟽俄顷之间入见老子云丘见先生眼眩忘遣形智信是圣人既而离异于人遗弃万物亡于不测而冥于独化也老聃曰吾游心于物之初註初未有而欻有故游于物初然后明有物之不爲而自有也䟽初本也夫道通生万物故名道爲物之初也游心物初则是凝神妙本所以形同藁木心若死灰也孔子曰何谓邪䟽虽闻圣言未识意谓曰心困焉而不能知口辟焉而不能言註欲令仲尼必求于言意之表也䟽辟者口开不合也夫圣心非不能知爲其无法可知口非不能辨爲其无法可辨辨之则乖其体知之则丧其眞是知至道深玄超言意之表故困焉辟焉尝爲汝议乎其将註试议阴阳以拟向之无形耳未之敢必䟽夫至理玄妙非言意能详试爲汝议论阴阳将拟议大道虽即仿象未即是眞矣至阴肃肃至阳赫赫肃肃出乎天赫赫发乎地註言其交也䟽肃肃阴气寒也赫赫阳气热也近阴中之阳阳中之阴言其交泰也两者交通成和而物生焉或爲之纪而莫见其形註莫见爲纪之形明其自尔䟽阳气下降阴气上昇二气交通遂成和合因此和气而物生焉虽复四叙炎凉纪纲庶物而各自化故莫见纲纪之形消息满虚一晦一明日改月化日有所爲註未尝守故䟽阴消阳息夏满冬虚夜晦昼明日迁月徙新新不生故日有所爲也而莫见其功註自尔故无功䟽玄功冥济故莫见爲之者也生有所乎萌註萌于未聚也䟽萌于无物死有所乎归註归于散也䟽归于未生始终相反乎无端而莫知乎其所穷註所谓迎之不见其首随之不见其后䟽死生终始反覆往来既无端绪谁知穷极故至人体达任其变也非是也且孰爲之宗䟽若非是虚通生化之道谁爲万物之宗本乎夫物云云必资于道也孔子曰请问游是䟽请问游心是道其术如何必得游是复有何功力也老聃曰夫得是至美至乐也得至美而游乎至乐谓之至人註至美无美至乐无乐故也䟽夫证于玄道美而欢畅既得无美之美而游心无乐之乐者可谓至极之人也孔子曰愿闻其方䟽方犹道也请说至美至乐之道曰草食之兽不疾易薮水生之虫不疾易水行小变而不失其大常也註死生亦小变也䟽疾患也易移也夫食草之兽不患移易薮泽水生之虫不患改易池沼但有草有水则不失大常从东从西盖小变耳亦犹人处于大道之中随变任化未始非我此则不失大常生死之变盖亦小耳喜怒哀乐不入于胸次註知其小变而不失大常故䟽喜顺怒逆乐生哀死夫四者生崖之事也而死生无变于己喜怒岂入于怀中也夫天下也者万物之所一也得其所一而同焉则四支百体将爲尘垢而死生终始将爲昼夜而莫之能滑而况得丧祸福之所介乎註愈不足患䟽夫天地万物其体不二达斯趣者故能混同是以物我皆空百体将爲尘垢死生虚幻终始均乎昼夜死生不能滑乱而况得丧祸福生崖之事乎愈不足以介怀也弃隶者若弃泥涂知身贵于隶也註知身之贵于隶故弃之若遗土耳苟知死生之变所在皆我则贵者常在也贵在于我而不失于变註所贵者我也而我与变俱故无失也䟽夫舍弃仆隶事等泥涂故知贵在于我不在外物我将变俱故无所丧也且万化而未始有极也夫孰足以患心已爲道者解乎此註所谓县解䟽夫世物迁流未尝有极而随变任化谁复累心唯当脩道达人方能解此孔子曰夫子德配天地而犹假至言以脩心古之君子孰能脱焉䟽配合也脱免也老子德合二仪明齐三景故应忘言归理圣智自然今乃盛谈至言以脩心术然则古之君子谁能遣于言说而免于脩爲者乎老聃曰不然夫水之于汋也无爲而才自然矣至人之于德也不脩而物不能离焉若天之自高地之自厚日月之自明夫何脩焉註不脩不爲而自得也䟽汋水也澄湛也言水之澄湛其性自然汲取利润非由脩学至人玄德其义亦然端拱巖廊而物不能离泽被羣品日用不知若天高地厚日月照明夫何脩爲自然而已矣孔子出以告颜回曰丘之于道也其犹醯鸡与註醯鸡者罋中之蠛蠓微夫子之发吾覆也吾不知天地之大全也註此吾全于老聃犹罋中之与天地矣䟽醯鸡醋罋中之蠛蠓每遭物盖罋头故不见二仪也亦犹仲尼遭圣迹蔽覆不见事理若无老子爲发覆盖则终身不知天地之大全虚通之妙道也庄子见鲁哀公哀公曰鲁多儒士少爲先生方者䟽方术也庄子是六国时人与魏惠王齐威王同时去鲁哀公一百二十年如此言见鲁哀公者盖寓言耳然鲁则是周公之后应是衣冠之国又孔子生于鲁盛行五德之教是以门徒三千服膺儒服长裾广袖鲁地必多无爲之学其人鲜矣庄子曰鲁少儒䟽夫服以象德不易其人庄子体知故讥儒少哀公曰举鲁国而儒服何谓少乎䟽哀公庸暗不察其道直㨿衣冠谬称多儒庄子曰周闻之儒者冠圜冠者知天时履方屦者知地形缓佩玦者事至而断君子有其道者未必爲其服也爲其服者未必知其道也䟽屦方也缓者五色绦绳穿玉玦以饰佩也玦决也本亦有作绶字者夫天圆地方服以象德故戴圆冠以象天者则知三象之吉凶履方屦以法地者则知九州之水陆曳绶佩玦者事到而决断是以怀道之人不必爲服爲服之者不必怀道彼己之子今古有之是故庄子寓言辨说也公固以爲不然何不号于国中曰无此道而爲此服者其罪死于是哀公号之五日而鲁国无敢儒服者䟽有服无道罪合极刑法令既严不敢犯者号经五日无复一儒也独有一丈夫儒服而立乎公门公即召而问以国事千转万变而不穷庄子曰以鲁国而儒者一人耳可谓多乎註德充于内者不脩饰于外䟽一人谓孔子孔子圣人观机吐智若镜之照转变无穷举国一人未足多也百里奚爵禄不入于心故饭牛而牛肥使秦穆公忘其贱与之政也䟽百里奚秦之贤人也本是虞人虞被晋亡遂入秦国初未遭用贫贱饭牛安于饭牛身甚肥悦忘于富贵故爵禄不入于心后穆公知其贤委以国事都不猜疑故云忘其贱矣有虞氏死生不入于心故足以动人註内自得者外事全也䟽有虞舜也姓嬀氏字重华遭后母之难频被踬顿而不以死生经心至孝有闻感动天地于是尧妻以二女委以万乗故足以动人也宋元君将画图衆史皆至受揖而立舐笔和墨在外者半䟽宋国之君欲画国中山川地土图样而画师并至受君令命拜揖而立调朱和墨争竞功能除其受揖在外者半言其趋竞者多有一史后至者儃儃然不趋受揖不立因之舍公使人视之则解衣槃礴嬴君曰可矣是眞画者也註内足者神闲而意定䟽儃儃宽闲之貌也内既自得故外不矜持徐行不趋受命不立直入就舍解衣箕坐倮露赤身曾无惧惮元君见其神彩可谓眞画者也文王观于臧见一丈夫钓而其钓莫钓註聊以卒岁䟽臧者近渭水地名也丈夫者寓言于太公也吕望未遭文王之前纶钓于臧地无心施饵聊自寄此逍遥非持其钓有钓者也註竟无所求常钓也註不以得失经意其于假钓而已䟽非执持其钓有意羡鱼常游渭滨卒岁而已文王欲举而授之政而恐大臣父兄之弗安也欲终而释之而不忍百姓之无天也䟽文王既见贤人欲委之国政复恐皇亲宰辅猜而忌之既欲舍而释之不忍苍生失于覆荫故言无天也于是旦而属之大夫曰昔者寡人梦见良人黑色而𩑺乗驳马而偏朱蹄号曰寓而政于臧丈人庶几乎民有瘳乎䟽既欲任贤故託诸梦想乃属语臣佐云我昨夜梦见贤良之人黑色而有须𩑺乗驳马而蹄偏赤号令我云寄汝国政于臧丈人慕贤进隐则民之荒乱病必瘳差矣驳亦有作字者随字读之也诸大夫蹴然曰先君王也䟽文王之父季历生存之日黑色多𩑺好乗驳马驳马蹄偏赤王之所梦乃是先君教令于王是以蹴然惊惧也文王曰然则卜之诸大夫曰先君之命王其无他又何卜焉䟽此是先君令命决定无疑卜以决疑不疑何卜也遂迎臧丈人而授之政典法无更偏令无出䟽君臣契协遂迎丈人拜爲卿辅授其国政于是典宪刑法一施无改偏曲敕令无复出行也三年文王观于国则列士坏植散群长官者不成德斔斛不敢入于四境䟽植行列也亦言境界引舍以受谏书也亦言是谏士之馆也庾六斗四升也爲政三年移风易俗君臣履道无可箴规散却列士之爵打破谏书之馆上下咸亨长官不显其德遐迩同轨度量不入四境列士坏植散羣则尚同也註所谓和其光同其尘长官者不成德则同务也註洁然自成则与衆务异也斔斛不敢入于四境则诸侯无二心也註天下相信故能同律度量衡也䟽天下大同不竞忠谏事无隔异则德不彰五等守分则四方宁谧也文王于是焉以爲太师北面而问曰政可以及天下乎臧丈人昧然而不应汒然而辞朝令而夜遁终身无闻註爲功者非己故功成而身不得不退事遂而名不得不去名去身退乃可以及天下也䟽俄顷之间拜爲师傅北面事之问其政术无心荣宠故泛然而辞其意消声故昧然不应由名成身退推功于物不欲及于天下故逃遁无闻然吕佐周室受封于齐检于史传竟无逃迹而云夜遁者盖庄生之寓言也颜渊问于仲尼曰文王其犹未邪又何以梦爲乎䟽颜子疑于文王未极至人之德眞人不梦何以梦乎仲尼曰默汝无言夫文王尽之也註任诸大夫而不自任斯尽之也而又何论刺焉彼直以循斯须也註斯须者百姓之情当悟未悟之顷故文王循而发之以合其大情也䟽斯须由须臾也循顺也夫文王圣人尽于妙理汝宜寝默不劳讥刺彼直随任物性顺苍生之望欲悟未悟之顷进退须臾之间故託梦以发其性耳未足怪也列御寇爲伯昏无人射引之盈贯註盈贯谓溢镝也措杯水其肘上註左手如拒石右手如附枝右手放发而左手不知故可措之杯水也䟽御寇无人内篇具释盈贯满镞也措置也御寇风仙鲁之善射右手引弦如附枝而满镝左手如拒石置杯水于肘上言其停审敏捷之至也发之适矢复沓註矢去也箭适去复歃沓也方矢复寓註箭方去未至的也复寄杯于肘上言其敏捷之妙也䟽适往也沓重也寓寄也弦发矢往复重沓前箭所谓擘括而入者箭方适垛未至于的复寄杯水言其敏捷寓字亦作隅者言圆镝重沓破括方全插孔复于寓角也当是时犹象人也註不动之至䟽象人木偶土梗人也言御寇当射之时掘然不动犹土木之人也伯昏无人曰是射之射非不射之射也䟽言汝虽巧仍是有心之射非忘怀无心不射之射也尝与汝登高山履危石临百仞之渊若能射乎䟽七尺曰仞深七百尺也若汝也此是不射之射也于是无人遂登高山履危石临百仞之渊背逡巡足二分垂在外揖御寇而进之御寇伏地汗流至踵䟽前略陈射意此直欲弯弓逡巡犹却行也进让也登峻耸高山履危悬之石临极险之渊仍背渊却行足垂二分在外空里控弦自若揖御寇而让之御寇怖惧不能举头于是冥目伏地汗流至脚也伯昏无人曰夫至人者上闚青天下潜黄泉挥斥八极神气不变註挥斥犹纵放也夫德充于内则神满于外无远近幽深所在皆明故审安危之机而泊然自得也今汝憷然有恂目之志尔于中也殆矣夫註不能明至分故有惧有惧而所丧多矣岂唯射乎䟽挥斥犹纵放也恂惧也夫至德之人与太空等量故能上闚青天下隐黄泉譬彼神龙升沈无定纵放八方精神不改临彼万仞何足介怀今我观汝有憷惕之心眼目眩惑怀恂惧之志汝于射之危殆矣夫肩吾问于孙叔敖曰子三爲令尹而不荣华三去之而无忧色吾始也疑子今视子之鼻间栩栩然子之用心独奈何䟽肩吾隐者也叔敖楚之贤人也栩栩欢畅之貌也夫达者毁誉不动宠辱莫惊故孙叔敖三仕而不荣华三黜而无忧色肩吾始闻其言犹怀疑惑复察其貌栩栩自欢若爲用心独得如此也孙叔敖曰吾何以过人哉吾以其来不可却也其去不可止也吾以爲得失之非我也而无忧色而已矣我何以过人哉䟽夫轩冕荣华物来傥寄耳故其来不可遣却其去不可禁止穷通得丧岂由我哉达此去来故无忧色何有艺术能过人耶且不知其在彼乎其在我乎其在彼邪亡乎我在我邪亡乎彼註旷然无系玄同彼我则在彼非独亡在我非独存也䟽亡失也且不知荣华定在彼人定在我己若在彼邪则于我爲失若在我邪则于彼爲失而彼我既其玄同得丧于乎自泯也方将踌躇方将四顾何暇至乎人贵人贱哉註踌躇四顾谓无可无不可䟽踌躇是逸豫自得四顾是高视八方方将磅礴万物挥斥宇宙有何容暇至于人世留心贵贱之间乎故去之而无忧色也仲尼闻之曰古之眞人知者不得说美人不得滥盗人不得劫伏牺黄帝不得友註伏牺黄帝者功号耳非所以功者也故况功号于所以功相去远矣故其名不足以友其人也䟽仲尼闻孙叔敖之言而美其德故引远古以证斯人古之眞人穷微极妙纵有智言之人不得辨说美色之姿不得淫滥盗贼之徒何能劫剥三皇五帝未足交友也死生亦大矣而无变乎己况爵禄乎䟽人虽日新死生大矣而不变于己况于爵禄岂复栖心若然者其神经乎大山而无介入乎渊泉而不濡处卑细而不惫充满天地既以与人己愈有註割肌肤以爲天下者彼我俱失也使人人自得而己者与人而不损于己也其神明充满天地故所在皆可所在皆可故不损己爲物而放于自得之地也䟽介碍也既尽也夫眞人入火不热入水不濡经乎大山而神无障碍屈处卑贱其道不亏德合二仪故充满天地不损己爲物故愈有也楚王与凡君坐少焉楚王左右曰凡亡者三註言有三亡征也䟽楚文王共凡僖侯同坐论合从会盟之事凡是国名周公之后国在汲郡界今有凡贱是也三者谓不敬鬼尊贤养民也而楚大凡小楚有吞夷之意故使从者以言感也凡君曰凡之亡也不足以丧吾存註遗凡故也䟽自得造化怡然不惧可谓周公之后世不乏贤也夫凡之亡不足以丧吾存则楚之存不足以存存註夫遗之者不足以亡爲亡则存亦不足以爲存矣旷然无矜乃常存也由是观之则凡未始亡而楚未始存也註存亡更在于心之所措耳天下竟无存亡也䟽夫存亡者在心之得丧也既亡于得丧故亡者未必亡而亡者更存存者不独存而存者更亡也南华眞经注䟽卷之二十三南华真经註疏正统道藏三家本三十五卷洞神部玉诀类南华眞经註䟽卷之二十四庆三河南郭象註唐西华法师成玄英䟽外篇知北游第二十二知北游于玄水之上登隐弅之丘而适遭无爲谓焉䟽此章并假立姓名寓言明理北是幽冥之域水又幽昧之方隐则深远难知弅则郁然可见欲明至道玄絶显晦无常故寄此言以彰其义也知谓无爲谓曰予欲有问乎若䟽若汝也此明运知极心问道假设賔主谓之无爲何思何虑则知道何处何服则安道何从何道则得道䟽此假设言方运知问道若爲寻思何所念虑则知至道若爲服勤于何处所则安心契道何所依从何所道说则得其道也三问而无爲谓不答也非不答不知答也䟽知分别也设此三问竟无一答非无爲谓惜情不答直是理无分别故不知所以答也知不得问反于白水之南登狐阕之上而覩狂屈焉知以之言也问乎狂屈䟽白是洁素之色南是显明之方狐者疑似夷犹阕者空静无物问不得决反照于白水之南舍有反无狐疑未能穷理既而猖狂妄行掘若藁木欲表斯义故曰狂屈焉耳狂屈曰唉予知之将语若中欲言而忘其所欲言䟽唉应声也初欲言语中途忘之斯忘之术反照之道知不得问反于帝官见黄帝而问焉黄帝曰无思无虑始知道无处无服始安道无从无道始得道䟽轩辕体道妙达玄言故以一无无于三问知问黄帝曰我与若知之彼与彼不知也其孰是耶黄帝曰彼无爲谓眞是也狂屈似之我与汝终不近也夫知者不言言者不知故圣人行不言之教註任其自行斯不言之教也䟽眞者不知也似者中忘也不近者以其知之也行不言之教引老子经爲证也道不可致註道在自然非可言致者也䟽致得也夫玄道不可以言得言得非道也德不可至註不失德故称德称德而不至也䟽夫上德不德若爲德者非至德也仁可爲也䟽夫至仁无亲而今行偏爱之仁者适可有爲而已矣义可亏也䟽夫裁非断割适可亏残非大全也大全者生之而已矣礼相伪也䟽夫礼尚往来更相浮伪华藻乱德非眞实也故曰失道而后德失德而后仁失仁而后义失义而后礼礼者道之华而乱之首也註礼有常则故矫效之所由生也䟽弃本逐末散朴爲浇道丧淳漓逮于行礼故引老经证成其义也故曰爲道者日损註损华伪也损之又损之以至于无爲无爲而无不爲也註华去而朴全则虽爲而非爲也䟽夫修道之人日损华伪既而前损有后损无有无双遣以至于非有非无之无爲也寂而不动无爲故无不爲也此引老经重明其㫖今已爲物也註物失其所故有爲物欲复归根不亦难乎其易也其爲大人乎註其归根之易者唯大人耳大人体合变化故化物不难䟽倒置之类浮伪居心徇末忘本以道爲物纵欲归根复命其可得乎今量反本不难唯在大圣人耳生也死之徒註知变化之道者不以爲异死也生之始孰知其纪註更相爲始则未知孰死孰生也䟽气聚而生犹是死之徒类气散而死犹是生之本始生死终始谁知纪纲乎聚散往来变化无定人之生气之聚也聚则爲生散则爲死註俱是聚也俱是散也若死生爲徒吾又何患註患生于异䟽夫气聚爲生气散爲死聚散虽异爲气则同斯则死生聚散可爲徒伴既无其别有何忧色故万物一也䟽生死既其不二万物理当归一是其所美者爲神竒其所恶者爲臭腐臭腐复化爲神竒神竒复化爲臭腐故曰通天下一气耳註各以所美爲神竒所恶爲臭腐耳然彼之所美我之所恶也我之所美彼或恶之故通共神竒通共臭腐耳死生彼我岂殊哉䟽夫物无美恶而情有向背故情之所美者则谓爲神妙竒特情之所恶者则谓爲腥臭腐败而顚倒本末一至于斯然物性不同所好各异彼之所美此则恶之此之所恶彼又爲美故毛嫱丽姬人之所美鱼见深入鸟见高飞斯则臭腐神竒神竒臭腐而是非美恶何有定焉是知天下万物同一和气耳圣人故贵一䟽夫体道圣人智同万物故贵此眞一而㝠同万境知谓黄帝曰吾问无爲谓无爲谓不应我非不我应不知应我也吾问狂屈狂屈中欲告我而不我告非不我告中欲告而忘之也今予问乎若若知之奚故不近黄帝曰彼其眞是也以其不知也此其似之也以其忘之也予与若终不近也以其知之也狂屈闻之以黄帝爲知言註明夫自然者非言知之所得故当昧乎无言之地是以先举不言之标而后寄明于黄帝则夫自然之冥物槩乎有得而见也䟽彼无爲谓妙体无知故眞是道也此狂屈反照遣言中忘其告似道非眞也知与黄帝二人运智以诠理故不近眞道也狂屈逖听闻此格量谓黄帝虽未近眞适可知玄言而已矣天地有大美而不言四时有明法而不议万物有成理而不说註此孔子之所以云子欲无言䟽夫二仪覆载其功最美四时代叙各有明法万物生成咸资道理竟不言说曾无议论也圣人者原天地之美而达万物之理是故至人无爲註任其自爲而已䟽夫圣人者合两仪之覆载同万物之生成是故口无所言心无所作大圣不作註唯因任也观于天地之谓也註观其形容象其物宜与天地不异䟽夫大圣至人无爲无作观天地之覆载法至道之生成无爲无言斯之谓也今彼神明至精与彼百化註百化自化而神明不夺䟽彼神圣明灵至精极妙与物和混变化随流或聚或散曾无欣戚今言百千万者并举其大纲数尔物已死生方圆莫知其根也註夫死者已自死而生者已自生圆者已自圆而方者已自方未有爲其根者故莫知䟽夫物或生或死乍方乍圆变化自然莫知根绪扁然而万物自古以固存註岂待爲之而后存哉䟽扁然徧生之貌也言万物翩然随时生育从古已来必固自有岂由措意而后有之六合爲巨未离其内註计六合在无极之中则陋矣秋豪爲小待之成体註秋豪虽小非无亦无以容其质䟽六合天地四方也兽逢秋景毛端生豪豪极微细谓秋豪也巨大也六合虽大犹居至道之中豪毛虽小资道以成体质也天下莫不沈浮终身不故註日新也䟽世间庶物莫不浮沈升降生死往来不住运之不停新新相续未尝守故也阴阳四时运行各得其序註不待爲之䟽夫二气氤氲四时运转春秋寒暑次叙天然岂待爲之而后行之惛然若亡而存註昭然若存则亡矣䟽惛然如昧似无而有油然不形而神註挈然有形则不神䟽神者妙万物而爲言也油然无系不见形象而神用无方万物畜而不知此之谓本根註畜之而不得其本性之根故不知其所以畜也䟽亭毒群生畜养万物而玄功潜被日用不知此之眞力是至道一根本也可以观于天矣註与天同观䟽观见也天自然也夫能达理通玄识根知本者可谓观自然之至道也啮缺问道乎被衣被衣曰若正汝形一汝视天和将至䟽啮缺王倪弟子被衣王倪之师也汝之容貌端雅忽爲邪僻视听纯一勿多取境自然和理归至汝身摄汝知一汝度神将来舍䟽收摄私心令其平等专一志度令无放逸汝之精神自来舍止德将爲汝美道将爲汝居䟽深玄上德盛美于汝无极大道居乎汝心中汝瞳焉如新生之犊而无求其故䟽瞳焉无知直视之貌故事也心既虚夷视亦平直故如新生之犊于事无求也言未卒啮缺睡寐被衣大悦行歌而去之䟽谈玄未终斯人已悟坐忘契道事等睡瞑于是被衣喜跃赞其敏速行于大道歌而去之曰形若藁骸心若死灰眞其实知不以故自持註与变俱也䟽形同藁木之骸心类死灰之土无情直任纯实之眞知不自矜持于事故也媒媒晦晦无心而不可与谋彼何人哉註独化者也䟽媒媒晦晦息照遣明忘心忘知不可谋议非凡所识故云彼何人哉自形若藁骸以下并被衣歌辞也舜问乎丞曰道可得而有乎䟽丞古之得道人舜师也而至道虚通生成动植未知己身之内得有此道不乎既逢师傅故有咨请曰汝身非汝有也汝何得有夫道註夫身者非汝所能有也块然而自有耳身非汝所有而况道哉䟽道者四句所不能得百非所不能诠汝身尚不能自有何得有于道邪舜曰吾身非吾有也孰有之哉䟽未悟生因自然形由造物故云身非我有孰有之哉曰是天地之委形也生非汝有是天地之委和也性命非汝有是天地之委顺也註若身是汝有者则美恶死生当制之由汝今气聚而生汝不能禁也气散而死汝不能止也明其委结而自成耳非汝有也䟽委结聚也夫天地阴阳结聚刚柔和顺之气成汝身形性命者也故聚则爲生散则爲死死生聚散既不由汝是知汝身岂汝有邪孙子非汝有是天地之委蜕也註气自委结而蝉蜕也䟽阴阳结聚故有子孙独化而成犹如蝉蜕也故行不知所往处不知所持食不知所味註皆在自尔中来故不知也䟽夫行住食味皆率自然推寻根由莫知其所故行者谁行住者谁住食者谁食味者谁味乎皆不知所由而悉自尔也天地之彊阳气也又胡可得而有邪註彊阳犹运动耳明斯道也庶可以遗身而忘生也䟽彊阳运动也胡何也夫形性子孙者并是天地阴阳运动之气聚结而成者也复何得自有此身也孔子问于老聃曰今日晏间敢问至道䟽晏安也孔子师于老子故承安居闲暇而询问玄道也老聃曰汝斋戒䟽瀹而心澡雪而精神掊击而知夫道窅然难言哉将爲汝言其崖略䟽䟽瀹犹洒濯也澡雪犹精洁也而汝也掊击打破也崖分也汝欲问道先须斋汝心迹戒愼专诚洒濯身心清静神识打破圣智涤荡虚夷然玄道窅冥难可言辩将爲汝举其崖分粗略言之夫昭昭生于冥冥有伦生于无形精神生于道註皆所以明其独生而无所资也形本生于精註皆由精以至粗䟽伦理也夫昭明显着之物生于窅冥之中人伦有爲之事生于无形之内精智神识之心生于重玄之道有形质气之类根本生于精微而万物以形相生故九窍者胎生八窍者卵生註言万物虽以形相生亦皆自然耳故胎卵不能易种而生明神气之不可爲也䟽夫无形之道能生有形之物有形之物则以形质气类而相生也故人兽九窍而卵生八窍禀之自然不可相易其来无迹其往无崖无门无房四达之皇皇也註夫率自然之性游无迹之途者放形骸于天地之间寄精神于八方之表是以无门无房四达皇皇逍遥六合与化偕行也䟽皇大也夫以不来爲来者虽来而无踪迹不往爲往者虽往亦无崖际是以出入无门户来往无边傍故能宏达四方大通万物也邀于此者四肢彊思虑恂达耳目聪明其用心不劳其应物无方註人生而遇此道则天性全而精神定䟽邀遇也恂通也遇于道而会于眞理者则百体安康四肢彊健思虑通达视听聪明无心之心用而不劳不应之应应无方所也天不得不高地不得不广日月不得不行万物不得不昌此其道与註言此皆不得不然而自然耳非道能使然也䟽二仪赖玄道而高广三光资玄道以运行庶物得之以昌盛斯大道之功用也故老经云天得一以清地得一以宁万物得一以生是之谓也且夫博之不必知辩之不必慧圣人以断之矣註断弃知慧而付之自然也䟽夫博读经典不必知眞宏辩饰辞不必慧照故老经云善者不辩辩者不善知者不博博者不知斯则圣人断弃之矣若夫益之而不加益损之而不加损者圣人之所保也註使各保其正分而已故无用知慧爲也䟽博知辩慧不益其明沈默面墻不加其损所谓不增不灭无损无益圣人妙体故保而爱之也渊渊乎其若海註容恣无量䟽尾闾泄之而不耗百川注之而不增渊澄深大故譬玄道巍巍乎其终则复始也註与化俱者乃积无穷之纪可谓巍巍䟽巍巍者高大貌也夫道远超太一近迈两仪囊括无穷故以叹巍巍也终则复始此明无终无始变化日新随迎不得运量万物而不匮註用物而不役己故不匮也则君子之道彼其外与註各取于身而足䟽夫运载万物器量羣生潜被无穷而不匮乏者圣人君子之道此而非远近在内心既不借禀岂其外也万物皆往资焉而不匮此其道与註还用物故我不匮此明道之赡物在于不赡不赡而物自得故曰此其道与言至道之无功无功乃足称道也䟽有识无情皆禀此玄之道而玄功冥被终不匮乏然道物不一不异而离道无物故曰此其道与中国有人焉非阴非阳註无所偏名处于天地之间直且爲人註敖然自放所遇而安了无功名䟽中国九州也言人所禀之道非阴非阳非柔非刚非短非长故絶四句离百非也处在天地之间直置爲人而无偏执本亦作值字者言处乎宇内遇值爲人曾无所系也将反于宗註本逐末也䟽既无偏执在置爲人故能反本还原归于宗极自本观之生者喑醷物也註直聚气也䟽本道也喑噫气聚也从道理而观之故知生者聚气之物也奚足以惜之哉虽有寿夭相去几何须臾之说也奚足以爲尧桀之是非註死生犹未足殊况寿夭之间哉䟽一生之内百年之中假令寿夭赊促讵几俄顷之间须臾之说耳何足以是尧非桀而分别于其间哉果蓏有理註物无不理但当顺之人伦虽难所以相齿註人伦有智慧之变故难也然其智慧自相齿耳但当从而任之䟽在树曰果在地曰蓏桃李之属瓜瓠之徒木生藤生皆有其理人之处世险阻艰难而贵贱尊卑更相齿次但当任之自合天道譬彼果蓏有理存焉圣人遭之而不违註顺所遇也过之而不守註宜过而过䟽遭遇轩冕徒而不违既以过焉亦不留舍也调而应之德也偶而应之道也註调偶和合之谓也䟽调和庶物顺而应之上德也偶对前境逗机应物圣道也帝之所兴王之所起也註如斯而已䟽夫帝王兴起俯应羣生莫遇调偶随时逗机接物人生天地之间若白驹之过郄忽然而己註乃不足惜䟽白驹骏马也亦言日也隙孔也夫人处世俄顷之间其爲迫促如驰骏驹之过孔隙欻忽而已何曾足云也註然勃然莫不出焉油然漻然莫不入焉註出入者变化之谓耳言天下未有不变也䟽注勃是生出之容油漻是入死之状言世间万物相与无恒莫不从变而生顺化而死已化而生又化而死註俱是化也生物哀之註死物不哀人类悲之註死类不悲䟽夫生死往来皆变化耳委之造物何足系哉故其死也生物人类共悲哀之务非类非生故不悲不哀也解其天弢堕其天袠註独脱也䟽弢囊藏也袠束囊也言人执是竞非欣生恶死故爲生死束缚也今既一于是非忘于生死故隳解天然之弢袠也纷乎宛乎註变化烟煴魂魄将往乃身从之乃大归乎註无爲用心于其间也䟽纷纶宛转并适散之貌也魂魄往天骨肉归土神气离散纷宛任从自有还无乃大归也不形之形形之不形註不形形乃成若形之形则败其形矣䟽夫人之未生也本不有其形故从无形气聚而有其形气散而归于无形也是人之所同知也註虽知之然不能任其自形而反形之所以多败非将至之所务也註务则不至䟽夫从无形生形从有表复无形质是人之所同知也斯乃人间近事非诣理至人之达务也此衆人之所同论也註虽论之然故不能不务所以不至也䟽形质有无生死来往衆人凡类同共乎论耳彼至则不论註悗然不觉乃至论则不至䟽彼至圣之人忘言得理故无所论说若论说之则不至于道明见无值註闇至乃值䟽值命遇也夫能闭智塞聪冥契玄理若显明间见则不会眞也辩不若默道不可闻闻不若塞此之谓大得註默而塞之则无所奔逐故大得䟽夫大辩饰词去眞远矣忘言静默玄道近焉故道不可以多闻求多闻求不如于闇塞若能妙知于此意可谓深得于大理已矣东郭子问于庄子曰所谓道恶乎在䟽居在东郭故号东郭子则无择之师东郭顺子也问庄子曰所谓虚通至道于何处在乎庄子曰无所不在䟽道无不徧在处有之东郭子曰期而后可註欲令庄子指名所在䟽郭注云欲令庄子指名所在也庄子曰在嵝蚁曰何其下邪曰在稊稗曰何其愈下邪曰在瓦甓曰何其愈甚邪曰在屎溺东郭子不应䟽大道无不在而所在皆无故处处有之不简秽贱东郭未达斯趣谓道卓尔清高在瓦甓已嫌卑甚又闻屎溺故瞋而不应也庄子曰夫子之问也固不及质註举其标质言无所不在而方复怪此斯不及质也䟽质实也言道无不在岂唯稊稗固答子之问犹未逮眞也正获之问于监市履狶也每下愈况註狶大豕也夫监市之履豕以知其肥瘦者愈履其难肥之处愈知豕肥之要今问道之所在而每况之于下贱则明道之不逃于物也必矣䟽正官号也则今之市令也获名也监市之魁也则今屠卒也狶猪也凡今问于屠人买猪之法云践豕之股脚之间难肥之处愈知豕之肥痩之意况也何者近下难肥之处有肉足知易肥之处足脂亦犹屎溺卑下之处有道则明清虚之地皆徧也汝唯莫必无乎逃物註若必谓无之逃物则道不周矣道而不周则未足以爲道䟽无者无爲道也夫大道旷荡无不制围汝唯莫言至道逃弃于物也必其逃物何爲周徧乎至道若是大言亦然註明道不逃物䟽至道理也大言教也理既不逃于物教亦普徧无偏也周徧咸三者异名同实其指一也䟽周悉普徧咸皆有道此重明至道不逃于物虽有三名之异其实理指归则同于一也尝相与游乎无何有之宫同合而论无所终穷乎註若游有则不能周徧咸也故同合而论之然后知道之无不在知道之无不在然后能旷然无怀而游彼无穷也䟽无何有之宫谓玄道处所也无一物可有故曰无何有也而周徧三者相与敖游乎至道之乡实㫖既一同合而论冥符玄理故无终始穷极耳尝相与无爲乎澹而静乎漠而清乎调而间乎註此皆无爲故也䟽此总叹周徧咸三功能盛德也既游至道之乡又处无爲之域故能恬淡安静寂寞清虚柔顺调和宽闲逸豫寥已吾志註寥然空虚䟽得道玄圣契理冥眞性志九夷寂寥而已乎无往焉而不知其所至註志苟寥然则无所往矣无往焉故往而不知其所至有往焉则理未动而志已至矣去而来而不知其所止註斯顺之也䟽语既寂寥故与无还往假令不往而往不来而来竟无至所亦无止住吾已往来焉而不知其所终註但往来不由于知耳不爲不往来也往来者自然之常理也其有终乎䟽假令往还造物来去死生随变任化亦不知终始也彷徨乎冯闳大知入焉而不知其所穷註冯闳者虚廓之谓也大知由乎寥廓恣变化之所知故不知也䟽彷徨是放任之名冯闳是虚旷之貌谓入契会也言大圣知之人能会于寂寥虚旷之理是以逍遥自得放任无穷物物者与物无际註明物物者无物而物自物耳物自物耳故冥也䟽际崖畔也夫能物于物者圣人也圣人冥同万境故与物无彼我之际畔而物有际者所谓物际者也註物有际故每相与不能冥然眞所谓际者也䟽物情分别取舍万端故有物我之交际也不际之际际之不际者也註不际者虽有物物之名直明物之自物耳物物者竟无物也际其安在乎䟽际之不际者圣人之达观也不际之际者凡鄙之滞情也谓盈虚衰杀彼爲盈虚非盈虚彼爲衰杀非衰杀彼爲本末非本末彼爲积散非积散也註既明物物者无物又明物之不能自物则爲之者谁乎哉皆忽然而自尔也䟽富贵爲盈贫贱爲虚老病爲衰杀终始爲本末生来爲积死去爲散夫物物者非物而生物谁乎此明能物所物皆非之也物既非物何盈虚衰杀之可语邪是知所谓盈虚皆非盈虚故西昇经云若能明之所是反非也妸荷甘与神农同学于老龙吉䟽姓妸字荷甘神农者非三皇之神农也则后之人物耳二人同学于老龙吉老龙吉亦是号也神农隐几阖户昼瞑妸荷甘日中奓户而入曰老龙死矣䟽隐慿也阖合也奓开也亦排也学道之人心神凝静闭门隐几守默而瞑荷甘既闻师亡所以排尸而告神农隐几拥杖而起嚗然放杖而笑註起而悟夫死之不足惊故还放杖而笑也䟽嚗然放杖声也神农闻吉死是以拥枤而惊覆思死不足哀故还放杖而笑曰天知予僻陋慢訑故弃予而死已矣夫子无所发予之狂言而死矣夫註自肩吾已下皆以至言爲狂而不信也故非老龙连叔之徒莫足与言也䟽夫子老龙吉也言其有自然之德故唿之曰天也狂言犹至言也非世人之所解故名至言爲狂也而师知我偏僻鄙陋慢訑不专故弃背吾徒止息而死哲人云亡至言斯絶无复谈玄垂训开发我心弇堈弔闻之曰夫体道者天下之君子所系焉註言体道者人之宗主也今于道秋豪之端万分未得处一焉註秋豪之端细矣又未得其万分之一而犹知藏其狂言而死又况夫体道者乎註明夫至道非言之所得也唯在手自得耳䟽姓弇名堈隐者也系属也闻龙吉之亡傍爲议论云体道之人世间共重贤人君子系属归依今老龙之于玄道犹豪端万分之未一尚知藏其狂简处顺而亡况乎妙悟之人曾肯露其言说是知体道深玄忘言契理者之至稀也俔之无形听之无声于人之论者谓之冥冥所以论道而非道也註㝠㝠而犹复非道明道之无名也䟽夫玄道虚漠妙体希夷非色非声絶视絶听故于学人论者论曰冥冥而谓之冥㝠犹非眞道也于是泰清问乎无穷曰子知道乎无穷曰吾不知䟽泰大也夫至道宏旷恬淡清虚囊括无穷故以泰清无穷爲名也既而泰清以知问道无穷答以不知欲明道离形声亦不可以言知求也又问乎无爲无爲曰吾知道曰子之知道亦有数乎曰有曰其数若何䟽子既知道颇有名数不乎其数如何请爲略述无爲曰吾知道之可以贵可以贱可以约可以散此吾所以知道之数也䟽贵爲帝王贱爲仆隶约聚爲生分散爲死数乃无极此略言之欲明非名而名非数而数也泰清以之言也问乎无始曰若是则无穷之弗知与无爲之知孰是而孰非乎䟽至道玄通寂寞无爲随迎不测无终无始故寄无穷无始爲其名焉无穷无爲弗知与知谁是谁非请定臧否无始曰不知深矣知之浅矣弗知内矣知之外矣䟽不知合理故深玄而处内知之乖道故粗浅而䟽外于是泰清中而叹曰弗知乃知乎知乃不知乎孰知不知之知註凡得之不由于知乃冥也䟽泰清得中道而嗟叹悟不知乃眞知谁知不知之知明眞知之至希也无始曰道不可闻闻而非也道不可见见而非也道不可言言而非也註故默成乎不闻不见之域而后至焉䟽道无声不可以耳闻耳闻非道也道无色不可以眼见眼见非道也道无名不可以言说言说非道也知形形之不形乎註形自形耳形形者竟无物也䟽夫能形色万物者固非形色也乃曰形形不形也道不当名註有道名而竟无物故名之不能当也䟽名无得道之功道无当名之实所以名道而非无始曰有问道而应之者不知道也虽问道者亦未闻道註不知故问问之而应则非道也不应则非问者所得故虽问之亦终不闻也䟽夫道絶名言不可问答故问道应道悉皆不知道无问问无应註絶学去教而归于自然之意也䟽体道离言有何问应凡言此者覆释前文无问问之是问穷也註所谓贵空䟽穷空也理无可问而强问之是贵空也无应应之是无内也註实无而假有以应者外矣䟽理无可应而强应之乃成殊外以无内待问穷若是者外不观乎宇宙内不知乎太初䟽天地四方曰宇往古来今曰宙太初道本也若以理外之心待空之智者可谓外不识乎六合宇宙内不知乎己身之妙本者也是以不过乎崑崙不游乎太虚註若夫婪落天地游虚涉远以入乎冥冥者不应而已矣䟽崑崙是高远之山太虚是深玄之理苟其滞着名言犹存问应者是知未能经过高远游涉深玄者矣光耀问乎无有曰夫子有乎其无有乎䟽光曜者是能视之智也无有者所观之境也智能照察故假名光曜境体空寂故假名无有也而智有明暗境无深浅故以智问境有乎无乎光耀不得问而孰视其状貌窅然空然终日视之而不见听之而不闻搏之而不得也䟽夫妙境希夷视听断絶故审状貌唯寂唯空也光曜曰至矣其孰能至此乎予能有无矣而未能无无也及爲无有矣何从至此哉註此皆絶学之意也于道絶之则夫学者乃在根本中来矣故学之善者其唯不学乎䟽光明照曜其智尚浅唯能得无丧有未能双遣有无故叹无有至深谁能如此玄妙而言无有者非直无有亦乃无无四句百非悉皆无有以无之一字无所不无言约理广故称无也而言何从至此者但无有之境穷理尽性自非玄德上士孰能体之是以浅学小智无从而至也大马之捶钩者年八十矣而不失豪芒註拈捶钩之轻重而无豪芒之差也䟽大马官号楚之大司马也捶打锻也钩腰带也大司马家有工人少而善锻钩行年八十而捶钩弥巧专性凝虑故无豪芒之差失也钩称钩椎也谓能拈捶钩推知斤两之轻重无豪芒之差失也大马曰子巧与有道与䟽司马怪其年老而捶锻愈精谓其工巧别有道术也曰臣有守也臣之年二十而好捶钩于物无视也非钩无察也䟽更无别术有所守持少年已来专精好此捶钩之外无所观察习以成性遂至于斯也是用之者假不用者也以长得其用而况乎无不用者乎物孰不资焉註都无怀则物来皆应䟽所以至老而长得其捶钩之用者假赖于不用心视察他物故也夫假不用爲用尚得终年况乎体道圣人无用无不用故能成大用万物资禀不亦宜乎冉求问于仲尼曰未有天地可知邪仲尼曰可古犹今也註言天地常存乃无未有之时䟽姓冉名求仲尼弟子师资发起询问两仪未有之时可知已否夫变化日新则无今无古古犹今也故答云可知也冉求失问而退明日复见曰昔者吾问未有天地可知乎夫子曰可古犹今也䟽失其问意遂退而归既遵应问还用应答昔日吾昭然今日吾昧然敢问何谓也䟽昔日初咨心中昭然明察今时后间情虑昧然暗晦敢问前明后暗意谓如何仲尼曰昔之昭然也神者先受之註虚心以待命斯神受也今之昧然也且又爲不神者求邪註思求更致不了䟽先求未悟锐彼精神用心求受故昭然明白也后时领解不复运用精神直置任眞无所求请故昧然暗塞也求邪者言不求也无古无今无始无终註非唯无不得化而爲有也有亦不得化而爲无矣是以无有之爲物虽千变万化而不得一爲无也不得一爲无故自古无未有之时而常存也䟽日新而变故无始无终无今无古故知无未有天地之时者也未有子孙而有子孙可乎註言世世无极䟽言子孙相生世世无极天地人物悉皆无原无有之时也可乎言不可也冉求未对仲尼曰已矣未应矣不以生生死註夫死者独化而死耳非夫生者生此死也不以死死生註生者亦独化而生耳䟽已止也未无也夫聚散死生皆独化日新未尝假赖岂相因待故不用生生此死不用死死此生冉求未对之间仲尼止令无应理尽于此更何所言也死生有待邪註独化而足皆有所一体註死与生各自成一体䟽死独化也岂更成一物哉死既不待于生故知生亦不待于死死生聚散各自成一体耳故无所因待也有先天地生者物邪物物者非物物出不得先物也犹其有物也犹其有物也无己註谁得先物者乎哉吾以阴阳者即所谓物耳谁又先阴阳者乎吾以自然爲先之而自然即物之自尔耳吾以至道爲先之矣而至道者乃至无也既以无矣又奚爲先然则先物者谁乎哉而犹有物无已明物之自然非有使然也䟽夫能物于物者非物也故非物则无先后物出则是物复不得有先于此物者何以知其然邪谓其犹是物故也以此推量竟无先物者也然则先物者谁乎哉明物之自然耳自然则无穷已之时也是知天地万物自古以固存无未有之时也圣人之爱人也终无已者亦乃取于是者也註取于自尔者恩流百代而不废也䟽夫得道圣人慈爱覆育恩流百代而无穷止者良由德合天地妙体自然故能虚己于彼忘怀亭毒万物刍狗苍生盖取斯义而然也颜渊问乎仲尼曰回尝闻诸夫子曰无有所将无有所迎回敢问其游䟽请夫子言将送也夫圣人如镜不送不迎颜回问之曰未晓其理故询诸尼父问其所由仲尼曰古之人外化而内不化註以心顺形而形自化䟽古人纯朴合道者多故能外形随物内心凝静今之人内化而外不化註以心使形䟽内以縁通变化无明外形乖误不能顺物与物化者一不化者也註常无心故一不化一不化乃能与物化者耳安化安不化註化与不化皆任彼耳斯无心也䟽安任也夫圣人无心随物流转故化与不化斯安任之既无分别曾不槩意也安与之相靡註直无心而恣其自化耳非将迎而靡顺之䟽靡顺也所谓化与不化悉安任者爲不忤苍生更相靡顺必与之莫多註不将不迎则足而止䟽虽复与物相顺而亦不多仁恩各止于分彼我无损狶韦氏之囿黄帝之圃有虞氏之宫汤武之室註言夫无心而任化乃羣圣之所游处䟽狶韦轩辕虞舜殷汤周武并是圣明王也言无心顺物之道乃是狶韦彷徨之苑囿轩辕敖游之园圃虞舜养德之宫闱汤武怡神之虚室斯乃羣圣之所游而处之也君子之人若儒墨者师故以是非相𩐎也而况今之人乎註𩐎和也夫儒墨之师天下之难和者而无心者犹故和之而况其凡乎䟽𩐎和也夫儒墨之师更相是非天下之难和者也而圣人君子犹能顺而和之况乎令世之人非儒墨之师者也随而化之不亦宜乎圣人处物不伤物註至顺也䟽处俗和光利而不害故不伤之也不伤物者物亦不能伤也註在我而已䟽虚舟飘瓦大顺羣生羣生乐推故处不害也唯无所伤者爲能与人相将迎註无心故至顺至顺故能无所将迎而义冠于将迎也䟽夫唯安任羣品彼我无伤者故能与物交际而明不迎而迎者山林与皋壤与使我欣欣然而乐与註山林皋壤未善于我而我便乐之此爲无故而乐也乐未毕也哀又继之註夫无故而乐亦无故而哀也则凡所乐不足乐凡所哀不足哀也䟽凡情滞执忘生欣恶忽覩高山茂林神皋奥壤则欣然钦慕以爲快乐而乐情未几哀又继之情随事迁哀乐斯变此乃无故而乐无故而哀是知世之哀乐不足计也哀乐之来吾不能御其去弗能止悲夫世人直爲物逆旅耳註不能坐忘自得而爲哀乐所寄也䟽逆旅客舍也穷达之来不能御扞哀乐之去不能禁止而凡俗之人不闲斯趣譬彼客舍爲物所停以妄爲眞深可悲叹也夫知遇而不知所不遇註知之所遇者即知之知之所不遇者即不知也知能能而不能所不能註所不能者不能强能也由此观之知与不知能与不能制不出我也当付之自然耳䟽夫智有明闇能有工拙各禀素分不可强爲故分之所遇知则知之不遇者不能知也分之所能能则能之性之不能不可能也譬鸟飞鱼泳蛛网蜣丸率之自然宁非性也无知无能者固人之所不免也註受生各有分也䟽既非圣人未能智周万物故知与不知能与不能禀生不同机关各异而流俗之人必固其所不免也夫务免乎人之所不免者岂不亦悲哉䟽人之所不免者分外智能之事也而凡鄙之流不能安分故锐意感情务在独免愚惑之甚深可悲伤至言去言至爲去爲註皆自得也䟽至理之言无言可言故去言也至理之爲无爲可爲故去爲也齐知之所知则浅矣註夫由知而后得者假学者耳故浅也䟽见贤思齐舍己效物假学求理运知访道此乃浅近岂曰深知矣南华眞经註䟽卷之二十四南华真经註疏正统道藏三家本三十五卷洞神部玉诀类南华眞经註䟽卷之二十五庆四河南郭象註唐西华法师成玄英䟽杂篇庚桑楚第二十三老聃之役有庚桑楚者偏得老聃之道䟽姓庚桑名楚老君之弟子盖隐者也役门人之称古人事师共其驱使不惮艰危故称役也而老君大圣弟子极多门人之中庚桑楚最胜故称偏得也以北居畏垒之山其臣之画然知者去之其妾之絜然仁者远之註画然饰知絜然矜仁䟽畏垒山名在鲁国仆隶妾接也言人以仁智爲臣妾庚桑子悉弃仁智以接事君子也楚既幽人寄居山薮情敦素朴心鄙浮华山旁士女竞爲臣妾故画然舒智自明炫者斥而去之絜然矜仁苟异于物者今其䟽远拥肿之与居註拥肿朴也鞅掌之爲使註鞅掌自得䟽拥肿鞅掌皆淳朴自得之貌也斥弃仁智淡然归实故淳素之士与其同居率性之人共其驱使居三年畏垒大穰畏垒之民相与言曰庚桑子之始来吾洒然异之註异其弃知而任愚今吾日计之而不足岁计之而有余註夫与四时俱者无近功䟽大穰丰也洒微惊貌也居住三年山中大熟畏垒百姓佥其私道云庚桑子初来我微惊异本我日计利益不足称岁计至功其有余盖贤圣之人与四时合度无近功故日计不足有远德故岁计有余三岁一闰天道小成故居三年而畏垒大穰庶几其圣人乎子胡不相与尸而祝之社而稷之乎䟽庶慕也几近也尸主也庚桑大贤之士慕近圣人之德何不相共尊而爲君主南面之事爲立社稷建其宗庙祝祭依礼岂不善邪庚桑子闻之南面而不释然弟子异之䟽忽闻畏垒之人立爲南面之主既乖无爲之道故释然不悦门人未明斯趣是以怪而异之也庚桑子曰弟子何异于予夫春气发而百草生正得秋而万寳成夫春与秋岂无得而然哉天道已行矣註夫春秋生气皆得自然之道故不爲也䟽夫春生秋实阴阳之恒夏长冬藏物之常事故春秋岂有心施于万寳而天然之道已自行焉故忘其生有之德也实亦有作寳字者言二仪以万物爲寳故逢秋而成就也吾闻至人尸居环堵之室而百姓猖狂不知所如往註直自往耳非由知也䟽四面环各一堵谓之环堵也所谓方丈室也如死尸之寂泊故言尸居今以畏垒之细民而窃窃焉欲俎豆予于贤人之间我其杓之人邪註不欲爲物标杓䟽窃窃平章偶语也俎切肉之几豆盛脯之具皆礼器也夫群龙无首先圣格言蒙德养恬后贤轨辙今细碎百姓偶语平章方欲礼我爲贤尊我爲主便是物标杓岂曰栖隐者乎吾是以不释于老聃之言註聃云功成事遂而百姓皆谓我自尔今畏垒反此故不释然䟽老君云成功弗居长而不宰楚既虔禀师训畏垒反此故不释然弟子曰不然夫寻常之沟巨鱼无所还其体而鲵䲡爲之制步仞之丘陵巨兽无所隐其躯而㜸狐爲之祥註弟子谓大人必有丰禄也䟽八尺曰寻倍寻曰常六尺曰歩七尺曰仞鲵小鱼而有脚此非鲲大鱼也制擅也夫寻常小渎岂鲲鲸之所周旋而鲵䲡小鱼反以爲美步仞丘陵非大兽之所藏隐而妖㜸之狐用之爲吉祥故知巨兽必隐深山大人应须厚禄也且夫尊贤授能先善与利自古尧舜以然而况畏垒之民乎夫子亦听矣䟽尊贵贤人擢授能者有善先用与其利禄尧舜圣人尚且如是况畏垒百姓敢异前脩夫子通人幸听从也庚桑子曰小子来夫函车之兽介而离山则不免于网罟之患吞舟之鱼砀而失水则蚁能苦之故鸟兽不厌高鱼鼈不厌深註去利远害乃全䟽其兽极大口能含车孤介离山则不免网罗爲其患害吞舟之鱼其质不小波荡失水蚁能害之故鸟兽高山鱼鼈深水岂好异哉盖全身远害鱼鸟尚尔而况人乎夫全其形生之人藏其身也不厌深眇而已矣註若婴身于利禄则粗而浅䟽眇远也夫栖遁之人全形养生者故当远迹尘俗深就山泉若婴于利禄则粗而浅也且夫二子者又何足以称扬哉註二子谓尧舜䟽二子谓尧舜也唐虞圣迹乱人之本故何足称邪是其于辩也将妄凿垣墻而殖蓬蒿也註将令后世妄行穿凿而殖秽乱也䟽将令后世妄行穿凿而殖秽乱辩别也物性之外别立尧舜之风以教迹令人倣傚者犹如凿破好垣墻种植蓬蒿之草以爲蕃屏者也简发而栉数米而炊註理锥刀之末也䟽譬如择简毛发梳以爲髢格量米数炊以供餐利益盖微爲捐更甚窃窃乎又何足以济世哉註混然一之无所治爲乃济䟽祖述尧舜私议窃窃此盖小道何足救世举贤则民相轧註将戾拂其性以待其所尚任知则民相盗註眞不足而以知继之则伪矣伪以求生拖盗如何䟽相盗轧伤也夫举贤授能任知先善则争爲欺侮盗诈百端趋竞路开故更相害也之数物者不足以厚民民之于利甚勤子有杀父臣有杀君正昼爲盗目中穴阫註无所复顾䟽数物者谓举贤任知等也此教浮薄不足令百姓淳厚也而苍生贪利之心甚自殷勤私情怨忿遂生篡弑谋危社稷正昼爲盗攻城穿壁日中穴阡也吾语汝大乱之本必生于尧舜之间其末存千世之后千世之后其必有人与人相食也註尧舜遗其迹饰伪播其后以致斯弊䟽唐虞揖让之风会成簒逆之乱乱之根本起自尧舜千载之后其弊不絶黄巾赤眉则是相食也南荣趎蹴然正坐曰若趎之年者已长矣将恶乎託业以及此言邪䟽姓南荣名趎庚桑弟子也蹴然惊悚貌南荣既闻斯义心生慕仰于是惊惧正容勤诚请益云趎年老精神暗昧凭託何学方逮斯言庚桑子曰全汝形註中其分也抱汝生註无揽乎其生之外也无使汝思虑营营若此三年则可以及此言也䟽不逐物境全形者也守其分内抱生者也既正分全生神凝形逸故不复役知思虑营营徇生也三年虚静方可及乎斯言此庚桑教南荣之辞也南荣趎曰目之与形吾不知其异也而盲者不能自见耳之与形吾不知其异也而聋者不能自闻心之与形吾不知其异也而狂者不能自得註目与目耳与耳心与心其形相似而所能不同苟有不同则不可彊相法效也䟽夫盲聋之士与凡常之人耳目无异而盲者不见色聋者不闻声风狂之人与不狂之者形貌相似而狂人失性不能自得南荣举此三谕以况一身不解至道之言与彼盲聋何别故内篇云非唯形骸有聋盲夫智亦有之也形之与形亦辟矣註未有闭之而物或间之邪欲相求而不能相得註两形虽开而不能相得将有间也䟽辟开也间别也夫盲与不盲二形孔窍俱开见与不见于物遂有间别而盲聋求于间见终不可得也亦犹南荣求于解悟无由致之今谓趎曰全汝形抱汝生勿使汝思虑营营趎勉闻道达耳矣註早闻形隔故难化也䟽全形抱生已如前释重述所间以彰问㫖庚桑子曰辞尽矣曰奔蜂不能化藿蠋越鸡不能伏鹄卵鲁鸡固能矣䟽奔蜂细腰土蜂也藿豆也蠋者豆中大青虫越鸡荆鸡也鲁鸡今之蜀鸡也奔蜂细腰能化桑虫爲己子而不能化藿蠋越鸡小不能伏鹄卵蜀鸡大必能之也言我才劣未能化大所说辞情理尽于此也鸡之与鸡其德非不同也有能与不能者其才固有巨小也今吾才小不足以化子子胡不南见老子䟽夫鸡有五德头戴冠礼也足有距义也得食相唿仁也知时智也见敌能距勇也而鲁越虽异天德则同所以有能与不能者才有大小也我类越鸡才小不能化子子何不南行往师以谒老君南荣趎赢粮七日七夜至老子之所䟽赢裹也儋也慕圣情殷昼夜不息终乎七日方见老君也老子曰子自楚之所来乎南荣趎曰唯䟽自从也问云汝从桑楚处来南荣趎曰唯直敬应之声也答云如是老子曰子何与人偕来之衆也註挟三言而来故䟽偕俱也老子圣人照机如镜未忘仁义故刺以偕来理挟三言故讥之言衆也南荣趎惧然顾其后䟽惧然惊貌也未达老子之言忽闻衆来之说顾盻其后恐有多人也老子曰子不知吾所谓乎䟽谓者言意也我言偕来讥汝挟三言而来汝视其后是不知吾谓也南荣趎俯而慙仰而叹曰今者吾忘吾答因失吾问䟽俯低头也自知暗昧不达圣言于是俯首羞惭仰天叹息神魂恍忽情彩章惶岂直丧其形容亦乃失其咨问老子曰何谓也䟽问其所言有何意谓南荣趎曰不知乎人谓我朱愚知乎反愁我躯䟽朱愚犹专愚无知之貌也若使混沌尘俗则有愚痴之名若也运智人间更致危身之祸祸败在己故云愁躯也不仁则害人仁则反愁我身不义则伤彼义则反愁我己我安逃此而可此三言者趎之所患也愿因楚而问之䟽仁者兼爱之迹义者成物之功并是先圣蘧庐非所以全身远害者也故不仁不义则伤物害人行义行仁则乖眞背道未知若爲处心免兹患害寄此三言因桑楚以爲媒愿留听于下问老子曰向吾见若眉睫之间吾因以得汝矣今汝又言而信之䟽吾昔观汝形貌已得汝心今子所陈毕挟三术以子之言于是信验若规规然若丧父母揭竿而求诸海也汝亡人哉惘惘乎䟽规规细碎之谓也汝用心细碎怀兹三术犹如童稚小儿丧失父母也似儋揭竿木寻求大海欲测深底其可得乎汝是亡眞失道之人亦是溺丧逃亡之子芒昧何所归依也汝欲及汝情性而无由入可怜哉䟽荣趎践于圣迹溺于仁义纵欲还原及本复归于实生眞情疮疣已成无由可入大圣运慈深可哀愍也南荣趎请入就舍召其所好去其所恶十日自愁复见老子䟽既失所问情识芒然于是退就家中思惟旬日征求所好之道德除遣所恶之仁义末能契道是以悲愁庶其请益仍见老子老子曰汝自洒濯熟哉郁郁乎然而其中津津乎犹有恶也䟽归家一旬遣除五隐涤荡秽累精熟以吾观汝气郁郁乎乎虽复加功津津尚漏以此而验恶犹未尽也夫外韄者不可繁而捉将内揵内韄者不可缪而捉将外揵註揵关揵也耳目外也心术内也夫全形抱生莫若忘其心术遗其耳目若乃声色韄于外则心术塞于内欲恶韄于内则耳目丧于外固必无得无失而后爲通也䟽韄者系缚之名揵者关闭之目繁者急也缪者殷勤也言人外用耳目而爲声色所韄者则心神闭塞于内也若内用心智而爲欲恶所牵者则耳目闭塞于外也此内外相感必然之符假令用心禁制急手捉持殷勤绸缪亦无由得也夫唯精神定于内耳目静于外者方合全生之道外内韄者道德不能持而况放道而行者乎註偏韄由不可况外内俱韄乎将耳目眩惑于外而心术流荡于内虽繁手以执之绸缪以持之弗能止也䟽偏执滞边已乖生分况内外韄溺爲惑更深纵有怀道抱德之士尚不能扶持况放散玄道而专行此惑欲希禁止可得乎南荣趎曰里人有病里人问之病者能言其病然其病病者犹未病也䟽闾里有病邻里问之病人能自说其病状者此人虽病犹未困重而可疗也亦犹南荣虽愚能自陈过状庶可教也若趎之闻大道譬犹饮药以加病也䟽夫药以疗疾疾瘉而药消教以机悟机悟而教息苟其本不病药复不消教资不忘机又不悟不谓饮药以加其病趎愿闻卫生之经而已矣䟽经常也已止也夫圣教多端学门匪一今所谓卫请全生心之所存止在于此如蒙指诲辄奉爲常老子曰卫生之经能抱一乎註不离其性䟽守眞不二也能勿失乎註还自得也䟽自得其性也能无卜筮而知吉凶乎註当则吉过则凶无所卜也䟽履道则吉徇物则凶斯理必然岂用卜筮能止乎註止于分也䟽不逐分外能已乎註无追故迹䟽已过不追能舍诸人而求诸己乎註全我而不效彼䟽诸于也舍弃效彼之心追求己身之道能翛然乎註无停迹也䟽往来无系止能侗然乎註无节碍也䟽顺物无心也能儿子乎䟽同于赤子也儿子终日嗥而嗌不嗄和之至也註任声之自出不由于喜怒䟽嗌喉塞也嗄声破任气出声心无喜怒故终日嗁号不破不塞淳和之守遂至于斯终日握而手不掜共其德也註任手之自握非独得也䟽掜拘寄劳倦者爲其淳和与玄道至德同也终日视而目不瞚偏不在外也註任目之自见非系于色也䟽瞚动也任眼见视视不动目不偏滞于外尘也行不知所之註任足之自行无所趣䟽之往也泛若不系之舟故虽行而无所的诣也居不知所爲註纵体而自任也䟽恬淡无爲寂寞之至与物委蛇註斯顺之也䟽接物无心委曲随顺而同其波註物波亦波䟽和光混迹同其波也是卫生之经已䟽总指已前结成义也南荣趎曰然则是至人之德已乎註若能自改而用此言更欲目谓至人之德䟽如前所说卫生之经依而行之合于玄道至人之德止此可乎曰非也是乃所谓冰解冻释者註能乎明非自尔䟽南荣拘束仁义其日固乆余闻圣教方解卫生譬彼冬冰逢兹春日执滞之心于斯释散此因学致悟非率自然能乎明非眞也此则老子答趎之辞也夫至人者相与交食乎地而交乐乎天註自无其心皆与物共䟽夫至人无情随物兴感故能同苍生之食地共羣品而乐天交共也不以人物利害相撄不相与爲怪不相与爲谋不相与爲事䟽撄扰乱也夫至人虚心顺世与物同波故能息怪异于羣生絶谋谟于黎首既不以事爲事何利害之能扰乎翛然而往侗然而来是谓卫生之经已䟽重举前文结成其义曰然则是至乎註谓己便可得此言而至邪䟽谓闻此言可以适极南荣不敏重问老君曰未也吾固告汝曰能儿子乎註非以此言爲不至也但能闻而学者非自至耳苟不自至则虽闻至言适可以爲经胡可得至哉故学者不至至者不学也䟽夫云能者奖劝之辞也此言虽至犹是筌蹄既曰告汝则因禀学然学者不至至者不学在筌异鱼故曰未也此是老子重答南荣儿子动不知所爲行不知所之身若藁木之枝而心若死灰䟽虚冲凝淡寂寞无情同藁木而不荣类死灰而忘照身心既其双遣何行动之可知乎卫生之要也若是者祸亦不至福亦不来祸福无有恶有人灾也註祸福生于失得人灾由于爱恶今藁木死灰无情之至则爱恶失得无自而来䟽夫祸福生乎得丧人灾起乎美恶今既形同藁木心若死灰得丧两忘美恶双遣尚无冥昧之责何入灾之有乎宇泰定者发乎天光註夫德宇泰然而定则眞所发者天光耳非人耀䟽夫身者神之舍故以至人爲道德之器宇也且德宇安泰而静定者其发心照物由乎自然之智光发乎天光者人见其人註天光自发由人见其人物见其物物各自见而不见彼所以泰然而定也䟽凡庸之人不能测圣伹见羣于衆庶不知天光遐照也人有脩者乃今有恒註人而脩人则自得矣所以常泰䟽恒常也理虽絶学道亦资求故有眞脩之人能会凝常之道也有恒者人舍之天助之註常泰故能反居我宅而自然获助也䟽体常之人动以吉会爲苍生之所舍止皇天之所福助不亦宜乎人之所舍谓之天民天之所助谓之天子註出则天子处则天民此二者俱以泰然而自得之非爲而得之也䟽出则君后处则逸人皆以临道体常故致斯功者也学者学其所不能学也行者行其所不能行也辩者辩其所不能辩也註凡所能者虽行非爲虽习非学虽言非辩䟽夫爲于分内者虽爲也不爲故虽学不学虽行不行虽辩不辩岂复爲于分外学所不能邪知止乎其所不能知至矣註所不能知不可彊知故止斯至䟽率其所能止于分内所不能者不彊知之此临学之至妙若有不即是者天钧败之註意虽欲爲爲者必败理终不能䟽若有心分外即不以分内爲是者斯败自然之性者也备物以将形註因其自备而顺其成形䟽将顺也夫造化洪鑪物皆备足但顺成形于理问学藏不虞以生心註心自生耳非虞而出之虞者亿度之谓䟽夫至人无情物感斯应包藏圣智遇物生心终不预谋所爲虞度者也敬中以达彼註理自达彼耳非慢中而敬外䟽中内智也彼外境也敬重神智不敢轻染智既凝寂境自虚通若是而万恶至者皆天也註天理自有穷通而非人也註有爲而致恶者乃是人䟽若文王之拘羑里孔子之困匡人智非不明也人非不圣也而遭斯万恶穷否者盖由天时运命耳岂人之所爲哉不足以滑成註安之苦命故其成不滑䟽滑乱也体道会眞安时达命纵遭万恶不足以乱于大成之心不可内于灵台註灵台者心也清畅故忧患不能入䟽内入也灵台心也妙体空静故世物不能入其灵台也灵台者有持註有持者谓不动于物耳其实非持䟽惟贵能持之心竟不知所以也而不知其所持註若知其所持则持之而不可持者也註持则失也䟽若有心执持则失之远矣故不可也不见其诚己而发註此妄发作每发而不当註发而不由己诚何由而当䟽以前显得道之士智照光明此下明丧眞之人妄心乖嘿诚实也未曾反照实智而辄妄发迷心心既不眞故每乖实当也业入而不舍註事不居其分内䟽业事也世事撄扰每入心中不达违从故不能舍止每更爲失註发由已诚乃爲得也䟽每妄发心縁逐前境自谓爲得翻更丧眞爲不善乎显明之中者人得而诛之爲不善乎幽间之中者鬼得而诛之䟽夫人鬼幽显乃曰殊涂至于推诚履信道理无隔若彼乖分失眞必招报应雠怨相感所以遭诛则材伯彭生之类是也明乎人明乎鬼者然后能独行註幽显无愧于心则独行而不惧䟽幽显二涂分明无谴不犯于物故独行不惧也券内者行乎无名註劵分也夫游于分内者行不由于名䟽劵分也无名道也履道而爲于分内者虽行而无名迹也券外者志乎期费註有益无益期欲损己以爲物也䟽期卒也立志矜矫游心分外终无成益卒有费损也行乎无名者唯庸有光註本有斯光因而用之䟽庸用也游心无名之道者其所用智日有光明也志乎期费者唯贾人也註虽己所无犹借彼而贩卖也䟽志求之分外要期声名而贪损神智者意唯名利犹高价贩卖之人人见其跂犹之魁然註夫期费者人已见其跂矣而犹自以爲安䟽企危也魁安也鋭情贪取分外企求他人见其危乎犹自以爲安隠愚之至也与物穷者物入焉註穷谓终始䟽舍止之谓也物我冥符而穷理尽性者故爲外物之所归依之也与物且者其身之不能容焉能容人註且谓劵外而跂者跂者不立焉能自容不能自容焉能容人人不获容则去也䟽聊与人涉苟且于浮华贪利求名身尚矜企心灵躁竞不能自容何能容物邪不能容人者无亲无亲者尽人註身且不能容则虽己非己况能有亲乎故尽是他人䟽褊狭不容则无亲爱既无亲爱则尽是他人逆忤既多雠敌非少欲求安泰其可得乎兵莫憯于志镆鎁爲下註夫志之所撄焦火凝水故其爲兵甚于剑㦸也䟽兵戈锋刃之徒镆鎁良剑也夫憯毒伤害莫甚乎心心志所緑不疾而速故其爲损害甚于镆鎁以比校量剑㦸爲下寇莫大于阴阳无所逃于天地之间䟽寇敌也域心得丧喜怒战于胸中其寒凝水其热焦火此阴阳之寇也夫勍敌巨寇犹可逃之而兵起内心如何避邪非阴阳贼之心则使之也註心使气则阴阳征结于五藏而所在皆阴阳也故不可逃䟽此非阴阳能贼害于人但由心有躁竞故使之然也道通其分也其成也毁也註成毁无常分而道皆通䟽夫物之受气各有崖限妍丑善恶禀分毁成而此谓之成彼谓之毁道以通之无不备足所恶乎分者其分也以备註不守其分而求备焉所以恶分也䟽夫荣辱寿天禀自天然素分之中反己备足分外驰者而求备焉游心是非之境恶其所受之分也所以恶乎备者其有以备註本分不备而有以求备所以恶备也若其本分素备岂恶之哉䟽造物已备而嫌恶之岂知自然先已备矣故出而不反见其鬼註不反守其分内则其死不乆䟽夫出愚惑妄逐是非之境而不能反本还原者动之死地故见爲鬼也岀而得是谓得死註不出而无得乃得生䟽其出心逐物遂其欲情而有所获者此可谓得死灭之本灭而有实鬼之一也註已灭其性矣虽有斯生何异于鬼䟽迷灭本性谓身实有失死不殊故与鬼爲一也以有形者象无形者而定矣註虽有斯形苟能旷然无怀则生全而形定也䟽象似也虽有斯形似如无者即形非有故也旷然忘我故心灵和光而止定也出无本註欻然自生非有本入无窍註欻然自死非有根䟽出生也入死也从无出有有无根原自有还无无乃无窍穴也有实而无乎处有长而无乎本剽䟽剽末也亦原也本亦作摽字今随字读云言从无出有实有此身推索因由意无处所自古至今甚爲长远寻今竟无本末有所出而无窍者有实註言出者自有实耳其所出无根窍以出之䟽有所出而无窍穴者以凡观之谓其有实其实不有也有实而无乎处者宇也註宇者有四方上下而四方上下未有穷处䟽宇者四方上下也方物之生谓其有实寻责宇中竟无来处宇既非矣处岂有邪有长而无本剽者宙也註宙者有古今之长而古今之长无极䟽宙者往古来今也时节赊长谓之今古推求代叙竟无本末宙既无矣本岂有邪有乎生有乎死有乎出有乎入入出而无见其形註死生出入皆欻然自尔无所由故无所见其形䟽出入由生死也谓其出入生死故有出入之名推穷性理竟无出入处所之形而可见也是谓天门註天门者万物之都名也谓之天门犹云衆妙之门也䟽天者自然之谓也自然者以无所由爲义言万有皆无所从莫测所以自然爲造物之门户也天门者无有也万物出乎无有註死生出入皆欻然目尔未有爲之者也然有聚散隐显故有出入之名徒有名耳竟无出入门其安在乎故以无爲门以无爲门则无门也䟽夫天然之理造化之门徒有其名竟无其实而一切万物从此门生故郭注云以无爲门以无爲门则无门矣有不能以有爲有註夫有之未生以何爲生乎故必自有耳岂有之所能有乎䟽有既有矣焉能有有有之未生谁生其有椎求淅有竟无有也必出乎无有註此所以明有之不能爲有而自有耳非谓无能爲有也若无能爲有何谓无乎䟽夫已生未生二俱无有此有之出乎无有非谓此无能生有无若生有何谓无乎而无有一无有註一无有则遂无矣无者遂无则有自欻生明矣䟽不问百非四句一抄皆无故谓一无有圣人藏乎是註任其自生而不生生䟽玄德圣人冥眞契理藏神隐智其在兹乎古之人其知有所至矣䟽玄古圣人得道之士知与境合故称爲至恶乎至䟽何至所由有何爲至有以爲未始有物者至矣尽矣弗可以加矣䟽此显至之体状也知既造极观中皆空故能用诸有法未曾有一物者也可谓精微至极穷理尽性虚妙之甚不复可加矣其次以爲有物矣䟽其次以下未达眞空而诸万境用爲有物也将以生爲丧也註丧其散而之乎聚也以死爲反也註还融液也䟽丧失也流俗之人以生爲得以死爲丧今欲反于迷情故以生爲丧以其无也以死爲反反于空寂虽未尽于至妙犹齐于死生是以分已註虽欲均之然已分也䟽虽齐死生犹见死生之异故从非有而起分别也其次曰始无有既而有生生俄而死以无有爲首以生爲体以死爲尻孰知有无死生之一守者吾与之爲友䟽其次以下心知稍闇而始本无有从无有生俄顷之间此生彼灭故用无爲其头以生爲其形体以死爲其尻谁能知有无生死之不二而以此脩守者庄生狎而友朋斯人犹难得也是三者虽异公族也註或有而无之或有而一之或分而齐之故谓三也此三者虽有尽与不尽然俱能无是非于胸中故谓之公族䟽三者谓以无爲首以生爲体以死爲尻是也于一体之中而起此三异犹如楚家于一姓之上分爲三族昭景也着戴也甲氏也着封也非一也註此四者虽公族然已非一则向之三者已复差之䟽昭屈景楚之公族三姓昔屈原爲三闾大夫掌三族三姓即斯是也此中文略故直言昭景王孙公子长大加冠故着衣而戴冠也各有品秩咸莅职官因官赐姓故甲第氏族也功绩既着封之茅土枝派分流故非一也犹如一道之中分爲有无生死种类不同名实各有异故引其族内譬也有生黬也註直聚气也䟽黬疵也无有此形质而谓之生者直是聚气成疵咸非所贵者也披然曰移是註既披然而有分则各是其所是矣是无常在故曰移䟽披分散也天道无彼我而物有是非是非不定故分散移徙而不常也其移是之状列在下又尝言移是非所言也註所是之移已着于言前矣䟽理形是非故或言耳然是非之移非忠言也虽然不可知者也註不言其移则其移不可知故试言也䟽虽复是非不由于言而非言无以知是非故试言是非一遣于是非名不寄言则不知是非之无是非也腊者之有膍胲可散而不可散也註物各有用䟽腊者大祭也膍生百叶也胲备也亦言是牛蹏也腊祭之时牲牢甚备至于四枝五藏并皆陈设祭事既讫方复散之则以散爲是若是祭未了则不合散则以散爲不是是知是与不是移是无常观室者周于寝庙又适期偃焉註偃谓屏厠䟽偃屏厠也祭事既竟斋宫与饮施设余胙屋室之中观看周旋于寝庙之内饮食既乆应须便僻故往圊圂而便尿也饮食则以寝庙爲是便尿则以圊圂爲是是非无常竟何定乎腊者明聚散无恒观室显处所不定俱无是非也爲是举移是註寝庙则以飨燕屏厠则以偃溲当其偃溲则寝庙之是移于屏厠矣故是非之移一彼一此谁能常之故至人因而乗之则均耳请常言移是是以生爲本註物之变化无时非生生则所在皆本也䟽夫悲忘生死者则无是无非者也祇爲滞生所以执是也必能遣生是将安寄故知移是以生爲本以知爲师註所知虽异而各师其知因以乗是非註乗是非者无是非也䟽因其师知之心心乗是非之用岂知师知者顚倒是非者无是非乎果有名实註物之名实果各自有䟽夫物云云悉皆虚幻刍狗万像名实何于倒置之徒谓决定有此名实也因以己爲质註质主也物各谓己是足以爲是非之主䟽质主也妄执名实遂用己爲名实之主而竞是非也使人以爲已节註人皆谓己是故莫通䟽节者至操也既迷名实又滞是非遂使无识之人坚执虚名以爲节操也因以死偿节註当其所守非眞脱也䟽守是非以成志操悫乎不拔期死执之也若然者以用爲知以不用爲愚以彻爲名以穷爲辱註不能随所遇而安之䟽以炫燿爲智晦迹爲愚通彻爲荣名穷塞爲耻辱若然者岂能一穷通荣辱乎移是今之人也註玄古之人无是无非何移之有䟽夫固执名实移滞是非浇季浮伪今世之人也岂上古淳和质朴之士乎是蜩与鷽鸠同于同也註同共是其所同䟽蜩鷽二虫以蓬蒿爲是二虫同是未爲通见移是之人斯以类也蜩同于鸠鸠同于蜩故曰同于同也蹍市人之足则辞以放骜註称己脱误以谢之䟽蹍蹋也履也履蹋市廛之人不相识者之节脚即谢云已傲慢放纵错杂误而然非故爲也者兄则以妪註言妪诩之无所辞谢䟽蹋着兄弟之足则妪诩而怜之不以言愧大亲则已矣註明恕素足䟽若父蹋子足则默然而已不复辞费故知言辞往来虚伪不实故曰至礼有不人註不人者视人若己视人若己则不相辞谢斯乃礼之至也䟽自彼两忘视人若己不允人者己外何辞谢之有乎斯至礼也至义不物註各得其宜则物皆我也䟽物我双遣妙得其宜不却我外有物何裁非之有斯至义至知不谋註谋而后知非自然知䟽率性而照非谋谟而智斯至智也至仁无亲註譬之五藏未曾相亲而仁已至矣䟽方之手足更相御用无心相爲而相济之功成矣岂有亲爱于其间哉至信辟金註金玉者小信之质耳至信则除矣䟽辟除也金玉者信之质耳至信则弃除之矣彻志之勃解心之谬去德之累达道之塞䟽彻毁也勃乱也缪系缚也此略标名下具显释也贵富显严名利六者勃志也䟽荣贵富赡高显尊严声名利禄六者乱情志之具也容动色理气意六者谬心也䟽容貌变动颜色辞理气调情意六者绸缪系缚心灵者也本亦有作谬字者解心之谬妄也恶欲喜怒哀乐六者累德也䟽憎恶爱欲欣喜恚怒悲哀欢乐六者德家之患累也去就取与知能六者塞道也䟽去舍从就贪取施与知虑彼能六者蔽眞道也此四六者不盪胸中则正正则静静则明明则虚虚则无爲而无不爲也註盪动也䟽四六之病不动盪于胸中则心神平正正则安静静则照明明则虚通虚则恬淡无爲应物而无不穷也道者德之钦也䟽道是所脩之法德是临人之法重人轻法故钦仰于道生者德之光也䟽天地之大德曰生故生化万物者盛德之光华也性者生之质也䟽质本也自然之性者是禀生之本也性之动谓之爲註以性自动故称爲耳此乃眞爲非有爲也䟽率性而动分内而爲爲而无爲非有爲也爲之伪谓之失䟽感物而动性之欲伪情分外有爲谓之丧道也知者接也知者谟也䟽夫交接前物谋谟情事故谓之知也知者之所不知犹睨也註夫目之能视非知视而亲也不知视而视不知知而知耳所以爲自然若知而后爲则知伪也䟽睨视也夫目之张视也不知所以视而视视有明暗心之能知不知所以知而知而知有深浅目不能视而不可彊视心不能知而不可彊知若有分限故犹如睨也动以不得已之谓德註若得已而动则爲彊动者所以失也䟽夫迫而后动和而不习不得已而用之可谓盛德也动无非我之谓治註动而效彼则乱䟽率性而动不舍我效物合于正理故不乱名相反而实相顺也註有彼我之名故反各得其实则顺䟽有彼我是非之名故相反无彼我是非之实故实相顺也羿工乎中微而拙乎使人无己誉註善中则善取誉矣理常俱䟽羿古之善射人工巧也羿弯弓放矢工中前物尽射家之微妙既有斯伎则擅斯名使己无令誉不可得也圣人工乎天而拙乎人註任其自然天也有心爲之人也䟽前起譬此合谕也圣人妙契自然功侔造化使羣品日用不知不显其迹此诚难也故上文云使天下兼忘我难夫工乎天而俍乎人者唯全人能之註工于天即俍于人矣谓之全人全人则圣人也䟽俍善也全人神人也夫巧合天然善能晦迹泽及万世而日用不知者其神人之谓乎神人无功故能之耳唯虫能虫唯虫能天註能还守虫即是能天䟽鸟飞兽走能虫也蛛网蜣丸能天也皆禀之造物岂倣傚之所致哉全人恶天恶人之天䟽夫全德之人神功不测岂嫌己之素分而恶人之所禀哉盖不然率顺其天然而已矣而况吾天乎人乎註都不知而任之斯而谓工乎天䟽天乎人乎不见人天之异都任之也前自遗天人美恶犹有天人此句混一天人不见天人之异也吾者论主假自称也一雀适羿羿必得之威也註威以取物物必逃之䟽假有一雀羿善射射必得之此以威勐勐非由德慧故所获者少所逃者多以威御世其义亦尔以天下爲之笼则雀无所逃註天下之物各有所好所好各得则逃将安在䟽大道旷荡无不制围故以天地爲笼则雀无逃处是知以威取物深乖大造是故汤以庖人笼伊尹秦穆公以五羊之皮笼百里奚䟽伊尹有莘氏之媵臣能调鼎负玉鼎以干汤汤知其贤也又顺其性故以庖厨而笼之百里奚没狄狄人爱羊皮秦穆公以五色羊皮而赎之又云百里奚好着五色羊皮裘号曰五羖大夫而汤圣穆贤俱能好士故得此二人用爲良佐皆顺其本性所以笼之是故非以其所好笼之而可得者无有也䟽顺其所好则天下无难逆其本性而笼得者未之有也介者拸画外非誉也註画所以饰容貌也刖者之貌既以亏残则不复以好丑在怀故拸而弃之䟽介刖也拸去也画装也装严服饰本爲容仪残刖之人形貌残损至于非誉荣辱无复在怀故拸而弃之胥靡登高而不惧遗死生也註无赖于生故不畏死䟽胥靡徒役之人也千金之子固贵其身仆隶之人不重其命既不矜惜故登危而不怖惧也天复謵不餽而忘人註不识人之所惜䟽餽本亦有作愧字者随字读之夫复于本性胥以成之既不舍己效人遂弃忘于愧谢斯忘于人伦之道也譬之手足方诸服用更相御用岂谢赖于其间哉忘人因以爲天人矣註无人之情则自然爲天人䟽率其天道之性忘于人道之情因人于自然之理也故敬之而不喜侮之而不怒者唯同乎天和者爲然註彼形残胥靡而犹同乎天和况天和之自然乎䟽同乎天和忘于逆顺故恭敬之而不喜侮慢之而不怒也出怒不怒则怒出于不怒矣出爲无爲则爲出于无爲矣註此故是无不能生有有不能爲生之意也䟽夫能出怒出爲者不爲不怒者也是以从不怒不爲出故知爲本无爲怒本不怒能体斯趣故侮之而不怒也欲静则平气欲神则顺心有爲也欲当则縁于不得已不得己之类圣人之道註平气则静理足顺心则神功至縁于不得已则所爲皆当故圣人以斯爲道岂求无爲于恍惚之外哉䟽縁顺也夫欲静攀縁必须调乎志气神功变化莫先委顺心灵和混有爲之中而欲当于理者又须顺于不得止不得止者感而后应分内之事也如斯之例圣人所以用爲正道也南华眞经注䟽卷之二十五南华真经註疏正统道藏三家本三十五卷洞神部玉诀类南华眞经註䟽卷之二十六庆五河南郭象註唐西华法师成玄英䟽杂篇徐无鬼第二十四徐无鬼因女商见魏武侯䟽姓徐字无鬼隐者也姓女名商魏之宰臣武侯文侯之子毕万八世孙也无鬼欲箴规武侯故假宰臣以见之武侯劳之曰先生病矣苦于山林之劳故乃肯见于寡人䟽乆处山林勤苦贫病忽能降志混迹俗中中心欣悦有慰劳也徐无鬼曰我则劳于君君有何劳于我君将盈嗜欲长好恶则性命之情病矣君将黜嗜欲掔好恶则耳目病矣註嗜欲好恶内外无可䟽黜废退也掔引却也君若嗜欲盈满好恶长进则性命精灵困病也君屏点嗜欲掔去好恶既不偁适故耳目病矣是故我将慰劳于君君有何暇能劳于我也我将劳君君有何劳于我䟽此重结前义武侯超然不对註不悦其言䟽超恨也既不称情故长然不答少焉徐无鬼曰尝语君吾相狗也䟽既觉武侯怅然不悦试语狗马庶惬其心下之质执饱而止是狸德也䟽执守情志唯贪饱食此之形质德比狐狸下品之狗中之质若视日䟽意气高远望如视日体质如则中品狗也上之质若亡其一䟽一身也神气定审若丧其身上品之狗也吾相狗又不若吾相马也䟽狗有三品马有数阶而相狗之能不若相马武侯庸鄙故以此逗机冀其欢悦庶几归正吾相马直者中绳䟽谓马前齿曲者中钩䟽谓马项也方者中矩䟽谓马头也圆者中规䟽谓马眼也是国马也䟽合上之相是谓诸侯之国上品马也而未若天下马也天下马有成材䟽材德素成不待于习斯乃字内上马天王所驭也若卹若失若丧其一䟽眼自顾视既似忧虞蹏足缓䟽又如奔佚观其神彩若忘己身如此之材天子马也若是者超轶絶尘不知其所䟽轶过也驰走迅速超过群马疾若迅风尘埃远隔既非教习故不知所由也武侯大悦而笑註夫眞人之言何逊哉唯物所好之可也䟽语当其机故笑而欢悦徐无鬼出女商曰先生独何以说吾君乎䟽议事已了辞而出女商怪君欢笑是以咨问无鬼也吾所以说吾君者横说之则以诗书礼乐从说之则以金板六弢䟽诗书礼乐六经金板六弢周书篇名也或言秘谶也本有作韬字者随字读之云是太公兵法谓文武虎豹龙犬弢也横远也纵近也武侯好武而恶文故以兵法爲纵六经爲横也奉事而大有功者不可爲数而吾君未尝启齿註是直乐鴳以钟鼔耳故愁今先生何以说吾君使吾君悦若此乎䟽奉事武侯尽于忠节或献替可否功绩克彰如此之徒不可称数而我君未尝开口而微笑今子有何术遂使吾君欢说如此邪徐无鬼曰吾直告之吾相狗马耳䟽夫药无贵贱瘉疾则良故直告犬马更无他说女商曰若是乎䟽直置如是告狗马乎怪其术浅故有斯问曰子不闻夫越之流人乎去国数日见其所知而喜註各思其本性之所好䟽去国迢递有流放之人或犯宪纲或遭苛政辞乡甫尔始经数日忽逢知识喜慰何疑此起譬也去国旬月见所尝见于国中者喜䟽日月稍乆思乡渐深虽非相识而国中曾见故人见之而欢也及期年也见似人者而喜矣不亦去人滋乆思人滋深乎註各得其所好则无思无思则忘其所以喜也䟽去国周年所适渐远故见似乡里人而欢喜矣岂非离家渐远而思恋滋深乎以况武侯性好犬马乆不闻政事等离乡之人忽闻谈笑夫逃虚空者藜藋柱乎鼪鼬之迳踉位其空闻人足音跫然而喜矣又况乎昆弟亲戚之謦欬其侧者乎註得所至乐则大悦也䟽柱塞也踉食人也跫行声也夫时遭暴乱运属饥荒逃避波迸于虚园宅唯有藜藋野草柱塞门庭狙猨鼪鼬蹊径斯在若于堂宇人位虚广间然当尔之际思乡滋甚忽闻他人行声犹自欣悦况乎兄弟亲眷謦欬言笑者乎此重起譬也乆矣夫莫以眞人之言謦欬吾君之侧乎註所以未尝启齿也夫眞人之言所以得吾君性也始得之而喜乆得之则忘䟽武侯思闻犬马其日固乆譬彼流人方滋逃客羁弊既淹实怀乡眷今乃以眞人六经之说大公兵法之谈謦欬其侧非所宜也此合前谕也徐无鬼见武侯武侯曰先生居山林食芧栗厌葱韭以賔寡人乆矣夫今老邪其欲千酒肉之味邪其寡人亦有社稷之福邪䟽千求也乆处山林飱食蔬果年事衰老劳若厌倦岂不欲求于滋味以养頽龄乎庶禀德以谋固宗庙徐无鬼曰无鬼生于贫贱未尝敢饮食君之酒肉将来劳君也䟽生涯贫贱安于山薮岂欲贪于饮食以自养哉盖不然乎将劳君也君曰何哉奚劳寡人䟽奚何也问其所以也曰劳君之神与形䟽食欲无厌形劳神倦故慰之耳武侯曰何谓邪䟽问其所言有何意谓徐无鬼曰天地之养也一註不以爲君而恣之无极䟽夫天地两仪亭毒群品物于资养周普无偏不以爲君恣其奢侈此并是无鬼劳君之辞登高不可以爲长居下不可以爲短君独爲万乗之主以苦一国之民以养耳目鼻口註如此违天地之平也䟽登高位爲君子不可乐之以爲长居卑下爲百姓不可苦之以爲短而独夸万乗之威苦此一国黎庶贪色声香味以恣耳目鼻口既违天地之意窃爲公不取焉夫神者不自许也註物与之耳䟽许与也夫圣主神人物我平等必不多贪滋味而自与焉夫神者好和而恶姦註与物共者和也私自许者姦也䟽夫神圣之人好与物和同而恶姦私者夫姦病也故劳之唯君所病之何也䟽夫姦者私通于理爲病君独有病其困如何武侯曰欲见先生乆矣吾欲爱民而爲义偃兵其可乎䟽欲行爱养之仁而爲裁非之义脩于文教偃息兵戈如斯治国未知可不也徐无鬼曰不可爱民害民之始也註爱民之迹爲民所尚尚之爲爱爱已伪也爲义偃兵造兵之本也註爲义则名彰名彰则竞兴竞兴则丧其眞矣父子君臣怀情相欺虽欲偃兵其可得乎䟽夫偏爱之仁裁非之义偃武之功脩文之事迹既彰矣物斯徇焉害民造兵自此始也君自此爲之则殆不成註从无爲爲之乃成耳䟽自从也殆近也从此以爲必殆隳败无爲之本故近不成也凡成美恶器也註美成于前则伪生于后故成美者乃恶器也䟽夫善善之事成之于前美迹既彰物则趋竞故爲恶之器贝也君虽爲仁义几且伪哉註民将以伪断之耳未肯爲眞也䟽几近也仁义迹显物皆丧眞故近伪本也形固造形註仁义有形固伪形必作䟽仁义二涂并有形迹故前迹既依后形必造成固有伐註成则显也䟽夫功名成者必招争竞故有征伐变固外战註失其常然䟽夫造作刑法而变更易常者物必害之故致外敌事多争战君亦必无盛鹤列于丽谯之间註鹤列陈兵也丽谯高楼也无徒骥于锱坛之宫註步兵曰徒但不当爲义爱民耳亦无爲盛兵走马䟽鹤列陈兵也言陈设兵马如鹤之行列也丽谯高楼也言其华丽谯峣也锱坛宫名也君但勿起心偃兵爲义亦无劳盛陈兵卒于高楼之下徒骥马宫苑之间无藏逆于得註得中有逆则失耳䟽莫包藏逆心而苟于得无以巧胜人註守其朴而朴各有所能则平䟽大巧若拙各敦朴素莫以机心争胜于人无以谋胜人註率其眞知而知各有所长则均䟽忘心遣虑率其直知勿以谋谟胜捷于物无以战胜人註以道应物物服而无胜名䟽先爲清淡以道服人勿以兵战取胜于物夫杀人之士民兼人之土地以养吾私与吾神者其战不知孰善胜之恶乎在註不知以何爲善则虽克非己胜䟽夫应天顺人而或灭凶殄逆者虽亡国戮人而不失百姓之欢心也若使诛杀人民兼土并地而意在贪取私养其身及悦其心者虽复战克前敌善胜于人不知此胜于何处在善且在谁边也君若勿已矣脩胸中之诚以应天地之情而勿撄註若未能已则莫若脩已之诚䟽诚实也撄扰也事不得止应须治国若脩心中之实应二仪之生杀无劳作法撄扰黎民夫民死已脱矣君将恶乎用夫偃兵哉註甲兵无所陈非偃也䟽大顺天地施化无心民以胜残免脱伤死何劳措意作法偃兵邪黄帝将见大隗乎具茨之山䟽黄帝轩辕也大隗大道广大而隗然空寂也亦言大隗古之至人也具茨山名也在荥阳密县界亦名泰隗山黄帝圣人乆㝠至理方欲寄寻玄道故託迹具茨方明爲御昌㝢骖乗张若謵朋前马昆阍滑稽后车䟽方明滑稽等皆是人名在右爲骖在左爲御前马马前爲导也后车车后爲从也至于襄城之野七圣皆迷无所问涂註圣者名也名生而物迷矣虽欲之乎大隗其可得乎䟽涂道也今汝州有襄城县在泰隗山南即黄帝访道之所也自黄帝已上至于滑稽总有七圣也注云圣者名也名生而物迷矣虽欲之乎大隗其可得乎此注得之今子重释也适遇牧马童子问涂焉䟽牧马童子得道人也牧马曰牧适尔而值牧童因问道之所在曰若知具茨之山乎曰然䟽若汝也然犹是也问山之处所答云我知若知大隗之所存乎曰然䟽存在也又问道之所在答云知处黄帝曰异哉小童非徒知具茨之山又知大隗之所存请问爲天下䟽帝惊异牧童知道所在因问缉理区宇其法如何小童曰夫爲天下者亦若此而已矣又奚事焉註各自若则无事矣无事乃可以爲天下也䟽异何也若如也夫欲脩爲天下亦如治理身身既无爲物有何事故老经云我无爲而民自化予少而自游于六合之内予适有瞀病有长者教予曰若乗日之车而游于襄城之野註日出而游日入而息䟽六合之内谓嚣尘之里也瞀病谓风眩冒乱也言我少游至道之境栖心尘垢之外而有眩病未能体眞幸圣人教我脩道昼作夜息乗日遨游以此安居而逍遥处世本有作车字者谓乗日新以变化今予病少痊予又且复游于六合之外夫爲天下亦若此而已予又奚事焉註夫爲天下莫过自放任自放任矣物亦奚撄焉故我无爲而民自化䟽痊除也虚妄之病乆已痊除任染而游心物外治身治国岂有异乎物我混同故无事也黄帝曰夫爲天下者则诚非吾子之事註事由民作虽然请问爲天下註令民自得必有道也䟽夫牧养苍生实非圣人务理虽如此犹请示以要言小童辞䟽无所说也黄帝又问䟽殷勤请小童也小童曰夫爲天下者亦奚以异乎牧马者哉亦去其害马者而已矣註马以过分爲害䟽害马者谓分外之事也夫治身莫先守分故牧马之术可以养民问既殷勤聊爲此答黄帝再拜稽首称天师而退註师夫天然而去其过分则大隗至也䟽顿悟圣言故身心爱敬退其分外至乎大隗合乎天然之道其在吾师乎知士无思虑之变则不乐䟽世属艰危时逢祸变知谋之士思而虑之如其不然则不乐也辩士无谈说之序则不乐䟽辩类县河辞同炙輠无谈说端故则不欢乐察士无凌谇之事则不乐䟽机警之士明察之人若不容主客问讯辞锋凌轹则不乐也皆囿于物者也註不能自得于内而乐物于外故可囿也故各以所乐囿之则万物不召而自来非彊之也䟽此数人者各有偏滞未达大方并囿域于物也招世之士兴朝䟽推荐忠良招致人物之士可以与于朝廷也中民之士荣官䟽治理四民甚龙折中斯人精干局分可以荣官筋力之士矜难䟽英髦壮士有力如虎时逢戹难务于济世也勇敢之士奋患䟽武勇之士果决之人奋发雄豪涤除祸患兵革之士乐战䟽情好千戈志存锋刃如此之士乐于征战枯藁之士宿名䟽食寡衣褐形容顦顇留心寝宿唯在声名也法律之士广治䟽刑法之士留情格条惩恶劝善其治大也礼教之士敬容䟽节文之礼矜敬容貌仁义之士贵际註士之不同若此故当之者不可易其方䟽世有迍邅时逢际会则施行仁义以着名勋际会也农夫无草莱之事则不比商贾无市井之事则不比註能同则事同所以比䟽比和乐古者因井爲市故谓之市井也若乖本务情必不和也庶人有旦暮之业则劝註业得其志故劝䟽衆庶之人各有事旦暮称情故自勉励百工有器械之巧则壮註事非其巧则惰䟽壮盛也百工功巧各有器械能顺其情事斯盛矣钱财不积则贪者忧註物得所嗜而乐也权势不尤则夸者悲䟽尤甚也夫贪竞之人必聚财以适性矜夸之士假权势以娱心事苟乖情则忧悲斯生矣势物之徒乐变註权势生于事变䟽夫祸起则权势尤故以势陵物之徒乐祸变也遭时有所用不能无爲也註凡此诸士用各有时时用则不能自已也苟不遭时则虽欲自用其可得乎故贵贱无常也䟽以前诸士遭遇时命情随事迁故不无爲也此皆顺比于岁不物于易者也註士之所能各有其极若四时之不可易耳故当其时物顺其伦次则各有用矣是以顺岁则时序易性则不物物而不物非毁如何䟽比次第也夫士之所行能有长短用舍随时成有次第方之岁叙炎凉不易于物不物犹不易于物者也驰其形性潜之万物终身不反悲夫註不守一家之能而之夫万方以要时利故有匐匍而归者所以悲也䟽驰鹜身心潜伏前境至乎没命不知反归顽愚若此深可悲叹也已矣庄子曰射者非前期而中谓之善射天下皆羿也可乎註不期而中谓误中者也非善射也若谓谬中爲善射是则天下皆可谓之羿可乎言不可也䟽期谓准的也夫射无期准而误中一物即谓之善射者若以此爲善射可乎惠子曰可䟽谓宇内皆羿也庄子曰天下非有公是也而各是其所是天下皆尧也可乎註若谓謲中者羿也则私自是者亦可谓尧矣庄子以此明妄中者非羿而自是者非尧䟽各私其是故无公是也而唐尧圣人对桀爲是若各是其所是则皆圣人可乎言不可惠子曰可䟽言各是其是天下尽尧有斯理而惠施滞辨有言无实庄子曰然则儒墨杨秉四与夫子爲五果孰是邪註若皆尧也则五子何爲复相非乎䟽儒姓郑名缓墨名翟也杨名朱秉者公孙龙字也此四子者并聪明过物盖世雄辨添惠施爲五各相是非未知次定用谁爲是若天下皆尧何爲五复相非乎或者若鲁遽者邪其弟子曰我得夫子之道矣吾能冬爨鼎而夏造冰矣䟽姓鲁名遽周初人云冬取千年燥灰以拥火须臾出火可以爨鼎盛夏以瓦瓶盛水汤中煮之县瓶井中须臾成冰也而迷惑之俗自是非徒与鲁无异也鲁遽曰是直以阳召阳以阴召阴非吾所谓道也䟽千年灰阳也火又阳也此是以阳召阳井中阴也水又阴也此是以阴召阴鲁遽此言非其弟子也吾示子乎吾道于是爲之调瑟废一于堂废一于室鼓宫宫动鼓角角动音律同矣註俱亦以阳召阳而横自以爲是䟽废置也置一瑟于堂中置一瑟于室内鼓堂中宫角室内弦应而动斯乃五音六律声同故也犹是以阳召阳也夫或改调一弦于五音无当也註随调而改䟽堂中改调一弦则室内音无复应动当爲律不同故也鼓之二十五弦皆动註无声则无以相动有声则非同不应今改此一絃而二十五弦皆改其以急缓爲调也䟽应唯宫角而已密二十五弦俱动声律同者悉应动也未始异于声而音之君已註鲁遽以此夸其弟子然亦以同应同耳未爲独能其事也䟽声律之外曾更有异术虽复应动不同总以五音爲其君主而已既无他术何足以自夸且若是者邪註五子各私所见而是其所是然亦无异于鲁遽之夸其弟子未能相出也䟽惠子之言各私其是务夸陵物不异鲁遽故云若是惠子曰今夫儒墨杨秉且方与我以辩相拂以辞相镇以声而未始吾非也则奚若矣註未始吾非者各自是也惠子便欲以此爲至庄子曰齐人蹢子于宋者其命阍也不以完註投之异国使门者守之出便与手不保其全此齐人之不慈也然亦自以爲是故爲之䟽阍守门人也齐之人弃蹢其子于宋仍命以此不亦我是其求钘钟也以束缚註乃反以爱钟器爲是束缚恐其破伤其求唐子也而未始出域有遗类矣註唐失也失亡其子而不能远索遗其气类而亦未始自非人之自是有斯谬矣䟽钘小钟也唐亡失也求觅亡子不偶境域束缚钘钟恐其损坏贱子贵器爲不慈遗其气类亦言我是夫楚人寄而蹢阍者註俱寄止而不能自投于高地也夜半于无人之时而与舟人鬭未始离于岑而足以造于怨也註岑岸也夜半独上人船未离岸已共人鬬言齐楚二人所行若此而未尝自以爲非今五子自是岂异斯哉䟽楚郢之人因子客寄近于江滨之侧投蹢守门之家夜半无人之时辄入他人舟上而船未离岑已共舟人鬬打不怀恩德更造怨辞愚猥如斯亦云我是惠子之徒此之类也岑岸也庄子送葬过惠子之墓顾谓从者曰郢人垩漫其鼻端若蝇翼使匠石斲之匠石运斤成风听而斲之註瞑目恣手䟽郢楚都也汉书扬雄传作郢乃因郢人谓泥画之人也垩者白善土也漫污也庄生送亲知之葬过惠子之墓缅怀畴昔仍起斯譬瞑目恣手听声而斲运斤之妙遂成风声若蝇翼者言其神妙也尽垩而鼻不伤郢人立不失容宋元君闻之召匠石曰尝试爲寡人爲之䟽去垩漫而鼻无伤损郢人立傍容貌不失元君闻其神妙尝试召而爲之匠石曰臣则尝能斲之虽然臣之质死乆矣自夫子之死也吾无以爲质矣吾无与言之矣註非夫不动之质忘言之对则虽至言妙斲而无所用之䟽质对也匠石虽巧必须不动之质庄子虽贤犹借忘言之对盖知惠子之亡庄子丧偶故匠人辍成风之妙响庄子息濠上之微言管仲有病桓公问之曰仲父之病病矣可不谓云至于大病则寡人恶乎属国而可䟽管仲姓管名仲字夷吾齐相也是鲍叔牙之友人桓公尊之号曰仲父桓公即小白也一匡天下九合诸侯而爲霸主者管仲之力也病病者言是病极重也大病者至死也既将属纩故临问之仲父死后属付国政与谁爲可也管仲曰公谁欲与公曰鲍叔牙䟽问国政欲与谁答曰与鲍叔也曰不可其爲人絜廉善士也其于不已若者不比之又一闻人之过终身不忘使之治国上且钩乎君下且逆乎民其得罪于君也将弗乆矣䟽姓鲍字叔牙贞廉清絜善人也而事猥之人不如己者不比数之一闻人之过至死不忘率性廉直不堪宰辅上以忠直钩束于君下以清明逆忤百姓不能和混故君必罪之管仲贤人通鉴于物恐危社稷虑害叔牙故不举之也公曰然则孰可对曰勿已则隰朋可其爲人也上忘而下畔註高而不亢䟽姓隰名朋齐贤人也叛犹望也混高卑一荣辱故己爲卿辅能遗富贵之尊下抚黎元须忘皁隶之贱事不得止用之可也愧不若黄帝而哀不己若者註故无弃人䟽不及己者但怀哀悲辅弼齐侯期于淳朴心之所愧不逮轩辕也以德分人谓之圣以财分人谓之贤䟽圣人以道德拯物贤人以财货济人也以贤临人未有得人者也以贤下人未有不得人者也其于国有不闻也其于家有不见也勿已则隰朋可䟽运智明察临于百姓逆忤物情叔牙治国则不问物之小瑕治家则不见人之过勿已则隰朋可总结以前义吴王浮于江登乎狙之山衆狙见之恂然弃而走逃于深蓁有一狙焉委蛇攫𢮞见巧乎王王射之敏给註敏疾也给续括也䟽狙猕猴也山多猕猴故谓之狙山也恂怖惧也蓁棘丛也委蛇从容也攫𢮞腾掷也敏给犹速也吴王浮江遨游眺望衆狙恂惧走避深棘独一老狙恃便敖王王既怪怒急速射之搏捷矢註捷速也矢往虽速而狙犹搏之䟽搏接也捷速也矢箭也箭往虽速狙皆接之其敏捷也如此王命相者趋射之狙执死䟽命召也相助也谓王之左右也王既自射不中乃召左右乱趋射之于是狙抱树而死王顾谓其友颜不疑曰之狙也伐其巧恃其便以敖予以至此殛也戒之哉嗟乎无以汝色骄人哉䟽姓颜字不疑王之友也殛死也予我也狙矜伐劲巧恃赖方便傲慢于王遂遭死殛嗟此狡兽可以戒人勿淫声色骄豪于世颜不疑归而师董梧以锄其色去乐辞显三年而国人称之註称其忘巧遗色而任夫素朴䟽姓董名梧吴之贤人也锄除去也既奉王教于是退归悔过自新师于有道除其美色去其声乐重素朴辞荣华脩德三年国人称其贤善南伯子綦隐几而坐仰天而嘘䟽犹是齐物中南郭子綦也其隐几等义并贝解内篇颜成子入见曰夫子物之尤也形固可使若藁骸心固可使若死灰乎䟽颜成子綦门人也尤甚也每仰叹先生忘物之甚必固形同藁骸心若死灰慕德殷勤有此嗟咏也曰吾尝居山穴之口矣当是时也田禾一覩我而齐国之衆三贺之註以得见子綦爲荣䟽山穴齐南山也田禾齐王姓名子綦隐居山穴德音遐搌齐主暂覩以见爲荣所以一国之人三度庆贺也我必先之彼故知之我必卖之彼故鬻之䟽我声名在先故使物知我我便是卖于名声故田禾见而则之若我而不有之彼恶得而知之若我而不卖之彼恶得而鬻之䟽若我韬光晦迹不有声名彼之世人何得知我我若名价不贵彼何得见而则之只爲不能灭迹匿端故爲物之所卖鬻之嗟乎我悲人之自丧者䟽丧犹亡失也子綦悲叹世人舍己慕他丧失其道吾又悲夫悲人者䟽夫道无得丧而物有悲乐故悲人之自丧者亦可悲也吾又悲夫悲人之悲者其后而日远矣註子綦知夫爲之不足以救彼而适足以伤我故以不悲悲之则其悲稍去而泊然无心枯藁其形所以爲日远矣䟽夫玄道沖虚无丧无乐是以悲人自丧及悲者虽复前后悲深浅称异咸未偕道故亦可悲悲而又悲遣之又遣教既彰矣玄玄之理斯着与衆妙相符故曰而深远矣仲尼之楚楚王觞之孙叔敖执爵而立市南宜僚受酒而祭曰古之人乎于此言已註古之言者必于会同䟽觞酒器之总名谓以酒燕之也爵亦酒器受一升古人欲饮必先祭其宜僚沥酒祭故祝圣人愿与孔子于此言论也曰丘也闻不言之言矣未之尝言註圣人无言其所言者百姓之言耳故曰不言之言苟以言爲不言则虽言出于口故爲未之尝言于此乎言之註今将于此言于无言䟽夫理而教不言矣教而理未之尝言也是以圣人妙体斯趣故终曰言而未尝言也孔子应宜僚之请故于此亦言于无言矣市南宜僚弄丸而两家之难解孙叔敖甘寝秉羽而郢人投兵註此二子息讼以默澹泊自若而兵难自解䟽姓熊字宜僚楚之贤人亦是勇士沉默者也居于市南因号曰市南子焉楚白公胜欲因作乱将杀令尹子西司马子綦言熊宜勇士也若得敌五百人遂遣使屈之宜僚正上下弄丸而戏不与使者言使因以剑乗之宜僚曾不惊惧既不从命亦不言他白公不得宜僚反事不成故曰两家难解姓孙字叔敖楚之令尹甚有贤德者也郢楚都也投息也叔敖藴借实知高枕而逍遥会理忘言执羽扇而自得遂使敌国不侵折冲千里之外楚人无事修文德息其武略彰二子有此功能故可与仲尼晤言赞扬玄道也丘愿有喙三尺註苟所言非己则虽终身言故爲未尝言耳是以有喙三尺未足称长凡人闭口未是不言䟽喙口也苟其言当即此无言假余喙长三尺与闭口何异故愿有之也彼之谓不道之道註彼谓二子䟽彼谓所诠之理不道而道言非道非不道也此之谓不言之辩註此谓仲尼䟽此谓能诠之教不言而言非言非不言也子玄乃云此谓仲尼斯注粗浅失之远矣夫不道不言斯乃探微索隐穷理尽性岂二子之所能邪若以甘寝弄丸而称息讼以默者此则默语县隔丘何得有喙三尺乎故不可也又此一章盛谈玄极观其文势不关孙熊明矣故德总乎道之所一註道之所容者虽无方然总其大归莫过于自得故一也而言休乎知之所不知至矣註言出其分非至如何䟽天至道之境重玄之域圣心所不能知神口所不能辨若以言知索眞失之远矣故德之所总言之所然者在于至妙之一道也道之所一者德不能同也註各自得耳非相同也而道一也䟽夫一道虚玄曾无涯量而德有上下谁不能周备也本有作同字者言德有优劣未能同道也此解前道之所一也知之所不能知者辩不能举也註非其外故不能举䟽夫知者玄道所谓妙絶名言故非辩说所能胜举也此解前知之所不知也名若儒墨而凶矣註夫儒墨欲同所不能同举所不能举故凶䟽夫执是竞非而名同儒墨者凶祸斯及矣故海不辞东流大之至也註明受之无所辞所以成大䟽百川竞注东流不息而巨海容纳曾不辞惮此据东海爲言亦宏博之至也已圣人并包天地泽及天下而不知其谁氏註汎然都任䟽前举海爲谕此下合譬也圣人德合二仪故并包天地仁覃无外故泽及天下成而不处故不知谁爲推功于人故莫识其氏族矣是故生无爵註有而无之死无谥註谥所以名功功不在己故虽谥而非己有䟽夫人处世生有名位死定谥号所以表其实也圣人生既以功推物故死亦无可谥也实不聚註令万物各知足䟽纵有财德悉分散于人也名不立註功非已爲故名归于物䟽夫名以名实实既不聚故名将安寄也此之谓大人註若爲而有之则小矣䟽总结以前忘于名谥之士可谓大德之人狗不以善吠爲良人不以善言爲贤註贤出于性非言所爲䟽善喜好也夫犬不必吠贤人岂复多言而况爲大乎註大人愈不可爲而得䟽夫好言爲贤犹自不可况惑心取舍于大乎夫爲大不足以爲大而况爲德乎註唯自然乃德耳䟽爱心宏博谓之大冥符玄道谓之德夫有心求大于理尚乖况有情爲德固不可也夫大备矣莫若天地然奚求焉而大备矣註天地大备非求之也䟽备具足也夫二仪覆载亭毒无心四叙周行生成庶品盖何术焉而万物必备知大备者无求无失无弃不以物易己也註知其自备者不舍己而求物故无求无失无弃也䟽夫体弘自然之理而万物素备者故能于物我之际淡然忘怀是以无取无舍无失无丧无证无得而不以物境易夺己心也反己而不穷註反守我理我理自通䟽只爲弘备故契于至理既而反本还原会己身之妙极而无穷竟者也循古而不摩註顺常性而自至耳非摩拭䟽循顺也顺于物性无心改作岂复摩饰而矜之大人之诚註不爲而自得故曰诚䟽诚实也夫反本还原因循万物者斯乃大圣之人自实之德也子綦有八子陈诸前召九方歅曰爲我相吾子孰爲祥䟽子綦楚司马子綦也陈行列也诸于也方姓也歅名也孰谁也祥善也九方歅善相者也陈列诸子于庭前命方歅令相之八子之中谁爲吉善九方歅曰梱也爲祥䟽梱子名也言八子之中梱最祥善也子綦瞿然喜曰奚若䟽瞿然惊喜貌闻子吉祥故容貌惊喜问其祥善貌相如何曰梱也将与国君同食以终其身子綦索然出涕曰吾子何爲以至于是极也䟽索然涕出貌方歅识见浅近以食肉爲祥子綦鉴深玄妙知其非吉故悯其凶极悲而出涕九方歅曰夫与国君同食泽及三族而况父母乎今夫子闻之而泣是御福也子则祥矣父则不祥䟽三族谓父母族也妻族也御拒扞也夫共国君食尊荣富贵恩被三族何但二亲子享吉祥父翻涕泣斯乃御福德也子綦曰歅汝何足以识之而梱祥邪尽于酒肉入于鼻口矣而何足以知其所自来䟽自从也方歅小巫识鉴不远相梱祥者不过酒肉味入于鼻口方歅道术理尽于斯讵知酒肉由来从何而至吾未尝爲牧而牂生于奥未尝好田而鹑生于宎若勿怪何邪註夫所以怪出于不意故也䟽牂羊也奥西南隅未地羊位也牂东南隅辰地也辰爲鹑位故言牂生也夫羊须牧养鹑因畋猎若禄借功着然后可致富贵今梱而功行未闻而与国君同食何异乎无牧而忽有羊不田而获鹑也非牧非田怪如何也吾所与吾子游者游于天地註不有所爲吾与之邀乐于天吾与之邀食于地註随所遇于天地耳邀遇也䟽邀遇也天地无心也子綦体道虚忘顺物自足于性分之内敖游乎天地之间所造皆适不待欢娱所遇斯食岂资厚味邪吾不与之爲事不与之爲谋不与之爲怪註怪异也循常任性脱然自尔䟽忘物故不爲事忘智故不爲谋循常故不爲怪吾与之乗天地之诚而不以物与之相撄註斯不爲也䟽诚实也乗二仪之实道顺万物以逍遥故不与物更相撄扰吾与之一委蛇而不与之爲事所宜註斯顺耳无择也䟽委蛇犹纵任也心境不二从容任物事既非事何宜便之可爲乎今也然有世俗之偿焉註夫有功于物物乃报之吾不爲功而偿之何也䟽夫报功赏德者世俗务也苟体道任物不立功名何须功之偿哉凡有怪征者必有怪行殆乎非我与吾子之罪几天与之也註今无怪行而有怪征故知其天命也䟽殆危也几近也夫有怪异之行者必怪异之征祥也今吾子未有怪行而有怪征必遭殆者斯乃近是天降之灾非吾子之罪吾是以泣也註夫爲而然者勿爲则已矣不爲而自至则不可奈何也故泣之䟽罪若由人庶其修改既关天命是以泣也无几何而使梱之于燕盗得之于道全而鬻之则难不若刖之则易註全恐其逃故不如刖之易售也䟽无几何谓俄顷间也楚使捆聘燕途道之上爲贼所得略梱爲奴而全形卖之恐其逃窜故难防御则刖足不虑其逃故易售于是乎刖而鬻之于齐适当渠公之街然身食肉而终䟽渠公齐之富人爲街正梱之既遭刖足卖与齐国富商之家代主当街终身肉食也字又作术者云渠公屠人也卖梱在屠家共主行宰杀之术终身食肉也啮缺遇许由曰子将奚之䟽啮缺逢遇许由仍问欲何之适曰将逃尧䟽答曰将欲逃避帝尧曰奚谓邪䟽问其何意曰夫尧畜畜然仁吾恐其爲天下笑后世其人与人相食与註仁者争尚之原故也䟽畜畜盛行貌也成行偏爱之仁乖于淳和之德恐宇内丧道之士犹甚浇季将来逐迹百姓饥荒仓廪既虚民必相食是以逃也夫民不难聚也爱之则亲利之则至誉之则劝致其所恶则散䟽夫民抚爱则亲利益则至来誉赞则相劝勉与所恶则衆离散故黔首聚散盖不难也爱利出乎仁义捐仁义者寡利仁义者衆夫仁义之行唯且无诚註仁义既行将伪以爲之䟽夫利益苍生爱育羣品立功聚衆莫先仁义而履仁蹈义捐率于中者少託于圣迹以规名利者多是故行仁义者矫性伪情无诚实者也且假夫禽贪者器註仁义可见则夫贪者将假斯器以获其志䟽器圣迹也且贪于名利险于禽兽者必假夫仁义爲其器者也是以一人之断制利天下註若夫仁义各出其情则其断制不止乎一人䟽荣利之徒负于仁义恣其䲴毒断制天下向无圣迹岂得然乎譬之犹一覕也註覕割也万物万形而以一剂割之则有伤也䟽覕割也若以一人制服天下譬犹一刀割于万物其于损伤彼此多矣夫尧知贤人之利天下也而不知其贼天下也夫唯外乎贤者知之矢註外贤则贤不伪䟽夫贤圣之迹爲利一时万代之后必生贼害唯能忘外贤圣者其知之妙也有暖姝者有濡需者有卷娄者䟽此略摽下解释所谓暖妹者学一先生之言则暖暖妹妹而私自悦也自以爲足矣而未知未始有物也註意尽形教岂知我之独化于玄冥之境哉䟽暖姝自许之貌也小见之人学问寡薄自悦足谓穷微极妙岂知所学未有一物可称也是以谓暖姝者此言结前也是以谓暖姝者也濡需者豕蝨是也择䟽鬛自以爲广宫大囿奎蹄曲隈乳间股脚自以爲安室利处不知屠者之一旦鼓臂布草操烟火而己与豕俱焦也䟽濡需矜夸之貌也豕猪也言蝨寄猪体上择䟽长之毛鬛将爲广大宫室苑囿蹄脚奎隈之所股脚乳旁之间用爲温暖利便岂知屠人忽操汤火攘臂布草而杀之乎即己与豕俱焦烂者也谕流俗寡识之人耽好情欲与豕蝨濡需喜叹无异也此以域进此以域退䟽域境界也蝨则逐豕而有亡人则随境而荣乐故谓之域进退也此其所谓濡需者也註非夫通变邈世之才而偷安乎一时之利者皆豕蝨者也䟽此结也卷娄者舜也羊肉不慕蚁蚁慕羊肉羊肉羶也舜有羶行百性悦之䟽卷娄者谓背项俛曲俯前挛卷而偃偻也羊肉羶腥无心慕蚁蚁闻而归之舜有仁行不慕百姓百姓悦之故羊肉比舜蚁况百姓故三徙成都至邓之墟而十有万家䟽舜避丹朱又不愿衆聚故三度逃走移徙避之百姓慕德从者十万所居之处自成都邑至邓墟地名也尧闻舜之贤举之童土之地曰冀得其来之泽䟽地无草木曰童土尧闻舜有贤圣之德妻以娥皇女英举以自代让其天下居不毛土历试艰难望邻境承仪苍生蒙泽舜举乎童土之地年齿长矣聪明衰矣而不得休归所谓卷娄者也註圣人之形不异凡人故耳目之用衰也至于精神则始终常全耳若少则未成及长而衰则圣人之圣曾不崇朝可乎䟽既登九五威跨万乗慜念苍生忧怜凡庶于是年齿长老耳目衰竭无由休息岂得归宁偃偻挛卷形劳神倦所谓卷娄者也是以神人恶衆至註衆自至耳非好而致也䟽三徙远之以恶也衆至则不比不比则不利也註明舜之所以有天下盖于不得已耳岂比而利之䟽比和也夫衆聚则不和不和则不利于我也故无所甚亲无所甚䟽抱德炀和以顺天下此谓眞人䟽炀温也夫不测神人亲䟽一观抱守温和可谓眞圣于蚁弃知于鱼得计于羊弃意註于民则蒙泽于舜则形劳䟽不慕羊肉之仁故于蚁弃智也不爲羶行教物故于羊弃意也既遗仁义合乎至道不濡沫相忘于江湖故鱼得计此斥虞舜羶行故及斯言也以目视目以耳听耳以心复心註此三者未能无其耳目心意也䟽夫视目之所见听耳之所闻复心之所知不逐物于分外而知止其分内者其眞人之道也若然者其平也绳註未能去绳而自平䟽绳无心而正物圣忘怀而平等其变也循註未能絶迹而玄会䟽循顺也处世和光千变万化大顺苍生曾不逆寡古之眞人以天待之註居无事以待事事斯得䟽如上所解即是玄古眞人用自然之道虚其心以待物不以人入天註以有事求无事事愈荒䟽不用人事取舍乱于天然之智古之眞人得之也生失之也死得之也死失之也生註死生得失各随其所居耳于生爲得于死或复爲失未始有常也䟽夫处生而言即以生爲得若据死而语便以生爲丧死生既其无定得失的在谁边噫未可知也是以混死生一得丧故谓之眞人矣药也其实堇也桔梗也鸡壅也豕零也是时爲帝者也何可胜言註当其所须则无贱非其时则无贵贵贱有时谁能常也䟽堇乌头也治风痺桔梗治心腹血鸡壅即鸡头草也服延年豕零猪苓根也似猪卵治渴病此并贱药也帝君王也夫药无贵贱瘉病则良药病相当故便爲君主乃至目视耳听手捉心知用有行藏时有兴废故时之所贤者爲君才不应世者爲臣此事必然故何可言尽也勾践也以甲楯三千栖于会稽䟽勾践越王也会稽山名也越爲吴军所残窘迫退走栖息于会稽山上也唯种也能知亡之所以存唯种也不知其身之所以愁䟽种越大夫名其时勾践大败兵唯三千走上会稽山亡灭非远而种密谋深智亡时可在当时矫与吴和后二十二年而灭吴矣夫狡兔死良狗烹敌国灭忠臣亡数其然也平吴之后范蠡去越而游乎江海变名易姓韬光晦迹即陶朱公是也大夫种不去爲勾践所诛但知国亡而可以存不知愁身之必死也字亦有作种者随字读之故曰鸱目有所适鹤胫有所节解之也悲註各适一时之用不能靡所不可则有时而失有时而失故有时而悲矣解去也䟽鸱目昼闇而夜开则适夜不适昼鹤胫禀分而长则能长不能短枝节如此故解去则悲亦犹种闇于谋身长于存国也故曰风之过河也有损焉日之过河也有损焉註有形者自然相与爲累唯外乎形者磨之而不磷註风日是气河有形质凡有形气者未能无累也而风吹日累必有损伤恃源而往所以不觉亦犹吴得越之后谋臣必恃其功勋以无后虑遭戮是知物相利相必相爲害也谓只风与日相与守河而河以爲未始其撄也註实已损矣而不自觉恃源而往者矣註所以不觉非不损也恃源往也䟽恃赖也撄损也风之与日相与守河于河撄损而不知觉恃其源流故水之守土也审影之守人也审物之守物也审註无意则止于分所以爲审䟽审安定也夫水非土则不安影无人则不见物无造物则不立故三者相守而自以爲固而新故不住存亡不停昨日之物于今已化山舟潜遁昧者不知斯之义也故目之于明也殆耳之于聪也殆心之于殉也殆註有意则无崖故殆䟽殉遂也夫视目所见听耳所闻任心所逐若目求离朱之明耳索师旷之聪心逐无崖之知欲不危殆其可得乎凡能其于府也殆殆之成也不给改註所以贵其无能而任其天然䟽夫运分别之智出于藏府而自伐能者必致危亡也故虽有成功不还周给而改悔矣祸之长也兹萃註萃聚也苟不能忘知则祸之长也多端矣䟽滋多也萃聚也役于藏府自显其能故凶灾祸患增长而多聚之也其反也縁功註反守其性则其功不作而成䟽自伐己能而反招祸败者縁于功成不退故也其果也待乆註欲速则不果䟽夫诚意成功决定矜伐有待之心其日固久而人以爲己寳不亦悲乎註己寳谓有其知能䟽流徙之人心处愚暗寳贵己能成功而处执滞如是甚可悲伤故有亡国戮民无已註皆有其身之祸䟽贪土地爲己有大寳取之无道国破家亡残害黎元无数无穷已也不知问是也註不知问祸之所由由乎有心而修心以救祸也䟽世有明人是爲龟镜不知问祸败所由唯恶贫贱愚之至也故足之于地也践虽践恃其所不蹍而后善博也䟽践蹍俱履蹈也夫足之能行必履于地仍赖不践之土而后得行若无余地则无由安善而致博远也此举譬也人之于知也少虽少恃其所不知而后知之所谓也註夫忘天地遗万物然后蜩翼可得而知也况欲知天之所谓而可以不无其心哉䟽知有明暗能有少多各止其分则物逍遥是以地借不践而得行心赖不知而能照所以处寂养恬天然之理故老经云有之以爲利无之以爲用此合谕也知大一知大阴知大目知大均知大方知大信知大定至矣䟽此略摽能知七大之者可谓造极自此以下历解义大一通之註道也䟽一是阳数大一天也能通生万物故曰通大阴解之註用其分内则万事无滞也䟽大阴地也无心运载而无分解物形之也大目视之註用万物之自见亦大目也䟽各视其所见谓大目大均縁之註因其本性今各自得则大均也䟽縁顺也大顺也物物各性足均平大方体之註体之使各得其分则万方俱得所以爲大方也䟽万物之形各有方术蜘蛛结网之类斯体达之大信稽之註命之所期无令越逸斯大信也䟽信实也稽至也循而任之各至其实斯大信也大定持之註眞不挠则自定故持之以大定斯不持也䟽物各信空持而用之其理空矣尽有天註夫物未有无自然者也䟽上来七大未有不由其自然者也循有照註循之则明无所作也䟽循顺也但顺其天然智自明照㝠有枢註至理有极但当冥之则得其枢要也䟽窈冥之理自有枢机而用之无劳措意也始有彼註始有之者彼也故我述而不作䟽始有之者彼也故我述而不作也则其解之也似不解之者註夫解任彼则彼自解解之无功故似不解䟽体从彼学而解也戒小成性故不似解其知之也似不知之也註明彼知也䟽能忘其知故似不知也不知而后知之註我不知则彼知自用彼知自用则天下莫不皆知也䟽不知而知故不知而后知此是眞知其问之也不可以有崖註应物宜而无方而不可以无崖註各以其分颉滑有实註万物虽颉滑不同而物物各自有实也䟽颉滑不同也万物纷扰颉滑不同统而治之成资实道古今不代註各自有故不可相代䟽古自在古不从古以来今今自存今亦不从今以生古物各有性故不相代换也而不可以亏註宜各尽其分也䟽时不往来法无迁贸岂赖古以爲今邪则可不谓有大扬搉乎註搉而扬之有大限也䟽如上所问其道广大岂不谓显扬妙理而搉实论之乎阖不亦问是己奚惑然爲註若问其大搉则物有至分故忘己任物之理可得而知也奚爲而惑若此也䟽阖何不也奚何无识之类若夜游何不询问圣人及其弱丧而迷惑困苦如是何爲也以不惑解惑复于不惑是尚大不惑註夫惑不可解故尚大不惑愚之至也是以圣人从而任之所以皇王殊迹随世爲名也䟽不惑圣智惑于凡情也以圣智之言辨于凡惑忘得反本复乎眞根而不能得意忘言而执乎圣迹贵重明言以不惑爲大此乃欲尚不惑岂能除惑哉斯又遣于不惑也南华眞经註䟽卷之二十六南华真经註疏正统道藏三家本三十五卷洞神部玉诀类南华眞经注䟽卷之二十七尺一河南郭象註唐西华法师成玄英䟽杂篇则阳第二十五则阳游于楚䟽姓彭名阳字则阳鲁人游事诸侯后入楚欲事楚文王夷节言之于王王未之见䟽姓夷名节楚臣也则阳欲事于楚故因夷节称言于王王既贵重故犹未之见也夷节所进未遂故罢朝而归家夷节归彭阳见王果曰夫子何不谭我于王䟽王果楚之贤大夫也谭犹称说也本亦有作言谈字者前因夷节未得见王后说王果冀其谈荐也王果曰我不若公閲休䟽若如也公閲休隐者之号也王果贤人嫌彭阳贪荣情速故盛称隐者以抑其进趋之心也彭阳曰公閲休奚爲者邪䟽奚何也既称公閲休言己不知故问何爲庶闻所以曰冬则擉鼈于江夏则休乎山樊有过而问者曰此予宅也注言此者以抑彭阳之进趋䟽擉刺也樊傍也亦茂林也隆冬刺鼈于江渚以逍遥盛夏归休偃茂林而取适既无环庶故指山傍而爲舍此略陈閲休之事迹也夫夷节已不能而况我乎吾又不若夷节夫夷节之爲人也无德而有知不自许以之神其交固顚冥乎富贵之地注言己不若夷节之好富贵能交结意尽形之任知以干上也䟽顚冥犹迷没也言夷节交游坚固意在荣华顚倒迷惑情贪富贵实无眞德而有俗知不能虚淡以从神而好任知以干上数数如此犹自不能况我守愚若爲堪荐此是王果谦逊之辞也非相助以德相助消注苟进故德薄而名消䟽消毁损也言则阳凭我谈己于王者此适可败坏名行必不益于盛德也夫冻者假衣于春暍者反冬乎冷风注言已顺四时之施不能赴彭阳之急䟽夫遭冻之人得衣则煖被暍之者遇水便活乃待阳和以解冻须寒风以救暍虽乖人事实顺天时履道达人体无近惠不进彭阳其义亦尔夫楚王之爲人也形尊而严其于罪也无赦如虎非夫佞人正德其孰能挠焉䟽仪形有南面之尊威严据千乗之贵赫怒行毒犹如暴虎戮辱苍生必无赦宥自非大佞之人不堪任使若履正怀德之士谁能屈挠心志而事之乎故圣人其穷也使家人忘其贫注淡然无欲乐足于所遇不以侈靡爲贵而以道德爲荣故其家人不识贫之可苦䟽御寇居郑老莱在楚妻弩穷窭而乐在其内贤士尚然况乎眞圣斯志贫也其达也使王公忘爵禄而化卑注轻爵禄而重道德超然坐忘不觉荣之在身故使王公失其所以爲高䟽韬光爲穷显迹爲达哀公德友于尼父轩辕膝歩于广成斯皆道在则尊不拘品命故能使万乗之王五等之君化其高贵之心而爲卑下之行也其于物也与之爲娱矣注不以爲物自苦䟽同尘涉事与物无私所造皆适故未尝不乐也其于人也乐物之通而保己焉注通彼人不丧我䟽混迹人间而无滞塞虽复通物而不丧我动不伤寂而常守于其眞故或不言而饮人以和注人各自得斯饮和矣岂待言哉䟽荫庇群生冥同苍昊中和之道各得其心满腹而归岂劳言教与人并立而使人化注望其风而靡之䟽和光同尘斯并立也各反其眞斯人化也父子之宜彼其乎归居注使彼父父子子各归其所䟽虽复混同贵贱而伦序无亏故父子君臣各居其位无相参冒不亦宜乎而一间其所施注其所施同天地之德故间静而不二䟽所有施惠与四时合序未尝不间暇从容动静不二其于人心者若是其远也䟽圣人之用心其如上说是以知其清高深远也故曰待公閲休注欲其释楚王而从閲休将以静泰之风镇其动心也䟽此总结也圣人达绸缪注所谓玄通䟽绸缪结缚也夫达道圣人超然县解体知物境空幻岂爲尘网所羁閲休虽未极乎道故但託而说之也同尽一体矣注无外内而皆同照䟽夫智周万物穷理尽性物我不二故混同一体也而不知其然性也注不知其然而自然者非性如何䟽能所相应境智冥合不知所以莫辨其所然故与眞性符会复命摇作而以天爲师注摇者自摇作者自作莫不复命而师其天然也䟽反夫眞根复于本命虽复摇动顺物而作动静无心合于天地故师于二仪也人则从而命之也注此非赴名而高其迹师性而动其迹自高故人不能下其名也䟽命名也合道圣人本无名字爲有清尘可慕故人从后而名之忧乎知而所行恒无几时其有止也若之何注任知其行则忧患相继䟽任知爲物忧患斯生心灵易夺所行无几攀縁念虑宁有住时假令神禹无奈何生而美者人与之鑑不告则不知其美于人也注鑑镜也鑑物无私故人美之今夫鑑者岂知鑑而鑑邪生而可鑑则人谓之鑑耳若人不相告则莫知其美于人譬之圣人人与之名䟽鑑镜也告语也夫生明照照物无私人爱慕之故名爲镜若人不相告语明镜本亦无名此起譬也若知之若不知之若闻之若不闻之其可喜也终无已注夫鑑之可喜由其无情不问知与不知闻与不闻来即鑑之故终无已若鑑由闻知则有时而废也䟽已止也夫镜之照物义在无情不问怨亲照恒平等若不闻而不知镜亦不照既有闻知镜能照之斯则事涉间夺有时休废矣焉能乆照乎只爲凝照无穷故爲人之所喜好也人之好之亦无已性也注若性所不好岂能乆照䟽镜之能照出自天然人之喜好率乎造物既非矫性所以无穷圣人之爱人也人与之名不告则不知其爱人也注圣人无爱若镜耳然而事济于物故人与之名若人不相告则莫知其爱人也䟽圣人泽被苍生恩流万代物荷其德人与之名更相告语嘉号斯起不若然者岂有圣名乎若知之若不知之若闻之若不闻之其爱人也终无已注荡然以百姓爲刍狗而道合于爱人故能无己若爱之由乎闻知则有时而衰也䟽夫圣德遐旷接物无私亭毒群生刍狗百姓岂待知闻而后爱之哉只爲慈救无偏故德无穷已此合谕也人之安之亦无已性也注性之所安故能乆䟽安定也夫静而与阴同德动而与阳同波故无心于动静也故能疾雷破山而恒定大风振海而不惊斯率其眞性者也若矫性伪情则有时而动矣故王弼云不性其情焉能乆行其企旧国旧都望之畅然注得旧犹畅然况得性乎䟽国都谕其眞性也夫少失本邦流离他邑皈望桑梓畅然喜欢况丧道日淹逐末来乆今既还原反本故曰畅然虽使丘陵草木之缗注缗合也入之者十九犹之畅然况见见闻闻者也注见所尝见闻所尝闻而犹畅然况体其性也䟽缗合也旧国旧都荒废日乆丘陵险陋草木丛生入中相访十人识九见所曾见闻所曾闻怀生之情畅然欢乐况丧道日久流没生死忽然反本会彼眞原皈其重玄之乡见其至道之境其爲乐也岂易言乎以十仞之台县衆间者也注衆之所习虽危犹间况圣人之无危䟽七尺曰仞台高七丈可谓危县人衆数登遂不怖惧习以性成尚自宽闲而况得眞何往不安者也冉相氏得其环中以随成注冉相氏古之圣王也居空以随物物自成䟽冉相氏三皇以前无爲皇帝也环中之空也言古之圣王得眞空之道体环中之妙故道顺群生混成庶品与物无终无始无几无时注忽然与之俱往䟽无始无过去无终无未来也无几无时无见在也体化合变与物俱往故无三时也日与物化者一不化者也注日与物化故常无我常无我故常不化也䟽顺于日新与物俱化者动而常寂故凝寂一道嶷然不化阖尝舍之注言夫爲者何不试舍其所爲之乎䟽阖何也言体空之人冥于造物千变万化而与化俱往曷常暂相舍离也夫师天而不得师天注唯无所师乃得师天䟽师者倣傚之名天者自然之谓夫大块造物率性而动若有心师学则乖于自然故不得也与物皆徇其以爲事也若之何注虽师天犹未免于殉奚足事哉师天犹不足称事况又不师邪䟽徇者逐也求也夫有心倣傚造化而与物俱往者此不率其本性也奚足以爲修其事业乎尚有所求故是徇也夫师犹有称徇况舍己逐物其如之何夫圣人未始有天未始有人未始有始未始有物䟽夫得中圣人达于至理故能人天双遣物我两忘既曰无终何尝有始率性合道不复师天与世偕行而不替所行之备而不洫其合之也若之何注都无乃冥合䟽替废也堙塞也混同人事与世并行接物随时曾无废阙然人间否泰备经之矣而未尝堙塞所遇斯通无心师学自然合道如何傚傚方欲契眞固不可也汤得其司御门尹登恒爲之传之注委之百官而不与焉䟽姓门名尹且言门尹官号也姓登名恒殷汤圣人忘怀顺物故得良臣御事既爲师傅玄默端拱而不爲也从师而不囿注任其自聚非囿之也纵其自散非解之也䟽从任也囿聚也虚淡无爲委任师傅终不积聚而爲己功得其随成爲之司其名注司御之属亦能随物之自然也而汤得之所以名寄于物而功不在己䟽良臣受委随物而成推功司御名不在己之名嬴法得其两见注名法者已过之迹耳非适足也故曰嬴然无心者寄治于群司则其名迹并见于彼䟽嬴然无心也见显也成物之名圣迹之法并是师傅而不与焉故名法二事俱显于彼嬴然闲放功成弗居也仲尼之尽虑爲之傅之注仲尼曰天下何思何虑虑已尽矣若有纤芥之虑岂得寂然不动应感无穷以辅万物之自然也䟽傅辅也尽絶也孔丘圣人忘怀絶虑故能开化群品辅禀自然若藴纤芥有心岂能坐忘应感容成氏曰除日无岁注今所以有岁而存日者爲有死生故也若无死无生则岁日之计除䟽容成古之圣王也岁日者时序之名耳爲计于时日故有生死生死无矣故岁日除焉无内无外注无彼我则无内外也䟽内我也外物也爲计死生故有内外岁日既遣物我何施魏莹与田侯牟约田侯牟背之魏莹怒将使人刺之䟽莹魏惠王名也田侯即齐威王也名牟桓公之子田恒之后故曰田侯齐魏二国约誓立盟不相征伐盟后未几威王背之故魏侯瞋怒将使人刺而杀之其盟在齐威二十六年魏惠八年犀首闻而耻之曰君爲万乗之君也而以匹夫从雠䟽犀首官号也如今虎贲之类公家之孙名衍爲此官也诸侯之国革车万乗故谓之君也匹夫者谓无官职夫妻相匹偶也从雠犹报雠也夫君人者一怒则伏尸流血今乃令匹夫行刺单使报雠非万乗之事故可羞衍请受甲二十万爲君攻之虏其人民系其牛马䟽将军孙衍请专命受钺率领甲卒二十万人攻其齐城必当获胜于是虏掠百姓羁系牛马绪勋酬赏分布军人也使其君内热发于背然后拔其国忌也出走然后抶其背折其嵴䟽姓田名忌齐将也抶折击也国破人亡而怀恚怒故热气藴于心痈疽发于背也国既倾拔获其主将于是击抶其背打折腰嵴旋师献凯不亦快乎季子闻而耻之曰筑十仞之城城者既十仞矣则又坏之此胥靡之所苦也䟽季姓也昔者古之称魏之贤臣也胥靡徒役人也季子怀道不用征伐闻犀首请兵羞而进谏夫七丈之城用功非少城就成矣无事坏之此乃徒役之人滥遭辛苦此起譬也今兵不起七年矣此王之基也衍乱人不可听也䟽干戈静息已经七年偃武修文王者洪基犀首方爲祸乱不可听从华子闻而丑之曰善言伐齐者乱人也善言勿伐者亦乱人也谓伐之与不伐乱人也者又乱人也䟽华姓子有德称亦魏之贤臣也善巧言伐齐者谓兴动千戈故是祸乱之人此公孙衍也善言勿伐者意在王之洪基胜于敌国有所解望故是乱人斯季子也谓伐与不伐乱人者未能忘言行道犹以是非爲心故亦未勉于乱人此华子自道之辞也君曰然则若何䟽华子遣荡既深王不测其所以故问言㫖意趣如何曰君求其道而已矣䟽夫道清虚淡漠物我兼忘故劝求之庶其寡欲必能履道争夺自消惠子闻之而见戴晋人䟽戴晋人梁之贤者也姓戴字晋人惠施闻华子之清言犹恐魏王之未悟故引戴晋庶解所疑戴晋人曰有所谓蜗者君知之乎曰然注蜗至微而有两角䟽蜗者虫名有类小螺也俗谓之黄犊亦谓之蜗牛有四角君知之不曰然魏王答云我识之矣有国于蜗之左角者曰触氏有国于蜗之右角者曰蛮氏时相与争地而战伏尸数万逐北旬有五日而后返注诚知所争者若此之细也则天下无争矣䟽蜗之两角二国存焉蛮氏频相战争杀伤既其不少进退亦复淹时此起譬君曰噫其虚言与䟽所言竒谲不近人情故发噫叹疑其不实也曰臣请爲君实之䟽必谓虚言请陈实録君以意在四方上下有穷乎䟽君以意则四方上下有极不斯理物又质魏侯君曰无穷䟽魏侯答云上下四方竟无穷已曰知游心于无穷而反在通达之国注人迹所及爲通达谓今四海之内也若存若亡乎䟽人迹所接爲通达也存有也亡无也游心无极之中又比九州之内语其大小可谓如有如无也君曰然注今自以四海爲大然计在无穷之中若有若无也䟽然犹如此也谓所陈之语谏不虚也曰通达之中有魏䟽谓魏国在四海之中于魏中有梁䟽昔在河东国号爲魏魏爲强秦所逼徙都于梁梁从魏而有故曰魏中有梁也于梁中有王王与蛮氏有辩乎䟽辩别也王之一国别于六合欲论大小如有如无与彼蛮氏有何差异此合譬也君曰无辩注王与蛮氏俱有限之物耳有限则不问大小俱不得与无穷者计也虽复天地共在无穷之中皆蔑如也况魏中之梁梁中之王而足争哉䟽自悟己之所争与蜗角无别也客出而君惝然若有亡也注自悼所争者细䟽惝然怅恨貌也晋人言毕辞出而行君觉己非惝然怅恨心之悼矣恍然如失客岀惠子见君曰客大人也圣人不足以当之䟽圣人谓尧舜也晋人所谈其理宏博尧舜之行不足以当惠子曰夫吹管也犹有嗃也吹剑首者吷而已矣尧舜人之所誉也道尧舜于戴晋人之前譬犹一吷也注曾不足闻䟽嗃大声吷小声也夫吹竹管声犹嗃大若吹剑环声则微小唐尧俗中所誉若于晋人之前盛谈斯道者亦何异乎吹剑吷声曾无足可闻也孔子之楚舍于蚁丘之浆䟽螘丘丘名也浆卖浆水之家也仲尼适楚而爲聘使路傍舍息于卖浆水之家其家住在丘下故以丘爲名也其邻有夫妻臣妾登极者子路曰是稯稯何爲者邪䟽极高也总总衆聚也孔一应聘门徒甚多卑马威议惊异常故浆家邻舍男女群聚共登卖浆观视仲尼子路不识是以怪问仲尼曰是圣人仆也䟽古者淑人君子均号圣人故孔子名宜僚爲圣人也言臣妾登极聚衆多者是帀南宜僚之仆隶也是自埋于民注与民同自藏于畔註进不荣华退不枯藁䟽混迹泥滓同尘氓俗不显其德故自埋于民也进不荣华退不枯藁隐显出处之际故自藏于畔也其声销注损其名也其志无穷注规是生也䟽声名也消灭也一荣辱故毁灭其名冥至道故以心无极其口虽言其心未尝言注所言者皆世言䟽口应人间心恒凝寂故不言而言言未尝言方且与世违而心不屑与之俱注心与世异䟽道与俗反固违于世虚心无累不与物同此心迹俱异也是陆沈者也注人中隐者譬无水而沈也䟽寂寥虚淡譬无水而沈谓陆沈也是其市南宜僚邪䟽姓熊字宜僚居于市南故谓之市南宜僚也子路请往召之䟽由闻宜僚陆沈贤士请往就舍召之孔子曰已矣䟽已止也彼必不来幸止勿唤彼知丘之着于己也注着明也知丘之适楚也以丘爲必使楚王之召己也彼且以丘爲佞人也䟽彼宜僚也着明也知丘明识宜僚是陆沈贤士又知适楚必向楚王荐召之如是则用丘爲謟佞之人也夫若然者其于佞人也羞闻其言而况亲见其身乎䟽陆沈之人率性诚直其于邪佞耻闻其言况自视其形良非所愿而何以爲存注不如舍之以从其志䟽而汝也存在也匿影消声乆当逃避汝何爲召谓其犹在子路往视之其室虚矣注果逃去也䟽仲由无鑑不用师言遂往其家庶观盛德而辞聘情切宜僚己逃其屋虚矣长梧封人问子牢曰君爲政焉勿卤莽治民焉勿灭裂注卤莽灭裂轻脱未略不尽其分䟽长梧地名其地有长树之梧因以名焉封人也即此地守疆之人子牢孔子弟子姓琴宋卿也爲政行化也治民宰割也卤莽不用心也灭裂轻薄也夫民爲邦本本固则邦宁唯当用意养人亦不可轻尔搔扰封人有道故戒子牢昔予爲禾耕而卤莽之则其实亦卤莽而报予芸而灭裂之其实亦灭裂而报予䟽爲禾犹种禾也芸拔草也耕地不深鉏治不熟至秋收时嘉实不多皆由䟽略故致斯报也予来年变齐深其耕而熟耰之注功尽其分无爲之至其禾蘩以滋予终年厌飱䟽变改也耕治也耰芸也去岁爲田亟遭饥馁今年艺植改法深耕耕垦既深鉏耰而熟于是禾苗蘩茂子实滋荣宽岁足飱故其宜矣庄子闻之曰今人之治其形理其心多有似封人之所谓䟽今世之人浇浮轻薄驰情欲境倦而不休至于治理心形例如封人所谓庄周闻此因而论之遯其天离其性灭其情亡其神以衆爲注夫遯离灭亡以衆爲之所致也若各至其极则何患也䟽逃自然之理散淳和之性灭眞实之情失养神之道者皆以徇逐分外多滞有爲故也故卤莽其性者欲恶之孽爲性萑苇注萑苇害黍稷欲恶伤正性䟽萑苇芦也夫欲恶之心多爲祅孽萑苇害黍稷欲恶伤眞性皆由卤莽浮伪故致其然也蒹葭始萌以扶吾形注扶䟽则神气畅䟽蒹葭亦芦也夫秽草初萌尚易除剪及扶䟽盛茂必害黍稷亦犹欲心初萌尚易止息及其昏溺戒之在微故老子云其末非易谋也寻擢吾性注以欲恶引性不止于当䟽寻引也擢拔也以欲恶之事诱引其心遂使拔擢眞性不止于当也并溃漏发不择所出漂疽疥痈内热溲膏是也注此卤莽之报也故治性者安可以不齐其至分䟽溃漏人冷疮也漂疽热毒肿也痈亦疽之类也溲膏溺精也耽滞物境没溺声色故致精神昏乱形气虚羸衆病发动不择处所也栢矩学于老聃曰请之天下游䟽栢姓矩名怀道之士老子门人也请游行宇内观风化察物情也老聃曰已矣天下犹是也䟽老子止之不许其往言天下物情与此处无别也又请之老聃曰汝将何始䟽郑重殷勤所请不已方问行李欲先往何邦曰始于齐䟽栢矩鲁人与齐相近齐人无道欲先行也至齐见辜人焉推而彊之解朝服而幕之䟽游行至齐以观风化忽见罪人刑戮而死于是推而彊之令其正卧解取朝服幕而覆之号天而哭之曰子乎子乎天下有大菑子独先离之曰莫爲盗莫爲杀人注杀人大灾谓自此以下事大灾既有则虽戒以莫爲其可得已乎䟽离罹也灾祸也号叫上天哀而大哭慜其枉滥故重曰子乎爲盗杀人世间大祸子独何罪先此遭罹大菑之条具列于下又解所谓辜人则朝士是也言其彊相推让以被朝服重爲罗网以罗黎元故告天哭之明菑由斯起预张之网列在下文荣辱立然后覩所病注各自得则无荣辱得失纷纭故荣辱立荣辱立则夸其所谓辱而跂其所谓荣矣奔驰乎夸跂之间非病如何䟽轩冕爲荣戮耻爲辱奔驰取舍非病如何货财聚然后覩所争注若以知足爲富将何争乎䟽珍寳弥积驰竞斯起今立人之所病聚人之所争穷困人之身使无休时欲无至此得乎注上有所好则下不能安其本分䟽赏之以轩冕玩之以珠玑遂便群品奔驰因而不止欲令各安本分其可得乎古之君人者以得爲在民以失爲在己注君莫之失则民自得矣䟽推功于物故以得在民受国不祥故以失在己以正爲在民以枉爲在己注君莫之枉则民自正䟽无爲任物正在民也引过责躬枉在己也故一形有失其形者退而自责注夫物之形性何爲而失哉皆由人君挠之以至斯患耳故自责䟽夫人受气不同禀分斯异令各任其能则物皆自得若有一物失所亏其形性者则引过归己退而责躬昔殷汤自剪是也今则不然䟽歩骤殊时浇淳异世故今之驰物者则不复如此也匿爲物而愚不识注返其性匿也用其性显也故爲物所显则皆识䟽所作宪章皆反物性藏匿罪名愚妄不识故罪名者衆也大爲难而罪不敢注爲物所易则皆敢䟽法既难定行之不易故决定违者斯罪之也重爲任而罚不胜注轻其所任则皆胜远其涂而诛不至注适其足力则皆至䟽力微事重而责其不胜路远期促而罚其后至皆不可也民知力竭则以伪继之注将以避诛罚也䟽智力竭尽不免诛罚惧罚情急故继之以伪日出多伪士民安取不伪注王日兴伪士民何以得其眞乎䟽谲伪之风日日而出伪衆如草于何得眞夫力不足则伪知不足则欺财不足则盗盗窃之行于谁责而可乎注当责上也䟽夫知力穷竭谲伪必生赋敛益急贪盗斯起皆由主上无德法令滋彰夫能忘爱释私不贵珍寳当责在上岂罪下民乎蘧伯玉行年六十而六十化注亦能顺世而不系于彼我故也䟽姓籧名瑗字伯玉卫之贤大夫也盛德高明照达空理故能与日俱新随年变化未尝不始于是之而卒诎之以非也注顺物而畅物情之变然也䟽初履之年谓之爲是年既终谢谓之爲非一岁之中而是非常出故始时之是终诎爲非也未知今之所谓是之非五十九非也注物情之变未始有极䟽故变爲新以新爲是故已谢矣以故爲非然则去年之非于今成是今年之是来岁爲非是知执是执非滞新执故者倒置之流也故容成氏曰除日无岁籧瑗达之故随物化也万物有乎生而莫见其根有乎出而莫见其门注无根无门忽尔自然故莫见也唯无其生亡其出者爲能覩其门而测其根也䟽随变而生生无根原任化而出出无门户既曰无根无门故知无生无出生出无门理其如此何爲岁之可像乎人皆尊其知之所知而莫知恃其知之所不知而后知可不谓大疑乎注我所不知物有知之者矣故用物之知则无所不知独任我知知甚寡矣今不恃物以知而自尊知则物不告我非大疑如何䟽所知者俗知也所不知者眞知也流俗之人皆尊重分别知之鋭情取舍而莫能赖其分别之智以照眞原可谓大疑惑之人也已乎已乎且无所逃注不能用彼则寄身无地䟽已止也夫鋭情取舍不如休止必遭祸患无处逃形此所谓然与然乎注自谓然者天下未之然也䟽各然其所然各可其所可彼我相对孰是孰非乎仲尼问于太史大弢伯常骞狶韦䟽太史官号也下三人皆史官之姓名也所问之事次列下文曰夫卫灵公饮酒湛乐不听国家之政田猎毕弋不应诸侯之际其所以爲灵公者何邪䟽毕大网也弋绳系箭而射也庸猥之君淫声嗜酒捕猎禽兽不听国政会盟交际不赴诸侯汝等史官应须定谥无道如此何爲谥灵大弢曰是因是也注灵即是无道之谥也䟽依周公谥法乱而不损曰灵灵即无道之谥也此是因其无道谥之曰灵故曰是因是也伯常骞曰夫灵公有妻三人同滥而浴注男女同浴此无礼也史䲡奉御而进所搏币而扶翼注以䲡爲贤而奉御之劳故搏币而扶翼之使其不得终礼此其所以爲肃贤也币者奉御之物䟽滥浴器也姓史字鱼卫之贤大夫也币帛也又谥法德之精明曰灵男女同浴使贤人进御公见史鱼良臣深怀愧悚遣人搏捉币帛令扶将羽翼慰而送之使不终其礼敬贤如此便是明君故谥爲灵灵则有道之谥其慢若彼之甚也见贤人若此其肃也是其所以爲灵公也注欲以肃贤补其私慢灵有二义不可谓善故仲尼问焉䟽男女同浴娇慢之甚忽见贤人顿怀肃敬用爲有道故谥灵也狶韦曰夫灵公也死卜葬于故墓不吉卜葬于沙丘而吉掘之数仞得石椁焉洗而视之有铭焉曰不冯其子灵公夺而埋之夫灵公之爲灵也乆矣注子谓蒯聩也言不冯其子灵公将夺汝处也夫物皆先有其命故来事可知也是以凡所爲者不得不爲凡所不爲者不可得爲而愚者以爲之在己不亦妄乎之二人何足以识之注徒识已然之见事耳未知已然之出于自然也䟽沙丘地名也在盟津河北子蒯聩也欲明人之名谥皆定于未兆非关物情而有升降故沙丘石椁先有其铭岂冯蒯聩方能夺葬史与常骞讵能识邪少知问于太公调䟽智照狭劣谓之少知大大也公正也道德广大公正无私复能调顺群物故谓之太公调假设立人以论道理曰何谓丘里之言䟽古者十家爲丘二十家爲里乡闾丘里风俗不同故假问答以辩之也太公调曰丘里者合十姓百名而以爲风俗也䟽采其十姓取其百名合而论之以爲风俗也合异以爲同散同以爲异今指马之百体而不得马而马系于前者立其百体而谓之马也䟽如采丘里之言以爲风俗斯合异以爲同也一人设教随方顺物斯散同以爲异也亦犹指马百体头尾腰嵴无复是马此散同以爲异也而系于前见有马此合异以爲同也是故丘山积卑而爲高江河合水而爲大大人合并而爲公注无私于天下则天下之风一也䟽积土石以成丘山聚细流以成江海亦犹圣人无心随物施教故能并合八方均一天下华夷共履遐迩无私是以自外入者有主而不执䟽自从也谓圣人之教从外以入从中而出随顺物情故居主竟无所执也由中出者有正而不距注自外入者大人之化也由中出者民物之性也性各得正故民无违心化必至公故主无所执所以能合丘里而并天下一万物而夷群异也䟽由亦从也谓万物黔黎各有正性率心而出禀受皇风既合物情故顺而不距四时殊气天不赐故岁成注殊气自有故能常有若本无之而由天赐则有时而废䟽赐与也夫春暄夏暑秋凉冬寒禀之自然故岁叙成立若由天与之则有时而废矣五官殊职君不私故国治注殊职自有其才故任之耳非私而与之䟽五官谓古者法五行置官也春官秋官各有司职君王玄默委任无私故致宇内清夷国家宁泰也文武大人不赐故德备注文者自文武者自武非大人所赐也若由赐而能则有时而阙矣岂唯文武凡性皆然䟽文相武将量才授职各任其能非圣与也无私于物故道德圆备万物殊理道不私故无名䟽夫群物不同率性差异或巢居穴处走地飞空而亭之毒之咸能自济物各得理故无功也无名故无爲无爲而无不爲注名止于实故无爲实各自爲故无不爲䟽功归于物故爲无爲不执此爲而无不爲时有终始世有变化注故无心者斯顺䟽时谓四叙递代循环世谓人事迁贸不定祸福淳淳注流行反覆䟽淳淳流行貌夫天时寒暑流谢不常人情祸福何能乆定故老子经云祸兮福所倚福兮祸所伏也至有所拂者而有所宜注于此爲戾于彼或以爲宜䟽拂戾也夫物情向背盖无定准故于此乖戾者或于彼爲宜是以达道之人不执逆顺也自殉殊面注各自信其所是不能离也䟽殉逐也面向也夫彼此是非纷然固执故各逐己见而所向不同也有所正者有所差注正于此者或差于彼䟽于此爲正定者或于彼差邪此明物情顚倒殊向而然也比于大泽百材皆度注无弃材也䟽比譬也度量也夫广大臯泽林籁极多随材量用必无弃掷大人取物其义亦然观乎大山木石同坛注合异以爲同也䟽坛基也石有巨小木有粗细共聚大山而爲基本此合异以爲同也此之谓丘里之言注言于丘里则天下可知䟽总结前义也少知曰然则谓之道足乎䟽以道爲名名道于理谓不足乎欲明至道无名故发斯问太公调曰不然今计物之数不止于万而期曰万物者以数之多者号而读之也注夫有数之物犹不止于万况无数之数谓道而足邪䟽期限也号语也夫有形之物物乃无穷今世人语之限曰万物者此举其大经爲言也亦犹虚道妙理本自无名据其功用彊名爲道名于理未足也是故天地者形之大者也阴阳者气之大者也道者爲之公注物得以通通物无私而彊字之曰道䟽天覆地载阴阳生育故形气之中最大者也天道能通万物亭毒苍生施化无私故谓之公也因其大以号而读之则可也注所谓道可道也䟽大通有物生化群品语其始本实曰无名因其功号读亦可也已有之矣乃将得比哉注名已有矣故乃将无可得而比邪䟽因其功用已有道名不得将此有名比于无名之理以斯比拟去之迢递则若以斯辩譬犹狗马其不及远矣注今名之辩无不及远矣故谓道犹未足也必在乎无名无言之域而后至焉虽有名故莫之比也䟽夫独以狗马一兽语而相比者非直大小有殊亦乃贵贱斯别也今以有名之道比无名之理者非直粗妙不同亦深浅斯异故不及远也少知曰四方之内六合之里万物之所生恶起注问此者或谓道能生之䟽六合之内天地之间万物动植从何生起少知发问欲辩其原太公调曰阴阳相照相盖相治四时相代相生相杀注言此皆其自尔非无所生䟽夫三光相照二仪相盖风雨相治炎凉相代春夏相生秋冬相杀岂关情虑物理自然也欲恶去就于是桥起雌雄片合于是庸有注凡此事故云爲趋舍近起于阴阳之相照四时之相代也䟽矫起貌也庸常也顺则就而欲逆则恶而去言物在阴阳造化之中藴斯情虑开杜交合以此爲常也安危相易祸福相生缓急相摩聚散以成䟽夫逢泰则安遇否则危危则爲祸安则爲福缓者爲寿急者爲夭散则爲死聚则爲生凡此数事出乎造物相摩而成其犹四叙变易迁贸岂关情虑哉此名实之可纪精之可志也注过此已往至于自然自然之故谁知所以也䟽志记也夫阴阳之内天地之间爲实有名故可纲可纪假令精微犹可言记至于重玄妙理超絶形名故不可以言像求也随序之相理桥运之相使穷则反终则始此物之所有注皆物之所有自然而然耳非无能有之也䟽夫四叙循环更相治理五行运动递相驱役物极则反终而复始物之所有理尽于斯言之所尽知之所至极物而已注物表无所复有故言知不过极物也䟽夫眞理玄妙絶于言知若以言诠辩运知思想道可极于有物而已固未能造于玄玄之境覩道之人不随其所废不原其所起注废起皆自尔无所原随也此议之所止注极于自尔故无所议䟽覩见也随逐也夫见道之人玄悟之士凝神物表寂照环中体万境皆玄四生非有岂复留情物物而推逐发起之所由乎所谓之言语道断议论休止者也少知曰季眞之莫爲接子之或使二家之议孰正于其情孰偏于其理注季眞曰道莫爲也接子曰道或使或使者有使物之功也䟽季眞接子并齐之贤人俱游稷下故託二贤明于理莫无也使爲也季眞以无爲爲道接子谓道有爲使物之功各执一家未爲通论今少知问此以定臧否于素情妙理谁正谁偏者也太公调曰鸡鸣犬吠是人之所知虽有大知不能以言读其所自化又不能以意其所将爲注物有自然非爲之所能也由斯而观季眞之言当也䟽夫目见耳闻鸡呜狗吠出乎造化愚智同知故虽大圣至知不能用意测其所爲不能用言道其所以自然呜吠岂道使之然是知接子之言于理未当斯而析之精至于无伦大至于不可围注皆不爲而自尔䟽假令精微之物无有伦绪粗大之物不可围量用此道理推而析之未有一法非自然独化者也或之使莫之爲未免于物而终以爲过注物有相使亦皆自尔故莫之爲者未爲非物也凡物云云皆由莫爲而过去䟽不合于道故未免于物各滞一边故卒爲过患也或使则实注实自使之䟽滞有爲也莫爲则虚注无使之也䟽溺无故也有名有实是物之居注指名实之所在无名无实在物之虚注物之所在其实至虚䟽夫情苟滞于有则所在皆物也情苟尚无则所在皆虚也是知有无在心不在乎境可言可意言而愈䟽注故求之于言意之表而后至焉䟽夫可以言诠可以意察者去道弥䟽远也故当求之于言意之表而后至焉未生不可忌注突然自生制不由我我不能禁已死不可阻注忽然自死吾不能违䟽忌禁也阻碍也突然而生不可禁忌忽然而死有何碍阻唯当随变任化所在而安字亦有作沮者怨也处顺而死故不怨丧也死生非远也理不可覩注近在身中犹莫见其自尔而欲忧之䟽劳息聚散近在一身其理窈冥愚人不见或之使莫之爲疑之所假注此二者世所至疑也䟽有无二执非达者之心疑惑之人情偏乃爲议论之也吾观之本其往无穷吾求之末其来无止无穷无止言之无也与物同理注物理无穷故知言无穷然后与物同理也䟽本过去也末未来也过去已往生化无穷莫测根原焉可意致假令盛谈无有既其偏滞未免于物故与物同于一理也或使莫爲言之本也与物终始注恒不爲而自使然也䟽本犹始各执一边以爲根本者犹未免于本末也故与有物同于始斯离于物也道不可有有不可无注道故不能使有而有者常自然也䟽夫至道不絶非有非无故执有执无二俱不可也道之爲名所假而行注物所由而行故假名之曰道䟽道大无名彊名曰道假此名教动而行之也或使莫爲在物一曲夫胡爲于大方注举一隅便可知䟽胡何也方道也或使莫爲未阶虚妙斯乃俗中一物偏曲之人何足以造重玄语乎大道言而足则终日言而尽道注求道于言意之表则足言而不足则终日言而尽物注不能忘言而存意则不足䟽足圆徧也不足偏滞也苟能忘言会理故曰言未尝言尽合玄道也如其执言不能契理既乖虚通之道故尽是滞碍之物也道物之极言默不足以载注天道物之极常莫爲而自尔不在言与不言䟽道物极处非道非物故言默不能尽载之非言非默议有所极注极于自尔非言默而议之也䟽默非默议非议唯当索之于四句之外而后造于衆妙之门也南华眞经註䟽卷之二十七南华真经註疏正统道藏三家本三十五卷洞神部玉诀类南华眞经註䟽卷之二十八尺二河南郭象註唐西华法师成玄英䟽杂篇外物第二十六外物不可必䟽域心执固谓必然也夫人间事物参差万绪惟安大顺则所在虚通若其逆物执情必遭祸害故龙逄诛比干戮箕子狂恶来死桀纣亡註善恶之所致俱不可必也䟽龙逄比干外篇已解箕子殷纣之庶叔也忠谏不从惧纣之害所以徉狂亦终不免杀戮恶来纣之佞臣毕志从纣所以俱亡人主莫不欲其臣之忠而忠未必信故伍员流于江苌弘死于蜀藏其血三年而化爲碧註精诚之至䟽碧玉也子胥苌弘外篇已释而言流江者忠谏夫差夫差杀之取马皮作袋爲鸱鸟之形盛伍员尸浮之江水故云流于江苌弘遭谮被放归蜀自恨忠而遭谮遂刳肠而死蜀人感之以匮盛其血三年而化爲碧玉乃精诚之至也人亲莫不欲其子之孝而孝未必爱故孝己忧而曾参悲註是以至人无心而应物唯变所适䟽孝已殷高宗之子也遭后母之难忧苦而死曾参至孝而父母憎之常遭父母打邻乎死地故悲泣也夫父子天性君臣义重而至忠至孝尚有不爱不知况乎世事万涂而可必固者唯当忠怀物我适可全身远害与木相摩则然金与火相守则流䟽夫木生火火尅金五行之气自然之理故木摩木则火生火守金则金烁是以诚心执固而必于外物者烁灭之败阴阳错行则天地大絃于是乎有雷有霆水中有火乃焚大槐註所谓错行䟽水中有火电也乃焚大槐霹雳也阴阳错乱不顺五行故雷霆击怒惊骇万物人乖和气败损亦然有甚忧两陷无所逃註苟不能忘形则随形所遭而陷于忧乐左右无宜也䟽不能虚志而忘形域心执固是以驰情于荣辱二境陷溺于忧乐二边无处逃形螴蜳不得成註矜之愈重则所在爲难莫知所守故不得成䟽螴蜳犹憷惕也不能忘情忘怀矜惜故虽劳形憷虑而卒无所成心若县于天地之间註所希跂者高而阔也䟽心徇有爲高而且远驰情逐物通乎宇宙慰睯沈屯註非情夷平畅也䟽遂心则慰喜乖意则昏闷遇境则沈溺触物则屯邅既非清夷岂是平畅利害相摩生火甚多註内热故也䟽夫利者必有害蝉鹊是也缨缠于利害之间内心恒热故生火多矣衆人焚和註衆人而遗利则和若利害存怀则其和焚也䟽焚烧也衆人犹俗人也不能守分无爲而每驰心利害内热如火故烧焰中和之性月固不胜火註大而闇则多累小而明则知分䟽月虽大而光圆火虽小而明照谕志大而多贪不如小心守分于是乎有僓然而道尽註唯僓然无矜遗形自得道乃尽也䟽僓然放任不矜之貌忘情利害淡尔不矜虚玄道理乃尽于此也庄周家贫故往贷粟于监河侯䟽监河侯魏文侯也庄子高素不事有爲家业既贫故来贷粟监河侯曰诺我将得邑金将贷子三百金可乎䟽诺许也铜铁之类皆名爲金此非黄金也待我岁终得百姓租赋封邑之物乃贷子庄周忿然作色曰周昨来有中道而唿者周顾视车辙中有鲋鱼焉周问之曰鲋鱼来子何爲者邪对曰我东海之波臣也君岂有斗升之水而活我哉䟽波浪小臣困于车辙君颇有水以相救乎周曰诺我且南游吴越之王激西江之水而迎子可乎䟽西江蜀江也江水至多北流者衆惟蜀江从西来故谓之西江是也鲋鱼忿然作色曰吾失我常与我无所处吾得斗升之水然活耳君乃言此曾不如早索我于枯鱼之肆註此言当理无小苟其不当虽大何益䟽索求肆市常行海水鲋鱼波浪失于常处升斗之水可以全生乃激西江非所宜也既其不救斯须不如求我于干鱼之肆此言事无大小时有机宜苟不逗机虽大无益也任公子爲大钩巨缁五十犗以爲饵䟽任国名任国之公子巨大也缁黑绳也犗犍牛也饵钩头肉既爲巨钩故用大绳县五十头牛以爲饵蹲乎会稽投竿东海䟽号爲巨钩期年不得鱼蹲踞也踞坐也踞其山旦旦而钓期年不得鱼已而大鱼食之牵巨钩錎没而下惊扬而奋鬐白波若山海水震荡声侔鬼神惮赫千里䟽期年之外有大鱼吞钩于是牵钩陷没驰惊而下扬其头尾奋其鳞鬐遂使白波如山洪波际日任公子得若鱼离而腊之自淛河以东苍梧已北莫不厌若鱼者䟽若鱼海神也淛浙江也苍梧山名在岭南舜葬之所海神肉多分爲脯腊自五岭已北三湘已东皆厌之已而后世辁才讽说之徒皆惊而相告也䟽代末季叶才智轻浮讽诵词说不敦玄道闻得大鱼惊而相语轻字有作辁字者辁量也夫揭竿累趋灌渎守鲵鲋其于得大鱼难矣䟽累细绳也鲵鲋小鱼也担揭细小之竿绳趋走溉灌之沟渎适得鲵鲋难获大鱼也饰小说以干县令其于大达亦远矣䟽千求也县高也夫脩饰小行矜持言说以求高名令问者必不能大通于至道字作县者古悬字多不着心是以未尝闻任氏之风俗其不可与经于世亦远矣註此言志趣不同故经世之宜小大各有所适也䟽人间世道夷险不常自非怀豁虚通未可以治乱若矜名饰行去之远矣儒以诗礼发冢大儒胪传曰东方作矣事之何若䟽大儒硕儒谓大博士从上传语告下曰胪胪传也东方作谓天曙曰先起儒弟子发冢爲盗恐天时曙故催告之问其如何将事小儒曰未解裙襦口中有珠䟽小儒弟子也死人裙衣犹未解脱扪其口中知其有寳珠诗固有之曰靑靑之麦生于陵陂生不布施死何舍珠爲䟽此是逸诗乆遭删削凡贵人葬者口多含珠故诵青青之诗刺之接其鬓擪其顪儒以金椎控其颐徐别其颊无伤口中珠註诗礼者先王之陈迹也苟非其人道不虚行故夫儒者乃有用之爲姦则迹不足恃也䟽接撮也擪按也顪口也控打也撮其鬓桉其口铁椎打仍恐损珠故安徐分别之是以田恒资仁义以窃齐儒生诵诗礼以发冢由是观之圣迹不足頼老莱子之弟子出薪遇仲尼返以告䟽老莱子楚之贤人隐者也常隐蒙山楚王知其贤遣使召爲相其妻采樵归见门前有车马迹妻问其故老莱曰楚王召我爲相妻曰受人有者必爲人角制而之不能爲人制之妻遂舍而去老莱随之夫负妻戴逃于江南莫知所之出取薪者采樵也既见孔子归告其师曰有人于彼脩上而趋下註长上而促下也末偻而后耳註耳却近后而上偻视若营四海註视之儡然似营他人事者不知其谁氏之子䟽脩长也趋短末肩背也所见之士下短上长肩背伛偻耳却近后瞻视高远所作怱怱观其仪容似营天下未知子之族姓是谁督其异常故发斯问老莱子曰是丘也召而来䟽鲁人孔丘汝宜唤取仲尼至曰丘去汝躬矜与汝容知斯爲君子矣註谓仲尼能遗形去知故以爲君子䟽躬身也孔丘既至老莱未语宜遣汝身之躬饰忘尔容貌心知如此之时可爲君子仲尼揖而退註受其言也䟽敬受其言揖让而退蹙然改容而问曰业可得进乎註设问之令老莱明其不可进䟽蹙然惊恐貌谓仲尼所学圣迹业行可得修进爲世用可不老莱子曰夫不忍一世之伤而惊万世之患註一世爲之则其迹万世爲患故不可轻也䟽夫圣智仁义救一时之伤后执爲姦成万世之祸时圣迹而骄謷则陈恒之徒是也亦有作惊音者云使万代驱骛不息亦是奔驰之义也抑固窭邪䟽固执圣迹抑扬从已夫于本性故穷窭亡其略弗及邪註直任之则民性不窭而皆自有略无弗及之事也䟽亡失本性忽略生崖故不及于眞道惠以欢爲骜终身之丑註惠之而欢者无惠则丑矣然惠不可长故一惠终身丑也䟽夫以施惠爲欢者惠不可徧故謷慢者多矣是以用惠取人适爲怨府故终身丑辱中民之行进焉耳註言其易进则不可忘惠之相引以名相结以隐註隐括进之谓也䟽夫上智下愚其性难改中庸之人易爲进退故闻尧之美相引慕以利名闻桀之恶则结之以隐匿与其誉尧而非桀不如两忘而闭其所誉註闭者闭塞䟽赞誉尧之善道非毁桀之恶迹以此奔驰失性多矣故不如善恶两忘闭塞毁誉则物性全矣反无非伤也动无非邪也註顺之则全静之则正䟽夫反于物性无不伤损扰动心灵皆非正法圣人踌躇以兴事以每成功註事不远本故其功每成䟽踌躇从容圣人无心应机而动兴起事业恒自从容不逆物情故其功每就奈何哉其载焉终矜尔註矜不可载故遗而弗有也䟽奈何犹如何也如何执仁义之迹扰挠物心运载矜庄终身不替此是老莱诋诃夫子之辞也宋元君夜半而梦人被发闚阿门䟽宋国君谥曰元即宋元君也阿曲也谓阿旁曲室之闚门曰予自宰路之渊予爲清江使河伯之所渔者余且得予䟽自后也宰路江畔渊名姓余名且捕鱼之人也元君觉使人占之曰此神龟也君曰渔者有余且乎左右曰有君曰令余且会朝䟽命召也召令赴朝问其所得明日余且朝君曰渔何得对曰且之网得白龟焉其圆五尺君曰献若之龟龟至君再欲杀之再欲活之心疑卜之曰杀龟以卜吉䟽心疑犹预杀活再三乃杀吉遂刳龟也卜之乃刳龟七十二钻而无遗筴䟽筭计前后钻之凡经七十二筭计吉凶曾不失中仲尼曰神龟能见梦于元君而不能避余且之网知能七十二钻而无遗筴不能避刳肠之患如是则知有所困神有所不及也註神知之不足恃也如是夫唯静然居其所能而不营于外者爲全䟽夫神智不足恃也是故至人之处世忘形神智虑与枯木同其不华将死天均其寂魄任物冥于造化是以孔丘大圣因而议之虽有至知万人谋之註不用其知而用衆谋鱼不畏网而畏鹈鹕註网无情故得鱼䟽网无情而得鱼谕圣人无心故天下归之去小知而大知明註小知自私大知任物䟽小知取舍于心大知无分别遣间夺之情故无分别则大知光明也去善而自善矣註去善则善无所慕善无所慕则善者不矫而自善也䟽遣矜尚之小心合自然之大善故前文云离道以善险德以行又老经云天下皆知善之爲善斯不善已婴儿生无石师而能言与能言者处也註汎然无习而自能者非跂而学彼也䟽夫婴儿之性其不假师匠年渐长大而自然能言者非有心学之与父母同处率其本性自然能言是知世间万物非由运知学而成之也惠子谓庄子曰子言无用䟽庄子通人也空有并照其言宏博不契俗心是以惠施讥爲无用庄子曰知无用而始可与言用矣䟽夫有用则同于天折无用则全其崖故知无用始可语其用天地非不广且大也人之所用容足耳然则侧足而垫之致黄泉人尚有用乎惠子曰无用䟽垫掘也夫六合之内广大无最于地人之所用不过容足若使侧足之外掘至黄泉人则战慄不得行动是知有用之物假无用成功庄子曰然则无用之爲用也亦明矣註圣应其内当事而发已言其外以畅事情情畅则事通外明则内用相须之理然也䟽直置容足不可得行必候余地方能运用脚足无用之理分明故取老子云有之以爲利无之以爲用庄子曰人有能游且得不游乎人而不能游且得游乎註性之所能不得不爲也性所不能不得强爲故圣人唯莫之制则同焉皆得而不知所以得也䟽夫人禀性不同所用各异自有闻言如影响自有智昏菽麦故性之能者不得不由性之无者不可强涉各守其分则物皆不丧夫流遁之志决絶之行噫其非至知厚德之任与註非至厚则莫能任其志行而信其殊能也䟽流荡逐物逃遯不返果决絶灭因而不移此之志行极愚极鄙岂是至妙眞知深厚道德之所任用庄子之意谓其如此覆坠而不及火驰而不顾註人之所好不避是非死生以之䟽愚迷之类执志悫然虽复家被覆没身遭顚坠亦不知悔反驰逐物情急如烟火而不知回顾流遯决絶遂至于斯耳虽相与爲君臣时也易世而无以相贱註所以爲大齐同䟽夫时所贤者爲君才不应世者爲臣如舜禹应时相代爲君臣也故世遭革易不可以爲臣爲君而相贱轻流遯之徒不知此事故曰至人不留行焉註唯所遇而因之故能与化俱䟽夫世有兴废随而行之是故达人曾无留滞夫尊古而卑今学者之流也註古无所尊今无所卑而学者尊古而卑今失其原矣䟽夫步骤殊时浇淳异世古今情事变也不同而乃贵古贱今深乖远鉴适滋爲学小见岂曰清通且以狶韦氏之流观今之世夫孰能不波註随时因物乃平泯也䟽狶韦三皇已前帝号也以玄古之风御于今代浇淳既章谁能不波荡而不失其性乎斯由尊古卑今之弊也唯至人乃能游于世而不僻註当时应务所在爲正顺人而不失己註本无我我何失焉彼教不学註教因彼性故非学也承意不彼註彼意自然故承而用之则夫万物各全其我䟽独有至德之人顺时而化彼非学心而本性具足不由学致也承意不彼者禀承教意以导性而眞道素圆不彼教也目彻爲明耳彻爲聪鼻彻爲颤口彻爲甘心彻爲知知彻爲德䟽彻通也颤者辛臭之事也夫六根无壅故彻聪明不荡于外故爲德凡道不欲壅壅则哽哽而不止则跈註当通而塞则理有不泄而相腾践也跈则衆害生註生起也物之有知者恃息註凡根生者无知亦不恃息也䟽天生六根废一不可耳闻眼见鼻嗅心知爲于分内虽用无咎若乃目带桑中之色耳淫濮上之声鼻滋兰麝之香心用无穷之境则天理灭矣岂谓彻哉故六根穷彻则气息通而生理全其不殷非天之罪註殷当也夫息不由知由知然后失当失当而后不通故知恃息息不恃知也然知欲之用制之由人非不得已之符也䟽殷当也或纵恣六根驰逐前境或窍穴哽塞以害生崖通蹍二徒皆不当理斯并人情之罪也非天然之辜天之穿之日夜无降註通理有常运䟽降止也自然之理穿通万物自昼及夜未尝止息人则顾塞其窦註无情任天窦乃开䟽窦孔也流俗之人反于天理壅塞根窍滞溺不通胞有重阆註阆空圹也䟽阆空也言人腹内空虚故容藏胃藏胃空虚故通气液心有天游註游不系也䟽虚空故自然之道游其中室无空虚则妇姑勃豀註争处也䟽勃豀争斗也屋室不空则不容受故妇姑争处无复尊卑心无天游则六凿相攘註攘逆䟽凿孔也攘则逆也自然之道不游其心则六根逆不顺于理大林丘山之善于人也亦神者不胜註自然之理有寄物而通也䟽自然之理有寄物而通者也德溢乎名註夫名高则利深故修德者过其当䟽溢深也仁义五德所以行之过多者爲尚名好胜故也名溢乎暴註夫禁暴则名美于德䟽暴残害也夫名者士之器名既过者必更相贼害内篇云名者相轧者也谋稽乎誸註誸急也急而后考其谋䟽稽考也誸急也急难之事然后校谋计知出乎事註平往则无用知䟽夫运心知以出境则争斗斯至柴生乎守註柴塞也䟽柴塞也守执也域情执固而所造不通官事果乎衆宜註衆之所宜者不一故官事立也䟽夫置官府设事条者须顺于衆人之宜便若求逆之则祸乱生春雨日时草木怒生铫鎒于是乎始修註夫事物之生皆有由䟽铫耜之类也鎒锄也青春时节时雨之日凡百草木萌动而生于是农具方始修理此明顺时而动不逆物情也草木之到植者过半而不知其然註夫事由理发故不觉䟽植生也铫鎒既修芸除苑苇幸逢春日鉏罢到生良由时节使然不可以人情度是知制法立教必须顺时静然可以补病註非不病也䟽适有烦躁之病者简静可以疗之眦𡟬可以休老註非不老也䟽翦齐发鬓状貌也衰老之容以此而沐浴宁可以止遽註非不遽也䟽遽疾速也夫心性怱迫者安静可以止之虽然若是劳者之务也非佚者之所未尝过而问焉註若是犹有劳故佚者超然不顾䟽夫止遽以宁疗躁以静者以对治之术斯乃小学之人劳役神智之事务也岂是体道之士闲逸之人不劳不病之心乎风彩情高故未尝暂过而顾问焉圣人之所以駥天下神人未尝过而问焉註神人即圣人也圣言其外神言其内䟽骇惊也神者不测之号圣者显迹之名爲其垂教动人故不过问贤人所以駥世圣人未尝过而问焉䟽证空爲贤并照爲圣从深望浅故不问之君子所以駥国贤人未尝过而问焉䟽何以人物君子故骇动诸侯之国贤人舍有故不问小人所以合时君子未尝过而问焉註趋步各有分高下各有等䟽夫趋世小人苟合一时如田恒之徒无足可贵故淑人君子鄙而不顾也演门有亲死者以善毁爵爲官帅其党人毁而死者半註慕赏而孝去眞远矣斯尚贤之过也䟽东门也亦有作寅者随字读之东门之孝出自内心形容外毁惟宋君嘉其至孝遂加爵而命爲卿乡党之人闻其因孝而贵于是强哭诈毁矫性伪情因而死者其数半矣尧与许由天下许由逃之汤与务光务光怒之䟽尧知由贤襌以九五洒耳辞退逃避箕山汤与务光务光不受诃骂瞋怒远之林籁斯皆率其本性腥臊荣禄非关矫伪以慕声名纪他闻之帅弟子而踆于窾水诸侯弔之三年申徒狄因以踣河註其波荡伤性遂至于此䟽姓申徒名狄姓纪名佗并隐者闻汤让务光恐其及己与弟子蹲踞水旁诸侯闻之重其廉素时往弔慰恐其沈没狄闻斯事慕其高名遂赴长河自溺而死波荡失性遂至于斯矣筌者所以在鱼得鱼而忘筌蹄者所以在兔得兔而忘蹄䟽筌鱼笱也以竹爲之故字从竹亦有从草者荪筌也香草也可以饵鱼置香于柴木芦苇之中以取鱼也蹄兔罝也亦兔彊也以系系兔脚故谓之蹄此二事譬也言者所以在意得意而忘言䟽此合谕也意妙理也夫得鱼兔本因筌蹄而筌蹄实异鱼兔亦由玄理假于言说言说实非玄理鱼兔得而筌蹄忘玄理明而名言絶吾安得夫忘言之人而与之言哉註至于两圣无意乃都无所言也䟽夫忘言得理目击道存其人实稀故有斯难也南华眞经註䟽卷之二十八南华真经註疏正统道藏三家本三十五卷洞神部玉诀类南华眞经注䟽卷之二十九尺三河南郭象註唐西华法师成玄英䟽杂篇寓言第二十七寓言十九註寄之他人则十言而九见信䟽寓寄也世人愚迷妄爲猜忌闻道已说则起嫌疑寄之他人则十言而信九矣故鸿蒙云将肩吾连叔之类皆寓言耳重言十七註世之所重则十言而七见信䟽重言长老乡闾尊重者也老人之言犹十信其七也巵言日出和以天倪註夫巵满则倾空则仰非持故也况之于言因物随变唯彼之从故曰日出日出谓日新也日新则尽其自然之分自然之分尽则和也䟽巵酒器也日出犹日新也天倪自然之分也和合也夫巵满则倾巵空则仰空满任物倾仰随人无心之言即巵言也是以不言言而无系倾仰乃合于自然之分也又解巵支也支离其言言无的当故谓之巵言耳寓言十九借外论之註言出于已俗多不受故借外耳肩吾连叔之类皆所借者也䟽籍假也所以寄之也人十言九语者爲假託外人论说之也亲父不爲其子媒亲父誉之不若非其父者也註父之誉子诚多不信然时有信者辄以常嫌见疑故借外论也䟽媒媾合也父谈其子人多不信别人誉之信者多矣非吾罪也人之罪也註己虽信而怀常疑者犹不受寄之彼人则信之人之听有斯累也䟽吾父也非父谈子不实而听者妄起嫌疑致不信之过也与己同则应不与己同则反註互相非也䟽夫俗人顚倒妄爲臧否与己同见则应而爲是与己不同则反而非之同于己爲是之异于己爲非之註三异同处而二异讼其所取是必于不讼者俱异耳而独信其所是非借外如何䟽夫迷执同异妄见是非同异既空是非灭矣重言十七所以已言也是爲耆艾註以其耆艾故俗共重之虽使言不借外犹十信其七䟽耆艾寿考者之称也已自言之不借于外爲是长老故重而信之流俗之人有斯迷妄也年先矣而无经纬本末以期年耆者是非先也註年在物先耳其余本末无以待人则非所以先也期待也䟽期待也上下爲经傍通曰纬言此人直置以年老居先亦无本末之智故待以耆宿之礼非关道德可先也人而无以先人无人道也人而无人道是之谓陈人註直是陈乆之人耳而俗便共信之此俗之所以爲安故而习常也䟽无礼义以先人无人伦之道也直是陈乆之人故重之耳世俗无识一至于斯巵言日出和以天倪因以曼衍所以穷年註夫自然有分而是非无主无主则曼衍矣谁能定之哉故旷然无怀因而任之所以各终其天年䟽曼衍无心也随日新之变转合天然之倪分故能因循万有接物无心所以穷造化之天年极生涯之遐寿也不言则齐䟽夫理处无言言则乖当故直置不言而物自均等也齐与言不齐䟽齐不言也不言与言既其不一故不齐也言与齐不齐也註付之于物而就用其言则彼此是非居然自齐若不能因彼而立言以齐之则我与万物复不齐耳故曰无言註言彼所言故虽有言而我竟不言也䟽夫以言遣言言则无尽纵加百非亦未偕妙唯当凝照圣人智冥动寂出处默语其致一焉故能无言则言言则无言也岂有言与不言之别齐与不齐之异乎故曰言无言也言无言终身言未尝言註虽出吾口皆彼言耳终身不言未尝不言註据出我口䟽此复解前言无言义有自也而可有自也而不可有自也而然有自也而不然䟽夫各执自见故有可有然自他既空然可斯泯恶乎然然于然恶乎不然不然于不然恶乎可可于可恶乎不可不可于不可註自由也由彼我之情偏故有可不可䟽恶乎犹于何也自他并空物我俱幻于何处而有可不可于何处有然不然以此推穷然可自息斯复解前有自而然可义也物固有所然物固有所可註各自然各自可无物不然无物不可註统而言之则无可无不可无可无不可而至也䟽夫俗中之物倒置之徒于无然而固然于不可而执可也非巵言日出和以天倪孰得其乆註夫唯言随物制而任其天然之分者能无夭落䟽自非随日新之变达天然之理者谁能证长生乆视之道乎言得之者之至也万物皆种也以不同形相禅註虽变化相代原其气则一䟽襌代也夫物云云禀之造化受气一种而形质不同运运迁流而更相代谢始卒若环註于今爲始者于昨已复爲卒也䟽物之迁贸譬彼循环死去生来终而复始此出襌代之状也莫得其伦註理自尔故莫得䟽伦理也寻索变化之道竟无理之可致也是谓天均天均者天倪也註夫均齐者岂妄哉皆天然之分䟽均齐也此总结以前一章之是谓天然齐等之道即以齐均之道亦名自然之分也庄子谓惠子曰孔子行年六十而六十化註与时俱也䟽夫运运不停新新流谢是以行年六十而与年俱变者也然庄惠相逢好谈玄道故远称尼父以显变化之方始时所是卒而非之註时变则俗情亦变乗物以游心者岂异于俗哉未知今之所谓是之非五十九非也註变者不停是不可常䟽夫人之寿命依年而数年既不定数岂有邪是以去年之是于今非矣故知今年之是还是去岁之非今岁之非即是来年之是故容成氏曰除日无岁也惠子曰孔子勤志服知也註谓孔子勤志服膺而后知非能任其自化也此明惠子不及圣人之韵远矣䟽服用也惠施未达抑度孔子谓其励志勤行用心学道故至斯智非自然任化者也庄子曰孔子谢之矣而其未之尝言註谢变化之自尔非知力之所爲故随时任物而不造言也䟽谢代也而汝也未无也言尼父于勤服之心乆已代谢汝宜复灵无复浪言也孔子云夫受才乎大本复灵以生註若役其才知而不复其本灵则生亡矣䟽夫人禀受才智于大道妙本复于灵命以尽生涯岂得勤志役心乖于造物此是庄子述孔丘之语诃抵惠施也鸣而当律言而当法鸣者律之所生言者法之所出而法律者衆之所爲圣人就用之耳故无不当而未之尝言未之尝爲也䟽呜声也当中也尼父圣人与阴阳合德故风韵中于钟律言教考于模范也哉利义陈乎前而好恶是非直服人之口而已矣註服用也我无言也我之所言直用人之口耳好恶是非利义之陈未始出吾口也䟽仁义利害好恶是非逗彼前机应时陈说虽复言出于口而随前此即是用衆人之口矣使人乃以心服而不敢蘁立定天下之定註口所以宣心既用衆人之口则衆人之心用矣我顺衆心则衆心信矣谁敢逆立哉吾因天下之自定而定之又何爲乎䟽随衆所宜用其心智教既随物物以顺之如草从风不敢逆立因其本静随性定之故定天下之定也已乎已乎吾且不得及彼乎註因而乗之故无不及䟽已止也彼孔子也重勗惠子止而勿言吾徒庸浅不能逮及此是庄子叹美宣尼之言曾子再仕而心再化䟽姓曾名参孔子弟子再仕之义列在下文曰吾及亲仕三釜而心乐后仕三千钟而不洎吾心悲註洎及也䟽六斗四升曰釡六斛四斗曰钟洎及也曾参至孝求禄养亲故前仕亲在禄虽少而欢乐后仕亲没禄虽多而悲悼所谓再化以悲乐易心爲不及养亲故也弟子问于仲尼曰若参者可谓无所县其罪乎註县系也谓参仕以爲亲无系禄之罪也䟽县系也门人之中无的姓讳当是四科十哲之流也曾参仁孝爲亲求禄虽复悲乐应无系罪门人疑此咨问仲尼也曰既已县矣註系于禄以养也夫无所县者可以有哀乎註夫养亲以适不问其具若能无系则不以贵贱经怀而平和怡畅尽色养之宜矣䟽夫孝子事亲务在于适无论禄之厚薄尽于色养而已故有庸赁而称孝子三仕犹爲不孝参既心存哀乐得无系禄之罪乎夫唯无系者故当无哀乐也彼视三釜三千钟如观雀蚊虻相过乎前也註彼谓无系也夫无系者视荣禄若蚊虻鸟雀之在前而过去耳岂有哀乐于其间哉䟽彼谓无系之人也鸟雀大以谕千钟蚊虻小以比三釡达道之人无心系禄千钟三釜不觉少多犹如鸟雀蚊虻相与飞过于前矣决然而已岂系之哉颜成子游谓东郭子綦曰自吾闻子之言一年而野註外权利也䟽居在郭东号曰东郭犹是齐物篇中南郭子綦也子游子綦弟子也野质朴也闻道一年学心未熟稍能朴素去浮华耳二年而从註不自专也䟽顺于俗也三年而通註通彼我也䟽不滞境也四年而物註与物同也䟽与物同也五年而来註自得也䟽爲衆皈也六年而鬼入註外形骸也䟽神会理物七年而天成註无所复爲䟽合自然成八年而不知死不知生註所遇皆适而安䟽智冥造物神合自然故不觉死生聚散之异也九年而大妙註妙善也善恶同故无往而不冥此言乆闻道知天籁之自然将忽然自忘则秽累日去以至于尽耳䟽妙精微也闻道日乆学心渐着故能超四句絶百非义极重玄理穷衆妙知照宏博故称大也生有爲死也註生而有爲则丧其生䟽处生人道沈溺有爲适皈死灭也劝公以其死也有自也註自由也由有爲故死由私其生故有爲今所以劝公者以其死之由私耳䟽公平也自由也所以人生也动之死地者犹私爱其生不能公正故劝导也而生阳也无自也註夫生之阳遂以其絶迹无爲而忽然独尔非有由也䟽感于阳气而有此生既无所由从故不足私也而果然乎䟽果决定也阳气生物决定如此恶乎其所适恶乎其所不适註然而果然故无适无不适而后皆适皆适而至也䟽夫气聚爲生生不足乐气散爲死死不足哀生死既齐哀乐斯泯故于何处而可适于何处而不可适乎所在皆适耳天有历数地有人据吾恶乎求之註皆己自足䟽夫星历度数玄象丽天九州四极人物依据造化之中悉皆具足吾于何处分外求之也莫知其所终若之何其无命也註理必自终不由于知非命如何䟽夫天地昼夜人物死生寻其根由莫知终始时来运去非命如何其无命者言有命也莫知其所始若之何其有命也註不知其所以然而然谓之命似若有意也故又遣命之名以明其自尔而后命理全也䟽夫死去生来犹春秋冬夏既无终始岂其命乎其有命者言无命也此又遣其命也有以相应也若之何其无鬼邪註理必有应若有神灵以致也䟽鬼神识也夫耳眼应于声色心知应于物境义同影响岂无灵乎其无鬼者言其有之也无以相应也若之何其有鬼邪註理自相应相应不由于故也则虽相应而无灵也䟽夫人睡中则不知外物虽有眼耳则不应色声若其有灵如何不应其有鬼者言其无也此又遣其有也衆罔两问于影曰若向也俯而今也仰向也括而今也被发向也坐而今也起向也行而今也止何也䟽罔两影外微阴也斯寓言者也若汝也俛低头也撮束发也汝坐起行止唯形是从以此测量必因形乃有言不待厥理未详设此问答以彰独化耳影曰叟叟也奚稍问也註运动自尔无所稍问䟽叟叟无心运动之貌也奚何也影答云我运动无心萧条自得无所可待独化而生汝无所知何劳见问也予有而不知其所以註自尔故不知所以䟽予我也我所有行止率乎造物皆不知所以悉莫辩其然尔岂有待哉予蜩甲也蛇蜕也似之而非也註影似形而非形䟽蜩甲蝉殻也蛇蜕皮也夫蛴螬变化而爲蝉蛇从皮内而蜕出者皆不自觉知也而蛴螬灭于前蝉自生于后非因蛴螬而有蝉蝉亦不待蛴螬而生也蛇皮之义亦复如之是知一切万有无相因待悉皆独化佥曰自然故影云我之因待同蛇蜕蜩甲似形有而实非待形者也火与日吾屯也阴与夜吾代也䟽屯聚也代谢也有火有日影即屯聚逢夜逢阴影便代谢若其同形有影故当不待火日阴夜有形而无影将知影必不待形而独化之理彰也彼吾所以有待邪䟽吾所以有待者火日也心其不形火日亦不能生影也故影亦不待于火日也而况乎以无有待者乎註推而极之则今之所谓有待者率至于无待而独化之理彰矣䟽况乎有待者形也必无火日形亦不能生影不待形也夫形之生也不用火日影之生也岂待形乎故以火日况之则知影不待形明矣形影尚不相待而况他物乎是知一切万法悉皆独化也彼来则我与之来彼往则我与之往彼彊阳则我与之彊阳彊阳者又何以有问乎註直自强阳运动相随往来耳无意不可问也䟽彼者形也强阳运动之貌也夫往来运动形影共时既无因待咸资独化独化之理妙絶名言名言问答其具之矣阳子居南之沛老聃西游于秦邀于郊至于梁而遇老子䟽姓杨名朱字子居之往也沛彭城今徐州是也邀遇也梁国今汴州也杨朱南迈老子西游邂逅逢于梁宋之地适于郊野而与之言老子中道仰天而叹曰始以汝爲可教今不可也䟽昔逢杨子谓有道心今见矜夸知其难教嫌其异俗是以伤嗟也阳子居不答䟽自觉己非默然悚愧至舍进盥漱巾栉脱屦户外膝行而前䟽盥洒也栉梳也届逆旅之舍至止息之所于是进水漱洒执持巾栉肘行膝歩尽礼虔恭殷勤请益庶蒙鍼艾也曰向者弟子欲请夫子夫子行不间是以不敢今间矣请问其过䟽向被抵诃欲请其过正逢行李未有闲庸今至主人清闲无事庶闻责㫖以助将来也老子曰而睢睢盱盱而谁与居註睢睢盱盱跋扈之貌人将畏难而䟽远䟽睢盱躁急威权之貌也而汝也跋扈威势矜庄燿物物皆哀悼谁将汝居处乎大白若辱盛德若不足䟽夫人廉洁贞清者犹如污辱也盛德圆满者犹如不足也此是老子引道德经以戒子居也阳子居蹴然变容曰敬闻命矣䟽蹙然惭悚也既承教㫖惊惧更深稽首虔恭敬奉尊命也其往也舍者迎将其家公执席妻执巾栉舍者避席炀者避灶註尊形自异故惮而避之也䟽将送也家公主人公也炀然火也阳朱往沛正事威容舍息逆旅主人迎送夫执毡席妻捉梳巾先坐之人避席而走然火之者不敢当灶威势动物一至于斯矣其反也舍者与之争席矣註去其夸矜故也䟽从沛返归已蒙教戒除其容饰遣其矜夸混迹同尘和光顺俗于是舍息之人与争席而坐矣南华眞经註䟽卷之二十九南华真经註疏正统道藏三家本三十五卷洞神部玉诀类南华眞经註䟽卷之三十尺四河南郭象註唐西华法师成玄英䟽杂篇让王第二十八尧以天下让许由许由不受又让于子州支父子州支父曰以我爲天子犹之可也虽然我适有幽忧之病方且治之未暇治天下也䟽尧许事迹具载内篇姓子名州字支父怀道之人隐者也尧知其贤让以帝位以我爲帝亦当能以爲事故言犹之可也幽深也忧劳也言我滞竟幽深固心忧劳且欲修身庶令合道未有闲暇缉理万机也夫天下至重也而不以害其生又况他物乎䟽夫位登九五威跨万乗人伦尊重莫甚于此尚不以斯荣贵损害生涯况乎他外事物何能介意也唯无以天下爲者可以託天下也䟽夫忘天下者无以天下爲也唯此之人可以委託于天下也舜让天下于子州支伯子州支伯曰予适有幽忧之病方且治之未暇治天下也䟽舜之事迹具在内篇支伯犹支父也故天下大器也而不以易生此有道者之所以异乎俗者也䟽夫帝王之位重大之器也而不以此贵易夺其生自非有道孰能如是故异于流俗之行也舜以天下让善卷善卷曰余立于宇宙之中冬日衣皮毛夏日衣葛絺春耕种形足以劳动秋收敛身足以休食日出而作日入而息逍遥于天地之间而心意自得吾何以天下爲哉䟽姓善名卷隐者也处于六合顺于四时自得天地之间逍遥尘垢之外道在其中故不用天下悲夫子之不知余也遂不受于是去而入深山莫知其处䟽古人淳朴唤帝爲子恨舜不识野清所以悲叹舜以天下让其友石户之农石户之农曰卷卷乎后之爲人葆力之士也䟽户字亦有作户者随字读之石户地名也农人也今江南唤人作农此则舜之友人也葆牢固也言舜心志坚固力勤苦腰背卷卷不得归休以此勤劳翻来见让故不受也以舜之德爲未至也于是夫负妻戴携子以入海终身不反也䟽古人荷物多用头戴如今高丽犹有此风以舜德化未爲至极故携妻子不践其大王入于大海州岛之中往而不反也大王亶父居邠狄人攻之䟽亶父王季之父文王之祖也邠地名狄人猃狁也国邻戎虏故爲狄人攻伐事之以皮帛而不受事之以犬马而不受事之以珠玉而不受狄人之所求者土地也大王亶父曰与人之兄居而杀其弟与人之父居而杀其子吾不忍也子皆勉居矣爲吾臣与爲狄人臣奚以异䟽事奉也勉励也奚何狄人贪残意在土地我不忍伤杀汝勉力居之且吾闻之不以所用养害所养因杖筴而去之民相连而从之遂成国于岐山之下䟽用养土地也所养百姓也本用地以养人今杀人以存地故不可也因柱杖而去民相连续遂有国于岐阳夫大王亶父可谓能尊生矣能尊生者虽贵富不以养伤身虽贫贱不以利累形今世之人居高官尊爵者皆重失之见利轻亡其身岂不惑哉䟽夫乱世浇伪人心浮浅狗于轩冕以丧其身逐于财利以殒其命不知轻重深成迷惑也越人三世弑其君王子搜患之逃乎丹穴而越国无君求王子搜只得从之丹穴王子搜不肯出越人薰之以艾乗以玉舆䟽搜王子名也丹穴南山洞也玉舆君之车辇也亦有作王字者随字读之所谓玉辂也越国之人频弑君主王子怖惧逃之洞穴唿召不出以艾薰之既请爲君故乗以玉辂王子搜援绥登车仰天而唿曰君乎君乎独不可以舍我乎王子搜非恶爲君也恶爲君之患也若王子搜者可谓不以国伤生矣此固越人之所欲得爲君也䟽援引也绥车上绳也辞不获免长叹登车非恶爲君恐爲祸患以其重生轻位故可屈而爲君也韩魏相与争侵地子华子见昭僖侯昭僖侯有忧色䟽僖侯韩国之君也华子魏之贤人也韩魏相邻争侵境土千戈既动胜负未知憷惕居怀故有忧色子华子曰今使天下书铭于君之前书之言曰左手攫之则右手废右手攫之则左手废然而攫之者必有天下君能攫之乎䟽铭书记也攫捉取也废斩去之也假且书一铭记投之于前左手取铭则斩去右手右手取铭则斩去左手然取铭者必得天下君取之不以取譬谕借问韩侯也昭僖侯曰寡人不攫也䟽答云不能斩两臂而取六合也子华子曰甚善䟽叹君之言甚当于理自是观之两臂重于天下也身亦重于两臂韩之轻于天下亦远矣䟽自从也于此言而观察之则一身重于两臂两臂重于天下天下又重于韩韩之与天下轻重之远矣今之所争者其轻于韩又远君固愁身伤生以忧戚不得也䟽所争者疆畔之间故于韩轻重远矣而必固忧愁伤形损性恐其不得岂不惑哉僖侯曰善哉教寡人者衆矣未尝得闻此言也子华子可谓知轻重矣䟽顿悟其言叹之竒妙也鲁君闻颜阖得道之人也使人以币先焉䟽鲁侯鲁哀公或云鲁定公也姓颜名阖鲁人隐者也币帛也闻颜阖得清廉之道欲召之爲相故遣使人赍持币帛先通其意颜阖守陋闾苴布之衣而自饭牛䟽苴布子麻布也饭饲也居䟽陋之闾巷着粗恶之布衣身自饭牛足明贫俭鲁君之使者至颜阖自对之使者曰北颜阖之家与颜阖对曰此阖之家也使者致币颜阖对曰恐听者谬而遗使者罪不若审之䟽遗与也不欲授币致此矫辞以欺使者使者还返审之复来求之则不得已故若颜阖者眞恶富贵也故曰道之眞以治身其绪余以爲国家其土苴以治天下由此观之帝王之功圣人之余事也非所以完身养生也䟽绪残也土粪也苴草也夫用眞道以持身者必以国家爲残余之事将天下同于草土者也今世俗之君子多危身弃生以殉物岂不悲哉凡圣人之动作也必察其所以之与其所以爲䟽殉逐也察世人之所适往观黎庶之所云爲然后动作而应之也今且有人于此以随侯之珠弹千仞之雀世必笑之是何也则其所用者重而所要者轻也夫生者岂特随侯之重哉䟽随国近濮水濮水出寳珠即是灵蛇所衔以报恩随侯所得者故谓之随侯之珠也夫雀高千仞以珠弹之所求者轻所用者重伤生徇物其义亦然也子列子穷容貌有饥色客有言之于郑子阳者曰列御寇盖有道之士也居君之国而穷君无乃爲不好士乎䟽子阳郑相也御寇郑人也有道而穷子阳不好贤士远辞之客讥刺子阳郑子阳即令官遗之粟子列子见使者再拜而辞䟽命召主仓之官令与之粟御寇清高辞谢不受也使者去子列子入其妻望之而拊心曰妾闻爲有道者之妻子皆得佚乐今有饥色若过得遗先生食先生不受岂不命邪䟽与粟不受天命贫穷嗟悦拊心责夫罪过故知御寇之妻不及老莱之妇远矣子列子笑谓之曰君非自知我也以人之言而遗我粟至其罪我也又且以人之言此吾所以不受也其卒民果作难而杀子阳䟽子阳严酷人多怒之左右有误折子阳弓者恐必得罪因国人逐猘狗遂杀子阳也楚昭王失国屠羊说走而从于昭王䟽昭王名轸平王之子也伍奢伍尚遭平王诛戮子胥奔吴而耕于野后至吴王阖闾之世请兵伐楚遂破楚入郢以雪父之雠其时昭王窘急弃走奔随又奔于郑有屠羊贱人名说从王奔走奔走之由置在下文昭王反国将赏从者乃屠羊说屠羊说曰大王失国说失屠羊大王反国说亦反屠羊臣之爵禄已复矣又何赏之有王曰强之屠羊说曰大王失国非臣之罪故不敢伏其诛大王反国非臣之功故不敢当其赏王曰见之屠羊说曰楚国之法必有重赏大功而后得见今臣之知不足以存国而勇不足以死寇吴军入郢说畏难而避寇非故随大王也今大王欲废法毁约而见说此非臣之所以闻于天下也正谓司马子綦曰屠羊说居处卑贱而陈义甚高子其爲我延之以三旌之位䟽三旌三公也亦有作珪字者谓三卿皆执珪故谓三卿爲珪也屠羊说曰夫三旌之位吾知其贵于屠羊之肆也万钟之禄吾知其富于屠羊之利也然岂可以贪爵禄而使吾君有妄施之名乎说不敢当愿复反吾屠羊之肆遂不受也原宪居鲁环堵之室茨以生草蓬户不完桑以爲枢而瓮牖一室褐以爲塞上漏下湿匡坐而弦䟽原宪孔子弟子姓原名思字宪也周环各一堵谓之环堵犹方丈之室也以草盖屋谓之茨也褐粗衣也匡正也原宪家贫室唯环堵仍以草覆舍桑条爲枢蓬作门扉破瓮爲牖夫妻二人各居一室逢雨湿而弦歌自娱知命安贫所以然也子贡乗大马中绀而表素轩车不容巷往见原宪䟽子贡孔子弟子名赐能言语好荣华其轩盖是白素裹爲绀色车马高大故巷道不容也原宪华冠纵履杖藜而应门䟽纵蹑也以华皮爲冠用藜藿爲杖贫无仆使故自应门也子贡曰嘻先生何病原宪应之曰宪闻之无财谓之贫学而不能行谓之病今宪贫也非病也子贡逡巡而有愧色䟽嘻笑声也逡巡却退貌也以俭系奢故怀慙愧之色原宪笑曰夫希世而行比周而友学以爲人教以爲己仁义之慝舆马之饰宪不忍爲也䟽慝姦恶也饰庄严也夫趋世候时希望富贵周旋亲比以结朋党自求名誉学以爲人多觅束脩教以爲已託仁义以爲姦慝饰车马以衒矜夸君子耻之不忍爲之也曾子居卫緼袍无表颜色肿哙手足胼胝䟽以麻緼袍絮复无表里也肿哙犹剥错也每自力作故生胼胝三日不举火十年不制衣正冠而缨絶捉衿而肘见纳屡而种决䟽守分清虚家业穷窭三日不营熟食十年不制新衣绳烂正冠而缨断袖破捉衿而肘见履败纳之而根后决也曳纵而歌商颂声满天地若出金石天子不得臣诸侯不得友䟽歌商颂响韵叶宫商察其辞理雅符天地声气清虚又谐金石风调高素超絶人伦故不与天子爲臣不与诸侯爲友也故养志者忘形养形者忘利致道者忘心矣䟽夫君子贤人不以形挫志摄卫之士不以利伤生得道之人忘心知之术也孔子谓颜回曰来家贫居卑胡不仕乎颜回对曰不愿仕回有郭外之田五十亩足以给飦粥郭内之田十亩足以爲丝麻鼓琴足以自娱所学夫子之道者足以自乐也回不愿仕孔子愀然变容曰善哉回之意丘闻之知足者不以利自累也审自得者失之而不惧行修于内者无位而不怍丘诵之乆矣今于回而后见之是丘之得也䟽飦麋也怍羞也夫自得之士不以得丧骇心内修之人岂复羞慙无位孔子诵之其来已久今劝回仕岂非失言因回反照故言丘得之矣中山公子牟谓瞻子曰身在江海之上心居乎魏阙之下奈何䟽瞻子魏之贤人也魏公子名牟封中山故曰中山公子牟也公子有嘉遁之情而无高蹈之德故身在江海上而隐遁心思魏阙之下荣华既见贤人借问其术也瞻子曰重生重生则利轻䟽重于生道则轻于荣利荣利既轻则不思魏阙中山公子牟曰虽知之未能自胜也䟽虽知重于生道未能胜于情欲瞻子曰不能自胜则从神无恶乎䟽若不胜于情欲则宜从顺心神亦不劳忘生嫌恶也不能自胜而强不从者此之谓重伤重伤之人无寿类矣䟽情既不胜强生抑挫情欲已损抑又乖心故名重伤也如此之人自然夭折故不得与寿考者爲侪类也魏牟万乗之公子也其隐巖穴也难爲于布衣之士虽未至乎道可谓有其意矣䟽夫大国王孙生而荣贵遂能巖栖谷隐身履艰辛虽未阶乎玄道而有清高之志足以激贪励俗也孔子穷于陈蔡之间七日不火食藜羹不糁颜色甚惫而弦歌于室䟽陈蔡之事外篇已解既遭饥餧营无火食藜菜之羹不加米糁颜色衰惫而歌乐自娱达道圣人不以爲事也颜回择菜子路子贡相与言曰夫子再逐于鲁削迹于卫伐树于宋穷于商周围于陈蔡杀夫子者无罪借夫子者无禁弦歌鼓琴未尝絶音君子之无耻也若此乎䟽仕于鲁而被放游于卫而削迹讲于宋树下而司马桓魋欲杀夫子憎其坐处遂伐其树故欲杀夫子当无罪咎凌借之者应无禁忌由赐未达故发斯言颜回无以应入告孔子孔子推琴喟然而叹曰由与赐细人也召而来吾语之子路子贡入子路曰如此者可谓穷矣䟽喟然嗟叹貌由与赐细碎之人也命召将来告之善道如斯困苦岂不穷乎孔子曰是何言也君子通于道之谓通穷于道之谓穷今丘抱仁义之道以遭乱世之患其何穷之爲故内省而不穷于道临难而不失其德天寒既至霜雪既降吾是以知松栢之茂也陈蔡之隘于丘其幸乎䟽夫岁寒别木处穷知士因难显德可谓幸矣孔子削然反琴而弦歌子路扢然执干而舞䟽削然取琴声也扢然奋勇貌也既师资领悟彼此欢娱也子贡曰吾不知天之高也地之下也古之得道者穷亦乐通亦乐所乐非穷通也道德于此则穷通爲寒暑风雨之序矣䟽夫阴阳天地有四序寒温人处其中何能无穷通否泰邪故得道之人处穷通而常乐譬之风雨何足介怀乎故许由娱于颍阳而共伯得乎丘首䟽共伯名和周王之孙也怀道抱德食封于共厉王之难天子旷絶诸侯知共伯贤请立爲王共伯不听辞不获免遂即王位一十四年天下大旱舍屋生火卜曰厉王爲祟遂废共伯而立宣王共伯退归还食本邑立之不喜废之不怨逍遥于丘首之山丘首山今在河内颍阳地名在襄阳未爲定地是也故许由娱乐于颖水共伯得志于首山也舜以天下让其友北人无择北人无择曰异哉后之爲人也居于畎亩之中而游尧之门不若是而已又欲以其辱行漫我吾羞见之因自投清泠之渊註孔子曰士志于仁者有杀身以成仁无求生以害仁夫志尚清遐高风邈世与夫贪利没命者故有天地之降也䟽北方之人名曰无择舜之友人也后君也垄上曰亩下曰畎清泠渊在南阳西崿县界舜耕于历山长于垄亩游尧门阙受尧襌让其事迹岂不如是乎又欲将耻辱之行污漫于我以此羞慙遂投清泠也汤将伐桀因卞随而谋卞随曰非吾事也汤曰孰可曰吾不知也汤又因务光而谋务光曰非吾事也汤曰孰可曰吾不知也汤曰伊尹何如曰强力忍垢吾不知其他也䟽姓卞名随姓务名光并怀道之人隐者也汤知其贤因之谋议既非隐者之务故答以不知姓伊名尹字贽佐世之贤人也忍耐也垢耻辱也既欲阻兵应须强力之士方将弑主亦借耐羞之人他外之能吾不知也汤遂与伊尹谋伐桀尅之以让卞随卞随辞曰后之伐桀也谋乎我必以我爲贼也胜桀而让我必我爲贪也吾生乎乱世而无道之人再来漫我以其辱行吾不忍数闻也乃自投稠水而死䟽漫污也稠水在颖川郡界字又作桐汤又让务光曰知者谋之武者遂之仁者居之古之道也吾子胡不立乎务光辞曰废上非义也杀民非仁也人犯其难我享其利非廉也䟽享受也废上谓放桀也杀民谓征战也犯其难谓遭诛戮也我享其利谓受禄也吾闻之曰非其义者不受其禄无道之世不践其土况尊我乎吾不忍乆见也乃负石而自沈于庐水註旧说曰如卞随务光者其视天下也若六合之外人所不能察也斯则谬矣夫轻天下者不得有所重也苟无所重则无死地矣以天下爲六合之外故当付之尧舜汤武耳淡然无系故汎然从衆得失无槩于怀何自投之爲哉若二子者可以爲殉名慕高矣未可谓外天下也䟽庐水在辽西北平郡界也昔周之兴有士二人处于孤竹曰伯夷叔齐二人相谓曰吾闻西方有人似有道者试往观焉䟽孤竹国名在辽西伯夷叔齐兄弟让位闻文王有道故往观之夷齐事迹外篇已解矣至于岐阳武王闻之使叔旦往见之与盟曰加富二等就官一列血牲而埋之䟽岐阳是岐山之阳文王所都之地今扶风是也周公名旦是武王之弟故曰叔旦也其时文王已崩武王登极将欲伐纣招慰贤良故令周公与其盟誓加禄二级授官一列仍牲血衅其盟书埋之坛下也二人相视而笑曰嘻异哉此非吾所谓道也昔者神农之有天下也时祀尽敬而不祈喜其于人也忠信尽治而无求焉䟽祈求也喜福也神农之世淳朴未残四时祭祀尽于恭敬其百姓忠诚信实缉理而已无所求焉乐与政爲政乐与治爲治不以人之坏自成也不以人之卑自高也不以遭时自利也䟽爲政顺事百姓缉理从于物情终不幸人之灾以爲己福愿人之险以爲己利也今周见殷之乱而遽爲政上谋而下行货阻兵而保威割牲而盟以爲信扬行以悦衆杀伐以要利是推乱以易暴也䟽遽速也速爲治政彰纣之虐谋谟行货以保兵威显物行说以化黎庶可谓推周之乱以易殷之暴也吾闻古之士遭治世不避其任遇乱世不爲苟存今天下闇周德衰其并乎周以涂吾身也不如避之以絜吾行二子北至于首阳之山遂饿而死焉若伯夷叔齐者其于富贵也苟可得已则必不赖高节戾行独乐其志不事于世此二士之节也註论语曰伯夷叔齐饿于首阳之下不言其死也而此云死焉亦欲明其守饿以终未必饿死也此篇大意以起高让远退之风故被其风者虽贪冒之人乗天衢入紫庭犹时慨然中路而叹况其凡乎故夷许之徒足以当稷契对伊吕矣夫居山谷而弘天下者虽不俱爲圣佐不犹高于蒙埃尘者乎其事虽难爲然其风少弊故可遗也曰夷许之之安在曰许由之弊使人饰让以求进遂至乎之哙也伯夷之风使暴虐之君得肆其毒而莫之敢亢也伊吕之弊使天下贪冒之雄敢行篡逆唯圣人无迹故无弊也若以伊吕爲圣人之迹则伯夷叔齐亦圣人之迹也若以伯夷叔齐非圣人之迹邪则伊吕之事亦非圣矣夫圣人因物之自行故无迹然则所谓圣者我本无迹故物得其迹迹得而强名圣则圣者乃无迹之名也䟽涂污也若与周并存恐污吾行不如逃避饿死于首山首山在蒲州城南近河是也南华眞经注䟽卷之三十南华真经註疏正统道藏三家本三十五卷洞神部玉诀类南华眞经注䟽卷之三十一尺五河南郭象註唐西华法师成玄英䟽杂篇盗跖第二十九孔子与柳下季爲友柳下季之弟名曰盗跖盗跖从卒九千人横行天下侵暴诸侯穴室枢户驱人牛马取人妇女贪得忘亲不顾父母兄弟不祭先祖所过之邑大国守城小国入保万民苦之䟽姓展名禽字季食采柳下故谓之柳下季亦言居柳树之下故以爲号展禽是鲁庄公时孔子相去百余岁而言友者盖寓言也跖者禽之弟名也常爲巨盗故名盗跖穿穴屋室解脱门枢而取人牛马也亦有作空字驱字者保小城也爲害既巨故百姓困之孔子谓柳下季曰夫爲人父者必能诏其子爲人兄者必能教其弟若父不能诏其子兄不能教其弟则无贵父子兄弟之亲矣今先生世之才士也弟爲盗跖爲天下害而弗能教也丘窃爲先生羞之丘请爲先生往说之柳下季曰先生言爲人父者必能诏其子爲人兄者必能教其弟若子不听父之诏弟不受兄之教虽今先生之辩将奈之何哉且跖之爲人也心如涌泉意如飘风强足以距敌辩足以饰非顺其心则喜逆其心则怒易辱人以言先生必无往孔子不听颜回爲驭子贡爲右往见盗跖盗跖乃方休卒徒太山之阳脍人肝而餔之䟽餔食也子贡骖乗在车之右也孔子下车而前见谒者曰鲁人孔丘闻将军高义敬再拜谒者谒者入通盗跖闻之大怒目如明星发上指冠曰此夫鲁国之巧伪人孔丘非邪爲我告之尔作言造语妄称文武䟽言孔子宪章文武祖述尧舜刊定礼乐遗迹将来也冠枝木之冠带死牛之胁䟽胁肋也言尼父所戴冕浮华雕饰华叶繁茂有类树枝又将牛皮用爲革带既阔且坚又如牛肋也多辞谬说不耕而食不纤而衣揺脣鼓舌擅生是非以迷天下之主使天下学士不反其本妄作孝悌而儌倖于封侯富贵者也䟽儌倖冀望也夫作孝悌序人伦意在乎富贵封侯者也故历聘不已接舆有凤兮之讥弃本滞迹师金致刍狗之诮也子之罪大极重疾走归不然我将以子肝益画餔之膳孔子复通曰丘得幸于季愿望履幕下䟽言丘幸甚得与贤兄朋友不敢正覩仪容愿履怅幕之下亦有作綦字者綦履迹也愿履綦迹犹看足下谒者复通盗跖曰使来前孔子趋而进避席反走再拜盗跖盗跖大怒两展其足按剑瞋目声如乳虎曰丘来前若所言顺吾意则生逆吾心则死䟽趋疾行也反走却退两展其足伸两脚也孔子曰丘闻之凡天下有三德生而长大美好无双少长贵贱见而皆悦之此上德也知维天地能辩诸物此中德也勇悍果敢聚衆率兵此下德也凡人有此一德者足以南面称孤矣今将军兼此三者身长八尺二寸面目有光脣如激丹齿如齐贝音中黄钟而名曰盗跖丘窃爲将军耻不取焉䟽激明也贝珠也黄钟六律声也将军有意听臣臣请南使吴越北使齐鲁东使宋卫西使晋楚使爲将军造大城数百里立数十万户之邑尊将军爲诸侯与天下更始罢兵休卒收养昆弟共祭先祖此圣人才士之行而天下之愿也盗跖大怒曰丘来前夫可规以利而可谏以言者皆愚陋恒民之谓耳今长大美好人见而悦之者此吾父母之遗德也丘虽不吾誉吾独不自知邪且吾闻之好面誉人者亦好背而毁之令丘告我以大城衆民是欲规我以利而恒民畜我也安可久长也䟽言大城衆民不可长乆也城之大者莫大乎天下矣尧舜有天下子孙无置锥之地䟽尧让舜不授丹朱舜让禹而商均不嗣故无置锥之地也汤武立爲天子而后世絶灭非以其利大故邪䟽殷汤周武总统万机后世子孙咸遭篡弑岂非四海利重所以致之且吾闻之古者禽兽多而人少于是民皆巢居以避之昼拾橡栗暮栖木上故命之曰有巢氏之民古者民不知衣服夏多积薪冬则炀之故命之曰知生之民神农之世卧则居居起则于于䟽居居安静之容于于自得之貌民知其母不知其父与麋鹿共处耕而食织而衣无有相害之心此至德之隆也然而黄帝不能致德与蚩尤战于涿鹿之野流血百里䟽至致也蚩尤诸侯也涿鹿地名今幽州涿郡是也蚩尤造五兵与黄帝战故流血百里也尧舜作立羣臣䟽置百官也汤放其主䟽放桀于南巢也武王杀纣䟽朝歌之战自是之后以强陵弱以衆暴寡汤武以来皆乱人之徒也䟽征伐篡弑汤武最甚今子脩文武之道掌天下之辩以教后世䟽孔子宪章文武辩说仁义爲后世之教也缝衣浅带矫言伪行以迷惑天下之主而欲求富贵焉盗莫大于子天下何故不谓子爲盗丘而乃谓我爲盗跖䟽制缝掖之衣浅薄之带矫饰言行谁惑诸侯其爲贼害甚于盗跖子以甘辞说子路而使从之使子路去其危冠解其长剑而受教于子天下皆曰孔丘能止暴禁非䟽高危之冠长大之剑勇者之服也既伏膺孔氏故解去之其卒之也子路欲杀卫君而事不成身菹于卫东门之上是子教之不至也䟽仲由疾恶情深杀卫君蒯聩事既不逮身遭葅醯盗跖故以此相讥也子自谓才士圣人邪则再逐于鲁削迹于卫穷于齐围于陈蔡不容身于天下子教子路菹此患上无以爲身下无以爲人子之道岂足贵邪世之所高莫若黄帝黄帝尚不能全德而战涿鹿之野流血百里尧不慈䟽谓不与丹朱天下舜不孝䟽爲父所疾也禹偏枯䟽治水勤劳风栉雨沐致偏枯之疾半身不遂也汤放其主武王伐纣文王拘羑里䟽羑里殷狱名文王遭纣之难戹于囹圄凡经七年方得免脱此六子者世之所高也孰论之皆以利惑其眞而强反其情性其行乃甚可羞也䟽六子者谓黄帝尧舜禹汤文王也皆以利于万乗是以迷于眞道而不反于目然故可耻也世之所谓贤士伯夷叔齐伯夷叔齐辞孤竹之君而饿死于首阳之山骨肉不葬鲍焦饰行非世抱木而死䟽二人穷死首山复无子胤收葬也姓鲍名焦周时隐者也饰行非世廉絜自守荷檐採樵拾橡充食故无子胤不臣天子不友诸侯子贡遇之谓之曰吾闻非其政者不履其地污其君者不受其利今子履其地食其利其可乎鲍焦曰吾闻廉士重进而轻退贤人易愧而轻死遂抱木立枯焉申徒狄谏而不听负石自投于河爲鱼鼈所食䟽申徒自沈前篇已释谏而不听未详所据崔嘉虽解无的谏辞介子推至忠也自割其股以食文公文公后背之子推怒而去抱木而燔死䟽晋文公重耳也遭丽姬之难出奔他国在路困乏推割股肉以饴之公后还三日封于从者遂忘子推子推作龙蛇之歌书其营门怒而逃公后慙谢追子推于介山子推隐避公因放火烧山庶其走出火至子推遂抱树而焚死焉尾生与女子期于梁下女子不来水至不去抱梁柱而死此六子者无异于磔犬流豕操瓢而乞者皆离名轻死不念本养寿命者也䟽六子者谓伯夷叔齐鲍焦申徒介推尾生言此六人不合玄道矫情饰行苟异俗中用此声名传之后世亦阿异乎张磔死狗流在水中贫病之人操瓢乞告此间人物不许见闻六子之行事同于此皆爲重名轻死不念归本养生寿尽天命者也死字有作豕字者走字有作乞字者随字读之作豕作猪世之所谓忠臣者莫若王子比干伍子胥子胥沈江比干剖心此二子者世谓忠臣也然卒爲天下笑䟽爲达道者之所嗤也自上观之至于子胥比干皆不足贵也丘之所以说我者若告我以鬼事则我不能知也若告我以人事者不过此矣皆吾所闻知也今吾告子以人之情目欲视色耳欲听声口欲察味志气欲盈䟽夫目视耳听口察志盈率性而动禀之造物岂矫情而爲之哉分内爲之道在其中矣人上寿百岁中寿八十下寿六十除病瘦死丧忧患其中开口而笑者一月之中不过四五日而已矣天与地无穷人死者有时操有时之具而託于无穷之间忽然无异骐骥之驰过隙也䟽夫天长地久穷境稍赊人之死生时限迫促以有限之身寄无穷之境何异乎骐骥驰走过隙孔不能悦其志意养其寿命者皆非通道者也丘之所言皆吾之所弃也亟去走归无复言之子之道狂狂伋伋诈巧虚伪事也非可以全眞也奚足论哉䟽亟急也狂狂失性也伋伋不足也夫圣迹之道仁义之行譬彼遽庐方兹刍狗执而不遣惟增其弊狂狂失眞伋伋不足虚伪之事促足论哉孔子再拜趋走出门上车执辔三失目芒然无见色若死灰据轼低头不能出气䟽轼车前横木凭之而坐者也盗跖英雄盛谈物理孔子慴惧遂至于斯归到鲁东门外适遇柳下季柳下季曰今者阙然数日不见车马有行色得微往见跖邪孔子仰天而叹曰然䟽微无也然如此也柳下季曰跖得无逆汝意若前乎孔子曰然䟽若前乎者则是篇首柳下云逆其心则怒无乃逆汝意如我前言乎孔子答云实如所言也丘所谓无病而自灸也疾走料虎头编虎须几不免虎口哉此篇寄明因衆之所欲亡而亡之虽王纣可去也不因衆而独用己虽盗跖不可御也䟽几近也夫料触虎头而编虎须者近遭于虎食之也今仲尼往说盗跖履其危险不异于斯也而言此章大意排摈圣迹嗤鄙名利是以排圣迹则诃责尧舜鄙名利则轻忽夷齐故寄孔跖以之意也即郭注意失之远矣子张问于满苟得曰盍不爲行䟽子张孔子弟子也姓颛孙名师字子张行圣迹之人也姓满名苟得假託爲姓名曰苟且贪得以满其心求利之人也盍何不也何不爲仁义之行乎劝其舍求名利也无行则不信不信则不任不任则不利故观之名计之利而义眞是也䟽若不行仁义之行则不被信用不被信用则无职任无职任则无利禄故有行则有名有名则有利观察计当仁义眞是好事宜行之也若弃名利反之于心则夫士之爲行不可一日不爲乎䟽反乖逆也若弃名利则乖逆我心故士之立身不可一日不行仁义满苟得曰无耻者富多信者显夫名利之大者几在无耻而信故观之名计之利而信眞是也䟽多信犹多言也夫识廉知让则贫无耻贪残则富谦柔静退则沈多言夸伐则显故观名计利而莫先于多言多言则是名利之本也若弃名利反之于心则夫士之爲行抱其天乎䟽抱守也天自然也夫修道之士立身爲行弃掷名利乃乖俗心抱守天眞翻合虚玄之道也子张曰昔者桀纣贵爲天子富有天下今谓藏聚曰汝行如桀纣则有怍色有不服之心者小人所贱也仲尼墨翟穷爲匹夫今谓宰相曰子行如仲尼墨翟则变容易色称不足者士诚贵也䟽桀纣孔墨并释于前藏谓藏获也聚谓擥窃即盗贼小人也以藏获比夫子则惭怍而不服以宰相比匹夫则变容而欢慰故知所贵在行不在乎位故势爲天子未必贵也穷爲匹夫未必贱也贵贱之分在行之美恶䟽此复释前义也满苟得曰小盗者拘大盗者爲诸侯诸侯之门义士存焉昔者桓公小白杀兄入嫂而管仲爲臣田成子常杀君窃国而孔子受币论则贱之行则下之则是言行之情悖战于胸中也不亦拂乎䟽悖逆也拂戾也齐桓公名小白杀其兄子纠纳其嫂焉管仲贤人臣而辅之卒能九合诸侯一匡天下田成子尝杀齐简公孔子沐浴而朝受其弊帛夫杀兄入嫂弑君窃国人伦之恶莫甚于斯而夷吾爲臣尼父受币言议则以爲鄙贱情行则下而事之岂非战争于心胸言行相反戾邪故书曰孰恶孰美成者爲首不成者爲尾䟽成者爲首君而事之不成者爲尾非而毁之以此而言只论成与不成岂关行以无行故不知美恶的在谁也所引之书并遭烧灭今并无本也子张曰子不爲行即将䟽戚无伦贵贱无义长幼无序五纪六位将何以爲别乎䟽戚亲也伦理也五纪祖父也身子孙也亦言金木水火土五行也仁义礼智信五德也六位君臣父子夫妇也亦言父母兄弟夫妻子张云若不行仁义之行则亲䟽无理贵贱无义长幼无次叙五纪六位无可分别也满苟得曰尧杀长子舜流母弟䟽戚有伦乎䟽尧废长子丹朱不与天位又言杀也舜封同母弟象于有庳之国令天下吏治其国收纳贡税故言流放也废子流弟何有亲䟽之理乎汤放桀武王杀纣贵贱有义乎䟽殷汤放夏桀于南巢周武杀殷纣于汲郡君臣贵贱其义安在王季爲适周公杀兄长幼有序乎䟽王季周大王之庶子季历即文王之父也大伯仲雍让位不立故以小儿季历爲适管蔡周公之兄泣而诛之故云杀之废适立庶弟杀其兄尊卑长幼有次序乎儒者伪辞墨者兼爱五纪六位将有别乎䟽夫儒者多言强爲名位墨者兼爱周普无私五纪六位有何分别且子正爲名我正爲利名利之实不顺于理不监于道䟽监明也见也子张心之所爲正在于名苟得心之所爲正在于利且名利二途皆非眞实既乖至理岂明见于玄道吾日与子讼于无约曰小人殉财君子殉名其所以变其情易其性则异矣乃至于弃其所爲而殉其所不爲则一也䟽讼谓论说也约谓契誓也弃其所爲舍己殉其所不爲逐物也夫殉利谓之小人殉名谓之君子名利不同所殉一也子张苟得皆共谈玄言于无爲之理敦于莫逆之契也故曰无爲小人反殉而天无爲君子从天之理䟽而尔也既不逐利又不殉名故能率性皈根合于自然之道也若枉若直相而天极面观四方与时消息䟽相助也无问枉直顺自然之道观照四方随四时而消息若是若非执而圆机独成而意与道徘徊䟽徘徊犹转变意也圆机犹环中也执于环中之道以应是非用于独化之心以成其意故能冥其虚通之理转变无穷者也无转而行无成而义将失而所爲䟽所爲眞性也无转汝志爲圣迹之行无成尔心学仁义之道舍己效他将丧尔眞性也无赴而富无殉而成将弃而天䟽莫奔赴于富贵无殉逐于成功必赴必殉则背于天然之性也比干剖心子胥抉眼忠之祸也䟽比干忠谏于纣纣云闻圣人之心有九窍遂剖其心而视之子胥忠谏夫差夫差杀之子胥曰吾死后抉眼县于吴门东以观越之灭吴也斯皆至忠而遭其祸也直躬证父尾生溺死信之患也䟽躬父盗羊而子证之尾生以女子爲期抱梁而死此皆守信而致其患也鲍子立干申子不自理廉之害也䟽鲍焦廉贞遭子贡讥之抱树立干而死申子晋献公太子申生也遭丽姬之难枉被谗谤不自申理自缢而死矣孔子不见母匡子不见父义之失也䟽孔子滞耽圣迹历国应聘其母临终孔子不见姓匡名章齐人也谏诤其父其父不从被父憎嫌遂游他邑亦耽仁义学读忘归其父临终而章不见此皆滞溺仁义有斯过矣此上世之所传下世之所语以爲士者正其言必其行故服其殃离其患也註此章言尚行则行矫贵士则士伪故蔑行贱士以全其内然后行高而士贵耳䟽自比干已下匡子已上皆爲忠信廉贞而遭其祸斯皆古昔相传下世语之也是以忠诚之士廉信之人正其言以谏君必其行以事主莫不遭罹其患服从其殃爲道之人深宜诫愼也无足问于知和曰人卒未有不兴名就利者彼富则人归之归则下之下则贵之夫见下贵者所以长生安体乐意之道也今子独无意焉知不足邪意知而力不能行邪故推正不忘邪䟽无足谓贪婪之人不止足者也知和谓体知中和之道守分清廉之人也假设二人以明贪廉之祸福也无足云世人卒竟未有不兴起名誉而从就利禄者若财富则人归凑之归凑则谦下而尊贵之夫得人谦下尊贵者则说其情适其性体质安而长寿矣子独无贪富贵之意乎爲运知足不求邪爲心意能知力不能行故推于正理志念不忘以遣贪求之心而不取邪知和曰今夫此人以爲与己同时而生同乡而处者以爲夫絶俗过世之士焉是专无主正所以览古今之时是非之分也与俗化䟽此人谓富贵之人也俗人谓无知贪利情切与贵人同时而生共富人同乡而住者犹将己爲超絶流俗过越世人况己之自享于富贵乎斯乃专愚之人内心无主不履正道不觉古今之时代不察是非之涯分而与尘俗纷竞随末而迁化者也岂能识祸福之归趣者哉世去至重弃至尊以爲其所爲也此其所以论长生安体乐意之道不亦远乎䟽至重生也至尊道也流俗之人捐生背道其所爲每事如斯其于长生之道去之远矣惨怛之疾恬愉之安不监于体憷惕之恐欣懽之喜不监于心䟽惨怛悲也恬愉乐也夫悲乐喜惧者并身外之事也故不能监明于圣质照入于心灵而愚者妄爲之也知爲爲而不知所以爲是以贵爲天子富有天下而不免于患矣䟽爲爲者有爲也所以爲者无爲也但知爲于有爲不知爲之所以出自无爲也如斯之人虽贵总万机富赡四海而不免于憷惕等患也无足曰夫富之于人无所不利穷美究势至人之所不得逮贤人之所不能及䟽穷尽也夫能穷天下善美尽人间威势者其惟富贵乎故至德之人贤哲之士亦不能远及也侠人之勇力而以爲威强秉人之知谋以爲明察因人之德以爲贤良非享国而严若君父䟽夫富贵之人人多依附故勇者爲之捍智者爲之谋德者爲之助虽不临享邦国而威严有同君父焉斯皆财利致其然矣且夫声色滋味权势之于人心不待学而乐之体不待象而安之䟽夫耳悦于声眼爱于色口嗛于味威权形势以适其情者不待教学而心悦乐岂服法象而身安乎盖性之然尔夫欲恶避就固不待师此人之性也天下虽非我孰能辞之䟽夫欲之则就恶之则避斯乃人物之常情不待师教而后爲之哉故天下虽非无足谁独辩辞于此事者也知和曰知者之爲故动以百姓不违其度是以足而不争无以爲故不求䟽夫知慧之人虚怀应物故能施爲举动以百姓心爲心百姓顺之亦不违其法度也内心至之所以不争无用无爲故不求不觉也不足故求之争四处而不自以爲贪有余故辞之弃天下而不自以爲廉䟽四处犹四方也夫凡圣区分贪廉斯隔是以争贪四方驰骋八极不自觉其贪婪弃舍万乗辞于九五而不自觉其廉俭廉贪之实非以迫外也反监之度䟽监照也夫廉贪实性非过迫于外物也而反照于内心各禀度量不同也势爲天子而不以贵骄人富有天下而不以财戏人计其患虑其反以爲害于性故辞而不受也非以要名誉也䟽夫不以高贵爲骄矜不以钱财爲娱翫者计其灾患忧虑伤害于眞性故也是以辞大寳而不受非谓要求名誉者也尧舜爲帝而雍非仁天下也不以美害生也善卷许由得帝而不受非虚辞让也不以事害己此皆就其利辞其害而天下称贤焉则可以有之彼非以兴名誉也䟽雍和也夫唐虞之化宇内和平者非有情于仁惠不以美丽害生也善卷许由被襌而不受非是矫情于辞让不以世事害己也斯皆就其长生之利辞其篡弑之害故天下称其贤能则可谓有此避害之心实无彼兴名之意无足曰必持其名苦体絶甘约养以持生则亦乆病长阨而不死者也䟽必固将欲修进名誉苦其形体絶其甘美穷约摄养矜持其生者亦何异乎乆病固疾长阨不死虽生之日犹死之年此无足之辞以难知和也知和曰平爲福有余爲害者物莫不然而财其甚者也䟽夫平等被其福善有余招其祸害者天理自然也物皆如是而财最甚也今富人耳营钟鼓管籥之声口慊于刍豢醪醴之味以感其意遗忘其业可谓乱矣䟽嗛称适也管籥箫笛之流也夫富室之人恣情淫勃口爽醪醴耳聒宫商取舍滑心触类感动性之昏爽事业忘焉无所觉知岂非乱也侅溺于冯气若负重行而上也可谓苦矣䟽冯气犹愤懑也夫贪欲既多劳役困弊心中侅塞沈溺愤懑犹如负重上坂而行此之委顿岂非苦困也哉贪财而取慰贪权而取竭静居则溺体泽则冯可谓疾矣䟽贪取财寳以慰其心诱謟威权以竭情虑安静闲居则其体沈溺体气悦泽则愤懑斯生动静困苦岂非疾也爲欲富就利故满若堵耳而不知避且冯而不舍可谓辱矣䟽堵墻也夫欲富就利情同壑壁譬彼堵墻版筑满盈心中愤懑贪婪不舍不知避害岂非耻辱邪财积而无用服膺而不舍满心戚醮求益而不止可谓忧矣䟽戚醮烦恼也夫积而不散冯而不舍贪求无足烦恼盈怀悫而论之岂非忧患内则疑刦请之贼外则畏寇盗之害内周楼䟽外不敢独行可谓畏矣䟽疑恐也请求也匹夫无罪怀璧其罪故在家则恐求财盗贼之灾外行则畏寇盗滥窃之害是以舍院周回起䟽窗楼敞出内外来往怖惧不敢独行如此艰辛岂非畏哉此六者天下之至害也皆遗忘而不知察及其患至求尽性竭财单以反一日之无故而不可得也䟽六者谓乱苦疾辱忧畏也殚尽也天下至害遗忘不察及其巨盗忽至性命惙然平生贪求一朝顿尽所有财寳当时并罄欲反一日贫素其可得之乎故观之名则不见求之利则不得缭意体而争此不亦惑乎註此章言知足者常足䟽缭缠绕也巨盗既至身非己有当尔之际岂见有名利邪而流俗之夫倒置之甚情缠绕于名利心决絶于争求以此而言岂非大惑之甚也南华眞经註䟽卷之三十一南华真经註疏正统道藏三家本三十五卷洞神部玉诀类南华眞经注䟽卷之三十二尺六河南郭象註唐西华法师成玄英䟽杂篇说剑第三十昔赵文王喜剑剑士夹门而客三千余人日夜相击于前死伤者岁百余人好之不厌如是三年国衰诸侯谋之䟽赵惠王名何赵武灵王之子也好击剑之士养客三千好无厌足其国衰弊故诸侯知其无道共相谋议欲将伐之也太子悝患之募左右曰孰能说王之意止剑士者赐之千金左右曰庄子当能䟽悝赵太子名也厌患其父喜好干戈故欲千金以募说士庄子大贤当能止剑也太子乃使人以千金奉庄子庄子弗受与使者俱往见太子曰太子何以教周赐周千金太子曰闻夫子明圣谨奉千金以币从者夫子弗受悝尚何敢言䟽欲教我何事乃赐千金既见金多故问太子曰闻庄子贤哲圣明故所以赠千金以充从车之币帛也庄子曰闻太子所欲用周者欲絶王之喜好也使臣上说大王而逆王意下不当太子则身刑而死周尚安所事金乎使臣上说大王下当太子赵国何求而不得也太子曰然吾王所见唯剑士也庄子曰诺周善爲剑太子曰然吾王所见剑士皆蓬头突鬓垂冠曼胡之缨短后之衣瞋目而语难王乃悦之今夫子必儒服而见王事必大逆䟽发乱如蓬鬓毛突出铁爲冠垂下露面曼胡之缨谓屯项项抺额也短后之衣便于武事瞋目怒眼勇者之容愤然寘胸故语声难沥斯剑士之形服也庄子曰请治剑服治剑服三日乃见太子太子乃与见王王脱白刃待之庄子入殿门不趋见王不拜䟽夫自得者内无惧心故不趋走也王曰子欲何以教寡人使太子先䟽汝欲用何术以教谏于我而使太子先言于我乎曰臣闻大王喜剑故以剑见王王曰子之剑何能禁制曰臣之剑十步一人千里不留行王大悦之曰天下无敌矣䟽其剑十步杀一人一去千里行不留住鋭快如是宁有敌乎庄子曰夫爲剑者示之以虚开之以利后之以发先之以至愿得试之䟽夫爲剑者道也是以忘己虚心开通利物感而后应机照物先庄子之用剑也王曰夫子休就舍待命令设戏请夫子䟽辞㫖清远感动王心故令休息屈就馆舍待设剑戏然后邀延也王乃校剑士七日死伤者六十余人得五六人使奉剑于殿下乃召庄子王曰今日试使士敦剑䟽敦断也试陈剑士使考教使断以定胜劣庄子曰望之乆矣䟽企望日乆请早试之王曰夫子所御杖长短何如曰臣之所奉皆可䟽御用也谓庄实可击剑故问之然臣有三剑唯王所用请先言而后试王曰愿闻三剑曰有天子剑有诸侯剑有庶人剑王曰天子之剑何如曰天子之剑以燕谿石城爲锋齐岱爲锷䟽锋剑端也锷刃也燕谿在燕国石城塞外山此地居北以爲剑锋齐国岱岳在东爲剑刃也晋魏爲嵴周宋爲镡䟽镡环也晋魏二国近乎赵地故以爲嵴也周宋二国近南故以爲环也韩魏爲铗䟽铗把也韩魏二国在赵之西故以爲把也包以四夷里以四时䟽怀四夷以道德顺四时以生化才以渤海带以常山䟽渤海沧州也常山北岳也造化之中以山海镇其地也制以五行论以刑德䟽五行金木水火土刑刑罚德德化也以此五行匡制区宇论其刑德以御群生开以阴阳持以春夏行以秋冬䟽夫阴阳开辟春夏维持秋冬肃杀自然之道也此剑直之无前举之无上按之无下运之无旁上决浮云下絶地纪此剑一用匡诸侯天下服矣䟽夫以道爲剑则无所不包故上下旁通莫能碍者浮云地纪岂足言哉既以造化爲功故无不服也此天子之剑也文王芒然自失䟽夫才小闻大不相承领故芒然若涉海失其所谓类魏惠王之闻韶乐也曰诸侯之剑何如曰诸侯之剑以知勇士爲锋以清廉士爲锷以贤良士爲嵴以忠圣士爲镡以豪桀士爲铗此剑直之亦无前举之亦无上案之亦无下运之亦无旁上法圆天以顺三光下法方地以顺四时中和民意以安四乡䟽四乡犹四方也夫能法象天地而知万物之情谓诸侯所以爲异也但能依用此剑而御于邦国亦宇内无敌此剑一用如雷霆之震也四封之内无不賔服而听从君命者矣此诸侯之剑也䟽易以震卦爲诸侯故雷霆爲诸侯之敛也王曰庶人之剑何如曰庶人之剑蓬头突鬓垂冠曼胡之缨短后之衣瞋目而语难相击于前上斩颈领下决肝肺此庶人之剑无异于斗鸡一旦命已絶矣无所用于国事今大王有天子之位而好庶人之剑臣窃爲大王薄之䟽庄子雄辩冠絶古今故能说化赵王去其所好而结会㫖归在于此矣王乃牵而上殿宰人上食王三环之䟽环绕也王觉己非深怀惭恶命庄子上殿以展愧情绕食三周不能安坐气急心懑岂复能飱乎庄子曰大王安坐定气剑事已毕奏矣于是文王不出宫三月剑士皆服毙其处也䟽不复受赏故恨而致死也南华眞经註䟽卷之三十二南华真经註疏正统道藏三家本三十五卷洞神部玉诀类南华眞经註䟽卷之三十三郭象注西华法师成玄英䟽杂篇渔父第三十一孔子游乎缁帷之林休坐乎杏坛之上弟子读书孔子弦歌鼓琴奏曲未半䟽缁黑也尼父游行天下读讲诗书时于江滨休息林籁其林鬰茂蔽日阴沈布叶垂条又如帷幕故谓之缁帷之林也坛泽中之高处也其处多杏谓之杏坛也琴者和也可以和心养性故奏之有渔父者下船而来鬓眉交白被发揄袂行原以上距陆而止左手据膝右手持颐以听曲终䟽渔父越相范蠡也辅佐越王勾践平吴事讫乃乗扁舟游三江五湖变易姓名号曰渔父即于原所逢者也既而汎海至齐号曰鸱夷子至鲁号曰白珪先生至陶号曰朱公晦迹韬光随时变化仍遗大夫种书云揄挥也袂袖也原高平也距至也鬓眉交白寿者之容散发无冠野人之貌于是遥望平原以手挥袂至子高陆维舟而止拓颐抱膝以听琴歌也而招子贡子路二人俱对客指孔子曰彼何爲者也䟽询问仲尼是何爵命之人子路对曰鲁之君子也䟽答云是鲁国贤人君子也客问其族子路对曰族孔氏䟽问其族答云姓孔客曰孔氏者何治也䟽又问孔氏以何法术修理其身子路未应子贡对曰孔氏者性服忠信身行仁义饰礼乐选人伦上以忠于世主下以化于齐民将以利天下此孔氏之所治也䟽率性谦和服行圣迹修饰礼乐简选人伦忠诚事君化物齐等将欲利群品此孔氏之心乎又问曰有土之君与子贡曰非也侯王之佐与子贡曰非也䟽爲是有茅土五等之君爲是王侯辅佐卿相乎皆答云非也客乃笑而还行言曰仁则仁矣恐不免其身苦心劳形以危其眞呜唿远哉其分于道也䟽夫劳苦心形危忘眞性偏行仁爱者去本迢遰而分离于玄道也是以嗤笑徘徊呜唿叹之也子贡还报孔子孔子椎琴而起曰其圣人与乃下求之至于泽畔方将杖拏而引其船顾见孔子还乡而立孔子反走再拜而进䟽拏挠也反走前进是虔敬之容也客曰子将何求孔子曰曩者先生有绪言而去丘不肖未知所谓窃待于下风幸闻咳唾之音以卒相丘也䟽曩向也绪言余论也卒终也相助也向者先生有清言余论丘不敏未识所由之故窃听下风庶承謦欬卒用此言助丘不逮客曰嘻甚矣子之好学也孔子再拜而起曰丘少而脩学以至于今六十九岁矣无所得闻至教敢不虚心䟽嘻笑声也丘少年已来脩学仁义逮乎耆艾未闻至道所以恭谨虔恪虚心矣客曰同类相从同声相应固天之理也吾诸释吾之所有而经子之所以䟽夫虎啸风驰龙兴云布自然之理也固其然乎是以渔父大贤宣尼至圣贤圣相感斯同声相应也故释吾之所有方外之道经营子之所以方内之业子之所以者人事也天子诸侯大夫庶人此四者自正治之美也四者离位而乱莫大焉官治其职人忧其事乃无所陵䟽陵亦乱也夫人伦之事抑乃多端切要而言无过此四者若四者守位乃教治盛美若上下相冒则乱莫大焉是以百官各司其职庶人自忧其务不相陵乱斯不易之道者也故田荒室露衣食不足征赋不属妻妾不和长少无序庶人之忧也䟽田亩荒芜屋室漏露追征赋税不相系属妻妾既失尊卑长幼曾无次序庶人之忧患也能不胜任官事不治行不清白群下荒怠功美不有爵禄不持大夫之忧也䟽职任不胜物务不理百姓荒乱四民不勤大夫之忧也廷无忠臣国家昏乱工技不巧贡职不美春秋后伦不顺天子诸侯之忧也䟽陪臣不忠苞茅不贡春秋盟会落朋伦之后五等之忧也阴阳不和寒暑不时以伤庶物诸侯暴乱擅相攘伐以残民人礼乐不节财用穷匮人伦不饬百姓淫乱天子有司之忧也䟽攘除也阴阳不调日时愆度兵戈荐起万物夭伤三公九卿之忧也今子既上无君侯有司之势而下无大臣职事之官而擅饰礼乐选人伦以化齐民不泰多事乎䟽上非天子诸侯下非宰辅卿相而擅修饰礼乐选择人伦教化苍生正齐群物乃是多事之人且人有八疵事有四患不可不察也非其事而事之谓之摠䟽谓之原本明莫之顾而进之谓之佞䟽彊进忠言人不采顾谓之佞也希意导言谓之謟䟽希望前人意气而导达其言斯謟也不择是非而言谓之谀䟽苟且顺物不简是非谓之谀也好言人之恶谓之谗䟽闻人之过好扬败之析交离亲谓之贼䟽人有亲情交故辄欲离而析之斯贼害也称誉诈伪以败恶人谓之慝䟽与己亲者虽恶而举与已䟽者虽善而毁以斯诈伪好败伤人可谓姦慝之人也不择善否两容颜适偷拔其所欲谓之险䟽否恶也善恶二边两皆容纳和颜悦色偷拔其意之所欲随而佞之斯险诐之人也此八疵者外以乱人内以伤身君子不友明君不臣䟽外则惑乱于百姓内则伤败于一身是以君子不与爲友朋明君不将爲臣佐也所谓四患者好经大事变更易常以挂功名谓之叨䟽伺候安危经营大事变改之际建立功名谓叨滥之人也专知擅事侵人自用谓之贪䟽事己独擅自用陵人谓之贪也见过不更闻谏愈甚谓之狠䟽有过不改闻谏弥增狠戾之人人同于己则可不同于己虽善不善谓之矜䟽物同乎己虽恶而善物异乎己虽善而恶谓之矜夸之人此四患也能去八疵无行四患而始可教已孔子愀然而叹再拜而起曰丘再逐于鲁削迹于卫伐树于宋围于陈蔡丘不知所失而离此四谤者何也䟽愀然慙竦貌也罹遭也丘无罪失而遭罹四谤未悟前㫖故发此疑客悽然变容曰甚矣子之难悟也人有畏影恶迹而去之走者举足愈数而迹愈多走愈疾而影不离身自以爲尚迟疾走不休絶力而死不知处阴以休影处静以息迹愚亦甚矣子审仁义之间察同异之际观动静之变适受与之度理好恶之情和喜怒之节而几于不免矣䟽留停仁义之间以招门徒伺察同异之际以候机宜观动静之变晞其侥倖适受与之度望着功名理好恶之情而是非坚执和喜怒之节用爲达道以己诲人矜矫天性近于不免也谨脩而身愼守其眞还以物与人则无所累矣䟽谨愼形体修守眞性所有功名还归人物则物我俱全故无患累也今不脩之身而求之人不亦外乎註不能脩其身而求之他人者岂非䟽外乎孔子愀然䟽自竦也曰请问何谓眞客曰眞者精诚之至也不精不诚不能动人䟽夫眞者不伪精者不杂诚者不矫也故矫情伪性者不能动于人也故彊哭者虽悲不哀彊怒者虽严不威彊亲者虽笑不和眞悲无声而哀眞怒未发而威眞亲未笑而和眞在内者神动于外是所以贵眞也其用于人理也事亲则慈孝事君则忠贞饮酒则欢乐处丧则悲哀䟽夫道无不在所在皆通故施于人伦有此四事四事之义以列下文忠贞以功爲主饮酒以乐爲主处丧以哀爲主事亲以适爲主功成之美无一其迹矣䟽贞者事之干也故以功绩爲主饮酒陶荡性情故以乐爲主是以功在其美故不可一其事迹也事亲以适不论所以矣饮酒以乐不选其具矣处丧以哀无问其礼矣䟽此覆释前四义者也礼者世俗之所爲也眞者所以受于天也自然不可易也䟽节文之礼世俗爲之眞实之性禀乎大素自然而然故不可改易也故圣人法天贵眞不拘于俗䟽法效自然寳贵眞道故不拘束于俗礼也愚者反此不能法天而恤于人不知贵眞禄禄而受变于俗故不足䟽恤忧也禄禄贵貌也愚迷之人反于圣行不能法自然而造适贵道德而逍遥翻复溺人事而忧虑滞嚣尘而迁贸徇物无厌故心恒不足也惜哉子之早湛于人伪而晩闻大道也䟽惜孔子之雄才乆迷情于圣迹耽人间之浮伪不早闻于玄道孔子又再拜而起曰今者丘得遇也若天幸然先生不羞而比之服役而身教之敢问舍所在请因受业而卒学大道䟽尼父喜欢自嗟庆幸得逢渔父欣若登天必其不耻训诲寻当服勤驱役庶爲门人身禀教授问舍所在终学大道客曰吾闻之可与往者与之至于妙道不可与往者不知其道愼勿与之身乃无咎䟽从迷适悟爲往也妙道眞本也知分别也若逢上智之士可与言于妙本若遇下根之人不可语其玄极观机吐照方乃无疵子勉之吾去子矣吾去子矣乃刺船而去延縁苇间䟽戒约孔子令其勉励延縁上芦苇之间重言去子殷勤训勗也颜渊还车子路授绥孔子不顾待水波定不闻挐音而后敢乗䟽仲尼既见异人告以至道故仰之弥甚喜惧交怀门人授绥犹不顾盻船远波定不闻桡响方敢乗车子路旁车而问曰由得爲役乆矣未尝见夫子遇人如此其威也万乗之主千乗之君见夫子未尝不分庭伉礼夫子犹有倨傲之容今渔父杖挐逆立而夫子曲腰磬折言拜而应得无太甚乎门人皆怪夫子矣渔父何以得此乎䟽天子万乗诸侯千乗伉对也分处庭中相对设礼位望相似无阶降也仲尼遇天子诸侯尚怀倨傲一逢渔父尽礼曲腰并受言词必拜而应渔父威严遂至于此孔丘重方外之道子路是方内之人故致惊疑旁车而问也孔子伏轼而叹曰甚矣由之难化也湛于礼义有间矣而朴鄙之心至今未去䟽湛着礼义时间固乆嗟其鄙拙故凭轼叹之也进吾语汝夫遇长不敬失礼也见贤不尊不仁也彼非至人不能下人下人不精不得其眞故长伤身惜哉不仁之于人也祸莫大焉而由独擅之䟽召由令前示其进趋夫遇长老不敬则失于礼仪见可贵不尊则心无仁爱若非至德之人则不能使人谦下谦下或不精诚则不造于玄极不仁不爱乃祸败之基惜哉仲由专擅于此也且道者万物之所由也庶物失之者死得之者生爲事逆之则败顺之则成故道之所在圣人尊之今渔父之于道可谓有矣吾敢不敬乎註此篇言无江海而间者能下江海之士也夫孔子之所放任岂直渔父而已哉将周流六虚旁通无外蝡动之类咸得尽其所怀而穷理致命固所以爲至人之道也䟽由从也庶衆也夫道生万物则谓之道故知衆庶从道而生是以顺而得者则生而成逆而失者则死而败物无贵贱道在则尊渔父既其怀道孔子何能不敬邪南华眞经注䟽卷之三十三南华真经註疏正统道藏三家本三十五卷洞神部玉诀类南华眞经註䟽卷之三十四尺七河南郭象註唐西华法师成玄英䟽杂篇列御寇第三十二列御寇之齐中道而反遇伯昏瞀人䟽伯昏楚之贤士号曰伯昏瞀人隐者之徒也御寇既师壶子又事伯昏方欲适齐行于化道自惊行浅中路而还适逢瞀人问其所以伯昏瞀人曰奚方而反䟽方道也奚何也汝行何道欲往何方问其所由中涂反意也曰吾惊焉䟽自觉己非惊惧而反此略答前问意曰恶乎惊䟽重闻御寇于何事迹而起惊心曰吾尝食于十浆註卖浆之家曰五浆先馈註言其敬己䟽馈遗也十浆谓有十家卖浆饮也列子因行渴于逆旅十家卖饮而五家先遗覩其容观竞起惊心未能冥混是以惊惧也伯昏瞀人曰若是则汝何爲惊己䟽更问惊由庶陈己失曰夫内诚不解註外自矜饰䟽自觉内心实智未能悬解爲物所敬是以惊而归形谍成光註举动便辟而成光仪也以外镇人心註其内实不足以服物䟽谍便僻貌也镇服也仪容便僻动成光华用此外形镇服人物使人轻乎贵老註若镇物由乎内实则使人贵老之情笃也而𩐎其所患註言以美形动物则所患乱生也䟽𩐎乱也未能混俗同尘而爲物标杓使人敬贵于己而轻老人良恐祸患方乱生矣夫浆人特爲食羹之货多余之赢其爲利也薄其爲权也轻而犹若是註权轻利薄可无求于人而况于万乗之主乎䟽特独也赢利也夫卖浆之人独有羹食爲货所盈之物盖亦不多爲利既薄权亦非重尚能敬己竞走献浆况在君王权高利厚奔驰尊贵不亦宜乎身劳于国而知尽于事彼将任我以事而效我以功吾是以惊䟽夫君人者位总万机威跨四海故躬疲倦于邦国心尽虑于世事则思贤若渴以代己劳必将任我以物务而验我以功绩徇外丧内逐伪忘眞惊之所由具陈如是也伯昏瞀人曰善哉观乎䟽汝能观察己身审知得丧嘉其自觉故叹善哉汝处己人将保汝矣註苟不遗形则所在见保保者聚守之谓也䟽保守也汝安处己身不能忘我犹显形德爲物所归门人请益聚守之矣无几何而往则户外之屦满矣䟽无几何谓无多时也俄顷之间伯昏往御寇之所适见脱屦户外跣足升堂请益者多矣伯昏瞀人北面而立敦杖蹙之乎颐立其间不言而出䟽敦竖也以枝柱颐听其言说倚立间乆忘言而归也賔者以告列子列子提屦跣而走暨乎门曰先生既来曾不发药乎䟽賔者谓通賔客人也御寇闻师友立不言而归于是竦息慙惕不暇纳屦跣足驰走至门而反高人既来庶蒙鍼艾不尝开发药石遗弃而还诚心钦渴有此固请也曰已矣吾固告汝曰人将保汝果保汝矣䟽已止也我已于先固告汝汝不能韬光晦迹必爲物所归依今果见汝门人满室吾昔语汝谅非虚言宜止所请无劳辞费非汝能使人保汝而汝不能使人无保汝也註任平而化则无感无求无感无求乃不相保䟽显迹于外故爲人保之未能忘德故不能无守也而焉用之感豫出异也註先物施惠惠不因彼豫出则异也䟽而汝也焉何也夫物我两忘亦何须物来感已必有机来感而后应不劳预出异端先物施惠必且有感揺而本性又无谓也註必将有感则与本性动也䟽摇动也必固有感迫而后起率其本性摇而应之灭迹匿端有何偁谓也与汝游者又莫汝告也彼所小言尽人毒也註细巧入人爲小言䟽共汝同游行解相类唯事浮辩细巧之言佞媚于人尽爲鸠毒讵能用道以告汝也莫觉莫悟何相孰也䟽孰谁也彼此迷涂无能觉悟何谁独晓以相告乎巧者劳而知者忧无能者无所求饱食而遨游汎若不系之舟虚而遨游者也註夫无其能者唯圣人耳过此以下至于昆虫未有自忘其能而任衆人者也䟽夫物未尝爲无用忧劳而必以智巧困弊唯圣人汎然无系泊尔忘心譬彼虚舟任运逍遥郑人缓也呻吟裘氏之地註呻吟吟咏之谓祇三年而缓爲儒註祇适也䟽呻吟咏读也裘氏地名也祗适也郑人名缓于裘地学问适经三年而成儒道河润九里泽及三族使其弟墨註三族谓父母妻族也能使弟成于墨教也儒墨相与辩其父助翟註翟缓弟名䟽翟缓弟名也儒则宪章文武祖述尧舜甚固吝好多言墨乃遵于禹道勤俭好施儒墨涂别志尚不同各执是非互相争辩父党小儿遂助于翟矣十年而缓自杀其父梦之曰使而子爲墨者子也阖胡尝视其良既爲秋栢之实矣註缓怨其父之助弟故感激自杀死而见梦谓己既能自化爲儒又化弟令墨弟由己化而不能顺己己以良师而便怨诚之至故爲秋栢之实䟽阖何也秋栢劲木也父既助翟而缓恨之经由十年感激自杀仍见梦于父以申怨言云使汝子爲墨者我之功力也何不看视我爲贤良之师而更朋助弟我怨恨之甚化爲异物秋栢子实生于墓上亦有作垠字者垠冢也云汝何不看我冡上已化爲秋栢之木而生实也夫造物者之报人也不报其人而报其人之天註自此已下庄子辞也夫积习之功爲报报其性不报其爲也然则学习之功成性而已岂爲之哉䟽造物者自然之洪鑪也而造物者无物也能造化万物故谓之造物也夫物之智能禀乎造化非由从师而学成也故假于学习辅道自然报其天性不报人功也是知翟有墨性不从缓得缓言我教不亦缪乎彼故使彼註彼有彼性故使习彼䟽彼翟先者有墨性故成墨若率性素无学终不成也岂唯墨翟庶物皆然夫人以己爲有以异于人以贱其亲註言缓自美其儒谓己能有积学之功不知其性之自然也夫有功以贱物者不避其亲也无其身以平往者贵贱不失其伦也䟽言缓自恃于己有学植之功异于常人故轻贱其亲而汝于父也人之迷滞而至于斯乎齐人之井饮者相捽也故曰今之世皆缓也註夫穿井所以通泉吟咏所以通性无泉则无所穿无性则无所咏而世皆忘其泉性之自然徒识穿咏之末功因欲矜而有之不亦妄乎䟽夫土下有泉人各有性天也穿之成井学以成术者人也嗟乎世人迷妄之甚徒知穿学之末事不悟泉性之自然而矜之以爲己功者故世皆缓之流也齐人穿凿得井行李汲而饮之井主护水捽头而休庄生闻之故引爲谕自是有德者以不知也而况有道者乎註观缓之谬以爲学父故能任其自尔而知故无爲其间也䟽观缓之迷以爲己诚有德之人从是之后忘知任物不复自矜况体道之人岂视其功邪古者谓之遁天之刑註仍自然之能以爲己功者逃天者也故刑戮及之䟽不知物性自尔矜爲己功者逃遁天然之理也既乖造化故刑戮及之圣人安其所安不安其所不安註夫圣人无安无不安顺百姓之心也䟽安任也任羣生之性不引物从己性之无者不强安之故所以爲圣人也衆人安其所不安不安其所安註所安相与异故所以爲衆人也䟽学己所不能安其所不安也不安其素分不安其所安也庄子曰知道易勿言难䟽玄道窈冥言像斯絶运知则易忘言实难知而不言所以之天也知而言之所以之人也䟽妙悟玄道无法可言故诣于自然之境虽知至极而犹存言辩斯未离于人伦矣古之人天而不人註知而落天地未尝开言以引物应其至分而已䟽复古眞人知道之士天然淳素无复人情朱泙漫学屠龙于支离益单千全之家三年技成而无所用其巧註事在于适无贵于远功䟽姓朱名泙漫姓支离名益殚尽也罄千金之产学杀龙之术伏膺三岁其道方成伎虽巧妙卒爲无用屠龙之事于世稍稀欲明处涉人间贵在适中苟不当机虽大无益也圣人以必不必故无兵註理虽必然犹不必之斯至顺矣兵其安有䟽达道之士随逐物情理虽必然犹不固执故无交争也衆人以不必必之故多兵註理虽未必抑而必之各必其所见则乖逆生也䟽庸庶之类妄爲封执理不必尔而固必之既忤物情则多乖矣顺于兵故行有求註物各顺性则足足则无求䟽心有贪求故任于执固之情也兵恃之则亡註不得已而用之以恬淡爲上者未之亡也䟽不能大顺羣命而好乖逆物情者则几亡吾寳矣小夫之知不离苞苴竿牍註苞苴以遗竿牍以问遗问之具小知所殉䟽小夫犹匹夫也苞苴香草也竿牍竹简也夫搴芳草以相赠折简牍以相问者斯盖俗中细务固非丈夫之所忍爲敝精神乎蹇浅註昏于小务所得者浅䟽好爲遗问徇于小务可谓劳精神于跛蹇浅薄之事不能游虚涉远矣而欲兼济导物太一形虚若是者迷惑于宇宙形累不知太初註小夫之知而欲兼济导物经虚涉远志大神敝形爲之累则迷惑而失致也䟽以蹇浅之知而欲兼济羣物导达羣生望得虚空其形合太一之玄道者终不可也此人迷于古今形累于六合何能照知太初之妙理邪彼至人者归精神乎无始而甘瞑乎无何有之乡䟽无始妙本也无何有之乡道境也至德之人动而常寂虽复兼济道物而神凝无始故能和光混俗而恒寝道乡也水流乎无形发泄乎大清註泊然无爲而任其天行也䟽无以顺物如水流行随时适变不守形迹迹不离本故虽应动恒发泄于太清之极也悲哉乎汝爲知在毫毛註爲知所得者细而不知大宁註任性大宁而至䟽苞苴竿牍何异毫毛如斯运智深可悲叹精神浅薄讵知乎至寂之道邪宋人有曹商者爲宋王使秦其往也得车数乗王悦之益车百乗䟽姓曹名商宋人也爲宋偃王使秦应对得所秦王爱之遂赐车百乗乗驷马也反于宋见庄子曰夫处穷闾阨巷困窘织屦藁项黄馘者商之所短也一悟万乗之主而从车百乗者商之所长也䟽窘急也言贫穷困急织屦以自供颈项枯藁而顦顇头面黄瘦而馘厉当尔之际是商之所短也一使强秦遂使秦王惊悟遗车百乗者是商之智数长也以此自多矜夸庄子也庄子曰秦王有病召医破痈溃痤者得车一乗舐痔者得车五乗所治愈下得车愈多子岂治其痔邪何得车之多也子行矣註夫事下然后功高功高然后禄重故高远恬淡者遗荣也䟽痈痒热毒肿也痔下漏病也庄生风神俊悟志尚清远既而纵此竒辩以挫曹商故郭注云夫事下然后功高功高然后禄重高远恬淡者遗荣也鲁哀公问乎颜阖曰吾以仲尼爲贞干国其有瘳乎䟽言仲尼有忠贞干济之德欲命爲卿相鲁邦乱病庶瘳差矣曰殆哉圾乎仲尼註圾危也夫至人以民静爲安今一爲贞干则遗高迹于万世令饰竞于仁义而画其毛彩百姓既危至人亦无以爲安也䟽殆近也圾危也以贞干迹率物物既失性仲尼何以安也方且饰羽而画註凡言方且皆谓后世从事饰昼非任眞也䟽方将贞干辅相鲁廷万代奔逐修饰羽仪丧其眞性也从事华辞以支爲㫖註将令后世之从事者无实而意趣横出也䟽圣迹既彰令从政任事情伪辞车析派分流爲意㫖也忍性以视民而不知不信註后世人君将慕仲尼之遐轨而遂忍性自矫伪以临民上下相习遂不自知也䟽后代人君慕仲尼遐轨安忍情性用之临人上下相习矫伪黔黎而不知已无信实也以华伪之迹教示苍生禀承心灵宰割眞性用此居人之上何足称哉受乎心宰乎神夫何足以上民註今以上民则后世百姓非直外形从之而已乃以心神受而用之不能复自得于心中也䟽彼代百姓非直外形从之乃以心神受用之不能复自得之性以此居民上何足可安哉彼宜汝与註彼百姓也汝哀公也彼与汝各自有所宜相效则失眞此即今之见验䟽彼百姓也汝哀公也百姓与汝各有所宜若将汝所宜与百姓不可也予颐与註效彼非所以养己也䟽予我也颐养也我与百姓怡养不同譬如鱼鸟升沈各异若以汝所养卫物物我俱失也误而可矣註正不可也䟽以贞干之迹错误行之正不可也今使民离实学伪非所以视民也爲后世虑不若休之註问不谓当时也䟽离实性学伪法不可教示黎民虑后世荒乱不如休止也难治也註治之则伪故圣人不治也䟽舍己效物圣人不治也施于人而不忘非天布也註布而识之非刍狗万物也䟽二仪布生万物岂贵恩也商贾不齿註况士君子乎䟽夫能施求报商客尚不齿理况君子士人乎虽以事齿之神者弗齿註要能施惠故于事不得不齿以其不忘故心神忽之此百姓之大情也䟽施而不忘未合天道能施恩惠于物事不得不齿爲责求报心神轻忽不録百姓之情也事之者性倩也爲外刑者金与木也註金谓刀锯斧钺木谓棰楚桎梏爲内刑者动与过也註静而当则外内无刑宵人之离外刑者金木讯之䟽宵闇夜也离罗也讯问也闇惑之人罹于宪网身遭枷杻斧钺之刑也离内刑者阴阳食之註动而过分则性气伤于内金木讯于外也䟽若不止分则内结寒暑阴阳残食之也夫免乎外内之刑者唯眞人能之註自非眞人未有能止其分者故必外内受刑但不问大小耳䟽心若死灰内不滑灵府形同藁木外不挂桎梏唯眞人哉孔子曰凡人心险于山川难于知天天犹有春秋冬夏旦暮之期人者厚貌深倩䟽人心难知甚于山川过于苍昊厚深之状列在下文故有貌愿而益有畏若不肖䟽愿悫眞也不肖不似也人有形如悫眞而心益虚浮也有心实长者形如不肖也有顺怀而远䟽怀急也形顺躁急而心达理也有坚而缦有缓而釬註言人情貌之反有如此者䟽缦缓也釬急也自有形如坚固而实散缦亦有外形宽缓心内躁急也故其就义若渴者其去义若热註但爲难知耳未爲殊无迹䟽人有就仁义如渴思水舍仁义若热逃火虽复难知未爲无迹征验具列下文也故君子远使之而观其忠近使之而观其敬䟽远使忠佞斯彰咫步敬慢立明者也烦使之而观其能䟽烦极任使察其彼能卒然问焉而观其知䟽卒问近对观其愿智急与之期而观其信䟽忽卒与期观信契也委之以财而观其仁䟽仁者不贪告之以危而观其节䟽告危亡验节操醉之以酒而观其则杂之以处而观其色䟽至人酒不能昏法则男女参居贞操不易九征至不肖人得矣䟽君子易观不肖难明然视其所以观其所由察其所安搜之有涂亦可知也䟽九事征验小人君子厚貌深情必无所避正考父一命而伛再命而偻三命而俯循墻而走孰敢不轨註言人不敢以不轨之事侮之䟽考成也父大也有考成大德而履正道故号正考父则孔子十代祖宋大夫也士一命大夫二命卿三命也伛曲循墻并敬容极恭卑退若此谁敢将不轨之事而侮之也如而夫者一命而吕鉅再命而于车上儛三命而名诸父孰协唐许註而夫谓凡夫也唐谓尧也许谓许由也言而夫与考父者谁同于唐许之事也䟽而夫鄙夫也诸父伯叔也凡夫笃竞轩冕一命则吕鉅夸华再命则援绥作舞三命善识自高下唿伯叔之名然考夫谦夸各异格量胜劣谁同唐尧许由无爲襌让之风哉贼莫大乎德有心註有心于爲德非眞德也夫眞德者忽然自得而不知所以德也䟽役智劳虑有心爲德此贼害之甚也而心有眼註率心爲德犹之可耳役心于眉睫之间则伪已甚矣及其有眼也而内视内视而败矣註乃欲探射幽隐以深爲事则心与事俱败矣䟽率心爲役用心神于眼睫縁虑逐境不知休止致危败甚矣凶德有五中德爲首䟽谓心耳眼舌鼻也曰此五根祸因此德谓凶德也五根祸主中德爲无心也何谓中德中德也者有以自好也而吡其所不爲者也註吡訾也夫自是而非彼则攻之者非一故爲凶首也若中无自好之倩则恣万物之所是所是各不自失则天下皆思奉之矣䟽吡訾也用心中所好者自以爲是不同己爲者訾而非之以心中自是爲得故曰中德穷有八极达有三必形有六府䟽八极三必穷达犹人身有六府也列下文矣美髯长大壮丽勇敢八者俱过人也因以是穷註穷于受役也然天下未曾穷于所短而恒以所长自困䟽美恣媚也髯髭鬓也长高也大粗大也壮多力丽妍华勇勐敢果决也藴此八事超过常人受役既多因以穷困也縁循偃佒困畏不若人三者俱通达註縁循杖物而行者也偃佒不能俯执者也困畏怯弱者也此三者既不以事见任乃将接佐之故必达也䟽循顺也縁物顺他不能自立也偃佒仰首不能俛执也困畏困苦怯惧也有此三事不如恒人所在通达也知慧外通註通外则以无崖伤其内也䟽自持智慧照物外通尘境也勇动多怨註怯而静乃厚其身耳䟽雄健躁扰必招雠隙仁义多责註天下皆望其爱然爱之则有不周矣故多责䟽仁义则不周必有多责也达生之情者傀註傀然大恬解之貌也达于知者肖註肖释散也䟽注云消释散也傀恬解也达悟之崖眞性虚照傀然县解无系恋也达大命者随註泯然与化俱也䟽大命大年假如彭祖寿考随而顺之亦不厌其长乆以爲劳苦也达小命者遭註每在节上住乃悟也䟽小命小年也遭遇也如殇子促龄所遇斯适曾不介怀耳人有见宋王者钖车十乗以其十乗骄穉庄子䟽钖与也穉后也宋襄王时有庸琐之人游宋妄说宋王钖车十乗用此骄炫排庄周于己后自矜物先也庄子曰河上有家贫恃纬萧而食者其子没于渊得千金之珠其父谓其子曰取石来锻之夫千金之珠必在九重之渊而骊龙颔下子能得珠者必遭其睡也使骊龙而寤子尚奚微之有哉䟽苇芦也萧蒿也家贫织芦蒿爲薄卖以供食锻椎也骊黑龙也颔下有千金之珠也譬讥得车之人也今宋国之深非直九重之渊也宋王之勐非直骊龙也子能得车者必遭其睡也使宋王而寤子爲𩐎粉夫註夫取富贵必顺乎民望也若挟竒说乗天衢以婴人主之心者明君之所不受也故如有所誉必有所试于斯民不违佥曰举之以合万夫之望者此三代所以直道而行之也䟽怀忠贞以感人主者必非常之赏而用左道使其说佞媚君王侥倖于富贵者故有骄穉之容亦何异遭骊龙睡得珠邪余详注意或聘于庄子䟽寓言不明聘人姓氏族故言或也庄子应其使曰子见夫牺牛乎䟽牺养也君王预前三日养牛祭宗庙曰牺也衣以文绣食以刍菽及其牵而入于太庙虽欲爲孤犊其可得乎註乐生者畏牺而辞聘髑髅闻生而矉𥉷此死生之情异而各自当也䟽刍草也菽豆也牺养丰赡临祭日求爲孤犊不可得也况禄食之人例多夭折嘉遁之士方足全生庄子清高笑彼名利庄子将死弟子欲厚葬之庄子曰吾以天地爲棺椁以日月爲连璧星辰爲珠玑万物爲赍送吾葬具岂不备邪何以加此䟽庄子妙达玄道逆旅形骸故棺椁天地鑪冶两仪珠玑星辰变化三景资送备矣门人厚葬深乖造物也弟子曰吾恐乌鸢之食夫子也庄子曰在上乌鸢食在下爲蝼蚁食夺彼与此何其偏也䟽鸢鹚也门人荷师主深恩也将欲厚葬避其乌鸢岂知厚葬还遭蝼蚁情好所夺偏私之也以不平平其平也不平註以一家之平平万物未若任万物之自平也䟽无情与夺委任均平此眞平也若运情虑均平万物若欲起心已不平矣以不征征其征也不征註征应也不因万物之自应而欲以其所见应之则必有不合矣䟽圣人无心有感则应此眞应也若有心应物不能应也征应也明者唯爲之使註夫执其所见受使多矣安能使物哉䟽自炫其明情应于务爲物驱使何能役人也神者征之註唯任神然后能至顺故无往不应也䟽神者无心寂然不动能无不应也夫明之不胜神也乆矣註明之所及不过于形骸也至顺则无远近幽深皆各自得䟽明则有心应务爲物驱役神乃无心应感无方有心不及无心存应不及忘应格量可知也而愚者恃其所见入于人其功外也不亦悲乎註夫至顺则用发于彼而以藏于物若恃其所见执其自是虽欲入人其功外矣䟽夫忘怀应物者爲而不恃功成不居愚惑之徒自执其用叨人功绩归入己身虽欲矜伐其功外矣迷忘如此深可悲哉南华眞经註䟽卷之三十四南华真经註疏正统道藏三家本三十五卷洞神部玉诀类南华眞经注䟽卷之三十五尺八河南郭象註唐西华法师成玄英䟽杂篇天下第三十三天下之治方术者多矣皆以其有爲不可加矣註爲以其有爲则眞爲也爲其眞爲则无伪矣又何加焉䟽方道也自轩顼已下迄于尧舜治道艺术方法甚多皆随有物之情顺其所爲之性任羣品之动植曾不加之于分表是以虽教不教虽爲不爲矣古之所谓道术者果恶乎在䟽上古三皇所行道术随物任化淳朴无爲此之方法定在何处假设疑问发明深理也曰无乎不在䟽答曰无爲玄道所在有之自古及今无处不徧曰神何由降明何由出註神明由事感而后降出䟽神者妙物之名明者智周爲义若使虚通圣道今古有之亦何劳彼神人显兹明智制礼作乐以导物乎圣有所生王有所成䟽夫虚凝玄道物感所以诞生圣帝明王功成所以降迹岂徒然哉皆原于一註使物各复其根抱一而已无饰于外斯圣王所以生成也䟽原本也一道虽复降灵接物混迹和光应物不离眞常抱一而归本者也不离于宗谓之天人不离于精谓之神人不离于眞谓之至人以天爲宗以德爲本以道爲门兆于变化谓之圣人註凡此四名一人耳所自言之异䟽冥宗契本谓之自然淳粹不杂谓之神妙嶷然不假谓之至极以自然爲宗上德爲本玄道爲门观于机兆随物变化者谓之圣人已上四人只是一耳随其功用故有四名也以仁爲恩以义爲理以礼爲行以乐爲和薰然慈仁谓之君子註此四名之粗迹而贤人君子之所服膺也䟽布仁惠爲恩泽施义理以裁非运节文爲行首动乐音以和性慈照光乎九有仁风扇乎八方譬兰蕙芳馨香气薰于遐迩可谓贤矣以法爲分以名爲表以参爲验以稽爲决其数一二三四是也䟽稽考也操执也法定其分名表其寔操验其行考决其能一二三四即名法等是也百官以此相齿以事爲常䟽自尧舜已下置立百官用此四法更相齿次君臣物务遂以爲常所谓彝伦也以衣食爲主蕃息畜藏䟽夫事之不可废者耕织也圣人之不可废者衣食也故国以民爲本民以食爲天是以蕃滋生息畜积藏储者皆养民之法老弱孤寡爲意皆有以养民之理也註民理既然故圣贤不逆古之人其备乎註古之人即此之四名也䟽养老哀弱矜孤恤寡五帝已下备有之焉配神明醇天地育万物和天下䟽配合也夫圣帝无心因循品物故能合神明之妙理同天地之精醇育宇内之黎元和域中之羣有泽及百姓明于本数系于末度註本数明故末不离䟽本数仁义也末度名法也夫圣心慈育恩覃黎庶故能明仁义以崇本系法名以救末六通四辟小大精粗其运无乎不在註所以爲备䟽辟法也大则两仪小则羣物精则神智粗则形像通六合以遨游法四时而变化随机运动无所不在也其明而在数度者旧法世传之史尚多有之註其在数度而可明者虽多有之已䟽外也䟽史者春秋尚书皆古史也数度者仁义法名等也古旧相传显明在世者史传书籍尚多有之其在于诗书礼乐者邹鲁之士搢绅先生多能明之註能明其迹耳岂所以迹哉䟽邹邑名也鲁国号也搢笏也亦插也绅大带也先生儒士也言仁义名法布在六经者邹鲁之地儒服之人能明之也诗以道志书以道事礼以道行乐以道和易以道阴阳春秋以道名分䟽道达也通也夫诗道情志书道世事礼道心行乐道和适易明卦兆通达阴阳春秋褒贬定其名分其数散于天下而设于中国者百家之学时或称而道之註皆道古人之陈迹耳尚复不能常称䟽六经之迹散在区中风教所覃不过华壤百家诸子依稀五德时复称说不能大同也天下大乱註用其迹而无统故也䟽执守陈迹故不升平圣贤不明註能明其迹又未易也䟽韬光晦迹道德不一註百家穿凿䟽法教多端天下多得一註各信其偏见而不能都举䟽宇内学人各滞所执偏得一术岂能弘通察焉以自好註夫圣人统百姓之大情而因爲之制故百姓寄情于所统而自忘其好恶故与一世而得澹漠焉乱则反之人恣其近好家用典法故国异政家殊俗䟽不能恬淡虚忘而每运心思察随其倩好而爲教方譬如耳目鼻口皆有所明不能相通䟽夫目能视色不能听声鼻能闻香不能辩味各有所主故不能相通也犹百家衆技也皆有所长时有所用註所长不同不得常用䟽夫六经五德百家诸书其于救世各有所长既未中道故时有所废犹如鼻口有所不通也虽然不该不徧一曲之士也註故未足备任也䟽虽复各有所长而未能该通周徧斯乃偏僻之士滞一之人非圆通合变者也判天地之美析万物之理註各用其一曲故析判䟽一曲之人各执偏僻虽着方术不能会道故分散两仪淳和之美离析万物虚通之理也察古人之全寡能备于天地之美称神明之容註况一曲者乎䟽观察古昔全德之人犹能备两仪之亭毒称神明之容貌况一曲之人乎是故内圣外王之道闇而不明郁而不发註全人难遇故也䟽玄圣素王内也飞龙九五外也既而百家竞起各私所见是非殽乱彼我纷纭遂使出处之道闇塞而不明郁闭而不泄也天下之人各爲其所欲焉以自爲方悲夫百家往而不反必不合矣䟽心之所欲执而爲之即此欲心而爲方术一往逐物曾不反本欲求合理其可得也既乖物情深可悲叹后世之学者不幸不见天地之纯古人之大体註大体各归根抱一则天地之纯也䟽幸遇也天地之纯无爲也古人大体朴素也言后世之人属斯浇季不见无爲之道不遇淳朴之世道术将爲天下裂註裂分离也道术流弊遂各奋其方或以主物则物离性以从其上而性命丧矣䟽裂分离也儒墨名法各驰惊各私所见咸率己情道术纷纭更相倍谲遂使苍生措心无所分离一性实此之由也不侈于后世不靡于万物不晖于数度註勤俭则瘁故不晖也䟽侈奢也靡丽也晖明也教于后世不许奢华物我穷俭未尝绮丽既乖物性教法不行故于先王典礼不得显明于世也以绳墨自矫註矫厉也䟽矫厉也用仁义爲绳墨以勉厉其志行也而备世之急註勤而俭则财有余故急有备䟽世急者谓阳九百六水火之灾也勤俭节用储积财物以备世之凶灾急难也古之道术有在于是者墨翟禽滑釐闻其风而悦之爲之大过己之大循註不复度衆所能也䟽循顺也古之道术禹治洪水勤俭枯藁其迹尚在故言有在于是者姓禽字滑釐墨翟弟子也墨翟滑釐性好勤俭闻禹风教深悦爱之务爲此道勤苦过甚适周己身自顺未堪教被于人矣作爲非乐命之曰节用生不歌死无服䟽非乐节用是墨子二篇书名也生不歌故非乐死无服故节用谓无衣衾棺椁等资葬之服言其穷俭惜费也墨子氾爱兼利而非鬭註夫物不足则以鬭爲是今墨子令百姓皆勤俭各有余故以鬭爲非也䟽普汜兼爱利益羣生使各自足故无鬬争以鬬争爲非也其道不怒註但自刻也䟽克己勤俭故不怨怒于物也又好学而博不异註既自以爲是则欲令万物皆同乎己也䟽墨子又好学博通坟典己既勤俭欲物同之也不与先王同毁古之礼乐註先王则恣其羣异然后同焉皆得而不知所以得也䟽礼则节文隆杀乐则钟鼓羽毛嫌其侈丽奢华所以毁弃不用黄帝有咸池尧有大章舜有大韶禹有大夏汤有大濩文王有辟雍之乐武王周公作武䟽已上是五帝三王乐名也古之丧礼贵贱有仪上下有等天子棺椁七重诸侯五重大夫三重士再重䟽自天王已下至于士庶皆有仪法悉有等级斯古之礼也今墨子独生不歌死不服桐棺三寸而无椁以爲法式以此教人恐不爱人以此自行固不爱己註皆以任力称情爲爱今以勤俭爲法而爲之大过虽欲饶天下更非所以爲爱也䟽师于禹迹勤俭过分上则乖于三王下则逆于万民故生死勤穷不能养于外物形容枯藁未可爱于己身也末败墨子道註但非道德䟽末无也翟性尹老之意也虽然歌而非歌哭而非哭乐而非乐是果类乎註虽独成墨而不类万物之情䟽夫生歌死哭人伦之常理凶哀吉乐世物之大情今乃反此故非徒类矣其生也勤其死也薄其道大觳註觳无润也䟽觳无润也生则勤苦身心死则资葬俭薄其爲道干觳无润也使人忧使人悲其行难爲也恐其不可以爲圣人之道註夫圣人之道悦以使民民得性之所乐则悦悦则天下无难矣䟽夫圣人之道得百姓之欢心今乃使物忧悲行之难乆又无润泽故不可以教世也反天下之心天下不堪墨子虽独能任奈天下何离于天下其去王也远矣註王者必合天下之懽心而与物俱往也䟽夫王天下者必须虚心忘已大顺羣生今乃毁皇王之法反黔首之性其于主物不亦远乎墨子称道曰昔禹之湮洪水决江河而通四夷九州也名川三百支川三千小者无数䟽湮塞也昔尧遭洪水命禹治水寘塞隄防通决川渎救百六之灾以播种九谷也禹亲自操橐耜而九杂天下之川䟽橐盛土器也耜掘土具也禹捉耜掘地操橐负土躬自辛苦以导川原于是舟檝往来九州杂易又解古者字少以涤爲盪川爲原凡经九度言九杂也又本作鸠者言鸠杂川谷以导江河也腓无肢胫无毛沐甚雨栉疾风置万国禹大圣也形劳天下也如此註墨子徒见禹之形劳耳未覩其性之适也䟽通导百川安置万国闻启之泣无暇暂看三过其门不得看子赖骤雨而洒发假疾风而梳头勤苦执劳形容毁悴遂使腓股无肉膝胫无毛禹之道圣尚自艰辛况我凡庸而不勤苦使后世之墨者多以裘褐爲衣以跂硚爲服日夜不休以自苦爲极註谓自苦爲尽理之法䟽裘褐粗衣也木曰跂草曰硚也后世墨者翟之弟子也裘褐跂硚俭也日夜不休力也用此自苦爲理之妙极也曰不能如此非禹之道也不足谓墨註非其时而守其道所以爲墨也䟽墨者禹之陈迹也故不能勤苦乖于禹道者不可谓之墨也相里勤之弟子五侯之徒南方之墨者苦获己齿邓陵子之属俱诵墨经而倍谲不同相谓别墨註必其各守所见则所在无通故于墨之中又相与别也䟽姓相里名勤南方之墨师也苦获五侯之属并是学墨人也谲异也俱诵墨经而更相倍异相唿爲别墨以坚白同异之辩相訾以觭偶不仵之辞相应以巨子爲圣人註巨子最能辨其所是以成其行䟽訾毁也巨大也独唱曰觭音竒对辩曰偶仵伦次也言邓陵之徒然蹈墨术坚执坚白各炫己能合异爲同析同爲异或独唱而寡和或賔主而往来以有无是非之辩相毁用无伦次之辞相应勤俭甚者号爲圣人皆愿爲之尸註尸者主也冀得爲其后世至今不决註爲欲系巨子之业也䟽咸愿爲师主庶传业将来对争胜负不能决定也墨翟禽滑釐之意则是註意在不侈靡而备世之急斯所以爲是其行则非也註爲之太过故也䟽意在救物所以是也勤俭太过所以非也将使后世之墨者必自苦以腓无肢胫无毛相进而已矣䟽进过也后世学徒执墨陈迹精苦自励意在过人也乱之上也註乱莫大于逆物而伤性也治之下也註任衆适性爲上今墨反之故爲下䟽墨子之道逆物伤性故是治化之下术荒乱之上首也虽然墨子眞天下之好也註爲其眞好重圣贤不逆也但不可以教也捋求之不得也註无辈虽枯藁不舍也註所以爲眞好也䟽字内好俭一人而已求其辈类竟不能得顦顇如此终不休废率性眞好非矫爲也才士也夫註非有德也䟽夫叹也逆物伤性诚非圣贤亦勤俭救世才能之士耳不累于俗不饰于物不苟于人不忮于衆註忮逆也䟽于俗无患累于物无矫饰于人无苟且于衆无逆忮立于名行以养苍生也愿天下之安宁以活民命人我之养毕足而止註不敢望有余也以此白心古之道术有在于是者䟽每愿宇内清夷济活黔首物我俭素止分知足以此教迹清白其心古术有在相传不替矣宋钘尹文闻其风而悦之䟽姓宋名钘姓尹名文并齐宣王时人同游稷下宋着书一篇尹着书二篇咸师于黔首而爲之名也性与教合故闻风悦爱作爲华山之冠以自表註华山上下均平䟽华山其形如削上下均平而宋尹立志清高故爲冠以表德之异接万物以别宥爲始註不欲令相犯错䟽宥区域也始本也置立名教应接人间而区别万有用斯爲本也语心之容命之曰心之行䟽命名也发语吐辞每令心容万物即名此容受而爲心行以輀合驩以调海内註强以其道聏令合调令和也请欲置之以爲主註二子请得若此者立以爲物主也䟽聏和也用斯名教和调四海庶令同合以得驩心置立此人以爲物主也见侮不辱註其于以活民爲急也救民之斗禁攻寝兵救世之战註所谓聏调䟽寝息也防禁攻伐止息干戈意在调和不许战斗假令欺侮不以爲辱意在救世所以然也以此周行天下上说下教虽天下不取强聒而不舍者也註聏调之理然也䟽用斯教迹行化九州上说君王下教百姓虽复物不取用而强劝喧聒不自废舍也故曰上下见厌而强见也註所谓不辱䟽虽复物皆厌贱犹自强见劝他所谓被人轻侮而不耻辱也虽然其爲人太多其自爲太少註不因其自化而强以慰之则其功太重也䟽夫达道圣贤感而后应先存诸己后存诸人今乃勤强劝人被厌不已当身枯藁岂非自爲太少乎曰请欲固置五升之饭足矣註斯明自爲之大少也先生恐不得饱弟子虽饥不忘天下註宋钘尹文称天下爲先生自称爲弟子也䟽宋尹称黔首爲先生自谓爲弟子先物后己故也坦然之迹意在勤俭置五升之饭爲一日之食唯恐百姓之饥不虑已身之饿不忘天下以此爲心勤俭故养苍生也用斯作法昼夜不息矣日夜不休曰我必得活哉註谓民亦当报已也图傲乎救世之士哉註挥斥高大之貌䟽图傲高大之貌也言其强力忍垢接济黎元虽未合道可谓救世之人也曰君子不爲苛察註务宽恕也䟽夫贤人君子恕己宽容终不用取舍之心苟且伺察于物也不以身假物註必自出其力也䟽立身求己不必假物以成名也以爲无益于天下者明之不如已也註所以爲救世之士也䟽已止也苦心劳形乖道逆物既无益于宇内明不如止而勿行以禁攻寝兵爲外䟽爲利他外行也以情欲寡浅爲内䟽爲自利内行也其大小精粗其行适至是而止註未能经虚涉旷䟽自利利他内外两行虽复大小有异精粗稍殊而立趋维纲不过适是而已矣公而不党易而无私决然无主註各自任也䟽公正而不阿党平易而无偏私依理断决无的主宰所谓法者其在于斯趣物而不两註物得所趣故一䟽意在理趣而于物无二也不顾于虑不谋于知于物无择与之俱往䟽依理用法不顾前后断决正直无所惧虑亦不运知法外谋谟守法而往酷而无择古之道术有在于是者䟽自五帝已来有以法爲政术之者故有可尚之迹而犹在乎世彭蒙田骈愼到闻其风而悦之䟽姓彭名蒙姓田名骈姓愼名到并齐之隐士俱游稷下各着书数篇性与法合故闻风悦爱也齐万物以爲首曰天能覆之而不能载之地能载之而不能覆之大道能包之而不能辩之知万物皆有所可有所不可故曰选则不徧註都用乃周䟽夫天覆地载各有所能大道包容未尝辩说故知万物有可不可随其性分但当任之若欲拣选必不周徧也教则不至註性其性乃至道则无遗者矣䟽万物不同禀性各异以此教彼良非至极若率至玄道则物皆自得而无遗失矣是故愼到弃知去己而縁不得已泠汰于物以爲道理註泠汰犹听放也䟽泠汰犹拣鍊也息虑弃知忘身去已机不得已感而后应拣鍊是非据法断决愼到守此用爲道理曰知不知将薄知而后邻伤之者也註谓知力浅不知任其自然故薄之而后邻伤焉䟽邻近也夫知则有所不知故薄浅其知虽复薄知而未能都忘故犹近伤于理謑髁无任而笑天下之尚贤也註不肯当其任而任夫衆人衆人各自能则无爲横复尚贤也䟽謑髁不定貌也随物顺倩无的任用物各自得不尚贤能故笑之也纵脱无行而非天下之大圣註欲壤其迹使物不殉䟽纵恣脱略不爲仁义之德行忘遗陈迹故非宇内之圣人也椎拍輐断与物宛转註法家虽妙犹有椎拍故未泯合䟽椎拍笞挞也輐断行刑也宛转变化也复能打拍刑戮而随顺时代故能与物变化而不固执之者也舍是与非苟可以免䟽不固执是非苟且免于当世之爲也不师知虑不知前后註不能知是之与非前之与后睧目恣性苟免当时之患也䟽不师其成心不运用知虑亦不瞻前顾后矫性爲情直举宏网顺物而已魏然而已矣註任性独立䟽魏然不动之貌也虽复处俗同尘而魏然独立也推而后行曳而后往註所谓縁于不得已䟽推而曳之縁不得已感而后应非先唱也若飘风之还若羽之旋若所石之隧全而无非动静无过未尝有罪䟽磨硙也隧转也如飘风之回如落羽之旋若硙石之转三者无心故能全得是以无是无非无罪无过无情任物故致然也是何故䟽假设疑问以显其能夫无知之物无建己之患无用知之累动静不离于理是以终身无誉註患生于誉誉生于有建䟽夫物莫不耽滞身己建立功名运用心知没溺前境今磨硙等行藏任物动静无心恒居妙理患累斯絶是以终于天命无咎无誉也故曰至于若无知之物而已无用贤圣註唯圣人然后能去知与故循天之理故愚知处宜贵贱当位贤不肖袭情而云无用贤圣所以爲不知道也夫块不失道註欲令去知如土块也亦爲凡物云云皆无縁得道道非遍物也䟽贵尚无知情同瓦石无用贤圣闇若夜游遂如土块名爲得理愼到之惑其例如斯豪桀相与笑之曰愼到之道非生人之行而至死人之理註夫去知任性然后神明洞照所以爲贤圣也而云土块乃不失道人若土块非死如何豪桀所以笑也䟽夫得道贤圣照物无心德合二仪明齐三景今乃以土块爲道与死何殊既无神用非生人之行也是以英儒赡闻玄通豪桀知其乖理故嗤笑之适得怪焉註未合至道故爲诡怪䟽不合至道者适爲其怪也田骈亦然学于彭蒙得不教焉註得自任之道也䟽田骈愼到禀业彭蒙纵任放诞无所教也彭蒙之师曰古之道人至于莫之是莫之非而已矣註所谓齐万物以爲首其风窢然恶可而言註逆风所动之声䟽窢然迅速貌也古者道人虚怀忘我指爲天地无复是非风教窢然随时过去何可留其圣迹执而言之也常反人不聚观註不顺民望䟽未能大顺羣品而每逆忤人心亦不能致苍生之称其瞻望也而不免于魭断註虽立法而魭断无圭角也䟽魭断无圭角貌也虽复立法施化而未能大齐万物故不免于魭断也其所谓道非道而所言之韪不免于非註韪是也䟽韪是也愼到所谓爲道者非正道也所言爲是者不是也故不免于非也彭蒙田骈愼到不知道註道无所不在而云土块乃不失道所以爲不知䟽虽复习尚虚忘以无心爲道而未得圆照故不知也虽然槩乎皆尝有闻者也註但不至也䟽彭蒙之类虽未体眞而志尚知略有梗槩更相师祖皆有禀承非独臆断故尝有闻之也以本爲精以物爲粗䟽本无也物有也用无爲妙道爲精用有爲事物爲粗以有积爲不足註寄之天下乃有余也澹然独与神明居古之道术有在于是者䟽贪而储积心常不足知足止分故清廉虚澹絶待独立而精神道无不在自古有之也关尹老聃闻其风而悦之䟽姓尹名喜字公度周平王时函谷关令故爲之关尹也姓李名耳字伯阳外字老聃即尹喜之师老子也师资唱和与理相应故闻无爲之风而悦爱之也建之以常无有註夫无有何所能建建之以常无有则明有物之自建也主之以太一註自天地以及羣物皆各自得而已不兼他饰斯非主之以太一邪䟽太者广大之名一以不二爲称言大道旷荡无不制围括囊万有通而爲一故谓之太一也建立言教每以凝常无物爲宗悟其指归以虚通太一爲主斯盖好俭以劳形质未可以教他人亦无劳败其道术也以濡弱谦下爲表以空虚不毁万物爲实䟽表外也以柔弱谦和爲权智外行以空惠圆明爲实智内德也关尹曰在己无居註物来则应应而不藏故功随物去䟽成功弗居推功于物用此在己而修其身也形物自着註不自是而委万物故物形各自彰着䟽委任万物不伐其功故彼之形性各自彰着也其动若水其静若镜其应若响註常无情也䟽动若水流静如县镜其逗机也似响应声动静无心神用故速芴乎若亡寂乎若清同焉者和得焉者失註常全者不知所得也䟽芴忽也亡无也夫道非有非无不清不浊故闇忽似无体非无也静寂如清也是已同靡清浊和苍生之浅见也遂以此清虚无爲而爲德者斯丧道矣未尝先人而常随人䟽和而不唱也老聃曰知其雄守其雌爲天下谿知其白守其辱爲天下谷註物各自守其分则静默而已无雄白也夫雄白者非尚胜自显者邪尚胜自显岂非逐知过分以殆其生邪故古人不随无崖之知守其分内而已故其性全其性全然后能及天下能及天下然后归之如谿谷也䟽夫英雄俊杰进躁所以夭年雌柔谦下退静所以长乆是以去彼显白之荣华取此韬光之屈辱斯乃学道之枢机故爲宇内之谿谷也而谿谷俱是川壑但谿小而谷大故重言耳人皆取先己独取后註不与万物争锋然后天下乐推而不厌故后其身䟽俗人皆尚胜趋先大圣独谦卑处后故道经云后其身而身先故也曰受天下之垢註雌辱后下之类皆物之所谓垢䟽退身居后推物在先斯受垢辱之者人皆取实註唯知有之以爲利未知无之以爲用䟽贪资货也己独取虚註守冲泊以待羣实䟽守冲寂也无藏也故有余註付万物使各自守故不患其少䟽藏积也知足守分散而不积故有余岿然而有余註独立自足之谓䟽岿然独立之谓也言清廉洁己在物至稀独有圣人无心而已其行身也徐而不费註因民所利而行之随四时而成之常与道理俱故无疾无费也䟽费损也夫达道之人无近恩惠食苟简之田立不贷之圃从容闲雅终不损己爲于物耳以此爲行而养其身也无爲也而笑巧註巧者有爲以伤神器之自成故无爲者因其自生任其自成万物各得自爲蜘蛛犹能结网则人人自有所能矣无贵于工倕也䟽率性而动淳朴无爲嗤彼俗人机心巧伪也人皆求福己独曲全註委顺至理则常全故无所求福福已足曰苟免于咎註随物故物不得咎也䟽咎祸也俗人愚迷所爲封执但知求福不能虑祸唯大圣虚怀委曲随物保全生道且免灾殃以深爲根註理根于太初之极不可谓之浅也以约爲纪註去甚泰也䟽以深玄爲德之本根以俭约爲行之纲纪曰坚则毁矣註夫至顺则虽金石无坚也迕逆则虽水气无耎也至顺则全迕逆则毁斯正理也锐则挫矣註进躁无崖爲锐䟽毁损坚刚之行挫止贪锐之心故道经云挫其锐常宽容于物註各守其分则自容有余不削于人註全其性也䟽退己谦和故宽容于物知足守分故不侵削于人也可谓至极关尹老聃乎古之博大眞人哉䟽关尹老子古之大圣穷微极妙冥眞合道教则浩荡而宏博理则广大而深玄庄子庶几故有斯叹也寂漠无形变化无常註随物也䟽妙本无形故寂漠也迹随物化故无常也死与生与天地并与神明往与註任化也䟽以死生爲昼夜故将二仪并也随造化而转变故共神明往矣芒乎何之忽乎何适註无意趣也䟽委自然而变化随芒忽而敖游既无情于去取亦任命而之适万物毕罗莫足以归註故都任置䟽包罗庶物囊括宇内未尝离道何处归根古之道术有在于是者庄周闻其风而悦之以谬悠之说荒唐之言无端崖之辞时恣纵而不傥不以觭见之也註不急欲使物见其意䟽谬虚也悠远也荒唐广大也恣纵犹放任也觭不偶也而庄子应世挺生冥契玄道故能致虚远深宏之说无涯无绪之谈随时放任而不偏党和炁混俗未尝觭介也以天下爲沉浊不可与庄语註累于形名以庄语爲狂而不信故不与也䟽庄语犹大言也宇内黔黎沉滞闇浊咸溺于小辩未可与说大言也以巵言爲曼衍以重言爲眞以寓言爲广䟽巵言不定也曼衍无心也重尊老也寓寄也夫巵满则倾巵空则仰故以巵器以况至言而蓍艾之谈体多眞实寄之他人其理深广则鸿蒙云将海若之徒是也独与天地精神往来而不敖倪于万物註其言通至理正常万物之性命䟽敖倪犹骄矜也抱眞精之智运不测之神寄迹域中生来死往谦和顺物固不骄矜不谴是非註己无是非故恣物而行以与世俗处註形羣于物䟽谴责也是非无主不可穷责故能混世扬波处于尘俗也其书虽瑰玮而连犿无伤也註还与物合故无伤也䟽瑰玮宏壮也连犿和混也庄子之书其㫖高远言犹涉俗故合物而无伤其辞虽参差而諔诡可观註不唯应当时之务故参差䟽参差者或虚或实不一其言也諔诡犹滑稽也虽寓言託事时代参差而諔诡滑稽甚可观閲也彼其充实不可以已註多所有也䟽已止也彼所着书辞清理远括囊无实富赡无穷故不止极也上与造物者游而下与外死生无终始者爲友䟽乗变化而遨游交自然而爲友故能混同生死冥一始终本妙迹粗故言下下其于本也弘大而辟深闳而肆其于宗也可谓调适而上遂矣䟽辟开也弘大也闳亦大也肆申也遂达也言至本深大申畅开通眞宗调适上达玄道也虽然其应于化而解于物也䟽言此庄书虽复諔诡而应机变化解释物情莫之先也其理不竭其来不蜕䟽蜕脱舍也妙理虚玄应无穷竭而机来感己终不蜕而舍之也芒乎昧乎未之尽者註庄子通以平意说己与说他人无异也案其辞明爲汪汪然禹拜昌言亦何嫌乎此也䟽芒昧犹窈冥也言庄子之书窈窕深远芒昧恍忽视听无辩若以言象征求未穷其趣也惠施多方其书五车其道舛驳其言也不中䟽舛差殊也驳杂揉也既多方术书有五车道理殊杂而不纯言辞虽辩而无当也历物之意䟽心游万物历览辩之曰至大无外谓之大一至小无内谓之小一䟽囊括无外谓之大也入于无间谓之小也虽复大小异名理归无二故曰一也无厚不可积也其大千里䟽理既精微搏之不得妙絶形色何厚之有故不可积而累之也非但不有亦乃不无有无相生故大千里也天与地卑山与泽平䟽夫物倩见者则天高而地卑山崇而泽下今以道观之则山泽均平天地一致矣齐物云莫大于秋豪而太山爲小即其义也日方中方睨物方生方死䟽睨侧视也居西者唿爲中处东者唿爲侧则无中侧也犹生死也生者以死爲死死者以生爲死日既中侧不殊物亦死生无异也大同而与小同异此之谓小同异䟽物情分别见有同异此小同异也万物毕同毕异此之谓大同异䟽死生交谢寒暑递迁形性不同体理无异此大同异也南方无穷而有穷䟽知四方无穷会有物也形不尽形色不尽色形与色相尽也知不穷知物不穷物穷与物相尽也只爲无厚故不可积也独言南方举一隅三可知也今日适越而昔来䟽夫以今望昔所以有今以昔望今所以有昔而今自非今何能有昔昔自非昔岂有今哉既其无昔无今故曰今日适越而昔来可也连环可解也䟽夫环之相贯贯于空处不贯于环也是以两环贯空不相涉入各自通转故可解者也我知天下之中央燕之北越之南是也䟽夫燕越二邦相去迢递人情封执各是其方故燕北越南可爲天中者也氾爱万物天地一体也䟽万物与我爲一故氾爱之二仪与我并生故同体也惠施以此爲大观于天下而晓辩者䟽惠施用斯道理自以爲最观照天下晓示辩人也天下之辩者相与乐之䟽爱好既同情性相感故域中辩士乐而学之也卵有毛䟽有无二名咸归虚寂俗倩执见谓卵无毛名谓既空有毛可也鸡三足䟽数之所起自虚从无从无适有三名斯立是知二三竟无实体故鸡之二足可名爲三鸡足既然在物可见者也郢有天下䟽郢楚都也在江陵北七十里夫物之所居皆有四方是以燕北越南可谓天中故楚都于郢地方千里何妨即天下者邪犬可以爲羊䟽名无得物之功物无应名之实名实不定可唿犬爲羊郑人谓玉未理者爲璞周人谓鼠未腊者亦曰璞故形在于物名在于人也马有卵䟽夫胎卵湿化人情分别以道观者未始不同鸟卵既有毛兽胎何妨名卵也丁子有尾䟽楚人唿虾蟆爲丁子也夫虾蟆无尾天下共知此盖物情非关至理以道观之者无体非无非无尚得称无何妨非有可名尾也火不热䟽火热水冷起自物情据理观之非冷非热何者南方有食火之兽圣人则入水不濡以此而言固非冷热也又譬杖加于体而痛发于人人痛杖不痛亦犹火加体而热发于人人热火不热也山出口䟽山本无名山名出自人口在山既尔万法皆然也轮不蹍地䟽夫车之运动轮转不停前迹已过后涂未至除却前后更无踞时是以轮虽运行竟不踞于地也犹肇论云旋岚偃岳而常静江河竞注而不流野马飘鼓而不动日月历天而不周复何怪哉复何怪哉目不见䟽夫目之见物必待于縁縁既体空故知目不能见之者也指不至至不絶䟽夫以指指物而非指故指不至也无目指得物故至不絶者也龟长于蛇䟽夫长短相形则无长无短谓蛇长龟短乃是物之滞情今欲遣此昏迷故云龟长于蛇也矩不方规不可以爲圆䟽夫规圆矩方其来乆矣而名谓不定方圆无实故不可也凿不围枘䟽凿者孔也枘者内孔中之木也然枘入凿中木穿空处不关涉故不能围此犹连环可解义也飞鸟之景未尝动也䟽过去已灭未来未至过未之外更无飞时唯鸟与影嶷然不动是知世间即体皆寂故论云然则四象风驰璇玑电卷得意豪微虽迁不转所谓物不迁者也镞矢之疾而有不行不止之时䟽镞矢耑也夫几发虽速不离三时无异轮行何殊鸟影既不踞不动镞矢岂有止有行亦如利刀割三条丝其中亦有过去未来见在之者也狗非犬䟽狗之与犬一物两名名字既空故狗非犬也狗犬同实异名名实合则彼谓狗此谓犬也名实离则彼谓狗异于犬也墨子曰狗犬也然狗非犬也黄马骊牛三䟽夫形非色色乃非形故一马一牛以之爲二添马之色而可成三曰黄马曰骊牛曰黄骊形爲三也亦犹一与言爲二二与一爲三者也白狗黑䟽夫名谓不实形色皆空欲反执情故指白爲黑也孤驹未尝有母一尺之捶日取其半万世不竭䟽捶杖也取折也问曰一尺之杖今朝折半逮乎后夕五寸存焉两日之间捶当穷尽此事显着岂不竭之义乎答曰夫名以应体体以应名故以名求物物不能隐也是以执名责实名曰尺捶每于尺取何有穷时若于五寸折之便亏名理乃曰半尺岂是一尺之义邪辩者以此与惠施相应终身无穷桓团公孙龙辩者之徒䟽姓桓名团姓公孙名龙并赵人皆辩士也客游平原君之家而公孙龙着守白论见行于世用此上来尺捶言更相应和以斯卒岁无复穷已饰人之心易人之意䟽纵兹玄辩彫饰人心用此雅辞改易人意能胜人之口不能服人之心辩者之囿也䟽辩过于物故能胜人之口言未当理故不服人之心而辩者之徒用爲苑囿又解囿域也惠施之言未宜于理所诠限域莫出于斯者也惠施曰以其知与人之辩特与天下之辩者爲怪此其柢也䟽特独也字亦有作将者怪异也柢体也惠子曰用分别之知共人评之独将一己与天地殊异虽复姦狡万端而本体莫过于此然惠施之口谈自以爲最贤䟽然犹如此也言惠施解理亚乎庄生加之口谈最贤于衆岂似诸人直辩而已曰天地其庄乎施存雄而五术䟽壮大也术道也言天地与我并生不足称大意在雄俊超世过人既不谦柔故无眞道而言其壮者犹独壮也南方有倚人焉曰黄缭问天地所以不坠不陷风雨雷霆之故䟽住在南方姓黄名缭不偶于俗羁异于人游方之外贤士者也闻惠施聪辩故来致问问二仪长乆风雨雷霆动静所发起何端绪惠施不辞而应不虑而对䟽意气雄俊言辩纵横是以未辞谢而应机不思虑而对答者也徧爲万物说说而不休多而无已犹以爲寡益之以怪䟽徧爲陈说万物根由并辩二仪雷霆之故不知休止犹嫌简约故加竒怪以骋其能者也以反人爲实而欲以胜人爲名是以与衆不适也䟽以反人情曰爲实道每欲超胜群物出衆爲心意在声名故不能和适于世者也弱于德强于物其涂隩矣䟽涂道也德术甚弱于物极强自言道理异常深隩也由天地之道观惠施之能其犹一蚊一蝱之劳者也其于物也何庸䟽由从也庸用也从二仪生成之道观惠施化物之能无异乎蚊蝱飞空鼓翅喧扰徒自劳倦曾何足云益物之言便成无用者也夫充一尚可曰愈贵道几矣䟽几近也夫惠施之辩诠理不弘于万物之中尚可充一数而已而欲锐情贵道饰意近眞悫而论之良未可也惠施不能以此自宁散于万物而不厌卒以善辩爲名䟽卒终也不能用此玄道以自安宁而乃散乱精神高谈万物竟无道存目击卒有辩者之名耳惜乎惠施之才骀溢而不得逐万物而不反是穷响以声形与影竞走也悲夫註昔吾未览庄子尝闻论者争夫尺捶连环之意而皆云庄生之言遂以庄生爲辩者之流案此篇较评诸子至于此章则曰其道舛驳其言不中乃知道听涂说之伤实也吾意亦谓无经国体致眞所谓无用之谈也然膏粱之子均之戏豫或倦于典言而能辩名析理以宣其气以系其思流于后世使性不邪淫不犹贤于博奕者乎故存而不论以贻好事也䟽骀放也痛惜惠施有才无道放荡辞辩不得眞原驰逐万物之末不能反归于妙本夫得理莫若忘知反本无过息辩今惠子役心术求道纵河泻以素眞亦何异乎欲逃响以振声将避影而疾走者也洪才若此深可悲伤也南华眞经註䟽卷之三十五