净土圣贤录X卍XXX净土圣贤录叙至哉净土之教其诸圣人所由以践形者乎孟子曰形色天性也知形色之为天性则不容离土以言心知天性之为形色则不容外心以求土离土以言心是以天性为有外也其所谓心一介然者而巳矣外心以求土是以形色为有外也其所谓土一块然者而巳矣是皆不明乎践形之说者也华严圆教理事无碍事事无碍普贤偈曰一切剎海劫无边以一方便皆清净此践形之极则也又曰愿我临欲命终时尽除一切诸障碍面见彼佛阿弥陀即得往生安乐剎此践形之正轨也或以毗卢遮那徧一切处何得偏指西方有乖全体曾不知华藏海中一尘一毛具足十方无边器界极乐庄严亦复如是然则但见阿弥陀一佛即巳徧见十方诸佛但生西方极乐一土即巳徧历十方佛土何以故即一即多无二无差别故唯此法门我释迦尊金口所宣十方恒河沙诸佛所共赞诸大菩萨流通护持转转无尽自大教东来单传直指外以念佛得度者若缁若白未易悉数际清素服儒风兼修净行常欲荟萃旧闻用资警策而日力仓卒因循至今会兄子希涑初发信心愿成此录以坚向往因为标指体要载稽经论次支那着述X续以耳目所及斟酌损益勒成一编名之曰净土圣贤录庶几见闻随喜得预法流一念归诚同登彼岸岂不善哉诗有之缗蛮黄鸟止于邱隅夫净土亦圣贤之邱隅也随其心净则佛土净得所止矣而下学之功莫先于知止故曰于止知其所止可以人而不如鸟乎经云彼国常有白鹤孔雀鹦鹉舍利迦陵频伽共命之鸟昼夜六时出和雅音其音演畅五根五力七菩提分八圣道分如是等法其土众生闻是音巳皆悉念佛念法念僧心邪土邪形色邪天性邪直下知归绝诸戏论莲华种子只在当人览是录者其诸有乐于践形之说矣乎践形者往生之谓也干隆四十八年孟春之月净业学人彭际清撰净土圣贤录发凡凡录往生者祇载支那着述至经论所明净教缘起多从阙略譬之治河不由积石导江不自岷山既昧其原其流将壅兹首标教主着所宗也次观音势至明有辅也普贤文殊左右遮那而同赞西方同扬净业故知十方诸大菩萨莫不以净土为归矣至如西天诸祖及诸论师即不尽着往生之验而既登果地岂局东西凡诸议论有关斯教者亦并着之广资劝诱云尔X华严入法界品如德云比邱解脱长者鞞瑟胝罗居士俱不离念佛而入解脱门乃至一念之顷现无边剎土见无量诸佛斯唯达自心原穷诸行海方能亲证如斯三昧修净业人决当刳心顶受然事属通涂不专一剎理周沙界匪局西方倘滥入此编恐有乖全例故概略其文独标其义如此历代高僧传佛祖统纪佛祖通载诸书但载诸师事蹟而议论激扬概从简弃云栖往生集又唯标事验行实罕详遂可合张李为一身溷淄渑而同味览未及终倦而思卧者多矣兹则该罗细行圆具全身综贯千章独标警策如智者十疑论紫阁宝王论永明万善同归虎溪莲宗宝鑑天如或问鄞江直指西斋净土诗云栖法彚截流警语以及方内诸公种种论述网全帙而难周扼片言而奚欠用代遒人之诏宛同天鼓之鸣愿诸仁者敬而听之向之录往生者必着事验事验无闻遂多阙漏虽然不覩其形愿察其景但自净心往生何待首楞严经云若飞心中兼福兼慧自然心开见十方佛一切净土随愿往生故知紫阁天衣中峯天如妙叶空谷憨山诸尊宿及陈莹中冯济川诸前辈密因有在正果非虗撒手便行不移跬步何待临终十念始能决定往生不宜逐迹而求转乖教理往生集唯以吉祥善逝为高其有捐躯舍命者概X斥而不录独尊庸行曲为时宜虽虑出万全而事难一概普贤行愿品言毗卢遮那如来从初发心精进不退以不可说不可说身命而为布施六度经中广明斯事故如此录静蔼为法捐躯常愍忘身济物悲心深广净愿坚牢载览遗言犹怀悚厉他如善导志通文辇慧诚超城诸公速舍报身求生净土神明安定不震不挠是则以普贤愿王回向弥陀法界凭兹勐烈不退菩提如斯榜样祗应随学讵可轻排然则魔可毋虑乎曰魔之与佛只在一心但办正因决成正果了知四大本空五蕴非有当舍身时如遗迹等如委蜕等谁为能舍谁为所舍然则刀山火聚悉是道场宝树华池不离当处是心是佛是心作佛夫何远之有如其三昧未成我执未化祗因欣厌之情激成取舍之行窃恐痛苦所逼烦恼转强九品难期波旬得便云栖所虑良在于斯末法行人切宜自审从上诸家纪述繁简不齐雅俗并奏不经甄别难免淆讹兹斟酌旧文参稽往牒加之润饰就我准绳要于本旨初无乖刺仍各注原书以明左证净土诸书标指古德概以师称而高僧传则凡属二名但举一字此录前有佛菩萨后有宰官居士若不书名颇难合辙故于出家二众准高僧传但书一字其在家者准前史例仍书二名往生集载周续之临终见佛合掌而逝攷诸前史X及东林传都无此文当属后人和会又载白乐天苏子瞻张天觉三人谓据因攷果当生西方夫白公虽有绘图回向之诚而平生信乐多在兜率集中文句确然可征子瞻卧病时向径山长老口占偈言洒然解脱洵为希有至语及西方则曰西方不无然箇里着力不得夫修净业者必具三心所谓深心至诚心回向发愿心乃至临终十念未有不由着力而得者至云着力不得则三心未具难保往生无尽居士深入法原眼空四海今所录发愿文有类童蒙颇同寒乞与他所传文字不类亦未可信故并删之居士传善女人传所录诸贤必征素行苟有瑕疵概从简斥兹则但以末后为凭不论既往之失故如雄俊惟恭之辈钟馗善和之徒既登末品便预圣流其他概可知矣是知弥陀愿力极乐庄严如大海不拒夫百川杲日不遗于一孔伹肯回心都无弃物凡属有情普应信受右鄙见数条当是录草创之始即口授希涑每一篇成辄为随手勘定全帙既具大旨无乖复笔之简端以告来者净业学人彭际清记X净土圣贤录偈净业弟子彭希涑述大哉众生心微妙难思议究竟如虗空无一法可得普能作佛事成熟菩提果一念不自觉迷妄起空华由诸业力持建立十方土众方于其中颠倒靡巳时百万有八千乱想无根绪七趣如轮转了达唯一心心心互周徧剎剎分胜劣或净宝庄严或瓦砾秽聚或照曜明朗或无日月光或菩萨住处安隐寿无量或是杂生居苦多而乐少或饿鬼充满幽魄长叫唤或纯现地狱碾硙受苦楚诸佛普住持随所宜说法弥陀大愿王发心取净土成就安乐剎十方莫能比备诸珍宝性有情所爱乐正觉华化生闻法悟无上他方诸众生起心信慕者佛力悉加护命终得往生嗟彼无智人闻言尽狂惑不知是净土我心所毕具凡夫一念闲诸佛悉炳现香水无边剎光明互徧满念佛便见佛求生便往生如取自家珍东西非窒碍良哉诸上人X善能了实相知诸法如梦而不趋寂灭随顺修多罗严净佛国土我今普归依赞叹并随喜廼以至诚心深心回向心愿舍此堪忍疾生清净域佛力不可说心力不可说转彼秽浊居悉作莲华藏我今说偈巳顶礼诸贤圣愿舒白毫光摄尽微尘众华开弹指顷毕入菩提场净土圣贤录目次卷一净土教主第一阿弥陀佛阐教圣众第二观世音菩萨大势至菩萨普贤菩萨文殊师利菩萨祈婆迦尊者马鸣尊者龙树尊者天亲论师觉明妙行菩萨卷二往生比邱第三之一慧远慧永僧显慧虔僧济慧恭昙恒道敬昙顺佛䭾䟦陀罗道昞X僧叡昙诜慧崇昙鉴慧通昙宏慧进道珍昙鸾法琳慧光僧柔道凭慧命静霭慧敬昙延道喻智舜登法师智顗慧成慧命慧海智通真慧法智善胃道杰灌顶僧藏法喜道昂智琰等观寿洪道绰僧衒普明二沙弥德美慧满神素明瞻元会慧璇明濬善导怀感法祥宝相功迥惟岸法持怀玉慧日常慜法善神皓道光飞钖齐翰自觉卷三往生比丘第三之二承远法照少康辩才善道智钦知元端甫雄俊惟恭大行志通可止绍巖守真延寿晤恩文辇义通有基省常知礼遵式义怀X本如仁岳处谦慧才灵照思义宗赜元净从雅可久择瑛宗本有严妙生昙异善本宗坦中立元照法宗了然智仙智深思照若愚仲闵介然卷四往生比邱第三之三齐玉蕴齐道言元肇思净如湛宗利道琛子元妙云睎颜道因有朋惟月思敏慧亨行诜用钦惟渥仲明沖益本空法因智廉慧明了义慧诚祖南晞湛法持了宣昙懿祖朗太微思聦净观利先师安如宝显超有开道生若观莹珂智印戒度祖辉如鑑祖新妙文善住旨公性澄蒙润明本优昙宏济必才悦可维则X善继子文盘谷文慧妙叶卷五往生比邱第三之四梵琦可授慧日普智景隆宝珠本明义秀雪梅性专祖香圆果真清明证明玉法祥袾宏如荣如清广制真缘传记德清传灯古松仲光金童庙僧海宝大云无名僧卷六往生比邱第三之五智旭如会大勍大真道枢崇文具宗读体林谷万缘胜慈成时行策海润指南超城明宏明德实贤明悟德峻闻言道彻成註了庵实定实圆恒一慧端法真佛安往生比邱尼第四慧木法盛净真法藏X悟性能奉慧安袾锦广觉成静潮音卷七往生人王第五乌苌国王往生王臣第六七万释种刘程之于昶马子云韦文晋张抗文彦博杨杰王古钟离瑾马圩江公望陈瓘王衷张廸胡闉冯楫吴秉信张揄李秉陆沅钱象祖昝家国梅汝能朱纲陈瓒严澂蔡承植虞湻熙唐时袁宏道丁明登黄翼圣金光前卷八往生居士第七差摩竭阙公则张野张诠何昙远魏世子庾诜宋满郑牧卿高浩象李知遥孙忠左伸孙良贾纯仁范俨孙忭唐世良陆浚王阗王日休楼汾张元祥元子平X姚约梅福胡嵩陆伟阎邦荣吴克巳陈君璋王九莲杨嘉祎陈道民唐廷任戈以安孙叔子郭大林刘通志郝熙载杜居士吴大恩吴继勋华居士顾原朱元正周廷璋程见山张守约庄广还鲍宗肇庄严黄承惠闻启初沈咸朱鹭吴瞻楼吴鸣珙王醇陈至善张光纬袁列星皇甫士坊罗允枚周梦颜沈中旭杨广文顾天瑞姜见龙沈炳王恭卷九往生杂流第八张钟馗张善和金奭冯氓吴琼李彦通黄生徐六公沈三郎师赞倪道者大善寺行童张爱吴浇烛吴毛王仰泉梁维周往生女人第九韦提希夫人乐音老母纪氏魏氏女独孤皇后王氏姚婆温静文妻任氏王氏陈媪袁媪陈媪于媪王氏X冯氏吴氏龚氏孙氏女郭氏施氏姚婆王氏王百娘朱氏陆氏蔡氏项氏沈氏钟婆梁氏女黄婆崔婆陶氏李氏盛媪黄氏王氏女楼氏周婆朱氏裴氏女孙媪秦媪蒋十八妻沈媪孟氏陈氏胡媪周氏郑氏周婆张夫人薛氏方氏徐氏许氏妇于媪潘氏朱氏祝氏张太宜人杨选一妻钟氏吴氏女卢氏费氏李氏李氏陈妪张寡妇陆寡妇杨氏江氏徐太宜人凌氏余媪杨媪余氏往生物类第十鹦鹉鸲鹆白鹦鹉净土圣贤录目次X净土圣贤录卷一净土教主第一阿弥陀佛阿弥陀佛西方极乐世界之教主也梵语阿弥陀此云无量彼佛光明无量寿命无量故号阿弥陀按无量寿经过去久远世自在王佛世中有一国王闻佛说法心怀悦豫发无上正真道意弃国捐王而作沙门号曰法藏诣世自在王佛所求佛说法时世自在王佛为广说二百一十亿诸佛剎土天人之善恶国土之麤妙应其心愿悉现与之时彼比邱闻佛所说严净国土皆悉覩见起发无上殊胜之愿其志寂静志无所着具足五劫思惟摄取庄严佛国清净之行如是修巳诣彼佛所白佛言唯愿听察如我所愿当具说之第一愿设我得佛国有地狱饿鬼畜生者不取正觉第二愿设我得佛国中天人寿终之后复更三恶道者不取正觉第三愿设我得佛国中天人不悉真金色者不取正觉第四愿设我得佛国中天人X形色不同有好丑者不取正觉第五愿设我得佛国中天人不识宿命下至知百千亿那由他诸劫事者不取正觉第六愿设我得佛国中天人不得天眼下至见百千亿那由他诸佛国者不取正觉第七愿设我得佛国中天人不得天耳下至闻百千亿那由他诸佛所说不悉受持者不取正觉第八愿设我得佛国中天人不得见他心智下至知百千亿那由他诸佛国中众生心念者不取正觉第九愿设我得佛国中天人不得神足于一念顷下至不能超过百千亿那由他诸佛国者不取正觉第十愿设我得佛国中天人若起想念贪计身者不取正觉第十一愿设我得佛国中天人不住定聚必灭度者不取正觉第十二愿设我得佛光明有限量下至不照百千亿那由他诸佛国者不取正觉第十三愿设我得佛寿命有限量下至百千亿那由他劫者不取正觉第十四愿设我得佛国中声闻有能计量乃至三千大千世界众生悉成缘觉于百千劫悉共计校知其数者不取正觉第十五愿设我得佛国中天人寿命无能限量除其本愿修短自在若不尔者不取正觉第十六愿设我得佛国中天人乃至闻有不善名者不取正觉第十七愿设我得佛十方世界无量诸佛不悉咨嗟称我名者不取正觉第十八愿设我得佛十方众生至心信乐欲生我国乃至十念若不生者不取正觉唯除五逆诽谤正法第十九愿设我得佛十方众生X发菩提心修诸功德至心发愿欲生我国临寿终时假令不与大众围遶现其人前者不取正觉第二十愿设我得佛十方众生闻我名号系念我国植众德本至心回向欲生我国不果遂者不取正觉第二十一愿设我得佛国中天人不悉成满三十二大人相者不取正觉第二十二愿设我得佛他方佛土诸菩萨众来生我国究竟必至一生补处除其本愿自在所化为众生故被宏誓铠积累德本度脱一切游诸佛国修菩萨行供养十方诸佛如来开化恒沙无量众生使立无上正真之道超出常伦诸地之行现前修习普贤之德若不尔者不取正觉第二十三愿国中菩萨承佛神力供养诸佛一食之顷不能徧至无数无量亿那由他诸佛国者不取正觉第二十四愿设我得佛国中菩萨在诸佛前现其德本诸所求欲供养之具若不如意者不取正觉第二十五愿设我得佛国中菩萨不能演说一切智者不取正觉第二十六愿设我得佛国中菩萨不得金刚那罗延身者不取正觉第二十七愿设我得佛国中天人一切万物严净光洁形色殊特穷微极妙无能称量其诸众生乃至逮得天眼有能明了辨其名数者不取正觉第二十八愿设我得佛国中菩萨乃至少功德者不能知见其道场树无量光色高四百万里者不取正觉第二十九愿设我得佛国中菩萨若受读经法讽诵持说而不得辩才智慧者不取正觉第三十愿设X我得佛国中菩萨智慧辩才若可限量者不取正觉第三十一愿设我得佛国土清净皆悉照见十方一切无量无数不可思议诸佛世界犹如明镜覩其面像若不尔者不取正觉第三十二愿设我得佛自地以上至于虗空宫殿楼观池流华树国土所有一切万物皆以无量杂宝百千种香而共合成严饰奇妙超诸天人其香普熏十方世界菩萨闻者皆修佛行若不如是不取正觉第三十三愿设我得佛十方无量不可思议诸佛世界众生之类蒙我光明触其身者身心柔輭超过天人若不尔者不取正觉第三十四愿设我得佛十方无量不可思议诸佛世界众生之类闻我名字不得菩萨无生法忍诸深总持者不取正觉第三十五愿设我得佛十方无量不可思议诸佛世界其有女人闻我名字欢喜信乐发菩提心厌恶女身寿终之后复为女像者不取正觉第三十六愿设我得佛十方无量不可思议诸佛世界诸菩萨众闻我名字寿终之后常修梵行至成佛道若不尔者不取正觉第三十七愿设我得佛十方无量不可思议诸佛世界诸天人民闻我名字五体投地稽首作礼欢喜信乐修菩萨行诸天世人莫不致敬若不尔者不取正觉第三十八愿设我得佛国中天人欲得衣服随念即至如佛所赞应法妙服自然在身有求裁缝擣染浣濯者不取正觉第三十九愿设我得佛国中天人所受快乐不如漏尽比邱者不取正X觉第四十愿设我得佛国中菩萨随意欲见十方无量严净佛土应时如愿于宝树中悉皆照见犹如明镜覩见面像若不尔者不取正觉第四十一愿设我得佛他方国土诸菩萨众闻我名字至于得佛诸根缺陋不具足者不取正觉第四十二愿设我得佛他方国土诸菩萨众闻我名字皆悉逮得清净解脱三昧住是三昧一发意顷供养无量不可思议诸佛世尊而不失定意若不尔者不取正觉第四十三愿设我得佛他方国土诸菩萨众闻我名字寿终之后生尊贵家若不尔者不取正觉第四十四愿设我得佛他方国土诸菩萨众闻我名字欢喜踊跃修菩萨行具足德本若不尔者不取正觉第四十五愿设我得佛他方国土诸菩萨众闻我名字皆悉逮得普等三昧住是三昧至于成佛常见无量不可思议一切诸佛若不尔者不取正觉第四十六愿设我得佛国中菩萨随其志愿所欲闻法自然得闻若不尔者不取正觉第四十七愿设我得佛他方国土诸菩萨众闻我名字不即得至不退转者不取正觉第四十八愿设我得佛他方国土诸菩萨众闻我名字不即得至第一忍第二第三法忍于诸佛法不能即得不退转者不取正觉时法藏比邱说此四十八愿巳普地六种震动天雨妙华空中赞言决定必成无上正觉法藏比邱建此愿巳一向专志庄严妙土所修佛国开廓广大超胜独妙建立常然无衰无变于不可思议X兆载永劫积植菩萨无量德行不生欲觉瞋觉害觉不起欲想瞋想害想不着色声香味触法忍力成就不计众苦少欲知足无染恚痴三昧常寂智慧无碍无有虗伪谄曲之心和颜爱语先意承问勇勐精进志愿无倦专求清白之法以惠利羣生恭敬三宝奉事师长以大庄严具足众行令诸众生功德成就住空无相无愿之法无作无起观法如化远离麤言自害害彼彼此俱害修习善语自利利人人我兼利弃国捐王绝去财色自行六波罗蜜教人令行无央数劫积功累德随其生处任意所欲无量宝藏自然发应教化安立无数众生住于无上正真之道或为长者居士豪姓尊贵或为剎剎国君转轮圣帝或为六欲天主乃至梵王常以四事供养恭敬一切诸佛如是功德不可称说口气香洁如优钵罗华身诸毛孔出栴檀香其香普熏无量世界容色端正相好殊妙其手常出无尽之宝衣服饮食珍妙华香缯葢幢幡庄严之具如是等事超诸天人于一切法而得自在法藏菩萨今巳成佛规在西方去此十万亿剎其佛世界名曰安乐成佛以来凡历十劫又悲华经言往昔过恒河沙阿僧祗劫有世界名删提岚劫名善持有转轮王名无诤念于宝藏如来所发菩提心愿取净土佛即授记西方过百千万亿佛土有尊音王如来世界过一恒河沙阿僧祗劫入第二恒河沙阿僧祗劫是时世界转名安乐汝于是时当得作佛号无X量寿如来其所发愿言略与无量寿经相似一向出生菩萨经又言阿弥陀佛于无量阿僧祇劫前为轮王太子名不思议胜功德生年十六从宝功德星宿劫王如来所闻法本陀罗尼于七万岁中精勤修习未曾睡眠亦不偃侧得值九十亿百千那由他佛诸佛说法尽能闻持修习厌家薙发而作沙门作巳复于九万岁中修习此陀罗尼复为众生分别显示一生之中力精教化令八十亿那由他众生得发道心积功累德至不退地法华经亦言过去大通智胜佛未出家时有十六子皆以童子出家而为沙弥时彼佛说法华经巳即入静室八万四千劫是时十六菩萨各升法座为四部众广说分别妙法华经一一皆度六百八十万亿那由他恒河沙等众生是十六菩萨一名阿弥陀第十六我释迦牟尼是知阿弥陀佛由本愿力起诸胜行无量亿劫成就庄严唯此经文略标梗概其他依正等报备具诸经今不尽录往生品三准无量寿经云其上辈者舍家弃欲而作沙门发菩提心一向专念无量寿佛修诸功德愿生彼国此等众生临寿终时无量寿佛与大众现其人前即随彼佛往生其国便于七宝华中自然化生住不退转智慧勇勐神通自在是故阿难其有众生欲于今世见无量寿佛应发无上菩提之心修行功德愿生彼国其中辈者十方世界诸天人民其有至心愿生彼国虽不能行作沙门大修功德当发无上菩提之X心一向专念无量寿佛多少修善奉持斋戒起立塔像饭食沙门悬缯然灯散华烧香以此迥向愿生彼国其人临终无量寿佛化见其身光明相好具如真佛与诸大众现其人前即随化佛往生其国住不退转功德智慧次如上辈者也其下辈者十方世界诸天人民其有至心求生彼国假使不能作诸功德当发无上菩提之心一向专意乃至十念念无量寿佛愿生其国若闻深法欢喜信乐不生疑惑乃至一念念于彼佛以至诚心愿生其国此人临终梦见彼佛亦得往生功德智慧次如中辈者也按观无量寿经所分九品其上中二品略摄此三辈中其下三品俱系一生造辠末后回心又三辈所未及准涅槃经阐提亦有佛性之旨必合观经九品义类始圆读者详之论曰诸佛法身徧一切处遮那既尔弥陀亦然本无净秽安有东西然方便门中全分胜劣在凡夫阶不退者唯极乐同居则然非余佛土所能及也五浊众生但发肯心十念功成顿超尘劫我佛慈悲于斯为极幸逢大法得闻弥陀如来本愿功德而不能发希有心生慕乐想背父逃逝踯躅穷途长劫漂流莫能哀救可不惧哉可不劝哉阐教圣众第二观世音菩萨观世音梵语阿那婆娄吉低输现在西方极乐世界X为补处菩萨按悲华经往昔劫中阿弥陀佛为转轮王时观世音菩萨为王第一太子名曰不眴尔时宝藏如来为轮王授记巳不眴太子前白佛言世尊今我以大音声告诸众生我之所有一切善根尽迥向阿耨多罗三藐三菩提愿我行菩萨道时若有众生受诸苦恼恐怖等事退失正法堕大暗处忧愁孤穷无有救护无依无舍若能念我称我名字若其为我天耳所闻天眼所见是众生等若不得免斯苦恼者我终不成阿耨多罗三藐三菩提世尊我今复当为众生故发上胜愿愿令转轮圣王于安乐世界作佛事巳入无余涅槃乃至正法住时我于其中修菩萨道是佛正法于初夜灭即其后夜成阿耨多罗三藐三菩提时宝藏佛寻为授记曰汝观天人三恶一切众生生大悲心欲断众生诸苦恼故欲令众生住安乐故今当字汝为观世音无量寿佛般涅槃巳第二恒河沙等阿僧祇劫彼土转名一切珍宝所成就世界所有种种庄严无量无边安乐世界所不及也汝于菩提树下成阿耨多罗三藐三菩提号徧出一切光明功德山王如来又观世音菩萨得大势菩萨受记经云佛言乃往过去广远无量不可思议阿僧劫有世界名无量德聚安乐示现佛号金光师子游戏如来国土清净庄严说不可尽其佛法中有王名曰威德王千世界彼威德王于其园观入于三昧其王左右有二莲华从地涌出有二童子化生其中与威X德王俱诣佛所头面礼足听佛说法时二童子即说偈云诸天龙鬼神听我师子吼今于如来前宏誓发菩提生死无量劫本际不可知为一众生故尔数劫行道况此诸劫中度脱无量众修行菩提道而生疲倦心我若从今始起于贪欲心是则为欺诳十方一切佛瞋恚愚痴垢悭嫉亦复然今我说实语远离于虗妄我若于今始起于声闻心不乐修菩提是则欺世尊亦不求缘觉自济利巳身当于万亿劫大悲度众生如今日佛土清净妙庄严令我得道时超踰亿百千国无声闻众亦无缘觉乘纯有诸菩萨其数无限量众生净无垢悉具上妙乐出生于正觉总持诸法藏此誓若诚实当动大千界说如是偈巳应时普震动百千众妓乐演发和雅音光嚁微妙服旋转而来降诸天于空中雨散众末香其香普流熏悦可众生心尔时威德王者岂异人乎我身是也时二童子今观世音及得大势菩萨摩诃萨是也是二菩萨于彼佛所初发阿耨多罗三藐三菩提心当来旷远不可计劫阿弥陀佛当般涅槃般涅槃后正法住世等佛寿命在世灭后所度众生悉皆同等佛涅槃后或有众生不见佛者有诸菩萨得念佛三昧常见阿弥陀佛彼佛灭后一切宝物浴池莲华众宝行树常演法音与佛无异正法灭后过中夜分明相出时观世音菩萨于七宝菩提树下结跏趺坐成等正觉号普光功德山王如来其佛国土自然七宝众妙合成庄X严之事诸佛世尊于恒沙劫说不可尽国中无有声闻缘觉之名纯诸菩萨充满其国国土号众宝普集庄严普光功德山王随其寿命得大势菩萨亲近供养至于涅槃般涅槃后奉持正法乃至灭尽法灭尽巳即于其国成阿耨多罗三藐三菩提号善住功德宝王如来如普光功德山王如来国土光明寿命诸菩萨众乃至法住等无有异如上二经载观世音菩萨本愿功德取净佛土与阿弥陀佛本因了无差别故其果地庄严如是如是他如三十二应十四施无畏力四不思议无作妙德具足神通广修方便具如楞严法华及诸经所说今不具录又大悲经言佛在补陀落伽山观世音宫殿宝庄严道场观世音菩萨放光普照十方剎土自言过去无量亿劫于千光王静住如来所受大悲心大陀罗尼即从初地超第八地应时具足千手千眼由持此呪故所生之处恒在佛前莲华化生故其誓云若有众生诵持大悲神呪不得往生诸佛国者我誓不成正觉佛告大众此观世音菩萨于过去无量劫中巳作佛竟号正法明如来大悲愿力为欲发起一切菩萨安乐成熟诸众生故现作菩萨汝等大众常须供养专称名号得无量福灭无量罪命终往生阿弥陀佛国据此经文当知恭敬供养观世音菩萨及专称名号回向极乐者其与一向专念阿弥陀佛果报略同福德正等行者思之X大势至菩萨大势至梵语摩诃那钵现在极乐世界第二补处菩萨也按悲华经昔阿弥陀佛为轮王时大势至菩萨为第二王子名曰尼摩尔时宝藏如来为王及第一太子授记巳第二王子亦白佛言世尊如我所有身口意业清净福德尽以回向阿耨多罗三藐三菩提愿徧出功德光明佛始初成道我当先请转于法轮随其说法所经时节于其中闲行菩萨道是佛涅槃后正法灭巳我于其后次第成于阿耨多罗三藐三菩提我作佛时所作佛事世界所有种种庄严涅槃后正法住世悉如彼佛等无有异尔时佛告第二王子汝今所愿取大世界如法所愿当于如是最大世界成阿耨多罗三藐三菩提号曰善住珍宝山王如来由汝愿取大世界故因是字汝为得大势合上篇所录受记因缘观之当知大势至与观世音同行同愿历劫以来不相违远乃至严净佛士先后成佛功德亦等首楞严经所陈念佛法门尤为切要大势至白佛言我忆往昔恒河沙劫有佛出世名无量光十二如来相继一劫名超日月光彼佛教我念佛三昧譬如有人一专为忆一人专忘如是二人若逢不逢或见非见二人相忆二忆念深如是乃至从生至生同于形影不相乖异十方如来怜念众生如母忆子若子逃逝虽忆何为子若忆母如母忆时母子历生不相违远若众生心忆佛念佛现前当来必定见佛X去佛不远不假方便自得心开如染香人身有香气此则名曰香光庄严我本因地以念佛心入无生忍今于此界摄念佛人归于净土佛问圆通我无选择都摄六根净念相继得三摩提斯为第一夫大势至菩萨以念佛入道乃至修菩萨行化度众生皆不离此法门修净土者当知效法焉普贤菩萨普贤梵语邲输䟦陀悲华经阿弥陀佛为转轮王时第八王子泯图于宝藏佛前愿于是不净世界修菩萨行复当修治庄严十千不净世界令其严净如青香光明无垢世界亦当教化无量菩萨令心清净皆趣大乘悉使充满我之世界佛即改泯图字号为普贤授记未来于北方知水善净功德世界成阿耨多罗三藐三菩提号智刚吼自在相王如来普贤行愿品普贤菩萨称赞如来胜功德巳告诸菩萨及善财言善男子若欲成就此功德者当修十种广大行愿一者礼敬诸佛二者称赞如来三者广修供养四者忏悔业障五者随喜功德六者请转法轮七者请佛住世八者常随佛学九者恒顺众生十者普皆回向若诸菩萨于此大愿随顺趋入则能成熟一切众生则能随顺阿耨多罗三藐三菩提则能成满普贤菩萨诸行愿海或复有人以深信心于此大愿受持读诵乃至书写一四句偈速能除灭五无间业临命终时最后剎那一切诸根悉皆散坏唯此愿王不相舍X离于一切时引导其前一剎那中即得往生极乐世界到巳即见阿弥陀佛文殊师利菩萨普贤菩萨观自在菩萨弥勒菩萨等此诸菩萨色相端严功德具足所共围绕其人自见生莲华中蒙佛授记得受记巳经于无数百千万亿那由他劫普于十方不可说不可说世界以智慧力随众生心而为利益不久当坐菩提道场降伏魔军成等正觉转妙法轮能令佛剎极微尘数众生发菩提心随其根性教化成熟乃至尽于未来劫海广能利益一切众生偈曰愿我临欲命终时尽除一切诸障碍面见彼佛阿弥陀即得往生安乐剎我既往生彼国巳现前成就此大愿一切圆满尽无余利乐一切众生界据此经文诚欲长菩提苗行殊胜行而不知回向极乐发愿往生者犹却行而求前也至普贤所示念佛三昧别见如来不思议境界经经言尔时世尊入于三昧名如来不思议境界普贤菩萨告德藏菩萨言若善男子善女人为求无上菩提发心欲证此三昧者是人要须先修智慧以此三昧由慧得故修智慧者应当远离妄语绮语及诸散乱无益之事诣精舍中覩佛形像金色庄严或纯金成身相具足无量化佛在圆光中次第而坐即于像前头面礼足作是思惟我闻十方无量诸佛今现在世所谓一切义成佛阿弥陀佛宝幢佛阿閦佛毗卢遮那佛宝月佛宝光佛等于彼诸佛随心所乐尊重之处生大净信想佛形像作彼如来真X实之身恭敬尊重如现前见上下谛观一心不乱往空闲处端坐思惟如佛现前一手量许心常系念不令忘失若暂忘失复应往观如是观时生极尊重恭敬之心如佛真身现在其前了了明见不复于彼作形像解见巳即应于彼佛所以妙华鬘末香涂香恭敬右绕种种供养彼应如是一心系念常如世尊现其前住然佛世尊一切见者一切闻者一切知者悉知我心如是审复想见成巳还诣空处系念在前不令忘失一心勤修满三七日若福德者即见如来现在其前其有先世造恶业障不得见者若能一心精勤不退更无异想还得速见何以故若有为求无上菩提于一事中专心修习无不成办譬如有人于大海中饮一掬水即为巳饮阎浮提中一切河水菩萨若能修习此菩提海则为巳修一切三昧诸忍诸地诸陀罗尼是故应常勤修匪懈离于放逸系念一心要令自得现前见佛如是修习初见佛时作是思惟为真佛邪为形像邪知所见像由想生故乃至虗空毛端量处一切真佛皆亦如是犹如虗空平等无异自心作佛离心无佛乃至三世一切诸佛亦复如是皆无所有唯依自心菩萨若能了知诸佛及一切法皆唯心量得随顺忍或入初地舍身速生妙喜世界或生极乐净佛土中常见如来亲承供养按此经文与观无量寿佛经相发修净业者其毋忽也文殊师利菩萨X文殊师利或云曼殊室利此云妙德亦云妙吉祥生于舍卫国多罗聚落梵德婆罗门家从母右胁出身紫金色堕地能语寻于佛所出家首楞严三昧经言过去无量阿僧祇劫南方世界名曰平等佛号龙种上如来即文殊是央掘经言现在北方常喜世界欢喜藏摩尼宝积佛即文殊是而悲华经言阿弥陀佛为转轮王时第三王子名曰王众于宝藏佛所发阿耨多罗三藐三菩提心愿于来世行菩萨道无有齐限庄严佛剎令三千大千世界恒河沙等十方佛土为一佛剎大宝填厕又无恶触及诸女人及其名字亦无声闻辟支佛等一生菩萨充满其中佛即号为文殊师利于未来世南方世界名曰清净无垢宝寘成阿耨多罗三藐三菩提号普现如来观佛三昧海经言时世尊为诸大众说观佛三昧巳文殊菩萨复告大众言过去宝威德如来时有长者子名曰戒护在母胎时受三归依年至八岁父母请佛于家供养童子见佛安行徐步足下生华有大光明见巳欢喜为佛作礼礼巳谛观目不暂舍一见佛巳即能除却百万亿那由他劫生死之罪从是巳后恒得值遇百亿那由他恒河沙佛是诸世尊皆说如是观佛三昧其后有百万佛出皆同一字名栴檀海时彼童子亲侍诸佛间无空缺礼佛供养合掌观佛观佛功德因缘力故复得值遇百万阿僧祇佛从是巳后即得百万亿念佛三昧得百万阿僧祇旋陀罗尼X既得此巳诸佛现前说无相法须臾之间得首楞严三昧时彼童子受三归依一礼佛故谛观佛相心无疲厌由此因缘值无数佛何况系念具足思惟观佛色身时彼童子岂异人乎即我身是佛告阿难汝持文殊师利语徧告大众及未来世众生若能礼拜者若能念佛者若能观佛者当知此人与文殊师利等无有异又文殊发愿经与普贤行愿品末后偈略同终云愿我命终时灭除诸障碍面见阿弥陀往生安乐剎生彼佛国巳成满诸大愿阿弥陀如来现前授我记严净普贤行满足文殊愿尽未来际劫究竟菩萨行夫文殊普贤华严二圣所陈行愿说法度人莫不以念佛为基以净土为归世有执华严薄净土者当知所鑑焉祁婆迦尊者佛在拘尸那城力士生地娑罗双树间临般涅槃为诸天人说种种法复告阿难我灭度后于未来世北天竺国当有比邱名祁婆迦出兴于世曾于过去无量百佛植诸善根供养恭敬深信具足安住大乘为欲怜愍利益安乐诸众生故发如是心多闻持菩萨藏称掦大乘显发大乘兴造如来无量形像及诸塔庙能令诸天人众心生信乐彼祁婆迦比邱修习无量种种最胜菩提善根巳而取命终生于西方过亿百千诸佛世界无量寿国于彼佛所种诸善根复经八十亿诸如来所修诸梵行以此善根于未来世过X九十九亿劫而成正觉佛号无垢光世界名一切功德庄严马鸣尊者马鸣梵语阿湿矩沙东天竺桑岐多国婆罗门也得法于夜奢尊者尝制大乘起信论末后劝人求生净土曰众生以住此娑婆世界自畏不能常值诸佛亲承供养惧谓信心难可成就意欲退者当知如来有胜方便摄护信心谓以专意念佛因缘随愿得生他方佛土常见于佛永离恶道如修多罗说若人专念西方极乐世界阿弥陀佛所修善根回向愿求生彼世界即得往生常见佛故终无有退若观彼佛真如法身常勤修习毕竟得生住正定故后付法于迦毗摩罗尊者巳即入龙奋迅三昧挺身虗空如日轮相还复本位而取涅槃龙树尊者龙树梵语那伽曷树那南天竺国梵志之裔得法于迦毗摩罗尊者意欲广演经教时大龙菩萨即以神力接入海宫开七宝函与诸方等经典九十日中通解甚多龙即送之出宫还天竺国大宏法施尝造毗婆沙论论中有称赞弥陀偈其略云若人愿作佛心念阿弥陀应时为现身是故我归命彼佛本愿力十方诸菩萨来供养听法是故我稽首彼土诸菩萨具足诸相好以自庄严身我今归命礼彼诸大菩萨日日于三时供养十方佛是故稽首礼若人种善根疑X则华不开信心清净者华开则见佛十方现在佛以种种因缘叹彼佛功德我今归命礼其土具严饰殊彼诸天宫功德甚深厚是故礼佛足又造大智度论示修念佛法门云念佛三昧能除种种烦恼及先世罪余诸三昧有能除婬不能除瞋有能除瞋不能除婬有能除痴不能除婬恚有能除三毒不能除先世罪是念佛三昧能除种种烦恼种种罪复次念佛三昧有大福德能度众生是诸菩萨欲度众生诸余三昧无如此念佛三昧福德能速灭诸罪复次佛为法王菩萨为法将所尊所重唯佛世尊是故应常念佛譬如大臣特蒙恩宠常念其主菩萨亦如是知种种功德无量智慧皆从佛得知恩重故常念佛又云当欲不离诸佛者菩萨世世所生常值诸佛问曰菩萨当化众生何故常欲值佛答曰有未入菩萨位未得阿鞞䟦致受记莂故若远离诸佛便坏诸善根没在烦恼不能自度安能度人如人乘船中流坏败欲度他人反自没水又如少汤投大氷池虽消少处反更成氷菩萨未入法位若远离诸佛以少功德无方便力欲化众生虽少利益反更坠落声闻辟支虽有涅槃利益无一切智故不能教导菩萨诸佛一切种智故能教导菩萨如象没泥非象不能出菩萨若入非道中唯佛能救同大道故复次菩萨作是念我未得佛眼如盲无异若不为佛所引导则无所趣错入余道设闻佛法异处行者未知教化时节行法多少复X次菩萨见佛或眼见心清净若闻所说心则乐法得大智慧随法修行而得解脱如是等值佛无量益利岂不一心求欲见佛如婴儿不应离母行道不离粮食大热不离凉风冷水大寒不离火度深水不离船病人不离良医菩萨不离诸佛过于上事父母亲属知识人天王等皆不能如佛益利佛益利诸菩萨离诸苦处住世尊之地问云何得不离诸佛答众生有无量劫罪因缘虽行福德智慧薄少虽行智慧福德薄少菩萨求佛道要行生忍法忍行生忍故一切众生中发慈悲心灭无量劫罪得无量福德行法忍故破诸法无明得无量智慧二行和合世世不离诸佛复次菩萨常爱乐念佛故舍身受身恒得值佛如众生习欲心重受婬鸟身瞋恚偏多生毒虫中菩萨不贵转轮圣王人天福乐但念诸佛故随心所重而受身形复次菩萨常善修念佛三昧因缘故所生常值诸佛如般舟般三昧中说菩萨入是三昧即见生阿弥陀国后付法于迦那提婆尊者巳入三昧如蝉蜕而去按入楞伽经佛告大慧云大慧汝当知善逝涅槃后未来世当有持于我法者南天竺国中大名德比邱厥号为龙树能破有无宗世间中显我无上大乘法得初欢喜地往生安乐国自世尊入寂七百年而龙树出世适符佛记天亲论师天亲梵语婆薮盘豆天竺富娄叉国人也出家乐闻X小乘辄毁大乘经典后闻其兄无着诵十地经闻巳感悟追悔前愆欲自断舌无着止之曰昔以舌毁大乘今以舌赞大乘补过自新犹为善矣断舌绝言其利安在天亲于是研精覃思制大乘论凡百余部竝行于世所制无量寿经论开示净土立五念门一礼拜二赞叹三作愿四观察五回向冠以偈曰世尊我一心归命尽十方无碍光如来愿生安乐国我依修多罗真实功德相说愿偈总持与佛教相应观彼世界相胜过三界道究竟如虗空广大无边际正道大慈悲出世善根生净光明满足如镜日月轮备诸珍宝性具足妙庄严无垢光炎炽明净曜世间宝性功德草柔软左右旋触者生胜乐过迦旃隣陀宝华千万种弥覆池流泉微风动华叶交错光乱转宫殿诸楼阁观十方无碍杂树异光色宝栏遍围绕无量宝交络罗网徧虗空种种铃发响宣吐妙法音雨华衣庄严无量香普熏佛慧明净日除世痴闇冥梵声悟深远微妙闻十方正觉阿弥陀法王善住持如来净华众正觉华化生爱乐佛法味禅三昧为食永离身心恼爱乐常无间大乘善根界等无讥嫌名女人及根缺二乘种不生众生所愿乐一切能满足故我愿往生阿弥陀佛国无量大宝王微妙净华台相好光一寻色像超羣生如来微妙声梵响闻十方同地水火风虗空无分别天人不动众清净智海生如须弥山王胜妙无过者天人丈夫众恭敬遶瞻仰观佛本X愿力遇无空过者能令速满足功德大宝海安乐国清净常转无垢轮化佛菩萨日如须弥住持无垢庄严光一念及一时普照诸佛会利益诸羣生雨天乐华衣妙香等供养赞佛诸功德无有分别心何等世界无佛法功德宝我愿皆往生示佛法如佛我作论说偈愿见弥陀佛普共诸众生往生安乐国平居兼修兜率观愿觐慈氏后舍寿经六月现形告无着曰吾巳生慈氏前矣觉明妙行菩萨觉明妙行菩萨明崇祯十六年降于吴门迄本朝顺治四年以往昔因缘应机说法开阐净土法门首说偈曰诸佛之法要微密不思议以非思议故无能尽宣说牟尼大慈父悲悯众生者说所不能说导彼今后世更以异方便显示安乐剎令发愿往生横截诸恶趣由佛阿弥陀大愿摄羣品闻名能受持决定生无惑若有大力人专念心常一成就深三昧现前亦见佛今我如佛教将开化导门念尔等迷倒确指正修路是非弱小缘应生难遭想西方万亿程一念信即是又云所示净土一门真诸佛心宗人天径路今汝等虽求往生若发愿不切如入海而不获宝珠徒劳无益也我昔于晋明帝时受贫子身为贫苦故乃发大愿云我以夙业受此苦报若我今日不得见阿弥陀佛生极乐国成就一切功德者纵令丧身终不退息誓巳七日七夜专精忆念便得心开见阿弥X陀佛相好光明徧十方世界我于佛前亲蒙授记后年七十五而坐脱竟生极乐后以度生愿重再来此土随方显化或为比邱或为居士或为国王或为臣宰或为女人或为屠匄或隐或显或顺或逆皆随顺说法导诸羣品今则又为汝等发明邪正阐扬净土汝等当一意一心坚修此门必不相悞若心志一坚又不待隔世而生现前亦得见佛有偈曰少说一句话多念一句佛打得念头死许汝法身活有问念佛不能一心当作何方便菩萨曰汝但息想定虑徐徐念去要使声合乎心心随乎声念久自得诸念澄清心境绝照证入念佛三昧然平日必须多念从千至万心无间断则根器最易成熟若强之使一终不一也又曰心行处灭是诸佛常住真心心行处有是众生生死业心其间不容丝发若汝等能绵密加工使此心无些子空隙方得几分相应莫略做半年十月便谓我能苦心修道不知此正障道处切宜慎之又工夫虽加若未到铜山铁壁推不倒移不动处犹未是打成一片切莫见些影响便即歇手是为半涂而废必至弃其前功毫无所益此又学道人大病不可不知要知佛法如大海转入转深断非小小知见之所能尽应尽形修习造极为则切莫作容易想顾定成求教示曰善男子心本无念念逐想生此想虗妄流转生死汝当知此一句阿弥陀佛不从想生不从念有不住内外无有相貌即是尽诸妄想诸佛如来X清净微妙真实之身非一非异不可分别如是念者烦恼尘劳无断无缚止是一心必得一心方得名为执持名号方得名为一心不乱净业功成直趋上品汝今当发大愿愿生极乐然后至诚恳恻称于阿弥陀佛必使声缘于心心缘于声声心相依如猫捕鼠久久不失则入正忆念三昧更欲上进当广参知识博询高明自悟即心是佛妙谛示无朽曰大抵修净业人行住坐卧起居饮食俱宜西向则机感易成根境易熟室中止供一佛一经一炉一桌一牀一椅不得放一多余物件庭中亦埽除洁净使经行无碍要使此心一丝不挂万虑俱忘空洞洞地不知有身不知有世并不知我今日所作是修行之事如是则与道日亲与世日隔可以趋向净业葢汝生时撇得干净抛得干净念头上不存一些子根节大限到来洒洒落落不作儿女子顾恋身家子孙之态岂不是大丈夫举动所以要汝一意修行别无沾滞正为此一大关目也至于修净土之法不出专勤二字专则不别为一事勤则不虗弃一时汝今晨起即诵弥陀经一卷持阿弥陀佛一千声向佛前回向念一心归命文以此文言简而意备也此为一时之课若初起或身心未宁日止四时稍宁增至六时又渐增至十二时合经十二卷佛号一万二千声更于回向时礼佛百拜亦可分作四时此为每日常课余工不必计数或默或声但摄心谛念而巳又持名之法必须字字X句句声心相依不杂分毫世念久久成熟决定得生极乐坐宝莲华登不退地勉之勉之菩萨说法凡二十四会弟子常摄等集其语为西方确指刊板行世论曰维摩经云虽知诸佛国及与众生空而常修净土教化于众生葢大乘菩萨莫不以菩提心为根本即莫不以净土为庄严不如是无以满普贤行愿故入法界品言诸大声闻本不赞说十方佛剎清净功德本不称叹诸佛世尊种种神变本不得严净佛剎诸神通智故于华藏庄严不闻不见是知博地凡夫但能发清净心回向诸佛者胜彼声闻所有功德百千万亿倍决能疾入华严不思议境界至如文殊师利令善财童子徧参知识首于德云所闻念佛法门其卒也普贤以十大愿王导归极乐一念圆融顿周尘剎修行轨则无过于斯彼唯证偏空高谈无佛者智果出文殊普贤上邪净土圣贤录卷一净土圣贤录X卍XXX净土圣贤录卷二往生比邱第三之一X慧远慧远姓贾雁门楼烦人幼而好学博综六经尤善庄老时释道安建剎于太行恒山远往归之闻安讲般若经豁然开悟因投簪受业精思讽诵以夜继昼安叹曰使道流东国者其在远乎晋太元六年过浔阳见庐山闲旷可以栖止乃立精舍号龙泉寺时远同门慧永先居庐山西林欲邀同止而远学侣寖众西林隘不可处剌史桓伊为远更立寺于山东遂号东林远于是率众行道凿池种莲于水上立十二叶莲华因波随转分刻昼夜以为行道之节既而四方清信之士闻风而至者百二十三人远曰诸君之来能无意于净土乎乃造西方三圣像建斋立社令刘遗民着发愿文勒之石时王乔之等数人复为念佛三昧诗以见志远为作序曰夫称三昧者何专思寂想之谓也思专则志一不分想寂则气虗神朗气虗则智悟其照神朗则无幽不彻是二者自然之元符会一而致用也又诸三昧其名甚众功高易进念佛为先何者穷元极寂尊号如来体神合变应不以方故令入斯定者昧然忘知即所缘以成鉴鉴明则内照交暎而万象生焉非耳目之所暨而闻见行焉于是灵相湛一清明自然元音叩心滞情融朗非天下之至妙孰能与于此哉所以奉法诸贤咸思一揆之契感寸阴之将颓惧来储之未积洗心法堂整襟清向夜分忘寝夙兴唯勤庶夫贞诣之功以通三乘之志X仰援超步拔茅之兴俯引弱进垂䇿其后以此览众篇之挥翰岂徒文咏而巳哉远以江东经藏多阙遣弟子远越葱岭购诸梵本竝传关中所有经律出诸庐山几至百卷尝造法性论以明泥洹常住之旨鸠摩罗什见而叹曰边方未见大经便闇与理合居山三十年迹不入俗专志净土澄心观想三见圣相而沈厚不言义熙十二年七月晦夕于般若台之东龛方从定起见阿弥陀佛身满虗空圆光之中有诸化佛观音势至左右侍立又见水流光明分十四支回注上下演说苦空无常无我之音佛告远曰我以本愿力故来安慰汝汝后七日当生我国又见社中先化者佛陀邪舍慧持慧永刘遗民等皆在侧前揖曰师早发心何来之晚远谓弟子法净惠宝曰吾始居此十一年中三覩圣相今复再见吾生净土必矣即自制遗戒至八月六日端坐入寂年八十三慧持远同母弟与远同事安公徧学众经亦有高行隆安中辞兄入蜀以西方为期住郫卑廾县龙渊寺大宏佛化义熙八年入寂年七十六遗命诸弟子务严律仪专心净业云慧永慧永姓潘河内人年十二出家事沙门竺昙现初习禅于恒山既而与远公同依安法师太元初至庐山剌史陶范舍宅为西林以居之永布衣蔬食精心克巳容常含笑语不伤物峯顶别立茅室时往禅思至X其室者辄闻异香因号香谷一虎同居人至辄驱去平时厉行勤苦愿生安养义熙十年示疾忽歛衣求屣欲起众问故答曰佛来也言讫而化年八十三异香七日乃寂僧显僧显姓傅北地人贞苦善戒诵经业禅常独处山林或数日入定晋太兴末南游江左经历名山修巳恒业后遇疾绵笃乃属想西方心甚苦至见无量寿佛光照其身所苦顿愈是夕起澡浴为同住及侍疾者说巳所见并陈诫因果至清晨平坐而化室内有殊香旬余乃歇慧虔慧虔姓皇甫北地人也少出家奉持戒行志操确然憩庐山十有余年义熙初投山阴嘉祥寺克巳导物苦身率众五载寝疾自知将尽乃属想安养祈诚观音山阴北寺有尼名净严者宿德有戒行梦观世音从西郭门入清晖妙状光映日月幢幡华葢七宝庄严净严作礼问曰不审大士何所之答云往嘉祥寺迎虔公虔亦预覩圣相疾虽绵笃神色如平日侍者咸闻异香顷之入寂道俗闻见者莫不叹羡僧济僧济不详其所出入庐山从远公学精悟法要年过三十便出邑开讲历当元匠远公叹曰与吾共宏大法者其在尔乎后疾笃恳期净土想像弥陀远公遗X济烛一枝曰汝可运心安养济执烛凭几停想无乱又请众僧为转无量寿经至五更济以烛授弟子元弼令随众行道于是暂卧梦自秉一烛乘空而行见阿弥陀佛接置于掌遍至十方歘然而觉喜曰吾以一夕观念便蒙接引自省四大了无疾苦明夕忽起立目逆虗空如有所见谓弼曰佛来也吾其去矣转身西向而逝时方炎暑三日而体不变异香郁然年四十五慧恭慧恭豫章丰城人入庐山莲社与僧光慧兰等同学光等学不逮恭而系心净土较为虔切兰谓恭曰君虽力学博闻岂不知经云如聋奏音乐悦彼不自闻恭未之信也后七年中兰等先逝去时皆有奇应又五年恭病且笃叹曰六道沿洄何时可止死生去来吾何归哉于是雨泪叩头誓心安养志不少闲忽见阿弥陀佛以金台前迎觉自身乘其上又见兰等于台上光明中告恭曰长老受生巳居上品吾等不胜喜慰但恨五浊淹延相依之晚耳恭于是日告众欣然奋迅而灭时义熙十一年也昙恒昙恒河东人童年依远公出家内外典籍无不通贯德行清孤常有羣鹿驯遶座隅自入庐山专志念佛义熙十四年端坐合掌厉声念佛而化道敬X道敬瑯琊王氏子祖凝之为江州剌史因从远公出家年十七博通经论日记万言每叹戒律难全愿净六根伹禀一戒以为得度之要远公知其坚正许之笃志念佛日夜弗替远公既归寂乃入若邪山宋永初元年谓众曰先师见命吾其行矣端坐唱佛而化众见光明满室弥时方灭年五十二昙顺昙顺黄龙人幼出家从罗什法师讲释羣经妙尽色空无着之旨什叹曰此子奇器也后入庐山修净业时宁蛮校尉刘遵孝创寺江陵延顺居焉盛宏念佛三昧宋元嘉二年别众坐逝异香满室年七十九佛䭾䟦陀罗佛䭾䟦陀罗此云觉贤迦维罗卫国人甘露饭王之裔也幼为沙弥年十六博学羣经深达禅律姚秦沙门智严至西域要与俱东泛海达青州至长安秦太子延请演法东宫与罗什论色空义深诣元奥复入庐山预远公莲社译出观佛三昧经般泥洹经修行方便论等凡十五部元嘉六年念佛而化道昞道昞姓陈颍川人幼出家为远公弟子该通经律言与行合究心念佛三昧日夜无闲晋义熙十四年豫章太守王虔入山致谒请绍远师之席众咸宗仰宋元嘉二十二年集众念佛就座而化年七十一X僧叡僧叡魏郡长乐人少乐出家年十八始获从志投僧贤法师为弟子至二十外博通经论游历名邦随处讲说后罗什法师至关因请出禅法要三卷叡既获之日夜修习遂精练五门善入六静罗什所翻经叡竝参正入庐山依远公修净业后适京师止乌衣寺讲说众经听者推服叡善摄威仪宏赞经法常𢌞此诸业愿生安养行住坐卧不敢背西元嘉十六年无疾忽集僧众告别遂入房洗浴烧香礼拜还座面西合掌而化是日同寺咸见五色香烟从叡房出年六十七昙诜昙诜广陵人幼从远公出家勤修净业兼善讲说注维摩诘经行于世尝述莲社录记往生灵蹟元嘉十七年集众谓曰自建寺以来至此五十年吾之西行最在其后即跏趺称佛百声闭息而寂年八十慧崇慧崇凉州人拓䟦魏武帝时为尚书韩万德门师与释世高竝为时所尊重会太子晃得罪事连高及崇遂并见法僧法达素钦高德行号泣哀慕累日不食高忽飞空而至达顶礼巳因问师与崇公竝生何处高曰吾愿生恶世救护众生即巳还生此阎浮提崇公常祈归安养今果心矣言讫而隐昙鉴X昙鉴姓赵冀州人少出家事竺道祖为师蔬食布衣律行精苦后游方宣化达自荆州止江陵辛寺年六十余矣平生片善必回向西方誓愿见佛一日定中见阿弥陀佛以水洒其面曰涤汝尘垢清汝心念汝之身口俱悉严净又于瓶中出莲华一枝授之定起乃属付后事与寺僧共叙无常夜深众僧归房独步廊下念佛至五鼓其声益厉及旦弟子依常问讯趺坐不动就而视之逝矣年七十时又有江陵释道海北州释惠龛东州释惠恭淮南释昙泓东辕山释道广宏农释道光等竝愿生安养临终咸有瑞应慧通慧通关中人少止长安太后寺蔬食持呪诵增一阿含经从凉州慧绍禅师咨受禅业法门观行多所游刃常祈心安养一日微疾于禅定中见一人来形甚端严语通云良时至矣须臾见无量寿佛光明赫然定起具告同学言讫便化异香三日乃歇年五十九昙宏昙宏黄龙人少修戒行专精律部南游交趾诵观经不记数永初中游番禺止台寺晚又适交趾之仙山寺诵无量寿及观音经誓心安养孝建二年于山上聚薪密往𧂐中以火自焚弟子抱持而还半身巳烂经月小差复入谷烧身弟子追救命巳终矣于是积X薪进火明旦乃尽尔日邨居民咸见宏身黄金色乘一金鹿西行甚急道俗方悟其神异收骨葬焉慧进慧进姓姚吴兴人少任性游侠年四十忽悟心自启遂出家止京师高座寺蔬食素衣誓诵法华用心劳苦执卷辄病乃发愿造法华百部以忏前障于是集诸信施造经满百部病亦寻瘥厉操愈坚常回诸福业愿生安养忽闻空中声曰汝愿巳足必得生西方也齐永明三年无病而卒年八十五道珍道珍未详其所出梁初住庐山中作弥陀观然心尚犹豫一夕梦有人乘船大海中云往阿弥陀佛国珍愿随去船人云汝未营浴室及诵弥陀经净业未成未可去也既觉乃营室浴僧诵弥陀经历年不辍后于房中入观见有𢹂白银台而至者曰法师报尽当陞此台又曰师之功行当乘金台奈初心犹豫故止此耳珍喜因默记其事藏于经函命尽之夕半山以上如列数千炬火近邨人望见谓是诸王礼觐及旦乃闻珍卒后搜捡经函方知往生瑞应昙鸾昙鸾鴈门人少游五台山见神迹灵异因发信心出家读大集经以其词义深密因为注解文言过半便感气疾周行医疗既而叹曰人命危脆旦夕无常吾闻长年神仙往往间出得是法巳方崇佛教不亦可X乎遂往江南陶隐居所恳求仙术隐居授以仙经十卷欣然而还至洛下遇三藏菩提留支鸾问曰佛法中颇有长生不死法胜此仙经者乎留支曰此方何处有长生不死法纵得长年少时不死卒归轮转曷足贵乎夫长生不死吾佛道也乃以十六观经授之曰学此则三界无复生六道无复往盈虗消息祸福成败无得而至其为寿也河沙劫量莫能比也此吾金仙氏之长生也鸾大喜遂焚仙经而专修净观自行化他流布弥广撰礼净土十二偈续龙树偈又撰安乐集两卷传于世魏主重之号为神鸾勅住并州大寺晚移汾州元中寺兴和四年一夕室中见梵僧谓曰吾龙树也久居净土以汝同志故来相见鸾自知时至集众教诫曰劳生役役其止无日地狱诸苦不可不惧九品净业不可不修因令弟子高声唱佛西向稽颡而终在寺者俱见幡华幢葢自西而来天乐盈空良久乃巳事闻于朝勅葬汾西文谷建塔立碑法琳法琳姓乐临邛人少出家止蜀郡裴寺专好戒品研心十诵时隐公至蜀琳从之学克已厉志以日兼夜及隐还陜西复随从数年诸部毗尼洞悉心曲后还蜀止灵建寺修净业常持无量寿观音二经转诵之时辄见一伟貌沙门形甚殊大屹然在前齐建武二年寝疾注念西方礼忏不息见诸贤圣皆集乃向弟X子述其所见令死后焚身言讫合掌而卒慧光慧光居洛阳着华严涅槃十地等疏妙尽权实之旨一日有疾见天众来迎光曰我所愿归安养耳巳而净土化佛充满虗空光曰唯愿我佛摄受遂我本愿弹指而寂僧柔僧柔姓陶丹阳人少有出尘之志出家为法师宏称弟子精勤戒品博综经部后入剡白山灵鹫寺未至之夜沙门僧绪梦神人彩旗素甲满山而出曰法师将至矣明旦柔果至萧齐之世应诸王请出居京师定林寺躬为元匠四远钦服柔誓生安养每至悬轮西次辄嚬容合掌至临卒之日体无所患语弟子曰吾应去矣铺席于地西向虔礼而化室内外俱闻异香时延兴元年也年六十四道凭道凭姓韩平恩人年十二出家通贯经论徧叩讲席日臻元奥宏法魏赵之间讲涅槃华严诸律论目不寻文洞中肯綮居常福智双习袒肩跣足乞食自资发愿回向求生西方齐天保十年三月十七日卒于邺城西南宝山寺年七十有二临终佛光满室异香充庭慧命慧命姓郭太原晋阳人出家后专行方等普贤等忏X投恩光先路二禅师后游仙城山先是有道士孟寿者祈心返正舍所居馆改建寺塔及命将至山寿忽恍焉如梦见神祇严卫馆侧觉而命至即舍所住为善光寺供事之众侣咸集未几辞反故林时有法音禅师者与命善同就长沙果愿寺能禅师所修学禅定后俱还仙城居五载命与音自知亡日𢹂手于松林之下相顾笑曰即此处便可终焉侍者初闻未之悟也不盈旬二人同时遇疾周天和三年十一月五日命正坐跏趺面西念佛众咸见佛来合掌而卒众有梦天人下临幡幢耀日又闻房宇中唱善哉奇香异乐闻熏非一音以其月十七日亦坐本处念佛而卒所现瑞相亦同年皆三十八即于树下搆甓成坟静霭静霭姓郑荥阳人少游寺观观地狱变相悚然求出家遂往瓦棺寺依和禅师年十七受具戒严护律仪通贯经论行大慈门缯纩皮革一无践服惟履毳布终其身周武帝将灭法霭诣阙上表理诉面坑上旨既不见用乃𢹂其门人入终南山居焉后又潜遁太一山钖谷中躬被斩衰潜阐大乘多诸撰述藏巖洞中悼大法沦废谓弟子曰吾无益世将事舍身身一日独据别巖令侍者下山明日当早至霭乃跏坐盘石自割身肉段段布于石上引肠挂于松枝五脏皆外见筋肉手足头面脔析都尽以刀割心捧之而卒X时宣政元年七月十六日也年四十有五侍人明晨至犹见合掌捧心西向跏坐如初骸无遗血伹白乳滂流凝于石上又见手书遗偈在于石壁其文云诸有缘者在家出家若男若女皆悉好住于佛法中莫生退转若退转者即失善利吾以三因缘舍此身命一见身多过二不能护法三欲速见佛偈云无益之身恶烦人功解形穷石散体巖松天人脩罗山神树神有求道者观我舍身愿令众生见我骸骨烦恼大船皆为覆没愿令众生闻我舍命天耳成就菩提究竟愿令众生忆念我时具足念力多闻总持此报一罢四大凋零泉林迳绝巖室无声普施禽兽乃至昆虫食肉饮血善根内充愿我未来速成善逝身心自在要相拔济此身不净底下屎囊九孔常流如漏隄塘此身可恶不可瞻观薄皮裹血垢污涂漫此身臰秽犹如死狗六六合成不从他有观此臰身无常所囚进退无免会遇蚁蝼此身难保有命必输狐狼所噉终成虫蛆天人男女好丑贵贱死火所烧暂见如电死法侵人怨中之怨吾以为雠誓断根原此身无乐毒虵之箧四大围绕百病交涉有名苦聚老病死薮身心热恼多诸过咎此身无我以不自在无实横计凡夫所宰久远迷惑妄倒所使丧失善根畜生同死弃舍百千血乳成海骨积太山当来兼倍未曾为利虗受勤苦众生无益于法无补忍痛舍施功用无边誓不退转出离四渊舍此秽形愿生净土一念华X开弥陀佛所速见十方诸佛贤圣长辞三涂正道决定报得五通自在飞行宝树餐法证大无生法身自在不断三有殄除魔道护法为首十地满足神化无方德备四胜号称法王愿舍此身巳早令身自在法身自在巳在在诸趣中随有利益处护法救众生又复业应尽有为法皆然三界皆无常时来不自在他杀及自死终归如是处智者所不乐应当如是思众缘既运凑业尽于今日慧敬慧敬南海人少游学荆楚博通经论常以福业为务所至辄兴立塔像后还乡复修理云岑永安诸寺志操严明精于戒律被勅为僧主训领有功凡兴福业皆回向西方临终之日室有奇香经久乃歇昙延昙延姓王蒲州桑泉人年十六出家游历讲肆深悟法要着涅槃大疏既成卷轴放光彻夜塔中舍利又放异光魏相宇文泰为立寺京西名曰云居周建德中授为僧统隋开皇初勅主延兴寺八年八月十三日终年七十三延恒以西方为正观语默之际注想不移若在深定遗命以身骨肉施诸禽兽示寂时寺侧有任金宝者云见空中幡葢列于延前两行而引从延兴寺达于山西道喻道喻不详其所出居开觉寺念阿弥陀佛造栴檀像X长仅三寸后于定中见佛谓曰汝造我像何太小邪曰心大即大心小即小言讫遂见佛身徧满虗空佛告曰汝当澡浴明星出时我来迎汝至时见佛来迎光明满室乃寂时开皇八年也智舜智舜不详其所出入庐山踵远师净业大业初讲观经毕即示疾见鹦鹉孔雀念佛法僧出微妙音告弟子曰吾今日往生矣遂化去登法师登法师不详其所出讲涅槃经于并州兴国寺来听经者普劝念佛往生开皇十二年卒临终异香满室及殡香云徧诸聚落智顗智顗字德安姓陈颕川人母孕时梦烟五釆萦绕怀抱及诞室内光明洞然眼有重瞳卧必合掌坐必面西少长见像即礼逢僧必敬年十八投湘州果愿寺法绪出家诵法华经兼通律藏性乐禅悦诣光州大苏山礼慧思禅师思一见曰昔日灵山同听法华宿缘所追今复来矣即示以普贤道场为说四安乐行顗乃于此山修法华三昧始经三夕诵至药王品是真精进是名真法供养如来身心豁然寂而入定照了法华达诸法相陈光大元年初至金陵居瓦官寺创宏禅法太建七年往临海天台山结庵于北峯居焉未几奉诏入金陵陈亡去之庐山又周游荆扬间X隋开皇十四年归天台前后造寺三十六所佛像八十万躯亲度僧一万四千人赎鱼竺二溪梁六十余所作放生池表闻于朝严禁採捕龙天致敬道俗向化法教于斯大盛晋王广从受菩萨戒奉以名曰智者尝着净土十疑论其末篇示欣厌二义曰欲决定生西方者具二种行定得生彼一厌离行二欣愿行厌离行者凡夫无始以来为五欲缠缚轮回六道备受众苦不起心厌离五欲未有出期为此常观此身脓血屎尿一切恶露不净臭秽涅槃经云如是身城愚痴罗剎止住其中谁有智者当乐此身又经云此身众苦所集一切皆不净扼缚痈疮等根本无义利至诸天身皆亦如是行者若行若坐若睡若觉常观此身唯苦无乐深生厌离纵妻房不能顿断渐渐生厌作七种不净观一观此淫欲身从贪爱烦恼生是种子不净二父母赤白和合是受生不净三住母胎藏是住处不净四在胎唯食母血是食噉不净五十月满足从产门出是初生不净六薄皮覆上其内脓血徧一切处是举体不净七死后䏺胀烂坏是究竟不净观身既尔观人亦然所爱境界男女身等深生厌离常观不净能如此观者淫欲烦恼渐渐减少又发愿愿我永离三界杂食臭秽脓血不净躭荒五欲男女等身愿得净土法性生身此为厌离行欣愿行复二种一先明求往生之意二观彼净土庄严等事欣心愿求明往生意者所以求生净土为欲救拔一切X众生苦即是思忖我今无力若在恶世烦恼境强自为业缚沦溺三涂动经劫数如是轮轮无始来未曾休歇何时得救苦众生为此求生净土亲近诸佛若证无生忍方能于恶世救苦众生故往生论发菩提心者正是愿作佛心愿作佛心则是度众生心度生心则是摄众生生佛国心又愿生净土须具二行一须远离三种障菩提门法二须得三种顺菩提门法何为远离三种障菩提法一依智慧门不求自乐远离我心贪着自身故二依慈悲门拔一切众生苦远离无安众生心故三依方便门怜悯一切众生欲与其乐远离恭敬供养自身心故若能远离三种菩提障则得三种顺菩提法一无染清净心不为自身求诸乐故菩提是无染清净处若为自身求乐即染身心障菩提门故无染清净心是顺菩提门二安清净心为拔众生苦故菩提是安隐一切众生清净处若不作心拔一切众生令离生死苦即违菩提门故安清净心是顺菩提门三乐清净心欲令一切众生证大菩提涅槃故菩提涅槃是毕竟常乐处若不作心令一切众生得毕竟常乐即遮菩提门故乐清净心是顺菩提门此菩提因何而得要因生净土常不离佛得无生忍巳于生死国中救苦众生悲智内融定而常用自在无碍即菩提心此是愿生之意二欣心愿求者希心起想缘弥陀佛若法身若报身等金色光明八万四千相一一相八万四千好一一好放八X万四千光明常照法界摄取念佛众生又观彼土七宝庄严妙乐等备如无量寿经十六观经等常行念佛三昧及施戒修等一切善行悉以回施众生同生彼国决定得生此欣愿门也顗化缘既毕往剡东石城寺谓弟子曰吾当卒于此矣命施牀东壁面向西方专称阿弥陀佛波若观音又合多然香火唱无量寿佛经及观经题竟赞曰四十八愿庄严净土华池宝树易往无人火车相现一念改悔者尚得往生况戒慧熏修圣行道力功不唐捐矣弟子请云未审大师证入何位没此何生顗曰吾不领众必净六根损巳利人但登五品吾诸师友今从观音势至皆来迎我言讫端坐如入三昧年六十七时开皇十七年十一月二十四日也天乡寺释慧延闻顗迁化感咽无巳欲知顗生处因写法华经以求冥示夜梦顗从观音西来顾谓曰疑心遣否其外灵异数着类如此慧成慧成姓段澧阳人初受业于十住寺后闻南岳思禅师阐化之盛即往依之开眼坐禅夜以达旦南岳令入方等观音法华般舟三昧以消宿障行之三年得解众生语言三昧后于荆州枝江创寺居焉诵弥陀经修西方观三十年常坐不卧每入定常见净土莲台宝树一日语门人急甃殿堦吾当讲涅槃及事竣建讲适智者大师自玉泉来共谈元理良久入灭是X夕人梦成坐连台隐隐西去慧命慧命天台仙城人参南岳思禅师闻说三观深悟元旨得无碍辩说法如泻将终诫门人精修净行众忽见阿弥陀佛与大士来迎命随佛向西而去慧海慧海姓张清和武城人少年入道师事邺都广国寺冏法师听讲涅槃楞伽再遍即能覆述慧辩过人学徒皆推服以周大象二年来仪涛浦修葺伽蓝庄严佛事尝以净土为期精诚致感忽有齐州僧道诠者斋阿弥陀佛画像来微妙工巧世所未有云是天竺鸡头摩寺五通菩萨乘空往安乐世界图绘而来海冥会素情䖍笃礼敬见神光炤烁于是模写恳苦愿生彼国没齿为念隋大业五年五月旦有疾谓弟子曰吾当灭矣伸五指以表终期至五日夜歘然而起面西礼竟跏坐至晓而逝年六十九海自少精苦老而愈笃兼以仁慈接物诱劝后进其没也道俗悲凉散香华施金宝者无算智通智通姓程河东猗氏人生而乐道志求出家父母异而许之十岁后剃落接事师长执履谦沖严戒行昼夜咏法言不辍诵诸经中赞佛要偈三千余首巳而从俊律师延法师受业立孤老寺等心赈赡间复授戒说法广修众善大业七年十月有疾命侍者称阿X弥陀佛名回向愿生彼国巳而开目正视良久不眴如有所覩云不可思议也侍僧顶葢问故云见宝幢华葢塔庙庄严初夜又云何故大然灯烛遂掩灯令暗须臾复云光明何为转盛葢曰是师净相不可怪也乃合掌达旦曰吾生净土矣遂逝山地动摇窗户皆震裂时寺僧道慧适假寐梦见西岭上楼阁殿堂乘空而去真慧真慧姓陈陜州河北人旱厌身世年二十往大通寺清禅师所出家受具游学四方道业日进后筑室于蒲版首山麻谷居十八年设四柱宝幢以奉三圣每挺身正念依像作观隋仁寿四年召住栖巖寺为人清俭退让独处乐静坐禅礼忏昼夜勤苦大业十一年十月寝疾神色如常曰吾将生净土见莲华相候又闻异钟声声幽远异香充蔚潜然而绝法智法智不详其所出髫年出家凡百讲肆无不留神晚岁闻径直之门莫如念佛乃谓人曰我闻经言犯一吉罗历一中劫地狱可信又闻经言一称阿弥陀佛灭八十亿劫生死重罪则未之信有明者示云汝大邪见俱是佛言何得不信遂于国清寺兜率台昼夜精勤念佛感观音势至二菩萨现身异日又感天冠宝瓶光映其身一日辞道俗云吾生西方有日矣何以饯我遂尅三日后会食食罢或宿其房以候之中X夜智于绳牀念佛安坐而化时有金色光自西而来照数百里江上渔人谓巳天晓迟久方明始验智之往生云善胄善胄姓淮瀛州人少出家通敏易悟屡涉讲会尤善涅槃多摧服座主隋初度北依远师止于京邑净影寺远亡后勅令于净影寺为涅槃众主大业间广选德僧胄应选屡开法席然常潜修净业人莫知也因感风疾唇口偏向后患忽损如恒日胄曰吾患既差命必终矣唐武德三年三月病革谓门人曰吾一生正信心心在佛不虑不生净土即令拂拭房宇烧香严待起坐合掌语侍人曰安置高座世尊来也胄今忏悔惭愧如是良久旋就卧曰向者阿弥陀佛来汝等见否吾当去矣语讫便卒道杰道杰姓杨河东安邑人少有出世志隋开皇十一年岁将冠投莹法师剃落受具继往青州何记论师所听讲成实记师化去遂周游齐土搜求论学屡开讲席久之忽自惟曰徒事言说心路迷茫至于起慧非定不发遂停讲往麻谷依真慧禅师学坐深入缘起慧叹为利根杰为人少欲希言疎财薄食苦乐不以累意晚为栖巖僧主贞观元年七月二十八日卒于山年五十五初有桑泉樊绰者前周废教僧也虽为白衣常参法宇杰深器之绰巳先亡有二女同梦其X父乘虗而至曰吾生西方极乐土矣知杰师将逝故来相迎因向栖巖而去其日杰适患病停讲临终见绰竚空中合寺闻异香及天乐声灌顶灌顶姓吴临海章安人始生三月能称三宝名七岁入摄静寺出家陈至德初谒智者于修禅寺禀受观法研绎既久顿蒙印可因为侍者随所闻法悉能领解隋开皇间智者入寂顶宣扬遗教勤修定慧每宴坐诵经常有天华飘坠其侧尝于摄静寺讲涅槃经羣盗突至见寺门旌旗蔽日神兵皆长丈余盗惊而溃贞观六年八月七日终于国清寺初示疾室有异香临终命弟子曰可多爇名香吾将去矣忽起合掌如有所敬三称阿弥陀佛颜色愉然就卧而逝顶暖经日年七十二僧藏僧藏西河人幼出家屈已事人一切恭敬不辞劳苦见他僧衣故则潜为澣濯而缝纫之天暑脱衣坐草中以身血肉施诸蚊蚋日念佛号不纪其数确志冥心未尝少废及报尽见诸天次第来迎皆不赴俄告人曰适往净土见诸上善人散华空中乃合掌念佛而化法喜法喜不详其所出徧参知识力学无倦年六十始于大苏山遇智者大师一闻法音顿获深证于是专修X禅慧尝行方等三昧忽一雉来索命有神人呵曰法师当生净土岂偿汝命邪后于病中发愿以一生行业回向净土至心念佛即见佛菩萨众来迎端坐而化道昂道昂魏郡人风神清彻慧解夙成投灵裕法师出家钻研大教尝于寒陵山寺讲华严地论昏夜无烛昂举掌高示便发异光明照堂宇众惊异昂曰此光手中恒有耳何足怪邪平时志结西方愿生安养后在报应寺自知时至预告有缘八月初当来取别至期无所患苦问斋时至未即升高座炉发异香引四众受菩萨戒词理切要听者神竦昂举目高视见天众缤纷管弦繁会中有清音远亮告众曰兜率陀天迎我然天道乃生死根本非所愿也常祈心净土如何此愿不果遂邪言讫天乐上腾须臾还灭便见西方香华伎乐充塞如云飞涌而来旋环顶上举众皆见昂曰大众好住今西方灵相来迎吾往矣言讫但见香炉坠手即于高座而逝年六十九时贞观七年也智琰智琰字明灿姓朱吴郡人梁散骑侍郎献之孙也生有异质八岁出家事通元寺璩法师为弟子遍历名剎开宏经论陈亡归虎邱面巖壑者三十载后避兵他徙武德七年苏州总管李世嘉迎还山寺行三种X净业修十六妙观集善侣五百余人至寺念佛每月一集将逾十载贞观八年十月见梵僧手执宝瓶前谓之曰我无边光也却后净土所称功德宝王乃我尔琰谓寺众曰无边光乃势至大士功德宝王其成佛之号也我其西归乎其夕遂逝年七十一等观等观姓孙富阳人受心观于智者禅师居天台常诵法华贞观九年冬余杭法忍寺请观讲演明年正月旦有王服者至谓观曰弟子为皐亭庙神昨师过庙庭适弟子巡游未及奉迎今故远来专求戒法观乃然香为授菩萨大戒礼谢而退明日夜半沐浴更衣面西趺坐称西方三圣尊号及智者号各百余声复为弟子说三观法门言毕而终寿洪寿洪汾阳人常勤持念求生西方将亡兜率天童子来迎洪曰我心期西往不生天上即令众唱佛遽云佛从西来矣言讫而化道绰道绰姓卫并州汶水人年十四出家习经论又事瓒禅师学禅后居汶水石壁谷元中寺昙鸾法师之所立也绰慕鸾法师净土之业于是潜心观想坐常向西六时礼敬不缺念佛日以七万计有僧定中覩西方灵相见绰手持数珠赩如七宝山他诸瑞应未可X殚述绰为众讲无量寿经观经几二十遍听讲者各揑珠称佛号若潮汐声或时散席响弥林谷平时激劝净业理致泉涌劝人摄虑静缘一心念佛着净土论二卷统该龙树天亲迩及慧远昙鸾文句词旨切要当世重之贞观二年众咸见鸾法师坐七宝船上谓绰曰汝净土堂成但余报未尽耳又见化佛住空天华下散众皆忻仰叹异绰自此报力愈强容色盛发道俗向风者日众年八十余卒时有释道抚者与绰同志每相见必指净土为期绰亡三日抚闻之曰吾常期先行今乃在后吾加一息之功可追而及矣于佛像前叩头祝愿退就座而化僧衒僧衒并州人本学该通解行相副年九十六见道绰禅师着安乐集讲观经始回心念佛恐寿将终日夜礼佛一千拜念佛八九万声于五年间一心无怠后有疾告弟子曰阿弥陀佛来授我香衣观音势至行列在前化佛徧满虗空吾其行矣言讫而终七日异香不散时有启芳圆果二法师目击斯事乃于蓝田县悟真寺一夏结期念阿弥陀佛共折一杨枝置观音手中祝曰若得生净土者愿七日不萎至期益鲜翠芳果庆扑昼夜观念不舍阅五月于观想中觉身临宝池见观音势至坐二大宝莲华有千万莲华弥满其间阿弥陀佛从西来坐一最大莲华光明映照芳果作礼问曰阎浮提众生依经念佛得生此否佛X言勿疑定生我国也又闻释迦世尊与文殊菩萨赞法华经其前有三道宝阶其一白衣其二僧俗相半其三唯僧也云皆是念佛人来生此矣芳果既出定历与其徒言之如此普明普明姓卫蒲州安邑人年十三出家周游肆席大业四年召入大禅定道场武德元年住蒲州仁寿寺每日常诵戒本一遍金刚般若二十遍六时礼忏所有善根回向净土如是终其身凡造檀像数十龛写金刚般若千余部讲涅槃八十余遍摄论胜鬘诸经论不记其数年八十六卒于住寺二沙弥汶州二沙弥不知何许人同志念佛经五年长者先亡至净土见佛白言有小沙弥与我同修可得生否佛言由彼劝汝汝方发心汝今可归益修净业三年后当同来此至期二人见佛与圣众自西而来大地震动天华飘舞一时同化德美德美姓王清河临清人年十六出家十九剃染隋开皇中观化京师受持戒律日以礼忏为务常诵万五千佛名大业中住京师慧灵寺普兴福业多诸感应唐武德初居会昌寺于院西造忏悔堂行般舟三昧终夏不坐或止口过三年不言或行不轻通礼七众断绝世想专念西方持佛号终身不辍贞观十一年X十二月忽合掌念佛而卒年六十三慧满慧满姓梁雍州长安人七岁出家明慎威仪游讲四方贞观中奉勅住宏济寺专宏律训奖劝僧徒尝愿生安养浴僧为业贞观十六年四月二十日微疾自知将尽出所用物尽归常住正坐绳牀召寺众诀别而终年七十五神素神素姓王安邑鸣条人少兴道杰齐名每相𢹂问道游学讲肆大业四年杰公停讲素继之讲阿毗昙成实论共六十余座贞观二年主栖巖十七年二月二十三日卒于山年七十二素一生行业属想西方临终日召大众与别跏趺正坐令读观音经两遍一心静听自称南无阿弥陀佛如是五六声又令一人唱余人和迄夜端坐俨然视之逝矣是夕仁寿寺智宽法师夜坐如见素来告别嘱以护持正法报如来恩及旦始知素示寂云明瞻明瞻姓杜恒州石邑人少有超世之志年十七州县举为进士不就投飞龙山应觉寺出家隋初居京师屡主法座唐贞观初诏入内殿昇御牀食讫广论明君御世之术以慈护为宗上大悦下诏年三月六普断屠杀竝于行陈之所广建佛寺瞻私以施物岁饭千僧书写大乘经论后入太乙山智炬寺而隐焉晚X岁刻志安养或讥其迟暮瞻曰十念功成犹得见佛吾何虑乎贞观二年冬遇疾自知时至就京邑兴善寺设斋别众时仆射房元龄杜如晦皆与焉即日返智炬寺观想西方竭诚不替十月二十七日忽告侍者曰佛来也须臾又云二大菩萨亦至吾于观经成就第十二观余者不了今见善相当逝矣怡然合掌而化年七十元会元会字怀默姓席京兆樊川人年十二欣志捐俗出家海觉寺为总法师弟子落发后即预讲席专志涅槃义解通释造涅槃义章四卷时新建慈悲寺延会为寺主讲扬经教接引后学贞观八年勅住宏福寺辄废讲事专修定业梦无量寿佛以手承之遂造阿弥陀佛像系心作观常坐不卧十四年五月遘疾返慈悲寺见佛来迎遂逝年五十九慧璇慧璇姓董少出家襄州周灭法后南入茅山历栖霞往安州听讲诸经论竝契幽极晚归襄州住光福寺寺居山顶引汲为劳将移他寺夜见神人衣紫袍身长一丈顶礼璇曰奉请住此常讲大乘勿以小乘为念其小乘者亦如高山无水不能利人大乘经者犹如大海若一人讲说能令所住之地珍宝光明眷属荣胜饮食丰饶若念小乘前事俱失唯愿宏持勿孤所望法师须水此易得耳来月八日定当得之自往X剑南慈母大泉请一龙王去也言巳不见至来月七日初夜大风卒起从西南来雷震雨注通夜相续至明方住唯见寺北洼处清泉香美合寺相庆璇慈育为怀容常含笑居山久之道俗翘敬贞观二十三年四月八日夜见山神告曰法师不久当生西方至七月十四日讲盂兰盆经竟敛手曰生受信施今须通散一毫以上舍与十方众僧及穷独乞人并诸异道言巳终于法座年七十九明濬明濬姓孙齐人常诵金刚般若为业永徽元年二月十二日夜暴卒心尚煖周时复苏云初见二青衣童子将至王所问一生作何业答云但诵金刚般若经王曰功德不可言师可更诵满十万遍明年必生净土弟子不见师也令二青衣送之还寺濬自是精勤愈倍至二年三月卒寺众咸闻异香善导善导不详其所出贞观中见西河绰禅师净土九品道场喜曰此真入佛之津要修余行业迂僻难成唯此法门速超生死于是勤笃精苦昼夜礼诵旋至京师激发四众每入室长跪唱佛非力竭不休出则演说净土法门三十余年未甞睡眠护持戒品纤毫不犯好食供众粗恶自奉所有䞋施用写阿弥陀经十万余卷画净土变相三百壁修营塔寺然灯续明道俗从其化者甚众有诵弥陀经十万至五十万遍者X有日课佛名自一万至十万者其间得三昧生净土者不可纪述或问念佛生净土邪导曰如汝所念遂汝所愿乃自念一声有一光明从其口出十至于百光亦如之其劝世偈曰渐渐鸡皮鹤发看看行步龙钟假饶金玉满堂岂免衰残病苦任汝千般快乐无常终是到来唯有径路修行但念阿弥陀佛或问何故不令人作观直遣专称名号邪答曰众生障重境细心麤识飏神飞观难成就是以大圣悲怜直劝专称名字正由称名易故相续即生若能念念相续毕命为期者十即十生百即百生何以故无外襍缘得正念故与佛本愿相应故不违教故顺佛语故若舍专念修襍业者百中希得一二千中希得三四何以故襍缘乱动失正念故与佛本愿不相应故与教相违故不顺佛语故系念不相续故心不续念报佛恩故虽作业行常与名利相应故乐近襍缘自障障他往生正行故比见诸方道俗解行不同专襍有异但使专意作者十即十生修襍不至心者千中无一愿一切人等善自思惟行住坐卧必须厉心克已昼夜莫废毕命为期前念命终后念即生长时永劫受无为法乐乃至成佛岂不快哉又作临终正念文曰凡人临终欲生净土者须是不得怕死常念此身多苦不净恶缘种种交缠若得舍此秽身超生净土受无量快乐解脱生死苦趣乃是称意之事如脱弊衣得换珍服放下身心莫生恋着才遇有病便念无常一X心待死须嘱家人及问候人来我前者为我念佛不得说眼前闲襍之话家中长短之事亦不须輭语安慰祝愿安乐此皆虗华无益若病重将终亲属不得垂泪哭泣及发嗟叹懊恨声惑乱心神失其正念但教记取阿弥陀佛守令气尽若得明解净土之人频来䇿励极为大幸用此法者决定往生无疑虑也死门甚大须自家着力始得一念差错历劫受苦谁人相代思之思之导一日忽谓人曰此身可厌吾将西归乃登寺前柳树向西祝曰愿佛接我菩萨助我令我不失正念得生安养言巳投身而逝高宗知其神异赐寺额曰光明云怀感怀感不详其所出秉持强毅精苦力学闻经言念佛少时得生安养疑情未决还叩善导导曰念佛往生诸佛诚言子能信入至心念佛当有证验乃入道场三七日不覩灵瑞自恨障深欲绝食毕命导不许劝令益加精进三年感佛化金色光覩眉间毫相证念佛三昧着决疑论七卷临终见化佛来迎面西而卒法祥法祥同州人少出家周游访道清贫寡欲栖止无定处后住扬州大兴国寺三十余年立身凝肃常坐卧一大房开通前后当风而住以读经为业道俗有问讯者非尽卷不交一言以安养为期凡有饶益事必X回向净土后疾甚侍者参立闻祥连称佛像侍者回顾瞥见佛现形伫立西壁光明若镜须臾渐隐俄而香乐盈空又见白鹤西来绕屋三匝还向西去少时祥卒宝相宝相姓马雍州长安人年十九出家行头陀行六时礼忏四十余年每夜分课诵阿弥陀经七遍持佛号六万声先后读涅槃一千八十遍兼诵金刚经般若经终于即世平居冷食粗衣一心正念晨宵翘注及病既革诵念自尅终斯不舍嘱道俗曰念佛为先勿虗度世当于西方相待又曰烧散吾尸不劳铭塔言讫而逝年八十三功迥功迥浚仪人行普贤忏身不倚牀者三十年一日见普贤大士乘六牙象地白金色晚年专讲法华至药草譬喻品天辄降雨又撰佛地论疏愿迥诠疏功德求生净土疏成五色异光照其室迥曰得于此时乘光见佛所愿足矣乃系念西方不食而化惟岸惟岸并州人平生行方等忏回向净土遇微疾禅观无闲一日见观音势至二菩萨现空中迟久不灭岸顶礼雨泪曰幸以肉眼得覩圣容所恨后世无传乃召画工无能画者忽有二人自言从西京来欲往五台愿画菩萨像画毕忽不见岸知西方缘熟告诸弟X子曰吾今往生谁偕行者有小童子稽颡曰愿随师去岸令辞父母父母谓为戏言未信也顷之沐浴更衣入道场坐念佛而化岸抚其背曰小子先我行邪因索笔作偈赞所画二菩萨像赞毕别诸弟子入道场命门徒助称佛名端坐而逝年八十时垂拱元年正月七日也法持法持姓张润州江宁人幼出家年十三谒黄梅忍禅师蒙示法要领解幽元后事方禅师为入室弟子巳而专修净业长安二年九月五日终于金陵延祚寺临终遗命露尸松林之下施与乌鸢蝼蚁使食吾血肉者起净土因言巳瞑目寺僧见神幡数首从西而来幡出异光以烛其室年六十八怀玉怀玉姓高丹邱人执持律法名节峭然一食长坐蚤虱恣生诵弥陀经三十万遍日课佛号五万声常行忏悔天宝元年六月九日见西方圣像数如恒沙一人擎银台来迎玉曰吾一生念佛誓取金台何为不然圣众遂隐玉倍加精进忽闻空中云头上巳有光晕矣请趺坐结印以俟佛来越三日异光满室玉云若闻异香我报将尽书偈云清净皎洁无尘垢上品莲台为父母我修道来经十劫出示阎浮厌众苦一生苦行超十劫永离娑婆归净土说偈巳香气盈空圣众遍满见阿弥陀佛观音势至身紫金色共御金X刚台来迎玉含笑而逝郡太守段怀然作偈赞曰我师一念登初地佛国笙歌两度来唯有门前古槐树枝低只为罣金台慧日慧日姓辛东莱人唐中宗时得度见义净三藏诣西域求法心慕之于是泛舶渡海经三年得达天竺礼如来圣迹寻求梵本日既阅历艰苦深厌阎浮思何国何方有乐无苦何法何行能速见佛徧问天竺三藏皆劝修净土法门日闻巳顶受渐至北印度健䭾罗国王城东北有大山山有观世音像有至诚祈请者每见大士现身日至山叩头七日又断食毕命为期至七日夜观音于空中现紫金身长一丈余坐宝莲华埀右手摩日顶曰汝欲传法自利利他唯念西方极乐世界阿弥陀佛发愿往生到彼国巳见佛及我得大利益汝当知净土法门胜过诸行说巳忽灭日既困惫闻巳精神顿壮及登岭东归计行七十余国阅一十八年开元七年达长安诣阙献佛真容梵夹等赐号曰慈愍三藏日勤修净业唱导一时着往生净土集行于世天宝七年卒将终见莲华在前状如日轮常慜常慜并州人落发后精勤匪懈念诵无歇甞发大誓愿生极乐专修净业称念佛名后游京洛专崇斯业辄有冥应遂发愿写般若经满万卷又欲远诣西域X礼如来圣迹以此胜福回向净土遂至海濵附舶从诃陵国至末罗瑜国欲往中天商舶载重解缆未达风起舟且覆商人争上小舶互相排挤舶主高声唤慜上舶慜曰可载余人我不去也所以者何若轻生为物顺菩提心亡已济人斯大士行于是合掌称阿弥陀佛舟沈身没声尽而终年五十余有从游弟子一人亦念佛名与之俱没其得济之人具陈其事如此法善法善不详其所出天宝间游京师习天台教常诵法华所居之处瓶水自满临终见金莲华从空下迎天乐竞鸣隐隐向西去神皓神皓字恒度姓徐苏州人天性耿洁依钱塘龙泉一公出家天宝六年得度干元初住苏州开元寺结道俗为西方社其有懈散者退之时以为栴檀林中常材自枯后示疾谓弟子曰净土圣相巳现吾今夕必往生矣澡身易衣端坐而逝香气满室是夜天瑠璃色星霣如雨年七十五道光道光姓褚幼出家长而受具学通毗尼持法华经创建塔庙没身不怠上元元年仲秋示疾其月三日质明支疾凝神观阿弥陀佛忽见佛身现在其前满庭碧华昔所未覩四日昧爽有一异人见请遂开目弹X指曰但发菩提心五日曼陀罗华自天而雨五色云气覆映其庐遂卒年七十九飞钖飞钖不详其所出初学律仪后与楚金法师研习天台教观天宝初游京师止终南紫阁草堂撰念佛三昧宝王论三卷其上卷明通念三世一切佛门略言夫帝网未张千璎焉觌宏纲忽举万目齐开浴大海者巳用于百川念佛名者必成于三昧而世人念过去释迦想现在弥陀独未闻念未来诸佛何邪以诸佛为至尊也众生为至卑也高下出焉羣妄兴矣敬傲立焉一真隐矣般若云一切有情皆如来藏普贤菩萨自体徧故夫贫女怀王米在糠𥢶镜然可观人皆侮未来玉毫不敢侮过现金色起罪之由在当来佛上非巳今佛上也众生苟非当佛焉在若知母因子贵米以穅全有叶法华不轻之心则念佛三昧不速而成是故嬖女羣盗不可或轻鬼狱畜生亦宜普敬乃至无善可择无恶可弃故随所念无非佛矣其中卷明念现在佛专注一境门略言悲华经言密苏王子发心巳来行时步步心心数法常念诸佛今登正觉生妙乐剎即阿閦佛是吾谓经行广陌徒步幽林固当如密苏之见即鸣珂入仗动佩朝天肃肃羽仪骎骎车马又安得不用心于步步间哉夫含齿戴发死生交际未有无出入息者世人多以宝玉木槵等为数珠吾以出入息为念珠焉称佛名号随之于X息有大恃怙安惧一息不还即属后世者哉余行住坐卧常用此珠纵令昏寐含佛而寝觉即续之必于梦中得见彼佛如钻燧烟飞火之前相梦之不巳三昧成焉面覩玉毫亲蒙授记万无一失也问然则但能继想无取高声乎答辟散之要要存乎声声之不厉心窃无定有五义焉拔茅连茹乘䇿其后毕命一对长谢百忧一也声光所及万祸氷消功德丛林千山松茂二也金容荧煌以散彩宝华淅沥而雨空若指诸掌皆声致焉三也如牵木石重而不前洪音发号飃然轻举四也与魔军战旗鼓相望用声律于戎轩以定破于强敌五也喧静两静止观双运叶夫佛意不亦可乎华严经宁受无量苦得闻佛音声不受一切乐而不闻佛名然则佛声远震开善萌芽犹春雷之动百草安得轻诬哉其下卷明理事双修即生无生门略言世人谓念佛有念也吾则谓念佛无念也又念即是空焉得有非念灭空焉得无念性自空焉得生灭又无所念心者应无所住也而修念佛者而生其心也无所念心者从无住本也而修念佛者立一切法也无所念心者念即是空也而修念佛者空即是念也此明中道双寂双照照而常寂无所念心矣寂而常照而修念佛焉如来寂照三摩地念佛三昧究竟之位也故此三昧能生首楞严王师子吼定菩萨念佛三昧经破相偈曰念佛真空色安住无着心观法何名佛摄心恒相续金色非如来四阴亦X如是离色非如来想色应当知此是佛世尊最胜寂静处善能灭一切外道诸邪见如龙王降雨泽及于一切此经明六度万行未有一法不是念佛三昧也大品经佛为钝根人说诸法空寂以其动生执见也为利根人说诸佛相好知其莲不染尘也坐禅三昧经菩萨坐禅不念一切唯念一佛如清冷海中金须弥山乃至功德法身亦如是念故知不得以不念为无念观佛实相观身亦然遇境皆真无心不佛必不离念存于无念离生立于无生若离而别立者斯不了烦恼即菩提众生即诸佛矣既离之不可即念佛真无念也即往生真无生也其义焕然若秋天澄霁明月出云矣永泰初诏于大明宫内同良贲等参译仁王护国般若经及密严经充证义正员后不知其终齐翰齐翰字等至姓沈湖州人天宝八年出家永定寺道性渊默迹不近名身不关事长在一室寂如无人专门相部义疏精敏罕俦明法华经主苏湖戒坛大历十年入流水念佛道场一念之顷即见净土境相廼作歌曰流水动兮波涟漪芙蕖辉映兮宝光随乘光西迈兮偕者谁未几遇疾谓弟子曰有鹤从空飞下回翔我前尔曹见否弟子问曰和尚舍生何乃抱病翰曰必谢之躯虽圣未免即回瞻圣像而亡年六十八X自觉自觉博陵望都人少出家开元寺至德二年往灵寿县禅法寺习律经论勤瘁九年皆造精微大历元年往平山县界得重林山院居焉拾果釆蔬日唯一食岁大旱恒阳节度使张公闻其精苦躬入山请其祈雨觉䖍告龙神大雨立下张甚尊礼之初欲铸大悲菩萨像并建佛寺至是施者骈集铸像高四十九尺梵端严迨年稔寺亦随成遂于坛前矢愿愿承圣力早生净土夜三更见金光二道中有阿弥陀佛自光中下二大士左右随之佛垂金臂摩觉顶曰守愿勿易利物为先宝池生处任从汝愿贞元十一年二月望夜见神人现半身云中俯谓觉曰师西归之期至矣觉举手谢之六月十四日即于观音像前趺坐而化觉所铸大悲像屡着显应至周显德初勅令天下铜像一例除燬及是像匠氏暴卒后宋太祖令重铸于寺焉净土圣贤录卷二净土圣贤录X卍XXX净土圣贤录卷三往生比邱第三之二承远X承远不详其所出始学于成都唐公次资川诜公至荆州进学于玉泉真公真公令居衡山设教人从而化者万计始居山西南巖石下人遗之食则食不遗则食土泥羸形垢面躬负薪槱凡化人立中道而教之权俾得以疾至故示专念法门书涂巷刻谿谷丕勤诱掖人皆负布帛斩木石委之严户不拒不营祠宇既具是为弥陀寺营造之余则施与饿疾者贞元十八年七月十九日终于寺年九十一先是有释法照者居庐山由正定中趋安乐国见蒙恶衣侍佛者佛告曰此衡山承远也出而求之肖焉乃从之学传教天下照在代宗时为国师言其师有至德天子南向而礼焉度其德不可征乃名其居曰般舟道场柳宗元为制碑立石寺门之右法照法照不知何许人也大历二年居衡州云峯寺勤修不懈一日于僧堂粥钵中覩五色祥云云内现山寺寺东北有山山下有㵎㵎北有石门门内复有一寺牓曰大圣竹林寺他日复于钵中见云中数寺池台楼观万菩萨众杂处其中以所见问知识有一僧曰圣神变化不可情测若论山川势面乃五台也四年照于郡之湖东寺开五会念佛道场感祥云弥覆云中现楼阁阿弥陀佛及二菩萨身满虗空衡州举郭咸焚香瞻礼良久方灭照复遇一老人谓曰汝曾发愿往金色世界礼觐大圣今何辄止言讫不见照遂X与同志数人远诣五台五年四月六日至五台县佛光寺其夕四更遥见异光照身即之行五十里得一山山下有㵎㵎北有一石门见二童子自称善财难陀引至一寺牓曰大圣竹林寺如钵中所见金地宝树以为庄严入寺登讲堂见文殊在西普贤在东各据师子座万众围绕而为说法照作礼问曰末代凡夫去圣时远知识隘劣障垢尤深佛性无由显现佛法浩瀚未审修何法门最为其要文殊告曰汝今念佛今正是时诸修行门无过念佛供养三宝福慧双修此之二门最为善要我于过去劫中因观佛故因念佛故因供养故得一切种智是故一切诸法般若波罗蜜甚深禅起乃至诸佛皆从念佛而生故知念佛诸法之王照问当云何念文殊言此世界西有阿弥陀佛彼佛愿力不可思议汝当继念令无间断命终决定往生永不退转语巳二大圣同舒金臂摩照顶曰汝以念佛故不久证无上正等菩提若善男女等愿疾成佛者无过念佛则能速证无上菩提照欢喜作礼辞而退二童子送出寺门举头忽失所在乃立石标记其处至四月十三日照与五十余僧同往金刚窟䖍心礼三十五佛名照礼才十徧忽见其处广大严净琉璃宫殿文殊普贤俱在一处复独诣金刚窟所愿见大圣以身扑地见梵僧佛陀波利引入一院额曰金刚般若寺异宝庄严光明闪烁照虽历覩灵异而未语人也是年十二月于华严寺入念佛X道场绝粒要期誓生净土至七日初夜正念佛时见一梵僧入谓曰汝所见台山境界胡不传示世人言毕不见照心异之翌日又见梵僧语如前照曰非敢秘密圣道恐生疑谤耳僧曰大圣文殊现在此山尚招人谤汝何惜焉但以所见境界普告众生使见闻者发菩提心作毒鼓缘耳照遂忆所见录以传世明年江东释慧从与华严寺诸僧随照至金刚窟及立石标记处瞻仰旧迹大众悲喜未巳忽闻钟声其音雅亮节解分明众愈惊异知照所见不虗因书于屋壁愿见闻者共发胜心后于化竹林寺题额处建寺一区仍号竹林焉照于是笃志念佛日夜无旷忽见佛陀波利谓曰汝华巳就后三年华开矣至期谓众曰吾行矣端坐而逝或言照尝于并州五会念佛德宗时诏入京师教宫人念佛亦及五会号五会法师少康少康姓周缙云仙都山人生而不言七岁入灵山寺礼佛母问识否忽发言曰释迦牟尼佛父母遂舍之出家年十五能通五部经贞元初诣洛阳白马寺见殿中文字放光探之则善导和尚西方化导文也康祝曰若于净土有缘当使此文再现光明言巳光复闪烁光中隐隐有化菩萨康曰劫石可磨我愿无易矣遂之长安光明寺善导和尚影堂瞻礼忽见导真像升空谓曰汝依吾教广化有情他日功成必生安X养南至江陵遇一法师谓曰汝欲化人当往新定缘在于彼言讫不见乃适新定乞钱诱小儿念佛念佛一声即与一钱如是年余凡男女少长见康者皆云阿弥陀佛念佛之声盈于道路遂于乌龙山建净土道场筑坛三级每遇斋日善信毕集所化三千许人每升座高声唱佛众共和之康一唱佛众见一佛从其口出十声则有十佛若贯珠焉康谓众曰汝见佛者必得往生众皆欣慰二十一年十月嘱道俗曰当于净土起增进心于阎浮提起厌离心汝曹此时见我光明真我弟子遂放异光数道寂然而逝塔于台巖号台巖法师辩才辩才姓李襄阳人其诞也异香发于室七岁依岘山寂禅师出家周游列郡师事长安安国寺怀威律师报恩寺义颁律师剖析经义无所不通后为章信寺僧主密修净土二十年未尝告人独与护戎任公善谓曰才必生净土期在十年至期使弟子报任公曰向所期巳及矣任公至才曰吾去矣安坐绳牀默然归寂众闻天乐西来异香满室年五十六善道善道临淄人尝入大藏信手探卷得观无量寿佛经乃专心念佛修十六妙观及往庐山观远公遗迹忾然增思后遁迹终南修般舟三昧数载覩宝阁瑶池宛然在目复往晋阳从绰禅师授无量寿经入定七X日绰请观所生处道报曰师当忏悔三罪方可往生师尝安佛像在檐牖下自处深房此一罪也当于佛前忏又甞役使出家人此二罪也当于四方僧前忏又因造屋多捐虫命此三罪也当于一切众生前忏绰静思往咎洗心悔谢久之道因定出谓绰曰师罪灭矣后有白光来照时是往生相也道行化京师归者如市忽微疾即掩室怡然念佛而逝异香天乐向西而隐智钦智钦不详其人专习禅业又礼念万五千佛名至万遍后于柳州阿育王塔前然一臂求生净土弟子僧护夜半见庭前光照异常因问何人秉炬凡三问空中应曰来迎钦法师耳护急启户见佛身放大光明旛华宝葢腾空飞下钦即时化去知元知元字后觉姓陈眉州洪雅人七岁在宁夷寺听讲涅槃经宛如宿习是夕梦佛手摩其顶年十一出家授以经疏通达深奥年十三即升堂讲论黑白倾听宣宗朝召入京赐紫袈裟奏复天下废寺寻乞归故山僖宗朝钖号悟达国师赐沈香座膝上忽生人面疮时蜀僧迦罗摩令元以泉水洗之疮忽语曰公知袁盎杀晁错乎公即盎我乃错也累世求报而公十世为高僧戒律精严不得其便今公受赐过奢故能害之而迦诺尊者以三昧水洗我我去汝不为怨矣X疮遂差元少欲过中不食六时行道累致显应一日忽闻空中声曰必生净土乃讯曰孰之语邪空又应曰佛也又见一菩萨降庭中丁宁赞谕忽不见临终时嘱令弃尸饲鱼鸟曰吾久与西方净土有期今其时矣言讫右胁面西而没年七十三端甫端甫姓赵天水人母梦梵僧授舍利令吞之遂诞甫十岁依道悟禅师出家崇福寺十七剃染隷安国寺徧参讲座兼通经律梦梵僧以瑠璃器盛满舍利令吞之曰三藏大教尽贮汝腹矣自是才辩无碍演经太原倾都毕会德宗征入赐紫方袍迄顺宪两朝俱见尊礼讲涅槃唯识凡一百六十座日持诸部以净土为息肩之地所得供施数十百万悉以严饰殿宇而方丈单牀泊然自得开成元年六月一日西向右脇而灭异香郁然茶毗得舍利三百余粒雄俊雄俊姓周成都人善讲说无戒行甞罢道从戎寻复为僧亦颇知愧悔常持佛名大历中暴亡入冥主者呵责命付地狱俊大唿曰观经言造五逆罪临终十念即得往生雄俊虽造罪不犯五逆若凖念佛之功合生净土不然三世诸佛即成妄语遂合掌谛念宝台忽现乘空西去同时有自冥还者传其事云惟恭X惟恭荆州人常事酒博暇则诵经祈生安养同寺有灵岿者迹颇类之里人为之语曰灵岿作尽业惟恭继其迹地狱千万重莫厌排头入恭闻曰我虽罪无所逃然仰赖佛力十念往生岂复堕恶道邪一日恭病岿出寺见少年手执乐器问所从来曰西来迎恭上人耳一人怀中出莲华华合如拳叶出异光望寺而驰次日至寺恭巳亡矣岿因感悟改节以名德着大行大行齐州人初学天台教后入泰山居焉结草为衣拾果为食行法华三昧感普贤大士现身一日叹曰人命无常不久磨灭未知来世何处受生遂入大藏叩祷信手探之得阿弥陀经于是专心思念阿弥陀佛阅三七日夜半忽覩琉璃地心眼洞明又见佛及二大士涌立空中僖宗闻行名诏入内赐号常精进菩萨后一年琉璃地复现谓左右曰宝地复现安养之期至矣即日右胁而终志通志通姓张凤翔人出家游洛下遇嚩日啰三藏行瑜伽教法通礼事之钱文穆王时东游吴越入天台山于智者道场览净土灵瑞传发心愿生彼国自是不向西唾不背西坐一日登山中招手巖诵四十八愿愿速生净土投身而下堕一大树中枝輭斡柔殊无少损乃复整身登巖誓曰大愿巳发余生可厌唯望X圣众同来接引再投而下栖于草上久之苏矣众僧寻至掖归往越州法华山默修净业后见白鹤孔雀成行而下又见莲华开合于前通曰白鹤孔雀净土境也莲华光相受生处也净相见矣乃起礼佛而终茶毗有五色祥云环覆火上舍利鳞砌于身可止可止姓马范阳大房山人年十二出家十九抵五台山求戒感文殊灵光烛身二十三往并部习法华经百法论后于长安开演化导日众未几归故乡母犹在堂持盂乞食以养母长诵金刚经晚居长寿净土院后周广顺元年正月二十二日微疾召弟子念阿弥陀佛助吾往生奄然而化年七十五绍巖绍巖姓刘雍州人七岁出家依高安禅师徧览经书有如宿习后居钱塘湖心寺恒讽持法华经昼夜无间期满万部得生净土俄感莲华生于陆地誓焚身供养西方三圣吴越王俶力劝止之又投身曹娥江中如有物借其足得不死吴越王于宝塔寺建净土院以居之宋开宝四年七月有疾不求药石作偈累篇示门徒曰吾诵经二万部决生安养跏趺而化茶毗舍利无算年七十三守真守真姓纪字法灯永兴万年人出家圣寿寺谒从朗X师学起信论次依性光师传华严法界观后礼演秘阇黎授瑜伽教竝得心要明达诸法宣畅妙典四十年无少怠赐号曰昭信常于中夜习西方无量寿观修念佛三昧期生净域开宝四年秋八月九日命众同唱佛名久之令止奄然归寂年七十八阇维获舍利焉延寿延寿字沖元钱塘王氏子也少诵法华钱文穆王时知税务多用官钱买放生命罪当死引赴市曹王使人瞷之色不变命释之投四明翠巖禅师出家复参天台韶国师发明心要甞于国清寺行法华忏禅观中见观音菩萨以甘露灌其口因是获大辩才以宿愿未决登智者禅院作二阄一曰一心禅定一曰万行庄严净土冥心精祷七拈皆得净土阄于是一意修净业建隆二年忠懿王请住永明寺赐号智觉禅师日课一百八事夜往别峯行道念佛旁人时闻螺贝天乐之音诵法华经积一万三千部居永明十五年弟子一千七百人常与众授菩萨戒施鬼神食买赎生命皆以回向净土着宗镜录一百卷会天台贤首慈恩异同之旨又着万善同归集集中指归净土处最为切要其略曰问唯心净土周徧十方何得托质莲台寄形安养而兴取舍之念岂达无生之门忻厌情生何成平等答唯心净土者了心方生如来不思议境界经云三世一切诸佛皆唯心量得随顺忍X或入初地舍身速生极乐佛土故知识心方生唯心净土着境祇堕所缘境中既明因果无差乃知心外无法又平等之门无生之旨虽即仰教生信其奈力量未充观浅心浮境强习重须生佛国以仗胜缘忍力易成速行菩萨道十疑论云智者炽然求生净土达生体不可得即是真无生此谓心净故即佛土净愚者为生所缚闻生即作生解闻无生即作无生解不知生即无生无生即生不达此理横相是非此是谤法邪见人也问心外无法佛不去来何有见佛及来迎之事答唯心念佛以唯心观徧该万法既了境唯心了心即佛故随所念无非佛矣般舟经云如人梦见七宝亲属欢喜觉巳追念不知在何处如是念佛此喻唯心所作即有而空故无来去又如幻非实则心佛两忘而不无幻相则不坏心佛空有无碍即无去来不妨普见见即无见常契中道是以佛实不来心亦不去感应道交唯心自见如造罪众生感地狱相唯识论云一切如地狱同见狱卒等能为逼害事故皆是罪人恶业心现竝无心外实铜狗铁蛇等事世间一切事法亦复如是然彼遮那佛土匪局东西若正解了然习累俱殄理量双亲问观经明十六观门皆是摄心修定观佛相好谛了圆明方阶净域如何散心而能化往答九品经文自有升降上下该摄不出二心一定心如修习定观上品往生二专心但念名号众善资薰回向发愿得成末品仍须一生X归命尽报精修坐卧之间常面西向当行道礼敬之际念佛发愿之时恳苦翘诚无诸异念如就刑狱若在狴牢怨贼所追水火所逼一心求救愿脱苦轮速证无生广度含识绍隆三宝誓报四恩如斯志诚必不虗弃如或言行不称信力轻微无念念相续之心有数数间断之意恃此懈怠临终望生但为业障所牵恐难值其善友风火逼迫正念不成何以故如今是因临终是果应须因实果则不虗声和则响顺形直则影端也如要临终十念成就但预办津梁合集功德回向此时念念不亏即无虑矣夫善恶二轮苦乐二报皆三业所造四缘所生六因所成五果所摄若一念心瞋恚邪婬即地狱业悭贪不舍即饿鬼业愚痴闇蔽即畜生业我慢贡高即修罗业坚持五戒即人业精修十善即天业证悟人空即声闻业知缘性离即缘觉业六度齐修即菩萨业真慈平等即佛业若心净即香台宝树净剎化生心垢则邱陵阬坎秽土禀质皆是等伦之果能感增上之缘是以离自心原更无别体欲得净果但行净因如水性趋下火性腾上势数如是何足疑焉又甞作四料简云有禅无净土十人九错路阴境若现前瞥尔随他去无禅有净土万修万人去伹得见弥陀何愁不开悟有禅有净土犹如带角虎现世为人师当来作佛祖无禅无净土铁牀并铜柱万劫与千生没箇人依怙开宝八年二月二十六日晨起焚香告众趺坐而化年七X十二后有僧来自临川经年遶其塔人问故曰我病入冥见殿左供一僧像王勤致礼拜因询其人曰杭州永明寿禅师也巳往生西方上上品矣王重其德故礼敬耳晤恩晤恩字修巳姓路常熟人年十三闻人诵弥陀经心有所感遂投兴福寺出家后唐长兴中往崑山慧聚寺学南山律既而听习法华光明诸经及止观论咸造精微终日一食不离衣钵不畜财货卧必右胁坐必跏趺每布萨必澘然流涕徧诲人以西方净业及一乘圆旨讲演法华二十余部宋雍熈三年八月朔夜覩白光自井而出谓门人曰吾报龄极于此矣乃绝粒禁言一心念佛梦一沙门执金炉焚香三遶其室言是灌顶吾巳生净土嘉汝所修故来相迎梦觉唿门人至犹闻异香二十五日为众说止观指归及观心大义端坐面西而化年七十五寺众闻管弦铃铎之音喨亮空中久而渐远茶毗得舍利无算恩弟子文备洞明观法一室坐忘者三十年雍熈二年微疾净土见前累足而逝文辇文辇永嘉平阳人既受戒徧学三乘依缙云明昭禅师法会疑情顿决后复依天台德韶禅师重有悟入阅藏经三周宗说兼通逍遥无滞太平兴国三年伐栴檀结成一龛趺坐其内自持火炬誓曰愿舍此残X躯上供十方诸佛菩萨命众唱佛助我往生须臾焰发其烟五色旋转虗空犹闻佛声顷之乃寂火熄收舍利无算年八十四义通义通字惟远姓尹高丽国人顶有肉髻眉长五六寸受具后学华严起信晋天福时来游中国至天台云居寺见韶国师忽有契悟及谒螺溪寂法师闻一心三观之旨遂留受业称具体焉开宝元年漕使顾承徽舍宅为寺请通居之太平兴国七年赐寺额为宝云通敷扬教观几二十年常唿人为乡人有问其故曰吾以净土为故乡诸人皆当往生即吾乡中之人也端拱元年十月二十一日右脇而化阇维舍利盈满年六十二有基有基字及贤姓王钱塘人五岁出家从天台寿昌法超为师十岁受具闻四明宝云传智者教往事之受法华止观随言解义曲尽其妙端拱元年郡人讲演教于太平兴国寺学者数百人每白黑月必集众诵菩萨戒法劝道俗念佛四十年数至万人遇岁歉则持钵以供听众祥符八年六月示疾弟子令祥请曰和尚西归可无留训基乃广谈圆旨逾时众忽见西方现光空中奏乐基曰西方三圣人来也即右胁西向而化有梦基具威仪往西方者有梦基坐青莲华对佛说法者有梦阿弥陀佛为基授记者法智闻而X叹曰卧病谈禅临终见佛信希有事哉茶毗出舍利无算省常省常字造微姓颜钱塘人七岁出家十七受具戒宋湻化中住南昭庆慕庐山之风谋结莲社刻无量寿佛像剌血书华严净行品于是易莲社为净行社士夫与会者一百二十人皆称净行弟子王文正公旦为之首比邱及千人焉天禧四年正月十二日常端坐念佛有顷厉声唱曰佛来也泊然而化众见地色皆金移时方隐年六十二知礼知礼字约言明州金氏子也其父母祷佛求嗣梦神僧𢹂一童𢌿之曰此佛子罗睺罗也未几生礼七岁丧母号哭不绝白父求出家遂往太平兴国寺依洪选师得度稍长依宝云寺义通法师学教观圆顿之旨一受即了湻化中通既归寂受请主干符寺寻徙保恩院敷扬教观学徒踵至明州旱礼与慈云式公修光明忏约三日不雨当自焚一手如期果大雨大中祥符三年重建保恩赐名曰延庆六年建念佛施戒会亲为疏文以劝曰原夫一念本融诸法无碍遇熏既异感报成差是以顺性而修则显诸佛净土随情而作则循五趣苦轮所以处娑婆者升出尤难堕落者众经云得人身者如爪上土失人身者如大地土直待三乘行备方免四趣受生葢境界麤强烦恼X炽盛自力求脱实难其人若夫生安养者国土庄严身心清净直至成佛不堕三涂经云尚无恶道之名何况有实又云众生生者皆是阿鞞䟦致若欲生彼但当称彼佛号修彼佛慈必为彼佛本愿摄取舍此报身定生彼国具如经说实非臆谈今结万人以为一社心心系念日日要期每岁仲春同集一处同修供养同听法音会彼万心以为一志俾成净业誓取往生况劫浊命光其犹风烛一息不至三涂现前何得自宽不思来报当依佛语无顺人情顿息攀缘唯勤念佛自此二月望日岁举会以为常甞集十僧修法华忏三年期以忏毕焚身供养妙经求生净土后为众沮不果复集十僧修大悲忏三载然三指供佛天禧四年驸马李遵勗奏礼高行赐号法智大师勅令住世演教礼以从上诸祖阐扬净土者多谈事相罕示观门暂被时机未穷圆顿因取天台观无量寿经疏研极理奥曲畅元风成妙宗钞数万言其释题略云观者总举能观即十六观也无量寿佛者举所观要摄十五境也能观皆是一心三观所观皆是三谛一境毗卢遮那徧一切处一切诸法皆是佛法所谓众生性德之佛非自非他非因非果即是圆常大觉之体故起信论云所言觉义者谓心体离念离念相者等虗空界无所不徧法界一相即是如来常住法身依此法身说名本觉故知果佛圆明之体是我凡夫本具性德故一切教所谈行法无不为显此之X觉体故四三昧通名念佛虽俱念佛而是通涂显诸佛体若此观门及般舟三昧託彼安养依正之境用微妙观专就弥陀显真佛体虽託彼境须知依正同居一心心性徧周无法不造无法不具若一毫法从心外生则不名为大乘观也所言心性具一切法造一切法者实无能具所具能造所造即心是法即法是心能造因缘及所造法皆悉当处全是心性是故今观若依若正乃法界心观法界境生于法界依正色心是则名为唯依唯正唯色唯心唯观唯境故释观字用一心三观释无量寿用一体三身体宗力用义竝从圆判教属顿寄语行者观虽深妙本被初心若能进功何忧不就纵未入品为因亦强生至彼邦得预大会所见依正微妙难思速入圣阶度生亦广况尘境麤强诚为险处故须外加事忏内勤理观正助双行加愿要制必于宝剎速证无生今解观门其意在此礼他所撰述多指归净土此其最切者时方诏天下立放生池礼岁遇佛生日结放生会集众作法纵诸鱼鸟有司以闻勅枢密刘筠撰文立碑院内天圣六年正月元日将示寂建光明忏七日至五日结跏趺坐召大众说法毕骤称阿弥陀佛数百声奄然而逝年六十九露龛二七日爪发加长阇维时舌根不坏若莲华然遵式X遵式字知白台州宁海叶氏子也母梦嚥明珠而生式稍长往东掖山依义全师出家勤苦自厉初学律部继入国清寺然指普贤像前誓传天台教法雍熈初往四明宝云寺事义通法师常行方等三昧积劳呕血两足皮裂以死自誓忽见观音垂手指其口引出数虫又指端出甘露灌之觉身心清凉所患顿失巳而顶高寸许声如洪钟慧辩无碍通示寂式反天台淳化元年居宝云至道二年结缁素专修净业作誓生西方记咸平中归东掖建精舍率众修念佛三昧祥符七年应杭人请主昭庆寺寻赴苏州讲经开元寺复反杭主灵山王钦若判杭州奏复天竺寺旧名赐式号曰慈云式尝以天台智者放生故事语钦若钦若因奏请以西湖为放生池报可先后依经撰集诸忏法圆融三观以净土为归又因知府马亮问道述往生净土决疑行愿二门其决疑门略云佛法有二一者小乘不了义法二者大乘了义法大乘中复有了义不了义今谈净土唯是大乘了义中了义之法也此教诠旨圆融因果顿足佛法之妙经云十方谛求更无余乘惟一佛乘斯之谓与是则十方净秽卷怀同在于剎那一念色心罗列徧周于法界竝天真本具非缘起新成一念既然一尘亦尔故能一一尘中一切剎一一心中一切心一一心尘复互周重重无尽无障碍一时顿现非隐显一切圆成无胜劣我心既然生佛体等此则回神亿剎实生于自巳X心中孕质九莲岂逃乎剎那际内信此圆谈则事无不达昧斯至理则触类皆迷故云诸佛如来是法界身入一切众生心想中乃至是心作佛是心是佛今但直决疑情令知净土百宝庄严九品因果竝在众生介尔心中理性具足方得往生事用随愿自然免信常流执此非彼其行愿门文多不载别有论往生坐禅观法云欲修往生观者当于一处绳牀西向易观想故表正向故跏趺端坐顶嵴相对不昂不伛调和气息定住其心然所修观门经论甚多初心凡夫那能徧习今从要易略示二种于二种中仍逐所宜不必併用其有于余观想熟者任便但得不离净土法门皆应修习所言二种一者扶普观意坐巳自想即时所修计功合生极乐世界当便起心生于彼想于莲华中结跏趺坐作华合想作华开想当华开时有五百色光来照身想作眼目开想见佛菩萨及国土想即于佛前坐听妙法及闻一切音声皆说所乐闻法所闻要与十二部经合作此想时大须坚固令心不散心想明了如眼所见经久乃起二者直想阿弥陀佛丈六金躯坐于华上专系眉间白毫一相其毫长一丈五尺周围五寸外有八楞其毫中空右旋宛转在眉中间莹净明彻不可具说显映金颜分齐分明作此想时停心注想坚固勿移然复应观想念所见若成未成皆想念因缘无实性相所有皆空一如镜中面像如水现月影如梦如幻即空即假即中X不一不异非纵非横不可思议心想寂静则能成就念佛三昧天圣中别于寺东建日观庵送想西方为往生之业寻讲维摩经毕与众诀别以讲席付弟子祖韶作谢缘诗示将归寂其明年为明道元年十月八日有疾却医药仍为众略说法要令请弥陀像或以观音至礼炷香祝曰我观观世音前际不来后际不去十方诸佛同住实际愿受我一炷之香诸佛证明往生安养或叩其所归对以寂光净土至晚坐脱年六十九人见大星陨于灵鹫峯红光赫然义怀义怀姓陈永嘉乐清人游京师投景德寺为行童天圣中试经得度徧参诸方依明觉禅师于翠峯偶汲水折担忽大悟作偈呈觉觉称善其后五坐道场自铁佛至天衣化导甚广怀既了法原仍密修净土尝问学者云若言舍秽取净厌此欣彼则取舍之情乃是众生妄想若言无净土则又违佛语毕竟如何复自答云生则决定生去则实不去晚以疾居池阳松山庵弟子智才住临平佛日寺迎归侍奉才往苏州怀促之归别众而逝年七十二本如本如明州句章人少依法智法师善词翰尝请益经义法智曰为我作知事三年却向汝道三年复请法智厉声一喝复唿曰本如如豁然有省以颂呈法智X肯之祥符四年主东山承天寺大振法道历三十年讲法华涅槃光明观无量寿等经及天台教观至六七遍尝集百僧修法华长忏一年瑞应屡见宝历二年赐号神照法师与丞相章得象诸贤结白莲社仁宗钦其道赐名白莲寺皇祐三年五月十八日微疾升堂说法与众诀别遂逝年七十时江上渔人见云端有僧西向去天气盛暑异香非常明年门人启钥貌如生有大莲华产于塔前仁岳仁岳字潜夫姓姜霅川人闻法智南湖之化往而学焉久之豁然有得又与十同志修请观音三昧宴坐静室恍如梦觉后历主杭州丛席大宏法化年老还乡主祥符赐号净觉晚年专修净业然三指供佛持律至严治平元年三月二十四日谓门人曰吾翌日午刻当行及明日留偈安坐而逝尝着弥陀经疏二卷又作指归记二卷以释之其后三十年寺众梦岳谓宜迁塔及开龛色身不坏舍利盈满遂具礼葬焉处谦处谦姓潘永嘉人母梦瑞云入怀娠三年始生依常宁寺契能出家祥符初得度即往学于天竺慈云深器之复谒神照如法师大明圆顿之旨未几居首座寻归主常宁历慈云妙果赤城慧林净住南屏天竺十坐道场阅四十年讲唱不倦登门者三千人赐号X神悟熈宁八年四月十五日晨兴沐浴更衣集众讽普贤行法阿弥陀经顷之升座称赞净土功德复告众曰吾得无生日用久矣今以无生而生净土寂然而逝慧才慧才姓王永嘉乐清人祥符初得度年十三受具戒往学于四明自恨昏钝常持大悲呪忽梦一梵僧长数丈脱袈裟被之翌日临讲豁然开悟前后所闻一时洞晓后谒慈云北面服勤旦夜不替治平初住法慧宝阁赐号广慈未久退居雷峯塔下每翘足诵大悲呪百八为课又翘足一昼夜诵弥陀佛号一夕梦至宝阁宫殿有告之曰净土中品汝所生也元丰元年春为道俗千人授大戒于雪峯方羯摩观音像顶放光明灯炬日光皆为映夺净慈守一禅师为作戒光记六年五月二十一日更衣就座书偈赞佛毕曰吾生净土决矣泊然而往年八十六灵照灵照姓卢兰溪人出家宝慧寺未朞月通法华光明二经数岁往钱塘依香巖湛师学教观复往吴兴依净觉岳师台宗户牗无不通晓元丰中主吴山解空寺继迁景德寺熈宁中迁华亭超果寺先后数岁中遇春首必开净业社与者二万人辄多获验尝于梦中见三圣仪相跪而问曰灵照一生诵大乘经期生安养克果愿否观音指曰净土不远有愿即生又诵X经深夜忽梦普贤示身遂发心造普贤像诵经万部以严净业元祐五年冬卧疾谓侍者曰吾安养之期巳至遂面西累足而化阇维异香袭人舍利流迸思义思义字和甫姓凌湖州武康人试法华经第一得度依明智韶法师学悟解过人修四三昧行颈上生一肉瘿夜梦功德天食之以桃其疾即消熈宁四年赐紫服号净慧丞相苏颂帅杭请师居天竺大振道法元祐三年二月十八日中夜忽趺坐别众而逝众诵念久之忽苏曰适随观音大士行见金色人长身垂臂谓我曰汝报缘未尽过七日当来迎至二十五日复趺坐而化󰢍龛之日有赤云垂布如引导状向西而没宗赜宗赜襄阳人父早亡母陈氏鞠养于舅氏少习儒业博通世典年二十九礼真州长芦秀禅师出家深明宗要元祐中住长芦寺迎母于方丈东室劝母薙染持念阿弥陀佛始终七载母临终无疾念佛而逝赜自谓报亲之心尽矣乃遵庐山之规建莲华胜会普劝僧俗习西方妙观其次专持佛名回向发愿期生净土自为文以唱之曰夫以念为念以生为生者常见之所失也以无念为无念以无生为无生者邪见之所惑也念而无念生而无生者第一义谛也是以X实际理地不受一尘则上无诸佛之可念下无净土之可生佛事门中不舍一法则总摄诸根葢有念佛三昧还原要术示开往生一门所以终日念佛而不乖于无念炽然往生而不乖于无生故能凡圣各住自位而感应道交东西不相往来而神迁净剎此不可得而致诘也故经云若人闻说阿弥陀佛执持名号乃至是人终时心不颠倒即得往生阿弥陀佛极乐国土夫如来世尊虽分折摄二门现居净秽两土然本圣之意岂直以娑婆国土邱陵坑坎五趣杂居土石诸山秽恶充满以是为可厌极乐世界黄金为地行树参空楼耸七珍华敷四色以是为可欣葢以初心入道忍力未湻须託净缘以为增上何则娑婆国土释迦巳灭弥勒未生极乐世界阿弥陀佛现在说法娑婆国土观音势至徒仰嘉名极乐世界彼二上人亲为胜友娑婆国土诸魔竞作恼乱行人极乐世界大光明中决无魔事娑婆国土邪声挠乱女色妖婬极乐世界水鸟树林咸宣妙法正报清净实无女人然则修行缘具无若西方浅信之人偏生疑谤窃尝论之此方之人无不厌俗舍之喧烦慕兰若之寂静故有舍家出家则殷勤赞叹而娑婆众苦何止俗舍之喧烦极乐优游岂直兰若之寂静知出家为美而不愿往生其惑一也万里辛勤远求知识者诚以发明大事决择死生而弥陀世尊色心业胜愿力洪深一演圆音无不明契愿参知识而不欲见佛其X惑二也丛林广众皆乐栖迟少众道场不欲依附而极乐世界一生补处其数甚多诸上善人俱会一处既欲亲近丛林而不慕清净海众其惑三也此方之人上寿不过百岁而童痴老髦疾病相仍昏沈睡眠常居大半菩萨犹昏隔阴声闻尚昧出胎则尺璧寸阴十丧其九而未登不退实为寒心西方之人寿命无量一託莲胞更无死苦相续无间直至菩提所以便获阿惟越致佛阶决定可期流转娑婆促景而迷于净土长年其惑四也若乃位居不退果证无生在欲无欲居尘不尘方能兴无缘慈运同体悲回入尘劳和光五浊其有浅闻单慧或与少善相应便谓永出四流高超十地诋诃净土耽恋娑婆掩目空归宛然流浪竝肩牛马接武泥犁不知自是何人拟比大权菩萨其惑五也故经云应当发愿愿生彼国则不信诸佛诚言不愿往生净土岂不迷哉若夫信佛言而生净土则界系之所不能拘劫波之所不能害谢人间之八苦无天上之五衰尚无恶道之名何况有实唯显一乘之教决定无三归依一体三宝奉事十方如来佛光照体万惑潜消法味资神六通具足三十七品助道法应念圆成三十二应随类身徧尘剎土周旋五越普被诸根不动一心徧行三昧洒定水于三千引众生于火宅自利利他皆悉圆满然则唯心净土自性弥陀葢解脱之要门乃修行之捷径是以了义大乘无不指归净土前贤后圣自他皆愿往X生凡以度人先须自度故也呜唿人无远虑必有近忧一失人身万劫深悔故率大海众各念弥陀佛百声千声乃至万声回向同缘愿生彼国窃冀莲池胜会金地法明绮互相资必谐斯愿操舟顺水更加橹棹之功十万之遥可不劳而至也赜一夕梦一乌巾白衣风貌清美可三十许揖谓赜曰欲入莲华会求书一名赜乃取会录问曰何姓名答曰普慧书巳白衣又云家兄亦求书一名曰令兄何名答曰普贤言讫遂隐既觉谓诸耆宿曰华严经离世间品有普贤普慧二菩萨助扬佛法吾今建会共期西方感二大士幽赞乃以二大士为会首于是远近皆向化焉元净元净字无象姓徐杭州于潜人十岁出家稍长就学于慈云慈云没复事明智闻讲止观悟第一义应太守吕臻请住大悲阁赐号辩才迁主上天竺寻退隐南山之龙井时贤苏轼赵忭辈钦其德器屡致褒咏巳复主灵山慈云讲席说法昼夜无间居常精修净土未尝暂歇焚指供佛左三右二尝祷大士求放光光即随现一日与僧熈仲同食仲视净眉间有光如萤揽之得舍利数粒后常有于卧处得舍利者将示寂乃入方圆庵晏坐谢宾客止饮食语僧道潜曰吾净业巳成七日无障所愿遂矣及七日出偈示众右胁而化年八十一时元祐六年九月晦也X从雅从雅钱塘人始从海月辩法师学止观后入南山天王院诵法华经五藏金刚般若经四藏弥陀经十藏礼舍利塔千徧礼释迦三十万拜弥陀百万拜佛号五千万声礼法华一字三拜者三过心期净土一生坐不背西无为杨杰述安乐国赞三十首以赠雅欲发起众信遂于净住寺图九品三辈刻杰赞于石或奏雅道行赐号法宝一日无病面西趺坐而逝天乐鸣空室有异香可久可久不详其所出居明州常诵法华愿生净土人号为久法华元祐八年年八十一坐化越三日还谓人曰吾游净土见诸胜境与经符契此间修净业者莲华台上皆巳标名标金台者一成都广教院勋公一明州孙十二郎一可久标银台者一明州徐道姑言讫复化去五年徐道姑亡异香满室十二年孙十二郎亡天乐迎空久言悉验择瑛择瑛姓俞严州桐江人出家于杭州寿宁寺熈宁中参神悟法师深悟止观之道阅不二门金錍不𥨊者数月当湖鲁氏创一院以迎瑛大开法施久之遨游杭秀苏湖间尝作往生净土十愿文曰愿我永离三恶道愿我速断贪瞋痴愿我常闻佛法僧愿我勤修戒定慧愿我恒随诸佛学愿我不退菩提心愿我速X见阿弥陀愿我决定生安养愿我分身徧尘剎愿我广度诸众生元符二年春于杭之祥符寺示疾俄奋身凭几西向诵阿弥陀经卷终而逝宗本宗本字无喆姓管常州无钖人出家后参天衣怀禅师念佛有省后居杭州净慈寺岁大旱湖井皆竭寺西隅忽涌甘泉得金鳗鱼浚为井寺僧千余赖以汲饮张氏有女死母梦女为蛇既觉得蛇棺下持诣本为说法俄有黑蝉翔棺上而蛇失所在母祝曰若吾女者可入笼中当再持诣净慈如其祝本复为说法是夕女见梦曰二报巳解脱矣母因问生死轮回是信有之何以得免女曰六道四生如井上辘轳无一人可免唯修出世法当得脱耳盍问净慈法主乎其显化类如此本奉诏入东京慧林寺召对称旨赐号圆照禅师平时密修净业时雷峯才法师神游净土见一殿殊丽人曰以待净慈本禅师耳又资福曦公至慧林礼足施金而去人诘其故曰吾定中见金莲华人言以俟慧林本公其他莲华无数云以待受度者或有萎者云是退堕人也晚居苏州灵巖寺元符间将示寂沐浴而卧弟子环拥请偈本熟视曰痴子我寻常尚懒作偈今日作甚么偈寻常要卧便卧今日亦何须特地坐也乃索笔书后事付守荣掷笔而逝若熟睡者然有严X有严姓胡台州临海人六岁依灵鹫从师十四受具往东山学于神照契一心三观之旨修法华三昧旋主赤城寺绍圣中隐故山东峯庐于樝木之旁因自号樝菴严护戒律一钵之余不畜分寸所修三昧每现瑞应专事净业其所论述多激劝往生或问生欲天者十善为因生色天者禅定为因生净土者必须修无生妙观乃可得耳今之学者都懵教旨谓生天难而生净土易又孰信乎答曰法无难易难易在人难者疑情咫尺万里易者信心万里咫尺所云修无生妙观得生者此乃上品往生之一门耳然不可辟一门而塞多门安乐集云生净土者有二种一有相心谓着相欣乐二无相心谓理观相应若今之世中下钝根愚迷障重待理观相应方生者或少矣原夫佛慈接物方便多门有定散之善焉有佛法之力焉有事福而假愿力回向焉有垂终剧怖而赖求救焉如是等类百千万数伹借其一必得往生定善者修心妙观首楞严定是也散善者如无量寿经十念念佛亦得往生是也佛力者缘阿弥陀佛大悲愿力摄取念佛众生众生承佛愿力即得往生如劣夫从转轮王一日一夜周行四天下非其自力轮王之力也法力者如佛告莲华明王菩萨令诵灌顶神呪加持沙土散亡者尸或亡者墓彼之亡者或堕地狱饿鬼畜生中承是真言生极乐国是也事福假回向者慈心不杀具诸戒善受持秘呪读诵大乘种种福善回X向庄严成净土因得生极乐是也垂终求救者临命终时火车相现称佛力故勐火化为清凉风如僧雄俊及张钟󳯔一称佛号俱生净土是也是故经云诸小行菩萨及修小功德者不可称计皆当往生佛曰易往子曰难生乍可顺教而谈易往开人解脱之门不须执迷而说难生塞彼菩提之路建中靖国元年孟夏一日天神降空中谓曰师净业成矣又梦池中大莲华天乐围绕乃作自饯诗示众后七日跏趺而化妙生妙生会稽人习律学勤修净土之业与大通本禅师居潮山象坞共明此道一夕会门人讽弥陀经就榻端坐焚香合掌嗒然而化昙异昙异姓杜余姚人皇祐间得度习教观于天竺明智后入雷峯广慈之室孜孜叩击二十年无倦志学成归里敷讲故山专勤净业诵法华至五千部普贤弥陀各万卷崇宁元年秋示疾集众告曰吾生净土时至当乘金台随佛西迈即澡身端坐结印而逝火余舌根舍利如贯珠然善本善本姓董开封人母无子祷佛乃生及长试华严经得度为圆照本师弟子时号大小本奉诏住上都法云寺赐号大通后归杭州象坞寺杜门却扫专修净X业有僧定中见方丈弥陀佛示金色身大观三年十二月甲子屈三指告门人曰止有三日在至期趺坐面西而化宗坦宗坦姓申潞州黎城人年十六落发受具少通义学长而遍访名师垂五十年名播讲林晚于唐邓汝颍之间讲净土观经劝人念佛求生安养听者如云皆禀净业后于唐州青台镇誓求安养持名作观未尝暂忘政和四年四月二十七日梦中见阿弥陀佛告曰汝说法止六日当生净土觉而白众次日讲唱不辍至五月四日后夜自知时至鸣钟集众告曰因缘聚散固当有时净土胜缘岂宜错过愿众念佛助我往生又日享年七十六四大分离处净土礼弥陀永超三界苦言巳坐脱满室雷鸣白云覆地从西而来三日方歇中立中立姓陈明州鄞人九岁出家于甬东栖心寺受诸经卷过目不忘治平中试经得度初依广智学教观及神智继主南湖复依之座下二百人无出立右者神智谢事立继其席常以净业诱人命其徒介然创十六观堂以延净业之士巳而谢去未几重兴宝云寺又退居白云庵日宣止观法门着述颇众应众请重主南湖升座说法开牗无尽前后诵净名光明数十过诵法华逾万部为人祈禳辄验政和五年四月X辛亥夕忽谓门人法维曰闻异香否即集众含笑言曰吾往生期至面西坐逝元照元照字湛然姓唐余杭人初依东藏慧鉴律师专学毗尼后从神悟谦师讲天台教观谦勗以究明法华为本务复从广慈才法师受菩萨戒戒光发见乃博究南山一宗杖钖持钵乞食于市晚主灵芝三十年传戒度僧及六十会笃意净业每曰生宏律范死归安养平生所得唯二法门尝集净业礼忏仪自为序曰元照自下坛来便知学律伹禀性庸薄为行不肖后遇天台神悟法师苦口提诲始知改迹深求祖教博究佛乘于是发大誓愿常生婆娑五浊恶世作大导师提诱羣主令入佛道复见高僧传慧市法师云方土虽净非吾所愿若使十二劫莲华中受乐何如三涂极苦处救众生也由是坚持所见历涉岁年于净土门略无归向见修净业复生轻谤后遭重病色力痿羸神识迷茫莫知趣向既而病差顿觉前非悲泣感伤深自克责志虽洪大力未堪任仍览天台十疑论初心菩萨未得无生忍要须常不离佛又引智度论云具缚凡夫有大悲心愿生恶世救苦众生无有是处譬如婴儿不得离父母又如弱羽祇可传枝自是尽弃平生所学专寻净土教门二十余年未尝暂舍研详理教披括古今顿释羣疑愈加深信复见善导和尚专杂二修若专修者百即百生若杂修者X万千一二心识散乱观行难成一志专持四字名号几生逃逝今始知归仍以所修展转化导尽未来际洪赞何穷方便多门以信得入如大势至以念佛心获悟圆通入三摩地复自思念巳前所造无量罪业不信净土谤法毁人业因既成苦果必就内怀惭耻晓夕兢惶于是躬对圣前吐露肝胆五体投地苦到忏悔仍发大愿普摄众生同修念佛尽生净土欲常修习须立轨仪故集诸文布成此法从始至末第列十门竝准圣言咸遵古式事从简要法在精专后贤披覧知我志焉又撰十六观经小弥陀义疏其外着述累数百卷政和六年秋命弟子讽观经及普贤行愿品趺坐而化西湖渔人皆闻空中天乐声法宗法宗姓颜钱塘人十岁出家依广慈才法师专研教观十九从广慧初法师服勤十年后归侍广慈依止观修大悲三昧绵历九载凡有祷祈悉获灵应尝与天竺光明忏期至五日禅观中忽见慈云法师侍僧数十宗作礼问曰自昔同修者皆得生净土否慈云曰元照巳得往生择瑛尚欲宏经恶道汝宜勤修以成本愿宗归建净土道场刻西方三圣像然五指供佛每月集四十八人同修净业名卿贤士多预其会政和七年春微疾梦弥陀圣众授手接引后三日沐浴易衣盥口寂然而逝X了然了然姓薛临海人母患无子祷于寺梦僧授以莲华令食之曰汝生子必出家未几生子稍长遂令出家十六受具从安国慧法师学教观慧解骤发梦泛海见观世音坐山上竹林间因说百偈以赞觉忆其半自是顿发辩才后住白莲寺讲演天台教观二十余年日唯一食常坐达旦一夕梦二龙戏空中一化为神人从空中下于衣袖出简示云师七日当行既寤挝鼓集众说法垂嘱后事巳而大书曰因念佛力得生极乐凡汝诸人可不自勉即沐浴更衣与众同声诵阿弥陀经至西方世界倐然而化众闻天乐盈空祥光烛天表弟子与咸有空二人亦修净业皆念佛坐脱智仙智仙姓李仙居人幼不乐世俗出家游学至天竺得三观之旨于首座明义还乡依白莲慧师听讲止观大有发明竟嗣其席常时系念唯在净土或曰法华三昧一土一切土一身一切身一佛一切佛何不依止观修法华三昧而沾沾往生为仙曰荆溪云分别功德品中直观此土四土具足故此佛身即三佛身此大众即一切众以惑未断故须修同居净土问者云同居类多何必极乐仙曰教说多故宿缘厚故令专住故佛愿摄故仙住白莲寺讲道十三年西向礼念未尝少废觉微疾别诸外护还寺易牀西向设弥X陀像请观堂行人诵弥陀经卷未终而坐脱比邻能仁寺僧皆闻念佛声沸天仙乐盈耳黎明乃知仙亡智深智深姓沈嘉禾人初依海月辩法师学教观既成归嘉禾崇福西寺建光明期忏会二十年如一日行业上闻赐号慈行平居专志净土劝人称佛号从其教者往往得显验政和五年六日示疾客至谈论如常客方出巳坐脱矣人共见紫云向西而没茶毗日异香袭人舍利无算思照思照姓阳钱塘人十四岁从净住从雅听法华方等于南屏复往东掖参神悟大有契入剌血书法华经一字一礼如是十过诵十六观经五藏弥陀经十藏法华经一千部礼华严梵网净土七经等凡二百七十卷专修念佛三昧筑小庵曰德云刻三圣像每夜四更即起唱佛懈怠比邱闻声悚愧又于月二十三日率道俗系念三圣常及千众凡三十年一日语其徒曰夜梦佛金身丈六此往生之兆也乃日请七僧助念至七日晚涌身合掌厉声唱佛趺坐结印而化时宣和元年春也阇维牙齿明莹如玉石然若愚若愚姓马海盐人学教于辩才净法师居龙井久之后于湖之仙潭营室接待僧众建无量寿佛阁劝道X俗念佛来者尝数百人三十年中预会诸贤临没时多有瑞应或奏愚道行赐号法鑑释则章与愚为友同修净行章既殁愚梦神人告曰汝同学则章得普贤行愿三昧巳生净土彼方待汝愚乃沐浴更衣命众讽观无量寿佛经端坐默听诵毕忽云净土现前吾其往矣遽书偈而化偈曰本自无家可得归云边有路许谁知溪光摇落西山月正是仙潭梦断时又曰室里千花罗网梦中七宝莲池踏得西归路稳更无一点狐疑时靖康元年九月也年七十二阇维得舍利数百粒仲闵仲闵衢州人受业祥符寺后依南文法师以雄辩见称政和初还乡居浮石山学者骤至尝言吾座下不五百众不讲大部故一生唯讲光明观音顺寂之日集众昇堂登师子座方趺坐忽见银台自西至闵曰吾平生解第一义愿取金台今何不然瞑目而化介然介然明州鄞人受业福泉山延寿寺时明智立法师居南湖从之学教观元丰初专修净业三载期满谓同修者曰念佛三昧往生要法也乃然三指誓建十六观堂中设西方三圣像环以池莲工竣复然三指以报佛恩建炎四年正月七日金兵至明州寺众尽散然独不去兵至诃之曰不畏死邪然曰贫僧一生X愿力建此观堂今老矣不忍舍去以求生也金兵义之谓曰为我归北地当作观堂似此规制遂强之行后人以去日为之忌尊之曰定慧尊者立像于观堂之侧净土圣贤录卷三净土圣贤录X卍XXX净土圣贤录卷四往生比邱第三之三齐玉齐玉姓莫霅川人早岁出家日记数千言始参祥符神智后依慈辩受一心三观之旨出居苕溪宝藏寺每岁终大兴净业社迁横山立丈六像率道俗修行中夜告众曰我辈未念佛时作诸不善其罪无量犯一吉罗尚受九百千岁地狱之苦况犯篇聚重罪乎唯有一心念佛则念念中能灭八十亿劫生死之罪庶得出离地狱成就庄严况父母生我令我出家唯望度脱以报重恩若破戒堕陷何以为人何以为子大众闻者无不倾诚忏悔举身自扑或损额失声宣和六年迁居上竺尝中夜顶像行道有僧失规责之曰汝无知乃畜生耳巳而悔曰彼虽不肖呵以畜生X有玷三宝自是对佛悔过者三年建炎元年秋谓首座修慧曰牀前多宝塔现非吾愿也所愿见阿弥陀佛耳可为我集众念佛首座鸣钟集众僧至百余人玉举首加敬曰佛来也端坐合掌而化蕴齐蕴齐字清辩姓周钱塘人幼试经得度传教观于法明会贤师尝患疫百药不治遂力课观音尊号梦一女人以凿开其胸易其心以手摩之患即愈畴昔所览靡不通晓走笔成章率归典雅历主苏杭诸方丈晚归常熟上方建炎四年正月集众讽弥陀经称佛号而化茶毗获舍利起塔上方道言道言会稽人灵芝元照之弟子也专修净业临终数日前见二神人长丈余谓言何不系念于是大集道俗称佛名三昼夜将毕自昇座说法为众忏悔至晓即座而化元肇元肇姓陆明州人蚤岁习律阅大藏诵莲经万部又剌血书莲经一部律宗诸疏三部建炎四年金兵破明州肇时住湖心寺金兵强之北行至南徐谓左右曰吾将西归矣即闻笙歌声西望念佛而化思净思净姓喻钱塘人受法华于德藏瑛法师既悟厥旨复潜心净观专志念佛日课观经大观初于府治北X关创精舍饭僧三百万因扩舍为寺接待僧侣宣和初遇乱直造贼垒愿以身代一城之命贼悚然为之少戢素善画佛每画先于净室念佛注想久之乃下笔一日画丈六像忽见佛光良久乃灭众皆瞻礼世因唿为喻弥陀或问净何不参禅答曰平生只解念弥陀不解参禅可奈何但得五湖风月在太平不用起干戈绍兴七年冬端坐想佛经七日忽起然香供佛归坐跏趺而化顶上经七日犹暖异香不散如湛如湛姓焦永嘉人母梦见宝塔而湛生幼试法华得度依车溪卿法师后参慧觉玉法师于横山昼夜体究尽通教观初主车溪寿圣寺讲余课法华经一部佛号二万声有求为知事者不见用其人怀憾挟刃入室见达官满座惶恐而退次夜复入则昏暗无路又一夕复入则见湛分身十余皆同一状遂骇走其后私以告人人亦以是神之湛少睡夏月坐草莽中口诵法华袒身施蚊门人谓湛年高宜少息湛曰翾飞之类安得妙乘所冀啜我血开我经以结净缘耳后人表其处为餧蚊台晚岁谢事闲居小庵日熏净业绍兴十年七月念佛如常端坐而化阇维得五色舍利着有净业记释观经疏等书宗利宗利姓高会稽人七岁受业于天华既具戒往苏州X依神悟即入普贤忏室要期三载忽梦亡母谢曰蒙汝忏功巳生善处又见普贤从空而过忏毕复往灵芝谒大智律师增受戒法尝于定中神游净土见宝池莲华宝林境界寻诣新城碧沼寺专修念佛三昧阅十年复游天台雁荡天封皆建净土道场晚归天华建无量寿佛阁建炎末入道味山题所居曰一相庵绍兴十四年正月谓弟子曰吾见白莲华徧满空中越三日复曰佛来矣即书偈曰吾年九十头雪白世上应无百年客一相道人归去来金台坐断干坤窄端坐而逝是日近山人见异僧满山不知所自云道琛道琛姓彭温州乐清人年十八受具戒初学律仪巳而从渊师于法明寺微言妙旨一闻便领寻主广济寺迁广慈建炎三年勅主资福院赐号圆辩专修念佛三昧作唯心净土说略云或问唯心净土本性弥陀为当往生为即心是若往生者何谓唯心若即心是何故经云过十万亿佛土邪答曰当知十界四土若净若秽不离我心此伹直具而巳若达全具为徧徧彼生佛彼彼生佛互徧亦尔趣举一法是法界之大都互具各具互融互摄参而不杂离亦不分一多自在不相留碍夫如是者岂有娑婆释迦乐邦弥陀而离我心邪故辅行曰学者纵知内心具三千法不知我心徧彼三千彼彼三千互徧亦尔苟顺凡情生X内外见应照理体本无四性心佛众生三无差别今更以譬喻显之如彼帝释殿上千珠宝网众珠之影映在一珠一珠具足众珠彼彼千珠互映亦尔现前一心即是千珠中一彼弥陀佛土亦是千珠中一所有十界众生趣举一界皆是千珠中一既我一珠能映众珠我心之外无复众珠则离我心外无别净土何故尔邪以释迦亦是一珠既举一全收岂心外有法故曰唯心净土本性弥陀也若尔唯心而巳何云净土须知体非因果一念唯心迷悟既殊因果宛尔弥陀果悟我等因迷忻厌心生顺佛劝往故云唯心又称净土矣然则既有取舍忻厌莫成虗伪邪曰当知圆人舍则舍秽究尽三土九界皆舍取则取净穷原直取上品寂光故妙宗曰取舍若极与不取舍亦非异辙良由寂光不离三土十界只是四土耳若以四眼二智观之则万像森罗三土九界须舍若以佛眼观之则真空冥寂非离三土九界别有寂光非寂光外别有娑婆如古德曰只缘即心是佛须假修行者乃此意也若了唯心本性只一三千融妙之法十万遐方皆不为碍何以故以心具故以三千故以融摄故故得如斯以上略提梗槩若欲深证此理须除情想一日禅定中见一老僧坐禅榻上顾谓琛曰吾四明法智也琛惊喜作礼问曰道琛于一家法相未能通达乞垂指教老僧首肯之觉而心地豁然慧辩日进自是言教观者皆禀焉绍兴十二年主南湖行X法华三昧感普贤放光建净土系念会于月二十三日集道俗念佛至万人二十三年十二月十六日集众讽观经昼夜不绝众闻异香盈室琛曰佛来接我即沐浴更衣书偈曰唯心净土本无迷悟一念不生即入初住令讽安乐行品未终嗒然坐逝留龛弥月貌如生子元子元平江崑山人茅氏子母柴氏夜梦一佛入门次旦生元因名佛来投延祥寺出家习止观定中闻鸦声大悟自后栖心安养自号万事休逆顺境中未尝动念慕庐山远公莲社遗风劝人皈依三宝受持五戒念阿弥陀佛五声以证五戒普结净缘欲令世人净五根得五力出五浊也乃集大藏要言编成晨朝忏仪代为法界众生礼佛忏悔期生安养后往淀山湖创立白莲忏堂同修净业述圆融四土三观选佛图开示莲宗眼目又作劝人发愿偈云万法从心生万法从心灭我佛大沙门常作如是说持戒无信愿不得生净土唯得人天福福尽受轮回辗转难脱离看经无慧眼不识佛深意后世得聪明乱心难出离不如念佛好现世无名利行坐不多罗则是阿弥陀发愿持戒力回向生乐国如是各行持千中不失一释迦金口说弥陀亲摄受诸佛皆护念诸天善护持见此念佛人与佛不相远应当坐道场转于大法轮普度无边众譬如贫家女腹孕转轮王诸天常爱护X贫女自不知腹中有贵子今此念佛人其意亦如是忆佛常念佛不久当成佛诸佛善护持其人自不知我当生净土却要来后世再得生人中譬如贫人家地内有伏藏藏神常守护不令其有失贫人自不知家内有宝藏逐日趁客作求衣食自济今此念佛人其意亦如是不知念佛人具足如来藏自说我无分反要生人中譬如病人家自有真妙药不知妙药性不能自治病每日牀枕边痛苦受无量今此念佛人其意亦如是不知念佛心能灭贪嗔痴能为大医王能为大宝藏利济一切人能为大法王覆护一切众将谓是凡夫不得生净土且自持斋戒后世愿为人辗转更修行方可生彼国多见修行人常作如是说不称弥陀愿不合净土经邪见障覆心毕竟难出离非是他人障皆是自障心今世不得生一蹉是百蹉劝汝修行人信我如来说佛无不实语岂是虗诳言但当自精勤一心求净土因风吹于火用力不消多幸有念佛心回愿超三界逢宝不取宝遇食苦长饥咄哉大丈夫不见真实意我今略劝赞辗转传与人代我广流通作于如来使真是诸佛子真名报佛恩普愿如说行同生极乐国干道二年诏至德寿殿演说净土法门赐号慈照宗主三月二十三日于铎城倪普建宅告诸徒曰吾化缘巳毕时当行矣合掌辞众奄然示寂二十七日茶毗舍利无数尝集弥陀节要行于世X妙云妙云字慈室姓杨明州人受业于清修久法师通达教观绍兴十九年继主清修历慈溪南湖寻退处溪口吴氏庵一旦往别吴君归而沐浴趺坐谓侍人曰吾有瓣香藏之三十年矣拟临终焚之用报佛恩今正其时吾将有行矣及香烟正炽起白佛陈请求归安养合掌就座而化睎颜睎颜字圣徒明州奉化人幼试经得度从久法师受观法文藻高妙后进爱慕晚岁自省余习未净乃住桃原厉氏庵专志念佛十余年谓人曰净土之道岂有一法可得但于修中不见一法则寂光上品无证而证扁所居小轩曰忆佛尝步菜畦见诸虫咂食惧伤物命不复茹蔬唯买海苔以供朝夕临终预别道俗沐浴更衣西向作观忽称佛来合掌而化道因道因字草庵姓薛明州人十七受具戒从学于明智立法师巳而徧历讲坛屡参禅室读四明十不二门指要钞有省遂遥礼法智为师历主永明宝云广受治平晚主延庆干道三年四月十七日别徒众曰华严世界洞彻湛明甚适我怀今将行矣乃令举所述弥陀赞曰无边剎海海涵空海空全是莲华宫莲宫周徧徧空漏空海独露弥陀容阿弥陀佛不生灭难觅难拈水中月绝非离句如是身如是感通如是说X我与弥陀本不二妄觉潜生忽成异从今扫尽空有尘父子天然两相值誓修三福勤六念身口意业无瑕玷我今以此念弥陀不见弥陀终不厌赞毕随众唱佛数百讽观经至上品上生即敛念坐脱越三日顶足皆暖有朋有朋字牧庵金华人性强记谒车溪卿法师昼夜叩请尽得其道主仙潭讲止观时天衣持师分卫至境入寺就听竦然曰我所未闻设礼而去湖人薛氏妇早没时见形于室其家为斋千僧诵金刚般若请朋演说经旨妇凭语曰谢翁婆一卷经今得解脱矣翁问千僧同诵何言一卷答曰朋法师所诵者是徙能仁晚主延庆开讲日盛干道四年十二月三日坐青玉轩请行人讽观经至真法身观令大众唱佛名留偈坐逝惟月惟月不详其所出居诸暨化城明律学修净业一日有异僧来迎后二日微疾急唿同住僧道宁曰吾见阿弥陀佛高八丈驻空中可以行矣言讫而化思敏思敏不详其所出依灵芝照律师增受戒法专心净业二十年如一日偶疾请众讽观经者半月越三日见化佛满室临终唱佛声出众表酷暑留龛七日异香郁然X慧亨慧亨字清照不详其所出初依灵芝习律巳而住杭州延寿寺专修净业阅六十年每对人必以念佛为劝建宝阁立三圣像最称殊特有江自任者忽梦宝座从空而下云亨律师当升此座适社友孙居士预启别亨即在家作印而化亨往炷香问讯归而谓其徒曰孙君巳去吾亦行矣乃集众念佛为说偈曰弥陀口口称白毫念念想持此不退心决定生安养即端坐脱去行诜行诜不详其所出受具时诵四分戒本三日而通彻学律于大智法师住明庆寺二十年偶寝疾即设西方佛像命徒唱佛名数日忽起索三衣自唱弥陀经厉声称佛跏趺而化用钦用钦不详其所出居钱塘七宝院依大智学律闻大智示众曰生宏毗尼死归安养出家学道能事斯毕即标心净土一志不退日课佛三万尝神游净土见佛大士种种异相谓侍者曰吾明日西行矣即集众唱佛黎明合掌西向跏趺而化惟渥惟渥钱塘人杜门谢事阅大藏三过华严法华诸经总诵二万卷晚年诵弥陀经二十藏一夕偶疾西向端坐作印而化X仲明仲明不详其所出居山阴报恩寺素无戒检偶因感疾谓同学道宁曰心识散乱何药可治宁云但随息念佛为上药明依法念之至七日困甚宁又令观想佛像久之忽言二菩萨至巳而曰佛来也瞑目而化沖益沖益不详其所出居钱塘净光寺剌血书净土七经复金书法华刻西方三圣像依止观坐禅法念阿弥陀佛一日感疾不服药拈香对佛忏悔请大众同唱佛名讽弥陀经至西方世界奄然而化本空本空字虗堂姓徐明州奉化人母梦神光遶室而有子空少时常蔬食诵经年十四出家从智涌然法师受教观湻熙中主资教寺后迁白莲寺大扬宗教日以往生为正念绍熙三年三月三日别众就座书偈而化法因法因字刳心姓顾明州慈溪人学于草庵因法师尽其旨要时称为小因主广寿寺三十年冥心净业昼夜讲演未尝一日诣族姓家施者至不得却受其少分所居室或劝新之曰此躯尚无常何事外物为哉绍熙四年八月示疾于定中见净土二菩萨谓左右曰吾覩法华道场与平时所见异甚吾将行矣即集X众讽观经称佛号或请留偈乃书曰我与弥陀本无二二与不二竝皆离我今如此见弥陀感应道交难思议挺身端坐结印而化智廉智廉不详其所出居上虞化度寺禀性质朴是非不挂唇吻初徧参宗门晚节一意西方庆元元年秋八月无病忽别众曰我梦中见阿弥陀佛身长七八尺紫金相好现白毫光大众围绕而说法佛言诸善人等当起大信心修诸善法来生我国说巳即隐我既见佛往生必矣乃书偈曰雁过长空影沈寒水无灭无生莲华国里书毕回身向西结印而化年八十二慧明慧明字无晦杭州盐官人出家祥符寺依上竺慧光二十年了一心三观之旨晚居菁山常照寺修净业日课法华全部楞严圆觉等经亦循环讽诵持弥陀号日万数庆元五年春示疾召徒属曰吾学大乘求生净土今必遂矣弟子请作颂斥曰我临死岂更谜语乎不得巳大书骨头只煨过五字即累足坐逝众闻天乐西来徘徊顶上有顷而息茶毗得五色舍利无数了义了义号木讷钟离少师之曾孙也年十五举进土过金陵见保宁玑公闻法开悟即从剃染随所至处扁X曰昨梦念念西方未尝间断祥公赴黄蘖挽之偕行一夕祥梦义来别云西归矣复见佛菩萨授以金台越三日炷香宴坐含笑而化尝诣五台忽觉随众菩萨后行道有紫绶金章二人从其后义诘其名一僧引至殿旁观玉牌金书王古葛繁二名字二人俱修净业事具本传中慧诚慧诚不详其所出居钱塘资圣寺诵金刚经礼西方佛尝神游净土亲覩佛容旋于山岫秽薪为龛坐龛中称佛号纵火自焚祖南祖南不详其所出居南岳剌血书阿弥陀经五百卷金刚经一百卷法华经十部先后二十七年长时念佛期生安养末后血干骨立念佛之声不绝一日至方丈升座而化体中迸出舍利随取随生晞湛晞湛山阴人少为儒生忽厌世出家与莹行人建无量寿佛殿于院社专修净业坐不背西久之常见三圣相一夕面西诵经正坐作印而化法持法持不详其所出居化度寺修弥陀忏三年烬二指增受戒法造西方三圣像诵观经弥陀经如意轮呪愿促阎浮之寿早生安养一日小疾哭祷佛前愿垂接引唱佛之声闻于百步忽见佛身丈六立于池上X即自言曰我巳得中品生矣端坐面西而化了宣了宣姓潘明州奉化人肄业于南湖精究三观十乘之旨阅大乘经无不通晓修法华忏法二十七年与释善荣相善凡所进修必与荣偕荣尝金书法华楞严净名圆觉等经宣助成之或施人手画观音像二人结誓往生随方劝诱于是从而念佛者日众一日宣诣荣室曰归期巳迫当重会净土荣笑曰正欲见君作略尔宣即集众告别命诵经唱佛号书偈曰性相忘情一三无寄息风不行摩诃室利合掌而逝时正炎暑停龛七日颜色红润口流微涎异香喷人时嘉泰元年五月十日也阇维舍利无算宣入寂三年荣取经像分施故旧讽普贤行法经小弥陀经令众助称佛号乃跏趺曰我赴宣公之约言毕蜕然而化昙懿昙懿不详其所出居钱塘净住寺以医为业晚年礼法华经修念佛三昧出平时所蓄供佛饭僧造像设浴如是二十年后微疾屏药石延七僧唱佛以助往生次日见莲华大如屋又一日见梵僧临榻问讯夜半众闻唱佛声渐微视之泊然逝矣祖朗祖朗姓李蓟州人九岁出家礼燕京大圣安寺圆通国师为师金大定中历住崇寿香林诸寺真祐间赐X号圆通大师日诵弥陀数万声年七十四将示寂预告其徒曰吾生缘尽矣其徒讶之后七日口占偈曰咄这皮袋常为患害继祖无能念佛有赖来亦无来去亦无碍四大五阴一时败坏且道还有不败坏者么良久云浮云散尽月昇空极乐光中常自在遂跏趺而卒太微太微不详其所出儿时投钱塘法安法师出家初授弥陀经便能背诵及受具发愿扃门念佛为不退僧尝纵步后山忽闻笛声豁然开悟因蓄一笛以自娱有凌监薄者亦修净业称微为净土乡长一日叩门曰净土乡弟相见微曰可相见于净土今日诵佛正忙耳翌朝人怪其不赴粥往视之见笛钵禅椅先经火烬跏趺地上而化思聪思聪不详其所出居钱塘法安寺少喜作诗及读大乘诸经有会遂息心净土日诵莲经二部兼持佛名未尝语及世事一日忽谓弟子曰夜见佛菩萨同来接引弟子曰或恐魔试奈何聪曰吾去后但视吾胸前可验也越二夕命声磬唱佛名喜曰佛来矣奄然而化视胸前一掌许有文红润如莲华净观净观不详其所出住嘉兴寂光庵修净土忏法十余年谓弟子曰我后二十七日行矣至期二日前见红X莲华次日又见黄华满空有化童子坐于华上三日入龛端坐命众唱佛顷之脱去利先利先不详其所出居新城法慧寺日诵法华兼持佛号每至中夜其声哀切愿早脱娑婆往生极乐晚岁屡感祥梦忽示疾命众同唱佛名西向凝望端坐而逝师安师安不详其所出受业乌镇普静寺通华严宗旨修弥陀忏观想净土二十年昕夕不废一生多病临终忽精爽异常时谓弟子曰佛菩萨巳降吾将行矣即端坐而化如宝如宝不详其所出受业霅川觉华寺闻古德有以浴僧功德回向净土者遂治浴室供众僧阅二十年建西方佛像誓求往生年八十一请众啜茶言别闻钟鸣众方惊异即向西跏趺合掌凝望而化显超显超博州人受金总持三藏持秽迹金刚呪法济病解冤计所得施五万缗入永寿常住后病中见佛菩萨前迎莲华徧满技乐杂奏弟子哀恳愿留住世救苦众生净土变相渐渐隐没乃复住十五年行呪救人一日忽闻天乐异香佛及众圣竝现空中即面西跏趺而化X有开有开不详其所出居霅川千步寺专修净业旦暮不忘于岁旦请众唱佛讽经至西方世界即瞑目长逝道生道生不详其所出居常熟兴福寺造丈六弥陀像得县令梅汝能施财庄彩即集众讽经唱佛陈白恸哭辞佛归卧房书偈坐亡若观若观不详其所出居乌镇嘉会寺结十万人同唱佛号人各十万声期先得生者次弟汲引观诵法华光明二经满数十万部誓与羣生庄严净业一日索笔书偈趺坐而化莹珂莹珂不详其所出受业霅川瑶山酒炙无所择一日忽自念梵行亏缺且堕恶道向同住僧取戒珠禅师所编往生传读之大有感发择一室面西设坐绝食念佛越三日梦佛及大士告曰汝寿尚有十年且当自勉珂白佛言阎浮浊恶易失正念所愿早生安养承事众圣佛言汝志如是后三日当迎汝至期命众诵阿弥经曰佛及圣众俱至寂然而化智印智印不详其所出居霅川祇园常修净观旦夜无间病中集众讽弥陀经甫毕跏趺合掌而化X戒度戒度不详其所出受业栖心寺学四分律晚住余姚极乐寺一意西归和陶渊明归去来辞以见志病中作书别士夫道旧命众诵观经至法身观厉声唱佛跏趺而化祖辉祖辉不详其所出居明州城中之佛阁逢人伹云阿弥陀佛鄞县尉王用享夫妇敬事之一日诣其家告别云我明日行矣明日送者俱会即入龛端坐求甘瓜啖尽一枚唱佛而化如鑑如鑑不详其所出居明州塔山两阅大藏长诵莲经专志念佛昼夜不懈晚年庵居忽示疾请邻庵诸僧唱佛面西跏趺含笑而化祖新祖新不详其所出受业四明福原寺布衣粝食制行清苦住方氏庵别于禅原创净土院造三圣像栽池莲月三八日集道俗系念一日往别福原方丈曰二月十五日将西归特来拜辞欲索面一椀以果枵腹可乎主人如其言食讫竟往净土院像前作礼云祖新将行奉别尊像即归庵别众谓曰吾其去矣愿诸仁者勤心念佛得蚤相会即趺坐唱佛遽云佛至合掌而化妙文X妙文姓孙蔚州人九岁出家二十一抵燕京依大德明公学圆顿之道后居蓟之云泉寺勤俭节用廪有余粟岁荒以赈饥民蓟人德之累主讲席大宏方等力唱圆宗晚年退居逸老专修念佛三昧元延祐六年示疾令弟子高声唱佛名遽起跏趺结三昧印泊然而逝年八十三善住善住字云屋苏州人掩关一室六时念佛病久不易终时异香满室有安养传谷响集行世旨公旨公字别宗杭州人戒德甚严创观室于龙山之阳修念佛三昧虽经乱离亦不暂废临终无疾沐浴端坐而化性澄性澄字湛堂姓孙会稽人母梦日轮堕空而生澄四岁辄拈笔为佛像授以佛经即能成诵至元十三年投石门殊律师祝发受具后依佛鉴铦公习天台教观大德九年住杭之东竺十一年吴越大旱祷雨雨立下岁饥民死无以敛乃为掩其遗骸作水陆大会普度之至治元年驿召入京命居清塔寺校正大藏赐号佛海大师住上天竺后归佛果寺笃志净土修一心三观者七昼夜屡感瑞应月旦众前问讯澄遽揖曰老僧向非急于退步几至半涂而废矣今日则有明日恐无光阴可把玩乎烦点示衣钵用表无常X众为称佛名止之曰佛须自念明晨当来一别黎明众集端坐而化年七十八蒙润蒙润字玉冈姓顾海盐人年十四出家白莲寺依古原法师方礼伽蓝神像皆仆古原授以天台止观金刚錍十不二门诸书即能了大意古原归寂事竹堂传法师因苦学婴疾修请观音忏七七日疾愈而心倍明利寻主海盐德藏寺日讲法华迁南竺演福既而退居于龙井白莲庵专修念佛三昧依者日众复出主下竺率众修法华三昧感普贤放光现诸瑞相居三年一日唿弟子实法明䇿等示止观安心之旨巳而曰吾生缘巳尽兹唯其时骤称佛号数百声泊然而化润生平力修昼夜无间常行般舟三昧以九十日为期者七修法华金光明大悲净土诸忏以七七为期者不可悉数云明本明本姓孙钱唐人年十五决志出家礼佛然臂誓持五戒日课法华圆觉金刚诸经夜常行不卧巳而参天目高峯妙公遂从薙染再三咨决大彻法原高峯既示寂本栖泊江湖间所至学者辐凑寻还山庐高峯塔下元大德十年出主师子院学者称为中峯和尚寻谢去诸达官多欲延主浙中诸名山本固辞不就仁宗欲致之不可赐号佛慈圆照广慧禅师赐金襕袈裟改师子院为师子正宗禅寺本既单提向上X时复举扬净土尝言禅者净土之禅净土者禅之净土有怀净土诗一百八首大行于世又尝作报恩院记曰秉一心为禅照万法为观其为心也圆湛虗寂涉入无碍不可以相求不可以言诣舒之则万法即之而彰卷之则万法依之而泯凡夫迷昧引起轮回苦乐升沈莫之能释是故非禅那不足以契诸佛心非妙观不足以破众生惑圆觉以三观互推为二十五轮无量寿以一佛分观于十六处始则端坐静室注想一方存注不休与想俱泯所以一轮见谛妙观澄明一处功成诸佛圆具如当台镜如帝网珠万象显而无所照之功千光聚而绝能收之迹如是观者即见清净愿王白毫亘天绀目澄海巍巍光明殊特相好徧界光明化为香台宝树楼殿池沼诸庄严具是时三昧行人即闻即见即觉即知一语一默一动一静皆与无作清净妙观脗然混合者矣然后即斯妙观于一切时散作无边庄严佛事以之报国恩则圣祚保无疆之永以之报亲恩则劬劳超有漏之缠乃至过现未来一切冤亲同时解脱其为报也岂有量哉又尝率诸同事岁遇佛诞及三元日于观世音菩萨像前发四十八愿其一愿云从我今生尽未来际临命终时无诸疾苦正念现前心不颠倒生极乐国见佛闻法即悟无生更往兜率内院瞻拜慈氏然后退位出生娑婆广度羣迷同登彼岸至治三年止天目东冈八月十三日手书别诸外护法属明日晨X起书偈云我有一句分付大众更问如何无本可据置笔安坐而逝年六十一其日白虹贯于山巅露龛三日貌如生优昙优昙姓蒋丹阳人家世事佛弱冠出家庐山东林寺后住丹阳妙果寺元至大初诏罢莲宗昙大惧曰吾承其教将三十载矣而亡于吾之世乎即白佛发誓必复其教于是着莲宗宝鑑十卷今录其尤警䇿者一云凡修净土之人灼然自要敌他生死不是说了便休当念无常迅速时不待人须是把做一件事始得若也半进半退似信似疑到了济得甚么边事如何出离轮回若是信得及便从今日去发大勇勐发大精进莫问会与不会见性不见性但只执持一句南无阿弥陀佛如靠着一座须弥山相似摇撼不动专其心一其意或参念观念忆念十念或默念专念系念礼念念兹在兹常忆常念朝也念暮也念行也念坐也念心念不空过念佛不离心日日时时不要放舍绵绵密密如鸡抱卵常教暖气相接即是净念相继更加智照则知净土即是自心此乃上智人修进工夫如此把得定做得主靠得稳纵遇苦乐逆顺境界现前只是念阿弥陀佛无一念变异心无一念退惰心无一念杂想心直至尽生永无别念决定要生西方极乐世界果能如是用功则历劫无明生死业障自然消殒尘劳习漏自然净尽无余亲见弥陀X不离本念功成行满愿力相资临命终时定生上品一云若念佛之人尘垢未净恶念起时须自检点或有悭贪心瞋恨心痴爱心嫉妬心欺诳心吾我心贡高心謟曲心邪见心轻慢心能所心及诸逆顺境界随染所生一切不善之心设或起时急须高声念佛敛念归正勿令恶心相续直下打併净尽永不复生所有深信心至诚心发愿回向心慈悲心谦下心平等心方便心忍辱心持戒心喜舍心禅定心精进心菩提心及一切善心常当守护更要离非梵行断恶律仪鸡狗猪羊慎勿畜养畋猎渔捕皆不应为当知极乐国内诸上善人良由舍弃恶缘修行善业获生净土不退菩提念佛之人当随佛学应以去恶取善为务焉一云凡修念佛之人欲生净土每念世间一切无常成必有坏生必有死若不亲闻佛法则舍身受身轮转三界四生六道无解脱期我今有缘得闻正法得修净业唯佛为念舍此报身当生净土入彼莲胎受诸快乐永脱生死不退菩提此乃大丈夫平生之能事也才有疾病正要向前坦荡身心莫生疑虑直须西向正坐专想阿弥陀佛与观世音大势至菩萨及无数化佛现在其前一心称念南无阿弥陀佛声声不绝于诸世间一切事务不得思念不得贪恋若或心念起来但要急称佛号于念念中除灭罪障只此一念决定往生净土命若未尽自得安宁慎勿妄起留恋世间之心当存自存当死须死但办往X生何须疑虑若解此理如脱敝服以着上衣一舍凡身便登佛地岂不伟哉一云真信修行之事端的是要生极乐世界专意一念持一句阿弥陀佛只此一念是我本师只此一念即是化佛只此一念是破地狱之勐将只此一念是斩羣邪之宝剑只此一念是开黑暗之明灯只此一念是渡苦海之大船只此一念是医生死之良方只此一念是出三界之径路只此一念是本性弥陀只此一念达唯心净土但只要记得这一句阿弥陀佛在念莫教失落念念常现前念念不离心无事也如是念有事也如是念安乐也如是念病苦也如是念生也如是念死也如是念如是一念分明不昧又何必问人觅归程乎书成徧证诸方莫能易一字上书仁宗乞复其教允之命为教主赐号虎溪尊者至顺初化去宏济宏济字同舟姓姚余姚人幼出家里之宝积寺年十六剃染持四分律甚勤后依半山全法师习台教久之悉通其旨甞修法华金光明净土等忏一日于定中覩四明尊者授以犀角如意自是辩才日溢泰定元年出住万寿圆觉寺明年盐官海岸毁居民惴惴丞相脱驩忧之命济即海岸建水陆大斋入慈心三昧取海沙诵大悲呪徧撒其处足迹所及岸复固人称神焉后迁集庆显慈圆通诸寺晚归宝积专修念佛三昧俄疾作即召弟子示以唯心净土之说或未X达济厉声曰生死难处遂逝时至正十六年三月十日也年八十六必才必才字大用姓屈台州临海人母赵氏奉佛谨梦梵僧入堂觉而生子年十二依报恩寺瞿法师出家未几进具戒后受业于玉冈润法师博覧羣经深明教观玉冈叹曰此子殆灵山会上人邪泰定元年继玉冈主海盐德藏寺寻历杭之兴福演福为人凝重沈默精修观行至讲演经义纵横无碍听者无不倾服顺帝赐号佛鑑圆照一日头目岑然即谓众曰吾缘尽矣乃焚香面西高称阿弥陀佛号尽一昼夜又告众曰汝等勿谓修持无验吾净土缘熟三昧现前矣即索浴更衣为书别相识合掌而逝年六十八阇维有五色光自龛中发火余不坏者二舌根如红莲华齿牙如珂贝舍利无算悦可悦可字中庭不详其所出住嘉定西隐寺筑十六观堂以修净业延祐间赐号广慧大师至正中无疾坐逝茶毗齿舌不坏维则维则字天如姓谭永新人出家后嗣法中峯本禅师至正初住苏州师子林屡召问称疾不赴则既密契单传复推天台永明之旨兼宏净土之教着净土或问破诸疑惑䇿进修行今录其尤警切者或问一生X造恶临终念佛带业得生又无退转然则我且做世事待临终念佛可乎答曰苦哉苦哉赚自巳又赚天下僧俗男女皆此言也逆恶凡夫临终念佛是夙有善根故遇善知识而得念佛此等侥倖万中无一羣疑论云有十种人临终不得念佛一善友未必相遇无劝念佛人二业苦缠身不遑念佛三偏风失语四狂乱失心五遭水火六遇豺狼七恶友坏彼信心八昏迷致死九陈亡十坠高巖此皆寻常闻见不论僧俗人皆有之宿业所招现业所感忽尔现前不容回避忽然遭着一种便做手脚不得了也知识活佛救不得了也便随业向三涂八难中受苦到那时要闻佛名不闻了也直饶无此恶缘好病而死未免风刀解体四大分离如生龟脱筒痛苦逼迫怕怖慞惶念佛不得了也更饶无病而死世缘未了世念未休贪生怖死扰乱胸怀又兼家私未明后事未办妻啼子哭百种忧煎念佛不得了也更饶未死以前只些少病痛在身未免忍疼忍苦呌唤呻吟问药求医祈祷忏悔杂念纷飞念佛不得了也更饶未病以前只是年纪老大衰相现前困顿龙钟愁叹忧恼向箇衰老身上左安右排念佛不得了也更饶未老以前正是少壮稍或狂心未歇俗务相关东攀西缘胡思乱想业识茫茫念佛不得了也更饶清闲自在有志修行稍于世相照不破放不下把不定坐不断些子境界现前一箇主人翁随他颠倒念佛不得了也你看老X病之时少壮清闲之日稍有一事挂心早是念佛不得况临终时哉更道且做世事你真痴人说痴话敢保你错用心了也且世事如梦那有实效那一件替得生死纵饶造伽蓝增常住攀名位结官豪将谓多做好事殊不知犯了不体道本广造伽蓝等戒有为之功多诸过咎天堂未就地狱先成生死未明皆成苦本眼光落地受苦之时方知平日所为尽是枷上添枷锁上添锁镬汤下增柴炭剑树上助刀鎗袈裟下失却人身万劫难复铁汉闻之也须泪落祖师如此苦口曾许他临终念佛乎死心禅师道世人财宝如山妻妾满前日夜欢乐争奈前程有限暗里相催符到奉行不容住滞阎罗老子不顺人情无常鬼王有何面目且据诸人眼见耳闻前街后巷亲情眷属朋友兄弟强壮后生死却多少世人多云老来念佛岂不知广泉路上无老少古人云莫待老来方念佛孤坟多是少年人死心如此苦口劝人曾许你且待临终念佛乎人生在世能有几时石火电光眨眼便过趂未老未病抖擞身心拨弃世事得一日光景念一日佛名得一时工夫修一时净业由他命终我之盘缠预办前程稳当了也若不如此后悔难追或问定力未成念头无主眨得眼来千里万里去了又或惹着一毫世事便是五日十日半月一月摆脱不去当何䇿以治之答曰呜唿此天下学者之通患也汝当间断之时若不痛加鞭䇿则专修无间之念永无X成就之期余闻古人有三种痛鞭之䇿一曰报恩二曰决志三曰求验第一报恩者既修净土当念报恩佛恩国恩固未暇论只如父母养育师长作成此恩岂非重大你出家以来便说要报重恩离乡背井二三十年父母师长艰难困苦你总不顾父母老病你又不看及闻其死你也不归如今或在三涂受罪受苦望你救他望你度他你却念念间断净土不成净土不成自救不了如何救他既不能相救你是忘恩负义大不孝人经云不孝之罪当堕地狱然则一念间断之心便是地狱业也又且不织而衣不耕而食僧房卧具受用现成你当勤修净业图报信施之恩祖师道此是施主妻子分上减刻将来道眼未明滴水寸丝也须牵犁曳把偿他始得你却念念间断净土不成净土不成酬偿有分然则一念间断之心便是畜生业也第二决志者若学专修志须决定你一生参禅禅既不悟及乎看教教又不明弄到如今念头未死又要说几句禅又要写几箇字做几首诗情挂两头念分四路祖师道毫釐系念三涂业因瞥尔情生万劫羁锁你却志无决定情念多端因此多端间断正念然则一念间断之心便是三涂羁锁业也又且守护戒根志不决定或因身口念念驰求教中道宁以洋铜灌口不可以破戒之口受人饮食宁以热铁缠身不可以破戒之身受人衣服况因诸戒不严邪心妄动因此妄动间断真修然则一念间断之X心何止热铁洋铜业也又且断除憎爱志不决定每于虗名浮利自照不破名利属我便生贪爱名利属他便生憎妬古人云贪名贪利同趋鬼类逐爱逐憎同入火阬你却因此爱憎间断净土然则一念间断之心便是饿鬼火阬业也第三求验者既学专修当求灵验你如今发白面皱死相现前知道临终更有几日须在目前便要见佛只如庐山远法师一生三度见佛又如怀感法师称念佛名便得见佛又如少康法师唱佛一声即有一佛从口飞出此等灵验万万千千你若心无间断见佛不难间断心生决不见佛既不见佛与佛无缘既无佛缘难生净土净土不生必堕恶道然则一念间断之心便是三涂恶道业也如上三䇿当自痛鞭使其念不离佛佛不离念感应道交现前见佛既见乐邦之佛即见十方诸佛既见十方诸佛即见自性天真之佛既见自性天真之佛即得大用现前然后推其悲愿广化一切众生此名净土禅亦名禅净土也善继善继字绝宗姓娄越之诸暨人母梦神僧授以芙蕖因而有身生即能言或见母举佛号便合掌和之大德间剃染明年进满分戒寻从天竺大山恢法师习天台教后往南竺谒湛堂澄公澄深器之至正中主天台荐福又迁能仁晚岁专修净业系念弥陀昼夜不辍一日忽告众曰吾将归矣乃端坐而逝年七十X二茶毗舌根不坏子文子文字宗周明州象山人受业于北溪闻法师出主宝云寺淹博教观律规甚严与人言若不出口至升座说法滔滔莫之御也一日讲十六观经终即就座别众将入灭或启和尚后事未曾嘱付何遽尔文曰僧家要行便行莫做俗汉技俩众恳益切于是下座复归方丈一一条画之即合掌称西方圣号回向发愿毕遂逝阇维舍利无数异香袭人弥日乃止盘谷盘谷字丽水海盐人志气超迈博通经史讲华严大意于杭之慧因寺辩才无碍七众倾服后至松江构精舍勤修净业日课弥陀佛号年七十余无疾预为期端坐而寂文慧文慧不详其所出居嘉禾青龙寺善作诗巳而专志净业至老益厉一日有疾闻空中声云中品中生遂逝妙叶妙叶明州鄞县人元明之际出家为僧精研台教专修念佛三昧着念佛直指上下卷其直指心要一篇斥妄显真最为精造文曰大雄氏观娑婆有生老病死业系诸苦教人念阿弥陀佛求生极乐国土去圣逾远人世浇漓错解诸法在心便认胸中六尘缘影X谓乐土在内不求生彼此六缘影皆属前尘本无自体前尘若无此心即灭云何有土在此内邪或谓悟道便为佛土在心既见性岂有反执缘影之理世无此见最下劣矣汝欲悟真实本心者当观所认六尘缘影之心本在汝胸胸住于身身居国土及一切净秽剎海悉在虗空虗空无际十界依正一切在中此空虽大我不动真实本心非大极大彼空在我真心如小片云点太清里云何净秽剎海不在本心中邪然则佛说诸法在心者非在胸中妄想缘影心内乃在现前一念本真心内也此心离知觉超闻见永断一切生灭增减之相既一切身土皆在此心则知极乐娑婆等境乃全我心任意于中舍东取西厌秽忻净炽然着相而求皆不离我心也故极乐弥陀相好现时即自心显自心显时即彼佛现我心彼佛心彼佛我心佛一体无二故云唯心净土本性弥陀非谓西方无土无佛不须求生但在汝生灭缘影之中名为唯心本性也求彼佛即求自心求自心须求彼佛云何今时破法散僧闲道游儒与泛参禅理者不知即境即心求不碍真之理反于不二法中分内分外辨境辨心教人舍外取内背境向心使爱憎转多分别更甚一分其境便以极乐为外教人不必求生一分其心便妄指六尘缘影虗伪妄想为心谓极乐在内又思此心无质本无一切因果善恶修证之法从是恣意妄涉世缘教人不须礼佛烧香然灯诵经忏X愿等谓之着相而于天堂地狱及乐土尘剎虽曾闻名因不见故直说为无反言快乐便是天堂苦楚便是地狱其见卑哉如来说为可怜愍者不知我心实与佛心同一理故弥陀愿力威德光明在我心中承我心愚痴之力作一切佛事无时不引导于我我心亦于弥陀愿心之内修念佛求生一切善行无行不具含佛德了彼佛德成我三昧故知弥陀愿力始发心终究竟无一法不直趣我心以我心即佛心故我亦于无始至今尽未来际修一切三昧无一法不摄归佛海成本来佛以佛心即我心故如是依正色心因果净秽虽同一心而实不妨一一自分各住其位以一心故虽净秽不同所求不出于真心以自分故虽一心而必舍秽取净也舍秽取净则感应道交见彼本性弥陀了悟一心则净秽自分可悟唯心净土如是而修如一滴投海便同一味方知大海即自巳也岂有一行虗弃不成功德者哉村愚夫妇虽不识理以信实有彼土故于命终时反得往生畏有陷空之人因认缘影为心谓无外土故虽修道行还受生死是故凡求生者当深心起胜愿行或称名持呪或旋绕礼拜烧香散华六时忏悔尽拨世缘一心专注观白毫相心不懈废命终便生彼国更能孝养父母奉事师长慈心不杀修十善业受持三归具足众戒不犯威仪深信因果不谤大乘劝进行者修如此法亦生彼也如此念念求生正是无念无求无生何故X即精修是无修非不修是无修也人命无常转息来世尘事连环钩鎻不断若不能于尘劳郁结及得志歇手不得处一割割断起愿力行尽力一跳焉得应念生彼我今作礼奉劝佛子当一心而行也净土圣贤录卷四净土圣贤录X卍XXX净土圣贤录卷五往生比邱第三之四梵琦梵琦字楚石姓朱宁波象山人母梦日堕怀而生琦九岁出家永祚寺十六得度依晋翁询师阅楞严经有省诣径山参元叟端公不契寻应诏书经抵燕京闻西楼鼓声豁然大彻还径山谒元叟遂蒙印可元泰定中出主海盐福臻寺迁主永祚历嘉兴本觉赐号佛日普照慧辩禅师再迁报恩光孝寻退隐永祚筑室号西斋一意净业定中见大莲华充满世界弥陀在中众圣围绕作怀净土诗传于世今录其百韵诗曰欲生安养国承事鼓音王合掌须西向低头礼彼方观门诚易入仪轨信难量佛愿尤深广人心要久长婴儿思乳母远客望家乡郑重迎新月殷勤送夕阳分明蒙接引造次莫遗忘饮啄斋称首熏修䇿X最良五辛全斩断十恶永隄防勿用求名利毋劳论否臧布裘遮幻质藜糁塞空肠摆拨多生债枝梧九漏囊精神才嬾慢喜怒便抢攘水滴俄盈器江流始滥觞积来功行满趂取色身强室置千华座炉焚百种香新衣经献着美馔待呈甞莫点残油炬宜煎浴像汤形骸同土木戒检若氷霜想念离诸妄跏趺在一牀剎那登净域方寸发幽光骨肉都融化干坤极杳茫太虗函表里佛剎据中央莲吐葳蕤萼波翻㶑滟塘鲜颷随动荡綵仗恣摇飏灿烂黄金殿参差白玉堂楼将四宝合台备七珍妆镜面铺阶砌荷心结洞房珊瑚裁作槛码碯制为梁田地琉璃展园林锦绣张内皆陈绮席外尽绕银墙覆有玲珑网平无突兀冈璚林连处处琪树列行行果大琪如密音清妙似簧乔柯元自对翠叶正相当一一吟鹦鹉双双集凤凰瑶池无昼夜珠水自宫商渠莹金沙底风轻宝岸旁高低敷菡萏深浅戏鸳鸯异彩吞羣鸟奇葩掩众芳千枝分赤白万朵间青黄暂挹身根爽微通鼻观凉频伽前鼓舞共命后飞翔竟日莺调舌沖霄鹤引吭悟空宁有我知苦悉无常大士谈元理声闻会宝坊经宣十二部偈演百千章直指菩提径俱浮般若航挽回寻剑客唤醒失头狂九品标麤妙三乘互抑扬鍊深终绝鑛簸净岂存糠示现真弥勒咨参妙吉祥圣贤云叆叇天乐日铿锵俊伟纯童子伊优绝女郎语言工问答进退巧趋跄火齐恒流𦦨摩尼益X耀芒不须悬日月何处限封疆食是天餚饍餐非世稻梁挂肩如意服擎钵自然浆脱体殊清净含晖更焜煌袈裟笼瑞霭璎珞衬仙裳徧往微尘国周游正觉场慈颜容礼觐供具任持将侧听能仁教还令所得亡及归弹指顷翻笑取涂忙每受经行乐谁云坐卧妨普天除鬪诤匝地息灾殃南北威灵被东西德化彰几番经劫烧四海变耕桑此界无亏损斯人但寿昌户丁休点注年甲罢推详满耳唯闻法充饥不假粮永怀恩入髓且免毒侵疮试说娑婆苦争禁涕泪滂内宗谁复解邪见转堪伤忍被贪嗔缚甘投利欲阬贼同邨里住戈向室中戕尽受钱堆屋仍思米溢仓山中搜雉兔野外牧牛羊夺命他生报衔冤累世偿太平逢盗贼离乱遇刀鎗好饮耽盃酒迷情恋市娼心猿抛罥索意马放垂缰逸志摧中路英魂赴北邙干戈消礼乐揖让去陶唐战伐愁边鄙烽烟彻上苍连邨遭杀戮暴骨满城隍鬼哭闻阴雨人悲弔国殇岁凶多饿死棺贵少埋藏瓦砾堆禅剎荆榛满教庠征徭兼赋税禾黍减丰穰念佛缘犹阻寻经事亦荒素襟龙奋迅高步鹄腾骧载顾同羣鴈毋为独跳獐圣胎吾巳就法侣尔相望宝地同潇洒金台共颉颃翘勤山岌嶪积德海汪洋旷劫功弥着纤毫过即禳三心期远到十念整遥装必欲超魔界从今奉觉皇明洪武元年诏入京师说法蒋山寻复应召者再三年秋诏问鬼神情状琦馆天界等集经论成书X将入奏忽示微疾越四日具浴更衣书偈曰真性圆明本无生灭木马夜鸣西方日出谓同召僧梦堂噩曰吾行矣问何往答曰西方噩曰西方有佛东方无佛邪琦厉声一喝而化年七十五阇维齿舌数珠不坏可授可授字无旨姓李台州临海人年十二出家十九得度受具戒潜心参究遇普觉明公于灵隐问答之顷疑情顿释至元间出主大雄山安圣寺阅五年迁隆恩又二年迁真如明年行宣政院选主龙华作休庵于西坞日修念佛三昧明洪武六年复起主杭之净慈寺居二载忽集众申精进之戒手挝鼓而退示微疾端坐西向曰吾将逝矣左右请书偈麾之曰吾宗本无言说乃合爪称佛号声渐微而寂慧日慧日字东溟姓贾台州赤城人幼出家于县之广严寺习教于柏子庭既游上竺依竹屋湛堂寻出主吴山圣水寺元至正四年下天竺灾日应众请为葺新之寺既成迁上竺顺帝特赐慈光妙应普济之号明洪武初召入京诏就天界开山复瓦官寺故蹟复令说戒于钟山旋辞归上竺谢院事修弥陀忏十二年七月朔谓弟子曰吾梦青莲华生方池中清芬袭人净土之祥见矣后四日趺坐合爪而终年八十九X普智普智字无碍姓褚杭州人出家龙井寺依东溟日公受天台性具之学讲说无碍四坐道场门风大振晚年开演于松江延庆寺遂终老焉专修净业寒暑不辍永乐六年正月二日微疾会众端坐面西念佛而逝尝註阿弥陀经一卷景隆景隆字祖庭号空谷苏州陈氏子也幼不茹荤好趺坐若禅定然稍长从弁山懒云和尚参叩大法年二十八出家虎邱洪熙中给牒为僧依石庵和尚于杭州灵隐寺寻往天目刻苦研究忽有省驰诣懒云遂蒙印可隆既提持向上兼以净业劝人着净土诗一百八首或问永明四料简之旨答言参禅人执守话头自谓守静工夫更无别事念佛往生寅夕礼诵皆所不行此所谓有禅无净土也此等参禅亦非正气是为守死话头不异土木瓦石坐此病者十有八九莫之能救真得禅旨如水上葫芦捺着便转活泼泼地如此参禅不轻念佛往生之道寅夕礼诵亦所遵行左之右之无不是道此所谓有禅有净土也又云念佛一门修行捷径识破此身不实世间虗妄唯净土可归念佛可恃紧念慢念高声低声总无拘碍伹令身心闲淡默念不忘静閙闲忙一而无二忽然触境遇缘打着转身一句始知寂光净土不离此处阿弥陀佛不越自心然若将心求悟反成障碍但以信X心为本一切杂念都不随之如是行去纵然不悟没后亦生净土阶级进修无有退转优昙和尚令人提云念佛者是谁或云那箇是我本性阿弥陀谓是摄心念佛参究念佛今不必用此法只用平常念去隆年五十余尝自作塔铭其没也无所考时又有琴公者字古音福建蔡氏子尝作念佛警䇿偈曰一句阿弥陀佛宗门头则公案譬如骑马拄杖把稳生涯一段不拘四众人等持之悉有应验行住坐卧之中一句弥陀莫断须信因深果深直教不念自念若能念念不空管取念成一片当念认得念人弥陀与我同现便入念佛三昧亲证极乐内院莲胎标的姓名极功之者自见亲见弥陀授记便同菩萨作伴自此出离娑婆一路了无忧患直至无上菩提永劫随心散诞依得此道归来决定成佛不欠宝珠宝珠不详其所出尝游浙中杭嘉间冬夏一衲乞食自活宿无恒居念佛不绝口人与之言略酬一二语即连声念佛后于海门寺忽若颠狂者将半月一僧呵曰尔平日实行当与世人作眼目何得乃尔珠曰如是吾行矣索浴毕安然而化本明本明不详其所出居通州静嘉寺梵行清白勤于讲业后辍讲专心净土六时礼念历年弗替忽微恙自知时至告众安然而化异香七日X义秀义秀温里人嘉靖初居蒲之赞叹庵日课阿弥陀佛十万余声朝夕无间历五十余年经行之所甎砌成坳人试补之久复成坳如故初有贫子不能自活来依秀秀纳之久之不善其所为呵曰汝真贼也无何果约其党乘夜击秀初击秀称佛声犹洪再击称佛声弗断然亦微矣气尽佛声乃寂雪梅雪梅苏州人踪迹奇异不拘戒律好吟诗嘉靖中游南京止报恩寺每见法师讲经辄笑曰乱说乱说专修净土动静无间寻还苏住竹堂寺年八十余忽辞众克日行众僧醪钱治龛至期送者云集梅笑曰尔辈才布施几文钱便欲逼取老僧性命尚早尚早众废然散去越数日端坐龛中泊然而化性专性专字守庵姓张苏州崑山人少薙发遍访知识谒妙峯受戒预听法华讲席后辞去往峯顶行头陀行十二时中唯诵法华行深禅定尝于空中见西方宝池成琉璃色深广无际以白妙峯妙峯曰此观行初成之相不生取着是善境界专遂深秘不言石城有百尺弥勒像嘉靖间经兵燹金剥专为新之又搆石殿与像称感佛放光夜明如旦二十三年秋延法师传灯讲小本弥陀经有讲易弥勒上生经者专曰不然吾闻弥陀与弥勒一身一智慧力无畏亦然余将X俾海众同悟本性弥陀即本性弥勒先游莲华净土然后预龙华胜会也二十五年仲冬沐浴更衣命众椎钟诵经趺坐而化前数日衣褶中生灵芝一本大于拳色红白祖香祖香临江新喻人于山东龙潭寺精修净业有居士王杰者筑庵延之香语杰云某日当归家众苦留香云归安养家耳及期敷坐西向坐逝举龛入山火出自焚圆果圆果字祇园一字幻空不详其所出少为凤阳卫守陵指挥使巳而弃官出家五台山淹贯经论顿悟直指东游至苏杭登座说法天华昼下缤纷如雨嘉靖三十四年浙中倭乱剽掠至北新关果时在杭佛慧寺巡抚胡宗宪闻果道高延请出山商退贼之䇿果辞曰毋庸三日后贼当自退耳后三日军士见云中有神兵数千击倭倭退窜皆以为果力也临化之日嘱弟子十年后茶毗至期舁棺至野忽自起火灰烬无遗道俗观者千人咸见云中现出西方境界有七重栏楯七重罗网七重行树七宝池金沙地楼阁宫殿竝是金银瑠璃玻瓈砗磲赤珠玛瑙之所严饰池中开出青黄赤白莲华白鹤孔雀鹦鹉舍利迦陵频伽共命之鸟种种奇妙与佛经所说无有差别俄而天乐振空移时方灭X真清真清字象先姓罗长沙湘潭人少强记绝人年十五补诸生十九遘家难遂投南岳伏虎巖依宝珠和尚薙发受具看无字话因舟触岸有省珠化去清驻钖觉皇寺患背疾梦关云长授之药病愈南游天台结茅居焉迁华顶天柱峯修大小弥陀忏六年暇则开演十乘阐明三观学者归附日众应居士王太初请就永明禅室讲观经妙宗钞百日居常日勤五悔密持观经及梵网心地品一夕梦琳宫绮丽宝树参差见阿弥陀佛观音势至二菩萨方展拜间旁有沙弥授以一牌书曰戒香熏修寤知中品往生之象也万历三十一年正月抱疾尽出所储付五台云栖西兴诸寺饭僧有进药石者却之曰吾净土缘熟圣境冥现不久辞世果何为乎正月七日绝粒唯饮檀香水期于二十九日告终与众说无生法诲谕甚切至二十九日夜起别众曰吾逝矣众请曰和尚往生净土九品奚居曰中品中生也众曰胡不上品生邪曰吾戒香所熏位止中品言毕泊然而逝延五日颜色红润如生茶毗日香气充郁骨锵锵有声年五十七明证明证字无尘姓魏会稽人性醇厚简默少不乐腥羶常欲出家弱冠过隣寺遇五台庞眉老僧若旧相识者愿相依为弟子老僧云汝三年后方可薙发当先X行苦行学诸经典证遂往丛林作重务学楞严呪日止诵一字夜礼观音彻晓不寐三年而呪始毕忽卧病七日遍身发痛若换骨者病愈夙慧顿开而五台僧复至为祝发受具戒嘱令终身诵法华经遂展经朗诵无滞巳而华严涅槃诸经悉成诵乃谓老僧曰吾欲尽形乞食供养以报师德是夜老僧不知所往证日诵法华一部日惟二飱三衣经钵外一无所蓄人有施者随得随舍或与之言止微笑而巳如是者三十年一日诵经艴然不怿弟子问故曰吾持诵一生求生净土岂将堕红尘邪于是更加勤诵三年一日抚案大笑曰我今不到红尘去矣往谒云栖宏公还至㵎中谓侍者曰汝往报众徒我明日当去次日诸徒至证问甚么时答云亭午遂命具汤盥沐端坐念佛诵观世音大势至至清净大即闭口众闻空中朗诵海众菩萨异香馥然合掌而寂如入禅定七日后开龛时值炎暑仪容若生年五十时万历二十一年也证弟子真定字静明出家后秉师之训精勤念佛求生净土兼礼拜华严法华诸经造像斋僧行诸苦行年七十二预刻期面西念佛而化明玉明玉字无瑕姓刘西蜀人出家后遍历名山参叩知识苦行绝伦礼华严法华经一字一礼万历二十三年正月忽谓弟子曰吾业系娑婆七十二年今将归矣遂不食念佛不绝者旬日声如洪钟临终沐浴端X坐持珠念佛益哀促巳而大声云佛佛佛倒驾铁牛归佛国声绝而逝法祥法祥字瑞光姓周绍兴嵊县人少有出世志参啸巖老人啸巖示以念佛法门遂出家居南岳侧刀峯影不出山专志念佛以豆记数日夜精勤胁不至席人称为豆儿佛未几成丛林万历三十八年二月六日索浴礼佛告众曰瓜子熟也正落蒂时众莫喻者入室趺坐令众唱佛名合掌而逝峯前闻音乐声袾宏袾宏字佛慧号莲池杭州仁和沈氏子也年十七补诸生以学行称邻有老妪日课佛名数千问其故妪曰先夫持佛名临终无病与人一拱而别故知念佛功德不可思议宏自此栖心净土书生死事大四字于案头以自䇿年三十二出家谒徧融笑巖诸大老参念佛者是谁有省隆庆五年乞食云栖见山水幽绝居焉山故多虎为放瑜伽燄口虎不为患岁亢旱居民乞祷雨曰吾但知念佛无他术也众固请乃持木鱼出循田塍行唱佛名时雨随注如足所及众悦相与庀材造屋衲子日归附遂成丛林宏主张净土痛斥狂禅着阿弥陀经疏钞融会事理统摄三根至为渊奥时有曹鲁川者致书云栖略曰夫释尊有三藏十二部教所谓于广大海张众多网又所谓大囷X小囷也者祇宜谈大以该小讵可举一而废多比吾党中有唱为历劫成圣必渐无顿之说者夫渐亦圣说未尝不是而以渐废顿左矣尊者内秘顿圆而外显净土法门诸佛有然无足疑者奈近来听众直欲以弥陀一圣而尽废十五王子以净土一经而尽废三藏十二部则不佞之所不愿闻也时虽末法而斯人之机岂无利钝有如释尊为迦叶为憍陈如其说如此为善财为龙女其说如彼二十五圣各证圆通文殊所称又如彼正所谓昨日定今日不定又所谓说我是空且不是空说我是有且不是有此所以为善无常主活泼泼地如水上按葫芦然倘钉桩守窟焉利人天所愿尊者为大众衍净教遇利根指上乘圆融通达不滞方隅俾鹏鷃竝适不亦尽善尽美哉又佛华严乃无上一乘圆教如来称性之极谈尊者乃与弥陀经竝称巳似未妥因此遂有着论腾之架净土于华严之上者朱紫递淆之谓何亦愿尊者为净土根人说净土为华严根人说华严毋相诮亦毋相滥乃为流通佛乘乃为五教竝陈三根尽摄奈之何必刻舟而求剑且弹雀而走鹞也宏报书曰夫华严具无量门求生净土华严无量门中之一门耳就时之机葢由此一门而入华严非举此一门而废华严也来谕谓不肖以弥陀与华严竝称因此遂有着论驾净土于华严之上者此论谁作乎华严如天子谁有驾诸侯王大臣百官于天子之上者乎然不肖X亦未甞竝称也疏钞中特谓华严圆极弥陀经得圆少分是华严之眷属流类非竝也又来谕谓宜随机演教为宜净土人说净土宜华严人说华严此意甚妙然中有二义一者千机竝育乃如来出世事非不肖所能故曹溪专直指之禅岂其不通余教远公擅东林之社亦非止接钝根至于云门法眼曹洞沩仰临济虽五宗同出一原而亦授受稍别门庭施设理自应尔无足怪者况不肖凡品乎若其妄效古人昨日定今日不定而漫无师承变乱不一名曰利人实悞人矣何以故我为法王于法自在平民号曰国王不可不慎也二者说华严则该净土说净土亦通华严是以说华严者自说华严说净土者自说净土固竝行而不相悖今人但知华严广于极乐而不知弥陀即是遮那也又龙树于龙宫而出华严而愿生极乐普贤为华严长子而愿生极乐文殊与普贤同佐遮那号华严三圣而愿生极乐咸有明据皎如日星居士将提唱华严以风四方而与文殊普贤龙树违背此又不肖之所未解也况方山列十种净土极乐虽曰是权而华严权实融通理事无碍事事无碍故婬房杀地无非清净道场而况七宝庄严之极乐乎婆须无厌皆是古佛作用而况万德具足之弥陀乎居士游戏于华严无碍门中而碍净土此又不肖之所未解也不肖与居士同为华藏莫逆良友而居士不察区区之心复欲拉居士为莲胎骨肉弟兄而望X居士之不我外也鲁川复致书曰诸不了义经论别行普贤行愿品与起信等论皆称说净土此岂无因然华严经中未甞及之即方山所列第十净土更晰也法华鳞差十六王子内有弥陀未甞定为一尊其赞持经功德旁援安乐实说女人因果首楞严二十五圣证圆通文殊无所轩轾但云方便有多门又云顺逆皆方便然继以迟速不同伦则于无轩轾中又未甞无指归也者故要极于普门而不推诩夫势至更加贬剥曰无常曰生灭若夫贤首清凉诸师亟标小始终顿圆五教佥为以允而未甞品及净土心宗家流尤所荡扫如齐巳禅师曰唯有径路修行依旧打之遶但念阿弥陀佛念得不济事又曰其或准前舍父逃去流落他乡东撞西磕苦哉阿弥陀佛此等语言或以为苛然岂无谓而彼言之亦必有道矣所以达者亟道祇劫辛苦修行不如一念得无生法忍又道一念缘起无生超出三乘权学况无论三乘一乘要之无哉我所今之往生净土者我为能生土为所生自他历然生灭宛然欣厌纷然所未及悉顾从来谈净土者必曰华开见佛悟无生葢必往生而见弥陀始从观音若势至抑或弥陀诲以无生此时方悟似为迂迟再华严性海所现全身如人身中有八万四千毛孔东药师西弥陀各各在一毛孔中说法度生倘抛撮全身入一毛孔不但海沤倒置而蝇投牕纸其谓之何昨不佞手疏所云为宜净土人说净X土为宜华严人说华严自谓不悖诸佛法门亦是为尊者赤心片片尊者乃欲𢹂我入莲胎则昔人所云捉物入迷津与夫弃金担草之谓矣尊者会下听众自杭过苏者罔弗津津九品闲与之言稍涉上乘则骇心瞠目或更笑之此其过在弟子邪在师邪大丈夫气宇沖天度生为急既出世矣开堂矣敷座矣不具大人作略祇作闾巷老斋公老斋婆举止忽被伶俐人问着明眼人拶着拟向北斗里潜身邪抑铁围山里潜身邪佛法大事非同小可愿尊者重厝意焉宏又以书复曰辱惠书元词妙辩汪濊层叠诚羡之仰之然窃以为爱我深而词太费也果欲掦禅宗抑净土不消多语曷不曰三世诸佛被我一口吞尽既一佛不立何人更是弥陀又曷不曰若人识得心大地无寸土既寸土皆无何方更有极乐国只此二语来谕摄无不尽矣兹拟一一酬对则恐犯鬬争不对则大道所关终不可默敢略陈之来谕谓不了义经乃谈说净土而以行愿品起信论当之起信且止行愿以一品而摄八十卷之全经自古及今谁敢议其不了义者居士独尚华严而非行愿行愿不了义则华严亦不了义矣又来谕谓法华记往生净土为女人因果则龙女成佛亦只是女人因果邪谓弥陀乃十六王子之一则毗卢遮那亦只是二十重华藏之第十三邪居士独尊毗卢奈何毗卢与弥陀等也又来谕谓楞严取观音遗势至复贬为无常生灭则憍X陈如悟客尘二字可谓达无常契不生灭矣何不入圆通之选诚曰观音登科势至下第岂不闻龙门点额之喻为齐东野人之语邪又来谕谓齐巳禅师将古人念佛偈逐句着语其曰唯有径路修行则着云依旧打之遶其曰但念阿弥陀佛则着云念得不济事居士达禅宗何不知此是宗师家直下为人解粘去缚乃作实法会而死在句下邪果尔古人有言踏毗卢顶上行则不但弥陀不济事毗卢亦不济事邪此等语言语录传纪中百千万亿老朽四十年前亦曾用以快其唇吻雄其笔札后知惭愧不敢复然至于今犹赧赧也又齐巳谓求西方者舍父逃逝流落他乡东撞西磕苦哉阿弥陀佛往应之曰即今郄是如子忆母还归本乡舍东得西乐哉阿弥陀佛且道此语与齐巳所说相去多少又来谕谓多劫修行不如一念得无生法忍居士巳得无生法忍否如得则不应以我为能生以土为所生何则即心是土谁为能生即土是心谁为所生不见能生所生而往生故终日生而未尝生也乃所以为真无生也必不许生而后谓之无生是断灭空也非无生之旨也又来谕以华开见佛方悟无生则为迂迟居士达禅宗岂不知从迷得悟如睡梦觉如莲华开念佛人有现生见性者是华开顷刻也有生后见性者是华开久远也机有利钝功有勤惰故华开有迟速安得槩以为迂迟邪又来谕喻华藏以全身喻西方以毛孔生西方X者如撮全身入毛孔为海沤倒置夫大小之喻则然矣第居士通华严宗奈何止许小入大不许大入小且大小相入特华严十元门之一元耳举华藏不可说不可说无尽世界而入极乐国一莲华中尚不盈华之一叶叶之一芥子地则何伤于全身之入毛孔也又来谕谓荒山僧但问以上乘便骇心瞠目居士向谓宜华严者语以华严宜净土者语以净土今此钝根辈正宜净土何为不与应病之药而强聒之邪又来谕谓老朽既出世开堂不具大人作略而作老斋公斋婆举止被伶俐人问着明眼人拶着向北斗里潜身邪铁围里潜身邪老朽曾不敢当出世之名自应无有大人之略姑置弗论而以修净土者鄙之斋公斋婆则古人所谓非鄙愚夫愚妇是鄙文殊普贤马鸣龙树也岂独文殊普贤马鸣龙树凡远公善导天台永明等诸菩萨诸善知识悉斋公斋婆邪刘遗民白少傅柳柳州苏长公等诸大君子悉斋公斋婆邪就令斋公斋婆伹念佛往生者即得不退转地亦安可鄙邪且斋公斋婆庸呆下劣而谨守规模者是也愚也若夫聪明才辩妄谈般若喫得肉巳饱来寻僧说禅者魔也愚贵安愚吾诚自揣矣宁为老斋公老斋婆无为老魔民老魔女也至于所称伶俐人明眼人者来问着拶着则彼斋公斋婆不须高登北斗远觅铁围只就伶俐汉咽喉处安单明眼人瞳子上敷座何以故且教伊暂闭口头三昧回光返照故X抑居士尚华严而力诋净土老朽业净土而极赞华严居士静中试一思之是果何为而然乎又来谕谓劝巳求生净土喻如弃金担麻是颠倒行事大相屈辱也但此喻尚未亲切今代作一喻如农人投剌于大富长者之门延之入彼田舍闻者皆笑之农人更扫径谋重请焉笑之者曰主人向者不汝责幸矣欲为冯妇乎农人曰吾见诸富室有为富而不仁者有外富而中贫者有未富而先骄者有典库于富人之门而自以为富者且金谷郿坞于今安在哉而吾以田舍翁享太平之乐故忘而为此今知过矣于是相与大笑散去宏居常广修众善以资净业时戒坛久禁不行宏令求戒者具三衣于佛前受之为作证明又定水陆仪文及瑜伽𦦨口以拯幽冥之苦开放生池着戒杀文从而化者甚众万历四十年六月杪忽入城别诸弟子及故旧曰吾将他往还山设茶别众众莫测至七月朔晚入堂曰明日吾行矣次夕入丈室示微疾瞑目坐城中诸弟子毕至复开目云大众老实念佛莫揑怪莫坏我规矩向西称佛名而逝年八十一如荣如荣字大贤杭州海宁人壮岁业屠为豕所啮遂感悟诣县之北寺薙染为僧后归云栖时年六十矣昼随众操作夜持佛名精勤不怠万历九年生日设斋饭僧长跪佛座前厉声称愿生西方者三众环遶唱X佛合掌而逝如清如清字法原姓阮绍兴上虞人初出家于西湖龙井寺后入云栖锐志念佛诵法华经六时礼拜万历十一年得疾沈绵者数月既革闻堂中念佛声忽矍然起坐中夜合掌注视金容翘仰而逝广制广制字安庐不详其所出少梦入金盘庵拱立琉璃灯下面西方三圣像寂无人影内心澄澈觉而乐之稍长又梦入安隐庵见观音大士作思忆众生相自是发出世志年二十出家谒云栖大师闻西方净土无轮回苦即跃然曰吾今而后知有归泊处矣于是精研净土法门作怀净土诗及诸词赋多清婉可讽今录其怀净土赋序云清泰国者葢西方之珍域也涉水则有瑶池玉沚登陆则有宝街金道皆法身大士之所游化诸上善人之所盘桓也夫其都邑之华宫室之美越仙都之元虗跨天宫之壮丽矣所以交赞于十方名载于羣典者岂不以其土殊胜其道捷径哉或名超于列剎或体异于诸方始离轮回之乡卒践无生之地非夫厌世恶欲怖无常者焉能向慕而愿乐之非夫穷幽探赜信法笃者何能遐想而好求之予所以神驰思运念结情存兴寐之间若巳往生者也洗脱尘根託心兹境不任专想之至聊写景以寄怀赋曰真原寥廓不变随缘有流秽浊而成泥X沙有结清净而为金宝猗极乐之所庄严实行愿之所扶持荫世王以发轸託法藏以正基或赞扬于秘典或永謌于净诗证以圣心之如语莫以凡情而致疑邈彼奇域幽元窈窕拘墟者守见而不信信浅者滞情而莫晓斥鷃翱翔于蓬蒿罔测搏风之矫矫理微事而不彰果微因而莫兆虑亡羊而泣岐守持名之一道覩灵验而西徂忽吾生之将行仍先圣之故辙泊不死之寿庭苟上善之可攀亦何惮于疑城释生死之桎梏畅无生之高情被铢衣之拂拂振金钖之铃钤披宝叶之蒙茏蹈珍萼之峥嵘陟璇空而欲上顾碧落而迅征蹑穹隆之飞观临下界之元冥抟空青以为葢指林翠而为屏揽披风之绿条扪含露之紫茎虽未及于登堂乃先得乎长生既契心于幽旨入重元而夷平获缓步于九逵路靡滞而不通恣心目之旷朗任来往之从容蹴勾衣之忍草蹂灭跗之落红覩鹦鹉之裔裔听迦陵之嗈嗈过灵沼而试浴水随意以沦胷涤八垢之污浊洗五葢之冥蒙追远公之芳轨步善导之元踪唯兹圣境空王所都行树夹以引路莲华结而成居绀宇嵯峨于中林朱阁玲珑于方隅流霞光于翼櫺承曦影于绮疏鸟昼啼而夜息华夕合而晨敷天乐同繁于风叶契经合响于流渠庭富蓝田之玉渊沈赤水之珠举衣裓以盛华听说法而凌虗怳兮没此而见彼杳兮出有而入无骋斯须之神变同万亿之浮屠体静气闲心境都X捐肯綮未尝神遇无全饮智海之洪涛吸长鲸之百川御风而行衣角高褰法鼓琅琅而振响异香馥馥以飏烟行道出林间之众散华来空外之仙聆水鸟之法音同石窦之迸泉始兼空有之说畅以圣谛之篇深入即离之境妙出有无之间一空有以齐旨亡真假而得元既中道之不存泯圆观于三翻谈不二于毗邪贵净名之无言合万物以成巳归同体之自然后不详其终真缘真缘字慧广姓姚常州无钖人年三十出家徧参老宿历十六年得念佛三昧万历二十二年驻钖明州阿育王寺亲睹舍利放光中现释迦文佛遂誓焚身供养普请众僧求施薪藁人与一束累为高座因取香油涂身趺坐积薪上合掌诵佛号火然及身俄成灰烬众见五色光从缘顶门而出光中现菩萨金身长二尺许晃然四照久之方灭传记传记宁波鄞县人性好独居日诵法华为业数及九千七百余部世称为法华和尚万历十四年司勋虞湻熙举法华三昧忏记禁足修长期者三九历寒暑屡获瑞应后憩杭州西溪道上肩水负薪行诸佛事或曰和尚乃犹作此有为功德记厉声曰无为岂在有为外乎四十一年七月辞诸弟子称佛名三千声唱妙法莲华经题者数四面西合掌而逝越日顶门X犹暖异香满室德清德清字澄印晚号憨山老人金陵蔡氏子也母梦观音抱送童子而孕及诞白衣重胞年十九出家专心念佛一夕梦中见阿弥陀佛现身立于空中当日落处面目光相了了分明自此圣相炳然时时在目寻至五台习定发明本有刺血书华严经每下一笔念佛一声久之动静一如万历十年清居牢山李太后命输金造寺赐额曰海印时太后数遣中使修诸塔寺权贵与中使有隙者令道士击登闻鼓以侵占事闻事连清坐私造寺院戌雷州清随所至冠巾说法又发宏经之愿疏论楞伽楞严诸经四十二年奉恩诏反僧服还过庐山结庵五乳峯下效远公六时刻漏修净业益精时有海阳禅人求授戒法因问修净土之要清曰佛说修行出生死法方便多门唯有念佛求生净土最为捷要此之法门乃佛无问自说三根普被四众齐收非是权为下根设也经云若净佛土当净自心今修行净业必以净心为本要净自心第一先要戒根清净以身三口四意三此十恶业乃三涂苦因今持戒之要先须三业清净则心自净于此清净心中厌娑婆苦发愿往生安养立念佛正行然念佛必要为生死心切先断外缘单提一念以一句阿弥陀佛为命根念念不妄心心不断二六时中行住坐卧拈匙举筯折旋俯仰动静闲忙一切时X不愚不昧竝无异缘如此用心久久纯熟乃至梦中亦不妄失寤寐一如则工夫绵密打成一片是为得力时也若念至一心不乱临命终时净土境界现前自然不被生死拘留感阿弥陀佛放光接引此必定往生之效验也然一心持名固是正行又必资以观想更见稳密佛为韦提希说十六妙观便得一生取办今当于十六观中随取一观或单观佛及菩萨妙相或观净土境界如弥陀经说莲华宝地等随意观想若观想分明则二六时中现前如在净土临命终时一念顿生如此用心精持戒行永断恶念烦恼以此净心观念相继净土真因无外此者又有净心居士者问念佛不能成片请开示清示之曰修行第一要为生死心切生死心不切如何能念佛成片且众生无量劫来念念妄想情根固蔽即今生出世何曾一念痛为生死日用念念循情未尝反省今欲以虗浮信心就要断多劫生死所谓杯水救舆薪之火有是理哉若果为生死心切念念若救头然只恐一失人身百劫难复要将此一声佛咬定定要敌过妄想一切处念念现前不被妄想遮障如此下苦切工夫久久纯熟自然相应不求成片而自成片矣此事全要自巳着力若伹将念佛做面皮如此驴年无受用时直须勇勐更莫迟疑居庐山数岁之曹溪天启三年十月示微疾谓人曰老僧世缘将尽矣沐浴焚香危坐而逝有光烛天年七十八X传灯传灯姓叶衢州人少从进贤映庵禅师薙发随谒百松法师闻讲法华恍有神会次问楞严大定之旨百松瞪目周视灯即契入百松以金云紫袈裟授之一生修法华大悲光明弥陀楞严等忏无虗日卜居幽溪高明寺先有上人叶祺葬亲寺后梦神云此圣道场地将有肉身菩萨大作佛事可速迁祺不信俄举家病困惧而徙焉翌日灯至即其地立天台祖庭学侣辐凑尝于新昌大佛前登座竖义众闻石室中天乐铿锵讲毕乃寂尝着生无生论融会三观阐扬净土法门又有法语一篇最为切要曰杨次公云爱不重不生娑婆念不一不生净土娑婆有一爱之不轻则临终为此爱所牵矧多爱乎极乐有一念之不一则临终为此念所转矧多念乎夫爱有轻焉重焉厚焉薄焉正报焉依报焉历举其目则父母妻子昆弟朋友功名富贵文章诗赋道术技艺衣服饮食屋宇田园林泉华卉珍宝玩物不可枚尽有一物之不忘爱也有一念之不遗爱也有一爱存于怀则念不一有一念不归于一则不得生或问轻爱有道乎曰轻爱莫要于一念一念有道乎曰一念莫要于轻爱葢念不一由散心异缘使然散心异缘由逐境纷驰使然婆婆有一境则众生有一心众生有一心则娑婆有一境众缘内摇趣外奔逸心境交驰纷若尘沙故欲轻其爱者莫若杜其境众境皆空万缘都寂万缘X都寂一念自成一念既成则爱缘俱尽矣曰杜境有道乎曰杜境者非屏除万有也亦非闭目不覩也即境以了其虗会本以空其末也万法本自不有有之者情故情在物在情空物空万法空而本性现本性现而情念息自然而然非加勉强楞严所谓见与见缘并所想相如虗空华本无所有此见及缘原是菩提妙净明体云何于中有是非是是以欲杜其境莫若体物虗体物虗则情自绝情绝则爱不生而唯心现念一成故圆觉云知幻即离不作方便离幻即觉亦无渐次一去一留不容转侧功效之速有若桴鼓学道之士于此宜尽心焉曰轻爱既闻命矣一念如何曰一念之道有三曰信曰行曰愿求生极乐以敦信为始必须徧读大乘广学祖教凡是发明净土之书皆须一一参求悟极乐原是我唯心之净土不是他土了弥陀原是我本性之自佛非是他佛二修行者行门有二一正一助正行复二一称名二观想称名如小本弥陀经七日持名一心不乱有事一心理一心若口称佛名系心在缘声声相续心心不乱设心缘外境摄之令还此须发决定心断后际念拨弃世事放下缘心使念心渐渐增长从渐至久自少至多一日二日乃至七日毕竟要成一心不乱而后巳事一心也苟得此巳则极乐之净因成就垂终之正念必然亲见弥陀垂手接引得生净土必矣理一心亦无他但于事一心念念了达能念之心所念之佛X三际平等十方互融非空非有非自非他无去无来不生不灭现前一念之心便是未来净土之际念而不念无念而念无生而生生而无生于无可念中炽然而念于无可生中炽然求生是为事一心中明理一心也二观想者具如观无量寿佛经境有十六观佛最要当观阿弥陀佛丈六之身作紫磨黄金色像立华池上作垂手接引状身有三十二种大人相相有八十种随形好此二种正行须相须而进凡行住睡卧时则一心称名凡趺坐则心心作观行倦则趺坐以观佛坐出则经行以称名苟于四威仪中修之不间往生净土必矣二助行亦有二一世间之行如孝顺父母行世仁慈慈心不杀具诸戒律一切利益之事若能回向西方无非助道之行二出世之行如六度万行种种功德读诵大乘修诸忏法亦须以迥向心而助修之无非净土行也更有一种微妙助行当历缘境处处用心如见眷属当作西方法眷想以净土法门而开导之令轻爱以一其念永作将来无生眷属若生恩爱时当念净土眷属无有情爱何当得生净土远离此爱若生嗔恚时当念净土眷属无有触恼何当得生净土得离此嗔若受苦时当念净土无有众苦但受诸乐若受乐时当念净土之乐无央无待凡历缘境皆以此意而推广之则一切时处无非净土之助行也第三愿者净土舟航要以信为柁行为篙橹樯缆愿为风帆无柁则无所指南无篙X橹樯缆则不能运行无风帆则不能破浪疾到故次行以明愿也第愿有通别有广狭有徧局通如古德所立迥向发愿文别则各随巳意广谓四宏上求下化狭谓量力决志往生局如课诵有时随众同发徧则时时发愿处处标心但须体合四宏不得师心妄立如此三法可以期生净土速觐弥陀一切净土法门举不外于是矣灯每岁修四三昧身先率众精进勇勐註楞严维摩等经凡染翰必被戒衲前后应讲席七十余期年七十五预知时至手书妙法莲华经五字复高唱经题者再泊然而寂古松古松山西平阳人幼出家于五台山罗睺寺得念佛三昧山多虎松为说戒命以名虎遂不复伤人唿辄至万历十三年至京口建净业禅林时潜深谷坐树下入定居三十九年一日合掌举手别众而逝入龛未建塔也崇祯四年四月八日龛中忽现五色光启龛见松趺坐端凝貌如生大清顺治十五年十月二日再现宝光异香满室三日方止仲光仲光字法雨号佛石山侬钱塘戴氏子也母梦僧以伽黎覆体而光生自幼恶闻腥羶年十四投静明师剃染十八受戒于云栖历游讲肆习天台教观深入一乘万历二十二年谒紫柏禅师于金陵亲承授记还武林至十八㵎中爱其林壑幽异诛茅垒石搆一X小舍一日掘地得残碑知为古理安寺因重建焉衲子竞集遂成丛林光随机引导于禅堂外别开念佛堂会憨山清公至相与商立规制分十二时人均六班班各六时经行唱佛礼拜迥向余各静坐随闻默念或习观门动静两得崇祯九年七月十五日忽示微疾谓弟子曰今日晴朗吾欲远去弟子曰师病欲何往光曰汝谓我病邪扶杖出寝室趺坐集众嘱付后事适有蔡居士至光抚掌笑曰居士证明余不及待也因书偈曰一句弥陀五十年分明掘地讨青天而今好箇真消息夜半钟声到客船书毕顾视左右投笔而逝金童庙僧金童庙僧者遗其名庙在常熟北门僧日持一版击于街巷高声唱无常迅速一心念佛众不甚异之崇祯十三年三月徧辞诸邻舍曰好念佛老僧去矣人莫解其故次日拈香佛前合掌称佛名端坐而逝海宝海宝不详其所出居常州天宁寺貌甚朴人与语不答片言唯嘻笑而巳破衲满虮虱暇则席地对佛拈虱上下不离其身常募钱买蔬腐供寺僧又积施金恳众诵经礼忏巳则念佛迥向历年如是崇祯间翰林郑胙长约宝朝南海巳而却之发棹后常见宝在陆前行追之不及迨登山入殿宝又在焉遣使要师X同回复不得郑抵郡即诣寺候宝弟子云师沈卧一月余昨方起耳郑述其神异郡人由此钦信一日趺坐念佛而化大云大云字万安姓郭仁和人出家永庆寺受具于云栖居北郊笃志净业相依者众募建吉祥寺寮宇灿然遂成丛席共住规约一秉云栖之制未几示微疾即绝饮食专称佛号阅一月或有往省之者云曰弥陀不念念我何为临终语弟子智经曰为我洒扫佛来迎矣趺坐念佛而逝年五十九无名僧无名僧者居湖广黄州专持阿弥陀佛昼夜不辍随所见皆称阿弥陀佛崇祯十六年总兵黄鼎守州城僧大声唱佛冲其导执之适张献忠攻黄州僧坐城上夜间高声唱佛军土不得睡恨之缚投城下俄而复在城上唱佛如是四次每东城下西堂上南城下北城上总兵闻之始敬礼焉黄州大饥人相食僧出城外饥民持刀乞僧舍身僧解衣示众云俟我念佛千声即食我称至三百声众急欲加刃忽有神兵从空中来饥民惊散而僧巳在城中矣山中猎人得一大虎僧欲赎放之猎人索三十金僧止得四金猎人云汝能执虎耳三匝则与汝虎僧授记虎执虎耳三匝遂纵之虎依僧不去僧与虎同往黄麻山金刚洞中巡抚卢象昇督兵过黄州诣山访之欲见虎僧语X虎探头窗外卢欲见全身虎乃大叫跃出卢亦纳贽称弟子而去僧一日行街中见一鸡高声唱佛鸡亦随声而唱大清顺治七年欲之武林道经白门寓秦淮河房端午见游船中有钱生者其弟子也遂唿云钱阿弥陀佛钱登岸见僧僧问同游人知为某某放声大哭曰众生以苦为乐乃如是邪钱恳示修行之要僧云一心念阿弥陀佛复云我行后汝有所疑可问觉浪此明眼人也后不知其终觉浪名道盛历主金陵天界杭州崇光诸处道场宗风大振净土圣贤录卷五净土圣贤录X卍XXX净土圣贤录卷六往生比邱第三之五智旭智旭字蕅益姓钟吴县人父持白衣大悲呪梦大士送子而生旭少以圣学自任着书辟佛凡数千言及阅云栖竹窗随笔乃焚所着论年二十读地藏本愿经发出世志日诵佛名天启元年年二十四听一法师讲经疑情忽发用心参究巳而豁然寻掩关于吴江遇疾且殆始一意求生净土疾少闲结坛持往生呪七日说偈曰稽首无量寿拔业障根本观世音势X至海众菩萨僧我迷本智光妄堕轮回苦旷劫不暂停无救无归趣劣得此人身仍遭劫浊乱虽复预僧伦未入法流水目击法轮坏欲挽力未能良由无始世不植胜善根今以决定心求生极乐土乘我本誓船广度沈沦众我若不往生不能满所愿是故于娑婆毕定应舍离犹如被溺人先求疾到岸乃以方便力悉拯暴流人我以至诚心深心回向心然臂香三炷结一七净坛专持往生呪惟除食睡时以此功德力求决生安养我若退初心不向西方者宁即堕泥犂令疾生改悔誓不恋人天及以无为处仰愿大威神力无畏不共三宝无边德加被智旭等折伏使不退摄受令增长其后历住温陵漳州石城晟溪长水新安广宏台教而归老于灵峯时诸方禅者多以净土为权教遇念佛人必令参究谁字旭独谓持名一法即是圆顿心宗有卓左车者尝设问言如何是念佛门中向上一路如何得离四句绝百非如何是念佛人最后极则如何是淆譌处脑后一鎚冀和尚将向来自性弥陀唯心净土等语撇向一边亲见如来境界快说一番震动大千世界旭答言向上一着非禅非净即禅即净才言参究巳是曲为下根果大丈夫自应谛信是心作佛是心是佛设一念与佛有隔不名念佛三昧若念念与佛无间何劳更问阿谁净土极则事无念外之佛为念所念无佛外之念能念于佛正下手时便不落四句百非通身拶入但见阿X弥陀佛一毛孔光即见十方无量诸佛但生西方极乐一佛国土即生十方诸佛净土此是向上一路若舍现前弥陀别言自性弥陀舍西方净土别言唯心净土此是淆譌公案经云三贤十圣住果报唯佛一人居净土此是脑后一鎚伹能深信此门依信起愿依愿起行则念念流出无量如来徧坐十方微尘国土转大法轮照古照今非为分外何止震动大千世界又尝示人云夫念佛法门别无奇特只是深信力行为要耳佛云若人伹念弥陀佛是名无上深妙禅天台云四种三昧同名念佛念佛三昧名为三昧中王云栖云一句阿弥陀佛该罗八教圆摄五宗可惜如今人将念佛看做浅近勾当谓愚夫愚妇工夫所以信既不深行亦不力终日悠悠净功莫尅或有巧设方便欲深明此念佛三昧者动以参究谁字为向上殊不知一念现前之心本自离句绝非不消作意离绝即现前一句所念之佛亦本超情离见何劳说妙说元只贵信得及守得稳直下念去或昼夜十万或五万三万以决定不缺为准毕此一生誓无变改而不得往生者三世诸佛便为诳语一得往生则永无退转种种法门悉得现前切忌今日张三明日李四遇着教下人又思寻章摘句遇着宗门人又思参究问答遇着持律人又思搭衣用钵此则头不了帐不清岂知念得阿弥陀佛熟三藏十二部极则教理都在里许千七百公案向上机关亦在里许三千威X仪八万细行三聚净戒亦在里许真能念佛放下身心世界即大布施真能念佛不复起贪嗔痴即大持戒真能念佛不计是非人我即大忍辱真能念佛不稍间断夹杂即大精进真能念佛不妄想驰逐即大禅定真能念佛不为他岐所惑即大智慧试自简点若于身心世界犹未放下贪嗔痴念犹自现起是非人我犹自挂怀间断夹杂犹未除尽妄想驰逐犹未永灭种种他岐犹能惑志便不名为真念佛也要到一心不乱境界亦无他术最初下手须用数珠记得分明刻定谋程决定无缺久久纯熟不念自念然后记数亦得不记数亦得若初心便要说好看话要不着相要学圆融自在总是信不深行不力饶你讲得十二分教下得千七百公案皆是生死岸边事临命终时决然用不着顺治十年冬有疾遗命阇维后屑骨和粉分施禽鱼结西方缘明年正月二十一日晨起病良巳午刻趺坐绳牀向西举手而逝年五十七既寂二年如法阇维启龛发长覆耳面如生门人不忍从遗命收其骨塔于灵峯如会如会号妙圆姓谭顺天人少断肉二十九岁出家誓行头陀脇不着席前后共然六指以忏宿业炼顶烧臂无算初至南方唯事苦行后为道侣所感发一心念佛遂得豁忘身世见一切缁素不作寒温语诲人必勐厉恳切单巳独行不蓄长物夏弃冬衣冬尽舍X夏尝在水草庵谓刘道澂曰一心念佛专求上品上生便是向上第一义子等他日方信此言顺治五年秋过淮安清江浦众共留之未几以一衲赠万德庵主人且嘱之曰吾不久将去特一事相託主人曰和尚方来何遽言去曰西方去耳可以遗身付江流中普与鱼虫结净土缘主人辞不敢会曰然则茶毗后以骨和面粉为我结缘何如主人曰诺因命购大烛好香众莫测其意十月十九日夜四鼓大唿主人曰速启大门烧香然烛主人然烛竟视之寂然坐逝矣远近闻异香遵遗命茶毗粉骨送之江年七十一大勍大勍字冲符姓边绍兴诸暨人髫年出家于邑之大雄寺及长闻云栖声教因渡江礼焉机缘契合遂倾心净土晚年憩钖大善禅堂雅好华严日诵一函着怀净土诗一百八首今录其四首一云佛种从缘起大机吾今活计掩吾扉身轻炼得同仙鹤极乐横横一直飞一云自笑山僧不奈何干坤浪荡热心多逢人要说西方话指示明明一剎那一云苦尽甘来届晚年佛声念彻齿流泉金台少见庭槐兆再着精勤勿怨天一云兀然起念念伽婆平地无风自作波念念消归无念处岂知无念亦为多顺治六年十一月示疾亲书封龛记对属诸后事至期起坐着净衣面西称阿弥陀佛而逝X大真大真号新伊姓周常德武陵人在襁褓中即能合掌称南无佛陀逮就外传不伍羣儿聚沙画地为佛塔或趺坐观鼻九岁诣莲居绍觉师受归戒遂依座下十五薙发二十入云栖受具戒真父母先后礼绍觉师出家真就养无方数十年如一日师殁真主莲居着唯识合响兼授金刚宝戒建大悲坛兼修事理二忏年七十一秋示微疾集居士弟子嘱以护持正法越七日沐浴更衣趺坐持珠与众同称佛号顷之声息俱寂鼻垂玉筯过尺许踰时顶犹热先是优婆塞周氏梦天乐迎真西逝急偕戚属数人来受皈戒庵主道声预以元日梦真坐莲台上云道枢道枢仁和人通天台教笃志净业不亲世缘顺治十二年梦偕神僧登玉屏峯顶明年六月微疾二十六日蚤起语众曰吾夜梦神僧来迓岂即昔之登玉屏峯者邪人静时忽见幡葢盈空莲华布地即趺坐合掌朗诵法华经题七徧唱阿弥陀佛百余声安详而逝颜色不变龛几间异香郁然崇文崇文不详其所出受业云栖宏公之门人住常熟南洙村静室双目失明乃专心念佛夜每登座施瑜伽食三年不辍顺治十五年三月十四日遣其徒行先报城中缁素曰明日当西归特遣告别明日凌晨众X集凡三十余人文坐于牀命其徒诵弥陀经一卷诵毕入寂室中香气三日不散具宗具宗常州无钖人讲天台止观修念佛三昧诲人不倦顺治十六年示疾具汤沐浴着一履诵弥陀经毕唱佛十声大书八字云廓落灵虗无往来处掷笔而逝趺坐三日颜色不变读体读体字见月姓许其先江南句容人从军滇黔以功袭指挥使遂家于楚雄体不欲袭官去之剑州赤宕巖修真三载一日遇老僧授以华严经披阅大悟遂出家受具戒于三昧光律师三昧主宝华山将示寂授以衣钵为宝华第二代祖静修般舟三昧不坐不卧不依倚昼夜壁立者九十日四方缁素翕然归附南北礼请开戒者无虗月一日示微疾曰勿进汤药后七日吾当行矣至期寂然而逝年七十九茶毗见莲华佛相腾于火中获五色舍利升余林谷林谷绍兴人住罗山之西南破衲麻鞋唯劝人念佛一日见白云中有佛来迎遂化去土人名其庵曰白云万缘万缘姓乔湖州长兴人为人愚钝人詈之弗嗔也誉之弗喜也专持佛号数十年康熙二年七月忽自缚X草龛有殷任之者与缘善谓曰师既缚龛我往苏卖茶归当为置褥缘曰承汝好心恐不及待耳至九月一日微疾但饮白水至六日方午自入草龛趺坐而逝胜慈胜慈字与乐姓杨滁州北谯人出家鸡鸣寺年十四谒西竺大师学唯识论未契时碧空大师讲法华经于师子窟慈往依焉尝以生死大事启发二亲二亲感悟俱出家年二十九西竺以衣钵付之明年主鸡鸣寺后居上乘庵唯以净土为归未几示疾临终谓母氏曰弥陀舟航能渡苦海言讫而逝时康熙二年十二月七日也年五十七成时成时号坚密姓吴徽州歙县人少为诸生年二十八出家于禅教二宗参访略徧及见蕅益法师遂终身依止卒传其道歙人延时居仰山山中勐兽皆驯伏自撰斋天法仪感天神现身人多见者后往江宁驻钖天界半峯宏灵峯之遗教勤修净业日有定课虽甚寒暑不少懈刻净土十要为之序以畅其旨其文曰净土法门者何法界缘起也何谓法界吾人现前一念之心不唯非块然亦复非倐尔才有能起即属所缘非能缘者不得巳强名之曰无相然虗空兔角亦受无相之名而虗空有表显相兔角有断无相非真无相又不得巳强名此无相曰真唯其无相而真X故十方三世依正色心自他凡圣等法皆在我现前一念无相真心中炳然齐现心无相而真从心所现一切诸法莫不无相而真是故于中随拈一毫末一一皆具十方三世依正色心自他凡圣等法而无余欠乃至一欬一掉一名一字罔非自心之全体大用而欬掉名字之外更无一法可得此所谓法界也何谓法界缘起圣凡皆此法界非麤妙无减增不涉生死不干迷悟而悟顺法界故出生二种涅槃迷逆法界故妄现二种生死迷逆生死法界宛然无奈众生从未悟故终不能了诸佛菩萨愍之从一真法界起种种因缘世出世间事类无算一介蝼螘万圣互援神力既同慈心亦等而众生迷逆妄故受化不齐于诸佛菩萨平等光中有有缘无缘及缘中浅深久近之异缘分差等化辨从违若或无缘徒劳引领此所谓法界缘起也是故建化门中只论系珠一义如法华妙典广谈宿因先圣以四释阐明而必以因缘居首由缘匪一故教网弛张由教无方故恩德贯彻由恩不可穷尽故得消归自巳领纳家珍故知因缘即第一义是旨也精研藏教备考羣宗由忍土而遐揽十虗从末流而旷观三际则求生净土一法诚法界第一缘起矣说者谓阿弥愿胜驾越诸方然诸佛愿等子等心等法性海中岂容优劣而千经万论极口指归乐邦十方广长同声劝赞光寿者何哉缘在故耳缘何谓在信也何谓不在不信也X信不在处恶业障之又诸佛四土上三上容有横义至同居土大抵有竖无横唯极乐同居横具四土是故有情以凡夫而例一生补处国土即缘生而显称性法尘佛身因应化而见法身真常说法从众鸟而闻梵音深远以要言之法法圆融尘尘究竟教海无一名相可筌蹄法门无一因果可比拟然此等希有十方罕闻而唯在极乐者何哉缘深故耳缘何谓深信深也缘何谓浅信浅也信根浅处恒情域之诸佛度生皆经累劫从凡阶圣不退为难今求生极乐但七日竭诚十念倾注虽陷恶逆悉记往生才得往生便圆踞三不退地且见阿弥即见十方诸佛生极乐即生一切剎海乃至阿弥一光极乐一尘悉能于中顿证十方三世依正色心自他凡圣等法而不出剎那际三昧夫诸佛度生如彼难阿弥度生如此易者何哉缘久故耳缘何谓久信久也缘何谓近信近也信缘近处时分限之如上所论专重有缘缘深则境界难思非十地等觉所能测缘久则神力迅速非三祇百劫所可伦要之阿弥非有加于吾心也吾心一念离绝故圣凡无在吾心万法顿融故四土无在吾心不属时劫故十世剎那无在吾心不属方隅故微尘剎海无在吾何歉乎哉特仗增上因缘一显发之耳故净土一门至简至妙唯以现前一念无明业识之心专称阿弥陀佛名号无间一心未有不亲证亲到者伹恐法门之戏论难忘生死之天怀不切或执X摩尼而视同瓦砾或以指爪而撮摩虗空或抉医而与眼以明或传经而苦舌之鴂如此则扬之与抑总莫畅乎本怀而信之与疑皆不成乎三昧间有大智知进知退知存知亡而未遘至人未获圆悟未穷极致未学要诠欲升永明之堂入楚石之室居五浊之世阐难信之宗殊非聊尔昔灵峯老人选定净土十要一书剞劂未全乙未以后梨枣四散成时窃念净土诸书唯此十种尽善尽美爰加点评稍事节略自以观经初门弥陀行仪二种附之订讫倡募流通而大心缁白共成焉于是成时合掌稽首重为告曰净土持名之法有三大要焉一者六字洪名念念之间欣厌具足如出幽狱奔託王家步步之间欣厌具足是故万缘之唾不食众苦之忍莫回高置身于莲华便订盟于芬利蛆蝇粪壤可杀惊惭二者参禅必不可无净土为防退堕宁不寒心净土必不可入禅机意见稍乘二门俱破果能专修净业不须更涉余宗冷煖自知何容强诤三者一句弥陀非大彻不能全提而最愚亦无少欠倘有些子分别便成大法魔殃只贵一心受持宁羡依稀解悟乞儿若见小利急须吐弃无余棒打石人头爆爆论实事巳上三要颇切今时尚能真实指迷我愿舍身供养十方三世共闻此言康熈十七年十月十五日卒于江宁半峯三日前异香绕室行䇿X行䇿字截流姓蒋父全昌宜兴老儒也与憨山清公为友憨山既示寂之三年为天启六年一夕全昌梦憨山入室而生子因名之曰梦憨及长父母相继逝发出世志年二十三投武林理安寺箬庵问公出家胁不至席者五年顿彻法原问公化去䇿住报恩寺遇同参息庵瑛师劝修净业又遇钱塘樵石法师引阅台教乃同入净室修法华三昧宿慧顿通穷彻教髓康熈二年结庵于杭州法华山西溪河渚间专修净业因名所居曰莲柝庵九年住虞山普仁院唱兴莲社学者翕然宗之着劝发真信文曰念佛三昧其来尚矣虽曰功高易进而末世行人罕获灵验良由信愿不切未能导其善行以要归净土故也今既广邀善侣同修净因若非谛审发心宁知出苦要道凡我同人预斯法会者须具真实信心苟无真信虽念佛持斋放生修福祇是世间善人报生善处受乐当受乐时即造业既造业巳必堕苦正眼观之较他一阐提旃陀罗辈仅差一步耳如是信心岂为真实所谓真信者第一要信得心佛众生三无差别我是未成之佛弥陀是巳成之佛觉性无二我虽昏迷倒惑觉性未曾失我虽积劫轮转觉性未曾动故曰一念回光便同本得也次要信得我是理性佛名字佛弥陀是究竟佛性虽无二位乃天渊若不专念彼佛求生彼国必至随业流转受苦无量所谓法身流转五道不名为佛名为众生矣次要信得我虽障深业重X久居苦域是弥陀心内之众生弥陀虽万德庄严远在十万亿剎之外是我心内之佛既是心性无二自然感应道交如磁石吸铁无可疑者所谓忆佛念佛现前当来必定见佛去佛不远也具如上真信者虽一毫之善一尘之福皆可回向西方庄严净土何况持斋秉戒放生布施读诵大乘供养三宝种种善行岂不足充净土资粮唯其信处不真遂乃沦于有漏故今修行别无要术伹于二六时中加此三种真信则一切行履功不唐捐矣又尝起精进七期作文以示众曰七日持名贵在一心不乱无间无杂非必以快念多念为胜也但不缓不急密密持去使心中句号历历分明着衣喫饭行住坐卧一句洪名绵密不断如唿吸相似既不散乱亦不沈没如是持名可谓事上能一心精进者矣若能体究万法皆如无有二相所谓生佛不二自他不二因果不二依正不二净秽不二苦乐不二忻厌不二取舍不二菩提烦恼不二生死涅槃不二是诸二法皆同一相一道清净不用勉强差排但自如实体究体究之极与自本心忽然契合方知着衣喫饭总是三昧嬉笑怒骂无非佛事一心乱心终成戏论二六时中觅毫发许异相不可得如是了达方是真正学道人一心精进持名也前一心似难而易后一心似易而难但能前一心者往生可必兼能后一心者上品可阶然此两种一心皆是博地凡夫边事凡有心者皆可修学同堂缁素X各须勤䇿身心近则七日内远则一生中常作如是信常修如是行纵不克证为因亦强华宫托品必不在中下矣居普仁十三载至康熈二十一年七月九日卒年五十五时有孙翰者病死一昼夜复苏曰吾为冥司勾摄系阎罗殿下黑暗中忽覩光明烛天香华布空阎罗伏地迎西归大师问大师何人云截流也吾以师光所照遂得放还同日有吴氏子病死踰夕复活具言所见亦如翰言海润海润字西一淮安山阳人康熈二十九年三月至江宁华山年仅二十余众问作何行业曰念佛问兹来何为曰吾为生死事故来四月朔午刻便去众问何去曰到时自见也至期众忽见山顶火光烛天亟趋视见润跏趺贵人峯火从眼耳口鼻中迸出然其躯良久全身端直火尽不倾时无钖长泾有一庵僧椎鲁无他长唯念佛而巳一日告众曰吾明日当去至明日问其徒曰日中否徒曰未曰姑迟之少顷复问徒曰中矣乃踞座跏趺口自出火焚其身指南指南苏州常熟人居东塔吴王庵终日默坐念佛人予之钱即转施与人性坦率于一切处无少系恋有芝塘里善士数人素皈心焉康熈三十年六月入城谒南南谓曰来月五日与诸檀施别众如期往南无他语惟劝令专心念佛趺坐而化X超城超城字霞标徽州人姓汪初礼师一宝剃染于常州南岳寺继之杭州南润受具于天笠珍公参父母未生前话一日闻击板声有省作偈呈珍珍颔之自是机锋迅利信口说法都成章句后入华顶开深云庵故址潜修净业总兵蓝公感异梦输金助之既成以授广润镜去之南㵎寻客金坛东禅寺受县人李肖巖请开净土寺康熈三十四年秋落成即请虞山身叶萃继其席其年十月六日萃至城设茶别诸外护激劝深切积薪为座将焚身供佛诣大雄殿拈香说偈云潄口佛不喜闻总是乞儿伎俩直须念兹在兹方为现大人相据坐示众曰昔世尊于涅槃会上以手摩胸告众云汝等善观吾紫磨金色之身瞻仰取足无令后悔若谓吾灭度非吾弟子若谓吾不灭度亦非吾弟子时百万亿众悉皆契悟诸仁者看这一队随邪逐恶汉万劫无有解脱之期殊不知黄面老人四十九年说得天华乱坠终是一场虗设直到临末稍头抵死命根不断城上座忍俊不禁今且别资一格使现前大众箇箇如龙得水去也遂展两手云汝等善观吾四大本空五蕴非有离这满子毕竟恁处与诸人相见若谓我灭度是我同流若谓我不灭度亦是我同流何以故大海若不纳百川应倒流起引众绕佛至积薪所升座复问众云高峯妙禅师道尽大地是箇火阬得何三昧不被烧却大众试下X一转语东禅格云正是老弟受用处城举手笑曰谢和尚证明遂拊掌说长偈一首以双手擎两烛台云这箇是金台邪银台邪直下搆得便知自性弥陀共证药王三昧遂合掌三唱南无莲池海会佛菩萨举烛然薪须臾火大炽众环诵阿弥陀经至今现在说法城高声曰住顷之复展两手剪开薪焰出示全身端坐而化年三十有五东禅格其同门也书所见为之传诸方诵之明宏明宏字梅芳杭州人弱岁父为纳妇逃去母哭之失明后父母相继而殂始薙发于绍兴柯桥弥陀庵寻事参访习天台教观坐禅有省后阅藏于天台万年寺久之两目并劳损曰此吾违亲慈念之报也自是一心念佛寒暑无间尝曰我因失明得大利益平时一钵一杖居无常处所得䞋施随施贫乏思齐贤公与宏交尝谓宏决生净土谓宏有三真真解脱真干净真精进也雍正五年九月贤公于梵天寺起念佛七期招宏入社时宏患痢而持名不少懈七期毕往无钖斋僧馆病转剧一日徧告檀越期以明日将行众如期至即起坐念佛合掌而化明德明德字圣眼姓马杭州海宁人四岁出家梵天寺十六薙发性孤僻不好世务年三十六将诣律师求戒忽得喘疾日甚有徒孙一苇延数僧在寺开净业堂X思齐贤公亦与焉堂之左即德卧室日闻众唱佛声恒默随之巳而自知时至命一苇延众僧至牀前齐声唱佛少顷止之谓贤公曰愿师开示贤公曰汝当尽舍万缘一心念佛了生脱死在此一时急宜着力德遂偕众持佛名复发四宏誓愿语极恳切至夜半佛声方毕才举观音圣号即转身垂目而逝时雍正七年十二月二十六日也实贤实贤字思齐号省庵常熟时氏子也自少不茹荤出家后参念佛者是谁有省曰吾梦觉矣掩关真寂寺三年昼覧藏文晚课佛号诣鄮山礼阿育王塔尝以佛涅槃日大合缁白广修供养然指佛前发四十八大愿卒感舍利放光作劝发菩提心文激厉四众诵者多为涕下其文曰尝闻入道要门发心为首修行急务立愿居先愿立则众生可度心发则佛道堪成苟不发广大心立坚固愿则纵经尘劫还在轮回虽有修行徒劳辛苦华严经云忘失菩提心修诸善法是名魔业忘失尚尔况未发乎故知欲学如来乘必先具发菩提愿不可缓也然心愿差别其相乃多今为大众略而言之相有其八所谓邪正真伪大小偏圆是也世有行人一向修行不究自心但知外务或求利养或好名闻或贪现世欲乐或望未来果报如是发心名之为邪既不求利养名闻又不贪欲乐果报唯为生死为菩提如是发心名之为正念念上求X佛道心心下化众生闻佛道长远不生退怯观众生难度不生厌倦如登万仞之山必穷其顶如上九层之塔必造其颠如是发心名之为真有罪不忏有过不除内浊外清始勤终怠虽有好心为名利之所夹杂虽有善法为罪业之所染污如是发心名之为伪众生界尽我愿方尽菩提道成我愿方成如是发心名之为大观三界如牢狱视生死如冤家但期自度不欲度人如是发心名之为小若于心外见有众生及以佛道愿度愿成功勋不忘知见不泯如是发心名之为偏知自性是众生故愿度脱自性是佛道故愿成就不见一法离心别有以虗空之心发虗空之愿行虗空之行证虗空之果亦无虗空之相可得如是发心名之为圆知此八种差别则知审察知审察则知去取知去取则可发心云何审察谓我所发心于此八种中为邪为正为真为伪为大为小为偏为圆云何去取所谓去邪去伪去小去偏取正取真取大取圆如此发心方得名为真正发菩提心也此菩提心诸善中王必有因缘方得发起今言因缘略有十种何等为十一者念佛重恩故二者念父母念故三者念师长恩故四者念施主恩故五者念众生恩故六者念死生苦故七者尊重巳灵故八者忏悔业障故九者求生净土故十者为令正法得久住故云何念佛重恩谓我释迦如来从初发心为我等故行菩萨道经无量劫备受诸苦我造业时佛则哀怜方X便教化而我愚痴不知信受我堕地狱佛复悲痛欲代我苦而我业重不能救拔我生人道佛以方便令种善根世世生生随逐于我心无暂舍佛初出世我尚沈沦今得人身佛巳灭度何罪而生末法何福而预出家何障而不见金身何幸而躬逢舍利如是思惟向使不种善根何以得闻佛法不闻佛法焉知常受佛恩此恩此德邱山难喻自非发广大心行菩萨道建立佛法救度众生纵使粉骨碎身岂能酬答是为发菩提心第一因缘也云何念父母恩哀哀父母生我劬劳十月三年怀胎乳哺才得成人指望绍继门风供承祭祀今我等既巳出家滥称释子甘旨不供祭埽不给生不能养其口体没不能导其神灵于世间则为大损于出世又无实益两涂既失重罪宁逃如是思惟唯有百劫千生常行佛道十方三世普度众生则不唯一生父母生生父母俱蒙拔济不唯一人父母人人父母尽可超昇是为发菩提心第二因缘也云何念师长恩父母虽生育我身若无世间师长则不知礼义若无出世师长则不解佛法不知礼义则同于异类不解佛法则何异俗人今我等粗知礼义略解佛法袈裟被体戒品沾身此之重恩从师长得若求小果仅能自利今为大乘普愿利人则世出世间二种师长俱蒙利益是为发菩提心第三因缘也云何念施主恩谓我等今者日用所资并非巳有三时粥饭四季衣裳疾病所须身口所费此皆X出自他力将为我用彼则竭力躬耕尚难餬口我则安坐受食犹不称心彼则纺织不巳犹自艰难我则衣服有余宁知爱惜彼则荜门蓬户扰攘终身我则广厦闲庭优游卒岁以彼劳而供我逸于心安乎将他利而润巳身于理顺乎自非悲智双运福慧二严檀信沾恩众生受赐则粒米寸丝酬偿有分泥犁饿鬼恶报宁逃是为发菩提心第四因缘也云何念众生恩谓我与众生从旷劫来世世生生互为父母彼此有恩今虽隔世昏迷互不相识以理推之宁无报効今之披毛带角安知非昔为其子乎今之蝡动蜎飞安往不曾为我父乎至其号唿于地狱之下宛转于饿鬼之中苦痛谁知饥虗安诉我虽不见不闻彼必求拯求济非经不能陈此事非佛不能道此言彼邪见人何足以知此是故菩萨观于蝼蚁皆是过去父母未来诸佛常思利益念报其恩是为发菩提心第五因缘也云何念生死苦谓我与众生从旷劫来常在生死未得解脱人间天上此界他方出没万端升沈片刻黑门朝出而暮还铁窟暂离而又入登刀山则举体无完肤攀剑树则方寸皆割裂热铁不除饥吞之而肝肠尽烂洋铜宁疗渴饮之而骨肉都糜利锯解之则断而复续巧风吹之则死巳还生勐火城中忍听吽噑之惨煎熬盘里谁闻苦痛之声氷冻始凝状似青莲蘂结血肉既裂身如红藕华开一夜死生地下每经万遍片时苦痛人间巳过百年频烦X狱卒疲劳谁信阎翁教诫受时知苦虽悔恨以何追脱巳还忘其作业也如故心无常主类商贾而处处奔驰身无定形似房屋而频颓迁徙大千尘点难穷往返之身四海波涛孰计别离之泪峩峩积骨过彼崇山莽莽横尸多于大地向使不闻佛语此事谁见谁闻未覩佛经此理宁知宁觉其或依前贪恋仍旧痴迷祇恐万劫千生一错百错人身难得而易失良时易往而难追道路冥冥别离长久三涂恶报还自受之痛不可言谁当相代故宜断生死流出爱慾海自他兼济彼岸同登旷劫殊勋在此一举是为发菩提心第六因缘也云何尊重巳灵谓我现前一心直下与释迦如来无二无别云何世尊无量劫来早成正觉而我等昏迷颠倒犹是凡夫又我世尊具有无量神通智慧功德庄严而我等伹有无量业系烦恼生死缠缚心性是一迷悟天渊譬如无价宝珠没在淤泥视同瓦砾不加爱重故宜以无量善法对治烦恼修德有功性德方显如珠被濯悬在高幢洞达光明映蔽一切可谓不孤佛化不负巳灵是为发菩提心第七因缘也云何忏悔业障经言犯一吉罗如四天王寿五百岁堕泥犁中吉罗小罪尚获此报何况重罪其报难言今我等日用之中一举一动恒违戒律一飡一水频犯尸罗一日所犯亦应无量何况终身历劫所起之罪更不可言矣且以五戒言之十人九犯少露多藏五戒名为优婆塞戒尚不具足何况X沙弥比邱菩萨等戒又不必言矣若非自愍愍他自伤伤他身口併切声泪俱下普与众生求哀忏悔则千生万劫恶报难逃是为发菩提心第八因缘也云何求生净土谓在此土修行其进道也难彼土往生其成佛也易易故一生可致难故累劫未成是以往圣前贤人人趣向千经万论处处指归末世修行无越于此然经称少善不生多福乃致言多福莫若执持名号言多善莫若发广大心暂持圣号胜于布施百年一发大心超过修行历劫盖念佛本期作佛大心不发则虽念奚为发心原为修行净土不生则虽发易退下菩提种耕以念佛之犁道果自然增长乘大愿船入于净土之海西方决定往生是为发菩提心第九因缘也云何令正法久住谓我世尊无量劫来为我等故修菩提道难行能行难忍能忍因圆果满遂致成佛既成佛巳化缘周讫入于涅槃正法像法皆巳灭尽仅存末法有教无人邪正不分是非莫辨竞争人我尽逐利名不知佛是何人法是何义僧是何名衰残至此殆不忍言每一思及不觉泪下我为佛子不能报恩内无益于巳外无益于人生无益于时死无益于后极重罪人非我而谁由是痛不可忍计无所出顿忘鄙陋忽发大心偕诸善友同到道场述为忏摩逢兹法会发四十八之大愿愿愿度生期百千劫之深心心心作佛毕此一形誓归安养既登九品回入娑婆俾得佛日重辉法门再阐僧海澄X清于此界人民被化于东方劫运为之更延正法得以久住此则区区真实苦心是为发菩提心第十因缘也如是十缘备识八法周知趣向有门开发有地唯愿大众愍我愚诚怜我苦志同立此愿同发是心未发者令发巳发者增长巳增长者今令相续勿畏难而退怯勿视易而轻浮勿欲速而不久长勿懈怠而无勇勐勿因愚钝而一向无心勿以根浅而自鄙无分譬如种树种久则根浅而日深又如磨刀磨久则刀钝而成利岂其因浅勿种任其自枯因钝弗磨置之无用又若以修行为苦则不知懈怠尤苦修行则勤劳暂时安乐永劫懈怠则偷安一世受苦多生况乎以净土为舟航则何愁退转又得无生为忍力则何虑艰难勿言一念轻微勿谓虗愿无益心真则事实愿广则行深虗空非大心王为大金刚非坚愿力最坚大众诚能不弃我语则菩提眷属从此联姻莲社宗盟自今缔好所愿同生净土同见弥陀同化众生同成正觉晚居杭州僊林寺雍正七年结莲社为文誓众以毕命为期判日课为二十分十分持名九分作观一分礼忏其示禅者念佛偈曰一句弥陀头则公案无别商量直下便判如大火聚触之则烧如太阿剑撄之则烂八万四千法藏六字全收千七百只葛藤一刀齐断任他佛不喜闻我自心心忆念请君不必多言只要一心不乱十一年腊月八日告弟子曰明年四月吾其去矣遂掩关一室日课佛名X十万声明年四月十二日告众曰月朔以来再见西方三圣其将往生乎遂书偈辞众明日断食饮敛目危坐五更具浴更衣十四日将午面西寂然送者麇至忽张目曰吾去即来生死事大各自净心念佛可矣合掌连称佛名遂逝年四十九明悟明悟字丙元黄州人早岁出家仁寿庵受戒归元寺徧参诸方了悟心法受嘱于臯亭佛日寺璇鑑和尚历主吴江长庆苏州珠明石门崇庆臯亭佛日诸寺而归老于苏之龙兴晚而精修净业昼夜无间干隆十七年正月九日寺中斋天悟语众曰诸公好住吾于上元前当去矣至十四日作偈曰山僧年望七诸缘事巳毕自入涅槃门不露真消息遂取汤盥沐易衣命众称佛名至午而寂年六十九德峻德峻字广闻一字苍巖苏州人出家于城中妙隐庵徧参诸方承曹洞宗住杭州回龙真寂寺归而闭关盘溪小灵隐先后数年精修净业定中两度见佛出关遂造丈六弥陀像刻净土或问导人念佛时赴众请演瑜伽𦦨口屡有征应所得䞋施未甞启封每出所藏广修佛事干隆二十八年九月微示喘疾召诸学徒环称佛名者七日其日午后命众诣殿焚香沐浴易衣端坐称佛名而逝年八十五闻言X闻言字超然姓费嘉兴桐乡人幼不喜茹荤好跏趺坐七岁入灵隐山祇园庵出家为人淳朴受具于云林寺硕揆志禅师朝夕提䇿言曰某甲钝根不善参究唯知念佛耳师曰念佛亦可了生死言依教奉行精严戒律二六时中唯持佛名弗问他事干隆二年六月二日忽召徒众谓曰我行矣汝等念佛送我即说偈曰吾年七十七世缘俱巳毕坐断两头关得箇真消息且道如何是真消息聻合掌端坐而逝道彻道彻钱塘人出家于半山岭安隐寺初参崇福高旻诸老师发明本有巳而专修净业居杭州北门外四十里打饭桥文殊庵中结期闭关室无长物唯一几一单而巳甫数日得疾困甚自奋曰念佛正为生死奈何以病辍邪持佛名益切俄而金光照室光中佛为摩顶病霍然愈遂得念佛三昧行住坐卧了无异念如是三年以三月望出关升坐说法毕谓众曰吾将以七月望后西归汝等可来送及期众咸集彻方设盂兰盆会众至理前语彻曰有之可止少待明日延所善崇福僧属以庵中住持又明日设斋别众方午入龛瞑坐而逝顷之复苏谓众曰与诸君远别可无一言娑婆之苦不可说不可说极乐之乐不可说不可说倘蒙记忆但念阿弥陀佛不久当相见错过此生轮转长夜痛哉痛哉语讫而逝年四十八事在干隆十九年X成註成註字杲彻姓郭徐州铜山人少出家年二十受具戒于宝华山徧参诸山嗣法于天童石吼彻公巳而专修净业干隆十二年住苏州狮林寺上南巡幸其寺勅名画禅日率众四会唱佛名往往烛䟦香烬众一一退散註佛声不绝也时应众请演瑜伽𦦨口所得䞋施輙付监院充修造费未几堂庑焕然日恢其旧中夜修大悲忏法胁不至席一日方持佛名木鱼堕地忽有省自是信口说偈若夙习者甞示众云脚踏无生路四面何回互推出众人前分明绝举扬本来真面目万事皆具足触着与磕着处处超佛祖更有念佛亲西方胜境真莲胎保养处不隔一毫尘若人达此意不劳向外寻业识消磨尽往生即此心华开亲见佛万象尽回春见居士问法者辄曰娑婆苦盍从我西方去乎三十四年四月下痢卧病顷之一日召侍者曰扶我起坐索橘饼汤饮之正念而逝年七十三了庵了庵不详其所出游历丛林参究甚切晚修净业至汉口安单栖隐寺居人严氏买园奉之顷之得疾谓严氏曰可归我江南严氏具舟送至金山复归江宁某寺一日积薪于庭坐其上连称阿弥陀佛召众举火众莫应促之或授以炷香取向鼻间吹之火从鼻出然面门肉片片落唱佛声不绝而火益炽隐隐闻X佛声向空西迈顷之乃寂遗令其徒磨骨为粉饲江鱼结净土缘其徒从之实定实定字闻学姓张松江上海人年二十余出家天台万年寺徧参诸方发明心要寻主天目禅原寺晚至苏州住文星阁甞言达本之人功未齐于诸圣得生净土果行方圆故常提唱念佛法门着净土诗一百八首又言诸佛法身含裹十方世界经云云何是中更容他物直是超诸限量迥绝去来是心作佛是心是佛念念佛出世念念佛灭度念念无生念念往生头头上明物物上显都卢是一句阿弥陀佛方是真实念佛人也干隆四十二年归江阴香山寺十二月有疾明年正月三日病七日矣向晨谓弟子曰何日立春曰后四日复问今日是何日曰甲子定曰今日好遂起坐嘱后事毕就枕卧至黄昏起唿众至命具汤洗手者再连称阿弥陀佛众请说偈口占曰继祖传灯接虗响开堂说法鬼打锣鼻孔今朝拈正了莲华池上见弥陀偈毕寂然众唿之逝矣年六十七法嗣际会字旅亭亦修念佛三昧临终作偈别众吉祥而逝实圆实圆松江人少有出世志年十八九父母将为娶妻有日矣夜走一寺求主僧为剃发巳遂之宝华山受具戒其家控僧于官官遣僧迹之圆以僧服还曰吾X发巳除矣无及也其父母闭之一室日常趺坐不食不寝无巳乃听出家松江城有僧设关拜华严经未竟化去为终事焉巳而至金山行般舟三昧满百日干隆二十五年居常州天宁寺入念佛堂昼夜唱佛不绝二十八年三月示微疾集众唱佛名尽出囊中钱为䞋满三日沐浴具威仪随众入堂趺坐唱佛而逝恒一恒一字圣学姓沈常州武进人出家于穹窿之茅篷初参掦州高旻寺巳而习台宗通其教甞止苏州文星阁得咯血疾去之杭州半山显义院疾甚尅日设斋筵别诸道友唱西方佛名而逝一甞言某庵僧落拓不持戒一同戒友规之不听巳而病甚召其友曰不听子言故至此今且奈何友曰西方阿弥陀佛有本誓愿造业众生十念念佛尽蒙接引子能信否僧曰信然力不支奈何友曰无伤也设像牀西偏令注目勿动爇炉香为唱佛名执病者手令谛听如是三昼夜病者忽起坐谢其友曰蒙佛接引得中品生矣举手而别慧端慧端不详其所出居杭州理安寺日课佛名数万后住绍兴善福庵一日要同参僧澄谷与他僧五六人至庵唱佛名日方午忽举手高唱数声屹然而化年二十余X法真法真字朗如瑞州高安人得度于灌溪元文和尚受具后游方至岭南居丹霞最久平时潜心净土一日偶与禅者论及无字公案蓄疑久之豁然有省诣海幢礼正目老人机语契合遂受记莂干隆二十年众请主席海幢提唱宗乘兼宏净业晚年谢院事掩关寺之东偏专课佛号寒暑不懈者八年甞有偈云百八轮珠昼夜提芙蕖渐渐出深泥轮珠掷却芙蕖放古佛元来不在西三十八年九月初示微疾十一日黄昏召弟子嘱后事翌日午时集众唱佛名香过二寸余自举小净土文未半而逝佛安佛安字誓愿苏州人年三十余邻家杀猪出其腑有文曰曹操瞿然发心投上津桥天竺庵为僧巳而住北濠大王庙以念佛为课得钱辄买香华供佛放诸鱼鸟干隆四十一年三月有疾遣徒往狮林寺请僧礼净土忏三日演瑜伽𦦨口一坛期满明日设斋筵召客为别称佛名其徒和之香三炷日午日行矣端坐而逝平居偶为诗劝人回向其末后有诗云西方世界妙莲台观里分明一朵开赤白青黄无异色心心唯愿见如来又云莫道西方路正遥只今弹指上金桥弥陀接引微微笑赞尔娑婆戒行高论曰佛法入中国自汉迄晋多以传经解义为先至远公始建白莲社修念佛三昧自利利人后之言净X业者归焉祖师西来直指本心曹溪说法简斥净土此乃最上一机绝诸方便至天台永明天如楚石诸师既悟无生之旨复开念佛之门岂非圆融性相兼摄三乘者哉夫所谓出家者非独辞亲割爱而巳诚欲出三界之家也能生极乐是真出家若诸公者或由禅入净或即佛明心掉身污泥之中蝉蜕轮回之苦斯亦极大丈夫之能事矣往生比邱尼第四慧木慧木姓傅年十一出家居梁郡筑戈村寺日诵大品多诸灵异尝梦到西方见一浴池有芙蕖华诸化生人列坐其中巳而请师受戒忽于坛所见天地晃然悉黄金色一日与大众共礼无量寿佛伏地不起或蹴而问之云当伏地时觉身到安养国佛为说小品巳得四卷因被蹴而觉甚追恨之宋元嘉十四年时本年巳六十九后不详其终法盛法盛姓聂清河人宋元嘉十四年年巳七十许出家于金陵建福寺才识敏悟谓同业昙敬昙爱曰吾立身行道志在西方十六年九月二十七日塔下礼佛晚而不豫病日加其月晦夕假寐见如来从空而下与二大士论二乘法光明显烛寺众咸惊盛为具说所见言讫而绝年七十二净真X净真唐时人居长安积善寺衲衣乞食诵金刚经十万遍笃志念佛一日语弟子曰五月内十度见佛两度见宝莲华上童子游戏吾巳得上品生矣言讫跏趺而化祥光满寺法藏法藏唐时人居金陵勤志念佛夜见佛菩萨光明照寺奄然而化悟性悟性宋时人居庐山笃志念佛求生西方忽闻空中乐声谓左右曰我巳得中品生矣见诸同志念佛精进者皆有莲华以待其生言毕而逝能奉能奉钱唐人专修净业常见佛光照身一日无疾告其徒曰吾往生时至少顷众闻诵佛声厉往视之巳合掌面西坐逝矣异香满室有乐声隐隐西去慧安慧安明州人住小溪杨氏庵专修西方诵金刚经寒暑不辍常于室中见佛光下烛一日示疾端坐戒众勿諠移时曰佛至矣令众唱佛名倐然脱去年九十六袾锦袾锦字太素姓汤杭州人归同邑沈生即莲池宏公是也宏公出家时锦年仅十九或劝锦阻之锦曰熟闻渠称生死事大阻之是悞渠也不可至年四十七X亦出家受具制行谨严虔修净业万历四十二年得疾垂绝时忽语侍者云经称十念往生亟扶我起起则正坐念佛而逝年六十七广觉广觉姓龚苏州崇明人年十二即断肉受持经呪朝夕礼佛唯谨自誓不字年二十八剃染至杭州依孝义庵太素师居焉精持梵行纯一不杂质素弱刻心苦躬劳不自惜俄得疾却医药一心待尽气奄奄不振忽起正面趺坐庵主为设弥陀尊像觉凝目谛观合掌归命巳而盥手着净衣持数珠端身对佛如入禅定侍者虑其倾仆以二枕掖之挥手云无用此众环绕念佛复挥手云吾自有主在毋劳众也跏趺不动凡二昼夜微声称佛名气渐促泊然而逝时万历三十九年二月七日年三十三成静成静字实修广州东冈人自幼即持斋戒后出家进具念佛不暂辍甞劝众造栴檀千手眼大悲像越明年得微疾预知时至语弟子曰千手千眼大悲观世音菩萨来此相接吾往矣即瞑目而化潮音潮音姓金苏州常熟人适龚氏寡居守节与子端吾同发心出家端吾既为僧音亦至苏州礼尼真如为师既而还里蹴屋焚修昼夜六时佛声浩浩一日示微疾沐浴披衣坚坐中堂日晡时计曰亥时去矣敛X手入袖端坐而化年七十三事在我朝顺治中论曰余辑古比邱尼修净业有闻者落落不过数人意传之者或逸欤抑多浮沈随俗克自振厉者少欤而其仅可传者大率能谨持诵坚誓愿临终现诸瑞相录而传之以为修行正轨云净土圣贤录卷六净土圣贤录X卍XXX净土圣贤录卷七往生人王第五乌苌国王乌苌国王雅好佛法甞谓侍臣曰我为国王虽享福乐不免无常闻西方净土可以栖神我当发愿求生彼国于是六时行道念佛每供佛饭僧王及夫人躬自行膳三十年不废临终容色愉悦现诸瑞应论曰自佛教东来有国之君深心宏护者代不乏人而往生瑞应纪载罕闻不可得而详也昔尧治天下之民平海内之政往见四子藐姑射之山窅然丧其天下焉夫诚能以净土为归者其于天下亦若是而巳矣X往生王臣第六七万释种佛在迦毗罗国尼居陀林勅弟子迦卢陀夷往化父王迦卢陀夷至迦毗城以神通力于虗空中跏趺而来为净饭王赞叹如来希有功德王起敬信心率诸释种往诣佛所佛既为天龙八部各授记巳因为王广说三解脱门复言一切诸法皆是佛法王言若一切法是佛法者一切众生亦应是佛佛言若不颠倒见众生者即是其佛所言佛者如实见众生也如实见众生者即是见实际实际者即是法界一切法无生此是陀罗尼门可于此法中而安其心勿信于他尔时净饭王等七万释种闻法解悟得无生法忍佛现微笑而说偈曰释种决定智是故于佛法决定心安住人中命终巳得生安乐国面奉无量寿无畏成菩提刘程之刘程之字仲思彭城人少孤事母孝善老庄言不委蛇于时俗初为府参军公卿先后引荐皆力辞时慧远法师止于庐山东林寺修念佛三昧程之往依之远曰官禄巍巍云何不为程之曰晋室无磐石之固物情有累卵之危吾何为哉刘裕以其不屈号曰遗民以旌之同时清信士宗悫雷次宗周续之张野张诠毕颕之等咸来庐山乃于西方三圣像前建斋立社同修净业程之鑱石为誓其辞曰夫缘化之理既X明则去来之兆显矣迁感之数既符前善恶之报必矣推交臂之潜沦悟无常之期切审三报之相催知险趣之难拔此其同志诸贤所以夕惕朝勤仰思攸济者也葢神者可以感涉而不可以迹来必感之有物则幽路咫尺苟求之无主则渺茫何津今幸以不谋而感佥心西境叩篇开信亮情天发乃机象通于寝梦欣欢百于子来于是云图表晖影侔神造功由理谐事非人运兹寔天启其诚冥运来萃者矣然其景绩参差功德不一虽晨祈云同夕归攸隔即我师友之眷良可悲矣是以慨焉胥命整襟法堂等施一心亭怀幽极誓兹同人俱游绝域其惊出绝伦首登神界则无独善于云峤忘兼全于幽谷然后妙觐天仪启心贞照识以悟心形由化革借芙蓉于中流荫琼柯以咏言飘云衣于八极汎香风以忘年临三涂而缅谢傲天宫而长辞绍众灵以继轨指大觉以为期究兹道也岂不宏哉程之度西林㵎北别立禅坊精研元理兼持禁戒着念佛三昧诗居半载即于定中见佛光照地皆作金色更十五年于正念佛时见阿弥陀佛玉毫光照垂手慰接程之曰安得如来为我摩顶覆我以衣俄而佛为摩顶引袈裟以被之他日又梦入七宝池见莲华青白色其水湛湛有人项有圆光胸出卍字指池水曰八功德水汝可饮之程之饮水甘美及寤异香发于毛孔乃语人曰吾净土之缘至矣请僧转妙法莲华经近数百周程之对像X焚香再拜祝曰我以释迦遗教知有阿弥陀佛此香当先供养释迦如来次供养阿弥陀佛复次供养妙法莲华经所以得生净土由此经功德愿与一切有情俱生净土即与众别卧牀上面西合掌泊然化去时晋义熈六年年五十九于昶于昶不详其里居唐天后朝任并州录事昼决曹务夜判冥司每知灾咎阴为之备凡六年丁母忧持金刚经为日课更不复为冥吏矣年八十四将终忽闻奇香遽谓左右曰西方圣人来迎我也即向西连称佛名而逝马子云马子云不详其里居举孝廉任泾县尉充本郡租纲督运入京舟溺沈米万斛系狱中子云专心念佛阅五年遇赦得出隐南陵山寺中持一食斋天宝十年卒于泾先谓人曰吾因数奇遂精持内教今西方业成当往生安乐世界尔明日沐浴衣新衣端坐合掌俄而异香满室子云云佛来矣遂逝韦文晋韦文晋不详其所出仕于唐位至观察使建西方道场笃志净业求生西方一日正持佛名跏趺而化异香满室张抗张抗不详其所出石晋朝官翰林学士课大悲呪十X万徧求生西方一日寝疾唯持佛名忽谓家人曰西方净土祇在堂屋边阿弥陀佛坐莲华上翁儿在莲华池金沙地上礼拜嬉戏良久佛声甫寂而化翁儿者抗之孙时巳先逝矣文彦博文彦博字宽夫汾州介休人也历仕宋仁英神哲四朝出入将相五十余年官至太师甞兼译经润文使封潞国公素皈信佛法晚向道益力专念阿弥陀佛晨夕行坐未甞少懈发愿云愿我常精进勤修一切善愿我了心宗广度诸含识居京师与净严法师集十万人为净土会一时士大夫多从而化焉年九十二卒杨杰杨杰字次公无为人自号无为子元丰中官太常初好禅宗从天衣禅师游参庞公机语及奉祠太山覩日出如盘涌忽大悟熈宁末以母忧归闲居阅藏经遂归心净土绘丈六阿弥陀佛随身观念平生着述多指归净土其天台净土十疑论序云爱不重不生娑婆念不一不生极乐娑婆秽土也极乐净土也娑婆之寿有量彼土之寿则无量矣娑婆备诸苦彼土则安养无苦矣娑婆随业轮转生死彼土一往则永证无生法忍若愿度生则任意自在不为诸业转矣其净秽寿量苦乐生死如是差别而众生冥然不知可不哀哉阿弥陀佛净土摄受之主也释迦如来指X导净土之师也观音势至助佛扬化者也是以如来一代教典处处丁宁劝往生也阿弥陀佛与观音势至乘大愿船泛生死海不着此岸不留彼岸不止中流唯以济度为佛事是故阿弥陀经云若有善男子善女人闻说阿弥陀佛执持名号若一日乃至七日一心不乱其人临命终时阿弥陀佛与诸圣众现在其前是人终时心不颠倒即得往生极乐国土又无量寿经云十方众生闻我名号忆念我国植诸德本至心回向欲生我国不果遂者不取正觉所以祇洹精舍无常院令病者面西作往生净土想葢弥陀光明徧照法界念佛众生摄取不舍圣凡一体机感相应诸佛心内众生尘尘极乐众生心中净土念念弥陀吾以是观之智慧者易生能断疑故禅定者易生不散乱故持戒者易生远诸染故布施者易生不我有故忍辱者易生不瞋恚故精进者易生不退转故不造善不作恶者易生念纯一故诸恶巳作业报巳现者易生实惭惧故虽有众善若无诚信心无回向发愿心者则不得生矣噫弥陀甚易持净土甚易往众生不能持不能往佛如众生何夫造恶业入苦趣念弥陀生极乐二者皆佛言也世人忧堕地狱而疑往生者不亦惑哉元祐中官两浙提点刑狱卒临终说偈曰生亦无可恋死亦无可舍太虗空中之乎者也将错就错西方极乐先是有司士参军王仲回者与杰同乡里甞从杰受念佛法门问如何得不间断X曰一信之后更不再疑即是大间断也仲回跃然明年杰守丹阳一夕梦见仲回云向蒙以净土为导今得往生特来致谢再拜而出巳而得其子讣书言仲回预知化期徧别亲友逝矣杰既卒其后有荆王夫人梦游西方见一人坐莲华上其衣飘扬宝冠璎珞庄严其身问何人云杨杰也王古王古字敏仲东都人文正公旦之曾孙也其先七世持不杀戒古更发心放生命一百万游江西与晦堂杨岐诸老师究宗门中事既而作直指净土决疑集宏西方之教闲居数珠不去手行住坐卧修行净观无有间歇又甞着净土宝珠集序云众生心净则佛土净法性无生而无不生有佛世尊今现说法在极乐国号阿弥陀缘胜劫长悲深愿大无边际光明摄受不思议净妙庄严珠网丽空瑶林矗地净含八德华发四光韵天乐于六时散裓华于亿剎诸佛共赞十方来归弥陀心内众生新新摄化众生心中净土念念往生质託宝莲不离当处神游多剎岂出自心如镜含万象而无有去来似月印千江而本非升降被圆顿机则皆一生补处明方便门则有九品阶差念本性之无量光本来无念生唯心之安养国真实无生解脱苦轮十念亦超于宝地会归实际二乘终证于菩提如大舟载石而遂免沈沦若顺风扬帆而终无留难悟之则非远非近迷之则即近而遥嗟夫X学寡障多疑深观浅斥为权小閴若存亡则以马鸣龙树为未然天台智者为不达不信当受菩提记不肯顿生如来家笼鸟鼎鱼翻然游戏隙驹风烛妄计久长虗受一报身枉投诸苦趣岂知大雄赞劝金口丁宁侣圣贤于剎那具相好于俄顷乐受则永抛五浊悲增则回救三涂于此不知是为可悯徽宗朝官户部侍郎以党祸落职寻化去有僧神游净土见古与葛繁在焉繁澄江人官至朝散大夫公第私居必营净室设佛像一日方礼诵时舍利从空而下后无疾面西端坐而逝钟离瑾钟离瑾会稽人母任夫人精修净土临终勉瑾修净业瑾自是感奋日行利益二十事后官浙西与慈云式公论往生指要清修弥笃任夫人故有栴檀佛像常顶戴行道及是瑾瞻礼间眉间忽迸出舍利数粒未几知开封府方夜半忽起谓家人曰夫人报我往生期至矣即跏趺而逝前一日举家梦瑾乘青莲华天乐围绕乘空西去子景融官朝请大夫常诵观无量寿佛经修念佛三昧弃官结茅仪真东园侧甞曰识得弥陀弥陀弥陀不识弥陀奈何奈何不识弥陀弥陀更在西方外识得弥陀弥陀只在自已家一夕请僧妙应诵普贤行愿品炷香听毕两手作印而化曾孙松寓居苏州与宝积寔公等结社念佛无疾忽端坐西向合掌而化X马圩马圩字仲玉庐州合肥人父忠肃公亮守杭州日慈云式公授以净土法门遂全家奉佛元丰中圩遇僧广初得天台十疑论喜曰吾今得所归矣遂依慈云十念回向法行之二十余年后更与王古往还益精进念佛常以放生为佛事历守淄川新定以慈惠为政课诵经呪观想西方日有常法时荆王夫人梦游莲池见有朝服而坐华上者曰此马圩杨杰也时杰巳化去而圩尚无恙崇宁元年得疾盥沐易衣端坐念佛而逝有气如青葢腾空而上巳而家人十数同梦见圩曰吾巳得生净土上品矣其秋有婢卧疾亦念佛而逝子永逸亦行十念法习十六观阅三十余年巳而得疾见阿弥陀佛及二菩萨来接引结印示寂香气满室中既殓柩上产五色华其光烂然江公望江公望字民表严州人也登进士第建中靖国元年拜左司谏寻出知淮阳军蔡京为政嫉诸言事者编管安南居常与妻俞氏蔬食清斋修念佛三昧着念佛方便文曰世出世间之法欲得成办省力莫若系心一缘即如称念阿弥陀佛有巧方便无用动口不出音声微以舌根敲击前齿心念随应音声历然声不越窍闻性内融心印舌机机抽念根从闻入流反闻自性是三融会念念圆通久久遂成唯心识观若是利根之人念念不生心心无所六根杳寂诸识消X除法法全真门门绝待瞥尔遂成真如实观初机后学一心摄念如来乃至营办家事种种作务亦自不相妨碍都摄六根净念相继不过旬月便成三昧所谓自心作佛自心是佛自心见佛有子早亡见梦于其舅乞公望就天宁寺转宝积经祈生善处且言见冥中金字碑云江公望身居言责志慕苦空躬事焚修心无爱染动静不违佛法语默时契宗风名预脱乎幽关身必归乎净土后遇赦得归无疾而化陈瓘陈瓘字莹中南剑州沙县人徽宗朝为左司谏以直道不容寻出补外既而还为右司员外郎权给事中忤宰相曾布出知泰州崇宁中编管袁州巳而移通州复谪台州初瓘好华严经自号华严居士及遇明智法师叩天台宗旨明智示以上根止观不思议境以性夺修成无作行深有契入自入台州捐书不复为文专修念佛三昧作天台十疑论后序云人心无常法亦无定心法万差其本在此信此则徧信华严所以说十信疑此则徧疑智者所以说十疑出疑入信一入永入不离于此得究竟处净土者究竟处也此处有说法之主名无量寿此佛说法未甞间断疑障其耳则聋而不闻疑障其心则昧而不觉不闻不觉安住恶习赞叹不念随喜粗心妄指莲胞以为虗诞终不自念此分段身从何而得自何而来胎狱秽X浊真实安在信凭业识自隔真际于一幻境非彼执此生生不灵永绝圣路以如是故释迦如来起大慈悯于秽浊中发大音声赞彼净土上妙之乐于生死中为大船师载以法船令趋彼岸昼夜度生无有休息然而弥陀之岸本无彼此释迦之船实非往来譬如一灯分照八镜镜有东西光影无二弥陀说法徧光影中而释迦方便独指西镜故巳到彼岸者乃可以忘彼此未入法界者何自而泯东西于此法中若未究竟勿滞方隅勿分彼此但当正念谛信而巳此二圣之意而智者之所以信也信者万善之母疑者众恶之根能顺其母能耡其根则向之所谓障缘众生聋可复闻昧可复觉未出生死得出生死未生净土得生净土顺释迦之诲往面弥陀随弥陀之愿来助释迦在此而徧历十方即西而普入诸镜自二圣建立以来如是之人如河沙数云何不信云何而疑能自信巳又作方便令诸未信无不信者此则智者之所以为悲也居五年复承事郎移楚州居住过庐山家焉甞语所亲曰吾往年遭患难所惧惟一死今则死生皆置度外矣寻卒年六十五王衷王衷嘉禾人居钱塘之孤山政和间举隐逸不起后官至朝散大夫甞参小本禅师未有所入偶闻僧诵弥陀经有感遂专心净业日诵阿弥陀经七过佛号万声十九年未甞间断即所居为莲社无问道俗贵X贱咸得与会一日无疾沐浴面西跏趺而化张廸张廸钱塘人官助教从圆净律师受菩萨戒专修净业佛前然臂香为誓每称佛名其声奋厉至失音犹不巳甞于静室见白色频伽飞舞于前又有绿发童子合掌问讯后三年西向念佛名而化胡闉胡闉字达夫钱塘人官宣义郎晚年致仕与清照律师游一日感疾其子请清照过之谓曰达夫平生与慧亨相善岂可不知末后大事乎闉曰将谓心净则土净也清照曰一切时中无杂念染污否曰未能也清照曰如此安能心净土净邪闉曰经言一称阿弥陀佛能灭八十亿劫生死之罪何也清照曰阿弥陀佛有大誓愿有大威德光明神力不可思议具如经说以是一称洪名罪垢自消如赫日正中霜雪何有闉大感悟遂一心称佛名请僧为之助累月最后清照至闉曰此来何晚巳烦观音势至降临甚久清照与众僧同举佛名闉安然而化冯楫冯楫字济川蜀遂宁人也由太学登第初参佛眼远禅师有省复参大慧杲禅师入山结夏深有悟入巳而兼修净业作弥陀忏仪绍兴中出帅泸南率道俗作系念会以西方为归时经建炎兵乱后名剎藏经X多残燬乃涓俸钱造大藏经四十八所小藏四大部者亦如其数分贮诸剎着发愿文云予之施经一事而其二施以赀造经是谓财施以经传法是谓法施财施当得天上人间福德之报法施当得世智辩聪葢世之报当知二报皆轮回之因苦报之本我今发愿愿回此二报临命终时庄严往生西方极乐世界莲华为胎託质其中见佛闻法悟无生忍登不退阶入菩萨位还来十方界内五浊世中普见其身而作佛事以今财法二施之因如观世音菩萨具大慈悲游历五道随类化形说诵妙法开发未悟永离苦道令得智慧普与众生悉得成佛乃予施经之愿也后知卭州二十三年秋乞休顶报亲知期以十月三日告终至期令后厅置高座见客如平时日将午具衣冠望阙肃拜请漕使摄州事着僧衣据高座属诸官吏道俗各宜向道建立法幢遂拈拄杖按膝泊然坐化漕使曰安抚去住如此自由何不留一偈以表异蹟楫复张目索笔书曰初三十一中九下七老人言尽龟哥眼赤有语录颂古行世吴秉信吴秉信字子才明州人绍兴中官于朝与秦桧忤斥为党人归而筑庵城南日夕宴坐制一棺夜卧其中至五更令童子叩棺而歌曰吴信叟归去来三界无安不可住西方净土有莲胎归去来闻唱即起习禅诵久之桧死以礼部侍郎召寻出知常州二十六年X复被召至萧山驿舍坐顷之令家人静听咸闻天乐之音即曰清净界中失念至此金台既至吾当有行言讫而逝张抡张抡不详其所出官浙西副都总管䖍修净土尝请高宗书莲社二字颜其居为之记曰臣尝读天竺书知出世间有极乐国者国有佛号阿弥陀始享国履位捐去弗居超然独觉悟心证圣以大愿力普度一切其国悉以上妙众宝庄严地皆黄金无山川邱谷之险气序常春无阴阳寒暑之变无饥寒老病生死之苦无五趣杂居之浊用是种种神通方便善导众生忻乐起信于日用中能发一念念彼佛号即此一念清净纯熟圆满具足融会真如同一法性幻身尽时此性不灭一剎那顷佛土现前如持左契以取寓物臣敬闻其说刻厉精进无有间断唯佛唯念亦既有年阖门少长靡不从化乃辟敝庐之东偏凿池种莲倣慧远结社之遗意日率妻子课佛万徧而又岁以春秋之季月涓良日即普静精舍与信道者共之于是见闻随喜云集川至唱佛之声如潮汐之腾江也天慧远创为兹社距今阅数百祀其间缁素景慕余风祖述其高致者代不乏人然率闇汶不章与木石同寂臣独何幸乃蒙太上光尧寿圣皇帝亲洒宸毫书莲社二大字为赐云章奎画得未曾有万目共瞻欢喜踊跃不独传示云林侈千载之盛遇寔愿天X下后世凡历见闻普得念佛三昧究竟成就无上菩提其为饶益讵可量巳谨刊之金石用对扬丕显休命焉李秉李秉不详其所出绍兴末为内廷官历三朝爵武功大夫管御药院乞宫祠以去秉壮岁慕禅宗参净慈自得禅师有省巳而归心净土刻龙舒净土文以劝世持诵谨笃逾三十年子元长偕诸同好结净业会于传法寺秉与焉嘉泰四年秋有疾减食却剂神色逾警及冬梦中忽见弥陀现相越七日凌晨见金华满室中唿二子掖起别亲友索笔书曰六十一年尽乱道些儿见处却也好而今蓦直往西方万劫长离生死老置笔整手结印而逝陆沅陆沅字子元会稽山阴人累官至太府寺丞寻外转历提举福建市舶巳而得罪闲居家明州横溪之上居常持法华经晨起即澡浴焚香首唱偈曰盥手清晨贝叶开不求诸佛不禳灾世缘断处从他断劫火光中舞一回然后开卷而读不缓不急声中贯珠日周一部如是三十年年登八十增至三部复诵弥陀佛号一意西驰年八十五沐浴易服而化口鼻间出莲华香郁然弥日方息事在绍熈五年X钱象祖钱象祖字同伯台州人起家太常丞开禧中官参知政事与史弥远谋共诛韩𠈁胄天下赖之嘉定二年拜左丞相寻罢归初象祖问道于此庵元公参究大事有省既而归心净土守金陵日于乡州建接待寺十所皆以净土极乐名之创止庵与高僧谈处其中自致政后修持益力嘉定四年偶得微疾书偈曰菡萏香从佛国来琉璃地上绝尘埃我心清净超于彼今日遥知一朵开僧有问起居者答曰不贪生不怕死不生天上不生人中唯当往生净土耳言讫趺坐而化时天鼓震响异香芬郁郡人同闻空中声云钱丞相当生西方净土为慈济菩萨昝定国昝定国号省斋明州人为州学谕常修净业结西归社嘉泰初于小江慧光建净土院结石塔于池为乡民藏骨之所月二八日集缁白诵观经及佛号为壁窠图劝人念佛有铁工计公者年将七十丧明因从受念佛图诵至四图两目了然如是三载满十七图一日方念佛次忽瞑半日复甦谓其子曰我巳见西方佛菩萨矣昝学谕是劝导之首当分六图与之并为致谢也西向坐逝嘉定四年定国梦青童告曰佛今告君三日当往生彼国至日沐浴更衣连称佛号端坐而化梅汝能X梅汝能常熟人官县令有志净业一夕梦僧授以纸有二八字以问东灵照师照曰二八十六也岂十六观经之谓乎适一僧以经与之忽不见自是诵经念佛取名往生以见志破山僧道生倡造丈六弥陀像汝能施财百万设斋礼忏殿前池中生双头白莲一华百叶是年冬无疾而卒朱纲朱纲不详其所出明顺天贡士官终府同知专修净业日诵佛名三万声积十五年一日坐榻上方提珠诵佛名忽异香满室曰佛来也遂逝陈瓒陈瓒字廷祼江南常熟人嘉靖三十五年进士官刑科给事中直言被斥家居一意净业有客过之呵曰尔不闻大鉴之论唯心者乎何厌垢而欣净为答曰唯心净土发之大鉴而非自大鉴始也是心作佛是心是佛佛固先言之矣葢惧人以不净之心求净土也非曰土无垢净也且乐邦之可乐也不独华池珠阁鸟音风树云尔也吾幸而与羣圣人游被无量光经无数劫证无生忍成无上道济无边众诚乐矣客以客之禅乐垢土而我以我之禅乐净土禅无客无我乐无垢无净也客无庸呵我矣隆庆初复起吏科万历中累官刑部侍郎十六年七月卧疾诵佛名益虔故事京师大臣三品以上暑月赐氷既置氷于榻前众见氷中涌出七级浮屠栏楯钩缀窗格玲珑移X时氷渐消塔影渐瘦顷之气绝而影没矣一时都人皆传异之严澂严澂字道彻常熟人文靖公讷之子也少有清节以父荫为中书舍人官至邵武知府晚而家居奉云栖之教子朴淳谨乐善年二十五得疾将卒澂谓曰毋杂思但一心念佛朴曰诺澂又曰从今以往吾亦一心念佛朴喜曰审如是儿无虑矣正容合掌而逝澂乃取朴所刻龙舒净土文印之广遗亲故系以书曰澂一病几殆不意复生虽则苟延焉知来日回首营生旧计有同嚼蜡一具皮囊终须败坏六尘缘影何处坚牢不如换郄凡心求生净土诵弥陀一句消罪业无边聊奉劝文用表诚意卒年七十八蔡承植蔡承植字槐庭湖广攸县人性孤迥淡于声利年二十余长斋奉佛尝诵三千佛名日记一名至三年乃卒业遂终身不忘登万历十一年进士第官嘉兴太守在官日诵金刚经室无长物炉香经案而巳重兴古楞严寺禁民间杀牲祀神尝问法于云栖宏公遂专修念佛三昧巳而官太常寺卿乞休归晚岁结草庵为念佛会导诸卖菜佣同回向净土作偈谢客曰安养思归客湘江一腐儒不愁明日事但觅往生符斗室随缘住稀羮信口餬胸中绝憎爱一任马牛唿X将逝之岁自号为不久道人及疾舁诣佛寺请僧祝发归至卧室见银台接引连称观世音菩萨遂逝有净土诗及因果书行世虞淳熙虞淳熈字长孺钱塘人生而长卧不瞑三岁唱佛号不绝口莲华宝树现于室中以告祖母祖母曰此西方瑞相也因教之习定遂时时垂目端坐弟淳贞字僧孺少而相得居母丧共习天台止观长而为里中师教羣儿习鼻观以是忤主人弗恤也巳中乡举寻授徒毗山与同社友诵梁皇忏至次日云光入楹甘露霑壁天雨金粟元黍沈水香方冬万华尽吐淳熈感其灵异习定益坚遂能前知云栖宏公闻而呵之曰虞生堕魔网矣万历十一年成进士以父丧归庐墓三年受戒于宏公居山日以羮饭施诸獐兔虎来辄叱去服除起职方司主事顷之复告归上天目坐高峯死关前昼夜䇿厉至三七日倦甚欲就枕忽见高峯禅师斩其左臂豁然有省驰证云栖宏公曰凡寐而觉者不巾栉而复依衾枕必复寐矣迷而悟者不庄严而复亲秽浊必复迷矣火莲易萎新篁易折子自为计毋以一隙之光自阻进修之路因劝令回向净土以续前因淳熈遂终身行之或有不信念佛者告之曰自觉觉他觉满曰佛念佛者念觉也念念不常觉而念念常迷可乎民止邦畿鸟止邱隅不止至善之地而止不善之地可乎或问如何念佛曰提X醒正念相续不断而巳百千方便只一知字念念无量光何不可入佛知见学人修道专求出离生死念念无量寿有何生死可出离巳而还官迁主客司员外郎改司勋复乞归与淳贞日游湖上时宏公方坐南屏演圆觉经募钱赎万工池立放生社缁白数万伽陀之音震动川谷一时清节之士多与其会寔淳熈倡率之遂复三潭放生池筑堤架阁纵诸鱼鸟顷之入南屏山不出淳贞亦隐灵鹫老焉唐时唐时字宜之湖州人也以诸生贡太学出判寿阳继傅襄国流贼破襄阳时投端礼门左井中家人掖之出绝而复苏上书自讼诏付三司究问得白放还家时初参莲池授以念佛法门遂勤修净业诸眷属皆能覆诵金刚经及普门品昼则各习所业夜则共集佛前回向以为常甞言修净土者以观门为要须穿衣喫饭常在观中或神游莲海华中礼佛或坐瞻宝剎佛光照身净想既成往生何待遂专修佛观过南京长干寺礼塔念佛次见塔顶放白光佛为现相如黄金色一日坐禅堂推窗忽见大海中涌一山佛坐其上光明四彻墻壁林木尽空不见其精诚所感如此时工文章既皈心佛乘每顺世语言说诸法要着有莲华世界书如来香频迦音等书刻行于世甞自营生圹旋舍之栖霞寺中遗言死后必用茶毗法临终现诸瑞相正念而逝X袁宏道袁宏道字中郎号石头居士湖北公安人也兄宗道字伯修弟中道字小修三人先后举进土皆好禅宗万历中宏道为吴江知县后为礼部主事谢病归初学禅于李卓吾信解通利喜辩论巳而自验曰此空谈非实际也遂回向净土晨夕礼诵兼持禁戒因博釆经教作西方合论圆融性相入不二门其论五种行门尤为切要略云一信心行者经云信为道元功德母一切诸行信为正因乃至菩提果满亦只完此信根如谷子堕地迨于成实不异初种如稚笋参天本是原竿初心菩萨无不依信力成就者莲宗尤仗信为根本一者信阿弥陀佛不动智根本智与巳无异如太虗空日映则明云来则翳虗空本无是故又云日即虗空故二者信阿弥陀佛那由他劫难行难忍种种修习之事我亦能行何以故无始漂溺三涂生苦死苦披毛戴角铁牀铜柱一切无益之苦皆能受之况今菩萨万行济众生事岂不能为三者信阿弥陀佛无量智慧无量神通及成就无量愿力等事我亦当得如来自性方便具有如是不思议事我与如来同一自体清净性故四者信阿弥陀佛不去不来我亦不去不来西方此土不隔毫端欲见即见何以故一切诸佛皆以法性为身土故五者信阿弥陀佛修行历劫直至证果不移剎那我亦不移剎那位齐诸佛何以故时分者是业收法界海中业不可得X故如是信解是入道初心信一切诸佛净土之行二止观行者台宗三观示一心之筌蹄摄诸法之要领西方十六观一一具此三义妙宗钞云性中三德体是诸佛三身即此三德三身是我一心三观若不然者则观外有佛境不即心何名圆宗绝待之观亦可弥陀三身以为法身我之三观以为般若观成见佛即是解脱举一具三如新𠁼字观佛既尔观诸依正理非异涂广如疏钞不能具述知此则知念佛一声具足三观了能念之心非肉团非缘影是空观了所念之佛若依若正各各主伴圆融竖穷横徧是假观了能所绝待双亡双照是中观又能念即一心三观所念即一心三谛能所不二即谛观不二三谛即法身三观即般若谛观不二念佛相应即解脱举一即三如新𠁼字是则念佛一声能净四土如拈一微尘变大地作黄金是谓法界圆融不可思议观门三六度行者起信论菩萨深解现前所修离相知法性体离悭贪故随顺修行檀波罗蜜法性无染离五欲过故随顺修行戒波罗蜜法性无苦离瞋恼故随顺修行忍波罗蜜法性无身心相离懈怠故随顺修行精进波罗蜜法性常定体无乱故随顺修行禅波罗蜜法性体明离无明故随顺修行般若波罗蜜故修净土者不越一行具此六义念念离行于施念念净行于戒念念寂行于忍念念续行于进念念一行于定念念佛行于智当知离净寂续一必有事相随缘而X起而皆从念佛流出正助不二事理不二是故念佛一行能该诸行以念佛是一心法门心外无诸行故若废诸行即是废心四悲愿行者诸佛菩萨性海无尽供养无尽戒施无尽乃至饶益无尽故天亲菩萨净土五念门以礼拜赞叹作愿观察四种为成就入功德门回向一切烦恼众生拔世间苦为成就出功德门菩萨修五念门速得阿耨菩提难曰净名经言菩萨观于众生如唿声响如水聚沫等是则众生本空发愿利生将无眼见空华邪答曰智度论引佛云无佛者破着佛想不言取无佛相当知无众生者破众生想不言取无众生相故净名谓菩萨作是观巳自言我当为众生说无众生法是名真实慈也故知菩萨种种度生是深达无众生义若见有众生即有我慈悲心劣岂能行如是饶益之行五称法行者法界海无量无边行海亦无量无边故菩萨一切行皆称自性非有非无非行非不行称法自性非初心得非后心得今当略出其相一者菩萨度一切众生究竟无余涅槃而生界不减如登场傀儡悲笑宛然唯一土泥空无所有二者菩萨行五无间而无恼恚至于地狱无诸罪垢至于畜生无无明憍慢等过如女子离魂乃至生子而身常在母前三者菩萨自身入定他身起一身入定多身起有情身入定无情身起如勐虎起尸跪拜作舞唯虎所欲而尸无知四者菩萨于小众生身中转大法轮然大法炬震大法雷魔X宫摧毁大地震动度无量无边众生而此小众生不觉不知如天帝乐人逃入小女子鼻孔而女不知觉五者菩萨欲久住世即以念顷衍无量无数百千亿那由它劫欲少住世即以无量无数百千亿那由它劫缩为念顷如小儿看灯中走马计其多寡首尾了不可得若证如是不思议行者一念中三世诸佛净土摄入无余是谓菩萨庄严净土之行以无思智照之可见非情量所能猜度何以故自性超一切量故书成宗道中道同时发心回向净土巳而宏道起故官再迁至稽勋司郎中复移病归抵家不数日入荆州城宿于僧寺无疾而卒中道官南礼部郎中乞休老于家居常勤于礼诵万历四十二年望夕课毕趺坐形神静爽忽入定神出屋上飘然乘云有二童子导之西行俄而下至地童子曰住中道随下见地平如掌光耀滑润旁为渠广十余丈中有五色莲芳香异常金桥界渠栏楯交罗楼阁极整丽揖问童子此何地卿何人曰予灵和先生侍者也问先生为谁曰君兄中郎也今方伫君有所语可疾往复取道至一处树十余株池水汩汩池上有白玉扉一童子先入一童子导过楼阁二十余重至一楼下一人下迎其颜如玉衣如云霞长丈余见中道喜曰弟至矣谛视之则宏道也上楼交拜有四五人来共坐宏道曰此西方边地也信解未成戒宝未全者多生此亦名懈慢国上方有化佛楼台前有大池可百由旬中有妙X莲众生生处既生则散处楼台与有缘净友相聚以无淫声美色胜解易成不久进为净土中人中道问兄生何处宏道曰我净愿虽深情染未除初生此少时今居净土矣终以戒缓仅地居不得与大士升虗空宝阁尚需进修耳幸宿生智慧勐利又曾作西方论赞叹如来不可思议度生之力感得飞行自在游诸剎土诸佛说法皆得往听此实为胜遂𢹂中道上升倐忽千万里至一处光耀无障蔽琉璃为地界以七宝树皆栴檀吉祥出众妙华作异宝色下为宝池波扬无量自然妙声池中众宝莲叶五色光池上隐隐危楼迥带阁道旁出皆有无量乐器演诸法音宏道曰汝所见者净土地行众生依报也过此为法身大士住处甚美妙千万倍于此神通亦千万倍于此吾以慧力游其间不得住也过此为十地等觉所居吾不得而知过此为妙觉所居唯佛与佛乃能知之语罢复至一处无墻垣有栏楯光耀逾前坐顷之宏道曰吾不图乐之至此极也使吾生时严持戒律尚不止此大都乘戒俱急生品最高次戒急生最稳若有乘无戒多为业力所牵流入八部鬼神众去予所亲见者多矣弟般若气分颇深戒定力甚少夫悟理不能生戒定狂慧也归五浊趁强健实悟实修兼持净愿勤行方便怜悯一切不久当相晤一入他途可怖可畏如不能持戒有龙树六斋法见存遵而行之杀戒尤急寄语同学未有日启鸾刀口贪滋味而能X生此土者也虽说法如云如雨何益于事我与汝空王劫时世为兄弟乃至六道莫不皆然幸我得善地恐汝堕落方便神力摄汝至此净秽相隔不得久留时宗道巳卒因问其生处宏道曰生处亦佳汝后自知忽凌空而逝中道起步池上忽若坠水跃然而醒自为记如此初宗道有子曰登年十三病痞将终语宏道曰死矣叔父何以救我宏道曰汝但念佛即得往生佛国此五浊世不足恋也遂合掌称阿弥陀佛诸眷属同声助之顷之微笑云见一莲华色微红俄而云华渐大色鲜明无与比者俄而云佛至相好光明充满一室顷之气促宗道曰汝但称佛字可也登称佛数声合掌而逝丁明登丁明登字剑虹江浦人万历中受三皈于云栖自号曰莲侣四十四年登进士第官泉州推官迁知衢州所至辄以佛法劝人法应杖者听纳米以赎赡诸狱囚遇夏月修狱舍给诸囚香薷饮葵扇冬月与之椒姜择医视病者人与念珠一串教令念佛云栖宏公甞称其隣翁居常念佛临终与其友一请而逝因绘一请图悬斋中以自勗祟祯中受菩萨戒我朝顺治二年冬病剧十一月朔具疏白佛求生净土日焚一疏至第十日饮粥如常时面有光赩然徧劝戚友俾修净业则身就枕而逝黄翼圣X黄翼圣字子羽太仓人素服云栖之教精修净业崇祯中以荐起为四川新都知县治民以慈惠甞饭僧县堂躬行七箸布䞋施继以膜拜张献忠宼四川过新都新都千僧感翼圣之德相率登城称佛号夜中声震天贼相戒勿扰寂然而去以城守功迁知吉州明亡弃官归修净业益坚所居楼曰莲蘂楼自号莲蘂居士营斋奉佛日持佛号数万巳而卧疾浃月四壁张弥陀像请晦山显公授菩萨戒显公为极谈唯心净观翼圣曰吾神明愈健誓愿愈坚自信生西方必矣明晨显公将别去尅八日必行巳而果然金光前金光前我朝正黄旗人起身戎伍见善必为戒诸兵士毋得妄杀不婬一妇不掳一物不烧一舍妻龚氏能识字诵经顺治十年随征福建道出杭州闻具德和尚说法灵隐光前同妻往参问亲承开示自此念佛有得十二年夏北还驻钱唐江干光前忽示疾龚为延医光前止之曰我昔与尔亲叩灵隐今正欲作转身之计求和尚证明耳何以药为龚大笑曰不意公亦得到此地位命造二棺曰妾与公偕行矣稍迟为公毕后事耳光前闻之即合掌而逝龚遣使灵隐求为两人秉炬併嘱饭僧修忏至七日毕屏绝饮食昼夜不卧一心念佛又七日晡时视日早暮倚棺而睡少顷觉曰时至矣端坐念佛而化论曰王臣入道视居士较难急功名者以进取为先X耽逸乐者以静修为苦非夫夙植善因坚持正愿者其有不自崖而反乎若此诸公不舍尘劳同皈净域斯可谓现宰官身而说法者矣至如柳子厚白乐天苏子瞻赵子昂诸公赞叹皈依净因有在而临当舍识瑞应罕闻良由智惑于多岐病生于有爱文人结习自古固然生死到来决难侥幸后之君子当知鉴戒焉净土圣贤录卷七净土圣贤录X卍XXX净土圣贤录卷八往生居士第七差摩竭迦维罗卫国城中有释种长者子名差摩竭行诣佛所白佛言菩萨何行疾得无上正真之道普具三十二相从一佛国到一佛国临寿终时其心不乱所生不堕八难之处常知去来之事悉成诸法周满达事知一切法无所罣碍信解空行得不起法忍恒以至心欲作沙门未曾犯戒不乐居处佛为说菩萨忍辱布施等行终言无我无人诸法如化是时差摩竭得不起法忍五百比邱及五百清信士二十五清信女X皆得住不退转地寿终悉当生于西方无量佛清净国常护持无数佛法教化成就一切人民使不退转如是无极恒沙边劫当于此土以次作佛阙公则阙公则者赵人也晋武帝时居于洛阳萧然恬放日常诵正法华经既卒其友为设会于白马寺至夕转经忽闻空中有声仰见一人形色光丽曰我阙公则也生西方安乐世界与诸上人来此听经堂中人共见之有汲郡卫士度者受业于公则其母常饭僧是日将中忽空中下钵正落母前谛视之乃公则常所用钵也有饭满中其香充堂食者七日不饥支道林为之赞曰大哉阙公歆虗纳灵神化西域迹应东京徘徊霄墟流响耀形岂钦一赞示以匪冥张野张野字莱民寻阳人也性孝友田宅悉推与弟甘苦与九族共之州郡屡辟不应朝命拜散骑常侍亦不就入庐山白莲社为远公门人义熙十四年与家人别入室端坐而逝年六十九张诠张诠字秀实野之族子也尚情高逸好古乐道荷锄力田带经不释以散骑常侍征不起庾悦荐为寻阳令亦不应巳而入庐山依远公研穷佛经深有悟入宋景平元年西向念佛无疾而卒年六十五X何昙远何昙远庐江人宋御史中丞万寿之子也少奉法持菩萨戒年十八居父丧哀毁成疾遂归心净土请僧数人于家忏悔宿业久而益䖍一夕转经竟众僧巳眠昙远忽自歌诵僧异而问之曰见佛身黄金色光丈余自西而至幡华翼从充满虗空佛熈怡征笑诏昙远速去昙远素羸弱至是神色壮厉便取香华散之空中至五更忽然而终宅中芬香数日乃歇魏世子魏世子梁郡人生当宋世奉佛精进率诸子女修西方净业唯妇独不信其女病死七日复苏即升高座诵无量寿经下启父言儿去便往无量寿国儿及父兄池中各有大莲华当生其内唯母独无不胜此悲故归启报语竟而瞑母自是亦奉法焉庾诜庾诜字彦宝新野人也博通经史纬候之学而性尚夷简特爱林泉蔬食敝衣不修产业忍辱柔和好行其德梁武帝少与诜善及起兵署为平西府记室不屈普通中诏以为黄门侍郎称疾不起晚年于宅内建道场六时礼忏诵法华经每日一遍夜中忽见一道人自称愿公容止甚异唿诜为上行先生授香而去中大通四年昼寝忽惊觉曰愿公复来不可久住言讫而逝举室咸闻空中唱云上行先生巳生弥陀净域矣时年七十八X宋满宋满恒州人生当隋世笃志净业每持佛名以豆记数满三十石设斋供佛俄有三僧至会乞食食巳香华布空飞腾而去未久满面西坐脱郑牧卿郑牧卿荥阳人举家修净业唐开元中病笃或劝进鱼肉不许手执香炉一心西向忽闻异香蔚然遂逝其舅尚书苏颋梦宝莲华开牧卿坐其上高浩象高浩象东平人杜门静居日诵无量寿经尝于定中坐红莲华泛白玉池初未见佛即于华上倾心致敬遥睇金容光辉四映一夕见众菩萨来迎寂然而化李知遥李知遥长安人笃志净土为五会念佛导诸众信晚得疾忽云和尚来也洗潄着衣然香炉中出堂顶礼闻空中说偈云报汝李知遥功成果自招引君生净土将尔上金桥却就牀坐泊然而化异香满室众共闻之孙忠孙忠明州人早慕西方蔬食持戒于府城东筑庵凿二池种白莲临池建阁月集众为念佛会尝见佛身现空中趋出唿其二子至同拜礼焉久之始隐后人因名其地为驻佛巷宋元祐八年释可久神游西方X见金台标孙忠名久之忠得疾请道俗百人为念佛会忽仰视虗空合掌问讯手结双印怡然而化阖城皆闻天乐异香渐向西没二子能继其业亦向西坐化左伸左伸天台临海人从法师神照受菩萨戒闻大乘法要豁然开悟自是严奉戒律造西方三圣像旦夕虔事求生净土诵法华经三千四百部金刚经二万卷绍圣二年秋有疾命其子沙门净圆唱法华首题巳而梦三伟人立江臯召伸登舟瞥然西迈伸知往生有期乃请僧诵阿弥陀经遽曰我巳见佛光即沐浴更衣戒左右勿哭勿逼我前端坐结印而化孙良孙良钱塘人隐居阅大藏尤得华严之旨尝依大智律师受菩萨戒日课佛名万声二十年不辍忽令家人请僧唱佛名方半日望空合掌曰世尊菩萨巳荷降临即退坐而化贾纯仁贾纯仁湖州人长斋修净业一日示疾西向念佛宴坐而逝顶上有白光圆相异香满室范俨范俨仁和人居常蔬食不牵世缘曰百年旅泊耳尚何求哉日诵法华经手书一部求生净土大观中忽X见普贤乘六牙白象放金色光谓俨曰汝尝诵法华念弥陀佛得生净土故来相报越一夕覩众圣授手就座合掌而逝孙忭孙忭钱塘人号无诤居士掩关晦迹日阅华严金刚诸经以净土为归母龚氏修净业偶得疾请清照律师说法端坐而化未几忭梦至莲池见清照在侧旁一人授以梵字帖不识其人曰请十三日斋耳时方十二月及期忽得疾有僧问疾欲为祈祷忭曰生死巳定何必祷即报清照云当暂相违遂跏趺作印西向坐脱翼日清照至为说法封龛归庵三日亦逝唐世良唐世良会稽人持戒奉佛日勤礼拜老而得疾未尝就枕诵弥陀经十万过一日谓家人云佛来迎我言讫作礼即坐逝时行者宗利在道味山夜梦西方有异光旛华天乐空中声云唐世良巳归净土陆浚陆浚钱塘人少为吏久之弃去预西湖系念会以净土为归每对佛前忏悔声泪并下间与友人相见说净土因缘未尝不感慨呜咽恐此生之不度净业之难成也临终请圆净律师说净土法门讽观经至上品上生章圆净语之曰此时好去浚曰众圣未齐且待少时起就竹牀面西端坐顷刻化去X王阗王阗字无功明州慈溪人再举进士不第布衣蔬食徧参讲席晚年专修念佛三昧述净土自信录其序云吾佛净土法门一言以蔽之曰在凡夫获不退而巳矣何则此土修行圆教初信小乘初果人邪见三毒永不复起兹为断惑发悟创入圣流越生不昧其所证斯超四趣不失人天至于凡夫地中虽伏惑发悟菩萨一经生死非常之变则忘其所证所修是故遇缘或退仍堕苦涂者有之乃若凡圣同居净土如极乐国等虽具三界唯有人天故一切含识获生者即长辞四趣又助缘大备寿数莫量纵至钝根一生熏修无不证圣果宁复有退失事乎如来赞劝之本意不过如此且圆机体道是最上净业苟加愿导之即预优品若夫愚朴辈但能称佛发愿者莫不往生呜唿观净土一门则知圣人无弃物矣彼守痴空之徒効无碍无修起自障心绝他学路可不哀哉绍兴十六年四月丁卯之夕忽闻异香满室谓弟子沙门思齐曰此吾净业所感也乃沐浴更衣面西趺坐而化焚其躯得舍利如粟者百八粒王日休王日休字虗中卢州人宋高宗朝举国学进士弃官不就博通羣经训传六经语孟数十万言一旦弃去专修西方之业布衣蔬食日课千拜着书名龙舒净土文自王公士大夫下至屠丐僮奴皂𨽻优妓之属X咸以净土法门劝引皈依其文浅说曲喻至详至恳若父兄之教子弟然日休每晨起礼佛祝愿言弟子日休谨为尽虗空界一切众生然香敬礼尽虗空界一切诸佛一切正法一切诸大菩萨缘觉声闻圣众乞成就一切善愿济度无量无边众生临命终时一剎那间见阿弥陀佛证无生忍了六神通不出此间一岁即来此间教化众生渐渐变此南阎浮提尽娑婆世界以至十方无量世界皆为清净极乐世界又祝云弟子日休为此南阎浮提无巨无细一切众生敬礼诸天天帝日月后土一切灵祇为此等众生感谢覆载照临生养卫护之恩谨为此等众生念南无释迦牟尼佛一百八遍以种无上善根念南无阿弥陀佛一百八遍以结无上善缘愿此等众生常沐洪恩欢喜相向不相争相杀不相食相陵进修佛法脱离苦海即变此南阎浮提为极乐世界又祝云弟子日休谨为尽虗空界一切众生敬礼西方极乐世界阿弥陀佛观世音菩萨大势至菩萨声闻诸上善人仰惟大慈大悲悯念众生沈沦苦海无有出期特展威神递相劝勉分身于此震旦国中教化众生使不相争相杀不相食相陵易世浇漓共跻仁寿及于此南阎浮提尽此娑婆世界及十方浊恶世界身为国王大臣百僚庶尹教化众生同修佛道脱离苦海即变吾国以至十方浊恶世界皆为清净极乐世界又祝云弟子日休身在世网宿业深重愿为平昔所杀X众生所食众生及南阎浮提所杀所食一切众生日诵西方极乐世界三十六万亿一十一万九千五百同名同号阿弥陀佛一百二十遍仰惟如来大慈大悲以日休所诵如来名号一声一如来度一众生尽其所诵之数度一切众生同生极乐世界其详载净土文中干道中庐陵李彦弼有疾垂死梦一人自称龙舒居士谓曰汝起饮白粥疾当瘳且汝尚忆阙仲雅教汝修行捷径否彦弼曰每日念佛不辍既觉索粥饮之立愈彦弼初未识日休既而见画像与梦合使诸子往受学焉日休将卒前三日徧别道友勗以精修净业云将有行不复相见及期与生徒讲书毕礼诵如常时至三更忽厉声称阿弥陀佛数声唱言佛来迎我屹然立化彦弼闻而感之为刻日休像并述其事传远近自是庐陵人多供事之咸祐中吕元益重刻净土文至祝愿篇版中得舍利三颗其叔父师说载其事于篇首云楼汾楼汾明州人兄宝洲好内典每与沙门谈道汾从旁倾听信向日切年二十二得疾遂一志西归谓父母曰但得生净土见佛闻法世间胜事何以过此遂请僧讽观经设像对卧牀注视久之曰吾巳身在西方矣遂称佛名向西而化张元祥张元祥长安人居常念佛不辍一日谓家人曰西方X圣人来此待我饭毕同往净土及饭讫焚香面西跏趺而化元子平元子平不详其所出依京口观音寺念佛诵经一日忽闻空中音乐即西向坐化异香数日不绝姚约姚约湖州仙潭人潜心内典觉海友公兴净业社约实主其事忽告友公曰久厌浮生不日西去师可助我念佛友遂日与诵佛名一日就座而化既而见梦于友曰约巳往生净土师之力也友曰欲从公游得乎约曰师世寿未尽寺中景懿当先至懿同社僧也阅月便终梅福梅福松江人诵经持戒系念净土临终预知时至即绝粒饮水称大势至菩萨至七日澡浴更衣端坐告众曰势至菩萨今来迎我即座化去胡嵩胡嵩湖州人平时信向佛法修诸功德一夕忽梦佛语曰汝可造屋迎我嵩乃建阁以奉弥陀临终之夕忽云佛光照我言讫而化陆伟陆伟钱唐人初为州吏中年厌世勤修净业结法华华严二社各百许人阅二十年遂成大会伟手书法华华严圆觉金刚金光明诸经一日易衣端坐唱佛X而化阎邦荣阎邦荣池州青阳人中年尝遇僧劝修净业持往生呪遂断荤血每旦向西诵呪千遍又率诸男女同声诵之积二十年绍熙元年正月朔阅大涅槃经叹曰人生梦幻耳吾何恋乎三月朔闻异香芬馥弥日不歇其子梦阿弥陀佛放大光明徧照堂宇皆作金色越五日晨起如常课诵讫顾家人曰我今日当行慎勿相搅遂面西瞑目跏趺而坐日过中瞿然起曰我去也便起立行数步舒手结印微笑而化吴克巳吴克巳字复之自号铠庵居士居于婺之浦江尝苦目疾或劝令持圆通大士号从之疾良巳遂起深信心读楞严至空生心内犹云点太清豁如发蒙既读宗镜录久之有悟入着法华枢键回向极乐曰不读法华无以明我心本具妙法不生安养无以证我心本具妙法如来谆谆示诲智者恳恳宏经佛祖垂慈初无异辙也干道中寓苏州与宝积实公为莲社命工绘十界九品图于两庑一示万法唯心一指西方径路社友钟离松为之记嘉定七年冬终于宝山遗言以僧礼茶毗寿七十五陈君璋陈君璋黄巖人生于元时年四十皈心佛法与妻叶氏诵法华经回向极乐历二十年疾笃命其子景星X扶之坐曰吾归去景星曰归何处去曰没处去令死后用桑门阇维法合掌称阿弥陀佛而逝王九莲王九莲不详其所出亦元时人也䖍修净业依经作观然夜所梦佛皆肖像非活佛也一日遇僧寂公告以故寂公曰此易耳子能忆先公容貌乎曰能梦所见与生时有异乎曰不异也寂公曰佛本无相因心有相子欲见佛即以先公作阿弥陀佛想作眉间白毫光想作面如真金想作坐宝莲华想久久想成渐见其身日高日大徧虗空界则见活佛矣九莲如法修之自后每梦见父心辄谓是佛久之其父遂引坐莲华与说法要九莲心开进修益笃有父执马生者远客归见九莲言某日得危疾为冥吏所摄历诸地狱正惶急忽有金光照身光中一人坐莲华唿我字谛视之乃尊公也命吏送归遂复活不识尊公何修至此九莲语以故马生亦感动誓同修净业云杨嘉袆杨嘉袆字邦华吉安泰和人明万历中诸生也少好学于书无所不窥巳而潜心内典年十三持不杀戒蚤虱无所伤至二十余入南京国子监俄疾作梦游地狱见地藏菩萨于冥阳殿觉而放诸生物延僧诵经唱佛号巳而谓人曰吾将逝矣青莲华现吾前非净土境乎遂昼夜唱佛号不绝命侍者息烛曰吾常在光明中不须烛也问何所见曰莲开四色问见弥X陀否曰见弥陀现千丈身问观音曰身与弥陀等唯不见势至耳言讫忽跃起拈香曰弥陀经功德不可说不可说不可说吾巳得上品生矣寂然而逝陈道民陈道民法名明觉吴江人自幼蔬食嘉靖二十六年投祇园法师为弟子受优婆塞戒六时课诵口不离佛万历十五年九月预知时至别诸道友十七日夜其妇方篝火络丝道民向妇拱手作别坐牀角上脱鞵与袜以带并束之曰明朝着不成矣归亟唿儿女环视中夜念佛声寂便化去唐廷任唐廷任字体如金华兰溪诸生也天性醇悫躬孝友之行巳而觉世无常倾心至道参云栖宏公受念佛三昧遂力行之阅十三年如一日年六十当仲冬之旦谓诸子曰新春十有一日吾行矣至期盥漱整衣端坐手结印口称佛号微笑而逝事在万历三十一年戈以安戈以安钱塘人事云栖宏公为师法名广泰事亲孝好行阴德晚岁奉佛甚䖍与僧元素结春秋二社为念佛会诵华严经巳而曰吾大限迫矣当为西归计遂闭一室习禅诵晨夕不辍预尅归期前二日家人来视甚悲以安曰生必有灭奚悲为吾方凝神净域面觐弥陀若等勿以情爱乱我正念请元素至共唱X佛号及期而化孙叔子孙叔子安庆桐城人父境吾居士读云栖弥陀疏钞喟然叹曰至哉妙用旋干转坤所谓十世古今始终不离于当念其唯念佛一门乎铸阿弥陀佛像按四十八愿以为庄严像成送之云栖因乞法名为广寓称弟子叔子年十二从焉遂受五戒法名大圩归而断荤血弃科举业修念佛三昧勤苦不惜身命俄见两比邱持莲华立于前曰孺子善哉一心净土复见化人诵金刚经一昼夜乃瞿然起坐曰弥陀观音皆来迎我结金刚拳印唱阿弥陀佛数声泊然而寂有净土十二时歌传于世其室中岁产瑞芝卒之岁有大如斗者其色或如金或如赤白轮郭大林郭大林汤阴人亦专志净业年七十六一日谓其子曰明午吾去矣无疾而逝刘通志刘通志顺天人精勤念佛年五十二得疾念益切其法侣李白斋先卒通志绝而复甦谓家人曰白斋与我当同生净土巳维舟待矣为我易衣挂念珠于项从之遂逝郝熙载郝熙载钱塘诸生为人忠信不欺晚归云栖之教法名广定居家禅诵无间巳而得疾一日忽举首视窗X外谓其子曰今者别一干坤矣夜半云佛坐莲华台现吾前吾往矣遂逝事在万历三十九年杜居士杜居士遗其名顺天宛平人隐西山端光寺侧古斋堂中三十年专志念佛对人唯合掌称佛号预知将终礼忏九日诵至忏中恳切语辄流涕哽咽遂绝食日饮水少许忏毕坐脱浃旬始殓颜色如生有五色云盘屋上山中人传异之吴大恩吴大恩仁和人仁慈好施恤孤穷护生命乡里称之巳而皈心佛法晨夕诵经唱佛号一日别众跏趺而逝神色焕然室有香气事在万历四十年吴继勋吴继勋字用卿江南徽州人性沈毅嗜善若渴晚修净业持往生呪唱佛号日有定课尝失足堕江中有物籍之流十里跃而登舟众以为神巳而患背疽持诵自若俄而正念示寂华居士华居士杭州江干人醇朴无伪与人不欵曲中年独处一室不涉世事唯孜孜念佛而巳及将卒自知时至更衣正寝手整冠端坐别众而逝顾原顾原字清甫号宝幢居士应天人嘉靖间诸生也少豪隽工诗善书画年及四十尽弃所习断酒肉搆小X楼独坐其上精修禅观豕人女子绝不见其面每夜五更起击大木鱼高声唱阿弥陀佛其舍旁有屠儿每闻木鱼声即起屠家一日迟起恚而责其妻妻曰尔不闻彼道人日打木鱼念佛邪自不知罪乃责我何也屠儿愕然即折刀不复屠一时屠儿从而徙业者甚众原与栖霞云谷禅师善结西方社憨山清公一日至栖霞寺望见一道者闲闲如孤鹤即之其目不瞬脱若遗世巳而入殿门礼舍利塔瞻拜良久塔顶忽现五色光赭如宝错清公异之以语云谷云谷曰此宝幢也方作西方观耳顷之示微疾请名僧数人相对唱佛号巳而内人走报曰满宅闻莲华香众惊喜原恬然如平时徐语僧曰我坐莲华中半月余见弥陀法身徧虗空世界世界皆金色佛视我微笑而挈我又以袈裟覆我我决定往西方矣诸子涕泣请曰父即往奈儿辈何原笑曰汝将谓我生邪死邪而独不观于日乎日出于东而没于西是果没乎遂尅期沐浴更衣端坐而逝莲香三日始歇朱元正朱元正海盐诸生也平生有志圣学律身甚严年六十余深入禅悦居宅后敝屋中闭关不问家事每日晨诵法华经一卷日过中则静坐其门人陈则梁访之曰先生年高盍少开酒禁元正曰子谓我须调养血气邪不知我于生死巳画得断则梁竦然其年七月语其子曰吾在此无事可行矣问何处去曰西方X去子及孙固留至十二月朔示微疾不食家人苍黄治殓具元正曰勿忙此后八日半夜事也及期端坐欲逝复曰吾生平秋毫不负人今冬舍后匠人为我平后门一片地欲待明年元日便老人出关行步其好意未报因取纸作诗谢之寂然而逝时方鸡鸣预戒家人临行勿令妇女来过二三时乃来来亦勿哭比天明眷属至皆哭元正复张目摇头令妇女去去尽乃瞑周廷璋周廷璋号楚峯云南人也生于正德嘉靖间为人淳朴治家不计有无有辄散之贫者人与之语辄笑或谑之詈辱之亦笑而巳素向佛法晨起必诵金刚弥陀观音诸经各一卷充然自得曰吾不离日用不涉贪爱如是而巳年八十七以清明日上冢决辞祖考还谓其妇曰吾将行矣弥陀迎我观音势至俱来也巳而曰观音谓我绝荤五日可西行遂日食一粥一蔬至期沐而冠令子弟诵七如来名而巳诵经既毕端坐而逝翼日有香发于体貌如生程见山程见山以字传遗其名天性孝友少为贾巳而弃去家居精研佛理礼诵有定程虽冗不废晚年益静默日以禅观为业疾革家人方苍黄见山云汝等无出声我方澄念以西方为归平时所愿今克从矣遂卒年七十六X张守约张守约浙江秀水县人贫而好施倡诸同志广行利益事以百千种计晚乃尽谢世事一蔬一饭日诵西方佛名甞拟寒山诗三百首激劝缁素一以净土为归一云净土大法门弥陀大愿力千生万劫来今朝始识得当生难遭想慎勿更错失念佛求往生贵在心专一一云物外寄闲身诸缘任运歇不染半默尘唯念一声佛性使软如绵心要硬如铁肯作无益事水底去捞月一云昨日入莲社口佛心亦佛今日火宅中事杂念亦杂若非根器深未免尘劳汩是以古哲人山中修净业一云上品见佛速下品见佛迟虽有迟速异终无退转时参禅病着相念佛贵断疑实实有净土实实有莲池一云七十古来稀前面无多日急急辨盘缠犹恐来不及横也任他横直也任他直安得闲工夫与之分皂白妻陶氏自归守约亦课诵无间守约诣普陀礼大士陶氏谓二子曰吾平日参是心作佛至今始悟娑婆缘尽吾其行矣尅期端坐而逝次日守约归成殓俄而棺上出青莲华其数五庄广还庄广还字复真嘉兴桐乡人少为儒巳而学医年四十余颇厌世事遂从事养生术久之致疾乃喟然曰吾独不能为天地间一闲人乎遂搆小园叠石树华木啸歌其中一日覩华开落悟身无常即毁园闭关X坐禅取金刚诸经诵之偶出游杭州遇一翁与之语学佛翁曰子学佛谁所师曰未也翁曰子不读柳子厚服气书乎云栖有莲池禅师者近在此盍往师之应曰诺遂徒步诣云栖谒莲池莲池授以念佛法遂受五戒归家日课阿弥陀佛五万声未半载心地寂然年八十再诣云栖受菩萨戒归老于家居常病其乡人不知正法多宗邪教阅净土诸经论掇其语要名曰净土资粮集以导众信乡人从而化焉鲍宗肇鲍宗肇字性泉绍兴山阴人家世信佛宗肇既冠断荤酒能覆诵法华楞严二经每日一周其父命鬻楮于嘉兴怒其折阅罸之跪良久起则巳默转楞严竟矣甞从紫栢散木诸老师游晚而归心云栖笃志净业兼肆力于方山合论永明宗镜录诸书信解通利自号天鼓居士着书曰天乐鸣空临终嘱其子治斋邀法侣王季常等缁衣数人至同声诵西方佛号日西时忽合掌谢众曰与诸君永别矣遂趺坐而化庄严庄严字平叔松江华亭人深达佛法导诸同事衣履所余常以施人家有一子一壻视之泊如也闲作诗及小词皆清远有致甞调满庭芳一阕云六十余年片时春梦觉来刚熟黄梁浮华幻影有甚好风光冷眼轻轻觑破急翻身蹬断丝缰儿孙戏从他搬演何X必看终场青山茅一把残生活计别作商量但随缘消遣洗钵焚香先送心归极乐恣逍遥宝树清凉堪悲也回头望处业海正茫茫天启四年卒于其友胡子灏之园崑山王弱生录其词以为数年中所见学道人以平叔为第一也黄承惠黄承惠字元孚杭州钱塘人为人耿介不合俗不能治生产事大母母尽孝好施与隣人寒无衣者解衣衣之无食者倾其囊中钱与之妻弟闻启初奇其清苦导往云栖宏公所以弟子礼见宏公名之曰净明其后得呕血疾积三岁弗瘳且亟启初教之念佛承惠方苦痛弗省启初厉声曰汝眼光堕地即今知痛者毕竟落在何处承惠悚然曰将奈何启初曰莫如念佛承惠曰尔教我念自性弥陀邪念极乐弥陀邪启初曰汝将谓有二邪承惠遽有省请慧文法师至设佛像为说净土因缘承惠欣然请法师为剃发受沙弥戒屏家属唱佛号默转莲华经七日家人皆闻莲华香忽微笑说偈曰一物不将来一物不将去高山顶上一轮秋此是本来真实意乃命家人治斋供佛请僧唱佛号读云栖发愿文至云阿弥陀佛放光接引垂手提𢹂欢然起坐谛观佛像而逝闻启初闻启初字子兴法名大晠与承惠同乡里少善病志欲出生死乃往云栖受念佛法门云栖示寂憨山清X公来弔启初作礼白言愿薙发为弟子清公曰佛性四大不能拘岂毛发能为碍乎况子有亲在未可也启初乃巳俄而疾作启初曰吾当直往西方耳疾无伤也及疾甚神志瞀乱不能自持大惧亟命家人请僧至唱佛号越一日瞀乱如故复瞿然曰生死根株非他人所能拔也立起盥沐着衣对佛焚香炼臂哀苦忏悔彻夜无少倦及还坐神安志定净土现前乃薙发披袈裟别众而逝憨山清公闻而叹曰勇哉闻生其可谓烈丈夫矣沈咸沈咸字稚咸吴江人少颖异弱冠补诸生性纯孝父母相继殁哀毁骨立偶阅弥陀楞严诸大乘经有省参谒云栖大师归乃除荤腥屏居邑之水西庵专修净土日诵佛号五万声寒暑无间复庄书楞严经以荐母甞与僧渊鑑结净土会邑中人多从而化焉忽一日谓其子妇曰吾世缘巳尽西方佛来接引吾随之归矣顷之面西趺坐而逝时万历三十九年也子宏亦修净业甞血书金刚经朱鹭朱鹭字白民吴江诸生也少有俊才亲亡弃诸生学长生术巳而参云栖宏公探求法要宏公化去鹭因礼塔作偈曰我昔初谒师问参禅念佛可用融通得师答随口出若然是两物用得融通着快哉此一语令人心胆悦时时举向人诸方徧传说念佛人无尽X是指亦无尽灵山会未散莲池舌长活短偈作供养合掌无缝塔与王在公同游径山辟一轩居之阅般若经晚居苏州莲华峯下偕山僧修念佛三昧自号西空居士年八十作辞世偈沐浴更衣而逝吴瞻楼吴瞻楼遗其名太仓人晚年以家事付二子笃修净土一意西迈日持佛号万声诵大小弥陀经及往生呪兼作西方观不杂余业阅十二年如一日西方圣境累见目前牀前时涌白莲华大如臼童稚皆见之年七十余怡然坐脱子孙以事佛世其家焉吴鸣珙吴鸣珙字叔宝太仓人家素饶好施然不甚通佛法年六十余忽别众沐浴延隆福寺印初法师授三皈五戒大唿出去者再合掌逝矣顷复开目语人曰吾才发永绝尘世愿勇勐念阿弥陀佛莲华世界忽巳现前自省平日何善乃获此报传语诸公各须努力言讫索水自照恍悟曰今生吴叔宝前生徐和尚复大唿快哉而逝异香发于室王醇王醇字先民扬州人徧游吴越山水参一雨禅师受优婆塞戒居山日诵莲华经巳而归扬州居慈云庵䖍修净业颜其居曰宝蘂栖临终预知时至结跏趺坐请僧环诵佛名而逝X陈至善陈至善字用拙常熟人孩时闻祖母诵佛号啼辄止既入塾读论语至朝闻道夕死可矣入问母曰人死安归母不能答以告其父父曰汝意云何至善曰欲知生死其必闻道乎父曰是儿他日定入无生法及长闻云栖之风慕之笃志净业放诸生命有寂公者嗣法云栖巳而结茅藤溪至善为募金搆禅院一日寂公梦至善缁衣黄绦含笑言别亟走视之见至善方诵佛号右脇而逝张光纬张光纬字次民无钖人年十四补诸生明亡弃举业家居课生徒年五十余妻子尽丧孑然独处因究心内典自号息庐居士奉云栖之教所着文率以净土为归日课佛名万计兼观佛像每夕礼佛双灯结华或如珠或如粟或如璎珞如鬘云一夕左灯忽现莲华有佛跏趺其上峩峨金容相好毕具良久方灭光纬拜吁愿得再见越三日夕左灯之上现佛立像右灯之上亦涌莲华佛斜坐其上家人咸见之光纬受优婆塞戒尤以戒杀为第一义一蚊一蚁咸所护念晚而长斋祭先祀神悉用菜果食饮无所择有珍味辄以饷人冬夏一冠二十年不易也年七十三时自为终制不受人弔不立木主殡不过七七自谓无营无恋无瞋恚泊然待尽而巳未几卒有净土剩言刻行于世其念佛说三篇尤切于学者略言经云执持X名号一心不乱执持云者若可把捉而非把捉儒家所谓拳拳服膺朱子训以恭敬奉持者是下文弗失便是不乱义儒家又言顾諟朱子释以常目在之即是观佛义亦即是不乱义口诵佛名眼观佛像耳还自听声从舌流禅味悦心鼻闻香气如是念佛反六还一云何得乱吾今念佛作一方便自视此心如净宝瓶佛名如谷逐字逐句如谷投瓶贯珠而下谷既无尽瓶亦不满不放一粒抛向瓶外顾念此瓶不满径寸中藏三千大千世界百亿微尘数佛三十六万亿一十一万九千五百同名同号阿弥陀佛安住其中我亦与之俱会一处游乐宴息方是我安身立命处也又曰石南和尚偈曰念佛切莫贪多念且念一百心不乱九十九声一念差捋转数珠都不算如是一百百至千从千至万如珠贯箭射不入刀不侵百万魔军皆退窜吾向来念佛亦只囫囵念过今始知须字字从心里出还须字字入心里去当念佛时先要闭目端坐凝神定虑不可有一毫杂乱心躁竞心昏惰心开口出声务令声从心发心籍口传息调声和不徐不疾字字分明句句相续分之则一字可作一句贯之则百千句直如一句緜緜密密自一声以至千万声自一刻以至十二时无断无续不缺不漏久之纯熟华开见佛到时自验决不赚人又云念佛之至须兼作观瞑目向西端坐默想神与形离蓦直西去渐见树林及诸水鸟金绳界道栏楯交罗取次X遄行宝池胜莲香台楼阁种种在目俨然如来现身丈六观音侍左势至侍右放眉间光垂手接引我及海众同摄光中随引而上礼足悲恳于时忽见金掌摩顶甘露洒身此心廓然获大安隐徐徐神返若出定然于彼世界中日游一遍往生路熟时至不迷愿以此告诸念佛人须知心念莫但口念入此门时去佛不远袁列星袁列星字垣三崑山人甞寓杭州西溪因自号西溪居士成童时习举业一日闻外祖母诵金刚经无四相句即有契入既而遇悦山禅师参求向上日加精进会白嵩老人自雪峯来崑列星再三叩击言下洞然遂受记莂巳而道风日播随机接引慧辩无碍提唱一乘兼宏净土时诸同辈好修僊术兼慕枯禅多有不信净土者列星晓之曰净土法门圆通广大我向来密修密证不敢轻以语人非秘而不言也时节未至恐言之无益耳诸佛甚深法藏二乘声闻辟支佛闻之尚是不信葢彼住在涅槃清净巳证神通妙用不知净土大庄严海处处现成故诸佛呵二乘为邪谓其堕无为阬饮三昧酒可叹今之禅者尚未能到涅槃清净二乘境界便空腹高心未得为得未证为证于六根未动时认着一箇光影以为既悟便尔莽莽荡荡呵斥净土真可怜悯就使真正大彻大悟摸着娘生鼻孔还能逃得寂光净土否又曰知是般X事便拨向一边密云老人云你要拨向那一边真正痴人前不可说梦也古德云今时禅者以透过法身为极则不知逶过后又作么生假饶透后有甚么消息亦是病真实语言所宜痛省今时禅者尚不出微细所知魔反指修净土者为愚亦甚惑矣夫尽空虗有十法界净土是第一法界故九界同归但修净土者人道为易葢地狱饿鬼众苦煎逼并不知有佛名诸佛日以威神法力清净光明哀怜救护彼盲然聋然不一知也如或业尽心开一闻佛名地狱饿鬼立变清凉法界矣畜生痴迷罔觉修罗嗔根炽盛难覩慈光而最不肯修净土者尤莫如天僊道彼非不知净土之为美也但巳得神通妙用飞腾变化出有入无亦能放现金光幻出诸菩萨形像幻出种种庄严胜具以为净土之乐不过如是而不知其堕于幻识也都是自巳精气神团聚幻成吾佛所呵不修正觉未是无为报尽还堕者也吾人本来一切现成旋天转地不待安排更无他物并非鍊而成者若曰修鍊而得都是魔说吾前所谓不生不灭惟不生者不灭若修鍊而成即是有生无有不灭者也元精元气不出元神元神者识之别名也大丈夫要复本来方将洗净神识斩断命根奈何反修成一箇神识愈胶愈固难以骤拔久之中力衰败有未至劫火而先坏者纵能坚持牢固劫火一到同归于尽葢劫火不唯破有形亦能破无形无自安慰曰吾道如虗空永不能X坏也须知虗空亦是神识幻出无上道眼方能覤破天僊现种种胜境毕竟不十分光明不十分正大岂如净土一切如来同其光明徧彻一切菩萨声闻同共光明徧彻一切水鸟树林华香音乐同共光明徧彻于一毫端建宝王剎坐微尘里转妙法轮非天僊法界所可拟其万一者也诚能深信净土专而行之巳超过百亿天僊倘犹不能断除学僊之念是未明乎大小之分也葢净土法门乃一切圣贤所归宿地也得生净土福慧双足来返娑婆遇僊度僊遇魔度魔遇人度人遇鬼度鬼遇恩度恩遇仇度仇方是大丈夫事君今决定信修净土永不退转池中莲华便巳舒条吐萼一切诸佛光明塞满汝眼一切法音塞满汝耳一切妙典塞满汝心一切妙香妙味塞满汝口汝鼻如是加护一丝不露胜境尽绝便是一尊古佛矣有不天地皆归僊魔毕度者哉康熙五十九年二月卒于宝树庵年六十二门人辑其言为西溪居士集皇甫士坊皇甫士坊字子仪钱塘人世业医士坊少读龙舒居士净土文惕然深省与思齐大师为方外交笃修净业平居作净土诗积百余首今录其尤切要者一云大哉净土门至简亦至易持名愿往生无人不果遂凡夫根器薄辗转生疑贰自疑积习深宿业难捐弃复虑念力微胜境莫能致不知无始来罪性本虗伪X但能持佛名速灭生死罪如风扫云雾如灯除暗昧云暗本非真心空涤陈秽况此万德名感应难思议如石性本沈得舟终不坠如人犯官刑皇恩能赦庇佛力妙难思自力亦奇异勿谓念力微念力必如意念比金石坚念比锋刃利念西决生西念佛佛必至先圣有格言匹夫难夺志一云二乘见偏空执理而废事遂谓无净土心净即土义不知心与土非一亦非二诸土唯心生一心众土备极乐心之净娑婆心之秽极乐是虗名娑婆亦应伪爱重生娑婆念专自西去净秽既生心土亦随所与譬如一轮月映入诸水内水清月自明水浊月晦昧月比本来心水比诸世界一心含万剎莫作有无解无实亦无虗事理两无诖又作十二时颂曰平旦寅常时佛课在凌晨一刻工夫十声号能超生死出沈沦希有法妙难论往生全以信为因君能听受无疑惑便是多生受记人日出卯朝露易晞人易老试将亲友细寻思眼前多少埋芳草要修行须及早一寸光阴无价宝闲时不肯念弥陀直待临终空懊恼日高辰人世迁居必择邻莫向人天求福报寿终难免再沈沦生忉利作转轮暂时快乐未为真劝君念佛求西去永作逍遥自在人禺中巳食时处处炊烟起自餐饱饭自充饥自巳修持了生死子忆娘母忆子到底工夫全在巳拚舍身心见愿王十万余程近如咫日南午佛日当空目不覩一条直路少人行反向长途受辛苦不谈禅X不挥麈念念弥陀常作主虽然身未出娑婆栖神巳在莲华土日昳未六蛇共室真堪畏出没阎浮是几遭多生还不分泾渭勐回头涤尘胃人命无常须不讳死字常将挂在眉才觉西方有滋味晡时申叹息人身似转轮此身不向今生度更向何生度此身休错过莫因循几多带角与披鳞千佛慈悲难救度尘沙劫数自沈沦日落酉返照余光不悠久堪笑愚人顾目前死生大事君知否臭钱财闲茶酒赚得凡夫终日走波波不暇念弥陀腊月到来空束手黄昏戌一盏孤灯明夜室上牀别了袜和鞵魂梦冥冥黑如漆叹人身容易失要出轮回须念佛无边罪障一时消佛光皎似千轮日人定亥富贵功名不常在枕上黄梁梦未醒痴情犹自忧千载略因循成懈怠一息不来穷劫悔孤负西方老愿王遥垂金臂恩如海夜半子净秽相形分彼此不是娑婆苦折磨谁肯灰心厌生死既厌离要知止黄金地上乐无比眼前烦恼为谁来都是西方促装使鸡鸣丑君愿往生谁掣肘烦恼场中正好修念佛须教心应口离是非无可否凡事随缘我何有但看莲华不陆生结根偏在泥中藕后不详其终罗允枚罗允枚太仓人父梦一僧求寄居及旦而允枚生四五岁时犹能忆前生事一日绕柱走头晕仆地自后遂失所忆及长以多病弃举业参檗巖老人了彻向X上复回心净土康熙四十年秋病且革忽闻空中声云胜莲居士尚余寿一纪巳而顿痊因自号胜莲时州人罕知修净业者允枚首倡念佛社三四处莲风大振五十二年秋病复作人以为忧允枚绝不介意一夕梦神告曰汝劝人修净业功甚大今延汝寿矣允枚性慈善凡放生育婴赈饥诸善事咸乐成之年七十一其年六月二日徧别亲友云将于初六日辞世至期沐浴端坐说偈曰七十一年拖着皮袋今日撇下何等自在偈毕寂然顷之家人哭唤不巳忽张目曰累我更迟七日十四日晨起曰今日吾必行矣亟请干行长老暨道友某某来助我念佛众至唱佛名至辰刻忽耸然曰大士来矣合掌向西称佛而脱周梦颜周梦颜一名思仁字安士崑山诸生也博通经藏深信净土法门自号怀西居士尝以众生造无量罪唯淫杀二业实居大半因着戒杀戒淫二书其戒杀书名万善先资言多恳切深痛自言每过一切神祠必祝愿云唯愿尊神发出世心勿受血食一心常念阿弥陀佛求生净土思仁自今二十四岁直至寿尽中间若杀一小鱼虾乃至家中眷属若有一人伤一蚊蚁唯愿尊神是纠是殛迅雷击碎所着书板思仁自今二十四岁直至寿尽临河见鱼仰面见鸟不思救度反萌杀机亦同此誓思仁自今二十四岁直至寿X尽若梦寐中见人杀生不能至心称佛名号发救度心而反欢喜赞成其事亦同此誓其戒淫书名慾海回狂劝诸淫者先观胎狱了种种苦是谓息淫原始方便次观此身诸虫猬集宛转游行食人脑髓是为初开不净方便次观男女脓血洟唾恶露中满犹如溷厕粪秽所都是为息淫对治方便次想死人正直仰卧寒氷彻骨黄水流出臭不可闻徧体生虫处处钻啮皮肉渐尽骨节纵横乃至冢破骨出人兽践踏而我此身终亦如是次念法华所说因缘生相灭相与不生灭是为断淫穷原方便次观自身在极乐世界七赛池内莲华之中莲华开敷见阿弥陀佛坐宝莲华及诸种种庄严瑞相亦见自身礼拜供养于佛作是观时发愿往生极乐世界永脱淫穽是为究竟解脱方便又尝辑西归直指四卷干隆四年正月与家人诀云将西归家人请以香汤沐浴却之曰我香汤沐浴久矣谈笑而逝异香郁然满一室年八十四初有王孟隣者与梦颜交其年十一月朔谓梦颜曰十七日为弥陀圣诞吾将行矣至十六日问梦颜曰云何决定得生净土梦颜曰当于念佛时发四宏誓愿则净因坚固决无退转孟隣以为然十七日念佛坐逝颜色不变又有余鹤亭者见梦颜所着书悦之因问往生之诀梦颜为指示法要鹤亭欢喜奉行未几徧别亲友遗偈而逝沈中旭X沈中旭字启白吴县人少豪宕急人之难既而以医名益喜施贫者不取药直或与之钱粟年二十五丧偶不复娶虔修净业所过僧坊街头桥下徧书西方佛名及警策语劝人念佛遇有危疾辄蹙然曰孽深矣吾力不能救汝奈何病者涕泣固以请则曰无巳其必念佛乎西方极乐世界阿弥陀佛能至心称念一声者灭八万亿劫生死之罪汝能信否其人唯唯曰汝能念否其人复唯唯曰诚如是疾可为也乃下药焉亦往往有奇验从而归佛者甚众中旭年七十余有疾其嗣子戒门者屏人勿通其逝也无知状者然至今城西人论数十年来白衣中修净业者必以中旭为首称云杨广文杨广文字道原吴县人少孤不娶皈心净业岁饥道有弃儿辄收养之至十数长而后遣之门有乞者教令唱佛名即予之钱由是乞者踵至每语人曰一心念佛求生西方只此八字是无上法门更无他说干隆三十五年得疾其友沈炳往省之唱佛名不绝口明日遂逝年六十余顾天瑞顾天瑞苏州城西大邨人也中年长斋为念佛会妻陆氏亦长斋日诵佛名甚虔年六十三得微疾预知将终沐浴易衣就寝其姒俞氏别室居忽闻陆氏遥语云吾先去姆早晚好来也俞氏亟遣子视之逝矣X俞氏故长斋修净业居半载无疾而逝天瑞后数年别诸亲故沐浴唱佛名亦无疾而逝事在干隆三十五年姜见龙姜见龙字元标吴县人尝倡设义冢埋诸暴骼岁饥捐金以赈家遂中落习眼科以自活初好长生术一夕梦至一所巉崖幽谷阴风飒然急觅路行数里忽见天日幢幡蔽空宝舆中一人趺坐身金色见龙请曰夙生罪障悞入险涂愿见救拔舆中人言汝能发愿否见龙稽首曰愿从今日作佛家奴舆中人言甚善明日当有比邱导尔修行慎勿错过言毕顿失所见及旦果有一僧欵门而入为言修行之要无过念佛能念佛者决生西方能念佛者得不退转能念佛者疾成正觉见龙大喜日持佛名万余声彻里巷干隆四十三年八月示微疾谓诸子曰吾一心求生西方无他恋也其月既望书偈曰脱郄五浊苦往生极乐土七宝莲胎圆一念成正果明日将午寂然而逝年七十五沈炳沈炳字敬孚长洲人年十五得喘病过三十而剧因发出世心持佛名颇切至年五十病益甚自正月至五月一息仅属遂矢愿长斋其友杨广文往省之劝持金刚经扶起授之读尽卷居三日加持至三卷半月而病愈自后日以三卷为常持佛名不辍夜坐辄X至晓喘病遂除而身微伛阅五年夜坐顷自誓不取正觉终不休歇嵴梁忽声振挺竖如平人寻受五戒于旅亭会公炳常言世间万法生灭不停唯有一句阿弥陀佛是大休歇处又自谓念佛工夫尤于病中得力诸苦煎熬独一念炯然不曾打失耳干隆四十六年十一月示微疾数日其月晦晨起盥沐毕喘甚回身向西结跏念佛其妻在旁挥之去巳而寂然则坐逝矣遗言以龛殓用茶毗法其妻亦长斋修净业巳而出家为尼王恭王恭字礼言太仓人为人恬澹寡嗜慾少弃举子业好为诗所居南园故宗老文肃公别墅竹石萧凉偕诸羣从觞咏自得年五十余辍诗不复为长斋修净业自号破有居士一夕梦游净土觉而志以诗曰无多些子没商量梦入莲邦大歇场诸上善人谭法性各天帝释雨华香鸟音树乐无停响珠阁金台尽放光咫尺僊原曾不隔莫教迷路叹渔郎又曰雪山老子最多情指点归家路甚明不住直须这里住无生恰好箇中生投将种后芽旋发培得根来果自成领取台山蓦直去何劳万里访蓬瀛时年七十二矣其明年夏卧疾园之潭影轩轩前有莲池华未放一莲药傍崖石独对榻而开色鲜好满二日恭课佛名如常时手结印而逝而华亦萎时干隆四十七年五月八日也亡何刘河人有以乩降神者恭子沖往叩之X乩大书曰我破有主人也问今居何处答幸登莲界问颇忆家否答何思何虑问家事答南无佛固问又书南无佛如是者三遂寂论曰余少闻轮回往返之说辄自悲流浪五浊伥伥然靡所依也既长观庾彦宝王虗中诸公行事遗弃世荣一心西迈诚慕之夫百年须臾耳身家妻子之谋日固悲欢得失荣辱之数日出而死巳随其后矣昔人谓念佛一门于居士尤为喫紧置身烈火之中浸心烦恼之海一息不来而铁牀铜柱随之非仰赖佛力何以敌此其有览诸君子之遗蹟而奋然兴起者乎是皆莲胎骨肉也余愿执鞭以随其后净土圣贤录卷八净土圣贤录X卍XXX净土圣贤录卷九往生杂流第八张钟馗张钟馗唐时人居长安杀鸡为业临死见绯衣人驱羣鸡至唱言啄啄鸡辄向上啄两目血流痛不可忍有沙门宏道见之为设像劝令念佛忽觉香气满室羣鸡散去即端坐而化张善和X张善和亦唐时人屠牛为业临终见牛数十头作人言曰汝杀我善和告妻急延僧为我念佛僧至谓云经言若有众生作不善业应堕恶道至心具足十念称阿弥陀佛者除八十亿劫生死之罪即得往生极乐世界善和云地狱至急取香炉来即以左手擎火右手拈香向西厉声称佛未满十声遽云佛来也巳与我宝座言讫而终金奭金奭不详其所出以渔为业巳而改行断荤血持佛名日万声不辍一日忽告家人曰我见阿弥陀佛与观音势至矣我将归净土也次日又曰有金莲华来迎我焚香安坐以手结印而化天乐异香终日不散事在宋政和六年冯氓冯氓上虞人少事游猎有巨蛇为乡民患氓杀之虑蛇为怨乃皈心佛法回向西方修忏诵佛名如是十年一夕请净业友数人同诵阿弥陀经唱佛号次诵普贤忏罪往生偈巳即端坐合掌而终吴琼吴琼不详其所出先为僧巳而返俗作庖人当切肉时口中称佛名不辍每教邨中人诵经修忏念阿弥陀佛后眼郭生瘤大如鸡子乃惶怖分遣妻子造一草庵昼夜焚修绍兴二十三年秋告邨中人曰琼来日戌时去也人皆笑之次日晚报诸道友曰时至矣X好来念佛相助复将布衫质酒饮尽即写颂曰把盏空空问甚禅宗今日珍重明日清风端坐合掌称佛名忽大声曰佛来也即化去李彦通李彦通会稽人为锻工偶入邑中系念会忽悟身世无常归心净土一日得疾云我梦游净土见二门扃鎻甚固适遇僧宗利开门引入见楼阁中佛与菩萨吾将去矣遂请睎经道果二僧至卧榻前䇿发净业令举家齐诵佛号西向坐逝黄生黄生潭州人以锻铁为生每打铁时口称阿弥陀佛不绝一日占一颂令隣人书之曰玎玎珰珰久炼成钢太平将近我往西方且云我去后可将此颂流布广劝人念佛也即化去徐六公徐六公嘉兴农夫也长斋念佛设像瞻礼如是四十年屡梦游净土预作一龛临行之日易布衣草屩入龛端坐顷之即曰佛来迎我泊然而逝沈三郎沈三郎临安贾人也晚而奉佛甚谨一日卧病请僧讲弥陀经设像日夕西顾易衣而终顷之膝微屈如欲起坐者二子曳胫直之忽瞿然起坐遂易龛茶毗有白鹤翔云西去师赞X师赞雍州人为行童年十四念佛不绝忽遇疾而亡俄复甦白父母曰阿弥陀佛来此儿当随行隣人见空中宝台五色异光向西而没倪道者倪道者仁和人弃家建小庵专意念佛欲焚身代一切众生供养诸佛于是集众唱佛名来者至万人焚身前一夕其地忽有金光高半尺许语人曰我焚身时必有紫青二色云从东北过西南是我往生之相也巳而发炬端坐其中二色云现火尽乃灭大善寺行童大善寺行童常随师善辉持诵佛名一夕梦妇人持数珠示之童曰欲得一串恨无钱买耳妇人曰我当与汝汝可开口即以数珠投口中童寤以告师辉曰此是大势至菩萨授汝念佛三昧也过数日童见二大士持华座与之曰更过七日当乘此来生净土也童即语人云我七日当行也至期忽自唱曰菩萨来矣即座而化张爱张爱明万历间中官也晚持金刚经阅数年病死至一王者所谓曰汝合向人间受胎答曰爱持金刚经愿生净土不愿受胎王者曰汝持经功少奈何爱曰曾闻十念成就况其久乎王者曰且放还听持经去既甦遂去之西山碧云寺专诵金刚经又十一年一日集众曰我以持经力今西去矣沐浴更衣端坐而X逝吴浇烛吴浇烛居苏州娄门以浇烛为业因以得名孑身无偶长斋昼夜念佛为人不欺卖烛家争迎浇烛吴倾油一杓必称佛数声以为常年七十余忽语主人曰吾积有薄赀本为身后计今念佛功成某日吾当去往生善处无用此矣敬以相赠主人请为作福事吴喜乃引至一窖出千金主人为分给诸大寺尽以饭僧至期吴合掌念佛端然坐逝用遗言以龛殓及阇维日送者千万人事在崇祯七年吴毛吴毛青阳吴氏仆也平时持斋诵佛名兼修众善左良玉兵渡江吴氏合家避去毛独居守兵至被七鎗而死乱定家主反毛复甦曰我以宿业当受猪身七次因今生斋戒念佛以七鎗散冤今佛来接引往生西方矣语毕合掌而逝事在顺治元年王仰泉王仰泉杭州人以屠羊为业所杀无算后疾病见羣羊索命心甚惧病愈遂幡然改业长斋事佛诵金刚经满三藏数晚又礼拜法华昼夜无倦年八十一忽见符使来追抗声拒云我待佛来才去阅五日果见佛现大身垂手接引怡然而逝梁维周梁维周绍兴𨝄县人在龙潭庵为行者年四十而瞽X无所得食欲求死僧云丽止之曰毋徒死也西方有佛曰阿弥陀子能至心称念不难横截生死瞽岂足患乎从之云丽为募饭供之维周念佛甚切三年目复明居半月告众曰吾将去矣越三日方午向西坐脱事在干隆三十八年论曰修净业者不论贵贱不择贤愚信深则入诚积而通如钟馗善和诸人皆贩夫屠户耳一念回光顿超彼岸故知心力不可思议佛力亦不可思议往生女人第九韦提希夫人韦提希舍卫国王频婆娑罗夫人也有太子名阿阇世随顺调达恶友之教收执父王置七重室内制诸羣臣一不得往时韦提希恭敬大王澡浴清净以酥蜜和麸夫少用涂其身诸璎珞中盛葡萄浆蜜以上王王得不死阿阇世闻之即执利剑欲害其母为二大臣谏止遂闭母深宫不令复出时韦提希被幽闭巳愁忧憔悴遥向耆阇崛山为佛作礼而作是言如来世尊在昔之时恒遣阿难来慰问我我今愁忧世尊威重无由得见愿遣目连尊者阿难与我相见作是语巳悲泣雨泪遥向佛礼尔时世尊在耆阇崛山知韦提希心之所念即勅大目犍连及以阿难从空而来佛从耆阇崛山没于王宫出时韦提希礼巳举头见世尊释迦牟尼佛身紫金色坐百宝莲华目连侍左阿难侍右释梵护世诸天在虗空中普雨天华时韦X提希号泣向佛白言世尊我宿何罪生此恶子唯愿世尊为我广说无忧恼处我当往生不乐阎浮提浊恶世也此浊恶处地狱饿鬼畜生盈满多不善聚愿我未来不闻恶声不见恶人今向世尊求哀忏悔唯愿佛日教我观于清净业处尔时世尊放眉间光其光金色徧照十方无量世界还往佛顶化为金台十方诸佛净妙国土皆于中现时韦提希见巳白佛言是诸佛土虽复严净皆有光明我今乐生极乐世界阿弥陀佛所唯愿世尊教我思惟教我正受佛告韦提希阿弥陀佛去此不远汝当系念谛观彼国我今广为汝说亦令未来凡夫修净业者得生西方极乐国土欲生彼国者当修三福一者孝养父母奉事师长慈心不杀修十善业二者受持三归具足众戒不犯威仪三者发菩提心深信因果读诵大乘劝进行者如是三事名为净业正因佛又为韦提希说十六观法巳韦提希与五百侍女闻佛所说应时即见极乐世界广长之相得见佛身及二菩萨心生欢喜叹未曾有豁然大悟逮无生忍五百侍女发阿耨多罗三藐三菩提心愿生彼国世尊悉记皆当往生生彼国巳获得诸佛现前三昧乐音老母佛在维邪罗国所止处名曰乐音有贫穷老母来白佛言生老病死从何所来去至何所乃至六识六根五大从何所来去至何所佛言生老病死无所从来X去亦无所至乃至六识六根五大无所从来去亦无所至譬如两木相钻出火火还烧木木尽火便灭诸法亦如是因缘合会乃成因缘离散即灭无所从来去亦无所至因为广说诸譬老母闻法开解即得法眼佛言我前世发菩萨心时曾为其子今此老母寿终当生阿弥陀佛国中供养诸佛却后六十亿劫当得作佛字扶波犍其国名化作纪氏纪氏句容葛济之妻刘宋时人也济之为葛洪之后世学僊术纪氏独心乐佛法存诚不替一日方织仰首见云日开朗空中清明忽有宝葢幡幢自西方来中拥一如来金色晃耀照彻云表纪氏停梭谛观中怀踊跃曰经说无量寿佛此其是邪便头面作礼仍引济之指示佛处济之但见半身及诸幡葢俄而隐没于时乡里老幼咸共覩闻从而归佛者甚众魏氏女魏氏女梁郡人其父兄皆修净业女亦笃志往生无何化去七日复甦即升高座诵无量寿经既毕下启父言儿去便往无量寿国此宝池中儿及父兄各有一大莲华当生其内唯母独无不胜此悲故来相报语讫而瞑母自是亦奉法焉独孤皇后独孤皇后河南雒阳人周大司马河内公信之女也隋文帝未贵时娶为夫人及受禅立为皇后性贤明X朝廷政事多所匡益然颇妬忌后宫希得进御帝宏护佛法勅诸州郡徧造灵塔安置舍利多感瑞应后亦敬慕大乘常持佛名当持名时必先易净衣嚼沈水香盥口以为常仁寿二年八月甲子崩于永安宫年五十于时异香满空天乐振响帝问梵僧阇提斯那是何祥也对曰净土有佛名阿弥陀皇后往生故现斯瑞耳王氏王氏隋时人薛翁妻僧顶葢母也读诵诸经勤修忏法志求净土唐贞观十一年有疾勤恳弥至俄见牀前有赤莲华大如五斗瓮巳又见青莲华充满一室阿弥陀佛观音势至降临空中其孙大兴侍侧见佛身高大迥出二菩萨上良久乃隐而王氏逝矣姚婆姚婆上党人与范婆善范婆劝令念阿弥陀佛姚婆从之遂屏息家缘一心念佛临终见阿弥陀佛降临空中二菩萨侍左右姚婆白佛不遇范婆安得见佛请佛少住与渠作别及范婆至佛犹俨然姚婆遂立化温静文妻温静文妻并州人久病卧牀静文教念阿弥陀佛妻从之默诵佛名二年不绝一日忽告静文言吾巳见佛后月中定去前殁之三日莲华现前大如日轮及期具食献父母云今幸得生净土愿父母与夫专念X阿弥陀佛便当相见于净土言讫而终任氏钟离夫人任氏宋知开封府会稽钟离瑾之母也平生笃志净业刻栴檀为弥陀佛像常顶戴行道年九十八起居如常时一日忽戒瑾曰人人有箇弥陀奈何抛去处处无非极乐不解归来予将行矣汝其念之翼日晨起焚香持佛名顷之合掌而化王氏越国夫人王氏哲宗从父荆王之妻也专修净土昼夜无间导诸妾婢并志西归中有一婢独懈慢夫人曰不可以尔一人坏我规矩摈之婢悚悔遂发愤精进久之弗倦一日谓同事曰吾其行矣夜闻异香满室无疾而逝越宿同事者告夫人言夜梦化去之婢令致谢夫人幸蒙训责得生西方感德无量夫人曰彼能入我梦乃可信尔其夕夫人梦婢致谢如前夫人曰西方可至乎婢曰可遂导夫人行顷之见一大池中有莲华大小间错或荣或悴夫人问其故婢曰世间修西方者才发一念此中便生一华勤惰不同荣悴亦异精进者荣怠废者悴若历久不息念熟观成形消神谢决生其中中有一人朝服而坐宝冠璎珞庄严其身夫人问曰何人也婢曰杨杰也又一人朝服而坐其华颇悴夫人又问何人曰马圩也两人俱修净业事具本传夫人曰我当生何处婢导之行可数里望见一华台金碧晃耀光明洞然婢曰此夫X人生处乃金台上品上生也既觉悲喜交至其年遇生日晨起秉炉爇香望观音阁而立诸眷属方趣前为寿眡之则巳化去矣陈媪陈媪钱塘人从灵芝律师受菩萨戒专心念佛日课千拜经案间迸出舍利临终见佛来迎顾旁人言未竟寂然而化袁媪袁媪钱塘人从灵芝受菩萨戒即断荤酒笃修净业家人皆化之如是二十年一日示疾请圆净律师说法俄见佛菩萨众现前接引端坐而化陈媪陈媪长芦赜禅师之母也赜尝作莲华胜会录普劝缁白求生西方其住广平普会寺迎母居方丈东室朝夕持佛名巳而有疾集众唱佛尽二日忽合掌瞻像泊然而化前一日赜梦母谓曰吾见尼师十余来相召赜曰此往生之祥也言巳坐灭面如珂玉既卒之明日顶微温面白如梦所见然于媪于媪钱唐秦氏女也其夫贩鱼为业有子遭官事破家媪愁苦欲沈身于江遇净住寺照师劝之曰夙世业缘总宜顺受枉自沈江不如念佛媪勐省即然一指佛前誓长斋日称佛名十年不怠见一切人皆称为佛子一日请僧诵观无量寿佛经而巳持珠诵佛X名至观像章寂然而化王氏王氏合肥马永逸妻也永逸世修净业事载本传王氏亦持佛名行天竺十念法又尝持破地狱偈偈出华严经云若人欲了知三世一切佛应观法界性一切唯心造一夕梦地狱主者来谢云幸蒙持偈功德狱中众生出生善道者多矣其后寝疾持佛名不绝口既逝诸亲属及其侍女皆梦王氏报云吾巳得生净土矣冯氏广平郡夫人冯氏名法信赠少师珣之女镇洮军承宣使陈思恭之妻也少多病及归陈病日剧时慈受深禅师居王城唱导佛法夫人造其室求却病方慈受教以持斋诵西方佛名夫人信受还家未踰月遂屏荤血却膏沐衣埽塔衣修西方净观自翻经行道及起居动静一以西方为归顷之病良巳理家事如初亦不废净业如是十年无惰容无矜色心安体舒神气日王一日索笔书偈曰随缘任业许多年枉作耕牛大可怜打叠身心早脱去免将鼻孔被人牵见者怪之夫人曰清净界中失念至此支那缘尽行即西归适我愿兮何怪之有其年九月示疾至十二月一夕语侍者云吾巳神游净土面礼慈尊观音左顾势至右盼百千万亿清净佛子稽首庆我得生其国至如宫殿林沼光明神丽与十六观经所说无二无X别到者方知非可以语汝曹也侍者唿思恭至语其故乃相与合掌诵佛名至明晨右脇而逝三日而殓家人辄闻妙香及茶毗启视面如生时年三十六吴氏吴氏都官员外郎吕宏妻也宏素明佛理与吴氏合志清修有二侍女亦绝荤血其一颇好禅俄而得疾谈笑坐逝如委蜕然其一奉戒刻苦或终日不食但日饮吴氏所呪观音净水一盏而巳一日忽见金莲华现前其上双趺隐然数日见膝又数日见身又数日头面悉见相好具足其中阿弥陀佛左右则观音势至也巳而宫殿树林皎若指掌清净男子经行其际如是三年瞬息不隔或问曾闻佛说法否曰我伹得天眼未得天耳佛所说法未得闻也顷之自言往生时至遂化去吴氏事观音甚䖍室中列瓶数十注以净水日诵大悲呪辄见观音放光入瓶中有病者饮水辄愈其水积岁色味不变虽大寒不冻故世号吴氏为观音县君龚氏龚氏钱塘人孙忭之母也诵弥陀经常持佛名一日有疾请清照律师至称说净土诸庄严事语未及终端坐而化老妾于氏亦常持佛号顷之梦龚氏告曰吾巳生净土却后七日汝当来也及期亦逝孙氏女X孙氏女钱塘人常持佛名兼习梵呪巳而有疾请清照律师至告曰久病厌世安得脱离五浊受诸妙乐乎师为称说净土因缘女大喜其夜梦师授药一盏服之脱然病愈后三日语侍人曰迦叶尊者在此大好金莲华座吾其行矣结印而化郭氏郭氏名妙圆仁和人清照律师之妹也长斋诵佛名课法华弥陀二经兼行方等忏法每谛观落日注想西方忽闻空中声云郭妙圆决生净土尝往律师所作系念会斋百僧临终请师说法即时坐脱施氏施氏钱塘沈铨妻也与夫同修净业请照律师依观经绘九品往生图以资观想平居供佛饭僧印施般若经建径山天宁诸寺殿所有善功悉回向净土与夫先后化去皆见化佛垂手面西而逝姚婆姚婆不知何许人专修净业观念无间一日方向西念佛忽见日轮中现阿弥陀佛相好具足因请僧思净图其像僧法怡为之赞曰极乐世界有方所祗在寻常日没处所以佛教韦提希谛观落日如悬鼓善哉姚氏一老妪能以是心求净土暮观朝想无岁年行持坐念忘寒暑弥陀忽从心想生恍惚之间明了覩是时虗空绝纤云桑榆尚驻羲和御佛日晃耀夺阳辉绀目玉毫妙相具目骇心惊喜且悲走告导师X弥陀喻具陈所见实希有愿写金容託毫素我闻胜事叹善哉为说偈言开未悟当知去佛本不远阐提那得明其故虽过剎土十万亿一念超越如跬步若有迷人问路头向道恁么蓦直去王氏王氏明州人日持金刚经怀孕二十八月羸瘦日甚偶倚门立一异僧过之谓曰汝有善根何不印施金刚经千卷王氏从之又斋千僧诵金刚经千卷至夜三更见金刚神以杵指王氏腹及觉巳生二男在牀矣王氏遂持斋诵经不辍年六十一暴卒二使者引见冥王自言从幼持金刚经王赐金牀命坐殿侧朗诵一遍王问何不念呪答云世间无本勅鬼吏于藏中取呪本付王氏嘱曰汝至阳间展转流通切勿遗坠汝向后寿终径生极乐世界不复来此处矣王氏遂还后至九十一岁无疾坐化其补阙真言曰唵唿嚧唿嚧社曳穆契莎诃事在绍兴九年王百娘王百娘明州人少孤既嫁而寡依其舅舍人陈安行从之官舍绍兴二年夏忽病瘖聋有所欲伹书之纸上安行教令归诚观音大士百娘遂晨夕礼拜一日假寐忽覩大士现身示以修行捷径令日向西方作礼阿弥陀佛因授以偈曰净土周沙界云何独礼西但能回一念触处是菩提又云可普劝人持诵未踰月二病顿愈安行谓其念力纯至应答如响为镌其X事以广其传朱氏朱氏名如一明州薛生妻也年二十余即素服斋居虔修净业尝以黄绢请善书者写法华经绣以碧绒针锋绵密点画较然阅十年而成中间唱礼佛名至八万四千复绣阿弥陀佛观世音像习法华经三月成诵次阅华严般若楞严圆觉俱能通利又锓木为图劝人念阿弥陀佛受图者满十万声为回向西方所化至二十万人寻结庐墓旁一室奉佛一室宴坐一室书经给侍唯一婢子甘苦共之绍熈四年春尽斥卖奁具为三日会饭千比邱合缁白万人共唱西方佛名建宝幢装所绣经七轴并书会者姓名送罗睺罗道场僧堂供奉十二月示微疾垂瞑辄起趺坐薛生曰我家无是法也请就寝遂右胁而逝年三十七陆氏王宜人陆氏钱塘人朝请王玙妻也常诵法华笃意净土礼忏一会唱佛万声如是三十年偶感微疾忽闻天鼓自鸣即面西端坐两手结印而逝蔡氏蔡氏钱塘人早岁寡居持经念佛日礼佛像逾二十年忽见金莲华现空中遽索平时修行课目内之怀安坐而逝项氏X项氏名妙智鄞县人夫殁后奉法甚勤常持佛名有女二人悉令为尼尝预治一棺及将逝谓其女曰吾欲坐脱如此棺何女曰佛用金棺无嫌也遂讽观经上品章转身西向两手结印微笑而逝事在绍定六年沈氏沈氏名妙智慈溪人归章氏幼而长斋日课佛号既嫁笃志不变怜悯有情周其冻馁巳而得微疾念佛益切忽见阿弥陀佛踊现虗空菩萨圣众左右围绕放白毫光至行者所若长虹驾空千灯普照顷之吉祥而逝事在端平二年钟婆钟婆嘉禾人日诵阿弥陀经兼持佛号垂二十年一日语其子曰西方众圣徧于虗空大白莲华光明普耀吾其行矣端坐耸身合掌而化梁氏女梁氏女汾阳人少而盲遇一沙门教持阿弥陀佛越三年两目忽明女持佛名不辍一日见空中旛葢下临佛及菩萨同来接引遂化去黄婆黄婆潮山人专持佛号兼诵法华金刚二经偶病下痢自知时至便却食日饮水数盂一夕邻庵僧善修梦婆来别云将往西方越二日西向念佛端坐而逝红霞烂然覆其屋上里人皆见之X崔婆崔婆淄州人东平梁氏之乳媪也为人朴愿早断荤血主母晁氏留意禅学婆在旁唯日诵阿弥陀佛未尝有闲亦莫计其数年七十二下痢持念益力忽唱一偈曰西方一路好修行上无条岭下无阬去时不用着鞋袜为有莲华步步生或问婆何时当去曰申时巳而果然茶毗时舌独不化若莲华然陶氏陶氏常熟人丧偶独居常持普门品梦白衣大士以莲华授之又梦梵僧授经一卷启之乃阿弥陀经也既觉取经诵之宛如夙习一夕室中有光朗然若昼阿弥陀佛现身立经函上由是持诵益䖍经卷上舍利迸出积至合余李氏李氏上虞胡生之妻也夫丧后日诵佛名及阿弥陀经夜以继昼声彻内外凡十余年一日方端坐念佛有僧现前覆以绯葢曰十五日子时汝当往生问师何人曰汝所念者李氏遂别诸亲故至期异香郁然光明照室端坐而逝七日茶毗齿舌目睛皆不坏舍利无数次日茶毗处生一华色白周圆二寸余莫知其何名也盛媪盛媪钱塘人日诵佛名兼课观无量寿佛经无何得病一日起命左右具汤浴毕面西端坐问左右曰闻X磬声乎净土众圣且至巳而合掌笑曰佛菩萨巳至金台现前吾其行矣言讫而化黄氏黄氏明州人早丧夫还家依父精修净业临终见佛来迎结印徐行屹然立化家人筛灰于地晨起验之生莲华一孕王氏女王氏女吉安人少慕净业日诵弥陀观音金刚诸经母病亡将殓流血被体女誓曰若我孝心真实愿母体不生臭秽誓巳流血即止及殓即之绝无秽气巳而父娶继室与同修净业一日女得疾请僧说净土观门俄起索衣吉祥而卧手揽观音像前宝幡奄然示寂将殓继母筛灰于室出莲华数朵楼氏楼氏名静慧寺簿周元卿妻也尝阅传灯录发明见地巳而皈心净土念佛不辍晚年得疾忽见莲台现前化佛无数异香满室顷刻而化有女名妙聪因母发心亦笃志念佛病中请僧行忏恍惚见巳身着新净衣升七宝楼阁绕佛作礼谓家人曰勤修净业西方现前西向右胁而逝周婆周婆太平人早修净业至老益䖍一夕胡跪称佛名泊然而化邻人见数僧振钖而行婆在其后须臾之间冉冉腾空向西而没X朱氏朱氏霅川人持佛名者三十年矣兼持金刚经开卷时每谓众圣监临不敢踞坐忽断食日饮水数盂阅四旬梦三比邱手执莲华谓媪曰吾先为汝种此华今日当开故来迓汝既觉请僧同唱佛名端坐而化裴氏女裴氏女汾阳人清净自居专志念佛临终索火焚香言佛来迎我我当往生巳而天华飞坠安坐而化孙媪孙媪明州人孀居三十年日常念佛兼手制衣衾袜履施诸比邱一日微疾梦至忏堂身挂缦衣随诸比邱经行绕佛既觉沐浴更净衣请僧行忏亲诣佛前诵阿弥陀佛经至一心不乱左手结印寂然坐逝空中奏天乐声闻于远近秦媪秦媪名净坚松江人志慕大法厌恶女身与夫别处严持戒法晨夕修净土忏仪礼佛千拜兼阅华严般若法华光明诸大乘经日无虗晷一日方端坐室中忽有光明照空逾于皎日面西而逝蒋十八妻蒋十八妻者海盐人中岁与其夫合志修行断除爱慾日诵大乘经历四十余年一日各洗潄更衣炷香X唱佛名并书一颂而逝蒋颂曰这箇幻身四大合成今日分散各归其根诸幻既灭灰飞烟绝如空中风犹碧天月既无障碍又能皎洁一切永断无有言说四十年来脱离嗜慾惟阐大乘朝诵暮读今朝撒手西归自有现成果足其妻颂曰看过莲经万四千平生香火有因缘西方自是吾归路风月同乘般若船沈媪沈媪钱塘人持佛号十余年日益精进尝属画师绘八尺阿弥陀像及有疾安设牀前晨夕系念并请僧同持佛号忽语众曰有一大僧授我金座吾当乘之遂耸身前席众唱佛益力媪曰念佛功德巳登莲台吾其往矣遂瞑孟氏孟氏醴泉人既嫁得痼疾有僧教以专持佛名行之三年忽谓夫曰可急报诸亲属吾将去矣巳而送者毕集孟氏焚香与众唱佛名顷之见一沙门振钖空中曰汝当往生俄而旛葢翩翻佛与菩萨同时俱至遂化去陈氏陈氏吴兴人受持斋戒以禅诵为乐持佛名者三十年兼诵法华经五千部金刚弥陀二经各五千四十八部一日不食家人问何故曰欲求见佛耳遂右脇而化X胡媪胡媪名净安会稽人专修净业礼阿弥陀佛八万四千相好每一相好各礼一拜如是者四度偶得微疾见佛来迎安详坐逝略人皆闻空中乐声隐隐西去周氏周氏嘉禾人适孙氏与舅姑同修净业感室中佛像现光香华盈案或空中现诸佛菩萨时闻天乐或闻空中诵经声郑氏郑氏名净安钱塘人常持佛名偶得疾闻空中声曰汝西行有期毋得自怠巳而佛现在前身真金色即起面西端坐有子义修巳出家矣召之令讽阿弥陀经安然而化其女夜梦母报曰吾巳得生净土矣周婆周婆鄞县人精修净土遇岁首常持不语戒昼夜端坐尽月而止暑月则施茶汤历久不废一夕梦大莲叶徧覆市衢巳手执数珠经行叶上既而微疾邻人夜见宝葢旛幡自空中来入其门内黎明合掌唱佛而逝张夫人张夫人者不详其里居晚而长斋日诵西方佛名年七十九矣每夜坐息烛四壁放光现诸缨络临终焚X香案上篆烟宛转结成佛像须臾之间作真金色眉目若画一手下垂若接引状篆烟甫消而夫人寂矣薛氏薛氏武塘世家女也母梦长庚入怀而薛氏生后归周生子五人而寡专心净业好施不倦室中供观音大士香烟吐蘂结成莲华人皆见之万历十五年五月得疾医进乳糜却之遂断食至九月六日延僧礼忏曰四日足吾事毕矣设西方佛像昼夜系念令诸子同唱佛名妇女毋得入至第五日晨起索水盥手诵甘露真言着新净衣戴志公帽长跪佛前唱然香赞佛偈及三自皈依礼三拜诵佛名一百八声方午趺跏结印而化神气熈然家人闻莲华香满室中遗令具龛毋用棺椁毋迎眚神毋烧纸钱毋杀牲以祭诸子皆从之方氏方氏桐城诸生吴应宾妻也年三十而寡秉节自誓专修净土一老妪亦持戒晨夕随侍万历十三年方氏年五十矣有小疾唿老妪相对唱佛名晨夕无间既而具浴更衣晨起然香礼佛还坐一榻泊然而化徐氏徐氏嘉定陆生妻也夫亡笃志净业旧有千金贷人焚劵不问箧中服物悉用布施朝夕佛前礼诵如是X十年一夕忽唿侍者曰看东方光发否吾往生时至矣遂高声唱佛合掌而化许氏妇许氏妇杭州人为人谨厚日课佛名久而弥笃一日唿家人与诀曰吾将去矣着净衣端坐取天目白华簪之安然而逝于媪于媪昌平于贵之母也专修净业至老弥笃一日取所着衣浣濯甚洁谓其子曰将以某日往生净土子未之信及期置几庭中坐几上化去空中隐隐有天乐声乡人皆闻之潘氏潘氏名广潭工部主事余杭李阳春之妻也阳春故好施晚常诵西方佛名既逝踰年见神于潘氏登楼启窗作洪语曰要修行要修行潘氏通古今初好排觝释教晚而皈礼云栖断荤血习禅定夜常跏趺达旦兼修诸功德散钱票不訾万历三十九年冬得疾明年正月自知不起遗嘱家财巳而谓人曰吾三世梵僧今且偕大士而西矣称佛名不绝口屈三指而化及歛支体轻软貌如生朱氏朱氏仁和诸生孙标妻也平生奉持斋戒专修净土尝然灯礼佛灯光烂然化成五彩有佛跏趺其上及将终端坐合掌称佛名不辍及歛貌如生X祝氏祝氏公安龚仲淳妇也甥袁宏道兄弟好谈佛法祝氏闻净土法门信之遂专持佛名兼诵金刚经一日语诸子曰佛言三日后当来迎我及期沐浴坐堂上诸眷属拱列良久自言佛至眉间放白毫光长数丈又言见一僧相好庄严自称须菩提俄化为百余僧或从旁谓曰经中凡一百三十八须菩提即此是也诸眷属共焚香诵佛名祝氏微笑而逝阁中一九岁婢方卧地忽大唿起立言见数金甲巨人执旛幢为夫人导其幢柄拂面过不觉痛失声察之伤痕宛然既殓棺中时发异香张太宜人张太宜人金氏緜州人普安知府张怀麓妻也家世贵盛而自奉甚薄中年失偶教诸子有法度子正道正学皆以科名显太宜人晚得净土书读之遂注心极乐晨夕礼诵一夕戒诸孙曰尔辈好读祖父书吾其去矣唿侍女焚香端坐而逝数日后见梦于孙曰适从西方来始知太宜人实生净土云杨选一妻杨选一妻南昌人客居南京年三十生子即与夫别居听夫置妾自是长斋念佛阅十五年其年八月疽发于背痛入骨见一恶鬼持刀逼之有大力神驱之去其痛顿息旋谓夫曰吾将行矣有童子四人相迎可以清茶供之问将何往曰往西方合掌唱佛名而X逝钟氏钟氏仁和张后溪继室也年四十丧夫遂长斋日诵西方佛名历四十余载居常每闻天乐鸣空及唱佛声泰昌元年十二月卧病数日饮汤一盏明年元旦为家人言莲华布地旛葢悬空尔曹亦见之乎口中唱佛名不辍及暮吉祥而化吴氏女吴氏女太仓人生时趺坐而下稍长皈心佛乘事亲孝不愿有家人或劝之辄指天为誓初从昆弟析诸字义巳而诵佛经悉通晓大意朝夕礼拜甚䖍俄梦神授以梵书准提呪有病疟者以梵字治之立愈尝于梦中得通宿命自言曾为宋高僧此来专为父母年二十三当成道果崇祯四年年二十三矣闭关一室专修净土仲冬之末示微疾作偈辞世勉亲坚修勿懈日方午索玉戒指佩之右胁而逝将殓红光溢于面母为理发异香从顶中出达于户外经夕不散居四年茶毗骨莹如玉顶作黄金色为起塔以奉之卢氏卢氏名智福徽州程李清妻也晚迁湖州季清奉佛甚䖍力营福业卢氏竭资为助长斋日课佛名二三万约巳惠下未尝詈人崇祯五年得危疾请古德法师授五戒咨净土法要遂一意西归季清为诵华严X经至入法界品五十三门为一一讲说卢氏悉领解季清复䇿之曰百劫千生在此一举努力直往毋犹豫也遂高声唱佛夜以继昼如是半月其母及女来问视悉谢遣之曰毋乱人意十一月八日忽覩莲华现前化佛垂手身心踊跃急索香水沐浴西向叉手连称佛名右胁而逝时方午及暮扪其顶热可灼手年三十九藕益法师为之传系以赞曰哀哉三界爱欲为根根株不拔奚望西生莲华国土永离尘情此缘能断彼质斯成勇矣智福女中之英一日一夜净念功殷华台接引眼识分明子母恩爱枯木寒氷吉祥善逝长辞苦轮我今随喜愿共羣伦顿除爱网证入元门费氏费氏湖州双林镇沈春郊妻也少寡织纺自饍持斋数十年供养三世佛画像及檀香大士日诵金刚经一卷佛名千声寒暑不辍崇祯十一年大疫壻张世茂迎费氏往居其家止𢹂大士以行费氏居一楼日课回向祝愿此香直达佛所如是三载忽空中有香绕楼数日粉墻上涌现三世佛像庄严精妙远迩诧传瞻礼日众或以净巾擦之色逾光明又四年一日告壻曰吾欲返故居入门即洒扫焚香参佛诵经至第三日早沐浴更衣端坐念佛午刻大唿佛来也我行矣别众而逝年七十有三李氏X李氏刘道隆之母也年四十长斋奉佛除静室一间供奉观音大士朝夕礼拜唱佛名千声虽大寒暑不辍刻金刚经以施人每遇诞日诫子妇毋置酒唯礼忏一日或三日如是二十五年将终前一岁延僧诵经七昼夜梦所奉大士持数珠一串示之曰以此授汝珠数乃汝往生净土之期数之得五十三觉而识之至明年五月十三日忽告家人曰吾今日往西方矣可为我同声唱佛名助我西行子妇辈坐榻前唱佛李氏面西端坐而逝道隆述其事为世劝焉李氏黄太宜人李氏者南京仪制主事建昌黄端伯之母也贤明仁慈信乐佛法晚岁诵金刚经地藏经日虔一夕梦趺坐山巅佛光照身觉谓其子曰西方之期至矣无何示微疾端坐而逝陈妪陈妪常熟人居于城南以纺为业笃信佛法随纺车声唱阿弥陀佛终日不绝口如是三十年一日忽唿其子谓曰而不见空中宝葢幡幢乎吾其逝矣因拍手大笑取汤沐浴竟即合掌化去事在顺治十年翁尚书叔元方微时闻其事亲往视之见妪凝然危坐室中香气袭人晚着净土约说书其事以证焉张寡妇X张寡妇常熟人居小东门外安贫守节专持佛号不择净秽未尝少间以下痢终遗一破裙臭不可近弃之中流忽见莲华交发五色灿然散布水面见者惊异乃取裙还送一庵作佛座前案围事在顺治间陆寡妇陆寡妇常熟人年二十夫亡持斋戒佛与人无竞至六十七而终焚其衫裙火气既绝忽见金光迸出灰中俨然有佛像在焉共数十闾里聚观皆焚香膜拜事在康熈三年杨氏杨氏张秩斯之妻也父次弁虞山严氏出严家世学佛故杨氏自幼即归心大法既适张寻礼僧德真受三皈五戒断除爱慾年二十七病剧发愿求生西方室中供接引佛像高唱佛名五日室中闻栴檀香至七日瞑目顷之见观音大士谓曰莲华种子巳有半功其半看汝手段问从何处着力答曰撒手便行即合掌唱佛趺坐而逝江氏江氏余杭严讱公继室也讱公故云栖弟子奉西方之教江氏自归严奉教甚笃鸡鸣起跪佛前唱佛千声次及诸经呪凡爇香炳烛盥饮之事胥自为之不以役侍婢康熈七年三月六日晨课毕俄而体惫复就寝移时忽大声曰观世音菩萨来矣趣具汤洗沐X毕就枕而逝及殓颜色红润手足柔软若委蜕者然徐太宜人徐太宜人钱塘徐浩轩之母也平生奉佛甚谨诵西方佛名绘像为图旁累数千圈记所诵数每一图毕即纳黄布囊中如是数岁康熈三十四年卒卒之日家人焚囊于盆忽闻盆内爆然视之见五色光起布成缁色其上现楼阁栏楯重叠周匝中涌莲华数十华上各有一佛合掌趺坐复现诸天女恭敬围绕一一皆如粉色画本见者莫不惊叹明日掇灰视囊背所现诸形象与囊面无异惟佛后又有一老母执拂随行浩轩为之记如此凌氏凌氏法名善益吴人张廷表之妻也母叶氏长斋四十年礼古潭和尚为师日拜华严经周而复始者三年八十一梦罗汉现金色身遂逝凌氏年四十余亦长斋礼古潭为师日夜六时行大悲忏法拜华严经凡再周常以五更起入佛堂廷表为煑汤果饷之晚而专诵大悲呪阿弥陀佛号求生西方一日观音大士现像遂示疾谓其女曰佛光满室吾行矣遂逝年六十九事在干隆三十四年女适朱氏奉法亦䖍课法华经持西方佛号其家人多从而化焉余媪余媪徐州宗氏女昭月和尚之母也和尚既主扬州X高旻寺迎媪至寺辟一室居之媪初入室思家颇切与和尚言輙道家事和尚为说苦空无常无我之法劝母一心念佛求生西方弗省和尚遂匿弗见媪召之亦弗往媪无可奈何遂勉强持佛名苦不能继居三年稍益熟遂发深信心受菩萨戒晨夕礼拜甚虔和尚往见媪问颇思家否媪曰念佛好不思家也一日坐庭前面塔唱佛名忽光开见金色世界光耀无际墻壁树林廓然摧灭媪大喜踊身即之倐无所覩自此六根悄然动静起居不生一念久之梦至一人家有妇坐草媪惊曰何为至此吾方求生西方入胎出胎大可畏也急走出瞿然而觉晨起以告和尚曰吾生缘殆尽矣其为我集僧唱佛名送我西行从之遂西向坐逝事在干隆二十七年杨媪杨媪杭州人居北门外石灰坝年五十余得风疾僵卧呻吟彻昼夜有旅亭师者自京师还天目过其居其子为设斋请入视母媪频顣曰病甚师莫有好方能愈我否师曰有之恐汝不肯服耳媪曰诚有之安肯不服师曰病从身起身从假合汝能舍身病自去矣媪曰舍身奈何师曰汝但将身放下一心西向系念阿弥陀佛阿弥陀佛是大医王能除一切众生之病但能至诚念佛者阿弥陀佛自来救汝媪曰佛果来乎师曰来但患汝念不切耳既别去媪遂持佛名默观西方日益恳至居五月语其子曰阿弥陀佛至X矣四日后吾当西归为我诸旅亭师作别师时在天目不至及期别请僧十人共唱佛名媪起坐向西而化事在干隆三十六年余氏余氏法名真修吴人朱颖符妻也年三十二而寡至三十六长斋奉佛晚年以家事付儿妇专修净业年七十夏秋之交梦游一池畔池中有船载比邱尼优婆夷十数人中有一人招余氏云西方去余氏自念言此时不去待岁晚可耳招者遽云且待后船至九月六日梦阿弥陀佛现身接引既觉自知时至请所事文岐师作别师至索莲华不得以莲叶与之余氏欣然念佛弥切内外俱闻异香至十一日清晨索水沐浴更新衣趺坐称佛名有顷右胁而逝事在干隆三十六年论曰十方严净国土纯一化生无有女人而韦提希夫人因子恶逆起心厌离即得见阿弥陀佛受记往生又莲华经明受持之利偏记女人往生极乐故知娑婆女人于西方净土有大因缘自莲宗盛行闺合诸贤往往能专志勤业一生取办彼具丈夫之形者视此能无愧乎往生物类第十鹦鹉唐河东裴氏家有鹦鹉以其名载梵经常狎而敬之告以六斋之禁比及辰后非时之食终夕不视或教X以持佛名号者当自有念以至无念则仰首奋翼若承若听其后或俾之念佛则默然而不答或谓之不念即唱言阿弥陀佛每虗室戒曙发和雅音穆如笙竽念念相续闻者莫不洒然贞元十九年七月悴而不怿驯养者知其将尽乃鸣磬告曰将西归乎为尔击磬尔其存念每一击磬一称阿弥陀佛暨十击磬而十念成歛羽委足不震不仆奄然而绝阇维得舍利十余粒节度使韦臯为之记鸜鹆宋元祐间长沙郡人养一鸜鹆俗唿为八八儿者也偶闻一僧念阿弥陀佛即随口称念旦暮弗绝其家因以与僧久之鸟亡僧具棺以葬之俄口中生莲华一枝或为题曰有一灵禽八八儿解随僧口念阿弥死埋平地莲华发我辈为人岂不知又天台黄巖正等寺观师畜一鸜鹆常随人念阿弥陀佛一旦立死笼中乃穴土而葬之舌端生紫莲华大智律师为偈颂之白鹦鹉白鹦鹉岭南一士人所畜也晨朝必诵观音号白衣呪兼能诵归去来辞赤壁赋及李白诸诗或晨课未毕导以诗文不应也一日谓士人曰我从西方来还从西方去其夕奄然而化论曰一切众生具有如来藏性乃至三恶道中但有能系念阿弥陀佛者即得往生彼国见佛闻法观鹦X鹉鹤鹆事岂不信然经云宁受地狱苦得闻诸佛名不受无量乐而不闻佛名幸得为人六根完具不知念佛甚者诬且毁焉亦可谓自暴之尤者矣岂不惜哉净土圣贤录卷九