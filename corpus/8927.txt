六道集X卍XXX六道集叙世俗日下则立教者日劳舜之命禹曰人心惟危而孟子则曰人之所以异于禽兽者几希葢圣贤相告其词宜简而该与流俗人言则其词宜详而近势则然也佛说六道之旨以穷一心之变极幽明之故可谓痛哭流涕而后之人犹漠然视之吾乡在犙和尚乃为採古今近事家喻户晓者着以为六道集葢为未悟人说法不得不然吾谓人所以迷而不悟者有二端其一曰吾人也何至流为异物其一曰人生快意耳遑恤他生然就其一日之间一念之顷已不知几为天几为人几为畜生饿鬼诚得秦镜悬之于前使其肝胆毕呈意念尽露六道之变相纷纭交错一时并见于胸臆之中庶其惧而知返乎在和尚博极羣书着述数十种年将七十而缉此集其指愈浅其忧愈深读者毋徒视为虗诞之谈而忘其为肝胆之照也罗浮陈恭尹拜题X六道集序和尚本乘愿力来冲龄入道辩才汜滥文字纵横早年曲唱新丰调高千古中岁光韬韶石藏究三车不欲出世为人争奈龙天弗肯寻住鼎湖方丈遂令声价难醻然卒不乐久居旋卧象林深处意谓灵山会上笑拈花者不过一人丁此末法时中棒投机者屈宁多指矧诸方既富炼凡大冶炉火方红我这里不妨退步潜身烟霞共老与其一期说法度有限之众生孰若多着要书利无穷之后学于是始从韶石终至象林中间五十几白奚啻亿万余言龙也何幸受益良多独恨钝根少领玄趣然最爱其六道一集痛醒羣蒙夫影必随形谷必畣响种瓜不得豆结果定从因此理势之所必然然俗汉恬不之觉和尚不舍慈悲悲夫众迷于六道轮回靡艾也勐然拈出示之昭昭然如揭日月而行无幽不烛普使人人深知报应不爽因果无差皆能回光返照各办前程者功不在菩萨下也龙敢不服膺拳拳乎仅再拜飏言而序其上旹康熈二十一年壬戌东莞弟子李龙标顿首拜题X六道集总目卷一天道卷二人道阿修罗道卷三鬼神道卷四畜生道地狱道卷五地狱道之余六道集目录卷一天道述言述诸经文法句喻经天竺孙稚董青建历阳襄阳江陵X酒泉郡武帝妃蜀郡中天竺湘州潞州海东京师寿州长安嵩山循州于阗国广州卷二人道述诸经文三教平心论正见经转轮五道经优婆塞戒经二教论五王经善见律杂事律旧杂譬喻经法句喻经经律云贤愚经度狗经天竺蝙蝠泰山瑯琊吴兴余杭宋武帝崑崙山北代赵州宣帝元帝博陵太山徐陵天台汾州湘州蕲州并州庄惠太子登州沙门回向寺寿州兴元间龙怀寺衡岳寺东都吴郡宋仁宗滁州公亮东坡山谷X燕都绍兴浙江罗定州惠州湖广潮州谭景升阿修罗道集诸经文清辩论师娶修罗女大头仙人卷三鬼神道释名牟子天地本起经顺正理论正法念经雒阳交趾阿登河阴太山陈国长安庐山竺昙遂始丰瑯琊淮南秦主高平河内长安荣阳京师王文明东海张乙襄城会稽灵苑杨州南阳瑯琊汾州河南赵郡濩泽县武帝洛州姚明解博陵京兆嵩岳高祖徽州广州广信广州东莞X广州顺德西湖姑苏释法聪唐慧稜海昌村卷四畜生道述名大法炬经天竺梓潼沙门宜州杨州洛阳冀州京兆长安文宗京都并州汾州韶州绍兴广州录诸经文顺德地狱道列名提谓经清河沙门并州上虞武昌巴丘县长安石长和广陵益州多宝寺沙门仕人拔虎冀州京兆文昌齐州雍州京城云盖山卷五地狱道京兆兖州陈郡X遂州冯翊新罗括州西京遂州河东京师咸阳武昌华州扶风魏州曹州雍州博陵陇西雍州郑师辩坊州汾州雍州长安萧氏西京汾州华阴御史武功江南世宗六一贑州湖广广州韶州卢陵广东广州顺德县顺德赵定宇礼像六道集述言夫三界定位六道区分皆由最初一念识心倐起而妄想结成有漏之因故有三世循环十二缘生托质X则形分麤细感报则苦乐殊途三界六道莫非生灭人间天上诚为苦本是故智人启悟妙契无生顿超三有践履十地息生死之源处无为之邦迥脱轮回长辞苦趣此集之由作也冀诸智者知三界之无恒识六趣之非久标志上乘希求出世远劫火之烧然免沦坠之沉溺达今生所受之果仍酬往昔之因果复造因因移果熟轮转六道往还三界所谓欲色无色界也下极金刚际上至他化天中间六趣杂居一切有情未离贪欲故名欲界自梵众天上至色究竟天此一十八天虽离欲染尚有色质正报身相如白银色依报宫殿真金赤色身光互照故名色界自空处天至非非想天人同碧落界若虗空四蕴成身无色蕴故故名无色界如斯三界亦名三有以其因属有漏果系有为有生有死故也言六道者亦名六趣趣者名到谓彼所作善恶业因道能运到其所趣处故名为趣又趣者是归向义谓所造之业归向人天修罗鬼畜地狱之处此之界趣既由识心结成情器世间若达心源情器俱殒悟本真常生死斯绝生死真常元无二路祇在当人一念一念不生三界六道无投足处矣康熙已未自恣日宝象林沙门弘赞识X六道集卷一广州南海宝象林沙门弘赞在犙辑天道梵语提婆此云天天者天然清净光洁于诸趣中最胜最乐最善最妙最尊最高故名为天苟非最胜之因岂生最胜净洁之处最胜因者所谓十善身三口四及意三行由此三业防止过非有顺理义违不善道以斯十善运出五趣故兹十善戒法名为天乘诸天虽众不出三界曰欲界色界无色界三界区分共有二十八处欲界有六第一从下上升四万二千由旬是四天王天住处居须弥山半乃上升之元首下界之初天东方曰持国天王居须弥山东白银埵城名上贤领干闼婆及毗舍遮护东州人南方曰增长天王居须弥山南青琉璃埵城名善见领鸠槃茶及薜茘多护南州人西方曰广目天王居须弥山西黄金埵城名周罗领诸龙及富单那护西州人北方曰多闻天王居须弥山北水精埵其城有三一名可畏二名天敬三X名众归领夜叉及罗剎护北州人四王共有三十二将军各有九十一子具大威力悉护十方人间五十岁此四王天为一昼夜寿五百岁从此四王天上升四万二千由旬是第二忉利天住处居须弥山顶山顶纵广八万四千由旬而中平可居者止四万由旬四面各有八天中央善见大城内有金城是天帝释住处共为三十三天人间一百岁此天为一昼夜寿一千岁从此忉利天上升十六万由旬有处如云七宝所成犹如大地纵广八万由旬是第三夜摩天住处人间二百岁此天为一昼夜寿二千岁从此夜摩天上升三十二万由旬有地如云纵广十六万由旬是第四兜率天住处人间四百岁此天为一昼夜寿四千岁从此兜率天上升六十四万由旬有地如云纵广三十二万由旬是第五化乐天住处人间八百岁此天为一昼夜寿八千岁从此化乐天上升十二亿八万由旬有地如云纵广六十四万由旬是第六他化自在天住处此是欲界顶天人间一千六百岁此天为一昼夜寿一万六千岁从此上升一倍二十五亿六万由旬有地如云纵广十二亿八万由旬是色界诸天住处共有一十八天通号四禅以其离散动故亦名梵世谓其离欲染X也皆以劫数为寿身白银色无男女相形惟一种初禅三天二禅三天三禅三天四禅九天从此上升一倍是无色界共有四天亦名四空天人同碧落界若虗空惟有受想行识四阴无色阴故故名无色界一空处天二识处天三无所有处天四非非想处天然此三界诸天寿数虽定而亦有中夭者惟兜率天及无想天寿命皆定不说中夭也正法念处经云若持不杀戒得生四天王处若持不杀不盗得生三十三天若持不杀盗邪婬得生夜摩天若持不杀盗邪婬妄语两舌恶口绮语得生兜率天奉行佛戒兼身口七善业得生化乐他化自在天业报差别经云若众生具修增上十善得欲界天报修有漏十善与定相应得色界天报修四空定得无色界天报顺正理论云六欲诸天初生如次如五六七八九十岁人生巳身形速得圆满男生在天父右膝女生在天母左膝皆悉化生或有于天母手华忽然化生阿含经云儿来未久便知饥渴自然宝器盛百味饮食若福多者饭色自白中者黄色下者赤色若渴则饮宝器中甘露浆入腹渐消如酥投火无复形影亦无大小便X利死如灯𦦨灭无有尸骸以化生故也色界天众于初生时身量周圆具妙衣服一切天众皆作圣言不由学习自解典语起世经云欲界诸天皆食段食色界诸天从初禅乃至遍净天以喜为食无色界诸天以意业为食有云色界无色天并以禅悦法喜为食涅槃经云虽得四天王他化自在天身乃至梵天非非想处天身命终还堕三恶道中天报尽时五衰相现身受大苦如地狱苦等无差别成实论问曰生天离恶积善何故报尽即入三途答曰凡夫无始巳来恶业无穷一日贪瞋尚受千形况恶既多暂伏结生报福既尽昔业时熟还堕三途何所致惑为有识心达本者能破三界二十五有故云若人识得心大地无寸土经云一人发真归源十方世界尽成消殒如未能达本归源则一心念佛发愿往生净土闻佛说法悟无生忍则顿超三界回绝轮回矣XX法句喻经云昔者天帝释五德离身自知命尽当下生世间在陶作家受驴胎身既知福尽甚大愁忧自念三界之中济人苦厄惟有佛耳于是驰往佛所稽首作礼伏地至心三自归命佛法圣众未起之间其命忽出便至陶家驴母腹中作子时驴自解走瓦坏间破坏坏器其主打之寻时伤胎其神即还入故身中五德还福复为天帝佛从定起赞言善哉天帝能于殒命之际归命三尊罪对巳毕不更勤苦尔时世尊以偈颂曰所行非常谓兴衰法夫生辄死寂灭为乐譬如陶家埏埴作器一切要坏人命亦然帝释闻偈知无常之要达罪福之变解兴衰之本尊寂灭之行欢喜奉受得须陀洹道天竺无着菩萨健䭾逻国人也佛去世后一千年中诞灵利见承风悟道出家修学其弟世亲菩萨出家受业博闻强识达学研机无着弟子师子觉密行莫测高才有闻二三贤哲每相谓曰凡修行业愿覩慈氏若先舍寿得遂宿心当相报语以知所至其后师子觉先舍寿命三年不报世亲菩萨寻亦舍命时经六月亦无报命时诸外道咸皆讥诮谓世亲及师子觉流转恶趣遂无灵鉴其后无着菩萨于夜初分方为门人教授定法灯光忽翳空中大明有一天人乘虗下X降即进阶庭敬礼无着无着曰尔来何暮今名何谓对曰从此舍寿往覩史多天慈氏内众莲华中生莲华才开慈氏赞曰善来广慧善来广慧旋绕才周即来报命无着菩萨曰师子觉者今何所在答曰我旋绕时见师子觉在外众中耽着天乐无暇相顾讵能来报无着菩萨曰斯事巳矣慈氏何相演说何法答曰慈氏相好言莫能宣演说妙法义不异此然菩萨妙音清畅和雅闻者忘倦受者无厌云云晋孙稚字法晖齐国般阳县人也父祚晋太中大夫稚幼而奉法年十八以咸康元年八月病亡父后移居武昌至三年四月八日沙门于法街行尊像经过家门夫妻大小出观见稚亦在人众之中随侍像行见父母拜跪问讯随共还家祚先病稚云无他祸崇不自将护所致耳五月当差言毕辞去其年七月十五日复归问讯悉如生时说其外祖父为太山府君见稚曰汝未应来那得至此稚答伯父将来欲以代谴有教推问欲鞭罚之稚救解得原稚兄容字思渊时在其侧稚谓曰虽离故形在优乐处但读书无他作愿兄勿复忧也但勤精进系念修善福自随人矣我二年学成当生国王家同辈有五百人今在福堂学成皆当上生第六天上我本亦应上生但以解救X先人因缘缠缚故独生王家耳到五年七月七日复归说邾城当有宼难事例甚多悉皆如言家人祕之故无传者又云先人多有罪讁宜为作福我今受身人中不须复营但救先人也愿父兄勤为功德作福供僧食时务使鲜洁一一如法者受上福次者次福若不能如言皆费设耳当使平等心无彼我其福乃多祚时有婢稚未还时忽病殆死通身皆痛稚云此婢欲叛我前与鞭不复得去耳婢云前实欲叛与人为期日垂至而便住云云董青建父字贤明建元初为越骑校尉初建母宋氏孕建时梦有人语云尔必生男体上当有青志可名青建及生如言即名焉有容止美言笑性理宽和家人未甞覩其愠色见者咸异之至年十四而州迎主薄建元初皇储镇樊汉为水曹参军二年七月十六日寝疾自云必不振济至十八日临终起坐谓母曰罪尽福至缘累永绝愿母自割不须忧念因七声大哭声尽而绝至闰月十一日贤明梦见建云愿父暂出东斋贤明便香汤自浴斋戒出东斋至十四夜于眠中闻建唤声惊起见建在斋前如生时父问曰汝往在何处建云从亡来住在练神宫中满百日当得生忉利天建不忍见父母兄弟哭泣伤恸三七日礼诸佛菩萨请四天王故得暂还愿父母从今巳后勿复啼哭祭祀阿母巳发愿求见建母不久当命终即共建同生一处父寿可得七十三命终之后当三X年受罪报勤苦行道可得免脱问曰汝从夜中来那得有光明建曰今与菩萨诸天共下此其身光耳又问云汝天上识谁建曰见王车骑吴兴张永外祖宗西河我非独但此一门中生从四十七年以来至今七死七生巳得四道果先发七愿愿生人间故历生死从今永毕得离七苦建临终时见七处生死所以大哭者与七家分别也问云汝皆生谁家建曰生江县吏部羊布广州张永车骑王玄宋谟萧惠明给事梁季父今生董越骑家惟此间生十七年余处止五三年耳自今巳后毒疠岁多宜勤修功德建见世人死多堕三途生天者少勤精进可得免度发愿生天亦得相见行脱差异无相值期又问云汝母忧忆汝垂死可令见汝不建曰不须相见益怀煎苦耳但依向言说之诸天巳去不容久住惨有悲色忽然不见去后竹林左右犹有香气家人亦并闻余香焉历阳张应者本事俗神鼓舞淫祀咸和八年移居芜湖妻得病应请祷备至财产略尽妻法家弟子也谓曰今病日困求鬼无益乞作佛事应许之往寺中见竺昙铠昙铠曰佛如愈病之药见药不服虽见无益应许当事佛昙铠与期明日往斋应归夜梦见一人长丈余从南来入门曰汝家狼籍乃尔不净见昙铠随后曰始欲发意未可责之应既眠觉便炳火作高座及鬼子母座昙铠明往应具说梦遂受五戒斥X除神影大设福供妻病即除愈咸康二年应至马沟籴盐还泊芜湖浦宿梦见三人以鎠钩钩之应曰我佛弟子牵终不置曰汝叛走多时应怖谓曰放我当与君一升酒彼乃放之谓应曰但畏后人复取汝耳眠觉腹痛泄痢达家大困应巳久病甚遣人唿铠适值铠不在应寻气绝经日而甦说有数人以鎠钩钩将北去下一坂岸岸下见有镬汤刀劒楚毒之具应时悟是地狱欲唿师名忘昙铠字但唤和尚救我亦时唤佛有顷一人从西面来形长丈余执金杵欲撞此钩人曰佛弟子也何入此中钩人怖散长人引应去谓曰汝命也尽不复久生可蹔还家颂呗三偈并取和上名字三日当复命过即生天矣应既甦即复憷然既而三日持斋颂呗遣人疏取昙铠名至日中食毕礼佛读呗徧与家人辞别澡洗着衣如眠便尽襄阳史世光咸和八年于武昌死七日请沙门支法山为诵小品般若经疲而微卧闻灵座上如有人声史家有婢字张信见世光在灵上着衣帢具如生平语信云我本应堕龙中支和尚为我诵经昙护昙坚迎我上第七梵天快乐处矣护坚并是山之沙弥巳亡者也后支法山复往为诵大品般若经又来在座世光生时以二旛在寺中供养乃唿张信持旛送我信曰诺便绝死将信持旛俱西北飞上一青山上如瑠璃色到山顶望见天门光乃自提旛遣信令还X与一青香如巴豆大嘱曰以上支和尚信未还便遥见世光直入天门信复道而还倐忽甦活亦不复见手中香也旛亦故在寺中世光与信于家去时其六岁儿见之指语祖母曰阿爷飞上天婆为见否世光后复与天人十余俱还其家徘徊而去每来必见簪帢去必露髻信问之光答曰天上有冠不着此也后乃着天冠与羣天人鼓琴行歌径上母堂信问何用屡来光曰我来欲使汝辈知罪福也亦兼娱乐阿母琴音清妙不类世声家人小大悉得闻之然闻其声如隔壁障不得观察也惟信闻之独分明焉有顷去信见光入一黑门须臾来出谓信曰舅在此日见榜挞楚痛难堪我省视还也舅生前犯杀罪故受此报可告舅母请僧言奉经当稍免脱舅昔轻车将军也宋江陵释黄迁年二十时常寄江陵市西杨道产家行般舟勤苦岁余因尔遂颇有感变或一日之中赴十余处斋虽复终日竟夜行道转经而家家悉见黄迁在焉众稍敬异之以为得道孝建二年一日自言死期谓道产曰明夕吾当于君家过世至日道产设八关然灯通夕初夜中夜迁犹豫众行道休然不异四更之后乃称疲而卧颜色稍变有顷而尽阖境为设三七斋起塔塔今犹存死后久之现形多宝寺谓昙珣道人云明年二月二十三日当与诸天共相迎X也言巳而去昙珣即于长沙禅坊设斋九十日舍身布施至其日苦乏气自知必终大延道俗盛设法会三更中唿问众僧有闻见否众自不觉异也珣曰空中有奏乐声馨烟甚异黄迁之契今其至矣众僧始还堂就席而珣巳尽酒泉郡凡太守到郡无几辄死后有渤海陈裴见使此郡裴忧愁不乐就卜者占其吉凶卜者曰远诸侯放伯裘能解此者则无忧裴仍不解此语卜者报曰但去自当解之裴既到官侍监有王侯平有史侯董候等裴心悟曰此所谓诸候矣乃远之即卧思放伯裘之义不知何谓至夜半后有物来上裴被上裴觉以被冒取之其物跳踉訇訇作声外人闻持火入欲杀之魅乃言曰我实无恶意但欲试府君耳听一相赦当深报府君恩陈裴曰汝为何物而忽干犯太守魅曰我本百岁狐也今变为魅矣垂化为神而正触府君威怒甚遭困厄听一放我我字伯裘若府君有急难但唿我字则自解矣裴乃喜曰卜谓放伯裘之义是也即便放之小开被忽然有赤光如震电从户出明日夜有敲户者裴问曰谁答曰伯裘问曰何为答曰白事问曰白何事答曰此界有贼发奴也裴案发则验每事先以语裴于是境界无毫毛之奸人咸谓圣君出后经月余主簿李音共裴侍婢私通既而惊惧虑伯裘来白遂与诸侯谋杀裴却谓傍无人便使诸侯持杖直入欲格杀之裴惶怖即唿伯裘来X救我即有物如申一疋绛练然作声音侯伏地失魂乃以次缚取之考问来意故皆服首后月余日裘与裴辞曰今得为神矣当上天去不复与府君相见往来遂去不见也梁武帝妃妃郗氏初生有赤光照室器皿尽明及长性明慧善隷书读史传女工之事靡不闲习宋齐间诸王求婚父晔皆不许后以适帝生三女帝为雍州刺史而妃薨其性酷妒天监年化为巨蟒入于后宫通梦于帝帝体将不安蟒辄激水腾涌或现龙形光彩照灼时蟒作人语启帝曰妾以生存嫉妒大小为性惨毒损物害人死为蠎身无饮食饥窘困迫又一鳞甲内有多虫唼咬肌肉痛苦甚剧感帝昔眷念于妾故陈露于帝祈一功德以见拯拔帝闻之感激因此露井上为殿衣服委积置银辘轳金瓶灌百味以祀之帝乃大集沙门于殿宣问何善能脱其苦志公对曰须礼佛忏涤其愆可脱于是帝与志公及名德沙门搜索大藏经文採摭佛语感弥勒题名撰成忏文十卷在宫修礼忽闻异香馥郁帝因仰观乃见一天人容仪端丽谓帝曰蒙帝功德巳脱蟒身得生忉利天上今呈天身以为证验殷勤致谢言讫不见蜀郡龙渊寺沙门慧韶姓陈本颕川太丘人少欲多智聦敏不羣春秋五十四卒于本寺时成都民姓X应名始丰因病气绝而心尚煖五日方醒云被摄至阎王所闻处分云迎韶法师须臾便至王下殿合掌顶礼更无言说惟书文书作一大政之字韶出外坐于旷路树下见一少童以漆柳箕擎一袈裟令韶着之有数十僧来迎丰惟识和慈二禅师幢盖列道腾虗而去又当终夕有安浦寺尼久病闷绝醒云送韶法师及五百僧登七宝梯到天宫殿讲堂中其地如水精牀席华整亦有麈尾几案莲华池韶就座谈说少时便起送别者令归其生灭冥祥感见类此以天监二年七月三日卒元魏中天竺沙门勒那此云宝意是西国人徧通三藏妙入总持以魏永平之初来游东夏宣武皇帝每请讲华严经披阅精义无废一日正处高座忽有一人持笏执名者形如大官云奉天帝命来请法师讲华严经意曰今此法席尚未停止待讫经文当来从命既而法事将了又见前使云奉天帝命故来下迎意乃含笑熈怡告众辞诀奄然卒于法座都讲等四人亦同时殒魏境道俗闻见斯异无不嗟叹隋相州邺下寺释玄景统解玄微纯讲大乘后因卧疾三日告侍人曰玄景欲见弥勒佛云何乃作夜摩天主又云宾客极多事须看视有问其故答云凡夫识想何可检校向有天众欲来邀迎耳尔后异香充X户众共闻之又曰吾欲去矣当愿生世为善知识遂终于所住即大业二年六月也自生常立愿云沈骸水中及殁后遵用前旨葬于紫栢河深滢之中三日往观所沈之处反成沙坟极高峻而水分派道俗异其雅瑞传迹于今潞州剌史辛彦之建十五层浮图州人张元暴死复甦云神游天上见一堂极崇丽天人曰辛刺史有大功德作此堂以俟之海东新罗国玄光禅师参南岳证法华三昧师即礼辞南岳返钖江南值本国海舶遂获附载方及大洋忽覩釆云乱目雅乐盈空绛节霓旌传唿而至空中声云天帝请海东玄光禅师师拱手逊避舟停不进即见青衣恭迎入大宫阙见羽卫陈列鳞介繁错间以鬼神咸仰敬曰天帝降我龙宫请法师说巳证法门吾曹受益不少矣既升殿请陟高台天帝扣问师为开演经七日而毕帝躬送别向所乘舟师复登之舟遂泛泛而去唐京师大安国寺子邻法师年少时忽思归觐二亲其父丧明母终巳三载因诣岳庙求知母之幽趣即敷坐具诵法华经誓见天岳王为期其夜岳王果召邻问何故恳苦如是邻曰母王氏亡来巳经除服敢问大王母今何在王顾簿吏对曰王氏现系狱受苦邻曰我母何罪王曰生和尚时食鸡卵又取白傅头X疮坐是之故职师之由邻悲号委顿求王请免曰絷縻有分放释无门然则为法师计请往鄮山礼阿育王塔或可原也邻诘朝遵途到会稽鄮阴山寺叩头哀诉五轮着地礼毕数所投䇿至四万数俄闻有唿邻声若蔡顺之解望空见云气中母谢曰承汝之力得生忉利天矣故来报汝倐然不见先所礼处今鄮山育王寺后峰之翠微茅菴基及池存焉寿州紫金山玄宗禅师永嘉人见紫金山悦可自心留行禅观此山先多虎暴或噬行商或伤樵子避苛政者哭妇甚哀从宗卜居哮𣊟绝迹自迩入山者无惮矣一日禅徒拥集见一老父趋及座前拜跪勤恪宗曰子何人耶答云我本虎也在此山中食𣊟众生因大师化此冥回我心得脱业躯巳生天道故来报谢折旋之顷了无所见长安西明寺道宣律师者德镜玄流业高清素精诚苦行毕命终身栖遑问道志在住持缀缉仪范二百余卷结集高轨属有深旨贞观中曾隐沁部云室山人睹天童给侍左右于西明寺夜行道足跌前阶有物扶持履空无害熟顾视之乃少年也律师遽问何人夜中在此少年曰某非常人乃北方多闻天王之子那咤也护法之故拥护和尚时之久矣师曰贫道修行无烦太子太子威神自在西域有可作佛事X者愿为致之太子曰某有释迦佛牙宝掌虽久头目犹舍敢不奉献俄授于师师保录供养焉粤以干封二年仲春之节身在京师城南净业寺逐静修道年至桑榆气力将衰专念四生又思三会忽以往缘幽灵顾接病渐瘳降励力殷仰遂感冥应时四天王至问讯律师广序贤劫四佛兴世涅槃遗迹等事复有诸天四王臣佐至律师房门似人行动蹀足出声律师问言是谁答言弟子姓张名琼师问何处檀越答言是南方天王之第十五子王有九十一子英略神武各御邦都所统海陆道路区分持犯界别并亲受佛教护持善恶使遗法载隆积殖其功常加守护不徒设也师曰檀越既遗德劣故来相看何故门首不入答云弟子不得师教不敢辄入师云愿入就座入巳礼敬伏座问曰檀越既笃信三宝又受佛嘱护持善来相看何不现形答言弟子报身与余人别光色又异惊动众心共师言论足得不劳现身问曰贫道入春巳来气力渐弱医药无效未知报命远近答云师报将尽无烦医药问曰定报何日答云何须道时但知师不久尽生第四天弥勒佛所问曰同伴是谁答曰弟子第三兄张玙通敏超悟信重释宗撰祇洹图经百有余卷烈峙天宫无闻地府师承此告及踊思寻请述之用开道俗又一天来至师所致敬申礼具叙暄凉师问曰檀越何处姓字谁耶答曰弟子姓王名璠是大吴之兰台臣今是南方天王韦将军下X之使者将军事务极多拥护三洲之佛法有鬬诤凌危之事无不躬往和喻令解今附和南不久当至复有一天来云姓罗氏是蜀人也言作蜀音广说律相初相见时如俗礼仪叙述缘由多有次第又有一天姓费氏礼敬如前云弟子迦叶佛时生在初天在韦将军下诸天贪欲所醉弟子以宿愿力不交天欲清净梵行偏敬毗尼韦将军童真梵行不受天欲一王之下有八将军四王三十二将周四天下往还护助诸出家人四天下中北天一洲少有佛法余三天下佛法大弘然人多犯戒少有如法东西天下人少黠慧烦恼难化南方一洲虽多犯罪化令从善心易调伏佛临涅槃亲受付嘱并令守护不使魔娆若不守护如是破戒谁有行我之法教者故佛垂诫不敢不遵虽见毁禁愍而护之见行一善万过不究事等忘瑕不存往失且人中臭气上薰空界四十万里诸天清净无不厌之但以受佛付嘱令护佛法与人同止诸天不敢不来韦将军三十二将之中最存弘护多有魔子魔女轻弄比丘道力微者并为惑乱将军栖遑奔至应机除剪故有事至须往四王所时王见皆起谓韦将军修童真行护正法故弟子性乐戒律如来一代所制毗尼并在座中听受戒法问云益州成都多宝石佛者何代时像从地涌出答曰蜀都元基青城山上今之成都大海之地昔迦叶佛时有人于西耳河造之拟多宝佛全身相也其地西北去雟州X二千余里问去天竺非远往往有至彼者至晋时有僧于此地见土坟随出随除终不可平后见坼开乃深掘丈余获像及人骨在船其髅骨肘胫悉皆麤大数倍过于今人即迦叶佛时阎浮提人寿二万岁时也今时劫减命促人小固不常然不可怪也初出之时牵曳难得弟子化为老人指撝方便须臾至周灭法暂隐到隋重兴更复出之蜀人但知其灵从地而出亦不测其根源见其华趺有多宝字因遂名焉又问多宝字其隷书出于亡秦之代如何迦叶佛时巳有此国书耶答曰亡秦李斯隷书此乃近代远承隶书之兴兴于古佛之世现今南洲四面千有余洲庄严阎浮一方百有余国文字言音同今唐国但以海路辽远动数十万里重译莫传故使此方封守株柱不足怪也师不闻乎梁顾野王大学之太傅也周访字源出没不定故玉篇序云有开春申君墓得其铭文皆是隷字检春申是周武六国同时𨽻文则非吞併之日也此国篆隷诸书尚有茫昧宁知迦叶佛时之事史非其耳目之所闻见也又问今西京城西高四土台俗云是苍颉造书之台如何云隷书字古时巳有答云苍颉于此台上增土造高观鸟迹者非无其事且苍颉之传此土罕知其源或云黄帝之臣或云古帝王也鸟迹之书时变一途今所绝有无益之言不劳述也又一天人姓陆名玄畅来谒律师云弟子是周穆王时生在初天本是迦叶佛时天为通化X故周时暂现所问高四土台者其本迦叶佛于此第三会说法度人至穆王时文殊目连来化穆王从之即列子所谓化人者是也化人示穆王高四台是迦叶佛说法处因造三会道场至秦穆公时扶风获一石佛穆公不识弃马坊中秽污此像护像神瞋令公染疾公又梦上帝极责觉问侍臣由余答云臣闻周穆时有化人来此土云是佛神穆王信之于终南山造中天台高千余尺基址现在又于苍颉台造神庙名三会道场公今所患殆非佛为之耶公闻大怖语由余曰吾近获一石人衣冠非今所制弃之马坊将非此是佛神耶由余往视之对曰此真佛神也公取像澡浴安清净处像遂放光公又怖谓神瞋也宰三牲以祭之诸善神等擎弃远处公又大怖以问由余答曰臣闻佛神清洁不进酒肉爱重物命如护一子所有供养烧香而巳所有祭祀饼果之属公大悦欲造佛像绝于工人又问由余答曰昔穆王造寺之侧应有工匠遂于高四台南村内得一老人姓王名安年百八十自云曾于三会道场见人造之臣今年老无力能作所住村北有兄弟四人曾于道场内为诸匠执作请追共造依言作之成一铜像相好圆备公悦大赏赉之彼人得财并造功德于土台上造重阁高三百尺时人号之高四台或曰高四楼其人姓高大者名四或曰兄弟四人同立故也又问目连舍利弗佛在巳终如何重见答曰同名六人此目连非大X目连也释迦如来度大迦叶后十二年中来至此台其下现有迦叶佛舍利周穆身游天竺佛告穆王彼土现有古塔可返礼事王问何方佛曰在鄗京之东南也又问今五台山中台之东南三十里见有大孚灵鹫寺两堂隔㵎犹存南有华园可二顷许四时发彩或云汉明所立或云魏孝文帝栽植如何为实答云但是二帝所作昔周穆之时巳有佛法此山灵异文殊所居周穆于中造寺供养及阿育王亦依置塔汉明之初摩腾法师是阿罗汉天眼亦见有塔请帝立寺其山形像似灵鹫名曰大孚孚者信也由帝深信佛法立寺劝人元魏孝文北台不远常来礼谒见人马行迹石上分明其事可验岂惟五台独验今终南山太白太华五岳名山皆有圣人为住持佛法令法久住有人设供感赴征应事在别篇不繁此述也问罗什法师一代所翻之经人多偏乐受持转盛何耶答曰其人聪明善解大乘以下诸人同时翻译者并儁又一代之宝也绝后光前仰之所不及故其所译以悟达为先得佛遗寄之意什师德行位在三贤所在通化那烦补阙随机而作故大论一部十分略九自余经论例此可知冥祥感应历代弥新深会圣旨罕逢难遇又蒙文殊指授令其删定特异恒论又问幽冥所感俗中常有神去形朽如何重来或经七日多日如生不异答曰人禀七识识各有神心识为主主虽前去余神守护不足怪也如五戒中一戒五X神五戒便有二十五神一戒破五神去余者仍在如大僧受戒戒有二百五十神亦戒戒之中感得二百五十防卫比丘若毁一戒二百五十神去余者恒随于是律师既承灵嘱扶疾笔受随闻随录合成十卷律师忧报将尽复虑天人将还笔路苍茫无暇余事文字亦复疏略但求圣意不存文饰耳目虽倦不觉神劳但恨知之不早今依天人所说不违三藏教旨即皆编录虽闻天授还同佛说始从二月迄至六月日别来授无时暂闲至冬初十月三日师气力渐微香旛遍空天人圣众同时发言从兜率天来请律师师端坐一心合掌敛容而卒临终道俗百有余人皆见香华迎往昇空云云嵩山破灶堕和尚名氏叵测天后之世参嵩山安禅师通彻禅法逍遥弗羇山有庙灵甚殿中惟有一灶远近烹宰祭祀凡人拜奏之时往往见鬼物形兆师领徒入庙以杖击灶三下曰咄此灶泥瓦合成圣从何来灵从何起恁么烹宰物命又击三下遂倾破堕落须臾有一人青衣峨冠拜曰我本灶神久受业报今蒙师说无生法得脱此处今当生殊胜天上特来礼谢师曰汝是本有之性非吾强言神再拜而去循州北山神宣律师问天人曰南海循州北山兴X宁县界灵龛寺多有灵迹何也天人曰此乃文殊圣者弟子为此山神多造恶业文殊愍之便来教化遂识宿命请为留迹我常礼事得离诸恶文殊为现今者是也于贞观三年山神命终生兜率天于阗国沙弥般若弥伽薄坚持戒行专诵华严时忽有人合掌言诸天请师愿师闭目俄至天上天帝释跪而请曰今方与修罗战屡被摧衂屈师诵华严经望法力加被师乘天辂心念华严以诸天众对彼勍敌修罗见之忽然溃散须臾送归身染天香终身不灭清广州南海县麻奢乡陈公孺性怀耿侃喜客无倦不尚奢美惟好俭朴晚年归信法门受持六斋倐兴剏立精舍之念于康熙丙午年舍宅后地为宝象林建瑞塔禅寺诱诸子姪而趣向佛乘故令一方知崇三宝远恶修善实借公焉癸丑岁公年六十有六感微疾数旬至五月初五日使人扶游茘圃以赏新茘是夜寂然长逝矣本寺僧众即为之修礼忏法时有沙弥藏一自东安石驎菴来执大殿香灯职午饭毕X趺坐殿后俟茶上供而头忽垂至膝同坐者谓其瞌睡以手触之不动方知巳绝唿人共舁上牀移时乃甦众诘之一曰初见前殿门外有数金甲神人雄伟勇耸列跪门前天人杂沓窒塞虗空幢旛宝盖香华灯烛乐音徧界中有一人甚高大极目望不至首有二大旛一题云娑罗树王佛一题云越三界菩萨有二天童各执一小旛一题云妙喜世界一题云极乐天幢复有一旛遣藏一执云送山主往化乐天一执之出门方至桥首见二长老在后唤云你未得去藏一闻之即便回也化乐是欲界第五天也余惜公入法门日浅未知出世大道由福报故生化乐天不然即生第四兜率天亲承弥勒大士闻深妙法与给孤长者把臂同游龙华三会证无生忍宁不快哉X华严经云人欲终时自见中阴相行恶业者见三恶受苦或见阎罗持诸兵仗囚执将去或闻苦声若行善者见诸天宫殿妓女庄严游戏快乐如是等胜事故永明寿禅师云若心净即香台宝树净剎化生心垢则丘陵坑坎秽土受质皆是等伦之果也六道集卷一音释帝释梵语释提桓因华言能天主谓能为三十三天之主昔为人时姓憍尸迦建立迦叶佛舍利塔三十二人助修共生忉利天帝释为主总名三十三天也身口七善业身不杀盗邪婬口不妄言绮语两舌恶口十恶业十善业十恶者身三杀盗婬口四妄言绮语两舌恶口意三贪瞋痴不作是事名为十善天台云十善有二种一止二行止则但止前恶不恼于他行则修行胜德利乐一切此二通称善者善以顺理为义息倒归真故云顺理止则息于重倒之恶行则渐归胜道之善故止行二种皆名为善或加以道名以能通至乐果故也埏埴上音羶和土也下音实黏土也老子曰埏埴以为器即打瓦也X帢音掐帽也窘羣字上声困也辘轳上音六下音卢井上汲水圆转木也鄗豪上声邑名在常山汉光武分鄗字为高邑舁音于对举也由旬有三别大者六十里中者四十里下者三十里八万四千问曰教中常言八万四千何耶答曰此其大数也亦人身中有八万四千毛孔心具八万四千尘劳烦恼故佛说八万四千法门以对治之问又常言七七之期何耶答人在胎时七七日形具五体死时极至七七日必定託生也余如后释小品般若十卷大品般若三十卷犎音风牛名出罽宾国形如槖驼嵴上高隆二十五有一四州东西南北二四恶趣修罗鬼畜地狱三六欲天四梵天王五无想天六五那含天七四禅天八四空天然此二十五有总在六道中有生有死也梵王无想那含总在四禅天由外道谓梵王为生万物之主谓无想以无心为涅槃五那含为真解脱故此别立其名也八部一诸天二龙众三夜叉四干闼婆五阿修罗六迦楼罗七紧那罗八摩睺罗伽四众出家二众比丘比丘尼在家二众优婆塞优X婆夷俱受五戒者谴谪上音牵去声下音窄责罚法喜禅悦食以爱乐大法得法资长道种心生欢喜不嗜世味常持正念是为法喜食由得禅定自资长养慧命道品圆明正念现前心生喜乐不贪世味是为禅悦食郗音希昔陈鍼是智者大师之兄为梁晋安王中兵参军年四十仙人张果相之曰死在朞月师令行方等忏鍼见天堂门牌曰陈鍼之堂后十五年当生于此果后见鍼惊问曰君服何药答曰但修忏耳果曰若非道力安能超死竟延十五年而终武帝为郗氏礼忏尚生忉利而鍼躬修忏法岂不天堂预置乎十二缘生亦名缘起亦名因缘所谓无明缘行行缘识识缘名色名色缘六入六入缘触触缘受受缘爱爱缘取取缘有有缘生生缘老死此名三世因果循环之法也无明行二是过去因识名色六入触受五名现在果爱取有三名现在因生老死二名未来果详如余处X六道集X卍XXX六道集卷二广州南海宝象林沙门弘赞在犙辑人道梵语那罗摩纳此云人人者忍也谓于世间违顺之境情能安忍故也立世论云何故名人道此有八义一聪明二为胜三意微细四正觉五智慧增上六能别虗实七圣道正器八聪慧业所生又由先造作增长中品身语意妙行往彼生彼令彼生相续故名人趣又多憍慢故名人于五趣中憍慢多者无如人也又能寂静意故名人于五趣中能寂静意无如人也然人身难得正法难闻今人身巳得复闻正法不闻正法便缠世见宁知三世六趣轮回修人天因造涅槃道且光阴迅速如白驹过隙不谋早修更待何时转息即是来世奚定生方善因未建恶果斯彰一失人身非论劫数故付法藏经云人身不坚腐败危脆犹如聚沫须臾变灭无常既至谁有存者口气不来青肿臭烂发毛爪齿狼籍在地故知人身惟苦无常复有愚智贫富贵贱种种不等悉由前生所造善恶之业不同故其果报非一而所居处亦复各异是有四大州及八中州诸余小州之途分然皆不免三灾八苦智者观之理应生厌速求解脱原其始也爰此世界初成大地为一海水由风鼓激和合一类犹如熟乳既其冷巳有凝结生其海水后渐成于地上有地味色香美味悉皆具足时彼色界光音诸天或有X福尽来生或乐观新地来下性多轻躁以指甞其地味如是转三得其甜美食之不巳渐生麤肥失天妙色神足光明冥然大暗后有黑风吹彼海水漂出日月置须弥边安日道中遶须弥山照四天下时诸人辈见出则欢见入则惧自兹以后昼夜晦朔春秋岁数终而复始劫初成时诸天来下为人皆悉化生身光自在神足飞行无有男女尊卑众共生世故名众生食地味多者颜色麤悴其食少者颜色光泽遂生胜负因缘胜负便生是非地味稍歇咸皆懊恼又生地皮状如薄饼地皮又灭又生地肤地肤灭故又生自然地肥地肥不生便生两枝葡萄其味亦甘久久食多共相形笑葡萄不生便生粇米不种自生无有糠秽长于四指旦暮収刈苗即随生至旦暮时米便成熟虽复数取而无异状以此充食长寿而住时彼众生由段食故滓秽在身为欲蠲除便成二道遂有男女根生便生染着故相亲近因造非法诸余众生见此事时竞以粪扫土石而弃掷之不共同居摈于众外今时出嫁以金银蔴豆共掷皆由昔日粪土弃掷之原本由彼时人驱摈出故乐行恶者遂共聚集造立房舍覆蔽其身而作非法此为最初营立家宅便有家室时诸众生若日暮时若日朝时由饥取稻每日充足不令余残有一众生为慵懒故旦起取稻遂乃兼将暮时稻来至暮时有一同伴唤共取稻此人报曰汝自取去我旦来取稻巳兼两时粮讫时彼X同伴闻斯语巳心便赞曰此亦大好我今取时兼二日粮来如是彼此递相效学取二日三日七日乃至半月一月稻来渐渐倍于前数由此贪心日增盛故遂令稻中生诸糠秽一刈之时更不再生设生之时其实渐恶于是诸人竞来收採以贪心积聚故糠秽转盛其稻无力收採不生或有遗余诸人见巳更相告曰我等分取地界便各各分之因此义故世间田地始为耕种遂立疆畔时一众生虽自有田私盗他谷再三不休遂推往众中陈说其事彼反嫌言为少稻故对众辱我由此缘故大众共集递相告曰不知二人是谁有罪我等意欲众中拣一众生颜色端正形容具足智慧通达立为田主有过者治罚无过者养育我等众人所种之田各各依法六分之中与其一分尔时众中拣得一具足德人即立为地主彼即如法治罚养育人众既众立为地主由此因缘世间有剎帝利王种也时有一众生作是念言世间所有家属万物皆为剌棘痈疮今宜舍离入山行道静处思惟时彼入山树下思惟日日出山入村乞食村人见巳加敬供养众共称善此人乃能舍离家累入山求道以其能离恶不善法守道居贞洁白其操因是称为婆罗门由此因缘世间有婆罗门种彼众生中习种种业迁居逐利以自营生因是世间故有毗舍之种又彼众生中肆力田陇习诸杂艺以自生活因是世间有首陀罗种由此因缘故有四姓X而剎利为先长寿共住岁数无量减至八万四千岁时人身长八丈过百年减一岁如是减至十岁人高一尺复过百年增一岁如是增至八万四千岁此一减增名一小劫共有一千六百八十万年如是二十增减名一中劫共计有三万三千六百万年然八劫巳过今当第九减劫人寿当六七十岁间人高六七尺如是住满二十小劫则坏劫时至矣初火灾次水灾三风灾如是坏经二十小劫山河大地须弥铁围尽皆碎末又空空经二十小劫乃入成劫复经二十劫方得成立如是周而复始运运无穷焉宋静斋学士刘谧三教平心论曰张横渠不信轮回之说谓佛言有识之死受生轮回为未之思此即庄子息我以死之见也意谓死则休息更无余事矣殊不知生死无际轮回不息四生六道随业受报而谓之无轮回可乎南史载梁武帝梦眇目僧执手炉入宫内欲託生王宫觉而后宫生子绎幼即病目医疗不效竟眇一目是为元帝名臣言行录载范祖禹将生其母梦一伟丈夫立于侧曰我汉将军邓禹也觉而产儿遂名祖禹以邓禹内行淳备遂字之曰淳夫以是证之则儒家之书固有轮回说矣乃以释氏轮回之说为非是何其不之察也程明道不信地狱之说谓佛为下根者设此伪教怖令为善此即小人以X小恶为无伤之见也意谓生作过恶既死谁复穷治哉殊不知天地神明昭布森列赏善罚恶如影随形而谓之无地狱可乎名臣言行录载王荆公子名雱所为不善凡荆公悖理伤道之事多出于雱及雱死后荆公彷彿见雱荷铁枷立于门侧于是舍所居之半山为钟山寺为修追冥福以是证之则儒家之书固有地狱之说矣乃谓释氏地狱之说为无有何其未之思也若曰因果之说不足信也则作善降之百祥作不善降之百殃积善必有余庆积不善必有余殃儒家固以因果教人也岂谓教不足行谓暴为无伤者反为知道乎若曰斋洁之说不足取也则不茹荤者孔子以为祭祀之斋致斋三日者礼记以为清明之德儒家固以斋洁教人也岂垂肉为林日食万钱者反为美事乎若曰杀生之戒非是则成汤之祝网赵简子之放生皆是意也齐宣不忍一牛孟子谓之仁术宋郊救诸蝼蚁君子以为美谈儒家曷尝不以护生为盛德之事哉若曰饮酒之戒非是则大禹之恶旨酒光武之不饮酒皆是意也沈乱之酒所以干先王之诛醉而号呶所以致宾筵之刺儒家曷尝不以沉湎为招祸之本哉若曰盗取之戒非儒家之所尚则伊尹所谓非其道也非其义也一介不以取诸人东坡所谓天地之间物各有主苟非吾之所有虽一毫而莫取是果何说也若曰妄语之教非儒家之所急则司马温公至诚之学自不妄语始又其作X通鑑谓秦孝公不废移木之赏齐威公不背曹沫之盟晋文公不贪伐原之利是果何意也若曰邪婬之戒为臆说则美反正剌淫泆见于声诗之所咏是儒家未尝纵人邪婬也若曰布施之说为狂言则赐贫穷赈乏绝见戴礼之所记是儒家未尝禁人布施也若曰死则永灭不复有知则系辞云游魂为变孝经云以鬼享之左传云鬼犹求食张睢阳云死当为厉鬼以杀贼则是既死之后固有见闻觉知之性也若曰死虽有知不复有罪则书曰天道福善祸淫易曰鬼神害盈福谦左传曰有渝此盟明神殛之庄子曰为不善于幽闲之中也鬼得而诛之则是冥冥之中固有赏善罚恶之事也世有发姦擿伏如神者固不致纵有罪以长姦恶况权衡予夺真以神明司之乎彼聪明正直不可掩蔽也不可欺罔也不徇世人之私情不畏阳间之权势也则有罪者何以逃刑哉地狱之说前既言之矣至于死而变为畜生见于儒家之所纪者非一鲧为黄能彭生为豕载于左传褒君为龙载于史记赵王如意为犬载于前汉书是中国未有佛教之前纪载于儒书者如此非释氏剏为此说也贾谊曰忽然为人兮何足控搏化为异物兮亦何足患信斯言也则知人有此身不可以常保背善趋恶不免为异类聪明不能敌业富贵岂免轮回今日乘肥衣锦异时衔铁负鞍今日操笔弄墨他生戴角披毛必然之理也故佛以广大之心示五乘之X教人乘者教人持五戒而常获人身不堕于异类也天乘者教人修十善而报得天身不止于为人也后之三乘者教人由声闻缘觉以至于佛道永断生死常住不灭证无上觉还度众生也天下之大道远理孰有过于此者世有大道远理而懵然不知方且恃其聪明矜其声势谤袭圣教多积过愆而自趋于恶道其亦可哀也巳大抵人有此身其生也甚难其死也甚易世尊握土以示其徒以为轮回于四生六道之中得人身者如手中之土失人身如大地之土盖谓为善之时少而谓为恶之时多是以得人身时少而失人身时多则其生也岂不甚难哉可不竞竞业业昼惊夕惕为解脱之计乎佛以解脱法门示天下凡有血气心知之性者皆可趋而入也而惟根器不凡智识超卓得正知见不堕邪解能知之耳李士谦曰杜宇为鶗鸠牛哀为虎君子为鹄小人为猿黄母为鼋宣武为鼈邓艾为牛徐伯为鱼斯言皆出儒典岂释教之所构哉正见经云时有一比丘名曰正见有疑念言佛说有后世生至于人死皆无相报何以知乎此问未发佛巳预知佛告诸弟子譬如树本以一核种四大包毓自致巨盛芽叶茎节展转变易遂成大树树复生果果复成树岁月增益如是无数欲踧集华实茎节更还作核可得以不诸弟子言不可得也彼以转变日就朽败核种复生如是无极转生转易终皆归朽不X可复还使成本核也佛告诸弟子生死亦如此本由痴出展转合成十二因缘识神转易随行而使更有父母更受形体不复识故不得还报譬如冶家镕石作铁铸铁为器成器可还使作石乎正见答言实不可成铁为石佛言识之转徙住在中阴如石成铁转受他体如铁成器形销体易不得复还故识禀受人身更有父母巳有父母便有六闭一住在中阴不得复还二随所受身胞内三初生迫痛忘故识想四生堕地故所识念灭更起新见想五巳生便着食念故识念断六从生日长大习所新无复宿识佛言识神随作善恶临死随行所见非故身不可复还识故面相答报也未得道意无有净眼身死识去随行变化转受他体何得相报也勤行经戒深思生死本从何来终归何所得净结除所疑自解正见闻巳欢喜奉行轮转五道经云迦维罗卫国舍卫国二国之间有一大树名尼俱类树高二十里枝布方圆覆六十里其树生子皆数千万斛食之香甘其味如蜜甘果熟落人民食之众病皆愈眼目精明佛在树下时诸比丘取果食之佛告阿难天下万物各有宿缘阿难白佛何等宿缘佛言夫人作福譬喻此树稍稍渐大收子无限夫人豪贵国王长者从礼事三宝中来为人大富财物无限从布施中来为人长寿无有疾病身体强壮姝长从持戒中来为人端正颜色洁白辉容第X一见无不喜从忍辱中来为人精进乐于福事从精进中来为人安详言行审谛从禅定中来为人才明达解深法从智慧中来得人音声清彻闻者乐听从歌叹三宝中来为人洁净无有疾痛从慈心中来阿难白佛云何为慈佛言一慈众生如母爱子二悲世间欲令解脱三解脱道意心常欢喜四为能护一切不犯是名慈心佛言为人姝长恭敬人故为人短小轻慢人故为人丑陋喜瞋恚故为人生无所知不学问故为人专愚不教人故为人瘖痖谤毁人故为人聋盲不听法故为人奴婢负债不偿不礼三宝故为人丑黑遮佛光明故为人生在裸国者轻衣入精舍故生马蹄国者着屐蹑佛前故生穿胸人国者布施作福悔惜心故生在麞鹿麂中者喜惊怖人故生在龙中者调戏忿怒人故身生恶疮癞疾难差医药所不治苦痛难言者前身喜鞭打众生故人见欢喜者前生见人欢喜故人见不欢喜者前身见人不欢悦故喜遭县官闭在牢狱杻械其身者前身喜笼系众生不从意故为人唇缺者前身钩鱼口缺故为人闻说法心不听採于中两舌乱人听受者后生作长耳驴及耽耳狗中为人悭贪不恕已好独食者死入地狱堕饿鬼中出生为人贫穷饥饿衣不盖形食不供口为人好食独啗恶食施人者后堕猪豚𧏙蜋之中为人喜剥脱人物者后堕羊中生被剥皮为人喜杀生者后生为水上作蜉蝣之虫朝生暮死为人喜偷X盗人物者后生奴婢牛马中为人喜妄语传人恶者死入地狱烊铜灌口拔出其舌以牛犂之后堕白鸠鸲口鵅鸟中人闻其鸣莫不惊怖皆言变怪呪令其死为人喜婬他妇女者死入地狱男抱铜柱女卧铁牀后堕婬色鹅鸭鸟中为人喜饮酒醉犯三十六失者死入地狱堕沸屎地狱中复堕猩猩兽中后生为人愚痴故无所知为人夫妇不相和顺数共鬬诤更相驱遣者后堕鸠鸽中为人喜贪人力者后堕象中为人不洁净者从猪中来为人悭贪不恕已者从狗中来为人狠戾自用者从羊中来为人不安庠不能忍事者从猕猴中来为人尤恶含毒心者从蝮虵中来为人好于美食恐害众生无有善者前身从豺狼狸猫中来余如经广明此不繁录优婆塞戒经云佛告善生长者善男子众生造业有其四种一者现报二者生报三者后报四者无报此无报业复有四种一时定报不定二报定时不定三时报俱定四时报俱不定众生作业有具不具若先念后作名作具足若先不念直造作者名作不具足复有作不具足者谓作业巳果报不定复有作巳亦具足者谓作业巳定当得X报复有作巳亦具足者时报俱定复有作巳不具足者持戒正见复有作巳亦具足者毁戒邪见复有作巳不具足者三时生悔复有作巳亦具足者三时不悔如恶既尔善亦如是道安法师二教论云业有三报所谓现报生报后报如经广明言后报者或二生或三生百千万生然后乃受受之无主必由于心心无定司必感于事缘有强弱故报有迟速故经曰譬如负债强者先牵此因果之赏罚三报之弘趣自非通才达识罕得其门世或有积善而得殃或有𠒋邪而致庆此皆现业未熟而前报巳应故曰祯祥遇祸妖孽享福疑似之嫌于是乎在斯则颜子短寿运钟在昔今之积德利在方将盗跖长年酬于往善今之肆恶衰在未来楚穆王字商臣楚成王之太子世有杀父之愆谥之为穆名实之差起于此矣此皆生后一报非现报也故经曰轻业故轻受如歌利王之刖羼提现被霹雳末利夫人供养须菩提现为皇后若斯之流皆现报也子云多残为富贵之因持戒为患疾之本经有成通可得而言矣或有恶缘发善业多杀而致爵或有善缘发恶业多禅戒而获病病从恶业而招岂修善而得贵从善业而兴非坑残所感故论曰是缘不定非受不定受定者言因不可变也其犹种稻得稻必不生麦虽不生不可陆种地为缘也稻即因矣然因果浩博谅难详究依经诚言略标二种一者生业二者受业X俱行十善同得人身生业也贫富贵贱聪钝短长受业也故施获大富悭致贫穷忍得端正瞋招丑陋相当因果也惟业报理微通人尚昧思不能及邪见是兴或说人死神灭更无来生或云聚散莫穷心神无间或言吉凶苦乐皆天所为或计诸法自然不由因得果以祸福之数交谢于六府苦乐之报迭代而行遂使遇之者非其所对乃谓名教之书无宗于上善恶报应无征于下若能覧三报以观穷通之分则尼父不答仲由断可知矣是故文子称黄帝之言曰形有糜而神不化以不化乘其变无穷又嬴博之葬曰骨肉归乎地而神气不无之释典曰识神无形假乘四蛇形无常主神无常家斯皆神驰六道之明证形尽一生之朗说未能信经希详轩昊因兹而观佛经所以越六典绝九流者岂不以疎神达要陶铸灵府穷源尽化水镜无垠者矣五王经云佛为五王说法人生在世常有无量众苦切身今麤为汝等略说八苦何谓八苦一生苦二老苦三病苦四死苦五恩爱别离苦六所求不得苦七怨憎会苦八忧悲苦是为八苦也何为生苦人死之时不知精神趣向何道未得生处普受中阴之形父母和合便来受胎一七日如薄酪二七日如稠酪三七日如凝酥四七日如肉团五七日五疱成就巧风入腹吹其身体六情开张在母腹中生藏之下熟藏X之上母啗一杯热食其身体如入镬汤母饮一杯冷水亦如寒冰切身母饱之时迫迮身体痛不可言母饥之时腹中了了亦如倒悬受苦无量至其满月欲生之时头向产门剧如两石崃山欲生之际母危父怖生堕草上身体细輭草触其身如履刀劒忽然失声大叫此是苦否诸人咸言此是大菩善见律云女人将欲受胎月华水出华水者此是血名欲怀胎时于儿胞处生一血聚七日自破从此而出若血出不断者男精不住即共流出若尽出者以男精还复其处然后成胎故血尽巳男精得住即便有胎杂事律云佛告难陀我为汝说入母胎经汝当谛听难陀虽有母胎有入不入云何受生入母胎中若父X母染心共为婬爱其母腹净月期时至中蕴现前当知尔时名入母胎此中蕴形有其二种一者形色端正二者容貌丑陋地狱中有容貌丑陋如烧杌木傍生中有其色如烟饿鬼中有其色如水人天中有形如金色色界中有形色鲜白无色界天元无中有以无色故中蕴有情或有二手二足或四足多足或复无足随其先业应託生处所感中有即如彼形若生天中有头便向上人及鬼畜横行而去地狱中有头直向下凡诸中有皆具神通乘空而去犹如天眼远观生处言月期至者谓纳胎时难陀有诸女人或经三日或经五日半月一月或有待缘经久期水方至若有女人身无威势多受辛苦形容丑陋无好饮食月期虽来速当止息犹如干地洒水之时即便易燥若有女人身有威势常受安乐仪容端正得好饮食所有月期不速止息犹如润地水洒之时即便难燥云何不入若父精出时母精不出母精出时父精不出若俱不出皆不入胎若母不净父净若父不净母净若俱不净亦不受胎若母根为风病所持或有黄病痰癊或有血气胎结或为肉增或为服药或麦腹病蚁腰病或产门如駞口或中如多根树或如犂头或如车辕或如滕条或如树叶或如麦芒或腹下深或有上深或非胎器或恒血出或复水流或如鵶口常开不合或上下四边阔狭不等或高下凹凸或内有虫食X烂坏不净若母有此过者并不受胎或父母尊贵中有卑贱或中有尊贵父母卑贱如此等类亦不成胎若父母及中有俱是尊贵若业不和合亦不成胎若其中有于前境处无男女二爱亦不受生难陀云何中有得入母胎若母腹净中有现前见为欲事无如上说众多过患父母及子有相感业方入母胎又彼中有欲入胎时心即颠倒若是男者于母生爱于父生憎若是女者于父生爱于母生憎于过去生所造诸业而起妄想作邪解心生寒冷想大风大雨及云雾想或闻大众闹声作此想巳随业优劣复起十种虗妄之想云何为十我今入宅我欲登楼我昇台殿我昇牀座我入草菴我入叶舍我入草丛我入林内我入墙孔我入篱间难陀其时中有作此念巳即入母胎应知受胎名羯罗蓝父精母血非是余物由父母精血和合因缘为识所缘依止而住譬如依酪瓶钻人功动转不巳得有酥出异此不生当知父母不净精血羯罗蓝身亦复如是复次难陀有四譬喻汝当善听如依青草虫乃得生草非是虫虫非离草然依于草因缘和合虫乃得生身作青色难陀当知父精母血羯罗蓝身亦复如是因缘和合大种根生如依牛粪生虫粪非是虫虫非离粪然依于粪因缘和合虫乃得生身作黄色难陀当知父精母血羯罗蓝身亦复如是因缘和合大种根生如依枣生虫枣非是虫虫非离枣然依于枣因缘和合虫乃得生身作X赤色难陀当知父精母血羯罗蓝身亦复如是因缘和合大种根生如依酪生虫身作白色广说乃至因缘和合大种根生复次依父母不净羯罗蓝故地界现前坚鞕为性水界现前溼润为性火界现前温煖为性风界现前轻动为性难陀若父母不净羯罗蓝身但有地界无水界者便即干燥悉皆分散譬如手握干麸夫少灰等若但水界无地界者即便离散如油滴水由水界故地界不散由地界故水界不流难陀羯罗蓝身有地水界无火界者而便烂坏譬如夏月阴处肉团难陀羯罗蓝身但有地水火界无风界者即便不能增长广大此等皆由先业为因更互为缘共相招感识乃得生地界能持水界能摄火界能熟风界能长难陀又如有人若彼弟子熟调沙糖即以气吹令其增广于内空虗犹如藕根内身大种地水火风业力增长亦复如是难陀非父母不净有羯罗蓝体亦非母腹亦非是业非因非缘但由此等众缘和会方始有胎如新种子不被风日之所损坏坚实无穴藏举合宜下于良田并有润泽因缘和合方有芽茎枝叶华果次第增长难陀此之种子非离缘合芽等得生如是应知非惟父母非但有业及以余缘而胎得生要由父母精血和合因缘方有胎耳难陀如明眼人为求火故将日光珠置于日中以干牛粪而置其上方有火生如是应知依父母精血因缘合故方有胎生父母不净成羯罗蓝号之为色受想行识X即是其名说为名色此之蕴聚可恶名色託生诸有乃至少分剎那我不赞叹何以故生诸有中是为大苦譬如粪秽少亦是臭如是应知生诸有中少亦名苦此五取蕴色受想行识皆有生住增长及以衰坏生即是苦住即是病增长衰坏即是老死是故难陀于诸有海而生爱味卧母胎中受斯剧苦复次难陀如是应知凡入胎者大数言之有三十八七日初七日时胎居母腹如榍如痈卧在粪秽如处锅中身根及识同居一处壮热煎熬极受辛苦名羯罗蓝状如粥汁或如酪浆于七日中内热煎煑地界坚性水界溼性火界煖性风界动性方始现前难陀第三十八七日于母胎中有风名曰蓝华此风能令胎子转身向下长舒两臂趣向产门次复有风名曰趣下由业力故风吹胎下令头向下双脚向上将出产门难陀若彼胎子于前身中造众恶业并堕人胎由此因缘将欲出时手足横乱不能转侧便于母腹以取命终其母由斯受不称意极痛辛苦因此命终设复得存与死无异难陀若彼胎子善业所感假令颠倒不损其母安隐生出不受辛苦难陀若是寻常无此厄者至三十八七日将欲产时母受大苦性令几绝方得出胎难陀汝可审观当求出离难陀凡胎生者是极苦恼初生之时或男或女堕人手内或以衣裹安在日中或在阴处或置摇车或居牀席怀抱之内由X是因缘皆受酸辛楚毒极苦难陀如牛剥皮近墙而住被墙虫所食若近树草树草虫食若居空处诸虫唼食皆受苦恼初生亦尔以煖水洗受大苦恼如癞病人皮肤溃烂脓血横流加之杖捶极受楚切生身之后饮母血垢而得长大言血垢者即乳汁是难陀既有如是无边极苦无一可乐谁有智者于斯苦海而生爱恋常为流转无有休息云云旧杂譬喻经云昔释迦佛往到第二忉利天上为母说经时有一天寿命垂尽有七事应现一者项中光灭二者头上傅饰华萎三者面色变四者衣上有尘五者腋下汗出六者身形瘦七者离本座即自思惟寿终之后当弃天乐下生拘夷那竭国受疥癞母猪腹中作子甚预愁忧不知何计得免此罪有天语言今佛在此为母说经佛为三世一切之救惟佛能脱卿之重罪何不往归即到佛所稽首作礼未及发问佛告天子一切万物皆归无常汝素所知何为忧愁天白佛言虽知天福不可得久恨离此座当堕猪胎以是为毒人趣受身不敢为恐也佛言欲脱猪身当三自归言南无佛南无法南无比丘僧归命佛归命法归命比丘僧如是日三时天从佛教日夜自归于后七日天命寿尽至维耶离国作长者子在母胞胎日三自归及生堕地亦跪自归其母娩身又无恶露母傍侍婢怖而弃走母亦深怪儿堕地语谓之荧惑X意欲杀之退自念言我少子息若杀此儿夫必罪我即白长者夫言止止此儿非凡人生百岁尚不晓自归况儿堕地能自称佛好养视之无令轻慢儿遂长大七岁与其同辈于道边戏时舍利弗目犍连适过儿傍儿言我和尚舍利弗等惊怪小儿能礼比丘儿言道人不识我耶佛于天上为母说经我时为天当下作猪从佛受教三自归依今得人身舍利弗即入禅定观便知之即为呪愿因请佛及僧供养讫佛为说法父母及儿内外眷属应时皆得阿惟越致此是自归之福也法句喻经及懊恼经云尔时舍卫城有一长者财宝无数正有一子其年二十新为娶妻未满七日夫妇相敬欲至后园上春三月游戏园中有一柰树高大好华妇欲得华无人取与夫为上树乃至细枝枝折堕死居家大小奔赴儿所唿天号哭闻者莫不伤心棺敛送还家啼不止世尊愍伤其愚往讯问之长者室家大小见佛悲感作礼佛语长者止息听法万物无常不可久保生则有死罪福相追此儿三处父母一时哭泣懊恼断绝竟为谁子何者为亲长者忘忧长跪白佛此儿宿命作何罪叠盛美之寿而便中夭唯愿解说佛告长者乃往昔时有一小儿持弓箭入神树中戏边有三人亦在中看树上有雀小儿欲射三人劝言若能中雀是世健儿小儿意喜引弓射之X中雀即死三人共笑助之欢喜而各自去经历生死数劫之中所在相会受罪三人中一人有福今在忉利天上一人生海中为化生龙王一人今日长者身是小儿者前生天上为天作子堕树命终即生海中为龙王作子即以生日金翅鸟王而取食之今日三处懊恼涕泣宁可言也以其前世助其喜故今三人受报懊恼小儿前世好喜布施尊敬于人故生富家喜猎伤生故生命短长者意解大小欢喜皆得须陀洹道律云昔如来与诸比丘于林中坐有一猕猴从树来下取佛钵上树盛满钵蜜上佛佛不为受彼即知佛意持往水边以水洒作净献上佛佛即为受令阿难分与众僧猕猴欢喜腾跃却舞堕坑而死託生师质长者家形貌端正出家证阿罗汉名曰摩头婆肆咤贤愚经及报恩经云过去迦叶佛时有年少比丘见一老比丘常好赞诵音声钝浊自谓好声而言汝今声如狗吠时老比丘语言汝识我否我今巳得阿罗汉道年少闻巳惶怖自责即于其前忏悔老比丘即听悔过虽免地狱由其恶言五百世中常受狗身时有商人五百将一白狗共诣他国中路歇息狗盗肉食商人断狗四脚投之坑中而去时舍利弗以天眼遥见狗身挛躃在地饥饿困笃命欲垂死即持钵饭飞至狗所以慈愍心施与狗食活其余命食巳欢喜X复为说法七日后命终生舍卫国婆罗门家字曰均提年至七岁舍利弗化令出家为说妙法便证罗汉六通悉备自见前身是饿狗蒙师舍利弗恩今得人身并获道果自念当尽身供给师之所须永作沙弥不受大戒由其前生出家持净戒故今值释迦如来得阿罗汉果度狗经云昔有沙门见一屠儿拘一狗子持归欲杀沙门语曰杀生之罪甚为不善愿将我钵中食贸此狗身令命得活获福无量乃至殷勤晓谕屠儿不肯随言沙门即以饭饲狗子以手摩捋呪愿泣而告曰卿何罪所致得是狗身不得自在为他杀食愿汝世世罪灭福生离狗子身得生为人值遇三宝狗子得食善心即生踊跃欢喜自知归依屠儿将归杀食狗子命终生大长者家时沙门乞食到长者门其子见之欢喜礼足供以百味即随出家深解经义便得三昧致不退转开化一切发菩提心畜生尚乃得道况人宁不获果天竺南海之濒有一枯树五百蝙蝠于中穴居有诸商侣止此树下时属风寒人皆饥冻聚积樵酥蕴火其下烟𦦨渐炽枯树遂然时商侣中有一贾客夜分巳后诵阿毗达磨藏彼诸蝙蝠虽为火困爱好法音忍而不出于此命终随业受生俱得人身舍家修学乘闻法声聪明利智并证圣果为世福田近迦腻色迦王与脇尊者招集五百贤圣于迦溼弥罗国作X毗婆沙论斯并枯树之中五百蝙蝠也晋泰山太傅羊祐字叔子西晋名臣声冠区夏年五岁时尝令乳母取先所弄指环乳母曰汝本无此于何取耶祐曰昔于东垣边弄之落桑树中乳母曰汝可自觅祐曰此非先宅儿不知处后因出门游望迳而东行乳母随之至李氏家乃入至东垣树下探得小环李氏惊怅曰吾子昔有此环常爱弄之七岁暴亡亡后不知环处此亡儿之物也云何持去祐持环走李氏遂问之乳母既说祐言李氏悲喜遂欲求祐还为其儿里中解喻然后得止祐年长常患头风医欲攻治祐曰吾生三日时头首北户觉风吹顶意其患之但不能语耳病源既久不可治也祐后为荆州都督镇襄阳经给武当寺殊余精舍或问其故祐默然后因忏悔叙说因果乃曰前身承有诸罪赖造此寺故获申济所以使供养之情偏慇重也瑯琊王练字玄明宋侍中父珉字季琰晋中书令相识一梵沙门每瞻珉风釆甚敬悦之辄语同学云X若我后生得为此人作子于近愿亦足矣珉闻而戏之曰法师才行正可为弟子子耳顷之沙门病亡亡后岁余而练生焉始能言便解外国语及绝国之奇珍银器珠贝生所不见未闻其名即而名之识其产出自然亲受诸梵过于汉人咸谓沙门审其先身故珉字之曰阿练遂为大名云云吴兴向靖字奉仁河内人也丧数岁女女始病时弄小刀子母夺取不与伤母手丧后一年母又产一女女年四岁谓母曰前时刀子何在母曰无也女曰昔争刀子故伤母手云何无耶母甚惊怪具以告靖靖曰先刀子犹在否母曰痛念前女故不录之靖曰可觅数箇刀子合置一处令女自择女见大喜即取先者曰此是儿许父母大小乃知前女审其先身余杭元兴三年初余杭山沙门法志常诵法华有雉翔集座隅如听状越七年雉殒志瘗之夜梦童子拜曰因听经得脱羽类今生山前王氏家志诘朝遣问之如其言王氏一日设斋志方踵门儿曰我和上来也志抚之曰此我雉儿也解衣视腋下果有雉毳三茎七岁令出家十六落发以腋有毳因名昙翼后感普贤菩萨示现宋武帝始登位梦一道人提钵就乞因而言曰君于前世施维卫佛一钵之饭今居斯位帝遣问严公征X其虗实严公即送七佛经呈闻崑崙山昙谛法师父姓康名彤康居国人汉灵时移附中国献帝末乱移止吴兴曾为冀州别驾母黄氏昼寝梦见一僧唿黄氏为母寄一麈尾并铁镂书镇二枚眠寤见两物具存因而怀孕生谛谛年五岁母以麈尾等示之谛曰秦王所饷母曰汝置何处答云不忆至年十岁出家学不从师悟自天发后随父之樊邓遇见关中僧䂮道人忽唤䂮名䂮曰童子何以唿老宿名谛曰向者忽言阿尚是谛沙弥为众僧採菜被野猪所伤不觉失声耳石曾为弘觉法师弟子为僧採菜被野猪所伤石初不忆此乃诣谛父谛父具说本末并示书镇尘尾等石乃悟而泣曰即先师弘觉法师也师曾为姚苌讲法华贫道为都讲姚苌饷师二物今遂在此追计弘觉舍命正是寄物之日复忆採菜之事弥深悲仰谛后游览经籍遇目斯记晚入吴虎丘寺讲礼记周易春秋各七徧法华大品维摩各十五徧又善文翰集有六卷亦行于世性爱林泉后还吴兴入故章崑崙山闲居㵎饮二十余载以宋元嘉末卒于山舍春秋六十余元魏北代乘禅师常受持法华精勤不懈命终託生河东薛氏为第五子生而能言自陈宿业不愿处俗其父任北肆州剌史五郎随任便往中山至七帝寺寻得前世本时弟子语曰汝颇忆从我度水往狼山否X乘禅师者即我身是吾房中灵几可速除却弟子闻验抱师悲恸哀伤道俗奇怪将为大征父母恋惜恐其出家便与纳室尔后便忘宿命之事而常兴厌离恒乐静居北齐赵州僧安法师文宣时在王屋山聚徒讲涅槃经始发题有雌雉来座侧伏听僧若食时出外饮啄日晚上讲依时赴集三卷未了遂绝不来众咸怪之安曰雉今生人道不须怪也武平四年安领徒至越州行头陀忽云往年雌雉应生在此径至一家遥唤雌雉一女走出如旧相识礼拜欢喜父母异之引入设食安曰此女何故名雌雉耶答曰见其初生发如雉毛既是女故名雌雉也安大笑为述本缘女闻涕泣苦求出家二亲欣然许之为讲涅槃闻便领解一无遗漏至后三卷茫然不解于时始年十四便就讲说远近咸听叹其宿习因斯躬劝从学者众矣宣帝帝即位尝谒僧稠禅师稠牀坐不迎其徒劝迎者稠曰昔优填王怀恶心来宾头卢尊者下牀行七步迎之七日后王失国位被邻国擒捉锁脚囚禁十二年吾今虽寡德冀帝获福耳俄以此被谮帝衔之将复入寺按其不敬诛之稠巳知之及帝来寺预出十里许候之帝怪问稠曰恐身血污伽蓝远来就刃耳帝悚然悔谢谓其臣杨遵曰朕不明几妄黩圣师即奉之如故帝问前身稠曰陛下前身罗剎也今X好杀盖余习耳帝问何以知之稠请以盘贮水自呪之命帝临观见自形正罗剎状仍有羣罗剎随之帝大惊自是绝荤终日坐禅礼佛行道如旋风焉梁元帝武帝第七子讳绎字世诚初武帝梦僧眇一目手执炉云託生王宫巳而母梦月堕怀中遂生帝帝幼即一目病医疗不効竟眇一目首封湘王即位于江陵舍宫造天宫寺及天居寺每讲法华经解成实论寿四十七隋博陵崔彦武开皇中为魏州剌史因行部至一邑愕然惊喜谓从者曰吾昔尝在此邑中为人妇今知家处因乘马入修巷屈曲至一家命叩门主人公年老走出拜谒彦武入家先升其堂视东壁上去地六七尺有高隆因谓主人曰吾昔所读法华经并金钗五双藏此壁中高处是也其经第七卷尾后纸火烧失文字吾今每诵此经至第七卷尾恒忘失不能记得因令左右凿壁果得经函开第七卷尾及金钗并如其言主人涕泣曰亡妻存日常诵此经钗亦是其物彦武曰庭前槐树吾欲产时自解头发置此树穴中试令人探树中果得发于是主人悲喜彦武留衣物厚给主人而去太山大业中有客僧行至太山庙欲寄宿庙令曰此别无舍惟神庙庑下可宿然而比来寄宿者辄死X僧曰无苦也不得巳从之为设牀于庑下僧至夜端坐诵经可一更闻幄环珮声须臾神出为僧礼拜僧曰闻比宿者多死岂檀越害之耶愿见护之神曰遇死者将至闻弟子声因自惧死非煞之也愿师无虑僧因延坐谈说如食顷问曰闻世人传说云太山治鬼宁有之耶神曰弟子薄福有之岂欲见先亡乎僧曰有两同学僧先死愿见之神问知名乃曰一人巳生人间一人在狱罪重不可唤来若师就见可也僧闻甚悦因起出不远而至一所多见庙狱火烧光𦦨甚盛神将僧入一院遥见一人在火中号唿不能言形变不复可识而血肉焦臭令人伤心神曰此是也师不欲历观耶僧愁愍求出俄而至庙又与神坐因问欲救同学有得理耶神曰可得能为写法华经者便免既而将曙神辞僧入堂旦而庙令视其僧不死怪异之僧因为说仍即为写法华经一部经既成庄严毕又将经就庙宿其夜神出如初欢喜礼拜慰问来意以事告之神曰弟子巳知之师为写经始书题目彼巳脱免今又生在人也然此处不洁不可安经愿师还将送向寺言说久之将晓辞诀而去送经于寺杭州别驾张德言前任兖州具知其事徐陵智威禅师前身是陈时仆射徐陵听智者大师讲经因立五愿一临终正念二不坠三途三人中託生四童真出家五不堕流俗之僧后生缙云朱氏X年十八将纳妇路逢梵僧谓曰少年何意欲违昔誓因示其五愿威闻巳不复还家即往国清寺投章安法师咨受心要即证法华三昧天台国清寺僧智环为直岁将常住布十端与始丰县丞李意及久而不还环死作寺家奴背有智环字既而丞亦死亦作寺家奴背亦有李意及字唐汾州刘善经隰城人少小孤母所抚育其母平生恒习读内典精勤苦行以贞观二十一年亡善经哀毁过礼哭声不辍至明年善经髣髴之间见其母曰我为生时修福得受男身今生于此县南石赵村宋家汝欲相见可即至彼也言讫不见善经如言而往不移时而至彼于是日宋家生男善经因奉衣物具言由委此男现在善经恒以母礼事之隰州沙门善抚与善经知旧见善经及乡人所说为余言之相州滏阳县智力寺僧言高俗姓赵氏其兄子先身于同村马家为儿马家儿至贞观末死临死之际顾谓母曰儿于赵宗家有宿因缘死后当与宗为孙宗即与其同村也其母不信乃以墨点儿左肋作一大黑子赵家妻又梦此儿来云当与孃为息因而有娠梦中所见宛然马家之子产讫验其黑子还在旧处及儿年三岁无人导引乃自向马家云此是儿旧舍也于今现存巳年十四五相州智力寺僧慧永法X真等说之蕲州黄梅五祖弘忍大师周氏子生而岐嶷儿时有异僧叹曰是子阙七种相不逮如来林间录云四祖大师居破头山山中有无名老僧唯植松人唿为栽松道者尝请于祖曰法道可得闻乎祖曰汝巳老脱有闻其能广化耶傥能再来吾尚可迟汝乃去行水边见女子浣衣揖曰寄宿得否女曰我有父兄可往求之曰诺女首肯之老僧回䇿而去周氏女归辄孕父母大恶逐之女无所归日庸纺里中巳而生一子以为不祥弃之水中明日见之泝流而上气体鲜明大惊遂举之成童随母乞食邑人唿为无姓儿四祖见于黄梅道中戏问之曰汝何姓曰姓固有但非常姓祖曰何姓曰是佛性祖曰汝乃无姓耶曰性空故无祖化其母使出家时年七岁也去破头山伫望间道者肉身尚在噫五祖出入生死正其游戏耳自非果位圣人孰能若是乎并州石壁寺有一老僧禅诵为业精进练行贞观末有鸽巢其房楹上哺养二雏老僧每有余食恒就巢哺之鸽雏后虽渐长羽翼未成乃并学飞俱坠地而死僧并収葬之经旬后僧夜梦二小儿白曰儿等为先有小罪遂受鸽身比来闻法师读法华经及金刚般若经既闻妙法得受人身儿等今于此寺侧十余里某村某姓名家託生为男十月之外当即诞育僧乃依期往视见此家一妇人同时诞育二子因为X作满月斋僧便唿鸽儿两儿并应之曰诺一应之后岁余始言庄惠庄惠太子武则天抱示以神僧万回回曰此西域树精养之宜兄弟安乐公主怙韦后将谋逆回途遇之望尘唾之曰腥气不可近后安乐果被诛登州文登县开元中郭行妻王氏生一女鹤喙后临终自言曰吾酬先世甞斋之报以此示人耳沙门释牛云开元中人少不聪慧因诣五台山礼文殊大士初至东台见一老人问曰何为而来答曰愿见大圣求聪慧耳老人曰文殊居北台云即往北而老人亦在北云意其即文殊遂拜不巳老人曰汝前生身牛也以曾驼经故得比丘报汝性昏迷胷中有淤肉在汝闭目勿开为汝󰑁去之即以󰑁锄其胷不甚痛觉心顿然开豁及开目见老人现文殊身语曰与汝聪明竟云自是总持辩悟为世导师焉回向寺玄宗二十六年沙门法秀梦异僧劝置袈裟五百领施回向寺及觉异之遂丐人造及其数忽一日遇僧曰吾导汝入回向寺随之入终南山见崖半朱门高耸榜曰回向趋入谒上方老宿次诸僧皆奇伟相劳问秀出袈裟遍寺施之老宿引入空房唿侍者取尺八侍者持玉箫至老宿曰此唐天子旧室X向居此好音乐故降为人主久当复归授与箫并袈裟嘱秀曰汝持归献唐天子秀还诣阙表上之帝取箫调弄宛如宿御焉寿州兴元元年淮西寿州安丰县民毛罕妻周氏生子猪头象耳骡脚鱼腮人身父母欲淹死遂作人言我为先世不信因果曾于庐州开元寺借用常住钱五千文蔴布二疋不还故遭此罚望父母収养待长大送寺偿报至年十七送寺扫地时时以铁杖自鞭叫言还债以赖债故因名赖债兴元间太尉中书令韦皋初生时其父饭僧祈福忽有圣僧至斋毕乳母抱儿求呪愿僧起谓众曰此儿昔诸葛武侯也他日有美政于蜀宜以武字之言讫忽然不见其后皋游官出处节义功名大槩与武侯相类治蜀二十一年封南康郡王有德在民四川至今奉祀之雅好释教嘉州石像初成皋为之记龙怀寺昙相禅师临终语其弟子会曰吾报缘当生广汉绵竹峰顶杨家后七年汝来见吾言讫而逝杨为道士先生一女名信相生而知道次生男名惠宽五六岁日与相谈论俱非世事父母录之其后会颇忘之一夕梦相责其负约会惊寤遂造峰顶而扣其扉宽曰扣扉者谁会遽曰弟子会也宽笑曰何以知吾而称弟子会曰闻师声犹昔日声也遂相见父出所录示之盖大庄严等论文会即奉宽再归龙怀寺落发由是神异日显俗唿为圣和尚其姊亦随出X家甞入水观一室湛然不见其形惟见皆水亦号圣尼宽十世为大僧今十生记存焉衡岳寺知辩法师悟解绝伦多所撰着然寡徒侣每览所撰必一唱三叹惜不遇赏音者偶一日有一耆宿至借着述而阅之曰汝识至高颇符佛意今寡徒众盖缺人缘耳可办食鸟兽后二十年当自有众言讫不见辩遂卖衣单易米炊之散郊外感羣鸟大集抟饭而去祝之曰食吾饭者愿为法侣后二十年往邺城开讲座下有千余人皆年少比丘也东都惠林寺沙门圆泽与隐士李源厚善惠林即源旧第也父憕守东都为禄山所害源以故不仕常居寺中与泽谈噱终日偶相率游蛾嵋山源欲自荆州泝崃以往泽欲由长安斜谷源以为久绝人事不欲复入京师泽不能强遂自荆州舟次南浦见一妇人锦裆负甖而汲者泽望而泣曰所不欲由此者为是源惊问其故泽曰妇人孕三稔矣迟吾为之子不逢则巳今既见之无可逃者公当以神呪助我令速生三日愿公临以一笑为信后十三年于杭州天竺寺外当与公相见源悲哀具浴至暮而泽亡妇乳三日源往视之儿见源果轩渠而笑即具以语其家葬讫源返寺中后如期自洛之杭赴其约至期于葛洪井畔闻有牧童扣牛角而歌曰三生石上旧精魂赏月吟风莫要论惭愧情人远相访此身虽异性常存源曰泽公健否答曰李君真信士也然世缘未尽且X勿相近惟勤修不惰乃复相见又歌曰身前身后事茫茫欲话因缘恐断肠吴越江山寻巳徧却回烟棹上瞿塘遂隐不见源复归惠林至长庆初年八十矣穆宗下诏以源守谏议大夫不赴寻以寿终吴郡齐君佐贫遇梵僧与一枣食之即悟前身是讲经僧于座上广说异端及戒缺乃投灵隐出家名鑑空宋仁宗真宗晚子也始生日夜啼不止有道人能止啼召入则曰莫叫莫叫何似当初莫笑啼即止盖真宗甞龥上帝祈嗣帝问羣仙谁当往者皆不答独赤脚大仙一笑遂降为嗣在宫中好赤脚此其验也滁州参政张方平出知滁州至僧舍见楞伽经手迹宛然知前身为书经僧公亮宰相曾公亮前身是禅门青草堂东坡苏东坡弟辙字子由谪广东高要县时洞山云菴与聪禅师一夕同梦五祖戒禅师明至遂与子由出城迓之巳而东坡至三人说所梦坡曰八九岁时时梦身是僧往来陜右又先妣孕时梦眇目僧求託宿云菴惊曰戒公陜右人一目眇逆数其终巳五X十年而东坡时四十九自是常称戒和上山谷黄山谷谪涪陵梦一女子云是山谷前身缘棺朽蚁穴系两腋间故山谷有腋气病因令启其墓改葬则病除果如言燕都庆寿寺释教亨字虗明济州任城王氏子也先有汴京慈济寺僧福安居任城有年精修白业缁素仰重一日赴斋于芒山村乃倚树化去是夕示梦于女弟冯自彭村见其乘白马而下曰我生于西陈村王光道家冯觉语母及其子三人梦皆同诘旦至光道家询之其母刘氏先夕亦梦安公求宿焉是夕果诞亨乃拳右拇指似不能伸但瞬而未笑次日有同业僧福广福坚闻而来谒见即唿云安兄无恙耶亨熟视举手伸指而笑其母甞卧师室中若有人诵摩诃般若之声人皆唿为安山主故芒山村乃以师事碑于石纪其异年七岁出家十五参普照宝和尚一日忽闻打板声廓然证入后出世乃五坐道场明绍兴宝林寺释大同字一云别峰其号也越之上虞王氏子父友樵母陈氏妊师十月父昼坐堂上忽见庞眉异僧振钖而入父起揖曰和尚何来曰崑崙山竟排闼趋内急追闻房中儿啼声父笑曰吾儿得非再来者乎师幼俊爽读书辄会玄奥初习辞章翩翩大有可观于是父叹曰是子般若种也讵俾缠溺尘劳乎遂命入会稽崇胜寺薙发闻春谷法师讲清X凉宗旨郡之景德往依之尽得其传闻天目中峰法道之盛往参便有终焉之意中峰一日召而勉曰贤首一宗日远而日微矣子之器量足以张之毋久滞此特书偈赞清凉像付以遣之师大喜曰吾今始知万法本乎一心不识孰为禅又孰为教也还宝林复侍春谷且告中峰之意谷随命分座讲华严经云云浙江崇祯间宁波府管春夫妇二人在金陵打草𩋘卖无子每日得钱银但取给足余投井中年月既累颇不介意时有一僧从乞百金春曰吾打草𩋘日充口腹那得银两僧曰但肯舍即有之春曰无不肯也僧遂倩人淘井适得百金而去后时管春被雷震死有书生姓朱名元价以朱题其背上云佛不仁三字价后中状元官至礼部尚书奉敕往高丽封王王姓李名倧王谓价曰吾诞一子今巳八岁竟不能言笑而背上有朱字不审是何祥祟价令抱出见字曰吾冤屈汝也遂即顿然言笑价为王说其因缘赞昔年少在方外亲闻惟忘其二人姓名康熈十九年赞年七十至金陵礼报恩塔遇河南周混源隐士其父祖明时皆官在朝源详闻其事及见高丽王拜价帖其纸光泽坚厚重如玉版云云识者谓管春施福所致以后生恶报今生一身偿之而得为太子岂不快乎清X罗定州东安县令韩允嘉康熈己酉年谓铁桥曰余前生是泰岳山某菴僧来求吾家寄宿父令其蔬饭留之出接不复见而嘉巳㘞地一声矣惠州博罗县韩耳叔文恪公之仲子与张穆芝刘两成为友大清初死于难託生两成为子未生之前两成梦耳叔入室遂产及能言刘有姑戏之曰汝为谁顿然应声曰我父为官我兄为和尚我为人害今五年不复记忆穆因喜续三生之缘以诗寄两成曰流浪何无巳重来亦可悲宁忘当日语赖见再生时梦幻真何定恩仇且勿痴吾惭空住世尚是旧须眉湖广莲胤长老住端州法轮寺向桥曰吾师兄某住山独处日诵法华恒有一雉日来听经毕则便飞去后数日不见来去山十里有乡绅某遣使至山谓师曰昨梦令徒託生家主为子今遣我来相闻吾师然近来日夜啼不止请师一过看之师自顾无徒惟有一雉辄来听经今不见数日或是彼雉乘经功德得为人耶遂往其家彼抱儿出即止啼欢喜以此为信焉X潮州王教官为福建教授有一箍桶翁每日得银则以三分买香烛供佛及死无财以殡王教授哀其无报应斋中拈笔自书纸曰箍桶日三分烧香不顾贫天空佛不见死可问阎君王教官闻州官生子往贺之州官曰得子甚怪背有数字问字何云曰箍桶日三分王曰余自书也何为而现于此令人趋往案头取来更看儿背字巳没託生之理可为显矣斯与吾莞县尹舒应龙子探花弘志同书字于背也志再生为弘慈其人今戊申五十余岁犹存附遗谭景升南唐初隐士谭景升与陈搏为友着化书百十篇属宋齐丘为序其六十六篇有曰梓潼帝君言予受业报为卬池龙羇于积水之下连年旱虐水复为泥身既广大无穴可容烈日上临内外热恼诸鳞甲中各生小虫咂啮困苦一日晨凉天光忽开五色云气浮空而过中有瑞相绀发螺旋金容月莹山灵河伯万众稽首赞叹欢喜声动天地天香缭绕随处生春予乃仰首哀号乞垂救度万灵诸圣咸谓予曰此西方大圣正觉世尊释迦文佛也今以教法流行东土随教化身将往中国汝既遭逢宿业可脱予乃身自踊跃入天光中具陈往昔报应之理世尊告X曰善哉帝子汝于向来孝忠国家又复悯世生护持心因果未周仇敌相争以人我相肆兴残忍迁怒于物业债当偿今复自悔欲求解脱汝于此时复有冤亲之想与夫瞋恚愚痴之念否予闻至理心地开朗内外罄然如虗空住自顾其身随念消灭复为男子得灌顶智是予归依然南唐边镐初生父母梦谢灵运入室故小名康乐仕南唐以都虞侯从查文徽克建州凡所俘获皆全之建人谓之边佛子及克潭州市不易肆谓之边菩萨既而为节度使设斋供盛修佛事潭人谓之边和尚南宋高宗徽宗第九子徽宗梦武肃钱王入室巳而生帝音释渝音于变也殛音戟诛也鲧同𩩌音衮禹父名也黄能下乃带切音耐三足鼈谓之能鶗鴂上音题下音厥一名子规鹄音斛黄鹄鸿鹄又音谷小鸟也鼋音元似鼈而大也麞音张麋大于鹿有角麞似麂而小无角X麂音已麋属鸲口音欣鹯鸟一名晨风黄色燕颔飞疾击鸠鸽食之雒音洛今之角鸱一名鸺鹠五取蕴色受想行识色是身余四是心心是名也榍音屑雉音池上声一名野鸡雄者有冠长尾身有文釆喜斗岐嶷上音奇下音逆谓小儿有知识也喙音诲鸟嘴䦆丘缚切匡入声犬鉏也辩同辩俗字噱极虐切彊入声笑也龥音豫顿首唿也眇音藐一目小阿练梵语具云阿练若此云寂静是僧住处也泝音素逆流而上曰泝洄又向也水欲下违之而上也八难一地狱二畜生三饿鬼四长寿天五北俱卢州六盲聋瘖痖七世智辩聪八生在佛前佛后此之八处虽感报苦乐有异而皆障碍不得见佛闻佛正法其长寿天寿五百劫外道修无想定生此天也北州寿一千岁以着乐故不受教化故佛法不至也世智辩聪以世人邪智聪利惟耽习外书X不信佛经因果之教是为障难也三宝佛法僧也佛者觉也生死长夜人不自觉惟佛觉悟于三大无数劫修行六度万行福智圆满故称大觉也法者佛说三藏一切经书令人去恶修善离欲出世得无生灭也僧者清净和合众也是菩萨及罗汉乃至受佛二百五十大戒人也无犯故云清净六和同均故云和合也缘觉亦名独觉出无佛世无师自悟十二因缘而出生死是中乘圣人梵语辟支佛是也阿罗汉此云无生谓后世不受生死也亦云无着不着烦恼生死故也亦云应真此是小乘声闻圣人也谮音簪去声谗毁也毳音吹去声兽毛輭细者箍音孤以篾束物也了音鸟悬物也叠音牒重也厚也堕也累也积也三灾谓小三灾一刀兵二疾疫三饥馑八苦一生苦二老苦三病苦四死苦五爱别离苦六怨憎会苦七求不得苦八大小诸横祸苦宋郊附后阿修罗道梵语阿修罗亦云阿素洛又云阿须伦华言非天其X宫殿园林皆七宝成似天而非天也又云无端正谓男丑女端正故或云不饮酒而有鬼畜天道也其天道摄者居须弥山空处宝城之中鬼道摄者居大海边或大山石壁之内畜道摄者居大海底海水在上有风持如云不入其宫如人观天也起世经云须弥山王东面过千由旬大海下有鞞摩质多阿修罗王国土纵广八万由旬大城中宫殿名曰设摩啻纵广一万由旬七重栏楯七重金银铃网七重行树庄严校饰七重城壁皆七宝合成园池华果众鸟和鸣广如经说此不繁录须弥山南面过千由旬大海下有踊跃阿修罗王宫殿纵广八万由旬须弥山西面去千由旬有奢婆罗阿修罗王宫殿纵广如前须弥山北面过千由旬大海下有罗睺罗阿修罗王宫殿住处广大妙好如前相似侍女眷属不可称计共相娱乐恣情爱乐自余臣妾左右仆使倍多备如经说不能具述阿修罗王寿数不完少出多减本身长一百由旬乃至七百由旬化身高十六万八千由旬立大海底与须弥山齐有大幻术常与忉利天鬬日月放光射其目以手遮障世人见之谓日月薄蚀由福不如天故常战败即引兵窜入藕丝孔中彼等皆由前世持戒好胜布施作下品十善业之所感报而心多謟慢不能忍辱故受此身由其持戒布施故宫殿七宝所成由不忍辱故生相丑恶謟慢好胜故常与天鬬业报差别经云具十种业得阿修罗报一身行微X恶二口行微恶三意行微恶四起于憍慢五起于我慢六起增上慢七起于大慢八起于邪慢九起于慢慢十回诸善根向阿修罗趣正法念经云修罗居在五住处一在地上众相山中其力最劣二在须弥山北入海二万一千由旬有修罗名曰罗睺统领无量阿修罗众三复过二万一千由旬有修罗名曰勇健四复过二万一千由旬有修罗名曰华鬘五复过二万一千由旬有修罗名曰毗摩质多此中出声彻于海外云我是毗摩质多阿修罗第一罗睺阿修罗王有四玉女从忆念生一名如影二名诸香三名妙林四名胜德即此四女一一皆有十二那由他侍女以为眷属悉皆围绕阿修罗王共相娱乐恣情爱乐不可具说勇健阿修罗威势次胜华鬘阿修罗威势更胜毗摩质多阿修罗威势眷属倍数更不可称计自余臣妾左右仆使亦不可说即知贵贱悬殊不可一槩而论阿修罗寿各各不同或有寿五百岁者人间五百年彼为一日一夜或有寿六千岁人间六百年彼为一日一夜或有寿七千岁人间七百年彼为一日一夜其殿大小各各不同复能变化其身随意种种能作又云修罗衣食自然冠缨衣服纯以七宝鲜洁同天所餐饮食随念而有百味具足与天同等如大论说彼之衣食虽复胜人其若喫时是则不如人也谓彼凡所食时末后一口要变作青泥亦如龙王虽食百味末后一口要当变X作虾蟇是故经说不如人也阿含经云阿修罗有大威力而生念言此忉利天王及日月诸天行我头上誓取日月以为耳珰日月天子见巳各怀恐怖不宁本处以其形可畏故日月威德有大神力住寿一中劫复是世间众生福祐日月不为阿修罗所触恼时阿修罗渐大瞋恚即命舍摩梨毗摩质多二阿修罗王及诸大臣各办兵仗往与天战时难陀䟦难陀二大龙王身绕须弥周围七帀山动云布以尾打水大海浪冠须弥忉利天曰阿修罗欲战矣诸龙鬼神等各持兵仗从次交鬬天若不如皆奔四天王宫严驾攻伐先白帝释帝释告上夜摩天乃至他化自在天无数天众及诸龙鬼前后围绕帝释命曰我军若胜以五系缚毗摩质多阿修罗将还善法堂我欲观之修罗亦曰我众若胜以五系缚帝释还七叶堂我欲观之一时大战两不相伤但触身体生于痛恼于是帝释现身乃有千眼执金刚杵头出烟𦦨修罗见之乃退败即擒质多修罗系缚将还遥见帝释便肆恶口帝释答曰我欲共汝讲说道义何须恶口观佛三昧经云此毗摩质多罗阿修罗王其儿长大见于诸天釆女围绕即白母言人皆伉俪我何独无其母告曰香山有神名干闼婆其神有女容姿美妙色踰白玉身诸毛孔出妙音声甚适我意今为汝聘适汝愿否子言善哉善哉愿母往求尔时其母行诣香山告彼乐神我有一子威力自在于四天下而无等伦汝X有令女可适吾子其女闻巳愿乐随从时阿修罗子纳彼女巳未久之间即便怀孕经于千岁乃生一女其女颜容端正挺特天上天下更无有比面上姿媚八万四千左边右边各有八万四千前后亦尔阿修罗见以为殊异如月处星甚为奇特天帝释憍尸迦闻求女为妻修罗闻喜以女妻之帝释立字号曰悦意诸天见之叹未曾有视东忘西视南忘北乃至毛发皆生悦乐帝释至欢喜园共诸釆女入池游戏尔时悦意即生嫉妒遣五夜叉往白父王今此帝释不复见宠与诸釆女自共游戏父闻此语心生瞋恚即兴四兵往攻帝释立大海水踞须弥山顶九百九十九手同时俱作撼善见城摇须弥山四大海水一时波动帝释惊怖靡知所趣时宫有神白天帝言莫大惊怖过去佛说般若波罗蜜王当诵持鬼兵自碎是时帝释坐善法堂烧众名香发大誓愿般若波罗蜜是大明呪是无上呪是无等等呪真实不虗我持此法当成佛道令阿修罗自然退散作是语时于虗空中有刀轮自然而下当阿修罗上时修罗耳鼻手足一时尽落令大海水赤如蜯珠时阿修罗即便惊怖遁走无处遂入藕丝孔中西域天竺清辩论师雅量弘远至德深邃外示僧佉之服内弘龙勐之学静而思曰非慈氏成佛谁决我疑遂于观自在菩萨像前诵随心陀罗尼绝粒饮水时X历三载观自在菩萨现妙色身谓论师曰何所志乎对曰愿留此身待见慈氏观自在菩萨曰人身危脆世间浮幻宜修胜善愿生覩史多天于斯礼觐尚速得见论师曰志不可夺心不可二菩萨曰若然者宜往南天竺大安达罗国城南不远有大山巖执金刚神所至诚诵持执金刚陀罗尼者当遂此愿论师于是往而诵焉三岁之后神乃谓曰汝何所愿若此勤励论师曰愿留此身待见慈氏观自在菩萨指遣来请成我愿者其在神乎神乃授方而谓之曰此巖石内有阿素洛宫如法行请石壁当开开即入中可以待见论师曰幽居无覩讵知佛兴神曰慈氏出世我当相报论师受命专精诵持复历三载初无异念呪芥子以击石壁豁然洞开是时百千万众观覩忘返论师跨其户而告众曰吾久祈请待见慈氏圣灵警祐大愿斯遂宜可入此同见佛兴闻者怖骇莫敢履户谓是毒蛇之窟恐丧身命再三告语惟有六人从入论师顾谢时众从容而入入之既巳石壁还合众皆怨嗟恨前言之过也中印度玄奘法师云贞观十三年奘在中印度摩伽陀国那兰陀寺见一俗人说云有一人好色每承经言修罗生男极丑生女端正闻彼山内有阿修罗窟别有宫殿甚精殊好同天佳妙其人思欲见修罗女共为匹对常受持呪精勤三年三年将满所祈遂愿其人先有弟子亲友临去召弟子相伴同去弟子X于时亦随同行既呪有征遂到宫门门首儅者极严至诚求请门人令通夫人门人为通具述来意修罗女喜报守门人云来者几人报云二人女报门人诵呪者来入同伴者且住门外门人来报诵呪者引入弟子见引入巳自身不觉巳到自家舍南门立自尔巳来更不知彼人消息弟子因此发心舍家修道愿在伽蓝供养三宝其人具向奘说述此因缘中天竺瞻波国西南山石㵎中有修罗窟有人因游山修道遇此窟人遂入中见有修罗宫殿处妙精华卉乍类天宫园池林果不可尽述阿修罗众既见斯人希来到此语云汝能久住此否答云欲还本处修罗既见不在遂施一桃与彼食讫修罗语言汝宜急出恐汝身大窟不能容言讫走出身遂增长形貌麤大头才出身大孔塞遂不出尽自尔以来年向数百唯有大头如三硕瓮人见共语具说此缘人愍语云我等凿石令汝身出其事云何答云恩泽人奏国王具述此意君臣共议此非凡人力敌千夫若凿令出傥有不测之意谁能抗之因此依旧时人号为大头仙人唐国使人王玄䇿巳三度至彼以手摩头共语了了分明近有山内野火烧头焦黑命犹不死西国志六十卷国家修撰奉敕令诸学士画图集在中台复有四十卷从麟德三年起首至干封元年夏末方讫临见玄䇿具述此事X六道集卷二音释罗睺罗此云执日窜音爨逃也藏匿也那由他此云万亿虾蟇上音遐下音麻俗作䗫青蛙俗名蛤蝈难陀䟦难陀龙难陀此云喜䟦难陀此云近喜伉俪上音康去声下音例伉俪配偶也干闼婆此云香阴天帝乐神四兵象马车步撼含字上声摇动也儅当字去声正中也帀俗作匝非宋郊少时随父任应山读书见犬水漂蚁穴至郭编竹桥渡之后以阴德中状元今渡蚁桥蹟现在湖广应山县治南也六道集X卍XXX六道集卷三广州南海宝象林沙门弘赞在䅟辑鬼神道问曰云何名鬼道答曰由彼造作增上悭贪身语意X恶行往彼生彼故感饥渴业报经百千万岁不闻水浆之名况复得见得食故名鬼趣又希望故名为鬼谓六道中彼恒时从人希望饮食又鬼者畏也谓虗怯多畏故也问依何所居住耶答或地狱山海旷野庙中人间街巷里闾圊厕树木华果根茎药草徧处皆有惟人不见纵人行其宫室室不崩倒如鬼过人墙壁壁无穿坏神者能也大力者能移山填海小力者能隐显变化又有福威而灵曰神无福贱而魅曰鬼复有贫富贵贱种种差别非一如后所列余昔初住鼎湖山先年山下廸村有一人上山採樵去菴前不远尽是芦荻彼人初下刀斫一株声如雷震慞惶仆地乞神恕罪声遂昇空渐渐隐灭是知草木无论大小悉有鬼神依住不可轻伐而自招咎故佛制诸比丘不得坏一切草木若为三宝有所须用当于树下设祭诵佛经偈赞布施福俟其夜中无有异相次日方遣人斫伐也牟子理惑篇或问曰佛道言人死当复更生仆不信此言之审也牟子曰人临死其家上屋唿之死巳复唿谁或曰唿其魂魄牟子曰神还则生不还神何之乎曰成鬼神牟子曰是也魂神固不灭矣但身自朽烂耳身譬如五谷之根叶魂神如五谷之种实根叶生必当死种实岂有终亡得道身灭耳老子曰吾所以有大患以吾有身也或曰为道亦死不为道亦死有何异乎牟子曰所谓无一日之善而问终身之誉X者也有道虽死神归福堂为恶既死神当其殃愚夫闇于成事贤智预于未萌道与不道如金比草善之与恶如白方黑焉得不异而言何异乎天地本起经云劫初成时有异梵天王子是摩醯首罗等诸鬼神父修其梵志苦行满天上十二岁于此六日每割血肉以着火中过十二岁巳天王来下语天子言汝求何愿答言我求有子天王言供养仙人法以烧香甘果等汝云何以肉血着火中如罪恶法汝破善法乐为恶事令汝生恶子噉肉饮血当说是时火中有八大鬼出身黑如墨发黄眼赤有大光明摩醯首罗神等从此八鬼生以是故摩醯首罗等神于此六日有大势力恼害众生诸鬼之中摩醯首罗最大第一一月之中皆有日分摩醯首罗一月有四日分谓八日十四日二十三日二十九日余神一月二日分谓月一日十六日其月二日十七日十五日三十日属一切神摩醯首罗为诸神王又得日多故数四日为斋余日是一切神日亦数为斋是故诸恶鬼神于此六日辄有势力也伹佛法之中日无好恶随世日因缘故佛教众生斋戒以除其患也顺正理论云鬼有三种谓无财少财多财无财复有三炬口鍼口臭口炬口鬼者此鬼口中常吐勐𦦨炽然无绝身如被燎多罗树形此为极悭所招苦果鍼X口鬼者此鬼腹大如山口如鍼孔虽见种种上妙饮食不能受用饥渴难忍臭口鬼者此鬼口中恒出极恶腐烂臭气过于粪秽沸溢厕门恶气自熏恒空呕逆设遇饮食亦不能受饥渴所恼狂叫乱奔少财亦有三谓鍼毛臭毛大瘿鍼毛鬼者此鬼身毛坚刚铦利不可附近内钻自体外射多身如鹿中毒箭怖狂走时若逢不净少济饥渴臭毛鬼者此鬼身毛臭甚常秽薰烂肌骨蒸坌肠腹冲喉变呕荼毒难忍撄体拔毛伤裂皮肤转加剧苦时逢不净少济饥渴大瘿鬼者谓此鬼咽恶业力故生于大瘿如大拥肿热怖酸疼更相㓟䍤臭脓涌出争共取食少得充饥多财亦有三谓希祠希弃大势希祠鬼者此鬼恒时往祠祀中飨受他祭生处法尔时历异方如鸟凌空往还无碍由先胜解作是希望我若命终诸子孙等必当祠我资具饮食由胜解力生此鬼中乘宿善因感此祠祀或有先世性爱亲知为欲皆令丰足资具以不如法积集珍财悭恡居心不能布施乘斯恶业生此鬼中住本舍边便秽等处亲知追念为请沙门梵志孤穷供施崇福彼鬼见巳于自亲知及财物中生已有想又自明见悭果现前于所施田心生净信相续生长舍相应心由此便成顺现法受乘斯力故得资具丰饶希弃鬼者此鬼欲恒收他所弃吐残粪等用充所食亦得丰饶谓彼宿生悭过失故有饮食处见秽或空乐秽见空乐净见秽亦由现福如其所应各X得丰饶饮食资具生处法尔所受不同不可推征词到所以如地狱趣异熟生色断巳复续余趣则无于人趣中有胜念智修梵行等余趣中无如天趣中随欲众具皆现如斯等事生处法然不可于中求其定量大势鬼者如婆沙论云鬼中好者如有威德鬼形容端正诸天无异又一切五岳四渎山海诸神悉多端正名为好也鬼中丑者谓无威德鬼形容鄙恶不可具说颉如饿狗之腔头若飞蓬之乱咽同细小之鍼脚如朽藁之木口常垂涎鼻恒流涕耳内生脓眼中出血诸如是等名为大丑又鬼中苦者即彼无威德鬼恒常饥渴累年不闻浆水之名岂得逢斯甘饍设值大河欲饮即变为炬火纵得入口即腹烂焦然如斯之类岂不苦哉鬼中乐者即彼有威德中富足丰美衣食自然身服天衣口餐天供形容优纵䇿乘轻驰任情游戏共天何殊如斯之类岂不乐哉问曰既有此乐便胜于人何故经说人鬼异趣答曰经说鬼神不如人道略述二意一受报分显不及于人为彼鬼神昼伏夜游故不及于人二虗怯多畏不及于人虽有威德以报卑劣常畏于人纵昼夜值人恒避路私隐问曰既劣于人何得威德报同于天答曰然由前身大行施故得受威报由前身謟曲不实故受斯鬼道也复有贵贱如有威德者即名为贵无威德者即名为贱又为鬼王者即名为贵受驱使者即名为贱问富贫如何答有威德者多饶衣食仆使自在X即名为富身常区区恒被敦役麤食不闻弊服难值如斯之类即名为贫又有威德者或住山谷或住空中或住海边皆有宫殿七宝庄严首冠华鬘身着天衣食甘露食犹如天子乘象马车各各游戏果报过人一切山河诸佛悉有舍宅依之而住无威德者如浮游浪鬼饥渴之徒悉无舍宅或依冢墓或止丛林草木巖穴或依不净粪秽而住或依屏厕故塸而居皆无舍宅头发髼乱裸形无衣颜色枯悴以发自覆执持瓦器而行乞丐果报劣人其形多分如人亦有傍者或面似猪或似种种诸恶禽兽如今壁上彩𦘕者庄严论云佛言昔有大商主子名曰亿耳入海採宝既得回还与伴别宿失伴慞惶饥渴所逼遥见一城谓为有水往至城边欲索水饮然此城者是饿鬼城到此城中四衢道头众人集处空无所见唱言水水诸饿鬼辈闻是水声皆来云集谁慈悲者欲与我水此诸饿鬼身如焦柱以发自缠皆来合掌作如是言愿乞我水亿耳语言我渴所逼故来求水尔时饿鬼闻亿耳为渴所逼自行求水希望都息皆各长叹作如是言汝可不知此饿鬼城云何此中而索水耶正法念经云佛言饿鬼大数有三十六种行因不等受报各别一镬身鬼二鍼口臭鬼三食吐鬼四食粪鬼五食食鬼六食气鬼七食法鬼八食水鬼九希望鬼十食唾鬼十一食鬘鬼十二食血鬼十三食肉鬼十四食香鬼十五疾行鬼十六伺便鬼十七黑闇鬼十八大力鬼十九炽然鬼二十伺孾儿便鬼二十一欲色鬼二十二海渚鬼二十三阎罗王执仗鬼二十四食小儿鬼二十五食精气鬼二十六罗剎鬼二十七烧食鬼二十八不净巷陌鬼二十九食风鬼三十食炭鬼三十一食毒鬼三十二旷野鬼三十三冢间食灰土鬼三十四树下住鬼三十五交道鬼三十六魔罗鬼若起贪嫉邪佞谄曲欺诳于他或复悭贪积财不施皆生鬼道从鬼命终多生畜生道中受遮咤迦鸟身恒常饥渴受大苦恼惟饮天雨仰口而承不得更饮余水是故常困饥渴业报差别经云具造十业生饿鬼中一身行轻恶二口行轻恶三意行轻恶四悭涩多贪五起非分恶六谄曲嫉妒七起邪见八爱着资生即便命终九因饥而亡十枯渴而死以是业故生饿鬼中大智论云或有饿鬼先世恶口好以麤言加彼众生众生憎恶见之如雠以此罪故堕饿鬼中法句经云佛言虽为沙门不摄身口麤言恶说多所中伤众所不爱智者不惜身死神去轮转三途自生自死苦恼无量诸佛圣贤所不爱惜假令众生身虽无过不慎口业亦堕恶道故大论云时有一鬼头似猪头臭虫从口出身有金色光明是鬼宿世作比丘恶口骂詈客比丘身持净戒故身有光明口作恶言故臭虫从口出付法藏经云昔尊者阇夜多罗汉将诸弟子诣德叉尸罗城到其城已惨然不悦弟子白师愿说因缘尊者答曰我X初至城于城门下见一鬼子饥急语我我母入城为我求食与母别来经五百岁饥虗困乏命将不远尊者入城若见我母道我辛苦愿语早来始入城便见彼母具说子意鬼母答我吾入城来经五百岁未曾能得见一人洟唾我既新产气力羸劣设得少唾诸鬼夺去今值一人遇得少唾欲持出城共子分食门下多有大力鬼神畏不敢出惟愿尊者延我出城我即将出令共子食我即问鬼生来几时鬼答我言吾见此城七反成坏我闻鬼言悲叹生死受苦长远是以惨然优婆塞经云极长寿者一万五千岁如人间五千年为饿鬼中一日一夜如是日夜即彼鬼寿一万五千岁正法念经云有鬼寿命五百岁如人间千年为饿鬼一日一夜如是日夜寿五百岁分别功德论云有沙门在冢间修禅观于死尸夜见饿鬼打一死尸沙门问曰何以打死尸耶鬼曰此尸困我如是是以打之沙门曰何以不打汝心打尸当复何益也须臾复有一天以天华散一臭尸沙门问曰何为散华此臭尸耶天曰我由此尸得生天上此尸即是我之善友故来报往昔之恩沙门曰何不散华汝心中夫为善恶之本皆心所为乃舍本求末耶汉雒阳法师安清字世高南天竺安息国王正后之X太子也幼以孝行见称志业聪敏尅意好学外国典籍及七曜五行医方异术乃至鸟兽之语无不综达甞行见有羣䴏忽谓伴曰䴏云应有送食者顷之果有至焉众咸奇之故儁异之声早被西域高穷理尽性自识宿缘业多有神迹世莫能量初高自称先身巳经出家有一同学多瞋乞食值施主不称每辄怨恨高屡诃谏终不悛改如此二十余年乃与同学辞诀云我当往广州毕宿世之对卿明经精勤不在吾后而性多恚怒命过当受恶形我若有力必当相度既而遂适广州值宼贼大乱行路逢一年少唾手拔刀曰真得汝矣高笑曰我宿命负卿故远相偿卿之忿怒故是前世时意也遂伸颈受刃容无惧色贼便杀之观者盈路莫不骇其奇异而此神识还为安息王太子即今时世高身是也高游化中国宣经事毕值灵帝之末关雒扰乱乃振钖江南云我当过庐山度昔同学行达䢼亭湖庙此庙旧有灵威商旅祈祷乃分风上下各无留滞高同旅三十余人船主奉牲请福神乃降祝曰舫有沙门可更唿上客咸惊愕请高入庙神告高曰吾外国与子俱共出家学道好行布施而性多瞋怒今为䢼亭庙神周回千里并吾所治以布施故珍玩甚丰以瞋恚故故堕此神报今见同学悲欣可言寿尽旦夕而丑形长大若于此舍命秽污江湖当度山西泽中此身灭后恐堕地狱吾有绢千疋并襍宝物可为立法营塔使生善处也高曰X故来相度何不出形神曰形甚丑异众人必惧高曰但出众不怪也神从牀后出头乃是大蟒不知尾之长短至高膝边高向之梵语数番赞呗蟒悲泪如雨须臾还隐高即取绢物辞别而去舟侣飏帆倐忽之顷便达豫章即以庙物为造东寺高去后神即命过暮有一少年上船长跪高前受其祝愿忽然不见高谓船人曰向之少年即䢼亭庙神得离恶形矣于是庙神歇灭无复灵验后人于山西泽中见一死蟒头尾数里今浔阳郡虵村是也高后复到广州寻其前世害己少年尚在高径投其家说昔日偿对之事并叙宿缘欢喜相向云吾犹有余报今当往会稽毕对广州客悟高非凡豁然意解追恨前愆厚相资供随高东游遂达会稽入市正值市中有乱相打者误着高头应时殒命广州客频验二报遂精勤佛法具说事缘远近闻知莫不悲叹此明三世之有征也交趾剌史何敞行部到苍梧郡高要县暮宿鹊奔亭夜犹未半有一女子从楼下出自云妾姓苏名娥字始珠本广信县修里人早失父母又无兄弟夫亦久亡有杂缯百二十疋及婢一人名致富妾孤穷羸弱不能自振欲往傍县卖缯就同县人王伯赁车牛一乘直钱万二千载妾并缯令致富执辔乃以前年四月十日到此亭外于时日暮行人既绝不敢前行因即留止致富暴得腹痛妾往亭长舍乞浆取火亭X长龚寿操刀持戟来至车傍问妾曰夫人从何所来车上何载丈夫安在何故独行妾应之曰何故问之寿因捉妾臂曰少爱有色宁可相乐耶妾时怖惧不肯听从寿即以刀剌脇一创立死又杀致富寿掘楼下埋妾并婢取财物去杀牛烧车车釭及牛骨贮亭东空井中妾死痛酷无所告诉故来自归于明使君敝曰今欲发汝尸骸以何为验女子曰妾上下皆着白衣青丝履犹未朽也掘之果然敞乃遣吏捕寿拷问具服下广信县检问与娥语同収寿父母兄弟皆系狱敞表寿杀人于常律不至族诛但寿为恶隐密经年王法所不能舍鬼神诉千载无一请皆斩之以昭阴杀上许之阿登时有会稽句章人至东野还暮不及门见路傍小屋然火因投宿止有一少女不欲与丈夫共室唿隣人家女自伴夜共弹箜篌歌戏曰连绵葛上藤一缓复一絙汝欲知我姓姓陈名阿登将明悉无所见至东郭外有卖食母在肆中此人寄坐因说昨所见母闻阿登惊曰此是我女近亡葬于东郭晋河阴白马寺昙邃法师甞于夜中忽闻扣户云欲请法师九旬说法邃不许固请乃赴之而犹是眠中比觉已身在白马坞神祠中并一弟子自尔日日密往余无知者后寺僧经祠前过见有两高座邃在北X弟子在南如有讲说声又闻有奇香之气于是道俗共传或云神异至夏竟神施以白马一匹白羊五头绢九十疋呪愿毕于是各绝太山法相法师常山居精苦诵经太山祠有大石函贮财宝相时山行宿于庙侧忽见一人玄衣武冠令相开函言讫不见其石函盖重过千钧相试提之飘然而起于是取其财以救贫民后居越城寺有神异不录陈国袁无忌寓居东平永嘉初得疫疠家百余口死亡垂尽往避大宅权住田舍有一小屋兄弟共寝板牀荐蓆数重夜眠失晓牀出在户外宿昔如此兄弟怪怖皆不眠后见一妇人来在户前知忌等不眠前却户外时未曙明月朗见之綵衣白装头上有范瑶王金及银钗象牙梳忌等便逐之初绕屋走四侧头发及范瑶王金之属皆堕落忌悉拾之仍复出门南走临道有井遂入井中忌还眠天晓视范瑶王金及钗牙梳并是真物掘坏井得一楸棺三分井水所渍忌便易棺器衣服还其物于高燥处葬之遂断长安慧嵬禅师止长安大寺戒行澄洁多栖处山谷修禅定之业有一无头鬼来嵬神色自若乃谓鬼曰汝无头便无头痛之患一何快哉鬼便隐形复作无腹鬼来但有手足嵬曰汝既无腹便无五藏之忧一何乐哉须臾复作异形嵬皆随言遣之后久时天甚寒雪有一女子来求寄宿形貌端正衣服鲜明姿X媚柔雅自称天女以上人有德天遣我来以相慰喻广谈欲言劝动其意嵬执志贞磪一心无扰乃谓女曰吾心若死灰无以革囊见试女遂凌云而逝顾谓叹曰海水可竭须弥可倾彼上人者秉志坚贞后以隆安三年与法显俱游西域庐山昙邕法师形长八尺雄武过人投庐山事远为师内外经书多所综涉志尚传法不惮疲苦乃于山之西南别立茅宇与弟子昙果澄思禅门甞于一时果梦见山神求授五戒果曰家师在此可往谘受后少时邕见一人着单袷衣风姿端雅从者三十许人请授五戒邕以果先受梦知是山神乃为说法授戒神䞋以外国匕筯礼拜辞别倐忽不见竺昙遂遂太元中年二十余白晢端正流俗沙门甞行青溪庙前过因入庙中看暮归梦一妇人来语云君当来作我庙中神遂问妇人是谁妇人云我是青溪中姑一月许便病卒临死谓同学年少我无福亦无大罪死乃当作青溪庙神诸君行便可见看之既死后诸年少既至便语相劳问音声如昔时临别云久不闻经呗思一闻之其伴慧觐便为作呗讫其犹唱赞语云岐路之诀尚有悽怆况此之乖形神分散窈冥之叹情何可言既而歔欷不自胜诸年少等皆为流涕始丰赤城山昙兰禅师或云昙猷晋太元中游剡止石城山后憩始丰赤城山见一处林泉清旷而居X之有勐虎数十蹲在兰前兰诵经如故一虎独睡兰以如意扣虎头诃曰何不听经经于数日忽见一人长数丈唿兰令去又见诸异形禽兽以恐兰见兰恬然自得乃屈膝而礼拜云法师威德既重来居此山弟子推此处以相奉珠欺王是家舅今往韦乡山就之兰曰贫道寻山愿得相值何不共住神曰弟子无为不尔但部属未狎法化卒难制御远人来往或相侵触人神道异是以去耳兰曰本是何神居之久近欲移何处去耶神曰弟子夏帝之子居于此山二千余年临别执手赠兰香三奁于是鸣鞞吹角陵云而去尔后三年忽闻车骑隐隐从者弥峰俄而有人着帻称珠欺王通既前从其妻子男女等二十三人并形貌端正有逾于世既至兰所暄凉讫兰问檀越住在何处答云安乐县韦乡山久服夙闻今与家累仰投乞授归戒兰即授之受法竟䞋钱一万蜜二器辞别而去便闻鸣笳动吹响振山谷兰禅众十余共所闻见云云瑯琊王凝之妻晋左将军夫人谢氏𢍶之女也甞频亡二男悼惜过甚哭泣累年若居至艰后忽见二儿俱还皆着锁械慰勉其母宜自宽割儿并有罪若垂哀怜可为作福于是哀痛稍止而勤功德淮南胡茂回能见鬼虽不喜见而不可止后行至杨州还历阳城东有神祠正值民将巫祝祀之至须臾顷有羣鬼相叱曰上官来各避走出祠去回顾见X二沙门来入祠中诸鬼两两三三相抱持在祠边草中望伺望沙门皆有怖惧须臾沙门去后诸鬼皆还祠中回于是信心遂精诚奉佛秦秦主姚苌者西戎羗也符坚之败苌为宿将率其部属反叛坚与之战不利遂为苌缢杀之苌袭其位都雍关改长安为常安在御八年符坚领鬼兵白日入宫剌中其阴出血数斗而崩高平李羡家奴健至石头冈忽见一人云妇与人通情遂为所杀今欲报雠能见助否奴用其言果见人来鬼便捉头唤奴与手即使到地其人半路便死鬼以一千钱及青绞緵袍一件与奴嘱云此袍是市西门丁与许君可自着勿卖也宋河内司马文宣颇信佛法元嘉九年丁母难弟丧月望旦忽见其弟身形于灵座上不异平日回遑叹嗟讽求饮食文乃试与言曰汝平生时修行十善若如经言应得生天若在人道何故乃生此鬼中耶沉吟俯仰默然无对文即夕梦见其弟云生所修善蒙报生天但灵牀之鬼是魔魅耳非吾身也恐兄疑怪故诣以白兄文宣明旦请僧转首楞严三昧经令人扑系之鬼乃逃入牀下又走户外形稍丑恶举家骇惧詈叱遣之鬼云饿乞食耳积日乃去顷之母灵牀头有一鬼肤体赤色身甚长壮文宣长息孝祖与言X往反答问周悉初虽恐惧末稍安习之鬼亦转相附狎居处出入殆同家人于时京师传相报告往来观者门巷叠迹时南林寺有僧与灵味寺僧舍沙门与鬼言论亦甚欵曲鬼云昔世甞为尊贵以犯众恶受报未竟果此鬼身去寅年有四百部鬼大行疾疠所应钟灾者不忓道人耳而犯横极众多滥福善故使我来监察之也僧以食与之鬼曰我自有粮不得进此食也舍曰鬼多知我生何来何因作道人答曰人中来出家因缘本誓愿也问诸存亡生死所趣略皆答对具有灵验条次繁多故不曲载舍曰人鬼道殊汝既不求食何为久留鬼曰此间有一女子应在収捕而奉戒精勤故难可得比日稽留用此故也借乱主人有愧不少自此巳后不甚见形后往视者但闻语耳时元嘉十年也至三月二十八日语文宣云暂来寄住而汝倾家营福见畏如此那得久留孝祖云听汝寄住何故据人先亡灵筵耶答曰汝家亡者各有所属此座空设故权寄耳于是辞去长安王胡者叔死数载元嘉二十三年忽现形还家责胡以修谨有阙家事不理罚胡五杖傍人与邻里并闻其语及杖声又见杖瘢迹而不覩其形惟胡犹得亲接叔谓胡曰吾不应死神道须吾算诸鬼录今大从吏兵恐惊损墟里故不将进耳胡亦大见众鬼纷闹若村外俄然叔辞去曰吾来年七月七日当复暂还欲将汝行游历幽途使知罪福之报也不须费设若意不巳止可茶来耳至期果还语胡家人云吾今将胡游观毕当使还不足忧也胡即顿卧牀上泯然如尽叔于是将胡徧观羣山备覩鬼怪末至嵩高山诸鬼遇胡并有馔设余俗味不异世中惟姜甚脆美胡欲坏将还左右人笑胡云止可此食不得将还也胡末见一处屋宇华旷帐筵精整有二少僧居焉胡造之二僧为设杂果槟榔等胡游历久之备见罪福苦乐之报乃辞归叔谓胡曰汝既巳知善之可修宜当在家白足阿练戒行精高可师事也胡既奉此谏往其寺中遂见嵩山上年少僧者游学众中胡大惊与叔乖濶问何时来二僧答云贫道本住此寺往日不忆与君相识胡复说嵩高之遇二僧云君谬耳岂有此耶至明日二僧无何而去胡乃具告诸沙门叙说往日嵩山所见众咸惊怪即追求二僧不知所在乃悟其神僧焉元嘉末有长安僧昙爽来游江南具说如此也X荣阳尚书仆射郑鲜之元嘉四年从大驾巡京至都夕暴亡乃倚灵几语家人曰吾寿命久尽早应过世赖比岁来敬信佛法放生布施以此功德延驻数年耳夫幽显报应有若影响宜放落俗务崇心大教于时胜贵多皆闻之京师瓦官寺慧果法师婺州人宋初游京师止瓦官寺甞于厕前见一鬼致敬于果云昔为众僧作维那小不如法堕在噉粪鬼中法师德素高明又慈悲为意愿助以拔济之方昔有钱三千文埋在柿树根下愿取以为福果即告众掘取果得钱三千文为造法华经一部并设斋供后梦见此鬼云巳得改生大胜昔日也王文明宋泰始末作江安令妻久病女于外为母作粥将熟变而为血弃之更作亦复如初如此者再三母寻亡没其后儿女在灵前哭忽见其母卧灵牀上貌若平生诸儿号感奄然而灭文明先爱其妻手下婢妊身将产葬其妻日使婢守屋余人悉诣墓所部伍始发妻便现形入户打婢其后诸女为父办食杀鸡刳洗巳竟鸡忽跳起轩首长鸣文明寻卒诸男相继丧亡东海何澹之宋大司农不信经法多行残害永初中得病见一鬼形甚长壮牛头人身手执铁叉昼夜守之忧怖屏营使道家作章符印箓备诸禳绝而犹见如故相识沙门慧义闻其病往候澹之为说所见X慧曰此是牛头阿旁也罪福不昧唯人所招君能转心向法则此鬼自消澹之迷狠不革顷之遂死张乙泰始中被鞭疮痛人教烧死人鬼末以傅之雇同房小儿登冈取一髑髅烧以傅疮其夜户内有鑪火烧此小儿手又空中有物按小儿头内火中骂曰汝何以烧我头今以此火偿汝小儿大唤曰张乙烧尔答曰汝不取与张乙张乙那得烧之按头良久发然都尽皮肉焦烂然后舍之乙大怖送所余骨埋反故处酒肉醊之无复灾异也襄城李颐者其父为人不信妖邪有一宅由来凶不可居居者辄死父便买居之多年安吉子孙昌盛为二千石当徙家之官临去请会内外亲戚酒食将行父乃言曰天下竟有吉凶否此宅由来言凶自吾居之多年安吉乃得迁官鬼为何在自今巳后便为吉宅居者住止心无所嫌也语讫如厕须臾见壁中有一物如卷席大高五尺许正白便还取刀斫之中断便化为两人复横斫之又成四人便夺取刀反斫李杀持至座上斫杀其子弟凡姓李必死惟异姓无他颐尚幼在抱家内知变乳母抱出后门藏他家止其一身获免颐字景真位至湘东太守齐会稽弘明法师永明中止云门寺诵法华经礼忏为业每旦水瓶自满实诸天童子为给使也又感虎X来入室伏牀前久之乃去又见小儿来听经云昔是此寺沙弥为盗僧厨食今堕厕中闻上人读经故力来听愿助方便冀免斯累明为说法领解方隐后山精来挠恼明乃捉取以腰绳系之鬼谢遂放因之永绝灵苑昙超禅师建元末居钱塘灵苑山一夕忽闻风雷之声见一人执笏而进称严镇陈通须臾有一人至形甚端正羽卫连翩下席礼敬自称弟子居在七里任周此地承禅师至蒙师留苍生之福然富阳民无故凿麓山下为砖断坏龙室羣龙共忿誓三百日不雨今巳一百日余田种永罢师既道德通神屈师往龙处润泽苍生超曰兴云降雨此檀越力吾何能哉神曰弟子部曲止能兴云不能降雨是故相请耳超诺之超乃南行五里至赤庭山遥为龙呪愿说法至夜羣龙作人来礼超乞受三归晡时俄而大雨即往临泉寺临县令闻办舟迎超超即日遁还灵苑杨州白塔寺沙门道昶掌知僧物自在侵用忽有冥官数人白日入房曳昶下地欲断其颈昶惊叫乞命官厉声言合房资财并送还僧当放汝活昶叩头言不敢违命即鸣钟集众尽舍衣服造像设斋冥官三日复至见昶一钵一衲不言而去昶自是勉励进修卒成明行瑯琊摄山法度法师宋末游于京师齐郡高士名X僧绍抗迹人外隐居摄山挹度待以师友之礼及亡舍所居为栖霞寺请度居之先有道士欲以寺地为馆住者辄死及后为寺犹多恐动自度居之羣妖皆息经岁许间忽有人马鼓角之声俄见一人持纸名通曰靳尚形甚都雅羽卫亦严致敬度巳乃言弟子主有此山七百余年神道有法物不能干前诸栖託或非真正故死病相继亦其命也法师道德所归谨舍以奉给并愿受五戒永结来缘度曰人神道殊无容相屈且檀越血食祭祀此最五戒所禁尚曰若备门徒辄先去杀于是辞去明旦度见一人送钱一万香烛刀子疏云弟子靳尚奉供至月十五日度为设会尚又来同众礼拜行道受戒而去摄山庙巫梦神告曰吾巳受戒于度法师祠祀勿得杀戮由是庙同荐止菜脯而巳度甞动散寝于地见尚从外来以手摩头足而去顷之复来持一瑠璃瓶瓶中如水以奉度味甘而冷其征感若此齐竟陵王子良始安王等并遥恭以师敬资给四事六时无阙也南阳宋定伯年少时夜行逢鬼问曰谁鬼寻复问之卿复谁定伯诳言我是鬼鬼问欲至何所答曰欲至宛市鬼言我亦欲至宛市遂行数里鬼言步行太迟可共递相担也定伯曰大善鬼便先担定伯数里鬼言卿太重将非鬼耶定伯言我新死故身重耳伯因后担鬼鬼略无重如是再三定伯复言我新死不知鬼皆何所畏忌鬼言惟不喜人唾于是共行道遇X水定伯令鬼先度听之了无声音定伯自度漕漼作声鬼言何以声定伯曰新死不习度水故尔勿怪吾也行欲至宛市定伯便担鬼着头上急持之鬼大唿声咋咋然索下不复听之径至宛市中下着地化为一羊便卖之恐其变化即连唾之得钱千五百而去于时石崇言定伯卖鬼得千五百文魏汾州玄中寺释昙鸾家近五台山神迹灵异后往江南陶隐居处求觅仙方陶欣然授以仙方十卷还至浙江有鲍郎子神者一鼓涌浪七日方止正值波初无由得度鸾便往庙所以情祈告必如所请当为起庙须臾神即现形状如二十岁告鸾曰若欲度者明旦当得愿不食言及至明晨涛犹鼓怒才入船里恬然安静依斯达到梁帝见重因出敕为江神更起灵庙后辞帝还魏境行至洛中逢中天竺国三藏菩提流支鸾往启曰佛法颇有长生不死法胜此土仙经者乎支唾地曰是何言欤非相比也此方何处有长生不死法纵得长年少时不死终轮三有即以观经授之曰此大仙方依之修行当得解脱生死永绝轮回后移住汾州北山石壁玄中寺一心依经作净土业临终日旛华幢盖高映院宇香气蓬㶿寺众并同瞩之以魏兴和四年卒周河南王彦伟为性凶恶好游猎父母孤养怜爱极X重每谏不许共恶人交游不听射猎恐损身命不存系嗣伟不从父训常猎不止兼逐恶人父母既见不止凶行罚杖五十身疮不得出门以恨父母伺夜眠之后密以土袋压父母口加身坐上望气不出意令其死无其疮瘢将为卒亡不疑我作忽见鬼来入堂震动家内大小并觉翻伟牀前伟便仰卧土袋巳在伟腹父母苏觉遂挽儿腹上土袋不能去身伟复见鬼压土袋上极困垂死唱叫救命合家大小及以隣人併力挽之必竟不移伟声不出但得以手叩头合掌而卒唐赵郡眭仁蒨邯郸人也少事经学不信鬼神常欲试其有无就见死人学之十余年不能得见后徙家向县于路见一人如天官衣冠甚暐晔乘好马从五千余骑视仁蒨而不言后数见之常如此经十年凡数十相见后忽驻马唿仁蒨曰比频见君情相眷慕愿与君交游蒨即拜之问云公何人耶答曰吾是鬼耳姓成名景本弘农西晋时为别驾今任胡国长史仁蒨问其国何在王何姓名答曰黄河巳北总为临胡国国都在楼烦西北沙碛是也其王即故赵武灵王今统此国总受太山控摄每月各使上相朝于太山是以数来过此与君相遇也吾乃能有相益令君预知祸难而先避之可免横害惟死生之命与大祸福之报不能移动耳仁蒨从之景因命其从骑常掌X事以是赠之遣随蒨行有事令先报知即汝所不知当来告我于是便别掌事恒随逐如侍从者顷有所问无不先知时大业初陵岑之象为邯郸令子文本年未弱冠之象请仁蒨于家教文本书蒨以此事告文本仍谓曰成长史语我有一事羞君不得道既与君交亦不能不告君鬼神道亦有食然不能得饱常苦饥渴若得人食便得一年饱众鬼多偷窃人食我既贵重不能偷之从君请一餐蒨既告文本文本即为具馔备设珍馐蒨曰鬼不欲入人屋可于外水边张幕设席陈酒食于上文本如其言至时仁蒨见景两客来坐从百余骑既坐文本向席再拜谢以食之不精蒨传景意辞谢初文本将设食仁蒨请有金帛以赠之文本问是何等物蒨云鬼所用物皆与人异惟黄金及绢为得通用然亦不如假者以黄色涂大钖作金以纸为绢帛最为贵上文本如言作之及景食毕令其从骑更代坐食文本以所作金钱绢赠之景深喜谢曰因眭生烦郎君供给郎君颇欲知寿命乎文本辞云不愿知也景笑而去数年后仁蒨遇病不甚困笃而又不起月余日蒨问掌事掌事不知便问长史长史报云国内不知后月因朝太山为问消息相报至后月长史来报云是君乡人赵某为太山主簿主簿一员阙荐君为此官故为文案经纪召君耳案成者当死蒨问请将案出景云君寿应年六十余今始四十但以赵主簿横征召耳当为请之乃曰X赵主簿相问眭兄昔与同学恩情深至今幸得为泰山主簿适遇一员官阙明府今择人吾巳启府君府君许相用兄既不得长生命当有死死遇济会未必当官何惜一二十年苟生延时耶今文书巳出不可复止愿决作来意无所疑也蒨忧惧病逾笃景谓蒨曰赵主簿必欲致君君可自往太山于府陈诉则可以免蒨问何因见府君景曰鬼者可得见耳往太山庙东度一小岭平地是其都所君往自当见之蒨以告文本文本为具行装数日景又告蒨曰文书欲成君诉惧不可免急作一佛像彼文书自销蒨告文本以三千钱为畵一座像于寺西壁讫而景来告曰免矣蒨情不信佛意尚疑之因问景云佛法说有三世因果此为虗实答曰皆实也蒨曰即如是人死当分入六道那得尽为鬼而赵武灵王及君今尚为鬼耶景曰君县内几户蒨曰万余户又曰狱囚几人蒨曰常二十人巳下又曰万户之内有五品官几人蒨曰无又曰九品巳上官几人蒨曰数十人景曰六道之义分一如此耳其得天道万无一人如君县内无一五品官得人道者万有数人如君县内九品数十人入地狱者万亦数十人如君狱内囚惟鬼及畜生最为多也如君县内课役户就此道中又有等级因指其从者曰彼人大不如我其不及彼者犹多蒨曰鬼有死乎答曰然蒨曰死入何道答曰不知如人知生而不知死后之事蒨曰道家章醮为有益否景曰天X帝总统六道是谓天曹阎罗王者如人间天子太山府君如尚书令录五道神如诸尚书若我辈国如大州郡每断人间事道家上章为人请福如求神之恩天曹受之敕下阎罗王云以某月日得某甲诉云云宜尽理勿令枉滥阎罗敬受而奉行之如人奉诏也无理不可求免有枉必当得申何为益也蒨问佛家修福何如景曰佛是大圣无文书行下其修福者天神敬奉多得宽宥若福厚者虽有恶道文字不得追摄此非吾所识亦莫知其所以然言毕即去蒨一二日能起便愈文本父卒还乡里蒨寄书曰鬼神定是贪謟往日欲郎君饮食乃尔慇懃比知无复利相见殊落漠然常掌事犹现随本县为贼所陷死亡略尽仆为掌事所导常遇贼不见竟以获全贞观十六年九月八日文官赐射于玄武门文本时为中书侍郎与家兄太府卿并治书侍御史马周给事中韦昆及临对坐文本自语人云尔濩泽县武德六年李录事死经七日隐身谓妻曰计吾犹有六年在世但为司命枉来取我我巳诉阎王蒙放在人间浮游六年今在鬼道又曰人命无常何不修福可往玄鉴法师所听法遂与妻共入讲堂与人言议有问曰何不现形答曰鬼趣受身极陋自不忍见况复他人又往景业寺听余法师讲维摩经余曰今讲此经感何人听答曰自人头巳上便是鬼X神上及诸天重级充满然见诸天闻法师酒气皆回面而听非惟此会独感诸天但有法事无不来降余闻即悔过遂不复饮余虽犯酒而具正见慧解无谬故感天龙鬼神共听所谓破戒不破见闻即悔过非智莫能倘说不合经旨即有谤法之罪鬼神得而诃之奚感天听耶武帝穆宗之子废释教服金丹受符箓丹发背燥闷失常旬日不能言而崩年三十四在位六年报应传曰正月十五日有人夜行至穆宗陵下忽闻人语谓是盗马逐泊衰丛之内俄而空有朱衣执版宣曰冢尉何在有二吏出应曰在矣朱衣曰录海西君使者至也未吏曰计程十八日方至朱衣曰何稽吏曰李炎坐毁佛教夺寿去位当与海西君同录其魂而至时有贾客铃声东来朱衣二吏忽不见数日后武帝果崩洛州龙朔元年景福寺比丘尼修行房中有侍女任五娘死后修行为五娘立灵经月余日其姊及弟于夜中忽闻灵座上呻吟其弟初甚恐惧后乃问之答曰我生时于寺上食肉坐此大苦痛我体上有疮恐污牀席汝可多将灰置牀上也弟依其言置灰后看牀上大有脓血又语弟曰姊患不能缝衣汝大蓝缕宜将布来我为汝作衫及袜弟置布于灵牀上经X宿即成又语其姊曰我小时染患遂杀一螃蠏取汁涂疮得差今入刀林地狱肉中现有折刀七枚愿姊慈流为作功德救助知姊煎逼交不济办但随身衣服无益死者今并未坏请以用之姊未报间乃曰我自取去良久又曰衣服巳来现在牀上其姊试往观之乃其殓之服也遂送净土寺宝献师处凭写金刚般若经每写一卷了即报云巳出一刀写完七卷了乃云七刀并得出讫今蒙福助即往託生与姊及弟哭别而去吴兴沈玄法说净土寺僧智整所说亦同姚明解本是普光寺沙门也性聪敏有文藻工书翰善丹青至于鼓琴亦当时独绝每欣俗网不乐道门至龙朔元年举应诏赴洛阳及升第归俗颇有余言未几而卒后託梦于相知净土寺僧智整曰明解X宿无福业不遵内教今受大罪非常饥乏傥有故人之情颇能惠一飡否智整梦中许诺及其寤后乃为设食至夜才眠即见明解来愧谢之云云博陵崔軏乃王之弘婿也之弘贞观年中为沁州和川县令与女适軏軏于和川会病而卒卒经数十日其家忽于夜中闻軏语声初时倾家惊恐其后乃以为常闻语云軏是女壻虽不合于妻家立灵然以苦无所依但为置立也妻从其请朝夕置食不许置肉惟令下其素食恒劝礼佛不听懈怠又具说地狱中事云人一生恒不免杀生及不孝自余之罪盖亦小耳又云軏虽无罪然大资福助为軏数设斋供并写法华金刚般若观音等经各三两部兼旧功德如获罗汉自兹以后即不复来王家一依其言写经设供軏忽更来愧谢因云今即取别举家哭而送之軏有遗腹之子巳年四五岁云軏此子必有仕宦愿善养畜自此巳后不复更来见王之弘自说京兆殷安仁家富素事慈门寺僧以义宁元年初有客寄其家停止客盗他驴于家杀之驴皮遗安仁家至贞观三年安仁遂见一人于路谓安仁曰追汝使明日至汝当死也安仁惧径至慈门寺坐佛殿下经宿不出明日果有三骑并步卒数十人皆兵仗入寺遥见安仁唿出安仁不应而念诵逾进鬼相谓曰昨日不即取今日修福如此何由可得因相与去留一人守之守者谓安仁曰君往日杀驴驴今诉君使X我等来摄君耳然须共对不去何益安仁遥答曰往者他盗自杀驴伹以皮与我耳本非我杀何以见追倩君还为我语驴我不杀汝然今又为汝追福于汝有利当舍我也此人许诺曰驴若不许我明日更来如其许者不来矣言毕而出明日遂不来安仁于是为驴追福而举家持戒菜食云尔卢文励说之安仁今现在嵩岳闲居寺元珪禅师卜庐于岳中庞坞时有峩冠袴褶部曲繁多轻步舒徐称谒大师珪覩其貌伟精爽不伦谓之曰善来仁者胡为而至曰师宁识我耶珪曰吾观佛与众生等吾一目之岂分别识也对曰我此岳神也吾能利害生死于人师安得一目我哉珪曰汝能生死于人吾本不生汝焉能死吾视身与空等视吾与汝等汝能坏空与汝乎苟能坏空及坏汝吾则不生不灭汝尚不能如是叉焉能生死吾耶岳神稽首再拜曰我亦聪明正直于余神岂能如师有广大之智辨乎愿授之正戒令我度世助其威福珪曰神既乞戒即既戒也所以者何戒外无戒又何戒哉神曰此理也我闻茫昧止求师戒我身为门弟子珪辞不获即为张座焚香秉鑪正机曰付汝五戒汝能奉持即向曰能不能即曰否神曰洗耳倾听虗心纳教珪曰汝能不婬乎神曰亦娶也曰非谓此也谓无罗欲也神曰能曰汝能不盗乎神曰何乏我也焉有盗取哉曰非谓此也谓飨而福淫不供而祸X善也神曰能曰汝能不杀乎神曰政柄在躬焉曰不杀曰非谓此也谓有滥误混疑也神曰能曰汝能不妄乎神曰我本正直焉得有妄曰非谓此也谓先后不合天心也神曰能曰汝能不遭酒败乎神曰力能珪曰如上是为佛戒也又言以有心奉持而无心拘执以有心为物而无心想身能如是则先天地生不为精后天地死不为老终日变化而不为动毕尽寂默而不为休悟此则虽娶非妻也虽飨非取也虽柄非权也虽醉非惽也若能无心于万物则罗欲不为婬福淫祸善不为盗滥误混疑不为杀先后违天不为妄惽荒颠倒不为醉是谓无心也无心则无戒无戒则无心无佛无众生无汝及无我无我无汝孰能戒哉神曰我神通亚佛珪曰汝神通十句五能五不能佛则十句七能三不能神悚然避席启跪颇恭曰可得闻乎曰汝能㑦上帝东天行而西七曜乎曰不能珪曰汝能夺地祇融五岳而结四海乎曰不能珪曰是为五不能也珪曰佛能空一切相成万法智而不能即灭定业佛能知羣有性穷亿劫事而不能化导无缘佛能度无量有情而不能尽众生界是为三不能也定业亦不牢久无缘亦谓一期众生界本无增减廓无一人能主有法有法无主是谓无法无法无主是谓无心如我解佛亦无神通也但能以无心通达一切法耳作用冥现有情前也若有心有作作用必不普周焉岳神曰我诚浅昧未闻空义师今授X我戒我当奉行更何业因可拘尘界我愿报慈德効我所能珪曰吾观身无物观法无常了然更有何欲神曰师必命我为世间事展我少小神功使巳发心初发心未发心不信心必信心五等人目我神纵知有佛有神有能有不能有自然有非自然者珪曰无为是无为是神曰佛亦使神护法师宁隳叛佛耶随意垂诲珪不得巳而言曰东巖寺之障也莽然无树北岫有之而背非屏拥汝能移北树于东岭乎神曰巳闻命矣又陈曰我必昏夜风雷摆摇震运愿师无骇即郑重作礼辞去珪门送而且观之见仪卫逶迤如王者之行状又复碧霭红霞紫岚皓气间错四散幢盖环珮戈戟森森凌高𥧲空杳渺隐没焉其夕果有暴风吼雷奔云霆电隆栋壮宇岌礘将𡉏定僧瞻动宿鸟声狂互相敲磕物不安所珪谓众僧曰无怖无怖神与我契矣诘旦和霁则北巖松栢尽移东岭森然行植焉而珪谓其徒曰吾殁后无令外知若为口实人将妖我也明高祖帝曰有来奏者野有暮持火者数百候之倐然而灭闻井有汲者验之无迹俄而呻吟于风雨间日悲号于星月有时似人白昼诚有应人而投石忽现忽隐现之则一体如人隐之则寂然杳然或祟人以祸或佑人以福斯数状昭昭然皆云鬼神而巳臣X不敢匿谨拜手以奏时傍人乃曰是妄诞耳朕谓傍曰尔何知其然哉对曰人禀天地之气而生故人形于世少而壮壮而老老而死当死之际魂升于天魄降于地夫魂者气也既达高穹逐清风而四散且魄骨肉毫发者也既仆于地化土而成泥观斯魂魄何鬼之有哉所以仲尼不言者为此也帝曰尔所言者将及性理而未为是乃知肤耳其鬼神之事未甞无甚显而甚寂所以古之哲王立祀典者以其有之而如是其于显寂之道必有为而为且前所奏者其状若干卿云无鬼神将无畏于天地不祭食于祖宗是何人哉今鬼忽显忽寂所在其人见之非福即祸将不远矣其于千态万状呻吟悲号可不信有之哉徽州歙县罗田方伯雨先生族弟妇孕未产而死遂殡葬之里中有卖点心店日见一女子将钱买饼去后时持一新被来按店人搭被架上其家有婢偶至店见被云此是我家孺人殡殓之被何得在此店人云有一女子每日持钱来买点心今彼无钱将此被按复说其形貌服色婢归告主次日遣人往店后伺之果见彼来取点心去随后㫐窥彼至墓边即灭闻冢中儿啼回报其主主使人开冢母颜如生既抱儿出母色即变矣其店始觉前时见柜日有少纸灰儿后长成族皆唤为鬼叔崇祯末年其人尚在但日久忘其名伯雨先生孙叔翼为余说之福田经云有X一比丘名曰须陀耶白佛言母妊我数月得病命终埋母冢中月满乃生冢中七年饮死母乳用自济活微福值佛逮得应真如此则耳目不到古今信非一也广州新会县潮头村有一人姓张者年将五十独往邻乡回至中途度水被水鬼牵挽欲溺水中其人雄勇与之共打得脱回家颈项上尽是鬼甲爬伤痕时天启七年赞年方十七在彼村亲见广信博山能仁寺崇祯间无异和尚巳往时有檀越至山请僧施食令一沙弥事香烛被鬼执缚于台下口鼻涎沫俱出空中有一人云此沙弥不清洁众鬼欲缚至桅竿下我乃劝止然汝等向来施食皆不至诚诸鬼俱不得食空回又汝等每在弥勒阁学𦦨口经呪或赤体或尸卧念诵真言不如法折福获罪云云僧问曰汝是何人答曰我是某长老今住在西禅堂后为守护此丛林故也次晚一僧自发诚心施食空中复曰今晚鬼众略得小食也据此施食则必戒德精严真言梵音契印无乖一心至诚念饿鬼苦或能少益幽途不然虗费信施自获大愆损福折寿不少况诸饿鬼长劫不闻水浆之名出家释子宁无悲心愍念彼苦每日犹当自备水饭诵施食真言甘露水真言以除彼饥渴惟须真言呪语梵音无谬乃获其益故佛教令天雨时向空念甘露水真X言令诸饿鬼得飡甘露以济饥渴自增福寿也广州东莞县西湖张一鹏崇祯末年自广城回至流花渡头巳将暮水濵见一人似富家长者曰君渡河尚十余里不及家矣吾有一小馆不弃可过宿主人设酒馔食毕具铺盖甚慇懃睡中闻邻家钟皷声若祭奠者至天明见在空房内惟一草荐枕者是砖惊起却在人家中家人见在内出羣譁之以其是贼聚邻里诘其故鹏乃说有主人水边招留宿众问其所招宿者何状乃其所祭之父是日生晨子享以孝诚故感先人来应也一鹏是桥族叔对桥说之清东莞寮步村康熈戊申三月有鬼仙自称钱公子时能现形在邝孝康公钖家夜间常与姬人七八絃管歌唱而能诗文人皆就之钖每设食同欢恣钖拊摩徧身罗绮并新绒靴惟不许摩头及然灯烛耳或时嫌主人设食不精即唤使者另取须臾热餚煖酒忽至共为乐饮时钖内人忽病钖启公子曰宁有方术耶公子即撮药命使者当前煎好送服之时张穆芝闻知六月初一日至邝家欲延公子与语佛道令其知有向上大事值公子他游尚留使者在邝家穆即作书焚致之并寄香茘使者报曰公子远去若他人书不能为投张先生不敢不为奔走也越二十日穆时在莞城外东湖如菴与诸子偕破浪用微二三X上人清话一友人见案上有一缄未启问曰是何人书穆亦不知何人何时送至发而读之乃公子复书而柬封绝佳笺皆浮花甚奇另封香七炷似有奇香薰袭芳馥如宫饼其文清新书法颇奇非俗笔之所能也书曰承远致奇香丹茘谢谢先生盖世才也道不逢时寄迹于山林泉石之间能人之所不能者舍人之所不能舍其去仙一间耳余浪迹蓬山玉洞辄闻芳名啧啧天外矣兹承先生援我入于禅关我亦欲援先生入于仙苑方游海岳未及南来紫虗碧落接晤有期并致高友不宣另一笺曰先生至诚故不惜破格修复阅竟祈即火之勿泄勿戏不然是求亲而反疎不独余之过也时穆与诸子读讫即焚之忌其使者在傍以报公子谓穆之不诚也遂与诸子共记录之广州省城濠畔街金衢会馆康熈九年五月十三日盛陈品物奉贺关帝寿毕众共饮食有医士张妙忽见一人执手掣去行步如风足不着地至一处宫殿甚壮丽旁有小庙引入见关帝绿袍青巾张即拜跪帝曰吾生日在七月非五月也世间不宜杀生所杀猪羊若非纯白黑者吾则不能为之超生今皆养在山中巳后不必杀也当引此人至山顶可望天下各省吏引至顶指曰此广东省城也张便见其家吏一推遂醒张向郭青霞说之顺德龙山乡螺冈右烟还庄林孙霁字霞凝太史公之长孙也宅右有书楼楼右小池池上轩曰菡萏榭其砌曰芳洲竹木花果森然凝偕谭璨叔读书开社其间有康孙蒙邓胡诸子师事璨叔于康熈癸丑五月夕屡于楼下右房窓外沙石从空而下社人异之自六月初七日至二十一夜怪异频作璨怒骂而不止凝语璨曰此诚鬼也吾二人肃诚祀之告以衿影如吾辈不德降殃奚辞不然余何悔也是夕具牲酒告之土神复从奠之曰吾之居清净安舒吾之友敬而且久吾之隐衷可白苍穹祖孙父子二十年相从卜宅于此无悸无忡胡为而来乱我文席岂余不德倘汝冤抑男耶女耶毋惑朝夕苟汝顽冥明神是殛祭毕凝犹独坐期有所见五鼓月明如昼循步廊下突见一手箱开之箱上则一展金扇扇上有女冠扇下有女履皆市中纸作店卖者另一酒盏覆箱角揭视即适间祭肉皮刻一去字箱是胡子物能启坚锁而置之二十四夜仍有种种怪异二十五晚复飞沙下凝奋骂曰谁是汝冤即可详言何得漫为触恼耶未几座傍得一木叶雕刻工巧作桃叶形叶纹阴X阳凹凸枝蔓具全长寸八分阔七分上饰以胭脂题云古人误我今图报月下诸君勿怪愆凝与璨视之曰果冤乎古月疑是胡子事凝曰今授汝纸笔详以告我将礼普陀度汝二十七夜于胡予窓前得七律一五绝一词一律云诸君命妾阐幽思古情题起不胜悲月底佳人应有恨风檐学士勿多疑万种愁怀兹欲报十年冤债此支持行行我亦寻踪迹任走天涯我亦知绝云狂风御柳时金井自伤悲若怜君命短教妾早归依词曰种种愁肠欲洩只待时乖命劣诸君何必枉劳思各自门前扫雪凝遂与璨相议作佛事超度之曰汝若归依佛法可无姓名乎少顷于窓前得一诗云非青非白又非红妾长深闺宅向东君谓始王嬴亥子何必多疑在箇中凝略解其意复求其直书姓名以登法事牒中未几得一札云妾言巳尽何必琐琐虽有乳名言之哽咽何多赘乎次日凝三家叔载说慕其异来观璨叔胡子及凝四人求其显示而胡子犹强辩亥子之说凝怒而言曰亥子何人即林即谭其亦言之莫隐何讳也未几于疏稿下得一札一诗四鼓闻击声持灯觅之于胡子牀头得一诗一札云兹蒙诸君超妾可做衣三百六十钱三十斤广济众幽魂是为妾作一盂兰会则感德不浅何必区区求姓名乎妾原无罪不久出人不超亦可作此疏牒不可为妾而设只泛作超幽盂兰疏牒可耳不然则妾无因而受君惠地府云X一文必报之谓句虽君不靳如其妾之披毛戴角还不益增一劫罪哉非爱妾也适滋妾罪耳何也以诸君非我对头不敢妄受也惟泛作超幽兼以妄列幽魂中可也若是对头则虽七日夜建醮超幽亦可受之亥子非二位相公何必盛怒载说与璨曰事既白矣有才如此不识能赠我辈一诗否未逾时即得一诗于右房外榻间题云赠林三老爷诗次朝得札于砚底云请去冤抑二字并疏中所干妾语乞为𠜂改之二十九延三上人至卜初一日作法事是夜诸友过坐斋中观设佛事闻楼上声响得二律一题云赠谭林二相公同舘有感一题云五月过访烟还庄旅于芳洲池舍有感时孙康二子嘱之曰吾辈同舘多时每覩异迹独不能邀一佳章耶嘱未几即得诗于孙子房壁间题云与孙康二国士同旅于芳洲池舍寄怀越朝七月初一日预启盂兰法事黎黄温蒙及凝家叔舍弟七人居士辈在上行礼璨稽首秉炉诚笃傍晚璨代胡子恳祝远近环观者不啻百十人矣忽有二诗从空飘下一云赠温相公一云答谭相公代祝者时胡子不能自昧跪拜悚惧是夜施食法事毕各归憩息体上人犹向池默诵楞严呪欲其速去凝与黎宁光亦祝其借法力超生毋淹滞也此时诗篇短札纷飞而下其一题云奉谢二位大师承命自应借方也再容我半夕一话乃去何如诗云稽首慈悲法士前悯予孤魂闷恹恹借力X超升非独我诸魂咸仗早生天英灵美誉何堪受但凡机事不应言明日二师归净土敢乞杨枝坐宝莲又赠礼忏诸公诗又致别谭相公诗云今君为妾祭羣幽飘薄孤魂遂所求僧众秉诚齐下列雄儒附会在上头法力普慈无弗屇雨露同沾福倍休省悔又当兼戒杀从此科名靡不售傍註小字云妾所赠之言屡多不合诸尊幸勿怪也所誉之言或效或不效亦自有别无非劝人为善去恶而巳勉之请了请了璨喜曰付之传记正余心也不转瞬而凝膝上落一纸云所云付传者谓将字迹传人以传戒后世也非谓传字然付之传益妙若真付传则前后所错别之字俱烦改之更平仄韵有未合者订之尤妙既法事告成送诸上人返棹初四日诸友商纪其事亭午而纪成欢饮达二鼓席中得一诗一札云自别后天帝嘉妾有仇不报三月后乃生人间使得一阐吾未达之才俟九月乃敬彚诗文付来入传以成诸君子一段美意希勿笑吾冯妇也则幸甚矣X六道集卷三音释撄音英触迫近也瘿音颍颈瘤也㓟䍤上音披刀析也下音济上声以手出汁也X颉胡结切音缬直项也塸音欧墓也又聚沙也惨音参上声愁也痛也又酷毒也洟音剃鼻出曰洟目出曰涕涕音体䢼音恭范瑶王金女人冠饰也䀸音志目光剡音闪县名在会稽脯音府干肉眭蒨上音为姓也下仓殿切音倩邯郸上音寒下音单赵县也倩七正切清去声假借使人也𡑞音遂庞坞上音旁下音乌上声隳音灰逶迤上音威下音驼䆮音浸上声礘𡉏上音泣下音痞㫐音杳远望也姬音鸡妇女美称机音已几也谓设而不倚𢍶同㪻音见麓音六山足漕漼上音曹下音催上声多罗树无枝节身如㯶榈菩萨梵语具云菩提萨埵此云觉有情上求佛道下化众生故云觉有情亦云开士谓能开悟一切X众生也亦云大士谓上求下化建立大事也靳音仅楚有大夫姓靳名尚附西湖南天竺真观法师常讲法华备五种法师之业盥洗渧地不濡龙王化作老人日至听经师因久旱请其降雨王为诸龙求戒师作法召授即时降雨龙王峩冠朱服夜来顶礼师问以多旱之因龙曰人无正信多行恶行天将地肥流入深土五谷食无肥肤旱涸固有由也姑苏曹鲁川居士为予言有女在夫家夏坐室中一蛇从墻上逐鸽堕庭心家人见而死之数日后蛇附女作语鲁川往视则云我昔为荆州守高欢反追我至江浒遂死江中我父母妻子不知安否鲁川惊曰欢六朝时人今历隋唐宋元而至大明矣鬼方悟死久并知为蛇复曰既作蛇死亦无恨但为我礼梁皇忏一部吾行矣乃延泗洲寺僧定空礼忏忏毕索斋为施斛食一坛明日女安隐如故忏之功大矣哉搜神记释法聪说法于浙西之苏杭嘉兴县有神曰高王降其祝曰为我请聪法师来受菩萨戒居人依其言而请之受戒讫又降祝曰自今以往酒肉五辛一切悉断后若祈福可请众僧在庙设斋行道历二年秀X州海盐县神曰鄱阳府君因常祭降祝曰为我请聪法师讲涅槃经众乃迎师就讲神又降祝曰神道业障多有苦恼自听法来身鳞甲内巳息细虫噉苦愿为我请师更讲大品般若经师复为讲之神降祝谢唐慧稜法师贞观十四年正月半有感通寺昶法师曰梦见阎王请稜公讲三论昶公讲法华启稜公可否稜曰善哉慧稜发愿常处地狱教化众生讲大乘经既有此征斯愿毕矣至九月末蒋王见稜气弱送韶州钟乳逼令服之其夕梦见一衣冠者曰勿服此乳阎王庄严道场巳竟大有乳药至十月半黄昏时遂觉不愈告寺主宝度曰吾忆年八岁往龙泉寺礼观音未至耆阇崛山巳讲三遍皎如目前言未讫外有大声告曰法师早起烧香使人即到宝度曰何人答曰阎王使者迎稜法师即起烧香洗浴忏悔礼佛讫还房中取一生私记经旨焚之曰此私记于他读之不得其致矣至小食时异香忽来稜歛容便卒海昌村民某有老媪死附家人言平生事及阴府报应甚悉家人环而听之某在众中忽摄心念佛媪谓曰汝常如此何患不成佛道问何故曰汝心念阿弥陀佛故问何以知之曰见汝身有光明故村民不识一字瞥尔顾念尚使鬼敬况久修者乎是故念佛功德不可思议X越王镠建龙册寺请僧可周于天宝堂夜为冥司讲经鬼神现形听法兼施法食赐可周金钵紫衣加精志通明之号护法论问曰或谓佛教有施食真言能变少为多如七粒变十方之语岂有是理无尽曰不然子岂不闻勾践一器之醪而众军皆醉栾巴一噀之酒而蜀川为雨心灵所至而无感不通况托诸佛广大愿力廓其善心变少为多何疑之有故元世祖问扮弥帝师曰施食至少何普济无量幽冥帝师曰佛法真言力犹如饮马珠或曰子今何以不用一器之醪令众皆醉一噀之酒而令注雨答曰心生疑惑何能感格信而无疑故曰寂然不动感而遂通也六道集X卍XXX六道集卷四广州南海宝象林沙门弘赞在犙辑畜生道畜生者梵语帝利耶瞿榆泥此云旁行又曰旁生由其形傍故行亦傍皆负天而行又其受果报傍故名傍生由先其造作增上愚痴身语意十恶行往彼生彼禀性闇钝不能自立为人畜养故号畜生然胎卵溼化水陆空行徧满人间山野泽中欲色界天修罗地狱鬼趣皆悉有之是故以傍生译之由不属畜养X者多故楼炭经云畜生有其三种一鱼二鸟三兽于此三中一一无量正法念经云种类不同有四十亿复有蜎飞蠕动微细昆虫非数所知者皆名傍生其形大小各异饮食亦殊而鸟之大者不过金翅大鹏头尾相去八千由旬高下亦尔两翅各长四千由旬以龙为食庄周云大鹏之背不知几千里将欲飞时击水三千里翼若垂天之云搏扶摇而上去地九万里方乃得逝要从北溟至于南溟一飞六月终不中息准此犹是小金翅鸟也兽之大者无过于龙如难陀䟦难陀二龙王身绕须弥山七帀头犹山顶尾在海中鱼之大者无过摩竭即鲸鱼也身长三百由旬或四百由旬乃至七百由旬眼如日月鼻如大山口如赤谷齿如白山庄周所谓吞舟之鱼也又云水兽大者如巨灵之龟首冠蓬莱海中游戏言其小者形逾微尘非凡眼可见故佛不听天眼观水但以肉眼看水无虫即得饮用庄周云鸟之微者不过鹪鹩于蚊子须上养子有卵须上孚乳其卵不落虽然如此岂同天眼所见者处处皆遍也如经所说畜生种类各各差别业因得报好丑亦各不同如龙骥麟凤孔雀鹦鹉山鸡𦘕鴙为人所贵情希爱乐如豺狼虎豹猕猴蚖虵枭鸱等人所恶见不喜闻声而寿极长者不过一劫如大龙王等寿极短者不过蜉蝣之虫朝生暮死不盈一日中间长短岂能定之若其业报未尽舍身又复受身故舍利弗尊者观一鸽过去前后X各八万劫犹不得脱鸽身复见祇陀林石上众多金色蝼蚁七佛巳来尚不能离于蚁身故知一失人身万劫难复此之谓欤大法炬经云佛言一切众生皆悉随其形类而置名字如鸟雀等而彼饿鬼众生之中无有决定差别名字勿谓天定天也人定人也饿鬼定饿鬼也如一事上有种种名如一人上有种种名如一天上乃至饿鬼畜生有种种名亦复如是亦有多饿鬼全无名字于一弹指顷转变身体作种种形云何可得唿其名也彼中恶业因缘未尽故于一念中种种变身法句喻经云昔佛在舍卫国为天人说法时城中有长者财富无数为人悭贪不好布施食常闭门不喜人客若其食时辄敕门人坚闭门户勿令有人妄入门里乞丐求索尔时长者欻思美食便敕其妻令作饭食教杀肥鸡姜椒和调煑之令熟即时巳办敕外闭门夫妻二人同坐一小儿着坐中央便共饮食夫妻取鸡肉着儿口中如是数数初不有废佛知此长者宿福应度化作沙门伺其坐食现出座前便呪愿之且言多少布施可得大福长者举头见化沙门即骂之言汝为道人何无羞耻室家坐食何为𠊲沙门答曰卿自愚痴不知羞耻今我乞士何故惭羞长者问曰吾及室家自共娱乐何故惭羞沙门答曰卿杀父妻母供养怨家不知惭耻反谓乞士何无羞愧长者X闻巳惊而问之道人何故说此答曰案上鸡者是卿先世时父以悭贪故常生鸡中为卿所食此小儿者往作罗剎卿作贾客大人乘船入海舟辄失流堕罗剎国中为罗剎所食如是五百世寿尽来生为卿作子以卿余罪未毕故来欲相害耳今此妻者是卿先世时母以恩爱深固今还与卿作妇今卿愚痴不识宿命杀父养怨以母为妻五道生死轮转无际周旋五道谁能知者惟有道人见此覩彼愚者不知岂不渐耻于是长者㱇然毛竖如畏怖状佛现威神令识宿命长者见之即识宿命寻则忏悔谢过便受五戒佛为说法得须陀洹道天竺阇夜多尊者诣城乞食见一乌便微笑弟子问之尊者曰过去劫中我欲出家父母不听强为聘妻得一子六岁我复欲去父母教儿抱住我脚啼哭言父若舍我依谁养活先当杀儿然后可去由此儿故不得出家从是九十一劫流转六道未曾得见今以道眼观见彼乌乃是前子愍其愚痴久在生死是以微笑若障人出家非止报于恶道后得人身多生无目是故智者见人出家方便成就勿作留难晋梓潼杜愿字永平梓潼涪人也家巨富有一男名天保愿爱念年十岁泰元三年暴病而死经数月日X家所养猪生五子一子最肥后官长新到愿将以作礼捉就杀之有一比丘忽至愿前谓曰此豚是君儿也如前百余日中而相忘乎言竟忽然不见四顾寻视见在西天腾空而去香气充市弥日乃歇沙门支遁字道林陈留人也神宇隽发为老释风流之宗甞与其师辩论物类谓鸡卵生用杀之未足与诸蜎飞蠕动同罚师寻亡忽现形来至遁前手执鸡卵投地破之见有鸡雏出殻而行遁即悟之悔其前言之失俄而师及鸡雏并灭不见隋宜州城东南四十余里有一家姓皇甫居家兄弟四人大兄小弟皆勤事生业仁慈忠孝其第二弟名迁交游恶友不事生活大业八年母在堂内取六十钱欲令市买且置牀上母向舍后其迁从外来入堂左右顾视不见人便偷钱将出私用母还觅钱不得不知儿将去遂勘合家良贱并云不得母恨不清遂鞭打合家大小大小皆怨至后年迁亡託胎家内母猪腹中经由三五月产一豚子年至两岁八月秋社至须钱卖远村社家得钱六百文社官将去至于初夜合家大小见猪先以鼻触其妇䁕梦云我是汝夫为取婆六十钱枉及合家浪受楚拷令我作猪今来偿债巳卖与社家社家缚我欲杀汝是我妇何忍不语男女赎我妇初一梦忽寤心惊仍未信之复眠还X梦如是猪复以鼻触妇妇惊着衣向堂报姑姑巳起坐梦亦同妇儿女皆同梦见一夜束装令儿及迁兄并持钱一万二千文母报儿云社官傥不肯放求倍与价恐天明将杀驰骑急去去舍三十里儿既至彼不云已亲恐辱家门但云不须杀今欲赎猪社家不肯吾今祭社时至猪不与君再三慇懃不放兄儿怕急恐虑杀之私凭一有识解信敬曾任县令具述委曲实情后始赎得既得猪巳驱向野田兄语猪云汝审是我弟汝可急前还家儿复语猪审是我父亦宜自前还家猪闻此语驰走在前还舍后经多时乡亲并知儿女耻愧比隣相嫌者并以猪讥骂儿女私报猪云爷今作业不善受此猪身男女出头不得爷生平之日每共徐贤者交厚爷向徐家儿女送食往彼供爷猪闻此语沥泪驰走向徐家徐家离舍四十余里至大业十一年内猪于徐家卒信知业报不拣亲疎皎若目前可不慎欤长安弘法寺静林法师是迁隣里亲见其猪法师向余说之杨州卞士瑜者其父在隋以平陈功授仪同悭悋甞雇人筑宅不还其价作人求钱瑜父鞭之作人怒曰若实负我死当与我作牛须臾之间瑜父死其年作家孕产一黄犊腰有黑文横络周帀如人腰带右跨有白文斜贯大小正如象笏形牛主唿之曰卞公何为负我犊即屈前膝以头着地瑜以钱十万赎之牛主不许死乃収葬瑜为临自说之尔X洛阳大业中有人姓王常持五戒时言未然之事闾里敬信之一旦忽谓人曰今当有人与我一头驴至日午果有人牵驴一头送来涕泣说言吾早丧父为母寡养一男一女女嫁而母亡二年矣寒食日持酒食祭墓此人乘驴而往墓所欲渡伊水驴不肯渡鞭其头面破伤流血既至墓所放驴而祭俄失其驴还本处其日妹独坐兄家忽见其母入来头面流血形容毁顇号泣告女我生时避汝兄送米五升与汝坐得此罪报受驴身偿汝兄五年矣今日欲渡伊水水深畏之汝兄鞭捶我头面尽破仍期还家更苦打我我走来告汝吾今偿债垂毕何太非理相苦也言讫出寻之不见其母兄既而还女先观驴头面伤破流血如见其母伤状女抱以号泣兄怪问之女以状告兄亦言初不肯渡及失还得之言状符同于是兄妹抱持恸哭驴亦涕泪皆流不食水草兄妹跪请若是母者愿为食草驴即为食既而复止兄妹莫如之何遂备粟送王五戒处乃复饮食后驴死兄妹収葬焉冀州临黄县东有耿伏生者其家薄有资产隋大业十一年伏生母张氏避夫将绢两疋乞女数岁之后母遂终亡变作母猪在其家内复产二豚伏生并巳食尽遂便不产伏生即召屠儿出卖未取之间有一客僧将一童子从生乞食即于生家少停童子入猪圈中游戏猪语之言我是伏生母为于往日避生X父眼取绢两疋乞女我坐此罪变作母猪生得两儿被生食尽还债既毕更无所负欲召屠儿卖我请为报之童子具陈向师师时怒曰汝甚颠狂猪那解作此语遂即寝眠又经一日猪见童子又云屠儿即来何因不报童子重白师主又亦不许少顷屠儿即来取猪猪踰圈走出而向僧前牀下屠儿遂至僧房僧曰猪投我来今为赎取遂出钱三百文赎猪后乃窃语伏生曰家中曾失绢否生报僧云父存之日曾失两疋又问姊妹几人生报云惟有一姊嫁与县北公乘家僧即具陈童子所说伏生闻之悲泣不能自巳更别加心供养猪母凡经数日猪忽自死託梦其女云还债既毕得生善处兼劝其女勉修功德唐京兆贞观中魏王府长史韦庆植有女先亡韦夫妇痛惜之后二年庆植将聚亲宾客备食家人买得羊未杀夜庆植妻梦其亡女着青裙白衫头发上有一双玉钗是平生所服者来见母涕泣言昔甞用物不语父母坐此业报今受羊身来偿父母命明旦当见杀青羊白头者是特愿慈恩垂乞性命母惊寤旦而自往观羊果有青羊项膊皆白头上有两点白相当如玉钗形母对之悲泣止家人勿杀待庆植至放送之俄而植至催食厨人白言夫人不许杀青羊怒即命杀之宰夫悬羊欲杀宾客数人巳至乃见悬一女子容貌端正诉客曰是韦长史女乞救命客等惊X愕止宰夫宰夫惧植怒又但见羊鸣遂即杀之既而客坐不食植怪问之客具以言庆植悲痛发病遂不起京下土人多知此事崔尚书敦礼具为临说长安市里风俗每至岁元日巳后递作饮食相邀号为传坐东市笔生赵大次当设之有客先到向后见其碓上有童女年可十三四着青裙白衫以汲索系颈属于碓柱泣泪谓客曰我主人女也往年未死时盗父母百钱欲买脂粉未及用而死其钱今在厨舍内西北角壁中坐此盗罪今当偿父母命言毕化为青羊白头客惊告主人主人问其形貌乃是小女死巳二年矣于厨壁取得百钱似久安处于是送羊僧寺合门不复食肉卢文励传向临说尔文宗食厨御膳烹鸡子忽闻鼎中有声极微听乃羣卵唿观世音菩萨悽怆之甚监宰以闻帝遣验之果然帝叹曰吾不知佛道神力乃能若是敕自今不得用鸡子又一日食蛤蜊有擘不开者焚香祷之乃开俄变为大士像帝召太山惟政禅师问之云云即诏天下寺院立观音大士像奉祀焉京都西市北店有王会师者其母先终服制巳毕至显庆二年内其家乃产一青黄母狗会师妻为其盗食乃以杖击之数下狗遂作人语曰我是汝姑新妇杖我大错我为严酷家人过甚遂得此报今既被打羞向汝家因即走出会师闻而涕泣抱以归家而复还去凡经四五会师见其意止乃屈请市北大街X中正是已店北大墙后作小舍安置每日送食市人及行客就观者极众投饼与者不可胜数此犬恒不离此舍过斋时而不肯食经一二岁莫知所之并州李信文水县之太平里人身为隆政府卫士至显庆年冬随例往朔州赴蕃乘赤草马一匹并将草驹是时岁晚凝阴风雪严厚行十数里马遂不进信以蕃期期逼促挝之数十下马遂作人语谓信曰我是汝母为生平避汝父将石余米乞女故获此报此驹即是汝妹也以力偿债汝复何苦敦逼如是信闻之惊愕流涕不能自胜乃拜谢之躬负鞍辔谓曰若是信孃当自行归家马遂前行信负鞍辔随之至家信兄弟等见之悲哀相对别为厰枥养饲有同事母屈僧营斋合门莫不精进乡闾道俗咸叹异之时工部侍郎温无隐岐州司法张金停俱为丁艰在家闻而奇之故就信顾访见马犹在问其由委并如所传汾州路伯达孝义县人至永徽年中负同县人钱一千文后乃违契拒讳及执契作征遂共钱主于佛前为誓曰若我未还公愿吾死后与公家作牛畜言讫未逾一年而死至二岁时向钱主家牸牛产一赤犊子额上生白毛为路伯达三字其子姪耻之将钱五千文求赎主不肯与乃施与隰城县启福寺僧真如助造十五级浮图人有见者发心止恶竟投钱物X布施明韶州曲江县刘村刘家于崇祯末年畜一牡狗数年一日入厨下刘妻虑狗偷食以木杓击头遂死其夜狗託梦主人曰我是叔之姪子因负叔银八钱为叔守护家庭债偿巳毕叔寤未之信复寐梦如前次早将狗后山埋之是夜狗复託梦叔曰蒙叔大恩埋我后山今被同乡某偷去食犹未尽尚有一腿悬在厨灶上熏次早主人往山看果被盗去至盗者家问之初不肯认主人曰尚余一腿挂厨上熏并说狗之因缘其人惊怖愧谢不巳清绍兴王汉冲言其绍兴府顺治庚子年东关有妇人五十岁常假募化作佛事骗人忽病数月渐化为猪嘴长生毛喜同猪卧声亦似猪也广州羊城桥与王子潘君寓叶鸣岐馆楼䜩饮有鼈四只拟烹供客桥与潘君极言其多异不宜杀岐曰吾曾见鼈中有物似回子状头面衣褶皆全桥曰回子在鼈中亦大怪矣又常闻鼈託梦于人求救而人为口腹顿昧恻隐之心嗟哉净度三昧经云罪福相累重数分明后当受罪福之报一一不失菩念受天上人中身恶念受三恶道身一日一夜贪瞋痴恶念不可数计种未来生死根后当受八亿五十万襍类之身百年之中种后世烖甚为难数魂神逐种受形徧三千大千剎土大智度论云好杀之人有命之属皆不喜见若不好杀一切众生皆乐依附故持戒人命欲终时其心安乐无疑无悔若生天上若在人中常得长寿是为得道因缘乃至成佛住寿无量杀生之人今世后世受种种身心苦痛不杀之人无此众苦地持经云杀生之罪能令众生堕三恶道若生人中得二种果报一者短命二者多病如是十恶一一皆备五种果报一者杀生何故受地狱苦以其杀生苦众生故所以身坏命终地狱众苦皆来切已二者杀生何故出为畜生以杀生无有慈恻行乖人伦故地狱罪毕受畜生身三者杀生何故复为饿鬼以其杀生必缘悭心贪着滋味复为饿鬼四者杀生何故生人而得短寿以其杀生残害物命故得短寿五者杀生何故兼得多病以杀生违适众患竞集故得多病当知杀生有如是苦是则X杀他还是自杀其有智者肯自杀乎藏典所载过去劫时释迦如来曾为师子象王麞鹿猕猴鴈雀共命之鸟乃至鼠蝨等昔有一鼈妇怀孕病语其夫曰我欲得猕猴心肝食乃瘥夫曰猴在山中云何能得妇曰不得当死夫往山中见猴树上曰吾与卿为友或此山无果我能乘载卿度水往别山有好果处岂不快耶猴即可之异日猴骑鼈背度水至中流鼈曰我妇思汝心肝食故与为友猴曰何不早说我心肝犹挂树上未将来可载我还取来鼈便乘猴至岸猴即上树久而不下鼈曰善友何不下来猴曰谁有闲心挂树枝猴者释迦世尊是鼈者调达是又昔有一仙人姓迦叶山中修行语蝨云我若入禅定时汝勿齩我令我心乱我出定时恣汝所食后时有一跳蚤问蝨曰阿姨汝何肥白蝨曰我如主教出定恣我饮食故也蚤于异时俟仙入定乱唼仙人仙人即嗔焚火抖衣蚤即跳去蝨被烧死蝨者世尊是蚤者调达是又一生佛与调达为共命之鸟一身二头在一毒树下踞世尊头睡调达头见一毒花堕地即便食之欲毒死彼头不知二命俱丧故知今人不可与人为怨世世相值皆为雠对也佛未成道既尔我等于六道中生死轮回无不受万类之身今若不离恶修善万类奚免有智者当自思之一一俱详藏经文多不能具录齐宣帝隋文帝唐高祖武后肃宗宋太祖真宗音释大鹏孔氏志怪曰昔楚文王少时好猎有人献一鹰异时俄而云际有物凝翔飘飖鲜白而不辨其形鹰见即竦翮而升矗若飞电须臾羽堕如云血洒如雨良久有一大鸟堕地而死两翅广数十里喙边有黄众莫能知时有识者曰此大鹏雏始飞故为鹰所制欻音忽倐起也㱇音瑟悲意枥音力食牛马槽器也歆虗今切吸平声神飨气也牷音全祭祀之牛色纯曰牺体完曰牷X顺德黄连村马翁芝为人不信善性好嗜狗其子娶勒楼伍侯创女为妻创季子出家于鼎湖山庆云寺字目修康熈庚申十二月十四夜梦身在黄连俗姪店中忽见翁芝惶遽奔至曰师当救我修问何事翁曰有人捉我修曰可入此店房内我为闭户随后即有数人逐来云捉翁芝修曰此吾姪空店无人我为看守耳数人遂去次日修向同寮僧曰俗亲马翁芝死将二十年吾未甞记忆彼何以昨夜有此异梦午后即有数猎人将犬从山后逐一麞至麞惶怖跳入寺内困笃卧地不能动起僧众呪愿护之将夜修抱回自寮席以草盖以衣拊摩至夜半方能动起次早用叶裹斋菜豆腐与食随修出入驯如家犬始悟前梦数日后修引出寺外放之竟不肯去修曯曰若实吾亲当去后倘有难缘我再救汝乃勉强而去时有识者见麞皮毛稀疎谓将有二十年矣不久回寺右溪边而死匠人见欲剥皮未获刀修因事偶至溪边见匠人持刀将剖修遂救免以麞全身葬之有难缘再救语不虗也犙录之地狱道地狱者胡言泥犁梵音名捺落迦捺落名人迦名为恶恶人生彼处故名捺落迦由彼先时造作增长增上暴恶身语意恶行往彼令彼相续故名捺落迦地狱者从义立名谓地下之狱也又狱者局也谓拘局罪人不得自在故名地狱婆沙论云谓彼罪人为狱卒阿傍之所拘制不得自在也然此之一道有其多处或在地下或处地上或居空中故梵本不云地狱而言捺落迦论云此赡部洲下有大地狱洲上有边地狱及独地狱或在谷中山上或在旷野空中或海边庙中余三洲惟有边独地狱无大地狱如此地狱虽多准三法度论经总为三摄一热二寒三边第一热狱有八在赡部洲下谓此洲下有五百由旬土泥次下有五百由旬白墡次下一万九千由旬有七大狱于中安立次下二万由旬是无间狱从洲下至无间狱底共有四万由旬无间纵广高下各二万由旬七狱一一纵广有万由旬赡部洲下至无间上尖下濶犹如谷聚八狱于中重垒而住长阿含经云大地狱其数总八其八狱各有十六小狱围绕一等活狱二黑绳狱三众合狱四唿唿狱五大唿狱六烧然狱七大烧然狱八无间狱第二寒狱亦有八在此洲外铁围山底仰向居止罪人于中受寒冻苦一頞浮陀狱二泥罗浮陀狱三阿咤咤狱四阿波波狱五呕喉狱六郁波罗狱七波头摩狱八分陀利狱第三边狱有三一山间二水间三嚝野受别业报此应寒热杂受㽵椿录云孤独地狱在阎浮提诸处有八万四千座苦报转轻今总约其报第一根本极重之罪杀父母杀阿罗汉破和合僧逼奸净尼出佛身血无有忏悔五逆之罪及上上品十恶业感八大地狱上中品十恶生寒冰等地狱上下品十恶生孤独小地狱中经云阎罗王一念之恶便总狱事自身受苦亦不可论阎罗大王昔为毗沙国王与维陀始王共战兵力不如因立誓愿愿我后生为地狱主治此罪人十八大臣及百万众皆悉同愿毗沙王者今阎罗王是十八大臣今十八狱主是百万之众今牛头阿旁等是地狱经云阎王住地狱间宫城纵广三万里铜铁所成每日昼夜三时有大铜镬满中烊铜自然在前有大狱卒卧王热铁牀上铁钩擘口烊铜灌之纵咽彻下无不燋烂彼诸大臣亦复如是受罪毕复起治事十八狱主者一曰迦延典泥犂狱二号屈遵典刀山狱三名沸进寿典沸沙狱四名沸曲典沸屎狱五名迦世典黑耳狱六名山盖傞典火车狱七名汤谓典镬汤狱八名铁迦然典铁牀狱九名恶生典山盖山狱十名呻吟典寒冰狱十一毗迦典剥皮狱十二遥头典畜生狱十三提薄典刀兵狱十四夷大典铁磨狱十五悦头典灰河狱十六穿骨典铁栅狱十七名身典蛆虫狱十八观身典烊铜狱如X是各有无量地狱以为眷属狱有一主牛头阿旁其性𠒋虐无一慈忍见诸众生受此恶报惟忧不苦惟恐不毒或问阿旁云众生受苦甚可悲念而汝常怀酷毒无慈愍心阿旁答言如此罪恶诸受苦者不孝父母谤佛谤法谤僧贤圣骂辱六亲轻慢师长毁陷一切恶口两舌謟曲嫉妒离他骨肉瞋恚杀害贪欲欺诈邪命邪求及以邪见懈怠放逸造诸怨结如是等人来此受苦每至免脱之日恒加劝谕此中剧苦非可忍耐汝今得出勿复更造而此罪人初无改悔今日得出俄顷复还展转轮回不知痛苦令我筋力身疲此诸众生从劫至劫与其相对以是事故我于罪人无片慈心故加楚毒望其知苦知惭知耻不复更还观此众生真实至苦终不肯避决不修善往趣涅槃既是无知之物不知避苦求乐所以痛剧倍于人间何容于此而生慈忍正法念经云阎罗王为罪人说偈曰汝得人身不修道如入宝山空手归汝今自作还自受叫唤苦者欲何为余诸地狱相状刑具及受报差别等事经论备载此不繁录然凡夫所造善恶之业如形影随身人死但亡其身不亡其行如然火夜书火灭字存火至后成今世所作后世成之故经云若言业无住处者是业住于过去世中待时待器得受果报如人服药经于时节药虽消灭时到则发好力好色身口意业亦复如是虽是过业时到则受譬如小儿初所学事虽念念灭无有住处然至X百年亦不忘失余如经说提谓经云长者提谓白佛言三长斋何以正月一日至十五日复言如何名禁佛言四时交代阴阳易位岁终三覆以校一月六奏三界皓皓五处录籍众生行异五官典领校定罪福行之高下品格万途诸天帝释太子使者日月鬼神地狱阎罗百万神众等俱用正月一日五月一日九月一日四布案行帝王臣民八夷飞鸟走兽鬼龙行之善恶时与四天王月八日十五日尽三十日所奏同无不均天下使无枉错覆校三界众生罪福多少所属福多者即生天上即敕四镇五官大王司命增益寿算下阎罗王摄五官除罪名定福禄故使持是三长斋是故三覆八校者八王日是也亦是天帝释辅镇五官四王地狱王阿修罗诸天案行比校定生注死增减罪福多少有道意无道意大意小意开解不开解出家不出家案比口数皆用八王日何等八王日谓立春春分立夏夏至立秋秋分立冬冬至是谓八日天地诸神阴阳交代故名八王日月八日十四日十五日二十三日二十九日三十日皆是天地用事之日上下弦望朔晦皆录命上计之日故使于此日自守持斋以还自校使不犯禁自致生善处如经所说佛语无二谁敢不信傥或有疑如后所出当自知之晋清河赵泰字文和贝丘人也祖父京兆太守泰郡X举孝廉精思典籍年三十五时甞卒心痛须臾而死心尚暖留尸十日平旦喉中有声如雨俄而稣活说初死之时有一人来近心下复有二人乘黄马从者二人夹扶泰掖径将东行至一大城崔嵬高峻城邑青黑将秦向城入经两重门有瓦屋可数千间男女大小亦数千人行列而立吏着皁衣有五六人条疏姓字云当以科呈府君泰名在三十须臾将泰与数千男女一时俱进府君西向坐简视名簿讫复遣泰南入黑门有人着绛衣坐大屋下以次唿名问生时作何罪行何福善汝等辞以实报比恒遣六部使者常在人间疏记善恶具有条状不可得虗泰答父兄仕宦皆二千石我少在家修学而日无所事亦不犯恶乃遣泰为水官监作使将二千余人运沙裨岸昼夜勤苦后转泰水官都督知诸狱事给泰马兵令案行地狱所至诸狱楚毒各殊或鍼贯其舌血流竟体或披头露发裸形徒跣相牵而行有持大杖从后催促铁牀铜柱烧之洞然驱迫罪人抱卧其上赴即焦烂寻复还生或炎炉巨镬焚煑罪人身首碎坠随沸翻转有鬼持叉倚于其侧有三四百人立于一面次当入镬相抱悲泣有剑树高不知限量根茎枝叶皆剑为之人众相訾自上自攀身首割截尺寸离断泰见祖父母及二弟在此狱中相见涕泣泰出狱门见有二人賷文书来语狱吏言有三人其家为彼于寺塔中悬旛烧香救解其罪可出福舍俄见三人自狱X而出巳有自然衣服完整在身南诣一门云名开光大舍有三重门朱釆照发见此三人即入舍中泰亦随入前有大殿珍宝周饰精光耀目金玉为牀见一神人姿容伟异殊好非常坐此座上边有沙门立侍甚众府君来恭敬作礼泰问此是何人府君致敬吏曰号名世尊度人之师有愿令恶道中人皆出听经时云有百万九千人皆出地狱入百里城在此列者奉法众生也行虽亏始尚当得度故开经法七日之中随本所作善恶多少差次免脱泰未出之顷巳见十人升虗而去出此舍复见一城方二百余里名为受变形城地狱考治巳毕者当于此城更受变报泰入其城见有屋数千区各有坊巷正中有瓦屋高壮栏槛釆饰有数百局吏对校文书云杀生者当作蜉蝣朝生暮死劫盗者当作猪羊受人屠割婬泆者作鹤鹜麞麋两舌者作鸱枭鸺鹠捍债者为驴骡牛马泰案行毕还水官处主者语泰卿是长者子以何罪过而来在此泰答祖父兄弟皆二千石我举孝廉辟不修行坚志念善不染众恶主者曰卿无罪过故相使为水官都督不然与地狱中人无有异也泰问主者曰人有何行死得乐报主者曰奉法弟子精进持戒得乐报无有谪罚也泰复问曰人未事法时所行罪过事法之后得以除否答曰皆除也语毕主者开縢箧检泰年纪尚有余算三十年在乃遣泰还临别主者曰巳见地狱罪报如是当告世人皆令作善善X恶随人其犹影响可不慎也时亲表内外候视泰五六十人同闻泰说泰自书记以示时人时晋太始五年七月十三日也乃为祖父母二弟延请僧众大设福会皆命子孙改意奉法劝课精进时人闻泰死而复生多见罪福互来访问时有太中大夫武城孙丰关内侯常山郝伯平等十人同集泰舍欵曲寻问莫不惕惧皆即奉法也沙门支法衡晋初人也得病旬日亡经三日而稣说死时有人将去见如官曹舍者数处不肯受之俄见有铁轮轮上有铁爪从西转东无持引者转驶如风有一吏唿罪人当轮立轮转来轹之翻还如此数人碎烂吏唿衡道人来当轮立衡恐怖自责悔不精进今当此轮耶语毕吏谓衡曰道人可去于是仰首见天上有孔不觉倐尔上昇以头穿中以手搏两边四向顾视见七宝宫殿及诸天人衡甚踊跃不能得上疲而复还下渴欲饮水乃堕水中因便得稣于是终身持戒菜食昼夜精思为至行沙门并州刘萨诃西河离石人也长于军旅不闻佛法尚气武好畋猎于太康二年年三十一暴病而死体尚温柔家未殓至七日而稣说云将尽之时见有两人执缚将去向西北行行路转高稍得平衢两边列树见有一人执弓带剑当衢而立指语两人将诃西行见屋舍甚多白壁赤柱诃入一家有女子美容服X诃就乞食空中声言勿与之也有人从地踊出执铁杵将欲击之诃遽走历入十许家皆然遂无所得复西北行见一妪乘车与诃一卷书诃受之西至一家舘宇华整有妪坐于户外口中虎牙屋内牀帐光丽竹席青几复有女子处之问诃得书来否诃以书卷与之女取余书比之俄见两沙门识诃问曰汝识我否诃答不识沙门曰今宜归命释迦文佛诃如言发念因随沙门俱行遥见一城类长安城而色甚黑盖铁城也见人身甚长大肤黑如漆头发曳地沙门曰此狱中鬼也其处甚寒有氷如席飞散着人头头断着脚脚断二沙门云此寒氷狱也诃便识宿命知两沙门往昔维卫佛时并我师也作沙弥时以犯俗罪不得受大戒世虽有佛竟不得见从再得人身一生羗中今生晋中又见从伯在此狱谓诃曰昔在邺时不知事佛见人灌像聊试学之而不肯还直今故受罪犹有灌福幸得生天次见刀山地狱次第经历观见甚多狱狱异城不相杂厕人数如沙不可胜计楚毒科法略与经说相符自诃履践地狱示有光景俄而忽见金色晖明皎然见人长二丈许相好严华体黄金色左右并曰观世音大士也皆起迎礼有二沙门形质相类并行而东诃作礼毕菩萨具为说法可千余言末云凡为亡人设福若父母兄弟爰至七世姻媾亲戚朋友路人或在精舍或在家中亡者受苦即得免脱七月望日沙门自恣受腊此时设供弥为X胜也若制器物以充供养器器标题言为某人亲奉上三宝福施弥多其庆逾速沙门白衣现身为过及宿世之罪种种恶业能于众中尽自发露不失事条勤诚忏悔者罪即消灭如其弱颜羞惭耻于大众露其过者可在屏处默自记说不失事者罪亦除灭若有所遗漏非故隐蔽虽不获免受报稍轻若不能悔无惭愧心此名执过不反命终之后尅坠地狱又他造塔及与堂殿虽复一土一木若染若碧率诚供助获福甚多若见塔殿或有草秽不加耘除蹈之而行礼拜功德随即尽矣又曰经者尊典化导之津波罗蜜经功德最胜若有善人读诵经处其地皆为金刚伹肉眼众生不能见耳能勤讽持不堕地狱般若定本及如来钵后当东至汉地能立一善于此经钵受报生天倍得功德所说甚广略要载之诃临辞去谓曰汝应历劫备受罪报以曾闻经法生欢喜心今当现受轻报一过便免汝得济活可作沙门洛阳临缁建业鄮阴成都五处并有阿育王塔又吴中两石像育王所使鬼神造也颇得真相能往礼拜者不堕地狱随心所愿成得道因缘诃作礼而别出南大路广百余步道上行者不可称计道边有高座高数十丈有沙门坐之左右僧众列侍甚多有人执笔北面而立谓诃曰在襄阳时何故杀鹿跪答曰他人射鹿我加创耳又不噉肉何缘受报时即见襄阳杀鹿之地草树山㵎忽然满X目所乘黑马并皆能言悉证诃杀鹿年月日时诃惧然无对须臾有人以叉叉之投镬汤中自视四体溃然烂碎有风吹身聚小岸边忽然不觉还复全形执笔者复问汝又射雉亦甞杀鴈言巳又投镬汤如前烂法受此报巳乃遣诃去入一大城有人居焉谓诃曰汝受轻罪又得还生是福力所扶乃遣人送诃遥见故身意不欲还送人推引久久乃附形而稣遂奉法精勤而即出家字曰慧达太元末尚在京师梁高僧传云后还本乡东造丹阳诸塔礼事巳讫西趣凉州出肃州酒泉郭西沙礰而卒复有种种神异事繁不录上虞唐遵字保道晋太元八年暴病而死经夕得稣云有人唿将去至一城府未进顷见从叔自城中出惊问遵汝何故来遵答违离姑姊并历年载欲往问讯本明当发夜见数人急唿来此即时可得归去而不知还路从叔云汝姑丧巳二年汝大姊儿道文X近被录来既蒙恩放积日方归家巳殡殓乃入棺中摇动棺器冀望其家觉悟开棺棺遂至路落檀车下其家或欲开之乃问卜者卜云不吉遂不敢开不得复生今为把沙之役辛勤极苦汝宜速去勿复住此且汝小姊又巳丧亡今与汝姑共在地狱日夕忧苦不知何时可得免脱汝今还去可语其儿勤修功德庶得免之于此示遵归路将别又嘱遵曰汝得还生良为殊庆在世无几儵如风尘天堂地狱苦乐报应吾昔闻其语今覩其实汝宜深勤善业务为孝敬受法持戒慎不可犯一去人身入此罪地幽穷苦酷自悔何及勤以在心不可忽也我家亲属生时不信罪福今并遭涂炭长受楚毒燋烂伤痛无时暂休欲求一日改恶为善当何得耶悉我所具故以嘱汝劝化家内共加勉励言巳涕泣因此而别遵随路而归俄而至家家治棺将竟方营殡殓遵既附尸尸寻气通移日稍瘥劝示亲识并奉大法初遵姑适南郡徐汉长姊适江夏乐瑜小姊适吴兴严晚途悬远久断音息遵既瘥遂至三郡寻访姑及小姊姊子果并丧亡长姊亦说儿道文殓棺动堕车皆如叔言既闻遵说道文横死之意姊追加痛恨重为制服武昌程道惠字文和世奉五斗米道不信有佛常云古来正道莫踰李老何乃信惑胡言以为胜教太元十五年病死心下尚暖家不殡殓数日惠甦说初X死时见十许人缚录将去逢一僧云此人宿福未可缚也乃解其缚散驱而去道路修平而两边棘剌森然略不容足驱诸罪人驰走其中肉随着剌号呻聒耳见惠行在平路皆叹羡曰佛弟子行路复胜人也惠曰我不奉法其人笑曰君忘之耳惠因自忆先身奉佛巳经五生五死忘失本志今生在世幼遇恶人未达邪正乃惑邪道既至大城迳进厅事一人南面而坐见惠惊曰君不应来有一人着单衣帻持簿对曰此人伐社杀人罪应来此向所逢僧亦随惠入申理甚至云伐社非罪也此人宿福甚多杀人虽重报未至也南面坐者曰可罚所录人命惠就坐谢曰小鬼谬滥枉相录来亦由君忘失宿命不知奉大正法故也将遣惠还乃使暂历观地狱惠欣然辞出导从而行行至诸城人众巨亿悉受罪报见有掣狗啮人百节肌肉散落流血蔽地又有羣鸟其嘴如锋飞来甚速鸩然血至入人口中表里贯洞其人宛转叫唿筋骨碎落观历既徧乃遣惠还复见向所逢僧与惠一铜物形如小铃曰君还至家可弃此门外勿以入室某年月日君当有厄诫慎过此寿延九十时道惠家于京师大街南自见来还达皁荚桥惠将入门置向铜物门外树上光明舒散流飞属天良久还小奄尔而灭至户闻尸臭惆怅恶之时宾亲奔弔突惠者多不得徘徊因进入尸忽然而甦惠后为廷尉预西堂厅讼未及就列欻然顿闷不识人半日乃愈计其X时日即僧所戒之期顷之还为广州剌史元嘉六年卒巴丘县巫师舒礼晋永昌元年病死土地神将送诣太山俗人谓巫师为道人路过福舍门前土地神问吏此是何等舍吏曰道人舍土地神曰此人亦是道人便以相付礼入门见数千间瓦屋皆悬竹帘自然牀榻男女异处有诵经者呗赞偈者自然饮食者快乐不可言礼文书名巳至太山门而身又不至于是遣更录取礼观未徧见有一人八手四眼捉金杵逐欲撞之便怖走还出门神巳在门迎捉送太山太山府君问礼卿在世间皆何所为礼曰事三万六千神为人解除祠祀或杀牛犊猪羊鸡鸭府君曰汝罪应上热熬使吏牵着熬所见一牛头人身捉铁叉叉礼着熬上宛转身体燋烂求死不得巳经一宿二日府君曰礼寿命应尽可顿夺其命校录籍者云余算八年府君曰录来牛头人复以铁叉叉着熬边府君曰今遣汝归终毕余算勿复杀生淫祀礼忽还活遂不复作巫师长安沙门帛远字法祖本姓万氏河内人才思儁微敏浪绝伦诵经日八九千言研味方等妙入幽微世俗坟索多所该贯祖至晋惠之末欲潜遁陇右以保雅操会张辅为秦州剌史先有州人管蕃与祖论义屡屈深恨向辅所谮辅收之行罚众咸恠惋祖曰X我来毕对此宿命之结非今事也乃唿十方佛祖前身罪缘欢喜毕对愿从此后与辅为善知识无令受杀人之罪逆鞭之五行奄然命终辅后具闻其事方大惋恨道俗流涕众咸愤激共分祖尸各起塔庙辅虽有才解而酷不以理横杀德僧百姓疑骇因乱而斩焉管蕃亦卒时有人姓李名通死而更甦云见祖法师在阎罗王处为王讲首楞严三昧经云讲竟应往忉利天又见祭酒王浮披铁械锁求祖忏悔阎王诃云世间伪经毁尽你罪方脱犹有令人信邪之罪昔祖平素之日与王浮每争邪正浮屡屈既瞋不自忍乃作老子化胡成佛经一百卷以诬谤佛法殃有所归死方思悔今人盛引傅奕韩朱之文为实录甘与王浮同一罪薮诚可悲夫赵石长和赵国高人也年十九时病一月余日亡家贫未能及时殡殓经四日而甦说初死时东南行见二人治道在和前五十步和行有迟疾二人治道亦随缓速常五十步而道之两边棘剌森然皆如鹰爪见人甚众羣走棘中身体伤裂地皆流血见和独行平道俱叹息曰佛子独行大道中前至见瓦屋釆楼可数千间有屋甚高上有一人形面壮大着皁袍临窓而坐和拜之阁上人曰石君来耶闻鱼龙超精进为信你何所修行和曰不食鱼肉酒不经口恒转尊经救诸疾痛阁上人曰所传不妄也阁上人问都录主者审案石君名录勿谬滥也主者案录云余三十年命在阁上人曰君欲归否和对曰愿归乃敕主者以车骑两吏送之长和拜辞上车而归倐忽至家恶其尸臭不欲附之于尸头立见其亡妹于后推之踣尸面上因得甦活道人支法山时未出家闻和所说X遂定入道之志法山者咸和时人也宋广陵李旦字世则以孝谨质素着称乡里元嘉三年正月十四日暴病死心下不冷七日而甦含以余粥宿昔复常云有一人持信旛来至牀头称府君教唤旦便随去直向北行道甚平净既至城阁高丽似今宫阙遣传教慰劳问唿旦可前至大厅上见有三十人单衣青帻列坐森然一人东坐披袍隐几左右侍卫可有百余视旦而语坐人云当示以诸狱令世知也旦闻言巳举头四视都失向处乃是地狱中见羣罪人受诸苦报呻吟号唿不可忍视寻有传教称府君信君可还去当更相迎因此而还至六年正月复死七日还活述所见事较略如先或有罪囚寄语报家说生时犯罪死为作福称说姓字亲识乡伍得免旦依言寻求皆得之又云甲申年当行疾疠杀诸恶人佛家弟子作八关斋心修善行可得免也旦本作道家祭酒即欲弃符箓本法道民谏制故遂两事而常劝化作八关斋益州索寺释智达行颇流俗而善经呗年二十三宋元徽三年六月病死身暖不殓遂经二日稍还至三日旦而能言视自说始困之时见两人皆着黄布袴褶一人立于户外一人迳造牀前曰上人应去可下地也达曰贫道体羸不堪涉路此人复曰可乘舆也言毕而舆至达既昇之意识怳然不复见家人屋X及所乘舆四望极目但覩荒野途径艰危示道登蹑至于朱门墙闼甚华达入至堂下堂上有一贵人朱衣冠帻据傲牀坐姿貌严远甚有威容左右兵卫百许人皆朱柱刀列森然贵人见达乃敛颜正色谓曰出家之人何宜多过达曰有识巳来不忆作罪问曰诵戒废否达曰初受具足之时实常习诵比逐斋讲恒事转经故于诵戒布萨时有亏废复曰沙门时不诵戒此非罪何为可且诵经达即诵法华三契而止贵人敕所录达使人曰可送至恶地勿令太苦二人引达将去行数十里稍闻轰󱣵閙声沸火而前路转闇次至一门高数十丈色甚坚黑盖铁门也墙亦如之达心自念地狱此其是矣乃大恐怖悔在世时不修业行及大门里閙声壮久久静听方知是人叫唿之响门里转闇无所复见时火光乍灭乍扬见有数人反缚前行后有数人执叉叉之血流如泉其一人乃达从伯母彼此相见意欲共语有人曳之殊疾不遑得言入门二百许步见有一物形如米囤可高丈余二人执达掷置囤上囤里有火𦦨烧达身半体皆烂痛不可忍自囤坠地闷绝良久二人复将达去见有铁镬十余皆煑罪人人在镬中随沸出没镬侧有人以叉刺之或有攀镬出者两目沸凸舌出尺余肉尽炘烂而犹不死诸镬皆满惟有一镬尚空二人谓达曰上人即时应入此中达闻其言肝胆涂地乃请之曰君听贫道一得礼佛便至心稽首愿免此苦伏X地食顷祈悔特至起而四望无所复见惟覩平原茂树风景清明而二人犹导达行至一楼下楼形高小上有人才得容坐谓达曰沙门现受轻报殊可欣也达于楼下忽然不觉而甦达今犹存在索寺也斋戒逾坚禅诵弥固多宝寺释道志住北多宝寺众僧令知殿塔自窃帐盖等宝饰所取甚众后遂偷像眉间珠相既而开穿垣壁若外盗者故僧众不能觉也积旬余而得病便见异人以戈矛剌之时来时去来辄惊噭应声流血初犹日中一两如此其后疾甚剌者稍数伤痍徧体呻唿不能绝声同寺僧众颇疑其有罪欲为忏谢始问犹讳而不言将尽二三日乃具自陈列泣涕请救曰吾愚悖不道谓无幽途失意作罪招此殃酷生受楚拷死萦刀镬巳糜之身惟垂哀恕今无复余物惟衣被毡履或足充一会并频请愿具为忏悔昔偷像相珠有二枚一枚巳属妪人不可复得一以质钱在陈照家今可赎取道志既死诸僧合集赎得相珠并设斋忏初工人复相珠时展转回趣终不安合众僧复为礼拜烧香乃得着焉年余而同学等于昏夜间闻空有语详听即道志声也自说云自死以来痛备萦毒方累年劫未有出期赖蒙众僧哀怜救护赎像相珠故于苦酷之中时有间息感恩无巳故暂来X称谢言此而巳闻其语时腥腐臭气苦痛难过言终久久臭乃稍歇此事在泰始末年其寺职事者巳具录之沙门僧规者武当寺僧也时京兆张瑜常请僧规在家供养永初元年十二月五日无痾忽暴死二日而甦自云五日夜五更中闻门巷间哓哓有声须臾见有五人秉炬火执信旛迳来入屋叱咀规规因顿卧五人便以赤绳缚将去行至一山都无草木土色坚黑有类石铁山侧左右白骨填积行数十里至三岐路有一人甚长壮披铠执仗问曰五人有几人来答正一人耳五人又将规入一道中俄至一城外有屋数十筑壤为之屋前有立木长十余丈上有铁梁形如桔槹左右有匮贮土土有品数或有十斛形亦如五升大者有一人衣帻并赤语规曰汝生世时有何罪福依实说之勿妄言也规惶怖未答赤衣人语局吏云可开簿检其罪福也有顷吏至长木下提一匮土悬铁梁上称之如觉低昂吏谓规曰此称量罪福之秤也汝福少罪多应先受罚俄有一人衣冠长者谓规曰汝沙门也何不念佛我闻悔过可度八难规于是一心称佛衣冠人谓吏曰可更为此人称之既是佛弟子幸可度脱吏乃复上匮称之称乃正平既而将规至监官前辩之监执笔观簿迟疑久之又有一人朱衣玄冠佩印绶执玉板来曰算簿上未有此人名也监官愕然命左右收录云须臾见反缚向X五人来监官曰杀鬼何以滥将人来乃鞭之少顷有使者称天帝唤道人既至帝宫经见践历略皆金宝精光晃昱不得凝视帝左右朱衣宝冠饰以华珍帝曰汝是沙门何不勤业而为小鬼横收捕也规稽首诸佛祈恩请福帝曰汝命未尽今当还生宜勤精进勿屡游白衣家杀鬼取人亦多枉滥如汝比也规曰横滥之厄当以何方而济免之帝曰广设福业最为善也若不办尔可作八关斋生免横祸死离地狱亦其次也语毕遣规去行还未久见一精舍大有沙门见武当寺主白法师弟子慧进皆在焉居宇弘整资侍自然规请欲居之有一沙门曰此是福地非君所得处也使者将规还至瑜家而甦齐仕人时有仕人姓梁甚豪富将死谓其妻子曰吾平生所爱奴马及诸使用日久称人意吾死以为殉不然无所乘也及死家人以囊盛土压奴杀之马犹未杀奴死四日而甦说云当不觉去忽至官府门门人因留止在门所经一宿明旦见亡主被锁兵守卫入官所见奴谓曰我谓死人得使奴婢故遗言唤汝今各自受其苦全不相关今当白官放汝言毕而入奴从屏外闚之见官问守卫人曰昨日压脂多少对曰得八斗官曰更将去压取一斛六斗主则被压牵X出竟不得言明旦又来有善色谓奴曰今当为汝白官又入官问得脂耶对曰不得官问何以主司曰此人死三日家人为请僧设会每闻经呗声铁梁辄折故不得也官曰且将去主司白官请官放奴即唤放俱出门主遣奴传语其妻子曰赖汝等追福获免大苦然犹未脱更得造经像以相救济冀因得免自今后勿设祭既不得食而益吾罪言毕而别奴遂重生而具言之家中果以其日设会于是倾家追福合门练行周拔虎武帝好食鸡卵一食数枚有监膳仪同名拔虎常进御食有宠隋文帝即位犹复监膳开皇中暴死而心尚暖家人不忍殡之三日乃甦能语先云舆我见至尊为武帝传说忽见人来唤随至一处有大地穴才到穴口见周武帝仪同拜之帝曰王唤汝证我事耳使者令仪同拜王王问曰汝为帝作食前后进白团几枚仪同不识白团顾左右左右曰鸡卵名白团也仪同即答帝食白团实不记数王谓帝曰此人不记当须出之帝惨然不乐而起忽见庭前有铁牀并狱卒数十人皆牛头人身将帝卧牀上狱卒用铁梁压之帝两脇剖裂处鸡子全出俄与牀齐可十余斛乃尽王命数讫牀及狱卒忽然不见临外祖齐公亲见仪同归家具说隋X冀州外邑中开皇初有小儿年十三常盗邻人鸡卵烧煨食之后一朝村人未起闻外有人扣门唿此儿声父令儿出应之见一人云官唤汝因引儿出村南旧是桑田耕讫未下种小儿忽见道右有一小城四面门楼丹素甚严儿怪曰何时有此城使者呵之勿言因至城北门令小儿前入小儿入阃城门忽闭不见一人惟是空城地皆热灰碎火深才没踝小儿忽唿叫走趣南门垂至即闭又走趣东西亦皆如是未至则开既至便阖时村人出採桑男女甚众皆见此儿在耕田中口似啼声四方驰走皆相谓曰此儿狂耶旦来如此游戏不息至食时採桑者皆归儿父问曰见吾儿否桑人答曰儿在村南走戏唤不肯来父出村外遥见儿走大唿其名一声便住城灰忽然不见见父而倒号泣言之视其足半踁巳上血肉燋干其膝巳下洪烂如炙抱归养疗髀以上肉如故膝以下遂为枯骨邻里闻之竞来问由答见如前诸人看其走处足迹通现了无灰火良因罪业触处见狱于是邑人男女无拣大小皆持斋戒至死无亏有大德僧道慧法师本冀州人具为临说同其邻邑言也京兆开皇八年杜祈死三日而甦云见阎罗王问曰卿识周武否答曾任左武侯司法甚识王命一吏引至一铁屋于铁窓中见武帝身极瘦作铁色着铁枷锁泣曰大家何因苦困乃尔答曰我大遭苦困今X得在此大是快乐祈曰作何罪业受此苦困帝曰我以信卫元嵩言毁废佛法故受此苦祈曰何不注引元嵩来帝曰我曾注之然曹司处处搜求乃遍三界不见若其朝来我暮得脱卿还语世人为元嵩作福早来相救如其不至解脱无期祈甦以冥事劝助作福云文昌大府寺丞赵文昌于开皇十一年内身忽暴死至于数日惟心尚暖家人不敢入殓后时得语眷属怪问文昌说云吾死巳有一人引至阎罗王所语昌云汝一生巳来作何福业昌答云家贫无物可营功德惟专心诵持金刚般若王闻此语合掌敛膝赞言善哉善哉汝能受持般若功德甚大不可思议王语所执之人好须勘当莫令错将人来使人少时之间勘当知错即报王言此人实错计活更合二十余年王闻此语即语使人汝引文昌向经藏内取金刚般若经将来使人受教即引文昌向西行五里得到藏所见数十间屋甚精华丽其中经卷皆悉徧满金轴宝帙庄饰极好文昌见巳善心弥发一心合掌闭目信手抽取一卷大小似旧诵者文昌忙怕恐非般若求使却换使人不肯然见题云功德之中最为第一昌即开看乃是金刚般若文昌欢喜将至王所王令一人执卷在西昌令东立面向经卷遣昌诵经使人勘试一字不遗并皆通利时王放昌还家仍约束X昌云汝勤受持此经勿令废忘令一人引昌从南门出欲至门首便见周武帝在门东房内颈着三重钳锁即唤昌云汝是我本国人暂来至此须共汝语文昌见唤即走至武帝所便即拜之帝曰汝识我否昌云臣昔宿卫陛下奉识陛下帝云卿既是我旧臣汝今还家为吾具向隋文皇帝说吾诸罪并欲辩了惟灭佛法罪重未可得竟当时以卫元嵩教我灭佛法比来数追元嵩未得以是不了昌问元嵩何处去王追不得帝云吾当时不解元嵩意错灭佛法元嵩是三界外人非是阎罗王所能管摄以此追之不得汝语隋帝乞吾少物营修功德冀望福资得出地狱昌受嘱辞行少时出南门外见一大粪坑中有一人头发片出昌问引人此是何物引人答云此是秦将白起坑赵卒寄禁此中罪报未了引人将昌至家得活昌经三日所患渐瘳昌以此事具奏文帝文帝出敕徧国内人出一钱为周武帝转金刚般若经兼三日持斋仍敕录此事入于隋史齐州灵巖寺文帝十六年释道相暴亡至冥府见势至菩萨引观地狱有榜云沙弥道弘为众僧作馄饨先盗食一钵当堕铁丸地狱然弘数年口疮闻相说乃为众僧设供如彼所见有三十余人罪报道相七日内十三度死见菩萨指示罪报相以语诸人即各赔偿狱榜随灭又见一榜题云此人盗僧杏树截作梳材寺僧道郭拾得残木一橛仍堪作梳直八十X钱当堕火烧地狱相还说之郭闻说即时偿还又炀帝二年僧道明亡同房僧玄绪暮行野间忽见寺往投之遇道明不异平日见众僧粥皆作血色举体火然绪具问之明曰此是地狱吾为取僧柴一束煑染色忘不赔偿当一年然足受罪褰衣见膝下并焦黑因曰公幸为我买柴百束赔还常住并写法华经一部可得免苦绪许之归寺依言为办重往寻寺寂无所见雍州长安县赵文若于大业中死经七日家人大敛将欲入棺乃缩一脚家人惧怕不敢入棺文若得活眷属喜问所由文若报云当死之时见人引向阎罗王所问文若汝生存时作何福业文若答曰受持金刚般若经王叹云善哉此福第一汝虽福善且将汝示其受罪之处令一人引文若北行十步至一墙孔令文若入孔隔壁有人引手从孔中捉文若头引出极大辛苦得度墙外见大地狱镬汤苦具罪人受苦不可具述乃有众多猪羊鸡鱼鹅鸭之属竞来从文若债命文若云吾不食汝身何故见逼诸畜生等各报云汝往日时某年某月某处食我头脚四支节节分张人各饮噉何故讳之文若见畜引实不敢拒逆惟知一心念佛深悔诸罪不出余言乃求诸畜我得活时具修福善报谢诸畜见为修福一时放却其引使人将文若至王所说见受罪处讫王付一椀钉令文若食之并用五钉钉文若头顶及以手足然后X发回文若得甦具说此事极患头痛及手足痛久后修福痛渐得瘥从尔巳来精勤诵持金刚般若不敢遗漏寸阴但见道俗亲疎并劝受持般若后因使至一驿厅上暂时偃息似如欲睡于时梦见一青衣妇女急速而来请救乞命文若惊寤即唤驿长问云汝不为吾欲杀生否驿长答云实为公欲杀一小羊文若问云其羊作何色答云是青牸小羊文若语云汝急放却吾与价直赎取放之良由般若威力冥资感应也京城真寂寺沙门慧如少精勤苦行师事信行信行亡后奉遵其法隋大业中因坐禅修定遂七日不动众皆叹异之以为入禅定也既而慧如开目涕泣交流僧众怪问之答曰火烧脚痛待视疮毕乃说众皆诘问慧如曰被阎罗王请行道七日满王问须见先亡知识否如答欲见二人王即遣唤一人惟见龟来䑛慧如足目中泪出而去更一人者云罪重不可唤令就见之使者引慧如至狱门门闭甚固使唿守者有人应声使者语慧如师急避道莫当门立如始避而门开大火从门流出如锻星火迸着如脚被烧之举目视门门巳闭讫竟不得相见王施绢三十疋固辞不许云巳遣送后房众僧争往房视之则绢在牀矣其脚烧疮大如钱百余日乃愈六道集卷四音释鹜音务野鸭鸱枭上音笞恶鸟食小鸟下音骄不孝鸟大则食其母妪音据去声老妇也灌佛浴佛经说人浴佛施钱宝当分三分一供佛二供经法三供僧用炘音欣热也又光盛也桔槹上音戞下音高汲水机也殉音徇古或以土或木作偶人同殉葬末世无知以人同葬也囤音豚聚米谷器俗名谷围馄饨上音魂下音吞去声厚味或面或米粉作内有饀或圆或匾亦名匾食裨音悲补也益也附也噭同叫晃昱上音黄上声宽明也下音欲日光宁波府鄮县附郭鄮音茂乌石山在鄮山阿育王寺东南十里石上有袈裟纹明显可观X吴中石像一维卫佛即毗婆尸佛一迦叶佛浮海而来在苏州城内开元寺康熙九年有寄住僧法慧募人装金使工匠改像为时相全失本真不久法慧与匠人俱亡十九年余到开元设供瞻礼惋慨无巳矣塔梵语塔波或云窣堵波或云浮图华言聚相是藏佛舍利之冢谓如来于三大无数劫福慧熏修众德之余聚成舍利或如来成道说法等处皆建塔以表遗迹或有舍利或无舍利悉名佛塔使人天瞻仰灭罪生福此方不达以为风水始由浙江钱塘江每年数次潮水忽至浪头涌高二三丈溺舟坏舍忠懿王使力士射之不息永明寿禅师劝王建六和塔江边镇之其潮遂寝今时潮至浪高不过数尺因此后人效之以为风水亦由如来德所加被福人然须洁净不可秽污方有征验舍利此云佛身灵骨释迦如来涅槃以悲愿力从胸涌出三昧火而焚金躯成末舍利八斛四斗大如豆或如麻能放光现瑞变化非一天上人间龙中起塔供养灭罪生福虽云八斛四斗然亦出于数量之表凡有缘求者皆得之八难一地狱二畜生三饿鬼四长寿天五北俱卢州六盲聋瘖痖七世智辩聪八生在佛前佛后此八皆为障道不得见佛闻法故名为难八关戒斋一不杀生二不偷盗三不婬欲四不妄X语五不饮酒六不着香华鬘不香涂身七不歌舞倡妓不往观听八不坐卧高广大牀九不非时食前八名戒后一午后非时不食名斋合名八关戒斋惟听一日一夜受或六斋日受或十斋日受或随有暇日即受要从戒师明晓戒律者受由受持此戒即关闭地狱饿鬼畜生三恶道门为人天路出世因成佛作祖之根本功德不可思议详载诸经论及八长养功德经今亦集巳成秩名八关斋法齐武帝永平元年帝幸华林园设八关斋戒帝微时避难揭阳山中累石为浮图忽有一树生其侧状如华葢后帝不豫诏诸沙门祈佛七日天香满殿梁高祖武帝造光宅同泰寺国内普持六斋八戒周孝宣帝重隆佛日造素像四龛一万余躯写般若经二千卷六斋八戒常弘不绝魏孝武文帝讳日上中兴寺建八关斋中食竟从臣袁敏孙等更进鱼肉帝怒并与免官诏六宫舍女皆持年三长斋月六日受斋戒隋文帝开皇十年岁旱诏昙延法师率众祈雨雨不降帝问何故对曰事由一二帝遣京尹苏成问一二之意延曰陛下躬万机之政羣臣致股肱之力虽通治体然俱愆玄化欲雨不雨事由一二也帝识其意敕有司择日于正殿设仪请延升御座X授八戒羣臣以次受讫方炎如焚而大雨沛然倾注帝悦自是延每入朝必亲手奉御馔供之诏兴法师入太与殿授菩萨戒复诏天下正五九月及六斋日不得杀生命开皇十三年冬十月智者大师过岳州为剌史王宣武授戒法沙门昙捷等请讲金光明经其俗闻法感化一郡五县一千余所咸舍渔捕晋简文帝有乌巢太极殿召曲安远筮之曰西南女人师能除此怪时尼道容住历阳乌江寺召见帝以华置席下验其凡圣容所坐华不萎谓帝曰陛下当奉行八关斋戒自然消弭灾怪帝如言行之羣乌运巢而去敕建新林寺以居之侍郎白居易字乐天自号香山居士尝劝一百四十八人结上生会在钵塔寺依如大师受八关斋戒九度建业即金陵秦併天下改为秣陵吴时改为江宁府高宗改建康南聚宝门外直道名长干街因名长干塔永乐改为报恩塔僧史略云晋孝帝中刘萨诃至丹阳望见长干有异气于光处掘地得舍利三颗爪发各一于是造塔一级藏之后增至三级康僧所求舍利亦藏其中梁天监元年立长干寺出塔舍利及爪发发青绀色伸之随手长短放之则屈为蠡形于是高大其塔名阿育王塔元末燬永乐十年重建纯用五色琉璃砖瓦凡九级每X级八门举高十四丈照耀云日上设黄金珠宝顶其轮相露盆铃铎皆用铜今无知者易为銕塔时放光或灯或佛或声震如雷也丹阳县在镇江府东南九十里镇江府在金陵东南三百里附云盖山释守颙因供僧资物有余而僧无食堂念曰既无食堂可将僧余物造堂以供僧食遂造之后代住持智禅师夜坐丈室忽闻焦灼气及枷锁声视之乃有荷火枷者枷尾倚于门阃智惊问曰汝为谁答前住当山守颙也不合将供僧物造僧食堂故受此苦望为估直食堂填设僧供乃可免耳智如其言为偿之一夕梦颙谢曰赖师力获脱地狱生人天中三生后复为僧今门阃烧痕犹存六道集X卍XXX六道集卷五广州南海宝象林沙门弘赞在犙辑唐京兆王明干素不修善因患暴死将入地狱见一僧教诵偈云若人欲了知三世一切佛应当如是说心造诸如来诵此偈者能排地狱诸苦其人诵巳乃入见王即诵偈当诵偈时声所至处受苦之人皆得X解脱王遂放免其偈是晋译华严经文与唐译华严经下二句稍别兖州曲阜人倪氏买得妻皇甫氏为有疾病祈祷泰山稍得瘳愈因被冥道使为伺命每被使即死经一二日事了以后还复如故前后取人亦众自云曾被遣取乡人庞领军小女为其庭前有斋坛读诵久不得入少间属读诵稍闲后因执烛者诣病女处乃随而入方取得去问其取由乃府君四郎所命府君不知也论说地狱具有条贯又云地下诉说生人非止一二但人微有福报追不可得如其有罪摄之则易皇甫现被使役至今犹存今其夫作生伺命者兖州亦见有三四人但不知其姓名耳陈郡谢弘敬妻高阳许氏武德初年遇患死经四日而甦说云被二三十人拘至地狱少间有吏抱案引入见王问曰汝解絃管否许云不解王曰宜早放还不须留也执案人云娘子功德力虽强然为先有少罪随便受却身业俱凈岂不快哉更别引入一大院其门极小亦多见有人受罪许甚惊惧乃求于执案者曰生平修福何罪而至斯耶答曰娘子曾以不净碗盛食与亲须受此罪方可得去遂以铜汁灌口非常苦毒时见姑夫沈吉光语云可于此执案主人处受一本经记取将归受持勿怠自今巳去保年八X十有余许生曾未诵经甦后遂诵得经一卷询访人间所未曾有今见受持读诵不辍其经现在文多不载比甦活时口内焦烂许之从父弟仁则说之云尔遂州总管府记室参军孔恪武德中暴病死一日而甦自说被収至官所问何故杀牛两头恪云不杀官曰汝弟证汝杀何故不认因唿恪弟弟死巳数年矣既至枷械甚艰官问汝所言兄杀牛虗实弟曰兄前奉使招慰獠贼使我杀牛会之实奉兄命非自杀也恪曰使弟杀牛会獠是实然国事也恪有何罪焉官曰汝杀会獠以招慰为功用求官赏以为已利何云国事也因谓恪弟曰以汝证兄故久留汝兄今既遣汝杀汝便无罪放任受生言讫弟忽不见亦竟不得言叙官又问恪因何复杀两鸭恪曰前任县令杀鸭供官客耳岂恪罪耶官曰官客自有料无鸭汝以鸭供之将以美誉非罪如何又问何故复杀鸡卵六枚曰平生不食鸡卵惟忆年九岁时寒食日母曾与六卵因煑食之官曰然欲推罪母么恪曰不敢但说其因耳此自恪杀之也官曰汝杀他命当自受之言讫忽有数十人皆来执恪将出去恪大唿曰官府亦大枉滥官闻之唿还曰何枉滥恪曰生来有罪皆不见遗生来修福皆不见记者岂非滥也官问主司恪有何福何为不录主司对曰福亦皆录量罪多少若福多罪少令先受福罪多福少先令受罪然恪福少罪多故未论其福官怒曰虽先受罪何不唱福示之X命鞭主司一百倐忽鞭讫血流溅地既而唱恪生来所修之福亦无遗者官谓恪曰汝应先受罪我更令汝归七日可勤追福因遣人送出遂甦恪大集僧尼行道忏悔精勤苦行自说其事至七日家人辞决俄而命终临家兄为遂府属故委之也冯翊李山龙为左监门校尉以武德中暴亡而心上不冷如掌许家人未忍殡殓至七日而甦说云当死时被冥収录至一官曹厅甚弘壮广大庭内有囚数千人或枷锁或杻械皆北面立满庭中吏将山龙至厅下天官坐高牀侍卫如王者山龙问吏此何官吏曰是王也山龙前至堦下王问汝生平作何福业山龙对曰乡人每设斋讲恒施物同之王曰汝身作何善业山龙曰诵法华经两卷王曰大善可升阶既升厅上东北间有一高座如讲座者王指座谓山龙曰可升此座诵经山龙奉命至侧王即起立曰请法师升座山龙升座讫王乃向之而坐山龙开经曰妙法莲华经序品第一王曰请法师止山龙即止下座复立阶下顾庭内向囚巳尽无一人在者王谓山龙曰君诵经之福非惟自利乃令庭内众囚皆以闻经题获免岂不善哉今放君还去山龙拜辞行数十步王复唿还谓吏曰可将此人历观诸狱吏即将山龙东行百余步见一铁城甚广大上屋覆其城城傍多有小牕或大如小盘或如盂碗见诸男女从地飞入牕中即不复出山龙怪问吏曰此是大地狱中多有X分隔罪计各异此诸人者各随本业赴狱受罪耳山龙闻之悲惧称南无佛请吏求出至院门见一大镬火勐汤沸傍有二人坐睡山龙问之二人曰我罪报入此镬汤蒙贤者称南无佛故狱中诸罪人皆得一日休息疲睡耳山龙又称南无佛吏谓山龙曰官府数移改今王放君去可白王请抄若不尔恐他官不知复追录君山龙即诣王请抄王命纸书一行字付吏曰为取五道等署吏受命将山龙更历两曹各厅事侍卫亦如此王乃遣吏皆取其官署各书一行讫付山龙龙持出至门有三人谓山龙曰王放君去可不多少乞遗我等山龙未言吏谓山龙曰王放君不由彼然彼三人者是前収录君使一是绳主当以赤绳缚君者一是棒主当以棒击君头者一是袋主当以袋吸君气者见君得还故乞物耳山龙惶惧谢三人曰愚不识公请至家备物但不知何处送之三人曰于水边若树下烧之山龙许诺吏送归家见亲眷正哭经营殡具山龙入至尸傍即甦后日剪纸作钱帛并酒食自送水边烧之忽见三人来谢曰蒙君不失信重相赠遗愧荷言毕不见山龙自向总持寺主说寺主传向临说新罗国释顺璟者浪郡人也本土之氏族东夷之家系璟在本国稍多着述亦有传来中原者其所宗法相大乘了义教也见华严经中始从发心便成佛巳乃生谤毁不信即云当启手足命弟子辈扶掖下X地地则徐裂璟身俄坠时言生身陷地狱焉于今见坑广长丈余号顺璟捺落迦也括州剌史乐安任义方武德年中死经数日而甦自云被引见阎罗王王令人引示地狱之处所说与佛经不殊又云地下昼夜昬暗如雾中行于时其家以义方心上少有温气遂即请僧行道义方乃于地下闻言奉经赞呗声王检其案谓吏曰未合即死何因错追遂放令归义方出度三关关吏皆睡送人云伹寻呗声当即到舍行见一大坑当道意欲跳过遂落坑中应时即起论说地狱𦘕地成图其后所得俸禄皆造经像曾写金刚般若千余卷是义方自说西京大庄严寺慧恩法师禀灵温裕清鉴伦通于陈太建八年安居之始忽感幽使云王请法师部从相諠丝竹交响当即同气舍寿体如平日时经七夕X若起深定学徒请问乃云试看箱内见有何物寻检有绢两束因曰此为䞋遗重问其故曰妄想颠倒知之何为吾被阎罗王命讲大品般若于冥道中见地狱众相五苦次第非大慈该幽显行极感通岂能起彼冥祗神游异域者矣以贞观元年卒春秋八十有九遂州赵文信贞观元年暴死三日后还甦即自说云初死之日被人遮拥驱逐将行同伴十人并共相随至阎罗王所其中见有一僧王先唤僧问云师一生巳来修何功德答云贫道从生巳来惟诵金刚般若王闻此语忽即惊起合掌赞言善哉善哉师审诵般若当得昇天出世何因错来至此王言未讫忽有天童来下引师上天去王后唤文信前汝从生巳来修何功德报言臣一生巳来不修功德惟好庾信文章集录王曰其庾信者是大罪人现此受苦汝见庾信颇曾识否报云虽读渠文章然不识其人王即遣人引出庾信令示之乃见一龟身一头多龟去少时现一人来语云我是庾信为生时好作文章妄引佛经糅杂俗书诽谤佛法谓言不及孔老之教今受罪报龟身苦之极也文信活巳具向亲说遂州之地人多好猎採捕虫鱼远近闻者共相鉴戒永断杀业各发诚心受持般若迄今不绝河东柳智感以贞观初为长举县令一夜暴死明旦而甦说云始忽为冥官所追至大官府使者以智X感见已谓感曰今有一官阙故枉君任之智感辞以亲老且自陈福业未应便死王使勘之籍信然因谓曰君未当死可权判录事智感许诺谢吏引退至曹曹有五判官连坐感为第六其厅事是长官人坐三间各有牀案务甚繁冗西头一坐处无判官吏引智感就空坐羣吏将文书簿帐来置案上而退立阶下智感问之对曰气恶逼公但遥以案中事答智感省读其如人间者于是为判句文有顷食来诸判官同食智感亦欲就之诸判官曰君既权判不宜食此感从之竟不敢食日别吏送智感归家甦而方晓自归家中日暝吏复来迎至彼而旦故知幽显昼夜相反矣于是夜判冥事昼临县职遂以为常岁余智感在冥曹因起至厕于堂西见一妇女年三十许姿容端正衣服鲜明立而掩涕智感问是何人答曰妾是兴州司仓参军之妇也摄来此方别夫子是以悲伤智感以问吏吏曰官摄来有所案问且以证其夫事尔智感因谓妇人曰感长举县令也夫人若被勘问幸自分疏无谓牵引司仓若死无益夫人妇人曰诚不愿引之恐官相逼耳感曰夫人幸勿相牵可无逼迫之虞妇人许之既而智感还州先问司仓妇有疾否司仓曰吾妇年少无疾患智感以所见告之说其衣服形貌且劝令作福司仓走归家见其妇在机中织无患不甚信之后十余日司仓妇暴疾死司仓始惧而作福禳之智感每于冥簿见其亲识名状及死时X日月报之使修福多得免智感权判三年其部吏来告曰巳得隆州李司户授正官以代公不复判矣智感至州因告剌史李凤遣人往隆州问而司户巳亡问其死日即吏来告之时也从此遂绝州司遣智感领囚送京至凤州界囚四人皆逃智感忧惧捕捉不获夜宿于传舍忽见其故部吏来告曰囚尽得矣一人死三人在南山西谷中并巳擒缚愿公勿忧言毕辞去智感即请人兵入南山西谷果得四囚囚知走不免因来拒抗智感格之杀一囚三囚受缚果如所告知感今在南任慈州司法光禄卿柳亨为临说之亨为卬州剌史见智感亲问之然御史裴同节亦云见数人说如此尔京师大庄严寺释智兴洛州人也谦约成务励行坚明依首律师诵经持律心口相弔不辍昏晓至大业五年仲冬次当维那鸣钟依时僧徒无扰同寺僧名三果者有兄从炀帝南幸江都中路身亡初无凶告通梦其妻曰吾行达彭城不幸病死由斋戒不持今堕地狱备经五苦辛酸不能具述谁知吾苦赖以今月初日蒙禅定寺僧智兴鸣钟发响声振地狱同受苦者一时解脱今生乐处思报其恩汝可具绢十疋早奉与之并陈吾意冀礼殷诚从眠惊寤怪梦所由与人共说初无信者寻入重梦咸陈前说后经十日凶告奄至恰与梦同果乃奉绢与之而兴自陈无X德并施大众寺主恭禅师等合寺大德咸问兴曰何缘鸣钟乃感斯应兴曰余无他术见付法藏传云罽宾王受苦由鸣钟得停及增一阿含经鸣钟偈福敬遵此事辄力行之严冬登楼风切皮肉僧给羔袖用执钟椎兴自励意露手鸣椎掌中伤破不以为苦兼鸣钟之始先发善愿愿诸贤圣同入道塲同受法食然后三下将欲长打如先致敬愿诸恶趣闻此钟声俱得离苦速得解脱如斯愿行智常奉修岂欲彻诚遂能远感众服其言倍验非谬以贞观六年三月遘疾少时自知后世舍缘身资召诸师友因食陈别寻卒昔罽宾国王性好杀戮恶报当堕地狱因闻马鸣菩萨说法罪转轻微死堕大海中作千头鱼剑轮绕身截头随截随生须臾之间头满大海闻寺鸣犍稚声剑轮停空苦痛少息时有罗汉充维那鸣犍稚王遣信令长打罗汉遂长打令声延久过七日受苦便毕增一阿含经云若打钟时愿一切恶道诸苦并皆停止若闻钟声兼说偈赞得除五百亿劫生死重罪咸阳有一妇女姓梁贞观年中死经七日而甦自云被人収将至一大院内见有大厅有一官人据案执笔翼侍甚盛令人勘问云此妇女合死以否有人更赍一案勘云与合死者同姓名所以追耳官人敕左右即欲放还梁白官人云不知梁更别有何罪请即受罪而归官人即令勘案云梁生平惟有两舌恶X骂之罪更无余罪即令一人拔舌一人执斧斫之日常数四凡经七日始送令归初似落深崖少时而睡觉家人视其舌上犹大烂肿从此巳后永断酒肉至今犹存武昌户部尚书武昌公戴天胄素与舒州别驾沈裕善胄以贞观七年卒至八年八月裕在州梦其身行于京师义宁坊西南街时见胄着故弊衣颜色甚顇见裕悲喜问公生平修福今者何为答曰吾时悞奏杀人吾死后他人杀羊祭我由此二事辩答辛苦不可具言今亦势了矣因谓裕曰吾平生与君善友竟不能进君官位深恨于怀君今自得五品文书巳过天曹相助欣庆故以相报言毕而寤向人说之冀梦有征其年冬裕入京参选有铜罚不得官又向人说所梦无验九年春裕将归江南行至徐州忽奉诏书授裕五品为婺州治中临兄为吏部侍郎闻之召裕问云尔华州张法义郑县人年少贫野不修礼度贞观十一年入华山伐树遇见一僧坐巖穴中法义便就与X语会天晦冥不能归宿于巖穴僧设松栢末以供食之谓法义曰贫道久不欲外人知檀越出慎勿言相见因为说俗人多罪累死皆入恶道至心忏悔可以灭之乃令沐浴清净披僧衣为忏悔旦而别去至十九年法义病死埋于野外贫无棺椁以杂木󰢍之而甦自推木出归家家人惊愕审问知活乃喜法义自说初有两人来取乘空行至官府入大门又巡巷南行十许里巷左右皆有官曹门闾相对不可胜数法义至一曹见官人遥责使者曰是华州张法义本限三日至何因乃淹留七日使者云法义家狗恶兼有巫祝祝神见打甚困袒而示背背青肿官曰稽过多咎与杖二十言杖亦毕血流洒地官曰将法义过录事录事署发文书令送付判官判官召主典取法义案案簿甚多盈一牀主典对法义前披检云案簿多先朱勾毕有未朱勾者则录之曰贞观十一年法义父使刈禾义反顾张目私骂不孝合杖八十始录一条即见昔巖穴中僧来判官起迎问何事来僧曰张法义是贫道弟子其罪并忏悔讫灭除天曹案中巳勾毕今枉追来不合死主典云经忏悔者此案勾了至如张目骂父虽蒙忏悔事未勾了僧曰若不如此当取案勘之应有福利仰判官令主典将法义过王宫东殿宇宏壮侍卫数千人僧亦随至王所王起迎曰师当直来耶答曰未当次直有弟子张法义被录来此人宿罪并贫道勾讫未合死主典又以张目视X父事过王王曰张目忏悔此不合免然师为彼来请可特放七日法义白僧曰七日既不多后来恐不见师请即住随师师曰七日七年也可早去法义固请随僧僧因请王笔书法义掌中作一字又请王印印之曰可急去还家凭福报后来不可见我宜以掌印呈王王自当放汝也法义乃辞出僧令送出至其家内正黑义不敢入使者推之遂活觉在土中土甚轻薄以手推排得出因入山就山僧修福义掌中所印之处文不可识然皆为疮终莫能愈至今尚存陇西王博叉与法义邻近委之王为临说扶风傅奕本太原人在隋末徙至扶风少好博学善天文历数在隋为黄冠甚不得志太史令庾俭耻以术官荐奕以代既承命得志朝廷自武德贞观年为太史令性不信佛每轻僧尼至以石像为砖瓦之用奕与同伴道士傅仁均薛颐并为太史令附合七上疏除罢释教高祖由是悟奕誉道毁佛为协私大臣不获巳遂兼汰二教而施行焉一日太宗皇帝召奕赐食因而谓曰佛道微妙圣迹可师且报应显然屡有征验汝独不悟其理何也奕曰佛是西方桀黠欺詸夷狄及流入中国尊上其教皆邪僻纤人模写庄老玄言饰其妖妄无补于国家有害于百姓帝恶其言不答自是终身不齿薛颐先负仁均钱五千未偿而仁均死后颐梦见仁均言语如平常颐曰因先X所负钱当付谁仁均曰可以付泥人颐问泥人是谁答曰太史令傅奕是也既而寤是夜少府监冯长命梦至冥府多见先亡人长命问先亡曰经文说罪福之报未知当定有否答曰皆悉有之又问如傅奕者生平不信死受何报答曰傅奕巳被配越州为泥犂人矣长命旦入殿见薛颐因说所梦颐又自说泥人之事二人同夜闇相符会共嗟叹之罪福之事不可不信颐既见征仍送钱付奕并为说梦后数日间奕得恶病遂徧身麋烂号叫而死时贞观十四年秋奕卒临在殿庭亲见二官说梦皆同魏州齐士望武强人贞观二十一年死经七日而甦自云初死之时被引见王即付曹司别遣勘当经四五日勘簿云与合死者同姓字然未合即死判官语士望曰汝生平好烧鸡子宜受罪而归即命人送出门去曹司一二里即见一城闻城中有鼓吹之声士望欣然趍走而入既入之后城门巳闭其中更无屋宇徧地皆是热灰士望惆慞不知所计烧灼其足殊常痛苦士望四顾城门并开及走向门其扉即掩凡经一日有人命门者曰开门放昨日罪人出既出即命人送归使者辞以路遥迁延不送之始求以钱绢士望许诺遂经历川涂践履荆棘行至一处有如环堵其中有坑深黑士望惧之使者推之遂入坑内不觉渐甦寻乃造纸钱等待焉使者依期到取士望X妻亦同见之云又梁时有一人常以鸡卵白和沐云使发光润每沐辄破二三十枚卵临终但闻发中啾啾数千鸡雏之声曹州裴则离狐人男于贞观末年二十一日死经三日而甦自云初死被一人将至王所王衣白非常鲜洁王遣此人将牛耕地此人诉云兄弟幼小无人扶侍二亲王即愍之乃遣使将向南至第三重门入见镬汤及刀山剑树又见数千人头皆被斩布列地上此头并口云大饥本村有一老母年向七十其时犹未死遂见在镬汤前然火观望讫还至王前见同村人张成亦未死有一人诉成云毁破我屋王遣使检之报云是实成曰成犂地不觉犂破其冢非故然也王曰汝虽非故心终为不谨耳遂令人杖腰七下有顷王曰汝更无事放汝早还王乃使人送去遣北出踰墙及登墙望见其舍遂闻哭声乃跳下墙忽觉起坐既甦之后具为乡曲言之邑人视张成腰上有七下杖迹迹极青黑问其毁墓答云不虗老母寻病未几而死X雍州醴泉县杨师操东阳县人至贞观初任司竹监后因公事迁任蓝田县尉贞观二十一年因身老还家躬耕为业然操立性毒恶暴口但一生巳来喜见人过每乡人有事即录告官过无问大小恒生恐吓于自村社之内无事横生整理人不喜见操自知性恶亦向人说云吾性多急暴口从武德巳来四度受八戒时行礼拜日诵经呗化人为善然有大小侵己操不能忍后至永徽元年四月七日夜忽有一人从东来骑白马着青衣直到操门见遂共温凉讫人云东阳大监故遣我追你为你自生巳来毒心缠缚不能忍舍逢人即说劝善己身持戒不全悭贪不施自道我有善心供养三宝然未曾布施片财虽口云惭愧心中即生别计惑乱凡俗为此唤汝须臾不见来人操身在门忽然倒地口不能言惟心上少暖家人舆将入舍卧经宿不甦然操巳到东阳都录处于时府君大衙未散操遂私行曹司皆有机案牀席甚大精好亦有囚人或着枷锁或露头散腰或坐立行住如是罪人不可算数操向东行过到一处处孔极小惟见火星流出臭烟熢𤊹不中人立复有两人手把铁棒修理门首操因问把棒人此是何处曹司答云是勐火地狱拟着持戒不全人或修善中休人知而故犯死入此处闻道有一杨师操一生喜论人过每告官司道他长短逢人诈言惭愧有片侵己实不能忍今欲遣入此处故修理之其人今日是四月八X日家人为操身死布施斋供曹司平章还欲放归未得进止我在此间待师操操便叩头礼谢自云杨师操者弟子身是愿作方便若为得脱此人答云你但至心礼十方佛殷勤忏悔改却毒心即遂往生不来此处虽怀恶意一期能悔如菩萨行不惜身命得生净土师操得此语巳即便依教发露慇懃忏悔遂放还家经三日得活操得甦巳具述此事操于后时便向慧靖禅师处改过忏悔身今现在年至七十有五食长斋六时礼忏操行看麦田见牛三头暴食麦苗操就牛惭愧不复驱去归家后日行看麦田不见麦死直有牛迹其夜作梦见有人来语操云我是曹使人故来试你你既止恶更不追你但你勤诚修善不须忧之有僧见操传向临说博陵尚书刑部郎中宋行质性不信佛有慢谤之言至永徽二年五月病死至六月九日尚书都官令史王璹暴死经二日而甦自言初死之时见四人来至其所云官府追汝璹随行入一大门见厅事甚壮向北为之厅上西间有一人坐形容肥黑厅东间有一僧坐与官相当皆面向北各有牀几案褥侍童子二百许人或冠或辫皆美容貌东南行数十步闻有人声唤璹璹回顾见侍郎宋行质面色惨黑色如溼地露顶散腰着故绯袍头𩬊短垂如胡人者立于厅事阶下有吏主守之西近城有一大X木牌高一丈二尺许大书牌上曰此是勘当拟过王人其字大方尺余甚分明厅事上有牀坐几案如官府者而无人坐行质见璹悲喜口云汝何故得来璹曰官追勘问改籍无事放还行质捉其两手谓璹曰吾被官责问功德簿吾手中无功德簿坐此困苦加之饥渴寒苦不可言说君可努力至我家急语令作功德如是慇懃四嘱之璹及辞去行数十步又唿璹还未及言厅上有官人来坐怒璹曰我方勘责事汝何人辄至囚处使卒搭耳推令去璹走又至一门门吏曰汝被搭耳耳当聋吾为汝却其中物因以手挑其耳耳中鸣乃验即放出门外黑如漆璹不知所在以手摸西及南皆是墙壁惟东无障碍而闇不可行立待少时见向者追璹之吏从门出来谓璹曰君尚能待我甚善可乞我钱一千璹不应内自思曰吾无罪放来何为贿吏吏即谓曰君不得无行吾向若不早将汝过官令二日受缚岂不困耶璹心然之因愧谢曰依命吏曰吾不用汝铜钱欲得白纸钱期十五日来取璹许因问归路吏曰但东行二百步当见一处墙穿破见明可推倒之即至君家璹如信行至墙之良久乃至依倒处出即至其所居隆政坊南门矣于是归家见人坐泣入户而甦至十五日璹忘与钱明日复病困绝见吏来怒曰君果无行期与我钱遂不与今复将汝去因即驱行出金光门令入坑璹拜谢百余拜遂即放归又甦璹告家人买纸百张作钱X送之明日璹又病困复见吏曰君幸能与我钱而钱不好璹辞谢请更作许之又甦至二十日璹令用六十钱买白纸百张作钱并酒食自于隆政坊西门渠水上烧之既而身轻体健遂念诵不废临闻其事时与刑部侍郎刘燕客大理少卿辛茂将在大理鞫问请刘召璹至与辛兄等对问之云尔陇西李思一今居相州之滏阳县贞观二十年正月巳死经日而甦语在冥报记至永徽三年五月又死经一宿而甦说云以年命未尽蒙王放复归于王前见相州滏阳县法观寺僧辨珪又见会福寺僧弘亮及慧宝三人并在王前辨答见冥官云慧宝死期未至宜修功德辨珪弘亮今岁必死辨珪等是年果相继卒后寺僧令一巫者就弘亮旧房召二僧问之辨珪曰我为破斋今受大苦兼语诸弟子等为我作斋救拔苦难弟子辈即为营斋巫者又云辨珪巳得免罪弘亮云我为破斋兼妄说人长短今被拔古痛X苦不能多言相州智力寺僧慧永等说之雍州西盩厔县西北有元从坊人姓程名普乐少好音声至永徽六年五月七日因有微患暴死五日心暖不臭家人不敢埋至第六日平旦得甦还如平生说云初死时有二青衣至牀前曰王唤君普乐问何王答曰阎罗王为何事答曰顷有勘问催急即行不须更语一人手撮普乐遂出坊南门渐向南山下至一荒草处有少咸卤不生草一大孔如大瓮口语乐云入乐惧不肯入一人推入不觉有损直见王大殿捉杖人极众王共诸臣及宫妃后在大殿上隔慢坐殿前大有诸音声伎儿襍戏使人引乐启王云所追人来王问是谁曰程普乐王问汝解俳说否乐曰不解王回顾问一伎儿姓张名舍儿此人不解俳说何故追唤答曰舍儿生平共普乐初善后因相瞋挟怨舍儿遂挟怨漫引此人舍儿不敢诳王还依实说王怒令戏殿前音声一时俱动还见打鼓作舞缘竿缘竿人初缘至头下时以竿内口直下竿从后分出至地还上六根俱破九孔流血缘竿上下并皆如是复见黄唐巳来伎儿如齐晏子突出郎独猪挑棒等数十人令作俳说时口中吐火抽舌绕场周帀百千铁鸟诸恶毒虫从空飞下一时向舌上啄唼受其极苦叫声动地不堪人闻余之杂戏之人诸小铁虫见其一时拍手唱叫之声如烟如火同时被烧X烧死还活更相受苦无暂停息音声不舍受苦不息王虽下杖然遣狱卒手把铁棒利戟铁弓箭围绕守遣令作音乐受苦不歇普乐至狱五日见此戏儿受苦如是至第六日旦王唤普乐语云汝未合死更检案看却后二年汝命算尽当来受苦如是诸人为生平妄语恶口绮语调弄僧尼轻戏佛法假託三宝诳他财物专将养活妇儿好杀猪羊食啗酒肉或因向寺食用僧物污秽不净如是等罪不持斋戒故受斯殃汝虽无如此重罪非无余过亦合受之且放汝去死时取汝还令旧二人送到家内见一牀棘林枝叶稠密二人令入此牀普乐初不肯入二人急推合眼而入即觉身巳在牀甦活普乐因见此征即向京来历寺受戒坚持不犯菜食长斋礼敬无亏因向僧忏具说此言师辩东官右监门兵曹参军郑师辩年未弱冠时暴死三日而甦自言初有数人见収将行入官府大门见有囚百余人皆重行北面立凡为六行其前行者形状肥白好衣服如贵人后行渐瘦恶或着枷锁或但去巾带皆行连袂严兵守之师辩至配入第三行东头第三立亦去巾带连袂辩忧惧专心念佛忽见生平相识僧来入兵团内兵莫之止因至辩所谓曰平生不修福今忽如何辩哀求请救僧曰吾今救汝得出可持戒耶辩许诺须臾引出诸囚至官前以次讯问至门外为受五戒用瓶水灌辩额谓曰日西X当活又以黄被一张与辩曰披此至家亵至净处也仍示归路辩披之而归至家亵被置牀角上既而目开身动家人惊散谓是起尸鬼惟母不去问曰汝活耶辩曰日西当活辩意时疑日午问母母曰夜半万知死生相违昼夜相反既至日西能食而愈犹见被在牀头及辩能起被形渐灭而尚有光七日乃尽辩遂持五戒后数年有友人劝食猪肉辩不得巳食一脔是夜梦巳化为罗剎爪齿各长数尺捉生猪食既晓觉口腥唾出血使人视满口尽是凝血辩惊不敢复食肉又数年娶妻妻家逼食后乃无验然辩自五六年来臭常有大疮洪烂终身不能愈或恐以破戒之故也临昔与辩同直东宫见其自说云尔坊州上柱国王怀智至显庆初亡殁其母孙氏及弟怀善怀表并存至四年六月雍州高陵有一人失其姓名死经七日背上巳烂而甦此人于地下见怀智云现任泰山录事遣此人执笔口授为书谓之曰汝虽合死今方便放汝归家宜为我持此书至坊州访我家通人兼白我娘怀智今为泰山录事参军幸蒙安泰但家中曾贷寺家木作门此既功德物请早酬偿之弟怀善即死不合久住速作经像救助不然恐无济理此人既甦之后即赍书送其舍所论家事无不闇合至经三日怀善遂即暴死合州道俗闻者莫不增修功德鄜州人勋卫侯智纯说之汾州孝义县悬泉村刘摩儿至显庆四年八月二X十七日遇患而终其男师保明日又死父子平生行皆险诐其比隣有祁陇威因採樵被车辗死经数日而甦乃见摩儿男师保在镬汤中须臾之间皮肉俱尽无复人形惟见白骨如此良久还复本形陇威问其故对曰为我射猎故受此罪又问保曰卿父何在对曰我父罪重不可卒见卿既即还请白家中为修斋福言讫被使催促前至府舍见馆宇崇峻执杖者二十余人一官问曰汝比有何福业对曰陇威去年正月在独村看读一切经脱衫一领布施兼受五戒至今不犯官人乃云若如所云无量功德何须来此乃索簿勘见簿曰其人合死不虗侧注云受戒布施福助更合延寿乃遣人送还当即甦活雍州长安县高法眼是隋代仆射高颕之玄孙至龙朔三年正月二十五日向中台参选日午还家舍在义宁坊居南隅向街开门化度寺东即是高家欲出子城西顺义门城内逢两骑马逐后既出城巳渐近逼之出城门外道北是普光寺一人语骑马人云汝走捉普光寺门勿令此人入寺恐难捉得此人依语驰走守门法眼怕不得入寺便向西走复至西街长城坊南门道西有会昌寺复加四马骑便语前二乘马人云急守会昌寺门此人依语走捉寺门法眼怕急便语乘马人云汝是何人敢逼于我乘马人云王遣我来取法眼问云何王遣来乘马人云阎罗王X遣来法眼既闻阎罗王使来审知是鬼即共相拒鬼便大怒云急截头发却一鬼捉刀即截法眼两髻附肉落地便至西街闷绝落马暴死不觉既至大街要路踟蹰之间看人逾千西街首即是高宅便唤家人轝向舍至明始甦便语家内人云吾入地狱见阎罗王昇大高座瞋责吾云汝何因向化度寺明藏师房内食常住僧果子令吞四百颗热铁丸当吞之时咽喉闭缩身体焦卷变为红色吞尽乃甦甦巳至二十六日惺了之时复有诸鬼来取法眼到王所王语言汝何因不敬三宝说僧过恶汝吞铁丸尽巳宜受铁犂耕舌至正月二十九日既吞铁丸了甦惺到正月三十日平旦复死至地狱复受铁犂耕舌舌长数里傍人看见吐出一尺余王复语狱卒此人以说三宝长短以大铁斧截却舌根狱卒斫之不断王复语云以斧细剉其舌将入镬汤煑之煑复不烂王复怪问所由法眼启王云臣曾读法华经王复不信令检功德簿见案内有读法华经一部王检知实始放出狱其人现在观者如市见者发心合门信敬励志精勤诫诚无倦京城道俗共知不须引证又西京胜光寺沙门孝贽亲姻往来数以寺果啖之未几得呕血之疾自云每欲疾作见赤衣使者将往黑林中大风吹散肢节顷之又引向台观上一人仪容可畏厉声责之曰何得以寺家果饲亲姻言巳而失贽惧即计直偿众僧月余乃免长安城内通轨坊龙朔三年三卫刘公信妻陈氏母先亡陈因患暴死见人将入地狱备见诸苦不可具述末后见一地狱石门牢固有两大鬼形容伟壮守门左右怒目瞋陈汝何人到此见石门忽开亡母在中受苦不可具说受苦稍歇近门母子相见遥得共语母语女言汝还努力为吾写经女问孃欲写何经曰为吾写法华言讫石门便闭陈还得甦具向夫说夫即凭妹夫赵师子欲写法华其师子旧解写经有一经生将一部新写法华未装饰其人先与他受雇写经经主姓范此生将他法华转向赵师子处质二百钱施主不知质钱师子复语妇舅云今既贷经在家有一部法华兄赎取此经向直一千钱陈夫将四百钱赎得装饰周讫在家为母供养其妻陈氏后梦见母从女索经吾先遣汝为吾写一部法华何因迄今不得女报母言巳为孃赎得一部法华现装饰了在家供养母语女言正为此经吾转受苦冥道中狱卒打吾嵴破汝看吾身疮狱官语云汝何因取他范家经将为已经汝何有福甚大罪过女见母说如此更为母别写法华其经未了女梦中复见母来催经即见一僧手捉一卷法华语母云汝女巳为汝写经第一卷了功德巳成何因复来敦逼待写了何须怱急后写经成母来报女因汝为吾写经今得出冥道好处受生得汝恩力故来报汝汝当好住善为妇X礼信心为本言讫悲泪共别后时勘问前法华主果是姓范范家虽不得经其经巳成施福巳满后人转质自得罪咎刘妻赎取微得少福然亡母不得力陈氏夫刘公信具向元休自说萧氏是司元大夫崔义起妻乃萧铿女铿是仆射之姪萧氏为人妒忌多瞋好打奴婢不信业报至麟德元年从驾洛阳到二年正月身亡死在地狱萧氏手下常所爱婢名闰玉年可十八虽是獠婢容貌端正性识聪敏信乐佛法至二月家内为夫人设三七日斋僧正食时夫人自来看枷项锁腰狱卒卫从余人不知惟此婢见夫人魂灵着此婢言音共夫人生平语音无异使传语向家内大小云吾适崔家巳来为性多瞋横生嫉妒好打奴婢兼不信因果今至地狱受罪极重备经诸苦不可具说闻家内今三七日为吾设斋请求狱官放一日假暂来看斋语汝男女合家大小吾自共汝同住巳来身口意三毒好瞋打汝兼嫉妒大夫所看婢妾种种不善发起恶业今受报苦愿汝男女合家大小内外眷属从汝忏悔愿施欢喜然汝男女忆吾乳餔之恩将吾生平受用资具速舍修福望拔冥苦至七七日为吾设斋令此功德早得成就吾至斋日更请官人望得复来语大夫及儿女等大夫生平急性多瞋不得过分瞋打奴婢劝信三宝恭敬上下修持斋戒布施忍辱勿怠临去之时语男女云吾且将闰玉去使在地狱看吾受罪苦X痛如何经五六日还放回来令汝男女知吾受罪苦痛虗实作此语巳闰玉即死惟心上暖余分并冷身卧在地不敢埋之此婢即至地狱见一大殿院门严兵守卫云是王殿不敢窥窬行至东院别见一厅上有大官人云是断罪官复过厅院东有地狱种种苦具一如世间图画地狱之状夫人语婢云汝看吾受罪之苦作此语巳即有种种狱卒罗剎扑掷夫人屠割身肉镬汤煎煑煑巳还活活巳复历诸狱铁钳抽舌铁鸟啄之复卧铁牀飞鸟勐火一时着身死巳还活活巳复受诸苦不可具陈夫人甦巳即见其父萧铿乘紫金莲华座腾空而来铿生平巳来及历任诸官皆不食酒肉荤辛常诵法华经日别一徧恭敬三宝昼夜六时礼诵无阙今生善处见女受苦故来相救即语女云吾生平之日每劝汝生信止怒汝不用吾语今致其殃汝复何因将此婢来女报父言为儿生平不信今受罪苦故将此婢看儿受罪轻重令传向家内男女使其生信父闻印可即语女言吾虽生善处未能全救汝苦汝努力自励发心兼借家内福善共相助佐决望得出上升人天作此语巳忽有一婆罗门师年少端正亦乘空而来语夫人曰由汝不信因果今受罪苦未知此婢性识如何吾欲教诵经使传家内令世人生信夫人报云请师但教此婢聪明诵经可得师即先教诵金刚般若初授二三行有忘一二句者后续授之渐得半纸一纸少时诵得不X忘后教诵药师法华一授不忘此之三部皆作梵音不作汉语文词典正音韵清亮文句皆熟即便放归临别语云汝至家内逢人为诵汉人道俗不别汝音令觅婆罗门善梵语者试看诵之始知善恶世人多有信邪事道不乐佛法既见汝獠婢尚能诵得三本梵经岂可不生信心傥得一人回邪入正非但夫人得福亦令汝后报不入三途既受此语巳放出至家惺了如旧即集家内尊卑具说夫人地狱受苦事犹恐汝儿郎等不信即卧在地作夫人在地狱受苦之事或云看夫人吞热铁丸开口咽之口赤腹热如火或云看夫人受铁犂耕舌出舌二三尺余或云看夫人受铁牀苦身体红赤热气如火如是变现种种苦痛之相巳然后甦醒复说见夫人父诫敕之事又说见婆罗门教诵经意夫人得出地狱上升天报此婢即为家内正坐而诵经文文文句句皆作梵音声气清亮令人乐闻室家大小见此善恶灵验罕所未闻男女大小五体自扑号哭哀恸逾痛初亡道俗郡官闻者皆劝易心归信斋戒不绝麟德二年有西域四婆罗门来献佛顶骨因亲眷属将军薛仁轨家内设斋诸亲聚集诸官人共议云此婢虽诵得梵经某等皆不别之故邀屈请得此四婆罗门至将军舍斋复唤此婢来不语四僧云在地狱中诵得诳云别有婆罗门教诵得此三部经密试虗实即对四僧令婢诵之且诵金刚般若讫此四婆罗门一时皆起合掌怪X叹希奇未曾有也何因汉人能得如此更为诵药师法华讫弥加欢喜恭敬如师即译语问云此女何因得如此善巧音词文句典正经熟不错吾西域善能诵者未能如是此非凡人能得如此诸官人等始为说实四僧泣泪非是圣力冥加岂能如是言词典正诸官道俗见者悲叹深信佛法不敢轻慢将军因见此事奏上闻彻皇帝敕语百官信知佛法众圣之上冥祐所资孰敢不信百官拜谢庆所未闻良由三宝景福恩重慈荫四生非臣下愚所能筹度圣凡受益岂得不信西京法海寺英禅师咸亨中梦泰山府君召往说法后独坐方丈见一异人衣冠甚伟前告之曰弟子向于泰山府君处窃覩尊容且知慈德及物甚多弟子闻世有水陆大斋可以利益幽品其文是梁武所集今大觉寺吴僧义济得之愿师往求如法修设英师许之寻诣大觉果得其文遂于月望修斋巳毕复见向异人与属十数前至谢曰弟子即秦庄襄王也又指其徒曰此范睢穰侯白起王翦张仪陈轸皆秦臣也咸坐本罪幽囚阴府昔梁武于金山设此斋时前代纣王之臣皆免得脱弟子是时亦暂息苦但以狱情未决故未获脱今蒙师斋忏罪弟子与此辈并列国君臣皆承法力得生人间虑世异国殊故此来谢言讫而隐自是英公常设此斋流行天下X汾州调露元年启福寺主惠澄染患牛吼而终寺僧长宁夜见澄来形色顦顇云为互用三宝物受苦难言诸罪稍轻惟用寺物为至重愿赐救济宁即为诵经忏罪月余复来云承利益巳得息苦别居一处但未知得脱之日华阴邓元英有亲故暴亡七日复甦报元英曰见冥道官吏将追君父宜急修功德以禳之元英惊问修何功德可免此事曰急写华严经一部元英遽买纸向邻寺多召经生未逾旬日经巳写毕竟免斯戹复于母坟地产一莲华武后异之敕赐立孝门以加旌表御史冯忠于景隆三年暴亡有二童子领至庭对判官案覆罪籍见亡舅张思义曰汝可发愿写涅槃疏并铸钟庶消往过疏是礼宗禅师所述者此师亲见智者传授每有天神守护忠依舅诫遂获放回寻疏未获再被冥谴忠乞三日寻写复俾其返诚意搜求果得其本遂急为经理后以寿终武功县丞苏珪常诵金刚经合家五十口皆蔬食妻崔氏以瘦悴窃食肉变为骨骾气绝殓十日复甦言见阎王责曰汝夫是肉身菩萨何盗食肉赖有诵经之功延寿二十年可归以语诸人时玄宗皇帝闻之亦发心持经从化者甚众南唐江南金陵上元县一民暴死三日复甦诣唐主具X奏入冥见先帝被五木甚严民骇问帝何以如此帝言吾为宋齐丘所悞杀和州降者千余人以冤被诉仗汝归语嗣君凡寺院鸣钟令延久其声吾受苦惟闻钟则暂休息或能为造一钟尤善民曰何以取验帝曰吾在位日曾以于阗国遗我玉天王像藏于瓦官寺佛左膝人无知者汝以此为验唐主亲诣瓦官寺剖佛膝果得玉像感泣即造一钟于清凉寺镌其上曰荐烈祖考高皇帝脱幽出厄以玉像建塔葬蒋山后周世宗毁天下寺观钟磬钹铎佛像铸周通钱时镇州大悲像极灵应诏下人莫敢近帝闻之自往持斧鑱破面胸观者为之悚慄帝遂疽发于胸殂汴都有将士周百胜年老家居蔬食念佛一夕梦黄衣吏追入大城至官府处主者令吏引观地狱见一人黑色卧大铁牀狱卒持凿破其胸灌以铜汁叫声不可闻百胜惧念佛求退吏曰汝是佛弟子不必惧百胜问囚者何人答曰柴帝也因毁像致此罚百胜曰我故君王也何时得脱吏曰世间周通钱尽时方脱此罪吏因引从故路出城闻寺钟声遂觉百胜常以语人闻者为之悲惋宋六一欧阳修自号六一居士因游庐山入东林谒祖印禅师求师开示师示以心性法门修自此有省X发嘉祐六年修为参政兼译经润文既登府多病甞梦至一所十人冠冕列坐一人曰参政安得至此宜速返舍修出门数步复往问之君等岂非释氏所谓冥府十王者乎答曰然因问世人饭僧诵经为亡人追福果有益乎答曰安得无益既寤病良巳自是深信佛法修居颍州捐酒肉撤声色灰心默坐令老兵往近寺借华严经诵至八卷乃薨藏中元有十王经而久巳失矣今世间所传者一阎罗王二秦广王三初江王四宋帝王五五官王六变成王七泰山王八平等王九都市王十转轮王有以阎罗天子为第五殿者谬也如统纪云世传唐道明和尚神游地府见十王分治亡人因传名字藏典传记可考者六阎罗五官耳池州郭生梦入冥府初江王揖坐谓曰我是西门王郎冥司录我忠孝正直不害物得作初江王一纪南劒陈生既死其弟之女见二鬼导至宫殿曰秦广王也王谓女曰欲救伯苦可转八师经女寤家人求得经请僧诵千遍弟梦兄来谢曰巳获生天如上十王除阎罗王余九多有改易故云官府数移也X明贑州太和县刘须微万历间为南韶道好客豪饮日杀生不计数及死其子之业师陈某暴死而甦曰阎王谓我无大恶且放还归在阎王殿前见铁桅竿上弔一人乃学父须微也谓曰先生回去为寄一信与儿子说我平日不信善恶因果以杀业重苦不可言今身上皆畜生毛羽恐吾儿不信佛事超我我有银一箱埋某处钥匙藏某树下可将此银延僧礼忏超我云云业师即至刘家说其事其子果不信复曰埋银汝家固有但不知所藏钥匙处父示你特以此为验耳其子如师言果得钥匙乃信阴司不妄因大为布施诵经礼忏自后太和从此信道也赵定宇竹窓三笔云少冢宰定宇赵公与云南巡抚陈玉台同年公以万历丙申三月望日捐馆时玉台在任因内人病扶乩请神神判以死因恳乞救援神云五殿阎君方新任其人刚正不可干以私无以为也问新任何人曰常熟赵某耳俄而讣至则任期与讣期脗合陈大惊异或曰阎王带福带业者为之定宇盛德士亦有业乎噫地藏菩萨言我观阎浮提众生举足动步无非是罪焉得无过昔闻一僧有天符召作阎王者僧惧大起精进一心念道符使遂绝嗟乎古称韩擒虎生为上柱国死作阎罗王又近代传闻郑澹泉司𡨥死作阎王杭州大守周公死作城隍此常事也古德有言僧虽有行不了道者多作水X陆诸神岂徒言哉礼像永明禅师讳延寿吴越王镇杭师为余杭县库吏屡以库钱买鱼鰕等物放之后坐监守自盗法当弃市王颇知其放生也谕行刑者观其辞色以覆师临死也面无戚容人怪之师曰吾于库钱毫无私用尽买放生命莫知其数今死径生西方极乐世界不亦乐乎王闻而释之乃出家为僧修禅禅忏得无碍辩才师涅槃后有一僧入冥见阎罗王时时出礼一像僧问之则阳间永明寿禅师也巳生西方上品上生王敬其德故时时礼耳清湖广衡山县康元度喜行布施大清初一日病死见两龙旋绕其身竟至阴司见阎君初一殿姓潘二殿姓张三殿姓羗四殿是元广之父五殿是其祖六殿姓蒋七殿姓何八殿姓罗十殿姓王见所识者多又见其邻一女子脚烂在殿外问其父曰何以此女在此父曰业未尽若有人作道场即可愈度死三日复生历见受报者录成一书时亦能立亡数日每往阴司回还陈述令人可畏如昔东徐君刻冥判记布流于世使人知阴阳罪福非远也广州顺德县龙江村余桂宁妻蔡氏法名等实有X弟出家于鼎湖山时回家教令持斋归敬三宝由是发心长斋凡姑叔捕得鱼虾生者窃放井中亦常买螺蚬放生其夫出外为商而死姑刘氏逼令别适实乃悬梁缢死以为贞誓是时颈上索断而堕姑闻救之实姐与巫婆屡劝开斋不巳从之顺治戊子三月出事陈家为继室次年生一女壬辰七月十九日生一男产后身病死一日夜心尚暖前夫出外时嘱云你应坚守妻云若有改嫁地狱重罪自受七月二十早遂甦午后即见前夫打云你言若有改嫁地狱重报自受实云我同你去夫云不消我同你去自有人来拿你云云是晚二更有鬼判来锁去实问曰何故锁我判云拿你受罪去至地狱见死人堆积问云此是何处判云此是地狱又云七月初一日考较善恶日间考阳人夜间考死人时判带实在死人身上过心甚怖畏惟忆念佛至四更尽得甦醒二十一日二更判又来锁去呵云速去速去下血湖池汝生养二次应下六年实不肯去判发怒将铁椎打云速去速去凡打时见螺蚬徧身护之至血池处见诸罪人半沉半浮涕泣苦状不堪忍视下至池边心心念佛见一狗云圣女汝晓念佛免下血池你欲出去可在右边行左边有毒蛇鵶鹊害人即右边行见陈家前妻张氏云小妹你来聻其啼哭苦楚之甚实云我为继你生第五子染病故来丈夫前者为你建斋你亦得否答云丈夫无信心全无得力二人痛哭一番时四X更尽便甦二十二日二更判又来锁去下船船上四人把橹实叫苦连天哀告狱判及船上人人云亦知你身有病将东西密障极力挠过你西川去时将四更尽乃醒二十四日二更判来锁去至地狱黑暗处见一无忧山时有一鬼持衣来换实不肯换又持迷魂汤来食实不肯食判带至第三殿冥王案前实跪告云实系某县某处人氏王大怒拍案声震如雷曰你与前夫立誓不嫁何自违誓将五马分尸即见五马分尸首于五处肝胆碎裂不知何者是我王将善恶簿看使判唤来尸首还复王云你何故骂前婚子亚寅亚会可恶可恶真可恶应下火坑自当见之时见一鬼将实一推下火坑火烧大苦一心念佛得免自见手上火疱及肩上火疱五箇如鱼胞大一寸余长二寸在身上时家人共见报应不爽五更少甦二十五日二更判来锁去一鬼云你骂亚会耳聋即将洋铜灌两耳非常苦痛惟切心念佛一鬼云你晓念佛可免将风箱三吹耳时即息苦便甦二十六日二更判又锁将去见地狱黑暗不敢前进判怒持铁棒打数下苦痛难忍见一鸡言还我命来实云我何时杀你鸡云你十六岁为病杀我你不食我肉而食我汤云云实云待我回阳为念经呪荐你其相方灭即甦二十九日三更见观音大士将一子来换过所生子时子大哭失声下地实苦泣哀告大士云此子未卜保养否大士云若此子哭时手摩其顶念圣号数X声自然无事四更尽得甦八月初一日辰刻见父现身告云子尚应堕猪胎三昼夜饿鬼二昼夜实云我今不愿堕地狱苦痛难当愿作方便得免刑罚父云你自作自受无人可代但堕毕数日即渐安也又云若堕猪胎时善自保养实云不晓如何保养父云猪必食清粥水将布泸过方饮食单莫食双恐伤性命问云可食多少父言或三或七或九乃至十五每日三时饮每时十五碗遂甦乃语家人云我今堕猪胎可取我箱中一新夏衫泸去粥渣与水我饮彼食时家人俱见如猪饮水无异三日毕便堕饿鬼即自披发如鬼相似欲食茶少许如食糠𥢶塞喉不下惟口中唧唧自叹两手摇摇舞舞二昼夜傍人不敢近看过数日复见大士通身白衣手持杨枝口说云从心从实起心明罪业轻又见一鸭云还我命来实云我何时杀你鸭云比时罗姑欲我死把针我吞未死原与罗姑无干还是你晒咸鱼我食咸鱼渴死你应与我水饮救人一命胜于千金实云既我悞汝命待我回阳念经呪荐你何如其形遂灭矣今康熈己未其人尚在持斋念佛年六十有二其出家弟觉兴闻余作集乃回乡对姊随笔录之余因编入焉韶州英德县冬水乡杨舒一甞持六斋顺治年间有成华翰临终属舒一云你有信心我死后建斋可为我司香烛时雷寨寺僧携一行童往浇蜡烛入内饮食而狗䑛污油锅烛坏童回见即将污油浇烛建斋才毕即在坛前宰猪次日舒一得病至地狱会华翰同往见阎王王问翰在世作何功德答言曾作预修功德王检案云俱无功德又语舒一云你为人司香烛何以秽烛供佛答云小人领事香烛其烛不净系行童过王曰斋坛不洁是司香烛者之罪且责五板遂甦后两髀肿烂见骨乃求白象林僧大悲呪水洗渐愈康熈十三年卒舒一自陈乡人共说赞录之卢陵陈忠赤顺治丁酉年六月尽忽暴死七月初复活云某人在阴司受罪某人今来掌某处又某人寄信某物在某处一一如言又言阴司见路三条一条带枷锁甚众一条善人路一条皆禽兽行自云我止得活三年即发心长斋后三年无病而死广东肇庆府高要县黄冈村梁子球字朝栋向戒淫杀劝善隐恶居馆教读康熈九年球时四十一岁于六月初八夜梦两鬼使一从僮持牌捉球球以家贫子幼辞鬼使遂去越五日球梦两使复来促球球乞免鬼弗允遂醒无病而死不及遗嘱初就道两使语球曰大路江山峻阻登涉不易此有捷径但有冤对难度以君善人故相商耳球曰我素放生戒杀无X他虑也使曰审此可度矣廼经一市两使诣肆就食举酒餚劝球球念此非人世饮食辞不茹两使语曰此人有异或得还魂但恐遽殓令从僮急诣球家附尸曰我必还魂幸勿殡殓言毕即返同至报冤迳果见六畜禽兽遍满迳中经此者多被噬啄唯球安行而过越此望见宫殿巍峩值暮两使偕球宿庙中金匾额题曰敕封龙母庙晨起同到朝门百僚肃侍两使带球伏堦下判官展簿启王球名下止罪过一条球泣诉妻儿孤幼乞放还阳王曰大数巳尽难顾妻儿喜汝能安贫劝善无大过恶今阳间世俗多犯大罪皆缘不信阴司法律尔可熟读此间刑律门联回阳传与人知为善去恶可也球承命同两使遍读对联及各罪欵复宿前庙中次早诣殿俯伏将门联律欵皆诵明白王大喜命两使送回途经教场遇已故门人莫焕元同羣辈习射见球下马悲喜交集自言死后亦无罪过今为校禀将领约束烦语兄嫂妻子善事父母予旧有手评武经䇿论可焚付我再揖而别又行数里望见家乡两鬼使辞别而去凡三日夜遂甦备录门联罪律今列于左报冤迳联奈河桥联分界路联朝门联二门联X丹陛联座前联殿左庑朱榜罪欵刑条不忠不孝叛逆不道谋财陷命枉滥杀命劫盗淫杀害众成家巳上诸犯罪至极刑怨詈天地毁谤君王怨怼父母诽骂师长夺人妻子渔色邪淫巳上诸犯差减极刑一等决水害防放火烧山舞文玩法左道惑众杀生害物欺孤凌寡巳上诸犯差减极刑二等离间骨肉教唆词讼嫁祸飞冤卖生图利造使假银贩卖人口压良为娼强屈仆婢拐带人口窝聚赌盗贪恣口腹局骗财物占夺田地武断乡曲启杀导淫破毁斋戒聚敛无厌乘危取利恣行威福荒淫渔猎借势横行受託负心巳上诸犯差减极刑三等五刑之属三千特表其极重者以为惩戒使世人知凛然不可犯其刀山銕床以至风火沉沦等狱各随所犯而受其果报形影相赴皆自取也惟改过积行可免诽谤三宝破毁僧尼污篾梵行倡说叛圣凡此较极刑尤重故另悬列犯者不通忏悔殿右庑金榜放生文葢闻世间至重者生命最惨者杀伤是故逢擒则奔蜡虱犹知避死将雨而徙蝼蚁尚且贪生何乃网于X山罟于渊多方掩取曲而钩直而矢百计搜罗使其胆落魂飞母离子散或囚笼槛则如处囹圄或被刀砧则同临剐戮怜儿之鹿䑛疮痕而寸断柔肠畏死之猿望弓影而双垂悲泪恃我强而凌彼弱理恐非宜食他肉而补已身心将安忍由是昊天垂悯古圣行仁解网着于成汤畜鱼兴于子产圣哉流水润枯藁以囊泉悲矣释迦代危亡而割肉天台智者凿放生之池大树仙人护栖身之鸟赎鳞虫而得度寿禅师之遗爱犹存救龙子而传方孙真人之慈风未泯一活蚁也沙弥易短命为长年书生易卑名为上第一放龟也毛宝以临危而脱难孔愉以微职而封侯屈师纵鲤于元村寿增一纪隋侯济蛇于齐野珠报千金拯巳溺之蝇酒匠之死刑免矣舍将烹之鼈厨婢之笃疾瘳焉贸死命于屠家张提刑魂超天界易余生于钓艇李景文毒解丹砂孙良嗣解矰矫之危卜葬而羽虫交助潘县令设江湖之禁去任而水族悲号信老免愚民之牲祥符甘雨曹溪守猎人之网道播神州雀解衔环报恩狐能临井授术乃至残躯得命垂白璧以闻经难地求生现黄衣而入梦施皆有报事岂无征载在简编昭乎耳目普愿随所见物发慈悲心捐不坚财行方便事或恩周多命则大积阴功若惠及一虫亦何非善事苟日增而月累自行广而福崇慈满人寰名通天府荡空冤障多祉萃于今生培积善根余庆及于他世倘能助称佛号加讽X经文为其回向西方令彼永离恶道则存心愈大植德弥深道业资之速成莲台生其胜品矣广州康熈辛亥二月羊城有一妇人药毒死夫又推前夫姑落井中人不得知之后时夜间妇即见鬼卒拘至城隍所隍与冠幞头者同审即以铁夹棍夹断恶妇脚令示阳间善恶无爽平藩闻遂给以食置西门外马厂前众人往观妇人日食如常折脚以盘盛于前自向人云过两日便下油锅如期作痛苦之状不堪观也又云更过二日身受碎剐不数日遂死平藩乃令割其首弃其骸于荒郊犬食顺德县喜涌村张哉明妻李氏生二子为人性恶瞋妒好打奴婢每打恨不楚毒使跪堦前以尿浇淋仍烧铁钳烙其身面夫及子俱不敢近之康熈壬寅年盗邻人鸡杀食邻人诘问即发誓曰我若偷得汝鸡食当教我两眼落地次月无病一目爆裂至乙巳年又裂一目丁巳年独卧房中夜半自拆牀板周围枷颈跪地天明家人闻呻吟声趋问何故如是答曰我今被阎王枷锁虽苦尚轻过二日即要上铁剌牀又落油镬不数日而死本村邻乡人皆共知顺德上直村陆业卿为广州府差是无为教之徒口称食斋身行不善所为非事不可具述至康熈己未五月欲将一猪卖与屠人屠人还价五钱卿便自杀卖肉得银八钱过数日病至六月二十三日早见X猪来云我命该尽亦了汝何以贪多银三钱以刀歼我颈我巳得诉官府至未时果见鬼来锁至阎王所见三曹官一名邓天尊皆证卿杀猪王曰汝何故贪财杀害猪命当杖六十今且饶汝暂打三十后当再审遂还甦活一一语其妻子妻看其两髀臃肿青淤数日溃烂自后每被冥使追去受诸罪苦回自说之然其家门独许无为教徒出入余人不得妻子及无为之徒畏羞隐匿不说惟邻人得闻一二耳至七月初九日死未死之前臭气熏出门外行人不堪闻之时有乡人问其无为徒曰世人多杀何不见报惟业卿独受何耶答曰吾教每日三时誓愿每一时称一曹官名字为证今其杀生犯戒故受此报也以斯瞒人余皆隐讳也乡伍邻里向余说之六道集卷五音释冯翊郡名翊同翼阎罗王梵语具云阎魔罗此云息诤谓止息罪人诤故犍稚稚或误作椎凡随有木石铜铁等打能鸣者名犍稚问曰今之木鱼是否答曰木鱼声小不得名犍稚也问何以僧用木鱼耶答木鱼乃古之乐器惟此国有余方无以其声和响静故僧取为念X诵之节度令众异口同音也又昔曹子建曾游渔山闻空中梵天之响清扬哀婉因倣其声写为梵呗今以木鱼表渔山之梵音也刈音艺割也堵音覩垣也盩厔上音周下音质县名在京兆惋音腕惊叹渔音鱼捕鱼也又侵取也所谓渔色邪淫是也矰音增结缴于矢也弋射矢也又短矢也矫骄字上声揉箭曰矫水陆大斋梁武帝天监年梦神僧曰四生受大苦恼何不作水陆大斋救拔之帝问志公公劝帝寻经必有因缘乃躬览藏经造仪文三年乃成于夜言奉文停灯烛白佛若理协圣凡愿拜起灯烛自明或仪式未详暗如初言讫投地一礼灯烛尽明遂于天监乙酉二月十五日在金山寺修设水陆道场帝亲临地席诏僧祐律师主其事出苇江集