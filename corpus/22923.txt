玉清无极总真文昌大洞仙经注经名玉清无极总真文昌大洞仙经注元期道士卫琪撰书成于至大三年以图书易学及内丹学理注释南宋道士所编大洞仙经十卷底本出处正统道藏洞真部玉诀类玉清无极总真文昌大洞仙经注序图卷之一进经表具位臣卫琪谨言天命之性有生钧受于一元道与之形品汇皆同于五纬恭惟皇帝陛下道参穹昊德合神明长追太古淳朴之风远缵旷世庞洪之绪玉刻金编之简尽沐披行岩栖野处之徒咸蒙拔擢故感草茅之奋跃仰干鼎镬之宽原敬献文昌大洞一经仰祝圣躬万寿恭愿尧仁广覆诞敷文治之休舜孝彰明丕显昌期之运玉烛调而春生秋肃璇玑斡而云润星辉天地位万物育化已极于范围日月照四时行诚遂赞于幽显臣琪干冒天威下情无任瞻天望圣激切屏营之至顿首再拜奉表以闻至大三年九月日臣卫琪上表臣卫琪谨言王化所基古典载太妊太姒国风所始今人钦有娀界有新女恭惟皇太后殿下懿范柔和婉仪清淑志静已参于干造德方诚合于坤文鼓百姓之惧心跻八荒之寿域切念臣琪蓬莱隐迹萍梗微生稔知文母之承休敢献文昌而祝颂伏愿月华绚彩法天象而统六宫阴教敷明体地元而育万物民子例覃于慈荫华夷均被于殊恩臣琪干冒慈严下情无任惶恐望恩之至顿首再拜谨言至大三年九月日臣卫琪上表序经者道之纲领也夫道岂容言哉上圣因言成文因文演教其所以经纪世道类不可以测识故凡经皆有难言之妙近世学者方句评而篇注之往往有得天人说经意此大洞经之类是也大洞自元始出其言致玄总灵超真历劫盖所谓妙哉者今中阳卫氏乃能自出新意为之注释锓以行世见予京师求所序引予观之详乎而莫知其涯真不可以测识也抑闻演经之旨有万遍而道备者味之深也今子于是盖有得矣苟明夫味外之意则自万遍而至无言其为造元始阐域也无二道皇庆壬子夏五月特赐太素凝神广道明德大真人嗣汉三十八代天师金紫光录大夫留国公张与材序大洞仙经盖西蜀之文中原未之见也中阳卫君自蓬山来京师示予一编且求为序引予谛观之皆世外之说卫君以三教圣人有杂注于其间旨意深远苟不能贯通三教之书未易观也独雌雄混玉房一语所注阴阳交媾之事颇涉形迹岂中阳曲为今时而然耶但恐不可对痴人说梦耳且西方圣人有云始从鹿野苑终至跋提河于是二中间未尝谈一字吾夫子亦云天何言哉四时行焉百物生焉老圣亦曰多言数穷不如守中由是论之文字语言者圣人不得已而因言显道耳苟得其道尚何文字言语之为哉我作是说中阳子以为何如至大四年清和月望日翰林学士承旨资善大夫知制诰兼修国吏畴斋张仲寿谨题图书未龟马以前五文开化已见于灵宝之书天道昌炽斯文如善养元气浩然独存浊之而愈清晦之而愈明无绝续无存亡劫火不能焚世变不能移也苍然而在上者不有刚健中正纯粹精为之情性则机亦息矣所以运行形体情性于不息者其主宰之谓帝乎七曲老仙以功行道德经纬文章神而明之大哉帝力持是经箓溥觉众生造化之枢性命之源主宰在是自未始有形之先暨四达无穷之外寥乎廓哉万殊一本千劫一途以法眼视之洞然而无碍也吾之所谓太易太初太始太素太极即元始所传文昌大洞也中阳先生卫氏洞测玄妙句解字释本之以道学性理参之以丹诀禅机圣贤千古心法透彻发露更无余蕴洋洋在上有神司之览者幸毋忽焉至大辛亥仲夏旦集贤待制奉直大夫蜀叟赵炞拜手谨书文昌大洞经注序切闻玄圃之玉昆吾之金照乘之珠连城之璧或出合浦或产昆岗有明月之称具衣光之号卞和所抱隋侯所怀世人虽有闻而知之者尤起爱敬愿见之心岂特所谓玄珠黍米苍胡颉摩尼珠天人之所贵重者今文昌大洞是也人人有之而自见不自贵其取弃贱故圣人演之以觉众生托法象以取喻非有形迹者也敷光炁以为音非有文字者也至道无言至真无象自混沦剖判三才之理畅然元化之体归一不知我之为道道之为我以后五行错谬炁运变迁有生之根或拘于宰制于是三宝君复阐其始初之因以示天人谓兆之身皆吾之炁兆之神皆吾之真欲使人人咸知悉见则复归于我而不为炁运之所拘束可坐致自然因是元始重演三十六章之秘该三千一百八十八言以付玉宸道君序结其始末之因计九百单八言以界太玄道父二圣法语总计四千九十六言于是至真无象而圣迹益彰真宰无言而玄籍愈阜范围天地曲成万物大哉至宝真所谓干始能以美利利天下然三十六章以应四九金数即自己金丹之道上卷十章中卷十章下卷一十六章三卷皆以五言为句共三十六章章之上复有大洞帝尊一章以四言为句自不相侔总冠一经之首三卷各有序经下卷终有结经皆玉宸道君演说方见一经之始末周初帝命三真人下传昊会张通真先生此经是也以其时考之盖二千五百余年矣所有茅山魏元君之泒号上清大洞玉经盖灵宝天尊所传比此经缺二章多八十字又有宋明帝时陆修靖以帝一雌一雄一三经或三言四言句读长短不一以附各章之次故其章句颇多其正经并同稽诸传记中载云唐梓州王保和真人奉帝命校三十九章大洞经以付嗣师又有宋真宗朝观妙先生朱自英注政和元年张商英进御札子大抵相同此经本一百二十卷玉宸道君太玄道父牛孳先生集其枢要分其章句三十六章为三卷以便修习上则安镇三十六天下则统御三十六地中以通人身中三十六宫神炁岂非所谓天上三十六地下三十六太玄无边际妙哉大洞经乎此经所载皆天真内名隐讳与人身中神炁相接故在度人生神黄庭之上是故内外互显上下交错盖取诸人身一小天地也人能存养自己神炁吟咏宝章则天真下降与兆身中神炁混融是曰回风混合形神俱妙与道合真故致长生之道可以提挈天地把握阴阳鞭策风雷驱役神鬼偃息于流霞之车眷盼乎文昌之台也人徒知诵经亦死不诵经亦死岂有长生之理殊不知诵经者蜕脱幻躯以即真体谓之尸解不诵经者幻躯与真体一齐俱毙其上根者不言而喻愚不肖者虽提其耳谆谆焉命之渺莫知其所以况章句字义幽隐非天人再世其孰能知之琪幼蒙义方至于诸子百家靡不攻考至元巳卯时方弱冠受诵此经迨今三旬惟恨文字讹谬十本九乖无所从正每思幼小曾阅三藏颇记一二字而不敢擅自订证且天下经教经大冶化炉之后不复有闻比岁薄宦西南尝以此劝人家至户到往往好读而琪以讹传讹中心少宁近因浪走江湖旅邸静坐默有所悟辄将曩者注稿翻绎以平昔所记三教经书其间旨意合同者随句解释仍以大易所谓无极河洛先天后天卦象金丹火候苍胡檀炽帝尊玄炁等各列一十三图以冠经首俾人一披便喻妄据管见语意肤陋惟恐贻谴天道取笑大方敬谒注生真君采访使者冥干印可方敢布露同志诚非所以赞扬大经庶几纯根小器有所发明也龙集至大己酉东蜀蓬莱山中阳子卫琪稽首谨序无极图周子作太极以括大易予演无极以总大洞盖太极者已具形炁之谓无极者无声无臭无象无名惟理而已周子亦曰无极而大极盖无极一动而为阳以生玄炁属水故曰太易生玄光静而为阴生元炁属火故曰元命生太初静极复动为阳生始炁属木故曰太始三炁周玄元始三炁周备炁形质具未始相离谓之太素静而为阴属金故曰太素梵行初三炁为天地之根万物各极其位谓之太极动而为阳属土总领四象故曰太极五灵冲一动一静互为其根是以五太五行谓之五老五符玉经云生于元始之先是也天王复演太易之玄炁结一宝珠即五行一阴阳也阴阳一太极也太极本无极也故曰无极总真文昌大洞云吾以此宝光凝成万炁化生诸天又以其光分敷百千万亿结成大洞仙经即玉经生天立地开化神明又曰五炁结十方万炁生万神即五行顺布四时行焉又度人经五文开廓普植神灵无文不光等同万神万炁仙即无极之真二五之精二炁交感化生万物故文昌乃天地之祖万物之母是以人人具一文昌物物具一太极也人能精修澡炼文昌大洞之道究竟复归于无极之中矣虚无自然人生自无中生有至老复归于无看无极图方知二炁五行所生之自二炁者阴阳也五行者水火木金土也因理而有炁因炁而有文文者天干地支也阳动而生壬子一数也为阳水阴静而生丁巳二数也为阴火再动而生甲寅三数也为阳木复静而生辛酉四数为阴金动而生戊辰戍五数也为阳土静而成癸亥六数也为阴水动而成丙午七数也为阳火静而成乙卯八数也为阴木动而成庚申九数也为阳金静而成巳丑未十数也为阴土虽曰天干亦有阴阳也甲丙庚壬戊为阳干属阳必动而成文乙丁辛癸己属阴必静而成文地支亦有阴阳也子午寅甲辰戌为阳支巳亥卯酉丑未为阴支五文已成其名号曰五太而经中再有五太是为十太岂不贻识者所哂盖不知五行各具二炁交感而方能生成五行阳生之为一太阴成之为一太互相生化以成天地之文经云真文肇生明点火生真文十德真文宣横文帝子宾－十佺人文结皆以五文开廓故天地万物莫不皆以之而生长或曰黄帝命大挠氏探五行之精而作甲子岂在天地之先乎其不知甲子先天地而生此特因人而显尔天皇氏所起甲子十干十二支先作摄提自寅上今尔雅所载是也后至疱牺氏作自甲上起谓东方甲者乃万物始生木德之盛故以甲始十干阴阳二炁化生天干地支在天为天文在地为地理仰观俯察探赜索隐推究源流六十甲子为天上六十位星辰五行之炁所化八卦安镇八方今以六十甲子并六十四卦分布洞章皆合妙道九皇上真炁其文壬子生天一之水为太易太中六炁清其文癸亥成地六之水为太中天皇上真炁其文丁巳生地二之火为太初晨中黄景炁其文丙午成天七之火为太和太一上元炁其文甲寅生天三之木为太始金阙上景炁其文乙卯成地八之木为太清太素梵行初其文辛酉生地四之金为太素太真九光轮其文庚申成天九之金为太真太极五灵冲其文戊辰戌生天五之土为太极太玄启十明其文己丑未成地十之土为太玄经者数之体数者经之用凡修文昌之道不可不知数盖天地以数而运用万物以数而有生数者即太极中阴阳动静是也易曰天数五地数五五位相得而各有合天数二十有五地数三十凡天地之数五十有五丹经曰东三南二同成五北一西方四共之戊巳还从木生数三家相见结婴儿其文昌之谓乎道即经也易也易即数也象也经云以玄一之炁太玄一音弘帝一真道又曰从道妙一善贷生根孕玄分元诞始传真化生诸天原其起因皆从一数盖玄炁一动而生水次生土木静而生金火从一至五五行顺布又以六配一而成水以七配二成火八配三成木九配四成金十配五成土此所以成变化而行鬼神太极未判此数混然于无极之中是故天地人物生成也以数败坏也亦以数而百姓日用而不知至伏羲氏出因河马负图遂则而象之以画八卦若知此数者性命之道在其中矣是以文昌咸备焉故下卷言五太五行五老五符生天立地化育人物莫非皆自九宫八卦中来故宫卦是出乎二炁五行盖二五又起于太极无极而已伏羲大圣人也精思至道玄感于天泝天地之原依盘古之化得其身体发肤以为卦象箕子作洪范九五福一曰寿二曰富三曰康宁四曰攸好德五曰考终命凡人在世所愿者五福而不知所以进修之道当自洛书始洛书之九宫即易之用九文昌之示九也人能于此用意则易之纯干文昌之纯阳不约而会故曰君子终日干干自强不息又曰绵绵若存于此所谓求福不回也洛书者戴九履一左三右七二四为肩六八为足是也以节炁顺逆游行九宫纵横者皆一十五数与河图络绎错综以成三才之道诚经天纬地之数也浑沦既判万物赖以生焉至大禹因洛龟负出象数始灵禹以之理水叙九畴箕子因之作洪范文王因之而移易卦位即太极之数也故文昌云示九统之法传九光之符皆以九为用盖九为纯阳之数也故经有三十六章亦如干元用九无以异也此三才之中性命根本太易所谓易简之道也而人所不知或流阴阳山水之家欲求洪范五福当穷究文昌九数而后可上有九天人头亦有九宫以象之地有九州人身有九窍象之斗有九元人心有九孔象之水有九河人肠九曲象之九数为阳人非阳不生也禹伤鲧遭殛精思冥感欲复大功故天授之以理水皆合天地大造化之体用也河图先洛书数千年出是以伏羲得以画先天八卦即太极中所具五十五数是也以此画卦似有次序而先辈多以洛书九数为河图是以刘牧因而授受至今存焉兹因文昌中探索得合以十为河图以九为洛书故列其次序无极之中已具此体而秘蕴未露始因伏羲时龙马负图而出因之而画八卦以一五七阳奇轻清之数上而为干天二六十阴耦重浊之数下而为坤地谓之天地定位乃太极生两仪是也以五数配一二三四而为老阴老阳少阴少阳是两仪生四象也以六七八九十交互配合而成八卦曰一干二兑三离四震五巽六坎七艮八坤相对取象曰雷风相薄山泽通气水火不相射纵横皆九数是谓四象生八卦也是以人之头圆象干天足方象坤地身体象艮山津液象兑泽声音象震雷唿吸象巽风血荣象坎水炁卫象离火岂非八卦皆备于我故以易参同经旨盖文昌大洞之旨尤为幽隐人或以为难晓不肯受诵故今取诸经书中易见之意合之庶几善信男女无问贤愚悉皆省悟天地未判形如鸡子中有浑沌氏以清为天浊为地浑沌日长一丈天地日开一丈眼为日月身为山发为草木津液为水名盘古洛书后河图数千年出大禹得以理水亦太极中之五行是也盖欲人顺其性命之理则不汨之也然则图书止可以画卦理水耶曰非也实性命之体用也先天后天非图书无以显其体而大易文昌非先天后天无以着其用故体用兼该性命互显缺一不可敬并书以示同志经曰八皇运九天即八卦九宫也八数九章相为表裹故河图洛书相为经纬先天先地已有之矣文王因取河洛细绎而移位八卦故以干坤老阴老阳已具三男三女是宜退休于无用之位故易干于西北移坤于西南坎离阴阳正交于中宫居子午正位震乃阳交之初故置之东方兑乃阴交之始故建于正西艮巽阴阳驳杂而无交感故位偏处一隅而后天八卦周游于九宫之间五居中而寄位于二曰二五同功易帝出乎震齐乎巽相见乎离致役乎坤悦言乎兑战乎干劳乎坎成言乎艮而四时行焉百物生焉而易行乎天地之中矣文昌与易岂相盖人身一小天地而文昌经纬于身中矣人能纯全而归之是无负于圣人之化育则此经不为虚文矣九光符者乃混洞赤文九阳梵炁之所凝集成文初以始青之光炁开始青之天凝太霄之宫于东北次以太青之光炁开太青之天凝青霄之宫于东方次以始丹之光炁开始丹之天凝碧霄之宫于东南次以太丹之光炁开太丹之天凝绛霄之宫于南方次以始素之光炁开始素之天凝景霄之宫于西南次以太素之光炁开太素之天凝玉霄之宫于西方次以始玄之光炁开始玄之天凝琅霄之宫于西北次以太玄之光炁开太玄之天凝紫霄之宫于北方次以太梵之光炁开太梵之天凝神霄之宫于中央九统者以一帝统一天之事故曰示九统之法以会帝传九光之符以集神人初生受九天炁方具形神修行人九月功行圆十月圣胎成方可温养上真以九炁凝而成文曰九光之符以度人天在法箓中具载兹以神霄生神九天上统三十六天星曜下统三十六垒土皇中统人身中三十六宫且三十六宫者皆系上天布流真炁灌注官室然后成人小救苦经云还将上天炁以制九天魂是也三十六天三十六地具在各章今将人身三十六宫分上中下三部以分布凡人修诵是经当须澄心默坐存想自己心中三十六宫光明焕赫宫中各有真人放五色光芒上接三十六天下接三十六地神炁凝集上下相通经所谓九统之法以会帝九光之符以集神是也光炁凝定然后调声正炁吟咏洞章须以九遍为一过诵讫一遍回向上真并中下界鬼神及自己祖先魂识一一如意回施略坐俟神炁稍散徐徐离席不可卒急素乱神光鬼神呵责诵经时不可言语今开于后金丹者乃人身中一点真阳也与天地同出日月并明泄之则成人聚之则为丹经曰丹母全真阳真阳者铅也产在坤为地曰玄玄叔火王者汞种在干干为天故能夺天地以为炉鼎也曰携提日中王并羽月中晨者故能采日月为药物也曰冥化混离坎雌雄混玉房者以黄婆为媒欢合木公金母夫唱妇随也曰紫华领胎仙者十月圣胎圆成也曰婴儿为赤子者阳神突然现形也混合三五宫者追二炁于黄道会三性于元宫也曰五炁结十方攒簇五行也曰太极主四真者和合四象也曰黄庭涉北元者真阳上冲心府也曰九遍还返七者以易卦进退抽添为周天火候也曰体宝圆珠映领玄苍胡珠者片饷工夫金丹立成也曰舐炼五芽珠者饵此金丹则证品大洞天一帝尊也经中金丹语意不一而足兹略举梗既木中者在中之中也非上下边傍佛氏云不思善不思恶正恁么时方见本来面目儒曰寂然不动道曰念头是也不可声臭求不可着体相索常虚灵不昧若串其中则此窍不明矣昔薛幽栖注灵宝经值仙人双子办白先生二人相访谈云论道言及五真游神之妙盖谓此尔五神在天在人在物皆主生化之事若不得此神主生生之运则机亦息矣故度人经云执符把箓保命生根出入华房八冥之内细微之中下镇人身泥丸绛宫是也故文昌灵宝黄庭生神等经皆具言之五神散为万神聚则复为一婴儿也万神之名不可一一备载兹略举要以便观览在人精思冥想自然相感化现出自己身中今开于后夫人之身以万炁凝而成形万神具而始生既生为婴兄纯和冲粹天理混如即大洞帝尊之本体也若修文昌复归于婴儿谓之形神俱妙婴儿既成化为玄炁谓之升入无形与道合真复归于无极之中一而已始知根源自此而生自此而终大通经云真空无相湛然圆满者也玉清无极总真文昌大洞仙经序图卷之一吏疑当为史据前后文意四数当为四数也据前后文意炁清当为清炁此二字原书不清玉清无极总真文昌大洞仙经卷之二东蜀蓬莱山中阳子卫琪注发明经题玉清者玉清已有太易太初太始太素炁形质具未始相离则有大洞高上混洞太无元天宝玉皇之炁以生元始时号高上大有玉清官故大洞即太极也时号龙汉上劫文昌经所出之时也无极者无极而太极太极本无极也五太已前冲漠无眹不可称说故曰无极总真者乃总括天真地圣人神精魂六纬之姓名盖有是形必有是炁有是炁必有是理理者天理也纯粹不杂诚实无妄释曰实际道曰真儒曰诚其实一也诚者天之道也子思孟子发明已尽既有此诚实之理必有主之者即周子无极之真二五之精是也道曰杳冥之精其精甚真又曰真中有神是以三才中各具此理此神以生庄子曰天地与我并生万物与我同体此经包罗天地囊括三才无一处不实故曰总真文昌者文者理也如木之有其象交错古者苍颉制字依类象形昌者盛也大也言天地之文理盛大也如伏羲则河图之文以画八卦立三极之道此经所以推穷三才中之文理性命皆自二炁五行中出故文昌星乃土炁所化坤土之卦辞曰黄裳元吉文在其中也艮土之卦辞曰生万物者莫盛乎艮成万物者莫极乎艮故周子所谓阳变阴合遂生五行度人经云五文开廓普植神灵而南上文华光彩焕烂故十四章云南昌发琼华乃南极长生朱陵上帝南昌受炼真人所治见有上帝所赐注生真君八角玉印所谓南斗注生不言文昌而言南昌盖丹天世界文明之地梵炁所化是为南昌上宫今南岳衡山朱陵洞天上应奎轸始因奎壁垂芒帝命主持斯文壁位居亥专主图书奎位居戌专主文章盖奎宿有文彩壁宿能藏书昔赢火之后于屋壁得古文故壁之于文与有功焉是以文昌宫有东壁图书府太微垣中有南斗第五星文昌炼魂真君又有太上九炁文昌官文昌上相次相上将等星又有文昌图流运以生化文物是故天地之问生成变化之道莫大于此故曰开明三景是为天根无文不光无文不明无文不立无文不成无文不度无文不生等语实基于此易曰物相杂故曰文是以文昌一经维纽不贯亦如易系云变动不居周流六虚上下无常惟变所适又曰参伍以变错综其数通其变遂成天地之文亦此义也故文昌之在世者乃教化之本源大洞者大者虽天地之大不可加也洞者通也万物通有此理即太极之谓太极既判天地人三才各极其位所谓物物具一太极故总而言之是曰大洞即邵子所演箕子所陈皇极之道同义经箓法皆有三洞而大洞最高仙经者经者由也万物公由之正路也儒诗书易礼语孟春秋皆经也修道之谓教故曰仙经元始因人之所禀赋各具是理故修明品节以为教化之本使鬼神并人各返本源就所禀受处修进以为学道求仙之捷径也人能原始要终反求诸其身则天地万物皆备于我矣文昌准易题曰无极总真文昌大洞者似为倒持有所不合当依无极文昌总真大洞无极者即太极中阴阳动静也文昌者五行也总真者干道成男坤道成女也大洞者化生万物也经曰万炁生万神是也故曰太极图是一部周易无极图乃一部文昌大洞已于图中明之虽然久则难变恐贻众疑姑仍旧贯且此经与易无异易以干坤为门经以大地为主门用也主体也仰则观乎天文俯则察乎地理理亦文也天文者六十甲子日月星辰布列三十二天也地文者六十四卦配于三十六垒也人文者凝集三十六宫三百六十骨节中神炁也即度人经三十二天外弥罗天清微天禹余天大赤天是也三十六地者九垒土皇每垒分四土皇共三十六土皇总治方舆衍而伸之则干之策二百一十有六坤之策百四十有四二篇之策共三百六十以应周天太阳行度之数也小而阳爻因之凡阳爻皆三十六以应四九金数也今大洞首章四言者二十二句计八十八言另安于上以应无极外五言正经三十六章计六百二十句每句当易卦一爻六十四卦计三百八十四句应之以干坤坎离四卦计二十四爻古人处之四正非也盖干坤为大父母而生六子坎离乃万物之父母生生之根也当置太极之中其六卦以三百六十爻句布于十二月上应周天火侯余二百三十六句将二百句分布四正以应四象太易太初太始太素每方五十句合得八句卦每卦六爻计四十八爻外取二句以分卦之奇耦阴阳而四象备矣复取三十六句纳于中官以应太极得卦六所谓金入土釜丹鼎圆成经计四千九十六言即易变四千九十六卦也以此解释则知文昌乃一部周易也易有圣人之道四经有圣人之道五穷天地之原者尚无极保性命之正者尚总真究阴阳之理者尚文昌神变化之妙者尚大洞咀辞味之奥者尚仙经干坤毁则无以见易阴阳隔则无以见文昌经亦易简之道也君子所居之安者经之叙也所乐而咏者章之辞也顾不妙哉其余触类以长之将以俟于方来琪载拜祖师太玄道父牛孳先生发问启请并集经祖师九天开化元皇帝君重修玄契并叙经祖师文昌皇人玄圣道君主文昌图并掌经文昌大洞经以太玄道父为祖者乃天上集经之师也以元皇帝君次之者乃此经初出流传人问之祖也文昌皇人次之者乃斡运生炁主持文物辅佐皇猷之祖也按帝君内外传并化书及经叙帝君于周武王乙巳岁生于吴会即今平江是也受三真人文昌大洞经后以看诵之勤屡获感应受金像法箓行持救济有效遂证大洞妙行圣果故作叙并玄契以开化天下四海未尝无之然以累经兵火或绝而不嗣者有之矣今行于蜀而蜀人深信者以帝君在蜀为大神自唐至今累朝崇重对王建庙所以帝君专以此行化救人其问亦多有因此得道者要之此经自周武王时流传人间至今已二千有余年矣故其字或少有舛失亦无足怪尚幸累世至人证订有次诵者亦不必疑彼惑此但至诚精一行得一句亦可以为上仙或谓与上清大洞不同琪曰今三山皆有经箓法亦各不一况此乃玉清文昌大洞明达之士皆归一道识浅者固有异文昌胜会文昌会上有通悟禅师波沦禅师蜀中诸禅师皆观音菩萨化身并与嗣禄道场号曰心珠会仍以帝君为主每岁各师生辰诸山释子大作胜会广化香火庆赞称贺官贠士庶钦仰者比比焉故凡二教经仪多释道混融互用又有宝光天尊圆通道场敷座摇帝锺弹梵语咒九朝行道亦有水陆科等其间未喻者或谓语意不纯非不纯也大抵道之一字唯理是适理之所在其道大同奚分于二教唯其弗能推致穷极则生异见是以疑惑不能坚确此心此心尚不能坚确安能求道理于纯一哉矧大帝世称硕儒刻意坟典于晋太康中举家归风洞登仙累朝崇重以为斯文宗主先遇太上赐丹获证道果后遇释迦授记又证大乘故于三氏门中维持正教今皇元累降玺书褒崇易灵应庙为右文开化之祠祠者国家之祠祀也与诸神庙号不同又加封辅元开化文昌司禄宏仁帝君诸神中膺帝号者极鲜琪蜀产也蜀祠不在言宣自访海岳每至必访灵迹在在有之昊山又最尤是知香火之盛如此其保安家国利济幽显其功用岂可量哉又知文昌宫官属总总井井今将文昌家庆圣讳并诞辰开具奉文昌香火者宜知之大帝累世讳善勋忠嗣孝仲如意勋浚已上不忌古名恶子后去中下二字唯讳亚字霰夫书词疏者切宜避之二月初三日诞左司独孤氏七月十五日生乃许旌阳后身因斩邛州蜃功累朝封八字王今掌文昌左班领官属一千二百人封广佑嘉应昌泽孚惠王右司李赋八月十五日生以破符坚功累朝加封八字王号今掌文昌右班领官属一千二百人封英惠忠烈翼济正佑王紫微垣文昌将相星君太微垣文昌三公内座星君少微垣文昌处士博士星君文昌上宫周文宪王大成至圣文宣王太清九炁文昌君太清紫盖官夫子君东井清明君清明了决吏九奇宫五经孔炁君文昌内侍六仙白鹤蓬莱长寿桂花菊花桂香外殿如意四将左右前后四金城文昌北府左右二丞相左右二太史苏黄二真人御史吕真人长史张真人天简注授司侯真人随机应感姚真人逗机赴感秦真人混一元皇君北府统帅武经公左金吾使昊将军右金吾使狄将军掌如意刘将军主管兵籍七圣将军木马烽火快利巡猎雕虎等将军鸾府省台一百二十员大将三十司诸灵官监真宅监雷抒监边疆将军文昌府左右通引判官采访游奕使凤凰山应梦土地真官具位臣姓某谨灶心香虔伸供养三清三境大罗高真三宝上圣金阙昊天至尊玉皇上帝大洞祖师太玄道父牛孳先生玄天上帝祖师九天开化主宰元皇上帝祖师玄一真人郁罗翘玄二真人真定光玄三真人光妙音祖师东华大神方诸青童君扶桑山旸谷神王祖师太素三元君祖师青城山九天丈人储福定命真君庐山九天采访使者应元保运真君祖师太极真人安度明徐来勒霍山王元甫镐京杜冲祖师申泰之祖师西城总真王君王远字方平小有天王太素清虚真人王褒字子登祖师南山司命夫人紫虚元君魏华存女冠徐练师周武穆公主周惠抃真人祖师三天左相保和真人王昌运大洞嗣师王道渊润州太守唐若山真人祖师全真达道真人张如珍葆光袭庆真人张昙要祖师杨大明祖师银青光禄大夫崇玄馆大学士广成先生刘元靖祖师邓欲之祖师冲和见素真人施存祖师杨太初聂绍元高云举刘根真人祖师天师真人薛季昌薛幽栖琼瑶真人宝峰卫宝元字桂之祖师黄庐子庐山王三一南岳彭蔡二真人谢修通聂师道真人祖师龚长庆向子文田虚应俞灵瑰陈与明萧灵护萧惟亿陈先生真人龙虎山茅山合皂山历代祖师真人历代传经传箓传道祖师真人恭望真慈俯降经筵证明修诵入意有兹愿悃控告上真伏愿垂光印知修咏臣某下情无任战栗之至再拜以闻平坐存想法谨出臣某头面身中五脏六腑真炁生炁神人一合凝集臣某身中屯驻所居金房玉室毋请散乱急急如律令发神苍华太元君脑神精根泥丸君眼神明耀英玄君鼻神玉珑灵坚君耳神空闲游天君舌神通命正伦君齿神锷锋罗千君面部之神自相守摄魂还魄永无倾急急如律令心神丹元守灵君肺神皓华虚灵君肝神龙烟含明君胆神龙曜英明君肾神玄明育婴君脾神常在魂亭君重楼一十二真人五脏六腑身体精皆在心内咏天经昼夜存之自长生急急如律令九灵太妙白玉龟台金真万炁祖母元君心中一真天精液君字飞生上英回风混合上真圣母中候元君名启珠胃脘二真坚玉君字凝羽珠雌一帝真九光圣母精血三真元王君字黄宁子玄斗中大女俦立兰肝中四真清明君字明输童子斗中真仙少女郁墨子脾中五真养兑君字太昌子斗中太一神君字频运珠肺中六真上元素玉君字梁南中童大洞帝一太素尊灵父宁母精肾中七真玄阳君字真光东方青帝雕梁际胆中八真合景君字北台玄精南方赤帝长来觉泥丸九真帝昌上皇字先灵元西方白帝彰安幸上玄元父君叔火王字左回明北方黑帝保成昌上玄元母君高同生字右回光中央黄帝含神光紫素左元君翳郁仞字安来上帝皇太一重冥空字幽寥无白素左元君启明萧仞字金门上九帝尊神日明精字众常生黄素中元君圆华黄仞字太张上上玄九帝尊神君讳明真正一左仙仲成子帝宾字西华三素老君罕张上字神生道正一右仙曲文一光坚字琳和玄一老子林虚夫字灵时道左目童子飞灵字阳光太微小童干景精字会文子右目童子晨婴字阴精玉帝君逢陵梵字履昌灵胎中元真精魂字元君无英公子玄元叔字合符子胎中白炁君务玄子字育上生白元洞阳君郁灵标字玄夷绝结中青炁君案延昌字合和婴白元君朱晶字明师节中黑炁君赋来生字精上门白帝君彰安字西华胞中黄炁君祖明车字神无极太一尊神务犹收字归会昌血中赤炁君混离子字叔宝坚中央丈人理明初字玄度卿太一精魂玄仞子字盛昌中央司命君神宗字理灵襟元君精魂保谷童子字明天日中司命接生君字道灵帝真精魂幽台生字观上生命门桃康君孩道康字合延精天帝精魂理维藏字法运珠月中桃康君方盈子字运梁司命精魂发纽字庆玄泥丸天帝三一君伯史华皇一之魂上归字帝子三一帝真肇勒精字中玄生天帝纪魂照无阿字广神绛宫中一丹元君神运珠字子南丹太帝精魂阳堂玉字八灵君绛宫中辅卿中光坚字四化灵天帝九关魂回禄道字绝冥命门黄庭元王君伯史原肺部童子素明字元英黄庭君始明精字元阳昌九元真男拘制字三阳黄庭下卿归上明字谷下玄九魂君玄精育日中王赤景字翳逸寥月母字灵素兰九魂神浑化归三部八景神三十六宫生炁君照依八景运常宁广霞参神天注下存想思兹不重赘谨集臣某身中五体真官五脏六腑七政九官十二神室四肢五体筋骨脑髓皮肤血脉九窍荣卫一百八十灵关三百六十骨节千二百形影万二千精光左三魂右七魄三部八景二十四神身中三万六千人神吾是太上之子元皇之孙头冠朱雀足履玄武左按青龙右才处白虎使臣某心不受邪肝不受病肺不受奸肾不受死胆不受怖胃不受秽一身清净万邪不干吏兵导引五神侍侧急急如律令精思法式凡欲持诵文昌大洞经当以清旦人事未交之际香汤沐浴更服新衣斋戒入室然烛廿执火香北面叙立持咒洒净祝香告圣叙意礼请献九分荼并果食随意如无茶但净水九盏亦可务在至诚不必拘执然后面东安坐朝取生炁屏息定虑毋得杂乱妄想双目内观黄庭空无所空须是静定久之即存肝中青炁化为青龙立左肺中白炁化白虎立右心中赤炁化朱雀立前肾中黑炁化玄武立后己身坐九色莲花座上下有九头狮子乘座三元将军四圣元帅侍立次思头上天中三宝九霄生神上帝放九道光芒进射兆头上九宫并身中九户次想三十二天帝六十甲子本命星官并垂光下烛兆身中五脏六腑三十六宫下至三十六地土皇君涌泉至泥丸通天彻地虚明晃朗一一分明次存肝青炁化无英肺白炁化白元心赤炁化司命肾黑炁化桃康太一在头此五神乃万神之宗故先存想如道士朝元冠服各随方分服色侍立左右前后次存万炁万神一一如法持咒饬神心存口诵事毕即微微开声诵经不必粗炁哮吼高声唱叫但在存想精密而已此乃古仙持诵三洞经法有侍经五帝玉童玉女护法威神随经匡护不可轻忽也所载经验备悉可以潜观熟玩或天真下降或地祇鉴临或自己身中神识出现如萧唯亿四兽现形皆是存思精详所致好道之士各宜遵行文昌大洞仙经叙九天开化主宰澄真正观宝光天尊叙并玄契予生昊会居事畎侩忽于锄下得一金像询之父老曰乃元始天王相昔大禹理水冶金为像以镇方岳予香火奉事未尝少懈因海风翻浪人力不能支予为众舍金像投骇浪中由是风潮遂回一境获免思仰之久一夕于沙碛中有光亘天掘之仍得旧像归筑宫安奉同邦人共事之积年灵感不可胜纪予考妣不幸死于瘟疫予丧葬庐墓培壅既周偶有三神人葛巾羽褐芒鞋访予以大洞仙经一帙赐予曰晨夕诵之必获善果于三才中上可以资奉父母祖先魂灵出离幽苦中可以灭罪消灾延寿益算下可以庇族救人同获保全汝可舍金宝拜吾三人吾为传奏予即日依命设斋贡金缯奉师受之尔后晨夕诵持不辍屡获灵应因盛暑洪水奫浸考妣坟茔予礼奉金像诵大洞经期以千卷为终以保无虞次年秋雨霖霪傍溪涌涨数流为一予益恐及水落视之则坟前溪谷变成坚垄广一里余自是松楸无害予尝思父母死于疫疾恨瘟鬼之害切骨为雠幽明路殊力不能报旦夕勤诵大洞仙经虔祷金像愿赐威力以治瘟鬼又三年忽梦金像语予曰大洞仙经汝熟记矣大洞法箓汝未见也今当授汝以治邪魔非惟可以契汝初心亦可以佐天行化助国救民也袖中出书二件予拜受之一曰大洞箓二曰大洞法既觉此二书在予枕前因设斋置匦收贮择日出而阅之读至大洞天驺甲卒一万人下度之句忽风雷昼暝金甲朱绶者无数列于予前俯而请命一人执红旗立于众先曰愿听使令予方恍惚不觉厉声谓之曰吾要汝等往治瘟鬼此乡张屯使家阖门病瘟为吾驱来语毕一持旗者领百余人入其家俄顷执鬼五人出有蒙虎皮者冠雄鸡者貌若人者若乌头者若驴头者所执有水火羽霎斧凿之具予怒而叱之将灭其形彼乃有辞曰元伯等岁运所生岁炁所成所游有方所病有人阴谴重者受其灾天命绝者致其死亦非元伯等所敢私始自三官五岳上奏玉帝呈世人罪状由是帝命行下三官五岳行病年王案分给牒分遣元伯等一依定籍行之若蒙真官赐以宽贷自后愿遵约束遇有行瘟见真官符箓所在即不敢至予因依经法授以教勑而去闾里病瘟者予与之符法皆得全活予因以此法箓救人疾疢众矣名闻远方士庶官吏踵门求治者不可胜数予积玄功妙行皆由持此大洞仙经而获大洞法箓故能全收神功立正除邪济生度死消灾延寿其后冥冥中有大力鬼神社庙英爽来求予诵经回施者皆谢云乘真官经力增助威德迁神善籍矣或有沈魂滞魄不得往生托梦附形来求予诵经资荐者皆谢云乘真官经力已出苦趣俱得更生矣应遇天行时疫侵染不止但诵此经行法箓中遣瘟符绝瘟符止瘟符差遣天驺甲卒已上收瘟食瘟吏收毒食毒吏收邪食邪吏收炁食炁吏收鬼食鬼吏收殃食殃吏收精食精吏治病神医吏诛符破庙吏乃正一威勐九等将等九部各领甲卒及北方黑骑天官五亿万骑苍老麻姑金刚力士等收捕之先牒年王次申岱岳分委城隍社令札遣瘟疫使臣闻经不依盟约拒止不伏退散者然后奏而灭之夫大道尚慈太清常善上帝好生推仁止杀行经法箓者不可徇私苛暴以招天谴但以礼遣之以经奉之以法箓威之以善功劝之亦方便修行之捷径也行此经法箓之士宜在详酌以立玄功此经能解冤结止谴考释口东咒解触犯安坟宅宁军府息甲兵止疾疫祈风雨降祥瑞致蚕谷保形命庇族属救乡社安边陲禁虫虎止旱涝灭妖怪息群凶退消暗曜恶星安奉祀典鬼神资荐祖先魂识赈济穷魂滞魄此乃文昌二十四种上妙功德以应周岁二＋四炁皆可设斋诵经行法以禳谢之其余治病馘毒有紫庭天医神方乃禹皇金后之余恩及乎万世使人无横夭之伤时免札瘥之患奉教之士当寻访受习以取玄功予证果太上不骄乐育天帝澄真正观宝光慈应更生永命天尊实由诵经之勤遂臻上清之贵得受诵者勉而行之愿与同文昌一会中人齐登妙行谨叙元制诰上天眷命皇帝圣旨维明有礼乐维幽有鬼神妙显微之一贯在天为星辰在地为河岳形功用于两间矧能阴隐于大猷必有对扬于懋典蜀七曲山文昌宫梓潼帝君光分张宿友咏周诗相予泰运则以忠孝而左右斯民炳我坤文则以科名而选造多士每遇捄于菑患彰感应于劝惩贡举之令再颁考察之籍先定贲饰虽加于焕汗徽称未究于朕心于戏予欲文才辈出尔丕炳江汉之灵予欲文治宣昭尔浚发奎璧之府庶臻嘉号以答宠光可加封辅元开化文昌司禄宏仁帝君主者施行延佑三年七月日下七曲圣号金阙昊天太师混元内辅三清上宰大都督府都统三界阴兵行便宜事管天地水三界狱事收五岳四渎真形虎符龙券总诸天星曜判桂禄嗣籍上仙元皇真人天台丈人五炁君司禄职贡举真君编修飞仙列籍掌混天造化沦洞救苦天尊笔端无一事之不言分身无一民之不救九十五化之昭乎日月亿千万劫之拯乎黎民全忠孝之大伦示臣子之彝式威光自在道德无为南极长生真王九天定元保生扶教开化度人主宰长乐永佑十号圆满慈尊紏察三界祸福事证果定慧王菩萨迦释梵正如来太上不骄乐育天帝玉清内境清净道真身现紫微岩手执如意杖普济诸苦统御万灵都统混天诚心接物万天教主随愿慈应天尊大圣大慈大仁大孝无边无量至妙至玄九凤阙右丞相元皇上帝新册辅元开化文昌司禄宏仁帝君祖师澄真正观宝光天尊诗曰天封并宠锡元始升真灵数足三百字功侔三洞经真仙互传诵阴符奠与京若人持念者世代享亨荣十号圆满尊号澄真正观天尊宝光慈济天尊灵感慈应天尊注禄定籍天尊消魔护国天尊慈悲应感天尊沦洄救苦天尊消劫行化天尊随愿灵应天尊更生永命天尊玄帝圣号北方太玄湛寂天大梵龙阿境天一长生阙琼瑶紫极宫体道凝玄变真离相化身万亿普现诸方太极真宗太玄道父洞神金阙祖普光弘济尊灵通太妙仙八威九光圣执洞渊帝心印秉阴明斗极符统玄武右弼司判左领胜府院大弘慈愿变现威神誓断妖魔救护群品匡扶劫运保济国民威德无边神通浩博受苍胡颉宝持檀炽钧音万行周圆神通满证大悲大愿大圣大慈紫极元皇玉虚师相玄天元圣仁威上帝金阙化身天尊文昌皇人圣号太极上真九疑主宰文昌皇人玄圣道君东海广桑山真君阐猷大帝兴儒盛世天尊郑渊薮真人大洞经赞赞叹宝经甲一大洞真经本大乘渊深蕴奥极玄冥十方三世诸仙圣修习功成达始青具宣玄妙乙二三洞三乘未易涯虚皇妙语绝纤瑕诸经万法归宗祖解悟登跻浩劫家奉劝当世丙三帝王宰辅及公侯州牧诸官与庶流富贵荣华无别事总真大洞究玄猷诚谕三教丁四缁黄二教若殊途闻礼闻诗君子儒咸可诵持真大洞先天先地一虚无诱引劝谕戊五全真学道众王民万法千门枉用心大洞仙经持万遍虚皇老子自知音善信男女己六世间文武众曹僚娼妓闾阎比比俦咸可率心持大洞罪根削灭与神游决定证果庚七大洞真诠异众经登仙入圣谒玄真饶经八万尘尘劫圆证虚皇无上人忧叹愚俗辛八咄哉蠢蠢未明徒岂识浮黎黍米珠大洞度人元一体等闲平地达玄都方便劝勉壬九若欲修行达上乘争如大洞几篇经尽心尽性修身法悟得高升大有庭因缘际遇癸十予因诸子锓斯经述颂称扬赞此经功德巍巍无尽藏虚皇妙道本无形元皇大天帝大洞经赞因由缘起岁君始自苍胡檀炽音结成云篆度天人太玄道父亲求受下世方闻大洞经修真学道立春一大地凡夫学悟真仙源路杳实难寻欲知捷径无差错口诵心持大洞经祈禄仕保子嗣雨水二宗祖前生善力轻今生禄嗣颇艰辛祷祈欲得如君意何似勤看大洞经消弭灾异惊垫三日月无光苦并吞星辰错度紊天文上消天厄宁凡庶至士同宣大洞经祈风雨致蚕谷春分四旱魃为灾雨若金虫蝗水涝谷无成普教丰稔无饥馑祈祷全凭大洞经诱化凡庶清明五工贾农商与四民贪求不觉业随身忙中好割闲心力习诵文昌大洞经宁军府息兵甲谷雨六府库资财甚满盈兵戈永息乐升平民歌有道图长治报国勤看大洞经安奉杞典鬼神立夏七社庙神祇与百灵欲求升擢盖无因迁名善籍增威力旦暮须听大洞经资荐祖先魂识小满八眷属宗亲父母魂久留地府不超升欲思荐拔缘无力斋戒勤看大洞经除冢讼绝征唿芒种九冢讼征唿累后人又兼谴告在天庭生生世世遗殃咎解止宜看大洞经解触犯安坟宅夏至十或为营修与筑坟兴工动土犯凶神致令宅宇多灾咎解息宜持大洞经除瘟疫小暑十一行病年王统五瘟遍州历里害生民保全邻族无传染严洁同看大洞经救疾病大暑十二月厄年灾久染身寻医问卜与求神不能解离无门告命道皈依大洞经拯济穷魂滞魄立秋十三六类冤亲男女魂冥冥漠漠在幽阴普教受炼生天界好与频看大洞经解冤结处暑十四六道冤家结得深冤冤相报几时停欲令各各生欢喜除是听闻大洞经称口东咒白露十五或为争财或为嗔一时忿怒叫神明结成鬼讼何时了解雪无非大洞经息群凶秋分十六疾病丧亡不离身官灾盗贼苦侵凌财消物散如冰雪保佑当持大洞经灭妖怪寒露十七木石狐狸猴犬精抛砖放火现人形作威作福求淫祀殄灭宜看大洞经禁虫虎霜降十八居处山林与独行虫蛇狼虎每伤人寻声回避无遗毒住坐留心大洞经开心志启聪明立冬十九士子儒生茅塞心神童应对不聪明挥毫欲得如神助先好常持大洞经保形神小雪二十如幻如泡是此身炁精神裹好修真保全形命同天在熟玩文昌大洞经教诚富家大雪二十一莫恃家豪积万金天司夺禄易危倾有时正好修功德割己刊行大洞经述古应验冬至二十二一片真心达上清感通得授自三神此身位证天尊果只为勤看大洞经普劝善信小寒二十三听我重言大洞经斯文玄奥果难名无边功德莫思议普劝凡夫不可轻收因结果大寒二十四元始天王说大乘有缘方遇此尊经若能终始勤修诵共作文昌一会人仰启颂仰启三清境无上三境尊元始大法王大慈真教主玉宸大道君太玄真道父仰稽大罗天无上玄穹主仰启三清界侍宸诸真众苍胡颉宝珠所结大洞经妙道难思议玉章生万神大慈元始尊金像出地户化现三神人葛衣赠金宝梦中袖二书箓法并相授变化现文昌随愿随灵应臣今净三业永断血尸根奉符入玉京稽首黄金阙一心头面礼元始大法王惟愿大慈悲开受臣所请愿臣默想念合符帝一前越度仙黄庭俱跻太漠外七祖断玄滞受事会王皇愿臣讽诵时百灵皆会集音彻通万天流响达九地成就一切愿如经所称述从此渐进修成道事诸圣礼请颂经筵诸孝友金石矢初心一礼一称名皈依七曲主注想始青天先天长寿母注想紫云岩文昌真国土后天慈父母化现桂香宫孝子及慈孙列见侍慈容愿受真信礼放大如意光随心随梦应嗣禄互储祥愿我侍慈亲生生荣鹤发愿我逢圣时步步荣宠渥愿我处生方厚生富财宝随念如意光随方跻寿域愿我因缘熟学道得神仙愿我业垢空惟心即净土普与人天众出离诸苦门渐进渐修持量缘证诸果金石一真心真心归七曲诸佛诸天尊心香同赞祝愿与诸经生一心归命礼至心皈命礼玉清圣境清微天宫郁罗萧台之中森罗净泓之上现有为之梵相具无极之神通敷演真玄破无有色空之碍拯提趣类绝智愚高下之分妙用难窥灵机罔测大悲大愿大圣大慈无量度人元始天尊至心皈命礼北方境内玄武位中始从金阙以化身终辅玉皇而断恶修真学道功成于四十二年拯世度人泽被于千万亿劫有祈皆应无愿不从威德称遂于干坤愿力洪探于海岳功过必察赏罚无私大悲大愿大圣大慈玄武助顺灵应真君玉虚师相玄天元圣仁威上帝终劫济苦天尊至心皈命礼始青天上元命化初一炁未漓含七曲真元之粹九天肇始包三光精体之全鸾机无眹兆之可名鹤质仰清高而莫议先天先地之慈母不古不今之婉容阳回十月五日之春教演三纲五常之祖寿绵长寿形赋无形载观本行集之跋经莫测始青天之证道大悲大愿大圣大慈七曲初劫赋形先天长生寿母太极元君十月初五日诞至心皈命礼桂香内殿文昌上宫道体混成含九十五回之化真元未露储三万六千之精开后天不老之鸾书本青霄莫测之熊梦神父之大慈父至人之上善人脉寿三纲五常之根心包百行万善之体皈依莫尽称赞何忘大悲大愿大圣大慈七曲圣父显应慈佑仁裕令德王证果长寿王菩萨储真衍庆天尊讳隆祖二月十一日诞至心皈命礼桂香内殿文昌上宫淑质春和含太真之淑气清光秋湛蕴七夕之清辉包龙象于未漓隐鸾机于不露剑泉之大慈母蓬莱之上善人产万世之纲常生九天之名教皈依莫尽称赞何忘大悲大愿大圣大慈七曲圣母昭德积庆慈懿恭惠妃证果保光菩萨嗣庆储祥元君戚氏七月七日诞至心皈命礼桂香内殿文昌上宫九十五回种善果于诗书之圃百千万化培桂根于阴骘之田自雷杼炳灵于凤山至如意储祥于鳌岫开人心必本于笃亲之孝寿国脉必先于致主之忠应梦保生垂慈悯苦大仁大孝大圣大慈神文圣武孝德忠仁王新册辅元开化文昌司禄宏仁帝君澄真正观宝光慈济天尊讳亚二月初三日诞至心皈命礼桂香内殿文昌内宫懿范冰清掬九天之霁月仁心春粹扇七曲之家风婉仪入侍于亲闱慈淑天全于母道上下一堂之和气古今万世之春台应梦储祥因心演化大仁大孝大圣大慈恭顺淑应德惠昭懿皇后证果定应菩萨冲和洞妙元君先仲氏讳质正五月初三日诞后兴唐公主李氏至心皈命礼桂香内殿文昌辅宫圣德慈祥一念嗣家声之脉神功显着九天宽帝父之心戏彩云岩详无体无声之礼乐问安月窟传有典有则之箕裘锡五福于生生仁孝之家榜三元于奕奕诗书之裔因心立教应梦储祥至仁至孝至圣至慈圣长子嗣德履孝王文昌衍庆真君讳然明石三月初二日诞至心皈命礼桂香内殿文昌辅宫淑质春柔粹婉容于侍问贞心玉洁俨懿范之清高相成震长之家声默识兑和之阃则教流恺悌化洽冲和应梦储祥因心锡庆至仁至孝至圣至慈圣长妇善助显懿循孝夫人文昌静应天君韦氏八月初一日诞至心皈命礼桂香内殿文昌辅宫父子一家全克孝克慈之道君臣千载尽止仁止敬之心模范人文本纲常而立教准绳世道根诗礼之趋庭干蛊于阴骘之天福谦于行艺之圃因心演化应梦储祥至仁至孝至圣至慈圣次子昌德立孝王文昌司禄真君讳懋阳正月初一日诞至心皈命礼桂香内殿文昌辅宫孝德谦柔禀一元之淑质贞心坤顺婉七曲之闺仪五妇岭前揭问安之华典三潮水上流积庆之清源应梦储祥因心演化至仁至孝至圣至慈圣次妇助顺惠懿克孝夫人文昌嗣庆天君韦氏二月十八日诞至心皈命礼桂香内殿文昌内宫蟾魄凝祥根父天之慈爱鸾心敛福陶母德之雍和霜姿雪质之清不物于物春风秋月之抱自天其天内观万境之空幻得九天之道心清莫议德婉难名至仁至孝至圣至慈淑真妙靖懿孝公主文昌万寿天君四月十六日诞至心皈命礼桂香内殿文昌内宫凛凛天姿道矩肃家声之粹挺挺风烈仁声流化冶之新雷霆问发于春和人人开悟雨露旁周于天表物物生成应念储祥炳灵应梦至仁至孝至圣至慈圣长孙绍应昭灵至孝侯文昌积庆真人讳河七月初三日诞至心皈命礼桂香内殿文昌内宫圣质天姿粹出春风之抱仙标道矩割开秋月之清四世一堂印印闺仪之雍肃百行万善天天家庆之精详应梦炳灵随机演化至仁至孝至圣至慈圣长孙妇淑应绍孝夫人文昌积庆天君李氏五月一十八日诞至心皈命礼桂香内殿文昌内宫谈笑春风字字仁心之发育动容和气言言家法之流传子承圣子之心根培阴骘孙继神孙之体果证真仙应梦储祥因心立教至仁至孝至圣至慈圣次孙承应宣灵顺孝侯文昌袭庆真人讳淮十月十三日诞至心皈命礼桂香内殿文昌内官玉质金姿父母熟栽培之地恩光化日子孙绵嗣续之天生根荣阴骘之根内资相警休命续衣冠之命婉出相成应梦储祥随机演化至仁至孝至圣至慈圣次孙妇慧应体孝夫人文昌袭庆天君郭氏七月二十三日诞礼请已周依光忏悔七曲慈尊真教主慈父慈母同我生子生圣子皆孝慈孙继神孙尽慈孝一家和气春无尽万世春台月有光慈光普照诸天人细入微尘满天地我生同得干坤体一似文昌始劫时圣非自圣凡自凡流浪至今方觉悟愿逢七曲慈尊教惟忠惟孝惟慈心不以口业傲神人不以身业累父母不以意业欺天地不以心业祸子孙愿从孝行与阴功种种力行诸方便忏赎多生诸罪垢皈依元皇大慈光求嗣求禄求生方不求诸人求诸己惟我文昌七曲师历劫待人存恕法愿放一种如意光悯念众生真忏悔忏悔已周次当发愿父母愿同长寿果龟龄鹤发映慈光己身愿拜大吉祥仰事俯育无苦恼子孙愿嗅云岩桂嘉与己身同发荣父慈子孝一家春光明无负慈尊教愿蒙七曲亲提接指引登真选佛门舍生受生正徧知尽未来世俱圆满发愿已周次当赞颂桂香殿上仁孝主教雨周流洗业根业根化作桂花香善本种成长寿果一家骨肉无烦恼七曲子孙同护持普愿今世与来生紫云岩前长得道步步心心帝左右生生世世天主张骨凡可换心可灰一点真心自金石信礼澄真正观宝光天尊文昌大洞经筵平座赞梵音唱稽首虚皇天尊前请诵洞经凡欲诵经先净三业净身业神咒净水洒顶盥手左手玉诀右手剑诀身中之内境三万六千神动作履行藏前劫并后劫愿身常清净常住三宝中当于劫坏时愿身常不灭急急如律令净心业神咒传手炉咽香烟一口左手离诀大道降真炁吐纳炼五神愿使摄诸魔心业常清净断除万种障驱荡一切殃降伏诸有情动念归正道急急如律令净口业神咒仍各饮水一口左手坎诀口为太和宫吐纳降真炁时时诵宝经日日餐法味勿发诸恶言莫起邪淫意愿灭罪苦根常论正真义急急如律令净天地神咒以水洒经筵内外左手四正诀太一之精东井之华流灌一体荡秽除邪净如明珠洁如莲华化金光身步云锦霞登七宝殿为真仙家急急如律令安土地神咒左手寅诀元始安镇普告万灵岳渎真官土地祇灵左社右稷不得妄惊回向正道内外澄清各安方位备守帝庭太上有命搜捕邪精护法神王保卫诵经皈依大道元亨利贞急急如律令开经玄蕴咒玄元始炁分玄元始三炁初分清华开洞神清明文华开启大洞尊神灵风回太和神风鼓动太和之气玉音摄流精琳琅之韵玉振金声至哉本自然至哉之道非勉强为之谁识此幽文谁能识认幽隐之文坚刚明一悟人能勇勐不涉中小二乘倏忽超三乘倾刻之间顿超最妙上乘寂寂无色根寂然虚静不滞空色永劫奚漂沉历劫不昧安能流浪胡能精修持何不精进以成此道究竟登玉清终登玉清圣境一云尔身得长存玉清无极总真文昌大洞仙经卷之二此字原书模煳不清玉清无极总真文昌大洞仙经注卷之三东蜀蓬莱山中阳子卫琪注道言昔在龙汉劫初元始天王出大洞玉经于高上大有玉清宫道言乃玉宸道君言说昔在者向来往古之称龙汉者自一炁孕于空洞之中太无之始上无复色下无复渊混沌太虚浩瀚流淇七千余劫其炁周流相去九万九千九百九十里为一岁言其炁如龙变化莫测故号龙汉运推数极三景开明谓之赤明梵炁弥罗万范开张元纲流演生天立地开化神明谓之开皇三劫分晓按大有金书天宝君生于龙汉元年当年出书灵宝君生于龙汉开图经一劫至赤明元年出书神宝君生于赤明元年经二劫至上皇元年出书此三宝方有定名而神王奏请云数终甲申洪流荡秽赤明以来至上皇元年受度者二十四万人开皇以后数至甲申诸天选叙仙曹空废当于三代取十万人充其任又举一十二万人充储官又于死魂中有善功者取三十二万人以充甲申驱除之后开大有之民儒书云尧以甲辰即位至甲申已四十年然后有洪水之患以此言之生神经当出于唐尧以前而大洞经先出于龙汉元年元始当生出书之时也故号龙汉劫初而候上皇元年太上出书时三宝各有定位一再传授灵宝就席付与太玄故下经叙云重出斯宝是也真武经载龙汉元年说法举往昔开皇元年之事然以开皇居前龙汉当后此乃诸真传经之误当从大有金书参透三宝所生之劫并出书度人之时其他未可尽信又曰天地之始有五劫一曰始劫二曰成劫三曰住劫四曰坏劫五曰空劫五劫循环不已天地皆因此五劫而成始终人与物亦然东方曰龙汉南方曰赤明西方曰延康北方曰开皇中央曰上皇自子上起三字为一劫至戌亥为延康以日言之为夜以人言之为死也六合之外姑且存而勿论且自天地分判以来于六经中可考者言之易有太极是生两仪两仪生四象四象生八卦两仪者天地也四象者四时也阴静阳动故变焉动静有常刚柔断矣四时代谢故化焉变化不已故有劫数河图洛书是也二炁升降五行错综皆莫逃乎数也大则劫小则运皆因年月日时至微而起时有刻日有侯月有弦望晦朔年有春夏秋冬故积刻以成时积时以成日积日以成月积月以成年积年以成运积运以成劫自太极既判之后又不知其几劫运矣粤自龙汉元年化生天宝君出书时号高上大有玉清官此乃元始天王之都大洞尊神演说大洞仙经之始也故为诸经之祖诸法之王诸经皆称元始天尊而大洞经独称元始天王盖尊之至也有元始上帝元始天帝随所见而称焉非实有名乃众真强名之耳经云大道无名因生育天地万物故有名演太玄重玄玄一之道命之曰大洞仙经玄者黑而有赤色盖北方阳动而生水阳炁赤水色黑故曰玄太玄重玄玄一盖水炁之盛故为天地之根又玄为幽深旷远之称诸经有玄之又玄者因此而云也太玄者先有玄炁元炁然后有始炁次第生长故当敷演太玄之炁重玄为玄一之道号日大洞仙经藏中有三清大洞经一百二十卷有茅山龙虎山玉经三十九章元始天王始以太玄一音流响玉清盖一者万化之本万善之宗无一事不由心上起也老子之得一孔子之一贯邵子曰天向一中分造化岂得是哉天道一而已矣太玄者北方之正炁两仪奠位以北为子一音者天一生水而水为羽音言天地始生自一数起于北方一阳初动而生水赤犹人之生以一阳之精结而为胞也阳动则变故曰流响非以金口宣传乃灵风振响遂成洞章弘帝一真道说大洞宝文主宰谓之帝人心是也凡为国家有九经所以行之者一也一乃诚也无妄谓之真实故曰弘帝一真道故知大洞经即儒中庸也帝一乃大洞帝尊之号有帝一雄一雌一谓之三一之道乃大洞之始也弘发也大也大发扬此道说大洞宝文欲令世人得一则万事毕若能主一无适此道成矣亦曰不二法门此则名文昌大洞仙经外有大洞骨髓大洞演义大洞玄契按诸经注解非敢专擅示九统之法传九光之符玄元始三炁各生九炁是为神霄九帝也故示九统之法以会帝传九光之符以集神大洞之道始于一炁而生三炁三炁而生九炁九炁而生万炁结成万天止云九炁不言万炁举其纲也人之万炁具足遂生万神天地以有万炁而立人身以有万炁而生若神离炁散则人道几乎息矣此帝一之道于斯为盛用九示九已于洛书敷陈九天生四九三十六天九地生四九三十六地具各注下至士诵之登斋修行即得万神惧庆万灵护持万圣感格万仙翕临斋者齐也言洁齐心地静定安虑毋使杂乱古人三日斋七日戒又曰齐戒沐浴可以祀上帝盖斋者夷心戒者防息但得颜子坐忘之心斋便是大洞经了此言至士修习大洞仙经当清斋入室除垢止念静心守一内则万神欢喜庆悦外则百灵护持上则万圣感格下则万仙翕临生神章云一唱万真和九遍诸天朝之类是也经曰人能常清静天地悉皆归天地鬼神未尝助桀为虐也可以飞度三灾四杀五鬼六害七伤八难九厄十恶斗经具载甚详兹不重赘为人在世有诸魔难若不精专至道何以脱离烦恼宗门有语云磨刀石子损己利他克己奉人也登仙入圣神生紫微自然无为易无思也无为也正合大洞自然之道一本云登仙入圣悟矣自己元神与诸天帝比肩享受天堂快乐自在岂有所为乎皆自然之理也昔唐杨泰明以儒登显仕为长安令佐郭子仪幕府后弃官入庐山结茅一日探访真君下降曰太素三元君命我授汝九天太真道经观之乃高上大洞经泰明修诵不辍至宪宗元和八年正月一日轻举升仙岂非经中登仙入圣乎不系阴阳五行六炁之所拘束六炁者寒暑风雨晦明是也天有六炁降生五味发为五色征为五声淫生六疾按医书阴阳五行五运六炁错纽于天地之间顺则致祥逆则见凶祥则圣人出天垂甘露地产灵芝五谷丰登人民安泰凶则天地闭贤人忆天变灾异山崩海竭人民死亡此皆为五六之所拘束也修行人当脱五行之壳离八卦之机八卦属地专至道者除地道法天道故阴阳不能拘束也念念增长趣入大乘弘之无穷诸天下观玉帝降鉴飞天保迎即这念头便是金丹机欲干干不息绵绵若存若人一念不移念念相续逐旋增长进悟大乘以至上乘弘扬此道则诸天帝王下观其身上帝降鉴飞天魔王保举尔身昔高云举诵大洞经一日采访下观相与语善后云举成仙岂非诸天下观乎亿曾万祖历劫种亲游爽滞魄俱得更生己身未度先度祖先况千万劫前祖宗无数游荡英爽沈滞魂魄咸得上生晋代许旌阳吴葛仙翁皆以祭炼孤爽鬼神而冲举成仙盖孤爽亦是千生万劫曾祖父母世冑接仙长为贵人世代子孙华冑与仙相续在世长久得为贵人如张子房之类天师继嗣绵亘无穷功满道备骨肉同升功圆行满道德充备一家骨肉同时飞升如许旌阳四十二口骨肉白日拔宅之类乘龙驾云上朝玉清化自己之阴阳二炁为龙为云乘驾以腾空上朝玉清圣境元始上帝为三清侍臣元始天王啸咏太玄凝神遐想而说洞章元始吟咏太玄之炁而成音凝聚神炁深思远想使神炁精详而后说是大洞宝章谓如虑而后能得者也说洞章者非谓口谈也乃凝集神炁炳顾于空洞之中成音高上洞元此章名大洞帝一尊神高上虚皇君总冠一经之首章中之字有数断章取义故略而言之元始生于太无无始之前五太未露眹兆之初一炁化生于空洞之中无形无名无炁无象无色无光周子所谓无极一动一静一阴一阳阳变阴合遂生五行即太易太初太始太素太极今曰大洞即易之太极也高上者高高在上不可名言即无极也混沌太无元者即元始之祖炁生于混沌未分空洞之中太无之始元者始也故号元始或云混沌亦通今本无元字当添置之盖元始谓之高上混洞太无元灵宝谓之赤混太无元老君谓之冥寂玄通元总谓之三元非天地水三元乃生天立地之祖炁也天宝者元始号天宝丈人天宝君玉皇者非常所谓玉帝玉以比德以其性温润而劲硬皇者大也元始以其本身至大至刚之炁成立天地开物成务孟子所谓浩然之炁充塞天地是也元生九天元者善之长也盖元为万化之祖宗今言元者三元也言三炁生九炁即生神九天也天地万化自非三元所育九炁所导莫能生也故三炁为天地之尊九炁为万物之根人能修之是与三炁合德九炁齐并也自此已往生生不穷之道着矣故易曰天地之大德曰生他本云高上洞玄必误炁祖太无玄元始三炁生于太无之前合虚而生炁炁生于空空生于始始生于元元生于玄故曰炁祖太无此大道所出自无中生有众风胤玄一云宗风非也风炁也众者非一也混沌太无元之炁九万九千九百九十亿万炁赤混太无元之炁九万九千九百九十九万炁冥寂玄通元之炁九万九千九百九十万炁盖万炁根于九炁九炁始于三炁三炁归乎一气也故曰众风胤玄胤者嗣也继也续也根胤出自玄炁是名回风混合曾亲绝散一云统散误也既有所统是有拘系岂得散耶人修本洞则三曾九祖五族六亲各遂生化而无胎根结滞之病以阻隔之四清抚闲四清四炁朗清也盖天地既判四方廓尔喻人祖宗滞识皆得生化则无所殃连故四方备守安处无为即得生天快乐自在帝一上景连众摄烟大洞帝尊名帝一也上乘玄景之龙舆招神摄风以度苦爽亦如灵风聚烟之说长契一运七世投闲长远契合嘉良运会俦灵运良辰会同义七世祖补皆得投闲致散良会皆得度世托灵属命反华自然一点灵光皆有投托本命元辰亦有所属还返光华无亏无欠不有劳费故曰自然泯邈流辉六曜沈迁泯邈远大貌流辉者精彩流布灵光备体六曜南斗注生之司六府凝定无有变迁凌梵御晖西华彰安玉帝君讳逢凌梵字履昌灵又曰神丈人白帝君讳彰安字西华人之肺腑安和也并编帝简尽得解源西华玉灵瑶府编修青简玉籍以奏玉帝若修炼则恶根地根魔籍鬼帐尽得解去胎田邃路世发玉兰上田泥九中田绛官下田炁海胎息之所道路深邃黄庭之回紫抱黄入丹田世世生生发育玉润芝兰生神章云耀玉葩同意言人能存养下田则精华遍体如玉阶之芝兰也兰者取其清香故黄庭云体生光华香炁如兰此下有丘兰素兰同义灵光八辉混生万神自己一点灵光洞照八室所谓八窗玲珑人之欲生万炁不备万神不具终不生也右件玉章天篆合八十八字总冠三十六章之首三十六天地神明并备此章玄契曰兆修大洞太玄帝一洞章诵之一遍消一切罪身神六根皆获洞清六天自降群魔束首万炁齐正得无碍门元始天王曰文昌大洞玉章第一一月生胞金丹一还丁丑戊寅豫随始熙生混炁其色苍为东方九阳木炁凝成天境号郁单无量天劫号龙汉此天精魂开阳之炁主泥丸宫帝真胞命元一黄演之炁生胞元高上宴紫清文昌经古以此章为首验之玄契并经之数目字相合今从之上清大洞一本以东华发胎晖为首且中卷十章诸本皆将前后互相换易今以六根顺列为叙上卷体生神章具受胞胎神炁为叙庶几览者有所伦次然宝章不特为受生者说盖修行人内炼金丹亦必因此月分次第行之如妇人怀孕牝鸡抱卯专心爱护念念不忘自初启首以至十月圣胎完成突然而见阳神两途而一辙也人生胞元易曰男女媾精万物化生父精母血凭虚交感此乃太玄之炁生于太无是也天一生水以为其根先有西北壬水一生与西南之丁火相合谓之水火既济阴阳相感会于元宫悬附于脾脾属土故万物得土自然化生因之结胞所以水土同胞于己己为六阳纯全之地为干属巽此乃回风混合之所男左旋十月至寅为三阳交泰故生男女右转十月至申为三阴全得否故生女故经曰高上宴紫清者高上太有玉清宫乃元始所居在紫清天元始游宴其上干运始炁以生人之泥九宫次第生长人之初生先有鼻故后生耳古人云鼻祖耳孙此生人之始末也鼻贯于颗故先得始炁生泥丸次玄元二炁生中下部人之生也阴阳二熙五行而已得炁之清明者为圣贤得炁之重浊者为民庶得炁之驳杂者为万物故下云五老辅玉根者言各炁之分数也如东方九炁之类辅玉根与五脏植玉根同有挥绛华飞玉骈等皆以五方降真炁然后成人之神无形体五老辅玉根所谓四玄禀元禁长保五帝城是五脏为一身之根五神守之故辅玉根五子归根壬子木至庚申九数是为东方九炁戊子火至庚寅三数为南方三炁甲子金至庚午七数为西方七炁丙子水至庚辰五数为北方五炁庚子土居中央是为一炁东方青灵始老九炁天君南方丹灵真老三炁天君西方皓灵皇老七炁天君北方五灵玄老五炁天君中央元灵元老一炁天君辅玉根言五脏之炁归根复命也精神魂魄意乃心肝脾肺肾为根太素拂渺景太素即三素母其神拂过远景也渺小也尽也见三华炁注太素者乃随品所证之妙果也有太素清虚真人之号合符帝一前无英公子名合符又将所执之符将合之于帝一前面符节既合受生无疑矣合符又名玄元叔主守肝脏之户白帝皓郁奖白元尊神皓郁奖主西方肺炁又名白元洞阳君郁灵标字玄夷绝以西方七阳金炁主镇申酉下统兑宫中守肺回金太霞乡肺炁属金故回风混合入太霞之乡上有太白金星西方七宿经纬天文下镇西岳分野中通人之肺腑以注真炁度我死户闭既度我以生门当遏塞其死户人身中有三十六处生门三十六处死户庆云开生门祥烟塞死户祥烟真炁也拔出三涂梁欲拔出三涂苦海当架玄津桥梁若过三关当架鹊桥古人云上鹊桥下鹊桥天应心地应潮盖与飞玄梁不同十通由斯生六度十通万行圆成于是得长生久视之道人以十月胞胎具足万神备体然后降生先因此胎根坚固方至十通妙行由此兴三千妙行因此兴起圆满具足人之神炁已布日吉时良于是兴起而生金丹之道修十大洞妙行可证十大妙果洞明光景中在太阳道境光景不凡人之濯质太阳方见光明境界华景与光景同古仙云温温铅鼎光透帘帷此乃光景洞明帝一真玄玄帝一者大洞帝尊之名人修金丹亦证此果岂非玄之又玄乎经有帝一雄一雌一号三一之经盖帝一乃北方水数玄亦北之色象故雌雄帝一之真至此玄之又玄矣昔刘根先生宦游四方为政有德常修大洞帝一之道即得玄化成仙大凡天道流行发育万物其所以为造化者阴阳五行而已莫不先有是理而后有是炁及其生物则必因是炁之聚而后有是形故人物之生必得是理然后有健顺仁义礼智之性必得其炁然后有以为魂魄五脏百骸之身周子谓无极之真二五之精妙合而凝人以初月受炁结成胞胎以至十月神布炁足而后乃生修炼金丹之道一一如之三百功圆圣胎坚固也右件玉章天篆计六十字上镇太皇黄曾天下统第一垒色润地土皇君玄契曰兆诵文昌大洞仙经修行帝一真道妙行方全始证十通圣功初积玄理幽深常诵百遍自然通炁千遍不辍通神通灵正一科有自称曰小兆真人臣某之语是知玄契中凡云兆并真人者自称也元始天王曰文昌大洞玉章第二二月生胎金丹二还己卯庚辰蛊临混炁生洞炁其色赤为南方三阳火炁凝成天境号上上禅善无量寿天劫号赤明此天精魂阳明之炁主明堂官帝真胎命元洞明紫户之炁生胎根玉虚顺玄归此乃二月生胎之征先令太一精魂名玄归子字盛昌主管生育之事玉虚即玉帝官人之头有九官此其一也第五章帝临登玉虚故知其为玉帝官又曰上方玉虚明皇天尊仙传有玉虚尊师赴南淇夫人并安期生之会故玉虚者随所证果位而得名也今玉虚乃太精魂所居天晨金霄游天晨日也金霄黄道也又曰云汉玉帝登殿时太阳之炁旋转于虚空后云玉帝乘朱霄如人阳精乍凝于空无中朗朗生帝景天日游行霄汉明朗以生帝一玄景龙舆又雄一神名也盖精为九入光彩明亮而欲生脑官后云驾景发绝霄是也钦尔驾玉洲欢者长生可马名姓栢成欻生乘日光车游玉洲即玄洲为兆身胎元九天司马不下命章终不生也欻尔倏忽也左摄始童神木王之炁故有东方青灵始老青童君又云太微小童名在人之左摄召青炁以主肝部三魂始童乃初生之童子右命起常符起常符帝卿佐名也西方有白帝君主事在人之右则命令白炁以生肺部七魄阴阳二神侍立左右运辅神炁也明真焕九霄心玄九帝尊神君讳明真如日轮焕明于九霄之上日月交合日明阴阳交会于空无之中丹经云会二炁于黄道三日映玄敷玄敷即玄圃在西北昆仑之山亦曰北极三日者南方三炁太阳帝君以真火照映北方之玄圃此非既济之道乎古人有言积分成寸积寸成尺尺寸不已遂成丈疋人自一时觉悟勇勐进修以至一日二日乃至三日则玄炁通畅如汤书云苟日新日日新又日新渐洗以成吉人干景并生矜一云千景必误刀太微小童名干景精字会元子又讳矜视水火既济阴阳交感将有生育之兆故并意矜怜爱惜内有幽寥无上玄帝皇精魂名幽寥无即太一也此神为变化之主胞胎之精至人得此可以为圣胎之根本金丹以此为药物令我得长年能令人长生久视虚静天师云道不远在身中物即皆空性不空性若不空神炁住炁归元海寿无穷此谓长年千劫始一周一千劫方为一周岁循环无穷天堂有拂石之年其于地狱受苦者时亦不少度人经禁戒八万劫一传玉皇经四万劫一传生神章自非天地一开其文不出然则其受苦者何时而出离方悟正因也见是经宜早省悟以臻千劫长年之乐可也是经亦无冒滥传受之责人人有分黄箓保劫仞仞俗作初度深七尺曰仞书云为山九仞孟子掘井九仞明真黄箓可以保制劫运人既得受生天上则黄箓书名经云黄箓白简削死上生天地真宰闻人生则惧庆黄箓书名其上以为祥瑞而人甘欲弃生以就死地哀哉仞者高也尖也极也盖劫数之将极尽处故以黄箓保之披锦入神丘丘空也大也聚也在昆仑之东南四方高中央下故曰昆丘在人曰神丘天谷也或云玉枕言幽寥披锦衣以入帝庭也此乃阴阳之炁上贯于脑门也下巷云太一俦丘兰同义锦者五色杂错也言五脏之炁熏染成文谓之锦衣又云绣衣皆执法真君所衣之衣执斧钺行刑罚也太一务命根此章名太一尊神章太一者先天水之精炁也天地未形天一生水此神主之神为长生之主在人身中形如婴儿不着衣服长四寸所谓大洞返胎始形之神也名务犹收字归会昌常守人玉枕下人之初生执符而混合百神专掌人之命根此下有十处太一字事见中卷解注公子召合符左曰无英公子名玄元叔字合符子太一召之以符节相合同则谓之真炁乃能生人不同谓之邪炁即当却之十回度初心即度人经周回十过十回度人同初心者将信将疑之问似有似无之际故以十回数足得不退转地传曰人一能之己百之人百能之己千之果能此道虽柔叉强若能以十回试初心即此道成矣盖欲人下死工夫精进不退也欲转心至道者当对高真上圣发大誓愿坚固初必得入大信根以大洞仙经开化引导叉使得入大定信实无妄之根本与物无违之谓信盖信属土土成数十亦河图之数也此卷十章有十回十善十方十华十德十仙十真十通等语皆以足格言之缺一不能成生化之道盖十为地数取喻土能长养化有之义信者诚而已故以诚信为根本右件玉章天篆计九十字上镇太明玉完天下统第一垒元德君玄契曰诵之二遍得入性根善因不绝仙籍书名万炁齐和得定观门元始天王曰文昌大洞玉章第三三月生魂三还一返辛巳壬午观噬嗑洞炁生浩炁其色白为西方七阳金炁凝成天境号梵盖须延天劫号延康此天精魂始阳之炁主上丹田官帝真魂命元长灵明仙之炁生三魂玉帝玄上旛一云玉帝有玄上之旛制命九天之阶盖多三字大凡灵书玉章之属每一句只说约一字或二三字如亶篓阿荟四字说多少文义如高上洞元一句说几个字义章中皆有五言为句岂得如此多加三字必所传之误太微玉帝有回黄旗命灵旛以为摄召之具欲使阳魂归体制命九天阶此旗旛制命出自九天之阶天不可阶而升故号令以旗旛其贵重如此天阶言其等级次第不可造次而升进也七觉乘妙道觉者即释之圆觉妙心也在天为七星布炁于人名之曰心降灵于中名之曰神赏监七觉神王之职也七觉者人之良能良知之心也心有七窍故曰七觉言乘大道力以落死籍注生名七觉凡三见同飞七觉元太和度七觉盖人觉则为善人不觉则为凶器又七觉注在他处欢熙神风回欢者喜庆熙者明亮人身中之炁太和雍熙则神明自来一曰神风一曰灵风神灵皆自己之元神回风混合也飙灿北停华飙俗作飙炎风暴至又云巨焱扶摇谓之旋风又云日魂名停者亭楼台之属本亭字后人作停字留也集也紫英唱东隈长灵明仙之炁化生三魂如善芽增长紫英发达于东方仁德之地飙灿紫英二神歌谣大洞宝章上闻于九天也琳和九霄外正一左仙名琳和盖如琳琅振响声彻九霄之外如语天将以夫子为木铎天人之间和气致祥皆欲声政洋溢也玉符征太微玉帝以玉符召太微小童名干景精令在左右命之执回黄旗使无英执命灵婶以召幽爽生神章云太微回黄旗三素生泥丸素者纯也三素者纯而不已泥丸者头有九宫两眉间入一寸为明堂宫太一居之左有紫房右有朱户却入一寸为洞房宫中有三真左无英右白元中黄云却入三寸为泥丸宫万神出入之所皇老三素君名罕张主此宫入四寸为流珠宫五寸为玉帝宫明堂上一寸为天庭宫洞房上一寸为极真宫丹田上一寸为玄丹宫流珠上一寸为天皇宫总谓之头上九宫皇老三熹君生神于泥丸宫亦曰三田之炁青黄白也黄庭云泥丸有节皆有神三素亦丹名昔王先生炼三素丹诏入中岳得道又周武穆公主周惠抃修三素之道遇西灵圣母传经士女景慕者数百自云世代乱我将往后百年再来遂化去发曜金灵辉三素发泄金华灵辉照耀上下如人慧眼一通无所不见眼为五脏之华盖以表日月之明黄庭眼神明曜英玄君老君罕张上罕张三素君之讳此生泥丸之神也人之生也自上天降炁然后受父母精血始形之初自泥丸发仞次第生长为完形守卫死节机诵之三遍三魂自生盖三素君当守闭死炁关节机鞬务令受生下巷云守闭死炁阐同盖罕张字神生道神职也十善生玄中人性之善皆可以为尧舜人无有不善而人自流凶恶之地以政其殃祸善恶报应之说儒者或以为虚诞又曰王维画鬼神以恐人不知书中有云作善降之百祥作不善降之百殃虞书曰惠迪吉从逆凶惟影响又曰满招损谦受益时乃天道易曰积善之家叉有余庆积不善之家叉有余殃此圣人之所以训人者如此其谆谆善恶报应之理如此其昭昭圣人何尝不云而但以汝未暇读书讲明之尔人有十善即生玄炁之中颜子得一善则拳拳服膺禹闻善言则拜盖人能止于至善之地谓如为人君止于仁为人臣止于敬为人子止于孝为人父止于慈与国人交止于信则举止进退莫匪至善度厄而自然过度厄会即得自然无为也叙经云飞度三灾四杀以至自然无为不系阴阳五行六炁之所拘束至此谆谆章义右件玉章天篆计七十字上镇清明河童天下充第一垒元德君玄契曰诵之三遍得自在智度ㄧ切厄入玄上关万炁齐清入希夷门玉清无极总真文昌大洞仙经卷之三水赤疑为水者之误可马疑为司马之误刀疑为乃之误玉清无极总真文昌大洞仙经卷之四东蜀蓬莱山中阳子卫琪注元始天王曰大昌大洞玉章第四四月生魂四还二返癸未甲申贲剥元炁生旻炁其色玄为北方五阳水炁凝成天境号寂然兜术天劫号开皇此天精魂太阳之炁主洞房宫帝真魄命元砀尸冥演由之炁生七魄太真统九炁太真太玄一也即玄元始二炁生九炁一云太玄九炁上下卷九章云太真九光轮光即炁也统九炁以生万神也洞景寄神通洞阳之馆为真仙炼魂之所绛宫光景为神明寄迹之舍通者出入无常孔子操则存舍则亡出入无时莫知其乡玉帝乘朱霄玉帝君乘朱霄之舆以统御万灵朱霄一名丹霄一名绛霄此名上田泥丸有玉帝宫总制人身之万神万炁之主绿霞焕金墉墉者筑土垒甓以为小城又曰堂中北墙也言玉帝入城威仪青绿霞帔焕烂金城中巷五章云披朱巾绿霞同义上馆云珠内自两肾上夹嵴透双关入泥丸之时惟一光明之珠云珠者五云之珠五云者五脏所化之炁也云珠则玄珠宫也仰接无刃峰玉京山之顶上玄虚无有尖刃此言人头直上亦接玄虚无刃空洞寥廓之景西北昆仑山有金城玉楼人头是也灵关太漠下灵关三关即上中下三田冥漠无眹虚旷幽玄之下盖上无复色下无复渊之谓也双肾间皆谓北阴酆都幽阴境霭沫竟冲空真炁熏蒸上冲空洞之中言人至大至刚之炁充塞天地之外无穷无极之所霭沬者皆祥烟庆云之属冲者和也冥化混离坎人所不见则曰幽冥故坎水离火二炁交会故曰晦冥变化者混合水火之道也丹经云取将坎位中心实点向离宫腹里阴故知水火乃道之真体也伏羲先天水火乃文王后天日月也其名异而实同仙辈云此窍非凡窍干坤混合成名为神炁穴内有坎离精卦名但提要而已盖坎离为万物之母也其他卦触类而长之无不全备诵之者六位已升体变纯阳炼化紫金升入金门六位者六爻也坤变干至第六为纯阳全体坎离乃文昌之要玄玄叔火王上元玄父隐名叔火王字左回明玄父者道父也或云叔火生考之下卷十四章作叔火王今从王字出上清玉经璋寂高同生上元玄母隐名高同生字右回光玄母者道母也璋寂牝门也或云高同王既上句为王字此当作生字守玄牝门无极保谷童结中二神精魂君名谷童无极无尽也保养也又曰黄宁童居于脾中宫戌巳上掌水谷克化之神披黄裳立黄庭中圆涂无凝滞一云无滞碍然不如凝滞尤妙圆涂者乃真中之一窍无凝滞者三宫升降上下往来不息之谓道涂通则圆明绮合有九重真炁交合如绮罗之文其势错综混合光景九重之厚真仙朝帝但见金光勃勃不见粹容人修真鬼神唯见红光南拔七祖根拔一云披亦可南七火也披拂也拂取七祖根尘必令清净则九魂遂生九玄七祖皆在身中自己清净彼自化生西解累劫凶西方属阴以肺魄主之魄专引人情欲以堕凶衅非大洞解之纵经千万劫尘元由解脱以此拘制七魄总领肺炁体矫万精波矫强貌身体强壮精炁润泽也矫强哉矫之矫万精波乃北方之真水化为真阳之炁肾中起上至泥丸宫滴下心神王摄十方十方飞天神王风生炁也一云神生误矣生神经神王之职非小而玉经令五老取俯仰于神王即玉辅上宰之职大归返胎辕既已返胎更生大归其所游之辕辙即无飞爽浮游辕车名取其运转真炁不息之义归者返本还源胎者圣胎也三合乘天龙三变列位三合成音形神已备乘龙而登天龙字有五天龙龙山龙台龙光龙琳皆同一义天龙乃天帝所乘之龙右件玉章天篆计一百字上镇玄胎平育天下统第一垒元德君玄契曰诵之四遍根尘渐享业网自解劫还不随万炁齐临得自在门元始天王曰文昌大洞玉章第五五月生五脏五还三返乙酉丙戌复无妄旻炁生景炁其色黄乃中央一阳上炁凝成天境号波罗尼密不骄乐天劫号上皇此天精魂上阳之炁主绛宫常真脏腑命元五仙中灵之炁生五脏太微天帝宫太极中有太微太微中有二十四真人专主降神布炁生育之事人有中堕而不育者盖由太微之炁不接故难养八浮入云营八识飞爽浮游来入五云之营五云五脏也皆有金房玉室故曰营经云流响云营言炁运于五脏成一部音乐也神宗理灵襟中央丈人名神宗即心主也言神明宗主条理灵台胸襟也五神以心神为主而四神次第降生以生五脏布五神龙山秀玉京龙木也在左为肝神曰无英公子又曰龙阳物也变化莫测言人之头成形阳气秀盛而颜色悦怿仰接无刃峰同金房郁明霞金房为肺脏有神曰白元尊神金华西方太华元老所主金炁化成拥郁明亮之云霞言肺炁甚威熏蒸葱郁之景九户朗高琼心有七孔以应七星下有玄牝二窍以应辅弼故为九户之琼瑶明朗而高又曰头有七窍下部水火二窍通九窍黄庭涉北元中央脾宫黄庭云脾部之宫属戊己故曰黄庭涉北元者以其上通心窍有黄庭内景外景经上下四方至此得中元父左回明三素三真上元玄父君字左回明守玄牝元父凡三见第八章云元父结胎仙中卷第十章曰元父左回明见前注朱晶启明师朱晶本名司命之神守心右白元洞阳帝君名朱晶开启日月三素之光明师一曰白素君一曰阳精皆有两唿幽寥登上清太一名幽寥人之肾水上升与心火凝合以上田为玉清中田为上清下田为太清又曰帝皇太一重冥空字幽寥四玄秉元禁四灵青龙白虎朱雀玄武秉执元行之禁令四天门王禁断天门魔鬼毋敢辄入道家斋醮清旦则有命魔法以却不祥迎真降圣人之五脏具四灵守之三合四玄五帝六明七觉八景九光十真皆取十月圣胎坚固脱炉换鼎之道盖以肝为青龙肺为白虎心为朱雀肾为玄武长保五帝城心肝脾肺肾为五帝城廓五帝青帝曰雕粱际赤帝曰长来觉白帝曰彰安幸黑帝曰保成昌黄帝曰含光细右件玉章天篆计六十字上镇元明文举天下统第二垒刚色地土皇君玄契曰诵之五遍永绝死炁浸茂生根万炁齐生得长生门元始天王曰文昌大洞玉章第六六月生六腑六还四返丁亥戊子大畜颐景炁生遁炁其色碧凝成东北天境号洞元化应声天此天精魂元阳之炁主中丹田宫帝真灵府命元高真冲融之炁生六腑紫精太无中紫精天在太无空洞之中无色天界三清所都之境在人则脑门是也亦曰天谷万神聚会之所太无者无色无象三元上景衢三元者混沌太无元赤混太无元冥寂玄通元三炁在上景之衢言人之炁自上中下田循环无穷复归于泥丸宫秀朗大宝辉大宝玉帝位也清秀光明言人之玄珠烜赫即苍胡颌黍米珠皆谓之大宝天真贵重有光明辉映故曰大宝昭昭扇帝敷一云眇眇远大也昭昭显着也扇动也言玉帝登大宝而清光威焰扇动其中亦如炼内丹光焰迸射于中宫也伯史启三素命门黄庭元王君名伯史原即三一神也上一赤子中一元皇下一元王又名始精字元阳一名婴儿胎启三素君帝临登玉虚主宰之谓帝人身非万炁无以育万神然万神之中心为帝王心之所向万神听命登玉虚者上泥丸宫脑门是也庆炁育五云五色庆云祥烟捧拥玉帝东三南二同成五北一西方四共之戊己五为本生数三家相见结婴兄五云一曰五灵司命神明初司命乃宰制心宫之神名理明初心宫乃神明之宅初者肇形也心腑是也虚觉知觉人寿夭皆应修心故曰司命十华妙行仙十方光华妙行圆满证登神仙十华即青华丹华素华玄华黄华琼华金华绿华碧华瑶华共为十华所修妙行制魔生六明六明者六根也在人则先生五脏后生六腑脏腑流通为六明之府六腑者胆胃膀胱大肠小肠脐通作六府是也右件玉章天篆计五十字上镇上明七曜摩夷天下统第二垒皇德君玄契曰诵之六遍六天大魔永断鬼锋六根清静广明发生万炁齐光即得度世进登仙门元始天王曰文昌大洞玉章第七七月开心七窍七还五返己丑大过坎坎离无支干玄炁生融炁其色黑凝成西北天境号灵化梵辅天此天精魂正阳之炁主元谷宫帝真元府命元高仙洞笈之炁开心七窍真阳帝宾老礼天子袒而割牲跪以进匕待三老之礼所谓养老乞言今真阳为玉帝宾老又正一左仙名讳宾老又名仲成子受事会玉皇每聚会于玉虚以受玉帝之事如真阳之朝泥九也谓之默朝上帝法用紫河车自尾闾搬运入脑十二年成仙灭魔除秽尸魔王伏慝灭馘妖魔除其秽杂尸血之炁阳气既生阴炁自灭理之然也魔者诸天帝王皆是试验人心有无坚固百司诣绛宫人丹田宫谓之绛宫即心府也百关之神常诣此宫以听命令盖心为万神之主万神朝其所主万事万物之理在焉逸宅丹玄内安逸之宅在丹田之内丹田上一寸为玄丹宫在头上见元神聚凝万炁上归逸宅玄丹之宫炼习阳神出入之门五炁结十方五方之炁即东方九炁南方三炁西方七炁北方五炁中央一炁亦如五脏之炁流通遍满身体内外无所不至也七转司命至七返九还丹道成矣司命至者长生久视之道备矣司命即心神也又曰七转召司命七转者七阳金炁遇火成丹三回召仙公三合成音所以召仙公亦神仙中公侯伯子男五等之爵也有太极仙公之类今仙公者即东华木宫主司肝脏太山主鬼者太山主者管领鬼神公事即东岳圣帝是也太即泰也山在兖州为五岳之宗故曰岱宗属东方木乃为生化之地急校三官中校录天地水三元三官宫府中所有生死罪福急者不疾而速也三元官府百二十曹每年正七十三会考校不差十德初成基十德中央之土数主脾胃谷炁以生津液盖十德为成全之福基鸡有五德人有十德物类咸有一德人之明德天之所赋人物之所禀受无亏无欠而情欲所蔽所以昏昧故元始欲令人修饰此道以为全德之根此谓知本在明明德也十德具在下巷第八章玄契中载兹不重赘同飞七觉元悟则圆觉不悟则凡夫七觉者心也心之神上通眼鼻舌七窍故七窍开聪七星朗明与兆同升七元斗中七觉者识神也一则生而知之二则知而能见三则见而能从四则从而能习五则习而能坚六则坚而能成七则成而不居此谓之七觉也人能行之进登妙行得成飞仙右件玉章天篆计六十字上镇虚无越衡天下统第二垒皇德君玄契曰诵之七遍七元斗辰皇妃下降为兆削落死籍移注南宫万炁齐超得飞仙门元始天王曰文昌大洞玉章第八八月八景生神人还六返庚寅离咸融炁生炎炁其色丹凝成东南天境号高虚清明天此天精魂通阳之炁主极阴宫帝真华府命元真灵化凝之炁生三部八景太素三华炁三华三部也每部八节又曰三华即神炁精也三素元母雌一之神于子时聚下元午时中元酉时上元三宫升降晨登广灵堂广灵堂心府也以鸡鸣之初登朝绛宫盖阳炁初生也三素元母亦劾奏罪福之神呈世人罪状故侵晨诵经却之玉京表玄籍玉京山诸仙版籍所在人之修道常以子时一阳初动静坐澄心以朝万炁以避人神奏牍天上之罪福于玉帝前守命核道康桃康君守脐之命门王叔和以右肾为命门人之生死皆在肾肾绝则命脉绝一本核作孩误又桃核合延生华芒回风散万魔当其子时阴阳混合以成帝一之道故能除散万魔阳生而阴息矣君子道长小人道消之时也乃回风混合之道金符召广乡以金符召于广漠之乡极阴之境使魂爽咸得受生一本云度卿可疑广乡者北阴酆都也肾部属水金能生水也辅卫地户内呵护辅弼于地户盖存下田以受生炁书曰顾諟天之明命是也地户乃下部命门当爱惜辅卫之不以色欲败之保此长生王在天则有玉清真王长生大帝专主生化之权在人则存心保守我长生不死之王即浩劫不坏元神为圣胎根本转入十仙门妙行观门仙有十种门者无碍门定观门众妙门希夷门自在门长生门进仙门飞仙门飞神门登真门之类是也八景齐洞阳八景八门皆身中所具之门户为神炁之所出入又曰三部八景齐入洞阳之宫朱陵火府玉眸炼质黄华荡形右件玉章天篆计五十字上镇太极蒙翳天下统第二垒皇德君玄契曰诵之八遍八景神生八威神王疆护修真四方八天注举仙名斩绝地户永断恶根万炁齐明得飞神门元始天王曰文昌大洞玉章第九九月九家开通九还七返辛卯壬辰恒遁炎炁生演炁其色白凝成西南天境号无想无结无爱天此天精魂萌阳之炁下丹田宫帝真岳府命元自然玄照之炁阑通九窍紫精毓华林紫精字凡四见皆天名至有讹舛今并解注上卷一章高上宴紫清下卷一章逸绿登紫清皆元始所都之天上卷六章紫精太无中盖紫精天乃三元之炁凝而成天有道君主之名曰三元紫精君此卷九章紫精毓华林乃上清境紫精天有毓华林叶如竹华如镜实如李天人得而食之长年不老而登上仙古诗紫精天上毓华林绛实朱柯竹叶深咀嚼繁英人不老下观鸟兔换光阴然非下界所能见也在人则肾水黑心火赤二炁交媾化为纯阳紫金精华成林华茂果实自己真人餐之亦可政长生之道如生神章耀玉葩黄华野森琼林之柯于命门文昌经亦曰丹林森朱柯皆同此意以喻人之所养也长眠太无外眠者一定不动之谓如人睡而不去太无者虚寂中也如布袋和尚陈希夷一睡数月尘积遍体盖真息定也玉房生宝云玉房一云眉间乃脏腑关节之窍也自然生五色云炁盖生炁则生神也经有金房玉室紫户玉阙一时生神同义九扇胞胎内九转九还丹道成矣受胎九月九炁合成人道完矣此一节谓八月已满进临九月炁满神具圣胎完全待时而动帝宾奉玉符帝君奉吾符非也第六章有真阳帝宾老盖帝宾乃阳神主祛阴邪奉玉符而行事如国之三老奉上命而正议也三光回紫盖天上三光日月星人之三光两目与心日月失度星辰留伏天地灾变目有所惑心有所感身体倾危回紫盖者以其目不视恶色耳不听恶声收视反听则神全而炁凝紫盖无所不覆故人以两目为九窍之华盖光明也日月星能照天地双目与心能顾一身不令外物之所蔽苍玉斌来生珷玞者石如玉也所以乱玉者今变而为真玉矣节中黑炁君名斌来生专主内明人之德苍或作仓非盖青苍之玉谓有文缕生也玉以比德苟不至德至道不凝焉内有所蕴光彩发泄于外如玉之在山草木无不冲秀珠之在渊江河无不澄湛宝之在怀面部光泽身体康健耳卫此长夜会长夜会在绛宫是为灵府血所生之处觉则长明不觉则长夜卫者匡救其恶也不能爱惜者冥冥长夜何时旦也五灵度符籍五灵者即青灵丹灵皓灵玄灵黄灵也度者授也五老授我长生之符籍矣茅山玉经无以下六句盖止于此而已九统合九光九统之法以会帝九光之符以集神此乃回风混合之道数遇九则阳已盛此阳纯而不已也自一炁生二炁二炁生九炁九阳为极之数则变双故变为三十六有雌一帝真九光圣母专主生育之事或曰元经必误统纪也上古九皇时有九纪出古典三玄出太清三玄即三三九玄也出太清者下田也外应北都罗酆内应双肾言祖祢超出此界之外则神升九天永为真人矣紫阳发万生紫阳玉匮乃注生之府所以发越万世生根而万神皆备人无贵贱一是出于紫阳发生此生生之理永不息矣玄精育九灵玄精育乃九魂名天以北为玄人以心为玄九灵即心之九窍九玄受生即因九魂得育方结胞胎故濯质太阳元父结胎仙元父见前注元父心之官则思亦意也胎仙者有炁而无息也下卷云紫华领胎仙云琴心三迭舞胎仙同义右件玉章天篆寄七十字上镇赤明和阳天天统第三迭石脂色地土皇君曰诵之九遍九统帝会九光神集混合百神与天齐年八会游集朝应九天万炁齐仙得登真门元始天王曰文昌大洞玉章第十十月坚固形神脱胎神化癸巳甲午大壮晋梵清景炁其色青黄白凝成中央天境号玻黎答和天此天中阳之炁主中元黄庭宫帝真冲和之炁降神布炁坚固形质生于人道青灵扇八极东方始老乃发生之地故扇动八极世界八极乃四正四维是也八卦干坎艮震巽离坤兑八门开休生伤杜景死惊鼓轮三华城三华神炁精也城者三华所居之地青灵之炁鼓动发生意也轮舌神名言人鼓动舌根搅取华池津液灌溉三田披此胞胎结披一云拔生神章云斩伐胞树一滞此意亦同披拂也解也解其胞胎结习之根也生神章经云胎结解根即此义尔七祖受福生九玄七祖受此福惠而得生天受用快乐若能精进修持不辍升无色天登不退转地竟陟上真大罗三境侍臣之位宿对灭五道生神章云对尽大运通之对除其宿昔之仇对消灭五道凶恶之事五道者地狱饿鬼畜生修罗禽虫等难得出离常守帝一营茅山于此分作两章雌一雄一帝一谓之三一之道今惟守帝一营寨盖尊大洞帝一也藏教有雌一经雄一经公子执五符左无英公子玄元叔字合符乘东方九阳生炁执把五灵之符发育万物招集肝脏中九魂神流布天下人道生矣太一居紫房太一在头即紫户也人身中皆有金楼玉室紫户琼宫紫户者泥丸之别室也太一君居之掌管列仙得道之籍三合地户下三炁合德三合成音以生炁合于下元宫地户下是死户也干为天门巽为地户即下田是也已于辅卫地户下注拔命玉帝宫以人合生之命脉拔出跻之于玉帝宫在头上脑中是也玉京山有玉帝宫上元所主天仙所居修道作善人方到此少女郁墨子斗中真仙在人心中主掌寿夭贫富亦雌一之神也乃仙女之属先天之真炁能助天地而育万物体大道赞万化卫兆七炁窗卫兆乃道人自称曰小兆臣某甲也七炁窗者七窍心也比喻窗牖取其明朗即八窗玲珑之谓是皆善譬巧喻也拘制盟血液九元真男名拘制守左耳下通于心心主生血并液拘制而盟誓之使之不得为血炁所胜邪炁相乘咸归正大尔盈满五脏充人能精炼至真不为色欲所损则津血炁液盈满五脏六腑三百六十骨节之间充积强壮颜貌悦悍寿等松桩十真登紫房一云黄房非也紫房在脑中十真乃十华真人自下而上升于紫房即脑中明堂宫是也见下卷太玄九炁上玄契帝子化金仙皇一之魂上归字帝子金者以庚辛白虎炼成还丹饵之则变化炁质为金玉故后章云骨肉金玉实此之谓也白玉飞符招白玉玉京飞符见招至人得此脱胎换鼎飞化自然生神章云庆此婴儿蜕此十月胎完而生人之道神仙脱胎也引升龙台天相引上升龙台之天龙台即龙变梵度天言变化不测之谓也如轩辕黄帝千口白日驾龙车而登天晋代许旌阳辈是皆乘龙驾云上朝玉清具在方册昭昭可考乃自己阴阳二炁所化成云成龙乘驾而去非由外来也玄契所谓变化自然但教十月圣胎完全便可脱胎神化命宗炼金丹十月功圆为了当性宗务参机忽然于一言之下大彻大悟便是了当至于钝根三二十年不得悟道者二者有顿渐之分志于道者不可不兼有也或谓道不足学其不知三教本归一揆亦必极其至善之地方止道曰有物混成先天地生视不得见听不得闻释曰圆觉真如与生俱生若以色见我以音声求我儒曰天生蒸民有物有则非礼勿视非礼勿听此三教圣人之体也道曰真常应物常应常静释曰圆陀陀光烁烁活泼泼赤洒洒儒曰充实而有光辉之谓大大而化之之谓圣圣而不可知之谓神此三教圣人之用也释无我无人儒毋固毋我是皆至当归一之语何滞而不通何远而不致欲求最上乘者当留意于此不可执杀赚人性命也右件玉章天篆计九十字上镇玄明恭华天下统第三垒帝德君玄契曰诵之十遍于形中元命结帝一真人九和十合体自洞真能召制十方御元回灵万炁成真合德冥慧玄玄无边变化自然至此修行名曰玄关亦曰玄会六度十回功满道备位登仙公初心十信次兴十善次发十华次成十德渐进十仙遂化十真六位已升妙行大全形神炁炼号曰真人十信十善十华十德十仙十真谓之六位入众妙门玉清无极总真文昌大洞仙经卷之四二炁疑当作三炁玉清无极总真文昌大洞仙经注卷之五东蜀蓬莱山中阳子卫琪注道言尔时此卷以六根并性命精血津液手足等修证妙行若六根清净不堕酆都六洞所谓六洞者纣绝阴天泰杀谅事宗天明晨耐犯武城天恬照罪炁天宗灵七非天敢司连宛屡天性命清净不堕五岳地狱精血清净不堕水府地狱手足清净不堕九幽一十八狱津液清净能生无英白元太一司命桃康等五神共得十通妙行文昌大洞经行于蜀者久矣而蜀本尚有讹舛盖自来无人考验诸实而板行之字经三写鸟焉成马且如经首道言尔时四字乃玉宸道君所叙当时天王说经如此起发因缘亦犹佛经如是我闻论语子曰之类是也故不可缺略当添置之琪宁受专擅之责成全经旨凡经皆有叙分正宗分流通分旧本无此四字是无叙分当以道言已下为叙分三十六章为正宗分结经为流通分且此经行于蜀何也盖元皇帝君始生于昊会即姑苏是也获受此经而证果为蜀神仍将此经开化人天元皇再生于丁未帝命为南斗阳官乃注生之司也于是祈嗣者多祷焉始知文昌即南昌也诠德钧物长养之职按史记景德末乐学士为西京留台御史忽梦一人具冠服称帝命来召乐遂往俄见官阙壮丽因问使者曰此帝所也既升见帝谓曰汝主求嗣吾为择之少顷选一人至帝曰中原求嗣汝往勿辞其人顿首求免者三帝曰往哉傍拱立者曰此南昌赤脚仙李守微也明年果生仁宗是知文昌为嗣禄之司者明矣此经每句主一事人能行得一句亦可作上仙况全帙持诵岂无报应乎夫今世有为黄冠至老死不知有文昌大洞经之名者有见经中不言善恶报应之说而束之高阁者有心虽好诵而不知义理者且善恶报应未尝不言谓如拔出五苦毒超形过始青若无罪安到五苦若无福安到始青如此等类不少其他诸经皆曰诵持是经是经者其意果安在哉盖是经者指此心而为言也若人不能谨持此心欺谩恣纵放僻邪侈干犯非理生则致于恶疾狴牢死则委之沟壑蝇纳天地鬼神奚暇置之阿鼻无间以逐逐于考掠哉佛书云假使经百劫所作业不忘因缘会遇时果报还自受传曰祸福无门惟人自召岂非善恶报应哉今将经验比附于此庶几览者起敬信心逐一修习以期登十仙门若根器浅薄亦得明了前境作尸解之道尸解有五水解者投水火解者自焚金解受刃木解倚树化土解钻山入石玄女有修五解法可脱大难避阴追遁他所投胎夺舍元始天王眉放青毫大哉圣人之道洋洋乎发育万物峻极于天观三教祖师垂世立教未尝偏执而人强自分别曰释氏主性道家主命儒家主理殊不知三者一而已释迦说法眉放白毫元始说法眉放青毫两圣人示现相好岂异致耶盖白毫西方金炁虽是表性命在其中青毫东方阳炁虽是表命性在其中性命之道相因以成人中庸不云天命之谓性率性之谓道上天赋与我者命也我禀受而生者性也凡言性则命在其中言命则性在其中故此中卷七章云性命宗本坚性命果何物也以性言之则曰仁义礼智而四端五典万物万事之理无不统于其间以命言之则曰元亨利贞四时五行庶类万化莫不由是而出此天理之灼然而人以私欲蔽之而不能克复本源之清净故圣人因人所禀赋而修明品节垂世立教俾人尽至诚之道则本来面目复见于前所谓惟天下之至诚为能尽其性至于参天地赞化育如示诸掌或曰子注道经而引佛经儒书得无过乎琪曰三教圣人本以匡救人恶欲人皆归善道而已故曰天下无二道圣人无两心如人入城必由其门至于长府则一也门户虽异所致不殊若人各极其志何往不可耶琪是以将典诰会同而释之奚罪焉顶旋紫炁万华宝盖浮罗覆形紫炁者阴阳二炁合成为紫以此示命元也紫炁之中化成万华宝盖覆荫法身人之头上亦有华盖而自不见也经云紫云覆黄老是为三宝君正谓此矣人能修道则鬼神莫能窥其际唯见红光勃勃射目玉光金霞纡绚晃曜如玉之光辉金之霞彩纡绚晃曜烁射天人之眼目如十七帝光是也皆自身中出玉宸道君太玄道父稽首颙伫愿听洞章洞经题下有太玄道父牛孳先生集至此方见玉宸道君太玄道父玉宸乃灵宝太玄人或以为太上余亦疑之正释此向梦故家厅事前群牛又一牯见触余以杖御之中其左目牛足着吾脸予咬得一趾惊寤一日偶见实录云太上八十二化身为玄武号太玄又仙降曰牛者玄武之精方忆礼记牛曰一元太武因知太玄牛孳乃玄帝也前梦无虚玄帝生于黄帝时上天开皇初劫紫云元年岁甲午三月三日真武经云甲辰误至十五岁童子学道修行四十二年飞升于紫云五十七岁庚寅九月九日也拜太玄元帅永镇北方至上天龙汉二劫殷纣无道魔鬼流行伤害生灵毒炁上冲元始命之收捕有功令复坎位拜镇天玄武大将军后于上天真化三年即嘉佑二年也三清委玉帝考功三官四圣位当亚于天帝下翰林修撰玉册拜太玄为玄天上帝因知此经在拜太玄时重出本一百二十巷太玄集此三十六章亦三十六部尊经之祖以便修习亦犹大度人经上品妙首无异颙伫者仰望也诚敬而已矣愿听者俯听也整齐严肃主一无适惟恐礼貌之不恭俯仰之失节所谓齐庄中正足以有临也道父之心推己及人所谓夫子之道忠恕而已矣岂不忻忻然有喜色而啸咏哉此下以六根并六洞宫顺取庶不紊乱大旨元始天王怡然啸咏曰文昌大洞玉章第十一眼根洞观道眼始通乙未丙申明夷家人叙经乃玉宸道君所叙经之因由缘起谓之叙分正经元始天王所宣珠光之音谓之正宗分结经亦道君结括一经之旨谓之流通分皇上超无景眼之于色为业甚大眼见心欲心动神疲是以五脏之神皆从眼漏为第一根眼窍通心心乃神宅眼既见心必动也皇者大也上者高也言道之大而高超出乎无色之界无色无光谓之无景经中景字三卷共二十八字八景运常宁八景齐洞阳八景照泥丸太清八景观四句同义洞明光景中太一景中王携此景中人炁出华景中常保景化内一义太极元景王太素拂眇景赤景翳逸寥洞景寄神通太极玄景童羽景太无庭金阙上景炁混一玉景炁晨中黄景炁同类皇上超无景太虚空无景一类乘景晨中晖驾景登绝霄一类帝一上景朗朗生帝景二元上景衢一类八真合景君千景并生矜一类三天焕九景义别字虽同而义各异有以车舆冠服讲者有以旌佩节幢论者有以光景炁色辫者有以神真名字说者诸经传中有景晨明霞之冠之服之节之舆不知其为物何如也而以琪意度之便如今时官贵有七宝冠帽束带鞍辔之类是也玉皇经九霞流景飞云玉舆同今无景者无色也人能收视内观自到虚无自然境界轮转九曜停一云九曜生必误如日月停景璇玑不行之谓也人之一炁在乎鸿蒙混沌之始而不能存育以眼根所漏今则既知而修即超出无色之界故漩玑玉衡一时停轮以俟兆之所证也在天则运转机轴以九炁化育天地万物惟北斗七元日夜循环所谓漩玑玉衡以齐七政在心则有七元运用与天之九元同此不息之机也是故为人终日干干自强其志以应天机也曜者眼神明曜眼光一定则九窍俱息矣诗云子怀明德不大声以色同义回风混帝心帝心即道心也人心惟危道心惟微惟精惟一允执厥中盖心之为物湛净虚明如鉴之空衡之平所以为一身之主包万理应万事虽鬼神有不能窥其际者一动一息莫不系于其间所以大学之道在正其心也老子曰五色令人目盲人以物欲障其心目不能见天地之化故圣人立教收视反听黜聪明离圣智为急务若能存其心养其性则天地万物森然见前孟子曰养心莫善于寡欲人能寡欲则得颜子坐忘之心斋故圣人洗心退藏于密欲道成也此章以眼根修证盖眼有数说佛经载肉眼天眼慧眼法眼佛眼盖肉眼者凡夫也世人云俗眼是也佛眼即道眼也以常人之情以俗眼观天地真人以道眼观天地道眼何在必曰一心也内而有五脏六腑以肤体隔绝外而有五运六炁以天地隔绝若俗眼观之皆不得见也若以道眼观之则彻视表里九天之外尘芥之微无不洞烛也回风混合者天地之炁相交以成帝一真道三昧帝心也人亦如之以津为龙以无为虎运转之道在此二物易曰云从龙风从虎圣人作而万物睹理相近也后九章云帝心大玄通昔俞灵瑰河间人受习大洞回风混合之道一行二十年坐见天下事然自晦不为异貌常若三十许衣弊自若人或问远年近日事对如目击人敬之且曰偶然耳非所知也口不绝诵大洞经或绝粒而饮酒后忽登仙是得回风帝心焉人以双目回光返照则真炁随而聚于元宫谓之回风混合八景运常宁一云八炁非也以心为天以肾为地心肾相去八寸四分天地相去八万四千里神风橐钥故天地安镇人以真炁运动故身体长宁人之三部八景自尾闾至百会三节为一关三八二十四节以应二十四炁上部八景脑神觉元子字道都发神玄文华字道衡皮肤神通众仲字道连目神虚监生字道重项髓神灵模盖字道周膂神益历辅字道柱鼻神冲龙玉字道微舌神始梁峙字道岐中部八景喉神百流放字道通肺神素灵生字道平心神焕阳昌字道明肝神开君童字道青胆神龙德拘字道放左肾神春元真字道卿右肾神象地无字道生脾神宝元全字道骞下部八景胃神同朱育字道辰穷肠中神兆腾康字道还大小肠神蓬送留字道厨胴中神受亨勃字道灵胸膈中神广瑛宅字道仲两胁神辟假马字道成左阴右阳中神扶留起字道圭右阴左阳中神苞表明字道生在人常以紫河车搬运真精之炁上升泥九也常久也宁安也使身体常安也或曰八景八门即遁甲所运也昔施存事黄卢子得三皇内文乃八门遁甲能行遁变化景之法役御虎豹晋永康元年四月七日乘豹登天号冲和见素真人乃八景明验广霞参神天天神一万八千人神一万八千共三万六千同理阴阳造化者也诗云神之格思按青城丈人说发为青城君头为三台君两眉为紫极君两目为玄爽君左耳为聪明君右耳为决明君鼻为天妙户君口为牙门君唇为玉户君齿为二十八极元士君咽为校尉君喉为九卿君肝为绛宫君肺为华盖君胆长命君心为丹田君脉为紫帛君胃为太仓君脾为黄庭君左肾为玄妙君右肾为玄元君大肠为食母君小肠为导引君腹为太道君三焦为玄老君左足为雷电君右足为云炁君凡三十六生炁君皆应于一身通身相体同滋识用易云阴阳不测之谓神知变化之道者其知神之所为乎又曰神无方阴符云人知其神而神不知不神而所以神也盖神之为物惟意所主故广大之云霞参谒神天亦名谷神不死盖泥九为百神聚会之所人身之神相聚会合于此其聚也不疾而速不行而至也然神用藏于视听若不从眼耳之漏则方可凝集也故度人经云下镇人身泥丸绛宫中理五炁混合百神是也人身与天地无异同此神炁五帝散日精今夫天斯昭昭之多日月星辰系焉盖神天之上有日月如人之头有眼目五帝见上卷长保五帝城注并同此卷第三章云日中开五晖正与此句同义盖五帝者青帝护魂白帝侍魄赤帝养炁黑帝通血黄帝中主乃五行之炁天有五星地有五岳人有五脏上下相应但人恣一情之欲如喜怒哀乐动之于中发之于外则本方之鬼神十目十手之指视是其所以灾祥祸福莫不相应而至所谓祸福无门惟人自召日精月华若人服之能令面色光泽身体强壮所以上卷云庆炁育五云五炁结十方五灵度符籍盈满五脏充五老辅玉根此卷云血凝五华平日中开五晖五脏植玉根俯仰邀五灵五神回孩婴舐炼五芽珠拔出五苦毒兆有五符籍魄伏五道密五符闭地结五符编紫房五籍标圆庭逡巡五老翁下卷云五辰号发纽咽沬生五芽敛神保五籍混合五日房五道秀金华五老变孩蒙太张上五符五脏映清夷五魔伐六阴五炁理中颌五道焕三天五老飞玉耕五岳应命到五岳启灵户五岳一来庭五云郁绝空五老挥绛华左把五符籍如此等类皆五行之炁流通于三才中为克化生育之本散日精者布阳和之炁参赞造化发育万物也人常以日精之炁条理五脏保合太和所谓干道变化各正性命也五脏和则五典备不为五神所劾五岳所按五星所照五帝所奏则五籍改注岂有五运五道五苦之拘束哉君子所不可及者惟人之所不见乎液逸玄中膜逸字七处逸宅寿逸逸紫空逸绿逸上清逸寥安也乐也天地以水运转循环无穷故不朽坏人以津液流灌五脏是以不死若津液一干神无所滋形必坏灭玄中膜是北方之水幽在一层之内人身中肾水亦在脂膜之内津液血炁常使充满灌溉滋润则身体强壮颜貌光泽血凝五华平紫绿绯华非正色皆为外物虽目击华严富贵天堂快乐亦不足恋于心五华者青华丹华素华玄华黄华言内自有华色人以血炁滋养五脏则玄珠自生黄庭云灌溉五华植灵根五华既凝化为四灵备守中央豫章道士萧惟亿字勉之云游至江州庐山祥符观喜幽胜而楼焉日诵大洞经忽暝目见四灵备卫遂大惊悟由是神采顿异出言非常忽自能诗年九十余而白发反黑步履如飞淳炁中辞众坐化有徐钦邻师事惟亿后亦坐逝去体宝圆珠映大洞仙经之号曰苍胡颉宝而上中二卷不见至下卷方显言之宝与珠一也即身中一粒金丹是也谓之摩尼宝珠又曰黍米珠玄珠明窗尘还丹神丹玉壶丹紫金丹金液还丹刀圭大药圣胎婴儿千名万号不一而足大非外料金石草木之比盖以自己神水华池金晶玉液朱砂水银真铅真汞龙肝凤髓姹女婴儿修合煅炼之所成也故上卷云秀朗太宝辉上馆云珠内中卷云舐炼五芽珠寄颇携运珠下卷云领玄苍胡珠友宝赤炁王苍胡颌光华日中一运珠洞焕圆珠蔼皆此义也儒书所谓天地未判形如鸡子宝之一字岂苟得贵能应用无穷随心所欲无往不备至如世间亦有如意宝人之所求悉如其心魏王有珠前后照十二乘随侯之珠卞和之璞为世所珍况天上人间天堂佛国龙宫海藏岂无至真至贵之宝今元始宝珠有二度人经云元始于大浮黎土虚空之中悬一宝珠大如黍米元始先登真仙后从皆入珠口不知所在由此言之珠虽小而容众甚多何哉释氏所谓芥子纳须弥微尘之中亦有剎土蜗角之上能战蛮触朱子所谓其大无外其小无内善财楼阁皆见弥勒无量珍宝以为庄严及其一悟正觉向来富贵皆在普贤身上毫窍之中维摩丈室能容三万二千狮子座玉皇经云十方天宫皆有上帝应化法身说法既毕俱复一体何小大之不一分合之有异耶所谓散之弥满六虚敛之则不盈一掬前辈谓看一部华严经不如看周易一个艮卦诚如是也盖人收敛真元寂然不动则天地万物森罗在前老子云致虚极守静惊万物并作微尘可以包干象一真可以应万方六合之大不足以容其身一芥之微尤可以骋其游耳此宝珠一曰苍胡颉一曰圆觉一曰如意轮又曰圆如金弹色同朱橘皆诸圣强名托象无非化导未悟鱼兔既获当舍筌蹄而不用流耀莹兆形道不远人常引伐柯之诮人能弘道当存责己之规有诸己而后求诸人有诸内则必形诸外所以发辉流彩莹彻一身所谓见于面盎于背潜虽伏矣亦孔之昭也夫微之显诚之不可掩如此人能以道自重洁己避地晦迹韬光不求人知而人自知不欲人见而人自见可谓盛德号为寿逸阜寿逸阜日精之名人身中精神光彩自然享寿释云若有人我众生寿者即非菩萨大率寿非人间之寿也人生百岁七十者稀何名为寿若以此等见识安知本来亘古历劫不坏之寿相哉此寿相充塞天地量等干坤与万物均齐与众生同体露堂堂赤洒洒岂有限数拘束哉亦曰澄源亭欲升高必自下欲登阜必自原亦左右二眼之分澄源亭月帝之名源澄而流清也亭古文如楼台诸仙所安集也俱灭三恶机三恶者贪嗔痴是也人能断此则不堕三恶道得见三宝天君机者动之微吉凶悔吝系乎此也所以君子见机而作不俟终日也三恶道地狱饿鬼畜生此三者极阴之地难复人身也故修炼纯阳以灭其机轴经云请灭三恶斩绝地根同君子戒慎乎其所不睹自然灭恶机也启籍登大明大明者明四目也一云太明非也坎水永隔于离明正照之境故圣人南面而正天下玉帝所居通明大殿故人登仙开示仙籍注名然后朝谒玉帝也后云捧籍登大明此则喻人以明明德为上自己德性明白不为色欲所蔽即为大明之人为贤圣为真仙皆欲不昧灵性为自任令我保仙真有天地然后有万物盈天地之间者惟万物万物之中最灵者莫若人而不能修省其身以致堕三恶道以大洞仙经修炼至此方且灭其机而登大明保仙真矣一云使子保仙真上之谕下云使子下之告上云令我两皆不妨大义保我自己之真炁为仙须要自保人不能保我也仙绶披绿青玉帝赐青紫之绶使兆披服以朝谒谓之选仙举进士亦如人间登第先授青衫下章云披朱中绿霞同皆仙衣也解祸冥途中既已登仙籍则祸沈九地之下冥冥之途矣人间得官则封妻荫子荣庇族属为一时之荣人能冲虚岂不贵重哉超福晨上灵诸法官能断决疑异虽无所养死为阴鬼取为阴官四十九年一转人皆如之若能内外交养福慧双修即证仙道以自己之真灵受福于景晨之上快乐逍遥矣凡晨一十一字天晨金霄游太阳化三晨晨中黄景炁高晨映上清乘景晨中晖七晨回帝席玉户映晨霞超福晨上灵并羽月中晨晨登广灵堂晨登天老室不可以一槩论当随经义解释人不能阅藏教而据他人所传之本而擅自更改经典者愚惧其冥责莫逃岂可不戒之慎之焉度世登玉乡过度劫尘登入玉乡玉比温和也太阳道境无炎寒之苦四时如春炁之和故曰玉乡大罗无日月故无昼夜寒暑累祖返胎婴累世之祖祢玄曾反胎更生皆变婴兄之形谓之大洞帝尊示现人或以为不载祸福既无罪何用救拔为此经拔度者一十六处可见念念在乎玄曾祖祢升度方许己度天王之用心至矣哉今钻类于此南拔七祖根七祖积尸结七祖绝滞塞七祖返胎仙七祖断玄滞七祖散积滞七祖生福堂解结生七祖七玄登朱官七玄离幽肩散祸宁九玄九玄解重结西解累劫凶累祖返胎婴累祖落克名此等即度人经五苦八难七祖升迁魂度朱陵也又曰为上世亡魂断地逮役人欲求仙道当令身心清净清净者无染无着不增不减自己清净可作功德感动天地超拔祖先广度群有然后自度己身则无愧矣洞观无碍空洞者通也即十通妙行也以俗眼为观平声以心目内观去声上视九天下视九地中卷十章谓之十洞此大洞之标题也洞观无碍空洞微无障玄洞空清净玄洞虚清净和洞灵清净行洞真清净身洞玄清净光洞源清净光洞明清净光洞清冥智慧谓之十大洞妙行妙果圆满始通生因明易曰悬象着明莫大乎日月日往月来则寒暑生人无日月则道理不见天无日月则冥冥长夜故明字以日月二字合成道眼始通无所不见虽纤尘如秋毫之末无所逃遁经云圣日圣月照耀金庭又曰圣人以日月合其明大人者内明而外暗常人内暗而外明故随事物转移骊珠湛方瞳圣人方瞳舜有重瞳言人道眼始通如骊龙颔下之珠明莹透彻若了达之士通身手眼触着磕着何啻千手大悲内外洞照清表里洞烛清净无障是天与其鉴也人能修大洞之道仰观九天之上俯察九地之下万事万物之理秋毫无所隐漏大洞金丹须采铅汞古云潭底日红阴怪灭铅为阳炁山头月白药苗新汞为阳精以阳归阳则双目如金星能通乎昼夜之道日用左目夜用右目以代日月之明也右件玉章天篆一百二十字上镇曜明宗飘天下统第三垒帝德君玄契曰真人得洞观清净道眼始通无障无碍内外洞明照见一切能斩酆都山纣绝阴天宫恶根地根魔籍鬼帐常以天花飞香供养元始天王元始天王即我历劫不坏元神非由外有散花飞香进登人仙中卷十仙即胞胎魂魄灵元华岳藏府元命是也自一月生胞次第生长已至转入十仙门已于中卷意根妙行全十真下注法人必难省今于修真书中取十仙以益之人仙者寿至百岁已上者历见人之世数如老子九百岁彭祖八百岁之类是也元始天王曰文昌大洞玉章第十二耳根洞彻圣耳梵通丁酉戊戌睽塞玉晨九天司耳根者但闻音声感动灵明随声旋转为善为恶顷刻有异毫厘之差千里之谬所以舜好问好察禹闻善言盗跖喜闻为恶纣乐闻音声皆耳之听昔有僧坐禅有鸦噪其上或问曰闻乎僧曰不闻曰何故不闻曰闻中不闻以此观之闻亦未尝不闻但不留之于心玉宸灵宝在九天之上九天有三自一炁生三炁是为三宝三炁生九炁是为九天乃生神之天谓郁单无量天之类是又有八梵九天始青天太青天始丹天大丹天始素天太素天始玄天太玄天大梵天亦谓之九天又曰高上神霄南极长生大帝东极青华大帝九天应元雷声普化天尊九天雷祖大帝上清紫微碧玉宫太一大天帝六天洞渊大帝六波天主帝君可韩君丈人九天采访真君是为神霄九宸掌生杀之权发号施令雷动风驰故万物莫不由此而成始而成终也所以玉宸道君主之在人中院太上大道君道君者有道之君也昔灵宝降生为西那国王天下太平百姓称之曰有道道者蹈也谁能出不由户何莫由斯道也皆明德新民之事自家及国以至天下皆能上行下效老子曰修之身其德乃真至天下之普中庸曰道不远人人之为道而远人不可以为道修齐治平天下之大事岂不由修身正心诚意然后可以平治天下乎然有道之士务在济世利人桀纣无道百姓罹祸周文商汤拯民于水火之中为解倒悬之苦后世歌之为有道之君常保景化内玉经天子王侯得奉之者致国太平故富国安民强兵战胜外无寇盗之挠永保社稷持诵是经专为国王帝主君臣父子安镇国土保天长存喻人精炁充满身体强壮无有邪炁所侵自保寿康故保持光景造化之内毋使失坠毋令外邪乱其至道败其灵根盗其至宝可保景化九回镜中清九和十合如镜之清明洞见事物玉皇经云败其灵根盗其至宝盖不能得保守景化也以致鉴不空而衡不平矣昔陈与明得明镜之道修炼十八年以晋太康元年三月初一日飞升又太康中新野先生乡人张如珍遇神人降于室传明镜洞鉴之道曰夫烛物理者天也鉴物形者道也天之道以清镜之道以明审而无差形定于此物应于彼故川岳之状鬼神之情无所逃而隐也天以清而容万有水以澄而鉴众形若夫天清镜明澄心静神而得内外洞彻则至道成矣倘外役于物而内劳于神心神昏浊不能澄清则去道远矣此法吾受之于长桑公子长桑公子受之于太清天帝子若修之能洞达玄通遐照八极夫洞真法中有四规之道依四时而行亦与此同体古人所谓虚其室白自生定其心道自成信矣哉如珍修之九年彻见千里无一物可隐以梁天镒十三年十一月十八日飞升号全真达道真人此乃九回镜中清之旨趣焉此经一句主一事若人行得一句即与道合真而为至人也又有李士宁轩辕镜之说具在别传解带玉映室玉映室乃上清玉宸宫在人中脘神室既解结滞则如玉之辉映诗云相在尔室尚不愧乎屋漏恐惧乎其所不闻乘素入四明素空也耳之于声也乘空素而达四聪肺都童子素明字无英明者日月交合而成字始制文字者其知造化乎携提日中王日中司命接生君字道灵携提者不暂舍也凡言日者十句混合五日房三日映玄敷日中一运珠日为三矜交五帝散日精日中司命童日中开五晖混化启明日飞霞散天日海日自东生之类日中真灵乃太阳之精在人则坎中之阳两肾问一点明莹者日中王也以子时建生并羽月中晨两耳分阴阳故有日中王月中晨如祖天师郁仪结璘之真诀皆主宰日月之神也携提并羽者欲常提省接连不昏聩也昔陈先生与杨太初遇真人聂绍元传二景高奔之法后得道飞升古诗曰圣人夺得造化意手搏日月安炉里微微腾倒天地精攒簇阴阳走神鬼又曰若人间我修行法遥指天边日月轮又曰日月交合时便是生身处本来面目真劝君勤照顾经云圣日圣月照耀金庭日月合璧乃月晦夜交合也内丹于此下乎修合太一召天魔上卷略释之太一乃水精元之炁所化天地之先一数生水以成象人生之前一炁之精感化而成形非水无以立天地非精炁无以立人身老子曰天得一以清地得一以宁神得一以灵万物得一以生所以太一为万神之宗主故能执符以召制六天大魔大洞经中凡言太一者有十如上卷太一务命根太一居紫房中卷太一召天魔携提太一真下卷太一上元炁太一俦丘兰太一杨威明上携女太一羽节命太一太一景中王等是太一之神于五神中并而为一是故五脏皆有太一亦犹天地之间无处无水也在大道中谓之太一天尊诸天谓之太一帝君九天之中谓之碧玉宫太一大天帝专主水事斗中谓之太一五福诸地谓之太一尊神雌一女真谓之太一元君在人谓之太一之神随处莫不皆有太一居人脑中人有罪福小则太一简阅奏帝大则三尸奏事重则三官鼓笔所以太一乃人神之领袖也得一则万事毕孔子曰吾道一以贯之人得一而生既已生矣复能守一则此道大明及至成全一亦何在识者宜尽心焉僧问万法归一一归何处丹经云既至成时一也无盖欲人无所执着欲求鱼兔须借筌蹄鱼兔既获筌蹄可舍又云过河须用筏到岸不须船释应无所住而生其心帝君较万精帝君一名七灵一名逢凌梵常守人两眉之上执符把箓摄召六天大魔金书云太一执符帝君品命即此二真也拔遏死积炁小救苦经云祥烟塞死户盖魔王检较鬼精遏塞死户保举仙人也生神章云元君遏死户是也以此为生生之命根越度仙黄庭黄庭中央仙庭四方八面朝此在人脾胃主管谷府有神曰黄宁童消散克化以滋养四灵故越此庭则立三关已帝立三关上三关天地水亦天地人上关泥九中关绛宫下关炁海亦曰三要在易为三极之道黄庭云三关之中精炁神是也八风舞神兵庄子曰汝闻天籁而未闻地籁汝闻地籁而未闻入则八风八方神炁也四正四维皆起思风和畅则千真万圣欢庆鼓舞人身之炁畅快则万神怡然炁一不和脉一不调则人神悲泣人神悲泣则将离去身体神离炁绝人将死灭可不慎欤即上开八门飞天法轮运转精炁也左抱福醴液福醴香美之酒亦曰琼浆玉液盖一身之炁液灌溉本源本根者肾也肾炁上通于耳两肾居下而肾之门户在上所以下实则上听聪福醴亦谓之水银神水木液黑龟精赤凤髓金液金华玉池金精铅汞皆丹料之异名也惜精以养炁惜炁以养神惜神以养虚大洞之道备矣右提庆元瓶庆元瓶者谓之玉池华池偃月炉悬胎鼎玄门牝户黄庭真土金鼎皆丹房之器皿也二者缺一不可故丹道成矣洞微无障玄洞听隐微无有障碍盖洞微者乃圣耳通之妙果妙行此即六通之一也人能修习可洞闻九天之外九地之下梵通生虚明虚明者心也自诚明谓之性心者性之宅得诚明之性自然视思明听思聪梵通是圣耳无所不闻无音声可逃也贯颡闻十方颡额也上穷圆顶下尽方舆无不洞达也十方四正四维上下共十方盖自己梵通虚明普彻上下四方无不洞闻豁落一切声一切大小音声豁落响彻不逃聪听盖同声相应无往而不闻也如聋聩者疾雷震山而弗知岂可容易回其本性哉人能六根六尘悉皆清静即能运六神通得大自在耳根在肾多以色欲撼摇精炁耗散早致聋聩须仗大洞招真致灵返回神明宣通开导复全本体方证洞微妙行右件玉章天篆一百字上镇竺落皇笳天下统第三垒帝德君玄契曰真人得洞微清净圣耳梵通无碍无障内外虚明闻一切音声能斩酆都山泰杀谅事宗天宫恶根地根魔籍鬼帐常以丹果供养元始天王结带生核进登鬼仙鬼仙者人死而英灵不昧焄蒿凄怆昭明能祸福于人如今天下州县城隍土地关羽张飞之类是玉清无极总真文昌大洞仙经卷之五疑此处脱一字此句疑有舛脱此处字有舛误所引出注子齐物论原文为汝闻人籁而未闻地籁女闻地籁而未闻天籁夫玉清无极总真文昌大洞仙经卷之六东蜀蓬莱山中阳子卫琪注元始天王曰文昌大洞玉章第十三鼻根洞空玄息炁通己亥庚子解损太清浮绝空玉清上清太清谓之三清在大罗之上无极之中虽天真上圣亦所罕到贵重莫极于此下卷云上清绝霞升玉清万华宫释氏所谓一体三身先曰毗卢次曰卢舍那三曰释迦在人则上中下元是也皆在一身之中三者不可须臾离鼻闻馨香心所欲嗜鼻窍通肺肺主炁炁必耗矣昔有僧坐禅闻香积之炁心念曰必是斋供或见天仙来请赴天厨供僧于定中便去日每如是或日明眼师见之谓曰汝堕一厕中矣僧不信遂令再赴供回师取厕中一虫杀之僧方悟以此观之鼻之于香亦能引人为异类不如香严童子闻香便悟其所从来立跻果位一般香炁迷悟两途可以谨之太清仙境浮于绝空之中乃人之下元也谓之元始祖炁人能存之谓之大丹回风混合百日通灵也下元或下丹田即炁海是一身命脉神炁皆聚于此若能爱惜存养不为色欲所耗则成丹三天宝神符清微禹余大赤三天乃三宝君所居宝神符者贵重大洞宝章镇安天地人之爱惜三田贵重神炁专以保固形命日中开五晖日中司命灵童敞辟五灵之房光明辉映照耀天地亦如人之心神光明焕赫照彻三田五脏百关九窍无所不见青帝圆常无东方属木青帝主事圆常无盖其名也肝炁上升于东方岁星所镇之地保肝护魂于八冥之内人与万物均沾炁捧籍登大明文昌大洞玉章间有相同前初一章云启籍登大明今大明出于东方故青帝乘明捧仙籍登玉帝大明之殿奏阅受箓金华楼既登仙当于金华楼上祇受宝箓以入定籍矣金华楼乃肺筒十二重楼也盖鼻炁下通于肺府故肺炁自重楼出五脏植玉根鼻之于臭也得其正则五脏和上天之五行各具其根人之五脏亦各有根玉以比德取温润也根既温润则枝叶敷荣五脏温润则精神外发王叔和脉经云智者能调五脏和黄庭云鼻神玉陇灵坚又鼻为山根亦取诸此上卷五老辅玉根盖五老即五脏神也互相发明俾易晓魂魄亦凝和经曰还将上天炁以制九天魂盖阳魂为神阴魄为鬼若非和炁拘留则事为两途在人之阴阳和则魂凝魄聚而有生阴阳判则魂升为神魄降为鬼易曰精炁为物游魂为变故知鬼神之情状左三魂右七魄各安其位自然凝定其炁和畅于四肢也精神魂魄意乃大丹之母岂非度人经本命之日诵咏是经即得魂神澄正丹经云日魂月魄若人知识者便是神仙子炼之饵之千日期身既无阴那得死学人当炼阴魄以助阳魂则易轻举洞空清净玄空洞之中外无纤尘可入内无神炁可出则凝和清净玄之又玄矣洞空者鼻观之妙行人当炁息清净不染香臭炁通生清明众宝香中之馨炁透远者莫若乎脑麝也然而系属外物不若自己五分真香熏成道德无为清净自然又不如夜光玉女所闻微妙解脱自然之香最为殊胜在人肺炁上通于鼻则清净纯粹无所驳杂修习大洞帝一真道至此则香炁普熏遍彻上下无不周及一切闻香皆得度定和妙明觉一定不易冲和于妙明觉地则妙明之心自然纳太和之炁蜣螂推丸象龟引炁皆能羽化释氏云圆觉妙场同玄息自长生上天之载无声无臭岂容以声色笑貌求之务欲阗寂无闻自然有真闻矣鼻观之道甚大谓之胎息诸仙辈所说胎息之法常以鸿毛置之于鼻之端数息炁之出入自一至十十取百百取千千取万以致于一定不能往来出入者或深渊下坐数日不出者则饥渴永除寒暑无畏人有饥渴寒暑者为元炁出多入少故也昔萧灵护遇至人传胎息法行之后于弘道二年中秋日玄化香炁满室后人多见之虽死而不亡岂非长生久视之道乎右件玉章天篆六十字上镇虚明堂曜天下统第四垒润泽地土皇君玄契曰真人得洞空清净玄息炁通无碍无障内外清明香熏正炁普彻上下能斩酆都山恬照罪炁天宫恶根地根魔籍鬼帐常以信香供养元始天王效大成夔王进登水仙水仙者因落水沈渊魂魄不散河泽岸际出入隐显如屈原郭璞柳毅之类是也元始天王曰文昌大洞玉章第十四舌根洞虚玄舌华通辛丑壬寅益夬太极元景王谈玄论道绮语妄言贪爱滋味皆舌也所以舌根最重人所当修易曰言行君子之枢机自当言顾行行顾言不綦于味恬恢为上自有太和真炁下通绛宫盖心通舌也太极未判元景溟涬既判之后元景开明盖尊元景为王经云开明三景是为天根故太极为王物物皆有太极三天摄神生三天即玉清上清太清摄神生一云神王非也盖三炁合德九炁齐并然后生神上天有万神然后人身亦有万神紫素翳郁仞紫素左元君客翳郁仞字安来上乃无英之别号故后云白素白元也紫素之炁障翳郁绝之仞仞杪也尖峰之上也人能洁素自守于头上自有此炁覆盖前上品第三章仰接无仞峰盖指玉京山也此三素者后有黄素中元君白素右元君谓之三素老君前后互显其言重复易喻安来上玉京紫素君字安来上会玉京山下卷第五章上玉名同义元景王三天摄魂生神也元者善之长故为众神之领袖也拔出五苦界五味令人口爽五味者酸苦甜辛咸嗜之者夭寿又堕五苦界中既已超上玉京则必先拔萃而出类于三涂五苦上卷一章拔出三涂梁中卷舌章拔出五苦界手足章拔出五苦毒性命章绝灭三涂尸精血章断息三涂苦下卷八章拔籍三涂下十三章拔绝三涂疾三涂皆误奈何久则难变徒者役也天徒讳可韩明人徒兴生转地徒独隶迁断绝天徒界上尸道色欲门免天官驱雷逐电之役断绝地徒界中尸道爱欲门免地官担沙负石之役断绝人徒界下尸道贪欲门免水官连汲溟波之役五苦者度第一色累苦心门免泰山地狱苦度第二爱累苦神门免风刀地狱苦度第三贪累苦形门免担沙负石苦度第四华竞苦精门免填海作河苦度第五身累苦魂门免吞火食炭镬汤苦修炼文昌大洞当断绝三徒飞度五苦三五共为八难上经叙飞度五苦八难是也返胎七元庭七元水池陶魄之所北斗经主司阴府宰御水源舌下左曰金津右曰玉液乃下灌于心心有七孔以应七元斗辰九玄解重劫七玄九祖并解释累劫重阴之苦文昌大洞回风混合修行帝一真道能解上世万劫千生冢讼征唿并复连冤对累祖落冤名累世祖祢削落克债之姓名咸得超升于上境逍遥游宴于秀华下即度人经紫虚郁秀宫以侯运周迁度升化也徘徊秀华下甘辛发散为阳酸苦涌泄为阴二炁屈伸华盖下玉京如华盖覆诸天人五脏肺为华盖徘徊者逍遥游宴之谓也俯仰邀五灵五灵即五老见上卷末章注古人云行法无难在乎俯仰之间耳人能常常俯视五脏仰呵真炁则元神见形矣兆身升玉堂金马玉堂世间之贵尔身得道登升玉堂乃玉帝宫在头上五炁朝元盖朝此也度人经云上游上清出入华房同此五神回孩婴五神者左无英右白元太一司命桃康合延是也回孩婴者皆化为婴儿孩童也修行至此谓之大洞帝尊示现俱跻太漠外升入无形之外上品第三章亦曰灵关太漠下盖飞升于冲漠无眹之外无何有之乡广漠之野故知前太真无疑养素朝圆明无肉谓之素养古人云甘酒珍馔伐性之戈矛淫声美色破骨之斧锯善养素者恬惔无欲希夷养素也朝圆明者天象圆而光景焕明也老君曰人能常清静天地悉皆归以喻人能清虚淡薄自然见其本来性天虚圆灵明也圆明即玄关一窍也非心肾口鼻之属若知此一窍则冬至在此药物火侯沐浴脱胎并皆在此古人云玄关一窍子天地大根源契合五千字妙通三百言即此是也亦谓之默朝上帝法昔张昙要天真降授内养元和默朝上帝之道行之十二年轻举上帝复赐混神合景之液饵之变化不测赐号葆光袭明真人经云默朝上帝一纪飞升然不遇明师指之归趣则默朝之路亦荒矣洞虚清净和食其时百骸理淡薄正炁停人嗜辛辣耗真炁嗜盐酱人夭寿凡有所嗜皆伤五脏不如食淡精神爽洞虚妙行也华通引玄明华舌一通自然引取玄明之液咽之以溉灵根也舌神通命正伦洞虚者乃修舌根之妙行也不染五味为清净舐炼五芽珠五芽珠乃金木水火土五行之秀炁青赤白黑黄五炁之正色五脏之津液也五炁朝元化为精液自脑中下降于绛宫谓之五芽珠黄庭云存漱五芽不饥渴芽者肇萌也未成丛林人之五味除而去之自得天然道味之腴养咽太和则能生五芽经曰金饭玉浆向求皆至是也含善味长生传曰人莫不饮食鲜能知味也善者水善利万物人无有不善水无有不下味者春酸夏苦秋辛冬咸四季甘若能随时吐纳本藏之味津液下灌脾胃则炁脉通畅含英咀华滋味善美爽快体貌悦怿手足轻便自得长生久视之道吐纳五味之法唿呵嘘呬吹各随四季能去疾右件玉章天篆九十字上镇观明端靖天下统第四垒王德君玄契曰真人得洞虚清净玄舌华通无碍无障内外正伦玄明池中神水凝酥咽味五芽金液玉浆能斩酆都山宗灵七非天宫恶根地根魔籍鬼帐常以法食供养元始天王通一切味结大米珠进登地仙地仙者隐显出没多在名山洞天福地人忽见之如桃源避秦人并山中毛女之类是也元始天王曰文昌大洞玉章第十五身根洞真真相道通癸卯甲辰娠萃无英真上玄修之身其德乃真盖身体受触志意转移身修则道立人之有所亲爱傲惰畏敬哀矜皆不得其正也子曰射有似乎君子反求诸身此章以身体言无英乃东方青灵始老在人身左主肝脏上玄元素号无英公子讳玄元叔字合符子但凡人物皆得先受五真炁然后生五神玄中元素炁经云天上混无分天炁归一身故元素君无英所乘之炁也盖东方元王九素之炁生于玄门阴炁生于牝户大洞经以炁为主有是理然后有是炁有是炁然后有是形故元始初生以混洞太无元天宝玉皇之一炁以生三炁三生九炁以至万炁成天立地开物成务使天地鬼神各有攸司井井不紊人亦如之自一炁生三炁至万炁备万神具然后乃生自幼婴儿至长自老至暮年归根复命仍如一婴儿修此婴儿复归于一此大洞修行法门成始成终也所以末章绝句云符化玄炁王是也易曰同炁相求盖炁之相类者必混合也今将经中炁字集之于此上卷五行六炁高上洞元炁祖太无庆炁育五云五炁结十方太素三华炁中卷顶旋紫炁拔遏死积炁皇初紫炁中玄中元素炁中央黄素炁青精上华炁太初九素炁玉皇之炁凝成万炁下卷九皇上真炁天皇上真炁太一上元炁白炁育上生友宝赤炁王浮黄翳神炁太中六炁清辰中黄景炁金阙上景炁五炁理中颉太玄九炁上万炁生万神守闭死炁关死炁自今绝万神万炁一炁同龙光混一玉京炁西元九灵炁符化玄炁王初曰通炁共三十四炁字大洞经以炁为主有炁则能养神有神则能养虚果能虚灵则合虚无自然之理矣寄频携运珠寄频斗中太一之神常斡运心珠亦曰丹台灵台交梨火枣等类亦曰夜明珠其实心神名神运珠能守乎昼夜浑化启明日九魂神名浑化归冠通天之冠衣青袍履朱舄执剑常乘九炁青光主人元阳启明日开青阳之馆降炁以为生根正一左右仙正一左仙帝宾正一右仙琳和二神共守鄂鄞二门正一者心也心正则身修矣天之日月地之刚柔人之性命长护灵虚室虚明灵觉之室即人心神宅也欲长久扶卫毋令外魔来攻直使此身与太虚同体包含法界其大无外其小无内兆有五符籍人皆有五炁五岳符图版籍有此籍者即得仙道玉皇经若人能佩五方真文五岳符图入山修道即得百灵畏服合仙得真一真即中庸诚字所以行之者一也真一者婴儿也言主一无适诚实无妄真者不杂一者不二得真一不二法门也魂生太无中三魂名胎光爽灵幽精而每魂有从者二总谓之九魂九魂生于太无之中神仙之道从无生有复有归无成始成终魄伏五道密七魄名尸狗伏矢雀阴吞贼飞毒除秽臭肺共七务养阳魂伏阴魄魂既生魄当伏五脏邪炁道路遏塞不复出也世世解冤结文昌大洞回风混合修行帝一真道能解上世祖先万劫千生冢讼征唿复连充冤对父母宗亲悉得消落咸得超升七祖绝滞塞薛幽栖乃蒲州宝鼎人开元及进士第弱冠调陵郡尉秩未满有林泉兴遂拂袖入首城山峨眉鹤鸣访天师治所后游南岳修诵大洞经第子数百日集左右进玄微论明皇称赏注灵宝经专以炼度父母祖先幽魂孤爽后得道升化弟子数百皆得尸解岂非先度七祖方度己身神风吹胞树度人经神风静默神风者出于干坤橐钥鼓舞生化者也胞树乃胞胎尸血臭秽根本神风即身中神炁能拔死度生根叶已断绝胞胎之根蒂枝叶尽皆隳颓无余矣修习妙行至此赖回风混合之道披拂恶根地根胞根胎结一齐拔去我遗类胎中众鬼殃胞胎之中鬼神最多阳神欲人之生而有所依阴鬼欲人之死而有所享与之为党故太微小童常持旗旛摄召其魂降神而布炁俾之生成人有未产者众鬼殃害也凡修金丹亦当爱护圣胎昔鲁郡人唐若先天中为尚书郎连典剧郡开元中出守润州有惠政乃弟为衡岳道士与兄同受胎元谷神之要常召入内后求归山许之若山至杨子江中乘五色雾而仙去其弟尸解盖善毓胎元者不为鬼害身登神仙此经生死受赖其福难胜也五符闭地结五符五老所受之符天有五符则长运生化地有五符则安静和平人有五符则身体康泰所以遏塞地户之结滞长为神真仙仙为真仙神仙仙有五种曰天仙曰地仙曰水仙曰鬼仙曰神仙此章以身根修证盖就此养彼依幻修真故也应化续万亿既为仙道当应化人间接引群类老君至尊至贵犹且有八十二度降生以其应接受度千变万化何止续万亿也洞真清浄身天下之本系一人之身五体百骸系一念之主傥失存摄必作祸乱欲修其身先正其心一念既正荣卫自然调和所谓志一则动炁丹经云磁石吸铁隔碍潜通一念之间万炁万神一时同会此身地水火风结成于此修持则身外有身前辈云两一般无异样始知功满出尘埃道通自然质易曰苟非其人道不虚行道之在身不可须臾离也大道所通自然体质却非地水火风秽浊所结之身也佛书云惟有法身常住不灭又曰金刚不坏身皆天然之质也号曰妙体迎不见前随不见后者也盖湛寂真空弥纶天地而不知其终范围干坤而不见其始乃吾自然之质真应化现相真常之性静而能应故曰真阳变化示现之相也如老子所谓三十二相好千变万化散赴人间之请祷所求如愿不动住黄室其真身一定不移所化之身以应人心而已如月之在水千江同一释云不取于相如如不动黄室即黄庭也中宫也应化无方在应化之身无一方不在千江万水无所不见月且千器万器之水亦皆有焉唯随其器量大小其真应化现之相亦随人根器浅深耳蜀梓郡人王昌遇世为史后于江安遇落魄醉仙自号玄黄真人授以赤龙大丹大唐太中十三年重阳日登梧桐树而仙去赐号保和真人帝命登三天左相后政和间化为铁罐道人货药梓市与其孙王道渊言曰吾尔祖也帝命我校大洞经三十九章今当付汝又授以回风合景混一成真飞仙上阳内禁秘箓三卷以此可知人既登仙亦必化身下降广度人天其真身依然复在天位亦如玉皇分身变化未尝不在金阙之类是也即人身中万炁万神聚则一散则至十方骨肉金玉实骨肉与金玉同固盖文昌大洞回风混合之道修炼极至则骨肉同飞盖以南方真火暖炼白虎金精以成金丹至道譬如金之坚玉之润传云德润身心广体胖丹以身为铅心为汞二物交媾可如金玉之坚矣释氏以为舍利子火烧不坏铁击不碎盖人身中精炁不散而成者静真明至道诚身有道不明乎善不诚乎身矣至道者至善之道也以寂静真一昭明此至善尽美之道人能坚持可以为上仙至老长不易虽至老朽不易此志此为世人言非上仙之道也上仙则长生久视死而不忘盖老者历劫不坏亘古亘今之身也此身先天地而不为始后天地而不为终卓然独存所谓本体也释唯有法身常住不灭人多错认四大假合为实相一旦神炁离散等于臭腐委而弃之畜兽不若也右件玉章天篆一百三十字上镇玄明恭庆天下统第四垒王德君玄契曰真人得洞真清静真应身相道通长存化无量身无方不在法身常住玉山上京应变自然十方皆现自身他身皆得自在能断酆都山敢司连宛天宫恶根地根魔籍鬼帐常以天衣地裳供养元始天王上下垂覆进登神仙神仙者出入洞府变化不常忽住人间改头换面人所不识此乃四果罗汉五通神仙之类是也元始天王曰文昌大洞玉章第十六意根洞清大意元通乙巳丙午升困太初九素炁意属中央土脾胃为之宅太初炁之始也九素者九阳也喻人之肇受父母之炁也素字凡一十有三上卷云三素生泥九盖指三素老君讳罕张伯史启三素太素三华炁太素拂眇景此数句同义中卷乘素入四明义理不同素启萧仞为白元君名玄中元素炁盖指无英也中央黄素炁云黄老君太初九素炁九阳之炁始萌也下卷太素梵行初此指五太炁形质未离也左携元素君左无英与此中巷玄中元素炁同义太素洞元灵与太素三华炁同义三老素罕张与三素生泥丸同义素空也洁也皆三田之真炁也九素与三素不同紫素白素黄素乃三仞君之炁即人之肝肺脾青黄白之三炁凝结是也炁出华景中此九素出于光华景界之中以喻人之始传于父母精血之炁景者色象也胞胎始形精神备体灿烂闪烁迸射也法垣舞仙旗法垣一云法坦误也乃紫微太微天市三垣也又云垣墙也城也脑后为玉城但修行人以之为默朝之路亦乃斗中太一之名字舞仙旗以旗旛摄召魂灵也此章以意根修证故生智慧诚意而后致知也下卷法垣兴朱霄同盖斗中太一乃招真致灵之神人得之真灵降神布炁悛巡五老翁悛巡疾速之义言疾催五老各布真炁接引魂魄也五老者玉清昊极元老虚皇灵光始老玄华宝天真老露渺太灵祖老婆郁洪京仙老即先次五老之异客耳盖太极中五行之祖炁也人得五炁方能成形丹得此五炁方能成金液大还即经云天地得之以分判日月得之以运行夫人名启珠回风混合上真圣母中候元君王夫人名启珠又曰夫人即泥丸神也黄庭经云泥丸夫人当中立盖雌一之神也人或疑天上安得有夫人之名殊不知天上人间其实一也昔晋武帝左仆射魏舒女名华存字贤安幼读书喜庄老春秋三传五经百子年二十四父母迫令嫁礼适太保公掾刘乂字幼彦女礼有行时不获己遂为刘妇逮子息已长刘氏有继求为别居时乂为修武令夫人遂修大洞帝一之道忽夜空中八音嘈献望之旌旆自天而下至室坐四真人乃曰太极真人安度明东华大神方诸青童君扶桑旸谷神王清虚真人小有天王王子登夫人再拜求教与夫人受道毕托疾尸解或见太一元君乘飙轮来迎之即东晋咸和四年也位为紫虚元君领南上司命又加南岳夫人秩比仙公即今上清大洞祖师也是知天上亦有夫人之号职等三品乃女仙为之也执籍归紫房夫人把籍入紫房在脑后亦名紫户面奏玉帝言已召魂魄遂得生化也经中多紫房或曰黄房者乃中央黄庭元父左回明上玄元父即意神也总统四象见上卷第四章注行法经心想如猿猴无有暂停时若欲折伏者当须诵大乘古人云摄心一处即是善提道场散意片时便落众生境界盖意乃五脏之中四神之首上下中停为得中之地人能昼夜照顾省察提撕毋令昏积常惺惺地百日自通灵混合太微童意神混合水火则太微小童布炁降神以生我身此胞胎始凝之神也丹则铅生初始当采之得法以炼玉液还丹洞清冥智慧度人经冥慧洞清生神经云耽咀洞慧盖我之智慧七觉洞彻清明所谓物格然后知至知至便有智慧般若是也大意朗元通一本无智朗二字又一本安得获二字意志也脾所主心所发故心正而后意诚所谓诚真意者毋自欺也华严经云若有欲知佛境界当净其意如虚空孟子曰志炁之师也故在丹道为黄婆以其能媒合五脏之炁集而为一金木间隔非媒无以成就青衣女子素练郎君须使猿马调伏则龟蛇交合矣大意一得通彻朗明莹净先劫后劫无障无碍悉知悉见在道为十通在释为六通在中界鬼神为五通皆不离于中道凡事得中自能七通八达根尘悉消灭六根者眼耳鼻舌身意六尘者色声香味触法一切幻妄随即消散盖诚意则无妄动之理人无十全但一根颖悟相缘修证则能灭六洞魔王之劫贼即得六根清净六腑调和不为六炁所拘故六欲俱全为凡夫六欲俱无为真仙度人经有粗尘初净细尘未净故不能出于三界有无皆虚空有无二见皆归空寂盖得中庸之道而行之如恶恶臭如好美色也此之谓自慊古德云虚空粉碎方露全真妙行全十真大洞妙行三千圆满以全十真之道不息则久久则惩以至成物成己皆出此道大洞经以修习妙行为上结经云六度十通万行圆成然则六度者何也合于下卷六章解释以字数多于中卷故于此下注上卷之九玄契曰六位已升者是所谓初心十信次兴十善次发十华次成十德渐证十仙遂成十真一初心十信者起信心动同信之机念信不忘为信而行五信在中记信金石至信大成善信能终坚信进趣方名正信二次兴十善者上卷之二云十善生玄中闻善则玄上贯颡六丁洞光视善则丹元方瞳八史洞明语善则通命含漱五文王华履善则挟就力通地关生命念善行善至善不踰住善保安定善崇基全成十善但得十个善字为是三发十华者出下卷之七玄契十华观门谨按上卷经云十华妙行仙十通由斯生乃河图数也五行成生八卦成列言天地人物皆察此以生既生已复知之而修炼贵使脱五行之壳离八卦之机即证登妙行已见题下四次成十德者卷下之八玄契上卷之六经云十德初成机下卷之八经云十德真文宣用德合体进德坦平成德广大智德内清惠德发光明德圆华灵德普应玄德太方太德自然普德济摄五渐证十仙者出下卷之九玄契胞仙胎仙魂仙魄仙灵仙元仙华仙岳仙藏府中仙元命神仙六遂成十真者下巷之十玄契上卷之九云十真登紫房中卷之十云妙行全十真下卷之十云妙行登十真下巷十一云十真妙行全精真玄珠炁真玄力神真玄通性真玄一元真玄妙命真玄光形真玄全德真玄洞道真玄应令真太玄此六谓之六度十通六位已升妙行大全名大心神通心中之神感而遂通通则变变则久神能久驻则天地造化豁然见前矣世间一切事皆从心起心神既通不随物转意诚而后心正至于天下太平国安民富也夫名岂不大乎未有身不修而蚤有誉于天下者诗云在彼无恶在此无射庶几夙夜以永终誉神仙传载云昔武昌人刘元靖师王宗道传三洞经箓常修回风混合之道绝粒炼炁而饮酒斗余宝历初敬宗求方士监军吕令琮起之元靖曰某有山妻穉池西妾以牛肉为命若以为术士恐将军有罔上之名因请彘肩自剌以蒜菹而食之吕疑而起之辞不获已登道至京召于司政殿问以神仙之事语不契放还会昌三年再召入对称旨敬宗拜授法箓除银青光禄大夫崇玄馆大学士赐号广成先生大中五年十月云鹤天乐罗浮空际遂尸解余杖履而已岂非名大心神通之验乎人不肯为有为之者亦若是矣道备登玉清智仁勇三者天下之达德知斯三者则知所以修身生知安行成功一也洞经至此可谓优入圣贤之域道德圆满克备登上玉清圣境修习至此可出阳神于泥丸也或云宅舍坏子曰朝闻道夕死可矣玉清上境乃人之泥丸宫众妙门投胎夺合皆自此出入人之死亦由是出去位为圣仙公仙阶圣位当作仙公前有五老翁不应重当作公字中卷十章以眼耳鼻舌身意津液手足精血性命为主因此地水火风四大假合而有此幻妄之体当依此幻妄修证真乘毋使六根诱引于人欲之私则不堕六洞魔宫身飞六合之外位证玉清仙公之果释云如来说诸相具足即非具足是名诸相具足如来说有我者即非有我而凡夫之人以为有我大率不欲人之执着虚假以为实际自然超脱凡质得证真如矣昔日聂师道字宗微世颖悟事亲以孝闻受大洞经录深诣其精要遇彭蔡二真人又遇谢修通真人谓之曰吾与彭蔡隐此二百年适被东华君命主玉笋山地仙兼清虚馆尔与我素有道缘故来相报汝宜善修当有仙公之位忽然不见师道旋亦羽化岂非仙公之征验乎大元蓬州卫桂之平昔修混合之道常诵大洞灵宝二经周易手不释卷往来蓬山居玉笋山或日坐盘石上俄有虎绕其傍公略不顾虎亦自若又一日忽如梦入一巨穴深邃数里或明有宫室遇人谓曰非君所宜来可速出遂登山松竹潇洒鹿鸣鹤唳人又语曰时未至姑暂还后召复到自后举止不凡至元甲午五月二十八日晡闻人唿曰帝命召宜疾来公矍然起行至中道冉冉而逝岂非登玉清证仙公乎右件玉章天篆八十字上镇太涣极瑶天下统第四垒王德君玄契曰真人洞清冥慧大意元通根尘断尽世法除灭有无二累皆悉空寂全真妙行得大心神通能斩酆都山明晨耐犯武城天宫恶根地根魔籍鬼帐常以法财供养元始天王施及一切普令具足成大富王圆满十方进登飞仙飞仙者飞行虚空乘云驾鹤形栖华表柱朝起扶桑暮宿咸池如丁令威徐子真等是也玉清无极总真文昌大洞仙经卷之六首疑当作青此字原书模煳不清玉清无极总真文昌大洞仙经卷之七东蜀蓬莱山中阳子卫琪注元始天王曰文昌大洞玉章第十七手足洞灵手足力通丁未戊申井革皇初紫炁中或曰人有六根胡为又有手足等类殊不知情欲一起皆是根尘即释氏所谓五阴六入十二根尘便是盖手足之力在乎养炁神炁全和耽乐五道不知手之舞之足之蹈之也皇初紫虚元君在紫炁之中亦云紫户在玉京山后户或以紫炁为紫元以其字相类故传染误人间十二菩萨曰担屎汉在乎负荷有力耳手力者勇勐精进不退初心遇大难不屈缩即传谓择善而固执二教谓坚持固守非谓以手执持之也足力者真履实践于步趋晖光郁霄明其光晖映郁明于重霄之上人之手执足行无非正理故有紫炁生脑而焕明霄字有九天神金霄游琳和九霄外明真焕九霄玉帝乘朱霄法垣兴朱霄驾景登绝霄三秀登霄庭晖光郁霄明回霄飞垂漠共九霄而义不同非特为霄而盖有冠佩车盖之称也随人所见而得名耳三天焕九景三炁生九炁是为三宝九天皆清净太阳道境景光焕灿长春不夜之天手足头名三关以护九窍务欲聪明光景离合亿万生干坤其易之门耶离合即辟阖也易曰辟户谓之干阖户谓之坤干坤变通则有生生不穷之理其道炁离而复合披朱巾绿霞言皇初紫虚元君头包赤朱之巾身披绿霞之被上卷第三章绿霞焕金墉一云六霞错误以音类而误书字上回寒童灵寒童乃青童君东方苍龙之地皇初紫虚元君恐其尸位而苟安不能生育万物故回其灵于万物上使各得其所拔出五苦毒拔出三涂五苦之荼毒前篇拔出五苦界今曰毒盖五苦界中尤有五苦之毒在谓火车寒冰严寒酷热辛酸之炁超形过始青八梵九天东方曰始青天太青天此言人超度形神使其越过始青之天方至欲界色界无色界方至四梵种民天方至神霄九天无上三天子细历数各天动计数万里信知其不可阶而升也然而有道之士通达明了不涉关津不劳登陆动一念之顷可以直造圆顶之外矣白素启萧仞白素右元君名启明萧仞即白元尊神开启萧台之仞前云紫素无英也此名三素三仞乃三神名一云黄素太谬金门卫朱兵西方七宝金门其门森卫皆朱兵也此其以喻真火炼真金而丹道成矣此言白素右元君字金门上兵卫森严七祖积尸结西方七炁之天尸结阴凝也所以七祖神灵结媾其尸血之根凝积秽浊之炁不得解散以俟运通数合道炁流行一化百恶倾以真火一化金无重矿以阳消阴也以道炁解释七祖之尸结使千邪百恶一时消散矣累劫祖祢一时更生矣受福东霞室东霞室一名青华长乐官太阳所出仁化大行万物各得其所故曰受福前曰超福如善财受记于福城东是表命反胎朱火庭虽云受福东霞先当赴南丹朱陵火府金液炼形方可居之藏教载神仙并人道不度南宫不得升化在南岳衡山洞灵清净行人能证得洞灵清净之道功行方为圆满矣盖洞灵清净妙行务欲精进不染一切执着之想若执着则力不通矣力通自冲明得炁力通故冲哲明达刚勇强壮此非常之力也乃宇宙在乎手万化生乎身之力也智仁勇之力在人力行之耳净真手握斗清净至真能以两手握挽斗枢非挟山超海举钧扛鼎之谓乃人为天地之道盗窃炁其以自奉故得大壮大神通足蹑九元星双足可以踏蹑北斗九元星北斗本七星外辅弼二星故曰九元经云足蹑北斗跨踞魁罡皆在心存非实以足踏挥执天地关以炁力通故把执挥荷天地之关天关地轴乃斗枢也昼夜璇玑玉衡以齐七政地轴三百六十递互旋转以运风轮以鼓载方舆昔共工氏争天下怒以头触不周山所以折其地轴是也兹言天关不言地轴盖总言之也黄帝素问天真论云上古真人提挈天地把握阴阳独立守神故寿蔽天地盖同此义此章言炁力通盖力在乎养炁炁充则力充炁衰则力衰故在贵其炁固其根始得强壮故能挥执天地之关轴人之关在乎阴阳二炁也精神生命根精者神之本炁者神之用形者神之宅故神太用则歇精太摇则竭炁太劳则绝是以形之生也以其有神也神之有托者以其有炁也精竭则炁耗炁耗则神离神离则形死矣比之于烛烛尽则火不居方之于堤堤决则水不住故精神者一身命脉之所关系可不慎欤人所当厚此章以力通为妙行力者非手执足行之力即释氏五力十力也五力信力念力精进力定力慧力一是处非处如实力二知三世报业力三知诸禅解脱三昧力四知众生诸根上下力五知众生种种欲力六知世间种种性力七知一切道至力八得夙命智力九得天眼能观一切力十得漏尽智力通为十五力具载藏教不可诬也右件玉章天篆一百字上镇元载孔升天下统第五垒金粟泽地土皇君玄契曰真人得洞灵清净手足力通把握挥荷飞步矫蹑往来指措一切无碍能斩九幽地狱恶根地根魔籍鬼帐常以灵茶黄芽金蕊供养元始天王轮步九光进登天仙天仙者修炼内外金丹功行圆满飞行三十六天遍观天宫妙境快乐自在如锺吕真人是也元始天王曰文昌大洞玉章第十八性命洞玄元命灵通己酉庚戌鼎震中央黄素炁此经顺性命之理以立三才故三极之道各有攸司若能穷理尽性以至于命则归大道矣故心生则性灭心寂则性见所谓成性存存道义之门黄素黄老君名此章以性命主意而言故脾主中央戊己之土其色黄其炁亦黄故度人经云黄帝中主万神无越中理五炁混合百神又曰黄中治炁总统元君所以人之性命根本在乎脾胃克化谷府滋养四灵则性命可以长保丹道谓之地魂丹母刀圭黄芽黄华黄男黄牛黄庭谷府真土黄婆土釜八卦炉之类是也故五狱五狱皆属土昔向子文宝历中官衡州遇龚长庆谓曰吾师司马隐元为委羽洞天仙官人之功过皆隶五岳洞天闻于九天使者我师授我以中黄太一默朝上帝之道吾今修之子文告愿从南游长庆止以不可翩然而往是知能修中央黄炁其道可致神仙此言黄素中元君圆华黄仞所主之洞章圆华玉寿灵圆华亦名黄华乃胃脘也亦讳玉寿灵主克化谷府之神也能克化谷府则炁浑而有寿夭寿不二皆在修积致之太张上玉门太张上黄素老君之字也玉门者人脑中玉帝宫也人身之万神所朝万炁所聚皆萃于此一曰天灵一曰天谷伏云三仞明尽其心者知其性也知其性则知天矣三仞者三界之上渺渺大罗天也故性命双修者登此三界之上故伏五云于三关之杪则光明照曜又三仞者即青黄白三色之云炁盖紫素左元君翳郁仞字安来上黄素中元君圆华黄仞字太张上白素右元君启明萧何字金门谓之三仞赤景翳逸寥赤景日也逸寥阴也如月受日而光之谓月咒云芬艳翳寥又日中夫人名阳中阴如房日兔兔四足为耦属阴日属阳故曰阳中阴毕月乌乌三足为奇属阳月属阴故曰阴中阳递相互取其理而名之此言日中有夫人亦如人阳神中有雌一阴中阳阳中阴互换交感以成文昌提携太一真常提太一之真太一者乃水之元炁所化常居人头上布流真炁化为紫云华盖荫覆兆形提携常提省令惺惺地帝女抱定陵泥丸雌一帝女又曰斗中中女常抱真阳精魂名定陵而诵大洞仙经玉文云章以接上天之真炁流注以生人道吟咏玉清经吟诵大洞仙经玉文云章如司马诵洞章以生人之类有卫房圣母监生大神天神地祇同咏玉音监护生育之事玉符编紫房紫房在天中之天收掌符图之所注见前篇即无英公子白元尊神执符把箓齐到帝前者皆同此义乃生人之理五籍标圆庭五方符图版籍皆纪得仙之名圆庭亦名天庭宫在脑中明堂上一寸万神皆聚于此摄魂魄生人道致神仙亦然七祖反胎仙七祖皆反胎更生而得神仙人之生也诸天称庆万帝设礼然后乃生非不贵也然人自取轻贱不能保重也绝灭三涂尸度人经永度三涂五苦八难同断绝消灭三涂五苦之秽尸亦三尸神彭硚彭踞彭踬在人身中专奏罪状于三府三尸居人三田每尸管三虫共九虫复管万虫咂啮身体如涅盘经载虫皆有名字该载不尽人生阳道八万四千诸毛窍中皆生一虫人死则此虫皆飞走远遁着物流风断血滞流风者玄炁也周流一身所以断绝尸血尸血凝滞盖得真炁方可流通宣布其不得凝结滞塞所以有生化之自玄业位黄宁其性命玄业皆在黄宁乃精血之神名三生字黄宁即中央脾土也土得天地浑全之数故生成之理始终赖焉洞玄清净光脾胃调摄得所自然清净光华也下云性命即元神也古人云常唤省主人仑惺惺着休受人谩又自应诺以警悟元命灵通成生神经云胞元结长命恶根应化消盖元命通灵成就大洞帝尊也此章理性命兼该语曰性与天道不可得而闻也子路有闻未之能行斯言过矣三千之徒颜子曾参子思冉伯牛仲弓等皆称德行岂不得夫子性与天道乎后之儒者谈此为口实不复考之周易中庸等书微言奥旨以究其至极之地便云我儒家无此等性命之学良可耻也中庸天命之谓性率性之谓道易曰穷理尽性以至于命岂相远哉上天所赋与而我禀受而生者是性命宗本坚一阴一阳之谓道成之者性也又曰自诚明谓之性性犹命也书曰克明峻德德性也释教所谓福德性宗本坚确孝道成明王语曰君子务本本立而道生孝悌也者其为仁之本欤仁者人也亲亲为大昔虞舜时太上下降为帝师号尹寿子教帝以孝悌之道盖上天有星辰主之斗中真人号孝悌王名弘康字伯中昔曲阜兰公得此道传之媅母媅母传之许太史皆证上仙人世能修其孝悌忠信即证此位故始炁为大道于日中为孝道仙王元炁为至道于月中为孝道明王玄炁为孝道于斗中为孝悌王盖纲常之道伦理当然非外烁也然而在上之人宽柔以教则孝悌忠信有可望于此此若苛政急迫则下之人应酬不下奚暇治礼义哉谚曰礼义生于富足盗贼起于贫穷岂得己也若能上行下效自家及国则普天之下率土之滨皆为忠臣孝子也诗云其仪不忒正是四国其斯之谓欤昔田虚应字良逸齐国人也性朴拙开皇时官湖南事亲以孝躬耕以尽子职父母去世乃受大洞经箓法于天师薛季昌行诵不辍后潭州旱祈雨不应召之使祷良逸但蓬头弊衣至郡无言而雨又久雨不止良逸但默然岸帻而坐雨即霁唐宪宗遣使召不起而尸解岂非因孝致仙乎元蜀人姚文起性好善事母孝年过五十而嗣未立居武昌而游仕婺州值元皇垂训云汝但诵大洞经而后嗣可期后文起诵至千卷而表散次年生一男名曰文昌保岂非至孝之应乎盖文昌经言天地人三才之道皆以阴阳和畅为生生之根若阴阳驳杂则炁数乖戾有生之根几亦息矣文理也昌盛也生根得太和天地之大德曰生盖根本滋生得太和真炁此生生不穷之根本也黄庭云何不食无太和精和也者天下之达道无为登上清易曰无思也无为也盖自然之理大丹之道无为而无不为登上清境见灵实天尊也脾炁上朝绛宫皆太和之炁也大抵中卷以六根取喻释云不入色声香味触法是名须陀洹一往来实无往来是名斯陀含名不来是名阿那含实无有法是名阿罗汉此道家所谓四果仙人佛家名四果阿罗汉未到究竟不轮转地所以暂养太和游憩上清终期成上乘果位释子不知命宗稍见性谓幻壳无用不肯爱惜只修沉空滞寂不能性命双全右件玉章天篆一百字上镇太安皇崖天下统第五垒人德君玄契曰真人得洞玄清净元命灵通自天尊天帝真人神仙天趣神趣人趣魔趣及一切众生性命宗本一切大通无碍无障能斩五岳地狱地根恶根魔籍鬼帐常以神水灵液供养元始天王滋润玄英进登真仙真仙者先在人世烧丹炼药救济贫穷咒水书符祭孤度爽飞升如葛仙翁之类是也元始天王曰文章大洞玉章第十九津液洞源津液神通辛亥壬子艮渐青精上华黑炁津液之在身如水之在物虽无可得乎前辈云涕唾精津炁血液七般皆是属阴物虽然非借此无以滋养生根太微玄景童一云景精乃太微小童名字此章以津液主义故以太微小童流布华景之炁通畅百关毋致津脉凝滞所以易生也太微盖经中有五上卷云玉符征太微太微天宫此中卷云太微玄景童混合太微童下卷云越转入太微盖神九天之上复有太微天帝太微大帝少微大帝等类神化玉室内穷神知化德之盛也身神凝结于心宅之内乃透金贯石入水不溺入火不焚亘古今胎佛母亦谓之元始天尊在保守耳虚静先生云欲要身中神不出莫向灵台留一物物在心中神不清耗散真精损筋骨神若出时急收来神返身中炁自回如此朝朝与暮暮自然赤子产真胎神化者万炁万神变化也玉室者即人身中金房玉室若能毓以天和千日可以变化仙集载纯阳真人遇一长者会宾真人曰予有一部乐作一曲以侑酒可乎主人曰诺真人取腰间一瓢倾出十二女各执乐器二女持旌前导连奏数曲其音清雅进退有节真人曰此钧天妙乐也与人间凡乐不同众宾欢笑酬酢以酒真人复引瓢接群女入瓢真人将瓢吞讫曰此乃身中五脏六腑之神也人炁和则神和故为乐音又仙传载仙人尝闻腹中有音乐之声文昌大洞修习至此身中亦有一部音乐善养者亦闻知也岂非下卷六章并第十四章云檀炽钧吉祥乎盖此经聚则为苍胡颉宝散则为檀炽钧音务以阴阳炁和然后乃可为音文昌之道可谓盛矣飞羽逸紫空禽之制在炁故神炁既炼阳神现形则羽翰自生可以飞升逸乐于紫空之中昔薛季昌西蜀汉州人世为官族酷爱山水游青城父母谓不远可从行后南游桃源遇正一先生于南岳授大洞经法箓研穷真要唐明皇诏赴京问道德称旨赐天师号后乞回山上赋诗赠之满朝钦崇一日谓弟子曰今夕祝融峰有会予被召当往戄起凌空而去不复回顾此乃洞经逸紫空魏元君自茅山乘云至南岳虚空动计千里云至化为石今存于南岳山日为三矜交矜字凡三见上卷为首章曰干景并生矜中卷八章曰日为三矜交下卷末章曰携矜太帝房皆同一义盖太微童子名三矜交能生津也又云三矜心中三神也一曰灵朱君一曰灵明君一曰灵黄君日与之相交也与干景并生矜同义日者太阳之精内有三足乌在人为必奉符登帝墉太微小童既与心神交会当奉符命登上玉帝之城脑后谓之玉城下卷第三章云披霞升帝墉同即人玉枕骨是开关把金节持节方可开关节符契也出入关津当执符而行至关则合符稍有差异同诈冒金符铜符竹符今曰金节又贵重闭户扣琼锺但口眼鼻耳皆谓之窗牖门户闭者合也塞也琼锺乃扣齿左曰锺右曰磬中曰鼓故伐魔当扣锺朝谒当鸣鼓灭魔三酆野三酆者伏魔经所载酆都山在天地间东北隅艮地盖艮为鬼门也高万里分三层上层齐天号上元六洞宫仙官所主中层中元六洞宫大魔王所主下层下元三十七狱四方三十六中央一狱总其事故因三元号三酆以其旷豁故曰野非魔王无以制御六阴六洞冤魔下皆系累世死军败将强魂义魄好勇斗狠杀心未散结为群伍或假忠臣义士庙食于人或为瘟疫使臣荼毒于物修行人当防警之恐其害道或化为美艳戕人灵根盗人至宝故执符把箓鸣锺击鼓欲战阴魔也三酆在人双肾之间大率是极阴之境参同契云群阴剥尽始见阳和仍须战退阴魔然后方见纯阳结集轻举飞化位为真人招灵上清宫摄招魂灵赴上清真境即中元绛宫也上天有招真致灵之符可以摄召天真地圣三界鬼神魂爽有此易得凝集明出穷阴关即下关肾府人当出此阴关进登阳境乃肾炁朝心炁也丹经铅遇癸生须急采此乃北方阳炁一动便立丹基也入精六合房六合者天地之内也传云六合之外圣人存而勿论具六根之身亦谓之六合即易之所谓周流六虚也或云在人脑中谓一身之神聚此人死则魂魄据之故枯髅所在即灵人之精乘炁而行于四肢骨髓之间故四肢健及男女交媾神炁聚于下元精乘炁骤亦会于下元人得秘固之术则将聚于六合房与神炁合成一团复自肾间夹嵴双关入泥丸谓之还精补脑故下卷第八章云桃君守六合勒精卫泥丸正谓此也世多有之谓之御女术或云三峰黄谷子一云房中术一云黄河逆流法今世往往有之初不离海底尾闾也六合有五此中卷云入精六合房下卷云凝焕六合房混化六合室高观六合庭桃君守六合等类衍文有云制魔生六明大中六炁清五魔伐六阴坚我六仙府等盖中卷专以六根修证若能六根清静则六明发生六炁清爽六洞魔伐六府登仙回老变皓形能令人身强体轻驻颜悦色复形如婴兄之状故曰回老变皓形发白反黑齿落更生者世尝见之盖修养至此妙还白返婴童一云反魄还婴童必误盖发白返黑齿落更生如婴孩之童玉经白首面皱皆得化度专炁致柔复归于婴兄之性洞源清静光洞源洞渊水源津液所出之处清静而有光华老子曰清者浊之源盖源清流长则混混不已不舍昼夜循环无端津液具神通咽液之道常以赤龙搅华池令满口分作三咽仍存一婴兄于绛宫迎接下一度谓之一通至三十六通谓之小成三百六十谓之中成一千二百谓之大成如此日久则精神光彩故曰具神通经中津液之义凡九上卷云体矫万津波中卷液逸玄中漠左抱福醴液津液具神通咽液生万神下卷云咽味生五芽百关纳津液等语皆同理义大抵人之津液以流通关节灌溉腑脏为上而人或恶而唾之则五脏枯藁精神不爽遂生他证以至殒亡咽液生万神神者本一心神而已今分万神者盖一炁生万炁所以有万神也天地亦一而已其间日月星辰风雨雷电变化无穷至如人目视耳听口言手执足行亦千变万化故能遇之善则吉遇之恶则凶养之则长存弃之则死亡所以有津液然后万神有所依养无津液则万神离去不存神水华池融华池者口也赤龙者舌也以舌搅取神水自生舌下二窍左曰金精右曰玉液人有病则舌枯则神去神去则人死涌升灌而润水性就下激而扬之可使过颡神水本自下生涌腾上升灌溉五脏则身体颜容光泽润色亦如水之在天地间也往来无有穷自下而上自上复下三宫升降上下往来无有穷尽人之津液为炁所使炁行则津液流注炁滞则津液滞故成疾通生道之源往来不穷谓之通言津液上下通畅百关滋润一体故曰道之源老子曰水善利万物故几于道水性柔顺故同道天根常茂丰天根亦曰神谷亦曰玄牝老子曰玄牝之门是谓大地根人身以肾为本根故曰天根房色过者肾必损肾损则精无所依故泄泄之太过则炁无所归炁散炁散则神无所主故离离则形体枯藁亦摧殒矣故修行人常使天根丰茂爱惜精炁存养得所所以为一身命脉故曰天根右件玉章天篆一百一十字上镇显定极风天下绕第五垒人德君玄契曰真人得洞源清静津液神通涌升灌润华池神水往来通生帝心一玄是曰真中之神长生大君左生无英右生白元名异太一司命冲灵桃康合延执符把箓宗孝尚道妙行全真名曰真人位证圣仙圣仙者曩日在世诛鉏凶恶为民除害功成道备一家骨肉拔宅飞升如许旌阳等是也元始天王曰文昌大洞玉章第二十精血洞明精血神通癸丑甲寅归妹丰太阳化三晨刚健中正纯粹精也乃性之所寄命之根也寂然不动实性命之所关系可不贵之耶晨亦日之名日为太阳晨景车舆也凡人修炼以子为冬至得复卦盖一阳初动于地下当此之时敷座习定除垢止念净心守一令阳炁渐生渐长至丑二阳寅三阳全为干坤如车舆之上升也紫轩彻玄路紫轩日轮也乃紫河车搬运阳炁已升入脑玄路乃双关夹嵴上入玉城关至泥丸宫凝集若出阳神自此出入元君保谷童结中元真精魂名元君即太一元君也在头常遏死户开生门令人长生谷童即黄宁童也居胃脘主消谷散炁克化饮食所以太一元君保此以为一身根本俗谚人无根本饮食为先既有饮食无神主之不得消化元君谓之雌一盖女人为之女仙得道皆号元君最为极贵之称守胃塞死户死户者人所惧入也精炁为物游魂为变变则化矣安能复生离者不可复合可不慎欤谷童守胃脘遏塞死户饮食既消则人道生矣得道经云仍节饮食祛遣尸鬼云云或曰精血三真元王君字黄宁即结中元真精魂保谷童子是也故此章专以精血为主修证妙行妙果是也金符焕北华金符玉契皆真阳炼成至真所宝焕北华光华焕烂烁瑛北方十方皆有华故经有十华妙行即肺金生肾水之征玉契拔七祖一云披七祖非也盖得真阳所凝之金符玉契七世祖弥皆出类拔萃飞升朱陵火府陶魂铸魄然后方可仙化帝真灌上生节中帝真精魂名灌上生一名婴儿欲人生天界丹在念头一动为帝真故生神章云结胎守黄房是也亦名幽台生断息三涂苦已于舌章五苦界下注讫但三涂五苦之中酆都太山泉曲十二河源地水界中多少冥官狱吏盖由在世有英雄豪杰刚毅勇勐能决判疑异伸曲就直有大饶益于世务者死则为善爽鬼为地官选举充地下主者于三涂五苦九幽地狱酆都太山之中取为幽冥官吏冥冥累暗处长夜之境不睹三光决异事断疑讼三百年一迁转此乃生不知道不作善因以政如此受任幽禄开绝生根修文昌大洞上乘帝一真道者远离此等幽官冥职洞明清净光洞达明了本来清净之灵光辅以津液皆水炁也故曰洞玄洞源洞明盖洞源比津字洞明比精字洞玄比炁字帝心太玄通得帝心通彻照见无碍与释氏菩提心同儒曰人之良知良能是也人能反求诸身收敛心神凝集虚静自有通悟释云应如是住如是降伏其心同义大丹为汞水银也下入铅鼎以文武火烹之结成金液或者以帝心为章题奈七曲祖师玄契以精血为章题故从之盖心乃血府宿命过去智宿命因缘劫前劫后过去未来智之所知无不了然盖得宿命通故佛之六通宿命通为最其他神仙未能臻此根本元由中原其自根自本皆莫由中道正心诚意格物致知无外是也中也者天下之大本由中及外粹然纯全内本外末未来及他心中庸谓至诚之道可以前知故释云众生若干种心如来悉知又云过去心不可得见在心不可得未来心不可得不可得者不可住此境界也具六神通者方知此所谓六通者天眼通天耳通他心通宿命通神境通如意通具此六通可以知先劫后劫三世所得因缘业力果报之自一切无碍融三界十方无碍无障混融一身所谓万化生乎身庄子宇泰定者发乎天光故有知见生又谓得解脱然后有知见洞源与洞明已前篇洞源言液此篇洞明言精血皆水之属人能以此修证妙行乃得六通具足证果不退转地永无失脱之忧万道由通生万道万法皆从水生通则无所不知过去未来之事如指诸掌故经多以十通由斯生十通成真通则变化自然或者谓语意繁剧琪曰且天王说经始因灵风振响宝光成音集光中之音反复敷演方成洞章玉宸序次其始末太玄编集经三圣人然后成书一经圣人手议论安敢当所以圣诰谆复帷恐人天一语不能反正故至再至三也释之者不得不随句命辞虽前后委曲重重亦欲人于一句下信解不及则再于一句下得悟又何难焉右件玉章天篆八十字上镇始皇孝芒天下统第五垒人德君玄契曰真人得洞明清净精血神通则生洞明帝心太玄真道先劫后劫三界十方他我根源过去未来七通八达备悉知见能断江海水帝祁波水虒泉曲河源地根恶根魔籍鬼帐常以洞源金酒洞明法灯供养元始天王生炁润根通明朗慧妙觉大度进登玉清上品上仙之贵上仙者昔在人间修炼至真已后白日冲举为玉帝保明进大罗天位三清侍臣如张天师等是也玉清文昌大洞经乃元始天王所宣而人或问曰天尊天王有异乎琪曰元始之号不一而足有称元始天尊或云混沌自然元始天尊浮黎元始天尊元始上帝元始天帝元始一炁天君或元阳上帝盖诸天说法时天人各以己见称尊之而已道本元名非实有相也志道据德之士着名相殢言语是非道也然未喻者不容隐不得已着为书昔天地未判元炁始凝形如鸡子中有混沌氏生焉盘踞中央自分清浊阴阳二炁于上下头乘干天腹盘坤地混沌氏日长一丈天地亦长一丈如此九万九千九百九十亿万劫两仪方定以身中九宫之炁上结九天下凝九地炁中之神王九天炁中之灵主九地以心肾为坎离日月五脏真炁为五星九窍之精为北斗以唿吸为巽风以声音为震雷以津液炁血为兑泽以身体为艮山堪舆河岳似混沌氏形质故崇卑不等故有山崖峰岭凸凹之不齐混沌氏飞神升化于九天之上是为混沌自然元始天尊身中虫虱化为甲子十二相二十八禽如子为鼠丑为牛如角木皎亢金龙之类是也形居坤腹而光射干首是为星辰须发毫毛为草木形化为土骨化为石涕唾津液血尿化为江海河渎唯中和之炁集而为人身长数百由旬然人身尚未完或为人首蛇身或牛首人身各以炁类相感或飞行或履地上天下地任有攸往或相吞啖无有钤制于是三皇氏迭生而治之遂尊混沌氏为盘古先生天皇地皇人皇即洞真洞玄洞神是也是知天地人及万物皆是元始一无化生而物物具有元始皆因元炁始生故曰元始唯人得其炁之最灵者也岂不大哉今人所生之质皆肖混沌氏故伏义氏画卦体混沌氏之形曰干为首坤为腹巽为股震为足坎为耳离为目艮为手兑为口不以象之而直以为字当知是体混沌氏明矣皆一炁流传并隶其子孙冑胤岂不贵哉世人多以酒色财气戕贼元始凿破混沌故天神演此洞章令人吟咏情性感召元炁圆融始相以合夫混沌自然元始之天则欲寿得寿求仙得仙坐致自然永为真人矣中阳子卫琪稽首玉清无极总真文昌大洞仙经卷之七此句疑当作则炁无所归而炁散坤疑此字为衍文王疑为主之误玉清无极总真文昌大洞仙经卷之八东蜀蓬莱山中阳子卫琪注道言尔时道者真净明妙虚彻灵通天地未判父母未生卓然而独存天地万化万事万物无不混然其问万殊一本者也老子曰有物混成先天地生寂兮寥兮独立而不改周行而不殆是也在人为心变化莫测随事随应静而为性动而为情情逐境移移而不止化而为欲心性情欲四者同出而异名也人能静而守心则本性自见若逐情欲境界流而忘返则汨于生死苦海何由出离故天人说经以道言者此也玉宸道君演元始之妙音故曰道言守性为玉宸元始天王以大洞高上混洞太无元天宝玉皇之炁注见上卷高上洞元句下结一宝珠名曰黍米珠又曰摩尼珠注见中卷体宝圆珠映下此第二节既知道之所在即壁立万仞两手放下闭眼一跳坐虚空中上不顶天下不履地浩浩荡荡浑无际涯于混沌洪蒙中自有所得所得之妙如病得药如梦初觉如获尺璧如得宝珠此乃玉皇之炁聚而成珠之时也岂不乐哉第三节既知乐处逐处圆通通身手眼无有隔碍才到此地不可执着以为自足须是把他撇下命之曰苍胡颉苍者青阳正色胡者大也元炁光明正大颉者直上而劲故下品十一章云五炁理中颉言元始以其至大至刚之炁结成宝珠而命称之曰苍胡颉命者天命之也盖天理流行赋与万物谓之命人禀受以生谓之性苍胡颉者性之德也以其刚健中正纯粹精神所发曰吾以此宝珠从道妙一善贷生根宝珠非有象乃人之性命也鲁语曰性与天道不可得而闻也岂下格小仙之所可与闻焉盖元始自称曰我以此宝珠从天一生水籍以为根以立天地善者水善利万物故几于道或曰从道妙善一贷生根必误一者道之子道炁一动而生水故一为天地之根万善之长老子曰夫唯道善贷且成善贷者假借之而已天地万物无非假此以为生成之根孕玄分元诞始传真孕玄者包含太玄也分元者开明太元也诞始者发生太始也玄元始三炁化生三宝君父子相承师资授受故曰传真三炁太玄之炁所生融炎演三炁太元之炁所生旻景逐三炁太始之炁所生混洞浩三炁总谓之九炁所谓三炁合德九炁齐并化生诸天九炁各生万炁以生成四梵种民四天无色界四天色界一十八天欲界六天谓之三十二天此下又生八梵九天与日月星辰罗列空界度人经五文开廓普植神灵易干道成男坤道成女二炁交感化生万物自此已往人物芸芸蕃衍盛大唯人最灵至贵位乎其中当体道法天以神明之凝成万炁此句当在化生诸天上元始凝聚本身之炁开演以成万炁方可化生诸天大有金书玉皇之炁九万九千九百九十亿万炁大哉至宝惟我独存元始自称如易大哉干元万物资始至哉坤元万物资生至大二字惟干坤当之独存独有也今大洞经又在干坤二卦之上故谓之无极无极而太极易曰太极生两仪两仪奠位混沌氏立顶天踏地混沌日长一丈天高一丈地下一丈即元始是也今为玉宸道君重出斯宝易曰苟非其人道不虚行元始久蕴此宝待其人而后传玉宸道君即灵宝天尊也元始以此大道传之与灵宝也重出斯宝者盖元始于龙汉元年化生当年出书者出此书也今为玉宸重出者此经当在开皇以后一再敷演之耳诸天诸地各有定位孔子所谓天尊地卑干坤定矣卑高以陈贵贱位矣书所谓五典有序道经曰吾乃汝之根亦此意也亦犹干坤坎离始有四象便有八卦亘古布列不知其几劫尘后至伏羲氏出仰观俯察而画八卦方且显露文王重爻孔子系辞经三圣人手始得广大悉备将以顺性命之理兼三才而两之此大洞仙经先天先地已有之矣至是元始重出之道有所待岂可轻易道君升付太玄道父亦经三圣授受然后三界鬼神及诸人天方知所生之自盖自干知太始一元之炁也诸天帝王天真大圣瞻望宝光其光分敷百千万亿结成大洞仙经真仙翘首仰望景光分辉散彩光华文缕有百千万亿无量无边不可思议之光结成大洞仙经又玉经云蕴发光芒又载十七帝光之类皆自己身之中灵光所以能结成文章也又如五方真文玉章皆系天光神炁凝结成文也王文凝而成云绚而成章王者宝之至也言其宝文凝结成云篆绚彩成文章云汉昭回诸天帝王天真大圣以清明识以始通观以华舌通齐声宣咏大洞云章诸天帝王如三十二天帝释氏以天王称道以帝者称诸天各有天真大圣既见空中云文玉章各以清净明了知见识认以始通道眼观睹以玄明华舌通议诸天帝王真仙万口一辞同声唱和吟咏洞章音彻万天流响九地玉经云流响云营又曰六合至迩三景非辽同其音声响彻九天九地前三品并不言地惟一向说天道至此方见有九地盖先阳而后阴也九地者九垒土皇也一曰元德二曰皇德三曰帝德四曰王德五曰人德六曰地德七曰里德八曰福德九曰昌德此九垒也每垒一重土一重水一重风各有四土皇分掌四方之域号三十六土皇各有土父母宗正令卿丞长将佐二千石等官僚曹局各以万众分掌机务上有五岳名山总制纲权每垒动计万里而天真在诸天高高之上吟咏洞章其音声下达地水二司如此周徧可谓大矣盖以元始一炁周流通天地之外无远弗届天界地界水界神乡一切神灵不离本座俱睹云章绚目仙梵历耳天界上元天官所统地界中元地官所辖水界下元水官所管三元各有攸司主管鬼神及人天罪福每年正七十三会考较实非细务故下云三元乘晨回太一上元炁因知首章系上元九府四司也诸天大圣为能宣咏洞章其余三界鬼神不动其所惟能得见云章绚耀其目喜闻仙梵一历耳根顿悟大乘盖诸天人民虽受快乐终不悟道今见洞章心所渴仰皆悉百生障灭万劫尘消清炁为天浊炁为地冲和之炁为人而人自旷古以来沦洄其间不知其几万劫尘或为天人或为鬼神或为世人或分男女或入异类千生万生出彼没此升沉潜跃不知几何不可以算数譬喻经云百生万劫诚如是也幸而今日得复神灵见闻妙理敢不兢兢战战进修以灭往者不知不悟之因于是此心一悟则前生今世一切过恶普皆消灭鬼尚如是人胡不然释云众罪如霜露慧日能消除慧日者一心也三涂九幽十方恶趣三涂注在中卷拔出五苦界下九幽者东方风雷南方火翳西方金刚北方溟泠中央普掠东北镬汤东南铜柱西南屠割西北火车总谓之九幽地狱诸天诸地真仙鬼神既以各分尊卑职分定位不紊则又有刑宪赏善罚恶之司纠正真仙则有流金火铃及雷神谓之杖直绳法鬼神则有天一北狱女青条律地下考人之功过则有三涂五苦九幽酆都诸大地狱故十方三界罗列凶恶鬼趣以治其事考验功过咸承光音所及十缠九结六染七尘于时顷间一时解脱十缠者十恶大罪不孝父母不忠君王不敬三宝杀生偷盗邪淫贪嗔怒愚痴绮语妄言恶口两舌等是也九结者负命负财负呵骂负心负人负国负鞭挞负力负恩义等类是也六染者即释氏所谓眼耳鼻舌身意也声香味触法是也七尘者喜怒哀乐爱恶欲是也三界鬼神皆承仗大洞宝珠之光檀炽钧之乐音所有风世缠结染尘咸于此时顷刻之间并得解脱所谓七年之病求三年之艾也兹以人身言之苍胡颉者即度人经之黍米也人之一点灵光便是化生诸天者即人之五体百骸血荣炁卫也诸天帝王齐声宣咏者即心念一动一身之炁血运转流通也万天九地者即人上至顶下至踵也天地水三界者即人三田也障灭尘消者乃炁体和畅也三涂九幽者即肾部情欲也咸承光音者心个所极也一时解脱者诸尘漏尽也中田之上诸天真仙即清明神识上部人神也中田之下地狱鬼神即下部人神也若修清明则此神化为真仙若染情欲则尸秽皆化地狱一善一恶不出乎一身为鬼为仙在反掌间尔于是太玄道父前诣萧台再拜稽首求受宝珠所结大洞仙经玉文云章于是太玄道父殷恋前进请受大洞云章须知此文章乃自己真炁所化能养浩然者充塞天地周流六虚化生万物上通泥丸下达涌泉需蒸关节炼成阳符玉文及至成全复化玄炁归于虚无自然矣庶以导化人天众生俱兔万灾咸消众罪不沉苦趣俱等一乘忠恕为道不远夫子之道忠恕而已矣道父之心欲推己以及天下故令众生皆与我一体可谓用心普矣导一云道非也道父请曰而今而后庶可以导引开化尘世人天及诸众生也三界鬼神已得闻见惟人天众生尚未及此故专为请受以化之使之但得闻是经免释万灾千障诸业众罪自今已往更不沉沦恶趣皆得升入一乘果位三界鬼神元有仙职者俱升一等亦如人间恩例普覃一体故幽明普利人能扫除一切根尘万事万物一无所染着是名一身清净一身清净则多身清净多身清净则一世界清净一世界清净则无量世界悉皆清净岂有众生灾罪之说弘是愿言殷懃启请道父发弘大愿元始前勤劳前进启问请受宝章三宝贵重正法难遭当尽礼元始天王命元神大圣玉宸道君具俯仰威仪手付太玄道父苍胡颉宝元神大圣或云八圣讹谬太甚殊不知三宝尊重况授受之际以心印心口传心应威禁至重其孰能与之哉以八圣而篷三宝之席其不为火铃之掷几希矣元神大圣玉宸道君当作一句念盖道君乃元始之元神也如华严善财即释迦之精神变化也若以为八圣人在玉宸之上则三宝何以为贵道君老君在八圣之下理叉无此具俯仰威仪元始本为道君重出而道父请受之勤于是元始就席命玉宸传与道父遂具俯视仰望之礼貌威者可畏仪者可象言其进退俯仰之节威严如此则玉宸亲手将大洞仙经苍胡颉宝付与太玄道父由此观之三圣递相授受灼然可见何从别有八圣焉以人言之太玄者即两肾间一点真阳元命也前诣萧台者乃升中央黄庭也求受宝珠者真阳合于祖炁也元始命玉宸者乃意以历劫不坏元神会于元官也手付宝者丹已成也由此观之则修习是经即是修炼金丹大药一体当反求诸其身不可向外驰求以招谴元始告曰此苍胡颉宝与檀炽钧音若非太玄何能求请唯子慈深愿重可界宝章元始重告道父曰此经聚则为苍胡颉宝散则为檀炽钧音深为贵重若非道父谁敢求请惟道父慈爱众生之心甚深救度众生之愿颇重故可以升付宝章三宝师资授受之间尤且谆切至再保护至重况下格小仙岂容易闻切见世人轻传窃漏或生谤讪岂无冥责者在焉此以内言若非太玄者一点真阳可以成丹故曰可畀宝章元始天王曰文昌大洞玉章第二十一天一生水一玄妙行乙卯丙辰旅巽九皇上真炁九皇天上有九皇地下亦有九皇星中亦有九皇真仙亦有九皇如近世张平叔等皆九皇真人因较劫运之谬谪降人问度人经本命曰诵之得九官真人皆是玄元始上真之一炁化生即上卷所谓九月所受之九炁是也又喻人头有九宫以应九天身有九窍以应九地九州或以为九真炁心中一真胃脘二真精血三真肝中四真脾中五真肺中六真肾中七真胆中八真泥丸九真即生神九帝真炁同出而异名乃三十六宫之总会所在四司天仙王四司即四天王也常以八节日命三界四帝炼化学仙之人东华宫青童主之朱陵宫上元君主之西华宫王母主之北上宫玉宸君主之亦喻人四灵也故四灵金木水火也土无正形寄旺四季辰戌丑未是戊己乃中央真土谓之天地土皇又曰四司者司命司禄司非司危乃天上四司司命司禄司功司杀为地下四司经曰天仙土者叉天上四司也人之四司眼司视耳司听鼻司臭舌司味儒书谓之五官视听臭味皆欲得其正不为邪炁所乘飞霞散天日天玄而地黄散天日者各现其正色也盖诸天各有日月星辰天真飞霞散彩光夺天日喻人四炁朗清照烁元阳凝焕六合房凝结也焕明也言天真飞霞散彩凝结焕耀于天地之间喻人大丹成就光明烜赫于上田谓之六合房即脑宫是上真朝玉清诸天真仙亦当整肃威仪以朝玉清上帝喻人修行以中为主凝集四灵之炁上升泥九谓之朝元久之可政神仙乘景晨中晖景晨日月之域也于人乃两眼是此言乘日月之车舆也言诸真上朝皆乘车舆光晖炜烁大丹之道牛车鹿车羊车三车搬运上通昆仑之顶天真有景晨明霞之舆后云驾景登绝霄故知景乃车与左右之日月也晖者光彩焕烂言丹自黄道上升之候经云温温铅鼎光透帘帷五辰号发纽辰非北辰也乃司命精魂君名曰发纽即五炁五辰壬子戊子甲子丙子庚子是也谓之五子归庚亦谓之五老启途纽关键也五脏氤氲之炁发其关节方得凝集于四灵辰者亦皇极之辰之元会运世也循环天地之间源源不已度人经云旋斗历箕回度五常五常五辰五行捧籍启虚皇诸真各执版籍言世人罪福虚皇即玉帝也专一主管上方上界之事以喻人真炁自九关百节之中聚于泥丸逸绿登紫清紫清天即玉清圣境元始所居也逸绿舆也一云逸绿与回禄同九关精魂名回绿道字绝冥此绿字作颜色字看金符刻羽宫金符玉册乃纪神仙之名羽宫者盖梵炁所化轻浮之宅亦水为羽音之谓大丹非金无以为体故金为丹母生水领玄苍胡珠诸真咸受五色苍颉之珠以喻丹成万炁凝聚而领受百灵拱卫以侍之苍胡见中卷注乃人之性命铅汞所就也弘济登普光弘大也济渡也必令皆得其所在人可以大弘利济而登上普光明殿圣人之用心无不普必令上下咸得其所运度玄中人太易为玄炁应度者以劫数无运论之合道者当度玄中人如生神经云应合得度者几万人既以成道当出世度人咽味生五芽味者舌下之津液以应天之水谓玄炁中人得漱咽灌溉之道当生五芽珠也即五脏之精华凝结五味酥辣可咽结集成胎仙妇人怀胎在下田与肾相对谓之胎田男子常能存养胎息凝结神炁故无饥渴寒暑之所挠阳神出入谓之胎仙丹母全真阳大丹之母以纯阳为之若不克化阴炁不成丹也谓之金鼎龙虎大药坤为母经云产在坤种在干女子十六天癸降男子十五天精泄人之初生为纯阳之质为干卦自十五泄精至二十五拆初爻为阴为姤卦三十五拆二爻为遁卦四十五拆三爻为否卦五十五拆四爻为观卦六十五拆五爻为剥卦七十五拆六爻为坤卦纯阴也阳爻消尽则去死不远阴阳和合本有生生不穷之理人到中年女男已具便可止欲炼丹母以全真阳复本性主伴合元范宗门云宾中主主中宾如善财参见五十三位善知识是今以先天炁为主以后天炁参之元范法度也循合法度规矩准绳而已炼金丹须慎言语节饮食省睡眠三者次则厚铺坐褥解宽衣带端其身直其嵴唇齿相着舌拄上腭微开目常视鼻端八者不可缺一合元范者此也太易生玄光太易在混沌之初无极动而为阳生天一之水太玄之炁故曰太玄玄者黑也言水炁之初生而色黑故曰玄光乃先天一点灵明是曰性从虚无生灵是曰神神也者妙万物而为言也未入壳子内则上下与天地同流既归人身各有所附人无此灵则顽然一物而已神居泥丸右件玉章天篆九十字上镇太皇翁重浮容天下统第六垒金刚铁泽地土皇君玄契曰太易一玄妙行息门炁通初入性根始于心地次第生长滋茂成林盖由断疑遂生信解乃曰一度修证一曲水天行一百功从闻入见一和含摄皆起初闻由是天宝为之开光黑帝为之通血北斗落死定名玄籍元始天王曰文昌大洞玉章第二十二地二生火二元妙行丁巳戊午兑涣天皇上真炁前云九皇上真炁今云天皇盖天皇大帝在紫微垣勾陈宫众星所拱之位故云星中之尊总司天府星辰之事又流珠上一寸为天皇宫上真炁皆自元始所生也王弼云实三元之胎祖鼓舞裁成正同此论此乃混沌太无元赤混太无元冥寂玄通元所生玄元始之三宝真炁三元乘晨回晨一云神非三元天地水三元各列百二十曹主掌世人罪福每年三会考较簿籍按生神章经并三元经三官忏等所载三元考较实非细务盖三元上朝玉帝奏人罪状乘景晨之舆以喻人以三元之炁导养形神所谓三元导养二象摄生中庸云鬼神之为德其盛矣乎视之而不见听之而不闻体物而不可遗元亨利贞屈伸往伸相感而利害生罪福之报咸在是矣虽系人之感召然亦有鬼神司其分数也法垣兴朱霄已于中卷十章解释朱霄绛霄也乃九霄之一太丹之光炁开太丹之天凝绛霄之宫于南方法垣紫微太微天市等帝昌启玉扉泥丸九真帝昌上皇字先灵元其时开玉户以相待炁随神往咸归众妙之门禅宗云别具一只眼看正谓是也拔尸命门内拔取尸秽之炁令离命门双肾右曰命门一身命脉之所关系人不能贵其炁固其根贪爱淫欲摇动命门死不远矣解结桃康阶解释结滞根蒂于桃康之阶桃康乃真炁正神即肾神字合延又云玄冥字育婴人神之名或一神而两唿两神一唿敛神保五籍聚敛一身万神端以保守五脏上以应五星中以应五炁下以应五岳皆有版籍存焉乃注记世人得道之仙名越转入太微太微乃南斗之垣经由三界保举乃得入太微皆自下而上展转升迁由太微而登三境是为三清侍卫之臣单入而双修以一身而入道福慧双修利及幽显也喻人存念一诚之明参究一窍之妙而先天后天之炁并为一家打成一片一曲水天闻始因天一生水而方得地二生火故下曰海日盖水性就下而行地中其声响应于天闻者不闻之闻君子恐惧乎其所不闻人间私语天闻若雷况暗室屋漏之下十目视十手指敢不恐惧其独鹤呜九皋声闻于天谓修行人静极则天上地下无一声可逃悉知悉闻或以闻为开海日自东生地二生火故曰海日盖日出东海上扶桑山喻人欲结胞胎阴阳炁凝聚于己六阳纯全为干卦干体具方得成形元命升太初元命元炁也天地根于天一而至地二形炁眹兆之始人命根于精炁交感真阳凝聚方结胞胎化太初欲形之时论性不论炁不备论炁不论性不明盖性神也属阴命炁也属阳修性不修命不免宅舍易败修命不修性虽千万岁终是不明妙理故性命双修为上仙果位右件玉章天篆六十字上镇无思江由天下统第六垒地德君玄契曰太初二元妙行息门通观起性心动得性之机念信不忘守信不失为信而行夫五信在中心和见和乃曰二度二点火地行五百功从见入观观定则澄神神澄则炁清始名正观二和含摄神目方瞳由是灵宝开长夜之幽赤帝养通和之炁南斗上生注记丹文元始天王曰文昌大洞玉章第二十三天三生木三始妙行己未庚申节中孚太一上元炁茅山玉经无此章太一见前注前已两见上真炁今日上元炁泥丸宫亦谓之上元宫主司天府事或曰禁无义日中司命童太阳宫中有日中司命接生君字道灵又曰司命灵童以喻人心属阳而司命者心之神也一名丹元字守灵此章言人心属火火生于木母隐子胎五行颠倒术龙从火里出阴符云火生于木祸发必克木中生火而反燎于薪于事上有反害之祸于丹道木三火二为五有变化机焕然神光明心为离明之象神明之府其灵光焕烂修此文昌大洞如揩泥中珠拂尘中镜吹寒炉火复取其本然之光明而已披霞升帝墉霞有五色彤霞丹霞绛霞朱霞紫霞皆阳炁也此言心神披此红霞上升泥丸玉帝之宫墉城也注在前字多互显列坐震灵席万神皆列坐席于震位东方木德乃发育生炁之地帝出乎震少阳之位也下见二震灵注至此见坎离震三卦也混合五日房五日为一侯言精神混合于紫房五日后方各还宫室大丹之道片饷工夫立跻圣地此盖言火候当以时日守之抽添进退传曰择乎中庸而不能期月守回之为人也择乎中庸得一善则拳拳服膺而弗失之矣又曰回心三月不违仁人既得此窍妙当力守之则将终身然何拘于一候也五日亦五帝散日精日中开五晖等同义灵宝经云七日七夜诸天日月星宿一时停轮此皆以神炁凝集阴阳混合于空洞之中目不瞬心寂定为是白炁育尚生胎中一元白炁君名育尚生字盛昌一名玄归子后章云右辅归盛昌生神章云务玄育尚生又云脑宫玉帝名字青君案延昌结中青炁君案延昌字合和婴乘东方木德岁星之炁流布正真生炁降注人身及万物肝部之中以生三魂之精左携精上门节中黑炁君赋来生字精上门盖青君携之以生左目童子名飞灵在头为日日有九色光芒辉煌熠耀为九魂真右抱合和婴白炁君右抱青炁合和婴合以太和之炁以生右目童晨婴在头为月月有一十四曜精彩清明莹洁为七魄之真我生日月华人之两眼如日月之代明天地之心元不洞见而天下岂外我耶天道流行化生万物凡有声色貌相而盈于天地之间者皆物也既有是物则必有当然之理而自不容己是天所赋非人所能为诗曰天生蒸民有物有则民之秉彝好是懿德天地万物皆备于我二炁备体则双目如日月之光华金丹谓日月合璧是也参同契两弦合其精干坤体乃成又曰晦朔之间混沌洪蒙阴阳炁全此日月交合之时也吕仙曰曲江上月华莹净有个乌飞友宝赤炁王友取和谐宝取贵重赤炁王乃心之神也当爱护之使安静和平或曰友宝乃赤炁王之字即灵台虚明不昧之理八景照泥丸三部八景乃嵴梁三八二十四椎历其关节上照泥丸三部八景之神内名隐讳注在中卷在人精思神明自来朗然洞房中洞房宫在脑宫元阳真炁自二十四节上升洞房宫明朗洞照八室至此下视六极之境如在掌中所谓三境非辽婴儿为赤子下丹田之神名婴儿如初生之赤子即我修此道复归于婴儿儿复化为玄炁传如保赤子心诚求之虽不中不远混合生玉容坎离交姤水火既济阴阳混合凝聚成丹于元宫温养得所抽添得宜自积于中而形诸外见于面盎于背五道秀金华五道即五行具体于地而炁行乎天如人之五脏具于内而五炁冲于外也故五脏皆发秀金华者天中之山名也位为上清公当列位于上清真境作仙公之贵公侯伯子男亦如人间五等之爵上清中脘是也万炁一定位为中宫凝而成丹七祖断玄滞七祖九玄有滞碍不得出离者自此如刀割断一齐解脱幽夜冥关更无阻滞同与飞升上境证圣成真快乐自在身神乘仙风一身之神飘然轻举如列子乘风而行上古三皇时人多身轻飞行虚空后世因食五谷甘味故沉重不能飞行徘徊三清上优游于三清之上位在三清而游宴可至三清之天生能游神于三田死则可以升三清之境在三十二天之上大罗界和乐返胎婴易曰干道变化各正性命保合大和盖大洞至此返老还婴和乐且耽也颐养和炁婴儿自生脐腹之中如怀胎状大始三炁周太易太初太始即太玄太元太始也玄元始三炁周备是为天地之根也人生至此界已具备丹亦如是火候周备真文肇生明真文如五方云篆炼之于洞阳之馆冶之于流火之庭方始成文天真皇人书之以镇安天地此大洞仙经元始以混洞太无之炁结成珠珠光分敷百千万亿凝而成云绚而成章演成大洞仙经其真文宝符肇明于此人生至此五脏具也谓之五文开廓五神各守五脏精华故曰文右件玉章天篆一百二十字上镇上揲阮乐天下统第六垒地德君玄契曰大始三炁妙行观门通定记信金石至信大成善信能修坚信进趣方名正信十信大全意和则生炁延志和则大美益炁和则三炁就乃曰三度中三真天数分一千大功立从闻入见从见入通由是神宝为之制万灵青帝为之护魂爽东斗注长生之算木公书青简之名元始天王曰文昌大洞玉章第二十四地四生金四梵妙行辛酉壬戌小过既济元灵黄房中此章当以金为主色黄以应中央脾脏黄房乃黄庭也易曰君子黄中通理正位居体正谓此元灵即虚灵不昧是内有黄宁童精血三真元王君字黄宁子玄住黄房中主管克化水谷之府披锦衣黄裳坐金台之上周围城郭亦谓之太仓左有坚玉君胃脘二真坚玉君字凝羽珠守胃脘之左主管胃炁水谷滋养四体令如金玉之坚真炁如碧云之色下布太仓之府右有帝昌皇泥丸九真帝昌上皇字先灵元守脾胃之右分散水谷灌溉五脏肌肤俾之昌盛一云帝昌童必误不应重作童浮黄翳神炁脾炁属土土色黄真炁蒸翳荫下田之神明真炁丹经云名为神炁穴内有坎离精所以精炁神三者皆聚于此矣郁郁虚灵谷葱葱郁郁覆盖虚灵之神保护容颜此乃坚玉君帝昌皇之真炁下注于脾胃之府如块葱郁之盛所以润泽颜色青肝明轮子肝中四真青明君字明轮子受胃炁而双目明朗肝属木木色青故曰青肝明轮者日月也诸天日月为飞精诸洞日月为伏根人间日月为明轮若吞明轮者为仙服日月光华各有法能泽五脏润颜容木属东方甲乙之地乃日月所出之门户地只于此旦望迎送郁仪结璘之神开朗彻八窗日月所出容光必照况八窗玲珑岂不明朗一本作八聪必误盖八景照泥九之类言其光彩熙媚照耀三部黄道太一俦丘兰俦丘兰斗中大女名又曰下脘神名皆比喻也如僧问西来意曰庭前栢树子又曰濂溪窗前草与自家意思一般奉符入玉宫奉太一之命捧符执节升入脑后玉帝宫中呈世人罪福凡初一十五庚申甲子本命之日上奏人魂神问之所作拔赦七世罪超拔七祖之魂赦宥愆咎盖魂神聚于泥丸呈人所行善恶首先超度七世祖欐若人无善因则累及祖祢受罪回元期十通度人经所谓十回度人十通亦土之成数回元即返本还元之说期以十遍周过可以度脱七祖九玄之幽魂滞魄混合帝一室回风混合于帝一之房帝一室在玄关之中或谓大洞经无伦序互相参维难可寻详盖此经以回风混合为目故前后上下左右互换实由珠光交映绚耀丛杂所以成文不可以一槩论昔邓欲之字彦达隐于洞灵台修混合帝一之道每夜诵大洞经或感魏夫人下降告之曰君有仙分且诵经不倦故来相访一日忽见三青鸟至如鹤鼓舞飞鸣移时方去欲之谓门人曰青鸟既来朝会至矣遂玄化成仙岂非帝一之征焉五老变孩蒙五老见前注今以修大洞回风混合之道皆变为蒙昧为无知识孩提之童五老者五行是也故曰老即五脏神也太素梵行初炁形质具未始相离谓之太素修进梵行未满之初火候未足金丹未圆梵行妙果方至第四更宜馑恪精进毋怠一善四金通一者水也善利万物也所谓五行不顺行虎向水中生丹之道天地生成之数地四生金名太素水生金子隐母胎金为神性居上丹田是谓顶门人唿为性门性最灵故性门未合尚知前世事及其合则不知也寄体于心以应万事人能知性门可以修太素妙行观门化为金仙右件玉章天篆八十字上镇无极昙誓天下统第六垒地德君玄契曰太素四梵妙行观门通生初弘一善精水沾濡枯朽发黄是曰精和精和则神和神和则炁清炁清而和故曰清和四度克成四金地数五百功分由是太一以具神身白帝以侍魄元西斗记名玉灵瑶篇元始天王曰文昌大洞玉章第二十五天五生土五灵妙行癸亥未济干太极主四真四真乃太易太初太始太素也太极为之主者以其五太至此方始得离而各具其体所谓物各有一太极是生两仪两仪生四象四象即四真也又有皇极为君臣民物炁运为年月日时数为元会运世人为形体性情天地人物莫不由此而生在天则有太极真人太极仙翁太极仙官掌管仙籍徐来勒霍山王元辅西粱子王总真安度明镐京社冲等皆号太极真人玉皇经中四真人与释教楞严经之四真其实一也在人为心肝肺肾为四真凌羽逸上清凌羽奋迅其羽衣以逸游上清之天古诗刀圭入腹生羽翰人服黄精不食五谷即生毛羽可以飞空步虚而行七转召司命七转七返九还也丹道至是火候足矣可以召心中司命之神与之同游上清也上清即心府绛宫万神所朝之处太一扬威明太一在头明扬其威武在人硬打尘劳勿令睡魔阴邪之所侵挠昏睡则精神散失魔鬼欺凌故为武备以钤饰之司录保储命度人经有司命司禄延寿益算度厄尊神同此义也司禄神君主生生不穷之理所以保举储二之命为大根大本三举登震灵太极既判天地定位乃立东王西母为万物之父母今来司录神君常三举其长子以主震器俾不坠其绪故知立天地之道与皇极之道无异诵之者以此祝颂东皇千秋者魔王来受事得道之人非魔王保举不得过三界既得过度三界承奉玉音令掌管机务则向来遏截吾之大魔必来拱听受事仙官束鬼精易曰精炁为物言精炁聚则为生游魂为变魂升魄降为死既死则为鬼孔子曰昭明焄蒿凄怆此百物之精也酆都有六洞宫仙官虽管魔鬼亦系仙职隶天官所治之府故仙官将为修行人束缚其鬼精不令返道败德此举阳抑阴则性圆而情灭可以升进三境果证真仙月中青帝母一云日中非也青帝亦阳也母者阳中阴也亦离宫腹裹阴后云月母宁素兰同义日阳月阴一合而生成万汇号曰芬艳婴此乃月魂名号雌一之神道经月中桃康君灿烂黄房内月宫仙方盈等语皆同天地以阴阳交而生化之理具太张上五符黄素中元君圆华黄仞字太张上进五灵之符安镇天地如人亦以五炁安镇五脏也此章应土总统四象故言五符安来上玉名紫素左元君翳郁仞字安来上玉名玉字也一本作安来生太误盖三素君玉讳白素右元君启明萧仞字金门上混化六合室混化归乃九魂名也当混合变化于六合者方舆所载皆谓之六合八纮在人则脑宫泥丸万神所聚处洞房列火兵洞房即绛宫也玉经朱陵大帝赤骑神仙兵马赤童斩邪箓役使火兵咒曰开明灵童总御火兵南方赤帝玉司君治朱阳之台使火精赤丙之兵总统上真之权役丙丁之神以行天德使巳午之神以正地炁其实即心火也用之正则练成金鼎大药用之邪则起无明火坑黑暗地狱太极五灵冲五行全备则冲和不全则战克太极未判之前五行混然其间太极既判之后四象各尊其位而太极居中属土所以寄形四象托旺四时今则太极五灵既以冲合则无战克也五灵者水火木金土五行五老五帝五岳在人为五脏和合五炁冲粹五华自生五体康健至为真仙人横文帝子宾帝宾上卷见之曰帝宾奉五符又真阳帝宾老盖此神在人五脏之上能入脑后玉帝宫奏人罪福横文者五文也即太极五行是也河洛纵横十五数也此乃皇一之魂上归字帝子万神之一也在天则为帝子宾客在人则为心之宾客能纠正邪炁降流真炁以滋育万神纵横有理右件玉章天篆八十字上镇皓庭霄度天下统第七垒水制泽地土皇君玄契曰太极五灵妙行观门思神次兴四善五数居中属脾土主意根故曰思神心之宫则思思索盖出于意根即洞清冥慧妙行故天五五度五横文即文也总五方共为十佺闻善则玄上贯颡六丁洞光即中卷贯颡间十方乃耳根洞微妙行视善则丹元方瞳八史洞明即中卷骊珠湛方瞳乃眼根洞观妙行语善则通命含漱五文玉华即中卷舐练五芽珠乃舌根洞微妙行履善则扶就力通地关生命挥执天地关精神生命根手足力通洞灵妙行一性初合五度克成五横文就天五太中五百功成总炁中灵帝君由是结元命形黄帝中主万神卫屯中斗大魁总监众灵玉清无极总真文昌大洞仙经卷之八竟王文疑当作玉文王疑当作玉故曰老疑当作或曰五老玉清无极总真文昌大洞仙经卷九东蜀蓬莱山中阳子卫琪注元始天王曰文昌大洞玉章第二十六地六成水六合妙行甲子坤屯干坤无支干斗中四真人散花玉清台北斗位处坎宫坎为水四真即前所谓四象前曰上清今曰玉清又一层之高在人为脑宫四真在太极主四真注烧香散花旋绕步虚此真仙之乐身中香花真气所发不可泥象执着以为有物玉清台即人之上丹泥丸宫是也帝卿中玄生泥丸上元帝卿讳中玄生领括众仙也一云帝乡仲玄立皆误矣一云三一帝卿肇勒精字中玄生二号即一神真一回众真来中玄生起初一来时众真毕集也意之所之炁为之奔走非敢后也盖志者炁之帅也听其役使一真聚则万真聚香风扇三宝香风拂拂飘扇三宝之上以为供养也三宝即兆身中之三宝若能精修存炼五炁熏蒸则有香风外泄亦由此玄契中云常以天香天花供养元始之类同也天童经云金饭玉浆向求皆至皆自己身中所有切勿外求三宝即三田中神香风即真炁熏蒸扇乃勤摇之物皆法于自然五脏映清夷上文皆说天上事此一句却说身中事盖近取诸身远取诸物此言天上有清夷宫人当以五脏之炁映之释氏书云五分名香以为供养又誓坚此念以报佛恩书云黍稷非馨明德惟馨皆同此义常见人以烧香插花造作百味珍羞以为供养己谓作福德尔殊不知一诚未尽天地不享及获暴殄之过冒渎之愆何如精炼自己五分真香供养身中三宝则自然五脏晖映清爽平夷岂有鬼神之害又且福德最多人何苦而孜孜向外驰求苍胡颉光华有是炁而然后有声声有上下之相应和故为音律灵风鼓动运转遂成乐只这一点灵光洞然无碍晖映八表在人乃一粒金丹积成于内言语音声发之于外故六炁分明六阴魔伏度人经黍米珠释迦摩尼宝其实一也大丹曰龙虎大药须以真铅真汞和合而成方有光华涣灿檀炽钧吉祥和炁致祥元始所出之音声谓之檀炽钧玉皇经云钧天妙乐秦穆公到天门闻钧天广乐唐明皇到月宫闻霓裳羽衣曲皆天乐也如世间轩辕之咸池尧之大章舜之九韶禹之大夏汤之大濩皆治世之音也乐声所至吉祥所集和之至也妻子好合如鼓瑟琴兄弟既翕和乐且耽况天上之乐岂不致瑞所谓乐和则神和神和则天地和天地和则五谷丰熟国民安泰岂郑卫之徒可得致之哉人之五脏安和则语音清响闻者皆是清净法音太中六炁清太中五太之外又有五大以足十数即河图之数是一本六炁分盖太中则五运六熙清而不驳此接前乐和之意六炁者亦应地六成水之义六炁在天地间生杀万物医书甚详亦由人之所感召寒暑风雨晦冥谓之六諿或逆其炁则致疾疫甚至死亡修此大洞太中之妙行却之曲水襄天河前云一曲水天闻盖天河注于东井而循环于天地之间古人云水出昆仑之下注出尾闲复上谓之天河此天地之河也人之河自尾闾泝流而上昆仑与天地同焉黄河九曲人肠九盘象之吕仙云曲江上月华莹净有个鸟飞此与一曲水天闻同在前太初章下可以互看其旨六度功圆成六度万行之功已圆全成就以六应水也六度六阴六合皆成数也人之进修圆满三千功八百行亦可以为上仙五魔伐六阴五魔者青天魔王巴元丑伯赤天魔王负天担石白天魔王反山六目黑天魔王监丑朗郁黄天魔王横天担力是中结元始王四正四维皆为太阳道境方显有元始如人却尽阴炁炼成纯阳方见大洞帝尊示现生神章高结元始王同一义高观六合庭既结元始在中仰可以观见六合之内亦犹人神可以内顾脏腑张天师修行千日能内顾五脏外集万神等类是太中妙行以炁为主有天地之气与父母之炁混而生人在胎中脐带与母相连母唿亦唿母吸亦吸既生剪去脐带各自唿吸炁藏于炁海谓之命元修命者修此也右件玉章天篆七十字上镇渊通元洞天下统第七垒里德君玄契曰太中六合妙行观门念善行善无碍无障至善不踰住善保安定善崇基全成十善十华通荣命同智合曲水襄流六度功圆一千功成自初至六三千六百满证太勋由是九天为子生真人五帝为子伐六阴旋斗历箕而度天关八景冥合而肇玄玄元始天王曰文昌大洞玉章第二十七天七成火七觉妙行乙丑丙寅蒙需辰中黄景炁辰日也日中有黄色景光之炁言初生之日也喻金丹子时黄庭阳炁初动则作用也此铅遇癸生须急采之时三秀登霄庭三跃而方登霄汉以圆轴而辊上重霄其难矣哉三秀乃天中山名仙人唿灵芝为三秀草乘黄景炁游太霄之庭沧台飞羽轮东海蓬莱有山曰沧浪有台亦名沧浪得道神仙乘黄景炁驾羽车飞登此台入三秀山归霄庭宫而领职任事也迎延道已成得道真仙元辰真人佩带迎延之符乘飙轮飞羽车为逍遥之仙此乃修习文昌大洞经之所致非小仙之格也司命奉帝书主心之神奉承帝旨告下十方以保全生根为念金书司命定算人之寿夭皆由存心能善用其心则可以称寿者相号曰玄度卿中央司命丈人理明初号玄度卿专一守心绛宫也人寿本百岁以有善恶多少故有神明司其予夺少有八九十者保生太霞宫保生护命于太霞之宫即绛宫也此章专应火数人为离明之象属火光彩辉霞故曰太霞宫保生生之根列宾馆上清罗列宾客之馆于上清宫亦绛宫也盖万炁万神所聚之处古人云一窍通则百窍皆通一神集则百神皆集命门合精延命门右肾其神桃康字合精延七叠见之一云左曰父宁在右曰母精延亦曰大洞帝一尊神君之名皆两存之守我身黄宁桃康常仰望黄宁以承炁盖脾胃所得之水谷散之于五脏六腑也前黄宁以有注乃精血三真之玉讳亦可互见左携元素君无英之别字见前注乃火沼之主即紫素左元君翳郁仞字安来上乃主保肝护魂上应木德岁星下主东岳泰山右摄朱郁灵白元调阳君名朱晶字郁灵标乃水池之主见上卷朱晶启明师注又字玄夷绝中通人之肺炁下镇西岳华山太和度七觉七火之成数故引意相合七觉者天之北斗七元也人之七孔心也太和真炁通入所以有知觉发生文章涣灿故下文言真文宣人但能致中和于一身吾身之天地位万物育则身外之天地亦位万物育终日圆觉而未尝圆觉凡夫也仙云何不食炁太和精武当谓之太和山释氏七觉支则曰念觉择法觉精进觉喜觉猗觉定觉舍觉此亦谓之七觉大抵只是人之先天先地灵明不昧之精神是也虚灵知觉一而已矣圭峰裴相所说甚详点火生真文二点为火地二生火天七成之结为南丹朱陵火府真文即前所谓五方云篆冶之流火之庭洞阳炁赤故号赤书紫华领胎仙即经玉眸炼质黄华荡形紫华真人引领胎仙证登仙果但经南昌炼度方可生天生世仙凡一换也此言十华仙元命真中神即胎仙也又曰元命真人传曰五十而知天命然则天者不得闻道矣元命者元受天之明命真中有神长生大君即浩劫长存之神先天地而独存历劫运而不坏圆明虚静妙有真空此其体也不疾而速不行而至千变万化应事接物此其用也唯以和气养之是为七觉妙行右件玉章天篆八十字上镇太文翰宠妙成天下统第七垒里德君玄契曰太和七觉妙行十华观门紫华天一精通太无丹华地二炁通凝玄青华天三神通万生素华地四梵通十方黄华天五始通太清琼华地六始通冥阴金华天七始通太玄绿华地八元通上清碧华天九元通玉虚瑶华地十玄通玉清混洞太无十华接空地居天中千行始登点火赤混惠合冲真闻合见合合德变形是曰玄中太皇真中有神元始天王曰文昌大洞玉章第二十八地八成木八景妙行丁卯戊辰讼师金阙上景炁金阙乃三清所御之殿一云金阙必误梵清景三炁乃清微天之妙炁也此经欲召元神岳真三官先以景炁为主十方晖紫烟言景炁遍满十方晖映成紫色烟云黄庭云紫烟上下三素云盖人之妙炁凝集而出于眼目即水火之正色三合太一尊太一按太史公书云在紫微帝座见上卷太一务命根注三合者玄元始三炁合德也即前所谓梵清景三炁同义帝招太元神太元神乃北方精魂名字玉帝常以招真符召之问考较三宫五岳所管人世罪福之事即人之历劫不坏之元神七转召岳真五岳有五真人五真君五圣帝其下分司列曹管领生死簿籍七转者摄召时以符摇拽宛转至七数七为生数玉符告三官太一尊神以玉符告下天地水三官人之元神凝聚五炁循历三官聚顶朝元也人修习大洞之道当去三官之籍拔籍三涂下令三官五岳将罪人名籍削落于三涂五苦之下赦除之三涂五苦共为八难人能离脱八难方可有受生之兆受生高上辰人能修习文昌大洞之道脱离五行八卦炼煅身中铅汞为丹功行满时其真神自然超过三界受生于高上辰极太帝八灵王太帝乃精魂名阳堂字八灵也王称尊也生神云太帝号阳堂字曰八灵君亦曰八识神八灵八景木之成数一化回庆云自此一变化之间回取庆云以开生门丹经夹嵴双关至顶门修行径路此为根金丹火侯在人参访不可臆度桃康守六合中卷入精六合房注桃君乃肾神名盖宜惩忿窒欲惜精爱炁以为一身之主性命之根色念动时存思桃康在脐勒精卫泥丸勒精盖有自然之理若以房中之术是炊沙作饭纵蒸千劫只名热沙不名为饭黄庭云脑神精根泥丸根先师云此精非淫欲之精乃混元至精玉皇口中涎在人寻师问道究其玄妙饶君聪慧过颜闵不遇师传莫强猜三一帝卿肇勒精当存此神运真炁入脑中泥丸六合太清八景观妙行观门皆去声内观三部八景也太清下田是也生天经云即引太和真炁注想丹田三部八景则在心目一注耳十德真文宣圣人仰观俯察而画八卦以通神明之德元始演大洞真文以凝集真神作成人之德其揆一也德者人之所察赋性中之所有发之为四端蕴之为五常所谓明德使德性为道之体德乃道之用故曰性之德也合乎内外之道也人有纯全之德则无过不及之差乃天理至公至当保子神中神度人经云真中有神此令兆爱惜此身如保赤子回光返照心目内观静定久之自然见真中之神与之和合为一体元命生自然前二章云元命生太初盖人元命真人始生之初自然而然非人力强为之也此乃地八成木于东方以表命元也人之受命于天自当保守固穷毋为泛滥以危天命则可孔子圣人饭蔬食饮水颜子贤人陋巷箪瓢盖安天命所谓乐知天命故不忧圣贤尚且如是人而胡不为乎右件玉章天篆八十字上镇太素秀乐禁上天下统第七垒里德君玄契曰太清八景妙行十德贯形用德合体进德坦平成德广大智德内清慧德发光明德圆华灵德普应玄德大方大德自然普德济摄三千行满真文下敷满愿成真理合化合德合道合保子万神洞耀八冥由是中理五炁混合百神元始天王曰文昌大洞玉章第二十九天九成金九光妙行己巳庚午比小畜太虚空无景太虚太空了无一物无光景色象寂兮寥兮人我兼忘又肺神名皓华虚成以应金方盖彭室帝君在太虚之中霞中有彭室彩霞之中恍惚若有真神之宅人身有三彭之室即三尸神也常以庚申甲子本命之日上天奏人功过一云灵中九云合重扉九云一本九灵盖九阳妙炁拥闭其门言九窍闭塞纤尘不入亦如君子退藏于密括囊无咎斋戒以神明其德帝君静幽密太一帝君居处安静幽密之地盖在人头上无所关挠紊乱则静老子曰致虚极守静笃万物并作全在静定工夫八真合景君胆中八真合景君与肺神通畅金木间隔到此混合而金丹始成此神讳北台玄精当存想青衣天尊像守胆中间上携女太一提携太一仙女入泥丸宫亦谓之太一元君雌一神也见前注胆真与太一交会于人之百会穴又谓之众妙门雌雄混玉房雌一雄一帝一谓之三一守之有法在人参访盖雌雄者阴阳也混玉房洞房中交媾也老子曰知其雄守其雌人或诧神仙安得有此殊不知天父地母日阳月阴交媾以生万物易以兑女艮男相配为咸感也辞曰天地感而万物化生是以立人之道有五经曰夫妇有别又曰天下之达道五夫妇一也若夫正妇贞所谓家齐也家人之辞曰男女正天地之大义传曰夫妇之愚不肖可以与知能行盖男女居室人之大伦孤阴独阳岂得成人道哉但止于至善则可君子之道造端乎夫妇及其至也察乎天地易首干坤而重咸恒诗首关睢而戒淫泆书记厘降礼馑大昏神仙未尝无之刘阮之天台柳元之海岛皆遇仙女昔有隐者贷药为生闻乐工嫁女有姿色索五百千隐者出七百贯得女归后数年事毕二父母忆女往诣焉山中楼观甚丽女夫迎拜留数日一饭不复饥临别以黄金五锭赠归后钱尽复往不可见唯空山尔岂非神仙中夫妇乎丹经云休妻谩遣阴阳隔绝粒徒教肠胃空祖天师葛仙翁许旌阳何尝逐妻屏子然后成仙金丹之道须命黄婆媒妁欢合青衣女子素练郎君夫唱妇随阳唱阴和十月圣胎圆成婴儿姹女突出现形方显雌雄混玉房之明验矣亦非世俗之所谓夫妇也九遍还返七乃天符火侯也十一月冬至行复卦为一还十二月临卦为二还正月泰卦为三还一返二月大壮卦当沐浴三月夬卦四还二返四月干卦五还三返五月姤卦六还四返六月遁卦七还五返七月否卦八还六返八月观卦当沐浴九月剥卦九还七返二阴符阳火进退抽添欲七十二侯周天足数至十月行坤卦则脱胎神化矣一阳生于子二阳生于丑三阳生于寅故三阳为三还则阳已盛故火生于寅为一返至九月火已墓故七返足十月火绝而烬矣崔公曰一年内十二时意所到皆可为又曰劝君不用寻冬至身中自有一阳生以此言之周天符火不容无而不可执着也至人传药不传火当求明师矣分形散六合大洞经至此以得阳神出入分形散彩游宴六合之外乃天地之外当演习去此幻壳初出壳去一里复回勿令乱泥丸易分别出入一自众妙之门以分别去来古人云若人通得泥丸穴何必区区炼大还去而复来候出入纯熟即投胎夺舍太真九光轮九乃金之成数上皇太真即我之元阳正炁生发九色光象之轮以聚集万神即九光之符九光以应天九成金十佺文结佺者古仙名偓佺尧时服松实而眼方得道只如度人经云十转回灵一般即五方五脏纵横错综之真文故玄契曰含漱乃五脏之液也字文昌大洞之本文不宜改易如灵宝经亶娄阿荟如圆觉经奢摩他三摩钵提禅那之类如可改则译经者必为汉语当从古文保子元炁通保护兆身中玄元始三炁变通而不塞人之血荣炁卫务要流通和畅则安乐不染沉痾若凝滞则别生他证不保五炁理中颉金木水火土五行之炁结为苍胡颉理道也中者大本也合而言之德性命也发出乎外情也发而中节和也和者达道也达道达德一以贯之故时措之宜也五炁理中顿文在中矣颌直项也又曰颉顽言涵养至大至刚之炁浩然充塞天地释云金刚又曰舍利子皆同此意变化飞上清可以变化无穷阴阳不测者也以阴炁为玉女化阳炁为仙童彩云龙凤皆自己身中出可以乘驾飞入上清真境三千行超越三千功八百行务欲圆满超越或有阴骘大功一起救拔数千人性命者亦可使当圆满大勋立跻三境侍卫之臣人多以富贵声色耗损精炁一旦身体性命委而去之虽妻子至亲亦掩鼻而睥睨曩时洞房花烛恩爱何在唯独随业轮转而已又安望项负九光轮证太真之妙行右件玉章天篆八十字上镇太虚无上常融天下统第八垒大风泽地土皇君玄契曰太真九光妙行十佺舍观双修仙化胞仙胎仙魂仙魄仙脏腑中仙灵仙元仙华仙岳仙元命神仙梵炁始炁元炁玄炁道炁中理真人变真化神三千行成文含漱贵炁自然十转回灵万炁齐仙十佺者太真妙行天一地二天三地四天五地六天七地八天九地十是也文乃天地十佺之文章也即人之五脏六腑精华玉液故曰含漱贵熙元始天王曰文昌大洞玉章第三十地十成土十明妙行辛未壬申履泰太玄九炁上太玄太元太始三炁在九炁之上后结句云太玄启十明妙行登十真又曰太玄都九炁丈人所主之祥烟生炁也烟回太晖间三炁合德九炁齐并合成云烟回转于太虚之间太晖者宫殿名也他本有作太虚者必误此乃玄炁出于九炁上神光秀空峰神光宝光即灵光也盖无形可捉发秀晖彩于长空杳冥恍惚之表在人则精神光彩发秀于双目空峰者头面也五道焕三天五道即五老焕明于三天之上言朝谒上帝冠冕灿斓也大丹三花聚顶五炁朝元也无上三天即人身中三田宫驾景登绝霄乘景舆而上升重绝霄汉言人紫河车搬运昆仑之顶前云乘景晨中晖盖同义绝霄者上无所维下无所基乘风荡滞神仙人身轻又所服者六铢衣所驾者飞轮羽车皆可乘御风炁行荡滞神者三界之中刚风浩炁五帝大魔统领诸天魔鬼把截要路若能大功圆满上帝鉴观魔王保迎流金火铃五老启途方得上升亦如修行人真炁强壮慧力贯通则夹嵴双关天柱玉城自然开通终无滞神日中一运珠终宫中一丹元君名神运珠中宫常运转如日之宝珠一云中有运珠理一云运一日中珠不通西王母握固法存心中有日如崇宁钱大运转如火之热下至涌泉上至泥丸经由三宫千日可以出神日中司命接生君中央丈人司命君与神运珠皆守心之神心中万神此其大略也理心入清闲以正理此心念使之清净安闲不为物挠圆觉经由澄诸念觉识烦动遗教经制之一处无事不办一处者澄清心念前说天此说心盖此心天心也内修而外应不一其内无以制其外不齐其外无以养其中内外交养动静感应此大洞之本旨道经只灭动心不灭照心亦同混合三五宫金水同源一五火木同乡三五中宫戊己三五四象五行交媾于中宫也昔女冠徐炼师张惠明遇南岳右英夫人传道行三五混合之法咸得尸解神仙人能行三五混合之道自得脱离三涂五苦升入三五天宫得天堂快乐自在动经拂石之年自此不贪快乐进修真造上境累变亿万年动经亿千万年永无失坠修天人之福如箭射虚空力尽还自坠如修大洞金丹之道直登究竟地位岂有轮转耶伐绝胞树土此句当重说盖以胞胎为一大事非此无以生化此言土配合不谬一黄演之炁结为胞根附于脾皆属土成数永断尸血根九玄七祖咸被道炁解释前世积滞之冤结胞树血根皆有深根固蒂之喻得此大洞宝章之功咸得伐绝永断七祖散积滞人之上世有因相争结为口东咒于灵坛社庙政连逮子孙冢讼征唿积滞幽扃不得解散今闻大洞玉章即脱反华生幽玄反回善芽增生长育于北方幽玄之圃乃天一所生之地三才之始也如人归根于下元是也炁海乃一身之所主万炁生万神人之炁以万计孟子谓浩然之炁充塞天地也若不能贵固根本耽恋酒色炁渐随散至中晚之年不及数千所以神疲力倦若知而存养则万神复为之生矣仙传载庐山太平宫三一王先生梦神人告曰上帝令汝住金华洞天赐丹一粒还汝精神复汝元炁翌曰遂化故知人之得道神炁不备不成仙矣传曰身体发肤受之父母不敢毁伤孝之始也父母全而生之子全而归之可也人多以酒色财炁损伤身体幽冥之中不逃谴责何望神仙齐仙成仙王见贤思齐既与诸真仙比肩而行成就仙道为诸仙推戴故曰仙王仙亦有王者之服文昌仙职至此亦为极贵太玄启十明太玄开启十明妙行以接度有缘太玄乃三炁之祖生育天地万物至此为足数合十明妙行乃得登十真妙行登十真十明妙行圆满则证登太玄真人之位十明十真地十成土之数也明矣河图至此为足数六爻纯阳为干属金明则识认一切境物如幻一切事务如梦理法如眼翳空华有为如镜中像所以视声色如寇雠视轩冕如粪土等生死如旦暮故应事接物镒空衡平方证太玄妙行右件玉章天篆九十字上镇太释玉隆腾胜天下统第八垒福德君玄契曰太玄十明妙行十真圆成精真玄珠炁真玄力神真玄通性真玄一元真玄妙命真玄光形真玄全德真玄洞道真玄应全真太玄十真妙行梵行诸天横文固根万行周圆六位已升妙行大全形成炁精炼化紫金长生无穷太玄真人元始天王曰文昌大洞玉章第三十一表干兑二卦其音同金癸酉甲戌否同人上清绝霞外上清在太清之上故云绝霞外人即绛宫是也此章表干兑二卦干象高高在上故绝霞外干始能以美利利天下不言所利大矣哉大洞仙经普资万有而不矜其功能他经则云持诵之者即得如何是矜其功也干之体刚健纯粹无有息时人之学道当干干不息绵绵若存永成八皇运九天八皇八卦也九天九宫也见前洛书数兹不再举干元用九天德不可为首也元亨利贞干之德也故曰运九天言自强不息也八皇老君运转九天之上即八灵王也皇与王一也天地之大岂离阴柔阳刚二气二气运转无穷岂离乎一元之会故天地之大万理兼备其为体一而已一元之运春夏秋冬弦望晦朔未尝一息之谬易曰观天之神道而四时不忒圣人以神道设教信哉在丹道谓之火候以应太阳一年一周天三百功满可以吞服幽寥玄帝子注见上卷第二章帝皇太一重冥空字幽寥无又皇一之魂上归字帝子二神共守下丹田存思法幽寥黑帝子赤携此景中人幽寥帝子二人能提挈此景中之人乃自己法身历劫不坏之象得此提省常惺惺不昧无私欲之蔽无爱恶之侵晨登天老室子时夜半上升天老宫天老帝君七星神咒经载即人之肝脏咒日出东方赫赫大光此卯时真炁传送至肝之时夕宴金华庭晚夕游宴于金华之庭人肺也以表兑卦一云金华便必悮酉时真炁传送至肺脏宴者饮金浆玉液餐交梨火枣羽节命太一以羽葆之旌节命召太一帝君见前注太一在头执符以召内境万炁万神神随炁行皆得聚凝而朝太一帝君锦旛召万神神也者妙万物而为言也章中多有锦旛锦旗所以招真致灵之具方以类聚物以群分是以羽节锦旛各以其类坚我六仙府六府大肠为尚书府小肠为元阳府胆为兰台府膀胱为太和府胃为太素府三焦为无极府圣人时乘六龙以御天也天以六炁流通宰制品汇人以六腑和畅捍御外邪故曰坚固兆身中五脏六腑之炁固则成六仙府散则为六洞冤魔递相残贼皆因情欲所挠败坏六洞六天伐灭胞胎根戕伐胞胎之根胤毋使滋芟盖此死根当尽去之死根伐绝然后得生根增长蕃衍盛茂即葱郁成功德之林解结生七祖解释七祖之结习令上生天堂享受快乐无为也一云解结七祖生有此颠倒错乱但令用心向善自然七祖生天散祸宁九玄消散九玄之祸令得安宁六阴剥尽九阳始成易夕惕若厉无咎当一得永得绵绵若存祸自散失深沉九地之下赤城丹台女赤城一云日帝玄洲赤城蓬海螯宫在九霄之下谓之初霄丹台紫府乃阳明之宫多女仙之琼馆杨太真之银阙按山海经东海蓬莱山扶桑山方丈山沧浪山四山最高极大下有三岛十洲一曰玄洲二曰瀛洲三曰祖洲四曰聚窟洲五曰炎洲六曰麟洲七曰流洲八曰长洲九曰元洲十曰生洲此章下有玄洲绝三津上有沧台飞羽轮校仙登扶桑皆在东海境上得道者莫不经由此处脱蜕幻骨拜职受服然后上升天境朝见三清至尊扶兆入金门干居西北属金为天门故曰金门此兑之少女仙扶持我身同升入金门一云符召入金门必悮世主之门亦曰金门月母灵素兰兑卦为月月神乃太阴之精讳灵素兰或宁素兰必悮正法月咒作灵素兰斗经云主司阴府宰御水源是也守闭死炁关月精常馑守下元闭塞死炁此四句皆雌一之经丹台女阳神欲人上升宁素兰阴神能为人遏塞死户注流生炁死炁自今绝既塞死户则死炁断绝孔子曰未知生焉知死盖大洞之道知生知死亦如易系云原始要终故知死生之说生津从兹延求生之津涯可望而度也释曰无生忍既无生安有死若了无生须求解脱释一切法缚直得万缘清净了无可得万神万炁仙云行雨施品物流形故曰万炁生万神万炁仙即万神归之为一体太极图中化生万物是也乃天地生生之根超脱位真王干道变化各正性命故超脱过越生死之关则证品为大洞真王之位前章成仙王今次修习至此为长生真王位十真妙行全十真者诚实无妄之谓也诚者天之道思诚者人之道至诚不息不息则久故得十真妙行全备前章妙行全十真太玄会明阳九天之上阴炁不侵九地之中阳光永隔故令我身中太玄之炁会于明阳之天后章我身会明阳同义者二焉无上大洞尊于此利见大人也自己大洞帝尊出现乃无极无上品之贵人与天同其匹休永无堕落此皆无色界上大罗天也一炁同龙光干阳物也故以龙为喻曰潜龙见龙飞龙等语皆是元始一炁化生若仁以行之修己身大洞则与元始同炁合德干健也自强不息兑悦怿也喜庆难言修炼至此阴爻剥尽化凡质为纯阳紫金之体神抱炁炁抱神精神粹明炁脉调畅如夫妇之欢合如子母之留恋待时神化右件玉章天篆一百二十字上镇龙变梵度天下统第八垒视德君玄契曰己身精炁全命炼化紫金六位已升妙行大全长生无穷太玄真人至此回光开度胎根七玄九祖并解充结断除债讼闭塞死户应同炁同根苏懋生津延益万神同超真王和合万炁妙行并全皆号太玄会明阳天我独超出证大洞尊帝一龙光号无上玄通玉清无极总真文昌大洞仙经卷之九疑此处脱一天字三五据上下文意当作二五无生忍按文意当作无生死玉清无极总真文昌大洞仙经注卷之十东蜀蓬莱山中阳子卫琪注元始天王曰文昌大洞玉章第三十二表震巽二卦其音属木乙亥丙子大有谦东华发始晖高晨映上清判府东华方诸宫亦救苦天尊所舍盖崇仁重生之地有九龙符命拔度幽魂发始晖者初生一阳爻如日之升高晨一云青童君名晨日也日之升高必映上清真境言人真气会于心府而出自肝脏方始传送午时至绛宫洞焕圆珠霭光彩洞耀焕灿于苍胡宝珠之中烟霭郁勃是皆取喻于心珠之炁神光圆明洞照八室空其五蕴霭然粹然之宝朗朗紫晖明朗明也日光生紫晖而朗朗然明又肝神龙烟含明君此木应肝也盖震巽皆属东方之木上应岁星下主肝部七晨回帝席太阳神名七晨回者上朝天帝之几席盖帝出乎震齐乎巽也少阳为震升于巽属干乃六阳纯全之位故曰帝席五老飞玉軿上圣出入必令五老启途群仙翼辕真仙及修行人亦皆如是乃人之五炁所化度人经五帝侍卫三界稽首同太一景中王太一在头上为景中之王见前注景中人又曰景中王人当贵重头为一身之首领故以此人神为王者唿之是也司命摄万灵飞玉符軿摄召万灵皆乘巽风故招神摄风司命在心总制万神心为雷之主雷经云心火不发邓君不鸣肝神不怒辛帅不灵意神不起使者不行盖肝属震巽乙木而以心火发之此击搏之象也故能收摄万灵听命又震为雷在人为音声巽为风在人为唿吸炁故以八卦表身泛然云波间水会东南巽地言此时真炁熏蒸津液灌溉而吾元神涌升也二卦在先天相对取象曰雷风相薄故能鼓舞万化寂盻泥丸城随风巽君子以申命行事毅然作色中天下而立摄召三官五岳泥丸城阙在最高峰顶寂者无声盻者顾视之七转召三官七转招真符命以召三官在人则三田之神也进退利武人之贞非威武不能政不顺非风雷不足以警动万物北君稽首行北方为首启行其五方随时而升元神自肾脐中起去历遍五脏而上登泥丸其三关五脏之真并随侍而行上升五岳应命到五岳随应召命而至五炁皆相感化而朝也雷霆掌生杀之权赏善罚恶之司故雷动风飞万神毕集岂容少延拔死书长生三官五岳皆削落死籍书上生之字二象倒取得益卦辞曰君子见善则迁有过则改其斯之谓欤在人力行之尔三举震灵符上天有震灵符主召生炁制伏魔精挠万物者莫疾乎风鼓万物者莫疾乎雷故雷主生杀之权如雷水解百果草木能甲拆是主生也雷动风驰剪除祸乱是主杀也故此章上下句云拔死书长生玄解大魔精示生杀之柄也前太始太极章震灵凡三见焉并见前注详解玄解大魔精巽户为神霄府乃风雷所出之地能妙解六天大魔不令恼乱学仙之人震来虩虩震惊百里皆当恐惧修省七祖生福堂九玄七祖皆生天上大福堂中逍遥此天人之福也福尽不自下生异类之中修文昌大洞乃上乘法门到三清界玄华保黄宁以玄华保养黄宁童于脾胃之间使永无失坠此长生久视之道也二象合成恒卦辞曰圣人久于其道而天下化益辞天施地生与时偕行凡修大洞不拘时候但随所寓一念不动天地之炁发生始于复终于坤一升一降为一周天以一年之炁侯钻于一刻之间身中天地造化右件玉章天篆九十字上镇太极平育贾奕天下统第八垒福德君玄契曰七祖九玄上生天堂亿曾万祖玄华齐生内保黄宁种族俱升皆注仙品列籍南昌万世代族墓山冢讼考谪鬼帐随大洞仙经一时和平地根恶根削除落灭兴道为一长生自然元始天王曰文昌大洞玉章第三十三表坎离二卦既济之道太清仙境玄炁所化太帝九老京润万物者莫润乎水所以品类之众莫不皆赖以生水由地中行江河淮汉朝宗于海皆有攸司故扶桑大帝东方九炁天君共治水府乃为水府总会之所然其论水之源生自北方天一生之地六成之起于坎位故此章以坎卦表之易曰水荐习坎君子以常德行习教事校仙登扶桑检校仙籍应得道者上东海扶桑山言人精炁生肾而传于肝以至心府故下云神纲精炁在人身如水流行天地间七转召天帝天帝即玉帝也以元始之命召之在脑中宫泥丸也考校三界真仙并世人功过莫不皆由三官五岳呈奏玉帝司命乘神纲以表离卦在人为心以主心之神乘其神纲而上朝也心为神宅故有纲领离乃丽明之象故心神好明察理事五岳启灵户岳者即面部是也灵户者眼耳口鼻是也开其灵则能制魔闭之不灵随魔转也五岳皆启敞灵扃以听帝命传制大魔王奉传玉帝之命以制遏大魔脐中皆北阴之府阴邪所胜之地故传命以制遏毋使妄动挠乱魔者眼耳鼻舌身意也河海皆受事今夫水一勺之多鼋鼍蛟龙鱼鳖生焉货财殖焉河海之主鱼龙之属也受事听扶桑之命自天一生水于坎位以至成天立地生贤生圣皆由是焉河伯海神水族神仙皆禀受其本来合任之职事如陶弘景为都水少监郭璞为水监仙伯又四溟夫人多管水中女仙人与水族混为神仙兹以琪所历江河淮海水府龙宫西自蜀江南自衡潭西南自沅靖三水皆会洞庭下流汉江会大别至庐山东南自吉赣会彭蠡下流至仪真见淮黄二河自北而南会镇江下流昆仑山东入于海又自镇江历常苏秀入太湖三百六十顷至吴山会浙江又东南自福信江会浙又自维扬泝流经淮过吕梁入济又自太山会于济又自济泝流至临清入滹沱东北会小直谷入于海又自直谷泝流入京沿程看瞿塘洞庭彭蠡太湖龙宫壮丽又见马当山采石金山三水府岂得不受事于海立示应会方潢潦无根可立而待江汉朝宗于海亦各有时丹经天应星地应潮天上金生地下水生盖每月弦望晦朔海水随为消长每日一潮自东海发轫卷如雪山过海口泝洄经浙止淮西采石东南止严陵滩东北止小直谷日夜应会不爽亦如人身中每一日一夜血炁一朝于囟门遇其潮时即默然静坐凝定神思但闻血炁自踵至顶奔走凑理蔌蔌之声如群蚁相缘五脏六腑转动声响内外相应见于四体达乎听官久之又徐徐散去阗寂无声此亦修行之大端也圣人运化岂可托之空言善譬巧喻俾人易晓近取诸身远取诸物若未能远观海潮但近听血荣炁卫一万三千五百息之潮岂非示人应会方乎保符泥丸内樽酒簋二用缶亦可与献于王公荐之宗庙况所保符契皆在乎泥丸之宫以待桃康乎阴符阳火皆聚于上元宫守神曰桃康激而扬之可使过颡水生于肾而搬运有道则泝流于泥丸桃康乃肾中之神专一运阳精于脑后以辅元阳以成金丹回名易死籍既得生生之根则回改名姓于死籍之中无过可书也死籍者黑簿也人有过咎灾厄并死亡事皆得具载其中记仙叔火王上卷第三章云高同生叔火王今此止云叔火王盖雄一之经也叔火王道父也专掌列仙之籍凡得道者系焉拔绝三涂籍坎辞曰系用徽缠真于丛棘盖囚执之所思过之地如周文之羑里太甲之桐宫也今绝三涂易死籍岂非此义乎去祸生上英心中一真津液君字飞生上英主血液易曰坎不盈秪既平无咎姑且去祸而未大也削去灾祸之根生上英华七玄登朱宫朱宫正在离卦上七玄九祖进登朱陵火府炼化自然盖水火炁二交媾水火炼度葛仙黄玉阳宫皆以祭炼得道我身会明阳兆身朝会光明太阳道境易先天曰水火不相射此经以水火交而成道斗经水火乃道之真体非此不能成生化上友方盈子月中桃康君方盈字运梁上则友爱之乃眷恋留连之意上下二神互换流运神炁滋茂生根毓养太和以立四大下携理维藏胞中天帝精魂名理维藏字法运珠守小肠水海以分别水源清浊顺导发泄之功如禹功之大在人宜善导精血左摄明车君胞中黄炁君讳祖明车字神无极守肝正斗明轮同人非万炁万神流注运用则百骸五体四肢皮肉只是一块顽物右辅归盛昌胞中白炁君在右讳玄归子字盛昌守人肺上二神乃胞胎之中神灵共守五脏之上前章云白炁育尚生同此义混一玉景炁一云玉京必误盖左右阴阳二炁混合如玉之景炁妙合而凝以成兆之形此炁呵之可以煮茗含之可以干汞化兆吉以昌欲变化我之炁质俾吉俾昌盖得此道者也虽愚必明虽柔必强君子顺之吉小人背之凶非由外烁我固有之矣反婴元命童反我衰老之元命灵神为婴兄之童亦曰元命真人修习大洞之道炼万炁万神还归一真如婴兄之形复化为玄炁檀炽钧吉祥不孔笛吹无生引没弦琴操太平歌先生年来穷到骨何事欣欣乐天和除非只是知音听不是知音莫与弹天一元根仙天一贵人出入丑未而为水之元根所以江海为百谷王以受水实由天一生水根源起于此坎卦之义因兹着焉自在光明轮大吉小吉为日月所居之位北斗擎羊陀罗主事之所故北斗位处坎宫名同月曜轮转光明亦青肝明轮之说同明轮为日月为水池火沼凡炼度先炼己心为离火肾为坎水务要既济其法常令此心虚无纤尘不入一念不动二炁相合化为水火在前亡魂自肾左出归池沼炼化右件玉章天篆一百三十字出于大赤天下统第九垒洞渊无色刚维地土皇君玄契曰至此无上乘门兆身祖族皆证真仙可以弘慈回度人天证太清太极仙王真人此四章乃三清玉帝四天无卦象亦犹干坤坎离四卦无支干干坤大父母退居幽静坎离为万物之父母故贵重三清退居无为玉帝主事俱当贵重皆在无色之境故不拘于卦象之内人能修习文昌大洞妙行亦当超出三界直造三清玉帝之天不为五运八卦之所拘束五运即五行支干是也八卦亦乃五行所化干兑属金震巽属木坤艮属土坎属水离属火修行人脱壳离机也元始天王曰文昌大洞玉章第三十四表坤艮二卦同音属土上清真境元炁所化玉清万华宫万华宫乃玉清元始所居皆金玉珍宝以为庄严如华严之富贵无异前云看华严不如一艮卦今万华宫者知其所止也君子思不出其位又君子素其位而行无入而不自得也以喻人安分守常在至善之地无偏执不妄求守天理之正富贵乃自然之理人皆可享万华官富贵高仙藏帝经坤有该载生化之理易曰坤以藏之高仙者天真藏经籍之所三十六部万八千篇佛经五千四十八卷一藏自古帝王之制天下皆有所藏图书如神农之连山轩辕之归藏大禹亦曰连山商汤亦曰归藏历代宝之以为神器上天亦有图书乃天帝所藏以统御万天宰制万品主图九天表艮止于此为文昌尽善尽美之道君子敬以直内义以方外含之以从王事此人臣之道也高仙上圣主管图箓于九天之上斡运化机生育万物也九天有东璧图书府奎宿主文章居戌璧宿主图书居亥天帝命文昌皇人玄圣道君孔丘主宰文昌生炁图流运真炁生化万物辅佐皇猷帝命登封太极上真九疑主宰东海广桑山真君阐猷大帝兴儒盛世天尊人或难之曰是非孔子之道大圣人岂可流于异教哉殊不知在天为列星在地为河岳幽则为鬼神明则复为人此特昭昭然尔况大圣人垂世立教为万世帝王之师受累代封崇享天下祀典在天地人中岂无果位耶今附于此以俟明者证知洞观无中生至哉坤元万物资生人与物之生从无而有得坤之全炁故曰坤厚载物德合无疆洞观非可以眼观当以心目内注自无中生有非无为无湛然常寂不可向外驰求妄以为有如善财所见尽在普贤身中此道乃虚无自然无可捉摸但宜回光自照故曰洞观无中生七转召万真与七转召三官同义万真即万神天有万真人有万神以天之真混人之神以天之炁合人之炁自然成道岂不贵重五岳一来庭坤舆艮山五岳为最一撮之土载华岳振河海一卷之石草木生宝藏兴况五岳在乎掌握矣金丹谓之攒簇五行三官招众魔三官即三关号令一施则万天拱听志帅所在炁为奔走三关廓通则三华聚顶三才中非三五无以宰制万化司禄校所呈三官五岳呈人祸福帝命司命司禄重复较勘方定其休咎昔聂绍元好读书攻庄老一夕梦入一城宫府严肃中有朱衣按几谓曰此司禄之所也可自开籍看平生事云云后受大洞毕箓修混合返还之道一日晨浴有四鹤集于屋村民见火起奔之绍元已化非司禄较所呈乎拔籍重泉曲泉曲十二河源乃水府之分曹也掌人间生死功过事柳元传水府属阴女仙治事在人即十二经络是十二河源记名书上清此句下文按茅山玉经有云七祖解牢结秽血悉沈零反胎朱火室更受洞中生伯史卫神躯令我保黄宁六句续前句为一名曰三素老君章其文义重迭今依川本较正续后十五句随前十句二十五句依旧作一章更不专擅紊乱添答以疑人心但依此行去亦证上仙玄洲绝三津坤至柔而动有刚至静而德方故方舆之内玄洲赤城府在东海之外三岛神山玄洲十洲之一也三津弱水三万里各有三关津人靡克至今修金丹者绝此津涯不历关隘一步便到家古云剖破藩篱即大家修文昌大洞之道不历三界诸天二十五有顿超无漏之乡方为了当羽景太无庭上乘羽葆景舆登升太无之庭远在无色界之上传曰德辑如毛毛犹有伦上天之载无声无臭羽景有形太无无色回霄飞垂漠回还于九霄之上诸真车笔甚众碾消云路所以飞扬沙漠垂下昔禹时有鸟自丹州来吐五色氤氲之炁名曰凭霄雀能群飞衔青砂珠轻细风吹尘起名曰珠尘如沙漠飞下人得而服之身轻不死其此之谓欤明了之人不动脚根一念才起直造圆顶也一云飞重汉字颇相类委化混万精含弘光大品物咸亨此坤之德人能收敛涵泳与时偕行与万物同体无一物不遂生成委身混融于万物之精五云郁绝空五方五灵五色云炁霭郁于绝空之中五脏之炁熏蒸于心腑凝结成圆明之珠彩霞晖映即五色郁勃洞焕太空七霞落圆明七霞七觉一本云一灵落圆明一灵亦虚灵心圆明乃心之神此言七色云霞光夺日月度人经璇玑玉衡一时停轮此数句言高仙与司命司录三官五岳同会之时车舆鸾凤之众光景如此盖言人能凝聚万炁命元灵之神乘之自下田至泥九万炁凝万神集亦是落圆明也朗朗幽寥子脐下婴兄朗朗显现二卦合德谦卦彖欲辞尽之也天道亏盈地道变盈鬼神害盈谦尊而光君子之终也言人晦迹隐光安守本分不期着而着也盖得谦光之义君子隐居求志行义达道自然名闻上下盖以幽寥隐然无形无声之物而朗朗显明者所谓溍虽伏矣亦孔之昭之谓梵昌济黄宁梵昌心神黄宁脾神言以心血济养脾胃也五行生克在人运炁以合之各有其道谓如心病运肾水以济之五脏皆仿此盖二卦反对得剥辞曰君子尚消息盈虚是也黄宁中宫也黄中通理正位居体美在其中畅于四肢发于事业人之动容周旋合道中礼者盛德之至也五老挥绛华五老乃天地始祖人之五老亦同一炁盖五神聚于绛宫挥把丹华也烧香散花皆身中神识绛华丹华一也散香携玉灵五老遍散五香以熏蒸五脏灵明之神上卷玉寿灵亦胃神欲见此神当一心注想如猫捕鼠眼睛不瞬即得凝集金质濯帝川此即玉眸炼质黄华荡形以凡胎浊骨今变为玉灵金质前云骨肉金玉实俾此金姿玉质灌濯于帝一之川绿烟霭流琼青绿之烟郁郁勃勃如琼玉之欲流前云五云郁绝空皆真仙升降祥烟瑞彩蔼然粹然洞焕空无之境光景殊胜上清玉皇师上清宫乃玉皇之师盖灵宝为玉帝之尊师也玉清上清太清乃为三宝三清之下玉皇为尊玉皇即昊天玉皇上帝乃万天至尊位亚三清天公经三清退居无为玉皇治事玉宸大道君玉宸道君灵宝天尊所居之宫曰上清七宝紫微宫在太清之上玉清之下是为中元宫三清即儒书所谓三皇也与心绛宫神虚静先生云瞥起是病不续是药不怕念起即怕迟觉又古德云若人静坐一须臾胜造浮图七宝塔宝塔终久化为尘一念不生成正觉盖此心一念不生立跻圣地故曰飞证太玄尊心者主乎一身而其体虚灵足以管天下万事万物之理理虽散在万事万物之上其用之微妙不外人之一心前贤有诗云道通天地有形外思入风云变态中是也灵宝与心神为一心乃天心非肉心也神乃历劫不坏之神非祭祀之神也诗曰人心若与天心合颠倒阴阳只片时故曰玉宸与心神飞证太玄盖天心不出于大公至正无分毫所私人心若能体而则之行无私曲一是皆以至正处己则果证大洞太玄无疑矣飞证太玄尊飞升证果太玄真尊之位此下茅山又云神拔三途积仙胎缠兆形多有此二句盖太玄三真人乃极尊之位天地之外曰虚无乃元始所居号虚无自然以其无心故虚空尽故无虚面能容无则能化故曰藏帝经人能虚无则神明自来来则灵而久故取坤艮喻其能容且久右件玉章天篆一百三十字出于禹余天下统第九垒昌德君曰至此登上上清真王太一真人元始天王曰文昌大洞玉章第三十五以表坎离二卦交媾之道玉清圣境始炁所化三真生太无三真者南方三炁天君生于空洞太无之始下云南昌即文昌也今衡山上应轸宿下镇离宫有朱陵洞天乃三十六洞天之第三也人生从此炼化方许成人又在人即精血三真元王君便是或曰三真即前太玄三真又曰太无乃太元字多误此乃太无中太素君大洞玉章玉户映晨霞大人继明照于四方夜初尽而日继照正大明出于东方之时也南方位处离宫名同日曜玉户者鸟驭所出也晨日也晖映晨日之霞亦早朝之谓也南狱山朱雀顶有日观亭天色清明早朝登此亭观日轮之出海一出一没一进一退有欲升而不能升然后一耀而上此处备悉太素洞元灵日月丽唿天容光必照然于南方丹天洞阳之馆凡有得道由此炼形方许飞升帝庭上卷云太素三华炁三华炁亦南方三炁太素乃三素母盖主持炼度之事元灵名也亦名罕张盖衡山有福地名曰洞元灵光天等坛皆上仙得道之所文昌炼化皆在此处故此洞章多言及之丹林森朱柯百谷草木丽乎土以其南方赤色故生长皆丹林朱柯黄庭经丹青绿条翠灵柯医书南山多灵芝瑞草饵之皆神仙回神九重府还神于九重之府盖朱陵火府九阳梵炁结成今南岳山势亦九向九背以应阳数此言修习之征心府现出光景南昌发琼华燥万物者莫熯乎火故以南方火德增助太阳以丽品汇俾各遂其生南昌受炼司乃炼度之所得道者无不经名洞阳宫有流火池黄华水皆发生琼瑶英华度人经修诵是经皆即受度飞升南宫同此言人心府神宅如此之盛南昌即文昌也元始以符图真文炼之洞阳之宫故曰文昌中有不死之神长生之君司命司禄延寿益算真君度人经南宫南昌皆与此同即今南岳衡山是也元炁上连荧星太阳炎老君所治其中主夏炁长养万物天下万神常以立夏日升此赤石玉阙谒炎老君受天玄符各还四方以行夏令赤帝玉司君讳景度如知其神存念九年致长生之药丹霞飞云下迎兆身而升玉清虽然如是而南岳相去数千里岂得人人亲往以观之哉但人身亦有一衡岳知此则文昌炼化之司不远矣道不远人在身中在人参访造诣真实不可臆说强为百关纳津液世界皆以水为润泽之物故能生育万物者水也以此表坎卦为至当之议人有一百八十灵关三百六十骨节一千二百形影一万二千精光三万六千根源本始八万四千毛窍关键中咸生津液之润人无津液则枯藁云亡天地得水而覆载万物得水而生成其实一也停玄三秀阿藏隐玄根于三秀之卷阿南岳名太虚小有之天古诗云小有洞中三秀草即灵芝是也山有五芝饵其上者得仙兆身腾玉清己身已证上仙故能飞腾游宴玉清圣境朝见元始上帝先贤多有骨肉同飞者然此肉身皆蜕藏名山惟神可去七祖离幽扃幽扃水府泉曲河源也身未得道七祖未免沉堕幽扃既已成仙当先度本宗祖弥出离幽扃也即地水二司幽都长保不终劫永保无尽之劫尘大洞一经乃最上乘大非下格小仙所可拟议修炼至此永无退转岂可与天人之果同日语哉万世承仙家玉经云世世不绝长为人君千万劫中永远承继上仙之家天下名山皆有异姓继承仙位唯张天师嗣今已四十代位为圣统尊继天立极位为圣统之尊于人中此大人之事也正如大洞帝尊总统万神最为极贵之尊位仙人至此世亦罕有玉清大洞仙称号曰玉清大洞神最为尊荣此坎离交媾而真体完全之时也有大洞尊大洞神其实一也即自己本命元辰是上火下水有交媾之道人徒知火炎上水润下而不知抑心火升肾水为生生之理火大燥水大滥则死在静宁一心屏绝万虑则化紫金光见于目为征非按摩存想右件玉章天篆七十字出于清微天下统第九垒昌德君玄契曰至此登玉清圣王天一圣君元始天王曰文昌大洞玉章第三十六表兑艮二卦悦而止也弥罗天境梵炁所化西元九灵炁此章表卦先兑而后艮对取也兑正西之卦故九灵太妙白玉龟台金真梵炁元君即西王母主管女仙居阆苑极高之地九灵真炁所成也已经亿万斯年诵此经者祝延后妃嫔主遐算齐王母之寿婉仪同拂石之年金丹流云宫大丹以金为母流云宫入泥丸宫也流云宫亦王母之居昔申泰芝字广祥其先洛阳人因守官湖外世居长沙一夕于祝融峰顶遇真人传金丹火龙之术炼之有年功行俱备而能乘虚游神隐显不测唐明皇梦请为国师后飞升为真仙此金丹之验因此于前立金丹大药图上极旋曜杪杪者末也尽也昆仑阆风王母所主故高与天齐高上穷极璇玑七曜之颠此句下按茅山玉经有晖景太霞中运回九天轮静沉八流刚室有胎仙母等四句不在蜀本中姑略之以俟后之君子或补添亦可矣大率经箓法各从其所传宗派不必拘滞同异量较多寡以取奇特携矜太帝房矜大微名讳干景精又讳三矜交又曰矜子矜天衣也提天衣而登太帝房此乃太微大帝亦九魂名即中央黄庭玄一灵时生玄一老子林虚夫字灵时道通导玄炁俾之灵通变化结经曰初曰通炁即太玄之炁也贵使鼻息玄炁凝定也三老素罕张三素老君名罕张上卷二章云三素生泥丸老君罕张上同义黄庭经云三老同坐各有朋亦与朝廷三老同义左把五符籍言三素老君左则执五灵五老符图版籍神咒诰命叱叱不祥而开黄道上真游宴并神仙得道者皆以五老启涂右携万神宗兑悦也顺乎天而应乎人先民犯难民忘其劳死此人极之道人之得道左提右挈万神并归掌握之中一任驱役同登龙琳阙易曰六位时成时乘六龙以御天也大洞经至此谓之六度圆成相与兆同登龙凤琳琅之宫阙谓之选仙举进士稽首玉清房上元泥丸宫修行至此金丹已成当脱胎换鼎神化自然稽首而朝谒王清元始于洞房之中请受仙职充仙官等上证圣中尊证品大洞天一帝尊圣中最贵极品地位永无沦坠矣此三境至尊之前金阙侍臣之位难同三界有漏之因所可拟符化玄炁王艮止也止于至善极尽之地传曰上天之载无声无臭人能修习至此抖擞迨尽归之无极符者阴符也以阳火铢化阴符为玄炁位证玉清初以精炁毓神遂成婴儿又以婴儿炼成阳符又以符化为玄炁此所谓升入无形与道合真也释氏云凡所有相皆是虚妄又云不可以具足色身见如来又云若以色见我以音声求我是人行邪道不能见如来如来我也若以声色隐障则不能自见本来真佛大率此经以知命见性为了当在人坚守右件玉章天篆六十字出于弥罗天下统第九垒昌德君玄契曰至此道备位登圣尊形化为云符符散为玄炁炁聚为真形炁藏为真炁观之则为玉符听之则为玉音不可思议功德洪深视之不可见听之不可闻搏之不可得玄玄至道宗大洞仙经至此大通结经玉宸道君言我师元始天王授我此大洞仙经其旨玄奥灵宝天尊说我师元始天王授我此大洞仙经其旨玄奥灵宝尤言玄奥人岂易知若非内外双修凝静自然洞观无碍则何以探赜索隐钩深致远此经乃天真隐讳与人神同修真妙门修道之妙行观门先自持戒而后习定戒定既立则习炁以收神明息炁凝聚则神明自来神明来则慧光发生以为了当初定通息圆觉经云无碍清净慧皆以禅定生人若不静定安能慧光发照又法华经云在于闲处收摄其心安住不动如须弥山又曰定水澄清心珠自现古人云探珠宜静浪动水取应难故曰禅定儒曰静而后能定盖心静方定而后能虑此三氏理归一胎息法少饮食不言语心中默数注在鼻观太和一千心若一念才动则不谓之太和不和反生他证直要一念不动方谓之和仍数其炁至一千数足为一通一千通为圆满大和中观变真自己于内观中能变化我真升天入地往来无穷也观中观者内观也功行既满乃能内顾五脏外集万神可以变化离相消尘与此身别无关涉他自他我自我所谓离种种边也释氏云若人以七宝满三千大千世界以用布施不如持此经乃至四句偈而此福德胜前福德按金刚经四句偈有二前云若以色身见我云云后云一切有为法如梦幻泡影如露亦如电应作如是观老子云大象无形又曰大道无形孔子曰神无方易无体寂然不动感而遂通精详三教圣人垂世立教至于穷极其实一也此经者此心也若以此心穷究四句偈则此身皆属幻妄假合有为之法皆是虚设耳若能于此趁逐得见本源须要两头放下与之刚崖血战一场一日命根瞥然断了方是到家的汉所谓离相消尘古人云森罗万象体不挂一丝头诚哉是言也元合五千收拾太和圆满五千其数虽多从一而起所谓磨砖作镜利杵成针至此方见工夫圆满具足不缺丝毫曰工夫不到不成丹坐在立亡坐则有立则无复归乎杳冥恍惚之间无声无臭无思无为何有声音笑貌为哉道经云坐脱立亡同如普化和尚摇铃上天大定全真若自心炁大定永不出入则无饥渴寒暑之所挠兵甲不能伤毒虫不能螫水不能溺火不能烧视不见听不闻近不见前随不见后方谓坐在立亡大定全真也虽天地鬼神莫能窥测至今世间多有古德坐禅不欲出定者如蜀中缙云滴水江南普庵四祖皆在世目击道存此乃大定全真也妙行通灵妙行者上卷十仙十门中卷十洞十根下卷十华观门八卦六位妙果皆曰大洞妙行通灵者妙行纯熟不已自然通达灵妙初曰通炁始学胎息令息炁出入各知其数目若数炁闭至一千二百息亦谓之大胎息也古葛稚川之大胎息法即圆觉经分别念数次曰通神二则我元神舆万神交会真炁相合则神变莫测矣非所以通外神乃邪鬼变化为妖为魔必败道德不可交通切忌随他去终曰通灵程子伊川释中庸前知曰如蜀山人董五经之徒亦能前知此特小事尔至极处则一点灵明湛若水鉴天地造化吉凶悔吝无不见其中善与不善必先知之皆中庸至诚之道佛书所谓解脱知见儒书云物格知至是也美在其中而畅于四肢发于事业皆是自己神炁通灵非自外至者十通成真予前梦牛触盖亦自己本命元辰也沩山云安在沩山二十年只看得一个水牯牛若落路入草去便牵出若犯人苗稼便鞭挞如今看得露炯炯地赶亦不去予亦守栏三十余年方始见牛其劳不易自初定通息至十通成真岂容少间一处通逐处皆通神鬼有五通佛具六通天仙具十通道备登宸超脱飞升功满道备证登紫宸脱去凡骨真神飞升古人虽云拔宅飞升骨肉同飞然此凡浊胎质非可入见帝前须是藏之名山或投海外惟此一真飞神御炁方得过度三界上朝玉京释云不可具足色身见如来者亦此义尔如玄帝藏金骨于武当山之类过度三界往来三清三清在三界之上渺渺大罗之天虽高在上可以往来修大洞者浑不经由三界也证品大洞天一帝尊大洞帝尊在诸天之上当兆所证所登之位天一即太玄此乃上真上仙之可证六度十通万行圆成六度万行六位十通圆满告成无亏无欠须是一关一津逐一打破透过方见真如千和万合自然成真度人经九和十合而回风混合之道专以和为贵若能千和万合自然成真仙之道但前三品凡云真者诚实无妄之谓也人能反身而诚乐莫大焉盖人之所赋皆全德之天真而至年长为物欲之障所以琢丧本源逝水滔滔而不知返故元始天王玉宸道君太玄道父三师父子启迪良因设为答问以救度之而此经乃三宝玄奥义理幽隐难可寻详琪因就章句之次辄以肤见略簉笔舌诚不自揣以平生所学得之于心传口受之间者尽以附之于此其文虽曲直不一性命互显然其大纲不过安天理守本分六字而已或曰泄漏秘语其罪莫大琪曰宁甘伏受欲使圆盖之下方舆之内凡见闻者咸依文昌大洞仙经修证上以赞圣人之万寿继天推尧舜轩黄下以福黎庶于八荒易地皆禹稷颜子人人共德物物同仁琪之愿也又奚畏焉臣琪顿首再拜谨书玄契曰大洞仙经元始天王为玉宸道君演玄披元极始通梵自天及人俾获成仙真要文也学士诵之悟入登仙鬼神诵之悟入登真凡夫诵之悟入长生幽魂闻之魂魄更生永度死厄上生天堂枯朽老病闻之延津婴孺神童闻之聪明上士得之飞腾玉清位为圣尊与道合真玉清无极总真文昌大洞仙经卷之十秀疑当作流玉清当为玉清之误