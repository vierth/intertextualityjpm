禅林宝训笔说X卍XXX禅林宝训笔说序宝训一书葢古人抚育情深肝膈语也作之记之诚不啻嚼食餧婴苦心极矣且三百篇皆英玮绝世之才凌跨百代发纤秾于简古寄至味于澹泊天机畅发语句寻常而究之后人行之犹登渺莾难于措足鲜克有珍之惜之而心醉神酣者也予自参学以来读之巳四十春秋如饮醍醐如餐玅药立身接物之际间甞窃取一二言奉为典型虽不能媲美乎前贒亦或者不见哂于今世迩来谢事寒巖万机锓削日唯作壁观僧担朽木任而于是书置焉弗问无何为禅者请说予曰吾老矣筋倦骨衰岂堪复如子愿耶而请之益坚却之弗获只得强起命楮颕二子代为说之日渍月浸遂以成帙命之曰笔说以是知予纵能说亦有其地亦有其时说有间也唯笔说不拘时不择地续微学于将坠发玅理于浅近风柯月渚语遍溪山要即古人之言以达古人之意而巳敢曰寄兹说于将来启蒙迷于未悟也耶惟祈学者肯綮深思细心穷翫融古人之言为已言通古人之志为己X志斯则匪惟弗辜前辈嚼食餧婴之婆心而亦不负今日白首青灯之朽志也巳旹康熙岁在丙戌仲夏月退隐叟智祥频吉听云道人书于云峰牧麟堂中禅林宝训序禅林宝训四字作两对法喻喻法释禅字是法林即喻也宝字是喻训即法也梵语禅那此云静虑以寂静为义又云思惟修所谓禅定者定对乱言稍乱则非禅矣林者多木为林譬诸禅师嘉言善行说非一人故喻如林也比此诸老皆深修禅定之人所集之言甚多故曰禅林宝者有贵重义世人以财帛为宝君子以文言为宝至人以道德为宝故先举喻使人知先德之文言字字可珍可惜也训者诲也教诫也谓诸禅师之法言皆训诲教诫之辞此四字乃一书之题名得其名可以知三百篇之义序者头绪也凡书有序如衣之有领网之有纲也又曰序谓述此一书之原由也X宝训者昔玅喜竹菴诛茅江西云门时共集此述陈集宝训之来源也者字有虗实两用此是虗用语助之辞凡文有者字所以分别隔异也昔者往也前代也玅喜即径山宗杲大慧禅师宁国奚氏子嗣佛果克勤禅师竹葊即温州龙翔士珪禅师成都史氏子嗣佛眼清远禅师二师皆南岳下十五世诛茅斩艹也言二师于江西古云门旧址结葊隐居时共集此书予淳熙间游云居得之老僧祖葊惜其季深蠧损首尾不完此方出陈续集之由予者我也淳熙宋孝宗年号游涉历也谓我于淳熙间游方至江西云居山得此宝训于一老僧名祖葊者即岳山祖葊主得法于青原惟信南岳下十四世师住衡岳三十载人无知者有偈曰小锅煑菜上蒸饭菜熟饭香人正饥一饱饥疮了无事明朝依样畵猫儿由是衲子竞相参慕无尽张公力挽出世不从复隐云居十余载而终惜者意有所怜其字指物之辞蠧乃虫名能食纸其状似鱼昔周成王外国贡表封于箱三载一日帝命取阅见蠧篆成福寿字上大喜后哲颂云蠧鱼元不宿清波赴纸横穿𥨊食阿无意成文经御覧古今书箧惜偏多谓虽得是书但恨其历岁深久为蠧鱼所食篇章不完或有前而无后缺失者多是可惜也X后来或见于语录传记中积之十年仅五十篇余仍取黄龙下至佛照简堂诸老遗语节葺类三百篇其所得有先后而不以古今为诠次此序集续次第之所以后来是得此书之后或者不定之辞密显真机曰语总集众事曰录博载古今曰传广志贤哲曰记积者渐渐收积仅谓方才也谓自得此书以来将首尾不全者遍讨羣集及至十年之中方才得五十余篇而巳仍者复也旧也黄龙寺名在隆兴府今名南昌惠南禅师信州张氏子嗣石霜楚圆禅师南岳下十一世下至者谓从十一世至十六世佛炤即明州育王寺德光拙菴禅师临江彭氏子嗣大慧禅师简堂即国清寺行机禅师台州杨氏子嗣护国景元禅师二师皆南岳下十六世诸老者统摄不尽之辞遗语者人虽往矣而遗留语句在也节者检制也葺者渐次修补也然黄龙简堂辈曾为大慧竹菴二师巳皆收集因首尾不完只得仍旧将诸师遗语节制而补葺之竝前五十类之得三百篇然其所得非一时一处原有先后随得随录故不以往古为先来今为后作诠显次第耳大槩使学者削势利人我趋道德仁义而巳此正出集宝训之本意槩者率也削者删除也势威势利财利人我者彼此对待之称谓集此书之本意原为要使学者将威势财乃人我之心尽情X删除不可留也道者乃一切圣凡共由之达道也日用事物当然谓之道德者得也行道有得于心谓之德僧修戒定慧儒行孝弟忠信皆谓之德仁者心之德爱之理也义者心之制事之宜也趋者向也取也谓前之非理者当除此之当理者宜取要使学者趋向道德仁义而巳而巳者结尽无余之意其文理优游平易无高诞荒邈诡异之迹实可以助入道之远猷也且将刊木以广流传必有同志之士一见而心许者予虽老死丘壑而志愿足矣此伸明宝训之文文谓文辞理即义理优游自如之貌平者平常易者简易高者其言孤危难近诞者其语诳妄不实荒者荒芜无稽之谈邈者渺邈无措之句诡者谲诈之谕异者怪异之辞谓此等言辞本文中不但无其实求其迹亦不可得如此真实无妄之训诲诚可以助入道之远猷也猷者法也远猷者深远法则也此序言其効下明流通之意且者权且也且将者暂欲之辞刊木即镌板以便广远流通必有者谓此书既行谅必有与我同此志者此人一见定当心许我也许者𠃔从之义书既行予虽老朽死于丘壑生平志愿得满足矣丘土阜之高者壑者谷也坑也志者心之所向愿者情之所希巳上伸释序文巳竟后出序主名东吴沙门净善书X古称三吴东吴即苏州也沙门梵语此云勤息谓勤行众善息灭诸恶后学不可单称先辈之名当曰上净下善即序主名也宋时人蒲姑之高僧得法氏族未详书者舒也舒布其言陈于简牍也禅林重刻宝训笔说卷上楚衡云峯智祥述此篇诲人道德为立身之本尊之美之最为急要故此以冠三百篇之首意有所在也明教嵩和尚曰尊莫尊乎道美莫美乎德道德之所存虽匹夫非穷也道德之所不存虽王天下非通也明教即杭州佛日契嵩禅师字仲灵自号潜子藤州镡津李氏子嗣洞山晓聪禅师青原下十世七岁出家十三得度十九游方常戴观音像一轴日诵圣号十万率以为常世间经书莫不徧覧作原教论十万余言儒释之道一贯以抗韩愈排佛之说知开封府龙图王公素欧阳修程师孟奏进仁宗览之嘉叹付编修入藏曰辅教篇三卷赐紫衣方袍明教之号和尚是梵语此云力生谓因师X之力而得生长法身又云依学谓依随此师学出世法也曰语也此节先明道德存不存之人尊重也美嘉也道德解见前谓世间可尊可重者莫有过于道可嘉可美者莫有过于德若人心能存道身能养德纵居于穷困之中如匹夫匹妇不以为苦故曰非穷设或道德不修身心泆荡虽贵同天子不以为荣故曰非通匹夫者穷独之称所谓三军之中可夺帅匹夫之志不可夺也三军者周天子有六军一万二千五百人为一军大国三军次国二军小国一军王字去声身临四海曰王此先举尊崇贫贱两般立定有道德无道德为格式然后出其较论使人不言自化伯夷叔齐昔之饿夫也今以其人而比之而人皆喜桀纣幽厉昔之人主也今以其人而比之而人皆怒此节引证道德有不有之实伯夷叔齐是有道德之匹夫今以之比于人而人皆欢喜是喜其有道德也桀纣幽厉乃无道德之人君今以之比于人而人皆忿怒乃怒其无道德也伯夷叔齐孤竹君之二子也孤竹即殷汤所封之邦君在永平府西北十八里孤竹城有夷齐庙存焉姓墨胎氏名初字子朝其子伯夷名允字公信季子叔齐名智字公达谥曰伯夷叔齐也其父将薨遗命立叔齐齐以天伦为重我在位不义伯夷以父命为尊我在位不孝二人俱逃国人立其仲子为君其二人X闻西伯昌善养老往而归之文王卒武王伐纣二人叩马首而谏曰父死不塟爰及干戈可谓孝乎以臣弒君可谓忠乎左右欲兵之太公曰此义人也扶而出之武王平定天下宗周夷齐耻不食周粟遂隐首阳山即山西蒲州东南三十里雷首山也採薇而食卒之饿死史咏曰孤竹夷齐耻战争望尘遮道请休兵首阳山倒为平地应始无人说姓名夏桀名履癸帝发之子谥法贼人多杀曰桀荒婬无道得施氏女名妹喜作琼楼瑶台极意取媚酒池运船糟堤可望十里龙逢以忠谏不从而杀殷汤有德伊尹佐汤伐桀桀战不胜奔三椶国在山东定陶县有三椶亭在焉汤又从而伐之放桀于南巢而死在庐州府九十里巢县史咏曰顽乱宠妹喜瑶台翫酒池九夷不助尅巢放丧龙肢九夷者玄菟乐浪高丽满饬凫叟索当东屠倭人天部商纣名辛亦名受帝乙之子谥法残义损善曰纣得苏氏女名妲已甚宠爱之设酒池肉林使男女躶形相逐其间作长夜宫一百一十日为一昼用炮烙之刑刳孕剒涉造鹿台七秊而成虐害忠良臣叔比干竭忠而谏遂剖心而死太师箕子佯狂而为奴庶兄微子为其亡仁避而去之后武王举兵伐之败登鹿台蒙头赴火而死史咏曰积粟成尘竟不开谁知拒谏剖英才武王兵起无人敌遂作商郊一聚灰周幽名宫涅宣王之X子谥法壅遏不通曰幽殆政虐民遂致岐山自崩山川水竭得褒人女名褒姒以宠之乃贬申后竝太子宜臼褒姒不好笑于骊山举火戏媚褒姒之笑骊山在西安府临潼县东南三里后申侯怒召犬戎杀于骊山之下史咏曰恃宠多娇得自由骊山举火戏诸侯岂知一笑倾城国不觉胡尘满玉楼周厉名胡夷王之子谥法杀戮无辜曰厉王行无道侈傲暴虐国人谤之王使卫巫监谤但有谤者尽杀之卫国名巫乃神降之男子召公谏曰塞下之口遂上之过恐为社稷忧王不听国人叛之祸及于王王乃出奔于彘彘古邑名今为霍州属平阳府太子幼周召二公相和恊共理国事故称共和也小雅二十二篇皆文武成康之善政至此而尽废矣史咏曰暴恶㐫嚣喜结戎忠心数谏不为忧二公计袭逃乎彘至死无归未奠丘是故学者患道德之不充乎身不患势位之不在乎已此节方是教人知其所患是故二字乃承上二种人见修不修之利害患者忧也如云以是之故学者当忧道德之不充足于身不必要忧声名势位之不在我也若使道充德备天龙恭敬不以为喜何势位之可忧须知道德恒存千古势位及身而尽千古重乎及身重乎学者于此当勐省深修可也X此篇训人学当辩问乃可畅发其义理补益于性地也明教曰圣贤之学固非一日之具日不足继之以夜积之岁月自然可成此节先明积功灵明洞鑑曰圣超凡亚圣曰贤言圣贤之学要知非寻常文字乃成圣成贤之语也固本也谓本不是一日可能具办设使日学不足则相继续之以夜如是从月至岁学之不倦则圣贤之至学自然可能成就也自然二字是决定意故曰学以聚之问以辩之斯言学非辩问无以发明此节引证学问出易经经云君子学以聚之问以辩之宽以居之仁以行之学聚辩问进业也宽居行仁修德也故曰者昔人曾说之语师今引以训人使人知非独我所言也斯言者乃师复举以晓悟学人斯者此也谓古人此语学必要问问必要辩若非辩问则何以能明圣贤之至理今学者所至罕有发一言问辩于人者不知将何以裨助性地成日斯之益乎此节直责学者不问不辩正教人要问要辩也谓古人操学必问必辩今之学者凡所到之处罕者少也少见有发一言问之辩之于人此等学人我不知他时中将何以补助性地成日新之利益乎裨者补也性地者地有乘载义能发生万物言自家心性地上必假圣学能发生诸有始得日日增X新今一言不措则性地上无一可发复何利益哉日新出大学苟日新日日新又日新学圣贤的人不是常人必其有圣贤之志庶可以学得圣贤此篇诫学者除利欲为止乱之源也明教曰太史公读孟子至梁惠王问何以利吾国不觉置卷长叹嗟乎利诚乱之始也故夫子罕言利常防其原也原者始也尊崇贫贱好利之弊何以别焉此节明利为众害之基太史公姓司马名谈为太史令其子名迁袭其父职乃尊其父故称公也西汉龙门人读者诵其文孟子名轲字子舆邹国人作孟子之书七篇梁惠王魏武侯名击都汴城改称梁其子名罃僭称王谥曰惠史记惠王三十五年乙酉齐强梁弱王立招贤舘卑礼厚币广纳良才而孟子至梁王问曰叟不远千里而来亦将有以利吾国乎孟子对曰王何必曰利亦有仁义而巳王问意强兵富国之类孟子之对不以富为利以义为利也不觉者出于无意置者放下书卷要知胸中大有感发长叹者出其感发之声嗟乎是叹辞谓惠王开口即提出箇利字便是置天下人于祸胎也诚者实也实实是乱之根本次引夫子以明之谓我夫子不多言利者正见平常隄防维谨恐为倡乱之本原何也夫子所以将此利字常时隄防葢知尽天下人上至尊崇之天子下至贫X贱之庶民尊卑虽别而好利之弊病无以别焉夫在公者取利不公则法乱在私者以欺取利则事乱事乱则人争不平法乱则民怨不服其悖戾鬬诤不顾死亡者自此发矣是不亦利诚乱之始也此节明上下取利之弊夫者承上起下之辞在公者应上尊崇一辈取利不公所令不行法则乱矣私者应贫贱一辈取利以欺则名分丧失事则乱矣事若乱彼此不分强弱竞争无所分晓所以人争不平矣法若乱以法凌人无分曲直理不能伸所以民怨不服矣如此上下交乱虽有法度民则不从悖乖也戾违也事无分晓鬪诤便起由是人之不顾死亡者皆从此一利字发之矣是不亦如云岂不是利字诚乱之始也至此方才结还太史公叹息之意且圣贤深戒去利尊先仁义而后世尚有恃利相欺伤风败教者何限况复公然张其征利之道而行之欲天下风俗正而不浇利薄其可得乎此节重提圣贤之语使人知戒知尊深戒者非浅也圣贤戒人去利欲尊仁义意非浅浅而后世不惟不遵行戒利存仁之教而返恃利以相欺恃者依赖也如此者伤古人之风化败圣贤之教法何限者不能尽数言其多也次又进说一层曰不特此也更有一种无耻之徒公然行之公然者堂堂乎施张其取利之法而大行之也张施也征取也X然要天下风俗正肃全在礼法今利途显礼法亡而要天下风俗端正不致浇漓衰薄断断乎不可得也浇者沃也有浸湿义薄者不厚也上化为风下习为俗利乃迷魂狂药不可饮饮之杀人无疑矣此篇戒学者防恶于未萌所以远害也明教曰凡人所为之恶有有形者有无形者无形之恶害人者也有形之恶杀人者也杀人之恶小害人之恶大此节先出其恶且学者安得有杀人害人之恶为师所戒然人居凡夫地上根本无明念念熏染触境生情令人不觉不知一时念起于人我中生出几多嫉妬贪嗔搆起是非丧亡道本所以说害人之恶大也论云有形之恶其来有方其敌可御无形之恶其来不测其害非细故所以杀人之恶小害人之恶大杀以迹言害以心论所以游晏中有鸩毒谈笑中有戈矛堂奥中有虎豹隣巷中有戎狄此节正明恶事游晏乃宾主合欢安静之筵也岂料食中置毒令人死不旋踵广志云鸩毒鸟大如鹞子颈长八寸紫绿色以蛇蝎为食雄为晕雌名阴其毛入酒则火燄生以之插鼻中肠断即死惟犀牛角可解谈笑出于无意不觉一语如戈如矛令人吞声忍气而不自安也戈平头戟长六尺六X寸矛其形如钩长二丈俱伤人利器也正房为堂幽深为奥虎豹能食人堂奥中安有虎豹此谓能设计害人者有如此也五家为隣二十五家为巷戎狄者西戎北狄此是不存礼法之人难与同居自非圣贤绝之于未萌防之以礼法则其为害也不亦甚乎此节方教人屏恶防害自非二字是反语如云若是圣贤自能绝于未萌防以礼法则无恶念可生故无所害然今者汝非圣贤既不能绝于未萌萌者草之将芽又不能防以礼法倘一念促生则其利害有不胜言者矣礼法者天理之节文人事之宜则法者制度品节也左传曰藏于杳然冥然之间而发于卒然之际非圣人以礼为之防则人之类灭久矣防害远恶的至训明明具载只是人心险极熟处难忘戒之哉此篇引义士以愧贪僧使之自省也明教曰大觉琏和尚住育王因二僧争施利不巳主事莫能断大觉唿至责之曰昔包公判开封民有自陈以白金百两寄我者亡矣今还其家其子不受望公召其子还之公叹异即召其子语之其子辞曰先父存日无白金私寄他室二人固让久之公不得巳责付在城寺观修冥福以荐亡者大觉即明州育王寺怀琏禅师字器之福建漳州陈氏子嗣泐潭澄禅师青原下十四世此节先X举其事住育王时因二僧争财利不止主事者竟莫能判断师唿二僧至责之引往事为二僧作法包公名拯字希仁官至御史天性严厉未甞有笑容知开封府日有民李觉安生子名景文年幼因病以白金百两寄与友人张惠明觉安终后惠明还金于子其子不受一谓受人之寄必当还之一谓父无所嘱不当受之惠明即诉于公公叹奇异即召子还金子固不受一要还金一断不受公见二人如此义勇不得巳将此金责付本城寺观中修斋以荐悼亡者责任也任责于人而行其事也予目覩其事且尘劳中人尚能疎财慕义如此尔为佛弟子不识廉耻若是遂依丛林法摈之此节责僧无耻曰此事吾目所覩者彼尘劳中原以财利为心尚且能疎其财而慕其义如此如此二字是极力称其有义你二人剃发披缁当行檀度乃佛子也返要争财竞利真不守清廉不识羞耻之若是若是二字是痛责其无耻理宜依丛林古规摈出不得有污清众也今之争钱好利者捧读之羞乎否也此篇见师家具知人之眼乃不失衲子有拔萃之资也大觉琏和尚初游庐山圆通讷禅师一见直以大器期之或问何自而知之讷曰斯人中正不倚动静尊严加以道学行谊言简尽理凡人资禀如此鲜有不X成器者庐山圆通居讷禅师字仲敏西蜀梓州蹇氏子嗣延庆子荣禅师青原下十世初见大觉知为大器一见者初不相知才一见便知为大法器也期限也限定其成事无疑或问者设或有人作如此问何故一见便自知也对曰此人之资格中正而不倚中是不偏正乃不邪一动一静自尊自严此即知其形之奇也加以内心所存有道有学有行有谊凡所发言辞简而理尽此即知其心之妙也资禀也二字一义鲜少也大凡人之体性禀得如此人者少有不成大器者也知识顶门有眼识人必到极真极美处非等闲也此篇举贤慧濶达训人当法古师今谨始慎终也仁祖皇祐初遣银珰小使持录绨尺一书召圆通讷住孝慈大伽蓝讷称疾不起表疏大觉应诏此节先举其事仁祖宋四帝仁宗也皇祐即年号初字即皇祐一二年间遣者使命也银珰耳㻔有金玉银三种以别等级也秦汉中以小宦官着银珰右貂明帝改为金珰左貂宫中出入传命乃阉人也持者手賷诏命绿绨者绿色书囊也尺一汉时制尺一之板以驾诏书诏告也上命也孝慈者汴京自唐朝毁寺至太祖建隆间复兴两街皆义学银珰使李𠃔宁奏施汴宅创立禅席赐额十方净因禅院帝留意空宗诏下三省定议召有道者X住持欧阳修程师孟奏请圆通讷禅师𠃔宁亲持诏下江州讷称目疾耳背不赴帝益敬重听举自代讷举大觉和尚应诏伽蓝梵语此云众僧园即僧众共居之地疏者疏通其不能奉命之情表者以表上进举大觉为有道能应天子之诏命也或曰圣天子旌崇道德恩被泉石师何固辞讷曰予滥厕僧伦视听不聪幸安林下饭蔬饮水虽佛祖有所不为况其他耶先哲有言大名之下难以久居予平生行知足之计不以声利自累若厌于心何日而足故东坡甞曰知安则荣知足则富此节出呈其意或者假借之称旌钦仰也崇敬重也或有人言今圣天子旌仰崇重吾师之道德其恩泽普被泉石蒙润也师何固辞固辞者再三恳辞滥厕泛杂也伦者类也幸与倖同不当得而得也饭蔬粗食也如谓我今为僧泛杂于僧类之中又得安于山林亦侥倖也时中食其蔬饮其水可谓千足万足矣当此之时纵教我作佛作祖吾亦无所好况为天子师耶耶是吸问之辞此见胸中空洞无物玉洁氷清贤哉师也又引范蠡语大名之下难以久居况我生平所行之事头头皆是知足之计声名利养实有累系于人我岂以此声利而自累累者萦缚也且世人之贪心如渴鹿然何有厌足若欲饱厌于心终无了日厌满足也故复引东坡语云知安则荣知足则富以完其生平知X足之实避名全节善始善终在圆通得之矣此节方是集书者美师之言曰名乃人人之所欲师今避之可谓德备而节全矣出家而成美器善始也道成而保令名善终也如斯众美在师得之矣东坡姓苏名轼字子瞻眉山人得法于东林聪官至翰林后筑室于黄州城东因号东坡居士读之宛然道骨謦欬犹存不禁令人羡杀此篇训人守节义毋恃外势也圆通讷和尚曰躄者命在杖失杖则㒹渡者命在舟失舟则溺凡林下人自无所守挟外势以为重者一旦失其所挟皆不能免㒹溺之患躄跛不能行颠仆也溺淹没也借此形容有所挟持之意如跛足者力全在杖失杖而行必颠仆矣渡河者命全在舟失舟于水必淹没矣以此而知大凡林下道人当守节义以自重不可假权势以御人挟扶持也若一朝业盈福谢权势既失节义不存其颠其溺胡能免乎彼恃势者当勐然自返殆至颠溺悔之何及此篇言丛林之兴衰在德不在法也圆通讷曰昔百丈大智禅师建丛林立规矩欲救像季不生之弊曾不知像季学者盗规矩以破百丈之丛林江西百丈山怀海大智禅师福州常乐王氏子嗣X马祖道一禅师南岳下二世此节明因法致弊建置也立成也多草为藂多木为林乃众僧依止之处栖心修道之所也圆者为规方者为矩因之以为模范也谓百丈建置藂林立成规矩意在救济末世人不正之弊病佛住世为正法佛灭像存曰像法季末世也纵贪嗔痴存生灭念皆不正之弊曾乃也盗规矩者假公济私因法作奸也乃不知末世学者盗取前人之法度返坏前人之丛林何也且古人见学者意纵心狂难以入道故借规矩以制伏之而不知法久弊生返借规矩假以制贪嗔人我为名而实以为利欲之媒斯所以丛林破矣上古之世虽巢居穴处人人自律大智之后虽高堂广厦人人自废故曰安危德也兴亡数也此节明古今差别古者夏则居巢冬则处穴彼居巢穴者岂有规矩而人人自成规矩故曰自律律条令也今之人高堂百尺广厦千楹虽有规矩而不遵人人皆纵情恣意流荡而忘返故曰自废以是而知人之安危在乎德事之兴替在乎数数者时也理数也苟德可将何必丛林苟数可凭曷用规矩此方断定其说苟果也将持守也谓学人果能有德可持虽深山穷谷俱可修行何必故欲丛林果能达乎理数则困顿折挫皆成礼法又曷必故用X规矩也曷者何也师意在教人修德明理为急务非弛废丛林蔑视规矩也学者须知之谭子化书亦云苟德可将何必广粟帛乎苟数可凭何必广兵甲乎自律自废谁使之然也学者宜当自惜此篇训学者居安虑危始得无终身之虞也圆通谓大觉曰古圣治心于未萌防情于未乱葢豫备则无患所以重门击柝以待暴客而取诸豫也此节明豫备无患谓者与之言也先举古圣者要使人知其取法之正治心者修心也未萌在一念未动之先若待心念动作则成妄矣情是识情防情须在未乱之前若使识情奔竞则人迷矣豫先也备是防备教豫先防备则无过患也次引易经雷地豫卦取象以发明之震上坤下安和悦乐之义杨氏曰川途既通则暴客至矣不可不御之以术也故取诸豫重门以御之击柝以警之则暴客无自而入矣二阴在上重门之象一阳在下击柝之象三阴在内悦豫之象柝斫木为之夜行所击也事豫为之则易卒为之固难古之贤哲有终身之忧而无一朝之患者诚在于斯此节教戒谨毋忘大凡世间一切事业豫先调摄其行则易仓卒为之事不周矣哲即贤也谓古来哲人智士无一时一刻而不忧勤惕励以自警故所以无卒暴之忧者由其有先照之智也昃豫备X二字是甚么人做得到文王之日昃人又不遑周公之所其无逸庶几得之此篇谓学问是立身之大本不可不勐力行之也大觉琏和尚曰玉不琢不成器人不学不知道今之所以知古后之所以知先善者可以为法恶者可以为戒先举喻以明谓如玉在石中必假雕琢置而不琢何能成其美器学者亦然若不勤学何能知其妙理如今人能知古人之所到后人能知先人之所行皆因学识之力也此二句出韩文公进唐顺宗表古之善者吾当取法先之不善者吾当为戒历观前辈立身扬名于当世者鲜不学问而成之矣此方教观前古历观者次第而观谓你次第着眼看从前古人凡是有卓识操修播掦美名于当代者谁不是勤勤恳恳博覧经史咨询贤哲而得成就者故此学者当勇力深修也学问二字不是说过便了其间实有精进不巳之功偶得輙止身名何立学者勉之此篇是答侍郎孙莘老书谓三教本是一体只因人情变故内起人我争竞是非以致斯道云亡矣大觉曰玅道之理圣人甞寓之于易至周衰先王之法坏礼义亡然后奇言异术间出而乱俗此节明立教有时道本无名亦无有相穷三际徧十方无在不在加一妙字始见体不变而用随缘X圣不增而凡不减非生非灭无去无来岂不是妙所谓妙道之理理即义也圣人甞寓之于易此圣人指伏羲文王孔子也寓寄也易即易经谓此妙道之义理难于指示上古诸圣人只得寄言于易而发挥之以无极生太极生二仪四象八卦万事万法生死穷通隐显之机无不备具周衰谓幽厉以后世道既衰法度亦坏礼义亦亡正既衰而邪必显故有种种奇怪流言异端邪术间出而乱风俗间出者投间隙而私出也当此之际道统几乎危矣逮我释迦入中土醇以第一义示人而始末设为慈悲以化众生亦所以趋于时也此节明因时设教逮及也释迦梵语此云能仁谓及我释迦降诞于中土即竺国中印土佛降生处醇者纯一不杂也一味以中道为教不落二边第一义谛者非二非三之谛理开发乎人从始至终所施所设皆慈悲之道以教化众生也慈能与乐悲能拔苦众生者众法相生即五蕴四大为身相六尘缘影为心相也趋向也谓佛之来亦所以趋向其时皆有由也时字当珍所谓药因救病出金瓶之意此时不出何时乃出后以民风分四时总皆归于冬意有在也自生民以来淳朴未散则三皇之教简而素春也及情窦日凿五帝之教详而文夏也时与世异情随日X迁故三王之教密而严秋也昔商周之诰誓后世学者故有不能晓比当时之民听之而不违则俗与今如何也及其弊而为秦汉也则无所不至矣故天下有不忍愿闻者于是我佛如来一推之以性命之理冬也此节牒明四时葢自天生蒸民以来淳朴之质性浑然未漓故三皇之教法简略而朴素如天时之春万物萌伏而未动也三皇即太昊伏羲氏炎帝神农氏黄帝有熊氏皇大也道大配天故称三皇窦窍穴也凿开发也如庄子云七日凿而浑沌死谓及至人之情窍随日开凿则事路渐生故五帝之教法详备而文华如天时之夏万物芬敷而茂长也五帝即少昊金天氏颛顼高阳氏帝喾高辛氏帝尧陶唐氏帝舜有虞氏主社稷安人民合于帝道故称五帝时与世异者时谓四时十二时时以近言三十年为一世有过去未来现在世以远论谓时更世改人情亦随之而迁变情迁必巧作故三王之教法肃密而威严如天时之秋有肃杀之气也三王乃夏禹王姒姓殷汤王子姓周文王姬姓王者往也天下所归往也三王之时九五之位不传贤而传子礼乐文章刑政法度至此大备诰者告也诉上曰告发下曰诰尚书篇名如商书仲虺之诰汤诰周书康诰酒诰是也誓者约也如禹之甘誓汤誓周之秦誓皆盟于诸侯者也第诰X誓之文理精而义备学者有诵习而不能通晓者以今较古当时之民淳朴成风听其誓约而不敢违以古风比今俗何其如斯之远也及其流弊日降而到嬴秦刘汉败理伤风无所不为如臣弒君子弒父之事比比皆然天下贤士伤悲有不忍愿闻此无道伤生之事于是我佛如来始下生人间教化众生总摄以性命之理慈悲之道而化其转邪为正转恶为善故云始末设为慈悲如天道之有冬收之藏之也梵语佛陀此云觉者有三谓自觉觉他觉满也如来者从如实道而来又如谓本觉来谓始觉始本不二故称如来天有四时循环以生成万物圣人设教迭相扶持以化成天下亦犹是而巳矣此节总以发明三教圣人互相化成天下之意天有四时循环环者周而复始也如天道之始而终终而始流行不止只是要生成万物而巳三教圣人施设教化迭相扶持迭者递也互也亦不过作之成之长养人之心性以风化而成天下也亦犹是者指天道四时运行而言然至其极也皆不能无弊弊者迹也要当有圣贤者世起而救之此节因莘老有独善其身名而异行假而非真之问故又以然字下转答究之彼此行道到极尽处皆不能周全无弊弊者迹也如孔子虽圣不能格X君之非周公虽圣不能律鲁之欺尧舜虽圣不能化其子之善先圣后圣其揆一也道之行不行乃时数使之以时变责圣人之心非愚即狂但当此衰恶之世必须有大贤至圣愍物垂慈兴起于浊恶海中极力拯济则道统庶几乎可挽矣自秦汉以来千有余载风俗靡靡愈薄圣人之教列而鼎立互相诋訾大道寥寥莫之返良可叹也此节方结成教同而人异自秦汉至今千有余年民风土俗靡靡愈薄靡靡犹渐渐愈益也转加义谓渐渐转薄日益日下矣圣人之教法陈列于世如鼎之三足缺一不可今人不惟不互相扶持而返互相诋訾诋呵也訾毁也致使妙道之理转行转晦寥寥然往而不返伤哉惜哉良可叹也一篇大文字波浪掀腾透顶透底自道源根本说至人情转变皆摄归至道结以良可叹是顶门一针立教伊起死回生真玅手也附来书三代以降列圣相承政通人和道传统续不以佛教未来为欠周姬讫箓更秦换汉宪网刑巢蔽空落野不以佛教巳至而革四海派分异说捷出由唐而至五季为甚庶务万机理乱非常奉佛之教奚益间有草衣木食巖栖㵎饮不过独善其身耳又有名而异行假而非真教化未孚弊乃生焉然师必有辩伫闻其说此篇诲行道者捐巳利人以不贪为要用也X大觉曰夫为一方主者欲行所得之道而利于人先须克巳惠物下心于一切然后视金帛如粪土则四众尊而归之矣一方者或一省一邑一郡一乡总曰一方主者乃行教化之主人所得之道是昔所参所悟之学为自利今欲以斯道觉斯民是利人大凡为他师法者须是模范端正且先要克除自已私心以专泽及人更要谦下其心以待一切然后将钱谷布帛轻视如粪土如此持身接物则四众自然尊敬而归服之矣四众出家二众在家二众通篇只有六句万卷书意皆尽于此此篇诫人安不忘危当深思而不可忽慢也大觉曰前辈有聪明之资无安危之虑如石门聪栖贤舜二人者可为戒矣此节教安危须谨襄州石门寺蕴聪禅师嗣首山念禅师南岳下九世住石门日甞好积古人墨蹟太守入寺见之去后使借三次师不𠃔太守怒使擎师重责师既归众僧迎于道侧首座趋前问讯曰太守无故屈辱和尚师以手指地曰平地起骨堆随手涌一堆高三尺太守闻知令人削去三次复涌如初太守惧之朝夕不悦不月内全家丧于襄州南康云居晓舜禅师字老夫瑞州胡氏子嗣洞山聪禅师青原下十世住庐山栖贤寺寺后多大树太守入山见之意欲伐起公所师弗之X后被人挟讐乘隙讦告太守捉师苦责令还俗民其衣大觉昔曾入舜之室故往京都访之大觉让舜正𥨊琏居侧室仁宗数诏入内问道竟不言舜事偶一日圣旨勅净因饭僧见大觉侍舜甚恭归奏帝召见之乃叹曰道韵奇伟真山林达士遂于扇书曰免咎为僧复住栖贤更赐紫衣金钵遣使送归舜罢栖贤日有二力士舁轿至罗汉寺前二人相谓曰今不是我院长老不须远送弃轿而回舜既再来令人安抚曰你当时做得是但安心不必疑惧入院上堂曰无端被谮枉遭迍半载有余作俗人今日再归三崃寺几多欢喜几多瞋今大觉举谓前辈有聪明之资耳利为聪眼利为明无安不忘危之虑如石门以不自防忍而罹襄州之辱栖贤以不自调摄而有南康之追二师岂不是天资粹美之人且有斯失诚可以为后人之戒然则人生定业固难明辩细详其原安得不知其为忽慢不思之过欤故曰祸患藏于隐微发于人之所忽用是观之尤宜谨畏此节教须当觉察然则人生固有定不可迯之夙业本难明辩细详审其根原岂得不是忽意怠慢不思不察之过欤欤疑辞谦退而未敢决也故曰人之祸害忧患藏于幽隐微细之间何以发之发于人之一时忽略而不谨也以二师观之愈宜敬谨而畏惧之也尤愈也忽慢二字各有其失忽X失于心不细慢失于心不恭处世行事不可不时时戒畏之也此篇教人用情必在平日情至而事自得也云居舜和尚字老夫住庐山栖贤日以郡守槐都官私忿罹横逆民其衣往京都访大觉此节明因事故访云居在江西南康称江左首剎此述师往事故曰住庐山栖贤日以因也因郡守槐都官南康府前有古槐故称槐都私忿非正法也罹遭也横逆不顺理也出孟子民其衣着民之衣京都即帝京至山阳阻雪旅邸一夕有客擕二仆破雪而至见老夫如旧识巳而易衣拜于前老夫问之客曰昔在洞山随师荷担之汉阳干仆宋荣也老夫共语畴昔客嗟叹之久凌晨备饭赠白金五两仍唤一仆客曰此儿来往京城数矣道途间关备悉师行固无虑乎老夫由是得达辇下此节明昔情所遇路次楚州阻雪旅邸旅邸即客店也一夕是将暮又有一客擕随带仆用人也破雪者带雪而至见老夫如故旧相识巳而者不久也乃更换其衣致礼于老夫之前老夫因问其致敬之故答曰昔在洞山随师荷行李之往也往汉阳干办事务之仆使姓宋名荣也畴昔即往昔共语往昔之事罹难之故客咨嗟叹息不巳凌晨即次早备饭送路费五两仍复唤一仆客曰我此子X京城来往数次道途中所有间关崎岖屈转处一一备知师此去不必虑也老夫因此得达辇下辇是天子所乘之车推此益知其二人平昔所存矣此节结明深情有在推此者是集书人推详此段因缘我固知他二人主宾之情平时爱惜之私有存乎胸中矣施恩者情必至也人受恩而情存情存则事无不济矣此篇明古人立志坚强不以老而怠其行也大觉曰舜老夫赋性简直不识权衡货殖等事日有定课曾不少易虽炙灯扫地皆躬为之甞曰古人有一日不作一日不食之戒予何人也虽垂老其志益坚或曰何不使左右人老夫曰经涉寒暑起坐不常不欲劳之赋禀也谓老夫生来之性简而不繁直而不曲权即秤锤衡即秤竿以财变物日货积聚生财日殖如戥秤卖买一切世故俱所不知每日功夫俱有一定之课计曾不少改虽极小事如然灯扫地皆亲自为之每常自警引百丈大智禅师每日力作以偿其供有劝止者则曰我无德以劳人众不忍而藏其作具徧索不得遂不食故有一日不作一日不食之语流播寰宇古人尚且如此我何等人敢生懈怠垂将也年虽老而志转坚或曰些细之事何不令左右执侍者为之老夫曰经严寒历酷X暑动静不常不必烦之噫而今人只要宽袍大袖何曾晓得古人置足处此篇谓人操守贵真实虗妄无所益也舜老夫曰传持此道所贵一切真实别邪正去妄情乃治心之实识因果明罪福乃操履之实弘道德接方来乃住持之实量才能请执事乃用人之实察言行定可否乃求贤之实此节贵一切真实代代相承曰传拳拳执守曰持此道即无上玅道所贵的贵字最重一切二字总举下略开五条使人知所持守也真者不妄实而不虗第一治心者要先分别邪心正心虗妄心邪妄者当遣去之正直者当究竟之此即治心之真实也第二操履者守志不改曰操所行合理曰履先须知有善恶因果罪因何致福由何生时中敬谨不敢错因果致罪招愆者灭之合理生福者为之此即操履之真实也第三住持者住法王家持佛法事必要弘彰圣化力行道德持最上之法印惟诚惟确接四方之学者不矜不慢此即持法之真实也第四用人者宜先量度孰有才略当干何事孰有力能当司何执调和爕理内外悦豫此即用人之真实也第五求贤者先须审其言行相应否察其内外如一否当其可用不可用之间尤贵有先见之明稍失觉察利害即见此乃求贤之真实也X不存其实徒衒虗名无益于理是故人之操履惟要诚实苟执之不渝虽夷险可以一致此节结一切真实前五者大槩言之至于一切所作如不存真实徒然卖一虗名于理何益衒彰卖也所以住持人操守行履必要真实若果能执守此真实二字不变不迁虽是平夷险阻皆可同归一辙无二理也渝变也夷是平夷险是险阻致者理也造得到真实二字是佛祖侪类此篇教人立坚固志毋怀名利丧至德也舜老夫谓浮山远录公曰欲究无上玅道穷则益坚老当益壮不可循俗苟窃声利自丧至德此节先明存守至德舒州浮山法远圆鑑禅师郑州王氏子嗣叶县省禅师远甞与达观颕薛大头七八人游蜀几次遭迍师以智脱之众以晓吏事故称之为远录公谓学人要研究无上妙道乃佛果也必须立决定志身虽穷困其志须增益而转坚年虽衰老其力当增益而转壮切不可顺随流俗苟且希图声名利养自丧大德循顺也苟且不正貌苟容而取安也夫玉贵洁润故丹紫莫能渝其质松表岁寒霜雪莫能凋其操是故节义为天下之大此节喻明坚持节义且玉之所贵在乎洁净温润也玉有七德谓坚实况仁不变况义贵佩况礼润彩况智色洁况信难污况忠覩悦况乐纵以丹砂X朱紫涂之亦不能染变其素质表耐也松耐尽寒威故严霜重雪亦不能伤败其青英以此而知人不可无玉质松操之节义乃天地间至大之要也惟公标致可尚得不自强古人云逸翮独翔孤风绝侣宜其然矣此节叹美嘱其自勉惟独也公指远录公独公之标格品致可嘉可贵岂得不自强以立志乎节义谓有节操而行合乎义理也标举也言其超卓杰立之极也自强易云君子之道终日干干而自强不息逸纵也翮羽劲也古云大鹏展翅乘六息而背负青天岂凡鸟能及宜乎其然也节义乃圣贤根本佛祖灵苗学者宜谨守珍惜之此篇明亲师友不可自怠怠则学无成也浮山远和尚曰古人亲师择友晓夕不敢自怠至于执㸑负舂陆沉贱役未甞惮劳此节劝人力行谓上古之求道者近明师择良友朝勤夕惕不敢自求安逸㸑是炊㸑取其进火谓之㸑取其气上谓之炊负舂是捣米宁与世违而不图显着曰陆沉贱役者人所差为难行之事谓至于执㸑负舂不以为劳陆沉贱役不以为耻终不敢生怠堕疲厌之心也予在叶县备曾试之然一有顾利害较得失之心则依违姑息靡所不至且身既不正又安能学道乎X此节以巳作证如此等事我昔在叶县参省和尚时备细而曾试之汝州叶县广教院归省禅师冀州贾氏子嗣首山念禅师南岳下九世其住持枯淡严密衲子畏之浮山远天衣怀闻其高风特往参叩正值雪寒省呵骂驱逐将水泼地衣褥皆湿他僧怒去惟远与怀整衣敷具复坐如故省到呵曰你更不去待我打你远近前云某二人数千里特来参和尚禅岂以一杓水泼之便去省笑曰你两个果来要参禅郄去挂搭远充典座众苦其枯淡省偶出庄去远私取油面作五味粥方熟省忽归粥罢命典座远至省曰汝窃取油面系盗用常住远云实取油面愿乞责罚省令算估衣钵还讫更打三十挂杖赶出院道友劝勉省不𠃔友曰若不容归只乞随众听法省亦不许省一日出街见远旅邸前立省曰此是院门房廊汝何住此令人追筭店钱远无难色遂持钵于市化还之省归谓众曰法远真参禅之法器也遂令归上堂对众付衣嗣法焉谓凡诸逆顺境界一一经历若我当时有一念顾惜利害之心较量得失之意则依违之亦何有所定出小雅姑息者苟容取安也出礼记若如是者于身既尔不正又何能治心以学道乎者般做处是第一等人流学得的是好手此篇明学道要在志力坚行不可疑信相参也远公曰夫天地之间诚有易生之物使一日暴之十X日寒之亦未见有能生者此节先譬一暴十寒必不生先举世间万物生长者为譬诚实也谓凡物虽是易于生长者设使一日方得暖气蒸熏而又为十日寒雨浸渍亦未见有能生长者借以比学者用功之不恒也无上玅道昭昭然在于心目之间故不难见要在志之坚行之力坐立可待其或一日信而十日疑之朝则勤而夕则惮之岂独目前难见予恐终其身而背之矣此节方明一信十疑必不悟无上妙道昭昭即了然也了了然在于六根门头放光动地有何难见然虽要在立志坚卓如生铁橛相似行之勇勐如与万人敌一般如此管取立地搆去其或一日方有信力而行且又有十日疑而不行早起方才勤力而作之至夜则又畏惮而止之如是求道不独目前难得成办予恐尽此一生背驰不得见矣膏肓之针起死之药俱在勤字中收此篇明住持人凡事取舍宜当细审也远公曰住持之要莫先审取舍取舍之极定于内安危之萌定于外矣然安非一日之安危非一日之危皆从积渐不可不察此节举其大槩谓为住持之紧要莫先于审察其取舍看何者为急务此宜该取何者为无益此宜当舍取舍之筹极定于胸中则安危之萌芽即定X于外矣然致人之安非一日能安致人之危亦非一日便危咸从积累渐浸久之方发斯不可不察也以道德住持积道德以礼义住持积礼义以刻剥住持积怨恨怨恨积则中外离背礼义积则中外和悦道德积则中外感服此节细分利害葢所察者有三焉若常时我以道德行住持事则所积之人皆能修道德矣我以礼义行住持事则所积之人皆能行礼义矣若我刻苦众利剥削贤良则人人口出恶言胸含毒意积成怨恨矣怨恨既积则内外无不生离散背逆之心中以近言外以远论礼义既积则内外无不和悦道德既积则内外无不感服是故道德礼义洽则中外乐刻剥怨恨极则中外哀夫哀乐之感祸福斯应矣此节结成祸福是故道德礼义周遍于一方则内外欢乐洽霑濡周遍也若使刻苦剥削人到至极处则内外哀伤哀则祸生乐必福至夫哀乐感于内则祸福应于外矣人情取舍是大关键若不审察未免不㒹倒苦乐也此篇言住持之要有三不可缺一而废道也远公曰住持有三要曰仁曰明曰勇仁者行道德兴教化安上下悦往来明者遵礼义识安危察贤愚辩是非勇者事果决断不疑姦必除佞必去X此节先举三要仁明勇司马光谏仁宗表仁者纯乎天理无一毫私欲也明者烛物理辩是非无一事之疑惑也勇者见义必为闻善必迁无一念之退怯也谓为住持者必先存乎仁有仁则可以行持道德兴扬教化教化者躬行于上风动于下使人变化气质也安抚上下悦乐往来此第一件紧要也次则必要明能洞烛乎物理无一事一物之或蔽则能遵行礼义审识安危辩察愚贤分别是非是第二件紧要也复而又要勇能见义必为见善必迁毫无退怯则能作事果敢剖断不疑知姦必除知佞必去是第三件紧要也仁而不明如有田不畊明而不勇如有苗不耘勇而不仁犹知刈而不知种三者备则丛林兴缺一则衰缺二则危三者无一则住持之道废矣此节明不可缺若但有其仁而无明如世人有田而不能耕良可惜也然仁明虽具而无勇以继之亦如世人田虽巳种而不能耘锄无所得也若有明有勇而无仁以先之又如世人但知收获而不知下种必无益也刈割也以是观之三者必不可缺若住持人三者全备则丛林必兴缺一丛林必衰缺二丛林必危若三者俱缺佛法必至扫地丛林自见寥落矣且看世出世做汉子的谁不有此缺一如车脱辖也此篇言住持以择贤愚为要贤愚分则法道自显X也远公曰智愚贤不肖如水火不同器寒暑不同时葢素分也此节举智愚本自生成智者禀清和之气生人才识明敏愚者禀昏浊之气生人顽蠢无知贤者禀和煦之气生人慈俭温良不肖者禀乖谬之气生人凶险姦邪四者如明暗相倾薰莸不竝决然之理故喻如水火不同器寒暑不同时此葢平素之分定也贤智之士醇懿端厚以道德仁义是谋发言行事惟恐不合人情不通物理不肖之者姦险诈佞矜巳逞能嗜慾苟利一切不顾此节明贤愚品类逈别葢贤智之士生来性分醇和懿美端庄厚重所谋所趋者道德仁义时而发言时而行事唯恐与众人心性不合与事物道理不通兢兢业业以任道为已心彼愚不肖之人一味姦邪险伪欺诈謟佞发言如同圣贤行事宛尔鬼魅矜已自负逞能自高贪嗜私慾苟取财利无所不为故禅林得贤者道德修纲纪立遂成法席厕一不肖者在其间搅羣乱众中外不安虽大智礼法纵有何用智愚贤不肖优劣如此尔乌得不择焉此节结成优劣当择所以禅林下得一贤者则道德可修纲纪自立总绳曰纲众目曰纪致令规矩X整齐法社必盛矣厕者杂也若其间杂着箇不肖者在众人之中则搅扰丛林惑乱大众一院不安虽有大智之规矩礼法亦无所用何也由无廉耻不可治也且智与贤是一种愚不省是一种此两种胜劣利害皎然如此尔何得不致力拣择焉优胜也劣弱也乌何也性本无二习之有异人胡其不自省也此篇诫人情不可滞塞情通而道行乎其间也远公曰住持居上当谦恭以接下执事在下要尽情以奉上上下既和则住持之道通矣居上者骄倨自尊在下者怠慢自疎上下之情不通则住持之道塞矣此节先标情之通塞谓住持之位本常居上时中须要谦和恭谨以接纳于人为执事者本当居下时中必要尽情致敬以承奉于上如此上能谦和下能承奉则住持之法道自流通矣设若在上者骄侈倨傲以自尊则在下之人必然怠墯轻慢而自疎远上下之人情既尔不通则住持之道法必滞塞矣古德住持闲暇无事与学者从容议论靡所不至由是一言半句载于传记逮今称之此节方明情通之故故又引古之通情者以明之试看古来有道德之师闲暇无事必谦光接物常与可语之学者从容议论从容者和缓而不迫议X者评定古今之事宜论辩也有所不明而辩柝之或论辩古人公案或品评贤德机语世法佛法无所不到偶尔师资机语相契合乎至理或一言或半句言虽少而语意奇必当载于传记古今称之也如太阳问梁山如何是无相道场山指大士像曰此是吴道子畵的阳拟进语山曰者箇是有像的那箇是无像阳即有省山曰何不道取一句阳曰道即不辞恐落纸笔山笑曰此语上碑去在其故何哉一则欲使上情下通道无壅蔽二则预知学者才性能否其于进退之间皆合其宜自然上下雍肃遐迩皈敬丛林之兴由此致耳此节结完情通事恰然必欲与学者闲时议论其故何哉一则使上下情通不致法道壅蔽二则预先知得学者才力性情可用不可用所谓从苗辩地因语识人然后于当进当退之间总得其宜相孚如此自然上下雍容整肃远近归从敬信丛林之兴岂有别法不过由此情通而致也闲暇议论正是发潜德之幽光不是细事此篇训人宜务实学而不宜卖虗饰假也远公谓道吾真曰学未至于道衒耀见闻驰骋机解以口舌辩利相胜者犹如厕屋涂污丹艧祇增其臭耳潭州道吾寺可真禅师嗣石霜圆禅师南岳下十世谓学道未造到极处切不可虗头粉饬未见以X为见装点未闻以为闻驰骋机解驰骋者马疾走也只以口快舌便多得一句以为胜如此者犹如厕屋涂畵些五彩丹艧者彩色之总名外面虽是好看其实里内臭不可闻如此虗头不如不做好孰不知其为假银城也此篇教治心须求玅悟以为除妄见真之本也远公谓演首座曰心为一身之主万行之本心不玅悟妄情自生妄情既生见理不明见理不明是非谬乱此节显心为根本蕲州五祖法演禅师绵州邓氏子嗣白云端禅师南岳下十三世谓心者灵明洞彻具众理而应万机百千三昧无量玅义莫不由之而生必须要研穷透彻得妙悟也心若不悟妄念情识自然发生妄生则鑑理不明理不明则是非必讹谬错乱矣所以治心须求玅悟悟则神和气静容敬色庄妄想情虑皆融为真心矣以此治心心自灵玅然后导物指迷孰不从化此节教必修必悟所以学人修治自心当求彻证悟入之后使人神志和气息静容貌恭敬色相端庄设有妄想情虑以此妙心照之皆融为真心矣若如此修治其心心必灵通精妙然后开导羣品指接蒙迷谁不相从其教化耶悟要工夫意出语言之外若但如此读去有甚么交涉X此篇教清修实德母务浮华而蔽其要妙也五祖演和尚曰今时丛林学道之士声名不扬匪为人之所信者葢为梵行不清白为人不谛当輙或苟求名闻利养乃广衒其华饰遂被识者所讥故蔽其要玅虽有道德如佛祖闻见疑而不信矣尔辈他日若有把茅葢头当以此而自勉谓近今丛林中做长老者美名不得播掦又不为四众之所信敬者无别只因梵行有亏不清净不洁白也加之做人行事又不审实稳当辄者每事即然也辄或每事举动多苟且贪求名闻利养又作事虗浮衒卖光华粉饰行止以欺惑愚俗遂被明眼人看破即生讥诮由此将几多紧急妙事皆障蔽之矣即使有证悟有神机如诸佛祖但所闻见之事皆令人生疑惑而不谛信也尔辈他日若出世为人结箇茅葊守护已身调伏他意当以吾言自勉励也老实二字值得千金若虗浮装点不存实行乃业根种子也此篇戒人重本分勿务外缘而丧失法体也演祖曰师翁初住杨岐老屋败椽仅蔽风雨适临冬暮雪霰满牀居不遑处此节明修不惜身袁州杨岐山方会禅师宜春冷氏子嗣慈明楚圆禅师南岳下十世谓我会师翁初住杨岐之时屋老桷烂两间破房仅略能也略可遮蔽风雨而巳适至也适值冬暮即腊月也霰X是雪粒虽人人卧榻雪粒满布亦不分心于此安然处之事冗曰不暇心勤曰不遑谓榻虽积雪而不以寒苦动其心也衲子投诚愿充修造师翁却之曰我佛有言时当减劫高岸深谷迁变不常安得圆满如意自求称足此节显事皆假合衲子中有志诚发心愿当化募者充当也师翁却辞不𠃔曰你岂不闻我佛有言此时正当减劫也人人福寿亦随之而减谓第九小劫人寿八万四千岁减至六万拘留孙佛出世减至四万拘那含牟尼佛出世减至二万迦叶佛出世减至一百岁释迦牟尼佛出世故曰时当减劫然极峻之高岸最深之谿谷迁改变易尚尔不常或时高岸而崩頺或时深谷而平满本不是坚周之法安得圆满如人之意而自求称足也汝等出家学道做手脚未稳巳是四五十岁讵有闲工夫事丰屋耶竟不从此节示其力学且汝等出家元为学道做手脚尚且未稳此言把捉不住也谓工夫尚做不定巳是四五十岁了讵岂也岂得有闲工夫再去化缘以华美其居而为事也昔宋李靖公名沆为丞相自奉甚薄所居陋巷厅事无重门家人劝修之沆曰身食厚禄安荣如意人生朝暮不保奚用工夫事丰屋耶竟不从翌日上堂曰杨岐乍住屋壁疎满牀尽撒雪珍珠缩X却项暗嗟吁翻忆古人树下居此节晓以大义翌日即明日上堂示众曰杨岐乍住屋壁疎满牀尽撒雪珍珠缩却项暗嗟吁翻忆古人树下居翻忆者返追从上古人树下修行值此风雨又书何如下逮于今尚要鬼弄他去做化主畴能却之耶此篇教学者须行解相应必谨必严也演祖曰衲子守心城奉戒律日夜思之朝夕行之行无越思思无越行有其始而成其终犹畊者之有畔其过鲜矣城字作譬喻古有偈云学道犹如守禁城昼防六贼夜惺惺中军主将能行令不动干戈致太平此之谓也奉乃遵奉戒律即众戒律仪也守心是学道奉戒是修德欲全道德须由日而夜亹亹思之自朝及夕孜孜行之葢行时不可外于思思时不可越于行如是从始至终而不改异如畊田者中边俱到可免荒怠之过矣礼约而义丰如九转还丹点铁即成金矣此篇戒住持不可专已之情而忘先圣法度也演祖曰所谓丛林者陶铸圣凡养育才器之地教化之所从出虽羣居类聚率而齐之各有师承今诸方不务守先圣法度好恶偏情多以已是革物使后辈当何取法范土曰陶镕金曰铸丛林是一大炉冶以之铸圣X陶凡抚养鞠育人才器格之地住持人总其权柄则教化之所从出羣居者或百或千类聚者智愚贤否各从其类要其统率而齐整之则各有师承言各有者非各人自巳有师承也谓必在住持于羣类中因人设教而调理之也此下谓不遵古自恃之过于今住持不遵古人之典训一味以巳之所好所恶而用情多偏且以自家杜撰之法教人依学以为巳是而返改革前人规范如此任情纵意教后人将何以取法则也炉鞴之下原多钝铁只在匠者之巧心玅手否则总成废器此篇诲住持欲知人之贤否必久乃得其真也演祖曰利生传道务在得人而知人之难圣哲所病听其言而未保其行求其行而恐遗其才自非素与交游备详本末探其志行观其器能然后守道藏用者可得而知沽名饰貌者不容其伪纵其潜密亦见渊源此节明知人要在久识谓凡欲利益众生传授祖道所贵专在得真正良材乃堪承继然知人一节最为难事古圣先贤亦以为忧何也听其所言似实有德未审平日行履果如其言否也必求其所行造到古人地位又恐遗失其人之才力也自非犹云要在谓欲知人之的实要在平素与之交游岁月既久则所知益深备详他之本末探讨他志向观察他行履以及器量能干然后真知实晓此X人果是守道存德者果是韬光秘用者若是沽卖虗名粧饰颜貌者亦久而能知难以隐伪纵使彼做得深潜隐密我亦闚见他幽深源底也夫观探详听之理固非一朝一夕之所能所以南岳让见大鑑之后犹执事十五秋马祖见让之时亦相从十余载是知先圣授受之际固非浅薄所敢传持如一器水传于一器始堪克绍洪规如当家种艹此其观探详听之理明验也岂容巧言令色便僻谄媚而充选者哉此节谓授受必须亲证且而观探详听此四种道理原不是一朝一夕所能得的所以南岳让见大鉴之后犹然执侍巾瓶一十五秋南岳怀让禅师金州杜氏子嗣六祖大鑑禅师大鑑六祖慧能大师范阳卢氏子嗣五祖弘忍大师且马祖见让之时亦相从淘汰十有余载江西马祖道一禅师汉州什邡县马氏子嗣南岳让禅师是知先圣上授下受之际固非浅根薄德所能传持所谓见与师齐减师半德见过于师方堪传授犹如以此一器水传入于彼之一器无欠无余此喻为子者不妄受也如此之人始能克绍大法弘规担当佛祖家业又如畊田者之的当人家收存好种种好则苗必秀此喻为师者不妄传也如此观探详听之理既尽始为明验不诬也且能克绍能继续之人岂容巧好其言令善其色便佞偏僻谄屈媚悦之徒X可能当其任哉此不徒谓师家知人实要弟子耐久如是则水合水矣如今人才到门便付法吾不审是何知也此篇诲住持者须德专兼行以为兴教传道之本也演祖曰住持大柄在惠与德二者兼行废一不可惠而罔德则人不敬德而罔惠则人不怀苟知惠之可怀加其德以相济则所敷之惠适足以安上下诱四来苟知德之可敬加其惠以相资则所持之德适足以绍先觉导愚迷此节明德惠相资而互用谓为住持之大权柄大主宰在恩惠与德行两种此两种必欲兼行如鸟之两翅废一则不可也若但有恩惠与人而自不修德则人虽怀而不敬若但有德于巳而无惠以及人则人虽敬而不怀罔无也果知惠泽能使人怀慕更加修德以相兼济则所施之惠泽自然安抚人心上情下通诱引四来之众矣果加修德能令人恭敬更加惠泽以相资助则所修之德行自足以继绍先觉兴隆佛种开导愚迷之人矣故善住持者养德以行惠宣惠以持德德而能养则不屈惠而能行则有恩由是德与惠相蓄惠与德互行如此则德不用修而敬同佛祖惠不劳费而怀如父母斯则湖海有志于道者孰不来归住持将传道德兴教化不明斯要而莫之得也X此节明德惠併施而同感故所以善为住持者自巳养德又能行惠宣通恩惠以持其德德既能养则德用不竭惠既能施则惠有余恩由此将德与惠共相蓄养惠与德互相流行如是则德已具于惠中德即不修而人敬之慕之如同佛祖矣惠既发于德内惠虽不费而人怀之爱之如同父母矣斯则五湖四海有志于道者谁不来归住持将要宣传道德兴扬教化若不通明德惠二种之要妙必不能得也怀恩敬德人情皆然住持能兼之是将引天下人归之敬之也此篇见师严子敬之道足为后人典则也演祖自海会迁东山太平佛鉴龙门佛眼二人诣山头省觐祖集耆旧主事备汤果夜话祖问佛鑑舒州熟否对曰熟祖曰太平熟否对曰熟祖曰诸庄共收稻多少佛鑑筹虑间祖正色厉声曰汝滥为一寺之主事无巨细悉要究心常住岁计一众所系汝犹罔知其他细务不言可见山门执事知因识果若师翁辅慈明师祖乎汝不思常住物重如山乎此节明家教有方舒州太平佛鑑惠懃禅师龙门佛眼清远禅师竝嗣五祖演禅师南岳下十四世值演祖自舒州海会寺移席往东山之日二师诣东山省觐诣往也省视也秋见曰觐祖集本寺中之耆旧竝主事者备汤果夜间聚话祖问佛鑑今岁舒州地方田稻成熟否鑑对曰熟祖曰你太X平常住熟否曰熟祖曰诸庄其收稻有多少佛鑑筹虑间筹量思虑不敢妄答祖即正其色励其声曰汝滥为一寺之主滥泛也既作主人凡事无大小尽要究竟于心稻谷乃常住一年家计大众关系如此紧要汝犹不知其余𤨏末细务不言可见矣山门中汝虽作长老亦职事也须当知因识果如杨岐师翁辅弼慈明师祖始于南院终于兴化三十年总柄网律汝岂不闻乎汝亦不思常住物粒米重如山乎慈明潭州石霜楚圆禅师金州李氏子嗣汾阳善昭禅师南岳下九世葢演祖寻常机辩峻捷佛鑑既执弟子礼应对含缓乃至如是古人云师严然后所学之道尊故东山门下子孙多贤德而超迈者诚源远而流长也此节见师徒有德上是东山父子酬答之实事此是耿公判美师徒之至言葢演祖平常机用辩才孤峻而又迅捷佛鑑既执弟子之礼应对之问从容含缓理宜如是也学记云师严然后道尊道尊然后人知敬学故东山门下子孙多贤德而超羣越众者实是来源远而流故长也模范既正则傚自端所谓有贤父乃有贤子也此篇见师家取舍有道爱之拒之各有深意存也演祖见衲子有节义而可立者室中峻拒不假辞色察其偏邪谄佞所为猥屑不可教者愈加爱重人皆莫测乌乎葢祖之取舍必有道乎X谓师每见衲子有节操谊义而可以成立者凡入室必多孤峻拒止之不假些毫和言喜色此正是要作成长养之心也察其一种偏邪谄佞所为卑猥鄙屑终不可教者师转加爱重人皆不能测度是何等意乌乎葢师之一取一舍必有道理存焉至人作略不是意想得的以情拟之则失矣此篇见古人天资厚重不以得丧易其心志也演祖曰古人乐闻巳过喜于为善长于包荒厚于隐恶谦以交友勤以济众不以得丧二其心所以光明硕大照暎今昔矣谓古人好乐闻人说已之过如子路然喜于为善如禹闻善言则拜长于包荒如周公谓君子处泰之道必有包荒之量厚于隐恶如大舜隐恶而扬善谦以交友如晏平仲善与人交久而敬之勤以济众如端木赐能博施于民而能济众又不以得丧易其心所以亘古今来总见其光明广大而能照暎之也此章只有四十三字丈夫事业备之矣此篇言住持当存诚克已不假威力而自尊严也演祖谓佛鑑曰住持之要临众贵在丰盈处已务从简约其余细碎悉勿关心此节明持身行事之体谓凡为住持临莅大众贵乎要丰盛要盈满处置自已宜简省宜俭约其余细末𤨏碎之事不必要关系于我心也X用人深以推诚择言故须取重言见重则主者自尊人推诚则众心自感尊则不严而众服感则不令而自成自然贤愚各通其怀小大皆奋其力与夫持以势力迫以驱喝不得巳而从之者何啻万倍哉此节明发言用人之实用人须加推选其至诚者用之择言必当征究须郑重者言之言若重则为主者自然而尊用人实则于众心自然而感主既尊则不必故用威严而人自然悦服人既感则不必更加命令而事自能成就如此行去致使贤与愚各人通其所怀小与大皆得奋勇其力较之那一等持以威势之力迫以驱喝之情使人不得巳而相从者何止一万倍哉啻止也用人诚发言重损已益人达于众机如响斯应矣此篇言学者当确志操修期于必悟而后巳也演祖谓郭功辅曰人之性情固无常守随化日迁自古佛法虽隆替有数而兴衰之理未有不由教化而成此节标教化势必由师郭功辅讳正祥号净空居士官至提刑嗣白云守端禅师演祖与之言曰凡一切人之性情本无一定所守随教化而迁移之自古来佛法或有时兴有时废原本乎理数而致兴衰之理未必不从人之教化而成也昔江西南岳诸祖之利物也扇以淳风节以清净被X以道德教以礼义使学者收视听塞邪僻绝嗜慾忘利养所以日迁善远过道成德备而不自知此节举师承施教有方当初如江西马祖南岳石头以及诸祖利生接人之时扇字妙有吹拂之意每每吹人以淳朴之风节人以清净之操被人以道德之心教人以礼义之学使学者收摄其视听不妄见闻塞绝其邪僻不妄动止绝其嗜慾之私忘其利养之想日复一日迁于至善而远诸过失不觉道日成德日备使学者之性灵潜移默化而不自知所以佛法必然兴矣今之人不如古之人远矣必欲参究此道要须确志勿易以悟为期然后祸患得丧付之造物不可苟免岂可预忧其不成而不为之耶才有丝毫顾虑萌于胸中不独今生不了以至千生万劫无有成就之时此节明乏师各宜自勉今之行教化者大不如古人远矣既乏其师而必欲参究此道须是自已立坚确志勿半途改易以悟入为期限即或有祸患得失之事总付之于天数儒言天命释言定业既有定业即不可逃不可苟且求免岂可预先忧其不得成办便不肯勉力而求之乎若有一丝毫顾惜念虑之情萌动于胸中不独今生不得了悟以至千生万劫似无有成就之时也顾虑是最愚痴的根本不可存而所当存者坚确志耳X此篇见伊针芥相投是机是教也功辅自当涂绝江访白云端和尚于海会白云问公牛淳乎公曰淳矣白云叱之公拱而立白云曰淳乎淳乎南泉大沩无异此也此节明箭锋相值绝江是直渡访参求也舒州白云守端禅师衡阳葛氏子嗣杨岐方会禅师南岳下十二世功辅现宰官身而作佛事可谓在欲而无欲居尘不染尘亦是他宿植德本有大因缘方能根尘脱卸一念无依但到此桥断路穷不免求人指示故绝江访白云于海会白云具通方正眼运匠石斧斤既无碍辩别资一路便问公牛淳乎公非麤心卤莽巳到不疑之地即全身担荷脱体承当应之曰淳矣白云居养子之缘恐他见道未稳故以雷轰电掣之机奋狮子威而叱䇿之所谓把关须用精严吏不验分明不放行公巳是鼻孔撩天脚跟点地纵使八面风吹他亦不动遂拱然而立真可谓铁牛不怕狮子吼矣白云至此雪后始知松栢操便应许他道淳乎淳乎实知他有主宰可与祖师把手共行故曰南泉大沩无异此也南泉即池州普愿禅师郑州王氏子嗣马祖道一禅师一日上堂曰王老师自小牧一头水牯牛拟向溪东牧不免犯官家苗稼拟向溪西牧亦不免犯官家苗稼不如随分纳些些总不见得大沩潭州灵祐禅师福州长溪赵氏子嗣百丈怀海X禅师南岳下三世一日上堂曰老僧百年后向山下檀越家作一头水牯牛右脇书五字曰沩山僧某甲当时唤作沩山僧却是水牯牛唤作水牯牛却是沩山僧毕竟唤作甚么即得时仰山出众礼拜而退仍赠以偈曰牛来山中水足艹足牛出山去东触西触又曰上大人化三千可知礼也此节是格外提持仍赠以偈曰牛来山中水足草足此颂他见地明白谓饥飡嫩草遥山去渴饮寒泉遶㵎回牛出山去东触西触颂他放旷今时所谓放旷不耕空劫地暮天何用牧歌催又曰上大人化三千可知礼也一是归美之辞二是出身活句可谓大冶精金还他作者狮絃拨动听者为谁只见羣音响绝大地山河总作琴声且道他二人相见处作何话会此篇训人学道贵在实悟若大法不明终一死汉也白云谓功辅曰昔翠巖真点胸耽味禅观以口舌辩利呵骂诸方未有可其意者而大法实不明了此节明实悟未证洪州翠巖可真禅师福州人嗣石霜楚圆禅师点胸因欲装点胸襟高过于人故有是名躭乐也禅止散乱也观照心昏也谓寻常躭乐取味于禅观以其口舌辩利竞争机锋呵叱诸方禅德觉无有一人可如已意者其实自家于X向上大法未得明了一日金銮善侍者见而笑曰师兄参禅虽多而不玅悟可谓痴禅矣此节明点罚得人金銮善侍者金銮寺名善乃慈明之高弟福州人道吾真杨岐会皆推伏之一日游山次善拈一瓦砾置于石上谓真曰向此下得一转语亲切许你亲见慈明速道速道真拟议善呵曰伫思停机情关未透何曾梦见先师在师兄参禅虽多而不玅悟诚可谓躭枯守寂之痴禅矣宗镜云背教而唯成暗证只为已眼不明守默而单坐痴禅所以慧灯不朗而今木不识丁者也要如是乱做读此置身于何地也此篇言道在人弘要教之至行之力也白云曰道之隆替岂常耶在人弘之耳故曰操则存舍则亡然非道去人而人去道也此节明道本不易谓道之或时兴隆或时衰替岂一定之常法耶在人真操实践而弘掦之耳故子舆有云人能时时操守之则此道自存或放逸舍置之则道自丧亡且不是道欲远人而人自远于道也古之人处山林隐朝市不牵于名利不惑于声色遂能清振一时美流万世岂古之可为今之不可为也由教之未至行之不力耳此节明行之在人试看上古之士或深隐于山林X不为名利所牵引或独处于朝市不为声色所惑乱斯其任道真而立志稳遂能清誉振于一时美名流于万世然此事岂独古人可为而今人不可为耶非也殆由人之教化未到而我行之不勐力耳或谓古人淳朴故可教今人浮薄故不可教斯实鼓惑之言诚不足稽也此节转谓无知或言古人淳厚朴素故可教今人嚣浮轻薄所以不可教此等说话实是鼓动人心惑乱人志不见之于典籍无所稽考之言诫不足信操存舍亡的是箇甚么教人去学正学时以千斤勐力尚难把捉如何听其日去如是者蕲其道成无有是处此篇明言行乃立身之大本不可不谨而择之也白云谓无为子曰可言不可行不若勿言可行不可言不若勿行发言必虑其所终立行必稽其所蔽于是先哲谨于言择于行此节明言行必不可妄发无为子姓杨名杰字初公号无为居士无为州人官至礼部嗣天衣怀禅师先引马氏曰夫可言不可行君子弗言也则言顾行而言不违行也可行不可言君子弗行也则行顾言而行不违言也大凡发言必先思虑可能行否即能行亦须虑其始终凡立行必要稽考能为法否即能法更须防其遮蔽葢先圣之常谨于X言而择于行也发言非苟显其理将启学者之未悟立行非独善其身将训学者之未成所以发言有类立行有礼遂能言不集祸行不招辱言则为经行则为法故曰言行乃君子之枢机治身之大本动天地感鬼神得不敬乎此节谓言行乃经世大本发言非苟能显其道理实欲将此言启廸学者之未悟必使之而悟也立行非苟且独善吾身实欲以此行训诲学者之未成必使之而成也所以发言必要使人可类类者法也立行必要成其礼体遂能言满天下无口过行满天下无怨恶言则可以为人之常准行则可以为人之法式故易曰言行乃君子之枢机枢门臼也机弩牙也枢机之发荣辱之主也治身之大本也所以能动乎天地能感致鬼神者唯言行而巳得不慎乎昔商汤王有七年之旱太史占之曰当以人祷之王曰吾所为请雨者民也若以人祷返害其民吾当自祷遂斋戒翦发断爪素车白马身穿白苎以身为牺祷于桑林之野遂以六事自责曰政不节欤民失职欤女谒盛欤宫室崇欤苞苴行欤谗夫昌欤言讫忽大雨数千里所以谓言行之能动天地也世语载鲁岭先生隐山修道忽失报晓鸡以偈祷社神曰吾家住在山谿间养个鸡儿当凤看昨被狐狸拖将去家无恶犬去X追还盘陀石上毛犹在紫竹林中血未干本欲修表申上帝先来说与社公坛明日见一狸死于社前自是狸代报晓昼则不见所以见言行之能感鬼神也言行乃撑天柱地之主宰入圣超凡之要关失此如朽木无用矣此篇训人专志于道宜绝念于未萌也白云谓演祖曰禅者智能多见于巳然不能见于未然止观定慧防于未然之前作止任灭觉于巳然之后故作止任灭所用易见止观定慧所为难知此节明未然当觉谓习禅者有智有能只见得有形有相之巳然而不能见于无动无迹之未然止者停息诸念也观者如理思惟也定是内心不动慧是随缘照了然此四法正是隄防于一念未然之前者也遇善则作逢恶则止真理即任烦恼即灭此四者乃觉察于诸法巳然之后者也故作善止恶任真灭过所用有形故易见也止念观理定心慧照所为无迹故难知也惟古人志在于道绝念于未萌虽有止观定慧作止任灭皆为本末之论也所以云若有毫端许言于本末者皆为自欺此古人见彻处而不自欺也此节明智照无余惟是古人之志专切于道念念在定绝诸想念于未萌虽有止观定慧作止任灭俱无所用止观定慧对治于未然始也作止任灭对治于巳然末也此八种皆剿贼之器具也若有X毛头许举到此八种本末之上则知此心不宁是自欺也大学曰所谓诚其意者毋自欺也说着一毛头便不是了此正是古人见得透彻处而不自欺不自欺三字好生着眼须心领神会始得此章意旨甚深要在念未起处看此篇诲人笃志勤学当怀远大之志也白云曰多见衲子未甞经及远大之计予恐丛林自此衰薄矣杨岐先师每言上下偷安最为法门大患此节教立志须远大谓多见今之学者所谋近小未有经思到远大之计䇿得一日过一日吾恐丛林由自乏远计必衰薄矣杨岐先师每言上不勤教诫下不真操学总只各自要偷安闲图自在最是法门之大患害也予昔隐居归宗书堂披阅经史不啻数百过目其简编弊故极矣然每开卷必有新获之意予以是思之学不负人如此此节明用功必深切上举先宗此论自已予昔隐居归宗书堂归宗寺名在庐山之南昔王羲之读书处洗砚池至今尚在披展也披展经典阅看史书凡一切经书不止数百遍过眼其中简编弊坏之极然每开卷再读必有今日新得之意予以是思之勤学真不负人如此如此二字至重当思之简纸素也编篇章也弊故者破坏也东坡云故书不厌百回读细读深思理自知与此参观则知X学矣此篇谓哲人能知几微明造物之所惜也白云初住九江承天次迁圆通秊齿甚少时晦堂在宝峯谓月公晦曰新圆通洞彻见元不忝杨岐之嗣惜乎发用太早非丛林福此节谓发用不宜太早九江府名承天寺名圆通亦寺名齿年也晦堂黄龙祖心宝觉禅师南雄邬氏子嗣黄龙南禅师南岳下十二世宝峯寺名月公晦讳晓月字公晦得法于瑯琊觉禅师于宋熙宁间住洪州泐潭宝峯精舍作楞严标旨谓新圆通长老见处高妙洞明彻证至道之源底不沗为杨岐之嗣沗辱也只是可惜他发机太早恐非丛林之福公晦因问其故晦堂曰功名美器造物惜之不与人全人固欲之天必夺之逮白云终于舒之海会方五十六岁识者谓晦堂知几知微真哲人矣此节明造物不与人全公晦因而问之是何故也答曰功名美器造物惜之功名即出世行道也美器即洞彻见元也有功名无美器有美器无功名葢天命也不与人全人谁不欲两全其事者天故夺之也昔种放隐终南闻希夷之风往见之希夷曰当有显宦但名者古今美器造物所忌子名将天命也不未如言及至白云终于舒之海会时方才五十六岁仅中寿焉小人曰死君子曰终有识X者曰晦堂知几之神知微之显真贤哲之人也易系辞曰知几其神乎君子上交不謟下交不渎其知几乎几者动之微吉㐫之先见者也我甞痛惜人才最不易得但不奈造化小儿何必欲自主宰去来无碍须蕴空乃得此篇见古人不自负尊德而乐道也晦堂心和尚参月公晦于宝峯公晦洞明楞严深旨海上独步晦堂每闻一句一字如获至宝喜不自胜衲子中间有窃议者晦堂闻之曰扣彼所长砺我所短吾何慊焉此节明至人重道楞严梵语此云一切事究竟坚固谓公晦深通此经至理海上丛林中可称独步昔袁淑谓谢庄曰江东无我卿当独步独步者无人及之也晦堂每闻一句或得一字犹如得一至宝喜之不胜犹云喜之极也衲子中间或有私地议论者谓不当屈从如此晦堂闻之曰扣取彼之所长磨砺我之所短犹云取他有余补我不足吾何慊焉慊者自满也英邵武曰晦堂师兄学道为禅衲所宗犹以尊德自胜为强以未见未闻为媿使丛林自广而狭于人者有所矜式岂小补哉此节教众人当法隆兴府洪英禅师邵武陈氏子嗣黄龙南禅师谓晦堂师兄道德学识皆为禅衲之所宗尚者犹然尊人之德胜我为强以向所未X见未闻自生惭媿如是者使丛林中一等自高自大而轻小于人者可以为法则也补益于人岂浅鲜哉人以自胜为嫌师以自胜为强此真为瑕不掩瑜直使贤愚品类自天壤也此篇诲住持要智识濶达勿逞私心也晦堂曰住持之要当取其远大者略其近小者事固未决宜谘询于老成之人尚疑矣更扣问于识者纵有未尽亦不致甚矣此节明住持取舍有方谓住持大要于其所当取者须远大一日而具百千年眼目其所略者目前些细不必较论或有事故当前未能决断宜谘求询问于老练成实之人设或其疑未决更当扣问于博识之君子如此勤求纵犹有未尽亦不争多矣其或主者好逞私心专自取与一旦遭小人所谋罪将谁归故曰谋在多断在独谋之在多可以观利害之极致断之在我可以定丛林之是非此节教虗已谋断得宜其或主者矜已逞能偏私自用一味专已取与不听人谏忽尔一朝为小人伺便遭他所谋此罪只得自任将谁归耶故曰谋事须在多人断事只在我也何故谋在多者一人见识有限多谋则利与害最极之处亦可参观也断必在我不可依违于人我决则是与非一定之机皆不能挠也取远略近不专巳用是持法利X生之魁硕矣此篇诲人以利生为要不可独善已也晦堂不赴沩山请延平陈莹中移书勉之曰古人住持无职事选有德者居之当是任者必将以斯道觉斯民终不以势位声利为之变延平县名陈子翁名瓘字莹中又号华严居士沙县人宋徽宗时登进士初任延平后为丞相留心空宗未详得法者移延也勉劝也谓延书相劝也此节明古人郑重云古来做住持原无职位要选有德者居其任居斯任者必将以我所证之道觉我所化之人所谓唯有此事更无他事纵有权势高位声名利养皆不能为之改变也今学者大道未明各趋异学流入名相遂为声色所动贤不肖杂糅不可别白此节明今时溷乱今之学者大道不自究明只顾各人趋向异学此乃弃本逐末日久月深不觉流入名言教相之中自已无主宰遂为声色所动贤与不肖溷杂糅乱于其间不可别白也正宜老成者恻隐存心之时以道自任障回百川固无难矣若夫退求静谧务在安逸此独善其身者所好非丛林所以望公者此节方是劝勉行道言今此之际正要有道德老成之师以慈悲恻隐之心而行教化孟子曰恻隐之心仁之端也恻者伤之切隐者痛之深善知识X本以行道为已任自能挽頺风于末世回既倒之狂澜固无难矣谓百川皆从下流有力者遮之使倒流也韩文公进学解云障百川而东之回狂澜于既倒谓入廛垂手接物利生也若夫退隐穷谷求寂静宁谧不过时中得些安闲逸乐此乃独善一身者之所好今丛林所望者唯公而巳何得退藏以自安耶古人惟恐出今人惟恐不出即此便见人品之高下古今之差持也此篇诲用人不可不谨凡于有国有家者皆必然之理也晦堂一日见黄龙有不豫之色因逆问之黄龙曰监收未得人晦堂遂荐感副寺黄龙曰感尚暴恐为小人所谋晦堂曰化侍者稍廉谨黄龙谓化虽廉谨不若秀庄主有量而忠此节明得人之难豫悦也逆问以下而问上也黄龙答以监收未得人晦堂遂荐感副寺南岳福严慈感禅师潼州杜氏子嗣黄龙南禅师龙曰感为人性暴恐为小人所谋晦堂又曰化侍者为人清廉而谨慎隆兴府双岭心化禅师嗣黄龙祖心禅师龙曰化虽廉谨还不如秀庄主有量而忠潭州大沩怀秀禅师信州应氏子嗣黄龙南禅师有量则容纳众事有忠则尽情奉上也灵源甞问晦堂黄龙用一监收何过虑如此晦堂曰有国有家者未甞不本此岂特黄龙为然先圣亦曾X戒之此节因问发明灵源惟清禅师本州陈氏子嗣黄龙祖心禅师甞举以问晦堂曰黄龙师翁不过用一监收何过虑如此晦堂曰此事如天子之有国士庶之有家何甞不以得人用人为本如是筹量细心岂独黄龙为然先圣亦曾以此而为戒也古今用人是第一件大事得其人使法道自彰失之则乱斯致矣此篇诲学人当确志力行乃能登彼道岸也晦堂谓朱给事世英曰予初入道自恃甚易逮见黄龙先师后退思日用与理矛盾者极多此节明先时孟浪与道相违朱给事名显谟字世英任至给事问道于黄龙南禅师晦堂谓曰余当初才入道自负聪明之资轻视佛祖之道以为不难及见黄龙先师之后退思我日用中道与理相矛盾者极多矛即鎗盾即护身牌昔人以二事并卖各叹其胜智者语云我买汝矛还剌汝盾入与不入则无辞矣以况自相违也由是自生惭愧遂力行之三秊虽祁寒溽暑确志不移然后方得事事如理而今咳唾掉臂也是祖师西来意此节明知愧力行尔乃得道遂力行之三年虽祁寒溽暑祁大也溽盛热也确定主宰决志不移功力纯熟然后方得事事皆如理也到而今即咳唾掉臂也是祖师西来意此真头头是道左右逢源X之谓也者箇行径不是劝你做得的须你自家知愧知耻奋发勐力方有水到渠成时也此篇谓君子小人之不同由所守之有异也朱世英问晦堂曰君子不幸小有过差而见闻指目之不暇小人终日造恶而不以为然其故何哉此节问何故重小而轻大君子不幸偶然略有些小过差见闻指顾之不暇不暇者连忙指说也如小人竟日造恶人皆不以为然何也晦堂曰君子之德比美玉焉有瑕生内必见于外故见者称异不得不指目也若夫小人者日用所作无非过恶又安用言之此节答原因德重而身轻此答谓君子所养之德如美玉无瑕玷有些些瑕玷在内其迹必现于外故见玉者称异称异者惊叹其有玼也不得不指顾之若是小人日用中所作所为无非过恶如瓦砾然又安用言之古来贤豪宁为人所责毋为人所容良有以也此篇言道本无二由得之有深浅也晦堂曰圣人之道如天地育万物无有不备于道者众人之道如江河淮济山川陵谷艹木昆虫各尽其量而巳此节举圣凡所证不同圣人所证之道至深至广如天地覆载万物何法不在其中至如众人所得之道随其自力深浅受用不同故有如江者江有X三江松娄东水出岷山又川之大者曰江又有如河者河水出积石山自干位来千里一曲九曲而入海亦有如淮者淮水出河南汝宁府至直隷淮安府入海至有如济者济水出常山然则四水各有远近深浅而总皆归之于海也山川者众流入海曰川陵谷者大阜曰陵谷溪谷也草木昆虫昆诸也此总举一切有情无情虽灵蠢不同而所存之理皆各尽已量而巳不知其外无有不备者夫道岂二耶由得之深浅成有大小耶此节方出大同之道竟不知自我所知所见之外还有箇无不包容无不具足的大境界在所谓道无方行者莫能至然道岂有大小长短差别耶由得者有浅有深故成者亦有大有小也其外无不备的境界非思量分别所及唯佛与佛乃能究尽学者当细心体究此篇教住持涉世免害之方也晦堂曰久废不可速成积弊不可顿除优游不可久恋人情不能恰好祸患不可苟免夫为善知识达此五事涉世可无闷矣谓凡久废之事不可祈以速成速成必易坏也积聚弊病不可顿为革除顿除返增弊也优游之境不可久长留恋久恋必易变也人情世故不能全美恰好恰好必难得也祸害患难不可苟且求免X苟免必多事也夫为善知识达得此五种事缘涉历世间自然无所忧闷矣难得到这般田地到得即克昌运祚矣此篇见古人有爱人恭孝之心也晦堂曰先师进止严重见者敬畏衲子因事请假多峻拒弗从惟闻省侍亲老气色穆然见于颜面尽礼津遣其爱人恭孝如此谓我先师进退举止威严尊重见者无不敬之畏之也或衲子因有事缘告假者多峻绝拒止不许唯闻人有欲归省亲老者气色和穆自然现于颜面而更尽以礼物津送之此其爱人恭顺孝敬之心如此此乃圣贤肝胆非常人可及何故恭孝乃圣人至要不可斯须去已也此篇见古人之量度足为后人法式也晦堂曰黄龙先师昔同云峯悦和尚夏居荆南凤林悦好辩论一日与衲子作喧先师阅经自若如不闻见巳而悦诣先师案头瞋目责之曰尔在此习善知识量度耶先师稽首谢之阅经如故南岳云峯文悦禅师南昌徐氏子嗣大愚守芝禅师南岳下十一世谓昔同先师行脚时休夏于荆州凤林寺悦和尚每好辩论一日与衲子大声喧閙先师阅经自若与常日一样如不闻见巳而喧譁之后悦往先师案头张其目而责之曰尔在此装模作样学善知识量度么先师但作礼谢之然X后仍复阅经如故云峯威不可犯黄龙慈不可当总是天生成的非恒情可拟此篇教学者勿躭外物有废已业也黄龙南和尚曰予昔同文悦游湖南见衲子担笼行脚者悦惊异蹙頞巳而呵曰自家闺阁中物不肯放下返累及他人担夯无乃太劳乎黄龙举往事而激励于人谓予昔同悦和尚游湖南见衲子有担着箱笼行脚者悦见之惊而且叹以为异事攒其眉蹙其頞久之更呵叱其僧曰你自家闺阁中物尚不肯放下闺阁物者房室中物谓情识不舍恋外物也返累及他人与你担夯肩挑为担背负为夯岂不自劳而劳人耶闺阁中物既放得下更有何事留恋此真造道第一捷径也此篇诲住持要情通上下知损益否泰之由也黄龙曰住持要在得众得众要在见情先佛言人情者为世之福田葢理道所由生也故时之否泰事之损益必因人情情有通塞则否泰生事有厚薄则损益至此节先明情通谓住持人第一要深识人情安抚大众先佛有言人情者为世间第一种致福良田葢一切事理一切道法皆由人情而生也故时世之否泰事物之损益皆必因人情所致情通则泰生情塞则否至事若丰厚情必至故于事必益事X若微薄情必疎故于事必损矣惟圣人能通天下之情故易之别卦干下坤上则曰泰干上坤下则曰否其取象损上益下则曰益损下益上则曰损夫干为天坤为地天在下而地在上位固乖矣而返谓之泰者上下交故也主在上而宾处下义固顺矣而返谓之否者上下不交故也是以天地不交庶物不育人情不交万事不和损益之义亦由是矣此节引圣以证唯独圣人自能通天下之情何以知然岂不见易之别卦干下坤上则曰泰谓坤上干下名地天泰卦泰者通也小往大来小阴也往居于外大阳也来居于内阳气下降阴气上升二气相交而万物化生则天地通泰也以人事言大为君小为臣君推诚以任下臣尽忠以奉上上下之志通而天下皆通泰矣干上坤下则曰否谓干上坤下名天地否卦否者闭塞也大往小来阳往居外阴来居内阴气不上升阳气不下降二气不交而万物不生故至天地否塞也以人事言君不下孚于臣臣不上奉于君上下不交人情则否塞矣其取象损上益下则曰益谓巽上震下名风雷益卦益增益也巽为风震为雷雷激则风怒二者相助所以为益以人事言在上者施其泽以及下在下者尽其诚以奉上是两相增益也故本义云损上卦初畵之阳益下卦初畵之阴故曰X益损下益上则曰损谓艮上兑下名山泽损卦损减损也损兑泽之深益艮山之高取内于外所以为损以人事言在上者取民以自厚在下者专已以薄君必至上下俱损矣故本义云损下卦上畵之阳益上卦上畵之阴故曰损且夫干本为天坤本为地天本在上而返居其下地本在下而返居其上论其位固乖违矣而返谓之泰者由上下之气交通故也主在上而宾处下义固为顺而返谓之否者由上下不交通故也是以天地之气不交则使万物皆不能生育人情之道不交以致万事皆不能和悦前之所言损益之义正如此之说也夫在人上者能约已以裕下下必悦而奉上矣岂不谓之益乎在上者蔑下而肆诸巳下必怨而叛上矣岂不谓之损乎故上下交则泰不交则否自损者人益自益者人损情之得失岂容易乎先圣甞喻人为舟情为水水能载舟亦能覆舟水顺舟浮违则没矣此节明上下交通夫在上者自能简约以宽裕于人下必欢悦而承奉之岂不谓之益乎在上者若轻蔑于人而恣肆乎已下必怨恨而叛逆之岂不谓之损乎故上下情能交通即为之泰不交则为之否自肯损者使人益自若益者使人损人情之得失岂容易而能致乎先圣甞喻孔子答鲁哀公语人喻以为舟情喻之如水然则水本能载舟忽X然风逆浪生覆舟亦为水也故谓水顺则舟浮违之则没矣故住持得人情则兴失人情则废全得则全兴全失则全废故同善则福多同恶则祸甚善恶同类端如贯珠兴废象行明若观日斯历代之元龟也此节总结通情故住持得人之情则法道兴失人之情则百事废人情到处俱通是谓全得于事则全兴使人情处处不通而全失则事无可济而全废矣故与善人同居者则福多与恶人同处者必祸甚善恶两种本同其类如黑白相承正如穿贯其珠无二也兴之与废由善恶所致其事理明白犹如观日历历可见也善恶与兴废的道理全在人情之到与不到即此用情一事便如历代之元龟也元龟庄子云宋元君夜半而梦人披发闚阿门曰予自宰路之渊为清江使河伯之所渔者余且得予元君觉使人占之曰此神龟也君曰渔者有余且乎左右曰有君曰合余且会朝明日余且朝君曰渔何得对曰且之网得白龟焉其圜五尺君曰献若之龟龟至君再欲杀之再欲活之心疑卜之曰杀龟以卜吉乃刳龟七十二钻而无遗筴仲尼曰神龟能见梦于元君而不能避余且之网知能七十二钻而无遗荚不能避刳肠之患如是则知有所困神有所不及也类德通情千圣持身要诀岂但知之当铭诸座右X此篇谓凡人作事立志要濶大境界不跼蹐也黄龙谓荆公曰凡操心所为之事常要面前路径开阔使一切人行得始是大人用心若也险隘不通不独使他人不能行兼自家亦无措足之地矣荆公姓王名安石字介甫临川人宋神宗熙宁间拜相封为荆国公问道于黄龙南禅师师谓凡人操心欲为一件正径之事立意先须要濶达勿以一已之私为是于面前行径之道理必须开阔使天下古今智愚远近皆可能行始见是大丈夫用心处若是作用巇险立意阻隘不独使他人行之有碍兼且自家亦无安身措足之地也者等说话也要是者般人方领会得不然多作等闲看过此篇教人戒谨于人不知而已所独知之地以绝其欺也黄龙曰夫人语默举措自谓上不欺天外不欺人内不欺心诚可谓之得矣然犹戒谨乎独居隐微之间果无纤毫所欺斯可谓之得矣夫起语辞凡世人于一语一默一动一静之间自已信知我上不敢欺天外不敢欺人内不敢欺我自心此实可谓得不欺也然而犹要戒谨慎独于幽隐微细之间谛审此心果无纤毫欺昧处斯可谓真有所得也果然纤毫无欺即入初地位矣此篇谓既当长老之名必以行道为任乃不虗其名也X黄龙曰夫长老之职乃道德之器先圣建丛林陈纪纲立名位选择有道德衲子命之曰长老者将行其道德非苟窃是名也此节谓立名须当知义长老亦一职事也此职乃是载道乘德之器具如百丈建立丛林陈列纪纲树立住持之名堂头之位先必选其有道德之衲子命之名曰长老本欲使之行道德非谓苟且私窃做箇长老之虗名也慈明先师甞曰与其守道老死丘壑不若行道领众于丛林岂非善守长老之职者则佛祖之道德存欤此节显利已不若利人慈明先师甞曰衲僧家与其抱道藏拙老死于丘壑独善其身不若奉行道德统理大众为法于丛林岂不是善能持守长老之职者使佛祖之道德恒存而不亡也陈纪纲立名位要一团骨气不是支吾名件做得的事此篇谓学道固在专勤尤要绝嗜好以扩充予道也黄龙谓隐士潘延之曰圣贤之学非造次可成须在积累积累之要惟专与勤屏绝嗜好行之勿倦然后扩而充之可尽天下之玅隐士不求荣显以道自乐者潘延之名兴号清逸居士问道于黄龙师谓为圣为贤的学问非造次可以成得造次者急遽苟且之谓要在积功累德X而积累之紧要又在专切与勤恳耳更须屏绝口所欲的与心所爱的嗜欲行之勿容懈倦如是十年五载然后使道理推扩之心量充满之始得尽天下至极之妙岂不美哉积累二字不可以岁月论更要在专勤上着眼自然领会此篇谓师法威严乃异时之良模也潘延之闻黄龙法道严密因问其要黄龙曰父严则子敬今日之规训后日之模范也此节谓持法全在规训延之见黄龙持法行道威严而谨密因而问其纲要黄龙答曰如世之为父道者严使儿孙必生恭敬如马援征交趾以书戒子姪曰莫贪嗜好勤学事业子姪从而不敢违故知子敬由父严也我今日之规矩教诫乃将来与人为模范也譬治诸地隆者下之洼者平之彼将登于千仞之山吾亦与之俱困而极于九渊之下吾亦与之俱伎之穷妄之尽彼则自休也此节喻明持守之力譬如世人平治诸地隆高也洼深也凡高处削之使卑深处填之使平然我所以用法严密者非无意致乃因人而施之也彼若欣欣然欲登于万仞之巅我亦随彼而与之俱登彼若弊弊然困极于九渊之下我亦随彼而与之俱下待彼欲高之伎俩穷欲下之妄想尽彼则自然而休也吾岂肯纵之由高由下耶故如治地者X无以异也又曰姁之妪之春夏所以生育也霜之雪之秋冬所以成熟也吾欲无言可乎此节见严和方始成功又曰姁之妪之春夏所以生育也礼记云天以气姁地以形妪乃阴阳相得覆育万物霜之雪之秋冬所以成熟也意谓阴阳虽能生育若不假霜雪则无以成熟之也吾既居师席岂缄默无言不训不诚使之能成就乎煅圣镕凡岂易易事全在师家精心玅手能完美也此篇见师家妙用有佛祖罔测之机非浅识所能知也黄龙室中有三关语衲子少契其机者脱有詶对惟歛目危坐殊无可否延之益扣之黄龙曰巳过关者掉臂而去从关吏问可否此未透关者也黄龙每见衲子投参便问人人有箇生缘上座生缘在甚么处龙庆闲答曰早晨喫白粥至晚又觉饥又问我手何似佛手闲曰月下弄琵琶又问我脚何似驴脚闲曰鹭鸶立雪非同色师每以问人三十年少有契其机者脱或有人詶对惟歛目危然独坐可与不可皆无所谓焉由此丛林目为三关语师自颂曰生缘断处伸驴脚驴脚伸时佛手开为报五湖参禅者三关一一透将来潘延之莫测其用乃请益于师师曰若是巳过关者不再问人但掉臂长往矣若欲向把关人问此关可过不X可过便是未透过此关者矣多少人奈不何只是摸伊关窍不着识得了是甚破艹鞋此篇谓有志者乃能穷其道而造其极也黄龙曰道如山愈升而愈高如地愈行而愈远学者卑浅尽其力而止耳惟有志于道者乃能穷其高远其他孰与焉学者意欲修道须办一片决定之心然此道犹如极高之山愈升而愈高愈益也又如极逈之地愈行而愈远学者识见卑小立志浅近只好尽其力而止耳惟决定有志力于造道始能穷其高而至其远其余他辈见卑力浅谁能及也与及也学者定要穷到彻顶彻底方是歇处否则一碌碌庸物矣此篇戒学者不可厌故悦新若然则与道相远也黄龙曰古之天地日月犹今之天地日月古之万物性情犹今之万物性情天地日月固无易也万物性情固无变也道何为而独变乎此节返显道本不变谓古先有的天地日月即便是今日之天地日月也古先有的万物性情即便是今日之万物性情也天地日月万物性情自古至今既是不更不迁为何道法独易独变耶嗟其未至者厌故悦新舍此取彼犹适越者不之南而之北诚可谓异于人矣然徒劳其心苦其身其志愈勤其道愈远矣X此节方明人不力学噫葢由学者力薄不能至于道便自谓学道至难不如学些外书典籍以为易得此所谓厌故悦新舍此取彼乃时人自变耳犹如适向越地者不往南行而返往北走南北悬绝诚可谓异于人矣之往也如学者不肯力学此道返求异学殊不知徒劳其心徒苦其身汝学之志益勤而不知其去道益远矣得不惜哉而今学者多是厌故悦新的孰能以铁骨冰心究不变之道也此篇教学者立志固要专一无杂尤要持久不变乃为得也黄龙谓英邵武曰志当归一久而勿退他日必知玅道所归其或心存好恶情纵邪僻虽有志气如古人予终恐不得见其道矣谓学道人只要一念真诚置心一处迟之久远亦勿退怯他时后日自然彻底掀翻必知妙道之所在也其或胸中存得有好恶之心情识多积其邪僻之念虽有志向有骨气犹如古人无二我恐你终不得见其道矣才有一丝头便被一丝头碍何况好恶邪僻也道岂泛泛而可致哉此篇教人知所当为自谅可也宝峯英和尚曰诸方老宿批判先觉语言拈提公案犹如捧土培泰山掬水沃东海然彼岂赖此以为高深耶观其志在益之而不自知非其当也X谓如今诸方老宿往往批评剖判古人语言抑知古人先贤心如宝镜物来即现事到便言未曾生心起念要皆出自本源真实语也今之分章析句批点拈提大似描虗空而刻湛水甚无益也公案者犹如公府之案牍法之所在而正道治焉葢取其法而治天下之不正佛祖机缘原为启人之未悟百千开示同禀至理岂以臆见言之我见批判公案者犹如以两手捧一坯土欲增培泰山之高掬一勺水要沃灌沧海之深然彼古人岂赖汝此拈提批判以为增高沃深耶观汝之志在补益于古人之所立而不自知其所作者郄不当也者是一服解毒散能味此者自然心地清凉此篇教学者识因果力行此道勿失郄灵种也英邵武每见学者恣肆不惧因果叹息久之曰劳生如旅泊住则随缘去则亡矣彼所得能几何尔辈不识廉耻干犯名分污渎宗教乃至如是此节明学者贪求而忘本分甞见一班学者放肆不惧罪业不识因果因嗟叹久之曰人在世间营营碌碌谓之劳生如旅泊者犹客寓于店如舟泊于岸只暂寄耳岂是久常之计住之则物皆我在只好随缘受用去之则俱无用矣如彼昧心贪求者能有几何安得不避罪业如此尔辈如何者等不识廉耻竟尔干犯名分之礼法玷污祖宗之教化乃至于此X大丈夫志在恢弘祖道诱掖后来不应私擅已慾无所避忌媒一身之祸造万劫之殃三途地狱受苦者未是苦也向袈裟下失郄人身实为苦也此节劝蓄志弘道勿陷其身若是大丈夫蓄志在恢彰弘扬祖道诱掖后昆诱引也掖扶也不应作此无惭愧僧私擅已慾擅专也无所避忌公然取之也如此贪求乃媒成一身之祸造就万劫之殃你要晓得三途地狱受苦者不教做苦向此袈裟之下失却了此箇人身不知何时再得出头实为苦也媒者酿成其罪又招也千言万论只教人识因果无知者顽然不听佛祖再世亦莫如之何此篇谓长老当以道德自重勿招天人之厌也英邵武谓晦堂曰凡称善知识助佛祖扬化使衲子回心向道移风易俗固非浅薄者之所能为此节明弘道必是其智者凡称名为善知识者本为助扬佛祖教化使衲子辈回转其心直向妙道正欲移其恶逆之风而改其不善之俗岂是浅根薄德者之所能为末法比丘不修道德少有节义往往苞苴肮脏摇尾乞怜迫求声利于权势之门一旦业盈福谢天人厌之玷污正宗为师友累得不太息晦堂颔之此节显贪求定为人厌恶吾见末法中有诸比丘梵语比丘此云乞士上乞诸佛之理以资慧命下乞檀信之施以养色身既称比丘而不修道不养X德且又不能守节存义往往即每每也苞苴谓包褁奇物奉献謟佞以求嘱托也肮脏倖值貌后汉书云肮脏倚门边摇尾乞怜者如犬见人摇尾以媚之求人怜悯而巳状小人之謟佞如是追趋也是小人之行状追随有权势之人到处寻将去亦不过求他声名贪他利养夸示于人谓某宰官某老爷是我相知送我厚礼而不知历年久远一旦所积之业满矣所余之福谢矣由是天人共厌不惟自家取祸返玷污法门致累师友良可太息太息者长叹也领字点头而诺口不言而心许也到天人交厌时便苦杀人你何不借一面镜照看脸面羞澁自见矣此篇谓人不务本而取末其相去不啻迳庭也英邵武谓潘延之曰古之学者治心今之学者治迹然心与迹相去霄壤矣古来学道之士时中屏息诸缘一心究道始终不易故所以谓治心乃务本也今之学者总只向外奔趋日用所作皆浮想为功故所以谓治迹皆为末也然心法无相亦无作为事迹有差纷纭无绪故与道不相应乃本末不相胜是所谓如天地之远隔也今时总皆治迹者矣要到古人地位大似以蠓负山必不胜任此篇言学道不可仓卒要在积累以渐入为期也英邵武谓真净文和尚曰物暴长者必夭折功速成X者必易坏不推久长之计而造卒成之功皆非远大之资此节教立志长远隆兴府宝峯真净克文禅师陜府闵卿郑氏子嗣黄龙南禅师南岳下十一世谓凡世间所生之物卒然暴长不期而成者必定夭折凡丰功伟业欲速疾而成者必竟易坏若不推求个久长之计而造作此等卒成之功总皆不是长远高大之资质也夫天地最灵犹三载再闰乃成其功备其化况大道之玅岂仓卒而能办哉要在积功累德故曰欲速则不达细行则不失美成在久遂有终身之谋圣人云信以守之敏以行之忠以成之事虽大而必济此节明仓卒无成且夫天地具最灵之理犹然以三载一闰五载再闰始乃成其造物之功备其生长之化也载者尔雅云夏曰岁取岁行之次也商曰祀取四时祭祀一终也周曰年取禾熟之意也唐虞曰载取物终更始之义也再闰者张纯曰三年一闰天气小备五年再闰天气大备葢闰月之不足日之有余也古时一年三百六十六日分为十二月每月三十日一年共三百六十日余剩六日又六个月小又剩六日一年共余二六一十二日积至三年则有三十六日闰去一月还余六日在后至下二年则余二十四日并前六日共三十日则又闰一月是为三载一闰五载再闰则天地X之功始大备矣况无上妙道至极至玄岂仓卒暴用而能成办之耶要在日积其功岁累其德始能至其极故曰欲速则不能通达细行则无所失悞凡欲至美妙之地者原在乎久久则乃是终身之谋望也圣人云笃信以操守之敏捷以力行之忠厚以成立之此三句左传范文子答晋景公语诚能如是纵是极大之事皆可以能必济也昔喆侍者夜坐不睡以圆木为枕小睡则枕转觉而复起安坐如故率以为常或谓用心大过喆曰我于般若缘分素薄若不刻苦励志恐为妄习所牵况梦幻不真安得为久长计予昔在湘西目击其操履如此故藂林服其名敬其德而称之此节是引证坚修举古人以作则潭州大沩真如慕喆禅师抚州临川闻氏子嗣翠巖真禅师南岳下十一世云昔日喆侍者学道至真至切夜坐不睡设意欲睡以圆木为枕才睡未久则枕动便觉即起敷坐还复如未睡之先率此以为常法率准也或曰如此用心似乎大过喆曰我于生死大事未得透脱皆由与般若缘分平素淡薄若不刻定苦工磨励其志恐为妄想习气之所牵引况我此身如梦幻本不真实安得有百年作久长计也此足见喆公之坚志如是予昔在湘阴亲见其操履如此故丛林中闻之见之皆服其有道之名敬其有德之实而以是称赞之苦工夫无人肻下如X何做得出终身闇闇自负多矣此篇见德重终不能隐所谓时至理彰也真净文和尚久参黄龙初有不出人前之言后受洞山请道过西山访香城顺和尚顺戏之曰诸葛昔年称隐者茅庐坚请出山来松华若也沾春力根在深巖也着开真净谢而退谓真净和尚依黄龙最久居学地日每谓不欲出世作人师者后洞山虗席特请主之路必由西山过乃入山访候香城景顺禅师顺乃蜀人嗣黄龙后坐脱于香城顺以偈戏之曰诸葛昔年称隐者此句正述真净昔年之愿茅庐坚请出山来此句况今朝受请之意松华若也沾春力春力者正谓时运该兴不能隐藏根在深巖也着开比有德者终隐不住实归美之辞也诸葛姓也名亮字孔明瑯琊人躬耕于南阳之西卧龙岗与徐庶为友时刘玄德屯兵于新野庶见之告曰诸葛孔明卧龙也将军盍往见之此人可以就见不可以屈由是玄德遂诣亮所凡三往而从命遂拜为军师后为蜀汉相谥忠武候史咏曰世乱雄兵百载余孔明曾此乐耕锄蜀王不自垂三顾争得先生出故庐至人出之与处各自有时时至而强隐翻为不智此篇教学者不可轻易是非于人当细察其实也真净举广道者住五峯舆议广疎拙无应世才逮广X住持精以治已宽以临众未几百废具举衲子往来竞争喧传真净闻之曰学者何易毁誉邪此节明学者无识广道者瑞州九峯希广禅师西蜀梓州人嗣真净文禅师南岳下十二世师赋性仁慈爱物不𤨏𤨏于寻常细故故丛林号为广无心一日举为五峯住持舆众也众人皆私议谓广为人疎散而又拙钝恐无应世之才何能住得及至广住后治己甚是精严临众极为宽裕不久之间寺中凡百弛废者咸皆备具衲子往来竞争喧传乃众口称善也真净闻之曰学者何故易毁易誉于人耶予每见丛林窃议曰那箇长老行道安众那箇长老不侵用常住与众同甘苦夫称善知识为一寺之主行道安众不侵常住与众甘苦固当为之又何足道如士大夫做官为国安民乃曰我不受赃不扰民且不受赃不扰民岂分外事耶此节复举通病予每见丛林禅和子窃议曰那箇长老肻行道能安众那箇长老不侵用常住与众同甘苦夫既然称为善知识乃荷佛祖重任为一寺之主行持道法安抚大众不侵用常住与众人同甘苦理所当然譬如士大夫做官的一般上致君而忠下泽民而仁皆本分所当行事也乃曰我做官不受赃不扰民呵呵不受赃不扰民岂分外之事耶赃者吏受贿也凡非理所得财贿皆曰赃X妄议人者最是折福的根本愿当自惜毋伐德也此篇见古人愧已自责能知止也真净住归宗每岁化主纳疏布帛云委真净视之颦蹙巳而叹曰信心膏血予慙无德何以克当真净和尚住庐山归宗寺每年化主还山交纳缘疏所有钱谷布帛如云屯聚委集之多真净见之颦眉蹙额不以聚集之多为喜也巳而乃叹息曰如此等物总皆是信心檀越之膏血也予甚自惭愧我无道德何以能当此信心之施也那一班人犹嫌其少无慙媿心于异类几希此篇教学者存心须中正不隐乃不失节义之操也真净曰末法比丘鲜有节义每见其高谈濶论自谓人莫能及逮乎一饭之惠则始异而终辅之先毁而后誉之求其是曰是非曰非中正而不隐者少矣谓末法比丘本无操守又乏义气每常见他出语高谈濶论如云兴浪涌自言我能如此人谁能及逮乎受人一食之恩先与之异而后即辅翊之先才毁谤而后则称誉之求其一个是即言是非即言非决定不为利欲所惑中正无隐讳者少矣小家子本不足齿只是古人格言在此也要知羞此篇训人体度宜乎慎重操修贵乎实践也真净曰比丘之法受用不宜丰满丰满则溢称意之X事不可多谋多谋终败将有成之必有坏之此节教所作当慎谓出家者时中受用不宜过于豊满过必溢溢流去也凡称心之事不可多谋过谋终败事有成必有坏理之常也予见黄龙先师应世四十年语默动静未甞以颜色礼貌文才牢笼当世衲子唯确有见地履实践真者委曲成褫之其慎重真得古人体裁诸方罕有伦比故今日临众无不取法此节举先宗行径予每见黄龙先师应世利生巳四十年语默之间动静之际竟不曾将颜色取悦人以礼貌牵合人亦不曾以文字才学牢笼人众中果有见地稳密履践真实者则委曲以成褫之褫成就也其谨慎尊重处真得古人体格诸方似难得与之伦类而比拟之也是故我今日临众无一事一法而不取之为轨则也丰满便溢多谋即败谁不悉知往往到者里蒙然若昧乏智眼也此篇见古人朴素无贪知足自安也真净住建康保宁舒王斋䞋素缣因问侍僧此何物对曰纺丝罗真净曰何用侍僧曰堪做袈裟真净指所衣布伽黎曰我寻常披此见者亦不甚嫌恶即令送库司估卖供众其不事服饰如此建康即金陵保宁寺名舒王宋徽宗进荆公为舒王荆公于熈宁间拜为相作务新法病民其子王雱为崇正殿大学士因佐父务新法必行雱卒父X罢相晏闲间如梦𥧌见一鬼使领雱荷铁枷泣于公前曰因父务新法所致公问使乞解使曰建寺饭僧可免公遂舍金陵田地宅舍为寺赐额保宁请真净主之缣绢也以素绢为斋䞋问侍者曰此何物也对曰纺丝罗师曰何用侍者曰可作袈裟此云离尘服师指所着布伽黎曰我平常披此见者亦不甚嫌恶用此何为即令送入库司估卖以为供众之资其不好服饰装点如此事虽小而榜样真后人知此岂不慎其所以効之耶此篇教人不可以难易变志须郑重力行也真净谓舒王曰日用是处力行之非则固止之不应以难易移其志苟以今日之难掉头弗顾安知他日不难于今日乎谓凡世人日用中所作为事是者与理相合宜常着力而行之悖乎理者即非是也则坚其意而速止之凡事但问理之是非勿论事之难易以更易其心志或以今日之难为者便掉头不顾安知他日事成业就之时有更不难于今日者乎几句说话是跻圣贤捷径诚为人所难行吾辈当勐力为之可也此篇见前辈为法重人之深心也真净闻一方有道之士化去恻然叹息至于泣涕时湛堂为侍者乃曰物生天地间一兆形质枯死残蠧似不可逃何苦自伤真净曰法门之兴赖有德者振X之今皆亡矣丛林衰替用此可卜真净和尚闻一方有道德之知识化去化去者有而忽无也恻然痛惜也吁嗟叹息至于泣涕眼出为泣鼻出为涕时湛堂为侍者隆兴府泐潭文准禅师兴元府梁氏子嗣真净文禅师南岳下十三世见师过于悲恸乃曰凡人生于天地之间一兆发之后受此形质兆有形显之义枯老死灭残缺蠧损皆不能预为逃遯和尚安得苦于自伤也如此师曰法门之兴咸皆倚赖有德之师能振起之所谓道人存而法存德人灭则法灭今日有道德者俱兦矣丛林之下谁堪复振之而今而后必衰替矣惜人重法之诚乃圣贤性分之所具非作意为之也心痛法衰泣乌能忍此篇教人绝异学求妙悟治心以务本也湛堂准和尚初参真净常炙灯帐中看读真净呵曰所谓学者求治心也学虽多而心不治纵学而奚益而况百家异学如山之高海之深子若为尽之此节教绝异学谓湛堂和尚初参真净禅师未得入理时甞点灯帐中看读真净见即呵责之曰所谓学者非徒务文字之学以求诸外也当要息诸想而治其心心若不治则根本不立纵多学皆摘叶寻枝有何利益况诸子百家之异学诸子者如老庄荀墨之类百家者如韩柳欧苏之类异学者谓各有所主也如山之高海之深子何能尽究X今弃本逐末如贱使贵恐妨道业直须杜绝诸缘当求玅悟他日观之如推门入臼故不难矣此节当求妙悟尔今如此为学正所谓弃本逐末犹如卑贱者返役使尊贵之人是为倒置于理不当其实有妨道业从此直须塞绝诸分别妄缘必当专求妙悟若使一旦豁然顿悟然后看读经史如推门入臼一任开合故不难矣湛堂即时屏去所习专注禅观一日闻衲子读诸葛孔明出师表豁然开悟凝滞顿释辩才无碍在流辈中鲜有过者此节闻示专修湛堂闻示即时者就在今日教诫之下便自屏去向来所习学之事屏除也专注如缾注水禅观使心不乱一日闻衲子读诸葛孔明出师表诸葛武侯受顾命辅后主七擒孟获巳定南方乃出师伐魏临行遗表于后主表云先帝创业未半而中道崩殂云云至宫中府中俱为一体师遂豁然开悟将平日胸中所有凝结积滞之物顿然冰释从此辩才无碍其悟入之深在同流辈中少有能超过其灵妙者治心乃世出世之至学心不治而多学典章所谓算沙徒困终无益也读至此乃知良马见鞭影而行到则不难矣此篇教住持当与众同好恶乃合乎大中至正之义也湛堂曰有道德者乐于众无道德者乐于身乐于众X者长乐于身者兦此节明乐有所当谓凡有道德之人无一已之私已有其乐则与众同乐无道德之人只图自家安乐不顾大众殊不知与众同乐者其乐悠长为已求乐者其乐无几不久即亡矣今称住持者多以好恶临众故众人拂之求其好而知其恶恶而知其好者鲜矣故曰与众同忧乐同好恶者义也义之所在天下孰不归焉此节教存大义今时之称为住持者多以自已好恶之心临于大众不与众同情故拂逆而不就要求箇公心直胆者谛审人情看我既好而众人何故返恶我既恶众人因甚返好此中必有其故如此住持天下鲜矣传云好人之所恶恶人之所好是故拂人之性灾必逮夫身拂者逆也故曰寒暑饥渴众所同忧安逸饱暖众所同乐道德仁义众所同好伤残刻剥众所同恶住持人于此四种能同于众者义也义在则众美具在天下谁不归之敬之哉义字当谛思不可轻忽读去得此者无在不在也此篇言持法者贵在变通不知变通则自救不暇安能为人也湛堂曰道者古今正权善弘道者要在变通不知变者拘文执教滞相殢情此皆不达权变此节教人通权达变谓道乃往古来今一大权柄X主宰万物成立圣凡通融无碍之法不是一定作死马医的若是善于弘掦此道者自能通权达变所谓八面玲珑四方洞彻由其入理之深也设使不知变通拘定文字执着教典留滞名相困殢识情殢困极也一味作死法拈弄有甚快活分故僧问赵州万法归一一归何处州云我在青州做领布衫重七斤谓古人不达权变能若是之酬酢此节引古以证权变试看僧问赵州万法归一一归何处州曰我在青州做领布衫重七斤赵州观音院从谂禅师曹州郝氏子嗣南泉普愿禅师南岳下二世古人若不通权达变深融至理岂能有如是之酬酢耶主答客曰酬客答主曰酢圣人云幽谷无私遂致斯响洪钟虡受扣无不应是知通方上士将返常合道不守一而不应变也此节结无私能应变圣人指老子云幽谷无私遂致斯响如幽深巖谷中有人大唿则大应小唿则小应者以其无私心彼我故作此应也又如洪钟受虡扣之无不答也虡天上神兽鹿头龙身说文云钟皷之榭身也横曰栒纵曰虡乃击钟之具以是而知通方上士返将平常之事一一皆合于至道所谓信手拈来无不是终不是那守定一法而不知随事应用变通无碍者比也变通之境终不易到须是胸中无块垒舌上无交纹乃得随声应X响如只口说变通总若羣盲摸象了无实见此篇教人求友须胜已如其鄙匪无益也湛堂曰学者求友须是可为师者时中长怀尊敬作事取法期有所益或智识差胜于我亦可相从警所未逮万一与我相似则不如无也谓凡学者寻求友人须是可为我师法者二六时中常怀尊敬每作事必当取法于他期有利益又或彼智力见识略有胜过于我者亦可以相从差次也何故警䇿我所不及处万一与我一样则不如无也古德云选择良朋要老成不如已者莫同盟譬如水入污泥去纵若清兮也未清其斯之谓欤此篇要人真履实践务华非所宜也湛堂曰祖庭秋晚林下人不为嚣浮者固自难得昔真如住智海尝言在湘西道吾时众虽不多犹有老衲数辈履践此道自大沩来此不下九百僧无七五人会我说话予以是知得人不在众多矣祖庭即佛祖之门庭也秋晚即末法凋零之时也谓林下学人于此凋零之际有不为嚣喧浮薄之事者实是难得昔真如喆禅师住智海时尝言我在湘江之西住道吾寺时众虽不多犹有老成衲子几人行持此道自大沩迁来智海时论众不止九百僧其间无七五人会得我说话的舌头落处以是而知得人只要真修实行者固不在众数之X多也人之性分固是生成而亦因时升降者有之不随时变者几人哉须知古人之意在实而不在华此篇谓人情浇薄知之最为难也湛堂曰惟人履行不可以一詶一诘固能尽知葢口舌辩利者事或未可信辞语拙讷者理或未可穷虽穷其辞恐未穷其理能服其口恐未服其心惟人难知圣人所病此节明知人之难曰世间惟独有知人实处不是容易非是一詶对一诘问便能悉知何也葢有一等口舌辩论锋利者听其言似有可取至于行事之真假未可信也又一种辞语拙讷者讷语迟钝也闻其声似无可听而究竟其道理郄难以极穷所以拙讷者虽能穷其辞恐未能穷他之理利口者虽能服其口恐未能服他之心此所以知人之难即圣人亦有所患焉况近世衲子聪明不务通物情视听多只伺过隙与众违欲与道乖方相尚以欺相冐以诈使佛祖之道靡靡而愈薄殆不可捄矣此节出今时弊病且近来衲子闻见处竟不专以通达人情为事而一味以此视听多只伺候人之过隙隙缝罅也所以与众人之情欲相违与大道之方向相乖时中所竞尚者一味是欺瞒不实之心蒙昧謟诈之念曰月蒙昧也如此行径使佛祖之X道渐渐转衰危乎不可捄也近世人情多尚浮靡行说俱非重厚所以知人之难不在于今也我愿后人存守箇好念头得来受用此篇教学者依附得人可以操持无妄成就品格也湛堂谓玅喜曰像季比丘外多狥物内不明心纵有弘为皆非究竟葢所附卑猥而使然此节教依附得人谓像季学者外但随顺境缘逐诸声色狥顺也内不自求悟明心性此等人纵使有弘大作为处皆是虗浮实非究竟何故葢是所依附之人卑浅鄙猥之所致也如搏牛之䖟飞止数步若附骥尾便有追风逐日之能乃依托之胜也此节喻明所附譬如抟集牛身之䖟据自力奋飞不过数步而巳若附骥尾骥良马也便见其有风可追日可逐之能也此亦无他乃依托之胜也是故学者居必择处游必就士遂能绝邪僻近中正闻正言也昔福严雅和尚每爱真如喆标致可尚但未知所附者何人一日见与大宁宽蒋山元翠巖真偕行雅喜不自胜从容谓喆曰诸大士法门龙象子得从之游异日支吾道之倾颓彰祖教之利济固不在予之多嘱也此节明依附之騐以是知学者居必择其可居之处游必择其可与之人处若善人若良遂能绝其X私邪偏僻之患而得近中正闻正言也昔泽州福严良雅禅师嗣洞山守初禅师青原下八世每爱真如喆之标格致趣实为可尚但未知所依附何人一日见与洪州大宁道宽禅师嗣石霜楚圆禅师蒋山赞元禅师亦嗣石霜南岳下十一世及翠巖真禅师偕行偕同也雅师喜之不胜从容闲暇日谓喆曰诸大士皆福慧深厚者乃法门中有大担当大力量如龙如象之人子今得相从与之交游他日支撑吾道之倾頺彰显祖教之利济固不在我之再三嘱付也失身匪类万事瓦裂依托二字可不慎哉此篇教学人须怀远大之志不可狥俗苟利也湛堂谓玅喜曰参禅须要识虑高远志气超迈出言行事持信于人勿随势利苟枉自然不为朋辈描摸时所上下也谓参禅人先必要识见高思虑远志与气俱宜高超远迈迈远也凡出言行事之间总皆要存诚立信使人不疑惑又不可随顺势力贪求财利苟且枉屈之事果能如此自然使朋辈中人无处下手来描畵你摸索你自然不似他辈亦随时世可上可下之人也循俗苟利心性昏迷即堕为流俗人矣此篇见古人发言行事要皆以不欺为先也湛堂曰予昔同灵源侍晦堂于章江寺灵源一日与X二僧入城至晚方归晦堂因问今日何往灵源曰适往大宁来此节直述往事谓予曾同灵源奉侍晦堂和尚于章江寺灵源一日偶与二僧入城至晚方始归来晦堂因问曰今日向甚么处来灵源以无事入城自觉不便但对曰适才往大宁来时死心在旁厉声呵曰参禅欲脱生死发言先要诚实清兄何得妄语此节明益友无讳时死心正值在旁侍立不忍其虗妄乃大声呵之曰参禅本为超脱生死发言必先要至诚老实清兄你何得作此妄语死心即隆兴府黄龙悟新禅师韶州黄氏子嗣黄龙祖心禅师南岳下十三世灵源面热不敢对自尔不入城郭不妄发言予固知灵源死心皆良器也此节明知过能改灵源闻呵大渐面热不敢别对自此以后更不敢复入城郭外城曰郭亦不敢虗妄发言予固知灵源知过必改死心正而不屈如二人者真良器也良美也古人存心此中无丝毫欺悋死心以不自欺之心责友灵源以不自悋之心改过此各得其正也学者审之此篇说古人好学不倦一皆出自天真非勉强也湛堂曰灵源好阅经史食息未尝少憩仅能背讽乃止晦堂因呵之灵源曰尝闻用力多者收功远X此节谓究学之功深湛堂和尚举灵源禅师好学以䇿进后人阅观也经即一切经书史即一切吏籍食饮食息安𥨊憩息也谓灵源好学于饮食睡眠之间未甞少歇凡读书必到背讽得乃止晦堂呵之以谓不当苦读如是灵源对曰甞闻凡事用力多者收功亦远教中有云勇勐精进自强不息者则三昧易成彼岸易到圆满功德亦得永远也故黄太史鲁直曰清兄好学如饥渴之嗜饮食视利养纷华若臭恶葢其诚心自然非特尔也此节出性分之本具黄太史讳庭坚字鲁直号山谷居士得法于黄龙祖心禅师故甞称灵源曰清兄好学如饥渴者之欲饮食视利养纷杂浮华之事如恶臭葢其天性至诚自然如此非勉强为之也请问今时学者一本书你曾读过几遍敢言背讽乎勉之勉之禅林宝训笔说卷上禅林宝训笔说X卍XXX禅林重刻宝训笔说卷中楚衡云峯智祥述此篇教人持法当以中道含缓为要也灵源清和尚住舒州太平每见佛眼临众周密不甚X失事因问其要佛眼曰用事宁失于宽勿失于急宁失于略勿失于详急则不可救详则无所容当持之于中道待之以含缓庶几为临众行事之法也清和尚住太平日每常见佛眼和尚临于大众凡百所为无不周旋无不细密不甚失其事之所宜因而问其要义佛眼答曰大凡所作之事安得全保其无失宁可失之于宽缓不可失之于急迫宁可失之于简略不可失之于详细葢事失于急救之不及也失于详则人无所容矣但当持守中道待以食缓庶几即方可也方可以为临众行事之法则也古人披肝露胆诚不啻如父母之教子宁宽忽急宁略勿详此二言立身处世之道尽之矣此篇谓道人出处自有其时强之勿庸也灵源谓长灵卓和尚曰道之行固自有时昔慈明放意于荆楚间含耻忍垢见者忽之慈明笑而巳有问其故对曰连城与瓦砾相触予固知不胜矣东京天宁长灵守卓禅师嗣灵源清禅师南岳下十四世此节明养道以待时谓得道之士将欲行其所得之道不是强为必有其时时至而理自彰也昔日慈明和尚放意于荆楚间放意者非放荡其意因时不至放荡形迹于稠人中也虽遇几多耻辱垢污皆含藏忍受而巳往往人见他如此放纵其形多轻忽之慈明伹笑而止有问曰他如X此轻忽你何故返笑对曰连城与瓦砾相触予固知不胜矣砾小石也赵有卞和璧秦昭王欲以十二连城贸之赵遣相如送之入秦相如视秦王惟有爱璧之心而无割城之意乃诈曰璧有瑕请示之王授璧与相如如将璧却倚柱立怒发冲冠谓曰臣闻布衣之交尚不忍相欺况大国乎王若急臣臣头璧俱碎于柱王恐碎璧使人扶相如起逮见神鼎后誉播丛林终起临济之道嗟乎道与时也苟可强乎此节明时至以成化逮见神鼎后潭州神鼎洪諲禅师襄水序予邑氏子嗣首山念禅师南岳下九世寻常一衲以度寒暑后隐衡岳有一豪贵来山游见师气貌闲静一钵无余遂拜请住神鼎十年枯淡室无升米日收盏饭一枯木床为法座残僧数辈围之始终不易后宗风大振望尊一时门弟子气吞诸方是时慈明往谒发长不翦敝衣楚音通谒称法姪一众大笑鼎遣童子问长老谁之嗣明仰视屋曰亲见汾阳来鼎杖而出顾见欣然问曰汾州有西河师子是否明指其后绝呌曰屋倒矣童子返走鼎回顾相矍铄明地坐脱只履眎之鼎老忘所问又失明所在明徐起整衣且行且语曰见面不如闻名遂去鼎遣人追之不可叹曰汾州乃有此儿耶慈明自此美誉播扬于丛林重兴临济之道嗟乎二字乃灵源叹息勉强出世者谓道虽X具时不至强之亦奚益耶道之成在我道之行惟时时不至乌能行其道所谓不是春风花不开时所限也此篇教人时中以理防患急则不可救也灵源谓黄太史曰古人云抱火措于积薪之下而𥨊其上火未及然固以为安此诚喻安危之机死生之理明如杲日间不容发此节先明无智防患古人即前汉书文帝六年丁卯淮南厉王长谋反废处蜀郡愤恚不食而死梁太傅贾谊上疏曰臣窃惟今之事势可为痛哭者一可为流涕者二可为长太息者六若其他背理而伤道者难徧以疏举进言者皆言天下巳安巳治矣臣独以为未也曰安且治者非愚则谀皆非实知治乱之体者也夫抱火厝于积薪之下而𥨊其上火未及然固以为安方今之势何以异此本末舛逆首尾衡决国制抢攘非甚有纪陛下可不壹令臣得熟数之于前因陈治安之䇿试详择焉师谓此语实可以喻人安危之机死生之理其明白如杲日丽天此间难容丝发隐昧也夫人平居燕处罕以生死祸患为虑一旦事出不测方顿足扼腕而救之终莫能济矣此节正教时中自警我见世人平居闲处之日未甞以生死祸患为虑者正如那安𥨊积薪之人无所惧也一旦祸患之事发于忽然不测之间如积X薪下火起至此方才来顿足扼腕扼腕即捶胸也冀欲救之终不可得矣平常能以生死祸患为虑者今时能有几箇扼腕追之者无限此篇见古人念念以弘道为已任真祖师心也灵源谓佛鑑曰凡接东山师兄书未甞言世谛事惟丁宁忘躯弘道诱掖后来而巳此节明古人志在于道谓每凡接五祖师兄书其中总不曾言世谛中事丁宁即教诫也惟教诫人要忘躯弘道诱引诸子扶掖后昆而巳近得书云诸庄旱损我总不忧只忧禅家无眼今夏百余人室中举箇狗子无佛性话无一人会得此可为忧此节见智者济人事急近得书云今岁虽则诸庄旱损我总不以为忧只忧禅者家无道眼今夏山中百余人室中举个狗子因甚无佛性话竟无一人会得此诚可以为忧矣至哉斯言与忧院门不办怕官人嫌责虑声位不扬恐徒属不盛者实霄壤矣此节谓常人忧之有别与那一等忧院中诸事不办者怕官府嫌责者虑声名势位不显扬者恐其徒眷不盛者以此较之真天地悬隔矣每念此称实之言岂复得闻吾姪为嫡嗣能力振家风当慰宗属之望是所切祷此节乃嘱以力行此道吾甞思念此称意真实之X言今日岂再得闻吾姪乃师兄之嫡子必能殚力以振家风今本宗眷属所企望者无他唯公一人而巳须当安慰宗属之所望是我所激切而恳祷之此一段忧人之心真不可解此篇言凡事皆在积累而成功力不可不深致也灵源曰磨砻砥砺不见其损有时而尽种树蓄养不见其益有时而大积德累行不知其善有时而用弃义背理不知其恶有时而亡学者果熟计而履践之成大器播美名斯今古不易之道也磨治石也礲磨也砥以砥磨物也砺砥石也磨砥乃用石磨物也礲砺是以物于石上磨也灵源要人知得积累所成之意谓如磨子与磨石相似累年积月虽不见其有损却有箇时节不觉而尽又如种树木蓄瓜果者时中不见有增益却有时而大须知人之积德累行亦然每日之中虽不知其善却有时而用也至于弃义背理者虽不知其恶却有时而亡全篇出说苑正谏章学者果能熟计此语善不可以微而不修恶不可以微而不戒依而行之将来必成大器播扬美名斯今古不易之正论也圣贤虽有不可思议之境界亦是积累而至此篇教住持去私心宏器量是其要也灵源谓古和尚曰祸福相倚吉㐫同域惟人自召安可不思或专已之喜怒而隘于含容或私心靡费而X从人之所欲皆非住持之急兹实恣肆之攸渐祸害之基源也惠古禅师嗣灵源清禅师南岳下十四世谓人之祸福本相依倚吉㐫亦同其处要皆人之行事自所招致安得不时中而细思之也何言自招曰或专自已之喜怒而心胷窄隘无包容之量或纵吾之私心无故浪费而顺从人之所欲如此皆不是住持之急务而实是恣情肆意之所由来将成祸害之基址本源也私心狭量人本不是做住持的器格有如斯者难保无虞此篇训人安不忘危理不忘乱是远祸生福之大主宰也灵源谓伊川先生曰祸能生福福能生祸祸生于福者缘处灾危之际切于思安深于求理遂能祗畏敬谨故福之生也宜矣福生于祸者缘居安泰之时纵其奢欲肆其骄怠尤多轻忽侮慢故祸之生也宜矣此节明顺逆唯自感伊川姓程名颐字正叔号伊川河南人问道于灵源禅师师谓伊川先生曰祸虽是不可意的事而实能生福福虽是乐意之境而必能生祸何也祸中能生于福者缘人居在灾危之际处百不如意之地专切欲思安乐之方深穷求其解脱之理由者祗畏敬谨凡事皆小心翼翼一息不懈故福从此而渐生矣福能生祸者缘人处于安泰之时百凡皆称心如意纵其奢华乐X欲肆其骄倨怠慢由是多轻忽其事侮慢于人故祸自此而毕至矣圣人云多难成其志无难丧其身得乃丧之端丧乃得之理是知福不可屡侥倖得不可常觊觎居福以虑祸则其福可保见得而虑丧则其得必臻故君子安不忘危理不忘乱者也此节明得失唯自知圣人指老子警世篇云多难成其志无难丧其身有得即有失所以得即是丧的根本丧却又是得的道理以是而知凡人既居于福中当须知足不可屡侥倖屡数数也侥是不当求而求倖是不当得而得既有所得宜乎知止不可常觊觎觊觎者希望欲得也若使居福之时而能虑祸则其福必定可保见得之际便能虑丧则其得必竟能臻是故为君子者居安必不敢忘危在治必不敢忘乱斯为得矣教你细观祸福之所由非他人置之也居安治毋忘危乱是最得力的明训此篇教人即忘明真勿起生灭心也灵源谓伊川先生曰夫人有恶其迹而畏其影却背而走者然走愈急迹愈多而影愈疾不如就阴而止影自灭而迹自绝矣日用明此可坐进斯道所行之事喻迹起生灭心喻影背走喻舍忘归真就阴喻即忘明真所谓扬汤止沸不如釜底抽薪夫欲人无闻莫若无声欲人无知莫若无为是知X迹从念起影逐身生绝异念而妄迹自消息幻体而虗影亦灭学者但解回光就已返境观心则法眼明而业影自消真身现而尘迹自绝若是则不滞化城而径趣宝所矣日用明此于一坐之间得斯道矣就阴而止在你自已分上如何理会若理会得清楚则斯道可进不然多在鬼窟里作活计此篇教人量力而行勿自广也灵源曰凡住持位过其任者鲜克有终葢福德浅薄量度狭隘闻见鄙陋又不能从善务义以自广而致然也谓住持乃担当佛祖之重任者若力小而任重多不能完美倒底何故葢由他福德浅薄又兼志识不广量度不弘闻见皆鄙陋不堪又不能依从良善务合事宜以自高自广而使然也从善务义乃智者生涯致力而行虽愚必智虽弱必强此篇说至人当韬光晦迹勿炫露取败也灵源闻觉范贬窜岭海叹曰兰植中涂必无经时之翠桂生幽壑终抱弥年之丹古今才智丧身谗谤罹祸者多求其与世浮沉能保其身者少此节明才藏必无虞瑞州清源寺德洪觉范禅师本郡彭氏子嗣真净文禅师南岳下十三世南宋高宗帝赐宝觉圆明之号时称寂音尊者因秦桧专权恶天下好人谗奏师过遂贬窜于岭海贬谪X也窜驱逐也灵源闻之乃叹曰兰极香者也由种之于当路故欲求其经一时之翠不可得也桂亦香也因生于幽巖深壑之间故能抱守长年之丹且古今有才智之士亦然或致丧身或招谗谤或罹祸害者极多求其与世无忤随其波流情和意合能保其身者无几故圣人言当世聪明深察而近于死者好议人者也博辩宏大而危其身者好发人之恶也在觉范有之矣此节明智露必遭迍故圣人言史记孔子适周问礼于老子将辞老子曰吾闻富贵者赠人以财仁者送人以言吾虽不能富贵而窃仁者之号今送子以言也当今之士聪明深察而近于死者好讥议人者也博辩宏远而危其身者好发人之恶也为人臣子可不慎乎孔子敬奉其教自周返鲁道愈尊矣今灵源和尚引以为叹曰如老子此言在觉范禅师实有之矣要知者等行径原不可以与世浮沉全身远害者此当须别着眼此篇谓学道以玅悟为先不可泥于文字也灵源谓觉范曰闻在南中时究楞严特加笺释非不肖所望葢文字之学不能洞当人之性源徒与后学障先佛之智眼病在依他作解塞自悟门资口舌则可胜浅闻廓神机终难极玅证故于行解多致参差而日用见闻尤增隐昧也X灵源闻觉范在岭南时中细究楞严梵语首楞严此云一切事究竟坚固特加笺释笺乃传之未尽也释是解释谓公虽如此用心非不肖所望于公者葢文字之学不能洞彻当人妙性之根源也徒然返与后生学者障蔽先佛智慧法眼何故病在依他文字作解会故塞绝自已妙悟之门若论资助人之口舌得此笺释可以胜过于浅闻至若廓彻神机终不能使人极穷妙证故于行解多致参差参差不齐貌乃言行相违也而日用中所见者文字所闻者义理将自家一段照天照地的光明多增隐昧矣此是直捷提持向上语当深心谛审此篇教住持当曲全人材不可以偶失而偏废也灵源曰学者举措不可不审言行不可不稽寡言者未必愚利口者未必智鄙朴者未必悖承顺者未必忠故善知识不以辞尽人情不以意选学者此节言知识要稽审人情谓作长老者于学人举止处不可不细细审察言行处不可不时时稽考寡言者口虽拙讷心中未必愚蠢利口者言虽巧便𦚾中未必智识鄙朴者行履虽或拘谨未必咸出悖逆承顺者言貌虽或谦恭未必尽能忠信故善知识不可以辞尽人情不可以意选学者兵部侍郎陆贽上唐德宗谏曰明王不可以辞尽人情不可以意选进士进退随爱憎之情离合系异X同之趣是犹舍绳墨而意裁曲直弃权衡而手揣重轻虽曰精微不能无谬此灵源特引用以示人夫湖海衲子谁不欲求道于中悟时见理者千百无一其间修身励行聚学树德非三十年而不能致偶一事过差而丛林弃之则终身不可立夫耀乘之珠不能无颣连城之璧宁免无瑕凡在有情安得无咎夫子圣人也犹以五十学易无大过为言契经则曰不怕念起惟恐觉迟况自圣贤巳降孰无过失哉在善知识曲成则品物不遗矣此节谓学者要知过自检葢湖海衲子谁不欲求道其间悟明自心见彻本性者千百人中难得一二于中精修其身勉励其行聚积学问树立德业成就一箇人品非三十年功夫不能到偶然间有一事或失检点便成过差而丛林中以为有过辄弃之矣使三十年积习一旦皆废而终身不可立夫耀乘之珠不能无颣颣丝节也魏惠王曰寡人有径寸之珠照车前后各十二乘者数枚齐王曰吾有四臣照千里之外岂特十二乘也魏王有媿连城之璧宁免无瑕解见前凡在有情识中安得俱然无咎夫子圣人也犹以五十学易明乎吉㐫消长之理进退存亡之道故可以无大过为言尔梵语修多罗此云契经谓契理契机上契诸佛玅理下契众生机宜契合也则曰不怕有念斯起惟恐觉照生迟况自圣贤巳降降下也熟无过失X哉在善知识委曲作成则高低大小利钝杂出之人物俱无遗失矣故曰巧梓顺轮桷之用枉直无废材良御适险易之宜驽骥无失性物既如此人亦宜然若进退随爱憎之情离合系异同之趣是犹舍绳墨而裁曲直弃权衡而较重轻虽曰精微不能无谬矣此节教师承宜当公正故曰巧梓顺轮桷之用枉直无废材梓木匠也轮车轮桷榱桷谓巧匠用木枉者可为轮直者可为桷使不废其材也昔齐桓公读书于堂上轮扁斵轮于堂下释凿而问曰敢问君之所读者何书公曰圣人之言也扁曰圣人在乎公曰圣人死矣扁曰然君所读者糟粕耳公怒曰寡人读书轮人安得讥乎有说则可无说则死扁曰以臣事观之臣当斵轮徐则甘而不固疾则苦而不入不徐不疾得之于心应之于手口不能言有数存焉臣不能谕臣之子子不能受之于臣臣年七十而老斵轮古之斵轮者与其不可传而死者多矣故君之所读者糟粕耳桓公大喜出庄子天道篇良御适险易之宜驽骥无失性善使马者称良御驽钝马也骥良马也如善于用马者险处则驰之以骥易处则驰之以驽使迟速各得其宜自不失其所赋之性也凡物既皆如是而人岂不如其然也若进退随爱憎之情离合系异同之趣此两句谓知识用人倘爱者非其材亦X进而与之合同其事也憎者是其人亦退而与之离异其志也如是者犹如梓人舍其绳墨而欲裁曲直亦如贾者弃其权衡而欲较重轻虽则日技艺精微终不能免其无谬矣如此作成人方是佛菩萨真实念头此篇教住持以至公为心不可偏狥已私也灵源曰善住持者以众人心为心未甞私其心以众人耳目为耳目未甞私其耳目遂能通众人之志尽众人之情此节明情通无外谓善能为住持者但以众人心为已心不必私用吾心以众人耳目为已之耳目不必私用吾之耳目遂能通众人之志尽众人之情夫用众人之心为心则我之好恶乃众人好恶故好者不邪恶者不谬又安用私託腹心而甘服其谄媚哉既用众人耳目为耳目则众人聪明皆我聪明故明无不鉴聪无不闻又安用私託耳目而固招其蔽惑耶此节显情同不二夫用众人之心为已之心则无二心所以我之好恶乃众人之好恶故所好者决定不邪所恶者决定不谬又何必于私地嘱託他人之心腹甘服他人之谄媚于我哉既用众人之耳目为已之耳目则见闻无隐所以众人聪明即是我之聪明故明无所不鉴照聪无所不通晓又X何必于私隐中嘱託他人之耳目固招他人之蔽惑于我耶夫布腹心託耳目惟贤达之士务求已过与众同欲无所偏私故众人莫不归心所以道德仁义流布遐远者宜其然也而愚不肖之意务求人之过与众违欲溺于偏私故众人莫不离心所以恶名险行传播遐远者亦宜其然也此节明同不同之故然则展布多人之腹心嘱託众人之耳目者或亦有之但贤达之士假此闻见託借腹心专求已之过失与众人同其所欲无所偏私故众人莫不归心所以住持之道德仁义流布于遐方者宜其所然也而愚者之意惟嘱託人之腹心耳目务求他人之过失则与众人违其所欲堕于偏私故众人莫不离心使住持之恶名险行传播于遐方者亦宜其所当然也是知住持人与众同欲谓之贤哲与众违欲谓之庸流大率布腹心託耳目之意有殊而善恶成败相返如此得非求过之情有异任人之道不同者哉此节显同不同之騐是知为住持者与众人同欲者即贤哲也与众人违欲者乃庸流耳大槩布腹心託耳目之意有求人过求已过之不同而善恶成败相返之利害实有如此岂得不是求过之情有人已之异而任人之道有公私之不同者哉此章贵在自求已过始不与凡夫为匹偶若然是X世间第一种英烈丈夫此篇谓凡为道人者轻财重德可以为摄化之缘也灵源曰近世作长老涉二种缘多见智识不明为二风所触丧于法体一应逆缘多触衰风二应顺缘多触利风既为二风所触则喜怒之气交于心郁勃之色浮于面是致取辱法门讥诮贤达此节谓应缘当以智照近世作长老者所经涉有二种因缘多见人之智识不明白为此二种境风所触动竟尔丧失自家持法之体段其二种者何一者应不如意逆缘多乎触发者衰风乃烦恼忿恨之气二者应如意的顺缘多乎触发者利风乃贪爱忻喜之气既为二风之所触则有喜怒之气交攻于心郁勃之色浮见于面也郁喜貌勃色变貌吃吃穷年得之则喜失之则怒必为具眼之贤达讥诮随之是致取辱于法门也惟智者善能转为摄化之方美导后来如瑯琊和尚往苏州看范希文因受信施及千余缗遂遣人阴计在城诸寺僧数皆密送钱同日为众檀设斋其即预辞范公是日侵蚤发船逮天明众知巳去有追至常州而得见者受法利而回观此老一举使姑苏道俗悉起信心增深道种此所谓转为摄化之方与夫窃法位苟利养为一身之谋者实霄壤也此节明起信惟在疎财惟独有大智慧者遇此境X缘善能转作摄受教化之方便以此美声引导于后来如瑯琊和尚即𣻄州广照慧觉禅师嗣汾阳昭禅师南岳下十世往苏州看范希文姓范名仲淹字希文汝南人宋仁宗庆历间为参政谥文正公问道于瑯琊瑯琊和尚因访之得受信施及千余缗缗钱串也遂遣人阴隐中筹计在城诸寺僧众皆密送钱同日为众檀越设斋和尚即预先辞范公是同为设斋之日侵早发船人皆不知逮天明众知巳去有念师之切者追至常州而得见师如法开导皆受法施利益而回灵源和尚谓观此老者一番举作使姑苏道俗悉起信心增将来甚深之道种如此真所谓转为摄化之方也与夫那一种曰月窃法位苟求利养为一身之谋者实天地悬隔矣我不知窃位求财者阅此当作何面目此篇教人修德力行不求闻知于人自为人之所敬也文正公谓瑯琊曰去年到此思得林下人可语者甞问一吏诸山有好僧否吏称北寺瑞光希茂二僧为佳此节谓德存而名显谓去年到此苏州莅任巳来思得箇林下道人可相语者甞问一吏本城内外及诸山有好道德僧否吏称北寺瑞光希茂二僧为佳瑞光寺名有四瑞钟皷自鸣宝墖放光瑞竹交加白龟听法故称瑞光即今之卧佛寺也希未X详氏族嗣法茂即茂月禅师嗣大愚守芝禅师南岳下十一世予曰此外诸禅律中别无耶吏对予曰儒尊士行僧论德业如希茂二人者三十年蹈不越阃衣惟布素声名利养了无所滞故邦人高其操履而师敬之若其登座说法代佛扬化机辩自在称善知识者非顽吏能晓此节证名实而行真予曰此二人外诸禅师律师中别无耶吏对曰儒者独重士行僧家多尊德业如希茂二人者三十年履蹈不越门阃衣服惟以布素声名利养了无所滞于胸中故我此郡人皆高尚此二师之操守行履而以师敬之也若论他登座说法代佛弘扬教化以机锋辩才自在称为善知识者此则非顽吏所能晓也逮暇日访希茂二上人视其素行一如吏言予退思旧称苏秀好风俗今观老吏尚能分君子小人优劣况其识者耶此节显目击而道存逮闲暇日访寻希茂二上人上人者内有智德外有胜行在人之上者也观他所行事实一一皆如吏言予退而思之从来称苏秀好风俗苏即苏州秀即嘉兴今观此老吏尚能分君子小人之优劣何况其有识者耶瑯琊曰若吏所言诚为高议请记之以晓未闻X此节纪其事以晓众瑯琊和尚闻而喜曰若此吏言诚为高上之议论请笔记之以遍晓于未闻者黄金白玉本质自珍何患无有识者学者读此自知好人当做此篇要人深蓄厚养不宜躁进以求名也灵源曰钟山元和尚平生不交公卿不苟名利以卑自牧以道自乐此节明务实存真钟山元即蒋山赞元禅师灵源和尚述他平生行业以警后学谓元和尚生平以来不欲交结公卿士大夫不苟求声名利养惟独以谦卑自牧易象曰谦谦君子卑以自牧卑者谦之至也以养道自乐不愿出世为人也士大夫初勉其应世元曰苟有良田何忧晚成第恐乏才具耳此节明自足之乐士大夫喜其为人高蹈劝勉应缘世间元曰凡学者果有良美之田苗丰子实虽迟亦妙何忧晚成以良田喻人所守之道第但也但恐乏才智器具耳荆公闻之曰色斯举矣翔而后集在元公得之矣此节出判美之词荆公闻元和尚此语曰色斯举矣翔而后集如鸟之为物也见人颜色不善则飘然而逝廻翔审视至弹射不惊之处而后集之谓在元公之见机亦如此也有良田不忧晚成是X极受用处着忙作么此篇言学道人行难于悟守当损已利人为要也灵源曰先哲言学道悟之为难既悟守之为难既守行之为难今当行时其难又过于悟守葢悟守者精进坚卓勉在己躬而巳惟行者必等心死誓以损已益他为任若心不等誓不坚则损益倒置便堕为流俗阿师是宜祇畏谓世间学道人惟有悟证自心最是难的既悟矣又常常持守操修所谓水边林下保养圣胎犹为不易既能守矣又贵乎行然至于行此道法接引众人更为难中之难何也葢悟守者精进不退三年五载自然打成一片守之坚固超卓不二其志然此不过勉力修持在我一身不懈不惰而巳惟行此道者必要以平等心坚固愿更须损已益人以为任乃可为之若使心不等誓不坚损人益我是颠倒行事不惟不能光扬祖道而自家亦堕为流俗阿师其利害有如此者须当祇敬而大畏之祇大也行道之难非粗心所知惟登地菩萨始能究也学者当细审而力行之可耳此篇见古人有谦光导物之用尤歉然不敢自恃也灵源曰东山师兄天资特异语默中度寻常出示语句其理自胜诸方欲效之不诡俗则淫陋终莫能及求于古人中亦不可得然犹谦光导物不啻饥渴尝X曰我无法宁克勤诸子真法门中罪人矣灵源和尚举演祖为人之实行以勉后学谓东山师兄所禀之天资挺特而卓异或语或默皆中法度寻常出一言发一语开示于人其义理自然超胜设若诸方欲效之者不是诡谲鄙俗之言则为淫荡狭陋之语竟莫有能及之不惟同时者不能及求于古人中亦不可多得虽然如是尚犹谦光导物不异如饥如渴尝曰我无道法宁岂也克能也岂能䇿勤于诸子既不能䇿进学人可谓真法门中罪人也如此人品须知渊源而有本濶大而无方不是常人学得的古人集此以为法式读之应生珍重此篇教住持要行解相应无沾沾于声利也灵源道学行义纯诚厚德有古人之风安重寡言尤为士大夫尊敬此节述露源生平行实谓师所证之道所操之学所行之义一味真纯诚实不杂不妄其德至厚真有上古风规寻常起居之间安重寡言更为士大夫之所尊敬尝曰众人之所忽圣人之所谨况为丛林主助宣佛化非行解相应讵可为之要在时时检责勿使声名利养有萌于心傥法令有所未孚衲子有所未服当退思修德以待方来未见有身正而丛林不治者此节复明师教行解相应师每向人曰大凡众人X放心纵意忽略之处却是圣人至谨至慎之地况为一丛林主人元是助宣佛化若不是行解相应岂敢轻易为之要在时时自加检责切不可使声名利养有萌动于心如此细心守持犹或所行之法令人有所未孚孚信也衲子有所未服自当退思深修道德不可抑人从巳以待将来自有从化之时也未见有身正而丛林不治者所谓观德人之容使人之意消诚实在兹此节引德人以証实所谓观有德之人的容貌使人心下染恶冰消者无他其诚实在德而巳田子方名无择答魏文候曰吾师东郭顺子候曰子何故未尝称之方曰其为人也真人貌而天虗缘而葆真清而容物物无道正容以悟之使人之意也消无择何足以称之出庄子外篇能时时检责便是最上品人人不从当责己真妙剂也此篇教人涵养勿暴免招祸辱也灵源谓圆悟曰衲子虽有见道之资若不深蓄厚养发用必峻暴非特无补教门将恐有招祸辱圆悟成都府昭觉寺佛果克勤禅师彭州骆氏子嗣五祖演禅师谓凡为衲子者虽则具有见道之资质假若不肯深蓄厚养发用出来所作所为必竟峻险暴虐如此作为非但无有补益于教化之门吾恐异日必招祸害谤辱矣衲子不可不慎惟深蓄厚养是真受用躁进奚益切宜加察X此篇教学者以诚信为本不可斯须去已也圆悟禅师曰学道存乎信立信存乎诚存诚于中然后俾众无惑存信于己可以教人无欺惟信与诚有补无失此节举诚信为本心实曰诚乃信之体也言实曰信乃诚之用也谓学道先须存一信字立信全在一箇诚字若人能存至诚于心中然后使众人自无所惑存至信于自已可以教人则无所欺惟信之与诚实有补于我而无失于人也是知诚不一则心莫能保信不一则言莫能行古人云衣食可去诚信不可失惟善知识当教人以诚信且心既不诚事既不信称善知识可乎易曰惟天下至诚遂能尽其性能尽其性则能尽人之性此节教必诚必信是知人之诚心不一自有轻重则此心莫能保守信力不一自有勤怠则所言莫能施行鲁论云衣切于体可以御寒食切于命可以止饥似俱不可去者而犹可去诚信二字宁死不可失也惟善知识者必当教人以至诚感人以至信心若妄而不诚事若欺而不信称之为善知识可乎易系辞曰惟天下至诚遂能尽其性能尽其性则能尽人之性能尽人之性则能尽物之性能尽物之性则可以赞天地之化育可以赞天地之化育则可以与天地参矣註曰性者德无不实理无不具故无人欲之私能尽者知之无不明处X之无不当天下至诚者言圣人之德天下莫能加也赞助也参者与天地并立也而自既不能尽于己欲望尽于人众必绐而不从自既不诚于前而曰诚于后众必疑而不信此节明自尽而能尽人设使自既不能尽诚存信于己而欲望人尽诚存信众人必欺绐而不从绐者欺也自既不能尽诚行之于前以为轨范而曰我之行诚必在于后众人愈见疑惑而不信矣所谓割发宜及肤剪瓜宜侵体良以诚不至则物不感损不至则益不臻葢诚与信不可斯须去巳也明矣此节喻自诚而能致信所谓如剃发者必当及于皮肤噼爪者自当侵于肉体良以我之诚信若不极至则人不能感服如剃发之不及肤也我之减损若不极至则益不能咸臻如剪爪之不侵体也臻者至也葢诚之与信一体一用不可斯须离于我也明矣斯须蹔时也今多是不诚不信者欲作师法如何行得去感得动此篇言智人能改过迁善使道德日新也圆悟曰人谁无过过而能改善莫大焉从上皆称改过为贤不以无过为美此节先明改过为美谓世间不论贤不肖君子小人谁得全无过失设有些些过差自能改革其善莫大于此焉从上之圣贤皆称赞能改过者为贤X德竟不曾以无过者为嘉美故人之行事多有过差上智下愚俱所不免惟智者能改过迁善而愚者多蔽过饰非迁善则其德日新是称君子饰过则其恶弥着斯谓小人此节明人俱不免无过所以人于行事之间多有过差处上之贤人君子下之黎庶小人俱所不能免惟有智慧之人能改过自新迁善明理而愚痴者多遮蔽过差掩饰其非若能迁善则其德业日新是称之为君子矣饰过则其恶迹日显即谓之不才人也是以闻义能徙常情所难见善乐从贤德所尚望公相忘于言外可也此节引古以劝知言是以闻善言则能迁徙常情之所难得也徙移也见善行即能乐从贤德之所尚也孔子曰德之不修学之不讲闻义不能徙不善不能改是吾忧也註曰德必修而后成学必讲而后明见义能徙改过无悋此四者日新之切要苟未能之圣人尚且忧之况学者乎谓如我所言者乃古人教诚之语也望公相忘我于语言之外唯得吾意可也改过二字是化迷为悟转物为道的捷径不可不刻意行焉此篇言住持当以德感人使人慕而爱之也圆悟曰先师言作长老有道德感人者有势力服人者犹如鸾凤之飞百禽爱之虎狼之行百兽畏之其X感服则一其品类固霄壤矣谓吾先师演和尚曰作长老有以道德感发于人者有以威势制服于人者以德感者如鸾凤之飞百禽爱而从之也以力服者如虎狼之行百兽畏而避之也感之而来服之而去然感服虽则无二其用德用力之不同而名位实天地悬隔矣喻得爽快之极试看感之与服受用何如此篇言智者所从惟道所以情通而法治也圆悟谓隆藏主曰欲理丛林而不务得人之情则丛林不可理务得人之情而不勤于接下则人情不可得务勤接下而不辩贤不肖则下不可接务辩贤不肖而恶言其过悦顺其己则贤不肖不可辩惟贤达之士不恶言过不悦顺已惟道是从所以得人情而丛林理矣平江府虎丘绍隆禅师和之含山人嗣圆悟勤禅师南岳下十五世谓整理丛林贵得众人之情情不得则丛林何以治焉然欲得人之情贵在殷勤接引初学如不勤于接下则人情亦不可得欲勤于接下必要辩别贤德与不肖之者若不辩贤不肖混而为一则下不可接要辩贤与不肖不可恶人言我之过悦人顺从于己若使你恶言其过悦顺于已则贤不肖亦不可辩惟有贤达之士不恶人言已之过不悦人顺己之好惟独以道是从所以得众人之情使丛林自然雍肃条件自然整理X矣惟道是从一句是大关要更须回观自已看情如何得通知此可以行道也此篇教住持所求惟善矜细行以全大德也圆悟曰住持以众智为智众心为心恒恐一物不尽其情一事不得其理孜孜访纳惟善是求此节言所求惟善分别是非曰智妙众理而宰万物也谓作住持人当以众人之智为我智当以众人之心为我心常当审思恐有一人不能尽之以情恐有一事不能通之以理孜孜犹切切也访贤纳谏惟善是我所当求也当问理之是非讵论事之大小若理之是虽靡费大而作之何伤若事之非虽用度小而除之何害葢小者大之渐微者着之萌故贤者慎初圣人存戒此节论理之所在凡所作为之事但问道理之当不当勿论所作之事大与小也若此一事与理相当利益丛林成就大众纵奢费极大而作之何伤若事之不当道理虽用度些小而除之何害设谓些小之用不除可也抑知小者大之渐进微者着之萌芽故贤达之士慎行于初至圣之人戒谨于微也涓涓不遏终变桑田炎炎靡除卒燎原野流煽既盛祸灾巳成虽欲救之固无及矣古云不矜细行终累大德此之谓也此节方借事以明涓涓犹滴滴也如治水者于一X滴之初而不止遏终久成流必变更夫桑田矣炎炎星火也又如火于一星之初而不除灭及其炽然卒必燎于原野矣至于水流火煽之际势巳盛矣而祸灾亦巳成矣虽欲救之固无能及矣古云若不矜持其细行终有累失于大德正如此言之谓也书云乌乎夙夜罔或不谨不矜细行终累大德为山九仞功亏一篑註曰或犹言万一也吕氏曰此是勤德工夫或之一字最有意味一暂止息则非勤德也矜者持也细行者小事也此章重在惟善是求与不矜细行上留意沉玩之其义自见此篇言长老以利济为心是助宣法化之机也圆悟谓元布袋曰凡称长老之軄助宣佛化常思以利济为心行之而无矜则所及者广所济者众然一有矜己逞能之心则侥倖之念起而不肖之心生矣元布袋即台州护国此菴景元禅师永嘉南溪张氏子嗣圆悟勤禅师南岳下十五世以师常负布袋而行故人称为布袋和尚谓凡称为长老之軄品不是寻常乃助佛宣化岂容易事耶时时常要思念以利人济世为心当其行化时又要无矜高自恃之念则所及者必广所济者必众然一时忽有矜已逞能之心则侥倖欲得之念便起而不肖之心即生矣矜高之病极是难除我愿诸君内X省常歉久自无之此篇言人当谨始慎终以成令名也圆悟谓玅喜曰大凡举措当谨终始故善作者必善成善始者必善终谨终如始则无败事此节教谨始终谓大凡为人举动止措之间必当要谨始慎终故善于作事者必能善成善于慎始者必能善终若谨守至终犹如最初无二则于事必无所取败也古云惜乎衣未成而转为裳行百里之半于九十斯皆叹有始而无终也故曰靡不有初鲜克有终此节举事以騐古云惜乎作上衣者未得成便改作下裳又如行路者百里至五十里而返甚至行到九十里而返者斯皆叹有始而无终也故诗云靡不有初鲜克有终昔晦堂老叔曰黄檗胜和尚亦奇衲子但晚年谬耳观其始得不谓之贤此节举人以騐昔晦堂老叔曰黄檗山惟胜禅师潼州罗氏子嗣黄龙南和尚南岳下十二世参黄龙日挺特卓立人皆称之为奇衲子及至后来作事差谬便不如也观其始岂得不谓之贤以此观之人可不竞竞业业夙夜殷勤慎终如始乎此篇言凡事以稽古为训乃无臆见之失也圆悟谓佛鑑曰白云师翁动用举措必稽往古尝曰事不稽古谓之不法予多识前言往行遂成其志然X非特好古葢今人不足法此节言事必依古昔我白云师翁凡于动用之中必要稽考于往圣先贤以为法则甞曰凡人作事不稽察往古谓之没有法则予多博採前贤之言往圣之行遂成我生平之志易大畜卦象曰天在山中大畜君子多识前言往行以畜其德註曰前言往行是古圣之言行也观其言察其行以成德乃大畜之义畜积成也然我非是立意好古葢今时人实不足以为轨则也先师每言师翁执古不知时变师翁曰变故易常乃今人之大患予终不为也此节又辩当执古先师每每谓曰师翁大煞执古竟不知随时变通师翁曰更变故作改易常法乃今人之大患予终不作此变易之事也今人最怕执古不执古便称为风流丈夫也异哉此篇见古人刚方自持不贬节以求名也佛鑑懃和尚自太平迁智海郡守曾公元礼问孰可继住持佛鑑举昺首座公欲得一见佛鑑曰昺为人刚正于世邈然无所嗜好请之犹恐弗从讵肻自来耶公固邀之昺曰此所谓呈身长老也竟逃于司空山公顾谓佛鑑曰知子莫若父即命诸山坚请抑不得巳而应命昔佛鑑和尚自太平移席于智海寺郡守曾公元礼问师既去谁能继此席为住持者佛鉴举韶州X南华智昺禅师蜀川永康人为人严厉时号昺铁面嗣佛鑑和尚南岳下十五世曾公欲使之来求师一见佛鉴曰昺为人刚毅而中正于世事邈然胸中淡泊无所嗜好请之犹恐不从公命岂肯自来耶公固再三邀之昺曰此所谓呈身媒名自衒利卖之长老也竟逃于司空山地在安庆太湖县乃二祖传衣于三祖之处长老者耆德之称了达法性内有智德使学者尊崇故称长老公顾佛鉴曰知子者莫若父果然是父是子也此双美之辞即命诸山坚请抑者逼也屈也强屈不巳而后应𠃔来命从来自重者人方重之切莫谓他不通时变好此篇言高人胸中有一定主宰自不为荣辱所动也佛鑑谓珣佛灯曰高尚之士不以名位为荣达理之人不为抑挫所困其有承恩而効力见利而输诚皆中人以下之所为珣佛灯浙江湖州府安吉州何山佛灯守珣禅师本郡史氏子嗣佛鑑懃禅师南岳下十五世谓凡有见识高上之士了知世间幻妄非真虽有名位不以之为荣华也通达至理之人纵有几多抑屈折挫不以之为困穷也抑屈也挫摧折也有一种承人之恩便趋奉以力効之见他有利便输诚以恭敬之如此等辈皆中人以下之所为何足道X哉若蓄中人以下之心便孤负你自家一箇充塞天地人量也珍重珍重此篇言长老不可狥私自好为外物惑乱也佛鑑谓昺首座曰凡称长老要须一物无所好一有所好则被外物贼矣首座表率丛林人天眼目分座说法开导后昆者此节教人洁心无所好凡称曰长老者胸中要空廓无一物所好设一有所好所谓一尘起而蔽空便被所好之物为其贼矣好嗜欲则贪爱之心生好利养则奔竞之念起好顺从则阿谀小人合好胜负则人我之山高好掊克则嗟怨之声作此节显有好心随事变设若好嗜欲则贪爱之贼心便生好利养则奔竞之贼念便起好顺从则阿屈謟诈小人之贼来合好胜负则人我之贼山转高掊克聚歛也谓刻剥民财好掊克则嗟怨之贼声便作总而穷之不离一心心若不生万法自泯平生所得莫越于斯汝宜勉旃规正来学此节总结一心无所变总而穷之外物岂能贼我哉其实不离我心也心若不生万法自泯予平生所知所得无越于斯汝当勉力而深修之以此所得规正夫来学可也一物无所好其清洁可知矣一有所好便失身于不义可不慎乎X此篇举师行以诫人去奢从俭也佛鑑曰先师节俭一钵囊鞵袋百缀千补犹不忍弃置甞曰此二物相从出关仅五十年矣讵肯中道弃之此节出陈节俭节检束也俭去奢从约也谓先师为人最节束俭约其余姑置不论试看他一钵囊一鞋袋百缀千补缀联补也犹不忍弃置甞曰此二物相从我出夔关巳来仅五十年矣岂肻中途弃之此正见其有节俭之实有泉南悟上座送褐布裰自言得之海外冬服则温夏服则凉先师曰老僧寒有柴炭纸衾热有松风水石蓄此奚为终却之此节明无贪爱上是可弃不弃此是可取不取始见其妙有泉南悟上座送一褐布裰乃冰火二鼠之毛所织之布火鼠入火不焚毛长尺许污则以火浣之北方有冰厚百尺有鼠在下但食其冰毛长数寸可以为布二者合成冬暖夏凉出神异记自言得之海外冬服则温夏服则凉此见珍奇之甚先师曰老僧寒则有柴炭有纸衾纸衾即纸缝之被热则有松风有水石蓄此之物何为竟谢而却之也其节俭如此若不有后节直一悭吝长老也知此足见哲人之志不为外物动矣此篇见古人为道惜人不是寻常哀痛之谓也佛鑑曰先师闻真净迁化设位办供哀哭过礼叹曰X斯人难得见道根柢不带枝叶惜其早亡殊未闻有继其道者江西丛林自此寂寥耳师举五祖闻真净和尚入寂设位上供哀哭过礼谓輓悼之礼太过叹曰如斯之人实是难得见道直彻根柢花之根曰蒂木之根曰柢说法不带枝叶何天不佑惜其早亡当今之际未闻有如师之证彻继续道法者江西丛林自此恐寂寥耳得百庸人不如得一贤人一旦丧亡非夫人之恸而谁恸此篇举先宗德业使后人取法安贫以守道也佛鑑曰先师言白云师翁平生疏通无城府顾义有可为者踊跃以身先之好引拔贤能不喜附离苟合一榻翛然危坐终日此节见天性纯粹谓先师生平以来胸襟中疏通不存一物城府者能遮能藏之地此曰无城府则知此老胸次廓落无隐无覆也凡见义合理之事则踊跃以身而先导之踊跃者欣然前进之貌其性极爱汲引提拔贤能之士而不喜者是一等有利者则附之无财者则离之此苟且求合之类也时中惟一榻翛然自如危然独坐而巳翛然如鸟之孤飞自如也甞谓凝侍者曰守道安贫衲子素分以穷达得丧移其所守者未可语道也此节明抱道守德上是行实此是言切甞谓凝侍X者曰抱守道德安处贫穷是衲子家本分若以穷通得失改移其操守者未可与之言道也你看他一直到底是箇本色宗师谁得而似之此篇教人当深操远虑刻苦进修也佛鑑曰为道不忧则操心不远处身常逸则用志不大古人历艰难甞险阻然后享终身之安葢事难则志锐刻苦则虑深遂能转祸为福转物为道此节明历以艰苦志则坚谓为道之人时中若不怀忧致想便知他操道之心不广远处身常求安逸则知他所用之志不濶大古人为道历尽多少艰难甞遍几多险阻道业成就然后享终身之安葢事若难行则志气愈加勇锐刻苦用力则思虑益见渊深由是勇勐精修遂能转祸为福转物为道也多见学者逐物而忘道背明而投暗于是饰已之不能而期人以为智彊人之不逮而侮人以为高以此欺人而不知有不可欺之先觉以此掩人而不知有不可掩之公论故自智者人愚之自下者人高之此节明饰过欺人道必丧多见近来学者逐外物竟忘所学之道正如背明而投暗也内问诸心于理不明返要庄饰自已之不能处而轻欺于人使人谓我是智者本不及人又要强胜于人以为他不我及而侮慢于人以已为高殊不知以此无智而欺人竟不知尚有不可欺之先觉在也以此欺X侮而掩人竟不知尚有不可掩之公论在也故所以自家欲智人返以为愚自家欲下而人返以为高也惟贤者不然谓事散而无穷能涯而有尽欲以有尽之智而周无穷之事则识有所偏神有所困故于大道必有所阙焉此节谓贤者存诚而道证惟有贤达之士不然谓世间之事万殊有何穷尽人之智能本有涯量尔今欲以有尽之智而欲周徧无穷之事则智识自然周致不到则有所偏神明自然徧察不来而有所困识偏神困故于大道不能完全而自阙矣古今成就道业者谁不是历艰难尝险阻的人不然立雪断臂俱闲事也此篇谓应世当以三诀为主缺则事不行矣佛鑑谓龙牙才和尚曰欲革前人之弊不可亟去须因事而革之使小人不疑则庶无怨恨予尝言住持有三诀见事能行果断三者缺一则见事不明终为小人忽慢住持不振矣潭州龙牙寺智才禅师舒州施氏子嗣佛鑑懃禅师南岳下十五世谓欲改革前人之弊病不可亟去亟急也须因一法革一事使小人不生疑惑而亦不致生怨恨也住持有三诀者第一见一切事如杲日当空无纤毫隐蔽第二应当行者如大象渡河一直向前第三剖断是非如明镜当台妍媸X俱在此三法中缺失一法则见事不明白终竟为小人忽慢使住持之道不得振起之矣此三诀是护身符子失之身则不宁事则不备矣此篇诲住持当操守清净持信于人乃为真正体段也佛鑑曰凡为一寺之主所贵操履清净持大信以待四方衲子差有毫发猥媟之事于已不去遂被小人窥觑虽有道德如古人则学者疑而不信矣谓凡为一寺之主人所贵者在自已操守行履要清净洁白应机接物要持大信力以待四方衲子假若有一毫发大的猥鄙媟污之事于自已分上不曾去除遂被小人窥觑窥觑探视也虽则道高德备与古人无异而学者窥其所行将疑而不信矣操履清净岂独住持为然孰不欲其然也逸欲生骄情起使大信一机隳丧殆尽矣此篇见古人梗直有节义人罕能及也佛鑑曰佛眼弟子唯高菴劲挺不近人情为人无嗜好作事无党援清严恭谨始终以名节自立有古人之风近世衲子罕有伦比谓佛眼和尚法嗣中唯独有高葊悟劲徤而挺直又不以私情亲顺于人且而不贪爱自奉作事无朋党援引加以清净严密端恭而敬谨从始至终皆以名节自立实有古人之风范近世衲子中少有与人为伦为比矣者是今时立身行事第一X箇模范宜刻意师之此篇言住持临众固贵无一时一刻之不谨而于临事时尤贵博访以善其行也佛眼远和尚曰莅众之容必肃于闲暇之日对宾之语当严于私昵之时林下人发言用事举措施为先须筹虑然后行之勿仓卒暴用舒州佛眼清远禅师临邛李氏子嗣五祖演禅师南岳下十四世此节教住持作事先须审虑莅临也谓临于大众之容貌不在暂时作威作样要在闲暇之日必端必肃也立身之道内刚而外柔莅众之容上承而下顺不和则不可接物不严则不可御下凡对宾之语言要在平日言真语实临时岂能装点整饰耶私昵者闲居独处之时葢林下道人揭示一言施行一事或举止动静施设之间必先要筹算思虑停当然后行之不得仓卒暴用自失善利也或自不能予决应须谘询耆旧博问先贤以广见闻补其未能烛其未晓岂可虗作气势专逞贡高自彰其丑苟一行失之于前则百善不可得而掩于后矣此节明已不能决当询先哲至于临事之际或我不能自已决择应须谘询请教于耆旧博问广扣于先贤以此开广已之见闻补益已之未能烛破已之未晓始为善用心者岂可虗作气势专逞贡X高自彰其丑耶若有一事不法失之于众人之前虽有百善不可得而掩饰于后矣临事不厌细审乃防微杜渐也致于博採见闻不骄虗势又何患乎失之所有也此篇言利欲难防当以道德正其身心也佛眼曰人生天地间禀阴阳之气而成形自非应真乘悲愿力出现世间其利欲之心似不可卒去此节谓利欲难以卒去谓人生于天地造化之间禀赋阴阳之气而成此形本是生成的凡夫岂能断除远劫以来三毒之习又非圣人应现真体乘悲愿力出来现身而生此人间者则其财利爱欲之心似乎不能卒然而除去之也惟圣人知不可去人之利欲故先以道德正其心然后以仁义礼智教化隄防之日就月将使其利欲不胜其仁义礼智而全其道德矣此节明圣人知深明远所以古之圣人深知一切众生有不可除之利欲苟今要使之转凡为圣故先以道德使彼修之学之以正其心然后继之以仁义礼智四端教之化之以为隄防之具如是久之积年累岁日就月将不觉不知而贪利趋欲之心不胜仁义礼智之志而道德于是乎得完全矣惑习深种也是岂卒然去哉唯律身严行乃可去其瑕󳙷而全乎道德也此篇教学者实悟自心不可泥于语言文字也X佛眼曰学者不可泥于文字语言葢文字语言依他作解障自悟门不能出言象之表此节明文字能障塞悟门谓学者不可泥滞于文字语言之间葢文字语言乃古人之糟粕也依他人之言语作自已之解会返来障塞自家妙悟之门终不能出于语言文字之外昔达观颕初见石门聪和尚室中驰骋口舌之辩聪曰子之所言乃纸上语若其心之精微则未覩其奥当求玅悟此节见文字于真修无力昔润州金山昙颕禅师嗣石门聪和尚南岳下十一世初见石门于室中往往驰骋口舌之辩聪曰子之所说乃纸上语若论你自心之精深微细实未曾亲见其玄奥应当直求玅悟悟则超卓杰立不乘言不滞句如师子王吼哮百兽震骇迥观文字之学何啻以什较百以千较万也此节显悟后知文字不实若使悟矣则尔自能超然雄杰卓尔成立凡有所说即不乘袭其文言不留滞于语句纵横无碍如狮子王哮吼百兽皆震惧惊骇到此地位返观向日文字之学不止以十比百以千比万也文字非真不可学但以本末之分耳其病在泥字上泥则不变通而自性障蔽此篇训人当以规矩防情救弊为入道之阶墀也X佛眼谓高葊曰百丈清规大槩标正检邪轨物齐众乃因时以制后人之情夫人之情犹水也规矩礼法为隄防隄防不固必致奔突人之情不制则肆乱故去情息妄禁恶止邪不可一时亡规矩此节谓意制规矩百丈所以欲立清规者大槩的意思只要标显正法检束邪行轨法于人整齐大众乃因时取用以调制后人之情识而巳且夫人之情犹之乎水也规矩礼法为隄岸以防备之设使隄岸之土石如不坚固其水必致奔冲而突出之也人之情亦然若使妄情不制止必放肆而淫乱之故所以去情识止妄想禁恶念息邪行不可一时一刻亡失规矩然则规矩礼法岂能尽防人之情兹亦助入道之阶墀也规矩之立昭然如日月望之者不迷扩乎如大道行之者不惑先圣建立虽殊归源无异此节明行之在人然则规矩礼法又岂能尽防人之情兹亦不过假此助人为入道之阶梯如丹墀而可及门也规矩之建立其昭然如日月在天望之者不迷其广濶如大道在前行之者不惑先圣之建立虽则各有不同总只使人至乎妙道之域所谓归源无异也近代丛林有力役规矩者有死守规矩者有蔑视规矩者斯皆背道失礼纵情逐恶而致然曾不念先圣救末法之弊禁放逸之情塞嗜欲之端绝邪僻之路X故所以建立也此节明不达其意近代丛林中有专务其势而力役规矩者有不达权变而死守规矩者有不遵礼法而轻视规矩者如斯等见皆为背正道失正礼纵私情逐恶意而使之然也竟不思先圣之意原为救末法之积弊禁止放逸之妄情塞人嗜慾之端绝人邪僻之路乃所以建立此规矩也幸毋错会古人意教你依规矩正是尊重自已之人品古今阴受其赐者普矣此篇教人责已恕人当返观而自知矣佛眼谓高葊曰见秋毫之末者不自见其睫举千钧之重者不自举其身犹学者明于责人昧于恕已者不少异也南康军云居高葊善悟禅师泮州李氏子嗣佛眼远禅师南岳下十五世秋毫者庄子曰秋兽生毛至微孟子曰明足以察秋毫之末而不见舆薪谓世人有眼力精明者能见秋毫之微末却不自见其眼上之睫睫眉毛也又有壮力勇徤者能举千钧之重而不能自举其身三十斤为一钧比二者犹之乎学者责人最明恕已便昧恰似与不见睫不举身者无异也不自见不自举是人说不到的地位试看明昧在谁知此可以与言矣此篇诲学者当具参学眼识真正人品也高菴悟和尚曰予初游祖山见佛鑑小参谓贪欲瞋X恚过于冤贼当以智敌之智犹水也不用则滞滞则不流不流则智不行矣其如贪欲瞋恚何予是时虽年少心知其为善知识也遂求挂搭谓予初行脚至祖山见佛鑑和尚小参曰贪欲瞋恚过于有冤之贼其利害不小当以智慧抵敌之夫人之智犹如水也不用则滞塞滞则不流通不流则智不行矣争奈得贪欲瞋恚何予闻此开示虽则年少心中知其为真善知识也遂求挂钵搭衣而依止之虎生三日有食牛气才出便具识人之眼何其伟哉此篇教人存心正大为入道之根基也高菴曰学者所存中正虽百折挫而浩然无忧其或所向偏邪朝夕区区为利是计予恐堂堂之躯将无措于天地之间矣谓凡做学者胸中所存的必要中而不偏正而不邪设使一时遇诸难事纵有百般折之挫之要使浩然之志气常存绝无忧虑念头此方是衲僧体段设或所向偏邪朝夕之间区区贪图利养以为是计区区卑小之称犹碌碌也我恐你者一表堂堂之身将来无可安于天地之间矣此是杨枝一滴水甦人多矣此篇教人当除妄去蔽以全道德仁义也高菴曰道德仁义不独古人有之今人亦有之以其智识不明学问不广根器不净志气狭劣行之不力X遂被声色所移使不自觉葢因妄想情念积习浓厚不能顿除所以不到古人地位耳谓道德仁义乃人生秉彝之良不独古人有之今人亦未尝不有之也既皆有之焉有古今之差别耶由今人之智识不明白学问不广博根器浊而不净志气狭而卑劣加之行持无有勐力主宰不定遂被外境声色所移去致使不自觉知然则病在于何葢因人之妄想多情念重生平所积之习气浓厚不能顿然除去所以不得到他古人地位耳妙哉斯训可不一清心饮欤此篇言比丘以清俭为贵宜取法于古人也高菴闻成枯木住金山受用侈靡叹息久之曰比丘之法所贵清俭岂宜如此徒与后生辈习轻肥者增无厌之求得不愧古人乎东京净因枯木法成禅师何朔人嗣芙蓉道楷禅师青原下十二世生平好坐枯木禅故以枯木称之高菴和尚闻住金山日所受用者奢侈靡费因叹息久之曰比丘受用之法所贵在清廉而俭约岂宜作此奢华受用若为主人者如此华美徒然与后生一辈翫习轻肥者返增无有厌足之心而遍求之得不愧草衣木食之古人乎轻肥者谓乘肥马衣轻裘也古云肥马衣轻裘佯佯过闾里虽得市廛怜还为识者鄙多见后生辈只要美衣美食不知作何消受消受不去害亦深矣X此篇言住持为人模范以法令为先也高菴曰住持大体以丛林为家区别得宜付授当器举措系安危之理得失关教化之源为人模范安可容易此节明住持有体谓为住持之大体不可存私当以丛林为家业凡所作事分别要得其宜付授须当美器一举一止之间即关安危之理于得于失之中总成教化之源作人模范岂可容易而能为耶时中必须如临深履薄可也未见住持弛纵而能使衲子服从法度凌迟而欲禁丛林暴慢昔育王谌遣首座仰山伟贬侍僧载于典文足为令范此节教师法须严世未见有为师者弛废放纵而能教衲子钦服而相从也法度既巳凋丧岂能禁止丛林之横暴侮慢乎昔庆元府育王寺无示介谌禅师温州张氏子得法于长灵卓禅师南岳下十五世其性刚毅有铁面之称一日因普请首座告疾众去后座与侍僧茶友方外知事见而诘之座语逆抵知事知事白谌谌令击钟集众责之欲摈出众求怜免谌令去座职守择木堂侍官客座佯佯不乐一日郡守至座不迎管与旧结侍僧闲语谌怒唿二人至重责摈出袁州邱山行伟禅师何朔人嗣黄龙南禅师南岳下十二世为人性刚莅事有法度使某人干某事莫敢违者尝将X十二辈名付维那使明日俱到方丈受曲折及茶会时即少一人伟问为谁众曰随州永泰首座曰泰游山未回可请他僧伟然之俄有告曰泰实在首座匿之伟色庄使搜之果在泰自陈拙弱恐失所受之事首座实不知也伟令击钟集众白曰昧心欺众他人犹不可为况首座分座授道是老师所赏之职而自破坏乎二人俱受罚出院由此众服其公泰后嗣法住黄檗山首座即潭州大沩祖瑃禅师福州吴氏子得法于大沩秀禅师南岳下十三世载于典文者出僧宝传足可以为法门令范也今则各狥私欲大隳百丈规绳懈于夙兴多缺参会礼法或纵贪饕而无忌惮或缘利养而致喧争至于便僻丑恶靡所不有乌乎望法门之兴宗教之盛讵可得耶此节明师法不成且今之为住持者不然各随已欲称性任情大隳百丈所立之规矩准绳隳者坏也丛林本有早参晚参乃恒规也夙兴即早起废早参也又多缺于寻常省会之礼法或纵贪饕而无忌惮求之不足曰贪嗜之不足曰饕或因贪取利养以致于喧閙而争竞之其余一切便僻丑恶之事无所不有乌乎如是之人要望法门兴宗教盛如何能得斯真可叹也与人作师法当于寒烟荒雨时细看自家是何等模样是何等行径乃X为得体此篇以父母师长期望之念惕动学人心志使之精进不巳也高菴住云居每见衲子室中不契其机者即把其袂正色责之曰父母养汝身师友成汝志无饥寒之迫无征役之劳于此不坚确精进成办道业他日何面目见父母师友乎衲子闻其语有泣涕而不巳者其号令整严如此高菴和尚住云居日每见禅者入室答语不能契合其机者即把其衣袂正其颜色而斥责之曰父母生养汝之身师友成就汝之志而且依止丛林受檀信之施不为饥寒之所迫既出家了仗佛法之力不为征役之所劳军差曰征民差曰役于此身安心闲之际而不肯立坚确之志起精进之心成办自家道业他时异日将何面目去见你父母师友乎衲子闻其语有泣涕而不止者其号令整齐教诫威严之如此也闻语泣涕正良心发现处如此教之诲之孰不踊跃前进乎可见人材之成败半由于主持者之善为造就可不慎哉此篇言古者以德育人爱之至怜之深也高菴住云居闻衲子病移延寿堂咨嗟叹息如出诸已朝夕问候以至躬自煎煑不尝不与食或遇天气稍寒拊其背曰衣不单乎或值时暑察其色曰莫大热乎不幸不救不问彼之有无常住尽礼津送知事X或他辞高菴叱之曰昔百丈为老病者立常住尔不病不死也此节恻隐存诚师住云居时每闻衲子有病移延寿堂堂名延寿者乃安抚老病之所也古来丛林老者送安乐堂病者送延寿堂今又名涅槃堂是也师乃咨嗟叹息如出诸已谓病者如已之所生也早夜躬亲问候以至自已煎药煑食每以食与病者先自尝之若未尝则不与之食或遇天气稍寒拊彼病者之背曰衣不单乎或值一时暑热即观彼颜色曰莫大热么不幸彼之天数巳尽无复生之理亦不问彼人衣钵之有无一皆出于常住尽丛林之常礼以津送之知事者或以他故为辞师即呵叱之曰昔百丈原为老病者建立常住难道尔不病不死也四方识者高其为人及退云居过天台衲子相从者仅五十辈间有不能往者泣涕而别葢其德感人如此此节至德有在四方有智识者尊其为人之高玅及至退云居过天台衲子相从去者仅五十辈间或有不能同去者泣涕而别葢其师之盛德感人留恋如此迩来丛林见病人不嫌不恨足矣吾不审慈悲之心安在此篇见道人随处可乐不择居以自适也高菴退云居圆悟欲治佛印卧龙葊为燕休之所高X菴曰林下人苟有道义之乐形骸可外予以从心之年正如长庚晓月光影能几时且西山庐阜林泉相属皆予逸老之地何必有诸已然后可乐邪未几即拽杖过天台后终于华顶峯高菴和尚既退云居圆悟禅师极优爱之欲修治佛印禅师所创之卧龙菴为燕闲休老之所师曰林下学道之人本以道德节义为乐彼形骸可以掷于意外何足惜哉况予今巳是从心之年光景不久也孔子曰七十而从心所欲不踰矩谓凡事从心所欲不过法度也年至此时正如长庚晓月光影能有几时东有启明曰金星西有长庚曰水星金星在西日出则现水星在东日没则现又先日出曰启明后日没日长庚晓月如二十七八之月才发则天晓矣谓光景不长若此且西山之庐阜山林泉石相属相望之处总皆可以为予休老之地岂必要是自家所治之处然后乃可为乐耶未几即拽杖过天台后示寂于华顶峯不独萱艹忘忧读此自然乐矣此篇谓住持当殷勤诱掖使学者得以成其美材也高菴曰衲子无贤愚惟在善知识委曲以崇其德业历试以发其器能旌奖以重其言优爱以全其操岁月积久声实竝丰葢人皆含灵惟勤诱致此节明人才在知识曲成凡为衲子原无一定是X智是愚惟在师家委婉曲成使他进德修业时中令勤劳以磨之将事务以试之使之发其美器才能更须旌表之奖劝之以崇重他所发之言又要优待之眷爱之以曲全他所持之行如此从年至岁日积月累久久之间使其声名行实二者俱丰岂不为善知识之方便作成之也葢人皆含具有灵知之性此性乃种子也其助发灵苗要借外缘故须在殷勤诱致也如玉之在璞抵掷则瓦石琢磨则珪璋如水之发源壅阏则淤泥疏濬则川泽乃知像季非独遗贤而不用其于养育劝奖之道亦有所未至矣此节喻明要贤人劝奖譬如美玉在璞石之中若抵掷之则终成瓦石抵掷抛弃也设若一遇良工琢磨之则必成珪成璋矣琢磨治玉石者既琢之而复磨之言其巳精而益求其精也珪上圆下方瑞玉所成公执桓圭九寸侯执信圭伯执躬圭皆七寸半圭曰璋又如水之发源若壅塞之则成淤泥使有人为之疏濬则必成川成泽矣阏塞也濬深也以此观之在像季之人非独遗其贤者而不用其奈师家抚养恩育之情劝发奖导之道有所未到耳当丛林殷盛之时皆是季代弃材在季则愚当兴则智故曰人皆含灵惟勤诱致是知学者才能与时升降好之则至奖之则崇抑之则衰斥之则绝此学者X道德才能消长之所由也此节结成见勤诱之功当其丛林殷盛雍肃之时那一班人都皆是季世之弃材岂异人哉所以在季无人抚养却是愚人当兴为人诱诲即是智者故曰人皆含灵惟勤诱致是知学者之才能全在主法者用之耳当其时用之则升不当其时弃之便降故主人美好于学者则四来俱集奖导于学者则不约而崇若使抑逼之使人便衰斥逐之令人自绝此乃是学者之道德与才能或消或长之所由致也好男儿莫可惜愿为人师者当恳恳于求贤而作成之也此篇论为人模范贵在自严所以上令下行也高菴曰教化之大莫先道德礼义住持人尊道德则学者尚恭敬行礼义则学者耻贪竞住持有失容之慢则学者有凌暴之弊住持有动色之诤则学者有攻鬬之祸此节明教化须存大体谓凡要行教化所至大者莫先于以道德正其心复以仁义修其身住持人尊道德则学者亦尊道德而所怀者恭敬主人若行礼义则学者亦有礼义而自能耻其贪竞主人若无雅量而有失容之慢则学者即有凌辱横暴之弊主人若不庄重而有动色之诤则学者即有攻击鬬争之祸先圣知于未然遂选明哲之士主于丛林使人具瞻X不喻而化故石头马祖道化盛行之时英杰之士出威仪柔嘉雍雍肃肃发言举令瞬目扬眉皆可以为后世之范模宜其然矣此节见道成由于明哲古人所以有先见之明防于未然遂选明哲之士主于丛林使一切人具得瞻仰熏陶涵濡之余不待声色而顽愚自化矣故南岳石头希迁禅师瑞州高安陈氏子嗣青原行思禅师后于衡岳寺之东有石状如台师结菴居之故称石头谥号无际大师及马祖道一禅师道法盛行之时自有一辈英雄豪杰之士出咸有威可畏有仪可法而且至性和柔为人嘉美动静之间雍雍肃肃者端严威仪也或发一言或举一令乃至瞬其目扬其眉瞬动也皆可以为后学之模范者宜乎其然也形正影端声和响顺不遇真师法道自寂矣此篇教人行脚当思古人备尝之苦自生胸中利益之境也高菴曰先师尝言行脚出关所至小院多有不如意事因思法眼参地藏明教见神鼎时便不见有烦恼也谓先师言我自临邛发足行脚出夔关凡至小菴旧院多遇有不如意之事因念当初法眼参地藏时金陵清凉院法眼文益禅师余杭鲁氏子尝与悟空修山主行脚至福州湖外值雨忽溪流瀑X涨暂寓城西地藏阻雪附炉次藏曰上座何往眼曰迤逦行脚藏曰行脚事作么生眼曰不知藏曰不知最亲切眼豁然大悟遂嗣其法后创为法眼宗明教嵩禅师见神鼎鼎坐其堂上嵩展具敬礼鼎指堂上两小瓮曰子来是其时寺中今年始有酱食至明时食粥见一净人挟筐取物投僧钵中嵩视上下有咀嚼者有置之自若者嵩袖之下堂看乃碎米饼饵嵩问于耆宿宿曰此寺自来不煑粥有檀越请斋日次第拨僧赴之剩其干残者归纳库中无斋之日令碎焙均而分之表同甘苦也先师言我思他古人行脚如法眼之成顿悟明教之见德人我胸中便不见有烦恼也行脚到处遇境逢缘俱是淘汰人的器具学人若作逆顺境看过便失参学名分也此篇见古人言行俱实无愧自心也高菴表里端劲风格凛然动静不忘礼法在众日屡见侵害殊不介意终身以简约自奉室中不妄许可稍不相契必正色直辞以裁之衲子皆信服尝曰我学道无过人者伹平生为事无媿于心耳谓高菴和尚为人内外一致表端庄里劲直风范格式凛凛然不可犯兼且一动一静不忘礼法居学地在大众中屡次见有侵欺而凌害之殊绝也介在也绝不留于胸臆之中终身以简约持身自奉也室中不妄自许可印证于人学者言论稍不X相契必正其颜色直其言辞以裁制之要使人至于无过之地而终成大德也衲子皆信其言服其教尝曰我之道德学识无有过人处但只平生作事无有愧于自心耳作事无愧于心者一句万牛亦挽不动此篇教学人当涵养德性毋攻人之过也高菴住云居见衲子有攻人隐恶者即从容谕之曰事不如此林下人道为急务和乃修身岂可苟纵爱憎坏人行止其委曲如此师住云居之日每见衲子辈有攻讦他人之隐恶者即从容谕晓之曰做人行事不当如此林下人唯学道最为急要和合乃修身之本岂可苟且放纵其心随自家之爱憎坏他人之行止其委曲于人有如此者一片返魂香惜乎人用不得此篇见古人重德不重名戒奔竞以全节义也高菴初不赴云居命佛眼遣书勉云云居甲于江左可以安众行道似不须固让师曰自有丛林巳来学者被遮般名目坏了节义者不为不少佛鉴闻之曰高菴去就衲子所不及师初不肯赴云居之请佛眼和尚遣书以劝勉之曰云居乃江左之首剎极可以安众行道今既有请似不须固意推让高菴却之曰自从有此招提以来学者都要想名望却被遮般名字与遮等题目坏了自家节操失了生平礼义者极多佛鉴闻X之谓众曰高菴之当去当就的所在寻常衲子所不能及者般名目人欲求而不可得师视之如弃涕大似沧海以较沟渠何其广也此篇教住持爱怜老病即遵佛勅也高菴劝安老病僧文曰贫道尝阅藏教谛审佛意不许比丘坐受无功之食生懒惰心起吾我见每至晨朝佛及弟子持钵乞食不择贵贱心无高下使得福者一切均溥此节先举佛制贫道甞看阅藏经诸教典籍谛实审详如来本意却不许年少比丘安然坐受无功之食人若不去做些真实功夫便生出几多懒惰之心人我之见所以每至晨朝佛及弟子躬自持钵循方乞食于檀越不择贵贱于自已心无高下意欲使他得福者不论贫富贵贱一切人平等溥济此是佛住世时之行持也后所称常住者本为老病比丘不能行乞者设非少壮之徒可得而食逮佛灭后正法世中亦复如是像季以来中国禅林不废乞食伹推能者为之所得利养聚为招提以安广众遂辍逐日行乞之规也此节乞食为众及至后来所称为常住者古人之意本为老病比丘不能出门行乞者所设原非是少壮之徒可得安坐而食及佛灭后正法流行之际丛林之中亦复行乞后至像法之时中国禅林犹然不废古辙依旧乞食但推举良能者为之所X得之财物利养聚积于常住以便广纳其众故此便止逐日行乞之恒规也今闻数剎住持不识因果不安老僧背戾佛旨削弱法门苟不住院老将安归更不返思常住财物本为谁置当推何心以合佛心当推何行以合佛行此节背亡佛旨今闻有几处为住持者不识前因后果不安老病僧人违背佛之意旨削弱古制法门设若你不住院老去何归更不返思常住所积之财物本来原为谁人收置你既如是做长老将推何等心念去合得佛之慈心又推何等行力来合得佛之密行昔佛在日或不赴请留身精舍徧巡僧房看视老病一一致问一一办置仍劝请诸比丘递相恭敬随顺方便去其嗔嫌此调御师统理大众之楷模也此节重引佛行你岂不闻佛在世日或不赴外请留存自已在精舍中精舍者乃达多长者所造之精置齐整房舍也遍处巡看各各僧房看视老者病者一箇箇都去致问一切事都去办置仍复劝请诸比丘等递相恭敬随顺老者病者之意复以种种方便去其众人嗔嫌老病者之心此皆是调御师统摄理治大众之法则也今之当代恣用常住资给口体结托权贵仍隔绝老者病者众僧之物掩为已有佛心佛行浑无一也悲夫悲夫X此节近时流弊今之当代主者恣意而用常住以资养自家口体或将大众财物结托权贵之人求情固位仍隔绝老者病者众僧之物掩覆之皆为已有佛心佛行浑然无一毫发也可不悲欤可不悲欤古德云老僧乃山门之标榜也今之禅林百僧之中无一老者老而不纳益知寿考之无补反不如夭死愿今当代各遵佛语绍隆祖位安抚老病常住有无随宜供给无使愚昧专权灭裂致招来世短促之报切宜加察此节劝安老病古德云老僧决不可少乃山门中之标格榜样也今之禅林百僧之中无一老者若僧家到老而丛林不收老无所靠即增益几多寿考何所补益反不如早死为妙愿今当代各遵佛语既绍隆祖位宜当安抚老病常住之有无随其所宜而供给之无使愚昧之人专其权柄而灭裂道法致使来世招感短命促死之报切宜加意而审察之鸡窗夜雨请拈来细读看而悲心自现维持斯道也此篇见古人舍已利物急于行道也觉范和尚题灵源门榜曰灵源初不愿出世隄岸甚牢张无尽奉使江西屡致之不可久之翻然改曰禅林下衰弘法者多假我偷安不急撑拄之其崩颓跬可须也于是开法于淮上之太平X灵源门榜其略曰惟清名字住持实同寄客但以领众弘法仰助教风为职事耳若其常住财物既非已有理不得专悉委执事僧徒分局主执照依公私合同支破惟清止同众僧斋䞋随身衣钵任缘而住伏望四方君子来有所需惟顾𥨊食祗接之余别难应供若论世情则属官物若论佛法则属众财偷众财盗官物买悦人情则实非素分志之所敢当预具白文冀垂鉴察也此节出其举止觉范和尚题曰灵源初不愿出世其意甚如堤岸之牢固无丝毫缝罅也丞相张商英字天觉号无尽居士十九登第后留心祖道宋哲宗元祐六年为江西漕运使参兜率悦禅师得悟屡致者频频请举也不可者不许可也谓张无尽常常请举出世师并不肯受请久久之间见世衰道危翻者反也翻然者万章问曰人有言伊尹以割烹要汤有诸孟子曰否伊尹耕于有莘之野而乐尧舜之道焉汤使三往而聘之既而翻然改曰与我处畎亩之中由是乐尧舜之道吾岂若使君为尧舜之君哉吾岂若使民为尧舜之民哉吾岂若于吾身亲见之哉故天生斯民也使先知觉后知也予将以斯道而觉斯民非予觉之而谁也师即翻然而改曰禅林下衰佛法滥矣虽有弘扬道法者多是假我佛法偷取安闲此时若不急急撑之拄之其道法倾崩颓落不争半步之间即可见也跬X半步尺五寸远也于是即开堂说法于淮安之太平禅院予时东游登其门丛林之整齐宗风之大振疑百丈无恙时不减也后十五年见此榜于逢原之室读之凛然如见其道骨此节见其门风予东游时曾登其门见他藂林之整齐宗风之大振疑与百丈住世无恙时无二也过后又十五年见此榜文于逢原老师之室读之凛然令人敬畏如亲见其道貌丰骨无异也山谷为擘窠大书其有激云乌唿使天下为法施者皆遵灵源之语以住持则尚何忧乎祖道不振也哉传曰人能弘道非道弘人灵源以之此节居士激言山谷居士专为作八分楷书书此榜文擘分也窠者字眼之方楷也末有激励于后人云乌唿使天下为法施者皆遵灵源之言以为住持则又何忧佛祖之道不大振于将来也哉鲁论云人心有觉而道体无为故人能大彰此道道不能大彰于人也子张曰心能尽性人能弘道也性不能检其心道不能弘其人也尽心弘道在灵源和尚有之矣古人持法立极垂统功深德茂读此榜知为万世准则矣此篇言善当法恶当戒宜知所去取也归云本和尚辩佞篇曰本朝富郑公弼问道于投子颙禅师书尺偈颂凡一十四纸碑于台之鸿福两廊X壁间灼见前辈主法之严王公贵人信道之笃也郑国公社稷重臣晚年知向之如此而颙必有大过人者自谓于颙有所警发士夫中谛信此道能忘齿屈势奋发勐利期于彻证而后巳如杨大年侍郎李和文都尉见广慧琏石门聪竝慈明诸大老激扬酬唱班班见诸禅书杨无为之于白云端张无尽之于兜率悦皆扣关击节彻证源底非苟然者也近世张无垢侍郎李汉老参政吕居仁学士皆见玅喜老人登堂入室谓之方外道友爱憎逆顺雷挥电扫脱略世俗拘忌观者敛袵辟易罔窥涯涘然士君子相求于空闲寂寞之濵拟栖心禅寂发挥本有而巳此节见主宾皆妙抚州疎山归云如本禅师本州台城人嗣灵隐惠远禅师南岳下十六世丞相富弼字彦国河南府人宋仁宗拜为郑国公谥文忠定公得法于投子修颙禅师致仕洛阳以偈答苏州圆照本禅师云曾见颙师悟入深因缘传得老僧心东南谩说江山远目覩灵光演玅音舒州投子悟证修颙禅师嗣慧林宗本禅师青原下十二世郑公与投子往来书尺偈颂一十四纸碑记于台州之鸿福寺两廊壁间灼昭然也昭昭然见前辈主持佛法如此尊严王公贵人信向此道如此笃厚也郑公为国家社稷重臣社土神稷谷神建国则立坛壝以祀葢国以安民为本社稷亦为民而立君之尊系于二者之存亡又扫荡烟X尘曰社起取税赋曰稷公至末年知向此道如此坚固而投子颙和尚亦必有大境界超过于他人处郑公自谓于颙有所警策能发玅悟故有曾见颙师悟入深之句其如士大夫能谛实信向此道而能忘齿不拘于年高又能屈势不拘其位重奋然发其勐利之心真参实究期于大彻顿证而后乃止也又如宋时杨亿字大年建州蒲城人谥文正公官至翰林得法于广慧元琏禅师后于仁宗康定间与慧明为友驸马都尉李遵勗号和文居士得法于谷隐蕴聪禅师初参聪时问出家事聪以崔赵公问径山道钦禅师曰弟子今欲出家得否钦曰出家乃大丈夫事非将相之所能为勗于是有省遂呈偈曰学道须是铁汉着手心头便判直趋无上菩提一切是非莫管后亦与慈明为方外友汝州广慧院元琏禅师泉州陈氏子嗣首山念禅师南岳下九世激发也扬举也激浊扬清之义谓混浊者激发之使自勉清洁者举扬之使易见酬谓酬答唱即唱和谓此诸大老受其激励举扬一酬一唱班班列列载于传灯皆有事实可考又如杨无为之参白云端张无尽之见兜率悦悦即隆兴府兜率寺从悦禅师赣州熊氏子嗣真净文禅师皆扣关紧要处难过而能过击节阻隔处不通而能通也谓扣其机关击其节要提持祖印显露真机使其庆快平生彻证根源之X深底岂徒然哉近如张无垢侍郎讳九成字子韶号无垢居士杭州盐官人得法于玅喜杲禅师参政李邴字汉老得法于玅喜禅师翰林吕本中字居仁问道于玅喜故曰皆见登堂入室者学者请益问道咨决心疑登于禅堂至于奥室也方外道友者出尘劳方隅之外脱凡情拘系之中故谓方外友也彼此胸中或有爱憎之心逆顺之境才有些些奋然斥之如雷电之挥扫不容凑泊真果脱洒超略不为世情俗气之所拘执忌惮也凡有见伊如是施为孰不歛其衣袵辟易惶悚如见大海然无有可窥见其边涯际畔也然彼有名有位之士君子尚且要求禅林大老于空闲之地寂寞之濵水边林下拟度其必欲安栖此心于禅寂之中待其发挥吾本来具有之玅性而巳上一节要使人知善者当法次下教人不善者当戒后世不见先德楷模专事谀媚曲求进显凡以住持荐名为长老者往往书剌以称门僧奉前人为恩府取招提之物苞苴献佞识者悯笑而恬不知耻此节谓持法无人上节历举前贤洒落境象超悟自性此节俻陈佞人趋承情状败坏法门各有所重也谓后来世人不见先德之端楷模范竟不以道自持专以巧言令色谀媚名公为事以此委曲无不过于求权势之人图其进趋显达而已凡丛林中以住持荐名为长老者荐名者本不是其人X而强为之也书剌者谓书写姓名于简牍曰剌往往写书帖自称为门下僧奉承面前贵姓为恩府大檀越取大众共有之物苞苴者包褁珍奇以献謟佞也故为有智者愍而失笑究竟自家亦恬然而不知羞耻恬安也乌唿吾沙门释子一瓶一钵云行鸟飞非有冻馁之迫子女玉帛之恋而欲折腰拥篲酸寒跼蹐自取辱贱之如此耶此节叹其无耻乌唿二字是叹息彼等无知之甚然吾沙门也释迦之子也理宜效佛一瓶一钵如云之出岫如鸟之高飞所谓一钵千家供孤身万里游且无饥寒为我逼迫又无子女玉帛为我留恋本来是一个脱洒丈夫何故返要折腰拥篲酸寒跼蹐自取凌辱自讨卑贱至于如此耶折腰者腰折之势也晋时陶潜字渊明号元亮门栽五柳自号五柳先生为彭泽令性简贵不私事上官一日上遣督邮至县吏谓应束带见之渊明叹曰吾岂能为五斗米折腰向乡里小儿即日解绶去职赋归去来辞史咏曰英俊那堪屈下僚门栽五柳事萧条凤凰不共鸡争食莫怪先生懒折腰拥篲者扫地之形也汉高祖即位五日一朝太公以父子礼待之其家令谓太公曰高祖虽子人主也太公虽父人臣也奈何以人主而拜人臣如此则威重不行矣后高祖朝太公太公拥篲迎门却X行高祖大惊下扶太公公曰帝人主也奈何以我乱天下之法于是高祖尊太公为太上皇帝善家令之言赐金五百斤酸寒者言怖畏之势身酸心寒也跼曲身也蹐累足小步也谓人恐惧身不敢伸足不敢放折腰下八字形容謟佞之状殆尽称恩府者出一已之私无所依据一妄庸唱之于其前百妄庸和之于其后拟争奉之真卑小之耳削弱风教莫甚于佞人实姦邪欺伪之渐虽端人正士巧为其所入则陷身于不义失德于不救可不哀欤此节重出庸人称恩府者出于佞人一已之私原无凭据一妄庸唱之于其前则有百妄庸和之于其后拟其争相奉承此真是卑鄙下贱之小人耳削弱我祖风圣教莫有甚于此等之佞人更须知此实是姦邪欺伪之所由来也虽有端人正士为他巧弄即入他羣队则使一班好人皆陷身于不义之地失德于无救之中可不哀欤破法比丘魔气所钟诳诞自若诈见知识身相指禅林大老为之师承媚当路贵人为之宗属申不请之敬启坏法之端白衣登床膜拜其下曲违圣制大辱宗风吾道之衰极至于此乌唿天诛鬼录万死奚赎非佞者欤此节痛责佞者者一等破坏我法道之比丘皆是魔气所钟故一味虗诳妄诞恬然自若全不知耻欺诈于人现一箇知识的身相指禅林有名望的X大老为已之师承媚悦当道贵人为已之宗属申其不请之敬全是瞒人启其坏法之端不知自悞白衣人竟去登座戒行僧返来礼拜此是曲违佛制大辱宗风吾道法之衰岂期一旦至于此耶乌唿二字悲叹也实痛恨之极也归云和尚谓者一等业种天来杀他鬼来取他致他万死有不可赎之罪非佞者而谁欤后人知此痛宜戒之嵩禅师原教有云古之高僧者见天子不臣预制书则曰公曰师钟山僧远鸾舆及门而床坐不迎虎谿慧远天子临浔阳而诏不出山当世待其人尊其德是故圣人之道振此节明至人自重更推进一层使人知佛法如此尊重伹非至人不能行之存之耳明教和尚有原教论云古之高僧见天子不行臣礼天子慕高僧凡预有诏命之书必尊称之曰公曰师钟山僧远禅师齐高祖建元元年庚辰八月有事驾临钟山因幸沙门僧远帝访之远床坐辞老病不迎高祖将诣床下见之左右曰房榻窄狭不能容舆葢遂驻辇殷勤致问而去且远居山五十余年初时饮食不继㵎饮木食二十余年诸方仰其高风寿终之日以表奏帝帝遂以为师御塟钟山焉庐山东林虎谿慧远禅师鴈门楼烦贾氏子博通六经尤䆳周易甞与弟慧持造道安法师席下闻说般若经喜叹曰儒道九流特糠粃耳遂祝发出家X以大法为已任及关中扰乱师南游至浔阳见匡山爱之结庐山中太守桓尹尊其道德为剏精舍时晋室衰微天下奇才隐居不仕师结莲社会诸贤儒并沙门千余人求生净土东晋安帝驾临浔阳诏远一出师辞以老疾不出帝愈加敬敕九江太守岁时送资道之具师卜居三十年影不出山凡送客以虎溪桥为限着匡山集三十卷盛行于世莲社十八贤社主东林辩觉慧远大师鴈门慧持法师西林觉寂慧永大师天竺佛䭾䟦陀罗觉贤罽宾佛䭾耶舍觉明东林普济道生大师昙恒法师僧叡法师昙顺法师道昺法师昙铣法师道敬法师南阳张铨秀硕鴈门周续之道但彭城刘遗民仲思豫章雷次宗仲伦南阳张野菜民南阳宗炳少文盖当斯时非以佛心为心之天子不能尊崇其高僧非至德高僧亦不能感动乎天子有其人复有其德是故圣人之道振后世之慕其高僧者交卿大夫尚不得预下士之礼其出其处不若庸人之自得也况如僧远之见天子乎况如慧远之自若乎望吾道兴吾人之修其可得乎存其教而不须其人存诸何以益乎惟此未甞不涕下淳熙丁酉余谢事显恩寓居平田西山小坞以日近见闻事多矫伪古风凋落吾言不足为之重轻聊书以自警云此节言后世无僧后世之慕高僧者彼此特虗名X耳今人交公卿大夫尚不得预行下士之礼凡其出时处时规规然拘拘然不敢自纵返不如寻常人自由自得岂得如僧远床坐之相见于天子乎又何况如慧远使命至而自若乎既不如常人之自得则养道无人矣而欲望吾法门之兴吾行人之修其可得乎虽存其教法而不见有真修之师不见有真慕之士者存之何以益乎本和尚举至于此曰予思维至此未甞不痛心涕下淳熙丁酉予始谢显恩院事寓居于平田西山小坞以近日偶有所见所闻之事多诸矫伪古风凋落吾言不足以为重轻聊书之以自警耳古人尽情尽力说到千万不奈何处只教后人知有所重乌唿其孰能一俗清于言下也此篇要人遵教行道毋负古人之意也圆极岑和尚䟦云佛世之远正宗淡薄浇漓风行无所不至前辈凋谢后生无闻藂林典刑几至扫地纵有扶救之者返以为王蛮子也今观疎山本禅师辩佞词远而意广深切着明极能箴其病第妄庸辈智识暗短醉心于邪佞之域必以醍醐为毒药也太平州隐静圆极彦岑禅师抚州台城人嗣云居法如禅师南岳下十六世前曰序后曰䟦云佛去世至今愈远正法亦淡然微薄矣浇漓泛滥之风行无所不至前辈老成持重之人俱巳凋谢后生晚学无所见闻丛林中所有之典型几至扫地而X尽孟子曰太甲颠覆汤之典刑扫地尽矣典刑者谓圣人正暴除乱惩恶劝善之法度也纵有一二扶持救摄之者返以为王蛮子也此是方语谓法门中奴今观疎山本禅师辩佞篇词极远而意甚广又深切谛理明显佛意极能箴除人之毒病箴与鍼同又规诫也但一种妄庸之辈智识本暗而且短醉昏迷也昬醉心迷于邪佞之地必以最上醒醐返谓之为毒药也此䟦正如锦上添花只要人争相珍玩也此篇见古人谨严自惜不媿为藂林主也东山空和尚答余才茂借脚夫书云向辱枉顾荷爱之厚别后又承惠书益自感媿某本巖穴间人与世漠然才茂似知之今虽作长老居方丈只是前日空上座常住有无一付主事出入支籍并不经眼不畜衣钵不用常住不赴外请不求外援任缘而住初不作明日计才茂既以道旧见称故当相忘于道此节先明自已行径福州雪峯东山慧空禅师本郡陈氏子嗣泐潭善清禅师南岳下十四世答书曰向日取辱蒙枉驾相顾感荷爱念之情甚厚别来又承惠书转加增其感媿但某巖穴间人与世事淡然拙性才茂似知之矣今日虽则作长老居于方丈其实只是前日之慧空上座也常住中一切钱财有无总皆付之与主事僧徒出入支用簿籍总不过眼衣钵之资本不曾蓄不敢侵用常住X又不赴他外请亦不攀求外助终日只好任缘而住初不作明日之计也才茂既以平日道旧见称于我斯则尔我皆为道中人也即当相忘于道出庄子大宗师篇曰孔子云鱼相忘于江湖鸟相忘于虗空人相忘于道术註云水深游泳鱼得其乐故相忘也虗空无碍鸟得其乐故相忘也道濶无涯物我俱泯人得其乐故相忘也今书中就觅数脚夫不知此脚夫出于常住邪空上座耶若出于空空亦何有若出常住是私用常住一涉私则为盗岂有善知识而盗用常住乎公既入帝乡求好事不宜于寺院营此等事公闽人所见所知皆闽之长老一住着院则常住尽盗为已有或用结好贵人或用资给俗家或用接陪已知殊不念其为十方常住招提僧物也此节出呈所欲之事今书中就我觅数脚夫但不知此脚夫还出之于常住耶出之于空上座耶若使出之于空吾无所有也若出于常住我则私用常住一涉私则为盗岂有善知识而盗用常住乎公既入帝都原为欲求上达最美之事固不宜于寺院内三宝中求此等事公本福建之人也所知所见皆闽之长老一住着院了则常住之物尽盗为已有或有用去结好贵人或有用来资给俗家或有用接陪知已殊不念我所用者原是十方常住招提僧物也X今之披毛戴角偿所负者皆此等人先佛明言可不惧哉比年以来寺舍残废僧徒寥落皆此等咎愿公勿置我于此等辈中公果见信则他寺所许者皆谢而莫取则公之前程未可量也逆耳之言不知以谓何如时寒途中保爱此节诚勉所不当作如今之戴角披毛偿还所欠者多是此等盗用常住之人先佛明言因果昭彰可不惧哉近年巳来各处寺舍如是残癈僧徒亦皆寥落总为是盗取常住之过愿公勿将我亦置于此一等辈中公果见信于我则他寺所许有脚夫者皆往谢之而莫取则公之前程上达不可量也此不顺情之语乃逆耳之言也不知尊意以谓何如时当寒甚途中善自保惜加餐是祷说得飃飃飖飖如花落琼枝实令人爱杀想杀妬杀愧杀附岁贡余才茂来书适承慈爱容座下领教自违法颜以来不胜追感法乳之恩未甞忘也近闻老师法位高迁有缺奉贺兹因京都科场一事暂乏车从之给因此曰月凟法颜庶脚力人夫见数枚倘若侥倖帝都还返面谢此篇教人拳拳奉行知因识果也浙翁琰和尚云此书真阎老子殿前一本赦书也今之诸方道眼不知若何果能受持此书则他日大有得力处浙翁每以此举似于人X此节见知法者自重金陵钟山如琰禅师号浙翁嗣佛照光禅师南岳下十八世师谓东山答才茂书真果是阎罗王殿前一本释放罪人之赦书也今之诸方道眼见此一书不知胸中果如何也若信服受持依而行之他日大有得力处在浙翁每常举此书以示人冀人人遵而行之也璨隐山亦云常住金谷除供众之外几如鸩毒住持人与司其出入者才霑着则通身溃烂律部载之详矣古人将钱就库下回生姜煎药葢可见此节明因果须当戒璨隐山即漳州净众寺佛真了璨禅师泉南罗氏子嗣佛鑑懃禅师南岳下十六世亦云常住金糓除供众之外一丝一毫犹如鸩毒住持人与主其出入者才一霑着则通身骨肉溃散烂坏矣其利害律部中载之甚详古人即瑞州洞山自宝禅师庐州人嗣五祖戒禅师青原下九世为人严谨甞在五祖为库司戒因病令侍者取生姜煎药宝叱之侍者白戒戒令取钱回买后筠州洞山缺住持郡守托戒令举德人主之戒曰卖生姜汉住得遂请住持后移归宗寺一日出门见喝道者师问为谁对曰县尉令避路宝侧立道傍马忽跪宝曰畜生亦识人耶尉再拜而去后又迁云居一夜为山神肩舆遶寺而行宝曰擡你爷老子上方丈去甞作达磨赞誉扬丛林今载正法眼藏中X今之踞方丈者非特刮众人钵盂中物以恣口腹且将以追陪自已非泛人情又其甚则剜去搜买珍奇广作人情冀迁大剎只恐他日铁面阎老子与计算哉此节明无知者自丧今之踞人座于方丈者非特刮削众人钵盂中物以恣口腹且将用来追陪自已非理泛用以作人情又更甚者则剜去搜寻求买珍奇广作人情望迁大剎梵语剎瑟此云竿即旛柱也凡沙门得道建旛以告四方出要览是则是我只恐他日铁面阎老子与你一一计较打算将来不知你作何处分前篇清如秋水此篇厉似严霜捧读数过敢不敬之畏之哉此篇明选贤继席之要乃林下之盛事也雪堂行和尚住荐福一日问暂到僧甚处来僧云福州来雪堂曰㳂路见好长老么僧云近过信州博山住持本和尚虽不曾拜识好长老也雪堂曰安得知其为好僧云入寺路径开辟廊庑修整殿堂香灯不绝晨昬钟皷分明二时粥飰清洁僧行见人有礼以此知其为好长老雪堂笑曰本固贤矣然尔亦具眼也此节因问知其人品衢州乌巨山雪堂道行禅师迅州叶氏子嗣佛眼远禅师南岳下十五世住荐福时一日问暂到僧你从甚么处来僧曰福州来雪堂曰沿流一路曾见有甚好长老么僧曰近过X信州博山住持悟本和尚江州人嗣大慧禅师南岳下十六世虽不曾礼拜相见他却是箇好长老也雪堂曰既不曾拜识安得知其为好僧曰某以六事知之入寺路径开辟居处好廊庑修整建立好香灯不绝报恩好钟皷分明法令好粥飰精洁恩众好僧行有礼规矩好以此故知其为好长老也雪堂笑曰本固贤德之人也且你亦是箇具眼的衲僧直以斯言达于郡守吴公傅朋曰遮僧持论颇类范延龄荐张希颜事而阁下之贤不减张忠定公老僧年迈乞请本住持庶几为林下盛事吴公大喜本即日迁荐福此节转祈荐易主人正以斯言通达于饶州郡守吴公傅朋曰者僧所持之议论颇类者略同也略同范延龄荐张希颜之事宋太宗时张希颜为萍乡邑宰范延龄为殿直押兵过金陵阵前曰先锋军后曰殿直张咏上命知金陵事乃问曰天使沿路见好官员么范曰昨过萍乡邑宰张希颜好官员也咏曰焉得知其为好曰自入其境桥路完美田园阔辟野无惰农市无赌博夜闻更皷分明必知有美政者咏曰希颜固贤矣天使亦好官员即日同荐于朝上赞曰二人皆国之良使也遂陞延龄为阁下候希颜为发运使张咏字复之封定国公阁下乃三公美称高大貌三公者太师天子X所师太傅傅相天子太保保安天子又语录云宰相三公郡守俱称阁下雪堂和尚谓阁下之贤不在张忠定公之下老僧年迈伏乞请本为荐福住持可以为丛林盛美之事也吴公遂大喜本因此即日得迁荐福号令严礼法备古风俱在也兼之养深蓄厚为人所慕仰者必矣此篇教学人坚志确修自他两利也雪堂曰金隄千里溃于蚁壤白璧之美离于瑕玷况无上玅道非特金隄白璧也而贪慾瞋恚非特蚁壤瑕玷也要在志之端谨行之精进守之坚确修之完美然后可以自利而利他也隄河岸也金隄者非以金作隄取其坚固如铁作也谓千里之坚隄所坏只在一蚁穴白璧之最美所离只在一瑕玷离者谓人见其瑕玷而离弃之也且无上玅道之最尊贵最坚刚又不比金隄之坚白璧之美也而世人之贪慾瞋恚其利害又不比蚁壤之溃瑕玷之离也必在学者立志要端谨行之要精进守持要坚确修习要完美如此始可以自利而复能利于人也若不如是金隄頺白璧坏矣自救不暇乌能及人哉此篇见古人笃志深修不为情境所迁也雪堂曰予在龙门时昺铁面住太平有言昺行脚离乡未久闻受业一夕遗火悉为煨烬昺得书掷之于地乃曰徒乱人意耳X谓予在龙门时昺铁面住太平有人谓我言昺当初行脚时离乡未久忽闻受业师处一夕失火悉为煨烬煨烬者火之无余也昺得师来书未及开读即掷之于地乃曰徒然作此搅乱吾人之意耳不是铁石心肝毕竟为情所绊事无济矣此篇谓圣贤事业贵在中正偏邪则与道远矣雪堂谓晦菴光和尚曰予弱冠之年见独居士言中无主不立外不正不行此语宜终身践之圣贤事业备矣予佩其语在家修身出家学道以至率身临众如衡石之定重轻规矩之成方圆舍此则事事失准矣信州龟峯晦菴惠光禅师建宁人嗣雪堂行机禅师男子二十方冠谓之弱冠独居士即雪堂之父曰人生作事胸中不成主宰的意决定不要立外面不端正的事决定不要行此语宜当终身行之则圣贤之事业备矣佩大带也古人凡遇嘉言善行即书于佩示不忘也雪堂谓予佩书其语在家以此而修身出家以此而学道及至出世之时亦以此率身临众犹如衡石之定重轻规矩之成方圆无不头头合辙若舍此则事事失准则矣独居士两句语传之千古只是说得真见得透此篇言学人当倣傚于先哲言行始得志愿不负也雪堂曰高菴临众必曰众中须知有识者予因问其X故高菴曰不见沩山道举措看他上流莫谩随于庸鄙平生在众不沈于下愚者皆出此语此节谓众中须知有高人高菴和尚每临众必曰稠人众中须知有好人予因问其故高菴曰不见沩山道学者举止之间须要看他上一流辈谩与慢同谓不可忽意随于庸鄙高菴曰予平生在大众中不沉没于下愚者皆出此语稠人广众中鄙者多识者少鄙者易习识者难亲果能自奋志于其间如一人与万人敌庸鄙之习力尽真挺特没量汉也予终身践其言始得不负出家之志此节明倣傚要当有识者葢稠人广众中鄙人最多而识者甚少况且庸人易习有智识者甚是难亲要须是自有主宰果能奋发大志于稠人之间如一人与万人相敌相似久之使顽庸鄙陋之习气消尽乃真果是一员挺特没有涯量之大丈夫也雪堂曰予终身履践斯言始得不负我此生出家之志此章书得力在如一人与万人敌一句你看力气如何用能知此者即可以教人出头天外望矣此篇谓审言行务合中道宜检责其身心也雪堂谓且菴曰执事须权重轻发言要先思虑务合中道勿使偏颇若仓卒暴用鲜克有济就使得成而终不能万全予在众中备见利病惟有德者以宽服X人常愿后来有志力者审而行之方为美利此节谓作事应须有德真州长芦且葊守仁禅师越之上虞人嗣雪堂行禅师南岳下十六世谓主法者用执事人须权衡其重轻若当重用者返轻当轻用者返重则其事难成矣发言必先要思虑仓卒横暴而为之少能有济其事者莫道不成纵使得成而终不能万全其美予在众中备悉见其利病惟独有德之者以宽宏度量自能服人常愿后来有志力之主人须当审察而细行之方为甚美之利益也灵源甞曰凡人平居内照多能晓了及涉事外驰便乖混融丧其法体必欲思绍佛祖之任启廸后昆不可不常自检责也此节明涉世全在智照灵源和尚甞曰凡人燕居独处摄心内照一一明白无不晓然及乎经涉事缘外驰应物便乖违静照混融之道丧失法体若有志力广大者必欲思绍佛祖之重任启廸开导于后昆不可不常常检束其身尅责其心也内照外驰之不相应病在于何此中间不容发一有觊觎即蒙情矣此篇见尊人以德不为世相所累也应菴华和尚住明果雪堂未甞一日不过从间有窃议者雪堂曰华姪为人不悦利近名不先誉后毁不阿容苟合不佞色巧言加以见道明白去住翛然衲X子中难得予固重之明州天童应菴昙华禅师蕲州汪氏子嗣虎丘隆禅师南岳下十六世住明果时雪堂每常过于室以相从之间或有私议失尊卑之礼者雪堂曰虽则班次有别而我所重者德也华姪为人极端正不悦利不近名与人交不先誉而后毁不阿谀取容而苟且和合于人不作佞人颜色无巧弄人之言语加以见彻悟理极是明白去住举止之间甚是脱洒翛然衲子中间欲求一箇如华姪者最为难得予故此而尊重之也始知古人一片至诚忘情至此当力效之此篇论人气志不可偏存偏则无益也雪堂曰学者气胜志则为小人志胜气则为端人正士气与志齐为得道贤圣此节教人气志须均等志心志也气血气也以理养心志不昬以志帅气气不堕论云气听命于心者贤人也心听命于气者小人也夫气者志之卒也志者气之帅也苟心随气变则气反为志之帅也气为帅则吾心之志衰斯乃心为气役也圣贤君子以心御气而不为气所御以心移气而不为气所移也雪堂曰凡学者若是气胜而志劣者终不能成其大事一味用气则小人也若志强而气弱者即为端人正士此犹是志到而气不到尚有欠焉若是志气均齐者此必定得无上道为X圣为贤矣何也人虽有成圣成贤之志若气不胜行之不力何以能断最深之惑能除最重之昬是所以须志气均者乃能断惑证真也有人刚狠不受规谏气使然也端正之士虽强使为不善宁死不二志使然也此节明用气志之不同今丛林下有一种刚强狠戾不受键锤教训者气之所使也端正之士虽强教他为不善之业即至于死地亦不改其行此志之所使也志与气吾本有也观率而行之者何如偏胜则成败立见并致而不相悖圣贤事业得矣此篇谓美器固自天成而度量不容狭小也雪堂曰高菴住云居普云圆为首座一材僧为书记白杨顺为藏主通乌头为知客贤真牧为维那华姪为副寺用姪为监寺皆是有德业者此节通举众材南康军普云自圆禅师绵州雍氏子嗣高菴悟禅师南岳下十六世首座解见前一材僧未详或指水菴书记执掌文翰凡山门榜疏书简祈祷词语悉皆属之抚州白杨法顺禅师绵州文氏子嗣佛眼远禅师南岳下十五世师示众曰染缘易就道业难成不了目前万缘差别祇见境风浩浩凋残功德之林心火炎炎烧尽菩提之种道念若同情念成佛多时为众如为已身彼此事办不见他非我是自然上敬下恭佛法时X时现前烦恼尘尘解脱藏主执掌经藏兼通义理函帙目录常加点对缺者补完断者粘缀也通乌头真州北山法通禅师嗣长芦真歇清了禅师青原下十四世知客知典宾客缁白相遇应对欵接务令整齐南康军归宗真牧正贤禅师潼州陈氏子嗣佛眼远禅师南岳下十五世维那华梵兼举也纲维丛林曲尽调摄僧事内外无不掌之副寺掌常住金谷钱帛米麦出入随时支籍也用姪婺州双林德用禅师本郡戴氏子嗣高菴悟禅师监寺梵语摩监帝此云寺主此职早夜勤事香火应接官员历事须廉能公直内外无怨者充之巳上七位皆是有德行道业者用姪寻常廉约不点常住油华姪因戏之曰异时做长老须是鼻孔端正始得岂可以此为得耶用姪不对此节独论廉约用姪寻常处已最清廉最俭约以一极小者论之不点常住油华姪因戏之曰异时你去做长老只要鼻孔端正本事明白便是岂可以此些微而为得耶用姪不对用姪处已虽俭与人甚丰接纳四来略无倦色高菴一日见之曰监寺用心固难得更须照营常住勿令疎失用姪曰在某失为小过在和尚尊贤待士海纳山容不问细微诚为大德高菴笑而巳故藂林有用大盌之称X此节方明大体用姪处已虽是最俭而与人郄又甚丰接纳四来之衲子了无倦怠之色高菴一日见之曰监寺寻常用心固然难得如汝者更须要细心照管常住勿令有所疎失用姪曰若在某甲分上纵有疎失犹为小过在和尚必要尊重贤德优待智士其量如大海之纳百川如山谷之藏万物不问诸𤨏碎微末此诚为住持之大德也高菴笑而巳是故藂林有用大盌之名言不虗也言大盌者能容受多物故也羣英毕集大德斯彰乃云龙际会时也可谓旦暮之遇此篇谓主宾契合固非偶然有风云际会之势也雪堂曰学者不知道之所向则寻师友以参扣之善知识不可以道之独化故假学者赞佑之是以主招提有道德之师而成法社必有贤智之衲子是为虎啸风冽龙骧云起此节用主宾贵在相孚谓学人不知玅道之所趋向必须寻明师访良友参求之扣益之善知识欲行此道岂以一已而能独化故必要假学者赞助之扶佑之是以主招提者若是有道行德业之师建立法社自有贤能智识之衲子来相佐助所谓虎啸必风冽龙骧而云起啸吹气之声冽寒气也骧腾跃远举之貌易干卦九五飞龙在天利见大人何谓也子曰同声相应同气相求水流湿火就燥云从龙风从虎圣人作而万物覩本乎天者X亲乎上本乎地者亲乎下则各从其类也昔江西马祖因百丈南泉而显其大机大用南岳石头得药山天皇而着其大智大能所以千载一合论说无疑翼然若鸿毛之遇风沛乎似巨鱼之纵壑皆自然之势也遂致建藂林功勋增佛祖光耀此节显师胜而见子强所以昔日江西马祖本为有道德之师因得百丈与南泉辈乃为贤智衲子故显其大机而发其大用又如南岳石头是有道之师因得药山与天皇之贤智衲子故着其大智而成其大能澧州药山惟俨禅师绛州韩氏子得法于石头希迁禅师青原下二世师将顺世一夜登山经行忽云开见月大啸一声应澧阳东九十里许明晨居民迭相推问直抵药山乃知为师啸声朗州剌史李翱赠以诗曰选得幽居惬野情终年无送亦无迎有时直上孤峰顶月下披云啸一声荆州天皇道悟禅师婺州东阳张氏子得法于石头迁禅师青原下二世师初住荆州当阳紫陵山学徒驾肩接踵而来都人向风而至时崇业寺僧以状闻于郡师请住城东天皇寺师素不迎送客无贵贱皆坐而揖之江陵令裴公稽首问法师接之无加礼裴愈归敬由是石头道法称为极盛如是师徒可谓千载奇逢一朝契合故凡所议论凡有言说师才举着弟子即了然无疑也翼然者如大鹏才展翅而忽遇大风乘之必远举也X沛然者如巨鱼将鼓浪而忽逢滂沛因之而纵壑也壑即大海此皆自然之势也由此师与弟子合会遂能建藂林功勋增佛祖光耀亦皆自然之势先师住龙门一夕谓予曰我无德业不能浩归潮海衲子终愧老东山也言毕潸然予甞思之今为人师法者与古人相去倍万矣此节明自谦以彰师德先师住龙门一夕谓余曰我无德行又少道业不能浩浩然归致湖海衲子实自惭愧安得如老东山之集众也言毕潸然泪下雪堂曰我甞思之今日之为人师法者实与古人相去远甚一万倍犹不止也有圣师则贤弟子至响顺声和诚足以植万古徽猷岂偶然哉须知其所以来宾于八表者唯道德而巳也此篇见道人知机识宜终不为声势所屈也雪堂曰予在龙门时灵源住太平有司以非意扰之灵源与先师书曰直可以行道殆不可为枉可以住持诚非我志不如放意于千巖万壑之间日饱蒭粟以遂余生复何惓惓乎不旬浃间有黄龙之命乃乘兴归江西谓予昔住舒州龙门时灵源和尚住持太平寺有司官以非意扰害之非意者谓无罪而致害也灵源与先师佛眼和尚书曰直心直行是行道之本郄将行不去殆将也枉屈行事实非道人本意柳下惠曰直道而事人焉往而不三黜枉道而事人X何必去父母之邦若必欲我屈意承事于人何益之有到不如放意于千巖万壑之间每日饱其蒭粟蒭粟艹子饭也便是快活遂我余生之志也何得忧忧闷闷作此去就惓惓忧闷也十日为旬十二日为浃不旬浃间便有黄龙之命请师住持乃乘其兴竟归江西道人心如直弦委曲非所宜也凡为藂林主合当如此此篇言学者作事当审思勿暴用也雪堂曰灵源好比类衲子曰古人有言譬为土木偶人相似为木偶人耳鼻先欲大口目先欲小人或非之耳鼻大可以小口目小可以大为土偶人耳鼻先欲小口目先欲大人或非之耳鼻小可以大口目大可以小夫此言虽小可以喻大矣学者临事取舍不厌三思可以为忠厚之人也谓灵源和尚好比方物类于衲子者曰古人有言譬如世间有以土作或以木作而相似于人者偶像也作木像之人者耳鼻必先欲大口目先必欲小人有非之者曰何故如是须知耳鼻先大修之削之而后自小也口目孔窍先小者开之凿之而后自大也又如以土做人者耳鼻先欲小口目先欲大人或非之要晓得耳鼻虽小培之揑之而后可大也口目虽大衰之撮之而后可小也灵源曰此言虽是不要紧之小事其实可以喻人不细心而坏大事矣学者大凡临事于取舍之间莫厌三X思然后方可以为忠厚之人也语平而意玅岂徒有激而然哉戒人孟浪不思可谓至训矣此篇举有德者为今人法以儆求名利人也雪堂曰万菴送高菴过天台回谓予言有德贯首座隐景星巖三十季影不出山龙学耿公为郡特以瑞巖迎之贯辞以偈曰三十年来独掩关使符那得到青山休将𤨏末人间事换我一生林下闲使命再至终不就耿公叹曰今日隐山之流也此节明古人志在于道江州东林万菴道颜禅师潼州解氏子嗣大慧杲禅师送高菴过天台回谓予言彼中有箇德贯即世奇首座成都人得法于佛眼远禅师南岳下十五世远命分座说法师固辞曰此非细事如金针剌眼毫髦若差睛则破矣愿生生居学地而自煅炼远美以偈曰有道只因频退步谦和元自惯回光不知巳在青云上犹更将身入众藏后隐居景星巖三十载影不出山者谓形不动而影不流也龙学耿公为郡守特以瑞巖禅剎迎之贯辞以偈曰三十年来独掩关使符那得到青山符乃汉制以竹长六寸分而相分为符信也休将𤨏末人间事谓做长老事多𤨏碎零末皆人世间事也换我一生林下闲我林间得意幽闲不为君所换也公必欲致请使命再至师终不就耿公因而叹曰此师可为今时之隐龙山流类也X万菴曰彼有老宿能记其语者乃曰不体道本没溺死生触境生心随情动念狼心狐意谄行诳人附势阿容狥名苟利乖真逐妄背觉合尘林下道人终不为也予曰贯亦僧中间气也此节显至人行真言切万菴曰彼有一老宿能记师示众之语曰不体道本没溺死生触境生心随情动念狼心狐意狼多贪狐多疑皆害物者也谄行诳人谓以谄佞之行欺诳于人也附势阿容狥名苟利乖真逐妄背觉合尘林下道人终不为也见此语便知贯之为人雪堂闻此乃曰贯亦僧中间气也不世而出曰间气如伊尹周公之类又谓出格之人与世无干也有德者不在千人万人围遶为得也建勋立事别有良途巖穴风规令人攀仰莫及此篇见清廉自守不事于物也雪堂生富贵之室无骄倨之态处躬节俭雅不事物住乌巨山衲子有献铁镜者雪堂曰溪流清泚毛发可鑑蓄此何为终郄之雪堂和尚生来本是富贵之家而郄无骄奢倨傲之体态于日用之间都郄有撙节而又俭约虽品格清雅而不以奇好玩物关心何以知之师住乌巨山时有僧献一銕镜此奇物也雪堂曰我此溪流清而亦泚泚水清也即毛发俱可鑑炤蓄此何为终郄而不受以此知其不事于物也如此西X蜀王名宗寿掘地得铁镜一面晦无所覩一日忽光发远烛千里偶一青衣小儿求镜曰镜是吾之室宅何得隐之王取镜出小儿入镜不见因知为神物也富贵人习气多爱翫物有神镜而不蓄足知所蓄者道至深而德至厚也此篇明学道要志坚无妄仁慈为用也雪堂仁慈忠恕尊贤敬能戏笑俚言罕出于口无峻阻不暴怒至于去就之际极为介洁甞曰古人学道于外物淡然无所嗜好以至忘势位去声色似不勉而能今之学者做尽伎俩终不奈何其故何哉志不坚事不一把作匹似间耳师所赋之性有仁爱而又慈忍忠恕者尽已谓忠让人谓恕贤者尊之能者敬之凡一切戏谑嬉笑鄙语俗言少出于口形色无孤峻险阻之状举止无横暴恚怒之气至于去住之际亦不留恋极为耿介清洁甞曰古人学道于身外之物淡然无所嗜好所以能忘势位能去声色似非勉强葢自然如此也今时学者我见他做尽了伎俩伎俩者能巧多艺也终竟不奈势位声色何不能忘此何故也无别只是立志不坚持事不一把作匹似间耳方语匹似间谓不要紧也至人言行闻者一皆作金石声岂是泛泛能比虽是生成亦借造就此节见知识用心逆顺皆真切乃作成人品也雪堂曰死心住云巖室中好怒骂衲子皆望巖而退X此节明钳椎逈别举死心和尚住云巖日室中凡有相见者师好怒骂之且怒骂岂是人好得的此一好字便有意思也衲子辈不会师意俱不敢相近所谓望似险崖无能进步也方侍者曰夫为善知识行佛祖之道号令人天当视学者如赤子今不能施惨怛之忧垂抚循之恩用中和之教奈何如仇讐见则诟骂岂善知识用心乎此节出请问之由方侍者即吉州禾山超宗惠方禅师嗣黄龙新禅师南岳下十四世因而白曰夫为善知识本当行佛祖之道以号令于人天者宜当视学者如赤子赤子者谓初生之子最为可怜惨怛即悲痛恻隐之心也抚安也循顺也乃屈尊就卑之意如今和尚既不能施慈悲恻隐之忧念又不肻垂抚育随顺之恩德且不用中和之教训中和者理无偏颇事无缓急又喜怒哀乐未发谓之中发而皆中节谓之和而返要如仇讐相似讐者怀冤相报之意凡有来见者便自怒骂如此岂善知识用心乎玅哉不因方公之申白安见知识之玅用也死心拽拄杖趂之曰尔见解如此他日謟奉势位苟媚权豪贱卖佛法欺罔聋俗定矣予不忍故以重言激之安有他哉欲其知耻改过怀慕不忘异日做好人耳此节出怒骂之意死心和尚闻方侍者语即拽拄X杖趂之曰你作者般见解么将来你去为人必然要謟媚以奉承势位苟且以献佞权豪裨贩我如来大法欺惑彼聋夫俗子定矣予不忍此辈因循无知不发勇勐不明至道故以重言激励之耳此乃吾真施惨怛之忧真垂抚循之恩其意不止于痛哭流涕也安有他哉实欲望他知廉识耻自新改过闻我之厉言使其怀慕不忘异时令他做箇好衲僧去也逆行顺行天机莫测陶育之私何其笃厚如此也此节说为主人者失德悖礼无以垂范于人也死心新和尚曰秀圆通尝言自不能正而欲正他人者谓之失德自不能恭而欲恭他人者谓之悖礼夫为善知识失德悖礼将何以垂范后乎汴梁法云寺圆通法秀禅师秦州陇城辛氏子嗣天衣怀禅师青原下十一世秀师甞言为善知识者自家身心不端正而只要人端正谓之失德自家身心不恭谨而只要人恭谨谓之悖礼夫为人天师表既失德悖礼不知将何为法则以垂于后乎读之使人寒毛卓竖不端不谨者自然无容身地此篇诲学者心不可存物恐害其正也死心谓陈莹中曰欲求大道先正其心少有忿懥则不得其正少有嗜慾亦不得其正然自非圣贤应世安得无爱恶喜怒直须不置之于前以害其正是为X得矣谓人欲求无上大道必先要正此心勿存疑碍稍存些些外境于其中此心则不正矣忿是怒之甚懥是怒之滞少有忿怒于胸中此心则偏于忿怒矣少有嗜慾于胸中则此心偏于嗜慾矣然则自非圣贤应现于世安得无爱恶喜怒之心设或有之直须勿安之于胸中以害吾所守之正如是者可谓得之矣此中玅在直须不置之于前一句果尔如是何患乎心之不正而道之不办者哉此篇谓学道以节俭为要乃可造其所以也死心曰节俭放下最为入道捷径多见学者心愤愤口悱悱孰不欲继踵古人及观其放下节俭万中无一恰似世俗之家子弟不肻读书要做官人虽三尺孺子知其必不能为也节俭即是放下放不下即舍不得安能称为节俭要知节俭轻而放下二字最重如佛语外道云我教你放下内六根外六尘中六识并者放下的亦须放下外道从此悟入是知放下最为入道之直捷路径也多见学者心中愤愤然欲通而未能通口里悱悱然欲言而未能言谁不欲相继接踵于古人及观其他寻常行履中要个放得下有撙节俭约者万中难得其一恰似世俗之家子弟不肻读书只要想去做官人不但智者为之可咲虽三尺孺子也晓得必无此事不能为也放下二字X中有百千解脱门百千三昧门证入者即亚圣矣此篇谓学者要有才识雅量怀邪逐势者无用也死心谓湛堂曰学者有才识忠信节义者上也其才虽不高谨而有量者次也其或怀邪观望随势改易此真小人也若置之于人前必坏丛林而污渎法门也死心禅师谓湛堂曰大凡学者之性情不一有才学见识有忠信节义者此为上也又或才识不高但能恭谨而有度量者次之也若是一种胸中所怀者私邪傍观窥望于人随其胜败之势而更改其心者此真小人也若将此辈安置于众人之前必破坏丛林而污渎法化之门庭不可不慎渎混也举此要人各知所守始见习与智长化与心成然败德其谁之过欤此篇谓住持以诚信为本感人必深也死心谓艹堂曰凡住持之职发言行事要在诚信言诚而信所感必深言不诚信所感必浅不诚之言不信之事虽平居庶俗犹不忍行恐见欺于乡党况为丛林主代佛祖敷宣法化发言行事苟无诚信则湖海衲子孰相从焉凡当住持之职非寻常人物于发言行事之间要在诚信言若诚实而取信于人则感发者必深言不诚信则感之于人必定是浅至于不诚之言不信之事虽是寻常庶民俗子尚不忍行何也恐见X欺于乡党一万二千家为乡五百家为党况为丛林主人本为代佛祖宣扬法化者发言行事假若无有诚信则湖海中之衲子谁与之而相从焉诚信存则正而不谲孰不感之以义也返是遇物则落落不合矣此篇谓道与利不得兼行此一定之理也死心曰求利者不可与道求道者不可与利古人非不能兼之葢其势不可也使利与道兼行则商贾屠沽闾阎负贩之徒皆能求之矣何必古人弃富贵忘功名灰心泯智于空山大泽之中㵎饮木食而终其身哉必谓利与道行之不相违碍譬如捧漏巵而灌焦釜则莫能济矣师谓求利者乃世间心只知欲利不可与言道也求道者巳知利为害道之机焉得复与之言利乎古人非不能兼此二者并行于世葢其事势不能并也若使利与道可以相兼而不悖则世间一切人皆可行之如行为商人坐为贾客与夫屠宰者沽酒者闾阎即里巷之门肩荷背负贱买贵卖之贩人俱能求得此道何必古人要弃郄富贵忘了功名灰世间之心泯技巧之智深入空山大泽之中以㵎而饮以木为食而终此一生以求道耶设有人必竟说利与道不妨共行而不相违碍如是者好似甚么譬如有人手执漏坏之酒巵欲要灌救焦红之巨釜岂能济其事哉漏巵注酒之器古X云江河不能满漏巵焦釜者昔秦伐赵赵取救于齐齐不明周子曰今日亡赵明日患及齐救赵之急务宜若捧漏巵而沃焦釜果可兼求则释迦翻为不智奚为必欲舍王宫而入雪山耶必欲兼求非愚即狂此篇见有德者人所感慕有如此也死心曰晦堂先师昔游东吴见圆照赴净慈请苏杭道俗争之不巳一曰此我师也汝何夺之一曰今我师也汝何有焉谓晦堂先师昔游东吴姑苏时见东京慧林寺圆照宗本禅师常州无钖管氏子嗣天衣怀禅师青原下十一世师因漕使李复圭请开法瑞光武林守陈襄以承天兴教二剎命师择居苏人拥道遮留赴杭州净慈请日苏杭两处道俗共相争之不止苏人曰此我师也汝何夺之杭人曰今巳受吾等之请乃我师也汝何有焉杭州郡守移文谕苏人曰借师三年为邦人植福不敢久占道体苏人始从看他是甚么奇货争之不巳毕竟知可争者人独无而师独有也此篇见古人以道义处人无所私也死心住翠巖闻觉范窜逐海外道过南昌邀归山中迎待连日厚礼津送或谓死心喜怒不常死心曰觉范有德衲子乡者极言去其圭角今罹横逆是其素分予以平日丛林道义处之识者谓死心无私于人X故如此死心住江西翠巖时闻觉范被贬窜逐海外路经南昌遂使人邀迎入翠巖山中欵待数日临别尽礼以津送之或谓死心和尚喜怒不常死心曰觉范是有德之衲子乡与向同向者我虽极力非之者正所以爱惜之也意欲使他勿露圭角于外冀其以免祸难今一旦遭此横逆乃是他素分不可逃也我今以平日藂林道义处置之固无他也识者闻之谓死心和尚一片公正之心无有私事于人故所以如此至人之情真无二用以爱憎拟之是以常情度至人不达其所以同也学者当深体会此篇谓人有生成之性不可强移使之为善为恶也死心谓艹堂曰晦堂先师言人之宽厚得于天性若强之以勐必不悠久勐而不久则返为小人侮慢然邪正善恶亦得于天性皆不可移惟中人之性易上易下可从而化之晦堂先师言世人所赋之性有宽宏厚重者咸皆本乎天造非勉强能之若其性本柔而强之以勐原非本性故不能悠久若使一回勐然高举不久之间则頺然息矣返为小人轻慢谓汝志力衰微行之不恒耳然不惟此者即人之邪正善恶亦皆得于天性俱不可强移惟有中人之性随其邪正X善恶之气以熏之则易得而上易得而下可以从其类应而变化之也天赋之性固是一定抑性而行之过也上智下愚俱难移易要知率性亦非智人妙用此篇教人治心当于未萌情生念起难以处置也艹堂清和尚曰燎原之火生于荧荧坏山之水漏于涓涓夫水之微也捧土可塞及其盛也漂木石没丘陵火之微也勺水可灭及其盛也焦都邑燔山林与夫爱溺之水瞋恚之火曷常异乎此节举事以騐其微隆兴府艹堂善清禅师南雍州何氏子嗣黄龙祖心禅师南岳下十三世谓世人本有贪欲之水瞋恚之火极难调伏而处置之故先举喻以明燎烧也荧火星也譬如燎烧原野之火始发于一星崩坏丘陵之水初漏于一滴夫水之未发在细流之微滴则一捧土可以塞绝之矣及其盛大将来漂流木石沉没丘陵而不巳火之未然在一星之微小则一勺水可以沃灭之矣及其勐烈将来焦燎都邑燔烁山林而不巳天子所居曰都周礼云四县曰都四井为邑然世人爱溺之水瞋恚之火又何常异乎此者也古人之治其心也防其念之未生情之未起所以用力甚微收功甚大及其情性相乱爱恶相攻自则伤其生他则伤其人殆乎危矣不可救也此节教防情以正始然古人治其心也防其念之X未生绝其情之未起所以用力甚微其实収功甚大也若使情与性相乱于其境爱与恶交攻于其心自则伤其吾生他则伤其同人殆乎其危必矣岂复能救之哉人固无情乎所谓防之治之者制其嗔爱之水火不可使之逸也逸则祸延无际不可救矣此篇谓住持欲经大传远当察人情知上下为要也艹堂曰住持无他要在审察人情周知上下夫人情审则中外和上下通则百事理此住持所以安也人情不能审察下情不能上通上下乖戾百事矛盾此住持所以废也此节以审察人情为用住持人没有别法只要审实详察其众人之情周遍深知通其上下之意则事可济矣夫人情若能审知则中外无不和合上下若能周通则百事自然调理此住持所以安矣若使人情不能审察下情不与上通使上下乖违背戾而百事自然矛盾此住持所以废矣其或主者自恃聪明之资好执偏见不通物情舍佥议而重已权废公论而行私惠致使进善之途渐隘任众之道益微毁其未见未闻安其所习所蔽欲其住持经大传远是犹却行而求前终不可及此节教去其私蔽为要其或作主人者自恃我有聪明之资格一味好执自已偏见不通人情佥众也舍众人之公议而重一已之私权而且又废公X众之正论行私己之小惠如此者致使进善之路途渐次隘塞矣任众之大道益加微薄矣便成箇孤陋寡闻汉本来未见未闻之事而返毁之以为非自家所习所蔽之过而返安之以为是若如是必欲住持之道经大传远犹如转背而行又欲求前到者终不可及也孔子在卫时冉求言于季孙曰国有圣人而不能用欲以求治是犹郄行而求前岂可及乎审人情知上下义无不合何往而不达失于义徒恃聪明安其所蔽则气势所至无不败也此篇教学者处心端正则不落异议也艹堂曰学者立身须要正当勿使人窃议一涉异论则终身不可立矣昔太阳平侍者道学为丛林推重以处心不正识者非之遂致终身坎坷逮死无归然岂独学者而巳为一方主人尤宜祗畏草堂和尚曰学者欲成立一生人品须要正当勿使人私窃议论一有落于异论则终此一身便不可立矣昔太阳平侍者预明安之室有年虽尽得其旨惟以生灭为已任挤陷同列忌出其右时瑯琊广炤公安圆鑑居众时汾阳昭禅师令其探明安宗旨明安曰兴洞山一宗非远即觉也二师曰有平侍者在安以手指胸曰此处不佳又揑拇指叉中示曰平向去当死于此耳既明安迁化遗嘱曰瘗身十年无难当为太阳山打供入墖时门人X恐平将不利于师遂将李和文都尉所施黄白器物书于塔铭实无也后平住太阳忽云先师灵骨风水不利取而焚之山门耆宿切谏平云与我有妨遂发墖见师颜貌如生薪尽俨然众皆惊异平以䦆破其脑益以油薪俄成灰烬众以其事闻于官坐平谋塔中物不孝还俗平后自称为黄秀才谒瑯琊瑯琊曰昔年平侍者今朝黄秀才我在太阳时见你做出来遂不纳又谒公安安亦然平流浪无依后于三叉路口遭大虫食之竟不免太阳手叉之记悲哉且而论其平之道学亦为藂林推重然由为人处心不正故为识者非之遂致终身坎坷坎坷不平貌逮死无归然此岂独学者而巳为一方主人于立身行事之际更当要谨慎而敬畏之也心诚身正则气葢山河窃议何从而施也不诚不正者乃自丧乎身宜无容于天地间矣此篇教住持当亲贤远侫即得大体也艹堂谓如和尚曰先师晦堂言稠人广众中贤不肖接踵以化门广大不容亲疎于其间也惟在少加精选苟才德合人望者不可以己之所怒而疎之苟见识庸常众人所恶者亦不可以已之所爱而亲之如此则贤者自进不肖者自退丛林安矣安吉州道场法如禅师衢州徐氏子嗣云盖守智禅师南岳下十三世此节顺理必得谓先师晦堂言稠人广众中所谓龙蛇溷杂贤与不肖者接X踵而同居接踵者步履相随也以其此法化之门庭广大于中不容简择以亲之疎之也惟在主人略加精选衲子果有才德能合于众人所仰望者自当亲之不得以己所怒而疎之也若果见识庸常是众人共所恶者自当疎之亦不得以已所爱而亲之也如此使贤者自然进趋而不肖者自然退去则丛林即安乐矣若夫主者好逞私心专已喜怒而进退于人则贤者缄默不肖者竞进纪纲紊乱丛林废矣此节背理自丧若夫主者好逞私心专主自家喜怒而进退于人则贤者缄默缄封也默不言也时孔子观周入后稷之庙见金人焉三缄其口而铭其背曰天机不密四时何行地机不密万物何生人机不密万事何成此古慎言之人也不肖者竞争而进遂使纪纲紊乱而丛林即废也此二者实住持之大体诚能审而践之则近者悦而远者传则何虑道之不行衲子之不来慕乎此节总明大体亲贤智远不肖此二者实是住持之大体诚能审察而行亲疎有道则使近者欢悦而远者宣传如是者尚何忧乎道之不行衲子之不来向慕乎亲疎得宜是致身之要诀拔萃之宏功也此篇说主者善于用人必致道昌法盛也艹堂谓空首座曰自有丛林巳来得人之盛无如石X头马祖雪峯云门近代唯黄龙五祖二老诚能收拾四方英俊衲子随其器度深浅才性能否发而用之譬如乘轻车驾骏驷总其六辔奋其鞭䇿抑纵在其顾盻之间则往而不达哉草堂和尚谓性空首座空乃黄龙悟新和尚之嗣曰善得人者必善用人自有丛林巳来得人之极盛者莫过于石头马祖雪峯义存禅师南安鲁氏子嗣德山宣鑑禅师青原下五世云门文偃禅师嘉兴张氏子嗣雪峯存禅师青原下六世近代独有黄龙南五祖演此二老真果能收拾四方所有的英俊衲子智过千人曰俊又能随其人之器具大小量度浅深才力性情之能否开发而选用之譬如乘轻车者驾之以骏驷四马在轭曰驾骏马之良者一乘四马曰驷总其六辔者车有四马各二辔共八辔以骖马内两辔系于轼骖马外两辔及夹辕两服马四辔分置两手以为六辔奋之以鞭䇿䇿马箠以鞭击马也或抑或纵或缓或急抑即收也纵即放也皆在吾左顾右盻之间顾盻者回视也如是者则何往而不到哉收拾人假一毫虗伪不得唯诚唯切慈深智广驭之无不得也此篇教住持勿偏听自专审其可否行之即得矣艹堂曰住持无他要在戒谨其偏听自专之弊不主乎先入之言则小人謟佞迎合之谗不可得而惑矣X葢众人之情不一至公之论难见须是察其利病审其可否然后行之可也谓做住持别无他故只要戒其偏听谨其自专此二者大弊病也而更要不以先入耳之言为是但以理度之如此则小人之谄佞迎合于人之谗言不可得而惑乱汝矣葢众人之性情不是一样所以至公之论甚是难见须在主者察其人之利病审其人之可否然后行之可保无过矣偏听病于愚自专病于傲皆不起之症能戒能谨生意在矣此篇教人定是非以理使姦佞不能惑也艹堂谓山堂曰天下之事是非未明不得不慎是非既明以理决之惟道所在断之勿疑如此则姦佞不能惑强辩不能移矣世间事俱有是者非者若是非未得分明不可不自慎也使是非既巳明了更当要以正理决之正理即道之所在也决之既以理而断之又要勿疑如此主宰一定使姦佞者不能惑汝之聪明强辩者不能移汝之定度也道之所在如衡石之定物何有移于我哉第不可偏偏则是非生矣此篇言道人以适性为乐名不能动也山堂震和尚初却曹山之命郡守移文勉之山堂辞之曰若使饭梁囓肥作贪名之衲子不若艹衣木食为隐山之野人X隆兴府黄龙山堂道震禅师金陵赵氏子嗣泐潭善禅师南岳下十四世因曹山有请师不肯受本郡太守移文劝勉其出世山堂辞曰若使去饭粱囓肥粱美谷囓噬也肥腻也言所图佳美之食作一箇贪名之衲子返不如以草为衣以木为食作箇隐山之野人岂不快哉古人不食禄而食薇形不肥而名肥千古之下斯人犹卓卓然也此篇谓忘机即是至道疑人而人自疑也山堂曰蛇虎非鸱鸢之讐鸱鸢从而号之何也以其有异心故牛豕非鸜鹊之驭鸜鹊集而乘之何也以其无异心故昔赵州访一菴主值出生饭州云鵶子见人为甚飞去主罔然遂蹑前语问州州对曰为我有杀心在此节辩存心异不异之故谓蛇虎恶虫兽也鸱鸢亦恶鸟也蛇虎与鸱鸢虽无讐怨而各有异心故见则相从而号呌矣鹦鹊即八哥牛豕虽非鸜鹊之驾驭以其无异心故得集而乘之矣昔者赵州访一菴主值出生饭州云鵶子见人为甚飞去鵶与鸦同菴主罔然莫测遂仍蹑前语以问州州对曰为我有杀心在是故疑于人者人亦疑之忘于物者物亦忘之古人与蛇虎为伍者善达此理也老庞曰铁牛不怕狮子吼恰似木人见花鸟斯言尽之矣此节明忘情是不是俱空是故我不忘情而疑于X人人亦不能忘情而疑于我也我既无心碍于物物固无心碍于我矣如大空和尚有二虎随侍严阳尊者蛇虎来手中就食与之为伍者五人相聚曰伍又伴侣也此皆善达于忘情之理也襄州庞蕴字道玄居士衡阳人得法于马祖有偈曰但自无心于万物何妨万物常围绕铁牛不怕狮子吼恰似木人见花鸟木人本体自无情花鸟逢人亦不惊心境如如只者是何虑菩提道不成庞公斯言可谓尽其忘情之理也先佛有云心生则种种法生我方有疑于人之心而人则先疑于我矣我刚有忌于人之意而人则先忌于我矣此中响应何其疾也此篇谓赏罚须当有道过之则骄怨起矣山堂曰御下之法恩不可过过则骄矣威不可严严则怨矣欲恩而不骄威而不怨恩必施于有功不可妄加于人威必加于有罪不可滥及无辜故恩虽厚而人无所骄威虽严而人无所怨功或不足称而赏之以厚罪或不足责而罚之至重遂使小人故生骄怨矣御者治也使也谓治人之法恩威须加之于有道每甞以恩与人不可过于所赏若过施之返令其人生骄奢矣用威制人亦不可过于所严若回治之人必自然生怨恨矣若要有恩而不合人骄用威而不令人怨必竟如何可得亦有道也但恩必X施于有功不可妄加于无任之人用威必加于有罪不可滥及于无辜之士若使有功受恩安心乘之何骄之有若无功受恩势必骄矣若使有罪见威甘心受之何敢生怨滥及无辜势必怨矣故恩虽厚而人无所骄威虽严而人无所怨乃各有其道也彼人之功小本不足称而赏之以厚彼人之罪轻本不足责而罚之至重遂使小人必生骄怨矣善御者调适有方险夷可以并驾情不周智不到未有不见骄怨者也此篇言持身惟在节谨而不吝改过也山堂曰佛祖之道不过得中过中则偏邪天下之事不可极意极意则祸乱古今之人不节不谨殆至危亡者多矣然则孰无过欤惟贤达之士改之勿吝方称为美也谓佛祖所传持之道不过得中而巳得中者得中道之至理也过中即出于理外则返成偏邪天下万事所求不可尽意尽意而求则越分也即成祸乱古今之人不自知持正不自知谨慎殆至丧身失业者多矣然则孰无过欤虽则有过宜乎知改惟有贤才达理之士知过即改而不吝如是方称为美也道人于理不可过中求情不为越分此真警世良言不可不细心讨究此篇见智人涉患难皆有主宰也山堂同韩尚书子苍万菴颜首座贤真牧避难于云X门菴韩公因问万菴近闻被李成兵吏所执何计得脱万菴曰昨被执缚饥冻连日自度必死矣偶大雪埋屋其所系屋壁无故崩倒是夜幸脱者百余人公曰正被所执时如何排遣万菴不对公再诘之万菴曰此何足道吾辈学道以义为质有死而巳何所惧乎公颔之因知前辈涉世祸害死生皆有处断矣山堂同韩尚书子苍万菴颜首座及贤真牧四人避贼难于云门菴时韩公名驹字子苍任至尚书问道于山堂南宋高宗绍兴元年李成作乱聚集浙江各处贼宼十余万战据江淮十余州自号李天王劫掠襄阳遇岳飞杀败投入江者不知其数李成败走投金自此襄汉悉平韩公因而问万菴曰近来闻师被李成兵吏所执未审何计而得脱去万菴曰昨者被伊执缚饥冻连日自度必定死矣偶因大雪埋屋其所系屋壁无故一时崩倒无故者见非有意使之而倒乃生机也是夜幸然得脱者百余人公曰正当被所执之时师乃道人不知于此作何排遣万菴以问之不当即不对公再诘之万菴曰此事何足言哉吾辈学道人本以仁义为质不过一死而巳何所畏惧乎你将谓死是甚么难事公颔之因此而知从上古人涉历世间凡于祸害死生之际皆自有主宰能处断矣未得了当而恶死之心恒情所具也不知他得的人视死如归何惧之有此箇主宰非常人所得X此篇见至人必不失其正举止皆有道也山堂退百丈谓韩子苍曰古之进者有德有命故三请而行一辞而退今之进者惟势与力知进退而不失其正者可谓贤达矣师退百丈时谓韩子苍曰古之进为住持者先选其德次待其命故三请而后行一辞即便退古云三让而进一辞而退言士之自重也今之求进为住持者惟持之以势使之以力所以失其正也欲求其知进退而不失其正者可谓贤达人矣正人君子不蕲于必进唯进以德复进以命返此非至人矣此篇言住持公正无私邪无所入也山堂谓野菴曰住持存心要公行事不必出于已为是以他为非则爱恶异同不生于心暴慢邪僻之气无自而入矣隆兴府石亭野菴祖璇禅师嗣大慧杲禅师南岳下十六世谓住持人所存之心要公要正凡所行事不必出于已者为是以他人者为非一味从乎正理则爱恶异同之心不生使外面暴慢邪僻之气自然无路而入矣公正二字行乎天下炳如日星何处能隐其私无私则道自行矣此篇举古人器节俱玅人所罕及也山堂曰李商老言玅喜器度凝远节义过人好学不倦与老夫相从宝峯仅四五载十日不见必遣人致X问老夫举家病肿玅喜过舍躬自煎煑如子弟事父兄礼既归元首座责之玅喜唯唯受教识者知其大器此节明节义人不可及山堂举庐山李商老每言玅喜和尚之为人才器与夫量度凝澄而悠远又且节义过人好学不卷与老夫相从宝峯谨有四五载而人情亦是周密若隔去十日不见必定遣人致问老夫家因修造动土触犯土神致举家患肿病求医不効妙喜来到我舍躬自为之煎煑如子弟事父兄之礼惟勤惟谨遂令焚香斋戒持炽盛光王神呪祈之未及七日夜梦老人着白衣骑牛陷地旋没而去翌日全家疾愈矣妙喜既归元首座以丛林体段责之元即昭觉道元禅师嗣佛果勤禅师南岳下十五世妙喜闻责唯唯受教唯者应之速而无疑也加唯唯者顺从之至也识者以此知其为法门大器湛堂甞曰杲侍者再来人也山僧惜不及见湛堂迁化玅喜蠒足千里访无尽居士于渚宫求墖铭湛堂末后一段光明玅喜之力也此节显道眼鑑物无遗湛堂甞曰杲侍者再来人也山僧年迈惜乎不及见其为人也既而湛堂迁化妙喜请觉范状其行实又得龙安照然禅师书而为绍介绍介者因相佐助也遂蠒足行千里蠒足者谓足伤起皮如重蠒也昔楚欲伐宋墨子X自鲁趋楚十日十夜足肿如重蠒而不休息也特往荆州谒无尽居士求塔铭初见无尽问祇恁么着草鞋远来妙喜曰某数百里特来见相公公曰年多少喜曰二十四又问水牯牛年多少喜曰两箇公曰甚么处学得箇虗头来喜曰今日亲见相公公笑曰且坐喫茶才坐又问远来有何事缘师趋前曰湛堂和尚示寂茶毗眼睛牙齿数珠不坏得舍利无数山门耆宿皆欲得相公大手笔作墖铭激励后学特地远来曰月渎钧听公曰被罪在此不曾为人作文字今有一问若道得即作塔铭道不得即与钱五贯褁足却归兜率参禅去喜曰请相公问公曰闻准老眼睛不坏是否喜曰是公曰我不问你这箇眼睛喜曰问甚么眼睛公曰金刚正眼喜曰若是金刚正眼在相公笔头上公曰如此老夫则为点出光明令他照天照地去也喜乃揖曰先师多幸谢相公塔铭公唯唯而笑其略曰舍利孔老之书无闻也先佛世尊灭度之后弟子收其舍利起墖供养赵州从谂禅师舍利多至万粒近世龙庆闲百丈肃烟气所及皆成舍利大抵出家人本为生死事大若生死到来不知下落则不如三家村里省事汉临终嘱付一一分明四大色身诸缘假合从本以来舍利岂有体性若梵行清洁白业坚固灵明廓彻预知报谢不惊不怖则依正二报毫𨤲不失若世间麤心于本分事上X十二时中不曾照管微细流注生大我慢此是业空鬼来借宅如此而欲舍利数珠诸根不坏岂可得乎由是则湛堂和尚末后一段光明乃得妙喜忠孝之力也雅量殊特大义昭然自天性中出非汎汎辈可得而拟禅林宝训笔说卷中禅林宝训笔说X卍XXX禅林重刻宝训笔说卷下楚衡云峯智祥述此篇见古人雅尚贤德恭俭如此也妙喜杲和尚曰湛堂每获前贤书帖必焚香开读或刊之石曰先圣盛德佳名讵忍弃置其雅尚如此故其亡也无十金之聚惟唐宋诸贤墨蹟仅两竹笼衲子竞相詶唱得钱八十余千助茶毗礼谓湛堂和尚每得前贤书集笔帖必欲焚香而后开展读之或将之刊于石乃曰此皆先圣之盛德佳名岂忍弃置于高阁而不永垂于世耶其雅爱尊尚前辈有如此故去世之日捡点所存无十金之聚唯所蓄唐宋诸贤墨蹟字帖仅两竹笼比时X诸衲子辈争相詶唱得钱八十余千以资茶毗之礼梵语茶毗此云火化尊前贤存遗德正所以见胸襟磊落诚敬难似也钱谷奴曷克臻此此篇言上下名分当正不可忽也玅喜曰佛性住大沩行者与地客相殴佛性欲治行者祖超然因言若纵地客摧辱行者非惟有失上下名分切恐小人乘时侮慢事不行矣佛性不听未几果有庄客弒知事者潭州大沩佛性法泰禅师汉州李氏子嗣佛果勤禅师南岳下十五世住大沩日行者与地客相打地客即佃民也佛性欲以丛林规法处行者祖超然不肯因而言曰若纵佃户摧辱行者不独有失上下名分切恐小人乘机生事慢主轻僧则常住之事不得而行矣况行者佛子上也地客佃民下也各有名分所存不宜失也佛性不听必谓僧家岂有与人交拳相打宜当处之未久之间果有佃户弒知事者以下杀上曰弒此见超然之有识如此住持处断必应得宜权不可失况小人不知法情不可纵失之纵之羣机生矣此篇谓小人狡猾当预知之也玅喜曰祖超然住仰山地客盗常住谷超然素嫌地客意欲遣之令库子行者为彼供状行者欲保全地客察超然意抑令供起离状仍返使呌唤不肯供责超然怒行者擅权二人皆决竹篦而巳葢超然不知X阴为行者所谋乌乎小人狡猾如此临安府佛日超然文祖禅师嗣天衣怀禅师青原下十一世住仰山时地客盗常住谷超然平素极嫌地客意中必欲遣去令库下行者为彼以盗谷事特去呈状以便逐去而不知行者亦小人类不惟不呈状而返欲保全地客察知超然有强令地客供起离状之意仍返使地客呌唤不服不肯供呈其责超然怒行者擅自行权返与地客作主如是二人只好俱决竹篦而止竟不能遣也葢超然不知小人党与暗地商谋巳就竟不能驱逐之也乌乎小人奸诈狡猾势有如此狡猾者奸顽多诈也古人举此一章以为后人法令须知小人肝胆极险极恶不可不察也此篇言爱恶不可轻信有妨大体也妙喜曰爱恶异同人之常情惟贤达高明不被其所转昔圆悟住云居高菴退东堂爱圆悟者恶高菴同高菴者异圆悟由是丛林纷纷然有圆悟高菴之党此节谓听言须当审察谓爱与恶相返异与同有别此人人之恒情也惟有贤达高明不被其情之所转昔圆悟和尚住云居高菴禅师退东堂之时有一等爱圆悟者即恶高菴又有同高菴者便异圆悟由是丛林中到处皆纷纷纭纭有圆悟高菴之党类窃观二大士播大名于海上非常流可拟惜乎昧于X轻信小人谄言惑乱聪明遂为识者笑是故宜其亮座主隐山之流为高尚之士也此节言轻信必然成累窃观二大士大士者有德之称谓常代英贤志拔群类才出众情弘道利生故称大士此二老播扬大名于海内非泛常人物之可拟惜乎轻信小人谄媚之言以致惑乱自已之聪明遂为有智识者所笑以此观之为人最难与其出世不如避世为高宜乎亮座主与隐龙山之流诚为高尚之士也亮座主西蜀人颇讲经论因参马祖发明大事隐于洪州西山更无消息至北宋政和间有熊秀才游西山过翠巖谒思文长老文与秀才俱是鄱阳人故遣二力士舆送所经林壑草木荫翳偶见一僧貌古神清庞眉雪顶编叶为衣坐于盘石如壁间畵佛图澄之状佛图澄西域人在臂傍有一孔围四五寸以帛塞之斋后就水边取膓胃出洗之复纳孔中夜则除帛读经光照一室熊自谓曰今时无这般僧甞闻亮座主隐于西山疑其犹在出舆踧踖而前曰莫是亮座主么僧以手向东指熊方与二力随手东看遂回视失僧所在时小雨初歇熊登石视其坐处犹干踌躇四顾大息曰宿缘不厚虽遇而不遇也隐山即潭州龙山禅师亦参马祖发明心要后隐龙山一日洞山与密师伯游山见溪流菜叶莫有道人居否遂拨草循溪行六七里忽见师在X菴前便问此山无路阇黎何处来洞曰无路且置和尚从何而入师曰我不从云水来洞曰和尚住此山多少时师曰春秋不涉洞曰此山先住和尚先住师曰不知洞曰为甚么不知师曰我不从人天来洞曰和尚得何道理便住此山师曰我见两箇泥牛鬬入海直至如今绝消息洞山良久具威仪礼拜便问如何是主中主师曰长年不出户洞曰如何是主中宾师曰青山覆白云洞曰宾主相去几何师曰长江水上波洞曰宾主相见有何言句师曰清风拂白云洞山辞退师乃述偈曰三间芽屋从来住一道神光万境闲莫把是非来辩我浮生穿凿不相干自此焚菴遁入深山不知所在因号隐山出世避世各有作用未可槩论以不出为高但轻信二字最要理会此篇谓住持能迁善改过乃足为法则也妙喜曰古人见善则迁有过则改率德循行思勉无咎所患莫甚于不知其恶所美莫善于好闻其过然岂古人之才智不足识见不明而若是耶诚欲使后世自广而狭于人者为戒也此节举古法为戒古之人见人有善我即迁改而从之自家有过即时革除而悔之率遵修也遵修其德依操其行而每每常思勉其无过耳人之所患者莫甚于不知已之恶所美者莫善于好闻已之过如是慎谨岂古人之才智不足识见不明而X如此耶非也诚欲使后世自尊自大而卑小于人者为戒也夫丛林之广四海之众非一人所能独知必资左右耳目思虑乃能尽其义理善其人情苟或尊居自重谨细务忽大体贤者不知不肖者不察事之非不改事或是不从率意狂为无所忌惮此诚祸害之基安得不惧或左右果无可咨询者犹宜取法于先圣岂可如严城坚兵无自而入耶此殆非所谓纳百川而成大海也此节明事当谨畏夫丛林建置之广四海侪类之众固非一人所能独知必竟要假左右之耳目众人之思虑乃能尽其经常之义理善其海众之人情若使主人尊居自重细末之事毫不放过大体段处忽略不经贤者竟不能知不肖者自不能察自已所行非处不知改众人所作是处不肯从纵意妄为全不忌惮如此诚为滋培祸害之基本如何不畏若使左右之耳目众中之思虑果无有可扣问者即当取法则于先圣之成言岂可自封已见如严禁之城坚勇之兵竟无门无路而可入也耶即此取法先圣亦一路也住持人若不能取法于先圣又岂得所谓收纳百川而成大海之胸襟也自满自大玅药难医能革能迁圣域可跻学者不可不知此此篇言举人贵要端正可以救今时之利弊也X玅喜曰诸方举长老须举守道而恬退者举之则志节愈坚所至不破坏常住成就丛林亦主法者救今日之弊也且诈佞狡猾之徒不知羞耻自能谄奉势位结托于权贵之门又何须举谓今诸方举长老出世为一方主人者必须要举箇有道德节义及恬静退守之人乃可当也葢此人一举出则其所守之志所存之节转加坚固凡所至之处自然不破坏常住事事俱能完美成就丛林此亦是今日主法者具择贤之能得贤人继席正所以救今日之弊病也若是那一等诈佞狡猾之徒不知羞耻若使居其位必欲谄奉有势位之人结托于权贵之门如是者用亦何为则不必举也举人者宜谛审谛思稍一不法其害非细关系亦非小可此篇谓丛林举人若合公论自无缺失也玅喜谓超然居士曰天下惟公论不可废纵抑之不行其如公论何所以丛林举一有道之士闻见必欣然称贺或举一不谛当者众人必慽然嗟叹其实无他以公论行与不行也乌乎用此可以卜丛林之盛衰矣郡王赵令衿字表之号超然居士任南康嗣圆悟勤禅师谓公论乃天下古今之正议不可废也纵使勉强抑止之不行又怎奈公论何所以丛林中或举一住持或立一首职若是箇有道德节义X之人闻见必欣然称贺者公论也若举道行不谛实之人众人必慽然嗟叹之慽忧也其实无他以至公之论有行与不行故也乌乎以公论推之则可以卜知丛林将来之盛衰矣大抵一切是非真假不可固执有公论在公论在则天下之至正在矣此篇明修身入道以节俭为要也玅喜曰节俭放下乃修身之基入道之要历观古人鲜有不节俭放下者年来衲子游荆楚买毛褥过浙右求纺丝得不愧古人乎世人为贪毒所害累劫萦缠如今欲超凡入圣第一要放得下有节度能简俭所谓顿舍尘劳便是修身之基入道之要也细看从上古人谁不是能节俭能放下者近年巳来衲子游荆楚者便去买几件毛褥毡子过浙右者便去买他些纺丝䌷物如此行脚岂得不有媿于古人乎此说搜尽时人放不下的弊病读者当生惭愧此篇教住持当存大体合公论也玅喜曰古德住持不亲常住一切悉付知事掌管近代主者自恃才力有余事无大小皆归方丈而知事徒有其虗名耳嗟乎苟以一身之资固欲把揽一院之事使小人不蒙蔽纪纲不紊乱而合至公之论不亦难乎谓古人立住持原只为主持大法提奖衲子本不X教亲理常住事件一切所有悉付与知事人掌管此大体也于今作主人者自恃才力有余凡事不论大小俱皆要归于方丈掌管而知事者徒有其虗名而巳嗟乎苟以一身之资力固欲把持主张一院之事而欲使小人不来蒙蔽法令不致参差又要合于至公之论岂可得乎凡事合公论至要也一涉私足为小家气象此篇教学道须要及时光阴不可虗弃也玅喜曰阳极则阴生阴极则阳生盛衰相乘乃天地自然之数惟丰亨宜乎日中故曰日中则昃月满则亏天地盈亏与时消息而况于人乎此节明阴阳迭变之理谓世间循环总不出阴阳之数如纯阳既尽则一阴生于其下纯阴既极则一阳生于其下有盛有衰两相乘除乃天地一定自然之数也惟丰亨宜乎日中上震为雷下离为火名雷火丰卦丰者大也以明而动盛大之势也故其占有亨道焉然盛极将衰又有忧道焉圣人以为徒忧无益但守常不至过盛故彖辞云日中则昃月盈则食天地盈虗与时消息而况人乎况于鬼神乎葢言丰盛难常以常为戒也日中盛极则当昃昧月望盈极则有亏缺天地之盈亏尚随时消息况人生于天地之间鬼神为天地之气丰盛之时以此为戒欲人守中不至于过盛也处丰之道岂容易哉阴死为消阳死为息X所以古之人当其血气壮盛之时虑光阴之易往则朝念夕思戒谨弥惧不恣情不逸慾惟道是求遂能全其令闻若夫隳之以逸慾败之以恣情殆于不可救方顿足扼腕而追之晚矣时乎难得而易失也此节见古人究心之切所以古人当年少血气壮盛之时便自痛惜光阴之易去岁月固难留朝也念道夕也思道必谨必戒更加恐惧不敢恣纵于七情不敢放逸于五欲时时惟以守道为心遂能保全生平之美名也若使放纵于五欲其身则隳坏矣恣荡于七情其心则灭裂矣其危亡必至于不可救之地然后才顿足扼腕追之晚矣足见时字最为紧要时乎难得而易失也李左军谓韩信曰夫功难成而易败时难得而易失谓时乎时乎不再来古云难平者事也易失者时也若非从深定中融会过来毕竟究不到这等细密处慎勿轻易看过此篇教学者名节当立而自思造入也玅喜曰古人先择道德次推才学而进当时苟非良器置身于人前者见闻多薄之由是衲子自思砥砺名节而立此节以道德才学为本谓古人拣选学者先择道德须是见地明白德业正当次则方取他才学而进用须当其时倘不是美器将他置于众人之前X见闻者多是轻之薄之也由是衲子自已思量必须琢磨操守名节而成立焉比见丛林凋丧学者不顾道德少节义无廉耻讥淳素为鄙朴奖嚣浮为俊敏是故晚辈识见不明涉猎抄写用资口舌之辩日滋月浸遂成浇漓之风逮语于圣人之道瞢若面墙此殆不可救也此节返显人要实学比见丛林凋丧学者道不实学德不真修少节义无廉耻返去讥诮性淳质素之人为之鄙朴奖美嚣顽浮薄者为之俊敏是故晚辈识见不明犹如涉水捕鱼猎山取兽的相似东抄西写谋聚些语言文字以为实学用助口舌之辩今日滋培明日浸长久久之间遂成浇漓浅薄之风及至问他圣人之至道口似磉盘眼如瞢瞽四面不通如覩墻壁然如此等人殆乎不可救也论语云子谓伯鱼曰汝为周南召南矣乎曰人而不为周南召南犹面墻而立也欤言其一物无所见一步不可行也学者所谓究心也得心而后可以合天下之异以为同融万类之疎以为亲抄写之学徒丧光阴复何益也此篇警后人各知所守以利人为急也玅喜曰昔晦堂作黄龙题名记曰古之学者居则巖穴食则土木衣则皮艹不系心于声利不籍名于官府自魏晋齐梁隋唐以来始剏招提聚四方学徒择贤者规不肖俾智者导愚迷由是宾主立上下分矣X此节言当正名分谓昔日晦堂作黄龙题名记曰上古之学道者居则高巖深穴食则土菜木果衣则树皮草叶不关心于声利不投名于官府此真天地间闲人也自曹操称魏时司马懿称晋时萧道成称齐时萧衍称梁时杨坚称隋时李渊称唐时诸朝代巳来始创建招提聚四海之广众选有德者规正夫不肖令智慧者引导乎愚迷由是宾主立上下分矣夫四海之众聚于一寺当其任者诚亦难能要在总其大舍其小先其急后其缓不为私计专利于人比汲汲为一身之谋者实霄壤矣今黄龙以历代住持题其名于石使后之来者见而目之曰孰道德孰仁义孰公于众孰利于身乌乎可不惧乎此节谓当全道德夫四海之多人聚集于一院担荷此大任者诚非容易所能为要在总其大纲舍其小节先其当急后其可缓更不为私自作计专以利人为要较之于切切为自已一身谋受用者实如天地之隔矣今黄龙以历代住持题其名勒之于石使后来继住此者见而目之曰谁是有道德者谁是有仁义者谁能公于众谁独利于身乌乎为住持者可不惧乎者箇名字怕杀人难当难当若不慎思力行未免不失身于世津津为人唾弃也此篇谓举首领须是其人否则无补于法门也X张侍郎子韶谓玅喜曰夫禅林首座之职乃选贤之位今诸方不问贤不肖例以此为侥倖之津途亦主法者失也然则像季固难得其人若择其履行稍优才德稍备识廉耻节义者居之与夫险进之徒亦差胜矣曰夫丛林中首座之职乃人天眼目实是选贤才之位今诸方竟不管贤不肖一槩以此为侥倖之津路借此射名网利破坏规模亦皆是主法者之失于用人也虽则末法中本难得好人也须要择其操履行事稍胜于人才力德业稍备于已要识些廉耻有些节义者居于此位方才称职比夫曰月险竞进之徒差可以胜些些也近今居此位者尤然可耻法门大体不顾人间利害不知正犹蛇虎睥睨其傍蜋雀不顾其后也惜哉此篇举有德人为后学之法式也玅喜谓子韶曰近代主法者无如真如喆善辅𢏺丛林莫若杨岐此节双标二美谓近代之主持大法者无有如真如喆禅师善辅𢏺丛林者莫有过于杨岐和尚议者谓慈明真率作事忽略殊无避忌杨岐忘身事之惟恐不周惟虑不办虽冲寒曰月暑未甞急已惰容始自南源终于兴化仅三十载总柄纲律尽慈明之世而后巳此节明辅弼之实行有议论者谓慈明为人真诚X槩率作事忽略无廻避无忌讳杨岐忘其身以奉其事惟恐一事不周全惟虑一法不具办虽即冲严寒冐溽暑未甞有急于爱惜自已生懈惰之容自慈明始受宜春太守黄守旦南源之请次受定林沙门本延道吾之请后迁石霜及福严终于兴化诸剎且三十载总柄丛林纪纲法律以至尽慈明终世而后方止由此知其补弼之实也如真如者初自束包行脚逮于应世领徒为法忘躯不啻如饥渴者造次㒹沛不遽色无疾言夏不排窗冬不附火一室翛然凝尘满案甞曰衲子内无高明远见外乏严师良友尠克有成器者此节明主法之清严又如真如者始自出家束包行脚做禅和子时至于出世领众匡徒弘法忘身不止如饥渴者而求饮食相似造次者急遽苟且之时颠沛者倾覆流离之际当此之时不见有勃然而变其色疾然而出其语夏不排窗取凉冬不附炉求煖一丈室翛然无物自如唯凝尘满案而巳即此知其奉法之诚也甞曰衲子家自已心内无高明远见而外又乏严师良友罕有能成器者故当时执抝如孚铁脚倔强如秀圆通诸公皆望风而偃嗟乎二老实千载衲子之龟鑑也此节总结楷模故当时执抝如孚铁脚孚即长芦应天永孚禅师嗣泐潭怀澄禅师青原下十四世执抝者谓刚硬孤高不近人情也师行脚时夜至X一旅邸有娼女为母逼惑师趺坐达旦女告母母叹曰真佛子也师性好游历故丛林有平生孚铁脚道价喧宇宙之语倔强如秀圆通倔梗也强孤硬也诸公者指同时出世诸知识见真如与杨岐二师如此认真皆望风而偃偃者仆也倒也孔子曰君子之德风小人之德草草上之风必偃嗟乎以此而知真如之与杨岐二大老实为千载巳下衲子之神龟宝鑑也龟知未来之祸福鑑照现在之妍𡟎自古德风拂人快有余想至千百年犹清凉不巳人何其不为也耶此篇言为法者不顾身义有所在也子韶同玅喜万菴三人诣前堂本首座寮问疾玅喜曰林下人身安然后可以学道万菴直谓不然必欲学道不当更顾其身玅喜曰尔遮汉又㒹耶子韶虽重玅喜之言而终爱万菴之语为当谓三人同往前禅堂本首座寮问安本即博山悟本妙喜曰林下人身安然后可以学道万菴直言不廻互也以谓不然必欲造进此道不当要更顾惜此身忘身乃可以学道也妙喜曰尔者汉又颠耶即今尔我来此原为安慰病者之心又作与么说话子韶虽重妙喜之言而终爱万菴之语以为切当当字去声谓发言之中节也玅喜以情通为言万菴唯据理而论各有所见慎勿泥矣此篇谓住持得衲子使法道隆而已事尽也X子韶问玅喜方今住持何先玅喜曰安着禅和子不过钱谷而巳时万菴在座以谓不然计常住所得善能樽节浮费用之有道钱谷不胜数矣何足为虑然当今住持惟得抱道衲子为先假使住持有智谋能储十秊之粮座下无抱道衲子先圣所谓坐消信施仰愧龙天何补住持子韶曰首座所言极当玅喜回顾万菴曰一箇箇都似你万菴休去子韶问妙喜曰于今丛林住持以何务为先妙喜答曰安着禅和子不过要银钱米谷而巳时万菴在座以谓不然若论钱谷有好执事计较常住所有或多或少善能撙节撙节者量其所入度其所出无使浪费用之有道则钱谷不胜其多矣何足为虑然当今住持惟得抱守道德之衲子最为先务假使住持人有智能有谋略能储积十年之粮座下若无得箇抱守道德之人先圣谓之坐消信施仰愧龙天于住持者有何所补子韶美之曰首座所言甚为当理诚不谬为人天眼目妙喜回首顾视万菴曰人之智识深浅不同一箇箇都像似你万菴休去默然领之也圣贤应世原为了一大事因缘必以得人为要不得人乃古人之隐忧也此篇谓主法者要自重不可率然而语也万菴颜和尚曰玅喜先师初住径山因夜参持论诸方及曹洞宗旨不巳次日音首座谓先师曰夫出世X利生素非细事必欲扶振宗教当随时以救弊不必取目前之快和尚前日作禅和子持论诸方犹不可妄况今登宝华王座称善知识耶先师曰夜来一时之说焉首座曰圣贤之学本于天性岂可率然先师稽首谢之首座犹说之不巳江州东林万菴道颜禅师潼川鲜于氏子嗣大慧禅师曰玅喜先师初住径山因夜参持论诸方法道有深浅不同及论曹洞所立宗旨说之不巳曹洞者即抚州曹山本寂禅师嗣洞山良价禅师初离洞山入曹溪礼祖塔回吉州之吉水众响师名遂请开法师拟曹溪凡所居处立曹为号洞山之道至师大弘诸方推尊故称曹洞宗次日音首座乃谓先师曰夫出世本为利益众生原非细事必要扶持法门大振五宗之教化正好随时以捄末法之积弊可也不必要趂目前一时快意苾性而谈和尚昔日做禅子持论诸方犹不可妄恐有失言之过况今日巳登宝华王座弘宣大法称为善知识耶先师曰昨夜偶尔一时之说耳首座曰为圣贤之学本出乎人之天性岂可率然语耶率然者忽略也先师稽首谢之首座犹说之不止首座有直言敢谏之诚和尚有宽宏纳谏之量咸可以为人天法式此篇谓德人临难犹为人慕恋不巳也万菴曰先师窜衡阳贤侍者录贬词揭示僧堂前衲X子如失父母涕泗愁叹居不遑处音首座诣众寮白之曰人生祸患不可苟免使玅喜平生如妇人女子陆沉下板缄默不言故无今日之事况先圣所应为者不止于是尔等何苦自伤此节示其素分昔先师因侍郎张九成未第时谈及杨文公吕微仲诸儒所造精妙皆由学禅而至于是慕禅学闻宝印楚明禅师道风敬往参请明举栢树子话令时时提撕一日闻蛙鸣释然契入有偈曰春天月下一声蛙撞破干坤共一家正恁么时谁会得岭头脚痛有玄沙宋高宗绍兴七年七月十一日诏玅喜住径山能仁寺至绍兴十一年张九成与诸大夫辈往谒评议格物话玅喜曰公祗知有格物不知有物格诸公茫然妙喜大笑公曰师能开谕乎喜曰不见小说载唐人有安禄山叛者其人先为阆州守有畵像在焉时唐明皇幸蜀见之怒令使臣以剑击之像首落时其人隐居陜西首忽然堕地公闻顿领深旨呈偈题于轩壁曰子韶格物妙喜物格欲识一贯两箇五百妙喜重其悟入时为上堂引神臂弓一发透过千层甲老僧拈来看直甚臭皮袜之句是时军国边事方议神臂弓之用右相秦桧以为讥议朝政五月民佛日窜衡阳贬九成为南康军妙喜自绍兴七年住径山至十一年五月内贬衡州府衡阳县也了贤侍者嗣大慧禅师录贬词揭示僧堂前揭示X者高举张示也衲子见之如失父母涕泗愁叹居处不安音首座往众人寮中白之曰人生于天地间祸与患难原不可苟免设使妙喜平生如妇人女子但有闺门之志而无境外之心者又或如陆行水宿居于下位者缄封其口默然无语者故无今日之事况先圣如狮子尊者罹难二祖邺都偿债皆所当为以示现于人者又岂止如此耶尔等何苦自伤自痛昔慈明瑯琊谷泉大愚结伴参汾阳适当西北用兵遂易衣混火队中往今经山衡阳相去不远道路绝间关山川无险阻要见玅喜复何难乎由是一众寂然翌日相继而去此节明欲见不难昔慈明瑯琊南岳芭蕉葊大道谷泉禅师泉州人嗣汾阳昭禅师南岳下十世瑞州大愚山守芝禅师亦嗣汾阳结伴参汾阳即汾州太子院善昭禅师大原俞氏子嗣首山念禅师南岳下九世适当西北用兵时泽州潞安一带屯兵无敢往者慈公六人不顾危阻渡荣泽河登太行山易衣混兵队中露眠艹宿不辞劳苦而往参汾阳今径山与衡阳相去不甚远道路中本绝间关且无妨碍山川又无险阻一直可往要复相见于妙喜有何难乎由是大众寂然明日相继而去庄子曰豚子之不饲于死母非爱其形爱其使形者衲子之奔趋于衡阳德所致也X此篇谓评议人品须异迹原心不可以偶然贬抑论也万菴曰先师移梅阳衲子间有窃议者音首座曰大凡评论于人当于有过中求无过讵可于无过中求有过夫不察其心而疑其迹诚何以慰丛林公论玅喜既贬衡阳因集正法眼藏三帙被人重谮复贬广东潮州府梅阳县未几诏复形服时四方虗席以邀不就绍兴二十年十一月诏住明州阿育王寺二十八年诏再住径山孝宗隆兴元年八月初一日示寂宋时自秦桧专国士大夫名望者悉屏之远方龌龊委靡不振之徒一言契合即登正府仍止除一厅谓之伴拜稍出一言斥而去之不异奴隷也此节言评人不可妄议衲子间有窃议者音首座曰大凡评论于人当于有过失之中求他一段无过失之理使人所有之过亦可改革岂可于无过失中返去求其有过此非理也夫不察妙喜集书之心而但疑再贬之迹诚何以安慰丛林之公论且玅喜道德才器出于天性立身行事惟义是从其量度固过于人今造物抑之必有道矣安得不知其为法门异时之福耶闻者自此不复议论矣此节明遇难必有道理且妙喜道德才器出于天性立身与行事惟义是从其豁达量度本过于人今天道故抑遏之似必别有道理也安知此事不X为法门他日之福耶闻者自此之后更不复议论矣于有过中求人无过惟常不轻是其人微是皆不可语于此者也此篇教主者当以公正接人母涉于私也音首座谓万菴曰夫称善知识当洗濯其心以至公至正接纳四来其间有抱道德仁义者虽有讐隙必须进之其或姦邪险薄者虽有私恩必须远之使来者各知所守一心同德而丛林安矣谓称善知识弘宣大法先当洗涤自已之心勿使有一毫染污习气存于胸中然后以至公之法至正之道接纳于四来之学者其中若有抱守道德仁义者虽与他有些讐隙必须要推举而进用之其或所怀的是姦邪险薄者虽与我有些私恩必须要屏去而疎远之如是使四方来者各知其已之所守有德无德而后从焉其间虽千人万人亦皆同一心而修德行则丛林自然安泰矣剖斗折衡只为自平至公至正复何言哉此篇教住持当正已利人存诚厚德也又曰凡住持者孰不欲建立丛林而鲜能克振者以其忘道德废仁义舍法度任私情而致然也诚念法门凋丧当正已以下人选贤以佐佑推奖宿德疎远小人节俭修于身德惠及于人然后所用执侍之人稍近老成者存之便佞者疎之贵无丑恶之谤偏党之乱也如此则马祖百丈可侔临济德山可逮X谓既作住持为主法之人谁不欲建立丛林光大门闾然而竟少能有克振其家声者无别以其人道未实悟德不真修加之废失仁义舍掷法度又兼私情而不改致使其家声不振也果实有念法道凋零门庭冷落自当先正其心以谦下于人稠人众中选择贤良端正之士以为辅弼而佐佑之必须要推奖耆旧有德之者疎远小人无知之辈更加以节俭修吾身以德惠施于人然后身傍所用执侍左右者要稍近于老成者存之便佞者疎之何故贵在无丑恶之谗谤而免使偏邪党类为之搅乱也若能如此即使马祖与百丈之道望可与之相齐而临济德山之家声亦可与之相及也镇州临济院义玄禅师曹州南华刑氏子嗣黄檗希运禅师南岳下四世鼎州德山宣鑑禅师简州问氏子嗣龙潭崇信禅师青原下四世理丛林者守道藏德乃公天下之大宗大本也又能选贤远佞修身惠物自然群英毕集何患乎道之不行也此篇教人知忧劳是良药祸患不可逃也音首座曰古之圣人以无灾为惧乃曰天岂弃不谷乎范文子曰惟圣人能内外无患自非圣人外宁必内忧古今贤达知其不能免甞谨其始为之自防是故人生稍有忧劳未必不为终身之福葢祸患谤辱虽尧舜不可逃况其他乎X古之至人每每见无灾无患即生恐惧乃自愧曰天道无私岂独弃我之不谷乎谷善也不谷者不善人也又罪也谓我有罪天似弃而不怜我也范文正公有言惟圣人能于内外俱无所患自非圣人外身虽安而内心必忧古今贤人达士自知忧患不能免故尝尝以戒忍二度为墻篱以禅定智慧为铠杖而自防也故人生于世稍有忧劳有患难未必不为终身之福葢人身之祸患世之谤辱虽尧舜至圣亦有不仁之谤不孝之辱尚不可逃况今人为凡品乎要知多劳多苦即是削欲除邪之镆鎁诚不可得劳苦中有无限受用宜深体究此篇谓住持要行解相应勿苟名利也万菴颜和尚曰此见丛林绝无老成之士所至三百五百一人为主多人为伴据法王位拈槌竖拂互相欺诳纵有谈说不涉典章宜其无老成人也此节返显丛林须仗老成之士谓比来所见丛林之中竟没有几多老练成实之人所至之处或三百或五百共居一院以一人为主多人即其伴侣也为主者自无正见登据法王座上胡言乱语上首白椎长老竖拂大家打哄互相欺诳纵有些言谈说话都是杜撰竟不涉于典章此皆由其无老成人随情称意而乱为之也夫出世利生代佛掦化非明心达本行解相应讵敢X为之譬如有人妄号帝王自取诛灭况复法王如何妄窃乌乎去圣逾远水潦鹤之属又复纵横使先圣化门日就沦溺吾欲无言可乎此节正明持法必欲行解相应夫出世利济众生本是代替如来宣扬法化的事若非明了自心洞彻根源行与解其互相应者岂敢妄自而为之耶楞严云譬如有人妄号帝王自取诛戮况复出世的法王如不见到佛祖地位无真实道德敢虗妄而窃取乎呜唿去佛世愈远矣而一种水潦鹤之属到处称扬称郑纵横于世昔阿难至竹林中闻有比丘诵偈曰若人生百岁不见水潦鹤不如生一日而得覩见之阿难闻巳惨然叹曰世间眼灭何期速乎烦恼诸恶如何便起违返圣教自生妄灭无有慧明常处痴暗永当流转生死便语比丘此非佛语不可修行汝今当知二人谤佛一虽多闻而生邪见二解深义颠倒妄说有此二法为自毁伤不能令人离三恶道汝今当听我演佛偈若人生百岁不解生灭法不如生一日而得解了知尔时比丘即语其师师曰阿难老朽言多错谬不可信也汝还如前诵阿难后闻比丘复诵前偈问其故比丘具呈师言阿难思惟彼轻我言或受余教即入三昧推求胜德不见有能回挽彼意作是念言异哉异哉不复正也当堕三途文出阿育王传仗先圣教化之门庭日愈下矣沉沦而没X溺也我岂得不言可乎属菴居无事条陈伤风败教为害甚者一二流布丛林俾后生晚进知前辈兢兢业业以荷负大法为心如冰凌上行剑刃上走非苟名利也知我罪我吾无辞焉此节嘱令荷负大法属者值遇也正值菴居无事条陈者谓布列条章陈设法度以救末法之弊故我条陈者近今丛林中有许多伤风化败教门为害至甚者略陈数件以流布于丛林使后生晚进得知前辈主持者兢兢然如履薄氷而惧陷业业然如蹈剑刃而恐伤惟以荷负大法为心非苟且图其虗名贪其财利也知我者以吾言为是罪我者以语言为非是非之责吾岂敢辞焉知我罪我者孔子作春秋以寓王法其大要皆天子之事知孔子者谓此书之作遏人欲于横流存天理于既灭为后世虑至深远也罪孔子者以谓无其位而托二百四十二年南面之权使乱臣贼子禁其欲而不敢肆则慽矣要知古人一片血心总只教人做出世丈夫莫自陷其身岂有他哉此篇言法久成弊慎勿以生灭为心也万菴曰古人上堂先提大法纲要审问大众学者出来请益遂形问答此节明理所当然谓古人所以上堂者原为要与学人抽钉拔楔先举大法纲领要旨审问大众看X众中有会其意者否学者因不会其意故出众请求利益遂形之而有问答此自然之理也今人杜撰四句落韵诗唤作钓话一人突出众前高吟古诗一联唤作骂阵俗恶俗恶可悲可痛前辈念生死事大对众决疑既以发明未起生灭心也此节明非理妄作今人不然长老先自杜撰四句落韵谱的诗唤作钓他学者杜撰者杜塞也撰造也述也言不通古法而自造也如杜光庭道士假窃佛经而作道经也忽有一人突然而出众人之前高声吟他古诗两句唤作相骂的阵势以为法战有是理乎俗恶之极可悲可痛者总叹法道凋零也竟不知前辈自已痛念生死不明乃最大之事凡所到处放下腰包便来扣请师家或上堂小参他即对大众前决择深疑既得发明已躬大事何曾有一毫生灭之心人我之见耶此章说出古今为法者如明镜在架令人无处逃遁学者可不慎欤此篇教主法者须知宾主之仪不可忽也万菴曰夫名行尊宿至院主人陞座当谦恭叙谢屈尊就卑增重之语下座同首座大众请陞于座庶闻法要此节先教如理谓凡有德行名望的尊宿知识至院主人先须为他陞座说法谓之引座必要谦和恭顺叙谢他降重之意或班序大小当屈尊就卑X说话益加用厚重之语说法讫下座同首座与大众请尊宿知识陞座庶者冀也有望闻于法要此正理也多见近时相尚举古人公案令对众批判唤作验他切莫萌此心先圣为法忘情同建法化互相詶唱令法久住肻容心生灭兴此恶念耶礼以谦为主宜深思之此节明不如理每见近时沿习相尚者举则古人公案令他尊宿来对众批评判断勘验他识见何如有此礼耶后之为主人者切忌莫萌此胜负之心有伤风化先圣为法念切彼此忘情本要同建法幢兴隆教化而必要互相詶唱令佛法久住世间岂肻容心起生灭而兴此恶念耶况宾主之礼原以谦下为主此一节事当深思之知识本欲与人解黏去缚而返以法作弊吾不知其是何心行也此篇教接纳外护须存大体勿节外生枝也万菴曰比见士大夫监司郡守入山有处次日令侍者取覆长老今日特为某官陞座此一节犹宜三思此节明待外护之大体谓比来见士君子与诸大夫及地方所监司之官或是本郡太守因其事或有处分来入山中知事头首次日报侍者取覆长老取覆者反白也谓取士名通报长老也今日特为某官长陞座此一节事不可乱做犹宜三思而X行也然古来方册中虽载皆是士大夫访寻知识而来住持人因参次略提外护教门光辉泉石之意既是家里人说家里两三句淡话令彼生敬如郭功辅杨次公访白云苏东坡黄太史见佛印便是样子也岂是特地妄为取笑识者此节谓士大夫来访寻然古来语录中虽载有为官长上堂的事要知皆是他士大夫慕道而来访寻知识开发指示住持因他来求参语毕次后略提外护教门光辉泉石之意他若是佛法中人便向他说佛法中几句无义味话使彼增长敬信如郭功辅杨次公访白云于舒州之海会功辅事蹟见前杨次公官至礼部夜思无托遂乐佛教历参十二员知识未契其旨后闻白云道风大振往见之值白云为众入室夜至三更公求见云弗之公于窗外效鸡鸣云曰不知时节之物惑乱诸方即得令侍者擒来杀之者扭入方丈公鸣不止云作犬声公乃休遂引颈于师前云执公须曰长毛似尾公曰弃取毛尾时如何云曰看鸡公鸣一声云搊住托开曰鸡在笼里讨甚么碗遂闭却门复召曰次公公应诺云曰出笼也未公无语侍者云相公且歇来日再见和尚公休去东坡诣金山值佛印与学徒入室次印曰此间无坐榻坡曰暂借佛印四大为坐榻印曰山僧有一问居士道X得即请坐道不得即输腰间玉带子坡欣然曰便请印曰适来道暂借山僧四大为坐榻祇如山僧四大本空五阴非有你向甚么处坐坡不能答印召侍者收取玉带永镇山门印却赠以衲衣坡述偈曰病骨难堪玉带围钝根仍落箭锋机欲教乞食歌姬院故与云山旧衲衣黄太史见佛印在禅牀上坐问双林灭后谁为佛海印发光印是谁印曰江南东瓜江北种江北西瓜江北栽史无语一夜不安次日饭间印云天地玄黄未见黄输盘造闾未见坚如何是黄庭坚史起身拱立印曰我不问者黄庭坚史曰岂有两箇印曰瞎云云如上诸公皆是自己为道访求而来是家里人说家里话便是样子也岂是无知辈特地者无故也又不请你又不问你无故要上堂虗妄作为得不取笑于识者而今不止与他上堂还去多方攀仰惟恐不至俾万菴闻之又不知作何说也此篇教主者勿以法抑人须存古规也万菴曰古人入室先令挂牌各人为生死事大踊跃来求决择多见近时无问老病尽令来纳降欵有麝自然香安用公界驱之因此妄生节目宾主不安主法者当思之谓古来主法者煅炼学人要人入室先令侍者挂牌晓谕大众学人各以生死事大他自然踊跃欢喜来求知识决择疑滞此正理也多见近时丛林X不管老者病者都要他来纳箇降欵降疑者输诚尽敬之貌设有不到者便谓不依规矩轻视方丈此何故也你果是个通天彻地的知识所谓有麝自然香何必要公然立其界限以制之强驱其来也因此谓之妄生枝节妄假条目以致宾主不安矣主法之人宜深思之敬生于诚诚仰其德我果备德鬼神将来室何况人乎此篇谓道源以法古尊先无所分别也万菴曰少林初祖衣法双传六世衣止不传取行解相应世其家业祖道愈光子孙益繁大鑑之后石头马祖皆嫡孙应般若多罗悬谶要假儿孙脚下行是也二大士玄言妙语流布寰区潜符密证者比比有之此节明法源有自谓自有佛祖巳来传宣此道至我震旦中以少林达摩大师为始祖传衣授法二者双行至六祖始谓衣乃争端不复传矣但取行与解相应行说俱到者世其家业世者代代相承也由是祖道愈见其光大子孙益见其繁茂大鉴六祖之后石头希迁禅师马祖道一禅师皆面禀亲承于青原南岳是六祖之嫡孙正当般若多罗悬远之符谶谓要假儿孙脚下行是也达摩大师得法后问般若多罗云当往何国而作佛事祖曰汝虽得法未可远往且止南天待吾灭后六十七岁当往震旦施大法药直接上根慎勿远行衰X于日下又问彼有大士堪为法器否千载之下有留难否祖曰汝之所化获菩提者不可胜数吾灭度后六十七载彼国有难水中文布善自降之汝至时勿住彼国唯好有为功德不见佛理听吾偈曰路行跨水复逢羊路行跨水者谓遇梁武名衍复逢羊者魏武帝是羗人独自凄凄暗渡江谓摘芦的事日下可怜双象马日下即洛阳可怜双象马谓梁武魏武二株嫩桂久昌昌即临济曹洞二宗又云一百五十年有小难听吾偈曰心中有吉外头㐫心中有吉是周字外头㐫谓周武灭僧川下僧房名不中川下即太湖县僧房名不中即司空山若遇毒龙生武子若遇毒龙明帝是武王之父生武子即武帝忽逢小鼠寂无穷忽逢小鼠谓子年生宣帝大兴佛法寂无穷者周为杨坚灭称隋又曰却后林下见一人当得道果听吾偈曰震旦虽濶无别路谓马祖道一也要假儿孙脚下行即石头也金鸡解衔一粒粟谓南岳让乃金鸡县人供养十方罗汉僧谓马祖是四川什邡县罗汉寺僧祖嗣南岳之法故尔谓般若多罗悬谶石头马祖为曹洞临济之宗祖也二大士玄奥之言精玅之语巳流通于寰区之中矣潜符者谓暗合默契于无言之表者也密证者明教曰密非不言而暗证也真密也谓外传信衣内授密证乃吾佛祖真实秋密之法也每每有之者言符证之人恒有X也师法既众学无专门曹溪源流派别为五方圆任器水体是同各擅佳声力行已任等闲垂一言出一令网罗学者丛林鼎沸非苟然也由是互相詶唱显微阐幽或抑或扬佐佑法化语言无味如煑木札羮炊铁钉饭与后辈齩嚼目为拈古其颂始自汾阳暨雪窦宏其音显其旨汪洋乎不可涯此节明派别分流师家之法既众使学者所习无一定之法门故令曹溪源流一派而分之为五矣宗虽分为五家法则不异也如器有方圆水体无二然而五家各各专敷教化之门而各有佳声又各各致力以行已任等闲之间或出一言或行一令网罗者收拾笼络之意网罗四方学者丛林兴盛如鼎之沸然岂徒然哉由是五家互相詶唱显其微妙阐其幽深或抑而夺之或扬而纵之无非是彼此佐佑以助成其法门教化而巳凡所发之言皆是无义味语如煑木札为羮如炊铁钉作饭与后人齩嚼名之为拈古以拈提古人之公案也其所谓颂古者始自汾阳善昭禅师及明州雪窦重显禅师遂州李氏子嗣智门光祚禅师青原下九世自此二老大弘其音着显其旨而所以发挥其意者汪洋浩瀚如大海之不可涯际亦皆出乎二老之宏才博学也后之作者驰骋雪窦而为之不顾道德之奚若务以X文彩焕烂相鲜为美使后生晚进不克见古人浑淳大全之旨此节明变故失宗后来欲倣效其法强为颂古者驰骋雪窦而作之驰骋者如二马之并驱也竟不顾自已见解为何如专以华美之言新鲜之句为奇特而不知圣人之本旨失矣致使后生晚进不克见古人浑融淳厚大全之意旨乌唿予游丛林及见前辈非古人语录不看非百丈号令不行岂特好古葢今之人不足法也望通人达士知我于言外可矣此节教以古为法乌唿予曾行脚游历各处丛林及见他前辈尊宿非古人语录必不肯看非百丈号令必不肯行岂是特为好古葢近时人不足以为法则也如我作此说话惟望通人达士知我之意于言语之外斯可矣也道味本是醍醐三变即成水矣昧本求华浑淳大全之旨夫复何得此篇教学者要豁达通情莫以偏见自蔽也万菴曰比见衲子好执偏见不通物情轻信难回爱人佞已顺之则美逆之则疎纵有一知半解返被此等恶习所蔽至白首而无成者多矣谓比来每见衲子好固执一已之偏见竟不通晓众人之情才有一言入耳不察其是非便自轻信一信决定难以挽回加之又喜人奉承于己顺则欢悦而美近之逆则恼恨而疎远之这般学者纵X有一知半解返被此等恶见习气所蔽到老不得成器者多矣良医用药不在海方随拈一味可以醒狂迷矣受用得者一篇百事可成此篇摧邪显正要人持诚存信也万菴曰丛林所至邪说炽然乃云戒律不必持定慧不必习道德不必修嗜慾不必去又引维摩圆觉为证赞贪瞋痴杀盗淫为梵行乌唿斯言岂特起丛林今日之害真法门万世之害也此节谓邪说无知为害不细谓如今丛林中正法无人举扬而凡所到处多种邪谬之说如火之炽然而不息也乃曰戒律极为繁杂拘束其身不必持也定慧是小果禅止息其心不必习也道德乃本有之故物何必要修嗜慾乃人之常情何必要除恐人不信以为魔言又引维摩经居士说大乘菩萨入诸婬舍示欲之过虽有妻子常修梵行等语又圆觉了义说一切障碍即究竟觉乃至诸戒定慧及婬怒痴俱为梵行假此等说话以为证据竟不知彼大权圣人示迹利生为同事摄经意何等明白而外道邪人返以此诳人滥膺恭敬乌乎者般说话岂独引发丛林今日目前之害实实为法门千万世之害也且博地凡夫贪瞋爱慾人我无明念念攀缘如一鼎之沸何由清冷先圣必思大有于此者遂设戒定慧三学以制之庶可回也今后生晚进戒律不持定慧X不习道德不修专以博学强辩摇动流俗牵之莫返予固所谓斯言乃万世之害也此节言凡夫惑重须假法化博地即大地也贪者引取无厌又爱欲也由爱心计着而发瞋者忿怒之盛又刚烈也由心气相作而发然心属火气属金心火转炽气金转刚故也痴者述惑无知又愚昧也由轻慢恃已而发且世人之贪瞋爱慾人我无明念念不息犹如一鼎沸汤相似何由而得清冷先圣思念众生三毒利害最难制伏必须用箇大有制伏之方然后可除故特为凡夫兴大慈悲作大利益遂设戒定慧三学以制之防非止恶曰戒止息诸缘曰定破惑证真曰慧此三者乃入道之门也有此三法则三毒庶几可挽回矣今后生𣆶进戒律不持定慧不习道德不修专以博学强辩惑弄无智之人摇动流俗之辈一往揑怪牵去不自返我固所谓斯言乃万世之害也惟正因行脚高士当以生死一着辩明持诚存信不为此辈牵引乃曰此言不可信犹鸩毒之粪虵饮之水闻见犹不可况食之乎其杀人无疑也识者自然远之矣此节明智者知非自然远之惟有因心端正之人本分行脚具高举远见之志单单以生死一着子必欲辩明持其诚心守其正信自能不为此辈业人牵引乃曰此等妄谈最不可信犹鸩毒鸟之粪X如恶蛇饮之水闻见尚乎不可况欲食之乎若使一滴沾着其杀人无疑矣惟有智识之君子自能远之真风既坠大伪斯彰谁不疾首痛心焉万菴和尚如此激浊扬清乃万世之箴规也此篇见主人严洁有礼所以上行下效也万菴曰艹堂弟子唯山堂有古人之风住黄龙日知事公干必具威仪诣方丈受曲折然后备茶汤礼始终不易有智恩上座为母修冥福透下金二钱两日不寻圣僧才侍者因扫地而得之挂拾遗牌一众方知葢主法者清净所以上行下效也谓草堂弟子惟独山堂有古人之风化何以见知住黄龙日凡知事者或常住有公干必先具威仪往方丈受分付然后始备茶汤之礼以酬复之始终不易众中有智恩上座为母修冥福以追悼慈恩移下金二钱两日竟不知寻有圣僧才侍者因扫地得之将金挂于拾遗牌上大众见而皆知法令有在也此葢知主法者清净所以上既行而下必效也锄金不顾拾金不取非难也而所难者在不欺骗人耳此篇见古人提持有道使人各知所守也万菴节俭以小参普说当供衲子间有窃议者万菴闻之曰胡飨膏粱暮厌麤粝人之常情汝等既念生死事大而相求于寂寞之濵当思道业未办去圣时遥讵可朝夕事贪饕耶X万菴节俭有以小参普说当供此真供养以其持法真认道实乃能如是衲子中间亦有私自议论者万菴闻之曰大凡世人朝餐膏粱美味暮来便厌粗食此常情也汝等既然痛念生死莫大之事而来相求我于此寂寞山水之间则不可负汝之来意宜当以法为食资汝慧命也汝等亦当思念道业未办去圣时遥努力真修方是丈夫志节岂可朝夕贪饕希图口腹为事耶贪财为饕贪食为餮普贤菩萨凡设供养种种如须弥山尚谓诸供养中法供养最而今返欲窃议者真饕餮之徒此篇见机思至妙晓人如目覩也万菴天性仁厚处躬廉约寻常出示语句辞简而义精博学强记穷诘道理不为苟止而妄随与人评论古今若身履其间听者晓然如目睹衲子甞曰终岁参学不若一日听师谈论为得也万菴和尚所禀之天性有仁慈又忠厚处已最为廉约寻常出言开示于人言辞虽简而义理至精学最广记犹强善能穷究详诘其中旨趣于理于事决不苟且而止息又不虗妄而随人言说凡与人评论古今事理说得最清白犹如自已亲到其间使听者了然如目所见衲子甞曰我辈终岁参学不如一日听师谈论深有所得也自家既到七通八达之地凡所发言自然如天缯妙綵见之必定甜目X此篇教人直心直行勿趋势利也万菴谓辩首座曰圆悟师翁有言今时禅和子少节义勿廉耻士大夫多薄之尔异时傥不免做遮般虫豸常常在绳墨上行勿趋势利佞人颜色生死祸患一切任之即是不出魔界而入佛界也辩首座即成都府昭觉寺大辩禅师嗣大沩法泰禅师南岳下十六世谓我圆悟师翁有言今时禅和子既少节义又勿廉耻所以士大夫多有轻薄之者自所致也汝辈他年后日傥或不免也要去做遮般手脚有足曰虫无足曰豸要须常常在规矩正路上行甚不可趋求势利作媚人之颜色至于生死祸患之际一切任之而无所却若能如是即是不出魔界而入佛界也有如是主宰也须是其人始得不然依旧随他去也此篇见道人不贵装点惟在自适也辩首座出世住庐山栖贤常擕一笻穿双屦过九江东林混融老见之呵曰师者人之模范也举止如此得不自轻主礼甚灭裂辩笑曰人生以适意为乐吾何咎焉援毫书偈而去偈曰勿谓栖贤穷身穷道不穷艹鞵狞似虎拄杖活如龙渴饮曹溪水饥吞栗棘蓬铜头铁额汉尽在我山中混融覧之有媿辩首座出世住庐山栖贤之时凡出山但擕竹杖着艹鞋过九江转至东林混融长老即普融知藏福州人得法于五祖演禅师南岳下十四世在五X祖典藏主凡人至则以闽语诵俚言人谓之混融一日见辩即呵之曰师者人之模范也一举一止皆宜与人取法你者等行径岂不自轻况且为主人之礼大煞无体裁之甚辩笑曰人生以称适其性即为乐也吾但率吾性而动止也何过咎焉乃援笔书偈而归偈曰勿谓栖贤穷者箇穷境界谁能及得身穷道不穷取之不竭用之不尽草鞋狞似虎踏杀天下人拄杖活如龙极能兴波作浪渴饮曹溪水一口吸尽饥吞栗棘蓬碎嚼无余杨岐示众云透得金刚圈吞得栗棘蓬便与三世诸佛把手共行历代祖师同一鼻孔其或未然参须真参悟须实悟铜头銕额汉车载斗量尽在我山中游泳自在混融老一见此偈甚有媿焉威凤俊鹘终非篱边野雀所能企及此篇教衲子宜修实行勿恃浮华也辩公谓混融曰像龙不足致雨畵饼安可充饥衲子内无实德外恃华巧犹如败漏之船盛涂丹雘使偶人驾之安于陆地则信然可观矣一旦涉江湖犯风涛得不危乎谓如世人所作相似之龙像者似也岂能兴云布雨又如所畵之饼岂可饱腹充膓此由其不真也师以之喻禅者家论其道德内实无有而外面徒然恃着些华言巧语以哄弄于人此等人大似朽败之船甚涂五彩装点得极齐整又使箇土木做X的偶人驾之安于陆地之上人见之谁不信以为美观若使一旦泛之于江湖一触着于风涛只好随之而没安得不危乎者等锦心绣口一似杨花柳絮轻轻一点使人痛入骨髓不真不实者未审作何去就此篇谓主者作事当尽其诚勿择利害也辩公曰所谓长老者代佛扬化要在洁己临众行事当尽其诫岂可择利害自分其心在我为之固当如是若其成与不成虽先圣不能必吾何苟乎谓做长老者本是替佛祖宣掦法化贵乎洁已身心临于大众凡所有之事当质直无伪尽已之至诚不可拣择其利害以分其心此事在我以至诚之心行之理应如此若论事之成与不成一有定数虽在古圣先贤尚不能必使之而成吾何能苟且而强成乎一尺水一丈波令人下脚不得若说是容易话却行不去真箇措置人于不可奈何之地此篇要人尚清廉而勿为虗饰也辩公曰佛智住西禅衲子务要整齐惟水葊赋性冲澹奉身至薄昂昂然在稠人中曾不屑虑佛智因见之呵曰奈何䖃苴如此水菴对曰某非不好受用直以贫无可为之具若使有钱亦欲做一两件皮毛同入社火既贫固无如之何佛智笑之意其不可强遂休去X庆元府育王寺佛智裕禅师吴楚王之裔也嗣圆悟勤禅师临安府净慈水菴端一禅师婺州马氏子嗣佛智裕禅师南岳下十六世谓佛智和尚住西禅时相随衲子俱要威仪端肃衣帽整齐惟独水菴一人所赋之性本冲虗而澹泊奉身至薄其志气昂昂然在稠人众中不自轻屑亦无忧虑昂昂者高举自如之貌佛智见而呵之曰奈何䖃苴如此䖃苴者中州人谓蜀人不遵轨辙也水菴对曰端一非不好受用直云总是箇贫字无可以为之得具齐也此一贫字大有主宰若使我有钱也好去做一两件皮毛同入社火也好随羣逐队既贫固无可奈之何也佛智闻而笑之意知此人不在外貌上着脚不强使为之也遂乃休去衲僧家宜其念念在道如救头然岂有闲工夫去装点者速朽之具此篇言制妄想须觉照之力也佛智裕和尚曰骏马之奔逸而不敢肆足者衔辔之御也小人之强横不敢纵情者刑法之制也意识之流浪不敢攀缘者觉照之力也乌乎学者无觉照犹骏马无衔辔小人无刑法将何以绝贪慾治妄想乎先用喻明谓骏马之性追风可及而不敢肆足奔逸者由有衔勒缰辔以御之也小人最刚强横暴而不敢恣纵情欲者由国法典刑以制之也人之X意识如暴流勐浪而竟不敢攀引妄缘者由觉照之力也乌乎学者时中若无觉照实如骏马无衔辔如小人无刑法复将何以绝诸贪慾而治诸妄想乎事理双彰无不入妙但时中有几人能觉照者欲得不负古人完全自已何异星中拣月此篇言住持之本末惟道德仁义推而广之以完佛祖之道也佛智谓水菴曰住持之体有四焉一道德二言行三仁义四礼法道德言行乃教之本也仁义礼法乃教之末也无本不能立无末不能成此节先举四法为要谓作住持之大体有四法焉一道德二言行三仁义四礼法道德与言行乃教化之根本也仁义礼法乃教化之枝末也无根本何以立乎身无枝末乌能成其事先圣见学者不能自治故建丛林以安之立住持以统之然则丛林之尊非为住持四事丰美非为学者皆以佛祖之道故此节正明建立之故先圣见学者无识力不能自治故建立丛林使身有所归又立一有道德节义者为住持而统理之使学者性有所狥然则丛林众中之所尊非尊为住持之人要饮食衣服卧具医药四事俱丰美者非独为学者作受用也总皆为欲人行持佛祖之道故尊之备之也是以善为住持者必先尊道德守言行能为学者必X先存仁义遵礼法故住持非学者不立学者非住持不成住持与学者犹身之与臂头之与足大小适称而不悖乃相须而行也故曰学者保于丛林丛林保于道德住持人无道德则丛林将见其废矣此节方乃劝修道德是以善能为住持者必先要尊崇道德谨守言行善能为学者的必先要怀存仁义遵依礼法故住持人若无学者佐佑如孤掌难鸣岂独能竖立耶学者若非住持教化如根苗不雨岂自能成就耶住持之与学者相须而不离须者资用也如人身之有臂头之有足大小相适相称而不逆乃相资用而行也故曰学者所保守者丛林而丛林所保守者道德住持人若不敬存道德谨守言行丛林将来必见其废矣如袅如缕绵绵不绝只要持循道德秉权据令者宁不愓然于衷乎此篇言生死乃人之大患当预为处置可也水菴一和尚曰易言君子思患而预防之是故古之人思生死大患防之以道遂能经大传远此节言古人念念思道谓易经水火既济卦云成德君子心中时时虑患而预先防之是故古之人思念生死乃吾人之大患故将圣人指迷之大道念念于心为之隄防故所经济必大所传持必远今之人谓求道迂濶不若求利之切当由是竞习浮华计较毫末希目前之事怀苟且之计所以莫肯为X周岁之规者况生死之虑乎所以学者日鄙丛林日废纪纲日坠以至陵夷㒹沛殆不可救嗟乎不可鑑哉此节言今人时时竞利今之人则不然谓求道甚迂远极旷濶难以应目前衣食之急到不如求其财利尤为切当由是奔竞成习侈其浮费用之奢华计较于毫釐细末只图眼前之事而不存大计第怀苟求利养之心得一日便过一日欲求箇终岁之恒规尚未有也况有究生念死之虑乎所以学者见识日愈鄙陋丛林礼法日益凋残纪纲号令日至隳坠陵夷者夷平也言法道之将颓如丘陵之渐平也颠沛流离殆不可救嗟乎有志之士可不一鑑照之哉古云修德者矜细行图治者忧未然况生死之至重至切者也人不重其所当重而返重其所不当重者迷中之倍人也此篇谓学道心要极正勿涉于偏邪也水菴曰昔游云居见高菴夜参谓至道径挺不近人情要须诚心正意勿事矫饰偏邪矫饰则近诈佞偏邪则不中正与至道皆不合矣窃思其言近理乃刻意践之逮见佛智先师始浩然大彻方得不负平生行脚之志言吾昔行脚到云居时见高菴和尚夜参云至道径直而挺特势不近于人情学者要诚心正意以学此道勿事矫妄粉饰偏僻私邪矫饰与诈佞相X近偏邪乃不中正此皆是人情与至道相返则不合矣我闻此言窃思之甚是有理乃铭刻于意而履践之及至后来见佛智先师始得于一言之下浩然大彻皆本于此也由是方得不负平生行脚之志要知刻意践之正是得大彻大悟的根本多少人闻过去便置在无事甲里如何得彻透此篇戒人勿事贪求恐滋咎累也水菴曰月堂住持所至以行道为已任不发化主不事登谒每岁食指随常住所得用之衲子有志充化导者多却之或曰佛戒比丘持钵以资身命师何拒之弗容月堂曰我佛在日则可恐今日为之必有好利者而至于自鬻矣因思月堂防微杜渐深切着明称实之言今犹在耳以今日观之又岂止自鬻而巳矣临安府净慈月堂道昌禅师潮州宝谿吴氏子嗣妙湛慧禅师青原下十四世谓月堂和尚其性梗介为住持日凡所到之处只以行持道法为自已重任不遣发化主不登谒贵人指与旨同言每岁所需饮食之甘旨一皆随常住恒产恒规之所得或多或少随其丰俭而用之也衲子有见常住艰难欲为化主者多却之不许或曰佛戒诸比丘每常晨朝托钵乞食以资身命师何故拒绝之而不容耶月堂曰我佛在日则可到今日作此等事必有好利者乘其贪图之固习广费信心之重施必X招将来苦报岂不是使人自卖其身非是益人而返为害已我故不许为缘事也水菴谓因思月堂防之细微杜绝渐进之弊此深而切着而明唐丘志曰安居虑危防微杜渐此古人忧之深虑之远而防之于未然也吾闻此称真实之言至今犹然在耳若以今时丛林之住持与夫化募者百计搜寻又岂止自卖而巳哉禅和子是谁敢卖只好自卖但不知卖了的物事将为何用返思之自有惊心万斛此篇见古人忘身为法不惮劳苦也水菴谓侍郎尤延之曰昔大愚慈明谷泉瑯琊结伴参汾阳河东苦寒众人惮之惟慈明志在于道晓夕不怠夜坐欲睡引锥自剌叹曰古人为生死事大不食不𥨊我何人哉而纵荒逸生无益于时死无闻于后是自弃也一旦辞归汾阳叹曰楚圆今去吾道东矣侍郎姓尤名裒字延之号遂初居士问道于水菴端一禅师水菴和尚引古人为道真切与尤延之说昔日大愚芝慈明圆谷泉道瑯琊觉结伴参汾阳昭禅师河东即太原汾州所属地值冬严寒众人多畏惮之惟有慈明志力深广念念在道晓夜不敢自纵生怠惰想每常夜坐力究此道设欲昏睡即引锥自剌其股复叹曰古人为生死事大日切于斯则忘其食夜切于斯则忘其𥨊我是何等X人才远不逮古人而返纵其荒怠生放逸之心致使在生之日自无所益故无所益于时至死之后自无道行故无以闻于后实自惭之甚也及至异时功成业就一旦辞师归去汾阳叹曰楚圆今既归去吾道法亦随之而东矣昔山东丁宽学易于田何一日辞归何曰吾道东矣乘万里云冲大海水可谓孤风绝侣矣然千载之下犹凛然道骨此篇教真率为人不可苟简自恣也水菴曰古德住持率已行道未甞苟简自恣昔汾阳每叹像季浇漓学者难化慈明曰甚易所患主法者不能善导耳汾阳曰古人淳诚尚且三二十年方得成办慈明曰此非圣哲之论善造道者千日之功或谓慈明妄诞不听此节言道无难易而在人言古为住持者先尊率已躬力行此道凡所当为者未甞苟且简略而自生恣纵昔者汾阳每每叹息像季之时甚是浇漓学者实不易化慈明曰不难所忧者在主法之人不能善为诱引耳汾阳曰上古之人赋性淳素而且诚笃尚要二十三年工夫方得成办此件大事岂容易耶慈明曰此非圣贤之至论若是肯发勇勐力究真参善能深造此道者只消千日之功便自七通八达矣或谓慈明狂妄虗诞之言不足以为听X而汾地多冷因罢夜参有异比丘谓汾阳曰会中有大士六人奈何不说法不三秊果有六人成道者汾阳甞有颂曰胡僧金钖光请法到汾阳六人成大器劝请为敷扬此节证其灵应而不妄且汾地近北多冷有夜立而足破血流者因罢止夜参忽有一异比丘乃圣僧也谓汾阳曰今会中有大士六人奈何止参而不说法言讫即自隐去过后不尚三年果有六人成道者即慈明大愚瑯琊谷泉法华举天胜泰汾阳甞有偈曰胡僧金钖光请法到汾阳六人成大器劝请为敷扬狮是狮行象是象步安有跛脚驴能蹈波涉海跨倒神州耶此篇因弟子而显师家之高尚也投子清和尚画水菴像求赞曰嗣清禅人孤硬无敌晨昏一斋脇不至席深入禅定离出入息名达九重谈禅选德龙颜大悦赐以金帛力辞者三上乃嘉叹真道人也艹木腾焕传予陋质炷香请赞是所谓青出于蓝而青于蓝者也舒州投子山义清禅师嗣水菴一禅师南岳下十七世画水菴和尚帧子仍请求赞水菴赞曰清禅人吾嗣也其人之孤硬世无能与敌者每日只是一斋无余食也脇不至席惟兀坐也深入禅定离出入息见定之深也于禅定中有出入息则不名深定名闻达于九重谓天子之居有九重也谈禅X选德谓召入选德殿中问道也龙颜大悦赐以金帛若有钖即受不为高也力辞者三上乃嘉叹凡属人君皆称曰上此指宋孝宗也嘉叹投子为真道人天子一言不惟法门有幸致使草木皆腾焕而发光矣传予陋质复炷香而请予赞吾无所置啄焉如子者是所谓青出于蓝而青返过于蓝者也荀子劝学篇青色乃由蓝而染其色返深于蓝弟子学不辍而胜于师乃后贤胜前贤也会说话者所谓入室操戈不资余力者般手笔是最不易得的此篇谓利生全在得人非独力能化也水菴曰佛智先师言东山演祖甞谓耿龙学曰山僧有圆悟如鱼之有水鸟之有翼故丞相紫巖居士赞曰师资相可希遇一时始终之分谁能间之紫巖居士可谓知言矣此节明师资道合佛智先师言东山演祖甞谓耿龙学曰山僧有圆悟如鱼之有水鸟之有翼此见其得人之相孚也有水乳针芥之相合如鱼有水者乃刘玄德得武侯时云长翼德皆不悦玄德云孤之有孔明犹鱼之有水也愿君请无复言重孔明以晓二人也丞相张浚字德远号紫巖居士绍兴初拜封为和国公问道于圆悟勤禅师甞为赞曰凡师资之相可相得授受相应可谓千载之奇逢而不多遇如云龙风虎之一时也始终相契有X一定之素分是谁得而间隔之哉紫巖居士可谓知人之言也师资者师乃人之模范为人之长训物之规资者助也助发已身之行业又师以道传于弟子弟子资学于师非即谓师徒也比见诸方尊宿怀心术以御衲子衲子挟势利以事尊宿主宾交利上下欺侮安得法门之兴丛林之盛乎此节明上下相欺比及也及见诸方尊宿巧用心术以御衲子御使用也而衲子所挟者唯势与利以事尊宿致使主宾所交者皆利也上下所怀者皆欺也如此又安能得法门之兴丛林之盛乎师资相契处有刀斧噼不开之势苟上下欺侮求其不丧心背理足矣安得有投契若是乎此篇引昔人以教子尊道济世为急务也水菴曰动人以言惟要真切言不真切所感必浅人谁肯怀昔白云师祖送师翁住四面叮咛曰祖道凌迟危如累卵毋恣荒逸虗丧光阴复败至德当宽容量度利物存众提持此事报佛祖恩当时闻者孰不感恸此节明言切而能动人谓为主者其感动乎人之言贵要真实要切当言若不真实切当纵能感人必定肤浅谁人肯相怀慕也昔日白云师祖送演师翁住四面时叮咛嘱付曰祖道凌迟凌迟者凋败也其危殆真如累卵也晋灵公建九层之台X三年不成有臣荀息谏曰臣能累十二棊子又加九卵在其上公曰危哉息曰不危公造九层之台三年不成男不耕女不织其危甚矣公闻之遂止毋莫也谓切莫恣纵其心荒其道而逸其行虗丧光阴必败自已之至德更当以宽宏之量容纳于众利人存人实为至紧时时提持此一大事报佛祖之深恩乃吾愿也老祖如是所嘱当时闻者孰不感动而恸念之尔昨来召对宸庭诚为法门之幸切宜下身尊道以利济为心不可矜已自伐从上先哲谦柔敬畏保身全德不以势位为荣遂能清振一时美流万世予虑光景不长无复面会故此切嘱此节明德全而能利物以下乃水菴和尚语投子曰汝昨来圣天子召对宸庭宸庭乃天子北辰之宫也诚为法门之幸事切宜屈已尊行此道要以利人济物为心不可矜夸自已以恃声势也你试看从上先德谁不是谦柔敬畏保其身全其德者先哲虽有势位而自不以为荣显所以得清声振扬于当世美名流播于万代岂不为成始成终之大丈夫耶吾老矣如晨星晓月虑光景不久恐将去无复面会之期故尔切切嘱公也至人一片舌是转凡成圣的妙药说到极真极实处不觉令人心如水洗此篇出陈古人天资奇异以行道建立为心也X水菴少倜傥有大志尚气节不事浮靡不循细检胸次岸谷狥身以义虽祸害交前不见有殒获之色住持八院经历四郡所至兢兢业业以行道建立为心淳熈五年退西湖净慈有偈曰六年洒扫皇都寺瓦砾翻成释梵宫今日宫成归去也杖头八面起清风士庶遮留不止小舟至秀之天宁未几示疾别众告终倜傥者卓异也谓雅致慷慨潇洒无羁也言水菴和尚年齿少稚之时便能倜傥自若生来有远大之志而又能高其气节不事习浮华不检校毫末胸襟濶大如高岸如深谷不可涯量也徇从也唯以身从义虽有极大的祸害交攻于前不见有殒获之色儒行篇云不殒获于贫贱註云如箨殒而飘零似禾获而枯藁也又殒者如有所坠获者如有所割刈也乃困迫失志之貌住持八处丛林经历四郡教化凡所到之处无不自存兢兢业业之心以行道教化建立丛林为已任淳熈五年退西湖净慈上堂说偈曰六年洒扫皇都寺瓦砾翻成释梵宫今日宫成归去也杖头八面起清风士庶强欲遮拦稽留而不止乃以小舟至嘉兴秀水县之天宁寺未久示疾别众告终哲人君子骨头节节皆香立在人前使人慕羡不巳涎唾咽尽此篇教学者当遵先圣礼法不可随情越矩也月堂昌和尚曰昔大智禅师虑末世比丘骄惰特制X规矩以防之随其器能各设攸司主居丈室众居通堂列十局头首之严肃如官府居上者提其大纲在下者理其众目使上下相承如身之使臂臂之使指莫不率从是以前辈遵承翼戴拳拳奉行者以先圣之遗风未泯故也此节明前辈遵行不背谓昔日百丈大智禅师每虑末世时人性多骄奢而又懒惰何能成就无上妙道故特制规矩以隄防之随其人之器量才能各以一事与伊掌执为主者居于方丈众居则通堂耳于众人之间开列作十局头首即两堂首座书记藏主知客都管监寺副寺维那典座各各所掌之职严令恭肃如官家之有法度森严也为主者居于上提持其大纲法令也为职事者居于下分理其众目事务也使上下各相承接如身之使臂臂之使指莫不统率而相从焉此百丈之始创也以是前辈遵承其所制之典型与建立之礼法无不翼翼恭敬而顶戴拳拳服膺而奉行之也此皆由先圣所遗来之风化犹然而未泯绝故耳比见丛林衰替学者贵通才贱守节尚浮华薄真素日滋月浸渐入浇漓始则偷安一时及翫习既久谓其理之当然不谓之非义不谓之非理在上者惴惴然畏其下在下者睽睽然伺其上平居则甘言屈体以相媚悦得间则狠心诡计以相屠狯成者为贤败者为愚不复问尊卑之序是非之理彼既为之此则X傚之下既言之上则从之前既行之后则袭之乌乎非彦圣之师乘愿力积百年之功其弊固则莫能革矣此节举时弊纵情违理比来所见丛林道衰法替参学者只以通些才学为贵重以守节义为卑贱所尊尚者是虗浮华饰所轻薄者是真实朴素由此日滋月浸渐渐不觉便入浇漓浇者沃也漓水入地也始则不过上下偷安于一时之际及狎翫惯习已久反以谓理该如是人之才识必要通节义不必守可也竟不知如此所行非义也非理也惴惴者忧也在上者既是苟利偷安常怀忧闷以畏其在下者之检点睽睽者斜视貌在下者亦苟利违心常行窥探以候其在上者之过隙闲暇无事之际则甘言美语卑颜屈体以相謟媢而取豫悦少间背后则狼心诡计以相屠狯宰杀曰屠杀戮曰狯皆谋害之意或于事有能成立者即谓之贤若于事少有乖违者便谓之愚竟不问于人有尊卑智愚之次序于事有是非善恶之道理先一人既如此行后来者必去倣傚在下者既巳狂言乱语在上者竟相从而不敢违前者作俑之后者蹈袭之总不察道理之何如也乌唿到者般时事若不是贤圣之师乘宿生大愿更要积百年之化功方能转摄乃可入道不然其弊恶坚固而不能革除矣遗风凋丧败弊纷然上下一皆以虗文X饰貌相处何能还复先圣之制也此篇见授受不苟慎重其道也月堂住净慈最久或谓和尚行道经年门下未闻有弟子得不辜玅湛乎月堂不对他日再言之月堂曰子不闻昔人种瓜而爱甚者盛夏之日方中而灌之瓜不旋踵而淤败何也其爱之非不勤然灌之不以时适所以败之也诸方老宿提挈衲子不观其道业内充才器宏远止欲速其为人逮审其道德则淫污察其言行则乖戾谓其公正则邪佞得非爱之过其分乎是正犹日中之灌瓜也予深恐识者笑故不为也谓月堂和尚住净慈多年未有嗣续法道者或问曰和尚行道巳经多载门下未闻有付受弟子承绍宗旨者岂不辜负妙湛师乎福州雪峯妙湛思慧禅师钱塘俞氏子嗣法云善本禅师青原下十三世月堂不对他日再言之月堂曰子不闻昔日有人种瓜爱之至甚欲其速成之盛夏者谓于六七月极勐热之时当日正中而浇灌之其瓜不唯不速长而能茂未及退步瓜则淤败枯瘁矣此何故也其爱之非不殷勤由灌之不及时适所以返成败坏矣如今之诸方老宿作养提挈诸衲子辈亦然竟不观他道德福慧充足否又不顾他才智器度远大否止要速令他出来做人及至出头之际审他的道德则淫泆秽污而不堪察他的言行X则乖违背戾而不当说他有公正其实私邪便佞而无耻事事总皆虗浮如此得非爱之过其分乎此正似日中之灌瓜者无异也予深恐为识者所笑故不作此虗妄付授之事也金铸之不可也锦绣之不可也然则何物方可只要四字足以克选道德言行此篇见古人敬师重道至诚之甚也月堂曰黄龙居积翠因病三月不出真净宵夜恳祷以至然顶炼臂仰祈阴相黄龙闻之责曰生死固吾分也尔参禅不达理若是真净从容对曰丛林可无克文不可无和尚识者谓真净敬师重法其诚至此他日必成大器谓黄龙和尚居积翠时因病三月不愈未出方丈真净至午夜诚恳祷祝于三宝前以至顶上然香臂间灼灯以作供养仰祈神力阴相致助使师病愈则法有所赖也黄龙闻而责之曰生死固吾定分苟可免乎尔为参禅衲子不通晓道理亦至于此真净从容对曰丛林可以无我克文必不可无和尚祷祝之意法源所系也识者谓真净敬师重法其诚切至此则他日之成大器不待言也此事非他人使能为之一皆出于诚信今时之敬师重法之心总皆如波颓澜倒矣痛哉此篇言以至诚待人而道自行也月堂曰黄太史鲁直甞言黄龙南禅师器量深厚不X为事物所迁平生无矫饰门弟子有终身不见其喜怒者虽走使致力之辈一以诚待之故能不动声气而起慈明之道非苟然也山谷居士甞言黄龙和尚器深不可测量广而有容不为一切事物之所迁变一生来作事无矫诈无修饰在门下久居弟子有终身不见师有喜怒之色者虽于走使致力之辈一皆以诚心待之无二意也所以他全不动声气而自然振起慈明之道法岂苟且徒然而致哉黄太史述黄龙和尚生平行实太似一座须弥山撼摇不动所以从古迨今犹令人感愧交集也此篇见古人临难不苟视死如归也月堂曰建炎已酉上巳日钟相叛于澧阳文殊导禅师厄于难贼势既盛其徒逸去师曰祸可避乎即毅然处于丈室竟为贼所害此节明师遇难不可避建炎宋高宗年号已酉上巳日上巳即三月三钟相乃贼名绍兴五年洞庭湖钟相作乱自称天皇大王伤残人民得张俊官兵败死澧阳即湖广常德府澧阳州文殊导禅师困于难师于建炎三年春示众举临济将灭嘱三圣因缘曰正法眼藏瞎驴灭临济何曾有此说今古时人皆妄传不信但看后三月果至明年三月钟相兵至其徒欲与师南奔师曰学道所以了生死何得避之毅者刚也果决也师即毅然处于丈X室俄而贼至师曰速当见杀快汝心志贼举槊剌之血皆白乳贼大惊引蓆覆之而去无垢居士䟦其法语曰夫爱生恶死人之常情惟至人悟其本不生虽生而无所爱达其未甞灭虽死而无所畏故能临死生祸患之际而不移其所守师其人乎以师道德节义足以教化丛林垂范后世师名正导眉州丹稜人佛鑑之嗣也此节判师节操必当法无垢居士䟦其法语曰夫爱生恶死乃世人之常情惟至理之人悟知本来不生虽生而实无所爱达其本来不灭虽死而实无所畏故能临死生患祸之际虽白刃加身而终不移其所守之道即导禅师是其人也以师生平所存之道德节义足可以教化于丛林垂范于后世又何况此末后一段神迹也师名正导眉州丹稜徐氏子佛鑑之嗣也有曰祸当趋避君子之风范也有曰祸不可避丈夫之作略也如导师曰速当见杀快汝心志则视身固如浮云视死亦等儿戏足见学道之有验如此此篇言本色师家极能针人之病使之得至道也心闻贲和尚曰衲子因禅致病者多有病在耳目者以瞠眉努目侧耳点头为禅有病在口舌者以㒹言倒语胡喝乱喝为禅有病在手足者以进前退后指东划西为禅有病在心腹者以穷玄究玅超情离见为禅据实而论无非是病X台州万年寺心闻昙贲禅师永嘉人嗣育玉介谌禅师南岳下十六世四明太守以雪窦请师主之师辞以偈曰閙蓝方喜得抽头退鼓而今打未休莫把乳峯千丈雪重来换我一双眸此节言造道不真师一日示众曰如今衲子因学禅而返致病者极多有一种人病在耳目者以瞠眉努目侧耳点头将者些瞎弄便唤作六根门头放光动地以为是禅有病在口舌者以颠言倒语胡喝乱喝哄弄愚夫说者箇是剿绝葛藤最为直指以为是禅有病在手足者以进前退后指东划西便谓之不涉咽喉唇吻格外之家风以为是禅有病在心腹者以穷玄究妙超情离见便去闭却眼睛只顾向鬼窟里作想谓之离相离名以为是禅若据真实是佛祖所指示的第一义谛而论此等总皆谓之病也惟本色宗师明察几微目击而知其会不会入门而辩其到不到然后用一锥一札脱其廉纤攻其搭滞验其真假定其虗实而不守一方便昧乎变通俾终蹈于安乐无事之境而后巳矣此节明师真不妄惟有本色宗师明眼道者自能明察于极微极细之地才一相见便晓得他是会的他是不会的才一到门即辩知此为到家者此为未到家者然后于未会未到的与他痛处下一锥深处用一札使缠绵不断之廉纤一时脱去凝X结不开之搭滞尽情攻发更要验其所得之真假定其所行之虗实如其不然须别用方便不是死守一法昧其利人之变通必竟要使学者蹈于安乐无事之境大休大歇之场而后巳方才是本色师家济人之作略也拘方用药杀人无疑须看何等人受何等病以何等方下何等药始是良医然而病虽无尽药亦无穷一味用香苏散决非医家妙手此篇教人勤学聚德去虗取实为根本也心闻曰古云千人之秀曰英万人之英曰杰衲子有智行闻于丛林者岂非近英杰之士邪但能勤而参究去虗取实各得其用则院无大小众无多寡皆从其化矣此节言取人须识其诚古云积千人之秀气于一已方谓之英积万人之英才于一身方谓之杰凡衲子有智慧德行之名闻之于丛林者岂非是近于英杰之人耶但只自能去其虗假存乎真实各有智行随得而用之如是则院不在大小众不在多少皆可以从其化矣昔风穴之白丁药山之牛栏常公之大梅慈明之荆楚当此之时悠悠之徒若以位貌相求必见而诒之一旦据师席登华座万指围绕发明佛祖叔世之光明丛林孰不望风而靡矧前辈皆负瓌伟之材英杰之气尚能区区于未遇之际含耻忍垢混世同波而X若是况降兹者欤此节明非时宜当自重风穴延沼禅师钱塘余杭刘氏子嗣南院慧颙禅师南岳下七世白丁地名在郢州多小人风穴因𡨥乱隐居数年人无知者牛栏即山名在燕京东北药山隐居于此法常禅师襄阳郑氏子见马祖后隐于鄞县南七十里大梅山慈明未出世时寓迹于荆楚间此四老当其未遇之时凡世间悠悠之徒见之亦不过一泛常之师而巳若以位求犹在学地若以貌取亦似常人所以见者多忽慢之诒者慢也一旦龙天推出据于师席登宝华王座万指围绕发挥显明佛祖之道叔世即末法也于末法之际建大光明幢诸方丛林孰不望风而偃且前辈皆负瓌伟奇大之材瓌与瑰同琼瑰次玉又伟也伟者奇也大也而又有英杰之气槩此所谓天降斯人尚且于碌碌未遇之际亦常含人之羞耻忍人之污垢混于人世同其波流而如此况下此者欤乌乎古犹今也此犹彼也若必待药山风穴而师之千载一遇也若必待大梅慈明而友之百世一出也葢事有从微而至着功有积小而成大未见不学而有成不修而先达者若悟此理师可求友可择道可学德可修则天下之事何施而不可古云知人诚难圣人所病况其他乎此节谓品操总在力学乌乎古之人犹今之人也X此之世犹彼之世也若必欲待如药山风穴乃可以为师千载始得一遇也若必欲待如大梅慈明可以为友百世方能一出也此亦不必若是也葢事先本从于隐微而至于显着功有以些小而至广大亦皆积累而成未见世有不学而能成不修而先达者若悟此必学必修之理则师不待高而可求友不待奇而可择道不待时而可学德不待人而可修则天下之事头头法法何施而不可为也由此而知在人不在法古云知人诚难圣人所患又况其他乎佛非生成圣是人作若欲分圣凡论今古又隔却了自已孰非尧舜但患其力弗锐耳此篇谓至道不繁变之即成弊也心闻曰教外别传之道至简至要初无他说前辈行之不疑守之不易此节明道本不易谓教外别传者言此道人人本来自具三藏圣教诠註不到别有拈花一机是谓别传心要也此事至简而不繁至要而切当初祖传至震旦但曰行解相应初有何说前辈尊承此道行之无所疑守之无所变天禧间雪窦以辩博之才美意变弄求新琢巧继汾阳为颂古笼络当世学者宗风由此一变矣此节明宗风初变天禧是宋三帝真宗年号雪窦具有宏辩博学之才美其意思更变欺弄向古人X意中求其新鲜琢磨奇巧继续汾阳为颂古笼络当世学者笼络者如鸟之在笼马之羁络不得自由祖师风化由此一变矣逮宣政间圆悟又出已意离之为碧巖集彼时迈古淳全之士如宁道者死心灵源佛鑑诸老皆莫能回其说于是新进后生珍重其语朝诵暮习谓之至学莫有悟其非者痛哉学者之心术坏矣此节谓流入义学宣政乃宋八帝徽宗年号圆悟禅师又出自已之意将雪窦显公之颂古评释之提唱之分之名为碧巖集碧巖山名圆悟和尚居此作评唱故置此名比时尚有诸方大老能超今越古者皆道德淳全之士如宁道者即潭州开福道宁禅师歙溪汪氏子嗣五祖演禅师南岳下十四世又如死心灵源佛鉴辈皆莫能挽回他评唱之说于是新进法门后生晚学见此评论有义路可求皆珍惜以尊重其说朝诵暮习谓之至学莫有箇学人悟此以为非者痛哉学者之心体道术皆为义学所害不可救也绍兴初佛日入闽见学者牵之不返日驰月骛浸渍成弊即碎其板辟其说以至袪迷援溺剔繁拨剧摧邪显正特然而振之衲子稍知其非而不复慕然非佛日高明远见乘悲愿力救末法之弊则丛林大有可畏者矣此节方明救正绍兴是宋十帝高宗年号佛日寺X名是大慧和尚之道场闽即福建见学者被一本碧巖集牵引习学而不能止驰骛皆奔走义日驰一日月奔一月愈行愈远浸渍如水之润物巳成弊病所以大慧和尚亲往福建即碎燬其板复出示语以辟其说故能祛遣学者之迷执拯援学者之沉溺剔削其繁拨置其剧剧者增也甚也摧邪显正使别传之道特然而振起之由是衲子稍知其非而不复羡慕此书也然则非妙喜之高明远见乘大悲普济之愿救末法义学之弊则丛林大有可畏者其混乱可知矣古人之意非不善也伹恨学者习之不以时弃本逐末故致罪于师佛日乃待法不待人正为圆悟老人显发光明之无际也此篇见美器固自生成非心思可拟也拙葊佛照光和尚初参雪堂于荐福有相者一见而器之谓雪堂曰众中光上座头颅方正广颡丰颐七处平满他日必为帝王师孝宗皇帝淳熙初召对称旨留内观堂七宿待遇优异度越前来赐佛照之名闻于天下庆元府育王山佛照德光禅师临江军彭氏子嗣大慧杲禅师南岳下十六世初参雪堂和尚于荐福寺有相士一见而叹曰此美器也即谓雪堂曰众中有光上座生成人也试观他头颅顶骨方而且正颡即额颐即颔也额广而颐丰又加两手两X足两肩及顶七处俱皆平满此人他日必为帝王之师孝宗皇帝淳熙初召师见对果称帝心留于内观堂七宿其欵待相遇甚为优胜而特异之度越即超过也超过从前巳来帝王礼师尊法之诚赐佛照之名闻于天下我见一等人生出几多奇异心想要望去作国师而不知五凤楼犹高在此篇谓道不可以智愚论惟得其人而成之也拙葊谓虞允文丞相曰大道洞然本无愚智譬如伊吕起于耕渔为帝王师讵可以智愚阶级而能拟哉虽然非大丈夫其孰能与焉允文姓虞名尹字彬甫十岁时善赋诗词有惊人语后孝宗时拜为相置翘村舘舍以筵四方贤士拙菴谓丞相曰凡选贤之道在人之德而不在名位上论且大道之体空洞无私品质于人原无愚智譬如伊尹伤中国无贤君叹斯道不行隐耕有莘之野以乐尧舜之道有莘古城名在开封东五十里汤三往聘之拜为相自曰世无成汤之君则终于有莘之野必不枉道而求从也又如吕望东海人姓姜名尚字子牙钓鱼于宝鸡县之磻溪周西伯将出猎卜之曰所获者非熊非罴非彪非虎覇王之辅既出获姜尚于渭水之阳与语大悦乃曰自吾先君太公甞言当有至人适周子莫是乎尚曰然曰太公望子久矣故号太公望立以为师封为吕侯后佐武王伐纣胡曾诗云岸艹青青X渭水流子牙从此独垂钩当时未入非熊兆几向斜阳叹白头此二人者可谓朝为田舍郎暮登天子堂矣岂可以智愚阶级而能比拟之哉虽则不以智愚论若非伊吕如是之大丈夫其孰能及焉大道本不可以智愚论而得道者反出于智愚之表若必以智愚论道其得者无几矣此篇言至人自重起居不二也拙菴曰璇野菴常言黄龙南禅师宽厚忠信恭而慈爱量度凝远博学洽闻常同云峯悦游湖湘避雨树下悦箕踞相对南独危坐悦瞋目视之曰佛祖玅道不是三家村古庙里土地作死模样南稽首谢之危坐愈甚故黄太史鲁直称之曰南公动静不忘恭敬真丛林主也野菴祖璇禅师嗣大沩果禅师南岳下十八世常言黄龙南禅师所赋之性宽厚忠信其身至恭至肃而慈爱于人兼且量度凝远博学多闻常同云峯悦和尚游湖西湘阴时避雨于树下悦箕踞相对箕踞即长伸两足以两手按膝上其形似箕南和尚独危然而坐悦即瞋其目而视之曰佛祖微玅之道原不是那三家村古庙里的土地你作者死模样做么南公稽首谢之然后仍更危坐而复愈甚故黄太史鲁直称之曰南公动静不忘恭敬真果是丛林主人也即此真见宽厚其性凝远其量无些毫执相悦公如是琢磨真良友也X此篇谓学道以智觉为先失之则乱矣拙菴曰率身临众要以智遣妄除情须先觉背觉合尘则心蒙蔽矣智愚不分则事紊乱矣凡衲僧家率身临于大众之中要以智慧为先导至于遣妄想除情识又须以觉照为根本若使背了觉照合于尘境此心即蒙蔽矣若于大众之中智愚不能分别则于事必紊乱矣只此数语大似三百斤担子无人挑得起有力者试挑看此篇见古人智量深玅主宾皆有道也拙菴曰佛鑑住太平高菴充维那高菴齿少气豪下视诸方少有可其意者一日斋时鸣楗见行者别器置食于佛鑑前高菴出堂厉声曰五百僧善知识作遮般去就何以范模后学佛鑑如不闻见逮下堂询之乃水虀菜葢佛鑑素有脾疾不食油故高菴有愧诣方丈告退佛鑑曰维那所言甚当缘惠懃病乃尔甞闻圣人言以理通诸碍所食既不优于众遂不疑也维那志气明远他日当柱石宗门幸勿以此芥蒂逮佛鑑迁智海高菴过龙门后为佛眼之嗣昔佛鑑住太平时高菴当维那高菴年虽少而志气甚豪下视诸方尊宿似无有人可当其意者一日鸣楗锤将受斋时忽见行者别以一器置食于佛鑑前高菴未审其为何物即出众厉声曰五百僧善知识做遮般行止不知将何以模范于后学佛鑑默然如不闻其声不见其色及至下堂去询X问之乃水虀菜葢佛鑑素来有脾疾不敢食油故耳高菴即有愧遂诣方丈告退佛鉴曰维那所言甚是当理缘惠懃病故乃尔甞闻圣人言惟以理能通诸碍今我所食者既不胜过大众人何所疑哉维那志气甚是高明远达他日当为宗门之栋梁支撑大法如磐石之固也幸勿以今日些小之言而自鲠逆也芥蔕剌鲠也如骨不下咽谓人直言难受如鲠骨留咽也又望人豁略曰幸勿芥蔕及佛鑑迁主智海高菴即过龙门后为佛眼之嗣高菴气魄雄厉能于万人丛里夺标若非佛鉴有天空海濶之量宾主必有间隙矣此篇谓与官人论道要去他知解使超然直入也拙菴曰太凡与官员论道酬酢须是刬去知解勿令他坐在窠窟里直要单明向上一着子玅喜先师甞言士大夫相见有问即对无问即不可又须是箇中人始得此语有补于时不伤住持之体切宜思之住持人大凡与护法宰官评论至道于一酬一酢之间莫涉连纤须是刬削他心知意解毋令坐在葛藤窠里直要单提直指与他发明向上一着子乃是衲僧体段妙喜先师甞言凡与士大夫相见有问必要如法相对无问则不必强与之言至于谈论之时又须知是道法中人始得与他说箇中话不然说无益也先师此语实有补益于今时庶X不伤住持之体凡为主法者于此一节切宜思之多见近时接待士大夫不管他信不信只顾和盘子递将去争奈渠弃如涕唾可咲可咲此篇诲主人当善养士使法门光大也拙菴曰地之美者善养物主之仁者善养士今称住持者多不以众人为心急己所欲恶闻善言好蔽过恶恣行邪行纵快一时之意返被小人就其好恶取之则住持之道安得不危乎譬如世间土地之膏腴者必能生长良苗为住持者之有仁慈必能保养智士此一定之理也今时之称为住持者多不以仁爱保持大众为心每以已之所好以为急务凡有善言厌恶不肯听受自已过恶都将掩饰一切不正之事任意而行纵快目前一时之意由是被一辈小人乘其机罅迎就已之好恶而取得之也如此者则住持之道安得不致危险乎以仁爱养士天下之至当也窃权私用丧心背理幸毋蹈其故辙丧不旋踵也此篇谓锋铓不可太露恐招伤阙也拙菴谓野菴曰丞相紫巖居士言玅喜先师平生以道德节义勇敢为先可亲不可疎可近不可迫可杀不可辱居处不淫饮食不溽临生死祸患视之如无正所谓干将镆鎁难与争锋但虞伤阙耳后如紫巖之言昔丞相紫巖居士言妙喜和尚平生修身治心惟X道与德故此身既正而有节则此心亦正而合义凡时有所作为亦皆以勇锐果敢为先所以其为人也如孔子儒行篇言士但可亲而不可疎只可近而不可迫宁可杀而不可辱礼记云居家不淫饮食不溽淫流荡也恣纵贪味曰溽即使临于生死祸患之间视之如无操持如此正所谓干将镆鎁谁能与之较锋利哉虞忧也但恐有不测之患为伤阙耳后果如紫巖之言按孝子传云楚襄王夫人夏乘凉抱铁柱感孕生一銕块王令匠者干将造剑三年乃成雌雄二剑匿雄持雌进王王秘之匣中每闻悲鸣王问羣臣臣曰剑有雌雄鸣者雌忆雄耳王大怒欲诛干将将知必死藏剑于屋柱中其妻名镆鎁有孕将产干将以简嘱云日出户东南山有松松生于石剑在其中又云汝若生男长而告之其妻后果生男眉间有赤点因名眉间赤至年十五问母曰吾父安在母出简示云汝父枉被诛戮赤闻大怒日夜思惟与父报讐遂出户三反望山松不见闷卧堂中忽见堂壁松柱省之剖而得剑王预梦一小儿眉间有赤言报父讐王惧出令凡能擎眉间赤或得首者当厚赏之赤闻逃入山中忽遇樵客见而问曰子莫非眉间赤否答曰然客曰吾甑山人近闻王令拘子子定难逃何不将子头共剑付吾吾为子报讐赤曰幸甚遂将剑自刎其头与客客将劒隐于身持头进X王王大喜客曰勇士之首恐有后患当以油烹之王甚喜遂设油镬烹之三昼夜不烂口目开合如生客请王视乃出剑挥王头落于镬中于是二头相囓客恐赤头不胜遂自刎头助之三头相囓俄顷俱烂羣臣不可识别分其汤肉塟之故通名三王墓在汝南府宜春县吹毛利刃须待巧力磨之造化若不砥砺则钝滞矣此篇教住持要贤德者佐之则道乃大也拙菴曰野菴住持通人情之始终明丛林之大体甞谓予言为一方主者须择有志行衲子相与毗赞犹发之有梳面之有鑑则利病好丑不可得而隐矣如慈明得杨岐马祖得百丈以水投水莫之逆也言野菴和尚为住持极善通人情保始慎终又能明知丛林大体甞谓予言为一方主者必须要选择有志力广大道行精进之衲子相与辅掦而赞助之毗辅也若得好人辅佐则为住持者如发之有梳面之有鉴凡所有一切利病好丑皆不可得而隐之矣如慈明得杨岐无事不周马祖得百丈无法不圆此皆心心相应犹若以水投水岂复更有违逆哉贤智者置其前若目辩苍黄手数奇偶何弊迹之可隐则使住持之道恢弘无际矣此篇教学道须尽底蕴乃可鉴深知远也拙菴曰末学肤受徒贵耳贱目终莫能究其奥玅故曰山不厌高中有重巖积翠海不厌深内有四溟九X渊欲究大道要在穷其高深然后可以照烛幽微应变不穷矣谓末法时人不肯深究本源所学者皆皮面上工夫耳东京赋云末学肤受贵耳贱目肤皮肤也皮肤之受言无深学也外受浅薄内实无有贵耳者喜于听闻贱目者懒于看读谓才听得别人几句澹话便自以为得虽有前人教诫之言竟不过目如此者必不能穷究到至深至妙之地故云山不厌高惟其高所容亦广其中有重巖积翠之幽奇也海不厌深惟其深所纳亦厚其间有四溟九渊之浩瀚也四溟即东西南北之四海也水黑色谓之溟九渊列子云鲲旋之潘为渊止水不潘为渊流水之潘为渊滥水之潘为渊沃水之潘为渊氿水之潘为渊雍水之潘为渊汧水之潘为渊肥水之潘为渊是为九渊渊者深也止水也水盘旋处为渊学者欲究明大道必竟要穷其极高极深然后自能炤烛幽微应用权变无穷之妙自然得矣贵耳贱目时人通病其能究深知远陶铸尧舜者乃天生之间气也此篇言圣贤之学贵在持久乃无过失也拙菴谓尤侍郎曰圣贤之意含缓而理明优游而事显所用之事不期以速成而许以持久不许以必进而许以庶几用是推圣贤之意故能亘万世而持之无过失者乃尔X谓圣贤所立之本意贵在含缓而使道理开明又贵在优游自如而令事务彰显凡所用之事不要仓卒期以速成惟许人以持久为要不许以必然竞进而许人以庶几近之也如能用是功夫推详圣贤之意得其郑重持久之法故能通亘万世而持守之乃保其无有过失故能如是也圣贤之意多生造就岂是躁进得的果欲达圣贤之意须办一片劫石心肝做去自有万古不磨之功也此篇以古语诫人冀其遵信而奉行也侍郎尤公曰祖师巳前无住持事其后应世行道迫不得巳然居则蓬荜取蔽风雨食则麤粝取充饥馁辛苦憔悴有不堪其忧而王公大人至有愿见而不可得者故其所建立皆磊磊落落惊天动地此节明至人以道自乐尤公述妙喜之言教诫时人曰祖师巳前原没有立住持之事待后出来应化世间行持此道皆是人尊其有道逼迫不得巳而始出世然所居只是蓬荜织荆为门儒行云儒有一亩之宫环堵之室荜门圭窦蓬户瓮牖取其遮蔽风雨而巳食则粗粝取其充足饥馁而巳每每自樵自种辛苦其身憔悴其心外面似有不堪之忧然形貌虽劳而道德实充王侯公卿有愿欲求一相见而不可得者故此前辈凡有所建立皆磊磊落落如众石之崩落而无阻也此皆喻大人之相无物滞于胸中如干戈丛里横身直过X荆棘林中摆手便行脚跟下无五色线舌头上无十字关鼻端无泥痕眼中无金屑生平作用乃能惊天动地也后世不然高堂广厦美衣丰食颐指如意于是波旬之徒始洋洋然动其心趦趄权门摇尾乞怜甚者巧取豪夺如正昼攫金不复知世间有因果事此节谓愚夫竞习浮华后代人则不然矣高堂广厦美衣丰食颐颔也但动其颐挥其指顾盻举止之间无有不如意者由是有一辈波旬魔者之徒贪求无厌洋洋然动其心洋洋者流荡之貌趦趄权门趦趄者欲行而不行也摇尾乞怜更其甚者百般巧取恃势豪夺犹如正昼攫金不顾有傍观者攫爪取也列子云昔齐人有欲金者清旦衣冠之市适鬻金所窃金而去金主捕之曰人皆在焉尔何攫人之金答曰正取金时不见有人以此言世人但贪其利而忘其耻见其利而忘其害也只知妄求竟不复知世间有善恶因果之事也玅喜此书岂特为博山设其拈尽诸方自来习气不遗毫发如饮仓公上池之水洞见肝腑若能信受奉行安用别求佛法此节尤公因之以劝勉妙喜和尚此书岂独独为博山所设其实拈尽了诸方长老自来所怀之习气一丝一发皆不遗失如人得饮仓公上池之水洞然能见肝膈与诸肺腑若人能信受妙喜此语X不必更别求诸佛法也沧公上池之水古史云芦越之东有扁鹊姓秦名缓渤海郡人故称沧公少时为舍长客张桑君见扁鹊独奇常勤遇之出入十余年一日与鹊私坐间语之曰予有药方今年老欲传与公公勿洩漏鹊敬诺君遂出怀中药与之示以上池之水服之上池即竹木上露水三七日当自见物尽取药方授之忽不见始悟其为仙人也鹊如其言服之三七日能视垣外一方人物后视病洞见五脏症结故特以胗脉遂得名耳感古伤今字字皆从大悲心里流出几人能加额信受也此篇谓为主者要谦恭持法使后辈有所取则也侍郎尤公谓拙菴曰昔玅喜中兴临济之道于凋零之秋而性尚谦虗未甞驰骋见理平生不趋权势不苟利养甞曰万事不可佚豫为不可奢态持葢有利于时而便于物者有其过而无其功者若纵其奢佚则不济矣不肖佩服斯言遂为终身之戒此节举昔言为戒中兴者谓废而复兴也如光武中兴汉业昔日玅喜和尚中兴临济之道于落末凋零之秋而所禀之性其崇尚者唯谦唯虗虽是见道幽深而未甞驰骋自负生平以来不肯趋承权势之人不苟且贪求利养甞言世间万事不可纵情悦意而为须用勤劳而作之也又不可以奢华骄态而持须是节俭而用之也世事散漫原非X一种葢有一般事业能利于时而与物相便者又有一种事务作之祇益其过而无其功者若使一皆以奢华佚悦而为则于事必不济矣不肖佩服斯言遂以为终身之戒老师昨者遭遇主上留宿观堂实为佛法之幸切冀不倦悲愿使进善之途开明任众之道益大庶几后生𣆶辈不谋近习各怀远图岂不为丛林之利济乎此节劝力行其道老师昨者遭遇圣上殊恩留宿于内观堂诚为佛法中之大幸事也切冀莫倦悲心勿忘慈愿使人间进善之路益见其开明令衲僧任众之道愈加其广大庶几后生晚辈各知趋向自然不谋小近之习各怀远大之求岂不为丛林之利益而遍济羣生耶述妙喜和尚胸襟豁达为自已大戒转以劝行悲济为后人法式真庖丁妙手也此篇教人当知所习宜崇乎礼也密菴杰和尚曰丛林兴衰在于礼法学者美恶在乎俗习使古之人巢居穴处㵎饮木食行之于今时则不可也使今之人丰衣文釆饭梁囓肥行之于古时亦不可也安有他哉习不习故夫人朝夕见者为常必谓天下事正宜如此一旦驱之就彼去此非独生疑而不信将恐亦不从矣用是观之人情安于所习骇其未见是其常情又何足怪X庆元府天童密菴咸杰禅师福州郑氏子嗣应菴华禅师南岳下十七世曰大凡丛林之兴衰果何所致也无他在于礼法之有无而巳若使主人端正法令肃齐上下之情通而丛林自见其兴苟若返此必然衰矣学者之美恶亦非别法在于风俗之所习若平时习之于善则为美习之于不良则为恶彼古之人以巢为居依穴而处㵎而饮木而食皆一时所习各以为安若使今人行之则断断乎不能为也以今人之豊衣文釆饭粱囓肥必欲使古人亦如是作更不可也此岂别有一道使古今之人大相迳庭之如是耶非也总只在人之习与不习之故耳夫人从朝至暮所见所闻以为常事便谓天下之事本当要如是作为乃是箇当然之事设若一旦有人驱遣他却此豊衣文釆就彼之草衣木食非独生疑而不信将恐必不从其所遣也用是观之人情安于平时所习惊骇其未见未闻者葢常情耳又何足为之怪学者于静深午夜中清心返照看我之所习是何等光境得何等受用久之自然寒生骨肋也此篇教人守中晦迹勿惑于声利也密菴谓悟首座曰丛林中惟浙人轻懦少立子之才器宏大量度渊容志向端确加以见地稳密他日未易言但自韬晦无露圭角毁方瓦合持以中道勿为势利少枉即是不出尘劳而作佛事也X临安府五云悟禅师苕溪吴兴人密菴和尚语之曰丛林中惟独有浙中人轻忽懦弱少有能卓立者子虽浙人且才力与夫器质皆宏大矣加以量度渊深容纳一切志气高尚端严确实兼之见道地步甚是稳密他时后日其发扬未可容易言也但自已更要韬光晦迹不要露其圭角须是毁方瓦合可也儒行云儒有博学而不穷笃行而不倦慕贤而容众毁方而瓦合宽裕有如此者註云如陶瓦者其初则圆剖而为四其形则方是为毁其圆而为方合其方而为圆葢于涵容之中未甞无分辨也此所以教人勿偏于一边但持之中道又要不为势利所屈若能如此即是不出尘劳而能作诸佛事随寓而安无不裕如也才器宏见地稳巳超凡品若能涵容不枉则入圣矣此篇谓贤不肖当择宜自慎也密菴曰应菴先师甞言贤不肖相反不得不择贤者持道德仁义以立身不肖者专势利诈佞以用事贤者得志必行其所学不肖者处位多擅私心妒贤嫉能嗜慾苟财靡所不至是故得贤则丛林兴用不肖则废有一于斯必不能安静曰应菴先师甞言贤不肖二者相反为主人者当须择识若是贤者他自能持道德守仁义以立身不肖者本无廉耻专以势利诈佞用事贤人一得其志必要行他所学之道德仁义不肖者一处其X位多专一已之私心而且嫉贤妒能嗜慾苟利无所不为是故得贤者则丛林必兴用不肖者使法度便废此等小人若有一箇于众中搅乱扰害于丛林使内外俱不能安静矣古人出言立义元为要人持正道识大体贤不肖非一定不易者在人之所习也若甘心为世所弃其谁之过欤此篇教主人于三事不可不知也密菴曰住持有三莫事繁莫惧无事莫寻是非莫辩住持人达此三事则不被外物所惑矣作住持有此三莫须当识取凡丛林中百事藂积少不得一一调摄将去切莫要畏惧惧则事不了也或时无事内外闲静恬然自得切莫要寻寻则返多累也凡是非于我种种顺逆一切任之切莫要辩辩则羣机生也住持达此三者自然不被外物迷惑矣三箇莫字处置多少妙理只是难于受用受用得外物何能惑我哉此篇谓人之隐恶甚于倾邪不可不深加检察也密菴曰衲子履行倾邪素有不善之迹者丛林互知此不足疾惟众人谓之贤而内实不肖者诚可疾也衲子寻常所履践行持之事不甚端正平素以来有不善之形迹者一切人互相知之此不足以为恶何也本非器也惟独有一种众人皆谓之贤而此人内实不肖此诚可疾可恶之甚也人贤我X而我自不肖必死之症纵扁鹊临门无下手处真可惜也此篇言人存性须要浑厚不可妄陈管见也密菴谓水菴曰人有毁辱当顺受之讵可轻听声言妄陈管见大率便佞有类邪巧多方怀险诐者好逞私心起猜忌者偏废公议葢此辈趋向狭促所见暗短固以自异为不羣以沮议为出众然既知我所用终是而毁谤固自在彼久而自明不须别白亦不必主我之是而讦触于人则庶可以为林下人也师谓水菴曰人有毁谤耻辱于我者当顺其来意而忍受之不可轻易才听得他所有言语便自妄陈几多意想此小见也管见者于管中窥天见之不广也此言人之知识暗短无高明远见恐伤法体大槩便佞之人原有党类邪巧之辈心术多端怀险诐者诐不平之言又佞也谓有险佞之人必有谄佞之语故好逞私心起猜疑忌憎谓忘人大恩记人小过是已非人故偏废公论葢此等之人趋向最狭促所见极暗短以执迷已见远异于人便谓是超羣以沮坏众人之议不与众人同情便谓之出众是所以异于君子也然既知我之所运用者是道是理而所毁谤适为他自谤自毁也久而自明不须更要与之分别明白亦不必主我之是以攻讦触忤于人如是则庶几可以为林下之有道人也人情易发而难制惟怒为甚能顺受X其辱先圣皆以为贤则彼小人转致自谤自毁也此篇言人能至诚向道虽愚即是其器亦可用也自得辉和尚曰大凡衲子诚而向正虽愚亦可用佞而怀邪虽智终为害大率林下人操心不正虽有才能而终不可立矣杭州净慈自得慧辉禅师会稽张氏子嗣天童正觉禅师青原下十六世曰大凡衲子胸中至诚而所趋向者皆为道德虽是愚钝者亦可举用何故有所本也诚若口多谄佞而心里怀邪者虽有智识终必为害断不可用也大抵丛林中人操守其心若不端正虽有才学有能力终有大害苟立为一方之主必致坏于丛林矣九穴之珠虽小犹为人珍惜若是碔砆任其耀目无所用也此篇言道人须体本正末严持大法也自得曰大智禅师特剏清规扶救末法比丘不正之弊由是前贤遵承拳拳奉行有教化有条理有始终绍兴之末丛林尚有老成者能守典刑不敢斯须而去左右此节明前贤奉教曰大智禅师特特要剏建规矩者何故原为扶正末法比丘不正之积弊也因此先哲遵依承戴拳拳奉行于是法门中有教化上行下效有条理条整也理治也始条理终条理出孟子绍兴之末乃宋高宗晚年丛林尚有老成之人能持先圣典刑不敢顷刻而舍离于左右也X近年以来失其宗绪纲不纲纪不纪虽有纲纪安得而正诸故曰举一纲则众目张弛一机则万事隳殆乎纲纪不振丛林不兴此节显今人失宗近年以来渐渐消落失其纲宗坏其纪绪主法者纲不成纲众理之纪不成纪虽则纲纪仍存安得有如百丈者再起而正诸乎所以在主者举一纲则众目自然恢张若主人弛一机弛废也则万机俱成隳坏危乎纲纪不能振起礼法随亦丧亡丛林安得而兴也惟古人体本以正末但忧法度之不严不忧学者之失所其所正在于公今诸方主者以私混公以末正本上者苟利不以道下者贼利不以义上下谬乱宾主混淆安得衲子向正而丛林之兴乎此节明古今差别惟圣人体究其根本而正其枝末但忧主人法制禁令不自严密而不必忧学者不得其所守然其所以正之者果何在在于公平正直而巳然今日诸方主法者全是以私心混公正假公事济私情本末俱成颠倒在上者苟求利养而不以道德为心在下者贼窃利欲而不知仁义为本上下俱成谬乱宾主总是混淆如是住持安得衲子向正而致丛林之兴盛耶言愈平意愈厉如波澜浩瀚势不可遏得力处只在秉公持正弘道济世而巳此篇言举贤任能在主人之智识也X自得曰良玉未剖瓦石无异名骥未驰驽骀相杂逮其剖而莹之驰而试之则玉石驽骥分矣此节先以喻晓曰彼世之良玉当其抱璞而未剖也与瓦石何别名骥在羣而未驰也与驽骀何分逮其剖石而出玉则见其光莹洁润也驰骋而试之便知其追风千里也则玉之与石驽之与骥判然而分矣夫衲子之贤德而未用也混于稠人之中竟何辩别要在高明之士与公论举之任以职事騐以才能责以成务则与庸流逈然不同矣此节方显其人与夫衲子之有贤才德行未经引用混于稠人之中有何辩别要在主人具择人眼目真高明有识之士以至公之论举而出之任他以其职事验他所有才能责他以其成务使伊才德俱展然后始知与诸庸流逈然不同矣千珠万珠里摘得一珠自然价倍寻常其实在贾者之精心妙手也此篇见隐迹自重不为名誉所动也或菴体和尚初参此菴元布袋于天台护国因上堂举庞马选佛颂至此是选佛场之句此菴喝之或菴大悟有投机颂曰商量极处见题目途路穷边入试场拈起毫端风雨快遮回不作探花郎自此匿迹天台丞相钱公慕其为人乃以天封招提勉令应世或菴闻之曰我不解悬羊头卖狗肉也即宵遁去X镇江府焦山或菴师体禅师台州罗氏子嗣此菴景元禅师南岳下十六世谓或菴初参此菴元布袋于天台护国寺之时因此菴和尚上堂举庞居士问马祖曰不与万法为侣者是甚么人祖曰待汝一口吸尽西江水即向汝道居士豁然大悟呈偈曰十方同聚会箇箇学无为此是选佛场心空及第归至此是选佛场之句此菴厉声一喝或菴闻之豁然大悟有投机颂曰商量极处见题目途路穷边入试场拈起毫端风雨快遮回不作探花郎自此之后即匿迹于天台山丞相钱相祖字象先问道于或菴禅师仰慕师之为人乃以天封寺请师住持劝勉令其出世或菴闻而笑曰我不解悬羊头卖狗肉也是夜竟尔逃遁隐身而去实証的人不在名位上着脚试看他遁去是何意思若是今时人惟恐其晚也此篇乃因语识人觅之举其出世也干道初瞎堂住国清因见或菴赞圆通像曰不依本分恼乱众生瞻之仰之有眼如盲长安风月贯今昔那箇男儿摸壁行瞎堂惊喜曰不谓此菴有此儿耶遍索之遂得于江心固于稠人中请充第一座干道是宋孝宗年号临安府灵隐寺瞎堂慧远禅师眉山彭氏子嗣圆悟勤禅师南岳下十五世因见或菴赞圆通像曰不依本分恼乱众生瞻之仰之有眼如盲长安风月贯今昔那箇男儿摸壁行X瞎堂一见此赞且惊且喜曰不谓此菴有此拔萃超羣之儿耶即徧求之后得于江心焦山寺就于稠人众中请充第一座为人天眼目名因实显实至而名自彰何在力求学者勉之此篇见至人识嘱不爽时至而符合也或菴干道初翩然访瞎堂于虎丘姑苏道俗闻其高风即诣郡举请住城中觉报或菴闻之曰此菴先师嘱我他日逢老寿止今若合符契矣遂欣然应命葢觉报旧名老寿菴也翩者如鸟疾飞之貌又自如也访瞎堂和尚于虎丘寺姑苏诸僧俗闻或菴有高尚之风即到郡守处举请住城中觉报寺或菴闻之曰此菴先师嘱我他日逢老寿即止若昔者之分符而今得合符契矣遂欣然应命葢觉报旧名老寿菴也虽则事有一定不移之理何故便曰逢老寿止须知慧眼精明见透无遗也此篇明至言感人谁不敬爱也或菴入院后施主请小参曰道常然而不渝事有弊而必变昔江西南岳诸祖若稽古为训考其当否持以中道务合人心以悟为则所以素风凌然逮今未泯若约衲僧门下言前荐得屈我宗风句下分明沈埋佛祖虽然如是行到水穷处坐看云起时由是缁素喜所未闻归者如市或菴入觉报院后施主请法陞座曰佛祖之道通X亘古今本不变易世间之事从名入利自然有变昔者如江西马祖南岳石头诸祖若有所作皆稽考前贤之法以为训诫考究其可不可以定纲宗持以中道专力以合人心必教以悟为则所以淳素之风凛然犹在至今未泯若约衲僧门下一着子纵饶你向言前荐得早巳是屈我宗风若更向句下分明转见沉埋了佛祖虽然如是行到水穷处坐看云起时便下座由此一番说法缁素听者喜其闻所未闻自是归敬者如尘市之来往不绝也黄金有价白玉有光总不是从人得的此篇言知人以道如水投水也或菴既领住持士庶翕然来归衲子传至虎丘瞎堂曰遮箇山蛮杜抝子放拍盲禅治你那一队野狐精或菴闻之以偈答曰山蛮杜抝得能憎领众匡徒似不曾越格倒拈苕帚柄拍盲禅治野狐僧瞎堂笑而巳或菴和尚既领觉报住持之后士庶翕然如鸟之羣聚于于然而来归向有诸衲子传言至虎丘者瞎堂闻而喜戏而语曰遮箇山蛮杜抝子杜乃不依轨辙抝是不顺人情也来者里放出些拍盲禅拍拊也盲者自不能行拍拊人肩而行谓其不脱洒也只好治你们者一伙野狐精此言似谑其实着力称赞钦羡之极或菴闻之以偈答曰山蛮杜抝得能僧是贼识贼领众匡徒似不曾切莫躲跟X越格倒拈苕帚柄大煞显露拍盲禅治野狐僧箇中能有几人知瞎堂笑而巳怕杀人语出偶然而心情毕露真果是倾葢之遇也不知语脉者岂识二师玅处此篇谓学道要持其平轻重俱不宜也或菴谓侍郎曾公逮曰学道之要如衡石之定物持其平而巳偏重可乎推前近后其偏一也明此可学道矣谓曾公曰学道之至要犹如秤物者但以平为是偏也不得重亦不可推前则谓之重近后即谓之偏俱过而不平矣昔佛语比丘云学道如调絃之法紧则令弦易断缓则使声不和缓急得宜可也明此可以学至道矣朝勤夕怠通病也愿以此为准则但持平一句极所难能倘非切于至道者终不得平此篇谓主法者当知丛林根本不可弃厌衲子也或菴曰道德乃丛林之本衲子乃道德之本住持人弃厌衲子是忘道德也道德既忘将何以修教化整丛林诱来学古人体本以正末忧道德之不行不忧丛林之失所故曰丛林保于衲子衲子保于道德住持无道德则丛林废矣曰人能守道存德实为丛林之大根大本英人哲士乃能成其所学则衲子又为道德之根本也住持人不奖诱衲子是弃厌道德道德既忘住持又X将何法修行教化整理丛林诱引来学耶古之人乃体本以正末其所忧者忧吾道德之不行竟不忧丛林之得所不得所也故曰丛林原为衲子所设故其所保者是衲子衲子乃行道德之人而其所保者又在道德住持不保护衲子衲子若无道德是二俱丧亡则丛林必见其废也是篇词旨娓娓累若贯珠总只教人认得根本此篇言主者要在知贤得贤者而法有所继也或菴曰夫为善知识要在知贤不在自贤故伤贤者愚蔽贤者暗嫉贤者短得一身之荣不如得一世之名得一世之名不如得一贤衲子使后学有师丛林有主也夫为善知识要具知人之明识得众中谁是贤德之者此真为贤德主人也原不在以自贤为贤以得贤为真贤若使伤毁贤人谁为赞助难免愚痴之失蔽覆贤人谁为告语难免暗昧之弊嫉妬贤人谁为相长难免短浅之讥纵使得一身之荣显不如得一世之美名得一世之美名又不如得一贤德之衲子更为美也此何故也使后之学者有真正之师丛林有道行之主也得人授任实为盛举果得一真正道者立纲陈纪卓冠一世能继千载之嘉声岂不快哉此篇见古人去来自在无所系恋也或菴迁焦山之三载寔淳熈六秊八月四日也先示X微恙即手书竝砚一只别郡守侍郎曾公逮至中夜化去公以偈悼之曰翩翩只履逐西风一物浑无布袋中留下陶泓将底用老夫无笔判虗空或菴再住焦山之第三载是日实淳熈六年八月朔四将入灭先示微疾手作一书并砚一只预别郡守侍郎曾公逮至即日半夜化去及明晨曾公至师巳逝矣乃作偈而伤悼之曰翩翩只履逐西风此句言师如初祖之归西也一物浑无布袋中此句又言如憨布袋是物纳于袋中而师之布袋竟无一物显其来去自由也留下陶泓将底用陶泓是砚名有宝泓石泓涵星泓之类此句言师临终以砚见寄也将底用者谓师之砚我无能用所以云老夫无笔判虗空此句乃侍郎自谦之辞亦是极赞之语谓师之道大如太虗空我亦无此一笔能判此虗空也主宾故是妙手然此中有箇生死不相关处人能知否知之可以与语矣此篇言人器能自有分定不可强教也瞎堂远和尚谓或菴曰人之才器自有大小诚不可教故楮小者不可怀大绠短者不可汲深鸱鸺夜撮蚤察秋毫昼则瞋目之不见丘山葢分定也此节明人生本有分定曰人生之才力与夫器量本有大小赋性巳定岂可教之为大小耶譬如楮之小者决不可以包藏大物楮乃木之皮蔡伦将此造纸绠取水之绳绳之短者岂能汲及其深出X庄子至乐篇鸱鸺怪鸟也鸣之则雨昼目无所见夜则能察秋毫亦出庄子秋水篇今引以为譬谓此鸟亦毛羽之属何故夜间极黑处能撮蚤察秋毫及白日之下大张其目即丘山在前亦不能见此何故也葢生成之分定耳昔静南堂传东山之道颕悟幽奥深切着明逮应世住持所至不振圆悟先师归蜀同范和尚访之大随见静率略凡百弛废先师终不问回至中路范曰静与公为同参道友无一言启廸之何也先师曰应世临众要在法令为先法令之行在其智能能与不能以其素分岂可教也范颔之此节言既定难以强为前举事物作譬此以人晓之昔者彭州大随南堂元静禅师阆州玉山大儒赵约仲之子嗣五祖演禅师传东山之道法可称颕悟其幽深奥妙之旨深切而着明东山曾印之曰诸方关楗无逃子掌握矣及至出世住持凡所到处不能振起东山之道圆悟先师归蜀同觉范和尚访之大随见静公凡于事大率忽略而丛林大体百般规条尽皆弛废先师知其才器如此一皆不问回至中途范问曰静与公为同参道友昨见他百凡不整竟无一言启发开导之何也先师曰大凡应世行道临众领徒全要在以法令为先其法令之必行在乎人之智识能力耳其能与不能乃人平素之分定他非不知乃不能行也彼既X不能行我岂能教之哉范闻而颔之颔者意有所领也高视濶步大家气象而威严济济人孰不知其奈做不出真果差一丝毫不得学者宜自悚慄也此篇言学道要先正心心正而万物从化也瞎堂曰学道之士要先正其心然后可以正已正物其心既正则万物定矣未闻心治而身乱者佛祖之教由内及外自近至远声色惑于外四肢之疾也妄情发于内心腹之疾也未见心正而不能治物身正而不能化人此节教先正其心谓凡欲发出世心学无上道者先要将此一片心立教端正洗涤得洁净然后才能正自已之身心亦能正他人之身心也其心既是端正则万物皆随而正之矣未闻有人心既治而此身犹乱者也佛祖之教法总皆由内而至于外自近而至于远声色之迷人四肢之患外疾也妄想之情欲心腹之患内疾也未见有自心安静而不能治物自身端正而不能化人者葢一心为根本万物为枝叶根本壮实枝叶荣茂根本枯悴枝叶夭折善学道者先治内以敌外不贪外以害内故导物要在清心正人固先正已心正已立而万物不从化者未之有也此节明心为根本葢一心为根本万物为枝叶若根本壮大而充实则枝叶自然荣秀而茂盛若是X根本枯悴则枝叶必定夭折所以善学道者先要治其内内治自能敌诸外境不要贪逐外尘而返害自心彼欲引迷导物要先自清净其心欲去正治乎人必先要正乎自已心既正已既立而万物不从其教化者未有是理也正心诚意便是出世根基根基匪立万事俱弛废矣此篇见道行有时滋养至而味自全也简堂机和尚住番阳筦山仅二十年羮藜饭黍若绝意于荣达甞下山闻路旁哀泣声简堂恻然逮询之一家寒疾仅亡两口贫无歛具特就市贷棺塟之乡人感叹不巳此节明迹虽晦而仁心自显简堂和尚住饶州鄱阳县筦山仅二十载菜用藜藿饭即黍粟胸中绝无一念求荣华显达之想每尝下山闻路傍人家有哀泣之声简堂为之恻然及询问之答曰时因寒病竟亡两人以家贫无歛塟之具所以哀也师就市中贷其棺以埋塟之乡人感叹不巳侍郎李公谓士大夫曰吾乡机老有道衲子也加以慈惠及物筦山安能久处乎会枢密汪宣抚诸路达于九江郡守林公虗圆通法席迎之简堂闻命乃曰吾道之行矣即欣然曳杖而来登座说法曰圆通不开生药舖单单只卖死猫头不知那箇无思算喫着通身冷汗流缁素惊异法席因兹大振此节明时既至而道化自彰侍郎李公名浩字德X远号椿年幼阅楞严如游旧国参应菴和尚有省谓士大夫曰吾乡机老真有道德衲子加之仁慈恩惠于人筦山小院安能为师之久居乎即会枢密汪明远枢密即今称都察院宣抚即今巡按也诸路宋云路今称为府以书致于九江郡守林公叔达虗庐山圆通法席迎之简堂闻命乃曰吾道其行矣即欣然曳杖而来登座说法曰圆通不开生药舖单单只卖死猫头此因僧问曹山曰世间何物㝡贵山曰死猫头丹霞颂曰腥臊红烂不堪闻动处轻轻血污身何事杳无人着价为伊不是世间珍喻向上事也不知那箇无思算喫着通身冷汗流缁素闻之一皆惊异法席因兹大振古人三二十年冷山角里无一点热气忽然被人推出来便见熏天炙地讵可与今时旋蒸热卖者同日而语此篇教学者当存大体勿拘小节也简堂曰古者修身治心则与人共其道兴事立业则与人共其功道成功着则与人共其名所以道无不明功无不成名无不荣此节言古人纯公而无私谓古人修其身治其心身正心通之后不私受其道则与一切人共明此道或兴一事立一业事成业就之后不私立其功则与一切人共显其功道既成功既显不私得其名则与一切人共彰其名所以语其道则道无不X明论其功则功无不成着其名则名无不荣所以亘千百世而不泯也宜矣今人则不然专已之道惟恐人之胜于己又不能从善务义以自广也专己之功不欲他人有之又不能任贤与能以自大也专已之名不与他人共之又不能谦光导物以自达也是故道不免于蔽功不免于损名不免于辱此古今学者之大分也此节谓今人专私而无公今人则不然专行一已之道惟恐人之道胜于己又不肻虗心从善务合其义惟以自为广也设使立功专欲掩人之功不与他人共之又不能任彼贤能之士以扶助之惟以自为大也设使名成务以为自显不欲与他人共之又不能谦恭蓄德和光同尘引接于人惟以自为达也如此一片私心虽有道不免为私心所蔽虽有功不免为私心所损虽有名不免为私心所辱此两般学者乃古今一定之大分别也公私一判品类天渊所以名播寰区而道扬今昔者公也彼私心自恃者所谓根疎者不固基薄者易危故道有蔽功有损有辱必然之理也此篇言学道宜苦志深修蓄养厚大方可发而用之也简堂曰学道犹如种树方荣而伐之可以给樵薪将盛而伐之可以作榱桷稍壮而伐之可以充楹枋老大而伐之可以为梁栋得非取功远而其利大乎X此节先以物情况显谓学道工夫犹如世人种树相似才荣长便欲伐之虽无大用可以供给樵薪及稍长盛茂而即伐之可以作榱桷周曰榱齐曰桷即椽也稍壮坚固而欲伐之可以充楹枋楹柱也枋枅枋也老大而后伐之可以为梁栋嵴木曰栋负栋曰梁此岂非取功远而其利大乎所以古之人惟其道固大而不狭其志远奥而不近其言崇高而不卑虽适时龃龉穷于饥寒殆亡丘壑以其遗风余烈亘百千年后人犹以为法而传之乡使狭道苟容迩志求合卑言事势其利止荣于一身安有余泽溥及于后世哉此节正明道必真修所以古之学道者惟知其此道固是广大而无际非狭小之量可学故所立之志高远深奥而不浅近所发之言尊崇旷濶而不卑小虽遭时势之龃龉龃龉者谓人齿相值一前一却比坎坷之意或穷于饥寒以至危亡于丘壑人虽往矣其所遗留之道风余剩之功烈亘百千年而不泯后人犹以为法则世世相与传之而不休也向使他视此道为狭小操守之际苟且取容于己以浅近之志阿谀求合于人以卑小之言事奉权势之家纵得些利益只好荣显于一身又安有余泽恩惠普及于千百世之后哉喻得晓然说得通畅只是无人効行为可惜也此篇见道义相投不异如水乳相合也X简堂淳熈五秊四月自天台景星巖再赴隐静给事吴公佚老于休休堂和渊明诗十三篇送行其一曰我自归林下巳与世相疎赖有善知识时能过我庐伴我说道话爱我读佛书既为巖上去我亦为膏车便欲展我钵随师同饭蔬脱此尘俗累长与巖石居此巖固高矣卓出山海图若比吾师高此巖还不如简堂和尚淳熈五年四月自天台景星巖再赴隐静寺之请吏科给事吴公芾乃宋之明儒逸老于休休堂和陶渊明先生韵一十三首与简堂和尚送行其一曰我自致仕以来休归林下巳与世间久疎远矣幸赖有师乃真善知识时时能过我之草庐为我说出世妙道之语又爱我能读先佛经书师归巖上我亦备其膏车与师同去既到巖中师即展钵而食于我我亦幸然同师饭蔬脱卸尘劳一切恶俗之累也但愿长长与师同居此巖然则此巖固是极高峻矣卓然逈出于山海图𦘕之表山海经中有图写尽天下名山胜境巖虽高妙若将比对吾师道德之高而此巖又则不如矣我生山窟里四面是孱颜有巖号景星欲到知几年今始信奇绝一覧小众山更得师为主二玅未易言其二曰我休余生于山窟里四面皆是孱颜之状孱颜者山高貌殊可爱也别有一巖名曰景星意每欲到而未能往怀之亦几年矣今日既到始才信知果然奇绝何以见奇试一观览之众山矗矗X万水溶溶俱小之也岂非奇绝乎不惟巖之奇妙更得吾师为巖之主以此二妙未可容易言也我家湖山上触目是林丘若比兹山秀培塿固难俦云山千里见泉石四时流我今才一到巳胜五湖游其三曰我家搆居于湖山之上目之所触无非是绿水青山幽林丘阜可谓得其所矣若比此巖之高绝秀丽则吾之居处若培塿然岂能俦类之哉培塿小阜也其所以不能俦匹者何试看此处一放目间则云山千里可见又所喜者泉石四时常流我今日刚才一到幽趣潇然便巳胜过昔日之五湖游矣我年七十五木末挂残阳纵使身未逝亦能岂久长尚冀林间住与师共末光孤云俄暂出远近骇苍黄其四曰我今年巳七十五矣其光景犹如木梢之上挂得一片残阳相似纵使此身虽存未往又岂能久长耶所谓来日无多虽则老去而意中尚望住此林间与师共摄其末光也师今虽有别去亦如孤云之暂出远近总皆惊骇苍黄苍黄急遽貌昔汤时七年不雨忽孤云暂出犬吠狂走皆苍黄失措也爱山端有素拘俗亦可怜昨守当涂郡不识隐静山羡师来又去媿我复何言尚期无久住归送我残年其五曰喜爱山林端的是素来性分也拘执俗情诚为可怜如我向来出守于当涂时孜孜宦海竟X不知有箇隐静在彼为奇为妙此皆为俗事之所拘也独羡吾师曾从隐静来今向隐静去而真得隐静之乐我媿不知复何言哉去虽复去惟期切莫久住愿归来送我了此一段残年也师心如死灰形亦如藁木胡为衲子归似响答空谷顾我尘垢身正待醍醐浴更愿张佛灯为我代明烛其六曰吾师之心万虑俱忘巳如死灰然心既静形亦藁矣庄子云子游问南郭子期曰何居乎心固可使如死灰形固可使如藁木乎然则心形俱寂何故又为四方衲子之所归从此亦似响答于空谷应物无心也顾我尘劳垢秽之身正欲待师以醍醐而浴我也更祈吾师张显佛祖心灯以代光明而烛于我也扶疎巖上树入夏总成阴几年荆棘地一旦成丛林我方与衲子共听海潮音人生多聚散离别忽惊心其七曰巖上之树一一扶疎掩映一入夏来茂盛成阴荫覆巖中可谓清凉之极也昔时乃荆棘丛生之地几年之间不觉一旦竟成梵剎我方才与四来衲子听吾师说法如海上潮汐之音不失时也幸然相聚而又要别去大抵人生世间苦多聚散而今日又云离别不由人不忽地而惊心也我与师来往岁月虽未长相看成二老风流亦异常师宴坐巖上我方为聚粮倘师能早归此乐犹未央其八曰我与师相与往来岁月虽未久长而彼此X相看竟成二老人也夫既老矣其彼此风流较之异于常辈昔日师来寂然宴默敷坐巖上我则聚粮作供养主倘若吾师早得归来此等之乐亦未尽矣纷纷学禅者腰包竞奔走才能说葛藤痴意便自负求其道德尊如师葢希有愿传上乘人永光临济后其九曰纷纷纭纭不知几许学参禅者而腰包顶笠竞逐驰驱奔南走北竟无一箇真实参学的衲子三年两载口里学得几句扯葛藤语一片愚痴之心便自负以为得手求其道隆德胜如师者实所希有我更愿师相传此道必须要大乘根器之人使将来永远光大继起临济之后可也吾邑多缁徒浩浩若云海大机久巳亡赖有小机在仍更与一岑纯全两无悔堂堂二老禅海内共期待其十曰吾此乡邑之中染衣剃落者极多浩浩然如云兴海涌不可胜数大机即杭州天宁寺重机明真禅师台州人嗣玄沙师备禅师久巳迁化矣幸喜而有小机在也小机即简堂行机禅师仍复更有一岑即圆极岑和尚今此二老乃道纯德全之真善知识彼此无过无悔二师之道风堂堂大盛海内禅流总其相期相待也古无住持事但只传法旨有能悟色空便可超生死庸僧昧本来岂识西归履买帖坐禅牀佛法将何恃其十一曰古来原无住持之事但只各自所证以X心印心为传法之宗旨也凡学者果有能真实悟到诸色皆空之处便可以超越生死庸僧者戚戚于衣食念念于名利生不知来死不知去寻常粥饭之流也竟尔昧失天真本来之性自已尚且不知又岂知西来大意乎来意既不得知至于西归之履转更不知矣达磨大师御塟熊耳山魏武帝使宋云往西域回至葸十夕岭遇师手𢹂只履云乃问何往师曰西天去云归告帝帝令起圹唯空龛只履在焉且今时衰道丧竟有广送珍奇买着贵人长者之书帖举荐来坐禅席虗妄如此佛法将何可恃而能振也僧中有高僧士亦有高士我虽不为高心麤能知止师是箇中人特患不为尔何幸我与师俱是邻家子其十二曰出家为僧者实有道充德备之高僧吾儒士中亦有超羣拔萃之高士我虽不能为高人而此心粗能知止足也粗略也师本是高僧中一箇挺特丈夫为欲隐其形迹特不肯居其高尚如是之人诚难俦侣不审我有何缘幸然得与吾师生同邻隐同山道同乐也师本穷和尚我亦穷秀才忍穷心巳彻老肯不归来今师虽暂别泉石莫相猜应缘聊复我师岂有心哉其十三曰师之志能固守斯穷是箇穷得的和尚我亦固守斯穷是箇穷得的秀才忍穷之心彼此俱巳得透彻矣可谓无碍解脱人也然彼此既能X证得此穷字受用今且老矣岂肯不归心于此乐耶如今师虽暂别我故告诸泉石中人幸勿猜疑师今为应彼之缘聊以我复之也岂真是有心而欲往哉理学名儒深穷道窟不感而感也解脱宗师应化无方不应而应也二公良遇岂非千载之幸乎此篇见遁迹自持果熟香飘无心道大也给事吴公谓简堂曰古人灰心泯智于千巖万壑之间㵎饮木食若绝意于功名而一旦奉紫泥之诏韬光匿迹于负舂贱役之下初无念于荣达而卒当传灯之列故得之于无心则其道大其德宏计之于有求则其名卑其志狭此节明古人无心而道自显吴公谓简堂和尚曰古之学者死灰其心泯灭其智深藏于千巖万壑之间从溪㵎而饮以草木为食何甞有意于功名利养及至道成德备声名远播一旦奉天子紫泥之诏紫泥者天子六玺皆以武都紫泥以封函匣使鬼神不敢视也武都即今阶州其山水皆赤故将以为印色犹然韬光匿迹或在负舂贱役之下本无心于荣达而后竟当传灯之列非有冀望非是希求要皆得之于无心故其道益大其德愈宏若使作计以求则其所得之名返卑所存之旨转狭矣惟师度量凝远继踵古人乃能栖迟于筦山一十七X年遂成丛林良器今之衲子内无所守外逐纷华少远谋无大体故不能扶助宗教所以不逮师远矣此节证简师深蓄而德自彰惟师之度量凝远乃可继续慧命接踵古人也迟止息于筦山一十七年甘守名分遂成法门之良器迩来衲子观其内无实德而外逐纷华竞争名利少有法门远计全无教化大体所以不能扶助宗教以此辈较之诚不及师远矣替古人争豪强为今人添憎习诚有忿然不平之感此正举其名而指其实使人知世有所尊所亵也此篇教人行事要存正理勿纵私心也简堂曰夫人常情罕能无惑大抵蔽于所信阻于所疑忽于所轻溺于所爱信既偏则听言不考其实遂有过当之言疑既甚则虽实而不听其言遂有失实之听轻其人则遗其可重之事爱其事则存其可弃之人斯皆苟纵私怀不稽道理遂忘佛祖之道失丛林之心故常情之所轻乃圣贤之所重古德云谋远者先验其近务大者必谨于微将在博釆而审用其中固不在慕高而好异也世人之常情触境随情少有不被其所惑者大抵被惑有四种一则凡闻人语不审察是非是为轻信所蔽也二则或遇事欲为不为是阻于所疑也三则或于他人心存亵慢是忽于所轻也四则或于物我极意营求是溺于所爱也信既有偏则所X听之言定不考其虗实遂有过情不及情之言其惑一也我既有疑于彼则彼之言虽是当理亦不肯听遂有失实之听其惑二也我苟轻忽彼人则彼实有可尊之事亦并弃之不肯用其惑三也我若深爱其事而不问彼实是可弃之人但因其事以信存其人其惑四也此四者皆是苟且以纵其私情而不稽考真正道理遂致忘佛祖之道违背大众之心凡寻常人情之所轻忽者实为圣贤之至重者也古德云欲谋远大之事必先以近小者验之欲为广大之作必先于微细处谨之凡事将在博釆广览而审用于其中诗云劳心博釆用固不在慕高而好异也纵情背理慕高好异由不学之所至也劳心博釆用圣人言也思之思之此篇见古人以道自适外境不能移也简堂清明坦夷慈惠及物衲子稍有诖误蔽护保惜以成其德甞言人谁无过在改之为美此节出其言行谓简堂和尚生平为人清明坦夷清乃廉而不淈明乃善知贤否坦荡而平夷加以慈恩惠及于人诖误即过差也衲子中稍或有些差错过失便与他蔽护保惜暗使悔改以成人之德行甞言人谁无过在改之为美也住鄱阳筦山日适值隆冬雨雪连作饘粥不继师如不闻见故有颂曰地炉无火客囊空雪似杨花落岁穷衲被蒙头烧榾柮不知身在寂寥中平生以道自X适不急于荣名赴庐山圆通请日拄杖艹屦而巳见者色庄意解九江郡守林公叔达目之曰此佛法中津梁也由是名重四方其去就真得前辈体格殁之日虽走使致力为之涕下此节明其实事住鄱阳筦山日正遇季冬月雨雪连日不止饘厚粥也饘粥不继者似绝餐也师宴如也如不闻见故有颂曰地炉无火客囊空雪似杨花落岁穷衲被蒙头烧榾柮不知身在寂寥中榾柮乃树无枝叶短木也即此知其清廉之至也平生以道自得为乐不急于求名赴庐山圆通请之日惟拄杖草屦而巳有见师形仪使人之颜色敬而庄鄙意消而解也九江郡守林公一见乃曰此佛法中之津筏桥梁也由是名重四方其师之行止去就真得古人之体格入寂之日虽寻常走使用力之人无不痛哭流涕葢其德感人如此凡学者看书要看一篇之中那里是关系处如此中谓雨雪连作如不闻见者是勉强做得的么观此则众德备宜矣此篇教人当知时识机任缘而住也侍郎张公孝祥致书谓枫桥演长老曰从上诸祖无住持事开门受徒迫不得巳像法衰替乃至有实封投状买院之说如乡来枫桥纷纷皆是物也此节明常人无智侍郎张孝祥致书与苏州枫桥桥在寒山寺前演长老即常州华藏遯菴宗演禅X师福州郑氏子得法于大慧禅师南岳下十六世孝祥问道于师谓曰从上诸祖无有立住持之事或有开剏山门受纳徒众皆不得巳为人逼迫而为之也像季之时佛法衰替乃至有一种求名之辈结托当道有力宰官转本以求实封赐额赐号者更有求利者投托士夫商贾申投情状伪卖伪买以网钱帛者这些说话一向巳来枫桥寺里纷纷纭纭说长道短角觜不止皆是此等人物也公之出处人具知之啐啄同时元不着力有缘即住缘尽便行若稗贩之辈欲要此地造地狱业不若两手分付为佳耳此节明演公出处如公之或出或处领众行道人皆知之啐啄者如鸡抱卵子将欲出以嘴吮曰啐母知欲出以嘴囓曰啄谓人之机缘相投亦如之也若使啐啄同时元不要人着力有缘即任缘而住无缘则拽杖便行若使稗贩之辈欲要贪恋此地巧用心机乃造地狱业也公不若以两手分付与他返为佳耳稗贩者稗是草似稻而非稻俗谓良田中𦴭稗松林中荆棘也或作裨贩裨音悲附也谓裨附我法中以佛法贪贩利养也故楞严云裨贩如来造种种业此一篇语胜转一大藏摩诃般若自能令汝消灾获福此篇美有实德者不随世改易也慈受深和尚谓径山讷和尚曰二三十年来禅门萧X索殆不堪看诸方长老奔南走化不知其数分烟散众满目皆是惟师兄神情不动坐享安逸岂可与碌碌者同日而语也钦叹钦叹此段因缘自非道充德实行解相应岂多得也更冀勉力诱引后昆使曹源涸而复涨觉树凋而再春实区区下怀之望也东京慧林寺慈受怀深禅师寿春夏氏子嗣长芦崇信禅师青原下十三世临安府径山妙空智讷禅师亦嗣长芦信禅师慈受和尚赞美径山曰近二三十年来禅门下渐渐萧索寂寥也殆不堪看诸方作长老为着名利二字不是奔南便是走北如此者不知其数又一种没意志的不是分烟便是散众如此者满目皆是者一段光境甚为可惨惟独老师兄神与情皆凝然不动自能坐享安逸此等受用岂可与碌碌庸常辈同时而语也钦叹钦叹乃敬服之极也此段因缘自非道德充实行解相应岂可多得也泯解而修曰行心明朗彻曰解更所冀望者惟敏勉道力诱引来学且曹溪之渊源今将涸竭矣惟兄之法泽能使之复涨菩提之觉树今将凋落矣惟兄之道风能使之再春此实区区下怀之所望也区区小貌自谦之辞此篇不重在赞德人之德而重在勉力于后昆也所谓源将涸而复涨树将凋而再春其企望不浅此篇教人忍谗息谤勿事争竞也灵芝照和尚曰谗与谤同耶异耶曰谗必假谤而成X葢有谤而不谗者未见谗而不谤者也夫谗之生也其始因于憎嫉而终成于轻信为之者谄佞小人也古之人有输忠以辅君者尽孝以事亲者抱义以结友者虽君臣之相得父子之相爱朋友之相亲一日为人所谗则反目攘臂摈逐离间至于相视如宼讐虽在古圣贤所不能免也然有初不能辩久而后明者有生而不能辩死而后明者有至死不能辩终古不能明者不可胜数矣此节戒人切毋轻信杭州灵芝圆照湛然律师余杭唐氏子礼慧才法师受戒时感观音像放光师自设问曰谗谮与诽谤是一样是两样谗者佞言深切谮害贤良也谤者未至深切但言人之恶也答曰大抵谗害于人者必先假诽谤而成葢世人但有诽谤而不加谗害者有之未见有谗害于人而不先加诽谤者也夫谗之所以生其始皆因憎恶嫉忌于人而终成于轻听傍人之说作此等说话者原是谄媚便佞之人不可听也此事不但今日如此如古之为人臣者有捐躯赴死输忠以奉君为人子者有委曲承顺尽孝以事亲为结友者有辅仁抱义尽心以相契然此情和理顺之际君臣之相得父子之相爱朋友之相亲可谓至矣忽然一旦为小人谗谤致使父子生瞋而反目兄弟鬪诤而攘臂君臣疎斥而摈逐一相接见视之如宼讐孟子曰君之视臣如草芥则臣视君如宼讐X此等情状虽上古圣贤所不能免皆由小人之谗谤也然有初时不知为小人愚弄成此离间久而后知者有之又有尽此一生竟不能辩直至死而后知者亦有之更有至死之后亦不能辩即迟之终古不能明知者不可胜数矣子游曰事君数斯辱矣朋友数斯疏矣此所以戒人远谗也乌乎谗与谤不可不察也且经史载之不为不明学者览之莫不知其非往往身自陷于谗口噎郁至死不能自明者是必怒受谗者之不察为谗者之谄佞也至有羣小至其前复谗于他人则又听之以为然是可谓聪明乎葢善为谗者巧便鬬搆迎合蒙蔽使其瞢然如为鬼所魅至有终身不能察者此节教人明察其非此又承上忠君信友而来言谗谤之害不小乃引古人之言为证子游孔子弟子姓言名偃字子游数频凟也事君苟谏之不行则去之可也若频为凟谏则听者厌烦小人乘间谗谤轻则去其爵重则伤其身是求荣而返辱也是谓事君数斯辱矣导友不纳则止之可也若频为劝卖则听者厌烦小人乘间谗谤小则口然而心怒大则愤恨而仇报是求亲而返疎也故曰朋友数斯疏矣此所以戒人远谗也乌乎谗之与谤不可不深加审察宜一切经史载之註之不为不详一一分明说出凡诸学者读之覧之莫不知听人谗谤终是败德往往见人此身陷落于谗人口X中噎是哽于喉也郁结于心也哽结至死而不能自察明白者无别是必怒时偶受谗人之言而不审实竟受谗人之谄佞也至有羣小立于吾前复谗于他人则吾又轻听愈笃信之以为然自既受其谗复信谗于他人是可谓之聪明乎葢善为谗谤者有多般作权弄巧多种方法便利鬬搆两头逢迎取合于人将他蒙昧着覆蔽着使人昬瞢犹如鬼魅所着以至终身而不能察识为谗人所迷惑于我心也伤哉孔子曰浸润之谮肤受之愬其言浸润之来不使人预觉虽曾参至孝母必疑其杀人市非林薮人必疑其有虎间有不行焉者则谓之明远君子矣此节教人预觉其言此又承上孝亲而来言谗谤之害人不小能令至孝之子亦见疑于贤母孔子姓孔名丘字仲尼周灵王庚戌二十一年十一月初四日生于鲁国兖州邹邑平乡晋昌里父叔梁纥母颜氏至唐七帝玄宗谥号文宣子张问明子曰浸润之谮肤受之愬不行焉可谓明矣註曰浸润者如水浸灌滋润渐渍而不骤也谮者毁人之行言毁人之行渐渍而不骤则听者不觉其入而信之深也肤受谓肌肤所受利害切身愬与诉同愬者诉已之怨也言人诉冤急迫而切则听者不及致详而发之暴矣二者皆难察识人能察之则可见其心之明照之远不蔽于近也曾参字子X兴孔子弟子武城人至孝孔子因之作孝经秦之甘茂曰鲁人与曾参同名者杀人人告其母曰汝子杀人母曰吾子仁孝不杀人织机自若少顷人又告曾参杀人母又自若又一人告之其母投杼下机踰墙而走今臣贤不及曾参王信臣又不及参母疑臣者不特三人臣恐大王投杼矣秦武王任使甘茂伐韩故作此语也韩子曰庞葱与魏大子质于邯郸谓魏王曰今一人言市有虎大王信乎王曰否曰二人言信乎王曰疑之矣曰三人言信乎王曰寡人信之矣曰夫市无虎明矣然三人言而既信今邯郸去大梁远于市议臣者过于三人愿王察之王曰寡人自为知方辞行果有谗言于王者间有不疑不信此等说话者致令谗谤不得行焉此可谓高明远达之君子也予以愚拙疎懒不喜谄附妄悦于人遂多为人所谗谤予闻之窃自省曰彼言果是欤吾当改过彼则我师也彼言果非欤彼亦徒为耳焉能凂我哉于是耳虽闻之而口未甞辩士君子察不察在彼才识明不明耳吾孰能申其枉直求知于人哉然且不知久而后明耶后世而后明耶终古不明耶文中子曰何以息谤曰无辩吾当事斯语矣此节方出自已之言此乃灵芝和尚自叙忍谗之由引文公息谤以自消弭也谓我赋性愚拙为人疎散而懒堕生平不喜谄媚阿附虗妄取悦于人X遂多为小人谗谤予闻人谗谤之语私自省察曰彼言果是吾当自知改过彼人即是我之师也彼言若非彼自作自受徒然妄为耳浼染污也又焉能染污于我哉于是耳虽闻之而口未甞辩士君子或能审察于我或不能审察在彼人自家才识之明与不明耳吾岂必欲申明是枉是直求知于士君子哉然且不知今日不明久而后明也或有之又或此生不明后世而后明也亦有之甚至有终古而不能明者亦有之也文中子曰何以息谤曰无辩吾当承事斯语以自忍也文中子姓王名通字仲淹洛阳龙门人殁后门人谥为文中子西游长安见隋炀帝奏太平言十二䇿帝大悦既归九年续修六经大备贾琼问曰何以息谤子曰无辩问如何止怨曰无争乃云闻谤而怨者谗之囮见誉而喜者佞之媒绝囮去媒谗佞远矣囮音讹鸟媒也古人气魄何其廓落如此处难处之事非至人则不能也此为真知悔者诚意所至耳此篇教真参实学究其至极之所以也懒菴枢和尚曰学道人当以悟为期求真善知识决择之丝头情见不尽即是生死根本情见尽处须究其尽之所以如人常在家愁什么家中事不办此节期以顿悟临安府灵隐寺懒菴道枢禅师嗣道场居惠禅师南岳下十八世谓若要做出世丈夫必当以彻悟为期更须要真正明眼之师为我X剖决其疑滞拣择其邪正所谓悟后正要见人若有一丝头情识念头未尽即是生死根本及到情见尽处更须要究竟他极尽之所以古云莫谓无心云是道无心犹隔一重关譬如人常常在自已家中愁什么家中大小事务不办沩山云今时人虽从缘得一念顿悟自理犹有无始习气未能顿尽须教渠净除现业流识即是修也不是别有行门令渠趋向沩山古佛故能发此语如或不然眼光落地时未免手脚忙乱依旧如落汤螃蠏也此节引证真修沩山祐祖道今时道流虽则从缘得一念顿悟自理犹尚有无始劫来三业十恶之习气未能顿然除尽须教他二六时中但自已净尽除去现前业识流浪中之微细生灭即是修也不是此外别有箇甚的法门令渠趋向沩山古佛乃能发此语如或孟浪承当待到眼光落地之时未免手忙脚乱依旧犹如箇落沸汤的螃蠏相似可叹也灵丹一粒点铁成金又何须千言万语只要受持得净除现业流识一语可以成等正觉此篇见招提中物不可轻用因果历然也懒菴曰律中云僧物有四种一者常住常住二者十方常住三者现前常住四者十方现前常住且常住之物不可丝毫有犯其罪非轻先圣后圣非不丁宁此节言僧物不可涉私律中云僧物有四种一者X常住常住谓众僧舍宅什物树木田园仆畜米麦等物以体局当处不通余界但得受用不许分卖故重云常住常住也二者十方常住谓寺中供僧成熟之饮食等物体具十方非局本处善现律云不打钟食犯偷盗罪今诸寺同居同食食既成熟乃打钟鼓葢明十方僧俱有分故也三者现前常住此有二种谓一物现前二僧众现前但此物惟施此处现前僧众故也四者十方现前常住谓亡僧之物施轻体同十方唯本处现在得分故毗婆沙论云盗亡僧物则于谁处得根本罪答巳作羯磨者于羯磨众处得若未作羯磨者普于一切善说诸法众得今详分亡僧物十方来僧在羯磨数前即得羯磨后来不得也且常住之物不可丝毫有犯设一犯着其罪苦非轻先圣如诸佛后圣如诸祖谁不以此常住之物切切戒之也往往闻者未必能信信者未必能行山僧或出或处未甞不以此切切介意犹恐有所未至因述偈以自警云十方僧物重如山万劫千生岂易还金口共谭曾未信他年争免铁城关人身难得好思量头角生时岁月长堪笑贪他一粒米等闲失却半年粮此节教戒谨须当谛信往往或住持或执事闻此叮咛教戒之言未必能信纵信知谓地狱罪苦不轻而未必能行山僧或行脚时或住院时出处之间未甞不以此众僧之物切切存之于心也不可X轻犯犹恐时中有所未到因述偈以自警云十方僧物重如山万劫千生岂易还金口共谭曾未信他年争免铁城关金口即大觉金仙之口乃佛说也人身难得好思量头角生时岁月长堪笑贪他一粒米等闲失却半年粮此如午夜钟声不觉令人大梦警起更有沉于醉乡者虽闻亦不醒也为之奈何此篇申明禅教不是二法元一理也懒菴曰涅槃经云若人闻说大涅槃一句一字不作字相不作句相不作闻相不作佛相不作说相如是义者名无相相达磨大师航海而来不立文字者葢明无相之旨非达磨自出新意别立门户此节总明佛旨无差佛言若有人闻我所说大涅槃梵语涅槃此云灭度谓灭除烦恼度生死海也又涅即不生槃即不灭不生不灭之理名大涅槃或闻一句或闻一字于其中间不作字相者知文字性空不作句相者达言语性空不作闻相者能闻之性本空不作佛相者能说之人亦空不作说相者所说之法亦空如是义者指上五种空相此为无相之相也菩提达磨乃香至国王之次子在西天为二十八祖东土为初祖谓大师泛舟渡海而来面壁嵩山直指人心见性成佛不立文字葢本涅槃经说乃明此无相之旨非初祖新出已意别开一无相法门也然则如来如此而说祖师以X此教人岂有两般近世学者不悟斯旨意谓禅宗别是一种法门以禅为宗者非其教以教为宗者非其禅遂成两家之说互相诋訾譊譊不能自巳噫所闻浅陋一至于此非愚即狂甚可叹息也此节言无识妄生分别近世粗心学者不悟知佛祖一理谓禅宗别是一种法门以禅为宗者单主于禅即非习教者之人以教为宗者单主于教又非习禅者之士遂成两家之说不惟分疆立界而返致互相毁谤譊譊喧争也喧争而不止噫者叹息此辈不通大道者所闻卑浅而兼鄙陋相争相谤以至如此要知此等人不是愚人即是狂徒甚可叹息也于三百篇之后出此一篇收尽从前许多说话总归于无相旨中而巳若人知得经意祖意了了无疑则三百篇皆为剩语旨哉言乎禅林宝训笔说卷下X左都御史张照得天居士心赋幼诵诗书惟通章句长缃窥素徒乱狂华既理障之沉深亦欲根之坚固周旋乐趣弥益苦荄意蕊纷开头燃良痛侧闻宗说能使心地清凉乃阅教文涉猎龙宫宝藏初知山河大地本是妄生地水火风原从幻结一身非有此外何言然而明暗色空尘尘和合身亲民物了了当前欲遣去则皆非岂混同而犹是舍一取一罔息于驰求前三后三弥增其较计得少谓足中止化城慕圣厌凡两头壁垒惟身惟口惟意步步交加曰贪曰嗔曰痴层层涉入灭此生彼终无巳时误后悔前岂能自在幸十世福田之广种遇一人首出之垂慈钦惟皇上参赞三无经纶万有用周孔之典则致唐虞之恊和尊居九重而如游山泽恩覃八极而视等浮云同太虗之穆清若杲日之明照现帝王身而为说法发如来藏于一微尘夙契一贯之心源宏阐别传之妙旨未尝言说巳震雷音普示提撕常垂甘露怜迷头认影为解结开巾遂使蛙出井心翘首而瞻天际蜂穿纸隙翾飞以近X日辉始知本性如然此门不二大学之道固御世之权衡直指之传乃明德之统要非叙伦庸礼脩政明刑何以妙此心之法相非破妄泯真圆通普觉何以濬万化之灵源空有相倚而成尽其有才圆空性幻实异名而一履其实始了幻因名相空华涅槃实际如犹未到寸丝不挂之实际将何以釆万善具足之空华世出世间不取一法空投空际𡩋舍万缘历劫难报斯恩大千的归一旨今者奉勅恭撰心赋一篇进呈御覧爰述此序自志本末夫心也者譬喻莫施敷陈奚尽婴儿开口巳了根源佛祖相商莫能下语即金针在手何由捉霞彩以裁缝纵綵笔凌云岂可取太清以绘画然一丝孔宛然华藏千须弥不异毫毛物物圆成头头显露岂斯赋独乃非心心亦非心赋甯是赋盖即鹦鹉剪舌而学语蚯蚓鼓脰而鸣欢黄花对日而舒颜翠竹因风而吟籁云尔赋曰无生无灭无在无迁慈氏以后威音以前卓尔独存而离彼离此湛然常住而匪中匪边惟圆斯觉惟觉斯圆圆不见圆圆周他自觉无所觉觉徧人天拈起十方虗空不足以絜其大数尽恒沙万有不足以语其全芥子孔中容纳四大海水屈伸臂顷直过万八千年攘为已有则曰正法眼藏权当X人情则曰直指别传何凡何俗何圣何贤何迷何悟何法何禅六趣三涂全该真体十身四智靡隔妄缘起而无生诸佛入涅槃于众生识海寂而常动众生堕生死于诸佛心源无一尘而不入如大圆镜无一剎而非真是金刚圈若大火之聚空濯手难近若水银之堕地转瞬渺然法法依之影现如摩尼珠体非一色物物仗此光腾如宝丝网层映相连扩为六合而又包六合之外故莫量其外之际碎为微尘而又居微尘之中故莫测其中之坚色色全彰头头显露廓然无相而众相交横寂尔无音而羣音并吐欲要其终智胜之所不能穷欲原其始然灯之所不能遡欲走以避则九天九地总相逢欲捉以观则千劫千生不能遇茫无朕迹何地可以染污周遍大千何所容其保护大小同量高卑同度有无同体生灭同住亦是亦非亦起亦仆亦远亦近亦缁亦素了之则一道齐平执之则千途各立依回于地水火风眩转于受想行识牵缠于见闻觉知泥滞于去来今昔迷误于狐唾貍涎寻探于破书残籍茫昧于泬寥杳冥计较于寸分丈尺拈弄于有觉精魂断灭于无知木石厌弃于人我众生埋没于暗明空色安排于佛剎道场起倒于世谛徽纆习惯于揑目生花痴着于遗金拾砾淆乱于欣就厌离纷纭于得失损益乌非黑鹤非白无始劫来名相迹道黑道白鹤正白X乌正黑六结当心不调直疑白疑黑是以着处便粘交加不释以胶投漆而漆亦为胶以客迎宾而宾全是客春蚕成茧而茧还缚身夏虫依冰而冰先丧魄热毒海漫漫沉沉铁围山巍巍岌岌四种相怪怪奇奇一个我绵绵脉脉枕中槐国指挥鸟虎龙蛇石里火光分别卵胎化湿人间之滴水难消地狱之程途孔亟火厚二百肘何处莲华风吹三千年几时安宅病既千端丹斯万品西天四七受药师之亲传东土二三共医王之正禀或拈大地作伊蒲之馔充彼饥虗或缉浮云成金缕之衣苏其凚㾕或然香灯宝炬照彼昏酣或驱法电智雷醒其寱寝或喻空花或方二月涤除有漏根窠或指四大或标六尘卷却无明衾枕或现檀那之力佛钵可满以少华或建精进之幢金刚不杂于凡餁或戒香薰习出白净于泥涂或定水渊澄返真常以渐寖或禁嗔蛇之妄动免烧功德之林或喻太末之难缘拈出菩提之锦或收狂象以擐拴或禁亡猿以圈槛或挥智慧剑破欲网之重重或棹般若航度爱河之黮黮或说干城大海上无边龙蜃楼台或谭净土宝池中无数金银菡萏或显三身应现非断非常或示一颗圆成不增不减裂开一味平等之法尔如然演出万般差别之教宗顿渐超方便住圆觉止啼杨叶婆娑成佛果断轮回翳眼空花荏苒盖烧须弥雅宜萤火而束虗空X纯赖龟毛拨开幻影浮光玉龙回跋筑着银山铁壁石虎声猇花乱澄空五宗各飘其香雨浪翻平地三关长卷夫银涛非半非满非偏非圆一种没花之果有权有实有照有用单通无木之桥走杀天下参禅衲子惑倒世间成佛英豪狮儿口喝树头风缚归袖里兔子角挑潭底月挂在眉稍八海水化为醍醐无非毒药一些子现成法宝只这毫毛即此是实际理地即此是梦幻影泡何爱何憎刀割檀涂一般滋味何取何舍释迦调达两处逍遥非见非闻涉解会而皆为自弃非无非有滞方隅而即起尘劳等量均齐若动一念即资其颠倒本来具足若向他求转益其纷嚣必也如杲日之皎皎必也如太虗之寥寥必也如风轮之急转必也如川月之普照须如是人明者个事宝镜光千千不隐切忌眼观师子弦喤喤厥声直须目视如水成冰是冰非水而全水是冰如金成器是器非金而全金皆器开眼作梦中之佛六度万行圆满方成一事不为操心降镜里之魔十圣六凡齐遣始知两头皆是事即理理即事二障全消迷即悟悟即迷双因并置隔时能隔所隔是名为愚了却无了可了乃称曰智似腾蛇之游雾住雾非空若番象之渡河履河皆地不执缘以修证不住相以布施玉水自然澄澈一任波涛金山不畏泥封何为嗔恚德瓶扑而不破只因包举三千道岸登而舍X航始信泥洹不二夫惟者个不落圈䙌无一法自中出无一法自外至昭昭太古之先历历穷未来际大光明藏觌体无依清净本然独尊至贵生人生物生佛绝妄绝真绝对即别而同四不离一即同而别一不离四一本无一四甯有四能所两亡色空双寄体离凡圣路绝彼已靡间一丝云何可秘本无所悟强名曰会盖见以心明而绝明以见绝而澄见绝故真俗垢净不碍眼光何大千之可辨心明则菩提烦恼一路涅槃何七处之可征一珠入一切珠一切珠入一珠无分无合一月普现一切水一切水月一月摄顿圆顿成穷三际而直立亘十方而大横百千万劫如是南北东西等平斯为华严会之方广是以无量寿而圆明和硕雍亲王圆明居士上谕朕意禅宗莫盛于今日亦莫衰于今日直省剎寺棊布开堂秉拂者不可胜计固莫盛于今日也然天下宗徒不特透得向上一关者罕有其人即能破本参具正知见者亦不多得宗风如此实莫衰于今日也夫达磨西来九年面壁方得二祖慧可传衣以佛祖X之慧力接引人天尚俟九年之久始得一人今溥天之下万剎万僧万僧万拂师以盲传弟以盲受人人提唱宗乘箇箇不了自心岂不使正法眼藏涅槃妙心垂绝如线虽曰岂能必如达磨之传二祖然亦必真参实悟自具正知正见而得正知正见之人而授之岂有盲传盲受毫无着落若以此为振兴佛教续佛慧命与毁佛灭法何殊甚至名利熏心造大妄语动称悟道喝佛骂祖不重戒律彼此相欺卖拂卖衣同于市井将佛祖之慧命作世谛之人情虽窃有佛祖儿孙之名并无人天师范之实如法藏弘忍辈惟以结交士大夫倚托势力为保护法席计士大夫中喜负作家居士之名者受其颟顸互相标榜世尊当日虽以佛法付嘱国王大臣善信护持未有令枉道而从人也况乃不结制不坐香惟务吟诗作文以媚悦士大夫舍本逐末如是居心与在家何异若此则将来佛法扫地矣夫西来的意不落言诠网宗之设所以拣魔辨异虽更换面目接人何尝有意别立言说离单提向上之正旨横分畛域各立门庭也于今宗徒多将识神生死本傍语言文字边拾人唾余学人饶舌问者答者互相乱统棒者喝者翻成躲跟忽于解路中相逢便作交融之水乳谓是我宗密意若然与外道邪魔何异正所谓一盲引众盲相牵入火坑自负良重何言利生以限量心起分别见向真如境上皷动业识齐文定旨逐语分宗令后学者虽欲X勤心力参奈荆棘布地热毒迷空措足无从依心生业日积月久虽宗徒愈盛而宗旨愈泯矣良可愍叹特颁明谕晓示丛林目今直省诸剎堂头若有自信无疑巳臻向上如愿来见朕者着来京朕自以佛法接之其深山穷谷之中或有独老烟霞不肯受盲师衣拂自具正知正见之人宜念宗风颓败当出而仰报佛恩果是实蹋三关知见超越朕必褒赐禅师之号令续从上诸祖法乳设若以名利心生徼倖想一至朕前水落石出伊既希冀出荣朕即投诸法网其或本未自信不过依样葫芦既称禅徒只得说法正见魔见两皆不具者闻朕此旨当竭力领众结制坐香勤求本分或摘钟撤板或弃拂舍篦重复加力参学必期了证毋再自欺悞人若大诳语成则善因而遭恶果何苦如此其余缁侣未受付嘱者当念佛祖留此法门原为众生生死若不以了生死为念披袈裟何事要了生死须明心地勿守一知半解得少为足勿堕学识依通未证谓证勿但图妄嘱出头悞人勿苟合世法求名损已所谓业识茫茫无本可据上则孤负佛祖眉毛拖地之深思下则孤负自已本来具足之面目长受沉沦永依苦趣诚为可悯岂不惕然是宜真心切念求了求当惟有大悟大彻方免醉生梦死其或未能且坚守佛制严净梵行莫犯贪嗔痴常修戒定慧不可妄为知证贻悞后学存此佛种以待机缘若惟以邪知邪见密传口授欺已欺人贪X名逐利世谛流布毁戒犯律则俗子之不如岂法门所宜有亟须自省知往修来毋负朕谆切护法训诲之至意着该部传谕直省督抚晓示天下宗门禅林