艺文类聚提要钦定四库全书子部十一艺文类聚类书类提要等谨案艺文类聚一百卷唐欧阳询撰询字信本潭州临湘人仕隋为太常博士入唐官至太子率更令宏文阁学士事迹具唐书本传是书据其自序葢奉诏所作唐书艺文志註令狐徳棻袁朗赵宏智同修殆以询董其成故相传但署询名欤叶大庆考古质疑论其正月十七日有苏味道夜游诗洛水门有李峤拜洛诗寒食门有沈佺期宋之问诗四子皆后人欧阳安得预编之则传写又有所窜乱非尽询等之旧序称流别文选専取其文皇览编略直书其事文义既殊寻检难一是书比类相从事居于前文列于后俾览者易为功作者资其用于诸类书中体例最善凡为类四十有八其中门目颇有繁简失宜分合未当如山水部五岳存三四渎缺一帝王部三国不録蜀汉圵朝惟载髙齐储宫部公主附太子而诸王别入职官襍文部附纸笔砚而武部外又别出刀匕首等为军器一门道路宜入地部坛宜入礼部而列之居处鍼宜入器物钱宜附宝玉而列之产业案几杖扇麈尾如意之类宜入器物而列之服饰疾病宜入人部而列之方术梦魂魄亦宜入人部而列之灵异以及茱萸黄连入木部芙蓉菱藤入草部鸿之外又别出雁蚌之外又别出蛤鹤之外别出黄鹤马之外别出騊駼如斯之类皆不免樷脞少绪又王楙野客丛书摘其以汉书长陵一抔土事误抔为杯收入杯门又摘其蒲栁门中收赵髙束蒲为脯事云出史记史记无此文彭叔夏文苑英华辨证亦摘其引梁君射白雁事云出庄子庄子无其语然隋以前遗文秘籍迄今十九不存得此一书尚略资考证宋周必大校文苑英华多引是集而近代冯惟讷诗纪梅鼎祚文纪张溥百三家集从此采出者尤多亦所谓残膏賸馥沾溉百代者矣干隆四十四年十月恭校上总纂官纪昀陆钖熊孙士毅总校官陆费墀序钦定四库全书艺文类聚序叙曰夫九流百氏为説不同延阁石渠架藏繁积周流极源颇难寻究披条索实日用𢎞多卒欲摘其菁华採其㫖要事同游海义等观天皇帝命代膺期抚兹寳运移㳳风于季俗反淳化于区中戡乱靖人无思不服偃武修文兴开庠序欲使家冨隋珠人懐荆玉以为前辈缀集各抒其意流别文选专取其文皇览偏畧直书其事文义既殊寻检难一爰诏撰其事且文弃其浮杂删其冗长金箱玉印比类相从号曰艺文类聚凡一百卷其有事出于文者便不破之为事故事居其前列文于后俾夫览者易为功作者资其用可以折𠂻今古宪章坟典云尔太子率更令𢎞文馆学士渤海男欧阳询序艺文类聚卷一钦定四库全书艺文类聚卷一唐欧阳询撰天部上天周易曰大哉干元万物资始乃统天云行雨施品物流形大明终始六位时成时乗六龙以御天干道变化各正性命又曰立天之道曰隂与阳又曰天行徤尚书曰乃命羲和钦若昊天又曰皇天震怒命我文考肃将天威礼记曰天地之道博也厚也髙也明也悠也久也日月星辰系焉万物覆焉论语曰天何言哉四时行焉百物生焉老子曰天得一以清春秋繁露曰天有十端天地隂阳水土金木火人凡十端天亦喜怒之气哀乐之心与人相副以类合之天人一也尔雅曰穹苍苍天也春为苍天夏为昊天秋为旻天冬为上天春秋元命苞曰天不足西北阳极于九故天周九九八十一万里浑天仪曰天如鸡子天大地小天表里有水地各乗气而立载水而浮天转如车毂之运黄帝素问曰积阳为天故天者清阳也庄子曰天之苍苍其正色邪其逺而无所至极邪申子曰天道无私是以恒正天常正是以清明文子曰髙莫髙于天下莫下于泽天髙泽下圣人法之太𤣥曰有九天一为中天二为羡天三为从天四为更天五为睟天六为廓天七为咸天八为沈天九为成天又曰天以不见为𤣥皇览记曰好道者言黄帝乗龙升云登朝霞上至列阙倒影经过天宫礼统曰天地者元气之所生万物之祖也广雅曰太初气之始也清浊未分太始形之始也清者为精浊者为形太素质之始也已有素朴而未散也二气相接剖判分离轻清者为天吕氏春秋曰天有九野何为九野中央曰钧天东方曰苍天东北曰变天北方曰𤣥天西北曰幽天西方曰皓天西南曰朱天南方曰炎天东南曰阳天列子曰把国有人忧天崩坠身无所寄废于寝食又有忧彼之忧者晓之曰天积气耳无处无气奈何而崩坠乎其人曰天果积气日月星宿不当坠也晓者曰日月星宿亦积气中之有光曜者正复使坠亦不能有中伤説苑曰齐桓公问管仲王者何所贵对曰贵天桓公仰观天管仲曰所谓之天者非谓苍苍莽莽之天也君人者以百姓为天白虎通曰天者何也天之为言镇也居髙理下为人镇也男女揔名为人天地所以无揔名何天圆地方不相类也天左旋地右周犹君臣隂阳相对向也张衡灵宪曰太素之前幽清寂寞不可为象惟虗惟无盖道之根也道根既建由无生有太素始萌萌而示兆斯谓龎洪盖道之干也道干既育万物成体于是刚柔始分清浊异位天成于外而体阳故圆以动斯谓天元道之实也天有元位徐整三五厯纪曰天地混沌如鸡子盘古生其中万八千岁天地开辟阳清为天隂浊为地盘古在其中一日九变神于天圣于地天日髙一丈地日厚一丈盘古日长一丈如此万八千岁天数极髙地数极深盘古极长后乃有三皇数起于一立于三成于五盛于七处于九故天去地九万里蜀志曰呉使张温来聘温问秦宓曰天有头乎宓曰有之温曰在何方宓曰诗云乃眷西顾以此推之头在西方温曰天有耳乎宓曰天处髙而听卑诗云鹤鸣九臯声闻于天若其无耳何以听之温曰天有足乎宓曰诗云天歩艰难若其无足何以歩之温曰天有姓乎宓曰姓刘何以然曰其子姓刘以此知之楚辞天问曰圜则九重孰营度之八柱何当东南何亏日月安属列星安陈诗晋傅𤣥两仪诗曰两仪始分元气上清列宿垂象六位时成日月西迈流景东征悠悠万物殊品齐名圣人忧世实念羣生又天行篇曰天行一何徤日月无髙踪百川赴阳谷三辰囬泰蒙又謌曰天时泰兮昭以阳清风起兮景云翔仰观兮辰象日月兮运周俯视兮河海百川兮东流赋晋成公绥天地赋曰天地至神难以一言定称故体而言之则曰两仪假而言之则曰干坤气而言之则曰隂阳性而言之则曰柔刚色而言之则曰𤣥黄名而言之则曰天地若乃悬象成文列宿有章三辰烛燿五纬重光衆星囘而环极招揺运而指方白虎时据于参井青龙垂尾于氐房𤣥龟匿首于女虗朱鸟奋翼于星张帝皇正坐于紫宫辅臣列位于文昌垣屏络绎而珠连三台差池而鴈行轩辕华布而曲列摄提鼎峙而相望赞晋郭璞释天地图赞曰祭地肆瘗郊天致禋气升太一精沦九泉至敬不文明德惟鲜表宋颜延之请立浑天仪表曰张衡创物蔡邕造论戎夏相袭世重其术臣昔奉使入闗值大军旋斾浑仪在路肆观竒秘絶代异寳旋及王府考诸前志诚应夙闻尚书璇玑玉衡以齐七政崔瑗所谓数术穷天地制作侔造化经志所云图宪所本故体度不渝精测尚矣则七晷运变无匪康时九代贞观不絶司厯臣夙懐末意惧于非任今忝惟职统敢昧死以闻日易曰日月丽乎天又曰离为日又曰日中则昃月盈则食天地盈虗与时消息而况于人乎况于鬼神乎毛诗曰日居月诸胡迭而㣲礼记曰𤣥端而朝日于东门之外左氏传曰赵衰冬日之日也赵盾夏日之日也五经通义曰日中有三足乌春秋内事曰日者阳德之母白虎通曰日行迟月行疾者何君舒臣劳也日月所以悬着何助天行化昭明下地也日月径千里风俗通曰成帝问刘向俗说文帝被征后期不得立日为再中尔雅曰觚竹北户西王母日下谓之四荒距齐州以南戴日为丹穴东至日所出为太平西至日所入为太蒙广雅曰日名朱明一名耀灵一名东君一名大明亦名阳乌説文曰日实也太阳之精字从口一象形也又曰初出为旭日昕曰晞日温曰煦日在午曰亭午在未曰昳日晚曰旰日将落曰薄暮日西落光反照于东谓之反景在上曰反景在下曰倒景煦日温也皓日昼也晖日光也旰日晚也翌日明也晓日白也易坤灵图曰至德之明日月若连璧京房易传曰日月大光天下和平上下俱昌延年益夀长世无极礼斗威仪曰政理太平则时日五色汉书曰文帝时新垣平言臣候日再中居顷之日却复中乃更以十七年为元年列子曰孔子东游见两小儿辩鬬问其故一儿曰我以日始出去人近日中时逺也一儿曰我以为日初出时逺而日中时近一儿曰日初出大如车轮及其中才如盘盂此不为逺者小而近者大乎一儿曰日初出沧沧凉凉及其中如探汤此不为近者热而逺者凉乎孔子不能决也两儿笑曰孰谓汝多知乎贾谊书曰汤曰学圣王之道譬其如日静居而独思譬其若火夫人舍学圣王之道而静居独思譬其去日之明于庭而就火之光于室也然可以小见不可以大知应劭汉官仪曰太山东南名曰日观日观者鸡鸣时见日论衡曰儒者论日旦出扶桑暮入细柳扶桑东方之地细柳西方之地家语曰楚王渡江得萍实大如拳赤如日帝王世纪曰周文王梦日月着其身瑞应图曰日月扬光者人君之象也君不假臣下之权则日月扬光山海经曰猗天山苏门山日月所出又曰大荒之中旸谷上有扶桑十日所浴九日居上枝一日居下枝皆载乌又曰有女子名曰羲和浴日于甘泉羲和者帝俊之妻是生十日淮南子曰尧时十日竝出草木燋枯尧命羿仰射十日中其九乌皆死堕羽翼又曰若木在建木西末有十日华照下地又曰日出于旸谷浴于咸池拂于扶桑是谓晨明登于扶桑之上爰始将行是谓朏明至于曲阿是谓朝明临于曾泉是谓蚤食次于桑野是谓晏食臻于衡阳是谓禺中对于昆吾是谓正中靡于鸟次是谓小迁至于悲谷是谓晡时廻于女纪是谓大迁经于泉隅是谓髙舂顿于连石是谓下舂至于悲泉爰息其乌是谓悬车薄于虞泉是谓黄昏沦于蒙谷是谓定昏又曰鲁阳公与韩构难战酣日暮援戈而撝之日反三舍又曰积阳之热气生火火气之精者为日又曰日中有踆乌河图叶光篇曰积精为日皇甫谧年厯曰日者衆阳之宗阳精外发故日以昼明名曰曜灵楚辞曰暾将出兮东方照吾槛兮扶桑又曰角宿未旦曜灵安藏又天问曰羿焉彃日乌焉觧羽又招魂曰十日竝出流金铄石诗魏刘桢诗曰仰视白日光皎皎髙且悬兼烛八纮内物类无颇偏晋张载诗曰白日随天廻暾暾圆如规踊跃汤谷中上登扶桑枝又诗曰十日出汤谷弭节驰万里经天曜四海倐忽濳蒙汜晋傅𤣥诗曰汤谷发清曜九日栖髙枝愿得并天御六龙齐玉覊梁李镜逺诗曰始临东岳观俄昇若木枝萍实讵俦彩合扇且惭规北林耿初曜员䆫鍳早曦照庭余雪尽映檐熘滴垂徘徊匝花树煜爚满春池柳隂裁靡靡帘影复离离曾泉岂停舍桑榆忽在斯廻戈安得中长绳不可羁冲情爱景落清宴惜光驰温晖徒已荷深心窃自知梁刘孝绰咏日应令诗曰弭节驰汤谷照曜出扶桑园葵一何幸倾叶奉离光謌后汉李尤九曲謌曰年岁晚暮时已斜安得力士翻日车晋傅𤣥日昇謌咏曰东光昇朝旸羲和初揽辔六龙竝腾骧逸景何晃晃旭日照万方皇德配天地神明鍳幽荒又三光篇曰三光垂象表天地有晷度声和音响应形立影自附素日抱𤣥乌明月懐灵兎賛晋郭璞十日賛曰十日竝出草木焦枯羿乃控弦仰落阳乌可为感动天人悬符月释名曰月阙也满则缺也晦灰也月死为灰月光尽似之也朔苏也月死复苏生也弦月半之名也其形一旁曲一旁直若张弓弦也望月满之名也日月遥相望者也广雅曰夜光谓之月山海经曰大荒之中有方山日月所自出也五经通义曰月中有兎与蟾蜍何月隂也蟾蜍阳也而与兎并明隂系阳也文选月上轩而飞光干凿度曰月三日成魄八日成光蟾蜍体就穴鼻始明尹子曰使星司夜月司时犹使鸡司晨也尚书大传曰晦而月见西方谓之朓朔而月见东方谓之侧匿礼记曰月者三日成魄三月而成时史记天官书曰月行中道安宁和平又曰太隂之精上为月月者天地之隂金之精也礼含文嘉曰君致尊而制命则日月贞明春秋孔演图曰仁义之道日月循纬汉书曰元后母李氏梦月入其懐而生后礼斗威仪曰政太平则月圆而多辉政升平则月清而明张衡灵宪曰月者隂精之宗积而成兽象蟾兎又曰姮娥奔月是为蟾蜍淮南子曰月天之使也积隂之寒气大者为水水气之精者为月又曰月者隂之宗是以月毁而鱼脑减又曰羿请不死之药于西王母姮娥窃之奔月宫姮娥羿妻也服药得仙奔入月中为月精又曰画随灰而月晕阙又曰方诸见月则津而为水吕氏春秋曰月羣隂之本月望则蚌蛤实羣隂盈月晦则蚌蛤虗羣隂揫夫月形于天而羣隂化于渊又曰月躔二十八宿文子曰百星之明不如一月之光京房易飞候曰正月有偃月必有嘉王皇甫谧年厯曰月羣隂之宗光内日影以宵曜名曰夜光物理论曰京房説月与星至隂也有形无光日照之乃光如以镜照日而有影见旧厯説曰日犹火也月犹水也火则施光水则含影故朏生于向日魄生于背日当日则光盈近日则明灭楚辞曰夜光何德死而又育厥利维何而顾兎在腹又曰何泛滥之浮云歘拥蔽于明月思耿耿而愿见然隂曀而不达傅咸拟天问曰月中何有白兎𢷬药兴福降祉诗晋陆机诗曰安寝北堂上明月入我牖照之有余煇揽之不盈手宋孝武帝斋中望月诗曰褰幕荡暄气入夜渐流清微㣲风始𤼵暧暧月初明思因往物深悲以归云盈宋鲍照翫月诗曰蛾眉蔽珠栊玉钩隔𤨏牎三五二八时千里与君同夜移衡汉落徘徊帷幌中齐虞羲咏秋月诗曰影丽髙台端光入长门殿初生似玉钩裁满如团扇泛滥浮隂来金波时不见傥遇赏心者照之西园宴梁简文帝望月诗曰流辉入畵堂初照上梅梁形同七子镜影类九秋霜桂花那不落团扇与谁装空闻北牖弹未举西园觞又望月诗曰今夜月光来正上相思台可怜无逺近光照悉徘徊梁孝元帝望江中月影诗曰澄江涵皓月水影若浮天风来如可泛流急不成圆秦钩断复接和璧碎还联裂纨依岸草斜桂逐行船即此春江上无俟百枝然梁邵陵王萧纶咏新月诗曰霜氛含月彩霭霭下南楼雾浓光若昼云驶影疑流梁沈约咏月诗曰月华临静夜夜静灭氛埃方晖竟户入圆影隙中来髙楼切思妇西园游上才网轩映珠缀应门照绿苔洞房殊未晓清光信悠哉梁何逊望初月诗曰初宿长淮上破镜出云明今夕千余里䨇蛾映水生的的与沙静艶艶逐波轻梁庾肩吾和徐主簿望月诗曰楼上徘徊月窓中愁思人照雪光偏冷临花色转春星流时入晕桂长欲侵轮愿以重光曲承君歌扇尘又望月诗曰桂殿月偏来留光引上才圆随汉东蚌晕逐淮南灰渡河光不湿移轮辙讵开此夜临清景还承终宴杯梁萧子范望秋月诗曰河汉东西隂清光此夜出入帐华珠被斜筵照寳瑟霜惨庭上兰风鸣檐下橘独见伤心者孤灯坐幽室梁虞骞视月诗曰清夜未云疲珠帘聊可发泠泠玉潭水映见蛾眉月靡靡露方垂晖晖光稍没佳人复千里余影徒挥忽梁刘瑗在县中庭看月诗曰移榻坐庭隂初弦时复临侍儿能劝酒贵客解弹琴栢叶生鬟内桃花出髻心月光移数尺方知夜已深梁刘孝绰望月有所思诗曰秋月始纤纤㣲光垂歩檐曈昽入牀簟髣髴鑑窓帘帘萤隠光息帘虫映光织玉羊东北上金虎西南昃长门隔清夜髙堂梦容色如何当此时懐情满胸臆又林下映月诗曰明明三五月垂影当髙树攅柯半玉蟾裛叶彰金兎兹林有夜坐啸歌无与晤侧光聊可书含毫且成赋又望月诗曰轮光缺不半扇影出将圆流光照瀁波动映沦涟梁鲍泉江上望月诗曰客行钩始悬此夜月将弦川澄光尚动流驶影难圆苍苍随逺色瀁瀁逐漪涟无因转还汎廻首眷前贤周王褒咏月赠人诗曰月色当秋夜斜晖映薄帷上弦如半璧初魄似蛾眉渡云光忽驶中天影更遅髙阳懐许掾对此益相思陈江总赋得三五明月满诗曰三五兎辉成浮云冷复轻只轮非战返团扇少歌声云前来往色水上动揺明况复髙楼照何嗟揽不盈赋宋周祗月赋曰二气理化精者能镜阳得一以朗旦月代终而夕映其状也气融洁而照逺质明润而贞虗弱不废照清不激污宋谢灵运怨晓月赋曰卧洞房兮当何悦灭华烛兮弄晓月昨三五兮既满今二八兮将缺浮云褰兮收泛灔明舒照兮殊皎洁墀除兮镜鑑房栊兮澄彻宋谢庄月赋曰陈王初䘮应刘端忧多暇悄焉疚懐不怡中夜于时斜汉左界北陆南躔白露暧空素月流天沉吟齐章慇懃陈篇抽毫进牍以命仲宣仲宣跪而称曰臣闻日以阳德月以隂灵擅扶光于东沼嗣若英于西溟引𤣥兎于帝䑓集素娥于后庭若夫气霁地表云歛天末洞庭始波木叶㣲脱菊散芳于山椒鴈流哀于江瀬升清质之悠悠降澄晖之霭霭列宿掩缛长河韬映柔祗雪凝圆灵水镜连观霜缟周除氷净歌曰美人迈兮音尘阙隔千里兮共明月临风叹兮将焉歇川路长兮不可越梁沈约八咏望秋月曰秋月明如练照曜三爵台徘徊九华殿九华玳瑁梁华榱与璧珰以兹雕丽色持照明月光凝华入黼帐清晖悬洞房先过飞燕户却映班姬牀湛秀质兮似规委清光兮如素照愁轩之蓬髪影金阶之轻歩居人临此笑以歌别客对之伤旦暮经衰圃映寒丛凝清夜𢃄秋风随庭雪以偕素与池荷而共红照玉墀之皎皎含霜霭之蒙蒙隠巖崖而半隔出帷幌而才通散朱庭之奕奕入青𤨏而玲珑星説文曰万物之精上为列星尚书考灵曜曰五星若编珠璇玑中星星调则风雨时春秋説题辞曰星之为言精也阳之荣也阳精为日日分为星故其字日生为星尚书洪范曰庶民惟星星有好风星有好雨月之从星则以风雨周礼曰保章氏掌天星以志日月星辰之变动以观天下之迁辨其吉凶以星土辨九州之地所封之域皆有分星以观妖祥左氏传曰鲁庄公七年夏四月辛卯夜恒星不见夜明也夜中星陨如雨与雨偕也春秋运斗枢曰北斗七星第一天枢第二璇第三机第四权第五衡第六开阳第七瑶光第一至四为魁第五至第七为标标合为斗居隂布阳故称北尚书中候曰帝尧即政景星出翼礼稽命征曰作乐制礼得天心则景星见春秋元命苞曰嘉置弧北指一大星为老人星治平则见见则王夀常以秋分候之南郊论语谶仲尼曰吾闻尧率舜等游首山观河渚有五老飞为流星上入昴庄子曰傅説得之以相武丁奄有天下乗东维骑箕尾而比于列星尸子曰自井中视星所见不过数星自丘上以望则见始出也非明益也势使然也私心井中也公心丘上也吕氏春秋曰宋景公时荧惑在心公召子韦问焉子韦曰祸当君虽然可移于宰相公曰宰相所与治国家也曰移于民公曰民死寡人将谁为君曰可移于歳公曰歳饥民饿必死为人后而杀其民谁以我为君乎子韦曰君有至德之言三天必三赏君荧惑必徙三舍行七星星当一年君延年二十一矣荧惑果徙三舍列仙传曰东方朔楚人也后卖药五湖知其为嵗星焉史记曰天曜而景星见景星德星也其状无常常出有道之国汉书曰五星不失行则年谷丰昌又曰五星同色天下偃兵百姓安宁歌舞以行不见灾疾五谷蕃昌魏志曰桓帝时有黄星见于楚宋之分后五十年而公破袁绍之应㑹稽典录曰严遵字子陵与世祖俱受业长安建武六年下诏征遵设乐阳明殿命宴㑹暮留宿遵以足荷上其夜客星犯天子宿明旦太史以闻上曰此无异也昨夜与严子陵共卧耳孙氏瑞应图曰景星者大星也状如半月生于晦朔助月为明王者不敢私人则见又曰王者承天则老人星临其国李郃传曰公好天文之术和帝遣使者观风俗有二使来益州夏夜郃露坐问二人曰君𤼵京师宁知二使何时发二人惊问曰何以知之公指星曰有二使星来向益部续晋阳秋曰桓𤣥庶母马氏本袁真之妓也与同列薛氏郭氏夏夜同出月下有铜瓮水在其侧见一流星堕瓮中惊喜共视星如三寸火珠于水底冏然明浄乃相谓曰此吉祥也当谁应之于是薛郭更以瓢杓接取竝不得马最后取星正入瓢中便饮之既而若有感焉俄而懐𤣥𤣥虽簒位不终而数年之中荣贵极矣异苑曰陈仲弓从诸子姪造荀季和父子于时德星聚太史奏五百里内有贤人聚诗晋傅𤣥衆星诗曰朗月竝衆星日出擅其明冬寒地为裂春和草木荣阳德虽普济非隂亦不成又诗曰东方大明星光景照千里少年舍家游思心昼夜起北齐邢子才贺老人星诗曰瑞动星光照化穆月轮重庶征符祉箓将以賛时邕賛晋郭璞星图赞曰茫茫地理灿烂天文四灵垂象万类羣分𦕈观六沴咎征惟君表晋傅𤣥贺老人星表曰老人星见挥景光明圣主夀延享祚元吉自天之祐莫不抃舞又贺老人星表曰老人星见体色光明嘉占元吉𢎞无量之祐隆克昌之祚普天同庆率土㑹欢晋卞壸贺老人星表曰陛下圣德应干嘉瑞屡臻𤣥象垂耀老人启征万夀无疆晋王述庆老人星表曰老人星见光色明朗𤣥象晖焕表尔休祥率土民庶庆頼罔极北齐邢子才贺老人星表曰冥贶未巳灵应犹臻以某夜老人星见逹旦扬光经旬未灭虽三星共色五老同游拟之于此故无与匹自非𤣥风感极圣敬廻天何能使休征祕祉相寻而至故以朝夕相趍史无停笔云归藏曰有白云出自苍梧入于大梁周易曰云从龙又曰宻云不雨自我西郊又曰坎为云毛诗曰英英白云露彼菅茅又曰荟兮蔚兮南山朝隮左氏传郯子曰黄帝以云纪官故为云师而云名又曰凡分至启闭必书云物为备故也易通卦验曰冬至初阳云出箕如树木之状立春青阳云出房如积水春分正阳云出轸如白鹄谷雨太阳云出张如车盖立夏初隂云出觜赤如珠夏至少隂云如水波寒露正隂云如冠缨霜降太隂云出上如羊下如磻石礼统曰云者运气布恩普也周礼曰保章氏以五云之物辨吉凶水旱降丰荒之祲象礼记曰天降时雨山川出云东方朔传曰凡占长吏下车当视天有黄云来覆车五谷大熟河图曰崑崙山五色云气京房易飞候曰视四方常有大云五色具其下贤人隠青云润泽在西北为举贤良尚书大传曰于时俊乂百工相和而歌卿云帝舜乃唱之曰卿云烂兮糺缦缦兮日月光华旦复旦兮又曰五岳皆触石而出云肤寸而合不崇朝而雨春秋孔演图曰黄帝之将兴黄云升于堂文命之候𤣥龙御云天命于汤白云入房孝经援神契曰天子孝天龙负图地龟出土天孽消灭景云出游史记曰若烟非烟若云非云郁郁纷纷萧索轮囷是谓卿云汉书曰髙祖在砀山上常有云气又曰武帝封禅昼有白云起封中汉武帝故事曰上禅肃然白云为盖又曰宣帝祠甘泉紫云从西北来散于殿前吕氏春秋曰山云草莽水云鱼鳞旱云烟火雨云水气无不比类其所生以示人孙氏瑞应图曰景云者太平之应也一曰非气非烟五色纷緼谓之庆云魏志曰文帝生于沛国谯郡时有云气青色而圆如车葢当其上终日望气者以为至贵之证非人臣之气庄子曰广成子谓黄帝曰汝治天下云气不待族而雨又曰华封人谓尧曰夫圣人鹑居而鷇食天下有道与物皆昌乗彼白云至于帝乡孟子曰油然作云沛然下雨帝王世纪曰尧母庆都生而神异常有黄云覆其上捜神记曰蓟子训到洛见公卿数十处后数十处皆有云起兵书曰韩云如布赵云如牛楚云如日宋云如车鲁云如马卫云如犬周云如轮秦云如行人魏云如䑕齐云如绛衣越云如龙蜀云如囷楚辞曰云霏霏而承宇又曰青云衣兮白霓裳又曰冠切云之崔嵬诗魏文帝浮云诗曰西北有浮云亭亭如车葢惜哉时不遇忽与飘风㑹吹我东南行行行至呉㑹魏刘桢诗曰𤣥云起髙岳终朝弥八方晋傅𤣥诗曰白云翩翩翔天庭流景髣髴非君形白云飘飘舍我髙翔青云徘徊为我愁肠梁简文帝咏云诗曰浮云舒五色马脑映霜天玉叶散秋影金风飘紫烟梁沈约和王中书白云诗曰白云自帝乡氛氲屡廻没蔽亏崑山树含吐瑶台月秋风西北起飘我过城阙城阙已参差白云复离离皎洁在天汉倒影入华池将过丹丘野时至碧林垂九重迎飞燕万里送翔螭梁呉均咏云诗曰飘飘上碧虗蔼蔼隠青林氛氲如有意萦鬰讵无心又咏云诗曰白云苍梧来过拂章华台逢河散复卷经风合且开赋楚荀况云赋曰有物于此居则同静致下则动其髙以鉅圆者中规方者中矩大齐天地德厚尧禹精微于毫毛充盈于天宇冬日作寒夏日作暑晋陆机浮云赋曰有轻虗之艶象无实体之真形原厥本初浮沈混并六律籥应八风时迈𤣥隂触石甘泽霶霈势不崇朝露彼无外若层䑓髙观重楼叠阁或如钟首之欝律乍似寒门之寥廓金柯分玉叶散绿翘明巖英焕鸾翔凤翥鸿惊鹤奋鲸鲵泝波鲛鳄冲遁朱丝乱纪罗袿失领飞仙凌虗随风游骋有若芙蓉羣披蕣华揔㑹车渠绕理马脑缛文又白云赋曰摅神景于八幽合洪化乎烟煴充宇宙以播象协元气而齐勲𤼵愤灵石擢性洪流兴曜曾泉升迹融丘盈八纮以余愤虽弥天其未泄岂假期于迁晷迈崇朝而倐忽红蘂𤼵而萏金翘援而含葩神收鬼化弼性违序鸟殊类而比栖兽异迹而同处蛟引翳而竝潜龙攀鸿而䨇举鸾舞角以轩罢鸷企翮而延伫长城曲蜿采阁相扶耸瑶台之截嶭搆琼闼之离娄雄虹矫而垂天翠鸟轩而扶日晋成公绥云赋曰于是𤣥气仰散归云四旋氷消瓦离奕奕翩翩去则灭轨以无迹来则幽闇以杳冥舒则弥纶覆四海卷则消液入无形或狎猎鳞次参差交错上㨗业以梁倚下垒硊而相薄状嵗嵬其不安吁可畏而欲落或粲烂绮藻若画若规繁缛成文一续一离或绣文锦章依微要妙緜邈凌虗轻翔浮漂晋杨乂云赋曰天地定位淳和肇分刚柔初降隂阳絪緼于是山泽通气华岱兴云则缥缈翩绵鬰若升烟蹇槃萦以诘屈兮若虬龙之蟠蜿嶷岐岐以岳立兮状有似乎列仙东西络绎南北油裔随风徘徊流行菴蔼豁兮仰披杳兮四㑹凝寒冰于朱夏飞素雪于𤣥冥洒膏液于天汉腾鸿泉于泰清干坤以之交泰品物以之流形江海以之深满川谷以之丰盈毛羽以之光泽草木以之葩荣萌芽以之挺殖苗秀以之积成始于触石而出肤寸而征终于霑濡六合浸润羣生荡涤尘秽含吐嘉祥施畅凯风惠加春阳拟神化于后土与三曜兮齐光賛魏陈王曹植吹云賛曰天地变化是生神物吹云吐润浮气蓊鬰风尔雅曰四气和为通正谓之景风南风谓之凯风东风谓之谷风北风谓之凉风西风谓之泰风尚书曰休征圣时风若又曰周公居东二年天大风禾尽偃大木斯拔王启金縢之书迎周公天乃返风禾尽起左氏传曰六鶂退飞过宋都风也老子曰飘风不终朝毛诗曰习习谷风以隂以雨又曰终风且曀又曰凯风自南吹彼棘心又曰冬日烈烈飘风发发礼记曰立春之日东风解冻礼稽命征曰出号令合民心则祥风至孝经援神契曰德至八方则祥风至尚书大传曰舜将禅禹八风脩通又曰成王时越裳重译而来朝曰久矣天之无烈风迅雨意中国有圣人乎荘子曰列子御风而行泠然旬有五日而后反国语曰海鸟爰居止于鲁国东门之外三日展禽曰今其有灾乎是嵗也海多大风荆州星占曰箕星一名卷舌动则大风至风俗通曰飞廉风伯也风师箕星也管公明传曰公明言树上已有少女微风其雨应至矣周生列子曰夫獦叶之风不应八节风土记曰六月则有东南长风俗名黄雀长风时海鱼变为黄雀因为名也括地图曰竒肱氏能为飞车从风逺行汤时西风吹竒肱车至于豫州汤破其车不以示民十年西风至乃复使作车遣归去玉门四万里论衡曰儒者论太平瑞应皆言五日一风风不鸣条述征记曰长安宫南有灵台有相风铜乌或云此乌遇千里风乃动神仙传曰葛𤣥行遇神庙乗车不下须㬰有大风逐𤣥埃尘涨天𤣥大怒曰小邪敢尔即举手指风风便止刘欣期交州记曰风母出九德县似猨见人若慙屈颈打杀得风还活风俗通曰风或清明来久长不揺树本枝叶离地二三丈者此有龙德在其下风或清不及地二三尺者此君子之风楚辞曰光风转蕙汎崇兰又曰袅袅兮秋风洞庭波兮木叶下十洲记曰炎州在南海中上有风生兽似豹青色状如狸以铁椎鍜其头数十下乃死张其口向风须㬰而起诗晋庾阐江都遇风诗曰天呉踊灵壑将驾奔冥霄飞廉振折木流景登扶揺洪川伫宿浪跃水迎晨潮仰眄蹙𤣥云俯听聒悲飈梁简文帝咏风诗曰飘飖散芳势汎漾下蓬莱传凉入镂槛发气满瑶䑓委禾周邦偃飞鶂宋都廻亟揺故叶落屡荡新花开暂舞惊凫去时送蘂香来已拂巫山雨何用卷寒灰梁孝元帝咏风诗曰楼上起朝粧风花下砌傍入镜先飘粉翻衫好染香度舞飞长袖传歌共绕梁欲因吹少女还将拂大王梁刘孝绰咏风诗曰袅袅秋声习习春吹鸣兹玉树焕此铜池罗帷自举袖衿乃披慙非楚侍滥赋雄雌梁王台卿咏风诗曰侵淫不可识去来非有情乍见珠帘卷时觉洞房清暂拂兰池上㶑灔玉尘生一辨雄雌异还恶庶人轻梁何逊咏风诗曰可闻不可见能重复能轻镜前飘落粉琴上响余声梁庾肩吾咏风诗曰宋地鶂飞初湘川燕起余扫坛聊动竹吹薤欲成书苍梧洞犹在合浦树应踈阳乌一转翅千里定非虗梁贺文标咏春风诗曰排帘动轻幔汎水拂垂杨本持飘落蘂翻送舞衣香陈祖孙登咏风诗曰飘飏楚王宫徘徊绕竹丛𢃄叶俱吟树将花共舞空飘香䨇袖里乱曲五絃中试上髙台听悲响定无穷赋楚宋玉风赋曰楚襄王游兰䑓之宫宋玉景差侍有风䬃然而至王乃披襟而当之曰快哉此风寡人与庶人共者耶宋玉对曰夫风生于地起于青苹之末侵滛谿谷盛怒于土囊之口缘于太山之阿舞于松柏之下故其清凉雄风则飘举升降乗凌髙城入于深宫徘徊于桂椒之间翺翔于激水之上猎蕙草离秦蘅槩新夷被稊杨北上玉堂经于洞房故其风清清泠泠愈病析酲发明耳目宁体便人此所谓大王之雄风也夫塕然起于穷巷之间动沙塸吹死灰此所谓庶人之雌风也后汉赵壹迅风赋曰惟巽卦之为体吐神气而成风纤微无所不入广大无所不充经营八荒之外宛转毫毛之中察本莫见其始揆末莫覩其终啾啾飕飕吟啸相求阿那徘徊声若謌讴抟之不可得系之不可留晋李充风赋曰寻之莫见其终迎之莫知其来四方为之易位八维为之轮廻游聚则天地为一消散则六合洞开晋陆冲风赋曰爰太𤣥之遐始惟浮沉之剖分详干坤之至德莫风气之独尊配无形于大象化万品于絪緼释凝润于黄壤降霈泽于苍元生无常域濳无定栖擢昧聚𤼵寻虗散归肆六合以骋迈括毫毛而徘徊引沈性于未萌挫发形于已就宣刚柔之流化导四体之灵候若乃祝融司节炎精赫奕歛朱唇而长啸承音响而来薄猥熻熠以盈扉洌纒緜以结幕九域荡揺区宇挥霍晋湛方生风赋曰有气曰风出自幽冥萧然而起寂尔而停虽宇宙之洪逺倐俄顷而屡经同神功于不疾等至道于无情胡马感而增思风母殒而复生启惨冬之潜蛰达青春之勾萌因严霜以厉威顺和泽以开荣故君德喻其靡草风人假以为名及其勐势将奋屯云结隂洪气郁律殷雷𤼵音㪍然鼔作拂髙陵深天无澄景岭无停林六鶂为之退飞万窍为之哀吟亦有飘泠之气不疾不徐飗飗微扇亹亹清舒王乔以之控鹤列子以之乘虗若乃春惠始和重褐初释遨歩兰臯游眄平陌响咏空岭朗吟竹栢穆开林以流惠踈神襟以清涤轩濠梁之逸兴畅方外之冥适晋江逌风赋曰惟浑成之既载兮统天地以资始网宇宙以结罗兮洞万形而通纪莫适柔徤靡测隂阳于音罔征在体无方假姿衆象借韵宫商若乃飔厉狂震触物怒号卷扬江海廻拔陵崤巨鶂迸慑以退翼爰居䘮宿而遐逃晋王凝之风赋曰起𤣥朔之重云驱东极之洪涛越四溟而蓬勃经五岭而萧条其鼔水也无川不渉靡流不往溟海天廻江湖云荡齐王融拟风赋曰奄兮日采之既移忽兮羣景之将驰靡轻筠之碧叶泛曾松之翠枝总髙羽而萧瑟韵珠露之参差此烈士之英风长寥亮其如斯齐谢朓拟风赋曰开翠帷之影蔼响行珮之轻鸣扬淮南之妙舞发齐后之妍声子云寂寞叔夜髙张烟霞润色荃荑结芳斯则幽人之风也梁沈约拟风赋曰若夫摇玉树响金扉拂九层之羽葢转八鳯之珠旂时卷瑶䑓翠帐乍动佚女轻衣此葢羽客之仙风也又八咏曰临春风春风起春树游丝暧如网落花雰似雾先汎天津池还过细桞枝蝶逢飞摇漾燕值羽参差扬桂斾动芝葢开燕裾吹赵𢃄赵𢃄飞参差燕裾合复离回簮复转黛顾歩惜容仪容仪已照灼春风复回薄氛氲桃李花青跗含素蕚既为风所开复为风所落摇緑蔕扤紫茎舞春雪杂流莺曲房开兮金铺响金铺响兮妾思惊梧台未阴淇川始碧迎行雨于髙唐送归鸿于碣石拂明镜之冬尘解罗衣之秋襞既铿锵以动珮又氛氲而流射始摇荡以入闺终徘徊而缘隙明珠帘于绣戸散芳尘于绮席佳人不在兹春风为谁惜艺文类聚卷一艺文类聚卷二钦定四库全书艺文类聚卷二唐欧阳询撰天部下雪毛诗曰北风其凉雨雪其雱又曰今我来思雨雪霏霏又曰上天同云雨雪雰雰又曰雨雪瀌瀌见晛曰消左氏传曰楚子次于干谿雨雪王皮冠秦复陶翠被豹舄执鞭以出山海经曰由首之山小威之山空桑之山竝冬夏有雪金匮曰武王伐纣都洛邑未成隂寒大雪深丈余甲子旦不知何五丈夫乗五车从两骑止门外王使太师尚父谢賔幸临之尚父使人持一器粥出进五车两骑军使者具以告尚父曰五车两骑四海之神与河伯雨师耳尚父各以其名进之五神皆惊相视而叹穆天子传曰雨雪天子猎于钘山之西阿又曰北风雨雪天子游黄室之丘筮猎苹泽日中大寒北风雨雪有冻人天子作黄竹诗晏子春秋曰景公时雨雪三日公披狐白之裘晏子入公曰怪哉雨雪三日不寒晏子曰古之贤君饱而知人饥温而知人寒公曰善出裘𤼵粟以与饥寒者王孙子曰昔卫君重裘累茵而坐见路有负薪而哭之者问曰何故也对曰雪下衣薄是以哭之于是卫君惧见于颜色曰为君而不知民孰以我为君于是开府金出仓粟以赈贫穷史记曰东郭先生衣弊履不完行雪中履有上无下足尽践地汉书蘓武传曰单于幽武置大窖中絶不与饮食天雨雪武卧啮雪与旃毛并咽之数日不死匈奴以为神汉武内传曰西王母云仙之上药有𤣥霜绛雪琴操曰曽子耕太山之下天雨雪冻旬日不得归思其父母作梁山歌论衡曰云雾雨之徴也夏则为露冬则为霜温则为雨寒则为雪雨露冻凝者皆由地𤼵不从天降国䇿曰魏惠王卒葬有日矣天大雨雪甚至牛目羣臣请弛期太子不许恵子谏曰昔王季葬涡山之尾栾水啮其墓见棺前和文王曰先君欲见羣臣百姓矣乃出为帐三日后葬今先王欲小留而抚社稷故使雪甚弛期而更为日此文王之义也汜胜之书曰取雪汁以渍原蚕矢渍之五六日释因摩之杂谷种使稼能早故谓雪五谷之精也秦子曰今欲驰光日下显白雪中不可得已晋诸公賛曰东嬴王腾于常山屯营时大积雪常山门前方数丈融液腾怪而掘之得玉马髙尺余録异传曰汉时大雪积地丈余洛阳令身出按行见民家皆除雪出至袁安门无有路谓安已死令人除雪入户见安僵卧问何以不出安曰大雪人皆饿不宜干人令以为贤举为孝㢘皇甫谧髙士传曰焦先野火烧其庐先因露寝遭大雪至先袒卧不移人以为死就视如故世説曰谢太傅寒雪日内集与儿女讲论文义俄而雪骤公欣然曰白雪纷纷何所似兄子胡儿曰撒盐空中差可拟兄女曰未若栁絮因风起语林曰王子猷居山隂大雪夜眠觉开室酌酒四望皎然因起徬徨咏左思招隠诗忽忆戴安道时戴在剡溪即便夜乘轻舩就戴经宿方至既造门不前便返人问其故王曰吾本乘兴而行兴尽而返何必见戴楚辞招魂曰魂兮归来北方不可以止増冰峨峨飞雪千里又曰霰雪纷其无垠又曰霰雪霏霏糅其増加又曰霰雪纷纷而薄木又曰桂棹兮兰枻斵氷兮积雪释名曰雪绥也水下遇寒而凝绥绥然下也韩诗外传曰凡草木花多五出雪花独六出雪花曰霙雪云曰同云西京杂记曰太平之代雪不封条凌弭毒害而已自上而下曰雨雪左传曰平地尺为大雪雪有七尺雪崔鸿北凉録曰先酒泉南有铜駞出言虏犯者大雨雪沮渠蒙逊遣工取之得铜万斤毛诗曰蜉蝣掘阅麻衣如雪班婕妤怨歌行曰新裂齐纨素鲜洁如霜雪孙康家贫常映雪读书清介交游不杂宋玉曰阳春白雪国中属和者不及十人荘子曰藐姑射山有神人居焉肌肤若氷雪洛神赋曰飘飖兮若流风之廻雪诗宋鲍照咏雪诗曰胡风吹朔雪千里度龙山集君瑶台里飞舞两楹前齐虞羲望雪诗曰嵗杪云昼昏𤣥池氷夜结逺风金河起吹我玉山雪梁简文帝雪朝诗曰同云凝暮序严隂屯广隰落梅飞四注翻霙舞三袭实断望如连恒分似相及已观池影乱复见帘珠湿又咏雪诗曰晚霰飞银砾浮云暗未开入池消不积因风随复来思妇流黄素温姬玉镜台看花言可折定自非春梅又咏雪颠倒使韵曰盐飞乱蝶舞花落飘粉匳梁沈约咏余雪诗曰隂庭覆素芷南阶搴绿葹玉台新落构青山已半亏梁任昉同谢朏花雪诗曰土膏候年动积雪表辰暮散葩似浮玉飞英若总素东序皆白珩西㴩尽翔鹭山经陋蜜荣骚人贬琼树梁丘迟望雪诗曰氛氲𤼵紫汉杂沓被朱城倐忽银台构俄顷玉树生緜緜九轨合昭昭四区眀梁裴子野上朝值雪诗曰沐雪欵千门栉风朝万户集霰渝丹黻流云飘绣柱滴沥垂土膏阑干悬石乳又咏雪诗曰飘飖千里雪倐忽度龙沙从云合且散因风卷复斜拂草如连蝶落树似飞花若赠离居者折以代瑶华梁吴均咏雪诗曰微风揺庭树细雪下帘隙萦空如雾转凝阶似花积不见杨栁春徒㸔桂枝白又咏雪诗曰雪逐春风来过集巫山野澜漫虽可爱翻扬讵堪把问君何所思昔日同心者坐湏风雪霁相期雒城下梁何逊咏雪诗曰凝阶似月夜拂曙晓疑春萧散忽如尽徘徊已复新若逐微风起谁言非玉尘梁刘孝绰对雪诗曰桂华殊皎皎栁絮亦霏霏讵比咸池曲飘飖千里飞耻均班女扇羞洒曹人衣浮光乱粉壁积照朗彤闱梁庾肩吾咏花雪诗曰瑞雪坠尧年因风入绮钱飞花洒庭树凝瑛结井泉寒光晦八极同云暗九天已飘黄竹路共庆白渠田陈徐陵咏雪诗曰琼林𤣥圃叶桂树日南华岂若天庭瑞轻雪带风斜三农喜盈尺六出儛崇花眀朝阙门外应见海神车赋晋孙楚雪赋曰尧九载以山栖兮汤请祷于桑林㒺二圣以济世兮孰繁衍以迄今嗟亢阳之踰时兮情反侧以寝兴丰隆洒雪交错翻纷膏泽偃液普润中田肃肃三麦实获丰年晋李颙雪赋曰何时雪之嘉泽亦应变而俱凝随同云而下降固霑渥之所兴宋谢恵连雪赋曰嵗将暮时既昏寒风积愁云繁梁王不悦游于兎园俄而微霰零宻雪下王乃歌北风于衞诗咏南山于周雅相如于是避席而起逡廵而揖曰臣闻雪宫建于东国雪山峙于西域岐昌发咏于来思姬满申歌于黄竹曹风以麻衣比色楚謡以幽兰俪曲盈尺则呈瑞于丰年袤丈则表沴于隂徳连氛累霭揜日韬霞霰淅沥而先集雪纷糅而遂多其为状也散漫交错氛氲萧索蔼蔼浮浮瀌瀌奕奕连翩飞洒徘徊委积始缘甍而冒栋终开帘而入隙既因方而为珪亦遇圆而成璧眄隰则万顷同缟瞻山则千巖俱白于是台如重璧逵似连璐庭列瑶阶林挺琼树若乃积素未亏白日朝鲜烂兮若烛龙衘曜照崑山及其流滴垂氷缘霤承隅粲兮若冯夷剖蚌列眀珠乱曰白羽虽白质已轻兮白玉虽白空守贞兮未若兹雪因时兴灭𤣥隂凝不昧其洁太阳曜不固其节节岂我名洁岂我贞凭云升降从风飘零值物赋象任地班形素因遇立汚随染成纵心皓然何虑何营周刘璠雪赋曰天地否闭凝而成雪应乎𤣥冬之晨在于沍寒之节苍云暮同严风晓别散乱徘徊雰霏皎洁违朝阳之曜煦就凌隂之惨冽混二仪而并色覆万有而皆空既夺朱而成素实矫异而为同始飘飖而稍落遂纷糅而无穷晓摄光而映净夜合影而通昽似北荒之眀月比西崑之阆风宋谢荘杂言咏雪曰火洲灭日壑清龙闗沙蒸河徼云惊晷未沈而井閟㝢方霾而海溟始葐蒀以蕤转终徘徊而烟曵状素镜之晨光写金波之夜晰賛晋庾肃之雪賛曰百籁哀吟广莫长挥霰雨馺洒皓雪其霏轻质飘飖与风廻散望之凝映浩若天汉即之皎洁色踰玉粲晋羊孚雪賛曰资清以化乗气以霏遇象能鲜即洁成晖宋谢恵连雪賛曰气遍霜繁年丰雪积彼厉我和尔素子白其徳懿矣玩之庭隙权陋瑶台暂践盈尺梁沈约雪賛曰火竞乃上炎隂矫亦下润独有凝雨姿贞晼而无殉排云宁自髙晞光本非恡委谷不辞深因巖岂知峻洁貎虽同赏英心共谁振雨尔雅曰暴雨谓之涷小雨谓之霡霂久雨谓之霪霪谓之霖管子曰春𤼵五政一曰论幼孤赦有罪二曰赋爵列授禄位三曰修沟洫复亾人四曰治封疆正阡陌五曰无杀麑䴠无絶华蕚五政苟时春雨乃来尸子曰神农氏治天下欲雨则雨五日为行雨旬为谷雨旬五日为时雨正四时之制万物咸利故谓之神东观汉记曰沛献王辅善京氏易永平五年少雨上御云台卦自以周易林占之其繇曰蚁封穴户大雨将至以问辅辅曰蹇艮下坎上艮为山坎为水山出云为雨蚁穴居时雨将至故以蚁为兴居黄子𤼵相雨书曰常戊申日候日欲入时日生有观云不问大小视四方黒者大雨青者小雨战国䇿曰魏文侯与虞人期猎是日饮酒乐天雨文侯曰虽乐岂可不一㑹期㢤乃往楚辞曰雷填填兮雨冥冥又曰令飘风兮先驱使涷雨兮洒尘尚书大传曰天之无烈风淫雨意中国有圣人乎河图帝通纪曰雨者天地之施也曾子曰天地之气和则雨山海经曰为应龙之状乃得大雨尚书洪范休徴曰肃时雨若毛诗曰有渰萋萋兴雨祁祁雨我公田遂及我私又曰月离于毕俾滂沱矣左传曰卫大旱卜有事于山川不吉寗荘子曰昔周饥尅殷而年丰今邢无道诸侯无伯天其或者欲卫讨邢乎从之师兴而雨家语曰齐有一足之鸟飞公朝下于殿前舒翅而跳齐侯遣使访孔子孔子曰此鸟名商羊昔童儿有屈其一脚振迅两臂而跳且謡曰天将大雨商羊起舞今齐有之其应至将有水为灾老子曰骤雨不终日春秋説题辞曰一嵗三十六雨天地之气宣十日小雨应天文十五日大雨以斗运也山海经曰羽山其上多雨而符阳之山多怪雨云风之所出也荘子曰时雨降矣而犹浸灌不亦劳乎又曰宋景公时大旱三年卜之以人祠乃雨公下堂顿首曰吾所以求雨将自当之言未卒天下大雨方千里者何徳于天而恵于民也六韬曰文王问散宜生卜伐殷吉乎曰不吉鑚龟龟不兆数蓍蓍不交而如折将行之日雨辎重车至轸行之日帜折为三散宜生曰此凶四不祥不可举事太公进曰是非子之所知也祖行之日雨辎重车至轸是洗濯甲兵也盐铁论曰周公太平之时雨不破块旬而一雨必以夜列仙传曰赤松子者神农时雨师也谢承后汉书曰百里嵩为徐州刺史境遭旱嵩行部传车所经甘雨辄至管辂别传曰辂过清河太守时天旱辂曰今夕当雨树中已有少女微风树间又有隂鸟和鸣又少男风起衆鸟乱翔其应至矣湏臾风云兴𤣥气四合大雨注倾风俗通曰𤣥冥雨师也论衡曰道至天者祥风起甘雨降雨霁而隂曀者谓之甘雨风土记曰六月有大雨名濯枝雨益部耆旧传曰赵瑶为阆中令遭旱请雨于灵星应时大雨楚国先贤传曰樊英忽谓学者曰成都市火甚盛因含水西向噀之后有从蜀郡来者云是日大火湏㬰大雨火遂灭诗魏陈王曹植喜雨诗曰天覆何弥广苞育此羣生弃之必憔悴恵之则滋荣庆云从北来郁述西南征时雨中夜降长雷周我庭嘉种获膏壤登秋毕有成魏阮瑀诗曰苦雨滋𤣥冬引日弥且长丹墀自殱殪深树犹沾裳客行易感悴我心摧已伤登台望江沔阳侯沛洋洋晋张载霖雨诗曰霖雨余旬朔蒙昧日夜坠何以觧愁懐置酒招亲类悲歌结流风逸响廻秋气晋张协苦雨诗曰黒蜧跃重川商羊儛野庭飞㢘应南箕丰隆迎号屏云根临八极雨足洒四溟霖沥过二旬散漫亚九龄阶下伏泉涌堂上水苔生尺烬重寻桂红粒贵瑶琼又杂诗曰金风扇素节丹霞唘隂期腾云似涌烟宻雨如散丝寒花𤼵黄彩秋隂含緑滋又杂诗曰朝霞迎白日丹气临阳谷翳翳结繁云森森散雨足晋傅𤣥诗曰徂暑未一旬重阳翳朝霞厥初月离毕积日遂滂沲屯云结不觧长熘周四阿霖雨如倒井黄潦起洪波湍深激墙隅门庭若决河炊爨不复举灶中生蛙虾宋谢荘喜雨诗曰鵞起知风舞础润识云流洌泉承夜湛零雨望晨浮合颍行盛茂分穂方盈畴宋谢恵连喜雨诗曰朱眀振炎气溽暑扇温飇羡彼眀月辉离毕经中宵思此西郊云既雨盈崇朝上天愍憔悴商羊自吟謡宋鲍照喜雨诗曰营社逹羣隂屯宫掩积阳族云飞泉室震风沉羽乡升雰浃地维倾润㵼天潢弥木抽翠条炎卉耀朱芳闗市欣九赋京廪开万箱又苦雨诗曰连隂积浇灌滂沲下霖乱沈云日夕昏骤雨淫朝旦蹊泞走兽希枝寒鸟飞宴宻雾冥下溪聚云屯髙岸齐谢朓观雨诗曰朔风吹飞雨萧条江上来既洒百常观复集九成台空蒙如薄雾散漫似轻埃梁简文帝赋得入阶雨诗曰细雨堦前入洒砌复沾帷渍花枝觉重湿鸟翻飞迟傥令斜日照併欲似逰丝梁孝元帝咏细雨诗曰风轻不断叶雨细未沾衣入楼如雾上拂马似尘飞梁刘苞望夕雨诗曰崇朝遘行雨薄晚屯宻云縁阶起素沬竟水散圆文河栁低未举山桃落已芬清樽久不荐淹留遂待君梁虞骞拟雨诗曰清风送凉气薄暮荡炎氛虹照涟漪水电出嵯峨云落晖散长足细雨织斜文梁刘孝绰秋雨卧疾诗曰贾君徭役少潘生民务稀及此同多暇髙卧掩重闱寂寂榆桑晚滂沲曀不晞电隙时光帐风帘乍扣扇梁刘孝威和皇太子春林晚雨诗曰云树交为宻雨日共成虹电舒长男气枝揺少女风叶珠垂滴水檐䋲下熘空蝶濡飞不飏花沾色更红眀离信养徳能事毕春宫谁堪偶鳯吹唯有浮丘公又望雨诗曰清隂荡暄浊飞雨入阶廊瞻空乱无绪望霤耿成行交枝含晚润杂叶带新光浮芥离还聚㳂沤灭复张浴禽飘落毳乱荇散余香璚绡挂绣幕象簟列华牀侍童拂羽扇厨人奉滥觞寄言楚台客雄风讵独凉梁庾肩吾从驾喜雨诗曰西岳浮樽桂东皇事浴兰赦诏还京兆归神出灌坛湿风含酒气隂云助麦寒典农欣受职治粟喜当官复此随车雨民天知可安梁朱超对雨诗曰当夏苦炎埃习静对花台落照依山尽浮凉带雨来重云吐飞电髙栋响行雷洒树轻花𤼵滴沼细萍开泛沫萦阶草奔流起砌苔北齐刘逖对雨有懐诗曰重轮宵犯毕行雨旦浮空细落疑含雾斜飞觉带风湿槐仍足绿沾桃更上红无由似𤣥豹纵意坐山中周庾信和赵王喜雨诗曰𤣥霓临日谷封蚁对云台投地欲起电倚柱稍惊雷白沙如湿粉莲花类玉杯惊鸟洒翼度湿鴈断行来浮桥七星起髙堰六门开厥田终上上原野自莓莓又喜雨诗曰离光初绕电震气始乗雷云逐鱼鳞起渠随龙骨开崩沙杂水去卧树拥槎来嘉苗双合颕熟稻再含胎又对雨诗曰繁云犹暗岭积雨未开庭堦含侵角路镬满熘疏萍湿杨生细椹烂草变初萤徒劳看蚁封无事祀灵星陈阴铿闲居对雨诗曰四溟飞旦雨三径絶来游震位雷声𤼵离宫电影浮山云遥似带庭叶近成舟茅檐下乱滴石窦引环流寄言一髙士如何麦不収诗曰苹藻降灵祗聪眀谅在斯触石朝云起从星夜月离八川奔巨壑万顷溢澄陂緑野含膏润青山带濯枝嘉禾方合颖秀麦已分岐寄语纷纶学持竿讵必知赋魏文帝愁霖赋曰脂余车而秣马将言旋乎邺都𤣥云黯其四塞雨蒙蒙而袭予涂渐洳以沈滞潦淫衍而横湍岂在余之惮劳哀行旅之艰难仰皇天而太息悲白日之不旸思若木以照路假龙烛之末光魏陈王曹植愁霖赋曰迎朔风而爰迈兮雨微微而逮行悼朝阳之𨼆曜兮怨北辰之潜精车结辙以盘桓兮马踯躅以悲鸣攀扶桑而仰观兮假九日于天皇瞻沉云之泱漭兮哀吾愿之不将又愁霖赋曰夫何季秋之淫雨兮既弥日而成霖瞻𤣥云之晻晻兮聼长霤之淋淋中宵夜而叹息起饰带而抚琴魏应㻛愁霖赋曰聼屯雷之恒音兮闻左右之叹声情惨愦而含欷兮起披衣而游庭三辰幽而重闗苍曜隠而无形云暧暧而周驰雨蒙蒙而雾零排房帐而北入振盖服之沾衣还空牀而寝息梦白日之余晖惕中寤而不效兮意悽悷而増悲晋潘尼苦雨赋曰气触石而结蒸兮云肤合而仰浮雨纷射而下注兮潦波涌而横流岂信宿之云多乃踰月而成霖瞻中塘之浩汗聼长霤之涔涔始蒙瀎而徐坠终滂霈而难禁悲列宿之匿景悼太阳之幽沈云暂披而骤合雨乍息而亟零旦漎漎以逹暮衣淋淋以极眀鼋鼍游于门闼蛙虾嬉乎中庭惧二源之并合畏黔首之为鱼处者含瘁于穷巷行者叹息于长衢晋陆云愁霖赋曰在朱眀之季月反极阳之重隂兴介丘之肤寸坠崩云之洪沉谷风扇而攸逺苦雨播而成淫天泱漭以懐惨民嚬蹙而愁霖于是天地𤼵挥隂阳交激万物混而同波𤣥黄浩而无质雷凭虚以振庭电凌牖而曜室霤鼎沸以骏奔潦风驰而竞疾岂南山之暴隮将溟海之暂溢毒甚雨之未晞悲夏日之方永瞻大晨以积思仰天衢而引领晋傅咸患雨赋曰夫何逺寓之多懐患淫雨之有经自流火以迄今歴九旬而无宁庶太清之垂曜覩日月之光眀云乍披而旋合霤暂辍而复零将収雷之要月弃嘉谷于已成前渴焉而不降后患之而弗晴惟二仪之神化奚水旱之有并汤亢阳于七载兮尧洪汎乎九龄天道且犹若兹况人事之不平又喜雨赋曰于是祝融炽景羲和警辔亢阳火愤野无生类悠悠亿兆同兹惨悴伊我皇之仁徳兮配焘育于二仪屡刻躬而勤政兮广请祷于灵祗孰谓天髙其聼不辽孰谓神逺厥应孔昭洁斋致䖍于兹三朝隂鬰怫而腾起阳菴薆而自消飞㢘扇谷风之翼翼灵岳兴庆云之飘飖遂乃重隂四㑹溟邈无垠方中降雨亘夜迄今生我百谷粒我蒸民昔洪水滔天于唐尧之朝亢旱为灾于殷汤之世下民其咨莫能俾乂歴稔九七仅免斯害犹以畴咨为美谈躬祷为勲代晋成公绥阴霖赋曰百川泛滥潢潦横流沈灶生鼃中庭运舟又时雨赋曰两仪恊合二气烟煴洪川起波名山兴云宋傅亮喜雨赋曰唯二仪之顺动数有积而时偏垫襄陵于唐籍慼云汉于周篇匪叔叶之或遘在盛王其固然伊元嘉之初载肇休眀于此年懿玉烛之方熈愠积阳之独愆涸凉泉于井谷委嘉颖于中田嗟我皇之翼翼怅临朝而辍娱踵沖谦于禹汤协至诚于在余且东作之未晏庶雨露之夙濡遵悬子之徙㕓尤鲁侯之焚巫祗桑林之六祷修季宰之再雩诚在幽其必贯感何逺而不孚聆晨鹳于髙垤候宵毕于天隅𤼵曽云于触石晦重阳于八区春霆殷以逺响兴雨霈而载涂洒丰浸于中畴覃余润于嘉蔬殷啬人于菑亩衍将繁于中衢嗣良颂于多稔兆嘉梦于维鱼矧其臣之逢运又均休而等虞陶曲成于暮稔金归驾于董疎梁张纉秋雨赋曰霡霂兴乎爽节肤寸起于曽岑乃娱情而悦体犹冬阳与夏隂褰南帷以寓目儆北户而披襟商律戒于兹辰凉雨感而已作甘泉集而溟溟油云兴而漠漠温飇革于早暮炎凉改于今昨乍斜檐而上阶或从风而洒幕周小庭而宻下泫髙枝而疎落渌池泛澹员波儵铄低昻弱篠葳蕤丛薄霁说文曰霁雨止也魏略曰延康元年大霖雨五十余日魏有天下乃霁将受大祚之应也晋中兴书曰咸和四年隂霖五十余日蘓峻灭后乃霁长沙耆旧传曰文䖍字仲孺时霖雨废民业太守忧色䖍补户曹掾䖍奉教斋戒在社三日夜梦见白头翁谓曰尔来何迟䖍具白所梦太守曰昔禹梦绣衣男子称苍水使者禹知水脉当通若掾此梦将可比也眀日果大霁扶南传曰金障国入四月便雨六月乃止少有晴日诗晋嵇含悦晴诗曰劲风归巽林𤣥云起重基朝霞炙琼树夕景映玉枝翔鳯晞轻翮应龙曝纎鬐百谷偃而立大木颠复持宋谢瞻荅康乐秋霁诗曰夕霁风气凉闲房有余清开轩灭华烛月露皓已盈梁简文帝开霁诗曰景落商飇靖烟开四郊谧偃蹇暮山虹游扬下峯日水纹城上动城楼水中出竟徴共治功空卧淮阳秩梁王筠夕霁诗曰连山卷族云长林息衆籁宻树含緑滋遥峯凝翠霭石熘正潨潺山泉始澄汰物华方入赏䟦予心期㑹周庾信初晴诗曰湿花飞未逺隂云歛尚低燕燥还为石龙残便是泥赋魏文帝喜霁赋曰乃命驾而言归唘吉日而北廵厌羣萌之至愿感上下之眀神宻云兴之坱北甘雨降以洒尘既洒尘而为涂惟平路之未晞激清风以漂潦发皎日之扬晖振余䇿而长驱忽临食而㤀饥魏陈王曹植喜霁赋曰禹身誓于阳旰卒钖圭而告成汤感旱于殷时造桑林而敷诚动玉辋而云披鸣銮铃而日阳指北极以为期吾将倍道以兼行晋陆云喜霁赋曰靖屏翳之洪隧戢太山之触石凌风絶而谧宁归云反而挥霍改望舒之离毕曜六龙于紫阁于是朱眀唘候凯风来南复火正之权司兮默后土于重隂夷中原之多潦兮反髙㟁于嵩岑萎禾竦而振颖兮偃木树而为林隂阳交泰万物方遒炎神送暑素灵迎秋四时逝而代谢大火忽其西流年冉冉其易頽时靡靡而难留文宋孝武帝祈晴文曰幽眀失序就隂则滞连云霖淫注而不替润既违时泽而非恵幸辍霖而吐景权停风而歛翳昭銮辂于天郊光龙旂于田际耒耨得施黍稷获艺增髙廪于嘉年登十千于兹嵗雷易曰鼓之以雷霆润之以风雨又曰震为雷动万物者莫疾于雷礼记曰仲春之月日夜分雷乃𤼵声仲秋之月雷乃収声大戴礼夏小正曰正月雉震鸣鸲鼓其翼也正月必雷雷不正闻唯雉闻毛诗曰殷其雷在南山之阳又曰虺虺其雷左传曰藏氷以时则雷出不震弃氷不用则雷不𤼵而震尚书中候曰秦穆公出狩天震大雷下有火化为白雀衔丹书集公车史记曰髙祖母曰刘媪尝息大泽之陂梦与神遇时雷电冥晦山海经曰翔次之山有鸟名橐䨽服其毛羽令人不畏雷也淮南子曰隂阳相薄感而为雷焦赣易林曰白日扬光雷车避藏云雨不下各自正乡物理论曰积风成雷易曰雷风相薄洪范五行传曰夫雷人君象也入能除害出能兴利河图帝纪通曰雷天地之鼓也又曰黄帝以雷精起鹖冠子曰夫耳之主聪目之主眀一叶蔽目不见太山两豆塞耳不闻雷霆论衡曰图画之工图雷之状畾畾如连鼓形又图一人若力士谓之雷公使之左手引连鼓右手推之晋阳秋曰王裒母性畏雷及母死每雷震輙就墓侧唘曰裒在此裒在此盛𢎞之荆州记曰湖阳县春秋蓼国樊重之邑也重母畏雷为石室避之悉以文石为阶砌今犹存王韶孝子传曰竺弥父生时畏雷每至天隂辄至墓伏坟悲哭有白兔在其左右华阳国志曰曹公从容谓先主曰天下英雄唯使君与操本初之徒不足数也先主方食失匕箸㑹雷大震先主曰圣人言迅雷风烈必变良有以也一震之威乃可致此公亦悔失言雷于天地为长子以其万物为出入也雷二月出地百八十日雷出则万物出八月入地百八十日雷入则万物入入则除害出则兴利人君之象也孟奥北征记曰凌云台东南角一百步有白石室名为避雷室续捜神记曰义兴人姓周永和中出都日暮道边有一新草小屋有一女出门望见周曰日已暮周求寄宿向一更中闻外有小儿唤阿香官唤汝推雷车女子乃辞去眀朝视宿处乃见一新冡尔雅曰疾雷谓之霆谷梁传曰隂阳相薄感而为雷激而为霆五经通义曰震与霆皆霹雳也公羊传曰雷疾而甚者为震震与霆皆谓霹雳也雷谓电之先易曰天地解而雷雨作雷雨作而万物草木皆甲坼山海经曰飞鱼如豚赤文无羽食之辟兵不畏雷也淮南子曰丛轻折轴衆唿成雷又曰庶女呌天而雷下击景公台损支体伤折海水大出汉书曰桓帝建和二年六月乙卯雷震宪陵寝屋是梁太后聼兄冀枉诛乔也蔡顺母平生畏雷自亾后每有雷辄环冡泣曰顺在此论衡曰雷霆迅疾击折树木壊败屋室时犯杀人俗以为天取龙其犯杀人谓之有隂过杂兵书曰雷电霹雳破军内若树木屋舍急徙去吉也雷电风所从来不可逆而伐宜慎之论语䜟曰雷震百里声相附近宋均注曰雷动百里故因以为言也雷声谓诸侯之政教所至相附近也説文曰雷霆余声钤钤所以挺出万物也诗晋傅𤣥杂言诗曰雷隠隠感妾心倾耳清聼非车音又曰童女掣电䇿童男挽雷车又惊雷歌曰惊雷奋兮震万里威陵宇宙兮动四海六合不维兮谁能理晋李颙雷赋曰伊有阳之肇化兮陶万殊于天壤结鬰蒸而成雷兮鼓訇稜之逸响若乃骇气奔激震响交搏濆沦隠辚崩腾磊落来无辙迹去无阡陌君子恐惧而修省圣人因象以制作电毛诗曰烨烨震电易曰离为电又曰雷电噬嗑月令曰仲春始电晋书曰王戎视日不眩目烂烂若巖下电山海经曰列缺电名荘子曰隂气伏于黄泉阳气上通于天隂阳分争故为电玉女投壶天为之笑则电河图握拒起曰大电绕枢星炤郊野感符寳而生黄帝淮南子曰电以为鞭䇿甘泉赋曰电倐闪于墙藩赋晋顾凯之雷电赋曰太极纷纶元气澄练隂阳相薄为雷为电是以宣尼敬威忽变夫其声无定响光不恒照砰訇轮转儵闪罗曜若乃太隂下沦少阳初升蛰虫将唘动灵先应殷殷徐振不激不凭林钟统节溽暑烟煴星月不朗衣裳若焚尔乃清风前䬃荡浊流尘丰隆破响列缺开云当时倦容廓焉精新岂直惊安竦寐乃以畅精悟神天怒将凌赤电先发窥巖四照映流双絶雷电赫以惊衡山海磕其崩裂雾尔雅曰地气𤼵天不应曰雾雾谓之晦帝王世纪曰黄帝时天大雾三日帝游洛川之上见大鱼杀三牲以醮之天乃甚雨七日七夜鱼流始得图书黄帝𤣥女之宫战法曰黄帝与蚩尤对力战久不胜黄帝归于泰山三日三夜天雾冥冥有一妇人人首鸟形黄帝稽首再拜伏不敢起妇人曰吾所谓𤣥女者子欲何问黄帝曰小子欲万战万胜万隠万匿首当何从起曽子曰隂阳之气乱则雾龙鱼河图曰山冬天雾十日已上不除者山崩之候也镜图曰古之王者行游诸侯其所居国国必有三日浸变而为日中之雾陈留风俗传曰雍丘县有祠名曰夏后祠有神井能致雾汉武帝内传曰东方朔乗云飞去仰望大雾覆之不知所在东观汉记曰马援谓官属曰吾在浪泊西里间贼未灭之时下潦上雾毒气薫蒸仰视乌鸢跕跕堕水中谢承后汉书曰河南张楷性好道术能作五里雾时闗西人裴优亦能作三里雾自以不如楷往从学之楷避不肯见英雄记曰曹公赤壁之役行至云梦大泽中遇大雾迷失道魏略曰刘雄鸣每出行云雾中识道不迷惑时人因谓能为云雾望气经曰六月三日有雾嵗熟博物志曰王肃张衡马均昔俱冒雾行一人无恙一人病一人死问无恙者云我饮酒病者饱食死者空腹王隠晋书曰乐广为尚书郎尚书令卫瓘见竒之命诸子造焉曰此人之水镜每见令人莹然若披云雾覩青天神仙传曰栾巴为尚书忽一旦天大雾对坐不相见失巴所在寻问之云其日还成都亲故别时亦风雨晦冥袁山松宜都山川记曰郡西北有舟山天晴岭忽有雾起廻转如烟不过再朝雨必降诗梁孝元帝咏雾诗曰三晨生逺雾五里暗城闉从风疑细雨映日似游尘乍若飞烟散时如佳气新又诗曰晓雾晦阶前垂珠带叶边五里浮长隰三晨暗逺天㫄通似佳气却望若非烟疏帘还复宻断栋更疑连还思逢乐广能令云雾褰梁伏挺行舟值早雾诗曰水雾杂山烟冥冥见晓天聼猨方忖岫闻濑始知川渔人惑隩浦行舟迷泝沿日中氛霭尽空水共澄鲜周王褒咏雾应诏诗曰七条开早陌五里闇朝氛带楼疑海气含盖似浮云方从河水上预奉绿图文虹礼记月令曰季春之月虹始见孟冬之月虹藏不见释名曰虹阳气之动虹攻也纯阳攻隂气也又曰夫人隂阳不合婚姻错乱淫风流行男女互相奔随之时此则气盛故以其盛时合之也説文曰蜺屈虹青赤或白色隂气也毛诗曰螮蝀在东莫之敢指一名挈贰河图稽曜钩曰镇星散为虹蜺春秋运斗曰枢星散为虹蜺尚书考灵曜郑𤣥注曰日㫄气白者为虹荘子曰阳炙隂为虹黄帝占军诀曰攻城有虹从外南方入饮城中者从虹攻之胜白虹绕城不匝从虹所在乃击蔡邕月令章句曰虹螮蝀也隂阳交接之气着于形色者也雄曰虹雌曰蜺蜺常依隂云而昼见于日冲无云不见大隂亦不见率以日西见于东方故诗云螮蝀在于东蜺常在于㫄四时常有之唯雄虹见藏有月战国䇿曰唐睢谓秦王曰聂政刺韩傀白虹贯日列士传曰荆轲为燕太子谋刺秦王白虹贯日异苑曰古者有夫妻荒年菜食而死俱化成青虹故俗唿美人虹又曰晋陵薛愿义熙初有虹饮其釡澳噏响便竭愿辇酒灌之随投随涸便吐金满器于是灾弊日祛而丰富嵗臻楚辞天问曰白蜺婴茀胡为此堂又曰虹蜺纷其朝覆兮夕淫淫而霖雨赋梁江淹赤虹赋曰俄而赤蜺电出蚴虬神骧暧昧以变依稀不常非虚非实乍灭乍光赩赫山顶照燎水阳虽图纬之有载旷世识之未逢既咨嗟而踯躅聊周流而从容余形可览残色未去曜萎蕤而在草映青葱而结树霞晃朗而下飞日通笼而上度诗董思恭咏虹诗曰春暮萍生早日落雨飞余横彩分长汉倒色媚青渠梁前朝影出桥上晚光舒愿逐旌旗转飘飘侍直庐蘓味道咏虹诗曰纡余带星渚窈窕架天浔空因壮士见还共美人沉逸势含良玉神光藻瑞金独留长劒彩终负昔贤心艺文类聚卷二艺文类聚卷三钦定四库全书艺文类聚卷三唐欧阳询撰嵗时部上春尔雅曰春为青阳一曰𤼵生尚书曰寅賔岀日平秩东作日中星鸟以殷仲春礼记月令曰孟春之月东风解冻蛰虫始振鱼上冰獭祭鱼鸿鴈来乃择元辰天子躬耕帝耤是月也天气下降地气上腾天地和同草木萌动仲春之月桃始华仓庚鸣鹰化为鸠是月也𤣥鸟至之日祀于髙禖季春之月桐始华虹始见萍始生舟牧覆舟五覆五反天子始乗舟布徳行恵鸣鸠拂其羽戴胜降于桑周礼曰仲春诏后率外内命妇始蚕于北郊帅六宫之夫人生穜稑之种而献之于王释名曰春之为言蠢也物蠢而生尸子曰春为忠东方为春春动也是故鸟兽孕字草木华生万物咸遂忠之至尚书大传曰东方者动方也物之动也何以谓之春春出也物之出故谓东方春也周官曰罗氏仲春罗春鸟献鸠以养老也易纬通卦騐曰震东方也主春分日出青气出直震此正气出也气出右万物半死左蛟龙出震气不至则嵗中少雷万物华而不实人民疾热应在其衡又曰立春条风至雉雊鸡乳氷解杨栁津春分明庶风至雷雨行桃李华毛诗曰春日载阳有鸣仓庚春日迟迟采蘩祁祁女心伤悲迨及公子同归尚书纬曰东方春龙房位其规仁好生不贼荘子曰春气𤼵而百草生正得秋而万寳成夫春与秋岂得而然哉天道已行矣孝经纬曰周天七衡六间曰立春后十五日斗指寅为雨水后十五日斗指甲为惊蛰后十五日斗指卯为春分后十五日斗指乙为清眀后十五日斗指辰为谷雨论语曰暮春者春服既成冠者五六人童子六七人浴乎沂风乎舞雩咏而归老子曰衆人熙熙若享太牢如登春台淮南子曰春女悲秋士哀至物化矣又曰女夷鼓歌以司天和以养百谷禽兽草木又曰孟春之月东宫御女青色衣青采鼓琴瑟説苑曰管仲曰吾穷必矣吾不能以春风风人不能以夏雨雨人吾穷必矣京房占曰春当退贪残进柔良恤㓜孤赈不足求隠士则万物应节而生随气而长所谓春令也又曰正月建寅律为太簇鸡雉孳尾招揺生聚少阳解冻其气温柔逆之则寒白虎通曰嫁娶以春何也春天地交通物始生隂阳交接之时也临海异物志曰鶗鴂一名田鹃春三月鸣昼夜不止音声自唿俗言取梅子涂其口两边皆赤上天自言乞思至当麦自熟鸣乃止耳汉书曰孟春之月羣居者将散行人振木铎狥于路以采诗献之太师比其音律以闻于天子东观汉记曰梁鸿将之㑹稽作诗曰维季春兮华色麦含金兮方秀续汉礼仪志曰立春之日京都百官皆衣青衣立青幡施土牛耕人于门外又曰立春之日下寛大书曰方春东作敬始慎微罪殊死且勿案騐皆湏麦秋退贪残进柔良博物志曰宋国有田夫常衣黂緼以过冬暨春东作自暴于日不知天下之有广厦隩室緜纩狐貉顾其妻曰负日之暄人莫知者以献吾君将有赏楚辞曰献嵗发春兮汩吾南征菉苹齐叶兮白芷生湛湛江水兮上有枫目极千里兮伤春心又曰开春发兮白日出之悠悠吾且荡志而愉乐兮遵江夏以娱忧又曰王孙游兮不归春草生兮萋萋又曰青春受谢白日昭春气奋发万物遽诗晋陆机诗曰节运同可悲莫若春气甚和风未及燠遗凉清且凛晋张协杂诗曰大昊唘东节春郊礼青祗鹰化日夜分雷动寒暑离飞泽洗冬条浮飇解春澌采虹缨髙云文虬鸣隂池沖气扇九垠苍生衍四垂时至万寳成化周天地移晋郭璞诗曰青阳畅和气谷风穆以温英茝晔林荟昆虫咸唘门髙台临迅流四坐列王孙羽盖停云隂翠鬰映玉樽晋顾凯之神情诗曰春水满四泽夏云多奇峰秋月扬明辉冬岭秀寒松梁简文帝春日想上林诗曰春风本自竒杨栁最相宜栁叶恒着地杨花好上吹处处春心动常惜光隂移西京董贤馆南宛习都池荇间鱼共乐桃上鸟相窥香车云母幰駃马黄金羁又晚春时诗曰紫兰叶初满娇莺弄不稀石蹲还似兽萝长更胜衣水冻文鳐聚山暝鸦鸟飞渚蒲变新节巖桐长旧围风花落未已山斋开夜扉又春日看梅诗曰昨日看梅树新花已自生今旦闻春鸟何啻两三声冻解池开緑云穿天半晴游心不应动为此欲逢迎又晚日后堂诗曰慢隂通碧砌日影度城隅岸栁垂长叶忩桃落细跗花㽞蛱蝶粉竹翳蜻蜓珠赏心无与共染翰独踟蹰又春日诗曰花开㡬千叶木覆数重衣蝶飏萦空儛燕作同心飞歌妖弄曲罢郑女挟琴归又春日诗曰年还乐应满春归思复生桃含可怜紫栁发断肠青落花随燕入游丝带蝶惊邯郸歌管地见许欲㽞情梁元帝春日诗曰春还春节美春日春风过春心日日异春情处处多处处春芳动日日春禽变春意春已繁春人春不见不见懐春人徒望春光新春愁春自结春结讵能申欲道春园趣复忆春时人春人竟何在空爽上春期独念春花落还似昔春时梁沈约咏春初诗曰扶道覔阳春相将共携手草色犹自腓林中都未有无事逐梅花空教信杨栁且复归去来含情寄杯酒又春咏曰杨栁乱如丝绮罗不自持春草黄复绿客心伤此时青苔已结洧碧水复盈淇日华照赵瑟风色动燕姬襟前万行泪故是一相思梁吴筠春诗曰春从何处来拂水复惊梅云彰青琐闼风吹承露台美人隔千里罗帷闭不开无由得共语空对相思杯梁王僧孺寄乡友诗曰旅心已多恨春至尚离羣翠枝结斜影绿水散圎文戏鱼两相顾游鸟半藏云何时不悯黙是日最思君又春思絶句诗曰雪罢枝即青氷开水便緑复闻黄鸟声全作相思曲梁萧子范春望古意诗曰光景斜汉宫横梁照采虹春情寄栁色鸟语出梅中氛氲闺里思逶迤水上风落花徒入户何觧妾牀空梁王筠春日诗曰金堤草非旧玉池泉已新风生似牛角云上若鱼鳞幽闺多怨思停织坐娇春芳华既零落方作向隅人梁萧瑱春日贻刘孝绰诗曰涧水初流碧山樱早𤼵红新禽争弄响落蕋乱从风拂筵多软干映户悉花丛谁云相去逺垂栁对髙桐梁庾肩吾诗曰桃红栁絮白照日复随风影出朱城外香归青殿中水映寄生竹山横半死桐颁文知渥重搦札愧才空梁鲍泉奉和湘东王春日诗曰新燕始新归新蝶复新飞新花满新树新月丽新辉新光新气早新望新盈抱新水新绿浮新禽新聼好新景自新还新叶复新攀新枝虽可结新愁讵觧颜新思独氛氲新知不可闻新扇如新月新盖学新云新落连珠泪新㸃石榴裠梁闻人蒨春日诗曰髙台动春色清池映日华緑葵向光转翠栁逐风斜林有鸣心鸟园多夺目花相与感知节叹子独离家周庾信咏春诗曰昨夜鸟声春惊鸣动四隣今朝梅树下定有咏花人流星浮酒泛粟瑱绕杯唇何劳一片雨唤作阳台神又曰逍遥游桂苑寂絶想桃源狭石分花迳长桥映水门管声惊百鸟人衣香一园定知欢未足横琴坐树根陈徐陵诗曰岸烟起暮色㟁水带斜晖迳狭横枝度帘揺惊燕飞落花承步履流涧写行衣何殊九芝盖薄暮洞庭归陈江揔山庭春诗曰洗沐唯五日栖迟在一丘古楂横近涧危石耸前洲峯緑开河栁池红照海榴野花宁待晦山虫讵识秋人生复能㡬夜烛非长游赋晋傅𤣥阳春赋曰虚心定乎昏中龙星正乎春辰嘉勾芒之统时宣太皥之威神素冰觧而泰液洽𤣥獭祭而鴈北征幽蛰蠢动万物乐生依依杨栁翩翩浮萍桃之夭夭灼灼其荣繁华烨而曜野炜芬葩而扬英鹊营巢于髙树燕衔泥于广庭覩戴胜之止桑聆布谷之晨鸣习习谷风洋洋绿泉丹霞横岭文虹竟天晋湛方生懐春赋曰夫荣彫之感人犹色象之在镜事随化而迁回心无主而虚映眄秋林而情悲游春泽而心恧虽四时之平分何阳节之清淑日婉娈以舒和气有仁而无肃雷𤼵响于南山雨渐泽于四溟唘潜蛰于九泉収灵虵于天庭修虹焕緑以东冏幽涧泮冰而流清鸿飘翮于归风燕衘泥而来征鸷鸟感仁而革性鶗鴂乗化而变声麦芃芃而含秀桑蔼蔼而敷荣周庾信春赋曰宜春苑中春已归披香殿里作春衣新年鸟声千种啭二月杨花满路飞河阳一县併是花金谷从来满园树一丛香草足碍人数尺游丝即横路苔始绿而藏鱼麦才青而覆雉吹箫弄玉之台鸣珮凌波之水移戚里之家富入新丰而酒美石榴聊泛蒲桃酦醅芙容玉盌莲子金杯新芽竹笋细核杨梅绿珠捧琴至文君送酒来玉管初调鸣絃暂抚阳春渌水之曲对鳯廻鸾之舞更炙笙簧还移筝柱月入歌扇花承节鼓协律都尉射雉中郎停车小苑连骑长杨金鞍始被柘弓新张拂尘看马埒分朋入射堂马是天池之龙种𢃄乃荆山之玉梁艶锦安天鹿新绫织鳯皇三日曲水向河津日晚河边多觧神树下流杯客沙头度水人镂薄窄衫袖穿珠帖领巾百丈山头日欲斜三晡未醉莫还家池中水影悬胜镜屋里衣香不如花晋夏侯湛春可乐曰春可乐兮乐东作之良时嘉新田之唘莱悦中畴之𤼵菑桑冉冉以奋条麦遂遂以扬秀泽苗翳渚原卉耀阜春可乐兮乐崇陆之可娱登夷冈以迥眺超矫驾乎山隅缀杂华以为盖集繁蕤以饰裳散风衣之馥气纳戢懐之潜芳鹦交交以弄音翠翾翾以轻翔招君子以偕乐擕淑人以微行晋王廙春可乐曰春可乐兮乐孟春之初阳冰泮涣以微流土冒橛而觧刚野暄卉以挥緑山葱蒨以𤼵苍晋李颙悲四时曰悲春日兮悲阳泽之方宣建灵威以延蛰叩东震而响天布和气之烟煴舒朗景之淑鲜云兴滋于秀石飇鸣柯于崇山平臯眇莽中林葱青野马飞涧晨虹垂旌阳燕南徂隂鴈北征素华浩浩丹秀荧荧夏尔雅曰夏为朱明一曰长嬴尸子曰夏为乐南方为夏夏兴也南任也是故万物莫不任兴蕃殖充盈乐之至也尚书曰申命羲叔宅南交日永星火以正仲夏鸟兽希革周书时训曰夏至之日鹿角觧蜩始鸣大暑之日腐草化为萤礼记曰孟夏月盛徳在火天子迎夏于南郊还反行赏封诸侯庆赐遂行靡草死麦秋至断薄刑决小罪仲夏之月天子羞以含桃先荐寝庙日长至隂阳争君子处必掩身无躁蝉始鸣木槿荣可以居髙眀可以逺眺望可以升山陵可以处台榭季夏之月温风始至蟋蟀居壁鹰乃学习腐草化为萤又曰南方者夏夏之为言假也养之长之假之仁也尚书考灵曜曰火星为夏期専阳相同精感符易通卦騐曰离南方也主夏日中赤气出直离此正气出右万物半死气出左赤地千里诗含神雾曰曹地处季夏之位土地劲急音中徴其声清以急太公金匮曰纣尝以六月猎于西土𤼵民逐禽民谏曰今六月天务覆施地务长养今盛夏𤼵民逐禽而元元悬于野君践一日之苗而民百日不食天子失道后必无福纣以为妖言而诛之后数月天暴风雨𤼵屋折树皇览逸礼曰夏则衣赤衣佩赤玉乗赤辂驾赤龙载赤旗以迎夏于南郊其祭先黍与鸡居眀堂正庙唘南户孝经纬周天七衡六间曰谷雨后十五日斗指戊东南维为立夏后十五日斗指已以为小满管子曰夏至而麦熟天子祀太宗其盛以麦谷之始也淮南子曰孟夏之月南宫御女赤色赤衣吹竽笙又曰邹衍事燕恵王尽忠左右譛之王系之仰天而哭夏五月为之下霜又阳气为火隂气为水水胜故夏至温火胜故夏至燥八尺之表景修尺五寸景修则隂气胜短则阳气胜隂气胜则为水阳气胜则为旱文子曰政失于夏荧惑逆行夏政不失降雨时续汉书律厯志曰日行南陆谓之夏蔡邕独断曰夏至隂气始起麋鹿觧角故寝兵鼓身欲宁志欲静故不聼事续汉礼仪志曰夏至日浚井改水冬至日鑚燧改火五经通义曰夏至隂始动未逹故寝兵鼔不设政事所以助隂气也易曰先王以至日闭闗后不省方以此助之楚辞曰滔滔孟夏草木莽莽又曰収恢台之孟夏诗晋郭璞诗曰羲和骋丹衢朱眀赫其勐融风拂晨霄阳精一何冏闲宇静无娱端坐愁日永晋李颙诗曰炎光灿南溟溽暑融三夏黮䨴重云䕃砰稜震靁咤宋颜延之夏夜呈从兄散骑诗曰炎天方埃鬰暑晏阕尘纷独静阙隅座临堂对星分侧聴风薄木遥睇月开云夜蝉当夏急隂虫先秋闻嵗候初过半荃蕙岂久芬齐谢朓出下馆诗曰麦候始清和凉雨销炎燠红莲揺弱荇丹藤绕新竹物色盈懐抱方驾娱耳目梁萧子范夏夜独坐诗曰节序值徂炎兹宵在三伏冯轩伫凉气中庭倦烦燠寂寞对空窻清疎临夜竹虫音乱阶草萤光绕庭木帘月度斜晖风花起余馥一伤年志罢长嗟逝波速赋晋傅𤣥述夏赋曰四月惟夏运臻正阳和气穆而扇物麦含露而飞芒清徴泛于琴瑟朱鸟感于炎荒鹿觧角于中野草木蔚其条长梁江淹四时赋曰至炎云峯起芳树未移臯兰生坂朱荷出池忆上国之绮树想金陵之蕙枝晋李颙悲四时赋曰悲炎节之赫曦览祝融之御辔游井耀兮南离晞辰凯之长吹䕃緑栁之扬枝云欝律以泉涌雨淋漓而方簁奋骇霆之奔礚舒惊电之横摛秋尔雅曰秋为白藏一曰収成礼记曰孟秋之月凉风至白露降寒蝉鸣鹰乃祭鸟仲秋之月鸿雁来𤣥鸟归羣鸟养羞季秋之月鸿雁来賔雀入大水为蛤菊有黄华豺乃祭兽尸子曰秋为礼西方为秋秋肃也万物莫不礼肃敬之至也毛诗曰秋日凄凄百卉具腓又曰一日不见如三秋兮春秋考异邮曰立秋趣织鸣尚书曰分命和仲宅西曰昧谷寅饯纳日平秩西成宵中星虚以殷仲秋周书时训曰立秋之日凉风至后五日白露降后五日寒蜩鸣凉风不至国无严政白露不降民多欬病寒蜩不鸣人臣力争白露之日鸿雁来后五日𤣥鸟归后五日羣鸟养羞鸿雁不来逺人背叛𤣥鸟不归室家离散羣鸟不羞臣下骄慢秋分之日雷乃始収后五日蛰虫坯户后五日水始涸雷乃不収诸侯淫汰蛰虫不坯民靡有赖水不始涸介虫为害周官曰司裘掌为太裘以供王祀天之服仲秋献良裘季秋献功裘又曰籥章掌仲秋击土鼓龡豳诗以迎寒皇览逸礼曰秋则衣白衣佩白玉乗白辂驾白骆载白旗以迎秋于西郊诗含神雾曰秦地处仲秋之位男懦弱女髙膫白色秀身音中商其言舌举而仰声清以扬文子曰日月欲眀浮云盖之丛兰欲茂秋风败之淮南子曰孟秋之月西宫御女白色衣白采撞白钟其兵钺其畜狗八月官尉其树柘九月官候其树槐汉书曰孙实为京兆尹以立秋日署侯文为东部督邮入见敕曰今鹰隼始击当从天气取姦恶以成严霜之诛掾部其有人乎尚书考灵曜曰虚星为秋候昴为冬期隂气相佐徳乃不邪子助母収母合子符续汉礼仪志曰立秋之日白郊毕始扬武斩牲于郊东门以荐陵庙其仪乘舆御戎辂白马朱鬛骋执弩射牲牡以鹿麛太宰令谒者各一人载获车驰驷送陵庙还宫遣使者赍束帛以赐武官肆兵习战阵之仪斩牲之礼名曰刘世説曰张季鹰辟齐王东曹掾在洛见秋风起因思吴菜羮鲈鱼脍曰人生贵适志耳何能从宦数千里以要名爵遂命驾便归俄而齐王败时人皆谓之为见几而作楚辞曰秋风兮萧萧舒芳兮振条又曰悲哉秋之为气也萧瑟兮草木揺落而变衰憭慄兮若在逺行登山临水兮送将归泬寥兮天髙而气清寂惨兮収潦而水清又曰袅袅兮秋风洞庭波兮木叶下又曰皇天平分四时兮窃独悲此凛秋白露既降下百草兮淹离披此梧楸又曰秋既先戒之以白露冬又申之以严霜风土记曰鸣鹤戒露白鹤也此鸟性儆至八月白露降即髙鸣相儆诗晋左思杂诗曰秋风何烈烈白露为朝霜柔条旦夕劲緑叶日夜黄眀月出云崖皎皎流素光披轩临前庭嗷嗷晨雁翔晋孙绰诗曰萧瑟仲秋月飇唳风云髙山居感时变逺客兴长謡疎林积凉风虚岫结凝霄湛露洒庭林宻叶辞荣条抚叶悲先落攀松羡后凋晋江逌诗曰祝融觧炎辔蓐収起凉驾髙风催节变凝露督物化长林悲素秋茂草思朱夏鸣雁薄云岭蟋蟀吟深榭寒蝉向夕号惊颷激中夜宋孝武初秋诗曰夏尽炎气微火息凉风生緑草未倾色白露已盈庭逺视秋云𤼵近聼寒蝉鸣运移吟物化川上感余情又秋夜诗曰局景薄西隅升月照东垂肃肃风盈幙泫泫露倾枝侧闻飞壶急坐见河宿移覩辰念节变感物矜乖离宋谢恵连懐秋诗曰平生无志意少小婴忧患如何乗苦心矧复值秋晏皎皎天月眀奕奕河宿烂萧瑟含风蝉寥唳度云雁寒商动清闺孤灯暧幽幔耿介繁虑积展转长宵半夷险难豫谋倚伏昧前筭未知古人心且从性所玩宾至可命觞朋来当染翰頽魄不再圆倾羲无两旦金石终销毁丹青暂彫换各勉𤣥髪欢无贻白首叹宋南平王刘铄歌诗曰昊天清且髙秋气𤼵初凉白露下微津眀月流素光凝烟泛城阙凄风入轩房朱华先零落緑草就芸黄纎罗还箧笥轻纨改衣裳宋鲍照秋日诗曰枯枝叶易零疲客心易惊今兹亦何早已闻络纬鸣廻风灭且起卷蓬息复征悽悽簟上寒慄慄帐里清物色延暮思霜露逼朝荣白杨方萧瑟长叹从此生宋汤恵休歌诗曰秋风袅袅入曲房罗帐含月思心伤蟋蟀夜鸣断人肠长夜思君心飞扬他人相思君相忘锦衾瑶席为谁芳又歌思引曰秋寒依依风过河白露萧萧洞庭波思君末光光已灭眇眇悲望如思何梁简文帝秋诗曰羽翣晨犹动珠汗昼恒挥秋风忽袅袅向夕引凉归浮隂即染浪清气始乗衣卷幌通河色开忩引月晖晚花䦨下照疎萤簟上飞直置犹如此何况送将归又秋夜诗曰髙秋度函谷坠露下芳枝緑潭倒云气青山衘月规花心风上转叶影树中危外游独千里夕叹谁共知又秋夜诗曰萤飞夜的的虫思夕喓喓轻露沾悬井浮烟入绮寮檐重月没早树宻风声饶池莲翻罢叶霜篠生寒条端坐弥兹漏离忧积此宵又秋晚诗曰浮云出东岭落日下西江促隂横隠壁长晖斜度忩乱霞圆緑水细叶影飞缸梁萧晔奉和诗曰副君乗夏景临秋坐北宫杏梁照初月莲池引夕风清晖同藻井流香入绮笼鹊声时徙树萤光乍灭空凉氛散簟席露色变林丛梁范云赠俊公道人诗曰秋蓬飘秋甸寒藻泛寒池风条振风响霜叶断霜枝幸及清光满无使眀月亏月亏君不来相期竟悠哉梁沈约秋夜诗曰月落宵向分紫烟鬰氛氲曀曀萤入雾离离雁出云巴童闇理瑟汉女夜缝裙新知乐如是久要讵相闻梁庾肩吾奉和便省余秋诗曰前对金精坂傍临圆水池照影碍浮叶看山通廻枝雁行连雾尽雨足带云移梁吴筠秋念诗曰团团珠晖转炤炤汉隂移箕风入桂露壁月满瑶池树青草未落蝉凉叶已危还深长夜想顾忆临卭巵芳杜果芜没缨带欲何为梁鲍泉秋日诗曰露色已成霜梧楸欲半黄燕去櫩恒静莲寒池不香夕乌飞向月余蚊聚逐光旅情恒自苦秋夜渐应长赋晋潘岳秋兴赋序曰晋十有四年余春秋三十有二始见二毛以太尉掾寓直于散骑之省髙阁连云阳景罕曜珥蝉冕而袭纨绮之士此焉游处仆野人也偃息不过茆屋茂林之下谈话不过农夫田父之客摄官承乏猥厠朝列夙兴晏寝匪遑底宁譬犹池鱼笼鸟而有江湖山薮之思于是染翰操纸慨然而赋于时秋也故以秋兴命篇其辞曰四运忽其代序兮万物纷以廻薄览华莳之时育兮察盛衰之所託感冬索以春敷嗟夏茂而秋落虽末事之荥悴兮伊人情之美恶嗟秋日之可哀兮谅无愁而不尽野有归燕隰有翔隼游氛朝兴藁叶夕殒于是乃屏轻箑释纎絺借莞蒻御祫衣庭树槭以洒落劲风戾而吹帷蝉嘒嘒以寒吟鴈飘飘而南飞天晃朗而弥髙日悠扬而浸微何微阳之短晷觉凉夜之方永月朣胧以含光露凄清以凝冷熠燿粲于阶闼兮蟋蟀鸣于轩屏聼离鸿之晨吟望流火之余景宵耿介而不寐兮独展转于华省悟嵗时之遒尽兮慨俛首而自省班鬂髟以承弁兮素髪䬃以垂领且歛袵以归来兮忽投绂以髙厉耕东臯之沃壤兮输黍稷之余税逍遥乎山川之阿放旷乎人间之世优哉游哉聊以卒嵗晋卢谌感运赋曰朱眀送夏白藏迎秋微凉渐届溽暑日収气㶑㶑而浸冷霜微微而日华翠叶纷以朝落朱花惨以夕捐晋江逌述归赋曰时运逝其何速素秋奄以告季虚栁中于昏日羲和宿于房位微霜凄其薄入凝露粲其朝坠林飘飘以洒叶隰芒芒而摧穟菊𤼵华于髙丘鴈辞北以南莅宋袁淑秋晴赋曰是月也声晷合朝夜分霆収耀虹戢文炎都褰埃旻㝢涤氛曵悲泉之凝雾转絶垠之严云宋沈勃秋羇赋曰于时朱云弛辰金祗御嵗菊图缛于园沼橘倒饰于池例草改貎而倾蕡林伐状而揺蔕潭㶑气而威荷露危光而严蕙梁简文帝秋兴赋曰秋何兴而不尽兴何秋而不伤伤二情之本背更同来而匪方复有登山望别临水送归洞庭之叶初下塞外之草前衰攸征人与行子必承脸而沾衣纷吾闲居有怡优游多暇乃息书幌之劳以命北园之驾尔乃从玩池曲迁坐林间淹留而䕃丹岫徘徊而搴木兰为兴未已升彼悬崖临风长想冯髙俯窥察游鱼之息涧怜惊禽之换枝聼夜籖之响殿闻悬鱼之扣扉将据梧于芳杜欲留连而不归又临秋赋曰火歇兮秋气生风起兮秋潦清览时兴而自得聊飞辔而娱情遵二条之广路背九仞之髙城尔乃登长坂息余骥揽笔舒情沈吟属思草色杂而香同树影齐而花异遥峯迢递萦沙断絶云出山而相似水含天而难别梁江淹四时赋曰及夫秋风一至白露团团眀月生波萤光迎寒眷庭中之梧楸念机上之罗纨晋夏候湛秋可哀曰秋可哀兮哀秋日之萧条火廻景以西流天既清而气髙壤含素霜山结𤣥霄月延路以增夜日迁行以収晖屏絺绤于箧笥纳纶缟以授衣秋可哀兮哀新物之陈芜绸篠朔以歛稀宻叶摵以陨疎雁擢翼于太清燕蟠形乎榛墟秋可哀兮哀良夜之遥长月翳翳以隠云时笼笼以投光映前轩之疎幌炤后帷之闲房拊轻衾而不寐临虚槛而褰裳感时迈以兴思情怆怆以含伤又秋夕哀曰秋夕兮遥长哀心兮永伤结帷兮中宇屣履兮闲房聼蟋蟀之潜鸣覩鸿雁之云翔寻修庑之飞檐览眀月之流光木萧萧以被风阶缟缟以受霜玉机兮环转四运兮骤迁衘恤兮迄今忽将兮渉年日往兮哀深嵗暮兮思繁晋湛方生秋夜赋曰悲九秋之为节物凋悴而无荣岭頽鲜而殒緑木倾柯而落英履代谢以惆怅覩揺落而兴情信臯壤而感人乐未毕而哀生秋夜清兮何秋夕之转长夜悠悠而难极月皎皎而停光播商气以清温扇髙风以革凉水激波以成涟露凝结而为霜凡有生而必凋情何感而不伤苟灵符之未虚孰兹恋之可忘何天悬之难释思假畅之冥方拂尘襟于𤣥风散近滞于老荘揽逍遥之宏维总齐物之大纲同天地于一指等太山于毫芒万虑一时顿渫情累豁焉都㤀物我冺然而同体岂复夀夭于彭殇宋谢琨秋夜长曰秋夜长兮虽欣长而悼速送晨晖于西岭迎夕景于东谷夜既分而气髙风入林而伤緑燕翩翩以辞宇雁邕邕而南属宋蘓彦秋夜长曰晨晖电流以西逝闲宵漫漫其未央牛女隔河以延伫列宿双景以相望轻云飘霏以笼朗素月披曜而舒光时禽鸣于庭栁节虫吟于户堂零叶纷其交萃落英䬃以散芳覩迁化之遒迈悲荣枯之靡常贞松隆冬以擢秀金菊吐翘以凌霜宋何瑾悲秋夜曰欣莫欣兮春日悲莫悲兮秋夜伊秋夜之可悲増沉懐于逺情叹授衣于豳诗感萧瑟于宋生天寥廓兮髙褰气凄肃兮厉清燕泝隂兮归飞雁懐阳兮寒鸣霜凝条兮漼漼露霤叶兮泠泠宋伏系之秋懐曰夫景宇肃澄风髙木歛凄气夕衰零露晨湛泽収润而草枯叶骤坠而庭掩雁偕来以希阳燕游逝而投险岂微物之足懐伤頽龄之告渐冬尔雅曰冬为𤣥㝠一曰安宁礼记曰孟冬之月水始氷地始冻雉入大水为蜃虹藏不见仲冬之月氷益壮地始坼鹖鸟不鸣虎始交荔挺出丘蚓结麋角觧日短至季冬之月雁北向鹊始巢雉雊鸡乳日穷于次月穷于纪星廻于天尚书大传曰北方者物之伏方也何以谓之冬冬中也物方藏于中也故曰北方冬也尚书曰申命和叔宅朔方曰幽都平在朔易日短星昴以正仲冬周书时训曰小寒之日雁北乡又五日鹊始巢又五日雉始雊雁不北乡民不懐生鹊不始巢国不安宁雉不始雊国乃大水大寒之日鸡始乳又五日鸷鸟厉疾又五日水泽腹坚鸡不乳淫女乱男鸷鸟不厉国不除兵水泽不腹坚言乃不从逸礼曰冬则衣黒衣佩𤣥玉乘𤣥辂驾铁骊载𤣥旂以迎冬于北郊其祭先豕居眀堂后庙唘北户毛诗曰冬日烈烈飘风𤼵𤼵易纬通卦验曰冬至之日见云送迎从下乡来嵗美民人和不疾疫无云送迎徳薄嵗恶故其云赤者旱黒者水白者为兵黄者有土功诸从日气送迎此其傚也又曰立冬不周风至水始氷荠麦生燕雀入水为蛤太公金匮曰夏桀之时以十月𤼵民凿山穿陵通于河民谏曰孟冬凿山穿陵是泄天气发地之藏天子失道后必有败桀杀之朞年岑山崩为大泽汤率诸侯伐之京房占曰春冬干王不周风用事人君当兴边兵治城郭行刑断狱讼缮宫殿汉书曰冬民既入妇人同巷相从夜绩一月得四十五日必相从者所以省费燎火同巧拙而合习俗也魏畧曰董遇好学人从学者遇不肯教云当先读书百遍而义自见从学者云苦渴无日遇曰当以三余冬者嵗之余雨者晴之余夜者日之余五经通义曰冬至阳气萌隂阳交精始成万物气微在下不可动泄桓谭新论曰太原郡民以隆冬不火食五日虽有病缓急犹不敢犯为介子推故也续汉礼仪志曰立冬之日夜漏未尽五刻京都百官皆衣皁迎气北郊诗晋张华冬初嵗小㑹诗曰日月不留四气廻周节庆代序万国同休庶尹羣后奉夀升朝我有嘉礼式宴百寮又杂诗曰晷度随天运四时互相承东壁正昏中固隂寒节升繁霜降当夕悲风中夜兴朱火青无光兰膏坐自凝重衾无煖气挟纩如懐氷伏枕终遥昔寤言莫予应永思虑崇替慨然独抚膺晋陈新涂妻李氏冬至诗曰灵象寻数廻四气平运散隂律鼓微阳大眀唘修旦感与时来兴心随逝化叹式宴集中堂賔客盈期馆晋曹毗咏冬诗曰緜邈冬夕永凛厉寒气升离叶向晨落长风振条兴夜静轻响起天清月晖澄寒水盈渠结素霜竟櫩凝今载忽已暮来纪奄复仍宋谢灵运嵗暮诗曰殷忧不能寐苦此夜难頽眀月照积雪朔风劲且哀运往无淹物逝年觉易催又彭城宫中直感嵗暮诗曰草草眷徂物契契矜嵗殚楚艶起行戚吴趋絶归懽修𢃄缓旧裳素鬓改朱颜晚暮非独已鸣鶗歇春兰宋鲍照冬至诗曰景移风度改日至晷廻换眇眇负霜鹤皎皎带云雁长河结瓓玕层氷如玉岸又冬日诗曰严风乱山起白日欲还次重雾蔽穷天夕隂晦寒地瀚海有归潮衰容不还穉令君且安歌无念老将至谢灵运咏冬诗曰七宿乗运曜三星与时灭履霜氷弥坚积寒风愈切繁云起重隂廻飇流轻雪园林粲斐皓庭除秀皎洁墀𤨏有凝污逹衢无通辙梁简文帝大同十年十月戊寅诗曰喧尘是时息静坐对重峦冬深栁条落雪后桂枝残星眀雾色尽天白雁行单云飞乍想阁氷结逺疑纨晚橘隠重屏枯藤带廻竿荻隂连水气山峯染月寒又𤣥圃寒夕诗曰洞门扉未掩金壶漏已催曛烟生涧曲暗色起林隈雪花无有蔕氷镜不安台堦杨始倒挿浦桂半新栽陈根委落蕙细蘂发香梅雁去衔芦上猨戏绕枝来又大同十一月庚戌诗曰兹园植艺积山谷久纡威直兴转多绪真事亦因依是节严冬暮寒云掩落晖逺闻风瑟瑟乱视雪霏霏浪起川难渡林深人至稀山禽背迳走野鸟歴塘飞梁庾肩吾嵗尽诗曰嵗序已云殚春心不自安聊开栢叶酒试奠五辛盘金薄图神燕朱泥印鬼丸梅花应可折倩为雪中看北齐邢子才冬日伤志诗曰昔时惰游士任性少矜裁朝驰马脑勒夕衘熊耳杯折花赠淇水抚瑟望丛台繁华夙昔改衰病一时来重以三冬月愁云聚复开天髙日色浅林劲鸟鸣哀终风激檐宇余雪满条枚遨游昔宛洛踟蹰今草莱时事方去矣抚已独懐哉周王褒和殷廷尉嵗暮诗曰嵗晚悲穷律他乡念索居寂寞灰心尽摧残生意余产空交道絶财殚宻亲疎空悲赵壹赋还着虞卿书赋晋陆机感时赋曰悲夫冬之为气亦何懔以萧索天悠悠其弥髙雾鬰鬰而四幕夜緜邈其难终日晼晚而易落伊夫时之方惨曷万物之能欢猨长啸于林杪鸟髙鸣于云端矧余情之含瘁恒覩物而増酸歴四时以迭感悲此嵗之已寒抚伤懐以呜咽望永路而汍澜梁江淹四时赋曰至于冬隂北边永夜不晓平芜际海千里飞鸟何尝不梦帝城之阡陌故乡之台沼晋陆云嵗暮赋曰颛顼御时𤣥冥统官沦重阳于潜户兮严积隂于司寒坚氷涸于川底兮白雪陨于云端时凛戾其可悲兮气萧索以伤心悽风怆其鸣条落叶翻而洒林兽藏丘而絶迹兮鸟攀木而栖音山振枯于层岭兮人懐惨于重襟梁萧子云嵗暮直庐赋曰日躔女度嵗华云暮衡轻炭燥权重泉涸藏𤣥武于大隂蛰螣虵于髙雾日临圭而易落晷中而南傃凝寒气于广庭洞层隂于端库风餮切而晚作云沧浪而晦景霰的皪于彤庭霙葳蕤于丹屏韬罘罳之飞栋没屠蘓之髙影始飘舞于圆池终停华于方井晋傅𤣥大寒赋曰五行倐而竟骛兮四节纷而电逝谅暑往兮寒来十二月而成嵗日月㑹于析木兮重隂凄而増肃彩虹藏于虚廓兮鳞介潜而长伏若乃天地凛冽庶极气否严霜夜结悲风昼起飞雪山积萧条万里百川咽而不流兮氷冻合于四海扶木憔悴于汤谷若华零落于蒙氾艺文类聚卷三艺文类聚卷四钦定四库全书艺文类聚卷四唐欧阳询撰嵗时部中元正尚书曰月正元日舜格于文祖列子曰邯郸之民以正月之旦献鸠于简子简子大悦厚赏之客问其故简子曰正旦放生示有恩也孔丛子曰邯郸民以正月旦献爵于赵王而缀以五采王大悦东观汉记曰戴慿为侍中正旦朝贺帝令羣臣説经义不通者夺其席慿遂重五十余席汉书曰鲍宣字子都哀帝时正旦日蚀宣上书谏曰陛下父事天母事地子养黎民父亏明母震动子讹言今日蚀三阳始小民正月朔旦尚恶败器物况日亏缺乎汉杂事曰正月朝贺三公奉璧上殿向御座北面太常使賛曰皇帝为君兴三公伏皇帝坐乃前进璧典略曰明帝使博士马均作司南车水转百戏正月朝造巨兽鱼龙曼延弄马倒骑备如汉西京故事魏畧曰正始元年商风大起数十日发屋折树动太极殿东阁正旦大㑹又甚倾床案曹休将诛之徴也王浑集曰诏问明正旦㑹四方计吏入见临朝当何所宜浑奏旧正㑹计吏轩下中书令宣诏问方土所宜士人贤才隠伏未逹风俗好尚礼教之宜勤农务本以尽垦殖之利刑狱清理无枉滥之失郡守长吏勤心治政为民兴利除害训化之绩授以纸笔意陈闻见以明圣㫖垂心四逺晋咸康起居注曰十二月庚子诏曰正㑹日百僚増禄赐醽酒人二升世説曰元帝正㑹引丞相王导登御牀王公固辞中宗引之弥苦文献曰使太阳与万物同晖臣下何以仰瞻帝乃止邓徳眀南康记曰昔有卢躭仕州为治中少学仙术善解飞腾每夕辄凌虚归家晓则还州尝元㑹至晚不及朝列化为白鹄至阁前徊翔欲下威仪以箒掷之得一只履躭惊还就列内外左右莫不骇异时步隲为广州刺史意甚恶之便以状列闻遂至诛灭裴𤣥新语曰正朝县官杀羊悬其头于门又磔鸡以副之俗説以厌疠气𤣥以问河南伏君伏君曰是土气上升草木萌动羊啮百草鸡啄五谷故杀之以助生气诗魏陈王曹植元㑹诗曰初嵗元祚吉日惟良乃为嘉㑹宴此髙堂衣裳鲜洁黼黻𤣥黄珍膳杂还充溢圆方俯视文轩仰瞻华梁愿保兹善千载为常欢笑尽娱乐哉未央皇室荣贵夀考无疆晋荀朂正大㑹行礼歌诗曰于皇元首羣生资始履端大享敬御福祉肆觐羣后爰及卿士钦顺时财允也天子又曰眀眀天子临下有赫四表宅心恵浃荒貊柔逺能迩孔淑不逆来格祁祁邦家是若又曰光光邦家天笃其祜丕显喆命顾予三祖世徳作求奄有九土思我皇度彛伦攸序晋曹毗正朝诗曰灵春散初泽棼煴青阳舒佳袍忽已故今载奄复初软节畅宇宙和风被八区晋刘和妻王氏正朝诗曰稔冉冥机运迅矣四节经太簇应𤣥律青阳兆初正晋傅充妻辛氏元正诗曰元正唘令节嘉庆肇自兹咸奏万年觞小大同悦熙晋荀朂正㑹公王上夀酒歌曰践元辰延显融献羽觞祈令终我皇夀而隆我皇茂而嵩本枝奋百世休祚钟圣躬赋晋傅𤣥朝㑹赋曰考夏后之遗训综殷周之典制採秦汉之旧仪肇元正之嘉㑹于是先期戒事衆𤼵允敕万国咸享各以其职翼翼京邑巍巍紫极前三朝之夜中庭燎晃以舒光华灯若乎火树炽百枝之煌煌俯而察之如亢烛龙而炤𤣥方仰而观焉若披丹霞而鉴九阳颂晋刘臻妻正旦献椒花颂曰游穹周廻三朝肇建青阳散晖澄景载焕美哉灵葩爰采爰献圣容映之永夀于万人日荆楚嵗时记曰正月七日为人日以七种菜为羮剪綵为人或缕金薄帖屏风上亦戴之像人入新年形容改新董勋问礼俗曰一日为鸡二日为狗三日为猪四日为羊五日为牛六日为马七日为人贾充典戒曰人日造华胜相遗像瑞图金胜之形又像西王母戴胜也刘臻妻陈氏进见仪曰正月七日上人胜于人诗隋杨休之人日登髙侍宴诗曰广殿丽年辉上林起春色风生拂雕辇云廻浮绮翼薛道衡人日思归诗曰入春才七日离家已二年人归落雁后思𤼵在花前铭李充登安仁峯铭曰正月七日厥日惟人策我良驷陟彼安仁正月十五日玉烛寳典曰正月十五日作膏以祠门户荆楚嵗时记曰风俗望日以杨枝挿门随杨枝所指而祭其夕迎紫姑神以卜史记曰汉家以望日祀太一从昏时到明今夜游观灯是其遗迹西域记曰摩竭陁国正月十五日僧俗云集观佛舍利放光雨花涅槃经曰如来阇维讫収舍利罂置金床上天人散花奏乐绕城步步燃灯十二里诗蘓味道望日夜游诗曰火树银花合星桥铁锁开暗尘随马去眀月逐人来游妓皆秾李行歌尽落梅金吾不禁夜玉漏莫相催崔掖夜游诗曰玉漏铜壶且莫催铁闗金锁彻明开谁家见月能闲坐何处闻灯不看来又曰神灯佛火百轮张刻像图形七寳装影里如闻金口説空中似散玉毫光又曰金勒银鞍控紫骝玉轮朱幰驾青牛骖驔始散东城陌倐忽还逢南陌头月晦荆楚嵗时记曰元日至月晦并为酺聚饮食每月皆有晦朔正月初年时俗重以为节玉烛宝典曰元日至月晦人并为酺食士女悉湔裳斟酒于水湄以为度厄帝王世纪曰尧有草夹阶而生每月朔生一荚月半则生十五荚自十六日一荚落至月晦而尽月小则余一荚厌而不落以为瑞草名为蓂荚一名厯荚诗太宗皇帝月晦诗曰晦魄移中律凝暄起丽城罩云朝盖上穿露晓珠呈笑树花分色啼枝鸟合声披襟欢眺望极目畅春晴北齐魏収晦日汎舟应诏诗曰袅袅春枝弱闗闗新鸟唿棹唱忽逶迤菱歌时顾慕睿赏芳日色宴言㤀日暮游豫慰人心照临康国歩后魏卢元眀晦日汎舟应诏诗曰轻灰吹上管落蓂飘下蔕迟迟春色华晼晼年光丽寒食周礼曰司烜氏仲春以木铎修火禁于国中为季春将出火也荆楚嵗时记曰去冬至一百五日即有疾风甚雨谓之寒食周斐先贤传曰太原旧俗云介子推焚骸一月寒食莫敢烟㸑陆翙邺中记曰并州俗冬至后百五日为介子推断火冷食三日作干粥今之糗是也又曰寒食三日作醴酪煑粳米及麦为酪𢷬杏仁煑作粥范晔后汉书曰周举迁并州刺史太原一郡旧俗以介子推焚骸有龙忌之禁至其月咸言神灵不乐举火举移书于子推庙曰春中寒食一月老小不堪今则三日而已古今艺术图曰北方山戎寒食日用秋千为戏以习轻趫者诗李崇嗣寒食诗曰普天皆灭焰匝地尽藏烟不知何处火来就客心燃宋之问途中寒食诗曰马上逢寒食途中属暮春可怜江浦望不见洛桥人沈佺期岭表寒食诗曰岭外逢寒食春来不见饧洛中新甲子眀日是清眀令魏武帝眀罚令曰闻太原上党西河雁门冬至后百五日皆絶火寒食云为介子推且北方沍寒之地老少羸弱将有不堪之患令到人不得寒食若犯者家长半嵗刑主吏百日刑令长夺一月俸三月三日应劭风俗通曰按周礼女巫掌嵗时以祓除疾病褉者洁也故于水上盥洁之也己者祉也邪疾已去祈介祉也韩诗曰三月桃花水之时郑国之俗三月上巳于溱洧两水之上执兰招魂续魄拂除不祥汉书曰太后春幸蠺馆率皇后列侯夫人桑遵㶚水而祓除续汉书礼仪志曰三月上巳官民皆洁于东流水上自洗濯祓除宿垢为太洁魏志曰袁绍三月上巳大㑹賔徒于薄落津闻魏郡兵及黒山贼于毒等数万人共覆邺城杀守坐中客家在邺者皆忧怖失色或起而立绍容貌自若不改常度竹林七贤论曰王济尝觧禊洛水眀日或问王曰昨游有何语议济曰张华善説史汉裴逸民叙前言往行衮衮可聼夏仲御别传曰仲御诣洛到三月三日洛中公王以下莫不方轨连轸竝至南浮桥边褉男则朱服耀路女则锦绮粲烂仲御时在船中曝所市药虽见此辈穏坐不揺贾公望见之深奇其节愿相与语此人有心胆有似冀缺走问船中安坐者为谁仲御不应重问徐乃答曰㑹稽北海闲民夏仲御晋中兴书曰王𨗳谓从兄敦曰王仁徳未着而名位犹轻兄威名日已振宜有以共相匡举㑹三月三日中宗出褉乘肩辇敦导并骑从纪瞻使人觇之既闻敦导骑从乃大惊自出拜于道左中宗从容谓导曰卿吾之萧何也续捜神记曰卢充猎见麞便射中之随逐不觉逺忽见一里门如府舍问铃下铃下对曰崔少府也进见少府少府语充曰尊府君为索小女婚故相迎耳三日毕车送充至家母问具状以对与崔别后四年充三月三日临水戏遥见水傍有犊车充往开车户见崔女与三嵗男共载情意如初抱男儿还充又与金椀别杂五行书曰欲知蠺善恶常以三月三日天隂而无日不见雨蠺大善续齐谐记曰晋武帝问尚书郎摰虞曰三日曲水其义何指荅曰汉章帝时平原徐肇以三月初生三女至三日俱亡一村以为怪乃相擕之水濵盥洗遂因水以汎觞曲水之义起于此帝曰若如所谈便非好事尚书郎束晳曰仲治小生不足以知此臣请説其始昔周公城洛邑因流水以汎酒故逸诗曰羽觞随波又秦昭王三日置酒河曲见有金人出奉水心劒曰令君制有西夏及秦霸诸侯乃因此处立为曲水祠二汉相縁皆为盛集帝曰善赐金五十斤左迁仲治为阳城令诗晋张华三月三日后园㑹诗曰暮春元日阳气清眀祁祁甘雨膏泽流盈习习祥风唘滞导生禽鸟逸豫桑麻滋荣纎条被緑翠华含英于皇我后钦若昊干顺时省物言观中园䜩及羣辟乃命乃延合乐华池祓濯清川汎汎龙舟沂游渚源又上巳篇曰仁风导和气勾芒御昊春姑洗应时月元巳唘良辰宻云䕃朝日零雨洒微尘飞轩游九野置酒㑹衆賔晋潘尼三日洛水作诗曰晷运无穷巳时逝焉可追斗酒足为欢临川胡独悲暮春春服成百草敷英蕤聊为三日游方驾结龙旂廊庙多豪俊都邑有艶姿朱轩䕃兰臯翠幕映洛湄临岸濯素手涉水搴轻衣沈钩出比目举弋落双飞羽觞乗波进素爼随流归晋王济平吴后三月三日华林园诗曰蠢尔长蛇荐食江汜我皇神武汎舟万里迅雷电迈弗及掩耳思乐华林薄采其兰皇居伟则芳园巨观仁以山悦水为智欢清池流爵祕乐通𤣥物以时序情以化宣晋闾丘冲三月三日应诏诗曰暮春之月春服既成升阳土润氷涣川盈余萌逹壤嘉木敷荣后皇宣游既宴且宁光光华辇诜诜从臣微风扇秽朝露翳尘上䕃丹幄下借文茵临川浥盥濯故洁新俯镜清流仰睇天津蔼蔼华林严严景阳业业峻宇奕奕飞梁垂隂倒景若沈若翔浩浩白水汎汎龙舟皇在灵沼百辟同游击櫂清歌鼓枻行酬闻乐咸和具醉斯柔在昔帝虞徳被遐荒干戚在庭苗民来王今我哲后古圣齐芳恵此中国以绥四方元首既眀股肱惟良乐酒今日君子惟康晋王讃三月三日诗曰招揺唘运寒暑代新亹亹不舍如彼行云猗猗季月穆穆和春皇储降止宴及嘉賔嘉賔伊何具惟姻族如彼葛藟衍于樛木郁郁近侍巖巖台岳庶寮鳞次以崇天禄如彼崑山别此琚玉巍巍天阶亦降列宿右载元首左光储副大祚无穷天地为夀晋陆机诗曰迟迟暮春日天气柔且嘉元吉隆初已濯秽游黄河晋阮脩上巳㑹诗曰三春之季嵗惟嘉时灵雨既零风以散之英华扇耀翔鸟羣嬉澄澄緑水澹澹其波脩岸逶迤长川相过聊且逍遥其乐如何坐此脩筵临彼素流嘉肴既设举爵献酬弹筝弄琴新声上浮水有七徳智者所娱清濑瀺灂菱葭芬敷沈此芳钩引彼潜鱼委芳美君子戒诸晋孙绰三月三日诗曰姑洗斡运首阳穆阐嘉卉萋萋温风煖煖言涤长濑聊以游衍缥䓅流緑栁䕃坂羽从风飘鳞随浪转晋庾阐三月三日诗曰心结湘川渚目散冲霄外清泉吐翠流緑醽漂素濑悠想眄长川轻澜渺如带又三月三日临曲水诗曰暮春濯清汜游鳞泳一壑髙泉吐东岑洄澜自净泶临川叠曲流丰林映緑薄轻舟沈飞觞鼓枻观鱼跃宋颜延之三日侍游曲阿后湖诗曰虞风载帝狩夏谚颂王游春方动宸驾望幸倾五州山祗跸峤路水若警沧流神御出瑶轸天仪降藻舟万轴𦙍行卫千翼泛飞浮雕云丽璇盖祥颷被采斿江南进荆艶河徼献赵讴又诏宴曲水诗曰道隠未形治彰既乱帝迹悬衡皇流共贯惟王创物永钖洪筭仁固开周义髙登汉祚融世哲叶光列圣太上正位天临海镜帝体丽眀仪辰作贰居彼东朝金昭玉粹徳有润身礼不器开荣洒泽舒虹烁电伊思镐饮每懐洛宴郊饯有疆君举有礼幕帐兰甸画流髙陛分庭荐乐析波浮醴豫同夏谚事兼出济又三月三日诏宴西池诗曰河岳曜图圣时利见于赫有皇升中纳禅载贞其恒载通其变大哉人文至矣天睠昭哉储徳灵庆攸繁眀两紫宸景物干元帝宗菴蔼惟城惟蕃衮衣善职彤弓受言饰馆春宫税镳青辂长筵逶迤浮觞沿泝宋谢灵运三月三日侍宴西池诗曰详观记牒鸿荒莫𫝊降及云鸟曰圣则天虞承唐命周袭商艰江之永矣皇心惟眷矧乃暮春时物芳衍滥觞逶迤周流兰殿礼备朝容乐阕夕宴宋谢恵连三月三日曲水集诗曰四时着平分三春禀融烁迟迟和景婉夭夭园桃灼擕朋斯郊野昧旦辞鄽郭斐云兴翠岭芳颷起华薄觧辔偃崇丘借草绕廻壑际渚罗时䔩託波泛轻爵齐谢眺为皇太子侍光华殿曲水宴诗曰傍求邃古逖聼鸿名大寳曰位得一为贞朱绨叶祉緑字摛英升配同贯进让殊声大横将属㑹昌已命国步中阻震居膺庆玺劒克𫝊龟玉増映𤣥塞北靡丹徼南极浮毳驾风非泳非涉西京蔼蔼东都济济秋祓濯流春褉浮醴初吉云献上除方唘昔驾阳颕今帐云陛嘉乐旧矣芳宴在斯载留神瞩有睟天仪龙精已映威仰未移叶依黄鸟花落春池髙宴宏敞禁林稠宻青隥崫起丹楼间出翠葆随风金戈动日惆怅清管徘徊轻佾㶚浐入筵河淇流阼涡若来往觞肴㳂泝欢饫有终清光欲暮轻轺廻首华组徐步又为人作三日侍光华殿曲水宴诗曰神理内寂机象外融遗情汾水垂冕鸿宫树以司牧匪我求蒙徒勤日用谁契𤣥功当宁日昃求衣未眀抵璧焚翠销劒隳城九畴式叙三辟载清丽景则春仪方在震重圣积厚金式琼润祓秽河浒张乐春畴既停龙驾亦汎凫舟初鸎命晓朝华开夜饰陛导源廻伊流㶚闲馆巖敞长廊水架金觞揺荡玉爼推移筵浮水豹席扰云螭欢兹广宴穆是天仪梁简文帝三日侍宴林光殿曲水诗曰芳年留帝赏应物动天襟挟苑连金阵分衢度羽林帷宫对广掖层殿迩髙岑风旗争曵影亭臯共生隂林花初堕蔕池荷欲吐心又三日率尔成诗曰芳年多美色丽景复妍遥握兰唯是旦採艾亦今朝廻沙熘碧水曲岫散桃夭绮花非一种风丝乱百条云起相思观日照飞虹桥繁华炫姝色燕赵艶妍妖金鞍汗血马寳髻珊瑚翘兰馨起縠袖莲锦束琼腰相看引緑树见人还自娇玉柱鸣罗荐磲椀泛廻潮洛濵非拾羽满握讵贻椒又三日侍皇太子曲水宴诗曰震徳协灵年芳节淑濯伊临灞荡心愉目骧骑晨野摐金晓陆蕙气卷旌神颷擎毂曽岑偃蹇耸观岧峣烟生翠幕日照绮寮银华晨散金芝暮揺緑水动叶丹距映条顾惟菲薄徒承恩裕艺学未优声绩不树岂辨河书宁摛淮赋徒偶羣龙终慙竝驭又曲水聨句诗曰春色眀上巳桃花落绕沟波廻巵不进纶下钩时留绛水时廻岸花觞转更周陈肴度玉俎垂饵下银钩廻川入帐殿列俎间芳洲汉艾凌波出江枫拂岸游王生廻水碓蔡妪荡轻舟岸烛斜临水波光上映楼梁沈约三日侍鳯光殿曲水宴诗曰光迟蕙敏气婉椒台皇心爱矣帝曰游哉玉鸾徐骛翠鳯轻廻别殿广临离宫洞唘川祗奉夀河宗相礼清洛渐筵长伊流陛洄盪嘉羞揺漾芳醴轻歌易绕弱舞难持素云留管𤣥鹤停丝引思为嵗嵗亦阳止叨服贲身身亦昌止徒勤丹漆终愧文梓又上巳华光殿诗曰于维盛世即轩妫朝酆宴镐复在斯朝光灼烁映兰池春风婉转入细枝时鸎顾慕声合离轻波微动漾羽巵河宗海若生蛟螭浮梁径度跨廻漪朱颜始洽景将移安得壮士驻奔曦又侍林光殿曲水宴诗曰宴镐锵玉銮游汾举仙軷荣光泛采旄修风动芝盖淑气婉登晨天行耸云斾帐殿临春籞帷宫绕芳荟渐席周羽觞分墀引廻濑穆穆寳化昇济济皇阶泰将御遗风轸逺侍瑶台㑹又三日率尔成篇诗曰丽日属元巳年芳具在斯开花已匝树流鸎复满枝洛阳繁华子长安轻薄儿东出千金堰西临雁鹜陂游丝映空转髙杨拂地垂緑帻文照曜紫燕光陆离清晨戏伊水薄暮宿兰池象筵鸣寳瑟金缾汎羽巵宁忆春蚕起日暮桑欲萎梁刘孝绰三日侍华光殿曲水宴诗曰薰祓三阳暮濯褉元巳初皇心睠乐饮帐殿临春渠豫游髙夏谚凯乐盛周居复以禁林日丰茸花树舒羽觞环阶转清澜傍席疏妍歌已嘹亮妙舞复纡徐九成变丝竹百戏起龙鱼又三日侍宴成王曲水宴诗曰汇泽良孔殷分区屛中县蹑跨兼流采矜唯迩封甸吾王奄酆毕折圭承羽𫝊不资鲁俗移何待齐风变东山富游士北土无遗彦一言白璧轻片善黄金贱余辰属上巳清祓追前谚持此阳濑游复展城隅宴芳洲亘千里逺近风光扇方欢厚徳重谁言薄游倦梁刘孝威侍宴乐游林光殿曲水诗曰蒸哉轩顼赫矣尧心女娲补石重华弃金汤罗禹扇羲瑟农琴皇乎备矣受命君临试舟五反和乐九成钩楯祕戏协律新声丹盃水激绛采坯荣天吴还往海若逢迎又三日侍皇太子宴诗曰二龙廵夏代八骏驭周朝豫游光帝则乐饮盛民謡皇储遵洛褉滥觞追灞桥掌祓开神籞司马动銮镳周旗交彩眊晋鼓杂清箫旌宫临广隰藻卫烁巖椒兰樽㳂曲折灵若泝廻潮梁庾肩吾三日侍兰亭曲水宴诗曰荣星依夜动銮驾忽朝游旌门临苑树相风生鳯楼春生露泥泥天覆云油油桃花舒玉涧栁叶暗金沟褉川分曲洛帐殿掩芳洲涌跃頳鱼出参差绛枣浮百戏俱临水千钟共逐流北齐邢子才三日华林园公宴诗曰廻銮自乐野弭盖属瑶池五丞接光景七友树风仪芳春时欲遽览物惜将移新萍已冒沼余花尚满枝草滋径芜没林长山蔽亏方筵罗玉爼激水漾金巵歌声断且续舞袖合还离隋卢思道上巳褉饮诗曰山泉好风景城市厌嚣尘聊持一罇酒共寻千里春余光下幽桂夕吹舞青苹何言出闗后重有入林人赋后汉杜笃祓褉赋曰王侯公主暨乎富商用事伊雒帷幔𤣥黄于是㫖酒嘉肴方丈盈前浮枣绛水酹酒醲川若乃窈窕淑女美媵艶姝戴翡翠珥眀珠曵离袿立水涯微风掩壒纎谷低徊兰蘓肹蠁感动情魂若乃隠逸未用鸿生俊儒冠髙冕曳长裾坐沙渚谈诗书咏伊吕歌唐虞晋成公绥洛褉赋曰考吉日简良辰祓除觧褉司㑹洛濵妖童媛女嬉游河曲或振纎手或濯素足临清流坐沙塲列罍樽飞羽觞晋张协洛褉赋曰夫何三春之令月嘉天气之氤氲和风穆以布畅百卉晔而敷芬川流清泠以汪濊原隰葱翠以龙鳞游鱼瀺灂于渌波𤣥鸟鼔翼于髙云美节庆之动物悦羣生之乐欣故新服之既成将褉除于水濵于是缙绅先生啸俦命友擕朋接党冠童八九主希孔墨賔慕颜栁临崖咏吟濯足挥手乃至都人士女奕奕祁祁车驾岬嵑充溢中逵粉葩翕习縁阿被湄振袖生风接袵成帏若夫权戚之家豪侈之族采骑齐镳华轮方毂青盖云浮参差相属集乎长洲之浦曜乎洛川之曲遂乃停舆蕙渚税驾兰田朱幔虹舒翠幕蜺连罗樽列爵周以长筵于是布椒醑荐柔嘉祈休吉蠲百痾潄清源以涤秽兮揽緑藻之纎柯浮素妆以蔽水洒𤣥醪于中河晋禇爽褉赋曰伊暮春之令月将觧褉于通川凌元巳之清晨遡微风之冷然川廻澜以澄映岭挿崿以霏烟轻霞舒于翠崖白云映乎青天晋夏侯湛褉赋曰羡暮春之嘉辰美灵气之和柔结方轨之奏路敷令节而宣游尔乃铃鸣擢翠旗垂繁缨微云乘轩清风卷旌飞轮焱起良马电惊车驾鳞萃男女雾㑹服焕罗縠翠翳连盖荣香丸于素襟结九龄乎时外粲烂虺韡混晔𤼵越若乎朝春挺葩夕霞抱月尔乃临清流背緑柯云幕髙接丹组四罗晋阮瞻上巳㑹赋曰临清川而嘉䜩聊假日以游娱䕃朝云而为盖託茂树以为庐好脩林之蓊鬰乐草莽之扶疎列四筵而设席祈吉祥于斯涂酌羽觞而交酬献遐夀之无疆同欢情而悦豫欣斯乐之恺慷𤼵中懐而弦歌託情志于官商梁萧子范家园三日赋曰春亦暮止田家上巳时将磔于九门节方郊于七里扇习习之和风照迟迟之华晷飞𤣥翮之土燕夺丹胸之山雉聊结新而濯故式东流之前轨居免上漏树非榛栗既无择于爽垲曽不访于凶吉右瞻则青溪千仞北覩则龙盘秀出与嵗月而荒茫同林薮之芜宻懽兹嘉月悦此时良庭散花蘂傍挿筠篁洒𤣥醪于沼沚浮绛枣于泱泱观翠沦之出没戏青舸之低昻周庾信三月三日华林园马射赋曰于时𤣥鸟司厯苍龙驭行羔献氷开桐华萍合皇帝幸于华林之园千乗雷动万骑云屯落花与芝盖同飞杨栁共春旗一色乃命羣臣陈大射之礼驺虞九节狸首七章于是选朱汗之马校黄金之埒红阳飞鹊紫燕陆沈唐成公之骕骦海西侯之千里莫不饮羽衔竿吟猨落雁钟鼓振地埃尘涨天綵则锦市俱移钱则铜山合徙实天下之至乐景福之欢欣者也嵗次昭阳月在大梁其日上巳其时少阳春吏司职青祗効祥徴万骑于平乐开千门于建章皇帝翊四校于仙园廻六龙于天苑华盖平飞风乌细转帷宫宿设帐殿开筵傍临细栁斜界宜年河漘薙草渭口浇泉堋云五色的晕重圆阳管既调春絃实抚玉律调钟金錞节鼓于是咀衔拉铁逐日追风竝试长楸之埒俱下兰池之宫鸣鞭则汗赭入埒则尘红变三驱而画鹿登百尺而悬熊礼正六耦诗歌九节弓如眀月对堋马似浮云向埒雁失羣而行断猨求林而路絶乃有六郡雄才五陵髙选新廻马邑之兵始罢龙城之战尚带流星犹乘奔电始聼鼓而唱筹即移竿而摽箭熊耳刻杯浮云画罍水衡之钱山积织室之锦霞开司筵赏至酒正杯来既而日下泽宫筵阑相圃怅从跸之留欢眷廻銮之余武序晋王羲之三日兰亭诗序曰永和九年嵗在癸丑暮春之初㑹于㑹稽山隂之兰亭修褉事也羣贤毕至少长咸集此地有崇山峻岭茂林修竹又有清流激湍映𢃄左右引以为流觞曲水列坐其次虽无丝竹管絃之盛一觞一咏亦足以畅叙幽情是日也天朗气清恵风和畅仰观宇宙之大俯察品类之盛所以游目骋懐足以极视聼之娱信可乐也晋孙绰三日兰亭诗序曰古人以水喻性有㫖哉斯谈非以停之则清混之则浊耶情因所习而迁移物触所遇而兴感故振辔于朝市则充屈之心生闲歩于林野则辽落之志兴仰瞻义唐邈已逺矣近咏台尚顾深増懐为复于暧昧之中思萦拂之道屡借山水以化其鬰结永一日之足当百年之溢以暮春之始褉于南涧之濵髙岭千寻长湖万顷隆屈澄汪之势可为壮矣乃席芳草镜清流览卉木观鱼鸟具物同荣资生咸畅于是和以醇醪齐以逹观决然兀矣焉复觉鹏鷃之二物哉宋颜延之三日曲水诗序曰夫方䇿既载皇王之迹已殊钟石毕陈舞咏之情不一虽渊流遂往详略异闻然其宅天𠂻立民极莫不崇尚其道神眀其位拓世贻统固万叶而为量者也有宋函夏帝图宏逺髙祖以圣武定鼎规同造物皇上以叡文承厯景属宸居隆周之卜既永宗汉之兆在焉正体毓徳于少阳上宰宣哲于元辅晷纬昭应山渎效灵五方杂沓四隩来暨頳茎素毳并柯共穂之瑞史不絶书栈山航海逾沙轶漠之贡府无虚月日躔胃维月轨青陆皇祗𤼵生之始后王布和之辰思对上灵之心以恵庶萌之愿加以二王于迈出饯戒吉有诏掌故爰命司厯献陈洛饮之礼具上巳之仪南除辇道北清禁林左闗巖隥右梁潮源略亭臯跨芝㙻苑太液懐曽山松石峻峗葱翠隂烟游泳之所攅萃翔骤之所往还䦧水环阶引池分席春官聨事苍灵奉涂然后升祕驾𦙍褆骑抚玉銮𤼵流吹以降于所行礼也龙文饰辔青翰侍御华裔殷至观聼骛集扬袂风山举袖隂泽靓粧藻野袨服缛川故以隠赈外区焕衍都内者矣上膺万夀下褆百福布筵禀和阖堂依徳情盘景遽欢洽日斜怅钓台之未临慨鄷宫之不悬方且排鳯阙以髙游开爵园而广宴并命在位展诗𤼵志则夫诵美有章陈信无愧者欤齐王融三日曲水诗序曰臣闻出豫为象钧天之乐张焉时乗既位御气之驾翔焉是以得一奉宸逍遥襄城之域体元则大怅望姑射之阿然窅眇寂寥其独适者也至如夏后两龙载驱璇台之上穆王八骏如舞瑶水之隂亦有飨云固不与万民共也我大齐之握机创厯诞命建家接礼贰宫考庸太室昭华之珍既徙延喜之玉攸归革宋受天保生万国度邑静鹿丘之叹迁鼎息大垧之慙骏𤼵开其逺祥定尔固其洪业皇帝体膺上圣运钟下武冠五行之秀气迈三代之英风昭章云汉晖丽日月犹且旦眀废寝昃晷㤀飱惧负重于春冰懐御奔于秋驾储后睿哲在躬妙善居质内积和顺外𤼵英华斧藻至徳琢磨令范若夫族茂麟趾宗固磐石跨蹍昌姬韬轶炎汉元宰比肩于尚父中铉继踵乎周南分陜流勿剪之欢来仕允克施之誉本枝之盛如此稽古之政如彼故免羣生于汤火纳百姓于休和引镜皆眀目临池无洗耳沈冥之怨既缺薖轴之疾已销谗莠蔑闻攘争揜息稀鸣桴于砥路鞠茂草于圜扉侮食来王左言入侍一尉候于西东合车书于南北偃革辞轩销金罢刃天瑞降地符升泽马来器车出江海呈象龟龙载文功既成矣世既贞矣信可以优游暇豫作乐崇徳者欤于时青鸟司开条风𤼵嵗粤斯上巳惟暮之春褉饮之日在兹风舞之情咸荡载懐平圃乃睠芳林芳林园者福地奥区之凑丹陵若水之旧殷殷均乎姚泽膴膴尚于周原飞观神行虚檐云构离房乍设层楼间起负朝阳而抗殿跨灵沼而浮荣镜文虹于绮疏浸兰泉于玉砌幽幽丛薄秩秩斯干新萍泛沚华桐发岫杂夭采于柔荑乱嘤声于锦羽禁轩承幸清宫侍宴缇帷宿置帟幕宵悬既而灭宿登霞澄光辨色徐銮警节鸣钟畅音七萃连镳九斿齐轨尔乃廻舆驻跸岳镇川渟睟容有穆賔仪式序授几肆筵因流波而成次蕙肴芳醴任激水而推移葆佾陈阶金匏在席戚奏翘舞籥动邠诗召鸣鸟于山弇山追伶伦于嶰谷清歌有阕羽觞无筭上陈景福之赐下献南山之夀信凯宴于在藻知和乐于食苹梁简文帝三日曲水诗序曰窃以周城洛邑自流水以褉除晋集华林同文轨而髙宴莫不礼具义举沓矩重规昭动神眀雍熙钟石者也皇太子生知上徳英眀在躬智湛灵珠辨均河注腾茂实于三善振嘉声于八区是节也上巳属辰余萌逹壤仓庚应律女夷司候尔乃分阶树羽疏泉泛爵兰觞㳂泝蕙肴来往賔仪式序盛徳有容吹𤼵孙枝声流嶰谷舞艶七盘歌新六变游云驻綵仙鹤来仪都人野老云集雾㑹结轸方衢飞轩照日五月五日琴操曰介子绥割其腓股以饵重耳重耳复国子绥独无所得绥甚怨恨乃作龙蛇之歌以感之终匿于山文公令燔山求之子绥遂抱木而烧死文公令民五月五日不得𤼵火续汉礼仪志曰五月五日朱索五色栁桃印为门户饰以止恶气风土记曰仲夏端五烹鹜角黍端始也谓五月初五日也又以菰叶裹粘米煮熟谓之角黍续齐谐记曰屈原五月五日投汩罗而死楚人哀之每至此日竹筒贮米投水祭之汉建武中长沙欧囘白日忽见一人自称三闾大夫谓曰君当见祭甚善但常所遗苦蛟龙所窃今若有惠可以楝树叶塞其上以五采丝缚之此二物蛟龙所惮也囘依其言世人作粽并带五色丝及栋叶皆汩罗之遗风也崔实四民月令曰五月五日取蟾蜍可合恶疽疮取东行蝼蛄治妇难产㑹稽典録曰女子曹娥者㑹稽上虞人父能絃歌汉安帝二年五月五日于县江泝涛迎波神溺死不得尸骸娥年十四乃縁江号哭昼夜不絶声七日遂投江而死抱朴子蟾蜍万嵗者头上有角颔下有丹书八字再重五月五日午时取之隂干百日以其足画地即为流水又曰或问辟五兵之道荅曰以五月五日作赤灵符着心前风俗通曰五月五日以五綵丝系臂者辟兵及鬼令人不病温亦因屈原又曰五月五日续命缕俗説以益人命夏小正月此日蓄採衆药以蠲除毒气荆楚记曰荆楚人以五月五日并蹋百草採艾以为人悬门户上以禳毒气又曰屈原以是日死故并将舟楫以拯之今日竞渡是其遗迹大戴礼曰五月五日蓄兰为沐浴楚辞曰浴兰汤兮沐芳华诗梁王筠五日望採拾诗曰长丝表良节金缕应嘉辰结芦同楚客採艾异诗人折花竞鲜彩拭露染芳津含娇起斜眄歛笑动微嚬献珰依洛浦懐佩似江濵七月七日列仙传曰陶安公者六安铸冶师行火者朱雀止冶上曰安公安公冶与天通七月七日迎汝以赤龙又曰王子乔见桓良曰告我家七月七日待我于缑氏山头至时乘白鹤在山头望之不得到举手谢时人数日而去汉书曰武帝七月七日生于漪兰殿汉武故事曰七月七日上于承华殿斋正中忽有一青鸟从西方来集殿前上问东方朔朔曰此西王母欲来也有顷王母至崔实四民月令七月七日曝经书设酒脯时果散香粉于筵上祈请于河鼔织女言此二星神当㑹守夜者咸懐私愿或云见天汉中有奕奕正白气如地河之波辉辉有光曜五色以此为徴应见者便拜乞愿三年乃得竹林七贤论曰阮咸字仲容籍兄子也诸阮前世皆儒学内足于财唯借一生尚道弃事好酒而贫旧俗七月七日法当晒衣诸阮庭中烂然莫非绨锦咸时总角乃竖长竿摽大布犊鼻于庭中曰未能免俗聊复尔耳世説曰郝隆七月七日见邻人皆曝晒衣物隆乃仰卧出腹云晒书续齐谐记曰桂阳城武丁有仙道谓其弟曰七月七日织女当渡河诸仙悉还宫弟问曰织女何事渡河荅曰织女暂诣牵牛世人至今云织女嫁牵牛也诗古诗曰迢迢牵牛星皎皎河汉女纎纎濯素手札札弄机杼终日不成章涕泣零如雨河汉清且浅相去讵㡬许盈盈一水间脉脉不得语晋潘尼七月七日侍皇太子宴𤣥圃园诗曰商风初授辰火微流朱眀送夏少昊迎秋嘉木茂园芳草被畴于时我后以豫以游晋李充七月七日诗曰朗月垂𤣥景洪汉截皓仓牵牛难牵牧织女守空襄河广尚可越怨此汉无梁晋蘓彦七月七日咏织女诗曰织女思北沚牵牛叹南阳时来嘉庆集整驾巾玉箱琼珮垂藻蕤雾裾结云裳释辔紫微庭觧袊碧琳堂欢宴未及究晨晖照扶桑怅怅一宵促迟迟别日长宋孝武七夕诗曰白日倾晚照絃月升初光炫炫叶露满肃肃庭风扬赡言媚天汉幽期济河梁服箱从奔轺纨绮阙成章觧带遽廻轸谁云秋夜长爱聚双情款念离两心伤宋南平王刘铄七夕咏牛女诗曰秋动清风扇火移炎气歇广檐含夜隂髙轩通夕月安歩廵芳林倾望极云阙组幕萦汉陈龙驾凌霄𤼵谁云长河遥颇觉促筵悦沉情未申冩飞光已飘忽来对眇难期今欢自兹没宋谢恵运七夕咏牛女诗曰落日隠檐楹升月照帘栊团团满叶露淅淅振条风蹀足循广除瞬目晒曽穹云汉有灵匹弥年阙相从遐川阻昵爱脩渚旷清容弄杼不成藻耸辔骛前踪昔离秋已两今聚夕无双倾河易廻斡款颜难久悰沃若灵驾旋寂寥云幄空留情顾华寝遥心逐奔龙宋王僧逹七夕月下诗曰逺山歛氛祲广庭扬月波气往风集隟秋还露泫柯节气既已孱中宵振绮罗来欢讵终夕収泪泣分河宋颜延之为织女赠牵牛诗曰婺女俪经星姮娥栖飞月慙无二媛灵託身侍天阙阊阖殊未晖咸池岂沐髪汉隂不夕张长河为谁越虽有促宴期方湏凉风𤼵宋谢灵运七夕咏牛女诗曰火逝首秋节眀经弦月夕月弦光照户秋首风入隙陵风步曽岑凭云肆遥脉徙倚西北庭竦踊东南觌纨绮无报章河汉有骏轭宋谢荘七夕夜咏牛女应制诗曰辍机起春暮停箱动秋衿琁居照汉右芝驾肃河隂容裔泛星道逶迤济烟浔陆离迎宵佩倐烁望昏簮俱倾环气怨共歇浃年心珠殿釭未沬瑶庭露已深夕清岂掩拂絃辉无久临梁武帝七夕诗曰白露月下圆秋风枝上鲜瑶台含碧雾罗幕生紫烟妙㑹非绮节佳期乃凉年玉壶承夜急兰膏依晓煎昔悲汉难越今伤河易旋怨咽双念断悽悼两情悬梁简文帝七夕穿针诗曰怜从帐里出相见夜忩开针欹疑月暗缕散恨风来梁栁恽七夕穿针诗曰代马秋不归缁䊵无复绪迎寒理夜缝映月抽纎缕清露下罗衣秋风吹玉柱流景对秋夕余光欲难驻梁刘遵七夕穿针诗曰步月如有意情来不自禁向光抽一缕举袖弄双针梁刘孝威七夕穿针诗曰缕乱恐风来衫轻羞指现故穿双眼针时缝合欢扇梁沈约织女赠牵牛诗曰红粧与眀镜二物本相亲用持施㸃画不照离居人往秋虽一照一照还复尘尘生不复拂蓬首对河津冬夜寒如是宁遽道阳春初商忽云至暂得奉衣巾施袊诚已故每聚忽如新梁王筠代牵牛荅织女诗曰新知与生别由来傥相值如何寸心中一宵懐两事欢娱未缱绻倐忽成离异终日遥相望祗益生愁思犹忆今春悲尚有故年泪忽遇长河转独喜凉颷至奔情翊鳯轸精阿警龙辔梁范云望织女诗曰盈盈一水边夜夜空自怜不辞精卫苦河流未可填寸情百重结一心万处悬愿作双青鸟共舒眀镜前梁刘孝威咏织女诗曰金钿已照耀白日未蹉跎欲待黄昏至含娇渡浅河梁何逊七夕诗曰仙车驻七骧鳯驾出天潢月映九微火风吹百和香来欢暂巧笑还泪已啼粧别离不得语河汉渐汤汤梁庾肩吾七夕诗曰玉匣卷悬衣髙楼开夜扉姮娥随月落织女逐星移离前忿促夜别后对空机倩语雕陵鹊填河未可飞又奉使江州船中七夕诗曰九江逢七夕初弦值早秋天河来映水织女欲攀舟汉使俱为客星槎共逐流莫言相送浦不及穿针楼北齐邢子才七夕诗曰盈盈河水侧朝朝长叹息不恡渐衰苦波流讵可测秋期忽云至停梭理容色束衿未觧带廻銮已霑轼不见眼中人谁堪机上织愿逐青鸟去蹔因希羽翼陈江摠七夕诗曰汉曲天榆冷河边月桂秋婉娈期今夜飘飖渡浅流轮随月宿转路逐綵云浮横波翻泻泪束素反缄愁此时机杼息独向红粧羞杜审言七夕诗曰白露含眀月青云断绛河天街七襄转闗道二神过襦服锵环珮香筵拂绮罗年年今夜尽机杼别情多隋王眘七夕诗曰天河横欲晓鳯驾俨应飞落月移粧镜浮云动别衣懽逐今宵尽愁随还路归犹将宿昔泪更上去年机隋张文恭七夕诗曰鳯律惊秋气龙梭静夜机星桥百枝动云路七香飞映月囘雕扇凌霞曵绮衣含情向华幄流态入重闱懽余夕漏尽怨结晓骖归谁念分河汉还忆两心违赋隋庾信七夕赋曰兔月先上羊灯次安覩牛星之曜景视织女之䦨干于是秦娥丽妾赵艳佳人窈窕名燕逶迤姓秦嫌朝粧之半故怜晚拭之全新此时併舍房栊共往庭中缕条𦂳而贯矩针鼻细而穿中南齐谢朓七夕赋曰金祗司姖火曜方流素钟当御夷则鸣秋朱光既夕凉云始浮盈多灵之蔼蔼升夜月之悠悠歩广庭而延膝属天媛而淹留嗟斯灵之淑景招好仇于服箱压白玉而为饰霏丹霞而为裳廻龙驾之容裔乱鳯管之凄锵轼帝车而捐玦凌天津而上翔怅汉渚之夕涨欣河广之既梁临瑶席而宴语绵含睇而蛾扬嗟兰夜而难永泣㑹促而怨长抚鸣琴而修浩浣安歌而自伤歌曰月殿清兮桂醪酬云幄静兮香风浮龙镳蹀兮玉銮整睠星河兮不可㽞七月十五荆楚嵗时记曰七月十五日僧尼道俗悉营盆供诸寺院盂兰盆经云有七叶功徳并幡花歌鼓果食送之盖由此又曰目连比丘见其亡母生饿鬼中即以钵盛饭往饷其母食米入口化成火炭遂不得食目连大呌驰还白佛佛言汝母罪重非汝一人力所奈何当湏十方僧衆威神之力至七月十五日当为七代父母现在父母厄难中者具百味五果以着盆中供养十方大徳佛敇衆僧皆为施主咒愿七代父母行襌定意然后受食是时目连母得脱一刼饿鬼之苦目连白佛未来世佛弟子行孝顺者亦应奉盂兰盆为尔可否佛言大善故后代人因此广为华饰乃至刻木割竹饴䗶翦綵模花果之形极工妙之巧道经曰七月十五中元之日地官校勾捜选人间分别善恶诸天圣衆普诣宫中简定劫数人鬼传録饿鬼囚徒一时皆集以其日作𤣥都大献于玉京山採诸花果珍竒异物幢幡寳盖清膳饮食献诸圣衆道士于其日夜讲诵是经十方大圣齐咏灵篇囚徒饿鬼俱饱满免于衆苦得还人中赋杨炯盂兰盆赋曰浑元告秋羲和奏晓太隂望兮圆魄皎阊阖开兮凉风袅四海澄兮百川皛隂阳肃兮天地窅扫离宫清重阁设皇邸张翠幕鸾飞鳯翔晱阳倐烁云舒霞布翕赫冥霍陈法供饰盂兰壮神功之妙物何造化之多端青莲吐而非夏頳果揺而不寒铜铁铅钖璆琳琅玕映以甘泉之玉树冠以承露之金盘宪章三极仪刑万类上寥廓兮法天下安贞兮相地殚怪力穷神异少君王子掣曵兮若束玉女瑶姬翩僊兮不至鸣鹔鹴与鸑鷟舞鹍鸡与翡翠毒龙怒兮赫然狂象奔兮沈醉怖魍魉潜魑魅离娄眀目不足见其精微匠石洗心不足徴其奥秘夫其逺也天台起绕之以赤霞夫其近也削成孤峙覆之以莲花晃兮瑶台之帝室赩兮金阙之仙家其髙也上诸天于大梵其广也遍诸法于恒沙上可以荐元府于七庙下可以纳羣动于三车九月九日风土记曰九月九日律中无射而数九俗尚此月折茱茰房以挿头言辟除恶气而御初寒续晋阳秋曰陶潜尝九月九日无酒宅边菊丛中摘菊盈把坐其侧久望见白衣至乃王𢎞送酒也即便就酌醉而后归续齐谐记曰汝南桓景随费长房游学累年长房谓之曰九月九日汝家当有灾厄急宜去令家人各作绛囊盛茱茰以系臂登髙饮菊酒此祸可消景如言举家登山夕还家见鸡狗牛羊一时暴死长房闻之曰代之矣今世人每至九日登山饮菊酒妇人带茱茰囊是也孟嘉𫝊曰嘉为桓温叅军既和而正温甚重之九月九日温游龙山参僚毕集时佐吏竝着戎服有风至吹嘉帽落温谓左右及賔客勿言以观其举止临海记曰郡北四十步有湖山山甚平正可容数百人坐民俗极重每九日菊酒之辰䜩㑹于此山者常至三四百人诗宋谢瞻九日从宋公戏马台诗曰风至授寒服霜降休百工巢幕无留燕遵渚有来鸿轻霞冠秋日迅商薄清穹圣心眷嘉节鸣銮戾行宫四筵霑芳醴中堂起丝桐扶光廹西氾欢余宴有穷宋谢灵运九日从宋公戏马台送孔令诗曰季秋朔边苦旅雁违霜雪凄凄阳卉腓皎皎寒潭洁良辰感圣心云旗兴暮节鸣葭戾朱宫兰巵献时哲归客逐海隅脱冠谢朝列河流有急澜浮骖无缓辙齐竟陵王萧子良九日侍宴诗曰月殿风转层台气寒髙云歛色遥露已团式诏司警言戾秋峦轻觞时荐落英可飡齐王俭侍皇太子九日𤣥圃宴诗曰眀眀储后沖黙其量徘徊礼乐优游风尚微言外融㡬神内王就日齐晖仪云等望本茂条荣源澄流洁汉称间平周云鲁卫咨我藩华方轨前轶秋日在房鸿雁来翔寥寥清景霭霭微霜草木揺落幽兰独芳眷言淄苑尚想濠梁既畅㫖酒亦饱徽猷有来斯悦无逺不柔梁简文帝九日侍皇太子乐游苑诗曰离光丽景神英春裕副极仪天金锵玉度监抚昭眀善物宣布恵润崐琼泽熙垂露秋晨精曜驾动宫闱露㸃金节霜沉玉机𤣥戈侧影翠羽翻晖庭廻鹤盖水照犀衣兰羞荐爼竹酒澄芬千音写鳯百戏承云紫燕跃武赤兎越空横飞鸟箭半转地弓又九日赋韵诗曰是节协阳数髙秋气已精檐芝逐月唘惟风依夜清逺烛承歌黛斜桥闻履声梁尘下未息共爱赏心并梁沈约为临川王九日侍太子宴诗曰凉风北起髙雁南翻叶浮楚水草折梁园凄清霜野惆怅晨鵾云轻寒树日丽秋源三金广设六羽髙陈寒英始献凉酎初醇靡靡神襟锵锵羣彦思媚储猷洽和奉宴思畅兰席欢同桂殿景遽乐推临风以眷丽景天枝位非徳举任伍辰阶祚均河楚负岳未胜瞻云难侣望古兴惕心焉载伫又九日侍宴乐游苑诗曰凭玉宅海端扆御天上流飞壑静震腾川凝神贯极摛道漏泉西裘委袵南风在弦暮芝始緑年桂初丹上林叶下沧池水寒霜霑玉树雁动轻澜停跸玉陛徙卫琁墀琱箱鳯綵羽盖鸾姿虹旌迢遰翠华葳𬎼礼宏㶚汭义髙洛湄梁丘迟九日侍宴乐游苑诗曰朱明已谢蓐收司礼爰理秋祓备扬旌奉璋峩峩金貂济济上林宏敞离宫非一綵殿廻风丹楼映日隋珠甲帐屯卫周悉睟容徐动天仪澄谧云物游飏光景髙丽枯叶未落寒花委砌丝桐激舞楚雅闲慧参差繁响殷勤流诣梁任昉九日侍宴乐游苑诗曰帝徳峻韶夏王功书颂平共贯㳂五胜独道迈三英我皇抚归运时乗信告成一唱华钟石再抚被丝笙黄草归雒木梯山荐玉荣时来浊河变瑞起温洛清物色动宸眷民豫降皇情梁刘苞九日侍宴乐游苑正阳堂诗曰六郡良家子幽并游侠儿立乘争饮羽倒骑竞纷驰鸣珂饰华眊金鞍映玉羁膳羞殚海陆和齐眡秋宜云飞雅琴奏风起洞箫吹曲终髙宴罢景落树隂移微薄承嘉恵饮徳良不赀取効绩无纪感恩心自知梁王脩巳九日诗曰霜威始落翠寒气初入堂隋珠烂似烛悬藜疑夜光舞歩因絃折歌声随袂扬夜深闻漏缓檐虚觉唱长梁刘孝威九日酌菊花酒诗曰露花疑始摘罗衣似适熏余杯度不取欲持娇使君梁何逊为西丰侯九日侍宴乐游苑诗曰皇徳无与让重规袭帝勋垂衣化比屋卷领慎为君翾飞悦有道卉木荷平分宸襟动时豫嵗序属凉氛城霞旦晃朗槐雾晓氤氲鸾和驰八袭鳯驾唘千羣羽觞歌湛露佾舞奏承云禁林终宴晚华池物色曛疎树翻髙叶寒流聚细文梁庾肩吾侍䜩九日诗曰辙迹光周颂廵游减夏功钩陈万骑转阊阖九门通秋晖逐行漏朔气绕相风献夀重阳节廻鸾上苑中疏山开辇道间树出离宫玉醴吹花菊银床落井桐饮羽山西射浮云冀北骢尘飞金埒满叶破栁条空周王褒九日从驾诗曰黄山猎地广青门官路长律改三秋节气应九钟霜曙影初分地暗色始成光交斾长秋坂缇幕杏间堂射马垂双带丰貂珮两璜苑寒梨树紫山秋菊叶黄终慙属车对空假侍中郎赋宋傅亮九月九日登陵嚣馆赋曰嵗九旻之暮月肃晨驾而北逝度廻壑以停辕凌孤馆而逺憩何物惨而节哀又云悠而风厉悴緑蘩于寒渚陨丰灌于荒澨玩中原之芬菊惜兰圃之彫蕙旌竹栢之劲心谢梧楸之零脆尔乃流眄平隰落日还臯于感具盈在物周骚聆离鵾之悽响泝鸣林之浏飈彼游子之苦伤每寤叹于我劳矧集悲而钟苦疚寸心其如忉𦕈天末以遥瞪怨故乡之阻辽书魏文帝与钟繇书曰嵗往月来忽复九月九日九为阳数而日月并应俗嘉其名以为宜于长久故以享宴髙㑹是月律中无射言羣木庶草无有射而生至于芳菊纷然独荣非夫含干坤之纯和体芬芳之淑气孰能如此故屈平悲冉冉之将老思食秋菊之落英辅体延年莫斯之贵谨奉一束以助彭祖之术艺文类聚卷四艺文类聚卷五钦定四库全书艺文类聚巻五唐欧阳询撰歳时下社风俗通曰谨按礼传共工之子曰修车好远游舟车所至足迹所达靡不穷览故祀以为祖神毛诗曰韩侯出祖出宿于屠显甫饯之清酒百壶其肴惟何炰鼈鲜鱼其蔌惟何惟笋及蒲其赠惟何乘马路车左传曰楚灵王成章华之台愿与诸侯落之薳启疆来召公公将往梦襄公祖梓愼曰君不果行襄公之适楚也梦周公祖而行今襄公实祖君其不行子服惠伯曰行先君未尝适楚故周公祖以道之襄公适楚矣而祖以道君不行何之三月公如楚魏志曰王修年七歳丧母母以社日亡来歳邻里社修感念母悲哀其邻里闻之为之罢社武陵先贤传曰潘京为州辟进谒值社㑹因得见次及探得不孝刺史问曰辟士为不孝耶京举板荅曰今为忠臣不得复为孝子其机辨如此魏台访议曰帝问何用未社丑腊王肃对曰魏土也土畏木丑之明日便寅寅木也故以丑腊土成于未故于歳始未社也诗晋潘尼皇太子社诗曰太簇恊青阳履端发歳首孟月渉初旬告日惟上酉我后迩天休设社祈遐耉序晋嵇含社赋序曰社之在于世尚矣自天子至于庶人莫不咸用有汉卜日丙午魏氏释用丁未至于大晋则社孟月之酉日各因其行运三代固有不同虽共奉社而莫议社之所由兴也説文云祈请道神为之社有事于道者吉凶偕名祭文后汉蔡邕祝社文曰元正令午时惟嘉良干坤交泰太簇运阳乃祀社灵以祈福祥晋应硕祝社文曰元首肇建吉酉辰良五政数惠四敎初扬万类资新英颕擢章谷风涤歳日和时光命于嘉賔宴兹社箱敬飨社君休祚是将嘉肴绮错白茅荐㳟有肉如坻有酒如江社君既眷祇肃威容伏厯忌释曰伏者何也金气伏藏之日也四时代谢皆以相生立春木代水水生木立夏火代木木生火立冬水代金金生水至于立秋以金代火金畏于火故至庚日必伏庚者金故也汉书曰东方朔伏日诏赐诸侍郎肉朔独不待诏拔劒割肉怀之而去典略曰光禄刘松北镇而袁绍夜酣酒以盛夏三伏之际昼夜与松饮酒至于无知云以避一时之暑故河朔有避暑饮世説曰郄嘉賔三伏之日诣谢公炎暑熏赫虽复当风交扇犹沾汗流离谢着故绢衣食热白粥晏然无异风俗通曰户律汉中巴蜀广汉自择伏日俗说汉中巴蜀广汉其地温暑草木早生晚枯气异中国夷狄畜之故令自择伏日也诗晋程晓诗曰平生三伏时道路无行车闭门避暑卧出入不相过今世褦襶子触热到人家主人闻客来嚬蹙奈此何揺扇膊中疼流汗正滂沱传诫语髙明热行宜见诃晋潘岳懐县诗曰南陆迎修景朱明送末垂初伏启新节隆暑方赫曦朝想庆云兴夕迟白日移挥汗辞中宇登城临清池凉风自逺集轻衿随风吹灵圃曜华果通衢列髙椅热说文溽湿暑也山海经曰夀麻之国爰有大暑不可以往礼记月令曰季夏之月土润溽暑毛诗曰旱既太甚藴隆虫虫赫赫炎炎云我无所管子曰善为国者使农寒耕而热耘楚辞曰魂兮归来东方不可以托十日代出流金铄石淮南子曰南方之极自北户之界至炎风之野赤帝祝融之所司神异经曰北方层氷万里厚百丈有磎䑕在氷下土中其形如䑕食氷草木根肉重万斤可以作脯食之已热京房易飞候曰有云大如车葢十余此阳水之气必暑有暍者汉书西域传曰罽賔国道歴大小头痛之山赤土身热之坂令人身热无色头痛呕吐桓子新论曰元帝被病广求方士汉中逸人王仲都者诏问所能为对曰但能忍寒暑耳因为待诏至夏暑日使暴坐又环以十炉火不言热而身汗不出五经通义曰冬至阳动于下推隂而上之故寒于上夏至隂动于下推阳而上之故大热于上易曰日月运行一寒一暑日在牵牛则寒日在东井则暑牵牛外宿逺人故寒东井内宿近人故温也括地图曰天毒国最大最热夏草木皆干死民善没水以避日入时暑常入寒泉之下抱朴子曰洪从祖仙公每大醉及夏天盛热辄入深水底竟日乃出者正以能闭气胎息故耳又曰或问不热之道曰服𤣥氷丸飞雪㪚王仲都等用此方也语林曰刘真长见王公王公了不与语时大热以腹熨石局诗晋傅𤣥诗曰朱明运将极溽暑昼夜兴裁动四支废举身若山陵珠汗洽玉体唿吸气鬰蒸尘垢自成泥素粉随手凝梁简文帝苦热诗曰六龙骛不息三伏启炎阳寝兴烦几案俯仰倦帏牀滂沲汗似铄微靡风如汤洄池愧生浪兰殿非含霜细帘时半卷轻幌乍横张云斜花影没日落荷心香愿见洪崖井讵怜河朔觞梁任昉苦热诗曰旭旦烟云巻烈景入东轩倾光望转蕙斜日照西垣既巻蕉梧叶复倾葵藿根重簟无冷气挟石似懐温霡霂类珠缀喘吓状雷奔梁何逊苦热诗曰昔闻草木燋今覩沙石烂曀曀风逾静曈曈日渐旰习静闷衣襟读书烦几案卧思清露浥坐待髙星灿蝙蝠户中飞蠛蠓牕间乱实无河朔饮空有临淄汗梁王筠苦暑诗曰日坂散朱雰天隅歛青霭飞颷焕南陆炎津通北瀬繁星聚若珠密云屯似葢月至每开襟风过时解带梁刘孝威苦暑诗曰暮日苦炎溽迁坐接阶廊月丽姮娥影星含织女光栖禽动夜竹流萤出闇墻香盘糅鲜粉雕壶承玉浆白羽徒垂握渌水自周堂弱纨犹觉重纎絺尚少凉弄风思汉朔戏雨忆呉王𤣥氷术难验赤道漏犹长谁能更吹律还令黍谷凉梁简文帝纳凉诗曰斜日晚骎骎池塘生半隂避暑髙梧侧轻风时入襟落花还就影惊蝉乍失林游鱼吹水沫神蔡上荷心翠竹垂秋采丹枣映踈砧无劳夜游曲寄此託微吟又晚景纳凉诗曰日移凉气㪚懐抱信悠哉珠帘影空巻桂户向池开鸟栖星欲现河静月应来横阶入细笋蔽地湿轻苔草化飞为火蚊声合似雷于兹静闻见自此歇氛埃又𤣥圃纳凉诗曰登山想劒阁逗浦忆辰阳飞流如冻雨夜月似秋霜萤翻竞晚热虫思引秋凉鸣波如碍石闇草别兰香梁孝元帝纳凉诗曰髙舂斜日下佳气满栏楹池红早花落水绿晚苔生星稀月稍上云开河尚横白鸟翻帷暗丹萤入帐明珠綦趋北阁玳席徙南荣金铺掩夕扇玉壶传夜声梁刘孝威奉和逐凉诗曰钟鸣夜未央避暑起徬徨长河似曵素明星若散珰倚巖欣石冷临池爱水凉月纎张敞画荷妖韩寿香对此游清夜何劳娯洞房又奉和晚日诗曰虬檐挂珠箔虹梁巻雾绡迷迭涵香长芙蓉逐浪揺飞轮搏羽扇翻车引落潮甘泉推激水迎风惭逺飈寄言王待诏因声张子侨吾君安已乐无劳咏洞箫梁刘缓奉和纳凉诗曰清气流暄浊非关狭室中当由小堂上自有大王风蟭螟动兰室神飇起桂丛被襟深睿赏曲巷何由同梁庾肩吾奉和山子纳凉诗曰北园凉风早歩辇暂逍遥避日交长扇迎风列短箫山带弹琴曲桐横栖鳯条悬门开熘水锦日镇浮桥黑米生菰葑青花出稻苗无因学仙藻云气徒飘飖陈徐陵内园逐凉诗曰昔有北山北今余东海东纳凉髙树下直坐落花中狭径长无迹茅斋本自空提琴就竹篠酌酒劝梧桐赋魏繁钦暑赋曰暑景方徂时惟六月大火飘光炎气酷烈翕翕盛热蒸我层轩温风淟涊动静增烦虽託隂宫罔所避旃粉扇靡效宴戏尠欢庶望秋节慰我愁叹魏陈王曹植大暑赋曰炎帝掌节祝融司方羲和按辔南雀舞衡虵折鳞于灵窟龙解角于皓苍遂乃温风赫戏草木垂干山坼海沸沙融砾烂飞鱼跃渚潜鼋浮岸鸟张翼而近栖兽交游而云散于时黎庶徙倚棊布叶分机女絶综农夫释耘背暑者不羣而齐迹向隂者不㑹而成羣于是大臣迁居宅幽缓神育灵云屋重构闲房肃清寒泉涌流𤣥木奋荣积素氷于幽馆气飞结而为霜奏白雪于琴瑟朔风感而増凉魏刘桢大暑赋曰其为暑也羲和摠驾发扶木太阳为舆达炎烛灵威参乘歩朱毂赫赫炎炎烈烈晖晖若炽燎之附体又温泉而沉肌兽喘气于𤣥景鸟戢翼于髙危农畯捉镈而去畴织女释杼而下机温风至而増热歊悒慴而无依披襟领而长啸兾微风之来思魏王粲大暑赋曰惟林钟之季月重阳积而上昇喜润土之溽暑扇温风而至兴兽狼望以倚喘鸟垂翼而弗翔逺昆吾之中景天地翕其同光征夫瘼于原野处者困于门堂患袵席之焚灼譬洪燎之在牀起屏营而东西欲避之而无方仰庭槐而啸风风既至而如汤于是帝后顺时幸九峻之隂冈託甘泉之清野御华殿于林光潜广室之邃宇激寒流于下堂重屋百层垂隂千庑九闼洞开周帷髙举坚氷常奠寒馔代叙晋夏侯湛大暑赋曰若乃三伏相仍徂暑肜肜上无纎云下无微风扶桑赩其増燌大火晔其南升尔乃土坟地坼谷枯川竭寒泉潜沸氷井腾沫洪液蒸于单簟兮珠汗霑乎絺葛温风翕其至兮若洒汤于玉质沃新水以达夕振轻箑以终日晋卞伯玉大暑赋曰惟祝融之司运赫溽暑之方隆日贞曜于鹑首律迁度于林钟温风翕以晨至星火烂以昏中气滔滔而方盛晷永路而难终流风兮莫继朱烟兮四纒欎邑兮中房展转兮长筵体沸灼兮如燎汗流烂兮珠连晋傅咸感凉赋曰践朱明之中月暑欎隆以肇兴赫融融以弥炽乃沸海而焦陵兽窜伏于幽林兮鸟垂翼而弗升汗珠陨于玉体兮粉附身而沾凝于是景云晨敷曜灵潜光隂气聿升凯风载扬忽轻箑于坐隅兮思暖服于兰房寒左传曰楚荘王围萧申公巫臣曰师人多寒王廵三军抚而勉之三军之士皆如挟纩穆天子传曰庚寅北风雪天子寒日中大寒有冻人天子作黄竹诗晏子曰景公起大台嵗寒役之冻馁者有焉公延晏子坐饮酒乐晏子歌曰庶民之冻我若之何奉上靡弊我若之何歌终喟然流涕公止之曰子殆为大台之役夫寡人将罢尸子曰雨雪楚荘王披裘当户曰我犹寒彼百姓賔客甚矣乃使廵国中求百姓賔客之无居宿絶粮者赈之国人大悦战国䇿曰田单为齐相过淄水有老人渉淄而寒不能坐沙中乃解裘衣之襄王曰单之厚施欲取我国乎有贯珠者闻之曰不如因以为己善乃下令曰寡人忧民之寒而单解裘衣人称寡人之意于是闾里相与语曰田单之爱人乃王之教也吕氏春秋曰卫灵公天寒凿池宛春曰天寒恐伤民公曰何寒哉春曰君衣狐裘坐熊席四陬有火是以不寒民衣弊不补履决不苴君则不寒民则寒矣公曰善命罢役又曰戎夷违齐如鲁天大寒而后门与弟子宿于郭外寒逾甚谓弟子曰子与我衣我活我与子衣子活我国士也为天下惜死子不肖人恶能与国士衣哉戎夷叹曰道不济夫解衣与弟子夜坐而死汉书曰上闻韩王信降匈奴上自将击之连战乗胜逐北至楼烦㑹天寒卒士堕指者十二三钟离意别传曰严遵昔与光武俱为诸生暮夜宿息二人寒不得寝卧更相谓曰后日豪贵忆此勿相忘别后数年光武有天下徴遵不至东观汉记曰王郎起兵上自蓟东南驰夜至芜蒌亭时天寒烈衆皆饥疲冯异上豆粥明旦上谓诸将曰昨日得公孙豆粥饥寒俱解葛仙公别传曰公与客谈语时天大寒仙公谓客曰居贫不能人人得罏火请作一大火共致暖者仙公因吐气火赫然从口中出湏臾火满屋客皆热脱衣矣赋梁裴子野寒夜赋曰何四序之平分处修冬而多虑眷揺落兮遵尽悲荏苒其云除日晼晚而易潜夜悠长而难曙既而庭流皓月阶被凝霜风吹衣而懔懔气空积而苍苍袭重裘兮弗燠炽朱火兮无光门萧条而昼閴夜寂寞兮无人䟽三迳以负汲结二耦而为賔晋夏侯湛寒苦謡曰惟立冬之初夜天惨懔以降寒霜皑皑以被庭氷溏瀩于井干草槭槭以䟽叶木萧萧以零残松陨叶于翠条竹摧柯于绿竿表陈王曹植表曰臣闻寒者不贪尺玉而思短褐饥者不愿千金而美一飡夫千金尺玉至贵而不若一飡短褐者物有所急也腊风俗通曰礼传曰夏曰嘉平殷曰清祀周曰大蜡汉改曰腊腊者猎也因猎取兽祭先祖也汉火行衰于戍故此日腊也汉旧仪曰腊者报诸鬼神古圣贤有功于民者也蔡邕独㫁曰腊者嵗终大祭纵吏民宴饮非迎气故但送不迎礼记曰天子大蜡八伊耆氏始为蜡蜡者索也嵗十二月合聚万物而索飨之又曰子贡观于蜡孔子曰赐也乐乎对曰一国之人皆若狂赐未知其乐也子曰百日之蜡一日之泽非尔所知也周礼曰国祭蜡则龡豳颂击土鼓以息老物左传曰晋侯假道于虞以伐虢宫之竒谏弗听以其族行曰虞不腊也列女传曰鲁之母师者鲁九子之寡母也腊日休家作者嵗祀礼事毕悉召诸子谓曰妇人之义非有大故不出夫家然吾父母家多幼稚嵗时礼不理吾从汝谒徃监之诸子皆稽首唯诺又召诸妇曰妇人有三从之义无专制之行少系于父母长系于夫老系于子今诸子许我归私家虽踰妇礼愿与少子俱以脩妇人出入之制诸妇其慎房户之守吾夕而反于是使少子仆而归谢承后汉书曰沛国陈咸为廷尉监王莾簒位还家杜门不出莾改昜汉法令及腊日咸常言我先祖何知王氏腊乎风俗通曰莵髌俗説腊正祖食得莵髌者名之曰幸赏以寒酒幸善吉祥令人吉利也郑𤣥别传曰𤣥年十二随母还家正腊宴㑹同列十数人皆美服盛饰语言闲通𤣥独漠然如不及父母私督数乃曰此非我志不在所愿陈留志曰范乔邑人腊多盗斫其树人有告乔佯弗闻邑人愧而归之乔曰卿腊日取此欲与父母相欢娯耳㑹稽典录曰陈修乌伤人家贫为吏常歩担上下恒食干糒每至正腊僵仆不起同僚饮食请不肯徃其志操如此世説曰王朗中年以识度推华歆歆蜡日常集子姪宴饮王朗亦学之有人向张茂先称此事茂先曰王之学华皆是形骸之外去之所以更逺晋博士张亮议曰腊接也祭宜在新故交接也俗谓之腊之明日为初嵗秦汉以来有贺此皆古之遗语也史记曰秦惠文公十二年初腊始皇三十一年更名腊曰嘉平东观汉记曰甄宇北海人建武中青州从事徴拜博士每腊诏赐博士羊人一头羊有大小肥痩时博士祭酒议欲杀羊称分其肉宇曰不可又欲投钩宇复耻之宇因先自取其最痩者袁山松后汉书曰韩卓字子助陈留人腊日奴窃食祭其先人卓义其心即日免之华阳国志曰王长文元康初试守江源令县收得盗马贼及𤼵塜贼长文引前诱慰时遇腊晦皆遣归家狱先有系囚亦遣之谓曰教化不厚使汝等如此长文过也蜡节庆祚归就汝上下善相欢乐过节来还当为汝思他理羣吏惶懅争请不许寻有赦令无不感恩所宥人誓不为恶曰不敢负王君也捜神记曰宣帝时隂子方者当腊日晨炊而灶君神形见子方再拜受庆家有黄羊因以祀之自是以后暴至巨冨故后常以腊日祀灶养生要曰十二月腊夜令人持椒卧井旁无与人言内椒井中除温病诗晋裴秀大蜡诗曰日躔星纪大吕司晨𤣥象改次庶衆更新嵗事告成八蜡报勤告成伊何年丰物阜丰禋孝祀介兹万祐报勤伊何农功是归穆穆我后务兹蒸黎宣力菑亩沾体暴肌饮飨清祀四方来绥充牣郊甸鳞集京师交错贸迁纷葩相追反袂成帷有肉如丘有酒如泉有肴如林有货如山率土同欢和气来臻祥风协顺降祉自天方隅清谧嘉祚日延与民优游享夀万年晋江伟答贺蜡诗曰正元二年冬腊家君在陈郡余别在国舍不得集㑹弟广平作诗以贻余余因荅之曰蜡节之㑹廓焉独处晨风朝兴思我慈父我心懐恋运首延伫宋张望蜡除诗曰𤣥灵告稔谢青龙驾拂轸鲜氷迎流结凝霤垂檐霣人欣八蜡畅讵知嵗聿尽序晋嵇含娯蜡赋序曰𤣥象运而寒暑交节㑹至而万物迁天地之化固以不停况于人道之不变乎是以百年忧喜相参能达要终之数悟生生之冝者百世不週其人大蜡之夕虽天下同有携金兰以齐馨利贵得意以遣荣势孰我尚哉律尔雅曰律谓之分尚书曰予欲闻六律五声八音在治忽以出纳五言汝听又曰声依永律和声八音克谐无相夺伦神人以和周官曰太师掌六律六吕文以五声播以八音教六诗以六徳为之本以六律为之音礼记曰正月律中太簇二月律中夹钟三月律中姑洗四月律中仲吕五月律中蕤宾六月律中林钟七月律中夷则八月律中南吕九月律中无射十月律中应钟十一月律中黄钟十二月律中大吕周礼注曰律吕相生者三分益一下生者三分减一黄钟律长九寸下生林钟六月律也左氏传曰六律七音八风九歌以相成也清浊小大短长疾徐哀乐迟速高下出入周流以相济也君子聼之以平其心孟子曰师旷之聪不以六律不能正五音吕氏春秋曰昔黄帝命伶伦作为律伶伦自大夏之西乃之阮隃之隂取竹之嶰谷以生空窍厚均者㫁两节间长三寸九分而吹之以为十二筒聼鳯鸣以别十二律其雄鸣为六雌鸣亦六故曰黄钟之宫律之本也淮南子曰䕫合六律调五音通八风汉书曰至治之世天地之气合以生风天地之风气定十二律又曰汉家言律厯者本张苍苍好书无所不观无所不通而尤究律厯又曰京房本姓李推律自定为京氏刘向别录曰邹子在燕燕有谷地美而寒不生五谷邹子居之吹律而温气至今名黍谷论衡曰孔子吹律自知殷苗裔杨泉物理论曰听清浊五声之和然后制为钟律取宏农宜阳县金门山竹为管晋诸公讃曰世祖时以荀朂所造律得周时玉律以校正同荀朂奏曰中所出御府铜管律二十五具其三具与杜䕫左延年法同表周王褒上新定钟表曰万物生象始乎算数天道运行基乎歩术量有轻重平以权衡音有清浊协乎律吕是以周𤼵聼声候春冬之生杀师旷吹律知晋楚之衰亡数始黄钟琯终仲吕还宫变徴参天两地三分损益累黍相乘四时发歛忽㣲斯测皇帝治厯明时推元受命八音七始之奏五声六律之和斟酌繁简分析节度推之以升斛正之以权衡稽之以古今覈之以经传周庾信为晋阳公上玉律表曰臣闻三才既立君臣之道已陈六位时成礼乐之功斯正故以叶和日月测度隂阳悦豫兆民仪刑万国者也伏见勑㫖刋正音律平章厯象奏黄钟而歌大吕变孤竹而舞云门莫不器取踈通声从安乐四分既明三微是定是以闻钟于洛浦即辨声乖聼铎于邯郸先知响韵二分二至行于司厯之官九变九成被于和乐之职足以动天地感鬼神化被风俗平分寒暑岂直吟啸谿谷廻翔鸾鳯而已哉是知零陵庙前徒寻舜管始平城下空论周天臣闻上制其礼下习其仪君定其法臣行其事谨造玉律一具并玉秤尺斗合等始得成功至于分粟累黍量兹数籥实以仰禀圣规参详神思所兾节移隂管毋劳河内之灰气动阳钟不待金门之竹而琬琰事轻般倕虑浅不足展采成均増耀度量厯世本曰容成作厯尚书曰廼命羲和钦若昊天厯象日月星辰敬授民时又曰协用五纪其五曰厯数尸子曰造厯数者羲和子也汉书曰厯数之起尚矣传述颛顼命南正重司天火正黎司地其后三苗乱徳二官咸废而閠余乖次孟陬殄灭摄提失方又曰使校厯淳于陵渠复覆太初厯晦朔弦望最宻日月如合璧五星若连珠又曰厯谱者序四时之位正分至之节㑹日月五星之辰以考寒暑杀生之实故圣王必正厯以探知五星日月之㑹凶阨之患其术皆出焉此圣人知命之术也续汉书曰昔者圣人之作厯也观璇玑之运三光之作道之发歛景之长短斗纲所建青龙所躔参伍以变错综其数而制术焉益部耆旧传曰巴郡洛下闳汉武帝时改颛顼厯更作太初厯曰后八百嵗此厯差一日当有圣人定之杨泉物理论曰畴昔神农始治农功正节气审寒温以为早晚之期故立厯日风土记曰自黄帝颛顼下达三王治厯十有一家考课损益各有变衰非天运之错考察意异故也王隠晋书曰张载弟前乌程令名冗蔡邕注明堂令中台要解又缀诸脱厯数而为厯賛荀崧见賛异之云信该罗厯表义矣表梁简文帝谢赐新厯表曰五司告肇万夀载光琯叶璧轮庆休宝厯班和布政悬阙狥道或宏敬授之典载阐浃辰之教又谢赐新厯表曰璇籥环玑鳯司肇律观斗辨气玉琯移春万福维新克固天保梁沈约谢赐新厯表曰窃惟观斗辨日驭生为本审时分地稼政莫先何则胜杀无舛拘忌之理难忽珠璧有徴礼节之原攸序梁王僧孺谢厯表曰窃以龙驭不爽靡见侵薄鳯职是司曾无昃眺璧聨珠灿轮映阶平义实明时事惟均政固以先天候其余始执杓验其平分九瀛仰化万㝢依朔启梁庾吾谢厯日启曰凌渠所奏弦望既符邓平之言锱铢皆合登台视朔覩云物之必书拂管移灰识权衡之有度初开卷始暂谓春留末覧篇终便伤冬及徘徊厚渥比日为年艺文类聚巻五艺文类聚卷六钦定四库全书艺文类聚巻六唐欧阳询撰地部地神农书曰湛浊为地黄帝素问曰积隂为地故地者浊隂也蔡邕月令章句曰总丘陵原隰坂险曰地春秋元命苞曰地者易也言养物懐任交易变化含吐应节故其立字土力于乙者为地河图括地象曰地广东西二万八千南北二万六千有君长之州州有九阻中土之文德及而不治山海经曰帝令竖亥歩自东极至于西极五亿十万九千八百八歩竖亥左手把筭右手指青丘北孝经援神契曰计九州之别壤山陵之大川泽所注莱洹所生鸟兽所聚九百一十一万八千二十四顷硗埆不垦者千五百万三千顷易曰立地之道曰柔与刚又曰在地成形又曰坤地也礼记曰孟冬之月地始冻仲春之月地始坼又曰今夫地一撮土之多及其广厚载华岳而不重振河海而不泄万物载焉周官曰大司徒掌天下土地之图知九州之地域广轮之数辩五地之物乐声仪曰下元者地气也为始万物生育长养盖藏之主也春秋元命苞曰地所以右转者气浊精少含隂而起迟故转右迎天佐其道尔雅曰东至泰远西至邠国南至濮鈆北至祝栗谓之四极孤竹北户西王母日下谓之四荒九夷八狄七戎六蛮谓之四海老子曰地得一以宁地无以宁将恐发墨子曰禽子问天与地孰仁墨子曰翟以地为仁太山之土则封禅焉培塿之侧则生松栢下生黍苗莞蒲水生鼋鼍龟鱼民衣焉食焉家焉死焉地终不责德焉故翟以地为仁孔子家语曰子夏曰商闻山书曰地东西为纬南北为经山为积德川为积形髙者为生下者为死丘陵为牡谿谷为牝启梁昭明太子谢勑赉地图启曰汉氏舆地形兹未拟晋世方丈比此非妙疋之长乐唯书古贤俦之未央止图将帅未有洞该八薮混观六合域中天外指掌可求地角河源户庭不出岂问千秋目识乌桓之地脱逢庄武方着博物之书论晋裴秀禹贡九州按感图论曰图书之设由来尚矣自古垂象立制而頼其用三代置其官仲掌其职暨汉祖屠咸阳丞相萧何尽收秦之图籍今秘书既无古今之地图又无萧何所得秦图书唯有汉氏所画舆地及诸杂图各不设分率又不考正准望亦不备载名山大川其所载列虽有麤形皆不精审不可依据或称外荒迂诞之言不合事实于义无取今制地图之体有六一曰分率所以辩广轮之度也二曰准望所以正彼此之体也三曰道里所以定所由之数也四曰髙下五曰方邪六曰迂直此六者各因地而制形所以校夷险之故也有图象而无分率则无以审远近之差有分率而无准望虽得之于一隅必失之于他方虽有准望而无道里则施于山海絶隔之地不能以相通有道里而无髙下方邪迂直之校则径路之数必与远近之实相违失准望之正故必以此六者参而考之然后远近之实定于分率彼此之实定于准望径路之实定于道里度数之实定于髙下方邪迂直之筭故虽有峻山巨海之隔絶域殊方之迥登降诡曲之因皆可得举而定者准望之法既正则曲直远近无所隐其形也野尔雅曰邑外谓之郊郊外谓之牧牧外谓之野説文曰野郊外也山海经曰大乐之野夏后启于此舞九代马又曰都广之野后稷葬焉爰有黍稷百谷自生鸾自歌凤自舞灵夀寳华草木所聚尚书曰大野既猪东原底平毛诗曰我行其野蔽芾其樗婚姻之故言就尔居左传曰辛有适伊川见被髪祭于野者曰不及百年此其戎乎其礼先亡矣又曰晋文公过卫出于五鹿乞食于野人野人与之块公子欲鞭之子犯曰天赐也稽首受而载之又曰禆谌能谋谋于野则获谋于邑则否郑国有难子产载以如野谋四国之事穆天子传曰旷原之野飞鸟之所解羽荘子曰黄帝将见大隗于具茨之山方明为御昌宇参乗至于襄城之野七圣皆迷无所问涂适遇牧马童子乃问涂焉又曰北门成问黄帝曰帝张咸池之乐于洞庭之野吾始闻之而惧后闻之而怠卒闻之而惑荡荡黙黙乃不自得楚辞曰独不见鸾鳯之髙翔于大皇之野循四极而廻周见盛徳而俯下韩诗外传曰孔子出游少原之野有妇人哭甚哀问之妇人曰向刈蓍新亡吾簮是以哀也非伤亡簮不忘故也帝王世纪曰炎帝戮蚩尤于中冀名其地曰絶辔之野幽明录曰桓温北征姚襄在伊水上许逊曰不见得襄而有大功见襄走入太𤣥中问曰太𤣥是何等也答曰南为丹野北为太𤣥必西北走也果如言赞晋郭璞都广之野赞曰都广之野珍怪所聚爰有羔谷鸾歌鳯舞后稷託终乐哉斯土关周官曰司关掌国货之节以聮门市凡货不出于关举其货罚其人国凶札则无关门之征礼记曰仲夏之月关市无索又曰古者关讥而不征蔡邕月令章句曰关在境所以察出御入左传曰臧文仲不仁者三废六关孟子曰古之为关也将以御暴也今之为关也将以为暴也燕丹子曰燕丹去秦夜到关关门未开丹为鸡鸣衆鸡皆鸣遂得逃归史记曰秦昭王囚孟尝君孟尝君变姓名夜半至函谷关关法鸡鸣出客孟尝君恐追至客居下坐者能为鸡鸣于是羣鸡皆鸣遂出关战国䇿曰中山与燕赵为王齐闭关不通中山之使且言曰我万乗之国也中山千乗国也何侔名于我乎楚汉春秋曰沛公西入武关居于㶚上遣将军闭函谷关无内项王项王大将亚父至关不得入怒曰沛公欲反耶即令家𤼵薪一束欲烧关门关门乃开列仙传曰关令尹喜周大夫也善内学老子西游先见其气知真人当过物色而遮之果得老子与俱之流沙汉书曰秦王子婴诛灭赵髙遣将将兵距峣关沛公欲击之张良曰秦尚强未可轻愿先遣人益张旗帜于山上为疑兵使郦食其陆贾徃説秦将啗以利秦将果欲连和因而攻之又曰景帝四年春复置诸关用传出入又曰武帝三年冬徙函谷于新安又曰终军初从济南尝诣博士入关关吏与军繻军问以此何为吏曰为复传还当以合符军曰大丈夫西游终不复传还弃繻去后军为谒者使行郡国建节东出关关吏识之曰此使者乃前弃繻生也东观汉记曰隗嚣将王元谓嚣曰请以一丸泥为大王东封函谷关此万世一时也又曰郭丹初之长安从宛人陈兆买入关符以入函谷关既入封符乞人曰不乗使者车不出关丹自从入关后不归家十二年后奉使乃出关竟如本心又曰李恂饷遗无所受处新安关下拾橡实为食呉越春秋曰伍子胥与太子建子胜俱奔呉夜行昼伏出到昭关关吏欲执之胥因诈曰上之所以索我者以我有美珠也今我已亡之矣我将告子欲取之关吏因舍焉呉书陆凯奏曰臣愚以西陵国之关首宜重其备备重则敌不敢轻轻备则为敌所侮何祯集曰以正始六年为𢎞农太守表省崤关曰易称王公设险以守其国孟轲云古者关讥而不征关险之设所由尚矣叚国沙州记曰龙涸北四十里有白马关关甚崄峻使十人固险虽万夫亦不能前诗陈周𢎞正入武关诗曰武关设地险游客好邅廻将军天上落童子弃繻来挥汗成云雨车马漾尘埃鸡鸣不可信未晓莫先开赋后汉李尤函谷关赋曰尔廼周览以汎观歴衆关以游目惟迂阔之显丽羗莫盛乎函谷施雕砻以作好建峻敞之坚重殊中外以隔别翼巍巍之髙崇命尉臣以执钥綂羣类之所从严固守之勐厉操戈钺而普聪蕃镇造而惕息侯伯过而震惶惟函谷之初设险前有姫之苗流睢背魏而西逝託衾衣以免搜大汉承弊以建徳革厥旧而运修准令宜以就制因兹势以立基葢可以诈非司邪括执㗋咽季末荒戍堕关有年天闵羣黎命我圣君稽符皇干孔适河文中兴再受二祖同勲永平承绪钦明奉循十罗三关下列九门铭后汉李尤函谷关铭曰函谷险要襟带㗋咽尹从李老留作二篇孟尝离秦奔骛东征夜造稽疑谲以鸡鸣范睢将入自盛以嚢元鼎革移错之新安舍彼西阻东即髙原长墉重关闲固不踰简易易从与干合符冈尔雅曰山嵴曰冈毛诗曰陟彼髙冈我马𤣥黄地理志曰秦望气者云东南有天子气使赭衣徒凿云阳县北冈改名曲阿又曰天门零阳县有半石冈冈上有石名仙人楼山谦之丹阳记曰句容县东三十里有龙冈冈顶有龙沸潭周十三丈闻人声水便沸动常日则不动刘祯京口记曰城北四十余里有小冈髙二丈许有人鼻形着冈西头有口在上而鼻在下方圆数尺状如燋土古老相传因名下鼻今无复鼻厥口犹在王韶之始兴记曰郡西南有芙蓉冈髙若玉山邻枕郊郭可四十余里又曰含淮县白鹿城南有白鹿冈晋咸和中县令张鲂有徳惠白鹿羣游冈上因以为名雷次宗豫章记曰洪井西有鸾冈旧説洪崖先生乗鸾所憩之处也顾徴广州记曰四㑹县有金冈行人往往见金于冈侧裴氏广州记曰城北有马鞍冈秦时瞻气者言南方有天子气始皇发民凿破北冈地中出血凿处犹在增城县有云母冈日出照之晃曜武昌记曰城北有冈髙数丈名为鳯阙其处显敞升阙以望川泽多所逺瞻呉黄龙元年有鳯皇集此冈故谓之鳯阙鳯阙南十里有金牛冈古老相传云有金牛出此冈冈今半崩坑深数丈牛践冈边遗迹尚存王孚安城记曰萍乡西津里南五里山名玉女冈天气当雨水輙先涌出石间而有五色𤣥黄百姓谓之玉女披衣邓徳明南康记曰陈蕃墓在青龙冈土人传云昔见一物龙形而通身纯青数出此冈顶故因以为名青龙也又曰贑县有马嵴冈其形如马嵴故以为名也衡山记曰衡山有曾青冈出曾青可合仙药有灵夀冈多灵夀木图墓书曰冡前左右有小冈如投筭相连数里名为导引冈葬之出冨贵又曰经言葬遇沈冈逺至二十年皆絶世无后葬遇浮冈随世沈浮着土必安终无灾厄葬遇飞冈奕世冨贵亦出神仙诗宋谢灵运入华子冈麻源第三谷诗曰南州实炎徳桂树凌寒山铜陵映碧涧石磴冩红泉既枉隐沦客亦栖肥遁贤遂登羣峰首邈若腾云烟羽人絶髣髴丹丘徒空筌图牒复磨灭碑板谁闻传莫辨百代后安知千载前且申独徃意乗月弄潺湲赋宋傅亮登龙冈赋曰静潜处以永念聊驾言以冩忧蒙旭露而夙轸税余辔于龙丘南临平隰西际荒畴比宇连甍幽榛四周眺江都之广澨究川陆之廻修羡翔羽之嬉林乐绿苹之在流乗清漪以汎滥翳稠枚而命仇信遂生之有所何憷廹于人尤巖晋中兴书徴拜傅説曰咸和四年庐山西大巖崩俄而郭默害江州刺史伏诛寻阳记曰赤山崖峻璧上多灵巖生仙菜村人恒採之也嵩髙山记曰少室山大巖中有一石室云有自然经书自然饮食室前有一石柱象承露盘上有石脂滴滴流下服之一合夀与天地同毕盛𢎞之荆州记曰平乐县有山临水巖间有两目如人眼极大瞳子白黑分明名为目巖又曰始兴机山东有两巖相向如鸱尾石室数十所经过皆闻有金石丝竹之声郑缉之东阳记曰北山有春草巖根竹巖仙姥巖间不生蔓草尽出龙须尤多药物诗梁丘迟夜𤼵宻巖口诗曰弭棹才假寐击汰已争先敞朗朝霞澈惊明晓魄悬万寻仰危石百丈窥重泉丛枝上㸃㸃崩熘下塡塡崃续汉书曰虞诩为武都太守下辩东三十里有崃中有大石鄣塞水流春夏辄濆溢败壊城郭诩使人烧石以水灌之石皆罅裂因镌去遂无沈溺之害庾仲雍荆州记曰巴楚有明月崃广徳崃东突崃今谓之巫崃归崃归乡崃袁山松宜都记曰自西陵泝江西北行三十里入崃口其山行周廻隐映如絶复通髙山重嶂非日中夜半不见日月也邓徳明南康记曰雩都崃去县百里两边傍江江广三十余丈髙岭稠叠连巖石峙其水常自激涌奔转如轮春夏洪潦经过阻絶王韶之始兴记曰梁鲜二水口下流有滇阳崃长二十余里山岭纡郁丛流曲勃中宿县有贞女崃崃西岸水际有石如人形状似女子是曰贞女父老相传秦世有女数人取螺于此遇风雨昼昏而一女化为此石赋梁萧子范建安城门崃赋曰原夫城门之所都廼设险于闽区艰难过于身势襟要甚于飞狐长湍一流而沸涌层山两判而盘纡对巘双分干霄带云怪石随波而隐见枯槎横出而不羣顾瞻左右重峦接阜其间如砺其絶如斗千乗驰轮匹夫可守巃崧呀呷䠞浪杨华鴈门饮羽西施浣纱瓌诡丰隆质状不同班黄糅采𤣥紫潜通水奔湍其如电声疾烈其如风树低柯而翠郁潭隐日而青空隋江总贞女崃赋曰倦辛苦于岭表遂沈沦于海外迹飘飖于转蓬情缭绕于悬斾骇兹崃之珍怪伫竒峯而晒瞩或逦迤而四成乍㠑嵬而五曲含照曜之烛银渧潺湲之膏玉山苍苍以坠叶树索索而揺枝澄碧源之见底耸翠璧以临危石物理论曰土精为石尚书曰青州厥贡鈆松怪石周官曰大司㓂以嘉石平罢民有罪者坐诸嘉石以肺石达穷民凡茕独老幼欲复于上而未达者立于肺石毛诗曰渐渐之石维其髙矣穆天子传曰天子升于采石之山于是取采石焉铸以成器于黑水之上尸子曰昔者武王崩成王少周公旦践东宫履乗石祀明堂假为天子七年列子曰天亦物也物有不足故昔者女娲氏鍊五色之石以补其阙随巢子曰禹产于崑石启生于石吕氏春秋曰石可破也不可夺其坚史记曰王剪代李信击荆荆兵数挑战终不出久之剪使人问军中戏乎对曰方投石超距剪曰士卒可用矣又曰张良见老人出一编书曰读是则为王者师后十二年见我济北谷城山下黄石即我也良后果得黄石宝而祠之及死并葬黄石伏腊祠之韩诗外传曰楚熊渠子夜行见寝石以为伏虎弯弓而射之没金饮羽下视知其石也因复射之矢摧无迹十洲记曰流洲在西海中上多积石名为昆吾石冶成鐡作劒光明照洞如水精状割玉物如切泥土焉阚子曰宋之愚人得燕石于梧台之东归而藏之以为宝周客闻而观焉主人斋七日端冕𤣥服以𤼵宝革匮十重缇巾十袭客见之掩口而笑曰此特燕石也其与瓦甓不殊应劭汉官仪曰马伯弟登泰山见石二枚其一是武帝时石用五车载不能上因置山下为屋号曰五车石其一是纪号石刻文字纪功徳立坛上博物志曰桃林在𢎞农湖城县休牛之山有石焉曰帝台之椹也五色而文状如鹑卵神仙传曰白石生者恒煑白石为粮就白石山居故号白石先生游名山志曰芙蓉渚有耸石头如初生芙蓉色皆青白三齐略记曰始皇作石桥欲过海㸔日出处时有神人能驱石下海石去不速神輙鞭之皆流血至今悉赤阳城山石尽起立薿薿东倾状如相随行王韶之南康记曰湘源有长瀬其傍石或像人形或似牛羊其土人名人形者为令史邓徳明南康记曰雩都县有金鸡石武昌记曰盘龙石旧传云有龙盘于此石积日方去庾仲雍荆州记曰归乡县有屈原宅女嬃庙𢷬衣石犹存荆州图副曰宜都有石穴穴有二石相去一丈俗云其一为阳石其一为隂石水旱为灾鞭阳石则雨鞭隂石则晴异苑曰永康王旷井上有一洗石时见赤气后有二胡人寄宿忽求买之旷怪所以未及度钱子妇孙氏覩二黄鸟闘于石上疾徃掩取变成黄金胡人不知索市愈急既得撞破石内空叚有二鸟处幽明录曰宜都建平二郡之界有倚石如二人像攘袂相对俗谓二郡督邮争界于此又曰宫亭湖邉傍山间有石数枚形圆如镜明可以鑑人谓之石镜诗陈隂铿咏石诗曰天汉支机罢仙岭博棊余零陵旧是鷰昆池本学鱼云移莲势出苔駮锦文䟽还当谷城下别自解兵书陈周𢎞正咏石鲸应诏诗曰石鲸何壮丽独在天池隂骞鳍类横海半出似浮深吞航本无日吐浪亦难寻圣帝游灵沼能懐跃藻心赋陈张正见石赋曰连山蔽亏巨石嵚﨑上兴云而蔚荟下激水而推移舒丹霞于九折混白露于三危镇方城于濮水固天阙于汤池开五岳之灵图集九老之仙都韬神弓于射的产利劔于昆吾鱼跃湘乡之水鴈浮平固之湖随山鹊之金印碎骊龙之宝珠奄蔼披衣氤氲翠㣲精卫取而填海天孙用以支机随西王而不落傍东武而俱飞赞晋郭璞礠石赞曰礠石吸铁琥珀取芥气有潜通数亦𠖇㑹物之相感出乎意外尘山海经曰黑水之南有𤣥虵食尘大人之国有大青虵头方食尘礼记曰凡为长者粪之礼必加箒于箕上以袂拘而退其尘不及长者又曰前有尘埃则载鸣鸢毛诗曰无将大车维尘𠖇𠖇左传曰晋楚战于城濮狐毛设二斾而退之栾枝使舆曵柴而伪遁老子曰和其光同其尘庄子曰野马也尘埃也生物之以息相吹者也楚辞曰安能以皓皓之白蒙世俗之尘埃哉淮南子曰地不满东南故水潦尘埃归焉谢承后汉书曰范丹字史云所居单陋有时絶粮闾里歌之曰甑中生尘范史云也应璩与曹公牋曰昔汉光武与戴子髙有抚尘之好蔡邕劝学曰蚓无爪牙软弱不便穿穴洞地食尘饮泉博物志曰徐州人谓尘土为蓬块呉人谓尘土为埃坱李康游山序曰葢人生天地之间也若流电之过户牖轻尘之栖弱草郭子曰庾公名位渐重足倾王公时庾亮在石头王公在城忽风起扬尘王公以扇拂之曰元规尘汚人诗晋傅𤣥飞尘篇曰飞尘秽清流朝云蔽日光秋兰岂不芬鲍肆乱其芳河决溃金堤一手不能障梁简文帝咏梁尘诗曰依帷蒙重翠带日聚轻红定为歌声起非关团扇风梁徐摛赋得廉尘诗曰朝逐珠胎巻夜傍玉钩垂恒交罗袖拂不分秋风吹州部春秋説题辞曰州之言殊也合同类异其界也説文曰尧遭洪水民居水中髙土故名曰州一曰州畴也畴其土而生之也物理论曰九州变易交错不同禹贡有梁州无并州周官有并州无梁州尔雅有营州无青州汉兴武帝开拓三方立十三州通并梁之数而增交益焉风俗通曰周礼五党为州州畴也州有长使之相周足也河图括地象曰天有九部八纪地有九州八柱尚书大传曰古之处师八家三邻而为明三明而为里五里而为邑十邑而为都十都而为师州有十二师焉张衡灵宪图曰崑崙东南有赤县之州风雨有时寒暑有节茍非此土南则多暑北则多寒东则多隂故圣王不处焉史记曰邹衍着书云中国于天下八十一分居其一分耳中国名赤县赤县内自有九州禹之叙九州是也不得为州数中国外如赤县州者有九乃谓九州也有神海环之如一区中者乃为一州如是者九乃有大瀛海环其外天地之际焉冀州尔雅曰两河间曰冀州周官曰河内曰冀州其山镇曰霍山其泽薮曰杨纡其川漳其浸汾潞其利松栢春秋元命苞曰昴毕间为天街散为冀州分为赵国立为常山淮南子曰往古之时四极废九州裂于是女娲杀黑龙以祭冀州释名曰冀州取地以为名也其地有险有易帝王所都乱则冀治弱则冀强荒则冀丰也赋汉班彪冀州赋曰夫何事于冀州聊託公以游居历九州而观风亦哲人之所娯望常山之峩峩登北岳而髙游建封坛于岱宗瘗𤣥玉于此丘徧五岳与四渎观沧海以周流箴汉扬雄冀州箴曰洋洋冀州鸿原大陆岳阳是都岛夷被服潺湲河流表以碣石三后攸降列为侯伯隆周之末赵魏是宅翼土麋沸炫沄如汤更盛更衰载从载横汉兴定制改列藩王故治不忘乱安不忘危牧臣司冀敢告在阶扬州尚书禹贡淮海惟扬州厥贡瑶琨篠簜厥苞橘柚周官曰东南曰扬州其山镇曰㑹稽其泽薮曰具区其川三江其浸五湖其利金钖竹箭春秋元命苞曰牵牛流为扬州分为越国立为扬山续汉书曰张禹拜扬州刺史当济江行部土人皆以江有子胥之神难于济渉禹厉声云子胥若其有灵知吾志在理察枉讼岂危我哉令鼓楫而过歴行部邑吏民希见者人懐喜悦益部耆旧传云严遵为扬州刺史行部闻道傍女子哭声不哀问所哭者谁对云夫遭烧死遵勑吏舁尸到与语讫语吏云死人自道不烧死摄女令人守尸云当有枉吏白有蝇聚头所遵令披视得铁锥贯顶考问淫杀夫箴汉扬雄扬州箴曰夭矫扬州江汉之浒彭蠡既潴阳鸟攸处橘柚羽贝瑶琨篠簜闽越北垠沅湘攸往翩彼昭王南征不旋人咸踬于垤莫踬于山太伯逊位其呉绍类夫差一误太伯无祚周室不匡句践入覇当周之隆越裳重译春秋之末矦甸叛逆元首不可不思股肱不可不孶尧崇屡省舜盛钦谋牧臣司扬敢告执筹荆州尚书禹贡曰荆及衡阳惟荆州厥贡羽毛齿革惟金三品杶榦栝栢砺砥砮丹惟箘簵楛苞匦菁茅厥篚𤣥纁玑组九江纳钖大龟释名曰荆州取名于荆山也荆警也警南蛮数为㓂逆其民有道后服无道先强常警备之也春秋元命苞曰轸星㪚为荆州分为楚国荆之为言强也阳盛物坚其气急悍也元康地记曰荆州于古蛮服之地也秦灭楚置郡县汉武分为交州至魏晋而荆州所部郡国二十周官曰正南曰荆州其山镇曰衡山其泽薮曰云梦其川江汉其浸颕湛其利丹银齿角沈约宋书曰朱修之为荆州刺史百城士民赠贶一毫无所受去镇之日秋毫无犯计在州以来内外燃油及私牛马食费以私钱六十万禆之箴汉扬雄荆州箴曰杳杳巫山在荆之阳江汉朝宗其流汤汤云梦涂泥包匦菁茅金玉砥砺象齿元龟贡篚百物世世以饶战战慄慄至桀荒溢我在帝位若天有日不顺庶国孰敢余夺亦有成汤果秉其钺放之南巢号之以桀南巢茫茫多楚与荆风飘以悍气鋭以刚有道后服无道先强世虽安平无敢逸豫牧臣司荆敢告执御青州尚书禹贡曰海岱惟青州厥贡盐絺海物惟错岱畎丝枲鈆松怪石春秋元命苞曰虚危之精流为青州分为齐国立为莱山太康地记曰青州东方少阳其色青其气清嵗之首事之始也故以为名周之建国表齐东海居于青州故呉季札观乐于鲁闻齐之诗云泱泱乎大国之风也其表东海者乎周官曰正东曰青州其山镇曰沂山其泽薮曰望诸其川淮泗其浸沂沭其利蒲鱼王隐晋书曰茍晞为青州刺史役烦赋重民不堪命日斩千人流血成川号云屠伯箴汉扬雄青州箴曰茫茫青州海岱是极盐铁之地鈆松怪石羣水攸归莱夷作牧贡篚以时莫怠莫违昔在文武封吕于齐厥土涂泥在丘之营五矦九伯是讨是征马殆其衘御失其度周室荒乱小白以覇诸侯佥服复尊京师小白既没周卒陵迟嗟兹天王附命下土失其法度䘮其文武牧臣司青敢告执矩徐州尚书禹贡曰海岱及淮惟徐州厥贡惟土五色峄阳孤桐泗濵浮磬淮夷蠙珠暨鱼厥篚𤣥纎缟春秋元命苞曰天弓星主司弓弩流为徐州别为鲁国徐之为言舒也言隂牧内安详也箴汉扬雄徐州箴曰海岱伊淮东海是渚徐州之土邑于蕃宇大野既潴有羽有蒙孤桐蠙珠泗沂攸同降周任姜鎭于琅邪姜氏絶苗田氏攸都事犹细微不虑不图祸如丘山本在萌牙牧臣司徐敢告仆夫兖州尚书禹贡曰济河惟兖州厥贡漆丝厥篚织文浮于济漯达于河春秋元命苞曰五星流为兖州兖之言端也言隄精端故其气纤杀分为郑国周官曰河东曰兖州其山鎭曰岱山其泽薮曰大野其川河泲其浸卢维其利蒲鱼箴汉扬雄兖州箴曰悠悠济河兖州之㝢九河既导雷夏攸处草繇木条漆丝絺纻济漯既通降丘宅土成汤五徙卒都于亳盘庚北度牧野是宅箕子歔欷厥居为墟牧臣司兖敢告执书豫州尚书禹贡曰荆河惟豫州厥贡漆枲絺纻厥篚纤纩钖贡磬错浮于洛达于河春秋元命苞曰钩钤星别为豫州豫之为言序也言隂阳分布各得处也周官曰河南曰豫州其山鎭曰华山其泽薮曰圃田其川荥洛其浸波溠其利林漆丝枲箴汉扬雄豫州箴曰郁郁荆河伊洛是经荣嶓枲漆惟用攸成田田相拏庐庐相距夏殷不都成周攸处豫野所居爰在鹑墟四隩咸宅㝢内莫如母曰我大莫或余败母曰我强靡克余亡王赧为极实絶周祀牧臣司豫敢告柱史雍州尚书禹贡曰黑水西河惟雍州厥贡惟球琳琅玕浮于积石至于龙门西河春秋元命苞曰东井鬼星㪚为雍州分为秦国东距殽坂西有汉中南含髙山北阻居庸得东井动深之萌其气险也春秋文燿钩曰华岐以北龙门积石南至三危之野雍州属魁星太康地记曰雍州兼得梁州之地西北之位阳所不及隂气雍阏故取名焉周官曰正西曰雍州其山鎭曰岳山其泽薮曰弦蒲其川泾汭其浸渭洛其利玉石箴汉扬雄雍州箴曰黑水西河横截崑崙邪指阊阖尽为雍垠上侵积石下碍龙门葢安不忘危盛不讳衰牧臣司雍敢告赘衣益州春秋元命苞曰觜参流为益州益之言隘也谓物类并决其气急切决列也扬雄蜀本纪曰蜀始王曰蚕丛次曰伯雍次曰鱼凫又曰武都人有女蜀王纳以为妃疾卒葬于成都作石镜一枚以表其墓十州志曰蜀王杜宇自号望帝左思蜀都赋曰外负铜梁宕渠内函要害膏腴箴汉扬雄益州箴曰巖巖岷山古曰梁州华阳西极黑水南流秦作无道三方溃叛义兵征暴遂国于汉拓开疆宇恢梁之野列为十二光羡虞夏牧臣司梁是职是图经营盛衰敢告士夫幽州周官曰东北曰幽州其山镇曰医无闾其泽薮曰貕养其川河泲其浸菑时其利鱼盐春秋元命苞曰箕星散为幽州分为燕国幽之为言窈也言风出入窈𠖇敏劲易晓故其气躁急释名曰幽州在北幽昧之地也箴汉扬雄幽州箴曰荡荡平川惟兾之别伊昔唐虞实为平陆周末荐臻廹于獯鬻六国擅权燕赵本都东限秽貊羡及东胡强秦北排蒙公城壃大汉初定分狄之荒元戎屡征如风之腾义兵渉漠偃我边萌既定且康复古虞唐盛不可不图衰不可不忘隄溃蚁穴器漏箴芒牧臣司幽敢告侍旁并州春秋元命苞曰营室流为并州分为卫国之鎭立为明山并之为言诚也精舍交并其气勇抗诚信也太唐地记曰并州不以卫水为号又不以恒山为名而云并者葢以其在两谷之间乎韩魏赵谓之三晋即并冀二州是其地也周官曰正北曰并州其山鎭曰恒山其泽薮曰昭余祁其川虖沲呕夷其浸涞易其利布帛箴汉扬雄并州箴曰雍别朔方河水悠悠北辟獯鬻南界泾流尽兹朔土正直幽方自昔何为莫敢不来贡莫敢不来王周穆遐征犬戎不享爰貊伊徳侵玩上国宣王命将攘之泾北宗幽罔识日用爽蹉既不爼豆又不干戈犬戎作难毙于骊阿太上曜徳其次曜兵徳兵俱颠靡不悴荒牧臣司并敢告执纲交州苗㳟交广记曰汉武帝元鼎中开拓土境北开朔方南置交阯刺史建安二年南阳张津为刺史交阯太守士爕表言伏见十二州皆称曰州而交独为交阯刺史何天恩不平乎若普天之下可为十二州者独不可为十三州诏报听许拜津交州牧加以九钖彤弓彤矢礼乐征伐威震南夏与中州方伯齐同自津始也太康地记曰交州本属扬州取交阯以为名虞之南极也周有天下越裳氏慕圣人之徳重九译贡白雉秦灭六国南开百越置桂林象郡以赵佗为龙川令因秦之末自擅南裔汉髙革命加以王爵始变椎髻袭冠冕焉箴汉扬雄交州箴曰交州荒裔水与天际越裳是南荒国之外爰自开辟不覊不绊周公摄祚白雉是献昭王陵迟周室是乱越裳絶贡荆楚逆叛大汉受命中国兼该南海之宇圣武是恢稍稍受覊遂臻黄支杭海三万来牵其犀盛不可不忧隆不可不惧泉竭中虚池竭瀬干牧臣司交敢告执宪郡部风俗通曰周制天子方千里分为县县有四郡故左氏传曰上大夫受县下大夫受郡至秦始皇初置三十六郡以监县应劭汉官仪曰秦用李斯议分天下为三十六郡凡郡或以列国陈鲁齐呉是也或以旧名长沙丹阳是也或以山陵太山山阳是也或以川源西河河东是也或以所出金城城下有金酒泉泉味如酒豫章樟树生庭中鴈门鴈之所育是也苗㳟十四州记曰秦兼天下始皇二十六年废五等之爵立郡县之官以公国为大郡侯伯为小郡大郡曰守小郡曰尉郡之言君也今之郡字君在其左邑在其右君为元首邑以载民故取名于君而谓之郡也箴后汉刘騊駼郡太守箴曰有嬴駈除焚典纪旧荡灭蕃畿罢侯置守奏发闾左陈渉奋威楚筑干溪灵王不归征遐由近可不肃祗守臣司境敢告执机河南郡应劭汉官仪曰河南尹所治周地秦兼天下置三川守河雒伊也汉更名河南孝武皇帝增云太守世祖中兴徙都雒阳故号为尹尹正也谢承后汉书曰华崧为河南尹优贤养民兴教崇化至其剪治强宗威烈不亏遂见谮毁又曰羊陟迁河南尹下车计日受俸尝食干饭茹菜禁断豪右嘱託书疏不与交通断理寃徒进用善士节操者旌表异行魏志云司马芝为河南尹抑强抚弱私请不行芝为教与羣下曰葢君能设教不能使吏必不犯也吏能犯教而不能使君必不闻也夫设教而犯君之劣也犯教而闻吏之祸也君劣于上吏祸于下此政事所以不理也可不各勉之哉傅子曰傅嘏为河南尹治以徳教为本然持法有恒简而不可犯见理识情狱讼不任槚楚而得其实不为小惠有所荐达及有大益于民皆隠其端迹若不由己又曰乐广为河南尹郡中前㕔多怪病后人皆于廊下督邮传中治事无敢在㕔事者唯广处之白日户自闭二子凯横等慑怖广使掘墻孔得狸乃絶箴后汉崔骃河南尹箴曰茫茫天区画兾为京商邑翼翼四方是营唐虞商周河洛是居成王郏鄏以处鹑墟诸夏劲强是从是横彻我墻屋而师尹不匡覇夺其权宗器以分图籍迁齐九鼎入秦京兆郡汉书曰赵广汉为京兆尹以和颜接士事善推功归之下曰某掾属所为非二千石所及吏皆输冩心腹无所隠匿又曰张敞守京兆尹尹自赵广汉诛后皆不称职京师寝废长安市偷盗尤多百贾苦之敞既视事求问长安偷盗首长数人居皆温厚出从僮仆闾里以为长者敞皆召既见责问因贷其罪乃署吏令致诸偷以自赎为置酒小偷皆来贺之饮醉偷长隂以赭污其衣裾吏坐门阅赭污者輙收之一日捕得数百人由是枹鼓希鸣市无偷盗又曰王骏为京兆尹成帝欲大用之故试以政事先是京兆有赵广汉张敞王尊王章王骏皆有名京师称曰前有赵张后有二王碑后汉蔡邕京兆尹樊陵碑曰于显哲尹诞徳孔彰膺帝休命谓笃不忘爰纳忠式规悟圣皇钦崇园邑大孝允光九命车服昭示采章轩轺四牡承祀蒸尝多士时贡繇役永息进路孔夷民清险棘同体诸旧兆萌蒙福惠垂无疆守以罔极宣城郡陶氏家传云陶汪晋咸康中为宣城内史君从父猷先为之君到郡乃招隠逸广开学舍以此教民民有向方者则辟为掾吏百姓歌之曰人当勤学得主簿谁使为之陶明府晋中兴书曰桓彝少孤家贫而性度髙豁不以箪瓢屑意年在弱冠便有知人之鍳为宣城太守百姓懐之沈约宋书曰羊𤣥保为黄门郎善奕棊棊品第三太祖亦好奕数蒙引见嘉其温谨与太祖赌郡戏胜以补宣城太守诗齐谢眺始之宣城郡诗曰簮髪逄嘉惠教义承君子心迹若未并忧欢将十祀幸霑云雨庆方辔参多士振鹭徒追飞羣龙难𨽻齿烹鲜止贪竞共理属廉耻伊余昧损益何用祗千里解劒北宫朝息驾南川涘宁希广平咏聊慕华隂市又宣城郡内登望诗曰借问下车日匪直望舒圆寒城一以眺平楚正苍然山积陵阳阻溪流春谷泉威纡距遥甸巉嵒带逺天切切隂风暮桑柘起寒烟怅望心已极惝怳魂屡迁结髪倦为侣平生早事边谁规鼎食盛宁要狐白鲜方弃汝南诏言税辽东田㑹稽郡司马彪续汉书曰任延拜㑹稽南部都尉时年十九迎吏见其少皆惊㑹稽多名士延到官皆聘请髙行俊乂尊待师友之礼及掾吏贫乏辄分俸禄以赈给之晋中兴书曰诸葛恢为㑹稽太守临行上为置酒谓之曰㑹稽晋之关中足食足兵在于太守以君有莅任之方是以相屈四方分崩当匡振否运治之所先君为言之恢陈谢因对曰今天下䘮乱之余风俗凌迟宜尊五美屏四恶进忠实之士退浮华之党中宗深纳之又曰王彪之为鎭军将军㑹稽内史加散骑常侍居郡八年豪强歛迹亡户出者三万余口又曰王述作㑹稽太守外白请讳答曰惟祖惟考四海所知过此无所复讳启齐谢眺为王敬则谢㑹稽太守启曰臣本布衣不谋逺大折冲之勤不举爕理之义何阶常恐覆餗是贻咎徴斯应陛下继厯胜綂日月重光得以桓珪衮服拜奉嵗时视濯献牲鞠躬郊庙而鸿恩妄假复授龟符玉节迈于双璜表东侔于四履临边三事既谢张温颕川再抚亦慙黄霸艺文类聚巻六艺文类聚卷第七钦定四库全书艺文类聚卷第七唐欧阳询撰山部上总载山春秋説题辞曰山之为言宣也含泽布气调五神也国语曰禹封九山山者土之聚也论语曰仁者乐山春秋元命苞曰山者气之包含所以含精藏云故触石而出尔雅曰山西曰夕阳山东曰朝阳又曰山大而髙曰崧山小而髙曰岑多草木曰屺无草木曰岵石戴土谓之崔嵬土戴石为岨礼记曰夫山一拳石之多及其广大草木生之禽兽居之寳藏兴焉史记曰黄帝东至于海登九山西至于崆峒登鸡头南至熊湘北逐獯鬻合符崟山蜀王本纪曰天为蜀王生五丁力士能移山秦王献美女与蜀王蜀王遣五丁迎女见一大蛇入山穴中五丁并引蛇山崩秦五女皆上山化为石河图曰武关山为地门上为天髙星主囹圄岐山在崑崙东南为地乳上为天糜星汶山之地为井络帝以会昌神以建福上为天井吕氏春秋曰何谓九山会稽太山王屋首阳山太华岐山太行羊肠孟门汉名臣奏曰汉得隂山匈奴长老过之未甞不哭地镜曰入名山必先斋五十日牵白犬抱白鸡以盐一胜山神大喜芝草异药寳玉为出未到山百步唿曰林林央央此山王名知之却百邪袁山松宜都记曰郡西北陆行四十里有丹山山间时有赤气笼葢林岭如丹色因以名山又曰自西陵东北陆行百二十里有方山其岭四方素崖如壁天清朗时有黄影似人像山上有神祠场特生一竹茂好其标垂场中场中有尘埃则风起动此竹拂去如洒扫者盛𢎞之荆州记曰宜都西南崃中有黄牛山江湍纡回途经信宿犹望见之行者语曰朝发黄牛暮宿黄牛三日三暮黄牛如故又曰桂阳郡西南五十里有万嵗山有石室钟乳山上悉生灵夀木又曰武陵舞阳县有淳于白雉二山在宁州武陵二界畔絶壑之半有一石雉逺望首尾可长二丈伸足翔翼若虚中翻飞头缀着石又曰衡山有三峯极秀一峯名紫葢又曰宜都夷道县西南九十里有望州山四面壁立登此见一州内东有涌泉欲雨辄有赤气故名丹水又曰宜都宜昌县三崃七百里两岸连山略无絶处渔者歌曰巴东三崃巫崃长荆南图制曰宜都夷陵县东六十里南岸有荆门山北有虎牙二山相对虎牙有石壁其文黄赤又似虎牙形荆门山上合下空有若门象又曰邓城西七里有作乐山诸葛亮常登此山为梁甫吟又曰襄阳郡中庐县西百三十里有马穴山傍有一地道云汉时有马出其中又曰冝都夷陵县西八十里有髙筐山古老相传尧时大水此山不没如筐篚因以为名又曰巴东昆阳县东南十里有栢枝山有石泉口方数丈中有鱼又曰冝都夷道县北有女观山昔有思妇登山絶望懐思而死葬之山顶山遂枯悴因以名山庾仲雍湘中记曰桂阳郴县东北五里有马岭山髙六百余丈蘓躭所栖游处因而得仙后有见躭乗白马还此山中世因名为马岭晏子春秋曰齐景公召羣臣问曰天不雨久矣民有饥色吾卜祟在髙山广泽寡人欲祠灵山可乎晏子曰夫灵山因以石为身以草木为毛髪天久不雨髪将焦身将热独不欲雨乎祠之何益淮南子曰牛蹄之涔无尺之鲤頽府之山无丈之材所以然者何也皆其营守狭小而不能容巨大韩诗外传曰仁者何以乐山山者万物之所瞻仰也草木生焉万物殖焉飞鸟集焉走兽休焉吐生万物而不私焉出云导风天地以成国家以宁此仁者所以乐山张璠汉记曰梁冀聚土筑山十里九坂以象二崤穷极工巧积金玉眀珠充牣其中相冢书曰青乌子称山望之如却月形或如覆舟葬之出富贵山望之如鸡栖葬之灭门山有重叠望之如鼓吹楼葬之连州二千石游名山志曰玉熘山一名地肺山一名浮山魏志曰眀帝錾太行山之石英採谷城之文石起景阳山于芳林园王韶之始兴记曰郡东有玉山草木滋茂泉石澄润邓徳眀南康记曰平固县覆笥山上有笥贮玉牒记故山因笥为名焉诗晋庾阐登楚山诗曰拂驾升西岭寓目临浚波想望七徳耀咏此九功歌龙驷释阳林朝服集三河回首盻宇宙一无济邦家晋王凝之妻谢氏诗曰峩峩东岳髙秀极冲清天巖中闲虚宇寂漠幽以玄非工复非匠云构发自然噐象尔何物遂令我屡迁逝将宅斯宇可以尽天年宋孝武游覆舟山诗曰束髪好怡衍弱冠颇流薄素想终勿倾聿来果丘壑层峯亘天维旷渚绵地络逄臯列神苑遭坛树仙阁松墱含青晖荷源煜彤烁川界泳游鳞巖庭响鸣鹤又登作乐山诗曰修路轸孤辔竦石顿飞辕遂登千寻首表里望丘原屯烟扰风穴积水溺云根汉潦吐新波楚山带旧苑壤草凌故国拱水秀頽垣目极情无届客思空已繁又登鲁山诗曰解帆憩通渚息徒凭椒丘粤值风景和升髙从逺眸纪䣆穷西路湘梦极南流杳哉汉隂水浩焉江界修宋谢灵运徃北山经湖中诗曰石横水分流林密蹊絶踪初篁苞緑箨新蒲合紫茸海鸥戱春岸天鸡弄和风宋宗炳登白鸟山诗曰我徂白鸟山因名感昔拟仰升数百仞俯览眇千里杲杲羣木分岌岌衆峦起又登半石山诗曰清晨陟阻崖气志洞萧洒嶰谷崩地幽穷石凌天委长松列竦肃万树巉巖诡上施神农萝下凝尧时髓齐谢朓和王着作登八公山诗曰东限瑯琊台西距孟诸陆阡眠起杂树坛栾隂修竹日隐澜疑空云聚岫如复出没眺楼雉逺近送春目又游敬亭山诗曰兹山亘百里合沓与云齐上干蔽白日下属带回溪交藤荒且蔓樛枝耸复低独鹤方朝唳饥鼯此夜啼泄云已漫漫多雨亦凄凄梁沈约游金华山诗曰逺䇿追夙心灵山协久要天倪临紫阙地道通丹窍未乗琴髙鲤且纵严陵钓若蒙羽驾迎得奉金书召髙驰入阊阖方覩灵妃笑又留真人东山还诗曰连峯竟无已积翠逺微微寥戾野风急芸黄秋草腓我来嵗云暮于此怅懐归霜雪方共下宁止露霑衣待余两岐秀去去掩柴扉梁范云登三山诗曰仄径崩且危丛巖竦复垂石藤多卷节水树饶蟠枝海中昔自重江上今如斯梁江淹歴山诗曰愁生白露日思起秋风年窃悲杜蘅暮揽涕即空山落叶下楚水别鹤噪吴田嶂气隂不极日色半亏天酒至情萧瑟凭罇还惘然又游黄檗山诗曰长望竟何极闽云连越边南州饶竒怪赤县多灵仙金峯各亏日铜石共临天阳岫昭鸾采隂谿喷龙泉鸡鸣丹壁上猿啸青崖间梁任昉奉和登影阳山诗曰物色感神游升高怅有閲南望铜駞街北走长楸埒别涧苑沧溟疏山驾瀛碣奔鲸吐华浪司南动轻枻日下重门照云开九华澈观合隆旧㤙奉圗愧前哲梁庾肩吾游甑山诗曰去子平已久余风今复追未必游春草王孙自不归寒云间石起秋叶下山飞周王褎眀庆寺石壁诗曰夏水悬台际秋泉带雨余石生铭字长山久谷神虚又云居寺髙顶诗曰中峯云已合絶顶日犹晴邑居随望近风烟对眼生周庾信陪驾幸终南山诗曰玉山乗四载瑶池宴八龙鼋桥浮少海鹄葢上中峯飞狐横塞路白马当河冲水奠三川后山封五树松长虹双瀑布圆阙两芙蓉戍楼鸣夕鼓山寺响晨钟新蒲节转促短笋箨犹重树宿含樱鸟花留醸蜜蜂迎风下列缺酾酒召昌容且欣陪北上方欲待东封陈张正见赋得山卦名诗曰蓬莱遁羽客巖穴转蒙笼云归仙井暗雾解石桥通影带临峯鹤形随杂雨风寻师不失路咸欲驭飞鸿赋魏刘桢黎阳山赋曰自魏都而南迈迄洪川以朅休想王旅之旌旄望南路之遐修御轻驾而西徂过旧坞之髙区尔乃踰峻岭超连罡一登九息遂臻其阳南䕃黄河左覆金城青坛承祀髙碑颂灵珍木骈罗奋华扬荣云兴风起萧瑟清泠延首南望顾瞻旧乡桑梓増敬惨切懐伤河源汨其东游阳乌飘而南翔覩衆物之集华退欣欣而乐康晋潘岳登虎牢山赋曰辞京辇兮遥迈将逺游兮东夏朝发轫兮帝墉夕结轨兮中野凭修坂兮停车临寒泉兮饮马眷故乡之辽隔思纡轸以鬰陶歩玉趾以升降凌汜水而登虎牢览河洛之二川眺成平之双臯崇岭骉以崔崪幽谷豁以窙寥路逶迤以迫隘林廓落以萧条尔乃仰䕃嘉木俯借芳卉青烟鬰其相望栋宇懔以鳞萃彼登山而临水固先喆之所哀矧去乡而离家邈长辞而逺乖望归云以叹息肠一日而九回良劳者之咏事爰寄言以表懐晋郭璞巫咸山赋曰葢巫咸者实以鸿术为帝尧医生为上公死为贵神岂封斯山而因以名之乎伊巫咸之名山崛孤停而嵥峙体岑峭以隆頽冠崇岭以峻起配华霍以助镇致灵润乎百里尔乃寒泉悬涌浚湍流带林薄丛笼幽蔚隐蔼八风之所归起游鸟之所喧会潜瑕石扬兰茞回翔鹓集凌鷮鹪翳禽鸟栖阳以晨鸣熊虎窟隂而夕㘁梁江淹江上之山赋曰挂青萝兮万仞竖丹石兮百重百重兮嵒㟧如斵兮如削波潮兮吐纳岸兮积沓见红草之交生眺碧树之四合草自然而千华树无情而百色嗟世道之异兹牵忧患而来逼梁吴筠八公山赋曰峻极之山蓄圣表仙南参差而望越北逦迤而懐燕尔其盘栢基固含阳藏雾絶壁崄巇层巖回互桂皎月而常团云望空而自布袖以华阆带以潜淮文星乱石藻日流堦若夫神基巨镇而卓荦荆河箕风毕雨育岭生峩髙岑直兮蔽景修坂出兮架天以迎云而就日若从汉而回山露泫叶而原净花照矶而岫鲜促嶂万寻平崖亿絶上被紫而烟生傍带花而来雪维英王兮好仙会八公兮小山驾飞龙兮翩翩髙驰翔兮冲天陈张正见山赋曰何神山之峻羙谅苞结之所成东垂曰㤗南服称衡西戎所擅北狄标名于是尧值洪流滔天襄陵禹敷水土奠髙槎木衆川既导羣岳自修潜通四渎镇压九州森罗辰象吐吸云雾深不可测逺不可歩于廓灵山长为作固尔其为状也则武当太和武功太白崑崙五门扶宁三石峯髙一万峭峙三百登而眺之则千里无极俯而临之则万仞难测映白鹤而同髙混青天而共色晋潘尼西道赋曰异山河之岨阨倦关谷之盘纡车低佪于潜轨马侘傺于险涂狗肘还勾羊角互戾葂窟连投十数亿计石子之涧坎塪之穴支体为之危竦形骸为之疲曵此亦行者之艰难覊旅之困毙若其名坂则羊羹八特成臯黄马回波激浪飞沙飘瓦马则顿踬狼傍虺頽𤣥黄牛则体疲力竭损食丧肤尳蹄穿岭摩髋脱躯吟晋夏矦湛山路吟曰夙驾兮待眀陟山路兮遐征冐晨朝兮入大谷道逶迤兮岚气清揽辔兮抑马踟蹰兮旷野旷野兮辽落崇岳兮嵬崿丘陵兮连离卉木兮交错渌水兮长流惊涛兮拂石宋谢庄山夜忧曰庭光尽山眀归流风乗轩卷眀月縁河飞涧鸟鸣兮夜蝉清橘露靡兮蕙烟轻凌别浦兮值泉跃经乔林兮遇猨惊南臯别鹤伫行汉东邻孤管入青天沉痾白髪共急日朝露过隟讵賖年年去兮髪不还金膏玉液岂留颜回舲拓绳戸收棹掩荆关賛晋庾肃之山賛曰悬巖沓翳神明攸居官府风云懐吐川渠崑阆天竦五岳云停飞峯紫蔚辰秀太清晋戴逵山賛曰蔚矣名山亭亭洪秀并基二仪嶤嶣云构嵳峩积岨寥笼虚岫轻霞下拂神泉旁漱曰仁奚乐惟兹比寿晋郭璞炎山賛曰木含阳气精构则燃焚之无尽是生火山理见乎微其妙在传铭晋张载劒阁铭曰巖巖梁山积石峩峩逺属荆衡近缀岷嶓南通卭僰北逹襃斜狭过彭碣髙踰嵩华惟蜀之门作固作镇是曰劒阁壁立千仞穷地之险极路之峻世浊则逆道清斯顺闭由徃汉开自有晋秦得百二并吞诸矦齐得十二田生献筹矧兹狭隘土之外区一人荷㦸万夫趦趄形胜之地非亲勿居昔在武侯中流而喜山河之固见屈吴起兴实在徳险亦难恃洞庭孟门二国不祀自古迄今天命匪易慿阻作昏尠不败绩公孙既灭刘氏衘璧覆车遗轨罔或重迹勒铭山阿敢告梁益晋湛方生灵秀山铭曰巖巖灵秀积岨幽重傍岭闗岫乗标挺峯桂柏叅干芝菊乱丛翠云久映爽气晨蒙笼笼疎林穆穆闲房幽室冬暄清䕃夏凉神木竒生灵草真香云鲜其色风飘其芳可以养性可以栖翔长生久视何必仙乡梁简文帝行雨山铭曰巖畔途逺阿曲路深犹云息驭尚且抽琴兹峯独擅嵚﨑千变却绕画房前临寳殿玉岫开华紫水回斜谿间聚叶涧里萦沙月映成水人来当花藤结如帷碛起成基芸香馥迳石镜临墀又眀月山铭曰迢逓峯长威纡岳聚既正书门兼同天柱非竞小山宁论大庾岂学土龙讵湏石鼓緅色斜临霞文横竖梁孝元帝东宫后堂仙室山铭曰太华削成本擅竒声峯如雪委岭若莲生云除紫葢霞通赤城金坛是箓玉记题名鳯依桐树鹤听琴声殿接南箕桥连北斗秋河从带春禽衘绶朱鸟安窓青龙作牖梁庾肩吾东宫玉帐山铭曰玉帐寥廓崑山抵鹊摠叶成帐连枝起幕玉蘂难徙金花不落隠士弹琴仙人㸔博巖留故鼎灶聚新荆煮石初烂烧丹欲成桑田屡尽海水频倾长闻鳯笛永听箫声周庾信梁东宫行雨山铭曰山名行雨地异阳台佳人无数神女羞来翠幔朝开新粧旦起树入牀前山来镜里草色衫同花红面似开年寒尽正月游春天丝剧藕蝶粉多尘横藤碍路垂柳系人谁言洛水一箇河神陈徐陵后堂望美人山铭曰髙堂凝雨洛浦无洲何处相望山边一楼峯因五妇石是三侯险逾地肺危邻天柱禁苑斜通春人恒聚树里闻歌枝中见舞恰对粧台诸窓併开遥看已识试唤便回岂如织女非秋不来碑梁简文帝神山碑铭曰开号天井山称地雌碧鸡金马越渎梁池懐灵緼徳孕寳含竒此亦仙岫英名逺摛昔有鹫窟不烧净土迈彼髙踪搆兹法宇引叶成帷即树为柱石砌危横崖阶斜竖梁元帝𤣥圃牛渚矶碑曰窃以増城九重仙林八树未有船如鴈鹤时度宓妃桥似牵牛能分织女丹鳯为羣紫柱成迾清风韵响即代歌仙桂影浮池仍为月浦璧月朝晖金楼启扉画船向浦锦缆牵矶花飞拂䄂荷香入衣山林朝市併觉㤀归序宋谢灵运名山序曰夫衣食人生之所资山水性分之所适世识多云欢足本在华堂枕巖潄流者之无大志故保其枯藁余谓不然君子有爱物之情有救物之能横流之弊非才不理故时有屈己以济彼岂以名利之场贤于清旷之域邪语万乗则鼎湖有纵辔论储贰则嵩山有絶控又陶朱髙揖越相留矦愿辞汉傅推此而言可以眀矣书梁吴筠与施从事书曰故鄣县东三十五里有青山絶壁于天孤峯入汉縁嶂百重青川万转归飞之鸟千翼竞来企水之猨百臂相接秋露为霜春萝被迳风雨如晦鸡鸣不已信足荡累頥物悟里散赏又与朱元思书曰风烟俱净天山共色从流飘荡任意东西自富阳至桐庐一百许里竒山异水天下独絶水皆缥碧千丈见底游鱼细石直视无碍急湍甚箭勐浪若奔夹峯高山皆生寒树负势竞上互相轩邈争髙直指千百成峯泉水激石泠泠作响好鸟相鸣嘤嘤成韵蝉则千转不穷猨则百呌无絶鸢飞戾天者望峯息心经纶世务者窥谷㤀反横柯上蔽在昼犹昏踈条交映有时见日崑崙山河圗曰崑崙之墟五城十二楼河水出焉龙鱼河圗曰崑崙山天中柱也大荒西经曰赤水之后黑水之前有大山名曰崑崙之丘有神人面虎身有尾尔雅曰西北之美者有崑崙之墟璆琳琅玕焉穆天子传曰天子遂宿于崑崙之阿赤水之阳吉日辛酉天子升于崑崙之丘以观黄帝之宫纪年曰周穆王十七年西征至崑崙丘见西王母王母止之神异经曰崑崙有铜柱焉其髙入天所谓天柱也围三千里圆周如削铜柱下有回屋焉辟方百丈史记曰禹本纪言河出崑崙崑崙甚髙三千五百余里日月所相避隠为光眀也其上醴泉华池自张骞使大夏之后穷河源恶覩本纪所谓崑崙者乎水经曰崑崙墟在西北去嵩髙五万里地之中也其髙万一千里河水出其东北陬博物志曰崑崙从广万一千里神物之所生圣人神仙之所集五色云气五色之流水其泉东南流入中国名为河也葛仙公传曰崑崙一曰𤣥圃一曰积石瑶房一曰阆风台一曰华葢一曰天柱皆仙人所居也捜神记曰崑崙之山地首也是惟帝之下都故其外絶以弱水之深又环以炎火之山山上有鸟兽草木皆生育滋茂于炎火之中故有火澣布非此山之皮枲则其鸟兽之毛也賛晋郭璞崑崙丘賛曰崑崙月精水之灵府惟帝下都西羌之宇嵥然中峙号曰天柱嵩髙山山海经曰太室之中山其上有木焉叶状如梨而赤理而名曰栺服者不垢毛诗曰嵩髙惟岳峻极于天维岳降神生甫及申列仙传曰王子乔周灵王太子晋也好吹笙作鳯鸣游伊雒间道士浮丘公接上嵩髙山汉武帝内传曰武帝夜梦与李少君俱上嵩髙山上半道有绣衣使者乗龙持节从云中下言太乙君召觉即告近臣曰如朕梦少君将舍朕去矣刘根别传曰根弃世学道入中岳嵩山石室中峥嵘上东南下五十丈北人冬夏不衣身毛皆长一二尺颜状如年十五时仙经云嵩髙山东南大巖下石孔方圎一丈西方北入五六里有太室髙三十余丈周圆三百歩自然眀烛相见如日月无异中有十六仙人云月光童子常在天台时亦徃来此中人非有道不得望见戴延之西征记曰嵩髙山巖中也东谓太室西谓少室相去七十里嵩髙总名也世记曰嵩髙山北有大穴莫测其深百姓嵗时毎游观其上晋初甞有一人误堕穴中同軰兾其傥不死乃投食于穴中坠者得之为寻穴而行计可十许日忽旷然见眀又有草屋中有二人对坐围棊局下有一杯白饮坠者告以饥渴棊者曰可饮此坠者饮之气力十倍半年许乃出于蜀中归洛下问张华张华曰此仙馆大夫所饮者玉浆也俗説曰傅亮北征在黄河中垂至洛遥见嵩髙山于时同从客在坐问傅曰潘安仁懐旧赋云前瞻太室傍眺嵩丘嵩丘太室故是一山何以言傍眺傅曰有嵩丘山去太室七十里此是书冩误耳賛晋郭璞太室山賛曰嵩惟岳宗华岱恒衡气通元漠神洞幽眀嵬然中立衆山之英华山尔雅曰华山为西岳西山经曰太华之山削成而四方其髙五千仞其广十里晏子曰君子若华山然松柏既多矣望之尽日不知厌列仙传曰修阳公者魏人止华隂山石室中中有石榻常卧其上石尽陷穿又曰唿子先者汉中关下卜师夀百余嵗临去唿酒家妪令急装便有仙人持二茅狗来至子先将一与酒妪因各骑之乃龙也上华隂山常于山大唿言子先酒母在此华山记曰华山髙巖四合重岭秀起上有石池北有石鼓父老相传云甞有闻其鸣者述征记云华山对河东首阳山黄河流于二山之间云本一山巨灵所开今睹手迹于华岳而脚迹在首阳山下賛晋郭璞华山賛曰华岳灵峻削成四方爰有神女是挹玉浆其谁游之龙驾云裳铭晋傅𤣥华岳铭序曰易称灋象莫大乎天地天以髙眀崇显而岳配焉地以广厚为基而岳体焉若夫太华之为镇也五岳列位而存其首三条分方而处其中故能叅两仪以比徳协和气之絪緼故云行与雨施兴雷风以动物是以古先歴代圣帝眀王莫不燔柴加牲尊而祀焉于虞书则西廵狩至于西岳而亲祭焉于礼则大司马掌其分域而大宗伯典其礼祀也碑后汉张昶西岳华山堂阙碑序曰易曰天地定位山泽通气然山莫尊于岳泽莫盛于渎岳有五而华处其一渎有四而河在其数其灵也至矣人主废兴必有其应故岱山石立中宗继统太华授璧秦胡絶绪白鱼入舟姬武建业寳珪出水子朝䘮位布五方则处其西列三条则居其中世宗又经集灵之宫于其下想松乔之俦是游是憩郡国方士自逺而至者充巖塞崖乡邑巫觋宗祝乎其中者亦盈谷溢磎咸有浮飘之志愉悦之色必云霄之路可外而越果繁昌之福可降而致也故殖财之寳黄玉自出令徳之珍卿相是毓匪惟嵩髙降生申甫斯亦有焉衡山周官曰荆州之镇山曰衡山湘中记曰衡山九疑皆有舜庙遥望衡山如阵云㳂湘千里九向九背乃不复见又曰南阳刘道人甞游衡山行数十里有絶谷不得前遥望见三石囷二囷闭一囷开盛𢎞之荆州记曰衡山有三峯极秀一峯名芙蓉峯最为竦桀自非清霁素朝不可望见峯上有泉飞派如一幅绢分映青林直注山下异苑曰湘东姚祖太元末为郡吏经衡山望巖下有数年少并执笔作书祖谓是行侣休息乃枉道过之未至百许歩少年相与翻然飞飏诗晋庾阐诗曰北眺衡山首南睨五岭末寂坐挹虗恬运目情四豁翔乱凌九霄陆鳞困濡沫既体江湖悠安识南溟阔庐山山海经曰庐山名有二一曰天子都二曰天子鄣伏滔游庐山序曰庐山者江阳之名岳其大形也背岷流面彭蠡蟠根所据亘数百里重岭桀嶂仰挿云日俯瞰川湖之流焉逺法师庐山记曰东南有香罏山孤峯秀起游气笼其上则棼氲若烟神仙传曰董奉还豫章庐山下居在山间了不佃作为人治病亦不取钱物使病愈者种杏五株张野庐山记曰庐山天将雨则有白云或冠峯巖或亘中岭俗谓之山带不出三日必雨周景式庐山记曰匡裕周威王时生而神灵庐于此山世称庐君故山取号焉又曰登庐山望九江以观禹之迹其兹峯乎东南隐诸岭不得骈瞩自庐山人迹所暨迥望处无复出此者又甚髙峻毎雨其下成潦而上犹皎日峯头有大盘石可坐数百人诗宋谢灵运登庐山絶顶望诸峤诗曰积崃忽复启平涂俄已闭峦陇有合沓徃来无踪辙昼夜蔽日月冬夏共霜雪宋鲍昭登庐山诗曰悬装乱水区旅薄次山楹千巖状岨积万壑势回萦巃嵸髙昔貎纷乱袭前名洞涧窥地脉疎树隐天经松磴上迷密云窦下纵横隂冰实夏结炎树信冬荣又登庐山望石门诗曰眀发振云冠升逺栖趾髙峯隔半天长崖断千里鸡鸣青涧中猨啸白云里瑶波逐穴开霞石触峯起回互非一形参差悉相似梁江淹登庐山香罏峯诗曰綘气下萦薄白云上杳冥中坐瞰蜿虹俛伏视流星日落长沙渚曾隂万里生借兰素多意临风黙含情赋宋支昙谛庐山赋曰佳哉壮丽峻极氤氲包灵竒以藏噐藴絶峯乎青云景澄则巖岫开镜风生则芳林流芬岭竒故神眀鳞萃路絶故人迹自分严清升山于𤣥崖世髙垂化于䢼亭应真陵云以踞峯眇忽翳景而入冥咸豫闻其清尘妙无得之称名也若其南面巍崫北背迢蔕悬霤分流以飞湍七岭重㟽而叠势映以竹柏蔚以柽松萦以三湖带以九江嗟四物之萧森爽独秀于𤣥冬美二流之潺湲津百川之所冲峭门百寻峻阙千仞香罏吐云以像烟甘泉涌霤而先润碑梁元帝庐山碑序曰夫日月丽天皇穹所以贞观川岳带地后土所以维宁庐山者亦南国之徳镇虽林石异势而云霞共色长风夜作则万流俱响晨鼯晓吟则百岭齐应东瞻洪井识曵帛之在兹西望石梁见指寳之可拾诚后慕类易悲山中难久攀萝结桂多见淹留太行山山海经曰太行山其首曰归山其上有金玉下有碧玉穆天子传曰天子命驾八骏之乗赤骥之驷南征翔行迳絶翟道升于太行南济于河墨子曰墨子请耕桂岭子曰将上太行驾骥与牛子将谁驱曰将驱骥以骥足贵也尸子曰龙门鱼之难也太行牛之难也以徳报怨人之难也战国筞曰范睢説秦王曰举兵攻荥阳则成臯之路不通北壍太行之道则上党之兵不下王举兵而攻荥阳则其国断为三神仙传曰王烈入太行山忽闻山东北雷声徃视见山上破数百丈石中有一孔径尺中有青泥流出烈取搏之随手坚凝气味如粳米饭诗晋袁宏从征行方山头诗曰峩峩太行凌虗抗势天岭交气窈然无际澄流入神𤣥谷应契四象悟心幽人来憩荆山山海经曰荆山其隂多铁其阳多赤金河圗括地象曰荆山为地雌上为轩辕星韩子曰卞和得玉于楚山中献厉王王使玉人相之曰石也刖其左足和抱其璞哭于荆山之下三日泣尽继之以血水经曰荆山在南郡临沮县东北诗晋桓𤣥登荆山诗曰理不孤湛影比有津曾是名岳眀秀超邻噐栖荒外命契响神我之懐矣巾驾飞轮梁江淹望荆山诗曰奉诏至江汉始知楚塞长南闗绕桐柏西岳出鲁阳寒郊无留影秋日悬清光悲风绕重林云霞肃川涨嵗晏君如何零泪霑衣裳钟山徐爰释门略曰建康北十余里有钟山旧名金山汉末金陵尉蒋子文讨贼战亾灵发于山因立蒋侯祠故世号曰蒋山庾阐扬都赋注曰建康宫北十里有蒋山舆地图谓之钟山元皇帝未渡江之年望气者云蒋山上有紫云时时晨见山谦之丹阳记曰京师南北并有连岭而蒋山独隆崖峻异其形象龙实掦都之镇也孙权𦵏山南因山为名号曰蒋陵沈约宋书曰萧思话领左卫甞从太祖登钟山北岭石上弹琴因赐以银酒钟诗梁沈约游钟山诗曰灵山纪地徳地险资岳灵终南表秦馆少室迩王城比阜何其峻林薄杳葱青发地多竒岭千云非一状合沓共隐天参差互相望鬰律搆丹巘崚嶒起青嶂即事既多美临眺殊复竒南瞩储胥观西望昆眀池山中咸可悦赏逐四时移春光发陇首秋风生桂枝多值息心侣结架山之足八解鸣涧流四禅隐巖曲梁虞骞登钟山下峰望诗曰冠者五六人擕手巖之际散意百仞端极目千里睇叠岫乍昏眀浮云时巻闭遥看野树短逺望樵人细北芒山魏志曰眀帝即位欲平北芒令登台观见孟津廷尉辛毗谏曰天地之性髙髙下下今而反之既非其理加以损费人功民不堪役且若九河盛溢洪水为害而丘陵皆夷何以御之帝乃止朱超石与兄书曰登北芒逺眺衆美都尽光武坟边杏甚美今奉送核诗魏刘伶北芒客舍诗曰泱漭望舒隐黮黤𤣥夜隂寒鸡思天曙拥翅吹长音蚊蚋归丰草枯叶散萧林陈醴发悴颜色觎畅真心緼被终不晓斯叹信难任何以除斯叹付之与瑟琴长笛响中夕闻此消胷衿赋晋张协登北芒赋曰陟峦丘之𡊇升逶迤之修岅廻余车于峻岭聊送目于四逺灵岳鬰以造天连冈巖以蹇产伊洛混而东流帝居赫以崇显山川汩其常弓万物化而代转何天地之难穷悼人生之危浅叹白日之西頽兮哀世路之多蹇于是徘徊絶岭踟躇歩趾前瞻狼山却闚大岯东眺虎牢西睨熊耳邪亘天际旁极万里莽眩眼以芒昩谅羣形之难纪临千仞而俯看似游身于云霓抚长风以延伫想凌天而举翮瞻冠葢之悠悠覩商旅之接枙尔乃地势窊隆丘墟陂陁坟陇㟪叠棊布星罗松林掺映以攅列𤣥木搜寥而振柯壮汉氏之所营望五陵之嵬峩丧乱起而启壤僮竖登而作歌天台山名山略记曰天台山在剡县即是衆圣所降葛仙公山也异苑曰会稽天台山虽非遐逺自非平生㤀形不能跻也幽眀録曰汉帝永平五年剡县刘晨阮肇共入天台山度山出一大溪溪边有二女子资质妙絶遂留半年懐土求归既出亲旧零落邑屋改异无复相识讯问得七世孙孔灵符会稽记曰赤城山内则有天台灵岳玉室璇台赋晋孙绰游天台山赋序曰天台山者葢山岳之神秀者也渉海则有方丈蓬莱登陆则有四眀天台皆𤣥圣之所游化灵仙之所窟宅夫其峻极之状嘉祥之美穷山海之瓌冨尽人神之壮丽矣所以不列于五岳阙载于常典者岂不以其所立冥奥其路幽回或倒景于重溟或匿峯于千岭始经魑魅之涂卒践无人之境举世罕能登陟王者莫由禋祀理无隐而不彰启二竒以示兆赤城霞起以建标瀑布飞流以界道首阳山毛诗曰采苓采苓首阳之顚论语曰伯夷叔齐饿于首阳之下史记曰伯夷叔齐孤竹君之二子让国逃去隐于首阳山採薇而食之遂饿死首阳山诗魏阮籍诗曰歩出上东门遥望首阳岑下有採薇士上有嘉树林赋汉杜笃首阳山赋曰嗟首阳之孤岭形势窟其槃曲面河源而抗巖陇塠隈而相属长松落落卉木蒙蒙青罗落漠而上覆穴熘滴沥而下通髙岫带平巖侧洞房隐于云中忽吾覩兮二老时采薇以从容于是乎乃讯其所求问其所修州域乡党亲戚疋俦何务何乐而并兹游矣其二老乃荅余曰吾殷之遗民也厥𦙍孤竹作蕃北湄少名叔齐长曰伯夷闻西伯昌之善教育年艾于胡耈遂相擕而随之冀寄命乎余寿而天命之不常伊事变而无方昌伏事而毕命子忽遘其不祥乃兴师于牧野遂干戈以伐商乃弃之而来游誓不歩于其乡余闭口而不食并卒命于山傍燕然山汉书匈奴传曰贰师引兵还至燕然山单于知汉军劳倦自将五万骑遮击贰师军大乱败贰师降单于铭后汉班固燕然山铭曰勒以八阵莅以威神𤣥甲耀日朱旗绛天遂陵髙阙下鸡鹿经碛卤絶大漠斩温禺以衅鼓血尸逐以染锷然后四校横徂星流彗扫萧条万里野无遗宼于是城灭区殚反斾而旋铄王师兮征荒裔勦凶虐兮截海外夐其邈兮亘地界封神丘兮建隆嵑熈帝载兮振万世罗浮山茅君内传曰太天之内有地中之洞天三十六所罗浮山之洞周回五百里名曰朱明曜真之天袁彦伯罗浮山䟽曰遥望一石楼直上当十余里许石楼之于山顶十分之一耳去县三十里便见山基至所登处当百里许山皆平敞极目罗浮山记曰罗浮者葢总称焉罗罗山也浮浮山也二山合体谓之罗浮在增城博罗二县之境旧説罗浮髙三千丈有七十石室七十二长溪神眀神禽玉树朱草诗宋王叔之游罗浮山诗曰菴蔼灵岳开景神封绵界盘趾中天举峯孤楼侧挺増岫回重风云秀体卉木媚容赋宋谢灵运罗浮山赋曰客夜梦见延陵茅山在京之东南眀旦得洞经所载罗浮山事云茅山是洞庭口南通罗浮正与梦中意相会遂感而作罗浮山赋曰若乃茅公之説神化是悉数非亿度道单悒憰洞天有九此惟其七潜夜引辉幽境朗日故曰朱眀之阳宫耀真之隂室洞宂之寳衢海灵之云术伊离情之易结谅沉念之罗浮发潜梦于永夜若愬波而乗桴越扶屿之细涨上増龙之合流鼓兰枻以水宿杖桂筞以山游九疑山山海经曰南方苍梧之丘苍梧之川其中有九疑山焉舜之所葬在长沙零陵界楚辞九歌曰九疑缤兮并迎淮南子曰九疑之南陆事寡而水事多汉书曰武帝南廵狩至于盛唐望祀虞舜于九疑湘中记曰九疑山在营道县九山相似行者疑惑故名九疑名山略记曰九疑山汉末有张礼正魏时有治明期南游九疑礼正服黄精明期服泽㵼柏实后俱适西城若受虹景方兼以守一内外洞澈东华迎而乗云升天诗庾阐採药诗曰採药灵山㟽结驾登九疑悬巖漏石髓芳谷挺丹芝泠泠云珠落漼漼玉蜜滋解景染冰颜玅气翼冥期碑汉蔡邕九疑山碑曰巖巖九疑峻极于天触石肤合兴播建云时风嘉雨浸润下民芒芒南土实赖厥勋逮于虞舜圣徳光眀克谐顽傲以孝蒸蒸师钖帝世尧而授徴受终文祖琁玑是承㤗阶以平入以有终遂葬九疑解体而升登此崔嵬託灵神仙艺文类聚卷七艺文类聚卷八钦定四库全书艺文类聚卷八唐欧阳询撰山部下虎丘山虎丘山铭曰晋司徒东亭献公王珣撰云武丘山先名海涌山吴越春秋曰阖庐死葬于国西北名虎丘穿土为川积壌为丘发五都之士十万人共治千里使象摙土冡池四周水深丈余椁三重倾水银为池池广六十步黄金珠玉为凫鴈专诸之劔鱼肠三千在焉葬之已三日金精上阳为白虎据坟故曰虎丘王珣虎丘记曰山大势四面周岭南则是山迳两面壁立交林上合蹊路下通升降窈窕亦不卒至诗张正见从永阳王逰虎丘山诗曰沧波壮郁鸟洛邑镇崇芒未若兹山丽岹峣擅水乡地灵侔少室涂艰像太行重巖摽虎据九曲峻羊肠熘深涧无底风幽谷自凉寳沈余玉气劔隠絶星光白云多异影丹桂有藂香逺看银台竦洞塔耀山荘瑞草生金地天花照石梁序晋顾恺之虎丘山序曰吴城西北有虎丘山者含真藏古体虚穷𤣥隠嶙陵堆之中望形不出常阜至乃嵒㠋絶于华峰陈顾野王虎丘山序曰夫少室作镇以峻极而摽竒太华神掌以削成而称贵若兹山者髙不概云深无藏影卑非培塿浅异棘林秀壁数寻被杜兰与苔藓椿枝十仭挂藤葛与悬萝曲涧潺湲修篁䕃暎路若絶而复通石将頽而更缀抑巨丽之名山信大吴之胜壌若乃九功六义之兴依永和声之制志由兴作情以词宣形言谐于韶夏成文畅于钟律由来尚矣未有登髙能赋而韬斐丽之章入谷忘归而忽铿锵之莭故总辔齐镳竞雕虫于山水云合雾集争歌颂于林泉于时风清邃谷景丽修峦兰佩堪纫胡绳可索林花翻洒乍飃飏于兰臯山禽啭响时弄声于乔木班草班荆坐蟠石之上濯缨濯足就沧浪之水倾缥瓷而酌㫖酒剪緑叶而赋新诗肃尔若与三迳齐踪鎗然似共九成偕韵盛矣哉聊述时事寄之翰墨书陈张种与沈烱书曰虎丘山者吴岳之神秀者也虽复峻极异于九天隐磷殊于太一衿带城傍独超衆岭控绕川泽頥絶羣岑若其峰崖刻削穷造化之瑰诡絶涧杳冥若鬼神之髣髴珍木灵草茂琼枝与碧叶飞禽走兽必负义而膺仁是以歴代髙贤轻举栖託梵䑓云起寳刹星悬自非玉牒开祥金精藴耀岂其神怪若此者乎陈沈烱荅书曰若乃三江五湖洞庭巨丽写长洲之茂苑登九曲之层䑓山髙水深云蒸雾吐其中之秀异者实虎丘之灵阜焉冬桂夏柏长萝修竹灵源秘洞转侧超絶逺涧深崖交罗戸穴蒜山刘祯京口记曰蒜山无峯岭北县临江中魏文帝南望而致歌山谦之南徐州记曰蒜山北江中有伏牛山诗宋颜延之侍逰蒜山诗曰睿思纒故里廵驾匝旧埛陟峯腾辇路寻云抗瑶甍春江壮风涛兰野茂荑英宣逰𢎞下济穷逺凝圣情宋谢荘侍宴蒜山诗曰龙旌拂纡景鳯盖起流云转蕙方因委层华正氛氲烟竟山郊逺雾罢江天分调石飞延露裁金起承云石帆山盛𢎞之荆州记曰武陵舞阳县有石帆山若数百帆谢灵运游名山志曰破石溪南二百余里又有石帆修广与破石䓁度质色亦同传云古有人以破石之半为石帆故名彼为石帆此名破石铭宋鲍昭石帆铭曰应龙剖流息石横波下潨地轴上獦星罗牵湘引汉欱蠡吞池西歴岷北冩淮河𣺌淼泓蔼积广连深沦天测际亘海穷隂云旌未起风柯不吟崩涛山逐郁浪雷沉穆戎遂留昭御不还徒悲猿鹤空驾沧烟石鼓山临海记曰郡西白鹤山有石鼓石槌世云石鼓鸣则土地宼乱隆安初此鼓屡鸣果有孙恩之贼旧说邺西北有石鼓悬着山㫄鸣则有军兵动零陵永正乡有鸣石二所其一状如鼓俗名石鼓泉陵县有石鼓旧闻数十里今无声王韶之南康记曰寕都溪之西有一山状如鼓相传谓之石鼓去县三里壁立百余丈赫然似朝霞初晖异于凡石盛𢎞之荆州记曰建平郡南陵县有石鼓南有五龙山山峯嶕峣凌云济竦状若龙形故因为名诗晋庾阐观石鼓诗曰命驾观竒逸径鹜造灵山朝济清溪岸夕憩五龙泉鸣石含潜响雷骇震九天妙化非不有莫知神自然翔霄拂翠岭縁涧漱巖间手澡春泉洁目翫阳葩鲜石门山逺灋师庐山记曰西南有石门山其形似双阙壁立千余仭而瀑布流焉周景式庐山记曰石门山在康皇东北八十余里是一山之大谷有涧水亦名石门涧吐源渡逺为衆泉之宗毎夏霖秋潦转石发树声动数十里刘祯京口记曰石门二山头相对髙二十余丈广六十余歩谓为石门行道所经谢灵运名山志曰石门山两巖间微有门形故以为称瀑布飞㵼丹翠交曜诗宋谢灵运登石门㝡髙顶诗曰晨筞寻絶壁夕宿在山栖疏峯抗髙馆对岭临廽溪长林罗戸穴积石拥阶基连巖觉路塞密竹使迳迷来人忘新术去子惑故蹊聒聒夕流駃噭噭夜猿啼沉冥岂别理守道自不擕心契九秋榦目翫三春荑惜无同懐客共登青云梯又石门巖上宿诗曰朝搴苑中兰畏彼霜下歇暝还云际宿弄此石上月鸟鸣识夜栖木落知风𤼵异音同致聼殊响俱清越羙人竟不来阳阿徒晞髪书梁吴筠与顾章书曰仆去月谢病还覔薜萝梅溪之西有石门山者森壁争霞孤峯限日幽岫含云深溪蓄翠蝉吟鹤唳水响猿啼英英相杂绵绵成韵既素重幽居遂葺宇其上幸冨菊华偏饶竹实山谷所资于斯已办仁智所乐岂徒语哉太平山孔臯㑹稽记曰余姚县南百里有太平山山形似繖四角各生一种木木不杂糅三阳之辰华卉代𤼵孔灵符㑹稽记曰余姚江源出太平山东至汉口入海诗齐孔稚珪逰太平山诗曰石险天貌分林交日容缺隂涧落春荣寒巖留夏雪铭晋孙绰太平山铭曰嵬峩太平峻踰华霍秀岭樊緼竒峰挺㠋上干翠霞下笼丹壑有士冥逰黙徃竒託肃形枯林映心幽漠亦既觏止涣焉融滞悬栋翠㣲飞宇云际重峦蹇产廽溪萦带被以靑松洒以素瀬流风伫芳翔云停蔼岷山尚书禹贡岷山导江东别为沲河圗曰岷山之地为井络帝以㑹昌神以建福上为天井赞晋郭璞岷山賛曰岷山之精上络东井始出一勺终致淼溟作纪南夏天清地静㑹稽诸山吴越春秋曰范蠡作城讫怪山自至怪山者琅邪东武海中山也一夕自来百姓怪之故曰怪山孔子家语曰禹㑹诸矦于涂山防风氏后至禹戮之其骨専车越絶书曰鸡山豕山者句践以畜鸡豕将伐吴以食死士孔臯㑹稽记永兴县东北九十里有余山传曰是涂山案越书禹娶于涂山涂山去山隂五十里检其里数似其处也又县东南十八里有射的山逺望的的如射矦谓之射的射的之西有石室壁方二丈谓之射堂传云羽客之所逰憩土人常以此占谷食贵贱射的明则米贱闇则贵喭曰射的白㪷一百射的𤣥㪷一千又曰县东北六十里有土城山句践索羙女以献吴王得诸暨苎罗山卖薪女西施郑旦先教习于土城山山邉有石云是西施澣纱石又曰东有秦望山昔秦始皇登此使李斯勒石其碑见在孔灵符㑹稽山记曰㑹稽山南有宛委山其上有石俗唿石匮壁立干云有悬度之险升者累梯然后至焉昔禹治洪水厥功未就乃跻于此山𤼵石匮得金简玉字以知山河体势于是疏导百川各尽其宜又曰射的山西南水中有白鹤常为仙人取箭曾刮壌寻索遂成此山也诗晋王彪之登㑹稽刻石山诗曰隆山嵯峩崇峦岧嶤傍觌沧洲仰拂𤣥霄文命逺㑹风淳道辽秦皇遐巡迈兹英豪宅灵基阿铭迹峻峤青阳曜景时和气淳修岭增鲜长松挺新飞鸿振羽腾龙跃鳞赞晋郭璞㑹稽山賛曰禹徂㑹稽爰朝羣臣不虔是讨乃戮长人玉匮表夏𤣥石勒秦交广诸山顾㣲广州记曰南海增城县有白水山有瀑布悬注百许丈又曰南海始昌县有一石望之似牛向江名曰牛鼻山县西有夫卢山髙入云霄世传云上有湖水至甲戌日辄闻山上有鼓角笳箫鸣响又曰南海四㑹县有金冈山行人徃徃见金人见形冈侧又曰东莞寳安县有参里山传云曾参纯孝其所居山林后以为名又曰郁林郡北有大山其髙隠天上有池有石牛在池下民常祀之嵗旱百姓杀牛祈雨以牛血和泥厚泥石牛背祠毕天雨洪注洗石牛背泥尽而后晴刘欣期交州记曰浮石山海中而峙髙数十丈浮在水上又曰有一山神功刻镂若射堋去石堂口百歩夜常闻射声裴氏广州记曰苍梧彰平县有石膏山望之皎若霜雪赋宋谢灵运岭表赋曰若乃长山款跨外内乖隔下无伏流上无夷迹麕兎望冈而旋归鸿雁覩峯而反翮既陟麓而践坂遂升降于山畔顾后路之倾巘眺前磴之絶岸看朝云之抱岫聼夕流之注涧罗石棊布怪谲横越非山非阜如楼如阙斑采类绣明白若月萝蔓絶攀苔衣流滑水部上总载水易説卦曰坎为水润万物者莫润于水尚书曰汤汤洪水方割荡荡懐山㐮陵浩浩㴞天谷梁传曰水北为阳水南为隂左传曰潢污行潦之水可荐于鬼神可羞于王公又曰共工氏以水纪官故为水师而水名説文曰浦水滨也礼记曰水曰清涤又曰今夫水一勺之多及其不测鼋鼍蛟龙鱼鼈生焉货财殖焉毛诗曰扬之水不流束薪穆天子传曰天子饮于溽水之上尚书大传曰非水无以准万里之平非水无以通道任重也韩诗外传曰夫水者縁理而行不遗小似有智者重而下似有礼者蹈深不疑似有勇者鄣防而清似知命者历险致逺似有徳者天地以成羣物以生国家以寕万事以平此智者所以乐于水也又曰夏不数浴非爱水也冬不数炀非爱火也论语曰智者乐水又曰子在川上曰逝者如斯夫不舍昼夜老子曰上善若水水善利万物而不争处衆人之所恶故几于道文子曰混混之水浊可以濯吾足青青之水清可以濯吾缨又曰水之性欲清沙石秽之人之性欲平嗜欲害之晏子曰景公问亷政何如对曰其行水也羙哉水平其浊无不涂其清无不洒墨子曰古语曰君子不镜于水而镜于人镜于水见面之容镜于人则知吉凶尸子曰凡水其方折者有玉其圎折者有珠清水有黄金孟子曰观于海者难为水逰于圣人之门者难为言又曰性犹湍水也决诸东方则东流决诸西方则西流人性之无分于善恶也犹水之无分于东西也荘子曰水静则明浊则混水静犹明而况精神圣人之心静乎又曰秋水时至百川灌河涘涯之间不辨牛马于是河伯欣然自喜以天下之羙为在己又曰夫水积也不厚则其负大舟也无力淮南子曰徃古之时九州裂水浩漾而不息于是女娲积芦灰以止滛水又曰土地各以类生人是故清水音小浊水音大湍水人轻迟水人重山海经曰㓨山有兽焉名曰合窳见则天下大水其上有水焉甚寒而清帝䑓之浆水也𤣥中记曰天下之多者水焉浮天载地髙下无不至万物无不润博物志曰有八流水出名山渭出鸟䑕漾出嶓冡洛出熊耳颍出少室汝出燕泉泗出陪尾熘出月台沂出太山永嘉郡记曰有柘林水有梧桐水有桃枝水湘中记曰湘水至清虽深五六丈见底了了石子如樗蒲矢五色鲜明白沙如霜雪赤岸如朝霞抱朴子曰左慈以气禁水水为逆流一二丈禁水着中庭露之大寒不冰华阳国志曰朱仓少受学于蜀郡豆屑饮水以讽诵同业等怜其贫给米仓终不受搜神记曰汉末零陵太守有女恱门下书佐使婢取盥手水饮之而有娠既而生子至能行太守抱児使求其父児直上书佐膝书佐推之児仆地为水车颕秦书曰王勐攻邺慕容评距勐而恒卖水与军人衆思为乱勐因得破之续述征记曰梁邹城西有笼水云齐孝妇诚感神明涌泉发于室内潜以绩笼覆之由是无负汲之劳及家人疑之时其出而捜其室试发此笼而泉遂濆涌流漂居宇故名曰笼水诗陈祖孙登咏水诗曰龙川紫阙映珠浦碧沙沉岸阔莲香逺流清云影深风潭如拂镜山熘似调琴请君看皎洁知有淡然心赋魏文帝济川赋曰临济川之鲁淮览洪波之容裔濞腾扬以相薄激长风而亟逝澷浩汗而难测𦕈不覩其垠际于是龟龙神嬉鸿鸾羣翔鳞介霍驿载止载行俯唼菁藻仰飡若芳永号长吟延首相望羙玉昭晰以曜煇明珠灼灼而流光于是游览既猒日亦西倾朱旗电曜击鼓雷鸣长驱风厉悠尔北征思魏都以偃息託华屋而遨逰酌𤣥清于金罍腾羽觞以献酬又临涡赋曰建安八年经东国遵涡水相侔乎树下驻马书鞭作临涡之赋曰䕃髙树兮临曲涡㣲风起兮水增波鱼颉颃兮鸟逶迤雌雄鸣兮声相和蓱藻生兮散茎柯春水繁兮发丹华晋应贞临丹赋曰陟绵冈之迢邈临窈谷之濬遐览丹源之洌泉眷悬流之清𣲖漱𤣥瀬而漾沚顺黄崖而荡博激重巖之絶根拂崇丘之飞㠋然后隂乘洞出邉浍旁开倐熠髙骛皓暚长懐盘溢欝没云转颷廽屏侧为之飞陨壁岸为之陂隤列以青林䕃以緑枝柽松蓊茸于其侧杨柳婀娜乎其下则髙熘承崖悬泉属岭别流分注冰莹玉静清波引镜形无遁影晋左九嫔涪沤赋曰览庶类之肇化何涪沤之独灵禀隂精以运景因落雨而结形不系根于独立故假物以资生体珠光之皎皎若凝霜之初成色鲜熠以荧荧似融露之将渟亾不长消存不乆寄其成不欲难其败亦以昜也赞晋顾恺之水賛曰湛湛若凝开神以质乘风擅澜妙齐得一晋庾肃之水賛曰湛湛渌清澜澄濬妙质柔明云深夜润晋殷仲堪水賛曰大象无形气以分麄淡淡冲津质有虽虗清澜可瀬明激弗渝孰能懐之汎然靡拘晋孔寗子水賛曰澄鍳无虚积之成川湍飞莹谷激石冷然晋郭璞释水賛曰川渎绮错涣澜流带潜润旁通经管华外殊出同归混之东㑹又弱水賛曰弱出崑山鸿毛是沉北沦流沙南暎火林惟水之竒莫测其深海水尚书曰江汉朝宗于海山海经曰无臯之山南望㓜海又曰𤼵鸠之山有鸟名曰精衞是炎帝之女徃逰于东海溺而不反是故精衞常取西山之木石以填东海又曰大荒中有山名曰天䑓海水出焉老子曰江海所以能为百谷王者以其善下故能为百谷主淮南子曰海不让水积以成其大谢承后汉书曰汝南陈茂尝为交阯别驾刺史周敞渉海遇风船欲覆没茂㧞剑呵骂水神风即止息博物志曰旧说天河与海通近世有居海渚者年年八月有浮楂来过甚大徃反不失期此人乃多赍粮乘楂去忽忽不觉昼夜奄至一处有城郭屋舍望室中多见织妇见一丈夫牵牛渚次饮之此人问此为何处荅曰问严君平此人还问君平君平曰某年某月有客星犯牛斗即此人乎又曰汉使骠骑将军霍去病北伐单于至瀚海而还王隠晋书曰慕容晃上言曰臣躬征平郭逺假陛下之威将士竭命精诚感灵海为结冰凌行海中三百余里臣自立国及问诸故老初无海水冰冻之嵗神仙传曰麻姑谓王方平曰自接待以来见东海三为桑田向到蓬莱水乃浅于徃者略半也岂复为陵乎论语曰道不行乘桴浮于海从我者其由也与荘子曰南海之帝为鯈北海之帝为忽中央之帝为浑沌儵与忽时相与遇于浑沌之地浑沌待之甚厚鯈与忽谋报浑沌之徳曰人皆有七窍以视聼食息此独无有尝试日凿一窍七日而浑沌死又曰穷髪之北有溟海者天池也有鱼名曰鲲化而为鸟名曰鹏又曰东海之鼈谓埳井之鼃曰夫海千里之逺不足以举其大千仭之髙不足以极其深禹之时十年九潦而水弗加益汤之时八年七旱而涯不减损夫不为顷乆推移不以多少进退者此亦东海之大乐也又曰海水三嵗一周流波相薄故地动韩诗外传曰成王时有越裳氏重三译而朝曰吾受命国之黄发曰乆矣天之不迅风雨海之不波溢也三年于兹矣意者中国有圣人乎盍徃朝之十洲记曰扶桑在碧海之中地一面万里太帝之宫太真东王君所治处𤣥中记曰天下之强者东海之恶燋焉水灌而不已恶燋者山名也在东海南方三万里海水灌之而即消周景式孝子传曰管宁避地辽东经海遇风船人危惧皆叩头悔过寕思諐念向曾如厠不冠即便稽首风亦寻静西域传曰蒲昌海一名盐泽诗宋谢灵运逰赤石进帆海诗曰首夏犹清和芳草亦未歇水宿淹晨暮隂霞屡兴没周览倦瀛壖况乃凌穷髪川后时安流天吴静不发扬帆採石华挂席拾海月齐谢眺望海诗曰沧波不可望望极与天平徃徃孤山映处处春云生差池逺雁没䬃沓羣凫惊梁刘孝标登郁洲山望海诗曰沧潦聨霄岫曾岭欝㠝下盘盐海底上转灵乌翼滇㴐非可辩鸿溶信难测轻尘乆弭飞惊浪终不息云锦曜石屿罗绫文水色北齐祖孝徴望海诗曰登髙临巨壑不知千万里云岛相椄连风潮无极已时看逺鸿度乍见惊鸥起无待送将归自然伤客子赋后汉班叔皮览海赋曰余有事于淮浦览沧海之茫茫悟仲尼之乘桴聊从容而遂行驰鸿瀬以缥鹜翼飞风而廽翔顾百川之分流焕烂熳以成章风波薄其裔裔邈浩浩以汤汤指日月以为表索方瀛与壶梁曜金璆以为阙次玉石而为堂蓂芝列于阶路涌醴渐于中唐朱紫彩烂明珠夜光松乔坐于东序王母处于西箱命辑衆与岐伯讲神篇而校灵章愿结旅而自託因离世而髙逰骋飞龙之骖驾歴八极而廽周遂竦莭而响应忽轻举以神浮遵霓雾之掩荡登云涂以凌厉乘虚风而体景超太清以増逝麾天阍以启路辟阊阖而望余通王谒于紫宫太一而受符魏王粲逰海赋曰乘菌桂之芳舟浮大江而遥逝翼惊风而长驱集㑹稽而一睨登隂隅以东望览沧海之体势吐星出日天与水际其深不测其广无臬章亥所不极卢敖所不屇懐珍藏寳神隐怪匿或无气而能行或含血而不食或有叶而无根或能飞而无翼鸟则爰居孔鹄翡翠鹔鹴缤纷徃来沉浮翺翔鱼则横尾曲头方目偃頟大者若山陵小者重钧石乃有贲蛟大贝明月夜光鼊瑇瑁金质黒章若夫长洲别岛旗布星峙髙或万寻近或千里桂林聚乎其上珊瑚周乎其趾羣犀代角巨象解齿黄金碧玉名不可纪魏文帝沧海赋曰羙百川之独宗壮沧海之威神经扶桑而遐逝跨天崖而託身惊涛暴骇腾踊澎湃铿訇隠隣涌沸凌迈于是鼋鼍渐离泛滥滛游鸿鸾孔鹄哀鸣相求扬鳞濯翼载沉载浮仰唼芳芝俛潄清流巨鱼横奔厥势呑舟尔乃钓大贝採明珠搴悬黎収武夫窥大麓之潜林覩揺木之罗生上蹇产以交错下来风之泠泠振緑叶以葳蕤吐芬葩而扬荣晋木𤣥虗海赋曰昔在帝妫臣唐之世洪涛澜汗万里无际江河既导万穴俱流椅㧞五岳竭涸九州于廓灵海长为委输其为怪则乃浟湙㶑灔浮天无岸波如连山乍合乍散嘘吸百川洗涤淮汉若乃霾曀潜消莫振莫竦轻尘不飞纎罗不动犹尚呀呷余波独涌若乃邉荒速告王命急宣飞迅鼓檝浮海凌山于是候劲风揭百尺维长梢挂帆席望涛逺决冏然鸟逝一越三千不终朝而济所屇若乃负秽临深虗誓愆祈则有海童邀路马衘当蹊天吴乍见而髣髴蝄像暂晓而闪尸尔其大量也则南澰朱崖北洗天墟东演析木西薄青徐经纶瀴溟万万有余吐云霓含龙鱼隠鲲鳞潜云居其垠则有天琛水怪鲛人之室瑕石诡晖鳞甲异质繁綵掦华万色隠鲜阳冰不冶隂火潜燃其鱼则横海之鲸突杌孤逰茹鳞甲吞龙舟若其毛翼产鷇剖卵成禽凫雏离褷鹤子淋渗羣飞侣浴戏广浮深且其为噐也苞干之奥括坤之区唯神是宅亦祗是庐何竒不有何怪不储茫茫积流含形内虚旷哉坎徳卑以自居晋潘岳沧海赋曰徒观其状也则汤汤荡荡澜漫形沉流沫千里悬水万丈测之莫量其深望之不见其广无逺不集靡幽不通羣溪俱息万流来同含三河而纳四渎朝五湖而夕九江隂霖则兴云降雨阳霁则吐霞曜日煑水而盐成剖蚌而珠出其中有蓬莱名岳青丘竒山阜陵别岛㟪环其间其山则山累崔嵬崪嵳峩降屈披沧流以特起擢崇基而秀出其鱼则有吞舟鲸鲵鰞鱡龙须蜂目豺口狸斑雉躯怪体异名不可胜图其虫兽则素蛟丹虬元龟灵鼍修鼋巨鼈紫贝螣虵𤣥螭蚴虬赤龙焚藴迁体改角推旧纳新举扶揺以抗翼泛阳矦以濯鳞其禽鸟则鶠鸿鹔鹴鴐鹅䴔䴖朱背炜烨缥翠葱青详察浪波之来徃遍聼奔激之音响力势之所廽薄润泽之所弥广普天之极大横率土而莫两晋庾阐海赋曰昔禹启龙门羣山既凿髙明澄气而清浮厚载势广而盘礴灌注百川控清引浊始乎滥觞委输大壑若夫长风鼓怒涌浪碎礚飏波于万里之间漂沫于扶桑之外于是百川辐凑四渎横通廽䫻泱漭耸散穹隆映晓云而色暗照落景而俱红惊浪嶤峩𦕈漫汩灙漭潺湲浮天沃日鲸鲵藴而乍见虬螭涌而竸逰灵鼍朱鼈出没争浮螣龙掣水巨鳞吞舟晋孙绰望海赋曰五湖同浸九江丛溉抱河含济吞淮纳泗南控沅湘西引泾渭洲渚迢逓以䟽属岛屿绵邈以牢罗殖嵬崔之碣石搆穹隆之牂柯𤣥奥之府重刄之房鳞彚万殊甲产无方包随珠衘夜光瑇瑁熠烁以泳㳺蟕蠵焕烂以映涨虗贝含素而表紫蠳螺络丹而带缃青甲芬颷以微扇𤣥木杳𦕈以舒芳其卉木则緑苔石髪蔓以流绵紫茎菎综觧以被渚华组依波而锦披翠纶扇风而绣举长鲸岳立以截浪虭䱜扬鬐以排流巨鳌赑屓以冠山乌唿翕以吞舟鹏为羽桀鲲称介豪翼遮半天背负重霄举翰则宇宙生风抗鳞则四凟起涛考万川以周览亮天池之综纬弥纶八荒亘带九地昏明注之而不溢尾闾洩之而不匮齐张融海赋曰尔其海之状也则穷区没渚万里藏岸控会河济朝宗江汉湍转则日月似惊浪动则星河如覆展转从横扬珠起玉峯势崇髙岫形参错或如前而未进乍非迁而已却却瞻无后向望何前长寻髙眺唯水与天若乃山横蹙浪风倒摧波磊若惊山碣岭以竦石欎若飞烟奔云以振柯连瑶光而交彩接玉绳以通华尔其竒名出録诡物无书髙岸乳鸟横关产鱼蟕瑇瑁绮贝绣螺𤣥珠牙采緑紫相华河水山海经曰崑崙山河水出焉又曰阳纡之山河出其中陵门之山河出其中毛诗曰新台刺衞宣公也纳伋之妻作新䑓于河上而要之国人恶之而作是诗也新台有泚河水沵沵又曰谁谓河广一苇航之谁谓宋逺跂予望之左传曰周诗有之曰俟河之清人寿㡬何又曰楚昭王有疾卜河为祟大夫请祭王曰江汉沮漳楚之望也河非所获罪遂弗祭谷梁传曰梁山崩壅遏河三日不流晋君召伯尊伯尊过遇辇者问焉辇者曰君亲素缟帅羣臣哭之既而祠焉伯尊至君问之伯尊如其言而河流矣孝经援神契曰河者水之伯上应天汉吕氏春秋曰古龙门未开吕梁未𤼵河出孟门大溢逆流名曰洪水禹乃决流䟽河为彭沣之漳所活者千八百国此禹之功也史记曰元光中河决于瓠子于是天子已用事万里沙则还临决河沉白马玉璧于河令羣臣从官自将军以下皆负薪填决河而取淇园之竹以为楗天子既临河决悼功之不成乃作瓠子之歌又曰秦灭六国自以获水徳之瑞更名河曰徳水韩诗外传曰申徒狄非其世将自投于河崔嘉闻而止之曰圣仁之人民之父母也今为濡足不救溺人可乎申徒曰昔桀杀龙逄纣杀比干而亡天下吴杀子胥陈杀泄冶而灭其国非无圣智不用故也遂负石而沉于河淮南子曰河以逶虵故能逺又曰河水九折注海而流不絶者有崑崙之输也物理论曰河色黄赤衆川之流盖浊之也百里一小曲千里一大曲一直尔雅曰水自河出为雍河出崑崙墟色白山海经曰积石之山其下有石门河水冒以西南流荘子曰河润九里泽及三族楚辞曰与汝逰兮九河冲风起兮水扬波诗梁范云度黄河诗曰河流迅且浊汤汤不可凌桧檝难为㮄松舟才自胜空亭偃旧木荒畴余故塍不覩行人迹但见狐兎兴寄言河上老此水何当澄赋晋成公绥大河赋曰览百川之𢎞壮莫尚羙于黄河𤼵崑崙之峻极出积石之嵳峩魏应玚灵河赋曰咨灵川之遐原于崑崙之神丘冲积石之重险披山麓而溢浮渉津路之峻泉播九道乎中州汾鸿踊而腾骛恒亹亹而徂征肇乘髙而迅逝阳矦沛而振惊有汉中叶金隄隤而瓠子倾兴万乘而亲务董羣后而来营下淇园之丰篠投玉璧而沉星若夫长杉峻槚茂括芬橿扶流灌列暎水䕃防隆条动而畅清风白日显而曜殊光颂宋鲍昭河清颂曰夫四皇六帝树声长世大寳也泽浸羣生国富刑清鸿徳也制礼裁乐淳风迁俗文教也诛箠羯黠束颡象阙武功也鸣鸟跃鱼涤秽河渠至祥也大寳鸿徳文教武功其崇如此幽明同賛神祗与能厥应如彼唯天为大尧实则之抑又闻之势之所覃者浅则羙之所传者近道之所感者深则庆之所流者逺圣命谁谌皇厯攸归谋从筮协神与民推黄旗西暎紫盖东晖纳瑞璃玉升政衡玑注彼四渎媚此双川伏灵遥纪閟贶遐年澄波崑丘镜流葱山铭后汉李尤河铭曰洋洋河水赴宗于海经自中州龙圗所在昔周武诸矦㑹于孟津鱼入王舟乃徃克殷大汉承绪懐附遐邻邦事来济各贡厥珍江水尚书禹贡岷山导江东别为沱又曰三江既入震泽底定春秋元命苞曰牛女为江潮江潮者所以开神润化故其气湍急孙卿子曰子路盛服见孔子孔子曰由是襜襜者何也在昔江出于汶山其始出源可以滥觞及其至江之津也不方舟不避风不可渉也非唯下流水邪今汝衣服既盛颜色充盈天下且孰肯諌汝乎列女传曰楚昭王贞姜齐女也昭王出逰留夫人渐䑓江水大至使使者迎夫人忘持符夫人不肯出使者还取符未及台已壊流水而死又曰广汉姜诗妻事姑至孝姑好饮江水水去家七里妻常鸡鸣泝流而汲而阻风雪不时得水诗责遣之妻寄隣家纺绩给与诗闻追还舍侧立有涌泉出味如江水谢承后汉书曰吴郡王闳渡钱塘江遭风船欲覆闳㧞劔斫水骂伍子胥水息得济吴志曰魏文帝出广陵望大江曰彼有人焉未可圗也乃还吴録曰书云三江既入震泽底定震泽吴西南太湖也又曰歩隲表言此降人説北多作布嚢欲以盛沙塞大江吴主见吕岱説隲言北欲以沙嚢塞江毎读其表辄独失笑此江自开辟以来宁可以嚢塞之乎诗梁沈约泛永康江诗曰长枝萌紫叶清源泛緑苔山光浮水至春色犯寒来临睨信永矣望羙暧悠哉寄言幽闺妾罗䄂勿空裁又渡新安江贻京邑逰好诗曰眷言访舟客兹川信可珍洞澈随深浅皎镜无冬春千仭写髙树百丈见游鳞纷吾隔嚻滓寕可濯衣巾愿以潺湲水霑君缨上尘梁任昉济浙江诗曰昧旦乘轻风江湖忽来徃㦯与归波送乍逐翻流上近岸无暇目逺峰更兴想緑树悬宿根丹崖頽乆壌又严陵瀬诗曰羣峯此峻极叅差百重嶂清浅既涟漪激石复奔壮神物徒有造终然莫能状梁刘孝绰和太子落日望水诗曰川平落日迥落照满川涨复此沦波地𣲖引别沮漳耿耿流长脉熠熠动轻光临泛自多羙况乃还故乡㮄人夜理檝棹女闇成粧欲待春江曙争涂向洛阳梁王台卿临沧波诗曰髙轩临不测清江穷广深天邉生岸影水上结云隂风来白华起潮满黄沙沉又泛江诗曰春江下白帝畵舸向黄牛锦䌫廻沙碛兰桡避荻洲湿花随水泛空巢逐树流岸社多乔木山城足逈楼陈隂铿晚出新亭诗曰大江一浩荡离悲足㡬重潮落犹如盖云昏不作峯逺戍唯闻鼓寒山但见松九十方称半归途讵有踪赋东晋郭璞江赋曰咨五才之并用寔水徳之灵长惟岷山之导江初𤼵源于滥觞总括汉泗兼包淮湘并吞沅沣汲引沮漳源二分于崌崃流九派乎浔阳鼓洪涛于赤岸沦余波于柴桑注五湖以漫漭灌三江而漰沛滈汗六州之域经营炎景之外唿吸万里吐纳灵潮自然徃复或夕或朝若乃巴东之崃夏后䟽凿絶岸万丈壁立霞駮碧沙瀢湤而徃来巨石硉矹以前却鱼则江豚海狶叔鲔王鳣䱻鯟鲉鲮鳐鯩鲢尔其水物怪错则有王珧海月土肉石华琐蛣腹蟹水母目虾紫蚢如渠洪蚶专车琼蚌晞曜以莹珠石应莭而扬葩若乃龙鲤一角竒鸧九头有鼈三足有龟六眸頳蟞肺跃而吐玑文魮磬鸣以孕璆马腾波以嘘蹀水兕雷咆乎阳侯雹布余粮星离沙镜青纶竞糺缛组争映石帆蒙笼以盖屿蓱实时出而漂泳其下则金矿丹砾云精爥银鸣石列乎阳渚浮磬肆乎隂滨其羽族则有晨鹄天鸡鴢鷔鸥千类万声自相諠聒繁蔚芳蓠隐蔼水松涯灌芊萰潜荟葱茏爰有包山洞庭巴陵地道潜逹傍通幽岫窈窕金精玉英瑱其里瑶珠怪石綷其表海童之所廵逰琴髙之所灵矫冰夷倚浪以傲睨江妃含嚬而𦕈若乃宇宙澄寂八风不翔舟子于是搦櫂渉人于是㰕㮄漂飞云运艅艎舳舻相属万里连樯泝洄㳂流或渔㦯商长风颹以增扇广莫䬅而气整徐而不䬐疾而不勐鼓帆迅越䞟涨截浻倐忽数百千里俄顷于是芦人渔子摈落江山衣则羽褐食惟蔬鱻或挥轮于悬碕或中瀬而横旋忽㤀夕而宵归咏采菱以叩舷及其谲变儵怳符祥非一动应无方感事而出经纪天地错综人术妙不可尽之于言事不可穷之于笔晋庾阐渉江赋曰𤼵中州之曲泫昔石头之岩岨遡晨风而遥迈乘涛波而容与于是时也夕日将昏天吴骇奔阳候漂海若泛江豚尔乃云雾勃起风流溷淆排岩拒瀬触石兴涛澎湃洗渒欝怒咆哮廽连波以岳坠壑后土而川窅总百川之殊势集朝宗乎沧浪注天波于析木㶑东极乎扶桑体含𢎞而弥㤗道谦尊而逾光齐山海以比量冠百谷而称王此则水之势也且夫山川环怪水物含灵鳞千其族羽万其名毛羣诡观倮类殊形明月晞光以夕耀金沙逐波而吐瑛抚檝中流汩徂西土过乎歴阳之津迄乎横江之浦若乃越三江之下口𦕈濡湏以迳渡邈天险之遐势歴习坎之重固川渎泓澄以含景山水渒而鳞布晋曹毗渉江赋曰迄赵屯歴彭川修岸靡靡莞苇芊芊紫莲被翠波而抗英碧椹乘天岸而星悬百籁夕奏山精夜燃狂颷萧瑟以洞骇洪涛突兀而横峙尔乃江狶彭濞夜火辉焕凌错吐颷骇鲸喷澜采蜂于是汎波文鱼于是登岸歌晋夏侯湛江上泛歌曰悠悠兮逺征倐倐兮暨南荆南荆兮临长江临江河兮讨不庭江水兮浩浩长流兮万里洪浪兮云转阳矦兮奔起惊翼兮垂天鲸鱼兮岳跱蘼芜纷兮被臯陆修竹欎兮翳崖趾望江之南兮遨目桂林桂林蓊欝兮鵾鸡扬音凌波兮愿济舟檝不具兮江水深沉嗟廻盻于北夏何归轸之难寻淮水尚书禹贡曰道淮自桐柏毛诗曰率彼淮浦省此徐土水经曰淮水出南阳平氏县昭稽山东北过桐柏山山海经曰淮水出余山山在朝阳义乡西入海赋魏文帝浮淮赋曰建安十四年师自谯东征大兴本军泛舟万艘虽孝武舳舻千里殆不过也泝淮水而南迈泛洪潭之皇波仰岩冈之隆阻经东山之曲阿于是惊风泛涌波骇衆帆张羣櫂起争先逐进莫过适相待魏王粲浮淮赋曰从王师以南征浮淮水而遐逝背涡浦之曲流望马丘之髙澨于是迅风兴涛波动长瀬潭渨滂沛汹溶汉水山海经曰嶓冡之山汉水出焉东南流注于江尚书禹贡曰嶓冡导漾东流为汉毛诗曰汉广徳广所及也文王之化被乎南国羙化行于江汉之域汉有㳺女不可求思左氏传曰屈完谓齐桓公曰楚国方城以为城汉水以为池诗梁简文帝玩汉水诗曰杂色崑崙水泓澄龙首渠岂若兹川丽清流疾且徐离离细碛净蔼蔼树隂䟽石衣随熘卷水芝扶浪舒连翩冩去檝镜澈倒遥墟聊持㸃缨上于是察川鱼赋后汉蔡邕汉津赋曰夫何大川之浩浩披厚土以载形纳阳谷之所吐兼汉沔之殊名总畎浍之羣液演西土之隂精过曼山以左廽游襄阳而南萦于是逰目骋观南援三州北集京都上控陇坻下接江湖导财运货懋迁有无既乃风焱箫瑟勃焉并兴阳侯沛以奔骛洪涛涌以沸腾愿乘流以上下穷沧浪乎三澨观固宗之形兆看洞庭之交㑹洛水山海经曰洛水出洛西山东北注河入成臯之西易曰河出圗洛出书圣人则之尚书曰道洛自熊耳东北㑹于涧瀍国语曰灵王二十二年谷洛龙闘将毁宫室王欲壅之太子晋曰夫山土之聚也薮物之㱕也川气之导也泽水之钟也夫水聚于髙归于下今吾执政无乃实所僻而祸夫二川之神王卒壅之王室大乱淮南子曰雒水轻利冝禾谢承后汉书曰沛国陈宣建武十年雒水出造天津城门或欲筑塞之宣谏曰昔王尊正身金堤水退况圣人邪言未絶而水去汉宫典职曰徳阳殿周逰容万人自偃师去宫四十五里激洛水于殿下诗太宗皇帝临洛水诗曰春蒐驰骏骨摠辔俯长河霞处流萦锦风前瀁卷罗水花翻照树隄兰倒挿波岂必汾阴曲秋云𤼵棹歌苏味道和受圗温洛诗曰緑绮应河检青坛俯洛滨天旋俄制跸孝享属严禋陟配光三祖懐柔洎百神雾开中道日雪歛属车尘预奉咸英奏长歌亿万春李峤和拜洛诗曰七萃銮舆动千年瑞检开文如龟负出圗似鳯衘来殷荐三神享明祠万国陪周旗黄鸟集汉幄紫云廽日暮钩陈转清歌上帝台牛鳯及和受圗温洛诗曰八神承玉辇六羽惊瑶溪戒道伊川北通旌涧水西御圗开洛匮刻石与天齐瑞日波中上仙禽雾里低㣲臣矫弱翮抃舞接鵉翳赋魏曹子建洛神赋曰余从京域言归东藩背伊阙越轘辕经通谷凌景山容与乎阳林流眄乎洛川覩一丽人于巖之畔乃援御者而告之曰彼何人斯若此之艶也御者对曰臣闻河洛之神名曰宓妃君王所见无乃是乎余告曰其形也翩若惊鸿婉若㳺龙髣髴兮若轻云之蔽月飘飖兮若流风之廽雪于是忽焉縦体以㳺以嬉左倚采旄右䕃桂旗攘皓腕于神浒採湍瀬之𤣥芝収和颜而静志兮申礼防以自持尔乃衆灵杂沓命俦啸侣或戏清流或翔神渚或采眀珠或拾翠羽从南湘之二妃擕汉濵之㳺女体迅飞凫飘忽若神凌波㣲歩罗袜生尘于是屏翳收风川后静波冯夷鸣鼓女娲清歌腾文鱼以警乘鸣玉銮以偕逝六龙俨其齐首载云车之容裔艺文类聚巻八艺文类聚卷九钦定四库全书艺文类聚巻九唐欧阳询撰水部下壑山海经曰东海之外有大壑列子曰渤海之东不知㡬亿万里有大壑实惟无底之谷荘子曰谆芒东之大壑遇苑风于东海濵苑风曰子将之大壑奚为曰夫壑之为物注焉而不满取焉而不竭又曰藏舟于壑藏山于泽谓之固矣然而夜半有力者负之而走昧者不知也离骚曰降望大壑赋梁简文帝大壑赋曰渤海之东不知㡬亿大壑在焉其深无极悠悠既凑㴞㴞不息观其浸受壮其吞匿歴详衆水异导殊名江出濯锦汉吐珠瑛海逢时而不通河遇圣而知清嗟乎使夫懐山之水积天汉之流驶彭潜与渭湿俱臻四渎与九河同至余乃知巨壑之难满尾闾之为异四渎尔雅曰江河淮济为四渎四渎者发源注海者也桓谭新论曰四渎之源最髙而长从髙注下其流激浚故为平地灾害博物志曰四渎济出王屋山其江河淮所出已具别巻碑周王褒四渎祠碑铭曰灵祠岳立贝阙云浮寂寥诡怪髣髴神逰姬嬴分国河渭合流桃花春水灵草孤洲潼乡河曲汾隂睺壤乱流不度龙门难上河鱼送迎江妃来徃水开通迹山临髙掌智以藏徃神以知来荣光离合云气徘徊水仙遗操津吏余杯波息川后浪靖瞻台涛广雅曰阳侯涛大波也吴越春秋曰吴王赐子胥剑遂伏劒而死吴王乃取子胥之尸盛以鸱夷之器投之江海子胥因随流扬波成涛激岸随潮来徃论衡曰儒书言吴王夫差杀伍子胥煑之于镬盛以嚢投之于江子胥恚恨临水为涛溺杀人夫言吴王杀伍子胥投之于江实也言其恨恚临水为涛者虚也衞葅子路而汉烹彭越子胥勇勐不过子路彭越然二士不能𤼵怒于鼎镬之中子胥亦然自先入鼎镬后乃入江在镬之时其神岂怯而勇于江水㢤何其怒气前后不相副也博物志曰东海中有牛鱼其形如牛剥其皮悬之潮水至则毛起潮去则伏诗晋苏彦于西陵观涛诗曰洪涛奔逸势骇浪驾丘山訇隠振宇宙漰礚津云连梁徐昉赋得观涛诗曰云容杂浪起楚水漫吴流渐看遥树没稍见逺天浮渔人迷旧浦海鸟失前洲不测沧溟旷轻鳞幸自游赋晋顾恺之观涛赋曰临浙江以北眷壮沧海之宏流水无涯而合岸山孤映而若浮既藏珍而纳景且激波而扬涛其中则有珊瑚明月石帆瑶瑛彫鳞采介特种竒名崩峦填壑倾堆渐隅岑有积螺岭有悬鱼谟兹涛之为体亦崇广而宏浚形无常而叅神斯必来以知信势刚凌以周威质柔弱以协顺晋曹毗观涛赋曰伊山水之辽回何秋月之凄清瞻沧津之腾起观云涛之来征尔其势也发源溟池回冲天井洒拂沧汉遥栎星景伍子结誓于隂府洪湍应期而来骋汩如八风俱臻隗若崑崙抗岭晋伏滔望涛赋曰若夫金祗理辔素月吉望宏涛于是欝起重流于是电骧起沙渟而迅迈触横门而克壮灌江津而砰礚鼓赤岸而激扬欝律烟腾隗兀连罡重叠巘而天竦洄湍澼而起涨泉尔雅曰泉一见一否为瀐滥泉正出正出涌出也沃泉悬出悬下出也氿泉仄出仄出㫄出也论语撰考䜟曰水名盗泉仲尼不嗽吕氏春秋曰太公钓于滋泉淮南子曰崑崙四水者帝之神泉以和百药以润万物东观汉记曰耿恭为校尉居疎勒匈奴来攻城中穿井十五丈无水恭曰闻二师将军㧞佩刀刔山而飞泉出今汉徳神灵岂有穷乎乃正衣冠向井拜为吏请祷有顷井泉濆出应卲汉官仪曰酒泉城下有金泉泉味如酒故曰酒泉吴郡録曰始兴有始兴山山出温泉天门零县有温泉丹阳江乘县有汤山出温泉二所可以㵸鸡广志曰温泉西者在新丰北者在广平有美泉出溉种出谷香美在汲郡新成县有冷泉水冷如冰在湖县有盐泉煑则为盐有醴泉用之愈疾晋安帝纪曰吴隠之性廉操为广州刺史界有一水谓之贪泉古老云饮此水者亷士皆贪隠之始践境先至水所酌而饮之因赋诗以言志若使夷齐饮终当不易心清操逾厉宣城记曰临城县南四十里有盖山百许歩有姑舒泉昔有舒女与其父析薪于此泉女因坐牵挽不动乃还告家比还唯见清泉湛然女母曰吾女好音乐乃作絃歌泉涌洄流有朱鲤一双今人作乐嬉戏泉即涌出汉水记曰汉水有温泉方圆数十歩冬夏常沸涌望见白气冲天能差百病江乗地记曰东南三十五里有汤泉半冷半温共同一壑盛𢎞之荆州记曰新阳县惠泽中有温泉冬月未至数里遥望白气浮蒸如烟上下采映状若绮䟽又有车轮双辕形世传昔有玉女乗车自投此泉人人时见女子姿仪光丽徃来倐忽又曰夷道县句将山下有三泉传云本无此泉居者皆苦逺汲人人多卖水与之有一女子孤贫繿缕无以贸易有一乞人衣麄貎丑疮痍竟体村人见之无不秽恶唯女子独加哀矜割饭饴之乞人食毕曰我感姬行善欲思相报为何所须女荅曰何恩可报且今所须之物非君能得因问所须女子曰正愿此山下有水可汲乞人乃取腰中书刀刺山下三处即飞泉涌出因便辞去忽然不见括地图曰负丘之山上有赤泉饮之不老神宫有英泉饮之眠三百嵗乃觉不知死十洲记曰瀛洲有玉膏山出泉如酒味名为玉酒诗北齐刘逖浴汤泉诗曰骊岫犹懐玉新丰尚有家神井堪销温泉足荡邪紫苔生石岸黄沫拥金沙振衣殊未已翻然停使车赋后汉张衡温泉赋曰阳春之月百草萋萋余在逺行顾望有懐遂适骊山观温泉浴神井风中峦壮厥类之独美思在化之所原覧中域之珍无斯水之神灵控汤谷于瀛洲濯日月乎中营䕃髙山之北延处幽屏以闲清于是殊方交渉骏奔来臻士女晔其鳞萃纷杂沓其如絪晋傅咸神泉赋序曰余所居庭前有涌泉在夏则冷渉冬而温温则水物冬生冷则冰可以过毎夏游之不知嵗之有暑耳惟兹神泉厥理难原在冬则温既夏而寒混混洋洋载清载澜遂乃坛以文石树之栁杞宻叶云覆重䕃蔽沚气泠泠以含凉风肃肃而恒起于时朱明纪运旭日驰光鬰鬰隆暑赫赫太阳盥玉体于素波身凄焉而自清不知天时之有署忽谓繁霜之陨庭逮至旻秋既逝司寒骋节六合萧条严风凛冽河洛辍流太隂凝结彼溰溰而含冻此灼灼而含热緑竹猗猗荇藻青青是託斯茂是殖斯荣碑周王襃温汤碑曰原夫二仪开辟雷风以之通响五材运行水火因而并用炎上作苦既丽纯阳之徳润下作咸且协凝隂之度至于迁陵热溪沉鱼涌浪炎洲烧地穴䑕含烟火井飞泉垂天逺扇焦源沸水冲流迸集甘川浴日跳波迈椒丘之野汤谷扬涛激水疾龙门之箭故以地伏硫黄神泉愈疾云云其铭曰挺此温谷骊岳之隂白矾上彻丹沙下沉华清驻老飞流莹心谷神不死川徳愈深周庾信温汤碑曰咸池浴日先应緑甲之图砥柱浮天始受𤣥夷之命仁则涤荡埃氛义则激扬清浊勇则负山余力弱则鸿毛不胜仲春则榆筴同流三月则桃花共下其色变者流为五云之浆其味美者结为三危之露烟青于铜浦色白于铅溪非神鼎而长沸异龙池而独涌洒胃湔肠兴羸起瘠秦皇余石仍为鴈齿之阶汉武旧陶即用鱼鳞之瓦山间涌水实表忠诚室内江流弥彰纯孝岂若醴泉消疾闻乎建武之朝神水蠲痾在乎咸康之世嵩山三仙之馆不孤擅于天池华隂百丈之泉岂独髙于莲井湖説文曰湖大陂也扬州浸有五湖水泽所仰以溉灌也越絶书曰太湖周三万六千顷神异经曰北方荒外有石湖其水冰淮南子曰夫歴阳之都一夕反而为湖歴阳淮南国名昔有老妪常行仁义有两书生过之谓曰此国当没为湖视东城门阃有血便走上山勿反顾也自尔此妪数往视门阃吏问之姥对如其言暮门吏杀鸡以血涂门明日妪早往视门血便走上山国没为湖风俗通曰越灭吴范蠡乗舟于五湖语林曰褚公与孙绰游曲阿后湖狂风忽起舫欲倾褚公已醉乃曰此舫人皆无可以招天谴者唯有兴公多尘滓正当以厌天欲耳便欲捉掷水中孙遽无计唯大啼曰季野卿念我述异记曰桓冲为江州刺史乃遣人周行庐山冀覩灵异既陟崇巘有一湖匝生桑树有大羣白鵞湖中有败艑赤鳞鱼刘道真钱塘记曰明圣湖在县南去县三里父老相传湖有金牛郑缉之东阳记曰北山有湖故老相传云其下有居民曰徐公者常登岭至此处见湖水湛然有二人共博于湖间自称赤松子安期先生有一壶酒因酌以饮徐公徐公醉而寐其侧比醒不复见二人而宿草攅蔓其上家人以为死也䘮服三年服竟徐公方反今其处犹为徐公湖裴氏广州记曰庐山顶有湖广数顷有杨梅山桃止得于上饱噉不得持去秦州记曰武都山前有湖冬夏无増减义熈初有白龙于此湖升天邓徳明南康记曰平固县覆笥山上有太湖周数十里灵果异物皆不可识又有石鴈浮在湖中毎至秋天石鴈飞鸣如候时也风土记曰阳羡县东有太湖中有包山山下有洞穴潜行地中云无所不通谓之洞庭地脉也荆山记曰巴陵南有青草湖周回百里日月出没其中湖南有青草山故因为名诗晋李颙涉湖诗曰旋经义兴境弭棹石兰渚震泽为何在今唯太湖浦圆径萦五百𦕈目缅无覩髙天淼若岸长津杂如缕宋孝武济曲阿后湖诗曰宵登毗陵路旦过云阳郛平湖旷津济菰渚迭明芜和风翼归采夕氛晦山嵎惊澜翻鱼藻頳霞照桑榆宋谢灵运石壁还湖中作诗曰昏旦变气候山水含清晖清晖能娯人游子澹忘归出谷日尚早入舟阳已㣲林壑歛暝色云霞收夕霏芰荷迭映暧蒲稗相因依披拂趋南迳愉悦偃东扉宋谢惠连汛南湖至石帆诗曰轨息陆涂初枻鼓川路始涟漪繁波漾参差层峯峙萧疎野趣生逶迤白云起登陟苦䟦涉䁹乐心耳即翫翫有竭在兴兴无己梁元帝泛芜湖诗曰桂潭连菊岸桃李映成蹊石文如濯锦云飞似散珪桡度菱根反船去荇枝低颿随迎雨燕鼓逐伺潮鸡梁范云治西湖诗曰史氏导漳水西门溉河潮图始未能悦克终良可要拥锸劝年首㮛爵劳春朝平臯草色嫩通林鸟声娇已集故池骛行莳新田苗何吁畚筑苦方驩鱼稻饶陈隂铿渡青草湖诗曰洞庭春熘满平湖锦颿张源水桃花也湘流杜若香冗去茅山近江连巫崃长带天澄逈碧映日动浮光行舟逗逺树渡鸟息危樯滔滔不可测一苇讵能航陈刘删汎宫亭湖诗曰回舻乗派水举帆逐分风滉瀁疑无际飘扬似度空樯乌排鸟路船影没河宫孤石沧波裹匡山苦雾中寄言千金子安知万里蓬赋呉杨泉五湖赋曰乃天地之元源隂阳之所徂上值箕斗之精与云汉乎同模受三方之灌溉为百川之巨都居扬州之大泽苞吴越之具区南与长江分体东与巨海合流太隂之所毖𤣥灵之所游追湖水而往还通蓬莱与瀛洲尔乃详观其广深之所极延袤之规方邈乎浩浩澷乎洋洋西合乎蒙汜东苞乎扶桑日月于是出入与天汉乎相望左有苞山连以醴渎岝頟崔嵬穹穷纡曲右有平原广泽蔓延㫄薄原隰陂坂各有条格茹芦菼薍隠轸肴错冲风之所去零雨之所薄陂毛诗曰彼泽之陂有蒲与荷史记曰髙祖母曰刘媪常息大泽之陂梦与神遇淮南子曰譬若同陂而溉田其受水均也续汉书曰郭泰入汝南交黄叔度至南州先过袁奉髙不宿而去从叔度累曰或以问泰泰曰袁奉髙之器譬诸轨滥虽清而易挹也叔度之器汪汪若万顷之陂澄之而不清挠之而不浊不可量也魏畧曰明帝出次摩陂有龙见于井中帝出观因改摩陂为龙陂汉宫殿疏曰鴈骛陂盖地六顷承昆明池下流抱朴子曰葛仙公毎饮酒醉常入家门前陂水中卧竟日乃出汝南先贤传曰郑敬去吏隠居于蚁陂之阳以渔钓自娱弹琴咏诗常方坐于陂侧襄阳耆旧记曰冝城县东北角有熨斗陂诗魏文帝于𤣥武陂作诗曰兄弟共行游驱车出西城野田广开辟川渠互相经黍稷何欝欝流波激悲声菱芡覆缘水芙蓉发丹荣栁垂重隂绿向我池邉生乗渚望长洲羣鸟讙譁鸣萍藻泛滥浮澹澹随风倾铭晋张载洪池陂铭曰开源东注出自城池鱼鼈炽殖水鸟盈涯菱藕狎獦秔稲连畦渐台中起列馆叅差惟水泱泱厥大难訾池毛诗曰东门之池可以沤麻又曰王在灵沼于牣鱼跃六韬曰殷君喜为酒池回船糟丘穆天子传曰天子西征至于𤣥池天子三日休于𤣥池之上乃奏广乐而归是曰乐池又曰天子觞西王母于瑶池之上西王母为天子謡韩诗外传曰齐景公出弋昭华之池也汉书曰贾山奏事吴王曰吴有诸矦之位而实冨于天子游曲台临上路不如朝夕之池深壁髙垒副以阙城不如长江之固江淮之险又曰太液池中有蓬莱方丈瀛洲象神山也魏志曰黄初三年穿灵芝池逸士传曰尧譲天子于许由许由逃巢父闻之而洗耳于池顾子曰与子华游东池子华曰水有四徳池为一焉沐浴羣生泽流万世仁也扬清激浊涤荡尘秽义也弱而难胜勇也导江疏河变盈流谦智也顾子曰我得女于池上矣华阳国志曰滇池县有泽水周回二百里所出深广下流浅狭似如倒流故俗曰滇池长老传言池中有神马与家马交则生骏驹世称滇池驹日行五百里襄阳记曰岘山南习有大鱼池依范蠡养鱼法种楸芙蓉菱芡山季伦毎临此池辄大醉而归恒曰此我髙阳池也城中小儿歌之曰山公何所往来至髙阳池日夕倒载归酩酊无所知王羲之书曰张芝临池学书池水尽黑寡人躭之若是未必后之续述征记曰大梁西南七十里尉氏县有蓬池梁州记曰明月池南二里有七女池诗魏文帝芙蓉池诗曰乗辇夜行遨逍遥歩西园双渠相灌溉嘉木绕通川卑枝拂羽盖修条摩苍天丹霞夹明月华星出云间遨游快心意保已终百年魏陈王曹植诗曰逍遥芙蓉池翩翩戏轻舟南阳栖双鹄北栁有鸣鸠梁武帝首夏泛天池诗曰薄游朱明节泛漾天渊池舟檝互容与藻苹相推移碧沚红菡萏白沙青涟漪新枝拂旧石残花落故池叶软风易出草宻路难披梁简文帝山池诗曰日暮芙蓉水聊登鸣鹤舟飞舻饰羽毦长㡢覆缇䌷停舆依柳息住盖影空留古树横临沼新藤上挂楼鱼游向闇集戏鸟逗楂流梁庾肩吾山池应令诗曰阆苑秋光暮金塘牧潦清荷低芝盖出浪涌燕舟轻逆湍留棹唱带谷聚笳声野竹交临浦山桐逈出城水逐云峯闇寒随殿影生梁王台卿山池诗曰歴覧周仁智登临欢豫多穿渠引金谷辟道出铜駞长桥时跨水曲合乍临波巖风生竹树池香出芰荷石幽衘细草林末度横柯梁鲍至山池诗曰望园光景暮林观歇雰埃荷踈不碍擑石浅好萦苔风光逐㮄转山望向桥开树交楼影没岸暗水光来后魏温子升春日临池诗曰光风动春树丹霞起暮隂嵯峩暎连璧飘飖下散金徒自临濠渚空复抚鸣琴莫知流水曲谁辩游鱼心周庾信奉和山池诗曰乐官多暇豫望苑暂回舆鸣笳陵絶浪飞盖歴通渠桂亭花未落桐门叶半疎荷风惊浴鸟桥影聚行鱼日落含山气云归带雨余又晚䜩昆明池诗曰春余足光景赵李旧经过上林栁腰细新丰酒泛多小船行钓鲤新盘待摘荷兰臯徒税驾何处有凌波又奉和初濬池成清晨临泛诗曰千金髙堰合百顷浚源开翻逢积草浪更识昆明灰虎啸风还急鸡鸣潮即来时看青雀舫遥逐桂舟回周王襃𤣥圃濬池诗曰长洲春水满临汎广川中石壁如明镜飞桥类饮虹垂杨夹浦绿新桃縁迳红对楼还泊岸迎波暂守风渔舟钓欲满莲房採半空于兹临北阙非复坐墻东又山池落照诗曰竹馆掩荆扉池光晦晚晖孤舟隠荷出轻棹染苔归浴禽时侣窜惊羽忽单飞徐陵山池应令诗曰畵舸圗仙兽飞艎挂采斿㮄人事金浆钓女饰银钩细萍时带檝低荷乍入舟猨啼知谷晚蝉噎觉山秋又奉和山池诗曰罗浮无定所鬰岛屡迁移不觉因风雨何时入后池楼台非一势临翫自多竒云生对户石猨挂入櫩枝陈隂铿经丰城劔池诗曰清池自湛淡神劔久迁移无复连星气空余似月池夹篠澄深渌含风结细漪唯有莲华蕚还想匣中雌陈江总秋日昆明池诗曰𤣥沼萧条望游人意绪多终南云影落渭北雨声过蝉噪金堤栁鹭饮石鲸波珠来照似月织处冩成河讵知临水叹非复採莲歌隋薛道衡游昆明池诗曰霸陵因静退灵沼暂徘徊新船木兰檝旧宇豫章材荷心冝露泫竹径重风来鱼潜疑刻石沙闇似沉灰赋晋张载蒙汜池赋曰丽华池之湛淡开重壤以停源激通渠于千金承瀍洛之长川挹洪流之汪濊包素瀬之寒泉既乃北通醴泉东入紫宫左面九市右带阆风周建乎其表洋波回乎其中幽渎傍集潜流独注仰承河汉吐纳云雾縁以采石殖以嘉树水禽育而万品珍鱼产而无数苍苔汎滥修条垂干绿叶覆水𤣥䕃珍岸红莲炜而秀出繁葩赩以焕烂游龙跃翼而上征翔凤因仪而下观想白日之纳光覩洪晖之皓旰于是天子乗玉辇时遨游排金门出千秋造緑池镜清流翳华盖以逍遥揽鱼钓之所收纎绪挂而鳣鲔来芳饵沉而鰋鲤浮丰伙踰于巨壑信可乐以忘忧晋郭璞盐池赋曰水润下以作咸莫斯盐之㝡灵傍峻岳以发源池茫尔而海渟嗟𤣥液之潜洞羗莫知其所生状委虵其若汉流漫漫以漭漭吁凿凿以粲粲色皜然而雪朗扬赤波之焕烂光旰旰以晃晃隆阳映而不燋洪涔沃而不长磊崔确锷剡棊方玉润膏津雪白凌冈粲如散玺焕若布璋烂然汉明晃尔霞赤望之绛承即之雪积翠涂内映頳液外羃动而愈生损而滋益若乃煎海铄泉或冻或漉所赡不过一乡所营不过钟斛饴戎见轸于西隣火井擅竒乎巴濮岂若兹池之所产带神邑之名岳吸灵润于河汾摠膏液乎浍涑宋谢荘悦曲池赋曰北山兮黛柏南谿兮頳石頳岸兮若虹黛树兮如画暮云兮十里朝霞兮千尺步东池兮夜未久卧西忩兮月向山引一息于䰟内扰百绪于眼前铭陈江总芳林园天渊池铭曰嵗次执徐月维大吕爰命梓匠广修畚锸摽置旧趾开浚昔基东西弥望云雾之所澄荡南北纡萦虹霓之所引曜晓川漾璧似日御之在河宿夜浪浮金疑月轮之驰水府前瞰万雉列榭叅差却拒三袭危峦耸峭瓌鸟异禽自学歌舞神木灵卉不知揺落但叔皮覧海序螭蛟之泛滥吉甫临舟美柽松之蓊茸尚复着在吟咏缄彼缇缃况我君门盛事未纪谬颁待诏谨制铭云石沟熘宻兰渚潮平九华阁道百丈层盈液揺殿色殿冩波明表晋江逌諌凿北池表曰伏承当凿北池及立阁道虽湫阨陋小用功甚㣲又役不扰民赋不及外至简至约诚不可加然于愚懐实有眷眷谿尔雅曰水注川曰谿山渎无所通曰谿管子曰桓公北征孤竹至卑耳之谿俗説曰郗僧施青溪中汎到一曲之处輙作诗一篇益夀见诗笑曰青溪之曲复何穷尽武昌记曰樊山东有小谿夏时懐袖恒有寒气故谓之寒谿裴氏广州记曰管谿周圎丈余水极沸涌如勐火煎油声荆州记曰郦县北五十里有菊谿源出县西北五十里石涧山东南流㑹专水两岸多甘菊盛𢎞之荆州记曰桂阳郡西南宿山水出注大谿号曰横谿水甚深冬夏不干俗谓之贪泉饮者輙冐于财贿诗梁任昉泛长谿诗曰徇禄聚归粮依隠谢羇勒絶物甘离羣长懐忽去国长谿永东舍震区穷水域道遇垂纶叟聊访问津惑弭檝申九言无为累牵纆长泛沧浪水平明至曛黑又落日汎舟东谿诗曰黝黝桑柘繁芃芃麻麦盛交柯谿易隂反景澄余映吾生虽有待乐天庶知命不学梁甫吟唯识沧浪咏田荒我有役秩满余谢病赋宋谢灵运长谿赋曰潭结缘而澄清瀬扬白而戴华飞急声之瑟泊散轻文之涟罗始镜底以如玉终积岸而成沙谷尔雅曰水注谿曰谷毛诗曰葛之覃兮施于中谷维叶萋萋又曰伐木丁丁鸟鸣嘤嘤出自幽谷迁于乔木又曰皎皎白驹在彼空谷老子曰谷得一以盈谷无以盈将恐竭韩子曰昔齐桓公入山问父老此为何谷荅曰臣旧畜牛生犊以子买驹少年谓牛不生驹遂持而去傍隣谓臣愚遂名为愚公谷韩诗外传曰孔子南游适椘至于阿谷之隧有处子佩璜而浣者孔子抽觞以授子贡曰以观其辞刘向别録曰方士传言邹衍在燕燕有谷地美而寒不生五谷邹子居之吹律而温气至而谷生今名黍谷汉武故事曰上㣲时行至柏谷舍于逆旅逆旅翁骂之因从乞浆翁曰止有溺无浆也博物志曰夏桀之时为长夜宫于深谷之中男女杂处三旬不出听政其后大风扬沙一夕填此谷周景式庐山记曰石门是一大谷谷中有修林万顷伟木千寻日月之光罕照焉戴延之西征记曰梓泽去洛城六十里梓泽金谷也中朝贤逹所集赋诗犹存是石崇居处赋晋胡济瀍谷赋曰嘉髙冈之崇峻兮临𤣥谷以逺覧仰髙丘之崔嵬兮望清川之澹澹尔乃涉重险陟榛薄倚春木临幽壑深谷豁以窈蔼髙峯鬰而岝㠋涧释名曰涧间也言在两山间也説文曰涧山夹水也从水间声尔雅曰山夹水曰涧韩宣子曰董安于为赵上地守行石阜山见深涧峭如墻深百仭问其乡左右曰人尝有入此乎曰无有有婴儿狂聋人入此乎曰无有有牛马犬入此乎曰无有安于叹曰吾能治矣使吾法之无改犹入涧之必死则民莫之犯也汉书曰沛公与项籍临广武涧而语数籍以十罪石崇金谷序曰余有别庐在河南界金谷涧中或髙或下有清泉茂树衆果竹木草药之属异苑曰苻坚为慕容冲所袭坚驰騧马墯而落涧追兵㡬及计无由出马即踟蹰临涧垂控与坚坚不能及马又跪而授焉坚援之得登岸而走诗梁刘孝威赋得曲涧诗曰涧流急易转溪竹闇难开近楼俄已失前州忽复回石岸生寒藓沉根渍水苔菱舟失道去归凫迷迳来宋徐谖华林北涧诗曰摠长潭兮括逺源下沉熘兮起轻泉回溪浚兮曲沼阻冲波激兮瀬浅浅贯九谷兮积灵芝飞清涛兮洁澄连浦説文曰浦水濵也风土记曰大水小口别通为浦楚辞曰出溆浦而邅回又曰望美人兮南浦述征记曰兴浦旧魏歩道吴掲水灌之今絶道为浦顾㣲广州记曰溪浦口有蒲母养龙裂断其尾因唿龙掘人时见之则土境大丰而利渉也刘祯京口记曰县城东南大路过长堽五里得屠儿浦者昔诸屠儿居此小浦因以为名也伏滔北征记曰广陵西一里水名公路浦袁术自九江东奔袁谭于下邳由此浦渡因名也诗梁简文帝入溆浦诗曰泛水入回塘空枝度日光竹垂悬扫浪凫疑逺避樯梁丘迟旦𤼵鱼浦潭诗曰鱼潭雾未开赤亭风已飏櫂歌𤼵中流鸣鞞响沓嶂村童忽相聚野老时一望诡怪石异象危絶峯殊状森森荒树齐浙浙寒沙涨藤垂岛异陟崖倾屿难傍表宋王𢎞广陵前浦开表曰伏闻广陵前浦榛芜歴久近复开除清源虗䆳含明内鍳瑞以数致象以类应夫如是者鸾响凤仪可停属而须矣渠史记曰韩闻秦之好兴事欲罢之无令东伐乃使水工郑国间説秦令凿泾水自中山西抵瓠口为渠并比山东注路三百里欲以溉田中作而觉欲杀郑国郑国曰始臣为间然渠成亦秦之利也卒使就渠渠就而用注四万余顷收皆畆一钟于是闗中为沃野秦以富强因命曰郑国渠汉书曰张掖郡有千金渠地理书曰荣阳有浪荡渠颂后汉蔡邕京兆樊惠渠颂曰洪范八政一曰食周礼十职一曰农生民之本于是乎出丰殖财用于是乎在阳陵县东厥地污泥嘉谷不殖光和五年京兆尹樊君勤恤民隠乃命立新渠曩之毒田化为甘壌相与讴谈斐然成章谓之樊惠渠其歌曰我有长流莫或阏之我有沟浍莫有逹之田畴斥卤莫修莫治饥馑困瘁莫恤莫思井盛𢎞之荆州记曰随郡北界有九井相传神农既育九井自穿又云浚一井则衆井水皆动又曰江陵县东北十里天井台东临天井井周回二里许中有潜室人时见之辄有兵㓂戴延之西征记曰太极殿上有金井金博山鹿卢交龙负山于井上有金师子在龙下浔阳记曰盆城灌婴所筑孙权经此城自摽井地令人掘之正得故井铭曰颕隂矦所开云三百年当塞塞后不满百年当为应运者所开权忻悦以为已瑞井甚深大江中风浪此井辄动常当之嵩髙山记曰少室山有云母井异物志曰庐陵城中有一井中有二色水半青半黄黄者灰汁取作糜粥皆作金色土人名灰汁为金因名为金井异苑曰句容县有延陵季子庙庙前井及渎恒自涌沸故曰沸井于今犹然又曰临卭有火井汉室之隆则炎赫弥炽暨桓灵之际火势渐㣲诸葛亮一瞰而更盛诗梁范云咏井诗曰乃鉴长林曲有浚广庭前即源以为浪因方自成圆兼冬积温水叠暑泌寒泉不甘未应竭既涸断来翾又悲故井诗曰因旧未尝改缘甘故先竭歴稔久无禽一朝见开渫泌泉既斯涌短绠将安设已获丁氏利方见管公緤赋晋郭璞井赋曰益作井龙登天凿后土洞黄泉潜源存溱潏潏涓涓尔乃冠玉槛甃鳞错鼓鹿卢挥劲索飞轻祛之缤纷手争骛而牙弱长缧委虵以曽萦瑶瓮龙腾而洒激乃回澄以静映状冏然而镜灼挹之不损停之不溢莫察其源动而愈出信润下而徳施壮邑移以不改独星陈于丘墟兮越百代而犹在守虚静以𤣥澹子不东流而注海晋孙椘井赋曰若行潦之滓浊靡清流以自娱乃喟尔而有感率邻左之数夫脉厥土以兴作登甘醴扵𤣥虚渇人来翔行旅是赖辙耕息肩不期而㑹沈黄李浮朱柰杂狸首之班如飞清尘以洮汰枕𤣥石以盥𠻳喜遨怡以缓带晋江逌井赋曰穿重壤之十仞兮构玉甃之百莭营之不日既汲既渫潜流炤炤寒泉冽冽挹之不损滀之不充纳而不处其有兴而不匮其丰先王借象以辨义君子拟淡以自绥神龙来蟠以育鳞列仙一嗽而云飞賛晋卞敬宗沟井賛曰爰有邃井冽彼下泉引流重壤合耀青天藴甘澄㓗湛尔终年圗象懐恻寄㫖嘉荃铭后汉李尤井铭曰井之所尚寒泉冽清法律取象不槩自平多取不损少取不盈执宪若斯何有邪倾冰易坤卦曰初六履霜坚冰至象曰履霜坚冰至隂始凝也毛诗曰诞寘之寒冰鸟覆翼之又曰二之日凿冰冲冲三之日纳扵陵隂二日夏之十二月三日夏之正月凿取冰冲冲声貎陵隂冰室也汉书曰晁错上书曰夫胡貉之地积隂之处也木皮三寸冰厚六尺孙盛杂语曰王祥字休徴性至孝后母苛虐欲危害祥祥色养无怠盛寒之月后母曰吾思生鱼祥脱衣将剖冰求之有少处冰解下有鱼出因以奉养楚辞曰魂兮归来北方不可以止増冰峩峩飞雪千里邓析书曰明君之御民若乗奔而无辔履冰而负重也孙卿子曰冰生于水而寒于水淮南子曰见一叶之落知嵗之将暮睹瓶中之冰而知天下之寒以近谕逺也左传曰古者日在北陆而藏冰西陆朝觌而出之其藏冰也深山穷谷固隂沍寒于是乎取之老子曰涣若冰将释史记曰周纪曰姜嫄为帝喾元妃出里见巨人迹而履之身动如孕暮而生子以为不祥弃于冰之上鸟以翼覆荐之论衡曰夫㸐一炬火㸑一镬水终日不热也倚一尺冰置庖厨中终夜不寒也何则㣲小之感不能动大也今邹衍之叹不过如一炬尺冰而皇天巨大不徒镬水庖厨也一夫仰叹天为降霜何天之易感霜之易降也吴越春秋曰越王念吴欲复怨非一旦也苦思劳心夜以接日冬寒则抱冰夏热则握火愁心苦志悬胆于户出入尝之不絶于口魏子曰危殆之国治不益之民是犹薄冰当白日聚毛过勐火也博物志曰削冰令圎举以向日以艾承其影则有火出束晳集曰君闻薄冰凝池非登庙之宝零露垂林非缀冕之饰必将採素璧于层山探圎珠于重泉也赋晋顾恺之冰赋曰激厉风而贞质仰和景而融晖清流离之光彻邈云英之巍巍尔乃连绵络幕乍结乍无义刚有拆照壶则虚託形超象比朗𤣥珠若乃上结薄映下镜长泉灵葩随流含馨扬鲜晋庾倐冰井赋曰嘉隂阳之博施美天地之广宣万物杂而无越不易类以相干或专阳负暑或固隂沍寒涂虽殊而同归信协徳而俱延于是孟冬之月羣隂毕升霜雪纷其交沦流波结而成凌启南墉之重隩将却热以藏冰纳逺宫之䆳宇静幽淡以清徴抱坚精之𤣥素发川灵而长凝于是寒往暑来四时代序帝将攘患炎灾是御尔乃擕我同类援我蒸徒将渉寒薮害气是除攀灵舰而增举爰自託于城隅仰瞻重搆俯临隂穴凄清惊冷觱𤼵栗烈余寒严悴凄若霜雪启梁沈约谢勑赐冰启曰窃惟司寒辍响𦕈自前代凌室旷官歴兹永久圣功阐物逸典偹甄穷深既採园池靡用有籍羔秬无灾霜雹津説文曰津水渡也濮小津也论语曰长沮桀溺耦而耕孔子过之使子路问津焉长沮曰夫执舆者为谁子路曰孔丘曰是知津矣列女传曰赵简子南击楚津吏醉卧不能渡简子召欲杀之津吏女子持檝而前曰妾父闻君东渡不测之水恐风波之起故祷九江三淮之神不胜巫祝杯酌余沥醉至于此妾愿以鄙躯易父之死简子将渡少一人乃备员檝遂与渡中流𤼵激棹之歌简子恱以为夫人续汉志曰河东大阳县有茅津北屈县有採桑津铭后汉李尤孟津铭曰洋洋河水赴宗于海经自中州龙图所在黄函白神赤符以信昔有周武集㑹孟津鱼入王舟乃往克殷桥説文曰桥水桥也东楚谓桥为圯纪年曰周穆王三十七年伐楚大起九师至于九江比鼋鼍为梁燕丹子曰燕太子丹质于秦秦王遇之无礼乃求㱕秦王为机发之桥故以陷丹丹过之无虞战国筞曰豫让欲为智伯报雠赵襄子当出伏于桥下至桥马惊曰必是豫让也求之果是史记曰秦昭王四十九年初作河桥又曰文帝行出中渭有一人从桥下走出乗轝马惊使骑捕之属廷尉廷尉张释之治问曰县人来闻跸匿桥下见车骑即走耳张廷尉奏一人犯跸当罚金黄图曰秦始皇兼天下都咸阳端门四达以则紫宫渭水贯都以象天汉横桥南渡以法牵牛论衡曰髙丽国有侍婢自云有气如鸡子来下我故有身后生子曰东明东明善射王恐害其国欲杀之东明走至掩水以弓击水鱼鳖浮而为桥梁苏子曰㣲生与妇人期不来水至抱梁柱而死王隠晋书曰杜豫启建河桥宇冨平津衆论以为周所都经圣贤而不作者必不可作故也豫曰昔造舟为梁则河桥之谓也遂作桥成上从百官临㑹举杯劝豫曰非君桥不立也豫荅诏曰非陛下之明臣亦不获奉成圣制也衆咸称善诗梁简文帝赋得桥诗曰浮梁既冲崄通波信可陵乗空冩渭石跨岸拟河冰斜䦨隠浊雾布影入清渑方知歌绿水无待㮄苍鹰又咏壊桥诗曰虹飞亘林际星渡断山隅斜梁悬水迹畵柱脱轻朱又石桥诗曰惠子临濠上秦王见海神冩虹便欲饮图星逼似真梁萧若静石桥诗曰连延过絶涧迢逓跨长津已数逢仙客兼曾度猎人梁徐摛壊桥诗曰匝栏生闇藓覆版没鱼衣岸曲斜梁岨何时香歩归周庾信看治渭桥诗曰大夫叅下位司职渭之阳冨平移鐡鏁甘泉运石梁跨虹连絶岸浮龟续㫁航春洲鹦鹉色流水桃花香周王襃和治渭桥诗曰东流仰天汉南度似牵牛长堤通角道飞梁跨造舟使者开金堰太守拥河流广陵候涛水荆峡望阳侯波生从故舶沙涨涌新洲天星识辩对捡玉应沉钩陈隂铿赋得渡岸桥诗曰畵桥长且曲傍崄复凭流冩虹晴尚饮图星昼不收跨波连㫁岸接路上危楼栏髙荷不及池清影自浮何必横南渡方复似牵牛太宗文皇帝赋得浮桥诗曰曲岸非千里桥斜异七星暂低逢辇度还髙值浪惊水揺文鹢动䌫转锦花萦逺近随轮影轻重应人行梁庾肩吾石桥诗曰秦王金作柱汉帝玉为栏仙人飞往易道士出归难张文琮赋桥诗曰造舟浮渭日鞭石表秦初星文遥㵼汉虹势尚凌虚已授文成履空题武骑书别有临濠上栖偃独观鱼后周宗羁登渭桥诗曰仲山朝饮马还坐渭桥中南瞻临别馆北望尽离宫四面衣裾合三条冠盖通兰香想和季云起忆成公圮上相知早鸡鸣幸共同艺文类聚卷九艺文类聚卷十钦定四库全书艺文类聚巻十唐欧阳询撰符命部符命春秋潜潭巴曰里社鸣此里有圣人其呴则百姓归之春秋合诚图曰尧母庆都岀观三河奄然隂风赤龙与庆都合生尧河图曰汤母扶都见白气贯月意感而生汤春秋元命苞曰殷纣之时五星聚于房房者苍神之精周据而兴尚书中候曰季秋赤雀䘖丹书入酆止于昌戸昌拜稽首受㝡曰姬昌苍帝子又曰吕尚钓磻谿得玉璜刻曰姬受命吕佐旌又曰武王发渡于孟津中流白鱼跃入王船王俯取鱼长三尺有文王字吕氏春秋曰周文王时见大赤鸟䘖书集于周社文王曰火气胜故其色上赤史记曰帝喾少妃有娀氏女简狄以春分𤣥鸟至之日祀于髙禖有𤣥鸟遗其卯简狄吞之孕生契为殷始祖又曰帝髙阳氏元妃姜嫄见大人之迹履之欣然若感而生后稷弃之寒冰之上鸟翼覆之又弃之隘巷羊牛乳之又弃之平林之上人收养之为周始祖又曰髙祖母媪尝息大泽之陂梦与神遇时雷电晦冥父太公往视见交龙于上已而有娠遂生髙祖又曰髙祖被酒夜经鄷西泽中令一人行前行前者还报曰前有大蛇当径髙祖乃前㧞剑斩蛇蛇分为两道开后人来至蛇所有一老妪夜哭问之妪曰吾子白帝子化为蛇当道今为赤帝子斩之因忽不见汉书曰髙祖元年冬十月五星聚于东井从嵗星也又曰孝昭帝时太山莱芜山南汹汹有数千人声民视之有大石自立髙丈五尺大三十八围入地深八尺三石为足石立后有白乌数千集其㫄宣帝中兴之瑞也又曰昭帝时上林栁树断卧地一朝起立生枝叶有虫食其叶成文字曰公孙病已立又曰昌邑王问社有枯树复生枝叶眭孟以为木下民象当有废改之象公孙氏从民间受命为天子者后宣帝立帝本名病已隋巢子曰昔三苗大乱天命夏属于𤣥宫有大神人面鸟身降而福之司禄益富而国家实司命益年而民不夭四方归之属乃克三苗而神民不违墨子曰夏桀时夭乃命汤于骊宫有神来告曰夏徳大乱往攻之予必使汝大戡之又商王纣时周武王见三神曰予既沉渎殷纣于酒徳矣汝往攻之予必使汝大戡之东观汉记曰光武帝夜生时有赤光室中尽明皇考异之使卜者王长卜之长曰此善事不可言是嵗有嘉禾生一茎九穗长大于凡禾县界大丰熟因名上曰秀又曰光武从邯郸避王郎兵至唿沲河导吏还言河水流澌无船不可济左右皆惶畏为王郎所及上命王霸前往视之实然霸念还言惊衆虽不可渡且临水止尚可为阻即白曰冰坚可渡士衆大喜上大笑曰果妄言也叱至河流澌氷合可履疆以囊盛沙布氷上乃渡渡未毕数车而氷陷也琴操曰鲁哀公十四年西狩薪者获麟击之伤其左足将以示孔子孔子道与相逢见俛而泣抱麟曰尔孰为来㢤孰为来㢤反袂拭面仰视其人龙颜日角夫子奉麟之口须㬰吐三巻图一为赤伏刘季兴为王二为周灭夫子将终三为汉制造作考经夫子还谓子夏曰新主将起其人如得麟者帝王世纪曰燧人之世有大迹出雷泽华胥履之生庖牺氏于成纪也又曰神龙感女登于常羊生炎帝又曰电光绕北斗枢星照郊野感附宝孕二十月生黄帝于夀丘又曰黄帝时有大星如虹下流华渚女节梦接之意感生少昊又曰陶唐之世握登见大虹意感生舜于姚墟又曰修己山行见流星贯昻意感慄然又吞神珠薏苡胷坼而生禹又曰汉昭灵后名含始游浴池有玉鸡衘赤珠出刻曰玉英吞此者王含始吞之生髙祖魏氏春秋曰明帝青龙三年张掖郡删丹县金山𤣥川溢涌宝石负图状象灵龟立于川西有石马七其一仙人骑之其一羁绊之其五有形而不善成有玉匣开盖于前上有玉字玉玦二玉璜一又有麒麟在东凤皇在南白虎在西牺牛在北马自中布列南方有字曰大纣曹金但取之此司马氏革运之徴魏志曰桓帝时有黄星见于楚宋之分辽东殷馗善天文言后五十嵗当有真人起于梁沛之间其锋不可当至是凡五十年而太祖破袁绍天下莫敌矣吴录曰孙坚墓上数有光如云气五色上属天下蔓延数里父老相谓曰此非凡气孙氏其兴乎吴书曰孙坚母懐姙梦肠绕呉阊门孙䇿母懐䇿梦月入懐懐孙权梦日入懐晋中兴书曰中宗元皇帝初诞有神光之异一室尽明所借藁如始刈豫章记曰松阳门内有大梓树大四十五围举树尽枯死永嘉中一旦忽更荣茂太兴中元皇帝果继大业庾仲初杨都赋所云瘣木荟豫章郭璞南郊赋云弊梓擢秀于祖邑也宣帝祖为豫章太守故云祖邑也臧荣绪晋书曰王廙为鄱阳太守有枯樟树更生王敦表劝进中宗曰晧兽应瑞而来臻樟树久枯而更荣孙盛晋阳秋曰秦始皇时望气者言五百年后金陵之地有天子气于是改金陵曰秣陵壍北山以絶其势劵致东游以猒之后五百二十六年而中宗即位于江南又曰太安中嵗镇辰太白四星聚于牛女之间后中宗即位于扬州也武昌记曰孙权猎于樊山见一姥问猎何得荅曰止得一豹姥曰何不坚其尾忽然不见因为立樊姥庙徐爰宋书曰武帝夜生有神光之异室内尽明是夕甘露降于墓树又髙祖举目瞻睐常见二龙在焉始尚㣲小及贵龙形渐长光色转明左右侍者亦数见徴异髙祖既登祚谓羣臣曰朕始望不至此衆人咸撰辞欲盛称功徳王𢎞率尔对曰所谓天命求之不可得推之不可去衆皆以为知言文汉司马相如封禅文曰伊上古之初肇自昊穹之生民歴选列辟以迄于秦率迩者踵武逖听者风声纷纶葳蕤湮灭而不称者不可胜数也继韶夏崇号谥畧可道者七十有二君书曰元首明㢤股肱良㢤因斯以谈君莫盛于唐尧臣莫贤于后稷后稷创业于唐尧公刘𤼵迹于西戎文王改制大行越成故轨迹夷易易遵也湛恩龎鸿易丰也宪度着明易则也垂统理顺易继也是以业隆于襁褓而崇冠于二后未有殊尤絶迹可考于今者也然犹蹑梁父登泰山建显号施尊名大汉之徳㷭涌源泉沕潏曼羡㫄魄四塞云布雾散上畅九垓下泝八埏昆虫闿泽回首面内然后囿驺虞之珍羣徼麋鹿之怪兽导一茎六穗于庖牺双觡共抵之兽招翠黄乗龙于沼钦㢤符瑞臻兹犹以为徳薄不敢道封禅盖周跃鱼陨航休之以燎此之为符也以登介丘不亦恧乎进让之道何其爽与于是大司马进曰陛下仁育羣生义征不譓徳侔徃初功无与二意者泰山梁父设坛场望幸盖上帝垂恩储祉将以庆成陛下谦让而弗𤼵也挈三神之欢缺王道之仪羣臣恧焉夫修徳以钖符奉符以行事不为进越也故圣王不替而修礼地祇谒款天神勒功中岳以章至尊皇皇㢤斯事天下之壮观王者之丕业不可贬也愿陛下全之俾万世得激清流杨㣲波飞英声腾茂实前圣之所以永保鸿名而常为称首者用此冝命掌故悉奏其仪而覧焉于是天子沛然改容曰俞乎朕其试㢤乃迁思回虑摠公卿之议询封禅之事诗大泽之博广符瑞之冨遂作颂曰自我天覆云之油油甘露时雨厥壤可游滋液渗漉何生不育嘉谷六穗我穑曷蓄匪唯雨之又润泽之匪唯徧之我汜布䕶之名山显位望君之来君乎君乎侯不迈㢤般般之兽乐我君囿白质黑章其仪可嘉旼旼穆穆君子之态盖闻其声今亲其来厥途靡从天瑞之徴兹尔于舜虞氏以兴濯濯之麟逰彼灵畤孟冬十月君徂郊祀驰我君舆帝用享祉宛宛黄龙兴徳而升正阳显见觉悟黎蒸于传载之云受命所乗依类託寓喻以封峦披艺观之天人之际已交上下相𤼵允荅圣王之徳竞竞翼翼故曰于兴必虑衰安必思危是以汤武至尊严不失肃祗舜在假典顾省阙遗此之谓也颂魏傅遐皇初颂云寻盛徳以降应着显符于方臻积嘉祚以待期储鸿施于真人昔九代之革命咸受天之休祥匪至徳其焉昭匪至仁其焉章懿大魏之圣后固上天之所兴应灵运以承綂排阊阖以龙升摅皇象以阐化顺帝则以播音遵阳春以行施揆四时以立信运聪明以举善宣柔惠以养人于赫我后迈徳如神化不朞月令不浃辰于是天地休豫灵祇欢欣嘉瑞云集四灵允臻甘露霄零于宫庭醴泉冬涌于中原白雉素乌丹芝朱鱼鳞集羣萃不可胜书信应天之美瑞受命之灵符也然后覧公卿之谠议询百僚之典谟天子乃登彫辇戴羽盖佩玉锵锵銮声哕哕拜上皇告受位兆休祚导神气于是建皇初之上元𤼵旷盪之明诏𤯝灾肆赦盪涤瑕秽崇设九賔溥延公卿嘉羞千品爼豆充庭金石具悬钟鼓毕作歌九功舞八佾鸿泽普皇恩洽民欲得神望塞叙后汉傅干王命叙曰昔在唐虞之禅列于帝典殷周之代叙于诗书天之厯数昭焉着明周笃后稷公刘积徳行仁至乎文武遂成王业虽五徳殊运或禅或征其变化应天与时消息共道一也故虽有威力非天命不授虽有运命非功烈不章自我髙祖袭唐之统受命龙兴讨秦㓕项光有万国世祖攘乱奄复帝字人鬼协谋徴祥焕然皆顺乎天而应乎人也然则帝王之起必有天命瑞应自然之符明统显祚丰懿之业加以茂徳成功贤智之助而后君临兆民为神明所保祐永世所尊崇未见运叙无纪次勲泽不加于民而可力争觊觎神器者也豪桀见二祖无尺地之阶为专智力乗衅而起不知天祚圣哲帝王自有真也哀㢤非徒闇于将来又不考之于既徃矣自开辟已来姦䧺妄动不识天命勇如蚩尤强如共工威如夷羿然皆从分横裂为天下戒又况浅智小才勇不足畏强不足惮未有成资而敢失顺视不轨之事也㢤夫行潦之流不致江海之深丘垤之资不成太山之髙鱼鼈之类不希云龙之轨一官之守不经天人之变当王莽之末英雄四起而邓禹耿弇识世祖之福祚赢粮间行进其䇿谋遂荷肯附之任享佐命之宠张𤣥慕苏秦蒯通之业周旋嚣述西説窦融言未及终而梁綂已诛之矣禹弇见命祚之兆其福如彼张𤣥蔽逆顺之理其祸如此审斯二事趣舍之分明矣且世祖之兴有四一曰帝皇之正綂二曰形相多异表三曰体文而知武四曰履信而好士加之以聪明独㫁达于事机𤼵筞如神应视逺如见近偏旅首进摧莽军百万之衆单师独征平河北万里之功识邓隆之将败知刘兴之必死然犹干干日昃博采训咨㧞吴汉于小尹擢马武于行伍宠功臣以兼国之爵显卓茂以非次之位言语政事文学之士咸尽其材致之宰相权勇毕力于征伐搢绅悉心于左右此其所以成大业也髙祖方娠有云龙之表其始入秦五星同轨以旅于东井在天之符也世祖之徴符其祥可闻也其初育则灵光鍳于室隩嘉禾滋于邑壤其望旧庐有火光之异其渡唿沲有河合之应西门君惠光识其讳强华献符千里同验刘歆改名而陨其身王长错卦而见吉兆故王遵谓之天授非人力也覧废兴之运㑹观徴瑞之攸祚审天应之萌兆察人物之所附念功成而道退无非次而妄据后之人诚能昭然逺覧旷然深悟收莽述之闇惑忠邓耿之𢎞虑好谋而要成临事而知惧距张𤣥之邪説思在三之明数则福禄衍于无穷亦世不失其通路矣文汉扬雄剧秦美新曰上罔显于羲皇中莫盛于唐虞迩靡着于成周仲尼不遭用春秋因斯发言神明所祚兆民所託罔不云道徳仁义礼智独秦崛起西戎因襄文宣灵之僣迹基孝公茂惠文奋昭荘至政破从擅衡并吞六国遂称乎皇帝盛从鞅仪韦斯之邪政驰骛起翦恬贲之用兵刬灭古文刮语烧书㢮礼崩乐涂民耳目遂流唐漂虞涤殷荡周除仲尼之篇籍自勒功业改制度轨量咸稽之于秦纪是以耆儒硕老抱其书而逺逊礼官博士巻其舌而不谈二世而亡何其剧欤帝王之道竞竞乎不可离已夫能贞而明之者穷祥瑞囬而昧之者极妖愆故若古者称尧舜威侮者陷桀纣况尽汛扫前圣数千载功业专用己之私而能享祐者㢤㑹汉祖龙腾丰沛奋迅宛叶自武闗与项戮力咸阳创业蜀汉发迹三秦克项山东而帝天下擿秦政惨酷尤烦者应时而蠲如儒林刑辟厯纪图典之用稍增焉秦余制度项氏爵号虽违古而犹袭之是以帝典阙而不补王纲弛而未张逮至大新受命上帝还资后土顾懐𤣥符灵契云动风偃震声日景炎光飞响盈塞天渊之间乃奉若天命穷宠极崇与天剖神符地合灵契创亿兆规万世卓㦲煌煌真天子之表也若夫白鸠丹乌素鱼㫁虵方斯蔑矣是以𤼵秘府覧书林遥集乎文雅之囿翺翔乎礼乐之场𦙍殷周之失业绍唐虞之絶风懿律嘉量金科玉条焕烂照耀靡不宣臻振鹭之声充庭鸿鸾之党渐阶俾前圣之绪布䕶流衍而不韫椟郁郁乎焕㢤天人之事盛矣鬼神之望允塞绍少典之苗着黄虞之裔帝典阙者已补王纲弛者既张炳炳炜炜岂不懿㢤而述前典巡四民迄四岳增封太山广禅梁甫斯受命者之典业也崇岳渟海通渎之神咸设坛场望受命之臻焉海外遐方信延颈企踵四面内向喁喁如也帝者虽勤恶可以已乎宜命贤哲作典引一篇以示来人摛之罔极令万世常戴巍巍履栗栗嗅馨香含甘实镜纯粹之至精聆清和之正声则百工伊凝庶绩咸熈荷天衢提地釐斯天下之上则已庶可试㢤论后汉班彪王命论曰昔在帝尧之禅曰咨尔舜天之厯数在尔躬舜亦以命禹暨于稷契咸佐唐虞光济四海奕世载徳至于汤武而有天下虽其遭遇异时禅代不同至于应天顺民其揆一焉是故刘氏承尧之祚氏族之世着于春秋唐据火徳而汉绍之始起沛泽则神母夜号以彰赤帝之符由是言之帝王之祚必有明圣显懿之徳丰功厚利积累之业然后精诚通于神明流泽加于生民故能为鬼神所福向天下所归往未见运世无本功徳不纪而得倔起在此位者也世俗见髙祖兴于布衣不达其故以为适遭暴乱得奋其剑游説之士至比天下于逐鹿幸㨗而得之不知神器有命不可以智力求悲夫此世之所以多乱臣贼子者也若然者岂徒闇于天道㢤又不暏之于人事矣夫饿馑流𨽻饥寒道路思有短褐之袭担石之蓄所愿不过一金终于转死沟壑何则贫穷亦有命也况乎天子之贵四海之冨神明之祚可得而妄处㢤故虽遭罹厄㑹窃其权柄勇如信布强如梁籍成如王莽然卒润镬伏锧烹醢分裂又况么么不及数子而欲闇干天位者乎是故驽蹇之乗不骋千里之涂燕雀之俦不奋六翮之用楶棁之材不荷栋梁之任斗筲之子不秉帝王之重易曰鼎折足覆公餗不胜其任也当秦之末豪杰并起共推陈婴而王之婴母止之曰自吾为子家妇而世贫贱今卒冨贵不祥不如以兵属人事成少受其利不成祸有所归婴从其言而陈氏以宁王陵为汉将而母获于楚有汉使来陵母见之谓曰愿告吾子汉王长者必得天下子谨事之无有二心遂对汉使伏剑而死以固勉之夫以匹妇之明犹能推事理之致探祸福之㡬而况大丈夫之事乎是故穷达有命吉凶由人婴母知废陵母知兴此二者帝王之分决矣盖在髙祖其兴也有五一曰帝尧之苗裔二曰体貎多竒异三曰神武有徴应四曰寛明而仁恕五曰知人善任使加之以信诚好谋达于听受见善如不及用人如用己从谏如顺流趍时如响起当食吐哺纳子房之筞㧞足挥洗揖郦生之説悟戍卒之言㫁懐土之情髙四皓之名割肌肤之爱举韩信于行阵收陈平于亡命英䧺陈力羣荣毕举此髙祖之大畧所以成帝业也若乃灵瑞符应又可畧闻矣是以王武感物而折契吕公覩形而进女秦皇东游以厌其气吕后望云而知所处始受命则白蛇分西入闗则五星聚故淮隂留矦谓之天授非人力也歴古今之得失验行事之成败取舍不猒斯位符瑞不周斯度而茍昧权衡越次妄据外不量力内不知命则必䘮保家之主殀天年之夀遇折足之凶伏斧钺之诛英䧺诚知觉寤收陵婴之明分絶信布之觊觎拒逐鹿之瞽説审神器之有授贪不可冀无为二母之所笑则福祚流于子孙天禄其永终矣典引后汉班固典引曰陶唐舍𦙍而禅有虞亦命夏后稷契熈载越成汤武股肱既周天乃归功元首将授汉刘俾其承三季之荒末值亢龙之灾孽悬象闇而恒文乖彛伦斁而旧章缺髙光二圣辰居其域赫赫圣汉巍巍唐基沂测其源乃先孕虞育夏甄殷陶周然后宣二祖之重光袭四宗之缉熈神灵日照光被六幽仁风翔于海表威灵行乎鬼区盛㢤皇家帝世徳臣列辟功君百王荣镜宇宙涣扬㝢内是以来仪集羽族于观魏肉角驯毛宗于外囿扰缁文皓质于郊升黄辉采鳞于沼甘露宵零于丰草三足轩翥于茂树若乃嘉谷灵草竒兽神禽应图合谍穷祥极瑞者朝夕埛牧日月邦畿卓荦方州洋溢乎要荒昔周姬有素雉朱乌𤣥秬黄之事耳君臣动色左右相趋济济翼翼峩峩如也启恭馆之金縢御东序之秘宝是时圣上固已垂精游神包举艺数屡访羣儒俞咨故老与之斟酌道徳之渊源饰覈仁义之林薮以望元符之臻焉将伻万嗣扬洪晖奋景炎扇遗风播芳烈久而逾新用而不竭汪汪乎丕天大律其畴能亘之㢤唐㢤皇㢤皇㢤唐㢤论魏陈王曺植魏徳论曰元气否塞𤣥黄愤薄星辰乱逆隂阳舛错四海鼎沸萧条沙漠武皇之兴也以道凌残义气风发神戈退指则妖雰顺制灵弧云举则朝扬播越唯我圣后神武盖天威光佐扫辰彗北弯首尾争击气齐率然乃电北席卷千里隠乎若崩岳旴乎若溃海愠彼蛮夏蠢尔弗恭脂我萧斧简武錬锋星陈而天运振耀乎南封荆人风靡交益影从军藴余势袭利乗权荡鬼区于白水摛矫制乎遐川仰属目于条支晞弱水之潺湲薄张骞于大夏笑骠骑于祁连其化之也如神其养之也如春柔逺能迩谁敢不賔宪度增饰日耀月光迹存乎建安道隆乎延康于是汉氏归义顾音孔昭显禅天位希唐放尧上犹谦谦弗纳也发不世之明诏薄皇居而弗泰蹈北人之清节美石戸之髙介义贯金石神明以兴神祗致祥干灵效祐于是羣公卿士功臣列辟率尔而进曰昔文王三分居二以服事殷非能之而弗欲盖欲之而弗能况天纲不禁皇纲圮纽侯民非复汉萌尺土非复汉有故武皇创迹于前陛下光美于后盖所谓勲成于彼位定于此者也将使斯民播秬鬯殖灵芝锄六穟挹醴滋遂乃凯风回猋甘露匝时农夫咏于田壠织妇吟而综丝黄吻之齓含哺而怡鲐背之老撃壤而嬉古虽称乎赫胥曷若斯之大治乎于时上冨于春秋圣徳汪濊竒志妙思神鍳灵察方将审御隂阳增耀日月极祯祥于遐奥飞仁风以树惠既游精万机探幽洞深逍遥六艺兼览儒林抗思乎文藻之场囿容与乎道术之彊畔超天路而髙峙阶清云以妙观将叅迹于三皇岂徒论功于大汉天地位矣九域清矣皇化四达帝猷成矣明㢤元首股肱贞矣礼乐既作兴颂声矣固将封泰山禅梁甫歴名川以祈福周五方之灵宇越八九于往素踵帝皇之灵矩流余祚于黎蒸钟元吉乎圣主隋李徳林天命论曰有娀𤣥鸟商以兴焉姜嫄巨迹周以肆焉邑姜梦帝隋以兴焉古今三代灵命如一天下之重不可妄据轩初四帝周余六王借势因基自取而不得也孟轲称仲尼之徳过于尧舜着述成帝者之事弟子备王佐之才墨不代苍泣麟叹凤栖栖汲汲虽圣达而莫许也蚩尤则黄神抗衡共工则黒帝就敌项羽诛秦摧汉宰神州角逐争驱尽威力而无就也其余欻起妭妄何足数者若使四凶执八元之诫三监懐九臣之志韩信彭越深明帝子之符孙述隗嚣妙识真人之出尉逈同讴歌之类王谦比狱讼之民福禄蝉联胡可穷也而违天逆物获罪人神呜唿此前事之大戒矣诛夷烹醢歴代共尤僣逆凶邪时烦狱吏其不戒慎何㢤盖积恶既成心自絶于善道物类相感理必至于诛戮天夺其魄鬼恶其盈故也大帝聪明羣臣正直耳目监于率土赏罚叅于国朝辅助一人覆育兆庶岂有食人之禄受人之荣包藏祸心不殱尽者也必当执法未处其罪司命已除其籍自古明哲虑逺防㣲位尊而心愈下禄厚而志弥约纳宠思之以惧道髙守之以恭克念于此则姧回不至谦光满复义在知㡬吉凶由人妭不自作夙沙则主虽愚蔽民尽知归有苗则始为跋扈终而大服汉南诸国见一面以从殷河西将军率五郡而臣汉故能招信顺之助保太山之安也述魏邯郸淳上受命述曰伊上天阐载自民主肇建歴听风声陶唐为盛虞夏受终殷周革命有禅而帝有代而王禅代虽殊大小繇同于是以汉厯在魏赤运归黄也是故大魏之业皇耀震霆肃清宇内万邦有截师义翼汉奉礼不越饬躬戮力茂亮𢎞烈树深根以厚基播醇泽以酿味含光而弗耀戢翼而弗𤼵将俟圣嗣是遂是达圣嗣承綂爰宣重光陈钖裕下民悦无疆三神冝釐四灵顺方元龟介玉应龙粹黄若云魏徳据兹以昌尔乃鸣玉陟坛三搢以俟既受休命龙旋凤峙煌煌厥晖穆穆容止临下有赫允也天子既践帝位纳玺要绂太常司燎升炮告类珪璋峩峩髦士棣棣跄跄圣躬御䇿以巍巍乎崇功显显乎徳容信帝者之壮业天休之所钟也于时天地咸和日月光精氛祲不作风尘弭清凡在坛埸之位举目平广庭莫不君臣和徳咸玉色而金声屡省万机访谋老成治咏儒墨纳策公卿昩旦孜孜夕惕干干务在谐万国叙彛伦而折不若懐逺人混六合之风纳于仁夀之门刑错靡试偃伯靡军然后乃勒功岱岳升中上𤣥斯因我皇之大摹思心之所存也表魏邯郸淳上受命述表曰臣闻雅颂作于盛徳典谟兴于茂功徳盛功茂传序弗忘是故竹帛以载之金石以声之垂诸来世万载弥光陛下以圣徳应期龙飞在位其有天下也恭已以受天子之籍无为而四海顺风若乃天地显应休徴祥瑞以表圣徳者不可胜载铄乎焕显真神明之所以祚命世之令主也凡自能言之类莫不讴叹于野执笔之徒咸竭文思献诗上颂臣抱疾伏蓐作书一篇欲谓之颂则不能雍容盛懿列伸𤣥妙欲谓之赋又不能敷演洪烈光扬缉熈故思竭愚称受命述艺文类聚巻十艺文类聚卷十一钦定四库全书艺文类聚巻十一唐欧阳询撰帝王部一总载帝王尚书刑徳攷曰帝者天号也王者人称也天有五帝以立名人有三王以正度天子爵称也皇者煌煌也春秋演孔图曰正气为帝间气为臣秀气为人礼斗威仪曰帝者得其根核王者得其英华覇者得其附枝故帝道不行不能王王道不行不能覇覇道不行不能守其身管子曰明一者皇察道者帝通徳者王谋得兵胜者覇吕氏春秋曰始生之者天也养成之者人也能养天之所生而为天子春秋考耀文曰王者徃也神所输向人所乐归春秋繁露曰徳侔天地者称皇帝天祐而子之号称天子董子曰古之人造文字者三画而连其中谓之王三画者天地与人也连中者通其道也取天地与人之才而参之非王者其孰能当是故王者必法天以大仁覆育万物既化而生之又养而成之韩诗外传曰君者何曰羣也敢羣天下万物而除其害者谓之君白虎通曰帝王者号也号者功之表也所以表功明徳号令臣下者也徳合天地者称帝仁义合者称王别优劣也又曰接上称天子者明以爵事天也接下称帝王者明位号天下至尊之称汉杂事曰古者天子称皇其次称王秦承百王之末为汉驱除自以徳兼三皇五帝故并为号帝王世纪曰孔子称天子之徳感天地洞八方是以化合神者称皇徳合天地者称帝仁义合者称王蔡邕独断曰上者尊位所在也太史令司马迁记事当言帝则依违之但言上不敢泄渎者尊号言尊尊之义也乘舆出于律文曰敢盗乘舆服御物谓天子所服食者也天子至尊不敢泄渎言之故託于乘舆也天子以天下为家不以京师宫室为常处当乘舆行天下故谓之车驾天子自谓行在所今虽在京师言在行所也廵狩天下所奏事处皆为宫在长安则曰长安宫在泰山则曰泰山宫唯当时所在礼记曰天子者与天地参徳配天地兼利万物与日月并明明照四海而不遗微小其在朝廷则道仁圣礼义之序燕处则聼雅颂之音行歩则有环珮之声升车则有鸾和之音居处有礼进退有度百官得其宜万事得其序六韬曰王者之道如龙之首髙居逺望深视而审聼神其形而散其精若天髙而不可极若川深而不可测故可怒而不怒臣乃为虎可杀而不杀大贼乃发兵势不行敌国乃强管子曰黄帝立明堂之议上观于贤也尧有衢室之问下聼于民也舜有告善之旌而主不蔽也禹立谏鼓于朝而备讯也汤有总街之廷观民非也武王有灵台之宫贤者进也此古圣帝明王所以有而勿失得而勿止也尸子曰孔子曰商汝知君之为君乎子夏曰鱼失水则死水失鱼犹为水也孔子曰商知之矣庄子曰赫胥氏之时民居不知所为行不知所之含哺而熈鼓腹而逰又曰昔容成氏大庭氏栢皇氏轩辕氏尊卢氏伏羲氏当是时也结绳而用之甘其食羙其服乐其俗安其居邻国相望鸡狗之音相闻民至老死不相徃来若此时则至治也孙卿子曰人主者守至约而详事至狭而切垂衣裳不下簟席之上而海内之民莫不愿得以为帝王吕氏春秋曰五帝先道而后徳故徳莫盛焉三王先徳而后事故事莫功焉五覇先事而后兵故兵莫强焉韩子曰明王制其臣下者二柄而已矣二者刑徳也杀戮之谓刑庆赏之谓徳淮南子曰帝者体太一王者法隂阳覇者则四时君者用六律体太一者牢笼天地弹压山川含吐隂阳申洩四时纪纲八极经纬六合覆露照𨗳普汜而无私翾飞蠕动莫不仰徳而生法阴阳者承天地之和形万类之体含气化物以成形类则四时者春生夏长秋收冬藏取与有节出入有时开阖张歛不失其序喜怒刚柔不杂其理用六律者生之与杀也赏之与罚也予之与夺也非此无道又曰人主者以天下之目视以天下之耳聼以天下之智虑以天下之力动是故号令能下究而臣情得上闻百官修道羣臣辐凑喜不以赏赐怒不以罪诛潜夫论曰太古之时兆黎初载未有上下而自顺序天未事焉君未设焉末后矫处或相凌虐为萌巨害于是天命圣人使司牧之勿令失性四海蒙利草木被徳恭俭奉戴谓之天子箴晋潘尼乘舆箴曰皇极肇建两仪既分彛伦未序万邦糺纷国事明主家奉严君各有攸尊徳用不勤煌煌四海蔼蔼万乗匪贤焉倚匪哲焉凭左辅右弼前疑后承一日万机业业竞竞夫出其言善则千里是应而莫余违亦丧邦有征辛作琁室而夏兴瑶台糟丘酒池象箸玉杯叔世道衰末俗化浅躭乐逸逰荒淫沈湎不式古训而好是佞辩不遵正路而覆车是践灭败之效载在前典匪唯凌夷厥世用殄故曰树君如之何将民是司牧视之犹伤知其寒燠故能抚之斯柔而敦之斯睦无逺不懐靡思不服夫岂厌纵一人而玩其耳目内迷声色外荒驰逐不修政事而终于颠覆论汉贾谊过秦论曰秦孝公据崤函之固拥雍州之地君臣固守以窥周室有席卷天下包举宇内囊括四海之意并吞八荒之心当是时也商君佐之内立法度务耕织修守战之具外连衡而鬬诸侯诸侯恐惧㑹盟而谋弱秦不爱珍器重寳肥饶之地以致天下之士合从缔交相与为一当此之时齐有孟甞赵有平原楚有春申魏有信陵此四君者皆明智而忠信寛厚而爱人尊贤重士约从离横兼韩魏燕楚宋卫中山之衆甞以什倍之地百万之师叩闗而攻秦秦人开闗延敌九国之师遁逃而不敢进秦无亡矢遗镞之费天下诸侯已困矣及至秦始皇奋六世之余烈振长策而御宇内吞二周而亡诸侯履至尊而制六合执敲扑以鞭笞天下威振四海南取百越之地以为桂林象郡百越之君俛首系颈委命下吏乃使蒙恬北筑长城而守藩篱却匈奴七百余里胡人不敢南下而牧马士不敢弯弓而报怨然后践华为城因河为池据亿丈之城临不测之谿以为固良将劲弩守要害之处信臣精卒陈利兵而谁何天下已定始皇自以为闗中之固金城千里子孙帝王万世之业也始皇既没余威振于殊俗然而陈渉瓮牖绳枢之子甿𨽻之人而迁徙之徒也材能不及中人率罢散之卒将数百之衆转而攻秦山东豪俊蜂起而亡秦族矣且夫天下非小弱也雍州之地崤函之固自若也陈渉之位非尊于齐楚燕赵韩魏宋衞中山之君也锄耰棘矜非锬于钩㦸长铩也谪戍之衆非抗于九国之师也深谋逺虑行军用兵之道非及曩时之士也然而成败异变功业相反试使山东之国与陈渉度长絜大比权量力则不可同年而语矣然秦以区区之地致万乗之权招八州而朝同列百有余年矣然后以六合为家崤函为宫一夫作难而七庙隳身死人手为天下之笑者何也仁义不施而攻守之势异也魏王粲难钟荀太平论曰圣莫盛于尧而洪水方割丹朱淫虐四族㓙佞矣帝舜因之而三苗畔戾矣禹又因而防风为戮矣此三圣古之所大称也继踵相承且二百年而刑罚未甞一世而乏也然则此三圣能平三圣能平则何世能致之乎孔子称曰唯上智与下愚不移不移者丹朱四凶三苗之谓也当纣之世殷罔不小大好草窃姦宄周公迁殷顽民于洛邑其下愚之人必有之矣周公之于三圣不能踰也三圣有所不化矣有所不移矣周公之不能化殷之顽民所可知也茍不可移必或犯罪罪而弗刑是失所也犯而刑之刑不可错矣孟轲有言尽信书不如无书有大而言之者刑错之属也岂亿兆之民歴数十年而无一人犯罪一物失所哉谓之无者尽信书之谓也魏曹冏六代论曰昔者夏殷周歴世数十而秦二世而亡何则三代之君与天下共其民故天下同其忧秦王独制其民故倾危而莫救先王知独治之不能乆也故与人共治之知独守之不能固也故与人共守之兼亲疎而两用参同异而并进是以轻重足以相镇亲疎足以相卫兼并路塞逆节不生及其衰也桓文率礼包茅不贡齐师伐楚宋不城周晋戮其宰王纲弛而复张诸侯傲而复肃二覇之后浸以陵迟吴楚凭江负固方城虽心希九鼎而畏廹宗姬姦情散于胸懐逆谋消于脣吻斯岂非信重亲戚任用贤能枝叶硕茂本根赖之至于王赧降为庶人犹枝干相持得居虚位海内无主四十余年秦据势胜之地骋谲诈之术征伐闗东蚕食九国至于始皇乃定天位旷日若彼用力若此非深根固蔕不拔之道乎汉祖奋三尺之劔骋乌合之衆五年之中而成帝业自开辟已来其兴功立勲未有若汉之易者也夫伐深根者难为功摧枯朽者易为力理势然也汉鍳秦之失封植子弟及诸吕擅权图危刘氏而天下所以不倾动百姓所以不易心者徒以东牟朱虚受命于内齐代吴楚作卫于外向使髙祖踵亡秦之法忽先王之制则天下已𫝊非刘氏有也大魏之兴观五代之存亡而不用其长䇿覩前车之倾覆而不改其辙迹子弟王空虚之地君有不使之民宗室窜于闾阎不闻邦国之政权均匹夫势齐凡庶内无深根不拔之固外无磐石宗盟之助非所以安社稷为万世之业也晋陆机辨亡论曰昔汉氏失御姦臣窃命祸基京畿毒徧宇内皇纲㢮紊王室遂卑于是羣雄蜂骇义兵四合吴武烈皇帝慷慨下国电𤼵荆南权略纷纭忠勇伯世威稜则夷羿震盪兵交则丑虏授馘遂扫清宗祊蒸禋皇祖于时云兴之将带州飈起之师跨邑虽兵以义合同盟戮力然皆包藏祸心阻兵怙乱或师无谋律丧威稔冦忠规武节未有如此其着者也武烈既没长沙桓王逸才命世弱冠秀发招揽遗老与之述业神兵东驱奋寡犯衆攻无坚城之将战无交锋之虏诛叛柔服而江外底定饬法修师则威徳翕赫将北伐诸华诛鉏干纪旋皇舆于夷庚反帝座乎紫闼挟天子以令诸侯清天歩而归旧物戎车既次羣凶侧目大业未就中世而殒用集我太皇帝以竒踪袭于逸轨睿心因乎令图从政咨于故实播宪稽乎遗风而加之以笃固申之以节俭畴咨俊茂好谋善断束帛旅于丘园旌命交乎涂巷故豪彦寻声而向臻志士希光而景骛异人辐辏勐士如林谋无遗谞举不失䇿故遂割据山川跨制荆吴而与天下争衡矣故魏人请好汉氏乞盟遂跻天号鼎跱而立于是讲八代之礼蒐三皇之乐告类上帝拱揖羣后虎臣毅卒循江而守长棘劲铩望飈而奋庶尹尽规于上四民展业于下化协殊裔风衍遐圻乃俾一介行人抚廵外域巨象逸骏扰扵外闲明珠玮寳耀于内府珍瑰重迹而至竒玩应响而赴輶轩骋于南荒冲輣息于朔野齐民免干戈之患戎马无晨服之虞而帝业固矣爰及末叶羣公既丧然后黔首有瓦解之志皇家有土崩之衅厯命应化而微王师蹑运而𤼵卒散于阵民奔于邑城池无藩篱之固山川无沟阜之势军未浃辰而社稷夷矣虽忠臣𤼵愤烈士死节将奚救哉夫曹刘之将非一世所选向时之师无曩日之衆战守之道抑有前符险阻之利俄然未改而成败贸理古今诡趣何哉彼此之化殊授任之才异也又辨亡论下曰昔三方之王也魏人据中夏汉氏有岷益吴制荆扬而掩交广曹氏虽功济诸华虐亦深矣其民怨矣刘公因险饰智功已薄矣其俗陋矣吴桓王基之以武太祖成之以徳聪明睿达懿度深逺矣其求贤如弗及恤民如稚子接士尽盛徳之容亲仁罄丹府之爱拔吕蒙于戎行擢潘濬于系虏推诚信士不恤人之我欺量能授器不患权之我逼地方几万里带甲将百万其野沃其民练其器利其财丰东负沧海西阻险塞长江制其区宇峻山带其封域国家之利未有巨𢎞于兹者矣借使中才守之以道善人御之有术敦率遗典勤民谨政循定䇿守常险则可以长世永年未有危亡之患易曰汤武革命顺乎天太𤣥曰乱不极则治不形言帝王之因天时也古人有言曰天时不如地利易曰王侯设险以守其国言为国之恃险也又曰地利不如人和在徳不在险言守险之由人也吴之兴也参而由焉孙卿所谓合其参者也及其亡也恃险而已又孙卿所谓舍其参者也夫四州之萌非无衆也大江之南非乏俊也山川之险易守也劲利之器易用也先攻之䇿易循也功不兴而祸遘何哉所以用之者失也故先王达经国之长规审存亡之至数谦已以安百姓敦惠以致人和寛冲以诱俊乂之谋慈和以结士民之爱是以其安也则黎元与之同庆及其危也则兆庶与之共患安与衆同庆则危不可得也危与下共患则其难不足恤也夫然故能保其社稷而固其土宇麦秀无悲殷之思黍离无愍周之感矣晋干寳晋纪总论曰昔髙祖宣皇帝以雄才硕量应运而仕至于百姓与能大象始构矣世宗承基太祖继业始当非常之礼终受备物之钖至于世祖遂享皇极正位居体聿修祖宗之志思辑战国之苦腹心不同公卿异议而独纳羊祜之䇿至于咸宁之末遂排羣议而仗王杜之决汎舟三崃介马桂阳役不二时江湘来同掩唐虞之旧域班正朔扵八荒太康之中天下书同文车同轨牛马被野余粮栖亩行旅草舍外闾不闭虽太平未洽亦百代一时矣二十余年而河洛为墟戎羯称制二帝失尊山陵无所何哉树立失权託付非才四维不张而茍且之政多也夫天下者大器也器大者不可以小道理势重者不可以争竞扰古先哲王知其然也是以扞其大患而不有其功御其大灾而不尸其利是以感而应之悦而归之如晨风之郁北林鱼龙之趋渊泽也然后设礼文以理之断刑罚以威之故衆悦其教而安其俗君子勤礼小人尽力亷耻笃于家闾邪僻销于胸懐又况可奋臂大唿聚之以干纪作乱之事乎加之朝寡醇徳之士乡乏不二之老风俗淫僻趣向失所学者以荘老为宗而黜六经谈者以虚薄为辨而贱名检当官者以望空为髙而笑勤恪刘颂屡言治道傅咸毎纠邪正皆谓之俗吏若夫文王日昃不暇食仲山甫夙夜匪懈者葢共嗤黜以为灰尘而相诟病矣由是毁誉乱于善恶之实情慝奔于货欲之涂选者为人择官官者为身择利其妇女荘栉织絍皆取成于婢仆未甞知女功丝枲之业中馈酒食之事也故皆不耻淫佚之过不拘妬忌之恶有杀戮妾媵有黩乱上下父兄不之罪天下莫之非人况责之闻四教于古修贞顺于今以辅佐君子者哉礼法刑政于此大壊如室之斯构而去其凿契如水斯积而决其隄防如火斯畜而离其薪燎也国将亡本必先颠其此之谓乎天皇氏颜峻始学篇曰天地立有天皇十三头号曰天灵治万八千嵗洞冥记曰一姓十三人也徐整三五厯纪云嵗起摄提元气肇有神灵一人有十三头号天皇春秋纬曰天皇地皇人皇兄弟九人分九州长天下也遁甲开山图曰天皇被迹在桂州崑崙山下地皇氏颜峻始学篇曰地皇十一头治八千嵗帝系谱曰地皇治一万八千嵗以火徳王遁甲开山图曰地皇兴于熊耳龙门山人皇氏颜峻始学篇曰人皇九头兄弟各三百嵗依山川土地之势裁度为九州各居其一方因是而区别荣氏曰人皇兄弟九人生于刑马山身九色有巢氏颜峻始学篇曰上古皆穴处有圣人教之巢居号大巢氏皇甫谧以为有巢在女娲之后遁甲开山图曰石楼山在琅琊昔有巢氏治此山南燧人氏尚书大传曰燧人为燧皇以火纪官礼含文嘉曰燧人始鑚木取火炮生为熟令人无腹疾遂天之意故为燧人太昊庖牺氏易曰古者庖牺氏之王天下也仰则观象于天俯则观法于地观鸟兽之文与地之宜近取诸身逺取诸物于是始作八卦以通神明之徳以类万物之情结绳而网罟以畋以渔葢取诸离礼含文嘉曰伏羲徳洽上下天应以鸟兽文章地应以龟书伏羲乃则象作易帝王世纪曰太昊帝庖牺氏风姓也虵身人首有圣徳都陈作瑟三十六絃賛魏陈王曹植庖羲賛曰木徳风姓八卦创焉龙瑞名官法地象天庖㕑祭祀罟网鱼畋瑟以像时神徳通𤣥帝女娲氏淮南子曰徃古之时四极废九州裂天不兼覆地不周载勐兽食精民鸷鸟攫老弱于是女娲鍊五色石以补苍天断鳌足以立四方极苍天神四极正淫水涸冀州平狡虫死精民生背方州抱圆天帝王世纪曰帝女娲氏亦风姓也作笙簧亦虵身人首一曰女希是为女皇其末诸侯共工氏任知刑以强伯而不王賛魏陈王曹植女娲賛曰古之国君造簧作笙礼物未就轩辕纂成或云二皇人首虵形神化七十何徳之灵炎帝神农氏易曰神农氏作斵木为耜揉木为耒耒耨之利以教天下葢取诸益日中为市致天下之货交易而退各得其所葢取诸噬嗑周书曰神农之时天雨粟神农耕而种之作陶冶斤斧为耜鉏耨以垦草莽然后五谷兴以助菓蓏实春秋命厯序曰有神人名石年苍色大眉戴玉理吕氏春秋曰神农教曰士有当年不耕者则天下或受其饥矣女有当年不绩者则天下或受其寒矣故夫亲耕妻亲绩贾谊书曰神农以为走禽难以乆养民乃求可食之物甞百草察实咸苦之味教民食谷帝王世纪曰炎帝神农氏姜姓也人身牛首长于姜水有圣徳都陈作五絃之琴始教天下种谷故号神农氏诸侯夙沙氏叛不用命箕文谏而杀之炎帝退而修徳夙沙之民自攻其君而归炎帝賛魏陈王曹植神农賛曰少典之𦙍火徳承木造为耒耜𨗳民播谷正为雅琴以畅风俗黄帝轩辕氏易曰黄帝垂衣裳而天下治葢取干坤也左传曰郯子曰黄帝以云纪官故为云师而云名河图挺佐辅曰黄帝修徳立义天下大治乃召天老而问焉余梦见两龙挺白图以授余于河之都天老曰河出龙图雒出龟书纪帝录列圣人之姓号兴谋治太平然后凤皇处之今凤皇以下三百六十日矣天其受帝图乎黄帝乃袚斋七日至于翠妫之川大鲈鱼折熘而至乃与天老迎之五色毕具鱼汎白图兰叶朱文以授黄帝名曰録图龙鱼河图曰黄帝时有蚩尤兄弟八十一人并兽身人语铜头鐡额食沙石子造立兵杖刀㦸大弩威振天下诛杀无道不仁慈万民欲令黄帝行天下事黄帝仁义不能禁蚩尤黄帝仰天而叹天遣𤣥女下授黄帝兵信神符制伏蚩尤帝因使之主兵以制八方蚩尤没后天下复扰乱黄帝遂畵蚩尤形像以威天下天下咸谓蚩尤不死八方万邦皆为弭伏春秋内事曰轩辕氏以土徳王天下始有堂庑髙栋深宇以避风雨列子曰黄帝喜天下之戴已也养正命娱耳目乃喟然叹曰养一已治万物其患如此于是放万机舍宫寝退而闲居大庭之馆斋心服形三月不亲政事昼寝而梦游于华胥华胥氏国不知距齐国几千里葢非舟车足力之所及神游而已其国入水不溺入火不热乗空如履实寝虚若处牀黄帝既寤怡然自得又二十八年天下大治几若华胥国矣淮南子曰黄帝治天下而力牧太山稽辅之使强不得掩弱衆不得暴寡人民保命而不夭嵗时熟而不㓙百官正而无私辅弼公而不阿道不拾遗市不预贾城郭不闭邑无盗贼人相让以财狗彘吐菽粟于道路而无忿争之心于是日月精明星辰不失其行风雨时节五谷登熟虎豹不妄噬鸷鸟不妄搏凤皇翔于庭麒麟游于郊青龙进驾飞黄伏皁诸北儋耳之国莫不献其贡职史记封禅书曰黄帝得僊上天羣臣葬其衣冠帝王世纪曰黄帝有熊氏少典之子姬姓也生夀丘长于姬水龙颜有圣徳受国于有熊居轩辕之丘故因以为号治五气设五量及神农氏衰黄帝修徳抚民诸侯咸去神农而归之黄帝于是乃扰驯勐兽与神农氏战于版泉之野三战而克之又征诸侯使力牧神皇直讨蚩尤氏擒之于涿鹿之野使应龙杀之于凶黎之丘凡五十二战而天下大服有妃生二十五子黄帝在位百年而崩年百一十嵗矣或𫝊以为仙或言夀三百嵗葬于上郡阳周之桥山抱朴子曰黄帝生而能言役使百灵可谓天授自然体之者犹复不敢端坐而得道故陟王屋而受丹经到鼎湖而飞流珠登崆峒而问广成之具茨而事大隗适东岱而奉中黄入金谷而谘子心论𨗳养而质𤣥素二女精推歩则访山稽力牧讲占候则询风后着体侯则受雷岐审攻战则纳五音之䇿穷神姦则记泽之辞相地理则书青乌之説救伤残则缀金冶之术故能毕记秘要穷尽道真遂升龙以髙济与天地乎罔极颂晋牵秀黄帝颂曰邈矣黄轩应天载灵通幽逺览观象设形诞敷厥训彛伦攸经徳从风流化与云征皇猷允塞地平天成爰登方岳封禅勒成纷然凤举龙腾太清违兹九土陟彼髙冥民斯攸慕涕泗沾缨遐而不坠式颂徳声賛魏陈王曹植黄帝賛曰少典之孙神明圣哲土徳承火赤帝是灭服牛乗马衣裳是制氏云名官功冠五列又黄帝三鼎賛曰鼎质文精古之神器黄帝是铸以像太一能轻能重知凶识吉世衰则隠世和则出晋曹毗黄帝賛曰轩辕应𤣥期㓜能聪百神体鍊五灵妙气含云露津掺石曾城岫铸鼎荆山濵豁焉天扉辟飘然跨腾鳞仪辔洒长风褰裳蹑紫宸周庾信黄帝见广成画賛曰治身紫府问政青丘龙湖鼎没丹灶珠流疎云即雨落木先秋至道须极长生可求少昊金天氏左传曰郯子曰我髙祖少昊挚之立也凤鸟适至故纪于鸟为鸟师而鸟名焉帝王世纪曰少昊帝名挚字青阳姬姓也降居江水有圣徳邑于穷桑以登帝位都曲阜故或谓之穷桑即图䜟所谓白帝朱宣者也故称少昊号金天氏在位百年而崩賛陈思王曹植少昊賛曰祖自轩辕青阳之裔金徳承土仪凤帝世官鸟号名殊职别系农正扈氏各有品制颛顼髙阳氏史记曰帝颛顼髙阳者静深有谋疏通知事北至幽陵南至交趾西济流沙东至蟠木动静之物大小之神日月所照莫不砥属帝王世纪曰帝颛顼髙阳氏黄帝之孙昌意之子姬姓也母曰景仆蜀山氏女为昌意正妃谓之女枢金天氏之末女枢生颛顼于若水首戴干戈有圣徳父昌意虽黄帝之嫡以徳劣降居若水为诸侯及颛顼生十年而佐少昊二十而登帝位平九黎之乱以水事纪官南正重司天以属神北正黎司地以属民于是民神不杂万物有序始都穷桑徙商丘命飞龙効八风之音作乐六英以祭上帝世有才子八人号八凯颛顼在位七十八年年九十一嵗嵗在鹑火而崩葬东郡顿丘广阳里賛魏曹植帝颛顼賛曰昌意之子祖自轩辕始诛九黎水徳统天以国为号风化神宣威畅八极靡不祇䖍帝喾髙辛氏史记曰帝喾髙辛氏者黄帝之曾孙也父曰蟜极蟜极父曰𤣥嚣𤣥嚣父曰黄帝自𤣥嚣与蟜极不得在位帝喾生而神灵自言其名日月所照风雨所至莫不从助帝王世纪曰帝喾髙辛氏姬姓也有圣徳年十五而佐颛顼四十登位都亳以人事纪官故以勾芒为木正祝融为火正蓐收为金正𤣥冥为水正后土为土正是五行之官分职而治诸侯于是化被天下遂作乐六茎以康帝位世有材子八人号曰八元亦纳四妃卜其子皆有天下元妃有台氏女曰姜嫄生后稷次有娀氏女曰简翟生卨次陈丰氏女曰庆都生放勋次娵訾氏女曰常仪生挚帝喾在位七十年年百五嵗而崩葬东郡顿丘广阳里賛魏陈思王曹植帝喾賛曰祖自轩辕𤣥嚣之裔生言其名木徳帝世抚宁天地神圣灵察教弭四海明并日月帝尧陶唐氏尚书尧典曰若稽古帝尧曰放勋钦明文思安安允恭克让光被四表格于上下克明俊徳以亲九族九族既睦平章百姓百姓昭明协和万邦黎民于变时雍论语曰大哉尧之为君也巍巍乎唯天为大唯尧则之荡荡乎民无能名焉巍巍乎其有成功也焕乎其有文章春秋元命苞曰尧眉八采是谓通明厯象日月琁玑玉衡尚书中候曰帝尧即政荣光出河休气四塞龙马衔甲赤文绿色甲似龟背五色有列星之分斗政之度帝王录纪兴亡之数大戴礼曰宰我曰请问帝尧孔子曰其仁如天其智如神就之如日望之如云富而不骄贵而不豫淮南子曰人之所以乐为天子者以其穷耳目之欲而适躬体之便也今髙台曾榭人之所丽也而尧采椽不斵斥题不枅珍恠竒味人之所羙也而尧粝粱之饭藜藿之羮文锦狐白人之所好也而尧布衣掩形鹿裘御寒养生之具厚不加以增之以大任重之忧故举天下而𫝊之舜若释负然帝王世纪曰帝尧陶唐氏祁姓也母庆都孕十四月而生尧于丹陵名曰放勋鸟庭河胜或从母姓伊氏年十五而佐帝挚受封于唐为诸侯身长十尺甞梦天而上之故二十而登帝位都平阳置敢谏之鼔命羲和四子羲仲羲叔和仲和叔分掌四时方岳之职故名曰四岳也诸侯有苗氏处南蛮而不服尧征而克之于丹水之浦乃以尹夀许由为师䕫放山川谿谷之音作乐大章天下大和百姓无事有五十老人击壤于道观者叹曰大哉帝之徳也老人曰吾日出而作日入而息凿井而饮耕田而食帝何力于我哉于是景星曜于天甘露䧏于地朱草生于郊凤皇止于庭嘉禾孳于亩醴泉涌于山焦侥民来贡没羽厨中自生肉脯其薄如翣形摇鼓自生风使食物寒而不臰名曰翣脯又有草夹阶而生随月生死王者以是占日月之数惟盛徳之君应和而生故尧有之名曰蓂荚始封稷契咎繇褒进伯禹纳舜于大麓后年二月又率羣臣刻璧为书东沈洛水言天命当𫝊舜之意今中候运衡之篇是也凡尧即位九十八年年百一十八嵗乃殂百姓如䘮考妣三载四海遏宻八音葬于济隂之成阳西北是为谷林尧取富宜氏女曰女皇生丹朱又有庶子九人皆不肖故以天下命舜曰咨尔舜天之厯数在尔躬允执其中四海困穷天禄永终及尧三年䘮毕舜践天子位符子曰尧曰余坐华殿之上森然而松生于栋余立櫺扉之内霏焉而云生于牖虽面䨇阙无异乎崔巍之冠蓬莱虽背墉椁无异乎廻峦之萦崑崙余安知其所以安賛魏陈王曹植帝尧畵賛曰火徳统位父则髙辛克平共工万国同尘调适隂阳其恵如春巍巍成功配天则神帝舜有虞氏尚书舜典曰慎徽五典五典克从纳于百揆百揆时叙賔于四门四门穆穆纳于大麓烈风雷雨弗迷帝曰咨尔舜询事考言乃言底可绩三载汝陟帝位礼记曰子曰舜其大智也与好察迩言隠恶而扬善执其两端用其中于民其斯以为舜乎又曰昔舜作五絃之琴以歌南风论语曰无为而治者其舜也与夫何为哉恭已正南靣而已矣孝经援神契曰舜龙颜重瞳大口手握襃雒书灵准聼曰有人方面日衡重华握石推懐神珠舜受终凤皇仪黄龙感朱草生蓂荚孳西王母授益地图孟子曰鸡初鸣而起孳孳为善者舜之徒也鸡初鸣而起孳孳为利者跖之徒也又曰尧之扵舜使其子九男事之妻以二女焉百官牛羊仓廪备以养舜于畎亩之中而后举加诸上位又曰舜闻一善言见一善行若决江湖沛然莫之能御也尸子曰舜一徙成邑再徙成都三徙成国尧闻其贤徴之草茅之中与之语礼乐而不逆与之语政至简而行与之语道广大而不穷于是妻之以媓媵之以娥九子事之而託天下焉韩子曰歴山农者侵畔舜徃耕朞年而耕者让畔河濵渔者争舜徃渔朞年而渔者让长东夷之陶者苦窳舜徃陶朞年而器以牢吕氏春秋曰舜有子九人不予其子而授禹至公也帝王世纪曰帝有虞氏姚姓也目重瞳故名重华字都君有圣徳始迁于负夏贩于顿丘债于𫝊虚家本冀州毎徙则百姓归之尧于是见舜于贰官设飨礼迭为賔主南面而问政尧乃试以五典遂举八凯使佐后土以揆百事举八元使布五教于四方舜于是有大功二十故梦眉长与发等尧乃赐舜以昭华之玉老而命舜代已摄政舜东廵狩登南山观河渚受图书襃赐羣臣尊任伯禹稷契臯繇伯益地有苗氏负固不服禹请征之舜曰我徳不厚而行武非道也吾前教由未也乃修教三年执干戚而舞之有苗请服立诽谤之木申命九官十二牧三载一考绩三考黜陟幽明禹为司空功被天下弃为后稷播时百谷契为司徒敬敷五教臯繇为士典刑惟明倕为共工莫不致力益为朕虞庶物繁植伯夷为秩宗三礼不阙䕫为乐正神人以和龙为纳言出内惟允于是俊乂在官羣后徳让百僚师师以五采章施于五色为服以六律五声八音协治治用之和蒸民乃粒万邦作乂庶绩咸熙乃作大韶之乐箫韶九成凤皇来仪击石拊石百兽率舞故孔子称韶尽羙矣又尽善也景星曜于房羣瑞毕致地出乘黄舜于是徳被天下荐于天使禹摄政有苗氏叛南征崩于鸣条殡以瓦棺葬于苍梧九疑山之阳是为陵零谓之纪市在今营道下有羣象为之耕賛魏陈王曹植帝舜賛曰颛顼氏族重瞳神圣克协顽声应唐涖政除凶举俊以齐七政应厯受禅显天之命晋夏侯湛虞舜賛曰有虞愔愔揖让鼓琴垂拱临民咏彼南音世澄道𤣥天下混心民思王度如玉如金晋庾阐虞舜像賛并序曰夫至道𤣥妙非器象所载灵化潜融非轨迹所𫝊故道资冲朴则谓之三皇徳被羣生则号称舜禹是以先王因其㑹通制为准极功格于天则配于上帝法施于民则载在祀典然后名教彰于至治王道焕乎无穷故兹堂之构也有自来矣然树寝所以栖神而寝非神之所期立像所以表徳而像非徳之所存若乃废其轨景洞其𤣥真虽冥照之鉴独朗天下恶乎注其耳目哉遂乃显图灵像廓其庙坛俾天光焜于宇宙南风散乎五絃岂谓神道之妙可寄之于有涯哉葢亦畅悠悠者之心也其辞曰𤣥像焜燿万物含灵飞龙在天阳徳文明神道虽寂务由机生拥琴髙咏寄和五声𤣥风既畅妙尽无名民鉴其朗孰测窈冥周庾信舜干戚畵賛曰平风变律击石来仪先齐七政更服三危朱干独舞玉戚空麾南风一曲恭已无为碑后魏温子昇舜庙碑曰懐山不已龙门未辟大道御世天下为公感梦长人明敭仄陋釐降二女结友九男执耜歴山耕夫所以让畔施罟雷泽渔父于是让川亦既登庸以之纳録九官咸事百揆时叙有大功于当世集厯数而在躬受文祖之命致昭华之玉班五瑞于羣后禋六宗于上𤣥舞干戚而逺夷賔弃金璧而幽灵应青云浮洛荣光塞河符瑞必臻休祥咸萃以君人之大徳为帝王之称首陟方之驾遂徃苍梧之窆不归爰自先民实存旧庙既缉葯房遂镇瑶席龙驾帝服葢依稀于慕舜交鼓亘瑟实髣髴于闻韶其辞曰虹气降灵姚墟诞圣树隂未徙帝图已定乃賔四门以齐七政天眷功髙民归徳盛治既荡荡化亦巍巍南风在咏西环有归疑山永逝湘水长违灵宫肃肃神馆微微文宋颜延之为湘州祭虞帝文曰惟哲化神继天作圣藏器渔陶致身爱敬是以二妃嫔徳九子观命在麓不迷御衡以正唐厯既终虞道乃光咨尧授禹素俎采堂百龄厌世万里陟方敬询故老钦咨圣君职奉西湘䖍属南云神之聼之匪酒伊荤帝禹夏后氏尚书大禹谟曰受命于神宗率百官若帝之初论语曰子曰禹吾无间然矣菲饮食而致孝乎鬼神恶衣服而致羙乎黻冕卑宫室而尽力乎沟洫礼含文嘉曰禹卑宫室垂意于沟洫百谷用成神龙至灵龟服玉女敬养天赐春秋元命苞曰禹之时民大乐其骈三圣相继故夏者大也左传曰禹㑹诸侯于涂山执玉帛者万国尚书中候曰伯禹曰臣观河伯面长人首鱼身出水曰吾河精也授臣河图尚书琁玑钤曰禹开龙门𨗳积石𤣥圭出刻曰延喜玉受徳天赐佩吕氏春秋曰禹南济乎江黄龙负舟淮南子曰禹沐淫雨栉疾风决江䟽河凿龙门辟伊阙乗四载随山刋木平治水土定七百国又曰禹为水以身解于阳肝之河吴越春秋曰禹案黄帝中经见圣人所记曰在九疑山东南天柱号曰宛委承以文玉覆以盘石其书金简青玉为字编以白银皆瑑其文禹乃东廵登衡山求之赤绣文衣男子自称𤣥夷苍水使者来候禹令斋三日更求之禹乃三日斋登宛委山取得书得通水之理遂周行天下使益疏记之名山海经也鬻子曰禹饭一馈而七起曰吾不恐四海之士留于道路也恐其留吾门也是以四海之士皆至禹当朝廷门可以罗雀帝王世纪曰伯禹夏后氏姒姓也生于石坳虎鼻大口两耳参漏首戴钩钤胷有玉斗足文履已故名文命字髙宻身长九尺二寸长于西羌西羌夷人也其父既放䧏在匹庶有圣徳梦目洗于河西四岳师举之舜进之尧尧命以为司空继鲧治水乃劳身渉勤不重径尺之璧而爱日之寸隂手足胼胝故世𫝊禹病偏枯足不相过至今巫称禹歩是也又纳礼贤人一沐三握发一食三起尧美其绩乃赐姓姒氏封为夏伯故谓之伯禹天下宗之谓之大禹年百嵗崩于㑹稽因葬㑹稽山隂县之南山今山上有禹冢井祠下有羣鸟芸田又曰禹葬衣衾三领桐棺三寸葛以绷之下不及泉上不通臰既葬收余壤为壠若叅耕之亩符子曰禹让天下于竒子竒子曰君言佐舜劳矣凿山川通河汉首无发股无毛故舜也以劳报子我生而逸不能为君之劳矣賛魏陈王曹植夏禹賛曰吁嗟夫子拯世济民克卑宫室致孝鬼神蔬食薄服绋冕乃新厥徳不回其诚可亲亹亹其徳温温其仁尼称无间何德之纯又禹治水賛曰嗟夫夏禹实劳水功西凿龙门疏河道江梁岐既辟九州以同天赐𤣥圭奄有万邦又禹渡河賛曰禹济于河黄龙负舩舟人并惧禹叹仰天予受大运勤功恤民死亡命也龙乃弭身周庾信禹渡江賛曰三江初凿九谷新成风飞鹢涌水起龙惊乐天知命无待忧生危舟遂静乱楫还平艺文类聚巻十一艺文类聚卷十二钦定四库全书艺文类聚卷十二唐欧阳询撰帝王部二殷成汤春秋元命苞曰汤臂四肘是谓神肘尚书琁玑钤曰汤受金符帝箓白狼衘钩入殷朝尚书中候曰天乙在亳诸邻国襁负归徳东观乎雒降三分璧黄鱼双跃出济于坛化为黑玉赤勒曰𤣥精天乙受神福伐桀克尚书汤誓曰伊尹相汤伐桀升自陑遂与桀战于鸣条之野春秋元命苞曰汤之时其民大乐其救之于患害故乐名大濩濩者救也又曰扶都感白气而生汤周书曰汤放桀而归于亳三千诸侯大会汤取天子之玺置之于天子之座左复而再拜从诸侯之位汤曰此天子之位有道者可以处之矣夫天下非一家之有也有道者之有也故天下者唯有道者理之唯有道者宜处之汤以此三让三千诸侯莫敢即位然后汤即天子之位孟子曰汤居亳与葛为邻葛伯不祀汤使人问何为不祀曰无以供牺牲汤遗之牛羊葛伯得而食之又不祀汤又问之曰无以供粢盛汤使亳民为之耕老弱馈食葛伯率衆要其酒肉黍稷者遮而夺之不以饔授者则杀之有一童子以黍肉饷杀而夺焉汤乃兴师伐葛伯天下闻之皆曰非富天下也为匹夫匹妇报雠也吕氏春秋曰成汤之时有谷生于庭昏生至旦而大合拱史请卜其故汤退卜者曰吾闻祥者福之先也见祥而为不善则福不至妖者祸之先也见妖而为善则祸不至于是早朝晏退问疾弔䘮务镇抚百姓三日而谷亡尚书大𫝊曰夏人饮酒醉者持不醉者不醉者持醉者相和而歌曰盍归于亳盍归于亳上亳亦大矣故伊尹退而闲居深聼乐声更曰觉兮较兮吾大命格兮去不善而就善何乐兮伊尹入告于桀曰大命之亡有日矣桀哑笑曰天之有日犹吾之有民也日亡吾亦亡矣是以伊尹遂去夏适汤説苑曰汤欲伐桀伊尹请且乏贡职以观夏动桀怒起九夷之师伊尹曰未可彼尚能起九夷之师是罪在我也汤乃谢请服入贡职明年又乏贡职桀起九夷之师九夷之师不起伊尹曰可矣汤乃兴师伐桀残之迁于南巢帝王世纪曰成汤一名帝乙丰下鋭上倨身而扬声长九尺有圣徳诸侯有不义者汤从而征之诛其君弔其民天下咸悦故东征则西夷怨南征则北狄怨曰傒为而后我凡二十七征而徳施于诸侯出见罗者方祝曰从天下者从地出者四方来者皆入吾罗汤曰嘻尽之矣非桀其孰能为此哉乃命解其三面而置其一面更教之祝曰欲左者左欲右者右欲髙者髙欲下者下吾取其犯命者汉南诸侯闻之咸曰汤之徳至矣泽及禽兽况于人乎一时归者三十六国及夏桀无道辠谏者汤使人哭之桀囚汤使于夏台而后释之诸侯由是咸叛桀附汤同日贡职者五百国三年而天下咸服汤自伐桀后大旱七年殷史卜曰当以人祷汤曰吾所为请雨者民也若必以人祷吾请自当遂斋戒剪髪断爪以己为牲祷于桑林之社言未已而大雨方数千里汤践天子位十三年年百嵗而崩賛魏陈王曹植殷汤賛曰殷汤伐夏诸侯振仰放桀鸣条南面以王桑林之祷炎灾克偿伊尹佐治可谓贤相又汤祷桑林賛曰惟殷之世炎旱七年汤祷桑林祈福于天剪髪离爪自以为牲皇灵感应时雨以零周庾信汤解网賛曰连珠雨起合玉双沉谷为祥树桑成乐林三方落网一面驱禽徳以行政仁乎用心周文王春秋元命苞曰文王四乳是谓含良葢法酒旗布恩舒明周书曰文王在镐召太子发曰我身老矣吾语汝我所保与我所守传之子孙吾厚徳而广恵不为骄侈不为泰靡童牛不服童马不驰土不失其宜万物不失其性天下不失时以成万材万材已成牧以为人天下利之而勿徳是谓大仁墨子曰赤鸟衔珪降周之岐社日命周文王伐殷韩子曰昔文王请入雒西地赤壤之国方千里以解炮烙之刑天下皆説仲尼曰大哉文王轻千乗之国而请解炮烙之刑韩诗外传曰昔周文王寝疾五日而地动东西南北不出四郊有司请曰臣闻地之动为人主也今者君王寝疾五日而地动四面不出国郊羣臣皆恐曰请移之文王曰奈何其移之也对曰兴事动衆以增国城其可移之文王曰夫天之见妖以伐有罪我必有罪故天以罚我也今又专兴事动衆以增国城是重吾罪也不可请改行重善移之其可以免乎于是逐谨其礼祑皮革以交诸侯饰其辞令币帛以出礼俊士颁其爵列等级田畴以赏羣臣行无㡬何而疾止琴操曰受命者谓文王受天命而王文王以纣时为岐侯躬修道徳执行仁义百姓附亲是时纣为无道刳胎斮渉废壊仁人天统易运诸侯瓦解皆归文王其后有鳯凰衔书于文王之郊文王曰殷帝无道虐乱天下皇命已移不得复久乃作鳯凰之歌其章曰翼翼翔翔彼鸾皇兮衔书来游以命昌兮瞻天案图殷将亡兮苍苍昊天始有萌兮神连精合谋于房兮又曰文王备修道徳百姓亲附文王有二子周公武王皆圣是时崇侯虎与文王列为诸侯徳不及文王常嫉妬之乃譛文王于纣曰西伯昌圣人也长子发中子旦皆圣人也三圣合谋君其虑之乃囚文王于羑里将欲杀之于是文王四臣散宜生等周流海内经歴丰土得美女二人水中大贝白马朱鬛以献于纣陈于中庭纣立出西伯文王在羑里时演易八卦以六十四作郁厄之辞困于石据于蒺藜乃申愤以作歌曰殷道溷溷浸浊烦兮朱紫相合不别分兮迷乱声色信䜛言兮炎炎之虐使我愆兮幽闭牢穽由其言兮遘我四人忧勤勤兮论衡曰文王饮酒千钟孔子百觚言圣人能以徳持酒也如一坐千钟百觚此酒徒非圣人也帝王世纪曰文王昌龙颜虎肩身长十尺胸有四乳敬老慈幼晏朝不食以延四方之士是以太颠闳夭散宜生南宫适之属咸至是为四臣文王虽在诸侯之位袭父为西伯纣既囚文王文王之长子曰伯邑考质于殷为纣御纣烹以为羮赐文王曰圣人当不食其子羮文王得而食之纣曰谁谓西伯圣者食其子羮尚不知也賛魏陈王曹植文王賛曰于赫圣徳实惟文王三分有二犹服事商化加虞芮傍暨西方王业克昭武嗣遂光又文王赤雀賛曰西伯积徳天命攸顾赤雀衔书爰集昌户瑞为天使和气所致嗟尔后王昌期而至周庾信文王见吕尚賛曰言归养老垂钓西川岸止磐石谿唯小船风雨未感意气怡然有此相望于今㡬年周武王尚书中候曰太子发以纣存三仁虽即位不称王乐稽耀嘉曰武王承命兴师诛纣于商万国咸喜军渡孟津前歌后舞克殷之后民乃大安家给人足酌酒郁揺史记曰武王修文王业东观兵孟津为文王木主载以车中军自称太子发言奉文王以伐不敢自专遂兴师渡于河时诸侯不期而会孟津者八百诸侯皆曰纣可伐武王曰未可也乃还师居二年闻纣昏乱滋甚杀比干囚箕子太师疵少师疆微子抱其祭噐而犇周于是武王乃渡孟津伐纣纣师皆倒干戈以战纣军溃叛纣死帝王世纪曰武王见暍人王自左拥而右扇之纣政弥乱殷太史向挚载其图书而归周王以告于诸侯四年起师而东至商郊牧野乃作木檐王韈系解五人御于前莫肯为王系韈皆曰臣所以事君王非为系韈也王乃释旄钺而系之与纣战纣师败绩禽费仲恶来纣赴于京自燔于宣室而死二嬖妾与妲己亦自杀乃以太白髦麾诸侯入殷商都百姓咸待于郊王使告曰上天降休商人皆拜王亦答拜以兵入造纣及妲己尸王亲射之三𤼵然后下军以劒击之周公为司徒使以黄钺斩纣头悬于太白之旗召公为司空又使以𤣥钺斩妲己颈悬之小白旗置旌于商容之庐命召公释箕子之囚赐贝千朋命原公释百姓之囚归琁台之珠玉命南宫适散鹿台之财𤼵巨桥之粟以赈贫民命南宫伯逹史逸迁九鼎于洛邑命闳夭封比干之墓命宗祝飨祀于军微子胶鬲皆委质为臣殷人咸喜曰王之于人也死犹封其墓况其生者乎王之于贤仁也亡者犹表其庐况其存者乎王之于财也聚者犹散之况其复借者乎王之于色也在者犹归其父母况复徴之乎賛魏陈王曹植周武王賛曰桓桓武王继世灭殷咸在尚父旦作商臣功加四海救世济民天下宗周万国是賔周成王春秋元命苞曰文王造之而未遂武王遂之而未成周公旦抱少主而成之故曰成王贾谊书曰周成王问鬻子曰寡人闻圣人在上位使民富且夀若夫富则可为也若夫夀则在天乎鬻子对曰夫圣王在上位天下无军兵之事故诸侯不私相攻而民不私相鬪也则民得尽一生矣圣王在上则君积于徳化而民积于用力故妇人为其所衣丈夫为其所食则民无冻饿已得二生矣圣人在上则君积于仁吏积于爱民积于顺则刑罚废而无夭遏之诛则民得三生矣圣王在上则使人有时而用之有节则民无厉疾民得四生矣史记曰成王少周公摄行政管叔蔡叔羣弟疑周公与武庚作乱周公奉成王命诛武庚杀管叔放蔡叔以微子启代殷后国于宋周公行政七年成王长周公反政成王北面就羣臣之位成王在丰使召公复营洛邑如武王之意卒营筑居九鼎焉曰此天下之中四方入贡道里均帝王世纪曰成王元年周公为冢宰摄政王生少未能治事故号曰孺子八年春正月朔王始躬政事以周公为太师封伯禽于鲁父子并命周公拜于前鲁公拜于后王以周公有勲劳于天下故加鲁以四等之上兼二十四附庸地方七百里既营都洛邑复居酆镐淮夷徐戎及奄叛王乃大蒐于岐阳东伐淮夷賛魏陈王曹植周成王賛曰成王继武贤圣保傅年虽㓜稚岐㠜有素初疑周公终焉克寤旦奭佐治遂至刑错又周公賛曰成王即位年尚㓜稚周公居摄四海慕利罚叛柔服祥应仍至诵长反政逹天忠义周庾信成王刻桐叶封虞叔賛曰虞叔百里居河之汾帝刻桐叶天书掌文礼以成徳乐以歌勲天子无戏唐其有君汉髙帝河图提刘曰帝季日角戴胜斗胷龟背龙股长七尺八寸明圣寛仁好士主轸春秋孔演图曰其人日角龙颜姓卯金含仁义史记曰髙祖讳邦字季沛丰邑中阳里人为人隆准而龙颜美须髯左股有七十二黑子寛仁爱人意豁如也为泗上亭长常从王媪武负贳酒饮醉卧武负王媪见其上常有龙怪之髙祖毎留饮酒雠数倍吕公者好相人见髙祖状貌因敬重之吕公曰臣少好相人相人多矣无如季相愿季自爱臣有息女愿为箕箒妾女即吕后也生孝恵帝鲁元公主有一老父过请饮老父相吕后曰夫人天下贵人也令相两子见孝恵帝曰夫人所以贵者乃此男鲁元公主亦皆贵老父已去髙祖从旁舍来吕后具言髙祖乃追及老父老父曰向见者夫人儿子皆似君相君相贵不可言及髙祖贵遂不知老父去处髙祖以亭长为县送徒于骊山到丰西泽中亭止饮夜皆解纵所送徒髙祖夜经泽中前有大白蛇当径髙祖㧞劒斩之秦始皇帝常曰东南有天子气于是东游髙祖隐于芒砀山泽间吕后与人俱求常得之髙祖怪问吕后吕后曰季所在山居常有云气故徃常得季髙祖兴诸侯兵共击项羽项羽败而走使骑将灌婴追杀羽东城正月诸侯尊汉王为皇帝又曰范增説项羽曰沛公居东贪于财货好美姬今入闗财物无所取妇女无所幸此其志不在小吾令人望气皆为龙虎成五采此天子气也汉书曰汉承尧运徳祚已盛㫁蛇着符旗帜尚赤协于火徳自然之应得天统矣论衡曰项羽与髙祖俱起威力轻重未有所定髙祖诛羽难于斩铁也武王伐纣易于摧木也然则汉力胜周多矣汤武伐桀纣一敌也髙祖诛秦杀项羽兼胜二家力倍汤武五代之起皆有因縁力易为也髙祖从亭长提三尺劒取天下光武由白水奋威武帝海内无尺土所因一位所乗直奉天命推勲自然此则起髙于川污为深于丘山也荀悦汉纪论曰髙祖开建大业统毕元功度量规矩不可尚矣天下初定庻事草创故韶夏之音天下未闻焉帝王世纪曰礼称至道以王义道以霸观髙祖之取天下也遭秦暴乱不阶尺土之资不摧将相之柄发迹泗亭奋其智谋衔勒英雄鞭驱天下或以徳致或以义成事以权㫁顺逆不常霸王之道杂焉是以居帝王之位而无一定之制三代之美固难及矣述后汉班固髙祖纪述曰皇矣汉祖纂尧之绪实天生徳聪明神武秦人不纲网漏于楚爰兹𤼵迹㫁蛇奋旅神毋吿符朱旗乃举粤蹈秦郊婴来稽首革命创制三章是纪应天顺民五星同晷项氏叛援黜我巴汉西土宅心战士愤怨乗衅而运席卷三秦割据河山保此懐民股肱箫曹社稷是经爪牙信布腹心良平恭行天罚赫赫明明賛魏陈王曹植汉髙皇帝賛曰屯云斩蛇灵母告祥朱旗既抗九野披攘禽婴克羽扫灭英雄承机帝世功着武汤晋傅元汉髙祖画賛曰赫赫汉祖受命龙兴五星协象神母告徴讨秦灭项如日之升超从侧陋光据万乗周庾信汉髙祖置酒沛宫畵賛曰游子思旧来归沛宫还迎故老更召歌童虽欣入沛方念移丰酒酣自舞先歌大风碑后汉班固髙祖泗水亭碑曰皇皇炎汉兆自沛丰干降着符精感赤龙承魁流裔袭唐末风寸木尺土无竢斯亭建号宣基维以沛公扬威斩蛇金精摧伤渉闗凌灞受爵汉中勒兵陈东剟禽三秦陈张画策萧勃翼终出爵褒贤列土封功炎火之徳弥光以明源清流洁本盛末宏序将八十賛述股肱休勲显祚永永无彊于皇旧亭留嗣是承天之福祐万年是兴论后汉孔融周武王汉髙祖论曰武王从后稷以来至其身相承积五十世俱有鱼鸟之瑞至髙祖一身修徳瑞有四吕公望形而荐女吕后见云知其处白蛇分神武哭西入闗五星聚又武王伐纣斩而刺之髙祖入秦赦子婴而遗之是寛裕又不如髙祖也魏髙贵乡公少康汉髙祖论曰上问荀顗等曰有夏既衰后相殄灭少康收辑夏衆复禹之绩髙祖㧞起垄亩芟夷秦项考其功徳谁宜为先顗等曰造之与因难易不同少康功徳虽美犹为中兴与汉世祖同流可也至如髙祖臣等以为优上曰少康生于灭亡之后降为诸侯之𨽻能布其徳而兆其谋卒灭过戈复禹之绩祀夏配天不失旧物非至徳宏仁岂济斯勲汉祖因土崩之势收一时之权为人子则数危其亲为人君则因贤佐为人父则不能卫子身殁之后社稷㡬倾若与少康易地而处或未能复大禹之绩也推此言之宜髙夏康而下汉祖也汉文帝史记曰孝文皇帝初立为代王都中都髙后崩吕产等欲为乱以危刘氏大臣共诛之使人迎代王代王问左右郎中令张武张武等议愿大王称疾以无徃观其变中尉宋昌进曰羣臣议皆非也今髙帝子独淮南王与大王大王又长贤圣仁孝闻于天下故大臣因天下之心而欲迎立大王大王勿疑也廼命宋昌参乗张武等六人乗传诣长安驰入代邸代王西乡让者再遂即天子位又曰孝文帝即位二十三年宫室苑囿狗马服御无所增益有不便辄弛以利民常欲作露台召匠计之直百金帝曰百金中民十家之产吾奉先帝宫室常恐羞之何以台为所幸慎夫人衣不曵地帏帐不得文绣以示敦朴先与匈奴和亲匈奴背约入盗然令边备守不得𤼵兵深入恶烦苦百姓羣臣如袁盎等称説虽切常假借用之羣臣如张武受赂遗金钱觉上常发御府金钱赐之以愧其心专务以徳化民是以海内殷富兴于礼义又曰孔子言必世而后仁善人为邦百年亦可以胜残去杀矣诚哉是言汉兴至孝文四十有余载徳至盛也汉书曰孝文皇帝讳恒髙帝中子也母曰薄太后又曰文帝㫁狱四百㡬致刑措又曰武帝问东方朔曰吾欲化民岂有道乎朔对曰愿近述孝文皇帝之时当世耆老皆闻见之贵为天子富有四海身衣弋绨足履革舄以韦带劒莞蒲为席集上书囊为殿帷述后汉班固文帝述曰太宗穆穆允恭𤣥黙化民以躬率下以徳农不供贡罪不收帑宫不新馆陵不崇墓我徳如风民应如草国富刑清登我汉道賛魏陈王曹植汉文帝賛曰孝文即位爱物检身骄吴抚越匈奴和亲纳谏赦罪以徳让民殆至刑错万国化淳汉景帝史记曰汉兴孝文施徳天下懐安至孝景不复忧异姓而晁错刻削诸侯遂使七国俱起合从而西乡以诸侯大盛而错为之不以渐也及主父偃言之而诸侯以弱卒以安汉安危之机岂不以谋哉汉书曰孝景帝讳启文帝太子也母曰窦皇后又曰孔子称斯民三代之所以直道而行也信哉周秦之弊网宻文峻而姦宄不胜汉兴扫除烦苛与民休息至孝文加之以恭俭孝景遵业五六十载之间至于移风易俗黎民醇厚周云成康汉言文景美矣述后汉班固景帝述曰孝景莅政诸侯方命尅伐七国王室以定非怠非荒务在农桑着于甲令民用宁康賛魏陈王曹植汉景帝賛曰景帝明徳继文之则肃清王室克灭七国省役薄赋百姓殷昌风移俗易齐美成康汉武帝汉书曰孝武皇帝讳彻景帝中子也元封元年行自云阳北歴上郡西河五原出长城登单于台临北河勒兵十八万骑旌旗十余里威震匈奴还登封泰山又自浔阳浮江亲射蛟江中获之舳舻千里又登之罘浮大海山称万嵗又曰汉承百王之弊髙祖拨乱反正文景务在养民至于稽古礼文之事犹多阙焉孝武初立卓然罢黜百家表章六经遂畴咨海内举其俊民与之立功兴大学修郊祀改正朔定厯数协音律作诗乐建封禅祀百神号令文章焕焉可述后嗣得遵洪业而有三代之风如武帝之雄材大略不改文景之恭俭以济斯民虽诗书所称何有加焉荀悦汉纪曰武皇帝恢万世业内修文学外曜武威延天下之士济济盈朝兴事创制无所不施先王之风粲然存矣然犹好其文未尽其实发其始不克其终奢侈无限穷兵极武百姓空竭万民罢弊当此之时天下骚然海内无聊而孝文之业衰矣刘歆七略曰孝武皇帝勅丞相公孙𢎞广开献书之路百年之间书积如丘山故外则有太常太史博士之藏内则有延阁广内秘室之府桓子新论曰汉武帝材质髙妙有崇先广统之规故即位而开发大志考合古今模范前圣故事建正朔定制度招选俊杰奋扬威怒武义四加所征者服兴起六艺广进儒术自开辟以来唯汉家最为盛焉故显为世宗可谓卓尔絶世之主矣然上多过差既欲斥境广土又乃贪利争物之无益者闻西夷大宛国有名马即大𤼵军兵攻取歴年士衆多死但得数十疋耳又歌儿卫子夫因幸爱重乃隂求陈皇后过恶而废退之即立子夫更其男为太子后听邪臣之譛卫后以忧死太子出走灭亡不知其处信其巫蛊多徴会邪僻求不急之方大起宫室内竭府库外罢天下百姓之死亡不可胜数此可谓通而蔽者也典论曰孝武承四世之遗业遇中国之殷阜府库余金钱仓廪畜腐粟因此有意乎灭匈奴而得清边境矣故即位之初从王恢之画设马邑之谋自元光以迄征和四五十载之间征匈奴四十余举盛余踰广汉絶梓岭封狼居禅姑幕梁北河观兵瀚海刈单于之旗勦阏氏之首探符离之窟扫五王之庭纳休屠昆耶之附获祭天金人之寳斩名王以千数馘酋虏以万计既穷追其散亡又推破其积聚虏不暇于救死扶伤疲困于孕重堕殒元封初躬执武节告以天子自将惧以两越之诛彼时号为威震匈奴矣述后汉班固武帝述曰世宗晔晔思宏祖业畴咨煕载髦俊并作厥作伊何百蛮是攘恢我彊宇外博四荒武功既抗亦廸斯文宪章六学统一圣真封禅郊祀登秩百神协律改正飨兹永年賛魏陈王曹植汉武帝賛曰世宗光光文武是攘威震百蛮恢拓土疆简定律厯辨修旧章封天禅土功越百王周庾信汉武帝聚书賛曰献书路广藏书府开秦儒出谷汉简吹灰芝泥印上玉匣封来坐观风俗不出兰台汉昭帝汉书曰昭皇帝讳弗陵武帝子也母曰赵婕妤本以有竒异得幸及生帝亦竒异又曰昔周成以孺子继统而有管蔡四国流言之变孝昭幼年即位亦有燕葢上官逆谋之乱成王不疑周公孝昭委任霍光各因其时以成名大矣哉承孝武奢侈余弊师旅之后海内虚耗户口减半知时务之要轻徭薄赋与民休息至始元元鳯之间匈奴和亲百姓充实举贤良文学问民所疾苦议盐铁而罢𣙜酤尊号曰昭不亦宜乎述后汉班固昭帝述曰孝昭幼沖冡宰推忠燕葢诪张实叡实聪罪人斯得邦家和同论魏文帝周成汉昭论曰或方周成王于汉昭帝佥髙成而下昭余以为周成王体上圣之休气禀贤妣之贻诲周召为保傅吕尚为太师口能言则行人称辞足能履则相者𨗳仪目厌威容之美耳饱仁义之声所谓沉渍𤣥流而沐浴清风者矣犹有咎悔聆二叔之谤使周公东迁皇天赫怒显明厥咎犹启诸金縢稽诸国史然后乃悟不亮周公之圣徳而信金縢之敎言岂不暗哉夫孝昭父非武王母非邑姜养惟葢主相则桀光体不承圣化不胎育保无仁孝之质佐无隆平之治所谓生于深宫之中长于妇人之手然而徳与性成行与体并年在二七早智夙逹发燕书之诈亮霍光之诚岂将有启金縢信国史而后乃悟哉使夫昭成均年而立易世而化贸臣而治换乐而歌则汉不独少周不独多也魏丁仪周成汉昭论曰成王昭帝俱以襁褓之幼託于冡宰流言䜛兴此其艰险相似者也夫以发金縢然后垂泣与计日力便觉诈书明之迟速既有差矣且叔父兄子非相嫌之处异姓君臣非相信之地霍光罹人谤而不出周公頼天变而得入推此数者齐本而论末计重而况轻汉昭之优周成甚明者也成王秀而获实其美在终昭帝苗而未秀其得在始必不得已而论二主余与夫始者汉宣帝汉书曰孝宣皇帝讳询字次卿武帝曾孙戾太子孙也太子纳史良娣生皇孙皇孙纳王夫人生皇帝号曰皇曾孙生数月遭巫蛊事太子良娣皇孙王夫人皆遇害曾孙坐系郡邸狱邴吉为廷尉监治巫蛊怜曾孙之无辜使女徒乳养私给衣食至后望气者言长安狱有天子气上遣使皆杀之内者令郭穰夜至郡邸狱吉拒闭不得入曾孙頼吉得全因遭赦髙才好学然亦喜游侠鬪鸡走马具知闾里奸邪吏治得失时会朝请舎长安尚冠里身足下有毛卧居数有光燿昭帝崩无嗣霍光徴昌邑王贺贺淫乱废光奏遣宗正徳至尚冠里舍洗沐赐御府衣太仆以軨猎车奉迎曾孙就齐宗正府封为阳武侯羣臣上壐绶即皇帝位又曰宣帝始立谒见髙庙大将军光参乗上内严惮之若芒刺在背后张安世代光参乗天子从容肆意甚安又曰孝宣之治信赏必罚综覈名实政事文学法理之士咸精其能至于技巧工匠噐械自元成间鲜能及之者亦足以知吏称其职民安其业也遭值匈奴乖乱推亡固存信威北夷单于慕义稽首称蕃功光宗祖业垂后嗣可谓中兴侔徳殷宗周宣矣荀悦汉纪曰孝宣任法审刑综覈名实听断精明事业修理下无隐情是以功光前世号为中宗然不甚用儒术是以徳化不能纯备述后汉班固宣帝述曰中宗明明寅用刑名时举博纳听断惟精柔逺能迩煇燿威灵龙荒漠朔莫不来庭丕显祖烈尚于有成后汉光武帝东观汉记曰世祖光武皇帝髙祖九世孙出自长沙定王定王生舂陵节侯舂陵本在零陵郡节侯孙孝侯以土地下湿元帝时求封南阳蔡阳白水乡因故国名曰舂陵上隆准日角大口美须眉身长七尺三寸仁智明逹多权略乐施爱人在家重慎畏事勤于稼穑兄伯升好侠笑上事田作比之高祖兄仲上归旧庐望见庐南有火光以为人持火唿之光遂赫然属天有顷不见上异之初伯升之起也诸家子弟皆亡逃自匿曰伯升杀我及闻上至绛衣大冠乃惊以为独伯升如此谨厚者亦为之又曰王莽遣大司徒王㝷大司空王邑将兵来征莽欲盛威武王齐则虎豹犀象竒伟勐兽以长人巨无霸为中垒校尉秦汉以来师出未甞有也时汉兵八九千人二公兵以五六十万到遂环昆阳城作营且围之数百重有流星坠㝷营营中正昼有云气如壊山直下营而不及地尺而散吏士皆厌伏上选精兵三千人与战大破之杀司徒王寻赴水溺死者以万数滍水为之不流更始以上为大司马遣之河北安集百姓破邯郸诛王郎入官收文书㝷得吏民谤毁上言可击者数千章上会诸将烧之曰令反侧子自安也更始遣使者立上为萧王又击破铜马受降适毕贼亦两心上勅降贼各归勒兵待上轻骑入按行贼营贼曰萧王推赤心置人腹中安得不投死由是皆自安又曰诸将请上尊号初王莽时上与伯叔及姊聓邓晨攘人蔡少公坐语少公道䜟言刘秀当为天子或曰是国师刘子骏也上戏曰何由知非仆也坐者皆大笑时传闻赤伏符不见文章军中所上未信到鄗上所与长安同舍诸生强华自长安奉赤符诣鄗与上会羣臣复伏固乃命有司设坛鄗之千秋亭六月即皇帝位袁宏汉纪曰南顿令钦生光武皇帝讳秀字文叔帝王世纪曰春秋兴夏少康之起有田一成有衆一旅若汉之䇿命世祖不阶成旅之资平暴反正遂建中兴夏少康同美矣续汉书曰昔羿寒浞篡夏数十年少康生为牧人能修徳复夏厥勲大矣然尚有虞思及靡有鬲内外之助至于光武承王莽之篡起自疋庻一民尺土靡有凭焉𤼵迹于昆阳以数千屠百万非胆智之至孰能堪之讨贼平乱克复汉业号称中兴虽初兴者无以加之矣中国既定柔逺以徳爱慎人命下及至贱武功既抗文徳聿修勲绩宏矣薛莹汉纪曰王莽之际天下云乱英雄并发其跨州据郡僣制者多矣人皆有冀于非望然考其聪明仁勇自无光武俦也加以寛博容纳计虑如神是以任光窦融望风景附马援一见覩颜识竒故能以十数年间扫除羣凶清复海内岂非天人之所辅賛哉古者师不内御而光武命将皆授以方略使奉图而进其有违失无不折伤意岂文史之过乎不然虽圣人其犹病诸袁山松后汉书曰前汉自成哀已下天地纵横巨猾窃命刘氏旧泽犹存而瞻乌之望殆絶世祖以𦕈𦕈之𦙍起白水之濵身屈无妄之力位举羣贤并列于时懐玺者十余建旗者数百髙才者居南面疾足者为王公茫茫九州𤓰分脔切愍愍苍生尘消鼎沸我扇之以仁风驱之以大威雪霜被而茨棘枯横网振而逆鳞扫羣材毕凑人鬼与能数年之间廓清四海虽曰中兴与夫始创业者庸有异乎诚哉马生之言固已寥廓大度同符髙祖又等太宗之仁兼孝宣之明一人之体其殆于周故能享有神噐据乎万乗之上矣碑后汉蔡邕光武济阳宫碑曰王室中微哀平短祚姦臣王莽偷有神噐十有八年罪盈恶熟天人致诛帝乃龙见白水渊跃昆滍破前队之衆殄二公之师收兵略地经营河朔于是羣公诸将据河洛之文协符瑞之徴佥曰厯数在帝践祚允宜乃以建武元年六月即位于鄗县之阳五成之陌祀汉配天罔失旧物享国三十有三年方内乂安蛮夷率服廵狩太山禅梁父皇代之遐迹帝者之上仪罔不毕举道徳余庆延于无穷先民有言曰乐乐其所自生而礼不忘其本是以虞称妫汭姬美周原皇天乃眷神宫实始于此厥路藐哉所谓神丽显融越不可尚小臣河尹玮来在济阳愿见神宫追惟桑梓襃述之义用敢作颂其辞曰赫赫炎天爰曜其晖笃生圣皇贰汉之微稽度䖍则诞育灵姿黄㜸作慝篡掘天机帝赫斯怒爰整其师应期潜见扶阳而飞祸乱克定羣凶殄夷匡复帝载万国以绥廵于四岳展义省方登封降禅升于中皇爰兹初基天命孔彰子子孙孙保之无疆论魏陈王曹植汉二祖优劣论曰客有问余曰夫汉二帝髙祖光武俱为受命拨乱之君此时事之难易论其人之优劣孰者为先余应之曰昔汉之初兴髙祖因暴秦而起遂诛强楚先有天下功齐汤武业流后嗣诚帝王之元勲人君之盛事也然而名不继徳行不纯道身没之后崩亡之际果令凶妇肆酖酷之心嬖妾被人豕之刑亡赵幽囚祸殃骨肉诸吕专权社稷㡬移凡此诸事岂非髙祖寡计浅虑以致然彼之雄才大略俶傥之节信当世至豪健壮杰士也又其枭将画臣皆古今之鲜有歴世之希覩彼能任其才而用之听其言而察之故兼天下有帝位流巨勲而遗元功也世祖体干灵之休徳禀贞和之纯精通黄中之妙理韬亚圣之懿才其为徳也聪逹而多识仁智而明恕重慎而周宻乐施而爱人值阳九无妄之世遭炎光厄会之运殷尔雷𤼵赫然神举用武略以攘暴兴义兵以扫残神光前驱威风先逝军未出于南京莽已毙于西都夫其盪涤凶秽勦除丑类若顺迅风而纵烈火晒白日而扫朝云也尔乃庙胜而后动衆计定而后行师故攻无不陷之垒战无奔北之卒是以羣下欣欣归心圣徳宣仁以和衆迈徳以来逺故窦融闻声而影附马援一见而叹息股肱有济济之美元首有穆穆之容敦睦九族有唐虞之称髙尚纯朴有羲皇之素谦虗纳下有吐握之劳留心庶事有日昃之勤乃规宏迹而造皇极创帝道而立徳基是以计功而业殊比隆则事异旌徳则靡愆言行则无秽量力则势微论辅则力劣卒能握干图之休徴应五百之显期立不刋之遐迹建不朽之元功金石播其休烈诗书载其勲懿故曰光武其优也汉明帝东观汉记曰孝明皇帝世祖中子也母光烈皇后初让尊位为贵人故帝年十二以皇子立为东海公三嵗进爵为王幼而聪明叡智容貌壮丽世祖异焉数问以政议应对敏达谟虑甚深温恭好学敬爱师傅所以承事兄弟亲宻九族内外周洽世祖愈珍上徳以为宜承先序诏废郭皇后立隂贵人以为皇后上以东海王立为皇太子治尚书备师法兼通四经略举大义博观羣书以助术学又曰建武四年皇子阳生丰下鋭上颜赤色有似尧上以赤色名之曰阳年十三通春秋上循其颈曰吴季子袁山松后汉书曰皇帝讳阳一名庄字子丽华峤后汉书曰世祖既以吏事自婴明帝尤任文法总揽威柄权不借下值天下初定四民乐业户口滋殖中兴以来追踪宣帝以钟离意之㢘淳谏争恳恳常以寛和为首以此推之难得而言也薛莹汉纪曰明帝自在储宫而聪允之徳着矣及临万机以身率礼恭奉遗业一以贯之虽夏启周成继体持统无以加焉是以海内乂安四夷賔服断狱希少有治平之风号曰显宗不亦宜乎范晔后汉书曰帝善刑理法令分明日晏坐朝幽枉必逹外内无倖曲之私在上无矜大之色断狱得情号居前世十二故后之言事者莫不先建武永平之政然而钟离意宋均之徒常以察恵为言夫岂宏仁之度未优乎賛晋傅𤣥汉明帝賛曰肃矣孝明仗法任刑勤综万机察下以情未宏道治用致太平专信俗儒非礼之经诔汉傅毅明帝诔曰惟此永平其徳不回恢廓鸿绩遐方是懐明明肃肃四国顺威赫赫盛汉功徳巍巍躬履圣徳以临万国仁风宏恵云布雨集武伏蚩尤文腾孔墨下制九州上系皇极丰美中世垂华亿载冠尧佩舜践履五代三雍既洽帝道继备七经宣畅孔业淑着明徳慎罚尊上师傅薄刑厚赏恵慈仁恕明并日月无有偏照譬如北辰与天同曜𤼵号施令万国震惧庠序设陈礼乐宣布琁玑所建靡不奄有贡篚纳赋如归父母正朔永昌冠带儋耳四方共贯八极同轨汉和帝东观汉记曰孝和皇帝章帝中子也上自岐嶷至于总角孝顺聪明寛和仁孝帝由是深珍之以为宜承天位年四嵗立为太子初治尚书遂兼览书传好古乐道无所不照上以五经义异书𫝊意殊亲幸东观览书林閲篇籍朝无宠族恵泽沾濡外忧庶绩内勤经艺自左右近臣皆诵诗书徳敎在寛仁恕并洽是以黎元宁康万国协和符瑞八十余品帝让而不宣故靡得而纪帝王世纪曰孝和之嗣世正身履道以奉大业賔礼耆艾动式旧典宫无嫔嫱郑卫之燕囿无般乐游畋之豫躬履至徳虚静自损是以屡获丰年逺近承风范晔后汉书曰自中兴以后逮于永元虽颇有施张而俱存不扰是以齐民嵗增辟土世广偏师出塞则汉北地空都䕶西指则通驿四万岂其道逺三代术长前世将服叛懐来自有数也诔后汉苏顺和帝诔曰天王徂登率土奄伤如何昊穹夺我圣皇恩徳累代乃作铭章其辞曰恭惟大行配天建徳陶元二化风流万国立我蒸民宜此仪则厥初生民三五作刚载籍之盛着于虞唐恭惟大行爰同其光自昔何为钦明允塞恭惟大行天覆地载无为而治冠斯徃代徃代﨑岖诸夏擅命爰兹𤼵号民乐其政奄有万国民臣咸祑大孝备矣閟宫有侐由昔姜嫄祖妣之室本枝百世神契惟一弥留不豫道扬末命劳谦有终实惟其性衣不制新犀玉逺屛履和而行威稜上古洪泽滂流茂化沾溥不慭少留民斯何怙歔欷成云泣涕成雨昊天不弔䘮我慈父后汉崔瑗和帝诔曰𤣥景寑曜云物见徴冯相考妖遂当帝躬三载四海遏宻八音如䘮考妣擗踊号吟大隧既启乃徂永宫承背神噐升遐皇穹长夜冥冥曷云其穷艺文类聚卷十二艺文类聚卷十三钦定四库全书艺文类聚巻十三唐欧阳询撰帝王部三魏武帝魏志曰太祖武皇帝沛国谯人讳操字孟徳汉相曹叅之后也时曹腾为中常侍大长秋养子嵩嗣父嵩官至太尉太祖少机警有权数而任侠放荡不治行业故世人未之竒也唯梁国乔𤣥南阳何颙谓太祖曰天下将乱非命世之才不能济也能安之者其在君乎初桓帝时有黄星见于楚宋之分辽东殷馗善天文言后五十歳当有真人起于梁沛之间其锋不可当也至是凡五十年而公破袁绍天下莫敌矣诔魏陈王曹植武帝诔曰于惟我王承运之衰神武震发羣雄殄夷拯民于下登帝太微徳美旦奭功越彭韦九徳光备万国作师寝疾不兴圣体长归华夏饮泪黎庶含悲神翳功显身沉名飞敢扬圣徳表之素旗乃作诔曰于穆我王胄稷𦙍周贤圣是绍元懿允休先矦佐汉实惟平阳功成绩着徳昭二皇民以宁一兴咏有章我王承统天姿时生年在志学谋过老成奋臂旧邦飜身上京表与我王兵交若神张陈背誓傲帝虐民拥徒百万虎视朔濵我王赫怒戎车列陈武卒虓阚如雷如震搀抢北扫举不浃辰绍遂奔北河朔是賔振旅京室帝嘉厥庸乃位丞相总摄三公光受上爵临君魏邦九钖昭备大路火龙𤣥监灵蔡探幽洞微下无伪情姦不容非敦俭尚古不玩珠玉以身先下民以纯朴圣性严毅平修清一唯善是嘉靡疏靡昵怒过雷霆喜踰春日万国肃䖍望风震慄既总庶政兼览儒林躬着雅颂被之瑟琴茫茫四海我王康之微微汉嗣我王匡之羣桀扇动我王服之喁喁黎庶我王育之光有天下万国作君䖍奉本朝徳美周文以寛克衆每征必举四夷賔服功踰圣武翼帝王世神武鹰扬左钺右旄威凌伊吕年踰耳顺体愉忠肃干干庶事气过方叔宜并南岳君国无穷如何不弔祸钟圣躬弃离臣子背世长终兆民号咷仰愬上穹既以约终令节不衰既即梓官躬御缀衣玺不存身唯绋是荷明器无饰陶素是嘉既次西陵幽闺启路羣臣奉迎我王安厝窈窈𤣥宇三光不入潜闼一扄尊灵永蛰圣上临穴哀号靡及羣臣陪临伫立以泣去此昭昭于彼㝠㝠永弃兆民下君百灵千代万乗曷时复形䇿文魏文帝为武帝䇿文曰痛神曜之幽潜哀鼎俎之虚置舒皇徳而咏思遂腷臆以莅事矧乃小子夙遭不造㷀㷀在疚呜唿皇考产我曷晚弃我曷早羣臣子辅夺我哀愿猥抑奔墓俯就权变卜葬既从大隧既通漫漫长夜窈窈𤣥宫有晦无明曷有所穷卤簿既整三官骈罗前驱建旗方相执戈弃此宫庭陟彼山阿魏文帝魏志曰文皇帝讳丕字子桓武帝太子也为五官中郎将嗣丞相为魏太子太祖崩继位为丞相魏王延康元年受禅于汉为帝初帝自许昌南征诸军兵并进孙权临江拒守帝幸广陵收城临江观兵戎卒十余万旌旗数百里江表传曰魏文帝出广陵欲伐吴临大江叹曰吴据洪流且多粮谷魏虽武骑千队无所用之乃还吴录曰魏文帝至广陵临江观兵见波涛汹涌叹曰此固天之所以隔南北也遂归诔魏陈王曹植文帝诔曰天震地骇崩山陨霜阳精薄景五纬错行哀殊䘮考思慕过唐擗踊郊野仰愬穹苍考诸先纪寻之哲言生若浮寄徳贵长传朝闻夕逝死志所存皇虽殪没天禄永延何以述徳表之素旃何以咏功宣之管絃乃作诔曰元光幽昧道究运迁干廻厯数简圣授贤乃眷大行属以黎元龙飞践祚含契上𤣥五行定纪改号革年明明赫赫授命自天风偃物化徳以礼宣详惟圣质岐嶷幼龄研几六典学不过庭潜心无内抗志髙明才秀藻朗如玉如莹听察无响视覩未形其刚如金其劲如琼如氷之洁如砥之平爵功无重戮违无轻心镜万机鍳照下情宅土之中率民以渐道义是图弗营厥险六合通同齐契共检导下以纯民由朴俭绋冕崇丽衡紞惟新尊肃礼容瞻之若神方牧妙举钦于恤民虎将荷节镇彼四隣朱旗所勦九壤披震畴克不若孰敢不臣悬旌海表万里无尘囘囘凯风祁祁甘雨稼惟嵗丰登我稷黍家佩恵尹户蒙慈父在位七载九功仍举将承太和絶迹三五宜作物师长为神主夀终金石等筭东父如何奄忽摧身后土俾我㷀㷀靡聸靡顾嗟嗟皇穹胡宁忍予明鉴吉凶体达存亡深垂典制申之嗣皇圣上䖍奉是顺是将乃启𤣥宇基于首阳拟迹谷林追尧纂唐合山同坂不树不疆涂车蒭灵珠玉靡藏百神警侍賔于幽堂于是侯大隧之致功陈元辰之淑祯潜华体于梓宫凭正殿于居灵悼晏驾之既俟感容车之速征浮飞魂于轻霄就黄墟以藏形背三光之昭晣归窀穸之㝠㝠嗟一往之不返痛閟闼之长扃章魏陈王曹植庆文帝受禅章曰陛下以圣徳龙飞顺天革命允荅神符诞作民主乃祖先后积徳累仁世济其美以暨于先王王勤恤民隠劬劳戮力以除其害经营四方不遑启处是用隆兹福庆光启于魏陛下承统纉戎前绪克广徳音绥静内外绍先周之旧迹袭文武之懿徳保大定功海内为一岂不休哉又庆文帝受禅上礼章曰陛下以明圣之德受天显命良辰即祚以临天下洪化宣流洋溢宇内是以溥天率土莫不承风欣庆执贽奔走奉贺阙下况臣亲体至戚怀观踊跃表魏文帝让授禅表曰臣闻尧禅重华举其克谐之徳舜受文命采其齐圣之美犹下咨四岳上观琁玑今臣徳非虞夏行非二后而承厯数之诏应选授之命内自揆抚无徳以称且许由疋夫犹拒帝位善卷布衣而逆虞诏臣虽鄙蔽敢忘守节魏辛毗等劝进表曰古先圣王所以受天命而不辞者诚急于荅皇天之意副四海之望不得已也魏桓阶等劝进表曰臣等以为天命不可稽神器不可黩昔周武中流有白鱼之应不待济而大号以建舜受禅大麓桑阴未移而已陟帝位所以祗承天命者若此之速也故无固譲之义不以守节为贵必信于神灵而符合于天地也吴大帝吴志曰孙权字仲谋汉以孙䇿逺修贡职遣使者刘琬加钖命琬语人曰吾观孙氏兄弟虽各才秀明达然皆禄祚不终唯中弟孝亷形貌竒伟骨体不恒有大贵之表又最夀䇿薨以事授权江表传曰坚为下邳丞时权生方頥大口目有精光坚异之以为贵象及坚亡䇿起事江东权常随从性度𢎞朗仁而多断好侠养士吴厯曰曹公出濡须权数挑战乃自乗船从濡口而入公见舟船器仗徒伍整肃喟然叹曰生子当如孙权彼刘景升子若㹠犬耳吴志曰孙权屈身忍辱任才尚计有勾践之英竒人之杰矣故能自擅江表鼎峙之业性嫌忌果于杀戮既于末年弥以滋甚至于谗説殄行𦙍嗣废毙岂所以贻厥孙谋以燕翼子者哉其后叶陵迟遂致覆国未必不由此也诔晋陆机吴大帝诔曰我皇明明固天寔生体和二合以察三精濯晖育庆懐详载荣率性而和因心则灵厥灵伊何克圣克仁茂对四象克配干坤齐明日月考祥鬼神诞自幼沖叡哲宿照甄化无形探景絶曜巍巍圣姿文武既俊有觉徳徽兆民欣顺将熈景命经营九围登迹岱宗班瑞旧圻上𤣥匪惠早零圣晖神庐既考史臣献贞龙輴启殡霄载紫庭辰旒飞藻凶旗举铭崇华熠烁翠葢繁缨千乗结驷万骑重营箫鼓振响和銮流声动轸阊阖永背承明显歩万官幽驱百灵随化太素即宫杳㝠亿兆同慕泣血如零晋武帝王隐晋书曰世祖武皇帝文帝太子也文帝初开晋国立为世子拜抚军大将军嗣相国文帝崩魏帝命上为相国晋王十一月受禅于魏有献雉头裘者上曰异服竒伎典制所禁也因于殿前烧裘上与羊祐张华谋伐吴朝士莫知也潜乃筹量虚实为战备孙皓靣縳舆榇降有司奏晋徳隆茂光被四表吴会既平六合为一宜勒封岳以彰圣徳诏曰此盛徳之事所宜未议帝谱曰世祖武皇帝讳炎字安世诔晋潘岳世祖武皇帝诔曰粤若稽古宣皇诞受休命作我晋室赫赫文皇配天并日大行龙飞创制改物沉恩汪濊流泽洋溢上齐七政下绥万邦四门穆穆五典克从惟清缉熈于变时雍爱尽事亲教加百姓于䘮过哀在祭余敬后蚕冕服躬籍粢盛六代毕奏九功咸咏行敦醇朴思贯𤣥妙莅政端位临朝光曜胄子入学辟雍宗礼国老恂恂贵逰济济莫孝匪子莫悌匪弟化自外明训法以礼犷彼吴楚称乱三代世厯五伪年几百载邉陲䖍刘王化阻阂羽檄星驰钲鼓日戒帝御羣师奉辞夺旅腹心庭争爪牙疑沮天监独照圣䇿乃举朝服济江止戈曜武野无交兵役不淹月僣号归命稽颡晋阙邪界蛮流傍纳百越表闾旌善徳音爰发虞人献箴周书垂诰酒惧其彝兽戒其冐于我大行纵心所好动不踰矩性与道奥厌厌酣饮乐不辨颜桓桓振旅田无逰盘我徳如风民应如兰靡不夙夜无敢宴安务农望嵗时或不稔小心翼翼恤民以甚御坐不怡撤膳赈廪西流垂精南金抑拖永言孝思天经地义问谁賛事英彦髦士问谁翼侍博物君子潜明神鉴从衆屈已道济羣生为而不恃先天弗违后天奉时万物熈熈懐而慕思颙颙缙绅不谋同辞巖巖岱宗想望翠旗恭惟大行功成不居议寝封禅心栖冲虚䇿吿不足太平有余七十二君方之蔑如思乐天徳等夀嵩华如何寝疾背世登遐迁幸梓宫孤我邦家龟筮既袭吉日惟良永指太极宁神峻阳羣后擗踊长诀輼辌圣灵斯顾岂伊不伤家无逺迩邦靡小大四海供职同轨毕会茫茫原野亭亭素葢缟辂解驾白虎弭斾龙輴即定𤣥闼载扄如天斯崩如地斯倾哀哀庶寮㷀㷀自愍彼苍者天胡宁斯忍圣君不返我独旋轸哀策文晋张华武帝哀䇿文曰感大飨之无亏哀罇爼之虚设叩龙輴以长呌痛灵晖之潜逝其辞曰钦惟皇考体道之真徳侔干坤齐曜三辰应期登禅协于天人上䖍郊祀下惠兆民宪章唐虞允得其津捜扬仄陋故老是賔百揆时序盛业日新恩从云翔威犹霆震江海静波岷岳无尘四夷率服莫不来臣肃慎奉贡越裳効珍化此弊俗归之至淳昔在上圣咸享百年哀哀皇考用不是臻遘厉弥侵景命殒颠舍此昭晣即彼幽𤣥仰瞻靡怙廓若无天终制尚俭率由典度华幕弗陈器必陶素不封不树所在惟固贻法来世是则是慕大隧既启吉日将征钟鼓雷震白虎抗旌龙螭骧首良驷悲鸣倡者振铎挽夫齐声背此崇殿将适下庭𤣥宫窈窕脩夜㝠㝠光灯永戢幽闼长扄仰诉皇穹零泪屏营云谁能忍寄之我情结心坟陇永凭圣灵论晋干寳晋武革命论曰帝王之兴必俟天命苟或代谢非人事也文质异时兴建不同故古之有天下者栢皇栗陆以前为而不有应而不求执大象也羲黄世及以一民也尧舜内禅体文徳也汉魏外禅顺大名也汤武革命应天人也髙光争伐定功业也各因其运而天下随时随时之义大矣哉古者敬其事则命以始今帝王受命而用其终岂人事乎其天意乎晋元帝晋中兴书曰中宗元皇帝讳睿字景文世祖咸宁二年生于洛阳初诞有神光之异一室尽明所籍藁如始刈及长白毫生日角之左眼有精曜惟侍中谯国嵇绍少而异之谓其友曰琅琊王毛骨非常殆非人臣之相惠帝幸临漳中宗从驾是时中宗叔父东安王繇为成都王颕所害惧祸及谋出奔其夜月明禁卫甚严不能得去有顷天暴风雨晦暝徼者四散中宗因得脱及迁镇建业以顾荣为军司马礼接名豪设官分职隠恤士庶百姓归心焉初性好酒王导深以为诫乃命左右进觞躬引覆之自是不复饮也愍帝为胡贼刘粲所没中宗素服出次举哀三日于是百僚称上尊号帝固让百僚又固请中宗慨然流涕曰吾本琅琊王诸贤见逼不已乃唿私奴命驾将反国羣臣不敢复逼乃求依魏晋故事为晋王许之愍帝崩于平阳百僚更上尊号是日即皇帝位晋阳秋曰太安中童謡曰五马浮渡江一马化为龙永嘉大乱王室沦覆唯琅琊西阳汝南南顿彭城五王获济至是中宗登祚先是五铎见于晋陵灵数𤣥感若合符契䇿文晋郭璞元皇帝哀䇿文曰永惟殿宇之廓寂悲彛奠之莫歆感鸾辂之晏驾哀衮裘之委衿痛圣躬之遐往长沦景于太阴乃作䇿曰王之不极百六作艰鸮集琼林鲸跃神渊懐愍失据海覆岳巅蠢蠢六合罔不倒悬灵庆有底见龙在田谁其极哉我后先天大人承运重明继作抚征淮海骏命再廓仁风㫄靡神化潜铄处冲思挹居简行约圣敬日迈𤣥心逾漠用物与能总揽羣略林无滞才山无遗错恩靡不懐化靡不被茫茫海域欵塞慕义万里同尘罔匪王𨽻熈熈遗黎莫知其寄括终宇宙混同天地曰功永年曰徳庆隆奈何氛厉奄集圣躬大业未恢皇龄未中天其景崑頽其崇㷀㷀小子藐藐孤冲靡天何戴靡地何凭恍惚极慕若存若终蔑焉无闻廓焉长寂聆音靡晞聸颜失觌穷号曷诉叩心谁吿何悲之哀何痛之酷呜唿我皇逢天之戚呜唿哀哉𦕈然升遐即安𤣥室煌煌火龙赫赫朱韠终焉永潜曷其有出明训长絶小子何述望阜増欷临崩恸慄哀兼陟方痛过遏宻灵爽安之反真复质永合元漠终始得一令晋元帝荅刘琨等令曰今方岳牧伯之任股肱腹心之臣万邦之内九服之外咸见翼戴以隆天威是用辞不获已而居王位寻览所陈宏㫖优逺孤方当匡复帝祚岂可猥居极位昔有夏克复赖靡艾之勲周宣中兴由申邵之佐二公镇御幽朔忠以卫上建功极难实凭逺略夷难雪耻于是乎在表晋刘琨劝进元帝表曰否泰之运古今迭有宗子有明徳曷常不由多难以隆中兴故猃狁残周以启宣王巨猾窃汉乃发光武陛下天授至徳聦明神武劳谦恭已卑以自牧体伯禽经营之诚行公旦吐握之事上崇勤王之义下垂庇民之量收罗俊乂任贤以能绥爰陕东化流无外戎狄荒服请事率职重译纳贡不逺万里功高徳邵遐迩归心况陛下道迈大宗勲莫与二且以亲以贤义实兼之是以琨敢缘天文人事征祥之应昧死上事以奉尊号愿陛下无常心以羣心为心忘其身以万物为公则宗庙蒸甞不替于今逆虏逋冦一讨而灭无负于天下无愧于七后矣又表曰臣闻台宿在天实承辰极股肱虽卑同体元首臣负乗前朝过充三吏国之崇替有与忧喜臣闻徳合两仪者固以四海为公智周万物者不以一身为私舜禹揖让以陟帝位汤武征伐以济时难彼四王者遘会不同登受有异至夫外已存物忧世遗躬其致一也期于爱民治国应变合道以为天下利而已矣况宗庙是陛下之宗庙百姓是大晋之百姓耶陛下若忽七庙之重拒天人之心絶而不继困而不拯则宗庙不歆其禋祀羣生无所措其手足矣况臣班具臣之列荷累世之恩上懐国家之统俯絶乌鸟之情者哉昔伍员发怒手挞平王之墓灌夫慷慨身搴吴濞之旗皆能宣其臣节摅其私忿戮尸斩将存亡罔恨臣诚无若人之才实有此人之愤茍得上凭天威展其微效虽陨九泉犹以明白又表曰陛下之躬执谦光允恭克让俛从吏议示总万机布旷荡之诏开自新之路海隅渐惠朔南暨声有生之伦咸被嘉庆陛下量包宇宙明侔三辰灵祗稽应华戎同戴加以王室中微邦基将絶遗民元元属命陛下陛下以徳则无所与让言事固所负荷诚宜遗小礼存大务援据图录居正宸极上副祖宗之心下一兆庶之望臣闻必也正名前圣大之春秋传曰名以出信名茍不正则事有不从信茍不立则礼义或愆乃载籍之明诚开塞之所由也又表曰臣闻天生蒸民树之以君所以对越天地司牧黎元圣帝明王鉴其若此知天地不可以无飨故屈其身以奉之知黎元不可以无主故不得已而临之社稷时难则戚藩定其倾郊庙或替则宗哲纂其祀所以𢎞振遐风式固万世自元康已来艰祸繁兴永嘉之际氛厉弥昏宸极失御登遐丑裔国家之危有若缀旒天不悔祸大灾荐臻国未亡难冦害寻兴逆胡刘曜纵逸西都主上幽劫复沉虏庭神器流离再辱荒逆臣每览史籍观之前载厄运之极古今未有在食土之毛舍气之类莫不叩心絶气行号巷哭况臣荷宠二世位厠鼎司承问震惶精爽飞越臣闻昏明迭用否泰相济天命无改厯数有归或多难以固邦国或隐忧以启圣明是以齐有无知之祸而小白为五伯之长晋有骊姬之难而重耳以主诸候陛下𤣥徳通于神明圣姿合于两仪应命世之期绍千载之运符瑞之表天人有征中兴之肇图䜟垂典自京畿殒䘮九服崩离陛下抚宁江左奄有旧吴柔服以徳伐叛以刑抗明威以慑不类杖大顺以肃宇内纯化既敷则率土宅心义风既畅则遐方企踵昔少康之隆夏训以为美谈宣王之兴周诗以为休咏况茂勲格于皇天清晖光于四海苍生颙然莫不欣戴声教所加愿为臣妾者哉且宣皇之𦙍唯有陛下亿兆攸归曽无与二天祚大晋必将有主主晋祀者非陛下而谁是以迩无异言逺无异望讴歌者无不吟咏徽猷狱讼者无不思于圣徳天地之际既交华裔之情允洽一角之兽连理之木以为休征者盖有百数冠带之伦要荒之衆不谋而同辞者动以万计是以臣等敢考天地之心因凾夏之趣昧死上尊号愿陛下存舜禹至公之情狭巢由矫抗之节以社稷为务不以小行为先以黔首为忧不以克让为事上以慰宗庙乃顾之怀下以释普天倾首之望臣闻尊位不可乆虚万机不可乆旷虚之一日则尊位以殆旷之浃辰则万机以乱陛下虽欲逡巡其若宗庙何其若百姓何晋成帝晋中兴书曰显宗成皇帝讳衍字世根肃祖长子也即位后苏峻及祖约阻兵作逆诏庾亮卞壸距之战于青谿壸等败绩壸死之亮奔江州共陶偘温峤率衆下讨峻临阵斩之䇿文晋成帝哀䇿文曰宸极寥廓圣灵遐之哀备物之虚在痛永往之无期乃命史官述徳寄辞其辞曰五徳代兴素灵启曜离光叠燿三辰重照明明我皇含贞挺妙𤣥秀夙达履德罔违凤栖遐邈神宇凝夷文明外润仁简内绥举无遗中鉴无幽㣲韵隆汾阳道作垂拱静恭清穆㝠功日用亹亹神轨固天攸纵爰在阳九皇纲中替姦竖肆逆牢罗失衞升降艰难协应神契灵祚既保显扬天命雰雾朝晞两仪开镜训谘阿衡虚已纳正九功潜流七德将表方振宏罗稜威电扫芟荡神衢一我王道昊天不弔降兹大悔天倾其仪地覆其载大业未究神爽迁背哀贯三灵痛流万代爰初不豫大渐在躬启手归全神气夷冲凝哉达识体正履终衮龙既袭玉容斯幽登醪虚设觞爵靡酬坟牍莫启圣迹谁修㝠㝠我皇神焉何游抚膺遐呌迸涕交流三筮告期将归陵墟陛殒羽翼庭纳龙舆玉轮动运钖鸾鸣衢钖斾徘徊六骥踟蹰轻云荫轨流风翼车哀哀同轨唯唯輓夫长号永慕泣涕涟洳大块独运终归其始我后永往宁神千祀悠悠上天㷀㷀惟已𦕈然靡凭廓焉无恃目范令仪徽音在耳晋康帝晋中兴书曰康皇帝讳岳字世同成皇帝崩上即位忧哀不忍言政一委中书监庾氷䇿文晋康帝哀策文曰感广厦之空寂悲爼奠之虚陈痛皇神之邈逺哀灵景之长泯仰瞻宸极俯凭鸾轩五情摧裂号恸烦寃遂命国史述徳铭勲事以言显功以名存其辞曰招拒降灵笃生我皇岐嶷妙哲㓜有珪璋含贞发曜兰风载芳厥初肇建宗国是𦙍祇承师友执心淑愼徽猷恺悌金质玉润固天所启应兹灵运入继皇祚龙腾凤迅因假任物惟精委顺穆穆我皇风流凝广聪鉴遐照思心内朗应变无方从善如响矩仪可虑法物可象覆帱羣生靡物不养如何一旦神游灵爽仰攀擗踊触物咸想卜吉有期将即𤣥㝠太常既建千乘列庭皓皓舆服翩翩素旌笳箫寥咧輓夫齐声六骥踌躇萧萧悲鸣是用增哀雨泣霑缨痛贯五内哀切三情道隆名贵德享弥光灼灼皇猷终焉允臧垂美兆祀芳风休扬晋穆帝晋中兴书曰孝宗穆皇帝讳聃字彭子康帝子也崩时年十九䇿文晋穆帝哀策文曰钦明文思允恭克让忽若布衣忘其矜尚体有示无徳克神王冕旒两楹委政元辅内倚公旦外仗尚父郁哉惟文赫斯惟武西廓岷河北清伊渚园陵聿修旧京式叙方振长慧风扫天宇休牛归马卷旗卧鼔俾我烝民击壤容与昊天不弔奄背率土哀同遏宻痛方割鉅日月不居神道之幽三辰吉良五谋同休祖载华庭晏驾崇丘俯执馈奠仰攀龙辀岌岌黼翣飘飘素斿感想平昔人懐崩抽号声如震洒涕成流晋简文帝晋中兴书曰太宗简文帝讳昱字道方中宗少子也晋阳秋曰桓温始以雄盛入辅系以废立帝虽登祚内不自安初荧惑入太微寻废海西公至是荧惑犹在太微帝恶之谓郄超曰命之脩短大所不计故无复往日事耶超云大司马温方内固社稷外布经略非常之事臣以百口保之超假还东帝谓之曰致意尊公家国之事遂至于此由吾不能以道匡树思患豫防媿叹之深言何能喻又诵庾阐诗云士痛朝危臣哀主辱泣下沾衣涟如相续续晋阳秋曰帝弱而惠异中宗深器焉及长美风姿好清言举心端详器服简素与刘惔王䝉等为布衣之游䇿文晋简文帝哀策文曰同轨毕至内外成列素旗宿悬輼辌首辙执祖行于前殿奉灵舆而迁逝悲神宇之长违痛圣仪之幽翳攀龙輴以号慕抚素膺以泣血爰命史臣叙述圣徳扬徽音于飞旌写哀心于翰墨乃作策曰淳曜发晖皇厯攸膺圣祖启运哲王遐承蒸哉元后光我中兴天基徙搆朝阳再升皇矣圣考合一履中道心𤣥𤣥文明内融湛湛神仪穆穆灵风望之凝秀即之深冲爰在初龄至性自然水镜一世堂室重𤣥愔愔素庭翳若丘园遂阿王室婉迹经纶时有污隆道无屈伸如彼平流泯矣其津大过之时皇德不竞天人革心讴歌徒咏时惟伊霍辅运以政钦若昊天祇此明命龙飞九五飨兹万国居宗举契允恭𤣥黙绸缪哲辅虚已仗德天明方曜离晖翳朗𤣥化谁陶苍生曷仰四运忽其遥迈日月飘以飞沉将宁神于𤣥宇迁玉辂于中林背华殿之昭晰即幽隧之重深奉神榇以永诀邈终天而莫寻神恍惚其若寄泣横坠以流襟晋孝武帝晋中兴书曰烈宗孝武皇帝讳昌明中宗第三子也䇿文晋王珣孝武帝哀策曰同轨毕至百司胥亚法物夕陈輼辌夙驾亲执馈奠长号永夜惧鼔刻之遄尽哀良辰之莫借悲宫宇之寥廓痛圣仪之幽化夫至徳无名固理絶称谓然视史陈辞亦臣子所贵寄穷情于翰墨庶遗尘之髣髴其辞曰惟皇作极五徳迭𦙍康实复夏武亦隆晋亹亹太宗希夷其韵镜之者𤣥抚之者顺于穆皇考嗣徽絶轨前圣后哲契合一揆心去其伐行遗其美废华任诚舍筌存㫖惟深通志羣方咸秩惟几成务能事斯毕未若我皇至则不疾恢恢天网疏而莫失居有以虚宰多以少简则可从易则不扰信及豚鱼泽被亿兆湛然司契坐一八表园陵既衞威灵赫赫子来既构寝庙奕奕武曰止戈戎不极役文教聿脩有耻且格迹有逺迩感无髙深道之所被改色革音皓兽驯苑素羽栖林殊柯通理异蔕同根方融𤣥液陶铸斯民云韶候奏比屋思淳积祐莫应天罚奄臻太山頽搆洪渎竭津何殃之甚何酷之殷自罹旻凶二气代变霜繁广除风回髙殿帷幙空张肴爼虚荐极听无闻详视罔见人神道殊吉凶有礼龟筮叅谋埏隧告启史臣考吉警者在陛攀援忪忪惟兄及弟龙舆肃以引迈前騼纷以抗旒城阙俨以整列驰道亘以通修感平昔之所幸岂斯路之复由輓哀唱以翼衡驷悲鸣而顾辀违华宇之晰晰即永夜之悠悠奉灵榇而长诀缅终天而莫收䜣穹苍以呌踊洞五内其若抽傥性命之可赎甘人百于山丘茫茫大运靡始不终哲王遗世贵在道融昭哉我皇万代流风良史式述徳音永隆宋武帝徐爰宋书曰武皇帝彭城县绥兴里人夜生有神光之异室内尽明是夕甘露降于墓树少尝游下邳遇一沙门于逆旅舍沙门言及中原多故因云江表寻复䘮乱能拯之者其惟君乎其意甚切至初高祖患手创积年未瘳沙门因出懐中黄散一裹留之沙门既去髙祖追而望之倐忽不见以散治创一传而愈余散宝录之每被金创輙用有验高祖举目瞻睐常见二龙在焉始尚微小及贵龙形渐长光色转明左右侍者亦数见征异晋陵人韦薮少以占相为事其言多验尝相髙祖曰君当位至方伯久之又曰君相转进贵不可言唯愿富贵无相忘高祖北征至洛阳常有紫云见于军上沈约宋书曰帝讳裕字德舆小字寄奴初为冠军孙无终司马桓𤣥簒帝位迁天子于浔阳桓修入朝高祖从至京邑𤣥见高祖语司徒王谧曰昨见刘裕风骨不恒盖人杰也上清简寡欲严整有法度未尝视珠玉舆马之饰后庭无丝竹之音宁州尝献琥珀枕光色甚丽将北征以琥珀治金创上大悦命𢷬碎分赐诸将平关中得姚兴从女有盛宠以之废事谢晦諌即时遣出宋台建有司奏东西堂施局脚牀银涂钉上不许使用直脚钉用铁孝武帝大明中壊上所居阴室其处起玉烛殿与羣臣观之牀头有土障壁上挂葛灯笼麻绳拂侍中袁顗盛称上俭素之徳故能光有天下克成大业者焉诔宋谢灵运武帝诔曰九有同悲四海等哀矧伊下臣思恋徘徊敢遵前典式述圣徽乃作诗曰舜潜厯巖高晦泗渚龙徳而隐风积乃举皇之遁世屯难方阻眷此区寰闵尔沦胥太元之季权戚携薄隆安之初主相蒙弱岳牧纠䖍朝廷纷错妖横乘隟蛟喷鲸跃既扰奥区遂斥帝㕓乱离斯瘼不后不先实赖明哲授手康旃纪度廽薄余分成闰旧晋中微伪楚籍衅蹑彼潜机整此英阵推亡必朽固存斯振卢循负险肆慝遐岭殄我江豫迫我台省民既揺荡国将迁鼎来驺归辕式固皇境宏危济险弭难释殆虎骑骛隰舟师涨海倾穴寻窠穷幽测昧昔去洛汭息肩江沚世更十君年踰百祀国絶兴复家成桑梓荒黙莫恤頽国谁耻夏典载禹九道是行商诏述汤兼攻是并勤彼周流协此经营仗钺伐鼓赫赫明明乃勅衆师竟执戎昭诲以三略惠以六韬云撤周京席卷秦郊复礼前茔雪愧旧朝既清西关将旋东道中憇徐豫兼应燕赵业盛曩代惠侔大造泽及四海功格八表悠悠声教绵绵川陆北献毡裘南贡金竹髽首冠弁穿胸歛服寒穴欣日巢栖玩屋匪惟遐谭灵物偕就孰是人事自天所祐甘露芝草祥云瑞宿嘉禾连木素鸟皓兽昔之所感讴颂同音今之所应幽显一心宋克虞徳晋犹唐钦曰总八纮于兹三龄四维开张九流昭明敦俭务素钦贤爱萌制规作训阐校修经礼乐已甄云雨未宏将陟井陉薄扫白登北朔渇望飞旌衡輣东岱灵迟玉牒金縢天地不仁苍生寡福已荷一遇弃我何速梁颠太頽甘殒以赎同轨毕至率土咸哀殊方均服栾栾素缞洒泪成雨响呌如雷史臣考卜高山开基贞龟无逺迁灵有期嗣皇擗摽羣后崩悲孰云不戚痛百在兹惟祖之夕流火始变秋月未永飞漏急箭鸣箫哀噭金觞虚奠列驾长隧发辇华殿华殿既谢长隧是幸双盖踌躇六闲引领攀援容貌眷恋俄顷哀哀百僚长辞含鲠奉教百朝执鞭王始从履五牧年厯十祀天光下济谬蒙眷齿愧微刀笔颇预游止垂幕侍讲接筵飡理修曙朗夕登台泛沼匪月匪日无晏无早如何一旦缅邈穹昊徽容未逺圣灵超然收泪即路含戚何言风霜萧瑟山海苍茫地苦情矜节速心伤孰是幽哀实恋我皇情思如环萱苏岂忘议宋颜延之武帝谥议曰以为圣哲同风功美殊称盖出乎道者无方故刑于物者不一伏惟道塞人神信通期运爱敬所禀因心则逺英粹之照正性自天体苞潜跃虑周卷舒龙徳在阴虽艰贞而不闷因时而惕故有来其必亨在晋之季皇涂荐阻欃枪干纪琁玑失驭天鉴灵武民属圣明不假十室之资不籍百乘之赋首义驰风一鼓静乱涤除泰阶消殒薄蚀斯亮登庸之基经纶之始者也内难虽弭外图未辑河华海岱负固相望荆濮燕亳侯服交侵眷言帝畿思康王路戎不再驾遗珉即序斥堠之所未羁亭徼之所不译莫不饰诚请罪欵塞来賔故能洒扫中岳致庙九山神道㑹昌宝命既集损之而益后身愈先既而仪形帝载揖让天厯改玉乎文祖班瑞于神宗贯革寝机文武搢笏故宸居两楹坐一八表国训成均之学家沾抚辜之仁大美配天必终之以俭徳道固万叶犹申之以话言允所谓教思无穷树之长世取髙上代顾邈前王矣宋孝武帝沈约宋书曰帝讳骏字休龙小字道民文帝第三子也元凶弑逆举义兵克定京邑乃践帝位年三十五崩在位八年䇿文宋谢庄孝武帝哀䇿文曰应门洞望驰道南除菆涂已撤欝鬯将虚哀子嗣皇帝擗摽池綍周遑旌轸攀七纬之崩沦恸三灵之徂尽百神慕而行云沉万国哀而素霜霣衣冠缅邈弓劒不追敢谞讴颂髣髴希夷其辞曰枢电皇根月瑶国绪𦙍裔丹陵蝉聨华渚二后在天大行纂武克睿克圣重规袭矩昭昭金式明明玉温望云其逺就日其尊雨零露湛冬暖春暄声芳纳麓道昭賔门上徳无称至功不器怊怅四始优游六位缀响兰深縃言琼秘悠哉梁践𦕈焉汾肆敬业开寓离经作翰鸿起荆河鸾游楚汉泗濵霑明江区承奂陜左清郊棠阴虚馆地维不纽干纲弛机羲庭薄蚀紫路流飞泣血𣲖涘顾瞻川沂孝贯枢极义震寰围誓钺皇郊诏师牧甸七景缔华五云卷煽雪怨园邑扫耻瀛县启圣宸盖集宝龙见王室多故国步方蹇淮济裂冠江荆毁冕东楚乱常西华汩兴动算挥图爰戡爰剪浃宙斯澄绵区咸镜修风晓逸德星夕映溽露飞甘舒云结庆祯被动植信汩翔泳缺礼克宣坠章必搆方堂飨极圆流肆胃南耸郊宫北清灵囿瑶轩春借翠华冬狩经纬穷文克定尽武鄗上呈祥介丘载伫在盈念冗成功弗处荣镜中世舄奕前古睿业初逺鸿化方亭丹云承日素景媵星玉几去袭缀衣在庭辞重阳之昭昭降大夜之㝠冥气贸炎凉史诏龟筮文物空严銮和虚卫动蜃辂之逶迤顾璧羽之容裔出国门分天地向幽途异身世龙旌鬰而青槐逺惊葭乱而白杨翳观初霜之变条听秋风之下蔕桥山絙云糓秋亏日辇道结寒松庭尽宻芝盖迫軨上骧眷辔万㝢肃其北灵阿閴其深隘南维有时倾离光不常镜腾英声与茂实方流华于舞咏艺文类聚卷十三艺文类聚卷十四钦定四库全书艺文类聚卷十四唐欧阳询撰帝王部四齐高帝齐书曰高帝讳道成字绍伯兰陵人受禅于宋在位四年哀䇿文齐王俭高帝哀䇿文曰降阶执礼泣血缠心感客台之罢御哀恭馆之不临仰神仪而邈絶视区物而悽阴俾兹良史敬修旧则敢图鸿规式扬至徳其辞曰灵源遥裔肇惟商丘圣功宁夏贤识归周我皇踵武超冠前猷英风允廸徳音孔修月准敷仁日精表孝则地均和体天合照外宏三至内隆七教水祀将倾干维晦象韦弁长袭鼓磬属响声化已沦政刑遂往国图靡缉民规载爽康世以徳拨乱资武威以雷霆润以风雨六术允昭四义克举自东徂北遐方即序功被河济化隆江汉帝謩仰式王维伫干改歩藩屏来登翼賛绸缪总章因循阳馆昔在保衡君违斯正爰兹博陆亦鉴灵命放昬以忠登明资敬义焕金石功昭舞咏蠢尔荆汉悖乱人经谋连枢禁兵接神垧御奸以徳御宄以刑献㨗宗寝饮至王庭政教云行徽猷天造山鑑紫璇苑茂朱草玉检腾晖金绳荐寳天镜既穆地维既肃遐迩壹体表里禔福乃眷斯民昧旦抒轴兴文偃武纉禹旧服所尚惟简所保惟贤居尊弥约无善不延胶庠载缉风轨克宣上洞清仪下达𤣥泉听览闲日应物余景怡虑以文栖心以静鸿章晨暎徽言夕永迹疪区服情深箕颕万㝢飱和百神受职梁甫欣仪示亭望式辅徳伊何奄捐民极嵩岳长倾宸晖斯昃机照惟寂达鉴靡伤慎终敬始知微知彰立言垂范玉润金相瞻仰遗式哀结流霜旋玉车犬之曒镜动云旗之逶迤振哀笳于八极响清跸于咸池顾应掖而稍逺视机衡而长离风迟迟而怀暮日其若垂感衣冠于乔岳追弓劒之在斯悼丁年之薄祐诉穷心于两仪表梁江淹齐高帝让禅表曰陛下逺视唐虞永揖之典近摹汉魏髙谢之礼既鉴金水昏明之数又协云雷兴替之征若乃与能之交禅钖之会岂伊卢薄所可遵拟昔傅巖佐商秩终上公磻谿翼周名极列伯臣才非半古功愧逮圣狱讼不往讴歌宁归河乏马图之寳天无乗龙之钖伏愿陛下遗舜禹之心俾臣守巢由之节则道曜日月泽浸飞泳齐武帝齐书曰武帝讳绩字宣逺在位十一年议梁沈约齐武帝谥议曰臣闻天徳平分而四时之名或异圣功一揆而皇王之称不同葢迹因随事名由义立尧臣禹佐咸率兹典伏惟尽寂穷微含神独照徳茂始裳之主道冠初耜之君含精灵于五纬驾贞明于三象初九勿用英气凌云负掲日月仰扬霄汉龙姿鳯采焕若丽天登庸在试盛绩云举虽屈景潢污降情尺木而拯世济民浚发懐抱昔成汤百家仁被比屋文王十里化先寡妻前圣后贤重规沓矩震雄图于九江播灵威于夏汭旌斾未麾鲸鲵自殒弗劳羗僰之长无待六事之人义等伐谋功髙善阵建有国之符成定鼎之业会朝清明事资于牧野受命作周非止于西伯视膳寝门孝徳光备守器宗祧元良载逺嗣大寳以君百辟敷景化以致隆平守在四夷威行海内囹圄寂寞礼譲交兴八柄驭下九官咸事临朝凝黙尊严若神风行日烜无思不畅至仁与造化争流灵威与雷霆齐轨上贯苍昊下洞深泉春无凄风夏无苦雨时若罔愆多稔如积三革不累五刃不砥庠塾大启儒雅云集训閲得宜蒐狩有序丹徼青丘之野跂踵反舌之民浮深驾阻廻首革靣北夷畏力献琛内欵不借终军之使无假絶漠之威嘉祥雾合秘瑞泉涌史不辍文简无虚日方当垂七曜之旗驾八龙之乗望礼中岳肆觐羣后造化不仁穆卜愆应慕切遗弓哀同遏宻晦朔不居殡宫将启勒兹大名宜尽徽极齐明帝齐书曰明帝讳鸾字景栖在位五年哀䇿文梁沈约齐明帝哀䇿文曰龙菆既彻备物已陈殡宫无夜夕燎终晨号环辌幄攀摽应路容卫弗改轩槛如故望东川而不追仰昊天而自诉列圣同轨谥法树声爰诏掌牍式播遗英其辞曰五曜在天逓作民主赫矣帝高蒸哉嗣武多难固业隐忧启圣时惟我皇功符受命爰始濡足坐运机深鹏逝风举龙动云阴之郢南泝即豫西临体兹大徳懐此小心賔于四门四门穆穆纳于百揆百揆肃肃徳浸堇荼仁被比屋何逺何迩无思不服嗣君䘮道不式典谟神器业业事等聸乌民懐奥主后来其苏皇天眷命授以箓图临朝凝睟昧旦丕显斟酌前王择其令典不言斯应不行斯践路台靡营离宫弗宴眷言胶塾宏启上庠轨仪四代祖述三王徳晖内动英华外扬礼行罇俎义及幽荒仰荷天徳降年永久北极齐光南山献夀沧溟奄竭嵩岱皆朽沴非昊穹惟余之咎攀龙讵几大隧𤣥𤣥厌世崇陛即宫下泉殡阶已遽素幕髙褰端闱洞启蜃绋徐前背朱阙以南转乗翠龙而东度经原野之荒凉属西成之云暮伐金鼓以清道扬悲笳而启路极厚地而不追终苍天而永慕苍梧晦逺眘徽不泯纪事寂寞龟书可循哲王违世克播遗尘猗欤万古晖光日新谥策文齐谢眺明皇帝谥䇿文曰仰惟早弃万邦圣列方逺式遵帝世俾鬯鸿猷咸以为无名以化则言系莫宣其道有来斯应则影响庶图其功所以永言配命寄心宗极光昭令徳允树风声伏惟合信四时齐光日月创保大于登庸通机神于受命因时以惕借九万而轻举天保既定运四海而髙临及开物成务重维国纽风行草偃化往如神左贤右戚内乐外礼辑五材以教民申三驱而在宥用能盛徳殷荐美善斯毕皇矣之业既孚蒸哉之道咸备景化方逺厌世在天龟筮吿期逺日无改仰则前王俯询百辟累徳弥睿允极鸿名议梁沈约齐明帝谥议曰臣闻君徳靡二辟王之名不一圣功无爽尧禹之称或殊兼以拯世宁乱致平未必同道崇墠増祧嘉号不可相袭伏惟自天诞睿英圣在躬皇矣之符夙着蒸哉之谣早集賔门纳揆天平地成自南自北无思不韪在属负图导扬末命值嗣主狂凶人伦道尽宗社阽危瞻乌靡託国难立长乱极治刑四海乐推三灵以眷东向而让天下功髙代入流涕而膺寳位如就重负日昃劬劳躬亲庶事抚辜纳隍之念义同于罪已振民厚下之情无废于终食聪明神武逖听迩闻万目备张纮纲靡漏御辔不迷宁借听于襄野大川可济不待备于舟檝峥嵘之下泽靡不懐寥廓之上明无不烛包以宇宙润以风雨霜露所交人迹所至百姓仰之而不知其始万物用之而罔识其终上庠废业忽焉已乆三载弗为沦㢮将及临朝引领思隆雅训贵逰胥萃俊造成羣方将驱世反本既仁且寿吿成东岳髙宴汾阳造化不仁厌世云及放勋之慕不追负乡之思空逺殡宫将撤輴轸难留英声茂实于是乎在梁任昉齐明帝谥议曰以为穷神之迹无继于成名教思所宗言归于有称是以则天为大义尽于翼善武功受命理贯于斯文伏惟功髙五譲道冠三极爱敬始于扬名孝飨终乎严配寥廓大度诞君人之符闺庭小节应轨物之训厯试允谐纳揆时序贻厥之寄义均负图榱栋惟新压焉将及于是承制宣徳定䇿公卿登嗣后于西钟反独夫于侯服既而主幼时艰仍离屯蹇应当璧之祥注息肩之愿立徳以长绍开中兴拟度天行取则干健日昃罢朝幽枉必达官曹寂寞圄犴空虚虎门肆义大足协律巖廊有缙绅之谈乡塾无横议之士既富而教𢎞此孝治遂使家无荡子野有栖亩寘天下于掌握览八荒于户牖宠微金穴之家恩絶椒风之馆天应民和祥符总暨故能上变云物下漏深泉若乃青丘丹陵之国黄银紫玉之瑞幽符逺萃询徳报功方将驰道日观清宫鸣泽为而不恃髙揖成功百川所以朝宗参辰于焉取正岂所谓中衢均奠悬衡共轨者欤表齐谢眺为百官劝进齐明帝表曰臣闻时乗在御必待先天之业神化为皇乃叶应期之运况复汤孙有绪纂尧惟徳旧邦伫新复禹归祉大齐之权舆寳厯孕育前古昭假四海克酬三灵而嗣命疾威蕃鄙叛换委裘御㝢彝鼎如忽陛下文思体道狥齐作圣剪应龙于兾州戮长蛇于沮水荣光之瑞昭回近喜之寳润色天睠爰发人谋咸賛伏愿陛下仰荅灵祗𢎞宣景命诞受多方奄宅万国启梁沈约贺齐明帝登祚启曰窃惟皇源浚逺帝寳连晖基深庆厚道贯万叶而欝林凶徳早树行悖人经逖听之所未书宗庙之殆如缀百灵耸动九服廻遑结后来之望思庇民之主日月以兾遐迩翘心伏惟陛下大圣在躬君徳夙表龙章日綵焕若丽天纳麓賔门道风遐被眷化神行无思不洽狱讼允归天人戴仰屈飞龙之𦕈辔纡汾阳之逺情运尧心以临亿兆敷舜烈以膺寳命虽中宗之兴殷道宣后之隆汉徳异世同符千载一揆刑措之业方逺隆平之基在焉率土含欣懐生戴赖况臣早蒙覆润夙荷恩灵踊跃外畿心不胜庆谨縃民和式流星泽涂歌里林戴懐凫藻梁武帝梁书曰武帝讳衍字叔达兰陵人受禅于齐在位四十九年议梁元帝髙祖武皇帝谥议曰臣闻翼善传圣曰尧仁圣盛明曰舜受禅成功曰禹除虐去残曰汤谥者行之迹号者功之表虽贱不诔贵卑不诔尊而彰乎名者盛徳之嘉号也被于物者治定之实录也斯所以声明焕乎钟石昭晰备于絃管者焉伏惟天纵钦明惟睿作圣功超三五声踰七十仰之弥高就之弥逺载潜载跃乃武乃文先是木运告终羣后改属干维罔搆地纽如崩祧祀阽危公卿旰食九牧有沦胥之悲八表兴横流之叹乃凝威黒水表瑞丹陵云合景从表里禔福受终文祖允恭克譲知黔首不可以无归苍生不可以无主降汾阳之逺志不得已而临之于是类帝禋宗革命创制禘郊式展殷荐斯㓗临兹大寳化与和气俱宣扇此王风政与秋霜并肃言悬日月功格区宇不以紫宸为贵不以黄屋为尊政谧刑措民殷国阜虹旌式巻堡燧载清胥象相因环楛无旷天衢亭泰王道升平南海候风东溟奉贡膏露凝枝庆云触石山开苍璧地出𤣥珪骠骑把钺则休屠欵塞太尉抗旌则名王蹷角声教所渐浃灵虵之都威令所行通烛龙之外开庠建序布濩于成均正俗移风氛氲于司乐虗纳十乱引谅直之规广辟四门宏招贤之徳青衿知击壤之性黄髪恣鼓腹之欢加以鑚味微言研精至道文终所牧之典史倚所读之书无辍万机日且千遍驰郁郁之声表干干之徳允所谓皇哉君哉日用而不知者矣方且告成岱岳镂升中之玉简昭事梁甫秘礼首之金绳而文王明夷事侔往册黄帝桥山痛深前典万有沦伤三辰掩曜人祗轸慕山海含悲恸切陟方哀深遏宻烦寃荼毒贯切心髓风树不静陟岵何期思所以钦若九功仰稽七徳勑梁沈约武帝践祚后与诸州郡勑曰钦惟遂古爰及近代虽禅代异时而成功一揆岂惟静民宁乱实由符运总集故能启业垂统光宅区夏齐氏遘兹昏诐斯亡奄及民命蠢蠢倒悬非喻朕大惧四海舟覆二象云倾亿兆与崐㟠并燎缙绅与藴崇共日永言悽悼发愤经营推锋投袂电击风扫借上天之灵因熊罴之用徳未半古功侔前烈齐民既钦若虞夏高揖万邦兼以㝠符先着乐推攸在幽显宅心辞不获命猥以虚寡君临万国川壑之懐寤寐盈虑方欲昧旦丕显日昃忘劳思与贤能康济世道卿拥旄万里共治是寄当求民瘼留念狱市威断以御强猾仁惠以抚贫孤使逺近幽深咸得其所方虚位钦能悬爵伫効勿令汉代玺书独行于自古晋世班条靡用于兹日想加克勉副其侧席令梁任昉齐宣徳皇后临朝荅梁王令曰承固兹谦揖未膺大典敬复雅㫖良有怃然夫至寂难原言象所絶教思有律感通斯在所以异人者神明同人者用舍王诞兹上睿对越天行徳冠二仪化周羣动生民以来一人而已但达节宏道每濡迹于中庸神照惟几不抑心于鑚仰范宣既譲其下取则况圣图睿范歌思是归亷约虽𢎞庆赏遂替诚贤者悦义长难进之风不肖者矜功沮竭力之效劝沮之间所差已逺王何得不暂纡雅尚允荅天人使朕夜艾以安早朝有预今遣率兹百辟申荐诚欵万致一涂烦言可略又敦劝梁王令曰夫功在不赏故庸勲之典盖阙施侔造物则谢徳之涂已㝠要不得不强为之名使铨宰有寄王实天生徳齐圣广渊重搆参辰而九星仰止不易日月而二仪贞观在昔晦明隠鳞戢翼博通羣籍而让齿乎一卷之师劒气凌云而屈迹于万夫之下辩析天口而似不能言文擅彫龙而成輙削藁爰在弱冠首膺弓旌客逰梁朝声华借甚隆昌季年勤王始着建武惟新缔搆斯在功隆赏薄嘉庸莫酬一马之田介山之志愈厉六百之秩大树之号斯存及拥旄司部代马不敢南牧推毂樊邓胡尘罕甞夕起惟彼狡童穷凶极虐衣冠泯絶礼乐崩䘮既而鞠旅誓衆言谋王室白羽一麾黄马底定甲既鳞下车亦瓦裂致天之届拱揖羣后丰功厚利无得而称是以祥光总至休气四塞五老逰河飞星入昴元功茂勲若斯之盛而地狭乎四履势卑乎九伯帝有恶焉輶轩萃止令遣率兹百辟人致其诚庶匪席之㫖不逺而复又敦重劝梁王令曰朕闻匹夫好仁义在摩踵君子行道达斯兼济未有尽器穷神藴徽章乎天植高奠中樽覩倾罍而弗极惟王徳冠往初功无与二四时等契两曜齐明拟度天行取则干健而运距艰季道极百王援义而起一戎大定罗山革草罔不率从用使商庭产周阙树梓倾宫既散鹿台靡蓄盛徳大业巍巍若此日者事岐之号爰发帝言殊物备礼率由寡昧虽复云竿载路清跸启行昭徳报功未臻其极而髙揖天休逺存克譲俾予未亡与慙日昃今遣率兹百辟人致诚请庶有感睿心霈然降志牋梁任昉为百辟劝进梁王牋曰伏承嘉命伫策明公逡廵盛礼斯实谦尊之㫖未穷逺大之致何者嗣君弃常自絶宗社国命民生剪为仇讐折栋崩榱焉自及卿士懐脯斮之痛黔首惧比屋之诛明公亮格天之功拯水火之切再踵日月重缀参辰反龟玉于涂泥济斯民于坑岸使夫匹妇童儿羞言伊吕乡校里塾耻谈五覇位卑乎阿衡地狭于曲阜明公宜祗奉天人允膺大礼无使后予之歌同彼胥怨兼济之仁翻为独善又牋曰近以朝命藴崇冐奏丹诚奉披还令未蒙虚受缙绅颙颙深所未达盖闻受金于府通人之宏致高蹈海隅匹夫之小节是以履乗石而周公不以为疑増玉璜而太公不以为让况世哲继轨先徳在民经纶草昧叹深微管加以朱方之役荆河是依班师振旅大造王室虽复累迹救宋重眡存楚居今观古曾何足云而惑甚盗钟功疑不赏皇天后土不胜其酷是以玉马骏奔表微子之去金版出地告龙逢之怨明公据鞍輙哭厉三军之志独居淹涕激义士之心故能使海若登祗磬图効祉山戎孤竹束马景从伐罪弔民匡时靖乱匪叨天功实勤濡足且明公本自诸生取乐名教道风素论坐镇雅俗不习孙吴搆兹神武驱尽诛之氓济必封之俗龟玉不毁谁之功欤独为君子将使伊周何地某等不达通变实有愚诚不任悾欵棘心重谒伏愿特膺典䇿式副民望序梁沈约武帝集序曰文思安安钦明所以光宅日月光华南风所以兴咏日角之主出自诸生鋭顶之君少明古学汉髙宋武虽阙章句歌大风以还沛好清谈于暮年夫成天地之大功膺乐推之寳运未或不文武兼资能事斯毕者也我皇诞纵自天生知在御清明内发疏通外典爰始贵游笃志经术究淹中之雅㫖尽曲台之奥义莫不因流极源披条振藻若前疑往滞旧学罕通而超然直诣妙拔终古善发谈端精于持论置垒难踰摧锋莫拟有同成诵无假含毫兴絶节于髙唱振清辞于兰畹至于春风秋月送别望归皇王高宴心期促赏莫不超挺睿兴濬发神衷及登庸厯试辞翰繁蔚牋记风动表议云飞彫虫小艺无累大道懐君人之大徳有事君之小心为下奉上形于辞㫖虽宻奏忠规遗槀必削而国谟藩政存者犹多逮乎俯应归运仰修干録载笔握简各有司存如纶之㫖时或染翰暨于设簴灵囿恺乐在镐鹿鸣四牡皇华棠棣之歌伐木採薇出车杖杜之䜩皆咏志摛藻广命羣臣上与日月争光下与钟石比韵事同观海义等窥天观之而不测逰之而不知者矣窃惟左史记言右史记事君举必书无论大小况乎感而后思思而后积积而后满满而后言若斯而已哉谨因事立名随源编次梁元帝梁书曰元帝讳绎字世诚武帝第七子也嗣位三年表陈沈炯为羣臣劝进梁元帝初表曰蠢尔羯胡遂凭天邑阊阖受白登之辱象魏致尧城之疑臣闻䘮君有君春秋之茂典以徳以长先王之通训少康则收衆抚职祀夏所以配天平王则居正东迁宗周所以卜世汉光以能补不道故景厯重昌中宗以不违羣议故江东可立天其祚梁必将有主轩辕得姓存者二人高祖五王代实居长功髙九有道济生民非奉圣明谁嗣下武日月贞明太阳不可以阙照天地贞观干道不可以久惕寳器存乎至重介石慎于易差黔首岂可以少选无君宗祏岂可以一日无主又第二表曰紫宸旷位赤县无主百灵耸动万国廻遑虽醒醉相扶同归景亳或讴且诵总赴唐郊陛下沈首䜎然譲徳不嗣臣闻星廻日薄击雷鞭电者之谓天岳立川流吐雾蒸云者之谓地包天地之混成洞隂阳之不测而以财成万物者其在圣人乎故云天地之大徳曰生圣人之大寳曰位黄屋庙堂之下大非获己所安明镜四衢之尊盖由应物取训陛下稽古文思英雄特达比以周旦则文王之子方之放勋则帝摰之季千年旦暮可不在斯庭阙湮亡钟鼎沦覆嗣膺景业非陛下而谁岂可使赤眉更立盆子隗嚣託置高庙陛下方复从容高让用执谦尊展其矫行伪书証㒺正朔见机而作断可识矣不疑何卜无待蓍龟日者公卿失驭祸缠霄极獯羯凭凌奸臣互起师戎伐颕无处不然劝乎诛晋侧足皆尔宗社不坠繄在圣明今也何时而申帝启之避凶危若此方陈太伯之辞国有具臣谁敢奉诏又第三表曰日者百司岳牧仰祈宸鉴以钖珪之功既归有道当璧之礼允属圣明而优诏谦冲窅然凝貌讴歌载驰是用翘首楚人固执燻丹穴以求君周民乐归越岐山而事主汉王不即位无以贵功臣光武止萧王岂谓绍宗庙陛下英威茂畧雄图武筭指撝则丹浦不战顾昉则坂泉自荡地维絶而重组天柱倾而更植纵陛下拂衣而逰广成登弇山而去东土羣臣安得仰诉万物何所归仁况郊祀配天罍筐礼旷斋宫清庙匏竹不陈岂可久稽衆议有旷彝典陈徐陵劝进梁元帝表曰臣闻封唐有圣还承帝喾之家居代维贤终纂高皇之祚至如金行重作源出东莞炎运犹昌枝分南顿莫不因时多难俱继神宗者也陛下握符执钺将在御天玉胜珠衡先章元后神祗所命非惟太室之祥图书斯归何止尧门之瑞星躔东井时破崤潼雷震南阳初平寻邑宗王启霸非劳武徳之侯清跸无虞何事长安之邸正应扬龙旂以飨帝御鳯扆以承天厯数在躬畴与为譲岂可逡廵固譲方求石户之农髙谢君临徒引箕山之客未知上徳之不徳唯见圣人之不仁北齐文宣帝北齐书曰文宣帝讳洋字子进受禅于后魏在位五年哀䇿文北齐邢子才文宣帝哀䇿文曰皇路启扉輴菆弛殡八校案部六卿且引攀蜃辂而雨泣仰穹苍而抚心悲风发而地骇愁云兴而景沈哲王垂范有训有则式奉话言光敷令徳其辞曰四象更运九天代名通三以王得一为贞是应𤣥徳实启苍精风后之阵师尚之兵三竒六合七变五成授柯推毂禀律袭行野无完陈邑少坚城经营四海劬劳百姓芝盖夕临羽旄晨映地不掩瑞天不爱寳既丹其雀又朱其草莫黒已素莫赤自皓百兽斯蹈五灵载扰甘露瀼瀼青龙矫矫武功已畅文教未穷方偃烽候销㦸藏弓齐光日月比祚嵩华而氛祲日下星闇虚中奄捐朝市长弃华戎道宣末命义阐余风六繂已散九旗方卷见容卫之虚归知平生之日逺同乗云而永逝异骑龙之更反清笳奏兮野风急金鼓震兮日光晚千官悲而雨注万国哀而露泫万事同尽百虑俱收劒舄永去衣冠自逰音仪已谢神教空留知英声与至徳当无絶兮千秋议北齐邢子才文宣帝谥议曰伏惟圣徳光逺神猷𢎞大初自登庸民誉所集把尺持刀成务斯在百揆载清四门唯穆及天眷既属人谋所归鸟兽迁情士女革靣敬顺天人拱揖羣后处无上之尊居域中之大礼盛乐修时和嵗稔海内有截天下泰然犹忧劳亿兆经营四国同虞舜之廵省若轩辕之靡宁威武纷纭神功四畅怨西以东化南自北临瀚海以浴兵登天山而绁马左萦右拂疑歌成章方朝百神于太华受万国于稽岭升中增封高拱垂衣而天䘮黎庶奄捐四海考妣之慕实被含生称天作诔抑唯恒数故以名追实尽物未臻其美屈道从制一日可以成名陈武帝陈书曰武帝讳覇先字兴国吴兴长城人受禅于梁在位三年哀策文陈沈炯武帝哀䇿文曰望三灵而摽目蹐九地而崩心哭仍几之将撤恸祖鬯之虚斟黄屋祲而白日掩紫极㴠而浮云隂其辞曰悠悠妫水欝欝姚墟惟帝之系在唐作虞正卿之后握此灵符雕云布族祥星结枢负兹大镜未拾遗珠爰初发迹斩蛇鞠旅大定番禺载戡海渚承衅而运席卷中流王室如燬乃合诸侯负钺誓衆释位同谋俱登涿鹿实断蚩尤道济一匡功归四履爰总百官训于天子傥来有运事非获已翠龟负字赤雀衔书讴歌适夏礼乐迁虞负扆正位升坛受图二仪协序五纬同符门歌麟趾室咏驺虞奉常定日太卜蠲时升中备物方吿雍熙天甘玉露地秀金芝休祯未荅灵贶徒欺吏求穆卜诏絶良医羲躔失御天街禠跸夏采升荣宫车晏出洞闺移凶充庭罢吉闲窅窅之穷灯去昭昭之逰日归大暮之不𤾉降幽宫而长毕巫咸筮告容成戒期文卫如在葆铎相悲去毕陌而东顾望桥山而路迟臣攀龙而尚在魂过沛而何之侍低昻之灵纛奉寂寂之空帷铜雀没于脩松平陵隠于深柏鼖鼓之哀音燎爟火于通夕薤露落而暮日寒𤣥霜凝而垄草白铭功徳于旗常被徽音于钟石廻天仪于清庙祔祖考而来格播茂实与英声欝氛氲于宗祏表陈沈炯为百官劝进陈武帝表曰臣闻春荣秋落四时所以迭代金行水流五徳所以互序昔陶唐告终有虞氏作汉魏禅譲晋宋以之登庸天有非常之功有非常之赏能利天下者受天下之利陛下造化之功日用之徳褰裳去之物谁仰诉顷五星夜聚八风通吹丰露呈甘卿云舒族白狼逺至素雉朝飞天意显然灵贶可覩陈文帝陈书曰文帝讳蒨字子华嗣位七年哀䇿文陈徐陵文帝哀䇿文曰容车晓驾幄殿晨张旌帷具列綍翮成行擗蜃辂于丹陛攀龙帷于紫庭趋过穷于屏闱拜恸感于明灵东京飞其瑞露北陆霣其祥星乃诏云台之史稽採咸池之曲叶大雅于鸣金同藏书于羣玉其辞曰若水傅帝薫风御民重光所集世载于陈赫矣髙祖悠哉上旻蝉聫寳胄晖焕郊禋我皇诞圣膺此家庆道主衢罇神凝悬镜洛书天表河纪灵命纳揆驰芳賔门流咏稽阴克伐震野勤王亳道増搆豳风会昌言瞻少昊实仗高阳驾彼轸轕清宫未央欢覃兆庶徳洎遐荒穆齐髙寝上膳长乐肃肃承颜哀哀荐酌悼园恭俭章陵谦约大寳崇名无闻改作纂武升厯遗爱寔繁三湘九派弥气云昏力折天柱才倾地门甘泉夜照细栁朝屯谷魅山鬼横流塞源赫赫英謩赳赳雄断遍行天讨无遗神算欝扫江淮长驱巴汉九夷百越雷随风涣北俘昆耶西戡伊靬荷负皇极劬劳庶机勤民听政灵食宵衣服贵绨皁风移阃闱唐山罢奏濮水韬徽访採狂狷捜敡仄微世感中孚民维大畜外户无闭高垣奚筑降情儒雅凝懐庠塾御庑为欢临雍弥肃礼兼三代乐备九成天资武徳地照文明墨履斯在幪巾自清连珠合璧曜爽流精兽舞时豫禽歌颂平帝载维逺王灵维大候雨占风荒中海外憬彼鞮译咸承冠带是曰君临斯为交泰白环已賮𤣥珪克慎东河伫楫北狄思征钺斧将戒璁珩未鸣星滛去楚日沴悲荆亿兆何亹穹旻遽倾大禹胼胝重华腒腊仰惟劳务同斯违怿发梦无征照祈奚益听茂陵之钟鼓抱乔阳之劒舄讵髣髴于宸仪终缠绵于号擗三占以吉四海同奔列赗天宇崩号帝阍千门启于阊阖万乗警于灵輼槐风悲于辇道松雨思于郊原銮旂动而虚跸宿卫静而空尊毕陌平夷流山蟠固纪无迁市唐有通树经白社之脩涂廻青门之广路思沛邑以东临懐周京以西顾机神不测性道难称充穷靡寄孺慕奚凭惟封云之与禅肃玉牒之与金绳扬英声而永久共日月而俱升陈宣帝陈书曰宣帝讳顼字绍世在位十四年哀䇿文陈江总陈宣帝哀䇿文曰望蜃綍而攀摽拜龙菆而恸絶变五统而凄凉廻三辰而惨切感川岳而地维倾号穹苍而天柱折千秋茂徳万世鸿名爰诏掌礼式序英声其辞曰嬀水枢宿姚墟大虹讴歌承厯揖譲受终重䂓帝绪踵武王风名山纪迹清庙传功我后丕承思宏祖业莅政恭已临朝凝黙焕烂九功葳蕤七徳宪章昭着威灵允塞爰兹发迹天歩艰难连华滕卫比誉应韩羽仪戚右轩冕朝端祈膺当璧繇显大横延喜授玉告善飞旌神器有奉性道无名诗颂唐年乐舞姬日仁声汪濊武义洋溢理讼总街凝情衢室廵望如礼幽祗咸袟疆垂叛援关徼䖍刘治兵丹浦获丑青丘屠钓且拔管库方搜如龙驾鼔献雉焚裘天必呈祥地宁爱寳神禽竒兽嘉谷灵草屈轶抽阶飞黄伏皂绮云舒庆珠星照老广敷丘素宏启胶庠书林吐馥文囿含锵南洽侯卫北畅遐荒殷罗自觧周圄无伤金英掩色玉床弗豫天驷摧镳王良失御铸鼎奚益缀衣何处漫漫幽夜㝠㝠上仙长违拜日天意祈年宁神卜兆晏驾廻天铜驎感泣银海埋田出徳阳之广殿动繁笳之哀啭渡洛水之浮桥望偃师之近县背紫陌而未逺隐黄山而不见铎启挽而依依马嘶风而恋恋平原欲晦落照将垂鳯盖飘而水暗鸾跸耸而山危曵虵旗之舒卷间翠野之参差鸟哀哀而惊曙松瑟瑟而吟枝异故郷之丝竹非旧宅之埙箎扫秋叶而无尽荐春樱而愿知北邙已谢西陵何有逺宿苍梧便乖仁夀声合韶濩道宣户牖共瀛海而恒流并嵩华而莫朽艺文类聚卷十四艺文类聚卷十五钦定四库全书艺文类聚卷十五唐欧阳询撰后妃部后妃白虎通曰天子之配谓之后后者何也明海内之小君也礼记曰古者天子立后六宫三夫人九嫔二十七世妇八十一御妻以听天下之内治以明章妇道故天下内和而家理妇顺不修隂事不得谪见于天月为之食月食则后素服而修六宫之职荡天下之隂事又曰舜𦵏苍梧盖三妃未之从也周官曰仲春诏后帅内外命妇始蚕于北郊以为祭服上春诏王后帅六宫之人生种而献之于王诗序曰闗雎后妃之德也风之始也所以风天下而正夫妇也又曰葛覃后妃之本也后妃在父母家则志在于女功之事躬俭莭用服澣濯之衣尊敬师傅则可以归安父母化天下以妇道也又曰卷耳后妃之志也又当辅佐君子求贤审官知臣下之勤劳内有进贤之志而无险诐私谒之心朝夕思念至于忧勤者也又曰樛木后妃逮下也言能逮下而无嫉妬之心焉又曰螽斯后妃子孙衆多也言螽斯不妬忌则子孙衆多也又曰兎罝后妃之化也闗雎之化行则莫不好徳贤人衆多也又曰芣苡后妃之美也天下和平则妇人乐有子矣尚书曰釐降二女于妫汭嫔于虞尚书大传曰古者后夫人将侍君前息烛至于房中释朝服袭燕服然后入御于君鸡鸣太师奏鸡鸣于陛夫人鸣佩玉于房中告去也然后应门击柝告辟也史记曰自古受命帝王及继体守文之君非独内徳茂也盖亦有外戚助焉故易基干坤诗首闗雎书叙釐降春秋讥不亲迎夫妻之际人道之大伦也汉书曰汉兴因秦之称号帝母皇太后祖母称太皇太后正适称皇后妾称夫人又有羙人良人八子七子之号至武帝制婕妤娙娥容华充容各有爵位而元帝加昭仪之号凡十四等又曰黄帝妃方雷氏生𤣥嚣为青阳妃累祖生昌意妃彤鱼氏生夷鼓妃嫫母生苍林应劭汉官仪曰皇后称椒房取其实蔓延盈升以椒涂室取温煖祛恶气也犹天子朱泥殿上曰丹墀汉旧仪曰皇后婕妤乗辇余皆以茵四人舆以行皇后玉玺文与帝同皇后春桑皆衣青手採桑以缫三盆蠒示羣妃妾从春桑生而皇后亲桑于苑中蚕室飬蚕于箔以上羣臣妾从桑还献蠒于馆又曰皇帝赐后黄金万斤又曰皇后食三十县曰汤沐邑五经要义曰古者后夫人必有女史彤管之法后妃羣妾以礼御于君所女史书其环以进退之生子月辰则以金环退之当御者着于左手既御着于右手左手阳也以当就男故着左手右手阴也御而复故世本曰帝喾卜其四妃之子皆有天下元妃有邰氏之女曰姜嫄生后稷次妃有娀氏之女曰简狄生契次妃陈酆氏庆都生帝尧次妃娵訾氏生帝挚论语武王曰予有乱臣十人孔子曰才难不其然乎有妇人焉九人而已妇人文母也列女传曰黄帝妃嫫母于四妃之班居下貌甚丑而最贤心每自退又曰启母涂山之女者夏禹之妃涂山女也曰女娇禹取四日而去治水启既生哌哌而泣禹三过其门不入子之涂山独明教训启化其徳卒致令名禹为天子启嗣而立能继禹之道又曰汤妃有莘之女也徳髙而名训正后宫嫔御有序伊尹为之媵臣佐汤致王又曰太姜者太王之妃有台氏之女也贤而有色生太伯仲雍季歴化导三子皆成贤徳太王有事必谘谋焉诗曰爰及姜女聿来胥宇此之谓也又曰太任者王季之妃挚任之女也端一诚庄唯徳之行及其有娠也目不视恶色耳不听恶声口不出傲言溲于豕牢而生文王文王生而明圣太任教以一而知其卒为周宗君子谓太任为能胎教又曰太姒者文王之妃莘姒之女也号曰文母亦思媚太姜太任旦夕勤劳以尽妇道文王治外文母治内生十子太姒教诲十子自少及长常以正道押持之卒成武王周公之德帝王世纪曰武王妃太公之女曰邑姜修教于内生太子诵𤨏语曰周宣王夜卧而晏起后夫人不出于房姜后既出乃脱簮珥待罪于永巷使其傅母通言于宣王曰妾之滛心见矣至使君王失礼而晏起以见君王之乐色而忘徳也乱之兴从婢子起敢请罪王曰寡人不徳寔自生过非夫人之罪也遂复姜后而勤于政事早朝晏退卒成中兴之名续汉书曰明徳皇后马氏伏波将军马援之女也后年七嵗干治家事勑制僮御出入计校一以贯之年十三以选入太子宫接待同列而承至尊先人后已发于至诚由是见宠是时后宫未有任育者常言继嗣当以时立荐达左右惟恐不及身衣大帛御者秃帛不缘诸王亲家朝请望见后裙极麄疎以为绮就视乃笑后曰此缯染色好故用之耳老人知者无不叹息性不喜出入游观又不好音乐上时幸苑囿离宫以故希从诵易经习诗论春秋略记大义后志在克己辅上不以私家干朝庭兄为虎贲中郎将两弟黄门郎讫永平世不迁诗晋成公绥诗曰天地不独立造化由阴阳干坤垂覆载日月耀重光治国先家道立教起闺房二妃济有虞三母隆周王涂山兴大禹有莘佐成汤齐晋霸诸侯皆赖姬与姜关睢思贤妃此言安可忘又曰殷汤令妃有莘之女仁教内修度义以处清谧后宫九嫔有序尹为媵臣遂作元辅颂又贤明颂曰于铄姜后光配周宣非义不动非礼不言晏起早朝永巷告愆王用勤政万国以䖍晋刘柔妻王氏姜嫄颂曰英英姜嫄寔徳之纯肇承灵瑞武敏是遵诞育岐嶷毗賛皇纶播殖之训万叶攸循又启母涂山颂曰涂山静居𤣥朗悟㡬大禹至公过门不归明此道训孩𦙍是绥仁哲以成永繋天晖魏韦诞皇后亲蚕颂曰于时明庶扇物鸟帑昏正躬耕帝借迈徳班令嘉柔桑之肇敷思郊庙之至敬命皇后以亲蚕俾躬桑于外垧考时日于巫咸认大卜以献祯御坤徳之大辂翳翠葆以扬旌尔乃皇英参乘涂山奉舆总姜任于后陈载樊卫于贰车千乘隐其雷动万骑粲以星敷启前路于三官命蚩尤而清衢游青虬于左角歩素螭于右隅登崇坛而正位觌休气于朝阳歩雕辇而下降手柔条于公桑嫔妾肃以莅事职蚕植而承筐供副祎之六服昭孝敬于蒸甞盛华礼于中宇神化驰于八方乃延羣妾宴赐于前降至贵以逮下布恺悌之渥恩礼仪备序巾车廻辕班中黄之禁财散束帛之戋戋神泽霈以雨施洪惠播于膴原同硕庆于生民发三灵之永欢苞繁祜于万国卷福釐以言旋美休祚于亿载岂百世之曽𤣥晋左九嫔武帝纳皇后颂曰峩峩华山峻极太清巨灵导流河渎是经惟渎之神惟岳之灵钟于扬族载育盛明我后穆穆应期挺生含聪体喆岐嶷夙成如兰之茂如玉之莹越在㓜冲休有令名飞声八极翕习紫庭超任邈姒比徳皇英京室是嘉备礼致聘令月吉辰百僚奉迎登位太㣲明徳日盛羣黎欣载函夏同庆翼翼圣皇睿哲孔纯愍兹狂戾阐惠播仁蠲衅涤秽与时维新霈然洪赦恩诏遐震后之践祚囹圄虚陈万国齐欢六合同欣坤神抃舞天人载恱兴瑞降祥表精日月和气烟煴三光朗烈既获嘉时寻播甘雪𤣥云掩霭灵液霏霏既储既积待阳而晞长享丰年福禄永绥賛魏曹植姜嫄简狄賛曰喾有四妃子皆为王帝挚早崩尧承天纲𤣥鸟大迹殷周美祥稷契既生功显虞唐又禹妻賛曰禹娶涂山土功是急闻启之生过门不入女娇达义明勲是执成长圣嗣天禄以袭晋傅𤣥班婕妤畵賛曰斌斌婕妤履正修文进辞同辇以礼匡君纳侍显徳谠对解纷退身避害志邈浮云又明徳马皇后賛曰明徳马后执贞履素光崇六行动遵礼度作后作母帝谘厥谋国赖内训家应显祚晋左九嫔虞舜二妃賛曰妙矣二妃体灵应符奉嫔于妫光有此虞沅湘示教灵徳永敷又周宣王姜后賛曰昭昭宣王克复前制亹亹姜后乃激乃厉执心至公以恢明世又纳杨后賛曰清和协极二仪降灵启兹杨族仁哲诞生徽音内发有馥其馨𤣥符表运作合圣明文定厥祥考卜惟贞良辰纳币三光明清元公执挚嘉礼告成卿士庻僚烂其充庭赫赫华宗奕世载荣谦光其尊在满戒盈受兹介福垂祚亿龄晋庾阐二妃像賛曰二妃𤣥达含灵体妙协徳坤元配虞齐耀明两既丽重光作照有邈其徽神风遐劭箴后汉皇甫规女师箴曰观象制教肇经干坤家有王义室有严君各有定位阴阳是分昔在轩辕陶化正刑刑于壸闱以临百宫煌煌后妃女紞是闲穆穆夫人爰採洁蘩师礼莫违而神罔时怨闗睢首化万国承流实有淑女允作好逑唐媛兴妫文武盛周徳音不回𢎞济大繇咨尔庻妃銮路斯迈战战竞竞厉省鞶带渐进不形变起无外行难着而易䘮事易失而难退动若顺流应如发机奉上惟敬抚下唯慈怨岂在明患生不思后汉傅干皇后箴曰煌煌四星着天垂曜赫赫后妃是则是效舜纳二女对扬茂教正位于内顽嚣辍恭辛乱妲己共则情恱牝鸡乱晨殷祀用絶孝成寛柔纵弛纪纲王擅朝权赵专椒房巨猾是缘窃弄神噐故祸不出所憎常出所爱是以在晋明后日新其化匪唯训外亦训于内晋张华女史箴曰茫茫造化两仪始分散气流形既陶既甄在帝庖羲肇经天人爰始夫妇以及君臣家道以正而王猷有伦妇徳尚柔含章贞一婉娩淑慎正位居室樊姬感庄不食鲜禽卫女矫相耳忌和音志厉义髙而二主易心𤣥熊攀槛冯媛趋进夫岂无畏知死不恡班女有辞割欢同辇夫岂无懐防㣲虑逺人咸知饰其容莫知饰其性性之不饰或愆礼正出其言善千里应之茍违斯义同衾以疑懽不可以渎宠不可以专专实生慢爱极则迁致盈必损理有固然晋裴頠女史箴曰膏不厌鲜水不厌清玉不厌洁兰不厌馨尔形信直影亦不曲尔声信清响亦不浊绿衣虽多无贵于色邪径虽利无尚于直春华虽美期于秋实氷璧虽泽期于见日浴者振衣沐者弹冠人知正服莫知行端服美动目行美动神天道祐顺常与吉人诔汉扬雄皇后诔曰沙麓之灵太阴之精天生圣姿豫有祥祯作合于汉配元生成孝顺皇姑圣敬齐庄内则纯备后烈丕光肇初配元天命是将志在黎元是劳是勤寅賔出日东秩旸谷鸣鸠拂羽胜降桑木蚕于蠒馆躬执筐曲帅道羣妾咸修蚕族分茧理丝女工是勑遐迩䝉祉中外禔福自京逮海靡不仰徳去此昭昭就彼冥冥忽兮不见超兮西征既作下宫不复故庭后汉崔瑗窦贵人诔曰若夫贵人天地之所留神造化之所慇懃华光曜乎日月才志出乎浮云然犹退譲未尝专宠乐庆云之普覆悼时雨之不广忧国念主不敢怠遑呜唿哀哉惟以永伤重曰积善之家福庆长修身以寿道之常圣人之言义不虚修身获报效莫疏令问不忘身犹存贵人虽没遗徳尊着于金石垂后昆魏曹植卞太后诔曰率土喷薄三光改度陵頽谷涌五行互错皇室萧条羽檄四布百姓歔欷婴儿号慕若䘮考妣天下缟素圣者知命殉道寳名义之攸在亦弃厥生敢扬后徳表之旐旌光垂罔极以慰我情乃作诔曰我皇之生坤灵是辅作合于魏亦光圣武笃生帝文绍虞之绪龙飞紫宸奄有九土详惟圣善岐嶷秀出徳配姜嫄不沗先哲𤣥览万机兼才备艺汎纳容衆含垢藏疾仰奉诸姑降接俦列阴处阳潜外明内察及践大位母养万国温温其仁不替明徳悼彼邉氓未遑宴息恒劳庻事兢兢翼翼亲桑蚕馆为天下式樊姬霸楚书载其庸武王有乱孔叹其功我后齐圣克畅丹聪不出房闼心照万邦年踰耳顺干干匪倦珠玉不玩躬御绨练日昃忘饥临乐勿䜩去奢即俭旷世作显慎终如始蹈和履贞㳟事神祗昭奉百灵跼天蹐地祗畏神明敬㣲慎独执礼幽冥䖍肃宗庙蠲荐三牲降福无疆祝云其诚宜享斯祐蒙祉自天何图凶咎不勉斯年尝祷尽礼有笃无痊岂命有终神食其言遗孤在疚承讳东藩擗踊郊甸洒泪中原追号皇妣弃我何迁昔垂顾复今何不然空宫寥廓栋宇无烟廵省阶涂髣髴櫺轩仰瞻帷幄俯察几筵物不毁故而人不存痛莫酷斯彼苍者天遂臻魏都游䰟旧邑大隧开涂灵将斯戢叹息雾兴挥泪雨集徘徊輀柩号咷弗及神光既幽伫立以泣晋张华章懐皇后诔曰自天陶灵必有徴祥诞在初载亦曜神光显应天禄聿嫔圣皇受气自然寔听清和内含茂质外𤼵英华身处宸极敬恭惟夙窈窕淑媚柔顺婉穆宣慈内政流化太㣲六宫变雅清我壸闱经纶庻属积思万几既臻缉熈𤣥泽流衍将翼我后登封降禅氛祲告妖沉结弥留奄忽升遐弃世髙游圣上哀懐感切悼心率土缟素遏宻八音𦕈𦕈游灵将焉所之容光幽迈岂有反期杳杳新宫下絶三泉茫茫陵域合体中原委弃晖章即安太清晋左九嫔元皇后杨氏诔曰昔有莘适殷姜姒归周宣徳中闺徽音永流樊卫二姬匡齐翼楚马邓两妃亦毗汉主峨峨元后光嫔晋宇伉俪圣皇比踪往古遭命不永背阳即阴六宫号咷四海动心嗟余鄙妾衔恩特深追慕三良甘心自沉何用存思不忘徳音何用纪述记辞翰林乃作诔曰惟岳降神显兹祯祥笃生英媛休有烈光和畅春日操厉秋霜率由四教容徳匪荒行周六亲徽音显扬皇英佐舜涂山翼禹明明我后与世同矩云胡不造下兹祸殃寝疾弥留寤寐不康祈祷无应尝药无良有始有终天地之经自非三宫谁能不零存播令徳殁图丹青温温元后寔宣慈焉抚育羣生恩惠滋焉悬名日月垂万春焉宋谢庄孝武帝宣贵妃诔曰律谷罢暄龙乡辍晓照车去魏连城辞赵皇帝痛掖殿之既閴悼泉涂之已空廵歩檐而临蕙路集重阳而望椒风国轸䘮淑之伤家凝霣妣之怨敢撰徳于旂旒庻图芳于钟万其辞曰𤣥丘烟煴瑶台降芬髙唐泄雨巫山欝云诞发兰仪光启玉度望月方娥瞻星比婺毓徳素里栖景宸轩处丽絺绤出懋苹蘩修诗贲道称图昭言翼训姒幄賛轨尧门展如之华寔邦之媛敬勤显扬肃恭崇宪奉荣惟约承兹以逊逮下延和临朝违怨祚灵集祉庆蔼迎祥皇𦙍璲式帝女金相聨附齐颖接蕚均芳以蕃以牧烛代晖梁视朔书氛观台告祲璁衡藏容翚翟毁衽掩采瑶光收华紫禁移气朔兮变罗纨白露凝兮嵗将䦨庭树惊兮中帷响金釭暧兮玉座寒仰昊天之莫报怨凯风之徒攀经建春而右转循阊阖而径度旌委欝于飞飞龙逶迟于歩歩锵楚挽于槐风唱邉箫于松雾渉姑射而环廻望乐池而顾慕晨輼解凤晓盖俄金山庭寝白隧路抽阴重扃闭兮灯以黯中泉寂兮此夜深鎻神躬于壌末散灵魄于天浔哀策文晋潘岳景献皇后哀䇿文曰于穆先后俪皇协运世宗之𦙍徳博化先用俭礼峻任姒隆周后亦母晋终温且惠其仪淑慎既慎其仪克明礼教抚翼齐蕃训成𢎞操其慈有威不舒不暴乃家乃邦是则是效嗟余艰屯仍遭不造靡恃惟妣景命弗保心之云痛痛贯穹昊袭龟筮之良辰启幽房之潜𡑞整武驾之隆牡结龙辀之缟驷望旂常而崩摧披輼辌以増欷口呜咽以失声目横迸以洒泪邈雨絶于宫闱长无觌于髣髴晋张华元皇后哀䇿文曰天地配享化成两仪王假有道义在伉俪姜嫄佐肇二妃兴妫仰观古借觊亦同䂓今胡不然景命夙亏我膺厯运临统万方正位于内寔在嫔嫱天作之合骏发其祥河岳降灵启祚华阳弃世丰衍朱绂斯皇来翼家邦宪度是常缉熈阴教徳声显扬如何不吊背世陨䘮瑶齐无住长去蒸尝廹懐永悼率土摧伤陵兆既宅将迁幽都霄陈夙驾元妃其徂宫门遏宻阶庭永虚设祖属绋告驾启途法服翚褕寄象容车金辂晻蔼帷裳不舒千乘动轸六骥踟蹰铭旌树表翣栁云敷祁祁同轨岌岌蒸徒孰云不懐哀感万夫宁神虞旃安体𤣥庐宋颜延之元皇后哀䇿文曰龙轜纚綍容翟结骖皇涂昭旷神路幽严皇帝亲临祖馈躬瞻宵载饰遗仪于组旒沦徂音乎珩佩悲黼翣之移御痛翚褕之重晦降轝客位彻奠殡阶乃命史臣累徳述懐其辞曰伦昭俪昇有物有凭圎精初铄方祗始凝昭哉世族祥发庆膺秘仪景胄圎光玉绳昌晖在阴柔明将进率礼蹈和称诗纳顺爰自待年金声夙振亦既有行素章増绚象服是加言观维则俾我王风始基嫔徳蕙问川流芳猷允塞方江泳汉再謡南国伊昔不造鸿化中㣲用集寳命仰陟天机释位公宫登曜紫闱钦若皇姑允廸前徽孝达宁亲敬行宗祀进思才淑傍宗图史降音在咏动容成纪坤则顺成星轩润饰下节震腾上清朓侧有来斯雍无思不极象物方臻视祲告沴太和既融攸华委世兰殿长阴椒涂弛卫戒凉在律杪秋即穸霜夜流唱晓月升魄八神警引五辂迁迹噭噭储嗣哀哀列辟洒零玉墀雨泗丹掖抚存悼亡感今懐昔南背国门北首山园遥酸紫盖𦕈泣素轩灭采清都夷体夀原邑野沦蔼戎夏悲叹来芳可述往驾弗援齐谢朓敬皇后哀䇿文曰翠帟舒阜𤣥堂启扉爼彻三献筵卷六衣懐蜃卫而延首想鹥辂而抚心痛椒涂之先廓哀长信之莫临身隔两赴时无二展旋诏左言光敷圣善其辞曰帝唐逺胄御龙遥绪在秦作刘在汉开楚肇惟淑圣克柔克令清汉表灵曽沙膺庆爰定厥祥徽音允穆光华沼沚荣曜中谷敬始絺绤教先穜稑睿问川流神襟兰郁先徳韬光君道方被辅佐求贤在谒无陂顾史𢎞式陈诗展义厚下曰仁藏往伊智十乱斯俟四教罔式思媚诸姑贻我嫔则化自公宫逺被南国轩曜懐光素舒伫徳闵予不祐慈训早违方年冲藐懐䄂靡依家臻寳业身嗣昌晖夀宫寂逺清庙虚归帝迁明命民神胥恱干景外临阴仪内缺空悲故劔徒嗟金穴冯相告祲宸驾长往贻厥逺图末命是奖懐丰沛之绸缪背神京之𢎞敞陋苍梧之不从遵鲋隅以同壤陈象设于园寝映舆鋄于松楸望承明而不入度清洛而南游继池綍于通轨接龙帷于造舟廻塘寂其已暮东川澹而不流借閟宫之逺烈闻纉女之遐庆始协徳于苹蘩终配祗而表命慕方缠于赐衣悲日隆于抚镜思寒泉之罔极託彤管于遗咏梁任昉王贵嫔哀䇿文曰游衣戒节轜车命服永去椒华长辞嘉福笥缄遗组筵委尘鞠将命启期寔惟嘉数珮空响其何节姆下当其谁傅殡宫既毁祖馈斯撤爰命史臣宣美来裔坤载既厚内徳云助轩五有𢎞姬十斯豫诞兹邦淑选自良家爰登六列象服委蛇青絇丹繶展衣素纱肃雍妇职佥曰俞往賛景望舒方娠明两心前轨庆轩中増朗与括不愆朏魄无爽式陪玺观有事蚕宫降舆访道基我王风宣礼撤豆缉乐房中居贵能降在盈思冲仁者必夀彼苍者穹如何不淑万化齐终荐车告途殡穸既办黼翣璀以陆离帷幌纷其舒卷出桂宫而北行经未央以西转池绋顾而徐前服马嘶而不践霜霏㣲而初被野空笼而始彫促虞泉于薤露抚悲翁于短箫母以子贵义𢎞前哲申㐮齐削以从疑革麻縓之轻杀逹副君之夭至赋白华之无缺庻清庙之㣲㣲非夀原之未翳谥策文宋谢庄殷贵妃谥䇿文曰维年月日皇帝曰咨故淑仪殷氏惟尔合徽挺懋爰光素里友琴流荇实华紫掖奉轩景以柔明发迹处椒风以婉娈外名幽闲之范日蔼层闱繁祉之庆方隆蕃世而当春掩藻中波灭源朕用震悼伤于厥心松区已剪泉冥将遂宜旌徳第行式衍声芳魂而有灵尚兹宠渥呜唿哀哉诏梁沈约梁武帝立内軄诏曰刑于垂训周文所以表徳壸闱失序汉氏所以䘮邦并被诸方䇿式昭戒劝魏晋以来虽云简薄而内职名号参差不同在宋太始位置繁缛遂设九品且拟外朝填委敬掖徴费无已自此相仍踵以成旧昭阳九华千门万户朕受命自天始基七百思所以立房自迩贻厥方来前代职品所宜因革外可详议务令该允陈徐陵陈文帝登阼尊皇太后诏曰朕以虚薄才非𢎞济窃守蕃维常惧盈满岂图苍昊不弔国歩艰难皇嗣元良藐在崤渭二臣奉迎川涂靡从六𫝊还朝淹留永日今国图无主家业事隆上奉父母之严规下逼羣公之庭诤遂以庸质升纂帝基对扬大化弥増兢惧今宜式遵旧则奉上皇后尊号为皇太后御慈训宫一依前典若中流静晏皇嗣归来輙当觧绂于箕山之阳归老于瑯琊之国复子明辟还承寳图若问与夷无媿园寝章梁江淹为建平皇庆皇后正位章曰伏承以嘉月惠时膺曜宸正翚珩昭品褕组在饰休徧函夏誉殷灵昧伏惟岳曜静徳式懐谦顺升降图传左右诗史夙镜茂资早摛芳训衍教紫庭丽轨华屋声激绮组风偃家邦梁沈约为六宫拜章曰蓬闱菲质嘉淑无筭越自幽衡登躯宸汉奉日月之华侍巾屣之末何以厠鸳鸾之盛序奉属车之清尘陈江总为陈六宫谢章曰恭膺礼命愧集丹缕之颜拜奉曲私愁萦翚羽之色宋宫夜火伯媛匪惊楚榭奔涛贞姜何惧岂期日月腾影风云冩润迟复位崇九御声髙六列象服増华丹軿耀采何以弼佐王风克柔阴化兢惶并集追想流荇之诗荷据相并遂失鸣环之节表魏傅嘏请立贵嫔为皇后表曰有虞始徳观化妫汭夏后创业启祚涂山咸以椒哲垂之曲颂伏惟贵嫔诞秀令族禀贞髙胄应昭明之量兼圣善之行金玺未授而玉瑞先显表賛天休昭隆后祚贞侔先典告踰徃训而犹潜光未即皇统进违二仪絪煴之徳退阙悬象兼曜之仪羣僚百辟所以竦伫陛下钦若天秩祗賛帝祉夙崇盛礼俾君万国则六合承风天下幸甚魏陈王曹植上卞太后诔表曰大行皇太后资坤元之性体载物之仁齐美姜嫄等徳任姒佐政内朝惠加四海草木荷恩含气受润庻钟元吉永膺万祚何图一旦早弃明朝背絶臣庻悲痛靡告臣闻铭以述徳诔尚及哀臣以冐越谅闇之礼作诔一篇知不足讃扬明德实以展臣蓼莪之思忧荒情散不足观采晋左九嫔上元皇后诔表曰伏惟圣善宣慈仁洽六宫含𢎞光大徳润四海妾闻之前志卑不诔尊少不诔长扬雄臣也而诔汉后班固子也而诔其父皆以述扬景仁显之竹帛岂所谓三代不同礼随时而作者乎后魏温子昇魏帝纳皇后羣臣上礼文曰臣闻轩辕乃至西陵以之作合夏后至圣涂山于是来嫔伏惟陛下龙飞纉厯大明理运长秋既建阴教有主景命无穷灵基长世普天之下莫不欣跃陈江总为陈六宫谢表曰鹤籥晨启雀钗晓暎恭承盛典肃荷徽章歩动云袿香飘雾縠媿缠艶粉无情拂镜愁萦巧黛息意临牕妾闻汉水赠珠人间絶世洛川拾翠仙处无双或有风流行雨窈窕初日声髙一笑价起两环乃可桂殿迎春兰房侍宠借班姬之扇未掩惊羞假蔡琰之文宁披悚戴论宋范晔皇后纪论曰周礼后正位宫闱同体天王夫人坐论妇礼九嫔掌教四徳世妇知䘮祭賔客女御序于王之燕寝颁官分务各有典司女史彤管记功书过居有保阿之训动有环珮之响进贤才以辅佐君子襃窈窕而不淫其色所以能宣述阴化修成内则秦并天下多自骄大官备七国爵列八品汉兴因循而妇制莫釐髙祖帷箔不修孝文祍席无辨而选纳尚简饰玩少华自武元之后世増淫费至乃掖庭三千増级十四及光武中兴斵彫为朴六宫称号唯后贵人贵人金印紫绶又置美人宫人采女三等明帝事遵先㫖宫教颇修登建嫔后必先令徳内无出阃之言权无私溺之授可谓矫其弊矣孝章以下渐用色授恩隆好合遂忘濇蠧自古虽主㓜时艰王家多衅委成冡宰未有専任妇人㫁割重噐唯秦芉太后始摄政事故穣侯权重于昭王家富于嬴国汉仍其谬知患莫改东京皇统屡絶权归女主外立者四帝临朝者六后莫不定䇿帷帟委事父兄贪孩童以久其政抑明贤以専其威任重道愆利深祸速身犯雾露于云台之上家婴缧绁于圄犴之下陻灭连踵倾辀继路而赴蹈不息焦烂为期终乃陵夷大运沦亡神寳诗书所叹略同一揆行状梁江淹宋建平下建太妃周氏行状曰窃闻侯服之誉非黄冠所敷玉食之门宁皂衣所述谅畏襃虚美于君后被空名于鼎贵然昔有汉臣诔行晋史书徳者亦云实而已焉太妃诞巽离之正和函云露之中气凝采髫嵗贲章笄年若乃彤管女图之学纂组绮缟之工升降䖍谦之仪柔静嘉顺之节莫不中道若性不严而成故誉满帷阃声播轩殿艺文类聚卷十五艺文类聚卷十六钦定四库全书艺文类聚卷十六唐欧阳询撰储宫部储宫周易曰黄离元吉象曰明两作离大人以继明照于四方尚书曰惟四月太子发上祭于毕下至于孟津之上乃告司马司徒司空又曰太子𤼵升于舟中流白鱼入于舟王跪取出俟以燎羣公咸曰休哉尚书大𫝊曰天子太子年十八曰孟侯孟侯者于四方诸侯来朝迎于郊者问其所不知也尚书洪范五行传曰心之大星天皇也其前星太子也后星庶子也礼记曰王太子王子羣后之太子卿大夫元士之适子凡入学以齿又曰文王之为世子朝于王季日三鸡初鸣而衣服至于寝门外问内䜿之御者曰今日安否何如内䜿曰安文王乃喜及日中又至亦如之及暮又至亦如之其有不安则内䜿以告文王文王色忧行不能正履王季复膳然后亦复初食上必在视寒煖之节又曰国君世子生吿于君接以太牢宰掌具又曰行一物而三善皆得者唯世子而已其齿于学之谓其一知父子之礼其二知君臣之义其三知长㓜之节故学之为父子焉君臣焉长㓜焉一人元良万国以贞世子之谓也左传曰九月丁夘子同生以太子之礼举之接以太牢卜士负之士妻食之公与文姜宗妇命之白虎通曰天子之太子诸侯之世子皆就于外者尊师重先王之道也故曲礼曰礼闻来学不闻往教也贾谊书曰文王使太公望傅太子发嗜鲍鱼公不与曰鲍鱼不登爼岂有非礼而可养太子哉春秋外传曰灵王二十二年谷洛龙鬭将毁王宫王欲壅之太子晋谏曰晋闻古之长民者不隳山不崇薮不防川不竭泽灵王不从又曰师旷见太子晋曰吾闻太子之语髙于太山愿闻一言太子曰吾闻太师之来喜而又惧汝知人年长短吉凶也师旷曰君色赤君声清火色不夀太子曰然却后三年吾上賔于帝汝慎无言殃将及汝太子时年十五后三年而卒史记曰厉王出奔彘太子静匿召公之家国人闻乃围之召公以其子以代太子太子得脱召公周公二相行政号曰共和十四年厉王死太子静长于召公家二相乃共立之是为宣王也又曰上欲废太子立赵王如意大臣谏争未得坚决张良为画计曰顾上不能致者商山四人今能无爱金玉使太子卑辞厚礼迎此四人则一助也于是四人至侍太子入䜩年皆八十余眉鬂皓白衣冠甚伟上怪问之四人各以名对帝大惊曰吾求公数嵗常避逃我今何从吾儿游四人去上目送之指示戚夫人曰彼四人辅之羽翼已成难可动矣汉书曰孝景王皇后武帝母也内太子宫太子幸爱之生三女一男男方在身时王夫人梦日入其懐以告太子曰此贵徴也未生而文帝崩景帝即位王夫人生男是为武帝又曰孝元皇帝宣帝太子也母曰许皇后宣帝㣲时生民间年二嵗宣帝即位八嵗立为太子壮大柔仁好儒又曰孝成皇帝元帝太子母曰王皇后元帝在太子宫生甲观画堂为世嫡皇孙宣帝爱之字曰太孙常置左右年三嵗而宣帝崩元帝即位帝为太子壮好经书寛博谨慎初居桂宫上尝急召太子出龙楼门不敢絶驰道西至直城门得絶乃度还入作室门上迟之问其故以状对上大恱乃着令太子得絶驰道东观汉记曰建武时天下垦田不实诏下州郡检其事帝见陈留吏牍上有书曰颕川𢎞农可问河南南阳不可问帝诘吏由趣吏不服抵言于长安街得之帝怒时明帝年十二在幄后曰吏受郡勑当欲以垦田相妨耳帝曰即如此河南南阳何不可问对曰河南帝城多近臣南阳帝郷多近亲田宅踰制不可为准帝令诘问乃首服如显宗言魏略曰太祖不时立太子太子自疑是时髙元吕者善相人乃唿问之对曰其贵不可言因问夀㡬何元吕曰其夀至四十当有小苦过是无忧后无㡬而立为大子魏志曰明帝文帝太子生而爱之常令在左右数嵗而有岐嶷之姿武帝异之曰我基于尔三世矣每朝䜩㑹同与近臣并列帷幄好学多识特留意法理吴志曰孙登权长子也立为太子选置师傅诠简秀士以为賔友诸葛恪为左辅张休为右弼顾谭为辅正陈表为翼正为四友于东宫号为多士登镇武昌或时猎当由径道常避逺良田不践苗稼至所憩止又择空闲之地不欲烦民王隠晋书曰初武帝未为世子文帝问裴秀人有相否秀曰中抚军立髪至地手过于膝人望既茂天表如此非人臣之相又曰愍懐太子名遹少聪惠帝爱之六七嵗时帝夜望火太子牵上衣裾使入闇中上问其故太子对曰暮夜仓卒宜备非常不当亲近火光令人照见世说曰晋明帝数嵗在元帝处坐时有人从长安来帝谓曰尔言长安逺日逺明帝曰只闻人从长安来不闻从日邉来日固宜逺帝大嗟赏明日羣僚并集帝更问乃答云日近帝失色乃谓曰何以昨语异答曰举头见日不见长安衆莫不嗟叹诗梁刘孝威重光诗曰重光储后宣制义也赫赫重光明明二圣帝作储述礼和乐正中衢置樽髙堂悬镜其酌不穷其明逾盛徳音孔昭民胥攸咏明明二圣赫赫重光风神洒落容止汪洋瞻彼谈扇载抑载扬何斯天辩如珪如璋颜闵函席游夏升堂以卿以士惟公惟王思媚储后顾哉乐康芃芃黍苗阴雨膏之诜诜缨冕储王道之道之以礼齐之以仁理则探圣言则穷神训于四国覃于万民又奉和简文帝太子诗曰太子天下本元良万国贞周朝推上嗣汉世慙重明前星涵瑞采洊雷扬逺声三善𫝊乐正百行纪司成九流通已辩七经咸所精博闻强子政髙才凌长卿礼尊逾屈己徳盛益卑情仙气贻钟相儒道推桓荣延贤博望苑视膳长安城园绮随金辂浮丘侍玉笙智嚢前殿笏端士后垂缨九仙良所重国海更东倾班输同举乘甲观齐蓬瀛赋魏卞兰賛述太子赋曰超古人之遐迹崇先圣之𢎞基躭八索之秘奥遵二仪于大猷正往昔之常弊定当世之旧仪禀休和之上性应五百之运期着典宪之髙论作叙懽之丽诗越文章之常捡扬不学之妙辞蹈布衣之所难阐善道而广之道无深而不测术无细而不敷论古贤以叹息覩懿徳以欢娱歴精思于训籍忽日移而忘劬虽明略而无上犹博纳以自扶賔故老以劝俗讽六经以崇儒嘉通人之逹节笑俗士之守株匿天威之严厉扬恺悌之和舒惟凡百之咏徳感恩惠之有余信清风之休着非臣下之敢虚乃作颂曰明明太子既叡且聪博闻强记圣思无双倚之左右如虎如龙八俊在侧旁无䛕凶富不㤀施尊而益恭研精书籍留思异同建计立议廓然发蒙天下延颈歌颂徳音闻之于古见之于今深不可测髙不可寻创法万载乗此休风箴晋温峤侍臣箴曰勿谓其㣲覆篑成髙勿谓其细巨由纎毫故曰善不积不足以成名话言如丝而万里来享无以处极而利在永贞是以太子之在东宫均士抗礼以卑厥情入学齐齿言称先生不以贤自臧不以贵为荣思有虞之蒸蒸尊周文之翼翼晨昏靡违夙兴晏息师傅是瞻正人在侧屏彼佞䛕纳此亮直故𫝊敬徳义臣思尽忠或稽古训导惟道之不融或造膝诡辞惧咎之藴崇惴惴兢兢思二雅之遗风鍳乎九三天禄永终近臣司规敢告常从周王褒皇太子箴曰臣闻教化爰始咏歌不足政俗既移风雅斯变伏惟皇明御宇功均造物改文为质斵雕成素皇太子洊雷居震明两作离春夏干戈秋冬羽籥叔誉慙五称之对师旷降四马之恩窃以太史官箴虞书所诫永树芳烈丞相所以垂文深覩安危太傅以之陈训敢自斯义献箴云尔天生蒸民司牧斯树咸熈庻绩式昭王度惠民垂统元良继体丽止离晖惟机天启令问令望闻诗闻礼从曰抚军守曰监国秋坊通梦春宫养徳桓荣献书荀攸观则元子为士齿卿命秩朝服寝门廽车作室正阳君位乔枝父道臣子所崇忠孝为寳勿谓居尊祸福无门勿谓亲贤王道无偏无为虑始无为事先损之又损而全之亦全无往不复无平不陂美疢甘言鲜不为累则哲惟难知人未易居室为善分隂无弃亡保其存危安其位神听不惑天妭斯忌文昌着于前星秬鬯由于守器庻僚司箴敢告阍寺隋戴逵皇太子箴曰无谓父子无间江充掘蛊无谓兄弟无携倡优起舞诔晋陆机愍懐太子诔曰明明皇子成命既骏保乂皇家载生淑𦙍茂徳克广仁姿朗㑺当克无疆光绍有晋如何不弔暴离咎艰曽是遘愍匪降自天肇倾运祚遂䘮华年呜唿哀哉沉云既祛日月増晖灵宠可赠寃魂难追旧物东返灵柩西归伤我惠后寂焉翳灭衘哀骏奔凶服就列追慕徽尘兴言㫁絶敢诔遗风庻存芳烈其辞曰巍巍皇基奕奕紫㣲有命既集天禄永绥笃生太子纂徳承茂平绍大烈时惟洪胄竒颕发翘清藻在秀诞自㓜蒙逮事武皇展矣太子播此琼芳允矣圣祖无言不臧婉娈乗舆名裕徳昌龙集庚戌日月改度赫赫明明我皇登祚厥登伊何皇统是荷华绂重采翠盖垂葩鸾旗阿那玉衡吐和聿来在宫体亮而诚肃雍皇极思媚紫庭亦既渉学遵师盛道何年之妙而察之早谠言必复乖义则考惟天有命太子膺之惟皇有庆太子承之当究遐年登兹胡耉缉熈有晋克搆帝宇如何晨牝秽我朝听仰索皇家惟尘明圣惴惴太子终温且敬衘辞即罪掩泪祗命显加放流潜肆鸩毒痛矣太子乃离斯酷谓天盖髙诉哀靡告鞠躬引分顾景摧剥呜唿哀哉凡民之䘮有戚有姻太子之殁傍无昵亲跼蹐严宫絶命禁闱幽柩偏寄孤魂曷归呜唿太子生寃殁悲匹夫有怨尚或殒霜矧乃太子万邦攸望普天扼腕率土懐伤精感六沴咎徴紫房爰兹元辅启我令图王赫斯怒天诛靡逋欃枪叱扫元凶服辜仁诏引咎哀筞东徂光复宠祚绍建藐孤于时晖服粲焉毕陈庭旅旧物堂有故臣孰云太子不见其人呜唿哀哉既济洛川灵斾左回三军悽裂都邑如隤慨矣寤叹念我愍懐哀策齐王融皇太子哀策文曰绣幕启涂铜池从殡葆铎既行枚綍且引皇帝痛粢盛之阙奉哀匕鬯之有亡悯含嗟乎崇正顾掩欷于承光式睠元良永懐人寳俾兹史策载余风道其辞曰居辰北极在日重离诞惟妙善克自生知资神为契合圣如规地维缺位月纪褰期哀缠晦朔燧改嵗时粥不溢姜桂无滋俛终心礼昌我帝基思皇下武纉戎上徳将叶人神永贻家国用稽嗣典实𢎞储则庸噐改物徽号崇名往辞绿盖来驭朱缨旂旗旖旎鸾纛声明守噐宣华访安永福上漏骖轩初晨戒服庆色伊满夤仪载肃至诚莫感遐福空辞氛程月志祲动年司素妭犯列青云失滋中楹轸梦当户陈诗楚药毁方秦毉反辙髙议虚演竒文徒说逺賔上灵长违昭世痛结宸慈哀震华棣呜唿哀哉轩帷髙寂庭帐深阴鹤关昼掩凫灯夜沉仍袭未改容馔如临暧徽仪而可慕标嗣子之纯心呜唿哀哉韦弁告期麻衣请日辩域展圗杨龟献吉文物充阶具僚在位摠葭挽之哀凄视风烟之骚瑟呜唿哀哉饰麾辂而南指转旌羽而北徂车结轸于雕毂马缓节于金苏寄灵心于万象増恋恋于国都呜唿哀哉光徙靡而欲沉山荒凉而遂晚城阙缅而何期平原忽而超逺情有望而弗追顾如疑于将反呜唿哀哉梁王筠昭明太子哀策文曰蜃辂峩峩龙骖駶歩羽翿前駈云旗北傃皇帝哀继明之寝曜痛嗣徳之徂芳御武帐而悽恸临甲观而増伤式稽令典载扬鸿烈诏撰徳于旌旂求传徽于舞缀其辞曰式载明两实惟少阳仪天比峻俪景腾光睿哲膺期旦暮斯在识洞机深量包瀛海立徳不噐至功弗宰寛绰居心温恭成性修襟孝友率由严敬咸有种徳惠和齐圣括嚢沇略包举艺文徧该缃素殚极丘坟腾褰充积儒墨区分瞻河阐训望鲁扬芬云物告徴祲沴褰象星霾恒曜山頽朽壌威仪上賔徳音长往具僚无荫谘丞安仰呜唿哀哉首夏司开麦秋纪节容卫徒警菁华萎絶书幌空张谈筵罢设虚馈饛饛孤灯翳翳呜唿哀哉简辰请日筮合龟贞幽埏夙启𤣥宫献成武校齐列文物増明昔游漳水賔从无声今归郊郭徒御相惊呜唿哀哉背绛阙以逺徂轥青门而徐转顾驰道而讵前望国都而不践凌修坂之威夷遡平原之悠缅骥蹀足以酸嘶挽悽锵而流泫呜唿哀哉混哀音于萧籁变愁容于天日维夏木之森阴反寒林之萧瑟既将反而复疑如有求而遂失谓天地其无心遽永潜于容质呜唿哀哉诏梁武帝立皇太子诏曰非至公无以王天下非博爱无以临四海所以尧禅舜譲惟徳是与文王舍伯邑考而立武王格于上下光被四表今岱宗牢落天歩艰难淳风犹欝黎民未乂自非克明克哲允文允武遑能荷神噐之重嗣龙圗之尊晋安王纲徳行内敏威惠外宣羣后归美率土宅心可立纲为皇太子庻百年胜残方流余庆毕世后仁永固洪业梁沈约立太子诏曰朕属当期运系迹前王思所以长世流祚垂之万叶百辟咸以元良之寄有国莫先自昔哲后降及近代莫不立储树嫡守噐承祧乃旁挹羣议逺惟七百建兹蒙稚仰副宗祊承华肇开崇基克永无疆之庆非独在余思霑渥泽被之遐迩可赐天下为父后者爵一级王侯以下量钖币帛后魏温子昇魏荘帝生皇太子赦诏曰有国三善事属元良本支百世义钟继体朕应天纂命握圗受箓景祚唯新十年以永今月吉辰皇子诞育彩云映日神光照殿方开博望将起龙楼逺近同欢人神共恱便可大赦天下教魏文帝答卞兰教曰赋者言事类之所附也颂者美盛徳之形容故作者不虚其辞受者必当其实兰此岂吾实哉昔吾丘夀王一陈寳鼎何武等徒以歌颂犹受金帛之赐兰事虽不谅义足嘉也今赐牛一头表吴张俨请立太子师傅表曰昔贾谊为汉文帝陈周成王为太子以周公为太傅召公为太保吕望为太师又立三少皆上大夫使与太子居处左右前后皆正人也明礼义以导习之故能光熈文武兴隆周室伏惟陛下命世应期顺干作主皇太子以天然之姿为国上嗣朝廷以四海未定国家多事师傅之官阙而未备臣愚以为髙祖初基天下造创引张良叔孙通出为师保入与朝政宜博采周汉依旧仪用将相名官辅弼太子于是以熈賛洪业増晖日月实为光大也魏卞兰賛述太子表曰伏惟太子研精典籍留思篇章覧照幽㣲才不世出禀聪叡之絶性体明逹之殊风慈孝发于自然仁恕洽于无外是以武夫懐恩文士归徳窃见所作典论及诸赋颂逸句烂然沉思泉涌华藻云浮听之㤀味正使圣人复存犹称善不暇所不能间也昔舜以蒸蒸显其徳周旦不骄成其名岂因南面之尊以发称假鼎足之盛以取誉哉夫至尊至贵能令人畏不能令人誉故桀不能变龙逢之心纣不能易三仁之意懐近服逺非徳无施今太子博纳多容海渟岳峙学无常师唯徳所在思无所私唯徳所亲观士察人毫毛无失望色则知其情覧始则逹其终遏伪辩于未言絶䜛巧于未形其所以包罗殊类鑑观成败徳生于性明出自然太子所行晏然休着皆羣下所常吟咏诚不复须臣賛扬懿美褒称盛行然后令夜光之璧顕于金匮隋侯之珠彰于韫椟者也今相钟繇大理王朗海内英儒国家柱臣博物多识通洽君子年耆徳茂所更多矣若㳺海者难与论水覩前世者不可为言然咸归太子巍巍之美叙述清风言之有承听者欣欣㤀日之夕流景曜于无穷布芳阴于四逺譬若麟龙发足羣兽追踪鸾凤举翼衆鸟随风小臣区区嘉乐无已窃怡绵绵之属㤀愚戅之言谨触冒上赋一篇以摅狂狷之思宋谢庄庆皇太子元服上至尊表曰伏惟皇太子殿下明两承干元良作贰抗法迂身英华自逺乐以修中礼以治外三善克懋徳成教尊今日昭辰顕加元服对灵祗之望俦上庠之欢率天罄世莫不载跃又皇太子元服上皇太后表曰离景承宸枢光陪极毓问东华飞英上序乐正歌风司成颂德清明神镜温文在躬练日简辰顕备元服懋三王之教爥少阳之重梁简文帝谢为皇太子表曰伏见诏书以臣为皇太子有命自天实惊物听鸿名盛兴爰萃庸薄势举千钧方兹未重髙搏九万比此非遥臣本凡蔽賔实无取特以毓庆云霄慿晖璇极鸣玉内侍指麾外蕃犹惧不任尚疑废职况复监抚守从道着前经恭敬温文义彰昔记震维礼絶离景事尊养徳北宫賛业东序魏平非拟汉庄靡继臣牧拙樊汉始获言归遂以下才属当上嗣事异定陶之举有类胶东之册将何以着三善之徳延四皓之游屈叔誉之辞绎卞兰之颂又拜皇太子临轩竟谢表曰臣闻团晖丽天洊雷居震必资令徳寔建贤明臣本空薄噐业无取已慙好儒之志且乏丰下之姿叨逢慈奨事出希世方将问安寝门视膳天幄察陈奏之章示严警之书出龙楼而祗召息车驰道侍銮舆而廵幸说经孔庭足践阊阖风云之势斯近飞陵倒景神仙之举超然何以允副元良和兹守噐逢师旷之褒值史丹之述又上昭明太子集别传等表曰若夫正少阳之位主承祧之则口实为美唯称启诵自兹厥后罕或闻焉昭明太子禀仁圣之姿縦生知之量孝敬兼极温恭在躬明月西流㓜有文章之敏羽籥东序长备元良之徳非假二疏宁劳四皓虎贲恧其经学智嚢慙其调护岂止博望延賔夀春能赋问疑枣据书戒慿陵而已哉玉折何追星頽靡续地尊虢嗣外阳之术无徴位比周储缑山之驾不反臣以不肖妄作明离出入铜龙瞻仰故实思所以揄扬盛轨宣记徳音谨撰昭明太子别𫝊文集请备之延阁藏诸广内永彰茂实式表洪徽梁任昉为皇太子求一日一入朝表曰臣闻内竖告安姬昌怡色鸣鸡戒旦周发冠履或以凉燠之候晨昏异宜膳羞之和鼎饪殊节一辰三朝称情犹简终日承颜在理斯惬且长夀之对抚循无已驰道未穷顾懐不辍岂直下动天性固亦上结慈𠂻自顷半旬乃朝遂为通制事踰信次义乖晨省一日万几不敢三尘御省每旦改宿特乞一至寝门梁沈约为皇太子谢初表曰臣实蒙稚温文以阙不闲三善之训未习四学之议唯问安内竖因心自发而视膳寝门未任再至乃降皇慈夙膺盛典二体宸极守噐宗祧顾循㓜志如临氷壑梁萧子范求撰昭明太子集表曰臣闻姬旦云亾播礼乐于百代宣尼既殁𫝊雅颂于千祀夏启之风载𫝊乐野周晋之迹止在洛濵入侍四公西京见美长夀一察东汉流名魏击之悟箧衣事关战国孙登之爱田苗义属偏霸各称小善靡擅雕虫子桓虽诗赋可嘉矩范顿阙贻讥良史取诮前载备而为论𤼵奥允归自少阳潜位震方灭采神仪长往铜龙毁搆音颜缅邈舟壑迁移若乃缘情体物繁絃缛锦縦横艶思笼盖辞林积练累素盈车满笈金石有销斯文方逺既异陈王之躬撰又非当阳之自集臣蝉翼轻身未从尘露而班输严驾永辍騑骖恋主懐兹伏深涕慕冐乞铨次遗藻勒成卷轴梁陆倕为豫章王庆太子出宫表曰臣闻周固本枝寔资明两汉启磐石必系元良所以阐𢎞祚鼎光崇守噐伏惟皇太子道契生知照均天縦不借审谕之功无待温文之辅而冬书秋记夙表睿资春诵夏絃㓜彰神度虽复直门守令长夀察微魏賛多容汉称寛博不足以连辉茂则匹景令圗甲观惟新桂宫告始朱班徙次翠盖移阴华裔式瞻人祗蹈舞周王褒为百僚请立皇太子表曰臣闻洊雷居震春方应守噐之礼明两作离少阳纂重晖之业是以三善昭徳载祀之祚克隆一人元良贞国之基永固至于轩辕得姓髙阳才子上嗣伫贤前星虚位鲁国公臣赟亲居元子属当储贰具僚仰则列辟式瞻臣等参议请立为皇太子事隆监抚教资审谕问安寝门视膳天幄周庾信庆传位于皇太子表曰昔者降居若水登庸有优劣之殊来朝栎阳继体有君臣之异不得与夫天之两日日之再中并曜联辉重明双照同年而语矣欲令百工相和先闻揖譲之风天下无为早识吾君之子皇帝藐然姑射正当乗云驭龙问道崆峒岂复先秋木落太子妃汉书曰汉景薄皇后孝文薄太后家女也景帝为太子时太后为太子取以为妃又曰武帝陈皇后长公主嫖女也初武帝得立为太子公主有力焉故欲以女纳太子又曰武成许皇后平恩侯嘉女也元帝选配太子上令中常侍黄门亲近者侍送还白帝称太子欣恱元帝喜谓左右曰酌酒贺我左右皆称万嵗汉武故事曰初武帝为太子时长公主欲以女配帝时帝尚小长公主指女问帝曰得阿娇好不帝曰若得阿娇以金屋贮之主大喜乃以配帝是曰陈皇后阿娇后字也王隠晋书曰武帝欲为太子取妃久而不决上欲娶卫瓘女杨后欲娶贾充女上曰卫公女有五可贾公女有五不可卫家种贤而多子端正而长白贾家种妬而少子丑而短黒杨后既纳寳物固欲娶贾氏因乃纳之又曰愍懐太子妃王衍女也刘曜等入洛尽将诸后妃去妃独拔刀向贼曰我司徒公女皇太子妃死则已终不为贼妇贼害之晋孝武起居注曰上临轩设悬而不乐遣兼司空谢琰纳太子妃王氏赐文武布绢百官诣上东门上礼甲辰仪曰皇太子妃公主夫人逢持节使者髙车使者住车相揖东宫旧事曰皇太子妃给织成衮带白玉佩四望车羽葆前后部鼓吹各一部又曰太子纳妃有七綵杯文绮被长命杯文绮袴哀策宋谢荘皇太子妃哀筞文曰楹凝桂酒庭肃龙輼风吹国路云起郊门皇帝伤总繸之掩綵悼副祎之灭华行光既晏长河又斜顾而言曰琁瑶有毁郁烈无湮翦素裁简授之史臣其辞曰霍岫亏天灊流凝汉祥发桐珪庆昭金筭毓景帝出飞芳戚闬祕仪施谷升音集灌月晷㡬望娣𬒮维良释帏春宫承饰少阳五叶衍藻四训抽光葳蕤蕙振婉娈琼相清徽就逺祲沴方抟临华罢翠当晔收兰复殿生响长庑结寒节移虚馈气变容衣中庭草薆阶上萤飞伤荣里第痛溢朝闱霜侵烛昧风宻帷凄惊葭夕转龙骖夜嘶筵既诀兮奠既撤背青阙兮去神闺旌掩欝而还泛盖逶迟而顾低素绋歛维华軿解驭山燧恒隂松阿不曙离天渥兮就销沉委白日兮即冥暮菊有秀兮蘅有芬徳方逺兮声弥树齐王俭皇太子妃哀筞文曰肇惟初识芳猷夙就翩翻礼园徘徊乐囿视秋齐明方春等茂伊宋之季天衢荐阻咨我储贰缔縃江浒卫女事齐樊姬賛楚美着嫔嗣徽音踵武数盈则反否极斯昌肃膺灵命经纬三光往仪衡馆来式椒堂紃组咸事象服有章八演仰则六幽望景悠悠草昧如何不永方中委曜先秋落颕世有遗尘庭无余影呜唿哀哉遵三兆之嘉日迨九筮之灵期澄金波而映銮斾命飞廉而拂琼辎扬清笳于汉表动嘶挽于云基公主公羊传曰天子嫁女于诸侯必使诸侯同姓者主之史记曰李斯长男由为三川守诸男皆尚秦公主女悉嫁诸公子由告归咸阳斯置酒于家百官长皆前为夀门庭车骑以千数汉书曰周勃下廷尉吏侵辱之勃以千金与狱吏廼书牍背示之曰以公主为证公主孝文女也勃子胜尚之故狱吏教引为证又曰宣平侯张敖尚惠帝姊鲁元公主有女惠帝既立吕太后欲为重亲以公主女配帝又曰孝武卫皇后字子夫为平阳主讴者武帝即位数年无子过平阳主既饮讴者进帝独说子夫帝起更衣子夫侍尚衣轩中得幸还坐甚忻赐平阳主金千斤子夫上车主拊其背曰行矣强饭勉之即贵愿无相㤀也又曰乌孙以马千疋聘汉女元封中遣江都王建女细君为公主以妻焉赐乘舆服御物为备官属侍御数百人赠送甚盛乌孙昆莫以为右夫人公主至其国自治宫室嵗时再过昆莫年老言语不通公主悲愁自为作歌天子闻而怜之范晔后汉书曰制皇女皆封县公主仪服同列侯其尊崇者加号长公主仪服同蕃王诸王皆封乡亭侯公主仪服同乡亭侯又曰光武姊湖阳公主新寡帝与共论朝臣㣲观其意公主曰宋公威容徳噐羣臣莫及帝曰方且圗之后宋𢎞被引见帝令公主坐屏风后因谓𢎞曰喭言贵易交富易妻人情乎𢎞曰臣闻贫贱之交不可㤀糟糠之妻不下堂帝顾谓主曰事不谐矣又曰董宣为洛阳令湖阳公主苍头白日杀人因匿主家吏不能得及主出行而以奴骖乗宣于夏门亭候之乃驻车叩马以刀画地大言数主之失叱奴下车因格杀之主即还宫诉帝帝大怒召宣欲箠杀宣叩头曰愿乞一言而死帝曰欲何言宣曰陛下圣徳中兴而縦奴杀良民将何以治天下乎臣不须箠请得自杀即以头击楹流血被面帝令小黄门持之使宣叩头谢主宣不从帝强使顿之宣两手据地终不肯俯主曰文叔为白衣时藏亾匿死吏不敢至门今为天子威不能行一令乎帝大笑曰天子不与白衣同又曰窦融长子穆尚内黄公主子勲尚东海王强女比阳公主又子固亦尚世祖女沮阳公主窦氏一公两侯三公主亲戚功臣中莫与为比又曰馆陶公主为子求郎明帝不许而赐钱千万谓羣臣曰郎官上应列宿出宰百里茍非其人则民受其殃是以难之矣魏本传曰何晏妇金乡公主即晏同母妹公主贤明谓其母沛王太妃曰晏为恶日甚将不保身母笑曰汝得无妬晏耶俄而晏死有一男年五六嵗宣王遣人録之晏妇藏其子王宫中向使者抟颊乞白活之使者具以白宣王宣王亦闻晏妇有先见之言心常嘉之且为沛王故特原不杀晋中兴书曰临海公主惠帝第四女羊皇后所生初封清河公主夫出适值永嘉乱卖长城民钱温温以送女女遇主甚酷主自告吴兴太守问礼以闻于是杀温及女适谯国曹统臧荣绪晋书曰贾后二女宣华女彦封宣华𢎞农郡公主女彦年八嵗聪明岐嶷便能书学讽诵诗论病困要后欲议封女以长公主彦语后曰我尚小未及成人礼不用公主及薨谥哀献皇女以长公主礼葬送列仙传曰朱仲㑹稽贩珠人也髙后时献三寸珠鲁元公主私以七百金从仲求珠仲献珠四寸碑魏温子昇常山公主碑曰启泰微之层搆辟阊阖之重扉据天下以为家苞率土而光宅然则昆山西峙爰有夜光汉水东流是生明月公主禀灵宸极资和天地芬芳有性温润成质自然秘逺若上元之隔绛河直置清髙类姮娥之依桂树令淑之至比光明于宵烛幽闲之盛匹秾华于桃李託体宫闱而执心撝顺婉然左辟率礼如賔举华烛以宵征动鸣佩而晨去致肃雍于车乗成好合于琴瑟立行洁于清氷抗志髙于黄鹄停轮表信阖门示礼终能成其子姓贻厥孙谋而钟漏相催日夜不息川有急流风无静树奄辞身世从宓妃于伊洛遽捐馆舍追帝子于潇湘铭曰龙辔莫援日车遂往奄离形神忽归丘壌祖歌薤露出奏巫山永厝中野终掩穷泉萧瑟神道荒凉墓田松槚徒列琬琰空𫝊墓志宋谢荘豫章长公主墓志铭曰禀中枢之照体星轩之华肃恭在国掖庭钦其风恪勤衡馆庻族仰其徳神叶灵条爰自帝尧文信启鲁肇京于楚宵烛载照娥英是从婉娩絺绤优柔肃雍蘅蕙有寳金碧不居泉庭一夜里馆长芜齐王融永嘉长公主墓志铭曰作仪阿媛取俪汉妃相金陋质秾李慙晖肃穆妇容静恭女徳顾史求箴披圗问则庆善郁夷与仁冥默宵燧亾明晓挽已声松门严阔泉帐寒清悠哉白日欝彼佳城齐谢朓临海公主墓志铭曰长𤼵有祥瑶䑓乃搆𤣥鸟归飞北音斯奏聿来徐土祯符爰授帝体灵柯秾华以秀饰馆东鲁言归景族有教公宫无系车服既肃簮珥亦崇汤沐率礼衡门降情云屋彼月斯望在钓维缗瞻须配景望烛齐神霾华崑岫灭采上春慈缠云陛悲动外姻欝彼崇芒睠然城辇辎翟按辔龙旒徐转又新安长公主墓志铭曰氛氲长𤼵时惟睿文诞兹明淑玉振兰芬誉宣女师徳侔髙行肃穆嫔风优㳺阃正抚事成箴临圗作镜如何冥默方春委盛诔魏陈王曹植平原懿公主诔曰俯振地纪仰错天文悲风激兴霜飈雪雰凋兰夭蕙良干以泯于惟懿主瑛瑶其质协筞应期含英秀出岐嶷之姿寔朗寔责生在十旬察人识物仪同圣表声协音律骧眉识往俛瞳知来求颜必笑和音则该阿保接手侍御充傍常在襁抱不停笫牀専爱一宫取玩圣皇何圗奄忽罹天之殃魂神迁移精爽翾翔号之不应聴之莫聆帝用吁嗟呜唿失声呜唿哀哉怜尔早殁不逮阴光改封大郡惟帝旧疆建土开家邑移蕃王绲珮惟鲜朱绂斯煌国号既崇哀尔孤独配尔名子华宗贵族爵以列侯银艾优渥成礼于宫灵轜交毂生虽异室殁同山岳爰搆𤣥宫玉石交连朱房皓璧曜电鲜饰终备卫法生象存长埏缮修神闺掩扉二柩并降双魂孰依人谁不殁怜尔尚微阿保激摧圣上伤悲城阙之诗以日喻嵗况我爱子神光长灭扄关一阖曷其复晰晋潘岳南阳长公主诔曰昔唐女嫔妫书叙釐降之美周姬适齐诗咏肃雍之歌汉之新野以节义垂号千载伊晋之献主以聪明睿智考终定谥兹可谓母仪纯备迈踪古烈者已惜乎不永背世湮沉爰託素旂式章徽音主之诞育既慕洪胄徳之休明亦固天授思心婉娈淑质纯茂母仪不忒内则靡疚肇自弱笄有馥其芬言告言归作合于荀在贵思降处逸能勤上䖍诸姑下接支嫔内谐闺阈外和族姻终温且惠淑慎其身积善余庆启兹名𦙍厉以惠肃诲以柔顺主实体化不言而信二子遵式匪严而峻于穆献主奕代熈盛重作大司黎牧火正国之仁姑家之慈母天道辅贤宜享遐夀如何短命曽不华首寝疾弗兴繁荣摧朽呜唿哀哉容车戒路祖奠在庭騑骖踌躇服马悲鸣皇舆亲临望旗失声列辟咸起洒泪霑缨呜唿哀哉既次墓门降柩升輴灵衣从风素幕生尘明燎守夜竦绋俟晨噭噭遗嗣茕茕孤臣号无废音涕不辍巾又皇女诔曰厥初在鞠玉质华繁𤣥髪儵曜蛾眉连姢清颅横流明眸朗鲜迎时夙智望嵗能言亦既免懐提携紫庭聪惠机警授色应声亹亹其进好曰之经辞令容止闲于㓜龄猗猗春兰柔条含芳落英彫矣从风飃飏妙妙弱媛窈窕淑良孰是人斯而罹斯殃灵殡既祖次此暴庐披覧遗物徘徊旧居手泽未改领腻如初孤魂遐逝存亾永殊呜唿哀哉晋左九嫔万年公主诔曰昔满衣早智周晋夙成咸以岐嶷名存典经猗欤公主在㓜克哲方徳比齿有邈先烈何徳之盛而年或阙何华之繁而实不结雨坠风逝形影长灭赫赫京室河洛所经隂精𤼵曜降兹淑灵笃生公主诞膺休祯秀生紫㣲日晖月明既睇艶姿徽音孔昭盼倩其媚婉㬅其宠玩轩陛如琼如瑶虽则弱齿双徳兼苞五福所集闻之先民积善钟庆祐徳辅仁宜终淑美光晖日新云何降戾景命不振晔晔荣曜英蕤始芳何辜于天猥遇降霜茕茕稚魂飘飘遐翔于戯何辜痛兹不福生而何晚殁而何速酷矣皇灵谬哉司禄呜唿哀哉日月载驰白露凝结自主薨徂奄离时节吉凶乖邈存亾异制将迁幽都潜神永翳呜唿公主魂岂是绥岌岌灵轜骏驷騑騑挽僮齐唱悲音激摧士女歔欷髙风增哀一日不见採萧作歌况我公主形灭体讹精灵迁逝幽此中阿言思言念涕泪滂沱呜唿哀哉表宋江斆当尚世祖女表譲婚曰伏承诏㫖当以临海公主降嫔荣出望表恩加典外顾审輶蔽跪处忧惶臣寒门悴族人凡质陋闾阎有对本隔天姻年近将冠皆已有室荆钗布裙足得成礼自晋氏以来配尚王姬者虽累经美胄亟有名才至如王敦慑气桓温歛迹王偃无仲都之质而祼雪于北阶何瑀阙龙工之姿而见投于深井谢荘殆自同于蒙瞍殷仲㡬不免于强锄制勒甚于仆𨽻防闲过于婢妾往来出入人理之常当待賔客朋从之义而令扫辙息驾无窥门之期废筵抽席絶接对之理非惟交友离异仍乃兄弟疎阔姆妳争媚相劝以急尼媪竞说相谄以严其间又有应答问讯止巫师母乃至残余饮食诘辨与谁衣被故弊必责显领或进不获前或入不聴出不入则嫌于欲疎求出则疑于有别意召必以三更为期遣必以日出为限夕不见晚魄朝不识曙星至于夜歩月而弄琴昼拱袂而被卷一生之内与此乖矣又声影表闻则少婢奔迸裾袂向席而丑老藂来左右整刷以凝宠见嫌賔客未冠以小容致斥如臣门介代荷殊荣足定家声便预提拂青宫美官或由才升一切婚戚咸成恩侵是以仰冒非宣披露丹欵非唯上陈一已规全身愿寔乃广申诸门爱惠之初若恩诏难降扱请不申便当刑肤翦髪投山窜海艺文类聚卷十六艺文类聚卷十七钦定四库全书艺文类聚卷十七唐欧阳询撰人部一头说文曰首头也释名曰头独也体髙而独也首始也黄帝素问曰头者精明之主也易说卦曰干为首毛诗曰螓首蛾眉礼斗威仪曰君乗火而王其民锐头君乗水而王其民大头春秋元命苞曰头者神所居上圎象天晏子曰汤长头而髯鬂史记曰蔺相如为赵使秦持璧却立倚柱谓秦王曰赵王斋戒五日使臣奉璧今大王见臣礼节甚倨得璧传之美人以戏弄故臣复取璧大王必欲急臣臣头今与璧俱碎于柱矣汉书曰陈遵长八尺余长头大鼻容貌甚伟帝系谱曰神农牛首结绳而治伏羲人头蛇身严尤三将叙曰赵孝成王曰谁能当武安君平原君曰渑池之㑹臣察武安君小头而锐瞳子白黒分明视瞻不转小头而锐㫁敢行也目黒白分见事明也视瞻不转执志强也可与持久难与争锋廉颇足以当之东观汉记曰彭宠与呉汉围隗嚣于西城勑彭书曰西城若下便可将兵南击蜀人苦不知足既平陇重望蜀毎一发兵头鬂为白魏志曰辰韩国儿生以石押其头欲其扁今辰韩人皆扁头捜神记曰南方有落头民呉时将军朱桓一婢毎夜卧后头辄飞去或从狗窦或从天牎中出以耳为翼将晓复还数数如此傍人恠之夜照视唯有身无头其体㣲冷乃蒙之以被至晓头还碍被不得安再三堕地而其体气急疾若将死者乃去被头复起附得安复瞑如常人神仙传曰曹公捕左慈数日得之便㫁头以白曹公公大喜曰果慈头定视是一束茅尔洞林曰郭璞为左尉周都卜云君且堕马伤头尉后乗马行黄昏坂下犊车触石马惊头打石上流血殆死秦记曰苻坚祖洪见坚状貌欲令头坚腹软字之曰坚头幽明録曰河东贾弼之义熙中为琅琊府参军夜梦有一人面查靤甚多鬂大鼻目请之曰爱君之貌欲易头可乎乃于梦中许易明朝起自不觉而人悉惊走藏云郍汉何处来弼取镜自看方知恠异曰还家家人悉惊入内妇女走藏云郍得男子弼坐自陈说后能半面笑两足手口各捉一笔俱书辞意皆美此为异也余并如先文晋张敏头责子羽文曰太原温长仁颕川荀景伯范阳张茂先上郡刘文生南阳邹润甫河南郑冽余友有秦生者虽有姊夫之尊少而狎之同时昵好张荀之徒继踵登朝而此贤身处陋巷屡沽而无善价为之慨然又怪诸贤身已既在位曽无伐木嘤鸣之声又违王贡弹冠之义故因秦生容貌之盛为头责之文以戏之并嘲六子头责子羽曰吾託为子头万有余日矣大块禀我以精造我以形我为子莳发肤置鼻耳安须眉揷牙齿眸子摛光双颧隆起毎至出入人间遨游市里行者辟易坐者竦跽如此者故我形之足伟也子冠冕弗戴金银弗佩㫖味弗尝食粟茹菜子遇我如雠我视子如仇居常不乐两者俱忧何其鄙哉子欲为仁贤耶当如皋陶后稷巫咸伊陟保乂王家永见封殖子欲为名髙耶则当如许由子臧卞随务光洗耳逃禄千载流芳子欲为游说耶则当如陈轸蒯通陆生邓公转祸为福含辞从容子欲为恬淡耶则当如老聃之守一庄周之自逸廓然离俗志凌云日子欲为隠遯耶则当如荣期之带索渔父之儳灂栖迟神丘垂饵巨壑今子上不希道徳中不効儒墨块然穷贱守此愚惑察子之情观子之志退不能为处士进无望乎三事而徒玩日劳形习为常人之所喜对曰吾以大幸为子所寄今子欲使吾为忠耶则当如子胥屈平欲使吾为信耶则当杀身而成名欲使吾为介节耶赴水火以全贞此四者人之所忌故吾不敢造意头曰吾欲告尔以养性诲尔以优游而与虮蝨同性不聴我谋悲哉俱御人体而独为子头且拟人其伦谕子侪偶子曽不如太原温颙颖川荀禹范阳张华上郡刘许南阳邹湛河南郑诩此数子或謇吃无宫啇或尫陋希言语或淹伊多姿态或驒騱少智谞或口如含胶饴或头如巾韲杵而犹以文采可观意思详序攀龙附凤并登天府岂若夫子徒令唇口腐烂手足霑濡哉居有事之世而耻为权谋譬犹凿地抱瓮难以求富嗟乎子羽何异牢槛之熊深穽之虎石间饿蟹灶中之䑕事力虽多而见功甚少宜其踡跼煎蹙至老无所希也目易说卦曰离为目山海经曰一臂国为人一目中其面而居毛诗曰美目盻兮左传曰宋华父督见孔父之妻目逆而送之又曰睅其目皤其腹春秋孔演圗曰苍颉四目是谓并明又舜重瞳子是谓重明孙卿子曰尧舜三眸子孝经援神契曰伏牺大目老子曰五色令人目盲胡非子曰目见百步之外而不能见其眦庄子曰温伯雪适齐舍于鲁仲尼见之而不言子路问焉仲尼曰若夫人者目击而道存矣又曰孔子见老聃而语仁义老聃曰夫播糠眯目则天地四方易位矣夫仁义翻然乃愦吾心乱莫大焉孟子曰伯夷目不视恶色慎子曰离朱之明察毫末于百步之外下水尺不能见浅深非目不明其势难覩也尸子曰使目在足下则不可以视楚辞曰娯光𦕈视目増波又曰蛾眉曼睩目腾光又曰帝子降兮北渚目眇眇兮愁予又曰满堂兮美人忽独与余兮目成孙卿子曰厌目而视者视一以为两也韩子曰田驷欺邹君邹君将杀之田驷恐告惠子惠子见邹君曰有人见君则䀹其一目奚如君曰我必杀之惠子曰瞽䀹两目君奚弗杀驷东欺齐侯南欺荆王驷之于欺人瞽也君奚怨乃弗杀淮南子曰夫目察秋毫之末而耳不闻雷霆之音耳调玉石之声而目不见太山之髙何则小有所志而大有所忘也孔丛子曰夫子适周见苌𢎞言终退苌𢎞语刘文公曰吾观仲尼有圣人之表其状河目而隆颡是黄帝之形貌也史记曰呉王赐子胥属镂之劒以死子胥仰天叹曰抉吾眼着呉东门上以观越寇之入灭呉也乃自刭汉书曰东方朔上书臣朔目若悬珠齿如编贝东观汉记曰马援眉目如画郑𤣥别传曰𤣥秀眉明目竹林七贤论曰王戎眸子洞彻视日而眼明不亏濑乡记曰老子大目诗梁刘孝绰咏眼诗曰含已合离怨动还开欲知宻中意浮光逐笑回箴宋谢惠连目箴曰气之清明双眸善识唯道是视瞻彼正直铭齐竟陵王萧子良眼铭曰惟正是视𤣥黄匪惑非礼不观仪形是则慎尔所觌无愆斯徳耳樊氏相法曰耳门不容麦百嵗相书曰耳门小富而恡淮南子曰禹耳三漏是谓大通兴利除害决江疏河老子曰五音令人耳聋孟子曰伯夷耳不聴恶声史记曰韩信使人言于汉王齐反覆之国不为假王镇之其势不定汉王大怒张良陈平蹑汉王之足附耳语曰汉方不利宁能禁信王乎因立之范晔后汉书曰珠崖儋耳其渠帅耳垂肩三寸列仙传曰务光夏时人耳长七寸阳都女耳细而长衆皆言此天人也列士传曰燕丹使田光往候荆轲值其醉唾其耳中轲觉曰此出口入耳之言必大事也则往见光蜀志曰先主长十尺五寸垂臂下膝顾自见其耳英雄记曰曹公擒吕布布顾刘备曰𤣥徳卿为上坐客我为降虏绳缚我急独不可一言耶操曰縳虎不得不急曹公欲缓之备曰不可公不见布事丁建阳董太师乎操颔之布目备曰大耳儿最叵信魏书荀攸年七八嵗父衢曽醉误伤攸耳而攸出入游戏常避䕶不欲令衢见也衢后闻之乃惊其夙智如此抱朴子曰老君耳长七寸濑乡记老子耳有三门楚辞曰曽颊倚耳曲眉规樊氏相法曰人耳囷长寸三分夀百二十嵗一寸寿百嵗如豆生即死耳门前有仙人杖四理一百嵗三理八十二理六十赋晋祖台之荀子耳赋曰夫恶劳而希逸实万物之至诚何期耳之不辰託荀子而宅形在瘠土而长勤无须臾之闲宁预清谈而闭塞开鄙秽而聪明竭㣲聴于门阁採羣下之风声铭齐竟陵王萧子良耳铭曰惟耳是聴仁爱是闻详察巧言离辩异羣无迷邪谄炫惑莫分口易说卦曰兊为口礼记曰数诮无为口容又曰口容止又曰负劒辟咡诏之则掩口而对又白赵文子其言呐呐然如不出诸其口孝经曰口无择言孝经援神契曰舜大口又曰孔子海口含泽老子曰五味令人口爽庄子曰公孙龙问于魏牟曰吾闻庄子之言芒焉异之牟曰子独不闻坎井之鼃谓东海之鼈曰坎井之乐亦至矣子奚不来入观乎鼈左足未入而右膝已絷矣公孙龙口呿而不合舌举而不下史记曰秦始皇游于㑹稽渡浙江项梁与籍俱观籍曰彼可取而代也梁掩其口曰无妄言诛族矣又曰邓公见景帝曰呉王为反数十年矣𤼵怒削地以诛错为名其意非在错也且臣恐天下之士噤口不敢复言鬼谷子曰口者机闗也所以开闭情意也又曰口可以食不可以言说苑曰常摐有疾老子曰先生疾甚无遗教语弟子乎常摐乃张其口示老子曰舌存乎曰存岂非以软耶齿亡乎曰亡岂非以刚耶常摐曰天下事尽矣又曰恶言不过口苛言不留耳口者闗也舌者机也出言不审驷马不能追也汉书曰汉王击魏豹问郦食其曰魏大将谁也曰栢直汉王曰是口尚乳臭又曰周昌曰臣口不能言心知其不可又曰扬雄口吃不能戏谈应劭汉官仪曰侍中刁存年老口臭帝赐鸡舌香令含之杜恕体论曰束修之业其上在于不言其次莫如寡知也故谚曰使口如鼻至老不失养生经曰军营之中有甘泉养生要尹氏内解曰口为华池相书曰欲知人多口舌当视其口如鸟喙言语皆聚此多舌人也相书杂要曰口大容手赤如朱丹贵且寿濑乡记曰老子方口呉录曰孙权方頥大口目有精光箴宋谢惠连口箴曰宣纳之由实伊枢机唯舌是出驰驷安追差氂千里君子慎㣲何用口爽信在甘肥诫晋傅𤣥口诫曰勿谓何有积怨致咎勿曰不传伏流成川蚁孔溃河流穴倾山铭齐竟陵王萧子良口铭曰惟口是慎慎乎语笑三缄是戒事重周庙戒之戒之无贻厥诮舌山海经曰反舌国其人反舌吕氏春秋曰善为君者蛮夷反舌殊俗异习皆服徳厚也庄子曰公孙龙口呿而不合舌举而不下燕丹子曰荆轲之燕太子曰田先生今无恙乎轲曰光临送轲之时言太子戒以国事耻以丈夫而不见信向轲吞舌而死矣史记曰平原君已定从而归至于赵曰毛先生以三寸之舌强于百万之师又曰留侯曰家世相韩韩灭不爱万金之资为韩报雠强秦天下振动今以三寸舌为帝者之师封万户位列侯此布衣之极于良足矣又曰张仪尝从楚相饮已而楚相亡璧门下意仪盗璧共执仪掠笞数百不服释之其妻曰子无读书游说安得此辱乎仪张口曰视吾舌尚在否妻曰在也仪曰足矣说苑曰韩平子问叔向曰刚与软孰坚对曰臣年八十矣齿再堕而舌尚在神异经曰东荒山中有大石室东王公居之长一丈头发皓白鸟面人形而虎尾恒与玉女更投壶汉书蒯通谓韩信曰郦生一士伏轼掉三寸舌下齐七十城英雄记曰曹操与刘备宻言备泄之于袁绍绍知操有圗已之意操自咋其舌流血以失言戒后世搜神记曰永嘉中有天竺胡人能㫁舌先吐舌示賔客然后刀截血流覆地乃取置器中传示人取舌还含有顷如故郭子曰殷仲堪云三日不读道徳经觉舌本间强沈约宋书曰南郭王义宣生而舌短澁言相书曰舌如綘赤者贤人也相书杂要曰吐舌及鼻三公赋梁简文帝舌赋曰奚兹先生问于何斯逸士曰夫三端所贵三寸着名故㣲言传乎往记妙说表乎丹青鲁谈笑而军却王言咏而瑞隆陆有千金之富周为一说之功复有搆扇之端谗䛕之迹艳紫凌朱飞黄妬白吾将欲废便辟之交逺巧佞之友殄张仪之余殱苏秦之后粉虞乡之白璧碎汉王之玉斗然后浮伪可息淳风不朽论晋张韩不用舌论曰论者以为心气相駈因舌而言卷舌翕气安得畅理余以留意于言不如留意于不言徒知无舌之通心未尽有舌之必通心也仲尼云天何言哉四时行焉夫子之文章可得而闻也夫子之言性与天道不可得而闻是谓至精愈不可闻枢机之发主乎荣辱祸言相寻召福甚希丧元灭族没有余哀三缄告慎铭在金人留侯不得已而掉三寸亦反初服而效神仙灵龟启兆于有识前却可通于千年鹦鹉猩猩鼔弄于笼罗财无一介之存普天地之与人物亦何屑于有言哉发归藏启筮曰共工人面虵身朱发左传曰齐侯田于莒卢蒲嫳见泣且请曰余之发如此种种余奚能为公曰吾告二子子尾欲复之子雅不可曰彼其发短而心甚长其或寝处我矣子雅放卢蒲嫳于北燕又曰昔有仍氏女生鬒黒而甚美光可以鑑名曰𤣥妻乐正后䕫取之礼斗威仪曰君乗木而王为人美发吕氏春秋曰昔者殷旱五年汤乃以身祷剪发自以为牺用祈福于上帝韩子曰文公之时宰人上炙而发绕之文公召宰人而诮之宰人曰臣有死罪三援砺砥刀利犹干将切肉㫁而发不絶臣之罪一也援锥贯脔而不见发臣之罪二也奉炙罏炭肉尽赤红炙熟而发不焦臣之罪三也堂下得㣲有嫉臣者乎公乃召其下而诮之果然乃诛之又曰燕李季好逺出其妻有士季至士在内妻患之妾曰令公子祼而解发直出门吾属佯不见也公子从其计疾走出门季曰是何人也家室皆曰无有季曰吾见鬼为之奈何妇曰取五姓之水浴之季曰诺乃浴家语曰颜回二十发白史记曰蔺相如持璧却立倚柱怒发上冲冠汉书曰苏武留匈奴十九年始以强壮出及还鬂发尽白淮南万毕术曰理发灶前妇安夫家又曰用麻子中仁桐叶米汁煮之沐二十日发长东观汉记曰明徳后美发为四起大髻但以发成尚有余绕髻三匝又曰和熹皇后六嵗诸兄持后髪后曰身体发肤受之父母不敢毁伤孝之始也奈何弄人发乎曹瞒传曰太祖尝行经麦中令士卒无败麦犯者死骑士皆下马持麦以相付时太祖马腾入麦中太祖曰制法而自犯之何以帅下然孤为军帅不可杀请自刑因援劒割发以置地王隠晋书曰陶侃为吏鄱阳孝廉与亲友过侃宿母截发以供賔诸客叹曰非此母不生此子也诗梁何逊白发诗曰丝白不难染蓬生本易扶唯此星星发独与衆中殊赋晋左思白发赋曰星星白发生于鬂垂虽非青蝇秽我光仪策名观国以此见疵将拔将镊好爵是縻白发将㧞惄然自诉禀命不幸值君年暮逼迫秋霜生而皓素始览明镜惕然见恶朝生昼拔何罪之故予观橘柚一皜一晔贵其素华匪尚绿叶愿戢子之手摄子之镊咨尔白髪观世之途靡不追荣贵华贱枯赫赫阊阖蔼蔼紫庐弱冠来仕童髫献谟甘罗乗轸子竒剖符英英终贾髙论云衢拔白就黒此自在吾髪临欲抜瞑目号唿何我之寃何子之误甘罗自以辩惠见称不以髪黒而名着贾生自以良才见异不以乌鬂而后举闻之先民国用老成二老归周周道肃清四皓佐汉汉徳光明何必去我然后要荣咨尔白发事故有以尔之所言非不有理曩贵耆耋今薄旧齿皤皤荣期皓首田里虽有二毛河清难俟随时之变见叹孔子发乃辞尽誓以固穷昔临玉颜今从飞蓬髪肤至眤尚不克终聊用拟辞比之国风序晋嵇含白首赋序曰余年二十七始有白发生于左鬓斯乃衰悴之标证弃捐之大渐也蒲衣幼齿作弼夏后汉之贾邓弱冠从政独以垂立之年白首无闻壮志衂于芜涂忠贞抗于棘路覩将衰而有川上之感观趣舍而抱慷慨之叹髑髅说文曰髑髅顶也广雅曰颡颅谓之髑髅庄子曰庄子使楚见空髑髅击以马捶而问曰夫子贪生失理而为此乎将有冻馁之患而为此乎语卒援髑髅枕而卧髑髅见梦曰夫死无君于上无臣于下亦无四时之事与天地为春秋虽南面帝王乐不能过也魏略曰王忠先因饥噉人五官将与共从驾出行过冢间无何令取道边死人髑髅系着忠马鞍上以为戏笑盛𢎞之荆州记曰长沙蒲圻县有吕蒙冡冡中有一髑髅极大蒙形既长伟疑即䝉髑髅也广州记曰卢循袭广州风火夜𤼵奔免者数千而已循除诸烧骨数得髑髅三万余于江南洲上作大坑葬之今名共冡南州异物志曰乌浒人髑髅破之以饮酒续捜神记曰永嘉五年张荣为髙平戍逻主时遭曹嶷贼寇乱人皆坞垒自保固见山中火起飞埃赩烂十余丈树颠大焱响动山谷久闻人马铠甲声谓嶷贼土人皆惶恐并严出将欲击之引骑到山下无有人但见碎火来晒人袍铠马毛皆烧于是军人走还明日往视山中无燃火处唯见髑髅百头布散在山中赋后汉张衡髑髅赋曰张平子将游目于九野观化于八方顾见髑髅委于道傍子平怅然而问之子将并粮推命以夭逝乎本丧此土流迁来乎为是上知为是下愚荅曰吾宋人也姓庄名周游心方外不能自修公子何以问之对曰我欲告之于五岳祷之于神祇起子素骨反子四支髑髅曰死为休息生为役劳冬水之凝何如春冰之消况我已化与道逍遥与隂阳同其流元气合其朴云汉为川池星宿为珠玉雷电为鼓扇日月为灯烛合体自然无情无欲不行而至不疾而速晋吕安髑髅赋曰踌躇増愁言游旧乡惟遇髑髅在彼路傍余乃俯仰咤叹告于昊苍此独何人命不永长身销原野骨曝大荒余将殡子时服与子严装殓以棺椁迁彼幽堂于是髑髅蠢如精灵感应若在若无斐然见形温色素肤昔以无良行违皇干来游此土天夺我年令我全肤消灭白骨连翩四支摧藏于草莽孤魂悲悼乎黄泉余迺感其苦酸哂其所说念尔荼毒形神㫁絶今宅子后土以为永列相与异路于是便别说魏陈王曹植髑髅说曰曹子游乎陂塘之濵步乎蓁秽之薮萧条潜虚经幽践阻顾见髑髅块然独居于是伏轼而问之曰子将结缨首劒殉国君乎将被坚执锐毙三军乎将婴兹固疾命殒倾乎将夀终数极归幽冥乎叩遗骸而叹息哀白骨之无灵慕庄周之适楚傥託梦以通情于是伻若有来怳若有存影见容隠厉响而言曰子何国之君子乎既枉舆驾愍其枯朽不惜咳唾之音慰以若言子则辩于辞矣然未达幽冥之情识死生之说也夫死之为言归也归也者归于道也道也者身以无形为主故能与化推移隂阳不能更四节不能亏是故洞于纎㣲之域通于恍惚之庭望之不见其象聴之不闻其声挹之不沖满之不盈吹之不凋嘘之不荣激之不流凝之不停寥落溟漠与道相拘偃然长寝乐莫是踰曹子曰予将请之上帝求诸神灵使司命辍籍反子骸形于是髑髅长呻廓眦曰甚矣何子之难语也昔太素氏不仁无故劳我以形苦我以生今也幸变而之死是反吾真也何子之好劳而我之好逸子则行矣余将归于太虚于是言卒响絶神光雾除顾将旋轸乃命仆夫拂以𤣥尘覆以缟巾爰将藏彼路濵壅以丹土翳以緑榛夫存亡之异势乃宣尼之所陈何神凭之虚对云死生之必均胆黄帝素问曰胆者中正之官㫁决出焉呉越春秋曰越王欲报怨悬胆于户出入尝之魏志曰乐进字文谦容貌短小以胆烈从太祖又曰袁绍在黎阳将南渡程昱守鄄城太祖欲益其兵昱不肯曰袁绍拥十万衆见昱兵少必轻易不至若益昱兵过则必攻攻之必克徒两损其势愿公无疑太祖从之绍闻昱兵少果不往太祖曰程昱之胆过于贲育呉志曰吕䝉病笃孙权问曰卿如不起谁可代者对曰朱然胆守有余愚以为可任管辂别传曰辂年十五琅邪太守单子春雅有才度欲见辂辂造之客百余人有能言之士辂谓子春曰府君名士加有雄贵之资辂既年少胆未坚刚若欲相观惧失精神请先饮酒三斗然后与言子春大喜酌三斗独使饮之于是辂人人荅对言皆有余刘琨书曰胆识坚定临难无茍免之意世说曰姜维死时见剖胆大如斗论魏嵇康明胆论曰有吕子春者精义味道研覈是非以为人有胆可无明有明便有胆矣嵇先生以为明胆殊用不能相生论曰夫元气陶铄衆生禀焉赋受有多少故才性有昏明唯至人特钟纯美兼周外内无不毕备降此已往葢阙如也或明于见物或勇于决㫁人情贪廉各有所止譬诸草木区以别矣兼之者博于物偏受者守其分故吾谓明胆异气不能相生明以见事胆以决㫁专明无胆虽见不㫁专胆无明则违理失机艺文类聚卷十七艺文类聚卷十八钦定四库全书艺文类聚卷十八唐欧阳询撰人部二美妇人方言曰秦晋之间美貌谓之娥美状为窕美色为艳美心为窈毛诗曰窈窕淑女君子好逑又曰硕人其颀衣锦褧衣手如柔荑肤如凝脂领如蝤蛴齿如瓠犀螓首蛾眉又曰有美一人婉如清扬左传曰宋华父督见孔父之妻于路曰美而艳又曰昔有仍氏生女鬒黑而甚美光可鉴名曰𤣥妻礼含文嘉曰禹卑宫室垂意沟洫则玉女敬养穆天子传曰赤乌之人甚好献二女于天子以为嬖人赤乌美人之地韩子曰魏王遗楚王美女王甚悦之庄子曰毛嫱骊姬人之所美也鱼见之深潜鸟见之髙飞尹文子曰齐有黄公者二女皆国色以其美也常谦辞毁之为丑恶丑恶之名逺布而一国之人无敢聘者愼子曰毛嫱西施天下之至姣也衣以皮褐倛则见者走易以𤣥杨则行者皆止楚辞曰姱容修态絙洞房蛾眉曼緑目腾光又曰粉白黛黒施芳泽长袂拂面善留客又曰美人既醉朱颜酡淮南子曰曼容皓齿形姱骨佳不待傅粉芳泽而美者西施阳文也战国策曰张仪曰郑周之女粉白黛黒非知而见之者以为神又曰司马喜谓赵王曰赵佳丽之所也史记曰纣囚西伯而闳夭之徒以有莘氏美女献纣纣大悦乃放西伯又曰尹夫人邢夫人同时并幸武帝有诏不得相见尹夫人自请武帝愿见邢夫人帝令他夫人饰从者数十人来前尹夫人见之曰非邢夫人帝曰何以言之对曰覩其形状不足以当人主有诏邢夫人衣故衣独身来尹夫人望见之曰真是矣于是乃低头俛而泣自痛其不如也喭曰美女入室恶女之仇也汉书曰李延年善歌侍武帝歌曰北方有佳人絶世而独立一顾倾人城再顾倾人国宁不知倾城与倾国佳人难再得上曰善岂有此人乎平阳主因言延年有女弟上乃召见之实妙丽善舞以为夫人汉武故事曰起明光宫发燕赵美女二千人充之率取十五以上二十以下凡诸宫美人可有七八十与上同辇者十六人员数恒使满皆自然美丽不使粉白黛黑东观汉记曰初光武闻阴丽华美心悦之叹曰娶妻当得阴丽华后为皇后华峤汉书曰梁冀妻孙寿色美能作愁眉啼粧堕马髻折騕步龋齿笑以为媚惑也妬记曰桓大司马以李势女为妾桓妻南郡主拔刀率数十婢往李所因欲斫之见李在忩前梳头发垂委地姿貌絶丽乃徐下地结髻歛手向主曰国破家亡无心以至今日若能见杀实犹生之年神色闲正辞气悽婉主乃掷刀前抱之曰阿姊见汝不能不怜何况老奴遂善遇之干宝晋纪曰石崇有妓人曰緑珠美而工舞孙秀乃使人求焉崇方登凉观临清水妇人侍侧使者以告崇崇出妓妾数十人皆藴兰麝而被罗縠曰在所择使者曰君侯服御丽则丽矣然本受㫖索緑珠崇勃然曰緑珠吾所爱重不可得也使者还以告故秀劝赵王伦杀之桓谭新论曰陈平说单于阏氏言汉有好丽美女其容貌天下无双急以进单于单于见此必大爱之则阏氏疎矣典论曰司𨽻冯方女国色也袁术登城见悦之遂纳焉甚爱幸诸姬害其宠杀之魏略曰初袁绍子熈纳甄后熈出幽州后留侍姑及邺破文帝入见绍妻及后后怖伏姑膝文帝曰袁夫人令新妇举头姑乃捧后令仰帝审视见其颜色非凡称叹之太祖为迎取焉呉志曰孙权步夫人以美丽得幸宠冠后庭又曰周瑜从孙策皖城得乔公两女国色也策自纳大乔瑜纳小乔俗说曰宋袆是石崇妓緑珠弟子有国色善吹笛后入晋明帝宫邺中记曰陈逵妹才色甚美发长七尺石季龙以为夫人诗古诗曰燕赵多佳人美者颜如玉被服罗裳衣当戸理清曲音响一何悲弦急知柱促愿为双飞燕衘泥巢君屋魏陈王曹植诗曰有美一人被服纎罗妖姿艳丽蓊若春花红颜韡晔云髻峩峩弹琴抚节为我弦歌清浊齐均既亮且和取乐今日遑恤其他又杂诗曰南国有佳人容华若桃李朝游江海岸夕宿潇湘沚时俗薄朱颜谁为𤼵皓齿俛仰嵗将暮荣曜宁久恃又美女篇曰美女妖且闲採桑岐路间攘袖见素手皓腕约金环头上金爵钗腰佩翠琅玕明珠交玉体珊瑚间木难罗衣何飘飖轻裾随风还顾盻遗光采长笑气若兰行徒用息驾休者以忘飡借问女何居乃在城南端青楼临大路高门结重闗容华晖朝日谁不希令颜魏阮籍诗曰西方有佳人皎若白日光被服纎罗衣左右佩双珰又诗曰周郑天下郊衞衢当三河妖冶闲都子英曜何芬葩𤣥鬟发朱颜睇盻有光华倾城思一顾遗视来相过愿为三春游朝阳忽蹉跎又诗曰二妃游江滨逍遥从风翔交甫懐环珮婉娩有芬芳绮靡情欢爱千嵗不相忘倾城迷下蔡容华结中肠感激生忧思萱草树兰房晋傅𤣥诗曰有女懐芬芳媞媞步东厢蛾眉若双翠明眸发清阳丹唇翳皓齿秀颜若珪璋令仪希世出无乃古毛嫱首戴金步摇耳系明月珰珠环约素腕翠羽垂鲜光容华既已艳志节拟秋霜梁简文帝晚景出行诗曰细树含残影春闺散晚香轻花鬂畔堕微汗粉中光飞凫初罢曲啼鸟忽度行羞令白日暮车马郁相望又诗曰丽旦与妖嫱共拂可怜粧同安鬟里拨异作额间黄罗裾宜细简画屧重高墻含羞未上砌微笑出长廊取花争宝镊攀枝念蘂香但歌聊一曲鸣絃未肯张自矜心所爱三十侍中郎又咏内人昼眠诗曰北窓聊就枕南檐日未斜攀钩落倚障挿捩举琵琶梦笑开娇靥眠鬟压落花簟文生玉腕香汗浸红纱夫壻恒相伴莫误是倡家又咏美人看画诗曰殿上图神女宫里出佳人可怜俱是画谁能辩冩真分明净眉眼一种细腰身所可持为异长有好精神梁元帝古意诗曰妾在成都县愿作高唐云樽中石榴酒机上蒲萄纹停梭还歛色何时劝使君梁昭明太子咏照流看落钗诗曰相随照渌水意是重凉风流摇粧影壊钗落鬂花空佳期在何许徒伤心不同又名士悦倾城诗曰美人称絶世丽色譬花丛经居李城北来往宋家东教歌公主第学舞汉城宫多游淇水曲好在鳯楼中履高疑上砌裾开特畏风袖轻见跳脱珠摡杂青虫垂丝绕帷幔落日度房栊粧窓隔柳色井水照桃红非怜交甫珮羞使春闺空又美人晨粧诗曰北窓朝向镜锦障复斜萦娇羞不肯出犹言粧未成散黛随眉广燕支逐脸生试将持出衆定得可怜名梁邵陵王萧纶见姬人诗曰春来不复赊入苑驻行车比来粧㸃异今世拨鬟斜却扇承枝影舒衫受落花狂夫不妬妾随意晚还家梁萧子显美女篇曰章丹暂辍舞巴姬请罢弦佳人淇洧出艳赵复倾燕繁秾既为李照水亦成莲朝酤成都酒瞑数河间钱余光幸未惜兰膏空自煎梁庾肩吾咏美人看画诗曰欲知画能巧唤取眞来映并出似分身相看如照镜安钗等疎密着领俱周正不解平城围谁与丹青竞又诗曰绛树及西施俱是好容仪非闗能结束本自细腰肢镜前难并照相将映渌池看粧畏水动歛袖避风吹转手齐裾乱横簪歴鬂垂曲中人未取谁堪白日移不分他相识唯聴使君知又南苑看人还诗曰春花竞玉颜俱折复俱攀细腰宜窄衣长钗巧扶鬟洛桥初度烛青门欲上闗中人应有望上客莫前还梁徐君蒨初春擕内人行戏诗曰梳饰多今世衣着一时新草短犹通屧梅花渐着人树斜牵锦帔风横入红纶满酌兰英酒对此得娯神梁刘孝绰爱姬赠主人诗曰卧久疑粧脱镜中私自看薄黛销将尽凝朱半有残垂钗绕落鬂微汗染轻纨同羞不相难对笑更成懽妾心君自解挂玉且留冠又为人赠美人诗曰巫山荐枕日洛浦献珠时一遇便如此宁闗先有期幸非使君问莫作罗敷辞夜长眠复坐谁知闇歛眉欲寄同花烛为照遥相思又咏姬人未肯出诗曰帷开见钗影帘动闻钏声徘徊定不出常羞华烛明又见邻舟人投一物衆姬争之诗曰河流既浼浼河鸟复闗闗落华浮浦出飞雉度洲还是日倡家女竞娇桃李颜良人惜美珥欲以代芳菅新缣疑故素盛赵蔑衰班曳绡争掩縠摇珮奋鸣环客心空振荡乔枝不可攀又淇上戏荡子妇诗曰桑中始奕奕淇上未汤汤美人要杂佩上客诱明珰日暗人声静微步上兰房露葵不待劝鸣琴无暇张翠钗挂已落罗衣拂更香如何嫁荡子春夜守空牀未见青丝骑徒劳红粉粧梁呉筠拟古诗曰艳裔阳之春擕手清洛滨鸡鸣上林苑薄暮小平津长裾藻白日广袖带芳尘故交一如此新知讵忆人又古意诗曰妾家横塘北发艳小长安花钗玉宛转珠䋲金络纨羃䍥悬青鳯逶迤摇白团谁能分见此含恨不相看梁王僧孺陈南康新纳诗曰二八人如花三五月如镜开帘一种色还将两相映梁何思澄南苑逢美人诗曰洛浦疑回雪巫山似旦云倾城今始见倾国昔曾闻媚眼随羞合丹唇逐笑分风卷蒲萄带日照石榴裙自有狂夫在空持劳使君梁费昶春郊望美人诗曰芳郊拾翠人回袖探芳春金辉起步摇红采发吹纶阳阳盖倾月飘飘马足尘薄暮高楼下当知妾姓秦梁刘缓咏倾城人诗曰不信巫山女不信洛川神何闗别有物还是倾城人经共陈王戏曾与宋家邻未嫁先名玉来时本姓秦粉光犹假面朱色不胜脣遥望疑花发闻香知异春夜夜言娇尽日日态还新已倾荀奉蒨能迷石季伦上客徒留目不见正横陈梁鲍泉落日看还诗曰妖姬竞早春上苑逐名臣苔轻变水色霞浓掩日轮雕甍斜落景画扇拂游尘衣香遥已度衫红逺更新谁家荡舟妾何处织缣人梁徐悱妻刘氏诗曰花庭丽景斜兰牖轻风度落日更新粧开帘对芳树又诗曰东家挺奇丽南国擅容辉夜月方神女朝霞喻洛妃梁范静妻沈戏萧娘诗曰明珠翠羽帐金薄緑绡帷因风时暂举想像见芳姿清晨挿步摇薄晚解罗衣託意风流子佳情肯自私陈伏知道咏人娉妾仍逐琴心诗曰春色转相催佳人心自回长卿琴已㺯秦家书未来挂冠易分绶荐枕缺因媒染香风即度登垣花正开贞楼若髙下何如上阳台陈徐陵春情诗曰风光今旦动雪色故年残薄衣迎新节当罏却晚寒故香分细烟石炭擣轻纨竹叶裁衣带梅花奠酒盘年芳袖里出春色黛中安欲知迷下蔡先将过上兰陈江总秋日新宠美人应令诗曰后宫惟闻莫琼树絶世后有宋容华皆自争名进女弟定觉双飞胜荡家愿并迎春比翼鸟长作照日同心花闻道艳歌时易调忖许新恩那久要翠眉未画自生愁玉脸含啼还似笑角枕千娇荐芬香若使琴心一曲奏幽兰度曲不可终阳台梦里自应通秋树相思一枝緑为挿贱妾两鬟中又新入姬人应令诗曰洛浦流风漾淇水秦楼初日度阳台玉轪轻轮五香散金灯夜火百光开非是妖姬渡江日定言神女隔河来来时向月别嫦娥别时清吹悲箫史数钱拾翠争佳丽拂红㸃黛何相似本持纎腰惑楚宫暂回舞袖惊呉市新人羽帐挂流苏故人网户织蜘蛛梅花柳色春难遍情来春去在须㬰不用庭中赋緑草但愿思着弄明珠赋楚宋玉登徒子好色赋曰登徒子侍于楚王短宋玉曰玉为人体貌闲丽口多微词又性好色愿王勿与出入后宫王以登徒子之言问宋玉玉曰天下之佳人莫若臣东家子增之一分则太长减之一分则太短着粉太白施朱太赤眉如翠羽肌如白雪腰如束素齿如含贝嫣然一笑惑阳城迷下蔡然此女登墻窥臣三年至今未许也登徒子则不然其妻蓬头挛耳齞脣歴齿旁行踽偻又疥且痔登徒子恱之使有五子王熟察之谁为好色者矣秦章华大夫在侧因进而称曰臣周览九土足歴五都从容郑衞溱洧之间是时向春之末迎夏之阳仓庚喈喈羣女出桑此郊之姝华色含光体美容冶不待饰粧于是处子怳若有望而不来忽若有来而不见意密体疎俯仰异观含喜微笑窃视流盻因迁延而辞避目欲其颜心顾其义扬诗守礼终不过差故足称也汉司马相如美人赋曰司马相如美丽闲都游于梁王梁王悦之邹阳谮之于王曰相如美则美矣然服色容冶妖丽不忠将欲媚辞取悦游王后宫相如曰古之避色孔墨之徒闻齐馈女而遐逝望朝歌而回车譬犹防火水中避溺山隅此乃未见其可欲何以明不好色乎若臣者少长西土鳏处独居室宇辽廓莫与为娯臣之东隣有一女子𤣥发丰艳蛾眉皓齿登垣而望臣三年于兹矣臣弃而不许闻大王之高义命驾来东途出郑衞道由桑中朝发溱洧暮宿上宫上宫闲馆寂寞云虚门合尽掩暧若神居芳香芬烈黼帐高张有女独处婉若在牀臣遂抚絃为幽兰之曲女乃歌曰独处室兮廓无依有美人兮来何迟玉钗挂臣冠罗袖拂臣衣茵褥重陈角枕横施女乃㢮其上服表其中衣皓体呈露弱骨丰肌时来亲臣柔滑如脂臣脉定于内心正于懐翻然高举与彼长辞后汉张衡定情赋曰夫何妖女之淑丽光华艳而秀容㫁当时而呈美冠朋匹而无双叹曰大火流兮草虫鸣繁霜降兮草木零秋为期兮时已征思美人兮愁屏营后汉蔡邕协初赋曰其在近也若神龙采鳞翼将举其既逺也若披云縁汉见织女立若碧山亭亭竖动若翡翠奋其羽衆色燎照视之无主面若明月辉似朝日色若莲葩肌如凝蜜又检逸赋曰夫何姝妖之媛女颜炜烨而含荣普天壤其无俪旷千载而特生余心悦于淑丽爱独结而未并情罔象而无主意徙倚而左倾昼骋情以舒爱夜託梦以交灵魏陈琳止欲赋曰媛哉逸女在余东滨色曜春华艳过硕人乃遂古其寡俦固当世之无隣允宜国而宁家实君子之攸嫔伊余情之是悦志荒溢而倾移宵炯炯以不寐昼舍食而忘饥叹北风之好我美携手之同归忽日月之徐迈庶枯杨之生梯道攸长而路阻河广瀁而无梁虽企予而欲往非一苇之可航展余辔以言归含憯瘁而就牀忽假瞑其若寐梦所懽之来征魂翩翩以遥懐若交好而通灵魏阮瑀止欲赋曰夫何淑女之佳丽颜㶷㶷以流光歴千代其无匹超古今而特章执妙年之方盛性聪惠以和良禀纯㓗之明节复申礼以自防重行义以轻身志高尚乎贞姜予情恱其美丽无须㬰而有忘思桃夭之所宜愿无衣之同裳懐纡结而不畅兮魂一夕而九翔出房户以踯躅覩天汉之无津伤匏𤓰之无偶悲织女之独勤还伏枕以求寐庶通梦而交神神惚怳而难遇思交错以缤纷遂终夜而靡见东方旭以既晨知所思之不得乃抑情以自信魏王粲闲邪赋曰夫何英媛之丽女貌洵美而艳逸横四海而无俦超遐世而秀出发唐棣之春华当盛年而处室恨年嵗之方暮哀独立而无依情纷拏以交横意惨悽而增悲何性命之奇薄爱两絶而俱违排空房而就衽将取梦以通灵目炯炯而不寐心忉怛而惕惊魏应玚正情赋曰夫何媛女之殊丽兮姿温惠而明哲应灵和以挺质体兰茂而琼洁方往载其鲜双曜来今而无列𤼵朝阳之鸿晖流精睇而倾泄既荣丽而冠时援申女而比节余心嘉夫淑美愿结欢而靡因承窈窕之芳美情踊跃乎若人魂翩翩而夕游甘同梦而交神昼彷徨于路侧宵耿耿而达晨清风厉于𤣥序凉颷逝于中唐聴云鴈之翰鸣察列宿之华煇南星晃而电陨偏雄肃而特飞兾腾言以俯音嗟激迅而难追伤住禽之无隅悼流光之不归愍伏辰之方逝哀吾愿之多违步便旋以永思情憀慄而伤悲还幽室以假寐固展转而不安神𦕈𦕈以濳翔恒存游乎所观仰崇夏而长息动哀响而余叹气浮踊而云馆肠一夕而九烦魏陈思王曹植静思赋曰夫何美女之嫺妖红颜晔而流光卓特出而无匹呈才好其莫当性通畅以聦惠行孊密而妍详荫高岑以翳日临渌水之清流秋风起于中林离乌鸣而相求愁惨惨以增伤悲予安能乎淹流晋张华永懐赋曰美淑人之妖艳因盻睐而倾城扬绰约之丽姿懐婉娩之柔情超六列于往古迈来今之清英既惠余以至懽又结我以同心交恩好之欵固接情爱之分深誓中诚于曒日要执契以㫁金嗟夫天道幽昧差错缪于参差怨禄运之不遭虽义结而絶离执缠绵之笃趣守徳音以终始邀幸㑹于有期兾谷华之我俟傥皇灵之垂仁长收懽于永已梁江淹丽色赋曰夫絶世独立者信东隣之佳人既翠眉而瑶质亦颅瞳而頳脣洒金花及珠履飒绮袂与锦绅色练练而欲夺光炎炎而若神非气象之可譬焉影响而能陈故仙藻灵葩氷华玉仪其始见也若红莲镜池其少进也如綵云出崖五光徘徊十色陆离宝过珊瑚同树价直琼草共枝于是雕台绣户当衢横术椒庭承月碧幌延日架虬柱之严丽亘虹梁之峻密锦幔垂而香寂桂烟起而清谧女乃曜邯郸之丽步媚北里之鸣瑟若夫红华舒春黄鸟飞时绀蕙初软頳兰始滋不掔蘅带无倚桂旗摘芳拾蕋涵咏吐辞笑月出于陈歌感蔓草于衞诗气炎日永离明火中槿荣任露莲华胜风后栏丹柰前轩碧桐笙歌畹右琴舞池东至乃西陆始秋白道月弦金波照户玉露暧天气以湿兮晓未半星虽流兮夜何央忆杂佩兮且一念怜锦衾兮以九伤于是帐必蓝田之宝席必蒲萄之文馆图明月室画浮云言必入媚动必应规有光有艳如合如离气柔色靡神凝骨奇经秦歴赵既无其双寻楚访蔡不觌其容非天下之至丽孰能与于此哉梁沈约丽人赋曰有客弱冠未仕缔交戚里驰骛王室遨游许史归而称曰狭斜才女铜街丽人亭亭似月嬿婉如春凝情待价思尚衣巾芳踰散麝色茂开莲陆离羽珮杂错花钿响罗衣而不进隠明灯而未前中步襜而一息顺长廊而迥归池翻荷而纳影风动竹而吹衣薄暮延伫宵分乃至出闇入光含羞隠媚垂罗曳锦鸣瑶动翠来脱薄粧去留余腻霑粧委露理鬂清渠落花入领微风动裾贤妇人诗序曰栢舟共姜自誓也衞世子共伯蚤死其妻守义父母欲夺而嫁之誓而弗许故作是诗以絶之列女传曰楚昭贞姜齐侯之女楚昭王之夫人也昭王出游留夫人渐台之上而去王闻江水大至使使者迎夫人忘持符使者至请夫人出夫人曰大王与宫人约命曰召若必以符今使者不持符妾不敢从使者而行妾闻之贞女之义不犯约勇者不畏死守节而已妾知从使者必生留必死也然妾不敢弃约越义而求生大水至而死乃号曰贞姜又曰楚白贞姬者楚白胜之妻也白公早死其妻纺绩不嫁呉王闻其美使大夫操金百镒白璧一双以聘焉因以辎軿三十乘迎之将以为夫人夫人辞曰白公无恙时妾幸得充后宫执箕箒今白公不幸而死妾愿守坟墓以终天年今王赐金璧之聘夫人之位非愚妾之所闻也呉王贤其守节而有义号曰楚贞姬又曰鲁秋胡洁妇者鲁秋胡之妻也秋胡子既纳之五日而去宦于陈五年乃归未至家见路傍有一美妇人方採桑秋胡子下车暑日苦曝独採桑吾行道逺愿託桑阴下一食妇人採桑不辍秋胡子谓曰力田不如逢少年力桑不如见公卿今吾有金愿与夫人妇人曰採桑力作纺绩经织以供衣食奉二亲养夫子而已矣吾不愿人之金也秋胡子还家奉金遗母母使人唿其妇妇乃向採桑妇妇乃自投于河而死又曰梁寡高行者梁之宾妇早寡不嫁梁贵人争欲取之不能得梁王闻之使相聘之高行曰妾之夫不幸先犬马塡沟壑妾宜以身荐棺椁守养幼孤不得専意妾闻妇人之义一往不改以全贞信之节弃义而从利无以为人乃援镜操刀以割其鼻曰妾已刑余之人殆可释矣王高其节号曰高行又曰汉中赵高妻者同郡张氏之女也字礼修姑严酷无道小怒则骂大怒则罚礼修恭承初无愠色引过自咎姑后知之乃变意厚加爱敬后姑疾病其女来视临困却女曰我困矣絶命当在贤妇之手妇前抱持乃絶后郡内遭贼高死君难礼修以碧涂靣乱头称痛懐刀在身意气烈决贼不迫也叔父矜其年壮欲更嫁之礼修慷慨至死为誓又曰丹阳罗静者广徳罗勤之女也为同县朱旷所聘昏礼未成勤遇病丧没邻比㫁絶旷触冒经营寻复病亡静感其义遂誓不嫁有杨祚者多将人衆自往纳币静乃逃窜祚刼其弟妹静惧为祚所害乃出见之曰实感朱旷为妾父而死是以託身亡者自誓不贰辛苦之人愿君哀而舍之如其不然请守之以死乃舍之又曰蜀景奇妻者罗氏之女字贡罗奇亡无嗣贡罗専心供养父青以许同郡宰诗贡罗与父书陈其情志歴年不归后青受逺使诗白州告县发遣贡罗贡罗乃由径道诣州白诉言意慷慨请死不从州嘉而许焉又曰犍为相登妻者名度适登一年而寡守令呉厚因入问度度引刀截发县长吏复遣媒介度曰前㫁发谓之表心何悞复有斯言哉欲取刀割鼻左右救止又曰沛郡刘长卿妻者生一男字玉玉五嵗而长卿卒惧见谤嫁既不归宁兄弟时往防渐逺疑言不及外玉年十五死乃援刀割耳明已不二在丧侧者无不感伤又曰呉孙奇妻者广陵范愼女名姬年十八配奇一年而奇亡愼以姬少寡无子迎还其家姬不肯归迎者以父母命迫之姬遂操刀割耳及鼻曰父起我者不过以我年少而色美今已残矣行将焉如于是迎者空反又曰广汉廖伯妻者同郡段氏之女名纪配性聪敏逹于诗书进退闲暇父母将有所许纪配曰梁高行割鼻告诚以全其节求生害仁仁者不为纪配生见礼义岂独使古人擅名哉作诗三章以讽父母乃援刀㫁指又曰呉许升妻者吕氏之女名荣升游诞博戏不治操行荣躬勤家业以养其姑劝升学问未尝不垂泪而言荣父疾升唿荣欲改嫁之荣曰命之所遭义无离贰终不肯归升后感悔寻师逺学四年乃归遂致名誉为州所辟遇刼被害荣手刃杀升者以首还祭又曰河南贞义者乐羊子之妻羊子出学贞义截发卖以供其费后羊子得遗金一饼以与贞义贞义曰妾闻君子不以利污行羊子慙而弃之邻人欲犯贞义而刼其姑贞义操刀而出邻人曰从者可不从者杀汝姑贞义仰天而叹以刀刎颈而死太守以大夫礼葬之号曰贞义又曰留子直妻者汉末扰攘随夫之从父客居豫章从父与贼交通郡收族之妻年少有色太守客请以为妻守死不从以还太守付吏杀之临死颜色不变口无怨言郡吏及客怜更还救请免既得活乃自割耳久之太守闻其夫在遂还其妻又曰㑹稽翟素者翟氏之女也受聘未及配适遭乱贼欲犯之临之以刃曰不从者今即死矣素曰我可得而杀不可得而辱贼遂杀素诗晋傅𤣥秋胡诗曰秋胡纳令室三日宦他乡皎皎洁妇姿泠泠守空房嬿娩不终夕别如参与商积诚驰万里既至两相忘行人悦令颜借息此树傍言以逢卿喻遂下黄金装宋颜延之秋胡诗曰燕居未及好良人顾有违脱巾千里外结绶登王畿戒徒在昩旦左右来相依蚕月观时暇桑野多经过佳人従所务窈窕援高柯倾城谁不顾弭节停中阿南金岂不重聊自意所轻义心多苦调密此金玉声如何久为别百行愆诸已愧彼行露诗甘之长川涘赞晋左九嫔班婕妤赞曰恂恂班女恭让谦虚辞辇进贤辩祝理诬形图丹青名侔樊虞孟轲母赞曰邹母善导三徙成教邻止庠序爼豆是効㫁织激子广以坟奥聪达知礼敷述圣道狂接舆妻赞曰接舆高洁懐道行谣妻亦氷清同味𤣥昭遗俗荣津志逺神辽荆武王夫人邓曼赞曰天道恶盈极数则微邈哉邓曼心暎祸几覩兆叹亡考徳知衰贤智卓殊邈哉难追齐把梁妻赞曰遭命不改逢时险屯夫卒莒场郊弔不宾哀崩高城诉情穹旻遂赴淄川託躯清津齐义继母赞曰圣教𤣥化礼贵信诚至哉继母行合典经不遗宿诺义割私情表徳来裔垂则后生鲁敬姜赞曰邈矣敬姜含徳之英于行则高于理斯明垂训子宗厉𤼵奇声宣尼三叹万代遗馨晋滔钮母孙氏公孙夫人序赞曰夫人姓公孙氏㑹稽剡人也夫人资三灵之淳懿诞华宗之澄粹奇朗照于龆龀四教成于弱笄慈恩温恭行有秋霜之洁祇心制节性同青春之和敦悦宪章动遵礼规居室则道齐师氏有行则徳配女仪礼服有盈笾豆无阙猗欤夫人天姿特挺行高氷洁操与霜整性扬兰芳徳振玉颕猗彼琼林奇翰有集展彼硕媛含徳来绮动与礼游静以义立碑晋张林陈夫人碑曰夫人姓徐呉郡嘉兴人也夫人少膺灵粹诞兹淑贞聦哲明敏温恭柔顺体仁足以长人嘉徳足以合礼恭顺不惰其心明烈寔备其体若夫柔惠清顺中和圣善妇徳既偹母道亦践志厉氷玉厥徳靡显靡靡其操翼翼其仁明景内暎朗节外新芳徽风迈淑愼其身书晋钮滔母与虞定夫人荐环夫人书曰琼闻兴贤崇徳圣主令典旌善表操有邦盛务伏见族祖呉国亡民富春孙彦妻环少厉令节服膺道教逮适孙氏恪居妇职宗姻有声奉礼未周彦母丧殒丧殒半年彦奄亡没环率礼奉终抗义明节倾竭私产以供葬送礼服既终前无立子家欲改醮誓而不许解晋湛方生上贞女解曰伏见西道县治下里龙怜年始弱笄出适皮氏未逾半年聓京殒没京兄弟三人相寻凋落外靡期功之亲内絶𦙍嗣之继怜货其父母之资躬亲机杼之勤数年之间三丧俱举四节蒸尝于今不辍志存匪石之固行无片言之玷贤良屡聘誓而勿许守节穷居于今五十余年矣详观之遗烈书于记传者或毁发肤之体以絶求者之望或自经沟中苟全不夺之志虽操存而身亡行立而形亏寡能兼全其道始终若斯者也怜盖草莱之妇人耳生于幽谷之中长于荒榛之下目不见尺素之文耳不闻今古之説师心率已蹈兹四徳抑可谓禀灵山岳自然天知者矣而彤管未挥令问不彰非所以表贤崇善激扬贞风也老説文曰老考也七十曰耆八十曰耋九十曰耄释名曰九十曰鲐背或曰黄耉或曰冻梨或曰鲵齿或曰眉寿易曰枯杨生荑老夫得其女妻尚书曰五福一曰寿礼记曰百年曰期頥又曰凡养老有虞氏以燕礼夏后氏以飨礼殷人以食礼周人修而兼用之又曰六十养于国七十养于学八十拜君命一坐再至又曰五十始衰六十非肉不饱七十非帛不煖又曰五十杖于家六十杖于乡七十杖于国八十杖于朝毛诗曰执子之手与子偕老又曰酌以大斗以祈黄耉黄耉鲐背以引以翼左传曰烛之武对郑伯曰臣之壮也犹不如人今老矣无能为又曰晋悼夫人食舆人绛县人或年长矣使问之年曰臣小人也不知纪年臣生之嵗正月甲子朔四百有四十五甲子矣其季于今三之一也使问诸师旷曰七十三矣论语䜟曰尧舜游首山观河渚乃有五老游河渚曰河图将浮五老飞为流星上入昴国语曰昔衞武公年九十有五敬言于国曰茍在朝者无谓我老耄而舍我也必恭恪于朝朝夕以警戒我闻一二之言必诵志而纳之以训导我周书曰文王召太子发曰呜唿我身老矣吾语汝我所保与守守之哉传之子孙尚书中候曰齐桓公封禅谓管仲曰寡人曰暮仲父年艾尸子曰汤问伊尹曰寿可为耶伊尹曰王欲之则可为弗欲则不可为也孟子曰伯夷避纣居北海之滨闻文王作兴曰盍归乎来吾闻西伯善养老太公避纣居东海之滨闻文王作兴曰盍归乎来吾闻西伯善养老者二老者天下之大老也战国策曰昔者秦魏为与国齐楚约攻魏魏使人求救于秦冠盖相望秦救不出魏人有唐且者年九十余谓魏王曰老臣请西说秦令兵出可乎曰敬诺遂约车遣之且说秦王秦王遂发兵救之史记曰秦始皇谓王翦曰将军老矣何怯也又曰武帝使使束帛加璧安车驷马迎申公至见天子天子问治乱事申公时已年八十余矣又曰伏生秦博士孝文欲求治尚书天下无有闻伏生能治欲召之是时伏生老不能行诏晁错往受之韩诗外传曰齐桓公见亩丘人曰叟年几何对曰臣年八十三矣公曰美哉寿也又曰楚丘先生被蓑带索见孟尝君孟尝君曰先生老矣春秋高矣多遗忘矣何以教文先生曰恶将我使而老哉使我投石拔距乎追车赴马乎吾将死何暇老哉将使我深计而逺谋乎设精神而决嫌疑吾乃始壮矣何老之有说苑曰楚文王伐邓使王子革子灵捃菜二子出採老人载畚从乞焉不与搏而夺之畚汉书曰冯唐以老为郎文帝辇过问曰父老何自为郎又曰张苍口中无齿饮乳妻妾以百数曾孕者不复幸年百余嵗乃卒又曰张安世荐苏武明习故事奉使不辱宣帝以武着节老臣令朝朔望号称祭酒东观汉记曰马援年六十二请系五溪蛮帝愍其老未许援曰臣尚能被甲上马帝令试之援据鞍顾盻以示可用帝笑曰矍铄哉是翁遂遣援续汉书曰民年七十者授之以玉杖餔之以糜粥玉杖长九尺端鸠饰鸠不噎之鸟也欲老人不噎也又曰仲秋祠老人星于国南郊神仙传曰淮南王安好道术八公诣门门者见垂白不进八公皆化成童子色如桃花门吏白王王迎之登思仙之台八公还成老人授之要道世说曰顾悦与简文同年而髪早白简文问曰卿何以先老答曰蒲柳之姿望秋而落松柏之姿隆冬转茂濑乡记曰老聃计其年纪时已一百余聃无老耄之貌也述异记曰尹雄年九十左鬂生角长寸半诗魏应璩诗曰古有行道人陌上见三叟年各百余嵗相与锄禾莠住车问三叟何以得此寿又新诗曰少壮面目泽长老颜色麤麤丑人所恶拔白自洗苏魏阮瑀诗曰白发随栉坠未寒思厚衣四支易懈倦行步益疎迟常恐时嵗尽魂魄忽高飞自知百年后堂上生旅葵晋张载诗曰气力渐衰损鬂发终以皓昔为春月华今为秋日草晋陆机诗曰软颜收红蘂𤣥鬂吐素华冉冉逝将老咄咄奈老何梁范泰诗曰枉生竟何豫未云倐已老华发飘悴容苦虑栖懐抱畴昔少年时皆以归大造梁简文帝诗曰昔类红莲草自玩渌池边今如白华树还悲明镜前梁孔寿老诗曰盛年歌吹日顾步惜容仪一朝衰朽至星星白髪垂表梁沈约致仕表曰徒以桑榆无几时制行及不朝之礼忽在今辰使反身敝庐待终穷巷臣又闻之悬车散发其来旧矣昔广徳请骸义在量力二疏知止惧贻后悔数年以来稍就尽竭气力衰耗不自支持若蒙天地大恩造物洪施拯其隆满之救其害盈之灾譬彼日昃假荣终朝踟蹰夕景少观盛化宅壤归泉自无云几祈仁仰泽事止寸阴梁王僧孺为韦雍州致仕表曰一旦攀附遂无涯限排云矫汉飞捧待翼陆离蝉组照灼潘旗受脤推毂执珪奉酎变狭室于高门改小冠于侯服况复还周纽其六印归齐列其五鼎常惧轮轻载积基薄墉高器覆危倾人指鬼瞰老与年并疾随衰及途遥齿截漏迫钟鸣高舂之景一斜不周之风忽至菌蟪夕阴倐驶无几堇蕣朝采飘零已及仰朱阙而掩涕向濠谷而自悲岂复式瞻拱默仰接钟鼔傥帷盖未亲东岳稍驻击壤鼓腹其赐犹多周王褒为库狄峙致仕表曰俛音赴曲操终则仆倾身举重力殚斯毙何者日暮途逺前哲所以告归漏尽载驰昔贤以之知退陈徐陵为王仪同致仕表曰尺波归海恒叹不居爝火为薪犹悲假续况复星回日薄通人有乞老之言钟鸣漏尽前史有夜行之诫五陵鼎族家传轩冕四姓乡侯荣由恩泽虽虚名靡实世官非才年力方强虽不能辞退今三元肇庆六吕司春得奉万寿之盃豫㕘百辟之礼便释朝衣谨遵初服方同孔光之杖载游户庭广徳之车方悬私馆疏后汉班超上疏曰蛮夷之俗畏壮侮老臣超犬马齿耄常恐年衰奄忽僵仆孤魂弃捐自以寿终屯部诚无所恨但愿生入玉门闗不敢望到酒泉郡艺文类聚卷十八艺文类聚卷十九钦定四库全书艺文类聚卷十九唐欧阳询撰人部三言语释名曰言宣也宣彼此之意也语叙也叙已所欲说述也说文曰直言曰言论议曰语易曰君子出其言善则千里之外应之出其言不善则千里之外违之又曰言行君子之枢机毛诗曰哿矣能言巧言如流又曰无易由言又曰斯言之玷不可为也又曰于时言言于时语语左传曰晋叔向适郑鬷蔑恶从收噐者立于堂下一言而善叔向闻之曰必鬷明也又曰郑子太叔卒赵简子为之临甚哀曰黄父之㑹夫子语我九言曰无始乱无怙富无恃宠无违同无傲礼无骄能无复怒无谋非徳无犯非义礼记曰事君大言入则望大利小言入则望小利故君子不以小言受大禄不以大言受小禄又曰王言如丝其出如纶王言如纶其出如綍又曰言不危行行不危言又曰五方之人言语不通大戴礼曰黄帝弱而能言孝经曰言满天下无口过行满天下无怨恶论语曰定公问一言可以兴邦有诸子曰言不可以若是其几也一言可以䘮邦有诸子曰言不可以若是其几也又曰君子欲讷于言而敏于行又曰法语之言能无从乎改之为贵邓析书曰一言而非驷马不能追一言不急驷马不能及故恶言不出口苛声不入耳尸子曰言羙则响羙言恶则响恶申子曰一言正天下定一言倚天下靡庄子曰言者所以在意得意而㤀言吾安得㤀言之人与之言哉又曰凡交近则必相靡以信逺则必忠之以言鹖冠子曰赵武灵王问龎缓曰寡人闻飞语流传曰百战百胜非善之善者也淮南子曰得万人之兵不若闻一言之当汉书曰汉王与项羽临广武间而语又曰太尉周勃迎代王请间宋昌曰所言公公言之所言私王者无私又曰韩信当斩视滕公曰不欲就天下乎而斩壮士滕公竒其言壮其貌弗斩与语大恱之孙卿子曰赠人以言重于珠玉伤人以言甚于剑㦸吴志曰张尚孙皓时为侍郎以言语辩㨗见知括地圗曰太极山采华之草服之通万里之语卫玠别传曰太尉王君见阮千里而问曰老庄与圣教异同曰将无同太尉善其言辟之为掾世号阮瞻三语掾王君见而嘲之曰一言可辟何假于三阮曰茍是天下民望亦可无言而辟复何假于一言神仙传曰老子生而能言诗梁昭明太子大言诗曰观修鲲其若辙鲋视沧海之如滥觞经二仪而跼蹐跨六合以翺翔又细言诗曰坐卧邻空尘慿附蟭螟翼越咫尺而三秋度毫釐而九息梁殷钧大言应令诗曰噫气为风挥汗成雨聊灼戴山龟欲持探邃古又细言应令诗曰汎舟毛滴海为政蜗牛国逍遥轻尘上指辰问南北梁王规大言应令诗曰俯身望日入下视见星罗嘘八风而为气吹四海而扬波又细言应令诗曰针锋于焉止息髪杪可以翺翔蚊眉深而易阻蚁目旷而难航梁王钖大言应令诗曰欲游五岳廹不得伸杖千里之木鲙横海之鳞又细言应令诗曰冥冥蔼蔼离朱不辩其实歩蜗角而三伏经鍼孔而千日梁张纉大言应令诗曰河流既竭日月俱腾罝罗㣲物动落云鹏又细言应令诗曰遨游蚁目辨轻尘蚊睫成宇蝨如轮梁沈约大言应令诗曰隘此大汎庭方知九陔局穷天岂弥指尽地不容足又细言应令诗曰开馆尺棰余筑榭㣲尘里蜗角列州县毫端建朝市赋楚宋玉大言赋曰楚襄王与唐勒景差宋玉游于阳云之台王曰能为寡人大言者上座王因称曰操是太阿戮一世流血冲天车不可以厉至唐勒曰壮士愤兮絶天维北斗戾兮太山夷至宋玉曰方地为车圎天为盖长劒耿介倚天外王曰未可也玉曰并吞四夷饮枯河海跂越九州无所容止又小言赋曰楚襄王既登阳云之观命诸大夫景差唐勒宋玉等并进大言赋赋卒而宋玉受赏又曰有能为小言赋者赐之云梦之田景差曰戴氛埃兮垂尘体轻蚊翼形㣲蚤鳞经由鍼孔出入罗巾唐勒曰折飞糠以为舆剖粃糟以为舟慿蚋眦以顾盻附蠛蠓而遐游又曰馆于蝇鬂宴于毫端烹虱脑切虮肝㑹九族而同哜犹委余而不殚宋玉曰无内之中㣲物潜生比之无象言之无名蒙蒙景㓕昧昧遗形纎于毳末之㣲蔑陋于茸毛之方生视之则𦕈𦕈望之则冥冥离朱为之叹闷神明不能察其情二子之言磊磊皆不小何如此之为精王曰善赐云梦之田晋傅咸小语赋曰楚襄王登阳云之台景差唐勒宋玉侍王曰能为小语者处上位景差曰么蔑之子形难为象晨登蚁埃薄暮不上朝炊半粒昼复得醸烹一小虱饱于郷党唐勒曰攀蚊髯附蚋翼我自谓重彼不极邂逅有急相切逼窜于针孔以自匿宋玉曰折薜足以为櫂舫粒糠而为舟将逺游以遐覧越蝉溺以横浮若渉海之无涯惧湮没于洪流弥数旬而汔济陟虮蚁之崇丘未升半而九息何时达乎杪头魏陈暄应诏语赋曰覈生民之要技实言语以为前枢机诚为急务笔札乃是次焉拟金人于右阶称石人于左邉郑侨戎服而无媿张仪舌存而理痊唯诺唯辩何者是与故知于时言言于时语语若乃聊城崄峻齐阵交加燕将恐惧汉帝咄嗟鲁连才吐数句郦子直御单车息十重之萦带贤百万之諠譁至于兰台静秘华烛髙明徐斟桂醑缓奏秦声二三朋好数四才英既说前贤之徃行重覩生死之交情扼腕抵掌攘袂盼衡当斯时也何者为荣欲同吃如邓士载欲作辩似娄君卿为守为相并如此少意少事不成名賛魏王粲反金人賛曰君子亮直行不柔辟友贱不耻诲焉是益我能𤼵踪彼用逺迹一言之赐过乎玙璧末世不敦义与兹易而言匪忠退有其讁箴晋苏彦语箴曰孔子曰余欲无言又曰天何言哉赫胥之世大庭之治𤣥风陶鼓率直放志熈熈羣动无欲无事逮于三季奔竞滋彰雷动风骇飞辩云翔战国纷扰争霸称彊尔乃游说纵横骋技时王衘刃懐毒吐膏示芳利动春露害重冬霜四纪若驰七都翦亾爰兹末俗扇风簸飏先意承㫖原情察郷摈尔笾豆和乐且康铭周太庙金人铭曰孔子观周入后稷庙庙堂右阶之前有金人焉三缄其口而铭其背曰古之慎言人也戒之哉戒之哉无多言无多事多言多败多事多患安乐必戒无行所悔勿谓何伤其祸将长勿谓何害其祸将大勿谓不闻神将伺人燄燄弗灭炎炎若何涓涓不壅终为江河绵绵不絶或成网罗毫末不札将寻斧柯晋孙楚反金人铭曰晋太庙有石人焉大张其口而书其胸曰古之多言人也无少言无少事少言少事则后生何述焉夫唯立言名乃长乆胡为块然生钳其口凡夫贪财烈士殉名盗跖为浊夷栁为清鲍肆为臭兰圃为馨莫贵澄清莫贱滓秽二者言异归于一㑹尧悬諌鼓舜立谤木聴采风謡惟日不足道润羣生化隆比屋末叶陵迟礼教弥衰承㫖则顺忤意则违时好细腰宫中皆饥时恱广额下作细眉逆龙之鳞必陷斯机括囊无咎乃免诛夷颠覆厥徳可为伤悲则可用戒无妄之时假说周庙于言为蚩是以君子追而正之论晋欧阳建言尽意论曰有雷同君子问于违衆先生曰世之论者以为言不尽意由来尚矣至乎通才达识咸以为然若夫蒋公之论眸子钟傅之言才性莫不引此为谈证而先生以为不然何哉先生曰夫天不言而四时行焉圣人不言而鍳识存焉形不待名而方圎已着色不俟称而黒白以彰然则名之于物无施者也言之于理无为者也而古今务于正名圣贤不能去言其故何也诚以理得于心非言不畅物定于彼非言不辨言不畅志则无以相接名不辨物则鍳识不显鍳识显而名品殊言称接而情志畅原其所以本其所由非物有自然之名理有必定之称也欲辨其实则殊其名欲宣其志则立其称名逐物而迁言因理而变此犹声𤼵响应形存影附不得相与为二茍其不二则无不尽吾故以为尽矣讴謡尔雅曰徒歌谓之謡毛诗曰心之忧矣我歌且謡左传曰宋城华元为植廵功城者讴曰睅其目皤其腹弃甲而复于思于思弃甲复来家语曰孔子相鲁齐人归女乐鲁君淫荒孔子遂行师乙送孔子曰吾欲歌可乎歌曰彼妇人之口可以出走彼妇人之谒可以死败优哉游哉聊以卒嵗列子曰尧微服游康衢童儿謡曰立我蒸民莫匪尔极不识不知顺帝之则韩子曰齐桓公饮酒醉遗其冠耻之管仲曰公胡不雪之以政公曰善因𤼵仓赐贫穷三日而民歌之曰公胡不复遗其冠乎吕氏春秋曰魏襄王使史起为邺令引漳水灌田民大得利相与歌曰邺有贤令兮为史公决漳水兮灌邺旁终古舄卤兮生稻粱史记曰曹参为汉相国百姓歌之曰萧何为法顜若画一曹参代之守而勿失载其清静民以寕一又曰卫子夫为皇后弟青贵震天下天下歌之曰生男无喜生女无怒独不见卫子夫霸天下汉书曰赵中大夫白公奏穿渠引泾水民得其饶歌之曰田于何所池阳谷口郑国在前白渠起后举锸如云决渠为雨泾水一石其泥数斗又曰冯立为西河上郡在职公亷与野王相代治行相似而多恩吏民乃歌曰大冯君小冯君兄弟继踵相因循聪明贤智恵吏民政如鲁卫徳化均周公康叔犹二君东观汉记曰张堪为渔阳太守开田八千余顷劝民耕种以致殷富百姓歌曰桑无附枝麦秀两歧张君为政乐不可支又曰亷范字叔度为蜀郡太守旧制禁民夜作以防火范乃毁削先令但严储水而已百姓歌之曰亷叔度来何暮不禁火民安作昔无一襦今有五袴新序曰延陵季子以劒带徐君墓树徐人歌之曰延陵季子兮不㤀旧故脱千金之劒兮带丘墓谢承后汉书曰岑熈迁魏郡太守人歌之曰我有枳棘岑君伐之我有蟊贼岑君遏之狗犬不惊足下生氂含哺鼓腹焉知凶灾我喜我生独丁斯时美哉岑君于戯在兹又曰皇甫嵩请冀州一年田租以赡饥民百姓歌曰天下乱兮市为墟母不保子兮妻失夫頼得皇甫兮复安居又曰刘騊駼除枞阳长以病免吏民思而歌之曰悒然不乐思我刘君何时复来安此下民又曰郭贺字乔卿为荆州刺史到官有殊政百姓歌曰厥徳仁明郭乔卿忠正朝廷上下平续汉书曰张霸为㑹稽郡越贼归附童謡曰弃我㦸捐我矛盗贼尽吏皆休又曰李爕拜京兆诏发西园钱君上封事遂止不发吏民爱敬乃謡曰我府君道教举恩如春威如虎刚不吐弱不茹爱如母训如父吴志曰周瑜少精意于音乐三爵之后其有阙误瑜必知之知之必顾时人謡曰曲有误周郎顾吴録曰王谭字世容为成武令民服徳化宿恶奔迸父老歌曰王世容治无䨇省徭役盗贼空王隠晋书曰王祥为夲州别驾时人歌曰海内之康实頼王祥邦国不空别驾之功又曰裴秀年十嵗余时人謡曰后进领袖有裴秀又曰诸葛恢字道明荀闿字道明蔡谟字道明有名誉号曰中兴三明时人歌之曰京师三明各有名蔡氏儒雅荀葛清续安帝纪曰司马休之兄尚为桓𤣥所败休之奔淮泗颇得彼之人心从者为之歌曰可怜司马公作性甚温良忆昔水边戯使我不能忘㑹稽典録曰徐𢎞字圣通为汝隂令诛锄姦桀道不拾遗民歌之曰徐圣通为汝隂平刑罚姦宄空文士传曰束晳太康中大旱晳乃令邑人躬自请雨三日水三尺百姓为之歌曰束先生通神明请天三日甘雨零我黍以育我稷以生何以酬之报束长生殷氏世传曰殷褒为荣阳令广筑学馆㑹集朋徒民知礼让乃歌曰荣阳令有异政修立学校人易性令我子弟耻讼争车颕秦书曰苻坚时关陇百姓丰乐民歌之曰长安大街两边种槐下走朱轮上有鸾栖赵书曰刘曜讨陈安于陇城安死健儿谣曰陇上壮士有陈安体干虽小腹中寛爱养将士同心肝又曰汲桑六月盛暑重裘累茵使人扇患不清凉斩扇者时军中为之謡曰士为将军何可羞六月重茵被豹裘不识寒暑斩他头襄阳耆旧记曰山季伦每临习池未曾不大醉而还恒曰我髙阳池中也襄阳城中小儿歌之曰山公何所去徃至髙阳池日夕倒载归酩酊无所知时时能骑马倒着白接䍦举鞭向葛强何如并州儿世说曰却超王珣并以俊才为桓大司马所眷珣为主簿超为记室叅军超为人多须珣形状短小时人为之歌曰髯叅军短主簿能令公喜能令公怒晋夏侯湛长夜謡曰日暮兮初晴天灼灼兮遐清披云兮归山垂景兮照庭列宿兮皎皎星稀兮月明亭檐隅以逍遥兮盼大虚以仰观望阊阖之昭晰兮丽紫㣲之晖焕晋湛方生懐归謡曰辞衡门兮至欢懐生离兮苦辛岂羁旅兮一慨亦代谢兮感人四运兮道尽化新兮嵗故气惨惨兮疑晨风悽悽兮薄暮雨雪兮交纷重云兮四布天地兮一色六合兮同素山木兮摧披津壑兮凝冱感羁旅兮苦心懐桑梓兮増慕胡马兮恋北越鸟兮依阳彼禽兽兮尚然况君子兮去故乡望归涂兮漫漫盼江流兮洋洋思渉路兮莫由欲越津兮无梁陈沈烱独酌謡曰独酌謡独酌独长謡智者不我顾愚夫余未要不愚复不智谁当余见招所以成独酌一酌倾一瓢生涯夲漫漫神理暂超超一酌矜许史再酌傲松乔频烦四五酌不觉凌丹霄倐忽厌五鼎俄然贱九韶彭殇无异葬夷跖可同朝龙蠖非不屈鹏鷃但逍遥寄语号呶侣无乃大尘嚣吟说文曰吟叹也释名曰吟严也其声本出于忧愁故声严肃使聴之悽叹也毛诗序曰吟咏情性以风其上塩铁论曰曽子傍山而吟山鸟下翔东观汉记曰梁鸿常闭戸吟咏书记魏志曰管辂随军西行过毋丘俭墓下倚松树哀吟精神不乐人问其故辂曰林木虽茂无形可乆碑诔虽美无后可守陈武别传曰陈武字国夲休屠胡人常骑驴牧羊诸家牧竖十数人或有知歌謡者武遂学太山梁父吟幽州马客吟及行路难之属文士传曰李康清亷有志节不能和俗为乡里豪右所共害故宦涂不进作游山九吟蜀志诸葛亮梁父吟曰歩出齐城门遥望荡隂里里中有三坟累累正相似问是谁家冡田疆古冶子力能排南山又能絶地纪一朝被谗言二桃杀三士谁能为此谋国相齐晏子晋潘尼逸民吟曰我顾傲世自遗舒志六合由巢是追沐浴洪池奋迅羽衣陟彼名山採此芝薇朝云叆叇行露未晞游鱼羣戱翔鸟䨇飞逍遥博观日晏㤀归嗟哉世士从我者谁啸杂字觧诂曰啸吹声毛诗曰有女仳离条其啸矣遇人之不淑矣列女传曰鲁漆室邑之女过时未适人倚柱而啸傍人闻之心莫不为之惨者邻妇从之游曰何啸之悲也子欲嫁乎吾为子求偶漆室女曰吾岂为不嫁之故而悲哉忧吾君老太子少也庄子曰童子夜啸鬼数若齿吴越春秋曰吴王阖闾将欲伐楚登台向南风而啸有顷而叹羣臣莫有晓王意者伍子胥深知王忧乃荐孙武善为兵法人莫知其能魏略曰诸葛亮在荆州游学每晨夜常抱膝长啸竹林七贤论曰阮籍性乐酒善啸声闻数百歩又曰籍常箕踞啸歌酣放自若时苏门山中忽有真人在焉籍亲徃寻其人拥膝巖颠遂登岭从之箕坐相对籍乃商略终古以问之仡然不应籍因对之长啸有间彼乃龂然笑曰可更作籍乃为啸意尽退还半岭岭巅然有声若数部鼓吹顾瞻乃向人啸也孙登别传曰孙登魏末处卭北山中以石室为宇编草自覆阮嗣宗闻登而徃造焉适见苫盖被髪端坐巖下鼔琴嗣宗自下趍之既坐莫得与言嗣宗乃嘲嘈长啸与鼔琴音谐㑹雍雍然登乃逌尔而笑因啸和之妙响动林壑晋阳秋曰嵇康见孙登登对之啸时不言郭子曰刘道真少时善歌啸有一老姥识其非常之人甚乐其歌啸乃杀㹠进之道真食㹠不谢浔阳记曰桓宣穆使人寻庐山见一人谓之曰君过前岭必逢二年少相随长啸试要问之若不与言者可速去此人过岭果见二年少以袂掩鼻长啸状如恶鼻唿不与言世说曰晋文王徳盛功大坐席严敬拟于王者唯阮籍箕踞啸歌酣放自若又曰刘越石为胡骑所围城中窘廹刘乗月登楼清啸胡贼闻之皆悽然长叹而去捜神记曰赵炳甞临水从船人乞渡船人不许炳乃张盖坐其中长啸唿风乱流而济汉晋春秋曰桓帝幸樊城百姓莫不观之有一老父独耕不辍议郎张温使问焉父啸而不答王廙别传曰王导与庾亮游于石头㑹遇廙至尔日迅风飞帆廙倚楼而长啸神气甚逸神境记曰荥阳郡西有灵源山有石髄紫芝昔者有採药此山闻林谷间有长啸者今樵人徃徃犹闻焉异苑曰寻阳姑石在江之坻初桓𤣥至西下令人登之中岭便闻长啸声甚清澈至峯见一人箕踞石上梦书曰梦吹啸者欲有求诗晋陆云诗曰逍遥近南畔长啸作悲叹晋郭璞诗曰緑罗结髙林蒙笼盖一山中有冥寂士静啸抚清絃赋晋成公绥啸赋曰逸羣公子体竒好异傲世忘荣絶弃人事于是延友生集同好精性命之至机研道徳之𤣥奥邈跨俗而遗身乃慷慨而长啸发妙声于丹脣激哀音于皓齿响抑扬而潜转气冲鬰而熛起恊黄宫于清角杂商羽于流徴飘游云于泰清集长风乎万里良自然之至音非丝竹之所拟是故声不假噐用不借物近取诸身役心御气动脣有曲发口成音触类感物因歌随吟清激切于芋笙优润和于瑟琴列列飈扬啾啾响作奏胡马之长思向寒风乎北朔又似鸿雁之将雏羣鸣号乎沙漠故能因形创声随事造曲应物无穷机𤼵响速乃吟咏而𤼵散声驿驿而响连心涤荡而无累志离俗而飘然晋殷仲堪将离咏曰尔乃理辔杖䇿或乗或歩行悲歌以谐欢朗长啸以启路书晋桓𤣥与袁宜都书论啸曰读卿歌赋序咏音声皆有清味然以啸为髣髴有限不足以致幽㫖将未至耶夫契神之音既不俟多赡而通其致苟一音足以䆒清和之极阮公之言不动苏门之听而㣲啸一鼓𤣥黙为之觧颜若人之兴逸响惟深也哉袁山松答桓南郡书曰啸有清浮之美而无控引之深歌穷测根之致用之弥觉其逺至乎吐辞送意曲䆒其奥岂脣吻之切发一徃之清泠而已哉若夫阮公之啸苏门之和盖感其一竒何为徴此一至大疑啸歌所拘耶笑说文曰欣笑喜也易曰同人先号咷而后笑又曰旅人先笑后号咷又曰笑言哑哑毛诗曰终风且暴顾我则笑谑浪笑傲中心是悼又曰兄弟不知咥其笑矣又曰载笑载言又曰宴笑语兮左传曰晋侯使郄克徴㑹于齐齐顷公帷妇人使观之郄子登妇人笑于房又曰晋士弥牟送叔孙于箕叔孙使梁其跮待于门内曰余左顾而欬乃杀之右顾而笑乃止谷梁传曰季孙行父秃晋郄克跛卫孙良夫眇曹公子首偻同聘于齐齐使秃者御秃者跛者御跛者偻者御偻者萧同叔子处台而笑之客不悦论语曰子问公叔文子于公明贾曰信乎夫子不言不笑不取乎公明贾对曰夫子时然后言人不厌其言乐然后笑人不厌其笑义然后取人不厌其取又曰子游为武城宰子之武城闻弦歌之声夫子莞尔而笑曰割鸡焉用牛刀礼斗威仪曰君乗土而王其民人好大笑乐声仪曰人情喜则笑矣老子曰下士闻道大笑之不笑不足以为道晏子曰齐景公置酒泰山公四望喟然叹泣数行曰寡人将去此堂国者而死耶左右泣者三人晏子抟髀仰天大笑曰乐哉今之饮也公怒曰子笑何也对曰臣见怯君一䛕臣三是以大笑公慙𤨏语曰师旷御晋平公鼔瑟辍而笑曰齐君与其嬖戱坠于牀而伤其臂平公命人书之曰某月某日齐君戱而伤问之于齐侯笑曰然有之楚辞曰若有人兮山之阿被薜荔兮带女萝既含睇兮又宜笑子慕予兮善窈窕又曰行不羣以颠越兮又衆兆之所咍吕氏春秋曰戎常冦关幽王击鼓诸侯皆至褒姒大恱而笑王欲褒姒之笑数击鼔而诸侯至无冦及真冦至击鼔而诸侯不来遂为戎所灭史记曰孙子试兵以王宠姬二人以为军队长三鼓宫女皆掩口而笑又曰孟甞君过赵平原君客之赵人闻孟甞君贤出观之皆大笑曰始以薛公为魁梧也然今视之乃𦕈小丈夫耳又曰髙祖奉玉巵为太上皇夀曰始大人常以臣无頼不能治产业不如仲力今某之业所就孰与仲多殿上羣臣皆唿万嵗大笑为乐汉书曰匡衡能觧诗诸儒为之语曰无说诗匡鼎来匡语诗觧人頥蜀志曰马忠为人寛济有度量但大笑而已忿怒不形于色晋中兴书曰石勒与李阳相近阳性刚愎每争沤麻池共相扑打互有胜负勒既贵召阳至引入言及平生酒酣宣阳肘曰卿年老臂中故有力不颇复与人闘耶孤徃数得卿拳卿亦快得孤毒手因大笑又曰勒治门合至峻有醉胡乗马径入府门勒问门吏冯翥向走马入门为是何人翥惶遽误对忘讳向有醉胡乗马驰来即已诃问胡人难与语非小吏所制勒笑曰胡正自难可与言蜀记曰谯周字允南体貌素朴无造次辩论之才诸葛亮领益州牧周为劝学从事初见左右皆笑既出有司请推笑者亮曰孤欲不能忍况左右乎世说曰张华问陆机曰云何以不来机曰云有笑疾恐公未悉故未敢俄而云诣华华为人多姿制又好帛缠须云见而大笑不能自已又曰陆云好笑甞着缞帻上船水中自见其影便大笑不已几落水又曰桓南郡与道曜讲老子王侍中为主簿在坐桓公曰王主簿可顾名思义王未有答且大笑桓公曰王思道故能作大家儿笑赋晋孙楚笑赋曰有度俗之公子总万物之细故心髣髴乎巢由以得意为至乐不拘恋乎凡流㑹亲戚于髙宇结宗盟于绸缪所以交颈偃仰推胷指掌亢洪声于通谷顺长风以流响气参谭以相属若将頽而复徃或嚬䠞俛首状似悲愁怫鬰唯转呻吟郁伊或携手悲啸嘘天长呌迟重则如陆沉轻疾则如水漂徐疾任其口颊圆合得乎机要或中路背叛更相毁贱倾倚叵我彫声迄乎日晏信天下之笑林调谑之巨观也艺文类聚卷十九艺文类聚卷二十钦定四库全书艺文类聚卷二十唐欧阳询撰人部四圣尚书曰睿作圣又曰圣作则庄子曰以徳分人谓之圣白虎通曰才称万人曰杰倍杰曰圣风俗通曰圣者声也通也言其闻声知情通于天地条畅万物也家语曰圣者徳合天地变通无方也易曰备物致用立成器以为天下利莫大乎圣人又曰知进退存亾而不失其正者其唯圣人乎礼记曰大哉圣人之道洋洋乎发育万物峻极于天又曰譬如天地之无不持载无不覆帱譬如四时之错行如日月之代明又曰唯天下至圣为能聪明叡智足以有临也发强刚毅足以有执也斋庄中正足以有敬也文理宻察足以有别也毛诗序曰周公摄政逺则四国流言近则王不知周大夫羙不失其圣也又曰思齐文王所以圣也大戴礼曰圣人有国则日月不食星辰不孛又曰哀公问曰何谓圣人孔子对曰所谓圣人者智通乎大道应变而不穷测物之情性者也论语曰太宰问于子贡曰夫子圣者与何其多能也子贡曰固天纵之将圣又多能也礼记曰圣人能以天下为一家中国为一人者非意之也必知其利逹于其患然后能为之又曰国有圣人而不能用欲以求治是犹却歩而求及前人也六韬曰圣人与天下之人皆安乐又曰圣人守无穷之府用无穷之才天下仰之而治管子曰圣人若天然无私覆若地然无私载也私者乱天下也老子曰圣人无常心以百姓心为心善者吾善之不善者吾亦善之文子曰圣人同死生愚人亦同死生圣人之同死生明于分理也愚人之同死生不知利害所在也又曰圣人以仁义为凖䋲中绳之谓君子不中绳之谓小人列子曰龙叔谓文挚曰吾有疾子能已乎文挚即命龙叔背明而立文挚从后向明而望之既而曰嘻吾见子之心矣方寸之地虚矣几圣人也子心六孔流通一孔不逹今圣智为病者或由此乎又曰商太宰见孔子曰丘圣者与答曰圣则丘何敢曰三王圣者与答曰三王善任智勇者圣则丘弗知曰五帝圣者与答曰五帝善任仁义者圣则丘弗知曰三皇圣者与答曰三皇善因时者圣则丘弗知商曰然则孰者为圣孔子曰西方圣者不治而不乱不言而自信不化而自行荡荡乎民无能名焉又曰庖牺女娲神农夏后虵身人面牛首此非人之状而有大圣之徳孟子曰观于海者难为水游于圣人之门者难为言庄子曰夫卜梁倚有圣人之才者而无圣人之道我有圣人之道而无圣人之才吾教之其果为圣人也又曰尧辞封人曰我以汝为圣人曰夫圣人鹑居而鷇食鸟行而无迹天下有道则与物皆昌天下无道则修徳就闲千嵗厌世去而上仙乗彼白云至于帝乡三患莫至身常无殃则何辱之有孙卿子曰神固谓之圣人圣人者道之管也天下之道管此矣又曰天下无二道圣人无两心神人无功圣人无名圣人者天下利噐淮南子曰圣人不贵尺璧而重寸隂故禹之趍时也履遗而弗取冠挂而弗顾又曰唯圣人为能知权言而必信期而必当天下之髙行也又曰孔子不黔突墨子不煖席是故圣人蒙耻辱以千世主者非以贪禄慕位欲事天下之利除万民之害也神农憔悴尧瘦臞舜㣲黒禹胼胝由此观之则圣人之忧劳百姓亦甚矣又曰古者圣人劳形尽虑为民兴利除害嬴天下之忧而任海内之事圣人之忧民如此其切也扬子法言曰或问孔子之时诸侯有知孔子圣者与曰知之若知之则曷为不用曰不能曰知圣而不能用可得闻乎曰用之则弃其所习逆其所从彊其所劣捐其所能非天下之至圣孰能用之韩诗外传曰辟土植谷者后稷也决江疏河者禹也听狱执中者臯陶也然而有圣名者尧也神异经曰西南大荒中人身长十丈其腹围九丈践龟虵戴朱鸟左手慿青龙右手慿白虎知河海斗斛识山石多少知天下鸟兽言语识土上人所道知百谷可食识草木咸苦名曰圣一曰哲一名通一名无不达尚书大传曰天无别风淮南雨中国有圣人姚信士纬曰圣人髙不可极深不可测穷神知化独见先识仁若春阳信若影响此所禀于天也说苑曰圣人之于百姓也其犹赤子乎饥者食之寒者衣之将之养之育之长之惟恐其不至于大也颂后汉张超尼父颂曰巖巖孔圣异世称杰量合干坤明参日月徳被八荒名充遐外终于获麟遗歌鲁卫晋孙楚尼父颂曰皇矣尼父圣哲之杰徳比天地明齐日月周室陵迟大道芜秽礼乐崩阻姦雄㒺世乃养门徒广延俊乂垂训列国颂声鲁卫威震夹谷义厌陈蔡徳之休明幽而弥泰超美三代风驰云迈賛晋陆机孔子賛曰孔子叡圣配天𢎞道风扇𤣥流思探神寳明发懐周兴言谟老灵魄有行言观苍昊清歌先诚丹书有造晋湛方生孔公賛曰文王既没㣲言将坠邈哉孔公龙见九二阐化系象素王洙泗𤼵挥中叶道映周季碑后汉祢衡鲁夫子碑曰受天至精纯粹睿哲崇髙足以长世寛容足以广包幽明足以测神文藻足以辩物然而敏学以求之下问以诹之虚心以受之深思以咏之愍周道之廻遹悼九畴之乖悖故发愤㤀食应聘四方鲁以大夫之位任以国政之权譬若飞鸿鸾于中庭骋骐骥于闾巷也是以期月之顷五教克谐移风易俗邦国肃焉无思不服懿文徳以纡余缀三五之纪纲流洪曜之休赫旷万世而扬光夫大明以动天则也广大无疆地徳也六经混成洪式也备此三者圣极也合吉凶于鬼神遂殂落于梦寐是以风烈流行无所不通故立石铭勋以示昭明辞曰煌煌上天笃降若人邈矣悠哉千祀一邻明徳宏监情性存存奕奕纯嘏稽宪干坤曜彼灵祗以训黎元终日干干配天之行在险而正在困而亨穷达之运委诸穹苍日月则隂天地不光圣叡殂崩大猷不纲论后汉孔融圣人优劣论曰荀愔等以为圣人俱受干坤之醇灵禀造化之和气该百行之髙善偹九徳之淑懿极鸿源之深闾穷品物之情类旷荡出于无外沉㣲沦于无内噐不克周不充圣极荀以为孔子称大哉尧之为君也唯天为大唯尧则之是为覆盖衆圣最优之明文也孔以尧作天子九十余年政化洽于民心雅颂流于衆听是以声徳发闻遂为称首则易所谓圣人乆于其道而天下化成百年然后胜残去杀必世而后仁者也故曰大哉尧之为君也尧之为圣也明其圣与诸圣同但以人见称为君尔梁沈约辩圣论曰圣人盖人中之含明徳尽照精粹凝𤣥者或三圣并时或千载寂蔑圣人遗情忘已常以兼济为念若不登九五之位则其道不行非以黄屋玉玺为尊贵也文王造周而未集武王集之而未成周公虽无王禄而父兄二圣之烈不可以终若不表示圣功制礼作乐则太平之基不着二圣之美不彰孔子当无禄之运值自晦之时而云河不出图洛不出书吾已矣夫欲以圣徳示天下垂来世当仲尼在世之时世人不言为圣人也伐树削迹于七十君而不一值或以为东家丘或以为丧家犬若不髙叹鳯鸟称梦周公乐正雅颂各得其所则当世安知其圣人乎贤诗序曰丘中有麻思贤也又曰南山有台乐得贤也得贤则能为邦家立太平之基矣春秋繁露曰气之清者为精人之清者为贤治身者以积精为寳治国者以积贤为道尚书曰所寳惟贤则迩人安又曰野无遗贤论语曰贤者避世其次避地其次避色其次避言又曰见贤思齐焉见不贤而内自省也又曰贤哉回也一箪食一瓢饮回也不改其乐又曰臧文仲其知栁下恵之贤而不与立也又曰贤贤易色京房易飞候曰视四方常有大云五色具而不雨其下有圣贤人隠家语曰孔子读史至楚复陈喟然曰贤哉楚庄王轻千乗之国而重言之信非申叔时之忠弗能见其义非庄王贤弗能受其训又曰哀公问孔子曰当今之君孰者最贤孔子曰有卫灵公乎公曰吾闻其闺门无别而子贤之何也对曰灵公之弟曰公子渠牟其智足以治千乗灵公任之有大夫史䲡以道去卫而灵公却舎琴瑟不御臣以此贤之不亦可乎国语曰臼季使舎于冀野冀缺耨其妻馌之敬相待如賔归而进之曰得贤人敢以吿文公曰子何以知其贤也对曰臣见其不㤀敬也使为下军大夫列子曰治国之难在于知贤而不在自贤尹文子曰尹文子见齐宣王宣王叹国寡贤尹文子曰使国悉贤孰处王下王曰国悉不肖可乎尹文子曰国悉不肖孰理王朝王曰贤与不肖皆无可乎尹文子曰不然有贤有不肖故王尊于上臣卑于下贤贤退不肖所以有上下也申子曰千里有贤者是比肩而立也孙卿子曰古之贤人食则餰粥不足衣则短褐不完然而非礼不进非义不受吕氏春秋曰公孙枝献百里奚于缪公三月请属事焉公曰买之五羊之皮而属事无乃为天下笑乎枝曰信贤而任之君之明也议贤而下之臣之忠也夫谁笑之又曰贤者遗人以仁又曰得地千里不如得一贤也又曰魏文侯过叚干木之闾而式其仆曰君胡式曰干木贤者也吾安敢不式韩子曰晋平公问叔向曰吾羣臣孰贤对曰赵武贤武立如不胜衣言如不出口然其所举者数十人皆令徳也黄石公三略曰伤贤者殃及三世蔽贤者身当其害达贤者福流子孙嫉贤者名不存韩诗外传曰圣人求贤者以自辅又曰魏文侯问孤卷子曰父子兄弟君臣贤足恃乎对曰父贤不过尧而丹朱放子贤不过舜而瞽瞍拘兄贤不过舜而象傲弟贤不过周公而管叔诛臣贤不过汤武而桀纣伐君欲治亦从身始人何可恃物理论曰贤人为徳体自然也故语曰黄金累千不如一贤颂汉王褒圣主得贤臣颂曰夫贤者国家之噐用也所任贤则趋舎省而功施普噐用利则用力少而就效衆故工人之用钝噐也劳筋苦骨终日矻矻及巧冶铸干将之璞清水淬其锋越砥歛其锷水断蛟龙陆剸犀革使离娄督绳公输削墨虽崇台五层延袤百丈而不溷者工用相得也故服絺绤之凉者不苦盛暑之欝燠袭貉狐之煖者不忧至寒之凄怆何则有其具者易其备贤人君子亦圣王之所以易海内也君人者勤于求贤而逸于得人人臣亦然昔贤者之未遭遇也图事揆䇿则君不用其谋陈见悃诚则上不然其信进仕不得施效斥逐又非其愆是故伊尹勤于鼎爼太公困于鼓刀百里自鬻寗子饭牛及其遇明君遭圣主也运筹合上意諌诤则见听进退得关其忠任职得行其术剖符钖壤而光祖考𫝊之子孙以资说士故世必有圣智之君而后有贤明之臣诗曰思皇多士生此王国故世平主圣俊乂将自至若尧舜禹汤文武之君获稷契臯陶伊尹吕望之臣明明在朝穆穆布列故圣主必待贤臣而宏功业俊士亦俟明主以显其徳上下俱欲欢然交欣千载一㑹论说无疑翼乎如鸿毛遇顺风沛乎若巨鱼纵大壑其得意如此则胡禁不止曷令不行化溢四表横被无穷遐夷贡献万祥必臻是以圣王不徧窥望而视已明不殚倾耳而听已聪賛晋夏侯湛颜子賛曰知彰知㣲体深研机明象介石量同圣师探赜㒺滞在言靡遗仰诸惟髙瞻之攸希左丘明賛曰世乱谗胜君子道忧丘明达圣致志春秋㣲言逃难旁行不流庶几斯文希志训猷晋戴逵颜回賛曰神道天絶理非语象不有伊人谁怜谁仰际尽一时照无二朗契彼𤣥迹冥若影响晋孙楚颜回賛曰束身励行宗事圣道鑚仰孜孜视予犹考碑后汉祢衡颜子碑曰禀天地之纯和钟岳渎之休灵睿哲之姿诞自初育英絶之才显乎婴孩在束修之齿入宣尼之室徳行迈于三千仁风横于万国知微知彰闻一觉十用行舎藏与圣合契名为四友之冠实尽䟽附之益尔乃安陋巷挹清流甘箪瓢以充饥虽屡空而不忧于是河不出图周祚未讫仲尼无舜禹之功先生包元凯之烈其辞曰亚圣徳蹈髙踪游洙泗肃礼容偹懿体心弥冲秀不实振芳风配圣馈图辟雍纪徳行昭罔穷论魏髙贵乡公颜子论曰心不违仁行无二过用行舎藏与同进退听承圣言罔有不喻叙之于易以章殊异死则悲恸谓天䘮已所以殷勤至于此者圣人嘉美良才之效也设使天假之年后孔子没焉知其不光明圣道阐扬师业有卓尔之美乎千虑之所得愚者有焉愿后之君子详覧之焉尔忠说苑曰逆命利君谓之忠孝经曰进思尽忠退思补过将顺其美匡救其恶左传曰晋献公使荀息傅奚齐对曰臣竭其股肱之力加之以忠贞其济君之灵也不济则以死继之公曰何谓忠贞对曰公家之利知无不为忠也送徃事居耦俱无猜贞也又曰晋懐公命无从亾人狐突之子毛及偃从重耳在秦弗召懐公执突曰子来则免对曰子之能仕父教之忠䇿名委质贰乃辟也父教子贰何以事君乃杀之又曰楚子灭若敖氏其孙葴尹克黄使于齐闻乱其人曰不可以入矣葴尹曰君天也天可逃乎遂归复命自拘司败又曰季文子卒无衣帛之妾无食粟之马无藏金玉无重噐备君子是以知季文子之忠于公室也相三君矣而无积可不谓忠乎又曰楚子囊将死遗言谓子庚曰必城郢君子谓子囊忠将死不忘卫社稷可不谓忠乎忠民之望也家语曰孔子曰晏子于君爲忠臣于行爲恭敏晏子曰梁丘㩀问晏子曰子事三君君不同心而子俱从焉仁人固多心乎对曰一心可以事百君百心不可以事一君韩诗外传曰有大忠有次忠有下忠若周公于成王可谓大忠管仲于桓公可谓次忠子胥于夫差可谓下忠矣又曰狄人杀卫懿公尽食其肉独舎其肝𢎞演使还哭毕唿天因自出其肝内懿公之肝齐桓公闻之曰𢎞演可谓忠矣史记曰项籍围汉王于荥阳汉将纪信曰事已急请为王王可间出纪信乗黄屋左纛曰城中食尽汉王降楚军皆唿万嵗汉王与数十骑出项王烧杀纪信说苑曰楚庄王立三年不听朝令于国曰諌者死苏从曰处君之髙爵食君之厚禄爱死不諌非忠也乃諌又曰卑身贱体进贤不觧数称徃古之行事以厉王意庶几有益以安国家如此者忠臣也汉书曰非刘氏不王髙祖制诏御史长沙王吴芮忠其定着令又曰王莽遣使者即拜龚胜以印绶就加胜身胜推不受曰吾受汉家厚恩无以报岂以一身事二姓哉语毕遂不复饮食积十四日死东观汉记曰光武指王常谓羣臣曰此家率下江诸将辅翼汉室心如金石真忠臣也是日迁常为汉忠将军续汉记曰隂识拜特进极言正议至与賔客语不及国事常慕仲山甫夙夜匪觧又曰温序为护军校尉行部至陇而为隗嚣将荀宇等所刼欲生降序序大怒以节挝杀人贼趋欲杀序宇止之曰义士欲死节赐剑令自裁序受剑衘须着口中叹曰无令须污血遂伏剑谢承后汉书曰汉安元年选遣八使廵行风俗余人受命之部而张纲独埋轮于洛阳都亭曰豺狼当道安问狐狸遂奏大将军梁冀无君之心十五事皆臣子所切齿者也魏志曰王修为大农郎中令时严才反攻掖门修闻变将官属出至宫门太祖在铜雀台望见之曰彼来者必王叔治也相国钟繇谓修曰旧京城有变九卿各居其府修曰居府虽旧非赴难之义也又曰典韦拜都尉太祖引置左右将亲兵数百人常绕帐韦性忠至谨重常昼夜立侍终日夜宿帐左右稀归私寝蜀志曰初诸葛亮自表后主成都有桑八百薄田十五顷子孙衣食自有余至于臣在外任随身衣食悉仰于官若臣死之日不使内有余帛外有赢财及卒如其所言周处别传曰胡贼为乱以处为建威将军以兵五千受夏侯俊节度处遂进军大战仰天叹曰古者良将受命凿凶门以出盖有进无退我为大臣以身殉国不亦可乎遂战死賛梁元帝忠臣传记託篇賛曰太真英挺投袂勤王伯猷蹈节身殒名扬嶷嶷景倩主亾与亾嗟乎尚矣惟国之良又忠臣传陈争篇賛曰子政铿铿诚存社稷朱云折槛遂其婞直又忠臣传执法篇賛曰设官分职咸曰师师彼其之予邦之直司豺狼当路安问狐狸昏明有世直道无时表梁元帝上忠臣传表曰资父事君寔曰严敬求忠出孝义兼臣子是以冬温夏凊尽事君之节进思将美懐出奉之义羲轩改物殷周受命三能十乱九棘五臣靡不夙夜在公忠为令徳若使缙云得姓之子姬昌鲁卫之臣是知理合君亲孝忠一体性与率由因心致极臣连华霄汉慿辉日月三握再吐夙奉紫庭之慈春诗秋礼早蒙丹扆之训宣帝褒徳麟阁画充国之形显宗念功云台图仲华之象牋梁王筠答湘东王示忠臣传牋曰窃以孝实天经忠为令徳百行攸先一心靡忒昔淮南鸿烈事无的准沛王通论义止儒术东平获誉良为片言临淄见称文辞小道孰若理冠君亲义兼臣子谨当宣示遐迩光扬徳音序梁元帝忠臣传序曰夫天地之大徳曰生圣人之大寳曰位因生所以尽孝因位所以立忠事君事父资敬之理寕异为臣为子率由之道斯一忠为令徳窃所景行且孝子烈女逸民咸有别传至于忠臣曾无述制今将发箧陈书偹加论讨又忠臣传死节篇序曰自非识君臣之大体鍳生死之宏分何以能灭七尺之躯殉一顾之感然平路康衢从容之道进危涂险径忠贞之节兴登平路者易为功渉险涂者难为力从容之用世不乏人忠贞之槩时难屡有孝尔雅曰善事父母曰孝孝经曰夫孝天之经也地之义也民之行也又曰夫孝始于事亲中于事君终于立身又曰爱亲者不敢恶于人敬亲者不敢慢于人爱敬尽于事亲而徳教加于百姓刑于四海盖天子之孝也礼记曰曾子曰孝有三大孝尊亲其次弗辱其下能养又曰公明仪问于曾子曰夫子可以为孝乎曾子曰孝者先意承志谕父母于道参直养者也安能为孝乎又曰先王之孝也色不忘乎目声不絶乎耳心志嗜欲不忘乎心又曰生则敬养死则敬享诗曰哀哀父母生我劬劳无父何怙无母何恃出则衘恤入则靡至父兮生我母兮鞠我抚我畜我长我育我顾我复我出入腹我欲报之徳昊天罔极论语曰三年无改于父之道可谓孝矣又曰孟懿子问孝子曰无违樊迟曰何谓也子曰生事之以礼死葬之以礼祭之以礼又曰孟武伯问孝子曰父母惟其疾之忧尸子曰曾子每读䘮礼泣下霑襟常以一夕五起视衣之厚薄枕之髙卑韩诗外传曰曾子曰徃而不可还者亲也故孝欲养而亲不待是故椎牛而葬不如鸡豚之逮亲存也初吾为吏禄不及釡尚欣欣而喜者非以为多也乐其逮亲也既没之后吾甞南游于楚得尊官焉堂髙九尺车甞百乗然犹圵向而泣涕者非为贱也悲不逮吾亲也故家贫亲老不择官而仕说苑曰曾子常有为不中曾晳怒援木击之曾子有顷乃苏退鼓瑟而歌孔子闻之告门人曰参来勿内也昔舜事瞽瞍索而使之未甞不在侧索而杀之未甞可得小箠则受大箠则走今子委身以待暴怒杀身以陷父不义不孝孰大乎又曰韩伯瑜有过其母笞之泣母曰他日未甞泣今何泣对曰他日得笞甞痛今母之力不能痛是以泣也又曰闵子骞兄弟二人母死其父更娶复有二子子骞为其父御车失辔父持其手衣甚单父则归唿其后母儿持其手衣甚厚温即谓其妇曰吾所以娶汝乃为吾子今汝欺我去无留子骞前曰母在一子单母去四子寒其父黙然故曰孝哉闵子骞一言其母还再言三子温列女传曰老莱子孝养二亲行年七十婴儿自娱着五色采衣甞取浆上堂跌仆因卧地为小儿啼或弄乌鸟于亲侧汉书曰淳于缇萦齐人淳于意五女无男坐事当刑缇萦最小涕泣随父到长安上书曰妾父为监齐中皆称廉平今坐事当刑妾乞没为官婢以赎父罪文帝诏免意罪并除肉刑又曰文帝母薄太后疾文帝侍养数年衣不觧𢃄亲供粢盛坐罪不及父母下哀矜之诏又曰金日殚母教诲两子甚有法度上闻而嘉之母病死诏图画于甘泉宫署曰休屠王阏氏日殚每见画常拜之涕泣东观汉记曰长沙义士古初父䘮未葬邻人火起及初舎下棺不可移初冐火伏棺上俄而火灭又曰赵咨至孝躬率子孙耕农为养盗甞夜往刼之咨恐母惊惧乃先至门迎盗因请为设食谢曰老母八十疾病湏养居贫乞置衣粮妻子余物无所惜诸盗皆惭叹跪曰所犯无状干暴贤者言毕奔走又曰黄香父为郡五官贫无奴仆香躬执勤苦尽心供养冬无被袴而亲极滋味暑即扇牀枕寒即以身温席续汉书曰申徒蟠九嵗䘮父哀毁过礼服除不进肉十余年每忌日輙三日不食郭林宗别传曰茅容耕于野避雨树下衆皆夷踞相对独容危坐愈恭林宗行见而异之与言因请寓宿既而日夕容杀鸡为馔林宗谓为已设既而以供其母自以菜蔬供客同饭林宗起拜曰卿贤乎我哉汝南先贤传曰薛苞好学笃行䘮母以至孝闻父娶后妻而憎苞分之令出苞日夜号泣不能去至被敺杖不得已庐于舎外旦入而扫父怒又逐之乃庐于里门昏晨不废积嵗余父母慙而还之蜀志曰先主在樊率其衆南行诸葛亮与徐庶并从为曹公所追破获庶母庶辞先主而指其心曰本欲与将军共图王覇之业以此方寸心今已失母方寸乱矣无益于事请于此别遂诣曹公吴书曰顾悌以孝悌廉正闻于郷党每得父母书洒扫整衣服设几案舒书其上拜跪读之每句应诺毕复再拜父有疾耗之问临书垂泣哽噎父终水浆不入口五日孙权为作布衣一袭强令悌释服悌虽以公义自割犹以为不见父丧常画壁作棺象设神坐于下每对之哭泣服未阕而卒晋中兴书曰吴隠之少有孝行遭母忧哀毁过礼太常韩康伯邻居隠之每哭康伯母輙辍事流泪悲不自胜萧广济孝子传曰妫皓父昆被劾入台皓年十六髠头诣阙通章不省皓不饮食懐石腰中诣公卿輙出石置地叩头流血覆面莫不伤懐遂奏理昆罪师觉授孝子传曰程曾年七嵗䘮母哀号哭泣不异成人祖母怜之嚼肉食之觉有味便吐去宗躬孝子传曰吴坦之隠之兄也母葬夕设九饭祭坦之每临一祭輙号恸断絶至七祭吐血而死又曰张景𦙍六嵗䘮母母遗物悉散施唯留一画扇每感思輙开匣流涕父邵为吴兴太守暴疾报至天雪水涸便徒跣上岸左右捉履靺逐𤼵都昼夜三日半至郡入郭奉讳气絶吐血乆乃苏又曰华寳八嵗义熈中父从军语寳曰吾还当营婚冠值咸阳䘮乱吉凶两絶寳年六十遂不冠娶举言流涕又曰何子平事母至孝为扬州从事月俸得白米輙货市粟麦人或问之答曰尊老在东不办常得米何容独食白粲母䘮年将六十有孺子之慕昼夜号呌暑避清凉冬不衣絮又曰桑虞䘮父年十四毁瘠过礼日食百粒以糁藜藿续捜神记曰吴勐性至孝小儿时在父母邉卧时夏月多蚊䖟而终不揺扇云惧蚊䖟去我及父母父母终行服墓次蜀贼纵暴焚烧邑屋𤼵掘丘陇民人迸窜勐在墓侧号恸不去贼为之感怆遂不犯荀氏家传曰荀顗年踰耳顺而母年九十色养烝烝以孝闻在䘮憔悴貌不可识若婴孺之号哀恸傍人诗魏王粲思亲诗曰穆穆显妣徳音徽止思齐先姑志侔姜姒躬此劳瘁鞠予小子小子之生遭世罔宁烈考勤时从之于征奄遘不造隠忧是婴咨予靡及退守祧祊晋孙绰表哀诗曰天地之徳曰生生之所恃者亲亲存则欢泰情尽亲亾则哀悴理极故老莱婆娑于膝下曾闵泣血于终年哀悼之思至矣自然之性笃矣余以薄祐夙遭闵凶越在九龄严考即世未及志学过庭无闻天覆既沦俯慿坤厚殖根外氏頼以成训然以不才不能负荷仁妣宏母仪之徳迈荣寒之操雕琢固顽勉以道义庶几砥砺犬马之报岂悟一朝复见孤弃上天极祸怨痛莫诉皆由恶积咎深不能通感自丁荼毒载离寒暑茵帷尘寂栋宇寥怳仰悲轨迹长自矜悼不胜哀号作诗一首敢冒谅闇之讥以申㒺极之痛诗曰茫茫太极赋授理殊咨生不辰仁考夙徂㣲㣲冲弱𦕈𦕈偏孤叩心昊苍痛贯黄墟肃我以义鞠我以仁严迈商风恩洽阳春昔闻邹母勤教善分懿矣慈妣旷世齐运嗟予小子譬彼土粪俯愧陋质仰沗髙训悠悠𤣥运四气错序自我酷痛载离寒暑寥寥空堂寂寂响戸尘蒙几筵风生栋宇感昔有恃望晨迟颜婉娈懐袖极愿尽欢奈何兹妣归体幽埏酷矣痛深剖髄摧肝晋夏侯湛离亲咏曰剖符兮南荆辞亲兮遐征𤼵轫兮皇京夕臻兮泉亭抚首兮内頋按辔兮安歩仰恋兮后涂俯叹兮前路既感物以永思兮且归身乎懐抱苟违亲以从利兮匪曾闵之攸寳视㣲荣之𤨏𤨏兮知吾志之愈小独申愧于一心兮慙报徳之弥少赋魏陈思王曹植懐亲赋曰济阳南泽有先帝故营遂停马住驾造斯赋焉猎平原而南骛覩先帝之旧营歩壁垒之常制识旌麾之所停在官曺之典列心髣髴于平生廻骥首而永逝赴修涂以寻逺情眷眷而顾懐魂须㬰而九反晋陆机祖徳赋曰咨时文之懿祖膺降神之灵曜栖九徳以宏道振风烈以增劭彼刘公之矫矫固云网之逸禽既慿形以傲物谅傅翼而栖林伊我公之秀武思无幽而弗昶形鲜烈于懐霜泽温惠乎挟纩牧希世之洪㨗固山谷而为量西夏坦其无尘帝命赫而大壮登具瞻于大阶濯长缨乎天汉觧我衣以髙揖正端冕而大观戢灵武于既曜恢时文于未焕腾絶风以逸骛庶遐踪于公旦又述先赋曰仰先后之显烈懿晖祚之允辑应逺期于已旷昭前光于未戢抱朗节以遐慕振竒迹而峻立在虐臣之贪祸据西山而作违招长毂于河畔饮冀马乎江湄顿云网而潜泳挥神戈而外临敌罔隆而弗夷逆无㣲而不禽茂徳韡其既休元勲晔而荐举袭衮服于太阶配三台乎其所是故其生也荣虽万物咸被其仁其亡也哀虽天网犹失其纲婴国命以逝止亮身没而吴亡又思亲赋曰悲桑梓之悠旷愧烝甞之弗营指南云以寄欵望归风而効诚年嵗俄其聿暮明星烂而将清回颷肃以长赴零雪纷其下頺羡纎枝之在干悼落叶之去枝在顾复之遗㤀感明发之所懐居辞安而厌苦养引约而摧丰㤀天命之晚慕愿鞠子之速融兄琼芳而蕙茂弟兰发而玉晖感瑰姿之晚就痛慈景之先违天歩悠长人道短矣异途同归无早晚矣晋刘柔妻王氏懐思赋曰超离亲而独寄与忧愤而长俱虽亮分以自勉曽无闻乎湏臾思遥遥而忡惙疾结滞乎肌肤忆昔日之懽侍奉膝下而怡裕集同生而从容常欣泰以逸豫何运遇之偏否独辽隔于修路何恒鸟之将分犹哀鸣以告离况游子之眷慕孰殷思之可靡于是仲秋萧索蓐收西御寒露宵零落叶晨布羡归鸿之提提振轻翼而髙举志眇眇而逺驰悲离思而呜咽彼迈物而推移何予思之难泄聊覧翰以寄懐怅辞鄙而増结宋谢灵运孝感赋曰举髙墙于杨潭眇投迹于炎州贯庐江之长路出彭蠡而南浮于时月孟节季嵗亦告暨离郷眷壤改时懐气恋丘坟而萦心忆桑梓而零泪孟积雪而抽笋王斵氷以鲙鲜荑葇叶于枯木起春波于寒川顾㣲心之庸褊谢精灵于昭晰拥永慕而莫从曾遐感而靡彻梁武帝孝思赋曰念过隙之倐忽悲逝川之不停践霜露而悽怆懐燧谷而涕零仲由念枯鱼而永慕吾丘感风树而长悲虽一志而舍生奉二亲而何期至如献嵗𤼵挥春日载阳木散百华草列衆芳对乐时而无欢乃触目而感伤朱明启节白日朝临木低甘果树接清隂不娱恱于懐抱唯罔极而缠心寒氷已结寒条已折旅鴈鸣而哀哀朔风鼓而烈烈无一息而缓念与四时而长切蒹葭苍苍白露为霜凉气入衣凄风动裳心无廹而自切情不触而独伤灵虵衔珠以酬志慈乌返哺以报亲在虫鸟其犹尔况三才之令人颂后汉蔡邕祖徳颂曰昔文王始受命武王定祸乱至于成王太平乃洽祥瑞必降夫岂后德之隆渐浸之所通也是以易嘉积善有余庆诗称子孙其保之非特王道然也贤人君子修仁履徳者其亦有焉昔我烈祖暨于予考世载孝友重以明徳率礼莫违是以灵祗降之休瑞兔驯扰以昭其仁木连理以象其义斯乃祖祢之遗灵盛徳之所贶也岂是童蒙孤稚所克任哉穆穆我祖世笃其仁其徳克明惟懿惟醇宣慈恵和无竞伊人巖巖我考莅之以庄増崇丕显克构其堂是用祚之休徴惟光厥徴伊何于昭于今园有甘棠别榦同心坟有扰兔宅我柏林神不可诬伪不可加析薪之业畏不克荷矧贪灵贶以为已华惟予小子岂不是欲于有先功匪荣伊辱晋庾峻祖徳颂曰思文我祖降兹岳灵绵绵之迹时惟初生天难忱斯骏命靡常世祚中衰官族消亾念昔底绩帷乃旧章烈祖勤止其徳允荒汉后不辟公族剥乱难起萧墙政由竖官监彼天眚我不于时纵徳遗宠显志遁思均乐公侯逸豫无期烈祖底戒营兹垣墉曽孙笃之永世攸同賛晋夏侯湛闵子骞賛曰圣既拟天贤亦希圣蒸蒸子骞立体忠正干禄辞亲事亲尽敬勉心景迹擢辞流咏梁元帝孝徳传皇玉篇賛曰天子之孝曰圣与仁重瞳表徳参漏通神皇矣髙祖连镳舜禹天经地义重规沓矩道踰七十声超三五又孝徳传天性篇賛曰生之育之长之畜之顾我复我答施何时欲报之徳不可方思㳙尘之孝河海之慈废书叹息泣下涟洏序梁元帝孝徳传序曰夫天经地义圣人不加原始要终莫踰孝道能使甘泉自涌邻火不焚地出黄金天降神女感通之至良有可称艺文类聚卷二十艺文类聚卷二十一钦定四库全书卷艺文类聚卷二十一唐欧阳询撰人部五德易曰君子进德脩业又曰见龙在田德施普也尚书曰惟德动天无逺弗届又曰臯陶迈种德德乃降左传曰君人者将昭德塞违以临照百官又曰故昭令德以示子孙又曰官之失德宠赂彰也又曰夫德俭而有度又曰楚子问鼎大小轻重焉王孙满对曰德之休明虽小重也又曰德以柔中国毛诗曰德輶如毛民鲜克举之孝经曰先王有至德要道又曰圣人之德无以加于孝乎论语曰为政以德譬如北辰又曰德行颜渊闵子骞又曰有德者必有言有言者不必有德又曰君子之德风小人之德草又曰骥不称其力称其德也文子曰川广者鱼大地广者德厚盐鐡论曰以道德为城以仁义为郭又曰以道德为胄以仁义为劒吕氏春秋曰宋景公时荧惑在心公问子韦对曰祸在君可移宰相公曰宰相所与治国也曰移于民公曰民死谁与为君曰移于嵗曰嵗饥民必死子韦曰天处髙而聴卑君有至德之言三天必赏君荧惑果徙三舍汉书曰有阴德者天报以福汉杂事曰太史言有德星见当有英才贤德同游者诏下诸郡县问颍川郡上事曰有陈太丘父子三人俱共㑹社东观汉记曰张堪为冯翊见府寺门即下主簿进曰位尊德重不宜自轻堪曰礼下公门何谓轻哉荀氏家传曰荀彧德行周备其所规謩以圣人为度海内先贤传曰黄宪动则蹈规矩言则发德音颂晋左九嫔德柔颂曰邈邈德柔越天之刚知来蔵往含纯溥生允矣君子展也大成执德纯粹岳峻川停履行髙洁荡乎其平敦兴圣道率正不倾令问不已载路厥声賛又德刚賛曰温温德刚寔秉道纯履此圣义体此敦仁笃物博好靡踈靡亲九族懐附邦邑望尘贵实贱华尚素安贫虽在崇髙必若平民匪道之荣譬之生民褒饰之誉谓之谤身惟义是存惟道是遵序梁元帝全德志序曰老子言全德归厚荘周云全德不刑吕览称全德之人故以全德创其名也此志隆大夫为首伊人有学有辩不夭不贫寳劒在前鼓瑟从后连环炙輠雍容卒嵗驷马髙车优游宴喜既令公侯踞掌复使要荒蹶角入室生光岂非盛矣若乃河宗九䇿事等神钩阳雍双璧理归𤣥感南阳樊重髙合连云北海公沙门人成市咨此八龙各传一艺夹河两郡家有万石人生行乐止足为先但使樽酒不空坐客恒满宁与孟尝闻琴承睫泪下中山聴乐悲不自禁同年而语也论梁元帝全德志论曰物我俱㤀无贬廊庙之器动寂同遣何累经纶之才虽坐三槐不妨家有三径接五侯不妨门垂五栁但使良园广宅靣水带山饶甘菓而足花卉葆筠篁而玩鱼鸟九月肃霜时飨田畯三春捧茧乍酬蚕妾酌升酒而歌南山烹羔豚而击西缶或出或处竝以全身为贵优之游之咸以忘懐自逸若此衆君子可谓得之矣让尚书曰舜帝曰俞咨禹汝平水土惟时懋哉禹拜稽首让于稷卨暨臯陶周官大司职曰以阳礼教让则民不争礼记曰君子恭敬撙节退让以明礼又曰子云觞酒豆肉让而受恶民犹犯齿祍席之上让而坐下民犹犯贵朝廷之位让而就贱民犹犯忠又曰君子贵人而贱己先人而后己则民作让又曰天子有善让德于天诸侯有善归诸天子左传曰宋穆公疾召大司马孔父而属殇公焉曰先君舍与夷而立寡人若弃不让是废先君之举也岂曰能贤又曰齐侯使管夷吾平戎于王使隰朋平戎于晋王以上卿之礼飨管仲辞曰臣贱有司也有天子之守国髙在若节春秋来承王命何以礼焉陪臣敢辤王曰舅氏余嘉乃勲应乃懿德谓督不忘往践乃职管仲受下卿之礼而还君子曰管氏之世祀也宜哉让不㤀其上又曰让礼之主也范宣子让其下皆让论语曰子曰太伯三以天下让民无得而称焉孝经曰先之以敬让而民不争家语曰虞芮二国争田连年不决相谓曰西伯仁人也盍往质焉入其境则耕者让畔行者让路入其朝则士让为大夫大夫让为卿虞芮之君曰吾侪小人不可以入君子之朝周书曰汤放桀于亳三千诸侯大㑹汤取天子之玺置之天子之坐再拜从诸侯之位汤曰此天子之位有道者可以处之三让三千诸侯莫敢即位然后汤即天子之位慎子曰尧让许由舜譲善卷皆辤爲天子而退为匹夫列子曰昔尧舜伪以天下让许由善卷而不失天下伯夷叔齐实以孤竹让而终忘其国荘子曰尧以天下让许由曰日月出矣而爝火不息其于光也不亦难乎时雨降矣而犹浸灌其于泽也不亦劳乎山海经曰君子国民衣冠带劒土方千里多薰华之草好譲故为君子国史记曰太伯虞仲知古公欲立季歴以传昌乃亾如荆蛮文身断发以让季歴又曰太尉周勃立代王代王曰奉髙帝宗庙事重寡人不佞不足以称寡人不敢当羣臣皆伏固请代王西向譲者三南向让者再又曰鲁连既说秦军秦军为却平原君欲封鲁连鲁连辤谢者三终不肯受平原乃置酒酒酣起前以千金为鲁连夀连叹曰所贵天下之士者为人排患释难觧纷而无所取也即有取者是商贾之事连不忍为也遂辞而去终身不复见又曰董偃与馆陶主家儿博戏殿下主伏槛观之偃负财饶人胜则有让主益竒之又曰伯夷叔齐孤竹君之子也父欲立叔齐及卒齐乃让伯夷伯夷曰父命也遂逃去又曰吴王诸樊元年已除丧让位季札季札弃室而耕乃舍之汉书曰金日磾在武帝左右属霍光以辅少主光让日磾日磾曰臣外国人且使匈奴轻汉于是遂为光副又曰文帝初立以陈平为相太尉周勃亲以兵诛吕氏功多平欲譲勃位廼谢病文帝怪平曰髙帝时勃功不如臣及诛诸吕臣功亦不如勃愿以相让勃又曰韦贤薨子𤣥成当嗣𤣥成心知其非贤雅意即徉为病狂卧便利妄笑语既葬当袭爵以病狂不应大鸿胪奏状章下丞相御史案騐𤣥成素有名声士大夫多疑其欲让爵于兄丞相御史遂以𤣥成实不病劾奏之有诏勿劾引拜𤣥成不得已受侯爵又曰龚遂为渤海太守数年上遣使者征遂议曹王生愿从太守㑹遂引入宫王生醉从唿曰愿有所白遂问其故王生曰天子即问君何以治渤海君不可有所陈宜曰皆圣主之德非小臣之力也上果问以治状遂对如王生言天子悦其有让叹曰君安得长者之言而称之遂因前曰臣非有知此乃臣议曹教戒臣也东观汉记曰承宫遭王莽簒位天下扰攘盗贼竝起宫遂避世汉中建武四年将妻子之华阴山谷耕种禾黍临熟人就认之宫悉推与而去由是显名又曰上封朱祐祐自陈功薄而国大愿受南阳五百户足矣上不许又曰窦融光武时数辤爵位因上疏曰臣融年五十三有一子年十五质性顽钝臣融朝夕教导以经艺不得令观天文见䜟记诚欲令恭肃畏事恂恂修道不显其有才能何况乃当传以连城广土享侯国哉又曰邓隲永初元年封隲等以定筞増三千户让不获遂逃避使者闭关上䟽自陈又曰欧阳尚书博士缺上欲用桓荣荣叩头让曰臣经术浅薄不如同门生郎中彭宏扬州从事臯𢎞帝曰俞往汝谐因拜荣为博士又曰淳于恭以谦俭推譲为节家有山田橡树人有盗取之者恭助为収拾载之归乃知是恭其盗还橡恭不受人又有盗刈恭禾者恭见之念其愧因伏草中至去乃起续汉书曰张堪让先人余财数百万与兄子谢承后汉书曰雷义举茂才让于陈重刺史不聼义遂佯狂不应命郷里为之语曰胶漆自谓坚不如雷与陈魏武令曰让礼一寸得礼一尺魏武杂事曰辤爵逃禄不以利累名不以位亏德之谓让魏志曰太祖署邴原为丞相征事崔琰为东曹掾记让曰征事邴原议郎张范皆秉德纯壹志行忠方清净足以厉俗贞固足以干事所谓龙翰凤翼国之重寳举而用之不仁者逺吴志曰鲁肃卒孙权以严畯代肃畯前后固辤曰仆素书生不闲军事非才而据咎悔必至发言慷慨至于流涕权乃聴焉世嘉其能以实让又曰薛综为选曹尚书固让顾谭曰谭心精体宻贯道达微才照人物德服衆望诚非愚臣所可越先又曰郄愔字方回拜给事黄门侍郎愔苦求外出时吴郡缺朝让用愔愔以资轻而年少不宜超登大郡辤让切至朝廷嘉之江表传曰程普颇以年长陵侮周瑜瑜折节下之不与校普后自敬而亲重之乃告人曰吾与周公瑾交若饮醇醪不觉自醉也许逊别传曰逊年七嵗无父躬耕负薪以养母尽孝敬之道与寡嫂共田桑推让好者自取其荒不营荣利母常谴之如此当乞食无处君笑应母曰但愿老母夀耳郭翻别传曰翻经水坠刀于水路人有为取者翻因与之路人不取至于三四路人固辤翻曰尔向不取我岂能得乎路人曰吾若取此物为天地鬼神所责矣翻知其终不受乃流刀于向所失处路人怅然乃复没为取之翻于是不逆其意十倍刀价与之符子曰太伯将让其国于季歴谓其傅曰太王欲以一国之事而以嗣我我其羞之吾闻至人也不君一世而万世以之君不贵一代而万代以之贵吾安能贵乎一国而贱乎万代哉碑梁陆云太伯碑曰夫至仁至德垂风垂化内脩训范外陶氓俗百年之敎淳道载凝而百年既终遗爱斯轸莫不肃䖍寝庙着名金石遗其后昆聿遵前典是以禹堂既毁増饰丹青尧碑载焚重覩刋勒太伯膺庆二仪协灵七曜志轻天下慈深万物脱屣岐周克让之风斯举端委杨越衣冠之俗载成重以仲雍扬波延陵蹈节民习敦厚俗懐忠信忧深思逺千载遗风美哉洋洋致足观也昔沧洲遁迹箕山辤位志守幽优不越樽俎犹以称首髙节标名往代岂若吾君之子义结民心狱讼载归讴歌屡请能舍玉舆之贵永袭皮冠之迹悠然独往信无德而称焉吴启金车晋迁紫盖寔号帝乡爰是天邑若乃忠人入国悽怆生悲殉义希风懦夫立志论晋刘寔崇让论曰古之圣王之治天下所以贵让者欲以出贤才而息争也夫人情莫不皆欲已之贤也故劝令让贤以自明贤岂假譲不贤哉故让道兴贤能之人不求而自出矣至公之举而自立矣一官缺择衆官所让最多者而用之审才之道也在朝之人相让于上草庐之人咸皆化之推能譲贤之风从此生矣为一国所譲一国士也天下所共则天下才也推譲之风行贤与不肖灼然殊矣此道之行在上者无所用其心故曰荡荡乎尧之为君莫之能名言天下自治不见尧所以治之故不能名也又曰舜禹之有天下而不与焉无为而治者其舜也与贤人相让于朝大才之人恒在大官小人不争于野则天下无事矣以贤才治无事至治兴矣已仰其成复何所与故可歌南风之诗弹五弦之琴也晋孙盛周太伯三让论曰孔子曰太伯其可谓至德也已矣三以天下让民无得而称焉郑𤣥以为托採药而行一让也不奔䘮二让也断发文身三让也三者之美皆隠蔽而不着王肃曰其让隠故民无得而称焉盛谓𤣥既失之而肃亦未为得也𤣥之所云三迹显然天下所共见也何得云隠而未着乎三迹茍着则髙譲可知亦复不得云其譲隠也盖太伯之出让迹已露不奔丧故一事耳断发之言与左传明文相背又不经也然则称三譲者其在古公至文王乎周之王业显于亶父受命于昌太伯𤣥覧弃周太子之位一让也假託逊遁受不赴䘮之讥潜推大美二让也无胤嗣而不养仲雍之子以为已后是其深思逺妨令周嫡在昌天人叶从四海悠悠无复纎芥疑惑三让也凡此三者帝王之业故孔子曰三以天下让言非其常譲若臧札之伦者也智尔雅曰距齐州以南戴日为丹穴丹穴之人智易曰智周万物道济天下论语曰智者乐水又曰智者动又曰寗武子邦有道则知又曰若臧武仲之智又曰智者不惑礼记曰舜其大智与周书曰智与衆同者非人师也且成事必在大智家语曰孔子曰好学则智商君书曰愚者闇于成事而智者见于未萌荘子曰巧者劳而智者优又曰大智闲闲小智间间孙卿子曰言而当智也嘿而当亦智也又曰是是非非谓之智战国䇿曰今六国相伐适足以强秦天下为秦相烹秦曽不出薪何秦之智而山东之愚邪淮南子曰夫圣人之智固已多矣愚人之智固已少矣又曰禆谌出郊而智又曰文公种米曽子枷羊犹为智也唐子曰命相在天才智由人由人可学致在天无可冀符子曰尧舜之智桀纣以为不智尧舜以为智恶知尧舜之非桀纣桀纣之非尧舜乎史记曰樗里子名疾滑稽多智秦人号曰智囊又曰陈平智有余而难独任汉书曰刘德少脩黄老术有智略武帝谓之千里驹诸葛亮集曰曹操智计殊絶于人魏志曰贾诩自以非太祖旧臣惧见猜嫌阖门自守退无私交婚嫁不结髙门天下之论智计者归之魏畧曰司马宣王闻诸葛恪死曰张敬仲县论恪以为必见杀今果然张仲之智为胜恪也王隠晋书曰石季伦少多意智敏㨗有计畧华阳国志曰任文公闻武担石折曰噫方智者死吾其应之遂卒益部为之謡曰任文公智无双赋楚荀况智赋曰皇天降物以施下民或厚或薄常弗齐均桀纣以乱汤武以贤臣愚弗识愿闻其名曰外胜敌者邪法禹舜而能弇迹者邪行为动静待之而后适者邪血气之精也志意之荣也百姓从之而后宁也天下待之而后平也明逺纯粹而无疵夫是谓君子之智性命易曰干道变化各正性命又曰乐天知命故不忧毛诗曰文王受命有此武功尚书曰无坠天之降寳命又曰用集大命于厥躬又云天其永我命于兹新邑春秋曰刘子曰人受天地之中以生所谓命也礼记曰天命之谓性率性之谓道修道之谓敎论语子夏曰死生有命冨贵在天又曰子罕言利与命与仁又曰五十而知天命又曰道之将行也欤命也道之将废也欤命也楚辞曰哀时命者屈原之所作也家语曰鲁哀公问于孔子曰人之命与性何谓孔子对曰分于道谓之命形于一谓之性史记曰孟尝君五月五日生其父静郭君曰五月子长至户则害父孟尝君曰人受命于天岂受命于户汉书曰髙祖曰吾起自布衣提三尺劒以取天下岂非命也范晔后汉书曰艺可学而行天爵髙悬得之者命也赋晋仲长敖覈性赋曰赵荀卿着书言人性之恶弟子李斯韩非顾而相谓曰夫子之言性恶当矣未详才之善否何如愿闻其说荀卿曰天地之间兆族罗列同禀气质无有区别裸虫三百人最为劣爪牙皮毛不足自卫唯頼诈伪迭相嚼啮摠而言之少尧多桀但见商鞅不闻稷契父子兄弟殊情异计君臣朋友志乖怨结邻国郷党务相吞噬台肄僮竖惟盗唯窃靣从背违意与口戾言如饴蜜心如蛮厉未知胜负便相凌蔑正路莫践竟赴邪辙利害交争岂顾宪制懐仁抱义祗受其毙周孔徒劳名敎虚设蠢尔一槩智不相絶推此而谈孰痴孰黠法术之士能不噤齘仰则扼腕俯则攘袂荀卿之言未终韩非越席起舞李斯击节长歌其辞曰形生有极嗜欲莫限达鼻耳开口眼纳衆恶距羣善方寸地九折坂为人作崄易俄顷成此蹇多谢悠悠子悟之亦不晚论晋李康运命论曰夫治乱运也穷达命也贵贱时也故运之所隆必生圣明之君圣明之君必有忠贤之臣其所以相遇也不求而自合其所以相亲也不介而自亲唱之而必和谋之而必从得失不能疑其志谗搆不能离其交然后得成功也其所以得然者岂徒人事哉授之者天也告之者神也成之者运也张良诵三畧之说以游于羣雄其言也如以水投石莫之受也及其遭汉祖其言也如以石投水莫之逆也非张良之拙说于陈项而巧言于沛公也然则圣人所以为圣者盖在乎乐天知命故遇之而不怨居之而不疑是以圣人处穷达如一也子夏曰死生有命富贵在天故道之将行也命之将贵也则伊尹吕尚兴于殷周百里子房用于秦汉矣道之将废也岂独君子耻之而弗为乎盖亦知为之而弗得矣晋袁准才性论曰凡万物生于天地之间有美有恶物何故美清气之所生也物何故恶浊气之所施也夫金石丝竹中天地之气黼黻𤣥黄应五方之色君子以此得曲直者木之性也曲者中钩直者应绳轮桷之材也贤不肖者人之性也贤者为师不肖者为资师资之材也然则性言其质才名其用明矣宋何承天达性论曰夫两仪既位帝王参之宇中莫尊焉天以阴阳分地以刚柔用人以仁义立人非天地不生天地非人不灵三材同体相须而成者也故能禀气清和神明特达情综古今智周万物妙思穷幽赜制作侔造化归仁与能是为君长抚养黎元助天宣德日月淑清四灵来格祥风协律玉烛扬晖酸咸百品备其膳羞丝纻𤣥黄供其器服文以礼度娱以八音夫物用俭则易足易足则力有余有余则情志泰乐治之心于是生焉事简则不扰不扰则神明灵神明灵则谋虑审济治之务于是成焉故天地以俭素训民干坤以易简示物慇懃若此之笃也安得与夫飞沉喘蠕竝为衆生者取之有时用之有道行火俟风暴田渔候豺獭祭所以顺天时也大夫不麛卵庶人不数罟行苇作歌宵鱼垂化所以爱人用也庖厨不迩五豝是翼殷后改祝孔钓不纲所以明仁道也梁刘孝标辨命论曰臣观管辂天才英伟珪璋特秀寔海内之名杰而官止少府丞年终四十八天之报施何其寡欤然则髙才而无贵仕饕餮而居大位自古所叹焉独公明而已哉故性命之道穷通之数夭阏纷纶莫知其辨仲任蔽其源子长阐其惑至于褐冠瓮牖必以悬天有期鼎贵髙门则曰惟人所召萧逺论其本而不畅其流子𤣥语其流而未详其本尝言之曰夫道生万物则谓之道生而无主谓之自然自然者物见其然不知所以然同焉皆得不知所以得鼓动陶铸而不为功庶类混成而非其力荡乎大乎万寳以之化确乎纯乎一体而不易化而不易则谓之命命也者自天之命也定于冥兆终然不变鬼神莫可预圣哲不能谋触山之力无以抗倒日之诚弗能感短则不可缓之于寸阴长则不可急之于箭漏至乃伍贠浮尸于江流三闾沉骸于湘渚贾大夫沮志于长沙冯都尉皓发于郎署君山鸿渐铩羽仪于髙云敬通凤起摧迅融于风穴此岂才不足而行有遗哉近世有沛国刘瓛瓛弟琎竝一时之秀士也瓛则关西孔子通涉六经循循善诱服膺儒行琎则志烈秋霜心贞崑玉亭亭髙耸不杂风尘皆毓德于衡门竝驰声于天地而官有微于侍郎位不登于执㦸相次殂落宗祀无飨因斯两贤以言古则昔之玉质金相英髦秀达摈斥于当年韬竒才而莫用候草木以共凋与麋鹿而同死膏涂平原骨填川谷堙灭而无闻者岂可胜道哉故曰死生有命冨贵在天其斯之谓矣或者覩汤武之龙跃谓戡乱在神功闻孔墨之挺生谓英睿擅竒响视韩彭之豹变谓鸷勐致人爵见张桓之朱绂谓明经拾青紫岂知有力者运之而趋乎然则君子居正体道乐天知命明其无可奈何识其不由智力逝而不召来而不拒生而不喜死而不戚不充诎于冨贵不遑遑于所欲岂有史公董相不遇之文乎友悌尔雅曰善兄弟为友尚书曰惟孝友于兄弟毛诗曰陟彼冈兮瞻望兄兮又曰棠棣之华萼不韡韡凡今之人莫如兄弟死丧之威兄弟孔懐原隰裒矣兄弟求矣鹡鸰在原兄弟急难又曰兄弟既翕和乐且湛又曰此令兄弟绰绰有誉孝经曰孝悌之至通于神明礼记曰兄弟亲戚称其慈也寮友称其悌也又曰兄良弟悌夫义妇听家之肥也论语曰兄弟怡怡如也列女传曰任延夀之妻字季児有三子季児兄季宗后延夀与其友杀季宗后㑹赦乃以告季児季児曰嘻乃今语我乎杀夫不义事兄之讐亦不义何面目以生而戴天履地乎延夀惭季儿遂自缢又曰古师安妻吕君少寡无子其兄犯法君乃泣曰少遭家不造兄弟单尠门宗唯兄存而复此祸我有一计犹足免难为辞乞代兄命自经县门县官嘉其义乃舍之又曰齐宣王时有人闘死道者被一创齐义二子立其傍吏问之兄曰我杀之弟曰非兄乃我杀之朞年相推不决召其母问所欲杀活母泣对曰杀少者相曰少子人之所爱欲杀之何也对曰少者妾之子长者前妻之子子虽痛谓义何宣王美其义皆赦之汉书曰卜式以田畜为事有少弟弟壮式脱身出独取畜羊百余田宅财物尽与弟式牧十余年羊致千余头买田宅而弟尽破其产又分财与弟者数矣又曰王商父薨商嗣推财以分异母诸弟商无所受东观汉记曰魏霸为长史妻子不到官舍念兄嫂在家勤苦而独尊乐故常服麄不食鱼肉其子躬耕与兄弟子同苦乐郷里皆慕其化又曰王琳年十余䘮父母遭大乱百姓奔逃唯琳兄弟独守家庐弟季出遇赤眉贼将为餔琳自缚请先季死贼矜而放之又曰赵孝兄弟怡怡乡党归德天下乱人相食弟礼为贼所得孝诣贼曰礼羸瘦不如孝肥贼竝放之续汉书曰姜肱兄弟二人皆以孝行着与弟仲同被卧慈亲相友及长相爱不能相离吴书曰刘繇与羣弟居常夜卧早起妻妾希见其面诗魏陈王曹植赠弟白马王彪诗曰谒帝承明庐逝将归旧疆清晨发皇邑日夕过首阳伊洛广且深欲济川无梁汎舟越洪涛怨彼东路长修坂造云日我马𤣥以黄鸱枭鸣衡轭豺狼当路衢苍蝇间白黑谗巧令亲踈欲还絶无迳揽辔止踟蹰秋风发微凉寒蝉鸣我侧原野何萧条白日忽西匿感物伤我懐抚心长太息丈夫志四海万里犹比邻何必同衾裯然后展殷勤仓卒骨肉情能不懐苦辛晋陆机与弟云诗曰有命自天崇替靡常王师乘运席卷江湘俯慙堂构仰惟先灵孰云忍愧寄之我情昔我斯逝族有余荣今我来思堂有哀声我行其道鞠为茂草我履其房物存人亾抚膺泣血洒泪徬徨陆云答兄诗曰昔我昆弟如鸾如龙今我友生凋俊坠雄华堂倾榱广宅頽墉髙门降衡循庭树蓬宋谢瞻答灵运诗曰华萼相光饰嘤鸣悦同响亲亲子敦余贤贤吾尔赏此景后鲜晖𤣥当一日长萎叶受荣条涸流好河广梁简文帝应令诗曰微躯多幸接萼嘉运紫幄承慈青襟禀训傍玉流温依兰染薰百氏既洽六义乃摛辞河泻润髙论㤀疲翠幕晨宇朱花夜池窓斜八绮灯悬百枝梁昭明太子示徐州弟诗曰宴君昼室靖眺铜池三坟既覧四始兼摛髙宇既清虚堂复静义府载陈𤣥言斯逞梁刘孝绰与虞弟诗曰下邑非上郡徒然想二冯余慙野王德尔勗圣乡风望望余涂尽悽悽良宴终朝蔬一不共夜被何由同梁刘孝胜冬日家园别阳羡始兴诗曰四鸟怨离羣三荆悦同处如今腰艾绶东南各殊举且欣棠棣集弥惜光阴遽黠吏本须裁豪民亦难御愿朂千金水思闻五湖誉赋魏陈王曹植建安十六年大军西讨马超太子留监国植时从焉意有懐恋遂作离思之赋在肇秋之嘉月将曜师而西旗余抱疾以賔从扶衡轸而不怡虑征期之方至伤无阶以告辞念慈君之光惠庶没命而不疑欲毕力于旌麾将何心而逺之愿我君之自爱为皇朝而寳已水重深而鱼悦林修茂而鸟喜又释思赋曰家弟出飬族父郎中伊余以兄弟之爱心有恋然作此赋以赠之彼朋友之离别犹求思乎白驹况同生之义絶重背亲而为踈乐鸳鸯之同池羡比翼之共林亮根异其何戚痛别干之伤心晋陆机述思赋曰情易感于已揽思难戢于未㤀嗟伊思之且尔夫何往而不臧骇中心于同气分戚貌于异方寒鸟悲而饶音衰林愁而寡色嗟余情之屡伤负大悲之无力茍彼涂之信险恐此日之行昃亮相见之几何又离居而别域观尺景以伤悲俯寸心而悽恻文晋潘岳哭弟文曰视不见兮听不闻逝日逺兮忧弥殷终皓首兮何时㤀情楚侧兮常苦辛祭文宋陶潜祭从弟文曰曰仁者夀窃独信之如何斯言独能见斯年甫过立奄与世辤长归蒿里邈无还期庭树如故齐宇廓然孰云敬逺何时复旋宋颜延之祖祭弟文曰阖棺穷野启殡中荒灵影夙灭筵寝虗张人往运来自秋徂阳蕃兰落色宿草滋长孰云不痛辞家去乡尔之于役爰适兹邑上秋告来方春伫立如何不弔吉违凶集六亲憧心姻朋浩泣我虽载奔伊何云及永懐在昔追亾悼存惟兄及弟瞻母望昆生无荣嬿没望归魂令龟吉兆祖衬东旋灵辕次路严舟在川廓然何及痛矣终天启梁简文帝叙南康简王薨上东宫启曰方当逸足长衢克固藩屏而峯摧璧毁一朝云及纲兄弟各从王役东守西抚常愿陪承甲馆同奉画堂预得西苑赋文北塲旋食岂谓不幸独隔昭世异林有悲飞鸣斯切伏惟殿下爱睦恩深常棣天笃北海云亡骑傅余藁东平告尽驿问留书呜唿此恨复在兹日梁刘孝仪从弟䘮上东宫启曰亡从弟遵百行无点千里立志同气三荆之友假寝十起之慈皆体之于自然行之如俛拾自碣宫陪宴钓台从幸攀附鳞翼三十余载茫昧与善一旦长辤劎匿光芒璧碎符采躬揺神笔亲动妙思虽每想南皮书忆阮瑀行经北馆歌悼子侯不足辈此深仁齐兹旧爱书吴陆景与兄书曰向诀不知所言追惟衔恨恨结胸懐懐此恋恨何时可言望路则尚近别已千里其为思结纒在心膂于是离析路人悲之况处此戚兼之懿好情之感咽何时可胜念兄始出既当劳思严寒向隆经涂轗轲既宜保德为世作资厚自珍爱又与兄书曰自寻外役出入三年縁兄之笃睦必时存之寳録兄书积之盈笥不得新命无以自慰时輙温故以释其思有信勿㤀数字每见手迹如复暂㑹又荅从兄安成王书曰奉告清言溢目眷逮周委炎光已盛愿此胜宜仰承发止已次新林引迈务殷无妨怡赏三湘奥区九疑形胜浮洲动浪闻眠鸥之旧说安流洞浦忆採若之遗风昔景伯出蕃髙风振古叔英之部清约见称兄政誉平宣威和兼济加以夏石竒云秋江迥月翰飞纸落理丰辞赋赏末兴余时希逮忆暌离方逺川涂脩旷炎凉方改愿加珍朂緑字可传白云终闲心伤泪洒投笔无宣梁元帝荅晋安王叙南康简王薨书曰南康兄器宇沖贵风神英挺魏之中山徒闻退让晋之扶风虽号师范用今方昔若吞梦云及寻阳私疾孝感神明殆不胜䘮扶而后起犹兾天道可期岂谓福善虗说且分违易久嘉㑹难逢绸缪宫阃不过纨绮之事离羣作镇动回星纪之厯志异双鸾之集遽切四鸟之悲松茂柏悦夙昔欢抃芝焚蕙叹今用呜咽交友周易曰二人同心其利断金同心之言其臭如兰又曰上交不谄下交不渎毛诗曰伐木燕朋友故旧也自天子至于庻人未有不须友以成者也又曰虽有兄弟不如友生又曰伐木丁丁鸟鸣嘤嘤出自幽谷迁于乔木又曰嘤其鸣矣求其友声又曰朋友攸摄摄以威仪礼记曰君子之交淡如水小人之交甘如醴君子淡以成小人甘以壊又曰寡妇之子非有见焉弗与为友又曰君子不尽人之欢以全交也又曰儒有合志同方营道同术久不相见闻流言不信义同而进不同退其交友有如此者大戴礼曰与君子游苾乎如入芝兰之室久而不闻其香则与之化矣孝经曰士有争友则身不离于令名论语曰与朋友交言而有信虽曰未学吾必谓之学矣又曰朋友数斯䟽矣又曰朋友切切偲偲兄弟怡怡又曰愿车马衣轻裘与朋友共敝之而无憾又曰益者三友损者三友友直友谅友多闻益矣友便僻友善柔友便佞损矣又曰君子以文㑹友以友辅仁家语曰行循而名不彰友之罪也故君子入则䔍行出则友贤荘子曰鱼相造乎水人相造乎道故鱼相忘于江湖人相㤀于道术又曰凡交近则必相靡以信孟子曰舜见帝帝馆于贰室迭为賔主是天子友匹夫也列子曰管夷吾鲍叔牙二人相友管仲曰吾与鲍叔贾分财多自与鲍叔不以我为贪知吾有亲也吾尝与鲍叔谋事大穷困鲍叔不以我为愚知时有不利也吾尝三仕三见逐鲍叔不以我为不肖知不遭时也知我者鲍叔生我者父母孔丛子曰昔虢叔闳夭太颠散宜生南宫适五臣同寮比德賛文武及虢叔死四人为服朋友之服刘歆新义曰夫交接者人道之本始纪纲之大要名由之成事由之立又曰交之于人也犹唇齿之相济又曰才非交不用名非交不发义非交不立谯子曰夫交之道犹素之白也染之以朱则赤染之以蓝则青又曰交得其人千里同好固于胶漆坚于金石贡公之于王吉可谓推贤矣汉书曰翟公署门一贵一贱交情乃见一死一生乃知交情一贫一冨乃知交态贾覧曰势利之交难以经逺士之相知温不増华寒不改叶贯四时而不衰歴夷险而益固谢承后汉书曰张元伯范巨卿二人友元伯卒巨卿梦见元伯死当葬曰卿子未我㤀当奔葬巨卿往赴之晋中兴书曰郄超所交皆一时秀美虽寒门后进亦拔而友之竹林七贤传曰山涛与阮籍嵇康皆一面契若金兰涛语妻曰吾当年可为交者唯此二人耳世纪曰荀巨伯逺看友人疾值胡贼攻郡巨伯不忍去贼既至谓巨伯曰大军至一郡并空汝何男子敢独止此巨伯曰有友人疾不忍委之宁以我身代友人之命贼知其贤疾引军而还诗魏陈王曹植离友诗曰郷人有夏侯威者少有成人之风余尚其为人与之昵好王师振旅送余于魏邦心有眷然为之陨涕乃作离友之诗其辤曰王旅游兮背故乡彼君子兮䔍人刚媵予行兮归朔方驰原隰兮寻旧疆车载奔兮马繁骧涉浮济兮汎轻航迄魏都兮息兰房展宴好兮唯乐康晋郭璞赠温峤诗曰人亦有言松竹有林及尔臭味异苔同岑言以㤀得交以淡成同匪伊和惟我与生尔神余契我懐子情携手一豁安知尘冥齐谢朓赠友人诗曰芳洲有杜若可以赠佳期望望忽超逺何由见所思我行未千里山川以间之离居方嵗月故人不在兹清风动帘夜孤月照窓时安得同携手酌酒赋新诗梁陆倕赠京邑僚友诗曰余本水郷士闭门江海隅时逢道世泰蹇足出高衢江中寒事早夜露伤秋草心属姑苏䑓目送邯郸道追惟畴昔时朝府多欢暇薄暮埃尘静飞盖相追迓李郭或同舟潘夏时方驾娱欢追美景敷文永清夜促膝岂异人戚戚皆姻娅赋梁丘迟思贤赋曰岂顾问哉相然信死斯则结深念于抚翼跂雄飞而但起知我于财利之间何足多于鲍子目击而道存至味其如水未见其人吾闻其理矣夫子长之託意甘执鞭于异世在慈明之慕义聊慙驭而追悦况至德之可师无兼裘以共弊有乐安之任子伟羣才而称杰备百行之髙致该九流之洪艺谅可杂而非染迹每同而常别墻易入而难窥关无键而有闭思若神而泉涌翰如云而积袂沈潜于懐抱之间萧散于天人之际日下愧其未双关西惭于上哲纷吾既有此固陋荷君子之渥惠尘非府而分深叶未移而好结寻宿草之宴处歴三纪于兹日性有同于把梓心获变于丹漆文何属而不辩理何疑而匪质问不休而钟叩荅无穷而座谧賛晋夏侯湛管仲像賛曰堂堂管生㤀存兴仁仁道在已唯患无身包辱逺害思济彝伦心寄鲍子动成生民又鲍叔像賛曰鲍子愔愔式昭德音绸缪敬仲二人同心厥芳犹兰其坚如金遥遥景迹君子攸钦箴宋周祗执友箴曰四辅扬辉伐木幽林抚乔鸾飞爰逮姬衰俗遂凋成交縁利昵朋因伪情谷风兴哀繁霜夏零道之未尽𢎞焉由人自室有廻过门则亲微言绵邈清谈辍响金虽能照尘积翳朗西河感离口悟投杖慊慊文侯友贤好学英英燕昭礼郭致乐推诚嵗寒功标松竹落落髙札辽辽荘惠觧带一遇道映万世人亦有言贵则易交利重太山道轻鸿毛久而致敬见之晏平霜雪既至劲柏冬青絶交毛诗曰天下俗薄朋友道絶焉习习谷风维风及雨将恐将惧惟子与汝将安将乐汝转弃予又曰伐木废则朋友缺矣汉书曰张耳陈余始居约时相然信死岂顾问哉及据国争权卒相灭亾势利之交古人羞之又曰萧育少与朱博为友着闻当世故长安语曰萧朱结绶王贡弹冠始育公卿子显博尚为杜陵亭长为育进举遂至丞相与博有隙世纪曰王恭王都二人素相友善恭父曰恐非子之后遂不终书魏应玚报龎惠恭书曰夫萧艾之歌发于忠宿子衿之思起于嗣音况实三载能不有懐虽萱草树背臯苏在侧悒愤不逞秪以増毒朝隠之官賔不往来乔木之下旷无休息抱劳而已足下剖符南面振威千里行人子羽朝夕相断曽不枉咫尺之路问蓬室之旧过意赐书辞不半纸慰借轻于缯缟讥望重于丘山是角弓之诗所以为刺也值鹭羽于宛丘骋骏足于株林𤼵明月之辉光照妖人之窈窕斯亦所以眩耳目之观聴亡声命于知友者也晋嵇康与山涛絶交书曰栁下惠东方朔达人也安乎卑位吾岂敢短之哉仲尼兼爱不羞执鞭子文无欲卿相而三登令尹且延陵髙子臧之风长卿慕相如之节志气所託亦不可夺也吾每读尚子平台孝威传慨然慕之想其为人又纵逸来久情意傲散简与礼相背嬾与慢相成而为侪类见寛不攻其过故使荣进之心日穨任实之情转笃此由禽鹿少见驯育则服从教制长而见羁则狂顾顿缨赴蹈汤火虽饰以金镳飨以嘉肴愈思长林而志在丰草也又人伦有礼朝廷有法自惟至熟有必不堪者七甚不可者二卧喜晚起而当关唿之不置一不堪也抱琴行吟弋钓草野而吏卒守之不得妄动二不堪也危坐一时痺不得揺性复多蝨把搔无已而当裹以章服揖拜上官三不堪也素不便书不喜作书而人间多事堆案盈机不相酬答则犯敎伤义欲自勉强则不能久四不堪也不喜弔䘮而人道以此为重已为未见恕者所怨至欲见中伤者虽惧然自责然性不可化欲降心顺俗则诡故不情亦终不能获无咎无誉如此五不堪也不喜俗人而当与之共事或賔客盈坐鸣声聒耳嚣尘臭处千变百技在人目前六不堪也心不耐烦而官事鞅掌机务缠其心世故繁其虑七不堪也又每非汤武而薄周孔人间不止此事㑹显世敎所不容此甚不可一也刚肠疾恶轻肆直言遇事便𤼵此甚不可二也以促中心之性统此九患不有外难当有内病宁可久处人间耶又闻道士遗言饵术黄精令人久夀意甚信之游山泽观鱼鸟心甚乐之一行作吏此事便废足下见直木必不可以为轮曲者必不可以为桷盖不欲以枉其天才令得其所也不可自见好章甫强越人以文冕也今但愿守陋巷教子孙时时与亲旧叙阔陈说平生浊酒一杯弹琴一曲志愿毕矣论后汉朱穆广絶交论曰世之务交游也甚矣不敦于业不忌于君犯祀以追之背公以从之事替义退公轻私重魏徐干中论曰大夫州郡牧守王事不䘏賔客为务冠盖阗门服膺盈道殷殷沄沄俾夜作昼星言夙驾送往迎来停传常满吏卒侍门炬火夜行阍寺不关文书委于官曹系囚积于囹圄为师无以敎训弟子亦不受业或身没他邦而不归父母懐茕独之思室人抱东山之哀嗟乎王教之败乃至于此林宗之时所谓交游者也轻位不仕者则有巢许之髙废职待客者则有仲尼之称委亲逺学者则有优游之美是以各眩其名而㤀天下之乱也梁刘孝标广絶交论曰若夫组织仁义琢磨道德驩其愉乐恤其陵夷寄通灵䑓之下遗迹江湖之上风雨急而不辍其音霜雪零而不渝其色斯则贤达之素交歴万古而一遇逮叔世民讹徂诈颷起溪谷不能踰其险鬼神无以究其变竞羽毛之轻趋锥刀之末于是素交尽利交兴天下蚩蚩鸟惊雷骇然利交同源𣲖流则异较言其畧有五术焉若其宠均董石权压梁窦彫刻百工鑪锤万物九域耸其风尘四海叠其燻灼靡不望影星奔借响川骛约同要离焚妻子誓殉荆卿湛七族是曰势交其流一也冨埒陶白赀巨程罗山擅铜陵家藏金穴则有穷巷之賔䋲枢之士冀宵烛之末光邀润屋之微泽衔恩遇进诚援青松以示心指白水而旌信是曰贿交其流二也陆大夫宴喜西都郭有道人伦东国公卿贵其借甚缙绅羡其登仙加以顩頥蹙頞涕唾流沫骋黄马之剧谈纵碧鸡之雄辩于是有弱冠王孙绮纨公子道不挂于通人声未遒于云阁攀其鳞翼丏其余论附驵骥之旄端轶归鸿于碣石是曰谈交其流三也阳舒阴惨生民大情欢合忧离品物恒性故鱼以泉涸而喣沬鸟因将死而鸣哀同病相怜缀河上之悲曲恐惧寘懐昭谷风之盛典斯则断金由于湫隘刎颈起于苫盖是以伍贠濯溉于宰嚭张王抚翼于陈相是曰穷交其流四也驰骛之俗浇薄之伦无不操权衡秉纎纩衡所以量其轻重纩所以属其鼻息若衡不能举纩不能飞虽颜冉龙翰凤雏曽史兰薰雪白视若游尘遇如土梗莫肯费其半菽罕有落其一毛若衡重锱铢纩微彯撇虽共工之蒐慝驩兠之掩义南荆之跋扈东陵之巨猾皆为匍匐逶迤折枝䑛痔金膏翠羽将其意脂韦便辟导其诚谋而后动芒毫寡忒是曰量交其流五也凡斯五交义均贾鬻故桓谭譬之于阛阓林回喻之于甘醴近世有乐安任昉海内髦杰早绾银黄夙昭民誉遒文丽藻方驾曹王英特俊迈聨横许郭类田文之爱士同郑荘之好贤见一善则盱衡扼腕遇一才则扬眉抵掌至顾眄増其倍价剪拂使其长鸣彯组云䑓者肩摩趋走丹墀者叠迹莫不缔恩狎结绸缪想荘惠之清尘庶羊左之徽烈及瞑目东粤归骸洛浦繐帐犹悬门罕渍酒之彦坟未宿草野絶动轮之賔藐尔诸孤朝不谋夕流离大海之南寄命瘴疠之地自昔把臂之英金兰之友曾无羊舌下泣之仁宁慕郈成分宅之德呜唿世路崄巇一至于此太行孟门岂云嶃絶是以耿介之士疾其若斯裂裳裹足弃之长骛独立髙山之顶驩与麋鹿同羣皦皦然絶其雰浊诚耻之也诚畏之也艺文类聚卷二十一艺文类聚卷二十二钦定四库全书艺文类聚卷二十二唐欧阳询撰人部六公平尚书曰无偏无党王道荡荡无党无偏王道平平左传曰贾季奔狄宣子使㬰骈送其帑夷之蒐贾季戮㬰骈㬰骈之人欲尽杀贾氏以报焉㬰骈曰不可吾闻前志有之曰敌惠敌怨不在后嗣忠之道也夫子礼于贾季我以其宠报私怨无乃不可乎又曰祁奚请老晋侯问嗣焉称觧狐其雠也将立之而卒又问焉对曰午也可于是羊舌职死矣晋侯曰孰可以代之对曰赤也可于是使祁午为中军尉羊舌赤佐之君子谓祁奚能举善矣称其雠不为謟立其子不为比举其偏不为党礼记曰昔卫献公出奔反国及郊将颁邑于从者而后入桞庄曰如皆守社稷则孰执羁靮而从如皆从则孰守社稷君反国而有私也无乃不可乎于是弗果颁又曰天无私覆地无私载日月无私照奉三无私以劳天下韩子曰解狐荐其讐以为相其讐往拜谢解狐引弓迎而射之又曰解狐与荆伯桞为怨赵简王问于觧狐曰孰可以为上党守对曰荆伯桞可赵简王曰非子之雠乎对曰臣闻忠臣举贤不避仇讐说苑曰晋文公问于舅犯谁可使为西河守对曰虚子羔曰子羔非汝之仇欤曰君问为守者非问臣之仇也子羔见舅犯谢之曰君幸赦臣之过荐之于君得为西河守舅犯曰荐子者公也吾不以私事害公义子其去矣顾吾射子矣家语曰澹䑓灭明为人公正无私慎子曰夫投钩分财投策分马非以钩策为均使得美者不知所以徳得恶者不知所以怨此所以塞怨望也故蓍龟所以立公言也权衡所以立公正也书契所以立公信也法制礼籍所以立公义也凡立公所以弃私也吕氏春秋曰荆人有遗弓者弗肯索曰荆人遗之荆人得之又何求焉孔子闻之曰去其荆而可矣老聃闻之曰去其人而可矣故老聃则至公得矣又曰昔先圣王之治天下必先公公则天下平矣有得天下者衆矣其得之必以公其失之必以偏史记曰邑中人民俱出猎任安常分麋鹿雉兔衆人皆喜曰任少卿分则平又曰陈平为社宰分肉甚均里父老曰善陈孺子之为宰平曰嗟乎使平得宰天下亦如肉矣韩诗外传曰楚白公之难有社之善者辞其母将死君难其母曰弃母死君可乎社之善曰内其禄而外其身今之所飬母者君之禄也请往死之比至朝三废车中其仆曰子惧何不反也社之善曰惧吾私也死君吾公也吾闻君子不以私害公遂死之汉书曰萧何不与曹参相能及何病惠帝自临视因问曰君即百嵗后谁可代君对曰知臣莫如主帝曰曹参何如何顿首曰帝得之矣臣死不恨矣又曰义纵少时与张次翁俱攻剽为羣盗纵姉以医幸王太后太后问子有兄弟欲为官者乎姉曰有弟无行不可太后乃告上拜纵为中郎又曰朱邑惇笃于故旧然性公正不可交以私天子器之东观汉记曰耿嵩履清髙之节龀童介然特立不随于俗乡党士大夫莫不敬异之王莾败贼盗起宗族在草中谷食贵人民相食宗家数百升合分粮时嵩年十二三宗人长少咸共推之主廪给莫不称平魏武令曰今寿春汉中长安先欲使一儿各往诣领之欲择慈孝不违吾今儿亦未知用谁也虽儿小时见爱而长大能善必用之吾非有二言也不但不私臣吏儿子亦不欲有所私周生烈曰天下所以平者政平也政所以平者人平也人所以平者心平也燕书曰梁琛使秦琛从兄奕先在秦为尚书郎㑹罢秦主欲令琛止奕舍琛语有司曰昔诸葛亮兄弟各处三国及其聘集公朝相见退无私靣君子之志余敢㤀乎竟不止奕数就邸舍因问东国起居琛曰今二方鼎据兄弟竝蒙附宠论心各有所在今欲以东国事语君恐非西国之所欲闻何以见问论魏曹羲至公论曰夫世人所谓掩恶扬善者君子之大义保明同好者朋友之至交斯言之作盖闾阎之日谈所以救爱憎之相谤崇居厚之大分耳非笃正之至理折中之公议也世士不断其数而系其言故善恶不分以覆过为𢎞朋友忽义以雷同为美善恶不分乱实由之朋友雷同败必从焉谈论以当实为淸不以过难为贵相知者以等分为交不以雷同为固是以逹者存其义不察于交识其心不求于言且在私论犹行之有节明处公议则无所固之矣凡智者之处世咸欲兴化致治者也兴化致治不崇公抑割情以顺理厉清议以督俗明是非以宣教者吾未见其功也清议非臧否不显是非非赏罚不明故臧否不可以逺实赏罚不可以失中若乃背淸议违是非虽尧不能一日以治审臧否详赏罚故中主可以万世安是以君子知私情之难统至公之易行故季友鸩兄而不疑叔向戮弟而不悔斯二士者皆前世之通士晋鲁之忠臣也亦岂无慈爱骨肉之心愍恤同生之仁哉夫至公者天之经也地之义也理之要也人之用也昔鲧者亲禹之父也舜则殛鲧而兴禹禹知舜之殛其父无私故受命而不辞舜明禹知己之至公故用之而无疑无私者虽父黜而子不言况用之于他哉晋嵇康释私论曰不知冐隂之可以无影而患影之不匿不知无惜之可以无患而恨惜之不巧岂不哀哉未有抱伪懐姦而身立清世匿非藏情而信着明君者也是以君子既有其质又观其鉴贵夫亮逹希而存之恶夫务吝弃而逺之言无茍讳而行无茍德不以爱之而茍善不以恶之而茍非心无所矜而情无所系体清神正而是非允当忠感明于天子而信笃乎万民寄胷懐于八荒垂坦荡以永日斯非贤人君子髙行之美异者乎品藻家语曰子贡曰陈灵公君臣宣滛于朝泄冶谏而杀之是与比干同也可谓仁乎子曰比干于纣亲则叔父官则少师忠款之心在于宗庙而已固以身死争之冀身死之后纣当悔悟本其情志在乎仁者也泄冶位下大夫无骨肉之亲懐宠不去以区区之身欲止一国之滛昏死而益亾可谓懐矣诗曰民之多僻无自立辟其泄冶之谓也又曰子路曰澹䑓子羽有君子之容而行不胜其貌宰我有文雅之辞而智不充其辨孔子曰相马以舆相士以居弗可废己以容取人则失之子羽以言取人则失之宰予又曰子夏三年丧毕见于孔子与之琴使之弦侃侃而乐作而曰先王制礼不敢不及子曰君子也闵子三年丧毕见于孔子与之琴使之絃切切而悲作而曰先王制礼不敢过焉子曰君子也子贡曰二者殊情而俱曰君子赐也惑之敢问孔子曰闵子哀未尽能断之以礼子夏哀已尽能引之及礼虽均谓之君子不亦可乎孔丛子曰魏安釐王问子从曰马回梗梗亮直有大丈夫之节吾欲以为相可乎荅曰亮直之节臣未明也王曰何故荅曰长目而豕视者必体方而心圎每以其法相人千百不失一臣见回非不伟其体干也然甚疑其目王卒用之三月果以谄言得罪汉书曰髙帝置酒洛阳南宫上曰吾所以有天下者何项氏之所以失天下者何王陵对曰陛下慢而侮人项羽仁而敬人然陛下使人攻城略地所降者因以与之与天下同其利也项羽妬贤嫉能有功者害之贤者疑之战胜而不与人功得地而不与人利此其所以失天下也上曰公知其一未知其二夫运筹帷幄之中决胜千里之外吾不如子房镇国家抚百姓给饷馈不絶粮道吾不如萧何连百万之衆战必胜攻必取吾不如韩信此三者皆人杰也吾能用之此吾所以有天下也项羽唯有一范増不能用此其所以为我擒也羣臣恱服袁山崧后汉书曰王允字子师世仕州郡为冠盖同郡郭林宗见而竒之曰王生一日千里王佐才也遂与之友善允仕至司徒青州先贤传曰京师号曰陈仲举昻昻如千里骥周孟玉浏浏如松下风范晔后汉书曰许劭尝到颍川多长者之游唯不诣陈寔又陈蕃丧妻还葬郷人毕至而劭独不往或问其故劭曰太丘道广广则难周仲举性峻峻则少通故不造也其多所裁量若此曹操微时尝卑辞厚礼求为己助劭鄙其人而不肯对操乃伺隙胁劭劭不得已曰君清平之奸贼乱世之英雄操大悦而去初劭与从兄靖俱有髙名好共覈论乡党人物每月輙更其品题故汝南俗有月旦评焉郭泰别传曰泰字林宗少游汝南先过袁阆不宿而退遂往从黄宪累日方还或问林宗林宗曰奉髙之器譬诸汎滥虽清而易挹叔度汪汪君子若千万顷陂澄之不清混之不浊不可量也三辅决録曰弭生字仲叔其父贱故张伯英与李幼才书曰弭仲叔髙德美名命世之才也非弭氏小族所当有新丰瘠土所当出也魏志曰卢钦着书称徐邈曰或问钦徐公当武帝之时人以为通人自在凉州及还京都人以为介何也钦荅曰往者毛孝先崔季珪用事贵清素之志徐公不改其常故人以为通比来天下奢靡转相放効而徐公雅尚自若不与俗同故前日之通乃今日之介也典畧曰祢衡建安初自荆州北游许都书一刺懐之漫灭而无所遇或问之曰何不从陈长文司马伯达乎衡曰卿欲使我从屠沽儿耶又问曰当今复谁可者衡曰大儿孔文举小儿杨德祖又问荀令君赵盪寇皆足盖世乎衡见荀有容仪赵有腹乃荅曰文若可借面弔䘮稚长可使监厨请客其意以为荀但有貌赵健啖肉也又曰赵戬遭三辅乱客于荆州荆州牧刘表以为賔客是时祢衡来游京师詃訾朝士谓无直事反南见戬叹之曰所谓劎则干将莫邪木则椅桐梓漆人则颜冉仲弓也姚信士纬曰周勃之勲不如霍光此前史所载较然可见而以勃功大于光意窃不安何者勃本髙帝大臣官尊势显衆所归向居太尉位拥兵百万既有陈平王陵之力又有朱虚诸王之援郦其游说以谲诸吕因衆之心易以济事若霍光者以仓卒之际受寄託之任辅弼幼主天下晏然遇燕王上官之乱诛除凶逆以靖王室废昌邑立宣帝任汉家之重隆中兴之祚叅赞伊周为汉贤相推验事效优劣明矣袁子曰或云故少府杨阜岂非忠臣哉荅曰然可谓直士忠则吾不知也夫为人臣见人主失道指斥其非而播扬其恶可谓直士未为忠臣故司马陈羣则不然其谈论终日未尝言人主之非书数十上而外人不知君子谓陈羣于是乎长者郭子曰庾道季云蔺相如虽千载死人懔懔恒如有生气曹蜍李志虽见在厌厌如在九泉下世说曰王濬冲裴叔则二人摠角诣钟士季湏㬰去后客问二童何如钟曰裴楷清通王戎简要后二十年此二贤当为吏部尚书兾尔时天下无复滞才又曰嵇中散语赵景真卿瞳子白黒分明有白起风恨量小狭赵荅曰尺表能审琁衡之度寸管能测往复之咎何必在大但问识何如耳又曰诸葛瑾其弟亮及从弟诞竝有盛名各在一国于时以为蜀得其龙吴得其虎魏得其狗又曰王大将军称王夷甫处衆人之中如珠玉在瓦石间又曰世中称庾文康为丰年玉庾稚恭为荒年谷又曰魏明帝世使后弟毛曾与夏侯太初共坐时人谓蒹葭倚玉树时目夏侯太初朗如日月入懐书晋徐藻妻陈氏与妹刘氏书曰伏见伟方所作先君诔其述咏勲德则仁风靡坠其言情诉哀则孝心以叙自非挺生之才孰能克隆聿脩若斯者乎执咏反覆触言流泪感頼交集悲慰竝至元方伟方并年少而有盛才文辞富艶冠于此世窃不自量有疑一言略陈所懐庶备起予先君既体𢎞仁义又动则圣检奉亲极孝事君尽忠行已也恭飬民也惠可谓立德立功示民轨仪者也但道长祚短时乏识真荣位未登髙志不遂本不标方外迹也老荘者絶圣弃智浑齐万物等贵贱忘哀乐非经典所贵非名敎所取何必輙引以为喻邪可共详之论后汉孔融汝颍优劣论曰融以汝南士胜颍川士陈长文难融荅之曰汝南戴子髙亲止千乗万骑与光武皇帝共于道中颍川士虽抗莭未有颉颃天子者也汝南许子伯与其友人共说世俗将壊因夜举声号哭颍川虽忧时未有能哭世者也汝南府许掾敎太守邓晨啚开稻陂数万顷累世获其功夜有火光之瑞韩元长虽好地理未有成功见效如许掾者也汝南张元伯身死之后见梦范巨卿颍川士虽有竒异未有能神而灵者也汝南应世叔读书五行俱下颍川士虽多聪明未有能离娄并照者也汝南李洪为太尉掾弟杀人当死洪自劾诣阁乞代弟命便饮酖而死弟用得全颍川虽尚节义未有能杀身成仁如洪者也汝南翟子威为东郡太守始举义兵以讨王莽颍川士虽疾恶未有能破家为国者也汝南袁公着为甲科郎上书欲治梁冀颍川士虽慕忠谠未有能投命直言者也魏夏侯𤣥乐毅论曰夫求古贤之意宜以大者逺者先之必迂廻而难通然后已焉可也观乐生报燕惠王之书其殆庶乎知机合道以终始者与其喻昭王曰伊尹放太甲而不疑太甲受放而不怨是以天下为心者也夫欲极道德之至量务以天下为心者必致其主于盛隆合其趣于先王乐生之志岂其局迹当时止于兼并而已哉举齐之事所以运其机而动四海也围城而害不加于百姓此仁心着于遐迩矣举国不谋其功除暴不以威力此至德令于天下也迈至德以率列国则几于汤武之事矣乐生方恢大纲以纵二城牧民明信以待其弊将使即墨莒人顾仇其上愿释干戈頼我犹亲善守之智无所施之然求仁得仁即墨大夫之义也任穷则从微子适周之道也开弥广之路以待田单之徒长容善之徒以申齐士之志我泽如春下应如草道光宇宙智者宅心然则邻国倾慕四海延颈思戴燕主仰望风声二城必从则王业隆矣虽淹留于两邑乃所以致速于天下也不幸之变势所不图败于垂成时运固然乐生岂不知㧞二城之速了哉顾城㧞而业乖也岂不虑不速之致变哉顾业乖与变同也由是观之乐生之不屠二城其亦未可量也晋张辅名士优劣论曰世人见魏武皇帝处有中土莫不谓胜刘𤣥德也余以𤣥德为胜夫拨乱之主先以能収相获将为本一身善战不足恃也世人以𤣥德为吕布所袭为武帝所走举军东下而为陆逊所覆虽曰为吕布所袭未若武帝为徐荣所败失马被创之危也𤣥德还据徐州形势未合在荆州景升父子不能用其计举州降魏手下步骑不满数千为武帝大衆所走未若武帝北骑所禽突火之急也为陆逊所覆未若武帝为张绣所困挺身逃遁以䘮二子也然其忌克安忍无亲董公仁贾文和恒以佯愚自免荀文若杨德祖之徒多见贼害行兵三十余年无不亲征功臣谋士曽无列土之封仁爱不加亲戚惠泽不流百姓岂若𤣥德威而有恩勇而有义寛𢎞而大畧乎诸葛孔明达治知变殆王佐之才𤣥德无强盛之势而令委质张飞关羽皆人杰也服而使之夫明闇不相为用能否不相为使武帝虽䖏安强不为之用也况在危急之间势弱之地乎若令𤣥德据有中州将与周室比隆岂徒三杰而已哉又曰世人论司马迁班固多以固为胜余以为失迁叙三千年事五十万言固叙二百年事八十万言固烦省不敌不如一也良史述事善足以奖劝恶足以鉴诫人道之常中流小事无取皆书不如二也毁败晁错伤忠臣之道不如三也迁既造创固又因循难易益不同矣又迁为苏秦张仪范睢蔡泽作传逞词流离亦足以明其大才此真所以为良史也又曰乐毅诸葛孔明之优劣夫以毅相弱燕合五国之兵以破强齐雪君王之耻围城而不急攻将令道穷而义服此则仁者之师莫不谓毅为优余以五国之兵共伐一齐不足为强大战济西伏尸流血不足为仁夫孔明包文武之德刘𤣥德以知人之明屡造其庐咨以济世竒䇿泉涌智谋从横遂东说孙权北抗大魏以乗胜之师翼佐取蜀及𤣥德临终禅其大位在扰攘之际立童䝉之主设官分职班叙衆才文以宁内武以折冲然后布其恩泽于中国之民其行军也路不拾遗毫毛无犯勲业垂济而陨观其遗文谋谟𢎞逺雅规恢廓已有功则让于下下有阙则躬自咎见善则迁纳谏则改故声烈振于遐迩也孟子曰闻伯夷之风贪夫㢘余以为覩孔明之忠姦臣立节矣殆将与伊吕争俦岂徒乐毅为位哉质文礼记曰虞夏之质殷周之文至矣虞夏之文不胜其质殷周之质不胜其文又曰礼有以文为贵者天子龙卷诸侯黼大夫黻士𤣥衣纁裳天子之冕朱緑璪十有二旒诸侯九上大夫七下大夫五士三此以文为贵也礼有以素为贵者至敬无文父党无容大珪不琢大羮不和大路素而越席牺尊疏布幂此以素为贵也又曰壹献质三献文左传曰言以足志文以足言不言谁知其志言之无文行之不逺又曰昭公如楚郑伯劳于师之梁孟僖子为介不能相仪及楚不能荅郊劳公至自楚僖子病不能礼乃讲学之又曰齐庆封来聘叔孙与庆封食不敬为赋相䑕亦不知也论语曰周监于二代郁郁乎文哉吾从周又曰子贡问曰孔文子何以谓之文也子曰敏而好学不耻下问是以谓之文也又曰质胜文则野文胜质则史文质彬彬然后君子又曰棘子成曰君子质而已矣何以文为子贡曰惜乎夫子之说君子也驷不及舌文犹质也质犹文也虎豹之鞹犹犬羊之鞹春秋元命苞曰正朔三而改文质再而复荘子曰夫澹泊寂寞虗无无为此天地之本道德之质汉书曰周昌敢直言髙帝欲废太子而立戚姬子如意昌廷争之上问其说昌为人吃又盛怒曰臣口不能言然知其不可陛下欲废太子臣期期不奉诏上欣然而笑即罢又曰陆贾少有口辩髙帝谓贾曰试为我着秦所以失天下吾所以得之者贾每奏一篇帝未尝不称善左右唿万嵗称其书曰新语又曰曹参代萧何为相国无所变更一遵何之约束日夜饮酒不事朝政参子宻谏参参笞之二百惠帝让参参免冠谢曰髙帝与萧何定天下法令既明具陛下垂拱参䓁守职遵而勿失不亦可乎帝曰善百姓謌之曰萧何为法顜若画一曹参代之守而勿失载其清静民以宁一又曰张释之为谒者仆射文帝登虎圏问上林尉禽兽簿尽不能对虎圈啬夫从傍代尉对悉响应无穷帝诏释之拜啬夫为上林令释之前曰陛下以绛侯周勃何人也上曰长者又问东阳侯张相如何人也上复曰长者释之曰此两人言事曽不出口岂效此啬夫喋喋利口㨗急哉且秦以任刀笔之吏以亟疾苛察相髙无恻隠之实是故不闻其过天下土崩今陛下以啬夫口辩而超迁之臣恐天下随而风靡争口辩其实不可不察也帝乃止晋书曰殷庆元质畧有明规文武可施用也论魏阮瑀文质论曰葢闻日月丽天可瞻而难附羣物着地可见而易制夫逺不可识文之观也近而易察质之用也文虚质实逺疎近宻援之斯至动之应疾两仪通数固无攸失若乃阳春敷华遇冲风而陨落素叶变秋既究物而定体丽物若伪丑器多牢华璧易碎金铁难陶故言多方者中难处也术饶津者要难求也意𢎞博者情难足也性明察者下难事也通士以四竒髙人必有四难之忌且少言辞者政不烦也寡知见者物不扰也专一道者思不散也混蒙蔑者民不备也质士以四短违人必有四安之报故曹参相齐寄託狱市欲令姦人有所容立及为宰相饮酒而已故夫安刘氏者周勃正嫡位者周勃大臣木强不至华言孝文上林苑欲拜啬夫释之前谏意崇敦朴自是以降其为宰相皆取坚强一学之士安用竒才使变典法魏应玚文质论曰盖皇穹肇载阴阳初分日月运其光列宿曜于文百谷丽于土芳华茂于春是以圣人合德天地秉气淳灵仰观象于𤣥表俯察式于羣形穷神知化万物是经故否泰易趍道无攸一二政代序有文有质若乃陶唐建国成周革命九官咸乂济济休令火龙黼黻暐鞾于廊庙衮冕旂旒舄奕乎朝廷冠德百王莫叅其政是以仲尼叹焕乎之文从郁郁之盛也夫质者端一𤣥静俭啬潜化利用承清泰御平业循轨量守成法至乎应天顺民拨乱夷世摛藻奋权赫奕丕烈纪禅协律礼仪焕别览坟丘于皇代建不刋之洪制显宣尼之典敎探微言之所弊若乃和氏之明璧轻縠之袿裳必将游玩于左右振饰于宫房岂争牢伪之势金布之刚乎且少言辞者孟僖所以荅郊劳也寡智见者庆氏所以困相鼠也今子弃五典之文闇礼智之大信管望之小寻老氏之蔽所谓循轨常趍未能释连环之结也且髙帝龙飞丰沛虎据秦楚唯德是建唯贤是与陆郦摛其文辩良平奋其权谞萧何创其章律叔孙定其庠序周樊展其忠敎韩彭列其威武明达天下者非一士之术营宫庙者非一匠之矩也逮至髙后乱德损我宗刘朱虗轸其虑辟强释其忧曲逆规其模郦友诈其游袭据北军实頼其畴冡嗣之不替实四老之由也夫谏则无议以陈问则服汗沾濡岂若陈平敏对叔孙据书言辨国典辞定皇居然后知质者之不足文者之有余艺文类聚卷二十二艺文类聚卷二十三钦定四库全书艺文类聚卷二十三唐欧阳询撰人部七鉴诫书曰兢兢业业一日二日万几易曰君子终日干干夕惕若厉又曰天道亏盈而益谦尚书曰帝曰来禹洚水儆予成允成功克勤于邦克俭于家不自满假惟汝贤汝惟不矜天下莫与汝争能汝惟不伐天下莫与汝争功又曰无稽之言勿听弗询之谋勿庸又曰玩人䘮德玩物䘮志不作无益害有益功乃成不贵异物贱用物民乃足犬马非其土性不畜珍禽竒兽不育于国不宝远物则远人格所寳惟贤则迩人安不矜细行终累大德为山九仞功亏一篑又曰功崇惟志业广惟勤位不期骄禄不期侈又曰作德心逸日休作伪心劳日拙居宠思危又曰儆戒无虞罔失法度又曰戒之用休董之用威毛诗曰惴惴小心如临于谷又曰殷鉴不远在夏后之世左传曰晋既胜楚范宣子立于戎马之前曰君幼诸臣不佞何以及此天命不于常有德之谓也又曰祸福无门惟人所召又曰臧孙云季孙之爱我疾疢也孟孙之恶我药石也美疢不如恶石孟孙死吾亡无日矣礼记曰好田好女者亾其国孝经曰在上不骄髙而不危所以长守贵也论语曰君子有三戒少之时戒之在色及其壮也戒之在鬬及其老也戒之在得又曰如有周公之才之美使骄且吝其余不足观也太公金匮曰武王问师尚父曰五帝之戒可得闻乎师尚父曰舜之居民上矜矜如履薄氷禹之居民上慄慄如恐不满汤之居民上翼翼乎惧不敢息又曰吾闻道自微而生祸自微而成家语曰孔子去周而老子送之曰凡当世之士聪明深察而死者好议人者也博辩宏大而危者好𤼵人之恶者也孔子曰敬奉敎又曰舟非水不行水入舟没民非君不治民犯上则君危故君子不可不严也又曰颜回谓子路曰力勐于德而得其死者鲜矣子慎诸又曰以冨贵而下人何人不与冨贵而敬爱何人不亲𤼵言不逆可谓知言矣又曰曽子曰狎甚则简荘甚则不亲是故君子之狎足以交其劝荘足以成礼而已矣韩诗外传曰昔者禹以夏王桀以夏亡汤以殷王纣以殷亾故无常安之国宣治之民得贤则昌不肖则亡夫明镜所以照形也往古所以知今也鄙语曰不知为吏视已成事前车覆后车诫又曰曽子曰君子有三言可实而佩也一曰无内䟽而外亲二曰身不善而怨他人三曰患已至而后唿天战国䇿曰昔仪狄作酒而美进之于禹禹饮而甘之遂疏仪狄絶旨酒曰后世必有以酒亡其国者管子曰齐桓公与管仲鲍叔牙寗戚四人饮公曰何不为寡人夀鲍叔牙奉杯而起曰使公无㤀在莒管仲无忘其束缚在鲁寗戚无㤀饭牛车下公避席再拜鬻子曰昔周公使康叔守殷戒之曰无杀不辜宁失有罪亦有无罪而见诛无有有功而不赏慎之晏子曰君子居必择邻游必就士可以避患也又曰其文好者身必剥其角美者身见煞甘泉必竭直木必伐又曰夫爵益髙者意益下官益大者心益小禄益厚者施益博又曰人之将疾必先不甘梁肉之味国之将亾必先恶忠臣之语孙卿子曰孔子对鲁哀公曰君者舟也庶人者水也水则载舟水则覆舟君以此思危则不危焉又曰得师者王得疑者覇自为谋莫已若者亡又曰伯禽将归于鲁周公谓伯禽曰君子力如牛不与牛争力走如马不与马争走智如士不兴士争智我文王之子武王之弟成王之叔父吾于天下亦不贱也常握发吐飡以接天下士矣韩子曰西门豹性急佩韦以自缓董安于心缓佩带以自急故能以有余补不足以长续短之谓明主淮南子曰天下有至贵而非势位也有至冨而非金玉也有至夀而非千嵗愿恕反性则贵矣适情知足则冨矣明死生之分则寿矣说苑曰魏武侯浮西河中流谓吴起曰美哉河山之固此魏国之寳也对曰在德不在险昔夏桀之君左河济右太华伊阙在其南羊肠在其北不循仁政汤放之武侯曰善又曰有身贵而骄人者民去之位髙而擅权者君恶之禄厚而不知足者患处之新序曰齐王聘田巴先生而将问政焉对曰政在正身正身之本在于羣臣王召臣臣改制鬋饰问于妾奚若妾爱臣䛕臣曰佼臣临淄水而观然后自知丑恶也今齐之臣䛕王者衆王能临淄水见己之恶过而自改斯齐国治矣汉书杨恽失官居家治产业起室宅孙㑹宗戒之曰为大臣废退当阖门惶恐为可怜之意不当通賔客有称誉也东观汉记曰冯勤迁司徒是时三公多见罪退上欲见令以善自殄乃因䜩见令以善之曰朱浮上不忠于君下凌轹同列竟以中伤人臣放逐遭诛虽追加赏赐不足以偿不訾之身忠臣孝子之覧照前世以为镜诫能尽忠于国事君无二则爵赏光乎当世功名列于不朽可不勉哉又曰樊宏为人谦慎常戒其子曰冨贵盈溢未有能终者天道恶满而好谦前世贵戚皆明戒也保身全已岂不乐哉又曰班超为都䕶以任尚代超尚谓超曰君在外国三十余年而小人猥承君后宜有以诲之超曰塞外吏士本非孝子顺孙皆以罪过徙补邉而蛮夷懐鸟兽之心难禁易败今君性严急水清无大鱼察政不及得下和宜阳为简易寛小过揔大纲而已诗后汉傅毅迪志诗曰咨尔庶士迨时斯勗日月逾迈岂云旋复于穆我祖显于殷国二迹阿衡克光其则咨予小子秽陋靡逮惧我世烈于兹以坠于戱君子无恒自逸徂年如流尠兹暇日魏陈王曹植矫志诗曰芝桂虽芳难以饵烹尸位素餐难以成名磁石引铁于金不连大朝举士愚不闻焉又矫志诗曰抱璧涂乞无为贵寳履仁遘福无为贵道鸳雏逺害不羞卑栖灵虬避难不耻污泥都蔗虽甘杖之必折巧言虽美用之必灭济济唐朝万邦作孚逢䝉虽巧必得良弓贤主虽智亦待英雄螳蜋见叹齐士轻战越王轼蛙国以死献道逺知骥世伪知贤覆之帱之顺天之矩泽如凯风惠如时雨口为禁闼舌为𤼵机门机之开楛矢不追魏繁钦逺戍劝戒诗曰肃将王事集此杨土凡我同盟既文既武郁郁桓桓有规有矩务在和光同尘共垢各竟其心为国蕃辅誾誾衎衎非法不语可否相济阙则云补又杂诗曰世俗有险易时运有盛衰老氏和其光蘧瑗贵可懐魏应璩杂诗曰细微可不慎隄溃自蚁隟腠理早从事安复劳鍼石哲人覩未形愚夫闇明白曲突不见賔燋烂为上客思愿献良规江海傥不逆狂言虽寡善犹有如鸡跖鸡跖食不已齐王为肥泽晋张华励志诗曰仁道不遐德輶如羽求焉斯至衆鲜克举复礼终朝天下归仁若金受砺若泥在钧进德修慧晖光日新晋潘安仁家风诗曰绾发绾发发亦鬂止日祗日祗敬亦慎止靡专靡有受之父母鸣鹤匪和析薪弗荷隠忧孔疚我堂靡搆义方既训家道颕颕岂敢荒宁一日三省晋嵇绍赠石季伦诗曰人生禀五常中和为至德嗜欲虽不同伐生所不识仁者安其身不为万物惑事故诚多端未若酒之贼内以损性命烦辞伤轨则屡饮致疲怠清和自否塞阳竖败楚军长夜倾宗国诗书着明戒量体节饮食逺希彭𥅆夀虚心处冲黙茹芝味醴泉何为昏酒色赋魏文帝戒盈赋序曰避暑东阁延賔髙㑹酒酣乐作怅然懐盈满之戒乃作斯赋惟应龙之将举飞云降而下征资物类之相感信贯彻之通灵何今日之延賔君子纷其集庭信临髙而増惧独处满而懐愁愿羣士之箴规博纳我以良谋吴杨泉賛善赋曰伊善恶之所施乃祸福之为阶行德安而保身忘为害而自危故先民之有作执温恭而不亏云颜冉之遭命怪祸福之参差夫二贤之履道歴千载而见知身既没而名存厥复戚乎何为夫死生之有命非神明之所规故积善之家厥福惟昌积恶之门必有余殃是以赵武好善厥𦙍以长三郄好胜厥身以亾古人从善如不及去恶如探汤何福德而难值而祸恶之易当賛晋戴逵申三复賛曰嗜好深则天机浅名利集则纯白离如此故识鉴逾昏骄淫弥太心与慎乖则理与险㑹然后役智以御险履险以逃害故阴阳㓂其内人力攻其外阴阳结则金石为之消人事至则虽智不足頼若然者虽翠幄华堂焉得而康之列鼎重味焉得而甞之周庾信周公伯禽賛曰伯禽居鲁鸣玉来朝周公问政治国风謡北山有梓南山有桥礼容虽备俯仰无骄箴梁武帝凡百箴曰凡百衆庶尔其听之事无大小先当熟思思之不熟致成反覆其心不定不可施令是曰乱常是曰败政弗止辱身亦䘮厥命勿恃尔尊骄慢淫昏勿谓尔贵长夜荒醉日不恒中月盈则亏履邪念正居安思危莫言尔贱而不受命君子小人本无定性莫言人微而以自轻水清照静表直形端近取诸身无假逺观猗欤哲人勿谓斯难训晋潘岳两阶铜人训曰言之有臧託乎多士言之不臧絶之由已无曰莫传宣于四海无曰莫闻响振万里枢机之发荣辱之征怨岂在大纎芥是兴诫汉东方朔诫子曰明者处世莫尚于中优哉游哉与道相从首阳为拙栁下为工饱食安歩以仕代农依隠玩世诡时不逢是故才尽者身危好名者得华有羣者累生孤贵者失和遗余者不匮自尽者无多圣人之道一龙一蛇形见神藏与物变化随时之宜无有常家后汉郑𤣥戒子曰宿业襄落仍有失误年入此嵗而七十矣于礼可传家事今我告尔以老将闲居以安性覃思以终业非拜国君之命问族亲忧患展敬坟墓春秋観省野物胡常扶杖出门乎家事大小汝一承之求为君子之道鑚研勿替敬顺威仪以近有德显誉成于僚友德行立于已志可不深念耶后汉髙义方清诫曰天长而地久人生则不然又不飬以福禄全其夀年饮酒病我性思虑害我神美色伐我命利慾乱我真神明无聊頼愁毒于衆烦中年弃我逝忽若风过山形气各分离一往不复还上士愍其痛抗志凌云烟涤荡弃秽累飘邈任自然退修清以净存吾𤣥中𤣥澄清剪思虑泰清不受尘恍惚中有物希微无形端智虑赫赫尽谷神绵绵存魏王肃家诫曰夫酒所以行礼养性命欢乐也过则为患不可不慎是故賔主百拜终日饮酒而不得醉先王所以备酒祸也凡为主人饮客使有酒色而已无使至醉若为人所强必退席长跪称父戒以辞之敬仲辞君而况于人乎为客又不得唱造酒史也若为人所属下坐行酒随其多少犯令行罚示有酒而已无使多也祸变之兴常于此作所宜深慎魏王昶家诫曰夫立功者有二难功就而身不退一难也退而不静务伐其功二难也且懐禄之士躭宠之臣茍患失之何所不至若乐毅帅弱燕之衆东破强齐収七十余城其功盛矣知难而退保身全名张良杖劒建䇿光济大汉辞三万户封学养性之道弃人间之事卒无咎悔何二贤绰绰有余裕哉治家亦有患焉积而不能散则有鄙吝之累积而好奢则有骄上之罪大者破家小者辱身此二患也魏荀爽女诫曰诗云泉源在左淇水在右女子有行逺父母兄弟明当许嫁配适君子竭节从理昏定晨省夜卧早起和颜悦色事如依恃正身洁行称为顺妇以崇螽斯百叶之祉婚姻九族云胡不喜圣人制礼以隔阴阳七嵗之男王母不抱七嵗之女王父不持亲非父母不与同车亲非兄弟不与同筵非礼不动非义不行是故宋伯姬遭火不下堂知必为灾傅母不来遂成于灰春秋书之以为髙也魏程晓女典篇曰丈夫百行以功补过妇人四敎以备为成妇德阙则仁义废矣妇言亏则辞令慢矣妇工简则织絍荒矣是以礼有功宫家室之敎诗有牖下苹藻之奠然后家道谐允仪表则见于内若夫丽色妖容髙才美辞貌足倾城言以乱国此乃兰形棘心玉曜凡质在邦必危在家必亾晋嵇康家诫曰人无志非人也但君子用心有所准行当量其善者拟议而后动若心之所之则口与心誓守死无二耻躬不逮期在必济若心疲体懈或牵于外物或累于内欲不堪近患不忍小情则议于去就议于去就则二心交争二心交争则向所以见役之情胜矣或有中道而废或有未成而败以之守则不固以之攻则怯弱与之誓则多违与之谋则善泄临乐则肆情处逸则极意故虽荣华熠熠无结秀之勤终年之勤无一日之功斯君子所以叹息也若夫申胥之长吟夷叔之全洁展季之执信苏武之守节可谓固矣故以无心守之安而体之若自然也乃是守志盛者也吴姚信诫子曰古人行善者非名之务非人之为心自甘之以为已度崄易不亏始终如一进合神契退同人道故神明祐之衆人尊之而声名自显荣禄自至其势然也又有内折外同吐实懐诈见贤则暂自新退居则纵所欲闻誉则惊自饰见尤则弃善端凡失名位恒多怨人而害善怨一人则衆人疾之害一善则衆人怨之虽欲䧟人而进已不可得也祗所以自毁耳顾真伪不可掩褒贬不可妄舍伪从实遗已察人可以通矣舍已就人去否适泰可以𢎞矣贵贱无常唯人所速茍善则匹夫之子可至王公茍不善则王公之子反为凡庶可不勉哉吴陆景戒盈曰富贵天下之至荣位势人情之所趋然古之智士或山藏林窜忽而不慕或功成身退逝若脱屣者何哉盖居髙畏其危处满惧其盈富贵荣势本非祸始而多以凶终者持之失德守之背道道德䘮而身随之矣是以留侯范蠡弃贵如遗叔敖萧何不宅美地此皆知盛衰之分识倚伏之机故身全名着与福始卒自此以来重臣贵戚隆盛之族莫不罹患搆祸鲜以善终大者破家小者灭身唯金张子弟世履忠笃故保贵持宠祚钟昆嗣蜀诸葛亮诫子曰夫君子之行静以脩身俭以飬德非澹泊无以明志非宁静无以致逺夫学须静也才须学也非学无以广才非志无以成学慆慢则不能励精险躁则不能治性年与时驰意与嵗去遂成枯落悲叹穷虑将复何及晋李克起居诫曰温良恭俭仲尼所以为贵小心翼翼文王所以称美圣德周达无名斯亦圣中之目也中人而有斯行则亦圣人之一隅矣而末俗谓守慎为拘吝退慎为怯弱不逊以为勇无礼以为达异乎吾所闻也诰宋颜延之庭诰曰若能服温厚而知穿弊之苦周明之德也厌滋旨而识空嗛之急仁恕之功也岂与夫比发肤于草石方手足于飞走者同其意哉罚慎其滥惠诫其偏罚滥则无以为罚惠偏则不如无惠嫌或疑心诚亦难分动容窃鉄束装盗金又何足论也是以前王作典明慎议狱而僣滥易意火含烟而烟妨火桂懐蠧而蠧残桂然火胜则烟灭蠧壮则桂折故性明者欲简嗜繁者气昏与善人居如入芝兰之室久而不知其芳与之化矣与不善人居如入鲍鱼之肆久而不知其臭与之变矣唯夫金贞玉粹者乃能处而不污其身耳故曰丹可灭而不能使无赤石可毁而不能使无坚茍非丹石之性必慎浸染之由铭后汉崔瑗座右铭曰无道人之短无说己之长施人慎勿念受施慎勿㤀俗誉不足慕唯仁为纪纲隠身而后动谤议庸何伤无使名过实守愚圣所臧柔弱生之徒老氏诫刚强在涅贵不缁暧暧内含光硁硁鄙夫介悠悠故难量慎言节饮食知足胜不祥行之茍有恒久久自芬芳魏卞兰座右铭曰重阶连栋必浊汝真金寳满室将乱汝神厚味来殃艳色危身求髙反坠务厚更贫闭情塞欲老氏所珍周庙之铭仲尼是遵审慎汝口戒无失人从容顺时和光同尘无谓冥漠人不汝闻无谓幽冥处独若羣不为福先不与祸邻守𤣥执素无乱大伦常若临深终始惟纯书汉刘向诫子书曰汝岂有厚德蒙恩甚厚将何以振董生有云弔者在门贺者在闾言有忧则恐惧敬事敬事则必有善功而福至也又曰贺者在门弔者在闾言受福则骄奢骄奢则祸至故弔随而来齐顷公之始借霸者之余威轻侮诸侯亏跂蹇之容故被鞍之祸遁服而亾所谓贺者在门吊者在闾也兵败师破人皆弔之恐惧自新百姓爱之诸侯皆归其所夺邑所谓弔者在门贺者在闾后汉张奂诫兄子书曰汝曹薄祐早失贤父财单艺尽今适喘息闻仲祉轻傲耆老侮狎同年极口恣意当崇长幼以礼自持间炖煌有人来同声相道皆称叔时寛仁闻之喜而且悲喜叔时得美称悲汝得恶论经言孔子于乡党恂恂如也恂恂者恭谦之貌也经难知且自以汝资父为师汝父宁轻乡里耶年少多失改之为贵蘧伯玉年五十见四十九年非但能改之不可不思吾言不自克责反云张甲谤我李乙怨我我无是过尔亦已矣后汉司马徽诫子书曰闻汝充役室如悬磬何以自辨论德则吾薄说居则吾贫勿以薄而志不壮贫而行不髙也后汉马援诫兄子书曰吾欲汝曹闻人过失如闻父母之名耳可得闻而口不可得言也好论议人长短妄是非正法此吾所大恶也宁死不愿闻子孙有此行也汝曹知吾恶之甚矣所以复言者施衿结褵申父母之诫欲使汝曹不㤀之耳龙伯髙敦厚周慎口无择言谦约节俭公正有威吾爱之重之愿汝曹效之杜季良豪侠好义忧人之忧乐人之乐清浊无所失父䘮致客数郡毕至吾爱之重之不愿汝曹效之也效伯髙不得犹为谨饬之士所谓刻鹄不成尚类鹜者也效季良不得陷为天下轻薄子所谓画虎不成反类狗者也后汉崔骃与窦宪书曰骃闻交浅而言深者愚也在贱而望贵者惑也未信而纳忠者谤也皆所不宜而或蹈之者思效其区区愤盈而不能已也窃见足下体淳淑之姿躬髙明之量意美志厉有尚贤之风骃幸得充下馆序后陈是以竭其拳拳敢进一言传曰生而富者骄生而贵者傲生冨贵而能不骄傲者未之有者也魏王脩诫子书曰自汝行之后恨恨不乐何者我实老矣所恃汝等也皆不在目前意遑遑也人之居世忽去便过日月可爱也故禹不爱尺璧而爱寸阴时过不可还若年大不可少也欲汝早之未必读书并学作人欲令见举动之宜观髙人逺节志在善人左右不可不慎善否之要在此际也行止与人务在饶之言思乃出行详乃动皆用情实道理违斯败矣父欲令子善唯不能杀身其余无惜也晋羊祜诫子书曰吾少受先君之敎能言之年便召以典文年九嵗便诲以诗书然尚犹无郷人之称无清异之名今之职位谬恩之加耳非吾力所能致也吾不如先君逺矣汝等复不如吾谘度𢎞伟恐汝兄弟未之能也竒异独达察汝等将无分也恭为徳首慎为行基愿汝等言则忠信行则笃敬无口许人以财无传不经之语无听毁誉之语闻人之过耳可得受口不得宣思而后动若言行无信身受大谤自入刑论岂复惜汝耻及祖考思乃父言纂乃父敎各讽诵之晋殷褒诫子书曰大道也者易寻而难穷易知而难行也故京房之徒考步吉凶之变而不能自见其祸更为姚平所诫此道之难知也省尔之才不及于房而吾之言过于平矣昔正考父三命滋恭晏平仲久而敬之曽颜之徒有若无实若虚也况尔析薪之智欲弹射世俗身为谤先怨祸竝集使吾懐朝父之忧为范武子所叹亦非汝之美也若朝益暮习先人后已恂恂如也则吾闻音而识其曲食㫖而知其甘永终吾余年矣复何恨哉古人有言思不出其位尔其念之尔其念之宋陶潜诫子书曰少来好书偶爱闲静开卷有得便欣然㤀食见树木交荫时鸟变声亦复欢尔有喜尝言五六月中北窓下卧遇凉风暂至自谓是羲皇上人汝等虽不同生当思四海皆兄弟之义鲍叔敬仲分财无恡情归生伍举班荆道旧遂能以败为成因䘮立功他人尚尔况共父之人哉梁简文帝诫当阳公书曰汝年时尚幼所阙者学可久可大其唯学欤所以孔丘言吾尝终日不食终夜不寝以思无益不如学也若使墙面而立沐猴而冠吾所不取立身之道与文章异立身先湏谨重文章且湏放荡梁孝元帝与学生书曰吾闻斵玉为器谕乎知道惟山出泉譬乎从学是以执射执御虽圣犹然为弓为箕不无以矣抑又闻曰汉人流麦晋人聚萤安有挟册读书不觉风两以至朗月章奏不知爝火为微所以然者良有以夫可久可大莫过乎学求之于已道在则尊梁徐勉与大息山松书曰家世清㢘故常居贫素至于产业之事所未尝言中年聊于东田欲穿池种树少寄情赏又以郊际闲旷终可为宅傥获悬车致仕实欲歌笑于斯经营歴年粗已成立桃李茂宻松竹成阴塍陌交通渠畎相属茅楼逈榭颇有临眺之美孤岑丛薄不无糺纷之兴虽云人外城阙密迩凡为人长殊复不易当使中外谐縃人无间言先物后已然后可贵老生云后其身而身先若能尔者更招巨利汝当勉朂见贤思齐不宜忽畧以弃日也非徒弃日乃是弃身身名美恶岂不大哉梁范缜与王仆射书曰君侯匡辅圣朝中夏无虞既尽美矣又尽善矣唐尧非不隆也门有谤木虞舜非不盛也庭悬谏鼓周公之才也乐闻讥谏故明君贤宰不惮谔谔之言布衣穷贱之人咸得献其狂瞽先王所以有而勿亡得而勿失功传不朽名至今者用此道也论晋潘尼安身论曰盖崇德莫盛乎安身安身莫大乎存政存政莫重乎无私无私莫深乎寡欲是以君子安其身而后动易其心而后语定其交而后求然则动者吉凶之端也语者荣辱之主也求者利病之几也行者安危之决也故君子不妄动也必适于道不徒语也必经于理不茍求也必造于义不虚行也必由于正夫然用能免或击之凶享自天之祐故身不安则殆言不顺则悖交不审则惑行不笃则危四者存乎中则患忧接乎外矣忧患之接必生于自私而兴于有欲自私者不能成其私有欲者不能济其欲理之至也晋袁宏去伐论曰夫君者必量才任以授官参善恶以毁誉课功过以赏罚者也茍伐其善必㤀其恶于是怨责之情必存乎心希望之气必形乎色此矜伐之士自贤之人所以为薄而先王甚恶之者也君子则不然劳而不伐施而不德致恭以存其位下人不隠其功处不避污官不辞卑唯惧不任唯患弗能故力有余而智不屈逺咎悔而行成名立也艺文类聚卷二十三艺文类聚卷二十四钦定四库全书艺文类聚卷二十四唐欧阳询撰人部八讽诗序曰上以风化下下以风刺上主文而谲谏言之者无罪闻之者足以戒故曰风礼记曰呉侵陈斩祀杀厉夫差使行人仪问太宰嚭曰师必有名人之称斯师也则谓之何太宰嚭曰古之侵伐者不斩祀不杀厉不获二毛今斯师也杀厉与其不谓之杀厉之师与左传曰魏献子受梗阳人贿阎没汝寛欲谏待于庭馈入召之食比置三叹既食使坐魏子曰吾闻唯食忘忧今置食之间三叹何也同辞而对曰馈之始至恐其不足是以叹中置自咎曰岂将军食之而有不足是以再叹及馈之毕愿以小人之腹为君子之心属厌而已献子辞梗阳人国语曰晋平公射鴳使竖襄抟之不得公怒将杀之叔向曰君必杀之吾先君唐叔射兕于徒林殪以为大甲以封于晋今君嗣唐叔射鴳不得是扬吾君之耻速杀之无令逺闻君忸怩乃赦之晏子曰齐景公树竹令吏守之公出过之有斩竹者拘之将加罪焉晏子曰君闻吾先君丁公乎曰何如对曰丁公伐曲城胜之止其财出其民有舆死人以出者公怪之令视之则其中有金玉焉吏请杀其人丁公曰以兵攻城以衆图财不仁且君人者寛惠慈衆身不妄诛令吏舍之公曰善令出斩竹之囚舍之又曰齐景公所爱马暴死景公怒令刀解养马者晏子请数之曰尔有罪三公使汝养马汝杀之当死罪一又杀公之所爱马当死罪二使公以一马之故杀人百姓怨吾君诸侯轻吾国汝当死罪三景公喟然曰舍之列子曰晋文公出㑹欲伐卫公子鉏仰而笑之公问何故笑对曰笑臣之邻人也臣之邻人有送其妻适私家者道见桑妇悦而与之言顾视其妻亦有招之者臣窃叹之也公乃止吕氏春秋曰楚荘王立三年不聼朝成公贾入谏曰有鸟止于南方之阜三年不动不飞不鸣是何祥也王曰是鸟虽无飞飞将冲天虽无鸣鸣将骇人贾出矣不谷知之矣明日朝所进者五十人所退者五十人羣臣大悦史记曰秦二世欲漆其城优旃曰善主上虽无言臣固将请之漆城荡荡㓂来不可上易为漆耳难为䕃室二世笑而止又曰孙叔敖病将死属其子曰贫困往见优孟后其子穷困负薪逢优孟与言孟曰无逺行时楚荘王欲以优孟为相对曰请与妇人计之三日后优孟来王曰何如曰妇言无为楚相孙叔敖尽忠以治楚楚得以霸今死其子无立锥之地必如孙叔敖不如自杀王乃召孙叔敖子以四百户奉其祀又曰东武侯母尝养汉武帝号太乳母乳母家子孙横暴徙邉乳母尝辞见郭舎人为下泣舍人曰即入辤去疾歩数还顾乳母入辤如其言疾歩数还顾郭舍人疾言骂之曰咄老女子何不疾行陛下已壮寕尚须汝乳而活耶尚何还顾于是上怜悲之乃下诏无徙乳母又曰田叔相鲁初到民讼王取其财物百余人田叔取渠率二十人笞各五十怒之曰王非若主耶何敢言若主鲁王闻之大慙韩诗外传曰齐景公之时民有得罪者公怒缚置殿下召左右支解之晏子左手持头右手磨刀而问曰古明王圣主支解人从何支始景公离席曰纵之罪在寡人东方朔传曰人有杀上林鹿者武帝下有司杀之东方朔曰是人固当死者三使陛下以鹿之故杀人一当死也使天下闻之皆以陛下为重鹿贱人二当死也匈奴即有急推鹿触之三当死也武帝嘿然遂赦之孔丛子曰陈惠侯大城因起陵阳之台未终而坐法死者数十人又执三监吏将杀之孔子适陈闻之见陈侯与俱登台而观焉孔子曰美哉斯台自古圣王为城台未有不戮一人而致功若此者也陈侯默赦所执吏新序曰赵简子上羊肠坂羣臣皆偏裼推车而唐㑹担㦸行歌简子曰寡人上坂羣臣推车㑹独行歌不推车是㑹为臣而侮其主其罪何若对曰臣侮主之罪当死死者身死妻子为戮也君虽闻为臣侮主之罪君亦闻为人君而侮其臣者乎简子曰何若为侮其臣者乎对曰智者不为谋辩者不为使勇者不为闘夫智者不为谋则社稷危辩者不为使则指事不通勇者不为闘则邉境侵三者不使则君难保简子乃罢推车又曰魏文侯与大夫坐问曰寡人何如君也羣臣皆曰君仁君也次问翟黄曰君非仁君也曰子何以言之对曰君伐中山不以封君之弟而以封君之长子臣以是知君之非仁君也文侯怒而逐翟黄翟黄趋而出次问任座座对曰君仁君也曰子何以言之对曰臣闻之其君仁者其臣直向翟黄之言直臣是以知君仁君也文侯曰善复召翟黄説苑曰赵简子举兵伐齐有被甲士申护笑简子曰子何笑对曰臣乃有宿笑当桑之时臣隣家父与妻俱之田见桑中女因追之不能得还反其妻怒而去之臣笑其旷也简子曰今吾伐国失国是吾旷也还师而归又曰齐桓公逐鹿入谷见一老公问是为何谷对曰为愚公谷以臣名之桓公曰视公仪状非愚人何为以公名之对曰臣故畜㹀牛生子大卖之而买驹少年曰牛不能生马遂持驹去傍隣以臣为愚故名愚公管仲再拜曰此夷吾之过也使尧在上咎繇为理安有取驹者乎又曰呉王欲伐荆舍人小孺子欲谏不敢则懐丸操弹游于后园露沾其衣王曰何沾衣如此对曰榆上有蝉高居悲呜不知螗蜋在后螗蜋委身欲取蝉不知黄雀在其傍黄雀延颈欲啄螗蜋而不知弹丸在其下此三者皆务欲得其利而不顾其后患也王曰善哉乃罢兵蜀志曰天旱禁酒酿者刑吏于人家索得酿具欲令与作酒者同罚简雍从先主游见一男子行道谓先主彼人欲淫何以不缚先主曰卿何以知之雍曰彼有淫具与欲酿者同先主大笑而原欲酿者世説曰桓𤣥好猎麏兎腾逸叅佐无不被系桓道恭常自带绵绛绳着腰中𤣥问用此何为荅曰猎好缚人士㑹被缚手不能堪痛也𤣥自此少差诗汉韦孟讽谏诗序曰孟为元王傅又傅子夷王及孙王戊荒淫不遵道孟作诗讽谏曰肃肃我祖国自豕韦黼衣朱绂四牡龙旂彤弓斯征抚宁遐荒总齐羣邦以翼大啇迭彼大彭勋绩惟光至于有周歴世㑹同王𧹞听谮寔絶我邦悠悠嫚秦上天不宁乃睠南顾授汉于京乃命厥弟建侯于楚俾我小臣惟傅是辅兢兢元王恭俭静壹惠此黎民纳彼辅弼爰及夷王克奉厥绪咨命不永惟王统祀如何我王不思守保不惟履氷以继祖考邦事是废逸游是娯人马悠悠是放是駈所𢎞匪德所亲匪俊唯囿是恢唯谀是信嗟嗟我王汉之睦亲曾不夙夜以休令闻魏应璩百一诗曰年嵗在桑榆东岳与我期长短有常㑹迟速不得辞斗酒当为饮无为待来兹室广致凝隂台髙来积阳柰何季世人侈靡及宫墻饰巧无穷极土木被朱光征求倾四海雅意犹未康赋楚荀况赋曰天下不治请陈佹诗天地易位四时异乡列星陨坠旦暮晦冥幽暗登照日月下藏公正无私见谓纵横志爱公私重楼疏堂道徳纯备谗口将将仁人诎约敖暴擅强天下幽险怨失世殃龟龙为蝘蜓鸱枭为凤皇比干见剖孔子居匡昭昭乎其智之明也郁郁乎其遇时不祥也拂乎其欲礼义之大行也暗乎天下之晦盲也琁玉瑶琳不知佩也杂布与绵不知异也闾娵子奢莫之谋也嫫母力父莫之喜也以盲为明以聋为聪以危为安以吉为凶呜唿上天曷惟其同楚宋玉讽赋曰楚襄王时宋玉休归唐勒谗之于王曰玉为人身体容冶内多微辞出爱主人之女入事大王愿王疏之玉休还王谓玉曰出爱主人之女入事寡人不亦薄乎玉曰臣尝出行仆饥马疲主人之女翳承日之华披翠云之裘更被白縠之单衫垂珠步揺来排臣戸为臣炊彫胡之饭烹露葵之羮以其翡翠之钗挂臣冠缨为臣歌曰嵗将暮兮日巳寒中心乱兮勿多言臣复援琴为秋竹积雪之曲主人女又为臣歌曰憷惕心兮徂玉牀横自陈兮君之傍君不御兮妾谁怨日将至兮下黄泉又钓赋曰宋玉与登徒子偕受钓于𤣥泉止而竝见于楚襄王登徒子曰夫𤣥泉天下之善钓者也以三寻之竿八丝之线以出三尺之鱼于数仞之中可谓无术乎襄王曰善宋玉进曰今𤣥泉钓又焉足为大王言乎王曰子所谓善钓者何玉曰善钓者其竿非竹其纶非丝其钩非鍼其饵非螾也王曰愿遂闻之宋玉曰昔尧舜禹汤之钓也以圣贤为竿道徳为纶仁义为钩利人为饵四海为池万民为鱼其钓道微也非圣孰能察之王曰钓未可见也宋玉曰其钓易见昔殷汤以七十里兴利除害天下归之其饵可谓芳矣南靣以掌天下历载数百到今不废其纶可谓多矣羣生浸其泽民氓畏其罚其钓可谓善矣功成而不坠名立而不改其竿可谓强矣夫竿折纶絶饵堕钓决鱼失则夏桀殷纣不通夫钓术也晋陆机豪士赋曰夫立徳之基有常而建功之路不一何则脩心以为量者在乎我因物以成务者系乎彼存夫我者隆杀止乎其域系乎物者丰约唯所遭遇落叶候微颷以陨而风之力盖寡孟尝遭雍门以泣而琴之感以末何哉欲陨之叶无所假烈风将坠之泣不足繁哀响也茍时启于天理尽于民庸夫可以济圣贤之功斗筲可以定烈士之业故曰才未半古功已倍之盖得之于时势也历观古今徼一时之功而居伊周之位者有矣夫我之自我智士犹婴其累物之相物昆虫皆有此情岂识乎功在身外任出才表哉衆心日侈危机将𤼵而方偃仰瞪眄谓足以夸世笑古人之未工忘己事之已拙然后河海之迹堙为穷流一匮之衅积成山岳岂不谬哉故聊赋焉世有豪士兮遭国颠沛摄穷运之归期尝衆通之所㑹茍时至而理尽譬摧枯与振败因天地以运动恒才璅而功大于是礼极上典服尽晖崇仪北辰以胥宇实兰室而桂宫抚玉衡于枢极运万物乎掌中伊天道之刚健犹时至而必諐日罔中而弗昃月何盈而不阙袭覆车之危轨笑前乗之去穴若知险而退止趍归蕃而自戢推琁玑以长谢顾万邦而髙揖託浮云以迈志岂咎去之能集挤为山以自陨叹祸至于何及论魏陈王曹植令禽恶鸟曰国人有以伯劳生献者王召见之侍臣曰世同恶伯劳之鸣敢问何谓也王曰昔尹吉甫用后妻之谗杀孝子伯竒吉甫后悟追伤伯竒出游于田见鸟鸣于桑其声噭然吉甫动心曰伯竒乎鸟乃抚翼其音尤切吉甫乃顾曰伯劳乎是吾子栖吾舆非吾子飞勿居鸟寻声而栖于盖吉甫遂射杀后妻以谢之故俗恶伯劳之鸣言所鸣之家必有尸也此好事者附名为之説而今普传恶之其实否也伯劳以五月而鸣应隂气之动隂为贼害盖贼害之鸟也其声鵙鵙然故俗憎之若其为人灾害愚民之所信通人之所略也鸟鸣之恶自取憎人言之恶自取灭不能有累于当世也而凶人之行弗可易枭鵙之鸣弗可更者天性然也昔荆之枭将巢于呉鸠遇之曰何去荆而巢呉乎枭曰荆人恶予之声鸠曰子如不能革子之音则呉楚之民不易情也为子计者莫若宛颈戢翼终身勿复呜也昔㑹朝议者有人问曰宁有闻枭食其母乎有荅之者曰尝闻乌反哺未闻枭食其母也问者慙怅不善也得蟢者莫不驯而放之为利人也得蚤者莫不糜之齿牙为害身也鸟兽昆虫犹以名声见异况夫吉士之与凶人乎谏周官曰保氏掌谏王恶礼记曰为人臣礼不显谏三谏而不聴则逃之子之事亲也三谏而不从则号泣而随之左传曰公将如棠观鱼者臧僖伯谏曰凡物不足以讲大事其材不足以备器用则君不举焉故春蒐夏苗秋狝冬狩皆于农隙以讲事也若夫山林川泽之实器用之资皁𨽻之事官司之守非君所及也公曰吾将略地焉遂往陈鱼而观之僖伯称疾不从又曰宋华父督以郜大鼎赂公纳于太庙非礼也臧哀伯谏曰君人者将昭徳塞违以临照百官犹惧或失之故昭令德以示子孙百官于是乎戒惧而不敢易纪律今灭徳立违而寘其赂器于太庙以明示百官百官象之其又何诛焉国家之败由官邪也官之失徳宠赂彰也郜鼎在庙彰孰甚焉又曰晋侯假道于虞以伐虢宫之竒谏曰虢虞之表也虢亡虞必从之晋不可启宼不可翫一之为甚其可再乎谚所谓辅车相依唇亡齿寒者虞虢之谓也又曰晋师为楚所败荀桓子请死晋侯欲许之士贞子谏曰不可林父之事君也进思尽忠退思补过社稷之卫也若之何杀之夫其败也如日月之食焉何损于明晋侯使复其位论语曰事父母几谏逸礼曰卫史䲡病且死谓其子曰我死治䘮于北堂吾生不能进蘧伯玉而退弥子瑕是不能正君也生不能正君者死不当成礼死而置尸于北堂于我足矣灵公往弔问其故其子以父言闻于灵公公失容曰吾失矣立召蘧伯玉而贵之召弥子瑕而退之徙䘮于堂成礼而后去晏子曰景公有所爱槐令吏守之犯槐者死有过而犯之者君令吏收而拘之将加罪焉晏子明日早朝谏曰君穷民财力繁钟鼓之乐极宫室之观犯槐者死刑杀不称贼民之深者也君飨国徳行未见于衆而刑辟着于国婴恐其不可以莅国子民也公曰善罢守槐之役出犯槐之囚又曰景公为台台成又欲为钟晏子谏曰君今既已筑台矣又歛于民而为钟则民必哀矣歛民哀以为乐不祥非所以君民也公乃止又曰景公畋十有八日而不反晏子往见公比至衣冠尽不正望游而驰公见逆劳曰夫子何为遽至国家得无有故乎晏子对曰无恙也虽然婴愿有复也国人皆以君安野而不安国好兽而恶人无乃不可乎公于是罢田即日归吕氏春秋曰越饥请食于呉子胥谏曰不可与也夫呉之与越接土邻境道易人通仇雠敌战之国非呉䘮越越必䘮呉今将输之粟是长吾仇雠财匮民怨悔无及也呉王不从后呉饥请于越越弗与反攻之夫差为擒又曰卫灵公天寒凿池苑春谏曰天寒起役恐伤民公曰天寒乎哉苑春曰公衣狐裘坐熊席是以不寒今民衣弊不补民则寒矣公曰善令罢役王孙子新书曰楚荘王攻宋厨有臭肉罇有败酒将军子重谏曰今君厨肉臭而不可食罇酒败而不可饮而三军之士皆有饥色欲以胜敌不亦难乎荘王曰善又曰卫灵公坐重华之台侍御数百隋珠照日罗衣从风仲叔敖入谏曰昔桀纣行此而亡今四境内侵诸侯加兵土地日削百姓乖离今君内宠无乃太盛欤灵公再拜曰寡人过矣微子之言社稷几倾于是出宫女之不进者数百人百姓大悦史记曰赵肃侯游大陆出于鹿门大戊午扣马曰耕事方急一日不作百日不食肃侯下车而谢之又曰始皇长子扶苏谏曰天下初定逺方黔首未集今皆重法绳之臣恐天下不安唯上察之始皇怒使扶苏北监蒙恬于上郡又曰沛公入秦宫室帏帐重室狗马妇女以千数意欲留居之张良谏曰夫秦为无道故沛公得至此夫为天下除残贼宜缟素为资今始入秦即安其乐此所以助桀为虐也且忠言逆耳利于行良药苦口利于病沛公乃还军灞上又曰髙帝欲以赵王如意易太子叔孙通谏曰太子仁孝天下皆闻之吕后与陛下攻苦食淡其可背哉必欲废适而立少臣愿先伏诛以颈血污地帝曰公罢矣吾特戏耳叔孙通曰太子者天下根本本壹揺天下振动奈何以天下戏汉书曰郅都景帝时为中郎敢言直谏靣折大臣于朝尝从上入上林贾姬在厠野彘入厠上目都都不行上欲自持兵救贾姬都伏上前曰一姬死复一姬进天下所少宁贾姬等乎陛下纵自轻奈宗庙太后何上还彘亦不伤贾姬太后闻之嘉赐都金百斤上亦赐金百斤又曰薛广徳敢直言谏争上幸甘泉因留射猎广徳上书曰窃见关东困极民人流离陛下日撞亡秦之钟聴郑卫之乐臣诚悼之今士卒暴露从官劳倦愿陛下亟反宫思与百姓同忧乐天下幸甚上即日还又曰梅福上书谏成帝曰天下之士民有上书求见者辄使诣尚书问其所言谏可採取者秩以斗升之禄赐以一束之帛若此则天下之士𤼵愤懑吐忠言嘉谋日闻于上天下之条贯国家之表里烂然可睹矣又曰哀帝时杜钦谏曰臣闻曰非仁无以广施非义无以正身今汉承周秦之弊宜抑文尚质表实去伪臣窃有所忧言之拂心逆耳不言则渐日长祸不细説苑曰楚荘王筑层台延石千重延壤百里谏者七十二人皆死矣有诸御已入谏荘王曰昔虞不用宫之竒而晋并之曹不用僖负羁而宋并之呉不用子胥而越并之桀杀关龙逢而汤得之纣杀比干而武王得之遂趍出王遽追之曰吾用子之谏先日説寡人者不足动寡人之心故皆至死明日出令有能入谏者吾与为兄弟废层台罢民又曰晏子复于景公曰朝居严乎公曰朝居严则曷害于治国家哉晏子对曰朝居严则下无言下无言则上无闻矣下无言则谓之喑上无闻则谓之聋聋喑则非害治国家如何且合升斗之谷以满仓廪泰山之髙非一石也累卑然后髙也夫治天下者非用一士之言也又曰楚荘王立三年不聼朝令于国曰寡人恶为人臣谏其君者今寡人有国家立社稷有谏即死无赦苏纵曰处君之髙爵食君之厚禄爱死而不谏则非忠臣也乃谏庄王立钟鼓之间王左伏杨姬右拥越姬曰吾钟鼓不暇何谏之聼纵曰臣闻之好乐者迷荆国亡无日矣王曰善左执纵手右抽佩刀刎钟鼔之悬明日授纵为相又曰晋灵公造九层台废用千亿谓左右曰敢有谏者斩孙息乃谏曰臣能累十三博棊加九鸡子其上公曰吾少学未尝见也子为寡人作之孙息即以棊子置其下加九鸡子其上左右慴惧灵公扶伏气息不续公曰危哉危哉孙息曰臣谓是不危也复有危此者公曰愿见之孙息曰九层之台三年不成男不得耕女不得织国用空虚戸口减少吏民叛亡邻国谋议将兴兵社稷一灭君何所望灵公曰寡人之过乃至于此即坏九层之台汉武故事曰汲黯谏上曰陛下爱才乐士求之无倦比得一人劳心苦神未尽其用辄已杀之以有限之士资无已之诛陛下欲谁与为治乎东观汉记曰张湛为光禄大夫数谏湛常乗白马上每有异政辄言白马生且复谏矣谢承后汉书曰陈蕃谏桓帝曰当今之世有三空田野空朝廷空仓库空是谓三空加之兵戎未戢四方离散是陛下焦心毁颜坐而待旦之时也岂宜扬旗耀武骋心舆马之观乎汝南先贤传曰建武八年车驾西征隗嚣郭宪谏曰天下初定车驾未可以动宪乃当车拔佩刀以断车靷帝不从遂上陇其后颍川兵起乃廻驾而还帝叹曰恨不用郭宪之言魏畧曰太祖欲征呉而雨霖三军多不愿行太祖知其然恐外有谏者教曰今虽戒严未知所之有谏者死贾逵乃谏太祖怒收逵送狱魏志曰辛毗能直谏文帝践祚为侍中帝欲徙兾州十万戸实河南时旱蝗民饥毗与朝臣俱求见帝知其欲谏作色以见之皆莫敢言毗曰陛下欲徙家其计安出帝曰卿为我徙之非耶毗曰诚以为非也帝曰吾不与卿共议也帝起入内毗随而引其裾帝遂奋衣不还良久乃出曰卿持我何太急耶呉志曰孙权既为呉王欢宴之末自起行酒虞翻伏地佯醉不待权去翻起坐权于是大怒手劒欲击之侍坐者莫不惶遽唯大司农刘基起抱权谏曰大王以三爵后杀善士虽翻有罪天下孰知之且大王以能容贤故海内望风今一朝弃之可乎翻由是得免表魏陈王曹植谏伐辽东表曰臣伏以辽东负岨之国势便形固带以辽海今轻军逺攻师疲力屈彼有其备所谓以逸待劳以饱制饥者也以臣观之诚未易攻也若国家攻而必尅屠襄平之城悬公孙之首得其地不足以偿中国之费虏其民不足以补三军之失是我所获不如所䘮也若其不拔旷日持久暴师于野然天时难测水湿无常彼我之兵连于城下进则有髙城深池无所施其功退则有归涂不通道路瀐洳东有待衅之呉西有伺隙之蜀呉起东南则荆扬骚动蜀应西境则雍凉叅分兵不解于外民罢困于内促耕不解其饥疾蚕不救其寒夫渴而后穿井饥而后殖种可以图逺难以应卒也臣以为当今之务在于省徭役薄赋歛劝农桑三者既备然后令伊管之臣得施其术孙呉之将得奋其力若此则泰平之基可立而待康哉之歌可坐而闻曾何忧于二敌何惧于公孙乎今不恤邦畿之内而劳神于蛮貊之域窃为陛下不取也齐竟陵王上谠言表曰臣闻明台既辟承云之歌阐衢室爰启南风之颂流莫非降道爝煇纡灵浸泽陛下凝庆协图席昌属厯干临冬暧海镜春亭选议钓俗观风调纪垂聴革之典降聆金之训用能诗史无辍工颂有闻是故置四辅立七谏正国度箴王阙臣谓当今宜崇谏司专事昭塞职蹈謇谔绩宣王文则优其宠秩厚其节礼庶献鱻之美方高圣伐至乃靡衣媮食曾宇雕墉商货浮侈田莱芜替棫朴爽流标梅失序勉民观俗之宜设官立事之要随阙兴规衮废能补如此则壤咏无远辕乐可追书秦李斯上书谏始皇曰臣闻吏议逐客窃以为过矣昔者穆公求士西取由余于戎东得百里奚于宛迎蹇叔于宋求丕豹公孙支于晋此五子者不产于秦穆公用之并国二十遂霸西戎惠王用张仪之计拔三川之地西并巴蜀北收上郡南取汉中苞九夷制鄢郢东据成臯之险割膏腴之壤散六国之从使之西面事秦功施到今昭王得范睢废穰侯逐华阳强公室杜私门蚕食诸侯使秦成帝业皆以客之功由此观之客何负于秦哉今陛下致崑山之玉有隋和之寳垂明月之珠服太阿之劒乗纤离之马建翠凤之旗树灵鼍之鼓此数寳者秦不产一焉而陛下悦之必秦国之所生然后可则是夜光之璧不饰朝廷犀象之器不为玩好而骏马駃騠不实外廐所以饰后宫充下陈娯心意悦耳目者必出于秦然后可则是宛珠之簮锦绣之饰不进于前而赵女不立于侧也所重者在乎色乐而所轻者在乎民人此非所以夸海内也汉邹阳上书谏呉王曰臣闻蛟龙骧首奋翼则浮云出流雾雨咸集圣王砥节脩徳则游谈之士归义思名今臣尽智毕议易精极虑则无国而不可干饰固陋之心则何王之门不可曵裾乎然臣歴数王之朝背淮千里而自致者非恶臣国而乐呉民也窃髙下风之行尤悦大王之义故愿大王无忽察聼其至夫全赵之时武力鼎士袨服丛台之下者一旦成市不能止幽王之沈患淮南连山东之侠死士盈朝不能还厉王之西也然则计议不得虽诸贲不能安其位亦明矣今汉据全秦之地兼六国之衆大王之所明知也今夫謟谀之臣为大王计者不论骨肉之义民之轻重国之大小以为呉祸此臣所以为大王患也夫举呉兵以訾于汉譬犹蝇蚋之附羣牛腐肉之齿利劒锋接必无矣汉枚乗上书谏呉王曰得全者昌失全者亡舜无立锥之地以有天下禹无十戸之聚以王诸侯汤武之土不过百里上不絶三光之明下不伤百姓之心者有王术也忠臣不避重诛以直谏则事无遗策功流万世夫以一缕之任系千钧之重上悬之无极之髙下垂之不测之深虽甚愚之人犹知哀其将絶也人性有畏其影而恶其迹者却背而走足迹愈多影愈疾不知就隂而止影灭而迹絶欲人勿闻莫若勿言欲人勿知莫若勿为福生有基祸生有胎纳其基絶其胎祸何自来夫铢铢而称之至石必差寸寸而度之至丈必过磨砻砥砺不见其损有时而尽种树畜养不见其益有时而大积徳累行不知其善有时而用弃义背礼不知其恶有时而亡楚有子玉得臣晋文为之侧席而坐赵有亷颇马服强秦不敢窥兵昔白起为秦将南伐郢都北抗赵括以纎介之过赐死杜邮秦民怜之莫不陨涕汉司马相如上书谏武帝曰物有同类而殊能者故力称乌获捷言庆忌勇期贲育臣之愚暗窃以为人诚有之兽亦宜然今陛下好凌阻险射勐兽卒然遇轶材之兽骇不存之地犯属车之清尘舆不及还辕人不暇施巧虽有乌获逢蒙之伎力不得施用枯木朽株尽为难矣夫轻万乗之重不以为安而乐出万有一危之涂以为娯臣窃为陛下不取也盖明者逺见于未萌而智者避危于无形祸固多藏于隠微而发于人所忽也鄙谚曰家累千金坐不垂堂斯言虽小可以喻大序梁元帝忠臣传谏争篇序曰富贵宠荣人所不能忘也刑戮流放人所不能甘也而士有冐雷霆犯颜色吐一言终知自投鼎镬取离刀锯而曾不避者其故何也盖伤茫茫禹迹毁于一朝赫赫宗周灭成禾黍何者百世之后王化渐頽钦若之信既尽解网之仁已泯徒以继体所及守器攸归出则清警传路处则凭玉负扆事无暂舛意有必从所谓生于深宫之中长于妇人之手未尝知忧未尝知惧况惑褒人之巧笑迷阳阿之妙舞重之以刳斮用之以逋逃亦有倾天灭地污宫潴社之罪拔本塞源裂冠毁冕之衅于是策名委质守死不二之臣以刚肠疾恶之心确乎贞一之性不忍见霜露麋鹿栖于宫寝麦穗黍离被于宗庙故沥血抽诚披胷见欵赴焦烂于危年甘灭亡于昔日兾桐宫有返道之明望夷无不言之恨而九重悬逺百雉严絶丹心莫亮白刃先指见之者掩目闻之者伤心然后鸣条有不收之魂商郊致白旗之戮论汉东方朔非有先生论曰非有先生仕于呉进不能称往古以广主意退不能扬君美以显其功呉王恠而问之先生曰谈何容易夫谈者有悖于目而拂于耳谬于心而便于身或有悦于目顺于耳快于心而毁于行者非有明王圣主孰能聼之呉王曰何为其然也先生对曰昔关龙逄深谏于桀而王子比干直言于纣此二臣者直言其失切谏其邪将以为君之荣除主之祸也今则不然反以为诽谤君之行无人臣之礼戮及先人为天下笑故曰谈何容易故养夀命之士莫肯进也遂居深山之间积土为室编蓬为戸弹琴其中以咏先王之风亦可以乐而忘死矣汉谷永与王音书曰夫上徳厚则下爱深下爱深则其谋忠其言至昔善治国者不忘危善养生者不讳死以忠臣直友明史良医灵蓍信龟咸得尽忠正言不蔽兆吉故能迁咎延誉转祸为福艺文类聚卷二十四艺文类聚卷二十五钦定四库全书艺文类聚卷二十五唐欧阳询撰人部九説左传曰晋侯秦伯围郑佚之狐言于郑伯曰国危矣若使烛之武见秦君师必退烛之武夜缒而出见秦伯曰秦晋围郑郑既知亡矣若亡郑而有益于君敢以烦执事越国以鄙远君知其难也焉用亡郑以陪邻夫晋何厌之有既东封郑又欲肆其西封不阙秦焉取之阙秦以利晋唯君图之秦伯悦又曰晋郄缺言于赵宣子曰晋卫不睦故取其地今已睦矣可以归之叛而不讨何以示威服而弗柔何以示怀非威非怀何以示徳无徳何以主盟子为正卿以主诸侯而不务徳将若之何宣子悦之又曰呉伐楚入郢申包胥如秦乞师曰呉为封豕长虵荐食上国虐始于楚寡君失守社稷越在草莾使下臣告急曰夷徳无厌若邻于君疆场之患也逮呉之未定也君其取分焉若以君灵抚之世以事秦立依于庭墻而哭日夜不絶声勺饮不入口七日秦师乃出又曰楚子飨鲁昭公于新台好以大屈既而悔之薳启疆闻之见公公语之拜贺公曰何贺对曰齐与晋越欲此久矣寡君无适与也敢不贺乎公惧乃反之战国策曰范睢谓秦王曰大王之国北有甘泉谷口南泾渭右陇蜀左关坂战车千乘奋卒数百万以秦卒之勇车骑之多以当诸侯譬若放韩卢而逐狡兔也霸王之业可致今反闭关不敢窥兵于山东者是穰侯为秦谋不忠大王之计有失也又曰秦惠王以女为燕太子妇燕文公卒齐王因燕䘮攻取十城苏秦説齐王再拜而贺迎而弔齐王曰何庆弔相随之速也对曰人之饥所以不食乌喙者以为虽充肠而与死同患夫燕虽弱小强秦之壻也王利其十城而与秦为仇以招天下精兵此食乌喙之类也王曰然则奈何对曰王能听臣莫如归燕城卑辞以谢之秦知王以己之故归燕地必徳王燕无故得十城燕亦徳王是王弃强仇而立身厚交也齐王大悦乃归燕城又曰秦王谓赵使者谅毅曰赵豹平原君数欺弄寡人赵能杀此两人则可若不能杀请率诸侯受命邯郸城下谅毅曰赵豹平原君亲寡君之母弟也犹大王之有华阳君泾阳君大王以孝悌闻于天下衣服之便于体膳羞之兼于口未尝不分舆马衣裘无非大王之服今受大王之严令以报敝邑之君不敢弗行无乃伤华阳君之心乎又曰齐欲伐魏魏使人谓淳于髠曰齐欲伐魏能觧魏患唯先生也敝邑有寳璧二双文马二驷请致之先生淳于髠诺入説齐王曰楚齐之仇敌也魏齐之与国也夫伐与国使仇敌制其余弊名丑而实危为王不取也齐王曰善乃不伐魏又曰赵且伐燕苏代谓惠王曰今者来过川蜯方出曝而鹬啄之曰今日不雨明日不雨蜯将为脯蜯亦谓鹬曰今日不出明日不出必见死鹬两者不肯相舍渔者得而并禽之今赵且伐燕燕赵互相交兵恐强秦之为渔父也故愿王熟计之惠王曰善乃止又曰昭阳为楚伐魏移兵而攻齐陈轸为齐王使见昭阳曰今子贵矣王非置两令尹也臣窃为公譬之可乎楚有祠者钖其舍人酒一巵舍人相谓曰数人饮之不足一人饮之有余请画虵先成者饮酒一人虵先成乃左手持巵右手画虵曰吾能为足为足未成一人之虵成夺其巵曰虵故无足子安能为之足遂饮其酒画虵足者终亡其酒今公攻魏杀将得八城又移师欲攻齐齐畏公甚公以是名足矣冠之上非可重也战无不胜而不知止者身且死爵且偃犹为虵足也昭阳以为然解军而归又曰卫客事魏王三年不得见乃见梧丘先生许之以百金先生曰诺乃见魏王曰吾闻秦出兵未知所之愿王专事秦无他计王曰诺遂趍出至郭门而反曰臣恐王事秦之晚也夫人于事己者过急于事人者过缓今王于事己者缓安能急于事人卫客事王三年不得见臣以是知王缓也魏王趍见卫客又曰苏秦为楚合从説韩王曰夫以韩卒之勇被坚甲带利劒一人当百不足云也夫以韩卒之劲与王之贤乃欲事秦为天下笑无过此者大王事秦秦必求宜阳成臯今兹効之明年又求之予之则无地以给不予则弃前功而受后祸大王之地有尽而秦之求无厌以有尽之地而应无巳之求鄙语曰宁为鸡口无为牛后今西面交臂而事秦何异牛后乎又曰秦王与中期争论而不胜秦王大怒中期徐行去人为中期説秦王曰此悍人也中期适遇明君故也遇桀纣必杀之矣王因弗罪史记曰李斯説秦王曰自孝公以来周室卑微诸侯相兼关东为六国秦之乗胜役诸侯盖六世矣今诸侯服秦譬若郡县夫以秦之强大王之贤由灶上扫除足以灭诸侯成帝业矣今怠而弗急就诸侯复强相聚约从虽有黄帝之贤弗能并也秦王聼其计又曰李左车説成安君陈余曰臣闻韩信渉西河虏魏王禽夏説新喋血阏与今乃辅以张耳议欲以下赵此乗胜而逺鬪其锋不可当臣闻千里餽粮士有饥色今井陉之道车不得方轨骑不得成列其势粮食必在其后愿足下假臣竒兵三万人从间道絶其辎重彼前不得闘退不得还吾竒兵絶其后野无所掠不至十日两将之头可致麾下又曰郦食其説齐王曰王知天下所归乎齐王曰天下何归曰归汉何以言之曰汉王与项王戮力西面击秦约先入咸阳者王之项王负约不与而王之汉中又迁杀义帝汉王闻之起蜀汉之兵责杀义帝之罪降城即以侯其将得赂即以分其士蜀汉之粟万舡而下项羽有背约之名杀义帝之负于人之功无所记于人之罪无所忘天下之士归于汉王可坐而策今已据敖仓之粟塞成皋之险守白马之津杜太行之坂距飞狐之口天下后服者先亡王疾下汉王齐国社稷可得而保不下汉王危亡可立而待乃聼郦生又曰髙祖使陆生赐尉佗印为南越王陆生进説他曰足下中国人亲戚昆弟坟墓在真定今反天性弃冠带欲以区区之越与天子抗衡祸且及身也乃欲以新造未集之越屈强于此汉使一偏将将十万衆临越则越煞王降汉如反覆手耳汉书曰项羽击陈留外黄外黄不下数月乃降羽悉令男子年十四五以上诣城东欲坑之外黄令舍人儿年十三往説羽曰彭越强刼外黄外黄恐故降待大王大王至又皆坑之百姓岂有所归心哉从此以东梁地十余城皆恐莫肯下矣羽然其言又曰赵王乃与张耳陈余北略地燕界赵王为燕军所获燕因留之欲与分地赵有厮养卒乃走燕壁问曰何知臣欲燕将曰若欲得王耳曰君知张耳陈余何人也燕将曰贤人也曰其志何欲燕将曰欲得其王耳赵卒笑曰君未知两人所欲也夫武臣张耳陈余杖马箠下赵数十城亦各欲南面而王夫臣之与主岂可同日道哉两人亦欲分赵而王时未可耳今两人名为求王实欲燕煞之此两人分赵而王夫以一赵尚易燕况以两王左提右挈而责直义杀王灭燕易矣燕以为然廼归赵王东观汉记曰隗嚣既立使聘平陵方望为军师望至説嚣曰足下欲承天顺民辅汉而起今立者乃在南阳王莽尚据长安虽欲以汉为名其实无所受命将何以见信于衆宜急立高庙称臣奉祠所谓神道设教求助民神者也嚣从其言又曰隗嚣将王元説嚣曰昔更始西都四方响应天下喁喁谓之太平一旦败坏今南有子阳北有文伯江湖海岱王公十数而欲牵儒生之説弃千乗之基计之不可者也今天水见富士马最强北取西河东收三辅案秦旧迹表里山河元请以一丸泥为大王东封函谷关此万世一时也若计不及此且畜养士马据隘自守旷日持久以待四方之变图王不成其弊犹足以霸嚣然其计又曰功曹李熊説公孙述曰蜀地沃野千里土壤膏腴菓实所生无谷而饱战士不下百万见利则出兵而略地无利则坚守而力农东下汉水以窥秦地南顺江流以震荆扬所谓用天因地成功之资今名号未定志士狐疑宜即大位使逺人有所依归述遂自立为天子又曰邓禹闻上安集河北即杖策北渡追及于邺禹进曰三辅假号往往羣聚皆庸人崛起志在财币非有忠良明智深虑远图尊王安民者也明公虽建蕃辅之功犹恐无所成立于今之计莫如揽延英雄务悦民心立髙祖之业救万民之命以公而虑天下不足定也上大悦范晔后汉书曰袁绍奔兾州董卓购募绍伍琼説卓曰袁绍不达大体恐惧出奔非有他志今急购之势必为变袁氏树恩四世门生故吏遍于天下若收豪杰以聚徒衆英雄因之而起则山东非公之有也不如赦之必无患矣卓以为然又曰曹公军至新野傅巽説刘琮曰逆顺有大体强弱有定势以人臣而拒人主逆道也以新造之楚而御中国必危也以刘备而敌曹公不当也三者皆短欲以抗王师之锋必凶之道也愿将军勿疑汉晋春秋曰钟㑹隂怀异图姜维见而知其心乃説之曰闻君自淮南以来算无遗策今复定蜀威徳震世民髙其功而主畏其谋欲以此安归乎夫韩信不背于汉扰攘而见疑于既平大夫种不从范蠡于五湖卒伏劒而妄死彼岂闇主愚臣哉利害使之然也今公何不法陶朱汎舟絶迹全功保身登峩眉之岭而从赤松游乎㑹曰为全之道或未尽于此也维曰其他则君智力所能尽无烦老夫矣书齐鲁仲连与燕将书曰吾闻之智者不背时而弃利勇士不怯死而灭名忠臣不先身而后君忠废名灭后世无称非智也且吾闻効小节者不能行大威恶小耻者不能立荣名昔管仲射桓公中其钩簒也傅公子纠而不死怯也束縳桎梏辱也三行者乡里不通世主弗臣使管仲终窘抑而不见穷年没夀不免为辱人然而管仲并三行之过据齐国之政一匡天下九合诸侯使为五伯首名髙天下光昭邻国曹沬为鲁君将三战而䘮地千里使曹沫计不顾后即不免为败军禽将非勇也功废名灭后世无称非智也去三北之耻以一劒之任刼桓公于坛上颜色不变而辞气不悖三战之所䘮一朝反之天下振动名传后世若此二公者非不能行小节死小耻也以为杀身絶世功名不立非智也故业与三王争流名与天壤相弊也公其图之汉司马相如谕难蜀父老书曰汉兴七十有八载徳茂存乎六世威武纷纭湛恩汪濊羣生霑濡洋溢乎方外于是乃命使西征随流而攘风之所被罔不披靡结轨还辕东向将报至于蜀都耆老大夫缙绅先生之徒二十有七人俨然造焉辞毕进曰盖闻天子之牧夷狄也其义羁縻勿絶而已今罢三郡之士通夜郎之涂三年于兹而功不竟今又接之以西夷百姓力屈恐不能卒业此亦使者之累也使者曰世必有非常之人然后有非常之事有非常之事然后有非常之功非常者固常人之所异也且夫贤君之践位也必将崇论宏议创业垂统为万世规是以六合之内八方之外懐生之伦靡有不浸润于泽者贤君耻之而夷狄殊俗之国辽絶异党之域舟车不通人迹罕至君臣易位尊卑失序号泣内向而怨曰盖闻中国有至仁焉举踵思慕若枯旱之望雨故乃关沫若徼牂牁镂灵山梁孙原创道徳之涂垂仁义之统以偃甲兵于此而息讨伐于彼遐迩一体中外禔福不亦康乎方将增太山之封鸣和鸾扬乐颂上咸五下登三观者未覩㫖聼者未闻音犹鹪䳟已翔乎寥廓之宇而罗者犹视乎薮泽于是诸大夫喟然称曰允哉汉徳此固鄙人之所愿闻也后汉朱浮与彭宠书曰朝廷之于伯通恩亦厚矣委以大郡任以威武事有柱石之寄情同子孙之亲匹夫媵母尚能致命一飡岂有身带三绶职典大邦而不顾恩义生心外叛者乎伯通与吏民语何以为颜行歩拜起何以为容坐卧念之何以为心引镜闚影何施眉目惜乎弃休令之嘉名造鸱枭之逆谋捐传世之庆祚招破败之重灾生为世笑死为愚鬼不亦哀乎伯通自伐以为功髙天下往时辽东有豕生子白头异而献之行至河东见羣豕皆白懐惭而退若以子之功论于朝廷则为辽东豕也后汉冯衍説曰皇帝圣徳灵威龙兴凤举率宛业之効推九虎之军雷震四海席卷天下攘除祸乱继髙祖之休烈脩文武之絶业社稷复存炎精更辉徳冠往初功无与二天下因以去亡新就圣汉故易以树恩布徳易于周洽其犹顺惊风而蜚鸿毛然而诸将卤掠至乎逆伦絶理杀人父子妻人妇女燔其室屋殄尽其财产寃结失望无所归命今大将军以明淑之徳秉大使之权统三军之政存抚并州之民惠爱之诚加乎百姓髙世之声闻乎羣士故其延颈举踵而望者非特二人也且大将军之事岂得在于珪璧束脩而已哉将定国家之大业成天地之元功也昔周宣中兴之主齐桓霸强之君耳犹有申伯召虎夷吾申甫安其疆宇况乎万里之汉明帝复兴而大将军为之梁栋此诚不可以忽也且衍闻之兵久即方屈民愁即变生今邯郸之贼未灭真定之际复扰兵革云朔百姓震骇奈何自怠不为深忧乎魏阮瑀为魏武与孙权书曰每覧古今所由改趣因縁侵辱用成大变若韩信伤心于失楚彭宠积望于无异卢绾嫌畏于已隙英布忧廹于情漏此事之縁也孤与将军恩如骨肉而忍絶王命明弃硕交不能逺度孤心近虑事势遂赍见薄之决计秉翻然之成议常思除弃小事更申前好二族俱荣祚流后嗣髙帝设爵以延田横世祖指河而誓朱鲔君之负累岂如二子是以至情愿闻徳音智者之虑虑于未形逹者所规规于未兆是故子胥知姑苏之有麋鹿辅果识智伯之为赵禽穆生谢病以免楚难邹阳北游不同呉祸此四士者岂圣人哉通变思深以微知着耳若能内取子布外击刘备以效赤心用复前好者则江表之任长以相付髙位重爵坦然可观晋孙楚为石苞与孙皓书曰呉之先主起自荆州遭时扰攘播潜江表刘备震惧迯迹巴岷遂依邱陵积石之固三江五湖浩汗无涯假气游魂迄于四纪二邦合从东西倡和互相扇动拒捍中国自谓三分鼎足之势可与泰山共相终始晋王辅相帝室文武桓桓独见之鍳与衆絶虑主上钦明委以万机长辔逺御妙略潜授偏师同心上下用力威稜奋伐深入其阻并敌一向奋其胆气小战江界成都自溃曜兵劒阁而姜维靣缚开地五千裂郡三十师不踰时梁益肃清使窃号之雄稽颡绛阙球琳重锦充于府库夫虢灭虞亡韩并魏徙此皆前鍳之验后事之师也方今百僚济济俊乂盈朝虎臣武将折冲万里国富兵强六军精练思复翰飞饮马南海自顷国家整治器械修造舟檝简习水战伐树北山则太行木尽濬决河洛则百川流通楼船万艘千里相望自刳木以来舟车之用未有如今日之盛者也骁勇百万畜力待时役不再举今日之谓也晋刘琨与石勒书曰将军诞禀雄姿勇略自然大唿于纷扰之中奋臂于骇乱之际𤼵迹河朔席卷兖豫饮马江沔折冲淮汉自古名将未足为踰所以攻城而不有其民略地而不有其土聚徒百万而莫为己用翕尔云合忽复星散周流天下而无容足之地百战百胜而无尺寸之功将军岂知然乎存亡决在得主成败要在所附得主则为义兵附逆则为贼衆义兵虽败而功业必成贼衆虽尅而终殄灭者也赤眉盛于东海黄巾连带三州张昌李辰僣逆荆豫或拥衆百万横逆宇内所以一旦败亡正以兵出无名聚而为乱刘聪父子戎狄凡十乗衅肆毒㓂虐人神煞父害弟偷窃位号自古及今岂有聪比而可以正天下者乎见将军明鍳灼然所宜悬了者也况附聪之弊渐以彰着资财不为己用名位不可得守有若晨霜秋露雰雾之气虽朝凝而夕消暂见而寻没也今将军附贼而望为民主不亦难乎晋桓𤣥与刘牢之书曰今君战败则倾宗战胜则覆族以是安归乎孰若翻然改图唯理是宅保其富贵全其勲业则身与金石等固名与天壤俱穷孰与头足异处身名俱灭为天下笑哉夫明者见于无形愚夫安于所躭二者成败惟君图之宋谢荘为朝臣与雍州刺史袁顗书曰夫夷险相因兴革逮数或殷忧而启圣明此既章于闻见天道辅顺讴歌有奉髙祖之孙文皇之子徳洞九幽功贯二曜匡拯家国提济苍生若不南面子民将使神器何主当誓衆奋戈剪此朝食若自延过聼迷途未逺圣上临物以仁接下以爱岂直雍齿先封乃当射钩见相矣梁简文帝与魏东荆州刺史李志书曰卿门世英华中州旧族自金天失驭帝鼎南迁衣冠播越不及俱迈岂可屈志羶戎久沦胡壤今皇师外扫天钺四临海荡电飞云蒸雨合所摧所尅是卿之具闻也且伪国沸腾四方幅裂主虐臣姦牝鸡乱政若能早识事机翻归有道岂直图形长乐刻像钟鼎时事易差相思勉励但明月闇投昔人为诫隣蕃赠药有可虚懐宻驿轻邮侧望归简梁邵陵王萧纶与元帝书曰先朝圣徳治天下九亲维睦四表无怨诚为国政实亦家风弟𢎞识逺鍳无俟傍説事重情切不能默已劳兵损义亏失多矣可谓吞氷疗寒扬汤止沸侯景所以未敢窥兵江外正为蕃屏磐固宗镇强宻若自相鱼肉是为代景行师昔亷蔺二虎且犹不闘况弟与湘雍方湏叶力唯亲惟急万倍于斯同怨同耻尤甚昔事岂得各恣目前不思久逺安卧积薪日待焚炽狂夫尚犹阻之智者反致其惑所兾聼识一闻斯悟梁丘迟与陈伯之书曰将军勇冠三军才为世出弃燕雀之小智慕鸿鹄以髙翔昔因机变化遭遇明主立功展事开国称孤朱轮华毂拥旄万里何其壮也如何一旦为奔亡之虏闻鸣镝而股慄对穹庐以屈膝又何劣邪暮春三月江南草长杂花生树羣鸎乱飞见故国之旗鼔感平生于畴昔抚弦登陴岂不怆恨所以亷公之思赵将呉子之泣西河人之情也将军独无情哉嘲戏毛诗曰善戱谑兮不为虐兮左传曰晋人或以广队不能进楚人惎之脱扄少进马还又惎之拔斾投衡乃出顾曰吾不如大国之数奔也晏子春秋曰晏子短小使楚楚人为小门于大门侧而延晏子晏子不入曰使狗国者从狗门入今臣使楚不当从狗门入王曰齐无人耶对曰齐之临淄张袂成帷挥汗成雨何为无人齐使贤者使贤王不肖者使不肖王婴不肖故使王尔又曰晏子使楚楚王谓左右曰晏婴习辞者也吾欲伤之若坐定缚一人来及婴坐左右缚人王问何谓者曰齐人坐盗王视晏子曰齐人善盗乎晏子对曰婴闻橘生江北则为枳叶徒相似其实味不同水土异也今此人生于齐不为盗入楚则盗得无楚之水土使为盗耶王笑曰寡人反取病焉孔丛子曰平原君与子髙饮强子髙酒曰昔有遗谚尧舜千钟孔子百觚子路溘溘尚饮百榼古之贤圣无不能饮也吾子何辞焉子髙曰以穿所闻贤圣以道徳燕人未闻以饮也平原君曰即如先生言则此言何出子髙曰出于嗜酒者盖其劝励探戏之辞非实然也平原君忻然曰吾弗戏子无所闻此雅言也汉书曰东方朔自公卿在坐朔皆傲弄无所为屈上以朔口谐辞给尝问朔曰先生视朕何如主也朔对曰自唐虞之隆成康之际未足以喻当世伏观陛下功徳陈五帝之上在三王之右非若此而已诚得天下贤士公卿在位咸得其人矣譬若以召公为丞相孔丘为御史大夫太公为将军毕公髙拾遗于后卞庄子为卫尉臯陶为大理后稷为司农伊尹为少府子贡使外国颜闵为博士子夏为太常孙叔敖为诸侯相子产为郡守王子庆忌为期门上乃大笑续汉书曰边韶字孝先以文学知名教授数百人韶口辩曾昼假卧弟子嘲之曰边孝先腹便便懒读书但欲眠韶潜闻之应时对曰边为姓先为字腹便便五经笥但欲眠思经事寐与周公通梦坐与孔子同意师而可嘲出何典记魏略曰丁谧父斐初随太祖太祖以斐乡里时饶爱之太祖征呉斐随行以家牛羸困私易官牛坐免官后太祖调斐曰文侯印绶所在斐知见戱对曰以易饼太祖大笑谓左右曰东曹毛掾数白此家欲我重治我非不知清良也譬如人家有盗狗而善捕鼠盗虽有小捐而完我囊贮遂复斐官如初又曰太祖请㑹啁王朗曰饮不能効君昔在㑹稽折粳米饭也朗仰而叹曰宜适难值如朗昔者未可折而折如明公今日可折而不折蜀志曰张裕饶鬂先主嘲之曰涿县特多毛姓东西南北皆诸毛也涿令称曰诸毛绕涿居乎裕即荅曰昔有作上党潞长迁为涿令者去官还家时人与书欲署潞则失涿署涿则失潞乃署曰潞涿君先主无鬂故裕云此也又曰蜀遣邓芝使呉孙权谓芝曰若天下太平二主分理不亦乐乎芝对曰夫天无二日土无二王如并魏之后大王未深识天命则战争方始耳权大笑曰君之诚欵乃当尔耶呉志曰蜀使张奉使于孙权前以姓名啁阚泽泽不能荅薛综下行酒因劝云蜀者何也有犬为独无犬为蜀横目句身虫入其腹奉曰不当复説君呉邪综应声曰无口为天有口为呉君临万邦天子之都于是衆坐喜笑而奉无对江表传曰孙权以郑泉为郎中尝为之言卿好于衆中面陈或失礼敬宁不畏龙鳞乎对曰臣闻君明臣直朝廷上下无讳实恃洪恩不畏龙鳞后恃宴权乃怖之命提出有司治罪泉临出屡顾权唿还笑曰卿言不畏龙鳞何以临出而顾乎对曰实恃恩覆无忧至死当出合感惟威灵不能不顾耳典略曰魏文帝尝赐刘桢郭落带其后师死欲借取以为像因书调桢云夫物因人为贵故在贱者之手不御至尊之侧今虽取之勿嫌其不反也桢荅曰闻荆山之璞曜元后之寳隋侯之珠烛衆女之好南垠之金登窈窕之首丰貂之尾缀侍臣之帻此四寳者伏朽石之下潜汚泥之中而扬光千载之上皆亦未能初接于至尊也贵者所御贱者所先也故夏屋初成而大匠先立其下嘉禾始熟而农夫先尝其粒恨桢所带无他妙饰若实殊异尚可纳也诸葛恪别传曰孙权尝䜩见蜀使费祎逆敕羣臣使至伏食勿起至权为辍食而羣下不起祎调之曰凤皇来翔骐驎吐哺驴骡无知伏食如故恪荅曰爰植梧桐以待凤皇有何燕雀自称来翔何不弹射使还故乡王隠晋书曰武帝问郄诜卿自以为何如诜对曰臣举贤良对策为天下第一犹桂林之一枝若崐山之片玉帝笑侍中奏免诜诏曰吾与戏耳晋中兴书曰刁彝于桓温坐嘲韩博曰君是韩卢后博误曰卿是韩卢后温笑曰刁以君姓韩故相问耳他自姓刁那得是韩卢后博曰明公未之思耳短尾者则为刁也一坐推叹焉文士传曰枣据嘲沙门于法龙曰今大晋宏广天下为家何不全髪肤去袈裟舍故服被绮罗入沧浪濯清波随太阳耀春华而独上违父母之恩下失夫妇之匹虽受布施之名而有乞丏之实乎顾恺之家传曰恺之见谢万因论神仙谓曰仙者之乗或羊或鹿使君当乗何物耶使君曰居家者遇物斯乗卿軰即辕中客也语林曰刘道真于河侧自牵船见一老妪採旅刘调之曰女子何不调机利杼而探旅女荅曰丈夫何不跨马挥鞭而牵船又曰道真尝与一人共索柈草中食见一妪将二儿过竝青衣调之曰青羊将两羔妪荅曰两猪共一槽又曰许𤣥度将弟出都婚诸人钦迟之既见乃甚痴便欲嘲弃之𤣥度为之作賔主相对真长叹曰𤣥度为弟婚施十重鐡歩障又曰钟雅语祖士言我汝颍之士利如锥卿燕代之士钝如槌祖曰以我钝槌打尔利锥钟曰自有神锥何可得打祖曰既有神锥亦有神槌又曰辛恭静见司马太傅问卿何处人荅曰西人太傅应声戏之曰在西颇见西王母不恭静荅曰在西乃不见西王母过东已见东王公太傅大愧又曰晋孝武好与虞啸父饮酒醉拜不能起帝唿人扶虞啸父荅曰臣位未及扶醉未及乱非分之赐所不敢当帝美之敕䟽取语于是为风俗人相嘲调辄云好语䟽取世説曰庾元规语周伯仁曰诸人皆以君方乐周曰乐毅耶庾曰方乐令耳周曰何乃刻画无盐以唐突西施耶乂曰诸葛瑾为豫州别驾云小儿知谈卿可与语别驾唤恪咄咄郎君恪因嘲之豫州乱矣何咄咄之有荅曰君明臣贤未闻其乱恪复云昔唐尧在上四凶在下荅曰岂惟四凶亦有丹朱又曰邓艾口吃语称艾艾晋文王戏之曰卿云艾艾为是几艾邓荅曰凤兮凤兮故是一凤又曰桓南郡出射有刘参军与周参军朋睹垂成唯少一破刘谓周曰卿此起不破我当相挞周曰何至受卿挞刘曰伯禽之贵尚不免挞而况于卿又曰谢太傅始有东山之志桓公见药中有逺志公问谢此药又名小草何以一物二称谢未即荅郝参军荅曰处则为逺志出则为小草谢公殊有愧色又曰司马太傅斋中坐天月明净叹以为佳谢景重荅曰意谓不如有微云点缀太傅因戏谢曰卿居心不净乃复欲滓秽太清耶又曰荀鸣鹤陆士龙二人俱㑹张茂先坐共语陆曰云间陆士龙荀曰日下荀鸣鹤陆曰既开青云覩白雉何不张尔弓彀尔矢荀荅曰本谓是云龙骙骙乃是山鹿野麋兽微弩强是以𤼵迟沈约宋书曰何承天除着作郎年时已老诸佐郎并名家年少荀伯子嘲之常唿为嬭母承天曰卿当云凤皇将九子嬭母何言邪又曰刘义綦封营道侯凡鄙无识始兴王濬谓义基曰陆士衡诗曰营道无烈心其意若何义綦荅曰下官初不识士衡何忽见苦诗晋李充嘲友人诗曰同好齐欢爱缠绵一何深子既识我情我亦知子心燕婉歴年歳和乐如瑟琴良辰不我俱中濶似商参尔隔北山阳我分南川隂嘉㑹㒺克从积思安可任目想妍丽姿耳存清媚音修昼兴永念遥夜独悲吟逝将寻行役言别涕沾襟愿示降玉趾一顾重千金客难汉东方朔荅客难曰苏秦张仪一当万乗之主而身都卿相之位泽及后世今子大夫修先王之术慕圣主之义自以为智能海内无双则可谓博闻辨智矣然悉力尽忠以事圣帝旷日持久官不过侍郎位不过执㦸意者尚有遗行耶东方先生仰而应曰苏秦张仪之时周室大壊诸侯不朝力政争权相擒以兵得士者强失士者亡故説得行焉身处尊位今则不然圣帝流徳天下震慴诸侯宾服安于覆盂动犹运掌贤不肖何以异哉尊天之道顺地之理物无不得其所故绥之则安动之则苦尊之则为将卑之则为虏抗之则在青云之上抑之则在深渊之下虽欲尽节効情安知前后使苏秦张仪与仆并生于今之世曾不得掌故安敢望侍郎乎汉扬雄解嘲曰客嘲扬子曰吾闻上世之士人纲人纪析人之珪儋人之爵纡青拖紫朱丹其毂今吾子幸得遭盛明之世处不讳之朝歴金门上玉堂有日矣曾不能画一竒出一策上説人主下谈公卿顾默而作太𤣥五千文深者入黄泉髙者出苍天大者入无间然位不过侍郎擢才给事黄门扬子笑而应之曰客徒欲朱丹吾毂不知一跌将赤吾之族也往者周网解结羣鹿争佚士亡常君国亡定臣得士者富失士者贫今大汉左东海右渠搜前番禺后椒涂散以礼乐风以诗书天下之士雷动而云合鱼鳞杂袭咸营于八区家家自以为稷契人人自以为臯陶戴纚垂缨而谈者皆以为阿衡五尺童子羞比晏婴与夷吾旦握权则为卿相夕失势则为匹夫譬若江湖之涯渤海之岛乗鴈集不为之多双凫飞不为之少向使上世之士处乎今世策非甲科行非孝亷举非方正又安得金紫且吾闻之也攫拏者亡默默者存位极者宗危自守者身全是故知𤣥知默守道之极爰清爰静游神之廷惟寂惟漠守徳之宅世异事变人道不殊彼我易时未知何如故有造萧何律于唐虞之世则谬矣有作叔孙通仪于夏殷之时则惑矣有建娄敬之策于成周之世则悖矣有谈范蔡之説于金张许史之间则狂矣夫萧规而曹随留侯画策陈平出竒功若泰山响若阺頽虽其人之胆智哉亦㑹其时之可为也故为可为于可为之时则从为不可为于不可为之时则凶后汉班固宾戏曰太上有立徳其次有立功是以圣哲治世栖栖遑遑孔席不㬉墨突不黔由此言之取舍者昔人之上务着作者前烈之余事耳今吾子幸游帝王之世躬带绂冕之服卒不能摅首尾奋翼鳞使见之者景骇闻之者响震徒枕经籍纡体衡门潜神默记亘以年歳然而器不贾于当时用不效于一世虽持辩如涛波摛藻如春华犹无益于殿最也主人曰若賔之言斯所谓见势利之华闇道徳之实守突奥之荧烛未仰天庭而覩白日也曩者王涂芜秽周失其驭侯伯方轨战国横骛当此之时搦朽磨钝铅刀皆能一㫁商鞅挟三术以钻孝公李斯奋时务而要始皇彼皆蹑风尘之㑹履颠沛之势朝为荣华夕而憔悴福不盈眦祸溢于世且功不可以虗成名不可以伪立韩设辩而徼君吕行诈以贾国説难既遵其身乃囚秦货既贵厥宗亦坠方今大汉洒扫羣秽夷险芟荒廓帝纮恢皇纲基隆于羲农规广于黄唐其君天下也炎之如日威之如神函之如海养之如春譬犹夫草木之殖山林鱼鸟之毓川泽叅天地而施化岂云人事之厚薄哉賔曰若夫鞅斯之伦既闻命矣敢问上古之士处身行道辅世成名可述于后者默而已乎主人曰何为其然也昔者咎繇谟虞箕子访周言通帝王谋合圣神殷説梦𤼵于傅巖周望兆动于渭濵皆俟命而神交匪词言之所信故能建必然之册展无穷之勲也若乃牙旷清耳于管絃离娄眇目于毫末逢蒙絶技于弧矢班输㩁巧于斧斤仆亦不任厠技于彼列故宻迩自娯于斯文后汉崔骃达㫖曰往者扬雄设言客有难𤣥之尚白应以战国之士若范蔡邹衍垂衅相倾诳曜诸侯以干浊世之宠或人亦有覩我之澹泊故比方昔问以难余余略依前训以报焉或説已曰今子韬韥六经服膺道术歴世而游髙谈有日然下不歩卿相之庭上不登王公之门进不党于赞已退不渎于庸人独师友道徳合符囊真盖髙树靡隂独木不林随时之宜道贵从凡荅曰有是乎茍欲免吾以世路不知其跌而失吾之度也昔尧含威而臯陶谟髙祖叹而子房虑祸不散而曹绛奋结不解而陈平权及策合道从克乱弭冲乃将铭昆吾之冶勒景㐮之钟今圣上之育斯民也朴以皇质彫以唐文六合怡怡比屋为仁夫君子非不欲仕也耻夸毗以求举非不欲室也恶登坛而搂处呌唿衒鬻悬旌自表非随和之寳也曝智曜世固以干禄非仲尼之道也后汉崔寔荅讥曰客有讥夫人之享天爵而应睿哲也必将振民毓徳弭难济时故或阶媵以纳説或桎梏而不辞或击角以自衒或养老以待期及其规合策从勲绩克章拨乱夷险九合一匡圣人大寳唯斯为光今子游精太清潜思九𤣥励节缥霄抗志浮云口愿甘而尝苦身乐逸而长勤志求贵而永卑情好富而困贫慕容名而失厚思虑劳乎形神荅曰子徒休彼绣衣不知嘉遁之独肥也且麟隠于遐荒不纡机穽之路凤皇翔于寥廓故节髙而可慕李斯奋激果失其度胥种遂功身乃无处观夫人之进趍也不揣已而干禄不揆时而要㑹或遭否而不遇或智小而谋大纤芒毫末祸亟无外荣速激电辱必弥世故曰爱饵衔钩悔在鸾刀披文食豢乃启其毛若夫守恬履静澹尔无求沉緍濬壑栖息髙邱虽无炎炎之乐亦无灼灼之忧余窃嘉兹庶遵厥猷后汉蔡邕释诲曰务世公子诲于华颠胡老曰今夫子生清穆之世禀醇和之器覃思典籍韫韥六经安贫乐贱与世无营曾不能登天庭叙彞伦扫六合之秽慝清宇宙之埃尘小子惑焉胡老曰若公子所谓覩暧昩之利而忘昭晰之害专必成之功而忽蹉跌之败者已于是智者骋诈辩者驰説武夫奋略战士讲鋭电骇风驰雾散云披连衡者六印磊落合从者骈组流离据巧蹈机以忘其危夫花离蒂而萎条去干而枯女冶容而淫士背道而辜人毁其满神疾其邪利端始萌害渐亦芽贪夫殉财夸者死权瞻仰世事体躁心烦暝谦盈之効迷损益之数骋驽骀于修路慕麒麟而增驱卑俯乎外戚之门乞助乎近贵之誉愿荣未副从而颠踣九河盈溢非一曲所防带甲百万非一勇所抗今子责疋夫以清宇宙庸可以水旱而累尧汤乎是以君子推微逹着寻端究绪履霜知氷践露知暑魏陈琳应讥曰客有讥余者云闻君子动作周旋无所茍而已矣今主君钟隂阳之美总贤圣之风固非世人所能及遭豺狼肆虐社稷陨倾既不能抗节服义与主存亡而背枉违难耀兹武功徒独震檏山东剥落元元结疑本朝假拒羣姦使已蒙噂沓之谤而他人受讨贼之勲捐功弃力以徳取怨今贱文徳而贵武勇任权谲而背旧章无乃非至徳之纯美而有阙于后人哉主人曰是何言也夫兵之设亦久矣所以威不轨而惩滛慝也夫申鸣违父乐羊食子季友鸩兄周公戮弟犹忍而行之王事所不得已也而况将避谗慝之嫌弃社稷之难爱暂劳之民忘永康之乐此庸夫犹所不为何有冠世之士哉昔洪水滔天汎滥中国伯禹躬之过门而不入率万方之民致力乎沟洫及至箫韶九成百兽率舞垂拱无为而天下晏如夫岂前好勤而后媮乐乎盖以彼劳求斯逸也夫世治责人以礼世乱则考人以功斯各一时之宜故有论战阵之权于清庙之堂者狂矣陈俎豆之器于城濮之墟者则悖矣是以逹人君子必相时以立功必揆宜以处事孝灵既䘮妭官放祸栋臣残酷宫室焚火主君乃芟凶族夷恶丑荡涤朝姦清澄守职也既乃卓为封虵幽鸩帝后强以暴国非力所讨违而去之宜也是故天赞人和无思不至用能合师百万若运诸掌者义也今主君以寛宏为宇仁义为庐若地之载如天之帱故当其闻管籥之声则恐民之病也见羽旄之美则惧士之劳也察稼穑之不时则推民之匮也临台观之崇髙则恤役之病也是以虚心恭已取人之谟辟四门广谏路贵谠言贱巧伪虑不专行功不擅美咨事若不及求諐恐不闻用能使贤智者尽其策勇敢者竭其身故举无遗阙而风烈宿宣也艺文类聚卷二十五艺文类聚卷二十六钦定四库全书艺文类聚卷二十六唐欧阳询撰人部十言志尚书曰诗言志礼记曰志之所至诗亦至焉诗之所至乐亦至焉毛诗序曰诗者志之所之也在心为志𤼵言为诗论语曰颜渊季路侍子曰盍各言尔志子路曰愿车马衣轻裘与朋友共敝之而无憾颜回曰愿无伐善无施劳子路曰愿闻子之志子曰老者安之朋友信之少者懐之又子曰饭䟽食饮水曲肱而枕之乐亦在其中矣不义而富且贵于我如浮云又曰叶公问孔子于子路子路不对子曰女奚不曰其为人也发愤忘食乐以忘忧不知老之将至云尔又曰子路曾晢冉有公西华侍坐子曰居则曰不吾知也如或知尔则何以哉子路率尔而对曰千乘之国摄乎大国之间加之以师旅因之以饥馑由也为之比及三年可使有勇且知方也夫子哂之求尔何如对曰方六七十如五六十求也为之比及三年可使足民如其礼乐以俟君子赤尔何如对曰非曰能之愿学焉宗庙之事如㑹同端章甫愿为小相焉㸃尔何如鼔瑟希铿尔舎瑟而作对曰异乎三子者之撰子曰何伤乎亦各言其志也曰暮春者春服既成冠者五六人童子六七人浴乎沂风乎舞雩咏而归夫子喟然叹曰吾与㸃也家语曰孔子北游登于农山之上子路子贡颜回侍侧孔子四望喟然而叹曰于此致思无所不至矣二三子各言其志吾将择焉子路进曰愿得白羽若月赤羽若日钟鼔之音上振于天旌旗缤纷下蟠于地由当一队而敌之搴旗执馘惟由能之使夫二子从我焉夫子曰勇哉子贡曰赐愿使齐楚合战两垒相当旗鼔相望埃尘连接促刃交兵赐着缟衣白冠陈説其间推论利害二国释患唯赐能之使夫二子从我焉夫子曰辩哉颜回曰回闻薰莸不同器而藏尧桀不共国而治以类异也回愿得明王圣主而相之敷其五教遵之礼乐使城郭不修沟洫不越铸兵刃为农器放牛马于原薮室家无怨旷之思千载无战鬬之患则由无所施其勇而赐无所用其辩矣夫子懔然曰美哉徳也不伤财不害民不繁辞则颜氏之子有焉孝经钩命决曰孔子曰吾志在春秋行在孝经以春秋属商以孝经属参史记曰陈尝与人佣耕辍耕于垄上怅恨久之曰茍富贵无相忘佣者笑而应之曰若为佣耕何富贵乎太息曰嗟乎燕雀安知鸿鹄之志哉汉扬雄自叙曰雄为人简易佚宕黙而好深湛之思清浄无为少嗜慾不汲汲于富贵不戚戚于贫贱不修亷隅以徼名当世无担石之储晏如也自有大度非圣哲之书不好也非其意虽富贵不事也东观汉记初光武适新野闻隂后美心悦之后至长安见执金吾甚盛因叹曰仕宦当作执金吾娶妻当得隂丽华后汉书马少游谓其从兄援曰士生一世但取衣食裁足乘下泽车御欵段马守坟墓乡里称善人斯可矣又曰冯衍有大志不戚戚于贫贱常慷慨叹曰衍少事名贤经厯显位懐金垂紫竭节奉使不求茍得常有凌云之志三公之贵千金之富不得其愿不槩于懐贫而不衰贱而不恨年虽疲曳犹庶㡬名贤之风脩道徳于幽㝠之路以终身名为后世法又曰班超字仲叔家贫佣书以供养久乃投笔而叹曰大丈夫无他志略犹当如傅子介张骞立功异域以取封侯安能久事笔砚间乎又曰梁竦字敬叔自负其才郁郁不得其意登山逺望叹息曰大丈夫生当封侯死当庙食如不然闲居足以养志诗书足以自娱州郡之职但劳人耳又曰仲长统字公理常欲卜居清旷以乐其志曰濯清水追凉风钩游鲤弋高鸿不受当世之责永保性命之期则可以凌云霄出宇宙之外矣张璠汉纪曰孔融拜大中大夫虽居家失势賔客日满其门爱才乐士常若不足每叹曰坐上賔常满尊中酒不空吾无忧矣吴书曰郑泉博学有竒姿而性嗜酒闲居每曰愿得美酒满五百斛船以四时甘肥置两头反覆没饮之惫即住而啖肴膳酒有升斗减随即益之不亦快乎晋中兴书曰毕卓为吏部郎常谓人曰右手持酒杯左手持蟹螯拍浮酒池中便足了一生诗魏陈思王曹植诗曰庆云未时兴云龙潜作鱼神鸾失其俦还从燕雀居阮籍咏懐诗曰天地烟煴元精代序清阳曜灵和气容与于赤帝朝伊衡作辅才非允文器非经武适彼沅湘託介渔父优哉游哉爰居爰处又曰月明星稀天高地寒啸歌伤懐独寐寤言临觞拊膺对食忘飡世无萱草令我哀叹又曰河上有丈人纬萧弃明珠甘彼藜藿食乐是蓬蒿庐岂效缤纷子良马骋轻舆朝生衢路旁夕瘗横街隅歌笑不终宴俛仰复欷歔鉴兹二三者愤懑从此舒又幽兰不可佩朱草为谁荣修竹隠山隂射干临增城又曰驾言发魏都南向望吹台箫管有遗音梁王安在哉战士食糟糠贤者处蒿莱歌舞曲未终秦兵复已来又曰木槿荣丘墓煌煌有光色白日頽林中翩翩零路侧蟋蟀吟户牖蟪蛄鸣荆棘蜉蝣玩三朝采采循羽翼又曰一日复一日一夕复一晨容色改平常精魂自飘沦临觞多哀楚思我故情人对酒不能言悽怆懐酸辛又曰鸿鹄相随飞随飞适荒裔双翮临长风须臾万里逝朝飡琅玕实夕宿丹山际託身青云中网罗不能制岂与乡曲士携手共言誓又曰鷽鸠飞桑榆海鸟运天池岂不识宏大羽翼不相宜招摇安可翔不若栖树枝下集蓬蒿间上游园囿篱但尔亦自足用子为追随又曰嘉树下成蹊东园桃与李秋风吹飞藿零落从此始繁华有憔悴堂上生荆把又曰天马出西北由来从东道春秋非有託富贵焉常保清露被臯兰凝霜霑野草又曰平生少年时轻薄好絃歌西游咸阳中赵李相经过娱乐未终极白日忽蹉跎驱马复来归反顾望三河黄金百镒尽资用常苦多北临太行道失路将如何又曰步出上东门北望首阳岑下有採薇士上有嘉树林良辰在何许凝霜霑衣襟寒风振山冈𤣥云起重隂鸣雁飞南征鶗鴂发哀音素质游商声悽怆伤我心又曰昔年十四五志尚好诗书被褐懐珠玉颜闵相与期开轩临四野登髙望所思丘墓蔽山冈万世同一时千秋百嵗后荣名安所之又曰徘徊逢池上还顾望大梁渌水扬洪波旷野渀茫茫又曰宁与燕雀翔不随黄鹄飞黄鹄游四海中路将安归又曰北里多竒舞濮上有微音轻薄闲游子俯仰乍浮沈焉见王子乔乘云翔邓林独有延年术可用慰我心又曰南国有佳人容华若桃李朝游江北岸夕宿潇湘沚时俗薄朱颜谁为𤼵皓齿又曰夜中不能寐起坐弹鸣琴薄帷鉴明月清风吹我襟孤鸿号外野翔鸟归北林徘徊将何见忧思独伤心晋傅𤣥杂诗曰门夜微风起明月照高台清响唿不应𤣥景招不来厨人进藿茹有酒不盈杯安贫福所与富贵为祸媒金玉虽高堂于我贱蒿莱晋张翰诗曰暮春和气应白日照园林青条若总翠黄花如散金荣与壮俱去贱与老相寻又东邻有一树三纪栽可拱无花复无实亭亭云中竦隟禽不为巢短翮莫肯任又忽有一飞鸟五色杂英华一鸣衆鸟至再鸣衆鸟罗长鸣摇羽翼百鸟互相和晋张协诗曰瓴甋夸玙璠鱼目笑明月不见郢中歌能否居然别阳春无和者巴人皆下节又曰此乡非吾地此郭非吾城折冲樽俎间制胜在两楹巧迟不足称拙速乃垂名宋谢灵运忆山中诗曰採菱调易急江南歌不缓楚人心昔絶越客肠今断断絶虽殊念俱为归虑款又曰韩亡子房奋秦帝鲁连耻本自江海人忠义感君子宋谢恵连诗曰夕坐苦多虑行歌践闺中房栊引倾月步檐结春风宋鲍照杂诗曰十五讽诗书篇翰靡不通弱冠㕘多士飞步游春宫侧覩君子论预见古人风两説穷舌端五车摧笔锋羞当白璧贶耻受聊城功晚节从世务乘障逺和戎解珮袭犀渠卷帙奉卢弓始愿力不及安知命不终齐谢朓冬绪羁懐诗曰去国懐丘园入逺滞城阙寒灯耿宵梦清镜悲晓发风草不留霜氷池共如月梁江淹效阮公诗曰嵗暮懐感伤中夕弄清琴戾戾曙风急团团明月隂愁云出北山宿鸟惊东林谁谓人道旷忧慨自相寻宁知霜雪后独见松柏心又曰十五学诗书颜华常美好不逐世间人鬬鸡东郊道富贵如浮云金玉不为寳一旦鶗鴂鸣严霜被劲草志气多感失泣下霑懐抱又曰夕云映西山蟋蟀吟桑梓零落被百草秋风吹桃李君子懐苦心感慨不能止驾言逺行游驱马清河涘寒暑更进退金石有终始光色俯仰间英艳难久恃梁吴均咏懐诗曰仆本报恩人走马救东秦黄龙暗迢递青泥寒苦辛野战劔锋尽攻城才智贫唯余一死在留持赠主人又曰元淑势位卑长卿宦情寡二顷且营田三钱聊饮马悬风白云上挂月青山下心中欲有言未得忘言者周庾信咏懐诗曰步兵未饮酒中散未弹琴萧索无贞气昏昏有欲心涸鲋常思水惊飞每失林风云能变色松竹且悲喑由来不得意何必徃长岑又曰无闷无不闷有待何可待昏昏如坐雾漫漫疑行海千年水未清一代人先改昔説东陵侯唯见𤓰园在又曰畴昔国士遇生平知己恩直言殊可吐宁知炭欲吞一顾重尺璧千金轻一言悲伤刘孺子悽怆史皇孙无因同武骑归守灞陵园又曰周王逢郑忿楚后值秦寃梯冲已鹤列冀马忽云屯武安檐瓦振昆阳勐兽奔流星夕照境烽火夜烧原古狱饶寃气空亭多枉魂天道或可问微子不忍言又曰萧条亭鄣逺悽怆风尘多关门临白狄城影入黄河秋风别苏武寒水送荆轲唯言气盖世晨起帐中歌隋颜之推古意诗曰十五好诗书二十弹冠仕楚王赐颜色出入章华里作赋凌屈原读书夸左史数从明月䜩或侍朝云祀登山摘紫芝泛江採緑芷歌舞未终曲风尘闇天起吴师破九龙秦兵割千里狐兔穴宗庙霜露霑朝市璧入邯郸宫劔去襄城水不获殉陵墓独生良足耻悯悯思旧都恻恻懐君子白髪窥明镜忧伤没余齿又曰寳珠出东国美玉产南荆隋侯曜我色卞氏飞吾声已加明称物复饰夜光名骊龙旦夕骇白虹朝暮生华彩烛兼乘价直距连城常悲黄雀起每畏灵蛟迎千刃安可舍一毁难复营昔为时所重今为时所轻愿与浊泥㑹思将垢石并归真川岳下抱润潜其荣赋后汉冯衍显志赋曰冯子以大人之徳不碌碌如玉硌硌如石风兴云蒸一龙一蛇合道翺翔与时变化夫岂守一节哉上陇坂腾高冈游精宇宙流目八纮𦕈然有思凌云之意乃作赋自广命篇曰显志云间嵗𤼵春百卉含英甲子之朝兮汩吾西征发轸新丰兮徘徊镐京凌飞廉而太息登平阳而懐伤悲世俗之险阨哀好恶之无常弃衡石而意量兮随风波而飞扬陟九嵕而临嶻嶭聴泾渭之波声嵗忽忽而日迈兮夀冉冉而不与耻功业之无成兮赴原野而穷处陟陇山以踰望𦕈然览于八荒风波飘其并兴兮情惆怅而増伤览天地之幽奥兮统万物之维纲究隂阳之变化兮昭五徳之精光髙吾冠之岌岌兮长吾珮之洋洋饮六醴之清液食五芝之茂英嘉孔丘之知命兮大老耼之贵荣𤣥徳与道其孰能宝名与身其孰亲后汉班固幽通赋曰系髙顼之𤣥胄兮氏中叶之炳灵飘凯风而蝉蜕兮雄翔野以飏声皇十纪而鸿渐兮有羽仪于上京魂焭焭与神交兮精诚发于宵寐梦登山而廻眺兮觌幽人之髣髴惟天地之无穷兮鲜民生之晦在纷屯邅与蹇连兮何艰多而智寡昔卫叔之御昆兮昆为寇而丧予管弯弧欲毙雠兮雠作后而成已变化故而相诡兮孰云豫其终始雍造怨而先赏兮丁繇恵而被戮栗取弔于由吉兮王膺庆于所慼叛廻宂其若兹兮北叟颇识其倚伏宣曹兴于下梦兮鲁卫名谥于铭谣妣聆哌而刻石兮许相理而鞠条道混成而自然兮术同源而分流所贵圣人之至论兮顺天性而断谊物有欲而不居兮亦有恶而不避三仁殊而一致兮夷恵异而齐声木偃息以藩魏兮申重茧而存荆纪焚躬以卫上兮皓頥志而弗倾俟草木之区别兮茍能实其必荣要没世而不朽乃先民之所程观天网之纮覆兮实匪谌而相训谟先圣之大猷兮亦邻徳而助信虞韶美而仪凤兮孔忘味于千载素文信而底麟兮汉賔祚于异代魏陈王曹植𤣥畅赋曰夫富者非财也贵者非寳也或有轻爵禄而重荣声者或有授性命以殉功名者是以孔老异㫖杨墨殊义聊作斯赋名曰𤣥畅夫何希世之大人罄天壤而作皇该仁圣之上义据神位以统方补五帝之漏目缀三代之维纲侥余生之倖禄遘九二之嘉祥上同契于稷卨降合颕于伊望思荐寳以继佩怨和璞之始镌思黄钟以协律怨伶䕫之不存考所圗之莫合怅藴结而延伫志鹏举以补天蹶青云而奋羽舎余驷而改驾任中才之展御望前轨而致策顾后乘而安驱匪逞迈之短脩取全真而保素𢎞道徳而为宇筑无怨以作藩播慈恵以为圃耕柔顺以为田不媿景而慙魄信乐天之何欲逸千载而流声超贵黎而度俗又幽思赋曰倚髙台之曲嵎处幽僻之闲深望翔云之悠悠羌朝霁而夕隂顾秋华之零落感嵗暮而伤心观跃鱼于南沼聆鸣鹤乎北林搦素笔而慷慨扬大雅之哀吟仰清风以叹息寄予思于悲絃信有心而在逺重登高以临川何余心之烦错宁翰墨之能𫝊魏刘桢遂志赋曰幸遇明后因志东倾披此丰草乃命小生生之小矣何兹云当牧马于路役车低昂怆恨恻切我独西行去峻溪之鸿洞观日月于朝阳释丛棘之余刺践槚林之柔芳皦玉粲以曜目荣日华以舒光信此山之多灵何神分之煌煌聊且游观周厯髙岑仰攀髙枝侧身遗隂磷磷䃹䃹以广其心伊天皇之树叶必结根于仁方梢吴夷于东隅掣叛臣乎南荆戢干戈于内库我马絷而不行扬洪恩于无涯聴颂声之洋洋四㝢莫以无为𤣥道穆以普将翼儁乂于上列退仄陋于下场袭初服之芜薉託蓬庐以游翔岂放言而云尔乃旦夕之可忘魏丁仪厉志诗曰览前志而博观求余心之所安虽疲驽而才弱敢舎力而不攀懿躬稼之克在贱善射而陨残羡首阳之遗誉憎千驷之余讪宗舎藏之伟节薄鼎角之自干嘉法言之令扬悼説难之丧韩凿登险之败绩顾清道以自闲瞻亢龙而惧进退广志于伐檀虽徳厚而祚卑犹不忘于盘桓薰以芬香而自烧兔亦取毙于豪翰援大雅以为戒眺龚胜而自叹嗟世俗之参差将未审乎好恶咸随情而与议固真伪以纷错秽杯盂之周用令瑚琏以抗阁恨骡驴之进庭屛骐骥于沟壑疾青蝇之染白悲小弁之靡託恶晨妇之蒙厚痛三代之见薄惟受性之朴拙亮未达乎测度顾钟子之既没牙辍絃而不作敦三思之弥愤动循墻之兹恪勉夕改以补朝履日新而晦昨魏韦鋋叙志赋曰𦙍鸿烈之末流蒙祖考之余徳奉过庭之明训纳微躬于轨则勉四民之耕耘遂能辩乎菽麦自弱冠而立朝无匡时之异才每寤寐以叹息思损已而降阶遭大魏之革命罔羣士于行职虽固陋之无用犹收録而序饰厯文武于机衡拥大珰于帝侧随伦侪以按牒乃剖符而封殖顾仪服而增愤心夕惕以愧恧蒙圣皇之宏恩过待罪于卿士奏朝请于朔望恭禋享于郊祀念余年之冉冉忽一过其如驰微竒功以佐时徒旷官其何为匪逊让之足殉信神气之稍衰将诉诚于明后乞骸骨而告归晋夏侯惇懐思赋曰何天地之悠长悼人生之短浅思纵慾以求欢茍抑沈以避免嗟圣王之制作所以贵夫善善信循道以从法何世路之屯蹇始絜操以迄今每适道而靡违思典言以摄事弗履过而循非恒战战以矜慄杜秽衅而防微歛规节以践迹冀天鉴之佑诚勤恭肃以端厉常苦心而劳形桑榆淹其薄没既白首而无成世务多故吾固甘夫无为名不足以为尚空劳秽以自卑永无事以安神故幸殁之无知晋枣据表志赋曰据忝职门下在帏幄之末与羣士斜齐登玉陛待日月久矣出为冀州刺史犬马恋主既有微情且志之所存不能无言因而赋之曰过承嘉恵擢身泰晨俯蹑丹墀仰承三辰当乐夏之颽南蒙朱阳之和仁接鸣鸾之垂翼因神虬之光鳞浮𦕈末之质济吾身于天津邈卢敖之所涉阶多士之遗尘登九垓之虚轨觌汗漫之威神情飘飘而凌云意髣髴于真人扶摇薄于悬圃增城欎以嵳峩被羽衣之飞飞握若蕙之芳华蹈糺纷之絶轨攀大椿之踈柯意翘翘而慕逺思濯髪于天波悲落叶之思条情恋恋于昊苍懐圣徳之𢎞施情惨切而内伤感有莘之媵臣愿致主于陶唐晋潘尼懐退赋曰伊畴昔之懐愤思天飞以逺迹望循涂而投轨遡翔风以理翮冀云雾之可凭希天路之开辟何时愿之多违奄就羇以服役困吴坂之峻岨畏盐车之严荚嗟游处之弗遇奚郁悒之难任背宇宙之寥廓罗网罟之重深常屛气以歛迹焉游豫以娱心傅释板以亮殷望投竿而相姬穷独善以全质达兼利以济时耼安志于柱史由抗迹于嵩箕理殊涂而同归虽百虑其何思敢因虚以託谈遂逡廵而造辞晋傅咸申懐赋曰何天施之𢎞普厠瓦砾于琼瑛备东宫之妙选奉储君之圣明穆穆清禁济济羣英鸾翔凤集羽仪上京芬芳并发我秽其馨徳音光宣我累厥声岂伊不媿顾影慙形虽自百于殒越惧恩隆而命轻命既轻而才下谅无补于明时塞贤哲之显路而尘损之日滋匪躭荣而忘替实结恋之有违忍厚颜于寮类甘获戾而受讥不悟皇恩之弥崇授大县乎近畿畿云近而防逺情眷眷而含悲悲恻兼懐忧虑实深雍可南面千载晞心微微小子斯之莫任莫斯之任求仁在我将反初服毕志训雅尽乌鸟之至情竭欢敬于膝下进抗䟽以归诚退抽簮而脂车庻所乞之克从永收迹于蓬芦晋曹摅述志赋曰慕浮云以抗操躭箪食之自娱羡首阳之皎节叹南山之高疏哀夫差之溷惑咏楚懐之失图悲伍员之沉悴痛屈平之无辜嘉沮溺之隠约羡接舆之狂歌顾大雅之先智纬明哲之所经微见机而遂逝比舎生而亲名道殊涂而同归要踰世而并荣舜拘忤于焚廪孔憷惕于陈匡纷迍蹇之若斯何遭运之可常情怳惚以回迷梦乘云而飞飏驾麟凤之靡靡截龙旂之洋洋周九州而骋目登四岳而永望承圣喆而砥砺奋羽仪而翺翔被兰戺之芳华带钟山之玉英饰吾冠之岌岌美吾珮之玲玲悲盛衰之逓处情悠悠以纡结揽萱草以掩泪曾一欢而九咽晋陆机遂志赋曰昔崔篆作诗以明道述志而冯衍又作显志赋班固作幽通赋皆相依倣焉张衡思𤣥蔡邕𤣥表张叔哀系此前世之可得言者也崔氏简而有情显志壮而泛滥哀系俗而时靡𤣥表雅而微素思𤣥精练而和恵欲丽前人而优游清典漏幽通矣班生彬彬切而不绞哀而不怨矣崔蔡冲虚温敏雅人之属也衍抑扬顿挫怨之徒也岂亦穷达异事而声为情变乎余备託作者之末聊复用心焉武定鼎于洛汭胡受罪于汝坟繇鸣凤于百祀启敬仲乎方震茍天光之所照岂舜族其必陈厌禋祀于故墟飨禴祭于东邻祢八叶而松茂舞九韶乎降神系姜叟于海曲表沧流以逺震仰前踪之绵邈岂孤人之能胄匪世禄之敢懐伤兹堂之不构理或暌而后合道有夷而弗顺傅栖巖而神交伊荷鼎以自进萧绸缪于丰沛故攀龙而先跃陈倾覆于楚魏亦凌霄以自濯伍被刑而服剑魏和戎而拥乐彼殊涂而并致此同川而偏溺祸无景而易逢福有时而难学惟万物之运动虽纷糺而相袭随性类以曲成故圆行而方立要信心而委命援前修以自呈拟遗迹于成轨咏新曲于故声任穷达以逝止亦进仕而退耕庻斯言之不渝挹耿介以成名又懐土赋曰余去家渐久懐土弥笃方思之殷何物不感曲街委巷罔不兴咏水泉草木咸足悲焉故述斯赋背故都之沃衍适新邑之丘墟遵黄川以葺宇被苍林而卜居悼孤生之已晏恨亲没之何速排虚房而永念想遗尘其如玉𦕈绵邈而莫觏徒伫立其焉属感亡景于存物惋隤年于拱木悲顾盼而有余思俯仰而自足留兹情于江介寄瘁貌于海曲玩通川以悠想抚归涂而踯躅伊踯躅之徒勤惨归途之良难愍栖鸟于南枝弔离禽于别山念庭树以悟懐忆路草以解颜甘堇荼于饴茈纬萧艾其如兰神何寝而不梦形何兴而不言梁元帝𤣥览赋曰嵗次㫋蒙月建司空变蕤賔之吕扇广莫之风萧子褰帷九水作牧三宫乃盱衡而言曰唯天为大唯尧则之唯地为厚唯王国之粤羲皇之握镜实乃神而乃圣陈六聨于八则𢎞九职于三令惟天纵于副后踰启诵而为首既论儒而肃成复断狱于长夀尔其湘水之东即我龟蒙魏正元而分邑吴太平而定中镇鳞山之崔嵬傍龙迹而穹窿将游目于五湖夕结览于姑苏临阊门之跨水耸重阙而开都观泉亭之涌波窟巍巍而峩峩张素盖而萦洲屿驰白马而赴江沲登舜桥而延首假禹井而淹留御史之牀犹在督䕶之门不修详夫皇王爰处本无定所尧都平阳舜在冀方商王居亳成周卜洛故知黄旗紫盖域中为大天地之所合风云之所㑹爰八命而建旟诚非亲而勿居应鸣鞞于龙角覆缇幕于熊车经钓台而高迈过鄂渚而西浮变青门之三袭为黄尘之一丘临章华而留眄见旧楚之悽凉试极目乎千里何春心之可伤其渚宫也夹江带阡布濩井田通逵交迸高门接连人腰水心之剑家给火耕之田尔乃树之榛栗椅桐梓漆三巴黄甘千户朱橘矧髙晏于城隅驻五马而踟蹰乃有青琴碧玉绛树緑珠西河王豹东野绵驹兰釭夕燃合璧斜天照流风之廻雪映出水之初莲奉信珪而入朝驱骏驷而乘轺既总司于戍旅亦兼饰于丰绍㓜坟籍以自娱迄方今而不渝云气芝英之简悬针倒薤之书拟河献之留真希淳于之席珍临秋水之至乐登春台而自欣凿户牖而长望混木鴈而兼陈嗟今来而古徃聊絶笔于获麟又言志赋曰天文既表人文可观知负扆之未易信握镜之云难差立极而补天騐璧合而珠连有庖牺之八索称朱襄之五絃闻夏王之铸鼎重农皇之播田虽车轨之未同亶弥媿于栋隆戮封豕于海内斩长狄于区中懐宿昔之玙璠并来游于兔园悲元瑜之已逝叹灵光之独存想延宾于北阁因直酒于南轩闻莺鸣而懐友聴长笛其何言夙有尚于清静叨再入于郢鄢东窥文命之穴南望洪崖之井遂抚运而登庸谬垂旒而卷领虽有愧于前英每求衣于未明召司烜而照夜观执珪而满庭诚虽休以勿休寔㫖酒之忘忧絶何杨之妙舞废绵驹之善讴彼知止与知足复何营而何欲柱何用于黄金案宁劳于青玉尔乃髙步北园用荡嚣烦桂偃蹇而临栋石穹隆而架门对灌木之修耸观激水之飞奔涧不风而自响天无云而昼昏闻宾鸿之夜飞想过沛而霑衣况登楼而作赋望淮海而思归书汉司马迁报任安书曰仆亦尝厠下大夫之列陪奉外廷末议不以此时引维纲尽思虑今已亏形为扫除之𨽻在阘茸之中乃欲仰首伸眉论列是非不亦轻朝廷羞当世之士邪仆与李陵俱居门下素非相善也趋舎异路未尝衔杯酒接殷勤之余欢今举事一不当而全躯保妻子之臣随而媒蘖其短仆诚私心痛之且李陵提步卒不满五千深践戎马之地矢尽道穷救兵不至士卒死伤如积然陵一唿劳军士卒无不起张空拳冒白刃北向争死敌者愚以为李陵素与士大夫絶甘分少能得人之死力虽古名将不过也身虽陷败亦足以暴于天下也适㑹召问即以此指推言陵之功欲以广主上之意塞睚眦之辞未能尽明明主不晓以为仆沮贰师而为李陵游説遂下于理奉拳拳之忠终不自列交游莫救视左右亲近不为一言身非木石独与法吏为伍深幽囹圄之中谁可告愬者此真少卿所亲见仆行事岂不然乎且夫臧获婢妾犹能引决况仆之不得已乎所以隠忍茍活身幽粪土之中而不辞者鄙没世而文采不表于后世也古者富贵而名磨灭不可胜记唯倜傥非常之人称焉盖西伯拘而演周易仲尼厄而作春秋屈原放逐乃赋离骚左丘失明厥有国语孙子膑脚兵法修列不韦迁蜀世𫝊吕览韩非囚秦説难孤愤诗三百篇大抵贤圣发愤之所为作也仆窃不逊近自託于无能之辞网罗天下放失旧闻略考其行事综其终始稽其成败兴壊之纪欲以究天地之际通古今之变成一家之言惜其不成是以就极刑而无愠色仆诚已着此书藏之名山𫝊之其人通邑大都则仆偿前辱之责虽万被戮岂有悔哉然此可为智者道难为俗人言也汉杨恽报孙㑹宗书曰恽家方隆盛时乘朱轮者十人位在列卿爵为通侯总领从官与闻政事曾不能以此时有所建明以宣徳化已负窃位素餐之责久矣懐禄贪势不能自退遂遭变故横被口语身幽北阙妻子满狱当此之时自以夷灭不足以塞责岂意得全首领复奉先人之丘墓乎伏惟圣主之恩不可胜量君子游道乐以忘忧小人全躯悦以忘罪窃自念过已大矣行已亏矣长为农夫以没世矣是故身率妻子戮力耕桑灌田治产以给公上不意当复用此为讥议也田家作苦嵗时伏腊烹羊炰羔斗酒自劳家本秦也能为秦声妇赵女也雅善鼓瑟奴婢歌者数人酒后耳热仰天抚缶而唿乌乌其诗曰田彼南山芜秽不治种豆一顷落而为萁人生行乐耳须富贵何时是日也拂衣而起奋袖低昂顿足起舞诚淫荒无度不知其不可也恽幸有余禄方籴贱贩贵逐什一之利下流之人衆毁所归不寒而慄虽雅知恽者犹随风而靡尚何称誉之有道不同不相为谋今子尚安得以卿大夫之制而责仆哉魏文帝与吴质书曰季重无恙涂路虽局官守有限愿言之懐良不可任足下所治僻左书问致简益用增劳每念南皮之游诚不可忘既妙思六经逍遥百氏弹琴间设终以博奕高谈娯心哀筝顺耳驰骋北场旅食南馆浮甘𤓰于清泉沈朱李于寒水白日既匿继以朗月同乘共载以游后园舆轮徐动宾从无声清风夜起悲笳微吟乐徃哀来怆然伤懐余顾而言斯乐难常足下之徒咸以为然今果分别各在一方元瑜长逝化为异物每一念至何时可言方今蕤宾纪时景风扇物天意和暖衆果具繁时驾而遨游北遵河曲从者鸣笳以启路文学託于后车节同时异物是人非我劳如何又曰昔日游处行则连舆立则接席何曾须㬰相失每至觞酌流行丝竹并奏酒酣耳热仰而赋诗当此之时忽然不自知乐也何图数年之间零落略尽言之伤心顷撰其遗文都为一集观其姓名已为鬼箓追思昔游犹在心目而此诸子化为粪壤可复道哉厯览诸子之文对之抆泪既痛逝者行自念也年行已长大所懐万端时有所虑至乃通夕不暝志意何时复类徃昔邪已成老翁但未白头耳魏陈王曹植与吴质书曰前日虽因常调得为宻坐虽宴饮弥日其于别逺㑹稀不尽其劳积也若夫觞酌凌波于前笳箫𤼵音于后足下鹰扬其体凤翔虎视谓萧曹不足俦卫霍不足侔也左顾右盼谓若无人岂若吾子之壮志哉过屠门而大嚼虽不得肉实且快意当斯之时愿举太山以为肉倾东海以为酒伐云梦之竹以为笛斩泗滨之梓以为筝食若填巨壑饮若灌漏巵其乐固难量岂非大丈夫之乐哉然日不我与曜灵急节面有逸景之速别有参商之濶思抑六龙之首顿义和之辔折若木之华闭蒙汜之谷天路髙邈良无由縁魏吴质答太子书曰奉读手命追亡虑存恩哀之隆形于文墨日月冉冉嵗不我与昔侍左右厠坐衆贤出有微行之游入有管絃之欢置酒乐饮赋诗称夀自谓可终始相保并骋材力効节明主何意数年之间死䘮略尽臣独何徳以堪久长徐陈刘应才学所着诚如来命惜其不遂可谓痛切凡此数子于雍容侍从实其人也若乃邉境有虞羣下鼎沸军书辏至羽檄交驰于彼诸贤非其任矣徃者孝武之世文章为盛若东方朔枚臯之徒不能持论即阮陈之流也其唯严助夀王与闻政事然皆不慎其身善谋于国卒以败亡臣窃耻之至于司马长卿称疾避事以着撰为务则徐生庻㡬焉而今各逝已为异物又答陈思王曹植书曰信到奉所恵贶发函伸纸是何文采之巨丽而慰喻之绸缪乎夫登东岳者然后知衆山之迤逦也奉至尊者然后知百里之卑微也身贱犬马徳轻鸿毛至乃厯𤣥关排金门升玉堂伏櫺槛于前殿临曲池而行觞既威仪亏替言辞漏泄虽侍平原养士之懿愧无毛遂耀颕之才深蒙薛公折节之礼而无冯谖三窟之效屡获信陵虚左之徳又无侯生可述之美凡此数者乃质之所以愤积于胸襟懐眷而悁邑者也若追前宴谓之未究欲倾海为酒并山为肴伐竹云梦斩梓泗濵然后极雅意尽欢情信公子之壮观非鄙人之所庻㡬也若质之志实在所天思投印释黻朝夕侍坐钻仲父之遗训览老氏之要言对清酤而不酌抑嘉肴而不享使西施出帷嫫母侍侧斯盛徳之所蹈明哲之所保也若乃近者之观实荡鄙心秦筝发徽二八迭奏埙箫激于华屋灵鼓动于座右耳嘈嘈而无闻情踊跃于鞍马谓可北慑肃慎使贡其楛矢南震百越使献其白雉又况权备夫何足视乎还治风采所着观省英玮实赋颂之宗作者之师表也晋羊祜与从弟书曰吾以布衣忝荷重任每以尸素为愧大命既隆唯江南未夷此人臣之责是以不量所能毕力吴㑹当凭朝廷之威頼士大夫之谋以余克之举除万世之患年已朽老既定邉事当有角巾东路还归乡里于坟墓侧为容棺之墟假日视息思与后生味道此吾之至愿也以凡才而居重位何能不惧盈满以责邪疏广吾师也圣主明恕当不夺微志尔晋刘琨荅卢谌书曰书及诗备辛酸之苦言畅经通之逺㫖执玩反覆不能释手慨然以悲欢然以喜昔在少壮未尝检括逺咏老庄之齐物近嘉阮生之放旷怪厚薄何由而生哀乐何由而至自顷诪张困于逆乱国破家亡亲友凋残块然独处愧愤云集负杖行吟则百忧俱至时复相与举觞对膝破涕为笑推终身之积惨求数刻之暂欢譬由疾疹弥年而欲以丸销之耳夫才生于世而世实须才和氏之璧焉得独曜于郢握夜光之珠无縁得玩于随掌天下之寳固当与天下共之但离索之日不能不以怅恨尔齐谢朏与王俭书曰夫所贵天下之士者何其上则閟景山壑凌气风霞次则投缗舍筑郁为上佐次则服秦楚而辞其功振燕魏而逃其赏凡此数辈皆英懿之士也自兹已降参差万绪或迹着明晦或才兼默语若桓谭之褰俗冯衍之忤时北海之凝峭中散之峻絶率以方寸之情丧不訾之徳盖无取焉若相如之爱奇任节伟长之淹粹𢎞逺乐广融通裴楷夷淡彼四贤者并纯神絶景徇物伤意其慕之而未可以言但心之所暗咫尺千里志之所符沧洲暧然揣而论之寔山河之不肖者也梁简文帝荅徐摛书曰山涛有云东官养徳而已但今与古殊时有监抚之务竟不能黜邪进善少助国章献可替否仰禆圣政以此慙惶无忘夕惕驱驰五岭在戎十年险阻艰难备更之矣观夫全躯具臣刀笔小吏未尝识山川之形势介胄之勤劳细民之疾苦风俗之嗜好高阁之间可来髙门之地徒重玉馔罗前黄金在握足訾粟斯容与自憙亦复言轩羲以来一人而已使人见此良足长叹梁王僧孺与何逊书曰昔李叟入秦梁生适越犹懐恨怅且或吟谣况岐路之日将离严网辞无可怜罪有不测所以握手恋恋离别珍重弟爱同郭李淫淫承睫吾犹抗手分背羞学妇人顾实不肖文质无所抵盖困在衣食廹于饥寒非有竒才絶略髙谈吐一言可以匡俗振民动一议可以固邦兴国全璧归赵飞矢投燕偃息藩魏甘卧安郢脑日逐髄月支拥十万而横行提五千而深入将能执珪裂壤功勒景钟锦绣为衣朱丹被毂斯盖大丈夫之志非吾曹之所能及除旧布新清晷方旦抱乐衔图讼讴有主一旦陪武帐仰文㮰备耼佚之柱下充严朱之席上入班九棘出専千里未有蹑景追风奔骤之若此者也盖基薄墻髙涂遥力踬司𨽻懔懔思得应弦譬县厨之兽如离缴之鸟将充庖鼎以饵鹰鹯虽事异鑚皮文非次骨犹复因兹舌杪成此笔端幸圣王纡好生之施解网祝禽下车泣罪所谓还魄斗极追风奉高盖士无贤不肖在朝见嫉女无美恶入宫见妬外无奔走之友内无彊近之亲是以媾市之徒随相媒蘖一朝捐弃以快怨者之心吁可悲矣盖先贵后贱古富今贫李流所以𤼵此哀音雍门所以和其悲曲又廹以严秋杀气万物多悲长夜展转百忧俱至况复露铺草色风揺树影寒虫夕叫含轻重而同悲秋叶晚伤杂黄紫而俱坠悲夫岂复得与二三士友抗首接膝履足差肩摛绮縠之清文谈布夷之至道唯吴慿之遇夏馥范式之值孔嵩愍其留质怜此行乞尔又答江琰书曰猥恵嘉音用蠲疾首𤼵函伸纸朗若披云等嶰谷之清音比洞庭之高曲辞则美矣而拟其非伦譬享海鸟以醇醪嘉膳栖林狖以崇楹曾拱茍非其实立有惊怖况复以一离诉弃賔实漼然岂复能使一笥可轻八厨斯引且登清汉乍弃黄污望影析支争涂再楫其或蹲林卧石借卉班荆不过田畯野老渔父樵客酌醴焚枯呜呜相劳羮藜含糗果然满腹宁有幡旗贵客车马大宾献书尽先贤之徳作颂罄前皇之美岂不俯拾青紫坐享大夫况复咏髙梧而赋修竹背清淮而游长苑留东阁以从容登石室而髙视岂与夫身没名陨同年而共毁誉哉艺文类聚卷二十六艺文类聚卷二十七钦定四库全书艺文类聚卷二十七唐欧阳询撰人部十一行旅尔雅曰征迈行也易曰天行健又曰牝马地类行地无疆又曰利有攸徃毛诗曰周大夫行役过故宗庙宫室尽为禾黍彷徨而不忍去行迈靡靡中心摇摇又曰周公东征三年而归我徂东山慆慆不归我来自东零雨其蒙又曰我行其野芃芃其麦又曰恵而好我携手同行又曰行道迟迟中心有违尚书曰嵗二月东廵狩至于岱宗五月南廵狩至于南岳八月西廵狩至于西岳十有一月北廵狩至于北岳左氏传曰不有居者谁守社稷不有行者谁扞牧圉又曰先王北征五年嵗袭其祥祥习乃行又曰行李之徃来共其资粮屝屦其可也又曰凡公行告于宗庙反行饮至舎爵策勲焉礼也又曰君行师从卿行旅从又曰昔周穆王欲肆其心周行天下将皆必有车辙马迹焉礼记曰行则有随立则有序行则无随则乱于行庄子曰黄帝将见大隗于具茨之山方明为驭昌㝢参乘于襄城之野七圣皆迷适遇牧马童子问涂焉又曰黄帝游乎赤水之池登于崑崙之丘又曰适百里者宿舂粮适千里者三月聚粮家语曰齐人归女乐鲁君观之三日不朝孔子遂行穆天子传曰天子北征絶漳水西征賔于王母天子觞西王母瑶池之上史记曰禹乗四载随山刋木山行乘泥行乘橇陆行乘车水行乘舟又曰老子居周久之见周之衰乃遂去关关令尹喜曰子将隠矣喜与老子俱之流沙之西又曰秦始皇至云梦望祀虞舜于九疑浮江下观丹阳至钱塘临浙江上㑹稽祭大禹望于南海傍海北至琅琊汉书曰武帝行幸雍遂北出萧关厯独鹿鸣泽自代而还又曰行幸至甘泉宫宾礼外国客又行幸东海获赤鴈又武帝南廵至盛唐祀虞帝于九疑祭天柱山自浔阳浮江斩蛟江中遂北至琅邪傍海而还所过名山大川又曰张骞为郎募使月支匈奴留之十余年骞持汉节不失西走大宛抵康居傅至大月支王从月支至大夏穷河源广地万里九译致殊俗威徳遍于四海诗古诗曰驱车逺行役悠悠涉长道四顾何茫茫东风揺百草所遇无故物焉得不速老魏文帝诗曰漫漫秋夜长烈烈北风凉展转不能寐披衣起彷徉俯视清水波仰㸔明月光郁郁多愁思绵绵思故乡愿飞安得翼欲济河无梁又于明律作诗曰遥遥山上亭皎皎云间星逺望使心懐游子恋所生驱车岀北门遥望河阳城魏陈王曹植杂诗曰悠悠逺行客去家千余里出亦无所之入亦无所止浮云翳日光悲风动地起又曰游鱼潜渌水翔鸾薄天飞始出严霜结今来白露稀魏阮瑀诗曰临川多悲风秋日苦清凉客子易为戚感此用哀伤揽衣起踯躅上观心与房三星守故次明月未收光鸡鸣当何时朝晨尚未央还坐长叹息忧心安可忘又曰我行自凛秋季冬乃来归置酒髙堂上友朋集光辉念当复离别涉路险且夷思虑益惆怅泪下霑裳衣晋王讃诗曰朔风动秋草邉马有归心昔徃仓庚鸣今来蟋蟀吟人情懐旧乡客鸟思故林晋张协诗曰述职投邉城羁束戎旅间下车如昨日望舒三五圆流波恋旧浦行云思故山晋陆机赴洛诗曰总辔登长路呜咽辞宻亲借问子何为世网婴我身永叹遵北渚遗思结南津又曰逺游越山川山川脩且广振策涉崇丘按辔遵平莽夕息抱景寐朝徂衔思徃又尸乡亭诗曰东游观巩洛逍遥丘墓间秋草蔓长柯寒木入云烟发轸有夙宴思驾无愚贤晋湛方生帆入南湖诗曰彭蠡纪三江庐岳主衆阜白沙浄川路青松蔚巖首此水何时流此山何时有人运互推迁兹器独长久悠悠宇宙中古今迭先后又还都帆诗曰髙岳万丈峻长湖千里清白沙穷年洁林松冬夏青水无暂停流木有千载贞寤言赋新诗忽忘羇客情晋成公绥诗曰洋洋熊耳流巍巍伊阙山髙冈碣崔嵬双阜夹长川素石何磷磷水禽何翩翩逺涉许颍路顾思邈绵绵郁陶懐所亲引领情缅然宋陶濳赴假还江陵夜行涂口作诗曰闲居三十载遂与尘事𠖇诗书敦夙好园林无俗情叩枻新秋月临流别友生凉风起将夕夜景湛虚明宋谢灵运入东道路诗曰整驾辞金门命旅惟诘朝懐居顾归云指涂泝行飇属值清明节荣华感和韶陵隰繁緑把墟囿粲红桃鷕鷕翚方雊纎纎麦垂苗隠轸邑里宻绵邈江海辽满目皆古事心赏贵所高鲁连谢千金延州权去朝行路既经见愿言寄吟谣又之郡发都诗曰述职期兰署理棹变金素秋岸沉夕隂火昊团朝露辛苦谁为情游子值頽暮生幸休明时亲蒙英达顾空班赵氏璧徒乖魏王瓠从来渐二纪始得傍归路将穷山海迹永絶赏心悟又发石首城诗曰白珪尚可磨斯言易为缁虽抱中孚爻犹劳贝锦诗寸心若不亮微命察如丝日月垂光景成贷遂兼兹出宿薄京畿晨装抟曾飔重经平生别再与朋知辞故山日已逺风波岂还时遥遥万里帆茫茫终何之钦圣若旦暮懐贤亦凄其皎皎明发心不为嵗寒欺又七里瀬诗曰孤客伤逝湍徒旅苦奔峭石浅水潺湲日落山照曜又初徃新安桐庐口诗曰感节良已深懐古亦云思不有千里棹孰伸百代意既及泠风善又即秋水駃江山共开旷云日相照媚景夕羣物清对玩咸可憙又夜发石关亭诗曰随山踰千里浮谿将十夕鸟归息舟楫星䦨命行役亭亭晓月映冷冷朝露滴又彭蠡口诗曰春晚緑野秀巖高白云屯千念集日夜万感盈朝昏攀崖照石镜牵叶入松门又初发入南城诗曰弄波不辍手玩景岂停目虽未登云峰且以欢水宿又徃临川郡发石头城诗曰越海陵三山游湘厯九疑钦圣若旦暮懐贤亦凄其宋颜延之北使至洛诗曰振楫发吴州秣马陵楚山涂出梁宋郊道由周郑间前登阳城路旦夕望三川伊洛絶津济台馆无尺椽空阶多巢穴城阙生云烟宋鲍照还都道中诗曰昨夜宿南陵今旦入芦洲客行惜日月崩波不可留侵星赴早路毕景逐前俦登舻眺淮甸掩泣望荆州絶目尽平原时见逺烟浮又从临海王西镇发新亭诗曰客行有苦乐但问客何行攀龙不待翼附骥絶尘𠖇梁珪分楚牧羽鹢指全荆狐兔懐窟志犬马恋主情又登黄鹤坼诗曰适郢无东辕过夏有西浮三崖隠丹隥九𣲖引苍流泪竹感湘别荆珠懐汉游又还都在路诗曰夕听江上波逺极千里目寒烟警穷谿爽气起乔木又至竹里诗曰复涧𨼆松声重崖伏云色君子树令名细人効命力不见长波水清浊俱不息齐刘绘入琵琶崃望积布矶诗曰江山信多美此地最为神以兹峯石丽重在芳树春照烂虹蜺杂交错锦绣陈却瞻了非向前观已复新翠微上亏景青莎下拂津齐谢朓和刘绘琵琶崃望积布矶诗曰昔余侍君子厯此游荆汉山川隔旧赏朋僚多雨散惆怅懐昔践髣髴得殊观頳紫共彬駮云锦相凌乱又晚登三山望京邑诗曰灞涘望长安河阳视京县白日丽飞甍参差皆可见余霞散成绮澄江静如练喧鸟覆春洲杂英满芳甸又休沐重还道中诗曰还邛歌赋似休汝车骑非霸池不可别伊川难重违汀葭稍靡靡江叶复依依田鹄逺相叫沙鸠忽争飞云端楚山见林表吴岫微嵗华春有酒初服偃郊扉齐孔稚珪旦发青林诗曰孤征越清江游子悲路长二旬倐已满三千渺未央草杂今古色巖留冬夏霜寄懐中山旧举酒莫相忘齐刘瑱上湘度琵琶矶诗曰兹山挺异萼孤起秀云中陂池激楚浪纷糺絶宛风烟峰晦如昼寒水清若空颉颃鸥舞白流乱叶飞红梁简文帝经琵琶崃诗曰百岭相迂蔽千崖共隠天横峰时碍水斜岸或通川梁孝元帝经巴陵行部伍诗曰涉江望行旅金钲问綵游水际含天色虹光入浪浮柳条恒拂岸花气尽燻舟丛林多故社单戍有危楼梁范云述行诗曰振策出燕代驱车背朔并翩翩朱盖转萧萧良马鸣梁刘孝绰还渡浙江诗曰季秋弦望后轻寒朝夕殊商人泣纨扇客子梦罗襦忧方自难遣况复阻川隅日暮愁云合绕树噪寒乌蒙漠江烟上苍茫沙屿芜解缆辞东越接舳鹜西徂悬帆似驰骥飞棹若惊凫言归游侠窟方从冠盖衢又夕逗繁昌浦诗曰日入江风静安波似天流暮烟生逺路夕鸟赴前洲又月半夜泊鹊尾诗曰客行三五夜息棹隠中洲月光随浪动山影逐波流梁刘孝仪帆渡吉阳洲诗曰扬帆乘浪华噪鼓扬风力近树倐而遐遥山俄已逼欲比惊龙掣将顿阳乌翼客行悲道逺唯须前路极梁刘孝威帆渡吉阳洲诗曰江潮凌晚急钲鼓候晨催幸息榜人唱聊望高帆开聨村倐忽尽循汀俄顷廻疑是傍洲退似觉前山来将与图南竞谁云劳泝洄梁江洪诗曰日没风光静逺山深无云潮落晚洲出浪罢沙成文挟琴上高岸望月弹明君去家未千里断絶悲离羣梁吴筠酬鲍畿诗曰振棹出江湄依依望九疑欲谒苍梧帝过问沅湘姬折荷缝作盖落羽纺成丝吾行别有意不为君道之又忆费昶诗曰皎皎日将上猎猎起微风山没清波内帆在浮云中直趣珠星北斜开碧海东故人若思我当念离根蓬又使庐陵诗曰怅然不自悟端忧坐漠漠风急雁毛断氷坚马迹落客子饥寒多江上衣装薄何当报恩罢驱车还北郭梁王僧孺中川长望诗曰长川杳难即四望四无极安流宁可值愤风方未息危帆渡中悬孤光岩下昃岸际树难辨云中鸟易识莫恨东复西谁知迂且直故乡相思者当春受颜色独写千行泪谁同万里忆梁何逊度连圻诗曰客子行行倦年光处处华石蒲生促节岩树落髙花又还度五洲诗曰睠言还九𣲖廻舻出五洲萧散烟霞晚清凄江汉秋沙汀暮寂寂芦岸夕脩脩又富阳浦口和朗上人诗曰客心愁日暮徙倚空望归山烟歛树色江水映霞辉独鹤凌风逝双凫出浪飞故乡千余里兹夕寒无衣梁虞骞寻沈剡夕至嵊亭诗曰命楫寻嘉㑹信次厯山原扪天上云糺礜石下雷奔澄潭冩度鸟空岭应鸣猨榜歌唱将夕商子处方昏梁王筠游望诗曰晨登黄马坡遥望白龙堆风威尽撩折路险车轮摧梁朱超泊巴陵诗曰月夜三江静云雾四邉收淤泥不通挽寒浦劣客舟廻风折长草轻氷断细流古村空烈树荒戍久无楼梁庾肩吾舟中寒望诗曰日暮敝凫舟曾氷合驶流雪照齐君履寒入楚王裘周王褒始发宿亭诗曰送人亭上别被马枥中嘶漠漠村烟起离离岭树齐落星侵晓没残月半山低又和赵王途中诗曰飘飘映车幕出没望连旗度云还翊阵廻风即送师崃路沙如月山峰石似眉村桃拂红粉岸柳被青丝锦城遥可望廻鞍念此诗周庾信将命使北始渡𤓰步江诗曰校尉始辞国楼船欲渡河輴轩临碛㟁旌节映江沱观涛想帷盖争长忆干戈虽同燕市泣犹听赵津歌又入彭城馆诗曰襄君前建国项氏昔稜威鶂飞伤楚战鸡鸣悲汉围年代殊氓俗风云更盛衰水流浮磬动山喧双翟飞夏余花欲尽秋尽燕将稀槐庭垂緑穂莲浦落红衣又诗曰飞蓬损腰带秋鬓落容颜寄言旧相识知余生入关陈隂铿和傅郎嵗暮还湘州诗曰苍茫嵗欲晚辛苦客方行大江静犹浪扁舟独且征棠枯綘叶尽芦冻白花轻戍人寒不望沙禽廻未惊湘波各深浅空轸念归情又晚泊五洲诗曰客行逢日暮结缆晚洲中戍楼因碪险村路入江穷水随云渡黑山带日归红遥然一柱观欲轻千里风又夜发诗曰夜江雾里濶新月逈中明熘唯识火惊凫但听声劳者时歌榜愁人数问更赋汉刘歆遂初赋曰歆好左氏春秋欲立于学官时诸儒不听歆乃移书太常责让深切为朝廷大臣所非求出补吏后徙五原太守志意不得经厯故晋之域感今思古遂作斯赋得𤣥武之嘉兆守五原之烽燧驰大行之岩防入天井之乔关望亭燧之皎皎飞旗帜之翩翩廻百里之无家路修逺之绵绵勒漳寒而固守奋武灵之精诚摅赵奢之策虑威谋完乎金城后汉班彪北征赋曰纷吾去此旧都兮騑迟迟以厯兹遂舒节以逺逝兮指安定以为期飞云雾之杳杳涉积雪之皑皑游子悲其故乡兮心怆悢以伤懐揽余涕之于邑兮哀生民之多故谅时运之所为兮永伊郁其谁诉后汉曹世叔妻班氏东征赋曰惟永初之有七兮余随子乎东征时孟春之吉日兮撰良辰而将行遂去故而就新兮志怆恨而懐悲明发曙而不寐心迟迟而有违乱曰君子之思必成文兮盍各言志慕古人兮后汉蔡邕述行赋曰余有行于京洛遘淫雨之经时涂迍邅其蹇连潦污滞而为灾聊𢎞虑以存古宣幽情而属词行游目以南望览太室之威灵顾大河于北垠覩河洛之始并牵陵阿以登降赴偃师而精勤壮田横之奉首义二士之夹坟魏崔琰述初赋曰琰性顽口讷至二十九粗关书传闻北海有郑徴君者当世名儒遂徃造焉道由齐都而作述初赋曰有郑氏之高训吾将徃乎发蒙洒余髪乎兰池振余珮于清风望髙宻以亟征戾衡门而造止觌游夏之峩峩聴大猷之篇记高洪崖之耿介羡安期之长生登川山以永望临洞浦之广溟左扬波于𤾉谷右濯岸于蒙汜运混元以升降与三光而终始蓬莱蔚其潜兴瀛壶崛以骈罗列金台之蹇产方玉阙之嵯峨晋陆机行思赋曰背洛浦之遥遥浮黄川之裔裔遵河曲以悠逺观通流之所㑹启石门而东萦沿汴渠其如带託飘风之习习冒沈云之蔼蔼商秋肃其𤼵节𤣥云霈而垂隂凉气凄其薄体零雨郁而下淫覩川禽之遵渚见山鸟之归林挥清波以濯羽翳緑叶而弄音行弥久而情劳涂愈近而思深羡品物以独感悲绸缪而在心嗟逝官之永久年荏苒而厯兹越河山而託景𦕈四载而逺期孰归宁之弗乐独抱感而弗怡又思归赋曰余以元康六年冬取急归而王师外征职典中兵与闻军政惧兵革未息宿愿有违懐归之思愤而成篇节运代序四气相催寒风肃杀白露霑衣嗟行迈之弥留感时逝而懐悲彼离思之在人恒戚戚而无欢悲縁情以自诱忧触物而生端昼辍食而发愤宵假寐而兴言羡归鸿以矫首挹谷风而如兰嵗靡靡而薄暮心悠悠而增楚风霏霏而入室响泠泠而愁予既遨游于川沚亦改驾乎山林伊我思之沈郁怆感物而增深叹随风而上逝涕承缨而下寻冀王事之暇豫庶归宁之有时候凉风而警策指孟冬而为期愿灵晖之促景相立表以望之晋潘岳西征赋曰嵗次𤣥枵月旅蕤賔潘子冯轼西征自京徂秦皇鉴揆余之忠诚俄令余以末班杖疲人于西夏擕老㓜而入关余乃越平乐过街邮秣马臯门税驾西周澡孝水而濯缨嘉善名而在兹登崤坂之威夷仰崇岭之嵯峨臯託坟于南陵文违风于北阿蹑函谷之重阻㸔天险之衿带迹诸侯之勇怯筭嬴氏之利害或开关以延敌竞遁逃而奔窜发阌乡而警䇿遡黄卷而济潼眺华岳之隂崖觌高掌之遗踪倦狭路之廹隘轨﨑岖以低仰蹈泰郊而始辟豁爽垲以宏壮黄壤千里沃野弥望华实芬敷桑麻条畅邪界囊斜右滨陇寳鸡前鸣甘泉后涌靣终南而背云阳跨平原而连嶓冢九嵕嶻嶭太一巃嵸吐清风之飂戾纳归云之郁蓊南有𤣥灞素浐汤井温谷北有清渭浊泾兰池周曲浸决郑白之渠漕引淮海之粟林茂有鄠之竹山挺蓝田之玉履犬戎之侵地疾幽后之诡惑举伪烽以沮衆淫嬖褒以纵慝军败戏水之上身死骊山之北异哉秦始皇之为君也倾天下以厚葬自开辟而未闻匠人劳而弗图俾生理以报勤外罹西楚之祸内受牧䜿之焚语曰行无礼必自及此非效欤干坤以有亲可久君子以厚徳载物夫汉高之兴也非徒聪明神武豁达大度而已乃实慎终追逺笃诚欵爱泽靡不渐恩无不逮率土且犹不遗而况于邻里乎而况于卿士乎于斯时也乃摹写旧丰制造新邑故社易置枌榆迁立街衢如一庭宇相袭浑鸡犬而乱放各识家而竞入籍含怒于鸿门沛跼蹐而来王范谋害而弗许隂授劔以约荘撛白刃以万舞危冬叶之待霜尔乃阶长乐登未央汎太液凌建章荣馺娑而欵骀盪轥枍诣而轹承光徘徊桂宫惆怅柏梁鷩雉雊于台陂狐兔窟于殿傍何黍苗之离离而予思之茫茫晋郭璞流寓赋曰戒鸡晨而星发至猗氏而方晓观屋落之隳残顾徂见乎丘枣嗟城池之不固何人物之希少越南山之高岭修焦丘之微路骇斯径之峻絶感王阳而增惧诘朝发于解池辰中曁乎河北思此县之旧名盖曩日之魏国咏诗人之流歌信风土之险刻背兹邑之逈逝何险难之多厯望陜城于南涯存虢氏之疆场实我姓之攸出邈有懐乎乃迹陟函谷之髙关壮斯势之险固过王城之丘墉想谷洛之合鬬恶王灵之壅流竒子乔之轻举游华辇而永懐乃凭轼以寓目思文公之所营盖成周之墟域晋张载叙行赋曰嵗大荒之孟夏余将徃乎蜀都脂轻车而秣马循路轨以西徂朝发轫于京宇兮夕予宿于谷洛践有周之旧墟丘荒以寥廓讃王孙于北门问九鼎于东郭寔公旦之所卜曷斯水之濆薄入函谷而长驱厯新安之卤阜行逶迤以登降涉二崤之重阻经嵚岑之险巇想姬文之避雨出潼关以廻逝仰华岳之崔嵬勤大禹之疏导豁龙门之洞开舎予车以步趾玩卉木之璀错翳青青之长松䕃肃肃之髙柞縁阻岑之絶崖蹈偏梁之悬阁石壁立以切天岌隗其欲落超阳平而越白水稍幽薆以廻深秉重峦之百层转木末于九岑浮云起于毂下零雨集于麓林上昭晰以清阳下杳㝠而昼隂闻山鸟之晨鸣聴𤣥猨之夜吟虽处者之所乐嗟寂寞而愁予心造剑门之崇关路盘曲以晻蔼山峥嵘以峻狭仰青天其如带兼习坎之重固形东隘以要害岂干坤之分域将隔絶乎内外晋袁宏东征赋曰惟吾生于末运託一叶于邓林顾微躯之𦕈𦕈若絶响之遗音壮公瑾之明达吐不世之竒策握百胜于崇朝靡云旗于赤壁三光一举而参分四海指麾而中隔过武昌而逍遥登樊山以流盼访遗老以证徃乃西鄂之旧县曩有吴之初基升员丘而豹变尔乃出桑洛㑹通川背彭泽靣长泉洲渚迢逓岫虚悬即云似水望水若天日月出乎波中云霓生乎浪间嗟我行之弥留跨晦朔之倐忽风褰林而萧瑟云出山而逢渤向孙氏之南面钻灵龟以相土模酆镐之制度冩河洛之规矩经始郛郭筑室葺宇金城万雉崇墉百堵君臣有章上下获叙所以能三分天下而有其文武到吴都以停舟览阖闾之余尘建修城以营郭引通流而发津逺矣吴徳旧邦惟新太伯被髪仲雍文身言偃以文学遗风季札以让国称仁高节显于华夏端委行乎海滨宋谢灵运归涂赋曰昔文章之士多作行旅赋或欣在观国或憷在斥徙或述职邦邑或羁役戎阵事由于外兴不自巳虽髙才可推求懐未惬今量分告退反身草泽经涂履运用感其心赋曰承百世之庆灵遇千载之优渥匪康衢之难践谅跬步之易局践寒暑以推换眷桑梓以缅邈禠簪带于穷城反巾褐于空谷果归期于愿言获素念于思乐于是舟人告办伫楫在川观鸟候风望景测圆背海向谿乘潮傍山悽悽送归愍愍告旋时旻秋之杪节天既髙而物衰云上腾而雁翔霜下沦而草腓舍隂漠之旧浦去阳景之芳蕤林承风而飘落水鉴月而含辉发青田之枉渚逗白岸之空亭路威夷而诡状山侧背而易形停余舟而淹留捜缙云之遗迹漾百里之清潭见千仞之孤石厯古今而长在经盛衰而不易宋鲍照游思赋曰云遥兮海冲上潮兮送风秋水兮架浦凉烟兮冒虹暮气起兮逺岸黑阳精灭兮天际红波茫茫兮无底山嵾嵾兮万重舍堂宇之宻亲坐江潭而为客对蒹葭之遂黄视零露之方白鸿晨惊以响湍泉夜下而鸣石瞻荆吴之逺山望邯郸之长陌塞风驰兮邉草飞胡沙起兮雁扬翮虽燕越之异心在禽鸟之同戚齐谢朓思归赋曰余菲薄以固陋受恩灵而不訾拖银黄之沃若剖金符之陆离舟未济而河广途方遥而马疲纷吾生之游薄弥一纪而厯兹自下车于江海涉青春而于是时睠崇茫而引领望大夏而长思离曲街之委陋犹寤寐而见之余乃眷言兴慕南眺犹然将整归辔愿受一廛考华城之直陌相洛浦之廻阡于是篱揷芳槿门拂长杨檐桃春𤼵忩竹夏凉晨露晞而草馥微风起而树香恒离居而嵗月痛销落而徒伤梁简文帝述羁赋曰奉明后之霑渥将逺述于荆楚叹云霞之窅漫对江山之遥阻是时孟夏首节雄风吹甸晚解缆乎乡津涕淫淫其若霰舟飘飘而转逺顾帝都而裁见逺山碧暮水红日既晏孰与同云嵳峩而出岫江摇漾而生风奉玺言而遄迈改余玉于江隈遵阳涂而中正轸悲心其若頽引领京邑瞻望弗逺恋逐云飞思随蓬转观江水之寂寥愿从流而东反又阻归赋曰观建国之皇王选能官于前古元帝慈而布教岂齐圣而作辅伊吾人之固陋宅璇汉而自通蹑九枝而耀景总六翮而抟风属𤣥玦之启异逢玉弩之相惊顿天罗于八表腾云驱于四溟发伏鼈之雄气耀策马之高星地迩朔场疆邻北极壠树饶风胡天少色上月斜临寒松遥直云向山而欲歛雁疲飞而不息何愁绪之交加岂树萱与折麻闻繁钲之韵氷聴流风之入笳终知客游之阻无解乡路之赊梁江淹待罪江南思北归赋曰惟江南兮邱墟经万里兮长芜带封狐兮比景连雄虺兮苍梧当青春而离散方仲秋而遂徂云清冷而多绪风萧条而无端猨之吟兮日光逈狖之啼兮月色寒况北州之贱士为炎上之流人共魍魉而相偶与蟏蛸而为邻秋露下兮㸃剑舄春苔生兮缀衣巾梁丘迟还林赋曰爰自京师言归旧岭今风古辙每动寸衷因事而书不觉成卷非谓为文聊记行途所经云尔太皥弭节祝融耸驾炎钟汎响青籥静吹丘子税辕畿路总舳川湄裭魂故岭结梦旧墀揆身世而载懐镜古今而兴辞騐难停于扬辙昭易改于墨丝匪追举而辩命岂适伊而问蓍担簦无白璧之想负书无黑豹之悲缆解山潮首顾京澨仰绛堞之纷廻与素津之容裔荃桡徃来芰盖经过依稀子陵之钓髣髴沧浪之歌出入风霞游息云露阶伺禽飞忩髙月度踟蹰七教徘徊五礼永翦带于关上长缉巾乎林底梁沈约愍涂赋曰结榜穷渚思临长屿情依旧越身经故楚彼长路之多端伊客心之无绪懽因循而易失悲由心而难拒此江海之信辽知余思之方阻日淹长浦风扫聨葭叠云凝愤广水腾华聴奔沸于洲屿望掩暧乎烟沙依云邉以知国极鸟道以瞻家免悽怆于羁离亦殷勤于行路叹余涂之屡蹇奚前芳之可慕梁张纉南征赋曰嵗次娵訾月惟中吕余谒帝于承明将述职于南楚忽中川而反顾懐旧乡而延伫泝金牛之迅渚覩灵涛之雄壮标素岭乎青壁葺頳文于翠障跳巨石以惊湍批冲岩而骇浪铲千寻之峭峯深万流之大壑隐日月以蔽亏抟风烟而廻薄崖映川而晃朗水腾光以倐烁下流湍而洊险上岑崟而将落于是近睇赭峯遥瞻鹊岸岛屿苍茫风霜萧散值时雨之新晴观百川之浩汗水泓澄以闇夕山参差而辨旦忽临睨于故乡聊江天其无畔独向风而舒情搴芳洲而谁玩于是千流共归万岭分状清江洗潮平湖夷畅翻光转彩出没摇漾岷山嶓冢悠逺寂寥青湓赤㟁控夕引潮界飞流于翠薄耿长虹于青霄若夫灌漭川涯曾潭水府游泳之所徃还喧鸣之所攅聚聆寡鹤之偏呌问孤鸿之慕侣在客行而多思独伤魂而悽楚陈沈炯魂归赋曰值天地之辐裂遭日月之雰虹去父母之邦国埋形影于胡戎絶君臣而辞骨肉蹐厚地而跼苍穹抱北思之胡马望南飞之夕鸿泣霑衿而杂露悲微吟而带风履峩峩之层氷靣飗飗之严霜去莫敖之所缢过临川之折轴矧今古之悲凉并攅心而霑袂渡狭石之欹危跨清津之幽咽雁虚弓而自殒猨呌子而肠裂厯江汉之逶迤及樊郡之参差望隆中之大宅映岘首之沉碑乃寻折而厯裔遂经秦而至洛觉髙蹈之清逺见风云之倐烁何武关之狭隘而汉祖之英雄山万重而仰云雾水百仞而冩蜿虹去青泥而踰白鹿越浐水而至青门长卿之赋可想邵平之迹不存咄嗟骊山之阜惆怅灞陵之园访轵道之长组拾蓝田之玙璠登未央之北阙望长乐之基址伊太后之所居筑旗亭而成市槐路郁以三条方涂阻而九轨观阡陌之遗踪实不乖于前史傍直城而北转临横门而左起泊泾泥之混浊盥渭渚之清波指咸阳而长望何李赵之经过息甘泉而避暑犹爽垲而清和至诚可以感鬼秉信可以祈天何精殒而魄散忽魂归而气旋解龙骖而见送走却驿于停𫝊出向来之大道及初入之山川爱绕朝之赠策报李陵之别篇泪未悲而自堕语有噎而无宣书宋鲍照与妹书曰吾自发寒雨而全行日少栈石星饭结荷水宿以今食时仅及大雷涂登千里日踰一辰去亲为客如何如何向因步顿慿观川陆遨神清渚流睇方曛东顾三洲之隔西眺九𣲖之分闚地门之絶景望天际之孤云南则积山万状争气负高含霞饮景参差代雄陵跨长陇前后相属带天有匝横地无穷东则砥原逺隰亡端靡际寒蓬夕卷古树云平旋风四起思鸟羣归静聴无闻极视不见北则陂池潜演湖泽脉通栖风之鸟水化之虫以智吞愚因彊捕小号噪惊聒纷牣其中西则廻江永指长波吞合滔滔何穷漫漫安竭左右青霭表里紫霄从岭而西气尽金光半山以下纯为黛色信可以神居帝郊镇控湘汉者也夕景欲沉晓雾将合孤鹤寒啸游鸿逺吟樵苏一叹舟子再泫诚足忧悲不可説也艺文类聚卷二十七艺文类聚卷二十八钦定四库全书艺文类聚卷二十八唐欧阳询撰人部十二游览家语曰孔子北游登农山子路子贡颜回侍孔子四望喟然叹曰二三子各言尔志穆天子传曰天子遂袭崑崙之丘游轩辕之宫眺望钟山之岭玩帝者之宝勒石王母之山纪迹𤣥圃之上乃取其嘉木艶草竒鸟怪兽玉石珍瑰之器重膏银烛之宝又曰天子北昇于舂山之上以望四野舂山是惟天下之髙山也天子五日观于舂山之上史记曰始皇三十七年上㑹稽山望于南海立石刻颂秦徳还过呉从江乘渡傍海上北至瑯琊又曰太史公登㑹稽山探禹穴登姑苏望五湖庄子曰庄子与惠子游濠梁之上庄子曰儵鱼出游从容是鱼乐也惠子曰子非鱼焉知鱼之乐也庄子曰子非我焉知吾不知鱼之乐也楚辞曰览兾州兮有余横四海兮焉穷又曰登崑崙兮四望心飞扬兮浩荡日将暮兮怅忘归遗极浦兮悟懐韩诗外传曰齐景公游于牛山而北望齐曰美哉国乎欝欝蓁蓁淮南子曰所谓乐者游云梦陟髙丘耳听九韶六茎口味煎熬芬芳驰骋夷道钓射鹔鹴之谓乐乎战国䇿曰昔楚王登彊台而望崇山左江右湖以临方湟其乐忘死说苑曰齐景公游海上乐之六月不归又曰楚昭王欲之荆台游司马子綦进谏曰荆台之游左洞庭之波右彭蠡之水南望猎山下临方淮其乐使人遗老而忘死新序曰晋平公游西河中流而叹曰嗟乎安得贤士与共此乐乎列女传曰楚昭王燕游蔡姬在左越姬参乗王亲乗驷以逐登附庄之台以望云梦之囿乃顾谓二女曰乐乎吾愿与子生若此世説曰过江诸人每暇日輙相要出新亭借卉饮宴周侯中坐而叹曰风景不殊举目有江河之异诗古诗曰青青陵上柏磊磊涧中石人生天地间忽如远行客驱车䇿驽马游戏宛与洛长衢罗夹巷王侯多第宅两宫遥相望双阙百余尺极宴娯心意戚戚何所廹魏文帝在孟津诗曰良辰启初节髙㑹构欢娯清歌发妙曲乐正奏笙竽曜灵忽西迈炎烛继望舒翊日浮黄河长驱旋邺都又铜雀台诗曰朝游髙台观夕宴华池隂大酋奉甘醪兽人献嘉禽齐倡发东舞秦筝奏西音飞鸟翻翔舞悲鸣集北林乐极哀情来惨恨摧肝心又于清河作诗曰方舟戏长水澹澹自浮沉絃歌发中流悲风漂余音魏王粲诗曰悠悠渉荒路靡靡我心愁四望无烟火但见林与丘城郭生榛棘蹊径无所由萑蒲竟广泽葭苇夹长流游客多悲伤泪下不可收朝入谯郡界旷然消人忧诗人美乐土虽客犹愿留又诗曰日暮游西园冀冩忧思情曲池扬素波列树敷丹荣上有特栖鸟懐春向我鸣又诗曰吉日简清时从君出西园方轨䇿良马并驱厉中原北临清漳渚西㸔栢杨山回翔游广囿逍遥波水间又诗曰列车息衆驾相伴绿水湄幽兰吐芳烈芙蓉发红晖百鸟何缤翻振翼羣相追投网引潜鲤强弩下髙飞白日已西迈欢乐忽忘归魏陈琳诗曰髙㑹时不娯覊客难为心慇懐从中发悲感激清音投觞罢欢坐逍遥歩长林萧萧山谷风黯黯天路隂惆怅忘旋反歔欷涕霑襟又诗曰节运时气舒秋风凉且清闲居心不娯驾言从友生翺翔戏长流逍遥登髙城东望㸔畴野廻顾览园庭嘉木凋绿叶芳草纎红荣骋哉日月逝年命将西倾建功不及时钟鼎何所铭收念还房寝慷慨咏坟经庶几及君在立徳垂功名晋陆机遨游出西城诗曰遨游出西城按辔循都邑逝物随节改时风肃且熠迁化有常然盛衰自相袭靡靡年时改苒苒老已及行矣勉良图使尔修名立晋枣据诗曰矫足登云阁相伴歩九华徙倚慿髙山仰攀桂树柯延首观神州廻睛眄曲阿芳林挺脩榦一嵗再三花何以济不朽嘘吸潄朝霞重巖吐神倾觞挹涌波恢恢大道闻人事足为多晋张载登成都白莬楼诗曰重城结曲阿飞宇起层区累栋出云表峣櫱临太虚髙轩启朱扉廻望畅八隅西瞻岷山岭嵳峩似荆巫蹲鸱蔽地生原隰殖嘉蔬虽遇尧汤世民食恒有余欝欝小城中岌岌百族居街术纷绮错髙甍夹长衢借问杨子舍想是长卿庐晋陆冲诗曰命驾遵长涂绵邈涂难寻我行一何艰山川阻且深洿泽无夷轨重峦有曾隂零雨淹中路𤣥云蔽髙岑俯悼孤行兽仰叹偏翔禽空谷回悲响流风漂哀音又诗曰肆观野原外放心希太和景岳造天汉丰林冐重阿清芬乗风㪚艶藻映渌波宋江夏王义㳟登景阳楼诗曰丹墀设金屏瑶榭陈玉牀温宫冬开燠清殿夏含霜弱蘂布遐馥轻叶振逺芳弥望少无际肆睇周华疆象阙对驰道飞亷瞩方塘邸寺送晖曜槐柳自成行通川溢轻舻长街盈方箱顾此爝火微胡颜厠天光又彭城戏马台集诗曰骋骛辞南京弭节憇东楚懿蕃重遐望兴言药僚侣于役未云淹时迁变溽暑眷恋江水流廻首独延伫宋袁淑登宣城郡诗曰怅焉讯旧老兹前乃楚居十代阙州记百祀絶方书宋颜延之罢郡还与张湘川登巴陵城楼诗曰江汉分楚望衡巫奠南服三湘沦洞庭七泽蔼荆牧悽矣自逺风伤哉千里目万古陈徃还百代劳起伏又登景阳楼诗曰风观要春景月树迎秋光㳂波被华若随山茂贞芳宋鲍照行乐至城东桥诗曰迅风首旦发平路寒飞尘扰扰游宦子营营市井民懐金近从利抚剑逺辞亲争知万里途各事百年身宋谢瞻游西池诗曰逍遥越郊肆愿言屡经过廻阡被陵阙髙台眺飞霞惠风荡繁囿白云屯曾阿褰裳顺兰沚徙倚引芳柯美人愆嵗月迟暮独如何宋谢灵运晚出西射堂诗曰歩出西掖门遥望城西岑连障叠巘崿青翠杳深沉晓霜枫叶丹夕曛岚气隂节徃慼不浅感来恨已深羁雌恋旧侣迷鸟懐故林含情尚劳爱如何离赏心抚镜华缁鬓揽带缓促衿安排徒空言幽独頼鸣琴又登池上楼诗曰殉禄反穷海卧痾对空林倾耳聆波澜举目眺岖初景革绪风新阳改故隂池塘生春草园柳变鸣禽索居易永久离羣难处心持操岂独古无闷徴于今又登江中孤屿诗曰江南倦歴览江北旷周旋懐新道转迥寻异景不延乱流趋正絶孤屿媚中川云日相晖映空水共澄鲜表灵物莫赏藴真谁为传又东山望海诗曰开春献初嵗白日出悠悠荡志将愉乐瞰海庶忘忧䇿马歩兰臯緤控息椒丘採蕙遵大薄搴若履长洲白华缟阳林紫虈晔春流非徒不弭忘览物情弥遒萱苏始无慰寂寞终可求又初往新安至桐庐口诗曰絺绤虽凄其授衣尚未至感节良已深怀古徒役思不有千里棹孰申百代意逺协尚子心遥得许生计既及泠风善又即秋水驶江山共闲旷云日相照媚景夕羣物清对玩咸可喜宋谢庄游豫章西山观洪崖井诗曰幽愿平生积野好嵗月弥舍簮神区外整褐灵乡垂林逺炎天隔山深白日亏游隂腾鹄岭飞清起鳯池隐暧松霞被容与涧烟移将遂丘中性结驾终在斯齐谢朓和徐勉出新林渚诗曰宛洛佳遨游春色满皇州结轸青郊路廻瞰沧江流日华川上动风光草际浮桃李成蹊径桑榆䕃道周又游东田诗曰戚戚苦无悰携手共行乐寻云陟累榭随山望菌阁逺树暧芊芊山烟纷漠漠鱼戏新荷动鸟散余花落不对芳春酒还望青山郭梁简文帝仰和卫尉新渝侯廵城口号诗曰帝景风雨中层阙烟霞浮玉署清余热金城含暮秋水光凌却敌槐影带重楼又薄晚逐凉北楼廻望诗曰平衢望如掌曾雉暧相连断云留去日长山减半天戏凫乗洑下渔舟冐浪前又大同八年秋九月诗曰大君重九节下辇上林中酒䦨嘉宴罢车骑各西东时余守西掖脂车归北宫车分独坐道扇拂冶城风落照壍中满浮烟槐外通长乐含初紫安榴拆晚红又大同九年秋七月诗曰髙楼辟左扇廻望依兰桡晚风䬙飏来落照参差好又登锦堂诗曰孙生酸枣寺王子枝江楼何如登石镜因闲犹豫游又应令诗曰蠡浦急兮川路长白云重兮出帝乡平原忽兮逺极目江甸阻兮覊心伤树庐岳兮髙且峻瞻派水兮去泱泱逺烟生兮含山势风散花兮传馨香临清波兮望石镜瞻鹤岭兮睇仙装望邦畿兮千里旷悲遥夜兮九廻肠顾龙楼兮不可见徒送目兮泪霑裳梁元帝出江陵县还诗曰游鱼迎浪上雊雉向林飞逺村云里出遥船天际归又诗曰朝出屠羊县夕反仲宣楼水满还侵岸沙尽稍开流又登江州百花亭懐荆楚诗曰目极才千里何由望楚津落花洒行路垂杨拂砌尘柳絮飘春雪荷珠漾水银试酌新春酒遥劝阳台人梁昭明太子示云麾弟诗曰白云飞兮江上阻北流分兮山风举山万仞兮多髙峯流九派兮饶江渚上岧嶤兮乃逼天云微蒙兮后兴雨实览厯兮此名地故遨游兮兹胜所尔登渉兮一长望理化顾兮忽忆予想玉颜兮在目中徒踟蹰兮增延伫梁沈约登髙望春诗曰登髙眺京洛街巷何纷纷廻首望长安城阙欝盘桓齐童蹑珠履赵女扬翠翰春风揺杂树葳蕤绿且丹寳瑟玫瑰柱金覉玳瑁鞍淹留宿下蔡置酒过上阑日出照钿黛风过动罗纨又秋晨覊怨望海思归诗曰分空临澥雾披逺望沧流八桂暧如畵三桑眇若浮烟极希丹水月表望青丘梁刘孝威登覆舟山望湖北诗曰紫川通太液丹岑聮少华堂皇更隐映松灌杂交加荇浦浮新叶渔舟绕落花浴童争浅岸漂女择平沙极望伤春日廻车空狭斜又出新林诗曰芒山眡洛邑函谷望秦京遥分承露掌逺见长安城故乡已可识游子必劳情雾罢前村见风息涌川平坐观暮潮落渐见夕烟生无由一羽化徒想风御轻梁刘孝标江州还入石头诗曰鼓枻浮大川延睇洛城观洛城何欝欝杳与云霄半前望苍龙门斜瞻白鹤馆槐垂御沟道柳缀金隄岸迅马晨风趋轻舆流水㪚髙歌梁尘下絙瑟荆禽乱我思江海游曽无朝市玩忽寄灵台宿空轸及关叹仲子入南楚伯鸾出东汉何能栖树枝取毙王孙弹梁萧子范东亭极望诗曰晚流稍东急暝景促西晖水鸟衔鱼望莲舟拂芰归郊原共起逺林野杂依菲从君採萝葛宁复想轻肥梁萧子晖应教使客春游诗曰上林㸔草色河桥望日晖洛阳城闭晚金鞍横路归梁萧子云落日郡西斋望海山诗曰渔舟暮出浦汉女採莲归夕云向山合水鸟望田飞蝉鸣早秋至蕙草无芳菲故隐天山北梦想日依依梁呉筠登钟山䜩集望西静坛诗曰客思何以缓春郊满初律登车陆离至骏骑差池出寳椀汎莲花珍杯食竹实才胜啇山四文髙竹林七复望子乔坛金绳藴绿帙风云生屋宇芝英被仙室方随鳯皇去悠然驾白日又迎栁呉兴道中诗曰团团日西靡客念已蹉跎长风倒危叶轻练网寒波白云光彩丽青松意气多所言饱恩徳忘我北山萝梁庾肩吾登城北望诗曰誓师屠六郡登城望九嵏山沉黄雾里地尽黑云中霜戈曜壠日哀笳断塞风又和卫尉新渝侯廵城口号诗曰维城寄右戚廵警属勤王南瞻通㶚㟁北眺指横芒入汉飞延阁临云出建章歩逐天津逺城随秋夜长露槐落金气风寮上新凉又暮逰山水赋韵得碛字应令诗曰余春属清夜西园恣游歴入径转金舆开桥通畵鹢细藤初上楥新流渐涵碛云峯没城柳电影开巖壁又和晋安主簿晚逐凉北楼廻望诗曰向夕纷喧屏追凉飞观中树影临城日牕含度水风遥天如接㟁逺帆似凌空陪文慙宋玉徒等侍兰宫梁王僧孺落日登髙诗曰慿髙且一望目极不能舍东北指青门西南见白社轸轸河梁上纷纷渭桥下争利亦争名驱车复驱马寕访蓬蒿人谁怜寂寞者又至牛渚忆魏少英诗曰枫林暧似畵沙㟁静如扫空笼望𤣥石廻斜见危岛绿草间游蜂青葭集轻鸨徘徊洞初月侵淫溃春涝非愿嵗物华徒用风光好梁王筠和卫新渝侯廵城诗曰阊阖暧已昏钩陈杳将暮栖乌城上反晚雀林中度阁道趋文昌禁兵连武库铜乌迎早风金掌承朝露罘罳分晓色睥睨生秋雾梁刘绥和晚日登楼诗曰所以登台榭正重接烟霞长虹触栏断归鸟避空斜俯巢窥暝宿临树摘髙花百雉时方晚九层光尚賖北周宗懔和嵗首寒望诗曰旅骑出平原钲铙遍野喧接里开都邑连车驻小门稻车廻故坞猎马转新村古碑空戴石山龛未上旛所言春不至未有桃花源北齐刘逖秋朝野望诗曰驻车慿险㟁飞葢厯平湖菊寒花稍发莲秋叶渐枯向浦低行鴈排空转噪乌若将君共赏何处减城隅陈隂铿和登百花亭懐荆楚诗曰江陵一柱观浔阳千里潮风烟望似接川路恨成遥落花轻未下飞丝断易飘藤长还依格荷生不避桥阳台可忆处惟有暮将朝又登武昌㟁望诗曰游人试歴览旧迹但邱墟巴水萦非字楚山断类书荒城髙仞落古柳细条疎烟芜遂若此当不为能居又和侯司空登楼望乡诗曰懐土临霞观思归想石门瞻云望鸟道对柳忆家园寒田获里静野日烧中昏信美今何益伤心自有源陈张正见游龙首城诗曰关外山川合城隅尘霞浮白云凝絶岭沧波间断洲四面观长薄千里眺平邱河津无桂树樽酒自淹留陈江总秋日登广州城南楼诗曰秋城韵晚笛危榭引清风逺气疑埋剑惊禽似避弓海树一邉出山云四面通野火初烟细新月半轮空塞外离羣鸟颜鬂早如蓬徒懐建业水复想洛阳宫不及孤飞鴈独在上林中赋后汉班彪游居赋曰夫何事于兾州聊託公以游居厯九土而观风亦慙人之所虞遂发轸于京洛临孟津而北厉想尚甫之威虞号苍兕而明誓既中流而叹息美周武之知性谋人神以动作享乌鱼之瑞命瞻淇澳之园林善绿竹之猗猗望常山之峩峩登北岳而髙游嘉孝武之干干亲饬躬于伯姬建封禅于岱宗瘗𤣥玉于此丘徧五岳与四渎观沧海以周流鄙臣恨不及事陪后乗之下僚今匹马之独征岂斯乐之足娯且休精于敝邑聊卒嵗以湏臾魏陈思王曹植节游赋曰览宫宇之显丽实大人之攸居建三台于前处飘飞陛以凌虚连云阁以逺径营观榭于城隅亢髙轩以逈眺縁云霓而结䟽仰西岳之崧岑临漳滏之清渠观靡靡而无终何眇眇而难殊亮灵后之所处非吾人之所庐于是仲春之月百卉丛生萋萋蔼蔼翠叶朱茎竹林青葱珍果含荣凯风发而时鸟讙微波动而水虫鸣感气运之和润乐时泽之有成遂乃浮素葢御骅骝命友生携同俦诵风人之所叹遂驾言而出游歩北园而驰骛庶翺翔以解忧望洪池之滉漾遂降集乎轻舟沉浮蚁于金罍行觞爵于好仇丝竹发而响厉悲风激于中流且容与以尽观聊永日而忘愁嗟羲和之奋䇿怨曜灵之无光念人生之不永若春日之微霜谅遗名之可纪信天命之无常愈志荡以淫游非经国之大纲罢曲宴而旋服遂言归乎旧房又感节赋曰携友生而游观尽賔主之所求登髙墉以永望兾销日以忘忧欣阳春之潜润乐时泽之惠休望候鴈之翔集想𤣥鸟之来游嗟征夫之长勤虽处逸而懐愁惧天河之一廻没我身乎长流岂吾乡之足顾恋祖宗之灵丘惟人生之忽过若凿石之未燿慕牛山之哀泣惧平仲之我笑折若华之翳日庶朱光之长炤愿寄躯于飞蓬乗阳风而逺飘亮吾志之不从乃拊心以叹息青云欝其西翔飞鸟翩而上匿欲纵体而从之哀予身之无翼大风隐其四起扬黄尘之𠖇𠖇野兽惊以求羣草木纷其扬英见游鱼之涔灂感流波之悲声内纡曲而潜结心怛惕以中惊匪荣徳之累身恐年命之早零慕归全之明义庶不沗乎所生魏杨修节游赋曰尔乃息偃暇豫携手同征游乎北园以娯以逞钦太皥之统气乐干坤之布灵诞烟煴之纯和百卉挺而滋生谷风习以顺时桡百物而有成行中林以彷徨玩竒树之抽英或素华而雪朗或红彩而发頳绿叶白蔕紫柯朱茎杨柳依依钟龙蔚青纷灼灼以舒葩芳馥馥以播馨嗟珍果之丛生每异类而絶形禀冲和以固植信能实而先荣于是廻旋详观目周意倦御于方舟载笑载言仰泝凉风俯濯纎腕极欢欣以从容乃升车而来反叹晋石崇思归叹曰登城隅兮临长江极望无涯兮思填胷鱼瀺灂兮鸟缤翻泽雉游袅兮戏中园秋风厉兮鸿鴈征蟋蟀嘈嘈兮晨夜鸣落叶飘兮枯枝竦百草零兮覆畦壠时光逝兮年易尽感彼嵗暮兮怅自愍廓覉旅兮滞野都愿御光风兮忽归徂惟金石兮幽且清林欝茂兮芳草盈𤣥泉流兮萦邱阜阁馆萧寥兮䕃丛柳吹长笛兮弹五絃髙歌凌云兮乐余年舒篇卷兮与圣谈释冕投绂兮希彭耼超逍遥兮絶尘埃福亦不至兮祸不来书魏应璩与满公琰书曰徒恨宴乐始酣白日倾夕骊驹就驾意不宣展追惟耿介迄于明发适欲遣书㑹承来命知诸君子复有漳渠之㑹西有伯阳之馆北有旷野之望髙榭翳朝云文禽蔽緑水沙场夷敞清风肃穆是京台之乐也得无流而不反乎适有事务湏自经营不获侍坐良増悒悒又与从弟君胄书曰间者北游喜欢无量登芒济河旷若发蒙风伯扫涂雨师洒道按辔清路周望山野亦既至止酌彼春酒接武茅茨凉过大厦肤寸肴修味踰方丈逍遥陂塘之上吟咏菀柳之下结春芳以崇珮折若华以翳日弋下髙云之鸟饵出深渊之鱼蒲且讃善便嬛称妙何其乐哉虽仲尼忘味于虞韶楚人流遯于京台无以过也班嗣之书信不虚矣来还京都块然独处营宅濵洛困于嚣尘思乐汶上发于寤寐昔伊尹辍耕郅恽投竿思致君于有虞济蒸民于涂炭而吾方欲执耒于山阳沉缙于丹水知其不如古人逺矣然山甫不贪天地之乐曾参不慕晋楚之冨亦其志也艺文类聚卷二十八艺文类聚卷二十九钦定四库全书艺文类聚卷二十九唐欧阳询撰人部十三别上毛诗曰出宿于泲饮饯于祢又曰显父饯之清酒百壶又曰燕燕于飞差池其羽之子于归逺送于野又曰有女仳离慨其叹矣礼记曰嫁女之家三夜不息烛思相离也家语曰孔子去周而老子送之曰吾闻富贵者送之以财仁者送之以言吾虽不能富贵而窃仁者之号请送子以言乎凡当世之聪明深察而近于死者好议人者也愽辩闳大而危其身者好发人之恶者也孔子曰敬受教楚辞曰离别也骚愁也言已放逐离别中心愁思又曰悲莫悲兮生别离乐莫乐兮新相知又曰憭慄兮若在远行登山临水送将归又曰超北梁兮永辞送美人兮南浦吕氏春秋曰呉起魏武侯送之曰何以治西河对曰以忠信呉越春秋曰句践伐呉乃命国中与之诀而国人悲哀皆作离别之声又曰羣臣送句践至于江上临水祖道大夫种为祝句践举杯垂涕孔丛子曰子髙游赵平原君客有邹文李节者与相友善及将还鲁诸故人诀既毕文节送行三宿临别文节流涕交頥子髙徒抗手而已分背就路其徒问曰先生与彼二子善彼有恋恋之心未知后㑹何期悽怆流涕而先生厉声髙揖无乃非亲亲之谓乎子髙曰始吾谓二子丈夫尔乃今知其妇人也人岂鹿豕也哉而常羣聚乎汉书曰武帝平阳公主家卫子夫得幸主因奏子夫送入宫子夫上车主拊其背曰去矣即贵愿无相忘又曰疏广与兄子受并为皇太子师傅广谓受曰吾闻知足不辱知止不殆功遂身退天之道也遂上䟽乞骸骨上许之公卿大夫故人邑子遂为设祖道共帐东都门外送者车数百辆辞诀去及道路观者皆曰贤哉二大夫或叹息为之下泣又曰李广利将兵击匈奴丞相为祖道至渭桥又曰窦皇后弟广国曰姊去我西时与我诀于传舍中沐我又曰成帝遣定陶王之国王辞去上与相对泣而诀东观汉记曰陈遵使匈奴过辞于王丹丹谓遵曰俱遭世反覆唯我二人为天地所遗今子当之絶域无以相赠赠子以不拜遂揖而别遵甚喜又曰东平王苍与诸王朝京师月余还帝临送归宫悽然懐思乃遣使手诏诸国曰辞别之后独坐不乐因就车归伏轼而吟瞻望永懐实劳我心诵及採菽以增叹息又曰肃宗遣诸王归国帝特留东平王苍赐以秘书列图道术秘方至八月饮酎毕有司复奏遣苍乃许之手诏赐苍曰骨肉与天性诚不以远近亲疎然数见颜色情重昔时中心恋恋恻然不能言于是车驾祖送流涕而诀复赐乗舆服御珍宝鞍马钱布以亿万计又曰光武遣冯异讨赤眉车驾送至河南赐以乗舆七尺具劒勑异曰念自修整无为郡县所笑异顿首受命谢承后汉书曰范丹与王奂亲善奂后为汉阳太守丹于道候别之奂曰行路仓卒非陈阔之所可共到前亭宿息以叙分隔丹曰今子远适千里㑹面无期如其相追将有慕贵之讥矣便起告违拂衣而去奂瞻望弗及丹长逝不顾呉志曰鲁肃代周瑜过吕蒙酒酣蒙问肃曰君受重任与关羽为邻将何计略以备不虞肃应曰临时施宜蒙因为画五䇿肃于是越席就之拊其背曰吕子明吾不知卿才略所及至于此也遂拜蒙母结友而别又曰刘繇亡于豫章孙䇿命太史慈往安抚之左右皆曰慈必北去不还䇿曰子义舍我当复与谁饯送昌门把腕别曰何时能还答曰不过六十日果如期而反呉录曰孙权祖朱桓桓奉觞曰臣当逺去愿一捋陛下须无所恨权慿几前席桓进捋须魏志曰曹休为镇南将军假节都督军事车马临送下舆执手而别蜀志曰宗豫聘呉孙权捉豫手涕泣而别曰君每衔命结二国之好今君年长孤亦老矣恐不复相见管辂别传曰诸葛乐与辂别戒以二言卿性乐酒虽温克然不可保宁当节之卿有水镜之才所见者妙祸如膏火不可不慎许迈别传曰迈好飬生遣妻归家东游采药于桐庐山欲断谷以山近人不得专一移入临安自以无复反乃改名逺游书与妇别语林曰有人诣谢公别谢公流涕此人了不悲既去左右曰向客殊自宻云谢公曰非徒宻云乃自旱雷尔世説曰张敷从彭城还傅亮下船与别张不起授手着舫户外传遂不执手熟视张面云查故是梨中不臧者便去世说曰阮借嫂尝归家籍相见与别人或讥之籍曰礼岂为我軰设耶广州记曰尉他筑台以朝朔望构起华馆以送陆贾沈约宋书曰张敷音仪详缓与人别执手曰念相闻余响乆之不絶又曰殷仲文还姑熟祖送倾朝桓谦要参军王𢎞同行荅曰饯离送别必在有情下官与殷风马不接无缘扈从谦贵其言诗古诗曰行行重行行与君生别离相去万余里各在天一涯道路阻且长㑹面安可知胡马依北风越鸟巢南枝相去日已逺衣带日已缓浮云蔽白日游子不顾反思君令人老嵗月忽已晚弃捐勿复道努力加飡饭又曰明月何皎皎照我罗牀帏忧愁不能寐揽衣起徘徊客行虽云乐不如早旋归又曰渉江採芙蓉兰泽多芳草採之欲遗谁所思在逺道还顾望旧乡长路漫浩浩同心而离居忧伤以终老又曰庭中有竒树绿叶发华滋攀条折其荣将以遗所思馨香盈怀袖路逺莫致之此物何足贵但感别经时汉李陵赠苏武别诗曰晨风鸣北林熠燿东南飞愿言所相思日暮不垂帏明月照髙楼想见余光辉𤣥鸟夜过庭髣髴能复飞褰裳路踟蹰彷徨不能归浮云日千里安知我心悲思得琼树枝以解长渴饥又赠蘓武别诗曰良时不再至离别在湏臾屏营衢路侧执手野踟蹰仰视浮云驰奄忽交相踰风波一失路各在天一隅长当从此别且复立斯湏欲因晨风发送子以贱躯汉苏武别李陵诗曰骨肉缘枝叶结交亦相因四海皆兄弟谁为行路人况我连枝树与子同一身昔为鸳与鸯今为参与辰昔在常相近邈若胡与秦惟念当离别思情日已新鹿鸣思野草可以喻嘉賔我有一樽酒欲以赠逺人愿子留斟酌慰我平生亲又赠苏武别诗曰嘉㑹难再遇三载为千秋临河濯长缨念别怅悠悠逺望悲风至对酒不能酬行人怀徃路何以慰我愁独有盈觞酒与子结绸缪又苏武诗曰黄鹄一逺别千里顾徘徊胡马失其羣思心常依依何况双飞龙羽翼临当乖幸有弦歌曲可以喻中懐请为游子吟泠泠一何悲丝竹厉清声慷慨有余哀长歌正激烈中心怆以摧欲展清商曲念子不能归俛仰内伤心泪下不可挥愿为双黄鹄送子俱远飞又赠苏武诗曰携手上河梁游子暮何之徘徊岐路侧恨恨不能辞行人难乆留各言长相思安知非日月弦望自有时努力崇明徳皓首以为期又赠苏武别诗曰陟彼南山隅送子淇水阳尔行西南游我独东北翔辕马顾悲鸣五歩一彷徨双凫相背飞相违日已长逺望云中路想见来珪璋万里遥相思何益心独伤随时爱景曜愿言莫相忘又赠蘓武诗曰烁烁三星列拳拳月初生寒凉应节至蟋蟀夜悲鸣晨风动乔木枝叶日夜零游子暮归思塞耳不能听逺望正萧条百里无人声逺处天一隅苦困独零丁亲人随风散沥滴如流星愿得萱草枝以解饥渴情又赠苏武别诗曰钟子歌南音仲尼叹归欤戎马悲邉鸣游子恋故庐阳鸟归飞云蛟龙乐潜居人生一世间贵与愿同俱身无四凶罪何为天一隅与其苦筋力必欲荣薄躯不如及清时䇿名于天衢汉苏武别李陵诗曰双凫俱北飞一凫独南翔子当畱斯馆我当归故乡一别如秦胡㑹见何讵央怆恨切中懐不觉泪霑裳愿子长努力言笑莫相忘又别李陵诗曰征夫懐徃路起视夜何其参辰皆已没去去从此辞行役在战塲相见未有期握手一长叹泪为生别滋努力爱春华莫忘欢乐时生当复来归死当长相思魏文帝代刘勲出妻王氏诗翩翩牀前帐可以蔽光辉昔将尔同去今将尔共归缄藏箧笥里当复何时披魏陈王曹植诗曰门有万里客问君何乡人褰裳起从之果得心所亲挽裳对我泣太息前自陈本是朔方士今为呉越民行行将复行去去适西秦又诗曰微隂翳阳景清风飘我衣游鱼潜渌水翔鸟薄天飞𦕈𦕈客行士徭役不得归始出严霜结今来白露晞游子叹黍离处者歌式微慷慨对嘉賔悽怆内伤悲又送应氏诗曰愿得展嬿婉我友之朔方亲昵并集送置酒此河阳山川迥且远别促㑹日长又离友诗曰凉风肃兮白露滋木感气兮条叶辞临渌水兮登重基折秋华兮采灵芝寻永归兮赠所思感离隔兮㑹无期伊欝悒兮情不怡魏应玚别诗曰朝云浮四海日暮归故山行役懐旧土悲思不能言悠悠渉千里未知何时旋又别诗曰浩浩长河水九折东北流晨夜赴沧海海流亦何抽远适万里道归来未有由临河累太息五内懐伤忧魏徐干为挽船士与新娶妻别诗曰与君结新婚宿昔当别离凉风动秋草蟋蟀鸣相随冽冽寒蝉吟蝉吟抱枯枝枯枝时飞扬身体忽迁移不悲身体移当惜歳月驰月驰无穷极㑹合安可知愿为双黄鹄比翼戏清池晋孙楚答𢎞农故吏民诗曰昔我先矦迈徳垂化康哉之咏实由是佐惟余忝辱弗克负荷每歴贵邦仰瞻泰华追慕先轨感想哀嗟诜诜臣故爰及羣士皓首老成率彼邑里阐崇髙义长幼以齿又征西官属送别诗曰晨风飘岐路零雨被芳草倾城逺相送饯我千里道乖离即长衢惆怅盈懐抱晋潘岳北芒送别王世胃诗曰朱镳既扬四辔既整驾言饯行告离芒岭情有迁延日无余影廻辕南翔心焉北骋又金谷集诗曰王生和鼎实石子镇海沂亲友各言迈中心怅有违何以叙离思携手游郊畿朝发晋京阳夕次金谷湄回谿萦曲阻峻坂路威夷渌池泛淡淡青柳何依依𤣥醴染朱颜但䜣杯行迟投分寄石友白首同所归晋潘尼送卢弋阳景宣诗曰杨朱焉所哭岐路重别离屈原何伤悲生离情独哀知命虽无忧仓卒意低廻叹气从中发洒泪随襟頽九重不常键阊阖有时开愧无纻衣献贻言取诸懐又皇太子集应令诗曰圣朝命方岳爪牙思比邻皇储延笃爱设饯送逺賔谁应今日宴具惟廊庙臣置酒宴猷庭击鼓灵沼濵羽觞飞醁芳馔备竒珍巴渝二八奏妙舞鼓铎振长袂生廻飘曲裾扬轻尘晋王浚从幸洛水饯王公归国诗曰圣主应期运至徳敷彛伦神道垂大教𤣥化被无垠钦若崇古制建侯屏四邻皇舆廻羽葢髙㑹洛水濵临川讲妙艺纵酒钓潜鳞八音以迭奏兰羞备时珍古人亦有言为国不思贫与蒙庙庭施幸得厠大钧羣僚荷恩泽朱颜感献春赋诗尽下情至感畅人神长流无舍逝白日入西津奉辞慕华辇侍卫路无因驰情繋帷幄乃心恋轨尘晋陆机祖道毕雍孙刘邉仲潘正叔诗曰皇储延髦俊多士出幽遐适遂时来运与子游承华执笏崇贤内振缨曽城阿毕刘賛文武潘生莅邦家感别懐逺人愿言叹以嗟又于承明作与弟士龙诗曰牵世缨时网驾言逺徂征饮饯岂异族亲戚弟与兄分涂长林侧挥袂万始亭南归憇永安北迈顿承明又送顾公直诗曰伐鼓五岭表扬声万里外髙山何足陵巨海犹萦带又拟庭中有竒树诗曰芳草忽已茂佳人竟不归感物恋所欢採此当遗谁晋王濬祖道应令诗曰侯谁在矣东宫诜诜曰保曰傅𢎞道惟新前疑协衡顾问翼轮岂伊张仲专美前津涣乎唐徳钦在四邻齐轨上叶永垂清尘晋左思赠妹九殡悼离诗曰欝欝岱青海渎所经隂精以灵为祥为祯峩峩令妹应期诞生如兰之秀如芝之荣总角岐嶷齓龆夙成比徳古烈异世同声惟我惟妹寔惟同生早䘮先妣恩百常情女子有行实逺父兄骨肉之恩固有归宁何悟离拆隔以天庭自我不见于今二龄穆穆令妹有徳有言才丽汉班明朗楚樊黙识若记下笔成篇行显中闺名播外藩何以为赠勉以列图何以为言申以诗书相去在近上下欷歔含辞满胷欝烦不舒晋张华祖道征西应诏诗曰赫赫大晋奄有万方陶以仁化曜以天光二迹陜西实在我王内饪玉铉外惟鹰扬四牡扬镳𤣥辂振绥庶寮羣后饯饮洛湄感离叹悽慕徳迟迟又祖道赵王应诏诗曰崇选穆穆利建明徳于显穆亲时惟我王禀姿自然金质玉相光宅旧赵作镇冀方休宠曲钖备物焕彰𤼵轫上京出自天邑百寮饯行缙绅具集轩冕峩峩冠葢习习恋徳惟懐永叹弗及晋陆云饯太尉王公还京邑诗曰圣泽既渥嘉㑹愔愔庭旅钟鼓堂有瑟琴飞辔清晖扶桑移隂视景祗慕挥𬒮霑襟恋彼同栖悲尔异林我有㫖酒以歌以吟又赠兄诗曰行矣怨路长惄焉伤别促指途悲有余临觞劝不足我若西流水子如东峙岳慷慨逝言感徘徊居情育安得携手俱契阔成騑服悠逺涂可极别促怨㑹长衔恩恋行迈兴言在临觞南津有絶济北渚河无梁神徃同逝感形留悲参商晋左九嫔感离诗曰自我去膝下倐忽踰再朞邈邈浸弥远拜奉将何时披省所赐告寻玩悼离词髣髴想容仪歔欷不自持何时当奉面娯目于书诗何以诉辛苦告情于文辞晋殷仲文送东阳太守诗曰昔人深诚叹临水送将离如何祖良游心事孱在斯虚亭无留賔东川缅逶迤晋何敬祖洛水祖王公应诏诗曰穆穆圣王体此慈仁友于之至通于明神游宴绸缪情恋所亲薄言饯之于洛之濵嵩崖巖巖洪流汤汤春风动衿归鴈和鸣我后飨客鼓瑟吹笙举爵惟别闻乐伤情嘉宴既终白日西归羣司告旋銮舆整绥我皇重离顿辔骖騑临川永叹酸涕霑頥崇恩感物左右同悲宋孝武与庐陵王绍别诗曰连嵗矜离心今兹幸良集信宿穷晨暮开颜披所戢未尽欢晤懐已伤岐路及舳舻引江介飞旌背尔邑悄扰徒旅戒团栾流景入迟迟分手念泫泫登路泣宋平王代收就长路诗曰耸辔髙陵曲挥袂广川濆黄尘昏白日悲风起浮云萧条万里别契阔三秋分时徃从朝露年来惊夕氲徘徊去芳节依迟从逺军宋谢灵运相送方山诗曰祇役出皇邑指期憇瓯越解缆及流潮悽旧不能发柝柝就衰林皎皎明秋月含情易为盈遇物难可歇又荅谢惠连诗曰懐人行千里我劳盈十旬别时花灼灼别后叶蓁蓁宋谢惠连西陵献康乐诗曰哲兄感此别相送越埛林饮饯野亭馆分𬒮澄湖隂悽悽留子言眷眷浮客心廻塘隐舻枻逺望絶形音又与孔曲阿别诗曰悽悽乗兰秋言饯千里舟涂届云阳邑邑宰有昔游行人虽念路为尔暂淹留又夜集叹乖诗曰诗人咏踟蹰骚首歌离别诚哉曩日欢展矣今夕切吾生赴遥令质明即行辙在贫故冝言赠子保温惠曷用书诸绅乆要亮有誓宋颜延之为皇太子侍宴饯衡阳南平二王应诏诗曰太仪在御皇圣居贞旁缉民纪仰纬天经物资感变神以瑞形川无遁宝山不閟灵亦既戒装皇心载逺夕怅亭臯晨仪禁苑神行景骛𤼵自灵阃对宴感分瞻秋悼晚宋鲍照诗曰轻鸿戏江潭孤鴈集洲沚邂逅两相亲同念共无已风雨好东西一隅顿千里追忆栖宿时声容满心耳扬翮不能翔徘徊烟雾里又送盛侍郎诗曰北临出塞道南望入乡津髙墉宿寒雾平野起秋尘齐王俭后园饯从兄豫章诗曰兹夕竟何夕念别开曾轩光风转兰蕙流月汎虚园齐王融奉辞镇西应教诗曰未学谢能筭髙义幸知游霤庭参辩奭梁苑豫才邹徘徊嵗光晚摇落江树秋风旗萦别浦霜琯迾遥州又萧谘议西上夜集诗曰徘徊将所忧惜别在河梁衿䄂三春隔江山千里长寸心无逺近邉地有风霜勉哉勤嵗暮敬矣慎容光山中殊未怿杜若空自芳齐谢眺别王僧孺诗曰花树杂为锦月池皎如练如何当此时别离言与宴非君不见思所悲思不见又与江水曹诗曰山中上芳月故人清樽赏远山翠百重廻流映千丈花枝聚如雪垂藤散犹网别后能相思何嗟异风壤又懐故人诗曰芳洲有杜若可以赠佳期望望忘超逺何由见所思我行未千里山川已间之离居方嵗月故人不在兹清风动帘夜孤月照忩时安得同携手酌酒赋新诗又离夜诗曰玉绳隐髙树斜汉映曾台离堂华烛尽别幌清琴哀翻潮尚知恨客思𦕈难裁山川不可梦况乃故人杯又将发石头上烽火楼诗曰徘徊恋皇邑踯躅晒曾阿陵髙墀阙近眺逈风云多荆呉阻山岫江海合澜波归飞无羽翼其如别离何又新亭渚别范云诗曰洞庭张乐地潇湘帝子游云去苍梧野水还江汉流停骖我怅望辍棹子夷犹广平听方籍茂陵方见求心事俱已矣江上徒离忧齐虞义送友人上湘诗曰濡足送征人褰裳临水路共盈一樽酒对之愁日暮汉广虽容舠风悲未可渡佳期难再得愿但论心故沅水日生波芳洲行坠露共知邱壑改同无金石固齐刘绘送别诗曰春满方解箨弱柳向低风相思将安寄怅望南飞鸿齐张融别诗曰白云山上尽清风松下歇欲识离人悲孤台见明月梁简文帝示晋陵弟诗曰零雨岐路悲送归临水节时事虽为舛离忧等闲别又饯临海太守刘孝仪蜀郡太守刘孝胜诗曰碣石临东海峨眉距西候两杜昔夹河二龙今出守方无夜犬惊向息神牛闘凉风绕轻幕麦雨交新熘念此一衔觞怀离在惟旧又饯庐陵内史王修应令诗曰饯行临上节开筵命羽觞廻池㵼飞栋浓云垂畵堂踈槐未合影仄日暂流光园梅歛新艶阶蕙结初芳又饯别诗曰行乐出南皮宴饯临华池箨解篁开节花闇鸟迷枝牕隂随影度水色带风移徒命衔杯酒终成悯别离又送别诗曰行行异泝海依依别路岐水苔随缆聚㟁柳拂舟垂石菌生悬叶江槎流卧枝烛尽悲宵去酒满惜将离又伤离新体诗曰伤离复伤离别后情欝纡悽悽隐去棹悯悯怆还途慼慼意不申转顾独霑襟前驱经御宿后骑歴河漘胡香翼还幰清笳送后尘落日斜飞葢余晖承畵轮柳影长横路槐枝深隐人桂宫夕掩铜龙扉甲馆宵垂云母帏胧胧月色上的的夜萤飞草香袭余𬒮露洒霑人衣带堞凌城云乱聚排枝度叶鸟争归盌中浮蚁不能酌琴间玉徽调别鹤别鹤千里别离声絃调轸急心自惊试起登南楼还向华池游前时篠生今欲合近日栽荷尚不抽犹是衔杯共赏处今兹对此独生愁楼髙望暧暧山川自分态偃师虽北连轘辕已南背逺听寂无闻遥瞻目有阂含毫意不迷长叹情无頼梁昭明春日宴晋熈王诗曰百六钟期数三七厄时中国难悲如燬亲离叹数穷藩哲游沮梦扬化抚邉戎幸兹同宴醑引满爱樽空梁范云之零陵郡次新亭诗曰江干逺树浮天末孤烟起江天自如合烟树还相似沧流未可源髙飘去何已又别诗曰洛阳城东西长作经时别昔去雪如花今来花似雪又送沈记室夜别诗曰桂水澄夜氛楚山清晓云秋风两乡怨秋月千里分寒芝宁共採霜猿行独闻扪萝正忆我折桂方思君又别诗曰孤烟起新丰候鴈出云中草低金城雾木下玉门风别君河初满思君月屡空折桂衡山北摘兰沅水东兰摘心焉寄桂折意谁通梁江淹贻袁常侍诗曰昔我别楚水秋月丽秋天今君客呉坂春日媚春泉幽冀生碧草沅湘含翠烟铄铄霞上景懵懵云外山渉江竟何望留滞空採莲又临秋怨别诗曰四时煎日夜玉露催紫荣始懐未及叹春意秋方惊凉草散萤色衰树歛蝉声承君客江潭先愁鸿鴈鸣呉山饶离𬒮楚水多别情金碧坚不灭桂华兰有英但见一叶落哀恨方未平又拟古杂体诗曰逺与君别者乃至鴈门关黄云蔽千里游子何时还送君如昨日檐前露已团不惜蕙草晚所悲道里寒君行在天涯妾身长别离愿一见颜色不异琼树枝莵丝及水萍所寄终不移梁宗夬诗曰别酒正参差乖情将陆离怅焉临桂苑愍黙瞻华池轻云流惠采时雨乱清漪𦕈𦕈追兰径悠悠结芳枝眷言终何託心寄方在斯梁萧琛别诗曰落日总行辔薄别在江干游客无淹期晨川有急澜分手信云易相思诚独难之子两特达伊余日盘桓俟我式微嵗共赏阶前兰梁任昉诗曰离烛有穷辉别念无终绪岐言未及申离目已先举揆景巫衡阿临风长楸渚浮云难嗣音徘徊怅谁与傥有关外驿聊访狎鸥鹭梁丘迟侍宴乐游苑饯徐州刺史应诏诗曰诘旦阖闾开驰道闻鳯吹轻荑承玉辇细草借龙骑风迟山尚响雨息云犹积巢空初鸟飞荇乱新鱼戏寔惟北门重匪亲孰为寄参差别念举肃穆恩波被小臣信多幸投生岂酬义梁沈约侍宴谢朏宅饯东归应诏诗曰皇情怅东羽斾拂南㕓夏云清朝景秋风扬早蝉饮和陪下席论道光上筵又侍宴乐游苑饯徐州刺史应诏诗曰沃若动龙骖参差凝鳯管金塘草未合玉池泉将满又侍宴乐游苑饯吕僧珍应诏诗曰丹浦非乐战负重切君临我皇藴至徳忘已用尧心愍兹区宇内鱼鸟失飞沉推毂二崤道扬斾九河隂超乗尽三属选士皆百金戎车出细柳饯席遵上林命师诛后服授律缓前禽函轘方解带峣武稍披衿伐罪芒山曲弔民伊水浔将陪告成礼待此未抽簮又别范安诗曰平生少年日分手易前期及尔同衰暮非复别离时勿言一樽酒明日难共持梦中不识路何以慰相思又送友人别诗曰君东我亦西衔悲涕如霰浮云一南北何由展言宴方作异乡人赠子同心扇遥裔发海鸿连翩出檐燕春秋更去来参差不相见又别谢文学诗曰汉池水如带巫山云似葢一望沮漳水宁思江海㑹以我径寸心从君千里外梁王筠侍宴饯川王北伐应诏诗曰金版韬英玉牒藴精帝徳乃武王威有征轩习弧矢夏陈干戚周骛戎车汉驰羽檄我皇俊圣千年钟武徳洞十门威加八柱金正圯徳水行失道胡马南牧戎徒西保荐食伊瀍整居沣镐金阙扬尘铜台茂草命彼膳夫爰诏恊律乐武出车弦操别日玉馔骈罗琼浆泛溢圣徳温温賔仪秩秩梁萧子显侍宴饯陆倕应令诗曰储皇饯离送广命传羽觞侍游追曲水闲宴等清漳新泉已激浪初卉始含芳雨罢叶增緑日斜树影长梁刘孝绰侍宴饯庾于陵应诏诗曰皇心眷将逺怅饯灵芝侧是日青春献林塘多秀色芳卉疑纶组嘉树似雕饰游丝缀莺领光风送绮翼下辇朝既盈留宴景将昃髙辩竞谈端竒文争笔力伊臣独无伎何由奉吹息又侍宴饯张惠绍应诏诗曰沧池诚自广蓬山一何峻丽景花上鲜油云叶里润风度余芳满鸟集新条振饯言班俊造光私奨輶吝徒然谬反隅何以窥重仭又应令诗曰鲜云积上月冻雨晦初阳廻风飘淑气落景换新光竹萌始防露桂挺已含芳瑶堦变杜若玉沼发攅蒋圣衿惜岐路曲宴辟䦨堂又江津寄刘之遴诗曰与子如黄鹄将别复徘徊经过一柱观出入三休台共摛云气藻同举霞文杯佳人每晓游禁门恒晚开欲寄一言别髙驾何由来又发建兴渚示陆刘二黄门诗曰扁舟去平乐还顾极川梁犹闻枣下吹尚识杏间堂洛桥分曲渚官寺隐廻塘客行裁跬歩即事已多伤况复千余里悲心未遽央又侍离宴诗曰轘辕东北望江汉西南永羽旗映日移铙吹临风警令王愍追送缆舟饯俄顷掩𬒮望征云衔杯惜余景首燕徒有心局歩何由骋梁呉筠送吕外兵诗曰白云浮海际明月落河濵送君长叹息徒使泪霑巾又别夏侯故章诗曰白马黄金覊青骊紫丝鞚新知关山别故人河梁送置此一函书为余达云梦又酬别诗曰故人杯酒别天清明月亮露下寒葭中风起秋江上衣染潺湲泣棹犯参差浪匕首直千金七宝雕华装生离何用表頼此持相饷又别王谦诗曰严光不遂世流转任飞蓬欲还天台岭不狎甘泉宫离歌玉絃絶别酒金巵空傥遗故人念仆在东山东又赠摇郎诗曰星汉正参差佳人不在斯宿昔暂乖阻何异逺分离露染蘼芜叶日照芃兰枝风光已飘薄云采复逶迤劳梦无人觉黙黙心自知又赠别诗曰客子惨无欢送别江之干白云方𦕈𦕈黄鸟尚关关糺纷巫山石合沓洞庭澜行衣侵晓露征舠犯夜湍无因停合浦见此去珠还又赠别诗曰树响浃山来猿声绕岫急旅帆风飘扬行巾露霑湿深浪闇蒹葭浓云没城邑不见别离人独有相思泣又赠别诗曰君留朱门里我至广江濆城髙望犹见风多听不闻流苹方绕绕落叶尚纷纷无由得共赏山川间白云梁何逊与胡兴安夜别诗曰居人行转轼客子暂维舟念此一筵笑分为两地愁露湿寒塘草月映清淮流方抱新离怅独守故园秋又从镇江州与游故别诗曰厯稔共追游一旦辞羣匹复如东流水未有西归日夜雨滴空阶晓灯暗雕室相悲各罢酒何时更促膝梁庾肩吾侍宴饯湘东王诗曰陈王从游士髙宴入承华并载同连璧雕文类简沙落猨时动树坠雪暂揺花念此离筵促方愁别路賖又侍宴饯湘州刺史张续诗曰洞庭资善政层城送远离九歌扬妙曲八桂动芳枝雨足飞春殿云峯入夏池郢路方辽逺湘山转蔽亏何当好风日极望长沙垂又饯张孝总应令诗曰层台临廻涨耿耿青烟上欲送分符人翻似河隄望寒云暗积水秋雨蒙重嶂别念动神衿华文切离贶慙无寡和曲难陪郢中唱又应令诗曰江上早寒生萧条铙管清别筵开帐殿离舟卷幔城前山黄叶起对岸白沙惊临涡同极望窃吹愧才轻又侍宴饯东阳太守范子云诗曰东部资良守比宫敦献酬新枝渐接树故冻欲含流早花少余雪春寒极晚秋徒嗟白㟁逺空想赤松游又新林送刘之遴诗曰斾转黄山路舟缆白马津送轮时合幰分骖各背尘常山喜临代陇头悲望秦欲持汉中䇿还以赠征人梁朱超道别席中兵诗曰数年共游息一旦各聨翩莫论行近逺终是隔山川长波漫不极髙岫欝相连急风乱还鸟轻寒静暮蝉扁舟已入浪孤帆渐逼天停车对空渚长望转依然梁刘显发新林浦赠同省诗曰廻首望归途山川邈离异落日悬秋浦归鸟飞相次感物伤我情惆怅懐亲懿梁刘孺侍宴饯新安太守萧几应令诗曰芝殿延薄景畵室冩油云𤣥览多该洽圣思究前闻微宻探精义优游妙典坟饮饯参多士言赠赋新文梁王僧孺送殷何两记室诗曰掩䄂出南浦驱车送上征飘飘晓云駃瀁瀁旦潮平不肖余何惜无赀是勿轻傥有还书便一言访死生梁张纉侍宴饯东阳太守萧子云诗曰仲月发初阳轻寒带春序渌池觧余冻丹霞霁新雨良守谒承明徂舟戒兰渚皇储惜将迈金樽留宴醑周王襃入关故人送别诗曰百年余古树千里闇黄尘关山行就近相㸔成逺人又别裴仪同诗曰河桥望行旅长亭送故人沙飞似军幕蓬卷若车轮邉衣苦霜雪愁貌损风尘行路皆兄弟千里念相亲又别陆才子诗曰解缆出南浦征棹且凌晨还看分手处唯余送别人中流摇葢影邉江落骑尘平湖开曙日细柳𤼵新春沧波不可望行云聊共因又别王都官诗曰连翩悯流水悽怆惜离羣东西御沟水南北㑹稽云河桥两隄絶横岐数路分山川遥不见懐䄂逺相闻周庾信应令诗曰望别非新馆开舟即旧湾浦喧征棹发亭空送客还路尘犹向水征帆独背关又和保法师曰秦关望楚路㶚岸想江潭几人应落泪看君马向南又和侃法师诗曰客游经嵗月覊旅故情多近学衡阳鴈秋分俱渡河又和侃法师诗曰廻首河隄望眷眷嗟离絶谁言旧国人到在他乡别又寄王琳诗曰玉关道路逺金陵信使踈独下千行泪开君万里书又别周𢎞正诗曰扶风石桥北函谷故关前此中一分手相逄知几年黄鹄一反顾徘徊恋怆然自知悲不已徒劳减瑟絃陈周𢎞正陇头送征客诗曰朝霜侵漠草流沙度陇飞一闻流水曲行住两霑衣又荅林法师诗曰客行七十嵗嵗暮逺徂征寒云结不解陇水冻无声君看日近逺为忖长安城陈徐陵新亭送别应令诗曰鳯吹临伊水时驾出河梁野燎村田黑江秋㟁荻黄隔城闻上鼓廻洲隐去樯神襟爱逺别流睇极清漳又别毛永嘉诗曰愿子厉清规归来振羽仪嗟余今老病此别恐长离白马君来哭黄泉我讵知徒劳脱宝劒空挂陇头枝陈张正见征虏亭送新安王应令诗曰鳯吹临南浦神驾饯东平亭廻漳水乘斾转洛濵笙地冻班轮响风严羽葢轻烧田云色暗古树雪花明岐路一廻首流襟动眷情又秋日别庾正贠诗曰征途愁转斾连骑惨停镳朔气凌疎木江风送上潮青雀离帆逺朱鸢别路遥唯有当秋月夜夜上河桥陈隂铿送始兴王诗曰良守别承明枉道暂逄迎去帆收锦䋏归骑指兰城纷糺连山暗潺湲𣲖水清桂晚花方白莲秋叶始轻背飞伤客念临岐悯圣情分风不得逺何由送上征又江津送刘光禄不及诗曰依然临送渚长望倚河津鼓声随听絶帆势与云邻泊处空余鸟离亭已散人林寒正下叶钩晚欲收纶如何相背逺江汉与城闉又广陵㟁送北使诗曰行人引去节送客舣归舻即是观涛处仍为郊赠衢汀洲浪已息䢴江路不纡亭嘶背枥马樯转向风乌海上春云杂天际晚帆孤离舟对零雨别渚望飞凫定知能下泪非但一杨朱陈江总赠洗马袁朗别诗曰贾谊登朝日终军对奏年校文升广内抚劒入崇贤竒才殊艶逸将别爱留连驱车命铙管拱坐面林泉池寒稍下鴈木落久无蝉雾侵山扉月风开石路烟髙谈无与慰迟尔报华篇又别袁昌州诗曰河梁望陇头分手路悠悠徂年惊若电别日欲成秋黄鹄飞飞逺青山去去愁不言云雨㪚更似东西流又赋得携手上河梁应诏诗曰早秋天气凉分手关山长云愁数处黑木落几枝黄鸟归犹识路流去不知乡秦川心断絶何处是河梁又别袁昌州诗曰客子叹途穷此别异西东关山嗟坠叶岐路悯征蓬别鹤声声逺愁云处处同又别賔化侯诗曰分岐泣世道念别伤邉秋断山时结雾平海若无流惊鹭一羣起哀猨数处愁是日送归客为情自可求又别永新侯诗曰送君张掖郡分悲函谷关欲知肠断絶浮云去不还艺文类聚卷二十九艺文类聚卷三十钦定四库全书艺文类聚巻三十唐欧阳询撰人部十四别下赋魏文帝离居赋曰惟离居之可悲政独处于空牀愁耿耿而不寐歴冬夜之悠长惊风厉于闺闼忽增激于中房动帷裳之晻暧彼明烛之无光又感离赋曰建安十六年上西征余居守老母诸弟皆从不胜思慕乃作赋曰秋风动兮天气凉居常不快兮中心伤出北园兮彷徨望衆墓兮成行柯条兮无色緑草变兮萎黄脱微霜兮零落随风雨兮飞扬日薄暮兮无悰思不衰兮愈多招延伫兮良久忽踟蹰兮忘家又永思赋曰仰北辰而永思泝悲风以増伤哀遐路之漫漫痛长河之无梁愿託乗于浮云嗟逝速之难当又出妇赋曰念在昔之恩好似比翼之相亲惟方今之疏絶若惊风之吹尘夫色衰而爱絶信古今其有之伤焭独之无恃恨𦙍嗣之不滋甘没身而同穴终百年之常期信无子而应出自典礼之常度悲谷风之不荅怨昔人之忽故被入门之初服出登车而就路遵长涂而南迈马踌躇而廻顾野鸟翩而髙飞怆哀鸣而相慕抚騑服而展节即临沂之旧城践麋鹿之曲蹊听百鸟之羣鸣情怅恨而顾望心郁结其不平魏陈王曹植出妇赋曰以才薄之质陋奉君子之清尘承颜色以接意恐疎贱而不亲悦新昏而忘妾哀爱惠之中零遂摧頽而失望退幽屏于下庭痛一旦而见弃心忉怛以悲惊衣入门之初服背牀室而出征攀仆御而登车左右悲而失声嗟寃结而无诉乃愁苦以长穷恨无愆而见弃悼君施之不终又愍志赋曰或人有好邻人之女者时无良媒礼不成焉彼女遂行适人有言之于余者余心感焉乃作赋曰窃託音于往昔迄来春之不从思同游而无路情壅隔而靡通哀莫哀于永絶悲莫悲于生离岂良时之难俟痛余质之日亏登髙楼以临下望所欢之攸居去君子之清宇归小人之蓬庐欲轻飞而从之迫礼防之我拘又归思赋曰背故乡而迁徂将遥憇乎北濵经平常之旧居感荒壊而莫振城邑寂以空虚草木秽而荆榛嗟乔木之无隂处原野其何为信乐土之足慕忽并日而载驰魏王粲出妇赋曰既侥倖兮非望逢君子兮宏仁当隆暑兮翕赫犹蒙眷兮见亲更盛衰兮成败思情固兮日新竦余身兮敬事理中馈兮恪勤君不笃兮终始乐枯荑兮一时心揺荡兮变易忘旧姻兮弃之马已驾兮在门身当去兮不疑揽衣带兮出户顾堂室兮长辞晋陆机别赋曰伊公子之可懐悲永别之局期悼同居之无乐曾不踰乎一朞经春秋之寒暑常戚戚而不怡登九层而脩观超临远以相思晋傅咸感别赋曰嘉天地之交泰美万物之㑹通悦朋友之攸摄慕管鲍之遐踪退以文而㑹友钦公子之清尘信同声之相应意未写而情亲誓稚好之龆齓分绸缪而日新兰蕙含芬有时而馨龙骥踠足有时而征干道变化时惟大明峩峩睦友载扬厥声降圣宰之旌招曜羽仪之上京赞唐虞之嘉运超飞跃乎太清佩银璜于帝侧拖紫艾于天庭瞻神极之𦕈𦕈喜吾子之宠荣无荆玉之夜观猥齐景于夜光敢有觊于斯举欣与子而并翔天启其愿自沗苹蘩㓜则同游长则同班同心厥职其臭如兰庶绩未凝圣朝畴咨显佐纳言光综万机出顺景而为偶入閴然而无依歩虚宇以低廻想宴笑之余晖意纒绵而弥结泪雨靣而霑衣梁江淹别赋曰黯然销魂者唯别而已矣况秦呉兮絶国复燕宋兮千里或春苔兮始生乍秋风兮暂起是以行子肠断百感悽恻风萧萧而异响云漫漫兮竒色舟凝滞于水濵车逶迟于山侧棹容与而未前马哀鸣而不息掩金觞而谁御横玉柱而霑轼居人愁卧恍若有亡日下壁而沉彩月上轩而飞光知离梦之踯躅意别魂之飞扬尔乃别虽一绪事乃万族至若龙马银鞍朱轩绣轴怅饮东都送客金谷琴羽张兮箫鼓陈燕赵歌兮伤美人珠与玉兮艶暮秋罗与绮兮娇上春造分手而衔涕感寂寞而伤神乃有劒客慙恩少年报士韩国赵厠呉宫燕市驱征马而不顾见行尘之时起又若君居淄右妾家河阳同琼珮之晨照共金炉之夕香君结绶兮千里惜瑶草之徒芳慙幽宫之琴瑟悔台上之流黄春闱閟此青苔色秋帐涵兹明月光夏簟清兮昼不暮冬釭凝兮夜何长织锦曲兮泣已尽廻文诗兮影独伤是以别方不定别理千名有别必怨有怨必盈使人意夺神骇心摧骨惊又去故乡赋曰日已暮兮隐呉山之丘虚北风折兮绛花落流水散兮翠叶踈𤼵桂枝而不见怅浮云之离居乃凌大壑越苍渊茫茫积水断山穷隂近海平芜带天于是泣故关之已虚伤故国之无际出汀洲而解冠入溆浦而捐袂芳州之草行欲暮桂水之波不可渡絶世独立兮报君子之一顾是时霜翦蕙兮风摧芷平原晚兮黄雾起重曰江南之杜衡兮色已陈愿使黄鹄兮报佳人横羽觞而掩望抚玉琴兮何亲梁刘孝仪叹别赋曰在羁旅兮为思每居常而不乐意难偕于骀荡情易邀于陨获愁非和而自来忧试排而不却退求已以自省慨抚衿而太息位不俟于一进髪徒彰于二色名有似于务耕学无均于譬织在初归之为庆庶因拙而自收保私庭之宴喜共昆弟而嬉游校小文于揺笔比揩式于临流止每欢于接膝行如喜于同辀忽一去而数千遂离居而别域阻同被于当寐乖共飱于终食唯凭远望以代归负相思其无力梁张纉离别赋曰太常刘侯前軰宿达余在纨绮之嵗固已钦其风矣及理棹江干揽涕还望采萧之咏不觉成篇彼刘侯之矫矫承世德之清辉挺荆衡之箘簵辉江汉之珠玑昔相知于一定逾盛衰乎二纪岂因媒以成亲非弹冠而来仕分自谐于金石情冥符乎兰芷忘时軰之后先略相知之年齿及胥遇于云阁又方驾而联曹宵拥衾而暗语昼税鞅以游遨案方前而等食衣共体而同袍犹合欢之蠲忿如来苏之释劳唯吾人之与子兮谅不言其已召在百代而奚殊虽千年而同调宁风波之所移岂流俗之能要非髙唱而云拟逢下士而或笑隔愿言于信次尚眷眷而兴懐矧云崖之远诀抱离袖而长乖顾龙门而掩涕瞻郢路而何偕在惊禽之屡感迫徂年之长暮眺湘沅之分流遵洞庭之永路山峻髙而易隐浦邅廻而难泝猨啾啾而夜吟鹃骚骚而晓度抚客子兮其何心能辞乡兮别故抱荃蕙之遗芳共离披于霜露书汉李陵与苏武书曰子卿名声冠于图籍分义光于二国形影表于丹青爵禄传于王室家获无穷之宠永明白于千载夫行志志立求仁得仁虽遭困厄死而后已将何恨哉陵前提歩卒五千深入匈奴右地三千余里虽身降名辱下计其功岂不足以免老母之命耶嗟乎子卿世事谬矣功者福主今为祸先忠者义本今为重患是以彭蠡赴流屈原沉身子欲居九夷此不由感怨之志耶行矣子卿恩若一体分为二朝悠悠永絶何可为思人殊俗异死生断絶何由复达汉苏武报李陵书曰曩以人乏奉使方外至使遐夷作逆封豕造悖豺狼出爪摧辱王命身幽于无人之处迹戢于胡塞之地㰱朝露以为饮茹田䑕以为粮穷目极望不见所识侧耳远听不闻人声当此之时生不足甘死不足恶所以忍困强存徒念忠义虽诱仆以隆爵厚宠万金之利不以滑其虑也迫以白刄在颈铁锧在喉不以动其心也何则志定于不回期誓于殁命幸赖圣明远垂拯赎得使入汤之禽复假羽毛刖断之足复蒙连续每念足下才为世英器为时出语曰夜行被绣不足为荣况于家室孤灭弃在絶域衣则异制食味不均弃捐功名虽尚视息与亡无异向使君服节死难书功竹帛传名千代茅土之封永在不朽不亦休哉嗟乎李卿事已去矣失之毫釐差之千里将复何言所贶重遗义当顺承本为一体今为异俗余归汉室子留彼国臣无境外之交故不当受乖离邈矣相见未期国别俗殊死生隔絶代马越鸟能不依依谨奉荅报并还所赠李陵重报书曰子卿足下勤宣令德䇿名清时荣问休畅幸甚幸甚远託异国昔人所悲望风懐想能不依依自从初降以至今日身之困穷独坐愁苦终日无覩但见异类韦鞴毳幙以御风雨羶肉酪浆以充饥渴举目言笑谁与为欢凉秋九月塞外草衰夜不能寐侧耳远听胡笳互动牧马悲鸣吟啸成羣邉声四起晨坐聴之不觉泪下与子别后益复无聊身负国恩为世所悲子归受荣我留受辱命也何如身出礼义之乡入无知之俗每一念至忽然忘生陵不难刺心以自明刎颈以见志顾国家于我已矣杀身无益适足增羞左右之人见陵如此为不入耳之欢来相劝勉异方之乐秪令人悲增忉怛耳子卿视陵岂偷生之士而惜死之人哉诚以虚死不如立节灭名不如报德也昔范蠡不殉会稽之耻曹沬不死三败之辱卒复句践之雠报鲁国之羞区区之心窃慕此尔足下又云汉于功臣不薄子为汉臣安得不云尔乎足下昔以单车之使适万乗之虏丁年奉使皓首而归老母终堂生妻去室此天下所希闻古今所未有闻子之归赐不过二百万位不过典属国子尚如此陵复何望哉且汉厚诛陵以不死薄赏子以守节欲使远听之臣望风驰命此实难矣男儿生以不成名死则葬蛮夷中谁复能屈身稽颡廻向北阙使刀笔之吏弄其文墨耶嗟乎子卿夫复何言相去万里人絶路殊生为别世之人死为异域之鬼长与足下生死辞矣后汉张奂与延笃书曰唯别三年无一日之忘京师禁急不敢相闻岂不懐归畏此简书年老气衰智尽谋索每有所处违宜失便比为儿车所雠中为马循所困真欲入三泉之下复镇之以大石厄乎此时也且太隂之地氷厚三尺木皮三寸风寒惨冽剥脱伤骨但此自非老惫者所堪而复加之以师旅因之以饥馑衆难聚集不可一二言也聋盲日甚气力寖衰神耶当复相见者从此辞矣后汉窦𤣥形貌絶异天子以公主妻之旧妻与𤣥书别曰弃妻斥女敬白窦生卑贱鄙陋不如贵人妾日已远彼日已亲何所告诉仰唿苍天悲哉窦生衣不厌新人不厌故悲不可忍怨不自去彼独何人而居我处晋赵景真与稽茂齐书曰昔李叟入秦及关而叹梁生适越登岳长谣夫以嘉遯之举犹懐恋恨况乎不得已者哉惟别之后离羣独逝背荣宴辞伦好经逈路造沙漠鸣鸡戒旦则飘尔晨征日薄西山则马首靡託或乃廻颷狂厉白日寝光﨑岖交错陵隰相望渉泽求蹊披榛覔路啸咏沟渠良不可度斯亦行路之艰难然非吾心之所惧也又北土之性难以託根投人夜光鲜不案劒今将植橘柚于𤣥朔蔕华藕于脩陵表龙章于裸壤奏韶武于聋俗固难以取贵矣朝霞启晖则身疲于遄征太阳戢曜则情劬于夕惕思蹑云梯横奋八极披艰扫秽荡海夷岳蹴崑崙使西倒踏泰山令东覆平涤九区恢廓宇宙斯亦吾心之鄙愿也时不我与垂翼远逝锋铓靡加六翮摧屈自非乐天知命谁能不愤悒者哉吾子植根芳苑擢秀清流荣耀眩其前艶色饵其后良俦交其左声名驰其右翺翔伦党之间弄姿房帷之里从容顾眄绰有余裕俯仰吟啸自以为得志矣岂能与吾同大丈夫之忧乐哉去矣嵇生永离隔矣㷀㷀飘寄临沙漠矣悠悠三千路难渉矣执手之期邈无日矣思心弥结谁云释矣无金玉尔音而有遐心身虽胡越意存断金晋稽茂齐荅赵景真书曰登山远望覩以成愤䇿杖广泽瞻长波以增悲游眄春圃情有秋林之悴濯足夏流心懐冬氷之惨对荣宴而不乐临清觞而无欢今足下琬琰之璞未剖而求光时之价骐骥之足未摅而希絶景之功心锐而动浅望速而应迟故有企伫之懐尔夫处静不闷古人所贵穷而不滥君子之美故颜生居陋不改其乐孔父困陈絃歌不废幸吾子思宏远理含道自荣将与足下交伯成于穷野结箕山乎蓬屋侣范生于海濵俦黄绮于商岳慿轻云以絶驰游旷荡以自足虽不齐足下之所乐亦吾心之所愿也梁简文帝与刘孝绰书曰执别㶚泄嗣音阻阔合璧不停旋灰屡徙玉霜夜下旅鴈晨飞想凉燠得宜时候无爽既官寺务烦簿领殷凑等张释之条理同于公之明察雕龙之才本传灵虵之誉自髙颇得暇逸于篇章从容于文讽顷拥旄西迈载离寒暑晓河未落拂桂棹而先征夕鸟归林悬孤㠶而未息足使边心愤薄乡思邅廻但离阔已久载劳寤寐伫闻还驿以慰相思又与萧临川书曰零雨送秋轻寒迎节江枫晓落林叶初黄登舟已积殊足劳止解维金关定在何日八区内侍厌直御史之庐九棘外府且息官曹之务应分竹南川剖符千里但黑水初旋未申十千之饮桂宫既启复乖双阙之宴文雅纵横即事分阻清夜西园𦕈然未尅想征舻而结叹望挂席而霑衿若使宏农书疏脱还邺下河南口占傥归乡里必迟青泥之封且觏朱明之诗白云在天苍波无极瞻之岐路眷慨良深爱护波潮敬朂光彩梁元帝与萧挹书曰阔别清颜忽焉已久未复音息劳望情深暑气方隆恒保清善握兰云阁解绂龙楼允膺妙选良为幸甚想同僚多士方驾连曹雅歩南宫容与自玩士衡已后唯在兹日惟昆与季文藻相晖二陆三张岂独擅美比暇日无事时复含毫颇有赋诗别当相简但衡巫峻极汉水悠长何时把袂共披心腹梁刘孝标荅郭峙书曰闻君子旧矣但人非豕鹿转加蓬逝波骇雨散动间山川故无由交羽觞荐杂佩睨浮云以搔首临清风而浩歌变燧廻星亦云劳止周王褒与周𢎞让书曰嗣宗穷途杨朱岐路征蓬长逝流水不归南北殊方炎凉异节木皮春厚桂树冬荣摄衞惟宜动静多豫贤兄入关敬承阔曲犹依杜陵之水尚保东陂之田铲迹幽蹊销声穷谷何其愉乐幸甚幸甚弟昔因多疾亟览九仙之方晚渉世途犹懐五岳之举顷年事遒尽容髪衰谢芸其黄矣零落无时还念生涯繁忧总集视隂愒日类赵孟之徂年负杖行吟同刘琨之积惨河阳北游空思巩洛㶚陵南望唯见长安所贵书生之魂还依旧里射声之鬼无恨他乡浮云在天邈无由矣㑹见之期长无日矣授笔揽纸龙钟横集陈周𢎞让荅王襃书曰甚矣悲哉此之为别也云飞泥沉金铄兰灭玉音不嗣瑶华莫因家兄至自镐京致来书于穷谷故人之迹有如对面开题申纸流脸霑膝与弟分袂西陜言反东区虽保周陂还依蒋径三荆离圻二仲不归麋鹿为曹更多悲绪丹经在握贫病莫谐芝术可求聊因採掇昔吾壮日及弟富年俱值邕熈并欢衡泌南风雅操清觞妙曲弦琴促坐无乏夕晨玉沥金华冀获难老不虞一旦翻覆波澜吾已愒隂弟非茂齿禽尚之契各在天涯永念生平难为胸臆正当视隂数箭排愁破涕人生乐尔忧戚何为愿爱玉体珍金相保期頥享夀考黄髪犹冀苍鴈頳鲤时传尺素清风朗月但寄相思搦管操觚声泪俱咽陈徐陵荅尹义尚书曰别离二国云雨十年心想河阳言铜爵而无远神游漳水与金鳯而俱飞弟留连河北义等周南懐此殊才实可伤叹吾崦嵫既暮容鬂皤然风气弥留砭药无损追惟畴昔共备行人家国安危賔礼升降悬壶代哭俱歴春冬移管于箕同兹辛苦鸣蜩抱树亟见藏氷归鴈衔芦多歴寒食靖言念此如何可忘夫以拥肿之木得免因于不才觳觫之牛自保由于无用嗟余鄙陋未有龚生唯叹吾贤不同蘧瑗尔夫推沟拯溺每切皇哀逸翮飘鳞见优机览所以降尺一之书驰輶轩之使心期与国必遂还途宁谓亲邻更成难请伊昔梁朝共奉嘉聘张兹大帛处彼髙闳庭奏歌钟座延娇眄賔客之叙方于阶阼田猎之禽同于君膳正以乡关阻乱致尔拘留家国隆平义应旋反韩宣屡至宰孔频还翻尔迟廻岂云邻睦怨春秋潭潜巴曰河水逆流怨气盛也毛诗序曰乱世之音怨以怒其政乖又曰角弓父兄刺幽王也不亲九族而好谗佞骨肉相怨故作是诗也骍骍角弓翩其反矣兄弟婚姻无胥远矣左传曰晋侯赏从亡者介之推不言禄禄亦弗及其母曰盍亦求之以死谁怼对曰尤而效之罪又甚焉且出怨言不食其食又曰晋郄至献楚㨗于周与单襄公语骤称其伐单子语诸大夫曰温季其亡乎位于七人之下而求掩其上怨之聚乱之本也多怨而阶乱何以在位夏书曰怨岂在明不见是图将慎其细也今而明之其可乎又曰呉公子札来聘请观于周乐为之歌周南召南曰美哉始基之矣犹未也然勤而不怨矣为之歌小雅曰美哉思而不贰怨而不言其周德之盛乎又曰子产云我闻忠善以损怨不闻作威以防怨又曰君子之言信而有征故怨远于身小人之言僭而无征故怨咎及之论语曰放于利而行多怨又曰贫而无怨难富而无骄易管子曰凡祸乱之所生生于怨咎怨咎之所生在于非理故曰闲祸在除怨楚辞曰怨灵脩之浩荡终不察夫民心淮南子曰和氏之璧夏后之璜揖让而进之以合欢夜以投人则为怨时与不时也琴操曰王昭君者齐国人也颜色皎絜闻于国中献于孝元帝讫不幸纳积五六年昭君心有怨旷伪不饰其形容元帝每歴后宫疎略不过其处后单于遣使者朝贺元帝陈设倡乐乃令后宫粧出昭君怨恚日久乃便循饰善籹盛服光晖而出俱列坐元帝谓使者曰单于何所愿乐对曰珍竒怪物皆悉自备唯妇人丑陋不如中国乃令后宫欲至单于者起昭君喟然越席而前曰妾幸得备在后宫麤丑卑陋不合陛下之心诚愿得行帝大惊悔之良久太息曰朕已误矣遂以与之昭君至单于心思不乐乃作怨旷思惟歌曰秋木萋萋其叶萎黄有鸟处山集于苞桑养育毛羽形容生光既得升云游倚曲房离宫絶旷身体摧藏志念抑冗不得颉顽虽得餧食心有徊徨我独伊何改往变常翩翩之燕远集西羗髙山峩峩河水泱泱父兮母兮道里悠长呜唿哀哉忧心恻伤续汉书曰建武三十年三月羣臣上言即位三十年宜封禅泰山诏书曰百姓怨气满腹吾谁欺欺天乎曾谓泰山不如林放乎诗魏阮瑀诗曰民生受天命漂若河中尘虽称百龄夀孰能应此身犹获婴凶祸流离恒苦辛宋鲍昭行路难曰君不见河边草冬时枯死春满道君不见城上日今暝没西山明朝复更出今我何时得自然一灭永罢归黄泉人生苦多欢乐少意气敷腴在盛年且愿得志数相就牀头恒有沽酒钱功名竹帛非我事存亡贵贱委皇天又曰㵼水置平地各自东西南北流民生亦有命安能行叹复坐愁酌酒以自寛举杯断絶歌路难心非木石岂无感吞声踯躅不敢言齐谢朓玉阶怨诗曰夕殿下珠帘流萤飞复息长安缝罗衣思君此何极梁元帝送西归内人诗曰秋气苍茫结孟津复送巫山荐枕神昔时慊慊愁应去今日劳劳长别人梁豫章王萧综听钟鸣诗曰歴歴听钟鸣当知在帝城西树隐落月东忩见晓星雾露朏朏未分明鸟啼哑哑已流声惊客思动客情客思欝从横翩翩孤鴈何所栖依依别鹤半夜鸣今嵗行已暮雨雪向凄凄飞蓬旦夕起杨柳尚翻低气欝结涕滂沱愁思无所託强作听钟歌梁范云登城怨诗曰楚妃歌脩竹汉女奏幽兰独以闺中笑岂知城上寒梁刘孝绰班婕妤怨诗曰应门寂已闭非复后庭时况在青春日萋萋緑草滋妾身似秋扇君恩絶履綦讵忆游轻辇从今贱妾辞梁呉筠行路难曰洞庭水上一株桐经霜触浪困严风昔时抽心曜白日今旦卧死黄沙中洛阳名工见咨嗟一剪一刻作琵琶白璧规心学明月珊瑚映靣作风花帝王见赏不见忘提携把握登建章掩抑摧藏张女弹殷勤促柱楚明光年年月月对君子遥遥夜夜宿未央未央綵女弃鸣箎争见拂拭生光仪茱茰锦衣玉作匣安念昔日枯树枝不学衡山南岭桂至今千载犹未知又曰青𤨏门外安石榴连枝接叶夹御沟金墉城西合欢树垂条照采拂鳯楼游侠少年游上路倾心颠倒想恋慕摩顶至足买片言开胸沥胆取一顾自言家在赵邯郸翩翩舌杪复劒端青骊白駮的卢马金羁緑鞚紫丝鞶躞蹀横行不肯进夜夜汗血至长安长安城中诸贵臣争贵儒者席上珍复闻梁王好学问轻弃劒客如埃尘吾丘夀王始得意司马相如适被申大才大辩尚如此何况我軰轻薄人又曰君不见西陵田从横十字成陌阡君不见东郊道荒凉芜没起寒烟尽是昔日帝王处歌姬舞女达天曙今日翩妍少年子不知华盛落前去吐心吐意许他人今旦廻惑生犹豫山中桂树自有枝心中方寸自相知何言嵗月忽若驰君之情意与我离还君玳瑁金雀钗不忍见此便心危又曰君不见长安客舍门娼家少女名桃根贫穷夜纺无灯烛何言一朝奉至尊至尊离宫百余处千门万户不知曙唯闻哑哑城上乌玉栏金井牵辘轳丹梁翠柱飞流苏香薪桂火炊彫菰当年翻覆无常定薄命为女必已麤梁孔翁归班婕妤怨诗曰长门与长信日暮九重空雷声听隐隐车响絶笼笼恩光随妙舞团扇逐秋风鈆华谁不见人意自难同梁何思澄班婕妤诗曰寂寂长信晚雀声愁洞房蜘蛛网髙阁駮藓被长廊虚殿帘帷静闲阶花蘂香愁愁视日暮还复守空牀梁施荣泰王昭君诗曰垂罗下椒阁举袖拂胡尘即即抚心叹蛾眉误杀人梁徐悱妻刘氏班婕妤怨诗曰日没应门闭愁思百端生况复昭阳近风传歌吹声宠移真不恨谗枉太无情祇言争分理非妬舞腰轻梁王叔英妻刘氏王昭君怨诗曰一生竟何定万事良难保丹青失应图匣玉成秋草相接辞关泪至今犹未燥汉使汝南还殷勤为人道梁范靖妻沈氏昭君叹诗曰早信丹青巧重赂洛阳师千金畵云鬂百万写娥眉陈隂铿班婕妤诗曰栢梁新宠盛长信昔恩倾谁谓诗书巧翻为歌舞轻花月分忩进苔草共阶生忆泪衫前满单眠梦里惊可惜逢秋扇何用合欢名陈昭昭君辞曰跨鞍今永诀垂涕别亲賔汉地随行尽胡关逐望新交河壅塞雾陇日闇沙尘唯有孤明月犹能远送人赋汉董仲舒士不遇赋曰呜唿嗟乎遐哉邈矣时来曷迟去之速矣屈意从人非吾徒矣正身俟时将就来矣心之忧兮不期禄矣遑遑匪宁祗增辱矣努力触藩徒摧角矣不出户庭庶无过矣重曰生不丁三代之盛隆兮而丁三季之末俗末俗以辩诈而期通贞士以耿介而自束虽日三省于吾身繇懐进退之唯谷彼寔繁之有徒指其白以为墨目信嫮而视𦕈口信辩而言讷鬼神不能正人事之变戾圣贤亦不能开愚夫之违惑出门则不可与偕往藏器又蚩其不容退洗心而内讼固未知其所从观上世之清晖廉士焭焭而靡归殷汤有卞随与务光周武有伯夷与叔齐孰若反身于素业莫随世俗而轮转虽矫情而获百利不如复心而归一善汉司马迁悲士不遇赋曰悲夫士生之不辰愧顾影而独存恒克已而复礼惧志行而无闻谅才韪而世戾将逮死而长勤虽有行而不彰徒有能而不陈何穷达之易惑信美恶之难分时悠悠而荡荡将遂屈而不伸使公于公者彼我同兮私于私者自相悲兮天道微哉吁嗟阔兮人理显然相倾夺兮好生恶死才之鄙也好贵夷贱哲之乱也炤炤洞达胸中豁也昏昏罔觉内生毒也我之心矣哲已能忖我之言矣哲已能选没世无闻古人惟耻朝闻夕死孰云其否逆顺还周乍没乍起无造福先无触祸始委之自然终归一矣汉司马相如陈皇后长门赋曰愿赐问而自进兮得尚君之玉音奉虚言而望诚兮期城南之离宫脩薄具而自设兮君不肯而幸临浮云欝而四塞兮天窈窈而昼隂雷隐隐而响起兮声象君之车音刻木兰以为榱兮饰文杏以为梁日黄昏而望絶兮怅独託于空堂悬明月以自照兮徂清夜于洞房援雅琴以变调兮奏愁思之不可长案流征以却转兮声窈妙而复扬抟芬若以为枕兮席荃兰而茝香忽寝寐而梦想兮魂若君之在傍班婕妤自悼赋曰承祖考之遗德荷性命之淑灵登薄躯于宫闱充下陈于后庭蒙圣皇之渥惠当日月之盛明扬光烈之翕赫奉隆宠于增城既遇幸于非位窃庶几乎嘉时陈女图而镜鑑顾女史而问诗歴年歳而悼惧闵蕃华之不滋白日忽以移光遂暗漠以昧幽犹被覆载之厚德不废捐于罪尤奉供养于东宫託长信之末流重曰潜𤣥宫兮幽以清应门闭兮禁闱扃华殿尘兮玉阶苔中庭萋兮緑草生神𦕈𦕈兮宻静处君不御兮谁为荣俯视兮丹墀思君兮履綦仰视兮云渥双涕兮横流顾左右兮和颜酌羽觞兮销忧惟人生兮一世忽一过兮若浮魏丁廙蔡伯喈女赋曰伊大宗之令女禀神惠之自然在华年之二八披邓林之曜鲜明六列之尚致服女史之话言参过庭之明训才朗悟而通𤣥当三春之嘉月时将归于所天曵丹罗之轻裳戴金翠之华钿美荣曜之所茂哀寒霜之已繁岂偕老之可期庶尽欢于余年何大愿之不遂飘微躯于逆边行悠悠于日远入穷谷之寒山慙柏舟于千祀负寃魂于黄泉我羁虏其如昨经春秋之十二忍胡颜之重耻恐终风之我萃咏芳草于万里想音尘之髣髴祈精爽于交梦终寂寞而不至哀我生之何辜为神灵之所弃仰蕣华其已落临桑榆之歔欷入穹庐之秘馆亟踰时而经节叹殊类之非匹伤我躬之无悦脩肤体以深失念兰泽之空设伫美目于胡忌向凯风而泣血梁江淹恨赋曰试望平原蔓草萦骨拱木歛魂人生到此天道宁论于是仆本恨人心惊不已直念古者伏恨而死若乃赵王既虏迁于房陵薄暮心动昧旦晨兴别艶姬与美女䘮金舆及玉乘置酒欲饮悲来填膺千秋万嵗为怨难胜至如李君降北名辱身寃㧞劒击柱弔影慙魂若夫明妃去时仰天太息紫台稍远关山无极摇风忽起白日西匿陇鴈少飞岱云寡色望君皇兮何期终芜絶兮异域至如敬通见抵罢归田里闭关却扫塞门不仕左对孺人右顾稚子脱畧公卿跌宕文史赍志没地长懐无已若夫中散下狱神气激扬浊醪夕引素琴晨张秋日萧索浮云无光欝青霞之竒志入脩夜之不旸或有孤臣危涕孽子坠心迁客海上流戍陇隂此人但闻悲风汩起泣下霑衿亦复含酸茹怨销落湮沉若乃骑叠迹车屯轨黄尘匝地歌吹四起无不烟断火絶闭骨泉壤已矣哉春草暮兮秋风惊秋风罢兮春草生绮罗毕兮池馆尽琴瑟灭兮丘陇平自古皆有死莫不饮恨而吞声艺文类聚卷三十艺文类聚卷三十一钦定四库全书艺文类聚卷三十一唐欧阳询撰人部十五赠答毛诗曰无言不酬又曰杂佩以赠之又曰赠之以芍药又曰投我以木𤓰报之以琼琚匪报也永以为好也又曰吉甫作颂其诗孔硕其风肆好以赠申伯晏子曰曾子将行晏子送之曰君子赠人以轩不如赠人以言史记曰孔子适周见老子辞去老子送之曰吾闻富贵者送人以财仁者送人以言吾窃仁者之号请送子以言孙卿子曰赠人以言重于金石珠玉劝人以言美于黼黻文章听人以言乐于钟鼓琴瑟庄子曰凡交近则必相靡以信远则必忠之以言韩子曰郑人有遗燕相书者夜书火不明因谓持烛者曰举烛而过书举烛非书意也燕相国受书而悦之曰举烛者髙明也举贤任之司以治穆天子传曰穆王飨西王母于瑶池之上上赋诗往来辞义可观汉书曰古者诸侯卿大夫交接邻国以微言相感常揖让之时必称诗以喻其志又曰陈遵为河南太守既至官常遣从使西召善书吏十人于前治私书谢京师亲故遵慿几占书数百封亲疎各有意文士传曰桓驎伯父焉官至太尉驎年十二在座焉告客曰吾此弟子知有异才殊能作诗赋客乃为诗曰甘罗十二杨乌九龄昔有二子今则桓生驎即应声荅曰邈矣甘罗超等絶伦伊彼杨乌命世称贤嗟予惷弱殊才伟年仰慙二子俯媿过言汉杂事曰髙彪谒马融辞疾不见彪覆刺与书曰闻髙风为日久矣故不待介者造君子之门冀一见龙光叙腹心之愿不图辞之以疾昔者周公兄父文武九命作伯以君华夏犹握沐吐飡以接白屋之士天下归德歴载邈矣今君不能相见宜哉融省书大慙遣人辞谢追请径去不还先贤行状曰杜安入太学时号曰神童时贵戚慕安髙行多有与书者不辄发以虑后患常凿壁藏书当时皆嘉其虑远㑹稽典録曰陈业有特操沛国桓俨当世英俊避地㑹稽闻业髙节欲与相见终不获后俨浮海南入交州临去遗书与业曰不因行李以系隂山白楼日从容养高动静履直季世多艰爰适乐土闻髙风饥渴语言知乃深隐邈然终时求仁斯得勤而无憾齐踪古贤何其优哉蜀志曰马良使呉良谓诸葛亮曰今䘖国命协睦二家幸为良介于孙将军亮曰君试自为文良即为草曰寡君遣掾马良通聘继好以绍昆吾豕韦之勲其人吉士荆楚之令鲜于造次之华而有克终之美愿降心存纳以慰将命权大悦之文章叙録曰杜摰与母丘俭乡里相亲故为诗与俭求仙人药一丸欲以感切俭求助也荀氏家传曰荀朂蜀平之后遣使通呉司马文王用公所作书与孙皓皓报命和亲王谓公曰君前作书使呉思顺胜十万之衆也楚辞曰结微情以陈词兮矫以遗夫美人诗后汉蔡邕荅对元式诗曰伊余有行爰戾兹邦先进博学同类率从济济羣彦如云如龙君子博文贻我德音辞之集矣穆如清风又荅卜元嗣诗曰斌斌硕人贻我以文辱此休辞非余所希敢不酬荅赋诵以归魏王粲赠蔡子笃诗曰悠悠世路乱离多阻济岱江衡邈焉异处风流云散一别如雨魏徐干荅刘桢诗曰与子别无几所经未一旬我思一何笃其愁如三春虽路在咫尺难渉如九关陶陶朱夏别草木昌且繁魏应玚报赵淑丽诗曰朝云不散久结成隂离羣独宿永思长吟有鸟孤栖哀鸣北林嗟我懐矣感物伤情魏繁钦赠梅公明诗曰瞻我北园有条者桑遘此春景既茂且长氤氲吐叶柔润有光黄条蔓衍青鸟来翔日月其迈时不可忘公子瞻旃勲名乃彰魏程晓赠傅休奕诗曰茕茕独夫寂寂静处酒不盈觞肴不掩爼厥客伊何许由巢父厥醴伊何𤣥酒瓠脯又赠傅休奕诗曰三光飞景玉衡代迈龙集甲子四时成歳权与授代徐陈荡秽元服初嘉万福咸㑹赫赫应门严严朱阙羣后扬扬庭燎晳晳魏邯郸淳荅赠诗曰我受上命来随临菑与君子处曾未盈朞见召本朝驾言趣期羣子重离首命于时饯我路隅赠我嘉辞既受德音敢不荅之余惟薄德既局且鄙见养贤侯于今四祀既庇西伯永誓没齿今也被命我在不俟瞻恋我侯又慕君子行道迟迟体逝情止岂无好爵惧不我与圣主受命千载一遇攀龙附鳯必在初举行矣去矣别易㑹难自强不息人谁获安愿子大夫勉篑成山天休方至万福尔臻晋张华荅何劭诗曰良朋贻新诗示我以游娯穆如洒清风焕若春华敷自昔同寮寀于今比园墟衰疾近辱殆庶几并悬舆散髪重隂下把杖临清渠属耳听鸣禽流目玩鯈鱼从容养余日取乐于桑榆又诗曰驾言归外庭放志永栖迟相伴歩园畴春草鬰鬰滋荣观虽盈目亲友莫与偕悟物增隆思结恋慕同侪援翰属新诗永叹有余懐又赠摰仲治诗曰君子有逸志栖迟于一丘仰䕃髙林茂俯临渌水流恬淡养𤣥虚沉精研圣猷晋何劭赠张华诗曰四时更代谢万物迭卷舒暮春忽复来和风与节俱俯临清泉涌仰观嘉木敷在昔同班司今者并园墟私愿偕黄髪逍遥乐琴书举爵茂隂下擕手共踌躇奚用遗形骸忘筌在得鱼晋潘岳为贾谧赠陆机诗曰神农更生轩辕承纪画野离疆爰封衆子夏殷既袭宗周系祀绵绵𤓰瓞六国互峙彊秦兼并吞灭四隅子婴面榇汉祖应符灵献微弱在湼则渝三雄鼎足孙启南呉南呉伊何僣号称王大晋綂天仁风遐扬伪孙衔璧奉土归疆婉婉长离陵江而翔长离云谁咨余陆生鹤鸣九臯犹载厥声况乃海隅播名上京爰应旌招抚翼紫庭蕃岳作镇辅我京室旋及桑梓帝弟作弼式云国官清涂攸失吾子洗然恬淡自逸廊庙惟清俊乂是延擢应嘉举自国而迁齐辔羣龙光賛纳言优游省闼珥笔华轩昔余与子缱绻同朝脩日朗月擕手逍遥自我离羣二周于今虽简其面分着情深子其超矣实慰我心𤼵言为诗望俟好音欲崇其髙必重其曾在南称甘度北则橙崇子锋颕不骞不崩晋陆机荅贾谧诗曰先天创物景命是膺降及羣后迭毁迭兴邈矣终古崇替有征在汉之季皇纲幅裂雄臣腾骛义夫赴节释位挥戈言谋王室王室之乱靡邦不泯如彼坠景曾不可振乃眷三哲俾乂斯民启土绥难改物承天天厌霸德皇祚告衅狱讼违魏讴歌逼晋陈留归蕃我皇登禅庸崏稽颡三江改献惟公太宰光翼二祖诞育洪胄纂戎于鲁昔我逮兹时惟下僚及子栖迟同林异条年殊志宻服舛义禂游跨三春情固二秋祗承皇命出纳无违往践蕃朝来歩紫微升降秘阁我服载晖孰云匪惧仰肃明威分索则易擕手实难念昔良游兹焉永叹公之言感贻此音翰蔚彼髙藻如玉如兰民之胥好狷狂厉圣仪刑在昔争闻子命又荅潘尼诗曰于穆同心如琼如琳我日来徂来饯其琛彼美潘生实综我心探子玉懐畴尔惠音又赠冯文罴诗曰嗟我人斯戢翼江潭有命集止翻飞自南出彼幽谷及尔同林双情交映遗物识心又赠潘尼诗曰水㑹于海云翔于天道之所混孰后孰先及子虽殊同升太𤣥舍彼𤣥冕袭此云冠遗情市朝永志丘园静犹幽谷动若挥兰又赠从兄车骑诗曰孤兽思故薮离鸟悲旧林翩翩游宦子辛苦难为心髣髴谷水阳婉奕崑山隂营魄懐兹土精爽若飞沉又赠波邱令冯文罴诗曰夙驾出东城送子临江曲宻席接同志羽觞飞酃渌登楼望峻坂时逝一何速又赠纪士诗曰琼瓌俟丰价窈窕不自鬻有美娥眉子惠音清且淑修姱协姝丽华颜婉如玉又赠顾彦先诗曰清夜不能寐悲风入我轩立影对孤躯哀声应苦言晋傅𤣥荅程晓诗曰奕奕两仪昭昭太阳四气代升三朝受祥济济羣后峩峩圣皇元服肇御配天垂光伊周作弼王室惟康颙颙兆民蠢蠢戎羶率土充庭万国奉蕃皇泽云行神化风宣六合咸熈遐迩同欢赫赫明明天人合和下罔遗滞焦朽斯华矧我良朋如玉之嘉穆穆雝雝兴颂作歌又荅程晓诗曰羲和运玉衡招揺赋朔旬嘉庆形三朝美德扬初春圣主加元服万国望威神伊周敷𤣥化并世霑天人洪崖歌山岫许由嗟水濵晋傅咸赠褚武良诗曰爰暨于褚惟晋之祯肇振鳯翼羽仪上京聿作㗋舌纳言紫庭光赞帝道敷皇之明方任之重实在江扬乃授旄钺宣曜威灵悠悠遐迈东夏于征又赠建平太守李叔龙诗曰𢎞道兴化实在良守悠悠建平皇泽未流朝选于衆乃子之授南荆注望心乎克副又赠太尉司马虞显机诗曰帝崇元淑妙选其属命子是佐增衮之缛又赠崔伏二郎诗曰英妙之选二生之授颙颙两城欢德之茂君子所居九夷非陋无狭百里而不垂覆人之好我赠我清诗示我周行心与道期诚𤼵自忠义形于辞古人辞谠岂不尔思又与尚书同僚诗曰非望之宠谬加于已猥授非据奄司万里煌煌朱轩服骥叅騄晔晔初星肃肃臣仆晖光显赫衆目所属斯之弗称匪荣伊辱质弱尚父受任鹰扬德非樊仲王命是将百城或违无能有匡一州之矜将弛其纲得意忘言言在意后夫惟神交可以长久我心之孚有盈于缶与子偕老岂曰执手出司万里牧彼朔濵服冕乗轩六辔既均威风先迈百城肃震又荅潘尼诗并序曰司州秀才潘正叔识通才髙以文学温雅为博士余性直而处清论褒贬之任作诗以见规虽襃饰之举非所敢闻而斐粲之辞良可乐也荅之虽不足以相詶报所谓盍各言志也诗曰贻我妙文繁春之荣匪荣斯尚乃新其声吉甫作颂有馥其馨寔由樊仲其德克明授此瓦砾厠彼瑶琼贶非其喻闻宠若惊又荅栾𢎞诗并序曰安乐令栾𢎞太傅鉅平侯羊公辟未就而公薨后应司州之命举秀才博文通济之士余失和于府当换为护军司马赋诗见赠荅之云尔鉅平作宰是贵是钦弓旌仍招嘉命胥寻鸾鳯养仪戢翼幽林未附雅调以和韶音鉅平遐逝厉志弥深肃肃京司清风载迈乃延羣彦龙集鳯㑹亦既斯降万里有頼声𤼵响应好结倾盖晋潘尼荅傅咸诗序曰司徒左长史傅长虞㑹定九品左长史宜得其才屈为此职此职执天下清议宰割百国而长虞性直而行或有不堪余与之亲作诗以规焉悠悠羣吏非子不整嗷嗷衆议非子不靖忽荷略纽握纲提领矫矫贞臣惟国之屏又赠呉王郎中令陆士衡诗曰东南之美曩惟延州显允陆生于今鲜俦振鳞南海濯翼洪流婆娑翰林容与坟丘玉以瑜润随以光融乃渐上京乃仪储宫玩尔清藻味尔芳风泳之弥广挹之弥冲崑山何有有瑶有珉及尔同僚具惟近臣予渉素秋子登青春媿无老成厠彼日新祁祁大邦惟桑与梓穆穆伊人南国之纪帝曰尔谐惟王卿士俯偻从命奚恤奚喜又荅陆士衡诗曰顾兹蓬蔚厠根兰陂膏泽虽均华不足披逮春不茂未秋先萎子濯鳞翼我挫羽仪愿言难常载合载离昔游禁闼祇畏夕惕今放邱园纵心夷易口咏新诗目玩文迹予志耕圃尔勤王役慙无琬琰以詶尺璧又赠陇西太守张正治诗曰二八由唐显周以多士隆群灵感韶运理翮应翔风张生拔幽华苹蘩登二宫未几振朱锦剖符抚西戎及子仍同僚赠言贻尔躬威刑有时用唯德可令终又赠刘佐诗曰要言将谁苦聊以贻友生念我二三贤规我无隐情又送大将军掾卢晏诗曰赠物虽陋薄识意在忘言琼琚尚交好桃李贵往还萧艾茍见纳贻我以芳兰又赠汲郡太守李茂彦诗曰离索何惆怅后㑹未可希河朔贵相忘岐路安足悲又赠长安令刘正伯诗曰游鸾慿太虚腾鳞託浮霄过蒙嘉时㑹假翼陵扶揺疲惫充时乏及余再同寮并迹侍储宫擕手登皇朝刘侯抚西都迈绩叅豹乔德厚化必深政明姦自消万寻由积篑千里一歩超尔其骋逸轨远涂固可要又荅杨士安诗曰逝将辞储宫栖迟集南畿不悞百里贱徒惜年志衰踌躇顾城阙怨恋慕端闱俊德贻妙诗敷藻发清徽媿彼褒崇过感此岐路悲又赠荥阳太守呉子仲诗曰大晋盛得人储宫畜髦士呉侯降髙质剖符授千里垂覆岂他乡廻光临桑梓寮类感岐路黎庶思知耻老氏喻小鲜曹叅寄狱士无谓弊邑陋覆篑由兹起晋张载赠虞显度诗曰畴昔协兰房缱绻在华年嘉好结平素分着寮友前谓得终遐日绸缪永周旋吾子遭不造遘闵丁忧艰俾我失良朋谁与吐话言一日为三秋歳况乃三年离居一何濶结思如廻川晋石崇赠枣腆诗曰久官无成绩栖迟于徐方寂寂守空城悠悠思故乡恂恂二三贤身远屈龙光擕手沂泗间遂登舞雩堂文藻譬春华谈话由兰芳消忧以觞醴娯耳以名娼博奕逞妙思弓矢威边疆晋司马彪赠山涛诗曰苕苕椅桐树寄生于南岳上陵青云霓下临千仞谷处身自孤危于何託余足晋曹摅赠石崇诗曰涓涓谷中泉欝欝巖下林泄泄羣翟飞咬咬春鸟吟野次何索漠薄暮愁人心三军望衡盖叹息有余音临肴忘肉味对酒不能斟人言重别离斯情効于今晋刘琨重赠卢谌诗曰时光不我与去乎若云浮朱实陨劲风繁英落素秋狭路倾华盖骇驷摧双辀何意百鍊刚化为绕指柔晋卢谌重赠刘琨诗曰璧由识者显龙因庆云翔茨棘非所憩翰飞游髙冈余音非九韶何以仪鳯皇新城非芝圃曷由殖兰芳又荅刘琨诗曰随宝产汉濵摛此夜光真不待卞和显自为命世珍晋枣腆赠石季伦诗曰深蒙君子眷雅顾出羣俗受宝取诸懐所赠非珠玉凡我二三子执手擕玉腕嘉言从所好企予结云汉望风整轻翮因虚举双翰朝游清渠侧日久登髙馆又荅石崇诗曰昔我不造备尝颠沛后土倾基皇天陨盖少怀蒙昧长无耿介遗训莫闻出入靡頼我舅敷命于彼徐方载咏陟冈言念渭阳乃泝洪流汎身艅艎宵寝晨逝曷路之长亦既至止愿言以写爰有石侯作镇东夏寛以抚戎从容柔雅我闻有言居安思危位极则迁势至必移上德无欲贵道不为妙识先觉通梦皇羲窃覩堂奥钦蹈明规晋摰虞荅杜育诗曰越有杜生既文且哲龙跃颕豫有声彰澈頼兹三益如琢如切好以义结友以文㑹岂伊在髙分定倾盖其人如玉美彼生刍钟鼓匪乐安用百壶老夫灌灌离羣索居懐恋结好心焉怅如晋欧阳建荅枣腆诗曰于铄我舅明德塞违俾扞东藩在徐之邳载播其惠载扬其威济寛以勐方夏以绥光启先业增曜重晖咨余冲人艰苦攸离过庭无闻顽固匪移寔頼兹诲导之轨仪仰遵嘉训俯蹈明规如葛斯蔓如樛斯垂我遘君子仰之弥髙巖巖其髙即之惟温居盈思冲在贵忘尊纵酒嘉䜩自明及昏无幽不妍靡奥不论人乐其量士感其敦晋石崇荅枣腆诗曰言念将别覩物伤情赠尔话言要在遗名唯此遗名可以全生晋杜育赠摰仲治诗曰之子于归言秣其驹矧乃斯人乃迈乃徂虽非显甫饯彼百壶虽非张仲将脍河鱼人亦有言贵在同音虽曰翻飞曾未异林顾恋同枝增其慨心望尔不遐无金玉音晋枣据荅阮德猷诗曰友朋顾之贻我良箴玩之无斁终咏斯音燕鼎在舟虽重不沉庶慿嘉谟髙迹可寻宋颜延之赠王太常僧达诗曰玉水记方流琁源载圆折蓄宝每希声虽秘犹彰彻聆龙九渊闻鳯窥丹穴歴听岂多士岿然觏时哲舒文广国华敷言远朝烈德煇灼邦懋芳风被乡耋侧同幽人居郊扉常书闭林闾时宴开亟廻长者辙庭昏见野隂山明望松雪静惟浃群化徂生入穷节豫往诚欢歇悲来非乐阕属美谢繁翰遥懐具短札又直东宫荅郑尚书道于诗曰皇居体环极设险祗天工两闱阻通轨对禁限清风宋鲍昭赠顾墨曹诗曰昏明易远离㑹难揆云撤泉分西舻东轨宋鲍令晖题书寄行人诗曰自君之出矣临轩不解颜砧杵夜不发髙门昼恒关帐中流熠烨庭前华紫兰物枯识节异鸿来知客寒又寄行人诗曰桂吐两三枝兰开四五叶是时君不归春风徒笑妾齐王俭赠徐孝嗣诗曰婉婉游龙载游载东靡靡行云并跃齐踪无类不感有来斯雍之子云迈嗟我莫从歳云暮止述职戒行崇兰罢秀孤松独贞悲风宵远乗鴈晨征抚物遐想念别书情齐徐孝嗣荅王俭诗曰书帷停月琴袖承颷结芳幽谷解珮明椒去德滋永懐德滋深行云传想归鸿寄音齐王融赠族叔衞军诗曰台曜澄华铉岳裁峻经天为象丽地作镇不器其德有菲斯文质起瑚琏才逸卿云揺笔泉㵼动咏霙纷德馨伊何如兰之宣贞筠抽箭润璧懐山六乐毕该五礼备贯七训是敷三英有粲惟旦惟公惟公惟旦齐谢朓夜发新林至京邑赠西府同僚诗曰大江流日夜客心悲未央徒望闗山近终知返路长秋河曙耿耿寒渚夜苍苍引领望京邑宫雉正相望金波丽鳷鹊玉绳低建章驱车鼎门外思见昭丘阳驰晖不可接何况隔两乡风烟有鸟路江汉限无梁常恐鹰隼击时菊委严霜寄言罻罗者寥廓已髙翔又在郡呈沈尚书诗曰淮阳股肱守髙卧犹在兹况复南山曲何异幽栖时髙阁常昼掩荒堦少诤词珍簟清夏室轻扇动凉飔夏李沉朱实秋藕折轻丝良辰竟何许夙昔梦佳期坐啸徒可积为邦歳已朞齐陆厥奉荅内兄顾希叔诗曰平原十日饮中散千里游渤海方流滞冝城谁献詶屏居南山下临此歳方秋惜哉时不与日暮无轻舟梁简文帝赠张纉诗曰仪表咸推挹墻仞难窥践既富垂帷学复折波涛辩绮思暧霞飞清文焕飈转朱旗赫容与彫棨纷曜煜波揺白鳢舟风动苍鹰舳九嶷势参差江天相蔽亏三春澧浦叶九月洞庭枝洞庭枝褭娜澧浦叶参差芬芳与揺落俱应伤别离梁沈约詶谢宣城朓诗曰王乔飞凫舄东方金马门从官非宦侣避世非避諠揆予登皇鍳短羽屡飞翻早趋朝建礼晚沐卧郊园賔至下尘榻忧来命緑樽昔贤侔时雨今守馥兰荪神交疲梦寐路远隔思存又詶孔通直懐蓬居诗曰阊阖既洞启龙楼亦髙辟两宫集鸾歩二闼引通籍伊尔事清涂纷吾供贱役梁任昉荅刘孝绰诗曰阅水既成澜藏舟遂移壑彼美洛阳子投我懐秋作久敬类诚言吹嘘似嘲谑兼称夏云尽复陈秋树索讵慰耋嗟人徒深老夫託梁范云赠沈左卫诗曰伊昔霑嘉惠出入承明宫游息万年下经过九龙中越鸟憎北树胡马畏南风愿言反鱼蓨津梁肯见通梁刘孝绰荅张左西诗曰相思如三月相望非两宫持此连枝树暂作背飞鸿若人惠思我摛藻蔚彫虫仙掌方晞露灵乌正转风方假排虚翮相与北山藂又赠任中丞诗曰歩出金华省遥望承明庐壮哉宛洛池佳丽实皇居虹蜺拖飞阁兰芷覆清渠白云夏峯尽青槐秋叶疎但愿长闲暇酌醴焚枯鱼梁王僧孺赠顾仓曹诗曰洛阳十二门楼阙似西崑暧暧罘罳下相望隔画垣画垣向阿阁栖鳯复栖鸳五曹均趋奏六尚等便烦朝罏何馥馥夜锦有余温日中驱上驷骧首遍京宛晨趋魏公子夕宿韩王孙夙昔今何在生平弃不论譬如菤葹草心谢叶空存谁复三承睫独念九飞魂又秋日愁居荅孔主簿诗曰首夏云物善昼暑旦犹清日华随水汎树影逐风轻依帘野马合当户昔耶生物我一无际人鸟不相惊傥遇北山北聊访法乔卿又寄何记室诗曰思君不得见望望独长嗟夜风入寒水晓露拂秋花何由假日御暂得寄风车梁王均寓直中庶坊赠萧洗马诗曰龙楼实九重薄寒起殊早玉堦泣清露铜池结秋潦霜被守宫槐风惊护门草之子擅文华纵横富辞藻舒锦慙光丽握珠谢竒宝媿予非工文何用披懐抱又东阳还经严陵瀬赠萧大夫诗曰子陵洵髙尚超然独长往钓石宛如新故态依可想梁裴子野荅张贞成臯诗曰匈奴时未灭连年被甲兵明君思将帅方听鼔鞞声吾生姿逸翮抚劒起徂征非徒慕辛季聊欲逞良平出车既方轨絶幕且横行岂伊长缨系行见黄河清虽令懦夫勇念别犹有情感子盈编赠握玩以为荣跂子振旅凯含毫备勒铭梁萧子云赠海法师还甑山诗曰直心好丘壑偏悦幽栖人忽闻甑山旅万里自相亲泬寥晚霖霁重叠晴云新秋至蝉鸣柳风髙露起尘动予忆山思惆怅惜荷巾又寒夜直坊忆袁三公诗曰滴滴雨鸣堦愔愔兹夜静风落宣猷树寒凋承光屏髙帷独晓垂华烛夜空冷所思不相见方知寒漏永又东郊望春詶王建安隽晚游诗曰金塘緑泉满上园梨蘂落蛱蝶恋残花黄鸎对妖蕚芳菲满郊甸惠气生兰薄子家冠盖里我馆幽栖郭緑杨垂长溪便桥限清洛相去能几许一水终疎索梁柳恽赠呉筠诗曰寒云晦沧洲奔潮溢南浦相思白露亭永望秋风渚心知别路长谁谓若燕楚关候日辽絶如何附行旅愿作野飞鸟飘然自轻举又赠呉筠诗曰山桃落晚红野蕨开初紫云日自清明苹芷齐靃靡离念已郁陶物华复如此又赠呉筠诗曰远游济伊洛秣马度清漳邯郸饶美女艶色含春芳鼓瑟未成曲跕屣复翺翔我本游客子情爱在淮阳知新谁不乐念旧苦人伤又赠呉筠诗曰秋风度关陇楚客奏归音飒飒避霜叶离离出塞禽梁何逊落日赠范云诗曰縁沟緑草蔓扶楥杂花舒轻烟澹柳色重霞掩日余遥遥长路晚寂寂行人疎又日夕望江赠鱼司马诗曰湓城带湓水湓水萦如带日夕望髙楼耿耿青云外城中多宴赏丝竹常繁㑹管声已流悦弦声复悽切歌黛惨如愁舞腰疑欲絶仲秋黄叶下长风正骚屑早鴈出云归故燕辞檐别昼悲在异县夜梦还洛汭洛汭何悠悠起望登西楼的的帆向浦团团日隐洲谁能一羽化轻举逐飞浮梁呉筠赠周兴嗣诗曰昔贤当路者声名振华夏朱轮玳瑁车紫鞚连钱马朝花舞风中夜月窥忩下想君贵易朋居然应见舍又入兰台赠王治书僧孺诗曰故人扬子云校书麟阁下寂寞少交游纷纶富文雅予为陇西使寓居洛阳社相思非不深行行避骢马又荅柳恽诗曰闲房肃已静落月有余晖寒虫隐壁思秋蛾绕烛飞絶云断更合离禽去复归佳人今何在迢逓江之沂一为别鹤弄千里泪沾衣又赠任黄门诗曰相如体英彦左右生容晖已纡汉帝组复解梁王衣经过云母扇出入千门扉连洲茂芳杜长山郁翠微欲言终未敢徒然独依依又詶郭临丞诗曰闻君立名义我亦倦晨征马在城上蹀劒自腰中鸣白日辽川暗黄尘壠坻惊愿君但衘酒深知有素诚又詶闻人侍郎诗曰怅然心不乐万里向悠悠凌朝憩杜渚泊暮遵江州君住青门上我𤼵霸陵头相思自有处春风明月楼又诣周承不值因赠此诗曰竹枝任风转兰心逐风卷青云叶上团白露花中泫闻君入绮疎聊寄锦中书一随平原客宁忆豫章徐又遥赠周承诗曰巨石乱天崖杂树欝参差伯鱼留蜀郡长房还葛陂练练波中月亭亭云上枝髙岑蔽人者无处得相知又周承未还重赠诗曰石渠閴无人子云今何在顾望独凝忧䘖杯竟谁待散雪逐吹寒蓬姿霜雪采甘泉无竹花鹓雏欲还海陈江总遇长安使寄裴尚书诗曰传闻合浦叶远向洛阳飞北风尚嘶马南冠独不归去云目徒送离琴手自挥征蓬失处所春草屡芳菲太息关山月风尘客子衣赋梁邵陵王赠言赋曰张云麾闻望之美作牧南蕃维舟江汉留连饮饯发迈有期㑹面无日依依别袂恨恨江干古人赠别以言聊为赠言赋曰昔人有感于知己情深投分如斯已矣相知势利之间实君子之所鄙静言神交之际亦难得而具美岂真鲜其令终曾未闻其善始日踰久而益敬盖惟一人者尔语同志而好合谅今古之皆然茍託御而自説徐因刍而请前况英声与茂实乃絶后而光先似临潭而对镜若披雾而覩天钦爱顾之罔已良佩服之在旃资淑美之上才超羣雄而独峻德既深于万顷墻有髙乎数仞思若神而泉涌文如华而玉振伊薄躯之固陋谬摄官于夏汭知美锦之难裁处棼丝而易结幸中途而遘止仰旌斾之踟蹰似德星之东迈类祥云之西徂亟留连于河渚或终宴于城隅赏既延于宾友懽亦洽于仆夫嗟灰琯之易逝慨离袂之云促惜日车之不驻恨流影之难续观善诱而不倦飡好音而未足伫浮云之可寄愿无比乎金玉梁张纉懐音赋并序曰西平邵陵王以亲贤近能作蕃夏首下走叨窃时命驱传湘罗久託下风素蒙淑顾及涂经鄢郢淹泊累旬君王弹随珠于千仞乃贻之以丽则诗云懐我好音敢为懐音赋云尔伊宗周之令望巡召南而述职襟带郧夏之乡宣条江汉之域服诗书于懐袖抱仁义于胷臆总九德以栖身横四溟而抚翼循微躬之末迹谬驰传于衡嶷由洞庭而左转指酃醴而为期仰芳尘于夏汭路将近而弥滋棹凌波以遄务舟望浦而倦迟自清光之未觏逾一纪以歴兹敢慿情于往昔逢君恩之未遗陪桂苑之良游接兰台之髙㑹既醉酒以饱德亦倾羞而缓带感平原之爱客伤岐路之难留恋西园之余赏泣南浦之徂舟结烦言于将赠情有盾乎琳球顾龙门其不见过夏首而西浮申服义之未沬长寄言于还邮梁陆倕感知已赋赠任昉曰夜申旦而不寐独匡坐而怨咨命㒒夫而夙驾指南馆而为期学穷书府文究辞林既耳闻而存口又目见而登心似临淄之借书类东武之飞翰轸工迟于长卿踰巧速于王粲固乃度平子而越孟坚何论孔璋而与公干或欲渉其涯涘求其界畔则浩浩淃淃彪彪譬长铗于韒中若龙渊与蜀汉济济冠盖祁祁儁逸有窃风以味道咸交臂而屈膝或望路以窥门空升堂而入室彼春兰及秋菊尚无絶于衆芳矧重仁与袭义信辽辽兮未央言追意而不逮辞欲书而复忘窃仰髙而希骥忽脂车而秣马既一顾之我隆亦东壁之余假似延州之如旧同伯喈之倒屣附苍蝇于骥尾託明镜于朝光谓虚无而为有布籍甚于游扬于是柔条飒其成劲白露变而为霜歳忽忽而遒尽忧与爱兮未忘聚落茎于虚室听羁雀于枯杨忳欝悒其谁语独抚抱而增伤託异人以蠲忧类其文而愈疾索黄琼之寄居造安仁之狭室车出门其已欢无论衘杯与促膝譬邹子之吟松故未寒而能慄徒纳壤以作髙陋吞舟而为网值墨子之爱兼逢太丘之道广陪九万以齐征激三千而同上识公沙于杵臼拔孝相于无名非夫人之为惑孰云感于余情指北邙以作誓期郁郁于佳城梁任昉荅陆倕感知巳赋曰原知巳之时义故相知之信然乃贪亷之异贯柰勇怯之相悬贪在物而成累怯在我而可甄既自得于为御又甘心于执鞭矧相知其如此独揽涕而潺湲虽有望于已知更非谓其知巳信伟人之世笃本侯服于陆乡缅风流与道素袭衮衣与绣裳逮伊人而世载并三骏而龙光过龙津而一息望鳯条而载翔彼白玉之虽洁此幽兰之信芳思在物之取譬非升斛而能量匹方峙于东岳比凝厉于秋霜不一饭以忘过每三钱以投渭匪蒙袂之敢嗟岂沟壑之能衣既藴借其有余又澹然而无味得意同乎卷懐违方似乎仗气类平叔而靡雕似子台而不朴冠衆善而胎操综群言而名学折髙戴于后台异邹颜乎董握探三诗于河间访九师于淮曲术兼口传之书艺广铿锵之乐时坐睡而悬梁裁据梧而锥幄唯忘年之陆子定一遇于班荆余获田苏之价尔得海上之名信落魄而无产终长勤于短生饥虚表于徐歩逃责显于疾行子比我于叔则又方余于耀卿心照情交流言靡惑万类闇求千里悬渴言象可废筌蹄自默居非连栋行待舟车冬夜不长夏日靡余肴核非饵丝竹岂娯我未舍驾子已廻舆中饮相顾怅然动色邦壤虽殊离㑹难测存异山阳之居没非要离之侧以胶投漆中离娄岂能识书后汉崔瑗与葛元甫书曰今遣奉书钱千为䞇井送许子十卷贫不及素但以纸耳后汉马融与窦伯向书曰孟陵奴来赐书见手迹欢喜何量次于面也书虽两纸纸八行行七字七八五十六字百三十二言耳后汉延笃荅张奂书曰惟别三年梦想言念何日有违伯英来惠书盈四纸读之三复喜不可言后汉张奂与隂氏书曰笃念既宻文章灿烂名实相副奉读周旋纸弊墨渝不离于手晋庾冰与王羲之书曰得示连纸一丈致辞一千祗増其叹耳了无解于往懐艺文类聚卷三十一艺文类聚卷三十二钦定四库全书艺文类聚卷三十二唐欧阳询撰人部十六闺情毛诗曰自伯之东首如飞蓬岂无膏沐谁适为容又曰角枕粲兮锦衾烂兮予美忘此谁与独旦又曰我徂东山滔滔不归我来自东零雨其蒙鹳鸣于垤妇叹于室又曰采緑刺怨旷也幽王之时多怨旷者终朝采绿不盈一匊予发曲局薄言归沐终朝采蓝不盈一襜五日为期六日不詹又曰静女其姝俟我于城隅爱而不见搔首踟蹰又曰燕尔新婚如兄如弟又曰未见君子忧心忡忡亦既见止亦既觏止我心则降又曰未见君子忧心惙惙亦既见止亦既觏止我心则悦左传晋叔向曰昔贾大夫恶娶妻而美三年不言不笑御以如臯射雉获之其妻始笑而言又晋文公谓季隗曰待我二十五年不来而后嫁季隗曰我二十五年矣又如是而嫁则就木焉说苑曰齐王起九重之台募国中能畵者赐之钱有敬君居常饥寒其妻妙色敬君工畵台贪赐畵台去家日久思忆其妻画像向之而笑傍人见以白王王召问之对曰有妻如此去家日乆心常念之窃畵其像以慰离心不悟上闻汉张敞为妇畵眉帝知问之敞曰闺房之内夫妇之私有过此者又李夫人得幸武帝而卒上怜悯焉图畵其像于甘泉宫初李夫人病笃上自临候之夫人蒙被谢曰妾乆寝病形貌毁壊不可以见帝上曰夫人病亦甚殆将不起一见我属託兄弟岂不快哉夫人曰尊官在帝不在一见上复言欲必见之夫人遂转面向壁歔欷上不悦而起夫人姉妹譲之曰独不可一见上属託兄弟耶夫人曰不见帝者乃欲深託兄弟也夫以色事人者色衰则爱㢮上所恋恋念我以平生容貌也今见我毁壊颜色非昔必且畏恶我尚肯思复録其兄弟哉风俗通曰有张伯偕仲偕兄弟形貌絶相类仲偕妻新粧竟忽见伯偕乃戏问曰今日粧饰好不伯偕应之曰我伯偕也妻乃趋避之须㬰又见伯偕犹以为仲偕告云向大错误伯偕曰我故伯偕也世说曰王浑妻钟夫人每尝卿浑浑曰讵可尔妻曰怜卿爱卿是以卿卿我不卿卿谁当卿卿又曰荀奉倩妻曹氏有艶色妻常病热奉倩乃出中庭取冷还以身熨之妻亾人弔不哭而神伤无几奉倩亦卒又曰孙楚妻亾至祥仍为诗以悼之王武子见其文曰未知文生于情情生于文见此使人増伉俪之重湘州记曰舜廵狩苍梧而崩二妃不从思忆舜以泪染竹竹尽为斑诗古诗曰青青河畔草欝欝园中栁盈盈楼上女皎皎当牎牖峩峩红粉粧纎纎出素手昔为娼家女今为荡子妇荡子行不归空牀难独守又曰上山採蘼芜下山逢故夫长跪问故夫新人复何如新人虽云好未若故人姝颜色似相类手爪不相如新人从门入故人从合去新人工织缣故人工织素织缣日一匹织素五丈余持缣将比素新人不如故又曰兰若生春阳渉冬犹盛滋愿言追昔爱情款感四时美人在云端天路隔无期后汉焦仲卿妻刘氏为姑所遣时人伤之作诗曰孔雀东南飞五里一徘徊十三能织绮十四学裁衣十五弹箜篌十六学诵诗十七嫁为妇心中常苦悲君既为府吏守节情不移鸡鸣入机织夜夜不得息三日断五疋大人故言迟非为织作迟君家妇难为妾有绣腰𥜗葳蕤金缕光红罗复斗帐四角垂香嚢交文象牙簟宛转素丝绳鄙贱虽可薄犹中迎故人魏陈王曹植诗曰揽衣出中闺逍遥歩两楹闲房何寂寥緑草被堦庭空穴自生风百鸟翩南征春思安可忘忧戚与君并佳人在逺道妾身单且㷀欢会难再遇芝兰不重荣人皆弃旧爱君岂若平生寄松为女萝依水如浮萍赍身奉衿带朝夕不堕倾傥终顾眄恩永副我中情又曰明月照髙楼流光正徘徊上有愁思妇悲叹有余哀借问叹者谁云是宕子妻君行踰十年孤妾常独栖君若清路尘妾若浊水泥浮沉各异势会合何时谐愿为西南风长逝入君懐君懐时不开妾心将何依又曰西北有织妇绮缟何缤纷明晨秉机杼日晏不成文太息终长夜悲啸入青云妾身守空房良人从行军自期三年归今已厯九春孤鸟绕树翔噭噭鸣索羣愿为南流景驰光见我君魏徐干室思诗曰浮云何洋洋愿因通我辞一逝不可归啸歌久踟蹰人离皆复会我独无反期自君之出矣明镜暗不治思君如流水何有穷已时晋潘岳内顾诗曰静居懐所欢登城望四泽春草欝青青桑柘何奕奕芳林振丹荣渌水激素石初征氷未泮忽焉袗絺绤漫漫三千里迢迢逺行客驰情恋朱颜寸阴过盈尺夜愁极清晨朝悲终日夕山川自悠永愿言良不获别岭诉归期云沉不可释晋陆机为陆思逺妇作诗曰二合兆嘉偶女子礼有行洁已入徳门终逺母与兄如何躭时宠逰宦忘归宁虽为三载妇顾景媿虚名歳暮饶悲风洞房凉且清拊枕循薄质非君谁见荣离君多悲心寤寐劳人情敢忘桃李陋侧想瑶与琼又拟青青河畔草诗曰靡靡江蓠草熠熠生河侧皎皎彼姝女婀娜当轩织粲粲娇容姿灼灼美颜色良人游不归偏栖独只翼空房来悲风中夜起叹息又拟兰若生春阳诗曰嘉树生朝阳凝想封其条执心守时信歳寒终不凋美人何其旷的的在云霄晋张华情诗曰北方有佳人端坐鼓鸣琴终晨抚管絃日乆不成音忧来结不解我思存所钦又情诗曰君居北海阳妾在江南阴悬邈极修途山川阻且深承懽注隆爱结分投所钦䘖恩守笃义万里託微心又诗曰逰目四野外逍遥独延伫兰蕙缘清渠繁华荫绿渚佳人不在兹取之欲谁与巢居知寒风穴处知阴雨不曽逺别离安知慕俦侣宋孝武帝拟空思诗曰自君之出矣金翠闇无精思君如日月廻还昼夜生宋江夏王义恭拟诗曰自君之出矣笥锦废不开思君如清风晓夜甞徘徊宋颜师伯拟诗曰自君之出矣芳帷低不举思君如廻雪流乱无端绪齐王融秋胡诗曰日月共为照松筠俱以贞佩纷甘自逺结镜待君明且协金兰好方愉琴瑟情佳人忽千里空闺积思生梁简文帝咏人弃妾诗曰昔时娇玉歩含羞花烛邉岂言心爱断衔啼私自怜但觉欢成怨非关丑易妍独鹄罢中路孤鸾死镜前又春宵诗曰花树含春藂罗帐夜长空风声随篠韵月色与池同綵牋徒自襞无信往云中又晓思诗曰晨禽争学啭朝花乱欲开罏烟入斗帐屏风隠镜台红粧几尽泪荡子何当来又冬晓诗曰冬朝日照梁含怨下前牀帷褰竹叶带镜转菱花光会是无人见何用早红粧又秋闺夜思诗曰非关长信别讵是良人征九重忽不见万恨满心生夕门掩鱼钥宵牀悲画屛廻月临堦度吟虫绕砌鸣初霜陨细叶秋风吹乱萤故粧犹累日新衣制未成欲知妾不寐城外捣砧声又倡楼怨节诗曰朝日斜来照户春鸟争飞出林片光片影皆丽一声一啭煎心上林纷纷花落淇水漠漠苔浮年驰节流易尽何为忍意含羞又春别诗曰别观蒲萄带实垂江南荳蔲生连枝无情无意又如此有心有恨徒别离又诗曰可怜淮水去来潮春隄杨栁覆河桥泪痕未燥讵终朝行闻玉佩已相要又诗曰桃红李白若朝粧羞持憔悴比新芳不惜暂住君前死愁无西国更生香梁元帝寒闺诗曰乌鹊夜南飞良人行未归池水浮明月寒风送捣衣愿织廻文锦因君寄武威又闺怨诗曰荡子从逰宦思妾守房栊尘镜朝朝掩寒牀夜夜空若非有懽悦何事久西东知人相望否泪尽梦啼中又代旧姬闺怨诗曰宁为万里隔乍作死生离那堪眼前见故爱逐新移未展春花落遽被凉风吹怨黛舒还歛啼红拭复垂谁能巧为赋黄金妾不赀又别诗曰昆明夜月光如练上林朝花色如霰花朝月夜动春心谁忍相思今不见又诗曰试看机上蛟龙锦还瞻庭里合欢枝映日通风影珠幔飘花拂叶度金池不闻离人当重合唯悲合罢会成离又诗曰门前杨桞乱如丝直置佳人不自持适言新作裂纨诗谁悟今成织素辞又诗曰日暮徙倚渭桥西正见流月与云齐若使月光无近逺应照离人今暝啼又诗曰别罢花枝不共攀别后书信不相关欲覔行人寄消息依常潮水暝应还又诗曰三月桃花合面脂五月新油好煎泽莫复临时不寄人漫道江中无估客梁武陵王萧纪夜梦诗曰昨夜梦君归贱妾下鸣机极知意气薄不着去时衣故言如梦里頼得鴈书飞梁范云拟古诗曰自君之出矣罗帐咽秋风思君如蔓草连延不可穷梁王僧孺为何逊旧姬拟上山采蘼芜诗曰出户望兰薫褰帘正逢君歛容裁一访新人讵可闻新人含笑近故人含泪隠妾意在寒松君心逐朝槿又为姬人怨诗曰自知心里恨还向影中羞廻持昔慊慊变作今悠悠还君与妾扇归妾与君裘絃断犹可续心去最难留又为人伤近而不见诗曰嬴女鳯皇楼汉姬柏梁殿讵胜仙将死音容犹可见独我一心人同乡不异县异县不成隔同乡更脉脉脉脉如牛女幽幽寄一语又作宠姬诗曰及君髙堂还值妾妍粧罢曲房褰锦帐廻廊歩珠屣玉钗时可挂罗襦讵难解再顾连城易一眄千金买又咏姬人诗曰窈窕守容华但歌有情曲转眄非无以斜眉幸相瞩不减许飞琼多胜刘璧玉何因送款款半饮杯中醁梁萧子显春别诗曰翻鸎度燕双比翼杨栁千条共一色但看陌上擕手归谁能对此空中忆又诗曰幽宫积草自芳菲黄鸟芳树情相依争风竟日常闻响重花叠叶不通飞当知此时动妾思暂使罢袂拂君衣又诗曰衔悲揽涕别心知桃花李花任风吹本知人心不似树何意人别似花离梁刘缓闺怨诗曰别后春池异荷尽欲生冰箱中翦刀冷台上面脂凝纤腰转无力寒衣怨不胜又秋闺诗曰楼上起秋风絶望秋闺中烛熘花行满香然奁欲空徒交两行泪俱浮粧上红梁吴筠闺怨诗曰胡笳屡悽断征蓬未肯还妾坐江之介君戍小长安相去三千里参差书信难四时无人见谁复重罗纨又闺怨诗曰春草可揽结妾心正断絶绿鬂愁中改红颜啼里灭非独泪如珠亦见珠成血愿为飞鹄镜翩翩照离别又古意诗曰贱妾思不堪採桑渭城南带减连枝绣发乱鳯皇簮花舞依长薄鵞飞爱渌潭无由报春信流涕向春蚕梁庾肩吾春宵诗曰征人别来久年芳复临牖烛下夜缝衣春寒偏着手愿及归飞鴈因书向髙栁又冬晓诗曰邻鸡声已传愁人竟不眠月光侵曙后霜明落晓前萦鬟起照镜谁忍挿花钿梁刘孝绰春宵诗曰春宵犹自长春心非一伤月带园楼影风飘花树香谁能对双燕暝暝守空牀又冬晓诗曰冬晓风正寒偏念客衣单临粧罢铅黛含泪剪绫纨寄语龙城下讵知书信难又古意诗曰燕赵多佳丽白日照红粧荡子十年别罗衣双带长春楼怨难守玉堦悲自伤对此归飞燕衔泥绕曲房差池入绮幕上下傍雕梁故居犹可念故人安可忘徒然顾枕席谁与同衣裳空使兰膏夜炯炯对繁霜梁何逊闺怨诗曰晓河没高栋斜月半空庭牎中度落叶帘外隔飞萤含情下翠帐掩涕闭金屛昔期今未反春草寒复青思君无转易何异北辰星又咏倡妇诗曰暧暧高楼暮华烛帐前明罗帷雀钗影寳瑟鳯雏声夜花枝上发新月雾中生谁念当牎牖相望独盈盈梁费昶长门怨诗曰向夕千悲起百恨何嗟及愁思且归牀罗襦方掩泣綘树揺风软黄鸟弄声急金屋贮娇时不言君不入梁刘孝仪闺怨诗曰本无金屋宠长作玉堦悲一乖西北丽宁复城南期永巷愁无歇应门闭有时空劳织素巧徒为团扇词匡牀终不共何由横自私梁刘孝威春宵诗曰花开人不归节暖衣须变廻钗挂反镮拭泪绳春线今夜月轮圆胡兵必应战又冬晓诗曰妾家邉洛城惯识晓钟声钟声犹未尽汉使报应行天寒砚水冻心悲书不成梁刘孝先春宵诗曰夜楼明月弦露下百花鲜情多意不设啼罢未归眠炖煌定若逺一信动经年又冬晓诗曰晨霞影翠帷思妇织霜丝经寒牵杼澁钏冷调梭迟乍废倡楼粉贪赴逺人期梁王筠闺情诗曰月出宵将半星流晓未央空闺易成响虚室自生光娇羞悦人梦犹言君在傍又向晓闺情诗曰北斗行欲没东方稍已晞晨鸡初下栖晓露上霑衣衾裯徒有设信誓果相违讵忍开朝镜羞恨掩空扉又春逰诗曰丛兰已飞蝶杨栁半藏鵶物色相煎荡微歩出东家既同翡翠翼复如桃李花欲以千金笑廻君流水车梁陆罩诗曰自怜断带日偏恨分钗时留歩惜余影含意结愁眉徒知今异昔空使怨成思欲以别离意独向蘼芜悲梁鲍泉寒闺诗曰行人消息断空闺静复寒风急朝机燥镜暗晚粧难从来腰自小衣带就中寛梁邓铿闺怨诗曰暂别犹添恨何忍别经时藂桂频销叶庭树几攀枝君言妾貌改妾畏君心移终须一相见併得两心知又月夜闺中诗曰闺中日已暮楼上月初华树阴缘砌上牎影向牀斜开屏为宻书卷帐照垂花谁能当此夕独处类倡家梁萧子晖春宵诗曰夜夜妾偏栖百花含露低虫声绕春岸月色思空闺倩语长安驿辛苦寄辽西又冬晓诗曰歩栏光欲通曙鸟向西东烛灭传余气帷香开晓风繁花无处尽还销寒镜中梁刘邈秋闺诗曰萤飞倚牕外妾思霍将军灯前量兽锦檐下织花纹坠露如轻雨长河似薄云秋还百种事衣成不暇熏梁萧子云春思诗曰春风荡罗帐余花落镜奁池荷正卷叶庭栁复垂檐竹柏君自改团扇妾方嫌讵能怜故素终为泣新缣梁何思澄古意诗曰故交不可忘犹如兰桂芳新知虽可悦不异茱茰香妾有鳯皇曲非无陌上桑荐君君不御抱瑟自悲凉梁朱越赋得荡子行未归诗曰坐楼愁出望息意不思春无奈园中栁寒时已报人捉梳羞理鬓挑朱懒向唇何当上路晚风吹还骑尘陈阴铿南征闺怨诗曰湘水旧言深征客理难寻独愁无处道长宵不自禁逢人憎解佩从来懒听音唯当有夜鹊南飞似妾心又秋闺怨诗曰独眠虽已惯秋来只自愁火笼恒暖脚行障镇牀头眉含黛俱歛啼将粉共流谁能无限别唯守一空楼陈李爽山家闺怨诗曰山中多早梅荆扉达曙开竹巾君自折荷衣谁为裁行云无处所人住在阳台陈张正见山家闺怨诗曰王孙春好逰云鬓不胜愁离鸿暂罢曲别路已经秋山中桂花晚勿为俗人留又赋得佳期竟不归诗曰良人万里向河源倡妇三秋思栁园路逺寄诗空织锦宵长梦反欲惊魂飞蛾屡绕帷前烛衰草还侵阶上玉衘啼拂镜不成粧促柱繁絃还乱曲时忿年移竟不归偏憎信急夜缝衣流萤映月明空帐疎叶从风入断机自对孤鸾向影絶终无一鴈带书飞陈徐湛赋得班去赵姬升诗曰班姬与飞燕俱侍汉王宫不意恩情歇偏将衰草同香飞金辇外苔上玉阶中今日悲团扇非是为秋风陈江总赋得空闺怨诗曰荡妻怨独守卢姬伤独居瑟上调絃落机中织素余自羞泪无燥翻觉梦成虚复嗟长信合寂寂往来疎又为姬人怨服散诗曰天寒海水惯相知空牀明月不相宜庭中芳桂憔悴叶井上疎桐零落枝寒灯作花羞夜短霜鴈多情恒结伴非为陇水望秦川直置思君肠自断薄命夫壻好神仙逆愁高飞向紫烟金丹欲成犹百鍊玉酒新熟几千年妾家邯郸好轻薄特忿仙童一丸药自悲行处绿苔生何悟啼多红粉落莫轻小妇狎春风罗袜也得歩河宫云车欲驾应相待羽衣未去幸须同不学萧史还楼上会逐姮娥戏月中又闺怨诗曰寂寂青楼大道邉纷纷白雪绮窓前池上鸳鸯不独宿帐中苏合还空然屏风有意障明月镫火无情照独眠辽西水冻春应少蓟北鸿来路几千愿君关山及早度念妾桃李片时妍又诗曰蜘蛛作丝满帐中芳草结叶当行路红脸脉脉一生啼黄鸟飞飞有时度故人虽故昔经新新人虽新复应故赋梁元帝荡妇秋思赋曰荡子之别十年倡妇之居自怜登楼一望唯见逺树含烟平原如此不知道路几千天与水兮相逼山与云兮共色山则苍苍入汉水则涓涓不测谁复堪见鸟飞悲鸣只翼秋何月而不清月何秋而不明况乃倡楼荡妇对此伤情于时露萎庭蕙霜封堦砌坐视带长转看腰细重以秋水文波秋云似罗日黯黯而将暮风骚骚而渡河妾怨廻文之锦君思出塞之歌相思相望路逺如何鬂飘蓬而渐乱心懐愁而转叹愁萦翠眉歛啼多红粉漫已矣哉秋风起兮秋叶飞春花落兮春日晖春日迟迟犹可至客子行行终不归梁江淹倡妇自悲赋曰日自赵东来舞汉宫瑶席金陈桂枝娇春素壁翠楼明月徒秋歌声忽散倡人复愁君王更衣露色未晞侍青銮以云徙夹丹辇以霞飞愿南山之无隟指夀陵以同归俄而绿衣坐奋白华卧进屑骨不怜抵金谁恡九重以闭高门自芜青苔积兮银合澁网罗生兮玉梯虚度九冬而廓处经十秋而分居伤营魄之已尽畏松柏之无余去柏梁以掩袂出桂柱而歛眉视朱殿以再暮抚巅华而一疑周庾信荡子赋曰荡子辛苦逐征行直守长城千里城陇水恒氷合关山唯明月况复空牀起怨倡妇生离纱牕独掩罗帐长垂新筝不弄长笛羞吹常年桂苑昔日兰闺罗敷总发弄玉初笄新歌子夜旧舞前溪别后关情无复情奁前明镜不须明合欢无信寄廻纹织未成逰尘满牀不用拂细草横阶随意生前日汉使着章台闻道夫壻定应廻手巾还欲燥愁眉即剰开逆想行人至迎前含笑来书后汉秦嘉与妻书曰不能养志当给郡使随俗顺时僶俛当去知所苦故尔未有瘳损想念悒悒劳心无已当渉逺路趋走风尘非志所慕惨惨少乐又计往还将弥时节念发同怨意有迟迟欲暂相见有所属託今遣车往想必自力秦嘉妻徐淑荅书曰知屈珪璋应奉臧使筞名王府观国之光虽失髙素皓然之业亦是仲尼执鞭之操也自初承问心愿东还迫疾惟宜抱叹而已日月已尽行有伴例想严装已办发迈在近谁谓宋逺企予望之室迩人遐我劳如何深谷逶迤而君是渉髙山巖巖而君是越斯亦难矣长路悠悠而君是践氷霜惨烈而君是履身非形影何得动而辄俱体非比目何得同而不离于是咏萱草之喻以消两家之恩割今者之恨以待将来之欢今适乐土优游京邑观王都之壮丽察天下之珍妙得无目玩意移往而不能出耶嘉重报妻书曰车还空反甚失所望兼叙逺别恨恨之情顾有怅然间得此镜既明且好形观文彩世所希有意甚爱之故以相与并寳钗一双好香四种素琴一张常所自弹也明镜可以鉴形寳钗可以耀首芳香可以馥身素琴可以娱耳妻又报嘉书曰既恵音令兼赐诸物厚顾慇懃出于非望镜有文彩之丽钗有殊异之观芳香既珍素琴益好惠异物于鄙陋割所珍以相赐非丰恩之厚孰肯若斯览镜执钗情想髣髴操琴咏诗思心成结勅以芳香馥身喻以明镜鉴形此言过矣未获我心也昔诗人有飞蓬之感班媫妤有谁荣之叹素琴之作当须君归明镜之鉴当待君还未奉光仪则寳钗不列也未侍帷帐则芳香不发也梁何逊为衡山侯与妇书曰昔人邀逰洛汭会遇阳台神仙髣髴有如今别离帐前微笑渉想犹存而幄里余香从风且歇掩屏为疾引领成劳镜想分鸾琴悲别鹤心如膏火独夜自煎思等流波终朝不息始知萋萋萱草忘忧之言不实团团轻扇合欢之用为虚路迩人遐音尘寂絶一日三秋不足为喻聊陈往翰宁写款懐迟枉琼瑶慰其杼轴周庾信为上黄侯世子与妇书曰昔仙人道引尚刻三秋神女将梳犹期九日未有龙飞劒匣鹤别琴台莫不衔怨而心悲闻猿而下泪人非新市何处寻家别异邯郸那应知路想镜中看影当不含啼栏外将花居然俱笑分杯帐里却扇牀前故是不思何时能忆当学海神逐潮风而来往勿如织女待填河而相见陈伏知道为王寛与妇义安主书曰昔鱼岭逢车芝田息驾虽见妖婬终成挥忽遂使家胜阳台为欢非梦人慙萧史相偶成仙轻扇初开欣看笑靥长眉始画愁对离粧犹闻徙佩顾长廊之未尽尚分行幰兾逈陌之难廻广摄金屏莫令愁拥恒开锦幔速望人归镜台新去应余落粉燻罏未徙定有余烟泪滴芳衾锦花长湿愁随玉轸琴鹤恒惊已觉锦水丹鳞素书稀逺玉山青鸟仙使难通綵笔试操香牋遂满行云可託梦想还劳九重千日讵想倡家单枕一宵便如荡子当令照影双来一鸾羞镜勿使窥窓独坐姮娥笑人艺文类聚卷三十二艺文类聚卷三十三钦定四库全书艺文类聚卷三十三唐欧阳询撰人部十七宠幸左传曰申矦有宠于楚文王文王将死与之璧使行曰唯我知汝汝专利而不厌我死汝必速行无适小国将不容汝焉既葬出奔郑又宠于厉公又曰公子佗有白马四宋公嬖向魋魋欲之公取而朱其尾鬛以与之佗怒使其从夺之魋惧将走公闭门而泣之目尽肿韩子曰弥子瑕有宠于卫国卫国法窃驾君车罪刖子瑕之母病其人有夜告弥子弥子矫驾君车以出君闻而贤之曰孝哉为母之故犯刖罪异日与君逰于果园食桃而甘以其余献君君曰爱我忘其口啖寡人战国䇿曰楚王游云梦结驷千乗旌旗蔽日野火之起若云蜺兕虎之㘁若雷霆有狂兕依轮而王亲扞弓而射之一发而殪王仰天而笑曰乐矣今日之逰也寡人万岁千秋之后谁与同乐此矣安陵君缠泣数行而进曰臣入则侍席出则陪乗大王万歳千秋之后臣愿以身抵黄泉驱蝼蚁又何得此乐而乐之大王悦而封缠为安陵君又曰魏王与龙阳君共船而钓龙阳君涕下王曰何为泣曰为臣之所得鱼也王曰何谓也对曰臣之所得鱼也臣甚喜后得又益大臣欲弃前所得鱼矣今以臣之丑恶而得为王拂枕席今四海之内美人亦甚多矣闻臣之得幸于王也必褰裳趍王臣亦曩之所得鱼也亦将弃矣臣安能无涕出乎魏王于是布令于四境之内曰敢言美人者灭族汉书曰汉兴佞幸宠臣髙祖时则有借孺孝惠时闳孺此两人非有材能但以婉媚贵幸与上卧起公卿皆因门閲故孝惠时郎侍中皆冠鵕䴊具带傅脂粉皆闳借之属也又曰邓通为黄头郎文帝梦上天不能有一黄头郎推助之及顾其衣裳后穿寐觉而之渐台以梦中阴自求推者见邓通其衣后穿梦中所见也召问甚悦尊异之通亦愿谨不好外交虽赐洗沐不欲出于是文帝赏赐通鉅万以十数赐通蜀严道铜山得自铸钱又曰韩嫣武帝为胶东王时与上学相爱及上为太子愈益亲嫣善骑射聪惠上即位欲事伐胡而嫣先习兵以故益尊贵赏赐拟邓通常与上共卧起又曰李延年歌为变声是时欲造乐令司马相如等作诗延年辄承意弦歌所造诗谓之新声曲由是为协律都尉佩二千石印绶而上与之卧起其爱幸与韩嫣同又曰金日磾子赏建二人皆爱幸为武帝弄儿常在旁昭帝时日磾两子俱侍中与昭帝略同年共卧起赏为奉车都尉建为驸马都尉又曰张放鸿嘉中宣帝欲遵武帝故事与近臣游宴放以公主子日数得幸取皇后弟平恩矦许嘉女上为放供帐赐甲第充以乗舆服饰号为天子取妇皇后嫁女两宫使者冠盖不絶赏赐以千万放与上卧起宠爱殊絶又曰董贤为郎传漏正殿下贤为人美丽哀帝望见悦其仪貌识而问之曰是舍人董贤耶因引上与语拜为黄门郎由是始幸贤宠日甚为驸马都尉侍中出则叅乗入御左右旬月间赏赐累鉅万常与上卧起昼寝偏借上衣袖上欲起贤未觉不欲动贤乃断袖而起其爱恩至此魏志曰孔挂性便妍晓博奕蹋鞠太祖爱之每在左右出入随从挂察太祖意欢乐因言吹曲有所陈事多见从数得赏赐又多馈遗挂由此侯服王食太祖既爱挂五官将及诸矦亦皆亲之又曹毗曹肇传曰肇魏明帝宠爱之寝止恒同常与帝戯赌衣物有不获辄入御帐服之径出其见亲宠类此比也俗説曰桓𤣥宠丁期朝贤论事賔客聚集恒在背后坐食毕便廻盘与之期虽被宠而谨约不敢为非𤣥临死之日期乃以身捍刃诗魏阮籍诗曰昔日繁华子安陵与龙阳夭夭桃李花灼灼有辉光悦泽若九春罄折似秋霜流眄发姿媚言笑吐芬芳携手等欢爱宿昔同衾裳晋张翰周小史诗曰翩翩周生婉娈幼童年十有五如日在东香肤柔泽素质叅红团辅圆頥菡蓞芙蓉尔形既淑尔服亦鲜轻裾随风飞雾流烟转侧绮靡顾眄便妍和颜善笑美口善言梁吴筠咏少年诗曰董生唯巧笑子都信美目百万市一言千金买相逐不道参差菜谁论窈窕淑愿君捧绣被来就越人宿梁刘遵繁华诗曰可怜周小童微笑摘兰藂鲜肤胜粉白脸若桃红挟弹雕陵下垂钩莲叶东腕动飘香麝衣轻任好风幸承拂枕选侍奉畵堂中本知伤轻薄含辞羞自通翦袖恩虽重残桃爱未终蛾眉讵须嫉新粧近入宫论梁沈约宋书恩幸传序论曰夫人君南面九重奥絶陪奉朝夕义隔卿士阶闼之任宜有司存既而恩以狎生信由恩得无可惮之姿有易亲之色孝建泰始主威独运空置百司权不外假而刑政纠杂理难徧通耳目所寄事归近习赏罚之要是谓国权出内王命由其掌握于是方涂结轨辐辏同奔人主谓其身卑位薄以为权不得重曽不见䑕凭社贵狐借虎威外无逼主之嫌内有专用之功势倾天下未之或悟挟朋树党政以贿成鈇锧创痏搆于牀笫服冕乗轩出乎言笑之下西京许史盖不足云晋朝王石未或能及太宗晚运屡经盛衰权倖之徒慴惮宗戚欲使幼主孤立永窃国权搆造异同兴树祸隟帝弟宗王相继屠勦民忘宋徳虽非一涂寳祚夙倾实由于此呜唿哀哉逰侠列子曰虞氏者梁之富民也家既充盛钱金无量财货无赀登高楼临大路设乐陈酒撃博楼上侠客相随而行楼上博者大笑鸢飞适坠其腐䑕而中之侠客曰虞氏福乐之日久矣常有轻易人之志乃辱我以腐䑕率徒属而灭其家史记曰寗成抵罪得脱乃诈刻传出关归家称曰仕不至二千石贾不至千万安可比人乎乃贳贷买陂田千余顷役使数千家数年产至千金为任侠其役民重于郡守淮南子曰北楚有任侠者其子孙数止之不听县有贼大捜其庐事果发觉夜惊而走追及之其所施徳者皆为之战得免反谓其子曰汝数止吾侠今有难皆頼而身免汝谏不可用也战国䇿曰韩傫严遂事于君二人相害严遂正议直指举韩傫之过拔剑趋之严遂惧诛亡去求人可以报韩傫者至齐阴交聂政以意厚之政母死既葬除服曰嗟乎政乃市井之人鼔刀之属而严仲子不逺千里枉车骑而交臣举金为亲夀是深知政也至濮阳见严仲子曰前所以不许子者徒以亲在今亲已亡仲子所欲报者为谁严仲子具告曰臣之仇韩傫政遂独行仗剑至韩直入刺傫傫走而抱哀侯政刺之兼中哀矦左右大乱汉书曰战国合纵连衡力政争强繇是列国公子魏有信陵赵有平原齐有孟甞楚有春申皆借王公之势竞为游侠鸡鸣狗吠无不賔礼而谈者以四豪而称首又曰季布为任侠有名项籍使将兵数窘汉王项籍灭髙祖购求布千金敢匿罪三族布匿濮阳周氏乃髠钳布衣褐置广栁车中并与其家僮数十人之鲁朱家所卖之朱家心知其季布也买置田舍乃之洛阳见汝阴矦滕公説曰季布何罪臣各为其主用职耳项氏臣岂可尽诛也今上始得天下而以私怨求一人何示不广也且以季布之贤汉求之急如此此不北走胡南走越耳夫忌壮士以资敌国此伍子胥所以鞭荆王之墓也君何不从容为上言之滕公心知朱家大侠意布匿其所乃许诺侍间果言如朱家上乃赦布又曰季布弟季心气盖关中遇人谨恭为任侠方数千里士争为死尝杀人亡吴从爰丝匿长事爰丝弟畜灌夫籍福之属少年多待之借其名以行当是时季布以信闻关中又郑当时为任侠自喜孝景时为太子舍人每五日洗沐常置驿马长安诸郊请谢賔客夜以继日至明旦常恐不徧其知友皆天下有名之士也又曰丞相公孙贺子敬声以皇后姊子骄奢擅用北军钱千九百万发觉下狱是时诏捕阳陵朱安世不能得上求之急贺自请逐捕安世以赎敬声罪上许之后果获安世安世者京师大侠也闻贺欲以赎子笑曰丞相祸及宗矣南山之竹不足受我辞斜谷之木不足为我械安世从狱中告敬声与阳石公主私通及使巫祭祠当道埋偶人祝诅有恶言下有司案验贺父子死狱中又曰灌夫为人刚直使酒不好面䛕权贵势在己右者必陵之在左者愈贫贱尤益礼敬稠人广衆荐宠下辈士以此多归之又曰剧孟以侠显吴楚反时条矦为太尉乗传东将至河南得剧孟喜曰吴楚举大事而不求剧孟吾知其无能为也天下骚动大将得之若一敌国剧孟行大类朱家及孟母死自逺方送䘮盖千乗及孟死家无十金之财又曰郭解河内轵人任侠孝文时诛死解为人精悍不饮酒所杀甚衆以躯借友报仇自喜为侠解姊子见杀觧使人微知贼处贼窘自归具以实吿解曰公杀之当吾儿不直遂放其贼诸公闻之皆多解之义益附焉解出入人皆避有一人独箕踞视之解问其姓名客欲杀之解曰居邑屋不见敬是吾徳不修也彼何罪又曰万章与中书令石显相善显坐专权擅势免官故郡留其牀席器物直数百万欲以与章章不受賔客或问其故章叹曰章以布衣见哀于石君石君家破不能有以安也受其财物此为石氏之祸万氏反福耶公以是称之又曰娄䕶字君卿是时王氏方盛賔客盈门五矦兄弟争名其客各有所厚唯䕶尽入其门咸得其懽心结士大夫无所不倾其交长者尤见亲敬衆以是服之与谷永俱为五矦上客长安号曰谷子云之笔扎娄君卿之唇舌母死送葬者致车二三千两闾里歌之曰五矦治䘮娄君卿时成都矦商为大司马卫将军欲候䕶其主簿谏曰将军至尊不宜入闾巷商不听遂往至䕶家久住移时魏志曰杨阿若后名丰字伯阳少逰侠常以报仇解怨为事故时人为之号曰东市相斫杨阿若西市相斫杨阿若诗晋张华侠曲曰侠客乐幽险筑室穷山阴栖迟熊罴穴容与虎豹林雄儿任气侠声盖少年场偕友行报怨杀人租市傍吴刀鸣手中利剑严秋霜腾超如电激廻旋如流光生从命子逰死闻侠骨香没身心不惩勇气如四方又游侠篇曰翩翩四公子浊世称贤名食客三千余门下多豪英逰说朝夕至辩士自纵横孟尝东出关济身由鸡鸣信陵西反魏秦人不窥兵赵胜南诅楚乃与毛遂行黄歇北适秦太子还入荆宋王僧达依古诗曰少年好驰侠旅宦逰关原既践经古迹聊谇兴亡言显轨莫殊辙幽涂岂异魂宋鲍照拟古诗曰幽并重骑射少年好驰逐氊带佩双鞬象弧挿雕服兽肥春草短飞鞚越平陆朝游鴈门上暮还楼烦宿石梁有余劲惊雀无全目又拟古诗曰日晏罢朝归舆马塞衢路宗党生光华賔仆逺倾慕富贵人所欲道徳亦何惧梁元帝刘生诗曰任侠有刘生然诺重西京扶风好惊坐长安恒借名榴花聊夜饮竹叶解朝酲结交李都尉遨游佳丽城梁吴筠诗曰结客少年归翩翩骏马肥报恩杀人竟贤君赐锦衣握兰登建礼拖玉入含晖顾看草𤣥者功名终自微又古意诗曰西都盛冠盖九逵尘雾塞中有恶少年伎能专自得玉鞭莲花细金苣流星勒聊为路傍人写鞚长楸北梁王僧孺诗曰青丝控燕马紫艾饰吴刀朝风吹锦带落日映珠袍陆离关右客照曜山西豪虽非学诡遇终是任逢遭人生会有死得处如鸿毛宁能偶鸡鹜寂寂隠蓬蒿梁何逊拟轻薄篇曰城东美少年重身轻万亿拓弹随珠丸白马黄金饰长安九逵上青槐荫道植毂击晨已喧肩摩暗不息走狗通西望牵牛亘南直相期百戏傍去来三市侧象牀沓绣被玉盘传绮食周王褒逰侠篇曰京洛出名讴豪侠竞交逰河南朝四姓关西谒五矦闘鸡横大道走马出长楸桑阴徙将夕槐路转淹留周庾信诗曰侠客重连镳金鞍被桂条细尘鄣路起惊花乱眼飘酒醺人半醉汗湿马全骄归鞍畏日晚争路上河桥陈沈烱长安少年诗曰长安好少年骢马铁连钱陈王装脑勒晋后铸金鞭歩揺如飞燕寳劒似舒莲去来新市侧遨逰大道邉陈阴铿西游咸阳中诗曰上林春色满咸阳逰侠多城斗疑连汉桥星像跨河影里看飞毂尘前听逺珂还家何意晚无处不经过陈杨缙侠客控絶影诗曰青门小苑物华新花开鸟弄会芳春仙掌层台浮丽日长楸广路起红尘园中追寻桃李径陌上逢迎逰侠人逰侠英名驰上国人马意气俱相得白玉鹿卢秋水剑青丝宛转黄金勒复有鱼目并龙文蹑影追风本絶羣影入吴门疑曵练形来西北似浮云寄语幽并驰射客未肯推名待借君报恩毛诗曰投我以木𤓰报之以琼琚匪报也永以为好也又曰无言不詶无徳不报左传曰晋魏颗败秦师于辅氏获杜回秦之力人也初魏武子有嬖妾无子武子疾命颗曰必嫁是妾疾病曰必以为殉及卒颗嫁之曰疾病则乱从其治也及辅氏之役颗见老人结草以亢杜回踬而颠故获之夜梦老人曰余尔所嫁妇人之父也尔用先人之治命予是以报晏子曰晏子以粟金遗北郭骚骚辞金受粟有闻晏子见疑于景公出奔北郭子曰养及亲者身更其难遂造公廷曰晏子天下之贤去齐齐国必侵不若先死乃自杀公自追晏子及郊而反之吕氏春秋曰秦穆公失右服马公自徃求焉见野人方食之于岐山之阳穆公笑曰食骏马肉不饮酒予恐伤汝也遂徧饮而去及一年为韩原之战晋人已环穆公之车晋梁由靡已扣穆公左骖甞食马肉三百余人疾闘车下遂大克晋反获晋惠公以归又曰简子有两白䯁甚爱之阳城胥渠处广门之官夜欵门而谒曰主君之臣胥渠有疾医教之曰得白䯁之肝则止不得则死请入通董安亏御于侧简子杀白䯁取其肝以与阳城胥渠无何赵兴兵而攻翟广门之官七百人皆先登战国䇿曰中山君飨都大夫司马子期在焉羊羮不徧子期怒而走于楚以伐中山君中山君亡走有人挈戈随其后者顾谓二人子奚为对曰臣父甞饿且死君下壶飡餔臣父臣父且死曰中山有事汝必死之故来死君也中山君慨然曰吾以一杯羊羮亡国以一壶飡得二死士史记曰爰盎为吴相时有从吏尝盗爰盎侍儿盎知之不泄遇之如初人有告从吏言君知尔与侍者通乃亡归盎驱自追遂以侍者赐之复为从吏及爰盎使吴见守从吏适为校司马守盎夜引爰盎起曰君可以去矣吴王期旦日斩君盎谢之而去又曰项王使説韩信韩信谢曰臣事项王官不过郎中位不过执㦸故背楚而归汉汉王授我上将军印解衣衣我推食食我言听计用深亲信我我倍之不祥虽死不易说苑曰楚荘王赐羣臣酒日暮灯烛灭有人引美人衣美人援絶其冠缨吿王曰有引妾衣者妾絶其缨取持火来视絶缨者王曰今日饮不絶缨者不懽君臣百官皆絶冠缨乃出火居二年晋与楚战有一人常在前五合五获首王怪而问之对曰臣乃夜絶缨者也王隠忍不曝而诛常愿肝脑涂地用颈血湔敌久矣遂平晋君汉书曰张苍秦时为御史有罪亡归及沛公略地过阳武苍以客从攻南阳苍当斩解衣伏质身大肥白如瓠王陵乃言沛公赦勿斩以为常山相苍徳王陵及贵父事陵陵死苍为丞相洗浴常先朝陵夫人上食然后敢归家又曰盖寛饶为卫司马躬案行士卒庐室视其饮食居处有疾病者身自抚循临问加致医药遇之甚恩及歳终交代卫卒数千人皆叩头自请愿复更留一年以报寛饶厚徳宣帝嘉之以寛饶为太中大夫吴越春秋曰伍子胥伐楚还过溧阳瀬水之上长叹息曰吾尝饥于此乞食而杀一妇人将欲报之百金不知其家遂投金瀬水之中而去三辅决録曰高陵庞勃为郡小吏东平衡农为书生穷乏客鍜于勃家勃知其贤礼待酬直过常农曰为冯翊乃相报别七八年果为冯翊勃为门下书佐忘之矣农召问乃悟遂举勃魏略曰杨沛为新郑长课民蓄桑椹营豆积浸得千余斛太祖西迎天子军无粮沛乃进干椹后为邺令赐其生口十六人绢五百疋以报干椹也魏志曰太祖平幽州召孙礼司空军谋掾初荒乱时礼与母相失同郡马台求得礼母礼推家财尽以与台华阳国志曰曹公察关羽不安张辽以情问之羽叹曰吾极知曹公待我厚然吾受刘将军恩誓以共死不可背之要当立効报公公闻而义之颜良攻东郡太守刘延于白马公使辽羽为先锋羽望见良麾筞马刺于万衆中斩其首尽封其物称书告辞而归先主赋齐谢朓酬徳赋曰右卫沈矦眷予以国士四年忝役朱方见赠以诗诗不云乎无言不酬无徳不报故称之酬徳赋云悲夫四游之代序六龙骛而不息轻盖靡于骏奔玉衡劳于拊翼嗟歳宴之尠欢曽阴默以悽恻嗟民生之知用知莫深于知己彼知巳之为深信懐之其何已君奉笔于帝储我曵裾于皇穆籍风云之光景申游好于兰菊结徳言而为佩带芳猷而为服予窘迹以多悔媿离厄而独处君纡组于名邦贻话言于川渚尔要㦸于戎禁我拂劒于郎闱愿同车以日夜诚望昏而掩扉时逰盘以未极眷落景之徂晖苦清颜之倐忽恡欢赏之多违书汉谷永谢王鳯书曰永斗筲之材质薄学朽将军悦其狂言擢之皁衣之吏厠之賔朋之末不听浸润之譛不食肤受之愬虽齐桓晋文用士笃宻察父哲兄覆育子弟诚无以加昔豫子吞炭壊形以奉见异齐客陨首公门以报恩施智氏孟尝犹有死士何况将军之门报讐礼记曰父母之讐不与共戴天兄弟之讐不反兵交逰之讐不同国又曰居父母之讐寝苫枕干不仕弗与共天下也遇诸市朝不反兵而闘左传曰齐高发伐莒莒子奔纪鄣初莒有妇人莒子杀其夫已为嫠妇託于纪鄣纺焉以度而去之及师至则投诸外齐师夜缒而登莒共公惧启西门而齐师入纪又曰吴伐越越王句践御之陈于檇李阖庐伤将指还卒于陉夫差使人立于庭出入必谓曰夫差而忘越王之杀而父乎则曰唯不敢忘三年乃报越越絶书曰子胥入吴阖庐将为之报讐其后荆将军伐蔡使子胥伐荆十五战十五胜子胥操捶笞平王之墓而数之曰吾先人无罪而子杀之今以此报子战国䇿曰豫让欲为智伯报讐赵襄子当出豫让伏劒桥下襄子至桥马惊曰必是让也求之果是数之曰子不事范中行氏乎智伯尽灭之子不为报讐反臣于智伯知伯亦已死何报讐深也荅曰范中行衆人遇我我以衆人报之智伯国士遇我我以国士报之襄子曰子为智伯名既成寡人赦子亦屡已答曰君前赦臣天下莫不称君之贤臣固伏诛然愿请君之衣而击之以致报讐之意乃使使持衣与让让㧞劒三跃而击之曰吾可以下报智伯矣遂伏劒死史记曰秦昭王闻魏齐在平原君所欲为睢报讐乃为书遗平原君曰愿与君为布衣之交十日之饮平原君见昭王昭王与平原君饮数日谓曰范君之讐在君家愿使人归取头来平原君曰不在臣所昭王乃令赵王发卒围平原君家魏齐夜亡东观汉记曰海曲有吕母其子为县吏犯小罪县宰杀之吕母家素富丰赀产乃益酿醇酒少年来沽者贯之视其乏者辄假衣装少年欲相与偿之吕母垂泣曰县宰枉杀吾子欲报怨尔诸君宁肯哀之乎少年许诺遂相聚得数百人因与吕母入海自称将军遂破海曲执县宰斩之以其首祭子冡又曰郅恽与董子张友子张父为乡人所害及子张病将终恽候子张视恽歔欷不能言恽曰吾知子不悲天命而痛讐不复也恽即将客遮讐人取其头以示子张子张见而气絶又曰赵喜少有节操从兄为人所杀无子喜常思欲报之遂往复讐而讐家皆疾病喜以因疾报杀非仁者心且释之而去顾谓讐曰尔曹若健逺相避后病愈悉自縳诣喜喜不与相见后竟杀之吴书曰甘宁杀凌綂父孙权命不得讐之尝与吕蒙舍酒酣綂乃以刀舞宁起曰宁能双㦸舞蒙曰未若蒙之巧也因操刀楯以身分之列女传曰缑氏女玉为父报讐吏执玉以告外黄令梁配欲论杀玉申徒蟠时年十五进谏曰玉之节义足以感无耻之孙激忍辱之子不遭明时尚当表旌庐墓况在清听而不加哀矜配善其言乃为减死论又曰龎㳙母者赵氏女字娥父为同县人所杀而娥兄弟三人俱时病物故讐乃喜以为莫已报娥乃潜备刀兵以候讐家十余年后遇于都亭刺杀之因诣县自首曰父讐已报请就刑又曰卫义姬者其夫有先人之讐讐家来报壻避之讐家得义姬问壻所在乃积薪燎之遂不言而烧死又曰颕川公孙氏女河年十三怨家报其父父走得免河与母俱亡母先见得仇人遂欲甘心河驰出叩头涕泣曰老母常有笃疾安足残戮以塞忿哉我是其儿父母所怜不如杀我讐遂杀之而舍其母又京师节女者本夫有讐讐家欲报其夫乃劫其妻父使要其女中间父唿其女而告之计女念不听之则杀父不孝听之则杀夫不义欲以身当之曰诺因曰夜在楼上新沐头东首卧则是矣讐家果至断其头持去明而视之乃其妻之头也讐以为义遂释其夫会稽典録曰董黯家贫採薪供飬母甚肥悦邻人家富有子不孝母甚痩小不孝子疾黯母肥常苦之黯不报及母终负土成坟竟杀不孝子置塜前以祭晋中兴书曰桓温父被害时温年十五枕戈泣血经年乃提刀直进手刃讐人诏魏文帝诏曰䘮乱以来兵革纵横天下之人多相残害者昔田横杀郦商之兄张歩害伏湛之子汉氏二祖下诏使不得相讐今兵戎始息宇内初定民之存者非流亡之孤则锋刃之余当相亲爱飬老长幼自今以后宿有讐怨者皆不得相讐教梁简文帝甄异张景愿复讐教曰夫理感禽鱼道均荆棘亦有乡因行改江以孝移张景愿自縳到郡称其父为韦法所杀今于公田渚斩法级祭墓讫束身归家昔沂泽抚劒河南执㦸逺符古义实足可嘉防广刃讐赦其桎桔之罪丁兰雪耻擢以大夫之位盟周官曰凡邦国有疑会同则掌其盟约之载盟万民之犯命者诅其不信者有狱者则使之盟诅凡盟诅各以其地域之衆庶供其牲而致焉尚书曰惟十三年大会于孟津王曰嗟我友邦冡君越我御事庶士明听誓今商王受弗敬上天䧏灾下民沈湎冐色敢行暴虐罪人以族官人以世惟宫室台榭陂池侈服以残害于尔万姓皇天震怒命我文考肃将天威大勲未集肆予小子发以尔友邦冡君观政于商同力度徳同徳度义受有臣亿万惟亿万心予有臣三千惟一心商罪贯盈天命诛之予弗顺天厥罪惟钧尔尚弼予一人永清四海又曰时厥明王乃大廵六师明誓衆士王曰呜唿我西土君子商王受狎侮五常荒怠不敬自絶于天结怨于民斮朝渉之胫剖贤人之心作威杀戮毒痡四海崇信姦回放黜师保屏弃典刑囚奴正士郊社不修宗庙不享作竒技淫巧以悦妇人尔其孜孜奉予一人恭行天罚左传曰晋侯献楚俘于王王子虎盟诸矦于王庭要言曰皆奨王室无相害也有渝此盟明神殛之俾坠其师无克祚国及而𤣥孙无有老幼君子谓是盟也信又曰寗武子与卫人盟于宛濮曰天祸卫国君臣不协今天诱其衷使皆䧏心以相从也不有居者谁守社稷不有行者谁扞牧圉不协之故用昭乞盟于尔大神自今日以往行者无保其力居者无惧其罪有渝此盟明神先君是纠是殛国人闻此盟而后不贰又曰楚子围郑郑伯肉袒牵羊以逆楚王曰其君能下人必能信用其民矣退三十里而许郑人平潘尫入盟子良出质又曰楚师围宋宋人惧使华元夜入楚师登子反之牀起之曰寡君使元以病吿曰弊邑易子而食析骸而㸑虽然城下之盟有以国毙不能从也去我三十里唯命是听子反惧与之盟而吿王退三十里又曰诸矦伐郑同盟于亳载书曰凡我同盟无藴年无壅利无保姦无留慝救灾患恤祸乱同好恶奨王室或简兹命司慎司盟名山名川羣神羣祀先王先公七姓十二国之祖明神殛之俾失其民坠命亡氏踣其国家史记曰吴起东游出卫郭门与其母别啮指而盟曰起不为卿相不复入卫汉书曰高后立诸吕为王王陵曰高皇帝刑白马而盟非刘氏而王者天下共击之今王吕氏非约也淮南子曰胡人弹骨越人㓶臂中国㰱盟所由各异其于信一也晋中兴书曰中宗以祖逖为前锋都督径北渡江中流誓曰祖逖不清中原而复济者有如此江又曰吴主孙权与蜀盟文曰天降䘮乱皇纲失叙逆臣承衅刼夺国柄始于董卓终于曹操九州辐裂普天无继及曹子丕偷取天位而叡么么寻亦凶逆昔共工乱象而髙辛行师三苗干度而虞舜征焉今日灭叡擒其徒党非汉与吴将复谁在建大事必先盟誓汉之与吴虽信由中然分土列境宜立盟约使东西士民咸共闻知既盟之后戮力一心同讨魏贼救危恤患分灾共庆各守分土无相侵犯传之后叶克终若始有渝此盟创祸先乱俾坠其师无克祚国文晋刘琨与叚匹磾盟文曰天不静晋难集上邦四方豪杰是焉扇动乃凭陵于诸夏俾天子播越震荡罔有攸底二虏交侵区夏将泯神人乏主苍生无归百罹备臻死䘮相枕肌肤润于锋镝骸骨曝于草莽千里无烟火之庐列城有兵旷之邑兹所以痛心疾首仰诉皇穹者也臣琨蒙国宠灵叨切台岳臣磾世効忠节忝荷公辅大惧丑类猾夏王旅殒首䘮元尽其臣礼古先哲王贻厥后训所以翼戴天子敦序同好者莫不临之以神明结之以盟誓故齐桓会于邵陵而羣后加恭晋文盟于践土而诸矦滋顺加臣等介在遐鄙而与主相去逈辽是以敢干先典刑牲㰱血自今日既盟之后皆尽忠竭节以翦夷二寇有加难于琨磾必救加难于磾琨亦如之缱绻齐契披布胷懐书功金石藏于王府有渝此盟亡其宗族俾坠军旅无有遗育晋庾阐为郄车骑讨苏峻盟文曰贼臣祖约苏峻不恭天命不畏王诛凶戾肆逆干国之纪称兵攻宫焚掠宗庙遂乃制胁幼主有无君之心大行皇太后以忧厄崩殂残害忠良祸虐烝民穷凶极暴毒流四海是以率土怨酷兆庶泣血咸愿奉辞罚罪以除元恶今主上幽危百姓倒悬忠臣烈士志在死国既盟之后戮力一心共翦丑类殒首䘮元以救社稷若二寇不枭无望偷安当令生者不食今誓死者无媿黄泉晋王羲之为会稽内史称疾去郡于父墓前自誓文曰羲之不天夙遭闵凶遂因人乏蒙国宠荣每仰咏老氏周任之诫常恐斯亡无日是用寤寐永叹若坠深谷止足之分定于今日稽颡归诚自今之后敢渝变此心贪冐茍进是有无尊之心而不子也子而不子天地所不覆载也名教所不得容也信誓之诚有如皎日陈沈烱为陈武帝与王僧辩盟文曰侯景戎羯小丑逆天无状背我恩义破我国家毒我生民改移我庙社诛锄我郡县割裂我宗姻我髙祖灵圣聦明光宅天下劬劳兆庶亭育万民哀景以穷见归全景将戮之首授景要害之地崇景非次之荣于景何怨而景长㦸彊弩陵慼朝庭刳肝斮趾不厌其快高祖菜食卑宫春秋九十屈意凝威愤终冦手大行皇帝温严恭黙不守鸿名于景何有复加忍毒岂有率土之濵忍闻此痛僧辨等荷相国湘东王泣血衘寃之寄摩顶至踵之恩能不沥胆抽肠共诛姦逆叶和将帅同心共契必诛凶竖尊奉湘东王嗣膺鸿业以主郊祭若一相欺负一相违戾天地宗庙是谴是诘艺文类聚卷三十三艺文类聚卷三十四钦定四库全书艺文类聚卷三十四唐欧阳询撰人部十八懐旧尚书曰人惟求旧器非求旧惟新诗序曰友贤不弃不遗故旧则民德归厚左传曰郑子太叔卒赵简子爲之临甚哀曰黄父之㑹夫子语我九言论语曰故旧不遗则民不偷汉书曰髙祖过沛置酒沛宫悉召故人父老酒酣自击筑起舞慷慨伤懐泣数行下谓沛父兄曰游子悲故乡吾虽都关中万岁之后我魂魄犹思乐沛与父老诸母故乡人乐饮极欢道旧故爲笑乐又曰朱邑惇笃于故旧性公平不可交私新序曰延陵季子使过徐徐君心欲得其寳劒弗忍言季子心许之而未及与及还而徐君已薨乃脱寳劒悬于墓树徐人竒之曰延陵季子不忘旧故脱千金之劒挂丘树东观汉记曰章帝幸东平祭东平王墓云思其人到其乡其处在其人亡皇甫谧高士传曰徐稚仁让闻于天下黄琼辟公府不诣及琼薨稚负笈徒歩三千余里到琼墓致酹嵇康高士传曰商容有疾老子问之容曰子过故乡而下车知之乎老子曰非谓不忘故耶诗梁沈约懐旧诗曰元长秉竒调弱冠慕前踪眷言懐祖武一篑望成峯凃难行易跌命舛志难逢折风落迅羽流恨满青松又诗曰吏部信才杰文锋振音响调与金石谐思逐风云上岂言陵霜质忽随人事徃尺璧尔何寃一旦同丘壤又诗曰左率馥时誉秀出冠朋僚耸兹千仞气依此百寻条藴借含文雅散朗溢风飈楸槚今已合容范尚昭昭又诗曰长史体闲任坦荡无外求持身非诡遇应物有虚舟心从朋好尽形爲欢宴留欢宴未终毕零落委山丘又诗曰东南既擅美洛阳复称才擕手同欢宴比迹共追陪事随短秀落言归长夜台又诗曰少府懐贞节忘躯济所奉吏道勤不息繁文长自拥既阙优孟歌身没谁爲宠又诗曰韦夐识前载博物备戎华税骖止营校沦迹委泥沙如知庸听局方悟大音賖又诗曰处和无近累天然有胜质萧索负高情耿介懐私实义贵良爲重兰摧非所恤一罢平生言宁知擕手日又诗曰豫州懐风范绰然标雅度处约志不渝接广情无忤颉颃事刀笔纷纶逓朱素美志同山河浮年迫朝露赋西晋向秀思旧赋曰予与嵇康吕安居止接近其人并有不羁之才嵇康意逺而疎吕安心旷而放其后各以事犯法嵇博综枝艺于丝竹特妙临当就命顾视日影索琴而弹之逝将西迈经其旧庐邻人有吹笛者发声寥亮追想曩昔游宴之好感音而叹故作赋云将命适于逺京遂旋返而北徂济黄河以汎舟经山阳之旧居践二子之遗迹歴穷巷之空庐惟古昔以懐人心徘徊以踌躇栋宇存而弗毁形神逝其焉如昔李斯之受罪叹黄犬之长吟悼嵇生之永辞顾日影而弹琴託运遇于际㑹寄余命于寸隂听鸣笛之慷慨妙声絶而复寻停驾言而将迈遂援翰而冩心晋潘岳懐旧赋曰予十二而获见于父友东武戴侯杨君遂申之以婚姻而道元公嗣亦隆世亲之爱不幸短命父子凋殒予寻役于外不歴嵩丘之山者九年于兹矣今而经焉慨然懐旧乃作赋曰仰晞归云俯镜泉流前瞻大室旁眺嵩丘东武託焉建茔启畴巖巖双表列列行楸予总角而获见承戴侯之清尘名予以国士眷予以嘉姻自祖考而隆好逮二子而世亲欢擕手以谐老庶报德之有邻今九载而一来空馆閴其无人陈荄被于堂除旧圃化而爲薪歩庭庑以徘徊流涕泣而霑巾铭周庾信思旧铭曰岁次摄提星居鹑首梁故观宁矦萧永卒呜唿哀哉人之戚也既非金石所移士之悲也宁有春秋之异高台已倾稷下有闻琴之泣壮士一去燕南有击筑之悲项羽之晨起帐中李陵之徘徊岐路无假穷秋于时悲矣况复鱼飞武库豫有弃甲之徴鸟伏狄泉先见横流之兆星纪呉亡庚辰楚灭原隰载驰轘辕长徃甲裳失矣余皇弃焉河流酸枣把梓与樗栎俱沉海浅蓬莱鱼鼈共蛟龙并尽燃香复道讵歛寃魂载酒属车宁消愁气芝兰萧艾之秋形殊而并悴羽毛鳞介之怨声异而俱哀幕府昔开俊贤翘首爲羁终岁门人谢焉及乎东首告辞西陵长徃山阳车马永别郊门颍川賔客遥悲松路嵇叔夜之山庐尚多杨柳王子猷之旧径唯余竹林王孙葬地方爲长乐之宫烈士埋魂即是将军之墓昔甞欢宴风月留连追忆平生宛然心目美酒酌焉犹思建业之水鸣琴在操终念华亭之鹤重爲此别呜唿甚哉麟亡星落月死珠伤瓶罄罍耻芝焚蕙叹所冀钟沉德水望出风云劒没丰城气连牛斗潸然思旧乃作铭曰风云上惨舟壑潜移骎骎霜露君子先危纪矦大去懐王不反玉树长埋风流遂逺荀卿故县庆封余邑万里伤魂修门讵入城连武库山枕卢龙思归道逺反葬无从徒留送鴈空靡长松畴昔隆贵惨舒语嘿託情嵇琴风云相得有酒如渑终温且克朝阳落凤大野伤麟佳城欝欝流寓于秦山阳相送惟余故人孀机婺纬独鹤孤鸾闺深夜静风月俱寒生平已矣懐故何期匣巾絃断邻人笛悲昔爲幕府今成繐帷序梁元帝懐旧志序曰吾自北狩琅台东探禹穴观涛广陵面金汤之设险方舟宛委眺玉笥之干霄临水登山命俦啸侣中年承乏摄牧神州戚里英贤尚冠髦俊䕃眞长之弱柳观茂𢎞之舞鹤清酒继进甘果徐行长安郡公爲其延誉扶风长者刷其羽毛于是驻伏熊廻驷马命邹湛召王祥余顾而言曰斯乐难常诚有之矣日月不居零露相半素车白马徃矣不追春华秋实懐哉何已独轸魂交情深宿草故备书爵里陈懐旧焉哀伤毛诗序曰日月卫庄姜伤已也遭州吁之难伤已不见荅于先君以至困穷左传曰鲁襄仲杀公子恶及视而立宣公夫人姜氏归于齐哭而过市曰天乎仲爲不道杀嫡立庶市人皆哭鲁人谓之哀姜又秦不哀吾䘮而灭吾同姓礼记曰墟墓之间未施哀于民而民哀又曰阳门之介夫死而司城子罕哭之哀而民说又曰孔子过泰山侧有妇人哭于墓者而哀夫子使子贡问之对曰昔吾舅死于虎吾夫又死焉今吾子又死焉又曰知生者弔知死者伤又曰伤哉贫也生无以养死无以爲礼又曰孔子过卫遇旧馆人之䘮夫子入哭之出使子贡脱骖而赙之曰予向者入而哭之过于一哀而出涕论语曰关睢乐而不淫哀而不伤又曰临䘮不哀吾何以观之哉家语曰闵子骞三年䘮毕见于孔子与之琴使之絃切切而悲孔子曰君子也哀未尽能断之以礼焦贑易林曰秋风生哀华落悲心说苑曰鲍叔死管仲举上衽而哭之泣下如雨从者曰非君臣父子也管仲曰生我者父母知我者鲍子也士爲知已者死而况爲之哀乎列子曰燕人生长于楚及老而还本国过晋国同行者诳之指城曰此燕国之城其人愀然变容指社曰此君里之社乃喟然而叹指舎曰此君先人之庐乃澘然而泣指壠曰此君先人之冡其人哭不自禁文子曰九夷八狄之哭异声而皆哀呉志曰吕岱亲爱徐原原性忠壮好直言及原死哭之甚哀曰益友不幸岱复何闻乎王隠晋书曰庾衮兄子孤卒衮既哀其孤又痛其成人而未娶抚柩而号每哭听者皆泣人不哀其䘮感其哀也又曰阮籍邻家女未嫁而死借徃哭之甚哀俗说曰阮光禄大儿䘮哀过遂得失心病琴操曰孔子游于泰山见薪者哭甚哀孔子问之薪者曰吾自伤故哀尔沈约宋书曰世祖与羣臣至宠姬殷贵妃墓谓刘德愿曰卿等哭贵妃若悲者当加厚赏德愿应声便号恸涕泗交横上甚恱以爲豫州刺史上又令羊志哭志亦呜咽甚哀他日有问志者卿那得此副急泪志荅曰我尔日自哭亡妾耳秦州记曰陇西郡有陇山山东人升此而顾瞻者莫不悲思哀伤诗魏文帝寡妇诗曰友人阮元瑜早亡伤其妻孤寡爲作此诗霜露纷兮交下木叶落兮萋萋候鴈叫兮云中归燕翩兮徘徊妾心感兮惆怅白日急兮西頽守长夜兮思君魂一夕兮九乖怅延伫兮仰视星月随兮天廻徒引领兮入房窃自怜兮孤栖愿从君兮终没愁何可兮久懐魏阮瑀七哀诗曰丁年难再遇富贵不重来良时忽一过身体爲土灰冥冥九泉室漫漫长夜台身尽气力索精魂靡所廻嘉殽设不御㫖酒盈觞杯出圹望故乡但见蒿与莱又诗曰临川多悲风秋日苦清凉客子易爲戚感此用哀伤揽衣久踯躅上观心与房三星守故次明月未收光鸡鸣当何时朝晨尚未央还坐长叹息幽忧难可忘魏王粲七哀诗曰西京乱无象豺虎方遘患复弃中国去逺身适荆蛮亲戚对我悲朋友追相攀出门无所见白骨蔽平原南登㶚陵岸廻首望长安悟彼下泉人喟然伤心肝又诗曰荆蛮非我乡何人久滞淫方舟遡大江日暮愁我心山冈有余映巖阿増重隂流波激清响猴猨临岸吟独夜不能寐摄衣起抚琴丝桐感人情爲我发悲音晋张载七哀诗曰秋风吐商气萧瑟扫前林阳乌収和响寒蝉无余音朱光驰北陆浮景想西沈顾望无所见唯覩松栢隂肃肃高桐枝翩翩孤栖禽仰听离鸿鸣俯闻蚯蚓吟哀人易感伤覧物增悲心晋潘岳关中诗曰哀此黎元无罪无辜肝脑涂地白骨交衢夫行妻寡父出子孤俾我晋民化爲狄俘又哀诗曰摧如叶落树邈若雨絶天雨絶有归云叶落何时连山气冐冈岭长风鼔松柏堂虚闻鸟声室暗知日夕昼愁奄逮昏夜思忽终昔展转独悲穷泣下霑枕席人居天地间飘若逺行客先后讵能㡬谁能弊金石又悼亡诗曰皎皎窓中月照我室南端清商应秋至溽暑随节阑凛凛凉风升始觉夏衾单岂曰无重纩谁与同岁寒岁寒无与同朗月何胧胧展转眄枕席长簟竟牀空牀空委清尘室虚来悲风霑胷安能已悲懐从中起寝兴目存形遗音犹在耳又悼亡诗曰荏苒冬春谢寒暑忽流易之子归穷泉重壤永幽隔望庐思其人入室想所歴帷屏无髣髴翰墨有余迹流芳未及歇遗挂犹在壁怅怳如或存廻遑忡惊惕如彼翰林鸟双栖一朝只如彼游川鱼比目中路隔又思子诗曰造化甄品物天命代虚盈奈何念稚子懐竒陨㓜龄追想存髣髴感道伤中情一徃何时还千载不复生宋颜延之除弟服诗曰徂没离二秋淹泣备三冬徃辰缅难纪来筭忽易穷升没奄朞晦洒扫易礼容缟衣变余体长逝归尔躬又辞难潮沟诗曰徘徊春郊甸俯仰引单襟一涂茍不豫百虑毕来侵永懐交在昔有愿諐瑟琴冩言劳者事将用慰亡簮齐谢朓铜爵台妓诗曰繐帷飘井干尊酒若平生欝欝西陵树讵闻歌吹声芳襟染泪迹婵媛空复情玉座犹寂寞况乃妾身轻梁简文帝伤美人诗曰昔闻倡女别荡子无归期今似陈王叹流风难重思翠带留余结苔阶没故綦图形更非是梦见反成疑燻罏含好气庭树吐华滋香烧日有歇花落无还时梁任昉哭范仆射诗曰平生礼数絶式瞻在国祯一朝万化尽犹我故人情已矣平生事咏歌盈箧笥兼复相嘲谑常与虚舟値何时见范矦还叙平生意梁沈约萧丞相弟诣世子车中作诗曰亷公失权势门馆有虚盈贵贱犹如此况乃曲池平高车尘未灭珠履故余声賔阶绿钱满客位紫苔生何当九原上欝欝望佳城梁萧子范入元襄王第诗曰伏轼窥东苑收泪下王桥昔时方毂处于今共寂寥夹池犹袅袅仙榭尚迢迢一同西靡柏徒思芳树萧梁王筠和萧子范入元襄王第诗曰昔入睢阳苑连歩披风云今游故台处回望閴无人皓壁留余篆蕙圃有余芬行人皆陨涕何独孟甞君梁呉筠伤友诗曰可怜桂树枝懐芳君不知摧折寒山里遂死无人窥梁何逊行经范仆射故宅诗曰旅葵应蔓井荒藤已上扉寂寂空郊暮无复车马归㶑灔故池水苍茫落日晖閴寂今如此行客尽霑衣又铜爵台妓诗曰秋风木叶落萧瑟絃管清望陵歌对酒向帐舞空城寂寂檐宇旷飘飘帷幔轻曲终相顾起日暮松柏声梁刘孝绰铜爵台妓诗曰爵台三五日歌吹似佳期定对西陵晚松风飘素帷危絃断更接心伤于此时何言留客袂翻掩望陵悲梁庾肩吾乱后经呉邮亭诗曰邮亭一廻望风尘千里昏青袍异春草白马即呉门獯戎梗伊洛杂种乱轘辕辇道同关塞王城似太原休明鼎尚重秉礼国犹存殷牖爻虽赜尧城吏转尊泣血悲东走横戈念北奔方凭七庙略誓雪五陵寃人事今如此天道共谁论周庾信伤周处士诗曰㝠漠尔游岱悽凉予向秦虽言异生死同是不归人怅然张仲蔚悲哉郑子眞三山犹有鹤五柳更应春遂令从渭水投钓徃江濵周王褒送观宁矦葬诗曰丹旐书空位素帐设虚樽楚琴南操絶韩书旧说存西靡伤新树东陵惜故园自怜悲谷影弥念玉关门余晖尽天末夕雾起山根平原㸔独树臯亭望列村寂寥还盖靖荒茫归路昏挽铎已流唱童歌行自喧眷言千载后谁将游九原又送刘中书葬诗曰昔别伤南浦今归去北邙书生空託梦久客每思乡塞近边云黑尘昏野日黄陵谷俄迁变松柏易荒凉题铭无复迹何处验龟长陈沈烱望郢州城诗曰魂兮何处反非死复非仙坐柯如昨日石合未淹年歴阳顿成浦东海果爲田空忆扶风咏谁见岘山传世变才良改时移民物迁悲哉孙骠骑悠悠哭彼天又长安还至方山怆然自伤诗曰秦军坑赵卒遂有一人生虽还旧乡里危心曾未平淮源比桐柏方山似削成犹疑屯虏骑尚畏値胡兵空村余拱木废邑有頽城旧识莫不尽新知皆异名百年三万日处处此伤情陈隂铿和樊晋陵伤妾诗曰画梁朝日尽芳树落花辞忽以千金笑长作九泉悲镜前尘剧粉机上网多丝户余双入燕牀有一空帷名香不可得何见反魂时陈张正见铜爵台诗曰荒凉铜爵晚揺落墓田通云惨当歌日松吟欲舞风人疏瑶席冷曲罢繐帷空可惜年将泪俱尽望陵中陈江总奉和东宫经故妃旧殿诗曰故殿看看冷空阶歩歩悲犹忆窥窓处还如解珮时苔生无意早燕入有言迟若令归就月照见不须疑又伤顾野王诗曰独酌一樽酒高咏七哀诗何言蒿里别非复竹林期堦荒郑公草户閴董生帷人随暮槿落客共晚莺悲年发两如此伤心独㡬时又和张源伤徃诗曰小妇当罏夜夫壻凯师年正歌千里曲翻入九重泉机中未断素瑟上本留絃空帐临窓掩孤灯向壁燃还悲塞垄曙松短未生烟赋汉武帝李夫人赋曰饰新宫以延伫泯不归乎故乡惨欝欝其芜秽处隐隐而懐伤释舆马于山椒奄修夜之不阳秋气憯以悽戾桂枝落而消亡神焭焭以遥思精浮游而出疆託沉隂以旷久惜繁华之未央念穷极之不逮惟要妙而相佯后汉苏顺叹懐赋曰悲终风之陨箨条枝梢以摧伤桂敷荣而方盛遭暮冬之隆霜华菲菲之将实中夭零而消亡童乌濬其明哲悲何寿之不将嗟刘生之若兹奄弥留而永䘮魏文帝悼夭赋曰族弟文仲亡时年十一母氏伤其夭逝追悼无已予以宗族之爱乃作斯赋气纡结以填胷不知涕之纵横时徘徊于旧处覩灵衣之在牀感遗物之如故痛尔身之独亡愁端坐以无聊心慼慼而不宁歩广厦而踟蹰览萱草于中庭悲风萧其夜起秋气以厉情仰瞻天而太息闻别鸟之哀鸣又寡妇赋曰陈留阮元瑜早亡每感存其遗孤未尝不怆然伤心故作斯赋惟生民兮艰危在孤寡兮常悲人皆处兮欢乐我独怨兮无依抚遗孤兮太息俯哀伤兮告谁三辰周兮逓照寒暑运兮代臻歴夏日兮苦长渉秋夜兮漫漫微霜陨兮集庭燕雀飞兮我前去秋兮就冬改节兮时寒水凝兮成氷雪落兮翻翻伤薄命兮寡独内惆怅兮自怜又感物赋曰䘮乱以来天下城郭丘墟惟从太仆君宅尚在南征荆州还过乡里舎焉乃种诸蔗于中庭渉夏歴秋先盛后衰悟兴废之无常慨然永叹乃作斯赋伊阳春之散节悟干坤之交灵瞻𤣥云之蓊欝仰沉隂之杳冥降甘雨之丰霈垂长熘之泠泠掘中堂而爲圃植诸蔗于前庭渉炎夏而既盛迄凛秋而将衰岂在斯之独然信人物其有之魏陈王曹植思子赋曰彼凡人之相亲小离别而懐恋况中伤之爱子乃千秋而不见入空室而独倚对牀帷而切叹痛人亡而物在心何忍而复观日晼晚而既没月代照而舒光仰列星以至晨衣霑露而含霜惟逝者之日逺怆伤心而絶肠魏高贵乡公伤魂赋曰上师东征宗正曹并以宗室材能兼侍中从行到顷得疾数日亡意甚伤之爲作此赋宗臣充于常伯体材艺而中良何旻天之不怙遘暴疾而陨亡惟厥疾之初发若常疾之轻微未惊日而沉笃气惙惙而耗衰歧鹊骋技而弗救岂药石之能追精魂忽已消散神眇𦕈而长违魏王粲伤夭赋曰惟皇天之赋命实浩荡而不均或老终以长世或昏天而夙泯物虽存而人亡心惆怅而长慕哀皇天之不惠抱此哀而何愬求魂神之形影羌幽㝠而弗迕淹徘徊以想像心弥结而纡萦昼忽忽其若昏夜烱烱而至明又思友赋曰登城隅之高观忽临下以翺翔行游目于林中覩旧人之故场身既没而不见余迹存而未䘮沧浪浩兮廻流波水石激兮扬素精夏木兮结茎春鸟兮愁鸣平原兮泱漭绿草兮罗生超长路兮逶迤实旧人兮所经身既逝兮幽翳魂𦕈𦕈兮藏形又寡妇赋曰阖门兮却扫幽处兮高堂提孤孩兮出户与之歩兮东厢顾左右兮相怜意悽怆兮摧伤观草木以敷荣感倾叶兮落时人皆懐兮欢豫我独感兮不怡日掩暧兮不昏明月皎兮扬晖坐幽室兮无爲登空牀兮下帏涕流连兮交颈心结兮増悲魏丁廙妻寡妇赋曰惟女子之有行固歴代之彞伦辞父母而言归奉君子之清尘如悬萝之附松似浮萍之託津何性命之不造遭世路之险迍荣华晔其始茂所恃奄其徂泯静闭门以却扫魂孤焭以穷居刷朱扉以白垩易𤣥帐以素帏含惨悴以何诉抱弱子以自慰时翳翳以东隂日亹亹以西坠鸡歛翼以登栖雀分散以赴肆还空牀以下帷拂衾褥以安寐想逝者之有凭因宵夜之髣髴痛存没之异路终窈漠而不至时荏苒而不留将迁灵以大行驾龙轜于门侧设祖祭于前廊彼生离其犹难矧永絶而不伤自衘恤而在疚履氷冬之四节风萧萧而增劲寒凛凛而弥切霜悽悽而夜降水溓溓而晨结瞻灵宇之空虚悲屏幌之徒设仰皇天而叹息肠一日而九结惟人生于世上若驰骥之过櫺计先后其何㡬亦同归乎幽㝠晋陆机叹逝赋曰昔每闻长者追计平生同时亲故或曾共游一途同宴一室十年之外索然已尽以是思哀哀可知矣赋曰悲夫川阅水以成川水滔滔而日度世阅人而爲世人冉冉而行暮人何世而弗新世何人之能故亮造化之若兹吾安取夫久长痛灵根之夙殒怨具尔之多䘮悼堂构之隤瘁愍城阙之丘荒亲弥懿其已逝交何戚而不亡弥年时之讵㡬夫何徃而不残或㝠邈而既尽或寥廓而仅半信松茂而柏恱嗟芝焚而蕙叹茍性命之弗殊岂同波而异澜年弥徃而念广涂薄暮而迫迮顾旧要于遗存得十一于千百又愍思赋曰予屡抱孔懐之痛而奄复䘮同生姊衘恤哀伤一载之间而䘮制便过故作此赋以纾惨恻之感时方至其儵忽岁既去其晼晚乐来日之有继伤頽年之莫纂览万物以澄念怨伯姊之已逺寻遗尘之思长瞻日月之何短升降乎阶际顾盻兮屏营云承宇兮蔼蔼风入室兮泠泠仆从爲我悲孤鸟爲我鸣又大暮赋曰夫死生是失得之大者故乐莫甚焉哀莫深焉使死而有知乎安知其不如生如遂无知耶又何生之足恋故极言其哀而终之以达庶以开夫近俗云夫何天地之辽濶而人生之不可久长日引月而并陨时惟岁而俱䘮徒假愿于须臾指夕景而爲誓忽唿吸而不振奄神徂而形弊于是六亲云起姻族如林争涂掩泪望门举音敷幄席以悠想陈备物而虞灵仰寥廓而无见俯寂寞而无声殽饛饛其不毁酒湛湛而每盈屯送客于山足伏埏道而哭之扃幽户以大毕泝𤣥阙而长辞归无涂兮徃不反年弥去兮逝弥逺弥逺兮日隔无涂兮曷因庭树兮叶落暮草兮根陈晋潘岳悼亡赋曰伊良嫔之初降㡬二纪以迄兹遭两门之不造备荼毒而尝之婴生艰之至极又薄命而早终含芬华之芳列翩零落而从风神飘忽而不反形焉得而久安袭时服于遗质表鈆华于余颜问筮賔之何期霄过分而参阑讵㡬时而见之目眷恋以相属听鸡人之唱筹来声叫以连续闻冬夜之恒长何此夕之一促且伉俪之判合垂明哲乎嘉礼茍此义之不谬乃全身之半体吾闻䘮礼之在妻谓制重而哀轻既履氷而知寒吾今信其缘情夕既昏兮朝既清延尔族兮临后庭入空室兮望灵座帷飘飘兮灯荧荧灯荧荧兮如故帷飘飘兮若存物未改兮人已化馈生尘兮酒停樽春风兮泮氷初阳兮戒温逝遥遥兮浸逺嗟焭焭兮孤魂又寡妇赋曰乐安任子咸者予少而欢焉不幸弱冠而终其妻又吾姨也故作斯赋伊女子之有行爰奉嫔于高族承庆云之光覆荷君子之恩渥奉蒸尝以效顺俱洒扫以弥载荣华晔其始茂良人忽以捐背愁烦寃其谁告提孤孩于坐侧时暧暧而向昏日杳杳而西匿雀羣飞而赴楹鸡登栖而歛翼归空馆而自怜抚衾帱以叹息耳倾想于畴昔目髣髴乎平素虽冥冥而罔觌犹依依以凭附自仲秋而在疚踰履霜以践氷雪霏霏而骤落风浏浏而夙兴意惚恍以迁越神一夕而九升庶浸逺而哀降情恻恻而弥甚愿假梦以通灵目烱烱而不寝夜漫漫以悠悠寒悽悽以凛凛气愤薄而乘胷涕交横而流枕重曰仰皇天兮叹息私自怜兮何极省微躬兮孤弱顾稚子兮未识如渉川兮无津若凌虚兮失翼晋王恽妻钟氏遐思赋曰惟仲秋之惨悽百草萎悴而变衰燕翔逝而归海蟋蟀鸣而相追坐虚堂而无聊嗟我心之多懐怅遐思而内结嗟尔姜任邈不我留谋民生之未㡬吾何爲其多愁凉风萧条露霑我衣忧来多方慨然我懐感飞鸟之反乡咏卫女之思归于是周游容与逍遥彷徨悲民生之局促愿轻举之遐翔晋刘滔母孙氏悼艰赋曰伊禀命之不辰遭天难之靡忱夙无父之何怙哀壅瘁以抽心览蓼莪之遗咏咏肥泉之余音经四位之代谢虽积祀而思深伊三从而有归爰奉嫔于他族仰慈姑之惠和荷仁泽之陶渥释褧服以斩衣代罗帏以缟布仰慈尊以饮泣抚孤景以协慕遇飞廉之暴骸触惊风之所会扶揺奋而上跻頽云下而无际顿余邑之当春望峻陵而欝青瞻空宇之寥廓愍宿草之发生顾南枝以永哀向北风以饮泣情无触而不悲思无慼而不集宋孝武帝拟汉武帝李夫人赋曰观周氏之逸篇览汉室之遗篆弔新宫之掩映嗟璧台之芜践虽媛德之有载竟滞悲其何遣念桂枝之秋霣惜瑶华之春翦彤殿闭兮素尘积翠戺芜兮紫苔生寳罗兮春幌重珍簟空兮夏帱扄秋台恻兮碧烟凝冬宫冽兮朱火青流津有终深心无歇徙倚云日徘徊风月思玉歩于凤墀想金声于鸾阙宋谢灵运感时赋曰夫逝物之感有生所同頽年致悲时惧其速岂能忘懐乃作斯赋相物类以迨已闵交臂之匪賖揆大耋之或遄指崦嵫于西河鍳三命于予躬怛行年之蹉跎于鶗鴂之先号挹芬芳而夙过微灵芝之频秀廹朝露其如何虽发叹之早晏谅大暮之同科又伤已赋曰嗟夫卞赏珍于连城孙别骏于千里彼珍骏以贻爱此陋容其敢拟丁旷代之渥惠遭谬眷于君子眺徂岁之骤经覩芳春之每始始春芳而羡物终岁徂而感己貎憔悴以衰形意幽翳而苦心出衾裯而载坐辟襜幌以逈临望歩檐而周流眺幽闺之清隂想轻綦之徃迹飡和声之余音播芬烟而不燻张明镜而不照歌白华而絶曲奏蒲生之促调宋颜延之行殣赋曰嗟我来之云逺覩行殣于水隅崩朽棺以掩圹仰枯颡而枕衢资沙砾以含实借水草之襚储抚躬中涂太息兰渚行徘徊于永路时悄怆于川侣宋鲍昭伤逝赋曰晨登南山望美中河露团秋槿风卷寒萝悽怆伤心悲如之何尽若穷烟离若箭弦如影灭地犹星殒天弃华宇于明世闭金扄于下泉修堂庑而下降歴帏户而升基志存业而遗绪身先物而长辞日月飘而不留命儵忽而谁保髪迎忧而送华貎先悴而收藻梁沈约伤美人赋曰信美颜其如玉咀清哇而度曲思佳人而未来望余光而踯躅拂螭云之高帐陈九枝之华烛虚翡翠之珠被空合欢之芳褥言欢爱之可永庶罗袂之空裁曾未申其巧笑忽沦躯于夜台伊芳春之仲节夜犹长而未遽怅徙倚而不眠徃徘徊于故处梁江淹伤友人赋曰泫然霑衣兮悲袁友之英秀系神绪而作氏𦙍灵枝而启胄轹四代而式昌洎十叶而克茂友人之生川岫降明譬如冬雪既华既洁将似秋月至丽至彻乃上代而少双故叔世而旷絶弔蕙若之暂芳恸琬琰之永缺余㓜好于斯人乃神交于一顾邈畴年之缱绻窈生平之游遇懐爱重于素璧结分珍于黄金舍一世而笑浅访古人而求深固齐术而共经岂异袖而同襟尔凝情于霜栢我发志于冬桂带瑶玉而争光握随珠而比丽予结谊兮梁门复从宦兮朱蕃何人径之亟阻而天道之匪存凋碧玉之神树销紫芝之灵根承逺书于江澨结深痛于尔魂梁萧子范伤徃赋曰彼兰菊之芳茂及蕖槿之荣色终于邑乎繁霜俱飘飖于路侧引轻华之微珍犹见嗟于有识况独立之妍媛信盈盈而挺植去倡家而来仪承君子之宴息摧丽容而思进岂蛾眉之肯抑咏美媵而自箴歌忠妾而爲式痛妖姿之不留惜华年之中天冀罴祥之永庆忽从飈而先摽魂一逝而莫追夕有长而无晓惟君矦之惆怅览遗物而霑巾帷半垂而将下尚仿像而疑真懐方士之良术显有凭而致神周庾信哀江南赋曰粤以戊辰之年建亥之月大盗移国金陵瓦解信年始二毛即逄䘮乱狼狈流离至于暮齿燕歌逺别悲不自胜楚老相逢泣将何及钟仪君子入就南冠之囚季孙行人留守西河之馆申包胥之顿地碎之以首蔡威公之泪尽加之以血孙䇿以天下爲三分衆才一旅项羽用江东之子弟人唯八千遂乃分裂山河宰割天下岂有百万义师一朝卷甲芟夷斩伐如草木焉江淮无涯岸之阻亭壁无蕃篱之固将非江表王气应终三百年乎呜唿山岳崩頽既履危亡之运春秋迭代必有去故之悲天意人事可以悽怆伤心者矣赋曰始则王子召戎姦臣介胄既官政而离逷遂师言而泄漏尔乃杰黠构扇凭陵畿甸青袍如草白马如练天子履端废朝单于长围高宴竟遭夏台之祸遂覩尧城之变遂乃韩分赵裂鼓卧旗折失羣班马迷轮乱辙勐士婴城谋臣卷舌昆阳之战象走林常山之阵蛇奔穴五郡则兄弟相悲三州则父子离别于是桂林颠覆长洲麋鹿溃溃沸腾茫茫惨黩竞动天关争廻干轴探雀鷇而未饱待熊蹯而讵熟乃有车侧郭门筋悬庙屋鬼同曹社之谋人有秦庭之哭西瞻博望北临𤣥圃月榭风台池平树古仁寿之镜徒悬茂陵之书空聚中案之夷凶静乱大雪寃耻去代邸而承基迁唐郊而纂祀反旧章于司隷归余风于正始沉猜则方逞其欲藏疾则自矜于己天下之事没焉诸侯之心揺矣既而齐交北絶秦患西起况背关而懐楚兾端委而开呉驱绿林之散卒拒骊山之叛徒问诸淫昏之鬼求诸厌劾之巫荆门遭廪延之戮夏口滥逵泉之诛况以沴气朝浮妖精夜殒赤鸟则终朝夹日苍云则七重围轸亡呉之岁既穷入郢之年斯尽周含郑怒楚结秦怨有南风之不竞值西邻之责言俄而梯冲乱舞兾马云屯栈秦车于畅毂沓汉鼓于雷门虽复楚有七泽人称三户辞洞庭兮落木去涔阳兮极浦炽火兮楚旗贞风兮害蛊乃使玉轴扬灰龙文折柱下江余城长林故营徒思拑马之秣未见烧牛之兵章曼支以毂走宫之竒以族行河无氷而马渡关未晓而鸡鸣忠臣解骨君子吞声章华望祭之所云梦伪游之地荒谷缢于莫敖冶甫囚乎羣帅硎穽折拉鹰鹯批㩌于时瓦解氷泮风飞雹散浑然千里淄渑一乱雪暗如沙氷横似岸逢赴洛之陆机见离家之王粲莫不闻陇水而掩泣向关山而长叹又伤心赋曰予五福无徴三灵用谴至于继体多从夭折二男二女并得胜衣金陵䘮乱相守亡没苗而不秀频有所悲唯觉伤心遂以伤心爲赋悲哉秋气揺落变衰魂兮逺矣何去何依望思无望归来不归未达东门之意空惧西河之讥在昔金陵天下䘮乱王室板荡生人涂炭兄弟则五郡分张父子则三州离散地鼎沸于袁曹人豺狼于楚汉或有拥树离灾藏衣遭难未设桑弧先空柘馆人惟一丘亭遂千秋边韶永恨孙楚长愁张壮武之心亡羊南城之泪流痛斯传体寻兹世载天道斯慈人伦此爱膝下龙摧掌中珠碎芝在室而先枯兰生庭而早刈况乃流寓秦川飘飖播迁从宦非宦归田不田对玉关而覉旅坐长河而暮年以触目之万恨更伤心于九泉哀辞魏陈王曹植金瓠哀辞予之首女虽未能言固以授色知心矣生十九旬而夭折乃作此辞曰在襁褓而抚育向孩笑而未言不终年而夭絶何见罚于皇天信吾罪之所招悲弱子之无諐去父母之懐抱灭微骸于粪土天地长久人生㡬时先后无觉从尔有期又行女哀辞曰行女生于季秋而终于首夏三年之中二子频䘮伊上灵之䧏命何短修之难裁或华髪以终年或懐姙而逢灾感前哀之未阕复新殃之重来方朝华而晚敷比晨露而先晞感逝者之不追情忽忽而失度天盖高而无阶懐此恨其谁诉又仲雍哀辞曰曹喈字仲雍魏太子之中子也三月生而五月亡昔后稷之在寒氷闘谷之在楚泽咸依鸟凭虎而无风尘之灾今之𤣥第文茵无寒氷之惨罗帱绮帐暖于翔禽之翼幽房闲宇密于云梦之野慈母良保仁乎于莵之情卒不能延期于朞载离六旬而夭没彼孤兰之眇𦕈亮成干其毕荣哀绵绵之弱子早背世而潜形且四孟之未周将何愿乎一龄隂灵廻于素盖悲风动其扶轮临埏闼以歔欷泪流射而霑巾晋陆机呉大司马陆公少女哀辞曰冉冉晞阳不遂其茂晔晔芳华凋芳落秀遵堂渉室髣髴兴想人皆有声尔独无响晋潘岳哀永逝辞曰逝日长兮生年浅忧患衆兮欢乐尠怅怅兮迟迟遵古路兮言归思其人兮已灭览余迹兮未夷昔同涂兮今异世忆旧欢兮增新悲谓原隰兮无畔谓川流兮无岸视天日兮苍茫靣邑里兮萧散匪外物兮或改固欢哀兮情换归反哭兮殡宫声有止兮哀无终既顾瞻兮冡道长寄心兮尔躬又伤弱子辞曰予之长安次于新安千秋亭而弱子夭感嬴博之哀乃伤之曰奈何兮弱子邈弃尔兮丘林还眺兮坟瘗草莾莾兮木森森伊邃古之遐胄逮祖考之永延咨吾家之不嗣羌一适之未甄仰崇堂之遗构若无津而渉川叶落永离覆水不收赤子何辜罪我之由又金鹿哀辞曰嗟我金鹿天资特挺鬒髪凝肤蛾眉蛴领柔情和泰朗心聪警呜唿上天胡忍我门良嫔短世令子夭昏既披我干又翦我根槐如瘣木枯荄独存捐子中野遵我归路将反如疑廻首长顾又阳城刘氏妹哀辞曰鸟鸣于柏乌号于荆徘徊踯躅立闻其声相彼羽族矧伊人情叩心长呌痛我同生诞育圣王发竒稚齿如彼名驹昂昂千里刘氏懐寳未曜随和伊予轻弱弗克负荷禄微于朝贮匮于家俾我令妹勤俭备加珍羞罕御器服靡华抚膺恨毒逝矣奈何哀哀母氏蒸蒸圣慈震恸擗摽何痛如之魂而有灵岂不慕思嗟哉徃矣当复何时又悲邢生曰周文公之苗裔予元舅之洪胄厉操确其不拔乡誉着而日就妙邦畿而高察雄州闾以擢秀茂实畅矣而休名未衍其财至贫其位至贱而死之日奔者盈庭停余车而在郊抚灵榇以增悲瞻轜容而想像曾无觌乎余辉送子兮境乖永诀兮路歧一别兮长絶尽哀兮告离又京陵女公子王氏哀辞曰猗欤公子季女惟王生自洪胄廪兹义方盼倩粲丽窈窕淑良如彼春兰吐葩含芳葩以霜陨芳以歇尽彼苍者天胡宁斯忍曾未弱笄无疾而陨官朝震惊靡人不愍嗟尔母氏劬劳抚鞠恩斯勤斯是长是育帷屏媚子奄离顾复哀无废心涕不辍目于以祖之于掖闺庭于以送之陵冈崔嵬仆马廻眷旗旐旋飞夕阳失映晴鸟忘归皎皎宵月载盈载微冥冥公子一徃不追长夜无旦孤魂曷依又爲任子咸妻作孤女泽兰哀辞曰茫茫造化爰启英淑猗猗泽兰应灵诞育鬒髪蛾眉巧笑美目颜耀荣苕华茂时菊如金之精如兰之馥淑质弥畅聪惠日新朝夕顾复夙夜尽勤彼苍者天哀此矜人胡宁不惠忍予𦕈身俾尔婴孑微命弗振俯览衾襚仰诉穹旻弱子在懐既生不遂存靡託躬没无遗类耳存遗响目想余颜寝蓆伏枕摧心剖肝相彼鸟矣和鸣嘤嘤矧伊兰子音影冥冥彷徨丘垄徙倚坟茔文又爲杨长文作弟仲武哀祝文曰悠悠上天我独何辜祖考早世兄弟㓜孤备尝艰毒同集蓼荼父兮生我过庭靡闻母兮鞠我宁一苦辛日顾日复我弟我身并自垂髪越于成人濬哲聪朗纯粹温良烈烈清风邦族之望母氏劬劳庶尔之报彼苍者天子何不弔殱我令弟穷泉是造无父何怙无弟何友焭焭此身哀哀慈母烦寃痛毒抚心思咎哀尔薄祜逢家多阻弱冠未室盛年絶绪䘮庭寥廓庐位无主冥冥长夜窈窈𤣥宇当复何时见我仲武于以祔之于其王父魂而有灵神其宁处晋孙楚和氏外孙道生哀文曰嗟尔道生和氏之寳玉颜丰下曜于懐抱暮春而育孟冬而夭二十三旬竒于五日方之期頥百分之一命之修短始则有终谁能长久与天无穷籛翁近千殇子㓜冲俱反无形冥昧之中造化多少岂独尔躬又和氏外孙小同哀文曰晔晔蕣华朝生夕落尔命方之犹爲浅薄暂有冥质寻反冥漠譬彼蜉蝣不识晦朔死尚未知生亦焉知尔虽旬月我未之视万物混焉天地一指杪末婴孩安足称诔大人达观同之一揆又胡母夫人哀辞曰滔滔汶川浩浩云汉乃眷洪族裁育英媛㓜挺芳烈晖光日新有美其猗有虎其文华茂春芳志厉秋霜邂逅之遇遘兹良㑹岂惟中馈义形于外恒凭贤明以自休赖冀享永年偕老一世景命伊何忽然长逝梁简文帝大同哀辞曰大同予第十子也生于仲秋殒于冬末悲夫夕坐于是申旦尝以食之不甘客谓予曰死生常也夭寿命也陈蕃所憇之家久记𤣥录之岁华歆所问之语已定北陵之期上圣所以忘情贤者所以逹节将何戚焉予对之曰观其明眸丰下玉色和声岂不登髫岁而拟触藩反纨袴而仰折李灵心摧于毫末慧识挫于跬歩岂不伤哉乃爲辞曰彼神蔡之灵长获万春之悠缅有蕣华之灼灼寄一朝之浮浅信欢慰之未㡬悼夭零之云及乃变乐而爲悲遂改笑而成泣书晋刘臻妻陈氏荅舅母书曰元方春秋始富德业亦隆𢎞道博文才质兼备兾志与时畅荣耀当年岂意一朝冥然长徃季方冲㓜过庭莫闻圣善明训业成三徙亦既冠婚双誉允集庶㡬偕老色养膝下而殃厉横流艰祸仍遘媛姊倾逝宗模永絶姊方𤣥华年并夭威岂虑岂图祸降弥酷良才夭于始立崇基殒于一匮仰痛殄灭俯悼二弟斯人斯命当可奈何母年踰耳顺备经百罹一纪之中四遘至痛目前廓然三从靡託穷悼中发情驰难处梁任昉与沈约书曰范仆射遂不救疾范矦淳孝睦友在家必闻直道正色立朝斯着一金之俸必徧亲伦钟庾之秩散之故旧佐命兴王心力俱尽谋猷忠允谅诚匪躬破产而字死友之孤开门而延故人之殡则惟其常无得而称矣器用车马无改平生之凭素论欵对不易布素之交若斯人者岂云易遇昉将莅此邦务在遄速虽解驾流连再贻欵顾将乖之际不忍告别无益离悲祗增今怅永念平生忽焉畴曩追寻笑绪皆成悲端又弔乐永世书曰永世孝友之至发自天真皎洁之操曾非矫饰意有所固白刄不移理有所託淄渑自辨余息惟存视隂无㡬终始之託方寄祁侯岂谓乐生反先朝露以理遣滞鄙识未晓以事寻悲哀楚交至宿草易滋伤恨不灭松槚可拱悲绪无穷梁刘孝标追荅刘沼书曰刘矦既有斯难值予有天伦之戚竟未之致也寻而此君长逝化爲异物绪言余论藴而莫传或有自其家得而示予者予悲其音徽未沬而其人已亡青简尚新而宿草将列泫然不知涕之无从也虽隙驷不留尺波电谢而秋菊春兰英华靡絶故存其梗槩更酬其㫖若使墨翟之言无爽宣室之谈有徴兾东平之树望咸阳而西靡盖山之泉闻弦歌而赴节但悬劒空陇有恨如何艺文类聚卷三十四艺文类聚卷三十五钦定四库全书艺文类聚卷三十五唐欧阳询撰人部十九妬左传曰叔向之母妬叔虎之母美而不使见叔向谏其母曰深山大泽实生龙蛇彼美余惧而生龙蛇以祸汝我何爱焉使往侍寝生叔虎毛诗序曰夫人无妒忌之行恵及贱妾进御于君知其命有贵贱能尽其心矣又曰不妬忌则子孙衆多矣山海经曰秦室山有木叶如棃而赤理其名曰指木服之不妬文子曰爵髙者人妬之官大者王恶之禄厚者怨处之汉书曰武帝陈皇后为妬别在长门宫司马相如作赋皇后复亲幸又曰陈后宠衰妬甚令巫祭祀以逥上意又曰吕氏妬戚夫人髠钳赭衣使舂又㫁手足去目熏耳饮瘖药名曰人豕又曰广川王去尝有疾阳城昭信侍疾甚谨去爱之立为后又有幸姬望乡为修孊夫人主缯帛昭信譛望乡曰与我无礼衣服常鲜我又傅粉数南户窥郎吏疑有姦去曰伺之益不爱望乡昭信知去怒诬言望乡厯指郎吏卧处具知其名去即与昭信从诸姬至望乡室裸形系之令诸姬各持铁共灼之望乡自投井而死昭信出之㭬隂中割其口脣㫁舌遂解置大镬中取桃灰毒药并煑之令诸姬观糜尽乃止冯敬通集曰敬通有一婢妻任酷妬之击婢无所不至敬通乃弃遣之因与妇弟任武达书曰不去此妇则家不宁不去此妇则家不清不去此妇则福不生不去此妇则身不荣不去此妇则事不成吾数竒命薄端相逢遭典论曰上洛都尉王琰以功封其妻哭于家为琰富贵更取妾故也魏志曰冯方女美袁术纳焉甚宠幸诸妾害其宠因共杀而悬之言其自缢又曰袁绍妇刘氐甚妬绍死未殡宠妾五人刘尽杀之又毁其形其少子尚又尽灭死妾家焉王隠晋书曰贾充妻郭产子黎民三歳乳母抱向阁充入就乳母手中戏之郭遥望见疑充即鞭乳母杀之儿思乳母而死郭又生一男乳母抱在中庭充过拈颊郭又疑复杀乳母男又死郭子曰孙秀妻蒯尝妬骂秀为貉秀大不平遂出不复入蒯氏请救于武帝时大赦帝曰天下旷荡蒯夫人可得从其例不秀免冠谢为夫妇如初妬记曰王丞相曹夫人性甚忌禁制丞相不得有侍御时有妍少必加诮责王公不能久堪乃宻营别馆衆妾罗列男女成行后元㑹日夫人于青疏中观望忽见两三小儿骑牛背端正夫人语婢云汝出问此是谁家儿竒可念给使不达㫖乃云此是第四五等诸郎曹氏惊恚不能自忍乃命驾车将黄门及婢二十人持食刀欲自出寻讨王公亦飞辔出门犹患迟乃以左手攀车拦右手提麈尾以柄打牛狼狈奔驰方得先至蔡司徒闻之乃谓王曰朝廷欲加九钖公知否王为信自叙谦志蔡曰不闻加余物惟闻短辕犊车长柄麈尾尔王大羞愧又曰谢太傅刘夫人不令公有别房公既深好声乐后遂颇欲立妓妾兄子外生等微达此㫖共问讯刘夫人因方便称闗睢螽斯有不忌之德夫人知以讽已乃问谁撰此诗荅云周公夫人曰周公是男子相为尔若使周姥撰诗当无此也又曰京邑有士人妇大妬忌于夫小则骂詈大必捶打常以长绳系夫脚且唤便牵绳士人密与巫妪为计因妇眠士人入厠以绳系羊士人縁墻走避妇觉牵绳而羊至大惊怪召问巫巫曰娘积恶先人怪责故郎君变成羊若能改悔乃可祈请妇因悲号抱羊恸哭自咎悔誓师妪乃令七日斋举家大小悉避于室中祭鬼神师祝羊还复本形壻徐徐还妇见壻啼问曰多日作羊不乃辛苦耶壻曰犹忆噉草不美腹中痛尔妇愈悲哀后复妬忌壻因伏地作羊鸣妇惊起徒跣唿先人为誓不复敢尔于此不复妬忌又曰泰元中有人姓荀妇庾氏大妬忌荀尝宿行遂杀二儿为屋不立斋室唯有㕔事不作后壁令在堂上泠然望见外事凡无须人不得入门送书之人若以手近荀手无不痛打客若共牀坐亦賔主俱败邻近有年少径突前诣荀接膝共坐便闻大骂推求刀杖荀谓客曰㒒狂妇行君之所闻君不去必误君事客曰㒒不畏此乃前捉荀手妇便持杖直前向客客既大徤又有短杖在衣里便与妇老妪无力即倒地客打垂死荀走叛不敢还妇密令覔荀云近遭狂人非君之过君便可还荀然后敢出妇兄来就荀共方牀卧而妇不知便来捉兄头拽着地欲杀方知是兄慙惧入内兄称父命与杖数百亦无改悔又曰诸葛元直妻刘氏大妬忌恒与元直杖不胜痛才得一两仍以手模妇误打指节肿从此作制每与杖辄令两手名捉䋟跗元直遇见妇捉䋟跗欲成衣谓当与已杖失色怖妇曰不也捉此自欲成衣耳乃欣然异苑曰呉兴桑乞妻临终执乞手云我死为当婚否乞言不忍也服竟更娶白日见其死妇语之云君先结誓云何负言因以刀割其阳道虽不致死人性永废世説桓温平蜀后以李势女为妾南郡主甚妬诗魏陈王曹植诗曰嗟尔同衾曾弗是志宁彼冶容安此妬忌赋梁张缵妬妇赋曰惟妇怨之无极羌于何而弗有或造端构末皆莠言之在口常因情以起恨每传声而妄受乍隔帐而窥屏或觇窓而瞰牖若夫室怒小憾反目私言不忍细忿皆成大寃闺房之所隠私牀笫之所讨论咸一朝之发洩满四海之嚣喧忽有逆其妬鳞犯其忌制赴汤蹈火瞋目攘袂或弃产而焚家或投儿而害壻淫周易上系曰冶容诲淫洪范五行传曰蜮射人者生于南方谓之短狐故南越多蜮蜮者淫女惑乱之所生也毛诗序曰柏舟桑中刺奔也卫公室乱男女相奔至于世族在位相窃妻妾期于幽逺期我乎桑中要我乎上宫送我乎淇之上矣又序曰齐鸡鸣南山刺襄公也鸟兽之行淫乎其妹左传曰齐桓公好内多淫内嬖如夫人者六人战国策曰秦皇太后爱魏丑后病且令曰我死必以魏子为殉庸芮为谏曰以死为无知何空以生所爱葬无知之死人若有知先王积怒久太后救过不暇何得更殉魏丑后乃止列子曰郑公孙穆好色后庭数十皆择稚齿屏亲昵絶交游于后庭以昼足夜三月一出意犹未惬博物志曰三身国一头三身三手昔容戌氏有季子好淫白日淫于市帝放之西南季子妻马生子人身有尾蹄汉书曰五鳯中济北王终吉所爱奴与八子及诸御妾为姦终吉与共被席或昼日使裸伏犬马交接终吉亲观产子辄曰乱不可知丞相御史奏终吉位诸侯王以置八子秩比六百石宜广嗣重祖而终吉禽兽行乱悖逆人伦请削四县又曰许皇后坐左道废处长信宫姊孊为龙额思侯夫人寡居淳于长与孊私通因娶为小妻许后因孊赂遗欲求复为婕妤长受后金钱乘舆物服物千余万计为白上立为左皇后孊每入长信宫长与孊书戏许后华俊后汉书曰梁兾爱监奴秦宫官至太仓令得入妻夀所夀见宫屏御者以言事因通焉宫威权大震二千石皆拜谒之范煜后汉书曰赤眉发掘诸陵取宝货污辱吕后凡有玉匣者皆如生故赤眉多行淫秽臧荣绪晋书曰贾充后妻郭氏又生二女少有淫行年十四五通于韩夀充未觉时外国献竒香世祖分与充充以赐女充与夀坐闻其衣香心疑之充家严峻墻髙丈五荐以枳棘周行东北角如狐狸行处充潜杀知婢遂以女妻之沈约宋书曰楚王山隂公主废帝姊也肆情淫纵以吏部禇渊貌美请自侍十日帝许之渊虽遂㫖以死自固列女传曰夏姬者陈大夫征舒母也状美好老而复壮者三三为皇后诸侯争之莫不迷惑陈灵公与孔寗仪父皆通焉或衣衵衣或装其襎以戏于朝列异传曰汉桓帝冯夫人病亡灵帝时有贼盗𤼵冡七十余年颜色如故但小冷共姦通之至闘争相杀窦太后家被诛欲以冯夫人配食下邳陈公达议以贵人虽是先所幸尸体秽污不宜配至尊乃以窦太后配食论衡曰书云齐桓公负妇人以朝诸侯管仲曰吾君背疽疮不得妇人不愈此疾也风俗通曰平原君谳胡奠谭娶周碧为妻谭隂阳不属令碧与李方张少姦通兾得其子语林曰刘道真子妇始入门遣婢䖍刘抑之甚苦婢固不从刘乃下地叩头婢惧而从之明日语人曰手推固是神物一下而婢服淫传曰卫宣公烝于夷姜生急子又曰晋祁胜与邬臧通室易妻愁左传曰晋人谋去故绛诸大夫曰必居郇瑕氏之地沃饶而近盐魏献子曰不如新田土厚水深居之不疾郇瑕氏土薄水浅其恶易觏觏则民愁愁则垫隘于是乎有沉溺重膇之疾又曰呉公子札来聘请观于周乐为之歌颂曰至矣哉哀而不愁乐而不荒庄子曰不知乎人谓之愚知乎则反愁我躯不仁则害人仁则反伤吾身不义则伤彼义则反愁我已呉越春秋曰越王念呉欲复讐愁心苦志中夜抱柱而哭承之以啸羣臣闻之曰君王何愁心之甚也夫复讐谋敌非君王之忧自臣小之急务也史记曰虞卿着书八篇号曰虞氏春秋太史公曰虞卿非穷愁不能着书自见于后世后汉书曰梁冀妻色美善为妖态作愁眉楚辞曰天问者屈原所作也屈原放逐忧心愁悴彷徨山泽经歴陵陆嗟号日闻仰天叹息楚有先王之庙及公卿祠堂图畵天地山川神灵竒伟及古贤圣怪物行事周流罢倦休息其下仰见图畵因书其壁呵而问之以洩愤懑书冩愁思又曰渔父者屈原所作也屈原驰逐江湘之间忧愁吟叹而渔父避世隠身钓鱼江濵欣然自乐时遇屈原川泽之域怪而问之遂相应荅晋书曰王丞去官东渡是时道路冦盗人懐危惧丞每过艰险处之若夷然虽家人不见其愁喜之色郭子曰王东海初过江登琅邪山叹曰我由来不愁今日直欲愁诗后汉张衡四愁诗曰我所思兮在泰山欲徃从之梁甫艰侧身东望涕霑翰美人赠我金错刀何以报之英琼瑶路逺莫致倚逍遥何以懐愁心烦劳又曰我所思兮在桂林欲徃从之湘水深侧身南望涕霑襟美人赠我翠琅玕何以报之双玉盘又曰我所思兮在汉阳欲往从之陇坂长侧身西望涕霑裳美人赠我貂襜褕何以报之明月珠又曰我所思兮在鴈门欲徃从之雪纷纷侧身北望涕霑巾美人赠我锦绣叚何以报之青玉案晋张载拟四愁诗曰我所思兮在南巢欲徃从之巫山髙佳人遗我筒中布何以报之流黄素又曰我所思兮在朔湄欲徃从之白雪霏佳人遗我云中翮何以赠之连城璧又曰我所思兮在陇原欲徃从之隔秦山佳人遗我双角端何以赠之雕玉环又曰我所思兮在营州欲徃从之路阻修佳人遗我绿绮琴何以赠之双南金宋王徽咏愁诗曰自予抱羁思𦕈与日月长载离非宋逺谁谓河难航忧随积霖宻慨因朗旭彰负之苦不胜即之竟无方如彼引鲲鱼待尽守空梁天地岂私贫运至岂固当既悟非形兆兹数讵可攘梁王僧孺夜愁示诸賔诗曰檐露滴为珠池水合如璧万行朝泪㵼千里夜愁积孤帐闭不开寒膏尽复益谁知心眼乱看朱忽成碧又忽不任愁聊示固逺诗曰去秋客旧呉今春投故越泪逐东归水心挂西斜月未应歳贬颜直以忧残发梁刘孝绰夜不得眠诗曰夜长愁反覆懐抱不能裁披衣坐惆怅当户立徘徊风音触树起月色度云来夏叶依窓落秋花当户开光隂已如此复持忧自催梁刘孝先和兄孝绰夜不得眠诗曰夜愁眠不安起望台南端叶惨风声异楼空月色寒笙冷调簧数弦脆上琴难百年行讵㡬万虑坐相攅谁家有明镜暂借照心看赋魏陈王曹植叙愁赋曰时家二女弟故汉皇帝聘以为贵人家母见二弟愁思故令予作赋曰嗟妾身之微薄信未达乎义方遭母氏之圣善奉恩化之弥长迄盛年而始立修女职于衣裳承师保之明训诵六列之篇章观图像之遗形窃庶㡬乎英皇委微躯于帝室充末列于椒房荷印绂之令服非陋才之所望对牀帐而太息慕二亲以增伤扬罗袖而掩涕起出户而彷徨顾堂宇之旧处悲一别之异乡又愁思赋曰四节更王兮秋气悲遥思惝怳兮若有遗原野萧条兮烟无依云髙气静兮露凝衣野草变色兮茎叶希鸣蜩抱木兮鴈南飞归室解裳兮歩庭前月光照懐兮星依天居一世兮芳景迁松乔难慕兮谁能仙长短命也兮独何愆又九愁赋曰嗟离思之难忘心惨毒而含哀践南畿之末境超引领之徘徊眷浮云以太息愿攀登而无阶匪徇荣而愉乐信旧都之可懐恨时王之谬听受姦枉之虗辞扬天威以临下忽放臣而不疑登髙陵而反顾心懐愁而荒悴念先宠之既隆哀后施之不遂虽危亡之不豫亮无逺君之心刈桂兰而秣马舍予车于西林愿接翼于归鸿嗟髙飞而莫攀因流景而寄言向一絶而不还伤时俗之趍险独惆怅而长愁感龙鸾而匿迹如吾身之不留窜江介之旷野独𦕈𦕈而汎舟思孤客之可悲愍予身之翩翔岂天监之孔明将时运之无常谓内思而自策算乃昔之愆殃以忠言而见黜信无负于时王俗参差而不齐岂毁誉之可同竞昏瞀以营私害予身之奉公共朋党而妬贤俾予济乎长江嗟大化之移易悲性命之攸遭愁慊慊而继懐怛惨惨而情挽旷年载而不廻长去君乎悠逺御飞龙之蜿蜒扬翠霓之华旌絶九霄而髙骛飘弭节于天庭披轻云而下观览九土之殊形顾南郢之邦壤咸芜秽而倚倾骖盘桓而思服仰御骧以悲鸣纾予𬒮而收涕㒒夫感以失声履先王之正路岂滛径之可遵知犯君之招咎耻干媚而求亲顾旋复之无軏长自弃于遐濵与麋鹿而为羣宿林薮之葳蓁野萧条而极望旷千里而无人民生期于必死何自苦以终身宁作清水之沉泥不为浊路之飞尘践蹊径之危阻登岧嶤之髙岑见失羣之离兽觌偏栖之孤禽懐愤激以切痛若回刃之在心愁戚戚其无为游绿林而逍遥临白水以悲啸猿惊听而失条亮无怨而弃逐乃余行之所招魏繁钦愁思赋曰何旻秋之惨惨处闲夜而懐愁潜白日于𤣥隂翳朗月于重幽零雨蒙其迅集潢淹汩以横流听峻阶之回霤心沉切以增忧嗟王事之靡盬士感时而情悲愿出身以徇役式简书以忘归时陟岵以旋顾涕渐缨而鲜晞听鸣鹤之哀音知我行之多违怅俯仰而自怜志荒咽而摧威聊弦歌以厉志勉奉职于闺闱又弭愁赋曰伤有闲之淑女採薜荔于朝阳露素质之皎皎绾𤣥发以流光结翠叶于珠簮擢丹华于绿房㸃圜的之荧荧映双辅而相望袭游闲之妓服褥阿縠之桂裳纫畹兰于缨佩动晻暧以遗芳既容冶而多好且妍惠之纎微顾见予之独立知我情之思归鸣环瑱以回眄若欲进而行迟眷红颜之晔晔何的皪之少羣整桂冠而自饰敷綦藻之华文从景炎而猗靡粲绵邈以缤纷时暸眇以含笑收婉媚以愁人梁简文帝序愁赋曰情无所治志无所求不懐伤而忽恨无惊猜而自愁玩飞花之入户看斜晖之度寮虽复玉觞浮椀赵瑟含娇未足以祛斯耿耿息此长謡文魏陈王曹植释愁文曰予以愁惨行吟路边形容枯悴忧心如焚有𤣥虗先生见而问之曰子将何疾以至于斯荅曰吾所病者愁也先生曰愁是何物而能病子乎荅曰愁之为物惟惚惟怳不召自来推之弗徃寻之不知其际握之不盈一掌寂寂长夜或羣或党去来无方乱我精爽其来也难进其去也易追临飡困于哽咽烦寃毒于酸嘶加之以粉饰不泽饮之以兼肴不肥温之以火石不消摩之以神膏不稀受之以巧笑不悦乐之以丝竹增悲医和絶思而无措先生岂能为我蓍龟乎先生作色而言曰予徒辩子之愁形未知子愁所由生吾独为子言其𤼵矣今大道既隠子生末季沉溺流俗眩惑名位濯缨弹冠谘诹荣贵坐不安席食不终味遑遑汲汲或惨或悴所鬻者名所拘者利良由华薄凋损正气吾将赠子以无为之药给子以澹泊之汤刺子以𤣥虗之针炙子以淳朴之方安子以恢廓之宇坐子以寂寞之牀使王与子擕手而游黄公与子咏歌而行庄生为子具养神之馔老聃为子致爱性之方趣遐路以栖迹乘轻云以髙翔于是精骇意散改心囬趣愿纳至言仰崇𤣥度衆愁忽然不辞而去泣説文曰泣无声出涕也礼记曰髙子臯执亲之䘮泣血三年未尝见齿君子以为难矣又曰弁人有其母死而孺子泣者孔子曰哀则哀矣而难为继也左传曰楚令尹子元欲蛊文夫人为馆于其宫侧振万焉夫人闻之泣曰先君以是舞也习戎僃也今令尹不寻诸仇雠而于未亡人之侧不亦异乎又曰叔孙婼聘于宋宋公与宴饮酒乐宋公使昭子右坐语相泣乐祁左退而告人曰今兹君与叔孙其皆死乎吾闻之哀而乐乐而哀皆䘮心也何以能久国语曰叔向见司马侯之子抚而泣之曰自其父死也吾蔑与比而事君也昔者其父始之我终之我始之夫子终之尸子曰曾子每读䘮礼泣霑襟又曰费子阳谓子思曰吾念周室将灭涕泣不可禁也子思曰然今以一人之身忧世之不治而涕泣不禁是忧河水浊而以泣清之也吕氏春秋曰呉起治西门之外王错譛之魏武矦武矦使人召之呉起至于岸门止车而望西河泣数行而下楚汉春秋曰吕后欲为惠帝髙坟使从未央宫坐而见之东阳矦垂泣曰陛下日夜见惠帝冡悲哀流涕无已是伤生也臣窃哀之太后乃止史记曰箕子过故殷墟咸生禾黍箕子伤之欲哭则不可欲泣为近妇人乃作麦秀之诗以歌咏之殷民皆流涕又曰荆轲与髙渐离饮于燕市酒酣渐离共荆轲相和而歌于市中相乐已而相泣傍若无人又曰汉髙欲自击陈豨蒯成侯周緤泣曰始秦攻破天下未尝自行今上自行是为无人可使者乎又曰戚姬爱幸生赵王如意常从之闗东日夜啼泣欲立如意为太子又曰窦皇后兄长君弟曰广国年五歳时家贫为人所畧卖之长安闻窦后新立广国上书自陈后召见具言其故后持之而泣侍御左右皆伏地泣説苑曰雍门周以琴见孟尝君君曰先生鼔琴亦能令人悲乎周曰夫千秋万歳之后髙䑓既已壊曲池既已堑坟墓既已下婴儿竖子樵採者踯躅其足而歌其上曰夫以孟尝君贵尊乃若是乎于是孟尝君澘然涕泣曰令文立若破国亡邑之人又曰圣人于天下也譬犹一堂之上令满堂饮酒有一人向隅而泣则一堂之人皆不乐矣又曰禹出见辠人问而泣之左右问其故禹曰尧舜之民皆以尧舜之心为心今吾为君百姓皆以其心为心是以痛之新序曰周舍事赵简子居无㡬何周舍死后与诸大夫饮酒酣简子泣曰百羊之皮不如一狐之腋衆人之唯唯不如周舍之愕愕自周舍死吾未尝闻吾罪也吾国㡬亡乎是以垂泣汉书曰髙祖破黥布军还过沛置酒沛宫上慷慨伤懐泣数行下东观汉记曰更始害齐武王光武饮食语笑如平常独居辄不御酒肉枕席有涕泣处又曰来歙盖延攻公孙述蜀人大惧使刺客刺歙歙未死驰告盖延延见歙悲哀不能仰视歙叱曰欲属以军事而反効儿女子涕泣乎论衡曰昔周人有仕不遇年老白首泣涕于途者或问何为泣乎对曰吾仕数不遇自伤年老失时是以泣又曰苏秦张仪学纵横之术于鬼谷先生先生曰能説我泣出则能分天皇之地秦説鬼谷先生先生泣霑襟汝南先贤传曰蔡顺母畏雷后母卒每有震顺辄圜冡泣曰顺在此邴原传曰原年五六歳过书舍而泣师曰何泣原曰孤者易伤感夫书者皆有父母也心愿其得书故恻然涕零也师哀原而为之泣曰欲之可书须费也后汉书曰张奂与张公超书曰下笔怆恨泣先言泯呉録曰孟宗为骠骑朱据军吏将母在营既不得志又夜雨屋漏因起涕泣以谢母母曰但当勉之何足泣也襄阳耆旧记曰羊公与邹润甫登岘山垂泣曰有宇宙便有此山由来贤达登此逺望者多矣皆湮灭无闻不可得知念此令人悲伤晋阳秋曰司马文王问刘襌曰颇思蜀否禅曰此间乐不思蜀也郄正见襌曰若王后问宜泣以对㑹王复问襌曰先人坟墓逺在陇蜀乃心西悲无日不思因闭眼王曰何以似郄正语耶禅惊视曰如尊命贫尚书洪范曰六极四曰贫礼记子路曰伤哉贫生无以为养死无以为礼子曰啜菽饮水尽其欢斯之谓孝歛手足形还葬而无椁称其财之谓礼又曰儒有一亩之宫环堵之室荜门圭窦论语曰子曰邦有道贫且贱焉耻也又曰衣敝緼袍与衣狐貉者立而不耻者其由也与郑𤣥曰緼絮也毛诗曰出自北门终窭且贫莫知我艰又曰小东大东杼柚其空注曰谓无货唯丝麻今尽不作也家语曰端木赐结驷连骑以从原宪宪居蓬蒿中并日而食子贡曰甚矣子之病也宪曰予贫也非病也国语曰叔向见韩宣子宣子忧贫叔向贺之宣子曰吾有卿名而无其实无以从二三子吾是以忧子贺我何故对曰昔栾武子无一卒之田诸侯亲之戎翟懐之以正晋国今吾子有栾武子之贫吾以为能修其德也是以贺若不忧德之不修而患货之不足将弔不暇何贺之有吕忱字林曰窭贫空也方言曰南楚人贫衣被丑敝谓之须捷或谓之褛裂或谓之蓝缕晏子曰晏子方食景公使使者至分食食之使不饱晏子亦不饱使者反之公曰晏子如此贫乎使致千金以奉賔客列子曰凡为名者必廉廉斯贫为名者必让让斯贱庄子曰原宪处鲁居环堵之室茨以生草蓬户不完桑木为枢而瓮牖上漏下湿匡坐而弦歌子贡乘大马中绀而表素轩车不容巷徃见原宪宪杖藜应门子贡曰先生病也宪应之曰宪闻无财之谓贫学而不能行之谓病今宪贫也非病也子贡逡巡而退有愧色又曰孔子谓颜回曰家贫居卑胡不仕乎对曰不愿仕回有郭外之田五十亩足以给鬻郭内十亩足以为丝麻鼓琴可以自娯所学夫子者足以自乐也囘不愿仕夫子愀然变色曰美哉又曰庄周家贫故徃贷粟于监河侯监河侯曰我将得邑金贷子三百金周忿然作色曰周昨来有中道而唿者顾视车辙有鲋鱼焉问之曰子何为者耶对曰我东海波臣也君岂有斗升之水而活我哉周曰诺我将南游呉越之王激西江之水而迎子可乎鲋鱼忿焉作色曰吾得升斗之水为活尔君乃言此曾不如早索我枮鱼之肆又曰子舆与子桑友而霖雨十日子舆曰子桑殆病矣裹饭而徃食之子桑若歌若哭鼔琴曰父母岂欲吾贫哉天地岂私贫吾哉求其为之者不得也孙卿子曰子夏贫若悬鹑人曰子何不仕曰诸侯之骄我者吾不为臣大夫之骄我者吾不复见又曰仁义之于人也譬之若货财粟米之于家也多有之者冨少有之者贫至无有者穷吕氏春秋曰世皆以珠玉为宝宝愈多而民愈贫失其所宝也战国策曰齐人有冯谖者贫乏不能自存使人属孟尝君愿寄食门下史记曰魏勃少时欲求见齐相曹参家贫无以自通乃常独早夜埽齐相门外相舍人怪而以为物而伺之得勃勃曰愿见相君无因故为子埽门欲求见于是舍人见勃曹参因以为舍人又曰东郭先生乆待诏公车贫困饥乏寒衣敝履不完行雪中履有上无下足尽以践地道中人笑之又曰甘茂亡秦奔齐逢苏代代为齐使于秦茂曰臣得罪于秦惧而逃无所容迹臣闻贫人女曰我无以买烛而子之烛光有余子可分我余光无损子之明今臣因愿以余光振之又曰楚相孙叔敖死谓其子曰我死汝必贫困可见优孟汉书曰朱买臣家贫好书不治产业妻求去买臣笑曰我五十当贵今已四十余妻曰如公等终当饿死买臣不能留即聴之去又曰郦食其好读书家贫落魄无衣食产业为里监门然县中贤豪不敢役皆谓之狂生又曰王章字仲卿为诸生学长安独与妻居病疾无被卧牛衣中与妻诀涕泣其妻呵怒之曰仲卿京师尊贵在朝廷人谁逾仲卿者今病疾困厄不自激昻乃反涕泣何鄙也谢承后汉书曰王充字仲任少孤家贫无书常游洛阳市肆閲所卖书续汉书曰王苑字孙仲安贫茅屋蓬户藜藿不餍又曰范丹桓帝时以丹为莱芜长不到官遭党人禁锢结草室居歌之曰甑中生尘范史云釡中生鱼范莱芜范晔汉书曰李元字大逊陈留人事母至孝家贫兄弟六人同衣出入三辅决録曰第五颉字子陵伦小子洛阳无主人乡里无田宅寄上灵䑓中或十日不炊又曰孙晨字元公家贫不仕生居城中织箕为业明诗书为郡功曹冬月无被有藁一束暮卧其中旦收之先贤行状曰胡定字元安至行絶人在䘮雉兔游其庭时雪霜满其室县令遣户曹掾排雪问定定已絶谷妻子皆卧在牀令即遣掾以亁粮就遗之定乃受半魏书曰杨师前后宰城守不以私计介意故身退之后家无余财起蜗牛庐居其中妻子冻饿魏畧曰裵潜每之官不将妻子妻子贫乏织荆笓以自供羣弟之田庐常歩行家人小大咸并日而食楚辞曰坎壈兮贫士失耳而志不平六韬曰成王问太公贫富岂有命乎将理不得其意太公曰盗在其室计之不熟一盗收种不时二盗取得无能三盗养女太多四盗弃事就酒五盗衣服过度颜延之庭诰曰冨则盛贫则病甚矣不惟形色麄黡或至神心沮䘮非但交友䟽弃必有家人讼误非广洁深识者何能不交移其植故欲蠲忧患莫若懐古之意当自同古见深则忧浅识逺则患浮昔有琴歌于编蓬之中用此道也诗晋张望诗曰荒墟人迹希隠僻闾邻阔苇篱自朽损毁屋每寥豁炎夏无完絺𤣥冬无暖褐四体困寒暑六时疲饥渴营生生愈瘁愁来不可割晋江逌诗曰荜门不启扇环堵蒙蒿榛空瓢覆壁下箄上自生尘出问谁氏子惫哉一何贫宋陶潜贫士诗曰万族各有託孤云独无依暧暧虗中灭何时见余晖又诗曰安贫守贱者自古有黔娄好爵吾弗营厚馈吾不酬一旦夀命尽蔽覆乃不周岂不知其极非道固无忧梁朱超咏贫诗曰触涂皆可试惟贫独未安窻开两片月霜足一重寒槀湿铺牀泠荷脆补衣难若言为客易推剑与君弹赋汉扬雄逐贫赋曰扬子遁世离俗隠处左邻崇山右接旷野邻垣乞儿终贫且窭礼薄义敝相与羣聚惆怅失志唿贫与语汝在六极投弃荒遐好为庸卒刑戮是加匪惟㓜稚嬉戏土沙亦非近邻接屋连家恩轻毛羽义薄绮罗进不由德退不受呵久为滞客其意若何人皆文绣余褐不完人皆稻粮我独藜飡贫无宝玩何以接欢宗室之宴为乐不期徒行负赁出处易衣身服百役手足胼胝或耘或耔霑体露肌朋友道絶进官凌迟厥咎安在职汝为之舍汝逺窜崑崙之巅尔复我随翰飞戾天舍尔登山嵒穴隠藏尔复随我陟彼髙冈舍尔入海汎彼栢舟尔复我随载沉载浮我行尔动我静汝休岂无他人从我何求今汝去矣勿复久留贫曰唯唯主人见逐多言益嗤心有所懐愿得尽辞昔我乃祖宣其明德克佐帝尧誓为典则土阶茅茨匪彫匪饰爰及季世纵其昏惑饕餮之羣贪富茍得鄙我先人乃傲乃骄瑶䑓琼室华屋崇髙流酒为池积肉为肴是用鹄逝不践其朝三省吾身谓子无諐处君之所福禄如山忘我大德思我小怨堪寒能暑少而习焉寒暑不忒等夀神仙桀跖不顾贪类不干人皆重闭子独露居人皆憷惕子独无虞言辞既罄色厉目张摄齐而兴降阶下堂逝将去汝适彼首阳孤竹之子与我连行予乃避席辞谢不直请不贰过闻义则服长与尔居终无厌极贫逐不去与我游息晋束晳贫家赋曰余遭家之轗轲婴六极之困屯恒勤身以劳思丁饥寒之苦辛无原宪之厚德有民斯之下贫有漏狭之草屋无蔽覆之受尘唯曲壁之常在时弛落而压镇食草叶而不饱常嗛嗛于膳珍渉孟夏之季月迄仲冬之坚氷稍煎蹙而穷迫无衣褐以蔽身还趋牀而无被手狂攘而妄牵何长夜之难晓心咨嗟以怨天债家至而相敦乃取东而偿西行乞贷而无处退顾影以自怜衒卖业而难售遂前至于饥年煑黄当之草菜作汪洋之羮饘釡迟钝而难沸薪郁绌而不然至日中而不熟心苦苦而饥悬丈夫慨于堂上妻妾叹于灶间悲风噭于左侧小儿啼于右边牋宋晃道元与天公牋曰道居在城南接水墟草木幽郁蚊䖟所臧茅茨陋宇才容数牀积污累燻体貌萎黄冬则两幅之薄被心有牵黎与敝絮撤以三股之丝綖祫以四升之麤布狭领不掩其巨形促縁不覆其长度申脚则足出挛卷则拳露书魏应璩与韦仲将书曰夫以原宪县磬之居而值皇天无已之雨薪蒭既尽旧谷亦倾屠苏发撤机㯓见谋进无颜子不改之志退无扬雄晏然之情是以懐蹙良不可堪人非神仙须仰衣食方今体寒心饥忧在旦夕而欲东希许昌治生之物西望陵县㕑食之禄诚恐将为牛蹄中鱼卒鲍氏之肆矣又与董仲连书曰谷籴惊踊告求周隣日获数升犹复无薪可以熟之虽孟轲困于梁宋宣尼饥于陈蔡无以过此夫挟管晏之智者不有厮役之劳懐陶朱之虑者不居贫贱之地出蒙讥于恤䕶入见谪于嫔息忽便邑愤不知处世之为乐又与尚书诸郎书曰夫秋节凉和霖雨清闲正髙㑹之盛时饮宴之良日也而陋巷之居无髙宻之宇壁立之室无旬朔之资流潦浸于北堂隟漏霑于衣服藁蒸单竭檐石倾罄中馈告乏役者莫兴饭玉炊桂犹尚优泰虽欣皇天之降润亮水车之思雨私懐蹙额良不可言想诸夫子亦斯困也夫否泰潜升盖由昏明二三执事以龙虎之姿遭风云之㑹方将飞腾阊阖振翼紫微运筹帷幄显扬丰绩岂久沉滞于下职契阔于贫悴哉文后汉蔡邕九惟文曰八惟困乏忧心殷殷天之生我星宿值贫六极之厄独遭斯勤居处浮无以自存冬日栗栗上下同云无衣无褐何以自温六月徂暑炎赫来臻无絺无绤何以蔽身无食不饱永离懽欣奴周礼注男奴女婢郑司农注云奴罪隷也男女同名又曰其奴男子入于罪隷女子入于舂藁又曰奚三百人注云今时侍史官奴婢也论语曰箕子为之奴左传曰斐豹隷也注云犯罪没为奴方言曰臧甬海获奴婢贱称也荆淮海岱之间骂奴曰臧骂婢曰获齐之北鄙燕之南郊凡民男而壻婢谓之臧女而妇奴谓之获亡奴谓之臧亡婢谓之获此皆异方骂奴婢之丑称也风俗通曰古制本无奴婢犯事者原之臧者被罪没入为官奴获者逃亡复得为婢又曰南阳龎俭少失其父后居庐里凿井得钱千余万行求老苍头使主牛马耕种直钱二万有賔婚大㑹奴在灶下窃言堂上母我妇也婢即具白母母使俭问曰是我翁也因下堂抱其颈啼泣遂为夫妇俭及子歴二千石刺史七八人时为之语曰庐里诸龎凿井得铜买奴得翁又曰将作大匠陈国公孙志节有苍头地余年十七工书䟽志节为户曹吏令地余归取物地余驰车马亡去至丹阳改姓王名斌字文髙遂留为诸曹吏志节拜扬州刺史郡衣冠子弟皆出斌下乃用之斌乞屏左右叩头涕洟曰斌即使君地余也斌后为苍梧太守史记曰卫青为侯家人少时归其父使牧羊先母之子皆奴畜之不以为兄弟青常至甘泉居室有钳徒相青曰贵人也官至封侯青叹曰人奴之生得无笞骂足矣安望封侯又曰栾布尝为人所畧卖为奴卖与燕将臧荼后为都尉又曰齐俗贱奴虏而刁闻独爱贵之桀黠奴人之所患唯刁闻收使之终得其力又曰季布为朱家钳奴又曰诸吕擅权陆贾曰天下安危注意将相将相和则士豫附陈平结懽太尉以奴百人遗贾又曰卫将军舍人过平阳主家主令骑奴同席而食持刀断席而坐汉书曰武帝时募民能入奴婢得以终身复为郎增秩又曰王鳯羣弟争为骄侈奴僮以千数又曰张安世家僮七百人皆有手技又曰王莽时匈奴侵寇乃大虏囚徒人奴名曰猪突豨勇又曰宣帝诏大司马光宿卫忠正宣德明恩前后赐奴婢百七十人新序曰昌邑王以侧注冠赐师及儒者后以冠冠奴龚遂免冠归之曰今以冠冠奴是奴虏畜臣也东观汉记曰刘寛简畧嗜酒尝坐客使苍头市酒大醉而还对客骂曰畜生寛遣人视奴疑必自杀又曰韩卓腊日奴窃食祭其母卓义其心即日免之又曰彭宠奴子宻等三人宠昼卧密等遂缚宠着牀召其妻入缝缠囊夜断宠及妻头盛囊中投世祖世祖封子密为不义侯又曰邓𢎞奴醉击长夀亭长𢎞见亭长赏钱五千异日奴得复宫中卫士怒争卫士箠奴𢎞闻又与五千前秦録曰慕容冲进偪长安坚登城観之大言责冲曰尔辈羣奴正可牧羊牛何为送死冲曰奴则奴矣既厄奴苦欲取尔相代蜀志曰刘琰侈靡侍婢奴能为声乐又教诵灵光殿赋三辅决録曰平陵孟佗尽以家财赂张让监奴衆奴异之时賔客求见让者常数百乘累日不得通焉佗后至诸奴拜迎径将佗车独徃入衆谓佗与让善争以珍物赂佗佗得以赂让沈约宋书曰太祖欲北伐沈庆之固陈不可丹阳尹徐湛之吏部尚书江湛在座湛之等难庆之庆之曰理国譬如理家耕当使奴织当问婢陛下欲伐国而与白面书生辈谋之何由济上笑曰传土有𨽻子弟林邑记曰范文夷师奴也以刀斫石障如斩芦苇后为国王江表传曰谷利孙权奴也书梁简文帝荅安吉公主饷胡子书曰方言异俗极有可观山髙水逺宛在其邈不使去来执辔嫓彼青衣正当出入烧香还依丹毂岂直王济女奴独有罗袴方使乐府行胡羞论歌舞垂膝新竒伏増荷抃汉王襃僮约曰蜀郡王襃以事止寡妇杨惠舍有一奴名便了倩行酤酒便提大杖上冡巅曰大夫买便了时但约守家不约为他家男子酤酒也襃大怒曰奴宁欲卖耶奴复曰欲使便了皆当上劵不上劵便了不能为也襃乃为劵曰百役不得有二言晨起早归饮食洗涤居当穿臼缚箒裁盂凿井出入不得骑马载车踑坐大呶下牀振头垂钩刈蒭织履作麤黏雀张鸟结网捕鱼缴鴈弹凫登山射鹿入水捕龟后园纵养鴈鹜百余驱逐鸱鸟持梢牧猪种姜养芋长育豚驹粪除堂庑食马牛驴鼓四起坐夜半益蒭舍中有客提壶行酤汲水作餔奴但当饭豆饮水不得嗜酒欲饮美酒唯得染脣渍口不得倾盂覆斗不得晨出夜入交闗伴偶多取蒲茅益作绳索雨堕无所为当编将织薄植种桃李棃柿柘桑三丈一树八树为行果类相从纵横相当果熟收歛不得吮尝犬吠当起惊告邻里抢门拄户上楼击鼔持盾曵矛环落三周勤心疾作不得遨游奴老力索种苋织席事讫欲休常舂一石夜半无事浣衣当白若有私钱主急賔客奴不得有姦私事事当闗白奴不听教当笞一百读劵文讫辞穷咋索仡仡叩头两手自搏目泪下落鼻涕长一尺审如王大夫言不如早归黄土陌丘蚓鑚頟早知当尔为王大夫酤酒真不敢作恶婢管子曰齐桓公使管仲求寗戚戚应之浩浩乎仲不能知婢子问之仲曰非婢子所知也婢子曰诗有之浩浩之水育育之鱼未有家室我将安居寗子其欲室乎仲以其言告桓公列女传曰周室大夫仕于周妻滛于邻主父还恐觉之为毒药使婢进上婢恐杀主父因僵覆酒主父怒而笞之妻因他过欲杀婢婢就杖将死而不言主父弟闻之复以言告主父主父乃厚币嫁之汉书曰傅太后使谒者买诸官婢贱取之复取执金吾官婢八人东观汉记曰刘寛向朝㑹装已讫婢奉肉羮翻污衣寛神色不异乃徐语曰羮烂尔手又曰朱晖为郡督邮太守阮况当嫁女欲买晖婢晖不与及况卒晖送金三斤问其故晖曰前不与婢者恐以财汚府君今重送欲明己心也谢承后汉书曰长沙祝良为洛阳令常侍樊丰妻杀侍婢置井中良收其妻杀之晋书曰烈宗之母本织坊中婢也形长色黒宫人谓之崑崙太宗以计幸之有身语林曰裴秀母是婢秀年十八有令望而嫡母妬犹令秀母亲下食与衆賔賔见并起拜之荅曰微贱岂宜如此当为小儿故耳于是父母乃不敢复役之皇甫谧列女后传曰㑹稽翟素受聘未及配适遭贼欲犯之临之以白刄素曰我可得而杀不可得而辱素婢名青乞代素贼遂杀素复欲犯青青曰向欲代素者恐被耻获害耳今素已死我何以生为贼复杀之捜神记曰晋社嘏冢葬而婢误不得出十余年开墓婢尚生云其始如眠有顷渐觉自谓一再宿初婢之埋年十五六及开冡时犹十五六嫁之有子又曰诸葛恪已被诛其妻在室问婢尔何故血臭婢忽然起跃至于栋攘臂切齿曰诸葛恪公乃为孙峻所杀晋中兴书曰祖约为丞相从事中郎于府内为婢所伤司直刘隗奏约患生婢仆身被伤刑解职还家世説曰郑𤣥家奴婢读书𤣥尝使一婢不称㫖将挞之方自陈説𤣥怒使人曵着泥中须㬰复一婢来问曰胡为乎泥中荅曰薄言徃诉逢彼之怒又曰石崇冨侈厠常令婢数十曵罗縠直之又曰崇婢绿珠天下美色孙秀求之不与因诛崇又曰祖讷少孤贫至孝常自炊㸑王北平闻而佳之乃以二婢饷焉因取为吏人戏之曰奴价倍于婢讷荅曰百里奚亦何必不轻于五羖之皮也三辅决録曰金祎为郡上计留在许都时魏武使长史王必将兵卫天子于许祎与必善见袆有胡婢善射必常从请之赋后汉蔡邕青衣赋曰金生沙砾珠出蚌泥叹兹窈窕生于卑微𤣥发光润领如螬蛴修长冉冉硕人其颀绮绣丹裳蹑蹈丝韦都冶妩媚卓砾多姿精慧小心趣事若飞寒雪翩翻充庭盈阶停停沟侧噭噭青衣我思逺逝尔思来追明月昭昭当我户扉条风狎猎吹予牀帷河上逍遥徙倚庭阶南瞻井栁仰察斗机非彼牛女隔于河维思尔念尔惄焉且饥后汉张安超讥青衣赋曰彼何人斯悦此艶姿丽辞美誉雅词斐斐文则可嘉志鄙意微鳯兮鳯兮何德之衰醴泉可饮何必洿泥隋珠弹雀堂溪刈葵鸳雏啄鼠何异于鸱歴观古今祸福之阶晏婴洁志不顾景女及儁不疑奉霍不受见尊不迷况此𨽻竖生女为妾生男为虏歳时醊祀诣其先祖或于马廐㕑门灶下东向长跪接神觞酒悉请诸灵辟邪富主多乞少出铜丸铁柱绩缯累嘉皆来集聚臧获之类盖不足数古之赘壻尚为尘垢况明智者欲作奴父勤节君子无当自逸宜如防水守之以一秦缪思諐故获终吉佣保史记曰荆轲死髙渐离变姓名为人佣保作于宋子久之作苦闻其家堂上客击筑不能去彷徨从者告其主便击筑一座称善又曰栾布与彭越为家人鹖冠子曰伊尹酒保立为世师艺文类聚卷三十五艺文类聚卷三十六钦定四库全书艺文类聚卷三十六唐欧阳询撰人部二十隠逸上周易曰遯世无闷又曰天地闭贤人隠又曰不事王侯髙尚其事又曰贲于丘园束帛戋戋礼记曰儒有上不臣天子下不事诸侯又曰季春之月聘名士礼贤者论语曰逸民伯夷叔齐虞仲夷逸朱张栁下恵少连庄子曰古之所谓隠士者非伏其身而不见也非闭其言而不出也非藏其知而不发也时命大谬也又曰刻意尚行离世异俗此山谷之士避世之人也就薮泽处闲旷钓鱼闲处无为而已矣此江海之士避世之人也闲暇之所好也魏𨽻髙士传曰广成子在崆峒之上黄帝问曰吾欲取天地之精以养万物为之奈何广成子蹷然而起曰至道之精窈窈冥冥无视无听抱一以静我守其一以处其和故千二百嵗而形未尝衰得吾道者上为皇而下为王失吾道者上见光而下为土吾将去汝入无穷之间游无极之野则日月参光与天地为常又曰黄帝将见大隗于具茨之山方眀为御昌㝢参乗黄帝曰异哉请问天下小童曰予少游六合之内适有瞀病有长者教予乗日之车游于襄城之野今病少损将复逰六合之外为天下者予奚事焉夫为天下亦奚异牧马哉去其害马而已黄帝再拜称天师而退又曰善卷者舜以天下让之卷曰予立宇宙之中冬衣皮毛夏衣絺葛日出而作日入而息逍遥天地之间何以为天下哉遂入深山莫知其所终又曰石户之农不知何许人与舜为友舜以天下让之石户夫负妻携子以入海终身不返又曰伯成子髙者唐虞之时为诸侯至禹去而耕禹往趍而问之子髙曰昔尧治天下至公无私不赏而民劝不罚而民畏今子赏而不劝罚而不威徳自此衰刑自此作夫子盍行乎无落吾事俋俋乎耕而不顾又曰鲁连好竒伟倜傥尝游赵难新垣衍以秦为帝秦军为却平原君欲封连连三辞平原君乃以千金为连夀连笑曰所贵于天下之士者为人排患释难也即有取之商贾之事耳及燕将守聊城田单攻之不能下连乃为书射城中遗燕将燕将见书泣三月乃自杀城降田单欲爵连连曰吾与于富贵而诎于人宁贫贱轻世而肆意又曰闾丘先生齐宣王猎于社山社山父老十三人相与劳王王赐父老不税先生独不谢曰愿得夀得富得贵夫选良吏平法度则臣得夀矣赈之以时则臣得富矣令少敬长则臣得贵矣又曰田生菅床茅屋不肯仕宦恵帝亲自往不出屋又曰郑仲虞不仕汉章帝自往终不肯起曰陛下何惜不为上世君令臣得为偃息之民天子以尚书禄终其身世号白衣尚书又曰韩福者以行义修洁昭帝时以徳行徴病不进元鳯元年诏赐帛五十匹遣长吏时以存问常以八月赐羊酒不幸死者赐复衾一祠以中牢自是至今为徴士之故事福终身不仕卒于家又曰班嗣世在京师家有赐书内足于财父党扬子云以下莫不造门桓君山从借庄子嗣报曰今吾子贯仁义之羁绊系声名之缰缫伏孔氏之轨躅驰颜闵之极艺何大道为自眩曜也昔有学歩邯郸者匍匐而归耳其行已持论如此遂终于家又曰尚长字子平禽庆字子夏二人相善庆隠避不仕王莽长通易老子安贫乐道好事者更馈遗輙受之自足还余如有不取也举措必于中和司空王邑辟之连年乃欲荐之于莽固辞乃止遂求退读易至损益卦喟然叹曰吾知富贵不如贫贱未知存何如亡尔为子嫁娶毕敕家事断之勿复相闗当如我死矣是后肆意与同好游五岳名山遂不知所在又曰巢父尧时隠人年老以树为巢而寝其上故人号为巢父尧之让许由也由以告巢父巢父曰汝何不隠汝形藏汝光非吾友也乃击其膺而下之许由怅然不自得乃遇清泠之水洗其耳拭其目曰向者闻言负吾友遂去终身不相见又曰许由字武仲尧舜皆师之与啮缺论尧而去隠乎沛泽之中尧舜乃致天下而让焉曰十日并出而爝火不息其光也不亦难乎夫子为天子则天下治我由尸之吾自视缺然许由曰吾将为名乎名者实之賔吾将为賔乎乃去宿于逆旅之家旦而遗其皮冠巢父闻由为尧所让以为污乃临池水而洗其耳池主怒曰何以污我水由乃退而遯耕于中岳颍水之阳箕山之下又曰壤父者尧时人年八十而击壤于道中观者曰大哉帝之徳也壤父曰吾日出而作日入而息凿井而饮耕地而食帝何徳于我哉又曰子支伯者舜以天下让支伯支伯曰予适有幽忧之病方且治之未暇治天下也遂不知所之又曰被裘公者吴人也延陵季子出游见道中遗金顾而覩之谓公曰取彼金公投镳瞋目拂手而言曰何子居之髙视之卑吾被裘而负薪岂取遗金者哉季子大惊既谢而问其姓名曰吾子皮相之士何足语姓名哉又曰叚干木者治清节游西河守道不仕魏文侯就造其门干木踰墙而避之文侯以客礼出过其庐则式其仆问之文侯曰干木不趣势隠处穷巷声驰千里敢勿式乎文侯所以名过齐桓公者能尊叚干木敬卜子夏友田子方也又曰庄周少学老子梁恵王时为蒙县漆园吏以卑贱不肯仕楚威王以百金聘周周方钓于濮水之上曰楚有龟死三千嵗矣今巾笥而藏之于庙堂之上此龟宁生而掉尾涂中耳子往矣吾方掉尾于涂中后齐宣王又以千金之币迎周为相周曰子不见郊祭之牺牛乎衣以文绣食以刍菽及其牵入太庙欲为孤豚其可得乎遂终身不仕续晋阳秋曰谢敷隠居㑹稽山初月犯少㣲星一名处士星时戴逵名重于敷时人忧之俄而敷死故㑹稽士人嘲吴人云吴中髙士求死不得世説曰郄超每闻欲髙尚隠退者輙为办百万资并为造立居宇在剡为戴公起宅甚精戴始往居与所亲书曰近在剡如入官舍又为傅约亦办百万傅隠事差互故不果述又曰支道林因人就深公买印山深公曰未闻巢由买山而隠袁淑真隠传曰鬼谷先生不知何许人也隠居韬智居鬼谷山因以为称苏秦张仪师之遂立功名先生遗书责之曰若二君岂不见河邉之树乎仆御折其枝波浪盪其根上无径尺之隂身被数千之痕此木岂与天地有仇怨所居然也子不见嵩岱之松柏华霍之檀桐乎上枝干于青云下根通于三泉千秋万嵗不受斧斤之患此木岂与天地有骨肉哉盖所居然也又曰鹖冠子或曰楚人隠居幽山衣被履空以鹖为冠莫测其名因服成号着书言道家冯谖常师事之后显于赵鹖冠子惧其荐已也乃与谖絶诗魏阮瑀诗曰四皓潜南岳老莱窜河濵颜囘乐陋巷许由安贱贫伯夷饿首阳天下归其仁何患处贫苦但当守眀真晋张华招隠诗曰隠士託山林遁世以保真连恵亮未遇䧺才屈不申又诗曰栖迟四野外陆沉惜当时循名奄不着藏器待无期羲和䇿六龙弭节越崦嵫盛年俛仰过忽若振轻丝晋张载招隠诗曰出处虽殊涂居然有轻易山林有悔恡人间实多累鹓雏翔穹冥蒲且不能视鹳鹭遵臯渚数为矰所系隠显虽在心彼我共一地不见巫山火芝艾岂相离去来损时俗超然辞世伪得意在丘中安事愚与智晋张协诗曰结宇穷岚曲耦耕幽薮隂荒庭寂以闲山岫峭且深凄风起东谷有渰兴南岑虽无箕毕期肤寸自成霖泽雉登垄雊寒猿拥条吟溪壑无人迹荒楚欎萧森投耒脩岸垂时闻樵採音重基可拟志囘渊可比心养真尚无为道胜贵陆沉游思竹素园寄心翰墨林晋左思招隠诗曰杖䇿招隠士荒涂横古今巖穴无结构丘中有鸣琴白雪傍隂岗丹葩耀阳林非必丝与竹山水有清音何事待啸歌灌木自悲吟又招隠诗曰经始东山庐果下自成榛前有寒泉井聊可莹心神晋陆机招隠诗曰驾言寻飞遁山路欎盘桓芳兰振蕙叶玉泉涌㣲澜嘉卉献时服灵术进朝飱朝採南涧蘂夕息西山足轻条象云构宻叶成翠幄结风伫兰林囘芳薄秀木又诗曰寻山求逸民穹谷幽且遐清泉盪玉渚文鱼跃中波晋闾丘沖招隠诗曰大道旷且夷蹊路安足寻经世有险易隠显自存心嗟哉巖岫士归来从所钦晋王康琚招隠诗曰登山招隠士褰裳蹑遗踪华条当圜室翠叶代绮窻晋辛旷赠皇甫谧诗曰颙颙朝士亦孔其依莫不迟想载渴载饥我弓我旄礼亦无违企望髙冈来仪来归其晖伊何与帝同心眀眀天子如日之临临照四方探赜幽深山无逸民水无潜龙爰彼九臯克量徳音茂哉先生皇实是钦宋谢灵运越岭行谿诗曰猿鸣诚知曙幽谷光未显巖下云方合花上露犹泫逶迤傍㟪㠗迢遰陟陉岘苹萍泛深沉蒲菰冐清浅企石挹飞泉攀林摘叶卷想见山阿人萝薜若在眼梁武帝逸民诗曰如壠生木木有异心如林鸣鸟鸟有异音如江游鱼鱼有浮沉巖巖山髙湛湛水深事迹易见理相难寻梁刘孝标始居山营室诗曰自昔厌諠嚣执志好栖息啸歌弃城市归来事耕织凿户闚嶕峣开轩望嶃崱激水檐前熘脩竹堂隂植香风鸣紫鸎髙梧巢緑翼泉脉洞杳杳流波下不极髣髴玉山隈响像瑶池侧夜诵神仙记且吸云霞色将驭六龙舆行从三鸟食谁与金门士抚心论胷臆梁范云荅句曲先生诗曰终朝吐祥雾薄晚孕竒烟洞涧生芝草重崖出醴泉中有懐真士被褐守沖𤣥石户栖十秘金坛谒九仙乗鹓方履汉辔鹤上腾天梁吴筠诗曰山际见来烟竹中窥落日鸟向巖上飞云从窻里出又诗曰緑竹可充食女萝可代裙山中自有宅桂树笼青云又诗曰具区穷地险稽山万里余奈何梁隠士一去无还书梁任昉荅刘居士诗曰君子之道亦有其四髙行絶俗盛徳出类才同文锦学非书肆望之可阶即之难至识精天理躔象少㣲人与俗异道与人违庭飞熠燿室满伊威行无辙迹理絶心机又荅何㣲君诗曰散诞羁鞿外拘束名教里得性千乗同山林无朝市勿以耕蚕贵空笑易农士宿昔仰髙山超然絶尘轨壶已等药命管亦齐符玺无为叹独游若终方同止又赠徐徴君诗曰促生悲永路早交伤晚别自我隔容徽于焉徂嵗月情非山河阻意似江湖悦东臯有儒素杳与荣名絶曽是违赏心曷用箴余缺眇焉追平生尘书废不閲信此伊能已懐抱岂暂辍何以表相思贞松擅严节梁庾肩吾赠周处士诗曰九丹开石室三径没荒林仙人翻可见隠士更难寻篱下黄花菊丘中白雪琴方欣松柏酒自和游山吟又寻周处士𢎞让诗曰试遂赤松游披林对一丘梨红大谷晚桂白小山秋石镜菱花发桐门琴曲愁泉飞疑度雨云积似重楼王孙若不去山中定可留又赋得嵇叔夜诗曰山林重眀灭风月临嚣尘着书惟隠士谈𤣥止谷神鴈重翻伤性蚕寒更养身广陵余故曲山阳有旧邻俗俭宁妨患才多反累身寄言山吏部无以助庖人周眀帝赠韦居士诗曰六爻贞遯世三辰少光㣲颍阳去犹远沧洲遂不归风动秋兰佩香飘莲叶衣坐石窥仙洞乗槎下钓矶岭松千仞直巖泉百丈飞傥能同四隠来参余万机周王褒赠周处士诗曰我行无嵗月征马屡盘桓崤曲三危阻闗重九折难犹持汉使节尚服楚臣冠巢禽疑上幕惊羽畏虚弹飞蓬去不已客思渐无端壮志与时歇生年随事䦨百龄悲促命数刻念余欢云生陇坻黒桑踈蓟北寒鸟道无蹊径清溪有波澜思君化羽翮要我铸金丹又和赵王隠士诗曰凫鹄均长短鹏鷃共逍遥清襟藴秀气虚席满风飇断絃维续葛独酌止倾瓢菖蒲九重节桑薪七过烧周庾信奉和赵王隠士诗曰洛阳徴五隠东都别二贤云气浮函谷星光集颍川灞陵採樵路成都卖卜钱鹿裘披稍裂藜牀坐欲穿阮籍唯长啸嵇康讶一絃涧险无平石山深足细泉低松犹百丈少鹤已千年野鸟繁絃转山花燄火然虽无亭长识终见野人舩又穷秋寄隠士诗曰王倪逢啮缺桀溺遇长沮藜牀负日卧麦陇𢃄经锄自然曲木几无名科斗书聚花聊饲雀穿池试养鱼小村治澁路低田补壊渠秋水牵沙落寒藤抱树踈空枉平原骑来过仲蔚庐陈周𢎞正还草堂寻处士弟诗曰四时易荏苒百龄倐将半故老多零落山僧尽凋散宿树倒为查旧水侵成岸幽寻属令弟依然归旧馆感物自多伤况乃春鸎乱陈周𢎞让无名诗曰行行访名岳处处必留连遂至一巖里灌木上叅天忽见茅茨屋暧暧有人烟一士开门出一士唿我前相看不道姓焉知隠与仙陈伏知道赋得招隠诗曰招隠访仙楹丘中琴正鸣桂丛侵石路桃花隔世情薄暮安车近林喧山鸟惊陈张正见赋得落落穷巷士诗曰扬云不邀名原宪本遗荣草长三径合花发四邻眀尘随幽巷浄啸逐逺风清门外无车辙自可絶公卿陈江揔夏日还山庭诗曰独于幽栖地山庭暗女萝涧渍长低篠池开半卷荷野花朝暝落盘根嵗月多停樽无赏慰狎鸟自经过又春夜山庭诗曰春夜芳时晚幽庭野气深山疑刻削意树接纵横隂户对忘忧草池惊旅浴禽樽中良得性物外知余心隋王由礼赋得巖穴无结构诗曰巖间无结构谷处极幽寻叶落秋巢廹云生石路深早梅香野径清涧响丘琴独有栖迟客留连芳杜心赋后汉张衡归田赋曰游都邑以永久无眀略以佐时徒临川以羡鱼俟河清乎未期感蔡子之慷慨从唐生以决疑谅天道之㣲昧追渔父以同嬉于是仲春令月时和气清原隰欎茂百草滋荣王睢鼓翼仓庚哀鸣交颈颉颃闗闗嘤嘤于焉逍遥聊以娱情于时曜灵俄景继以望舒极盘游之至乐虽日夕以忘劬感老氏之遗诫且廻驾乎蓬庐弹五絃之妙㫖咏周孔之图书挥翰墨以奋藻陈三皇之轨模茍纵心于域外焉知荣辱之所拘魏陈王曹植潜志赋曰潜大道以游志希往昔之遐烈矫贞亮以作矢当苑囿乎呈艺驱仁义以为禽必信忠而后发退隠身以灭迹惟出世而取容且摧刚而和谋接处肃以静恭亮知荣而守辱匪天路以为通晋张华归田赋曰随隂阳之开阖从时宜以卷舒冬奥处以城邑春游放于外庐归郏鄏之旧里託言静以闲居育草木之蔼蔚因地势之丘墟丰蔬果之林错茂桑麻之纷敷用天道以取资行药物以为娱时逍遥于洛濵聊相佯以纵意目白沙与积砾玩衆卉之同异扬素波以濯足泝清澜以荡思低徊住留栖迟罨蔼存神忽㣲游精域外借纎草以为茵援垂隂以为盖瞻髙鸟之凌风临鯈鱼于清濑眇万物而远观脩自然之通㑹以退足于一壑故处否而忘泰晋陆机幽人赋曰世有幽人渔钓乎𤣥渚弹云冕以辞世披宵褐而延伫是以物外莫得窥其奥举世不足扬其波劲秋不能凋其叶芳春不能发其华超沉㝠以絶绪岂世网之能加又应嘉赋曰友人有作嘉遁赋与余者作赋应之号曰应嘉云傲世公子体逸懐遐意邈澄霄神夷静波仰羣轨以遥企顿骏翮以婆娑寄冲氛于大象解心累于世罗袭三闾之竒服咏南荣之清歌濯下泉于浚涧泝凯风于卷阿指千秋以厉响俟寂寞之来和懐前修之彷彿觌幽人之所过抱𤣥景以独寐含芳风而寤语发兰音以清唱操玉懐而喻予于是葺宇中陵筑室河曲轨絶千途而门瞻百族假妙道以达观考贲龟而贞卜茍形骸之可忘岂投簮其必谷方介丘于尺阜託云林乎一木伫鸣条以招风聆哀音其如玉穷覧物以尽齿将弭迹于余足晋陆云逸民赋曰富贵者是人之所欲而古之逸民轻天下细万物而欲専一丘之懽擅一壑之美岂不以身重于宇宙而恬贵于纷华哉天地不易其乐万物不干其志然后可以妙有生之极固无疆之休乃为赋曰世有逸人栖迟乎一丘委天形以外心淡浩然其何求杖短䇿而遂往乃枕石而漱流静芬响于咏言灭絶景于无质相荒土而卜居度山阿而考室曽丘翳荟穹谷重深丛木振颖葛藟垂隂潜鱼泳沚嘤鸟来吟仍蔬圃于芝薄即兰堂于芳林靡飞飊以赴节挥天籁以兴音假乐土于神造咏幽人于鸣琴晋孙承嘉遯赋曰有嘉遁之𤣥人含贞光之凯迈靡薜荔于苑栁䕃翠叶之云盖挥脩纶于洄澜临峥嵘而式坠淅清风以长啸咏九韶而忘味若乃御有抚生应物宅心曜华春圃凋叶秋林振藻扬波清景𤣥隂形犹与以徒靡神旷寂而难寻浑无名于域外和丘中以草音于是混心齐物遨翔容与薄言采薇收萝中野朝观夷陆夕歩兰渚仰弋鸣鴈俯钓鲂鱮游无方之内居无形之域咏休遁之贞亨察天心而观复委性命于𤣥芒任吉㓙而靡録宋谢灵运逸民赋曰观夫唯舍唯用其见也则如游龙其潜也则如隠鳯来无所从去无所至有酒则舞无酒则醒不眀不晦不昧不类萧条秋首兀坐春中弄琴眀月酌酒和风御清风以远路拂白云而峻举指寰中以为期望系外而延伫又入道至人赋曰爰有名外之至人乃入道而馆真荒聪眀以削智遁支体以逃身于是卜居千仞左石穷悬幽庭虚絶荒帐成烟水纵横以触石日参差于云中飞英眀于对熘积氤氲而为峯推天地于一物横四海于寸心超埃尘以贞观何落落此胷襟又辞禄赋曰荷赏延之渥恩在弱龄而覃恵蒙圣达之眷顾得乗闲以沉泄虽镳羁之有名恒游奖而匪滞解龟纽于城邑反褐衣于丘窟判人事于一朝与世物乎长絶自牵缀于朱丝奄二九于斯年服缨佩于两官执鞭笏于宰蕃梁简文帝𤣥虚公子赋曰有𤣥虚之公子轻灭喧俗保此大愚居荣利而不染岂声色之能拘廻还四始出入三坟心溶溶于𤣥境意飘飘于白云追寂圃而逍遥任文林而佚宕忘情于物我之表纵志于有无之上不为山而自髙不为海而弥广梁陆倕思田赋曰嵗律忽其云暮庭草飒以萎黄风飗飗以吹隟灯黯黯而无光独展转而不寐何増叹而自伤于是蜘蹰徙倚顾景兴懐魂茕茕以至曙缀予想于田莱彼五亩其焉在乃爰泊乎江隈出郭门而东鹜入溆浦而南廻尔乃观其水陆物产原隰形便林薮挺直丘陵帯面临九曲之廻江对千里之平甸风去苹其已开日登桑而先见听啁唽之寒鸡弄差池之春燕临场圃以筑馆对櫺轩而凿池集游泳于阶下引朝𣲖于堂垂瞻巨石之前却玩激水之推移杂青莎之靃靡拂细栁之长枝感风烛与石火嗟民生其如寄茍有胷而无心必行难而言易幸少私而寡欲兼絶仁以弃智忽学歩而举趾又追飞而厉翅瞻鹿囿而窃髙仰疆台而慕义歴四时于游水驰三稔于申臂望归流而载懐情鬰悒其何寘宋陶潜归去来曰归去来兮田园将芜胡不归既自以心为形役奚惆怅而独悲悟已往之不谏知来者之可追实迷途其未逺觉今是而昨非舟遥遥以轻飏风飘飘而吹衣乃瞻衡宇载欣载奔僮仆欢迎稚子候门携㓜入室有酒盈樽引壶觞以自酌眄庭柯以怡颜倚南窻以寄傲审容膝之易安䇿扶老以流憩时矫首以遐观云无心以出岫鸟倦飞而知还农人告余以春及将有事于西畴或命巾车或掉孤舟既窈窕以寻壑亦﨑岖而经丘木欣欣以向荣泉涓涓而始流善万物之得时感吾生之行休已矣乎寓形宇内复㡬时曷不委心任去留胡为乎遑遑欲何之富贵非吾愿帝乡不可期懐良辰以孤往或植杖而耘耔登东臯以舒啸临清流而赋诗聊乗化以归尽乐夫天命复奚疑梁沈约八咏守山东曰守山东山东万岭郁青葱两谿共一泻水洁望如空岸侧青莎被巖间丹桂丛上瞻既隠轸下睇亦冥蒙逺林响咆兽近树聒鸣虫路出若然右涧吐金华东万仞倒危石百丈注悬潨掣曳写流电奔飞似白虹洞井含清气漏穴吐飞风玉窦膏滴沥石室乳空笼余平生之所爱欻暮年而此逢欲一去而不还恨邹衣之未褫秩满抚白云淹留事芝髓颂晋潘岳许由颂曰邈哉许公执真履贞辞尧天下抱朴隠形川停岳峙澹泊无营栖迟髙山与世靡争虚薄忝任来宰斯城愧无恵化豹产之政峩峩治所乐慕景名登基逍遥来过墓庭通于时宪顷筐不盈恨无㫖酒奠公之灵死而不朽公有其荣聊述雅美扬公馨声晋孙绰聘士徐君墓颂曰晋南昌相太原县君白汉故聘士徐君之灵惟君风轨英邃徳音徽逺奕世芳流衆人宗仰在昔古人有言闻伯夷之风者懦夫有立志仰先生之道岂无青云之懐哉余以不才忝宰兹邑遐宗有道思揖远风乃与友人殷浩等束帯灵坟奉瞻祠宇虽玉质幽潜而目想令仪雅音永寂而心存髙范徘徊墟壠仰眄松林哀有形之短命悼令德之长泯怃然有感悽然増伤夫讽謡生于情託雅颂兴乎所钦匪于咏述孰寄斯懐颂曰巖巖先生迈此英风含真独畅心夷体冲髙蹈域表淑问显融昻昻五贤赫赫八俊虽曰休眀或婴险吝岂若先生保兹玉润超世作范流光遐振坟茔垒落松竹萧森荟丛蔚蔚虚宇愔愔游兽戱阿嘤鸟鸣林嗟乎徐君不闻其音徘徊丘侧悽焉流襟何以舒藴援翰託心陈江揔庄周画颂曰玉洁蒙县兰薫漆园丹青可久雅道斯存梦中化蝶水外翔鲲出俗灵府师心妙门垂竿自若重聘忘言悠哉天地共是笼樊賛后汉蔡邕焦君賛曰猗欤焦君常此𤣥墨衡门之下栖迟偃息泌之洋洋乐以忘食鹤鸣九臯音亮帝侧乃徴乃用将受衮职昊天不弔贤人遘慝不惟一志并此四国如何穹苍不诏斯惑惜哉朝廷䘮兹旧徳恨矣学士将何法则魏陈王曹植许由巢父池主賛曰尧禅许由巢父是耻秽其溷听临河洗耳池主是让以水为浊嗟此三士清足厉俗又卞随賛曰汤将伐桀谋于卞子既克让位随以为耻薄于殷世着自污已自投颍水清风邈矣又商山四皓賛曰嗟尔四皓避秦隠形刘项之争养志弗营不应朝聘保节全贞应命太子汉嗣以宁晋夏侯湛范蠡賛曰悠悠范子求仁在已进报危国退𢎞妙理身与勲偕名与身否逸羣远游永齐终始又鲁仲连賛曰峩峩先生有邈其节流仁忧乱抗道自絜随事抑扬与时开阖在幽能泰处闷惟悦又庄周賛曰迈迈庄周腾世独游遁时放言齐物絶尤垂钓一壑取戒牺牛望风寄心託志清流晋孙楚庄周賛曰庄周旷荡髙才英儁本道根贞归于大顺妻亡不哭亦何所懽慢弔鼓缶放此诞言殆矫其情近失自然又荣启期賛曰荣公温雅既怡既怿浊以徐清寂然澹泊援琴自娱咏此三乐眉夀无疆惟徳之宅又原壤賛曰壤之诪张絶灭礼教实交仲尼同机合奥圣以之臧俗以之笑独恊区外孰知其妙晋左九嫔巢父恵施賛曰泱泱长流沔沔清波思文巢恵载咏载歌垂纶一壑万象匪多神乎畅矣缅同基阿晋庾阐孙登賛曰灵巖霞蔚石室鳞搆青松标空兰泉吐漏笼荟可游芳津可潄𤣥谷萧寥鸣琴独奏先生体之寂坐幽岸凝冰结朴熈阳靡煖潜真内全飞荣外散凌崖髙啸希风朗弹道有冥废运有昏消达隠不巖𤣥迹不标或曰先生晦徳逍遥嵇子秀达英风朗烈道携薫芳鲜不玉折兆动初萌妙鉴竒絶翘首丘冥仰想𤣥哲晋戴逵闲游賛曰昔神人在上辅其天理知溟海之禽不以笼樊服养栎散之质不以斧斤致用故能树之于广漠栖之于江湖载之以大猷覆之以𤣥风使夫淳朴之心静一之性咸得就山泽乐闲旷自此而箕岭之下始有闲游之人焉降及黄绮逮于台尚莫不有以保其太和肆其天真者也且夫巖岭髙则云霞之气鲜林薮深则萧瑟之音清其可以藻𤣥莹素疵其皓然者舍是焉故虽援世之彦翼教之杰放舞雩以发咏闻乗桴而懔厉况乎道乖方内体絶风尘理楫长谢歌鳯逡巡盪八疵于𤣥流澄云崖而頥神者哉然如山林之客非徒逃人患避争门谅所以翼顺资和涤除机心容养淳淑而自适者尔况物莫不以适为得以足为至彼闲游者奚往而不适奚待而不足故䕃映巖流之际偃息琴书之侧寄心松竹取乐鱼鸟则澹泊之愿于是毕矣然竒趣难均𤣥契罕遇终古皆孤栖于一巖独玩于一流茍有情而未忘有感而无对则缀斤寝絃之叹固已幽结于林中骤感于遐心为日久矣我故遂求方外之美略举养和之具为杂賛八首畅其所託始欣闲游之遐逸终感嘉契之难㑹以广一往之咏以抒幽人之心云尔茫茫草昧绵邈𤣥世三极未鼓天人无际万器既判灵朴乃翳实有神宰忘懐司契㝠外旁通潜感莫滞揔顺巢卨兼应夷恵缅矣遐风超哉絶歩顾揖百王仰怡泰素矜其天真外其嚣务详观羣品驰神万虑谁能髙佚悠然一悟又尚长賛曰尚叟冲顺庸行昏世和龙婉约𤣥识罔滞瞻彼崇髙俄为尘翳亦有同好潜庄夙契超超増翥眇眇偕逝迹絶青崖影灭云际晋庾亮翟徴君賛曰夫所谓至人者体包杰量神凝域表该落万动𤣥心独融故能虬骧庆霄而不绁豢龙之辔鳯鸣瑶林而不屈伶伦之笼岂必欣太清而乐琼蔼哉顾蹄涔不足以濯神须翳荟不足以翔云翮是故藐姑有绰约之庐箕阜有髙啸之宇唐勲表于𤣥庭夏功忘于虚室晋徴士南阳翟君禀逸韵于天陶含冲气于特秀体虚任而委顺恢昭旷而髙蹈先生载营抱一泊然独处神栖飇蔼之表形逸巖泽之隅虽束帛仍降轺冕屡招而弓旌屈于匪石帝命慙于虚复矣是以髙风振宇宙逺咏冠当时方将表大庭于絶代恢𤣥解以释纷仰朝霞而晞翼陵扶揺以独翔景命不延卒于寻阳之南山哲人其萎髙轨孰倣余钦若人之风常问道于无何之庐賔想𤣥珠主以瞻授沐道霑淳固以实而归矣自昔之违于兹七稔何悟先生忽焉升遐感至徳之长泯悼仁风之永翳标尔其伤澘然増欷乃援翰咏迹以宣来叶其辞曰卓哉先生逸韵遐超虬盘玉津鳯戢琼条涤耳夏鼎髙揖唐朝洪崖邈矣𤣥迹载劭淳风沐世飞芳九霄晋方湛北叟賛曰乐为忧根祸为福始数极则旋往复迭起世人迷之横生欣耻滔滔北叟独亮𤣥理䘮马弗希折肱愈喜淡哉一生无泰无否宋陶潜张长公賛曰达哉长公萧然何事世路皆同而我独异敛辔朅来闲养其志寝疾穷年谁知斯意又周妙珪賛曰美哉周子称疾闲居寄心清商恬然自娱翳翳衡门洋洋泌流日玩羣书顾眄寡畴饮河既足自外皆休缅懐千载託契孤游又鲁二儒賛曰易大随时迷变则愚芬芬若人特为贞夫徳不百年污我诗书逝焉不顾被褐幽居又夷齐賛曰二子让国相随海隅天人革命絶景穷居採薇髙歌慨想黄虞贞风凌俗爰感懦夫又尚长禽庆賛曰尚子昔薄宦妻孥共早晚贫贱与富贵读易悟益损禽生善周游周游日已逺去矣寻名山上山岂知反宋范泰张长公賛曰长公秉心独逸世表量物难同审已弥了情虽髙邃迹无抗矫靡当夷恵孰识多少又髙鳯賛曰遐哉𤣥古邈矣皇羲自兹已降显黙参差智为世骇才为物竒迹出无泯潜跃俱驰暧暧若人孰测其为戢曜幽壑採真重崖冲情莫亮污迹示疵轻俗无际肆志莫羁又吴季子札賛曰延州髙逺弃国师诚优游大邑观风上亰仁懐邦壤道畅圣眀鉴彻昔代乐察未形嬴博逺死解劒在生夫子戾止爰诏作名齐王俭竟陵王山居賛曰升堂践室金晖玉朗亹亹大韶遥遥闲赏道以徳𢎞声由业广义重实归情深虚往濠梁在兹安事遐想梁沈约髙士賛曰余之所谓髙士者悠悠皆是请试言之圣人莅天下则贤人賛务卨益臯陶是也自中智以下莫有不学以从政佐国安民者也易曰圣人之大寳曰位非学则不得也学所以行其志孝悌慈仁信义是也虽诵先王之典谟而不行其志圣人之大寳亦不可得也要湏学行兼有然后取之悠悠之徒莫不攘袂而议进取怒目而争权利悦愚谄闇茍得忘㢘若斯人者岂入国士之涂动衣冠之眄借此而登髙位未或有也賛曰亦有哲人独执髙志避世避言不友不事耻从污禄靡惑守饵心安藜藿口絶炮胾取足落毛宁懐组织如金在沙显然自异犹玉在泥湼而不缁身标逺迹名重前记有美髙尚处知若无劣哉羣品事静心驱茍能立志争此匹夫进忘陨获退守恬愉曰仁与义其径不迂为之则至非物所拘宦成名立陟彼髙衢又销声賛曰寂矣栖魂非海非樊若人焉往斯理空存天标已暧絶羽孤骞尧逢岂让札值奚言周庾信五月披裘负薪画賛曰披裘当夏俗外为心虽逢季子不拾遗金禽巢欲远鱼穴惟深消声灭迹何必山林又张良遇黄石公画賛曰张良取履跪授无辞兵书一卷长者之朝昔称韩相今为汉师谷城余石还归旧祠又荣启期三乐画賛曰荣期三乐惟人与年夫子相遇即以为贤性灵造化髙风自然雅音虽古独有鸣絃箴晋庾凯幽人箴曰有物混成先天地生乃剖乃判二仪既分髙卑以陈贵贱攸位荣辱相换干道尚谦人神同符危由忽安溢縁释虚茍识妙膏厥美有腴韩信耽齐殒首钟室子房辞留髙迹卓逸贵不足荣利不足希华繁则零乐极则悲归数眀白势岂容违人徒知所以进而忘所以退穰侯安宠襄公失爱始乗夷道终婴其类羲和升而就翳望舒满而就亏盈挹之分自然之规悠悠庶人如何弗疑幽人守虚仰鑚𤣥逺敢草斯箴敬咨黻冕晋江逌逸民箴曰至人应务是统是营乃制上下以牧羣生君位孰在匪圣伊眀贤愚相奉臣主以成如彼百节各役天形率分委质仰应一情心膂有位股肱有经岂以处下为戚为荣各安其所举体用平夫设爵列土悬弓垂旌卑尊之级贵贱之名匪以恣物之役实大猷而是经处遁之士奚眷于时行矣先觉捐俗长辞眀乎忧患故超尔不疑解发灵崖被褐絃丝飘飘台上轻举髙之穆穆二仲携䇿相期盘幽隠寂与物无治凡厥后来顺乃所往鉴兹俗累戒于颠荡无殉外物心烦披养无弃恬旷忧勤是掌林人司箴敢进善党志梁陶隠居寻山志曰倦世情之易绕乃杖䇿而寻山既㳂幽以达峻实穷阻而备艰𦕈来心其未巳方际夕乎云根欣夫得志者忘形遗形者存神于是散发解帯盘旋巖上心容旷朗气宇条畅𤣥虽逺其必存累无大而必忘害马之弊既去解牛之刀乃王荆门昼掩蓬户夜开室迷夏草径惑春苔庭虚月映琴响风哀夕鸟依檐暮兽争来时复歴近垄寻逺峦坐盘石望平原日负障以共隠月披云而出山风下松而含曲泉萦石而生文草靃靃以拂露尘飒飒而来羣扪虚萝以入谷傍洪潭而比清照石壁以端色攀桂枝而齐贞函扈兰而佩蕙及春鴂之未鸣且含懐以屏气待恵风而舒情遂乃陵巖峭至松门背通林面长源右连山而无际左凭海而齐天草泫泫以垂露栁依依而近蝉鸟双双以赴水鹭轩轩而归田梁刘孝标山栖志曰夫鸟居山上曽巢木末鱼潜川下窟穴沙泥岂好异哉盖性然也故有忽白璧而乐垂纶负玉鼎而要卿相行藏纷纠显晦蹖驳无异火炎水流圎动方息斯则庙堂之与江海蓬户之与金阙并然其所然悦其所悦余每思濯清瀬息椒丘寤寐永懐其来尚矣所居东阳郡金华山山川秀丽膏泽坱欎若其羣峯叠起接汉连霞乔林布濩春青冬緑廻溪映流则千仞洞底肤寸云合必千里雨散所住三面山皆周绕有象郛郭南则平野萧条极目通望东西帯二涧则四时飞流泉澜清澍滴沥生响白波跳沫汹涌成音枫楮椅枥之树栢梓桂樟之木分形异色千族万种结朱实苞緑里揺白蔕抽紫茎橚矗苯䔿梢风鸣籁垂柯檐户布叶房栊中谷涧濵华葩攅列至于青春受谢萍生泉动则都梁含馥懐香送芬长乐负霜宜男泫露芙蕖红菙照水臯苏缥叶从风凭轩永眺蠲忧忘疾嵗始年季农隟时闲浊醪初熟济缥清新则有田家野老提壶共至班荆林下陈樽置爵酒酣耳热屡舞嚾呶盛论箱庾髙谈谷稼不求于世不迕万物莫辨荣辱匪知毁誉浩荡天地之间心无憷惕之警训魏繁钦川里先生训曰处则抗区外之志出则规非常之功实哲士之髙趣雅人之逺图故吕尚垂翼北海以待鹰扬之任黄绮削迹南山以集神器之賛讥魏麋元讥许由曰潜居黙静隠于箕山身在布衣而轻天下世人归其髙行学者以为美谈夫际㑹之间矫时所誉至乃抽簮散发背时逆命隠于山林之中以此自髙非以劝智能之士入通达之教故讥而责之曰太上贵徳其次立功世殊时异不得而同故伯禹过门而不入稷契刻节而奋庸股肱帝室作民王公今子生圣眀之世得观雍熈之治则当摅不朽之功畅不羁之志龙飞鳯起修摄君司佐天理物干成王事若子以尧为闇主则歴代载其功以民为贪乱则比屋可封若夫世浊时昏上无贤君忠臣不出小人聚羣即当揆烦理乱跨腾风云光显时主拔济生民何得偃蹇藏影蔽身夫道不虚行士不徒生生则干时为国之桢故伊尹干汤周公相成兴治济世以致太平生有显功没有美名人生于世贵能立功何得逃位矫世絶踪丹朱不肖朝有四㓙尧放求贤逊位于子度才处分不能则已何所感激临河洗耳山居巢处执心不倾辞君之禄忘君之荣居君之地避君之庭立身若此非子之贞欲言子智则不仕圣若欲言子髙则鸟兽同羣无功可纪无事可论铭晋虞播阮籍铭曰峩峩先生天挺无欲𤣥虚恬澹混齐荣辱盪涤秽累婆娑止足胎胞造化韬光緼韣鼓棹沧浪弹冠峤岳頥神太素简旷世局澄之不清混之不浊翺翔区外遗物度俗隠处巨室反真归朴汪汪川原迈迹图箓艺文类聚卷三十六艺文类聚卷三十七钦定四库全书艺文类聚卷三十七唐欧阳询撰人部二十一隠逸下碑后汉胡广徴士法髙卿碑曰言满天下发成篇章行充宇宙动为仪表四海英儒履义君子企望来臻者不可胜纪也翻然鳯举匿燿逺遁名不可得而闻身难可得而覩焉尧舜所知不饮洗耳之水超越青云之上徳踰巢许之右所谓逃名而名我随避声而声我追者已揆君分量轻宠傲俗乃百世之师也其辞曰邈𤣥徳膺懿资𢎞圣典研道机彪童蒙作世师辞皇命确不移亚洪崖超由夷垂英声扬景晖后汉蔡邕伯夷叔齐碑曰惟君之质体清良兮昔佐殷姬忠孝彰兮委国捐爵谏国匡兮讥武伐纣欲喻匡兮时不可救歴运苍兮追念先侯受命皇兮忧懐感兮虽没不朽名字芳兮又郭泰碑曰先生诞膺天衷聪睿眀哲孝友温恭仁慈恵敏夫其器量𢎞深姿度广大浩浩焉汪汪焉奥乎不可测已于时缨緌之徒绅珮之士望形表而景附聆嘉声而响臻者犹百川之归巨海鳞介之宗龟龙也蹈鸿崖之遐迹绍巢许之絶轨翔区外以舒翼超天衢以髙峙铭曰懿乎其纯确乎其操洋洋缙绅言观其髙栖迟祕丘善诱能教赫赫三事㡬行其招委辞召贡保此清妙又𤣥文先生李休碑曰休少以好学游心典谟既宗七经又精羣纬钩深极奥穷览圣㫖居则玩其辞动则玩其变云物不显必考其占故能独见前识以先神意若古今常难疑议错谬前人所希论后学所不觉休尽剖判处约不戚闻宠不欣荣不能华威不能震有恵云载惟邦之珍按典考论号曰𤣥文又处士圏典碑曰天真淑性精㣲周密包括道要致思无形临殁顾命曰知我者蔡邕乃为铭曰载书休美俾来昆裔永有讽诵以知先生之徳混其若浊徐然后清绰其若焕终其益贞又翟先生碑曰世以仁义为质学问为业爰暨先生固天纵徳应运立言继期五百实行形于州里眀哲与圣合契该通五经兼洞坟籍为万里之场圃九隩之林泽挹之若江湖仰之若华光𤣥𤣥焉测之则无源汪汪焉酌之则不竭可谓生民之英者已国失元博学失表式凡百搢绅哀矣泣血人百其身匪云来复于是乡党乃相与登山伐石而勒铭曰邈矣先生厥徳孔真腹心𢎞道深髙入神王钖三命观国之賔其视富贵忽若浮云既不降志亦不辱身魏刘桢处士国文甫碑曰先生执干灵之贞洁禀神祗之正性咳笑则孝悌之端着匍匐则清节之兆见龆齓以及成人体无懈容口无愆辞兢兢业业小心畏忌勤让同俦敬事长老虽周之乐正子春汉之江都董相其饬躬力行无以尚之是以长安师其仁朋友钦其义闺门称其慈宗属懐其恵既乃潜身穷巖游心载籍薄世名也初海内之乱不视膳羞十有余年忧心泣血不胜其哀形销气竭以建安十七年四月卒于时龙徳逸民黄发实叟缀文通儒有方彦士莫不拊心长号如䘮同生咸以为诔所以昭行也铭所以旌徳也古之君子既没而令问不亡者由斯二者也铭曰懿矣先生天授徳度外清内白如玉之素逍遥九臯方囘是慕不计治萃名与殊路知我者希韫椟未酤䘮过乎哀遘疾不悟早世永頽违此荣祚咨尔末徒聿脩欢故齐孔稚珪禇先生伯玉碑曰夫河洛摛寳神道之功既传岱华吐秘仙灵之迹可覩盖事详于玉牒理焕于金符虽冥黙难源显晦异轨测心观古可得而言焉是以子晋笙歌驭鳯于天海王乔云举控鹤于𤣥都有羽化蜕蝉触影遁形神翥帝宫迹留剑杖游瑶池而不返宴𤣥圃以忘归永嘉恶道者穷地之险也欹窦遏日折石横波飞浪突云奔湍急箭先生攀途跻阻宿枻渉折而衡飇夜鼓山洪暴激忽乃崩舟坠壑一倒千仭飘地沦髙翻透无底徒侣判其冰碎舟子悲其雹散危魂中夜赴阻相寻方见先生恬然安席铭曰闗西升妙洛右飞英鳯吹金阙箫歌玉亰絶封万户乃既先生先生浩浩唯神其道泉石依情烟霞入抱秘影穷岫孤栖幽草心图上𤣥志通大造梁元帝隠居先生陶𢎞景碑曰昔大和中有许逺游者乃云霄之胜賔大虚之选客先生规同矩合实踵髙歩曩基先搆即驾胥宇千寻危耸凭牖以望奔星百拱髙悬倚櫺而观朝日飞流界道似天汉之横波触石起云若竒峰之出岫铭曰肇彼冥黙翻成恊賛身託外臣心同有乱重道尊徳爰积叡衷顾懐汾射玺问遥通朱杨欎起华搆方崇静台冠月经榭迎风嶕峣髙栋育霭修栊极望山川周观京陆碧嶂千岭清流万谷景落重崖烟生岫复梁劭陵王萧纶贞白先生陶𢎞景碑曰夫夜光结緑非胠箧之恒珍逸羽翔鳞岂园池之近玩宁期心于逺大盖不知其所以然也道风与星汉同髙胜气与烟霞共逺深壑危峭组织烟霞枕石潄流水禽无挠採药耦耕野兽不乱朗犹悬镜郁似贞筠梁裴子野刘虬碑曰受川岳之英灵有清眀之淑性淡乎若深泉之静皜乎若寒霜之洁千仞不足议其髙万顷不足畴其量在其㓜也孝敬淳深贯乎幽显庐乎墓所而暴兽去之墟里赖焉樵苏无犯及其长也捧檄动容薄游下邑甘露零于丰草蒲密致于时雍有以见贤人之行动天地感鬼神疾乎影响如斯之美者矣夫声名借甚羣公侧席凿室林臯面流傍陇咫尺荆衡表里巫梦树蕙滋兰芜没庭户平畴翠潋千里极目信物外之神区幽居之胜境昔许子将谓太丘道广广则不周仲举性峻峻则少纳峻而纳广而周君于二陈折其中矣其所修孔氏之学则儒者师之所眀释氏之教则浄行𫝊之所着文集则辞人録之铭曰滔滔江汉实纪南国笃生居士髙眀柔克峩峩其道巍巍其徳曰仁曰义惟民惟则筑室皇壤考槃郛郭坐卧山樊啸歌林薄亲致甘㫖躬飡上药优哉游哉且以行乐九丘八索百家羣史西河疑圣华隂成市悠哉荆梦逖矣江濆辎軿结辙羔鴈成羣监观令范式如金玉君子徽猷谁其与属畴咨故老遵扬实録墓志梁简文帝徴君何先生墓志曰先生履玉烛之祯气应大贤之一期实生而知机抚尘斯庶敬非习起孝乃因心聚徒教习学侣成羣与沛国刘瓛汝南周颙为友陆琏贺玚之徒更道北靣永眀中王文宪俭受诏撰礼未竟而卒属在司徒文宣王王以让先生因广加刋缉故以含文燕居説六典五恩之义或齐侯所不镇孟嘉所未知皆折兹大物成此良教小人道长每讽考槃之诗君子道消便执天山之筮乃毁车挂冠拂衣东岭始居若耶来从秦望今上经纶天地权舆鼎业始徴为军谋祭酒实允文若之举且光彦先之选又徴特进右光禄大夫髙尚其事确乎不拔𤣥纁徒往束帛虚归而给白衣尚书禄固辞不受卒窆乎其山正衾在殡嗤镂器与玉衣尧典入棺耻密章及书绶知与不知并懐惋怆咸以人亡素朴礼坠文章洙泗頽经扶风罢学闗西疑圣之徳自此长沦髙松引风之气于兹永息余昔在殊方亟枉翰迹钦风味道迄淹嵗时既而位阻桂宫涂乖咫尺不获拥经歩至问春卿之痾徐轮三反入杜夷之舍痛祥云之灭采悲列曜之晞晖追勒髙乡乃为铭曰文范髙世𤣥晏絶伦复有令徳逺之与均谁与均此呜唿哲人第五肥遯余轨尚遵司空开学其风不冺𫝊兹孝敬曰悌且仁气髙琼岳心虚谷神括羽儒囿舟舆席珍既游慧水兼引法轮谈扇犹在鸣琴尚陈如何不憗徳素长沦寂寥巖穴荒凉渭濵桥曰只鸡徐称酹素余钦夫子风期夙着蓄思含毫传芳写誉沉础虽贞𤣥泉无曙又华阳陶先生墓志曰若夫真以归空为美道以无形为贵不知悦生大徳所以为生不知恶死谷神所以不死妙矣哉隠显变化则物莫之测既而岫开折石天坠玉棺银书息简流珠罢灶九节丽于空中千和焚于地下仙宫有得朋之憙受学震临谷之悲余昔在粉壤早逢圯上之术今簉元良屡禀浮丘之教握留符而恻怆思化杖而酸情乃为铭曰无名曰道不死为仙以有元则兼称稚川猗欤夫子受箓归𤣥梨𫝊苑吏书因贾船郁郁方崖悠悠洞天三山白鹤何时复旋梁元帝庾先生承先墓志曰悠哉掌庾兴自陶唐伯舅居晋连镳渭阳爰斯厥后世挺珪璋乃登灵岳言遵洞府乃陟石山将从轻举实惟贞吉实惟退让皎皎不羣超超髙尚本同夀夭宁论得䘮诸方未游佳城已望蓬生蒋径钓罢磻谿槚悲新壠桃余故蹊风翻岭背月下松西扬名不朽髙蹈夷齐诔鲁栁下恵妻为下恵诔曰夫子之不伐兮夫子之不竭兮三黜终不弊兮恺悌君子永能厉兮嗟兮惜哉乃下世兮晋张华烈文先生鲍𤣥泰诔曰于铄烈文续蕤皇祚夏后基命灵根已固杞鄫既㣲枝离叶布爰暨叔牙世賛齐风翼桓济管遂登霸功越在汉隆三司并纵烈考中丞妙世显名峩峩先生诞资英俊淑质清淳兰芳玉润抗行崇邈游心大顺允文文眀聪昭秀哲启冥演幽守文命世抱道沖虚执义贞厉栖迟无闷不营不忮拟志云霄致命穷达行为范轨言成隠括宜登遐年𢎞此徽猷济济搢绅永挹清流取识遗音目想表仪孰云𤣥泰曽不我知感伤慷慨挥涕渗斯已矣鲍子宁尔𤣥隂振声竹帛永播徽音晋陆机吴贞献处士陆君诔曰我开有命天禄有秩如斯吉人而有斯疾兄弟之恩离形合气矧我与君非相亚逮绸缪之游自蒙及朗孩不贰音抱或同襁抚髫并育携手相长行焉比迹诵必共响庶君偕老灵根克固拊翼云霄双飞天路人皆年长君独短祚谷则同朝游矣先暮晋处士刘参妻王氏夫诔曰猗猗嘉颕朝阳方翘烈风严霜殒此秀条琁玑倐忽四序竞征清商激宇蟋蟀吟櫺宋颜延之陶徴士诔曰夫琁玉致美不为池湟之寳桂椒信芳而非园林之实弔后汉胡广弔夷齐曰遭亡辛之昏虐时缤纷以芜秽耻降志于污君溷雷同于荣势抗浮云之妙志遂蝉蜕以偕逝徼六军于河渚叩王马而虑计虽忠情而指尤匪天命之所谓赖尚父之戒慎镇左右而不害魏王粲弔夷齐文曰嵗旻秋之仲月从王师以南征济河津而长驱踰芒阜之峥嵘览首阳于东隅见孤竹之遗灵心于悒而感懐意惆怅而不平望坛宇而遥弔抑悲古之幽情知养老之可归忘除暴之为世絜已躬以骋志愆圣哲之大伦忘旧恶而希古退採薇以穷居守圣人之清槩要既死而不渝厉清风于贪士立果志于懦夫到于今而见称为作者之表符虽不同于大道合尼父之所誉魏阮瑀弔伯夷曰余以王事适彼洛师瞻望首阳敬弔伯夷东海让国西山食薇重徳轻身隠景潜晖求仁得仁报之仲尼没而不朽身沈名飞魏糜元弔夷齐曰少承洪烈从戎于王侧闻先生处于首阳敢不敬弔寄之山冈夫五徳更运天祚靡常如见絶代之主必有受命之王故尧徳终于虞舜禹祚灭于成汤且夏后之末礼亦殷氏之所亡若周武而为失则帝乙亦有伤子不弃殷而饿死何独背周而深藏是识春香之为馥而不知秋兰之亦芳也首阳谁山而子匿之彼薇谁采而子食之行周之林读周之书弹周之琴饮周之水食周之苓而谤周之主谓周之淫是诵周之文听圣之音居圣之世而异圣之心嗟乎二子何痛之深祭文宋谢恵连为学生余周居士文曰维君陶造化之纯元侔先哲之遐踪体无事于髙尚蹈虚素乎中庸不臣天子不事诸侯公辟弗眄王命匪酬穷欢极乐帯索披裘诏梁沈约为武帝搜访隠逸诏曰髙尚其志义焕通爻山林不出训光惇史朕听朝晏罢尚想幽人蒲玉之礼伫闻峻节可班下州郡博讯巡逺若有道映丘园事浮髙尚可以弭竞迁浇还风拯俗皆以名闻靡或遗漏朕将辟衢室而寘几杖开东序而授衮职庶令江海无遗异人必至又资给何㸃诏曰逺趣髙情前王所贵义兼昔款倍用兴懐徴士何㸃居贞物表纵心尘外夷坦之风率由自逺往因素志颇申宴言眷彼子陵情兼惟旧昔仲虞迈俗受俸汉朝安道逸志不辞晋禄此盖前代盛轨往贤所同可详加资给并出所由契资湏太官别给既人高曜卿故事同垣下敕梁沈约为武帝与谢朏敕曰吾以菲徳属当期运鉴与吾言思隆治道而眀不逺烛所蔽者多实寄贤能匡其寡闇尝谓山林之志上所宜𢎞激贪厉薄义等为政自居元首临对百司虽复执文经武名修厥职羣才竞爽以致和美而镇风静俗变教论道自非箕颍髙人莫膺兹寄是用虚心侧席属想清尘不得不屈兹独往同此濡足便望释萝袭衮出野登朝必不以汤有慙徳武未尽善不降其身不屈其志使璧帛虚往蒲轮空归倾首东路望兼立表羲轩邈矣古今殊事不获揔驾崆峒依风问道今方复引领云台虚已宣室纡贤之愧载结寝兴又与何𦙍敕曰吾猥当期运膺此乐推而顾已多蔽昧于治道虽复劬劳日昃思致隆平而先王遗范尚藴方䇿息举之用存乎其人兼以世道浇暮诤诈繁起改俗迁风良有未易自非以儒雅𢎞朝髙尚轨物则汩流所至莫知其限治人之与治身独善之与兼济得失去取为用孰多吾虽不学颇好博古尚想髙尘每懐击节今世务纷糺忧责是当不得不屈道巖阿共成世美必望深达往懐不吝濡足教梁江淹为宋建平王聘逸士教曰府州国纲纪虽周徳之富犹有渔潭之士汉教之隆亦见西山之夫迹絶云气意负青天皆待绛螭骧首翠虬来仪是以清风扇百代余烈激后生斯乃王教之助古人之意焉表魏桓范荐管宁表曰臣闻殷汤聘伊尹于畎亩之中周文进吕尚于渭水之濵窃见东莞管宁束修着行少有令称州闾之名亚故太尉华歆遭乱浮海逺客辽东于混浊之中履洁清之节笃行足以厉俗清风足以矫世以箪食瓢饮过于颜子漏屋敝衣踰于原宪臣闻唐尧宠许由虞舜礼支父夏禹优伯成文王养夷齐及汉祖髙四皓之名屈命于商洛之野史籍叹述以为美谈陛下绍五帝之鸿烈并三王之逸轨膺期受命光昭百代仍有优崇之礼于大夫管宁宠以上卿之位荣以安车之称斯之为美当在魏典流之无穷眀世之髙士也臣以为既加其大不受其细可重之以𤣥纁聘之殊礼矣晋皇甫谧让徴聘表曰臣因病抽簮散发林阜人纲否闭鸟兽为羣伏自惟忖瓶缻𤨏器实非瑚琏之求稊稗之贱不中粢盛之用小人致灾久婴笃疾仰廹天威不能淹留所苦加笃不任进路委身待罪伏枕叹息仰惟陛下留神恕恩垂怜㣲命索隠于傅巖收钓于渭濵无令泥滓久浊清流臣闻邹子一叹霜为之降把妻一感城为大崩以臣况之乃知精诚不可以贱致古人言为虚也启梁何𦙍荅皇太子启曰𦙍性爱山泉情笃鱼鸟而从鸥未狎入兽相惊兼年齿衰暮荒径榛梗既无语稼之客宁有论书之賔缄黙畎亩栖息丘壑秀水清潭于兹永已伏惟眀察之徳诞纵自天忠孝之规不待因习犹复留神六经降意百代同仁博古等物簉闻辟承华而延儒雅扫黄闼而列文学嘉美聿宣无思不劝𦙍无解归之谈屡蒙奖饰之重匪南皮之旧每荷存问之恩衔兹汚朽罔知攸寘梁沈约谢齐竟王教撰髙士传启曰窃闻髙尚其事义光爻象贤者避世声焕典坟岂徒激贪勉竞澡身浴徳而已尔乃大𢎞义训百代通风是以梁鸿苏伯记逺迹于前叔夜士安书髙尘于后虽去取异情羣略殊轸而独行必彰斥言罔极贞操与日月俱悬孤芳随山壑共逺眀公得一含道体二居宗迹屈巖廊之下神游江海之上爱竒商洛访美东都盖欲隠显髙功出处同致巢由与伊旦并流三辟与四门共轨肃奉眀规思自罄勗书后汉张奂与宋季文书曰览手迹知遂遵南山之志继四贤之踪时止则止时行则行其道光眀奂以鄙固少复道训于今五十载矣魏桓范与管宁书曰凿坯而处养徳显仁尧舜在上许由在下箕山之志于是复显严平郑真未足论比清声逺播顽鄙同仰思请见于蓬庐之侧承训诲于道徳之门厥涂无由託思晨风魏管宁荅桓范书曰干道辅诚诞膺嘉祚膺受多福为国蕃维虽分陕之任未足比盛逺近隆望何庆如之昔值险阻越窜海濵于裔歴载风纲不纪暨蒙国恩还践旧土簿佐多难恒婴笃疾愧使区区展之无阶泛爱遇隆逺辱纶墨降尊诱卑训喻过泰见得思义抱以踧踖不胜来顾裁因荅辱晋辛旷与皇甫谧书曰夫三光悬象式扬天徳岳渎山泽广开地道贤人显进实与圣治故力佐黄而涿鹿之征㨗舜禹翼唐而滔天之灾殄阿衡在商而成汤之功着姜望入周而文武之业建圣人光济四海欲垂大化者莫不收才取良而致股肱忠贤大才之人愿立名迹思在利见大人而王圣时治此所以应天顺民之神龟利渉大川之元吉大晋合天地之中和经日月之重光四目视其眀四聪达其听巖穴出其隠四门启其蒙登髙阳之八子御髙辛之羣龙俊才在官时亮天工鸟兽非君子之俦九臯无长鸣之鹤万国黎献咸仰南风之仁而抱圣化之隆此其至治也而先生固执沖虚塞渊其心殉文人之耿介忘宣尼之所沽歩幽山之穷径背汉津之眀衢日月遂往时不我湏此惜寸隂者之所以为惧而临川者之所懐慨也窃谓先生降匪石于髙冈廻羽仪于皇京顺震惊而翔抚振六翮于天庭邈禹稷之遐踪骋大任之夷涂诏不世之洪勲同先哲之丕模使瞻仰者所以借之美世希借人六义之一献斯一篇惟蒙采览又与皇甫谧书曰伏惟先生黄中通理经纶稽古既好斯文述而不作将迈卜商于洙泗之上超董生于儒林之首含光烈于千载之前吐英声于万世之后亦已甚矣旷以不敏感佩厚恵愿附骥尾抚尘而游谘覩未因而西望延企晋皇甫谧荅辛旷书曰闻服有素委心无量加昔州壤通门旧仪虚想之积过于陵阜汎爱不遗猥降徳音清喻烂焕情义欵䔍执诲欣然若飨大牢抱佩至眷铭乎心膂且箕山之叟超迹于尧帝之世首阳之老抗操于有周之隆故能名奋百代使闻之厉节皆经圣眀之论所以邈世卓时者也至于鄙薄才顽行秽疾夺其志神迷其心因託虚静遂窃美选圣上仁聪亮其辛苦每自陈诉輙见寛放虽大君有命实小人勿用也匪敢盘桓疾与荣竞巾车顺命非劣惫所堪也密云虽兴知枯木难植昔人有言欲之必为之辞岂来恵之谓矣猥承告示欲备七十木非梧桐岂敢栖鳯闻命悚灼如蹈春冰非茍崇谦实惧陷坠幸恕不假眀亮志心梁昭眀太子与何𦙍书曰园公道胜汉盈屈节春卿眀经汉庄北面况乃义兼乎此而顾揆不肖哉但经途千里𦕈焉莫因何尝不梦姑胥而郁陶想具区而杼轴心往形留于兹有年载矣方今朱眀在谢清风戒寒想摄养得宜与时休适耽精义味𤣥理息嚣尘玩泉石激扬硕学诱接后进志与秋天竞髙理与春泉争溢乐可言乎乐可言乎岂与口厌刍豢耳聆丝竹者之娱同年语哉方今泰阶端平天下无事修日养夕差得从容每鑚閲六经汎滥百氏研寻物理顾略清言既以自慰且以自警而才性有限思力匪长热疾愦其神风眩弊其体多慙过目释卷便忘是以蒙求之懐于兹弥轸梁任昉为昭眀太子荅何𦙍书曰得书知便逺追䟽董超然髙蹈虽朝㫖殷勤而轻棹已逺供饯莫申瞻言増慨善保嘉猷比致音息懐人望古澘然久之又为庾杲之与刘居士虬书曰自别荆南迄将二纪杲之牵滞形有推迁物保文人没志外身超然独善虽心路咫尺而事阻山河悠悠白云依然有道金凉伫运想恒纳宜沖眀在襟履候无爽体道为用蹈理则和杲之牵缀疲朽愧心已多访徳则山林窅然观道则风云自逺嵗暮之期指涂衡岳神虚气懋无待怡和江湖相望安事行李司徒竟陵王懋于神者言象所絶接乎目者遐迩所宗钟石非礼乐之本缨䋵岂朝野之谓想闇投之懐不以形体为阻一日通籍梁邸亲奉话言梦想清尘为嵗已积以大人非羔鴈所荣故息蒲币之典胜寄冥运谅有风期之迟君王卜居郊郭萦帯川阜显不绚功晦不摽迹从容乎朝野之间以穷二者之致且𢎞护为心广孚谐俗思闻系表共剖衆心妙域筵山河虚馆帯川涘实望贲然少酬侧迟昔东平乐善旌君子于东阁今王爱素致吾子于西山岂不盛欤百龄飘骤凝滞自物千载一朝为仁由已且凌云戒涂非灭迹之郊鸿钟在御岂销声之道已标异人之迹故有同物之劳夫山水无情应之以㑹爱闲在我触目萧条衡岳何亲钟岭何薄想𢎞思有在不俟繁言梁刘孝标与宋玉山元思书曰驱马金张之馆飞盖许史之庐习匡鼎之説诗骋谷云之雕篆賔徒波涌舆轮靡息当是时也乐可言哉然静思夫君愀焉轸叹何则方凿圎枘鉏铻难从翔鸟游鱼蹉跎不狎是以贾生懐琬琰而挫翮冯子握玙璠而铩羽天诞英逸独擅民秀心贞筠箭徳润珪璋信人之水镜性之镕范而荆南雅曲髙音鲜和河西名骥灭没谁赏故若先生者进有三难退有三乐窃观先生未能鸿翔鸾起腾霞跻汉将由囿空桑麻田无负郭俛眉翕肩以斯故尔今贤弟賔从抗鳞奋翼或衣绣江塘或鸣驺洛渚连骑方驱击钟乃食蕚跗若是吾子复何忧哉唯当纂两仲之㣲迹袭二䟽之风流生与渔父同嬉死葬要离墓侧金石可碎声华无寂斯道坦坦先生幸其勗与陶𢎞景荅谢中书书曰山川之美古来共谈髙峯入云清流见底两岸石壁五色交晖青林翠竹四时俱备晓雾将歇猿鸟乱鸣夕日欲頽沈鳞竞跃实是欲界之仙都自康乐以来未复有能与其竒者又荅虞仲书曰栖六翮于荆枝望绮云于青汉者有日于兹矣而春华来被草石开鲜辞动情端志交衿曲信知邻徳之谈无虚往牍夫子虽迹躔朱合而心期岱岭岂但散发乎髙岫行将飞霜于絶谷良为钦哉野人幸得託形崇阜息影长林每对月流叹临风轸慨徒事累可豁而发容难待自非齐生死于一致者孰不心热者乎举世悠悠孰云同此傥遇知己相与共忧朅来虞公兹焉可迈何为栖栖空劳鼓缶迨及暇日有事还童不亦皎絜当年而无忸前修也又荅赵英才书曰子架学区中飞才甸外不肯扫门觅仕复懒弹铗求通故偃蹇园巷从容郊邑昔所谓慠賔者此其是乎巖下鄙人守一介之志非敢蔑荣嗤俗自致云霞盖任性灵而直往保无用以得闲壠薪井汲乐有余欢切松煮术此外何务然亦以天地栋宇万物同于一化死生善恶斯理未之能闻梁沈约荅沈麟士书曰独往之业虽闻前载髙尘逸轨罕或共时未尝不拊袠兴懐望古遐瞩尊贤拔俗遥然沉冥自逺幽贞之操义髙篆䇿虽蒋诩不窥城市郑真名动亰师何逺之有名山既乡内所丰清川又坐卧可对不出户庭而与禽尚齐美哉约少不自涯早爱虫鸟逐食推迁未谐夙愿冀幽眀可托克全素履与尊弋钓泉臯以慰闲暮则平生之心于此遂矣梁王僧孺与陈居士书曰云波遥夐燕越数千行云郁律征禽难使用隔巾车未能搦扎引领南望怅矣心飞幸因劣薄懐章贵壤依然谷口觉子真之咫尺静睇严滩信子陵之非逺林麓以入虚白之室用披蓬蒿之径禀纷纶之高谕承希微之妙㫖虗徃实归用祛尘惑论魏阮籍达庄论曰天道贵顺地道贵贞圣人修之以建其名吉凶有分是非有经务利髙势恶死重生故天下安而大功成也今庄子周乃齐祸福而一死生以天地为一物以万类为一指无乃徼惑以失真而自以为诚者也于是先生乃抚琴容与慨然而叹俛而㣲笑仰而流眄嘘噏精神言其所见天地名焉天地者有内故万物生焉当其无外谁谓异乎当其有内谁谓殊乎地沉其燥天抗其湿月东出日西入故曰自其异者视之则肝胆楚越矣自其同者视之则万物一体也以生言之则物无不夀推之以死则物无不夭自小视之则万物莫不小由大观之则万物莫不大殇子为夀彭祖为夭秋毫为大泰山为小故以生死为一贯是非为一条也夫至人者恬于生而静于死生恬则情不惑死静则神不离故能与隂阳化而不易从天地变而不移生究其夀死终其宜心气平治消息不亏故求得者䘮争眀者失无欲者自足空虚者受实是以作智造巧者害于物眀是考非者危其身修饰以显絜者惑于生畏死而崇生者失其贞晋石崇许巢论曰客有问于余曰昔许由巢父距尧之让逍遥頥神寳已贵世司马迁以假託之言必无此实窃以为然余荅之曰是何言欤盖闻圣人在位则羣材必举官才任能轻重允宜大任已备则不抑大材使居小位小材已极其分则不以积久而合处过材之位然则稷播嘉谷契敷五教臯陶䕫龙各已授职其聮属之官必得其材则必不重载兼置斯可知也巢许则元凯之俦大位已充则宜敦㢘让以励俗崇无为以化世然后动静之教备隠显之功着故能成巍巍之化民莫能名将何疑焉晋庾阐郭先生神论曰夫天地者隂阳之形魄变化者万物之游魂神籁与无穷并吹大冶与造运齐根生资聚气之迹死寄𤣥牝之门视荣辱其犹尘埃邈髙尚而不惊顾故能外安恬逸内体平和鸣鸟可拊翼而游勐兽可顿羁而罗矧乎樵巖之乐吕梁之波疾雷破岳而忧在山河者乎观夫郭先生之为体也可谓含真履信纯朴自然晋王叔之遂隠论曰崇退儒生问于抱朴丈人曰请问隠何为者也乃自上古狥之至今继踵何哉丈人曰夫全朴之道万物一气三极湛然天人无际岂有朝野之别隠显之端哉则夫隠于己失者也平原既开风流散漫故隠者所以全其真素养其浩然之气也宋范晔逸民传论曰尧称则天而不屈颍阳之髙梁沈约七贤论曰嵇生是上智之人值无妄之日神才髙杰故为世道所莫容风邈挺特䕃映于天下言理吐论一时所莫能参属马氏执国欲以智计倾皇祚诛鉏胜已靡或有遗𤣥伯太初之徒并出嵇生之流咸已就戮嵇审于此时非自免之运若登朝进仕映迈当时则受祸之速过于旋踵自非霓裳羽帯无用自全故始以饵术黄精终于假涂託化阮公才器宏广亦非衰世所容但容貌风神不及叔夜求免世难如为有涂若率其恒仪同物俯仰迈羣独秀亦不为二马所安故毁行废礼以秽其徳﨑岖人世仅然后全仲容年齿不齿不悬风力粗可慕李文风尚景而行之彼嵇阮二生志存保已既託其迹宜慢其形慢形之具非酒莫可故引满终日陶瓦尽年酒之为用非可独酌宜湏用侣然后成欢刘伶酒性既深子期又是饮客山王二公悦风而至相与莫逆把臂髙林徒得其游故于野泽衔杯举樽之致寰中妙趣固冥然不睹矣自嵇阮之外山向五人止是风流器度不为世匠所骇且人本含情情性宜有所託慰悦当年萧散懐抱非五人之与其谁与哉艺文类聚卷三十七艺文类聚卷三十八钦定四库全书艺文类聚卷三十八唐欧阳询撰礼部上礼管子曰礼者因人之情縁义之礼而为之节文者也物理论曰礼者履也律也义同而名异五礼者吉凶賔军嘉也周礼大宗伯之职以吉礼事邦国之鬼神祇事谓祀之祭之享之以凶礼哀邦国之忧哀谓救患分灾也以賔礼亲邦国以军礼同邦国同谓威其不叶僭差也以嘉礼亲万民嘉善也所以因人心所善而为制吉礼之别十有二一曰禋祀二曰实柴三曰槱燎四曰血祭五曰埋沉六曰疈辜七曰肆献八曰馈食九曰祠十曰禴十一曰尝十二曰蒸凶礼之别有五一曰丧礼哀死亡二曰荒礼哀凶札荒人物有害者也三曰弔礼哀祸灾遭水火也四曰禬礼哀围败同盟合㑹财货以更其所丧也五曰恤礼哀寇乱邻国相忧賔礼之别有八一曰朝二曰宗三曰觐四曰遇五曰㑹六曰同七曰问八曰视军礼之别有五一曰大师之礼以用衆二曰大均之礼以恤衆三曰大田之礼以简衆因田习閲车徒之数也四曰大役之礼以任衆筑官邑所以事民力彊也五曰大封之礼以合衆正封疆以合衆人也嘉礼之别有六一曰饮食二曰婚冠三曰賔射四曰飨燕五曰脤膰六曰庆贺又曰太宰掌建邦之六典三曰礼典以和邦国以统百官以谐万民又曰大司徒以五礼防民之伪而教之中礼记曰礼也者体也礼不备谓之不成人又曰夫礼者所以定亲疎决嫌疑别同异明是非也道徳仁义非礼不成教训正俗非礼不僃分争辨讼非礼不决君臣上下父子兄弟非礼不定又曰夫礼先王以承天之道以治人之情故失之者死得之者生诗云相鼠有体人而无礼胡不遄死言偃复问曰夫子之极言礼也可得而闻与孔子曰我欲观夏道是故之杞而不足征也吾得夏时焉我欲观殷道是故之宋而不足征也吾得坤干焉又曰故人情者圣王之田也修礼以耕之陈义以种之讲学以耨之本仁以聚之播乐以安之又曰礼其在人也如竹箭之有筠也如松栢之有心也二者居天下之大端矣贯四时不改柯易叶又曰夫礼本于大一分而为天地转而为阴阳变而为四时列而为鬼神大戴礼曰礼象五行也其义四时也故以四时举有恩有义有节有权左传曰子太叔见赵简子简子问揖让周旋之礼对曰是仪也非礼也简子曰敢问何谓礼对曰闻诸先大夫子产曰夫礼天之经也地之义也民之行也又曰邾隠公来朝子贡观焉邾子执玉高其容仰公受玉卑其容俯子贡曰以礼观之二公皆有亾焉今朝贺而不度高仰骄也卑俯替也骄近乱替近疾君为主其先亾乎论语曰道之以政齐之以刑民免而无耻道之以德齐之以礼有耻且格又曰颜囘问仁子曰克己复礼为仁一日克己复礼天下归仁焉为人由己而由人乎哉颜囘曰请问其目子曰非礼勿视非礼勿听非礼勿言非礼勿动颜囘曰囘虽不敏请事斯语矣庄子曰三皇五帝之礼义法度不矜于同而矜于治故譬三皇五帝之礼义法度其犹樝梨橘柚耶其味相反而皆可于口故礼义法度应时而变也孙卿子曰人生有欲欲则求求则争争则乱乱则穷先王恶其乱也故制礼义以养之慎子曰礼从俗政从上使从君国有贵贱之礼无贤不肖之礼也白虎通曰所以作礼乐者乐以象天礼以法地家语曰孔子言于鲁哀公曰人之所以生礼为大非礼无以辨君臣之位董生书曰理者天所为也文者人所为也人所为谓之礼礼者因人情而为节文也以救其乱夫隄者水之防也礼者人之防也刑防其末礼防其本礼稽命征曰礼之动揺也与天地同气四时合信阴阳为符日月为明汉书曰叔孙通为高祖制汉仪十二篇范晔后汉书曰诏召𤣥武司马班固问定礼制之宜固曰京师诸儒多能説礼宜广招集共议失得帝曰作舍道邉三年不成㑹礼之家名为聚讼互生疑异笔不得下昔者尧作大章一䕫足矣章和元年乃召曹褒诣嘉德门持班固所上叔孙通汉仪十二篇敕褒曰此制散略多不合经令宜依制条使可施行褒于南宫东观考正旧礼上自天子至于庶人冠昏吉凶终始制度以为一百五十篇典略曰孔子适宋与弟子习礼于树下宋司马桓魋使人拔其树去适于野赋楚荀况礼赋曰爰有大物非丝非帛文理成章非日非月为天下明生者以夀死者以葬城郭以固三军以彊粹而王駮而霸无一焉而亡臣愚弗识敢请之王王曰此夫文而不采者欤简而易知而致有理者欤君子所敬小人所不敬者欤匹夫隆之则为圣人诸侯隆之则一四海者欤至明而约甚顺而体请归之礼祭祀尚书大传曰祭之为言察也荐至也言人事至于神也尔雅曰春祭曰祠祠之言食夏祭曰礿新菜可汋秋祭曰尝尝新谷也冬祭曰蒸蒸进也进品物祭天曰燔柴既祭积薪焚之祭地曰瘗埋既祭埋藏之祭山曰庪悬或庪或悬置之于山祭水曰沈浮或沈或浮置之于水祭星曰布布散于地祭风曰磔今俗当大道中磔狗云以止风此其遗象也是类是禡师祭也类于上帝禡于所征之地既伯既祷马祭也伯马祖也将用马力必先祭其祖也广雅曰圎丘大坛祭天也方泽大圻祭地也周书曰设丘兆于南郊以祀上帝配以后稷农皇先王皆与食説文曰除恶之祭曰禬告事示福曰祷道上之祭曰禓絜意以享曰禋以事类祭神曰禷祭司命曰䃾祭豕先曰䄚月祭曰祽周官曰凡庶人不畜者祭无牲不耕者祭无盛又曰血祭祭社稷五祀五岳埋沉祭山林川泽以疈辜祭四方百物以肆献祼享先王以馈食享先王又曰凡阳祀用骍牲毛之阴祀用黝牲毛之阴是兆郊郑注周礼曰欎为兰也煑之和鬯酒也礼记曰祭丰年不奢凶年不俭又曰祭不欲数数则不敬祭不欲疏疏则怠是故君子合诸天道春禘秋尝霜露既降君子履之必有悽怆之心非其寒之谓也春雨露既濡君子履之必有憷惕之心如将见之乐以迎来哀以送往又曰孟春之月其祀户祭先脾孟夏之月其祀灶祭先肺中央土其祀中霤祭先心孟秋之月其祀门祭先肝孟冬之月其祀行祭先肾天子祭天地四方山川五祀嵗徧大夫祭五祀嵗徧士祭其先祭日于坛祭月于坎日于东序月于西序以别幽明内外王立七祀曰司命曰中霤曰国行曰国门曰泰厉曰戸曰灶诸侯五祀曰司命中霤国门国行公厉大夫三祀曰族厉曰门曰行士二祀曰门曰行庶人一祀曰或立戸或立灶圣人之制祀也法施于民则祀之以死勤事则祀之以劳定国则祀之能御大灾则祀之能捍大患则祀之日月星辰人所瞻仰也山林川谷邱陵人所取材用也非此族也不在祀典尚书曰肆类于上帝禋于六宗望于山川徧于羣神王肃注云六宗者所宗者皆絜祀之埋少牢于泰昭祭时也相近于坎坛祭寒暑也王宫祭日也夜明祭月也幽宗祭星也雩宗祭水旱也诗曰以享以祀以介景福谷梁传曰宫室不设不可以祭者荐其义也非享味也物理论曰古者尊祭重神祭宗庙追养也祭天地报往也论衡曰凡祭祀之义有二一曰报功二曰修先报功以勉力修先以崇恩也幽明录曰庙方四丈不作墉道广五尺夹树兰香斋者煑以沐浴后祭所谓兰汤尸子曰齐有贫者命其狗为富命其子为乐方将祭入于室叱之曰富出祝曰不祥家果有祸长子死哭之曰乐乎而不自悲也孔丛子曰元和一年春帝东廵狩还过鲁幸阙里以太牢祀孔子及七十弟子作八代之乐大㑹孔氏男子二十以上者六十人越王书曰越王既往平吴春祭三江秋祭五湖因以其时为之立祠垂之末世传之万载汉书曰高祖微时闻魏公子贤及即位毎过大梁常祀公子高祖十二年从击黥布还为公子置守冢五家世世以嵗四时奉祠又曰元始四年诏书祀百辟卿士有益于民者蜀郡以文翁九江以召父应诏书嵗时郡二千石率官属行礼奉祠信臣家在南阳亦为立祠又曰初朱邑且死嘱其子曰我故为桐乡啬夫其吏民爱我必葬桐乡后世子孙奉我不如桐乡民及死其子葬之桐乡西郭外民果共为邑起冡立祠祭至今不绝东观汉记曰桓谭字君山沛人章帝元和中行廵狩至沛令使者祠谭冡乡里甚荣之又曰永平二年十一月诏京兆右扶风以中牢祀萧何霍光出郡钱谷给萧何子孙在三里内者悉令侍祠又曰皇帝立黄老祠濯龙中为坛彩色眩曜汉旧仪曰皇帝祭天紫坛帷幄高皇帝配天后堂下西向绀席也左传曰龙见而雩雪霜风雨之灾则禜之文魏武帝祠太尉乔𤣥墓文曰昔以幼年逮升堂室増荣益观皆由奨助士死知己怀此无㤀又承从容要誓徂逝之后路有经由不以斗酒只鸡过相沃酹车过三歩肠痛勿怪虽临时戏笑之言非至亲之笃好夫何肯为此辞哉晋潘岳为诸妇祭庾新妇文曰潜形幽榇寕神旧宇室虗风生牀尘帷举自我不见载离寒暑虽则乖隔哀亦时叙启殡今夕祖行明朝雨绝华庭埃灭大宵俪执箕箒偕奉夕朝髣髴未行顾瞻弗获伏膺饮泪感今懐昔怀昔伊何祁祁娣姒感今伊何㝠㝠吾子形未废目音犹在耳晋殷阐祭王东亭文曰以少牢之奠敬荐东亭王侯之灵盖闻朗鑑不尘精金能照君以珪璋资以明要少长风流举契理调事扰皇家道在君子亮诚外内寄心万里契同风云义贯终始自昔索居荏苒于兹五载不觌何日不思呜唿若人奄随化迁古之遗爱犹或兴言承凶怆痛慨然留连晋殷允祭徐孺子文曰惟豫章太守殷君谨奠汉故聘士豫章徐先生惟君资纯𤣥粹含真太和卓尔高尚道映南岳逍遥环堵万物不干其志负褐行吟轩冕不易其乐时擕虗榻伫金兰之眷千里命契寄生刍之咏非夫超悟身名遁世无闷者孰若是乎夫诚素自中微物为重苹藻是歆实过牲牢晋王珣祭徐聘士文曰豫章徐先生陶精太和诞膺一德藏器髙栖确尔特立贞一足以制羣动纯本足以息浮末宣尼有言不事王侯高尚其事若先生者抑亦当之矣限兹遐路无由造敬系伫灵宇乃情依依故贡薄祀昭述宿心神而有灵傥垂尚飨晋周颕文祭梁鸿文曰晋隆安四年陈郡周颕文以蕰藻行潦祠于梁先生之墓夫子迈志箕颍尘垢雕俗骨秀风霜性淳寡欲娶待偕隠之俪文絶陪臣之録遂负䇿周鲁之郊逆旅吴㑹之阿可谓高竒绝伦孤生莫和者也后学抚牍得人在文忽以知命而展其坟芒芒积草有馥余芬昔先生过延陵而想季经海隅而感连茍践迹而趣合亦断金于当年宋王僧逺祭颜延之文曰气高叔夜严方仲举逸翮独征孤风绝侣宋陶潜自祭文曰嵗惟丁未律中无射天寒夜长风气萧飒鸿鴈于征草木黄落陶子将辞逆旅之馆永归本宅故人悽其相悲同祖行于今夕自余为人逢运之贫箪瓢屡罄絺绤冬陈已逹运命畴能㒺眷余今斯化可以无恨寿渉百龄身慕肥遁从老得终奚所复恋葬之中野以安其魂寂寂我行萧萧墓门奢侈宋臣俭笑王孙匪贵前誉孰贵后歌人生实难死如之何宋颜延之祭屈原文曰兰薫而摧玉贞则折物忌坚芳人讳明絜曰若先生逢辰之缺齐卞伯玉祭孙叔敖文曰谨以醴羞祭楚令尹孙君之灵𦕈眇千载悠悠舒荆理无不通事隔者形尚想清尘承风效诚超超夫子淡矣道情自心伊贵人爵靡婴芳风如萧清响如埙景矣行役言戾豫方侧闻夫子记愤睢阳灵封颓墓丘茔榛荒幽幽神道为有为亡徘徊永念悽矣其伤齐谢朓为诸娣祭阮夫人文曰婉娩嫔徳幽闲媍性眄史宏箴陈诗陈咏嘉言足题清晖可映契阔未几音尘如昨中景遽倾芳木先落畴日交觞享祀虚荐带上先结握中遗扇迸泪失声潺湲如霰齐孔稚珪祭外兄张长史文曰惟君之徳髙明秀挺浩汗深度昻藏风领学不师古因心则睿筌蹄象繇糠粃庄惠吾与夫子分协芳金凭风共酒借月同琴梁简文帝祭战亡者文曰降夫既旋功臣又赏班荷元勲苏逢漏网校尉霑荣属国蒙奖独念㫁魂长毕灰壤膏原染刃委骨埋泉徒闻身没讵辨名传梁徐悱妻刘氏祭夫文曰维梁大同五年新妇谨荐少牢于徐府君之灵曰惟君徳爰礼智才兼文雅学比山成辨同河泻明经擢秀光朝振野调逸许中声髙洛下含潘度陆超钟迈贾二仪既肇判合始分简贤依徳乃𨽻夫君外治徒举内佐无闻幸移蓬性颇习兰薫式传琴瑟相酬典坟辅仁难验神情易促雹碎春红霜彫夏緑躬奉正衾亲观启足一见无期百身何赎呜唿哀哉生死虽殊情亲犹一敢遵先好手调姜橘素爼空干奠觞徒溢昔奉齐眉异于今日从军暂别且思楼中薄游未反尚比飞蓬如当此诀永痛无穷百年何几泉穴方同陈沈烱祭梁吴郡袁府君文曰夫宫鸣征应响韵相趍桂馥兰芬期臭斯在道合一朝岂忘千载日者明徳世彦振缨王室坐啸大邦显治巨丽窃以不敏出宰勾吴上郡下邑都城接雉虽王事靡盬无失豫游窥洞庭于五湖登姑苏于九曲身后之事一至于斯今者长乐未央已夹樗里之墓公宫鲁库非复少昊之墟成土一棺未知何託解劒絮浆转増欷郊丘尔雅曰祭天曰燔柴祭地曰瘗埋广雅曰圎丘太坛祭天方泽大圻祭地周书曰乃兆乎南郊以祀上帝配后稷农皇先王与食周官曰大宗伯掌夫神之礼以禋祀祀昊天上帝以实柴祀日月星辰以槱燎祀司中司命风师雨师又曰苍璧礼天黄琮礼地又曰四圭有邸以祀天旅上帝两圭有邸以祀地旅四望大司乐奏黄钟歌大吕舞云门以祀天神谓五帝及天日月星辰王者各以夏正月祀其受命之帝于南郊也奏太簇歌应钟舞咸池以祭地祇于北郊谓地神及社稷也又曰凡乐圜钟为宫黄钟为角太簇为徴姑洗为羽雷鼓雷鼗孤竹之管云和之琴瑟云门之舞冬曰至于地上之圆丘奏之若乐六变天神皆降可得而礼矣凡乐函钟为宫太簇为角姑洗为征南吕为羽灵鼓灵鼗孙竹之管空桑之琴瑟咸池之舞夏日至于泽中之方丘奏之若乐八变则地祇皆出可得而礼矣礼记曰郊之祭迎长日之至大报天而主日也兆于南郊就阳位也扫地而祭于其质也噐用陶匏以象天地之性也于郊故谓之郊又曰祭帝于郊所以定天位也又曰成王封周公于鲁命鲁公祀周公以天子之礼乐是以鲁君孟春乗大辂戴弧䪅旂十有二旒日月之章祀帝于郊配以后稷天子之礼也诗序曰昊天有成命郊祀天地也公羊传曰祭者荐其时也荐其义也非享味也又曰山川有能润乎百里者天子秩而祀之汉书曰成帝初即位丞相御史大夫桓谭奏言帝王之事莫大于承天之序承天之序莫重于郊祀故圣王尽心极虑以建其制祭天于南郊就阳之义瘗地于北郊则隂之象也又曰高帝入闗问秦祀何帝曰白靑黄赤四帝上曰天有五帝而四何莫知其説上曰五待我为立黒帝祀曰黒畤汉旧仪曰汉法二嵗一祭天于云阳宫甘泉坛以冬至日祭天天神下三嵗一祭地于河东汾阴后土宫以夏至日祭地地神出祭五帝于雍畤又曰祭天用六綵绮席六重上一丈中一幅四周缘之玉几玉饰噐又曰桓帝祭天居𤣥云宫斋百日上甘泉通天䑓髙三十丈以候天神之下见如流火舞女童三百人皆年八嵗天神下坛所举烽火桓帝就行宫中不至坛所甘泉䑓去长安三百里望见长安成帝已来所祭天之圎丘也又曰祭地河东汾阴后土宫宫曲入河古之祭地泽中方丘也礼仪如祭天五经通义曰王者所祭天地何王者父事天母事地故以子道也祭日以丁与辛何丁者反覆丁寕也辛者自克辛也后汉书曰灵帝建寕二年迎气黄郊遂放洛水西桥逄暴风雨导从卤部车载发盖百官霑濡还不至郊贺循上郊坛制度曰汉旧仪南郊圎坛八陛于宫南七里北郊方坛四陛于城北四里依汉故事柴于坛三十歩髙二丈大二丈赋晋郭璞南郊赋曰于是时惟靑阳日在方旭我后将受命灵坛乃改歩而鸣玉升金轩抚太仆扬六鸾齐八騄列五幡于一元兮靡日月乎黄屋矫陵乌以侦候兮整豹尾于后属尔乃造旷场戾坛庭百寮山立万乗云萦延祝史肆玉牲登圎丘揖太清礼羣望告皇灵天澄其气日朗其精飞廉鼓舞于八维兮丰隆击节于九㝠祝融穆清而肃侍兮阳侯澹以中停郊寰之内区域之外雕题弁服被髪左带骏奔在坛不期而㑹峩峩羣辟蚩蚩黎庶翘怀圣猷思我王度事崇其简服尚其素化无不融万物自鼓振西北之绝维隆东南之桡柱廓清紫衢电扫神宇风马桂林抗旌琳圃五岳不足以题其勲九韶不足以賛其舞颂梁简文帝南郊颂曰臣闻唯天为大圣人敬其德知几其神至人契其道故龙官弱言之后合揆于苍旻鸟纪垂衣之君昭格于上帝皇帝之御天下也纬天维理地轴移浇风于末俗反淳正于区中化不言而先显教不言而已肃九垓同轨四海无波尘清世晏苍兕无所用其武功运谧时雍鸳鹭咸竝修其文德玉门罢候紫塞沈烽画一之政万代表于时和三章之律百姓沐于仁夀于是龙光之地日浴之乡紫舌黄支头飞鼻饮自西自南无思不服由是嘉祥被衆瑞发金人泽马丹甑玉鸡三角九尾四肩六足参差于郊薮布濩于宫闱乃以恭肃神祇理通孝敬江左以来爽垲未辟爰命将作揆日载营三灵叶响百工咸事宛如神造俨类仙居五逹四通廓郊弥泽南瞻重岳北眺芒岭东临霸浐西望旧丰纡余委蛇邱陵起伏澎湃嶤屼山川异态飞梁邃宇洞烛空悬紫殿仙宫霞褰鸟翥表梁简文帝上南郊颂表曰虽周郊南甸宗伯之官徒设汉兴北畤寅恪之道未隆而体元含极先后弗违典盛望禋理通孝敬洁静之礼载光禘郊之风斯洽昔东平琅琊着藻炎德临淄中山摛文魏美启梁元帝庆南郊启曰大裘而冕陶匏以质黄钟既奏云门斯舞乐谐六变歌陈九德感天动神式展诚敬宗庙尚书大传曰庙者貎也其以貎言之也释名曰宗尊也庙貌也先祖形貌所在也礼记曰天子七庙三昭三穆与太祖之庙而七诸侯五庙二昭二穆与太祖之庙而五大夫三庙一昭一穆与太祖之庙而三士二庙庶人祭于寝逺庙为祧去祧为坛去坛为墠去墠为鬼自祧以下皆庙又曰凡祭宗庙之礼牛曰一元大武豕曰刚鬛豚曰腯肥羊曰柔毛鸡曰翰音犬曰羮献雉曰疏趾兎曰明视脯曰尹祭槀鱼曰商祭鲜鱼曰脡祭水曰清涤酒曰清酌黍曰芗合粱曰芗萁稷曰明粢稻曰嘉蔬韭曰丰本盐曰咸鹾玉曰嘉玉币曰量币又曰当七庙五庙之无虚主唯祫祭于祖为无主尔又曰夏六月以禘礼祀周公于太庙荐用玉豆雕篹爵用玉琖周礼注五嵗一禘三嵗一祫又曰凡賔客献瑶爵皆賛又曰凡灌玉濯之陈之以賛祼事注云灌玉圭瓉也仪礼曰始虞用柔日哀某敢用挈牲刚鬛香合嘉荐説文曰宗庙之木主名曰祏白虎通曰言神无所依据孝子以主继心又曰位尊盛德所及弥逺谓之禘祫何禘之为言让也序昭穆禘父子也祫合也五经要义曰木主之状四方穿中央以逹四方天子长尺二寸诸侯长尺皆刻谥于其背摰虞决疑注曰凡庙之主藏于戸外北牖下有石函故名宗祏五经异义曰谨按叔孙通宗庙有日祭之礼自古而然也三嵗一祫周礼也一禘疑先王礼也论语曰夏后氏以松殷人以栢周人以栗栗敬也使人谨敬也诗曰閟宫有侐注云閟禘禘阳之盛也姜嫄人所依故曰神宫又曰清庙祀文王也周公既成洛邑率以祀文王焉清者言有清明之德又曰有壬有林钖尔纯嘏纯大也嘏谓尸与主人以福也汉书曰庙所以藏主则列昭穆续汉书曰祫合也毁庙之主合食于太祖也禘以四月祫以十月四月阳气在上阴气在下正尊卑之义十月五谷登故骨肉合聚饮食汉书仪曰子为昭孙为穆昭西面穆东面三年大祫诸帝以昭穆坐于髙庙又曰皇帝㑹诸侯酎酒以上计设九賔陪位也国语曰甸服者祀日祭月祀先王之训者也张方楚国先贤传曰古者先王日祭月享时类嵗祀诸侯舍日卿大夫舍月士庶人舍时钟离意别传曰意为鲁相修孔子庙孔子堂道有瓮意召守庙孔诉问曰此何等瓮诉曰夫子瓮背皆有书故自夫子亡后无敢发者意乃发得素书焉吴録地理志曰㑹稽有禹庙始皇配食王朗为太守黜之晋诸公賛曰王浚字彭祖为幽州刺史寻洛阳破浚承制建行䑓以宗庙焚毁设墠望祀七室及功臣配食者楚辞天问序曰屈原放逐忧心愁悴彷徨山泽经歴陵陆仰天叹息楚有先王之庙及公卿祠堂圗画天地山川神灵及古贤怪物所行事周流罢倦休息其下仰见图画因书其壁呵而问之以泄愤写愁思诗宋谢瞻经张子房庙诗曰伊人感代工聿来扶兴王婉婉幕中画晖晖天业昌鸿门消薄蚀垓下陨欃枪爵仇建萧宰定都䕶储皇肇允契幽叟翻飞指帝乡惠心奋千祀清埃播无疆宋郑鲜之行经张子房庙诗曰七雄裂周纽道尽鼎亦沦长风晦崑溟潜龙动泗濵紫烟翼丹虬灵媪悲素鳞宋范泰经汉髙庙诗曰啸咤英豪萃指挥五岳分乗彼道消势遂廓宇宙氛重瞳岂不伟奋臂腾羣雄壮力抜髙山勐气烈迅风恃勇终必挠道胜业自隆齐谢朓赛敬亭庙喜雨诗曰执玉朝羣帝樽桂迎东皇排云接虬盖蔽日下霓裳㑹舞纷瑶席安歌绕凤梁百味芬绮帐四望霑羽觞梁简文帝和萧东阳祀七里庙诗曰万里实幽宗三神亦天搆岂谓木石精斯乃山川守逺来太白旗遥征青鸟候以兹弗敬怠方知教应富又汉高庙赛神诗曰玉轨朝行动阊阖旦应开白云苍梧上丹霞咸阳来日正山无影城斜汉屡廻瞻流如地脉望岭匹天台欲袪九秋恨聊举十千杯梁元帝祀五相庙诗曰石城寕足拒金阵讵能追楚闗开六塞吴邱入九围山水犹萦带城池失是非空余夀宫在日暮舞灵衣梁庾肩吾汉高庙诗曰昔作唐山曲今承紫贝坛寕知临楚岸非复望长安尘飞逺骑没日徙半峰寒又乱后经夏禹庙诗曰金简泥初发龙门凿始通配天不失旧为鱼微此功林堂上偃蹇山殿下穹窿侵云似天阙照水类河宫神来导赤豹仙去拥飞鸿松龛撤暮俎枣径落寒丛仙舟还入镜玉轴更乗空去国嗟行迈离居泣转蓬月起吴山兆星临天汉中申胥犹有志荀息本怀忠待见欃枪灭归来松栢桐周庾信至老子庙诗曰三门临苦县九井对灵溪盛丹须竹节量药用刀圭行当别闗吏直向流沙西又西门豹庙诗曰君子为利博逹人树德深苹藻由斯荐樵苏幸未侵恭闻正直祀良识佩韦心容范虽年代徽猷若可寻菊花随酒馥槐影向窓临鹤飞疑逐舞鱼惊似听琴漳流鸣磴石铜爵影秋林陈阳慎从驾祀麓山庙诗曰圣徳忧民暇麾斾谒山灵画航泛北渚文马侍东平春浦戈鋋照寒林铙吹鸣依稀长安驿萧条都尉城井泉能共动江帆得分行牎幽细网合阶静落花明檐巢始入燕轩树已迁莺菲菲兰俎馥淡淡桂樽清银堂日影尽玉座舞衣轻陈张正见行经季子庙诗曰延州髙让逺传芳世祀移地絶遗金路松悲悬劒枝野藤侵沸井山雨湿苔碑别有观风处乐奏无人知陈江摠卞山楚庙诗曰苹藻祈明徳倚棹息巖阿忽聼鸟鸣曙非复楚宫歌闲阶薙宿荠古木㫁悬萝帷堂寂易晚桴鼓自相和嵗祀流百世英威言几何又摄官梁小庙诗曰畴昔游衣所今日荐樱时宪章时有革嵗月遂难思故人独之子官联更在兹虚檐静暮雀洞户映光丝平生复能几语事必伤悲颂魏陈王曹植孔子庙颂曰修复旧庙丰其甍宇莘莘学徒爰居爰处王教既备羣小遄阻鲁道以兴永作宪矩洪声登遐神祇来祜休征杂沓瑞我邦家内光区域外被荒遐文宋谢惠连祭禹庙文曰谨遣左曹掾奉水土之羞敬荐夏帝之灵咨圣继天载诞英徽克明克哲知章知微运此宏谟䘏彼民忧身劳五岳形疲九州哌哌弗顾䖍䖍是钦物贵尺璧我重寸阴乃钖𤣥圭以告成功虞数既改夏徳乃隆临朝总政廵国观风淹留稽岭乃徂行宫恭司皇役敬属晖融神且略荐乃昭其忠梁王僧孺武帝祭禹庙文曰惟帝禀图上昊贻则下民五声穷听四乗兼往轻璧借景既舍冠履爱人忘我不顾胼胝下车以泣事深罪已凭舟靡惧义存拯物盛业方来遗神如在爱被昆虫理有好生之徳事安菲素固无厚味之求是用黍稷非馨苹繁以荐克诚斯飨凭心可荅明堂释名曰明堂明堂髙显貌也大戴礼曰明堂者凡九室一室而有四戸八牖以茅盖屋上圎下方所以明诸侯尊卑也外水名曰辟雍揔三十六户七十二牖周礼曰夏后氏世室殷人重屋周人明堂度有九尺之筵周书曰明堂方一百一十二尺室中方六十尺牖高三尺门方十六尺东方曰青阳南方曰明堂西方曰总章北方曰𤣥堂中央曰太庙左为左个右为右个孝经援神契曰眀堂者天子布政之宫上圆下方八牎四逹在国之阳桓谭新论曰王者造明堂上圎下方象天地为四方堂各从其色以郊四方天称明故命曰明堂黄图曰明堂者明天地之堂也所以顺四时行月令宗祀先王祭五帝故谓之明堂辟雍圎如璧雍之以水异名同事其实一也礼记曰昔者周公朝诸侯于明堂之位天子负斧扆南向而立三礼图曰明堂者周制五室东为木室南火西金北水土在其中秦为九室十二室阶各有所居尸子曰黄帝曰合宫有虞曰揔章殷人曰阳馆周人曰明堂管子曰黄帝立明堂之议舜有告善之旌汤有緫街之匡武王有灵䑓之候蔡邕月令论曰明堂者天子太庙也所以宗祀而配上帝明天地统万物也徐虔明堂议曰明堂在国之阳国门外一堂五室四门八阶许慎五经异义曰明堂在国之阳七里之内堂牎四闼以地就阳位也五经释例曰告朔行正谓之明堂蔡邕礼乐志曰孝武封岱宗立明堂于太山汶上礼论曰或以明堂者文王庙周时德泽洽和蒿茂大以为宫柱名为蒿宫礼含文嘉曰明堂所以通神灵感天地正四时出教化崇有徳章有道也白虎通曰礼三老于明堂所以教诸侯孝礼五更于太学所以教诸侯悌淮南子曰古者明堂之制下之润湿不能及也上之雾露不能入也所以飨上帝礼鬼神示人知节也家语曰孔子观乎明堂覩四门之牖有尧舜桀纣之像而各有善恶之状兴废之戒焉又曰周公相成王抱之而负斧扆南面以朝诸侯之国焉吴越春秋曰越王召范蠡而问孤窃自欲以今日一登上明堂布恩致令以抚百姓也汉书曰上欲治明堂未晓其制度济南人公玉带上黄帝时明堂图图中有一殿四面无壁以茅盖屋屋通水水圜宫垣为复道上有楼从西面入名曰崑崙天子从之又曰元始五年正月祫祭明堂诸侯王列侯宗室子九百余人助祭毕皆益户赐爵及金帛东观汉记曰元年营造明堂辟雍灵䑓此即明三事不同也前黄图云同一物也诗梁元帝和刘尚书兼明堂斋宫诗曰质明摄上宰诘旦乗轺轩四圭邸苍玉六变舞云门香浮郁金酒烟绕凤皇樽新花临御陌春色起天园河间献乐语斯道媿能论铭后汉李尤明堂铭曰布政之室上圎下方体则天地在国正阳牎闼四设流水洋洋顺节行化各居其房春恤幼孤夏进贤良秋厉武人冬谨闗梁辟雍説文曰辟雍天子飨饮处也五经通义曰天子立辟雍者何所以行礼乐宣徳化教导天下之人使为士君子养三老事五更与诸侯行礼之处也又曰诸侯不得观四方故缺东以南半天子之学故曰頖宫礼记曰天子辟雍诸侯頖宫白虎通曰天子立辟雍行礼乐宣徳化辟者象璧圎法天雍之以水象教化流行桓谭新论曰王者作圎池如璧形实水其中以圜壅之名曰辟雍言其上承天地以班教令流转王道周而复始续汉书曰明帝永平二年上始率羣臣躬养三老五更于辟雍行大射之礼魏志曰明帝甘露二年幸辟雍命羣臣令赋诗赋后汉李尤辟雍赋曰辟雍巖巖规矩圎方阶序牖闼双观四张流水汤汤造舟为梁神圣班徳由斯以匡王公羣后卿士具集攅罗鳞次差池杂沓延忠信之纯一兮列左右之貂珰三后八蕃师尹羣卿加休庆徳称夀上觞戴甫垂毕其仪跄跄是以干坤所周八极所要夷戎蛮羌儋耳哀牢重译响应抱珍来朝南金大璐玉象犀龟晋傅𤣥辟雍乡饮酒赋曰时皇帝亲枉万乗之尊号以幸乎辟雍卤簿齐列官正其容乃延卿士乃命王公定小㑹之常仪兮飨殊俗而见逺邦揖让而升有主有賔礼虽旧制其教惟新若其俎豆有数威仪翼翼賔主百拜贵贱修敕酒清而不饮肴干而不食及至嘒嘒笙磬喤喤钟鼓琴瑟安歌徳音有叙乐而不滛好朴尚古四坐先迷而后悟然后知礼教之宏普也颂陈徐陵皇太子临辟雍颂曰臣闻天大王大详于道徳之言天文人文显于爻象之説是以大君革命黔首所以庇焉圣人创物文籍所以生焉咸由此道制为民极莫不对越上灵裁成庶类济世育徳昭被昆虫皇帝世膺下武体资上徳握天镜而授河图执玉衡而运干象皇太子耀彼重离光兹匕鬯仪天以行三善俪极以照四方惟忠惟孝自家刑国乃武乃文化成天下侍中国子祭酒新安王宗室羽仪衣冠凖的惟善为乐造次必儒粤以十一年三月二十一日受诏宏宣发论语题摄齐升堂抠衣即席对扬天人开辟大训清言既吐精义入神副徳爰动音辞锋起问难泉涌辨纷纶之异定伦理之疑玉振锵锵云浮雨布介王奉系圣踪驰辩秀出信令张禹慙其师法何晏忸其训诂穆穆焉洋洋焉此实虞朝之盛徳生民之壮观者也臣抑又闻之鲁颂聿兴史克宣其懿晋雍大启王廙逞其词所以述休平之风扬君上之徳轻以下才敢为颂曰皇运勃启膺圗受命紫盖东临黄旌南映积仁累徳重明叠圣四海无浪三阶已平储驾戾止和鸾有声宏风讲肆崇儒肃成丹书贵道黄金贱籯洙泗兴业阙里増荣学校物理论曰学者植也五经通义曰三王教化之宫緫名为学礼记曰古之教者家有塾党有庠术有序国有学周官曰师氏以三徳教国子一曰至徳以为道本二曰敏徳以为行本三曰孝徳以知恶逆尚书大传曰稷鉏已藏嵗事欲毕余子皆学十三始入小学见小节践小义十八始入大学见大节践大义汉书曰三代之道乡里有教夏曰校殷曰庠周曰序三辅旧事曰汉太子在长安门东书社门五经博士贠弟子万余人黄图曰礼小学在公宫之南太学在东就阳位也去城七里东为常满仓仓之北为槐市列槐树数百行为隧无墻屋诸生朔望㑹此市各持其郡所出货物及经传书记笙磬乐器相与买卖雍容揖让论説槐下东观汉记曰光武五年初起太学诸生吏子弟及民以义助作上自齐归幸太学赐博士弟子续汉书曰明帝永平二年上始帅羣臣养三老于辟雍郡国县道行饮酒礼于学校魏名臣奏曰蒋济奏学者不㳟肃慢师酗酒好讼罚饮水三升晋诸公賛曰惠帝时裴頠为国子祭酒奏立国子太学起讲堂筑门阙刻石写经任豫益州记曰文翁学堂在大城南经火灾蜀郡太守髙朕修复缮立图画圣贤古人像及礼器瑞物颂后汉崔瑗南阳文学颂曰昔圣人制礼乐也将以统天理物经国序民立均出度因其利而利之俾不失其性也故观礼则体敬聼乐则心和然后知反其性而正其身焉取律于天以和声採言于圣以成谋以和邦国以谐万民以序賔旅以悦逺人其观威仪省祸福也出言视聼于是乎取之也民生如何导以礼乐乃修礼官奋其羽籥我国既淳我俗既敦神乐民则嘉生乃繁无言不酬其徳宜光先民既没頼兹旧章我礼既经我乐既馨三事不叙莫识其形魏陈王曹植学宫颂曰自五帝典絶三王礼废应期命世齐贤等圣者莫髙于孔子也故有若曰出乎其类抜乎其萃诚所谓性与天道不可得而闻矣由也务学名在前志宰予昼寝粪土作诫过庭子弟诗礼明记歌以咏言文以骋志予今不述后贤曷识于铄尼父生民之杰性与天成该圣备艺徳伦三五配皇作烈𤣥镜独鉴神明昭晰仁塞宇宙志陵云霓学者三千莫不俊乂唯仁可凭唯道足恃鑚仰弥髙请益不已记魏王粲荆州文学记有汉荆州牧刘君稽古若时将绍厥绩乃曰先王之世则象天地轨仪宪极设教导化叙经志业用建雍泮焉立师保焉作为礼乐以淑其性表陈载籍以持其志上知所以临下下知所以事上官不失守民徳无悖然后太阶平焉夫文学也者人伦之守大教之本也乃命五业从事宋哀所作文学延朋徒焉宣徳音以賛之降嘉礼以劝之五载之间道化大行耆徳故老綦母阖等负书荷器自逺而至者三百有余人于是童幼勐进武人革面总角佩觽委介免胄比肩继踵川逝泉涌亹亹如也兢兢如也遂训六经讲礼物谐八音协律吕修纪厯理刑法六路咸秩百氏备矣天降纯嘏有所底授臻于我君受命既茂南牧是建荆衡作守时迈淳徳宣其丕繇厥繇伊何四国交阻乃赫斯威爰整其旅䖍夷不若屡戡寇侮诞启洪轨敦崇圣绪典坟既章礼乐咸举济济搢绅盛兹阶宇祁祁髦俊亦集爰处和化普畅休征时叙品物宣育百谷繁芜勲格皇穹声被四宇铭后汉李尤太学铭曰汉遵礼典崇兴六艺修周之理扫秦之弊褒建儒宫广置异记开延学者劝以爵位诏宋傅亮立学诏曰古之建国教学为先宏风训世莫尚于此发蒙启滞咸必由之故爰自圣王迄于近代莫不敦崇学艺修建庠序自昔多故戎马在郊旌旗卷舒日不暇给遂令学校荒芜讲诵蔑闻军旅日陈俎豆藏器训诱之风将坠于地今王略逺覃华域清晏仰风之士日月以兾便宜博延胄子陶奨童蒙选被儒宫宏振国学表宋郑鲜之请立学表曰至于洙泗之教洋洋盈耳所以柔渐性情日用成器国废胄子之教家弛劝学之训宜振起頽业以廻视聼接光太阳烛之幽夜令欣流者济津怀宝者剖和梁简文帝求寕国临城二公入学表曰臣闻瞻彼缉狐既次良冶相诸笋玉犹符他山故沮涣之水可居邹鲁之乡为贵下帷投斧昔人以为精力弃竿委麦先哲以为美谈伏惟陛下宏至徳之微言阐无为之妙説话郊讲道不劳贾生之议就阳启位无待公玉之图愿得齿年国胄随肩选造梁元帝请于州立学校表曰臣闻公宫之南四术四教司乐成均六诗六律韶濩既舞羽籥之道行焉党塾兹备离经之志辩焉故不升嵩霍岂识干行之峻不临溟渤安知地载之厚洎乎秦焚金篆周亡玉镜羣言争乱诸子相腾书则夏侯欧阳易则神输道训诗乃齐鲁毛韩传称邹左张夹礼有曲䑓王史之异乐有龙徳赵定之殊伏惟陛下抚五辰而建五长播九徳而导九州容成为厯兴景云之瑞伶伦吹律应黄钟之琯拨乱反正经武也制礼作乐纬文也若非六经庖厨百家异馔三坟为瑚琏五典为笙簧岂能暴以秋旸纡就望之景濯以江汉播垂天之泽启梁王僧孺为萧监利求入学启曰窃以矫首伺飞不如修弋宛足念逺莫若驱镳故朴斵成于丹雘篠簜资于栝羽敢因莩末有志庠均为山资于一篑学海渐其微流梁任昉求为刘瓛立馆启曰昔在魏中爰及晋始书贵虚𤣥人悦陶纵瑚琏废泗上之容樽俎恣林下之适春千秋羽委旷而弗陈西序东胶寂寥而谁仰所以金鸡忘晓玉羊失驭神器毁于獯戎宝厯迁于干越岂不悲欤刘瓛澡身浴徳修行明经贱珪璧于光阴竟松筠于嵗晚贫不陨获其心穷不二三其操而困无居止浮寓亲游垣栋倾鑚窐衢垫侧有朋自逺无用栖凭皆负笈担簦栉风沐露瓛之器学无谢前修辄欲与之周旋开馆招集臣第西偏官有闲地北拒晋山南望通邑虽曰人境实少浮喧广轮裁盈数亩布以施立黉塾薄艺桑麻粗创茨宇教晋湛方生修学校教曰贵郡之境山秀水清岭举云霞之标泽流清旷之气荆蓝之璞岂不在兹梁元帝召学生教曰阁下昔楚王好诗沛王传易犹且传之不朽以为盛事况吾亲承天㫖闻礼闻诗方欲化行南国被于西楚释奠礼记曰凡欲立学必先释奠于先圣先师及行事必以币天子视学大昕鼔征所以警衆也衆至然后天子至乃命有司行事适东序释奠于先老又曰凡学春官释奠于先师秋冬亦如之释奠即舍菜舍菜即祭菜然则国子入学以苹蘩告诚祀其师以示敬道也菜芹之属又曰天子乃献羔开氷先荐寝庙上丁命乐正习舞天子乃率公卿亲往视之注云乐正乐官之长也命舞者顺万物始出地鼓舞也将舞必释奠于先师夏小正曰二月丁亥万用日丁亥者吉日也万者干戚舞也学者大学也晋博士戴邈议曰周礼大胥之职掌国子之版以待致诸子春入学舍菜合舞秋颁乐合声晋范坚书问冯怀曰汉代以来释奠先师唯飨仲尼不及公旦何也冯荅曰若如来之谈亦当宪章尧舜文武岂唯周公乎诗宋颜延之侍皇太子释奠宴诗曰伊昔周储聿光往记思皇世哲体元作嗣资此夙知降从经志正殿张筵司分简日尚席函丈承疑奉帙献终袭吉即宫广宴堂设象筵庭宿金悬台保兼徽皇戚比彦肴干酒澄端服整弁齐竟陵王萧子良侍皇太子释奠宴诗曰霜轻流日风送夕云雕檐结綵绮井生文四琏合㫖八簋舒芬齐王俭侍皇太子释奠宴诗曰礼惟国干义实民端身由业澡世以教安金镕乃器水术伊澜渐芳则馥履冰固寒瞽宗务时頖宫善诱咨此含生跻彼仁夀淳移雅缺歴兹永乆游艺莫师独学谁友三兆戒晨八鸾警旦礼迈仁周乐超英汉神保爰格祝史斯賛梁任昉侍皇太子释奠宴诗曰在昔归运阻乱宏多夷山掣宇盪海为家风云改族日月増华惟神知化在物立言乐正雅颂咸被后昆告奠明祀观道圣门日月不息师表常尊梁沈约侍皇太子释奠宴诗曰复礼曲䑓反乐宣榭阙文内举輶轩外驾结朋千里从师百舍队典必从阙祀咸荐廻銮献爵摐金委奠肆士辩仪胥人掌县髣髴神踪徘徊灵踡又为南郡王侍太子释奠宴诗曰陵季相㳂训随世殆政缺雅乖风离化改礼亡衽席乐沈河海二雍靡构四教谁採瞻震竝峻义属重丽横书清道晦彼生知颂晋傅咸皇太子释奠颂曰生而知之上于皇储以能而问处实若虚爰雕圣章玉采是敷乃备嘉荐于国之雍敬享先师以畴圣功晋潘尼释奠颂曰三光迭运五徳代微黄精既冗素灵乃晖有皇承天造我晋畿祚以大宝登以龙飞圣容穆穆侍讲誾誾抽演微言启发道眞探幽穷赜温故知新曰皇储后体神含几兆吉先见知来动微文晋庾亮释奠祭孔子文曰维咸康三年荆豫州刺史都亭侯庾亮敬告孔圣明灵诗书焕于唐虞宪章盛于文武然后黎民时雍彛伦攸叙幽厉頽搆王䋲绝纪髙岸为谷六合错否上陵夷而失教下茍免而无耻公以𤣥圣之灵应感圎通万物我頼匪我求蒙夫子既没洪范乖流秦虽慢道汉聿孔修洎我皇晋仰钦大猷宗圣既建遐胄俾侯令月吉辰祗陈大礼磬管锵锵威仪济济嘉奠既设钦若灵规心存凤徳尚想来仪神其歆之降鉴在斯梁元帝释奠祭孔子文曰粤若宗师猗欤乃圣惟岳降神惟天所命上善如水至人若镜又祭颜子文曰钦哉体一恶彼至人乍分介石时知落鳞不先称宝席上为珍致虚守静曲巷安贫钦风味道其徳有邻梁陆倕释奠祭孔子文曰于惟上徳是曰圣真克明克俊知化穷神研几善诱藏用显仁利同道济成俗教民道尊功倍徳溥化光离经辨志济济洋洋艺文类聚卷三十八艺文类聚卷三十九钦定四库全书艺文类聚卷三十九唐欧阳询撰礼部中巡狩白虎通曰王者必制巡狩之礼何尊天重民也所以五年一巡狩何五嵗再闰天道大备王者㤙亦当竟也所以至四岳者盛徳之山四方之中能兴云致雨也礼曰天子五年一巡狩二月东巡狩至于岱宗柴而望祀山川觐诸侯问百年者就见之命太师陈诗以观民风命市纳贾以观民之好恶易曰先王以省方观民设教尚书曰嵗二月东巡狩至于岱宗传曰天子非展义不巡狩周礼曰职方氏掌天下之图王巡狩则戒于四方攷职事无不敬戒风俗通曰廵者循也狩者守也道德太平恐远近不同化幽隠有不得所者故自躬亲行之白虎通曰廵狩所以时出何当承宗庙故不踰也以夏之中月同律度得其中也越絶书曰禹廵狩大越见耆老纳诗书审铨衡平斗斛汉书曰元封五年冬行南廵至于盛唐望祠虞舜于九疑登天柱山自寻阳浮江亲射蛟江中获之舳舻千里薄枞阳而出作盛唐枞阳之歌东观汉记曰章帝东廵至岱宗祀五帝于汶上黄帝太一察推曰欲先知廵之年当视太一与白在四维之嵗为狩蔡邕独断曰廵狩校猎还公卿以下陈雒阳亭前街上乘舆到公卿以下拜天子下车公卿亲识颜色然后还宫古语曰在宫帷下唯此时施行挚虞新礼仪曰魏元氏廵狩故事新礼守方岳柴望告至设壝诸侯之觐者乃挚皆如仪而不建旗臣虞谨按觐礼天子各建其旗旗章所以殊爵命视等威也诗称君子至止言观其旂宜定新礼建旗如旧三齐略记曰尧山在广固城西七里尧廵狩所登遂以为名山顶立祠祠邉有柏树枯而复生不知几代树也诗隋虞世南和幸江都诗曰南国行周化稽山秘夏图百王岂殊轨千载协前谟肆敬遵时豫顺动悦来苏安流进畵舳戒道翼金吾龙旂焕辰象凤吹溢川涂封唐昔敷钖分陜被荆呉沐道咸知让慕义久成都冬律初飞管阳鸟正衔芦严颷肃林薄暧景澹江湖鸿私浃幽远厚泽润凋枯虞琴起歌咏汉筑动巴歈多幸霑行苇无庸类散樗隋虞世基和幸江都诗曰廵游光帝典征吉乃文先泽国翔宸驾水府汎楼船七萃萦长薄三翼亘通川夙兴大昕始求衣昧旦前澄澜浮晓色遥林卷宿烟晨霞稍含景落月渐亏弦廻塘响歌吹极浦望旌旃方陪觐东后登封禅肃然赋汉扬雄甘泉赋曰孝成帝时客有荐雄文似相如者上方祀甘泉泰畤雄从上甘泉故述斯赋惟汉十世将郊上𤣥乃命羣僚星陈而天行诏招揺与太隂兮伏钩陈使当兵八神奔而警跸兮飞蒙茸而走陆梁焱骇云迅奋以方攘半散照烂粲以成章于是帅尔隂闭霅然阳开流星旄以电烛兮咸翠盖而鸾旗临高衍之嵱嵷超纡谲之清澄据軨轩而周流忽軮轧而无垠翠玉树之青葱璧马犀之璘㻞歴倒景而絶飞梁浮蠛蠓而撇天曵彩虹之流离飏翠气之宛延排玉户而飏金铺发兰蕙与芎䓖靡薜荔而为席折琼枝以为芳吸青云之流霞饮若木之露英集乎礼神之囿登乎颂祗之堂攀璇玑而下视行游目乎三危玉女亡所眺其清矑宓妃曽不得施其娥眉于是钦柴宗祈燎薫皇天樵蒸焜上配黎四施选巫咸兮呌帝阍开天庭兮延羣神于是事毕功𢎞廻车而归登长平兮雷鼓磕度三峦兮偈棠梨云飞扬兮雨霶霈于胥德兮丽万世乱曰崇崇圜邱隆隠天兮増宫参差骈嵯峨兮上天之縡杳旭卉兮圣皇穆穆信厥对兮来祗郊堙神所依兮辉光炫燿降厥福兮子子孙孙长无极兮又幸河东赋曰其三月将祭后土上乃帅羣臣横大河凑汾隂既祭毕登歴观陟西岳以望八荒迹殷周之墟眇然以思唐虞之风雄以为临川羡鱼不如归而结网还上河东赋以劝焉其辞曰伊年暮春将瘗后土礼灵祗谒汾隂于东郊乃抚翠鳯之驾驰先景之乘掉奔星之流旃攫天狼之威弧奋电鞭骖雷辎鸣洪钟建五旂羲和司日颜伦奉舆乐往昔之遗风喜虞舜之所耕瞰帝唐之嵩高兮眽隆周之大宁叱风伯于南北呵雨师于西东参天地而独立廓荡荡其无䨇颂后汉班固东廵颂曰窃见廵狩岱宗上稽帝尧中述世宗遵奉世祖礼仪备具动自圣心是以明神屡应休徴仍降不胜狂简之情谨上岱宗颂一篇曰若稽古在汉迪哲聿修厥德宪章丕烈翿六龙较五辂齐百僚陶质素命南重以司厯厥中月之六辰备天官之列卫盛舆服而东廵又南廵颂曰惟汉再命系叶十一帝典协景和则天经郊高宗光六幽通神明既禘祖于西都又将祫于南庭是时圣上连天官之法驾凭列宿而賛元后汉崔骃东廵颂曰伊汉中兴三叶于皇维烈允廸厥伦矩坤度以范物规干则以陶钧于是考上帝以质中緫列宿于北辰开太微敞禁庭延儒林以咨询岱岳之事于时典司耆耉载华抱实徴尔而造曰盛乎大汉世増其德此神人之所庆幸海内之所想思颂有乔山之征典有徂岳之廵时迈其邦民斯攸勤不亦宜哉乃命太仆训六驺闲路马戒师徒于是乘舆登天灵之威路驾太乙之象车升九龙之华旗建扫电之旌旄裒胡耉之元老赏孝行之畯农后汉马融东廵颂曰允廸在昔绍烈陶唐殷天衷克揺光若时则运琼衡敷六典经八成肆类乎上帝实柴乎三辰禋祀乎六宗祗燎乎羣神遂发号羣司申戒百工卜筮称吉蓍龟袭从南征有时冯相告祥清夷道而后行曜四国而扬光展圣义于廵狩喜圻畤而咏八荒指宗岳以为期固岱神之所望散斋既毕越异良辰棫槱増构烈火燔燃晖光四炀焱烂薄天萧香肆升青烟习云珪璋峩峩牺牲洁纯郁鬯宗彛明水𤣥樽空桑孤竹咸池云门六八匝变神祇并存诰后汉张衡东廵诰曰惟二月初吉帝将狩于岱岳展义省方观民设教率羣賔备法驾以祖于东门届于灵宫是日也有鳯䨇集于台壬辰祀上帝于明堂帝曰咨予不材为天地主慄慄翘翘百僚万几心之谓矣孰朕之劳上帝有灵不替朕命诞敢不祗承凡庻与祭于坛墠之位者曰怀尔邦君寔愿先帝载厥大宗以左右朕躬羣臣曰帝道横被旁行海表一人有韪万民赖之从廵助祭者兹惟嘉瑞乃歌曰皇皇者鳯通𤣥知时萃于山趾与帝邀期吉事有祥惟汉之祺帝曰朕不敢当亦不敢蔽天之吉命籍田説文曰帝籍千亩者使民如借故谓之籍诗序曰载芟春籍田而祈社稷也周官曰上春诏王后帅六宫之人而生穜稑之种而献之于王又曰甸师率其属而耕耨王借以时入之以供粢盛礼记曰孟春之月天子乃以元日祈谷于上帝天子亲载耒耜帅三公九卿诸侯大夫躬耕帝籍天子三推三公五推卿诸侯九推庻人终亩反乃执爵于太寝命曰劳酒又曰天子耕于南郊诸侯于东郊又曰天子为籍千亩冕而朱纮躬执耒以事天地山川以为醴酪粢盛于是乎取之敬之至也诸侯百亩冕而青纮梁五礼籍田仪注曰其田东去宫八里远十六里为千亩天子耒耜一具九卿耒耜九具立方坛以祠先农应劭汉官仪曰天子升坛公卿耕讫啬夫下种籍田千亩亦曰帝籍亦曰亲耕亦曰王籍又曰东耕之日亲率公卿戴青帻载青车驾苍马公卿以下车驾如常法五经要义曰天子籍田千亩孟冬启蛰既郊之后率公卿大夫而亲耕焉所以先百姓而致孝敬国语曰宣王即位不籍千亩虢文公谏曰夫民之大事在农上帝之粢盛于是乎出民之蕃庻于是乎生先时九日太史告稷曰阳气俱蒸土膏其动即以告王王即御事王耕一墢班三之庻人终乎千畒王不听师败于姜戎也论衡曰立春东耕为土象人男女各二执耒鉏钱或立土牛象人土牛未毕而耕也从气应时示帅下也汉书文帝诏曰夫农天下之本其籍田朕亲率耕以给宗庙粢盛东观汉记曰永平十三年二月耕籍田毕赐观者食有一诸生前言善哉文王之遇太公也上书版曰生非太公予亦非文王诗宋颜延之侍东耕诗曰题封经地域辰角丽天蔀浮蔼起青坛沈腴发绀耦草木荐同穗黄冠献嘉夀宋谢庄侍东耕诗曰肃镳奉晨发恭𢃄厕朝闻仙乡降朱蔼神郊起青云隂䑓承寒綵阳树迎初薫观德欣临籍瞻道乐游汾梁武帝籍田诗曰寅賔始出日律中方星鸟仁化洽孩虫德令禁胎夭耕籍乘月映遗滞指秋杪年丰亷让多嵗薄礼节少梁简文帝和诗曰礼经闻往説观宝着遐篇岂如春路动祈谷重民天三春润蓂荚七月待鸣蝉鳐鱼显嘉瑞铜雀应丰年不劳郑国雨无荣邺令田陈张正见从籍田应衡阳王教作诗曰帝京惟赤县神居应紫微涂山万国仰沧海百川归东郊事平秩仲月祀灵威含光开早扇阊阖启朝扉洛城钟漏息灵台云雾卷森森虎㦸前蔼蔼銮旂转属车游绛阙风乌度丹巘帐殿幸金舆旌门拥玉辇玉辇带非烟金舆映绿川雨师清远路风伯静遥天分渠通沃野激水入公田草发青坛外花飞苍玉前苍玉临珪璧青坛躬帝籍冒橛乃三推齐衡均百辟兰场俨芝驾桂圃芳瑶席山禽韵管絃野兽和钟石钟石既相和江海复无波梁客簮裾盛陈王文雅多修涂参弱骀乔木间轻萝幸承温吹末击壤自为歌赋晋潘岳籍田赋曰伊晋之四年正月皇帝亲率羣后籍于千畒之甸礼也于是乃使甸师清畿野庐扫路封人壝宫掌舍设枑青坛蔚其岳立翠幕黕以云布沃野坟腴膏壤平砥清洛浊渠引流激水葱犗服于缥轭绀辕缀于黛耜俨储驾于廛左俟万乘之躬履袭春服之萋萋接游车之辚辚森奉璋以阶列望皇轩而肃震若湛露之晞朝阳似衆星之拱北辰于是前驱鱼丽属车辚萃阊阖洞启参涂方驷常伯陪乘太仆秉辔后妃献穜稑之种司农撰播植之器天子乃御玉辇䕃华盖冲牙铮鎗绡纨綷縩表朱𤣥于离坎飞青镐于震兑中黄晔以发晖方綵纷其繁㑹震震塡塡以幸乎籍田蝉冕颎以灼灼碧色肃其芊芊似夜光之剖荆璞若松栢之依山巅于是我皇乃降灵坛抚御耦三推而舍庻人终亩贵贱以班或五或九蹑踵侧肩掎裳连袂黄尘为之四合阳光为之潜翳动容发音而观者莫不抃舞乎康衢讴吟乎圣世有邑老田父进而称曰盖损益随时理有常然高以下为基民以食为天九土之宜弗任四人之务不一展三时之𢎞务致仓廪之盈溢固尧汤之用心而存救之要术若乃庙祧有事祝宗诹日黍稷馨香㫖酒嘉栗古人有言曰昔者明王以孝治天下其或继之者希矣逮我皇晋实光斯道仪刑孚于万国爱敬尽于祖考宋任豫籍田赋曰瞻望圭景咫尺三川缅彼帝籍百有余年映至德于盛位俪列晷于微辰纡汾阳以昧旦信尧心而禹勤史奉载耜之礼民奏举趾之歌膏壤千亩与式既同区势平易畎陌修通提携邱泽眺岭靣松陈江揔劳酒赋曰在阳春之仲序览具物之芳菲帅公卿而播百谷亲耒耜而命三推开青坛于迥甸列翠幕于清沂乃遵执爵之典爰降食苹之䜩豁朱鸟之高牎启黄龙之抗殿奏帝鸿之万舞动钧天之九变顾曲私之亭育递寒暑而徂迁谬陈力而䇿骀岂酬恩于暮年文齐谢朓为随王粲东耕文曰谷躔星景穑表蜡先八政奚首六府兹宣弊嗟非国登颂有年一夫或怠望嵗谁天梁元帝祭东耕文曰三农九谷为政所先万箱亿庾是曰民天系称斵耜书美厥田花开杏树冻解新泉当使黍稷莫莫民翳胥乐甘雨祈祈遂及我私我私之熟表里禔福禔福中田嵗取十千是藨是蓘登颂有年启梁元帝庆东耕启曰伏惟陛下敬授民时造幄籍圃汉之元鳯未足捧覊晋之太始非堪扶毂但承明侍从即事末由周南留滞伏深恋仰论魏陈王曹植籍田论曰春耕于籍田郎中令侍寡人焉顾而谓之曰昔者神农氏始尝万草教民种植今寡人之兴此田将欲以拟乎治国非徒娯耳目而已也夫营畴万亩厥田上下经以大陌带以横阡此亦寡人之封疆也日殄没而归馆晨未昕而即野此亦寡人之先下也菽雚特畴禾黍异田此亦寡人之政理也及其息沸涌庇重隂怀有虞抚素琴此寡人之所习乐也兰蕙荃蘅植之近畴此亦寡人之所亲贤也藜蓬臭蔚弃之乎远疆此亦寡人之所远佞也若年丰嵗登果茂菜滋则臣仆小人咸取验焉又曰封人有能以轻凿修钩去树之蝎者树得以繁茂中舍人曰不识治天下者亦有蝎乎寡人告之曰昔三苗共工鲧驩兠非尧之蝎与问曰诸侯之国亦有蝎乎寡人告之曰齐之诸田晋之六卿鲁之三桓非诸侯之蝎与然三国无轻凿修钩之任终于齐簒鲁弱晋国以分不亦痛乎曰不识为君子者亦有蝎乎寡人告之曰固有之也富而慢贵而骄残仁贼义甘财悦色亦君子之蝎乎天子勤耘以收一国大夫勤耘以收世禄君子勤耘以显令德夫农者始于种终于获泽既时矣苗既美矣弃而不耘则故为荒畴盖丰年者期于必收譬修道亦期于没身也社稷孝经纬曰社土地之主也土地濶不可尽敬故封土为社以报功也稷五谷之长也谷衆不可徧祭故立稷神以祭之礼记曰夫圣王之制礼也法施于民则祀之以劳定国则祀之能御大灾则祀之能扞大患则祀之是故厉山氏之有天下也其子曰农能殖百谷夏之衰也周弃继之故祀以为稷共工氏之霸九州也其子曰后土能平九州故祀以为社又曰社祭土而主隂气也君南向于北墉下荅隂之义也日用甲用日之始也天子太社必受霜露风雨以逹天地之气也是故䘮国之社屋之不受天阳也薄社北墉使隂明也社所以神地之道也地载物天垂象取财于地取法于天是以尊天而亲地也又曰王为羣姓立社曰大社自立社曰王社诸侯为百姓立社曰国社自为立曰侯社大夫以下置社左传曰魏献子问于蔡墨曰社稷五祀谁氏之五官也对曰少皡有四叔曰重曰该曰脩曰熈实能金木及水使重为句芒该为蓐收脩及熈为𤣥㝠此其三祀也颛顼氏有四子曰黎为祝融共工氏有子曰句龙为后土此其二祀也后土为社稷田正也有烈山氏之子曰柱为稷自夏以上祀之周弃亦为稷自商以来祀之又曰宋使邾文公用鄫子于次睢之社欲以属东夷司马子鱼曰古者六畜不相为用小事不用大牲况敢用人乎祭祀以为人民神之主用人其谁飨之尚书曰海岱及淮惟徐州厥贡惟土五色王者封五色土以为社建诸侯则割方色土立社焘以黄土苴以白茅茅取其洁黄取王者覆四方也又曰汤既胜夏欲迁其社不可汤承尧舜禅之后顺天应人逆取顺守而有慙德故革命创制改正易服变置社稷而后代无及句龙者故不可而止又曰越翼日戊午乃社于新邑牛羊豕各一注云告社稷用大牢也周书曰诸侯受命于周乃建立大社于国中其壝东青土南赤土西白土北骊土中央焘以黄土将建诸侯凿取方一靣之土苴以白茅以土封之故曰列土于周也周官曰小宗伯掌建国之神位右社稷大宗伯掌以血祭祭社稷又曰封人设王之社壝为畿封而树之公羊传曰日有食之鼓用牲于社求乎隂道也以朱丝营社或曰胁之或曰暗恐犯之故营也尚书逸篇曰北社惟松惟栢南社为梓西社为槐白虎通曰王者所以有社稷何为天地报功也社稷所以有树何所以表功也淮南子曰禹劳天下故死而为社周弃作稼穑死而为稷又曰夫穷乡之社叩瓮拊缶相和而歌曰以为乐也常试为之击建鼓撞巨钟乃始知夫瓮缶之足羞也夫至道之谕亦学者之建鼓也芜乡之社易为黍肉芜国之稷易为求福庄子曰匠石之齐至于曲辕见栎社树其大蔽牛其高临山千仞而后有枝其可以为舟者旁十数观者如市论语曰哀公问社于宰我宰我对曰夏后氏以松殷人以柏周人以栗论衡曰亡国之社屋其上栈其下絶于天地夫春秋藩社周以为戒汉书曰高祖时天下已定诏御史宜于丰治枌榆社尝以春羊彘祀之又曰社者土地宗庙王者所居稷者百谷之主所以奉宗庙共粢盛人所食以生活也王者莫不尊重亲祭者为之主礼毛诗曰乃立冡土又曰以御田祖以祈甘雨汉书曰汉兴礼仪稍定已有官社未立官稷遂于官社后立官稷以夏禹配飨官社后稷配食官稷徐州牧嵗贡五色土各一斗又曰陈平既娶张氏女资用益饶游道日广里中社平为之宰分肉食甚均里父老曰善陈孺子之为宰平曰嗟乎使平得宰天下亦如此肉矣又曰栾布呉军时以功封为俞侯燕齐之间皆为立社号曰栾公社又曰周之正月受社牲之首以出种于帝籍蚕人受社雍祭以沐蚕种上辛乃射里社于帝郊以祈来年之丰汉旧事曰天子太社以五土为坛封诸侯者取其土苴以白茅授之各以其所封方色立社于其国故曰受茅土搜神记曰中兴初有应妪者生四子而尽见神光照社初探试之乃得黄金自是诸子宦学并有芳名至玚七世显戴延之西征记曰洛阳建春门外迎道北有白社董威辇所住也去门二里白社有牛马市即嵇公临刑处也伍辑之从征记曰临沂厚邱间有次睢里社常以人祭襄公使邾子用鄫子处相承雇贫人命斋洁祭时缚着社前如见牲牺魏初乃止荆州图记曰郑县东百歩有县故城县南里名伍伯村有白榆连理树异根合条高四丈余土民奉为社湛方生盟文曰仰惟先王建社之义俯从诗人匍伏之仪遂艺树立坛结誓明神赋晋张华朽社赋曰高柏桥南大道傍有古槐树盖数百年木也余少居近之后去行路遇之则已朽意有缅然輙为之赋因以言衰盛之理云尔伊兹槐之挺植于京路之东隅得託尊于田主据爽垲以高居垂重隂于道周临大路之通衢飨春秋之祈报应丰胙于无射歴汉京之康乐踰䘮乱之横逆朱夏当阳蓊蔼萧森征夫云㑹行旅归心輶轩停盖轻舆託隂吉人向风而袪袂王孙清啸而启襟晞甘棠之广覆褊乔木之无隂颂魏陈王曹植社颂曰于惟太社官名后土是曰句龙功着上古德配帝皇实为灵主克明播植农正日举尊以作稷丰年是与义与社同方神北宇建国承家莫不脩叙宋何承天社颂曰余以永初三年八月大社聊为此文实惟隂祗稷为谷元率育万类恊灵昊干霸德方将世号共工厥有才子寔曰句龙称物平赋百姓喜雍唐尧救灾决河流江弃亦播植作乂万邦克配二祀以报勤庸勤庸伊何厚载生民仓廪既实神节斯因人亦有言物用思人矧乃大德功被陶钧岂伊百世万代不泯蒸哉帝王肇建皇极体国经野设官分职峩峩二社列干比殖嵗云其秋晷漏均程牲牢既洁嘉荐惟馨朝㑹礼记曰天子无事与诸侯相见曰朝周礼曰春见曰朝夏见曰宗秋见曰觐冬见曰遇时见曰㑹殷见曰同又曰王执鎭圭公执桓圭侯执信圭伯执躬圭子执谷璧男执蒲璧孤执皮帛卿执羔大夫执鴈士执雉庻人执骛工商执鸡又曰春朝诸侯而图天下之事注云图考绩也传曰凡朝以正班爵之义㑹以训上下之则又曰宣十四年孟献子言于公曰臣闻小国之免于大国也聘而献物于是庭实旅百朝而献功注云献其国若征伐之功于牧伯也又曰子产相郑伯如楚侨闻大适小有五美宥其罪戾赦其过失救其灾患赏其德刑教其不及又曰薳启疆对楚子曰朝聘有圭享頫有璋小有述职大有廵功又曰叔向曰明王之制使诸侯嵗聘以志业间朝以讲礼再朝而㑹以示威再㑹而盟以着昭明志业于好讲礼于等示威于衆昭明于神又曰庄公如齐观社非礼也曹刿谏曰夫礼所以整民也故㑹以训上下之则制财用之节朝以正班爵之义帅长㓜之序孟子曰诸侯朝天子曰述职一不朝则贬其爵二不朝则削其地三不朝则六师移之挚虞决疑要注曰汉制㑹于建始殿晋制大㑹于太极殿小㑹于东堂㑹则五时服庭设金石虎贲旄头文衣绣尾又曰宴之与㑹威仪不同也㑹随五时朝服庭设金石旄头之衣鹖尾以列陛䜩则服常服设丝竹之乐宿卫列仗㑹于太极殿小㑹于东堂白虎通曰凡臣见君必有贽贽者质也致已质诚也公侯以玉为贽者取其燥不轻湿不重也大夫以鴈为贽者取其飞成行立成列也士以野鸡使其不可诱之以食胁之以威毕死不可畜也又诸侯相聘为相尊敬也朝聘天子更以所尊考礼正刑一德以尊天子也又曰聘者缘臣子欲知其君父无恙又当奉土地所生珍物以助祭是以皆行聘礼又曰朝备文德而明礼义也春秋説题辞曰诸侯执政各来朝讲文德礼让制法四方尚书曰既月乃日觐四岳羣牧注云既尽也觐见也言舜尽正月乃日见羣牧谷梁传曰滕侯薛侯来朝天子无事诸侯朝正也考礼修德所以尊天子也尚书曰六年五服一朝又六年王乃时廵考制度于四岳诸侯各朝于方岳大明黜陟注云觐四方诸侯各于其方岳之下大明考绩汉书曰汉王已并天下诸侯共尊为皇帝于是叔孙通就其仪汉七年长乐宫成诸侯羣臣朝十月皇帝辇出房百官执㦸传警引诸侯王以次奉贺觞九行谒者言罢酒御史举不如仪者引去竟朝置酒无敢諠譁失礼上曰吾乃今日知为皇帝之贵也拜通为太常汉官仪曰正月旦天子幸德阳殿临轩公卿大夫百官各陪位朝贺蛮貊胡羗朝贡毕见属郡计吏皆陪觐宗室诸刘杂㑹皆冠两梁冠皂单衣既定上寿计吏中庭北向坐大官上食赐羣臣酒食作九賔撤乐又曰大将军三公朝㑹天子为起住入太常住车曰皇帝为羣公起天子坐方前进又曰尚书令御史中丞司𨽻朝㑹各独席故京师曰三独坐魏志曰黄初元年郭淮奉使贺文帝践祚而道路疾故计远近为稽留及羣臣懽㑹帝责之曰昔禹㑹诸侯于涂山防风后至便行大戮今溥天同庆而最留迟何也对曰臣闻五帝先教导民以德夏后氏衰始用刑辟今臣遭虞舜之世是以自知免于防风之戮也帝悦晋起居注曰武帝太康元年诏曰江表初平天下同其欢豫王公卿士各奉礼穪庆其于东堂小㑹设乐使加于常五月庚寅御临轩大㑹于太极殿前四方贺使国子太学生司徒吏副将以上及呉降将吏皆与㑹诏引归命侯孙皓上殿稽颡陈恩谢罪称万嵗又曰太常张华止按旧事拜公建始殿因以小㑹今拜公于太极殿亦宜因以小㑹盖所以崇宰辅也又曰穆帝升平二年正月朔朝㑹是日赐衆客醁醽酒东宫旧事曰正㑹仪太子着远游冠绛纱襮登舆至承华门设位拜二傅二傅交礼毕不复登车太傅训道在前少傅训从在后太子入崇贤门乐作太子登殿西向坐诗魏陈王曹植应诏诗曰命彼掌徒肃我征旅朝发鸾台夕宿兰渚经彼公田乐我稷黍西济闗谷或降或升騑骖倦路载寝载兴将朝圣皇匪敢燕宁前驱举燧后乘抗旌长怀永慕忧心如酲梁简文帝守东平中华门开诗曰脂车向驰道揔辔息中华落关犹待漏文㦸未通车薄云初启雨曙色始成霞壍流铺紫若城风泛橘花絃诵终无取顾已自怀嗟梁何逊早朝诗曰诘旦钟声罢隠隠禁门通蘧车响北阙郑履入南宫宿雾开驰道初日照相通风胥徒纷绎驺御或西东周王褒入朝守门开诗曰鳯池通复道严驾早凌晨铁符行警曙银棨未开闉壍暗城无影晴新路不尘屯兵引畵劔骑吹动班轮徒知御睿藻抽辞殊未申陈江揔荅王均早朝守建阳门开诗曰金兎犹悬魄铜龙欲启扉三条息行火百雉照初晖御沟槐影出仙掌露光晞表陈王曹植请赴元正表曰欣豫百官之美想见朝觐之礼耳存九成目想率舞又谢得入表曰不世之命非所致思有若披浮云而晒白日出幽谷而登乔木目希庭燎心存泰极燕㑹周官曰以飨燕之礼亲四方之賔客言四方之賔客来聘王为设飨燕之礼诗序曰鹿鸣燕羣臣嘉賔也棠棣燕兄弟湛露天子燕诸侯也又曰伐木燕朋友故旧也自天子至于庻人未有不须友以成也亲亲以睦友贤不弃故旧不遗则民德归厚矣左传曰鲁文公即位卫侯使大夫寗武子聘于鲁鲁文公与武子燕为赋湛露及彤弓之诗又曰卫侯燕苦成叔寗惠子相苦成叔傲寗子曰苦成叔家其亡乎古之为飨食也以观威仪省祸福今夫子傲取祸之道也韩诗曰不脱屦而即席谓之礼跣而上坐谓之燕能饮者饮不能饮者已谓之醧闭门不出谓之湎礼记曰奠酬而升歌发德也注云以诗之义明賔主之礼又曰诸侯宴礼俎豆牲醴荐皆有等差所以明贵贱也汉书曰高祖十二年击黥布还过沛留置酒悉召故父老诸母乐饮道旧故为笑乐上留帐饮三日召沛中儿百二十人上击筑歌大风东观汉记曰建武三年幸舂陵祠园庙大置酒与父老故人相乐十九年幸汝南顿正令舍大置酒赐吏民复南顿田租一年魏书曰文帝为魏王南征次谯大飨六军及父老设乐技百戏世説曰过江诸人每至暇日辄相要出新亭借卉饮宴周侯中坐而叹曰风景不殊举目有山河之异皆相视流泪唯丞相愀然作色曰当共戮力王室克复神州何至作楚囚对泣耶沈约宋书曰郑鲜之为人通率在高祖坐言无所隠时人甚惮焉尤为高祖所狎上尝于内殿宴饮朝贵毕集唯不召鲜之坐定谓羣臣曰郑鲜之必当自来俄而外云尚书郎郑鲜之诣门求启事高祖大笑引入诗古诗曰今日良宴㑹欢乐难具陈弹筝奋逸响新诗妙入神齐心同所愿含意俱未申人生寄一世奄忽如颷尘何不䇿高足先据要路津无为守穷贱轗轲长苦辛魏陈王曹植公宴诗曰公子敬爱客终宴不知疲清夜游西园飞盖相追随明月澄清景列宿正参差秋兰被长坂朱华冒绿池潜鱼跃清波好鸟鸣高枝神颷按丹毂轻辇随风移又侍太子坐诗曰白日曜青春时雨静飞尘寒氷辟炎景凉风飘我身清醴盈金觞肴馔纵横陈齐人进竒乐歌者出西秦翩翩我公子机巧忽若神又与丁廙诗曰嘉賔塡城阙丰膳出中厨吾与二三子曲宴此城隅秦筝发西气赵瑟扬东呕肴来不虚归觞至反无余魏应玚公宴诗曰开馆延羣士置酒于斯堂辩论释常结援笔兴文章穆穆衆君子好合同欢康促坐褰重帷传满腾羽觞魏刘桢公宴诗曰永日行游戯欢乐犹未央遗思在𤣥夜相与复翺翔辇车飞素盖从者盈路傍月出照园中珍树郁苍苍清川过石渠流波为鱼防芙蓉散其花菡萏溢金塘珍鸟宿水裔仁兽游飞梁投翰长叹息绮丽不可忘魏王粲公宴㑹诗曰昊天降丰泽百卉挺葳蕤凉风彻烝暑清云却炎晖高㑹君子堂并坐䕃华榱嘉肴充圆方㫖酒盈金罍常闻诗人语不醉且无归愿我贤主人与天享巍巍克符周公业奕世不可追魏陈琳宴㑹诗曰凯风飘隂云白日扬素晖良友招我游高㑹宴中闱𤣥鹤浮清泉绮树焕青蕤晋武帝华林园诗曰习习春阳帝出乎震天施地生以应仲春思文圣皇顺时秉仁钦若灵则敬御嘉賔洪恩普畅庆及衆臣其庆惟何钖以帝祉肆觐羣后有客戾止外纳要荒内延卿士箫管咏德八音咸理凯乐饮酒莫不宴喜晋陆机拟今日良宴㑹诗曰闲夜命欢友置酒迎风馆齐童梁甫吟秦娥张女弹哀音绕栋宇遗响入云汉人生能几何为乐常苦晏譬彼司晨鸟扬声当及旦又皇太子赐宴诗曰明明隆晋茂德有赫思媚上帝配天光宅诞育皇储仪刑在昔徽言时宣福禄来格劳谦降贵肆敬下臣肇彼先驱翻成嘉賔又侍皇太子宣猷堂诗曰笃生我后克明克秀体晖重元承规景数茂德沖深天姿玉裕三正迭绍洪圣启运自昔哲王先天而顺羣辟崇替降及近古黄晖既渝素灵承祜三后始基世武丕承协风傍骇天晷仰澄自彼河汾奄齐七政时文惟晋世笃其圣明明隆晋茂德有赫晋王讃侍皇太子宴始平王诗曰亹亹圣𦙍继明重体乐此棠棣其甘如荠我有嘉賔以洽百礼煌煌同族蔼蔼王僚惟中惟外如琼如瑶湛湛朝云德靡不覆𤣥黄所缀文成綵绣政以神和乐以安奏一人有庆万邦是祐又侍皇太子祖道楚淮南二王诗曰于明圣晋仰统天绪易以明险简以知阻研彼羣虑俾侯授土郁郁二王祗承皇命睹离鉴亲观礼知盛皇储降㑹延于公姓瞻彼行役并憇同林分涂殊轨靡不廻心晋陆云侍大将军宴诗曰茫茫宇宙天地交泰王在华堂式宴嘉㑹𤣥晖峻朗翠云崇霭冕弁振缨藻服垂带祁祁臣僚有来雍雍薄言载考承颜下风俯觌前客仰瞻玉容天钖难老如岳之崇宋鲍昭侍宴覆舟山应诏诗曰繁霜飞玉闼爱景丽皇州清跸式驰路羽盖竚宣游神居既崇盛巖险信周流礼俗陶德声昌㑹溢民讴梁王僧孺侍宴景阳楼诗曰金铺铄可镜桂栋俨临云霑觞均饮德服道验朝闻讵论禹无间非耻尧为君小臣亦何者短翮屡追羣又侍宴诗曰丽景属春余清隂澄夏首交枝隠脩径廻流影遥阜徒为轹轻筠移銮拂高柳去矣劳茂绩勉哉报嘉诱小臣良不才涓尘愧所守何用胜彫斵譬木良如朽又侍宴诗曰廻舆避暑宫下辇迎风馆散漫轻烟转霏微商云散蔓草亘巖垂高枝起天半廻风稍惊水落光渐斜岸妙儛驻行云清歌入曽汉晬颜畅有怿德音良已粲梁庾肩吾侍宴诗曰沐道逢将圣飞觞属上贤仁风开美景瑞气动非烟秋树翻黄叶寒池堕黒莲承恩谢命浅念报在身前又侍宴诗曰副君时暇豫曽城聊近游清池写飞阁疎树出龙楼北陆氷方壮西园春欲周梅心芳屡动蒲节促难抽徒然颁并命无以厠应刘又侍宣猷堂宴湘东王诗曰陈王骖驾反副后西园游并命登飞阁列坐对芳洲桂巖逢暮序菊水値穷秋竹径箫声发相门琴曲愁徒奉文成诵空知思若抽梁刘孝绰侍宴诗曰清宴延多士鸿渐滥微薄临焱出蕙楼望辰跻菌阁上征切云汉晚眺周京洛城寺郁参差街衢纷漠漠禁林寒气晚方秋未揺落皇心重发志赋诗追并作自昔承夭宠于兹被人爵选言非绮绡何以俨金雘又侍宴诗曰兹堂乃峭峤伏槛临曲池树中望流水竹里见攅枝栏高景难蔽岫隠云易垂邂逅逢休幸朱跸曵青规邱山不可荅葵藿空自知又侍宴集贤堂应令诗曰北阁时见启西园又已辟宫属引鸿鹭朝行命金碧伊臣独何取隆恩徒自昔布武登玉墀委坐陪瑶席绸缪参宴笑淹留奉觞醳壶人告漏晚烟霞起将夕反景入池林余光映泉石又陪徐仆射晚宴于儿宅诗曰夫君追宴憙十日递来过筑室华池上开轩临芰荷方塘交宻篠对霤接繁柯景移林改色风去水余波洛城虽半日爱客待骊歌梁江淹拟魏帝游宴诗曰置酒坐飞阁逍遥临华池神飘自远至左右芙蓉披绿竹夹清水秋兰被幽崖月出照园中冠佩相追随肃肃广殿隂雀声愁北林衆賔还城邑何用慰我心陈徐陵侍宴诗曰园林才有热夏浅更胜春嫰竹犹含粉初荷未聚尘承恩豫下席应阮独何人陈江揔赋得置酒殿上诗曰三清传㫖酒柏梁奉欢宴霜云动玉叶冻水疎金箭羽籥响钟石流泉灌金殿盛时不再得光景驰如电封禅礼记曰昔先王因天事天因地事地因名山升中于天河图真纪曰王者封太山禅梁父易姓奉度继崇功河图㑹昌符曰汉太兴之道在九伐之王封于太山刻石着纪禅于梁甫退省考功春秋含兹子曰天子所以昭察以从斗枢禁令天下系体守文宿思以合神保长久天子受符以辛日立号史记曰齐桓公欲封禅管仲曰古封太山禅梁父七十二家夷吾所记十有二焉无懐氏封泰山禅云云颛顼封泰山禅云云神农封泰山禅云云炎帝封泰山禅云云黄帝封泰山禅亭亭帝喾封泰山禅云云尧封泰山禅云云舜封泰山禅云云禹封泰山禅㑹稽汤封泰山禅云云周成王封泰山禅社首皆受命然后得封禅古之封禅鄗上之黍北里之禾所以为盛江淮之间一茅三嵴所以为籍东海致比目之鱼西海致比翼之鸟然后有不召而自至者十有五焉又曰秦始皇既并天下即帝位徴齐鲁儒士博士七十人至泰山下议曰古者封禅为蒲车恶伤山之土石草木始皇上泰山立石颂始皇德明其得封也封藏皆秘代不得而记也始皇上泰山中坂遇风雨休于树下因封其树为五大夫又曰封禅则不死黄帝是也儒者皮弁荐绅射牛封太山如郊太一之礼又曰李少君上言云纵远方竒兽飞禽及白雉以加祀皆至太山其夜若有光昼有白云起封中白虎通曰天以髙为尊地以厚为德故増太山之高以报天附梁父之厚以报地也又曰易姓而王必升封太山何报告之义也又曰或曰封者金泥银䋲或曰石泥金䋲封之以印玺孝经序金决曰封乎太山考绩燔燎禅乎梁父刻石纪功尚书中候曰昔古圣王功成道洽符瑞出乃封太山今比目之鱼不至鳯皇不臻未可以封郑𤣥注云比目东方异气所生名鲽司马相如封禅书曰然犹蹑梁父登太山建昭号施尊名俾万代得激清流扬微波飞英声腾茂实封禅仪注曰持礼三十人上发坛上十石函葢尚书令北向跪藏玉牒毕持礼覆石函尚书令封上石检亦洽以金䋲泥杂用四方土各依其色张华议曰海内符瑞之应备物之盛未有若今之盛宜礼中岳封泰山发德号汉官仪曰封禅太山既武帝封处累其石登坛置玉牒书封石此中复封石检又曰元封封禅书有白气夜有光下天阙石门又曰有玉龟又曰建武二十二年东廵狩二月九日到鲁十九日国家居亭百官布野此日上山云气成宫阙百姓皆见汉书曰元封元年四月癸卯上还登封太山应劭云成功治定告成于天有金䇿石函金泥玉检之封又曰倪寛对䇿云其封太山禅梁父昭姓考功此帝王之盛节续汉书曰上以用石功难又欲及二月封故诏梁松因故封石空检更加封而已松上疏争之以为承天之敬尤宜章明今因旧封窜寄玉牒故石下恐非重命之义又曰建武三十二年上许梁松等奏乃求元封时故事议封禅所施用有司奏当刻玉玺一枚方寸三分玉版方五寸又曰上御辇升山日中后到山上即位于坛南北面帝升坛尚书令奉玉牒检皇帝以寸三分玺亲封之呉志曰孙皓天玺元年阳羡山有石室所在表为天瑞乃遣司空董朝周处等封禅国山宋书曰江夏王义恭表云佳气降雰于宫榭珍露呈味于禁林宜修封太山瘗玉岱趾太康地记曰奉高者以事东岳帝王禅代之处也故明堂在县南四里汉武立太坛于东山以登天下示増高亲蚕礼记祭义曰古者天子诸侯必有公桑蚕室近川而为之筑宫仞有三尺棘墙而外闭之祭统曰王后蚕于北郊以供纯服夫人蚕于北郊以供冕服五礼先蚕仪注曰亲蚕前二日太祝令质明以太牢祀先蚕皇皇后亲蚕仪注曰皇后躬桑始将一条执筐受桑周迁古今舆服杂事曰蚕始生后食之三洒而止晋元康义曰皇后採桑坛蚕宫西南董巴舆服志曰汉皇后桑于东郊苑中者又曰太皇太后入庙服绀上皁下蚕青上缥下簮以玳瑁长一尺端为华胜上为鳯皇礼记曰季春之月后妃斋戒躬桑以劝蚕事孟夏之月蚕事既毕后妃献茧又曰蚕事既登分茧称丝以供郊庙之服又曰后妃献茧乃收茧税以桑为均贵贱长㓜如一东观汉记曰明德马皇后置织室蚕于濯龙中数往来观视汉书曰孝元王皇后为太后幸蚕馆率皇后及列侯夫人桑于北郊艺文类聚卷三十九艺文类聚卷四十钦定四库全书艺文类聚卷四十唐欧阳询撰礼部下冠仪礼曰士冠礼筮于庙门主人𤣥冠朝服缁带素韠即位于门东门有司如主人即位于西方筮賔如求日之仪祝曰令月吉日始加元服弃尔幼志从尔成徳夀考唯祺介尔景福又再加曰吉月令辰乃申尔服敬尔威仪淑慎有徳眉夀万年永受厥福又三加曰以嵗之正以月之令咸加尔服兄弟具在以成厥徳黄耉无疆受天之庆又醴辞曰甘醴惟享嘉荐令芳拜受祭之以定尔祥承天之休夀考不忘又醮辞曰㫖酒既清嘉荐以时乃加元服兄弟具来孝友时格永乃保之又再醮曰㫖酒既清嘉荐伊脯乃申尔服礼仪有序祭此嘉爵承天之祜又三醮曰㫖酒令芳笾豆有楚咸加尔服肴升嘉爼承天之庆受福无疆又字辞曰礼仪既备令月吉日昭告尔字爰字孔嘉髦士攸宜宜之于嘏永受保之礼记曰始冠缁布之冠也太古冠布齐则缁之适子冠于阼以着代也醮于客位加有成也三加弥尊俞其志也冠而字之敬其名也又曰成王冠祝雍曰使王近于民逺于年啬于时惠于财任贤使能大戴礼曰太子既冠成人免于傅保则有司过之史有亏膳之宰太子有过史必书之汉记曰马防子鉅为常从小侯上欲冠鉅夜拜为黄门郎御章䑓下殿陈鼎爼自临冠之礼汉书曰安帝桓帝献帝加元服并大赦赐公卿金帛箴萧子范冠子箴曰是月惟令敬择良辰式遵士典诰筮于賔嘉字爰钖醮酒方陈礼庄尔质徳成尔身永变童心长移悼齿朱锦辞髪青絇在履丹石为操氷泉厉已务简朋匹由苏游止在我尚谦推物尽美面謟退言弗纳于耳直弦矢辞斯为良士婚释名曰婚昬时成礼也姻女因媒也尔雅曰女之夫曰壻壻父母为姻妇父母为婚礼记曰仲春之月𤣥鸟至至之日以太牢祀髙禖又曰婚礼者将合二姓之好上以事宗庙而下以继后世也故君子重之又曰嫁女之家三夜不息烛思相离也娶妇之家三日不举乐思嗣亲也三日而庙见称来妇也择日而祭于祢成妇之义也又曰夫婚礼万世之始也一与之齐终身不改故夫死不嫁男女别然后父子亲父子亲然后义生义生然后礼作礼作然后万物安壻亲御授绥亲之也出乎大门男帅女女从男夫妇之义由此始妇人从人者也幼从父兄嫁从夫夫死从子又曰纳女于天子曰备百姓于国君曰备酒浆于大夫曰备扫洒又曰哀公问孔子曰冕而亲迎不已重乎孔子对曰合二姓之好以继先圣之后以为天地宗庙社稷之主君何谓已重乎崔骃婚礼结言曰干坤其德恒久不已爰定天纲夫妇作始乃降英媛有淑其仪姬姜是侔比则姚妫载纳嘉䞇申结鞶褵毛诗曰何彼秾矣美王姬也虽则王姬亦下嫁于诸侯车服不系其夫下王后一等犹执妇道以成肃雝之德也曰岂其食鱼必河之鲂岂其娶妻必齐之姜岂其食鱼必河之鲤岂其娶妻必宋之子又曰伐柯如之何匪斧不克娶妻如之何匪媒不得左传曰齐侯与蔡姬乘舟于囿荡公公变色禁之不可公怒归之未之絶也蔡人嫁之齐侯以诸侯之师侵蔡蔡溃伐楚又曰楚昭王败钟建负季芊以从将嫁季芊芊辞曰所以为女子远丈夫也昔者钟建负我矣以妻钟建白虎通曰天子诸侯一娶九女者何重国广继嗣也法地有九州承天之施无所不生一娶九女亦足承君之施九而无子百无益也郑氏婚礼谒文曰纳采始相与言语采择可否之时问名谓问女名将归上之也纳吉谓归卜吉往告之也纳徴用束帛徴成也请期谓吉日将亲迎谓成礼也刘恢与范注论婚事曰礼非拜时拜时出于末世耳将以世族多虚吉事宜速故以好嵗拜时新年便可婚也列女传曰邵南申女者申人之女也既许嫁于丰夫家礼不备而欲迎之女遂不肯往夫家讼之于理致之于狱女终以一物不具一礼不备守节持义必死不往汉书曰陈平邑富人张负有女孙五嫁夫輙死平欲得之邑中有大䘮平家贫侍䘮以先往后罢为助既见之䘮所随平至其家家乃负郭穷巷然门外多长者车辙负以女孙妻平曰固有美如陈平而长贫贱者乎又曰张耳大梁人也常亡命游外黄外黄富人女甚美庸奴其夫亡抵父客父客谓曰必欲求贤夫从耳女听为请决嫁之女家厚奉给耳耳以故致千里客又曰张放取皇后弟平恩侯许嘉女上为放供帐赐甲第充乘舆服饰时号为天子取妇皇后嫁女风俗通曰两袒俗説齐人有女二人求之东家子丑而富西家子好而贫父母疑不能决问其女定所欲适难指斥言者偏袒令我知之女便两袒怪问其故云欲东家食西家宿此为两袒者也楚国先贤传曰孙㒞字文英与李元礼俱娶太尉桓焉女时人谓桓叔元两女俱乘龙言得壻如龙也世説曰王戎俭吝其从子婿与一单衣裁后更责之戎女适裴氏贷钱数万女归戎色不説女还钱乃怿又曰温峤从姑刘氏家值乱离唯有一女甚慧姑以属峤索婿峤宻自有婚意答云佳壻难得但如峤比云何姑答云䘮破之余乞得粗相存活便足慰吾余年敢希汝比却数日峤报姑云已得婚处门地粗可壻身不减峤因下玉镜䑓一枚姑大喜既婚交礼女以手披纱扇笑曰固疑是此老奴果如所疑玉镜䑓是峤为刘越石长史北征刘聪所得也诗晋嵇含伉俪诗曰余执百两辔之子咏採蘩裁彼䨇丝绢着以同功緜夏揺比翼扇冬卧蛩蛩毡饥飡并粮粒渴饮一流泉临轩树萱草中庭値合欢梁何逊看新婚诗曰雾夕莲出水霞朝日照梁何如花烛夜轻扇掩红粧良人已灼灼席上自生光所悲髙驾动环珮出长廊梁刘瑗咏左右新婚诗曰小使如初日得妇类行云琴声妾曽听桃子壻经分娥眉叅意畵绣被共笼薫偏増使君度无趣遣相闻陈周𢎞正看新婚诗曰莫愁年十五来聘子都家壻颜如美玉妇色胜桃花带啼疑暮雨含笑似朝霞暂却轻纨扇倾城判不赊赋魏陈王曹植感婚赋曰阳气动兮淑清百卉鬰兮含英春风起兮萧条蛰虫出兮悲鸣顾有怀兮妖人用搔首兮屏营澄清䑓以荡志状高轩而游情悲良媒之不顾惧欢媾之不成慨仰首而叹息风飘飖以动缨晋张华感婚赋曰婚姻者竞赴良时粲丽之观相继扵路感而赋曰窈窕初茂玉质始盛容华外丰心神内正接轸连骑隠隠习习充街塞里晖曜城邑相丽姿之绰约兮遥髣髴以感心怨佳人之幽翳兮恨检防之高深箴晋摰虞新婚箴曰今在哲文遭家不造结髪之丽不同偕老既纳新配内芬外藻厚味腊毒大命将天色不可躭命不可轻君子是惮敢告后生晋潘岳答新婚箴曰女实存色男实好德德在正色色在不惑故新旧兼𢎞义由理得君子过虑爱已明箴防微测显文丽㫖深敬纳嘉诲敢酬德音晋王廙妇德箴曰团团明月魄满则缺亭亭阳晖曜过则逝天地犹有盈亏况华艶之浮孽是以淑女鉴之战战干干相彼七出顺此话言惧兹屋漏畏斯新垣在昧无愧幽不改䖍启梁刘孝仪为王仪谢国姻启曰即日主书王静民宣敕安告主降嫔臣第三息实臣素里庸族蓬衡贱品事隔伊緍之礼望絶下嫁之姬而圣慈猥洽皇姻曲建荆布陋饰已膺凡奖负薪微𦙍复降肃雝频烦叨荷内外荣抃教梁简文帝资遣孔焘二女教曰夫思人生至轻事惟悼往表闾式墓义匪字孤至如游殷之息见抚张既桥𤣥之子受託魏王斯故美在令终受兼身后故无钖令孔焘经术𢎞长志履贞槩游处积年一朝长往闻其在室二女并未有行可广访姻家务求偶对谥説文曰谥者説行之迹也韦昭辩释名曰古者诸侯薨则天子论行以赐谥唯王者无上故于南郊称天以谥之当春秋时周室卑微臣谥其父故诸侯之谥多不以实古史考曰谥礼待葬而谥所以尊名也其行善恶恶为谥所以勉为善也礼记曰已孤暴贵不为父作谥又曰公叔文子卒其子请谥于君曰日月有时将葬矣请所以易其名君曰昔者卫国凶饥夫子为粥与国之饿者是不亦惠乎昔卫国有难夫子以其死卫寡人不亦贞乎夫子听卫国之政修其班制社稷不辱不亦文乎谥夫子贞惠文子大戴礼曰武王践阼曰谥者行之迹也是以大行受大名小行受小名行出乎巳名出乎人左传曰无骇卒羽父请谥与族公问于衆仲衆仲对曰天子建德因生以赐姓胙之土而命之氏诸侯以字官有世功则有官族邑亦如之公命以字为展氏论语曰子贡问曰孔文子何以谓之文也子曰敏而好学不耻下问是以谓之文也春秋説题辞曰号者功之表谥者行之迹所以追劝成德使尚务节穆天子传曰为盛姬谥曰哀淑人列女传曰鲁黔娄先生死曽子与门人往弔焉曰何以为谥其妻曰以康为谥昔者先生君尝赐之粟二十钟先生辞而不受是其有余富也君尝欲授之国相先生辞而弗为是有余贵也求仁而得仁求义而得义其谥为康不亦宜乎汉书曰霍去病元狩六年薨上悼之发属国𤣥甲军陈自长安至茂陵为冡象祁连山谥之景桓侯又曰贾山奏事曰古者圣王作谥三四十世尔虽尧舜禹汤文武累世广德以为子孙基业无过二三十世也秦始皇帝曰死而以谥法是父子名号有时相袭也以一至万则世世不相复也故死而号曰始皇帝五经通义曰谥者死后之称累生时之行而谥之生有善行死有善谥所以劝善戒恶也谥之言列其所行身虽死名常存故谓谥也东观汉记曰呉汉爵位奉赐最尊重然但治宅不起巷第恭俭如此病薨奏谥日有司议以为武昭特赐谥曰忠侯张璠汉记曰范丹中平二年卒三府各遣令史奔弔累行论谥佥曰宜为贞节先生㑹葬二千余人荀氏家传曰荀爽对䇿曰臣闻火生于木故其德孝汉之谥帝称孝者其义取此也故汉制使天下皆诵孝经选吏则举孝亷以孝为务也中兴书曰中宗即尊号也时赐谥多由封爵不考德行王导曰近代以来唯爵得谥武官牙门有爵必谥卿校常伯无爵悉不赐谥甚失制谥之本今中兴肇建勲德兼备宜深体前训使行以谥彰中宗纳焉自后公卿无爵而谥自导始也表梁陆倕为张纉谢兄尚书谥靖子表曰亡兄夙搆皇慈早邀灵庆立言着绩未酬天宠门衰祚寡遽辞昌运拊心摧恨私怀㒺极日月告时幽埏浸远王人猥集佳册光临荣溢里庭恩沉松槚议晋张华晋文王谥议曰殊位盛礼实隆明德班爵崇宠亦光茂勲至于表名赠号世考洪烈冠声无穷者莫尚于号谥也论功高于禹稷比德迈于伊周书齐虞羲与萧令王仆射书为袁彖求谥曰袁侍中体髙亮之宏姿挺孤竒之逸操孝友结于衡闾忠正表于邦域怀抱七经该综百氏清文丽目几义穷神言非义而不发容导礼而后动居贫无闷事等安期处显不惊道均无叹兄弟亲从同居共财怡怡雍穆人所不闻顾与善无徴报施徒语岱山委岫崑岳摧峯四海搢绅谁不掩泣明公德冠时宗道高物表若得横议圣时斟酌今古採茂实于当年标芳流于千载驰徽谥于山道润贞气于泉门岂非体国之至公典谟之盛轨者哉弔左传曰齐侯遇杞梁之妻于郊使弔之辞曰殖之有罪何辱命焉若免于罪犹有先人之弊庐在下妾不得与于郊弔齐侯弔诸其室又曰庄公十一年宋大水公使弔焉曰天作淫雨害于粢盛若之何不弔对曰孤实不敬天降之灾以为君忧拜命之辱礼记曰知生者弔知死者伤知生而不知死弔而不伤知死而不知生伤而不弔弔䘮弗能赙弗问其所费又曰五十无车者不越疆而弔人弔于人是日不乐妇人不越疆而弔人行弔之日不饮酒食肉焉弔于葬者必执引若从反圹皆执绋又曰子夏䘮其子而䘮其明曽子弔之曰吾闻之曰朋友䘮明则哭之家语曰史鱼将卒命其子曰吾在朝不能进蘧伯玉退弥子瑕是不能正君不可以成礼我死汝其置尸牖下灵公弔焉怪而问之其子以父言告公曰寡人过也令殡于客位进蘧伯玉退弥子瑕孔子曰史鱼死而尸諌可谓直乎庄子曰孔子围于陈蔡之间七日不火食太公任弔之曰㡬死乎曰然子恶死乎曰然任曰直木先伐甘井先竭子其意者饰智以惊愚脩身以明行昭昭乎如揭日月而行故不免又曰庄子妻死惠子弔之则方箕踞鼓盆而歌淮南子曰北塞之上有憙道者其马无故亡入胡中人皆弔之其父曰此何讵不乃为福居数月其马将胡骏马而归人皆贺之其父曰此何讵不乃为祸家富马良其子骑马堕而折髀人皆弔之其父曰此何讵不乃为福居一年胡夷大出丁壮者皆控弦而战塞上之人死者十九此独跛足故父子相保説苑曰孙叔敖为楚令尹吏民皆贺有一老父衣麄衣冠后弔曰身贵而骄人者民去之位高擅权者民恶之禄厚而不知止者患处之孙叔敖再拜曰敬受命愿闻余教父曰位已髙而身益卑意益大而心益小禄已厚而愼不敢取若君谨守此三者足以治楚汉书曰龚胜死有老父来弔其哭甚哀既而曰嗟乎薫以香自烧膏以明自销龚生竟夭天年非吾徒也遂趋而出莫知其谁虞翻别传曰翻放弃南方自恨疏斥当长没海隅生无可与语死以青蝇为弔客天下一人知己者足以不恨以典籍自慰挚虞决疑要注曰礼臣䘮其父母则赴于君君弔之汉太傅胡广䘮母天子使谒者以中牢弔祭具送葬魏司空陈羣䘮母使者弔祭如故事又使黄门侍郎杜恕奉诏慰问又曰国家同姓王公妃主发哀于东堂凡使者监哀弔祭同姓者素冠帻白练深衣器用皆素弔祭异姓者服色器用不变也又曰古素冠钖衰为弔服今以白袷深衣为服深衣即单衣也钖细麻疏也赋汉司马相如弔秦二世赋曰登陂陁之长坂入曽宫之嵯峨临曲江之隑州望南山之参差巖巖深山涳涳通谷豁乎泊乎沟渠以永逝注平臯之广衍观衆树之蓊薆览竹林之榛榛东驰土山北偈石濑弭节容与歴弔二世持身不谨亡国失势信䜛不寤宗庙灭絶呜唿操行之不得坟墓芜秽而不脩魂魄亡归而不食晋傅咸弔秦始皇赋曰余治狱至长安观乎阿房而弔始皇曰伤秦政之为暴弃仁义以自亡搦纸申辞以弔始皇有姬失统命不于常六国既平奄有万方政虐刑酷如火之扬致周章之百万取发掘于项王疲斯民乎宫墓甚癸辛于夏商未旋踵而为墟屯麞麋乎庙堂国既颠而莫扶孰阻兵之为强文汉贾谊弔屈原文曰鸾鳯伏窜鸱枭翺翔谓随夷溷兮跖硚为亷莫邪为钝兮铅刀为铦腾驾罢牛骖蹇驴骥垂两耳服盐车所贵圣人之神德远浊世而自藏使麒麟可系而覊岂云异夫犬羊后汉蔡邕弔屈原文曰鸋鴂轩翥鸾鳯挫翮啄碎琬琰宝其瓴甋皇车奔而失辖执辔忽而不顾卒坏覆而不振顾抱石其何补晋潘安仁弔孟尝君文曰人罔贵贱士无眞伪延入如归望賔若企出握秦机入专齐政右眄而嬴强左顾而田竞且以造化为水天地为舟乐则齐喜哀则同忧岂区区之国而大邦是谋𤨏𤨏之身而名利是求畏首畏尾东奔西囚志挠于木偶命悬于狐裘晋陆机弔魏武帝文曰夫以廻天倒日之力而不能振形骸之内济世夷难之智而受困魏阙之下格乎上下者藏于区区之木光于四表者翳乎蕞尔之土雄心摧于弱情壮圗终于衰志长筭屈于短日远迹顿于促路持姬女而指季豹以示四子曰以累汝因泣下伤哉曩以天下自任今以爱子託人又曰吾媫妤伎人皆着铜雀台上施六尺牀下繐帐朝晡设脯糒之属月朝十五日輙向帐作伎汝等时时登铜雀䑓望吾西陵墓田又云余香可与诸夫人诸舍中无为学作履组卖也吾歴官所得绶皆着藏中吾余衣裘可别为一藏不能者兄弟可共分之威先天而盖世力盪海而㧞山厄何险而弗济敌何强而不残违率土以靖寐戢弥天乎一棺惜内顾之缠绵恨末命之微详纡家人于履组尘清虑于余香结遗情之婉娈何命促而意长宣备物于虚器发哀音于旧倡矫戚容以赴节掩零泪而荐觞徽清絃而独奏进脯糒而谁尝悼繐帐之冥漠怨西陵之茫茫登雀䑓而羣悲贮美目其何望览遗籍以慷慨献兹文而悽伤又弔蔡邕文曰彼洪川之方割岂一篑之所堙故尼父之惠训智必愚而后贤谅知道之已妙曷信道之未坚忽寗子之保已效苌叔之违天兾澄河之远日忘朝露之短年晋庾阐弔贾生文曰飞荣洛汭濯颕山东质清浮馨声若孤桐琅琅其璞巖巖其峯信道居正天下为公方驾逸歩不以曲路期通是以张高弦悲声激柱落清唱未和而桑濮代作昔臯陶謩虞吕尚归昌德协允符乃应帝王夷吾相桓汉登萧张草庐三顾臭若兰芳奈何摧景颷风独䘮厥明悠悠大素存亡一指道来斯通世往斯否吾哀其生未见其死敢不敬弔寄之渌水宋袁淑弔古文曰贾谊发愤于湘江长卿愁悉于园邑彦眞因文以悲出伯喈衒史而求入文举疏诞以殃速德祖精密而祸及夫然不患思之贫无若识之浅士以伐能见斥女以骄色贻遣以往古为镜鉴以未来为鍼艾书余言于子绅亦何劳乎蓍蔡冡墓礼记曰曽子曰朋友之墓有宿草而不哭焉又曰赵文子与叔誉观九原文子曰死如可作也吾谁与归叔誉曰其阳处父乎文子曰其智不足称也其舅犯乎文子曰其仁不足称也我则随武子乎利君不忘其身谋身不遗其友越絶书曰阖闾冡在阊门外铜棺三重洪池六尺玉凫之流扁诸之劔三千干将鱼肠之劔在焉十万人筑治之史记曰樗里子卒葬渭南章䑓之东曰后一百嵗当有天子之宫夹我墓至汉兴长乐宫在其东未央在其西武库正当其墓汉书曰原陟自以先人坟墓俭约非孝也乃大治冡舍周阁重门初武帝时京兆曹氏葬茂陵民谓其道为京兆阡陟慕之乃买地开道立署曰南阳阡人不肯从谓之原氏阡扬雄家牒曰子云以天鳯五年卒葬安陵坂上所厚沛郡桓君山平陵如子礼弟子鉅鹿侯芭共为治䘮诸公遣世子朝臣郎吏行事者㑹送桓君山为敛赙起祠堂侯芭负土作坟号曰𤣥冡博物志曰汉滕公夏侯婴死公卿送葬至东都门外马不行踣地悲鸣得石椁有铭曰佳城郁郁三千年见白日吁嗟滕公居此室乃葬之范晔后汉书曰杨震为樊丰等所譛饮鸩卒先葬十余日有大鸟髙丈余集震䘮前俯仰悲鸣泪下霑地葬毕乃飞去于是立石鸟象于墓所梁州记曰武侯垒东南有定军山入山十余里有诸葛武侯墓钟㑹征蜀至汉川祭亮之庙令军士不得于墓蒭牧樵採今松柏碑铭俨然盛𢎞之荆州记曰冠军县东有魏征南军司张詹刻其碑背曰白楸之棺易朽之裳铜铁不入凡器不藏嗟矣后人幸勿我伤至元嘉六年民饥始被发金银朱漆之器雕刻烂然荆州记曰郦县北三十里有一墓甚崇伟前有石楼高一丈五尺上作石鳯将九子相传云是姚家墓不详其人异苑曰魏武北征冒顿升岭眺望见一冈不生百草王粲曰必是古冡此人在世服生矾石死而石生势蒸出外致卉草燋灭即令凿看果得墓有矾石满茔皇览曰苍颉冡在冯翊县衙利阳亭南道旁坟高六尺学书者皆祭之不絶蚩尤冡在东郡寿张县阚乡城中高七丈民常十月祀之有赤气出如一匹绛名为蚩尤旗伍辑之从征记曰孔丛云夫子墓方二里诸弟子各以四方木来植之今盘根犹存魏武令曰故北中郎将卢植名着海内学为儒宗士之楷模国之桢干也今亟遣丞相掾除其坟墓存其子孙并致薄醊以彰厥德魏志曰陈思王薨遣葬初植登鱼山临东河喟然有叹焉之心遂营为墓呉志曰顾邵起家为豫章太守下车祀先贤徐孺子墓优待其后又曰汉末关中乱有发前汉时宫人冡者犹活既出复如旧郭后爱念之常置左右问当时宫内事了了有次第王隠晋书曰太康元年汲县民盗发魏安釐王冡得竹书漆字古书有易卦似连山归藏文有春秋似左传搜神记曰宋大夫韩冯取妻而美康王夺之俄而冯自杀妻乃隂腐其衣王与登䑓遂自投䑓下左右揽之衣不中手遗书于带曰王利其生不利其死愿以尸骨赐冯而合葬乎王怒弗听使里人埋之冡相望也宿昔有交梓木生于二冡之端旬日而大合抱屈体相就根交于下又有鸳鸯雌雄各一恒栖树上交颈悲鸣宋人哀之遂号其木曰相思树从征记曰刘表冡在高平郡表之子琮擣四方珍香数十斛着棺中苏合消疾之香莫不毕备永嘉中郡人发其墓表白如生香闻数十里世説曰戴公见林法师墓曰德音未远而拱木已积兾神理绵绵不与气运俱尽耳戴延之西征记曰金乡焦氏北数里有汉司𨽻校尉曽峻冡前有石祠堂中四壁皆青石隠起自书契以来忠臣孝子孔门七十二人形象皆刻石记之诗古墟墓诗曰去者日已疏生者日已亲出郭门直视但见丘与坟古墓犂为田松柏摧为薪白杨多悲风萧萧愁杀人思还故里闾欲归道无因宋孝武拜衡阳文王义季墓诗曰昧旦凭行轼濡露及山庭投歩矜履蹈举目増凄清轺路灭归轸沦闼负重扃深松朝已雾幽燧晏未明长杨敷晚素宿草披初青哀往起沉泉追爱恸中情竹帛凭年远世范随伏倾宋谢灵运经庐陵王墓诗曰晚日发云阳落日次朱方含凄汎广川洒泪眺连冈眷言怀君子沉痛切衷肠道消结愤懑运开申悲凉神期恒若存德音初不忘徂谢易永久松柏森已行一随往化灭安用空名扬举声泣已沥长叹不成章齐随郡王萧子隆经刘瓛墓下诗曰升堂子不谬问道余未穷如何辞白日千载隔音通山门已一絶长夜缅难终初松切暮鸟新杨摧晚风齐竟陵王萧子良同随王经刘先生墓诗曰汉陵掩馆芜晋珍洙风缺五都声论空三阿文义絶兴礼迈前英谈𤣥踰往哲桓井忽以平烟云从容裔尔叹牛山悲我悼惊川逝梁沈约经刘瓛墓诗曰表闾钦逸轨式墓礼贞魂化涂终眇黙神理暧犹存尘经未辍幌高衡已委门华隂无遗布楚席有灵樽梁何逊行经孙氏陵诗曰水龙忽东骛青盖乃西归朅来易永久年代暧湮微苔石疑文字荆坟失是非山鸎空曙响垄月自秋晖银海终无浪金凫㑹不飞閴寂今如此望望霑人衣陈隂铿行经古墓诗曰偃松将古墓年代理当深表柱应堪烛碑书欲有金廻坟由路毁荒隧受田侵霏霏野雾合昏昏垄日沉悬劔今何在风杨空自吟赋后汉张衡冡赋曰系以脩𡑞洽以沟渎曲折相连迤靡相属弈弈将将崇栋广宇在冬不凉在夏不暑祭祝是居神明是处晋陆机感丘赋曰泛轻舟于西川背京室而电飞遵伊洛之坻渚㳂黄河之曲湄覩墟墓于山梁託崇丘以自绥见兆域之蔼蔼罗魁封之垒垒于是徘徊洛涯弭节河干伫眄留心慨尔遗叹仰终古以远念穷万绪乎其端伊人生之寄世犹水草乎山河应甄陶以嵗改顺通川而日过尔乃申舟人以遂往横大川而有悲伤年命之倐忽怨天歩之不㡬虽履信而思顺曽何足以保兹普天壤其弗免寕吾人之所辞愿灵根之晚坠指嵗暮而为期晋传咸登芒赋曰左光禄大夫济北侯荀公前䘮元妃及失令子葬于西芒有以感怀而作斯赋何天道之难忱信厥命之靡常匪彼生之不辰亦夫人之多殃惟济北之初载夙遘旻而逢罹兴𤓰瓞之绵绵飞英声以风驰庻家道之充昌保永祚于螽斯愠旡妄之为灾怨上皇之有违在德门之方隆乃降厉于元妃兰房閴其无主衆孤茕而莫依孔临川以永叹赵有感于九原览登芒之哀赋谅圣贤之同情表晋张士然请汤武诸孙置守冡人表曰成汤革夏而封杞武王入殷而建宋西戎有即叙之民京邑开呉蜀之馆兴灭加乎万国继絶接于百世春雨润木自叶落根鸱鸮恤功爱子及室家有义勇之墓世传扶危之业进为狥汉之臣退为开呉之主而蒸尝絶于三叶园陵残于薪採教宋傅亮修复前汉诸陵教曰夫信陵之坟守卫无旷展季之垄樵採有刑彼匹夫怀道列国陪𨽻犹见礼异世取贵邻邦汉髙拨乱反正大造区宇道拯横流功髙百代盛德之烈义在不泯又修楚元王墓教曰夫褒贤崇德千祀弥光尊本敬始义高自远楚元王积仁基德启蕃斯境本枝𦙍祚隆彼四方遗芳余烈奋乎百世而丘封翳然坟茔莫翦感远在彼慨焉永怀况𤓰瓞攸兴开元有本可为蠲复近墓五家长给洒扫文宋谢惠连祭古冡文曰东府掘壍一丈得古冡上无封域明器之属材瓦铜漆有数十种异形不可尽识刻木为人长三尺许初开见悉为人形以物枨拨之应手灰灭水中有甘蔗节及李核𤓰瓣皆浮出不甚烂坏世代不可知也既不知其名字故假号曰冥漠君云尔蒭灵已毁涂车既摧蔗传余节𤓰表遗犀十仞斯建百堵斯齐墉不可转壍不可廻黄肠既毁便房已頽循题兴念抚榇増哀梁任孝恭祭杂坟文曰惟尔㝠然往代来圆石而无名邈矣遐年讨方塼而不记封树遭殄谁别羽商之家坟垄倾廻终迷庚癸之向近创此伽蓝寔须泥丸命彼硕人置兹屯邑不谓纶绳所用遂毁牛亭之基锹锸所侵爰伤马鬛之势重使翠幕临风佳城见日昔灵沼枯骨周王改以衣冠广武横尸汉主加其轊椟輙勒彼山虞覆頽隍于旧趾命兹匠者修反壤于故林还蚁结之文依似坊之势幸得宜阳大道无变无移京兆长阡勿廻勿徙庻幽魂游止践昔径而不疑涂车往还瞻旧辙而犹在艺文类聚卷四十艺文类聚卷四十一钦定四库全书艺文类聚卷四十一唐欧阳询撰乐部一论乐説文曰乐五声八音总也易曰雷出地奋豫先王以作乐崇徳殷荐上帝礼记曰䕫始作乐以赏诸侯又曰凡音之起由人心生也人心之动物使之然感于物而动故形于声声相应故生变变成方谓之音比音而乐之及干戚羽旄谓之乐又曰审声以知音审音以知乐审乐以知政而治道备矣又曰大乐必易大礼必简钟鼔管磬羽籥干戚乐之器也屈伸俯仰缀兆疾舒乐之文也故知礼乐之情者能作识礼乐之文者能述作者之谓圣述者之谓明明圣者述作之谓也五帝殊时不相㳂乐三王异世不相袭礼孝经曰移风易俗莫善于乐乐纬曰黄帝乐曰咸池帝喾曰六英颛顼曰五茎尧曰大章舜曰箫韶殷曰濩周曰勺是以清和上升天下乐其风俗凤皇来仪百兽率舞神龙升降灵龟晏宁尚书曰帝曰䕫命汝典乐敎胄子诗言志歌永言声依永律和声八音克谐无相夺伦神人以和䕫曰于予击石拊石百兽率舞周官曰凡六乐者一变而致羽物及川泽之祇再变而致臝物及山林之祇三变而致鳞物及丘陵之祇四变而致毛物及坟衍之祇五变而致介物及土示六变而致象物及天神九徳之歌九㲈之舞于宗庙之中奏之若乐九变则人鬼可得而礼矣又曰钟师掌金奏凡乐事以钟鼓奏九夏穆天子传曰天子西征至于𤣥池之上乃奏广乐三日而终是曰乐池论语曰子在齐闻韶三月不知肉味曰不图为乐之至于斯也楚辞曰陈钟案鼓造新歌渉江採菱发阳阿二八齐容起郑舞衽若交竿抚案下竽瑟狂㑹填鸣鼔宫庭震惊发激楚又代秦郑卫鸣竽张伏戏驾辩楚劳商韩子曰昔卫灵公之晋于濮水之上宿夜闻有新声者召师㳙抚瑟写之公遂之晋晋平公觞之灵公乃召师㳙坐师旷之傍援琴鼔之未终师旷曰不如清徴平公曰愿试听之师旷援琴一奏有𤣥鹤二八来集再奏而列三奏而延颈鸣舒翼而舞音中宫商师旷曰不如清角师旷一奏之有云从西北方来再奏之大风至大雨随之裂帷幕破爼豆堕廊瓦史记曰赵简子疾五日不知人居二日半简子寤语大夫曰我之帝所甚乐与百神游于钧天广乐九奏万舞盐铁论曰贵人之家中山索女抚流徴于堂与鸣鼓巴渝交作堂下汉武故事曰未央庭中设角抵戏享外国三百里内观角抵者使角力相触也其云雨雷电无异于真画地为川聚石成山倐忽变化无所不为汉官典职曰正旦天子行阳徳殿作九賔乐舎利从东来戏于庭入殿前激水化成比目鱼跳跃潄水作雾化成黄龙高八十丈出水戏于庭以两大丝缠系两头中间相去数丈两倡女对舞行于䋲上道逢切肩不倾又踏跼屈身藏形于斗中钟磬普唱乐毕作鱼龙曼延黄门吹三匝淮南子曰奏雅乐者始于阳阿採菱五经通义曰舞四夷之乐明徳泽广被四表也东夷之乐曰侏离南夷之乐曰任西夷之乐曰禁北夷之乐曰昩又曰受命而王者六乐焉以太一乐天以咸池乐地以肆夏乐人以大夏乐四时以大濩乐五行神明以大武乐六律各象其性分而为之制以乐其先祖又曰王者之乐有先后者各尚其徳也以文得之先文乐衣绣持羽而舞以武得之先武乐持朱干玉戚而舞五经要义曰周礼钟磬皆编悬之二八十六而在一簴谓之堵磬一堵谓之肆春秋传曰歌钟二肆此之谓也又曰凡乐音有八鼓谓之革钟谓之金磬谓之石琴瑟谓之丝箫管谓之竹埙谓之土柷敔谓之木笙谓之匏是谓八音袁淮招公子曰燕倡赵舞齐商歌五色纷华曵纎罗摰虞决疑曰汉末丧乱絶无金石之乐魏武帝至汉中得杜䕫识旧法始复设轩悬钟磬至于今用之乐府古诗饮马长城窟行曰青青河畔草绵绵思逺道逺道不可思宿昔梦见之梦见在我旁忽觉在他乡他乡各异县展转不相见枯桑知天风海水知天寒入门各自媚谁肯相与言客从逺方来遗我䨇鲤鱼唿儿烹鲤鱼中有尺素书长跪读素书书中竟何如上有加飡饭下有长相思魏文帝饮马长城窟行曰浮舟横大江讨彼犯荆虏武将齐贯甲征人伐金鼓长㦸十万队幽兾百石弩发机若雷电一发连四五晋傅𤣥饮马长城窟行曰青青河邉草悠悠万里道草生在春时逺道还有期春至草不生期尽漠无声感物懐思心梦想发中情梦君如鸳鸯比翼云间翔既觉寂无见旷若参与商晋陆机饮马长城窟行曰驱马陟隂山山髙马不前徃问隂山候劲虏在燕然末徳争先鸣凶徳无两全师克薄赏行军没微躯捐将军甘陈迹收功单于旃梁沈约饮马长城窟行曰介马渡龙堆涂萦马屡廻前访昌海驿杂种冦轮台旌幕倦烟雨徒御犯氷埃晋陆机董逃行六言曰和风习习薄林柔条布繁垂隂鸣鸠拂羽相寻仓庚喈喈弄音感时悼逝伤心又长安有狭斜行曰伊洛有歧路歧路交朱轮轻盖承华景腾歩蹑飞尘鸣玉岂朴儒凭轼皆俊民烈心厉劲秋丽服鲜芳春余本倦逰客豪彦多旧亲倾盖承芳讯欲鸣赏及晨宋谢惠连长安有狭斜行曰纪郢有通逵通逵并轩车弈弈彫轮驰轩轩翠盖舒杖筞之五尹振辔从三闾推劒凭前轼鸣佩专后舆梁沈约长安有狭斜行曰青槐金陵陌丹毂贵逰士方骖万乗臣炫服千金子咸阳不足称临淄孰能拟梁庾肩吾长安有狭斜诗曰长安有曲陌曲陌不容幰路逢䨇绮襦问君居近逺我居临御沟可识不难求长子登麟阁次子侍龙楼少子无髙位聊从严驾逰大妇襞云裘中妇卷罗帱少妇多妖艳当钿椠石榴夫君且安坐欢娱方未周宋鲍照结客少年场行曰騘马金络头锦带佩呉钩失意杯酒间白刃起相雠追兵一旦至负劒逺行逰去乡三十载复得还旧邱升高临四野表里望皇州九衢平若水䨇阙似云浮扶宫罗将相夹道列王矦日中市朝满车马如川流击钟陈鼎食方驾自相求今我独何为塪壈懐百忧梁刘孝威结客少年场行曰少年本六郡遨逰遍五都挿腰铜匕首障日锦涂苏鸷羽装银镝犀胶饰象弧近发连䨇兎髙弯落九乌邉城多警急节使满郊衢居延箭箙尽䟽勒井泉枯千金募恶少一麾擒骨都勇余聊蹴踘战罢戏投壶昔为北邉将今成南面孤邦君行负弩县令且前驱宋鲍照出自蓟北门行曰羽起邉亭烽火入咸阳徴骑屯广武分兵救朔方严秋筋竿劲虏阵精且彊天子案劒怒使者遥相望鴈行縁石径鱼贯度飞梁箫鼓流汉思旌甲被胡霜疾风冲塞起沙砾自飘扬马毛缩如猬角弓不可张时危见臣节世乱识忠良投躯报明主身死为国殇周庾信出自蓟北门行曰蓟门还北望徭役尽伤情笳寒芦叶脆弓冻纻絃鸣梅林能止渴复姓可防兵燕山犹有石须勒几人名陈徐陵出自蓟北门行曰蓟北聊长望黄昏心独愁燕山对古刹代郡倚城楼屡战桥恒断长氷壍不流天云如地阵汉月带胡秋请土泥函谷按䋲缚凉州生平燕颔相㑹自得封侯宋鲍照苦热行曰赤坂横西阻火山赫南威身热头且痛鸟堕魂来归汤泉发云泽焦烟起石圻丹虵踰百尺𤣥蜂盈十围含沙射流影吹蛊病行晖戈船荣既薄伏波赏亦微爵轻君尚惜士重安可希又白头吟曰直如朱丝绳清如玉壶氷何慙宿昔意猜恨坐相仍人情贱恩旧世议逐衰兴毫髪一为瑕丘山不可胜凫鹤逺成美薪刍前见陵申黜襃女进班去赵姬升古来共如此非君独抚膺魏文帝钓竿行曰东越河济水遥望大海涯钓竿何珊珊鱼尾何簁簁行路之好者芳饵欲何为梁沈约钓竿行曰桂舟既容与縁浦复廻纡轻丝动弱芰㣲楫起单凫扣舷忘日暮卒嵗以为娯梁戴暠钓竿篇曰试持𤣥渚钓暂罢池阳猎翠羽饰长纶蕖花装小緤鉅利断莼丝汛举牵菱叶聊载前鱼童过看后舟妾梁刘孝威钓竿篇曰钓舟畵采鹢鱼子服氷纨金辖茱茰网银钩翡翠竿歛桡随水脉急桨度沙湍湍长自不辞前浦有佳期莲交棹影合浦深鱼出迟魏陈王曹植太山梁甫行曰八方各异气千里殊风雨剧哉邉海民寄身于草墅妻子象禽兽行止依林阻柴门何萧条狐兎翔我宇梁沈约梁甫吟行曰龙驾有驰筞日御无停隂寒光稍眇眇秋海日沉沉哀歌渉梁甫叹絶有遗吟魏陈王曹植豫章行曰穷达难豫图祸福信亦然虞舜不逢尧耕耘处中田太公未遭文渔钓终渭川不见鲁孔穷困陈蔡间周公下白屋天下称其贤又曰鸳鸯自用亲不若比翼连他人虽同盟骨肉天性然周公穆康叔管蔡则流言子臧让千乗季札慕其贤晋傅𤣥豫章行曰苦相身为女卑陋难再陈男儿当门户堕地自生神䧺心志四海万里望风尘女育无欣庆不为家所珍玉颜随年变丈夫多好新昔为形与影今为胡与秦晋陆机豫章行曰汎舟晴川渚遥望南山隂川陆殊涂轨懿亲将逺寻三荆欢同株四鸟悲异林乐㑹良自古悼别岂独今宋谢灵运豫章行曰短生旅长世恒觉白日欹覧镜睨頽容华颜岂乆期茍无廻戈术坐观落崦嵫梁沈约豫章行曰燕陆平而逺易河清且駚一见尘波阻临涂引征思䨇劒爱匣同孤鸾悲影异徃欢坠壮心来戚满衰志魏陈王曹植薤露行曰天地无穷极隂阳转相因人居一世间忽若风吹尘愿得展功勤输力于明君懐此王佐才慷慨独不羣鳞介尊神龙走兽宗麒麟虫兽岂知徳何况于士人孔氏删诗书王业粲已分骋我径寸翰流藻垂华芬魏文帝秋胡行曰尧任舜禹当复何为百兽率舞鳯皇来仪得人则安失人则危唯贤知贤人不易知歌以咏言诚不易移鸣条之役万举必全明徳通灵福降自天又曰朝与佳人期日夕殊不来嘉肴不甞㫖酒停杯寄言飞鸟告余不能俯折兰英仰结桂枝佳人不在结之何为从尔何所之乃至大海隅灵若道言贻尔明珠企予望之歩立躇蹰佳人不来何得何须又曰汎汎渌池中有浮萍寄身流波随风靡倾芙蓉含芳菡萏垂荣朝采其实夕佩其英采之谁遗所思在庭䨇鱼比目鸳鸯交颈有羙一人婉如青扬知音识曲善为乐方又丹霞蔽日行曰丹霞蔽日采虹垂天谷水潺潺木落翩翩孤禽失羣悲鸣云间月盈则冲华不再繁古来有之嗟我何言魏陈王曹植丹霞蔽日行曰纣为昏乱残忠虐正周室何隆一门三圣牧野致功天亦革命汉祖之兴阶秦之衰虽有南面王道陵夷炎光再幽忽㓕无遗晋傅𤣥秋胡行曰秋胡子娶妇三日㑹行仕宦既享显爵保兹徳音以禄頥亲韫此黄金覩一好妇採桑路傍遂下黄金诱以逢卿玉磨逾絜兰动弥馨源流洁清水无浊波奈何秋胡中道懐邪羙此节妇高行峩峩哀哉可愍自投长河晋陆机秋胡行曰道虽一致涂有万端吉凶纷蔼休咎之源人鲜知命命未易观生亦何惜功名所勤宋谢惠连秋胡行曰春日迟迟桑何萋萋红桃含妖緑栁舒荑邂逅粲者逰渚戏蹊华颜易改良愿难谐又曰系风捕景诚知不得念彼奔波意虑廻惑汉女倐忽洛神飘扬空勤交甫徒劳陈王魏陈王曹植蒲生行曰浮萍寄緑水随风东西流结髪辞严亲来为君子仇恪勤在朝夕中年获愆尤茱茰自内芳不若桂与兰佳人虽成列不若故所欢行云有返期君恩傥中还又妾薄命行曰擕玉手喜同车比上云合飞除钓台蹇产清虗池塘灵沼可娯仰汎龙舟渌波俯櫂神草枝柯想彼宓妃洛河退咏汉女湘娥日既逝矣西藏更㑹兰室洞房华灯先置舒光皎若日出扶桑促酒合座行觞妙舞僊僊体轻觧裳履遗絶缨齐举金爵翠盘腕弱不胜珠环梁简文帝妾薄命行曰名都多雅质本自恃容姿荡子仃不至秋胡无定期玉貌歇红缕长嚬串翠眉毛嫱貌本絶踉跄入毡帷卢姬嫁日晚非复少年时梁刘孝威妾薄命行曰去年从越漳今嵗没胡庭严霜封碣石惊沙暗井陉玉簮乆落鬓罗衣长挂屏勿言戎夏隔但令心契㝠不见酆城劒千祀复同形又古陌上桑罗敷行曰日出东南隅照我秦氏楼秦氏有好女自名为罗敷罗敷喜蚕桑採桑城南隅青丝为笼绳桂枝为笼钩头上倭堕髻耳中明月珠缃绮为下裙紫绮为上襦使君从南来五马立踟蹰使君遣吏徃问是谁家姝二十尚未然十五颇有余使君谢罗敷宁可共载不罗敷前致词使君一何愚使君自有妇罗敷自有夫东方千余骑夫壻居上头何用识夫壻白马从骊驹青丝系马尾黄金络马头腰中鹿卢劒可直千万余十五府小史二十朝大夫三十侍中郎四十专城居为人洁白晳鬑鬑颇有须盈盈公府歩冉冉府中趋晋陆机日出东南隅行曰扶桑升朝晖照此髙台端淑貌曜皎日惠心清且闲羙目扬玉泽蛾眉象翠翰暮春春服成霞粲绮与纨金雀垂藻翘琼珮结瑶璠方驾扬清尘濯足洛水澜悲歌吐清响雅韵播幽兰赴曲迅惊鸿蹈节如集鸾俯仰纷阿那顾歩咸可欢宋谢灵运日出东南隅行曰柏梁冠南山桂宫燿北泉晨风拂幨幌朝日照闺轩羙人卧屏席懐兰秀瑶璠皎洁秋松气淑徳春景暄梁沈约日出东南隅行曰朝日出邯郸照我丛台端中有倾国艶顾影织罗纨幸有同匡好西仕服秦官寳劒垂玉贝汗马饰金鞍萦场类转雪逸控写腾鸾罗衣夕觧带玉钗暮垂冠梁萧子显日出东南隅行曰大明上迢迢阳城射凌霄光照窓中妇絶世同阿娇逶迤梁家髻冉弱楚宫腰蚕笼拾芳翠桑陌採柔条路逢车马客飞盖动襜轺单衣鼠毛织寳劒羊头销大夫疲应对御者辍䘖镳女本西家宿君自上宫要汉马三万匹夫壻仕嫖姚十五张内侍十八贾登朝晋陆机君子有所思行曰命驾登北山延伫望城郭鄽里一何盛街巷纷漠漠甲第崇髙闼洞房结阿阁曲池何湛湛清川带华薄人生诚行迈容华随年落善哉膏粱士营生奥且博无以酒肉资取笑葵与藿宋鲍照代君子有所思行曰西上登雀台东下望云阙层合肃天居驰道直如髪绣甍结飞霞璇题纳行月陈钟陪夕宴歌笙待明发年貌不可留身意㑹盈歇齐王融有所思曰如何有所思而无相见期宿昔梦颜色阶庭寻履綦髙张更何已引满终自欹欲知忧里老为视镜中丝齐刘绘有所思行曰别离安可再而我更重之佳人不相见明月空在帷共衘满堂酌独歛向隅眉心中乱如雪宁知有所思梁庾肩吾赋得有所思行曰佳期竟不归春物坐芳菲拂匣看离扇开箱见别衣井梧生未合宫槐卷复稀不及衘泥燕从来相逐飞梁沈约君子有所思行曰晨䇿终南首顾望咸阳川戚里遡层阙甲馆负崇轩复涂希紫合髙台拟望仙巴姬幽兰奏郑女阳春絃共矜红颜日俱忘白髪年寂寥茂陵宅照曜未央蝉无以五鼎盛顾咄三经𤣥梁王僧孺有所思行曰夜风吹熠燿朝光照昔邪几销蘼芜叶空落蒲桃花不堪长织素谁嗟独澣沙光隂复何极望促反成赊知君自荡子奈妾亦倡家晋陆机东武吟行曰投迹短世间高歩长生闱濯髪冒云冠洗身被羽衣饥从韩衆食寒就佚女栖宋鲍照东武吟行曰主人且勿諠贱子歌一言仆本寒乡士出身䝉汉恩始随张校尉召募到河源后逐李轻车追虏穷塞垣密涂亘万里宁嵗犹七奔将军既即世部曲亦罕存时事一朝异孤绩谁复论少壮辞家去穷老还入门昔如鞴上鹰今似槛中猨徒结千载恨空负百年怨弃席思君幄疲马恋君轩愿垂晋主惠不媿田子魂梁沈约东武吟行曰天徳深且旷人世贱而浮东枝裁拂景西壑已停辀逰辞金门宠去饮玉池流宵辔絶永矣俗累从此休晋陆机顺东西门行曰日出西门望天庭阳谷既虗崦嵫盈逝者如斯安得停迨未年暮及世平置酒髙堂宴友生取乐今日尽欢情宋谢惠连顺东西门行曰日衰朝囷愍頽力迁化常然焉肯息年及壮齿遇世直酌酪华堂集亲识舒情尽欢遣悽恻又却东西门行曰慷慨发想思惆怅恋音徽四节竞䦨候六龙引頽机人生随时变迁化焉可祈百年难必保千虑盈懐之梁沈约却东西门行曰驱马西城阿廻眺想京阙望极烟原尽地逺山河没嵗华委徂邈年霜移暮髪魏文帝上留田行曰居世一何不同上留田富人食稻与梁上留田贫子食糟与糠上留田贫贱亦何伤上留田禄命悬在苍天上留田今尔叹息将欲谁怨上留田晋陆机上留田行曰嗟行人之蔼蔼骏马陟原风驰轻舟汎川雷迈寒徃暑来相寻零雪霏霏集宇悲风徘徊入襟嵗华冉冉方除我思缠绵未舒感时悼逝悽如又齐讴行曰营丘负海曲沃野爽且平洪川控河济崇山入髙㝠东被姑尤侧南界聊摄城孟诸吞楚梦百二侔秦京惟师恢东表桓后定周倾天道有迭代人道无久盈行行将复去长存非所营梁沈约齐讴行曰东秦称右地川隰固夷昶层峰驾苍云浊河流素壤青丘长杳郁淄宫信疏敞王佐改殷命霸功缪周网晋陆机陇西行曰我静如镜民动如烟事以形兆应以象悬岂曰无才世鲜兴贤宋谢惠连陇西行曰运有荣枯道有舒屈潜保黄裳显服朱绂谁能守静弃华辞荣穷谷是处考槃是营千金不廻百代传名厥包者柚㤀忧者萱何爲有用自乖中原实摘柯摧叶殒条烦梁简文帝陇西行曰邉秋胡马肥雪中惊寇入勇气时无佀轻兵救邉急沙平不见虏嶂崄还相及出塞岂成歌经川未遑汲乌孙涂更阻康居路犹涩月晕抱龙城星眉照马邑长安路逺书不还宁知征人独伫立晋陆机吴趍行曰楚妃且勿叹齐娥且莫讴四坐并清听听我歌吴趍呉趋自有纪请从阊门起阊门何峩峩飞阁跨通波重栾承琁极廻轩启曲阿泰伯导仁风仲雍扬其波穆穆延陵子灼灼光其华大皇自富春矫手顿世罗邦彦应运兴粲若春林葩属城咸有士呉邑最为多汉班婕妤怨歌行曰新裂齐纨素皎絜如霜雪裁为合欢扇团团似明月出入君懐袖动揺㣲风发常恐秋节至凉风夺炎热弃捐箧笥中恩情中道絶梁江淹拟班婕妤咏扇曰纨扇如团月出自机中素画作秦王女乗鸾向烟雾窃愁秋凉至吹我玉阶树君子恩未毕零落委中路魏陈王曹植怨歌行曰为君既不易为臣良独难忠信事不显乃有见疑患周旦佐文武金縢功不刋推心辅王政二叔反流言待罪居东国泣涕当留连皇灵天动变震雷风且寒拔树偃秋稼天威不可干素服开金縢感悟求其端公旦事既显成王乃哀叹吾欲竟此曲此曲悲且长今日乐相乐别后莫相忘晋傅𤣥怨诗曰昔为春蚕绪今为秋女衣丹脣形素齿翠采发蛾眉玉颜亏有时秀色随年衰常恐新间旧变故兴细㣲浮萍本无根非水将何依梁沈约怨歌行曰时屯宁易犯俗险信难羣坎壈元淑赋顿挫敬通文遽沦班姬宠夙窆贾生坟短俗同如此长叹欲何云魏武帝苦寒行曰北上太行山艰哉何巍巍羊肠坂诘屈车轮为之摧壠树何萧瑟北风声正悲溪谷少人民雪落何霏霏担嚢行取薪斧氷持作糜悲彼东山诗悠悠使我哀晋陆机苦寒行曰北逰幽朔城凉野多险难凝氷结重涧积雪被长峦隂云兴巖侧悲风鸣树端渇饮坚氷浆饥食零露飡剧哉人行役慊慊恒苦寒宋谢灵运苦寒行曰嵗嵗曽氷合纷纷霰雪落浮阳灭清晖寒禽呌悲壑饥㸑烟不兴渇汲水枯涸魏文帝善哉行曰有羙一人婉如清扬知音识曲善为乐方流郑激楚度宫中商感心动耳绮丽难忘魏陈思王曹植善哉行曰来日大难口燥脣干今日相乐皆当喜欢经歴名山芝草翩翩仙人王乔奉药一丸自惜袖短内手知寒慙无灵辄以救赵宣月没叅横北斗䦨干亲友及门饥不及飡宋谢惠连善哉行曰凉来温谢寒徃暑却隂灌阳藂彫华坠蕚击节当歌对酒亲酌鄙哉愚人戚戚懐瘼善哉达士滔滔处乐魏文帝善哉行曰上山采薇薄暮苦饥溪谷多风霜露霑衣高山有崖林木有枝忧来无方人莫之知今我不乐嵗月若驰汤汤川流中有行舟随波转泊有似客逰魏陈思王曹植君子行曰君子防未然不处嫌疑间𤓰田不纳履李下不正冠周公下白屋吐哺不及飡一沐三握发后人称圣贤晋陆机君子行曰天道夷且简人道险而艰休咎相乗蹑翻覆各波澜去疾苦不逺疑似实生患梁简文帝君子行曰君子懐琬琰不使湼尘淄从容子云阁寂寞仲舒帷多谢悠悠子管窥良可悲梁沈约君子行曰良御惑燕楚妙察乱渑淄隄倾由漏壤垣隟自危基嚣途或妄践谠义勿轻持梁戴暠君子行曰尽野依徳星开郦对亷水接越称交让连树名君子数非唯二失升阶无三止探甑不凝尘正冠还避李寄言蘧伯玉无为嗟独耻魏文帝勐虎行曰与君媾新欢託配于二仪充列于紫㣲升降焉可知梧桐攀鳯翼云雨散洪池晋陆机勐虎行曰渴不饮盗泉水热不息恶木隂恶木岂无枝志士苦用心整驾肃时命振䇿将逺寻饥食勐虎窟寒栖野雀林宋谢惠连勐虎行曰贫不攻九嶷玉倦不憩三危峰九嶷有惑号三危无安容羙物摽贵用志士厉竒踪如何抵逺役王命宜肃恭伐鼓功未着振旅何时从魏陈王曹植平陵东行曰阊阖开天衢通被我羽衣乗飞龙飞龙与仙期东上蓬莱採灵芝灵芝採之可服食年若王父无终极又苦思行曰緑萝縁玉树光曜灿相晖下有两真人举翅翻髙飞我心何踊跃思欲攀云追郁郁西岳顚石室青葱与天连中有耆年一隐士须髪皆皓然筞杖从吾逰教我要忘言魏文帝甄皇后塘上行曰蒲生我池中蒲叶何离离傍能行仁义莫若妾自知衆口烁黄金使君生别离莫以毫髪故弃捐素所爱莫以鱼肉贱弃捐葱与薤莫以麻枲贱弃捐菅与蒯晋陆机塘上行曰江篱生幽渚微芳不足宣被蒙风云㑹移居华池邉天道有迁易人理无常全男懽智倾愚女爱衰避姸不惜微躯退但惧苍蝇前愿君广末光照妾薄暮年宋谢惠连塘上行曰芳萱秀陵阿菲质不足营幸有忘忧用移根託君庭垂颕临清池擢彩仰华甍霑渥云雨润葳蕤吐芳馨愿君春倾叶留景惠余明梁沈约塘上行曰泽兰被荒径孤芳岂自通幸逢瑶池旷得与金芝丛既羙修嫮女复悦繁华童夙昔玉霜满旦暮翠条空财殚交易絶华落色难终所愿昭阳景时照长门宫梁刘孝威塘上行苦辛篇曰蒲生伊何陈曲中多苦辛黄金坐销铄白玉遂淄磷裂衣工毁嫡掩袖巧䜛新嫌成迹易已爱去理难申秦云犹变色鲁日尚廻轮妾歌已肠断君心终未亲古相逢行曰相逢狭路间道隘不容车不知何年少夹毂问君家君家诚易知易知复难忘黄金为君门璧玉为君堂中庭生桂树华灯何煌煌兄弟两三人中子为侍郎五日因来归道上自生光黄金络马头观者盈道傍入门一左顾但见䨇鸳鸯大妇织绮罗中妇织流黄小妇无所为挟瑟上髙堂丈人且安坐调絃未遽央宋谢灵运相逢行曰行行即长道长道息班草邂逅赏心人与我倾懐抱夷世信难值浮生不可保梁张率相逢行曰相逢夕隂街独趋尚冠里髙门既如一甲第复相似凭轼日欲昏何处访公子公子之所在所在良易知青楼出上路渐台临曲池兄弟两三人冠佩纷陆离朝从禁中出车骑并驱驰金鞍马脑勒聚观路傍儿大妇刺方领中妇抱婴儿小妇尚娇稚端坐吹参差丈人幸无遽神凤且来仪古驱车上东门行曰驱车上东门遥望北郭墓白杨何萧萧松柏夹广路下有陈死人杳杳即长暮潜寐黄泉下千载不觉寤浩浩隂阳移年命如朝露服食求神仙多为药所误不如饮羙酒被服纨与素晋陆机驾言出北阙行曰驾言出北阙踯躅遵山陵长松何郁郁丘墓互相承念昔徂殁子悠悠不可胜人生何期促忽如朝露凝求仙鲜克仙太虗不可凌良㑹罄美服对酒宴同声宋鲍照驱马上东门行曰伤禽见絃惊倦客恶离声离声断客情賔御皆涕零涕零心断絶将去复还诀一息不相知何况异乡别遥遥征驾逺杳杳落日晚居人掩闺卧行子夜中饭食梅常苦酸衣葛常苦寒丝竹徒满座忧人不解颜长歌欲自慰弥起长恨端晋陆机从军行曰苦哉逺征人飘飘穷西河南渉五岭颠北戍长城阿胡马如云屯越骑亦星罗朝食不免胄夕息常负戈苦哉逺征人拊心悲如何宋颜延之从军行曰苦哉逺征人毕力干时艰秦初畧扬越汉世争隂山羽檄旦暮急旌旗昼夜悬卧伺金柝响起候亭燧燃悲矣逺征人苦哉私自怜梁简文帝从军行曰贰师惜善马楼兰贪汉财前年出右地今嵗讨轮台鱼云望旗聚龙沙随阵开氷城朝浴铁地道夜衘枚将军号令宻天子玺书催何时反旧里遥见下机来又曰云中亭障羽檄惊甘泉烽火通夜明贰师将军新筑营嫖姚校尉初出征复有山西将絶世爱䧺名三门应遯甲五垒学神兵白云随斾色苍山答鼓声先平小月陈却灭大宛城善马还长道黄金付水衡小妇赵人能鼓瑟侍婢初笄觧郑声庭前栁色飞欲合必应红粧来起迎梁萧子显从军行曰左角名王侵汉邉轻薄良家恶少年纵横向沮泽凌厉取山田黄尘不见景飞蓬恒满天邀功封浞野窃宠刼祈连春风春月将进酒妖姬舞女乱君前梁戴暠从军行曰长安夜刺闺胡骑白铜鞮诏书发陇右召募取闗西劒悬三尺鞘铠累七重犀侵星出栁塞际晚入榆溪隂山日不暮长城风自凄弓寒折锦鞬马冻滑斜蹄登山试下赵凭轼且平齐当今函谷上唯用一丸泥晋陆机悲哉行曰逰客芳春林春芳伤客心和风飞清响鲜云垂薄隂蕙草饶淑气时鸟多好音伤哉客逰士忧思一何深愿託归风响寄言遗所钦宋谢灵运悲哉行曰萋萋春草生王孙逰有情差池燕始飞夭嬝栁初荣梁沈约悲哉行曰旅逰媚年春年春媚逰人徐光旦垂彩和露晓凝津时嘤起稚叶蕙气动初苹一朝阻旧国万里隔良辰晋张华门有车马客行曰门有车马客问君何乡士捷歩徃相果是旧乡里语昔有故悲论今无新喜清晨相访慰日暮不能已词端竞未究忽唱分途始前悲尚未弭后忧方复起晋陆机门有车马客行曰门有车马客驾言发故乡念君乆不归濡迹渉江湘投袂赴门途揽衣不及裳借问邦族间恻怆论存亡天道信崇替人生安得长梁何逊门有车马行曰门有车马客言是故乡来故乡有书信縦横印检开开书看未极行客屡相识借问故乡来潺湲泪不息上言离别乆下言望应归寸心将夜鹊相逐向南飞艺文类聚卷四十一艺文类聚卷四十二钦定四库全书艺文类聚卷四十二唐欧阳询撰乐部二乐府魏武帝短歌行曰对酒当歌人生㡬何譬如朝露去日苦多明明如月何时可掇忧从中来不可断絶月明星稀乌鹊南飞绕树三匝何枝可依山不厌髙海不厌深周公吐哺天下归心晋陆机短歌行曰置酒髙堂悲歌临觞人夀几何逝如朝霜时无重至华不载阳苹以春晖兰以秋芳来日苦短去日苦长今我不乐蟋蟀在房古长歌行曰青青园中葵朝露待日晞阳春布徳泽万物生光辉常恐秋节至焜黄华叶衰百川东到海何时复西归少壮不努力老大徒伤悲又曰昭昭清明月辉光烛我牀忧人不能寐耿耿夜何长微风冲闺闼罗帷自飘飏揽衣曵长带屣履下髙堂魏明帝长歌行曰静夜不能寐耳聆衆禽鸣大城育狐兔髙墉多鸟声中心感时物揽劒下闲庭翔佯于阶际景星一何明晋陆机长歌行曰逝矣经天日悲哉带地川寸隂无停晷尺波徒自旋逺期鲜克及盈数固希全梁沈约长歌行曰连连丘壑改微微市朝变局涂顿逺䇿留欢限奔箭春貌既移红秋水岂停蒨一倍茂陵道宁思柏梁宴长戢兎园情永别金华殿魏文帝煌煌京洛行曰嗟彼乐生古之雅人智矣燕昭可谓得臣峩峩仲连齐之髙士北辞千金东蹈沧海宋鲍照代京洛篇曰凤台十二重四户八绮窓绣桷金莲花桂柱玉盘龙珠帘无隔露罗幌不胜风春吹廻白日霜歌落塞鸿但惧秋尘起盛爱逐衰蓬坐视青苔满卧对锦筵空琴瑟縦横㪚舞衣不复缝梁简文帝京洛篇曰南游偃师县斜上灞陵东廻瞻龙首堞遥望徳阳宫重门逺照耀天阙复穹窿夜轮悬素魄朝光荡碧空秋霜晓驱鴈春雨暮成虹曲阳造甲第髙安还禁中刘苍归作相窦宪出临戎惟此两京盛欢宴遂无穷梁戴暠煌煌京洛篇曰欲知佳丽地为君陈帝京由来称侠窟争利复争名铸铜门外马刻石水中鲸黒龙过饮渭丹凤俯临城羣公恶郭觧天子问黄琼诏幸平阳第骑指伏波营五侯同拜爵七贵各垂缨挥金留客座馔玉待钟声独有文园令偏嗟武骑轻魏陈王曹植名都篇曰名都多妖丽京洛出少年寳劒直千金被服丽且鲜闘鸡长安道走马长楸间驱驰未能半䨇兎过我前左挽因右发一纵两禽连余巧未及展仰手接飞鸢归来宴平乐羙酒斗十千又白马篇曰白马饰金羁连翩西北驰借问谁家子幽并逰侠儿少小去乡邑扬名沙漠垂控弦破左的右发摧月支仰手接飞猱俯身㪚马蹄邉城多警急胡人数迁移羽檄从北来厉马登髙隄弃身锋刃端性命安可懐名在壮士籍不得中顾私捐躯赴国难视死忽若归宋袁淑效曹子建白马篇曰劒骑何翩翩长安五陵间秦地天下枢八方凑才贤荆魏多壮士宛洛冨少年义分明于霜信行直如絃侠烈良有闻古来共知然宋鲍照代陈王白马篇曰白马骍角弓鸣鞭垂北风要途问邉急杂虏入云中薄暮雪云起飞沙被逺松弃别中国爱要兾胡马功但令塞上儿知我独为䧺梁沈约白马篇曰白马紫金鞍停镳过上兰赤坂涂三折龙堆路九蟠水生肌里冻风起骨中寒唯见恩义重岂觉衣裳单本持驱命苦幸遇身得完梁徐悱拟白马篇曰要功非汗马报効有锋端日没塞云起风悲胡地寒归报明天子燕然今复刋魏文帝燕歌行曰秋风萧瑟天气凉草木揺落露为霜羣燕辞归鴈南翔念君逺逰多思肠慊慊思归恋故乡何为淹留寄他方贱妾㷀㷀守空房忧来思君不敢忘魏明帝燕歌行曰白日晼晼忽西倾霜露惨悽涂阶庭秋草卷叶摧枝茎翩翩飞蓬常独征有似逰子不安宁晋陆机燕歌行曰四时逝代序不追寒风习习落叶飞蟋蟀在堂露盈墀念君逺逰苦恒悲君何缅然久不归宋谢惠连燕歌行曰四时推迁迅不停三秋萧瑟叶辞茎霏霜被野鴈南征念君客逰羇思盈何为淹留无归声爱而不见伤心情梁元帝燕歌行曰燕赵佳人本自多辽东少妇学春歌黄龙戍北花如锦𤣥莵城前月似蛾如何此时别夫壻金羁翠眊徃交河还闻入汉去燕营怨妾愁心百恨生漫漫悠悠天未晓遥遥夜夜听寒更自从异县同心别偏恨同时成异节横波满脸万行啼翠眉暂歛千重结并海连天合不开那堪春日上春台唯见逺舟如落叶复看遥舸似行杯沙汀夜鹤啸羇雌妾心无趣坐伤离翻嗟汉使音尘断空伤䏼妾燕南垂周王襃燕歌行曰初春丽日莺欲娇桃花流水没河桥蔷薇花开百重叶杨栁覆地数千条自从昔别春燕分经年一去不相闻无复汉地闗山月唯有漠北蓟城云属国小妇犹年少羽林轻骑数征行遥闻陌头採桑曲犹胜胡笳邉地声胡笳向暮使人泣长望闺中空伫立桃花覆地杏花舒桐生井底寒叶疎试为来看上林鴈应有遥寄陇头书周庾信燕歌行曰代北云气昼昏昏千里飞蓬无复根寒鴈一一度辽水桑叶纷纷落蓟门晋阳山头无箭竹疏勒城中乏水源属国征戍乆离居阳闗音信絶能疏愿得鲁连飞一箭持寄思归燕将书度辽本自有将军寒风萧萧生水纹妾惊甘泉且烽火君讶渔阳多阵云自从将军出细栁荡子空牀定难守盘龙明镜饷秦嘉辟恶生香寄韩夀洛阳逰丝百丈连黄河春氷千片穿桃花颜色如好马榆荚新开似细钱蒲萄一杯千日醉无事九转学神仙定取金丹作㡬服能令华表得千年魏文帝月重轮行曰三辰垂光照临四海焕哉何煌煌悠悠与天地乆长愚见目前圣覩万年明闇相絶何可胜言魏明帝月重轮行曰天地无穷人命有终立功扬名行之在躬圣贤度量得为道中梁戴暠月重轮篇曰皇基属明朗副徳表重轮轮重非是晕桂满自恒春海珠全更减阶蓂翳且新婕妤譬圑扇曹王比洛神北堂岂盈手西园偏照人魏陈王曹植飞龙篇曰晨逰太山云雾窈窕忽逢二童颜色鲜好乗彼白鹿手翳芝草西登玉堂金楼复道授我此药神皇所造夀同金石永世难老又吁嗟篇曰吁嗟此转蓬居世何独然长去本根逝宿昔无休闲愿为中林草秋随野火燔又鰕䱉篇曰鰕䱉逰潢潦不知江海流燕雀戏蕃柴安识鹄鹤游世士比诚明大徳故无俦又种葛篇曰种葛南山下葛蔓自成隂与君初定婚结髪恩义深行年将晚暮佳人懐异心恩纪旷不接我情遂抑沉又驱车篇曰神哉彼太山五岳显其名隆髙贯云霓嵳峩出太清周流二六候间置十二亭上有涌醴泉玉石扬华英东北望吴野西眺观日精王者以归天效厥元功成又当欲游南山篇曰东海广且深由卑下百川五岳虽髙大不逆垢与尘嘉善而矜愚大圣亦同然仁者必夀考八坐咸万年又仙人篇曰仙人揽六着对博太山隅湘娥拊琴瑟素女吹笙竽玉樽盈桂酒河伯献神鱼廻驾过紫微与帝合灵符阊阖正嵳峩䨇阙万丈余又升天行曰乗硚追术士逺之蓬莱山灵液飞素波兰桂上叅天𤣥豹逰其下翔鵾戏其巅乗风忽登举彷彿见衆仙又曰扶桑之所出乃在朝阳谿中心陵苍昊布叶盖天涯日出登东干既夕没西枝愿得纡阳辔廻日使东驰宋鲍照升天行曰倦见物兴衰骤覩俗屯平穷途悔短计晚志重长生从师入逺岳结友事仙灵风餐委松宿云卧恣天行暂逰越万里近别数千龄晋傅𤣥歴九秋篇曰歴九秋兮三春遣贵客兮一賔顾多君心所亲乃命妙妓才人穷八音兮异伦微披素齿丹唇逸响飞薄梁尘精爽𦕈𦕈入神荠与麦兮夏零兰桂践霜逾馨妾心结意丹青何忧君心中倾又车遥篇曰车遥遥兮马洋洋追思君兮不可忘君安游兮西入秦愿为影兮随君身梁简文帝度闗山行曰闗山逺可度逺度复难思直指遮归道都䕶总前期力农争地利转战逐天时材官蹶张皆命中𢎞农越骑尽搴旗搴旗逺不息驱虏何穷极狼居一封难再覩阏氏永去无容色鋭气且横行朱旗乱日精先屠光禄寨却破夫人城凯还归旧里非是衒功名梁戴暠度闗山篇曰昔听陇头吟平居已流涕今上闗山望长安树如荠千里非乡邑百姓为兄弟武帝初承平东伐复西征催令四校出倚望三邉平丈夫意气本自然来时辞第已闻天但令此心与命在不持烽火照甘泉周王襃闗山篇曰从军出陇坂驱马度闗山闗山恒掩蔼髙峯白云外遥望秦川水千里长如带好勇自秦中意气多豪䧺少年便习战十四已从戎辽水深难渡榆闗断未通晋陆机太山吟曰太山一何髙迢迢造天庭峻极周已逺曽云郁㝠㝠梁甫亦有馆蒿里亦有亭幽涂延万鬼神房集百灵长吟太山侧慷慨激楚声宋谢灵运呉㑹行曰六引缓清唱三调伫繁音列筵皆寂寂咸共聆㑹吟㑹吟自有初请从文命敷敷绩壶兾始刋木至江汜句践善废兴越王识行止范蠡出江湖梅福入城市晋傅𤣥艶歌行曰蛾眉分翠羽明眸发清扬丹脣翳皓齿秀色若珪璋容华既以艶志节拟秋霜梁简文帝艶歌行曰云楣桂成户飞栋杏为梁斜窓通药气细隙引尘光裁衣魏后尺汲水淮南牀青骊暮已及豫使罗魂香晋陆机前缓声歌行曰游仙聚灵族髙宴层城阿长风万里急庆云郁嵳峩北徴瑶台女南要湘川娥肃肃宵驾动翩翩翠盖罗太容挥髙絃洪崖发清歌献酬既已终轻举乗紫霞宋谢灵运缓歌行曰飞客结灵友凌空萃丹丘习习和风起采采彤云浮娥皇发湘浦宵明出河洲宛宛连螭辔裔裔振龙旒晋陆机櫂歌行曰迟迟暮春日天气柔且嘉元吉隆初已濯秽游黄河龙舟浮鹢首羽旗垂藻葩乗风宣飞景逍遥戏中波名讴激清唱榜人纵櫂歌投纶沉洪川飞缴入紫霞梁简文帝櫂歌行曰妾家住湘川菱歌本自便风生觧刺浪水深能促船叶乱由牵荇丝飘为折莲溅粧疑薄汗霑衣似故浣沙流暂浊汰锦色还鲜参同赵飞燕借问李延年从来入絃管谁在棹歌前宋鲍照放歌行曰蓼虫避葵堇习苦良可哀小人自龌龊安知旷士懐鸡鸣洛城里禁门平旦开冠盖縦横至车骑四方来夷世不可逢贤君信爱才一言分珪爵片善辞蒿莱岂伊白璧赐将起黄金台今君有何疾临路独迟廻梁何逊轻薄篇曰长安羙年少重身轻万亿柘弹随珠丸白马黄金饰相期百戏傍去来三市侧象牀沓绣被玉盘传绮食倡女掩扇歌小妇开帘织相看独隐笑见人还歛色张率逺期篇曰逺期终不归节华坐将变谁将久离别他乡且异县浮云蔽重山相望不可见梁庾成师逺期篇曰忆别春花飞已见秋叶稀泪粉羞明镜愁带减寛衣得书言未及梦见道应归坐使红颜歇独掩青楼扉梁简文帝蜀道难曲曰巫山七百里巴水三廻曲笛声下复髙猿啼断还续梁刘孝威蜀道难篇曰玉垒髙无极铜梁不可攀䨇流迸巇道九坂涩阳关邓侯束马去王生歛辔还嵎山金碧有光辉迁亭车马正轻肥弥思王褒拥节去复忆相如乗传归君平子云寂不嗣江汉英灵已信稀又行行游猎篇曰之罘讲射所上林娯猎场佽飞具罾缴材官命蹶张髙罝掩月兎劲矢射天狼蹶地不遑逸排虗岂及翔又思归篇曰胡地慿良马懐骄负汉恩甘泉烽火入回中宫室燔锦车劳逺驾绣衣疲屡奔枥下严䨇骏腰邉垂两鞬乗嶂无期限归思安可言又公莫渡河篇曰请公莫渡河河广风威厉墙偃落金乌舟倾没犀枻剑飞犹共水魂沉理俱逝君为川后臣妾作江妃娣梁简文帝鴈门太守歌曰轻霜中夜下黄叶晚辞枝寒苦春难觉邉城秋易知风急铃旗断涂长铠马疲少觧孙吴法家本幽并儿非闗买鴈肉徙劳皇甫规又曰三月杨花合四月麦秋初幽州寒食罢郑国採桑疏便闻鴈门戍结束事戎车寄语金闺妾勿怨寒牀虗齐谢眺鼓吹曲十首元㑹曲曰二仪启昌厯三朝应庆期分阶赩组练充庭罗翠旗觞流白日下吹谧景云滋天仪穆藻殿万宇庆皇基钧天曲曰髙宴皓天台置酒迎风观笙镛礼百神钟石动云汉瑶台寳瑟惊绮席舞衣散已庆明庭乐谁想南风弹入朝曲曰江南佳丽地金陵帝王州飞甍夹驰道垂杨䕃御沟凝笳翼髙盖疉鼓送华辀献纳云台表功名良可收从戎曲曰选旅辞轘辕弭节趋河源日起霜戈照风廻连旗翻寥唳清笳转萧条邉马烦自勉辍耕愿征役去何言送逺曲曰北梁辞欢宴南浦送佳人方衢控龙马平路骋朱轮琼筵妙舞絶桂席羽觞陈一为清吹激潺湲伤别神登山曲曰天明开秀㠋澜光媚碧隄风盪翻莺乱云行芳树低暮春春服羙游驾蹑石梯汎水曲曰玉霜霑翠草金风鸣素枝罢游平乐苑汎鹢昆明池羽旗散容裔箫鼓吹参差百年如流水寸心宁共知梁沈约鼓吹曲十二首汉第一曲朱鹭今第一曲木纪谢言齐谢梁升也木纪谢炎运昌民去癸鼎归梁轥五帝轶三王横四海被八荒汉第二曲思悲翁今第二曲贤首山言武帝破魏军于司部肇王迹也贤首山险而峻乗岨慿临胡阵骋竒谋奋卒徒㫁白马塞飞狐汉第三曲艾如张今第三曲桐柏山言武帝牧司王业弥彰也桐柏山淮之首肇基帝迹遂光区有震邉闗殪獯丑农既欢民惟阜汉第四曲上之回今第四曲道亾言东昏丧道义师起樊邓也道亾数极归永元悠悠兆庶尽含寃矫龙翰自樊汉率兹八百驱十乱登我圣明由多难汉第五曲翁离今第五曲忱威言破加湖元勲建也忱威授律命苍兕言薄加湖灌秋水资此威烈齐文轨汉第六曲战城南今第六曲汉东流言义师克鲁山城也汉东流江之汭逆徒蜂聚旌旗纷蔽仰震威灵乗髙骋鋭至仁觧网穷鸟入懐因此龙跃言登泰阶汉第七曲巫山高今第七曲鹤楼峻言平郢城兵威无敌也鹤楼峻连翠微薄言震曜灵威凶衆稽颡天不能违汉第八曲上陵今第八曲昏主言东昏政乱武帝起义平九江姑孰大破朱崖伐罪弔民也昏主恣淫慝皆曰自昌盛上仁矜亿兆誓师为请命既齐丹浦战又符甲子辰悠悠万姓民于此覩阳春汉第九曲将进酒今第九曲石首局言义师先平京邑四城仍废昏主定大事也石首局北墉墐新堞严东垒峻矢未飞鼓方振竞衘璧并舆榇翦庶恶靡余𦙍汉第十曲有所思今第十曲期运集言武帝膺箓受禅徳盛化逺也期运集惟皇膺寳符龙跃清汉渚凤起方城隅讴歌共适夏狱讼两违朱二仪启嘉祚千载犹旦暮舞蹈流帝功金玉昭王度汉第十一曲芳树今第十一曲于穆言大梁阐运君臣和乐休祚方逺也于穆君臣君臣和以肃闗王道定天保乐均灵囿宴同在镐前庭悬鼔钟左右列笙镛缨佩俯仰有则修礼容汉第十二曲上雅今第十二曲惟大梁言梁徳广运仁化溥洽也惟大梁开运受箓膺图君八极冠带被五都齐王融巫山髙曰髣像巫山髙薄暮阳台曲烟霞乍卷舒行芳时断续无㤀坐相望秋风下庭緑梁元帝巫山髙曰巫山髙不穷迥出荆门中滩声下溅石猿鸟上逐风树杂山如画林暗涧疑空无因谢神女一为出房栊梁范云巫山髙曰巫山髙不极白日隠光晖蔼蔼朝云去冥冥暮雨归巖悬兽无迹林暗鸟疑飞枕席竟谁荐相望徒依依梁沈约芳树曰发蕚九华隈开跗露寒侧氤氲非一香参差多异色夙昔寒颷举摧残不可识霜雪交横至对之长叹息梁丘迟芳树曰芳叶已漠漠嘉实复离离发景傍云屋凝晖覆华池轻蜂掇浮颕弱鸟隐深枝一朝容色茂千春长不移魏文帝临髙台行曰临台行髙髙以轩下有水清且寒中有黄鹄徃且翻行为臣当尽忠愿令皇帝陛下三千嵗宜居此宫鹄欲南游雌不能随我欲躬衘汝口噤不能开我欲负之毛衣摧頽五里一顾六里徘徊齐谢朓临髙台行曰千里常思归登台临绮翼才见孤鸟还未辨连山极四面动清风朝夜起寒色谁知倦游者嗟此故乡忆梁沈约临髙台行曰髙台不望逺望逺使人愁连山无断续河水复悠悠所思爱何在洛阳南陌头可望不可至何用觧人忧梁王僧孺登髙台曰试出金华殿聊登铜雀台九路平如砥千门洞已开轩车映日过箫管逐风来若非邯郸羙便是洛阳才梁范云当对酒曰对酒心自足故人来共持方悦罗襟觧谁念髪成丝迨余听歌日及我倾樽时梁张率当对酒曰对酒诚可乐此酒复能醇如华良可贵似乳更非珍谁能共迟暮对酒惜芳辰君歌尚未罢却坐避梁尘梁栁恽独不见曰芳草生未积春花落如霰出从张公子还过赵飞燕奉箒长信宫谁知独不见梁元帝闗山月曰朝望清波道夜上白登台月中含桂树流影自徘徊寒沙逐风起春花犯雪开夜长无与晤衣单谁为裁又陇头水歌曰衘杯别陇头闗路漫悠悠故乡迷逺近征人分去留沙飞晓成幕海气旦如楼欲识秦川处陇水向东流梁刘孝威横吹曲陇头流水诗曰从军戍陇头陇水滞沙流时观胡骑饮常为汉国羞衅妻成两劒杀子祠䨇钩顿取楼兰颈就觧郅支裘勿令如李广功遂不封侯梁简文帝洛阳道诗曰洛阳佳丽所大道满春光游童时挟弹蚕妾始提筐金鞍照龙马罗袖拂春桑王车争晓入潘果溢髙箱梁元帝洛阳道诗曰洛阳开大道城北达城西青槐随幔拂緑栁逐风低玉珂鸣战马金爪闘塲鸡桑萎日行暮多逢秦氏妻陈萧蕡长安路曰前登灞陵岸还瞻渭水流城形类北斗桥势似牵牛飞轩驾良驷寳剑杂轻裘经过狭斜里日暮且淹留梁庾肩吾长安路诗曰桂宫延复道黄山开广路逺聴平陵钟遥识新丰树日落唱歌还尘飞车马度宋鲍照代淮南王曰淮南王好长生服药錬气读仙经琉璃作椀牙作盘金鼎玉匕合神丹合神丹戏紫房紫房綵女弄明珰朱城九门门九闺愿逐明月入君懐入君懐结君珮怨君恨君恃君爱宋呉迈逺阳春曲诗曰绿树揺云光春城起风色佳人爱华景流靡园塘侧宋玉歌阳春巴人长叹息生重爱惠轻私自悯何极又长离别诗曰生离不可闻况复长相思如何与君别当我盛年时蕙华毎揺荡妾心空自持又长相思诗曰晨有逺逰客依依造门端人马风尘色知从闗塞还烦君尺锦书寸心从此殚道妾长憔悴无复歌笑颜栏隐千霜树庭枯十年兰经春不举袂秋落宁复看梁张率长相思诗曰长相思乆离别羙人之逺如雨絶独延伫心中结望云去去逺望鸟飞飞灭长相思乆别离所思何在苦天垂郁郁相望不得知玉阶月夕映罗帷风夜吹长思不能寝坐望天河移梁简文帝乌栖曲曰芙蓉作船丝作筰北斗横天月将落採莲渡头拟黄河郎今欲渡畏风波又曰浮云似帐月如钩那能夜夜南陌逰宜城投酒今行熟停鞍系马暂栖宿又曰青牛丹毂七香车可怜今夜宿娼家娼家髙树鸟欲栖罗帷翠帐向君低又曰织成屏风银屈膝朱脣玉面灯前出相看气息望君怜谁能含羞不自前梁元帝乌栖曲曰沙棠作船桂为楫夜渡江南採莲叶复值西施新浣纱共汎江干眺月华又曰月华似璧星如珮流影澄明玉堂内邯郸九枝朝始成金巵银椀共君倾又曰交龙成锦闘凤纹芙蓉为带石榴裙日下城南两相望月没参横掩罗帐又曰七彩随珠九华玉蛱蝶为歌明星曲兰房椒阁夜方开那知歩歩香风逐梁萧子显乌栖曲曰浓黛轻红㸃花色还欲令人不相识金壶夜永谁能过莫持奢用比悬河又曰芳树归飞聚俦匹犹有残光半山日莫惮褰裳不相求汉臯游女习风流梁简文帝龙笛曲曰江真弄真态翔凤阳春台同去复同来梁栁恽江南曲曰汀洲採白苹日落江南春洞庭有归客潇湘逢故人故人乆不返春华复应晚不道新知乐空言行路逺梁吴均擕手曲曰艳裔阳之春擕手清洛濵鸡鸣上林苑薄暮小平津长裾扫白日广袖带芳尘故友一如此新知讵忆人梁沈约夜夜曲曰河汉纵复横北斗横复直星汉空如此宁知心所忆孤灯暧不明寒机犹更织零涕向谁道鸡鸣徒叹息梁江洪緑水曲曰潺湲复皎洁轻鲜尚可悦横使有情禽照影遂孤絶又曰尘容不忍饰临池思客归谁知取緑水无趣浣罗衣又秋风曲曰先拂连云台罢入迎銮殿已折池中荷复驰檐里燕又胡笳曲曰藏器欲邀时年来不相让红颜征戍儿白首邉城将又曰落日惨无光临河独饮马瑟䬃夕风髙聨翩鴈飞下宋吴迈逺秋风曲曰寒乡无异服氊褐代文练月月望君归年年不觧线荆扬早春和幽兾犹霜霰地寒妾已知妾心君不见又胡笳曲曰轻命重意气古来岂但今缓頬献一説扬眉受千金邉风落寒草鸣笳坠飞禽越情结楚思汉耳听胡音既懐离俗伤复悲朝光侵日当故乡没遥见浮云隂梁吴均秦王卷衣曲曰咸阳春草芳秦帝卷衣裳玉检茱茰匣金泥苏合香初芳薫复帐余辉耀玉牀须㬰朝宴罢持此赠华阳梁刘孝绰赋得乌夜啼诗曰鵾絃且辍弄鹤操暂停挥别有啼乌曲东西各自飞倡人怨独守荡子犹未归忽闻生离唱中夜泣罗衣周庾信乌夜啼曲曰促柱繁絃非子夜歌声舞态异前溪御史府中何处宿洛阳城头那得栖弹琴蜀郡卓家女织锦秦川窦氏妻讵不自惊长泪落到道啼乌恒夜啼又曰桂树悬知逺风竿讵肯低独来明月夜孤情犹未栖虎贲谁见惜御史讵相擕虽言入絃管终是曲中啼晋石崇明君辞曰王明君者本为王昭君以触文帝讳改之匃奴盛请婚于汉元帝以明君配焉昔公主嫁乌孙令琵琶马上作乐以慰其道路之思其送明君亦必尔也诗曰我本汉家子将适单于庭辞诀未及终前驱已抗旌仆御涕流离辕马悲且鸣行行日已逺遂造匃奴城延我于穹庐加我阏氏名杀身良不易黙黙以茍生愿假飞鸿翼乗之以遐征昔为匣中玉今为粪上英朝华不足欢甘与秋草并传语后世人逺嫁难为情梁沈约昭君辞曰朝发披香殿夕济汾隂河于兹懐九折自此歛䨇蛾霑粧疑湛露绕脸状流波日见奔沙起稍觉转蓬多唯有三五夜明月暂经过魏陈王曹植箜篌引曰置酒髙殿上亲友从我逰中厨办丰膳烹羊宰肥牛秦筝何慷慨齐瑟和且柔阳阿奏妙舞京洛出名讴乐饮过三爵缓带倾庶羞主称千金夀賔承万年酬惊风飘白日光景驰西流盛时不再来百年忽我遒生存华屋处零落归山邱晋石崇思归引曰思归引归河阳假余翼鸿鹤髙飞翔经芒阜济河梁望我旧馆心悦康清渠缴鱼彷徨鴈惊泝波群相将终日周览乐无方登云阁列姬姜拊丝竹叩宫商宴华池酌玉觞梁简文帝江南曲曰阳春路时使佳人度枝中水上春併归长杨扫地桃花飞清风吹人光照衣光照衣景将夕掷黄金留上客梁沈约江南行阳春曲曰杨栁至地燕差池缄情忍思落容仪絃伤曲怨心自知心自知人不见动罗裙拂珠殿又朝云曲曰阳台氛氲多异色巫山髙髙上无极云来云去长不息长不息梦来游经万世度千秋梁简文帝悲楚妃叹曰闺闲漏永永漏长宵寂寂草萤飞夜户丝虫绕秋壁薄笑未为欣㣲叹还成戚金簮鬂下垂玉筯衣前滴宋孝武帝夜聴妓诗曰寒夜起声管促席引灵寄深心属悲絃逺情逐流吹劳衿慿若展谁谓懐㤀易梁简文帝夜聴妓诗曰合欢蠲忿叶萱草㤀忧条何如明月夜流风拂舞腰朱脣随吹尽玉钏逐絃揺留賔惜残弄负态动余娇梁元帝春夜看妓诗曰蛾眉渐成光燕姬戏小堂胡舞开春合铃盘出歩廊起龙调节奏却凤㸃笙篁树交临舞席荷生夹妓航竹宻无分影花踈有异香举杯聊转笑叹兹乐未央梁何逊咏妓诗曰管随罗荐合絃惊雪袖迟逐唱廻纎手听曲动蛾眉凝情眄堕珥微睇记含辞日暮留佳客相看爱此时周庾信看妓诗曰緑珠歌扇薄飞燕舞衫长琴曲随流水箫声逐凤皇细缕缠钟格圆花钉鼓牀悬知曲不误无事顾周郎陈刘删矦司空第山园咏妓诗曰石家金谷妓粧罢出兰闺看花争欲笑闻瑟似能啼山邉歌落日池上舞前溪将人当桃李无处不成蹊陈隂铿矦司空第山园咏妓诗曰佳人偏绮席妙曲动鵾絃楼似阳台上池如洛水邉莺啼歌扇后花落舞衫前翠栁将斜日俱照晚粧鲜陈萧琳隔壁听妓诗曰徒闻絃管切不见舞腰廻唯有歌梁共尘飞一半来隋卢思道夜闻邻妓诗曰娼楼对三道吹台临九重笙随山上鹤笛奏水中龙怨歌声易㫁妙舞态难逢谁能暂留客觧珮一相从隋𢎞执恭和平凉公观赵郡王妓曰小堂罗荐陈妙妓命燕秦蛾眉疑假黛红脸自含春合舞俱廻雪分歌共落尘齐竽不可厠空愿上龙津论晋阮籍乐论曰昔者圣人之作乐也将以顺天地之性体万物之生也故定天地八方之音以迎隂阳八风之声故律吕协则隂阳和音声适而万物类奏之圆丘而天神下降肆之方岳而地祇上应天地合其徳则万物合其生刑赏不用而民自安车服旌旗宫室饮食礼之具也钟磬鞞鼓琴瑟乐之器也礼踰其制则尊卑乖乐失其序则亲疏乱礼定其衆乐平其心礼治其外乐化其内故清庙之歌咏成功之绩賔飨之诗称礼让之则百姓化其善异俗服其徳也艺文类聚卷四十二艺文类聚卷四十三钦定四库全书艺文类聚卷四十三唐欧阳询撰乐部三舞尔雅曰婆娑舞也尚书曰苗民逆命帝乃诞敷文徳舞干羽于两阶七旬有苗格乐纬曰武王承命兴师渡孟津前歌后舞周官曰乐师掌教国子六舞凡舞有帗舞有羽舞有旄舞有干舞礼记曰治民劳者舞行缀逺治民逸者舞行缀短故观其舞知其徳又曰以禘礼祀周公于太庙朱干玉戚冕而舞大武毛诗曰舍其坐迁屡舞僊僊侧弁之俄屡舞傞傞左传曰考仲子之宫将万焉公问羽数于衆仲对曰天子用八诸侯用六大夫四士二夫舞所以节八音而行八风也楚辞曰二八齐容起郑舞袵若交竿抚案下又曰翾飞兮翠曽展诗兮会舞韩子曰长袖善舞多钱善贾淮南子曰今鼓舞者身若秋葯被风汉书曰孝武李夫人本以倡进兄延年知音善歌舞延年侍上起舞歌曰北方有佳人絶世而独立一顾倾人城再顾倾人国宁不知倾城与倾国佳人难再得平阳公主因言延年女弟上召见实妙丽善舞由是幸生昌邑哀王又曰髙祖庙奏武徳文始五行之舞武徳者象天下乐已行武以除乱也文始者本舜韶舞也髙祖更名曰文始示不相袭范煜后汉书曰蔡邕坐上章事徙及归将就还路五原太守王智饯之酒酣智起舞属邕邕不为报智者中常侍王甫之弟智衔之密告邕怨于囚放谤讪朝廷邕虑卒不免祸乃亡命江海逺迹吴会吕氏春秋曰陶唐氏之始隂多滞伏民气壅阏故为作舞以宣导之家语曰子路戎服见孔子拔劒而舞曰古之君子固以劒自卫乎孔子曰古之君子忠以为质仁以为卫蔡邕月令章句曰乐容曰舞有俯仰张翕行缓长短之制三巴记曰阆中有渝水賨民鋭气喜舞髙祖乐其勐鋭数观其舞使乐人习之故名巴渝舞魏名臣奏王朗表曰凡音乐以舞为主自黄帝云门至周大武皆大庙舞乐名也乐所以乐君之徳舞所以象君之功魏志曰陶谦为舒令郡守张磐耻为之下磐舞属谦谦不为起强之乃舞舞而转磐曰不当转耶曰转则胜人吴志曰陆逊破曹休王与羣僚共㑹酒酣命逊舞解所着白鼯子裘赐之诗宋南平王白纻舞曲曰僊僊徐动何盈盈玉腕俱凝若云行佳人举袖曜青蛾掺掺擢手映鲜罗状似眀月汎云河体如轻风动流波梁简文帝咏舞诗曰娇情因曲动弱歩逐风吹悬钗随舞落飞袖低鬟垂又咏舞诗曰戚里多妖丽重娉蔑燕余逐节工新舞娇态似凌虚纳花承襵概垂翠逐珰舒扇开衫影乱巾度履行疎徒劳交甫忆自有専城居又咏舞诗曰可怜称二八逐节似飞鸿悬胜河阳伎闇与淮南同入行看履进转面望鬟空腕动苕华玉衫随如意风上客何湏起啼乌未肯终梁刘遵应令咏舞诗曰倡女多艳色入选尽华年举腕嫌衫重廻腰觉态妍情绕阳春吹影逐相思絃履度开裙襵鬓转匝花钿所愁余曲罢为欲在君前梁王训应令咏舞诗曰新粧本絶世妙舞亦如仙倾腰逐韵管敛色听张絃袖轻风易入钗重歩难前笑态千金动衣香十里传将持比飞燕定当谁可怜梁杨曒咏舞诗曰红颜自燕赵妙妓迈阳阿就行齐逐唱赴节闇相和折腰送余曲敛袖待新歌嚬容生舞羽曼睇出横波虽称赵飞燕比此讵成多梁庾肩吾咏舞诗曰飞鸟袖始拂啼乌曲未终聊因断续唱试託往还风梁刘孝仪和舞诗曰廻履裾香散飘衫钏响传低钗依促管曼睇入繁絃又和诗曰转袖随歌发顿履赴絃余度行过接手廻身乍敛裾又舞就行诗曰依歌移弱歩傍烛艳新粧徐来翻应节乱去反成行周庾信咏舞诗曰洞房花烛眀燕余双舞轻顿履随疎节低鬟逐上声歩转行初进衫飘曲未成鸾廻镜欲满鹤顾市应倾已曽天上学讵是世中生陈徐陵咏舞诗曰十五属平阳因来入建章主家能教舞城中巧且粧低鬟向绮席举袖拂花黄烛送空廻影衫传箧里香当由好留客故作舞衣长赋后汉傅毅舞赋曰楚襄王既游云梦将置酒宴饮谓宋玉曰寡人欲觞羣臣何以娱之玉曰臣闻激楚结风阳阿之舞材人之穷观天下之至妙噫可进乎王曰试为寡人赋之玉曰唯唯郑女出进二八徐侍姣服极丽姁媮致态貌嫽妙以妖冶红颜㷸其杨华眉㜕娟以増绕目流睇而横波珠翠的皪而照曜华袿飞髾而杂纎罗顾形影自整装顺㣲风挥若芳动朱脣纡清扬亢音髙歌为乐之方其始兴也若俯若仰若来若往雍容惆怅不可为象罗衣从风长袖交横骆驿飞散飒沓合并绰约闲靡机迅体轻于是合场递进案次而俟埒材角妙夸容乃理轶态横出瑰姿谲起廻身还入廹于急节纡形赴逺漼以摧折纎縠蛾飞缤猋若絶体如游龙袖如素蜺迁延㣲笑退复次列观者称丽莫不怡悦后汉张衡舞赋曰昔客有观舞于淮南者美而赋之曰音乐陈兮㫖酒施击灵鼓兮吹参差叛淫衍兮漫陆离于是饮者皆醉日亦既美人兴而将舞乃修容而改袭服罗縠之杂错申绸缪以自饰拊者啾其齐列盘鼓焕以骈罗抗修袖以翳面兮展清声而长歌歌曰惊䧺逝兮孤雌翔临归风兮思故乡搦纎腰而互折嬛倾倚兮低昻増芙蓉之红花兮光的皪以发扬腾嫮目以顾眄眸烂烂以流光连翩骆驿乍续乍絶裾似飞鷰袖如廻雪于是粉黛施兮玉质粲珠簮挺兮缁发乱然后整笄揽发被纎垂萦同服骈奏合体齐声进退无差若影追形梁简文帝舞赋曰酌蒲桃坐柘观命妙舞徴清弹丱发初笄参差俱集信身轻而钗重亦腰羸而带急响玉砌而迟前度金扉而斜入似断霞之照彩若飞鸾之相及既相看而绵视亦含姿而俱立于是徐鸣娇节薄动轻金奏巴渝之丽曲唱碣石之清音扇才移而动歩鞞轻宣而逐吟尔乃优游容豫顾眄徘徊强纡颜而失笑乍杂怨而成猜或低昻而失侣乃归飞而相附或前异而始同乍初离而后赴不迟不疾若轻若重盼鼓㣲吟廻巾自拥发乱难持簮低易捧牵情恃恩懐娇妒宠歌説文曰咏诗曰歌独歌谓之謡讴齐歌也蔡邕月令章句曰乐声曰歌山海经曰帝俊八子是始为歌又曰夏后氏启上三嫔于天得九辩与九歌以下毛诗序曰情动于中而形于言言之不足故嗟叹之嗟叹之不足故咏歌之穆天子传曰天子东游于黄泽宿于曲洛使宫乐謡曰黄之陁其马歕沙黄之泽其马歕玉列子曰薛谈学讴于秦青未穷青之伎自谓尽之遂辞归秦青弗止饯于交衢拊节悲歌声震林木响遏行云薛谈乃谢求反终身不敢言归秦青顾其友曰昔韩娥东之齐匮粮过雍门鬻歌假食既去余响绕梁三日不絶孟子曰昔王豹处于淇而河西善讴绵驹处于髙唐而齐右善歌襄阳耆旧传曰宋玉识音而善文襄王好乐而爱赋既美其才而憎其似屈原也乃谓之曰子盍从楚之俗使楚人贵子之徳乎对曰昔楚有善歌者王其闻与始而曰下里巴人国中唱而和之者数万人中而曰阳阿採菱国中唱而和之者数百人既而曰阳春白雪朝日鱼丽含商吐角絶节赴曲国中唱而和之者不过数人盖其曲弥髙其和弥寡吕氏春秋曰昔葛天氏之乐三人操牛尾捉足以歌八阕又曰帝喾氏命咸黒作为唐歌尧命质效山谷之音以作歌汤命伊尹作为大濩歌晨露淮南子曰易道良马使人欲驰饮酒而乐使人欲歌又曰瓠梁之歌可随也其所歌者不可为刘向别録曰有丽人歌赋汉兴以来善雅歌者鲁人虞公发声清哀盖动梁尘汉书曰孝武南巡狩至于盛唐自浔阳浮江亲射蛟江中获之舳舻千里薄枞阳而出作盛唐枞阳之歌又曰武帝思念李夫人不已方士齐人少翁言能致其神乃夜设灯烛帏幄而令帝居他帐遥见望好女如夫人之貌而不得就视愈益悲感为作诗令乐府诸音家絃歌之曰是耶非耶立而望之偏娜娜何姗姗其来迟又曰张释之为中郎将从行至灞陵是时慎夫人从上指视慎夫人新丰道曰此走邯郸道也使慎夫人鼓瑟上倚瑟而歌汉武内传曰西王母命侍女安法婴歌𤣥云曲上元夫人自弹云林之瑟乃歌歩𤣥之曲曰渌景清飈起云盖映朱葩兰房辟琳阙碧室启琼沙郑缉之东阳记曰歌山在吴宁县故老相传云昔有人乗船从下过见一女子浴汲乃登此山负水行歌姿态甚妍而莫知所由故名歌山虞舜作歌曰元首眀哉股肱良哉庶事康哉又歌曰元首丛脞哉股肱惰哉万事堕哉又歌曰南风之薫兮可以解吾民之愠兮南风之时兮可以阜吾民之财兮又卿云歌曰卿云烂兮糺缦缦兮日月光华旦复旦兮八伯咸进稽首曰眀眀上天烂然星辰日月光华𢎞于一人帝乃再歌曰日月有常星辰有行四时从经万姓允诚于予论乐配天之灵周穆天子觞西王母于瑶池之上西王母为天子謡曰白云在天上陵自出道里悠逺山川间之将子无死尚能复来天子荅曰予归东土和治诸夏万民平均吾顾见汝比及三年将复而野齐寗戚扣牛角歌曰沧浪之水白石粲中有鲤鱼长尺半毂布单衣裁至骭清朝饭牛至夜半黄犊上坂且休息吾将舍汝相齐国燕荆轲萧萧歌曰燕太子丹使荆轲刺秦王丹祖送于易水之上髙渐离击筑荆轲歌宋意和之曰风萧萧兮易水寒壮士一去兮不复还汉髙祖大风歌曰髙祖还过沛留置酒沛宫悉召故人父老子弟相佐酒发沛中儿得百二十人教之歌酒酣上击筑自歌曰大风起兮云飞扬威加海内兮归故乡安得勐士兮守四方汉武临河决悼功之不成乃歌曰瓠子决兮将奈何浩浩洋洋虑殚为河殚为河兮地不得宁功无已兮吾山平吾山平兮鉅鹿溢鱼弗郁兮廹冬日汉司马相如琴歌曰相如游临邛富人卓王孙家有女文君新寡窃于壁见之相如因以琴歌挑之曰鳯兮鳯兮归故乡遨游四海求其皇有艳淑女在此房何縁交接为鸳鸯鳯兮鳯兮从我栖得託字尾永为妃交情通体心和谐中夜相从知者谁汉乌孙公主歌曰吾家嫁我兮天一方逺託异国乌孙王穹庐为室兮毡为墙肉为食兮酪为浆居常思土心内伤愿为黄鹤兮还故乡后汉章帝时童謡曰城中好髙髻四方髙一尺城中好大眉四方且半额城中好广袖四方用疋帛后汉桓帝时童謡曰城上乌尾毕逋公为吏儿为徒一徒死百乗车车斑斓至河间姹女能数钱银为室金为堂户上膴膴舂黄粱下有鼓我欲击之丞相怒晋刘琨扶风歌曰系马长松下发鞍髙岳头烈烈悲风起泠泠涧水流鹿游我前猴戏我侧资粮既以乏薇蕨安足食惟昔李愆期寄在匈奴庭忠信反获罪汉武不见眀晋陆机百年歌曰一十时颜如蕣华晔有晖体如飘风行如飞终朝出游薄暮归六情逸豫心无违清酒将炙奈乐何清酒将炙奈乐何二十时肤彩津泽人理成美目淑貎灼有荣光车骏马游都城髙谈雅歩何盈盈清酒将炙奈乐何清酒将炙奈乐何三十时行成名立有令闻力可扛鼎志干云食如漏巵气如熏辞家观国综典文清酒将炙奈乐何清酒将炙奈乐何四十时体力克壮志方刚跨州越郡还帝乡出入承眀拥大珰清酒将炙奈乐何清酒将炙奈乐何五十时荷旄杖节镇邦家鼓钟嘈噆赵女歌罗衣綷粲金翠华言笑雅舞相经过清酒将炙奈乐何清酒将炙奈乐何六十时年亦耆艾业亦隆骖驾四牡入紫宫轩冕婀那翠云中子孙昌盛家道丰清酒将炙奈乐何清酒将炙奈乐何七十时精爽颇损膂力愆清水眀镜不欲观临乐对酒转无欢揽形修发独长叹八十时眀已损聪去耳前言往行不复纪辞官致禄归桑梓安车驷马入旧里乐事告终忧事始九十时日告耽瘁月告衰形体虽是志意非言多谬误心多悲子孙朝拜或问谁指景玩日虑安危感念平生泪交挥百嵗时盈数已登肌肉单四支百节还相患目若浊镜口垂涎唿吸嚬蹙反侧难茵褥滋味不复安晋傅𤣥燕人美兮歌曰燕人美兮赵女佳其室则迩兮限层崖云为车兮风为马玉在泥兮兰在野云无期兮风有止思多端兮谁能理晋王献之情人桃叶歌曰桃叶复桃叶桃叶连桃根相怜两乐事独使我纒绵桃叶复桃叶渡江不用楫但渡无所苦我自楫迎汝桃叶荅王团扇歌曰七寳画团扇粲烂眀月光与郎却暄暑相忆莫相忘青青林中竹可作白团扇动揺郎玉手因风託方便团扇复向谁持许自障面顦顇无复理羞与郎相见齐陆厥李夫人及贵人歌曰别车桂席尘豹尾香烟灭彤殿向蘼芜青蒲复萎絶坐萎絶对芜临玉阶泣椒涂寡鹤羁雌飞且止彫梁翠壁网蜘蛛洞房眀月夜对此泪如珠晋孙绰情人诗曰碧玉破𤓰时相为情颠倒感郎不羞难廻身就郎抱宋鲍昭白纻辞歌曰朱脣动素袖举洛阳少童邯郸女古称渌水今白纻催絃急管为君舞穷秋九月荷叶黄北风驱鹰天雨霜夜长酒多乐未央又曰春风澹荡使思多天色浄渌气妍和含桃红蕚兰紫芽朝日灼烁发园花卷幌结帷罗玉筵齐讴秦吹卢女絃千金顾笑买芳年又曰桂宫柏寝拟天居朱爵文牕韬碧䟽彫屏匼匝组帐舒秦筝赵瑟挟笙竽垂珰散珮盈玉除停觞不语欲谁湏又中兴歌曰中兴太平运化清四海乐祥景照玉台紫烟游鳯阁又曰碧楼含夜月紫殿争朝光綵墀散兰麝风起自生芳又曰三五容色满四五妙容歇已输春日观分随秋光没宋谢庄歌眀堂黄帝辞履艮宅中㝢司绳揔四方裁化偏寒烛布政周炎凉景丽条可结霜眀氷可折凯风扇朱辰白云流素节又青帝辞叅映夕驷昭晨云乗震司青春萌动达万品新润无际泽无垠又赤帝辞龙精初见大火中朱光北至圭景同庶物盛长咸殷阜恩覃四溟被九有又白帝辞百川如镜天地爽且眀云冲气举盛徳在素精又黒帝辞嵗既暮日既驰灵乗坎徳司规𤣥云合晦鸟归白雪繁亘天涯齐谢朓郊庙歌青帝营翼日鸟殷霄凝氷泮𤣥蛰昭景汤汤风习习夷女歌东皇集又歌赤帝惟此夏徳徳恢恢两龙在御美精来族云蓊郁温风煽兴雨祁祁黍苗遍又歌黄帝禀火自眀敏资金挺刚克凉燠资成化羣方载厚徳又歌白帝帝悦于兑执矩固司藏百川收潦精景应徂商嘉树离披榆闗命賔鸟夜光如霜秋风方袅袅又歌黒帝霜钟鸣冥陵起星廻天月穷纪听严风来不息望𤣥云黝无色齐王融眀王歌辞曰眀王日月照至乐天地和幸息云门吹复歇咸池歌桂序金匏转瑶轩丝石罗露凝嘉草秀烟度醴泉波又曰圣君应昌厯景祚启休眀海荡万川集山崖百草滋大哉君为后何羡唐虞时又曰湛露改寒司交莺变阳旭琼袖藻晨红瑶塘污初渌日霁沙溆眀风泉暗华烛遵渚汎兰觞乗漪舞清曲又曰炎光销玉殿凉风吹鳯楼金华粧翠羽鹢首画龙舟荆姬採菱曲越女江南讴良时时一遇佳人难再求梁武帝春歌曰堦上香入懐庭中花照眼春心一如此情来不自恨又夏歌曰江南莲花水红光复碧色同丝有同藕异心无异菂又秋歌曰绣带合欢结锦衣连理文懐情入夜月含笑出朝云又团扇歌曰手中白团扇浄如秋圎月清风任动生娇香乗意发又襄阳白铜鞮歌曰龙马紫金鞍翠眊白玉羁照曜双阙下知是襄阳儿梁沈约郊庙歌黄帝辞曰郁彼中坛含灵阐化廻环气象轮无辍驾又歌青帝辞曰帝位在震龙徳司春开元布泽含和上人又歌赤帝辞曰炎光在离火为威徳执礼昭训持衡授则又歌白帝辞曰神在秋方帝居西颢允兹金徳裁成万寳又歌黒帝辞曰徳盛浮水𤣥冥纪节隂降阳腾气凝象闭又元㑹歌辞皇帝出入奏皇雅歌诗帝徳实广运车书靡不宾执瑁朝羣后垂旒御百神华盖拂紫㣲钩陈绕太一容裔被缇组参差罗罘罼清跸朝万㝢端冕临正阳青絇黄金繶衮衣文绣裳又皇太子出入奏𦙍雅歌诗自昔殷代哲王世有降及周成惟器是守上天乃眷大梁既受灼灼重眀仰承元首又上夀酒奏分雅诗百福四象初万夀三元始拜献惟衮职同心协卿士北极永无穷南山安足拟又襄阳白铜鞮歌曰分手桃林岸望别岘山头若欲寄音信汉水向东流又春白纻歌曰兰叶参差桃半红飞芳舞縠戏春风如娇如怨状不同含笑流盻满堂中翡翠羣飞飞不息愿在云间长比翼佩服瑶草驻容色舜日尧年欢无极又夏白纻歌曰朱火灼烁照佳人含情送意遥相亲嫣然一转乱心神非子之故欲谁因又秋白纻歌曰白露欲凝草已黄金琯玉柱响洞房双心一影俱囘翔吐情寄君君莫忘又冬白纻歌曰寒闺昼密罗幌垂娇容丽色心相知双去双还誓不移长袖拂面为君施梁刘孝威行幸甘泉歌曰汉家迎夏毕避暑甘泉宫栈车鸣里鼓驷马驾相风校尉乌丸骑待诏娄烦弓后旌犹五柞前笳度九嵕才人豹尾内御酒属车中辇廻百子阁扇动七轮风鸣钟休卫士披图召后宫材官促校猎凉风戏射熊古东飞伯劳等歌曰东飞伯劳西飞燕黄姑织女时相见谁家女儿对门居开花发色照里闾南窻北牖挂眀光罗帷绮帐脂粉香女儿年㡬十五六窈窕无双颜如玉三春已暮花随风空留可怜与谁同古河中之水歌河中之水向东流洛阳女儿名莫愁十三能织绮十四採桑南陌头十五嫁为卢家妇十六生儿字阿侯卢家兰室桂为梁中有郁金苏合香头上金钗十二行足下丝履五文章珊瑚挂镜烂生光平头奴子提履箱人生富贵何所望恨不嫁与东家王赋袁山松歌赋曰朱脣不启皓齿不离清气独转妍弄潜移或似停而不留或如疾而不驰牋魏繁钦与太子牋曰都尉薛访车子年始十四能啭喉引声与笳同音乃知天壤之所生诚有自然之妙物潜气内转哀音外激大不抗越细不幽散声悲奋笳曲美常均及与黄门鼓吹温胡迭唱迭和喉所发音无不响应遗声抑扬不可胜穷暨其清激悲吟杂以怨慕咏北狄之遐征奏胡马之长思是时凉风拂袵背山临谿莫不泫泣陨涕悲懐慷慨窃惟圣体兼爱好竒是以先白魏文帝荅曰披书欢笑不能自胜竒才妙伎何其善也顷守土孙世有女曰𤨏年始九嵗梦与神通寤而悲吟哀声激切渉歴六载于今十五近者督将具以状闻是日博延衆贤遂奏名倡曲极数弹欢情未逞乃合从官引内世女须臾而至厥状甚美素颜𤣥发皓齿丹脣详而问之云善歌舞于是提袂徐进扬蛾㣲眺芳声清激逸足横集然后循容饰粧改曲变度斯可谓声协钟石气应风律今之妙舞莫巧于绛树清歌莫善于宋臈岂能乱灵祇下变庶物漂悠风云横厉无方若斯也哉固非车子喉啭长吟所能逮也吾练色知声雅应此选谨卜良日纳之闲房启梁沈约谢齐竟陵王宋永眀乐歌曰鳯綵鸾章霞鲜锦缛觌寳河宗未必比丽观乐帝所逺有慙徳虽日月在天理絶称咏而徘徊光景不能自息艺文类聚卷四十三艺文类聚卷四十四钦定四库全书艺文类聚卷四十四唐欧阳询撰乐部四琴周官曰孤竹之管云和之琴瑟冬日至于地上圆丘奏之孤竹之管空桑之琴瑟夏日至于泽中方丘奏之隂竹之管龙门之琴瑟于宗庙奏之诗曰窈窕淑女琴瑟友之礼记曰舜作五弦之琴以歌南风之诗而天下治又曰丝声哀哀以立㢘㢘以立志君子听琴瑟之声则思志义之臣左传曰晋侯观于军府见钟仪问其族曰伶人也与之琴操南音公曰君子也言称先职不背本也乐操土风不忘旧也又曰初卫侯有嬖妾使师曹诲之琴师曹鞭之公怒鞭师曹三百列子曰瓠巴鼓琴而鸟舞鱼跃又曰孔子游太山见荣启期鹿裘带索鼓琴瑟孔子问曰先生为乐何也对曰天生万物唯人为贵吾既为人一乐也男贵女贱今既为男二乐也今有不见日月不免襁褓吾行年九十有五矣三乐也贫者士之常死者生之终居常以待终何忧哉吕氏春秋曰宓子贱治单父弹琴身不下堂而治又曰伯牙鼓琴钟子期善聴之方鼓琴志在太山钟子期曰善哉乎鼓琴巍巍乎如太山志在流水钟子期曰善哉乎鼓琴洋洋乎若流水钟子期死伯牙擗琴絶絃终身不复鼓琴以为世无足鼓琴者也庄子曰孔子游乎缁帷之林坐杏坛之上弟子读书孔子絃歌鼓琴奏曲未半有渔父者下船而来孔子推琴而起曰其圣人欤孙卿子曰伯牙鼓琴六马仰秣史记曰万石君奋年十五为小吏侍髙祖髙祖与语爱其恭敬问曰若何有对曰独有母不幸失眀有姊能鼓琴髙祖乃召其姊为美人以奋为中涓徙其家长安中戚里又曰驺忌以鼓琴见齐威王威王舍之右室又曰司马相如素与临邛令王吉相善临邛富人卓王孙有女文君新寡好音故相如缪与令相重而以琴心挑之文君窃从户窥之心悦既罢相如乃使人重赐文君侍者通慇懃文君夜亡奔相如桓谭新论曰神农氏继而王天下于是始削桐为琴绳丝为絃以通神眀之徳合天人之和焉广雅曰神农氏琴长三尺六寸六分上有五弦曰宫商角徴羽文王増二弦曰少宫少商风俗通曰琴者乐之统与八音并行君臣以相御也和乐作者其曲曰畅言其道畅美也忧愁作者其曲曰操言心失其操也説苑曰雍门周以琴见孟尝君孟尝君曰先生鼓琴亦能令文悲乎周曰臣独焉能令足下悲哉所能令悲者先贵而后贱先富而后贫不若身才髙妙适遭暴乱不若处势隠絶不及四隣诎折摈厌舞无所告愬臣一为之徴操援琴则涕零矣今若足下千乗之君广厦邃房下罗帷来清风鬭象旗儛郑妾丽色淫目流声娱耳水游则连方舟戴羽旗野游则驰弋猎乎平原广囿入则撞钟击鼓乎深宫之中虽有善鼓琴者则未能使足下悲也然臣所为足下悲者一也千秋万世之后宗庙必不血食髙台既已壊曲池既已渐坟墓既已下婴儿竖子樵採者踯躅其足而歌其上曰夫以孟尝君尊贵乃若是乎于是孟尝泫焉承脸周引琴而鼓之徐动宫徴拂羽角孟尝涕泣増哀下而就曰先生之鼓琴令文若破国亡邑之人韩诗外传曰孔子南游适楚至于阿谷之隧有处女佩瑱而浣孔子曰彼妇人可与言矣抽琴去其轸以授子贡曰善为之辞子贡曰于此有琴而无轸借子以调其音妇人对曰吾野鄙之人五音不知安能调琴江表传曰顾雍从蔡邕学琴邕异之曰卿必成故以名与卿华峤汉书曰初蔡邕在陈留邻人有以酒食召邕者比往而酒以酣客有弹琴于屏邕至门潜听之曰以乐召我而有杀心何也遂反将命者告主人以蔡君至门而去邕素为邦乡所宗主人遂自追问其故邕具以告莫不怃然弹琴者曰我向见螳蜋方向鸣蝉蝉将去而未飞螳蜋为之一前一却吾心耸然唯恐螳蜋之失蝉也此岂为杀心而形于声者乎邕笑曰此足以当之矣列仙传曰稷邱公华山道士汉武封禅公乃冠章甫拥琴来迎刘向别録曰雅琴之意事皆出龙徳诸琴杂事中赵氏者勃海人赵定也宣帝时元康神爵间丞相奏能鼓琴者勃海赵定梁国龙徳皆召入见温室使鼓琴待诏定为人尚清静少言语善鼓琴时间燕为散操多为之涕泣者东观汉记曰上尝问宋𢎞通儒之士𢎞荐桓谭谭善鼓琴憙郑声上数听悦之间坐府上遣吏召谭责问之谭叩头良久乃遣后上令谭鼓琴谭为之失次上问之𢎞言其故其后不复令谭给事中孙登别传曰孙登字公和汲郡人清静无为好读易弹琴頽然自得覩其风神若游六合之外者当魏末居北山中以石窟为宇编草自覆阮嗣宗见登被发端坐巖下遥见鼓琴嗣宗自下趋进莫得与言嗣宗乃长啸与琴音谐和登因啸和之妙响动林壑语林曰嵇中散夜灯火下弹琴有一人面甚小斯须转大遂长丈余黒单衣草带嵇视之既熟乃吹火灭曰耻与魑魅争光阮籍乐论曰汉桓帝闻楚琴扆而悲慷慨长息曰善哉为声如此而足矣昔季流子向风而鼓琴听之者泪下蔡琰别传曰琰字文姬蔡邕之女年六嵗夜鼓琴絃断琰曰第二弦邕故断一弦而问之琰曰第四弦邕曰偶得之矣琰曰吴札观化知兴亡之国师旷吹律识南风之不竞由此观之何足不知马眀生别传曰眀生随神女入石室金牀玉几弹琴有一弦五音并奏搜神记曰吴人有烧桐以㸑者蔡邕闻其爆声曰此良桐也因请之削以为琴而烧不尽因名燋尾琴有殊声焉晋中兴书曰戴逵字安道少有文艺善鼓琴太宰武陵王晞闻其能琴使人召焉逵对使者前打破琴曰戴安道不能为王门伶人世説曰㑹稽有防风鬼屡见城邑常跂雷门上脚垂至地晋横阳令贺韬义鼓琴防风闻琴声在贺中庭舞沈约宋书曰萧思话领左卫将军尝从太祖登钟山北岭中道有盘石清泉上使于石上弹琴因赐以银酒钟谓曰相赏有松石间之髙意也诗梁丘迟题琴朴奉栁吴兴诗曰边山此嘉树揺影出云垂清心有素体直榦无曲枝凡耳非所别君子特见知不辞去根本造膝仰光仪陈沈烱为我弹鸣琴诗曰为我弹鸣琴琴鸣伤我衿光死无人觉入灶始知音空为贞女引谁达楚妃心雍门何假説落泪自淫淫陈贺澈为我弹鸣琴诗曰薄暮髙堂上调琴召美人伯喈声未尽相如曲复新㸃徽还转弄乱爪更留賔聊持一弦响杂起艳歌尘陈江揔赋咏待琴诗曰可怜峄阳木雕为绿绮琴田文承睫泪卓女弄弦心戏鹤来应舞游鱼听不沈楚妃幸勿叹此异丘中音赋后汉傅毅琴赋曰歴嵩岑而将降睹鸿梧于幽阻髙百仞而不枉对修条以特处蹈通涯而将图游兹梧之所宜盖雅琴之丽朴乃升伐其孙枝命离娄使布绳施公输之剞劂遂彫琢而成器揆神农之初制尽声变之奥妙抒心志之鬰滞后汉马融琴赋曰惟梧桐之所生在衡山之峻陂于是遨闲公子中道失志孤茕特行懐闵抱思昔师旷三奏而神物下降𤣥鹤二八轩舞于庭何琴徳之深哉后汉蔡邕琴赋曰尔乃言求茂木周流四垂观彼椅桐层山之陂丹华炜烨緑叶参差甘露润其末凉风扇其枝鸾鳯翔其巅𤣥鹤巢其岐考之诗人琴瑟是宜尔乃清声发兮五音举发宫商兮动角羽曲引兴兮繁弦抚然后哀声既发秘弄乃开左手抑扬右手徘徊指掌反覆抑案藏摧于是繁弦既抑雅韵乃扬仲尼思归鹿鸣三章梁甫悲吟周公越裳青雀西飞别鹤东翔饮马长城楚曲眀光楚姬遗叹鸡鸣髙桑走兽率舞飞鸟下翔感激兹歌一低一昻晋嵇康琴赋曰椅桐之所生託峻岳之崇冈含天地之醇和吸日月之休光鬰纷纭以独茂飞英𬎼于旻苍其山川形势则盘纡隠嶙磪嵬岑嵒丹崖崄巇青壁万寻若乃春兰被其东沙棠植其西涓子宅其阳玉醴涌其前𤣥云䕃其上翔鸾集其巅乃斵孙枝准量所任至人摅思制为雅琴错以犀象借以翠绿弦以园客之丝徽以钟山之玉爰有龙鳯之象古人之形伯牙挥手钟期听声华容灼烁发采扬眀伶伦比律田连操张进御君子新声嘹亮及其初调则角羽俱起宫徴相证参发并趣上下累应若乃髙轩飞观广厦闲房冬夜肃清朗月垂光新衣翠粲缨徽流芳于是器冷弦调心闲手敏触如志唯意所拟初渉渌水中奏清徴拊弦安歌新声代起曲引向阑衆音将歇改韵易调竒巧乃发或徘徊顾慕拥鬰抑按盘桓毓养从容秘玩牢落凌厉布濩半散英声发越采采粲粲穆温柔以怡怿婉顺叙而委蛇或乗险投会邀隟趍危嘤若离鵾鸣清池翼若游鸿翔増崖或搂栎捋缥缭潎洌逺而听之若鸾鳯和鸣戏云中廹而察之若衆葩敷荣曜春风若吹其曲引所宜则广陵止息东武太山飞龙鹿鸣鵾鸡游弦更唱迭奏声若自然下逮謡俗蔡氏五曲王昭楚妃千里别鹤论其体势详其风声器和故响逸张急故声清闲辽故音痺弦长故徽鸣性絜静以端理含至徳之和平诚可以感盪心志而发泄幽情矣晋成公绥琴赋曰伯牙弹而驷马仰秣子野挥而𤣥鹤翔鸣清角发而阳气亢白云奏而风雨零赞晋殷仲堪琴賛曰五声不彰孰表太音至人善寄畅之雅琴声由动发趣以虚深晋王珣琴賛曰穆穆和琴至至愔愔如彼清风泠焉经林宋谢惠连琴賛曰峄阳孤桐裁为鸣琴体兼九丝声备五音重华载挥以养民心孙登是玩取乐山林铭后汉李尤琴铭曰琴之在音盪涤邪心虽有正性其感亦深存雅却郑浮侈是禁条畅和正乐而不淫筝释名曰筝施弦髙筝筝然史记曰秦逐客李斯上书曰夫击瓮扣缶弹筝搏髀而歌唿呜呜快耳者真秦之声风俗通曰谨按礼乐记筝五弦筑身也今并凉二州筝形如瑟不知谁改也英䧺记曰吕布诣袁绍绍患布欲杀之遣三十六兵被铠迎布使着帐边卧布知之使于帐中鼓筝诸兵卧布出帐去兵不觉也傅子曰郝素善弹筝虽伯牙妙手吴姬竒声何以加之又曰筝者上圆象天下平象地中空准六合絃柱十二拟十二月乃仁智之器也语林曰桓野王善解音晋孝武祖宴西堂乐阕酒阑将诏桓野王筝歌野王辞以湏笛于是诏其常吹奴硕赐姓曰张加四品将军引使上殿张硕意气激扬吹破三笛末取暏脚笛然后乃理调成曲俗説曰谢仁祖为豫州主簿在桓温阁下桓闻其善弹筝便唿之既至取筝令弹谢即理絃抚筝因歌秋风意气殊遒桓大以此知之诗梁王台卿咏筝曰依歌时转韵按曲动花钿促调移轻柱乱手度繁絃唯有髙秋月秦声独可怜梁孝元帝和弹筝人诗曰琼柱动金丝秦声发赵曲流徴含阳春美手过如玉梁沈约咏筝诗曰秦筝吐絶调玉柱扬清曲弦依髙张断声随妙指续徒闻音绕梁宁知颜如玉赋后汉侯瑾筝赋曰于是急絃促柱变调改曲卑杀纎妙㣲声繁缛散清商而流转兮若将絶而复续纷旷荡以繁奏邈遗世而越俗若乃察其风采练其声音美哉荡乎乐而不淫虽懐思而不怨似豳风之遗音于是雅曲既阕郑卫仍修新声顺变妙弄优游㣲风漂裔冷气轻浮感悲音而増叹怆嚬悴而懐愁若乃上感天地下动鬼神享祀祖宗酬酢嘉賔移风易俗混同人伦莫有尚于筝者矣魏阮瑀筝赋曰惟夫筝之竒妙极五音之幽㣲苞羣声以作主冠衆乐而为师禀清和于律吕笼丝木以成资身长六尺应律数也故能清者感天浊者合地五声并用动静简易大兴小附重发轻随折而复扶循覆逆开浮沉抑扬升降绮靡殊声妙巧不识其为平调足均不疾不徐迟速合度君子之衢也慷慨磊落卓砾盘纡壮士之节也曲髙和寡妙伎难工伯牙能琴于兹为朦皦绎翕纯庶配其踪延年新声岂比能同陈恵李文曷能是逢晋陶融妻陈氏筝赋曰伊夫筝之为体惟髙亮而殊特应六律之修和与七始乎消息括八音之精要超衆器之表式后䕫创制子野考成列柱成陈既和且平牙氏攘袂而奋手钟期倾耳以静听奏清角之要妙咏驺虞与鹿鸣兽连轩而率舞鳯踉跄而集庭汎滥浮沉逸响发挥翕然若絶皦如复廻尔乃秘艶曲卓砾殊异周旋去留千变万态晋贾彬筝赋曰温颜既授和志向悦賔主交欢声铎品列钟子授筝伯牙同节唱葛天之髙韵讃幽兰与白雪其始奏也蹇澄䟽雅若将畅而未越其渐成也抑按铿锵犹沉鬰之舒彻何以尽美请徴其喻剖状同形两象着也设弦十二太簇数也列柱参差招揺布也介位允谐六龙御也晋顾恺之筝赋曰其器也则端方修直天隆地平华文素质烂蔚波成君子嘉其斌丽知音伟其含清罄虚中以扬徳正律度而仪形良工加妙轻缛璘彬𤣥漆缄响庆云被身梁简文帝筝赋曰听鸣筝之弄响闻兹弦之一弹足使客游恋国壮士冲冠若夫楚王怡荡杨生娱志小国寡民督邮无事乃有燕余丽妾方桃譬李本住南城经居东里度玲珑之曲阁出翡翠之香帷腕凝纱薄珮重行迟尔乃促筵命友衔觞置酒耳热眼华之娱千金万年之夀白日蹉跎时淹乐久玩飞花之度䆫看春风之入栁命丽人于玉席陈寳器于纨罗抚鸣筝而动曲譬轻薄之经过若夫钓竿复发蛱蝶初挥动玉匣之余怨鸣阳乌之始飞逐东趋于郑女和西舞于荆妃使长廊之瓦虚坠梁上之尘染衣箜篌释名曰箜篌师延所作靡靡之乐后出桑间濮上之地师㳙为晋平公鼓焉郑卫分其地而有之遂号郑卫之音为淫乐桓谭新论曰鄙人谓狐为狸以瑟为箜篌此非徒不知狐与瑟乃不知狸与箜篌也司马相如凡将篇曰钟磬竽笙筑坎侯续汉书曰灵帝好胡服作胡箜篌甄异传曰永和中吴郡陈绪家平旦忽有扣门自通曰陈都尉寄住绪有妾姓奚能弹箜篌神意欢悦既令妾弦歌歌声焦细歴三年乃别去班彪上事曰汉宣帝赐唿韩耶单于竽瑟箜篌琴操曰箜篌引者朝鲜津卒霍子髙所作也子髙晨刺船而濯有一狂夫被发提壶而渡其妻追止之不及堕河而死乃号天嘘唏鼓箜篌而歌曲终投河而死子髙援琴作其歌声故曰箜篌引搜神记曰晋永嘉中有神见兖州自号樊道基有妪号成夫人夫人好音乐能弹箜篌闻人歌絃辄起舞风俗通曰箜篌一名坎侯谨按武帝祀太山太一后土令乐人侯调依琴作坎侯言其坎坎应节也侯以姓冠章也诗梁简文帝赋得箜篌诗曰捩迟初挑吹弄急时催舞钏响逐弦鸣衫廻半鄣柱欲知心不平君看黛眉聚赋晋钮滔母孙氐箜篌赋曰考兹器之所起实侯氏之所营逺不假于琴瑟顾无取乎竽笙尔乃陟九峻之増巖晞承温之朝日剖峄阳之孤桐代楚宫之椅漆徴班输之造器命伶伦而调律浮音穆以遐畅沉响幽而若絶乐操则寒条反荣哀曼则晨华朝灭邈渐离之清角超子野之白雪然思超梁甫愿登华岳路崄悲秦道难怨蜀遗逸悼行迈之离秋风哀年时之速陵危柱以颉颃凭哀弦以踯躅于是数转难测声变无方或冉弱以飘沉或顿壮以抑扬或散角以放羽或摅徴以骋商晋曹毗箜篌赋曰峄阳之桐植颕巖摽清泉润根女萝被条尔乃楚班制器穷妙极巧龙身鳯形连翩窈窕缨以金采络以翠藻其弦则乌号之丝用应所任体劲质朗虚置自吟于是召倡人命妙姿御新肴酌金罍发愁吟引吴妃湖上䬃沓以平雅前溪藏摧而懐归宋临川王刘义庆箜篌赋曰侯牵化而始造鲁幸竒而后珍名启端于雅引器荷重于吴君等齐歌以无譬似秦筝而非羣琵琶释名曰琵琶本于胡中马上所鼓也推手前曰琵引却曰琶因以为名风俗通曰谨按琵琶近出乐家所作不知谁作也长三尺五寸法天地人与五行也又四弦象四时也三辅决録曰游楚表乞宿卫拜驸马都尉楚不学问性好游遨音乐及畜歌者琵琶筝笛每行来将以自随傅子曰朱生善弹琵琶虽伯牙之妙舞无以加之语林曰谢镇西着紫罗襦据胡牀在大市佛图门楼上弹琵琶作大道曲竹林七贤论曰阮咸善弹琵琶异苑曰南平国岳在姑孰有鬼附之每占吉凶辄先索琵琶随弹而言事有验或云是老鼠所作名曰灵侯幽眀録曰晋司空桓豁在荆州有参军剪五月五日鸲鹆舌教令学语遂无所不名与人相阌顾参军善弹琵琶雊鹆每听移时世説曰桓大司马曰谢仁祖企脚在北牖上弹琵琶故自有天际意诗齐王融咏琵琶诗曰抱月如可眀懐风殊复清丝中传意绪花里寄春情掩抑有竒态凄锵多好声芳袖幸时拂龙门空自生赋晋孙谚琵琶赋曰惟嘉桐之竒生于丹泽之北垠下修条而廻固上糺纷而干云开黄钟以挺干表素质于仓春然后託乎公班妙意横施四分六合广袤应规廻风临乐刻饰流离弦则岱谷檿丝篚贡天府伯竒执轭杞妻抽绪大不过宫细不过羽清朗紧劲絶而不茹伶人鼓焉景响丰硠操畅骆驿游乎风飏抑扬按捻拰搦摧藏尔乃叩少宫驿眀光发下柱展上腔仪蔡氏之繁弦放庄公之倍簧于是酒酣日晚改为秦声壮谅抗忾土风所生延年度曲六弹俱成绌邪在正䟽宻有程离而不散满而不盈沉而不重浮而不轻绵驹遗呕岱宗梁父淮南广陵郢都激楚毎至曲终歌阕乱以衆契上下奔鹜鹿奋勐厉波腾雨注飘飞电逝晋成公绥琵琶赋曰八音之用诵于典艺箫韶九奏物有容制惟此琵琶兴自末世尔乃託巧班输如意横施因形造美洪杀得宜柄如翠虬之仰首盘似灵龟之觜临乐则齐州之丹木柱则梁山之象犀以玳瑁格以瑶枝若夫盘图合灵太极形也三材片合两仪生也分柱列位嵗数成也囘窻华表日月星也算簴释名曰所以悬钟者横曰算算峻也在上髙峻也枞曰簴簴举也在傍举算也毛诗曰设业设簴崇牙树羽礼记曰夏后氏之龙算簴殷之崇牙周之璧翣鬻子曰大禹为铭于算簴铭言曰教寡人以道者击鼓教以义者击钟教以事者振铎语以忧者击磬语以讼狱者挥鼗説苑曰秦博士对始皇陛下撞千石之钟万石之簴淮南子曰阖闾伐楚破九龙之钟簴东观汉记曰东海王彊殿钟簴之悬庄子曰梓庆削木为见者惊犹鬼神鲁侯问其术对曰臣将为鐻未尝敢以耗气斋七日忘忘四支然后入山林观天性区别见成然后加手离骚曰箫钟兮瑶簴赋汉贾谊簴赋曰牧太平以深志象巨兽之屈竒妙彫文以刻镂舒循尾之采垂举其锯牙以左右相指负大钟而欲飞铭后汉李尤钟簴铭曰周因殷礼损益可知汉因于周犹若重规人因秦器事有可施鸿钟怒簴物得其宜声扬逺闻文耀委迤箫释名曰箫肃也其声肃肃而清也风俗通曰按舜作箫其形参差象鳯翼十管长三尺尔雅曰大箫谓之言小者谓之筊三礼图曰雅箫长尺四寸二十四彄颂箫尺二寸十六彄尚书曰箫韶九成鳯皇来仪毛诗曰既备乃奏箫管具举喤喤厥声肃雍和鸣礼记曰仲夏之月命乐师均管箫庄子曰南郭子綦谓颜成子游曰汝闻人籁而未闻地籁汝闻地籁而未闻天籁吕氏春秋曰客有以吹籁见越王者上下宫商和而越王不喜也或为之野音而王反悦之亦有如此者要在听之而已列仙传曰箫史者秦穆公时人善吹箫能致孔雀白鹤穆公女弄玉好之公妻焉一旦随鳯飞去故秦楼作鳯女祠雍宫世有箫声云汉书曰元帝多材艺吹洞箫自度曲被歌声又曰元帝为太子体不安善忘不乐诏使王褒等之太子宫读诵竒文太子善褒洞箫颂令后宫读诵之史记曰周勃常为人吹箫给䘮事蔡邕月令章句曰箫长则浊短则清以臈宻实其底而増减之则和管而成音定无所复调当与琴瑟相㕘傅子曰马先生能使木人吹箫比妙般输墨翟曰不劣古矣叚龟龙凉州记曰吕纂咸宁三年胡人发张骏冢得玉箫丹阳记曰江宁县南四十里慈母山积石临江生箫管竹王褒洞箫赋所称即此也其竹圆致异于衆处自伶伦採竹嶰谷其后唯此簳见珍故歴代常给乐府而俗唿曰鼓吹山浔阳记曰庐山西南有康王谷又北颁城天欲雨辄闻鼓角箫笳之声诗梁刘孝仪咏箫诗曰危声合鼓吹絶㺯混笙箎管饶知气促叙动觉唇移仙史安为贵能令秦女随赋汉王褒洞箫赋曰原夫箫榦之所生出于江南之丘墟洞条畅以罕节标敷纷以扶疎徒观其傍山侧则岖嵚岿﨑倚巇迤㠧诚可悲乎其不安也弥望傥莽连延旷荡又足乐乎其敞闲也託身躯于厚土经万世而不迁翔风萧萧经其末廻江流水溉其山朝露清泠而陨其侧玉液浸润而承其根孤雌寡鹄娱优乎其下春禽羣嬉翺翔乎其巅秋蜩不食抱檏而长吟𤣥猨悲啸捜索乎其间于是般匠施巧䕫襄准法带以象牙掍其㑹合其妙声则清静厌应顺叙卑迖若孝子之事父也科条譬类诚应义理澎濞慷慨一何壮士优柔温润又似君子或留而不行或行而不留愺恅澜漫亡耦失畴故知音者乐而悲之不知音者怪而伟之故其为悲声则莫不怆然累撇涕抆泪其奏懽娱则莫不惮漫衎凯阿那㾯痿者已是以蟋蟀尺蠖跂行喘息鱼瞰鸡睨垂喙宛转瞪瞢忘食况感隂阳之和而化风俗之伦哉笙释名曰笙生也象物贯地而生以匏为之故曰匏竽亦是也其中空以受簧也世本曰随作笙也尔雅曰大笙谓之巢小者谓之和説文曰舜祠之下得笙白玉管笙十三簧象鳯之身尚书曰笙镛以闲鸟兽跄跄毛诗曰笙磬同音周官曰笙师掌教吹笙礼记曰女娲之笙簧穆天子传曰西王母吟曰吹笙鼓簧中心翔翔尸子曰商容观舞墨子吹笙墨子非乐而于乐有是也汉武内传曰西王母命侍女董双成吹云和之笙列仙传曰王子乔者周灵王太子晋也好吹笙作鳯鸣游伊雒间道士浮邱公接以上嵩山魏志曰文帝令杜䕫于賔客中吹笙鼓琴䕫有难色遂黜免诗梁陆罩咏笙诗曰管清罗袖拂响合绛脣吹含情应节转逸态逐声移所美周王子弄羽一参差赋晋潘岳笙赋曰河汾之寳有曲沃之悬匏焉邹鲁之珍有汶阳之孤篠焉若乃緜蔓纷敷之丽浸润灵液之滋固衆作者之所详余可得而略之徒观其制器也则审洪纎面短长生簳裁熟簧设宫分羽经徴列商基黄钟以举韵望仪鳯以擢形写皇翼以揷羽摹鸾音以厉声于是乃有始泰终约前荣后悴激愤于今贱永懐乎故贵衆满堂而饮酒独向隅而掩泪援鸣笙而将吹先嗢哕以理气或案衍夷靡或竦勇剽急或既往不返或已出复入徘徊布护涣衍葺袭舞既蹈而中辍节将抚而弗及辍张女之哀弹流广陵之名散咏园桃之夭夭歌枣下之纂纂歌曰枣下纂纂朱实离离宛其落矣化为枯枝人生不能行乐何以虚谥为尔乃引飞龙鸣鵾鸡双鸿翔白鹤飞子乔轻举眀君懐归荆王喟其长吟楚妃叹而増悲新声变曲竒韵横逸萦纒歌鼓网罗钟律烂熠爚以放艳欝蓬勃以气出秋风咏于燕路天光重乎朝日大不踰宫细不过羽唱发章夏导扬韶武协和陈宋混一齐楚迩不逼而逺无擕声成文而节有叙晋王廙笙赋曰其制器也则取不周之竹曽城之匏生悬崖之絶岭邈隆峯以崇髙延修颈以亢首厌瑶口之陆离舞灵蛟之素鳞衘眀珠于带垂弱舌纸薄鈆锤内藏合松臈以宻际糅彤丹以发光晋夏侯淳笙赋曰嗟万物之殊观莫比美乎音声总衆异以合体匪求一以取成虽琴瑟之既丽犹靡尚于清笙尔乃採桐竹翦朱宻摘长松之流肥咸崑崙之所出抑扬嘘吸或或吹厌枯挹按同覆互移初进飞龙重继鵾鸡振引合和如会如离若夫纒绵约杀足使放达者循察通豫平旷足使㢘规者弃节冲灵冷澹足使贪荣者退让开眀爽亮足使慢惰者进竭岂衆乐之能伦邈竒特而殊絶笛风俗通曰笛武帝时邱仲所作也笛涤也所以涤邪秽纳之雅正也长尺四寸七孔后有羌笛见马融赋傅子曰列和善吹笛吴姬之声无以加也伏滔蔡邕长笛赋叙曰余同僚桓子野有故长笛赋传之耆艾云蔡邕之所作也初邕避难江南宿于柯亭柯亭之馆以竹为椽仰而眄之曰良竹也取以为笛竒声独絶歴代传之广雅曰籥谓之笛有七孔魏略曰游楚好音乐畜笛者毎持以自随世説曰王子猷闻桓子野善笛而不识遇桓于岸上过船中客有识之者云此是桓子野王便令人与相问闻君善吹试为我一奏桓尔时已贵显素闻王名即便廻下车踞胡牀为作三调弄毕便去客主竟不交言俗説曰宋袆是石崇妓绿珠弟子有国色善吹笛后在晋眀帝宫帝疾患危笃羣臣进谏请出宋袆时朝贤悉见帝曰卿诸人谁欲得者衆人无言阮遥集时为吏部尚书对曰愿以赐臣即与之又曰谢仁祖妾阿妃有国色甚善吹笛谢死阿妃誓不嫁郄昙时为北中郎设权计遂得阿妃为妾阿妃终身不与昙言叚龟龙凉州记曰吕纂时胡人发张骏冢得玉笛续搜神记曰合肥口有一大白船覆在水中云是曹公舶船尝有渔人夜宿以船系之闻筝笛弦节之音渔人梦人驱遣云勿近官妓此人惊即移去相传云曹公载妓船覆于此犹存焉幽眀録曰永嘉中太山民巢氏先为相县令居在晋陵家婢採薪忽有一人追随婢还家不使人见与婢宴饮辄吹笛而歌歌云闲夜寂已清长笛亮且鸣若欲知我者姓郭字长生赋楚宋玉笛赋曰余尝观于衡山之阳见竒篠异榦罕节间枝之丛生也其处磅磄千仞絶谿陵阜隆崌万丈磐石双起丹水涌其左醴泉流其右师旷将为阳春北鄙白雪之曲取其䧺焉宋意将送荆卿于易水之上得其雌焉于是天旋少隂白日西靡命巗香使午子延长颈奋玉手摛朱脣曜皓齿頳颜臻玉貌起吟清商追流徴后汉马融长笛赋曰融既博览典雅精术数又性好音律能鼓琴吹笛为督邮无留事独卧郿县平阳邬中有雒客舍逆旅吹笛融去京师踰年暂闻甚悲而乐之作长笛赋其辞曰惟籦笼之竒生兮于终南之隂崖託九成之孤岑临万仞之石溪是以间介无蹊人迹罕到猿蜼昼吟鼯鼠夜呌于是放臣逐子弃妾离友攅乎下风收精注耳䕫襄比律子野协吕十二毕具黄钟为主详观夫曲𦙍之繁㑹丛杂何其富也纷葩烂熳诚可喜也波散广衍实可异也律吕既和哀声五降曲终阕尽余弦更兴繁手累发宻栉叠重上拟法于韶箾南籥中取度于白雪渌水下采制于延露巴人于时也绵驹吞声伯牙毁弦瓠巴聑柱磬襄弛悬近世双笛从羌起羌人伐竹未及已龙鸣水中不见已截竹吹之声相似易京君眀识音律故本四孔加以一君眀所加孔后出是谓商声五音毕笳蔡琰别传曰琰字文姬先适河东卫仲道夫亡无子归宁于家汉末大乱为胡骑所获在左贤王部伍中春月登胡殿感笳之音作诗言志曰胡笳动兮边马鸣孤鴈归兮声嘤嘤曹嘉之晋书曰刘畴曽避乱坞壁贾胡百数欲害之畴无惧色援笳而吹之为出塞之声动其游客之思于是羣胡皆倚泣而去世説曰刘越石为胡骑所围数重城中窘廹无计刘始夕乗月登楼清啸胡贼闻之皆悽然长叹中夜吹奏胡笳贼皆流涕人有懐土之切向晓又吹贼并起围奔走或云是刘道真赋魏杜摰笳赋曰唯葭芦之为物谅絜劲之自然託妙体于阿泽歴百代而不迁于是秋节既至百物具成严霜告杀草木殒零賔鸟鼓翼蟋蟀悲鸣羁旅之士感时用情乃命狄人操笳扬清吹东角动南徴清羽发浊商起刚柔待用五音迭进倐尔却转忽焉前引或緼緼以和怿或悽悽以燋杀或漂淫以轻浮或迟重以沉滞晋孙楚笳赋曰衔长葭以汎吹噭啾啾之哀声奏胡马之悲思咏北狄之遐征顺谷风以抚节飘逸响乎天庭徐疾从宜音引代起叩角动商鸣羽发徴若夫广陵散吟三节白纻太山长曲哀及梁父似鸿鴈之将雏乃羣翔于河渚晋夏侯湛夜听笳赋曰越鸟恋乎南枝胡马懐夫朔风惟人情之有思乃否滞而发中南闾兮拊掌北阎兮鸣笳鸣笳兮协节分唱兮相和相和兮哀谐惨激畅兮清哀奏烽燧之初惊展从繇之叹乖伸弃兮更缠迁调兮故颜披凉州之妙㕘𢮓飞龙之竒引垂幽兰之游响来楚妃之絶叹放鵾鸡之弄音散白雪之清变艺文类聚卷四十四艺文类聚卷四十五钦定四库全书艺文类聚卷四十五唐欧阳询撰职官部一总载职官尚书曰成王既黜殷命灭淮夷六服羣辟罔不承徳归于宗周董正治官曰唐虞稽古建官惟百内有百揆四岳外有州牧侯伯礼记曰有虞氏官五十夏后氏官百殷二百周三百天子立六官三公九卿二十七大夫八十一元士以听天下之外治以明章天下之男教大戴礼曰古之卿政以治天下者冢宰之官以成道司徒之官以成徳宗伯之官以成仁司马之官以成礼司㓂之官以成义司空之官以成智尚书大传曰古者天子三公毎一公三卿佐之每一卿三大夫佐之毎一大夫三元士佐之贾谊新书曰王者官人六等一曰师二曰友三曰大臣四曰左右五曰侍御六曰厮役智足以为源泉行足以为表仪谓之师智足以为礲砺行足以为辅助谓之友智足以谋国事行足以为民率谓之三大臣也修身正行不愆于乡曲左右也事君不敢有二心侍御者也唯言之听以事君者厮役也説苑曰应侯与贾子坐闻有鼓琴之声应侯曰今之琴一何悲也贾子曰夫张急调下故使之悲尔张急者良材也调下者官卑也取夫良材而卑官之安能无悲乎应侯曰善汉书曰建元三年上微行始出北至池阳西至黄山南猎长杨东逰宜春微行常用饮酎八九月中与侍中常侍武骑及待诏陇西北地良家子能骑射者期诸殿门故有期门之号自此始也东观汉记曰更始所置官多羣小长安为之语曰灶下养中郎将烂羊胃骑都尉烂羊头闗内侯汉旧仪曰古法圣犹试故今丞相设四科之辟以博异徳第一科曰徳行髙妙志节清白二科曰学道修行经中博士三科曰明晓法令足以决疑能案章覆问文中御史四科曰刚毅多略遭事不惑明足以照姦勇足以决断才任三辅剧令皆试以其能然后官之第一科补西曹南阁祭酒二科补议曹三科补四辞人奏四科补决曹李重杂奏议曰古之圣王建官垂制所以体国经治而功在简易自帝王而下世有増损舜命九官周分六职秦采古制汉仍秦旧倚丞相任九卿虽置五曹尚书始于封奏以宣外内事任尚轻而郡守牧民之官重故汉宣称所与为治唯良二千石其有殊勲者輙玺书勉励或赐爵进秩礼遇丰厚得治大体所以追踪三代也乃至东京虽渐优显然令仆射出为郡守钟离意黄香胡广是也郡守入为三公虞延第五伦桓虞鲍昱是也杨泉物理论曰吏者理也所以理万机平百揆也武士宰民犹使狼牧羊鹰养鶵也是以人主务在审官择人诗魏应璩杂诗曰散骑常师友朝夕进规献侍中主喉舌万机无不乱尚书统庶事官人乘法宪彤管弭纳言貂珰表武弁出入承明庐车服一何焕三寺齐荣秩百僚所瞻愿颂晋陆机汉髙祖功臣颂曰茫茫宇宙上墋下黩波振四海尘飞五岳九服徘徊三灵改卜赫矣髙祖肇载天禄彤云昼聚素灵夜哭万邦宅心骏民効足堂堂萧公王迹是因绸缪叡后无竞惟人外济六师内抚三秦拔竒夷难迈徳振民名盖羣后是谓宗臣平阳乐道在变则通爰渊爰黙有此武功长驱河朔电击壤东协策淮隂亚迹萧公文成作师通幽洞𠖇永言配命因心则灵穷神观化望景揣情鬼无隠谋物无遁形运筹固陵定策东袭三王从风五侯允集霸楚寔䘮皇汉凯入曲逆宏达好谋能深逰精杳漠神迹是寻竒谋六奋嘉虑四廻规主以足离项于懐韩王窘执胡马洞开灼灼淮隂灵武冠世策出无方思入神契陵险必夷摧刚则脆肇谋汉濵还定渭表济河夷魏登山灭赵威掠火烈势踰风扫拾代如遗偃齐犹草彭越观世韬迹隠光威凌楚城质委汉王靖难河济即官旧梁烈烈黥布耽耽其眄名冠强楚锋犹骇电肇彼枭风翩为我扇天命方集王在东夏矫矫三雄至于垓下元凶既夷宠禄来假张耳之贤有声梁魏俯思旧恩仰察五纬脱迹违难披榛来洎改策西秦执辱北冀王信韩孽宅土开疆我图尔才越迁晋阳卢绾自微婉娈我皇跨功踰徳祚尔晖章吴芮之王祚由梅鋗功微势弱世载忠贤肃肃荆王董我三军图掌四方殷荐其勲庸亲祚劳旧楚是分安国违亲悠悠我思依依哲母既明且慈引身伏剑永言固之主亡与亡末命是期绛侯质木多略寡言曽是忠勇惟帝攸叹云骛灵邱景逸上兰平代擒狶奄有燕韩宁乱以武毙吕以权实惟太尉刘宗以安舞阳道迎延帝幽薮宣力王室匪惟厥武揔干鸿门披闼帝宇耸颜诮项掩泪寤主百王之极旧章靡存稷嗣制礼下肃上尊穆穆帝典焕其盈门风晞三代宪流后昆纪信诳项轺轩是乘身与烟销名与风兴形可以暴志不可凌晋张子并杨四公颂曰峩峩西岳峻极太清降神挺贤实有景灵灵何为四四杨是丁佐我大侯俾作韩贞明明在上不显其身帝时畴咨本道求真佥曰于公温故知新宜保宜傅克賛典坟昔在阿衡左右商王有周文武股肱旦望我汉杨氏代作栋梁蹇蹇匪躬惟国之纲纲弛复整政无乱荒功假皇穹率土以康心尽于朝终然允臧伊徳之辅是乃毛羽匪哲匪贤孰云敢举杨氏蹈之为轨为武轨武伊何尽启基绪穆穆天子以为心膂于万斯年克昌厥后賛后汉班固公孙𢎞传賛曰公孙宏卜式倪寛皆以鸿渐之翼困于燕爵逺迹羊豕之间非遇其时焉能致此位乎是时汉兴六十余载上方欲用文武求之如弗及始以蒲轮迎枚生见主父而叹息羣士慕向异人并出卜式拔于刍牧𢎞羊擢于贾竖卫青奋于奴仆日磾出于降虏斯亦曩时版筑饭牛之朋也汉之得人于兹为盛儒雅则公孙𢎞董仲舒倪寛笃行则石建石庆质直则汲黯卜式推贤则韩安国郑当时定令则赵禹张汤文章则司马迁相如滑稽则东方朔枚臯应对则严助朱买臣厯数则唐都洛下闳协律则李延年运筹则桑𢎞羊奉使则张骞苏武将帅则卫青霍去病受遗则霍光金日磾其余不可胜纪是以兴造功业制度遗文后世莫及孝宣承统纂修洪业亦讲论六艺招选茂异而萧望之梁丘贺夏侯胜韦𤣥成严彭祖尹更始以儒术进刘向王褒以文章显将相则张安世赵充国魏相邴吉于定国杜延年治民则黄霸王成龚遂郑𤣥邵信臣韩延夀尹翁归赵广汉严延年张敞之属皆有功绩见述后世参其名臣亦其次也晋袁宏三国名臣賛曰赫赫三雄并廻干轴竞收杞梓争采松竹凤不及拪龙不暇伏英英文若灵鉴洞照应变知微探赜赏要日月在躬隠之弥曜公达潜朗思同蓍蔡运用无方勲摄羣㑹邈哉崔生体正心直天骨疎朗墙宇髙嶷忠存轨迹义形风色思树芳兰翦除荆棘景山恢诞韵与道合形器不存方寸海纳和而不同通而不杂遇醉亡辞在醒贻荅长文通雅义格终始思戴元首拟伊同耻嘉谋肆庭谠言盈耳渊哉泰初宇量髙雅器范自然标凖无假全身由直迹污必伪处死匪难理存则易六合徒广容身靡寄堂堂孔明基宇宏邈器同生人独禀先觉标牓风流逺朋管乐士元𢎞长惟性自融崇善爱物观始知终䘮乱备矣胜涂未隆先生标之振起清风公琰植根不忘忠正岂曰模拟实在雅性推贤恭己久而可敬公瑾英达朗心独见披草求君定交一面桓桓魏武外託霸迹志掩衡霍恃战忘敌卓卓若人曜竒赤壁三光参分宇宙暂隔子布擅名遭世方扰抚翼桑梓息肩江表王略威夷吴魏同寳遂賛宏谟匡此霸道昂昂子敬抜迹草莱荷担吐竒乃构云台子瑜长者体性纯懿谏而不犯正而不毅将命阙庭退忘私位伯言謇謇以道佐世出能勤功入亦献替谋翊社稷解纷挫鋭元叹穆逺神和形捡如彼白珪质无尘㸃清不増洁浊不加染仲翔髙亮性不和物好是不羣折而不屈屡摧逆鳞直道受黜叹过孙阳放同贾屈诸王汉书表曰诸侯王髙帝初置金玺组绶蔡邕独断曰汉制皇子封为王其实诸侯也周末诸侯或称王而汉天子自以皇帝为称故以王号加之总名诸侯王法律家皆曰列侯天子太社以五色土为坛皇子封为王者受天子太社之土以所封之方色东方受青南方受赤他如其方色借以白茅归国以立社故谓之茅土贾谊书曰髙帝𤓰分天下以王有功之臣反者如猬毛而起髙皇帝以为不可制故削去不义诸侯空其国择良日立诸子洛阳上东门外诸子毕王而天下乃安汉书曰楚元王交髙帝弟自帝即位交与卢绾常侍上出入卧内传语言诸内事隠谋文帝尊宠元王子爵比皇子又曰初楚元王敬礼申公等穆生不嗜酒元王每置酒尝为穆生设醴又齐悼恵王肥髙帝子食七十余城诸民能齐言者皆与齐又梁孝王文帝窦皇后少子爱之孝王筑东苑方三百里得赐天子旌旗从千乘万骑出称警入言跸拟于天子招延四方豪杰自山东㳺士莫敢不至又河间献王徳景帝子修学好古从民得善书必为好冩与之留其真加金帛赐以招之由是四方道术之人不逺千里或有先祖旧书多奉以奏献王者故得书与汉等被服儒术造次必于儒者武帝时献王来朝献雅乐对三雍宫及诏策所问三十余事其对推道术而言得事之中又鲁共王景帝子好治宫室苑囿狗马王初壊孔子旧宅以广其居闻钟磬琴瑟之声遂不敢壊于其壁中得古文经传又淮南王安为人好书鼓琴不喜弋猎狗马驰骋亦欲以行隂徳拊循百姓招致賔客方术之士数千人作为内书三十一篇外书甚衆又有中篇八卷言神仙黄白之术又淮阳宪王钦宣帝子好经书法律聪达有才帝甚爱之数嗟叹宪王曰真我子也东观汉记曰东平王苍少有孝友之质寛仁宏雅帝即位诏以为骠骑将军位在三公上四年苍上疏愿朝上以王触寒渉道使中谒者赐乘舆豹裘苍到洛阳使鸿胪持节郊迎引入不在讃拜之位外殿乃拜上亲荅拜诸王归国上特留苍八月饮酎毕大鸿胪奏遣苍发上亲临送流涕赏赐以亿万数又眀帝诏书示诸国曰诏问东平王苍处家何等最乐王对曰为善最乐帝曰其言甚大副其腰腹苍美鬓髯腰带八尺二寸又北海靖王兴毎朝廷有异政京师雨泽秋稼好丑輙驿马下兴其见亲重如此又广平鉅鹿乐成王在邸入问起居车马鞍勒皆纯黒无金银采饰马不踰六尺于是以白太后即赐钱各五百万魏志曰邓哀王沖字苍舒少聪察岐嶷生五六嵗智意所及有若成人孙权曽致巨象太祖欲知其斤重访之羣下咸莫能出其理沖曰置象大船之上而刻其水痕所至称物以载之则斤可知矣太祖大悦即施行焉时军国多事用刑严重太祖马鞍在库而为䑕所啮库吏惧必死沖谓曰待三日中然后自归沖于是以刀穿单衣如鼠啮者谬为失意貌有愁色太祖问之冲对曰世俗以为鼠啮衣者其主不吉今单衣见啮是以忧戚太祖曰此妄言尔无所苦也俄而库吏以啮鞍闻太祖大笑曰儿衣在侧尚啮况鞍悬柱乎一无所问又曰中山王衮少好学生十余嵗能属文毎读书文学左右常恐以精力为患数谏止之然性所乐不能废也文学防辅相与言曰受诏察公举错有过当奏及善亦宜以闻遂共表称陈衮美衮闻之大惊责让文学曰修身自守常人之行耳而诸君乃以上闻是适所以増其负累也又任城威王彰字子文少善射御力过人手格勐兽不避险阻数从征伐志意慷慨太祖常抑之曰汝不念读书慕圣道而好乘马击剑此一夫之用何足贵也彰谓左右曰大丈夫一为卫霍将十万骑驰沙漠驱戎狄立功建号尔何能作博士耶又陈思王植字子建年十余嵗诵读诗论及辞赋数十万言能属文太祖常视其文谓植曰汝倩人尔植跪曰言出为论下笔成章顾当面试奈何倩人时邺铜爵台新成太祖悉将诸子登台使各为赋植援笔立成可观太祖甚异之王隠晋书曰齐王攸学不倦借人书皆为治护时还有水旱则出租秩加赋以赈国人湏丰年乃收入本直太康三年诏攸当出方岳遂抚其国加都督青州増封济南郡仪物典筞轩悬之乐六佾之舞赐金钺朝车乘舆之副又安平献王孚世祖受禅为太宰四年正㑹上见太宰身执子孙之礼舆车上殿上于阼阶下迎拜王既坐上又亲奉上夀孚虽见尊宠而常有戚容献王一门三世同时十人封王二人世子父位极人臣子孙咸居大官出则旌旗节钺入则貂蝉衮冕自公族之宠未始有也晋百官表曰王古号也夏殷周称至金玺龟纽细纁朱绶五时朝服逺逰冠佩山𤣥玉沈约宋书曰衡阳王义季为荆州刺史先是临川王义庆在任巴蜀乱扰师旅应接府库空虚义季躬行节俭蓄财省用数年间还复充实队主续丰母老家贫无以充养遂断不食肉义季哀其志给丰毎月白米二斛钱一千并制丰噉肉义季素拙书上聴使余人书启事唯自着名而已素嗜酒自彭城王义康废遂为长夜之饮略无少醒日太祖累加诘责义季引愆陈谢上诏报诫语终不改以至于终二十一年又始平孝敬王子鸾字季羽孝武帝第八子也母殷淑仪宠倾后宫子鸾爱冠诸子凡为上所盼遇者莫不入子鸾府国及为南徐州又割呉郡以属之又建平宣简王宏字休度文帝第七子也少而闲素笃好文籍太祖宠爱殊常为立第于鸡笼山尽山水之美建平国髙他国一阶赋魏夏侯𤣥皇𦙍赋曰览二仪之上礼本人伦之大纪道莫隆于后辟统莫泰于宗祀伊皇衢之光赫享干祇之元祉在太和之五载肇皇𦙍之盛始时维孟秋和气淑清良辰既启皇子诞生尔乃发恺悌之眀诏振隆恩之丰沛殊恵洽乎黎民崇施畅于无外爵羣兆以布徳赦殊死以崇仁黔首咏而齐乐愿皇祚之日新颂魏陈王曹植皇太子颂曰于我皇后懿章前志克慕二皇三灵昭事祗肃郊庙明徳敬恵阳和积吉钟天之釐嘉月令辰笃生圣嗣庆由一人万国作喜喁喁万国岌岌羣生禀命我后绥之则荣长为臣妾终天之经仁圣奕世永载明明同年上帝休祥淑祯藩臣作颂光流徳声吁嗟卿士祗承予聴碑梁沈约齐司徒安陆昭王碑曰稷契身佐唐虞功大于天地商武姬文所以膺图受箓萧曹扶翼汉祖灭秦项以宁乱魏氏时乘于前皇齐握符于后灵源与积石争流神基与极天比峻公含辰象之秀徳体河岳之上灵气藴风云身负日月姑苏奥壤任切闗河都㑹殷阜提封百万全赵之袨服丛台方此为劣临淄之挥汗成雨曽何足称乃鸿骞旧吴作守东楚夏首藩要任重推毂襟带中流地殷江汉南接衡巫风云之路千里西通鄾邓水陆之涂三七是惟形胜阃外莫先建麾作牧眀徳攸存以戎羯窥窬伺我邉隙北风未起马首便则南向塞草未衰严城于焉早闭至公以奉上明谦以接下抚僚庶尽盛徳之容交士林忘公侯之贵虚懐博纳幽闗洞开宴语谈笑情澜不竭凡我僚属均哀共戚怨天徳之无厚痛棠隂之不留思所以克播遗尘敝之穹壤天命𤣥鸟降而生商是开金运祚始玉筐三仁去殷五曜入房亦白其马侯服周王恵露霑吴仁风扇越渉夏逾汉政成朞月北齐邢子才广平王碑文曰公分气氤氲禀灵昭晋基搆轮奂源流濬逺积石莫之方委水不能喻山渎郊神辰昴降徳自天攸纵郁为时宗墙宇淹旷标格秀逺道亚生知徳均殆庶日月在躬水镜被物望青松而比秀干白云而上征侍讲金华参逰铜爵出陪芝盖入奉桂室充㑹友之选当拾遗之举发言为论受诏成文碧鸡自口灵蛇在握方见建安之体复闻正始之音公年方弱冠而位居寮右道被生民恵渐万物郁为雅俗之表峩成社稷之镇公孙声动天下已非其伦管子光照邻国孰云能拟方谓膺兹多福降此永年夺抟风之逸羽穷送日之逺路同岐山之嘉㑹陪岱宗之盛礼而羣飞在辰横流具及山崩川竭星霣日销崑岳既毁玉石俱烬兰挺则芬玉生则润泱泱万源落落千仞我有徽猷金声玉振志犹学海业比登山踟蹰缇衮绛帐韦编寻微启奥敷理入𤣥天地或终山河匪夀昔曰先民谁堪长久立言立事责之身后式铭景行是为不朽墓志齐王融豫章文献王墓志铭曰领袖倾沦人纲弛没半岳摧峯中河坠月眷然晓隧如何夜台鲸骖惋慕葆吹徘徊千秋万祀顾有余哀又齐谢朓郁林王墓志铭曰緑车旖旎翠蕤奄暎癸贰戏良临祧弛盛毁徳归桐弃尊君郑又齐海陵王墓志铭曰景祚云及多难攸启载驱軨辖髙辟代邸西光己谢东龟又良龙纛夕俨葆挽晨锵风揺草色月照松光春秋非我晓夜何长梁简文安成蕃王墓志铭曰许氏犹龙荀家鸣鹤岂如宗子分聫华蕚对䇿云台观书麟阁官美登朝文髙入洛得意琴书忘言丘壑梁任昉抚军桂阳王墓志铭曰于昭帝绪擅美前王绿图丹纪金简玉筐世载台鼎地居鲁卫沛易且传楚诗将説桐圭谁戏甘棠何憇梁沈约丞相长沙宣武王墓志铭曰山岳镇地日月丽天邻几者庶亚极称贤峩峩哲人实惟天纵徳基内美功成日用亦既东辕实拯朝难迅锋雷骇霜戈电断震主必危功髙不赏哀动上霄痛铭𤣥壤圣武爰发后耻申寃大礼空备幽驾莫援陈徐陵司空河东康简王墓志曰夫圣人至徳天道福谦大哉尧舜贻庆长逺明两之盛中阳纂于豢龙百世之祀皇家兆于鸣凤违有丘于海北应紫盖于江南帝系王基重光累叶髙祖之建天柱圣之补地维荡荡乎民无得而名焉者也王资神昴纬託曜房灵体斯孝烈不由师保月生之对曽何用于拟议日近之言无阶于等级封河东王加侍中淑貌与金燧相宜清颜与玉壶同照授使持节南徐州刺史武羌旅拒亭障迁移漠草非长广之东湖莱近荆门之北王常讥庾翼使白面之非才深慕曹彰叹黄须之为可火精不退奚应善言氷蛭难消徒持隂徳薨于沙镇时年十有七追赠司空加鼓吹班剑谥曰康简王洛北占坟河南除道葭悲烟殿之声剑动丰城之气岂惟晋王宠悼重琅邪之赠官魏后髙文制苍舒之哀诔诔后汉傅龙北海王诔曰永平六年北海静王薨于是境内市不交易涂无征旅农不修畆室无女工感伤惨怛若䘮厥亲俯哭后土仰愬皇旻于是羣英列俊静思勒铭惟王勲徳是昭是明存隆其实光曜其声终始之际于斯为荣乃作诔曰览视昔初若论往代有国有家篇籍攸载贵尠不骄满罔不溢莫能履道声色以卒惟王建国作此蕃弼抚绥方域承翼京室对扬休嘉光昭其则温恭朝夕敦循伊徳魏文帝苍舒诔曰建安十二年五月甲戌童子曹苍舒卒乃作诔曰于惟淑弟懿矣纯良诞丰全质荷天之光既哲且仁爰柔克刚彼徳之容慈我聿行宜逢分祚以永无疆如何昊天凋斯俊英呜唿哀哉惟人之生忽若朝露促促百年亹亹行暮矧尔既天十三而卒何辜于天景命不遂魏陈王曹植任城王诔曰昔二虢佐文旦奭翼武于休我王魏之元辅将崇懿迹等号齐鲁如何奄忽命不是与仁者悼没兼彼殊类矧我同生能不憯悴目想官墀心存平素髣髴神魂驰情陵墓凡夫爱命达者狥名王虽薨殂功着丹青人谁不没贵有遗声乃作诔曰幼有令质光耀珪璋孝殊闵氏义达参商温温其恭爰柔克刚心存建业王室是匡矫矫元戎雷动雨徂横行燕代威慴北胡奔虏无窜还战髙栁王率壮士常为军首宜究长年永保皇家如何奄忽景命不遐同盟饮泪百僚咨嗟宋谢灵运庐陵王诔曰事非淮南而痛深于中雾迹非任城而暴甚于仰毒託体皇极衔怨至尽岂惟有识伤慨故亦率土悽心盖出罔己之悲以陈酸切之事云尔哀哀君王终仁且徳在枉无言即罪有黙曽是忍虐古来一酷身微咎累痛踰酖毒何斯祸斯乃怨乃辱命如何延人百有赎矜急景之难留悼惊波之易沦自君王之㝠漠厯弥稔于此春聆鸣禽之响谷视乔木之陵云咸感节而兴悦独懐悲而莫申侯射隼于髙墉赫王典以正刑服二辜于狴犴致九伐于南荆发酸痛于仁诏令宠赠于哀心布悽楚于帝言摅绸缪于皇音行状梁任昉齐竟陵文宣王萧子良行状曰公道亚生知照邻几庶孝始人伦忠为令徳公实体之非毁誉所至天材博赡学综兼明至曲台之礼九师之易乐分龙赵诗析齐韩有一于此罔不兼综昔沛献访对于云台东平齐声于杨史淮南取贵于食时陈思见称于七歩方斯蔑如也夫家国之道互为公私君亲之义递为隠犯公二极一致爱敬同归亮诚尽规谋猷𢎞逺矣他人之善若已有之民之不臧公实贻耻诱接恂恂降以颜色人有不及内恕诸己非意相干毎为理屈任天下之重体生民之俊华衮与緼同归山藻与蓬茨俱逸良田广宅符仲长之言邙山洛水协应叟之志邱园东国缁铢轩冕乃依林构宇傍巖拓架清猨与壶人争旦缇幙与素瀬交晖置之虚室人野何辨髙人何㸃蹑屦于钟阿徴士刘虬献书于衡岳赠以真人之服𢎞以度外之礼梁沈约齐临川王行状曰公遵𤣥源于陵壑禀黄中之正气其性逸其神凝端华表美弱齿𢎞贵着乎将立云虚景暧岳秀川渟兰桂不踰其质珪璋未究其美幼而悦学业茂从师洽贯书场该纬文圃清晖秘誉烛野光朝梁裴子野司空安成康王行状曰降七纬之祯灵五行之正性珪璋特达清明在躬学无常师曽希风乎孔甫㡬神殆庶谅亚迹乎颜生説礼敦诗方昔人而有裕既明且哲体大雅而弗渝若乃慈明外朗淑徳内润夏侯玉树之谈卫玠璧人之目又授使持节郢州刺史公四居方岳政刑克举仁恕以懐君子刑宪以肃小人莅烦以简居难则易霈如时雨芬若兰荪所去见思所居称治遘疾薨竟陵之石梵时年四十四皇上震天伦之悼庶僚懐人百之感诏赠司空常侍王如故礼也自巴濮以东郾邓以北方舟连骑赴者如云昔王薨及葬仁禽有践境之识羊祜云亡市人有罢归之恸若公恩结三楚亦异出一时且公幼无择言长无择行立功以庇物执徳以居宗重以道性虚闲居处沖约终日清静如布素焉相国汉书百官表曰相国秦官金印紫绶掌丞天子助理万机汉书曰萧何沛人陈豨反上自将闻吕后用何计诛韩信拜何相国益封五千户卒五百人为卫衆人皆贺邵平独弔邵平者故秦东陵侯秦破为布衣种𤓰长安城东平谓何曰祸自此始也何乃让封悉以家财佐军上喜又曰曹参闻萧何薨告舍人趣治装吾将入相使者果召参参为相日夜饮酒賔客见参不事皆欲有言至者参輙饮以酒醉而后去终莫得説相舎后园近吏舎吏舎日饮歌唿从吏患之请参逰后园幸相国召案乃反张坐饮歌唿与相和参见人细过専掩匿之百官偕叹独断曰相国自萧何以后殆非复人臣之位齐职仪曰相国緑绶衮冕服汤以伊尹为左相仲虺为右相髙宗梦傅説因立为相魏襄王以公孙衍为相国赵孝成王以亷颇为相国诔晋成公绥魏相国舞阳宣文侯司马公诔曰应期降命笃生我公九徳聿修百行兼通文皇践位龙飞天衢协賛大命启迪灵符光我圣主齐徳有虞受兹介祉封国建畿入总纳言敷化衡机出登上将奋武明威皇舆省方作镇于许旌旗既反抚戎荆楚巴蜀作㓂侵我邉疆乃眷西顾董统雍京丹麾所指莫之敢抗仁济宇内威摄外荒流恵零南齐美甘棠加命九钖尊位相国比王齐鲁以崇殿礼丞相应劭风俗通曰丞者承也相者助也史记曰秦武王置二丞相甘茂为左丞相樗里疾为右丞相又韦丞相贤者鲁人以读书术为吏至大鸿胪有相工相之当至丞相有男四人使相之至第二子名𤣥成相工曰此子贵当封侯丞相曰我今为丞相有长子是安从得之后竟为丞相又匡衡为御史大夫嵗余韦丞相死代为丞相封乐安侯十年之间不出长安城门而至丞相汉书百官表曰丞相秦官金印紫绶掌丞天子助治万几秦有左右髙帝即位置丞相又陈平武阳人周勃沛人帝即位以平为丞相平曰臣功不如勃于是以勃为右丞相以平为左丞相帝问勃曰嵗决狱钱谷出入几何勃不知汗出沾背上问平平曰有主者上曰主者谁平曰决狱责廷尉钱谷责治粟内史上曰君所主何事平曰臣主上佐天子理隂阳调四时下遂万物之宜镇抚四夷上曰善又曰公孙𢎞淄川人武帝以𢎞为丞相丞相常以列侯为之唯𢎞无爵诏封平津乡侯六百五十户丞相封自宏始也𢎞食一肉脱粟饭故人賔客仰衣食家无余财又曰蔡义河内人诏求能为韩诗者徴义上疏臣行能无比容貌不及衆而不弃人伦者以闻道于先师自託于经术愿赐清闲之燕以诗授昭帝为丞相短小无须眉貌似老妪行歩俛偻常两吏扶夹乃能行又曰王商为丞相有威重长八尺余单于来朝引见商坐未央庭中单于前拜谒商商起离席与言单于仰视商貌大畏之迁延却退天子闻之叹曰此真汉相也汉杂事曰田蚡为丞相中二千石拜谒蚡不为礼汲黯为主爵都尉见蚡未尝拜揖之而已汉旧仪曰丞相车两黒轓骑者戈绛掾吏见礼如师弟子白録不拜朝示不臣也听事阁曰黄阁又曰有天地大变天下大过皇帝使侍中持节乘四白马赐上尊酒十斛牛一头䇿告殃咎使者去半道丞相病上追使者还未白事尚书以丞相不胜任使者策书驾骆马即时布衣歩出府免为庶人丞相有他过使者奉策书驾骓騩马即时歩出府乘栈车壮马赐归田里思过应劭汉官仪曰丞相有疾御史大夫三日一问起居百僚亦然朝廷遣中使太医髙手膳羞骆驿及瘳视事尚书令若光禄大夫赐以养牛上尊酒物理论曰髙祖定天下置丞相以统文徳立大司马以整武事为二府焉箴晋陆机丞相箴曰夫导民在简为政以仁仁实生爱简则易遵罔疏下睦禁宻巧繁深文碎教伊何能存故人不可以不审任不可以不忠舍贤昵䜛则䘮尔邦且偏见则昩専听悔疑耳目之用亦各有期夫岂不察而惟墙隔之矜己任智是蔽是欺徳无逺而不复恶何适而不追存亡日鉴成败代陈人咸知镜其貌而莫能照其身碑晋袁宏丞相桓温碑铭曰文武开业尚父定王佐之契宗周不竞桓公𢎞九伐之勲脱履于必济之功忘懐于屈伸之㑹髙氏出乎生民公亮坦于万物遂复改谋回虑䇿马武闗摠辔丹扸之涂扬鞭终南之岭兵交则战无全敌劝义则襁负云集从以悬军轻进因蓄靡储而犲狼惧殪保固窟穴乃方轨回辕反师凯入虽竒功大勲未㨗于一朝而宏谟神畧义髙于天下公惟秀杰英特竒姿表于弱冠俊神朗鉴明统备于成徳巾褐衡门风流推其髙致忘己应务天下谢其勲业辅相两仪而通运之功必周虚中容长而方圆之才咸得道济而不有处泰而逾约可谓固天将纵生民之杰者也铭曰美尽黄裳道畅伊吕哲人应运命世作辅卓卓英风略略宏宇亮心髙列俊神闲举忘己济物抚化翼世河洛澄流华梁卷翳俾我仁公𢎞道作镜如何不弔云峦落暎晋孙绰丞相王导碑文公胄兴姬文氏由王乔𤣥圣陶化以启源灵仙延祉以分流贤俊相承世冠海岱二仪交泰妙气发晖醇曜所钟公实应之𤣥性合乎道㫖沖一体之自然柔畅协乎春风温煦侔于冬日信人伦之水镜道徳之标准也恵懐之际运在大过皇徳不建神辔再絶猃狁孔炽凶类焱起公见机而作超然𤣥悟遂扶翼王室协賛东岳𢎞大顺以一羣后之望仗王道以应天人之㑹于时干维肇振创制理物中宗拱己雅伏贤相尚父之任具瞻在公存烹鲜之义殉易简之政大略𢎞规卓然可述公雅好谈咏恂然善诱虽管综时务一日万几夷心以延白屋之士虚己以招巖宂之俊逍遥放意不峻仪轨公执国之钧三十余载时难世故备经之矣夷险理乱常保元吉匪躬而身全遗功而勲举非夫领鉴𤣥达百鍊不渝孰能莫忤于世而动与理㑹者哉梁简文帝长沙宣武王北凉州庙碑文曰昔曲仁之祀九井尚慙沫水之堂七壁犹在岂非徳含体气神降空桑烝民仰其立功太上懐其贵徳公讳兰陵人皇帝之长兄也命世降灵峻极开着宗百川而成海倍万俊而为英为南梁北秦二州刺史华阳陵黒水改号难堪加以岳牧迁回军民徙散同髙阙以为塞象玉门而置闗三尉寝谋六屯罢业功同疎勒之守备甚即墨之坚围公临危制变殷如敌国是以六角摧锋两贤衅鼓指撝则破勍敌叱咤而静邉尘公徳应大贤照惟殆庶如钟资叩似铎发声含朝阳于千仞散风行于万顷神武所回士卒忘水火之难箪醪所驱小大一死生之志微管之风余芳无絶人畏其神徳音不泯梁秦二州刺史宜封侯条刺举汉阳亲覩遗爱有表请立碑置庙天子许焉反宇飞风伏槛含日参差丹桂周流紫房跜刻兽下临纲戸菡萏荷华傍连屈屋庶使邉韶所立之名岂称髙于陈郡袁逢所勒之字非独擅于华阳乃为賛曰帝图开道皇源配天功书緑字事烛青编天汉之阳黒水惟梁如仁永播流咏宁忘扶风髙碣召伯甘棠余芳无泯望古可方构斯象室循兹洞房琉璃照戸璧玉开堂秋条下叶春卉含芳九微夜火百味朝浆又丞相长沙宣武王碑曰金表龙符緑地龟图且称瑞汉实曰开虞于昭帝绪蝉聨厥初有微𤣥冰亦作司徒重檐偃蹇曲注逶迤重摅凤翥桂栋莲披文檀晚丽采节晨辉春藤络戸寒菊临池惟馨惟徳无絶于斯梁沈约齐丞相豫章文宪王碑曰世载冠冕之晖家开配天之业洪源迈于委水云峯冠于削城公自天攸纵非待河岳道亚生知徳备藏往摩赤霄而理翰望阊阖以上驰回风飊于襟袖宅山川于懐抱爰初弱冠藏器俟时康荘广辟饰礼贤之馆杞梓备收罄滋兰之畹既驾朱骖又敷衮职升降轩陛率由孝敬谦以备物贵以在身再握励己三吐忘倦公徳惟民望位冠朝首仪表瑰雄风神秀杰毎至三元首旦华裔在庭执玉端闱冠冕百辟外夷震耸犹单于之惧王商羣后瞻慕若衆星之俯日月虽复以周公之亲居周公之任道格皇天光被四海而小善靡失輶徳必从譬由畎浍匪让所以淼致江河土壤同归故能郁成嵩岱保翼三善𢎞正九伐铭彼太常悬诸日月铭曰大徳风迈其美云从事贵愈贬礼峻弥恭且有厚命车服以庸羽仪列辟冠冕羣龙周实多祜汉有余庆奕奕皇族于斯为盛公之绥之终和且敬是惟宗国庶邦作咏梁任昉丞相长沙宣武王碑曰玉暎蓝田金铉之望己集木秀邓林轮辕之用先表值戎㓂贪惏覊縻失道凭凌雉堞逼廹濠湟都护之威既弛副尉之策己谢斧松晨析易子朝飡乞师援絶飞书路阻公内定不战之竒外骋必胜之略神功倐忽有同拾遗南下牧马既寝折胶之术北遯燕然将空漠南之地加以广平简恵信赏必罚増赀就赋夷歌成章诔晋陆机吴丞相江陵侯陆公诔曰根条伊何苗黄裔舜长发有祥贻我作𦙍刘王负险㓂我西邻公侯赫怒干戈启陈金钺镜日云旗降天元王陨难鲸鲵坠鳞戎漠时殪方域清尘冢宰仲长统昌言曰冢宰尧官也尚书曰冢宰掌邦治统百官均四海周官曰太宰之职掌建邦之六典以佐王治邦国一曰治典以经邦国以治官府以纪万民二曰教典以安邦国以教官府以扰万民三曰礼典以和邦国以统百官以谐万民四曰政典以平邦国以正百官以均万民五曰刑典以诘邦国以刑百官以纠万民六曰事典以富邦国以任百官以生万民王隠晋书曰武帝时太傅领司徒何曽屡上书逊位诏以司徒所掌烦务不可以久劳耆艾其进位太宰朝㑹乘舆剑履上殿如汉萧何魏钟繇故事晋公卿礼族曰安平王孚朗陵公何曽汝南王亮皆为太宰齐职仪曰太宰品第一金章紫绶佩山𤣥玉尧命羲和使主其隂阳之职羲伯司天官也后稷伏事虞夏敬事民时尊稷为天官夏衰稷后不窋失官由是废官殷以其官为冢宰周公在丰为太宰召公又居之秦汉魏无此职晋武帝以从祖安平王孚为太宰始置其官安平薨省咸宁四年又置或谓本太师之职避景帝讳改为太宰太宰周之卿位晋武依周置职以尊安平非避讳也元兴中恭帝为太宰桓𤣥都督中外博士徐豁议太宰非武官不应敬都督从豁议碑晋孙绰太宰郗鉴碑文曰公盖黄帝之苗裔氏族所由皆纪于祖御史大夫之碑矣灵和诞授载有公侯至徳硕量天实挺之琅邪王应天启之运阐中兴之道思延英贤以匡王业乃假兖州刺史金章仍割𤣥钺载饰于时羯㓂凶炽羣逆猋起公奋其忠勇精贯白日信顺为甲胄大节为城池故能摧却凶㓂全身济功惟公徳器纯固体识深𢎞敦尚衡门则服膺曽闵毗亮皇极则宪章元凯笃诚简于帝心明允着于莅政信钟山之珪璧嵗寒之灵木者也摛藻风云䇿名帝録肇皆方尺遂隆台岳王室未休吾何以豫兴言再慨思康天歩将俾皇化归之大素彼苍者天曽不遐祚哲人其萎民斯攸慕嗟尔后昆式瞻宏度齐王俭太宰褚彦回碑文曰夫太上立徳其次立功此谓之不朽所以子产云亡宣尼泣其遗爱随武既没赵文懐其余风乃祖太傅徳合当时行庇州壤深识臧否不以毁誉形言亮采王室毎懐沖虚之道可谓婉而成章志而晦者矣公禀川岳之灵晖含珪璋而挺曜和顺内凝英华外发神茂初学业隆弱冠是以仁经义纬敦穆于闺庭金声玉振寥亮于区宇孝敬淳深率由斯至尽欢朝夕人无间言逍遥乎文雅之囿翺翔乎礼乐之圃风仪与秋月齐眀音徽与春云等润既而齐徳龙兴顺皇髙禅深达先天之运匡賛奉时之业亦犹稷契之臣虞夏荀裴之奉魏晋今之尚书古之冢宰虽秩轻于衮司而任隆于百辟暂遂沖㫖改授朝端迩无异言逺无异望执五礼以正民简八刑而罕用故能骋绩康衢延慈哲后仰南风之髙咏飡东野之秘寳雅议于听政之晨披文于宴私之夕参以酒徳间以琴心暧有余晖遥然流想君垂冬日之温臣尽秋霜之戒肃肃焉穆穆焉于是见君亲之同致在三之如一铭曰永言必孝因心则友仁洽兼济爱深善诱观海齐量登岳均厚五臣兹六八元斯九率礼蹈谦谅实身干迹屈朱轩志隆衡馆眇眇𤣥宗萋萋辞翰义既水流文亦雾散诔晋潘岳太宰鲁武公诔曰昂昂公侯实天诞育八元斯九五臣兹六揜讨逆节折冲江湖走钦擒俭枭诞弊吴公于出征爰整其旅垒未越郊麾不及举秦凉获乂西戎即叙他人之贤譬彼邱陵邈矣公侯如日之昇泰山其頽寝疾不兴遐迩曷仰社稷焉凭生则荣易终哀实难靡不春华鲜克嵗寒于唿公陨率土含酸赵䘮望诸列国同伤秦亡蹇叔舂者不相桃李不言下自成行徳之休眀没能弥彰表后魏温子昇上党王穆让太宰表曰臣闻䇿蹇长途终慙一日之致悬缕层台讵任千钧之重固知才弱不可自强力微难以企及智小谋大恐贻折足之忧才轻任重惧有絶膑之悔既虑铄金固陈匪石艺文类聚卷四十五艺文类聚卷四十六钦定四库全书艺文类聚卷四十六唐欧阳询撰职官部二太尉春秋合诚图曰尧坐舟中与太尉舜临观鳯皇史记曰孝惠帝六年置太尉官百官表注曰太尉古官也自上安下曰尉故武官以为号月令曰孟夏太尉赞俊杰遂贤良汉书百官表曰太尉秦官金印紫绶掌武事周勃灌婴周亚夫等为之汉书曰吕后问髙祖曰陛下百嵗之后萧相国既死令谁代之上曰曹参可其次曰王陵可然少戅陈平可以助之陈平智有余然难独任周勃重厚少文然安刘氏者必勃也可令为太尉又曰王龚为太尉在位自非公事不通州郡书记其所辟命皆海内长者东观汉记曰张酺字孟侯为太尉父尚在酺毎迁转乃一到洛父来适㑹正臈公卿罢朝俱贺嵗奉酒上酺父寿极欢莫不嘉其荣又曰邓彪宇智伯为太尉在位清白公廉谢承后汉书曰京兆朱宠字仲威为太尉家贫食脱粟饭卧布被朝廷赐锦被粱肉皆不敢当又曰郑𢎞为临江太守行春有两白鹿随车夹毂而行𢎞怪问主簿黄国鹿为吉凶国拜贺曰闻三公车图画作鹿明府当为宰相后𢎞果为太尉举第五伦为司空班次在下毎正朔朝见𢎞曲躬自卑上后置云母屏风分隔由此为故事续汉书曰太尉公一人掌四方兵事功勤嵗尽则奏其殿最而行赏罚凡郊祀之事掌亚献袁山松汉书曰太尉刘虞让位于羊续灵帝时为三公者皆输礼钱千万续举緼袍以示之曰臣之有唯此而已遂不代虞华峤后汉书曰安帝即位太尉徐防以灾异冦贼策免就国凡三公以灾免始自防也范煜后汉书曰曹嵩灵帝时货赂中官及输西园钱一亿万故位至太尉应劭汉官仪曰章帝诏曰司空牟融典职六年勤劳不怠其以融为太尉録尚书事又曰冲帝丁酉策书太尉赵峻二世掌典机衡有匪石不贰之心大司农李固公族之苗忠直不囘有史鱼之风今以峻为大传固为太尉与大将军兾叅録尚书事幽明録曰常山张颢为梁相天新雨后有鸟如鹊飞翔稍下坠地民争取即化为一圆石颢椎破之得金印文曰忠孝侯印颢表上闻藏之秘府颢汉灵帝时至太尉齐职仪曰魏文帝黄初二年日食奏免太尉贾诩诏曰天地之灾害罪在朕躬勿贬三公遂为永制而太尉华歆以疾依田千秋故事乘舆上殿大㑹遣散骑常侍缪袭请歆百官总己听歆至赞后汉蔡邕太尉陈公赞曰公在百里有西产之惠赐命方伯分陜余庆余庆伊何兆民其观少者是懐老者是安纲纪文王文王用平东督京辇京辇用清乃登三事三事攸宁契稷之佐具于尧庭今则由古于穆诞成箴后汉崔骃太尉箴曰天官冡宰庶僚之师师钖有帝命虞作尉茍非其人斁我帝载昔周人思文公而召南咏甘棠昆吾隆夏伊摰盛商季世颇僻礼用不匡碑后汉蔡邕杨太尉碑铭曰于戏公惟岳灵天挺德翼赤精神氤氲仁哲生应台任作邦祯帝钦亮访典刑道不忒迄有成光遐迩穆其清又杨太尉碑铭曰天鉴有汉挺生元辅世作三事勲在王府乃及伊公克光前矩悉心毕力𦙍其祖武化洽羣生泽霑区宇又太尉李咸碑铭曰天垂三台地应五岳降生我公应鼎之足奕世载德名昭图録既文且武桓桓绍续外则折冲内则大麓又太尉桥𤣥碑曰岐嶷而超等总角而逸羣至矣乎初绅髙明卓异为衆杰之雄其性庄疾尚华朴有折而不挠拔贤如逝流讨恶如霆击至德在己扬之由人茍不矫迹夫何舍焉后汉桓麟太尉刘寛碑曰公诞受纯和之气体有乐道宁俭之性疾雕饰尚朴素轻荣利重谦让劣与同好镌坟典于茅庐是以根经纬综精微诲童冠而不倦迁南阳太守推贞谅以示下显衆善以厉否恻隐之诚通于神人故去鞭朴如获其情弗用刑如弭其姦晋孙绰太尉庾亮碑曰次黄中以启曹钟遐武于轩辕爰及晋代世号多士公吸峻极之秀气诞命世之深量微言㪚于秋毫𤣥风畅乎德音闚门者贵其凝峙入室者议其通𤣥摽形者得之廊庙悟日者期诸濠川提挈南翔息肩灵越㑹大君有命纳妃德门自求多福辞不获己凤羽笼于华樊麟趾絷于椒房王敦阻兵翫权志窥神器乃转公左卫将军要雄㦸以扶华毂勒武旅以翼豹尾死难之心义形于色亲受中诏奔告方伯于是羣后契盟同禀髙谋巖栖怀德以向赴义拯神器于兽吻扶帝座于已倾王室之不壊翳伯舅是頼公以为战伐之谋仁所耻闻况立德𢎞道年几不惑阖门沈舟将逺迹山海诏累遣侍中黄门逼以严制知不获免乃固求外任江外无烽燧之警宇内归穆然之美铭曰金德时昏干纲絶纪素灵南映中宗蔚起谁其赞之数钟伊公达人忘怀形随运通再濳再跃婉若游龙梁沈约齐太尉王俭碑铭曰瞻旦奭而齐轸轶䕫龙而长骛百辟翘首譬列宿之仰望舒千里结辙若𣲖流之宗江汉及宋道盛运鼎命将改而瞻乌所集未知适归公高卧闲宇独咤虚室眷龙颜以託梦咏日角以兴言伫傅巖之下怀滋水之上慨深版荡念在濡足霸君亦虑属一匡情降三顾卜匪熊罴唯人是与公深覩兴废妙识人英察荣光于河渚攀龙翼于云汉倾方寸以奉国忘七尺以事君殊文共㑹异轸同归堆案盈几充庭满室随方引应断决如流辞不辍响纸无停笔精明外朗神彩傍映晒瞩接其光景风云溢乎帷席嚣喧摠至大薄相填齐镳共轸竝而不杂铭曰怅公赫矣世载经纶四彼三杰六兹五臣德参世命道亚如仁屣歩金门濯缨兰沚激水上征倍㠶欎起陈沈烱太尉始兴昭烈王碑曰古者帝王之兴莫不崇建亲屏泰伯让而退封武哀终而受号则有之矣至若勒功鼎鼐铭德太常清庙尊乎国家扬名显乎子弟在昭烈王见之焉若夫妫水遥源石砮遐集五丝作而咏南风八世兴而和鸣鳯籍帝王之基居正卿之族有由来矣孔融汝颍之论许其少多傅畅诸公之书颇有贤哲自汉至魏渉江而东緜邈蝉聨言之耆旧皇上革命应运大启邦国麟趾盘石之宗固具金桢玉干之戚毕封文叔掩被之悲无冺仲谋援鞍之恸逾切乃封始兴郡王永定元年下诏曰天伦所感义本因心名器追崇则惟恒典己兄梁故南兖州刺史长城县公德范沈邃风度寛厚性与天通深乎靡测昔弹冠入仕誉重城华宣力艰难遂顾洪业虽时非季汉势异桓王海内挹其风流生民怀其大德者矣朕受天明命爰膺寳厯言寻永徃兴慕增怀可奉赠太尉公昔之宻戚近亲宗英令德若河间之不羣沛献之受象东平之乐善陈思之藻丽实闻之也未有身死忠贞名存前代若王之义烈者铭曰稽古帝舜重瞳有裔曰陈祚土纂虞之系腾波汝颖承流妫汭四岳有后六竒献计惟寔惟忠卿长羣公浮舟震泽佳气葱葱岐周七十商亳百里婉婉中阳帝出攸止太常景皇季孙让于天下不践间之惇史入孝出忠清辉何己苞指周藏风流懿德言为世范行成士则名山可镌丰碑易勒惜哉徃矣殒身凶慝鼎命既迁山河是始光启代郡德表永祀周以别功鲁侯戾止礼茂庙堂恩加松杞墓志梁沈约齐太尉文宪王公墓志铭曰德被九官功苞十乱帝图必举皇猷谐焕斯谓国桢是惟民干翺翔礼园优游文馆秘义烟涵瓌辞雨散揆路扬辉台庭改观方翊隆平变兹天网福履每愆降年多爽微言永谢庶僚谁长铙吹罢音松风代响梁沈约齐太尉徐公墓志曰公美风仪善言笑爱重琴碁流连清赏拓宇东郊瞹然闲素荣贵之来无槩怀抱任居端揆万务同归簿领盈前嚣尘满席直举枉错虚来实反天道不仁与善蹇应北齐邢子才太尉韩公墓志铭曰立事立言是为弗替且公正德实兮不朽虽将相无种而公卿有门是以万钟四牡舄奕于徃代长组髙冠陆离于前祀及负笈追倍结友从师先难后易身佚功倍皆神游隅隩理合精微非存甯越废寝食以存道久殊髙鳯忘冠履以成业皎皎独照旁絶嚣滓亭亭孤鹤入自云霞忘情誉毁同嗣宗之于善恶齐心得丧若叔夜之于愠喜方将受在三九追踪二八𢎞大道以事一人敷至理以安百姓而天德不厚神听多愆仁勇一亡辩智同尽晋卢谌太尉刘公诔曰公侯之生固天攸擢高智萧条英风卓荦励操宏壮抗意崇邈雅用深奥明鍳朗出摛藻云浮飞辩盆溢驱其豺狼斩其藜藿建立市朝营置亭徼刘聪南比猗卢北接或以恩燮微我公侯方事焉㨗委重于外弛御于中制比邓禹礼优窦融碑梁王僧孺为临川王让太尉表曰臣闻一疋以长望千里而成累空输易骋触三尺而不登茍曰违方难用适逺安车驷马望髙阙而朝至绣服缇麾康衢而暮返行瞻尽瘣居对苍龙陛下海涵春育日镜云伸追大道之无私惜㣲臣之宜极后魏温子昇西河王谢太尉表曰臣闻拂羽决起力谢摩天策蹇载驰功微送日将短翮难以陵髙驽乘无由致逺虽复建旟出郡未追楚赵之风捧壶入侍徒踵金张之迹及天祚明德运启兴王六遂始迁九鼎初定于焉承乏有用当官草靡从风未遑克让常恐执辔轻轮操刀伤锦太傅大戴礼曰傅传德义又曰天子不惠于庶民不信于诸侯不戒于戎事不诚于赏罚凡是之属太傅之任也尚书曰成王黜殷命灭淮夷归丰作周官立太师太傅太保兹惟三公论道经邦夑理隂阳官不必备惟其人贾谊书曰昔文王使太公望傅太子发嗜鲍鱼而公不与文王曰发嗜鲍鱼何为不与太公曰礼鲍鱼不登乎爼岂有非礼而可以养太子哉东观汉记章帝诏曰行太尉事衞尉赵憙三世在位为国元老其以憙为太傅续汉书曰每帝初即位置太傅録尚书事薨辄省应劭汉官曰太傅古官也周成王康叔为之高后元年初用王陵金印紫绶八年省哀帝元寿二年复置位在三公上世祖中兴特遣使者备礼征故宻令南阳卓茂策曰夫士诚能为人所不能为名冠天下当受天下重赏故武王诛纣封比干之墓表商容之闾今以茂为太傅封宣德侯曹植辅臣论曰葢精微听察理析毫分规矩可则阿保不倾羣言系于口而研摭是非典诰总乎心而唯所用之者钟太傅也齐职仪曰太傅品秩冠服同太宰成王即位周公为太傅迁太师秦无其职汉惠帝崩吕后以右丞相王陵为少帝太傅位在三公上魏黄初七年诏太尉钟繇为太傅华歆为太尉并以疾依田千秋乘舆上殿后三公有疾多以为凖沈约宋书曰晋宣帝为魏太傅诛曹爽后置左右长史掾属舍人各十人事既非常加又领兵非准例也箴晋齐王攸太傅箴曰伊昔上皇建国立君仰观天文俯察地理创业恢道以惠于民承祀祚延统重故援立太子尊以𢎞道固以贰己储德既立邦有所恃固亲以道勿固以恩修身以敬勿託以尊自损者有余自益者弥昏碑后汉蔡邕太傅胡广碑铭曰用能七登九命笃受介祉亮皇圣于六世嘉庶绩于九有穷生民之光宠享黄耉之遐纪蹈明哲以保身与福禄于终始五蹈九列七统三事和神人于宗伯治水土于下台光弼六世厯载三十自汉兴以来鼎臣元辅未有若公者焉覩臯陶之闱壸究孔氏之房奥通水源于润下繁后土于稼穑训五品于羣黎理人伦于区域曜三辰于混元协太和乎皇极传圣德于㓜沖率旦奭之旧职晋孙绰太傅禇褒碑曰公资清刚之正气挺纯粹之茂质深量体于自然沖识足乎弱冠含章内映而不运皦察之明𤣥识沈通而不以浮藻曜物穆然忘容尘务不干其度黙尔独得肤受莫测其奥加以温恭孝友少思寡欲都督兖州刺史将以藩屏畿甸绥授分内㑹康皇晏驾太后临朝总己之重民无异望乃徴将军中书令録尚书事公要终之识定于介石虽事己未来而情以本应顾以主少国危方难未夷思清函夏以一天宇且帝命所存以社稷为寄谋身虽重方此为轻深为意疾俛首抚顺公志在芟夷兇类拯抜晋民缮甲练卒日不暇给者久矣遂见机而作遗其劒履将龙马河洛电扫司豫庙筭以逆徒尚繁困兽难逼命公还斾以俟齐举虽元勲未㨗义声亦足以振暴于华夷矣铭曰邈邈逺游亹亹令图将激淮海洒涤中区雅业未究哲人其徂敢勒𤣥石敬刋高谟晋孙楚故太傅羊祜碑曰禀二仪之纯灵膺造化之沖气文为辞宗行作世表迁黄门侍郎受秘书监公筭灭呉之畧以为孟献营虎牢而郑人惧晏弱城东阳而莱子服乃进据险处开建五城収膏腴之地夺敌人之资于是江浦驰义襁负而至虽研精军政用思灭敌然兼立学校阐扬典训是以搢绅之士鳞集仰化云翔衡门虽泮宫之咏鲁侯菁莪之美育才无以过也铭曰金德发曜惟公作辅肇造嘉谟建我民主不慙遗公俾屏圣皇哲人其徂孰不増伤周王褒太传燕文公于谨碑铭曰古者六等官人师𫝊崇其匡辅一命作牧侯伯总其专征南仲成薄伐之功吉甫作来归之颂若乃仰叶宸曜上属台阶钖之以彛器明之以车服除名盛业太傅燕国公其有焉西晔开其命绪东海传其世禄父曾致平法之科廷尉称无寃之颂驷马方驾髙门继轨公禀山岳之上灵含风云之秀气雕良玉于㢘刿錬贞金于鍌鋈于时王业缔搆国歩权舆太祖地虽二公功犹再驾忠诚简帝有志兴王公运策帷帐叅谋幕府封齐定文成之计间楚资曲逆之竒仲华访舆地之图林叔参兵车之右魏恭帝元年为大司冦正刑纠慝国无害马之伦翦暴诘姦民亡饮羊之俗三刺荐无简之文两造陈禁邪之宪大周受命寳厯攸归表髙惠之功臣纪山河之着命封燕公邑万戸姬氏建国君奭始封昭王礼贤郭隗开馆又授太傅本官如先保定五年赐金石乐一部公世为边将少习兵书当敌制机临戎应变增垒减灶之图题树系桑之略军中罢战无废雅歌壮士志骄时观投石及乎名髙衞霍爵重韩彭钖邑增于郑侨赐乘同于魏绛丹节比司𨽻之贵缇骑埒金吾之宠座阙倡歌之娯堂无钟鼓之奏辞功坐树不伐征西之勲还第角巾无竞龙骧之赏铭曰惟岳降神膺期命世量苞川薮道𢎞兼济昴宿恊符佐旌㝠契匪躬谅直武节横厉函崤重险钟鼎沦覆濳龙勿用瞻乌在屋道賛上台功匡上渎条教斯理彛伦载睦懋官惟德明试以功既移上将实董元戎传唿甚宠徽章载隆居髙能降处贵思冲寳命惟新王猷允塞爵班异姓礼均同德林胡以南易州之北帝曰尔谐俾侯燕国骎骎过隙滔滔川逝明哲讵寳馆舍长捐立言不没遗爱在㫋三河斥土驷马开泉丹旒毁宗𤣥堂启殡宠赠虚加鸾和空引晏子悼齐隋武怀晋谓天葢髙如何不慭表陈沈炯为陈太传让表曰奏六代之舞不能祚天具百神之歌无以动圣延首当阍转増危慄百川沸腾百室如燬释位同谋诸侯总至盟书㑹府余臣一人若使幅巾衡巷口絶平呉朝游赤松暮过济北出就侯服入禠龙章则四郊有垒谁守社稷如其雄㦸在前强弩自衞负孺子之图饰縁鹡之鼎军威重于䕶将国礼贵于寒门则臣道尚卑孰云非逼臣所以出谢公卿入训妻子拜长陵之园谒太祖之庙不以九族违恩义不以百姓负国家所期陛下与北极同寿朝廷与南山同固太保应劭汉官曰太保古官保养也吕氏春秋曰荆文王得茄黄之狗宛路之矰以田于云梦三月不返得丹阳之姬暮年不听朝保申曰先王以臣为保今王暮年不听朝王之罪当笞王伏臣将笞王王曰敬诺保申束细箭五十跪而加之于背如此者再谓王曰起矣王曰有笞之名一也遂致之保申曰君子耻之小人痛之耻之不变痛之何益保申趋出请死罪文王曰此不谷之过也保申何罪王乃杀茄黄之狗折宛路之矰放丹阳之姬兼国三十保申之力也贾谊书曰天子处位不端受业不敬教诲讽诵诗礼不经不法言语不序凡此其属太保之任也王隐晋书曰王祥字休徴琅琊人泰始元年拜太保三年春御史中丞侯史光上言曰祥久以疾病阙废朝㑹应免官诏曰太保朕所毗倚以隆道𢎞治者也前后逊让不从所执此非有司所得议也齐职官议曰太保品秩冠服同太宰成王即位召公为太保召诰云越三日戊申太保朝于洛逸礼曰太公为太师周公为太傅召公为太保沈约宋书曰太师太傅太保为三公训䕶天子导以德义天子加拜待以不臣之礼非人则阙矣汉制保傅在三公上号曰上公自后常然碑周王褒太保呉武公尉迟纲碑铭曰昔者王室藩屏周德谓之宗亲列国诸侯异姓称为伯舅元勲懿德姬崇齐楚之霸疏爵酬庸汉重韩呉之秩司勲载其𢎞烈典册备其徽章山甫式列辟之功纪迹庸器庄叔匡成献之难昭德彛鼎鸿名盛业公实兼焉公命世挺生应期间出嵩华峻极降惟岳之上灵霜露所均体中和之秀气危松擢本且观后彫之质贞桂挺生便体冬华之秀是故以辰昴膺庆风云𤣥感者焉公柔顺内凝英华外发斧藻仁义珪璋令范危劲之节冠四序而踰秀坚贞之操经百錬而不销加以逵门射法远中㦸支养由箭神遥穿悬叶巧极将军之技精穷校尉之官及年踰艾服任隆台衮甲第当衢传唿启路不以宠贵骄人每以卑恭自牧易箦之言无忘寝瘵城郢之志终于瞑目铭曰珠角应期山庭表德出忠入孝自家刑国人物冠冕彛章表则任属屯警官联极侍行部六条议班三吏逝水讵停光隂不借遽辞逆旅俄悲恒化旌舒夏錬棺陈卫幕北郭人希西山景落三千不见九原谁作铭兹鼎鼐永傅嵩霍又太子太保中都公陆逞碑铭曰公夲居三呉郡三呉县丞相逊后也宋武匡定钟鼎底平涵洛公曾祖载实賛军谋及反斾南辕以司武留守赫连作乱见拘夏州以江右名家为中山太守地既鲜虞途通灵寿唿沲易水仗武乘边赵北燕南申威河外祖营州使君长于戎马称雄朔漠南中都督犹缵奕世之基西校国门无坠承家之业公识度深详标尚闲远处衆撝谦居简行敬风鍳外明濳机内敏建章门户张华成立原陵松柏虞廷尽记昔处文房又居内职或传氷华时游甲邸魏祖军谋还豫南陂之宴梁王师傅犹对宣室之谈出内优隆通籍荣宠升降荣歩便颂官禁铭曰淮海维扬具区之薮水朝江汉星躔牛斗盛德遗风神明厥后龙章八命鸾旂四牡宾阶昔遇风月相思卿门今别宿草何悲轮环不已零落无时永矣元伯长从此辞周庾信太保鴈门公纥于𢎞碑曰公本姓田氏虞宾在位基于揖让之风鳯凰于飞绍于亲贤之国论其继世之功则狄城有庙序其移家之始则长陵有碑况复髙庙上书小车而对汉祖聊城祭鸟长兵而驱燕将公以胎教之月嵗德在寅诞载之辰星精出昴既而受书黄石意在王者之师挥劒白猿心存霸国之用常愿执金鼔而问呉王横琱戈而反齐地有志不就忠贞死焉铭曰移茵返葬提柩山行灵墟陇水哀挽长城山如北邙树似东平松门石起碑字金生眇眇山河茕茕𦙍子泣血徒歩奔波千里孝水先枯悲云即起世数存没哀荣终始祭酒韦昭辩释名曰祭酒者谓祭六神以酒醊之也辩云凡㑹同飨䜩必尊长先用先用必以酒祭先故曰祭酒汉时呉王年长以为刘氏祭酒是也汉书曰张安世荐苏武明习故事奉使不辱命先帝以为遗言宣帝即时召武待诏宦者署数进见复为右曹典属国以武着节老臣令朝朔望号称祭酒甚优宠之风俗通曰诗礼春秋至齐襄王时而孙卿最为老师齐尚修列大夫之缺而孙卿三为祭酒也蜀志曰先主既定益州广汉太守夏纂请秦宓为师友祭酒百官表注曰博士祭酒一人掌国子学早朝服进贤两梁冠佩水苍玉秦燔书籍而置博士之官博者博通于艺事也齐职仪曰晋令博士祭酒掌国子生师事祭酒执经葛巾单衣终身致敬沈约宋书曰博士秦官也常通古今员多至数十人有仆射光武增为十五人葢一经有数家之学故也皆教弟子光武改仆射曰祭酒祭酒者一位之元长也表齐王融为王俭让国子祭酒表曰窃以庠均义重振古所崇资师道尊有来攸尚匪曰兰芷畴变入室之情不自朱蓝何迁素丝之质又表曰况臣仁惭富侣德谢润身识陋令经器非匣重何以昇坠道于殊身反斯文于遥日将使良玑修竹无增莹羽敬逊务时遂骞星嵗又表曰臣闻修危方湛弱露霑而取覆悬衡纪正轻尘委而必移况臣才非应俗用乖知治取其集木饮氷旌悬轮骛方臣之念未足言矣后魏温子昇为安丰王延明让国子祭酒表曰臣闻宝劔未砥犹乏切玉之功美箭阙羽尚无冲石之势况才非㑹稽之竹质谢昆吾之金至于敷教束序流训上庠置樽候酌悬钟待叩必须藴朱蓝以成彩立规矩以为式垂三行于贵游扬六艺于胃子而臣学愧聚沙问惭攻木虽厯文史不治章句于兹旷官青衿何仰博士应劭汉官仪曰博士秦官也博者通博古今士者辩于然否孝武建元五年初置五经博士太常差次有聪明威重者一人为祭酒总领纲纪汉书曰贾谊洛阳人年十八以能诵诗书属称于郡中文帝诏以为博士是时年二十余最为少每诏令议下诸老先生未能言谊尽能为之对人人各如其意所出又曰公孙𢎞对策时百余人太常奏𢎞第居下天子擢𢎞对为第一召入见容貎甚丽拜为博士待诏金马门东观汉记曰桓荣授皇太子经每朝令荣于公卿前説经上曰得卿几晚因除博士范煜后汉书曰董平永初为博士时草创五郊祭祀及宗庙礼乐威仪章服辄令均参议多见从用为当世通儒李郃别传曰郃上书太后数陈忠言其辞不能尽施用辄有策诏褒赞焉博士着两梁冠朝㑹随将大夫例时贱经学博士乃在市长下公奏以为非所以敬儒德明国体也上善公言正月大朝引博士公府长史前汉旧仪曰武帝初置博士取学通行修博识多艺晓古文尔雅能属文章为高第朝贺位次中都官史称先生不得言君其真弟子称门人又曰孝文皇帝时博士七十余人朝服𤣥端章甫冠晋令曰博士皆取履行清淳通明典义若㪚骑中书侍郎太子中庶子以上乃得召试诸生有法度者及白衣试在髙第拜郎中鲁国先贤传曰汉文帝时闻申公为诗最精以为博士申公为诗传号曰鲁诗典仪曰公仪休者鲁博士也为鲁相无所变更百官自正使食禄者不得与下争利殷氏世传曰殷亮建武中征拜博士迁讲学大夫诸儒讲论胜者赐席亮重席至八九帝嘉之曰学不当如是邪郭子曰张慿举孝廉诣刘真长还船须臾真长至遣觅张孝廉船同旅愕然既同载俱诣抚军刘前进谓抚军曰为公得一士太常博士之妙选既前抚军与之言咨嗟称善乃曰张慿勃窣为理窟即用为太常博士箴汉扬雄博士箴曰洋洋三代典礼是修画为辟雍国有学校侯有泮宫各有攸教德用不陵昔在文王经管其轨朂于德音而思皇多士多士作桢惟周以宁国人兴让虞芮质成公刘挹行潦而浊乱斯清官操其业士执其经昔圣人之绥俗莫美于施化故孔子观夫人之学而知为王之易大舜南面无为而袵席平还师阶级之间三苗以怀秦作无道斩决天纪漫彼王迹而坑术士表梁丘迟为王博士让表曰臣闻抚臆可以言心量能则知所止是故矫亲鲁门简业事亾杂吹齐稚分声遽逝臣才行过汚文质无廉疎达谢于谷杜浃洽乖夫刘杨非除部飬之勤岂通掌固之业艺文类聚卷四十六艺文类聚卷四十七钦定四库全书艺文类聚卷四十七唐欧阳询撰职官部三大司马韦昭辩释名曰大司马司马武也大总武事也大司马掌军古者兵车一车四马故以马名官春秋运斗枢曰黄帝与大司马容光观鳯御图置黄帝前尚书曰司马掌邦政统六师平邦国周官曰大司马之职掌以九伐之法正邦国毛诗曰祈父予王之爪牙管子曰凉风至白露下天子命左右司马全组甲励士衆汉书百官表曰武帝元狩四年初置大司马以冠军印绶置官属成帝绥和元年赐大司马金印绶置官属禄比丞相东观汉记曰今以平狄将军孙咸行大司马以名应谶王隐晋书曰石苞泰始之初拜大司马旧参军于都督无敬故孙楚抗衡于苞苞以楚傲更相表理参军有敬自楚始也晋中兴书曰王勐少贫贱鬻畚为事尝至洛阳货畚有人于市贵买其畚云家近在此可随我取直随去忽至深山此人曰且住当先启道君须臾勐进见一公踞胡牀头白将从十许人有一人引勐云大司马公可进勐因拜老公公曰王公何縁拜即十倍售畚直发人送勐出山既出顾视乃嵩髙山也博物志曰太公望为灌坛令文王梦见妇人当道哭问其故曰吾泰山之神也嫁为西海妇灌坛令当吾道不得作风雨梦觉召太公是日果疾风暴雨文王乃拜太公为大司马晋公卿礼秩曰司马大台兵官也魏氏大司马大将军各自为官在三司上晋以石苞为大司马次三司下齐职官仪曰大司马品第一秩二千石金章紫绶武冠绛佩朝服佩山𤣥玉其在少昊则睢鸠氏之任颛顼以司马主火尧命羲叔为司马夏官也虞夏二代以司马夏官弃居其职周成王以毕公高为司马楚汉之际曹无咎周殷始居其职诔后汉杜笃大司马呉汉诔曰笃以为尧隆稷契舜嘉臯陶伊尹佐殷吕尚翼周若此五臣功无与畴今汉呉公追而六之乃作诔曰朝失鲠臣国丧爪牙天子愍悼中宫咨嗟四方残暴公不征兹征兹海内公其攸平冺冺羣黎頼公以宁勲业既崇持盈守虚功成即退挹而损诸死而不朽名勒丹书功着金石与日月俱魏陈王曹植大司马曹休诔曰于穆公侯魏之宗室明德继踵奕世纯粹阐𢎞汎爱仁以接物艺以为华体兹亮实年没弱冠志在雄英髙揖名师发言有章东夏翕然称曰龙光贫而无怨孔以为难嗟我公侯屡空是安不躭世禄亲悦为欢好彼蓬枢甘此瓢箪味道忘忧踰宪超颜矫矫公侯不挠其厄呵叱三军躬奋雄㦸足僦白刃手接飞镝终弭淮南保我疆场晋陆机呉大司马陆抗诔曰我公承轨髙风肃迈明德继体徽㫖奕世昭德昭德伊何克俊克仁德周能事体合机神礼交徒候敬睦白屋踧踖曲躬吐食挥沐爰及鳏寡赈此惸独孚厥惠心脱骖分禄乃命我公诞作元辅位表百辟名茂羣后因是荆人造我宁宇备物典策玉冠及斧龙旂飞藻灵鼔树羽质文殊涂百行异辙人玩其华鲜识其实于穆我公因心则哲经纶至道终始自结德与行满英与言溢章梁简文帝为南平王拜大司马章曰臣度连宸蕚地寔璇跗王业权舆夙奉缔构爰颂卢绾同赞密谋豫均邓禹俱奉明诏故搏飞九万实假扶揺之力冲天百尺无俟剞劂之劳司徒尚书曰百姓不亲五品不逊汝作司徒敬敷五教在寛又曰司徒掌邦教敷五典扰兆民周官曰大司徒以土圭之法测土深浅日至之景尺有五寸谓之地中天地之所合四时之所交也风雨之所㑹隂阳之所和也然则百物阜安乃建王国焉礼记曰司徒脩六礼以节民性明七教以兴民德齐八政以防淫一道德以同俗养耆老以致孝毛诗曰缁衣美武功也明有国善善之功管子曰昔者黄帝得祝融辨南方故使为司徒东观汉记曰袁安为司徒每朝㑹忧念王室未尝不流涕又曰郭丹为司徒在朝名清廉公正续汉书曰司徒公一人掌人民事凡教民孝悌逊顺谨俭养生送死事则议其制建其度凡四方民事功课嵗尽则奏其殿最而行赏罚凡郊祀之事尝省牲视濯谢承后汉书曰刘宠为司徒卧麄布被蔡邕钟鼎铭序曰惟建宁四年三月进公登于玉堂前庭乃制诏曰其以司空乔𤣥为司徒公拜稽首三让然后受命典略曰契为司徒百姓和亲䕫主宾客逺人毕至九州春秋曰灵帝卖官崔烈入钱五百万以买司徒烈子均亦有世名烈问曰吾作三公天下论何如均曰大人少有高名不谓不当为公但海内嫌铜臭尔呉録曰丁固为司徒初为尚书梦松出其腹谓人曰松字十八公后十八年吾其公乎遂如梦王隐晋书曰魏舒为司徒年过致仕有谦谦意而无居宅乃渐以俸秩余为第一所九年正月朝㑹罢送还家奉送章绶又曰武帝以山涛为司徒频让不许涛出径归家左丞白褒奏涛违诏诏杖褒五十又曰王戎代王浑为司徒髙选长史西曹掾委任责成形状短陋而目明彻威仪不足常乘马轝无日不出以象牙筹昼夜筭家财逺及田牧性又俭不能善自奉养饮食通财不外出天下之人谓之膏肓之病晋中兴书曰刘隗从兄畴字王乔有重名司徒蔡谟毎叹曰若使刘王乔得南渡司徒公之美选也又曰蔡谟让司空孝帝临轩自平旦至日中使者十余反而谟不至孝帝时年八嵗甚怒之极问左右曰所召何以不至今来临轩何时当竟皇太后诏曰必不来者宜罢朝中军殷浩奏曰免吏部尚书江彪官于是公卿奏送谟廷尉以正刑书谟惧率子弟素服诣阙到廷尉待罪诏可依旧制免为庶人齐职仪曰司徒品秩冠服同丞相郊庙服冕同太尉汉哀帝从朱博议始置三司改丞相为大司徒以孔光为之魏以华歆为司徒江氏家传曰江统字应元时太傅从事中郎庾子嵩以风韵见重亦竝雅敬君德庾中郎每云当今可以居司徒充民望者江生其人也箴汉崔骃司徒箴曰天监在下仁德是兴乃立司徒乱兹黎蒸茫茫庶域率土祁祁民具尔瞻四方是维干干夕惕靡怠靡违恪恭尔职以勤王机敬敷五教九德咸事啬民用章黔萌是富碑宋傅亮司徒刘穆之碑曰公讳穆之字道和彭城人也公膺陶钧之秀范该生民之上操三变肇于弱容九德充于初迪文明在中柔顺畅于事业敬以直内义让洽于州党时元兇窜遁拥据荆沔乘舆播幸越蹈九江公率先羣后电发川湄奖怀本之衆励思奋之士栢谦籍累叶之资徐覆忸骤胜之锋习乱之徒若猬毛而起内怀根本之虞外通首尾之势公灵武独运竒谋内湛鞠旅陈衆视险若夷飞云西泝则水截鲸鲵乘辕东指则陆殪长蛇回累棊之危成维山之固丰功茂勲大造于王室淳风懿化永结于荆南铭曰二仪发挥川岳恊灵外恢温雅内镜文明怀仁履顺藴义居贞煌煌衮衣礼亦隆止翼翼素心亮终如始夷情升降一色愠喜训俭于物复礼于已墓志后魏温子昇司徒元树墓志铭曰昔枢电降祥姬水成业握八符以驭世膺五命以㑹昌钦明格于上下光宅被于宇宙卜年永久厯世遐长有文王之孙子启周公之苗裔积善所及踵武称贤毎以辛李为言恒持韩白自许殚百虑之一致尽能事于生民苍苍在上义归无厚徒有东平避世之意空懐北海自晦之情疾非逢雾终异启手铭曰明允笃诚发于岐嶷未镂己雕不扶而直修礼以耕强学为殖孔既叹鲁庄亦吟越况以度思有怀明发翻然髙举归于魏阙长路未穷朝光己没又司徒祖莹墓志曰自天命生商王居徙亳源源毖远枝叶繁华祖德润于身声髙邦国父行成于己名重京师公钟美多福资神积善器局闲灵志识开悟口含碧鸡之辨手握雕龙之文门有善业家传庆灵砺金成器相遗满籝琢玉为寳待价聨城匪直也人实惟有道言析秋毫辞连春藻梁沈约为司徒谢朏墓志铭曰岳神昔降和气令钟以彼天爵欎为人龙崇墓徃峻世德今重汉车作传灵位攸待我君应符非公莫宰华衮既袭轻罗自改形虽庙堂心犹江海经邦已备皇情逥属素绯辍栁𤣥云罢曲诔后汉张衡司徒吕公诔曰昔吕皇祖帝交之绪伯夷秩唐唐宗允叙四岳在虞傅士佐禹克厌帝心姓姜氏吕登是南邦以家以处降及于周穆侯作辅寡于九族九族用宁登受八命衮职靡倾黄耳金铉公餗以盈绰兮其寛皦兮其清既明且哲式保令名斿旍从风驷牡超骧去此宁㝢归于幽堂𤣥室冥冥修夜弥长梁简文帝司徒始兴忠武王诔曰皇源地阐帝业天维于穆忠武光国之基爰自弱龄英明播越玉润冰鲜山静云发帝曰尔谐佥议彼属推毂两江建旗三蜀将旋上国恋结四民三鳣表服二鹿随轮方变正衮永范时规天弗报善哲人其萎响哀挽于北邙去承明而不入望参差之流影听潺湲之雨泣章宋谢庄北中郎新安王拜司徒章曰不惟震施罔匮鸿庆方稠燮调之重遂臻非据智小谋大周家兴规少阳微暄有鉴前史辨其动植布其安扰以倡九牧阜成王教岂臣眇末所能克荷又为北中郎将谢兼司徒章曰臣闻燮理隂阳寅亮天地弗惟其官无人则阙司徒掌敷五典职扰兆民岂悟干灵罔匮光渥方阐不次之任殊絶藩岳岂可权尸三事假备六符慙震周回顾歩交悸表呉筠扬州建安王让知司徒表曰臣闻𤣥黄之马事絶于衔镳蟠朽之材饰乖于丹漆何则千里之志己穷万乘之器无取逺物近身于焉在譬后魏温子昇为司徒髙敖曹谢表曰委水横流羣龙交战徒悲道丧空怀主辱虽复见义援戈临危奋劔顾惭后衂终谢先鞭事等泣河无救三川之竭有类忧天岂支四极之坏北齐邢子才为潘司徒乐让表曰武皇帝运属继元事深微禹摧蚩尤之阵破寻邑之师义开金石理朂庸骀遂曰奉羁勒有事风尘徒备鸟背之毛曾无马箠之力司空春秋元命苞曰危东六星两两而北曰司空主水尚书曰佥曰伯禹作司空帝曰俞咨禹汝平水土惟时懋哉又曰司空掌邦土居四民时地利礼记曰司空执度度地以居民量地逺近兴事任力尚书刑德攷曰禹长于地理水泉九州得括象图故尧以为司空家语曰孔子初仕为中都宰二年定公以为司空乃别五土之性而物其所生之宜咸得厥所汉书曰御史大夫秦官副丞相成帝绥和九年更名大司空禄比丞相东观汉记曰杜林代张纯为大司空务于无为第五伦为司空奉公不挠言事无所依违续汉书曰张奋为司空时嵗灾旱祈雨不应乃上表即时引见复口陈时政之宜帝召太尉司徒幸洛阳狱録囚徒大雨三日又曰王梁字君严赤伏符曰王梁作𤣥武𤣥武水神大司空水土之官也于是拜梁为大司空袁宏汉纪曰第五伦为司空有人与伦千里马者伦虽不取每三公有所选举伦心不忘也然亦终不用华峤后汉书曰伏恭为太仆帝临辟雍于行礼中拜恭为司空儒者以为荣魏志曰徐邈拜司空叹曰三公论道之官无其人则阙岂可以老病沗之哉固辞不受典略曰禹为司空披九山通九泽决九川定九州使各以其职来贡华阳国志曰赵瑶字元珪自扶风太守来之郡司空张温谓曰第五伦昔从蜀郡为司空今扫吾第以待足下荀氏家传曰荀爽字德明董卓徴公公到府三日策拜司空起巖穴九十五日而为台司世人号曰白衣登三公晋中兴书曰陆玩字士珤王导郄鉴庾亮相继殂朝野忧惧咸以为三良既没国基坠矣于是迁玩侍中司空给羽林四十人玩比陈让不听既拜叹息谓宾客曰以我为三公是天下无人也谈者以为知言齐职仪曰司空品秩冠服同太宰舜以禹为司空成王以毛公为司空宋以武公之讳改司空为司城楚改司空为莫敖秦置御史大夫省司空赞魏杨修司空荀爽述赞曰生应正性体含中和笃诚宣于初言明允朗于始察是以在童齓而显竒渐一纪则布名须㓜之可师甘罗之少者何以踰公之性量乎砥心六经探索道奥瞻干坤而知隂阳之极载而集之独説十万余言士林景附羣英式慕由毛羽之宗鹏鸾衆山之仰五岳也昔楚思叔敖而作歌郑讴子产而兴叹瞻望弗及作词告思词曰爰在大汉挺荀作贞其德允明诞发㓜龄行蠲体洁如玉之莹确乎其志乃励乃清遂陟司空天子是毗惟君之德朋僚所咨清水平土茂哉是力将混六合绳以正直散以礼乐风以道德晋孙绰贺司空循像赞曰公应天纵之德系命世之期质与荆玉参贞鉴与南金等照若其好学之性不劝而而成弱不珍玩雅好博古慨洙泗之邈逺悼礼乐之不举于是覃思深讲鋭精幽赞虽齐孝之归孟轲汉王之宗仲舒无以加焉赞曰思文公侯诞保休祥素质玉洁华藻金章总角韫德被褐韬光自昔丧乱征鼔日震礼乐藏器诗书蒙尘哲人遐慨垂幙澄神仰观洙泗扬波絶津方矅金铉协赞衡机昊天不弔㑹不憗遗缙绅頽范皇德莫毗公之云徂华裔同悲箴汉杨雄司空箴曰普彼坤灵侔天作则分制五服划为万国乃立地官空惟是职烈烈儁乂翼翼王臣臣当其官官当其人九一之政七赋以均铭后汉蔡邕东海铭曰桥𤣥为司空公越在先民毗佐天子罔不着其股肱毕其思心式率天行式昭德音表宋谢庄东海王让司空表曰臣侧观前载与窥洪典三事之授惟帝其难臣乘少籍长久分踰涯量出满入泰毎究荣光不悟干烛方逺义路同遗下参𢎞化上尸燮理自非德仞具瞻声堪民咏未有妄臻此泽空集兹灵齐孔稚珪为王敬则让司空表曰故李通豪赡以亲宠登司王基才勇与声华入选先帝擢臣以荣华陛下伸臣以富贵遂得北带五州东跨六郡内亚三鼎外齐四岳蝉佩之暎则左右交晖龟组之华则纵横吐耀轻轮徐动则劒㦸如云飞盖暂停则歌钟成列摐金龙吹欝其前鸣笳鳯管叠其后邓禹若不遭汉光则南阳之掾吏微臣若不逢明圣则孤城之戍客岂可加以正台之席登以论道之寄启黄扉而爕五纬蹑青帷而调四序梁刘孝仪为临川王解司空表曰臣以庸薄谬窃隆重职班三事任总六条衣衮坐槐既阙论道驰传憇棠尤惭为政而俯司土地仰燮隂阳栋桡之讥已彰愆伏之咎爰着今水沴乃作旱魃为灾山无荟蔚云成烟火陛下曲私未垂策免臣识是当逃责乞降兹台步协此天人梁江淹为齐髙帝让司空表曰臣闻日发星回昊天无以爽其节山盈川冲厚地不能亏其度陛下停若镜之明流如云之暧方求士于版巖宜思贤如蜀肆北齐邢子才为司空景让表曰属平分广施造物多品长短入用小人见収连采台阶堪均鼎足昨见谪见垂象灾起濳伏此之为累非直微躬碑后汉蔡邕司空袁逢碑曰凡所临君明而先觉故能教不肃而化成政不严而事治其惠和也晏晏然其博大也洋洋焉信可谓兼三才而该刚柔无射于人斯矣铭曰天鉴有汉赐兹世辅显允厥德昭𦙍休序峩峩雍宫礼乐备举穆穆天子孝敬允叙降拜屏着奉馈西序威仪聿修化溢区宇乃尹京邑总齐禁旅又为司空房桢碑铭曰公言非法度不出于口行非至公不萌于心治身则伯夷之洁也俭啬则季文之约也尽忠则史鱼之直也刚平则山甫之励也总兹四德式是百辟夙夜匪懈以事一人枉丝髪树私恩不为也讨无礼当彊御弗避也是以功隆名显在世孤特不获恺悌寛厚之誉享年垂老至于积世门无立车堂无宴客衣不变裁食不兼味虽易之贞厉诗之羔羊无以加也明明在公寔惟房后诞应正德式作汉辅邪慝是仇直亮是与刚则不吐柔则不茹媚兹天子以靖土宇晋潘岳司空郑衮碑曰陈谟台阶翼和鼎实显绩成于䑓省清风畅于所莅故能老安少怀远至迩亲凡厥搢绅之士所以挹酌洪流含咀英芳者犹旱苗之仰膏雨湛露之晞朝阳也铭曰于铄元侯则天垂象𢎞操岳峻宇量深广允恭克让宣哲清朗有始有卒可大可久言由忠信行履孝友光光金貂再冠其首赫赫皇符仍折其部义格皇穹德冠羣后清风显烈没而不朽晋孙绰庾司空氷碑曰君喻嵩巖之𤣥精挹清瀬之洁流贞质谋于白珪明操励于南金虽名器未及而任尽臣道正身提衡铨括百揆知无不为谋必鲜过端委待旦则有心宣孟以约训俭则拟议季文君平恒无私己谦寡欲当世之所难于君易之矣于是慨然逺鉴量已而退髙挹帷幙投迹藩屏夫良玉以经焚不渝故其贞可贵竹柏以蒙霜保荣故见殊列树治而不乱者有矣未有乱而弥治者也考终以证始即事以徴心少长能一其度贵贱不二其道文康之雅量于是乎𢎞着矣铭曰洋洋俊颍巖巖神嵩流涤淳气颇扇祥风笃生公侯情灵德充临川拟洁仰华思崇履险思夷处满思冲方恢逺猷皇极是赞繁霜夏被脩梧摧干人之云徂朝野咸叹仪刑永戢光风长焕梁刘孝绰司空安成康王碑铭曰昔者重华文命竝胄髙阳之苗丰邑舂陵俱纂帝尧之绪而虞夏革运姚姒之姓已分髙光再兴大汉之名无改如我皇家梁齐代建异文叔之绍开起自王族非伯禹之更姓公则本枝别干诞自河岳五百之期实膺命世卜商有问是谓色难承志望颜在公斯易至如文琰之对食余㓜权之言爵里卫子之朗月映山杜生之凝脂㸃漆惟公具美厯驾前修峩峩焉非岳陵之所至浩浩焉总江汉而为长故能击水三千搏风九万排天阙而俯眡掩浮云而上征皇帝甄名挺圣河洛有徴握衡含枢奄一时夏利建藩屏固叶深根郕霍酆郇方周启祚封公为安成王食邑二千户允同卫叔赐寳器于啇郊殊异唐侯戯桐珪于汾水乃公为平西将军荆州刺史楚之对齐屈完引城池之固荆之比宋墨翟陈辇路之殊品金作贡不异淮海珠玑犀象又无求于晋国况以云梦九百之宏侈章华三休之巨丽公御烦以寡居髙而降执冲虚之道无矜满之情其为政也庄敬足以范物慈惠足以庇民刚毅足以威暴清贞足以励俗天监十七年薨春秋四十有五凡我庶民窃亲高义况复祗承帝命来仕王家兎园晚春叨从者之赐髙唐暮天而奉作赋之私常惧庆云之惠不酬而摇落奄至岂谓经尘之効莫展而峻极先頽思所以立言贞石贻厥长世铭曰昔在文韶五贤二圣汉藩魏屏微风不竞于赫我梁德符姬姓康王康叔异时同盛爰自妙年令问不已一孝一悌寔光行始义府文场词人髦士波澜莫际墙仞难窥用兹先觉导此后知德大心小居髙志卑再握不倦三吐忘疲飞龙在天肇基宛渎地犹小胏民同世复皇情睠正属难推毂允矣宗英移藩改牧谁谓路永江汉已浮彼苍不惠遽反成周川回泝轴涂引归旒墓志宋谢庄司空何尚之墓志曰逺源长澜自晋徂韩潜川韬玉霍岫腾鸾处华民瞻出光帝难寂寞寿仁茫昧报施调于餁归经难褰寄晻映流芳烟煴作义陈徐陵司空章昭达墓志铭曰周原膴膴佳气葱葱王业攸兴帝图斯盛在昔光武佐命邻县者邓侯髙祖元臣同郡者萧相公台辅之量便着绮纨瑚琏之姿无待雕琢起家为东宫直前所奉之君则梁简文皇帝既而黒山巨盗慿陵上国白水彊胡䖍刘中夏公倾其产业募是骁雄思报皇储累殱鲸冦属幽风有象代邸方降搜荆楚之英才资班输之妙略百楼忽起登云霄而俯临万弩俱张随雷霆而并震扬兵于九天之上决胜于千里之中殪彼羣兇皆无旋踵陈寳应至怀反叛客引周迪资其食力更事窥窬公奉诏崇朝饮氷将力前茅后劲歩骤奔驰仍向瓯闽殄其巢窟若夫鸣虵之洞深谷隐于苍天飞猿之岭乔树参于云日宜越艇而登峤蒙燕犀而渉江威武纷纭震山风海于是咸俘伪帅悉据髙墉爰洎沧溟莫不惩乂既而齐人无信将谋郢藩鬬舰戈船窥江淹汉公才闻羽遽禀师期驰袭荆郧应时烧荡方欲宣威泷汧大讨梁华属上将之韬光逢中台之掩曜大建三年薨于军幕尔乃青乌拍墓白鹡标坟林有逃车树同华葢前旍熊轼后乘龙轜介士发三河之民哀铙同驷马之曲长安传坐恩礼盛于西京襄阳堕泪悲恸喧于南岘诔后汉张衡司空陈公诔曰敬仲初育发繇卜筮凤飞观国流光末裔天祚明德德茂于公入孝出友爰肃爰邕兼学多识穷理知几德音孔昭飜尔灰飞赋政二城还集皇闱公寔省之亹亹庶绩公寔静之蔼蔼百僚公寔愍之乃陟司空纂禹之迹导扬徽庸致训京畿协和万邦万邦既协殊服来同眇论前绩莫与比踪行状梁任昉齐司空曲江公行状曰公禀灵景宿擅气中和一匮初登东岳之功可监埏埴在器瑚琏之姿先表岂惟荆南有圣童之目襄城着孔甫之称而已哉故以羽仪宗家冠葢后进路叔之一日千里北海之称美共治方斯蔑如也志学之年偏治经纪登隆十载网罗百氏藻斵赡逸蔚为词宗延贾谊而升堂擕相如而入室加以翰牍精辩发言有章持论从容辞无矜尚自河洛丘墟厯载二百俾我逢掖遂沦左衽晋宋所以遗恨祖宗是用顾怀公自荷方任志在尅复将欲使功遂之日身退有所爰乃卜宇金陵萦带林壑用辞聊城之赏以为疏韩之馆人谢运徃遂辍逺图梁沈约齐司空柳世隆行状曰公禀灵华岳幼挺珪璋清襟素履发乎龆丱及长风质洞逺仪止祥华动容合矩吐言被律时沈攸之狼据陜西气陵物上而太祖登庸作宰天厯在躬攸之播封豕之情总全荆之力兕甲十万铁马千羣水陆长骛志窥皇邑公抗威川涘勇略纷纭显晦有方出没无绪攸之乃反斾亘围亲受矢石增橹乘埤严冲驾雉云輣俯阚地穴斜通半藏晚飡负户晨汲公乃绥衆以武应敌以竒灵锋电曜威策云举事切三版之危气损九天之就残㓂外老逆党内离焚舟委甲掬指宵遯公风标秀彻器范𢎞润茂乎辞彩雅善鼓琴摛纯蔡之髙芬纂钟嵇之妙曲虽婴拂世务而素业无改临姑苏而想八桂登衡山而望九疑七纡邦组三临荡甸五职瑞扇一司百揆固可以齐衡八凯方驾五臣仪同东观汉记曰邓隲字昭明延平元年拜为车骑将军仪同三司仪同三司始自骘也王隐晋书曰太始七年以郑襄为司空天子临轩遣使就第拜授襄襄推让上送印绶至于十数久之见许以侯就第仪同三司置舍人官骑赐牀帐簟缛齐职仪曰开府仪同三司秦汉无闻始建初三年马防为车骑将军仪同三司事魏以黄权为车骑开府此后甚衆将军开府依大司马朱服光禄大夫开府依司徒皁服墓志简文帝仪同徐勉墓志铭曰朱弓表瑞寳劒攸归长澜斯注𤓰瓞含辉举直斥伪校名责实朝有进贤野无遗逸违天即地归幽去冥空谷传古哀风送旍章齐王俭拜仪同三司章曰臣闻日中则昃盈虚之定分器满必倾徃复之恒理遂乃班同衮章夑和台曜外叅论道内总百司物议惟尘自识非据梁庾肩吾为武陵王拜仪同章曰臣宅庆紫霄聨休皇极地均指日既无迹而成髙仕若乘风故不行而自逺今者四郊无垒天下同文都尉春田犹居塞外单于冬猎不入渔阳臣坐収三边非劳士战岂能屯兵大夏封万里之侯飞箭辽城受千金之寿论其才望有惧茂𢎞先佩印校常羞叔度表梁王筠为王仪同莹初让表曰执玉献金卒先五等亲冕迎轺光导百辟坐阶逺大遂致隆满自位昇朝首职冠礼闱辞满之愿将际致仕之请方奏而思渥恩皆昭奖必被宠章爰降朝野惊瞩是以安石归禾固请元规终以致让况臣才质空疎器量庸浅而可以妄参铉席腼貎槐庭梁沈约为始兴王譲仪同表曰徒尘翠渥方降紫泥以兹上令用隔下情况髙拟万石爰均八命室等天黄服加黼黻出则高陪千乘入则仰司百揆陛下道苞九舜明出十尧万徽必理一物兴念有纡𤣥镜暂垂止水梁王僧孺为南平王让仪同表曰臣闻石瓠难剖用谢缾罍瘣木云庀事乖丹雘逢圣徼天一朝赏至非能声均河楚誉埒梁陈故以神梦紫霄心飞丹掖品同仪比媿铉莫殊陈沈炯为周仪同失律后复官表曰日者骖惊郑马害在晋军狱囚悲其夜数缧人切其晓奏危光似烛察命如丝云谁之尤自贻其咎假令诛以妻子戮及坟墓汉非负德陵实孤恩况伏锧俛眉遂受淮隂之间吞声饮恨不与臧洪共死陛下怜而宥之伊臣岂不独愧丧其子弟六谢父兄百万之师干夫有长问臣安在谁曰董司魂游奉髙不知何对陈江总太保萧公谢仪同表曰陂泉野战曽无汗马之劳代邸运筹又阙前歌之勇薄伐专征早游边外执玉奉酎又亏朝则王人降止朝册逺临奉述敇书曲停表奏沧波阻夐既杜敬仲之辞闲路悠长致絶赵襄之让心驰紫路登文石而莫由目送白云拜承明而未日特进汉杂事曰诸侯功德优盛朝廷所敬异者赐位特进在三公下百官表注曰特进官品第二汉制皇后之父率为此官傅咸集曰特进执皮帛坐侍臣之下门下属汉武特进执璧己有旧制今特进宜执璧齐职仪曰特进以功德特进见也沈约宋书曰特进魏世骠骑将军刘放衞将军孙资等逊位以侯就第葢位特进其诸官加特进者从本官供给特进但为班位而已不别有吏卒车服也墓志梁孝元帝特进萧琛墓志铭曰山东流水关西城市义府辞锋风飞云起游楚宦梁桂馥兰芳莲花可赋迷迭成章学类五行书倅三箧已研金匮兼探玉牒石词既拟栾社兹同桃李成径松柏为丛天地长久永扇高风陈江总特进光禄大夫徐陵墓志铭曰耕耘书圃弋猎文场藻思绮合尺牍绣扬辞奔太史笔利干将心缄武库口定雌黄奉使巡採絶域遐深市朝迁贸陵谷相侵形寄玉绩多宣攀附高排阊阖鬰转云路年踰致仕齿及悬车夜漏方尽驰光复斜平原出宿庠序为家陇愁宿雾松悲闲鸟地回云低山重树小九原孤月三泉送旐畴曩行役共上河梁余因病免君事远将痛心期之徂谢悯时代之销亡冀镌石于𤣥冡留清风于故乡艺文类聚卷四十七艺文类聚卷四十八钦定四库全书艺文类聚卷四十八唐欧阳询撰职官部四録尚书应劭汉官仪曰章帝诏曰司空牟融典职六年勤劳不怠其以融为太尉録尚书又曰和帝䇿书曰故太尉邓彪元公之族三让弥髙海内归仁为羣贤首其以彪为太尉録尚书事百官总已以听又曰殇帝䇿书曰司徒徐防以台阁机宻施政牧守其以防为太尉録尚书事百官总已以聴又曰冲帝䇿书曰太尉赵峻二世常典机衡有匪石不贰之心大司农李固公族之苗忠直不回今以峻为太傅固太尉叅録尚书事又曰灵帝䇿书曰故太尉陈蕃忠亮謇谔有不吐茹之节司徒胡广惇徳允元五世从政今以蕃为太傅与广叅録尚书事王隐晋书曰贾充为太尉録尚书五年伐呉为大都督呉平上遣侍中程咸犒劳増邑八千户晋中兴书曰明帝后庾氏为皇太后九月癸丑皇太后临朝制司徒王导録尚书事沈约宋书曰髙祖永初三年尚书令扬州刺史徐羡之为司空录尚书事又曰孝武帝即位以大将军江夏王义恭为太尉録尚书事又曰诸公録尚书事古制也王肃解尚书纳于大麓曰尧纳舜于尊显之官使大録万机之政案汉氏诸吏平尚书奏事后霍光以大司马大将军平尚书事傅畅故事曰何劭王戎张华裴楷杨济和峤为愍怀太傅通省尚书事张华为光禄大夫尚书七条事皆谘而后行惠帝之世太保卫瓘太宰河间王颙太傅东海王越皆録三省尚书秘书事表齐谢朓为明帝拜録尚书表曰升降玉阶对扬休命六辔在手千里何偕司㑹天官之统尚书百僚之本𢎞之即庻绩惟凝替之则彛伦斯斁修身践言本慙五美果行育德未阶六正妄属负图之寄多谢五仁之绩操桧檝于龙津荷梓梁于云构无以辅位明堂遗象麟阁启陈徐陵安成王让录尚书表后启曰臣闻间平就国乃盛汉之常仪郕霍无官实宗周之明典何则皇季之重非待歴阶王爵之隆自高羣辟况臣戢翼要荒亟离寒暑进慙赵胜能定楚从退匪齐文驰免秦厄固以内切皇心外贻家耻甘输重饵降礼单于迾城十五如诸和璧市乡三十聊同宝劔武夫力而获诸原微臣还而反诸敌瞻言马骏着陇右之功追念曹彰克乌丸之虏前王子弟若此勲庸偏其反而岂可胜愧尚书令汉书曰张安世字子孺少以父任为郎因善书令给事尚书精力于职休沐未尝出行幸河东亡书三箧诏问莫能知唯安世识之具作其事后购求得书以相校无所遗失上竒其才擢尚书令汉杂事曰尚书黄香为东郡太守乞留宿卫拜为尚书令秩二千石汉官仪职曰尚书令主赞奏揔典纲纪无所统秩二千石东观汉记曰侯霸为尚书令深见任用樊准为尚书令明习汉家旧事周宻畏愼申屠刚为尚书令謇謇多直言无所屈挠又曰永平七年宋均徴为尚书令忠正直言数纳䇿谋毎駮议未尝不合上意张璠汉书曰左雄为尚书令限年四十先试经然后举孝亷续汉书曰陈蕃出为豫章太守性方峻不接賔客徴为尚书令送者不出郭门百官表曰尚书令是谓文章天府铜印墨绶五时朝服纳言帻进贤两梁冠佩水苍玉揔摄诸曹出纳王命敷奏万机书曰龙命汝纳言夙夜出纳朕命惟允诗云惟仲山甫王之喉舌盖此谓也魏志曰明帝即位进陈矫为尚书令车驾常卒至尚书门矫跪问帝曰陛下何之帝曰欲案行文书耳矫曰此自臣职分非陛下所宜临也若臣不称其职则请就黜退陛下宜还帝慙廻车而返又曰太祖进荀彧为汉侍中守尚书令又曰裴潜为尚书令奏正分职简名实出事使断官府者百五十余条费祎别传曰祎代蒋琬为尚书令以朝晡听事其间接纳賔客加之博奕不废后董允代之旬日之间事多諐积允曰人之才力相悬若此曹羲九品议曰尚书尊官也亲作纳言易曰枢机之发荣辱之主汉和帝南阳左雄为尚书令天下皆愼选举选举所知自其职也山涛启事曰尚书令李𦙍迁处缺宜得其人征南将军羊祜体仪玉立可以肃整朝廷王隐晋书曰乐广为尚书令所在无当时之功誉然为后人所思又曰咸宁二年李𦙍为尚书令虽歴职内外而在公退食家室至贫俭儿病无以市药上赐钱十万齐职仪曰秦汉之世委政公卿尚书之职掌于封奏令賛文书仆射主开闭令不在则仆射奏下其事魏主重内职八座尚书任同六卿舜举八元八凯以隆唐朝令号八座为元凯谓曰贤能用事义如昔也箴晋摰虞尚书令箴曰舜纳大麓七政以齐内成外平风雨不迷补我衮阙阐我王繇王繇允塞四海咸休虽圣虽明必赖良才无曰我智官不能任发言如丝其出成纶千里之应枢机在身碑后汉潘朂尚书令荀彧碑曰夫其为德也则主忠履信孝友温惠高亮以固其中柔嘉以宣其外亷愼以为己任仁恕以察人物践行则无辙迹出言则无辞费纳规无敬辱之心机情有宻静之性若乃奉身蹈道勤礼贲德后之事间匪云予克然后教以黄中之叡守以贞固之直注焉若洪河之源不可竭也确焉若华岳之停不可拔也故能言之斯立行之斯成身匪隆汚直哉惟清紊纲用乱废礼复经于是百揆时序王猷允塞告厥成功用俟万嵗表后魏温子升临淮王彧谢封开府尚书令表曰臣道愧山东气慙陇右激水弗功搏风无力但以平原带地资绪极天发趾自高理翮以远出临侯服既乏刺举之能入践帝阍又无应对之美空复受弋清庙推毂朱门孝阙泪河功惭汗海大宝远隆横草未树顾以有涯愿言知止又为魏南阳王允宝拒让尚书令表曰臣闻立而託乘乃成致远之功坐以运舟遂有利涉之用若以轻任重课凭虚责实虽欲自勤终焉靡效梁范云为柳司空让尚书令初表曰陛下继明南面复垂显录増荣益观岂侧身限而露不广海尘不増山微物知止敢忘自退诚以怀音感遇久妨彛序尸禄昧宠取蹈风歌中寐轸心方飡凝虑宁可冒釐综之重负学制之谈将玷朝徽匪伊身议第二表曰臣闻圣人在上愚智无以息隐天下有道方圆归其能是如以驽蹇之才不致问于千里瓦砾之质伫待价于十城伏愿陛下矜臣负乘之尤照臣匪饰之情迹言观用允授上才敛㑹流恩曲蠲下第则云序斯平彛章载穆梁沈约拜尚书令到都上表曰窃位之讥允当斯责王命私请有事相倾油云湛露徒降旻昊之德弱缟轻蝉不载邱岳之重登阶望席悦焉失歩北齐邢子才为文襄皇帝让尚书令表曰扬职万机揔任百揆想衔庻物凖纳羣僚何以助日月之光华増天地之高厚反鉴取照匹此何难倒裳求领方之为易又表曰正以昼览太山不假秋毫之察夜仰列宿岂籍烛龙之明爵人以世既非盛德之举公门有私故是陵夷之运陈江揔让尚书令表曰臣弱嵗立朝本无竒志每谓任登常伯足承基绪値梁季不造牧拙人间东窜三江南徂百越不知秦汉十有七年心迹退黜平生毕矣但性疎懒不屑死増俯仰乖时人物多忤天飞践祚寄隆重谬以商邱之木遂比舟檝之材燕岱之石混同瑚琏之器当由崇贤使举早守名节窃以天府文昌万方之薮天官冡宰无所不统礼革三独事昭百揆旷职云久三十余载一旦开置必资望实岂期廷典私偏滥庸菲薄陛下听览余辰曲垂昭纳遂斯反汗高选具瞻则敝盖敝帷使暮齿嵗制月制赊臣皓髪不以一怠启陈江揔除尚书令谢䑓启曰窃以昔之冡司今日端揆顷同台衮无人则阙陛下将守安可叨贲谨当奏承夜月兾奉三思之㫖声寄浮云方祈九天之路又除尚书令㫁表后启曰司㑹治本冡宰朝端搢绅所属仪刑攸在皇代以来无人则阙陛下将备厥职用穆臣僚不容始自庸菲以讙物议当今藩翰至戚不无其才廊庙重臣亦有其器伏愿检俞往之则阐平章之道公心布欵有理存焉仆射汉书曰仆射秦官也古者重武官有主射以督课之自侍中尚书博士及驺宰武职官人皆有取其领事之号又曰郑崇哀帝时擢为尚书仆射数求见谏诤上初纳用之每闻曵革履上叹曰我识郑尚书履声续汉书曰尚书仆射一人六百石令不在则奏下衆事百官表注曰仆射一人铜印墨绶五时朝纳言帻进贤两梁冠佩水苍玉建安以赠执金吾荣劭为尚书左仆射仆射之有左右自此始也钟离意别传曰意为尚书仆射其年匈奴羌胡归义诏赐缣三百匹尚书侍郎广陵暨酆误以为三千匹诏大怒鞭酆欲死意入谏曰海内遐迩谓陛下贵微财而贱人命愚臣所不安明帝以意谏且酆错合大义贳酆勅大官赐酒药诏谓意曰非钟离尚书朕几降威于此郎魏志曰桓范荐徐宣为仆射车驾幸许宣揔留事帝还主者奏呈文书诏曰吾省与仆射何异竟不视又曰陈泰为尚书左仆射典选举晋诸公賛曰司马珪时多令望早歴显职晋受禅为尚书左仆射时年三十七衆论以为美晋公卿礼秩曰司马珪三十七为尚书仆射魏晋以来或置左右或不置世説曰周顗字伯仁过江积年恒大饮酒尝经三日醒时论谓之三日仆射王隐晋书曰太康元年以山涛清虚恬简转为仆射齐职仪曰魏朝以尚书仆射毛玠领选曹晋武以仆射山涛领吏曹后依拟至今或领焉沈约宋书曰刘延孙为尚书左仆射延孙疾病不任拜起上使乘舩自清溪至平昌门入尚书下舍墓志梁沈约尚书右仆射范云墓志铭曰合契兴王匪劳物色乘风鬰起化成龙翼乃作喉唇帝猷必举乃作铨衡彛伦有序北京徂峻东川廻薄藴吾名臣终天靡作表宋傅亮让尚书仆射表曰自皇基肇创豫班䇿勋纎善微绩未闻朝野百揆治枢揔贰殷要诚非庸臣所宜叨拟臣闻权衡既悬锱铢靡遁厉驽习骥终莫之近败驾伤锦备之前诰必将上増国垢下招私黩齐王俭让左仆射表曰待臣于常均之外眄臣于代僚之右亲乖其章乘非其器霸府方隆超居元佐国朝草昧叅賛百揆梁沈约让仆射表曰臣闻役壮休老上典所优晨行暮息事身恒分若夫𤣥黄未已非狄驾之衞筋力为用岂强饭之时养老杖乡抑推前典服戎告谢亲学匪任宿肉极其虚惫嵗制防其不辜寔所以蠲假衰疾收屏沦暮梁张纉让尚书仆射表曰加以矫心饰貌酷非所闲不喜俗人与之共事虽复吐言如伤屈体无骨动容窃斧犹成多憾曽闱如阙坐客恒满情态叅差世涂盈虚薏苡兴谤舍尘见猜疑似虽分圣贤致惑人之包藏山川非险况在于臣焉可证综陈徐陵让左仆射初表曰臣闻七十三嵗扬雄拟经六十三年平津对䇿若斯强壮无叹耆老臣励则胄华轩冕才允卿相出纳流誉朝野具瞻臣𢎞正国老儒宗情尚虚简𤣥风胜业独王当年臣种气怀沈宻文史优裕东南贵秀朝廷亲贤并见壮猷皆宜左执若汉武好少则微臣已老若周文爱老则有此羣才伏愿天明更谋梓匠求其妙选称是能官又让右仆射初表曰加以言寻盟好仍属乱罹丁零盗其牛马乌孙窃其印绶子卿茹雪叔向为国虽获东归备离此厄昔李广遗恨不値汉初寗戚自归悲逢尧换臣随望圣运实在权舆时参决胜之筹颇奏发兵之䜟当涂钖舍非无董昭之诚典午禅文不降张华之实陈江揔让尚书仆射表曰藻镜官方品裁人物门惊如市不惭屋漏心抱如氷无欺暗室但屡淹星乌每知忝素世网拘束事归僶勉今此召㑹尤増据蒺窃以端揆副职官称师长革履升降传唿宠赫仪刑朝首冠冕彛伦兼复户揔衡流匡佐繁俗妄膺重责必践危机吏部尚书魏志曰卢毓为侍中在职三年多所驳易诏曰官人秩才圣帝所难必须良佐进可替否侍中毓禀性贞固心平体正可谓明试有功不懈于位者也其以毓为吏部尚书使毓自选代曰得如卿者乃可毓举常侍郑冲帝曰文和吾自知之更举吾所未知者乃举阮武孙邕帝于是用邕袁子曰魏家置吏部尚书专选天下百官夫用人人君之所司不可以假人者也使治乱制在一人之手权重而人才难得居此职称此才者未有一也王隐晋书曰山涛为太常遭母丧手植松栢诏曰今风俗凌迟岂宜鎭以退让山太常虽在谅隂古人亦墨绖从戎其以涛为吏部尚书涛用人皆先密启然后公奏又曰邓攸迁吏部尚书牧马于家庭妻自素食不受一饭于人世説曰王濬沖裴叔则二人总角诣钟士季须臾去后客问向二童是谁曰裴王客曰何如钟曰裴楷清通王戎简要后二十年此贤当为吏部尚书兾尔时天下无复滞才语林曰袁眞为监军范去平作吏部尚书大坐语袁卿此叚还不失䕶军袁曰卿何事人中作市井百官表注曰吏部尚书一人秩六百石掌选举斋祠晋诸公賛曰李𦙍为吏部尚书正身率职不桡故能行其所见遂刋定选例而着于令沈约宋书曰蔡廓为吏部尚书廓因傅隆问傅亮选事若悉以见付不论不然不能拜亮以语录尚书徐羡之曰黄门以下悉以委蔡自此上宜共叅同异廓曰我不能徐干木署纸尾遂不拜干木羡之小字也选案录尚书与吏部尚书连名故廓云纸尾又曰江湛为吏部尚书家甚贫约不营求利饷馈盈门一无所受无兼衣余食常为上所召値澣衣称疾经日衣成后起又曰颜竣为吏部尚书留心选举自强不息任遇既隆奏无不可谢庄代竣意多不行竣容貌严毅庄风姿甚美賔客喧诉常懽笑答之时人语曰颜竣嗔而与人官谢庄笑而不与人官箴晋傅𤣥吏部尚书箴曰明明王轨制为九秩君执常道臣有定职各有攸司非用不慝昔舜举臯陶而俊乂在官䕫龙出入朕命周仲山甫亦允纳言诔齐邱迟侍中吏部尚书何府君诔曰远量夷雅淹姿英茂进德方新循名以旧分镳先达争驱俊秀匪直羽仪实惟领袖知人斯哲在帝之难佥谓往谐是谓能官园阿望币钓屿投竿金张之贵允兹七侍有美一人柔貂三珥服冕乘轩鸣玉飞翠不贪为宝贵而能贫唯静是悦惟寂是珍履信兹从积善方庆如何斯德曽是知命彼高者天与人焉咏𦕈望周行式瞻林壑洒沃纷埃摈扬流俗言必𤣥远神唯珠玉色恬喜愠心岂荣辱宋谢庄让吏部尚书表曰招才琴钓之上取士歌牧之中终能克夷景命荣怀万宇岂容先私首曲近有经过且不习冠制赵客兴鉴未闲统驭郑臣有规匪痗身讥后魏温子升广陵王让吏部尚书表曰假势风云非由羽翮徒得推迁就列僶俛当官曽无辟雍议礼之名讵有铜爵献赋之敏而政本寔繁司㑹尤切抑扬智地用舍时流实当年之准的乃一世之权衡得其人则分职之任隆非其才则旷官之失起梁任昉为范云让散骑常侍吏部尚书霄城侯表曰夫铨衡务重关治隆替远惟则哲在帝犹轻汉魏以降远识经轨雅俗所归唯称许郭齐季凌迟官方淆乱草创惟始议存改作恭己南靣责成斯在岂宜妄加宠私以乏王事附蝉之饰空成宠章求之公私授受交失近世侯者功绪参差或足食关中或成军河内或盛德如卓茂或师道如桓荣四姓传祠已无定纪五侯外戚且非旧章而臣之所附唯在恩泽且去嵗冬初国学之老博士耳今兹首夏将亚冡司虽千秋之一日九迁荀爽之十旬远至方之微臣未为速达梁沈约为禇炫让吏部尚书表曰窃惟𤣥素未辨必谬朱紫之察规矩或昧理䘮方圎之功东西两汉左雄孤絶于前南北二晋山涛莫嗣于后良由性藏于貌才隐乎心楚越无以况其迥殊山川未足方其险阻虽复拂暗为明免过生智亦何以登竒抜异离渭分泾梁张纉让吏部尚书表曰汉革民曹魏仍东掾毛孝先以清公见美卢子家以贞固任职降及晋代希覩其人乐彦辅雍容自守当时恨其寡誉山巨源意存赏拔不免与世浮沉邓攸牧马家庭何益止竞之操卞壸如含瓦石未闻捡裁之功梁王筠为第六叔让重除吏部尚书表曰臣闻剸犀截鴈必俟昆吾之锋逐日追风信资伯乐之骏未有骖驾蹇足而方骋遥涂採艺鈆刀而求其㫁割伏惟则哲为体事艰歴代明别攸竒义重前王必使玉石薰莸区别靡杂泾渭𤣥黄条流不爽自非伯豪之天下称公仲子之时人归德孝先之抜眞抑伪巨源之黜恶举善然后可以铨镜流品平均衡石陈江揔让吏部尚书表曰窃以汉置五曹方今六尚魏隆八凯拟古六卿近喻喉舌远膺枢斗至如东京西晋裴王仰首伸眉可得论列此矣但臣门基世绪晋宋以来内侍帷扆入尸衡尺或年甫将立或嵗未强仕是以退思弱冠追伤畴昔早尘华任见知名軰常谓忝窃匪朝伊夕岂期梁室多故有志无时平生意气飒尔零落特由邀奉嘉运千载一时惟奋宠灵遂臻于此又为沈尚书君理让右仆射领吏部表曰辛香以来安石以后遵其轨躅必大厦之栋梁揔其寄任亦巨川之舟楫未有绵力薄材轻膺此举尚书应劭汉官仪曰尚书唐虞官也书曰龙命汝作纳言朕命惟允汉明帝诏曰尚书盖古之纳言出纳朕命机事不宻则害成可不愼欤韦昭辩释名曰尚上也言最在上揔领之也辩云尚犹奉也百官言事当省案平处奉之故曰尚尚食尚方亦然汉书百官表曰成帝罢中书官初置尚书员五人如淳曰主天子文书曰尚书如主壻曰尚主桓子新论曰尧官舜于大麓者录天下事如今之尚书官矣宜得大贤智乃使处议持平焉谢承后汉书曰朱穆为尚书谠言正直华峤汉书曰韦彪上疏曰欲急民所务当先除其患其原在尚书典枢机天下事一决之不可不察东观汉记曰章帝东廵过任城乃幸郑均舍敕赐尚书禄以终其身故时人号为白衣尚书续汉书曰李固上疏曰陛下之有尚书犹天之有北斗北斗为天喉舌尚书为陛下喉舌魏志曰陈羣为尚书制九品为官人之法羣所建也王昶考课事曰尚书侍中考课一曰掌建六材以考官人二曰综理万机以考庻绩三曰进视惟允以掌谠言四曰出纳王命以考赋政五曰罚法以考典刑㑹稽典录曰郑𢎞拜尚书郎旧典科满补县长令史为丞尉𢎞奏以为台职位尊而赏薄人无乐者诸使郎补县令令史为长上从其议自此为始齐职仪曰尚书六人品第三秩六百石进贤两梁冠纳言帻绛朝服佩水苍玉执笏负荷沈约宋书曰顾琛传曰寺门有制八座以下门生随入者有差不得杂以人士琛以宗人顾硕头寄尚书张茂度门名而与硕头同席坐遣出凡尚书官大罪则免小罪则遣出出者百日无代人听还本职箴汉扬雄尚书箴曰允勅百工命作斋慄龙惟纳言是机是宻出入王命王之喉舌献善宣美而谗説是折我视云明我听云聪载夙载夜惟允惟恭故君子在室出言如风诔晋潘岳庾尚书诔曰寛而能怀威而不勐化行如形民应如影曀曀虚坐翩翩𤣥幕几筵生尘空馆寥廓晋卢湛尚书武强侯卢府君诔曰湛罪重五岳衅深四海身不灰灭延于家门方今斩焉在疾死已无日大惧先意遗烈将坠乎地罔极之哀终不宣写是以忍在草土之中撰述平素之迹笃生我君天挺贤俊𢎞阐大风光隆洪胤蔚矣其姿绰乎其韵天不予晋厄运时臻阳九之㑹虽圣莫振君实振惶国难是圗跋履山川东征西徂方恊遐任言复皇舆不见楚申致命郢都往古来今自远及近凡在䘮亲犹思俱殒况我荼毒靡经不尽日月逾迈寒暑代迁恩慈弥远穷思日纒撰述遗迹临文烦寃陈江揔度支尚书陆君诔曰陆公国士之眷惠好之深临䘮能诔久愿揺笔时事迍邅不惶削藁梁季适越未戢止戈陈世入仕累牵物役杼柚于怀三十余载隋开皇九年于长安致仕悬车以洎就木何几但东海成田南冠承絷龟山更徙空想吹笛之哀马角徒生絶望通波之水呜唿哀哉于是揽涕操觚乃为诔曰鴈行攸序龙作间才让珠不拜钖劒恩来世故天祸臣悲主辱露尽朝阳风惊夜烛悠悠世路辛苦艰虞寻戈满道曝骨父衢家无半菽地絶飞刍念羣桑梓零落彫枯伤君井邑了盘﨑岖悽凉故友擗树遗孤临穴别野抚衬长涂梁张纉故左民尚书忠子沈憎旻墓志铭曰渐东振古龟组三袭政若解绳吏如燥湿十升龙管四至九卿居高首映比德腰明表梁沈约让五兵尚书表曰臣闻百舍之赵非宿舂所资千里之越岂一苇能泝何者装轻适于路远舟弱疲于济深丑貌悴容不借鉴于淄水驽足蹇歩终取踬于盐车梁邱迟为范尚书拜表曰昔滕公移晷于泗亭陈遂留懽于博进禄止一守官穷九列臣获照秋阳取沃淮海发蒙去吝已若松乔匪富伊荣须㬰至此赏叅十乱躬越五兵歴览前载孰与为匹梁萧子范为兄宗正让都官尚书表曰纳言之授皇命所由五星悬曜差池紫宫之曲百官根本聨曹建礼之内孔蔡诣博垂芳于两京陈钟令才比肩于魏世逖望前英俯修薄义无尸素礼而絶祗奉陈徐陵让五兵尚书表曰臣闻仲尼大圣犹云书不尽言士衡高才尝称文不逮意臣比衰疴自积思绪茫然频託朋游为裁章表虽复陈琳健笔未尽愚怀孙惠辞人颇加烦饰所以髙天缅邈弗降昭回瞻拜丝纶更増忧惫臣虽不敏弱冠登朝伊昔承华豫游多士晚逢兴连爰滥宠私尔时四郊多垒七雄分争国家制度日不暇给赵宫论受命之宜随邑奏升坛之礼而叅闻秘计弗解单于之兵飞箭驰书未动聊城之将不期枚乘老叟忽降时恩冯唐暮年见申明主擢宰京邑朝坐棘林遂致洛阳无雨非比长安多盗其宜屏锢用寘严科犹处名僚久为叨窃但着书天禄虽如刘向朔望登朝转同王隐于其朽劣尚可从容司㑹文昌邈然非据吏部郎郭子曰许允妻阮德如妹允为吏部郎多用其乡里帝遣虎贲收允妇出阁戒允曰明主可以理夺难以情求允至明帝核之允答曰举尔所知臣之乡人臣所知也愿陛下检校为称职与不若不称臣宜受其罪既检校皆其人于是乃释允旧服败坏诏赐新衣初被收举家号哭允新妇自云无忧寻还作粟粥待之须㬰允至魏志曰诸葛诞为吏部郎有属託则显其言而承用之后有当否则云议其得失自是羣僚莫不愼其所举山涛启事曰人才既自难知中人以下情伪又难吏部郎与碎事日夜相接非但当正己乃当正人王隐晋书曰李𦙍为吏部郎精愼选举号为亷平山涛为吏部郎文帝与书曰足下在事清明洁操迈时念多所乏今致钱二十万丝百觔谷二百斛又曰王戎名位清贵二十四为吏部郎晋中兴书曰毕卓字茂世新蔡人少亦放达泰兴末为吏部郎常饮酒废职比舍郎酿熟卓因醉夜至其瓮间取酒饮掌酒者不察执而缚之郎往视之乃毕吏部也遽释其缚卓遂引主人宴于瓮侧取醉而去卓尝谓人曰右手持酒巵左手持蟹螯拍浮酒船中便足了一生又曰阮放与从弟孚齐名在铨管之任甚有称誉性清俭终不治产业为吏部郎不免饥之王导庾亮以其名士给衣食放由是得立王藴别传曰藴字叔仁为吏部郎欲使时无屈滞曽下鼓急出日昳乃至家去台数里高褰车帷先后与语不得进也一官缺者求者十軰藴连状呈宰录曰某人有地某人有才不得者甘心无怨世説曰吏部缺文帝问其人于钟㑹㑹曰裴楷清通王戎简要皆其选也于是用裴又曰山公举阮咸为吏部郎曰情眞寡欲万物不能移也沈约宋书曰王微字景𤣥吏部尚书江湛举微为吏部郎微与湛书曰君平云生我名者杀我身天爵犹灭名安用吏部郎哉其举可陋其事不经非独搢绅者不道仆妾皆笑之表梁陆倕拜吏部郎曰铨衡庻品歴选賔僚阮盛眞素屡荐未登陆亮忠心裁居拜职自非季重清识字文恬正可以区分管库式鉴胥吏梁王僧孺吏部郎表曰臣生轻飞箨品细疏壤寂寞州闾取沦窐窦不自求于善管宁许人以能官从班随牒自安踈远岂望翰飞终知迹滞一逢浸漉几闻昭晋假拙为心变竒成偶宁为天覆地长复与雨露相滋秋成春发必如暄寒无爽自变况涂多超嵩邓屡考固其比越在累诚于可闻方愧朱紫永懵钧衡固惟许李终非王毕取其清尚同所经企求之碎宻宁可庻几梁任昉吏部郎表曰郎官之重千金非譬爰在前世实光选造清通为首终遂弗居深识为度累荐无获承乏摄官顾知其望方今皇明御宇昇长咸亨泾渭搢绅无谬衡石抑扬庻品亦自能官顾已循涯孰用祗荷唯知死所未识所报梁陆倕迁吏部郎启曰臣器均濩落材同拥肿效非积山勤乖附地自叨荣秩列裁移气序而坐延曲私遂被洪造自非割蚌识珠覩石知玉宁可以获名理俗见操敦教梁王僧孺除吏部郎启曰自一遇休明多逢渥泽出斯沟壤置之霄汉清涂华辙叨厠累仍显职名阶俄来倐至而智効必其无取尤怠忽焉已彰不意涵养更滋霶霈愈此始职枢华纷体相选知非腆族必待俊民何言贱劣所或叨假循涯测限生所不胜瞻恩奉德死何能报侍中环济要畧曰侍中古官也或曰风后为黄帝侍中周时号常伯者言其道德可常遵也秦始皇复古冠貂蝉汉因而不改此内官侍帷幄受顾问拾遗于左右出则负玺以从秩二千石汉旧仪曰侍中无员或列侯将军卫尉光禄大夫为侍郎得举非法又曰侍中左右近臣见皇后如见帝见媫妤行则对壁坐则伏茵也应劭汉官仪曰侍中周官也金蝉左貂金取坚刚百鍊不耗蝉居高食洁目在掖下貂内劲悍而外温润侍中便繁左右与帝升降卒思近对拾遗补阙百僚之中莫宻于兹秦始皇破赵得其冠以赐侍中汉书曰桑𢎞羊雒阳贾人子以心计年十二为侍中又曰霍去病以皇后姊子年十八为侍中善骑射又曰留侯子张辟疆为侍中年十五又曰孝惠帝时侍中皆冠鵔鸃贝带傅脂粉又曰张安世子孙自宣元以来为侍中又曰元帝以史丹为侍中出则陪乘又曰侍中金敞与刘更生拾遗左右萧望之周堪四人同心辅政又曰卫尉金敞病甚成帝拜子渉为侍中使绿车载送卫尉府三辅故事曰金日磾忠勤守节七世为侍中魏志曰苏则拜侍中与董昭同僚昭常枕则膝卧则推之曰苏则之膝非佞人之枕又曰陈羣为侍中领丞相东西曹掾华阳国志曰谯隆为上林令武帝欲广上林苑隆言尧舜至治广德不务林苑帝后思其言徴为侍中益部耆旧传曰蜀郡张寛汉武帝时为侍中从祀甘泉至渭桥有女子浴于渭水乳长七尺上怪其异遣问之女曰帝后第七车知我所来时寛在第七车对曰天星主祭祀者斋戒不严则女子见文士传曰张衡拜侍中恒居帷幄仪容讽议拾遗左右挚虞决疑要注曰汉末䘮乱絶无玉佩侍中王粲识旧珮始复作之今日玉珮受法自于王粲也王隐晋书曰韦诞以能书留补侍中魏氏宝器铭题皆诞书也七贤传曰山涛太始七年为侍中诏书曰涛清风惇履思心通远宜侍帷幄尽规左右颜含别传曰颜髠字君道仪状严整风貌端美大司马桓公叹曰廊庙之望喉舌机要续捜神记曰程咸字延休其母始怀咸老公授药与之服此当生贵子晋武帝时歴位至侍中有名于世语林曰晋孝武好与虞啸父饮酒不醉不出后临出拜殆不复起帝因唿人扶上殿虞侍中啸父答曰臣位未及扶醉未及乱非分之赐所不敢当帝美之勅左右疏其语相书占气杂要曰气如连珠入阙门为侍中沈约宋书曰陆仲元者晋太尉玩曽孙也为侍中呉郡太守自玩至仲元四世为侍中时人方之金张二族又曰殷景仁迁侍中与王华王昙首刘湛四人并时为侍中皆以风力局干冠冕一时同升之美近代莫及又曰王僧绰迁为侍中任以机宻时年二十九始兴王濬尝问其年僧绰自嫌早达逡廵良久乃答其谦虚自退若此碑晋裴希声侍中嵇侯碑曰夫君亲之重非名教之谓也爱敬出于自然而忠孝之道毕矣朴散眞离背生狥利礼法之兴于斯为薄悲夫晋弋阳子嵇绍字延祖资干刚之纯粹体中和之淑虚少有清劭之风长怀𢎞仁之度加以通朗淹济靡才不经学为儒宗庻绩光被弱冠登朝则敷文秘阁晚节强仕则纳言枢极太安之初权臣擅命皇舆亲征次于荡隂六军奔攻兵交御辇绍俨然端冕正色以扞锋刃遂殒命于御侧忠诚感人神义声振四海铭曰二仪肇建君臣攸序峩峩侍中应期作辅外播仁风内举心膂执慈弗勇靡仁不武见危授命背生殉主确乎其操邈乎其崇矫矫王臣宪慈遗风在亲成孝于敬成忠宋傅亮侍中王公碑曰体亚黄中道及微管元勲盛德光于晋载于时运距无妄陵夷有渐至于兵纒象魏垒结四郊公以民望晋朝居疑间之际怀方履顺处艰以贞颠沛不能廻其操彊御无以荡其守铄矣公侯乘和挺生识深冬潭文艶春荣爰初素履好是冲黙亦既端委振风育德墓志宋孝武故侍中司徒建平王宏墓志曰含荣幼耀膺和早慧徘徊天人优游经艺鸿沴才流皇根中絶体孝尽性怀追孝烈反我宸居毁网更结管机凝务端朝賛契召辉才融士颕风折秘路长隂昭涂永㓕梁元帝侍中新渝侯墓志铭曰爰始降神诞兹初载方琮有烛圎珠无类义若聫环文同藻绘三分竹使再徙建旟朱帷自举白鹿随车武实威邉文能怀远乍歌去速时謡来晚昔我往矣千驷连辀今兹旋斾䨇鴈随舟山廻素旐水导丹旒寂寥原野揺落徂秋又侍中呉平光侯墓志曰惟岳降神表山甫之德敬如君所显成季之徴洁静精微岐嶷天挺学兼义府谈均理窟歴太子洗马八人掌籍为崇贤之领袖五日来朝冠承华之楷模迁豫章内史法井鸾峯甘露嵗下萧崖鹤岭连理成隂徴为太子左衞率遘疾薨于道颇类陶基民号无比取譬羊祜巷哭荆南副军早垂隆眄悯其石火瞻斯翠盖忽变丹旒方使桓侯石椁载铭盛夏滕令佳城式镌韶濩陈江揔故侍中沈钦墓志曰早结南阳之亲致兴沛市之役四埏多难三江屡梗君敦淳化以励浇风庻涤清流以荡浊俗早遘紫云萍濡碧海奋里闬之宠跃车马之贵哂窦氏之青山耻郭家之金穴诔魏陈王曹植侍中王粲诔曰惟建安二十三年侍中王君薨皇穹神察哲人是恃如何灵祇殱我吉士谁谓不痛早世即㝠谁谓不伤华孕中零存已分流天坠同期朝闻夕没先民所思何以诔德表之素旟何以赠终哀以送之强记洽闻幽賛微言文若春华思若涌泉发言成咏下笔成篇吾与夫子义贯丹青庻几遐年携手同征如何奄忽弃我宿零表梁任孝恭为羊侍中让表曰抟风扇翮不觉髙升击水扬鬐遂迷远大犹愿长城巨防射鲁仲之书白羽朱旗振武安之瓦深入五千张空拳以报主横行十万勒燕岭而酬君梁邱迟为范衞军让梁䑓侍中表曰是以怀铅蚤嵗不以陨获累心蹑履晚坐岂以充诎在念易农伊泰仕焉已幸遂复分竹九嶷拥旄百越値天地中开神武再廓麻丝是蓄菅蒯靡遗今霸运肇基四海明目枢㨗规献寔在得人况处庸微何用膺荷又为何尚书重让侍中领骁骑表曰臣擢自散軰之中寘彼周行之上既慙伯䝉使天下愼选又乖平叔令内外得人且玉壶独掌见荣昌期当尺可叅必简英俊梁王筠为从兄让侍中表曰至如元勲旧儒之胄积德累仁之基九世七叶之华相韩事汉之资不然则子骏之学洞古今平子之思侔造化仲宣之辩识无滞次重之解经不穷然后可以喻㫖公卿问对帷扆陪六尺之身通四方之意求之微臣此涂顿隔梁任昉为王思远让侍中表曰行则六尺之内陪接天光语则亲玺申命诚信区宇献可替否出纳惟几敷表白于声华之上进让于玉堂之下金迁七贵之茂王粲二公之孙虽复仲蔚孤绪元卿末裔未有不阶民誉妄承曲私者也北齐邢子才为彭城王韶让侍中表曰貂鼹映首日月在前冠盖庻僚跨蹑多士虽智慙量力明阙自知在梁之讥无得諠华之议素飡之责岂须噂沓之口何悟天之情眷复延今宠遂揔录百揆寅亮万机文昌治本得失所系用才长短隆替以之何容以斯寡薄岂得用膺兹忝启梁陆倕张侍中启曰陈力就列不能者止实欲强饭据鞍自穷心力濡足磨顶少报洪私徒课虚无空延钟箭不悟爰降曲慈复叨清显职司近切任掌揔纶魏选异才汉求高德官次恪居鲜非民誉仰瞻内省无一可阶黄门侍郎汉书百官表曰中黄门有给事黄门位从将军大夫皆秦制汉书曰张禹为太傅有疾成帝临视拜于牀下禹有少子在侧目之帝知其意于前拜黄门侍郎又曰刘向字子政宣帝时以中郎为给事黄门侍郎又曰董贤字圣卿云阳人为太子舍人随太子官为郎二嵗余贤传漏在殿下为人美丽白晳哀帝望见悦其仪貌识而问之曰是舍人董贤耶因引上与语拜为黄门侍郎又曰扬雄成帝时为郎至平帝犹为黄门侍郎汉旧仪曰黄门郎日暮入对青琐门名曰夕郎三辅决录曰杜恕字务伯拜黄门侍郎每直省合威仪矜严又曰卓茂字子康元帝时游学长安以儒行为给事黄门郎又曰马后志在克己辅王不以私家干朝廷兄为虎贲中郎将弟为黄门郎讫永平世不迁魏略曰董遇字季直为黄门侍郎旦夕侍讲为天子所爱信又曰王粲字仲宣山阳人年十七司徒辟诏除黄门侍郎以西京扰乱皆不就又曰夏侯𤣥字太初少知名弱冠为散骑常侍黄门侍郎尝进见与皇后弟毛曽竝坐𤣥耻之不悦形之于色明帝恨之左迁为羽林监又曰钟毓年十四拜散骑侍郎迁黄门郎英雄记曰曹纯字子和年十六为黄门侍郎任嘏别传曰嘏字昭先魏文帝以嘏为黄门郎每纳忠言輙手怀其本自在禁省归不书封文帝嘉其淑愼王隐晋书曰张华为黄门侍郎博览图籍四海之内若指诸掌世祖问华长安千门万户画地便成齐职仪曰给事黄门侍郎四人秩六百石武冠绛朝服汉有中黄门位从诸大夫秦制也与侍中掌奏文案賛相威仪典署其事沈约宋书曰给事黄门侍郎秦官也有事郊庙则一人持盖与侍中俱管门下衆事墓志梁元帝黄门侍郎刘孝绰墓志铭曰蔡墨攸陈有草有茵梁荆世樻或魏或秦积善余庆时推俊民孝乎惟孝其德有邻曰风曰雅文章动神鹤开阮瑀鹏翥杨循身兹惟屈扶揺未申人罔石火山有楸椿佳城无曙寒野方春诔宋谢庄黄门侍郎刘琨之诔曰秋风散兮凉叶稀出吴洲兮谢江畿瞻国门兮耸云路睇旧里兮惊客衣魂终朝而三夺心一夜而九飞过建春兮背阙庭歴承明兮去城辇旌徘徊而北系轜逶迟而不转挽掩隧而辛嘶骥含愁而鸣俛顾物色之共伤见车徒之相泫散骑常侍应劭汉书曰秦官及汉置散骑及中常侍各一人献可替否也华峤集曰散骑以从容侍从承答顾问为职又掌賛诏命平处文籍故前世多叅用言语文学之士王隐晋书曰郑黙为散骑常侍世祖祀南郊侍中已陪乘诏曰使郑常侍黙曰卿知何以得叅乘昔州内举卿相辈常愧有累清谈七贤传曰阮籍高贵乡公以为散骑常侍非其好也晋中兴书曰庾阐有文章才义议者以为宜综国史于是召为散骑常侍又曰谢万升平五年诏曰前西中郎万才义简亮宜居献替其为散骑常侍墓志梁元帝散骑常侍裴子野墓志铭曰几原博闻裁为典坟比良班马等丽卿云薫莸既别泾渭以分圣皇御极钦贤旴顾储后特圣降情文苑既匹严朱复同徐阮如何不憗卜期不远诔晋潘岳散骑常侍夏侯湛诔曰英英夫子灼灼其㒞飞辩摛藻华繁玉振畴昔之游二纪于兹班白携手何欢如之居吾语尔衆不胜悲人恶俊异世疵文雅执㦸疲扬长沙投贾无位尔髙耻居物下子乃洗然变化易容慨然叹曰道固不同为仁由己匪我求蒙谁毁谁誉何去何从莫湼匪缁莫磨匪磷子独正色居屈志申我闻积善神降之吉宜享遐纪长保天秩如何斯人而有斯疾曽未知命中年殒卒晋刘琨散骑常侍刘府君诔曰爰自上叶帝尧之𦙍堂堂汉祖豁豁髙韵茂载孝景克绍前训穆矣靖王开国作鎭惟祖惟父乃光有晋积行累仁世笃忠顺是用感和诞育竒儁叔质英挺金声玉振嗟乎君侯仍寝斯疾命不可延中年殒卒冲飇摧华阆风彫实如可赎兮人百其质存若烛龙衔曜没若庭燎俱灭搢绅頽范于高模邦国弥悴于陨哲表陈徐陵让散骑常侍表曰臣闻五十知命宗师之格言六百辞满通贤之高槩昔墨子诸生褰裳求楚鲁连隐士高论却秦况乎谬蒙知己宁无感激洪私过误寘以通班司宪文昌遂谐常伯今者昆吾小器谛视不见𤣥黄均天并奏静听能闻钟鼓虽神农分药岐伯提针㝠衆因縁难可匡救陛下嗣临宝歴光阐大猷属意铨衡㽞情槱棫燕台装玉傥不精眞齐客吹竽谅宜澄简南郊奉乘当求郑黙之才西省文辞应用罗含之学给事中东方朔记曰东方朔为中郎赐帛百匹拜给事中汉书曰萧望之元帝诏望之傅朕八年可赐爵关内侯给事中汉书百官表曰给事中亦加官或大夫博士议郎掌顾问应对位次中常侍胡广曰给事中常侍从左右无员位次侍中之下常侍或名儒或国亲汉书曰刘向字子政諌议大夫给事魏略曰邯郸淳字子淑黄初初为博士给事中束晢集曰员外侍郎及给事中皆是帝室茂亲或贵游子弟晋武帝诏燕王师陈劭清贞亷洁博通六籍宜在左右以敦儒训可给事中荀绰兖州记曰袁凖字孝尼有俊才太始中为给事中诔宋颜延之给事中杨瓉诔曰瓉少禀志节资性忠淳永初之末佐守滑䑓獯虏间衅剂剥司衮瓉立乎将帅之间以缉华裔之衆疲困相保坚守四旬兵尽器竭毙于旗下非夫贞壮之气勇烈之志岂能临危引义以死殉节者哉之子之生立绩宋皇如彼竹栢负雪怀霜如彼騑驷亲骖衡骧邉兵丧律王略未恢函陜堙阻纒路蒿莱朔马东惊胡风南埃帝图斯艰简贤授才实命杨子佐师危台逷矣獯虏乘障犯威鸣骥厉霜羽镝高翚轶我河县俘我洛畿攅锋成林投鞍为围师老变形地孤援阔卒无菽麦马乏刍秣烈烈杨子在困弥达力虽可穷气不可夺义立邉疆身终锋栝中书令汉书曰马迁既被刑之后为中书令尊宠在职臧荣绪晋书曰潘尼性澹退唯以着述为事永兴末为中书令晋诸公賛曰陈准为中书令张华为监准与华俱处机宻而准崇之每至宣日有诏书无大小輙先示华了不厝意华得诏书不以示准又曰怀帝以缪播为中书令朝事莫不谘之人君之所取信于臣下无以尚也晋中兴书曰肃祖以温峤为散骑常侍侍讲太宁初手诏曰卿既以令望忠允之怀着于周旋且文清而㫖远宜居深宻今欲以卿为中书令朝论亦咸以为宜又曰显宗加王洽中书令帝曰敬和清裁贵重昔为中书郎吾尚小数唿见意甚亲之今以为中书令欲共讲文章之事也又曰禇裒授卫将军中书令以中书铨管诏命不宜以亲居之固让檀道鸾阳秋曰温峤为中书令诏曰中书之职酬对多方斟酌礼宜非唯文疏而已非望士良才何可妄居王导表曰臣乞得除中书监专壹所司竭诚保傅惟力是视诏曰昔荀公曽从中书监为尚书令人贺之乃发恚云夺我鳯凰池卿诸人贺我耶愿足下处之勿疑王珉别传曰珉字季琰诏曰新除侍中王珉才学广赡理识清通宜处机近以叅时务其以珉为长兼中书令沈约宋书曰傅亮永初元年为太子詹事中书令专典诏令以亮任揔国权听于省中见客神虎门外每旦车尝数两世语曰司马景王令尚书令虞松作表辄不可意令更定松思竭不能改钟㑹为定五字松悦服焉墓志梁简文帝中书令临汝灵侯墓志铭曰昔太祖时其惟宣武讲道开天仪嵩作辅是曰邢第籍规承矩如康嗣卫以禽居鲁息辔巖隈涂穷夜台灵檐永閴松路方开草茂故辙松挿新枚月明泉暗暑往寒来梁元帝中书令庾肩吾墓志曰荆山万重地产卞和之玉隋流千仞水出灵虵之珠故能胤兹屈景育斯唐宋掌庚命族世济琳琅遂昌开国蝉聮冠冕父易髙尚其道遁肥贞吉关吏早逢威表眞人之气少微晚映还彰隐士之星肩吾气识淹通风神闲逸钟鼔辞林笙簧文苑入为度支尚书任同北斗钖韩稜之劒朝比南宫识郑崇之履余以其为人也瑚琏之器无惭垂棘杞梓之材有均廊庙故赠散骑常侍盖旌贤也梁张纉中书令萧子显墓志曰君状貌邱墟风神磊落闲瞻动于容止英奕发于流盻笔锋席上皆如素蓄切问近思见称闲敏帝尝顾问君曰我撰通史若成衆史可废乃答诏曰仲尼賛易道黜八索述职方除九邱圣制符同复在兹日储君毓德少阳情恊陈阮亲摅妙思式表𤣥石表宋谢庄让中书令表曰伏惟陛下登取震维临齐璇政泽与风翔恩从云动臣闻璧门天䆳鳯沼神深丝纶王言出纳帝命自非望允当时誉宣庠塾未有谬垂曲宠空席兹荣在于平壮犹不可免况今绵痼百志俱沦中书侍郎魏志曰明帝举中书郎谓吏部尚书卢毓曰得其人与不得其人在卢生尔选举莫取有名如画地作䴵不可噉也毓举韩暨敦笃至行帝乃用之王隐晋书曰华表子简字奉骏有智器文藻官至中书郎又曰陈寿举孝亷为着作郎与张华友善华当启转中书郎荀勗党疾寿华语吏部出为长广太守臧荣绪晋书曰夏侯孝若为野王令居邑累年朝野多叹其屈除中书郎曹嘉之晋纪曰汝南史曜为山涛所知曜字季茂父为征南府小吏乡人周浚一见曜而友之配之妹官至中书郎沈约晋书曰裴潜风神髙迈为中书郎出入禁门见者皆肃然改容晋中兴书曰范寗为临淮太守徴拜中书郎专掌西省以职在机近固辞不许多所献替有益治道晋起居注诏曰今之士大夫多不乐出宰牧而好内官令皆先经外郡治民着绩然后入为常伯中书郎沈约宋书曰王微与弟绰书曰阖门皆蒙时私吾髙卧家巷遂至中书郎此足以阖棺也王蒙别传曰蒙为中书郎在职四年首尾如一人难与比肩故也诗齐卞伯玉赴中书诗曰大方信苞容优泥遂不以跃鳞经鳯池挥翰紫宸里表梁庾肩吾为宁国公让中书表曰臣闻陟彼太行伯厚之车屡怠望兹呉坂少游之马难跻是知美非流水立致摧辕骏匪浮云便期顿辔起登天汉宁陪九万之风坐济星桥非使千年之翼岂有功称辩慧足对元礼弱标后颕能嘲子叔玉重组长空见休宠深宫䆳宇孰知怀忧骠骑将军汉书曰武帝以霍去病为嫖姚校尉征匈奴累有功宠冠羣臣始置骠骑将军秩与大将军同韦昭辩释名曰骠骑将军车骑将军秩皆比三公辩云此三将军秩本二千石百官表注曰骠骑将军汉官也长史司马各人金章紫绶五时朝武冠佩山𤣥玉光武中兴诸将皆称大后天子既定武官悉省东观汉记曰其将军不常置比公者又有骠骑将军建武二十年复置骠骑将军位次公有长史一人又曰光武以景丹为骠骑将军又曰明帝诏曰东平王苍寛博有谋可以託六尺之孤临大节而不可夺其以苍为骠骑将军又曰永平二十五年左中郎将刘隆为骠骑将军即日行大将军事魏志曰王昶距毋邱俭进位骠骑将军世説曰何骠骑弟五以高情避世而骠骑劝令仕对曰然第五之称何必骠骑诔晋张华魏刘骠骑诔曰昔在殷周惟伊惟吕穆穆公侯绍兹勲绪如何上天殱我鼎辅金刚玉润水洁冰清郁郁文彩焕若朝荣功遂身退致仕悬舆志邈留侯心迈二踈风凛凛以翼衡云霏霏以承葢旐聨翩以飘飖旌缤纷以奄薄表梁简文帝让骠骑扬州刺史表曰常愿亲侯就列希同特进之班角弓还地不竞龙骧之赏天泽无涯名器揔集窃以骠骑之官既为上将神州之重实号中土故以弹麾六戎冠冕九牧岂止可𨽻绛节金吾提骑况复任揔皇畿位重连率何则骠骑之号歴选为重元狩之中始自去病永初之建特授刘苍齐宪为公主所申呉汉因羣臣之举艺文类聚卷四十八艺文类聚卷四十九钦定四库全书艺文类聚卷四十九唐欧阳询撰职官部五太常尚书曰伯夷秩宗典朕三礼周官曰春官宗伯掌天地神祇汉书曰太常秦官掌宗庙礼仪汉官典职曰惠帝改太常为奉常景帝复太常盖周官宗伯也汉书解诂曰太常掌社稷郊畤事重职尊故在九卿之首卫宏古文官书曰太常主导赞助祭皆平冕七旒𤣥上纁下画华虫七章汉陵属三辅太常月一行史记曰叔孙通为奉常赐金五百斤通因进言曰诸弟子儒生随臣久矣与共为仪愿陛下官之髙帝悉以为郎通出皆以五百金赐诸生诸生曰叔孙生圣人也知当世务汉书曰武帝元鼎二年广安侯任越人为太常坐庙酒醉论又曰武帝元封四年鄼侯萧寿成为太常坐牺牲不如令论又曰孝武帝元朔元年孔臧为太常坐南陵桥壊衣冠道絶免续汉书曰太常卿毎祭祀先奏其礼仪及行事赏罚天子每选试博士奏其能否华峤后汉书曰刘恺为太常论议常引正大义诸儒为之语曰难经伉伉刘太常东观汉记曰桓荣为太常上幸太常府荣东靣坐设几㑹宾子郁以明经复为太常应劭汉官仪曰周泽为太常斋有疾其妻怜其年老被病闚内问之泽大怒以为干斋掾史争之不听遂收送诏狱幷自劾谢论者讥其激发不实又谚曰居世不谐为太常妻一岁三百六十日三百五十九日斋一日不斋醉如泥既作事复低迷益部耆旧传曰赵典为太常虽身处上卿而布被瓦器齐职仪曰太常卿一人品第三秩中二千石银章青绶进贤两梁冠绛朝服佩水苍玉王朗云西京太常行陵赤车千乘賛晋潘岳故太常任府君画赞曰堂堂我君鉴象开庆逸徳宣猷含真履素味道无闷守终纯固弓舆爰集抚翼清举翰飞公庭龙升天路初掌万国流化千里遂管秘籍辩章旧史入登常伯出作卿士外内惟允庶绩咸理中节日新令问不已济济儒林翼翼国子晋孙绰太常碑賛曰海岱恊灵育此多士峩峩君侯东国之纪金徳发耀英风劭起文齐游夏行俦鲁史有邈其升令问不已人亦有言徳崇誉髙束帛既言旌节仍招仪刑朝堂流风丹霄将振华衮永焕皇朝上帝靡监曾不遐龄卫霍颓镇哲人其倾邦国殄瘁搢绅䘮情仰拜髙范永播休声箴汉扬雄太常箴曰翼翼太常寔为宗伯穆穆灵祗寝庙奕奕称秩元祀班于羣神我祀既祗我粢孔蠲匪愆匪忒公尸攸宜无曰我材轻身恃筮东邻之牺牛不如西邻之麦鱼秦殒望夷隐毙钟巫常臣司宗敢告执书墓志梁元帝太常卿陆倕墓志铭曰如金有鑛如竹有筠体二方拟知十可邻两升凤诏三侍龙楼南皮朝宴西园夜游词峯飈竖逸气云浮日往月来暑流寒袭东耀方逺北芒已及坠露晓团悲风暮急梁沈约太常卿任昉墓志铭曰天才俊逸文雅𢎞备心为学府辞同锦肆含华振藻郁焉髙致川谿望归岩阿待阙幽光忽㫁穷灯黯灭尔有令问兰薫无絶表梁陆倕为王光禄转太常让表曰昔者楚徳方盛孙叔濯衣汉道克隆王阳结绶故拜命无辞受爵不让况宗卿清重厯选所难汉晋以降莫非素范辞爵则桓郁张奋让封则丁鸿刘恺潘尼之文雅深纯华表之从容退默自此迄兹风流继轨以臣况之曾无等级陈沈炯为周𢎞让太常表曰臣闻玉为彫楹不数材于蟠木丹成绣黼岂袭冕于萝薜何则适用各有所宜朝野不可一指叔孙之分定礼仪倍资典实刁恊之躬为唱引岂易其仪賔主阙对封禅失仪责以司存云谁之咎况南史执简转见违才君举必书尤轻妄冒传梁王僧孺太常敬子任府君传曰耻一物之不知惜寸阴之徒靡下帷闭户投斧悬梁虽𤣥晏书淫文胜经溢康成之忽忘所往公叔之颠坠硎岸无以异也若夫天才卓尔动称絶妙辞赋极其清深笔记尤尽典实若闻金石似注河海少孺速而未工长卿工而未速孟坚辞不逮理平子意不及文孔璋伤于健仲宣病于弱其有集论尚书穷文质之敏驻马停信极亹亹之功莫尚于斯焉君职等曹张声髙左陆时乃髙辟雪宫广开云殿秋窻春户冬燠夏清九醖斯浮百羞竝荐云销月朗聿兹游客朋来旅见辞人才子辩圃学林莫不含毫咀思争髙竞敏乃整袂端襟翰飞纸落豪人贵仕先达后进莫不心服貌惭神气将索顾余不敏厠夫君子之末可称冥契是为神交二三君子唯以从游日暮亭号昭仁庶子云咫尺康成斯在借此嘉言将无絶乎千载卫尉汉书曰卫尉秦官掌宫门卫屯兵景帝初更名中大夫令后元年复为卫尉汉官觧诂曰卫尉主宫阙之内卫寺于垣下为庐各有贠部凡居宫中者皆施籍于掖门案其姓名若有医巫僦人当入者本官长吏为封启传审其印信然后内之人未定又有籍皆复有符符用木长二寸以当所属官两字为䥫印亦太卿炙符当出入者案籍毕复齿符乃引内之也其有官位得出入者令执御之官传唿前后以相通从昏至晨分部行夜夜有行者辄前曰谁谁若此不觧终岁更始所以重慎宿卫也东观汉记曰光武二十三年太尉鲍昱兼卫尉永元二年司徒丁鸿兼卫尉魏志曰辛毗为卫尉清贫与徐邈胡质皆忧国忘私不营产业赐谷二千斛钱三十万布告天下又曰田豫为并州刺史徴为卫尉屡乞逊位司马宣王以豫克壮书喻未听豫书荅曰年过七十而以居位譬犹钟鸣漏尽夜行不休是罪人也遂引疾拜太中大夫沈约宋书曰南郡王义宣子恢为侍中领卫尉晋氏过江不置卫尉世祖欲重城禁故复置卫尉自恢始也箴汉扬雄卫尉箴曰茫茫上天崇髙其居设置山险画为防御重垠累垓以难不律阙为城卫以待暴卒国有以固民有以内各保其守永修不败碑后汉孔融卫尉张俭碑铭曰其先张仲实以孝友左右周室晋主夏盟而张老延君誉于四方君禀干纲之正性蹈髙世之殊轨氷洁渊清介然特立虽史鱼之励操叔向之正色未足比焉中常侍同郡侯览专权王命豺虎肆虐威震天下君以西都督邮上览祸乱凶国之罪鞠没赃姦以巨万计俄而制书案验部党君为览所䧟亦章名捕逐当世英雄受命殒身以籍济君厄者盖数十人故克免斯艰旋宅旧宇衆庶懐其徳王公慕其声州宰争命辟大将军幕府公车特就家拜少府皆不就也复以卫尉徴明诏严切勑州郡乃不得已而就之铭曰桓桓我君应天淑灵皓素其质允廸忠贞肆志直道进不为荣赴㦸骄臣发如震霆凌刚摧坚视危如宁太仆汉书百官表曰太仆掌舆马属官有大廐未央廐家马三令又车府路軨骑马骏马四令丞又龙马闲驹槖泉騊駼承华五监长丞又邉郡六牧师苑令各三丞又牧槖昆蹄令丞皆属焉武帝太初元年更名家马为酮马注乳马取其汁挏治之味酢可饮因以名官也文类曰所主揔酮杂合非上选所别异之马也酮音洞主乳马韦革为夹兠受数升盛马乳挏取其上肥因名酮马今梁州亦名马酪为马酒汉旧仪曰太仆牧师诸苑三十六所分布北邉以郎为苑监官奴婢三万人分养马三十万头择取给六廐牛羊无数以给牺牲汉书曰夏侯婴自上初起沛常为太仆竟髙祖世以太仆事惠帝惠帝崩以太仆事髙后髙后崩代王之来婴与东牟侯入清宫以天子驾迎代王共立文帝后为太仆东观汉记曰祭肜字次孙旅力过人尝贯三百斤弓入为太仆从至鲁明帝指子路室曰此太仆室也续汉书曰赵岐字台卿献帝以为太仆持节安慰天下王隐晋书曰武帝以羊琇为太仆卿逊位加特进晋诸公赞曰郭展为太仆留心于养生是以廐马充多其后征吴得以济事帝王世纪曰穆王即位命伯冏为太仆今尚书君牙伯冏二篇是也箴汉扬雄太仆箴曰肃肃太仆车马是供锵锵和鸾驾彼时龙昔在上帝廵狩四宅王用三驱前禽是失廐多肥马野有饿殍仆臣司驾敢告执皂诔晋傅𤣥永宁太仆龎侯诔曰蒸蒸孝敬行着闺庭如兰之芳如金之贞在乱不囘处暗斯明仁象春日威配秋霜慈恩雨施惠化风扬嘉善献亲疾恶若雠品定人伦清浊异流将继四祖世据削定天假其年主优其禄等勲伊吕比夀东岳廷尉韦昭辩释名曰廷尉县尉皆古官也尉以尉民心也尚书曰帝曰臯陶蛮夷猾夏㓂贼姦宄汝作士文子曰臯陶喑而为大理天下无虐刑有贵乎言者也韩诗外传曰晋文公使李离为大理过听杀人自拘廷尉请死于君君曰官有贵贱罚有轻重下吏有罪非子之罪也李离曰法失则刑刑失则死遂伏劒死汉书曰廷尉秦官掌刑辟有正左右监景帝中元六年更名大理武帝建元四年复廷尉又曰下邳翟公为廷尉賔客填门及罢门外可设雀罗后复为廷尉乃署其门曰一死一生乃知交情一贵一贱交情乃见一贫一富乃知交态又曰张释之为廷尉上行出中渭桥有一人从桥下走乘舆马惊于是使骑捕之属廷尉释之奏此人犯跸当罚金上怒释之曰廷尉天下之平也一倾天下用法皆为之轻重民安得措其手足上良久曰廷尉当是也又曰于定国为廷尉朝廷称之曰张释之为廷尉天下无寃民于定国为廷尉民自以不寃又曰朱博迁廷尉恐为官属所诬召见正监典法掾史谓曰廷尉本起于武吏不通法律然廷尉治郡断狱以来且二十年亦独耳剽日久三尺律令人事出其中掾史试与正监共撰前世决事吏议难知者数十事特以问廷尉得为诸君意覆之正监即共条白博博皆召掾史为平处其轻重十中八九官属咸服又曰文帝初立河间守吴公治天下第一故与李斯同邑乃徴吴公为廷尉华峤后汉书曰河间吴雄以明法律桓帝时自廷尉致位司徒雄子䜣孙㳟三世为廷尉以法为名家又曰郭躬为廷尉正迁廷尉家世掌法凡郭氏为廷尉者七人新序曰楚昭王有士曰石奢公正而好义王使为理于是廷尉有杀人者石奢追之则其父也及于廷尉曰以父成政不孝也不行君法不忠也㢮罪法而伏其辜仆之所守也君曰庸有罪乎子其治事矣石奢曰不私其父非孝也不行君法非忠也臣不敢失法下之行也遂不离斧锧刎颈而死东观汉记曰永平六年以廷尉皆曹吏强为廷尉以明用逹法理超迁非次又曰陈宠为廷尉有疑狱輙手笔作议所活者甚多魏志曰髙文惠明帝时为廷尉时法甚峻而宜阳典农刘龟窃于禁内射兔收龟付狱文惠表请告者曰廷尉天下平也安得以至尊喜怒而毁法乎㑹稽典録曰盛吉拜廷尉吉性多仁恩务在哀矜每至冬月罪囚当断其妻执烛吉手丹笔夫妻相向垂泣挚虞新礼议曰故事祀臯陶于廷尉寺新礼移祀于律寺以同祭先圣于太学也又故事祀以社日新礼改以孟秋之月以应秋政臣虞谨按臯陶作士惟明克允国重其功人思其当是以狱官祀其神系者致其祭律非正署废兴无常宜如旧礼晋中兴书曰王彪之迁廷尉时扬州刺史殷浩劾永嘉太守谢毅付廷尉彪之执法不受发诏彪之又上疏执据时人云张释之以来复见斯事箴汉扬雄廷尉箴曰天降五刑惟夏之绩乱兹平民不囬不僻昔在蚩尤爰作淫刑延于苗民夏氏不宁穆王耄荒甫矦伊谋周轻其制秦繁其辜故有国者无云何谓是刖是劓无云何害是剥是割殷以刑颠秦以酷败狱臣司理敢告执谒鸿胪韦昭辩释名曰腹前肥者曰胪此主王侯及蕃国言以京师为心体王侯外国为腹胪以养之也辩云鸿胪本故典客掌礼鸿大也胪陈序也欲大以礼陈序賔客汉书曰典客秦官掌诸侯归义蛮夷景帝六年更名大行令武帝太初元年更名大鸿胪汉杂事曰萧由为陈留太守入为鸿胪卿不任宾赞乃还官东观汉记曰大鸿胪汉旧官建武元年复置属官有治礼员三十七人主斋祠傧賛又有中都官升食以下功次相辅续汉书曰大鸿胪卿一人中二千石诸王入朝当郊迎典其礼仪及郡国上计并属焉皇子拜王赞授及拜诸侯诸侯嗣子四方夷狄封者鸿胪召拜之魏略曰常林性既清白当入官又严少府寺与鸿胪对门时崔林为鸿胪性阔达不与林同数数闻林挝人吏声不以为可林尝夜挝吏吏不胜其痛嚾唿嗷嗷其明崔出门与林语曰闻卿为廷尉尔耶林不觉荅曰不也崔曰卿不为廷尉昨夜何故考囚乎林惭笑又曰韩宣明帝时为大鸿胪始南阳韩暨以宿徳在宣前为大鸿胪鸿胪中为之语曰大鸿胪小鸿胪前后治行曷相如襄阳耆旧传曰习郁为侍中时从光武幸黎丘与帝通梦见苏山神光武嘉之拜大鸿胪録其前后功封襄阳矦使立苏岭祠刻二石鹿夹神道百姓谓之鹿门庙或唿苏岭山为鹿门山山涛启事曰鸿胪职主故事前后给之率多不善今当选御史丞刁攸旧人不审于宜尔不箴汉扬雄大鸿胪箴曰荡荡唐虞经通陔极画为上下该罗百职文不可武武不可文大小上下不可夺伦鸿臣司爵敢告在邻碑汉邯郸淳鸿胪钟纪碑铭曰内苞九徳外兼百行川深沦于不测瞻智应于无方𢎞裕足以容衆矜严足以正已然后研㡬道艺涉览文学凡前言往行竹帛所载靡不悉该于穆上徳时惟我君固天纵之允钟厥纯命世作则实绍斯文遭险龙潜抗志浮云所贵在己乐存事亲虽庭畎畆天子屡闻司农汉书曰治粟内史秦官武帝太初元年更名大司农应劭汉官曰大司农古官也唐虞分命羲和四子敬授民时髙祖受命惩秦之弊与民休息逮到文景国家无事家给人足京师之钱累百巨万贯朽而不校太仓之粟陈陈相因充溢露积腐败而不食史记曰韩信归汉以为治粟内史汉书曰武帝天汉元年以桑𢎞羊为大司农置丞数十部于郡国又曰宣帝地节四年北海太守朱邑以治行第一入为大司农东观汉记曰牟融字子优为大司农性明达称为名卿又曰髙诩以儒学征拜大司农在朝以清白方正称魏志曰梁习为并州二十余年政治为天下最乃征拜为大司农沈约宋书曰大司农卿一人称弃后稷其职也齐职仪曰司农卿耕借则掌其礼仪箴汉扬雄大司农箴曰厥僚后稷实均实赢有无迁易惟都作程㫄施衣食厥民攸生上稽二帝下閲三王什一而征为民作常逺近贡篚百姓不忘帝王之盛盛在农殖季周烂熳而东作不勑膏腴不获庶物竝荒府藏单虗靡积仓仓晋张华大司农箴曰在周之季不䖍政首弃稷弗修不籍千畆匮神乏祀败于戎丑啬臣司农敢告左右墓志陈江揔司农陈暄墓志铭曰其文骫其笔纵横背碑即诵据马俄成诽谐见赏调笑忘情两宫宠官四主恩荣万事依息一朝追送畴昔命觞文可吟讽今日酹酒长悲且恸诔后汉张衡大司农鲍德诔曰昔君烈祖丕显奕世敬叔生牙美管交頼至于中叶种徳以迈种徳伊何去虗适叅建旄屯留其茂如林降及我君揔角有声遗蒙万谷宠禄斯丁守约勤学克劳其形濬哲之资日就月成业业学徒童蒙求我舍厥往着去风即雅济济京河寔为西鲁昔我南都惟帝旧乡同于郡国殊于表章命亲如公弁冕鸣璜若惟允之实耀其光导以仁惠教以义方习射矍相飨老虞庠羌髠作虐艰我西邻君斯整旅耀武月频蠢蠢戎虏是慴是震知徳者鲜惟君克举既厌帝心将处台辅命有不永时不我与天实为之孰其能御股肱或毁何痛如之国䘮遗爱如何无思将作汉书曰将作秦官掌治宫室应劭汉官曰世祖中兴以谒者领其官章帝建初元年乃置真位次河南尹永元七年大匠应慎上言百郡计吏观国之光而舍逆旅﨑岖私馆贡篚之物朽湿曝露昔晋国霸之盟主耳舍诸侯于𨽻人郑子产以为大讥况今四海之大而可无乎和帝嘉纳之即创业焉汉书曰将作大匠马延年勤苦赐秩二千石汉旧仪曰将作大匠改作少府景帝中元六年更名也续汉书曰将作大匠掌木土之工并树桐梓之类列于道侧华峤汉书曰刘宠拜㑹稽太守除省烦苛征为将作大匠有老叟五六人人赍一百钱送宠宠为一人受一文大钱魏志曰杨阜为大匠卿治宫室发美女充后庭阜上疏欲省宫人诸不见幸者乃召御府史问后宫人数吏守旧令对曰禁宻不得宣露阜怒杖吏一百数之曰国家不以九卿为宻反与小吏为宻乎帝闻而愈敬惮汝南先贤传曰应仲华为将作大匠发擿姦伏除藻饰割浮费凡所省息七亿余万箴汉扬雄将作大匠箴曰侃侃将作经构宫室墙以御风宇以蔽日寒暑攸除鸟鼠攸去王有宫殿民有宅居昔在帝世茅茨土阶夏卑宫观在彼沟洫桀作瑶台纣为琁室人力不堪而帝业不卒诗咏宣王由俭改奢春秋讥刺书彼泉台两观雉门而鲁以不恢或作长府而闵子以仍光禄大夫汉书百官表曰光禄勲属官有大夫掌论议汉官觧诂曰武帝以中大夫为光禄大夫与博士俱以儒雅之选异宫通职周官所谓聨者也温故知新率由旧章皆能分明古今辨旧闻者也汉官仪曰光禄大夫秩比二千石不言属光禄光禄勲门外特施行马以旌别之百官表注曰光禄大夫古官也银章青绶诗云三事大夫莫不夙夜职掌言议毗亮论道献可替不赞扬徳化汉书曰杜陵王仲翁出入苍头庐儿传唿甚宠又曰元帝以少傅周堪为光禄大夫秩中二千石领尚书事务又曰谷永既为大将军凤説能实最髙由是擢为光禄大夫东观汉记曰张湛为光禄大夫数陈政常乘白马光武每有异政輙曰白马生且复谏矣魏志曰黄初四年光禄大夫杨彪诏给吏卒门施行马樊英别传曰诏书告南阳太守曰五官中郎将樊英委荣辞禄不降其节今以英为光禄大夫赐归家所在县谷千斛常以八月致牛一头酒三斛表梁邱迟为柳仆射让光禄表曰窃闻敬孙以规献为职彞品常贵飞翠鸣玉升降禁明臣以痁疾岂伊或忝匪称其服终朝三褫近取诸身皎日非喻臣之庸薄久尘物论假以克壮报効无阶而婴离沉痼日月滋甚圣朝㽜簮履之旧愍降帷盖之余矜荣不徒行事存宠渥诔魏陈王曹植光禄大夫荀侯诔曰如氷之清如玉之洁法而不威和而不䙝百僚士庶欷㱆霑缨机女投杼农夫辍耕轮结辙而不转马悲鸣而倚衡太子詹事汉书百官表曰太子詹事掌皇后太子家丞属诸官皆属焉成帝鸿嘉三年省詹事属大长秋应劭汉官曰詹事秦官詹省也给也秩二千石汉书曰窦婴乃太后兄子景帝即位为詹事帝母弟梁孝王太后爱之孝王朝因燕酒酣上曰千秋万岁后传位于王婴引巵进上曰天下髙祖之天下父子相传汉之约也上何得传王太后因憎婴婴亦薄其官因病免也又曰孔光父霸宣帝时以经授太子为詹事又曰孝哀元夀元年马宫为詹事又曰汉文以郑当时为景帝詹事又曰昭帝元凤中以韦贤为詹事王珉荅徐邈书曰詹事弹肃一宫如尚书令中丞矣晋公卿礼秩曰太始中立詹事掌宫事齐职仪曰詹事品第三茂陵书秩二千石银章紫绶局拟尚书令位视领䕶将军沈约宋书曰詹事一人初领官属成帝时悉属少府魏氏更置詹事摠衆职晋初又属二傅咸宁复置詹事俗説曰江夷右仆射主上欲用其领詹事语王准卿可覔比例准对曰臣当出外寻访准后见主上问近所道事卿已得例未准曰谢琰右仆射领詹事琰即谓公之子恐夷非其例事遂不行表齐孔稚珪让詹事表曰太子霞骞青殿日光春宫驾紫谷之英振洛笙之响自非器上白云韵同明月何以延芳芝苑挿羽琼条窦婴戚贵于西京陆晔风素于东国伊人之美方曰可举臣亦何斯而敢叅冐也梁陆倕除詹事免让表曰中阳白水徒庇微躯送珥抱薪未闻成绩陈席不弃故劒无遗遂宣时髦升降清显尊官厚秩无因而至陋巷荜门鬰成爽垲储端华重实异恒司南章马宫已择儒雅窦婴许商爰取姻戚自兹已降名器日隆歴选才贤若何叨越也陈江摠谢宫为制让詹事表曰如攀珠树徒仰照匣之辉若践玉田不知照庑之价芙蓉之水亟奉北园迷迭之文属陪南馆久降嘘枯之㫖许赐凌云之笔清夜䜩斯谓言善戏黄金然诺竝遂殊宠年齐栢寝岂报恩荣纸罄兰台未书悚戴启陈江摠除詹事谢宫启曰庇身修徳滥迹端形陈萝故葛攀附不涯觧角蜕鳞超踰非次方辞玺㑹觊收渥泽太子中庶子汉书百官表曰太子中庶子如侍中又曰太子太傅属官有庶子又曰王商涿郡人少为太子中庶子以肃敬敦厚称环济要略曰庶子谓官中诸吏之适子及支庶在版籍者也行其秩叙作其徒役授八次八舍之职以徼候汉书曰欧阳地余为中庶子授皇太子经元帝即位迁侍中魏志曰鲍勋为中庶子又曰王昶字文舒为中庶子文章叙曰应贞晋室为中庶子晋齐王攸与山涛书曰中庶子东宫显职加以侍接左右诚宜得笃粹有行检六人想悉在尊意必允衆望也晋中兴书曰温峤拜中庶子在东宫甚见嘉宠僚属莫与为比数规諌讽议又献侍臣箴甚有补益太子时起西池楼观颇多劳费峤口疏切諌太子纳焉沈约宋书曰中庶子汉置古者世禄卿大夫之子既为副倅谓之国子天子诸侯子必有庶子官以掌教之墓志梁简文帝庶子王规墓志铭曰玉挺蓝田珠润隋水价重连城声同埀棘偶应龙之籥影等威凤之羽仪名理超于荀王博洽侔于终贾稍迁侍中佩玉玺于文昌珥金貂于武帐文雅与绮縠相宣逸气并云霞俱逺副君取敬杜夷时廻晋储之驾追嗟徐干亦降魏两之书爰发睿辞为铭云尔七略百家三藏九部成诵其心谈天其口胜气无俦髙尘谁偶荣珪掩采灵劒摧锋宋郊沦鼎洛水沉钟𤣥扉不昼幽夜恒冬太子舍人汉书曰文帝使晁错诣伏生受尚书还拜太子舍人汉杂事曰郑当时景帝时为太子舍人每五日沐洗常置驿马长安请诸賔客夜以继日常恐不徧魏畧曰张茂上便宜擢为太子舍人山涛启事曰臣近举氾源为太子舍人源见称有徳素久沉滞举为大臣欲以慰后闻之士晋诸公赞曰张华博识多闻无物不知卢浮髙朗经传有美于华起家为太子舍人墓志梁简文帝太子舍人萧特墓志铭曰威凤五色朝阳千仞孙枝发响将雏流韵馥哉若兰颂矣懐瑾瑾既诞子恒乃懽𦙍银钩之巧重世遹隽况此临池蝉轻露润丹旐轻飞哀歌徐引壠水春帷山云晚阵艺文类聚巻四十九艺文类聚卷五十钦定四库全书艺文类聚巻五十唐欧阳询撰职官部六刺史汉书曰武帝时田叔以壮勇举刺三河奏事称意又云王尊迁益州刺史先是琅邪王阳为益州刺史行部至九折坂叹曰奉先人遗体柰何数乘此险后以病去及尊为刺史至其坂问吏曰此王阳所畏道邪吏对曰是尊叱其驭曰驱之王阳为孝子王尊为忠臣又曰朱博迁冀州刺史博本武吏不习文法及为刺史行部吏民数百人遮道自言博驻车决遣如神五六百人皆罢去吏惊不意博临事乃至于此又曰何武为扬州刺史行部必先即学宫见诸生试其诵论得失然后入传舍问垦田顷畆五谷美恶司马彪续汉书曰郭伋拜并州刺史行部至西河美稷有数百小儿各骑竹马迎伋拜伋问曰儿何自逺来对曰闻使君到喜故来迎伋曰苦诸儿复送到郭外问使君何日当还伋谓从事计日告之行部还入美稷先期一日伋念负诸儿即止野须期乃往又曰周举为并州刺史太原旧俗以介子推焚骸有龙忌之禁輙一月寒食莫敢烟㸑老小不堪岁岁多死者举既到州乃作弔书以置子推之庙言盛冬去火残损人命非贤者之意以宣示愚民使还温食又曰皇甫嵩领冀州牧奏请一年租赈饥民民歌之曰天下乱兮市为墟母不保子兮妻失夫赖得皇甫兮复安居又曰种暠为益州刺史在职三年宣恩逺夷开晓殊俗岷山杂落皆懐服汉徳其白狼槃木诸国并贡前刺史卒后遂絶暠至乃复向化永昌太守铸黄金为文蛇以献梁冀暠纠发追捕驰传上言冀由是衔怒东观汉记曰李珣为兖州刺史所种小麦胡蒜悉付从事无所留清约率下席羊皮布被又曰段颎起于徒中为并州刺史有功后征还京师颎乘轻车介士鼓吹曲盖朱旗骑马殷天蔽日连骑相继数十里谢承后汉书曰王闳迁冀州刺史闳性刻不发私书不交豪族宾客号曰王独坐又曰李焘为青州刺史发玺书于本县传舍乘法驾騑骖朱轩就路奏免四郡相百城怖惧悉豫弃官又曰先时交趾屯兵反有司举贾琮为刺史即移书告示使其安资业百姓歌之曰贾父来晚使我先反今见清平吏不敢饭乃以琮为冀州刺史旧典骖驾垂赤帷裳迎于州界及琮之部升车言刺史当逺视广听纠察美恶何有反埀帷裳以自掩塞乎乃命御者褰之百城闻风自然悚震又曰百里嵩为徐州刺史州境遭旱嵩行部传车所经甘雨輙注东海金乡祝其两县僻在山间嵩传驷不往二县独不雨老父干请嵩曲路到二县入界即雨又曰巴祗为扬州刺史帻毁壊不复改易以水渗曝用之处暝暗之中不燃官烛华阳国志曰赵琰为青州刺史有贵要属託琰于㕔事前置大器水发书投置水中无有所报又曰郭贺为荆州刺史百姓歌之曰厥徳仁明郭乔卿明帝到南阳廵狩赐三公服去襜露冕使百姓见之以彰有徳三辅决録曰苏章为冀州刺史行部有故人为清河太守案得其奸赃乃设酒接以温颜太守喜曰人各有一天我独有二天章曰今夕苏孺文与故人欢饮私恩也明日冀州刺史白奏事公法也遂举正其罪又曰韦康代父为凉州刺史父出止传舍康入官时人荣之魏志云刘馥为掦州刺史馥既受命单马造合肥空城建立州治贡献相继数年恩化大行晋阳秋曰胡质为荆州刺史子威自洛阳至荆州定省家贫自驱驴单行见父停十余日临归质赐绢一匹为道粮威跪曰大人清髙不审安得此质曰吾俸禄之余故以为汝粮尔晋武帝问威曰卿孰与卿父清威曰臣不如也帝曰何以为不如威曰臣父清畏人知之臣清畏人不知之魏志曰徐邈为凉州刺史进善黜恶风化大行百姓归心焉西域流通荒戎入贡皆邈勲也又曰田豫䕶匈奴中郎将领并州刺史胡闻其威名相率来献州界宁肃百姓懐之又曰陈泰为并州刺史懐柔民夷甚有威惠京邑贵人多寄寳货因泰市奴婢泰皆挂之于壁不发其封及征为尚书悉付还之又曰张既为雍州刺史太祖谓既曰还君本州可谓衣绣昼行矣又曰贾逵为豫州刺史其二千石以下阿纵不如法者皆举奏免之帝曰逵真刺史矣布告天下当以豫州为法魏略曰裴潜为兖州时尝作一胡牀及去留以挂壁王隐晋书曰羊祜都督荆州诸军事招擕以礼懐逺以徳吴人悦服称为羊公又曰山涛转为冀州刺史自涛居州甄㧞隠屈搜求贤才旌命所加三十余人皆显名当世冀州之士于是为盛又曰杜预为镇南大将军都督荆州诸军事南土美而謡之曰后世无叛有杜翁孰识智名与勇功又曰陶侃为都督荆雍益梁四州诸军事是时荆州大饥百姓多饿死侃至秋熟輙籴至饥复减价粜之士庶欢悦咸蒙济頼又曰庾氷为中书监扬州刺史乃心夙夜情存治道賔礼朝贤升擢后进由是朝野注心咸曰贤相又曰庾翼都督江荆益三州刺史制度规模每出于人数年之中军国充实人情翕然称其才明由是自河以南皆懐归附又曰吴隐之为广州刺史州界有水名贪泉父老云饮此者皆使廉士变贪隐之始践境先到水所酌而饮因赋诗曰古人云此水一㰱重千金若使夷齐饮终当不易心曹嘉之晋纪云羊暨为青州刺史暨牛产犊及迁以官舍所生遗之而去诗梁元帝后临荆州诗曰拥旄去京县褰帷辞未央弱冠从王役从容游岂张不学胡威绢宁挂裴潜牀所冀方留犊行当息饮羊戏蝶时飘粉风花乍落香髙栏来蕙气疎帘度晚光绮钱临仄宇阿合绕长廊又示民吏诗曰阙里尚撝谦厉乡裁知足咨余再分陜少思宜寡欲霞出浦流红苔生岸泉绿方令江汉士变为邹鲁俗又别荆州吏民诗曰玉节居分陜金貂摠上流麾军时举扇作赋且登楼年光徧原隰春色满汀洲日华三翼舸风转七星斿向觧青丝缆将移丹桂舟梁刘孝绰和湘东王理讼诗曰冯翊乱京兆广汉欲兼治岂若兼邦牧朱轮褰素帷淮海封畿地杂俗良在兹禁姦擿铢两驭黠震豺狸碑后汉蔡邕荆州刺史庾侯碑曰君资天地之正气含太极之纯精明洁鲜于白珪贞操厉乎寒松视鉴出于自然英风发乎夭骨事亲以孝则行侔于曾闵结交以信则契明于黄石温温然𢎞裕虗引落落然髙风起世信荆山之良寳灵川之明珠也爰在弱冠英风固以扬于四海矣拜为荆州刺史仗沖静以临民施仁义以接物恩惠着于万里诚信畅于殊俗由是抚乱以治绥扰以静也帝嘉其功钖以车服方将扫除㓂逆清一宇宙廓天歩之艰难宁陵夷之屯否晋潘岳荆州刺史东武戴侯杨使君碑曰君诞保灵和继期载徳宣哲清朗直道髙尚若乃嘉号推贤博爱济衆乡党服其义而缙绅慕其风于时文后历数在躬相国幕府实允华夏九徳咸事俊乂在官成君名器纳字叅军宏略被于南国美化行乎江汉西陵之役悬军深入亲薄冦垒躬行天诛既而救兵不进粮尽道穷因乃怃然廻虑殿其衆而返虽为法受黜勲庸未崇而天下伏其勇世主思其忠晋潘尼益州刺史杨恭侯碑曰君毓干灵之醇德挺一世之殊量禀天然不渝之操体兰石芳坚之质夫其器膺𢎞济智能周逹穷不怨否显不矜泰履行则为模楷吐言则成櫽括徳实充于内而光华发乎外也君发迹州国委质明主自景皇帝摄政文皇帝继业值天下多虞疆埸未静以君先帝所㧞懐寳后时而深达逺识有经国之量故为腹心谋臣而监度政事焉君出则简练熊罴职司是图入则从容讽议尽规帷幄其所以进可替否决疑定䇿者皆言効于既往而事简于帝心君再临司官三抚名郡方将宣文徳以来逺建武功于所牧铭曰天生蒸民有类有则诞育恭表应期秀特文兼六行武备七徳忠肃𢎞毅柔嘉温克机事无瑕临疑不惑我谋既精我化既清泽流河朔勲着王庭西南未夷侯其是宁上天不惠早世潜灵北齐邢子才冀州刺史封隆之碑曰公世载儒雅之风家传钟鼎之业出三代而克阜歴两都而转盛五世祖游游子孚耻斯鸟兽狭此丘壑濡足焚首念在一匡委质中山并充衮阙故已援坠拯溺大庇生民祖定功业建斾懐藩扬旌冀部耳目相接歌咏独存父司空孝宣公禀润玉府承华桂簿望振鹭而齐举轶归鸿而竝运以兹一徳光事三主七登九伯之重再处八元之任必有余庆事属才子莫之与京理归世禄非因原隰之气讵待河岳之灵发纯粹而成址禀中和而树质神体秀异志识闲爽幼体成人弱不好弄同凤凰之五色非豫章之七年太昌初平洛除侍中骠骑大将军密勿枢功逶迤衮职貂蝉承弁华藻披衣鸣䨇璜于峻陛驱六辔于广路升华辇以弼一人践太阶而平天下周王褒故陜州刺史冯章碑曰其先陶唐氏之苗裔尧少子生而手有冯字因以为氏俾侯于鲁义等房心之地余与之广事符河汾之邑使君禀灵河岳比徳璁珩闺门和美誉圣开宗握文命氏浊水北流秦关东徙巖险襟带山河枕倚陆离组甲从容青紫周庾信少保幽州刺史豆卢府君碑曰本姓慕容燕文帝皝之后也其先保姓受氏初存栁城之功开国承家始静辽阳之乱尚书府君改姓豆卢筮仕于魏公资忠履孝藴义懐仁直干百寻澄波千顷留心职仕爱翫图籍官曹案牍未尝烦拥戎马交驰不妨殊俗兄弟公侯国朝亲戚宜春有汤沐之盛濯龙无流水之讥渭南千畆之竹尚惧盈满池阳三顷之田常思止足铭曰朝鲜称国孤竹为君地称髙柳山名密云辽阳赵列武遂秦分寳珪世冑雕戈旧勲名称实賔言谓身文朝倾地镇夜落台星石坛承祀丰碑颂灵渭城髙柏昌陵下亭须知地布为读山铭墓志梁王僧孺豫州墓志曰自姬发系因魏传绪留路在赵名贤世袭相秦将汉英雄系踵忘宠辱无愠喜靡矜夸慎嗜欲其行军用武勲合竒正乃治邉御衆威裕兼行常懔懔然以中原为己任或欲十万而横行乍思五千而深入尅反旧京饮马函渭然后髙卧闲帷晤言空谷思鲁连之辞赏慕田畴之髙蹈而火传川逝长涂已廹虽景钟良史有功必书刻板镂石宜兼不朽铭曰髙勲蔼蔼长旌髙斾入作爪牙出司襟𢃄民謡不息王言有㑹功为上等政称九最日隆宠秩方登逺大羲辔难留蒙水易收秘邱𤣥户杳杳悠悠陈徐陵裴使君墓志铭曰君五音之候兼其方牧八阵之图穷其巧变用能战必胜攻必取督称无难兵号觧烦朝飞火箭夜耸云梯燧象从奔聨狼已合于是厥颜不挠极咍诸戎龎徳髙声肆言羣逆胡夷摠至犹持子路之缨锋刃相交终荷温生之节每以财轻篻箨义重嵩衡割宅字贫友之孤开门延故人之殡笃好朋游居常满席每至鲜云蔼蔼披王安之衣明月团团似班姬之扇日带花以如笑风鸣条而若歌傍列丝桐对扬文酒一石之后逾能断狱五斗之量犹未觧酲嗟乎潘岳之诗致哀周密庄公之诔用愍县贲陈江摠广州刺史欧阳頠墓志曰公家习尚书少府儒髙于汉册世居渤海太守文重乎晋原中原䘮乱避地南徙公孝敬纯深友悌敦睦家积遗财并让诸季兼赒同壤公含章内映逺识沈通窒嗜欲谨言行资贞干事亷隅梁室不造凶羯凭陵公被鋭执兇有志匡复梁孝元帝授㪚骑常侍东衡州刺史始兴县侯而犬戎弑逆宗社播迁陈纂揖让攸归髙祖恩加惟旧横使持节都督南衡二十二州诸军事广州刺史进为开府仪同三司山阳郡公进号征南将军加皷吹一部巫山逺曲喧骑吹于日南芳树清音肃军容于海截追赠车骑将军司空公涉猎六经优游百氏寛徭省赋化百越之归心抚寒投醪感三军之死力在室如賔宁惭屋漏不贪为寳每畏人知杀青无兼两之疑薏苡岂懐珠之谤如羊如粟不改夷齐之心遗庆遗风方留豹产之徳表魏武帝领兖州牧表曰入司兵校出摠符任臣以累叶受恩膺荷洪施不敢顾命是以将戈帅甲顺天行诛虽戮夷覆亡不暇臣愧以兴隆之秩功无所执以伪假实条不胜华窃感讥诮益以惟谷梁简文帝为武陵王让扬州表曰臣延首青冥倾心紫府言非东里诚譬北辰而滔滔云汉不被霈然之泽鬰鬰仙居方隔下臣之奏周任量力请固所陈明主理夺伏兾照许臣闻系风捕影涉求之路靡阶玉马金舟过逺之资无託南康王㑹理让湘州表曰丝言自天而忽委玉刻披云而下坠浮舟千仞吕梁之惕已深摠辔万寻悬车之惧非浅梁刘孝仪安成王让江州表曰臣闻失晨之鸡虽不忘于改旦败驾之马终取忸于衔镳臣昔牧淮岱皇风咫尺一变至道易以为政而乱政莫理美锦徒伤岂可复宣六条阐化千里又曰臣闻六辔沃若不䇿𤣥黄之马九成轮奂无求拥肿之材何则跳跼之路已穷梁栋之用斯阙南平王让徐州表曰窃以淮岱务殷事乖坐啸枌榆望重非可卧治臣緜顿枕席动移旬晦恒恐尺波易流寸隂难保宁可复冒此宠膺兹恩荣临川王觧扬州表曰臣自驰传斗牛作牧淮海政刑两空璇玑六运既昧弛张之要尤惭大小之狱故以结泳濡翼取愧能官每一进思无忘退食诚复恩私可凭而彞伦难紊敢恃慈𢎞冒披心欵乞觧州任少弭素飱又为鄱阳嗣王初让雍州表曰臣大邦维屏既惭宗子之诗思乐泮宫有缺僖公之颂特以周开元伯钖壤参墟汉启三陲分珪旧楚身私家庆摠集微躬拥部襟带跨制数州西距峣关南踰邓塞虽复唿韩来朝藁街纳质二卤寻戈四郊无警犹如王戎雅识羊祜尚义臣求诸己无或宴安进思尽忠归乎私谒李扬州舅让表曰人心彼此尽为敌国金柝夜警和门昼闭加以淮水淼漫危同三坂懐山之势已成为鱼之期可见若使身死可以益国城没足用报恩虽葬鱼鼈其甘如荠政以朽耄无庸必负恩寄耻辱之甚非止老臣启梁陆倕勑使行江州事启曰封畛遐旷㕓井奥实陆海神臯偏属兹境兼以茂亲明徳维翰作镇宣述条教匡赞盛猷自非问望兼𢎞宁可擢膺嘉举教齐谢朓为録公拜扬州恩教曰昔召南分陜流甘棠之徳平阳好道深狱市之寄吾沗属负荷任摠侯伯受饯元戎作牧中甸此地五都杂㑹四方是则而向隅之矜斯积纳隍之叹犹繁兴念下车无忘待旦有齐礼导德致之仁夀𢎞漏网之寛申在宥之泽梁简文帝罢雍州恩教曰折以片言事关往圣寄之勿扰传彼昔贤故刻木不对画狱无入吾自之雍矜懐圄犴幸得天无虐旱地歇怪虫今轴车行涂舟艎且戒植柳官渡尚或依然寄饭曹僖犹思恩宥况义化君民节离寒暑悯兹岐路宜留惠泽临雍州原减民间资教曰诚欲投躯决堤曝身求雨九伐方𢎞三驱未息役㸑之忧兵家斯急师兴之费日用弥广今春流既长舻舳争前转漕相追馈粮不阙义存矜急无俟多费临雍州革贪惰教曰壮夫疲于擐甲匹妇劳于转输藜藿难充转死沟壑春蚕不暖寒肌冬收不周夏饱胡宁斯忍复加裒削伤盗抵罪遂为十一之资金作赎刑翻成润屋之产尹应劭汉官仪曰河南尹所理周地也秦兼天下置三川守洛阳尹也汉更名河南孝武皇帝增云太守世祖中兴徙都雒阳改号为尹尹正也王隠晋书曰乐广为河南尹郡中多怪无敢数在㕔事者唯广处之晋中兴书曰晋太兴元年改丹阳内史为丹阳尹又曰刘隗为长兼侍中出补丹阳尹隗虽在外而万机秘宻皆豫闻之语林曰许𤣥度出都诣刘真长先不识至便造之一靣留连摽刘贵略无造诣遂九十日一诣许语曰卿为不去家将成轻薄京尹诗梁元帝去丹阳尹尹荆州诗曰骖驾乘驷马谒帝朝承明分符莅闽越终然惭励精又曰副君埀奨眄仁慈穆且敦终朝陪北阁清夜侍西园降责深知已宁思食椹恩未尝辞画室谁忍去轘辕梁萧琛和元帝诗曰妙善有兼姿羣材成大厦奕奕工辞赋翩翩富文雅丽藻若龙雕洪才类河泻案牍时多暇优游閲典坟儒墨自𤣥觧文史更区分平台礼申穆兎苑接卿云轩葢䕃驰道珠履忽成羣徳音髙下被英声逺近闻梁徐勉和元帝诗曰敬爱良是贤谦恭实所务尊贤遗道徳重学严师傅六艺诚为敏三雍称有裕覆被唯仁义吐纳必珪璋壮思如泉涌逸藻似云翔夙有匡时调早懐经世方留心在庶绩厉精思治纲表梁刘孝仪晋安王让丹阳尹表曰臣闻盈尺径寸易取琢磨南箕北斗难为簸挹何则良工质美在器成珍假名责实涉求必殆梁邵陵王让丹阳尹初表曰臣进非民誉退异宗英尸居崇号已紊彞典况京兆五守西汉难追河南二尹东京罕继审已循涯自知莫可街谈巷议尤见不胜梁庾肩吾为南康王让丹阳尹表曰臣闻劒镂七星非有司天之用帘图五岳宁识崇朝之云是知䇿彼泥龙不能令其逐日乘斯流马安可使其奔电方今振鹭盈庭白驹空谷惟帝念功惟明克允君子之国幸闻其让石门之水获免于贪序梁元帝丹阳尹传序曰传曰大夫受郡汉书曰尹者正也及其用人实难授受广汉和颜接下子髙自辅经术孙寳行严霜之诛袁安㽜冬日之爱自二京版荡五马南渡固乃上烛天文下应地理尔其地势可得而言东以赤山为城臯南以长淮为伊洛北以钟山为华阜西以大江为黄河既变淮海为神州亦即丹阳为京尹虽得人之盛颇愧前贤而眄遇之深多用宰辅皇上受图负扆寳厯惟新制礼以告成功作乐以彰治定岂直四三皇六五帝孕夏陶周而已哉若夫位以徳叙徳以位成每念忝莅京河兹焉四载以入安石之门思勤王之政坐真长之室想清谈之风求瘼余晨颇多暇景今缀采英贤为丹阳尹传太守汉书曰郡守秦官掌理其郡秩二千石景帝中元二年更名太守又曰季布为河东太守孝文时人有言其贤召欲以为御史大夫人又言其勇使酒至㽜邸一月罢布曰臣待罪河东陛下无故召臣此人必有欺陛下者夫以一人誉召臣一人毁去臣恐天下有识闻之以窥陛下上曰河东吾股肱郡故特召君尔又曰文翁庐江人少好学景帝末为蜀郡守修起学馆于成都招下县子弟以为学官童子得教令吏民见而荣之由是大化蜀地学京师者比齐鲁焉又曰黄覇字次公为颍川太守户口岁增治为天下第一征守京兆尹是时凤皇神雀数集郡国颍川尤多天子以覇治行终长者下诏赐爵关内侯黄金百觔又曰哀帝时南郡多盗贼授萧育为太守上以育耆旧名臣乃以三公使车载育入殿中受䇿加赐黄金二十觔育至南郡盗贼断迹韩子曰李悝为魏文侯上地守而欲民之善射乃下令云民有狐疑之讼者令之射狗中之者胜不中者负民皆习射日夜不休与秦战大败之以民之善射也东观汉记曰冯勤曾祖扬宣帝时为𢎞农太守生八男皆典郡赵魏号为冯万石又云赵熹字伯阳为平原太守后青州大蝗入平原界輙死岁屡有年百姓歌之又曰朱晖字文季再迁临淮太守吏民畏爱为之歌曰强直自遂南阳朱季吏畏其威民懐其惠又曰张堪字君淑试守蜀郡太守迁渔阳太守开治稻田八千余顷教民种田百姓以殷富童謡歌云桑无附枝麦穗两岐张君为政乐不可支视事八年匈奴不敢犯塞又曰亷范字叔度为蜀郡太守成都邑宇逼侧旧制禁民夜作以防火而更相隐蔽烧者日日相属范乃毁削前令但严使储水百姓为便乃歌之云廉叔度来何暮不禁火民安堵昔无襦今五袴又曰王阜为益州太守神马四出滇河中甘露降白乌见连有瑞应世谓其用法平正寛慈惠化所致三辅决録曰马援诫兄子书龙伯髙敦笃周慎口无择言吾爱之重之愿汝曹效之世祖见援书即擢为零陵太守在郡四年甚有治化张璠汉书曰宋登字叔阳出为颍川太守市无二价路不拾遗病免卒于家汝隂人配社祀之沈约宋书曰羊𤣥保为黄门郎善奕棊棊品第三太祖亦好奕数蒙引见与太祖赌郡戏胜以补宣城太守诗宋谢灵运去永嘉郡诗曰野旷沙岸静天髙秋日明憩石挹飞泉攀林搴落英梁简文帝罢丹阳郡往与吏民别诗曰久归从事麦非留故吏钱柳栽今尚在棠隂君讵怜梁沈约去东阳与吏民别诗曰微薄叨今幸忝荷非昔期唐风岂异世钦明重在兹饰骖去关辅分竹入河淇下车如昨日曵组忽弥朞霜载凋秋草风三动春旗无以招卧辙宁望后相思碑晋孙楚鴈门太守牵府君碑曰君体徳允直才量髙洁明鉴达于世变𢎞毅足以致逺聿振鸿翼于衮尘之表卓尔先觉于拟议之前迁鴈门太守教民耕战听断以情信赏必罚下服其命是以夷狄窘迫罔知所安譬秋枯之陨晨风激雹之不及掩耳目也代叛柔服威震沙漠遗种逺迹万里无烟烈烈君侯文武允崇少兼七徳翰飞抚戎名扬河朔威震汉中临危运竒在难匪从廻旌东麾抚司徐青截彼降贼海岱以平剖符千里为国干城晋孙绰颍州府君碑曰君天纵杰迈竒逸卓荦茂才亮㧞雅度恢廓通理逺鉴之识礼乐饰身之具固以足之于天仞冠之于搢绅出匡南位功深于爵金龟三曜冲懐再发道光古贤风改彫伪允可谓明徳宏猷赞世之伟器者矣矫矫秀姿卓卓英韵他人之髙及肩而已邀命有数託生皇代所忝之至人知其幸况在懐情而无自识但亲勤末效违离已及低徊房禁攀恋罔遗表梁范云除始兴郡表曰臣被沐恩灵栖息荣幸贬貌兢视挺襟轸虑徒誓蠡管之诚终沈萤爝之用不悟悬景丽天通泾润下月绪未交镕光再铄修鞠慙疑驩不及抃且地邻旧越甸分故楚厥壤惟腴实邦斯大将何以再宣王猷陶奉惠渥梁萧子范为蔡令樽让吴郡表曰全吴奥区地廹都辇譬彼西京则扶风冯翊方之洛下则颍川河内自非时雨之政觧䋲之才宁可奉共理之言承河润之㫖邓攸亷白廼着不留之歌贺劭沈静犹致题门之责陈徐陵为始兴王让琅琊二郡太守表曰甫离懐袖裁脱绮纨适荷隆私使膺珪组执玉不起抠衣未胜自甘泉通火细柳屯兵㫄带戎臣颇同疆埸言瞻汉草廼曰中州遥望胡桑已成邉郡诚复居藩体国应思马骏之功论地惟亲宜慕萧彰之勇陈江摠为衡阳王让吴郡表曰芝泥驰印发命开颜颍之诚夏霜易霣兢惶之至春氷可涉临淄囘轼即事何取广川无声颇知自匹教梁简文帝复临丹阳教曰昔越张脩勐用𢎞美绩邉延善政实着民謡吾冲弱寡能未明理道猥以庸薄作守京河将恐五袴无謡两岐难颂思立恩惠微宣风范梁邱迟永嘉郡教曰贵郡控带山海利兼水陆实东南之沃壤一都之巨㑹而曝背拘牛屡空于畎畆绩麻治丝无闻于窐巷其有耕灌不脩桑榆靡树遨游鄽里酣酺卒岁越伍乖邻流宕忘返才异相如而四壁独立髙惭仲蔚而三径没人虽谢文翁之正俗庶㡬龚遂之移风梁任昉为齐竟陵王世子临㑹稽郡教曰富室兼并前史共蠧大姓侵威往哲攸嫉而权豪之族擅割林池势富之家专利山海至乃水称峻巖严我君后崇墉增仞内通神明出符大顺火焱崑冈神岳崩溃兰艾同烬玉石俱碎哲人遭命哀有余慨碑桓宣城碑曰君器量髙濬神明披朗商略雅俗隐括真伪擢竒取异不轨常流固以凖的当时拟议郭许矣处身立朝不峻功名俯仰显黙之际优游可否之间迹卑而道不汚身屈而志不屑矣铭曰于穆我后禀兹纯爽虗豁髙畅萧条迈上风任外舒卓鉴内朗神栖冲慎形同俯仰将登槐棘宏振纲网令仪早徂徳音永响铭晋傅𤣥江夏任君铭曰君伟倐承洪苗之髙冑禀岐嶷之上姿质美珪璋志邈云霄景行足以作仪范柱石足以虑安危弱冠而英名播乎遐迩拜江夏太守内平五教外运六竒邦国乂安飘尘不作铭曰峩峩任君应和秀生如山之峙如海之渟才行阐茂文武是经羣后利徳泊然弗营宜享景福光辅上京如何夙逝不延百龄宋傅亮故安城太守傅府君铭曰爰自汉季以及晋朝髙明逺徳系轨于时贞风亮节流声累叶君承世徳之芳流荡二象之淑灵含章藴粹佩兰借蕙韦带饭蔬朝不及夕不以栖迟改其间不以隐约囘其操杨生所谓久幽而不改随和之徳者其斯之谓欤栖心古烈拟踵前脩淹留孔老宛然内求于言中伦庸行归周神之听之匪明匪幽章梁简文帝为王规拜吴郡太守章曰臣今愿歛袵后思循墙所忝示山河而形胜顾浮桥而不见苍鹰一游望仙掌而逮然方当驾吉祥之车入句吴之地驱缇扇之马抚奉徳之乡制锦何阶棼丝方始梁陆倕授浔阳太守章曰镂氷雕脂不见大龙之象课虗叩寂宁闻驾辩之音徒荷容葢空班推择不能使府庭生梓横阁诵经俯睨朱辎仰瞻缯葢漏上严办伏轼多惭表宋颜延之拜永嘉太守辞东宫表曰抗志絶操芼陆谢刍代食宾士何独匪民又为齐竟陵王世子临㑹稽郡表曰此郡歌风蹈雅既髣髴于淹中春诵夏絃实依稀于河上顷者以来稍有讹替可推择明经式寄儒职使琢玉成器无爽昔谈铸金待价有符旧説教梁陆倕未至浔阳郡教曰第五伦之临㑹稽躬斩马草邓伯道之莅吴郡自运家粮故能使吏作颂歌民胥兴咏太守薄徳谬叨龟组窃愿巴祗闇坐接客思匹吴隠被絮对宾常药自随式瞻无逺单车入境窃所庶㡬旧须发民治道及戍逻榆樵採诸如此类一皆省息又云太守家本诸生伏膺典纪光武灵台之籍较涉根基张华聚土之书略见庭户贵郡图载具存方䇿校以山经参诸括象原野城寺宛在心目龙泉鹤岭不易穷登所撰郡图可勿亲用公孙陛㦸既似井蛙延夀执戈实同儿戏令长左传曰子皮使尹何为邑子产曰少未知可否子皮曰使夫往而学焉夫亦愈知治矣子产曰不可人之爱人求利之也今吾子爱人则以政犹未能操刀而使割也其伤实多子之爱人伤之而已晏子春秋曰景公使晏子为阿宰三年而毁闻于国公不悦召而免之婴谢曰婴知过矣请复阿三年而誉必闻于国公召而赏之辞而不受公问其故对曰昔者婴之所治当赏而今所以治当诛是故不敢受説苑曰宓子贱治单父弹琴身不下堂单父治巫马期亦治单父以星出以星入日夜不处以身亲之而单父亦治巫马期问其故宓子曰我之谓任人子之谓任力任力者劳任人者佚又曰晋平公问赵武曰中牟三国之股肱邯郸之肩髀也寡人欲其良令也其令空谁使而可赵武曰邢子可公曰邢子非子之雠邪对曰私雠不入公门又问曰中府之令空谁使而可赵武曰臣子可故外举不避雠内举不避子新序曰昔子竒年十八齐君使之治阿既行矣悔之使使追之未到阿及之还之已到勿还也使者及之而不还君问其故对曰臣见所以共载者白首也夫以老者之智以少者决之必能治阿矣是以不还史记曰西门豹为邺令㑹长老问民所疾苦禁巫祝为河伯取民之女为妇凿渠十二灌溉民田到今皆得水利汉书曰焦延夀字赣为小黄令以伺候先知姦邪盗贼不得发爱养利民当迁三老官属上书愿留赣有诏许之又曰萧育为茂陵令㑹课育第六而漆令郭舜殿见责问育为之请扶风怒曰君课第六裁自脱何暇为之左右及罢传召茂陵令诣后曹当以职事对育径出曹书佐随牵育育按佩刀曰萧育杜陵男子何能诣曹也遂趋出欲去官明旦诏召入拜为司𨽻校尉育过扶风府门官属掾吏数百人拜谒车下又曰召信臣以明经甲科为郎出补谷阳令举髙第选上蔡长其治视民如赤子所居见称述司马彪续汉书曰牟融举茂才为丰令视事三年政化流行县无狱讼吏畏而爱之治有异绩为州郡最又曰卓茂迁宻令其治民举善而教不能则劝口不出恶言劳心忧念吏民知其有缓急以恩信待吏吏畏而爱之不忍欺也元始中天下蝗河南二十县蝗独不入密界督邮书言太守太守大怒自出案行密界中实然乃惊又曰鲁恭为中牟令导民以孝推诚而治建中初郡国螟伤稼犬牙縁界不入中牟河南尹袁安疑其不实遣仁恕掾肥亲往察验之恭随行阡陌俱坐桑下有雉止其傍有童儿亲曰何不击之儿曰雉方将雏亲矍然而起与恭诀曰所以来者欲察治之善恶尔今虫不犯境此一异也化及鸟兽此二异也竖子有仁心此三异也久㽜徒扰贤者可还府以状白安美其治以励属县又曰孔奋守姑臧长治有异道时天下扰乱河西独安而姑臧市日四合为河西富县每前长居官数月輙致赀产奋在姑臧积四岁财产不增奋素孝自来为长时供养至谨在姑臧唯母极膳妻子饮食但葱韭又曰祭肜除偃师长视事五年县无盗贼州课第一迁襄贲令时盗贼抄剠肜到官诛姦猾县界清静诏书增秩一等赐缣百匹册书勉励又曰刘宠除东平陵令是时民俗奢泰宠到官躬俭训民以礼上下有序都鄙有章视事数年以母病弃官归百姓士女攀车距轮充塞道路车不得前乃轻服潜遁又曰刘陶为顺阳长政化大行道不拾遗以病去官童謡歌曰悒然不乐思我刘君何时复来安此下民又曰虞诩为朝歌长故旧皆弔诩曰难者不避易者不从不遇盘根错节何以别其利器乎又曰公孙述补清水长太守以其能使兼治五县政事修理姦盗不发郡中谓有神明又曰虞延除细阳令每至岁时伏腊休遣徒系各使还家并感其恩应期归有一囚于家被病自载诣狱既至城门而死又曰董宣为洛阳令宁平公主乳母奴白日杀人因匿主家吏不能得及主出行以奴骖乘宣于大厦门亭候之乃驻车叩马以刀画地数主失者三叱奴下车格杀之主即驰车入宫上大怒召宣曰令欲死乎宣叩头曰臣奉法之吏不敢纵法不欲死也上曰捶之宣曰愿一言死无恨上曰何言宣曰陛下圣徳中兴而纵奴杀良民以奴杀臣臣死之后陛下何以治天下捶杀臣不如臣自杀即以头撑楹流血被靣上令小黄门持之曰痴令叩头谢主宣不从上顿痴令头宣两手据地不肯低头上敕强项令出诣太官赐食又曰郑𢎞为县令政化大行民王逢得路遗寳物悬于衢道求主还之又曰胡绍为河内懐令三日一视事十日一诣仓俸米于合外炊作干饭食之不设釡灶得一彊盗问其党与得数百人皆诛之政教清平为三河表又曰刘昆除江陵令时县连火灾昆輙向火叩头多能降雨止风益部耆旧传曰阎宪为绵竹令有男子杜成夜行于路得遗装开视有锦二十疋明早送诣吏曰县有明府君犯此则惭风俗通曰俗説孝明帝时尚书郎河东王乔迁为邺令乔有神术每月朔尝诣台朝明帝怪其来数而无车骑宻令太子史候望言临至时常有双凫从东南来因伏伺见凫举罗得一只舄使尚方识视四年中所赐尚书郎属履也鲁国先贤传曰孔翊为洛阳令置水庭前得嘱托书皆投水中一无所发诗晋潘岳懐县诗曰小国寡人民终日寂无事白水过庭激绿槐夹门植信美非吾土秪搅懐归志眷然顾巩洛山川邈离异愿言还旧乡畏此简书忌晋河阳令潘安仁诗曰宓生化单父子竒莅东阿桐乡建竒勲武城播弦歌逸骥腾夷路潜龙跃海波弱冠步鼎铭既立宰三河徒美天姿茂岂谓人爵多陈隂铿罢故章县诗曰秩满三秋暮舟虗一水濵漫漫遵归道悽悽对别津晨风下㪚叶岐路起飞尘长岑旧知逺莱芜本自贫被里恒容吏正朝不系民唯当有一鹿留持赠后人颂后汉蔡邕陈㽜太守行小黄县颂曰太皥为政建时春阳我君劝止戾兹小黄济济羣吏摄齐升堂乃训乃厉示之宪方原罪以心察狱以情钦于刑滥惟务求轻有辜小罪放死从生元化洽矣黔首用宁惟以作颂式昭徳声又考城县颂曰暧暧𤣥路北至考城劝兹穑民东作是营农桑之业为国之经我君勤心徳音邈成率尔苗民慎不敬听女执伊篚男执其耕申戒羣僚务在寛平罪人赦宥囹圄用清晋江伟襄邑令傅浑颂曰君禀二仪之醇粹履元亨之贞和比徳金玉而坚白不磨自处户庭而名称家邦不出门庭而声播诸华矣弱冠而应式叙起家而君斯民其为政也同励秋霜等惠春仁刑不滥踈赏不僣亲仪天地之简易则大道之清纯是以其道易行其教易遵也凡我士民襁老擕幼惴惴而懐君之恩颙颙而恋君之徳相与援衡轩而雨涕若赤子于父母也明明君侯临下有赫克隆有光惠我咫尺于以具瞻有观其宅乃氷其清乃玉其白风抗其髙云埀其泽宛荆未清淮夷孔炽春日萋萋我车既备光光我君爰登其司微微襄鲁有垧斯记君有遗爱民有余思敢扬斯颂埀之来志赞晋孙绰孔松杨象赞曰君德器纯固基宇髙邃荆玉不及喻其温南金未能方其励夫其温恭笃诚善诱勤劝外身崇物菲躬厚人指撝必谦动静克让允有古贤之流风乃祖之遗令矣肇阶方尺临政弊邑洁齐冬氷泽侔春露于穆我后含和体纯行范乃祖徳冠搢绅降迹埀化泽侔三春超然遐举遗爱在民颂孙楚梁令孙侯颂曰于穆君侯英才宣朗神鉴将来思通既往受佐陕西临我邦壤声之所振下应如响明断决疑易于指掌野有㓂盗惟侯屏之我有田畴惟侯辟之古人慎狱惟侯平之凡此三惠如何勿思启梁任孝恭辞县启曰但以执笏丹墀累飞庭叶垂缨禁里屡改栏花顾慕阶墀不愿违奉下使恋主之心施于犬马倾日之志偏在葵藿梁刘孝仪除建康令谢启曰所恐长安少年易为操弹渭城游徼矜其独勇清路道奴固知难折轻绥飞驾且见为荣艺文类聚巻五十艺文类聚卷五十一钦定四库全书艺文类聚巻五十一唐欧阳询撰封爵部总载封爵周官曰王畿其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰卫服又其外方五百里曰蛮服又其外方五百里曰夷服又其外方五百里曰镇服又其外方五百里曰藩服吕氏春秋曰太公望封于齐周公旦封于鲁二君者甚相善也相谓曰何以治国太公望曰尊贤上功周公曰亲亲上恩太公曰鲁自此削矣周公曰鲁虽削有齐者亦必非吕氏也其后齐日以大至于霸二十四世而田氏有齐国鲁日以削至于仅四十四世亡史记曰殷以前尚矣周封五等公侯伯子男然封伯禽康叔于鲁卫地各四百亲亲之义襃有徳也太公兼五侯地尊勤劳也武王成康所封数百而同姓五十地上不过百里下三十以辅卫王室又曰驺忌见威王王説之三月而受相印淳于髠曰善説哉髠有愚志愿陈诸前髠説毕趋出至门而面其仆曰是人者吾与之微言五其应我若响之应声是必封不久矣汉书曰李广与望气王朔语曰汉击匈奴广未尝不在其中而诸候校尉已下材能不及中人以军功取侯者数十人广不为后人然终无尺寸功以得封邑者何也岂吾相不当侯耶朔曰将军自念岂尝有所恨者乎广曰吾为陇西太守羌尝反吾诱降八百余人诈而同日杀之至今恨独此尔朔曰祸莫大于杀已降此乃将军所以不得侯也汉杂事曰天子太社以五色为坛封诸侯者取其土苴以白茅授之各以所封方之色以立社于其国故谓之受茅土汉兴唯皇子封为王者得茅土其他臣以户赋租入为节不受茅土不立社东观汉记曰上封功臣皆为列侯大国四县余各有差博士丁恭等议古帝王封诸侯不过百里故利以建侯取法于雷上曰古之亡国皆以无道未尝闻功臣地多而㓕者也乃遣谒者即授印绶又曰冯勤使典诸侯封事勤差量功次轻重国土逺近地势丰薄不相踰越莫不厌服焉自是封爵之制非勤不定白虎通曰受命之王致太平之美羣臣上下之功故尽封之及中兴征伐大功皆封盛徳之士亦封之以徳封者必试之为附庸三年有功因而封之五十里元士有功者亦为附庸也其位大夫有功成封五十里卿成封七十里公成封百里又曰王者即位先封贤者忧民之急也故列土分疆非为诸侯张官设府非为卿大夫皆为民也盐铁论曰昔太公封营邱之墟辟草莱而居焉地薄人少于是通利末之道极女工之功是以邻国交于齐财畜货殖世为彊国管仲相桓公袭先君业轻重之变南服彊楚而霸诸侯袁子曰今有卿相之才居三公之位修其治政以宁国家未必封侯也今军政之法斩一牙门将者封侯夫斩一将之功孰与安宁天下者乎夫斩一将之功者封侯失封赏之意也相书曰天中容半印封侯又曰天中正臽如刀者封侯周易曰我有好爵吾与尔靡之左传曰齐庄公为勇爵殖绰郭最欲与焉州绰曰东闾之役臣左骖廹还于门中识其枚数其可以与乎公曰子为晋君也对曰臣为隷新管子曰爵不尊禄不重者不与图难犯危以其道为未可以求之也是故先王制轩冕足以着贵贱不求其美设爵禄足以守其服不求其亲使君子食于道小人食于力孟子曰有天爵有人爵仁义忠信乐善不倦此天爵也公卿大夫此人爵也古之人脩其天爵而人爵从之脩其天爵以要人爵既得人爵而弃其天爵则惑之甚者也商君书曰明主之所贵唯爵爵赏不荣其民不急列爵不显则民不事爵易得则民不贵禄赏不道则民不以死争位也又曰凡人主之所以劝民者官爵也国之所以兴者农战也今民求官爵皆不农战而以功言虚道此谓劳民者其国必削周官礼曰诸公之地封疆方五百里其食者半又曰公执桓圭又曰诸侯之地封疆方四百里其食者三之一又曰诸侯诸伯七命其国家宫室车旗衣服礼仪皆以七为节又曰侯用信圭又曰诸伯之地封疆方三百里其食者三之一又曰伯用躬圭又曰诸子之地封疆方二百里其食者四之一又曰子男五命其国家宫室车旗衣服礼仪皆以五为节又曰子执谷璧又曰诸男之地封疆方百里其食者四之一又曰男执蒲璧百官表注曰五等诸公周官金章朱绶朱质四采𤣥文织百四十首广尺四寸长一丈六尺朝服进贤三梁冠官品第二地方七十五里位视三公班次邑三千八百户国秩绢千八百匹妾六人车前司马十四人旅贲五十人又曰县侯汉官也自县侯而下通号列侯金章紫绶朝服进贤三梁冠官品第三光武中兴论功封大功臣呉汉邓禹各四县贾复朱浮三县耿弇等二十九人又县侯有家丞庻子之官列侯亦皆如之汉官解诂曰列侯金印紫绶以赏其有功功大者食县邑小者食乡亭得臣其所食吏民本为彻侯避武帝讳曰通侯旧时文书或爵通侯是也后更曰列侯今俗人或都言诸侯乃王尔非此也列侯归国不受茅土不立宫室各随贫富环济要略曰爵有五等公者无人也故文背厶为公又曰伯把也持政事也又曰子犹孳孳恤下之称也又曰男任也任治事受王命为君也周书曰能移于衆与百姓同谓之公又曰能树名生物与天道俱谓之侯谥法曰执应八方曰侯孝经援神契曰侯候也所以守蕃也诏梁任昉初封诸功臣诏曰草昧权舆事深缔构康俗成务义在庇民自非羣才并轨文武宣翼将何以启兹景祚𢎞此帝图或运筹帷帐经启王业或攻城略野殉义忘生或腹心爪牙折冲御侮忠勤茂徳夷险一致并宜建国开宇蕃屏王室山河之誓永永无穷论后魏王粲爵论曰依律有夺爵之法此谓古者爵行之时民赐爵则喜夺爵则惧故可以夺赐而法也今爵事废矣民不知爵者何也夺之民亦不惧赐之民亦不喜是空设文书而无用也今诚循爵则上下不失实而功劳者劝得古之道合汉之法以货财为赏者不可供以复除为赏者租税损减以爵为赏者民劝而费省故古人重爵也晋陆机五等论曰五等之制始于黄唐郡县之治创自秦汉得失成败备在典谟是以其详可得而言夫先王知帝业至重天下至广广不可以偏制重不可以独任任重必于借力制广终乎因人于是乎立其封疆之典财其亲疎之宜使万国相维以成磐石之固宗庻杂居而定维城之业知其为人不如厚己利物不如图身安上在于悦下为己在乎利人是以分天下以厚乐而已得与之同忧飨天下以丰利而我得与之共害故诸侯享食土之实万国受世及之祚夫然则南靣之君各务其治世治足以敦风道衰足以御暴故彊毅之国不能擅一时之势雄俊之民无所寄覇王之志降及亡秦弃道任术惩周之失自矜其得寻斧始于所庇制国昧于弱下国庆独飨其利主忧莫与共害虽速亡趣乱不必一道颠沛之衅实由孤立是盖思五等之小怨忘经国之大徳知陵夷之可患闇土崩之为痛汉矫秦枉大启侯王境土逾溢不遵旧典是以诸侯阻其国家之富凭其士民之力势足者反疾土狭者逆迟六臣犯其弱纲七子冲其漏网皇祖夷于黥徒西京病于东帝是盖过正之灾而非建侯之累也亲戚封左氏传曰太上以徳抚民其次亲亲以相及也昔周公弔二叔之不咸故封亲戚以蕃屏周管蔡郕霍鲁卫毛聃郜雍曹滕毕原鄷郇文之昭也䢴晋应韩武之穆也凡蒋邢茅胙祭周公之𦙍也毛诗曰乃命鲁公俾侯于东钖之山川土田附庸又曰奄有龟蒙遂荒大东至于海邦淮夷来同史记曰成王与叔虞戏削桐叶为珪予虞曰以唐封汝史佚因言请择日立叔虞成王曰吾与之戏耳史佚曰天子无戏言言则史书之礼成之乐歌之于是遂封叔虞于唐汉书曰汉兴之初尊王子弟大启九国京师内史凡十五郡公主列侯颇邑其中蕃国大者跨州兼郡连城数十宫室百官同制京师诸吕之难頼于诸侯也孟子曰象至不仁封诸有庳仁人之于其弟也不藏怒焉不宿怨焉亲爱之而已矣亲之欲其贵爱之欲其富也封之有庳者富贵之也身为天子弟为匹夫可谓亲爱之乎诏魏明帝诏曰古之帝王封建诸侯所以蕃屏王室也诗不云乎懐徳维宁宗子维城秦汉继周或强或弱俱失厥中大魏创业诸王开国随时之宜未有定制非所以永为后法也其改封诸王皆以郡为国梁任昉武帝追封永阳王诏曰亡兄徳履沖粹识业深通徽声善誉风流籍甚道长世短清尘缅邈感惟既徃永慕恸心可追封永阳郡王又追封丞相长沙王诏曰夫襃崇名器率由旧章光昭徳祀永世作则亡兄道被如仁功深微管悬诸日月久而弥新故能拯龟玉于己毁导涸源于将塞今理运惟新贤戚并建感惟永逺触目崩心可追封长沙郡王又追封衡阳王桂阳王诏曰亡弟畅风标秀特器体淹𢎞朱方之役尽勤王事策出无方物惟不赏亡弟融业行清简风度闲绰蚤优名辈夙广令闻朕应天绍命君临万㝢祚启郇滕感兴鲁卫事徃运来永懐伤切畅可追封衡阳郡王融可追封桂阳郡王又封临川安兴建安等三王诏曰神州帝城冠冕列岳渚宫樊邓形胜是归居中作卫翼宣戎重隆兹宠号实允旧章并非亲勿居惟贤斯授宏朕之介弟早富徳誉董一蕃政缉是嘉庸国礼家情瞻寄隆重季风颕儁迈诚业标简任居蕃翰政以化成伟体韵淹穆神㝢凝正经纶夷险参賛王业陈徐陵始兴王诏曰汉祖天伦伯叔追封晋元世系琅邪传国仰惟二后重光率由前典朕昔因蕃次蒙继本宗分在要荒久离寒燠天嘉绍祚别命皇枝归自崤函礼隔登献每至霜庭可履瞩垣寝而懐悲风树鸣条望章陵而增感今嗣王乖徳获罪慈训永言主奠宜自朕躬但国歩时艰皇基务切复奉家业升纂帝图重违情理言深哽恸可以第二皇子升陵为始兴王策汉武帝使御史大夫策诸子立闳为齐王曰于戏小子闳受兹青社朕承祖考道惟稽古建尔国家封于东土世为汉蕃辅于戏念哉共朕之诏唯命不于常人之好徳克明显光义之丕图俾为君子无怠尔心允执其中又立子旦为燕王曰小子旦受兹𤣥社建尔国家封于北土又立子胥为广陵王曰小子胥受兹赤社建尔国家封于南土战战兢兢乃惠乃慎无同好佚无迩小人章魏陈王曹植改封陈王谢恩章曰臣既弊陋守国无效自分削黜以彰衆诫不意天恩滂霈润泽横流猥蒙加封茅土既优爵赏必重非臣虚浅所宜奉受非臣灰身所能报塞又封二子为公谢恩章曰诏书封臣息男苗为髙阳乡公志为穆乡公臣伏自惟文无升堂庙胜之功武无摧锋接刃之効天时运幸得生贵门遇以亲戚少荷光宠窃位列侯荣曜当世顾影慙形流汗反侧洪恩罔极云雨增加既荣本榦枝叶并蒙苗志小竖既顽且稚猥荷列爵并佩金紫施崇一门惠及父子齐谢朓为宣城公拜章曰惟天为大日星度其象谓地盖厚河岳宣其气斯冕旒所以贞观衮职所以代终慙下穆而上尊岂南征而北怨何以克咏九歌载宣七徳铭彼旂裳勒斯钟鼎表陈思王曹植谢初封安乡侯表曰臣抱罪即道忧惶恐怖不知刑罪当所限齐陛下哀愍臣身不听有司所执待之过厚即日于延津受安乡侯印绶奉诏之日且惧且悲惧于不修始违宪法悲于不慎速此贬退上增陛下垂念下遗太后见忧臣自知罪深责重受恩无量精魂飞散忘躯殒命齐谢朓封鄄城王表曰臣愚驽垢秽才质疵下过受陛下日月之恩不能摧身碎首以答陛下厚徳而狂悖发露始干天宪自分放弃抱罪终身茍贪视息无复睎幸不悟圣恩爵以非望枯木生叶白骨更肉非臣罪戾所当宜蒙俯仰慙惶五内战悸奉诏之日悲喜参至虽因拜章陈荅圣恩下情未展又转封东阿王谢表曰奉诏太皇太后念雍邱下湿少桑欲转东阿当合王意可遣人按行知可居否奉诏之日伏增悲喜臣以无功虚荷国恩爵尊禄厚用无益于时脂车秣马志在黜放不图陛下天父之恩猥宣皇太后慈母之念迁之陛下幸为久长计圣㫖恻隠恩过天地臣在雍邱劬劳五年左右罢怠居业向定园果万株枝条始茂私情区区实所重弃然桑田无业左右贫穷食财餬口形有躶露臣闻古之仁君必有弃国以为百姓况乃转居沃土人从蒙福江海所流无地不润云雨所加无物不茂若陛下念臣入从五年之勤少见佐助此枯木生华白骨更肉非臣之敢望也饥者易食寒者易衣臣之谓矣呉胡综请立诸王表曰受命之主系天而王建化垂统为一代制虽礼有损益事有质文至于崇建懿亲列土封爵内蕃国朝外镇天下古今同契其揆一也周室之兴宠秩子弟姬姓之国五十有五诸王子受国者渐多光武中兴四海扰攘衆诸制度未徧而九子受国明章即位男则封王女为公主故诗曰既受帝祉施于孙子陛下践阼以来十有二载皇后无号公主无邑臣下叹息逺近失望是以屡献愚懐依据典礼庻请具陈足寤圣心深辞固拒不蒙进纳恐天下有识之士将谓呉臣闇于礼制不知陛下谦以失之也加今迎夏盛徳在上大呉之庆于是乎始开国建号吉莫大焉唯陛下割谦谦之徳副兆民之望留臣祐许天下幸甚晋孙毓贺封诸侯王表曰臣闻轩辕二十五宗黄祚以繁姬姓建国七十周过其厯故御侮莫如同徳伏惟陛下圣哲钦明稽干作则超五越三与灵协契天祚明徳克昌祚𦙍秦王楚王淮南王光济硕美冠于羣后改建大国分镇方岳皇太子皇孙并启土宇培敦潼索制𢎞徃代内辅皇畿外蕃九服羣生仰徳向风懐义率土臣妾莫不称庆梁任昉为萧侍中拜袭封表曰诏书拜臣袭封竟陵郡王臣以凡庸素乏才植皇朝尚徳诏爵惟贤遂复出修职贡入颁卿士但有道之守海外重扃蕃篱近甸无劳击柝仰閲旧章俯增私感报国承家岂云万一奏宋傅亮尚书八座封诸皇弟皇子奏曰臣闻懿亲广树圣主所先明徳并建古之休典所以维城皇代磐石帝基内卫畿服外绥四海者也第某皇弟皇子等神姿颕哲大成俱茂地均鲁卫徳兼庸贤显进徽号启建疆宇𢎞道作屏光翰邦家并可封郡王宋谢庄为尚书八座封皇子郡王奏曰臣闻桐珪睦亲书河汾之䇿赐带懐贤敬东平之祚谅以训经终始义洽垣墉第某皇弟等器彩明敏令识颕悟并宜宪章前典光启祚宇作屏王室式雍帝载臣等参议可封郡王功臣封周官曰司勲掌六卿赏地之法以等其功王功曰勲国功曰功事功曰劳治功曰力战功曰多凡有功者铭书于王之太常史记曰古之人臣功有五品以徳立宗庙定社稷曰勲以言曰劳用力曰功明其等曰伐积日曰閲又曰武王克纣太公之谋居多于是武王封尚父于齐营邱成王少时管蔡作乱淮夷叛周乃使召康公命太公东至海西至河南至穆陵北至无棣五侯九伯实得征之齐由此征伐大于诸国又曰召公奭与周同姓武王之灭纣封召公于燕其在成王时自陜以西召公主之自陜而东周公主之又曰鬻熊事周文王早卒当成王之时举文武勤劳之嗣乃封其后熊绎于楚又曰晋献公伐霍耿魏灭之因以魏封毕万为大夫卜偃曰毕万之后必大万盈数也魏大名也以是始赏天启之也又曰陈完奔齐懿仲欲妻之卜之吉曰是谓凤凰于飞和鸣锵锵有妫之后将育于姜五世其昌并于正卿八世之后莫之与京卒妻之完卒谥为敬仲六世而至田常田常弑简公立简公弟为平公乃割齐安平以东为己封邑始大于齐汉书曰汉五年克项天下乃平始论功侯者百四十有三人时人民散亡大侯不过万户封爵之誓曰使黄河如带太山如砺于是申以丹书之信重以白马之盟藏之宗庙副在有司又曰陈平凡六出奇计輙益封凡六万家又曰髙祖封项伯等四人为列侯赐姓刘氏又曰项羽曰吾闻汉购我头千金邑万户吾为公得之乃自刭王翳取其头杨喜吕马童郎中吕胜杨武各得一体故分其地以封五人皆列侯东观汉记曰上谓耿丹曰今关东故王国虽数县不过栎阳万户邑夫富贵不归故乡如衣绣夜行故以封卿尔又封窦融曰率厉五郡积兵羌胡毕至兵不血刃而虏土崩瓦解功既大矣笃意分明断之不疑吾甚嘉之其以六安安丰阳泉蓼安风四县封融为安丰侯又曰三辅豪杰入长安攻未央宫庚戌杀莽于渐台东海公宾就得其首传诣宛封滑侯又曰班超定西域五十余国乃封超为定逺侯魏志曰夏侯惇文帝追思惇功欲使子孙毕侯分邑千户赐惇七十二孙皆闗内侯惇弟廉及子楙素列侯又曹真字子丹以功封邵陵侯曹真少与宗人曹遵乡人朱讃并事太祖早亡真愍之乞分食邑封遵等子诏曰大司马有叔向抚孤之仁晏平久要之分听分赐遵等子爵闗内侯及真薨明帝悉封真五子皆列侯又曰太祖表封荀彧为万岁亭侯太祖又与彧书曰君之相匡弼君之相为举人君之相与建计君之相密谋亦已多矣大功未必野战也十二年复增邑合二千户又曰太祖表封荀攸曰前后克敌皆攸之谋也于是封攸陵树亭侯又曰太祖自栁城还过攸舎称攸前后谋曰昔髙祖使张子房自择齐三万户今孤亦欲君自择所封又曰郭嘉字奉孝冀州平封洧阳亭侯及薨太祖表曰良策未决嘉輙成之平定天下谋功为髙宜增邑并前千户又曰任峻字伯逺为典农中郎大兴屯田军国致饶太祖以峻功髙表封都亭侯又曰朱灵字文博封鄃侯文帝曰将军佐命先帝威过方邵平王所志愿勿难言灵谢曰髙唐宿所愿乃更封髙唐侯诏后汉献帝诏勅镇东将军领兖州牧费亭侯故特进显授上将鈇钺之任复食旧土䨇金之宠董统一州委成之重荣曜昭示亦以优崇投节効命自首之秋也又诏书拜镇东将军袭费亭侯曹操业履忠贞辅干王室顷遭凶暴海内离析操执义讨截黄巾为国出命夫禄以赏功罚以绌否今以操为镇东将军领兖州牧袭父费亭侯嵩爵并印绶符策魏文帝册孙权太子登为东中郎封侯诏曰盖河洛写天意符䜟述圣心昭晰着明与天谈也故易曰河出图洛出书圣人则之孙将军归心国朝忠亮之节同功佐命而其子当为魏将军着在图䜟犹汉光武受命李氏为辅王梁孙咸并见符纬也斯乃皇天启祐大魏永令孙氏仍世为佐其以登为东中郎将封县侯万户昔周嘉公旦祚流七𦙍汉礼萧何一门十侯今孙将军亦当如斯若夫长平之荣安丰之宠方斯蔑如陈徐陵进武帝为长城公诏曰徳懋懋官功懋懋赏皇王盛则所谓元龟司空公南徐州刺史长城县开国侯讳志懐寅亮风度𢎞逺体文经武明允笃诚曩者率五岭之彊兵诛四海之雠敌固以勒功彞鼎书勲太常克定京师勤劳自重自镇抚枌榆永宁丰沛东凉既息北蔡无归代马燕犀气雄天下裹粮坐甲固敌是求方欲大讨于秦崤敦修于与睦叶谋上相爰纳朕躬思所以敬荅忠勲用申朝典可进爵为长城县公表宋谢灵运谢封康乐侯表曰昔强臣暴虐恃僭厯纪既噬五都志吞六合遂䧟没西河倾覆南汉凌籍纪郢跨越淮泗于时策画惟疑地险已谢咸惧君臣同冺有生无余亡祖奉国威灵董符戎重尽心所事克黜祸乱功参盘鼎胙土南服逮至臣身值遭泰路日月改晖荣落代运输税唐化生幸无已不悟天道下济鸿钧曲成乃眷遐绩式是兴徴分虎纽龟复显茅土鸣玉拖绂班景元勲泽洽徃徳恩覃来𦙍永惟先踪逺感崩结岂臣尫弱所当忝承臣闻至公无私甄善则一皇恩逺被殊代可侔是以信陵之贤简在髙祖之心望诸之道复获隆汉之封观史叹古钦兹盛美岂谓荣渥近霑微躬倾宗殒元心识其㑹酬恩荅厚罔知所由宋颜延之谢子竣封建城侯表曰伏见策书降钖息竣开国建城县侯爵踰三等户越兼千生邀洪礼身茂盛世阖宗革听尽室改观诚慙末品误参其泰臣闻子之能仕父教之忠忠教善信臣实负其前诰能仕志政竣固暗于明试徒以数遇㑹昌消忧启圣幸与灵祚福徳共从义勲分赏执珪登朝析金受邑庆重虑愆恩徃惧积非臣耄蔽所任图报岂竣庸薄所能奉服梁沈约谢封建昌侯表曰陛下投袂万里拯厥涂炭臣虽心不吠尧而迹沦桀犬此则王业始基臣所不与徒荷日月之私竟无蒸烛之用天命𤣥鸟非止今日受命作周其来久矣虽复备数乐推与同讴颂而诚微弱草效阙纎尘遂班山河之誓叨佐命之赏亦何以慰悦帷帐酬报爪牙逊让封左氏传曰㑹于戚讨曹成公也诸侯将见子臧于王而立之子臧曰前志有之曰圣达节次守节下失节为君非吾节也遂逃奔宋又曰呉诸樊既除䘮将立季札季札辞曰曹宣公之卒诸侯不义曹君将立子臧子臧去之君子曰能守节也谁敢姦君有国非吾节也弃其室而耕韩子曰楚庄王既胜晋于河雍归而赏孙叔敖叔敖请汉间之地沙石之处楚国之法禄臣再世收唯叔敖独存九世而祀不絶汉书曰韦贤薨子𤣥成当为嗣心知非贤意即佯狂妄语笑既𦵏当袭爵𤣥成素有名疑其欲让兄遂奏劾之𤣥成不得已乃受侯爵东观汉记曰窦融数辞爵位又上疏曰臣有一子质性顽钝何况乃当传以连城广土享诸侯之国哉他日㑹见迎诏融曰公欲让职还土今相见不宜论也又曰桓荣卒子郁当袭爵让于兄子显宗不许不得已受封而悉以租入与之又曰丁綝从上渡河及封功臣上令各言所乐谓綝曰诸将皆欲县子独求乡何也綝曰昔孙叔敖勑其子受封必求硗确之地今綝能薄功微得乡亭厚矣上从之封为定陵新安乡侯后徙封陵阳侯又曰张纯临终谓家丞曰吾无功于时猥蒙爵土身死之后勿议传国爵子奋上诏奋嗣爵奋称纯遗㫖固不肯受帝以奋违诏收下狱奋乃袭封又曰帝欲封樊兴置印绶于前兴固让曰臣未有先登䧟阵之功而一家数人并蒙爵土令天下觖望上嘉兴之让不夺其志又曰上欲封诸舅马太后辄断絶曰吾计之熟矣勿疑也至孝之行安亲为上今遭变异谷价数倍忧惶昼夜不安坐卧而欲封爵违逆慈母之拳拳吾素刚急有胷中气不可不慎穰岁之后唯子之志吾但当含饴弄孙不能复知政魏志曰田畴从太祖入卢龙塞太祖独欲侯之畴素与夏侯惇善太祖语惇曰且徃以情喻之荅曰岂可卖卢龙塞以易赏禄哉纵国私畴畴独不愧于心乎涕泣横流惇具答太祖太祖喟然知不可屈乃拜为议郎晋起居注曰故南城侯羊祜固辞歴年志不可夺身没让存遗操益厉此亦夷齐所称贤也今听复本封以彰厥美表齐谢朓为齐明帝让封宣城公表曰如其悬旌㶚浐刷马伊谷洒酒望属车之尘整笏侍升平之礼陛下訏谟𤣥览钦若宏图鉴臣匪躬共申彞训虽量能之请近遂微躬则𢎞长之风足轨来世梁简文帝为子大心让当阳公表曰日蚀之余无黄童之对荷㦸入榛异子乌之辩遂复早建茅社夙开井赋爵列五等绶参四色又帝为子大欵让石城公表曰诡对鹤书俯羞鸦翼臣生处深宫未觌焦原之险不出户庭岂观砥柱之峻臣闻㘭堂汎水岂议大渎之流覆篑为峯终乖小鲁之説又为长子大器让宣城王表曰襄野之辩尚对轩君𢎞羊之计犹干汉主徒以结庆璇源乗䕃霄极一日千里困骐骥之驰髙隂百尺借云崖之逺熈祖流聪慧之称方建临淮之国元仲表岐嶷之姿乃启平原之封南郡奥部春谷名区民化仲翔之俗山峻陵阳之岭而緑车赤绶交映相晖金玺银劵炤灼光彩梁江淹为齐髙帝让进爵为王表曰昔虞思勤夏不别殊物之钖晋叔臣周岂颁上公之典鲁蕃懿亲裁蒙衮舄之荣梁国戚属方忝旌旗之贵梁任昉为齐明帝让宣城郡公表曰臣本庸才智力浅短太祖髙皇帝笃犹子之爱降家人之慈世祖武皇帝情等布衣寄深同气武皇大渐实奉话言虽自见之明庸近所蔽愚夫至此已实不忍自固于缀衣之辰拒违于玉几之侧遂荷顾托道扬末命虽嗣君弃常获罪宣徳王室不造职臣之由何者亲则东牟任惟博陆徒懐子孟社稷之对何救昌邑争臣之讥四海之议于何逃责且陵土未干训誓在耳家国之事一至于斯非臣之尤谁任其咎将何以肃拜髙寝虔奉武园悼心失图泣血待旦宁容复徼荣于家耻晏安于国危且虚饰宠章委成御侮臣知不惬物谁谓攸宜命轻鸿毛责重山岳存没同归毁誉一贯辞一官不减身累增一职已黩朝经便当自同体国不为饰让至于功均一匡赏同千室光宅近甸奄有全邦殒越为期弗敢闻命亦愿曲留降鍳即垂顺许乃君臣之道绰有余裕茍曰易照敢守难夺梁沈约为栁世隆让封公表曰臣闻悬旌玉塞贰师尚黜其功伐鼓炎州伏波犹惧其赏徒以兼委之施或难固辞抽心之情必无䨇夺是故俛容青阁愿还慈于裂壤窃歩丹墀希收宠于开赋昔窜命穷雉难廹势孤沈板末难负户非切及顾温清之馆惧结尊慈之懐累叶喁喁举门惴惴臣事逼君亲理非外奖实頼朝谟谨肃宰略遐震奔鲸外剿臣何力焉幸得扶老携弱重出幽堵还轴归骖再践乡路岂可资国眚以邀其功因衆功而飨其报遂使甘霜受电之心有同于饰请皎日大河之志匪殊于貌谒书魏武帝上书让增封曰无非常之功而受非常之福是用忧结比章归闻天慈无已未即听许臣虽不敏犹知让不过三所以仍布腹心至于四五上欲陛下爵不失实下为臣身免于茍取又上书让封曰臣诛除暴逆克定二州四方来贡以为臣之功萧相国以关中之劳一门受封邓禹以河北之勤连城食邑考功效实非臣之勲臣祖父中常侍侯时但从辇扶翼左右既非首谋又不奋㦸并受爵封暨臣三叶臣闻易豫卦曰利建侯行师有功乃当进立以为诸侯也又讼卦六三曰食旧徳或从王事谓先祖有大徳若从王事有功者子孙乃得食其禄也伏惟陛下垂干坤之仁降云雨之润逺録先臣扶掖之节採臣在戎犬马之用优策襃崇光曜显重非臣尫顽所能克堪又上书让费亭侯曰臣伏读前后策命既録臣庸才微功乃复追述先臣幽讃显扬见得思义屏营怖惧未知首领所当所授故古人忠臣或有连城而不辞或有一邑而违命所以然者欲必正其名也又礼制诸侯国土已絶子孙有功者当更受封不得增袭其有所增者谓国未絶也或有所袭者谓先祖功大也数未极无故断絶故追绍之也臣自三省先臣虽有扶辇微劳不应受爵岂逮臣三叶若録臣闗东微功皆祖宗之灵祐陛下之圣徳岂臣愚陋所能克堪又上书让增封武平侯及费亭侯曰伏自三省姿质顽素材志鄙下进无匡辅之功退乏拾遗之美虽有犬马微劳非独臣力皆由部曲将校之助陛下前追念先臣微功使臣续袭爵土祖考蒙光照之荣臣受不赀之分未有丝髪以自报效昔齐侯欲更晏婴之宅婴曰臣之先容焉臣不足以继之卒违公命以成私志臣自顾省不克负荷食旧为幸虽上徳在𢎞下有因割臣三叶累宠皆綂极位义在殒越岂敢饰辞外戚封史记曰武帝卫后弟青封长平侯四子皆封侯贵震天下天下歌曰生男无喜生女勿怒独不见衞青子夫霸天下汉书曰汉兴外戚与定天下侯者二人后父据春秋襃纪之义帝舅縁大雅申伯之恩浸广博矣又曰髙祖封吕后父吕公为临泗侯兄泽为周吕侯又曰文帝封后弟薄昭为轵侯又封齐淮南王舅驷钧等二人为侯又曰景帝封太后弟姪窦广国为章武侯窦彭祖为南皮侯窦婴以破吴楚功封魏其侯后弟王信为盖侯又河平二年上悉封舅谭为平阿侯商成都侯根曲阳侯逢时髙平侯立红阳侯五人同日封故世谓之五侯又曰武帝封太后同母弟田蚡为武安侯胜周阳侯皇后姊子霍去病伐匈奴封冠军侯东观汉记曰马防兄弟三人各六千户防为颍阳侯特以前参医药勤劳绥定西羌以襄城羮亭一千二百户增防防身带三绶宠贵至盛又光武封新野主子邓泛为吴侯伯父皇皇考姊子周均为富波侯追封外祖樊重为夀张侯重子丹为射阳侯孙茂为平望侯彞乡侯从子冲更父侯后父隂隆宣阳侯子识原鹿侯就为信阳侯皇考女弟子来歙征羌侯弟由宜西侯以宁平公主子李雄为新市侯后父郭昌为阳安侯子㳘緜曼侯兄子竟新郪侯匡发干侯以姨子冯邯为钟离侯又曰明帝封太后弟隂兴为鲖阳侯子傅隐强侯隂盛为无钖侯楚王舅子许昌龙舒侯又曰邓训自中兴后累世宠贵凡侯者二十九人东京莫比魏志曰文帝欲追封太后母父尚书陈羣议自古无妇人分土命爵之制秦违古法汉氏因之非先王之令典也帝曰此议是也表晋庾亮让封公表曰观圣贤之于名爵敬戒之甚重岂先哲宜重之于古而圣朝可轻之于今耶譬犹廻太阳以消湛露运沧海以灌燎火其功易成其事易立妇人封左传曰晋败齐师齐侯遂自徐闗入见保者曰勉之齐师败矣辟女子女子曰君免乎曰免锐司徒免乎曰免矣茍君与吾父免矣可若何乃奔齐侯以为有礼既而问之辟司徒之妻也封之石窌陈留风俗传曰封邱者髙祖与项氏战厄于延乡有翟母者免其难故以延乡为封邱县以封翟母焉表魏陈王曹植谢妻改封表曰玺书今以东阿王妃为陈王妃并下印绶因故上前所假印以其拜授书以即日到臣輙奉诏拜其才质底下谬同受私遇宠素飡臣为其首陛下体干坤育物之徳东海含容之大乃复随例显封大国光扬章灼非臣负薪之才所宜克当非臣秽衅所宜蒙获夙夜忧叹念报罔极洪施遂隆既荣枝榦猥复正臣妃为陈妃熠燿宣朗非妾妇惷愚所当蒙被葵藿草物犹感恩飬况臣含气衔佩𢎞惠没而后已诚非翰墨屡辞所能报荅梁沈约谢母封建昌国太夫人表曰伏见诏书以臣母封为建昌国太夫人庆溢蓬门荣流素族恭荷屏营罔识攸寘臣禀训私闺志涂靡立勉以为义诚有由然输力致身曾无万一天慈罔已至徳弥光探其私志降此洪泽荣亲之至始自微臣率斯道也方流万物草卉轻命固莫云酬又为长城公主谢表曰奉策书封妾为长城县公主徽命降临慙腆罔寘妾膺灵禀气育景璇闺弱志易沦柔徳难树虽复式修姆保莫敢或遑而肃雍不着秾华盖阙不悟宸晖曲渐彞章夙贲籍此恩加遽延典策汤沐光启珩绲昭被梁王僧孺为南平王妃拜改封表曰拜妾为南平王妃奉命震慙有灼丹寸妾瞻丝望帨且或多慙镜史观图是焉知愧以兹眇薄有俪蕃仪紃组不闻饘盖阙不悟𤣥造曲被徽渥愈臻改服逓名事华品贵恩深外邸荣照下庭岂斯輶弱所能胜荷奏宋谢庄为尚书八座改封郡长公主奏曰臣闻爵厚懿戚国之恒典景祚既新礼与时渥永兴等七公主可封郡长公主尊贤继絶封礼记曰天子存二代之后犹尊贤尊贤不过二代武王克殷未及下车而封黄帝之后于蓟封帝尧之后于祝封帝舜之后于陈下车而封夏后氏之后于杞殷之后于宋左传曰郑子产曰昔虞阏父为陶正以服事我先王先王頼其利器用与其神明之后也庸以元女太姬配胡公而封诸陈以备三恪史记曰髙帝过赵问乐毅有后乎得乐臣叔封之嚣乡号华成君华成君毅之后也汉书曰自古受命及中兴之君必兴灭继絶修废举逸然后天下归仁四方之政行焉传称武王克殷追存贤圣至乎不及下车世代虽殊其揆一也髙祖拨乱日不暇给然犹修祀六国求聘四皓过魏则宠无忌之墓适赵则封乐毅之后孝武畴咨前代初得周后复加爵邑元成之间晚得殷世以备宾位又曰武帝还过洛阳曰三代邈逺以其三十里地封周后为周子南君又曰髙祖功臣侯者子孙骄逸多䧟法禁讫于孝武靡有孑遗于是成帝复绍萧何而哀平之世复曹参周勃之后又曰元康四年立靳翕夏侯婴陈平张良周勃等一百一十八人后绍爵复家也又汉武元狩中复以鄼户二千四百封萧何曾孙庆为鄼侯布告天下令明知朕报以萧相国徳庆厚也东观汉记曰髙祖功臣萧曹为首有传世不絶之谊曹相国后容城侯无嗣朕甚愍焉望长陵东门见二臣之墓生既有节终不逺身谊臣受宠古今所同遣使者以中牢祷大鸿胪悉求近亲宜为嗣者须景风绍封以彰厥功晋阳秋曰夏侯惇魏之元功勲书竹帛昔庭坚不祀犹或悼之况朕受终于魏而可忘其功臣哉其择惇近属封之晋中兴书曰泰元二年兴灭继絶后故陈骞后浩之为髙平公裴秀后球为鉅鹿公王沉后朴之为博陵公荀朂后轨为济北侯何曾后阐为朗陵侯羊祜后法兴为鉅平侯又曰元帝绍封魏后曹励为陈㽞王表魏武帝谢袭费亭侯表曰不悟陛下乃寻臣祖父厠豫功臣克定㓂逆援立孝顺皇帝谓操不忘获封茅土圣恩明发逺念桑梓日以臣为忠孝之苗不复量臣才之丰否既勉袭爵邑忝厥祖考复宠上将鈇钺之任兼领大州万里之宪内比鼎臣外参二伯身荷兼绂之荣本枝頼无穷之祚也昔大彭辅殷昆吾翼夏功成事就乃备爵钖臣束脩无称綂御无绩比荷殊宠策命襃绩未盈一时三命交至䨇金重紫显以方任虽不识义庻知所尤又郭嘉有功臣死宜追赠封表曰臣闻襃忠示宠未必当身念功惟绩恩隆后嗣是以楚宗孙叔敖显封厥子岑彭既没爵及支庻诚贤君殷勤于清良圣祖敦笃于明勲也故军祭酒洧阳亭侯颍川郭嘉立身着行称茂乡邦与臣参事尽节为国臣今日所以免戾嘉与其功方将表显使赏足以报效薄命夭陨不终美志上为陛下悼惜良臣下自毒恨䘮失奇佐昔霍去病蚤死孝武为之咨嗟祭遵不究功业世祖望柩悲恸仁恩降下念发五内今嘉陨命诚足怜伤梁任昉为褚蓁代兄袭封表曰一日被司徒符印称诏二日许臣兄贲所请以臣诏封南康郡公臣世属启圣运偶时来尚徳畴庸光钖土宇臣贲载世承家兄居长徳而量已夙退内事园蔬以臣行达幽明早酷荼苦贲天伦𡨕至友爱淳深非直引瘠推温故能逃迹让位鞠育提飬以及人次事死让生尚均脱屣取信十室本若锱铢乃逺谬推恩近霑庸薄能以国让𢎞义有归匹夫难夺守以勿二昔武始廹家臣之策陵阳感鲍子之言张以诚请丁为理屈且大宗絶绪命臣出纉傍统禀承在昔理絶终天永懐情事触感崩裂伏惟陛下俯权孤门哀荣之重爰夺臣贲一至之轻察其丹欵特赐停絶至公允穆微臣克幸又表曰近冒披款庻蒙哀亮奉被还诏未垂矜允伏读周遑罔寘心诚臣本凡劣身名不限摽一善不足以验风流存小让不足以𢎞进止若乃富埒千驷贵有邦家二者之来不期而至中人犹其趦趄凡近固宜勉朂直以门绪有归长徳无二若使贲髙延陵之风臣忘子臧之节是废徳举岂曰能贤陛下留心孤门特深追逺故臣穷必唿天凭威咫尺贲婴疾沉固公私废礼逢不世之恩遂良已之志确然难夺有理存焉臣既承先㫖出纉傍统受命有资反身何奉叙心感悼义迫穷诚臣贲息霁年将志学礼及趋拜且私门世适二三攸序若天眷无已必降殊私乞以臣霁奉膺珪社伏愿陛下圣慈曲垂矜慎如蒙哀允施重含育周庾信功臣不死王事请门袭封表曰臣闻以法施民必传祀典以劳定国必有承家孙叔敖祭酹无闻有伤良相汝叔齐𦙍嗣絶没实贬贤臣谨案大统十六年格先有封爵死于王事絶嗣者听以支子继袭非死王事不许承封前牒五等功臣皆是勤劳王室身当患难扞御灾祸翼賛大猷一日遇疾身捐馆舍不幸无𦙍享祀便絶于礼则不足于义则有伤未求上林之猎已削其侯不服襜䄖之衣先除其国伏惟皇帝崇徳旌庸兴亡继絶闻鼓鼙而思将帅画云台而念旧臣岂有功存社稷而无后可守事尽忠贞而无祠可祭周于蕃屏为约事在世功汉以山河为誓义存长久臣闻存人之国大于救人之灾立人之后重于封人之墓窃以殷朝继及无废小宗周室兴亡贵存身后绍髙密者累叶岂专邓禹之正𦙍嗣平阳者重世何必曹参之嫡孙愚谓生有其劳死非王事虽在支庻并听承袭幸使伯有之魂不能为厉若敖之鬼其无馁而幽显对扬人神咫尺艺文类聚巻五十一艺文类聚卷五十二钦定四库全书艺文类聚巻五十二唐欧阳询撰治政部上论政释名曰政正也下所取正也礼记曰圣人南面而听天下所宜先者五一曰治亲二曰报功三曰举贤四曰使能五曰存爱五者一得于天下民无不足不赡者大戴礼曰徳法者御民之衔勒也吏者辔也刑者策也天子御者内史太史左右手也古者以法为衔勒以官为辔以刑为策以人为手故御天下数百年而不解惰管子曰国有四维一维絶则倾二维絶则危三维絶则覆四维絶则灭倾可正危可安覆可起灭不可得复也四维一曰礼二曰义三曰廉四曰耻又曰尧舜之民非生而治桀纣之民非生而乱故治乱在上又曰圣君设度量置仪法如天地之坚如列星之固如日月之明如四时之信然正令往而民从之晏子曰景公问治国何患对曰患社䑕社有鼠不可灌人君之左右出则卖重寒热入则矫谒収利老子曰治大国若烹小鲜书曰懔乎若朽索之驭六马商君书曰凡人主所以劝民者官爵也国之所兴者农战也令民求官爵皆不以农战而以巧言虚道也此为劳民劳民者其国必无力无力者其国必削又曰善治者使盗跖可信不能治者使伯夷可疑韩子曰夫尧生在上位虽十桀纣不能乱者势治也桀纣亦生在上虽有十尧舜而不能治者势乱也史记曰齐威王召即墨大夫而语之曰自子之居即墨也毁日至然吾使人视即墨田野辟民人给官无留事是子不事吾左右以求誉也封之万家召阿大夫语之曰自子之守阿誉日闻矣然使使视阿田野不辟民贫苦是子以币享吾左右以求誉也是日烹阿大夫及左右尝誉者于是齐国震惧人不敢饰非陆贾新语曰君子为治也混然无事寂然无声官府若无人亭落若无吏邮无夜行之卒乡无夜召之征耆老甘味于堂丁男耕芸于野淮南子曰治国者若耨田去害苗而已今沐者堕髪而犹为之不已以其所去者少所利者多也又曰盛国之道工无伪事农无遗力士无謟行官无失法譬若设网者引其纲而万目张又曰张琴瑟者小絃絙而大絃缓立事者贱者劳而贵者逸也舜为天下弹五絃之琴歌南风之诗周公肴膳不撤于前钟鼓不解于悬而四夷服赢秦政昼决狱夜理书御史冠葢相接于道戍五岭以备越桀修城以守胡然姦邪萌生而乱愈滋又曰太清之始天覆以徳地载以乐四时不失其序风雨不降其虚日月淑清而扬光五星循轨而不失行凤麟至蓍龟兆甘露下竹实满流黄出朱草生逮至衰世松柏箘簵宛而夏藁江河三川絶而不流夷羊在牧飞蛩满野又曰楚王问詹何曰治国奈何詹何曰何明于治身不明于治国楚王曰寡人得奉宗庙社稷愿学所以守之詹何对曰臣未尝闻身乱而国治者也故本身不敢对以末楚王曰善説苑曰政有三品王者之政化之霸者之政威之强国之政脇之夫此三者各有所施而化之为贵矣化之不变而后威之威之不变而后刑之夫至于刑则非王者之所贵也新序曰臧孙行勐政子贡非之曰夫政犹张琴瑟也大絃急则小絃絶矣是以位尊者徳不可以薄官大者治不可以小地广者制不可以狭民衆者政不可以苛独不闻子产相郑乎其抡材惟贤抑恶而扬善故有大畧者不问其所短有徳厚者不非其小疵其牧民之道养之以仁敎之以礼因其所欲而与之从其所好而劝之赏之疑者从重罚之疑者从轻议晋潘岳九品议曰天生蒸民而树之君使司牧之勿失其性君不独治于是乎建牧立监陈其辅佐故曰天工人其代之然则髙官厚禄非明崇贤所以兴治卑位下役非为鄙愚所以供职虽或开荣辱之门有争竞之弊而百王莫之能易者此道不可以二故也方今天下隆平四海攸同荐贤逹善各以类进夫观民宣化为治之本虽实小邑犹须其人又中正之身优劣悬殊茍知人者智则不知者谬矣莫如逹官各举其属万岳九列朝所取信郡守虽轻有刺史荐举之当否实司其事考绩累名施黜陟焉进贤受赏不进贤甘戮沮劝既明人自为谋庶公道大行而私谒息矣论后汉崔寔政论曰自尧舜之帝汤武之王皆赖明哲之佐博物之臣故臯陶陈谟而唐尧以兴伊箕作训而殷周以隆及继体之君欲立中兴之功者曷尝不赖贤哲之谋乎凡天下之所以不治者常由世主承平日久俗渐弊而不悟政浸衰而不改是以受命之君每辄创制中兴之主亦匡时失俗人拘文牵古不逹权制竒伟所闻简忽所见焉可与论国家之大事哉孝宣皇帝明于君人之道审于为政之理故严刑峻法破姦宄之胆海内清肃天下谧如嘉瑞并集屡获丰年荐勲祖庙享号中宗筭计见效优于孝文元帝即位多行寛政卒以堕损威权始夺遂为汉室基祸之主治国之道得失之理于斯可以鉴矣昔孔子作春秋褒齐桓懿晋文叹管仲之功夫岂不美文武之道哉诚逹权救弊之理也故圣人能与世推移而俗士苦不知变以为结绳之约可复治乱秦之绪干戚之舞足以解平城之围文帝乃除重刑非轻之也以严致平非以寛致太平也后汉王符潜夫论曰夫为国者以富民为本以正学为基民富乃可以敎学正乃得以义民贫则背善学淫则诈伪明君之法务此二者以为太平之基致休徴之隆夫富民者以农桑为本以逰业为末百工者以致用为本以巧饰为末商贾者以通乏为本以鬻货为末三者守本则民兴富国之所以为国者以民也治国之日舒以长故其民闲暇而力有余乱国之日促以短故其民困务而力不足所谓治国之日舒以长者非能请羲和而令安行也乃君明察而百官理民安静而力有余故视日长也所谓乱国之日促以短者非能谒羲和而令疾驱也乃君暗则百官乱而姦宄兴细民怀贿而趋走故视日短也魏王粲儒吏论曰士同风于朝农同业于野虽官职务殊地气异宜然其致功成利未有相害而不通者也至乎末世则不然矣执法之吏不闚先王之典搢绅之儒不通律令之要彼刀笔之吏岂生而察刻哉起于几案之下长于官曹之间无温裕文雅以自润虽欲无察刻弗能得矣竹帛之儒岂生而迂缓也起于讲堂之上逰于乡校之中无严勐断割以自裁虽欲不迂缓弗能得矣先王见其如此也是以博陈其敎辅和民性逹其所壅袪其所蔽吏服雅训儒通文法故能寛勐相济刚柔自克也表魏武帝陈损益表曰陛下即祚复蒙试用遂受上将之任统颔二州内参机事实所不堪昔韩非闵韩之削弱不务富国强兵用贤任能臣以驱驱之质而当钟鼎之任以闇钝之才而奉明明之政顾恩念责亦臣竭节授命之秋也谨条遵奉旧训权时之宜十四事奏如左庶以蒸萤增明太阳言不足採魏陈王曹植降江东表曰臣闻士之羡永生者非徒以甘食丽服宰割万物而已将有以补益羣生尊主惠民使功存于竹帛名光于后嗣今臣文不昭于俎豆武不习于干戈而窃位藩王尸禄东夏消损天日无益圣朝淮南尚有山窜之贼吴会犹有潜江之虏使战士未获归于农畆五兵未得戢于武库葢善论者不耻谢善战者不羞走夫凌云者泥蟠者也后申者先屈者也是以神龙以为徳尺蠖以昭义昔汤事葛文王事昆夷固仁者能以大事小若陛下遣明哲之使继能陆贾之踪者使之江南发恺悌之诏张月之信开以降路权必奉圣化斯不疑矣善政礼记曰哀公问政子曰文武之政布在方䇿其人存则其政举其人亡则其政息左氏传曰郑人逰于乡校以论执政然明谓子产毁乡校如何子产曰何为夫人朝进夕退而逰焉以议执政之善否其所善者吾则行之其所恶者吾则改之是吾师也又曰子产知然明问为政焉曰视民如子见不仁者诛之如鹰鹯之逐鸟雀也子产喜以语子太叔且曰他日吾见篾之面而已今吾见其心矣子太叔问政于子产子产曰政如农功日夜思之思其始而成其终其过鲜矣又曰郑子产有疾谓子太叔我死子必为政唯有徳者能以寛服民其次莫如勐夫火烈民望而畏之故鲜死者水懦民狎而玩之则多死焉疾数月而卒太叔为政不忍勐而寛郑国多盗取人于萑蒲之泽太叔兴徒兵攻萑蒲之盗尽杀之仲尼曰善哉政寛则民慢慢则纠之以勐勐则民残残则施之以寛寛以济勐勐以济寛政是以和论语曰子贡问政子曰足食足兵民信之矣子贡曰必不得已而去于斯二者何先曰去食自古皆有死民无信不立又曰季康子问政于孔子孔子对曰政者正也子帅以正孰敢不正又曰季康子问政于孔子曰如杀无道以就有道何如孔子曰子为政焉用杀子欲善而民善矣君子之徳风小人之徳草草上之风必偃又曰或谓孔子曰子奚不为政子曰书云孝乎惟孝友于兄弟施于有政是亦为政奚其为为政家语曰子路治蒲三年孔子过之入其境曰善哉由乎恭敬以信矣入其邑曰善哉由乎忠信以寛矣至其庭曰善哉由乎明察以断矣子贡问曰夫子未见由之政而三称其善可得闻乎孔子曰入其境田畴治草莱辟沟洫深此恭敬以信故其民尽力也入其邑墙屋完固树木甚茂此其忠信而寛故其民不偷也至其庭甚清闲诸下用命此其明察以断矣又曰哀公问政于孔子孔子对曰政之急者莫大乎使民富且夀也公曰为之奈何孔子曰省力役薄赋歛则民富矣敦礼敎逺罪戾则民夀矣公曰寡人欲行夫子之言恐吾国贫孔子曰诗云恺悌君子民之父母未有其子富而父母贫也又曰卫灵公问孔子曰有语寡人为国家者谨之于庙堂之上则政治矣何如孔子曰其可也爱人者则人爱之恶人者则人恶之又曰哀公问于孔子曰寡人欲国小则能守大则能攻其道何如孔子曰使君朝廷有礼上下和亲天下百姓皆君之民也将谁攻焉茍违此道民叛如归皆君之讐也将谁与守公曰善哉于是废泽梁之禁以惠百姓管子曰凡为国之道必先富民民富则易治也贫则难治也奚以知然民富则安乡安乡则重家重家则敬上畏罪敬上畏罪则易治也贫则危乡危乡则轻家轻家则凌上犯禁凌上犯禁则难治也昔者七十九代之君法制不一号令不同然而俱王天下何也必国富而粟多也又曰政之所行在顺民心政之所废在逆民心民恶忧劳我佚乐之民恶贫贱我富贵之民恶危坠我存安之民恶灭絶我生育之又曰凡牧民者欲民之正欲民之正也则㣲邪不可不禁也㣲邪者大邪之所生也㣲邪不禁而求大邪之亡伤固不可得也邓析书曰夫水浊则无掉尾之鱼政苛则无逸乐之士孟子曰为髙必因丘陵为下必因川泽为政必因先王之道庄子曰至徳之世山无蹊隧泽无舟梁鸟鹊之巢可攀援而闚也孙卿子曰夫一仞之墙民不能踰百仞之山童子升而逰焉凌迟故也今仁义之凌迟久矣能谓民弗踰焉商君书曰古者民聚生而羣处故求有上也然则天下之乐有上将以为治也今有主而无法其害与无主同有法而不胜其乱与无法同也韩子曰故言毛嫱而西施之美无益君面用脂泽粉黛则倍其初言先王仁义无益于治必赏罚则国治赏罚法度者国之脂泽粉黛又曰势者君之马也威者君之轮也势固则舆安威定则策劲臣从则马良民和则轮利为国有失于此覆舆奔马折策败轮矣舆覆马奔策折轮败载者安得不危新序曰鲁君使宓子贱为单父宰子贱辞去因请善书者使书宪法鲁君与之至单父使书子贱从旁引其肘书丑则怒之欲好书则又引之书者患之辞去归以告鲁君鲁君曰子贱苦吾扰之使不得施其善政也乃命有司无得擅徴发单父单父大理碑梁裴子野丹阳尹湘东王善政碑曰皇上建显号垂鸿名广大配乎天地光革象乎日月长驾逺抚横逸乎都外策镜区域充塞乎无垠上冠九垓旁济八表制礼以告成功作乐以彰治定福应允臻祥庆符合六府孔修九官咸事于往嵗也有司奏以湘东王为宣惠将军丹阳尹既而下车为政振民育徳循名责实举无遗虑若夫据馈累起求贤如不及卑身折节用人若由已玉帛旅于丘园辟书交乎涂路求余论于故府想遗风于旧哲延儒生于东阁命文学于后车重门洞唘列筵广置四民总至狱讼殷集王兼而治之绰有余裕上𢎞其礼下悦其风虚往实归人得所至由是百吏仰成具僚歛衽千里之间有怀必亮躬亲劝课赋政授时辨相物宜务尽地利由是仍歳有秋余粮栖畆是以搢绅先生愀然相顾遂造象魏拜而陈之有诏报曰纤介之善春秋必书吏民归美难用抑絶于是二三君子欢得所奏乃择工良匠追石名山撰徳选辞兴事篆刻俾万代之下知斯文之在斯铭曰茫茫禹迹经唘万方平秩肇定曰若我皇并包九域画野分疆猗欤帝子日就月将疏爵分品奄有潇湘君王先唘既表南国肇允神童翻飞上徳导逹𤣥㣲优㳺翰墨行成师范文为丽则帝曰尔谐出康庶绩勿替敬典大猷允廸我王显允洵美且丽夙夜干干有隆无替光赞大朝庇民济世京邑翼翼永承嘉惠陈徐陵为司空徐州刺史侯安都徳政碑曰巖巖天柱大矣周山之峯桓桓地轴壮哉崑崙之阜三光悬而不坠九土镇以无疆承干合徳之君则天体元之后所以并咨四镇咸建五臣业配苍祗功成㝢县至于流名雅颂着美风诗年代悠然寂寥无纪其能继兹歌咏者司空侯使君乎自文昭武穆祚土开家濮水盛其衣簪荥波分其绪秩仁义之道夷门美于大梁儒雅之风司徒重于强汉自通人许劭託命于江湖髙士袁忠寄身于交越俱违建安之难独处衡山之阳祖天资秀杰世载雄豪卓富拟于公侯班佃必于旌鼔父光禄大夫邑里开通徳之门州县无抗礼之客自茫茫禹迹赫赫宗周家灭骊戎国亡夷羿我髙祖武皇帝迎河图于浪泊括地象于炎洲南兴涿鹿之师北问共工之罪天生宰辅尧年致白虎之祥神赐英贤殷帝感苍龙之杰公亦观时伫圣啸咤风云跪开黄石之书髙咏𤣥池之野沉吟梁甫自比管仲之才惆怅莘郊久负伊生之叹自羯虏侵华羣蛮纵轶后臯桂部之地四战五逹之郊郡境贤豪将谋御难长者佥论推公主盟义士雄民星罗雾集公既膺五聘方唘六韬率是骁徒仍开岭峤自大讨潇湘同兹樊郦下军违命上策不宣败我王师受拘勍盗大陈格于文祖咸秩具神率土依风羣灵禀朔公亦忠为令徳天纂之谋吴帐斯开卫门无拥虽复季孙还鲁随武济河国庆民欢相俦匪若即授使持节开府仪同三司丹阳尹昔光武不尤于冯异穆公深礼于孟明终报王官之师遂举咸阳之地斯乃圣主之宏略而名臣之逺图者焉皇帝以陶唐唘国致玉版于河宗颛顼承家佐金天于江水经纶草昧定鼎之业居多缔构权舆断鳌之功相半固以英声驰于海外信义感于寰中主器攸归当璧斯在公于是抗表长信清宫未央从亿兆以同心引公卿而定策驰轻轩于軨轕奉侍驾于中都七庙之基于焉永固万邦之本由此克宁乃后司空公南徐州刺史于是镇之以清静安之以惠和望杏敦耕瞻蒲劝穑室歌千耦家喜万钟陌上成隂桑中可咏春鹒始啭必具笼筐秋蟀载吟竞鸣机杼或肃拜灵肃躬瞻舞雩去驾拥于风尘还旌阻于飘沐京坻歳积非劳楚堰之泉仓廪年丰无用秦渠之水虽复东过小县夏雨逐其轻轮南渡沧江秋涛弭其张葢固不得同年而语矣若夫听採民讼昏晓必通召引轩櫺躬亲辩决立受符于前案无留诣于后曹接务髙城之中非异甘棠之下欣欣美俗济济都尘以贾琮郭贺之风行建武永平之化于是州民散骑常侍王玚等拜表宫阙请扬兹美化树彼髙碑民欲天从允彰丝诰铭曰郁郁三象茫茫九州绵天惨沴浃地刘赫矣髙祖爰清国讐元勲佐命力牧风后亦既旋归邦家有晖宫亭蠡浦奋翅髙飞电巻勍冦风行国威文身被髪作贡来绥我皇纂武攀号东序谒渭同周迎门惟吕流矢为暴搀抢斯举喋喋苍黎峗峗刀俎自我徂征妖氛克平爰驱大彘实翦长鲸北震巢浦南俘灌城青羌卷介赤狄回兵蹈舞难踰歌謡靡宣曰我黎庶俱祈上𤣥山移两越海变三田公为上相复倍斯年又广州刺史欧阳頠徳政碑曰弱水导其洪源轩台表其增殖懿哉少府师储皇于二京盛矣司徒传儒宗于九世广陵邕邕族擅江右渤海赫赫名重洛阳若夫岳镇龙蟠星悬鹑火衡山诞其髙徳湘水降其清辉千仞孤标万顷无度年当小学志冠成童因孝为心欲仁成体屯骑府君早弃荣禄易箦之日几将毁终不杖之言深非通制遗赀巨万富拟猗顿裁变槐榆并赈宗戚南茨大麓北眺清湘得性于橘洲之间披书于杏坛之上三冬文史五经纵横频致嘉招确乎难㧞既而帝唘黄枢神亡赤伏天地崩霣川冢沸腾羣悍酋豪更为祸乱朝披羽檄夜炤爟烽浴铁蔽于山原摐金骇于楼堞公疲兵屡出独据胡牀勍贼重围尚凭书几扬灰既散驾棒将挥咸克凶梁以保衡服常以二主蒙尘三光掩曜出入逾于甞胆殷忧独其抚心不治第宅深符去病志枭羣丑弥同越石自禹珪既钖尧玉已传物变讴謡风移笙管商周之际孤竹尚其哀歌曹刘之间苏子犹其狂哭况畨禺连帅实谓宗枝迷我天机自窥梁鼎以公威名本重逼统前军干数难违剥象终悔髙祖永言惟旧弥念竒功即训皇家深𢎞朝纪槛车才至舆榇已焚祝史祅于夷吾擅塲延于井伯绸缪安乐造次訏谋爰珥丰貂允光金蟪但八桂之土蛮夷不賔九疑之阳兵凶歳积以公昔在衡臯深留夙爱仁恩可以怀勐兽威名可以惧啼儿乃授持节散骑常侍衡州刺史我皇帝从唐侯以𦙍国屈唘筮而登家一恭宝祚开定江沔三改璇衡苞罗湘崃昔中宗屈申于处仲髙祖遗恨于平城汉武承基方通沙塞晋明绍运裁平姑孰方其盛业绰有光前践祚之初进公位征南将军广州刺史又都督东衡州二十州诸军事宜公乃务是民天敦其分地火耕水耨弥亘原野贼盗皆偃工贾竞臻鬻米商盐盈衢满肆新垣既筑外户无扃脂脯豪家钟鼎为乐扬祛洒汗振雨流风市有千金之租田多万箱之咏僧释慧羡等来朝绛阙备唘丹诚乞于大路康庄式刋丰琰庶樊卿宝鼎复述台司之功羊叟髙碑更纪征南之徳于是跪开黄素爰登紫泥鉴此诚祈皆如所奏乃诏庸臣为其铭曰赫赫宗陈桓桓鼎臣千乘建学五典攸因盛徳斯逺公门日新崇髙惟岳贶甫生申去衡移广迁征自镇悠悠铜界藐藐金邻莫逺非督无思不賔三江靡浪五岭奚尘式歌式舞仁哉至仁公其飨福于万斯春又晋陵太守王励徳政碑曰若夫睢陵世传已详载徳之华徐州先贤亦着清风之美伟哉文献光唘中兴郭茎表其深源何筹惭其逺庆岂惟桓氏之鸣玉张家之珥貂袁姓之朱衣杨宗之华毂又有佽飞遮列班弓夹门濯龙俯望缇骑盈道奕世如此何其盛哉君以蓝田美玉大海明珠灼灼美其声芳英英照其符彩风神雅淡识量寛和既有崔琰之须眉非无郑𤣥之腰带烂烂如髙巖下电骚骚若长松里风势利无扰于胸衿行藏不槩于怀抱家门雍睦孝友为风上交不謟下交不凟脱貂救厄情靡矜吝释马穷途唯济危殆至于网罗图籍脂粉艺文学侣揖其精㣲词宗称其妙絶出为仁武将军晋陵大守五鸡三彘勤䘏有方问羊知马钩距兼设济北移树累政之所未治汝南争水连年之所无断一朝明决曾不留滞四民商贩咸用殷阜康哉宝运美矣良臣冑自沣水源于洛濵公侯世及宰辅相因曰我民秀山川降神风情穆穆孝友恂恂学则经笥文为世珍髙风逺矣旷代难伦鼎铉虚职台阶未臻安知霜霰遽夭松椿碣石斯表民情既陈徒然下拜何报阳春周王襃上庸公陆腾勒功碑曰在昔洞庭彭蠡三苗有逺窜之君太室阳城九州无同姓之国是知周卫设险所务非山川河岳作固所宝惟休徳至于三崃蹇产九折峥嵘髙峰寻云深谷无景秦开汉闭虽阻荷㦸之虞魏塞晋通终因束马之利我大周开辟宇宙混同文轨御六气于天枢顿八纮于地络彭濮未恭卭笮不讨外凭劒道之难内负铜梁之阨大将军上庸公仗国威灵奉辞伐罪长㦸万队巨舰千舳板楯酋豪斯榆君长歴稔逋冦累代稽诛廓清江源荡涤巴濮若夫荆门千里蜀置永安之宫巴水三廻吴阻夷陵之县巫崃使君之滩沦波洽没建平督邮之道栈径威纡路阻蛮陬途横夷落擅彊専险轻法侮吏天子爰诏有公奉命天讨星言载涂指日遄迈册授公大将军信州刺史韩信召拜军中致设坛之礼卫青出征临河闻后距之令夫钟鼎大礼之器昭徳必书金石不朽之质庸勲斯树某等乃建碑于某地敢作颂云遐观命氏𦕈求世禄龙图纪河鸿渐于陆霸楚传姓命吴唘族君子笃生降灵惟岳朝阳擢彩荆山曜璞巴庸自擅彭濮称王南泊𤏡道西通夜郎内凭玉垒外阻铜梁介视荒服斗絶边疆赫赫南仲堂堂方叔天子命我遐征越逐窦氏车骑去病冠军封山刋石镌铭刻勲逺隔年代悬感风云盛徳必祀千载斯文陈江总吴兴郡庐陵王徳政碑曰卓尔吾王天人可拟早成夙智谦怀虚己偃息流略翺翔文史三雍雅对九师名理好古如斯学兼之矣睢阳肇构碣石初开赐田待士牓道求材剖符彭国述职琅台去謡曙鼓留歌暮来表梁刘孝仪为雍州栁津请留刺史晋安王表曰楚备宝臣秦兵不入齐多君子魏珠耻照足使文公惧而侧席孟轲叹而废寝敢言借冦之愿切望申耿之恩陛下昔在潜龙因兹或跃固以陋膴膴于周原包葱葱之佳气昔次君出抚近驾斑轮乔卿在政遥授衮服焉冯熊轼而督盗御龙章而行部无亏燮理有光司牧敎梁简文帝图雍州贤能刺史敎曰冀州表朱穆之象太丘有陈寔之画或有留爱士氓或有传芳史籍昔越王镕金尚思范蠡汉军染画犹髙贾彪矧彼前贤宁忘景慕可并图象㕔事以旌厥善赦宥易曰雷雨作解君子以赦过宥罪周官曰国君过市刑人赦尚书曰象以典刑流宥五刑鞭作官刑朴作敎刑眚灾肆赦怙终贼刑又曰五刑之疑有赦五罚之疑有赦论语曰赦小过举贤才管子曰凡赦者小利而大害也久而不胜其祸无赦者小害而大利也久而不胜其福故赦者犇马之委辔也汉书曰宣帝元年诏曰迺者凤皇集泰山陈留甘露降未央宫其赦天下史记曰陶朱公中子杀人囚于楚朱公曰杀人死职也使少子往视之装黄金千镒长男请行公不许长男曰长子家督也今不遣是吾不肖欲自杀不得已乃为一封书及金令遗故所善庄生庄生乃见王曰某星犯某宿宜以徳报王乃使使封三钱之府长男为王当赦弟固当出见庄生曰弟今自赦固辞去乃取金庄生耻为儿子所卖乃入见王曰陶朱公子多赂王左右今赦恐失望王遂杀之载丧而归东观汉记曰吴汉疾笃车驾亲临问所欲言对曰臣愚无所识知唯愿慎无赦而已谢承后汉书曰学中诸生与李膺等更相褒重莫不畏其贬议时河内张成善説风角推占当赦遂敎子杀人李膺为河南尹督之促収捕既而逢宥获免膺愈愤竟案杀之初成以方伎交通宦官帝亦颇信其占成弟子牢脩因上书诬告膺等多养太学逰士交结诸郡生徒更相驱驰共为部党于是天子震怒班下郡国逮捕党人续汉书曰建武二年诏曰其赦天下惟残贼用刑戮深刻狱多寃人朕甚愍之自今已后有犯者将正厥辜袁山松后汉书曰贾彪字伟节逰京师与郭林宗等为谈论之首一言一行天下以为凖的党事起彪谓同志曰吾不西行大难不解即入闗设方略天子为之大赦华阳国志曰诸葛亮时有言公惜赦者亮答曰治世以大徳不以小惠故匡衡吴汉不愿为赦先帝亦言吾周旋陈元方郑康成间每见唘告治乱之道悉矣曾不语赦也若刘景升父子歳歳赦宥何益于治蜀志曰孟光字孝裕延熙九年秋大赦光衆责大将军费祎曰夫赦者偏枯之物非明世所宜有也衰弊穷极必不得已然后乃可权而行之耳裴頠集曰臣闻感神以政应变以诚故桑谷之异以勉己而消汉末屡赦犹凌迟不反由此言之上协宿度下宁万国唯在贤能慎厥庶政殆非孤赦所能增损也郭子曰孙秀降晋武帝厚存宠之妻以姨妹蒯氏室家甚穆妻尝妬秀乃骂为貉子秀大不平之遂出不复入蒯氏自悔责请救于帝时大赦羣臣咸见既出帝独留秀从容语曰天下旷荡蒯夫人可得从其例否秀免冠谢遂为夫妇如初风角书曰春甲寅日风髙去地三四丈鸣条以上常从申上来为大赦期六十日应也赋后汉崔寔大赦赋曰惟汉之十一年四月大赦涤恶弃秽与海内为始亹亹乎思隆平之道也寔就而赋焉以为五帝异制三王殊事然其承天据地兴设法制一也陛下以苞天之大承前圣之迹朝干干于万机夕敬以厉惕然犹痛刑之未错厥将大赦所以创太平之迹旌颂声之期新邦家而更始垂祉美乎将来此诚不可夺也方将披𤣥云照景星获嘉禾于疆畆数蓂荚于阶庭拦麒麟之肉角聆凤皇之和鸣农夫欢于时雨女工乐于机声虽羲皇之神化尚何斯之太宁诏后魏温子昇孝庄帝杀尒朱荣诏曰盖天道忌盈人伦疾恶疏而不漏刑之无舍是以吕霍之门祸谴所伏梁董之家咎徴斯在尔朱荣爰自晋阳同忧王室义旗之建大会孟津与其乐推其诚鸿业论其所由乃有勲効但致逺恐泥终之实难习未崇朝豺声已露既位极宰衡地踰齐鲁容养之至岂复是过但心如勐火山林无以供其暴意等漏巵江河无以充其溢既见金革稍宁方隅渐泰不推天功谓为己力与夺任情臧否肆意无君之迹日月已甚乃有裂冠毁冕之心将为拔本塞源之事天既厌乱人亦悔祸将而有闻罪无攸纵是而可怀孰不可忍并以伏辜自贻伊戚元恶既除人神庆泰便可大赦天下又迁都拜庙邺宫赦文曰建国所先理属于宗庙立事为大礼归于禋祀大丞相渤海王神武命世重匡頽厯导塞源于将竭扶神器于己倾立天地之大功成人臣之重义朕以沖昧猥当乐推闗路多虞衿带难固瞻言往事取则前修乃袭去酆用追迁亳定鼎邺都卜世惟永民用子来功成不日今清庙初兴閟宫始就灵祗萃止祖考来格神光夜照香气朝闻令月吉辰躬展诚敬时和气婉景丽云柔四表来庭万国在位哀乐相交感庆兼集固宜观象雷雨布寛大之恩取类泽风申肆𤯝之令可大赦天下北齐邢子才为受禅登极赦诏曰典徳而称化刑以礼不言而信先春后秋故知恻隐之心天地一揆𢎞宥之道今古同风朕以寡薄功烈无纪昔先献武王值魏世不造四海幅裂九鼎行出祭器无归乃驱御侯伯大号燕赵拯厥颠坠俾亡若存文襄王外挺武功内资明徳纂成先业辟土服逺年逾二纪世歴两都狱讼有适讴歌斯在魏帝俯遵厯数念在褰裳逺取唐虞终同脱屣实幽忧未已志在阳城而羣公卿士诚守逾功遂属代终居于民上如涉深氷有睠终朝始发晋阳九尾呈祥升坛告天赤雀效祉惟尔文武不二之臣股肱爪牙之将左右先王光隆大业永言诚烈共兹休庆然三皇存敎非易可免七名改呪庸可庶几思共亿兆同始兹日敎梁陆倕豫章王拜后赦敎曰夫议狱缓死着在令图疑罪惟轻闻诸雅诰是以虞经恻隐流涕冬决钟意垂仁哀矜寒送吾以虚薄夙颁宠章光宅襟险奄有全粤非有沛献矜严空纡青组东平智思徒举赤惟思所以仰述皇猷导扬𢎞泽遵彼下车譬兹解网艺文类聚卷五十二艺文类聚卷五十三钦定四库全书艺文类聚卷五十三唐欧阳询撰治政部下钖命周官九仪之命正邦国之位一命受职再命受服三命受位四命受器五命赐则六命赐官七命赐国八命作牧九命作伯韩诗外传曰诸侯之有徳天子钖之一钖车马再钖衣服三钖虎贲四钖乐器五钖纳陛六钖朱户七钖弓矢八钖鈇钺九钖秬鬯谓曰九钖易曰王三钖命怀万邦也尚书曰平王钖晋文侯秬鬯圭瓒作文侯之命左传曰王命尹氏策晋文公为侯伯钖之大辂之服戎辂之服彤弓一彤矢百玈弓矢千秬鬯一卣虎贲三百人范晔后汉书曰董昭等欲共进曹操爵国公九钖备物宻以访荀彧彧曰曹公本兴义兵以匡振汉朝虽勲徳崇着犹禀忠贞之节君子爱人以徳不宜如此事遂寝操心不能平会南征孙权彧劳军于谯辄表留彧晋中兴书曰烈宗冲幼桓温威震外内人情噂互生同异谢安与王坦之尽忠匡翼讽朝廷为九钖使骁骑将军袁宏具草时温以疾笃宏以呈安安视辄云不好更勾改之使弥歴旬日至于温薨钖命遂寝文后汉潘朂策魏武帝九钖命文曰朕以不徳少遭愍凶越自西土迁于唐卫当此之时危若缀旒然宗庙乏主社稷无位羣凶觊觎连城带邑一人尺土朕无获焉即我髙祖之命将坠于地朕用夙兴假寐震悼于厥心乃诱天𠂻诞育丞相保乂我皇家𢎞济于艰难朕实赖之今将授君典礼其敬听朕命昔者董卓初兴国艰羣后释位以谋王室君则摄进首唘戎行此君之忠于本朝也后乃黄巾反易天常侵我三州延于平民君又讨之翦除其迹以宁东夏此又君之功也君有定天下之功重之以明徳班叙海内宣美风俗旁施劝敎恤慎刑狱敦崇帝族援继絶世旧徳前功罔不咸秩虽伊尹格于皇天周公光于四海方之蔑如也朕闻先王并建明徳祚之以土分之以民崇其宠章备其礼物所以蕃卫王室左右厥世也其在周成管蔡不靖惩难念功乃使召康公钖齐太公履东至于海西至于河南至于穆陵北至于无棣五侯九伯实得征之爰及襄王亦有楚人不供王职又命晋文登为侯伯钖以二辂虎贲鈇钺秬鬯弓矢大唘南阳世作盟主故周室之不坏繄二国是赖今君称丕显明徳保朕奉答天命导扬𢎞烈绥爰九域莫不率俾功髙于伊周而赏卑乎齐晋朕甚恧焉今以十郡封君为魏公钖君𤣥土苴以白茅爰契尔龟用建冡社昔在周室毕公毛公入为卿佐周召师保出为二伯外内之任君实宜之其以丞相领冀州牧如故又加君九钖其敬听朕命魏国置丞相以下羣卿百僚皆如汉初诸侯之制君往钦哉敬服朕命简恤尔衆时亮庶功用终尔显徳对扬我髙祖之休命魏文帝策命孙权九钖文曰葢圣王之法以徳诏爵以功制禄劳大者禄厚徳盛者礼丰故叔旦有夹辅之勲太公有鹰扬之功并唘土宇并受备物所以表章元功殊异贤哲也朕以不徳承运革命思齐先代坐而待旦惟君天姿忠亮命世作佐深覩厯数逹见废兴逺遣行人浮于潜汉望风景附抗疏称藩忠肃内发款诚外照信着金石义葢山河朕甚嘉焉今封君为吴王使持节髙平侯其授君玺绶策书以大将军使持节都督交州领荆益州牧事钖君青土苴以白茅对扬朕命以君东夏今又加君九钖其敬听后命宋傅亮作宋武帝九钖文曰朕以寡昧仰缵洪业夷羿乗衅荡覆王室越在南鄙至于九江宗祀絶飨人神无位提挈羣凶寄命江介则我祖宗之烈奄坠于地七百之祚翦焉莫嗣天未絶晋诞育英辅振厥纲维再造区夏兴亡继絶俾昏作明元勲至徳朕实赖焉今将授公典策其敬听朕命乃者桓𤣥肆僭滔天泯夏拔本塞源颠倒六位庶僚俛首四方莫䘏公精贯朝日气凌虹霓奋其灵武大歼羣丑尅复皇邑奉帝歆神此公之大节而始于勤王者也授律羣后沂流长骛薄伐峥嵘献捷南郢大憝折首羣逆夷殄三光旋照旧物反正此又公之功也公有康宇内之勲重之以明徳爰初发迹则竒谟冠世电击彊妖则锋无前对聿宁东夏大造黔首辨方正位纳之轨度蠲削烦苛较若画一淳风美化盈塞区宇虽文命之东渐西被咎繇之迈于种徳何以尚兹朕闻先王之宰世也庸勲尊贤建侯胙土褒以宠章崇其徽物所以夹辅皇室外隆藩屏故曲阜光唘遂荒徐宅营丘表海四履有闻其在襄王亦赖匡霸又命晋文备物九钖惟公道冠前烈勲髙振古而殊典未加朕甚瞢焉今进授相国表魏武帝让九钖表曰臣功小徳薄忝宠已过进爵益土非臣所宜九钖大礼臣所不称惶悸征营心如炎灼归情写实冀蒙听省不悟陛下复诏褒诱喻以伊周未见哀许臣闻事君之道犯而勿欺量能处位计功受爵茍所不堪有殒无从加臣待罪上相民所具瞻而自过谬其谓臣何梁江淹为齐髙帝让相国齐公九钖表曰臣闻日月权舆二仪所以克灵君臣设极三统所以式固惟生与位谓之大宝是以二周之治珪河逾广两汉之初封赏弥盛然表东海者实牧野之日瞻鲁邦者乃负图之辰若乃衣裳之会九合一匡犹惭于斯礼也臣实鄙才靡识大体徒以忠贞为槩而劳不足铭虽以丹素为诚而功无可勒又表曰御龙勤夏未闻冠俗之爵大彭翼商岂见超世之典况吕梁不凿而器重𤣥圭越裳未献而赋拟千乗镜前修而慙形觌往徳而耸虑也荐举礼记曰赵文子所举于晋国管库之士七十有余家生不交利死不属其子焉尸子曰人知用贤之利也不能得贤其何故也夫买马不论足力以白黑为仪必无走马矣买玉不论美恶以大小为仪必无良宝矣举士不论才而以贵势为仪则伊尹管仲不为臣矣説苑曰楚令尹虞丘子举孙叔敖虞丘子家干法叔敖执而戮之虞丘子喜入见于王言孙叔敖果可使持政奉国法而不党施刑戮而不乱可不谓公乎庄王曰夫子之赐也吕氏春秋曰百里奚之未遇时饭牛于秦傅鬻以五羊之皮公孙枝得之献诸缪公三日请属事焉公曰买之五羊之皮而属事无乃为天下笑乎枝曰信贤而任之君之明也让贤而下之臣之忠也境内将服夫谁暇笑哉遂用之谋无不当举必有功史记曰王稽使于魏问郑安平魏有贤人可与俱西乎安平曰臣里中有张禄先生欲见君言天下事王稽知其是范睢也乃载以入秦汉书曰韩安国为人多大略所推举皆廉士贤于己者又曰薛宣知翟方进有宰相器深结之方进竟代宣为丞相免二嵗方进荐宣明习文法上徴宣复爵又曰何武为人仁厚好进士称人之善为楚内史厚两龚在沛郡厚两唐为公卿荐之朝廷此人显于世者何侯力也汉杂事曰辛庆忌为酒泉太守大将军王凤荐庆忌正直仁勇通于兵事柱国石臣凤不宜久处其右上乃复徴为光禄大夫执金吾东观汉记曰东平王仓荐吏吴良上以章示公卿曰萧何荐韩信设坛即拜不复考试以良为议郎又曰杜林字伯山为侍御史先与郑兴同寓陇右乃荐之上徴兴为大中大夫又曰陈宠字昭公为尚书宠性纯淑周宻重慎时有所表荐辄自手书削草续汉书曰桥𤣥为司空转司徒素与南阳太守陈球有隙及在公位而荐球为廷尉又曰虞诩以左雄有忠节上疏荐之曰伏见议郎左雄数上封事实有王臣蹇蹇之节宜擢在喉舌之官必有匡弼之益由是拜雄尚书吴越春秋曰孙子者吴人名武善为兵法僻隐幽居世人莫知其能子胥明于识人乃荐孙子吴王问以兵法每陈一篇王不觉口之称善三辅决録曰㳺子殷为郡功曹有童子张既为书佐殷察异之具设賔馔以子楚託之后魏王以既为雍州时汉兴郡阙王以问既既称楚文武兼才遂以为汉兴太守魏志曰颍川卢志才筹画士也早卒太祖与荀彧书曰自志才亡后莫可与计事者汝颍固多竒士谁可以继彧荐郭嘉召见论天下事太祖曰使孤成大业者必此人也表为司空军祭酒吴志曰刘繇字正礼兄岱字公山平原陶丘洪荐欲令举茂才刺史曰前年举公山奈何复举正礼乎洪曰若明使君用公山于前擢正礼于后所谓御二龙于长涂聘骐骥于千里不亦可乎王隐晋书曰杜夷隐身不仕镇东军司顾荣等荐夷于相国府元帝以为儒林祭酒徐广晋纪曰张华少自牧羊而笃志好学初为县吏卢钦竒其才数称荐之诏魏明帝诏曰世之质文随敎而变兵乱已来经学废絶后生进趋不由典谟岂朕训导未洽将进用者不以徳显乎其令郎吏学通一经才任牧民博士策试擢其髙第者亟用其浮华不务道本者皆罢退之梁任昉求荐士诏曰夫进贤茂赏蔽善明罚前王盛则咸必由之朕纂统鸿业夤畏大宝思用俊异协赞雍熙歴听九工物色舆皁而白驹盈谷苌楚未刈所以临朝永叹日昃伊伫便可博询卿士各举所知将量才授能擢以不次庶同则哲之明称朕急贤之旨陈江总举士诏曰尧施谏鼓禹拜昌言求之异等久着前册举以滞淹复闻昔典斯乃治道之深规帝王之切务朕以寡昧丕承洪绪未明虚己日旰兴怀万机多紊四聪弗逹思闻謇谔採其黙语王公以下各荐所知傍询管库爰及舆皁一介有能片言可用朕亲加听览伫兹唘沃表后汉班固为第五伦荐谢夷吾表曰夷吾才兼四科行包九德奉法智察有召公之风居俭履约绍公仪之操虽宻勿在公身出心隐不狥名以求誉不驰骛以要宠诚社稷之蓍龟大汉之甍栋宜当拔擢使登鼎司愿乞骸骨更授夷吾后汉蔡邕荐皇甫规表曰昔孝文愠匈奴之事思李牧于前代孝宣忿姦猾之不散举张敞于亡命论其武劳则汉室之干城课其文徳则皇家之腹心后汉孔融荐祢衡表曰衡淑质贞亮英才卓跞初涉艺文升堂覩奥目所一见辄诵于口耳所暂闻不忘于心性与道合思若有神忠果正直志怀霜雪见善若惊疾恶若讐鸷鸟累百不如一鹗飞辩骋辞溢气坌涌解疑释结临敌有余昔贾谊求试属国诡系单于终军欲以长缨牵致劲越弱冠慷慨前世美之如得龙跃天衢振翼云汉扬声紫㣲垂光虹霓钧天广乐必有竒丽之观帝室皇居必畜非常之宝魏陈思王曹植自试表曰士之生世入则事父出则事君事父尚于荣亲事君贵于兴国故慈父不能爱无益之子仁君不能畜无用之臣夫论徳而授官者成功之君也量能而受爵者毕命之臣也故君无虚授臣无虚受虚授谓之谬举虚受谓之尸禄昔二虢不辞两国之任其徳厚也旦奭不让燕鲁之封其功大也今臣无徳可述无功可纪上慙𤣥冕俯愧朱绂西有违命之蜀东有不臣之吴使边境未得脱甲谟士未得髙枕而髙鸟未挂于轻缴渊鱼未悬于钩饵者恐钓射之术或未尽也夫君之宠臣欲除患兴利臣之事君必杀身静乱以功报主也如㣲才弗试没世无闻徒荣其躯而丰其軆生无益于事死无损于数虚荷上位而忝重禄禽息鸟视终于白首也常恐先朝露填沟壑坟土未干而身名并灭冀以尘雾之㣲补益山海萤烛末光增辉日月又表曰五帝之世非皆智三季之末非皆愚用与不用知与不知也夫相者文徳昭者也将者武功烈者也文徳昭则可以匡国朝叙百揆稷契䕫龙是矣武功烈则可以征不庭广邦境南仲方叔是矣昔伊尹之为媵臣至贱也吕尚之处屠钓至陋也及其见举于汤文诚道合志同岂复假近习之荐因左右之介哉昔骐骥之于吴坂可谓困矣及其伯乐相之孙子御之形体不劳而坐取千里伯乐善御马明君善御臣诚任贤使能之明效也昔段干木修徳于闾阎秦军为之辍攻而文侯以安穰苴授节于邦境燕晋为之退师而景公无患皆简徳尊贤之所致也愿陛下垂髙宗傅巖之明以显中兴之功魏殷襃荐朱伦表曰葢闻虞书非俊乂无以光帝载西伯非髦士无以开王业是故髙世之主必广登命之礼有为之君务通贤者之路所以成大治也切见同郡朱伦字文信天真清亮雅性忠笃纯粹足以激清源美行足以广风俗当仁不让见得思义疏逹之才强记博闻飞辞抗论骆驿竒逸诚当世之俊异一时之秀出也如得毗佐铨衡翼亮右曹济济之观足用华国晋庾亮荐翟阳郭翻表曰葢闻举逸拔幽帝王之髙士旌徳礼贤治道之所先是以西伯摽渭濵之伏而帝基以隆汉髙延商洛之隐而王道以固仄陋无明敡之称空谷废白驹之咏恐千里之足屈于槽枥之下赞世之才委于垄畆之间若解其巾褐服以缨冕必能奋赞皇极敷训彞伦梁元帝荐鲍几表曰旌蒲出鲁贲帛归齐颂声既兴盛业斯在几忠公抗直出宰廉平将齐毛玠古人之服实同吴隐酌水之廉臣才非往哲识愧前修轻尘听览伏待鈇钺梁沈约荐刘粲表曰陛下则天开业冠带要荒輶轩韦毂交轸于遐路舍筑投竿相望于魏阙或以开坼未採管库遗贤执㦸忘疲倚辀不息梁刘孝仪为江仆射礼荐士表曰陛下缉礼裁乐化俗移风当扆思治分宵梦相枯岸之珠既抡润山之玉已荐伏见兼太学博士会稽贺玚字徳琏幼能斧藻长则琢磨结卷就贤担簦来学乡塾染其丹采朋友扣其洪钟声无愧于东筠材有踰乎西杞如使聨事宗伯握兰建礼庶用得其才人知自朂臣鉴非止水职豫搜扬前竭䛕闻先自乡曲又为江侍中荐士表曰臣闻天道不言资寒暑而成嵗宸居垂拱寄守宰以宣风若夜鱼不欺朝琴在奏则残杀自去汾射可追伏见镇北府水曹参军济阳江兴字休恭立身贞白操业清廉颇涉书记弥闲刀笔前摄县沮漳无伤锦制巡行淮海不忝绣衣若处以百里之邑使导一乡之赋必能治文无害迄用有成臣举不避族非欲异姓居后知人为难实縁所悉而荐北齐邢子才为李卫军疾以国子祭酒让东平王表曰臣闻运舟归于积水致逺在于逸足未有涓浍之流可成奔飞之用驽蹇之乘而有灭没之功既列赵衰先人之敏请同虞丘退身之义具官臣某民望时宗声实攸在斧藻川流雕篆霞蔚蕉蒲既茂枝叶实繁故以学穷齐鲁声髙梁魏诏美司朝佥谐允在伏愿回恩徙授以答具瞻牋魏应璩荐和虑则牋曰璩闻唐尧因羣士以兴治齐桓假衆能以定业是故八元进则太平之化成六贤用则九合之功立切见同郡和模字虑则质性纯粹体度贞正履仁蹈义动循轨礼方今海内企踵欣慕捉发之徳山林投褐思望旌弓之招实英竒叙用之时贤逹进致之秋也令夜光之璧显价于和氏之肆千里之足定功于伯乐之庭庶有以宣明大道光益时化又荐费祎牋曰璩闻景云浮则应龙翔治道明则俊乂臻是故良哉之歌兴于唐尧之世多士之颂起于周文之朝晋孙楚荐传长虞牋曰楚闻骐骥不遗能于伯乐良宝不藏耀于卞和是以辉光夜射价连秦赵飞驷絶影终朝千里物尚有之士亦宜然晋庾阐荐唐㞵牋曰葢桂林生于五岭杞梓出于南荆夫以卉木之盛犹载在方志况千里之朝怀其良彦而使人滞于常流莫登于龙津者乎郡功曹史泉陵唐㞵永延履道敏素和而有正立身持操行着一邦若得骖轨鸾衡服襄骏足则机石之良选可以对扬万里者也唘齐王融求试效唘曰臣闻春鹒秋蟀集候相悲露木风萤临年共悦夫惟动植且或有心况在生灵而能无感夫君道含𢎞臣术无隐翁归乃居中自是充国曰莫若老臣切慕前修敢蹈轻节虽冒不媒之鄙式罄奉公之诚抑又唐尧在上不参二八管夷吾耻之臣亦耻之梁元帝唘东宫荐石门侯唘曰切以凤鸣朝阳必资蓝田之宝龙门㸃额亦俟棠溪之珍是以紫玉见称黄金为贵文传梦鸟学重灵蛇㸃漆凝脂事逾卫玠浑金璞玉才疋山涛昔翟阳隐逸见称庾亮陈平器局被荐无知以人废言诚增竦詟进贤上赏伏待慈照梁丘迟答举秀才唘曰方今八友盈庭五丞在幄七敎毕修九功具举犹乃物色闗屠梦想巖钓故已天不爱宝野无遗贤辄仰宣皇猷俯罄愚蔽觇察衡阎询事茅草如有片言入善一介可题谨闻绛阙恭奏青蒲敎宋孝武临徐兖二州搜扬敎曰徐方地兼梁楚秀士攸出兖土乐颂所流风礼自古岂不异人比肩鸿才世及或疎散山林不闻进逹或栖息闾阎怀宝待耀孝性义门明经善政者所在搜扬举进咸用名闻梁王僧孺至南海郡求士敎曰是以文举下车寤梦于根矩长孙入境明发于龙丘此境三闽奥壤百越旧都汉开吴别分星画部风序泱泱衣簪斯盛其川岳所产岂直明珠大贝桂蠧翠羽而已哉孝实人经则有罗威唐颂学惟业本又闻陈元士燮至于髙尚独往相望于巗怀仁抱义继踪于前史书汉张敞与朱邑书曰明主逰心太古广延茂士此诚忠臣竭思之时也值敞逺守剧郡驭于绳墨胸臆约结固无竒矣足下以清明之徳掌周稷之官昔陈平虽贤须魏倩而后进韩信虽竒赖萧何而后信故士各逹其时之英隽若必伊尹吕望而后荐之则此人不因足下而进矣邑感敞言荐贤士大夫多得其助者魏阮稽与晋文王荐卢播书曰是以八士归周周道以隆虞舜登庸元凯咸事诚以邓林昆吾翔凤所栖悬黎和肆垂棘所集伏见鄙州别驾卢播字景宣耽道悦礼仗义依仁研精坟典升堂覩奥若得佐时理物则政事之器衔命聘享则専对之才潜心图籍文学之宗敷藻载述良史之表奉使周官曰使适四方朝觐宗遇㑹同君之礼也存頫省聘问臣之礼也毛诗曰四牡劳使臣之来也有功而见知则説矣四牡騑騑周道逶迟岂不怀归王事靡盬我心伤悲又曰皇皇者华君遣使臣也送之以礼乐言逺而有光华也皇皇者华于彼原隰駪駪征夫每怀靡及左传曰齐侯以诸侯之师侵蔡蔡溃遂伐楚楚子使与师言曰君处北海寡人处南海惟是风马牛不相及也不虞君之涉吾地也何故管仲曰昔召康公命我先君太公曰五侯九伯汝实征之尔贡苞茅不入王祭不供无以缩酒寡人是徴昭王南征而不复寡人是问对曰贡之不入寡君之罪也敢不供给昭王之不复君其问诸水濵谷梁传曰季孙行父秃晋郄克眇卫孙良夫跛同时而聘于齐齐使秃者迓秃者眇者迓眇者跛者迓跛者萧同叔子处台上而笑之闻于客客不悦而去相与立胥闾而语移日不解齐人有知之者曰齐之患自此始也论语曰蘧伯玉使人于孔子孔子与之坐而问焉曰夫子何为对曰夫子欲寡其过而未能也使者出子曰使乎使乎为使之难不辱君命晏子曰晏子短使楚楚为小门而延晏子晏子不入曰使狗国者从狗门入而臣使楚不当从狗门入史记曰赵平原君使于春申君赵使欲夸楚为玳瑁簪刀劒悉以珠饰之春申君客三千余人上客皆蹑珠履以见赵使赵使大慙又曰陆贾楚人以客从髙祖定天下名有口辩居左右常使诸侯时中国初定尉佗平南越因王之髙祖使贾赐佗印为南越王贾至尉佗魋结箕踞见贾贾因説佗曰足下中国之人亲戚昆弟坟墓在真定今足下欲以区区之越与天子抗衡为敌国祸且及身矣佗乃蹶然起坐谢贾曰居蛮夷之中久殊失礼仪诗北齐裴让之公馆䜩詶南使徐陵诗曰嵩山表京邑钟岭对江津方域殊风壤分野各星辰出境君图事寻盟我恤邻有才称竹箭无用忝丝纶列乐歌钟响张旃玉帛陈皇华徒受命延誉本无因韩宣将聘楚申胥欲去秦方期饮河朔翻属卧漳濵礼酒行三献賔筵盛八珍歳稔鸣铜雀兵戢坐金人云来朝起葢日落晚催轮异国犹兄弟相知无旧新北齐裴讷之邺馆公宴诗曰晋楚敦盟好侨札同心赏礼成罇俎陈乐和金石响朝云驾马进晓日乘龙上双阙表皇居三台映仙掌当阶篁篠宻约岸荷蕖长束带尽欣娱谁言骛归两周庾信将命至邺诗曰大国修聘礼亲邻自此敦张旜事原隰负扆报成言西过犯风露北指度轘辕交欢值公子展礼觌王孙何以誉嘉树徒欣赋采蘩四牢盈折俎三献满罍樽人臣无境外何由欣此言风俗既险阻山河不复论无因旅南馆空欲祭西门眷言惟此别风期幸共存又酬祖正员诗曰我皇临九有声敎洎无隄兴文成礼乐偃武息民黎承乏驱骐骥旌旃事鼓鞞古碑文字尽荒城年代迷被陇文𤓰熟交塍香穗低投琼实有意报李更无蹊隋卢师道赠司马幼之南聘诗曰故交忽千里輶车莅逺盟幽人重离别握手送征行晚霞浮极浦落景照长亭拂雾扬龙节乘风遡鸟旌楚山百重映吴江万仞清夏云楼阁起秋涛帷葢生陆侯持宝劒终子系长缨前修亦何逺君其朂令名隋虞世基接北使诗曰会玉二崤至瑞节三秦归林蝉疎欲尽江鴈断还飞墻垣崇客馆旌葢入王畿共此敦封植方欣荐纻衣论梁元帝郑衆论曰汉世衔命匈奴困而不辱者二人而已子卿手持汉节卧伏氷霜仲师固无下拜隔絶水火况复风生稽落日隐龙堆瀚海飞沙臯兰走雪岂不酸鼻痛心忆雒阳之宫陛雪泣横悲想长安之城阙直以为臣之道义不为生事君之节生为义尽岂望拔幽泉出重仞经长乐抵未央及还望塞亭来依候火傍观上郡侧眺云中虽在己之愿自隆而于时之报未尽书后汉孔融与韦林甫书曰使君足下怀逺垂勲西戎即叙前别意恨甚多不悉幸从事至承获所讯喜而起居不恙而到也云便结驷径至旧治西土之人宗服令徳解仇崇好以顺风化万里雍穆如乐之和虽为国家威灵感应亦实士縠堪事之效也昔伯安由幽都而登上司子琰以豫州而取宰相近事未逺当勉功业以丰此庆耳间僻疾动不得复与足下岸帻广坐举杯相于以为邑邑前日元将来雅度𢎞毅伟世之器也昨仲将复来文敏笃诚保家之主也不意双珠近出老蚌甚珍贵之遣书通心梁任孝恭为李庆州孟坚使与覃无名书曰昔陆贾皇华定交知于南越长卿披绣通夷险于夜郎故传美于往书流芳于篆素足下南中盛族岭表豪门籍誉既深承芳已旧但道旷风云论平生而是即江山间阻衔杯酌以何因空想神魂徒劳梦寐仆世禀威仪门勒钟鼎提戈海岳推毂数千逮我不才无兼文武鸿私弗替膺兹阃外麾葢所临实宣慈造足下刺举一隅同奉家国进止之宜实俟髙算梁刘孝仪北使还与永丰侯书曰足践寒地身犯朔风暮宿客亭晨炊谒舍飘飖辛苦迄届氊乡杂种覃花颇慕中国兵传李绪之法楼拟卫律所治而毳幙难淹酪浆易餍王程有限时及玉闗射鹿胡奴乃共归国刻龙汉节还持入塞马衔苜蓿嘶立故墟人获蒲萄种归旧里稚子出迎善邻相劳倦握蟹螯亟覆虾椀未改朱颜略多自醉用此终日亦以自娱艺文类聚巻五十三艺文类聚卷五十四钦定四库全书艺文类聚巻五十四唐欧阳询撰刑法部刑法尔雅曰律法也又律法铨也管子曰正月之朔百吏在朝君乃出令布宪于国五乡五师五属大夫皆受宪于君矣又曰法者所以兴功惧暴律者所以定分止争也又曰凡国无法则衆不知所为无度则事无仪有法不正有度不直则治僻治僻则国乱故曰正法直度罪杀无赦杀戮必信民畏而惧武威既明令不再行又曰法者天地之位象四时之行以治天下四时之行有寒有暑圣人法之故有文有武天地之位有前有后有左有右圣人法之以建经纪春生于左秋杀于右夏长于前冬藏于后生长之事文也収藏之事武也是故文事在左武事在右圣人法之以行法令以治事理也申子曰君必有明法正义若悬权衡以称轻重所以一羣臣也又曰尧之治也善明法察令而已圣君任法而不任智任数而不任説黄帝之治天下置法而不变使民安㤗安乐其法也又曰昔七十九代之君法制不一号令不同然而俱王天下何也必当国富而多粟也家语曰孔子初仕为中都宰制为养生送死之节长幼异食强弱异任男女别涂路不拾遗器不雕伪市不二价行之一年而四方诸侯皆则焉定公谓孔子曰学子之法以治鲁国何如孔子对曰虽天下可何但鲁国而已矣韩子曰治大国而数变法则民苦之是以有道之君贵虚静而重变法又曰圣人立法赏足以劝善威足以胜暴备足以必完又曰释法术而思治尧不能正一国去规矩而妄意度奚仲不能成一轮废尺寸而差长短王尔不能命中使中主守法术拙匠执规矩尺寸则万不失一又曰董安于行石阜山中见深涧峭如墙深百仞因问其乡左右曰人尝有入者乎对曰无有安于喟然叹曰吾能治矣使吾法之无改犹入涧之必死也则民莫之犯何为不治又曰越王问于大夫种曰吾欲伐吴可乎对曰可矣君赏厚而信罚严而必君欲知之何不试焚宫室于是遂焚宫室民莫救火乃下令曰人救火而死者比敌死之赏胜火而死者比胜敌之赏不救火者比降北之罪民之涂其体被濡衣走火者左三千人右三千人此知必胜之势也文子曰文子问老子法安所生曰法生于义义生于衆适合乎人心此治之要也法非从天下非从地出发于人间及己自正申子曰君子之所以尊者令令不行是无君也故明君慎令慎子曰尧为匹夫不能使家化至南面而王则令行禁止由此观之贤未足以服不肖而势位足以屈贤也又曰法之功莫大使私不行君之功莫大使民不争今立法而行私是与法争其乱甚于无法立君而尊贤是贤与君争其乱甚于无君故有道之国法立则私善不行君立则贤者不尊民一于君断于法国之大道也又曰故治国无其法则乱守法而不变则衰有法而行私谓之不法以力役法者百姓也以死守法者有司也以道变法者君长也汉书曰汉兴髙祖初入闗约法三章曰杀人者死伤人及盗抵罪蠲削烦苛兆民大悦其后四夷未附兵革未息三章之法不足以御姦于是相国萧何捃摭秦法取宜于时者作律九章又曰杜周为廷尉其治狱倣张汤而善伺候上所欲挤者因而陷之上所欲释久系待问而㣲见其寃状客有谓周曰君为天下决平不修三尺法専以人主指为狱狱者固如是也周曰三尺安出哉前主所以着为律后主所是疏为令当时为是何古之法又曰时上方向文学张汤决大狱欲傅古议乃请博士弟子治尚书春秋补廷尉使平疑法奏谳疑事必奏先为上分别其原上所是受而着谳法廷尉挈令扬主之明东观汉记曰陈宠曾祖父咸成哀间以明律令为侍御史王莽簒位父子相将归乡里闭门不出入收家中律令文书壁藏之以俟明王咸常勑戒子孙为人议法当依轻虽有百金之利无与人重比故世谓陈氏持法寛范晔后汉书曰郑𢎞建初初为尚书令旧制尚书郎限满补县长令史报丞尉𢎞奏以为台职虽尊而酬赏甚薄至于关选多无乐者请使郎补千户令史为长帝从其议𢎞前后所陈有补益王政者着之南宫以为故事説文曰科程也程品也十发为程十程为寸扬雄剧秦美新论曰金科玉条盐铁论曰昔秦法繁于秋荼而宻于凝脂然上下相趋姦伪萌生又曰夫善言天者合之于人善言古者考之于今二尺四寸之律古今一也风俗通曰咎陶谟虞始造律萧何成九章此闗诸百王不易之道也时所制曰令汉书着于甲令夫吏者治也当先自正然后正人故文书下如律令言当承宪履绳动不失律令也王隐晋书曰荀朂与贾充共定律令班下施用各加禄赐诗周庾信正旦上司宪诗曰诘旦唘门栏繁辞涌笔端苍鹰下狱吏獬豸饰刑官司朝引玉节盟载捧珠盘孟门久失路扶揺忽上抟栖乌还得府弃马复归阑荣华名义重虗薄报恩难枚乘还起疾贡禹遂弹冠方乗莲叶劒未用竹根丹一知悬象法谁思垂钓竿赋晋傅咸明意赋曰侍御史传咸奉诏治狱作赋用明意云舍控款以弥载令栖迟以淹留吏砥身以存公古有死而无柔彼背正以从邪我没世而是尤敷肾肠以为效兮岂文饰之足修感恩输命心口自灭加我数年竭力効节春秋既不吾与日月忽其不屈周道兮如砥吉人兮是由材曲兮枉桡朽木兮难抽晋傅𤣥释法篇曰释法任情姦佞在下多疑少决譬执腐索以御奔马専任刑名民不聊生通儒逹道政乃升平浩浩大海百川归之洋洋圣化九服仰之春风畅物秋霜肃杀同则相济异若胡越赞梁昭明太子尔雅制法则赞曰惟斯法则信如四时严此刑政刑轻罪疑霜威已振民不敢欺后汉李尤鞠城铭曰贠鞠方墙倣象隂阳法月衡对二六相当建长立平其例有常不以亲疎不有阿私端心平意莫怨其非鞠政由然况乎执机令魏陈王曹植黄初五年令曰夫逺不可知者天也近不可知者人也传曰知人则哲尧犹病诸谚曰人心不同若其面焉唯女子与小人为难养也近之则不逊逺之则怨诗云忧心悄悄愠于羣小自世间人或受宠而背恩或无故而叛违顾左右旷然无信大嚼者咋断其舌右手执斧左手执钺伤夷一身之中尚有不可信况于人乎惟无深瑕潜衅隐过匿愆乃可以为人谚曰谷千驽不如养一驴又曰谷驽养虎大无益也乃知韩昭使藏弊袴良有以也使臣有三品有可以仁义化者有可以恩惠驱者不足以导之则当以刑罚使之刑罚复不足以率之则明所以不畜故尧舜至仁不能容无益之子汤武至圣不能养无益之臣九折臂知为良医吾知所以待下矣诸吏各敬尔在位孤推一槩之平功之宜赏于疏必与罪之宜戮在亲不赦此令之行有若皎日于戏羣司其览之哉又黄初六年令曰身轻于鸿毛而谤重于泰山赖蒙帝主天地之仁违百寮之典议赦三千之首戾反我旧居袭我初服云雨之施焉有量哉孤以何功而纳斯贶富而不吝宠至不骄者则周公其人也孤小人尔深更以荣为戚何者将恐简易之尤出于细㣲脱尔之愆一朝复露也故欲修吾往业守吾初志欲使皇帝恩在摩天使孤心常存入地将以全陛下厚徳究孤犬马之年此难能也然固欲行衆之难诗曰徳輶如毛鲜克举之此之谓也难汉张敞议入谷赎罪萧望之难曰国兵在外军以夏发陇西以北安定以西吏民并给转输田事颇废素无余积虽羌虏以破来春必乏穷僻之处买无所得县官谷度不足以振之愿令诸有罪非盗受财杀人及犯法不得赦者得以差入谷此八郡赎罪务益致谷以豫备百姓之急事下有司望之与少府李彊议以为民含隂阳之气有仁义欲利之心在敎化之所助虽尧在上不能去民欲利之心而能令其欲利不胜其好义也虽桀在上不能去民好义之心而能令其好义不胜其欲利也故尧桀之分在于义利而已导民不可不慎也今欲令民量粟以赎罪如此则富者得生贫者独死是贫富异刑而法不一也人情贫穷父兄囚执闻出财得以生活为人子弟者将不顾死亡之患败乱之行以赴财利夫亲戚一人得生十人以死如此伯夷之行坏公绰之名灭政敎一倾虽有周召之佐恐不能复古者藏于民不足则取有余则予诗曰爰及矜人哀此鳏寡上惠下也议后汉孔融肉刑议曰古者敦龎善否区别吏端刑清治无过失百姓有罪皆自取之末世凌迟风俗坏乱政挠其俗法害其民故曰上失其道民散久矣而欲绳之以古刑投之以残弃非所谓与时消息也纣斮朝涉之胫天下谓之无道夫九牧之地千八百君若各刖一人是天下常有千八百纣也求世休和弗可得已且被刑之人虑不念生志在思死类多趋恶莫复归正夙沙乱齐伊戾祸宋赵髙英布为世大患不能止其源遂为非也虽忠如鬻拳信如卞和智如孙膑寃如巷伯才如史迁逹如子政一罹刀锯没世不齿汉开改恶之路凡为此也故明徳之君逺度深惟弃短就长不茍革其政也魏傅干肉刑议曰葢礼乐所以导民刑罚所以威之是故君子忌礼而小人畏刑虽汤武之隆成康之盛不専用礼乐亦陈肉刑之法而康哉之歌兴清庙之颂作由此推之肉刑之法不当除也经有墨劓剕割之制至于凿颠抽胁烹煑之刑卫鞅所为非咎陶所造吕侯所述据经按传肉刑不当除有五验请言其理荀卿论之备矣太古质简制事朴略故耒耜未用于牛而弧矢不加筋铁智非闇也不识事宜以为圣人纯一之敎不如贤者支离之术郑卫可以易咸池激楚可以陵韶武耶斯不足复难矣晋曹志议曰严刑以杀犯之者寡刑轻易犯蹈恶者多臣谓玩常茍免犯法乃衆黥刖彰罪而民甚耻且创制墨则见者知禁彰罪表恶闻者多服假使恶多尚不至死无妨产育茍能杀以止杀为恶纵寡积而不已将至无人天无以神君无以尊矣故古人宁过不杀是以为上宁寛得衆不宁急积杀若及于张听讼刑以止刑可不革旧过此以往肉刑是宜假令汉文于张承大乱之后创基七十国寡民稀止禁刑书鞭杖为治也晋程咸女适人不从坐议曰夫司冦作典建三等之制甫侯修刑通轻重之法叔世多变秦立重辟汉因循之大魏承袭未革其弊大逆之诛不差已出之女者诚欲絶恶类于一族然法贵得中刑慎过制臣以为女人有三从之义无自専之道出适他族还丧父母降其服纪所以明外成之节异在室之恩父母有罪追刑已出之女夫党见诛又随异姓之戮一人之身内外受辟男不衍祸于他族女独婴罚于二门非所以哀矜蒙弱立法之本分也今女既嫁则为异姓之妻如或产育则为他族之母此为元恶之所轻忽戮无辜之所重于恩则伤孝子之心而兴嫌怨之路臣以为在室之女宜从父族之诛既醮之妇使就夫家之罚宜定齐科以为永制表晋卢谌理刘司空表曰臣闻经国之体在于崇明典刑立政之务在于固慎开塞典刑不明则人情歴揞闭塞乏慎则逆节滋明窃见故司空广武侯琨在东皇帝扰攘之际值羣臣鼎沸之难戮力皇家义诚弥厉躬统华夷亲受矢石王弥授首于河南吕朗面缚于荥阳社稷克宁銮舆反斾奉迎之勲琨効忠之一验也琨授并州属承其弊到官之日遗户无几荆棘茂于街里豺狼居于府舎既无句践甲楯之卒又无卫文共滕之民当易危之势处难济之中鸠集伤夷抚和戎狄会遭京都失守孝怀板荡羣逆纵逸充斥王畿咸以为并州之地四塞为固东阻井陉西限蓝谷前有太行之岭后有句注之闗琨抗辞厉声忠亮奋发以为天子沉辱而不陨身死节言情则非所能安言罪则不容于诛遂乃鞠誓百姓修缮甲兵跋履山川东征西讨以丧气之衆当天下严敌虮虱生于甲胄燕雀巢于帷幕虽不能摧殄聪勒且得据其心腹琨破家为国之二验也琨乃稽民神之旨通天下之意唱上尊号归重圣躬令南北万里若合符契此又琨乃心本朝之三验也比夫遇害知匹磾必有祸心惟恨不能効节于一方上不得归诚于陛下辞上日慷慨动于左右听其言者莫能仰视昔子囊垂终遗言城郢古人称以为忠贞琨匪躬之操义实茂之此琨没不忘国之四验也取乱侮亡仲虺之遗言也兼弱攻昧随季之善经也匹磾之狭谋踊跃一隅无以自展精卒劲骑不得致力以一人之身妨一国之用当今二贼未殄方难尚殷而使殊俗疆国怀怨自相疑惧非国家静难之逺术也伏惟陛下以淑圣之姿隆中兴之绪方将平章典刑以序万邦而琨受害悲哀寃痛已甚也未闻朝廷有以甄论昔壶关三老讼卫太子之罪谷永刘向辩陈汤之功下足以明功罪之分上足以寤主上之怀晋殷仲文罪衅解尚书表曰臣闻洪波振壑川无活鳞惊飈拂野林无静柯何者势弱则受制于人力㣲则无以自保于理虽昧可得而言于臣实非所敢论桓𤣥之世诚复驱廹者衆于㣲臣罪实深矣进不能见危授命亡身殉国退不能辞粟首阳拂衣髙谢遂乃宴安昏宠叨昧伪封钖文簒事曾莫独固名义以之俱沦情节自兹兼桡宜其极法以判忠邪镇军臣裕匡复社稷大𢎞善贷纡一戮于㣲命由三驱于大信既恵之以首领复引之以絷维于时皇舆否隔天人未泰用忘进退唯力是视是以僶俛从事自同全人今宸极反政惟新告始宪章既明品物思旧臣亦胡颜之厚何以显居荣次乞解斯职待罪私门违谢阙庭乃心愧恋宋傅亮为刘毅军败自解表曰遂令犬羊内侮兵缠紫极圣朝肝胆社稷几殆稽之典刑罪不容宥赖天祚有底冢宰灵武长蛇翦毒丑类宵遯今畿甸告宁四封有截臣元衅大责既积朝野桑榆之效又无与立而圣恩含宥弛其徽纆偏私之讥既彰民听况可重荷岳牧之任复当推毂之重宋赵伯符以息旧犯罪乞解侍中让军表曰臣识慙羊媪虑阙日磾致咎猖狂初不自悟形影相弔心情丧恧无宜复管司喉脣作统连率齐孔稚珪上新定法律表曰臣闻匠万物者以绳墨为政驭大国者以法理为本故定国释之声着汉台元文慧绩应魏阁则臯陶之谟指掌可致杜郑之业郁焉何逺然后姦人无所逃其刑恶吏无所穷其诈如身手之相驱弦括之相接矣梁任昉为梁公请刋改律令表曰臣闻淳源既逺天讨是因画衣象服以致刑厝草缨艾韠民不能犯及淳徳下衰运距浇季汤刑禹政不足禁姦九法三章无以息讼所以赭衣塞路圄犴成市凝脂已疎秋荼非苦姦吏为市生杀并用可为恸哭岂徒一绪夫肖貌天地禀灵川岳受体爱敬髪肤为重流矢影风顾有忧色而当妄加刳斮金木为伍且夫刻木不对画地不入畏避若是而动贻非命王道为亏良在于此法开二门为政之蠧生杀多绪谁其适政书奏汉杜钦奏记于王凤曰切见令曰吏二千石告过长安谒不分别予赐今有司以为予告得归赐告不得是一律两科失省刑之意夫三最予告令也病满三月告不赐告诏恩也今吿则得诏恩不得失轻重之差又二千石病赐吿得归有故事不得去郡亡着令传曰赏疑从予所以广恩劝功也罚疑从去所以慎刑阙难知也今释令与故事而假不敬之法甚违阙疑从去之意即以二千石守千里之地任兵马之重不宜去郡将以制刑为后法者则冯野王之罪在未制令前也赏罚大信不可不慎凤不听竟免野王郡国二千石病赐告不得归家自此始也汉贡禹上书曰孝文皇帝时贵廉洁贱贪污贾人赘壻及吏坐赃者禁固不得为吏无赎罪之法故令行禁止海内大化武帝始临天下尊贤用士自见功大遂从嗜欲廼行一时之变使犯法赎罪入谷者补吏是以官乱民贫盗贼并起故俗皆曰何以孝悌为财多而官荣使黥劓髠钳者犹复攘臂为政俗之坏败乃至于此今欲兴至治致太平宜除赎罪之法汉张俊上书曰臣辜恩负义自䧟重刑情断意讫无所复望廷尉鞫遣欧刀在前絮棺在后魂魄飞扬形容已枯陛下圣泽以臣尝在近宻识其状貌伤其眼目留心曲虑特加偏覆丧车复还白骨更肉披棺发椁起见白日天地父母能生臣俊不能使臣俊当死复生陛下徳过天地恩重父母诚非臣俊破碎骸骨举宗肉烂所报万一魏钟繇上书曰大魏受命继踪虞夏孝文革法不合古道先帝圣徳固天所纵坟典之业一以贯之是以继世仍发明诏思复古刑为一代法连有军事遂未施行陛下逺追二祖遗意惜斩趾可以禁恶恨入死之无辜使明习律令与羣臣共议出本当右趾而入大辟者复行此刑书云皇帝清问下民有辞于苗此言尧当除蚩尤有苗之刑先审问于下民之有辞者也若今弊狱之时讯问三槐九棘羣吏万民如孝景之令其当弃市欲斩右趾者许之其黥劓左趾宫刑者自如孝文易以髠笞能有姦者率年二十至四五十虽斩其足犹任生育今天下人少于孝文之世下计所全歳三千人张苍除肉刑所杀歳以万计臣欲复肉刑歳生三千人子贡问能济民可谓仁乎孔子曰何事于仁必也圣乎尧舜其犹病诸又曰仁逺乎哉我欲仁斯仁至矣若试行之斯民永济晋刘颂上书曰古者刑以止刑及今民于此以刑生刑以徒生徒诸犯重亡者髠过三寸辄重髠之此以刑生刑加作一歳此以徒生徒也亡者积多系囚猥畜议者因曰不可杀复从而赦之此为刑不制罪法不胜姦民知法之不胜相聚而谋为不轨月异而歳不同故自顷以来姦恶兇暴渐以滋蔓日积不已弊将何归识者不深思此故曰肉刑于名忤听忤听孰与贼盗不禁圣主制肉刑还有深理其事所得而言非徒惩其畏剥割之痛而不为也乃去其为恶之具使夫姦民无用复肆其志止姦絶本理之尽也亡者刖之无所用复亡盗者截其手无所用复盗淫者割其势理亦如之除恶塞源莫善于此又非徒然也此等已刑之后便各归家父母妻子共相养䘏不流离于涂路创愈可役上准古制随宜业作虽以刑残不为虐弃而所患都塞又生育繁阜之道自若也晋杜预奏事曰古之刑书铭之鼎钟铸之金石斯所以逺塞异端絶异理也法出一门然后人知恒禁吏无淫巧政明于上民安于下晋刘颂刑狱奏曰君臣之分各有所司法欲必奉故令主者守文理有穷塞故使大臣释滞事有时宜故人主权断主者守文若释之执犯跸之卒也大臣释滞公孙𢎞断郭解之狱也人主权断若汉祖戮丁公之为也天下万事自非斯格不得以出意妄议其余皆以律令从事然后法信于下民听不惑吏不容姦可以言理人主执斯格以责羣下大臣小吏各守其局则法一矣上古议事以制不为刑辟夏殷及周礼法象魏三代之君咸弃典常之妙鉴而任㣲文之直凖非圣有殊所遇异也今论时势弊不及中古而执平者欲适情之所安自託于议事以制臣切以为听言则美论理则逺至如非常之断出法赏罚若汉祖戮楚臣之私己封赵氏之无功唯人主専之非奉职之臣所得拟议然后情求傍请之迹絶似是而非之奏塞此葢齐法之大准也晋郭璞奏曰臣闻上古象刑而民不犯中古明刑以致刑措故立刑以禁刑立杀以去杀重之以死所以求其生峻之以刑所以轻其死死由于法轻生存乎法重此立防之成标也然则刑无轻重用之唯平非平法之为难思在断之为难是以子臯行戮刖者忘痛释之典刑民无怨色何者积之于诚也按癸酉诏书之旨専为边城实之裔土济当时一切之用非为经逺之法亦是中夏全平之时威御足指控制故可得行之矣欲役无赖子弟驱不逞之人聚之于空荒四维之地将以扞固牧圉未见其利也且濵接鲸猾宻迩姦薮退未絶其丘窟之顾进无以塞其逋逃之门五流三居诚古之犯刑论之于今事实难行且律令以跨三代歴载所遵未易轻改者也是以刑法不専则名幸者兴政令骤变则人志无系子产患其如此故矫先正议事之制而立刑书之辟皆所以弼民心而正羣惑者也唘梁简文帝唘囚徒配役事唘曰伏以明慎三典寛简八刑宸鉴每以垂心国诰是焉攸切臣比时奉勅旨权视京师杂事切见南北郊等处并唘请四五歳以下轻囚助充使役复令听狱官详其可否侮文之路自此而生将恐玉科重轻全闗墨绶金书去取更由丹笔愚谓宜详五条制以为永凖又谢邵陵王禁锢唘曰臣纶习近宵人不能改过屡犯明宪三入刑科昔缪彤掩扉曹仪着论布衣兄弟且相诫朂以臣居长终慙劝励仰负慈严心颜战詟梁任昉为王金紫谢齐武帝示皇太子律序唘曰臣闻化澄上叶草缨垂典敎清中世艾服惩刑自礼失宗周俗反炎汉张冯导其迹贾杜浚其流仲舒之得情孔子之博约故以义该往哲尽美前王而年世浸逺篇牍讹误朽编落简见诬前淑侮文擅议取弊后昆立不倚衡遂均鸿毛之殒伤足居忧忘贻髪肤之痛岂所以临河永叹合育最灵者也伏惟陛下施博天地泽深禹汤温舒之策优㳺虚授卫展之议宁失弗经削秋荼之法解凝脂之网陈徐陵谢儿报坐事付治中唘曰夫拾金樵路髙士所羞整冠李下君子斯慎儿报不能谨洁敢触严网右趾釱系事允法科左校论输实由恩宥老臣过庭之训多谢古贤折笄之杖有愧前逹晋叔向与郑子产书曰昔先王议事以制不为刑辟惧民之有争心是故闲之以义纠之以政行之以礼守之以信奉之以仁制为禄位以劝其从严断刑罚以威其淫惧其未也故诲之以忠耸之以行敎之以务使之以和临之以敬莅之以彊断之以刚犹求圣哲之主明察之官忠信之长慈恵之师民于是乎可任使也而不生祸乱民知有辟则不忌于上并有争心以惩于书而徼倖以成之不可为矣三辟之兴皆叔世也今吾子相郑国作封洫立谤政制参辟铸刑书将以静民不亦难乎民知争端矣将弃礼而徴于书锥刀之末将尽争之乱狱滋丰贿赂并行终子之世郑其败乎序晋杜预律序曰律以正罪名令以存事制二者相须为用晋张斐律序曰律令者政事之经万机之纬又曰郑铸刑书晋作执秩赵制国律楚造仆区兹述法律之名申韩之徒各自立制论魏丁仪刑礼论曰天垂象圣人则之天之为嵗也先春而后秋君之为治也先礼而后刑春以生长为徳秋以杀戮为功礼以敎训为美刑以威严为用故先生而后杀天之为歳先敎而后罚君之为治也天不以久逺更其春冬而人也得以古今改其礼刑哉太古之世民故质朴质朴之民宜其易化是以中古之君子或结绳以治或象刑惟明夏后肉辟民转姦诈刑弥滋繁礼亦如之由斯言之古之刑省礼亦宜略今所论辨虽出传记之前夫流东源不得西景正形不得倾自然之势也后世礼刑俱失于前先后之宜故自有常今夫先刑者用其末也由礼禁未然之前谓难明之礼古人不能行也按如所云礼嫂叔不亲之属也非太古之礼也所云礼者岂此也哉古者民少而兽多未有所争民无患则无所思故未有君焉后民祸多强暴弱于是有贤人焉平其多少均其有无推逸取劳以身先之民获其利归而乐之乐之得为君焉夫刑之记君也精具筋力民畏其强而不敢校得为君也恐上古未具刑罪之品设逋亡之法惧彼为我而以勇力侵暴于己能与则校不能归奉之明矣且上古之时贼耳非所谓君也上古虽质宜所以为君会当先别男女定夫妇分土地班食物此先以礼也夫妇定而后禁淫与货物正而后止窃此后刑也魏曹羲肉刑论曰夫言肉刑之济治者荀卿所唱班固所述隆其趣则曰像天地为之惟明察其用则曰死刑重而生刑轻其所驰骋极于此矣治则刑重乱则刑轻又曰杀人者死伤人者刑是百王之所同固未逹夫用刑之本矣夫死刑者不唯杀人妖逆是除天地之道也伤人者不改斯亦妖逆之类也如其可改此则无取于肉刑也且伤人杀人皆非人性之自然也必有由然者也夫有由而然者激之则淫敦之则一激之也者动其利路敦之也者笃其质朴故在上者议兹本要不营竒思行之以简守之以静大则其隆足以侔天地中则其理可以厚民萌下则刑罚可以无残虐民静理则其化成为恶之尤者衆之所弃衆之所弃则无改之验着矣夫死不可以有生而欲增淫刑以利暴刑暴刑所加虽云惩慢之由兴有使之然谓之宜生生之可也舎死析骸又何辜耶犹称以满堂而饮有向隅哀泣则一堂为之不乐在上者洗濯其心静而民足各得其性何惧乎姦之不胜乃欲断截防转而入死乎晋杨乂刑礼论曰览衆所抵精思构㣲迭为先后文若荣繁翩然相反岂彼系未存厥中尝试稽之天地考之人事旁贯品物综覈彞伦而刑礼之旨可略言也葢刑礼之本经纬隂阳拟则干坤先王所以化民理物兴国济治也或者取证于春秋有意乎寻本以综末然犹未离于先后亦速难之始也夫隂阳异制化物则钧万物本一变而殊形故王者去彼而适此于此为生而于彼为死夫死者去此而适彼于此为死而于彼为生矣礼生于让刑生于争让者割己以与人是刑加于己而礼加于人也争者夺人以崇己是刑施于人而礼施于己也由此言之让非纯礼争非纯刑也庆赏以劝善而为恶者惩如有所惩刑亦存矣刑罚以惩恶而为善者劝如有所劝礼亦存矣故亡刑则礼不独施大道废焉则刑礼俱错大道行焉则刑礼俱兴不合而成未之有也艺文类聚巻五十四艺文类聚卷五十五钦定四库全书艺文类聚巻五十五唐欧阳询撰杂文部一经典释文曰经径也如五路无所不通可常用也又曰三坟坟分也论三材分天地人之始分也其体有三也五典典镇也制敎法所以镇定上下差等有五也八索着素王之法若孔子者圣而不王宜制此法者有八也九丘区别九州土气敎化所宜者也此皆三王以前上至羲皇时书也唯尧典存礼曰孔子曰入其国其敎可知也其为人也温柔敦厚诗敎也疏通知逺书敎也广博易良乐敎也洁静精㣲易敎也恭俭庄敬礼敎也属辞比事春秋敎也春秋説辞曰六经所以明君父之尊天地之开辟皆有敎也尚书璇玑钤曰尚书篇题号尚者上也上天垂文象布节度书也如天行也博物志曰圣人制作曰经扬雄法言曰或问周官曰立事左氏传曰品藻又曰书不经非书也刘歆七略曰孔子三见哀公作三朝记七篇今在大戴礼汉书曰昔伏羲仰观象于天俯观法于地观鸟兽之文与土地之宜近取诸身逺取诸物于是始画八卦以通神明之徳以类万物之情文王重易六爻作上下篇孔子为之彖象系文言序卦之属十篇故曰易道深矣人更三圣世歴三古又曰诵其言谓之诗咏其声谓之歌古者采诗之官王者所以观风俗知得失自考正也又曰帝王质文世有损益至周曲为之防事为之制故曰礼经三百威仪三千又曰六艺之文乐以和神诗以正言礼以明体广雅曰昔在周公制礼以导天下尔雅以释其意义郑𤣥别传曰任城何休好公羊学遂着公羊墨守左氏膏肓谷梁废疾𤣥乃发墨守针膏肓起废疾周官外史掌三皇五帝之书春秋説题曰尚书者二帝之迹三王之义明天下情帝王之功尚上也上帝之书又曰礼体也礼得则天下咸得厥宜又曰诗天人之精皇后之度故诗为言志诗晋傅咸孝经诗曰立身行道始于事亲上下无怨不敢恶人孝无终始不离其身三者备矣以临其民以孝事君不离令名进思尽忠不议则争匤救其恶灾害不生孝悌之至通于神明又论语诗曰守死善道磨而不磷直哉史鱼可谓大臣见危授命能致其身克己复礼学优则仕富贵在天为仁由己以道事君死而后已又毛诗诗曰无将大车惟尘𡨕𡨕济济多士文王以宁显允君子大犹是经聿修厥徳令终有淑勉尔遯思我言惟服盗言孔甘其何能淑谗人罔极有腼面目又周易诗曰卑以自牧谦尊而光进徳修业既有典常辉光日新照于四方小人勿用君子道长又周官诗曰惟王建国设官分职进贤兴功取诸易直除其不蠲无敢反侧以徳诏爵允臻其极辨其可任以告于正掌其戒禁治其政令各修乃职以听王命梁武帝撰孔子正言竟述怀诗曰志学耻传习弱冠阙师友爱悦夫子道正言思善诱删次起实沈杀青在建酉孤陋乏多闻独学少击叩仲冬寒气严霜风折细栁白水凝涧谿黄落散堆阜康哉信股肱惟圣归元首独叹予一人端然无四友梁昭明太子咏书祑诗曰擢影兎园池抽茎淇水侧幸杂缃囊用聊因班女织赋后汉杜笃书槴赋曰惟书㨭而丽容象君子之淑徳载方矩而履规加文藻之修饰能屈伸以和礼体清浄而坐立承尊者之至意惟髙下而消息虽转旋而屈挠时倾斜而反侧抱六艺而巻舒敷五经之典式赞晋王凝之妻谢氏论语赞曰卫灵问陈于孔子孔子对曰俎豆之事则尝闻之军旅之事未之学也庶则大矣比徳中庸斯言之善莫不归宗麁者乖本妙极令终嗟我怀矣兴言攸同孔子曰民之于仁也甚于水火水火吾见蹈而死者未见蹈仁而死者矣铭后汉李尤经襓铭曰瞻之在前忽焉在后进新习故不舍于口子在川上逝者如斯及年广学无问不知宋谢灵运书帙铭曰怀幽巻赜戢妙抱宻用舍以造舒巻不失亮惟勤玩无或暇逸表梁沈约上宋书表曰若不观风唐世无以见帝嬀之美自非覩秦乱余何用知汉祖之业是以掌言未纪爰动天情曲诏史官追述大典若夫英主唘基名臣建绩拯世夷难之功配天光宅之运亦足以勒铭钟鼎昭被方策臣逺愧南董近谢迁固以闾阎小才述一代盛典唘齐谢朓随王赐左传唘曰恩劝挟策慈朂下帷朓未窥山笥早懵河籍业谢専门説非章句庶得既困而学括羽莹其蒙心家藏赐书籝金遗其贻厥梁刘孝绰谢为东宫奉经唘曰皇太子四术夙知三善非学犹复旁求儒雅应物稽疑业光夏校徳茂周庠诸侯宋鲁于焉观则参陪盛礼莫匪国华臣虽职典经图而同官不一推择而举尚多髦俊宠光曲被独在选中他日朝闻犹甘夕死况兹恩重弥见生轻书后汉孔融答虞仲翔书曰示所着易传自商瞿以来舛错多矣去圣弥逺衆説骋辞曩闻延陵之理乐今覩吾君之治易知东南之美者非但会稽之竹箭焉又观象云物察应寒温本祸福与神会契可谓探赜穷道者已方世清圣上求贤者梁丘以卦筮宁世刘向以洪范昭名想当来翔追踪前烈相见乃尽不复多陈谈讲论语曰徳之不修学之不讲是吾忧也韩子曰夫耕之用力也劳而民为之者何得以富战之为事也危而民为之者何得以贵今修文学习谈论则无耕之劳而有富之实无战之危而有贵之尊则人孰不为也战国策曰苏秦説李兊抵掌而谈兊送秦明月之珠和氏之璧史记曰齐宣王时稷下谈天尤盛汉书曰董仲舒下帷讲论读诵弟子以久次相授业或莫见其面又夏侯胜每谓弟子曰士病不明经经术茍明其取青紫如俛拾地芥尔学不明不如归耕又曰诸儒为之语曰五鹿岳岳朱云折其角东观汉记曰朱祐字仲先初上学长安时过朱祐祐常留上讲竟乃谈语及车驾幸祐家上谓祐曰主人得无去我讲乎汉书曰郑太説董卓云孔公绪能清谈髙论嘘枯吹生典畧曰汉樊准为郎中令乃上疏曰方今学者约少逺方又甚博士倚席不讲大学多治产业谢承后汉书曰戴冯字次仲拜郎中正旦朝贺帝令羣臣説经义有不通者辄夺其席以益通者冯重五十席京师议曰解经不穷戴侍中管辂别传曰冀州刺史裴徽召为文学从事一相见清谈终日不觉罢倦再相见转为鉅鹿从事三相见转为治中四相见转为别驾至前十日举为秀才魏文帝集诸儒于肃城门内讲论大义侃侃无倦张载别传曰张载文章殊妙尝为蒙汜池赋传𤣥见之叹息称妙以车迎载言谈终日殷氏世传曰殷亮建武中徴拜博士诸儒讲论胜者赐席亮重至八九竹林七贤论曰王济尝解禊洛水明日或问王济曰昨日又有何议论济曰张华善説史汉裴逸人叙前言往行衮衮可听安丰侯道子房季札之间超然𤣥箸抱朴子曰王充所着论衡北方都未有得之者蔡伯喈常到江东得之叹为髙文恒爱玩而独秘之及还中国诸儒觉其谈更进搜求其帐中果得论衡郭子曰范汪字𤣥平在简文坐谈欲屈引长史曰卿助我王曰此非拔山之力所能助语林曰刘真长与桓宣武共听讲礼记桓公云时有入心处便咫尺𤣥门又曰刘真长谓许𤣥度曰卿为不去我将成轻薄京尹世説曰宋处宗甚有思理尝买得一长鸣鸡笼盛遂作人语与处宗谈论宗因此𤣥功大进又曰何晏为吏部尚书时谈客盈坐王弼未弱冠往见晏因条向者胜理语弼曰此理仆以为极可得复难不弼便作难坐人便以为屈于是弼为客主数番皆一坐所不及又曰孝武时将讲孝经谢太傅与诸人私庭讲习车武子谓曰不问则徳音有遗多问则重劳二谢袁曰必无此嫌车曰何以知尔袁曰何常见明镜疲于屡照清流惮于惠风晋书曰郭象语如悬河泻水注而不竭范晔后汉书曰杨震字伯起常客于湖不答州郡礼命有鹳雀衔三鳣鱼集讲堂前都讲曰鳣者卿大夫服之象数三者法三台也先生自此升矣位至太尉诗晋潘岳于贾谧坐讲汉书诗曰治道在儒𢎞儒由人显允鲁侯文质彬彬笔下摛藻席上敷珍前疑惟辨旧史惟新惟新尔史既辨尔疑延我寮友讲此㣲辞梁任昉厉吏民讲学诗曰暮烛迫西榆将落诫南畆曰余本疏惰頽暮积榆栁践境渴师臣临政饥益友旰食愿横经终朝思拥箒虽欣辨兰艾何用辟蒿莠碑梁元帝皇太子讲学碑曰皇太子洊雷种徳重离作两业冠孟侯道髙上嗣宫墻累仞髙山仰止承华之闼更似通徳之门博望之园反类华隂之市家丞庶子并入四科洗马后车俱通六学转金路而下辟雍晬玉裕而经槐市详其悬镜髙堂衢樽待酌瞻后忽前博文约礼将使东极长男之宫不独铭于银牓南皮太子之序岂徒擅于金碑陈江总皇太子太学讲碑曰我大陈之御天下若水涣其长澜瑶星躔其永厯重华诞睿兴于大鹿之野敬仲继业盛矣鸣凤之占兼以鸿才海富逸思泉泻含毫落纸动八阕之歌謡只句片言谐五声之节奏云飞风起追压汉帝之辞髙观华池逺跨魏皇之什爰复建藏书之册开献书之路帷帐丛残家壁遗逸紫台秘典緑帙竒文羽陵蠧迹嵩山落简外史所掌广内所司靡不饰以铅椠雕以缃素此文敎之修也表梁简文帝请右将军朱异奉述制旨易义表曰臣闻仰观俯察定八卦之宗河图洛书符三易之敎譬彼影圭居四方之中极犹彼黄钟总六律之殊气疑闗永辟踰𢎞农之洞唘辞河既吐迈龙门之已凿臣以庸蔽窃尚名理钻仰几深伏惟舞蹈冒欲请侍中右卫将军臣异于𤣥圃宣猷堂奉述制旨易义𢎞阐圣作垂裕蒙求谨以表闻伏愿垂允又请尚书左丞贺琛奉述制㫖毛诗义表曰臣闻乐由阳来性情之本诗以言志政敎之基故能使天地咸亨人伦敦序故东鲁梦周穷兹删採西河绍魏着彼缵述叶星辰而建诗观斗仪而命礼以为陈徐雅颂膏肓匪一燕韩篇什痼疾多端北海郑君徒逢笺释南郡太守空为异序庶令中和永播硕学知宗大胥负师国子咸绍孝敬之徳化洽天下多识之风道行比屋陈周𢎞正请梁武帝释干坤二系义表曰自非含徽体极尽化穷神岂能通志成务探赜致逺而宣尼比之桎梏絶韦编于沴宇轩辕之所听莹遗𤣥珠于赤水至若爻画之包于六经文辞之穷于两系名儒剧谈以歴载鸿生指掌以终年自制旨降谈彖繇裁成易道析至㣲扵秋毫涣层冰于幽谷唘梁简文帝谢勅赉中庸讲疏唘曰若覩𤣥圭如观金版洽日九披流光照灼庆云五色垂采氤氲天经地义之宗出忠入孝之道实立敎之闗键徳行之指归自非千年有圣得奉皇门无以识九经之伦禀二门之致窃以周王上圣问五行于箕子宣尼照极访六儛于苌𢎞未有悬镜独晓仰均神鉴方知始画八卦风羲有惭正名百物轩辕为陋梁王僧孺谢齐竟陵王使撰衆书唘曰伏惟殿下铜爵始成早摛从后之句柏梁初构首属骖驾之辞楚史所受曾不云述沛献斯陈良未足採徒以愿託后车以望西园之客摄齐下坐有糅南皮之逰谬服同于鲁儒窃吹等乎齐乐书后汉孔臧与子琳书曰告琳顷来闻汝诸友生讲肄书传孜孜昼夜衎衎不怠善矣人之进道唯问其志取必以渐勤则得多山霤至柔石为之穿蝎虫至弱木为之弊然而能以㣲脆之形䧟坚刚之体岂非渐之致乎读书墨子曰周公朝读百篇夕见七十士庄子曰臧与谷相与牧羊俱亡其羊问臧奚事挟策读书问谷奚事博塞以逰尚书大传曰子夏读书毕见夫子夫子问之何为于书子夏曰书之论事昭昭如日月之代明离离如参辰之错行商所受于夫子者志之于心不敢忘也史记曰孔子晚喜易读之韦编三絶汉书曰刘向精専经术昼诵书传夜观星宿又班游以选受诏进读羣书东观汉记曰章帝诏黄香令诣东观读所未尝见书谓诸生曰此日下无双江夏黄童也又曰曹襃寝则怀铅笔行则诵诗书又曰髙凤读书夜不絶声妻之田曝麦以竿授凤令䕶鸡天暴雨而意不在不觉流麦谢承后汉书曰王充字仲任家贫无书至京师市读书一见辄诵忆又曰应世叔读书五行俱下汉书曰匡衡凿壁引邻家火光孔中读书孙卿有子恶卧而焠其掌西京记曰鲁国陈正字叔方为太官令进御食髪贯炙光武欲斩正正曰臣当死者三臣即月书章奏侧光读书不见髪三也物理论曰里语白能丝可读诗魏略曰侍中董遇好学避难採薪负贩常挟经书投闲习诵人从学者遇不肯敎之云先读百徧而义自见又曰贾逵字梁道好春秋及为牧守尝自课之月一徧吴志曰阚泽字徳润好学居贫常从人赁书写写既毕诵亦徧上党记曰太行山有菁巖有射熊于巖间见诸生读书往覔不知处传以为仙人晋书曰王欢字君厚専精读书不营产业家无升斗妻患或毁其书后为通儒宋书曰车𦙍字武子少勤学家贫无灯夏月乃聚萤照读冬曾聚雪仕至司徒晋书曰刘寔字子真平原人家贫好学织牛衣以卖而自给仕至侍中迁司徒汉书曰朱买臣字翁子会稽人少家贫勤学不事产业位至本郡太守后汉书曰孙敬字文质好学闭户读书不堪其睡乃以纲悬之屋梁人曰闭户先生又曰倪寛与人佣力带经书耕鉏仕至丞相诗晋陶潜读山海经诗曰既耕亦已种且还读我书汎览周王传流观山海图俯仰终宇宙不乐复何如宋谢惠连读书诗曰贲园奚足慕下帷故宜遵山成由一篑崇积始㣲尘虞轩虽眇莽颜隰亦何人齐王融抄衆书应司徒敎诗曰説礼固多才惇诗信为善巖笥发仙华金縢开碧篆赋晋束晳读书赋曰耽道先生澹泊闲居澡练精神唿吸清虚抗志云表戢形陋庐垂帷帐以隐几被纨素而读书抑扬嘈囋或疾或徐优㳺蕴借亦巻亦舒颂巻耳则忠臣喜咏蓼莪则孝子悲称硕鼠则贪民去唱白驹而贤士归是故重华咏诗以终己仲尼读易于终身原宪潜吟而忘贱颜回精勤以轻贫倪寛口诵而芸耨买臣行吟而负薪贤圣其犹孶孶况中才与小人赞庾信髙凤读书不知流麦赞曰髙凤好学専心不回留连经笥对玩书台石门云度铜梁雨来麦流虽逺书巻犹开铭后汉李尤读书枕铭曰听政理事怠则览书倾倚偃息随体兴居寤心起意由愈宴娱书后汉冯衍説邓禹书曰衍闻昔者先王学大道以观于政夫为君而不明于道上无以承天下无以化民为臣而不明于道进无以事君退无以修身圣朝天然之资将军纯茂之徳诚少㳺神乎经书之林驰情乎𤣥妙之中明照于日月而智溢于四海圣朝享尧舜之荣将军荷稷契之烈自然理也后汉孔融与宗从弟书曰知晚节豫学既美大弟因而能寤又合先君加我之义岂惟仁弟实専承之凡我宗族犹或赖焉史传释名曰传传也以传示后人博物志曰贤者着行曰传汉书曰古之王者世有史官君举必书所以慎言行昭法戒也左史记言右史记事事为春秋言为尚书诗魏阮瑀诗曰误哉秦穆公身没从三良忠臣不逹命随躯就死亡低头闚圹户仰视日月光谁谓此可处恩义不可忘路人为流涕黄鸟啄髙桑又诗曰燕丹养勇士荆轲为上賔图擢尽匕首长驱西入秦素车驾白马相送易水津渐离击筑歌悲声感路人举坐同咨嗟叹气若青云晋陶潜咏荆轲诗曰惜哉劒术疏竒功遂不成其人虽已没千载有余情陈周𢎞直赋得荆轲诗曰荆卿欲报燕衔恩弃百年市中倾别酒水上击离絃匕首光陵日长虹气烛天留言与宋意悲歌非自怜陈杨缙赋得荆轲诗曰函关使不通燕将重深功长虹贯白日易水急寒风壮髪危冠下匕首地图中琴声不可识遗恨没秦宫晋袁宏诗曰周昌梗槩臣辞逹不为讷汲黯社稷器栋梁表天骨陆贾厌解纷时与酒梼杌婉转将相门一言和平勃趋舍各有之俱令道不没又诗曰无名困蝼蚁有名世所疑中庸难为体狂狷不及时杨恽非忌贵知及有余辞躬耕南山下芜秽不遑治赵瑟奏哀音秦声歌新诗吐音非凡唱负此欲何之陈阮卓赋咏得鲁连诗曰鲁连有髙趣意气本相求笑罢秦军却书成燕将愁聊弃南金赏方从沧海逰寄言人世客非君能见留晋左思咏史诗曰被褐出阊阖髙步追许由振衣千仞冈濯足万里流吾希段干木偃息蕃魏君吾慕鲁仲连谈笑却秦军当世贵不羇遭难能解纷功成耻受赏髙节卓不羣又咏史诗曰郁郁涧底松离离山上苗以彼径寸茎䕃此百尺条世胄蹑髙位英俊沈下僚地势使之然由来非一朝金张籍旧业七叶珥汉貂冯公岂不伟白首不见招又咏史诗曰主父官不逹骨肉还相薄买臣困樵採伉俪不安宅陈平无产业归来翳负郭长卿还成都壁立何寥廓四贤岂不伟遗烈光篇籍当其未遇时忧在填沟壑英雄有屯邅由来自古昔何世无竒材遗之在草泽晋张协咏史诗曰昔在西京时朝野多欢娱蔼蔼东都门羣公祖二疏朱轩曜金城供帐临长衢逹人知止足遗荣忽如无抽簪解朝衣散发归海隅宋孝武咏史诗曰聂政凭骁气荆轲擅美风孤刃骇韩庭独步震秦宫怀音岂若始捐躯在命终雄姿列往志流声固无穷宋鲍照咏史诗曰五都矜财雄三川养声利百金不市死明经有髙位京城十二衢飞甍各鳞次仕子彯华缨逰客竦轻辔明星辰未晞轩葢已云至賔御纷飒沓鞍马光照地寒暑在一时繁华及春媚君平独寂寞身世两相弃陈张正见赋得韩信诗曰淮隂总汉兵燕齐擅逺声沈沙拥急水拔帜上危城野有千金报朝称三杰名所悲云梦泽空伤狡兎情陈刘删赋得苏武诗曰奉使穷沙漠收泪上河梁食雪天山近思归海路长系书秋待鴈握节暮看羊因思李都尉还汉不相忘陈祖孙登赋得司马相如诗曰雍容文雅深王吉共追寻当垆应酤酒託意且弹琴上林能作赋长门得赐金唯当有汉主知怀封禅心隋王由礼赋得马援诗曰二帝已驰声五谿还总兵受诏金鞍动论功铜马成唯称聚米势无慙薏苡情虽谢云台影犹传千载名志后汉班固述五行志曰河图命宓洛书赐禹八卦成列九畴逌叙世代是宝光演文武春秋之占咎徴是举又艺文志述曰伏羲画卦书契后作虞夏啇周孔纂其业纂书删诗缀礼正乐彖系大易因史立法六学既登遭世罔𢎞羣言纷乱诸子相腾秦人是灭汉修其缺刘向司籍九流区别铭宋颜延之家传铭曰旷彼琅邪实唯海宇谁其来迁时闻逺祖青州隐秀爰始奠居内辞鼎府外秉邦闾建节中平分竹黄初刑清齐石政偃营区葛峄明懿平阳总理式荐公庭或登宰士列美霸朝双风千里华蕚之茂于昭不已表梁简文帝上昭明太子集别传等表曰臣闻无怀有巢之前书契未作尊卢赫胥之氏坟典不传昭明太子禀仁圣之姿纵生知之量孝敬兼极温恭在躬明月西流幼有文章之敏羽籥东序长备元良之徳藴兹三善𢎞此四聪地尊虢嗣外阳之术无徴位比周储缑山之驾不反无以揄扬盛轨宣记徳音请备之延阁蔵诸广内永彰茂实式表洪徽传梁江淹自序传曰淹字文通济阳考成人为建安吴兴令地在东南峤外闽越之旧境也爰有碧水丹山珍木灵草皆淹平生所至爱不觉行路之逺也山中无事専与道书为偶及悠然独往或日夕忘归放浪之际颇着文章自娱常愿卜居筑室絶弃人事苑以丹林池以緑水左倚郊甸右带瀛泽青春受谢则接武平臯素秋澄景则独酌虚室侍姬三四赵女数人不则逍遥经纪弹琴咏诗朝露几间忽忘老之将至云尔淹之学尽此而已矣论宋范晔宦者论曰宦人之在王朝者其来旧矣将以其体非全气意志専良通闗中人易以役养乎汉仍袭秦制置中常侍官然引用士人以参其选皆银珰左貂给事殿省中兴之初宦者悉用阉人不复杂调他士和帝即祚幼弱而窦宪兄弟専总权威内外臣僚莫由亲接所与居者唯阉宦而已故郑衆得専谋禁中终除大憝遂享分土之封超登公侯之位于是中官始盛焉改以金珰右貂兼领卿署之职邓后以女主临政而万机殷逺帷幄制令不出房闱之间不得不委刑人寄之国命其后孙程定立顺之功曹腾参建桓之策迹因公正恩固主心故中外服从上下屏气虽时有公忠而竞见排斥举动回山海唿吸变霜露阿旨曲求则光宠三族直情忤意则参夷五宗汉之纲纪大乱矣梁沈约王僧逹颜竣传论曰世祖弱歳临藩逰道未旷披胸解带义止賔僚及运钟倾波身危虑切摧胆抽肝犹患言未尽己也至于凭玉负扆威行万物有欲必从事无暂反既而忧欢异日甘苦变心主挟今情臣追昔款宋昌之报上赏已行同舟之虑下望愈结嫌怨既萌诛责自起竣之取衅于世葢由此乎为人臣者若能事主而损其私立功而忘其报虽求颠䧟不可得也集序孔安国尚书序曰序者所以序作者之意魏陈王曹植文章序曰故君子之作也俨乎若髙山勃乎若浮云质素也如秋蓬摛藻也如春葩汜乎洋洋光乎皜皜与雅颂争流可也余少而好赋其所尚也雅好慷慨所着繁多虽触类而作然芜秽者衆故删定别撰为前録七十八篇梁昭明太子文选序曰夫椎轮为大辂之始大辂宁有椎轮之质增氷为积水所成积水㣲增氷之凛何哉葢踵其事而增华变其本而加厉物既有之文亦宜然随时变改难可详悉衆制锋起源流间出譬陶匏异器并为入耳之娱黼黻不同俱为悦目之翫作者之制葢云备矣梁简文帝临安公主集序曰四徳之美戚里仰以为风七行之竒濯龙规以为则若夫託勾陈之贵出玉台之尊凤仪闲润神姿照朗爱敬之道夙彰柔之才必备凤桐遐逺清管辽亮湘川寂寞泪篠藏蕤北渚之句尚传仙灵之典不泯况复文同积玉韵比风飞谨求散逸贻厥于后梁元帝职贡图序曰窃闻职方氏掌天下之图四夷八蛮七闽九貉其所由来久矣汉氏以来南羌旅距西域凭陵创金城开玉闗絶夜郎讨日逐覩犀甲则建朱崖闻蒲陶则通大宛以徳怀逺异乎是哉皇帝君临天下之四十载垂衣裳而赖兆民坐巖廊而彰万国梯山航海交臂屈膝占云望日重译至焉自塞以西万八千里路之狭者尺有六寸髙山寻云深谷絶景雪无冬夏与白云而共色水无早晚与素石而俱贞踰空桑而歴昆吾度青丘而跨丹穴炎风弱水不革其心身热头痛不改其节故以明珠翠羽之珍细而弗有龙文汗血之骥却而不乗尼丘乃圣犹有图人之法晋帝君临实闻乐贤之象甘泉写阏氏之形后宫玩单于之图臣以不佞推毂上㳺夷歌成章胡人遥集款开蹶角沿泝荆门瞻其容貌诉其风俗如有来朝京辇不涉汉南别加访採以广闻见名为贡职图云尔梁任昉齐王俭集序曰公之生也诞授命世体三才之茂践得二之机信乃昴宿垂芒徳精降祉有一于此蔚为帝师若乃金版玉匮之书海上名山之旨沈郁澹雅之思离坚合异之谈莫不总制清𠂻递为心极斯固通人之所包非虚明之絶境不可穷者其唯神用者乎时司徒袁粲有髙世之度脱落风尘见公弱龄便望风推服叹曰衣冠礼乐尽在此矣时粲位亚台司公始弱冠年势不侔公与之抗礼因赠粲诗要以嵗暮之期申以止足之诫时圣武定业肇基王命寤寐风云实资人杰是以宸居膺列宿之表图纬着王佐之符俄迁长史齐台既建以公为尚书右仆射领吏部时年二十八宋末艰虞百王浇季礼紊旧宗乐倾恒轨自朝章国纪典彞备物奏议符策文辞表记素意所不蓄前古所未行皆取定俄顷神无滞用公在物斯厚居身以约玩好絶扵耳目布素形于造次室无姬姜门多长者立言必雅未尝显其所长持论从容未尝言人所短𢎞奖风流许与气类造理常若可干临事每不可夺约己不以廉物𢎞量不以容非攻乎异端归之正义昉行无异操才无异能得奉名节迄将一纪一言之誉东陵侔于西山一眄之荣郑璞踰于周宝士感知己怀此何极出入礼闱朝夕旧馆瞻栋宇而兴慕抚身名而悼恩公自幼及长述作不倦固以理穷言行事该军国岂直雕章缛采而已哉梁王僧孺临海伏府君集序曰袁粲领袖一时仪形物右声逾裴乐誉出王刘士有怀道藴义望尘而趋者或三年而未识乍四旬而一见与君道合神遇投分披衿敷文研理匪晨伊暮至于神经怪谍緑笥丹筒金版玉箱锦文缇帙并藏诸灵府秘在瑶台而君莫不徧探𡨕赜具阅局检常以前贤往学亟与圣违贾马卢郑非无纰越荀郭何王弥多蹖谬二义可辨未值髙卿之疑九事非难不逢平叔之问其诗赋铭诔所作尤多又詹事徐府君集序曰君禀灵川岳悬精辰象早照珪璋夙表岐嶷孝睦天禀友爱𠖇深故以事显家庭声着同族年十八见召为国子生曳裾持巻寔华庠璧有均闭户靡因余灶每摄齐函丈左右属目蓄以邻几之性加以入神之资闻一知二师逸功倍逰魏阙而不殊江海入朝廷而靡异山林未尝投刺权门驱车戚里遨逰梁董去来贾郭时春秋犹少人爵未崇而清风嘉誉震灼朝野非直俯致贵仕故可坐享通侯而緤马悬车闭门髙枕耻为诡遇试此行藏及皇运聿兴重氛载廓君蔵器待时合犹符契陵扶揺而髙骛排阊阖而容与故位随徳显任与事隆重以姿仪端润趋眄淹华宝佩鸣风丰貂映日从容惟扆绰有余辉自绸缪轩陛十有余载温树靡答露事不詶省中之言无漏席下之迹不疑故以主圣臣贤应同玺以石投水如鳞纵壑行称表缀言成模楷犹复忘彼丰愉安兹素薄衣同屡补食等三杯车服不事鲜明室宇畏其雕奂九徳无遗百行备举至于専心六典精赜必深汎逰羣籍菁华无弃搦札含毫必𢎞靡丽摛绮縠之思郁风霞之情质不伤文丽而有体陈刘师知侍中沈府君集序曰陈亢有云趋庭学诗又闻君子毛苌亦云登髙能赋可为大夫言其善观民风则与图王政若沈恭子者斯乃当世贤达至如敦厚之词足以吟咏情性身之文也贞固之节可以宣被股肱邦之光也然此者君之小过犹曰余行何则徳之所本敎之所由实乃孝笃天伦义感殊类有美于斯郁为髙士则余与夫子古所谓世亲者欤亦所谓益友者欤畴昔一面朅来二纪自总角而接清尘蒙长者之嘉釂屯险骤更懽娱中阻班超既反盛宪犹存春秋美景朝逰夕宴酒酣得意赋诗聨章顾余不肖齿义悬絶降徳忘年交情弥至增荣广价知己难忘南浦之送未淹北邙之辞仍及于时属有烽燧方勤帷扆遂使褐裘莫计宝劒无追痛此生刍同兹宿草九原方逺百身宁赎若乃帐悬秋月一鴈孤飞花落春风数鸎争㺯伯牙之絃寂寥长絶山阳之管惆怅徒闻夫盛烈清徽便传乎帝载遗文余论被在乎民謡者斯所以没而犹彰死且不朽今乃撰西还所着文章名为后集陈徐陵玉台新咏序曰陵云槩日由余之所未窥千门万户张衡之所曾赋周王璧台之上汉帝金屋之中玉树以珊瑚作枝珠帘以玳瑁为柙其中有丽人焉其人也五陵豪族充选掖庭四姓良家驰名永巷説诗明礼岂东邻之自媒婉约风流异西施之被敎兄弟协律自小学歌少长河阳由来能舞琵琶新曲无待石崇箜篌杂句非闗曹植传鼓瑟于杨家得吹箫于秦女宠闻长乐陈后知而不平画出天仙阏氏览而遥妬至如东邻巧笑来侍寝于更衣西子㣲嚬得横陈于甲帐陪逰馺娑骋纤腰于结风长乐鸳鸾奏新声于度曲装鸣蝉之薄鬓照堕马之垂鬟反插金钿横抽宝树南都石黛最发双娥北地燕脂偏开两靥亦有岭上仙童分丸魏帝腰中宝凤授厯轩辕金星将婺女争华麝月与姮娥竞爽惊鸾冶袖时飘韩掾之香飞燕长裾宜结陈王之珮虽非图画入甘泉而不分言异神仙戏阳台而无别加以天时开朗逸思雕华妙解文章尤工诗赋清文满箧非唯芍药之花新制连篇宁止蒲桃之树九日登髙时有縁情之作万年公主非无累徳之词既而椒房婉转柘馆隂岑木鹤晨严铜蠡昼靖优㳺少託寂寞多闲厌长乐之疎钟劳中宫之缓箭纤腰无力怯南阳之𢷬衣生长深宫笑扶风之织锦虽复投壶玉女为欢尽于百娇争博齐姬心赏穷于六着无怡神于暇景唯属意于新诗但往世名篇当今巧制分诸麟阁散在鸿都不籍连章无由披览于是燃脂暝写㺯墨晨书撰録艳歌凡为十巻曾无参于雅颂亦靡滥于风人泾渭之间若斯而已也至如青牛帐里余曲未终朱鸟忩前新籹已竟方当开兹缥帙散此縚绳永对玩于书帷长循环于纎手陈江总陶贞白先生集序曰昔刘向通古今之学马融见天下之书京房察风雨之占裴楷晓隂阳之术子政伤于简易季长敝于骄侈君明逐不旋踵公矩才免极诛鲜有尽美之迹罕闻克终之誉若夫徳行博敏孔室四科经术深长郑门六艺丹阳陶先生备斯矣至如紫台青简緑帙丹经玉版秘文瑶氊怪牒靡不贯彼精㣲殚其旨趣葢非常之絶伎命世之异人焉文集缺亡未有编録门人补辑若逢辽东之本好事研搜如诵河西之箧奉勅校之鈆墨缄以缇缃藏彼鸿都副在延阁周庾信赵国公集序曰窃闻平阳击石山谷为之调大禹吹笛风云为之动与夫含吐性灵抑扬词气曲变阳春光回白日岂得同年而语哉柱国公发言为论下笔成章逸态横生新情振起风雨争飞鱼龙各变方之珪璧涂山之会万里譬似云霞赤谷之巖千丈文参厯象即入天官之书韵涉丝桐咸归总章之观论其壮也则鹏起半天语其细也则鹪巢蚊睫岂直熊熊旦上增城抱日月之光燄燄霄飞南斗触蛟龙之气昔者屈原宋玉始于哀怨之深苏武李陵生于别离之世自魏建安之末晋太康以来雕虫篆刻其体三变人人自谓握灵蛇之珠抱荆山之玉矣公斟酌雅颂谐和律吕若使言乖节目则曲台不顾声止操缦则成均无取遂得栋梁文囿冠冕词林大雅扶轮小生承葢艺文类聚巻五十五艺文类聚卷五十六钦定四库全书艺文类聚巻五十六唐欧阳询撰杂文部二诗毛诗序曰诗者志之所之也在心为志发言为诗春秋说题辞曰在事为诗未发为谋汉书曰诵其言谓之诗文章流别论曰书云诗言志歌永言言其志谓之诗古有採诗之官王者以知得失史记曰古诗三千余篇孔子删取三百五篇皆弦歌以合韶武之音左传曰昔周穆王欲肆其心周行天下将必有车辙马迹祭公谋父作祈招以止王心其诗曰祈招之愔愔式昭徳音思我王度式如玉式如金论语曰小子何莫学夫诗诗可以兴可以观可以羣可以怨迩之事父逺之事君多识于鸟兽草木之名诗含神雾曰诗者天地之心君徳之祖百福之宗万物之戸也穆天子传曰至于黄竹天子乃休日中大寒北风雨雪天子作诗我徂黄竹三章以哀民汉武帝集曰奉车子集暴病一日死上甚悼之乃自为歌诗列子曰尧微服游于康衢闻儿童謡曰立我蒸民莫匪尔极不识不知顺帝之则尧问曰孰教尔为此言儿童曰我闻之大夫问大夫大夫曰古诗汉书曰匡衡字稚珪好学家贫佣作以供资用尤精诗力过絶人诸儒为之语曰无説诗匡鼎来匡説诗解人頥又曰益州刺史王襄欲宣风化于衆庶闻王襃有俊才使襃作中和乐职宣布诗选好事者习而歌之时汜乡侯何武为童子选在歌中乆之武等学长安歌大学下转而上闻宣帝召武等观之皆赐帛谓曰此盛徳之事吾何足以当之又曰古者诸侯卿大夫交接邻国以微言相感当揖譲之时必称诗以喻其志葢以别贤不肖而观盛衰故孔子曰不学诗无以言也赵书曰徐光字季武顿丘人年十四五为将军王阳秣马光但书马栁屋柱为诗不亲马事世说曰夏侯湛作周诗成以示潘岳曰此文非徒温雅乃别见孝悌之性潘因此遂作家风诗又曰郭景纯诗云林无静树川无停流阮遥集云泓峥萧瑟实不可言每读此輙觉神超形越汉孝武帝元封三年作栢梁台诏羣臣二千石有能为七言者乃得上坐皇帝曰日月星辰和四时梁王曰骖驾驷马从梁来大司马曰郡国士马羽林才丞相曰縂领天下诚难治大将军曰和抚四夷不易哉御史大夫曰刀笔之吏臣执之太常曰撞钟击鼓声中诗宗正曰宗室广大日益滋卫尉曰周卫交㦸禁不时光禄勲曰縂领从官柏梁台廷尉曰平理清谳决嫌疑太仆曰循饰舆马待驾来大鸿胪曰郡国吏功差次之少府曰乗舆御马主治之大司农曰陈粟万硕扬以箕执金吾曰徼道宫下随讨治左冯翊曰三辅盗贼天下危右扶风曰盗阻南山为民灾京兆尹曰外家公主不可治詹事曰椒房率更领其材典属国曰蛮夷朝贺常㑹期大匠曰柱枅薄栌相枝持太官令曰枇杷橘栗桃李梅上林令曰走狗逐兎张罘罳郭舎人曰啮妃女脣甘如饴东方朔曰迫窘诘屈几穷哉宋孝武帝华林都亭曲水聨句效柏梁体曰九宫盛事予旒纩三辅务根诚难亮䇿拙枌乡慙恩望折冲莫效兴民谤侍禁卫储恩踰量臣谬叨宠九流旷喉脣废职方思譲明笔直绳天威谅梁武帝清暑殿联句柏梁体曰居中负扆寄缨绂武言慙辐凑政无术至徳无垠愧违弼燮賛京河岂㣲物窃侍两宫慙枢宻清通简要臣岂汩出入帷扆滥荣秩复道龙楼歌楙实空班独坐慙羊质嗣以书记臣敢匹谬参和鼎讲画一鼎味参和臣多匮梁元帝宴清言殿作柏梁体曰玉衡七政转璇玑升降端揆而才非澄镜朱紫𦕈难追后汉孔融离合郡姓名诗曰渔父屈节水潜匿方与时进止出行施张吕公矶钓阖口渭旁九域有圣无土不王好是正直女回予匡海外有截隼逝鹰扬六翮将奋羽仪未彰龙蛇之蛰俾也可忘玟琁隐曜美玉韬光无名无誉放言深藏按辔安行谁谓路长梁元帝离合诗曰泬寥云物净水木备春光龛定方无逺合浦不离航梁萧巡离合诗赠尚书令何敬容曰伎能本无取支叶复单贫柯条谬承日木石岂知晨狗马诚难尽犬羊非易驯效嚬既不似学步孰能真实由紊朝典是曰斁彛伦俗化于兹鄙人途自此分陈沈烱离合诗赠江藻曰开门枕芳野井上发红桃林中藤茑秀林末风云髙堂室何寥廓志士隐蓬蒿故知人外赏文酒易陶陶朋友足谐晤又此盛诗骚朗月同携手良景共含毫栾巴有妙术言是神仙曹百年肆偃仰一理讵相劳晋潘岳离合诗曰佃渔始化人民穴处意守醇朴音应律吕桑梓被源卉木在野钖鸾未设金石拂举害咎蠲消吉徳流普谿谷可安奚作栋宇嫣然以憙焉惧外侮熙神委命已求多祜叹彼季末口出择语谁能墨诚言丧厥所垄畆之谚龙潜巖阻尠义崇乱少长失叙宋何长瑜离合诗曰宜然恱今㑹且怨明晨别肴䔩不能甘有难不可雪宋孝武离合诗曰霏云起兮汎滥雨霭昏而不消意气悄以无乐音尘寂而莫交守边境以临敌寸心厉于戎昭阁盈图记门满賔僚仲秋始戒中园初凋池育秋莲氷灭寒漂㫖归涂以易感日月逝而难要分中心而谁寄人懐念而必謡宋谢惠连离合诗曰放棹遵遥涂方与情人别啸歌亦何言肃尔凌霜节又曰夫人皆薄离二友独懐古思笃子衿诗山川何足苦又夜集作离合诗曰四坐宴嘉賔一客自逺臻九言何所戒十善故宜遵宋谢灵运作离合诗曰古人怨信次十日眇未央加我懐缱绻口咏情亦伤剧哉归游客处子勿相忘宋贺道庆离合诗曰促席宴闲夜足欢不觉疲咏歌无余愿永言终在斯齐石道慧离合诗曰好仇华良夜子欢我亦欣昊穹出明月一坐感良晨齐王融离合诗曰氷容慙逺鉴水质谢明晖是照相思夕早望行人归又回文诗曰枝分柳塞北叶暗榆闗东垂条逐絮转落蘂散花丛池莲照晓月幔锦拂朝风低吹杂纶羽薄粉艶籹红离情隔逺道叹结深闺中又后园作回文诗曰斜峯绕径曲耸石带山连花余拂戏鸟树宻隐鸣蝉梁简文帝和湘东王后园回文诗曰枝云间石峯脉水侵山岸池清戏鹄聚树秋飞叶散梁劭陵王萧纶回文诗曰烛华临静夜香气入重帷曲度闻歌逺繁絃觉舞迟周庾信和回文诗曰旱莲生竭镬嫩菊养秋隣满池留浴鸟分桥上戏人梁定襄侯和回文诗曰危台出岫迥曲磵上桥斜池莲隐弱芰径篠落藤花宋鲍昭建除诗曰建旗出炖煌西讨属国羌除去徒与骑战车罗万箱满山又填谷投鞍合营墙平原亘千里旌鼓转相望定舍后未休候骑前勑装执戈无暂顿弯弧不解张破灭西零国生虏郅支王危乱悉平荡万里置闗梁成军入玉门士女献壶浆收功在一时歴世荷余光开壤袭朱绂左右佩金章闭帷草太𤣥兹事殆愚狂梁宣帝建除诗曰建国惟神业十世本灵长除苛逾汉祖徯后类殷汤满盈既亏度否运理还康平阶今复覩徳星行见祥定寇资雄畧静乱属贤良执讯穷郢鲁弔伐徧徐扬破敌勲庸盛佩紫且懐黄危苗既已窜妖沴亦云亡成功勒云社治定礼要荒收㦸归农噐牧马恣蒭场开山接梯路架海拟山梁闭慾同彭老延夀等东皇梁范云建除诗曰建国负东海衣冠成营丘除道梁淄水结驷登之罘满座咸嘉友苹藻絶时羞平望极聊摄直视尽姑尤定交无恒所同志互相求执手欢髙宴举白穷献酬破琴岂重赏临豪宁再俦危生一朝露蝼蚁将见谋成功退不处为名自此收收名弃车马单步反蜗牛开渠纳秋水相土播春畴闭门谢世人何欲复何求陈沈炯建除诗曰建章连鳯阙蔼蔼入云烟除庭发槐栁冠劒似神仙满衢飞玉轪夹道跃金鞭平明尘雾合薄暮风云骞定交大学里射䇿云台边执事一朝谬朝市忽崩迁破家徒殉国力弱不扶颠危机空履虎击恶岂如鹯成师凿门去败绩裹尸旋収魂不入斗抱景问穹𤣥开颜何所说空忆平生前闭门穷巷里静扫咏归田又六甲诗曰甲拆开衆果万物具敷荣乙飞上危幕雀乳出空城丁翼陈诗罢公绥作赋成戊巢花已秀满塘草自生已乃忘懐客荣乐尚闗情庚庚闻鸟啭肃肃望凫征辛酸多悯恻寂寞少逢迎壬蒸怀太古覆妙伫无名癸巳空施位讵以召幽贞又十二属诗曰鼠迹生尘案牛羊暮下来虎啸坐空谷兔月向窻开龙隰逺青翠虵栁近徘徊马兰方逺摘羊负始春栽猴栗羞芳果鸡跖引清杯狗其懐物外猪蠡窅悠哉又六府诗曰水广南山暗杖䇿出蓬门火炬村前发林烟树下昬金花𣪚黄蘂蕙草杂芳荪木兰露渐落山芝风屡翻土膏行已冐抱瓮忆中园谷城定若近当终黄石言陈孔鱼和六府诗曰金门朱轨躅吾子盛簪裾木舌无时用萍流复在余水乡访松石兰泽侣樵渔火洲方可至地肺即为居土牛自知止贞心达毁誉谷稼有时隟乗植望白榆又古两头纤纤诗曰两头纤纤月初生半白半黒眼中精腷腷膊膊鸡初鸣磊磊落落向曙星齐王融代两头纤纤诗曰两头纤纤绮上文半白半黒燕翔羣腷腷膊膊鸟迷曛磊磊落落玉石分又藁砧诗曰藁砧今何在山上复有山何当大刀头破镜飞上天又代藁砧诗曰花蔕今何在不是林下生何当垂两髻团扇云间明又曰镜台今何在寸身正相随何当碎聨玉云上璧已亏又古五杂组诗曰五杂组冈头草往复还车马道不获已人将老又代五杂组诗曰五杂组庆云发往复还经天月不获已生胡越梁范云拟古五杂组诗曰五杂组㑹涂山往复还两崤闗不得已孀与鳏宋王微四气诗曰蘅若首春华梧楸当夏翳鸣笙起秋风置酒飞冬雪齐王融四色诗曰赤如城霞起青如松雾澈黑如幽都云白如瑶池雪梁范云四色诗曰折栁青门外握兰翠疏中緑苹骋春日碧渚澹时风又曰差池朱燕去缤翻赤鴈归瀺灂丹鱼聚聫翩白鸟飞又曰素鳞飏北渚白水杜南宛献环润玉塞归珠照琼辕又曰乌林叶将霣墨池水就干𤣥豹藏暮雨黒豹凌夜寒又曰丹如桓公庙青如夕郎门黒如南巖䃤白如东山猿宋鲍照谜字诗曰二形一体四支八头四八一八飞泉仰流头如刀尾如钩中央横广四角六抽右面负两刃左边双属牛干之一九只立无偶坤之二六宛然双宿宋谢庄自浔阳至都集道里名为诗曰山经亟旋览水牒勌敷寻稽榭诚淹留烟台信遐临翔州凝寒气秋浦结清隂眇眇髙湖旷遥遥南陵深青溪如委黛黄沙似舒金观道雷池侧访徳茅堂隂鲁显阙㣲迹秦良灭芳音讯逺博望崖探赋梁山岑崇馆非陈宇茂苑岂旧林宋鲍照数名诗曰一身仕闗西家族满山东二年从车驾斋祭甘泉宫三朝国庆毕休沐还旧邦四牡曜长路轻葢若飞鸿五侯相饯送髙㑹集新丰六乐陈广坐组帐扬春风七盘起长袖庭下列歌钟八珍盈彫俎绮肴纷错重九族咸瞻迟賔友仰徽容十载学无就善宦一朝通齐虞羲数名诗曰一去濠水阳连翩逺为客二毛飒已垂家贫所无择三径日荒疎遥人心不怿四豪不降意何事黄金百五日来归者朱轮竟长陌六郡轻薄儿追随穷日夕七发动音容賔从纷弈弈八表服英严声光满坟籍九流意何以守𤣥遂成白十载职不移来归落松柏梁范云数名诗曰一鼓有余气趫勇正纷纭二广无遗略雄虎自为羣三河尚扰攘楯橹起橨榅四巡驻青跸瘗玉旷亭云五十又舒斾旗帜日缤纷六郡良家子慕义轻从军七获美前载克俊嘉昔闻八音伫繁律将以安司勲九命既斯复金璧固宜分十难康有道延首望卿云齐王融奉和竟陵王郡县名诗曰追芳承荔浦揖道讯虚丘升裾临广牧从望尽平洲曾山陵翠坂方渠缅清流阳台翻早茂隂馆懐名秋嵗晏东光弭景仄西华収端溪慙昔彦测水谢前修往食曲阜盛今属平台游燕棠缺初雅郑衮息遗讴乆倾信都美乃结茂陵俦河间殊可咏南海果难游梁范云奉和齐竟陵王郡县名诗曰抚戈金城外解珮玉门中白马腾逺雪苍松壮寒风临泾方辩渭安夷始和戎取禾广田北驱兽飞狐东新城多雉堞故市絶商工海西舟楫断云南烟雾通罄节畴盛徳宣力昭武功还饮渔阳水岂转杜陵蓬梁沈约奉和竟陵王郡县名诗曰西都富轩冕南宫溢才彦髙阙连朱雉方渠渐游殿广川肆河济长岑绕崤汧曲梁济危渚平臯骋悠眄青渊皎澄澈曾山郁葱蒨阳泉濯春藻隂丘聚寒霰西华不可留东光促奔箭望都游子懐临戎征马倦既豫平台集复齿南皮宴一窥长安城羞言杜陵掾梁元帝县名诗曰长陵新市北郑卫好容仪先过上兰苑还牵髙栁枝薄粧宜入镜舒花堪照池蒲洲涵水色椒壁杂风吹此时方夜饮平台传羽巵梁范云州名诗曰司春命初铎青耦肆中樊逸豫诚何事稻梁复宜敦徐步遵广隰冀以写忧源杨柳垂场圃荆棘生庭门交情乆所见益友能孰存梁简文帝卦名诗曰栉比园花满径复水流新离禽时入袖旅谷乍依苹丰壶要上客鹄鼎命嘉賔车由泰夏闼马散咸阳尘莲舟虽未济分宻己同人又药名诗曰朝风动春草落日照横塘重台荡子妾黄昏独自伤烛映合欢被帷飘苏合香石墨聊书赋鈆华试作籹徒令惜萱草蔓延满空房梁元帝药名诗曰戌客恒山下常思衣锦归况看春草歇还见鴈南飞䗶烛凝花影重台闭绮扉风吹竹叶袖网缀流黄机讵信金城里繁露晓霑衣梁庾肩吾奉和药名诗曰英王牧荆楚听讼出池台督邮称蝗去亭长説乌来行塘朱鹭响当道赤帷开马鞭聊写赋竹叶暂倾杯梁沈约奉和齐竟陵王药名诗曰丹草秀朱翘重台架危㞯木兰露易饮射干枝可结阳隰採辛夷寒山望积雪玉泉亟周流云华乍明灭合欢叶暮卷爵林声夜切垂景迫连桑思仙暮云埒荆实剖丹瓶龙蒭汗奔血照握乃夜光盈车非玉屑细栁空葳蕤水萍终萎絶黄符若可挹长生永昭晳梁元帝姓名诗曰征人习水战辛苦配戈舩夜城随偃月朝军逐避年龙吟澈水度虹光入夜圆涛来如阵起星上似烽燃经时事南越还复讨朝鲜梁沈约和陆慧晓百姓名诗曰建都望淮海树阙表衡稽井干风云出柏梁星汉齐皇王临万宇惠化覃黔黎吉士服仁义宿昔秉华圭庸贤起幽谷钦言非象犀端委康国步偃息召邦携举政方分䇿易纪粲金泥伊余沐嘉幸由是别逺畦曽微㳙露答光景遂云西方随錬丹子薄暮矫行迷梁元帝相名诗曰仙人卖玉杖乗鹿去山林浮杯度池曲摩镜往河隂井内书铜板灶里化黄金妻揺五明扇妾弄一絃琴暂游忽千里中天那可寻又鸟名诗曰方舟去鳷鹊鹄引欲相要晨凫移去舸飞燕动归桡鸡人怜夜刻凤女念吹箫雀钗照轻幌翠的绕纤腰复闻朱鹭曲钲管杂回潮又兽名诗曰豹韬求秘术虎略选良臣水涉黄牛浦山过白马津摧锋上狐塞画像入麒麟果下新花落桃枝芳树春王孙及公子熊席复横陈又歌曲名诗曰啼乌怨别偶曙鸟忆离家石阙题书字金镫飘落花东方晓星度西山晚日斜縠衫回广袖团扇掩轻纱暂借青骢马来送黄牛车又龟兆名诗曰土膏春气生倡女恊春情鱼游连北水鹄作辽东鸣折梅还挿鬓盪柱更移声银烛含朱火金鑪对寳笙百枝凝夕熖却月隐髙城又针穴名诗曰金推五百里日晚唱归来车转承光殿步上通天台钗临曲池影扇拂玉堂梅先取中庭入罢逐步廊回下阙那早闭人迎已复开又将军名诗曰虎旅皆成阵龙骑尽能马鞭俱破虏决胜往长榆细栁浮轻㟁大树绕栖乌楼船写退鹢樯鸟狎飞凫度河还自许偏与功名俱又宫殿名诗曰杯间花欲然竹径露初圆鬬鸡东道上走马北场边合欢依暝巷蒲萄向日鲜旗亭覔张放香车迎董贤定隔天渊水相思夜不眠又屋名诗曰梁园气色和斗酒共相过玉柱调新曲画扇掩余歌深潭映菱菜絶壁挂轻萝木莲恨花晚蔷薇嫌刺多合情戏芳节徐步待金波又车名诗曰长墟带江转连甍映日分佳人坐椒屋接膝对兰薫绕砌萦流水边梁图画云锦色悬殊衆衣香遥出羣日暮轻帷下黄金妾赠君又舩名诗曰天际浮云飞三翼自相追池模白鹄舞檐知青雀归华渊通转堑伏槛跨相矶松涧流星影桂窻斜月晖思君此无极髙楼泪染衣又树名诗曰桃李竞追随轻衫露弱枝杏梁始东照柘火未西驰香因玉钏动佩逐金衣移栁叶生眉上珠珰揺鬓垂逢君桂枝马车下覔新知又草名诗曰胡王迎娉主涂经蒯北游金钱买含笑银釭影梳头初控游龙马仍移巻柏舟中江离思切蓬鬓不堪秋况度菖蒲海落月似悬钩陈沈烱八音诗曰金屋贮阿娇楼阁起迢迢石头足年少大道跨河桥丝桐无缓节罗绮自飘飘竹烟生薄晚花色乱春朝匏𤓰讵无匹神女嫁苏韶土地多妍冶乡里足尘嚣革年未相识声论动风飈木桃堪底用寄以答琼瑶又和蔡黄门口字咏絶句曰嚣嚣宫阁路灵灵谷口闾谁知名器品语哩各﨑岖赋毛诗序曰诗有六义其二曰赋释名曰赋敷也敷布其义谓之赋也汉书曰不歌而诵谓之赋登髙能赋可以为大夫言感物造端材智深美可以与图政事故可以为列国大夫也春秋之后周道浸壊聘问歌咏不行于列国而贤人失志之赋作矣孙卿及楚臣屈原离谗忧国皆作赋以风谕咸有恻隐古训之义其后宋玉唐勒汉兴枚乗司马相如下及扬子云竞为侈丽闳广之语设其讽谕之义是以扬子称之曰诗人之赋丽以则辞人之赋丽以淫如孔氏之门用赋也则贾谊登堂相如入室矣又曰上令王襃与张子侨等并待诏数从游猎所幸官馆辄为歌颂第其髙下以差赐帛议者多以为淫靡不急上曰不有博奕者乎为之犹贤乎己辞大者与古诗同义小者辨丽可嘉譬如女工有绮縠音乐有郑卫今世俗犹皆以此娱悦耳目辞赋有仁义风谕鸟兽草木多闻之观贤于倡优博奕逺矣乂曰枚皋上书北阙自陈枚乗之子上得大喜召入见待诏皋因赋殿中诏使赋平乐馆善之拜为郎皋不通经术谈笑类俳倡为赋颂好僈戏以故得媟渎贵幸比东方朔郭舍人等武帝春秋三十九乃得皇太子羣臣喜故皋与东方朔作皇太子生赋皋为文疾受诏辄成司马相如善为文而迟故所作少汉书曰成帝赵昭仪方大幸每上往甘泉宫常从在属车间豹尾中故扬雄盛言车骑之衆参丽之驾非所以感动天地迎釐三辰又言屏玉女却宓妃以惩斋戒之事赋成奏之天子异焉先是时蜀有司马相如作赋甚𢎞丽温雅雄心壮之每作赋常拟以为式东观汉记曰班固字孟坚九歳能作赋颂固数入读书禁中每行巡狩辄献赋颂桓子新论曰余少时见扬子云丽文髙论不量年少猥欲逮及常作小赋用精思大剧而立感动发病子云亦言成帝上甘泉诏使作赋为之卒暴倦卧梦其五脏出地及觉大少气病一嵗余素好文见子云工为赋欲从之学子云曰能读千赋则善为之矣祢衡别传曰黄祖大㑹賔客人有献鹦鹉者射举巵酒于衡曰愿先生赋之以娱嘉賔衡揽笔而作文不加㸃辞彩甚丽魏略曰卞兰献赋賛述太子徳美太子报曰作者不虚其辞受者必当其实兰此者岂吾实哉昔吾丘夀王陈寳何武等徒以歌颂犹金帛之赐兰事虽不谅义足嘉也今赐牛一头又曰邯郸淳作投壶赋千余言奏之文帝以为工赐帛十疋魏志曰陈思王曹植字子建善属文太祖尝视其文谓植曰汝倩人耶植曰言出为论下笔成章愿当面试柰何倩人时邺都铜爵台新成太祖悉将诸子登台使各为赋植援笔立成太祖甚异之王隐晋书曰张华字茂先阮籍见华鹪鹩赋以为王佐之才中书郎成公绥亦推华文义胜己文士传曰何桢字元干青龙元年天子特诏曰扬州别驾何桢有文章才识使作许都赋成封上不得令人见桢遂造赋封上又曰潘尼曾与同僚饮主人有瑠璃椀客使赋之尼于坐立成世説曰孙兴公作天台赋成以示范荣期云卿试掷置地要作金石声范曰恐子之金石非宫商中声然每至佳句皆辄云应是我辈语赋晋陆机文赋曰余每观才士之作窃有以得其用心夫其放言遣辞良多变矣妍蚩好恶可得而言每自属文尤见其情恒患意不称物文不逮意非知之难能之难也故作文赋以述先士之盛藻因论作文之利害所由他日殆可谓曲尽其妙伫中区以𤣥览頥情志于典坟遵四时以叹逝瞻万物而思纷悲落叶于劲秋喜柔条于芳春心懔懔以懐霜志眇眇而临云咏世徳之骏烈诵先人之清芬慨投篇而援笔聊宣之乎斯文其始也皆收视反听耽思傍讯精骛八极心游万仞其致也情曈昽而弥鲜物昭晢而互进倾羣言之沥液潄六艺之芳润收百世之阙文探千载之遗韵谢朝华于己披启夕秀于未振观古今于须㬰抚四海于一瞬然后选义按部考辞就班藏景者咸叩懐响者毕弹或因枝以振叶或縁波而讨源或妥帖而易施或龃龉而不安笼天地于形内挫万物于笔端伊兹事之可乐固圣贤之所钦课虚无以责有叩寂寞而求音函緜邈于尺素吐滂霈乎寸心言恢之而弥广思按之而愈深播芳蕤之馥馥发清条之森森粲风飞而飈竖郁云起乎翰林故夫夸目者尚奢惬心者贵当言穷者无隘论达者唯旷诗縁情而绮靡赋体物而浏亮碑披文以相质诔缠绵而悽怆铭博约而温润箴顿挫而清壮颂优游以彬蔚论精微而朗畅奏平彻以闲雅说炜晔而谲诳虽区分之在兹亦禁邪而制放要辞达而理举故无取乎冗长其为物也多姿其为体也屡迁其㑹意也尚巧其遣言也贵妍暨音声之迭代若五色之相宣或仰偪于先条或俯侵于后章或辞害而理比或言顺而义妨离之则双美合之则两伤考殿最于锱铢定去留于毫芒立片言以居要乃一篇之警䇿虽衆辞之有条必待兹而效绩或藻思绮合清丽芉眠烂若缛绣悽若繁絃必所拟之不殊乃闇合乎曩篇虽杼轴于予懐憷他人之我先石韫玉而山辉水懐珠而川媚彼榛楛之勿翦亦蒙荣于集翠若夫丰约之裁俯仰之形因宜适变曲有微情或言拙而谕巧或理朴而辞轻或袭故而弥新或㳂浊而更清或览之而必察或研之而后精譬犹舞者赴节以投袂歌者应弦而遣声若夫应感之㑹通寒之纪来不可遏去不可止藏若影灭行犹响起思风发于胷臆言泉流于脣齿纷葳蕤以馺沓唯豪素之所拟文徽徽以溢目音泠泠而盈耳及其六情底滞志往神留兀若楛木豁若涸流览营魂以探赜顿精爽而自求理翳翳而愈伏思轧轧其若抽是故或竭情而多悔或率意而寡尤伊兹文之为用固衆理之所因配霑润于云雨象变化乎鬼神被金石而徳广流管弦而日新汉杨雄反骚曰雄每读屈原离骚未尝不流涕也乃作书往往摭离骚文而反之自岷山投诸江流以弔屈原有周氏之蝉嫣或鼻祖于汾隅灵宗初谍伯侨兮流于末之杨侯惟天轨之不辟何纯絜而离纷汉十世之掦朔招揺纪于周正正皇天之清则度后土之方贞鳯皇翔于蓬渚岂驾鵞之能㨗骋骅骝于曲囏驴骡连骞而齐足衿荷芰之緑衣被芙蓉之朱裳芳酷烈而莫闻不如襞而幽之离房精琼靡与秋菊将以延夫天年临汩罗而自陨何怨日薄于西山累既攀夫傅説奚不信而遂行徒恐鷤鴂之将鸣顾先百草为不荣后汉班彪悼离骚曰夫华植之有零茂故隂阳之度也圣哲之有穷达亦命之故也惟达人进止得时行以遂伸否则诎而坼蠖体龙虵以幽潜晋挚虞愍骚曰葢明哲之处身固度时以进退泰则摅志于宇宙否则澄神于幽昧摛之莫究其外亟之罔识其内顺隂阳以潜跃岂凝滞乎一概魏陈王曹植九咏曰芙蓉车兮桂衡结萍葢兮翠旌四苍虬兮翼毂驾陵鱼兮骖鲸菌荐兮茝席蕙帱兮苓牀抗南箕兮簸琼蘂挹天河兮涤玉觞灵既降兮汨静黙登文阶兮坐紫房服春荣兮猗摩云裾绕兮容裔冠北辰兮岌峩带长虹兮陵厉兰肴御兮玉俎陈雅音奏兮文虞罗感濯汉兮美游女扬激楚兮咏湘娥临回风兮浮汉渚目牵牛兮聎织女交有际兮会有期嗟痛吾兮来不时来无见兮进无闻泣下雨兮叹成云先后悔其靡及冀后王之一寤犹搦辔而繁䇿驰覆车之危路羣乗舟而无楫将何川而能渡何世俗之䝉昧悼邦国之未静任椒兰其望治由倒裳而求领寻湘汉之长流採芳岸之灵芝遇游女于水裔探菱华而结辞野萧条以极望旷千里以无人民生期于必死何自苦以终身宁作清水之污泥不为浊路之飞尘梁元帝拟秋气揺落曰秋风起兮寒鴈归寒蝉鸣兮秋草腓萍清兮水澈叶落兮林稀梁张缵拟若有人兮曰若有人兮傍巖石新莆衣兮杜蘅席表幽居兮翠㣲上临春风兮聊骋望日已暮兮夕云飞怀君王兮未能归梁武帝赋体曰草回风以照春木承云以含化芳竞飞于阳和花争开于日夜乐万类之得所岂此心之云舍欣分竹其厉精慙戎车之屡驾梁任昉赋体曰俶征侣兮行舟奉君命兮不俟驾属轩轨之易循值尧民之可化慙孺雉之声朝恶细鱼之在夜奉玉检之陆离待金罍之云舍梁王僧孺赋体曰杂沓兮翠旌容与兮龙驾新桐兮始华乳雀兮初化思治兮终朝求人兮仄夜竟大徳之未詶何飞光之徒舍梁陆倕赋体曰奉钦明之睿后沐隆平之𤣥化参振鹭之充庭侍长徒之曽舍冀无恨于终南豫告成于芝驾虽就列而陈力终胡颜于长夜梁栁憕赋体曰飞辔竦兮不停隂徂川逝兮无暂舍白日出兮烁晚辰春雷奋兮动兰夜窃匪服于储闱叨洪恩于良驾何眇身之多幸濯微缨于唐化论魏文帝典论曰夫文人相轻自古而然傅毅之于班固伯仲之间尔而固小之夫人善于自见而文非一体鲜能备善是以各以所长相轻所短今之文人孔融陈琳王粲徐干阮瑀应玚刘桢斯七人者于学无所遗于辞无所假咸自以骋騄骥于千里仰齐足而并驰以此相服亦良难矣葢君子审已以度人故能免于斯累乃作文论王粲长于词赋徐干时有逸气然粲匹也陈琳阮瑀之章表书记今之俊也应玚和而不壮刘桢壮而不宻孔融体气髙妙有过人者然不能持论理不胜辞至于杂以嘲戏及其时有所善扬班俦也夫文本同而末异葢奏议宜雅书论宜理铭诔尚实诗赋欲丽文以气为主气之清浊有体不可力强而致古之作者寄身于翰墨见意于篇籍不假良史之辞不託飞驰之势而声名自传于后故西伯幽而演易周旦显而制礼不以隐约而弗务不以康乐而加思夫然则古人贱尺璧而贵寸隂惧乎时之过已而人多不强力贫贱则慑于饥寒富贵则流于逸乐遂营目前之务而遗千载之功日月逝于上体貌衰于下忽然与万物迁化斯志士所大痛也晋挚虞文章流别论曰文章者所以宣上下之象明人伦之叙穷理尽性以究万物之宜者也王泽流而诗作成功臻而颂兴徳勲立而铭着嘉美终而诔集祝史陈辞官箴王阙周礼太师掌教六诗曰风曰赋曰比曰兴曰雅曰颂言一国之事系一人之本谓之风言天下之事形四方之风谓之雅颂者美盛徳之形容赋者敷陈之称也比者喻类之言也兴者有感之辞也后世之为诗者多矣其功徳者谓之颂其余则总谓之诗颂诗之美者也古者圣帝明王功成治定而颂声兴于是奏于宗庙告于鬼神故颂之所美者圣王之徳也古之作诗者发乎情止乎礼义情之发因辞以形之礼义之㫖须事以明之故有赋焉所以假象尽辞敷陈其志古诗之赋以情义为主以事类为佐今之赋以事形为本以义正为助情义为主则言省而文有例矣事形为本则言富而辞无常文之烦省辞之险易葢由于此夫假象过大则与类相逺逸辞过壮则与事相违辩言过理则与义相失丽靡过美则与情相悖此四过者所以背大体而害政教是以司马迁割相如之浮说扬雄疾辞人之赋丽以淫诗之流也有三言四言五言六言七言九言古诗率以四言为体而时有一句二句杂在四言之间后世演之遂以为篇古诗之三言者振振鹭鹭于飞之属是也五言者谁谓雀无角何以穿我屋之属是也六言者我姑酌彼金罍之属是也七言者交交黄鸟止于桑之属是也九言者泂酌彼行潦挹彼注兹之属是也夫诗虽以情志为本而以成声为节然则雅音之韵四言为善其余虽备曲折之体而非音之正也艺文类聚巻五十六艺文类聚卷五十七钦定四库全书艺文类聚巻五十七唐欧阳询撰杂文部三七傅𤣥七谟序曰昔枚乗作七发而属文之士若傅毅刘广世崔骃李尤桓驎崔琦刘梁之徒承其流而作之者纷焉七激七兴七依七疑七说七蠲七举之篇通儒大才马季长张平子亦引其源而广之马作七厉张造七辩非张氏至思比之七激未为劣也七释佥曰妙焉吾无间矣若七激七依之卓轹七枝七辩之纒绵精巧七启之奔逸壮丽七释之精宻闲理亦近代之所希也挚虞文章流别论曰七发造于枚乗借吴楚以为客主先言出舆入辇蹷痿之损深宫洞房寒暑之疾靡漫美色宴安之毒厚味暖服淫曜之害宜听世之君子要言妙道以䟽神导体蠲淹滞之累既设此辞以显明去就之路而后说以声色逸游之乐其说不入乃陈圣人辩士讲论之娱而霍然疾瘳此因膏粱之常疾以为匡劝虽有甚泰之辞而不没其讽谕之义也其流遂广其义遂变率有辞人淫丽之尤矣崔骃既作七依而假非有先生之言曰呜唿扬雄有言童子雕虫篆刻俄而曰壮夫不为也孔子疾小言破道斯文之族岂不谓义不足而辩有余者乎赋者将以讽吾恐其不免于劝也傅子集古今七篇而论品之署曰七林汉枚乗七发曰楚太子有疾吴客徃问之曰伏闻太子玉体不安亦少间乎今夫贵人之子必宫居而闺处饮食则温淳甘膬衣则杂沓曼煖虽有金石之坚犹将销铄而挺觧也况其在筋骨之间乎且夫出舆入辇命曰蹷痿之机洞房清宫命曰寒热之媒皓齿蛾眉命曰伐性之斧甘脆肥醲命曰腐肠之药今太子肤色靡曼四支委随筋骨挺觧越女侍前齐姬奉后徃来游宴纵恣乎曲房隐闲之中此甘餐毒药戏勐兽之爪牙也虽令扁鹊治内巫咸治外尚何及哉客曰太子之病可以要言妙道说而去也不欲闻之乎太子曰仆愿闻之客曰龙门之桐高百尺而无枝中郁结之轮菌根扶踈以分离上有千仭之峯下临百丈之谿湍流遡波又澹淡之其根半死半生冬则烈风漂霰飞雪之所激也夏则雷霆霹雳之所感也朝则鹂黄鳱鴠鸣焉暮则羇䳄迷鸟宿焉独鹄晨号乎其上鵾鸡哀鸣翔乎其下于是背秋渉冬使琴挚斫斩以为琴野茧之丝以为絃使师堂操畅伯牙为之歌曰麦秀渐兮雉朝飞向虚壑兮背乔槐依絶区兮临回池飞鸟闻之翕翼而不能去野兽闻之埀耳而不能行蚑蟜蝼蛾闻之住喙而不能前此亦天下之至悲也太子能强起而听之乎太子曰仆病未能也客曰犓牛之腴菜以笋蒲肥狗之和冒以山肤楚苗之食安胡之饭搏之不觧一啜而散于是伊尹煎熬易牙调和熊蹯之臑勺药之醤秋黄之苏白露之茹兰英之酒酌以涤口山梁之飡豢豹之胎小饮大歠如汤沃雪此亦天下之至美也太子能起尝之乎太子客曰钟岱之牡齿至之车前似飞鸟后似駏虚伯乐相其前后王良造父为之御秦缺楼季为之右于是乎射千镒之重争千里之逐此亦天下之至骏也太子能强乗乎太子客曰旣登景夷之台南望荆山北望汝海左江右湖其乐无有乃下置酒于虞怀之宫连廊四注纷纭𤣥绿辇道邪交隍池纡曲溷章白鹭鸳鸯鹍鹄鹓鶵䴔䴖翠鬛紫缨女桑河柳素叶紫茎松柏豫樟条上造天梧桐栟榈极望成林乃发激楚之结风扬郑卫之皓齿杂裾垂髾目挑心与揄流波杂杜若䝉清尘被兰泽嬿服而御此亦天下靡丽皓侈广大之乐也太子能强起游乎太子客曰将为太子驯骐骥之马驾飞軨之舆乗牡骏之乗右夏服之劲箭左乌号之彫弓周驰兮兰泽弭节乎江浔掩青苹游清风陶阳气荡春心逐狡兽集轻禽于是极犬马之才困野兽之足此校猎之至壮也太子能强游乎太子客曰榛林深泽烟云暗漠兕兽并行毅武孔勐袒裼身薄収获掌功赏赐金帛㫖酒嘉肴羞炰脍炙以御賔客贞信之色形于金石高歌陈唱万嵗无斁能起强游之乎太子曰仆甚愿从直恐为诸大夫累耳客曰将以八月之望徃观涛乎广陵之曲江足以骇矣恍兮惚兮聊兮慓兮虹洞兮苍天极虑兮崖涘泊乗流而下降兮或不知其所止当是之时虽有淹病滞疾将伸伛起躄发瞽披聋而观望也况直眇小烦懑酲醲病酒之徒哉太子曰善然则涛何气哉客曰闻于师曰其始起也淋淋焉若白鹭之下翔其少进也浩浩溰溰如素车白马帏盖之张其波涌而云乱扰扰焉如三军之腾装其旁作而奔起也飘飘焉如轻车之勒兵太子能起观乎太子客曰将为太子奏方术之士有资略者若庄周魏牟杨朱墨翟詹何之伦使之论天下之精㣲理万物之是非孔老览观孟子持筹而筭之万不失一此亦天下要言妙道也太子岂欲闻之乎于是太子据几而起曰涣乎一听圣人辩士之言霍然病已后汉傅毅七激曰徒华公子託病幽处游心于𤣥妙清思乎黄老于是𤣥通子闻而徃属曰仆闻君子当世而光迹因时以舒志必将铭勒功勲悬着隆髙今公子削迹藏体当年陆沉变度易趣违拂雅心挟六经之指守偏塞之术意亦有所蔽与何图身之谬也仆将为公子论天下之至妙列耳目之通好原情心之性理综道徳之弥奥岂欲闻之乎公子曰仆虽不敏固愿闻之𤣥通子曰洪梧幽生生于遐荒阳春后荣渉秋先彫晨飈飞砾孙禽相求积雪涐涐中夏不流于是乃使夫游官失势穷摈之士泳溺水越炎火穷林薄厯隐深三秋乃获断之高岑梓匠摹度拟以斧斤然后背洞壑临絶谿听迅波望层崖太师奏操荣期清歌歌曰陟景山兮採芳苓哀不惨伤乐不流声弹羽跃水叩角奋荣沉㣲𤣥穆感物悟灵此亦天下之妙音也子能强起而听之乎𤣥通子曰单极滋味嘉㫖之膳刍豢常珍庻羞异馔涔飬之鱼脍其鲤鲂分毫之割纎如髪芒散如絶谷积如委红殊芳异味厥和不同既食日晏乃进夫雍州之棃出于丽隂下生芷隰上託桂林甘露润其叶醴泉渐其根脆不抗齿在口流液握之摧沮批之离坼可以觧烦悁悦心意子能起而食之乎𤣥通子曰骥騄之乗龙骧超摅腾虚鸟踊莫能执御于是乃使王良理辔操以术教践路促节机登飈驱前不可先后不可追踰埃絶影倐忽若飞日不转曜穷逺旋归此盖天下之骏马子能强起而乗之乎𤣥通子曰三时既逝季冬暮嵗𤣥冥终统庻卉零悴王在灵囿讲戎简旅于是驷骥騄乗轻轩麾旄旗鸣八鸾陈衆车于广隰散列骑乎平原属罘网以弥野连罻罗以营山部曲周匝风动云旋合团促阵禽兽骇殚仆不暇起穷不及旋击不待刄骨觧肉离摧牙碎首分其文皮流血丹野羽毛翳日于是下兰臯临流泉观通谷望景山酌㫖酒割芳鲜此天下之至娱也子能强起而观之乎𤣥通子曰崇馆侈饰洞房华屋楹桷雕藻文以朱绿曾台百仭临望博见俯视云雾骋目穷观园薮平夷沼池漫衍禽兽羣交芳草华蔓于是賔友所欢近览从容詹公沉饵蒲且飞红纶不虚出矢不徒降投钩必获控弦加双俯尽深潜仰殚轻翼日移怠倦然后䜩息列觞酌醴妖靡侍侧被华文曵绫縠弭随珠佩琚玉红颜呈素蛾眉不画唇不施朱髪不加泽升龙舟浮华池纡帷翳而永望镜形影于𤣥流偏滔滔以南北似汉女之神游笑比目之双跃乐偏禽之匹嬉此亦天下之欢也子能强起而与之游乎𤣥通子曰汉之盛世存乎永平太和协畅万机穆清于是羣俊学士云集辟雍含咏圣术文质发蒙达羲农之妙㫖昭虞夏之典坟遵孔氏之宪则投颜闵之高迹推义穷类靡不博观光润嘉美世宗其言公子瞿然而兴曰至乎至徳圣道天基允臧明哲用思君子所常自知沉溺乆蔽不悟请诵斯语仰子法度后汉刘广世七兴曰子康子有疾王先生徃焉曰骏壮之马慉不征路其荷衡也跃似惊禽其即行也翚若游鹰飈骇风逝电发波腾影不及形尘不暇兴后汉崔骃七依曰客曰乃导𤣥山之梁不周之稻砻以絺绤砥以柔韦洞庭之鲋灌水之鳐滋以阳扑之姜蔌以夀木之华鹾以大夏之壃酢以越裳之梅反宇垂阿洞门金铺丹柱雕楹飞阁层楼于是置酒乎䜩游之堂张乐乎长娱之台酒酣乐中美人进以承宴调观欣以解容回顾百万一笑千金振飞縠以长舞袖袅细腰以务抑扬当此之时孔子倾于阿谷柳下忽而更婚老聃遗其虚静扬雄失其太𤣥此天下之逸豫宴乐之至盘也公子岂能兴乎客曰彭蠡之鸟万万而羣荆山之兽亿亿而屯云合风散隐隐震震乃命长狄使驱兽夷羿作虞人腾句喙以追飞骋韩卢以逐奔弓弹交错把弧控弦弯繁弱鼔千钧死兽借借聚如山陵选取上鲜献之庖人后汉李尤七款曰竒宫闲馆回庭洞门井干广望重阁相因夏屋渠渠嵯峨合连前临都街后据流川梁土青黎卢橘是生白华緑叶扶踈各荣与时代序孰不堕零黄景炫炫眩林曜封金衣紫里班白内充副以芋柘丰𢎞诞节纎液玉津㫖于饮蜜后汉桓驎七说曰香萁为饭杂以稉菰散如细蚳搏似凝肤河鼋之羙齐以兰梅芳芬甘㫖未咽先滋椅梧与梓生乎曾崖上仰贯天之山下临洞地之谿飞霜厉其末飈风激其崖孤琴径其根杂鸟集其枝王良相其左造父骖其右挥沬扬镳倐忽长驱轮不暇转足不及骤腾虚踰浮瞥若飈雾追慌忽逐无形速疾影之超表捷飞响之应声超絶壑踰悬阜驰勐禽射劲鸟骋不失踪满不空发弹轻翼于高𠖇穷疾足于方外后汉崔琦七蠲曰寒门丘子有疾𤣥野子谓之曰蓝沼清池素波朱澜金钩芳饵纎缴华竿缗沉鱼浮荐以香兰幽室洞房絶槛垂轩紫阁青台绮错相连结实布叶与波邪倾从风离合澹淡交并紫蔕黄葩翳水吐荣红颜溢坐美目盈堂姿踰春华操越秋霜从容㣲眄流曜吐芳巧笑在侧顾眄倾城𤣥野子曰爰有梧桐产乎𤣥谿傅根朽壤託隂生危激水澡其下飞鸟集其枝罔双偶而特立独飘飖而单离匠石摧肩公输折首目耾肌战制以为琴子野调操钟期听音子能听之乎后汉刘梁七举曰丹楹缥壁紫柱虹梁桷榱朱緑藻梲𤣥黄镂以金碧杂以夜光鸿台百层千云参差仰观八极逰目无涯玉树青葱鸾鸖并栖隋珠明月照曜其陂后汉张衡七辩曰无为先生祖述列仙背世絶俗唯诵道篇形虚年表志犹不迁于是七辩谋焉曰无为先生淹在幽隅藏声隐景刬迹穷居抑其不韪盍徃辩诸乃偕而就之虚然子曰乐国之都设为闲馆工输制匠谲诡焕烂重屋百层连阁周漫应门锵锵华阙双建彫虫肜緑螭虹蜿蜒于是弹比翼落鹂黄加双鹍经鸳鸯然后擢云舫观中流搴芙蓉集芳洲纵文身搏潜鳞探水玉㧞琼根収明月之照曜玩赤瑕之璘豳此宫室之丽也子盍归而处之乎雕华子曰𤣥清白醴蒲陶醲嘉肴杂醢三臡七菹荔支黄甘寒梨乹榛沙饧石蜜逺国储珍于是乃有刍豢腯牲麋麛豹胎飞凫栖鷩飬之以时审其齐和适其辛酸芳以姜椒拂以桂兰会稽之菰兾野之粱珍羞杂沓灼烁芳香此滋味之丽也子盍归而食之安存子曰淮南清歌燕余材舞列乎前堂逓奏代叙结郑卫之遗风扬流哇而激楚鼙鼓协吹竽籁应律金石合奏妖冶邀会观者交目衣解忘带于是乐中日晚移即昏庭美人妖服变曲为清改赋新词转歌流声此音乐之丽也子盍归而听诸阙丘子曰西施之徒姿容脩嫮弱颜囘植妍夸闲暇形似削成腰如束素淑性窈窕秀色美艳鬒发𤣥髻光可以鉴靥辅巧笑清眸流眄皓齿朱唇的皪粲练于是红华曼理遗芳酷烈侍夕先生同兹宴假明兰灯指图观列蝉绵冝愧天绍纡折此女色之丽也子盍归而从之空桐子曰交趾緅絺筒中之纻京城阿缟譬之蝉羽制为时服以适寒暑驷秀骐之駮骏载軨猎之輶车建采虹之长旃系雌霓而为旗逸骇飈于青丘超广汉而永逝此舆服之丽也子盍归而乗之依卫子曰若夫赤松王乔羡门安期嘘吸沆瀣饮醴茹芝驾应龙戴行云桴弱水越炎氛览八极度天垠上㳺紫宫下栖崑崙此神仙之丽也子盍行而求之先生乃兴而言曰吁美哉吾子之诲穆如清风启乃嘉猷寔慰我心矫然倾首邪睨𤣥圃轩臂矫翼将飞未举髣无子曰在我圣皇躬劳至思参天两地匪怠厥司率由旧章遵彼前谋正邪理谬靡有所疑旁窥八索仰镜三坟讲礼习乐仪则彬彬是以英人底材不赏而劝学而不厌教而不倦于是二八之俦列乎帝庭揆事施教地平天成然后建明堂而班辟雍和邦国而悦逺人化明如日下应如神汉虽旧邦其政惟新而先生乃翻然回面曰君子一言于是观智先民有言谈何容易予虽蒙蔽不敏指趣敬受教命敢不是务魏陈王曹植七启曰𤣥㣲子隠于大荒之庭飞遯离俗澄神定灵轻禄慠贵与物无营于是镜机子闻而将徃说焉驾超野之驷乘追风之舆入乎泱漭之野遂届𤣥㣲子之所居其居也左激水右髙岑背洞壑对芳林志飘飘焉峣峣焉似若狭六合隘九州若将飞而未逝举翼而中留于是镜机子顺风而称曰予闻君子不遁世以遗名智士不背时而灭勲今子弃道艺之华遗仁义之英譬犹画形于无象造响于无声镜机子曰芳菰精稗霜蓄露葵𤣥熊素肤肥豢脓肌蝉翼之割剖纎析㣲累如叠縠离若散雪轻随风飞刄不转切山鵽斥鷃珠翠之珍搴芳莲之巢龟鲙西海之飞鳞江东之潜鼍臇汉南之鸣鹑乃有春清缥酒康狄所营应化则变感气而成于是盛以翠鐏酌以雕觞浮蚁鼎沸酷烈馨香可以和神可以娱肠此肴馔之妙也子能从我而食之乎𤣥㣲子曰予甘藜藿未暇此食也镜机子曰歩光之劔采藻繁缛饰以文犀彫以翠緑缀以骊龙之珠错以荆山之玉陆断犀象未足称儁随波截鸿水不渐刃佩则结緑悬黎寳之妙㣲符彩焕烂流景扬晖黼黻之服罗縠之裳金华之舄动趾遗光此容饰之妙也子能从我而服之乎𤣥微子曰予好毛褐未暇此服也镜机子曰驾云龙之飞驷饰玉辂之繁缨垂宛虹之长绥抗招揺之华旌于是曵文狐掩狡兎捎鹔鷞拂振鹭当轨见借值足遇践飞轩电逝兽随轮转腾山赴壑风厉飈举形不抗手骨不隠拳野无毛类林无羽羣积兽如陵飞翮成云于是骇钟鸣鼔収旌弛斾骏騄齐骧扬銮飞沫俯倚金较仰抚翠盖雍容暇豫娱志方外此羽猎之妙也子能随我而观之乎𤣥微子曰予性乐恬静未暇此观也镜机子曰彤轩紫柱文榱华梁绮井含葩金墀玉箱温房则冬服絺绤清室则中夏含霜华阁縁云飞陛陵虚俯视流星仰观八隅升龙攀而不逮眇天际而髙居素水盈沼丛木成林飞翮陵髙鳞甲隠深乃使任子垂钓魏氏发机芳饵沉水轻缴弋飞落翳云之翔鸟援九渊之灵龟然后採菱华擢水苹弄珠蜯戏鲛人讽汉广之所咏觌逰女于水濵燿神景于中沚被轻縠之纎罗遗芳烈而靖歩抗皓手而清歌歌曰望云际兮有好仇天路长兮徃无由佩兰蕙兮为谁脩此宫观之妙也子能从我而居之乎𤣥㣲子曰予躭巖穴未暇此居也镜机子曰既逰观中原逍遥闲宫情放志荡淫乐未终亦将有才人妙妓遗世超俗扬北里之流声绍阳阿之妙曲尔乃御文轩临彤庭琴瑟交弹左箎右笙然后姣人乃被文縠之华袿衣轻绮之飘飖戴金揺之熠烁扬翠羽之双翘翻尔鸿翥濈然凫没纵轻躯以迅赴影追形而不逮为欢未泄白日西頽乐散变饰㣲歩中闺𤣥眉弛兮铅华落収乱髪兮拂兰泽红颜既夭睇眄流光时与吾子携手同行践飞除即闲房华烛烂罗帱张动朱脣发清商九秋之夕为欢未央此声色之妙也子能从我而逰之乎𤣥微子曰予愿清虚未暇此游也镜机子曰余闻君子乐奋节以显义烈士甘危躯以成仁重气轻命感分忘身故田光伏剑于北燕公叔毕命于西秦辞未终而𤣥㣲子曰善镜机子曰此乃逰侠之徒耳若夫田文无忌之俦乃上古之俊公子也皆飞仁扬义腾跃道艺逰心无方抗志云际凌轹诸侯驱驰当世挥袂则九野生风慷慨则气成虹蜺吾子当此之时岂能从我而友之乎𤣥㣲子曰予亮愿焉然方于大道有累如何镜机子曰时有圣宰翼帝覇世同量干坤等明日月𤣥化参神与灵合契越隆平于殷周踵羲农而齐泰显朝惟清皇道遐均民望如草我泽如春是以俊乂来仕观国之光故甘露纷而晨降景星宵而舒光观逰龙于神渊聆鸣鳯于高冈然主上犹以沉恩之未广惧声教之未厉採英竒于仄陋宣皇明于巖穴此寗子商歌之秋而吕望所以投纶而逝也于是𤣥㣲子攘袂而兴曰伟哉言乎令予廓然身轻若飞愿反初服从子而归魏徐干七喻曰有逸俗先生者耦耕乎岩石之下栖迟乎穹谷之岫万物不干其志王公不易其好寂然不动莫之能惧賔曰大宛之牺三江之鱼云鸧水鹄禽蟠豹胎黼帱施于宴室华蓐布乎象牀悬明珠于长韬烛宵夜而为阳𤣥鬓拟于云雾艶色过乎芙蓉扬蛾眉而㣲睇虽毛施其不当魏王粲七释曰潜虚丈人违世遁俗恬淡清𤣥浑沌淳朴薄礼愚学无为无欲均同死生混齐荣辱于是大夫闻而叹曰盖闻君子不以仕易道不以身后时进徳脩业与世同理今子深藏其身髙栖其志外无所营内无所事邯郸才女三齐巧士名倡秘舞承闲并理七盘陈于广庭畴人俨其齐俟翩飘㣲霍乱精荡神巴渝代起鞞铎响振农功既登𤣥隂戒寒及致衆庻大猎中原植旌柎表班授行曲絙纲连置弥山跨谷弦不虚控矢不徒徃僵禽连积陨鸟若雨丽才美色希世特立丰肤曼肌弱骨纎形鬒髪𤣥鬓脩项秀颈红颜照曜晔若苕荣戴明中之羽雀杂华镊之葳蕤珥照夜之双珰焕焴爚以垂晖圣人在仕时迈其徳先天弗违稽若古则叡哲文明允恭𤣥塞登俊乂于壠畆举贤才于仄㣲置彼周行列于邦畿九徳咸事百僚师师于是四海之内咸变时雍普天率土比屋可封是以栖林隠谷之夫逸迹放言之士鉴乎有道贫贱是耻魏刘邵七华曰𤣥休先生弃世遁名藏身于虚廓絶影于无形荣时子闻而徃焉曰仆闻至人之生世也必承天地之时势统万物之纮纲生有九鼎之秩没有祀典之常仆将为先生陈天下之逺图论品物之𢎞式规人事之荣华传情志之所极荣时子曰追风之马出自遐裔状若逸虬莫能羁制践路蹑节迅驱机发后不可及前不可越寻越逸响追晷逐电荣时子曰三时既毕𤣥冬効节木落草弊鸟窜兽穴尔乃驾六虬乗雕轩载金钲鸣玉鸾鼔与雷起野火电延声与天属熛与霓连荣时子曰洞庭之鱄出于江㟭红腴青鲈朱尾碧鳞金光镜野旌旗矅天雷辎翳路风马如云于是三辰增曜大明重光醴泉波流芝圃扬芳毛羣率舞羽族回翔聆九韶之声变仪矩歩之跄跄感神人而怀异物宁九有而而绥八荒晋张协七命曰冲漠公子含华隠曜嘉遁龙盘越世髙蹈絶景乎大荒之遐阻吞响乎幽山之穷奥于是狥华大夫闻而造焉乃整云辂参飞黄越奔沙辗流霜天清冷而无霞野旷朗而无尘临重岫而揽辔顾石室而回轮于是登絶巘遡长风陈辩惑之辞命公子于岩中大夫曰寒山之桐出自大𠖇合黄钟以吐干据苍岑而孤生晞三春之溢露遡九秋之鸣飈零雪㵼其根霏霜封其条木既繁而后緑草未素而先彫营匠斵其朴伶伦均其声若乃龙火西頺暄气初収飞霜迎节高风送秋羁旅怀土之徒流宕百罹之俦抚促柱则酸鼻挥危弦则涕流大夫曰应门八袭旋台九重表以百常之阙圜以万雉之墉峣树迎风秀出中天翠观青岑雕阁霞连长翼临云飞陛凌山望玉绳而结极承倒景而开轩重殿叠起交绮对幌幽堂昼宻明室夜朗焦螟飞而生风尺蠖动而成响大夫曰若乃白商素节时既授衣天凝地闭风厉霜飞柔条夕劲宻叶晨稀将因气以効杀临金郊而讲师内无䟽蹊外无漏迹叩钲数校举麾賛获大夫曰范公之鳞出自九谿頳尾丹腮紫翼青鬐尔乃命支离飞霜锷红肌绮散素肤雪落娄子之豪不能厠其细秋蝉之翼不足拟其簿大夫曰楚之阳劔欧冶所营耶谿之铤赤山之精销踰羊头镤越鍜成流绮星连浮彩艶发光如散电质如耀雪指郑则三军白首麾晋则千里流血形震薛烛光骇风胡或驰名倾秦或夜飞去吴大夫曰乃有荆南乌程豫北竹叶浮蚁星沸飞华萍接𤣥石尝其味仪氏进其法倾罍一朝可以流湎千日单醪投川可使三军告捷斯又神人之所歆羡观听之所炜煜也晋陆机七徴曰𤣥虚子耽性冲素雍容𤣥泊弃时俗而弗狥甘渔钓于一壑乃有通㣲大夫怨皇居之失寳伤鸿誓之后闻策𤣥黄于榛险慿穴岩而放言通㣲大夫曰竒膳玉食穷滋致丰简牺羽族考牲毛宗俯出沉鲔仰落归鸿剖柔胎于孕豹宰潜肝乎豢龙拾朝阳之遗卵纳丹穴之飞凰神宰竒稌嘉禾之穂含滋发馨素颕玉锐灼若皓雪之頺𤣥云皎若明珠之积缁匮素虮踊而瀺灂滋芬溢而相徽味虽浓而弗爽气既惠而复竒介景福于眉夀裕温克乎齐圣子能飨之乎通㣲大夫曰丰屋华殿竒构磊落万宇云覆千楹林错仰绥瑰木俯积瑌石敷延袤之广庑矫陵霄之髙阁秀清晖乎云表腾藻䕃之奕奕珍观清榭岳立连行云阶飞陛仰陟穹苍耸浮柱而虬立施飞檐以龙翔回房旋室缀琳袭玉图画神仙延祐承福悬闼高达长廊回属于是登渐台理俊音镜𤣥沚望长林逐狡兽弋轻禽览壮艺以悦观聆和乐而洽心子能居之乎通㣲大夫曰金石谐而齐响埙箎协而和鸣于是才人进羽籥𤣥弁被藻袭俯萦领以鸿归仰矫首而鹤立激长歌于丹脣发铿锵乎柔木合清商以絶节挥流徴而赴曲奏南荆之髙叹咏易水之清角尔乃覩蛾眉之羣丽𦍑既都而又闲矫纎腰以逐节顿皓足于鼓盘舒妍晖以妖韶若陵危之未安通㣲大夫曰盖闻沫北有采唐之思淇土有送予之勤闗睢以寤寐为慼溱洧以谑浪为欢若夫妖嫔艳女蒐羣擢俊穆藻仪于令表茂当年之柔嫚罄妍规之约绰体每变而増闲秀红蕤其愉愉若余颕之可飡若夫灵晷潜祖颜退羽觞升清琴厉因清明以宣诚流㣲涕而授爱纎手挥而鸣佩铿华衿被则芳尘萃子其纳之乎通㣲大夫曰涂有殊而一致业有殊而名约各因姿以效绩期寄响于夫人也孰与显竒踪于万邦抚六辔而高逰瞰八宇以摅眄齐清风乎诸侯言成否泰气作温凉弭侵略于彊暴综坠纪乎危邦子岂不愿斯之雍容乎通㣲大夫曰明主应期抚民以徳配仁风于黄唐齐威灵乎宸极彛伦幸序庻绩咸乂盪流风于雍俗洽天民乎齐泰是以𤣥灵感而表应嘉神繁而毕觌舞唐庭之来仪鸣岐阳之鸑鷟膺天监之休命荷神听之介福然圣主达持盈之寳术寤经国之在贤各毕荣于分局期賛化于大钧吾子岂不欲靡好爵于天宇显列业乎帝臣欤𤣥虚子作而曰甚哉鄙人之惑也犹穷绳自逸于井干慿河盗本于黄川钦至论敷敝衽谨闻命于王孙晋湛方生七欢曰有岩栖先生者学道飬生离亲絶俗漱清泉䕃茂木慕赤松之清尘乃餐霞而絶谷朝隠大夫寻条援葛徃而问之曰营中都以起馆指土圭以正宫宅既平而土沃寔商旅之所通究精巧之妙思尽土木之所穷南轩高馆北连脩堂左亘东序右列西厢飞甍云构轩轩锵锵连梀抗榱若飞若翔幽笼纳响素壁流光乃有倾城之色玉质凤章手习清弄心达宫商子能从我而翫之乎大夫曰嵗季月除大蜡始节繁霜朝氛凄风夕发策龙驷以偕逝问虞人于中林审蹊径之所由知此泽之多禽前批勐兽后拉黄罴声不得发爪不暇施此逰猎之北观子能从我而观之乎大夫曰青阳开运和气流人天无纎翳地无飞尘五湖静波四凟凝津命向方之嘉友聊汎舟以逰春此舟艥之骏逰子能从我而乗之乎大夫曰有峄山之孤桐生千仭之峻峤乗危岩以託根间丹霞而竦标若丽霜之凄切困寒风之萧条若乃清秋遥夜噐朗絃彻闲心理气临流镜月伯牙挥爪以清弄钟期中曲而抚节子能从我而听之乎大夫曰良畴沃壤傍山之阿灵泽津其根春露染其禾上䕃𤣥云轻霭下流石泉清波含山泽之清润结玉实于秋霜简嘉穂以精㣲璀氷散而珠光酿缥醪于九秋藴二日于三阳米望麴而氷消瓮未启而流芳此五谷之精液子能从我而尝之乎大夫曰生乎三季之世隔乎大国之间戎马生于郊畿英雄森以比肩意气冠宇宙毫势扼丘山强虏元师悬首太白勲勒王府功刋金石此不世之竒遇也子能从我而立之乎大夫曰盖闻至道以无主员应囊籥以内盛无穷隂阳以烟煴咸化五行以守分相攻是以抚徃运而长揖因归风而回轩挂长缨于朱阙反素褐于丘园靡闲风于林下镜洋流之清澜仰浊酒以箕踞间丝竹而晤言宋颜延之七绎曰北岳孤生刬迹埋名身闲事尽道畜山扃东国进士谬与迁焉其居也依隠嵁隂结架清深岩屋桥构澄道相临寒荣陇首繑饮江浔客曰周以岩廊匝以綵房木冩云气土秘羣芳既旋天而倒井又斵员而镂方松邱箭渚药苑香林梁涧道以高济栈岩墱而上寻客曰若夫舟山之奥金门之秘地首岷铜川上汶泗裁石成音调金为噐故列真玩其㣲鸣辞人赋其清懿若乃梓漆简声丽容呈才陈舞态开吹台猎悲风遡秋埃既而昵賔献夀中人奉膳有悄者颜弗怡高殿视华鼓之繁桴听邉笳之嘶啭飞朱鹭以首引逮𤣥云而终变然后簮珥摇晖荘服流湎抗妍歌以跕躧扬轻袖而翳面杂纷披于巾拂逓间闗乎槃扇齐竟陵王賔僚七要曰松既烟而接汉竹縁岭而负筠哀过鸿于月晓悲夜猨于霜旻乃鹤驾之非逺信羽车之可邻鸿池广象太液染华势含五水气䟽九河既百寻而照底亦千丈而分沙故乗流以神王或鼓地而目多岂能从我汎此安波梁萧子范七诱曰幽遁公子不由义路不入礼门人主焉得为臣公侯难以为客有暴势大夫驱美泽之车䇿千里之马乃至公子之所居大夫曰収苗山之铤採邪谿之铜既云时吉亦曰天中金英内曜银精外通均如屈杨之舒彩粲若芙蓉之始红七星布而成列五色变而无穷寳兼千万声重二都迈兹巨阙超彼鹿卢呈形薛烛表质风胡大夫曰玉馔方丈蕙肴果噐法磬吴章妙穷伊挚若乃豹胎之贵鳯卵之珍常山之果醴水之鳞大夫曰访㓜女于蔡邑选佳人于赵都或拾翠于神渚或採桑于城隅见者忘锄而留瞩行者下担而踟蹰女乃歌曰井上李兮随风摽垂翠帷兮夜难晓独处廓兮心悄悄怀素镂之双针愿因之于三鸟大夫曰若乃帝思启土命将朔方守邉鄙而拥角节集兵旅而驰牙璋或埋轮于絶域或絷马于遐疆功格宇宙威振蛮荒大夫曰逸态之赤兎骏足之骊驹龙文重于汉廐鱼目贵于西都若乃似鹿之体如龙之姿缰以紫缕系以青丝大夫曰冬斩阳木夏伐隂材剞劂之功咸至钩绳之妙并来拟天文而特建象地户而髙开丽前脩之金屋陋曩日之璜台若乃缇锦遍室丹青被土白珠之帘水精之柱绮井镂而重葩华桷焕而相距文石之井珊瑚之树紫复峻而连天青绮高而干雾大夫曰自五气初运二灵始分虵身之帝牛首之君焉足道哉若乃圣皇之驭国得附枝而居位陋重华之聦明茂放勲之文思通犀文甲之献相继于天府金鸎银鸟之钖不絶于史书当此之时子能佩玉而侍乎公子竦然曰前靡靡之数说皆非鄙性之所娱如今之善诱请就列于康衢连珠傅𤣥叙连珠曰所谓连珠者兴于汉章帝之世班固贾逵傅毅三子受诏作之而蔡邕张华之徒又广焉其文体辞丽而言约不指说事情必假喻以达其㫖而令贤者㣲悟合于古诗劝兴之义欲使厯厯如贯珠易覩而可悦故谓之连珠也班固喻美辞壮文章𢎞丽最得其体蔡邕似论言质而辞碎然㫖笃矣贾逵儒而不艳傅毅有文而不典汉扬雄连珠曰臣闻明君取士贵㧞衆之所遗忠臣荐善不废格之所排是以岩穴无隠而侧陋章显也汉班固拟连珠曰臣闻公输爱其斧故能妙其巧明主贵其士故能成其治臣闻良匠度其材而成大厦明主噐其士而建功业臣闻听决价而资玉者无楚和之名因近习而取士者无伯王之功故玙璠之为寳非驵侩之术伊吕之佐非左右之旧臣闻鸾鳯飬六翮以凌云帝王乗英雄以济民易曰鸿渐于陆其羽可用为仪臣闻马伏皁而不用则驽与良而为羣士齐僚而不职则贤与愚而不分后汉潘朂连珠曰臣闻媚上以希利者臣之常情主之所患忘身以忧国者臣之所难主之所愿是以忠臣背利而脩所难明主排患而获所愿魏文帝连珠曰盖闻琴瑟高张则哀弹发节士抗行则荣名至是以申胥流音于南极苏武扬声于朔裔盖闻四节异气以成嵗君子殊道以成名故㣲子奔走而显比干剖心而荣盖闻驽蹇服御良乐咨嗟鈆刀剖截欧冶叹息故少师幸而季梁惧宰嚭任而伍员忧魏王粲倣连珠曰臣闻明主之举士不待近习圣君之用人不拘毁誉故吕尚一见而为师陈平乌集而为辅臣闻记切志过君臣之道也不念旧恶贤人之业也是以齐用管仲而霸功立秦任孟明而晋耻雪臣闻振鹭虽材非六翮无以翔四海帝王虽贤非良臣无以济天下臣闻观于明镜则疵瑕不滞于躯听于直言则过行不累乎身晋陆机演连珠曰臣闻日薄星回穹天所以纪物山盈川冲厚地所以播气五行错而致用四时违而成嵗是以百官恪居以赴八音之离明君执契以要克谐之㑹臣闻髦俊之才世所希乏丘园之秀因时则扬是以大人基命不擢才于后土明主聿兴不降佐于昊苍臣闻禄放于宠非隆家之举官私于亲非兴邦之选是以三卿世及东国多衰弊之政五侯并轨西京有陵夷之运臣闻灵晖朝觏称物纳照时风夕洒程形赋音是以至道之行万类取足于世大化既洽百姓无匮于心臣闻鉴之积也无厚而照有重渊之深目之察也有畔而眡周天壤之际何则应事以精不以形造物以神不以噐是以万邦凯乐非悦钟鼔之娱天下归仁非感玉帛之恵臣闻智周通塞不为时穷才经夷险不为势屈是以凌飈之羽不求反风曜夜之目不思倒日臣闻利眼临云不能垂照朗璞蒙垢不能吐晖是以明哲之君时有蔽壅之累俊乂之臣屡抱后时之悲臣闻因云洒润则芳泽易流乗风载响则音徽自逺是以徳教俟物而济荣名縁时而显臣闻弦有常音故曲终则改镜无畜影故触形则照是以虚己应物必究千变之容挟情适事不观万殊之妙臣闻目无常音之察耳无照景之神故在乎我者不殊之于己存乎物者不求备于人臣闻触非其类虽疾弗应感以其方虽㣲则顺是以商飈漂山不兴盈尺之云谷风乗条必降弥天之润故闇于理者唱繁而和寡审乎物者力约而功峻宋谢恵连连珠曰盖闻献技者易忽飬徳者难致是以子张重趼不获哀公之禄干木偃息不受文侯之位盖闻机心难湛不接异类淳徳易孚可狎殊方是以高罗举而云鸟降海人萃而水禽翔盖闻春兰早芳实忌鸣鴂秋菊晚秀无惮繁霜何则荣乎始者易悴贞乎末者难伤是以傅长沙而志沮登金马而名扬盖闻脩已知足虑徳其逸竞荣昧进志忘其审是以饮河满腹而求安愈泰縁木务高而畏下滋甚宋颜延之范连珠曰盖闻匹夫履顺则天地不违一物投诚则神明可交事有㣲而愈着理有闇而必昭是以鲁阳倾首离光为之反舍有鸟拂波河伯为之不潮齐王俭畅连珠曰盖闻王佐之才虽逺岂必见採于当世凌云之气徒盛无以自致于云间是故魏人指玉于外野和氏泣血于荆山梁武帝连珠曰盖闻水镜不以妍蚩殊照芝兰宁为贵贱异芳是以𢎞道归于兼济至徳由乎两忘盖闻一𤯝不足以掩徳五刑非可以妄加是以径寸之珍有时而颣盈尺之寳不能无瑕盖闻理有渐萌岂湏拔岳之力物有易伤不待凌云之缴是以㣲照积而山飘虚弦动而隼落梁宣帝连珠曰尝闻盈虚之道虽脩平而必陂损益之由在至象而无蠲是以谓地之厚而东南缺唯天为大而西北悬尝闻山有藏玉则卉草常荣林有勐兽则丛枝莫採是以汉仪重见皇王之迹有真周礼犹存龟䝉之田无改梁沈约连珠曰臣闻烈风虽震不断蔓草之根朽壤诚㣲遂霣崇山之峭是以一夫不加威于赫怒千乗必致亡于巧笑臣闻鸣籁受响非有志于要风㳙流长迈宁厝心于归海是以万窍怒号不叩而咸应百川是纳用卑而为宰梁吴均连珠曰盖闻艶丽居身而以蛾眉入妬贞华炤物而以絶等见猜是以班姬辞宠非无妖冶之色扬子寂寞岂乏炫耀之才盖闻义夫投节未必识君烈士赴危非期要利是以墨子萦带不䝉肉食之谋申胥泣血非有执圭之位梁刘孝仪探物作艳体连珠曰妾闻洛妃髙髻不资于芳泽𤣥妻长发无借于金钿故云名由于自美蝉称得于天然是以梁妻独其妖艳卫姬专其可怜妾闻芳性深情虽欲忘而不歇薫芬动虑事逾乆而更思是以津亭掩馥秪结秦妇之恨爵台余妬追生魏妾之悲表梁沈约注制㫖连珠表曰窃寻连珠之作始自子云放易象论动模经诰班固谓之命世桓伊以为絶伦连珠者盖谓辞句连续互相发明若珠之结琲也虽复金镳互骋玉轪并驰妍蚩优劣参差相间翔禽伏兽易以心威守株胶瑟难与适变水镜芝兰随其所遇明珠燕石贵贱相悬艺文类聚卷五十七艺文类聚卷五十八钦定四库全书艺文类聚卷五十八唐欧阳询撰杂文部四书广雅曰书记曰书汉书曰苏武使匈奴被留昭帝即位求武等匈奴言武已死后汉使至匈奴教使者谓单于言天子射上林中鴈足有繋帛书言武等在某泽中单于顾左右而惊谢又曰陈遵为河南太守既至官遣从吏乃召善书吏十人于前治私书谢京师故人遵慿几口授书吏且省官事数百封亲踈各有意又曰谷永字子云便于笔札故时人云谷子云之笔札楼君卿之脣舌吴録曰王宏为冀州刺史不发私书不交豪族号曰王独坐典略曰太祖尝使阮瑀作书与韩遂于马上具草书成呈之大祖览笔欲有所定而竟不能增损稽康与山涛书曰素不便书不喜作书而人间多事堆案盈几不相酬答则犯教伤义欲自勉强则不能乆堪蜀志曰王平字子均生长戎旅手不能书所识不过十字而占授作书皆有意使人读史汉诸书听之通知其义徃徃论说不失其㫖鲁国先贤传曰孔翊为洛阳令置噐水于前庭得私书皆投其中一无所发弹治贵戚无所回避张华别传曰大驾西征钟会至长安华兼中书侍郎从行掌军事中书䟽表檄文帝善之语林曰殷洪乔作豫章郡临去人寄百余函书既至石头悉掷水中因咒之曰沉者自沉浮者自浮殷洪乔不能作达书邮沈约宋书曰刘穆之朱龄石竝便尺牍尝于髙祖坐与龄石共荅书自旦至日中穆之得百函龄石得八十函而穆之应对无废书汉邹阳上书梁王曰昔者荆轲慕燕丹之义白虹贯日太子畏之卫先生为画长平之事太白食昴昭王疑之夫精诚变天地而信不谕两主岂不哀哉昔玉人献寳楚人诛之李斯竭忠胡亥极刑是以箕子佯狂接舆避世语曰白头如新倾盖如故苏秦相燕人恶之于燕王燕王按剑而怒食以駃騠白圭显于中山人恶之于魏文侯文侯投以夜光之璧女无美恶入宫见妬士无贤不肖入朝见嫉故百里奚乞食于道缪公委之以政寗戚饭牛车下桓公任之以国此二人者岂素官于朝借誉左右然后二主用之哉昔鲁听季孙之说逐孔子宋信子冉之计囚墨翟夫以孔墨之辩不能自免于䜛䛕而二国以危何则衆口铄金积毁销骨也今人主诚能去骄傲之心懐可报之意则桀之狗可使吠尧跖之客可使刺由况因万乗之权假圣王之资乎臣闻明月之珠夜光之璧以闇投人于道衆莫不按劔相眄者何则无因而至前也蟠木根柢轮囷离竒而为万乘噐者以左右先为之容也后汉班固上书东平王曰必有非常之人然后有非常之事有非常之事然后有非常之功将军膺千年之任蹑先王之踪体𢎞懿之资据高明之势昔卞和献寳以罹折趾屈子纳忠终于沉身已而和氏之璧千载垂光屈子之篇万世弥章齐陆厥与沈约书问声韵曰长门上林殆非一家之赋洛神池鴈便成二体之作孟坚精整咏史无亏于东主平子恢冨羽猎不累于慿虚王粲初征他文未能称是杨脩敏捷暑赋弥日不献率意寡尤则事促乎一日医医愈伏而理賖于七歩一人之思迟速天悬一家之文工拙壤隔何独宫商律吕必责其一人也梁简文帝荅张纉谢示集曰纉好文章于今二十五载矣窃尝论之日月参辰火龙黼黻尚且着于𤣥象章乎人事而况文辞可止咏歌可辍乎不为壮夫扬雄实小言破道非谓君子曹植亦小辩破言论之科刑罪在不赦至如春庭落景转蕙承风秋雨且晴檐梧初下浮云生野明月入楼时命亲賔乍动严驾车渠屡酌鹦鹉骤倾伊昔三邉乆留四战胡雾连天征旗拂日时闻坞笛遥听塞笳或乡思悽然或雄心愤薄是以沉吟短翰补缀庸音寓目写心因事而作又荅新渝侯和诗书曰垂示三首风云吐于行间珠玉生于字里跨蹑曹左含超潘陆双鬓向光风流已絶九梁挿花歩摇为古髙楼懐怨结眉表色长门下泣破粉成痕复有影里细腰令与真类镜中好靣还将画等此皆性情卓絶亲致英竒故知吹箫入秦方识来鳯之巧鸣瑟向赵始覩驻云之曲手持口诵喜荷交并也元帝答刘缩求述制㫖义书曰学山学海未臻其极为龙为光或从王事所赖昔经陜服颇足良书凭几据梧静供逰目枕中之记即用为枕帷前之帙仍可为帷对此自娱敬而待命叩而必应已谢悬钟汲而无竭复乖井飬梁沈约与范述曾论竟陵王赋书曰夫眇汎沧流则不识涯涘杂陈钟石则莫辩宫商虽复吟诵环回编离字灭终无所辩仰酬睿㫖㣲表寸长梁刘孝绰荅梁元帝书曰伏承自辞皇邑爰至荆台未劳刺举且摛髙丽近虽预观寸锦而不覩金玉昔临淄辞赋悉与杨修未殚寳笥顾慙先哲梁江淹诣宋建平王上书曰昔者贱臣叩心飞霜击于燕地庶女告天振风袭于齐台下官蓬户桑枢之民布衣韦𢃄之士谬得升降承明之阙出入金华之殿何尝不局影凝巖侧身扃禁者乎宁当争分寸之末竞锥刀之利积毁消金积䜛摩骨逺则直生取疑于盗金近则伯鱼被名于不义梁刘之遴与刘孝标书曰间闻足下作类苑括综百家驰骋千载弥纶天地纒络万品撮道略之英华搜羣言之隠赜鈆摘既毕杀青已就义以类聚事以羣分述作之妙杨班俦也擅此博物何快如之虽复子野调声寄知音于后世文信搆览悬百金于当时居然无以相尚自非沉欝澹雅之思安能闭志经年勤成若此吾尝闻为之者劳观之者逸足下已疲于精力宜令吾见此异书梁刘孝标荅刘之遴借类苑书曰九冬有隟三余暇时多逰书圃代树萱苏若夫采亹亹于缃纨阅㣲言于残竹嗢饫膏液咀嚼英华不知地之为舆天之为盖靡测回塘莫辩舆马乌足以言乎是用周流坟索详观图牒搦管聨册纂兹英竒蛩蛩之谋止于善草周周之计利在衔翼故鸠集斯文盖自缀其漏耳岂兾藏山之石播于士大夫哉檄说文曰檄二尺书也从木敫声释名曰檄激也下官所以激迎其上之书文也汉书曰申屠嘉为丞相邓通居上旁怠慢嘉为檄召通曰不来且斩通恐入言于上上曰速徃吾令召汝通至丞相府免冠徒跣顿首谢嘉坐自如弗为礼东观汉记曰光武帝数召诸将置酒赏赐坐席之间以要其死力当此之时贼檄日以百数忧不可胜上犹以余闲讲经艺又曰隗嚣故宰府掾吏善为文书每上书移檄士大夫莫不讽诵又曰庐江毛义少时家贫以孝行称南阳张奉慕其义徃候之坐定而府檄适至以义守令义奉檄而入喜动颜色典略曰张仪魏人常从楚相饮楚相亡璧意仪盗之掠笞数百既相秦为檄告楚相曰吾从汝饮不盗汝璧善守汝国我且盗汝城又曰陈琳作诸书及檄草成呈太祖太祖先苦头风是日疾发卧读琳所制翕然而起曰此愈我病数加厚赐魏志曰孙放善为书檄三祖谘命招喻多放所为李克起居戒曰军书羽檄非儒者之事且家奉道法言不及杀语不虚诞而檄不切厉则敌心陵言不夸壮则军容弱请姑舍之以拟能者续晋阳秋曰何无忌母刘牢之姊也无忌与高祖谋夜于屏风里制檄文母潜登屏风上窥既知其谋大喜曰汝能如此吾雠耻雪矣檄文汉司马相如喻巴蜀檄文曰夫邉郡之士闻烽举燧燔皆摄弓而驰荷兵而走流汗相属唯恐居后触白刃冐流矢议不反顾计不旋踵彼岂乐死恶生而与巴蜀异主哉计深虑逺急国家之难而乐尽人臣之道也故有剖符之封析珪而爵终则遗显号于后世传土地于子孙名声施于无穷功烈着于不灭是以贤人君子肝脑涂中原膏泽润野草而不辞也今奉币役至南夷即自贼杀或亡逃抵诛身死无名谥为至愚耻及父母为天下笑人之度量相越岂不逺哉魏陈琳为袁绍檄豫州曰操父嵩乞丐携飬因贜假位舆金辇璧输货权门窃盗鼎司倾覆重噐续遇董卓侵官暴国于是収罗英雄弃瑕取用故遂与操同谘合谋操遂承资跋扈肆行凶忒割剥元元残贤害善爵赏由心刑戮在口所爱光五宗所恶灭三族又特置发丘中郎将摸金校尉所过堕突无骸不露乃欲摧挠栋梁孤弱汉室除灭忠正专为枭雄幕府奉汉威灵折冲宇宙长㦸百万胡骑千羣奋中黄育获之士骋良弓劲弩之势并州越太行而角其前荆州下宛叶而掎其后若举炎火以焫飞蓬覆沧海以沃熛炭有何不消灭者哉檄吴将校曰孙权小子未辨菽麦要领不足以膏齐斧名字不足以洿简墨谓舟楫足以距皇威江湖可以逃灵诛不知天网设张以在纲目爨镬之鱼期于消烂也若使水而可恃则洞庭无三苗之墟子阳无荆门之败朝鲜之垒不刋南越之旌不拔也丞相衔奉国威为民除害元恶大憝必当枭夷盖鳯鸣髙冈以逺罻罗圣贤之徳也鸋鴂之鸟巢于苇苕苕折子破下愚之惑也今江东之地无异苇苕诸贤处之信亦危矣魏钟会檄蜀文曰今主上圣徳钦明绍隆前绪宰辅忠肃明允劬劳王室布政垂惠而万邦协和施徳百蛮而肃慎致贡悼彼巴蜀独为匪民是以命授六师龚行天罚今邉境乂清方内无事蓄力待时并兵一向而巴蜀一州之衆分张守备难以御天下之师比年以来曾无宁嵗征夫勤瘁难以当子来之民此皆诸贤所共亲见诚能深鉴成败邈然髙蹈投迹㣲子之踪措身陈平之轨则福同古人庆流来裔晋孙惠为东海王讨成郡王檄文曰颕禀性强暗増崇位号阿比奄官专任勐政遂使恣睢杀活由已疾諌好䜛小人满侧官以贿成位以钱获囚以货生狱以币觧百官卷舌朝野隠伏案颕之罪书记未有祸甚叔带逆隆鲁桓为子则不孝为臣则不忠为弟则不顺为主则不仁四恶具矣豺狼之性有甚无悛晋庾阐为郄鉴檄青州文曰盖天地有盈虚之期皇代有盛衰之会姬文至圣犹西患昆夷周室哲王而北难猃狁天歩祸乱有自来矣是以石勒因曩者之弊遇皇纲暂弛遂陵跨神州剪覆上国二十余载毒流四海人神含愤天诛自灭而石虎穷凶袭其余业内肆豺狼之暴外有无辜之祸念诸文武百姓同为和气之民而不蒙太阳之施奔波于海岱之间逼迫于冦戎之手行者穷征役居者困重赋死生契濶良难为心又檄李势曰告巴蜀士民夫昏明代运否终则泰贤哲覩机以知变不肖㓕亡以取祸昔者皇运中消干刚暂弛曜勒穷凶肆暴神州李刘启逆窃逼岷川翼以不才任符分陜未能仰宣皇恩招携以礼而使三巴之民制于犬羊之羣元元之命悬于豺狼之口所以假寐永叹疾疢如首者也凡百黎民秋毫不犯檄到勉思良图自求多福无使兰艾同焚永作鉴诫信誓之明有如皎日又为檄石虎文曰石勒因衅剪覆旧京穷凶极逆伪号累祀百姓受灰没之酷王室有黍离之哀不有少康之隆孰能祀夏不有宣王之兴谁尅旧物羯帅石虎僭袭凶叶负恃其衆陆梁河朔每念忠顺之士怀仁抱义含胆饮血离其祸酷心存倒戈而力不能奋今遣使持节荆州刺史都亭侯翼高旗连云组练映日运孙吴之筹按尚父之畧莫不张胆阻鐡人思自奋以此衆战其犹烈火之燔秋蓬冲飈之扫落叶也晋桓温檄胡文曰胡贼石勒暴肆华夏齐民涂炭前困雠孽至使六合殊风九鼎乖越每惟国难不遑启处抚劔北顾慨叹盈怀寡人不徳忝荷戎重师次安陆经营旧邑聸望华夏暂成楚越登丘悽览征夫愤慨昔叔孙絶粒义不同恶龚生守节耻存莽朝厯既逋僣一朝荡定拯抚黎民即安本土训之以徳礼润之以𤣥泽信感荒外武扬八极先顺者获赏后伏者前诛徳刑既明随才攸序此之风范想所闻也梁元帝伐侯景檄文曰粤若梁兴五十余载平一宇内徳惠攸长仁育羣生义征不服建翠鳯之旗则六龙骧首击灵鼍之鼓则百神警肃风牧方邵之贤卫霍辛赵之将叱咤则风云兴起鼓动则嵩华倒拔协和万邦平章百姓十尧九舜曷足云也贼臣侯景匈奴叛臣鸣镝余噍冐干货贿不知纪极敢兴逆乱梗我王畿贼臣正徳阻兵安忍者结怨江干逺适单于虔刘我人民离散我兄弟臧获之人五宗及赏缙绅之士三族见诛南山之竹未足言其愆西山之兔不足书其罪雷震风骇直指建邺按剑而叱江水为之倒流抽戈而挥皎日为之退舍如驷马之载鸿毛奔牛之触鲁缟梁裴子野喻虏檄文曰天生蒸民树之以君所以对越三才司牧黔首蠲其苛慝除其患难肇自邃古以迄皇王经世字民咸由此作朕拨乱反正君临亿兆休牛放马载戢干戈思与一世之民跻之仁夀之域昔者晋失其序天笃降丧而四夷交侵小雅尽缺宋之初载实有武功秦晋之墟频枭僣伪末叶陵迟遂亡淮济旷日长乆莫能克复朕爰初创业思闲宁静保大定功未遑逺略而狡虏逰魂不式王命朕谓其君寔恶其民何罪矜此涂炭用寝兵革今戎丑数亡自相吞噬重以亢旱弥年谷价腾踊丁壮死于军旅妇女疲于转输虐政惨刑曾无惩改四方同集九服齐契譬犹翻东海以注萤爝倒崑崙以压蝼蚁其身縻烂岂假多力尔二周故老六辅大姓蒙耻俛首有自来矣濯身明目今也其时昔由余入秦礼以卿佐日磾降汉华貂七叶茍有其才岂无大位梁任孝恭为汝南王檄魏文曰夫大盗移国终继枭翦之诛兇狡凭凌必致殱夷之戮所以董卓称乱徒借羣雄之手王莽偷安卒成光武之业故市耀脐灯府传饮噐我有魏君临一境卜世相承保乂黔黎事踰年祀尒朱荣胡貊遗种邉塞是居姦宄妄才凶愚丑类茹血飡腥本非人品依随水草取类马牛而包藏祸图窃怀反噬遂长驱种落用袭我周南率彼酋豪侵凌我河县所以流离播越亟淹星纪仰慕园陵俯伤黎庶遂得式仰唐朝宣奉舜阙梁大皇帝功踰五帝道迈三皇负扆当轩平章百姓垂拱而治协和万邦今遣同州刺史范遵等董率前锋扬旌致讨先取滑台鼓行金谷闗东英俊河北雄才痛桑梓沦芜室家颠殒饮气吞声志申雠怨士各怀归民思父母表里符契神灵响集王者之师有征无战锋刃所裁幸勿罹染后魏魏収檄梁文曰夫辰象丽天山岳镇地方以类聚物以羣分建之以邦国树之以君长日月于是莫贰帝王所以总一虽五运相推百王革命此道所行孰云能易而皇家承统光配彼天义洽幽明化周动植崇文徳以来逺修礼让以止讼舞干戈于两阶执玉帛于万国𤣥功潜运至徳旁通百姓日用而不知兆民受赐而无迹唯彼吴越独阻声教侯景竖子本无土业以金陵逋逃之薮江南流离之地甘辞卑体进孰图身而伪朝大小幸灾忘义主荒于上臣蔽于下人而无礼其能国乎亦既失信不亡何待今帝道休明皇猷允塞虽有贼臣去国亡卒出境何异一毛之落牛体双凫之飞海濵彼既连结姦恶断絶邻好追兵保境纵盗侵国盖物无定方事无常势是以吴侵齐境遂致句践之师赵纳韩地终有长平之役矧乃鞕挞疲民侵轶徐部筑垒拥川舍信邀利此而可忍孰不可怀贞阳以犹子之亲当戎首之任非但力屈道穷亦将路无还蜀兼复挟子垂翅俱在笼樊虽复贪利茍得背同即异获一人而失一国见黄雀而忘深井智者所不为仁者所不向诚既徃之难逮犹将来之可追侯景以鄙里之夫遭风云之㑹位登三事邑启万家揣身量分乆当止足彼乃示之以利噐诲之以慢藏使其势得容姦令其时堪乗便计虽非孙吴勐将燕赵精兵犹是乆渉行阵曽习军旅拒此则作气不足攻彼则为势有余唿之则返速而衅小不惩则叛迟而祸大但恐楚国亡猨祸延林木城门失火殃及池鱼横使江黄士子荆扬人物死亡矢石之下夭折露雾之中人人厌苦家家思乱将险躁之风俗任轻薄之子孙朋党路开兵权在外必将祸生骨肉难起腹心强弩冲城长㦸指阙徒探雀鷇无用府藏之虚空请熊蹯讵延漏刻之命外崩中溃今实其时鹬蜯相扼我乗其弊方使钟山渡江青盖入洛荆棘生于建业之宫麋鹿逰于姑苏之馆但恐革车之所轥轹剑骑之所蹂践椅梓于焉倾折竹箭以此摧残若吴之王孙蜀之公子顺时以动见机而作归欵军门委命下吏当使焚衬而出拂席相俟必以楚材终为晋用也陈徐陵檄周文曰主上恭膺寳厯嗣奉瑶图既禀圣人之材兼冨神武之略乂安兆庻共靖戎华用戢干戈永销锋镝况复追惟在楚无忘玉帛之言轸念过曹犹感盘飡之惠年驰玉节之使嵗降银车之恩庶彼怀音㣲悟知感而反其藏匿招我叛臣翊从潇湘空竭闗垄荆梁左右汉沔东西吁地唿天望停哀救夫一人掩泣犹怆满堂百姓为心弥切宸扆大都督吴明彻台司上将徳茂勲高威着荆湘化闻庸蜀叱咤而平宿豫吹嘘而定寿阳席巻江淮无淹弦望移范晔后汉书曰韩馥见民情归袁绍忌方得衆恐将图已常遣从事守绍门不听发兵乔瑁乃诈三公移书传檄州郡说董卓罪恶企望义兵以释国难馥于是方听绍举兵王隠晋书曰毛寳据邾城䧟寳尸沉江不出戴详移告河伯诸神使出寳尸十余日乃出典略曰卫襄字叔辽修行至孝州郡嘉之时有白波贼衆数万人官兵诛讨不能平而言使㐮要我愿解散于是襄为书移即平定移文汉刘歆让太常博士移文曰歆欲建立左氏春秋毛诗逸礼古文尚书习列学官哀帝令歆与五经博士讲论其义诸儒博士或不肯置对歆因移书责让之曰徃者缀学之士不思废絶之阙茍因陋就寡分文析字信口说而背传记是末师而非徃古至于国家将有大事若立辟雍封禅廵狩之仪则幽𠖇而莫知其源犹欲保残守缺挟恐见破之私意而忘从善服义之公心或懐疾妬不考情实雷同相从随声是非抑此三学皆以尚书为不备谓左氏为不传春秋岂不哀哉夫子曰可与乐成难与虑始此乃衆庻之所为耳非所望于士君子也梁简文帝荅穰城求和移文曰属彼数及侮亡运逢瓦解石言水鬬实验地凶飞絮雨粟还符天怪故沦俗骏奔遗黎南请所以皇略北征事同拯溺愍百姓之未安伤一物之失所故余民襁负扫地来王而向化之党忽览今移咸以陶兹礼乐重覩衣冠已变伊川之髪兼削唿韩之袵宁当生入玉闗死归建业民情若此匪我求䝉行人逺届实亦劳止想近察时机逺详图纬早去中原遽反桑梓旋地脉而北移越天渠而南指然后三姓二贤可存十半如其遂固守株不达𤣥象将恐卫将之师复有狼居之战应侯之讨更覩隂山之哭梁任孝恭荅魏初和移文曰盖闻轩辕五十二战义在拯民汤武七十二征本惟静难明异时而同致信殊政而一揆我皇屇兹上圣承彼百王巻六合而包容𢎞二仪而覆载照高日月泽冨云雨值魏氏纷纶亟离星晷竞寻干戈争以兴废王无卒嵗相不浃辰只马泣师月陈庭阙裹粮请救日欵闗扉故屡动云旗再驱苍兕同小白之存亡等任好之继絶匹夫是雠尺土非利然百战百胜犹苦四民九拒九攻终劳万姓纳隍之念无忘日昃李陵失律暂摧羽鳞同孟明之反秦似荀罃之归晋并赉来移闻之委曲知彼当璧得人兆龟有主欲偃兵戈式敦雅好鹤鸣九臯戾天已响出其言善良以欣然輙勒縁邉屯戍各息烽警旌旗昼巻刁斗夜停混鸡犬于四邻接桑麻于二境陈徐陵为䕶军长史王质移文曰比金风已劲玉露方团宜及穷秋幸踰高塞当使孤旌不反只骑无还非止汤罗岂知尧徳其承比年民垫仍嵗藴隆粒粟贵于随珠分糜乏于齐鼎且氐羌旅拒已跨伊瀍胡羯凭陵方踰汾潞刺虎之势时期卞生拾蜯之机弥验苏子但国家体兹明信有同皎日岂惟风雨之旦犹救匹夫宵梦之言无欺幽壤贼华皎近以临蕃有谴作牧无章既惧槛车之徴便忧齐斧之戮遂乃治兵楚梦窃载干戈傍引西戎共谋东夏伪周遣其卫国公宇文直等总统獯猃为其羽翼丑徒济岸来攻郢城逆竖浮舟同趣夏浦王师舣棹素在中流羣帅争驱应时殱荡羌胡寳马纵横七泽之中荆楚楼船弥满三江之上俘禽所获水陆无遗华皎擢自蒭㣲叨居蕃翰情慙犬马罔顾恩灵翻执干戈自图家国闻诸间谍具彼邻谋乃授冬官即为乡导虽伤仁义之俗非敢有私期和与国之情犹兾无失又移齐文曰获去月二十日移承羯寇平殄同怀庆悦眷言邻穆深副情伫夫天网之大固无㣲而不擒神武之师本无征而不克至如戎王倾其部落逆竖道其乡闗非厥英图殆难戡戮况复洞庭遐旷兵食殷阜西穷版屋北罄氊庐声冠苻姚势兼聦勒庸蜀寳马弥山不穷巴汉楼船陵波无际我之元戎上将协力同心承禀朝謩致行明罚为风为火殪彼䝉冲如霆如雷击其舟舰羌兵楚贼赴水沉沙弃甲则两岸同奔横尸则千里相枕江川尽满譬睢水之无流原隰穷胡等隂山之长哭于是黒山叛邑诸城洞开白虏连羣投戈请命长沙鵩鸟靡复为妖湘川石燕自然还儛克翦无筭缧禽不赀欲计军俘终难巧厯所获龙驹骥子百千其羣更开苜蓿之园方广騊駼之廐于是卫霍甘陈虬髭瞋目心驰陇路志饮河源乗胜长驱未知所限岂如桓温不武弃彼闗中殷浩无能长兹羌贼方且西踰酒郡抵我境而置邉亭东略盐池为齐朝而反侵地此政亦翦妖氛未穷巢窟便闻庆捷愧佩良深纸东观汉记曰黄门蔡伦典作上方作纸所谓蔡侯纸也董巴记云东京有蔡侯纸即伦也故麻名麻纸木皮名糓纸故网纸也三辅决録曰韦诞奏蔡邕自矜能兼斯籀之法非䊵素不妄下笔夫工欲善其事必先利其噐用张芝笔左伯纸及臣墨皆古法兼此三具又得臣手然后可以尽径丈之势方寸之言王隠晋书曰陈寿卒诏下河南尹华澹遣吏赍纸笔就寿门下冩三国志东宫旧事曰皇太子初拜给赤纸缥红纸麻纸勑纸法纸各一百抱朴子曰洪家贫伐薪卖之以给纸笔昼营园田夜以柴火写书坐此之故不得早渉艺文常乏纸每所写皆反覆有字人少能读文士传曰杨脩为魏武主簿尝白事知必有反覆教豫为荅数纸以次牒之而行告其守者曰向白事每有教出相反覆若案此第连荅之已而有风吹纸乱遂错误公怒推问脩慙惧以实荅晋阳秋曰刘𢎞为荆州刺史每有兴发手书郡国丁宁欵宻故莫不感悦颠倒恭赴咸曰公一纸书贤于十部从事也语林曰王右军为㑹稽令谢公就乞牋纸检校库中有九万牋纸悉以予谢公沈约宋书曰张永善隶书又有巧思纸及墨皆自营造上每得永表启輙玩咨嗟自叹供御者不之及也赋晋傅咸纸赋曰盖世有质文则治有损益故礼随时变而噐与事易既作契以代绳兮又造纸以当䇿夫其为物厥美可珍亷方有则体洁性真含章藴藻实好斯文取彼之淑以为此新揽之则舒舍之则巻可屈可伸能幽能显启梁刘孝威谢赉宫纸启曰臣与谢嘏俱慙基圣臣之冲梯实愧鲁般之巧嘏之城垒时无禽子之守攻弱侮亡其劳甚薄策勲行赏为渥过隆虽复邺殿鳯衔汉朝鱼网平淮桃花中宫糓树固以慙兹靡滑谢此鲜光笔博物志曰䝉恬造笔释名曰笔述也述事而书之也韩诗外传曰赵简子有臣曰周舍立于门下三日三夜简子问其故对曰臣为君谔谔之臣墨笔执牍从君之后伺君过而书之列仙传曰李仲甫颕川人汉桓帝时卖笔辽东市上一笔三钱有钱亦与笔无钱亦与笔汉书曰张安世持槖簮笔事孝武帝数十年见谓忠谨华峤后汉书曰班超投笔叹曰大丈夫安能久事笔耕乎谢承后汉书曰王充于宅内门戸垆柱各置笔砚简牍见事而作着论衡八十五篇汉官仪曰尚书令仆丞郎月给赤管大笔一双篆题曰北宫工作楷于头上象牙寸半着笔下广志曰汉诸郡献兎毫书鸿门题唯赵国毫中用典畧曰王粲才既髙辩论应机钟繇王朗等虽各为魏卿相至于朝廷奏议皆阁笔不敢措手魏畧曰王思为大司徒性急甞执笔作书蝇集笔端驱去复来如是再三思怒自起逐蝇不能去还取笔掷地蹹坏之魏志曰甄后九嵗憙书用诸兄笔或非之后曰古贤女皆览前世成败不知书何由见之魏末传曰夏侯太初见召还洛阳絶人道不畜笔砚傅子曰汉末一笔之匣雕以黄金饰以和璧缀以随珠发以翡翠此笔非文犀之桢必象齿之管丰狐之柱秋兎之翰用之者必被朱绣之衣践雕玉之履矣东宫旧事曰皇太子初拜给漆笔四枝铜博山笔牀一副诗梁简文帝咏笔格诗曰仰出写含花横挿学仙掌幸因提拾用遂厠璇台赏梁徐摛咏笔诗曰纎端奉积润弱质散芳烟直写飞蓬牒横承落绣篇一逢提握重宁忆仲升捐赋后汉蔡邕笔赋曰惟其翰之所生于季冬之狡兎性精亟以摽悍体遄迅以骋歩削文竹以为管加漆丝之纒束形调搏以直端染𤣥墨以定色画干坤之隂阳赞三皇之洪勲叙五帝之休徳扬荡荡之典文纪三王之功伐兮表八百之肆觐传六经而缀百氏兮建皇极而序彛伦终人事于晻昩兮赞幽𠖇于神明象类多喻靡施不恊上刚下柔干坤之位也新故代谢四时之次也圆和正直规矩之极也𤣥首黄管天地之色也晋傅𤣥笔赋曰简修毫之竒兎选珍皮之上翰濯之以清水芬之以幽兰嘉竹翠色彤管含丹于是班匠竭巧名工逞术缠以素枲纳以𤣥漆染芳松之淳烟写文象于纨素动应手而从心焕光流而星布晋成公绥故笔赋曰有仓颉之奇生列四目而兼明慕羲氏之画卦载万物于五行乃发虑于书契採秋毫之类芒加胶漆之绸缪结三束而五重建犀角之𤣥管属象齿于纎锋染青松之㣲烟着不冺之永踪则象神仙人皇九头式范羣生异体怪躯注玉度于七经训河洛之䜟纬书日月之所躔别列宿之舍次乃皆是笔之勲人日用而不寤仡尽力于万机卒见弃于行路梁吴均笔格赋曰幽山之桂树恒萦风而抱雾叶委郁而陆离根纵横而盘互尔其负霜含液枝翠心赤翦其匡条为此笔格趺则岩岩方爽似华山之孤生上则员员峻逸若九疑之争出长对坐而衔烟永临忩而储笔賛晋郭璞笔赞曰上古结绳易以书契经纬天地错综羣艺日用不知功盖万世铭后汉李尤笔铭曰笔之强志庶事分别七术虽衆犹可觧说口无择言驷不及舌笔之过误愆尤不灭魏傅选笔铭曰昔在上古结绳而誓降及后载易以书契书契之兴兴自颉皇肇建一体浸遂繁昌弥纶羣事通逺达幽垂训纪典匪笔靡脩寔为心尽臧否斯由厥美𢎞大置类鲜俦徳兴之着惟道是扬茍逞其违祸亦无方晋王隠笔铭曰岂其作笔必兎之毫调利难秃亦有鹿毛启梁元帝谢赐东宫白牙镂管笔启曰春坊漆管曲降深㤙北宫象牙猥蒙霑逮雕镌精巧似辽东之仙物图写竒丽笑蜀郡之儒生故知嵇赋非工王铭未善昔伯喈致赠才属友人葛龚所酬止闻通识岂若逺降鸿慈曲覃庸陋方觉瑠璃无当随珠过侈但有羡卜商无因则削徒怀曹植恒愿执鞕梁庾肩吾谢赉铜砚笔格启曰烟磨青石已践孔氏之坛管挿铜龙还笑王生之璧西域胡人卧织成之金簟游仙童子隠芙蓉之行鄣莫不并出梁园来颁狭室砚太公金匮曰砚之书曰石墨相着而黒邪心谗言无得污白汉书曰宣帝时中郎将张彭祖少与帝㣲时同砚席书及帝即位彭祖以旧恩封阳都侯出常参乘又曰薛宣为左冯翊性宻静有思省吏职求其便安下至财用笔砚皆为设方畧利用之省费吏民称之崔寔四民月令曰正月砚冻释命童幼入小学学篇章十一月砚冻读孝经论语东观汉记曰苏竟与刘歆子棻书云前世以磨研编简之才与国右史公从事出入者惟砚也魏武帝上杂物䟽曰御物有纯银参带台砚一枚纯银参带员砚大小各一枚陈留志曰范乔年两嵗祖父馨卒临终抚其手曰恨不见汝成人以吾所用砚与之始五嵗祖母以此言告乔乔便执砚涕泣东宫旧事曰皇太子初拜给漆石砚一枚陆云与兄机书曰君苗能作文见兄文輙云欲烧笔砚从征记曰夫子牀前有石砚一枚作甚古朴盖孔子生平时物也赋晋傅𤣥砚赋曰採隂山之潜璞简衆材之攸宜节方圆以定形锻金鐡而为池设上下之剖判配法象乎二仪木贵其能软石美其润坚加采漆之胶固含冲徳之清𤣥赞魏繁钦赞曰班采散色沤润毫芒㸃黛文字曜明典章施而不徳吐惠无疆渐渍甘液吸受流芳铭魏王粲砚铭曰昔在皇颉爰初书契以代结䋲民察官理庶绩诞兴在世季末华藻流淫文不为行书不尽心淳朴浇散俗以崩沉墨连翰染荣辱是若念兹在兹惟𤣥是宅梁武帝砚铭音假梁丘迟砚铭艺文类聚巻五十八艺文类聚卷五十九钦定四库全书艺文类聚巻五十九唐欧阳询撰武部将帅春秋元命苞曰上天一星为郎将六韬曰将冬不服裘夏不操扇天雨不张盖出隘塞犯泥涂将必下歩士卒皆走将乃就舍炊者皆饱将乃敢食左传曰晋侯之弟扬干乱行于曲梁魏绛戮其仆周官曰凡制军万有二千五百人为军王六军大国三军次国二军小国一军史记曰魏文侯问吴起何如人李克曰其用兵司马穣苴弗能过也于是魏文侯以为将击秦㧞五城又曰齐景公召穣苴与语兵事大说之以为将军穣苴曰愿得君之宠臣国中所尊以临军乃可于是景公使庄贾往穣苴与约㑹日中于军门穣苴先驰至军立表下漏待贾暮时庄贾乃至召军正问曰军法期而后者云何曰当斩遂斩贾以徇三军三军之士卒皆震又曰吴起之为将与士卒最下者同衣食卧不设席行不骑乗亲赢粮与士卒分劳又曰文帝六年匈奴大入边乃以宗正刘礼为将军军㶚上祝兹侯徐厉军棘门以河内守周亚夫为将军军细柳帝自劳军至㶚上及棘门军直驰入将军以下骑送迎已而之细柳军士吏被甲彀弓持满先驱至不得入先驱曰天子且至军门都尉曰军中但闻将军令不闻天子诏于是上使诏将军亚夫乃传言开壁壁开士吏曰军中不得驱驰于是天子乃按辔徐行将军亚夫持兵揖曰介胄之士不拜请以军礼见天子为动色改容使人称皇帝敬劳将军成礼而去既出军门文帝曰此真将军矣曩者㶚上棘门军儿戏尔其将固可袭而虏也至亚夫可得而犯耶称善久之孙子曰凡用兵之法将受令于君涂有所不由军有所不击城有所不攻地有所不争君命有所不受故将通于九变之利者知用兵矣韩子曰吴起为魏将而攻中山军人有病疽者吴起自吮其脓伤者母立而泣人曰将军于若子如是何为泣乎对曰吴子吮其父之伤而杀之泾水之上今安知不杀是子乎黄石公三略曰良将之军也恕己治人推惠施恩士力日新战如风发攻如河决军䜟曰军无财士不来军无赏士不往故良饵之下有悬鱼重赏之下有勇夫淮南子曰凡国有难君自宫召将诏之曰社稷之命在将军今国有难愿子将而应之主亲操钺授将军曰此上至天者将军制之辞而行乃爪鬋设明衣凿凶门而出乗将军车载旌旗斧钺临敌攻战而愿必死无有二心列女传曰楚子反攻秦军絶粮使人请于王因问其母母问使者曰士卒无恙乎使者曰士卒分菽粒而食之又问将军无恙乎对曰将军朝夕刍豢黍梁子反破秦军而归母闭门不内使数之曰子不闻越王句践之伐吴耶客有献醇酒一器者王使人注上流使士卒饮下流味不加喙而卒战自五也异日又有献一嚢粮者王又使以赐军士分而食之甘不踰嗌而战自十也今士卒分菽粒而食之子独朝夕刍豢何也汉书曰韩信亡萧何追还汉王曰以为大将何曰王素慢无礼今拜大将如唿小儿此乃信所以去也王必欲拜之宜择日斋戒设坛场具礼乃可王许之诸将皆喜人人各自以为得大将至拜乃韩信也一军皆惊又曰冯唐对文帝曰天下之将独有廉颇李牧耳上曰嗟乎吾独不得㢘颇李牧为将唐对曰臣闻上古王者遣将也跪而推毂曰阃以内寡人制之阃以外将军制之军功爵赏皆决于外又曰霍去病为骠骑将军为人少言有气上尝欲敎之孙吴兵法对曰顾方略何如尔不至学古兵法上为治第令视之对曰匈奴不灭无以家为又曰西羗反时赵充国年七十余上老之使问谁可将者充国对曰无踰于老臣者矣上遣焉东观汉记曰吴汉当出师朝受诏夕即引道初无办严之日故能常任职以功名终又曰赤眉入长安邓禹乗胜独克而师行有纪皆望风相擕以迎降者以千数衆号百万又曰武威将军刘尚击武陵五谿蛮夷深入军没马援因复请行时年六十二帝愍其老未许之援自请曰臣尚能被甲帝令试之援据鞍顾眄以示可用帝笑曰矍铄哉是翁也遂遣援又曰祭遵为将军取士皆用儒术对酒设乐必雅歌投壶在军旅不忘爼豆魏志曰曹仁字子孝少时不脩行检及长为将严整奉法常置科于左右案以从事又曰贾逵字梁道自为儿童戯弄常设部伍祖父习异之曰汝大必为将帅授兵法数万言又曰龎徳讨闗羽亲与羽交战射羽中额时徳常乗白马羽军谓之白马将蜀志曰邓芝为大将三十余年赏罚明㫁善卹卒伍身之衣食资仰于官不为茍素俭然终不治私妻子不免饥寒吴书曰鲁肃为人节俭不务俗好治军整顿禁令必行在军阵手不释书又善谈论能属文辞有过人之明周瑜之后肃为之冠抱朴子曰大将民之司命社稷存亡于是乎在诗晋张华命将出征诗曰重华隆帝道戎蛮或来賔徐夷兴有周鬼方亦违殷今在盛明世冦虐动西垠单醪岂无味挟纩感至仁梁吴均古意诗曰匈奴数欲尽仆在玉门闗莲花穿剑锷秋月掩刀环春机思窈窕夏鸟啼绵蛮中人坐相望狂夫终不还又边城将诗曰塞外何纷纷胡骑欲成羣尔时始应募来投霍冠军刀含四尺影剑抱七星文袖间血洒地车中旌拂云轻躯如未殡终当厚报君又边城将诗曰仆本边城将驰射灵闗下箭衔鴈门石气振武安瓦勋轻赏废丘名髙拜横野留书应凿楹传功须勒社徒倾七尺命酬恩终自寡又边城诗曰闻君报一飡逺送出平野玉标丹霞剑金络艳光马髙旗入汉飞长鞭匿地冩曙星海中出晓月山头下歳晏坐论功自有思臣者又边城诗曰临淄重蹴踘西城好击刺不要身后名专骋眼前智君㸔班定逺立功不负义掣拽二丈旗踯躅双凫骑但问相知否死生无险易賛晋孙楚白起賛曰烈烈桓桓时维武安神机电断气济师然南折劲楚走魏禽韩北摧马服凌川成丹应侯无良苏子入闗噭噭谗口火燎于原遂焚杜邮与萧俱燔惟其殁矣古今所叹又韩信賛曰淮隂屈节盘于幽贱秦失其鹿英雄交战践楚知亡抚戈从汉遂寤明主超然虎奋威震赵魏擒项平难割据山川称孤南面惜哉遘疑一朝书叛又乐毅賛曰乐生诞节寔立𢎞度丹旄电麾秦韩景附威震济西齐愍失据惠之不敏翻然髙翥栖迟一邱以保皓素表后魏温子昇广阳王北征请大将表曰今四郊多垒三军申发率土之濵莫敢宁晏况黍末属复董元戎臣不尽心谁将竭力岂容饰譲茍违戎重但以军旅之事实所未学求保重将随方指麾臣请先驱被坚督战若使旗鼓相望埃尘相接决机两阵之间不辞万死之地脱独委臣专捴戎旅兵术靡常军机屡变以臣当之必所未逹虽奉庙筭有均胶柱论魏何晏韩白论曰此两将者殆虽尤之敌对开辟所希有也何者胜或曰白起功多前史以为出竒无穷欲窥沧海白起为胜若夫韩信断幡以覆军拔旗以流血其以取胜非复人力也亦可谓竒之又竒者哉白起破赵军诈奔而断其粮道取胜之术皆此类也所谓可竒于不竒之间矣安得比其竒之又竒者哉宋范晔二十八将论曰二十八将者前世以为上应二十八宿未之详也然咸能感㑹风云奋其智勇议者多非光武不以功臣任职至使英姿茂绩委而勿用然原夫良图逺筭固将有以焉尔若乃王道既衰降及霸徳犹能授受惟庸勋贤兼序如管隰之迭升桓世先赵之同列文朝可谓兼通矣降自秦汉世资战力至于翼扶王运皆武人崛起亦有鬻缯盗狗轻猾之徒或崇以连城之赏或任以阿衡之地故势疑则隙生力侔则乱起萧樊且犹缧绁信越终见葅戮不其然乎因兹以降迄于孝武宰辅五世莫非公侯遂使缙绅道塞贤能蔽拥故光武监前事之违存矫枉之志虽邓㓂之髙勋耿贾之鸿烈分土不过大县数四所加特进朝请而已观其治平临政课职责咎将谓导之以法齐之以刑者乎永平中显宗追感前世功臣乃图画二十八将于南宫云台其外又有王常李通窦融卓茂合三十二人叙其本第系之篇末战伐尚书大传曰战者惮惊之也春秋说题辞曰伐人者国内行威有所斩壊伐之为言败也太公金匮曰武王伐殷丁侯不朝尚父乃画丁侯射之丁侯病遣使请臣尚父乃以甲乙日拔其头箭丙丁日拔目箭戊巳日拔腹箭庚辛日拔股箭壬癸日拔足箭丁侯病乃愈四夷闻乃惧越裳氏献白雉尚书曰今予发惟恭行天之罚今日之事弗愆于六歩七歩乃止齐焉夫子朂哉弗諐于四伐五伐六伐七伐乃止齐焉又曰帝曰咨禹惟兹有苗弗率汝徂征禹乃㑹羣后誓于师曰济济有衆咸聴朕命蠢兹有苗昬迷不恭侮慢自贤反道败德君子在野小人在位民弃不保天降之咎肆予以尔衆士奉辞伐罪礼记曰天子将出征类乎上帝宜乎社造乎襧禡于所征之地大戴礼曰明主之征也诛其君改其政率其民而不夺其财也故曰明主之征也犹时雨也至则民恱矣左传曰卫大旱寗庄子曰周饥克殷而年丰天其或者欲使卫讨邢乎从之师兴而雨又曰晋侯复假道于虞以伐虢宫之竒谏曰虢虞之表也虢亡虞必从之谚所谓辅车相依脣亡齿寒虞虢之谓也虞公不聴后遂为晋所灭春秋佐易期曰太尉主甲卒神名辩㑹曰库兵动鼔自鸣得诸侯象也管子曰桓公北伐山戎以升布天下又曰桓公北伐孤竹未至卑耳之谿十里援弓而射未敢发也谓左右曰见前人乎对曰不见公曰寡人见人长尺而人物具焉冠冠右祛衣马前疾走寡人其不济乎管仲曰祛衣示前有水也右示渉也至卑耳之谿从左渉深没冠从右渉水深至膝已渉大济公拜曰仲父之圣若此也又曰代出狐白皮狐应阳之变六月而一见公贵买之代人臣难得喜其贵价必相率而求之令齐载金钱之代谷求狐白皮代王闻之果去其农处山林求狐二十四月不得一狸皮齐闻而伐王代王即将其国士卒服于齐韩子曰秦穆公以女乐三人遗戎王戎王大恱聴乐终歳不还举兵伐之开地千里史记曰乐毅并䕶赵楚韩魏燕之兵以伐齐破之追至于临淄齐惽王走保于莒乐毅独留狥齐攻临淄尽取齐寳财物祭器输之燕昭王大恱亲至济上劳军行赏飨士封毅于昌国号为昌国君韩诗外传曰武王伐纣到邪邱轭折为三天雨三日不休武王惧召太公而问之曰纣未可伐乎太公曰不然轭折为三者军当分介为三也天雨三日者欲洒吾兵也淮南子曰人有伐国之志雄鸡夜鸣库兵动而戎马惊汉书曰武帝末年悔伐胡事乃封丞相为冨民侯又曰武王南伐越以壮荆曰北升登龙以象天一命曰灵旗以指所伐论衡曰太公隂谋书武王伐殷兵至牧野晨举脂烛推掩不备魏志曰景元四年邓艾伐蜀自隂平行无人之地七百余里凿山通道作桥阁山髙谷深至为艰险艾以旗自裹推转而下将士皆攀木縁崖鱼贯而进挚虞新礼议曰汉魏故事遣将出征符节郎授钺于朝堂新礼遣将御临轩尚书授节钺古兵书跪而推毂之义也挚虞法疑要注曰古者帝王征以齐车载迁庙之主以行故尚书甘誓曰用命赏于祖不用命戮于社王隐晋书曰咸康元年智䕶王随领三千人讨宁州贼吹三角皆裂军人恶之随曰裂者破也当破贼而得土地也诗后汉崔骃安封侯诗曰戎马鸣兮金鼔震壮士激兮忘身命被光甲兮跨良马挥长㦸兮廓强弩魏文帝于黎阳作诗曰千骑随风靡万骑正龙骧金鼓震上下千戚纷纵横白旄若素霓丹旗发朱光追思太王徳胥宇识足臧经歴万歳林行行到黎阳又诗曰朝发邻城夕宿韩林霖雨诫涂舆人困穷载驰载驱沐雨栉风舍我高殿何为泥中在昔周武爰暨公旦载主而征救民涂炭彼此一时唯天所讃我独何人不能静乱又诗曰殷殷其雷蒙蒙其雨我徒我车渉此艰阻遵彼洹湄言刈其楚班之中路涂潦是御辚辚大车载低载昻嗷嗷仆夫载仆载僵蒙涂冐雨霑衣濡裳又诗曰奉辞罸罪遐征晨过黎山巉峥东济黄河金营北观故宅顿倾中有髙楼亭亭荆棘绕蕃丛生南望果园青青霜露惨悽宵零彼桑梓兮伤情又至广陵于马上作诗曰观兵临江水水流何汤汤戈矛成山林𤣥甲曜日光谁云江水广一苇可以航不战屈敌虏戢兵称贤良魏王粲从军诗曰从军有苦乐但问所从谁所从神且武焉得久劳师相公征闗右赫怒震天威军中多饫饶人马皆溢肥徒行兼乗还空出有余资拓地三千里往反速若飞歌舞入邺城所愿获无违又从军诗曰凉风厉秋节司典告详刑我君顺时发桓桓东南征汎舟盖长川陈卒被隰垧征夫懐亲戚谁能无此情哀彼东山人喟然感鹳鸣又诗曰从军征遐路讨彼东南夷方舟顺广川薄暮未安坻白日半西山桑梓有余晖蟋蟀夹岸鸣孤鸟翩翩飞征夫心两懐悽怆令吾悲又诗曰率彼东南路将定一举勋筹䇿运帷幄一由我圣君恨我无时谋譬诸具官臣鞠躬中竖内㣲画无所陈许歴为完士一言犹败秦我有素飡责诚愧伐檀人虽无鈆刀用庻几奋薄身宋文帝北伐诗曰季文鉴祸先辛生识机始崇眷非无征兴废要有以自昔论中畿倐焉盈百祀不覩南云阴但见胡尘起乱极治方形涂泰由积否方欲徐遣氛矧乃秽边鄙眷言悼斯民纳隍良在已逝将振宏纲一麾同文轨宋孝武帝北伐诗曰表里跨原隰左右御川梁月羽皎素魄星旗赩赤光宋谢庄江都平解严诗曰肃旗简庙律耸钺畅干灵朝晏推物泰通渥抃身宁击辕歌至世抚壤颂惟馨又从驾顿上诗曰中权临楚路前茅望吴云兾马依风蹀边箫当夜闻宋傅亮从武帝平闽中诗曰鞠旅扬城大蒐徐方旂旌首路元戎启行弭楫洪河揔辔崇冈又从征诗曰息徒西楚伫楫旧乡止犹岳立动则云翔烈烈羣师星言启行汎舟掩河秣马登芒齐虞羲霍将军北伐诗曰拥旄为汉将汗马出长城长城地势险万里与云平穷秋八九月虏骑入幽并飞狐白日晚瀚海愁云生乗墉挥寳剑蔽日引髙旌云屯七萃士鱼丽六郡兵胡笳闗下思𦍑笛陇头鸣天长地自乆人道有亏盈未穷激楚乐已见髙台倾齐王融从武帝琅邪城讲武应诏诗曰治兵闻鲁䇿训旅见周篇敎民良不弃任智理恒全白日映丹羽頳霞文翠旃凌山炫组甲带衣被戈舩凝葭欝摧怆清管乍聨绵早逢文化洽复属武功宣愿陪玉銮右一举扫燕然梁武帝宴诗曰止杀心自详胜残道未遍四主渐懐音九夷稍革面世治非去兵国安岂忘战钧台闻史籍岐阳书记传梁简文帝和武帝宴诗曰校尉闻踈勒将军定月支南通新息柱北届武阳碑豫游戯马馆敎战昆明池银塘写清渭铜钩引直漪常从良家子命中幽并儿金鞍饰紫珮玉燕帖青骊车书今已共愿奏云亭仪又诗曰祭壶今息鼓董案或开帷聊举青龙阵正取绛宫时犒兵随后拒軷祭逐前师军门初露节歩陈始分旗梁元帝蕃难未静述懐诗曰玉节威云梦金钲韵渚宫霜戈临堑白日羽映流红单醪结勐将芳饵引羣雄箭拥淇园竹劒聚若谿铜亟覩周王骏多逢鲍氏骢谋出河南贾威寄陇西冯谿云连阵合却月半山空楼前飘密柳井上落䟽桐差营逢霔雨立垒挂长虹又和王僧辩从军诗曰山虚和铙管水静写楼舩连鸡随火度燧象带烽然洞晓风急潇湘夜月圆荀令多文藻临戎赋雅篇梁吴均战城南诗曰蹀躞青骊马往救城南畿五歴鱼丽阵三入九重围为君意已重无功终不归又诗曰前有浊樽酒忧思乱纷纷小来重意气学劒不学文忽值胡闗静匈奴遂两分天山已半出龙城无片云汉世平如此何用李将军又诗曰陌上何諠諠匈奴围塞垣黒云藏赵树黄尘埋陇根天子羽书劳将军在玉门又诗曰杂虏冦铜鞮征役去三齐扶山翦䟽勒傍海扫沉黎剑光挥夜电马汗昼成泥何当见天子画地取闗西又征客诗曰公卿来怅别葭声在狭斜玉樽浮云盖朱轮流水车鞚中悬明月剑杪照莲花梁沈约正阳堂宴劳旋诗曰凯入同高宴饮至均多祜昔往歌采薇今来欢杕杜善战惟我皇胜之不窥户推毂授神谟余壮终能贾浩荡金罍溢周流玉觞傅又出重围和傅昭诗曰鲁连扬一䇿陈平出六竒邯郸风雨散白登烟雾维排云出九地陵空振五巵梁庾肩吾被使从渡江诗曰八阵引佳兵三河㧾舻舳綘天扬逺斾雷野驱长毂夜剑动星芒秋潮惊箭箙梁刘孝仪从军行诗曰冠军亲挟射长平自合围木落彫弓燥气秋征马肥贤王皆屈膝幕府复申威何谓从军乐往反速如飞北齐祖珽从北征诗曰翠旗临塞道灵鼔出桑干祁山歛雰雾瀚海息波澜戍亭秋雨急关门朔气寒方系单于颈歌舞入长安北齐裴譲之从北征诗曰沙漠胡尘起闗山烽燧惊皇威奋武略上将摠神兵高台朔风驶絶野寒云生匈奴定逺近壮士欲横行周庾信从驾观讲武诗曰校战出长杨兵栏入鬭场置阵横云起开营鴈翼张落星奔骥騄浮云上骕骦急风吹战鼓髙尘拥贝装骇猿时落木惊鸿屡㫁行又和平邺应诏絶句诗曰天䇿𢎞神兵风飞扫邺城阵云千里散黄河一代清陈伏知道从军五更啭五首诗曰一更刁斗鸣校尉逴连城遥闻射鵰骑悬惮将军名二更愁未央髙城寒夜长试将弓学月聊持剑比霜三更夜惊新横吹独吟春强聴梅花落误忆柳园人四更星汉低落月与云齐依稀北风里胡笳杂马嘶五更催送筹晓色映山头城乌初起堞更人悄下楼陈苏子卿南征诗曰一朝游桂水万里别长安故乡梦中近边愁酒上寛剑锋但须利戎衣不畏单南中地气煖少妇莫愁寒陈沈炯从驾送军诗曰惟尧称乃武轩后号神兵弔民资智勇治乱属师贞我君膺寳业歴驾视前英蒲海方无浪夷山有未平星光下结斾剑气上舒精云开万里彻日丽百川明抚鼓山灵应诏跸水祗惊陈张正见从军诗曰胡兵屯蓟北汉将起山西故人轻百战聊欲定三齐风前喷画角云上舞飞梯鴈塞秋声逺龙沙云路迷燕然自可勒函谷讵须泥又从军诗曰将军定朔边刁斗出祁连髙柳横长塞榆闗接逺天井泉含阵竭烽火映山然欲知客心断旄旌万里悬赋后汉崔骃大将军西征赋曰主簿骃言愚闻昔在上世义兵所克工歌其诗贤陈其颂书之庸器列在明堂所以显武功也于是袭孟秋而西征跨雍梁而逺踪陟陇阻之峻城升天梯以髙翔旗旐翼如游风羽毛纷其覆云金光皓以夺日武鼓铿而雷震魏文帝述征赋曰建安之十三年荆楚傲而弗臣命元司以简旅予愿奋武乎南邺伐灵鼓之硼隐兮建长旗之飘飖跃甲卒之皓旴驰万骑之浏浏扬凯悌之丰惠兮仰干威之灵武伊皇衢之遐通兮维天网之毕举经南野之旧都聊弭节而容与遵往初之旧迹顺归风以长迈镇江汉之遗民静南畿之遐裔魏陈王曹植东征赋曰建安十九年王师东征呉冦余典禁兵卫宫省然神武一举东夷必克想见振旅之盛故作赋一篇登城隅之飞观兮望六师之所营幡旗转而心思兮舟楫动而伤情顾身㣲而任显兮愧责重而命轻嗟我愁其何为兮心遥思而悬旌师旅慿皇穹之灵祐兮亮元勋之必举挥朱旗以东指兮横大江而莫御魏应玚撰征赋曰奋皇佐之丰烈将亲戎乎幽邻飞龙旗以云曜披广路而北巡崇殿欝其嵳峩华宇烂而舒光摛云藻之雕饰流辉采之浑黄辞曰烈烈征师寻遐庭兮悠悠万里临长城兮周覧郡邑思既盈兮嘉想前哲遗风声兮魏徐干西征赋曰奉明辟之渥德与游轸而西伐过京邑以释驾观帝居之旧制伊吾侪之挺劣获载笔而从师无嘉谋以云补徒荷禄而蒙私并小人之所幸虽身安而心危庶区宇之今定入告成乎后皇登明堂而饮至铭功烈乎旂常又序征赋曰余因兹以从迈兮聊畅目乎所经观庻土之缪殊察风流之浊清沿江浦以左转渉云梦之无陂从青𡨕以极望上连薄乎天维刋梗林以广涂慎沮洳以髙蹊擥循环其万般亘千里之长湄行兼时而易节迄𤣥气之消微道苍神之受谢逼鹑乌之将栖虑前事之既终亦何为乎久稽乃振旅以复踪泝朔风而北归及中区以释勤超栖迟而无依魏王粲初征赋曰违世难以回析兮超遥集于蛮楚逢屯否而底滞兮忽长幼以羁旅赖皇华之茂功清四海之疆宇超南荆之北境践周豫之末畿野萧条而骋望路周逹而平夷春风穆其和畅兮庶卉焕以敷蕤行中国之旧壤实吾愿之所依当短景之炎阳犯隆暑之赫曦薫风温温以增热体灼灼其若焚魏阮瑀纪征赋曰仰天民之髙衢兮慕在昔之遐轨希笃圣之崇纲兮惟𢎞哲而为纪同天工而人代兮匪贤智其能使五材陈而并序静乱由乎干戈惟蛮荆之作雠将治兵而济河遂临河而就济瞻禹绩之茫茫距疆泽以潜流经崑崙之髙冈目幽蒙以广衍遂霑濡而难量魏陈琳武军赋曰赫赫哉烈烈矣于此武军当天符之佐运承斗刚而曜震汉季世之不辟青龙纪乎大荒熊狼竞以拏攫神寳播乎镐京于是武臣赫然飏炎天之隆怒呌诸夏而号八荒尔乃拟北落而树表晞垒壁以结营百校罗峙千部列陈弥方城掩平原于是启明戒旦长庚告昏火烈具举鼓角并震千徒从唱亿夫求和声訇隐而动山光赫奕以烛夜其刃也则楚金越冶棠谿名工清坚皓锷脩刺鋭锋陆䧟蘂犀水截轻鸿铠则东胡阙巩百炼精刚函师振旅韦人制缝弩则幽都筋骨恒山檿干通肌畅骨崇緼曲烟其弓则乌号越耗繁弱角端象弭绣质哲拊文身矢则申息肃慎箘簵空䟽焦铜毒铁丽毂挞辀马则飞云絶景直鬐騧駵驳龙紫鹿文的鱼若乃清道整列按节徐行龙姿鳯峙灼有遗英又神武赋曰建安十有二年大司空武平侯曹公东征乌丸六军被介云辎万乗治兵易水次于北平可谓神武奕奕有征无战者已伫盘桓以淹次乃申命而后征觐狄民之故上追大晋之遐踪恶先縠之惩㓂善魏綘之和戎受金石而弗伐盖礼乐而思终陵九城而上济起齐轨乎玉绳车轩辚于雷室骑浮厉乎云宫晖曜连乎白日旂旐继于电光斾既轶乎白狼殿未出乎卢龙威凌天地势括十冲单鼔未伐虏已溃崩克俊馘首枭其魁雄尔乃摠辑瓌珍茵毡幕幄攘璎带佩不饰彫琢华珰玉瑶金麟牙琢文贝紫瑛缥碧𤣥绿黼锦缋组罽毼皮服魏繁钦征天山赋曰素甲𤣥燄皓旰流光左骈雄㦸右攅干将彤玈朱增丹羽綘房望之如火燄夺朝阳华旗翳云霓聚刃曜日铓于是轒輼云趋威弧雨发钲鼔雷鸣勐火风烈跃刃雾散虏锋摧折唿吸无闻丑类剥㓕魏杨脩出征赋曰嗟夫吴之小夷负川阻而不庭肇天子之命公摠九伯而是征整三军而饰戒殄征夫而叛惊舫翼华以鳞集苍鹰杂以星陈塞川原而上下敝城隍而无垠于是州牧覆舟水衡戒事饰师就部乃讲乃试信大海之可横焉江湖之足忌公命临淄守于邺都侯懐大舜乃号乃謩茂国事之是勉兮叹经时而离居企欢爱之偏处兮独搔首于城隅晋陆士龙南征赋曰大安二年八月姦臣羊𤣥之皇甫商敢行称乱大将军敷命羣后同恤社稷四方之㑹衆以百万粤十月军次于朝歌讲武治戎以观兵于殷墟桓桓先征在河之涘顺彼长道悬旌千里美王师之遵时茂七徳而发止尔乃税驾殷墟我徒既闲顺时讲武薄狩于原纷同方而类聚焕副翼而明分祗明形以誓衆习运攻于旧闻若溟海之引回流岱灵之吐行云宋傅亮征思赋曰逢休明之余祐託菲薄于末晖既致戎于皇幄亦彼己于宰闱伤鹈梁以载扬咏伐檀而屡思和风翕以首节零雨鬰而四漾津云暧以合体坟衍杳其无封羡归飞之能矫乐湍流之自东想和銮之北徂企云旗之西举洒三川之积尘廓二崤之重阻觌高掌于华阳聆鸣鳯于洛浦宋谢灵运撰征赋曰相国宋公兵于京甸次师于汴上曾不踰月二方献㨗天子感东山之劬劳使臣遵于原隰余摄官承乏谬充殊役遂冩集闻见作赋撰征惟上相之叡哲当草昧而经纶总九流以贞观协五材而平分龟筮允臧人鬼同情顺天行诛司典详刑迅一翼以鱼丽㐮两服而鴈逝阵未列于都甸威以振于秦蒯诏㣲臣以劳问奉王命于河湄夕饮饯以俶装旦出宿而言辞冐沉云之晻蔼迎素雪之纷霏眷转蓬之辞根悼朔鴈之起越彼㣲物之疚情此思心而可歇梁沈约悯国赋曰余生平之无立徒跅弛以自闲处围城之惵惵得无用于行间对僚友而不怡咸悄颜而相顾畏髙冲之比拟壮激天之南度骇潜师之夜过惊跃马之晨唿矛森森而宻竖旗落落而疎布时难纷其未已歳功迫其将徂育素虮于𤣥胄垂葆髪于缦胡颂汉扬雄赵充国颂曰明灵惟宣戎有先零先零猖狂侵汉西疆既临其域喻以威徳有守矜功谓之弗尅请奋其旅于罕之羗天子命我从之鲜阳营平守节屡奏封章料敌制胜威谋靡亢遂尅西戎还师于京鬼方賔服罔有不庭汉史岑出师颂曰茫茫上天降祚有汉兆基开业人神攸賛五曜霄映素灵夜叹昔在孟津惟师尚父素旄一麾混一区宇苍生更始朔风变楚我出我师于彼四疆天子饯我辂车乗黄言念伯舅恩深渭阳后汉班固窦将军北征颂曰于是雷震九里电曜髙阙金光镜野武旗冐日云黯长霓鹿走黄碛轻选四踪所从莫敌后汉传毅窦将军北征颂曰建汉祖之龙兴荷天符而用师曜神武于幽兾遇白登之重围何獯鬻之桀虐自弛放而不羁哀昏戾之习性阻广汉之荒垂爰命窦侯之征讨蹑卫霍之遗风奉圣皇之明䇿奋无前之严锋採伊吾之城壁蹈天山而遥降曝名烈于禹迹奉旗鼓而来旋圣上嘉而裦宠典禁旅之戎兵内雍容以询谟外折冲于无形惟倜傥以𢎞逺委精虑于朝廷晋张载平吴颂曰闻之前志尧有丹水之阵舜有三苗之诛此圣帝明王平暴静乱未有不用兵而制之也夫太上成功非颂不显情动于中非言不彰猃狁既攘出车以兴淮夷旣平江汉用作斯固先典之明志不刋之美事乌可阙欤遂作颂曰上哉仁圣曰惟皇晋光泽四表继天垂𦙍帝道焕于唐尧义声邈乎虞舜蠢尔鲸吴慿山阻水肆虐播毒而作豺虺菁茅阙而不贡越裳替其白雉正九伐之明典申号令之旧章布亘地之长罗振天网之脩纲制征期于一朝并箕驱而幕张尔乃拔丹阳之峻壁屠西陵之髙墉日不移晷羣丑率从望㑹稽而振铎临吴地而奋旅衆军竞趣烽颷具举挫其轻鋭走其守御表北齐邢子才百官贺平石头表曰大江设隘实限夷华前魏观涛而退后魏登山而反声敎不通多歴年代今苍雉奉职灵鼍自梁折苇为舟慿力可渡始知德通于物孟门失险道清将顺剑阁自开行举洞庭之乐放畜长洲之苑㑹玉帛于涂山树铜柱于南极梁刘孝仪临川王奉诏班师表曰臣有受服庙堂申威塞表既驱熊罴之衆兼禀帷幄之谋登济河山夷灭赵魏将系轵道之颈且屈渭桥之膝而元隂屇节祁寒方始降此慈𢎞愍兹介胄使燕然之石愿勒而不刋函谷之士将封而莫遂虽荷枤杜之恩终慙采薇之㫖周庾信庆平邺表曰臣闻太山梁甫以来即有七十二代龙图龟书之后又已三千余年虽复制法树司礼殊乐异至于天篱武落剡木弦弧席巻天下之心包吞八荒之志其揆一焉政须东南一尉立于北景之南西北一候置于交河之北启齐王融荅勑撰汉武北伐图赋启曰臣闻情蓄自中事符则感象构于始机动斯彰但九祀一逢休明难再常愿待诏朱阙俯对青蒲澄瀚海之恒流扫狼山之积雾系单于之颈屈左贤之膝然后天移云动升封岱宗咸五登三追踪七十又劝髙帝北伐启曰虽穷鸟必啄固等命于良鹑困兽斯惊终并悬于厨鹿若籍巫汉之归师骋士卒之余愤取函河如反掌凌闗塞若摧枯梁简文帝庆洛阳平启曰自函洛榛旷獯猃荐食久絶正朔之风不覩輶轩之使乗此战心负斯戎足每兴燔燧之惊常劳守障之民自非圣略𢎞宣天纲遐顿岂能使汉地尽収名王争入方令九服大同万邦齐轨亭塞寝兵闗候罢柝臣诚兼家国倍深欢庆梁刘孝绰求豫北伐启曰或以臣素无飞将之目未从嫖姚之伍言易行难收功理絶然桓沖称谢安无将略文靖公遂破符坚山涛谓羊祐不强建成侯卒平孙皓㣲臣之譬两贤诚无等级小虏之方二㓂势踰枯朽牋晋陆机至洛与成都王牋曰王室多故祸难荐有羊𤣥之乗宠凶竖专记朝政姦臣贼子是为比周皇甫商同恶相求共为乱阶至令天子飘飖甚于赘瘤伏惟明公匡济之举义命方宣元戎既启风威电赫机以驽暗文武寡施猥蒙横授委任外梱辄承严敎董率诸军唯力是视晋桓温与抚军牋曰北胡肆逆四十余载倾覆社稷毁辱陵庙遇其可亡之㑹实是君子竭诚小人尽力之日也江东虽为未丰方之古人复为未俭少康以一旅之衆兴复祖宗光武奋发中兴汉室况以大晋之祚树德长久兼百越沃野之资据江汉山海之利盐铁寳帛之饶角竿羽毛之用收英贤之略尽兵民之力贼之强也犹复遵养时晦及其毙也不齐力扫灭则大贼何由而自平大耻焉得而自雪临纸惆怅慨叹盈懐书魏陈思王曹植与司马仲逹书曰今贼徒欲保江表之城守区区之吴尔无有争雄于宇角胜于平原之志也故其俗盖以洲渚为营壁江淮为城堑而已若可得挑致则吾一旅之卒足以敌之矣盖弋鸟者矫其矢钓鱼者理其纶此皆度彼为虑因象设宜者也今足下曾无矫矢理纶之谋徒欲候其离舟伺其登陆乃图并吴㑹之地收陈野之民恐非主上授节将军之心也梁简文帝荅湘东王庆州牧书曰虽心慕子文申威涿郡意存士雅慷慨临江而不能遂封狼居之山永空幕南之地逐北聊城追奔瀚海必欲巻绶避贤辞病收迹论汉吾邱夀王骠骑论功论曰骠骑将军霍去病征匈奴立克胜之功夀王作士大夫之论称武帝之徳曰士或问于大夫曰侧闻强秦之用兵也南不踰五岭北不渡大河海内愁怨以丧其国汉兴六十余载矣命将帅以抗愤用干戈于四荒南排朱崖北建朔方东越沧海西极河源拓地万里海内宴然鄙人不识敢问其踪大夫曰昔秦之得天下也以力而不以徳以诈而不以诚内用商鞅李斯之谋外用白起王剪之兵窥间伺隙既并海内之后以威力为至道以权诈为要术遂非唐笑虞絶灭旧章防禁文学行是古之戮严诽谤之谋十余年遂滂沲而盈溢是故皇天疾灭更命大汉反秦政务在敦厚至今六世可谓富安天子文明四夷向风徒观朝廷下僚门户之士谋如涌泉动如骇机皆能安中国吞四夷君臣若兹何虑而不成何征而不尅虽抜泰山填沧海可也魏王粲三辅论曰湘潜先生江濵逸老将集论云梦𤣥公豫焉先生称曰盖闻戎不可动兵不可扬今刘牧建德垂芳名烈既彰矣曷乃称兵举衆残我生灵逸老曰是何言与天生五材金作明威长沙不轨敢作乱违我牧覩其然乃赫尔发愤且上征下战去暴举顺州牧之兵建拂天之旌鸣振地之鼔𤣥胄曜日犀甲如堵以此衆战孰能婴御刘牧之懿子又未闻乎履道懐智休迹显光洒扫羣虏艾拨秽荒走袁术于西境馘射贡乎武当遏孙坚于汉南追杨定于折商艺文类聚巻五十九艺文类聚卷六十钦定四库全书艺文类聚巻六十唐欧阳询撰军器部牙兵书曰牙旗者将军之精凡始竖牙必以刚日刚日者谓之上尅下也立牙之日吉气来应大胜之徴黄帝出军诀曰始立牙之日旗幡指敌或从风而举晖晖终日不絶绕竿勇气奔逸又曰将军出兵有所讨伐引兵出城门望见白云及白水者举白牙旗五色牙旗随天气四时魏志曰典韦初为张邈士属赵宠牙门旗长大莫能胜韦一手建之宠异其才力吴志曰陆逊为右都督㑹丹阳贼帅费栈扇动山越权遣逊讨栈栈支党多所往兵少逊乃益施牙幢分付鼓角夜潜出谷间鼔譟而前应即破散抱朴子曰军所始举牙立旗风气和调幡校飘飘终日不息者其军有功也赋吴胡综大牙赋曰黄武八年黄龙见夏口孙权称号因瑞改元作黄龙大牙常在军中进退视其所向命综为赋曰狼狐垂象实惟兵精圣人观法是效是营始作器械爰求厥成明明大吴实天生德乃律天时制其神军取象太一五将三门疾则如电迟则如云进止有度约而不烦四灵既布黄龙处中周制日月实曰太常杰然特立六军四望祭文后汉滕辅祭牙文曰㳟脩太牢絜荐遐灵推毂之任实讨不庭天道助顺正直聪明晋袁宏祭牙文曰天生五材治道所司废一不可静乱辅时晋顾恺之祭牙文曰维某年某月日录尚书事豫章公裕敢告黄帝蚩尤五兵之灵两仪有政四海有王奉命在天世徳重光烈烈髙牙阗阗伐鼔白气经天简扬神武宋王诞伐广固祭牙文曰敬建崇牙显兹威灵使鸣金辍衅无战有寕皇风幽被凯斾归旌宋郑鲜之祭牙文曰絜牲先事荐兹敬祭崇牙既建义锋增厉人鬼一揆三才同契惟兹灵鉴庶必有察逆顺幽辨忠孝显节使凶丑时殱主寕臣恱振旅上京凯归西蕃神器增晖四境永安劒释名曰劒检也所以防检非常也集韵曰镡劒口也字林曰瑑劒鼻也龙鱼河图曰流州在西海中上多积石名为昆吾石冶其石成铁作劒光明四照洞如水精又曰劒名飞扬管子曰葛天卢之山发而出金蚩尤受而制之以为劒铠矛㦸山海经注曰汲郡冡中得铜劒一枚长三尺五寸今所名干将劒明古者通以钖铜为兵器又曰君子之国其人衣冠带劒周官曰郑之刀宋之斤鲁之削吴越之劒迁乎其地而不能为良地气然也管子曰羽劒珠饰者斩生之斧也吴越春秋曰越王允常聘欧冶子作名劒五枚一曰纯钩二曰湛卢三曰豪曹或曰盘郢四曰鱼肠五曰巨阙秦客薛烛善相劒王取纯钩示之薛烛矍然望之曰沉沉如芙蓉始生于湖观其文如列星之行观其光如水之溢塘观其文色焕焕如氷将释见日之光王曰客有卖此劒者有市之乡三十骏马千疋千户之都二其可与乎薛烛曰不可臣闻王之造此劒赤堇之山破而出钖若耶之谿涸而出铜吉日良时雨师洒道雷公发鼔蛟龙捧罏天帝壮炭太一下观于是欧冶子因天地之精造为此劒取湛卢视之薛烛曰善哉衔金铁之英行气託灵服此劒者可以折冲伐敌人君有逆谋则去之允常以鱼肠湛卢豪曹献吴王僚后阖闾为一女杀生以送死湛卢之劒恶其无道乃去如楚昭王寐而得之召风胡子问之此劔值几何对曰赤堇之山已合若耶之谿深而不测羣神上天欧冶子已死虽有倾城量金珠玉犹不可与况骏马万户之都乎越絶书曰楚王召风胡子而问之曰寡人闻吴有干将越有欧冶子寡人愿请此二人作铁劒乃令风胡子之吴见欧冶子干将使之作为铁劒曰泰阿晋郑闻而求之不得兴师围楚于是王引泰阿之劒登城而麾之三军破败士卒迷惑千里流血勐兽欧瞻江水折扬晋郑之头毕白列子曰卫孔周其祖得殷帝之寳劒童子服之却三军之衆其一曰含光视之不可见运之不知其所触泯然无际经物而物不觉二曰承影将旦昧爽之交日夕昏明之际北面察之淡焉若有物在莫识其状其触物也寂无有声而物不疾三曰霄练方昼见其影不见光驴騞然而过随合觉疾而不血刃此三寳传之十三世矣又曰宋王有兰子者以技干宋元君弄七劒迭跃之五劒常在空中元君大惊立赐金帛又曰周穆王征西戎西戎献昆吾之劒赤刄切玉如泥庄子曰昔赵文王喜劒庄子曰臣闻大王喜劒臣有三劒惟王所用有天子劒有诸侯劒有庻人劒天子之劒以燕谿石城为锋齐代为锷晋卫为嵴周宋为镡韩魏为铗统以渤海带以常山此劒一用匡诸侯天下服矣诸侯之劒以智勇士为锋以精廉士为锷以贤良士为嵴以忠圣士为镡以豪杰为铗此劒一用如雷霆之震也庻人之劒蓬头突鬓垂冠曼胡之缨短后之衣瞑目而语难相击于前此无异鬪鸡一旦命以絶矣今大王有天子之位而好庶人之劒臣窃为大王薄之荀卿子曰桓公之慈太公之阙文王之琢庄君之忽阖闾子干将莫耶巨阙辟闾皆古良劒也尸子曰水试断鹄鴈陆试断牛马所以观良劒也吕氏春秋曰楚人有渉江者其劒自舟中坠于水遂刻其舟曰是吾劒之所从坠也舟止从其所契刻者入水求之舟已行矣而劒不行求劒若此不亦惑乎又曰荆有佽飞者得寳劒于江干遂还反渉江至于中流而两蛟夹绕其船佽飞攘臂祛衣拔寳劒赴江刺蛟杀之荆王闻之任以执圭史记曰吴季札之初使北过徐徐君好季札劒口不敢言季札知之为使上国未献还至徐徐君已死乃解其寳劒击徐君冢树而去又曰秦昭王临朝叹息应侯进曰臣闻主忧臣辱主辱臣死今大王中朝而忧臣敢请其罪王曰吾闻楚之铁劒利而倡优拙夫铁劒利则士勇倡优拙则思虑逺矣以逺思虑而御勇士恐楚之圗秦又曰髙祖送徒骊山到丰而夜径泽中令一人行前行前者还报曰前有大蛇当径愿还髙祖曰壮士行何畏乃前拔劒斩蛇又曰髙祖击英布时为流矢所中髙祖问医曰病可治于是髙祖慢骂之曰吾从布衣提三尺劒取天下此非天命乎命乃在天虽扁鹊何益又曰陈平间行仗劒亡渡河船人见其美丈夫独行疑其亡将腰中有金寳因之欲杀平平恐解衣佐刺船船人知其无乃止说苑曰经侯徃过魏太子左带玉具劒右带环佩左光照右右光照左异苑曰晋惠帝元康三年武库火烧孔子履髙祖斩白蛇之劒咸见此劒穿屋飞去莫知所向汉书曰隽不疑字曼倩帝使暴胜之为直指使者素闻不疑贤遣吏请与相见不疑冠进贤冠带具劒又曰陆贾常乗安车驷马从歌鼔琴瑟侍者十人寳劒值百金其游汉庭名声借甚汉武内传曰西王母带分景之劒上元夫人带流黄择精之劒东观汉记曰世祖时有献名马寳劒值百金马以驾鼔车劒以赐骑士吴越春秋曰伍子胥过江解其劒与渔父曰此劒中有七星北斗其值百金典论曰建安二十四年二月壬午魏太子丕造百辟寳劒长四尺二寸淬以清漳厉以礛诸饰以文玉表以通犀光似流星名曰飞景雷次宗豫章记曰吴未亡恒有紫气见斗牛之间张华闻雷孔章妙逹纬象乃要宿问天文孔章曰惟牛斗之间有异气是寳物之精在豫章丰城张华遂以孔章为丰城令至县掘深二丈得玉匣长八尺开之得二劒其夕斗牛气不复见孔章乃留其一匣而进之劒至光耀炜晔焕若电发后张华遇害此劒飞入襄城水中孔章临亡戒其子恒以劒自随后其子为建安从事经浅濑劒忽于腰间跃出遂视见二龙相随焉文士传曰魏文帝爱杨脩才脩诛后追忆脩脩曾以寳劒与文帝文帝后佩之告左右曰此杨脩劒也沈约宋书曰世祖赐谢庄以与豫州刺史鲁爽别后爽反叛世祖因宴集问劒所在荅曰昔以与鲁爽别窃为陛下杜邮之赐上甚恱当时以为知言诗宋鲍照诗曰双劒将别离先在匣中鸣雌沉呉江里雄飞入楚城吴江深无底楚阙有崇扃一为天地别岂直限幽明神物终不隔千祀傥还并梁吴筠咏寳劒诗曰我有一寳劒出自昆吾谿照人如照水切玉如切泥锷边霜凛凛匣上风凄凄寄语张公子何当来见携铭后汉士孙瑞劒铭曰天生五材金徳惟刚从革庚辛含景吐商辩物利用勋伐弥彰暨彼良工欧冶干将爰造寳劒巨阙墨阳上通皓灵获兹休祥剖山竭川虹蜺消亡曜威燿武震动遐荒楚以定霸越以取强晋裴景声文身劒铭曰器以利显实以名举长劒耿介体文经武陆㫁𤣥犀水截轻羽九功斯象七徳是辅晋张协泰阿劒铭曰泰阿之劒世载其美淬以清波砺以越砥如玉斯曜若影在水不运自肃率土从轨启梁简文帝谢勑赉方诸劒等启曰才发紫函彫竒溢目始开泥检丽饰交陈巳匹丹霞之晖乍比青云之制身文且贵器用惟冝寒暑兼华左右相照梁沈约为东宫谢勑赐孟尝君劒启曰田文重气徇名四豪莫及寳劒雄身故能威陵秦楚人高事逺遗物足竒谨加玩服以深存古之懐刀字林曰琫佩刀下饰也天子以玉诸侯以金琕佩刀上饰也太公兵法曰刀子之神名曰脱光礼记曰割刀之用鸾刀之贵贵其义也论语曰子之武城闻弦歌之声夫子莞尔而笑曰割鸡焉用牛刀楚辞曰鈆刀进御遥弃泰呵孔丛子曰秦王得西戎利刀以之割玉如割木焉汉书曰龚遂为渤海太守民有带持刀劒者使卖劒买牛卖刀买犊曰何为带牛而佩犊班固与弟超书曰窦侍中遗仲叔楚胜陵错横刀玉早削一枚金错半垂刀一枚东观汉记曰马严为陈留太守建初中严病遣功曹史李龚奉章诣阙上召见龚问疾病形状以黄金十斤葛縳佩刀书刀革带付龚赐严又曰赐邓遵金对鲜卑绲带一具金错五十辟把刀墨再屈环横刀金镜屈尺八佩刀各一魏武帝令曰往歳作百辟刀五枚适成先以一与五官将其余四吾诸子中有不好武而好文学将以次与之典论曰昔者周鲁寳赤刀孟劳又曰平造百辟寳刀名灵寳其二采似丹霞名曰含章其三铿似崩霜名曰素质费祎别传曰孙权以手中常所执寳刀赠之蜀志曰初孙权以妹妻先主妹才㨗刚勐有诸兄风侍婢百余人皆亲执刀侍立先主每入心常慄慄物理论曰古有阮师之刀天下之所寳贵也初阮之作刀受法于金精之灵七月庚辛见金神于冶监之门其人光色烨燿向而再拜神执其手曰子可敎也既致之闲宴设馔而问焉神敎以水火之齐五精之陶用隂阳之候取刚软之和陆机晋书曰王濬之在郡也梦悬四刀于其上甚恶之濬主簿李谷拜贺曰夫三刀为州而见四益一也明府其临益州乎圣证论曰昔国家有优曰史利汉氏旧优也云梁兾有火浣布切玉刀一朝以为诞而不信也正始初得火浣布乃信晋中兴书曰初魏徐州刺史吕䖍有佩刀工相之以为必三公可服此刀䖍谓别驾王祥曰茍非其人刀或为害卿有公辅之量故以相与蒲元传曰君性多竒思于斜谷为诸葛亮铸刀三千口刀成自言汉水钝弱不任淬用蜀江爽烈是谓大金之元精天分其野乃命人于成都取江水君以淬刀言杂涪水不可用取水者捍言不杂君以刀画水言杂八升取水者叩头云于涪津覆水遂以涪水八升益之以竹筒内铁珠满中举刀断之应手虚落因曰神力今屈耳环者乃是其遗范赋魏陈王曹植寳刀赋曰建安中魏王命有司造寳刀五枚以龙熊鸟雀为识太子得一余及余弟饶阳侯各得一焉有皇汉之明后思潜逹而𤣥通飞文藻而博致扬武备以御凶然后砺以五方之石鑑以中黄之壌规圆景以定环摅神功而造像陆斩犀革水㫁龙角轻撃浮截刃不纎流踰南越之巨阙超西楚之泰阿寔真精之攸御永天禄而是荷铭后汉溤敬通刀阳铭曰脩尔甲兵用戒不虞见危致命临事而惧文不可匿武不可黩文武孔纯荷天之禄又刀隂铭曰温温穆穆配天之威苗裔无疆福报永绥后汉李尤错佩刀铭曰佩之有错抑武扬文岂为丽好将戒有身又金马书刀铭曰巧冶炼刚金马託形贡文错镂兼勒工名魏文帝露陌刀铭曰于铄良刀胡炼亶时譬诸麟角靡所任兹不逢不若永世寳持曹植寳刀铭曰造兹寳刀既砻既砺匪以尚武予身是卫麟角匪触鸾距匪蹷魏王粲刀铭曰相时隂阳制兹利兵和诸色剂考诸浊清陆剸犀兕水截鲵鲸君子服之式章威灵魏何晏斩勐兽刀铭曰徒搏不兵作戒宣邱用造斯器螭兽是刘制禽允良昏明亶时永釐厥后蠲民之灾晋张协文身刀铭曰寳刀既成穷理尽妙繁文波回流光电照又把刀铭曰奕奕名金昆吾遗璞裁为把刀利亚切玉时文斯偃含精内烛威助虽化武不可黩晋裴景声文身刀铭曰良金百鍊乙名展巧寳刀既成穷理尽妙文繁波流回光灵照在我皇世戢不可耀启梁简文帝谢勑赉善胜威胜刀启曰氷锷含彩雕琰表饰名均素质神号脱光五寳初成曹丕先荷其一二胜今造愚臣揔被其恩钖韩非之书未足为比给博山之笔方此更轻梁刘孝仪为晋安王谢东宫赐玉环刀启曰苗峰珍铤利极钩芒谨当拥以雄身借而安体不令北海小雍孤擅穿滕之寄庐江佩刀独表不欺之验匕首通俗文曰匕首劒属其头类匕故曰匕首短而便用说苑曰秦王以五十里封鄢陵之君辞不受使唐且谢秦秦王怒曰甞见天子之怒乎一怒伏尸百万流血千里唐且曰大王甞闻布衣韦带之士怒乎一怒伏尸二人流血五歩即按其匕首起曰今将是矣王变色曰先生就坐寡人喻矣秦破韩灭魏鄢陵独以五十里存者徒用先生故也诸葛故事曰成都作匕首五百枚以给骑士典论曰昔周鲁寳雍狐之㦸屈卢之矛孤父之戈徐氏匕首凡斯皆上世名器君子虽有文事必有武备矣又曰魏太子造百辟匕首二其一理似坚氷名曰清刚其二曜似朝日名曰扬文神仙传曰有书生姓张就李仲文学隐术久无所得患之张懐匕首所之仲文笑曰我寕可杀铭晋张载匕首铭曰先民造制戒豫惟详匕首之设应速用近既不忽备亦无轻忿利以形彰功以道隐铗战国䇿曰冯谖为孟甞客弹劒铗而歌曰长铗归来乎食无鱼铭晋张协长铗铭曰五才并建金作明威长铗陆离弭凶防违素刃霜厉溢景横飞又短铗铭曰器用多品诡制殊观亦有短铗清晖载烂昔在先朝戢兵静乱惟皇寳之优而弗玩弓释名曰弓穹也张之穹隆然其末曰箫言箫邪又谓之弭以骨为之滑弭弭也中央曰弣弣抚也所抚持也山海经曰少皡生般是始弓矢龙鱼河图曰弓之神名曰曲张尔雅曰弓有縁谓之弓无缘者谓之弭以金者谓之铣以蜃者谓之珧以玉者谓之珪方言曰弓藏谓之鞬或谓之韇説文曰角端兽状似豕角善为弓出胡休夕国易曰弦木为弧剡木为矢弧矢之利以威天下广雅曰繁弱鉅黍弓也周官曰司弓掌六弓四弩八矢之法辩其名物而掌其守藏与其出入中春献弓弩中秋献矢箙天子之弓合九而成规诸侯合七而成规大夫合五而成规士合三而成规又曰弓人为弓取六材必以其时六材既聚巧者和之干者以为逺也角者以为疾也筋者以为深也胶者以为和也丝者以为固也漆者以为受霜露也凡取干之道七柘为上檍次之檿桑次之橘次之木𤓰次之荆次之竹为下毛诗曰彤弓天子赐有功诸侯也左传曰颜高之弓六钧又曰分鲁公以大路大旂夏后氏之璜封父之繁弱郭璞毛诗拾遗曰象弭鱼服毛云弭弓反末以象骨为之盖俗説之误也左传曰左执鞭弭弭者弓之别名谓以象牙为弓今西方有以犀角及器角为弓者列子曰纪昌学射于飞卫飞卫曰尔先学不瞬而后能又使学视小如大纪昌以氂悬虱在牖南面而望之三年之后如轮覩物皆山邱也乃以燕角之弧朔蓬之干射之贯虱之心而悬不絶楚辞曰带长劒挟素弓荀卿子曰天子彫弓诸侯彤弓大夫黒弓礼也战国䇿曰楚人有好以弱弓㣲缴加归鴈之上者顷襄王闻而召问之对曰见鸟六双王何不以圣人为弓以勇士为缴时张而射之此六双者可得而囊载也家语曰楚共王出游亡其乌号之弓左右请求之王曰楚人失弓楚人得之又何求焉孔丛子曰楚王张繁弱之弓载忘归之矢以射蛟兕于云梦列女传曰晋平公使工为弓三年乃成射不穿一札公怒将杀工其妻见公曰妾之夫造此弓亦劳矣干生泰山之阿一日三覩隂三覩阳傅以燕牛之角纒以荆麋之筋煳以河鱼之胶此四者天下之选也而不穿一札是君不能射也妾闻射之道左手如拒石右手如附支右手发箭左手不知公以其仪而穿七札弓工立得出赐金三镒阙子曰宋景公使弓工为弓九年来见公曰为弓亦迟对曰臣不得见公矣曰臣之精尽于弓矣献弓而归三日而死公张弓登台东西而射矢踰孟霜之山集彭城之东其余力逸劲饮羽于石梁淮南子曰淇卫箘簵饰以金银钖虽有薄缟之幨然独不能穿也若假之筋角之力弓弩之势则贯兕甲而终于革楯矣新序曰楚熊渠夜行见寝石弯弓射之没矢饮羽下视知石也却复射之矢摧无迹东观汉记曰葢延字巨卿身长八尺弯弓三百斤张璠汉记曰陈球为零陵太守州兵朱葢等反球守城弦大木为弓羽矛为矢机发之逺射千余人斩朱葢等风俗通曰乌号弓者柘桑之枝枝条畅茂乌登其上垂下着地乌适飞去从后拨杀取以为弓因为乌号耳箭释名曰矢指也其有所指向迅疾也又谓之箭箭进也其本曰足矢形似木木以下为本以根为足其末曰括括㑹也与弦相㑹也说文曰矢弓弩矢也象镝括羽之形世本曰夷牟作矢太公兵法曰箭之神名续长易曰弦木为弧剡木为矢周官曰庭氏掌射国中之妖鸟若不见其鸟兽则以救日之弓救月之矢夜射之礼记曰故男子生桑弧蓬矢六以射天地四方天地四方者男子之所有事也故必先有志于其所有事六韬曰䧟坚阵败强敌大黄参连弩飞凫电影自副飞凫赤茎白羽以铁为首电影青茎赤羽以铜为首国语曰仲尼在陈有隼集于陈侯之庭而死楛矢贯之石弩其长尺有咫陈惠公使人以隼如仲尼之馆问之仲尼曰此肃慎之矢也昔武王克商通道于九夷八蛮肃慎氏贡楛矢石弩以分大姬配虞胡公而封诸侯于陈孟子曰矢人岂不仁于函人哉矢人惟恐不伤人函人惟恐伤人鲁连子曰齐田单破燕军复齐城唯聊城不下燕将守数月鲁仲连乃为书着之于矢以射城中遗燕将燕将得书泣三日乃自杀韩子曰智伯将伐赵赵㐮子召张孟谈曰奈无箭何孟谈曰董安于之治晋阳公宫之垣皆以楛楚其楛髙十尺于是登而试之其坚则干之劲不能适也君曰奈无金何孟谈曰董安于之治晋阳宫舎之堂皆以铜为柱质君登而用之有余金矣汉书曰李陵击匈奴一日五十万矢皆尽虏攻急陵叹曰复人数十矢可以脱矣东观汉记曰耿弇与张歩战矢中弇眼以佩刀摧之左右无知者三齐畧记曰城东南五十里有蒲台髙八十丈秦始皇所顿处时在台下萦蒲系马夹道数百歩到今蒲生犹索蒲似水杨而劲堪为箭也賛梁昭明太子弓矢赞曰弓用䈥角矢制良工亦以观徳非止临戎杨叶命中猨堕张空铭后汉李尤弧矢铭曰弦木为弧剡木为矢弧矢恊并八极同纪晋嵇令木弓铭曰乌号之朴丰条足理弦鸣走括截飞骇止射隼髙墙出有拟议既用御武亦以招士晋李充良弓铭曰弓矢之作爰自曩时乡村载礼招命在诗力称颜髙功发由基不争之美亦以详疑启齐王融谢武陵王赐弓启曰殿下摛藻蕙楼畅艺兰苑敷缋玉于风筵疉连珠于月兎园掩秀邺水渐竒融揖譲未工滥升饮之赏操弧反矢奉招贤之钖文韬镂景逸干稍云玩溢百龄佩流千载弩尚书帝令验曰王弩发惊天下释名曰弩怒也有势怒之钩弦者牙以齿牙也牙外曰郭为牙郭也含括之口曰机言机之巧也亦言如门户之枢机开阖有节史记曰龎㳙追孙膑膑量其暮当至马陵道狭可伏兵乃斫大树白而书之曰龎涓死此树下令万弩夹道而伏期日暮见火举而俱发龎涓夜至斫木下见白书乃鑚火烛之万弩俱发龎涓自知智穷乃自刎曰遂成竖子之名史记曰项羽伏弩射中汉王伤胷乃扪足曰虏中吾指古史考曰黄帝作弩战国䇿曰苏秦为楚合从元戎以铁为矢长八寸一弩十矢俱发吴志曰甘宁招合轻薄少年为之渠帅羣聚相随挟持弓弩负毦带铃民闻铃声即知是寕也晋阳秋曰初髙祖勒兵阙下经曹爽门爽帐下督严世引弩将射髙祖孙谦止之曰事未可知三注三止髙祖车乃过日南传曰南越王尉他安阳王有神人臯通安阳王治神弩一张一发大死三发杀三万人华阳国志曰邓芝征涪陵见元猨抱子在树上引弩射之中猨母其子为抜箭以木叶塞创芝乃叹曰吾违物之性其将死矣投弩水中㑹稽典録曰钟离牧谓朱育曰大皇帝以中国多骑欲得骑而当之然吴神锋弩射三里贯洞至四马骑敢近之乎南越志曰龙川甞有铜弩牙流出水皆以银黄雕镂取之者祀而后得父老云越王弩营处也太公兵法曰弩之神名逺望文子曰狡兎得而猎犬死髙鸟得而强弓藏风俗通曰汲令应彬请主簿杜宣饮酒北壁上悬赤弩照于杯中其形如蛇宣畏恶之然不敢不饮因得病彬后知之思惟必悬弩所为也使致宣于故处设酒杯中犹有蛇因谓之此壁上弩影耳非有他怪宣意解病即愈议蔡邕幽州刺史议曰幽州突骑冀州强弩天下精兵国家瞻核四方有事未甞不取办于二州也铭后汉李尤弩铭曰放自近古发意所覩前圣制弓后世建弩机牙发矢执破丑虏充获虽屡犹不可常㤀战者危极武者伤弹韩诗外传曰楚庄王将兴师伐晋敢谏者罪至死孙叔敖进谏曰臣之国中有榆其上有蝉蝉方奋翼悲鸣欲饮清露不知螳蜋方欲食蝉而又不知黄雀在后黄雀方欲食螳蜋不知童子挟弹丸在榆下童子欲弹黄雀不知前有深坑后有掘株也皆贪前之利不顾后害也楚国不征而晋国以寕孙叔敖之力也左传曰晋灵公从台上弹人观其避丸吴越春秋曰陈音对越王云弩生于弓弓生于弹弹生于古之孝子古者人民质朴死裹以白茅投之中野孝子不忍父母为禽兽所食则作弹以守之故古人歌之㫁竹续竹飞土逐宍张璠汉记曰班超使于外愿将三十六人以为蒿矢弹丸之用东方朔记曰东方朔对骠骑难曰以珠弹不如泥丸各有所用也太𤣥经曰明珠弹于飞宍其复不复世说曰前軰人忌日惟不饮酒作乐王世将以忌日送客至新亭主人欲作音乐王便起去持弹往卫洗马墓下弹鸟萧子显齐书曰桓崇祖善弹弹鸟毛尽而鸟不死海鹄羣翔崇祖登城楼弹之无不折翅诗晋桓𤣥南林弹诗曰散带蹑良驷挥弹出长林归翮赴旧栖乔木转翔禽落羽寻絶响屡中转应心赋晋夏侯孝若缴弹赋曰张弱弓理繁缴望大羣以送丸审追放而必获铭后汉李尤弹铭曰昔之造弹起意弦木以丸为矢合竹为朴漆饰以霑不用筋角丸弹之利以弋凫鹜晋灵骄悖羣臣是弹乐其如跃趋如避丸矟通俗文曰矛丈八者谓之矟后魏书曰于栗磾筑垒于河上亲自守焉裕甚惮之遗栗磾书假道西上题书曰黒矟公麾下栗磾以闻太宗太宗因授黒矟将军灵鬼志曰河间王颙既败于闗中有给使陈安者常乗一赤马俊快非常双持二刀皆长七尺驰马运刀所向披靡闗西为之歌曰垄上健儿字陈安头细面狭肠中寛丈八大槊左右盘诗晋傅𤣥诗曰弯我繁弱弓弄我丈八矟一举覆三军再举殄戎貊书晋庾翼与燕王书曰今致朱漆銏三十张绛碧书幡黒毦副也序梁简文帝马槊谱序曰马槊为用虽非逺法近代相传矟已成艺邓蔍荣魏后之廷武而犹质种马入丹阳之寺雄而未巧聊以余暇复撰斯法搜採抑扬斟酌烦简至春亭落景秋臯晚静严霜尽降宻云初晴纎骊沃若天马半汉盼金精而转态交流汗血爱连干而息影不畏衣香雕衢与白刃同晖翠毦与红尘俱动足使武夫愤气观者冲冠巴童留玩不待轻舟之楫越女踟蹰无假如臯之箭艺文类聚巻六十艺文类聚卷六十一钦定四库全书艺文类聚巻六十一唐欧阳询撰居处部一易曰上古穴居而野处后世圣人易之以宫室上栋下宇以待风雨楚辞曰像设君室静闲安髙堂䆳宇槛层轩层台累榭临髙山网户朱缀刻方连冬有突夏夏室寒经堂入奥朱尘延砥室翠翘挂曲琼蒻阿拂壁罗帱张翡帷翠帱饰髙堂红壁沙版𤣥玉梁仰观刻桷画龙蛇坐堂伏槛临曲池芙蓉始发杂芰荷紫茎屛风文缘波又曰筑室兮水中葺之兮以荷葢荃壁兮紫坛播芳椒兮成堂桂栋兮兰橑辛夷楣兮葯房盐铁论曰贵人之家梓匠斵巨为小以圆为方上成云气下成山林汉武故事曰上起神屋铸铜为柱黄金涂之赤玉为阶椽亦以金刻玳瑁为禽兽以薄其上椽首皆作龙首衔铃流苏悬之铸铜为竹以赤白石脂为泥椒汁和之以火齐薄其上扇屛悉以白琉璃作之光照洞彻以白珠为帘箔玳瑁压之以象牙为牀以琉璃珠玉明月夜光杂错天下珍寳为甲帐其次为乙帐甲以居神乙上自御之前庭植玉树珊瑚为枝以碧玉为叶或青或赤悉以珠玉为之子皆空其中如小铃鎗鎗有声甍标作鳯皇轩翥若飞状汉书曰赵皇后姊为昭仪居昭阳舍其中庭彤采而砌皆铜㳫黄金涂白玉阶壁带徃徃为黄金釭函蓝田璧明珠翠羽饰之又曰五侯大治第宅起土山渐台洞门髙廓阁道百姓歌之曰五侯初起曲阳最怒壊决髙都连竟外杜成都侯商甞病欲避暑从上借明光宫又穿长安城引内漕水以行船立羽盖张周帷楫櫂越歌上幸商第见赤墀青琐又曰梁孝王筑东苑方三百里广睢阳城七十里大治宫室为复道自宫连属于平台三十余里东观汉记曰琅琊孝王京就国都雅好宫室穷极技巧壁带玉饰以金银张璠汉记曰山阳督邮张俭奏中常侍侯覧起第十六区皆髙楼四周连阁洞门之井莲华壁杜綵画鱼池台苑拟诸宫阙董生书曰礼天子之宫在清庙左凉室右明堂后路寝四室者足以避寒暑而不高大也夫髙近阳广室多隂故室适形而止仲长统昌言曰今为宫室者崇台数十层长街十百仞延袤临浮云上树九丈旗珠玉翡翠以为饰连帷为城构帐为宫起台榭则髙数百丈壁带珠玉土披缇锦曹植表曰诏使周观初玩云盘北观疏圃遂歩九华神明特处谲诡天然诚可谓帝室皇居者矣虽崑崙阆风之丽文昌之居不是过也罗含别传曰桓宣武以含为别驾以官廨寺諠扰非静黙所处乃于城西池小洲上立茅茨之屋竹果䕃宇伐木为牀织苇为席布衣蔬食晏若有余诗陈孔奂名都一何绮诗曰京洛信名都佳丽拟蓬壶九华彫玳瑁百福上椒涂黄金络腰褭莲花装鹿卢咸言仪服盛无胜执金吾陈沈炯诗曰名都一何绮春日吐光辉髙楼云母扇复殿琉璃扉昭仪同辇出髙安连骑归欲知天子贵千门应紫㣲陈周𢎞正诗曰名都宫观绮金璧藻华珰吹台望鳷鹊舞殿接披香绣毂游丹水彫辇出平阳陆离徒照眼何解忧人肠赋汉杨雄蜀都赋曰蜀都之地古曰梁州禹治其江渟臯弥望郁乎青葱丹青玲珑石䲛水螭于近则有瑕英菌芝玉石江珠于逺则有银铅钖碧马犀象𤏡西有盐泉铁冶橘林铜陵其傍则有期牛兕旄金马碧鸡其竹则宗生族攅俊茂丰美夹江缘山寻卒而起其深则有猵獭沉鱓水豹蛟蛇其都门二九四百余闾两江珥其市九桥带其流苴竹浮流龟碛若蝎风胎雨鷇衆物骇目百华投春隆隐芳芬螭烛若挥锦布绣望芒芒兮无幅其布则筩中黄润一端数金雕镂釦器百技千工上乃使有伊之徒调夫五味甘甜之和芍药之羮江东鲐鲍陇西牛羊五肉七菜朦厌腥臊若其吉日嘉㑹期于送春之隂迎夏之阳置酒于荣川之间宅设坐于华都之髙堂延帷扬幕接帐连冈郄公之徒相与如平阳巨沼罗车百乗期㑹投宿观者方隄行船竞逐也后汉班固西都赋曰赋者古诗之流或以抒下情而通讽谕或以宣上徳而尽忠孝雍容揄扬亦雅颂之亚也西土耆老有陋洛邑之议故臣作两都之赋汉之西都在乎雍州左据函谷二崤之阻表以太华终南之山右界褒斜陇首之险带以洪河泾渭之川披三条之广路立十二之通门英俊之域绂冕所兴冠带如云七相五公其阳则崇山隐天幽林穹谷陆海珍藏蓝田美玉其隂则冠以九嵕陪以甘泉下有郑白之沃衣食之源提封五万疆场绮纷沟塍刻镂原隰龙鳞决渠降雨荷锸成云离宫别馆神池灵沼其中则有九真之鳞大宛之马黄支之犀条枝之鸟其宫室也体象乎天地经纬乎隂阳树中天之华阙丰冠山之朱堂因瓌材而䆒竒抗应龙之虹梁列棼橑以布翼荷栋桴而髙骧彫玉瑱以居楹裁金璧以饰珰左墄右平重轩三阶闺房周通门闼洞开列钟虡于中庭立金人于端闱增盘崔嵬登降炤烂殊形诡制每各异观乗茵歩辇唯所息宴后宫则有掖庭椒房后妃之室茞若椒风披香发越兰林蕙草鸳鸾飞翔之列昭阳特盛隆乎孝成隋侯明月错落其间金缸䘖璧是为列钱翡翠火齐流曜含英珊瑚碧树周阿而生后宫之号十有四位窈窕繁华更盛迭贵又有天禄石渠典籍之府讲论乎六艺稽合乎异同周以钩陈之位卫以严更之署周庐千列徼道绮错辇路经营修途飞阁堎墱道而超西墉混建章而连外属神明郁其特起遂偃蹇而上跻轶云雨于太半虹蜺回带于棼楣攀井干而未半目眩转而意迷灵草冬华神木丛生抗仙掌以承露擢双立之金茎尔乃盛娱游之壮观曜威灵而讲武事命荆州使起鸟诏梁野而驱兽毛羣内填飞羽上覆列卒周匝星罗云布矢不单杀中必疉双风毛雨血洒野蔽天于是天子乃登属玉之馆歴长杨之榭陈轻骑以行炰腾酒车以斟酌割鲜野飨举烽命爵大辂鸣銮容与徘徊集乎豫章之宇临乎昆明之池左牵牛而右织女似云汉之无涯茂树䕃蔚芳草被堤若摛锦与布绣烛燿乎其陂𤣥鹤白鹭凫鹥鸿鴈沉浮往来云集雾散都都相望邑邑相属国籍十世之基家承百年之业又东都赋曰王莽作逆汉祚中缺于是圣皇握干符阐坤珍披皇圗稽帝文赫然发愤应若兴云遂超大河跨北岳立号髙邑建都河洛系唐统接汉绪茂育羣生恢复疆宇若乃顺时节而蒐狩简车徒以讲武歴驺虞览驷驖嘉车攻采吉日礼官整仪乗舆乃出于是发鲸鱼铿华钟登玉辂乗时龙元戎竟野戈鋋彗云羽旄扫蜺旌旗拂天然后举烽伐鼔申令三驱輶车霆击骁骑电骛指顾倐忽获车已实乐不极盘杀不尽物于是荐三犠效五牲礼神祗懐百灵觐明堂临辟雍登灵台考休征列百僚而賛羣后穹皇仪而展帝容明堂诗曰于昭明堂明堂孔阳圣皇宗祀穆穆煌煌辟雍诗曰乃流辟雍辟雍汤汤圣皇莅止造舟为梁灵台诗曰三光宣精五行布序习习祥风祁祁甘雨寳鼎诗曰岳修贡兮川效珍吐金景兮歊浮云寳鼎见兮色纷纭焕其炳兮被龙文白雉诗曰启灵篇兮披瑞圗获白雉兮效素乌嘉祥阜兮集皇都发皓羽兮奋翘英后汉张衡西京赋曰昔班固观世祖迁都于洛邑惧将必踰溢制度不能遵先圣之正法也故假西都賔盛称长安旧制有陋洛邑之议而为东都主人折礼衷以荅之张平子薄而陋之故更造焉有冯虗公子者言于安处先生曰秦据雍而强周即豫而弱髙祖都西而泰光武处东而约先生独不见西京之事欤汉氏初都在渭之涘秦里其朔实为咸阳左有崤函重险桃林之塞缀以二华巨灵赑屃髙掌逺跖以流河曲厥迹犹存右有陇坻之隘隔阂华戎岐梁汧雍陈寳鸣鸡在焉于前则终南太一隆窟崔崒隐辚郁律连冈乎嶓冢爰有蓝田珍玉是之自出于后则髙陵平原据渭踞泾其逺则九嵏甘泉涸隂沍寒日北至而含冻此焉清暑寔为地之奥区神臯昔者太帝恱秦穆公而觐之飨以钧天广乐帝有醉焉乃为金䇿钖用此土而剪诸鹑首自我髙祖之始入也乃覧秦制跨周法正紫宫于未央表嶤阙于阊阖䟽龙首以抗殿状嵬峩以岌嶪蔕倒茄于藻井披红葩之狎猎饰华榱与璧珰流景曜之暐煜彫楹玉磶绣栭云楣三阶重轩镂槛文㮰左平右墄青𤨏丹墀仰福帝居阳曜隂藏洪钟万钧勐虡趪趪负笋业而余怒乃奋趐而腾骧若夫长年神仙宣室玉堂麒麟朱鸟龙兴含章正殿路寝用朝羣辟嘉木树庭芳草如积髙门有闶列坐金狄后宫则昭阳飞翔增成合欢兰林披香鳯皇鸳鸾故其馆室次舍采饰纎缛裛以藻绣文以朱绿翡翠火齐络以美玉流悬黎之夜光缀隋珠以为烛于是钩陈之外阁道穹隆属长乐与明光径北通乎桂宫恣意所幸下辇成燕穷年㤀归犹不能徧覛往昔之遗馆获林光于秦余处甘泉之爽垲乃隆崇而𢎞敷既新作于迎风增露寒与储胥通天眇以竦峙径百常而茎擢翔鵾仰而弗逮况青鸟与黄雀伏櫺槛而俯聼闻雷霆之相激柏梁既灾越巫陈方建章是经用厌火祥圜阙竦以造天若双碣之相望鳯鶱翥于甍标咸遡风而欲翔干云雾而上逹状亭亭以迢迢神明崛其特起井干疉而百增上飞闼而仰眺正覩瑶光与玉绳列瀛洲与方丈夹蓬莱而骈罗长风激于别岛起洪涛而扬波海若游于𤣥渚鲸鱼失流而蹉跎立脩茎之仙掌承云表之清露屑琼蘂以朝食必性命之可度尔乃廓开九市通阛带阓旗亭五重俯察百隧上林禁苑跨谷弥阜东至鼎湖邪界细桺掩长扬而连五柞绕黄山而欵牛首乃有昆明灵沼黑水𤣥沚周以金堤树以桺杞豫章珍馆掲焉中峙牵牛立其左织女处其右日月于是乎出入象扶桑与蒙汜其鱼则鲔鲵鲿魦脩额短项大口折鼻诡类殊种鸟则鹔鷞鸹鸨鴐鵞鸿鹍南翔衡阳北栖鴈门于是孟冬作隂寒风肃杀雨雪飘飖氷霜惨烈天子乃驾雕轸六骏駮戴翠㡌倚金较华葢承辰天罼先驱千乗雷动万骑龙趋纵猎徒赴长莽迾卒清候武士赫怒河渭为之波盪吴岳为之陁堵百禽㥄遽骙瞿奔触䘮精亾魂失归㤀趣矢不虚舍鋋不苟跃当足见蹍值轮被轹乃使迅羽轻足寻景追括鸟不暇举兽不得发青骹摰于鞴下韩卢噬于緤末于是鸟兽殚目观穷迁延邪睨集乎长扬之宫酒车酌醴方驾授饔升觞举燧既釂鸣钟儴佯乎五柞之馆旋憩乎昆明之池浮鹢首翳云芝垂翟葆建羽旗齐拽女纵棹歌奏淮南度阳阿大驾幸乎平乐帐甲乙而袭翠被临回望之广场程角觝之妙戯乌获扛鼎都卢寻橦冲狭鷰濯胷突铦锋跳丸劒之挥霍走索上而相逢度曲未终云起雪飞巨兽百寻是为蔓延神山崔嵬歘从背见白象行孕垂鼻辚囷海鳞变而成龙状蜿蜿以蝹蝹舍利颬颬化为仙车骊驾四鹿芝葢九葩竒幻儵忽易貌分形吞刀吐火云雾杳𡨕画地成川流渭通泾百马同辔骋足并驰橦末之枝态不可弥秘舞更奏妙材骋技始徐进而羸形似不胜乎罗绮纷纵体而迅赴若惊鹤之羣罴要绍修态丽服飏菁昭邈流眄一顾倾城列爵十四竞媚取荣盛衰无常唯爱所丁卫后兴于鬒发飞燕宠于轻体又东京赋曰是时也七雄竝争竞相髙以奢丽楚筑章华于前赵建丛台于后秦政利觜长距终得擅场思专其侈以莫己若也乃搆阿房起甘泉结云阁观南山百姓不能忍是用息肩于大汉髙祖膺箓受圗顺天行诛扫项军于垓下绁子婴于枳涂因秦宫室据其府库且夫天子有道狩在海外守位以仁不恃隘害秦负阻于二闗卒开项而受沛彼偏据而规小岂若宅中而圗大昔先王之经邑也掩观九隩靡地不营土圭测影不缩不盈揔风雨之所交然后以建王城审曲靣势泝洛背河左伊右瀍西阻九阿盟津逹其后太谷通其前回行道乎伊阙斜径㨗乎轘辕太室作镇掲以熊耳底柱辍流镡以太坯汉初弗之宅也故宗绪中圮巨猾闲舋窃弄神器歴载三六偷安天位我世祖忿之乃龙飞白水鳯翔参墟授钺四七共工是除区宇乂寕思和求中睿哲𤣥覧都兹洛宫逮至显宗六合殷昌既新崇徳遂作徳阳昭仁惠于崇贤抗义声于金商建象魏之两观旌六典之旧章濯龙芳林九谷八谿芙蓉覆水秋兰被涯永安离宫脩竹冬青隂池幽流𤣥泉洌清鹎鶋秋栖鹘鵰春鸣瞗鸠鹂黄闗闗嘤嘤于南则前殿云台和懽安福謻门曲榭斜阻城洫竒树珍果钩盾所职于东则洪池清籞渌水澹澹内阜川禽外丰葭菼其西则平乐都场示逺之观龙雀蟠蜿天马半汉乃营三宫布政颁常复庙重屋于斯胥洎龙辂充庭云旗拂霓夏正三朝庭燎晰晰春日载阳合射辟雍设业设虡宫悬金镛鼖鼔路鼗树羽幢幢张大侯制五正设三之厞司旌天子乃抚玉辂时乗六龙发鲸鱼铿华钟摄提运衡徐至于射宫礼事展乐物具王夏阕驺虞奏决拾既次彫弓斯彀逹余萌于暮春昭诚心以逺喻三农之隙耀威中原歳惟仲冬大阅西园乃驭小戎抚轻轩戈矛若林牙旗缤纷迄乎上林结徒为营叙和树表司铎授钲坐作进退节以军声火烈具举武士星敷鹅鹳鱼丽箕张翼舒驭不诡遇射不翦毛升献六禽时膳四膏成礼三驱解罘放麟不穷乐以训俭不殚物以昭仁尔乃卒歳大傩驱除羣疠侲子万童丹首𤣥制桃弧棘矢所发无臬飞砾雨散刚瘅必毙煌火驰而星流逐赤疫于四裔又南都赋曰于显乐都既丽且康陪京之南居汉之阳剖周楚之丰壌跨荆豫而为疆其寳利珍怪则金采玉璞隋珠夜光太一余粮中黄㲄玉松子神陂赤灵解角耕父扬光于清泠之泉游女弄珠于汉臯之曲其水虫则有蠳龟鸣蛇潜龙伏螭其鸟则有鸳鸯鹄鹥鸿鸨鴐鹅嘤嘤和鸣澹澹随波其香草则薜荔蕙若芜荪苌晻暧蓊蔚含棼吐芳酒则九醖甘醴十旬兼清醪敷径寸浮蚁若萍其甘不爽醉而不酲献酢既交率礼无违弹琹擫籥流风徘徊于是暮春之禊元巳之辰方轨齐轸袚于阳濵朱帷连网曜野映云脩袖绕缭而满庭罗袜蹑蹀而容与翩绵绵其若絶眩将坠而复举于是羣士放逐驰于沙场俯贯鲂鱮仰落双鸧鱼不及窜鸟不暇翔车雷震而风厉马鹿超而龙骧夕暮而归其乐难㤀后汉杜笃论都赋曰天命有圣託之大汉大汉开基髙祖有勋斩白蛇屯黑云蹈沧海跨崑崙刘敬建䇿初都长安太宗承流守之以文孝武因其余财府帑之畜深入匈奴割裂王庭连绥耳鎻雕题摧天督牵象犀沃野千里原隰弥望保值五谷桑麻条畅濵㨿南山带以泾渭号曰陆海蠢生万类城池百尺阨塞要害一人奋㦸三军沮败于时圣帝赫然申威南禽公孙北胁强胡西平陇冀东据洛都今天下新定矢石之勤始瘳未遑于论都而遗思雍州也后汉崔骃反都赋曰汉厯中絶京师为墟光武受命始迁洛都客有陈西土之富云洛邑褊小故略陈祸败之机不在险也建武龙兴奋旅西驱虏赤眉计髙胡斩铜马破骨都收翡翠之驾据天下之图上帝受命将昭其烈潜龙初九真人乃发上贯紫宫徘徊天阙幄狼弧蹈参伐陶以干坤始分日月观三代之余烈察殷夏之遗风背崤函之固即周洛之中兴四郊建三雍禅梁父封岱宗汉傅毅洛都赋曰惟汉元之运㑹世祖受命而弭乱体神武之圣握天人之契賛寻徃代之规兆乃险塞之自然被崑崙之洪流据伊洛之双川挟成臯之严阻扶二崤之崇山分画经纬开正涂轨序立庙祧面朝后市叹息起雰雾奋袂生风雨览正殿之体制承日月之皓精骋流星于突陋追归鴈于轩軨带螭龙之疏镂垂菡萏之敷荣顾濯龙之台观望永安之园薮渟清沼以汎舟浮翠虬与𤣥武桑宫茧馆区制有规后帅九嫔躬敕工女近则明堂辟雍灵台之列宗祀扬化云物是察其后则有长冈芒阜属以首山通谷岋㞹石濑寒泉于是乗兴鸣和按节发轫列翠葢方龙辀备五路之时副㩜三辰之旗斿傅说作仆羲和奉时千乗雷骇万骑星铺络绎相属挥沫扬镳羣仙列于中庭发鱼龙之巨伟羡门拊鼓偓佺操麾讲武农隙校猎因田搜幽林以集禽激通川以御兽跨乗黄射游麋弦不虚控目不徒睎解腋分心应箭殪夷然后弭节容与渌水之濵垂芳饵于清流出漩濑之潜鳞魏徐干齐都赋曰齐国实坤徳之膏腴而神州之奥府其川渎则洪河洋洋发源崑崙惊波沛厉浮沫扬奔南望无垠北顾无鄂蒹葭苍苍莞菰沃若瑰禽异鸟羣萃乎其间带华蹈缥披紫垂丹应节往来翕习翩翻灵芝生乎丹石发翠华之煌煌其寳玩则𤣥蛤抱玑驳蚌含珰构夏殿以宏覆起层榭以髙骧龙楹螭桷山㞯云墙其后宫内庭嫔妾之馆衆伟所施极巧穷变然后脩龙㮄游洪池折珊瑚破琉瓈日既仄而西舍乃反宫而栖迟欢幸在侧便嬖侍隅含清歌以咏志流𤣥眸而微眄竦长袖以合节纷翩翩其轻迅王乃乗华玉之辂驾元駮之骏武骑星散钲鼔雷动旌旗虹乱盈乎灵圃之中于是羽族咸兴毛羣尽起上蔽穹庭下被臯薮魏刘桢鲁都赋曰昔大庭氏肇建厥居少昊受命亦都兹焉山则连冈属岭曀崃北紫金扬晖于洪崖水精潜光乎云穴岱宗邈其层秀千气雾以髙越其木则赤桋青松文茎蕙棠洪干百围髙径穹皇竹则填彼山垠陔弥坂域夏簜攅包劲条竝殖翠实离离鳯皇攸食水产衆伙各有彛伦颁首华尾丰颅重断戴兵挟刃盘甲曲麟且观其时谢节移和族绥宗招欢合好肃戒友朋蛾眉清眸颜若雪霜挿曜日之珍笄珥明月之珠珰舞人就列整饰容华和颜扬眸眄风长歌飘乎猋发身如转波寻虚骋迹顾与节和纵脩袖以终曲若奔星之赴河及其素秋二七天汉指隅民胥祓禊国于水游缇帷弥津丹帐覆洲葢如飞鹤马如游鱼应门巖巖朱扉含光路殿岿其隆崇文陛巘其髙骧聴迅雷于长除若有闻而复亾其园囿苑沼骈田接连渌池分浪以带石垠文隅琼㟁华玉依津邦乃大狩振扬炎威敎民即戎讲习兴师落幕包括连结营围毛羣陨殪羽族殱剥填﨑塞畎不可胜录魏刘邵赵都赋曰且敝邑者固灵州之敞宇而天下之雄国南则有洪川巨渎黄水浊河发河积石径拂太华洒为九流入于元波东则有天浪水府百川是钟包络坤维连薄大蒙北则有陶林元坛增氷沍寒西则有灵邱平圃邪接崑崙其近则有天井句注飞壶太行璀错磥硌属阜连冈龙首嵳峩以郁羊坂轮以嵣清漳发源浊滏汩越汤泉涫沸洪波漂厉尔乃都城万雉百里周廻九衢交错三门旁开层楼竦阁连栋结阶峙华爵以表甍若翔鳯之将飞正殿俨其造天朱櫺赫以舒光盘虬螭之蜿蜒承雄虹之飞梁结云阁于南宇立丛台于少阳及至暮秋渉秋则风烈寒勐豺鸷攫鹰隼奋翰国乃讲武狩于清源驾鹜冥之骏驳抗冲天之旌旃北连昭余南属唿沲西眄太陵东结缭河然后嵠子放机戈矛乱发决斑鬐破文頞当手毙僵应弦倒越尔乃进夫山中名倡㐮国妖女狄鞮妙音邯郸才舞六八骈罗逓奏迭举体凌浮云声哀激楚其珍玩服物则昆山美玉元珠曲环轻绡启缯织纩绨纨其器用良马则六弓四弩绿沈黄间堂嵠鱼肠丁令角端飞兔奚斯常骊紫燕丰鬒确颅龙身鹄颈目如黄金兰筋参精迅蹑飞浮䡍响追声若乃至季春元己辰火炽光挺新赠往袚于水阳朱幕蔽野綵帷连冈妖冶呈饰颜如春英晋左思蜀都赋曰夫蜀都者盖兆基于上世开国于中古廓灵闗而为门包玉垒而为宇带二江之双流抗蛾眉之重阻于前则跨蹑犍䍧枕倚交趾经涂所亘五千余里于是乎卭竹缘岭菌桂临崖㫄挺龙目侧生荔枝布绿叶之萋萋结朱实之离离孔翠羣翔犀象竞驰白雉朝雊猩猩夜啼金马骋光而絶影碧鸡倐忽而曜曦火井沉荧于幽泉髙爓飞扇于天垂于后则却背华容北指崑崙缘以劒阁阻以石门流汉汤汤惊浪雷奔望之天回即之云昏水物殊品鳞介异族或藏蛟螭或隐碧玉其树则有木兰梫桂杞櫹椅桐楩柟幽蔼于谷底松柏蓊蔚于山峰擢脩干竦长条扇飞云拂轻霄羲和假道于峻岐阳乌廻翼乎髙标于东则左绵巴中百濮所充外负铜梁于宕渠内函要害于膏腴丹砂赩炽出其坂蜜房郁毓被其阜山图采而得道赤斧服而不朽交譲所值蹲鸱所伏百药灌丛寒卉冬馥其中则有青珠黄环碧砮芒硝或丰绿荑或蕃丹椒红葩紫饰柯叶渐苞敷蘂葳蕤落英飘飖沟洫脉散疆里绮错黍稷油油稉稻漠漠指渠口以为云门洒滮池而为陆泽尔乃邑居隐赈夹江傍山家有盐泉之井户有橘柚之园百果甲坼异色同荣朱樱春熟素奈夏成若乃大火流凉风厉白露凝微霜结紫梨津润樼栗罅发蒲萄乱溃石榴竞裂晨凫旦至候鴈衘芦木落南翔氷泮北徂云飞水宿咔吭清渠其深则有鳣鲔鳟鲂鮷鳢魦鲿差鳞次色锦质报章辟二九之通门画方轨之广涂营新宫于爽垲拟承明而起庐结阳城之延阁飞观榭乎云中开髙轩以临山列绮窓以瞰江内则宣化之闼崇礼之闱华阙双邈重门洞开金铺交映玉题相晖亚以少城接乎其西列隧百重罗肆巨千贿货山积纎丽星繁都人士女袨服靓粧布有橦华面有桄榔卭竹传节于大夏之邑蒟酱流味于番禺之乡阛阓之里伎巧之家百室离房机杼相和贝锦斐成濯色江波若夫王孙之属郄公之伦从禽于外巷无居人并乗骥子俱服鱼文西踰金隄东越玉津㦸食铁之兽射噬毒之鹿拍貙氓于葽草弹言鸟于森木拔象齿戾犀角鸟铩翮兽废足殆而朅来相与第如滇池集乎江洲试水客漾轻舟娉江妃与神游将飨獠者张帟幕㑹平原酌醪酤割芳鲜饮御酣賔旅旋车马雷骇轰轰填填近则江汉炳灵世载其英蔚若相如皭若君平王褒炜烨而秀发杨雄含章而挺生幽思绚道德摛藻掞天庭又吴都赋曰东吴王孙冁然而咍曰夫上图景宿辩于天文者也下料物土析于地理者也鸟䇿篆素玉牒石记乌闻梁岷有陟方之馆行宫之基欤而吾子独未闻大吴之壮丽乎且有吴之开国也造自泰伯宣于延陵固其经略上当星纪拓土画疆指衡岳以镇野目龙川而带垧百川𣲖别归海而㑹控清引浊混涛并瀬濆薄沸腾寂寥长迈出乎太荒之中行乎东极之外于是乎长鲸吞航修鲵吐浪跃龙腾虵蛟鲻琵琶泝洄顺流噞喁沉浮鸟则鵾鸡鸀鳿鷞鹄鹭鸿鶢鶋避风候鴈造江湛淡羽仪随波参差理翮整翰容与自玩彫啄蔓藻刷盪漪澜蚌蛤珠胎与月亏全巨鳌赑屃首冠灵山大鹏缤翻翼若垂天洪桃盘屈丹桂灌丛琼枝抗茎而敷蘂珊瑚幽茂而玲珑增冈重阻列真之宇江妃于是往来海童于是宴语草则藿蒳豆䓻姜彚非一石㠶水松东风扶留布濩臯泽蝉聨陵邱夤缘山岳之岊幂歴江海之流木则平仲君迁松梓古度楠榴之木相思之树宗生髙冈族茂幽阜擢本千寻垂䕃万畆与风飖飏䬀浏飕飗鸣条畅律飞音响亮葢象琹筑并奏笙竽俱唱其竹则篔筜林箊桂箭射筒柚梧有篁篻簩有丛苞笋抽节徃徃萦结绿叶翠茎冐霜停雪梢云无以喻嶰谷不能连鸑鷟食其实鹓雏扰其间其果则丹橘余甘荔枝之林㯽榔无柯椰叶无隂其琛赂则琨瑶之阜铜锴之垠火齐之寳骇鸡之珍頳丹明玑金华银朴紫贝流黄缥碧素玉其荒陬谲诡则有龙穴内蒸云雨所储陵鲤若兽浮石若桴双则比目片则王余穷陆饮木极沉水居泉室潜织而巻绡渊客慷慨而泣珠象耕鸟耘此之自改煑海为盐采山铸钱国税再熟之稻乡贡八蚕之緜造姑苏之髙台临四逺而特建带朝夕之濬池佩长洲之茂苑闚东山之府则环寳溢目䚕海陵之仓则红粟流衍雕栾镂楶青𤨏丹楹图以云气画以仙灵髙闱有闶洞门方轨朱阙双立驰道如砥树以青槐亘以渌水桃笙象簟韬于筒中蕉葛升越弱于罗纨命官帅而拥铎将校猎乎具区吴王乃巾玉辂轺骕骦羽旄扬蕤雄㦸燿铓贝胄象弭织文鸟章六军袀服四骐龙骧猩猩啼而就禽笑而被格屠巴蛇出象骼斩鹏翼掩广泽结轻舟而竞逐迎潮水而振缗精卫衔石而遇缴文鳐夜飞而触纶指包山以为期集洞庭而淹㽞数军实乎桂林之苑飨戎旅乎落星之楼又魏都赋曰魏国先生有睟其容乃盱衡而诘曰异乎交益之士劔阁虽嶛凭之者蹶洞庭虽濬负之者北且魏土者毕昴之所应虞夏之余人先王之桑梓列圣之遗尘尔其疆域则㫄及齐秦结凑兾道开胷殷卫跨蹑燕赵墨井盐池𤣥滋素液厥田惟中厥壌惟白思重爻摹大壮览荀卿采萧相枌橑复结栾栌疉施丹梁虹申以并亘朱桷森布而支离绮井列疏以悬蔕华莲重葩而倒披于前宣明顕阳顺徳崇礼重闱洞出锵锵济济于后椒鹤文石永巷壶术楸梓木兰次舍甲乙增构峩峩清尘剽剽云雀踶甍而矫首壮翼摛镂于青霄雷雨杳㝠而未半曒日笼光于绮寮硕果灌丛围木竦寻篁条懐风蒲萄结隂丹藕凌波而的皪绿芰汎涛而浸潭羽翮颉颃鳞介浮沉澄流十二同原异口蓄为屯云泄为行雨内则街衢辐辏朱阙结隅石杠飞梁出控漳渠疏通沟以濵路罗青槐以䕃途晋庾阐扬都赋曰子未闻扬都之巨伟也左沧海右岷山龟鸟津其落江汉演其源碣金摽乎象浦注桐柏乎元川昔句吴端委延州俪臧髙譲殆于庶几英风亚乎颍阳土映黄旗之景峦吐紫葢之祥巖栖赤松之馆岫启缙云之堂龙符涣而夏徳兴羣神萃而玉帛昌也天包龙轸地奄衡霍𤣥圣所游陟方所託我皇晋之中兴而骏命是廓灵运启于中宗天纲振其絶络于是乎源泽浩瀁林阜隐荟彭蠡吞江荆牙吐濑赴三崃之隘洞九川之㑹泮五岭而分流鼓沱潜而碎沛漨渤灪滃潢漾拥涌惊波霆激骇浪川动东注尾闾唿蹹洞庭茫若云汉窈若青城其山则重冈峨屼峻岭嵦崿阳侯鳞萃龙涛绮错嵭磊砢嵬峞鄱薄㫄带千溪下同万壑木则灌以杞梓被以沙棠结根九疑布叶天柱林为五岳之苑材为八都之府扫飞虹亏阳景拂白雪而增翠凌广莫而敷颖竹则䉁风箘簵篠簜林箊单棘箜蓊蔚萧疎贞条梢风劲节集雾望之猗猗即之倩倩苍浪之竿东南之箭其林可游其芳可荐草则陵苔海藻山英江蓠纶组菁茅繁露巻施兽则騊駼狻猊锯牙披蹄登重巘蹲嶫噫气则风生喷沫则雨洒其间则有腾猨夭峤闪儵柯杪风母果然星流电迁或凌虚赴絶或缭绕希闻鸟则鹪鹏孔翠丹穴之羽鸣鳯自歌翔鸾自舞鱼则鲛鳣䲋鲔比目鲿魦脩鲲横海征鲸偃波其中则有灵蛟白鼋之族种繁六眸类丰三足鹦螺蜕骨寄居负敖余泉如轮文蚳如琢果则黄甘朱橙杨桃琵琶林蔚八桂之业色耀三珠之华尔其寳怪则有瑶琨琅玕青碧素珉阳珠散火隂甲潜珍云英水玉错燿龙鳞焕若金膏晃若烛银琉璃氷朗而外映珊瑚触石而搆翘牙簟裂文于象齿火布濯秽于炎焱西岨石城则舟车之所混并东尽金塘则方驾之所连箱其中则有龙坻华屋晨凫之舸青雀飞舻余皇鼔柂鹢首铺于黄宫盘蛟缠于赤马爰有兰堂华室髙门重构罗鼎玉食丝竹竝奏龙骥汗血于广涂朱轮击毂而辐凑晋傅元正都赋曰抚琴瑟陈钟虡吹鸣箫撃灵鼔奏新声理秘舞乃有材童妙妓都卢迅足缘脩竿而上下形既变而景属忽跟挂而倒絶若将坠而复续虬萦龙蛇委随纡曲杪竿首而腹旋承严节之繁促于是神岳双立冈巖岑崟灵草蔽崖嘉木成林东父翳青盖而遐望西母使三足之灵禽丹蛟吹笙文豹鼓琴素女抚瑟而安歌声可意而入心偓佺企而鹤立和清响而哀吟艺文类聚巻六十一艺文类聚卷六十二钦定四库全书艺文类聚卷六十二唐欧阳询撰居处部二宫世本曰禹作宫释名曰宫穹也屋见垣上穹隆也方言曰吴有馆娃之宫礼记曰儒有一畆之宫环堵之室大戴礼曰周时徳泽和洽蒿茂大以为宫柱者名曰蒿宫毛诗曰定之方中作于楚宫揆之以日作于楚室又曰鼓钟于宫声闻于外管子曰黄帝有合宫以聴政穆天子传曰天子升于崑崙之邱以观帝之宫越絶书曰美人宫周五百九十歩土城者句践所习敎美人西施郑旦宫室列子曰周穆王时西胡国有化人来王执化人之袪腾而上天暨化人之宫构以金银络以珠玉出云雨之上实为清都紫㣲也孟子曰齐宣王见孟子于雪宫吕氏春秋曰武王胜殷靖箕子之宫楚辞曰鳞屋兮龙堂紫贝阙兮朱宫史记曰驺子之燕昭王拥篲先驱请列弟子之座而受业筑碣石宫亲徃师之神异经曰东方有宫青石为墙髙三仞左右阙髙百丈画以五色门有银㮄以青石碧镂题曰天地长男之宫西方有宫白石为墙五色黄门有金㮄而银镂题曰天地少女之宫西南方有宫以金为墙门有金㮄以银题曰天皇之宫南方有宫以赤石为墙赤铜为门有银㮄题曰天地中女之宫北方有宫以黒石为墙题曰天地中男之宫东南有宫以黄石为墙以黄碧镂题曰天地少男之宫西北有宫以黄铜为墙题曰地皇之宫十洲记曰青邱山上有紫宫天真仙女多游于此又曰方丈山上有琉璃宫列仙传曰钩弋夫人齐人也右手拳望色者云东方有贵人气及到姿色甚伟帝披其手得一钩手寻下不拳故名其宫曰钩弋宫説苑曰楚使使聘齐齐王享之梧宫使者曰大哉梧乎王曰江海之鱼吞舟况大国之树也汉武帝故事曰上启明光宫发燕赵美女二千人充之建章未央长乐三宫皆辇道相属悬栋飞阁不由径路汉书曰武帝六年冬幸雍回中春作首山宫又曰上祠神人于交门宫若有向坐拜者作交门之歌又曰幸河东之明年正月鳯皇集祋祤于所集处得玉寳起歩夀宫又曰柏梁灾越巫勇之乃曰越俗有火灾复起屋必以大用胜服之于是起建章宫为千门万户又曰秦倚曲台之宫悬衡天下三辅故事曰桂宫周匝十里内有光明殿走狗台土山萦复道横北度从宫中西上城至神明台三辅黄圗曰有夜光宫望逺宫照台宫蒲萄宫棠梨宫资阳宫长平宫五柞宫汉宫阙名曰长安有长乐宫未央宫长门宫鼔簧宫承光宫林光宫宜春宫池阳宫长平宫黄山宫望仙宫长杨宫集灵宫万歳宫延夀宫祈年宫通天宫馺娑宫东观汉记曰帝遗单于飨赐作乐百戏上幸离宫临观魏略曰大秦国城中有五宫相去各五十里宫室皆以水晶为柱食器亦然王隐晋书曰髙堂隆刻邺宫屋材云后若干年当有天子居此宫惠帝止邺宫治屋者土剥更泥始见刻字计年正合诗梁简文帝新成安乐宫诗曰遥㸔云雾中刻角映丹虹珠帘通晓日金花拂夜风欲知弦管处来过安乐宫周明帝过旧宫诗曰玉烛调秋气金舆歴旧宫还如过白水更似入新丰秋潭渍晚菊寒井落疎桐奉杯延故老今闻歌大风陈隂铿新成安乐宫诗曰新宫实壮哉云里望楼台迢遥翔鵾仰连翩贺雀来重檐寒露宿丹井夏莲开砌石披新锦梁花画早梅欲知安乐盛歌管杂尘埃赋汉刘歆甘泉宫赋曰轶陵阴之地室过阳谷之秋城回天门而鳯举蹑黄帝之明庭冠髙山而为居乗崑崙而为宫按轩辕之旧处居北辰之闳中背共工之幽都向炎帝之祝融封峦为之东序缘石阙之天梯桂木杂而成行芳肹蠁之依依翡翠孔雀飞而翺翔鳯皇止而集栖甘醴涌于中庭兮激清流之弥弥黄龙游而蜿蟺兮神龟沈于玉泥离宫特观楼比相连云起波骇星布弥山髙峦峻阻临眺旷衍深林蒲苇涌水清泉芙蓉菡萏菱荇苹蘩豫章杂木梗松柞棫女贞乌勃桃李枣檍魏卞兰许昌宫赋曰入南端以北眺望景福之嵳峩飞栋列以山峙长途邈以委虵见栾栌之交错覩阳马之承阿转挟轕以相因若流水之扬波木无小而不礲材靡隐而不华懿采色而发越玮巧饰之繁多双辕承枌丹梁端直明窓列布绮井崱嶷其隂则有望舒凉室羲和温房隆冬御絺盛夏重裳同一宇之深䆳致寒暑于隂阳脩栏䕃于阶砌崇栋拂乎旻苍绮组发华翡翠生光丹草周隅灵木成行非窈窕之至贵孰能升于斯堂坐金人于闱闼列钟簴于广庭天鹿轩翥以扬怒师子郁拂而负桢珍果敷华兰芷垂荣百璧照曜飞响应声扣角则春风至弹商则秋风征歴神芝之峻观幸安昌之巍巍进鼓舞之秘伎絶世俗而入微兴七盘之递奏观轾㨗之翩翾或迟或速乍止乍旋似飞凫之迅疾若翔龙之游天赵女抚琹楚媛清讴秦筝慷慨齐舞絶殊衆技并奏捔巧骋竒千变万化不可胜知乐戱阕游观足登承光坐华幄论稽古反流俗退虗伪进敦朴寳贤良贱珠玉岂必世而后仁在时主之所欲魏杨修许昌宫赋曰于是仪北极以搆橑希形制乎太微结云阁之崔嵬植神木与灵草纷蓊蔚以参差尔乃置天台于扆角列执法于西南筑旧章之两观缀长廊之歩栏重闺禁之窈窕造华盖之幽深俭则不陋奢则不盈黎民子来不督自成于是天子乃具法服戒羣僚钟鼓隐而雷鸣警跸嘈而响起晻蔼低徊天行地止以入乎新宫临南轩而向春方负黼黻之屏风凭玉几而按圗书想往昔之兴隆北齐邢子才新宫赋曰拟二仪而构路寝法三山而起翼室何大厦之耽耽而斯干之秩秩岂西京之足伟故东都之所匹尔其状也则瓌谲屈竒澜漫陆离嵳峩崔嵬巉巗参差若宻云之乍举似鹏翼之中垂布菱华之与莲蔕咸反植而倒施若承露而将转似含风而欲披土成黼黻木化蛟螭布红紫之融泄间朱黄之赫曦兽狂顾而犹动鸟将鶱而以疲木神水怪海若山祗千变万化殊形异冝隂梁北注阳鸟南施百楹列倚千栌代支或㨿俭而形固或居安而势危颂汉王褒甘泉宫颂曰甘泉山天下顕敞之名处也前接大荆后临北极左抚仁乡右望素域其宫室也仍嶻嶭而为观攘抗岸以为阶壅波澜而鳞坻驰道列以曲逺览除阁之丽靡觉堂殿之巍巍径落莫以差错编玳瑁之文㮰镂螭龙以造牖采云气以为楣神星罗于题鄂虹蜺徃徃而绕榱缦倐忽其无垠意能了之者谁窃想圣主之优游时娱神而款纵坐鳯皇之堂聴和鸾之弄临麒麟之域验符瑞之贡咏中和之歌读太平之颂宋孝武帝巡幸旧宫颂曰惟皇敬眷永慕徐京列装青野动斩丹庭荣和首律景泽开年林垧发色川郊列泉㳂泝遥衍登陟回悬践域负外即宫临山思甲陵寝欢结枌都眇懐沛济勤念宛吾纳夀遗老设饮先居堂序朝秀充廷集闾梁沈约朝丹徒故宫颂曰圣祖神杰尧踪汉烈岳峻雄图天张武节坠命既升霸略将骋清渭走烽浊河献警特峭劒闗凭深桂岭彛章委阙礼乐沉河拯压倾搆引溺危波尽物称瑞穷灵委和元精翼日丹羽巢阿铭后汉李尤永安宫铭曰合劝黄堂中和是遵旧庐懐本新果畅春候台集道俾司星辰丰业广徳以恊天人万福来眇嘉娱永欣表梁沈约为柳兖州世隆上旧宫表曰旧宫藴灵千古合祥百代万祗相祉八神警室事超齐甸义迈谯宫故能属辇道于天阶命帝阙于霄路实冝树阙疏壤写极上穹克播徽尘永光盛烈阙广雅曰象魏阙也释名曰阙阙也在门两傍中央阙然为道也周官曰太宰以正月悬治法于象魏礼记曰昔者仲尼与于蜡賔事毕出游于观之上喟然而叹仲尼之叹葢叹鲁也左传曰哀公三年司铎火踰公宫季桓子至命藏象魏曰旧章不可㤀文子曰老子云身处江海之上心在魏阙之下史记曰蓬莱方丈瀛洲此三山在海中诸仙人不死药皆在焉黄金白银为阙又曰建章宫东鳯阙髙二十丈神异经曰东南有石井其方百丈上有二石阙侠东南面上有蹲熊有㮄着穴题曰地户又曰东北大荒中有金阙髙百丈上有明月珠径三丈光照千里中有金阶西北入两阙中名天门十洲记曰崑崙山有水精阙列女传曰卫灵公与夫人夜坐闻车声辚辚至阙而止过阙复有声公问夫人曰知此为谁夫人曰此蘧伯玉也公曰何以知之夫人曰妾闻礼下公门式路马今蘧伯玉卫之贤大夫也敬于事上必不闇昧废礼是以知之公使人视之果伯玉也三辅旧事曰未央宫东有苍龙阙北有𤣥武阙应劭汉官仪曰髙祖既登帝位鲖阳固始细阳歳遣鸡鸣歌士常讴于阙下汉官典职曰偃师去宫三十五里望朱雀阙其上郁朴与天连魏志曰明帝作凌霄阙蜀志曰谯周甞问杜琼曰昔周征君羣以为当涂髙者魏也其义何也琼荅曰魏阙名也当涂言髙圣人取类言尔关中记曰未央宫东有青龙阙北有𤣥武阙汉书所谓北阙者也建章宫圎阙临北道鳯在上故曰鳯阙也阊阖门内东有折风阙一名朗风阙王隐晋书曰汉末博士炖煌侯瑾善内学语弟子曰凉州城西有泉水当竭当有双阙起其上魏嘉平中武威太守起学舍筑阙于此瀬乡记曰老子庙前有两石阙大阙髙九尺八寸下三重石墌阙边各有子阙山谦之丹阳记曰太兴中议者皆言汉司徒许彧墓阙可徙施之王茂𢎞弗欲后陪乗出宣阳门南望牛头山两峰曰天阙也岂烦改作帝然之邓德明南康记曰南康县归义山去县七百里下有石城髙数丈逺望嵯峨灵阙腾空故老谓之神阙诗陈江揔咏双阙诗曰象阙连驰道反宇照方疏刻鳯栖清汉图龙入紫虚屡逢膏露洒几遇祥烟初竞言百尺丽寕方万丈余赋魏繁钦建章鳯阙赋曰筑双鳯之崇阙表大路以遐通上规圜以穹隆下矩折而䋲直长楹森以骈停修桶掲以舒翼象元圃之层楼肖华葢之丽天当蒸暑之暖赫歩北楹而周旋鹪鹏振而不及岂归鴈之能翔抗神鳯以甄甍似虞庭之锵锵栌六翮以抚跱俟髙风之清凉华钟金兽列在南廷嘉树蓊薆竒鸟哀鸣台榭临池万种千名周櫩辇道屈绕纡萦铭后汉李尤阙铭曰皇上尊严万姓载依国都攸处建设端闱表树两观双阙巍巍梁陆倕石阙铭曰昔舜格文祖禹至神宗周变商俗汤黜夏政虽革命殊乎因袭揖譲异于干戈而晷纬冥合天人启基克明克俊大庇生民其揆一也在齐之季昏虐君临威侮五行怠弃三正蹐地无归瞻乌靡託我皇帝拯之乃操斗极把钩陈翼百神禔万福捐麾而四海隆平下车而天下大定以为象阙之制其来已逺春秋设旧章之敎经礼垂布宪之文戴记顕游观之言周史书树阙之梦北荒明月西极流精海岳黄金河廷紫贝苍龙𤣥武之制铜雀铁鳯之下或以聴穷省寃或以布治悬法或表正王居或光崇帝里晋氏寝弱宋厯威夷礼经旧典寂寥无记鸿规盛烈堙没罕称乃假双阙于牛头託逺圗于博望有欺耳目无补宪章惟帝建国正位辩方周营洛涘汉启岐梁居因业盛文以化光爰有象阙是惟旧章青盖南洎黄旗东指悬法无闻藏书不纪大人造物龙徳休否建此百常兴兹双起伟哉偃蹇壮矣巍巍傍映重疉上连翠微布敎方顕挟日初晖悬书有附委箧知归表梁沈约上建阙表曰恭惟哲后旧章必修眇瞩前王复古为贵伏惟陛下忻咨故实率由令典昔在有晋经创江左邦训莫釐逺国多缺万雉之外两观弗兴空指南峯悬法无所世歴三代年将二百非所以经世成务垂业后昆天徳圆应宪章自逺诏匠人建兹象阙俯借爱礼之心以申子来之愿式表端闱仪刑万国使观风而至复闻正歳之典遐想之士少寄懐古之目台尔雅曰四方而髙曰台山海经曰西王母之山有轩辕台射者不敢西向畏轩辕之台归藏曰昔者夏后启葬享神于晋之墟作为璇台于水之阳左传曰夏后启有钧台之飨又曰楚子成章华之台以与诸侯落之老子曰九层之台起于累土穆天子传曰盛姬盛伯之子也天子赐之上姬之长乃为之台是曰重璧之台贾子曰翟王使使者之楚楚王欲夸之飨客章华之台三休乃至于上吕氏春秋曰有娀氏有二佚女为九成台饮食必以鼓王孙子曰昔卫公坐重华之台侍御数百随珠照日罗衣从风史记曰汉武帝起柏梁台髙数十丈又曰寡妇清其先得丹穴而擅其利清寡妇也能守其业用财自卫秦始皇以为贞妇而客之为筑女懐清台陆贾新语曰楚灵王作干谿之台百仞之高欲登浮云窥天文新序曰魏王将欲为中天之台许绾负挿而入曰闻大王将为中天之台愿加一力臣闻天与地相去万九千里其趾当方一千里尽王之地不足为台趾王默然罢筑者三辅故事曰龙台髙六丈去丰水县五里汉书曰文帝尝欲作露台召工计之直百金曰百金中民十家之产吾奉先帝宫室常恐羞之何以台为三辅宫殿簿曰长乐宫有临华台神仙台博物志曰江陵有台甚大而惟有一柱衆梁皆共此柱魏志曰黄初六年筑东巡台七年筑九华台晋宫阙名曰邺有铜雀台织室台陈留风俗传曰浚仪有师旷仓颉城城上有列仙吹台邺中记曰邺城西北立台皆因城为基趾中央名铜雀台北则氷井台又曰西台髙六十七丈上作铜鳯牎皆铜龙䟽云母幌日之初出乃流光照曜嵩髙山记曰山有玉女台云汉武帝见三仙玉女因以名台益州记曰鴈桥东有严君平卜处土台髙数丈也荆州圗记曰江陵县东有天井台飞轩光映背邑面河寔郊鄽游憩之佳处也幽明录曰海中有金台出水百丈结搆巧丽穷尽神工横光巖渚竦曜星汉吴地记曰吴王阖庐十一年起台于姑苏山因山为名西南去国三十五里春夏游焉后夫差复髙而饰之越伐吴遂见焚太史公云余登姑苏望五湖五湖去此台二十余里戴延之西征记曰官度台去青口泽六十里魏武所造也破袁绍于此杨龙骧洛阳记曰陵云灵髙二十三丈登之见孟津邓徳明南康记曰雩都君山上有玉台方广数丈周回尽是白石柱柱自然石覆如屋形也四面多松杉遥眺峨峨向像羽人之馆风雨之后景气明净颇闻山上有鼓吹之声山都木客为舞唱之节广州记曰尉陀立台以朝汉室圎基千歩直峭百丈螺道登进顶上三畆朔望升拜号为朝台伏琛齐地记曰秦始皇二十八年至琅邪大乐之留三月作琅邪䑓䑓亦孤山也然髙顕出于衆山之上诗晋陆机拟古诗曰髙台一何峻迢迢峻而安绮牕出尘冥飞阶蹑云端佳人抚瑶瑟纎手清且闲芳气随风结哀响馥若兰玉容谁能顾倾城在一弹梁简文帝琴台诗曰芜阶践昔径复想鸣琹游音容万春态高名千载留弱枝生古树旧石染新流由来逓相叹逝川终不收梁庾肩吾过建昌故台诗曰鲁国观遗殿韩城想旧台仲宣原隰满子建悲风来夏莲犹反植秋窓尚左开圗云仍熘雨画水即生苔及君欢四望知余悲七哀赋魏文帝登台赋序曰建安十七年春游西园登铜雀台命余兄弟竝作其词曰登髙台以骋望好灵雀之丽飞阁崛其特起层楼俨以承天歩逍遥以容与聊游目于西山溪谷纡以交错草木郁其相连风飘飘而吹衣鸟飞鸣而过前申踌躇以周覧临城隅之通川魏陈王曹植登台赋曰从明后而嬉游聊登台以娱情见太府之广浦观圣徳之所营建髙殿之嵳峩浮双阙乎太清立冲天之华观连飞阁乎西城临漳川之长流望衆果之滋荣仰春风之和穆聴百鸟之悲鸣天工坦其既立家愿得而获呈扬仁化于宇内尽肃恭于上京惟桓文之为盛岂足方乎圣明休矣美矣惠泽逺扬翼佐皇家寕彼四方同天地之矩量齐日月之辉光晋陆云登台赋曰永寕中巡幸邺宫三台登髙有感乃作赋云尔乃伫眄瑶轩满目绮寮中原方华绿叶振翘歴玉陛而容与歩兰堂以逍遥曲房萦而窈眇长廊邈而萧条于是聊乐近游薄言儴佯绮疏列于东序朱户立乎西厢感旧物之咸存悲昔人之云亾慿虚槛而逺想审歴命于斯堂于是精疲游倦白日藏辉鄙春登之有情恶荆台之㤀归聊弭节而驾言怅将逝而徘徊晋孙楚韩王台赋曰酸枣寺门外夹道左右有两故台访诸父老云韩王聴讼观也望韩王之故台寻往代之所营双阙碣以峻峙贯云气而上征歴千载而特立顕妙观于太清薄邯郸之丛台陋楚国之章华邈岧嶤以抗极岂岑楼之能加乃至宫观宏敞增台隐天伐文梓于万仞发玉石于三泉优倡角乌乌之声蛾眉戯白雪之舞纷滛衍以低仰翳脩袖而容与晋卢谌登邺台赋曰顕阳隗其颠隧文昌鞠而为墟铜爵陨于台侧洪钟寑于两除奚帝王之灵宇为狐兔之攸居铭后汉李尤云台铭曰周氏旧居惟汉袭因崇台嶒峻上拟苍云垂示亿载俾率旧章人修其行而国其昌殿秦始皇本纪曰始皇作前殿阿房东西五百歩南北五十丈上可以坐万人下可以建五丈旗汉书曰宣帝幸河东之明年鳯凰集上林乃作鳯皇殿以荅嘉瑞又曰班伯少受诗于师丹大将军王鳯荐伯召见宴昵殿中诵説有法拜为中常侍时上方向学郑寛中张禹朝夕入説尚书论语于金华殿中诏伯受焉三辅宫殿名曰未央宫有麒麟殿椒房殿又曰长乐宫前殿宣徳殿通光殿髙明殿汉宫阁铭曰长安有临华殿神仙殿髙门殿朱鸟殿增城殿宣室殿永明殿鳯皇殿飞云殿昭阳殿鸳鸯殿钓台殿合欢殿萧何曹参韩信并有殿东观汉记曰明帝欲起北宫尚书㒒射钟离意上书谏出为鲁相后起徳阳殿殿成百官大会上谓公卿曰钟离尚书若在不得成此殿范晔后汉书曰中平三年复修玉堂殿风俗通曰殿堂象东井形刻作荷菱菱水物也所以厌火汉官典职曰徳阳殿周旋容万人激洛水于殿下魏志曰青龙三年秋洛阳崇华殿灾改名九龙殿魏略曰青龙二年起太极殿洛阳故诸宫名曰洛阳南宫有却非殿铜马殿敬法殿清凉殿鳯皇殿嘉徳殿黄龙殿竹殿杨龙骧洛城记曰顕阳殿北有云气殿洛阳宫殿簿曰明光徽音式干晖章含章建始仁夀宣光嘉福百福芙蓉九华流圃华光崇光戴延之西征记曰太极殿上有金井栏金博山金辘轳蛟龙负山于井上又有金狮子在龙下摰虞决疑要注曰凡大殿乃有陛堂则有阶无陛也左墄右平者以文塼相亚次墄者为阶级也九钖之礼纳陛以登谓受此陛以上赋后汉李尤徳阳殿赋曰开三阶而参㑹错金银于两楹入青阳而窥緫章歴户牖之所经连璧组之润漫杂虬文之蜿蜒尔乃周阁回匝峻楼临门朱阙巖巖嵯峨槩云青𤨏禁门廊庑翼翼华虫诡异宻采珍缛逹兰林以西通中方池而特立果竹郁茂以蓁蓁鸿鴈沛裔而来集徳阳之比斯曰濯龙葡萄安石蔓延蒙笼橘柚含桃甘果成丛文㮰曜水光映煌煌后汉王延夀鲁灵光殿赋序曰鲁灵光殿者盖景帝程姬之子恭王余之所立也遭汉中微自西京未央建章之殿盗贼奔突皆见隳壊而灵光岿然独存意者岂非神明依慿支持以保汉室也赋曰瞻彼灵光之为状也则嵳峩㠑隗峞巍吁可畏乎其骇人也岧嶤倜傥丰丽博敞洞胶葛兮其无垠也于是乃歴夫太阶以造其堂俯仰顾眄东西周章彤彩之饰澔澔涆涆流离烂漫素壁暠曜以月照丹柱歙赩而电烻鸿爌熀以爣阆䬙萧条以清泠动滴沥而成响音雷应其若惊耳嘈嘈以失聴目矎矎而丧精骈宻石与琅玕齐玉珰与璧瑛于是详察其栋宇观其结构规矩应天上宪觜陬倔佹云起嵚崟离楼三间四表八维九隅万楹丛倚磊砢相扶尔乃悬栋结阿天窻绮疏圆渊方井反植荷蕖发秀吐荣菡萏披敷绿房紫的窋䆛垂珠云楶藻梲龙桷雕镂飞禽走兽因木生姿朱鸟舒翼以峙衡腾蛇蟉虬而绕榱白鹿孑蜺于欂栌蟠螭宛转而承楣狡跧伏于柎侧猨狖攀椽而相追胡人遥集于上楹俨雅跽而相对神仙谔谔于栋间玉女窥窓而下视圗画天地品类羣生杂物竒怪山神海灵写载其状託之丹青千变万化事各缪形随色象类曲得其情上纪开辟邃古之初五龙比翼人皇九头伏羲麟身女娲蛇躯鸿荒朴略厥状睢盱渐台临池层曲九城屹然特立的尔殊形髙经华葢仰㸔天庭飞陛掲孽缘云上征中坐垂景俯视流星千门相似万户如一巖突洞出逶迤诘屈周行数里仰不见日魏何晏景福殿赋曰立景福之祕殿备皇居之制度尔乃丰层覆之耽耽建髙基之堂堂罗疏柱之汩越肃坻鄂之锵锵飞檐翼以轩翥反宇䡾以髙骧逺而望之若摛朱霞而曜天文近而察之若仰崇山而载垂云尔乃开南端之豁逹张笋簴之轮豳华钟杌其髙悬悍兽仡以俪陈尔其结搆则脩梁彩制下褰上竒桁梧复疉势合形离赩如蜿虹赫如奔螭皎皎白间离离列钱晨光内照流景外烻金楹齐列玉舄承跋青𤨏银铺是为闺闼温房承其东序凉室据其西偏开建阳则朱炎艳启金光则清风臻清露瀼瀼渌水浩浩树以嘉木植以芳草悠悠元鱼㿥㿥白鸟尔乃文以朱绿饰以碧丹㸃以银黄烁以琅玕清风萃而成响朝日曜而增鲜魏韦诞景福殿赋曰瞻大厦之穹崇结层搆而髙骧脩栋迪以虹指飞甍竦而鳯翔榱桷骈逼以星罗轩槛曼延而悠长伏应龙于反宇乗流苏以飘扬于是周覧升降流目评观丛楹负极飞槛承桁梧绮错楶梲鳞攅芙蓉侧植藻井悬川望舒凉室羲和温房元冬则煖炎夏则凉总寒暑于区宇制天地之隂阳又有外城金狄诡貌殊姿列于应门肃有容威若乃离殿别馆粲如列星安昌延休清宴永寕美百号之特居嘉休祥之令名歩雕辇以逍遥时容与于兰庭又有敎坊讲肆才士布列新诗变声曲调殊别吟清之激哇发角徴与白雪音感灵以动物起世俗以独絶然后御龙舟兮翳翠盖吴姬擢歌越女鼓枻咏采菱之清讴奏渌水之繁㑹魏夏侯惠景福殿赋曰周歩堂宇东西眷眄綵色光明粲烂流延素壁暠瀁赫奕倩练尔乃察其竒巧观其微形嵚岑纡曲盘牙欹倾或夭矫而云起或诘曲而镮萦衆木附枝以连注栾梧倚亚而相经若乃仰观绮窻周覧菱荷流彩的皪微秀发华纎茎葳蕤顺风扬波含光内燿㛠袅纷葩曽栌外周榱桷内附或因势以连接或邪诡以盘搆于是乎飞阁连延驰道四周髙楼承云列观若浮挹朝露之华精漱醴泉之清流宋孝武华林清暑殿赋曰若夫瑶榭未清琼室流炎熏风夕烈炽景晨严髙峦废驾游衢辍骖思延寒于夏堂岂徒闻于遗籍伊凉燠之可变粤在今之犹昔宻眄林梁侧眺池籞起北阜而置悬湖㳂西原而殿清暑编茅树基採椽成宇转流环堂浮清浃室辟西櫺而鍳斜月髙东轩而望初日粤乃炎精待戒青祗将毕濯禊在辰风光明宻婉祥鳞于石沼仪瑞羽于林术浮觞无届展乐有时惟欢洽矣含歌受辞歌曰山懐风兮谷吐泉清潭邃兮逺气宣符深情兮应遥心促千里兮测云天宋刘义恭华林清暑殿赋曰构御暑之清言傍测景之西岑列乔梧以蔽日树长扬以结阴醴泉涌于椒室迅波经于兰庭业芳芝以争馥合百草以竞馨饰丹壌以和璧加疏楯以连城至于朱明在运郁夕嚣晨寒堂凉结清观风臻覧兹宇之灵纬启圣情以寤神岂宣曲之妄拟焉甘泉之足陈宋何尚之华林清暑殿赋曰逞緜亘之虹梁列雕刻之华榱网户翠钱青轩丹墀若乃奥室曲房深沈冥宻始如易修终焉难悉动微物而风生践椒涂而芳质觞遇成宴暂游累日却倚危石前临濬谷终始萧森激清引浊涌泉灌于台扈逺风生于楹曲暑虽殷而不炎气方清而含育哀鹄唳暮悲猿啼晓灵芝被崖仙华覆沼铭后汉李尤徳阳殿铭曰皇穹垂象以示帝王紫微之则𢎞譲弥光大汉体天承以徳阳崇𢎞髙丽苞受万方内宗朝贡外示遐荒陈徐陵太极殿铭曰夫紫盖黄旗扬都之王气长久虎踞龙蟠金陵之地体贞固天居爽垲大寝尊严髙应端门仰模营室归于有徳譬彼河圗传我休明义同商鼎太极殿者法氐象亢王者之位以尊左平右墄天子之堂为贵往朝煨烬多歴年所世道隆平宜其休复监军邹子度启称即日忽有一大梓柱从流来泊在后渚㟁嵯峨容与若汉水之僊槎揺漾波涛似新亭之龙刹孤拔灵山允彰天贶昔梁氏承圣将圗缮修东虏窥江西胡犯毕定之方中亟兴师旅揆之以日辄有灾故是知秦人所止实汉祖而为宫吴都佳气乃元皇而斯宅千栌赫奕万栱崚层植绿芰而动微风舒丹莲而制流火甘泉逺望观正殿之峥嵘函谷遥看美皇居之佳丽信可以齐三光而示宇宙㑹万国而朝诸侯爰命微臣乃为铭曰雍畤相望参差未央偃师回顾崔嵬徳阳髙扪太乙正睹瑶光峨峨灵柱赫赫流樟美矣宫室嘉哉令日御扆垂旒当朝靖跸乐备韶夏礼兼文质帝旅无諠王旗斯谧肃肃卿士邕邕承弼汉座雕屏周人槛櫺城隅有勒殿省皆铭况复皇寝宜昭国经方流典训永树天廷陈沈炯太极殿铭曰臣闻在天成象紫宫所以昭着在地成形赤县居其区宇太极殿者资两仪之意焉大壮顕其全模土圭测其正影周曰路寝汉称前殿虽名号参差其实一也主上未明求衣日旰㤀食隳乐壊礼造次留神汉陛秦除莫不葺复而此殿兴造累歳未成外遘戎机内忧民力劬劳深虑荏苒移时至陈永定六合既清五礼稍备雕楹玉舄华榱璧珰揆之有日而犹缺一柱楩楠豫章地沦外㓂楚材晋用非复我求既而新亭前江有流查甚壮盘根错节枝叶葱蒨津人以闻正堪时用于是将作受诏冬官奉职百工竝作屡降乗舆匠石磨砻必经天㫖俭而不固泰而不奢亿兆填填而乐成也曾未数旬焕然云搆昔晋朝缮造文杏有阙梅梁瑞至画以标花自是迄今又获神物即樟树焉殿之某间即某柱是也铭曰轩辕狭堂夏后卑宫文来质徃蹇产弥崇体制八都开兹万户灼烁雄梁徘徊大庑璧月霄悬卿云昼聚岂伊开阳飞来应柱嘉辰令月新寝告成青槐赤棘郎将思兵翠被负扆百辟公卿钟鼓八佾箫韶九成庸臣再拜天子万龄表梁王筠上太极殿表曰四海为家义存威重万国来朝事惟壮观宪北辰之居所正南面之尊贵绣栭镂槛延曜光辉虬柱虹梁杳㝠云雾非许邺之敢伦岂雍豫之能拟且工徒乐业庶民自竞一劳永逸不日而成信可以宴飨百神朝觐羣后者矣臣过荷宠荣禄秩优润谨率丹欵上夫一言不足微申凫跃伏深惭悚坊汉宫阙名曰洛阳故北宫有九子坊晋宫阙名曰洛阳宫有显昌坊修成坊绥福坊延禄坊休征坊承庆坊桂芬坊椒房坊舒兰坊艺文坊王隐晋书曰东宫坊有醉相杀者中丞奏郎官从事孙铄杖一百铄奏东宫是行马内而推行马外官为违法令诏中丞令史各杖一百王珉荅徐邈书曰见傅咸弹孙詹事或云是宫或云坊或云寺此东宫中别有坊又中庶子称坊詹事称寺寺同于九卿耳坊是通名如天朝之称台省也赋梁萧子范直坊赋曰余以天监六年为洗马十七年复直中舎之坊感恩懐旧悽然而作歳惟奄茂清明送风承恩从官自府游宫信吾生之多幸逹六合之大同何坊禁之寥阒对长庭之芜永门幽幽而重闭室愔愔而内静应晓刻而坐朝聴鸣钟而自警虽生风于蟭螟终罕曜于阳景颇留连于九思恒慇勤于三省于时也春果余英夏条垂实殿穹窿而起隂槐连拳而负日傍髙墉之逦迤观层扉之郁律写学宫于洛都摹画堂于汉室台榭千名仙灵间出艺文类聚卷六十二艺文类聚卷六十三钦定四库全书艺文类聚卷六十三唐欧阳询撰居处部三门释名曰门扪也在外为人所扪摸障卫也尔雅曰閍谓之门正门谓之应门易曰重门击柝以待暴客周官曰掌舍掌王会同之舍设梐柢再重设车宫辕门为坛壝宫棘门为帷宫设旌门无宫则供人门毛诗曰衡门之下可以栖迟又曰乃立臯门臯门有伉乃立应门应门将将诗义问曰横一木作门而上无屋谓之衡门左传曰楚子囊郑子耳围于桐门又曰王叔之宰曰荜门圭窦之人而皆凌其上其难为土矣又曰郑大水龙鬬于时门之外鲁连子曰先生见孟尝君于杏唐之门楚辞曰望长楸而太息涕淫淫其若霰过夏首而西浮顾龙门而不见越絶书曰楚门春申君时造楚人从入故号楚门史记曰金马门者宦者署门也门傍有铜马故谓之曰金马门贾谊书曰天子宫门曰司马门又曰高帝𤓰分天下以王有功之臣择良日立诸侯洛阳上东门之外説苑曰于公筑治庐舍谓匠人曰为我髙门我治狱未尝有寃后世必有封侯者令容高盖驷马及后果封为西平侯汉书曰元帝为太子谨愼初居桂宫上急召太子出龙楼门不敢絶驰道又曰太液池南有璧门又曰陈平家贫以席为门然门外多长者车辙吴越春秋曰子胥为吴造大城陵门八象天八风水门八法地八窓范晔后汉书曰孔融云郑君里门四方所由观礼其广令容髙车结驷名为通徳门汉宫殿名曰长安有宣平门覆盎门万秋门横门东都有宣徳门元成门青绮门章义门仁寿门石门魏书曰文帝初在东宫集诸儒于朝肃城门内讲论大义侃侃无倦古今地名曰河南有鼎门九鼎所定华阳国志曰蜀城十里有昇仙桥送客观司马相如初入长安题其门曰不乗赤车驷马不过汝下吴地记曰阊阖门者吴王阖闾所作也名为阊阖门髙楼阁道后由此出伐楚改曰破楚门世说曰杨修为魏武主簿作相国门始搆榱桷魏武自看使人题门作活字便去杨修见即令壊之既竟曰门中活阔字王嫌门大也铭后汉李尤门铭曰门之设张为宅表㑹纳善闭邪撃柝防害又中东门铭曰中东处仲月值当卯仓庚有声隼鹰匿爪除去桎梏狱讼勿考又开阳城门铭曰开阳在孟位月惟已清明冠节大阳进起又津城门铭曰津名自定位月在未温风鬰暑鹰鸟习鸷又广阳门铭曰广阳位孟厥月在申凉风从时白露已分又雍城门铭曰雍门处中位月在酉盲风寒浊燕归山阜又夏城门铭曰夏门值孟位月在亥隂阳不通蝃蝀匿彩迎冬北坛从隂所在又谷城门铭曰谷门北中位当于子太隂主刑杀伐为首晋摰虞门铭曰禄无常家福无定门人谋鬼谋道在则尊文后魏温子昇阊阖门上梁祝文曰维王建国配彼太微大君有命髙门启扉良辰是简穆卜无违雕梁乃架绮翼斯飞八龙杳杳九重巍巍居宸纳祜就日垂衣一人有庆四海攸归楼尔雅曰狭而修曲曰楼说文曰楼重屋也樔泽中守竹楼也黄帝占军气决曰诸将军气如城楼史记曰方士言武帝曰黄帝为五城十二楼以候神人帝乃立神明台井干楼髙五十丈辇道相属十洲记曰崑崙山有十二玉楼汉书曰甘延夀少以良家子善骑射尝超踰羽林亭楼由是迁为郎吴越春秋曰范蠡为句践立飞翼楼以象天门东观汉记曰上至广阿止城门楼上披舆地图指示邓禹曰天下郡国如是我乃始得一处卿言天下不足定何也吴志曰刘基美容姿孙权爱敬之权暑时尝于船中宴楼上作雷雨权以葢自覆又命覆基余人不得也虞氏家记曰吴小城白门葢吴王阖闾所作也至秦始皇守宫吏烛鷰窟失火烧宫而此楼故存晋宫阁名曰总章观仪鳯楼一所在观上广望观之南又别有翔鳯楼瀬乡记曰老子庙有皇天楼九柱楼静念楼皆画仙人云气袁彦伯罗山疏曰仰望石楼眇然在云中世説曰凌云楼楼观极精巧先称平衆材轻重当宜然后造构乃无锱铢相负掲台虽髙峻恒随风揺动魏明帝登台惧其势危则以大材扶持之楼即便頽壊论者谓轻重力偏故也幽明録曰邺城鳯阳门五层楼去地二十丈长四十丈广二十丈安金鳯皇二头于其上一头飞入漳河清浪见在水底一头今犹存述异传曰荀瓌字叔伟寓居江陵憇江夏黄鹤楼上望西南有物飘然降自云汉俄顷已至乃驾鹤之賔也鹤止户侧仙者就席羽衣虹裳賔主欢对辞去跨鹤腾空眇然烟灭诗古诗曰西北有髙楼上与浮云齐交疏结绮窓阿阁三重阶宋文帝登景阳楼诗曰崇堂临万雉曾楼跨九成瑶轩笼翠幌组幕翳云屏阶上晓露洁林下夕风清蔓藻嬛緑叶芳兰媚紫茎极望周天险留察浃神京交渠纷绮错列植发华英梁武帝登北顾楼诗曰歇驾止行警回舆暂游识清道廵丘壑缓步肆登陟鴈行上差池羊肠转相逼歴览穷天步矖瞩尽地域南城连地险北顾临水侧深潭下无底髙岸长不测旧屿石若构新洲花如织梁简文帝奉和登北顾楼诗曰舂陵佳丽地济水鳯皇宫况此徐方域川岳迈周沣皇情爱歴览游陟拟崆峒聊驱式道候无劳㐮野童雾崖开早日晴天歇晚虹去帆入云里遥星出海中又登烽火楼诗曰耸楼排树出却堞带江清陟峯试逺望欎欎尽郊京万邑王畿旷三条绮陌平亘原横地险孤屿𣲖流生悠悠归棹入眇眇去帆惊水烟浮岸起遥禽逐雾征又水中楼影诗曰水底罘罳出萍间反宇浮风生色不壊浪去影恒留梁沈约登𤣥畅楼诗曰危峰带北阜圆鼎出南岑中有凌风树廻望川之隂岸险每増减湍平互浅深水流本三𣲖台髙乃四临上有离羣客各有慕归心落晖映长浦焕景烛中浔云生岭乍黒日下溪半隂信美非吾土何事不抽簮梁刘孝绰登阳云楼诗曰吾上阳台上非梦高唐客回首望长安千里懐三益顾惟慙入楚降私等申白西阻水潦收昭丘霜露积龙门不可见空慕凌寒栢梁王台卿咏水中楼影诗曰飘飖似云度亭亭如盖浮熟看波不动还是映髙楼赋魏王粲登楼赋曰登兹楼以四望聊暇日以销忧览斯宇之所处实顕敞而寡仇接清漳之通浦倚曲沮之长洲北弥陶牧西接昭丘虽信美而非吾土曾何足以少留冯轩槛以遥望向北风而开襟平原逺而极目蔽荆山之髙岑路逶迤而修迥川既漾而济深昔尼父之在陈有归与之叹音钟仪幽而楚奏庄舄显而越吟人情同于懐土岂穷逹之异心惟日月之逾迈俟河清其未极兾王道之一平假髙衢而骋力步栖迟而徙倚白日忽其西匿风萧瑟而竝兴天惨惨而无色兽狂顾以求羣鸟相鸣而鼓翼原野閴其无人征夫行而未息循阶除而下降气交愤于胸臆夜参半而不寐怅盘桓以反侧晋孙楚登楼赋曰有都城之百雉加曾楼之五寻从明王之登游聊暇日以娱心鸣鸠拂羽于桑榆游凫濯翅于素波牧竖吟啸于行陌舟人鼓枻而扬歌百僚云集促坐华台嘉肴满俎旨酒盈杯谈三坟而咏五典释圣哲之所裁晋枣据登楼赋曰懐离客之逺思情惨悯而惆怅登兹楼而逍遥聊因高以遐望感斯州之厥域实帝王之旧疆挹滹沱之浊河懐通川之清漳原隰开辟荡臻夷薮桑麻被野黍稷盈畆礼仪既度民繁财阜懐桑梓之旧爱信古今之同情钟仪惨而南音庄舄感而越声岂吾人之狭隘能去心而无营情戚戚于下国意干干于上京晋郭璞登百尺楼赋曰在青阳之季月登百尺以髙观嘉斯游之可娱乃老氏之所叹抚凌槛以遥想乃极目而肆运情眇然以思逺怅自失而潜愠瞻禹台之隆崫竒巫咸之孤峙美盐池之滉污察紫氛而霞起异傅巖之幽人神介山之伯子揖首阳之二老招鬼谷之隠士嗟王室之蠢蠢方构怨而极武哀神器之迁浪指缀旒以譬主雄㦸列于廊版戎马鸣乎讲柱寤苕华而増怪叹飞驷之过户陟兹楼以旷眺情慨尔而懐古铭宋鲍照凌烟楼铭曰瞰列江楹望景延除积清风路含彩烟途俯窥淮海俛眺荆吴我王结驾藻思神居宜此万春修灵所扶橹释名曰橹露上无覆屋也孙子兵法曰攻城之法修橹枌榅其器械三月而后成陆机洛阳记曰洛阳城周公所制东西十里南北十三里城上百步有一楼橹外有沟渠赋晋欧阳建登橹赋曰登兹橹以遐眺辟曽轩以髙眄仰天涂之绵邈俯平原之旷衍嘉苍春之令节悦和风之微扇傍观八隅周览四垂面孤立之峻峙岨曲岸之修崖植榆楸以成列挿垂栁之差差寓目忽以终日情亹亹而忘疲观释名曰观者于上观望也列子曰岱舆山上台观皆金玉仙圣飞相来往史记曰公孙卿谓武帝曰仙人好楼居于是上令长安作飞㢘桂观甘泉则作延夀观汉书曰甘露二年冬十二月上幸蒷阳宫属玉观又曰孝成皇帝元帝太子也生甲观画堂三辅黄图曰武帝起鳷鹊观神明观集灵观阳禄观汉宫殿名曰长安有临仙观渭桥观仙人观霸昌观兰池观平乐观九华观豫章观三章观昆明观走马观华光观封峦观走狗观天梯观瑶台观流渠观相思观长平观宜春观华池观射熊观迎风观露寒观魏志曰明帝置崇文观徴善属文者以充之陆机洛阳地记曰宫中有临髙陵云宣曲广望阆风万世修龄总章聼讼凡九观皆髙十六七丈以云母着窓里日曜之炜炜有光辉华延儁洛阳记曰洛阳城十八观皆施𤣥槛铁笼疏云母幌华山记曰南岭东巖北靣有二小山一山有双石竖生号曰石门一山石孤崖特秀上有客观涉之逺者眺千里诗陈江緫侍宴𤣥武观诗曰诘晓三春暮新雨百花朝星宫移渡汉天驷动行镳斾转苍龙阙尘飞饮马桥翠观迎斜照丹楼望落潮鸟声云里出树影浪中揺歌吟奉天咏未必待闻韶赋后汉崔骃大将军临洛观赋曰濵曲洛而立观营髙壌而作庐处崇顕以闲敞超絶邻而特居列阿阁以环匝表髙台而起楼步辇道以周流临轩槛以观鱼于是迎夏之首末春之垂桃枝夭夭杨栁猗猗既乃日垂西阳中曜内光㢮衔纵䇿逸如奔飏后汉李尤平乐观赋曰乃设平乐之顕观章秘玮之竒珍习禁武以讲㨗厌不羁之遐邻徒观平乐之制鬰崔嵬以离娄赫巖巖其崟岭纷电影以盘纡弥平原之博敞处金商之维陬大厦累而鳞次承岧嶤之翠楼过洞房之转闼歴金环之华铺南切洛濵北陵仓山龟池泱漭果林榛榛天马沛艾鬛尾布分尔乃太和隆平万国肃清殊方重译絶域造庭四表交㑹抱珍逺并杂还归谊集于春正翫屈竒之神怪顕逸才之㨗武百僚于时各命所主方曲既设秘戯连叙逍遥俯仰节以鼗鼓戏车髙橦驰骋百马连翩九仞离合上下或以驰骋覆车颠倒乌获扛鼎干钧若羽吞刃吐火燕跃鸟峙陵髙履索踊跃旋舞飞丸跳劒沸渭回扰巴渝隈一踰肩相受有仙驾雀其形蚴虬骑驴驰射狐免惊走侏儒巨人戯谑为耦禽鹿六駮白象朱首鱼龙曼延㟪山阜龟螭蟾蜍挈琴鼓缶又东观赋曰敷华实于雍堂集干质于东观东观之艺孽孽洋洋上承重阁下属周廊步西蕃以徙倚好緑树之成行歴东厓之敞座庇蔽芾之甘棠前望云台后匝徳阳道无隠而不顕书无阙而不陈览三代而采宜包郁郁之周文魏陈王曹植游观赋曰静闲居而无事将游目以自娱登北观而启路涉云路之飞除从熊罴之武士荷长㦸而先驱罢若云归㑹如雾聚车不及廻尘不获举奋袂成风挥汗如雨又临观赋曰登髙墉兮望四泽临长流兮送逺客春风畅兮气通灵草含干兮木交茎丘陵窟兮松柏青南园薆兮果戴荣乐时物之逸豫悲予志之长违叹东山以遡勤歌式微以咏归进无路以効公退无隠以营私俯无鳞以游遁仰无翼以翻飞铭后汉李尤东观铭曰周氏旧区皇汉寔循房闼内布疏绮外陈升降三除贯启七门是谓东观书籍林泉列侯𢎞雅治掌艺文堂说文曰堂殿也释名曰堂犹堂堂髙顕貌也礼记曰堂上不趋堂上接武堂下布武又曰觐礼天子不下堂而见诸侯下堂见诸侯天子之失礼也由夷王以下庄子曰覆杯水于㘭堂之上则芥为之舟置杯焉则胶水浅而舟大也楚辞曰鱼鳞屋兮龙堂十洲记曰崑崙山有光碧之堂说苑曰圣人于天下譬犹一堂之上也今有满堂饮酒者有一人犹向隅而泣则一堂之人皆为之不乐汉武内传曰上元夫人言西王母有六甲之术用之可以游景云之宫登流霞之堂汉武故事曰玉堂去地十二丈基阶皆用玉也汉书曰玉堂在太液池南续汉书曰中平二年造万金堂于西园论衡曰王者之堂墨子称尧舜堂髙三尺儒家以为卑下假使之然髙三尺之堂蓂荚生于阶下须临堂察之起视堂下之荚孰与悬日厯于扆坐顾輙见之也风俗通曰殿堂象东井形刻作荷菱荷菱水物也所以厌火晋宫阁名曰洛阳宫有则百堂螽斯堂休征堂延禄堂承庆堂仁夀堂绥福堂含芳堂乐昌堂椒华堂芳音堂永光堂摰虞决疑要注曰殿堂之上唯天子居床其余皆幅席席前设筵礼天子之殿东西九筵南北七筵故曰度堂以筵度室以几华阳国志曰文翁立讲堂作石室一曰玉堂在城南初堂遇火太守更修立又増二石室虞氏家记曰虞潭右衞将军太夫人年髙求解职被诏不聴特假百日迎母东归起堂养亲亲集㑹作诗言志齐地记曰临淄城西门外有古讲堂基柱犹存齐宣王修文学处也诗梁庾肩吾咏蔬圃堂诗曰北堂多暇豫时驾揔鸾镳路静繁葭彻轮轻羽葢飘临空坐飞观廻首望浮桥风长旦钟近地迥洛城遥疎林不碍日涸浦暂通潮徒然等宾从竝作愧羣僚赋陈江揔云堂赋曰览黄圗之栋宇规紫宸于太清何面势之胶葛信不日之经营仰一时之壮丽跨万古之威灵吐触石之竒色混髙堂之旧名若乃三阶八户百栱千楹莹以玉琇饰以金英緑芰悬挿红蕖倒生于时木叶声寒壶人唱静承露擎虚相风昭迥天子乃下辇开宴出豫娱神文悬日月思革风尘是附鳯之多幸愧屠龙之不真颂晋庾阐乐贤堂颂曰峩峩隆构岌岌其峻阶延白屋寝登髦俊神心所寄莫往非顺灵圗表像平敷玉润游虬一壑栖鸾一丛川澄华沼树拂椅桐林有晨风翮有西雍髙观廻云疎猋绮窓洋洋帝猷恢恢天造思乐云基克配祖考仰瞻崑丘俯懐明圣𤣥珠虽朗离人莫映清风徘徊微言絶咏有邈髙构永廓灵命铭后汉李尤堂铭曰因邑制宅爰兴殿堂夏屋渠渠髙敞清凉家以师礼修奉蒸尝延宾西阶主近东厢宴乐嘉客吹笙鼓簧城淮南子曰鲧作九仞之城说文曰城以盛民也墉城垣也博物志曰禹作城彊者攻弱者守敌者战城郭自禹始也周书曰周公作大邑成周于土中立城方千六百一十丈郛方七十二里南繋于洛水北因于陜山公羊传曰城雉者何五板而堵五堵而雉百雉而城史记曰秦二世欲漆城优旃曰善哉漆城荡荡冦来不得上固难为䕃屋尔二世乃止淮南子曰崑崙山有曾城九重列女传曰齐人杞梁袭莒战而死其妻无所归乃枕夫尸于城下而哭之七日而城崩妻遂投淄水而死太康地记曰梁孝王筑睢阳城方二十里以鼓唱节杵而后下和之者称睢阳因以为名汉书曰神农之教曰有石城十仞汤池百步带甲百万而无粟不能守也又曰胶东前国王治胶河水分流绕城下故号胶河风俗通曰衆心成城俗説曰衆人同心者可共筑起一城同心共饮雒阳酒可尽也关中记曰长安城皆墨壌城今赤如火坚如石父老所传尽凿龙首山土为城又诸台阙亦尔王隠晋书曰凉州城有卧龙形故名卧龙城南北七十里东西三十里本匈奴所筑也襄阳耆旧传曰庞徳公在沔水上至老不入襄阳城丹阳记曰石头城因山为城江以为池地形险固尤有竒势秦州记曰金城郡汉元始六年置应劭曰初筑城得金故曰金城盛𢎞之荆州记曰樊城西北有鄾城西百余里有谷城谷伯绥之国城门有石人焉刋其腹云摩兠鞬摩兠鞬慎莫言疑此亦周太史庙金人缄口铭背之流也荆州圗经曰江夏郡所治夏口城其西南角因矶为高墉枕流上则逥眺山川下则激浪﨑岖是曰黄鹄矶实乃舟人之所艰也益州记曰益州城张仪所筑锦城在州南蜀时故宫也处号锦里齐地记曰不夜城在阳迁东南葢古有日夜出此城以不夜名异之也诗梁简文帝从顿还城诗曰汉渚水初渌江南草复黄日照蒲心暖风吹梅蕋香征舻舣汤堑归骑息金隍舞观衣恒襞歌台弦未张持此横行去谁念守空牀又登城诗曰日影半东檐靖念空杼轴小堂倦缥书华池满修竹寂寞既寡悰登城望原陆遥山半吐云严飈时响谷靡靡见虚烟森森视寒木落霞乍续㫁晚浪时廽复逺瞩既濡翰徒自劳心目短歌虽可裁縁情非雾縠又登城北望诗曰登楼传昔赋出蓟表前闻霸陵忽回首河隄徒望军兹焉聊回眺极目杳难分一水斜开岸双城遥共云梁江淹登纪南城诗曰恭承前嘉恵末官至南荆歛袵承光彩端笏奉仁明再逢緑草合重见翠云生江甸知礼富汉渚闻教清君王澹以思树羽望楚城年积衣劒灭地逺宫馆平赋魏文帝登城赋曰孟春之月惟岁权舆和风初畅有穆其舒驾言东迈陟彼城隅逍遥逺望乃欣以娱平原博厰中田辟除嘉麦被垄缘路带衢流茎散叶列倚相扶水幡幡其长流鱼裔裔而东驰风飘飖而既臻日掩薆而西移望旧馆而言旋永优㳺而无为晋孙楚登楼赋曰有都城之百雉加层楼之五寻从明王以登逰聊暇日以娱心泾渭泊以阻迈卉木鬰而成林晞朝阳之素晖羡緑竹之茂隂望秦坟于骊山覩八陵于北岑营巷基峙列宅万区黎民布野商旅充衢杞栁绸缪芙蓉吐芳俯依青川仰翳朱杨体象蒙汜幽若扶桑白日为之昼昏鸟禽为之颉颃宋鲍照芜城赋曰崪若断岸矗似长云制礠石以御冲煳頳壌以飞文观基扃之固䕶将万祀而一君出入三代五百余载竟𤓰剖而豆分至若白杨早落塞草前衰稜稜霜气簌簌风威孤蓬自振惊沙坐飞通池既已夷峻嵎又已頽直视千里外唯见起黄埃若夫藻扃黼帐歌台舞阁之基璇渊碧树弋林钓渚之馆吴蔡齐秦之声鱼龙爵马之翫皆薫歇烬灭光沉响絶东都妙姬南国佳人蕙心纨质玉貌绛脣莫不埋魂幽石委骨穷尘岂忆同辇之愉乐离宫之苦辛歌曰邉风起兮城上寒井径灭兮丘垄残千龄兮万代共尽兮何言梁吴筠吴城赋曰古树荒烟几百千年云是吴王所筑越王所迁东有铸劔残水西有舞鹤故壥萦具区之广泽带姑苏之逺山仆本蓄怨千悲亿恨况复荆棘萧森丛萝弥蔓亭梧百尺皆歴地而生枝阶筠万本或至杪而无叶不见春荷夏槿唯闻秋蝉冬蝶木魅晨走山鬼夜惊不知九州四海乃复有此吴城铭后汉李尤京师城铭曰天险匪登地险丘陵帝王设险干坤是承馆说文曰馆客舍也周礼曰五十里有市市有候馆候馆有积以待朝聘之官也战国䇿曰燕昭王见郭隗曰齐因孤国之乱而袭破燕对曰帝者与师处王者与友处古者人君以千金求千里马者三年不得涓人请求之三月得千里马马已死买其骨五百金反以报君君大怒对曰死马尚市况生马乎朞年千里马至者三王欲士先从隗隗且见事况贤于隗者乎昭王乃筑馆而师之乐毅邹衍剧辛皆争走燕遂以破齐汉书曰元帝幸长扬射熊馆布车骑大猎扬雄作赋以谏又曰公孙𢎞起徒步数年至宰相封侯于是起客馆开东阁以延贤人与参谋议𢎞身食一肉脱粟之饭故人宾客仰衣食俸禄皆以给之家无所余𢎞年八十终后李蔡严青翟赵周石庆公孙贺刘屈氂继踵为丞相者客馆丘墟而已至贺屈氂时壊已为马廐车库奴婢室矣魏志曰管宁字幼安与同县邴原相友俱游学于异国闻公孙度令行于海外遂与平原王烈等至于辽东度虗馆以候之世说曰魏明帝为外祖母筑馆于甄氏既成谓左右曰馆当何以为名侍中缪袭曰陛下圣思齐于哲王㒺极过于曾闵此馆之兴情钟舅氏宜以渭阳为名荆州图副曰襄阳县南有桃林馆是则饯行送归之所萃也诗晋袁宏拟古诗曰髙馆百余仞迢逓虚中亭文幌曜琼扇碧疏映绮櫺赋晋张恊𤣥武馆赋曰尔乃地势夷敞既膏且腴环以翠林带以赤渠寻厥先之攸基寔张氏之旧墟何魏后之周览遂筑馆而起庐既号𤣥武是曰石楼于是崇墉四匝丰厦诡谲烂若丹霞皎如素雪璀璨皓旰华珰四垂接栋连阿崥嶱参差朱户青铺幽闼秘闺于是髙楼特起竦峙岧嶤飞甍四注上槩浮霄直亭亭以孤立迎千里之清飇阳扉南启隂轩北达春牖左开秋牎右豁仰视云根俯临天末木则楸梓夹路蓊蔚如林洪干十围修枝百寻晋潘尼东武馆赋曰东武馆者葢东武阳侯之馆也嘉大雅之洪操美明哲之保身惩都邑之迫险餍里巷之嚣尘慕古公之胥宇羡孟氏之审邻将迁居于爽垲乃投迹于里仁前则行旅四凑通衢交㑹水泛轻舟陆方羽葢后则崇山崔嵬茂林幽蔼弥望逺覧滉瀁夷㤗表里山河出入襟带若乃潜流旁注飞渠脉散芙蓉映渚灵芝蔽岸于是逍遥灵沼游豫华林弯弓抚弹娱志荡心括不空纵纶不茍沉游鳞双跃落羽相寻膳夫进爼虞人献鲜春醴九醖嘉豆百笾随波泝流乍往乍旋铭后汉李尤髙安馆铭曰巍巍髙安明圣是修嶕峣丽馆窓闼列周长除临起櫺槛相承圣朝明察同保休徴又平乐馆铭曰乃兴平乐𢎞敞丽光层楼通阁禁闼洞房棼梁照曜朱华饰当骋武舒秘以示幽荒如荣普覆然后来王艺文类聚卷六十三艺文类聚卷六十四钦定四库全书艺文类聚卷六十四唐欧阳询撰居处部四宅舍晏子曰景公使更晏子之宅曰子之宅近市湫隘嚣尘不可居请更子宅曰臣之先臣居此宅焉臣不足以代之汉书曰萧何买田宅必居穷僻处不治垣舍曰令后世贤师吾俭不贤无为势家所夺又曰鲁共王壊孔子旧宅以广宫室闻钟磬琴瑟之声遂不敢壊复于其壁中得古经传续汉书曰吴汉尝出征妻子在后买田业汉还譲之曰军师在外吏士不足何多买田宅乎遂尽分以与昆弟外家裴楷别传曰楷营新宅基宇甚丽当移住与兄共游行牀帐俨然櫺轩疎朗兄心甚愿之而口不言楷心知其意便使兄住王隠晋书曰魏舒少孤为外家甯氏所养甯起宅相者云当出贵外甥舒曰当为外家成此宅相汉旧仪曰髙皇帝家在丰中阳里为沛泗上亭长及为天子立沛庙祠丰故宅风俗通曰宅不西益俗説西者为上上益宅者妨家长也原其所以不西益者礼记曰南向北向西方为上尔雅曰西南隅谓之奥尊长之处也不西益者难动揺之尔审西益有害増广三面岂能独吉乎三辅决録曰郭详为太尉长史起大宅在髙陵城西世称曰长史宅吴志曰周瑜与孙䇿同年相友善瑜推道南大宅以舍䇿升堂拜母有无通共又曰陈表家财尽于养士死之日妻子露立太子登为起居宅娄承先传曰娄𤣥到广州遂徘徊踯躅于仲翔宅故处哀咽悽怆不能自胜捜神记曰魏郡张氏本富忽衰死财散卖宅与程应应举家疾病卖与何文文先独持大刀暮入北堂梁上一更中有一人长丈余高冠赤帻唿曰细腰细腰应诺何以有人气荅无便去文因唿细腰问向赤衣冠是谁荅曰金也在西壁下问君是谁荅云我杵也今在灶下文掘得金三百斤烧去杵由此大富宅遂清宁抱朴子曰葛庐有大功受爵立宅舍于博望里于今基兆石础在焉又曰临汜县有廖氏世老夀后移子孙輙残折他人居其故宅复累世夀乃知是宅所为不知其何故疑井水赤乃掘井左右得古人埋丹砂数十斛丹汁入井是以饮水而得夀襄阳记曰李衡每欲治家妻辄不聴后宻遣客十人于武陵龙阳洲上作宅种橘千树临死敕儿曰汝母每恶吾治家故穷如是吾州里有千头木奴不用汝衣食岁上一匹绢亦当足用尔亾后二十余日儿白母母曰此当种柑橘也汝家失十户客七八年必汝父遣为宅晋咸康中其宅上枯树犹存范汪荆州记曰宛有三女楼作子胥宅又曰义阳六县安昌里有光武宅枕白水陂所谓龙飞白水也庾仲雍荆州记曰秭归县有屈原宅伍胥庙𢷬衣石犹存濑乡记曰老子祠在瀬乡曲仁里谯城西出五十里老子平生时教化学仙故处也汉桓帝修建屋宇为老子庙庙北二里李夫人祠是老子旧生宅也刘桢京口记曰糖頽山山周回二里余山南隅隔路得郄鍳故宅五十余畆戴延之西京记曰东阳门外道北吴蜀二主第宅去城二里墟墓犹存又曰潼闗北去蒲坂城六十里中有舜庙城外有宅井及二妃坛南去城二十里有山舜所耕山上亦有山述征记曰丰圻丰水西九十里有汉髙祖宅又曰山阳县城东北二十里魏中散大夫嵇康园宅今悉为丘墟而父老犹谓嵇公竹林地以时有遗竹也盛𢎞之荆州记曰新野郡西七里有梅溪源出紫山南流注淯故老传溪西有百里奚宅诗齐竟陵王萧子良行宅诗序曰余禀性端疎属爱闲外往岁覊役浙东备歴江山之美名都胜境极尽登临山原石道步步新情廻池絶涧往往旧识以吟以咏聊用述心诗曰访宇北山阿卜居西野外幼赏悦禽鱼早性羡蓬艾陈江总岁暮还宅诗曰悒然想泉石驱驾出城台翫竹春前笋惊花雪后梅青山殊可对黄卷复时开长绳岂繋日浊酒倾一杯又南还寻草市宅诗曰红颜辞巩洛白首入轘辕乗春还故里徐步采芳荪径毁悲嵇仲林残忆巨原见桐犹识井看栁尚知门花落空难遍鸎啼静易喧无人访语黙何处叙寒温百年独如此伤心岂复论赋魏陈王曹植闲居赋曰何吾人而介特去朋匹而无俦出靡时以娱志入无乐以销忧何岁月之若骛复民生之无常感阳春之发节聊轻驾而逺翔登髙丘以延企时薄暮而起予仰归云以载奔过兰蕙之长圃冀芬芳之可服结春衡以延伫入虚廓之闲馆步生风之广庑践宻迩之修除即蔽景之𤣥宇翡鸟翔于南枝𤣥鹤鸣于北野青鱼跃于东沼白鸟戯于西渚遂乃背通谷对绿波借文茵翳春华丹毂更驰羽骑相过晋潘岳闲居赋曰岳读汲黯传至司马安四至九卿而良史书之题以巧宦之目未尝不慨然废书而叹曰嗟乎巧诚有之拙亦宜然于是览止足之分庶浮云之志池沼足以渔钓舂税足以代耕灌园鬻𬞞供朝夕之膳牧羊酤酪俟伏腊之费此亦拙者之为政也乃作闲居之赋于是退而闲居洛水之涘身齐逸民名缀下士陪京泝伊面郊后市浮梁黝以径度灵台杰而髙峙窥天文之秘奥究人事之终始爰定我居筑室穿池长杨映沼芳枳树篱游鳞瀺灂菡蓞敷披竹木蓊蔼灵果参差张公大谷之梨梁侯乌椑之柹周文弱枝之枣房陵朱仲之李靡不毕植三桃表樱胡之别二柰曜丹白之色石榴蒲萄之珍磊落曼衍乎其侧梅杏郁棣之属繁荣藻丽之饰华实照烂言所不能极也菜则葱韮蒜芋青笋紫姜蘘荷依䕃时藿向阳绿葵含露白薤负霜栁垂隂车结轨陆摘紫房水挂頳鲤或宴于林或褉于汜晋庾阐闲居赋曰于是宅邻京郊宇接华郭聿来忘懐兹焉是託鸟栖庭林燕巢于幕既乃青阳结䕃木槿开荣森条霜重緑叶云倾隂兴则暑退风来则气清前临塘中眇目长洲晨渠吐熘归潮夕流顾有崇台髙观凌虗逺游若夫左瞻天宫右眄西岳甍飞彤素岭敷翠緑朝霞时清沧浪靡浊黄绮絜其云栖渔父欣其濯足至于体散𤣥风神陶妙象静因虗来动率化往萧然忘览豁尔遗想荣悴靡期孰测幽朗故细无形骸之狭巨非天地之广音兴乎万韵理絶乎一响晋束晢近游赋曰世有逸民在乎田畴宅弥五畆志狭九州安穷赋于下里寞𤣥澹而无求乗筚辂之偃蹇驾兰单之疲牛连搥索以为鞅结断梗而作秋攀荜门而髙蹈朅徘徊而近游井则两家共一园则去舍百步贯鸡㲉于岁首收縘于牣牙其男女服饰衣裳之制名号诡异随迭设繋襦以御冬胁汗衫以当热帽引四角之缝裙为素条之杀书儿啼于客堂设杜门以避吏妇皆卿夫子唿父字及至三农间隙遘结婚姻老公戴合欢之帽少年着蕞角之巾梁沈约郊居赋曰惟至人之非已固物我而自忘自中智以下愚咸得性以为场伊吾人之褊志无经世之大方思依林而羽戢愿託水而鳞藏值龙颜之鬰起乃慿风而矫翼指皇邑而南辕驾修衢以骋力余平生而耿介实有心于独往思幽人而轸念望东臯而长想本忘情于狥物徒羇绁于人壌应属叹于牵丝陆兴言于世网尔乃傍穷野指荒郊编霜菼葺寒茅搆栖噪之所集筑町疃之所交因犯檐而刋树由妨基而剪巢织宿楚而成门籍外扉而为户既取隂于庭樾又因篱于芳杜草则苹萍芡芰菁藻蒹菰石衣海髪黄荇緑蒲动红荷于轻浪覆碧叶于澄湖其陆卉则紫緑葹天薯山韭鴈齿麋舌牛唇彘首若乃园宅殊制田圃异区李衡则橘林千树石崇则杂果万株竝豪情之所侈非俭志之所娱欲令纷披蓊鬰吐緑攅朱开丹房以四照舒翠叶而九衢其林鸟则翻泊颉颃遗音下上楚雀多名流莺杂响或斑尾而绮翼或緑衿而绛颡好叶隠而枝藏乍间闗而来往其水禽则大鸿小鴈天驹泽虞秋鹥寒鷘修鹢短凫翅抨流而起沫翼鼓浪而成珠其鱼则赤鲤青鲂纎鯈巨鳠碧鳞朱尾脩颅偃頟小则戏渚成文大则喷流扬白惟钟巖之隐鬰表皇都而作峻盖望秩之所宗含风云而吐润孤嶝横挿洞穴斜经千丈万仞三袭九成亘绕州邑款跨郊垧素烟晚带白雾晨萦近循则一巖异色逺望则百岭俱青时言归于陋宇聊暇日以翺翔兽依庭而莫骇鱼牣沼而不纲晚树开花初英落蕋异林而分丹素因风而杂红紫紫莲夜发红荷晓舒轻风微动芬芳袭余冰悬塪而带坻雪萦松而蔽野鸭屯飞而不散鴈髙翔而欲下伤余情之頽暮忧与愁其相溢悲异轸而同归欢殊方而并失时复託情鱼鸟归闲蓬荜傍阙吴娃前无赵瑟唯以天地之恩莫报书事之官靡述徒重于髙门之地不载于良史之笔长太息以何言羞愧心之非一铭晋习凿齿诸葛武侯宅铭曰达人有作振此頽风彫薄蔚采鸱䦨唯丰义范苍生道格时雍自昔爰止于焉盘桓躬耕西畆永啸东峦迹逸中林神凝巖端㒺窥其奥谁测斯欢堂堂伟匠婉翮扬朝倾巖捜寳髙罗九霄庆云集矣鸾驾亦招启梁元帝谢敕赐第启曰窃以汉赐五伦寔云清吏魏宠卫臻用旌庸直未如灵光轮奂睢阳爽垲北连城阙有似甄侯之舍东望市鄽荣深豫章之圃昔狼望未平冠军辞宅马池犹隔雍丘譲邸臣惭霍曹逺志但识君命无违再思庸陋九殒非荅梁刘孝仪为主仪同谢宅启曰昔晏婴湫隘齐景营其爽垲孙歴无家晋武为之筑馆或功髙千载徳重一时故蒙考室之荣以降葺宇之泽并辞而处传芳前载臣才愧昔人恩同往哲岂宜妄荷重増疵吝但匈奴未灭遽当轮奂之美环堵为室遂得歌笑于斯又为武陵王谢赐第启曰窃以南望朱鸟北距苍龙右带御沟左廻青路毕晏婴之湫隘同潘岳之闲居臣幼自宫掖长游城府虽轮奂之美多门而馆第之私未暇今轻舟将反髙门遽钖遂葺家筑室百堵皆兴云屋连甍一朝𢎞敞梁庾肩吾谢东宫赐宅启曰肩吾居异道南才非巷北流寓建春之外寄息灵台之下岂望地无湫隘里号乗轩巷转幡旗门容幰盖况乃交垂五栁若元亮之居夹石双槐似安仁之县却瞻钟阜前枕洛桥池通西舍之流窓映东邻之枣来归髙里翻成侍封之门夜坐书台非复通灯之壁才下应王礼加温阮官成名立无事非㤙表晋陆云闻起西园第且遵节俭之制表曰臣闻有国者不患宫室之不崇患在令名之不立是以贤人之在富贵莫不卑身节欲损己挹情用能保其国家令闻百世歴观古今以约失之者实寡以奢失之者葢多世祖武皇帝富有四海贵为天子居无离宫之馆身御家人之服先帝岂欲以此道止于治身而已者哉固将必欲遗训百世贻燕子孙此固殿下所宜祗奉也议晋潘岳上客舍议曰谨按客舍逆旅之设其所由来逺也行者赖以顿止居者薄收其直交易贸迁各得其所因民成利恵加百姓语曰许由辞帝尧之命而舍于逆旅春秋外传曰晋阳处父遇甯戚于逆旅魏武帝亦以为宜其诗曰逆旅整设以通商贾然则自唐到于今未有不得客舍之法唯商鞅有之此固非圣世之所言也方今四海㑹同九服纳贡八分翼翼公私满路近畿入辏客商亦稠蒭秣成行器用取给又诸劫盗皆起于迥絶而止乎人衆十里萧条则姦宄生心连陌接馆则寇情震慑且闻声有赦已发有追不赦有罪不追有戮禁暴捕亾恒有司存凡此皆客舍之益道路之要姦吏所植也率歴代之旧俗获行留之欢心使客舍洒扫以待征旅择家而息岂非衆庶颙颙之望庭左传曰初楚恭王无冡适有宠子五人无适立焉既乃与巴姬宻埋璧于太室之庭使五人斋而入拜平王弱抱而入再拜皆压纽罗含别传曰含致仕还家庭中忽自生兰此徳行幽感之应语林曰谢太傅问诸子姪曰子弟何豫人事正欲使其佳诸人莫有言车骑荅曰譬如芝兰玉树欲使其生庭阶也赋陈沈炯幽庭赋曰矧幽庭之闲趣具春物之芳华转洞房而隠景偃飞阁而藏霞筑山川于户牖带林苑于东家草纎纎而垂緑树搔搔而落花于是秦人清歌赵女鼔筑嗟光景之迟暮咏羣飞之栖宿顾留情于君子岂含姿于娇淑于是起而长謡曰故年花落今复新新年一故成故人那得长䋲繋白日年年日月但如春坛管子曰桓公即坛而立甯戚鲍叔隰朋宾须无皆差肩而立荘子曰孔子游乎淄帷之林休坐于杏坛之上弟子读书孔子絃歌鼓琴奏曲未终有渔父者下船而来左手据膝右手持頥以聴曲终而招子贡子路二人俱对客指孔子曰彼何为者子路曰鲁之君子也新序曰秦欲伐楚使者往观楚王之寳器楚王闻之召昭奚恤问焉恤对曰此观吾国之得失而图之寳器于贤臣夫珠玉玩好之物非国之重寳也遂使恤发精兵三百人陈于西门之内为东面之坛一为西面之坛一秦使者至恤曰贵客也请就上位徐灵期南岳记曰南岳山上有飞坛悬水激石飞湍百仞即孙温伯所䘮身处也又有曲水坛水行石上成沟渎如世人临河坛也三月三日时来逍遥梁州记曰沔阳城先沔阳县所治也在汉水南旧萧何所筑也刘备为汉王权住此城盟于城下今门外有盟坛犹存铭周庾信尧登坛铭曰登坛洛汭沉玉河湄丹圗驭马练甲乗龟荣光上幕休气连帷虽存尧譲终见文思室毛诗曰斯干宣王考室也筑室百堵西南其户老子曰凿户牖以为室当其无有室之用楚辞九歌曰麋何为兮庭中蛟何为兮水裔朝驰余马兮江臯夕济兮西澨闻佳人兮召余将腾驾兮皆逝筑室兮水中葺之兮以荷葢管子曰尧有衢室之问者下聼于民也晏子曰景公谓晏子曰寡人欲朝夕相见为夫子筑室于闺内可乎对曰臣闻之隠而顕近而结唯至贤耳如臣者饰其容止以待命犹恐罪戾也今君近之是逺之也又曰景公问晏子曰吾欲服圣人之服居圣人之室如此则诸侯其至乎对曰法其节俭则可法其服室无益楚辞曰凿山楹而为室兮下披衣于水渚雾蒙蒙其晨降兮云依斐而承宇又曰网户朱缀刻方连些冬有夏夏室寒些尚书大传曰子夏读书毕见夫子夫子问焉子何为于书对曰书之论事昭昭若日月之明离离若参辰之错行上有尧舜之道下有三王之义商所受于夫子者志之不敢忘也虽退而穷思河济之间深山之中壌室编蓬为户于中弹琴咏先王之道则可发愤慷慨矣神异经曰西北荒有石室有二十人同居齐夀千二百岁十洲记曰崑崙山上有琼华之室淮南子曰西方有金室列仙传曰彭祖殷大夫也歴夏至商末号七百嵗歴阳有彭祖仙室汉书曰文帝徴贾谊入见上方受釐坐宣室因感鬼神事与谊言之三辅黄圗曰明堂有十二室法十二月谢承后汉书曰陈蕃家贫不好扫室客怪之者或曰可一扫乎蕃曰大丈夫当为国扫除天下岂徒室中乎杨龙骧洛阳记曰显阳殿北有避雷室西有御龙室雷次宗豫章记曰望秦县有一石室入室十余里有水广数十步清浅游者伐竹为筏以过水幽邃无极莫能究其源出好钟乳盛𢎞之荆州记曰始兴机山东有两巖相向如鸱尾石室数十所经过时闻有金石丝竹之声嵩高山记曰山下巖中有石室中有自然经书自然饮食汉宫殿名曰神明台武帝造髙五丈上有九室今人谓之九天台武帝求神仙恒置九天道士百人洛阳宫殿名曰洛阳有望舒凉室含章鞠室灵芝鞠室清凉暑室诗宋吴迈逺游庐山观道士石室诗曰蒙茸衆山里往来行迹稀寻岭逹仙居道士披云归似着周时冠状披汉时衣安知世代积服古人不衰知我宿昔情知我道无为齐王融移席琴室应司马教诗曰雪崖似留月萝径若披云潺湲石熘泻緜峦山雨闻梁任豫夏潦省宅诗曰风棹出天街星言指沈室顿楫俄毁垣恻然悼穷陌春为发大道夏为溆潮折贵者陋懐居鄙人安朝夕生长数十载幸祐见衰白堂遗孤孩音庭余笄齓迹入似聚族慰出为里仁惜赋晋潘岳狭室赋曰歴甲第以游观旋陋巷而言归伊余馆之褊狭良穷弊而极微阁了戾以互掩门﨑岖而外扉室侧户以攅楹檐接秬而交榱当祝融之御节炽朱明之隆暑沸体惄其如铄珠汗挥其如雨若乃重隂晦冥天威震曜汉潦沸腾丛熘奔激臼灶为之沈溺器用为之浮漂彼处贫而不怨嗟民生之收难匪广厦之足荣有切身之近患青阳萌而畏暑白藏兆而惧寒独味道而不闷喟然向其时叹晋庾阐狭室赋曰居不必阨食不求箪岂独蓬蓼可永而隆栋招患奚必膏梁非美而饮疏以飡醪俎可以充性不极欲以折龙肝清室可以游暑不冽泳而兴夏寒于时融火炎炎鹑精共耀南羲炽暑夕阳傍照尔乃登通扉辟櫺幌絺幕蹇闲堂敞微飈凌闺而直激清气乗虗以曲荡温房悄悽以兴凉轩槛寥豁以外朗斋王孚安成记曰太和中陈郡殷府君引水入城穿池殷仲堪又于池北立小屋读书百姓于今唿曰读书斋诗晋湛方生后斋诗曰解缨复褐辞朝归薮门不容轩宅不盈畆茂草笼庭滋兰拂牖抚我子姪携我亲友茹彼园蔬饮此春酒开櫺攸瞻坐对川阜心焉孰託託心非有素搆易抱𤣥根难朽即以匪逺可以长久梁简文帝山斋诗曰玲珑绕竹涧间关通槿蕃缺岸成新浦危石久为门北荣下飞桂南柯吟夜猿暮流澄锦碛晨冰照采鸾梁庾肩吾和竹斋诗曰百拱横笻节千栌跨篻竿廻龙仍作柱通笛且成栾向岭分花径随堦转药栏蜂归怜蜜熟燕入重巢干欲仰天庭掞终知学步艰陈徐陵奉和简文帝山斋诗曰架岭承金阙飞桥对石梁竹宻山斋冷荷开水殿香山花临舞席水影照歌牀赋宋谢灵运山居赋曰上古巢居穴处曰岩栖居山曰山居在林野曰丘园在郊郭曰城傍四者不同可以理推昔仲长愿言流水髙山应璩作书邙阜洛川势有偏侧地阙周员至若鳯丛二台云梦青丘漳渠淇园橘林长洲虽千乗之珍苑孰嘉遁之所游覧明达之抚运乗机感而理黙悼三闾之浮江矜望诸之去国仰前哲之遗训俯性情之所便奉㣲躯以宴息保息事以乗闲爰初经略杖䇿孤征入涧水涉登岭山行纡顶不息穷泉不停栉风沐雨犯露乗星研其浅思罄其短规非龟非筮择良选竒剪榛开径寻石觅崖四山周廻双流逶迤陵名山而屡止过巖室而披情虽未偕于至道且缅絶于世缨若乃南北两居水通陆阻观风瞻云方知厥所九泉别涧五谷异巘抗北顶以葺馆瞰南风以启轩罗层崖于户里镜清澜于窓前修竹葳蕤以翳㑹灌木森丛以蒙茂萝茑蔓延以攀援香花芬薫而媚秀日月投光于柯间风露披清于㟪岫夏凉寒燠随时取适此焉卜寝玩水弄石及其二川合流异源同口赴隘入险俱㑹山首瀬排沙以积岸岛倚渚以起阜畦町斸艺含蘂借芳緑葵春节以懐露白薤感时而负霜伊昔龆齓寳爱斯文援纸握管㑹性通神诗以言志赋以敷陈爰暨山栖弥歴年纪幸多暇日自求诸已賛宋颜延年新喻侯茅斋賛曰辇草作壮采茅昭俭哲人素节贵而能贬覊结茨危瞰临涯隒铭陈江揔永阳王齐后山亭铭曰丛台造日淄馆连云锦墻列缋绣地成文吾王卓尔逸趣不羣梅梁蕙阁桂栋兰枌竹深盖雨石暗迎曛激流疑䟽搆峰似削苔滑危磴藤攀耸㟧树影揺窓池光动幕月澄遥溆风清近壑雪岸难消花园易落髙桐百尺垂杨五株开荣九畹结秀三株山条紫的水叶红须抽芳绕霤接翠分衢亭讙旅鹤浦噪惊凫前列牧马后招郇伯讽诵楚诗精微沛易丛桂留赏散金匪惜不羡睢阳还嗤碣石驰声终古服义无斁庐周官曰凡国野之道十里有庐庐有饮食汉书曰武帝诏严助君厌承明之庐东观汉记曰耿纯率宗族归光武时郡国多降邯郸纯兄归烧宗家庐舍上以问纯纯曰恐宗人宾客卒有不同故焚烧庐舍絶其反顾之望上大笑又曰承宫少孤年八岁为人牧猪卿里徐子明春秋授诸生数百人宫过其庐下见诸生讲好之因亡其猪而聴经猪主怪其不还行求索见宫欲笞之门下生共禁乃止魏志曰管宁闻公孙度令行于海外遂至辽东度虗馆以待之既往见度乃庐于山下时避难者多居郡南而宁居北示无迁志皇甫谧髙士传曰世莫知焦先所出或言生汉末无父母兄弟见汉衰乃不言常结草为庐冬夏袒露垢汚如泥后野火烧其庐先因露寝遭大雪先袒卧不移人以为死就视如故洛阳故宫名曰侍中庐在南宫中碑后汉张超灵帝河间旧庐碑曰赫赫在上陶唐是承继徳二祖四宗是凭上龟鍳乎羲农中结轨乎夏商元首既明股肱惟良乃因旧宇福徳所基修饰经构农隟得时树中天之双阙崇冠山之华堂通楼间道丹阶紫房金窓郁律玉璧内珰青蒲充庖朱草栖箱川鱼踊跃云鸟舞翔煌煌大汉合徳干刚体効日月验化隂阳格于上下震畅八荒三光宣曜四灵効祥天其嘉享丰年穣穣驺虞奏乐鹿鸣荐觞工祝致告福禄来将永保万国南山无量道路楚辞曰心不怡之长久兮忧与愁之相接惟郢路之辽逺兮江与夏之不可涉史记曰文帝行至灞陵是时慎夫人从上示慎夫人新丰曰此走邯郸道也三辅故事曰桂宫周遭十里内有复道横北渡西至神明台汉书曰恵帝为东朝长乐宫作复道方筑髙帝庙南叔孙通曰陛下筑复道髙帝寝衣冠月出游髙庙子孙奈何宗庙道上行哉惠帝惧曰急壊之通曰人主无过举今已作百姓皆知矣愿陛下益广宗庙大孝本也帝从之又曰元帝即位成帝为太子上尝召太子出龙楼门不敢絶驰道直至城门得絶乃度上迟之问其故以状对上乃令太子得絶驰道东观汉记曰逢萌被徴上道迷不知东西云朝廷徴我者为聪明睿智有益于政方面不知安能济政即驾而归博物志曰文王以太公为灌坛令朞年风不鸣条文王梦一妇人甚丽当道而哭问其故曰我泰山之女嫁为西海妇欲归灌坛令当道有徳吾不敢以乗风雨过任豫益州记曰江曲由左担道按圗在隂平县北于城都为西邓艾束马悬车之处碑陈徐陵丹阳上庸路碑曰臣闻在天成象咸池属于五潢在地成形沧海环于四渎国险者固其金汤储蓄者因于转漕货财为礼専俟㑹通厥田为上皆资渗漉大矣哉坎徳之为用也是以握图之主财以利民御斗之君因之显教上哉少昊初命水官逖矣高阳爰重冥职舜为太尉于是九泽载疏禹作司空然后百川咸导开华山于髙掌凿灵沼于周原莫匪神功皆由圣徳我大梁之受天明命劳已济民有道称皇无为曰帝若夫云雷草创剪商黜夏之勲铸寳鼎于昆吾安能纪勒陈鸿钟于丰岳岂识揄扬斯固名言之所絶也及乎膺斯寳运大拯横流屈至道于汾阳劳凝神于藐射圣人作乐箫韶备以九成哲王尽礼春官㧾于三代岂止金门桴竹玉尺调钟公带献明堂之图匡衡建后土之议若斯而已矣天降丹鸟既序孝经河出应龙乃𢎞周易若夫固天将圣垂意蓺文五色相宣八音繁㑹不移漏刻才命口占御纸风飞天章海溢皆紫庭黄竹之词晨露卿云之藻汉之两帝徒有咏歌魏之三祖空云诗赋以为彭老之教终没爱河儒墨之宗方离火宅岂知五时八㑹之殊文天上人中之妙典雪山罗汉争造论门鹫岭名僧俱传经藏香象之力特所未胜秋兎之毫书而莫尽忠信为寳禳祈免于白驹明徳惟馨山川舍于骍犊至如月离金虎泥染石牛荟蔚朝兴滂沲晚注而清跸才动纎罗不揺髙闬将临油云自辟阳乌驭日寕惧武贲之弓飞雨蔽天无待期门之葢震维举徳非曰尚年若发居鄷犹荘在汉涛如白马既碍广陵之江山曰金牛用辨梅湖之路専州典郡青凫赤马之船皇子天孙鸣鳯飞龙之乗莫不欣斯利涉玩此修渠乍拥节而长歌乃摐金而鸣籁斯实旷世之竒功无疆之鸿烈者也铭曰后王降徳于衆兆民髙文象纬妙义几神业冠迁夏功踰入秦时惟大畜象及同人慧雨方霤禅枝独春帝徳惟厚皇恩甚深观乎禹迹见我尧心艺文类聚卷六十四艺文类聚卷六十五钦定四库全书艺文类聚卷六十五唐欧阳询撰产业部农管子曰先王者为民兴利除害故天下之民归之所谓兴利者利农事也所谓除害者禁害农者也尸子曰有虞氏身有南亩妻有桑田神农并耕而王所以劝耕也韩子曰歴山农者侵畔舜往耕朞年譲畔史记曰弃为儿时好种树麻菽麻菽美及为成人遂好耕农相地之冝冝谷者耕稼穑之民皆法则之汉书曰洪范八政一曰食二曰货食谓农殖嘉谷可食之物又曰杨季官至庐江太守汉元鼎间避仇后遡江上处岷山之阳白郫有田一壥有宅一区世世以农桑为业东观汉记曰樊重世善农稼好货殖赋晋束晢劝农赋曰惟百里之置吏各区别而异曹考治民之贱职美莫当乎劝农专一里之权擅百家之势及至青幡禁乎游惰田赋度乎顷亩与夺在已良薄浃口受饶在于肥脯得力在于美酒若场功毕租输至录社长召闾师条牒所领注列名讳则鸡豚争下壶榼横至遂乃定一以为十拘五以为二盖由热啖纡其腹而杜康咥其胃田家语曰虞芮二国争田而讼连年不决乃相谓曰西伯仁人也盍往质焉入其境则耕者让畔行者让路入其朝则士让为大夫大夫让为卿虞芮之君曰嘻吾侪小人不可以入君子之朝遂以其所争为闲田汉书曰陈平少时家贫好读书治黄帝老子之术有田三十亩与伯居伯常耕纵平使游学又曰贡禹上书曰臣禹年老家贫资不满万钱妻子糠豆不赡短褐不完有田百三十亩陛下过意征臣臣卖田百亩以供车马又曰张禹为人谨厚内殖货财及富贵多买田至四百顷皆泾渭溉灌极膏腴又曰太始二年赵中大夫白公奏穿渠引泾水首起谷口尾入栎阳江渭中溉四千五百余顷因名白渠民歌之曰田于何所池阳谷口郑国在前白渠起后举挿为云决渠为雨泾水一石其泥数斗且漑且粪长我禾黍华峤后汉书曰周燮专精礼易不读非圣之书不修贺问之好有先人草庐结于冈畔下有陂田常肆勤以自给非身所耕渔不食晋中兴书曰郭翻少有志操居贫无业起往古荒田先立表题经年无主然后乃作将熟有认之者翻悉推与之萧广济孝子传曰原平墓下有数十亩田不属原平每农月耕者恒裸原平不欲使慢其坟墓乃归卖家资买此田三农之月辄束带垂泣躬自耕垦诗宋陶潜杂诗曰种豆南山下草盛豆苗稀晨兴理荒秽带月荷锄归梁刘孝绰报王永兴观田诗曰重门寂已暮案牍罢嚣尘轻凉生笋席微风起扇轮浮𤓰聊可䝿溢酒亦成珍复有寒泉井兼以莹心神睠彼㤀言客闲居伊洛濵顾已慙困地徒知姜桂辛但愿崇明德无谓德无邻议晋陆机大田议曰臣闻隆名之主不改法而下治陵夷之世不易术而民怠夫商人逸而利厚农人劳而报薄道农以利则耕夫勤节商以法则游子归论魏王粲务本论曰古者之理国也以本为务八政之于民也以食为首是以黎民时雍降福孔皆也故仰司星辰以审其时俯耕籍田以率其力封祀农稷以神其事祈谷报年以宠其功设农师以监之置田畯以董之黍稷茂则喜而受赏田不垦则怒而加罚都不得有游民室不得有悬耜野积踰冬夺者无罪场功过限窃者不刑所以竞之于闭藏也先王借田以力任力以夫议其老幼度其逺近种有常时耘有常节收有常期此赏罚之本种不当时耘不及节收不应期者必加其罚苗实踰等必加其赏也农益地辟则吏受大赏也农损地狭则吏受重罚夫火之灾人也甚于怠农慎火之力也轻于秬耘通邑大都有严令则火稀无严令则烧者数非赏罚不能齐也园易曰贲于丘园诗曰乐彼之园又曰园有桃又曰无踰我园又曰游于北园子建诗曰清夜游西园古诗曰鬰鬰园中柳说文曰树果曰园树菜曰圃庄子曰汉隂丈人灌园凿隧而入井韩子曰昔弥子瑕有宠于卫与君游于果园食桃而甘以其半啖君君曰爱我哉史记曰公仪休相鲁㧞园葵去织妇又曰董仲舒下帷讲诵三年不观于舍园汉书曰和帝诏有司自京师果园悉假与贫人国语曰赵简子田于蝼三秦记曰汉武有名园曰樊川一名御宿有大梨如五升瓶名含消汉书曰明帝诏先帝时灵芝生芳林园中自吾建成承露已来甘露复降芳林园淮南子曰夫临江之乡其人汲水以溉其园江水弗减也又曰山有勐兽林木为之不斩园有螫虫藜藿为之不采谢承后汉书曰法真隐居大泽讲论术艺歴年不问园圃又曰吴祐迁胶东侯相时济北戴宏父为县丞宏年十六从在丞舍祐毎行园常闻讽读之音甚竒之与为友宏卒成儒宗知名东夏为河间相因自免归家不复仕灌园蔬以经书敎授年九十八卒华阳国志曰何随家养竹园人盗其笋随行遇见恐盗者觉怖走竹伤其足挈履徐歩而归桂阳先贤记曰苏紞尝除门庭有衆賔来紞告母曰人招紞去已种药着后园梅树下可治百疾一叶愈一人卖此药过足供养魏志曰明帝起景阳山于芳林园中又曰京城内有园患无水傅𤣥先生乃作翻车令童转之灌水更入其功百倍向秀别传曰秀常与吕安灌园于山阳收其利以供酒食之费晋宫阁名曰洛阳有琼圃园灵芝园石祠园邺有鸣鹄园蒲萄园华林园世说曰简文帝入华林园顾谓左右曰会心处不必在逺翳然林水便自有濠濮间想觉鸟兽禽鱼自来亲人又曰王子敬入会稽经吴门顾辟疆有名园先不识主人迳往其家值顾方集賔友酣饮园中而王游歴既毕指麾好恶傍若无人顾勃然曰不足齿之伧尔使驱其左右出门王独坐舆上展转顾望而仆从不至遂移时又曰管宁华歆园中锄菜见地有片金管挥锄与瓦石不异华捉而掷之法显记曰舍卫精舍东北六百里毗舍佉毋作精舍请佛及借此处故在祗洹舍大园落有二门一门东向一北向此园即须达长者布金钱买地处也精舍当中央佛住此处最久说法度人经行坐处亦尽起塔皆有名字又曰拘夷那竭城东行到毗舍离城北有大林重阁精舍佛住处及阿难半身塔其城里本菴婆罗女家为佛起塔今故在城南三里道西菴婆罗女以园施佛住处诗晋陶潜杂诗曰开荒南野际守拙归园田方泽十余亩草屋八九间余竹䕃后檐桃李罗堂前结庐在人境而无车马喧问君何能尔心逺地自偏採菊东篱下悠然望南山秋菊有佳色裛露掇其英汎此㤀忧物逺我达世情宋谢灵运还旧园诗曰浮舟千仞壑揔辔万寻巅流沫不足险石牀岂为艰夫子昭情素探怀授佳篇宋谢庄北宅祕园诗曰夕天霁晚气轻霞澄暮隂微风清幽幌余日照青林收光渐窓歇穷园自荒深绿池翻素景秋槐响寒音伊人倘同爱絃酒共栖寻齐竟陵王游后园诗曰託性本禽鱼栖情闲物外萝径转连绵松轩方杳蔼邱壑毎淹留风云多赏会齐王俭春日家园诗曰徙倚未云暮阳光忽已收羲和无停晷壮士岂淹留苒苒老将至功名竟不修稷契匡虞夏伊吕翼商周抚躬谢先哲解绂归山邱梁简文帝游韦黄门园诗曰息车冠葢里停辔仲长园檐疎逺兴积賔至羽觞繁又夜游北园诗曰星芒侵岭树月晕隠城楼暗花舒不觉明波动见流又临后园诗曰隐沦游少海神仙入太华我有逍遥趣中园复可嘉千株同落叶百尺共寻霞梁元帝游后园诗曰暮春多淑气斜景落高舂日照池光浅云归山望浓入林迷曲径度渚隔危峰又晚景游后园诗曰高轩聊骋望焕景入川梁波横山渡影雨罢叶生光日移花色异风散水文长梁沈约宿东园诗曰槿篱疎复宻荆扉新且故树顶鸣风飇草根积霜露惊麏去不息征鸟时返顾茅栋啸愁鸱平冈走寒兔夕隂带层阜长烟引轻素又行园诗曰寒𤓰方卧壠秋菰亦满陂紫茄纷烂漫緑芋鬰参差初菘向堪把时韭日离离赋汉枚乗梁王兔园赋曰修竹檀栾夹池水旋兔园并驰道鹯鹗鹞鵰翡翠鸲鹆巢枝穴藏被塘临谷声音相闻啄尾离属于是晚春早夏邯郸襄国相与杂沓而往款焉高冠扁焉长劒闲焉左挟弹焉右执鞭焉日移乐衰游观西园从容安步鬬鸡走兔俛仰钓射煎熬炰炙极乐到暮若夫采桑之妇连袖方路齐谢朓游后园赋曰积芳兮选木幽兰兮翠竹上芜芜兮隂景下田田兮被谷左蕙畹兮弥望右芝原兮冩目山霞起而削成水积明以经复于是敞风闼之蔼蔼耸云馆之迢迢周歩檐以升降对玉堂之泬寥尔乃日栖榆柳霞照夕阳孤蝉已散去鸟成行惠风湛兮帷殿肃清隂起兮池馆凉梁裴子野游华林园赋曰谅无庸于殿省且栖迟而不事譬笼鸟与池鱼本山川而有思伊暇日而容与时遨游以荡志正殿则华光𢎞敝重台则景阳秀出赫奕翚焕隂临郁律絶尘雾而上征寻云霞而蔽日经増城而斜趣有空巄之石室在盛夏之方中曽匪风而自慄溪谷则沱潜𣲖别峭崃则险难壁立积峻窦熘䦨干草石苔藓駮荦丛攅既而登望徙倚临逺空广观逖听靡有不通梁江淹梁王兎园赋曰或重古轻今者仆曰何为其然哉无知音则已矣聊为古赋体以奋枚叔之制云于是金塘缅演緑竹被坂缭绕青翠若近复逺水鸟驾鵞鳿鸿鴈上飞衡阳下宿沔汉十十五五忽合而复散于是大夫之徒称诗而归春阳始晓朱华未稀卒逢邯郸之女蕙色玉质绮裳下见锦衣上出周庾信小园赋曰若夫一枝之上巢父得安巢之所一壶之中壶公有容身之地岂必连闼洞房南阳樊重之第绿墀青𤨏西汉王根之宅余有数亩之庐寂寞人外聊以拟伏腊聊以避风霜虽复晏婴近市不求朝夕之利潘岳面城且适闲居之乐尔乃窟宅徘徊聊同凿坏琴号珠柱书名玉杯有棠梨而无馆足酸枣而非台犹得欹侧八九丈从斜数十歩榆柳三两行梨桃百余树拨蒙宻兮见窓行欹侧兮得路蝉有翳兮不惊雉无罗兮何惧草树混淆枝格相交山为篑覆水有堂坳﨑岖兮狭室穿漏兮茅茨檐直倚而妨帽户平行而碍睂坐帐无鹤支牀有龟鸟多闲暇花随四时心则歴陵枯木髪则睢阳乱丝一寸二寸之鱼三竿两竿之竹离披落格之藤烂熳无丛之菊落叶半牀狂花满屋名为野人之家是谓愚公之谷试偃息于茂林乃久羡于抽簮虽有门而常闭实无水而恒沈草无忘忧之意花无长乐之心鸟何事而逐酒鱼何情而听琴薄晚闲闺老幼相擕蓬头王覇之子椎髻梁鸿之妻树搔搔而风急天惨惨而云低聚空仓而雀噪惊懒妇而蝉啼昔早滥于吹嘘借文言之庆余门有通徳家藏赐书遂乃山崩川竭氷碎瓦裂关山则风月悽怆陇水则肝肠断絶百龄兮倐忽菁华兮已晚不雪鴈门之踦先念鸿陆之远非淮海兮可变非金丹兮能转不曝骨兮龙门终低头兮马坂颂晋潘尼后园颂曰茫茫在昔悠悠结绳太朴未散𤣥化霑凝羲皇继踵三代相承五德更王文质迭兴天命匪谌祐谦辅信乃眷我皇光有大晋应期纳祚天人是顺和气四充惠泽㫄润神祇告祥四灵效质游龙升云仪鳯翳日甘露晨流醴泉涌溢华夏既宁八荒静谧人亦有言吾何以休乃延卿士从皇以游长筵逺布广幕四周嘉肴惟芳㫖酒思柔巖巖峻岳汤汤𤣥流翔鸟鼓翼游鱼载浮明明天子肃肃庶官文士济济武夫桓桓讲艺华林肄射后园威仪既具弓矢斯闲恂恂谦德穆穆圣颜赐以宴饮诏以话言黍稷既登货财既丰仁风潜运皇化弥隆征夫释甲战士罢戎遐夷慕义絶域望风无或慢易在始虑终无或安逸在盈思冲引谢庄怀园引曰鸿飞从万里飞飞河岱起辛勤越霜露聮翩泝江汜去旧国违旧乡旧乡悠且长回首瞻东路延翮向秋方登楚都入楚关楚地萧瑟楚山寒岁去冰未已春来鴈不还风肃幌兮露濡庭汉水初绿柳叶青朱光蔼蔼云英英离禽喈喈又晨鸣菊有秀兮松有𬎼忧来年去容髪衰流隂逝景不可追临堂危坐怅欲悲试託意兮向芳荪心绵绵兮属荒樊想绿苹兮已冒沼念幽兰兮已盈园夭桃晨暮发春莺旦夕喧青苔芜石路宿草塞蓬门咏晋湛方生游园咏曰谅兹境之可怀究川阜之竒势水穷清以彻鍳山邻天而无际乗初霁之新景登北馆以悠瞩对荆门之孤阜傍渔阳之秀岳乘夕阳而含咏杖轻策以行游袭秋兰之流芬幙长猗之森修任缓歩以升降歴丘墟而四周智无涯而难恬性有方而易适差一豪而遽乖徒理存而事隔故覊马思其华林笼雉想其臯泽矧流客之归思岂可㤀于畴昔启梁张纉谢东宫赉园启曰性爱山泉颇乐闲旷虽复伏膺尧门情存魏阙至于一丘一壑自谓出处无辨常愿卜居幽僻屏避喧尘傍山临流面郊负郭依林结宇憩桃李之夏隂对径开轩采橘柚之秋实而王畿陆海亩号一金泾渭土膏豪杰所竞徙居好畤必待使越之装别馆河阳亦资牧荆之富此园左带平湖修陂千顷右临长薄清潭百仞前逼逸陌朝夕爽垲后望钟阜表里烟霞毎賸春迎夏华卉竞发背秋向冬云物澄霁归瞰户牖不异登临升降堦墀已穷歴覧舟楫所屇累日不能究其源鱼鸟之丰山泽不能喻其美圃毛诗曰九月筑场圃又曰折柳樊圃传曰晋侯取蒍氏之圃以为囿论语曰樊迟请学为圃子曰吾不如老圃列子曰三亩之圃不能耘楚词曰忽死兰圃楚有蕙圃山海经曰槐江之山实惟帝之平圃淮南子曰崑崙山有层城九重其高万一千里悬圃凉风在崑崙之中是其疏圃疏圃之池满足潢水穆天子传曰舂山之泽清水出泉温和无风飞鸟百兽之所饮食先王之所谓悬圃诗梁庾肩吾从皇太子出𤣥圃诗曰春光起丽谯屣履歩山椒阁影临飞葢鸎鸣入洞箫水还登故渚树长䕃前桥绿荷生绮叶丹藤上细苗顾循惭振藻何用拟琼瑶铭陈江揔𤣥圃石室铭曰僊巖石㯓僊宇石墙地云正域道示修羊紫烟碧露绛雪𤣥霜广成不践王烈未翔移华甲观徙搆震方逺跨飞梁俛临倒景琼蕋珠树金阶玉井映日分晖揺风共影岫浓翠合林虚桂静朔去偷桃董来货杏檐非刻削户恣登临迎春花近避暑凉深秋云卷闇冬霰停隂桐栖鳯采竹化龙吟轻飞乱色激熘成音天纵储睿生知作两弦诵余隟仁智为赏河曲停游洛滨息往祥梨吐秀瑞燕流响一物或镌万国斯仰蚕礼记曰古者天子诸侯必有公桑蚕室近川而为之卜三宫之夫人世妇之吉者使入蚕室奉种浴于川桑于公桑又曰季春之月后妃斋戒亲桑以劝蚕事蚕事既登分茧称丝以供郊庙之服东观汉记曰明德马后置织室蚕室于濯龙中往来观视内以为娱乐外以先女功续汉书曰贵人助蚕瑇瑁钗加簮珥又曰光武建武二年野蚕成茧野民收其絮𤣥中记曰大月氏有牛名曰日及割取肉一二斤明日疮愈汉人入国示之以为珍异汉人曰吾国有虫大如小指名曰蚕食桑叶为人吐丝外国复不信有之古今注曰元帝永元四年东莱郡东半山有野蚕为茧茧生蛾蛾生卵卵着石收得万余石民以为蚕絮赋晋杨泉蚕赋曰惟隂阳之产物气陶化而播流物受气而含生皆纒绵而自周伊夫蚕之为物功巨大而𢎞优成天子之衮冕着皇后之盛服昭五色之𤣥黄作四时之单复是以王者贵此功焉使皇后命三宫之夫人及世妇之吉者亲桑于北官二月初吉遂布令于天下百辟兆民使咸务焉是以仲春之月吉日庚午既差我马惟蚕之祖编使童男作以童女温室既调蚕母入处陈布涗种柔和得所晞用清明浴用谷雨爰求柔桑切若细缕起止得时燥湿是候逍遥偃仰进止自如仰似龙腾伏似虎趺员身方腹列足双俱昏明相推日时不居粤召役夫筑室于房于房伊何在庭之东东爱日景西望余阳既酌以酒又挹以浆壶飱在侧敷修在㫄我邻我党我助我康于是乎蚕事毕矣大务时成阁纡卷簿洒扫宫庭蚕母须饰从容自宁至于再宿三日乃开阖启房是瞻是观方者四张员者纡盘纵者相属横者交连分薪柴而解着茧丝互而相攀竞以挐攫载笑载言惰者悦而忘懈劣者勉以増勤是月也天子以太牢之礼献茧于寝庙皇后亲缲三盆然后颁于夫人世妇至于百辟卿士下及兆民咸趋缲事尔乃丝如凝膏其白伊雪以为衣裳冠冕服饰礼神纳賔各有分职以洽百礼罔不斯服夫功也起于绵绵成于翼翼颂之难周论之罔极殷斯勤斯如何勿忆织毛诗曰跂彼织女终日七㐮虽则七襄不成报章魏志曰中山恭王褒徙封濮阳太和二年就国尚俭约勅妃妾纺绩织絍习为家人之事博物志曰近世有居海渚者毎年八月有浮查来此人乃立于槎上忽忽不觉昼奄至一处有城郭屋舍望室中多见织妇见一丈夫牵牛渚次饮之惊问此何处荅曰君可诣蜀问严君平捜神记曰南海之外有鲛人水居如鱼不废绩织诗古诗曰迢迢牵牛星皎皎河汉女纎纎濯素手札札弄机杼梁简文帝咏中妇织流黄诗曰翻花满阶砌愁人独上机浮云西北起孔雀东南飞调丝时绕腕易蹑乍牵衣鸣梭逐动钏红粧映落晖梁刘孝威在郄县遇见人寄织妇诗曰妖姬含怨情织素起秋声度梭环玉动踏蹑佩珠鸣经稀疑杼澁纬断恨丝轻蒲萄始欲罢鸳鸯犹未成云栋共徘徊纱窓相向开窓踈眉语度纱轻眼笑来眬眬隔浅纱的的见粧华镂玉同心藕杂寳连枝花红巾向后结金簮临鬓斜机顶挂流苏机傍垂结珠青丝引伏兔黄金绕辘轳艶采裙边出芳脂口上渝百城交问遗五马共踟蹰直为闺中人守故不要新梦啼渍花枕觉泪湿罗巾独眠真自难重衾犹觉寒逾忆凝脂缓弥想横尘欢行驱金络骑归就城南端南端稍有期想子亦劳思罗襦久应罢花钗堪更治新粧不㸃黛余还自画睂陈徐陵咏织妇诗曰纎纎运玉指脉脉正蛾睂振蹑开交缕停梭续断丝檐前初月照洞尸朱帷垂弄机行掩泪弥令织素迟陈萧铨赋婀娜当轩织诗曰东南初日照秦楼西北织妇正娇羞绮窓犹垂翡翠幌珠帘半上珊瑚钩新粧入机映春牖弄杼鸣梭挑纎手何曽织素让新人不掩流苏推中妇三日五匹未言迟衫长腕弱绕轻丝绫中转蹑成离鹄锦上回文作别诗不惜纨素同霜雪更伤秋扇箧中辞赋后汉王逸机妇曰帝轩龙跃庶业是昌俯覃圣思仰览三光爰制布帛始垂衣裳于是取衡山之孤桐南岳之洪樟结灵根于盘石託九层于岩傍性条畅以端直贯云表而剀良仪鳯晨鸣翔其上怪兽羣萃而陆梁于是乃命匠人潜江奋骧踰五领越九冈斩伐剖析拟度短长胜复回转尅像干形大匡淡泊拟则川平光为日月盖取昭明三轴列布上法台星两骥齐首俨若将征方员绮错微妙穷竒虫禽品兽物有其宜兎耳跧伏若安若危勐犬相守窜身匿蹄高楼双峙下临清池游鱼衔饵瀺灂其陂鹿卢竝起纎缴俱垂一往一来匪劳匪疲于是暮春代谢朱明达时蚕人告讫舍罢献丝或黄或白蜜蜡凝脂纎纎静女经之络之尔乃窈窕淑媛美色贞怡解鸣珮释罗衣披华幕登神机乗轻杼覧牀帷动揺多容俯仰生姿晋杨泉织机赋曰伊百工之为技莫机巧之最长似人君之列位象百官之设张立匡郭之制度如城隅之员方应万机以布错实变态之有章是以孟秋之月首杀庻物工民呈材取彼椅梓贞干修枝名匠骋工美乎利器心畅体通肤合理同规矩尽法因事作容好无不媚事无不供于是乎女工就素丝轻贯综纪简姦清织女扬翚美乎如芒丽姿妍雅动有令光足闲蹈蹑手习槛匡节奏相应五声激扬浊者含宫清者应商和声成柔慷慨成刚屈申舒缩沈浮抑扬开以厌间阖以高梁进以悬鱼退以侠彊气变相应隂感乎阳僶俛不及进却颉颃事物之宜法天之常既合利用得道之方鍼吴书曰虞翻年十二有客诣翻兄不遇之翻乃与客书曰礠石不受曲鍼赋楚荀况鍼赋曰有物于此生于山阜处于室堂无知无功善治衣裳不盗不窃穿窬而行日夜合离以成文章已能合从又善连横下覆百姓上饰帝王汉曹大家鍼缕赋曰镕秋金之刚精形微妙而直端性通逺而渐进博庶物而一贯惟鍼缕之列迹信广博而无原退逶迤以补过似素丝之羔羊何斗筲之足筭咸勒石而升堂市列子曰昔齐人有欲金者清旦衣冠而之市适鬻金者所因攫其金而去吏捕问之对曰取金之时不见人徒见金鲁连子曰孟尝逐于齐谭裕子曰富贵则就贫贱则去此物之必至而理固然也愿君勿怨请以市论朝则盈夕则虚非朝爱而夕憎之也求存故往求亡故去势使然也汉书曰楚王戊与吴通申公白公二人諌不听衣之赭衣使杵臼椎舂于市又曰刺绣文不如倚市门此言末业贫者之资又曰司𨽻校尉解光奏王根曰纵横恣意大治室第中立土山而立两市殿上赤墀户下青𤨏东观汉记曰樊重治家产业起庐舍高楼连阁陂池灌注竹木成林闭门成市华峤后汉书曰宋登为汝隂令为政明能号称神父出为颍川太守市无二价道不拾遗汉名臣奏曰太尉属应劭等议以为鲜卑隔在漠北犬羊为羣无君长帅庐落之居又其天性贪而无信故自汉兴于兹数犯障塞且无宁岁吏民创禁不与交关唯至胡市乃成靡服非畏威怀德实玩中国珍异之故耳戴延之西征记曰洛阳旧有二市一曰金市在宫西大城内诗梁庾肩吾看放市诗曰旗亭出御道游目暂回车既非随舞鹤聊自入看书悬龟识季主牓酒见相如日中人已合黄昏故未疎陈张正见赋得日中市朝满诗曰云阁绮霞生旗亭丽日明尘飞三市路盖入九重城竹叶当垆满桃花带绶轻唯见争名利安知大隐情教梁简文帝移市敎曰临淮作守白鹿随而忘反萧令解绶黄雀从而不归况复卫卒遮车追民拥㮄瞻言前古眇愧𢎞多吾旅泊东川阻兹涸水日中揔会交贸迁移虽樊无外取要得所求而旗亭旧体自有常处不容近违孔奋逺逐曹参正恐旧肆盈虚或成彫废周庾信荅移市敎曰昔张楷硕儒尚移𢎞农之市冝官妙篆犹致酒垆之客况复德总郇周声高梁楚希风慕义之士举袂成帷卧辙反车之流磨肩相接遂使王充阅市之处逺出荒郊石苞贩铁之所翻临涯㟁圣德谦虚未忘喧湫欲令吹箫舞鹤还反旧鄽卖卜屠羊请辞新阓而交贸之党好留豳岐之衆难遣艺文类聚卷六十五艺文类聚卷六十六钦定四库全书艺文类聚卷六十六唐欧阳询撰产业部田猎礼记曰天子诸侯无事则岁三田一曰干豆二曰賔客三曰充君之庖无事而不田曰不敬田不以礼曰暴天物天子不合围诸侯不掩羣天子杀则下大绥诸侯杀则下小绥大夫杀则止佐车佐车止则百姓田猎又曰獭祭鱼然后虞人入泽梁豺祭兽然后田猎鸠化为鹰然后设罻罗草木零落然后入山林昆虫未蛰不以火田不麛不卵不覆巢毛诗曰驺虞鹊巢之应也鹊巢之化行人伦既正朝廷既治天下纯被文王之化庻类蕃殖蒐田以时仁如驺虞则王道成也六韬曰文王卜田于渭阳将大得非熊非罴天遗汝师以之佐昌施及三王大吉王乃斋三日乗田车驾田马于渭之阳见吕尚坐以渔文王劳而问焉穆天子传曰天子猎于漆泽得白狐𤣥貉以祭河宗晏子曰景公田十有八日不反晏子往见而衣冠不正公望见晏子下车急曰夫子何遽得无有故乎对曰国人皆谓君安野而好兽无乃不可乎公曰寡人有吾子犹心之有四支也有四支故心有佚寡人有吾子故寡人佚也晏子曰若心有四支而得佚则可令四支无心乎公乃罢田而归庄子曰梁君出猎见白鴈羣下彀弩欲射之道有行者梁君谓行者止行者不止白鴈羣骇梁君怒欲射行者其御公孙龙止之梁君怒曰龙不与其君而顾他人对曰昔宋景公时大旱卜之必以人祠乃雨景公下堂顿首曰吾所以求雨为民也今必使吾以人祠乃雨将自当之言未卒而大雨何也为有德于天而惠于民也君以白鴈故而欲射杀人主君譬人无异于豺狼也梁君乃与龙上车归唿万岁曰乐哉人猎皆得禽兽吾猎得善言而归韩子曰孟孙猎得麑使西秦巴持之其母随而唿之西秦巴不忍而与其母孟孙适至求麑对曰余不忍而与其母孟孙大怒逐之居三月复召为其子傅曰夫子不忍麑又且忍吾子乎战国策曰魏文侯与虞人期猎且以饮酒乐天雨文侯将出左右曰今日饮酒乐天雨君将焉之文侯曰吾与虞人期猎虽乐岂不一会期哉乃往自罢之魏于是始强史记曰田叔为鲁相鲁王好猎相常从苑中王辄休相就馆舍相出常暴坐待王苑外王数使人请相休终不休曰我王暴露苑中我独何为就舍鲁王闻之不大出游魏志曰文帝将出猎鲍勋上䟽諌帝手毁其䟽而竟行中道顿息问侍臣曰猎之为乐何与八音也侍中刘晔对曰猎胜于乐勋抗辞曰夫乐上通神明下和人理隆治致化万邦咸乂故移风易俗莫善于乐况猎暴华盖于原野因奏晔佞䛕不忠江表传曰曹公与孙权书云近者奉辞伐罪旌麾南指刘琮束手今水军八十万衆方与将军会猎于吴王隐晋书曰魏舒少生财着韦衣入山泽毎猎大获世说曰孙盛为庾公记室参军从猎将其第三儿齐庄俱行庾公不知忽于猎场见庄时年七八岁庾公谓曰君儿亦复来乎应声荅曰所谓无小无大从公于迈吴地记曰长洲在姑苏南太湖北岸阖闾所游猎处也吴先主使徐详至魏魏太祖谓详曰孤愿越横江之津与孙将军游姑苏之上猎长洲之苑吾志足矣诗周王襃和张侍中看猎诗曰上林冬狩反回中讲射归还登宣曲观更猎黄山围严冬桑柘惨寒霜马骑肥緤卢随兎起高鹰接雉飞独嗟来逺客辛苦倦边衣陈张正见和诸葛览从军游诗曰治兵耀武节纵猎骇畿封迅骑驰千里高罝起百重腾䴥毙马足饥鼯落劒锋云恨飞烧火鸟道絶禽踪方罗四海俊聊以习军容赋汉司马相如子虚赋曰楚使子虚使于齐齐王悉发境内之士备车骑之衆与使者出田田罢子虚过诧乌有先生而亡是公存焉先生曰今日田乐乎子虚曰乐获多乎曰少然则何乐曰仆乐王之欲夸仆以车骑之衆而仆荅以云梦之事曰可得闻乎子虚曰可王驾车千乗选徒万骑田于海濵列卒满泽罘网弥山掩兎辚鹿射麋脚驎骛于盐浦割鲜染轮射中获多矜而自功顾谓仆曰楚王之猎孰与寡人仆对曰臣闻楚有七泽尝见其一未覩其余也臣之所见盖特小小者耳名曰云梦云梦者方九百里其中有山焉其山则盘纡岪郁岑崟参差日月蔽亏交错糺纷上干青云其东则有蕙圃蘅兰茝若射干芎䓖菖蒲茳蓠芜其高燥则生葴菥苞荔薜莎青薠其卑湿则生藏莨蒹葭东蘠彫胡其西则有涌泉清池激水推移外发芙蓉菱华内隐鉅石白沙其北则有隂林巨树楩柟豫樟桂椒木兰檗离朱杨其上则有鹓雏孔鸾腾逺射干楚王乃驾驯驳之驷乗雕玉之舆靡鱼须之桡旃曵明月之珠旗阳子骖乗阿为御按节未舒即陵狡兽蹴蛩蛩辚距虚轶野马騊駼乗遗风射游骐弓不虚发中必决眦洞胷达掖絶乎心系于是郑女曼姬被阿緆投纻缟杂纤罗垂雾縠飞襳垂髾扶舆倚靡错翡翠之葳蕤缪绕玉绥𦕈𦕈忽忽若神仙之髣髴于是乃相与獠于蕙圃掩翡翠射鵔鸃怠而后发游于清池浮文鹢扬旌枻张翠帷建羽盖网瑇瑁钩紫贝枞金鼓吹鸣籁榜人歌声流喝涌泉起奔扬会磊石相击硠硠礚礚若雷霆之声闻乎数百里之外于是楚王登阳云之台泊乎无为淡乎自持不若大王终日驰骋曽不下舆臣窃观之齐殆不如乌有先生曰是何言之过也且齐东渚鉅海南有琅邪观乎成山射乎之罘浮渤澥游孟诸邪与肃慎为邻右以汤谷为界秋田乎青丘彷徨乎海外吞若云梦者八九于其胷中曽不蔕芥然在诸侯之位不敢言游戏之乐苑囿之大先生又见客是以王词不复何为亡以应哉又上林赋亡是公听然而笑曰楚则失矣而齐亦未为得也且齐楚之事又焉足道乎君未覩夫巨丽也独不闻乎天子之上林乎左苍梧右西极丹水更其南紫渊径其北终始㶚浐出入泾渭鄷镐潦潏纡余逶迤经营乎其内荡荡乎八川分流相背而异态于是乎蛟龙赤螭䱎䲛渐离鰅鳙鰬魠禺禺魼鳎揵鳍掉尾振鳞奋翼潜处乎深巖明月珠子的皪江靡蜀石黄碝水玉磊砢鸿鹔鹄鸨驾鵞属玉羣浮乎其上沈淫汎滥随风澹澹与波揺荡掩薄水渚深林巨木巉巖参差九嵕嶻嶭南山峩峩掩以緑蕙被以江蓠糅以芜杂以留夷布结缕攅䓞莎揭车蘅兰槀本射干茈姜蘘荷葴橙若荪鲜支黄砾蒋芋青薠布濩闳泽延蔓太原于是离宫别馆弥山跨谷高廊四注重坐曲阁华榱璧珰辇道纚属歩櫩周流长途中宿俛杳𦕈而亡见仰攀橑而扪天奔星更于闺闼宛虹扦于楯轩于是乎卢橘夏熟黄甘橙楱枇杷橪杮梬枣杨梅樱桃蒲萄隐夫薁棣扬翠叶抗紫茎发红华秀朱荣煌煌扈扈烛燿鉅野背秋渉冬天子校猎乗镂象六玉虬拖蜺旌靡云旗前皮轩后道游孙叔奉辔卫公骖乗江河为阹太山为橹车骑雷起殷天动地生貔豹抟豺狼手熊罴足野羊箭不茍害解脰䧟脑弓不虚发应声而倒然后侵滛促节倐夐逺去流离轻禽蹵履狡兽择肉后发先中命处拂鹥鸟捎鳯凰㨗鸳雏掩鹪䳟蹷石关厯封峦过鳷鹊望露寒下棠梨息宜春西驰宣曲濯鹢牛首登龙台掩细柳于是游戏懈怠置酒乎颢天之台张乐乎胶葛之㝢撞千石之钟立万石之虚建翠华之旗树灵鼍之鼓奏陶唐氏之舞听葛天氏之歌千人唱万人和巴俞宋蔡淮南干遮文成颠歌族居递奏金鼔迭起铿鎗闛鞳洞心骇耳荆吴郑卫之声韶濩武象之乐隂淫移衍之音鄢郢缤纷激楚结风若夫青琴宓妃之徒絶殊离俗妖冶闲都靓粧刻饰妩媚孅弱皓齿灿烂冝笑的皪色授魂与心愉于侧酒中乐酣天子曰嗟乎此太奢侈于是厯吉日以斋戒袭朝衣乗法驾建华旗鸣玉銮游于六艺之囿驰骛仁义之途脩容乎礼园翺翔乎书圃汉扬雄羽猎赋曰武帝广开上林东南至宜春鼎湖御宿昆吾傍南山西至长杨五柞北绕黄山濵渭而东周袤数百里聊因校猎以风𤣥冬季月天地隆烈乃诏虞人典泽东延昆邻西驰阊阖储积共峙戎卒夹道斩丛棘夷野草御自汧渭经营酆镐营合围会先置乎长杨之南昆明灵沼之东荷垂天之罼张竟壄之罘靡日月之朱竿曵篲星之飞旗涣若天星之罗浩如涛水之波滛滛与与前后要遮立歴天之旗曵捎星之㫋霹雳列缺吐火施鞭车骑云会登降闇蔼泰华为旗熊耳为缀木仆山还漫若天外于是鸟不及飞兽不得过军惊师骇刮野扫地禽殚中衰相与集于靖冥之馆以临珍池灌以岐梁溢以江河东瞰目尽西畅亡涯随珠和氏焯烁其波方椎夜光之流离剖明月之珠胎于兹乎鸿生鉅儒修唐典匡雅颂揖让于前昭光振耀响忽如神仁声惠于北狄武谊动于南邻后汉张衡羽猎赋曰皇上感天威之缪烈思太昊之观虞虞人表林麓而廓莱薮翦荆棘而夷榛株于是鳯皇献厯太仆驾具蚩尤先驱雨师清路山灵䕶阵方神跸御羲和奉辔弭节西征翠盖葳蕤鸾鸣珑玲山谷为之澹淡丘陵为之簸倾于是皇舆绸缪迁延容与抗天津于伊洛夐遥集乎南圃大诏猎者竟逐长驱轻车飇厉羽骑电骛雾合云集波流雨注马蹂麋鹿轮辚雉兎弓不妄弯弩不虚举鸟惊絓罗兽与矢遇魏文帝校猎赋曰长铩糺霓飞旗拂天部曲按列什伍相连跱如丛林动若崩山超崇岸之曽崖厉障澨之双川列翠星陈戎车方毂风回云转埃连飈属雷响震天地譟声荡川岳遂躙封狶籍麈鹿捎飞鸢接鸑鷟聚者成丘陵散者阗溪谷流血赫其丹野羽毛纷其翳日考功较绩班赐有叙授受甘炰飞酌清酤割鲜野烹举爵鸣鼓銮舆促节骋辔回翔望爵台而増举渉幽壍之花梁魏王粲羽猎赋曰相公乃乗轻轩驾四辂驸流星属繁弱选徒命士咸与竭作旌旗云桡锋刃林错扬晖吐火曜野蔽泽山川于是揺荡草木为之摧拨禽兽振骇魂亡气夺兴头触系揺足遇橽䧟心裂胃溃脑破颡鹰犬竞逐弈弈霏霏下鞴穷緤抟肉噬肌坠者若坻清野涤原莫不殱夷魏应玚西狩赋曰伊炎汉之建安飞龙跃乎天衢皇宰弈而陶运树匡翼而大摹盪无妄之氛秽扬威灵乎八区开九土之旧迹暨声敎于海隅时霜凄而淹野寒风肃而川逝草木纷而揺荡鸷鸟别而高厉既乃拣吉日练嘉辰清风矢戒屏翳收尘于是魏公乃乗彫辂驷飞黄拥箫钲建九幢按辔清途飒沓风翔于是围网周合雷鼓天震千乗长罗万表星陈双翼伉旌八校祖分长燧电举高烟蔽云尔乃徒舆并兴方轨连质惊颷四骇冲禽惊溢骋兽塞野飞鸟蔽日尔乃赴𤣥谷陵崇峦俯掣奔猴仰㨗飞猿云幕被于广野京燎照乎平原醴炰充给洪施普宣又驰射赋曰于是阳春嘉日讲肆余暇将逍遥于郊野聊娱游于骋射延賔鞠旅星言夙驾树应鞞于路左建丹旗于表路羣骏笼于衡首咸皆騕与飞莬尔乃结翻侔齐伦匹良乐授马孙膑调驷筹筭克明班次均壹左揽繁弱右接湛卫控满流睇应弦飞碎旝动鼔震譟声雷溃重破累流景倐忽纷纭络驿次授二八骅骝激骋神足奔越终节三驱矢不虚发进截飞鸟顾摧月支须纡六钧口弯七规观者并气息而倾竦咸侧企而腾移尔乃萦回盘厉按节和旋翩翩神厉体若飞仙弈弈骍牡既佶且闲扬骊沛艾蠖略相连晋夏侯湛猎兎赋曰尔乃乘露箱御良马楯义接于广汉弓矢连于旷野端眺蒿莱摘盰榛秽落日攅慨傍窥蓊荟视毚兎之所隐乃精望而审发弦絶箭激惊伏并毙捜鳞危险覔厯冈阜留罾挂于重林䟽罝结于通薮宻惊视于草间暂见之于蒙茸拟以锐殳规以良弓覩毫未而放镞乃殪之于窟中或纷歘以惊骛影跳竦而扬白擢轻足之焭焭振游形之跃跃弓不暇弯罝不及幕尔乃鹰鹞翻以飘扬劲翼谡而下猘马释控以长骋郁腾虚而陵厉翕习于回阻之间绕缭于山泽之际盘迂游田其乐泄泄心既倦兮日迁命舆驾兮将还息徒兰圃秣骥华田目送归波手挥五絃优哉游哉聊以永年晋潘岳射雉赋曰渉青林以游览乐羽族之羣飞聿彩毛之英丽有五色之名翚厉耿介之专心张勐毅之姱姿于时青阳告谢朱明肈授靡木弗滋无草不茂天泱泱以垂云泉㳙㳙而吐熘麦渐渐以擢芒雉鷕鷕而朝雊郁轩翥以余怒思长鸣以効能尔乃侯扇举而清呌野闻声而应媒摛朱冠之赩赫敷藻翰之陪鳃或蹷或啄时行时止班尼扬翘双角特起应叱愕立跃身竦峙捧黄间以宻彀属刚挂以潜拟山鷩悍害猋迅已甚擎牙低镞心平望审毛体摧落霍若碎锦逸羣之儁擅场挟两栎雌妬异倐来忽往于是筭分铢商逺迩揆悬刀骋絶伎当咮值胷裂膆破觜若乃耽盘流遁放心不移乐而无节端操或亏此老氏之所诫而君子之所不为启梁沈约为皇太子谢赐御所射雉启曰轻銮㣲动宻翳徐张黄间所彀矢无虚发南皮之获未足称工臣任惟守器事隔陪奉天慈曲降赐物颁禽钓吕氏春秋曰太公钓于滋泉文王得而王说苑曰吕望年七十钓于渭渚三日三夜鱼无食者与农人言农人者古之老贤人也谓望曰子将复钓必细其纶芳其饵徐徐而投之无令鱼骇望如其言初下得鲋次得鲤刳腹得书书文曰吕望封于齐望知当贵毛诗曰其钓维何维丝伊缗齐侯之子平王之孙论语曰钓而不纲弋不射宿墨子曰钓者之㳟非为鱼也饵䑕以肉非爱之也楚辞曰以直针而为钓维河鱼之能得吕氏春秋曰善钓者引鱼于千仞之下饵香也诗陈隂铿观钓诗曰澄江息晚浪钓侣枻轻舟寄言濯缨者沧浪终滞游赋晋潘尼钓赋曰抗余志于浮云乐余身于蓬庐寻渭濵之逺迹且游钓以自娱左援脩竹右纵飞纶金钩厉鉅甘饵垂芬衆鲲奔涌游鳞横集触饵见擒值钩被执长缴缤纷轻竿翕熠云往飈驰光飞电入跃灵未及惊策盖以获其数十且夫燔炙之鲜煎熬之味百品千变殊芳异气随心适好不可胜记乃命宰夫脍此潜鳞电割星流芒散缕解随风离锷连翩雪累西戎之蒜南夷之姜酸咸调适齐和有方和神安体易思难忘钱汉书曰凡贽金钱布泉之用夏殷以前其详靡记太公为周立九府圜法六韬曰武王入殷散鹿台之金钱以与殷民史记曰初苏秦之燕贷百钱为资及贵以百金偿之徧报诸所尝见德者其从者一人独未得报乃前自言苏秦曰我非忘子子之与我至燕再三欲去我易水之上方是时我困故望子深是以后子子今亦得矣又曰高祖以吏繇咸阳吏皆送奉钱三萧何独以五后益封二千户以独赢二钱又曰单父人吕公善沛令避仇从之客因家焉沛中豪杰吏闻令有客皆往贺萧何为主吏主进令诸大夫曰不满千钱坐之堂下高祖为亭长素易诸吏乃绐为谒者曰贺钱万实不持一钱谒入吕公大惊起迎之门吕公者好相人见高祖状貌因重敬之引入座萧何曰刘季故多大言者矣又曰上使善相者相邓通曰当贫饥死文帝曰能富通者在我何谓贫于是赐通蜀严道铜山得自铸钱号邓氏钱布天下又曰汉兴七十余年之间国家无事廪庾皆满而库府余货财京师之钱累百巨万贯朽而下可较又曰安息国以银为钱钱如王面汉书曰武帝时公卿请令京师铸官钱赤仄一当五官用非赤仄不得行又曰东方朔云侏儒长三尺余奉一囊粟给钱百三十臣朔长九尺余亦一囊粟钱二百四十又曰张安世父子封侯在位太盛乃辞不受禄诏都内别藏张氏无名钱以百万数东观汉记曰光禄勲杜林与马援乡里亲厚援南方还时林马适死援遣子持一匹马遗林曰朋友有车马之馈可以修之居数月林遣子奉书曰将军内施九族外有賔客望恩者多林父子食禄出常有盈今奉钱五万援受之谓儿曰当以此为法林所以胜我者也又曰马援在陇西上书曰富民之本在于食货冝如旧铸五铢钱天下赖其便又曰郑均兄为县游击受礼遗均数諌止不听即脱身出作岁余得数万钱归以与兄曰钱尽可复得为吏坐赃终身捐弃兄感其语遂有亷洁称汝南先贤传曰平舆阚敞为郡五官掾太守第五常被征以奉钱百三十万寄敞敞埋置堂上后常举家患死唯有孤孙九嵗临死语云吾有钱三十万寄掾阚敞孙长大来求敞敞见之悲喜取钱尽还之孙曰祖唯言三十万尔今乃百三十万诚不敢当敞曰府君疾困谬言尔郎君无疑郭子曰王夷甫雅尚𤣥逺又疾其妇贪口未尝言钱妇欲试之夜令婢以钱遶牀不得行夷甫晨起见钱阂之命婢举阿堵物去世説曰王武子私第近北邙于时人多地贵武子好焉射买地作埒编钱布地竟埒时号金埒地镜图曰钱铜之气望之如青云书后汉刘陶上书谏铸钱事曰夫食者乃有国之大寳生民之至贵也见比年已来良田尽于蝗螟之口杼轴空于公私之求野无青草室如悬罄所急朝夕之飡所患靡盬之事岂谓钱之锲薄铢两轻重哉就使当今土砾化为南金瓦缶变为和玉沙石悉成随珠犬羊尽作狐白绛绣盈堂文绮缦野使百姓渴无所饮饥无所食虽羲皇之纯徳大禹之勤劳周文之不暇犹不能以保萧墙之内启梁简文帝谢勑赐解讲钱启曰无劳礠石之火金货猥臻非游玉垒之川铜山可见舒王济之埒犹觉有余假刘寔之绳穿而不尽慧轮究竟爰降曲私福田成满仰由慈被荣光独照自均若木负恩知重窃譬蓬莱又谢赐钱启曰殊泽隆厚造次被蒙重彼八铢珍斯九法赤仄成采出自水衡之藏绀文委贯忽积铜扇之里谨长充放生用济含识发𢎞誓愿等供无边效彼薄拘均兹流水方使怖鸽获安穷鱼永乐梁刘孝威婚谢晋安王赐钱启曰孝威问吉已通请期有日而贤夫之誉多愧张耳非壻之才偶同王粲睠言前事良以自羞曲降隆慈俯垂珍钖便使禽贽获举纁币有资佩服宠灵陨越非报梁任孝恭谢赉钱治宅启曰绳枢断续薄雨已倾席户穿阑㣲风自卷不悟恩隆问舍降自天造事深更宅乃被庸微跪条可授毁垣再筑遂得窓临上路户望东家人悦爽垲里惊轮奂门学于公逆容驷马巷均王濬豫拟幡旗论晋鲁襃钱神论曰有司空公子富贵不齿盛服而游京邑驻驾乎市里顾见綦母先生班白而徒行公子曰嘻子年已长矣徒行空手将何之乎先生曰欲之贵人公子曰学诗乎曰学矣学礼乎曰学矣学易乎曰学矣公子曰诗不云乎币帛筐篚以将其厚意然后忠臣嘉賔得尽其心礼不云乎男贽玉帛禽鸟女贽榛栗枣修易不云乎随时之义大矣哉吾视子所以观子所由岂随世哉虽曰已学吾必谓之未也先生曰吾将以清谈为筐篚以机神为币帛所谓礼云礼云玉帛云乎哉者已公子拊髀大笑曰固哉子之云也既不知古又不知今当今之急何用清谈时易世变古今异俗富者荣贵贫者贱辱而子尚质而子守实无异于遗劒刻船胶柱调瑟贫不离于身名誉不出乎家室固其宜也昔神农氏没黄帝尧舜教民农桑以币帛为本上智先觉变通之乃掘铜山俯视仰观铸而为钱故使内方象地外员象天钱之为体有干有坤其积如山其流如川动静有时行藏有节市井便易不患耗折难朽象寿不匮象道故能长久为世神寳亲爱如兄字曰孔方失之则贫弱得之则富强无翼而飞无足而走解严毅之颜开难发之口钱多者处前钱少者居后诗云哿矣富人哀此㷀独岂是之谓乎钱之为言泉也百姓日用其源不匮无逺不往无深不至京邑衣冠疲劳讲肄厌闻清谈对之睡寐见我家兄莫不惊视钱之所祐吉无不利何必读书然后富贵由是论之可谓神物无位而尊无势而热排朱门入紫闼钱之所在危可使安死可使活钱之所去贵可使贱生可使杀是故忿诤辩讼非钱不胜孤弱幽滞非钱不拔怨仇嫌恨非钱不解令问笑谈非钱不发谚云钱无耳可闇使岂虚也哉又曰有钱可使鬼而况于人乎子夏云死生有命富贵在天吾以死生无命富贵在钱何以明之钱能转祸为福因败为成危者得安死者得生性命长短相禄贵贱皆在乎钱天何与焉天有所短钱有所长四时行焉百物生焉钱不如天达穷开塞振贫济乏天不如钱若臧武仲之智卞庄子之勇冉求之艺文之以成人矣今之成人者何必然唯孔方而已夫钱穷者使通达富者能使温暖弱者能使勇悍故曰君无财则士不来君无赏则士不往谚曰官无中人不如归田虽有中人而无家兄何异无足而欲行无翼而欲翔使才如颜子容如子张空手掉臂何所希望不如早归广修农商舟车上下役使孔方凡百君子同尘和光上交下接名誉益彰艺文类聚卷六十六艺文类聚卷六十七钦定四库全书艺文类聚卷六十七唐欧阳询撰服饰部衣冠墨子曰昔齐桓公髙冠博带以治其国楚庄王鲜冠组缨绛衣博袍以治其国庄子曰曾子居卫正冠而缨絶歛襟而肘见楚辞曰余幼好此竒服兮年既老而不衰带长铗之陆离兮冠切云之崔嵬汉书曰终军上书请受大冠长缨以羁南越王而致之阙下乃使越王越王请举国内属又曰秦狱法吏冠柱后惠文冠及张敞弟武为梁相敞遣使送之曰何以治梁武曰驭黠马利其衔䇿当以柱后惠文弹治之尔刘向别録曰鹖冠子常居深山以鹖为冠故号鹖冠子汉武内传曰上元夫人戴九星灵芝夜光之冠胡广説曰赵武灵王効胡服以珰饰首前揺貂尾秦灭赵以其君冠赐近臣建武时匈奴内属世祖赐南单于常侍惠文冠东观汉记曰杨赐患罢居无何拜太常诏赐所服冠帻绶带又曰武冠俗谓之大冠诗晋陆机赠潘正叔诗曰过蒙时来运与尔游承华执笏崇贤内振缨曾城阿晋郭璞诗曰杞梓生南荆竒才应世出擢颕盖汉阳鸿声骇皇室遂应四科运朱衣耀玉质表魏武帝让还司空印绶表曰臣文非师尹之佐武非折冲之任遭天之幸干窃重授内踵伯禽司空之职外承吕尚鹰扬之事斗筲处之民其瞻观水土不平姦宄未静臣常媿辱忧为国累臣无智勇以助万一夙夜慙惧若集水火未知何地可以殒越梁江淹为齐王谢冕旒诸法服表曰轩冕云跸既非常之饰宫悬玉戚乃配天之礼昔大启营丘未修树羽之赏光宅曲阜始兼龙旂之贵况臣道狭庆隆身薄器尊粉绣争晖藻火竞曜启梁陆倕为息纉谢勑赐朝服启曰𤣥冕素带出自禁财朱绂青緺降于皇府辉烛邻党震耀街衢姻族移聼朋侪改瞩非臣璅弱所能陈报貂蝉应劭汉官仪曰侍中左蝉右貂金取坚刚百陶不耗蝉居髙食絜目在腋下貂内劲悍而外温润赋陈江总华貂赋曰领军新安殿下以副貂垂钖仰铭恩泽谨题小赋贵丰貂于挹娄饰惠文而见求标侍臣之宻设曜毛彩之温柔拜文㮰而影度陪武帐而香浮随玉珩之近逺共金珰之去留仰太山之千仞开谷中之鄙吝撤君子之寳饰荣小人之蓬鬓蔑置醴之殊私夸赐田之薄润顾朽拙之㣲躬早游艺而不工逢河间之好古自隗始而恩隆谅维鹈之有媿庶懐昔而克终启梁元帝谢东宫赉貂蝉启曰挹娄之毳曲降鸿恩丽水之珍复蒙殊奖东平紫貂之赐非闻暖额中山黄金之钖岂曰附蝉坐变仲尼之容增晖允南之貌玦珮世本曰舜时西王母献白环及玦楚辞曰捐余玦兮江中遗余珮兮澧浦又曰虚衣兮披披玉珮兮陆离孔丛子曰子产死郑人丈夫舍玦珮妇人舍珠玉説苑曰经侯过魏太子左带玉具劒右带环珮左光照右右光照左太子不视又不问经侯曰魏国亦有寳乎太子曰主信臣忠百姓戴之此魏之寳也经侯觧劒珮委之趋而出上车去太子使骑操劒珮与侯曰此寒不可衣饥不可食无遗我贼也典略曰孔子返卫卫夫人南子使人谓之曰四方君子之来者必见寡小君孔子不得己见之夫人在锦帷中孔子北面稽首夫人自帷中再拜环珮之声璆然晋公卿礼秩曰特进珮水苍玉尚书令仆射中书监令皆佩水苍玉赋魏文帝玉玦赋曰有昆山之妙璞产曾城之峻崖嗽丹水之炎波䕃瑶树之𤣥枝包黄中之纯气抱虚静而无为应九徳之淑懿体五材之表仪铭后汉崔瑗遗葛龚珮铭曰禹汤罪己仲尼多诲盘盂有铭几杖有诫天为刚徳犹不干时君子妄怒厥亦生灾晋厉好虐栾书作乱荀瑶峻戾韩魏致难慷慨愤激动肠伤气久生百疾歴年不遂俯览斯珮柔韦是贵启梁简文帝谢勑赐玉珮启曰昉田丽彩槐水镂文饰以金阙之珠制以鲁班之巧故以裾端照色影外生光恩发内府猥垂霑赐臣方温谢徳比振慙声书魏文帝与钟繇书曰南阳宋惠叔称君侯昔有美玦闻之惊喜笑与抃㑹当自白书恐传言未审是以令舍弟子建因荀仲茂时从容喻鄙㫖乃不忽遗邺骑既到寳玦初至捧匣跪发五内震骇绳穷匣开烂然满目猥以蒙鄙之姿得观希世之寳不烦一介之使不损连城之价既有秦昭章台之观而无蔺生诡夺之诳嘉贶益腆敢不钦承巾帽魏略曰夫余国以金银饰㡌又曰管宁在家恒着皁㡌又曰裴潜为代郡太守抚之以静单于脱㡌稽颡郭林宗别传曰林宗常行陈梁之间遇雨故其巾一角霑而折二国名士着巾莫不折其角云作林宗巾其见仪则如此语林曰诸葛武侯与宣皇在渭濵将战宣皇戎衣莅事使人视武侯乗素舆葛巾毛扇指麾三军各随其进止宣皇闻而叹曰可谓名士矣沈约宋书曰陶潜在家郡将候潜值其酒熟取头上葛巾漉酒漉酒毕复还着之启陈周𢎞正谢勑赉乌纱㡌等启曰虽复魏宣二端岂能比今兹赐广㣲四缝未足方其华饰既受非望之恩方贻匪服之诮衣裳毛诗曰掺掺女手可以缝裳楚辞曰制芰荷以为衣集芙蓉以为裳汉书曰邓通以擢舩为黄头郎文帝梦上天不能有一黄头郎推之顾见其衣后穿觉而以梦中隂自求推者郎见邓通衣其后穿是梦中所见因而甚见幸魏书曰文帝诏与朝臣云三世长者知被服五世长者知饮食此言被服饮食难晓也夫珍玩必中国总绡繐其白如雪罗纨绮縠未闻衣布服葛也又曰甄皇后生每寝家中人髣髴见如有人持玉衣覆其上者魏志曰文帝欲徙兾州一十万戸实河内侍中辛毗諌帝怒起入内毗随而引帝裾帝奋衣不廻良久帝乃出曰恠卿持我何太急吴书曰顾悌每得父书洒扫正衣服拜跪而读王隐晋书曰董威辇每得残碎缯輙结以为衣号曰百结诗魏曹毗夜聼擣衣诗曰寒兴御纨素佳人治衣襟冬夜清且永皓月照堂隂纎手叠轻素朗杵叩鸣碪清风流繁节廻飇洒㣲吟嗟此嘉运速悼彼幽滞心二物感余懐岂但声与音宋谢惠连擣衣诗曰衡纪无淹度晷运倐如催白露滋园菊秋风落庭槐肃肃莎鸡羽烈烈寒螀啼夕隂结空幕宵月皓空闺美人戒裳服端饰相招携簮玉出北房鸣金歩南阶檐髙碪响发楹长杵声哀㣲芳发两袖轻污染双题梁柳恽擣衣诗曰孤衾引思绪独枕怅忧端深庭秋草緑髙门白露寒思君起清夜促柱奏幽兰不怨飞蓬苦徒伤蕙草残行役滞风波游人淹不归亭臯木叶下陇首秋蓬飞鹤鸣劳永叹採緑伤时暮念君方逺游贱妾理纨素秋风吹渌潭明月悬髙树轩髙夕杵散气爽夜碪鸣瑶笔随歩响幽兰逐袂生梁刘孝威赋得香出衣诗曰香出衣歩近气逾飞博山登髙用邺锦含情动靥比洛妃香缨麝带逄金缕琼花玉胜缀珠徽苏合故年㣲恨歇都梁路逺恐非新犹贤汉君芳千里尚笑荀令止三旬周庾信夜聼擣衣诗曰秋夜擣衣声飞度长门城今夜长门月应如昼日明小鬟冝粟瑱圆腰运织成秋碪调急节乱杵变新声石燥砧逾响桐虚杵絶鸣鸣石出华隂虚桐採凤林北堂细腰杵南市女郎砧并结连支缕双穿长命针倡楼惊别怨征客动愁心又曰擣衣明月下静夜秋风飘锦石平砧面连房接杵腰急节迎秋韵新声入手调寒衣须及早将寄霍嫖姚梁费昶华光省中夜聼城外擣衣诗曰阖闾下重关丹墀吐明月秋气城中冷秋砧城外发浮声绕雀台飘响度龙阙宛转何藏摧当从上路来藏摧方未已定自乗轩里乗轩尽世家佳丽似朝霞贠珰耳上照方绣领间斜衣燻百和屑鬓挿九枝花昨暮庭槐落今朝罗绮薄拂席卷鸳鸯开緼舒龟鹄金波正容与玉歩依砧杵红袖往还萦素腕参差举徒闻不得见独夜空愁伫梁王僧孺咏擣衣诗曰足伤金管遽多怆缇光促露团池上紫风飘庭里緑散度广陵音掺写渔阳曲别鹄悲不已离鸾断还续尺素在鱼肠寸心凭鴈足启梁庾肩吾谢东宫赉内人春衣启曰阶邉细草犹推綟叶之光戸前桃树反讶蓝花之色遂得裾飞合燕领鬬分鸾试顾採薪皆成留客袍史记曰秦相范睢与魏人须贾有隙及贾使秦睢自称张禄先生徃诣贾贾见其寒取一绨袍以赐之及睢数贾罪曰尔得不死者以绨袍恋恋有故人之意也汉武内传曰上元夫人降武帝服赤霜袍云采乱色非锦非绣不可得名袁山松后汉书曰灵帝欲羊续为太尉时拜三公者输东园礼钱千万令中使督之续乃坐使者于单席举緼袍以示之臣之所资惟斯而已故不登公位赋陈江揔山水衲袍赋曰皇储监国余辰劳谦终宴有令以衲袍降赐何以奉扬恩徳因题此赋滥时来之宠沐振长缨以祗肃奉性与之文章侍相娱之丝竹觧女罗之山带佩流霞之羽服裁缝则万壑萦体针缕则千巖映目图岛屿之削成冩沦涟之径复埒符采于雕焕并芬芳于兰菊悯四选之徂迁轸百虑之廻邅霜飞空而浸雾鴈照月而猜弦聼风钟之易近对水霤之踈悬若董衣之百结同卫服之十年嗟班鬓之已飒愧冶袖之为妍谢衔珠之有报荷坠履之无捐牋晋刘谧之与天公牋曰体战身噤脱衣冻坐頼公借袍南越送火启陈周𢎞正谢东宫赐縠袍启曰或俦名丽辞等质轻雾或色华少海用寳丛台或粲彼三英缝兹五緎品颁歳袭緑夺春耕蒿席可充緼袍易足裙襦汉书曰班伯容貌甚丽诵説有法时上方向文学郑寛中张禹等朝夕入説尚书论语于金华殿中诏伯受焉数年金华之业絶班出与王许子弟为羣在于绮䊵襦袴之中非其好也东观汉记曰梁鸿乡里孟氏女容貌丑而有节操多求之不肯父母问其所欲曰得贤壻如梁鸿者鸿闻之乃求之女布襦裾鸿曰此真梁鸿妻也汉书曰廉范为蜀郡太守百姓歌之曰廉叔度来何暮昔日无襦今五袴启梁沈约谢齐竟陵王赉母赫国云气黄绫裙襦启曰窃以积丝成綵散茧腾花巧擅易水之间价贵丛台之下民受禄为养霑荷弥深圣恩曲渐自叶流根复袖緼裾岂伊恒饰荣新之宠固难轻报梁任孝恭谢裙襦启曰加以庭阙桑麻室空机杼牀无暖席桁靡悬衣值蓬卷北郊鴈飞南浦雪闇河隂氷生海岸而绳带屡尽苦风霜之切弊履恒穿践泥沙之冻自怜袖短虽内手而犹寒每恨衣轻徒歛襟而弥怆裘墨子曰江河之水非一水之源千镒之裘非一狐之白战国䇿曰苏秦説秦王书十二上而説不行黒貂之裘弊又曰齐襄王立田单相之过鲁有老人渉淄而寒出而不行坐沙中单见其寒觧裘而衣之襄王曰田单之惠施欲以取我国乎有贯珠者襄王唿而问之对曰王不如因赏下令曰寡人忧人之寒单觧裘而衣之称寡人之意焉説苑曰千金之裘非一狐之皮也廊庙之榱非一木之枝也王法非一士之知也晋咸宁起居注曰大医司马程据上雉头裘一领诏据此裘非常衣服消费功用其于殿前烧之勑外内有造异服依礼治罪十洲记曰汉武帝天汉三年西国王献吉光毛裘裘色黄盖神马之类入水经日不沉入火不燋帝厚谢使者东观汉记曰东平王苍来朝章帝以王触寒渉道赐王乗舆貂裘启齐王融谢勑赐御裘等启曰云衣降授仙裾曲委荣振素里泽骇蓬心昔汉帝觧裘不独前宠曹王禠带复降今恩又谢竟陵王赐纳裘启曰降饰自尊垂荣及贱𤣥玉不纯曾波夺采南陆方永北风日壮无衣无褐发念圣𠂻而挟纩之问每流觧裘之赐偏委梁简文帝谢东宫赐裘启曰物华雉毳名髙燕羽才慙齐相愧白狐之饰徳谢汉蕃均黒貂之赐地卷朔风庭流花雪故以裾生惠气袖起阳春带穆天子传曰天子征至赤乌之人赤乌氏先出自宗周乃赐贝带五十具战国䇿曰鲁仲连谓田单曰将军东有夜邑之奉西有淄上之娱黄金横带而骋乎淄渑之间有生之乐无死之心所以不胜狄也史记曰帝遗匈奴黄金饰贝带一具魏略曰踈勒王献大秦赤石带一枚吴书曰陆逊破曹休帝脱御金带以赐逊又亲以带之吴録曰钩落者革带也世名为钩落带启梁刘孝仪谢晋安王赐银装丝带启曰雕镂新竒织制精絜越中玉女不得关思上方名匠莫能议巧人情骇观如见买臣之绶望貌移姿似逢子训之术艺文类聚卷六十七艺文类聚卷六十八钦定四库全书艺文类聚卷六十八唐欧阳询撰仪饰部节礼记曰凡君召以三节二节以走一节以趋吕氏春秋曰墨者田鸠欲见秦惠王留三年而不得见客有言之于楚王乃往见楚王王悦之与将军之节以如秦至而得见出而告人曰吾不识秦之道乃当由楚也物固有近之而逺逺之而近汉书曰苏武使匈奴单于欲降之幽武置大窖中絶饮食大雨雪武卧啮雪与旃毛并咽之数日不死匈奴以为神乃徙武北海上无人处使牧羊武杖汉节牧羊卧起操持节毛尽落积五六年又曰建元三年闽越举兵围东瓯东瓯告急上遣严助以节发兵㑹稽㑹稽太守欲不为发兵助乃斩一司马遂发兵浮海救东瓯又曰张骞使月氐匈奴得之留骞十余歳与妻有子然骞持汉节不失又曰诸葛丰特立刚直元帝擢为司隷校尉刺举无所避侍中许章以外属贵幸奢淫賔客犯事与章相连丰按劾章欲奏其事适逄许侍中私出丰驻车举节语章曰下欲收之章驰车去丰追之许因得入官门自归于上丰亦上奏于是收丰节司隷去节自丰始又曰汉使王焉等窥匈奴匈奴法汉使不去节不以墨黥其面不得入穹庐王焉北地人习胡俗去其节黥面入穹庐单于受之东观汉记曰永平中遣郑衆使北匈奴衆因上书言臣前奉使不为匈奴拜单于悉恨放兵围臣今复衔命必陵折臣臣诚不忍将大汉节对毡裘拜如令匈奴遂能服臣将有损大汉之强上不聼衆不得已既行后果为匈奴所杀献帝春秋曰太传马日磾假节循抚州郡袁术在寿春借节观之因夺不还日磾失节忧恚而死表梁元帝迁荆州输江州节表曰周有掌节之职汉有符节之令所以子孙慷慨忠肃勤王无絶终古有髙前载臣自拥旄鹤塞执兹龙节幸逢银山自溢玉烛调年虽免茂𢎞之讥竟㣲辛毗之勇黄钺尚书曰武王左杖黄钺右执白旄淮南子曰至精之感无所不通昔武王度孟津而阳侯之波逆流而击疾风晦冥武王举黄钺瞋目而麾之曰予在天下谁敢害吾于是风去而波罢遂得济吴録曰假陆逊黄钺吴王亲执鞭以见之矣晋中兴书曰㑹稽王道子进位丞相牧扬州假黄钺世説曰诸葛亮之次渭濵也关中震动魏明帝深惧晋宣王战乃遣辛毗为军司马宣王既与亮对渭而阵亮设诱诡谲万方宣王果大忿愤将应以重兵亮遣间谍觇之还曰有一老夫毅然杖黄钺当军门立军不得出亮曰必辛佐治也铭蔡邕黄钺铭曰帝命将军执兹黄钺威灵振耀如火之烈公之莅止羣狄斯柔齐声罔设介士斯休鼓吹汉书曰韩延寿在东郡植羽葆鼓车吹车又曰秦始皇末班懿避地楼烦致马牛羊二千羣值汉初定与民无禁当孝惠髙后时以财雄邉出入弋猎旌旗鼓吹东观汉记曰段颕起于徒中为并州刺史有功徴还京师颕乘轻车介士鼔吹曲盖又曰建初八年称班超为将兵长史假鼓吹幢麾应劭汉官仪曰鼓吹为国盘娱御侮爪牙吴志曰孙权拜诸葛恪抚越将军领丹阳太守授棨㦸武骑三百拜毕令恪备威仪作鼓吹导引归家吴质别传曰质为北中郎将朝京师上欢喜其到比至家问讯相续诏将军列卤簿作鼓吹望阙而止吴歴曰曹公出濡须口吴王乃自乘船从濡须口入曹公严兵待之乃作鼓吹廻还曹公见吴舟器仗法伍敕正肃乃叹曰养儿当如孙㑹稽刘表子直是豚犬耳江表传曰周泰为濡须督统诸将诸将以泰本出贱㣲咸轻傲之孙权乃入泰营于都巷中张缦大请官僚使泰脱衣帻见其疮痍匝体指疮而问何地战伤泰具对权把其臂流涕曰卿为孤兄弟战不惜命身如刻漆孤何心而不待卿以骨肉之恩使泰以兵马导从出作鼓吹又曰孙䇿赐周瑜鼔吹赠赐莫与为比䇿令曰周公瑾英俊异才与孤有总角之好骨肉之分前在丹阳发衆及粮以济大事论徳酬功此未足以报也荆州先贤传曰罗献以太始三年进位冠军假节给大车増鼓吹棨㦸俗説曰桓𤣥作诗思不来輙作鼓吹既而思得云鸣鹄响长阜叹曰鼔吹固自来人思语林曰陆士衡为河北督已被间构内懐忧懑闻衆军警角鼓吹谓其司马曰我今闻此不如华亭鹤鸣赋晋陆机鼓吹赋曰原鼓吹之攸始盖禀命于黄轩播威灵于兹乐亮圣器而成文骋逸气而愤壮绕烦手乎曲折舒飘飖以遐洞卷徘徊其如结及其悲唱流音怏惶依违含欢嚼弄乍数乍稀音踯躅于脣吻若将舒而复廻鼓砰砰以轻投箫嘈嘈而㣲吟咏悲翁之流恩怨髙台之难临顾穹谷以含哀仰归云而落音节应气以舒卷响随风而浮沉马顿迹而増鸣士嚬蹙而霑襟若乃廵郊泽戏野垧奏君马咏南城惨巫山之遐险欢芳树之可荣表魏陈王曹植谢鼔吹表曰许以箫管之乐荣以田游之嬉陛下仁重有虞恩过周旦济世安宗实在圣徳梁简文帝让鼓吹表曰寛博为善不饰被于声明縁宠成功未増荣于铙管岂冝响芳树于西河鸣朝飞于黒水彼己之讥何惧尸素之诫知慙梁江淹为齐髙帝让前部羽葆鼓吹表曰臣闻国容军礼旌羽昭其华车骑品第銮蕤蔼其饰世教以之垂采民聼以之流文故勒岫铭海之功鞞革写其咏戡难夷邦之业管竹凝其声朱露𤣥云既钖上徳巫山芳树以被竒勲陈江揔谢勑给鼓吹表曰略寻近古逖聼前事王文宪匡佐革命沈隐侯经纶始运骑吹之荣犹难沗冐以臣况此实非伦辈岂可更崇文物重假名器髙台迢遰未朱夏而登临芳树华滋非青春而奏曲相风晋令曰车驾出入相风前引赋晋傅𤣥相风赋曰昔之造相风者其知自然之极乎其逹变通之理乎观妙之㣲神明可通夫能立成器以占吉凶之先见者莫精乎此乃构相风因象设形蜿盘兽以为趾建脩竿之亭亭体正直之无挠度经髙而不倾栖神乌于竿首俟祥风之来征晋张华相风赋曰盖在先圣道济生人拟议天地错综明神在璇玑以齐七政象浑仪于陶钧考古旁于六气仰贞观于三辰爰在保章世序其职辨风候方必立准极循物致用器不假饰𦕈修榦之迢迢凌髙墉而茎植𤣥鸟偏其増翥晞云霄而矫翼嘉创制之穷理谅器浅而事深歩元气于寻木寄先识于兹禽既在髙而想危又戒险而自箴虽回易之无常终守正而不淫永恪立以弥世志淹滞而愈新超无返而特存差偶景而为邻晋潘岳相风赋曰混元恍其初判二气变而无穷动靡㣲而不兆象有始而必终思先天而不违立成器以相风栖灵乌于帝庭似月离乎紫宫飞轻羽于竿杪若鸾翔乎云中广漠兴而习坎景风发而遡离阊阖扬而曲指明庻起而东移晋陶侃相风赋曰乃有相风之为形也终日九征桀然特立不邪不倾拟云阁以秀出晞峻岭于层城直南端以基趾双崇魏之峣峥象建木于都广邈不羣而独荣材虽小而不巨何物鲜而功大𦕈翩翩以髙翔象离鵾于云际擢孤茎而特挺若芙蓉于水裔若乃华盖警乘奉引先驱豹饰在后葳蕤清路百僚允则彰我皇度晋孙楚相风赋曰伊圣皇之髙烈美治道之穆清兼干坤之普覆齐三光之朗明犹恭己以劳谦迄日昃而不宁虑聴政之有阙诫祸福于无形建殊才于辰极树相风于紫庭尔乃神兽盘其根灵乌据其颠羽族翩飘罗其侧翔风萧聊出其间漏刻説文曰漏以铜盛水刻节昼夜百刻周官曰挈壶氏掌壶皆以水火守之分以日夜东观汉记曰樊楚每当直事常晨驻车待漏吴録曰吴范善占候知风气关羽将降孙权问范范曰期明日中权立表下漏以待之及中不至权问其故范曰未正中顷之有风动帷范曰羽至矣外称万歳传言得羽矣赋晋陆机漏刻赋曰伟圣人之制器妙万物而为基形罔隆而弗包理何逺而不之既穷神以尽化又设漏以考时尔乃挈金壶以南罗藏幽水而北戢拟洪杀于编钟顺卑高而为级激悬泉以逺射跨飞涂而遥集伏隂虫以承波吞恒流其如挹是故来象神造去犹鬼幻因势相引乘灵自荐口纳胷吐水无滞咽形㣲独茧之绪逝若垂天之电笼八极于千分度昼夜乎一箭抱百刻以骏浮仰胡人而利见夫其立体也简而効绩也诚其假物也粗而致用也精积水不过一钟导流不过一筵而周天者因其敏分地者赖其平㣲聴者假其察贞观者借其明考计歴之潜虑测日月之幽情宋鲍照观漏赋曰歴玉阶而升隩访金壶之盈阙观腾波之吞㵼视惊箭之登设谨戸牗而知天掩云雾而测晖创百龄于纎隐积千里于空㣲彼峥峥而行溢此冉冉而逾衰抚寸心而未改指分光而永违贯古今而并念信寡易而多难时不留乎激矢生乃急于走丸神憷迥而多虑心而尠欢望天涯而伫念擢雄劒而长叹嗟生民之永迷躬与后而皆恤死零落而无二生差池而非一铭后汉李尤漏刻铭曰昧旦丕显敬聴漏音思我王度如玉如金又漏铭曰昔在先圣配天垂则仰釐七曜俯顺坤徳乃建日官俾立漏刻昏眀既序景曜不忒唐命羲和敬授人时悬象着明帝以崇熈季末不䖍徳衰于兹挈壶失节刺流在诗晋孙绰漏刻铭曰二仪贞运圣鉴通𤣥数以微器理以象宣乃制妙漏挈壶是铨近取诸物逺賛自然川满则盈乘虚赴下灵虬吐注隂虫承写昏明无隐其晷度隂阳是效其屈伸不下堂而天地理得设一器而万事同伦梁元帝漏刻铭曰玉衡称物金壶博施司南司火未符兹义帝曰钦哉纳隍斯譬实惟简在穷神体智宫槐晚合月桂宵晖清台莫爽觧谷胥依七分六日五祀三㣲事齐幽賛乃㑹通几碧海有干绛川犹竭飞流五色涓涓靡絶龙首旁注仙衣俯裂箭不停晷声无暂辍用天之贞分地之平如絃斯直如渭斯清梁陆倕新漏刻铭曰㣲若抽茧逝如激电耳不辍音眼无留眄铜史司刻金徒抱箭履薄非竞临深罔战授受靡諐登降弗爽惟精惟一可法可象月不遁来日无藏往分似符契至犹影响合昏暮卷蓂荚晨生尚辨天意犹测地情况我神造通幽洞灵周王褒漏刻铭曰窃以混元开辟天廻地旋歴象运行暑来寒往二分同道乌灵正其昏夕两至相遇表圭测其长短虽则晦朔先后失于公羊之説次舍盈缩惑于丘明之传至乎出卯入酉黄道青縁季孟相推启闭从序挈壶掌分数之令太史陈立成之法军将以之悬井壶郎以之趋奏百王垂训千祀余烈者焉铭曰𤣥仪西运逝水东流甘川浴日深壑藏舟测兹秘象是曰神谋正震治歴下武惟周忽㣲以测积空成数圭表弗差光隂斯赴箭水无絶灵虬长注经寸日轮四分天度器遵昔典景移新刻荆山既镌昆吾且勒以福眉寿百王垂则艺文类聚卷六十八艺文类聚卷六十九钦定四库全书艺文类聚卷六十九唐欧阳询撰服饰部帐史记曰沛公入秦宫宫室帷帐狗马重寳妇女以千数意欲留居之樊哙谏沛公出舍沛公不聴张良谏乃止又曰项王军壁垓下夜闻汉军四面楚歌乃大惊曰汉皆已得楚乎夜饮帐中又曰丞相公孙𢎞燕见上或时不冠而见上尝坐武帐中汲黯前奏事上不冠望见黯避帐中使人可其奏事其见敬礼如此汉武故事曰西王母感上区区之诚暮必神降上乃盛施帷帐烧兠沫香香闻数百里又曰上以琉璃珠玉明月夜光杂错天下珍寳为甲帐其次为乙帐甲以居神乙以自居汉书曰东方朔云陛下诚能用臣朔之计推甲乙之帐燔之于四通之衢三辅旧事秦时奢泰渭水贯都以象天河横桥南度以象牵牛后宫列女万有余人妇人之气上冲于天缣帐绮帷木衣绨绣土被朱紫东观汉记曰桓荣常寝病太子朝夕遣中人问疾赐以帷帐奴婢曰如有不讳无忧家室也后病愈入复侍讲汉旧仪曰祭天有绀幄帐马融别传曰马融为儒教飬诸生常有千数善鼓琴好吹笛达生任性不拘儒者之节居宇器服多存侈饰常坐高堂施绛纱帐前授生徒后列女乐弟子以次相传鲜有入其室者益部耆旧传曰翟酺上事云汉文帝连上书囊以为帐恶闻纨素之声传子曰太祖武皇帝恐嫁娶之僣上公主适人不过帛帐从婢十人而已诗梁沈约咏帐诗曰甲帐垂和璧螭云张桂宫随珠既吐曜翠被复含风屏风京兆旧事曰杜陵萧彪子伯文为巴郡太守以父老归供养父有客常立屏风后自应使命东观汉记曰宋𢎞尝燕见御坐新施屏风画列女帝数顾视之𢎞正容言曰未见好徳如好色者上即为撤之时上姊湖阳公主新寡上与共论朝臣微观其意主曰宋公威容徳器羣臣莫及上曰方且图之后𢎞见上令主坐屏风后因谓𢎞曰谚言贵易交富易妻人情乎𢎞曰臣闻贫贱之交不可忘糟糠之妻不下堂上顾谓主曰事不谐矣谢承后汉书曰郑𢎞为太尉时举第五伦为司空班次在下每正朔朝见𢎞曲躬自卑上问知其故遂聴置云母屏风分隔其间由此为故事三辅决録曰何敞为汝南太守章帝南巡过郡有雕镂屏风为帝设之命侍中黄香铭之曰古典务农雕镂伤民忠在竭节义在修身魏志曰太祖平柳城班所获器物特以素屏风素几赐毛玠曰君有古人之风故赐君古人之服吴録曰景帝时纪亮为尚书令子隲为中书令每朝㑹诏以御屏风隔其座焉又曰曹不兴善画屏风误落笔㸃素因就以作蝇权以为生蝇举手弹之语林曰满奋字武秋体羸恶风侍坐晋武帝屡顾看云母幌武帝笑之奋曰北窓琉璃屏风实宻似疎帝有难色诗周庾信咏屏风诗曰昨夜鸟声春惊啼动四邻今朝梅树下定有咏花人流星浮酒泛粟钿绕杯脣何劳一片雨唤作阳台神又曰逍遥游桂苑寂絶想桃源狭石分花径长桥映水门管声惊百鸟人衣香一园定知懽未足横琴坐树根又曰高阁千寻起长廊四注连歌声上扇月舞影入琴絃涧水遶窓外山花即眼前但顾长欢乐从今一百年又曰擣衣明月下静夜秋风飘锦石平砧面莲房接杵腰急节迎秋韵新声入手调寒衣须及早将寄霍嫖姚又曰今朝好风日园苑足芳菲竹动蝉争㪚莲摇鱼暂飞面红新着酒风晚细吹衣跂石多时望莲舩始复归赋汉淮南王屏风赋曰惟斯屏风出自幽谷根深枝茂号曰乔木孤性陋弱畏金彊族移根易土委伏沟渎飘飖危殆靡安厝足天启我心遭遇微禄中郎善治收拾捐朴大匠治之雕刻削斵等化器类庇荫尊屋赖蒙成济其恩𢎞笃不逢仁人永为枯木启梁简文帝谢赉棊子屏风启曰极班马之巧兼曹史之虑均天台之翠璧杂水华之嘉名云母之牎慙其丽色琉璃之扇愧其含影梁刘孝威谢勑赉画屏风启曰昔纪亮所隔唯珍云母武秋所顾大寳琉璃岂若冩帝台之基拂崐山之碧画巧吴笔素踰魏赐冯商莫能赋李尤谁敢铭陈周𢎞正谢梁元帝赉春秋煳屏风启曰昔琉璃见重云母称珍虽尽华丽有伤眞朴岂若三体五例对玩前史一字褒贬坐卧箴规无复楚台之风得同邹谷之暖铭后汉李尤屏风铭曰舍则潜避用则设张立必端直处必亷方雍阏风邪雾露是抗奉上蔽下不失其常书梁简文帝荅萧子云上飞白书屏风书曰得所送飞白书缣屏风十牒冠六书而独美超二篆而擅竒乍冩星区时图鸟翅非观触石已觉云飞岂待金铛便覩蝉翼间诸衣帛前哲未巧悬彼帐中昔贤掩色幔六韬曰将冬不服裘夏不操扇天雨不张幔盖名曰礼将将不身服礼无以知士卒寒暑也东观汉记曰岑彭与吴汉围隗嚣嚣拥谷水以缣幔盛土为堤灌城军令曰战时皆取船上布幔布衣渍水中积聚之贼有炬火火箭以掩灭之蜀志曰张松劝刘璋絶曹公交通先主璋率歩骑三万余人车乗帐幔精光耀日往就与㑹秦记曰符永固以太常韦逞母宋传其父业得周官义旨乃就来宋家互讲书百人隔绛纱幔而受书焉世説曰庾太尉亮风仪伟长时皆以为美亮有大儿年数嵗雅量之质便自如此温太眞尝隠幔视之此儿神色怡然乃徐跪曰君侯何以为论者乃谓不减亮诗齐王融咏幔诗曰幸得与珠缀幕歴君之楹月映不辞卷风来辄自轻每聚金鑪气时驻玉琴声但愿致樽酒兰缸当夜明簟説文曰簟竹席也释名曰簟覃也布之覃然正平也礼记曰夫不在歛枕簟席韣器而蔵之又曰莞簟之安槀桔之设也方言曰簟宋魏之间谓之笙毛诗曰下莞上簟乃安斯寝孙卿子曰轻煖平簟而体不知其安淮南子曰蓆之上先萑簟樽之上先𤣥酒先王贵之先本而后用末也汉献帝传曰尚书令王允奏曰太史令王立説孝经六隠事能消却姦邪常以良日允与立入为帝诵孝经一章以文二竹簟画九宫其上随日时而出入焉及允被害乃不复行也晋公卿礼秩曰太宰何曾逊位赐簟褥一具王隠晋书曰车永为广州刺史永子溢多使工作象牙细簟工患之乃共举出永东宫旧事曰太子纳妃有乌韬赤花双文簟启梁刘孝仪谢始兴王赐花纨簟启曰丽兼桃象周洽昏明便觉夏室已寒冬裘可袭虽九日煎沙香粉犹弃三旬沸海团扇可捐书梁简文帝荅定襄侯饷卧簟书曰筠篁多品篠簜杂名校色比竒独此为贵自含苍紫似久暴于柯亭乍舒黝素若屡霑于湖水三伏余炎九折成用便可旅食南馆高卧北窓又荅南平嗣王饷舞簟书曰濯龙之木文罽饰坛淮南之台紫罗为荐未若五离九折出桃枝之翠笋绮烂霞舒制云母之脩竹南湘㸃泪喻此未竒东宫赤花拟之非妙荐蓆释名曰荐所以自荐借也蓆释也可巻可舒也説文曰蒻蒲子也可为荐六韬曰桀纣之时妇女坐以文绮之蓆衣以绫纨之衣毛诗曰我心匪席不可卷也礼记曰羣居五人则长者必异席夫为人子者居不主奥坐不中席又曰奉席如桥衡请席何乡请袵何趾席南乡北乡以西方为上东乡西乡以南方为上若非饮食之客则布席席间函丈主人跪正席客跪抚席而辞客彻重席主人固辞客践席乃坐又曰哀公命席孔子曰儒有席上之珍以待聘大戴礼曰武王践祚席前左端之铭曰安乐必敬前右端之铭曰无行可悔后左端之铭曰民一反一侧尔不可不志后右端之铭曰所鉴不逺视尔之所代左传曰大路越席昭其俭也又曰臧文仲不仁者三妾织蒲论语曰席不正不坐君赐食必正席先尝之家语曰明王之守也则必折冲千里之外其征也还师袵席之上故曰内修七教而士不劳外行三至而财不匮此之谓明王之道楚辞曰瑶席兮玉镇吕氏春秋曰衞灵公天寒凿池宛春谏曰天寒起土恐伤民公曰天寒乎宛春曰公衣狐裘坐熊席陬隅有灶是以不寒曾子曰不劳不费之谓明可得而闻乎孔子曰昔者帝舜左禹右臯繇不下席而天下治晏子曰景公猎休坐地而食晏子后至灭葭而坐公不悦子独席何也对曰臣闻介胄坐不席狱讼不席狱戸不席三者皆忧也臣故不敢以忧侍坐公曰善令人下席曰大夫皆席寡人亦席子思曰舜不降席而天下治桀纣不降席而天下乱也荘子曰申徒嘉兀者也与郑子产同师合堂同席而坐鲁连子曰君所察者三不可以不知不知时与不时譬犹春不耕也不知行与不行譬以方为俭也不知冝与不宜譬以锦縁荐也韩子曰赵简子谓左右曰车席泰美夫冠虽恶必戴之履虽善必履之今车如此其大美也吾将何以履之且夫美而耗上妨义之道又曰孟懿伯相鲁食不二味坐不重席史记曰陈平以敞席为门又曰苏秦激张仪令相秦以马鞯席坐之又曰任安与田仁俱为卫将军舍人居门下衞将军从此两人过平阳公主家令两人与骑奴同席而食此二子抜刀裂断席别坐主家皆怪而恶之莫敢问也汉武故事曰帝齐于寻真台设紫罗荐东观汉记曰更始至长安止前殿郎吏以次侍更始愧恧俯刮席与小常侍语又曰王常与横野大将军位次与诸将絶席又曰黄香家素贫躬执勤苦尽心供养暑则扇牀枕寒则自温席又曰张禹为太傅尚书邓太后以殇帝初育欲令重臣居禁内乃诏禹与三公絶席又曰宣帝建武元年拜御史中丞上特诏御史中丞与司𨽻校尉尚书令㑹同并専席而坐故京兆号曰三独坐谢承后汉书曰戴凭征博士诏公卿大㑹羣臣皆就席凭独立世祖问其意对曰博士説经皆不如臣而坐居臣上是以不得就席帝令与诸儒难説帝善之后正旦朝贺令羣臣説经更相难诘义有不通輙夺其席以益通者凭遂重坐五十余席故京师语曰解经不穷戴侍中又曰许敬字鸿卿其吏有诬君者㑹于县令坐敬拔刀断其席曰敬不忍与恶人同席卢毓兾州论曰常山为林大陆为泽兼葭蒲苇云母御席汝南先贤传曰郑敬以兼葭为席常随杞柳之阴杂记曰吴议郎张纯诣镇南将军朱据据曰为赋一物然后乃坐纯赋曰席为冬设簟为夏施揖让而坐君子攸宜皇甫谧高士传曰老莱子亲没隠蒙山之阳杞木为牀艾为席世説曰管宁与华歆同席读书有轩冕过门者宁读书如故歆废书出看宁割席分坐曰子非吾友也説苑曰孔子困于陈蔡之间居环堵之内坐三经之席诗齐谢眺咏席诗曰本生朝夕池落景照参差可洲蔽杜若幽渚夺江离遇君时采撷玉坐奉金巵但愿罗衣拂无使素尘弥梁柳恽咏席诗曰照日汀洲际揺风渌潭侧虽无独茧轻幸有青袍色罗袖少轻尘象牀多丽饰愿君夜䦨饮佳人时安息铭后汉李尤席铭曰施席接賔士无愚贤直时所有何必羊豚案説文曰案几属也燕太子曰太子常与荆轲等案而食史记曰汉七年高祖过赵赵王张敖自持案进食礼甚恭高祖箕踞骂之楚汉春秋曰项王使武渉説淮阴侯信曰臣事项王位不过中郎官不过执㦸乃去楚归汉汉王赐臣玉案之食玉具之劒臣背叛之内愧于心烈士传曰魏公子方食有鸠飞入其案下公子怪之此有何急来归无忌耶使人于殿下视之左右顾望一鹞在屋上而飞盐铁论曰良民文杯画案婢妾衣纨履丝匹庶粺饭肉食所以乱治也汉书曰万石君石奋子孙为小吏归谒万石君必朝服见之不名子孙有过失不诮让为便坐对案不食然后诸子相责因长老肉袒谢罪改之乃许又曰上欲封傅太后从弟商郑崇谏持诏案起傅太后大怒曰何有为天子反为一臣所制耶又曰朱博为御史大夫为人亷不好酒色之宴自微贱至富贵食不重味案上不过三杯汉武故事曰武帝时东郡献短人长五寸上疑其山精常令案上行东方朔问曰巨灵汝何以叛阿母徤否东观汉记曰更始韩夫人尤嗜酒每侍饮见常侍奏事輙怒曰帝方对我正用此时持事来乎起抵破书案又曰尹敏与班彪相厚每相与语尝屛案不食又曰梁鸿适吴依大家臯伯通庑下为人赁舂妻为具食不敢于鸿前仰视举案齐睂伯通异之曰彼佣赁能使其妻敬之如此非凡人也神仙传曰茅君当受神灵之职衆賔皆至忽然目有青缣帐于屋下数重白毡金案玉杯人皆饱醉江表传曰曹公平荆州仍欲伐吴张昭等皆劝迎曹公唯周瑜鲁肃谏拒之孙权拔刀斫前奏案曰诸将复有言迎北军者与此案同铭梁简文帝书案铭曰刻香镂彩纎银卷足照色黄金回花青玉漆华映紫画制舒緑性广知平文雕非曲厠质锦帷承芳绮缛敬客礼贤恭思俨束披古通今察姦理俗仁义可安忠贞自烛鉴矣勒铭知微敬朂几荘子曰南郭子綦隠几而坐仰天而嘘嗒焉似䘮其偶颜成子游立侍乎前曰何居乎形固可使如藁木心固可使如死灰乎今之隠几者非昔之隠几也战国策曰郭隗谓燕昭王隠几据杖眄视相使则厮役之人至左传曰诸侯之师久于偪阳荀偃士匄请于荀罃曰水潦将降惧不能归请班师智伯怒投之以几出于其间汉书曰朱博迁琅邪太守齐部舒缓飬名博奋髯抵触其几曰观齐儿欲以此为俗耶乃召见诸曹吏书佐及县大吏选其可用者又曰平帝诏太师孔光曰圣人之后先师之子徳行纯淑道术通明居四辅辅导于帝今年耆有疾俊乂大臣惟国之重书曰毋遗耇老国之将兴尊师而重傅其令太师每朝十日一赐飡赐太师灵寿杖令为太师省坐置几太师省中用杖续汉书曰大将军何进辟郑𤣥𤣥以进辟权戚不敢违意不得已而诣之进为设几杖待之甚优𤣥不受朝服而以幅巾见一宿逃去九州春秋曰孔融为北海太守为袁谭所攻流矢雨集矛㦸内接然融凭几安坐读书论义自若也诗齐谢眺咏乌皮隠几诗曰蟠木生附枝刻削岂无施取则龙文鼎三趾献光仪勿言素韦絜白沙尚推移曲躬奉微用聊承终宴疲杖史记曰张骞曰臣在大夏时见卭竹杖蜀布问曰安得此大夏国人曰吾贾人往市之身毒国身毒国在大夏东南可数千里鲁连子曰连却秦军平原君欲封之终不肯受平原君乃置酒酒酣起前以千金为寿先生笑曰所贵天下之士者为排患释难解人之缔结即是有取商贾之事连不忍也遂杖策而去吕氏春秋曰孔子之弟子从逺方来者孔子荷杖而问之曰子之父不有恙乎搏杖而问之曰子之母不有恙乎置杖而问之曰子之兄弟不有恙乎杖歩而陪之问曰子之妻子不有恙乎故孔子六尺之杖论贵贱之礼辨亲疎之义韩子曰周王下令索曲杖吏求之不得使私求得之乃曰吾知吏不事他事也杖甚易得而不能得我令人求不移日得之岂谓忠我哉诗梁到溉饷任新安班竹杖因赠诗曰卭竹借旧闻灵寿资前识复有冒霜筠寄生桂潭侧文彩既班烂质性甚绸直所以夭天真为有乗危力未尝以过投屡经芸苗植梁任昉荅到建安饷杖诗曰故人有所赠称以冒霜筠定是湘妃泪潜洒遂邻彬扶危复防咽事归薄暮人劳君尚齿意矜此杖乡辰复资后坐彦候余方欠伸献君千里笑纾我百忧嚬坐适虽有器卧游苦无津何由乗此竹直见平生亲赋晋张翰杖赋曰惟万物之品分何利人之独贵中神性之极妙岂给口之至味虽至味之御内乃靡失乎身外舍少壮之自然假扶我之攸赖良工登乎曾峦妙匠鉴乎林阿顾眄乎晞阳之条投刃乎直理之柯方圆适意洪细可手踽旦夕欲与永久仪制则于一寻假饰存乎尾首莹牙为其眉额朗金为其觜距周庾信竹杖赋曰桓宣武平荆州外白有人称楚丘先生来诣门下桓公曰名父之子流离江汉孤之责矣及命引进乃曰噫子老矣鹤髪鸡皮蓬头歴齿乃是江汉英灵荆衡杞梓虽有闻于十室幸无求于千里寡人有铜环灵寿银角桃枝开木𤓰而未落养莲花而不萎迎仙客于锦市送游龙于葛陂先生将以养老将以扶危先生笑而言曰中国明于礼义暗于知人心之忧矣唯我生民虽复䟽条劲柘促节贞筠杖端刻鸟角首图麟岂能相余此疾将余此身余此衰矣虽然有以非鬼非蜮乃心忧矣未见从心先求顺耳伯玉何嗟丘明唯耻别有九棘龎眉三槐暮齿孔光谢疾袁逢致仕明公此赠或非乖理颂王粲灵寿杖颂曰兹杖灵木以介眉寿竒干贞正不待矫輮据斯直杖杖之爰茂賛晋郭璞桃杖賛曰丛薄幽荟从风蔚猗簟以宁寝杖以扶危铭汉刘向杖铭曰歴危乗险匪杖不行年耆力竭匪杖不彊有杖不任颠趺谁怨有士不用害何足言都蔗虽甘殆不可杖佞人悦已亦不可相杖必取便不必用味士必任贤何必取贵后汉李尤灵寿杖铭曰亭亭竒干寔曰灵寿甘泉润根清露流茎乃制为杖扶危定倾既凭其实亦贵其名后汉冯衍杖铭曰杖莫如信行莫如仁惠而无实怨及尔身赵武之珍子罕之寳二子之迹盖近于道晋苏彦卭竹杖铭曰安不忘危任在所杖秀矣云竹劲直篠簜节高质贞霜雪弥亮圆以应物直以居当妙巧无功竒不待匠君子是扶逍遥神王晋殷允杖铭曰二老晨征匪杖不逺四皓降趾匪杖不反翼徳扶耆舍杖焉资辅相天地匪贤而谁荃蕙虽秀才非贞质异端虽美道无𤣥术杖必不桡无取苒弱人贵一徳勿惑穿凿晋传咸卭竹杖铭曰嘉兹竒竹质劲体直立比高节示世于式晋刘柔妻王氏灵寿杖铭曰籊籊鲜干秀彼崇㟽下泽兰液上莹芳霄贞劲内固鲜粲外昭耀质灵荟作珍华朝杖之身安越龄松乔梁简文帝钖杖铭曰妙节嘉光游圣振灼排空雾转腾云鳯跃永异玉神长踰金错扇春秋繁露曰美事召美类恶事召恶类类之相应而起也如马鸣则马应之故以龙致雨以扇逐暑军之所处生以棘楚美恶皆有从来也淮南子曰夫夏日不披裘者非爱之也煖有余于身也冬日不用翣者非俭之也清有余于适也又曰炎火凿池披裘而扇不能救也语林曰庾廙为荆州都督以毛扇上成帝帝疑是故物侍中刘劭曰柏梁云构工匠先居其下管絃繁奏夔牙先聆其音廙之此扇以好不以新续晋阳秋曰谢安赏袁宏机对辨速后宏出为东阳郡时贤祖道治亭安起执宏手顾就左右取一扇授云聊以赠行宏应声荅曰輙当奉扬仁风慰彼黎庶合座称其率而当诗汉班固竹扇诗曰供时有度量异好有团方来风堪避暑静夜致清凉汉班婕妤扇诗曰新裂齐纨素鲜絜如霜雪裁成合欢扇团团似明月出入君怀袖动摇微风发常恐秋节至凉飇夺炎热弃捐箧笥中恩情中道絶晋许询竹扇诗曰良工𦕈芳林妙思触物骋篾疑秋翼蝉团取望舒景齐丘巨源咏七寳画图扇诗曰裁状白玉璧缝似明月轮表里镂七寳中衔骇鸡珍画作景山树图为河洛神生风长袖际晞华红粉津拂聁迎娇意隠映含歌人梁简文帝赋得白羽扇诗曰可怜白羽扇却暑复来氛终无顾庶子谁为一挥军梁何逊咏扇诗曰如珪信非玷学月且为轮揺风入素手占曲掩丹脣梁庾肩吾赋得转歌扇诗曰团纱映似月蝉翼望如空回持掩曲态转作送声风梁高爽咏画扇诗曰细丝本自轻弱彩何足盼直为发红颜谬成幄中扇乍奉长门泣时承柏梁宴思妆开已掩歌容隠而见但画双黄鹄莫作飞孤鴈陈许倪咏破扇诗曰蔽日无全影摇风有半凉不堪彰巧笑犹足动衣香赋魏陈王曹植九华扇赋曰昔吾先君常侍得幸汉桓帝帝赐上方竹扇不方不圆其中结成文名曰九华其辞曰有神区之名竹生不周之高岑对渌水之素波背𤣥涧之重深体虚畅以立干播翠叶以成阴形五离而九折篾氂解而缕分效虬龙之蜿蜒法虹蜺之烟煴因形致好不常厥仪方不应矩圆不中规随皓腕以徐转发惠风之微寒时气清以芳厉纷飘动乎绮纨吴闵鸿羽扇赋曰惟羽扇之攸兴乃鸣鸿之嘉容产九华之中泽迈雍喈之天聦表高义于太易着诗人之雅章赖兹翮以内飞曜羽仪于外掦于时祝融持运朱明发晖奔阳冲布飞炎赫曦同煴隆于云汉咸惨毒于中怀尔乃登爽垲临甘泉漱清流廕𤣥云运轻融以容与激清风于自然披绡衽而入怀飞罗缨之缤纷衆坐侃以怡怿咸俯节以齐欢感蕙风之盪怀咏棘心之所欢于是暑气云消献酬乃设停神静思且以永日妍羽详回清风盈室动静扬晖嘉好越逸翻翻奕奕飞景曜日同皦素于凝霜岂振露之能匹晋张载扇赋曰有翔云之素鸟体自然之至洁飘缟羽于清霄拟妙姿于白雪俯濯素于河汉仰晞光于日月双趾蹶而腾虚六翮飞而风厉于是傲世公子俶傥踔跞遗物独出乐此天爵飞蒲氏之修蟠荣子余之纎缴弋翔冥之鵾鸡连王子之白鹤裁轻翼以为扇发清风于劲翮若乃搜竒选妙絶色寡双鹄质皦鲜𤣥的㸃锋修短虽异而光彩齐同故易称可以为仪诗美肃肃之容是以停之如栖鹄挥之如惊鸿飘缨蕤于轩幌发晖曜于羣龙夫裂素制圆剖竹为方五明起于名都九华兴于上京晋傅咸羽扇赋曰吴人截鸟翼而揺风既胜于方圆二扇而中国莫有生意灭吴之后翕然贵之其辞曰鳯皇于飞翙翙其羽况灵体以遐翔匪六翮其焉举感扇扬之兴风宜收之以清暑彼安衆之云妙差剖篾于毫缕体荏苒以轻弱侔缟素于齐鲁此因资以为用不假裁于规矩虽靡饰于容好亦差池而有序上比列于南箕下等美于箑甫又扇赋曰天道行而不息四节代以相寻背青春之令月践朱夏于斯今热融融以太甚孰赫赫之可任汗珠陨以外流气欝结而内沉庶凯风之自南竞清啸而启衿怨微飘之不兴恨乔木之无阴摇轻扇之苒蒻手才动而心心取于卷握尚何希乎北林下济亿兆上宁侯王是曰安衆清暑作凉蒙贵幸于斯时无日夜而有忘谓洪恩之可固终靡弊于君旁火星忽以西流悲风起乎金商秋日凄凄白露为霜体歛然以思暖御轻裘于温房猥弃我其若遗去玉手而潜蔵君背故而向新非余身之无良哀徒劳而靡报独怀怨于一方晋陆机羽扇赋曰昔楚襄王㑹于章台之上山西与河右诸侯在焉大夫宋玉唐勒侍皆操白鹤之羽以为扇诸侯掩麈尾而笑襄王不悦宋玉趋而进曰敢问诸侯何笑昔者武王𤣥览造扇于前而五明安衆世繁于后各有託于方圆盖受则于箑甫舍兹器而不用顾奚取于鸟羽宋玉曰夫创始者恒朴而饰终者必妍是故烹饪起于热石玉辂基于椎轮安衆方而气散五明圆而风烦未若兹羽之为丽固体俊而用鲜于是镂巨兽之齿裁奇木之干宪灵朴于造化审贞则而妙观诸侯曰善宋玉遂言曰伊兹羽之骏敏似南箕之启扉垂皓曜之弈弈含鲜风之微微襄王仰而拊节诸侯伏而引非皆委扇于楚庭执鸟羽而言归属唐勒而为之乱曰伊鲜禽之令羽夫何翩翩与𦕈𦕈反寒暑于一堂之末回八风乎六翮之杪晋江逌扇赋曰惟羽类之攸出生东南之遐嵎育庶族于云梦散宗俦于具区色非一采或素或𤣥肌平理扬琼泽冰鲜戢之则蔵奋之则举舍之以寒用之以暑制舒疾于一掌引长风乎胷襟荡烦垢于体外流妙气于中心梁昭明太子扇赋曰匠人之巧制女工之妙织九折翠竹之枝直截飞禽之翼虽复草木燋枯金沙销铄火山炽寒泉涸能使凄兮似秋隆暑斯却梁江淹扇上彩画赋曰临淄之稚女宋郑之妙工织素丽于日月传画明于彩虹洛阳之伎极江南之巧穷故饰以赤野之玉文以紫山之金粉则南阳之鈆泽墨则上党之松心玉琴兮珠徽素女兮锦衣促织兮始鸣秋蛾兮初飞识桂茎之就罢知兰叶之行衰梁周兴白鹤羽扇赋曰衔明珠以报德访在阴而阳止既来集于衞轩亦倾舞于吴市骈瑶剪雪盈华写洁通嵴似介㸃首如翳萦吹动髪环凉入衣悽兮若秋之暮懔兮如雪之飞颂晋刘臻妻五时画扇颂曰炎后飞轨引曜丹逵𬎼賔应律融精协曦五象列位品物以垂兑降素兽震升青螭日月澄晖仙章来仪仰憩翠巖俯映兰池灵柯幽蔼神卉参差如山之寿如松之猗永钖难老与时推移賛宋谢惠连白羽扇賛曰唯兹白羽体此皎絜凉齐清风素同白雪挥之衿袖以御炎热铭梁庾肩吾圑扇铭曰武王𤣥览造扇于前班生赡博白绮仍传裁筠比雾裂素轻蝉片月内掩重规外圆炎隆火正石铄沙煎清逾萍末莹等寒泉思深难恃爱极则迁秋风飒至箧笥长捐勒铭华扇敢荐夏筵梁简文帝纱扇铭曰启齐王融谢竟陵王示扇启曰窃以六翮风流五明气重若此圆绡有兼玩实轻踰雪羽絜并霜文子淑赏其如规班姬俪之明月岂直魏王九华汉臣百绮况复动制圣衷垂言烱戒载摹聼眎式范枢机麈尾世説曰康法畅造庾公捉麈尾甚佳公曰麈尾过丽何以得在荅曰亷者不取贪者不与故得在耳诗梁宣帝咏麈尾诗曰匣上生光影豪际起风流本持谈妙理宁是用摧牛铭晋王导麈尾铭曰道无常贵所适惟理勿谓质卑御于君子拂秽清暑虚心以俟宋张悦瑇瑁麈尾铭曰移珍西岳费藻南濆凝华淡景摇彩争云夷心似镜色象斯分陈徐陵麈尾铭曰爰有妙物穷兹巧制员上天形平下地势靡靡丝垂绵绵缕细入贡宜吴出先陪楚壁悬石拜帐中玉举既落天花亦通神语用动舍黙出处随时扬斯雅论释此繁疑拂静尘暑引饰妙词虽云质贱左右宜之启梁湘东王谢东宫赐麈尾锦帔团扇等启曰扬雄口讷本贵谈端田蚡貌寝终于丽饰始兴之扇方斯非拟邺中之锦匹此为轻方愿𢎞此仁风既动承华之气服兹怀袖复比文若之香艺文类聚巻六十九艺文类聚卷七十钦定四库全书艺文类聚卷七十唐欧阳询撰服饰部下枕毛诗曰角枕粲兮礼记曰父母舅姑之枕几不传又曰凡内外鸡初鸣咸盥潄歛枕簟越絶书曰越王问范子曰寡人已闻隂阳之事谷之贵贱可得而闻乎曰阳者主贵隂者主贱故当寒而温者谷为之暴贵当温而寒者谷为之暴贱王曰善书之帛置之枕中以为国寳史记曰黥布反上乃见薛公薛公对曰布不足恠也使布出上计山东非汉之有出中计未可知出下计陛下安枕而卧矣神仙传曰泰山父者时汉武帝东廵见父锄于道头上白光髙数尺唿问之对曰有道士教臣作神枕枕有三十二窍二十四窍应二十四气八窍应八风臣行之转少齿生赋后汉张纮瓌材枕赋曰有卓尔之殊瓌超诡异之邈絶且其材色也如芸之黄其为香也如兰之芳其文彩也如霜地而金茎紫叶而红荣有若卜萄之蔓延或如兎丝之烦萦有若嘉禾之垂颕又似灵芝之吐英其似木者有类桂枝之䦨干或象灌木之生其似鸟者若惊鹤之径逝或类鸿鹍之上征有若孤雌之无味或効鸳鸯之交颈纷云兴而气蒸般星罗而流精何衆文之冏朗灼儵爚而发明曲有所方事有所成毎则异姿动各殊名衆伙不可殚形制为方枕四角正端㑹致密固絶际无间形妍体法既丽且闲髙卑得适辟坚每安不屑珠玉之饰助不烦锥锋之镌镂无丹漆之彤朱㒺觹象之佐副较程形而灵露真衆妙该而悉备珪璋特逹玙璠富也美梓逡廵不敢与并相思庶㡬晞风于末列神龙之姿衆鳞相絶昔诗人称角枕之粲季世加以锦绣之饰皆比集异物费日劳力伤财害民有损于德岂如兹瓌既剖既斵斯须速成一材而已莫与混并纎㣲无加而美晔春荣铭蔡邕警枕铭曰应龙蟠蛰潜德保灵制器象物示有其形哲人降鉴居安虑倾晋苏彦楠橊枕铭曰珍木之竒文树理鲜槾方正密滑贞坚朝景西翳夕舒映天书倦接引酣乐流连继以髙咏研精上𤣥頥神靖魄须以宁眠寝贵无想气和体平御心以道闲邪以诚色空无着故能㤀情箴张纮瓌材枕箴曰彧彧其文馥馥其芬出自幽阻升于毡茵允瓌允丽惟淑惟珍安安文枕贰彼弁冠冠御于昼枕式于昏代作充用荣已宁身兴寝有节适性和神启梁元帝谢东宫赉寳枕启曰泰山之药既使延龄长生之枕能令益夀黄金可化岂直刘向之书阳燧含火方得葛洪之説况复重安玳瑁独胜瑰材方松非匹称橊未拟被楚辞曰翡翠珠被烂齐光史记曰汲黯云公孙𢎞位在三公俸禄甚厚为布被此诈也上问𢎞𢎞谢曰有之夫九卿与臣善者无过黯然今日廷诘诚中𢎞病夫以三公为布被饰诈以钓名且臣闻管仲相齐有三归侈拟于君桓公以覇晏婴相景公食不重肉妾不衣丝齐国亦治今臣位为御史大夫而为布被自九卿下至小吏无差诚如黯言且无汲黯忠陛下安闻此言天子以为谦让愈益善之东观汉记曰上尝召见诸郡计吏问其风土及前后守令能否蜀郡计椽樊显进曰渔阳太守张堪昔在蜀其仁以惠下威能讨姦前公孙述破时珍寳山积卷握之物足富十世而堪去职之日乗折辕车布被囊而已上闻叹息又曰王良为大司徒在位恭俭妻子不之官舍布被瓦器时司徒吏鲍恢以事到东海过候其家而良妻布裙曵柴従田中归恢告曰我司徒吏故来受书欲见夫人妻曰妾是也恢乃下拜叹息而还谢承后汉书曰朱宠为太尉家贫卧布被朝廷赐锦被不敢当列女传曰江夏孟宗少游学与同学共处母为作十二幅被其邻妇怪问之母曰小皃无异操惧朋类之不顾故大其被以招贫生之卧庻闻君子之言耳东观汉记曰祭遵奉公赏赐与士卒家无私财身衣布衣卧布被夫人裳不加綵郭子曰殷浩作扬州尹行日小暮便命左右取被仆人问其故答曰刺史严不敢夜行启梁刘孝威谢赉锦被启曰色艳蒲桃采踰聨璧鄂君慙绣楚侍羞珠虽复帝赐鹤绫客赠鸳绮髙悬丽藻逺谢鲜明汉老悦其恠文魏马惊其香气褥释名曰褥人所坐䙝辱也张璠汉记曰荀爽为三公食不过一肉脱粟饭坐皮褥魏武帝本纪曰上俭素茵褥取温无有縁饰吴志曰张昭非鲁肃颇毁訾之孙权不以介意赐肃母帷帐毡褥世説曰晋孝武年十三四时冬天昼日不着复衣夜则累茵褥谢公云体宜令有常陛下昼过冷夜过热恐非摄飬之术帝曰夜静宜温谢公出叹之启梁元帝谢勑赐褥启曰昔汉后钖貂魏君送褥未有𤣥兎来王黄龙作贡便觉肃眘非遥挹娄无逺如意胡综别传曰时有掘地得铜匣长二尺七寸开之得白玉如意所执处皆刻螭蝉等形时人莫知其由吴大帝以综多识乃问之综答云昔秦始皇东游以金陵有王者气乃凿诸山冈起处埋寳物以当王者之气此即是乎语林曰石崇与王恺争豪穷极绮丽以饰车服晋武帝恺甥也毎助恺以珊瑚髙二尺许枝柯扶疏世间罕比恺以示崇崇视讫以鐡如意击之应手瓦碎石崇本事曰崇有珊瑚如意长三尺二寸启梁简文帝谢勑赉水犀如意启曰白玉照采方斯非贵珊瑚挺质匹此未珍谨仰承威神陈谢讲座方使欢喜罗汉懐弃钵之嗟王式名儒柝骊驹之辨熊饰寳刀子桓恶其大赉旄牛轻拂张敞慙其旧仪胡牀曹瞒传曰操与马超战将过河前队适渡超等掩至操恚犹坐胡牀不起张郃等见事急引操入船得渡魏畧曰裴潜为兖州刺史时尝作一胡牀及其去也畱以挂柱晋中兴书曰玉勐少贫贱鬻畚为事常至洛阳货畚有一人于市贵买其畚云家近在此可随我去取直勐随去忽至深山中语勐且住树下当通府君须㬰勐进见一公据胡牀头鬓悉白侍从十许人有一人引勐云大司马公可进勐因拜老公公曰王公何縁拜即十陪酬畚又遣人送勐出既出顾视乃嵩髙山也郭子曰谢万尝诣王恬既至坐少时王便入内谢殊有喜色谓必厚供待良久沭头㪚髪而出亦复不坐乃据胡牀在中庭晒头神气慨然了无相酬对意语林曰谢镇西着紫罗襦据胡牀在大市佛图门楼上弹琵琶作大道曲世説曰庾太尉在武昌时秋夜气景甚佳诸佐吏殷浩之徒共登城南楼理咏音调甚遒俄而庾公率左右步来诸贤欲起避之亮徐曰诸君少住老子于此处兴复不浅因便据胡牀与诸贤士谈咏竟夕诗梁庾肩吾赋得咏胡牀诗曰传名乃外域入用信中京足敧形已正文斜体自平临堂对逺客命旅誓初征何如淄舘下淹畱奉盛明火笼东宫旧事曰太子纳妃有漆画手巾薫笼二又大被薫笼三衣薫笼三诗齐谢朓咏竹火笼诗曰庭雪乱如花井冰粲成玉因炎入貂袖懐温奉芳蓐体密用宜通文斜性非曲暂承君王指请谢阳春旭梁范静妻沈咏五彩竹火笼诗曰可怜润霜质纎剖复毫分织作廻风缕制为萦绮文含芳出珠被耀緑接湘裙徒嗟今丽饰岂念昔凌云启梁简文帝谢勑赉织竹火笼启曰池水始浮庭雪向飞慈泽无涯时钖香被制此兰枝彫斯早节文华九折用美十鑪香鑪魏武上杂物䟽曰御物三十种有纯金香鑪一枚下盘自副贵人公主有纯银香鑪四枚皇太子有纯银香鑪四枚西园贵人铜香鑪三十枚襄阳记曰刘季和性爱香尝上厠还过香鑪上主簿张坦曰人名公作俗人不虚也季和曰荀令君至人家坐处三日香为我如何令君而恶我爱好也坦曰古有好妇人患而捧心嚬眉见者皆以为好其隣丑妇法之见者走公便欲使下官遁走耶季和大笑以是知坦东宫旧事曰皇太子初拜有铜博山香鑪一枚集异记曰吴郡吴泰能筮㑹稽卢氏失博山香鑪使泰筮之泰曰此物质虽为金其象实山有树非林有孔非泉阊阖风至发为青烟此香鑪也语其主处求即得南岳记曰衡山之冈有石室有古人住处有刀锯铜铫及瓦香鑪诗古诗曰四坐且莫諠愿聴歌一言请説铜鑪器崔嵬象南山上枝似松柏下根据铜盘雕文各异类离娄自相连谁能为此器公输与鲁班朱火然其中青烟飏其间顺风入君懐四坐莫不欢香风难久居空令蕙草残齐刘绘咏博山香鑪诗曰蔽亏千种树出没万重山上镂秦王子驾鹤乗紫烟下刻蟠龙势矫首半衔莲傍为伊水丽芝盖出巖间复有汉游女拾羽弄余妍荣色何杂䋴缛绣更相鲜麕麚或腾倚林薄杳芊眠掩华终不发含薫未肯然风生玉阶树露湛曲池莲寒虫飞夜室秋云没晓天赋梁昭明太子铜博山香鑪赋曰禀至精之纯质产灵岳之幽深经般倕之妙㫖运公输之巧心有薫带而巖隐亦霓裳而升仙写嵩山之巃嵸象邓林之芊眠于时青女司寒红光翳景翠帷已低兰膏未屏炎荧内曜苾芬外扬似庆云之呈色若景星之舒光信名嘉而用美永为玩于华堂铭汉刘向薫鑪铭曰嘉此正器崭巖若山上贯太华承以铜盘中有兰绮朱火青烟梁孝元帝香鑪铭曰苏合氤氲非烟若云时秾更薄乍聚还分火㣲难尽风长易闻孰云道力慈悲所薫步揺释名曰皇后首饰曰副副覆也亦言副贰兼用衆物成其饰上有垂珠步摇东观汉记曰邓太后赐马贵人步摇一具续汉书曰太后入庙为花胜上为鳯以翡翠为毛羽步摇以黄金为山题贯白珠桂枝相糺诗梁范靖妻沈氏咏步摇花诗曰珠华萦翡翠寳叶间金琼剪荷不似制为花如自生低枝拂绣领㣲步动瑶瑛但令云髻挿蛾眉不易成钗释文曰义枝也因形名之也续汉书曰贵人助蚕戴瑇瑁钗华阳国志曰涪陵山有大龟其甲可卜其縁可作钗世号灵钗诗梁汤僧济渫井得金钗诗曰昔日倡家女摘花露井邉摘花还自比挿映还自怜窥窥终不罢笑笑自成妍寳钗于此落从来非一年翠羽成泥去金色尚如鲜此人今何在此物今空传赋晋夏侯湛雀钗赋曰览嘉艺之机巧持精思于雀钗收泉珍于八极纳瓌异以表竒布太阳而拟法妙团团而应规于是妍姿英妙之徒相与竞嬖飞宠并修勅理袿襟整服饰黛𤣥眉之琰琰收红颜而发色流眄闲步轻袂翼翼恃炫艳以相邈常逍遥而侍侧昔先王兴道立教崇沖让以致贤不畱志于华好箴后汉崔瑗三珠钗箴曰元正上日百福孔灵鬓髪如云乃象衆星三珠璜钗摄媛赞灵启梁元帝谢东宫赉花钗启曰茞乱九衢花含四照田文之珥慙于寳叶王粲之咏恧此乗莲九官之珰岂直黄香之赋三珠之钗敢髙崔瑗之説况以丽玉澄晖逺过玳瑁之饰精金曜首髙践翡翠之名梳枇説文曰栉梳枇总名也释名曰梳言其齿踈也枇言其相比也礼记曰男女不同巾栉左传曰晋太子为质于秦将逃归谓嬴氏曰与子归乎对曰子晋太子而辱于秦子之欲归不亦宜乎寡君使婢子侍执巾栉以固子也从子而归弃君之命不敢从亦不敢言十洲记曰临海兴安县东界去郡八十里县邉有平石其上有石栉俗云越王渡谿堕栉于此续汉书曰李文德素善延笃谓公卿曰延笃有王佐之才欲令引进之笃闻为书止文徳曰吾常昧爽栉梳坐于客堂朝则诵虞夏之书厯公旦之典礼览仲尼春秋当此之时不知天之为盖地之为舆慎勿迷其夲弃其生也新序曰楚庄王罢朝而晏樊姬问其故庄王曰今旦与贤相语不知日晏也樊姬曰贤相为谁王曰虞丘子樊姬掩口而笑王问其故曰妾得执巾栉以侍王非不欲専宠擅爱也以为伤王之义故进与妾同位者数人矣今虞丘子未闻进一人未知其贤赋晋傅咸栉赋曰我嘉兹栉恶乱好理一髪不顺实以为耻虽日用而匪懈不告劳而自已茍以理而委任期竭力而没齿囊史记曰秦围邯郸赵使平原君求救于楚与门下二十人偕得十九人余无可取者毛遂自进于平原君君曰夫贤士之处世也譬若锥之处囊其末立见今先生处胜门下三年于此矣左右未有所称遂曰臣乃今日请处囊中耳使遂早得处囊中乃颕脱而出非特其未见而已也汉书曰陆贾使尉佗畱饮数月佗曰越中无足与语至生来令我日闻所不闻赐贾囊中装直千金诗后汉赵壹客秦诗曰文籍徒满腹不如一囊钱魏繁钦定情诗曰何以致区区目中双明珠何以致叩叩香囊系肘后序梁简文帝眼明囊赋序曰俗之妇人八月旦多以锦翠珠寳为眼明囊因竞凌晨取露以拭目聊为此赋尔乃裁兹金镂制此妖饰缉濯锦之龙光剪轻绮之蝉翼杂花胜而成䟽依步摇而相通明金乱杂细寳交陈义同厌胜欣此节新拟椒花于嵗首学夭桃于暮春镜庄子曰至人之用心也若镜不将不迎应而不藏故胜物而无伤韩子曰古之人目短于自见故以镜观面智短于自知故以道正已镜无见疵之罪道无明过之恶目失镜无以正鬓眉身失道无以知迷惑战国䇿曰邹忌身体逸丽朝服衣冠谓其妻曰我孰与城北徐公美妻曰君美甚又问妾及客皆曰徐公不如明日徐公来忌窥镜自视知不如徐公逺矣忌入朝见王曰臣美不如徐公臣妻妾客皆云臣胜妻私臣妾畏臣容求臣也今齐方千里百二十城宫妇莫不私王朝臣莫不畏王四境莫不求王由此观之王蔽甚矣王乃令羣臣进諌诸侯皆朝齐列女传曰梁寡妇髙行者荣于色敏于行梁王闻而聘之乃援镜割鼻梁王髙其行号曰梁髙行蜀王本纪曰武都丈夫化为女颜色美好盖山精也蜀王娶以为夫人无㡬物故蜀王于武都担土于成都葬之盖地三亩号曰武担以石作镜一枚表其墓海内玉品子曰徐孺子常事江夏黄公公卒孺子往㑹葬无资身以致赍摩镜具自随毎所在赁摩镜取资然后得前既至祭毕而退抱朴子曰或问知将来吉凶为有道乎答曰用明镜九寸自照有所思存七日则见神仙知千里外事也明镜或用一或用二谓之四规镜符子曰心善知人者看如明镜镜以耀明故鉴人也浔阳记曰石镜在山东有一团石悬崖明净照人异苑曰山鸡爱其毛羽映水则舞魏武时南方献之公子苍舒令置大镜其前鸡鉴形而舞不知止遂乏死诗梁简文帝镜诗曰锱铢恒在侧谁言览镜稀如氷不见水似扇长含晖全开玳瑁匣併卷织成衣脱入相如手疑言赵璧归周庾信咏镜诗曰玉匣聊开镜轻灰暂拭尘光如一片水影照两邉人月生无有桂花开不逐春试挂淮南竹堪能见四邻梁髙爽咏镜诗曰初上鳯凰墀此镜照蛾眉言照长相守不照长相思虚心㑹不採贞明空自欺无言此故物更复对新期梁何逊咏镜诗曰珠帘旦初卷停机晨未织玉匣开览形寳台临净饰对影独含笑看光时转侧聊为出茧眉试染夭桃色羽钗如可间金钿畏相逼荡子行未归啼粧坐相忆梁朱超道咏镜诗曰折花须自挿不用暂临池当由可怜面偏与镜相宜安钗钏独响刷鬓袖俱移惟余心里恨影中恒不知梁王孝礼咏镜诗曰可怜不自识终尔因镜中分眉一等翠对面两邉红转身先见动含笑逆相同犹嫌镜里促看人未好通赋梁刘缓镜赋曰夜筹已竭晓钟将絶忩外明来帷前影灭阶邉就水盘中光映讶宿粉之犹调笑残粧之不正欲开奁而更饰乃当忩而取镜世间好镜自无多惟闻一箇比姮娥曽经玉女照屡被仙人磨光明粉可怜论时不假着法用自应须夏天金薄漠秋日寳茱茰银纒辟鬼呪翠厄䕶身符空处宜应描非是畏钗梳周庾信镜赋曰天河渐没日轮将起燕噪吴王乌惊御史玉花簟上金莲帐里始折屏风新开户扇朝光晃眼早风吹靣临桁下而牵衫就箱邉而着钏宿鬟尚卷残粧已薄无复脣朱才余眉萼靥上星稀黄中月落镜台银带本出魏宫能横却月巧挂回风龙垂匣外鳯倚花中镜乃照胆照心难逢难值镂五色之盘龙刻千年之古字山鸡看而独舞海鸟见而孤鸣临水则池中月出照日则壁上菱生暂设粧奁还抽镜屉竞学生情争怜今世鬓齐故略眉平犹剃飞花塼子次第须安朱开锦蹹黛杂油檀脂和甲煎泽渍香兰量髻鬓之长短度安花之相去悬媚子于搔头拭钗梁于粉絮梳头新罢照着衣还従粧处取将归暂看弦系悬知缬缦衫正身长裙斜假襻真成箇镜特相宜不能片时藏匣里暂出园中也自随晋傅咸镜赋曰清邈明水景若朝阳不将不迎应物无方不有心于妍丑而衆形其必详猗猗淑媛峨峨后妃眷春荣之零悴惧玉颜之有衰盼清扬以自镜竞崇姱以相辉铭梁简文帝镜铭曰金精玉英冰辉沼清髙堂悬影仁夀摛声云开月见水净珠明陈江总方镜铭曰此镜以照着衣镜背图刻八卦二十八宿仁夀殿前无以加斯彫丽也𤣥枵命巧仲吕呈祥金镌石汉铜铸丹阳价珍负局影丽髙堂图星拟盖写卦随方明齐水止照与天长増辉兎苑永侍龙光汉李尤镜铭曰铸铜为鑑整饰容颜修尔法服正尔衣冠袜汉书曰景帝时王生尝召居庭中公卿尽㑹张释之为廷尉王生顾曰我袜解为我结袜释之跪而结之既已人或让之王生独奈何庭辱张廷尉如此王生曰吾老且贱自度终无益于张廷尉廷尉方天下名臣吾故使跪结袜欲以重之诸公闻之贤王生而重释之东观汉记曰和帝召诸儒侍中贾逵尚书令黄香等相难数事罢朝特赐履袜㑹稽典録曰贺劭为人美容止瞻视动静有常与人交久益敬之至在官府左右莫见其洗沐坐常着袜希见其足铭后汉崔骃袜铭曰机衡建子万物含滋黄钟育化以养元基长履景福至于亿年皇灵既祐祉禄来臻本枝百世子子孙孙颂魏曺植冬至献袜颂曰玉趾既御履和蹈贞行与禄迈动以福并南闚北户西廵王城翺翔万域圣体浮轻艺文类聚卷七十艺文类聚卷七十一钦定四库全书艺文类聚卷七十一唐欧阳询撰舟车部舟易曰刳木为舟剡木为檝舟檝之利以济不通世本曰共鼓货狄作舟尔雅曰舫舟也天子造舟诸侯维舟大夫方舟士特舟庶人乗柎韵集曰鹢首天子船也船舩也艘海大船也山海经曰畨禺始为舟又曰有大人之国坐而削舟墨子曰弃作舟广雅曰舰大船也舫艕船也䝉冲艑䑦舸舼艇艋舟也释名曰舩循也循水而行也又曰舟言周也舩上屋曰庐象舍也其上重室曰飞庐在上故曰飞也又在其上曰翟室于中候望若鸟雀之惊视也又曰舩三百斛曰刀刀貂也短也江南所为名短而广安不倾危也二百斛已下曰艇其形径艇一人二人所乗行也又曰外狭而长曰艨冲以突敌曰舩自关而东或谓之舟方舟或谓之杭南楚江湘凡舩大者谓之舸小舸谓之艖説文曰舫併船也毛诗曰柏舟共姜自誓也衞世子共伯早死其妻守义父母欲夺而嫁之誓而弗许故作是诗以絶之也汎彼柏舟在彼中河又曰二子乗舟思伋夀也衞宣公之二子争相为死国人伤而思之而作是诗也二子乗舟汎汎其景愿言思之中心养养又曰汎汎扬舟载沉载浮既见君子我心则休又曰谁谓河广曽不容刀左传曰秦伯伐晋济河焚舟取王官及郊晋人不出遂自茅津济封殽尸而还又曰先轸朝问秦囚公曰夫人请之吾舍之矣先轸怒曰武夫力而拘诸原妇人暂而免诸国隳军实而长冦讐亾无日矣不顾而唾公使阳处父追之及诸河则在舟中矣又曰齐侯与蔡姬乗舟于囿荡公公惧变色禁之不可公怒归之未之絶也蔡人嫁之齐侯以诸侯之师侵蔡蔡溃又曰吴伐楚阳丏为令尹卜战不吉司马子鱼曰我得上流何故不吉楚故司马令龟我请改卜令曰鲂也以其属死之楚师继之尚大克之吉战于长岸子鱼先楚师继之大败吴获其乗舟余皇又曰冬晋荐饥使乞籴于秦秦输粟于晋自雍及绛相继命之曰汎舟之役又曰晋楚将战赵婴齐使其徒先具舟于河故败而先济也太公六韬曰殷君喜为酒池廻舩牛饮者三千人又曰武王伐殷先出于河吕尚为后将以四十七艘舩济于河周书曰周武王时于越献舟文子曰舟浮江海不为莫乘而沉君子行道不为莫知而止邓析书曰同舟涉海中流遇风救患若一所忧同也家语曰舟非水不行水入则舟没君非民不治民犯上则君危庄子曰藏舟于壑藏山于泽谓之固矣然而夜半有力者负之而走昧者不知也又曰水之积也不厚则其负大舟也无力覆杯水于坳堂之上则芥为之舟置杯焉则胶水浅而舟大也楚辞曰美要妙兮宜修沛吾乗兮桂舟又曰桂櫂兮兰栧斵水兮积雪吕氏春秋曰荆有佽非者得寳劒涉江至中流有两蛟夹绕其舩佽非㧞劒赴江刺蛟杀之舟中之人皆活荆王闻之仕以执圭又曰伍员如吴过于荆至江上欲渉见一大人刺小舩方将渔従而请焉丈人渡之淮南子曰乌号之弓谿子之弩不能无弦而射越舲蜀艇不能无水而浮又曰汤武圣主也而不能与越人乘舲舟而浮于江湖又曰楚人有乘舩而遇大风者波至而恐自投于水非不贪生而畏死也惑于死而反㤀生也又曰龙舟鹢首浮吹以虞此游于水也又曰公孙龙在赵时诸弟子曰人而无能者龙弗能与游有客衣褐带素而见曰臣能唿公孙龙顾谓弟子曰门下故有能唿者对曰无公孙龙曰与之弟子之籍后数日往説燕王至于河上而航在水汜使善唿者唿之而航来説苑曰襄城君始封之日衣翠衣带玉劒履缟舄立乎流水之上大夫庄辛过而説之曰愿把君之手其可乎襄城作色不言庄辛迁延称曰君独不闻鄂君之遇越人乎鄂君方汎舟于新波之上乘青翰之舟张翠羽之盖㑹鼓钟之音越人拥楫而歌曰今夕何夕兮搴洲中流今日何日兮得与王子同舟山有木兮木有枝心悦君兮君不知于是鄂君揄袂而拥之举绣被而覆之襄城乃奉手进之列女传曰赵简子南击荆至河津津吏醉卧不能渡简子怒将杀之津吏之女乃持楫而前走曰妾父従君王将渡恐风波之起水神动骇故祷祀九江三淮之神不胜杯杓余沥醉于此君命诛之愿以㣲躯易父之死简子将渡用楫少一人操楫曰妾居河济之间习舟楫之事愿备员持楫简子遂与操度中流奏河激之歌简子乃聘为夫人郭林宗别传曰林宗游洛阳始见河南尹李膺膺大竒之遂相友善于是名震京师后归乡曲衣冠诸儒送至河上车数千两林宗惟与李膺同舟而济衆宾望之以为神仙焉抱朴子曰琼艘瑶楫无涉川之用金弧玉弦无激矢之能是以介絜而无政事者非拨乱之器儒雅而乏治畧者非翼亮之士又曰欲以弊药必规升腾者何异䇿蹇驴而欲寻追风櫂兰舟而欲济大川韩子曰千钧得船则浮锱铢失船则沉非千钧轻而锱铢重也有势之与无势也荀卿子曰君者舟也庶人者水也水则载舟水则覆舟冲波传曰孔子使子贡久而不来孔子谓弟子占之遇鼎皆言无足不来颜囘掩口而笑子曰囘也哂谓赐来也曰无足者乗舟而来至矣清旦朝子贡果至騐如颜囘之言汉书曰薛广德为御史大夫秋上祭宗庙出东便门欲御楼舩广德当乗舆车免冠顿首谏宜从桥诏曰大夫冠广德曰陛下不聴臣臣自刎以血汚车轮上不悦先驱光禄大夫张勐进曰臣闻主圣臣直乗舩危就桥安圣主不乘危御史大夫言可聴上曰晓人不当如是耶乃従桥物理论曰夫工匠经涉河海为䑦以浮大川皆成乎巧手出乎圣意杨子法言曰舍舟航而济乎渎者末矣舍五经而济乎道者末矣乘国者其如乘航乎航安则民斯安矣东观汉记曰第五伦为㑹稽守为事徴百姓攀辕扣马唿曰舍我何之第五伦密委去百姓闻之乗舩追之交错水中其得民心如此张璠汉记曰梁冀第池中船无故自覆问掾朱穆曰舟所以济渡万物不施游戏也而今覆者天戒将军当济渡万民不可长念乐游而已华阳国志曰初楚顷襄王时遣将庄硚従沅水伐夜郎将军至且兰㭬舩于岸而步战既灭夜郎因留王滇池以且兰有㭬舩䍧牱处乃改其名为䍧牱䍧牱地多雨潦俗好巫鬼禁忌魏志曰邓哀王沖字仓舒少聪察岐嶷生五六嵗智意所及有若成人孙权曽致象太祖欲知其斤重访之羣下咸莫能出其理沖曰置象大舩之上而刻其所至称物以载之则立可知矣太祖大悦即施行吴书曰陆逊破曹休当还西陵公卿并㑹为逊祖道上赐逊御舩一舫缯綵舟梁王隐晋书曰顾荣徴侍中见王路塞絶便乘船而还过下邳遂解舫为单舸一日一夜行五六百里遂得免吴志曰周瑜逆曹公部将黄盖取䝉冲鬪舰十艘实以薪草膏灌其中裹以帷幙上建牙旗同时发火时风勐火盛延烧岸上营曹公军退败又曰吕䝉袭关羽至浔阳尽伏精兵于中使船中摇橹作商贾服昼夜兼行故羽不闻知遂到南郡又曰董袭讨黄祖祖横两䝉冲夹守沔口以栟榈大绁系石为矴袭与凌统俱为前部各将敢死百人人被两铠乘大舸突入䝉冲裹身以刀断两绁䝉冲乃横流大兵遂进又曰将军贺齐性奢所乗舩雕刻丹镂青盖绛襜䝉冲鬪舰之属望之若山又曰甘宁厨下皃有过走投吕䝉蒙出还宁宁许䝉不杀还船缚置桑树自射杀之勑船人更増舸䌫解衣卧船中蒙怒欲攻宁蒙母劝乃止晋宫阁记曰池中有紫宫舟升进舟曜阳舟飞龙舟射猎舟灵芝池有鸣鹤舟指南舟合利池有云母舟无极舟都亭池有常安舟杜兰香别传曰香降张硕硕既成婚香便去絶不来年余硕舩行忽见香乗车于山际硕不胜惊喜遥往造香见香悲喜香亦有悦色言语顷时硕欲登其车其婢举手扞之嶷然山立硕复欲车前上车奴攘臂排之于是遂退晋中兴书曰建兴九年冬左将军王敦遣振威将军周广武将军赵诱受陶侃节度征蜀贼杜弢大战蜀贼以桔橰打没侃二十余艘人皆投水义熈起居注曰卢循新作八槽舰九枚起四层髙十余丈荆州土地记曰桓宣穆遣人寻庐山上有一湖中有败艑江表传曰刘备进驻鄂县之樊口诸葛亮诣吴未还备闻曹公军下恐惧日遣逻吏于水次候权军吏望见周瑜舩驰还白备备曰何以知非青徐军耶吏对曰以舩知之备遣人慰劳瑜瑜曰有军任不得委署倘能屈威副其所望备谓张飞关羽曰彼欲致我我今自託于东而不往非同盟之意也乃乗单舸往见瑜问曰今拒曹公深为得计战卒有㡬瑜曰三万人备曰恨少瑜曰此自足用豫州但观瑜破之沈约宋书曰桓䕶之随王𤣥谟入河𤣥谟攻滑台䕶之三百舸为前锋进据右济右济在滑台西南百二十里𤣥谟败退不暇报护之及䕶之间知而虏悉已牵𤣥谟水军大艚连以鐡鏁三重欲以絶护之还路护之中流而下毎至鐡鏁辄以长柯斧断之虏不能禁惟失一舸宋元嘉起居注曰有司奏初扬州刺史王𢎞上㑹稽従事韦诣解列先风间余姚令何玢之造作平牀一乘舩舴艋一艘精丽过常用功兼倍请免玢今官诏可其奏异苑曰檀道济元嘉中镇浔阳入伏诛道济未下少时有人施罟于柴桑江收之得大舩孔凿若新使匠作舴艋勿加斤斧工人误截两头以为不祥杀三巧手欲以塞諐匠违约加斵凶兆先遘矣临海记曰白鹄山有湖湖中有一石舴艋诗梁江禄津渚败舩诗曰可爱木兰资可怜丹桂质逐浪徒言是乗风还自失草蔓䒁长埋沙巨舷难出陆沉成许去无复乗流日梁王筠咏轻利船应临汝侯教诗曰君侯饰轻利摇荡迈飞云凌波漾鹢采映水焕蛟文电流已冠絶鸟逝复超羣倐忽方千里恋兹岐路分陈张正见后湖汎舟诗曰上苑奢行乐沧池聊薄游汎荷分兰櫂沉槎触桂舟残虹收度雨缺岸上新流欲知有髙趣长杨送麦秋又别韦谅赋得江湖汎别舟诗曰千里寻阳岸三翼木兰船鹢汎青凫后鸡鸣白鹭前涵花没浅缆带叶动深船不言朝夕水独自限神仙又与钱𤣥智汎舟诗曰高门事休沐朝野恣逄迎还乗金谷水俱望洛阳城舟移津女渡楫动渭桥横风髙雁已落雨霁水还清叶尽桐门净花秋菊岸明欲奏江南曲聊习棹歌行赋晋枣据船赋曰嘉圣主之神化理通㣲而达幽悼民氓之隔塞愍王教之不周立成器以备用明垂象以造舟济渡汲之絶轨越巨川之𤣥流运重固之滞质虽载沉而必浮且论器而比象似君子之淑清外质朴而无饰内空虚以受盈不辞劳而恶动不偷安以自宁且其行无辙迹止无所根不疾而速忽若驰奔賛晋王叔之舟赞曰涂则骋车水惟用舟弱楫轻棹利涉济求缅彼渔人鼓枻清讴铭后汉李尤舟楫铭曰舟楫之利譬犹舆马载重厯逺以济天下相风视波穷究川野安审惧慎终无不可车春秋命厯序曰人皇九头驾六提羽乗云车使风雨礼斗威仪曰山车垂句山车者自然之车也句者曲也不揉治而自员曲故言垂句孝经援神契曰德至山陵则山出根车括地图曰竒肱民能为车従风逺行汤时西风久竒肱车至于豫州去玉门四万里管子曰奚仲之为车也方圆曲直皆中规矩钩绳故机捉相得成器坚固主犹奚仲也言词动作皆中术数故衆理相当上下相亲巧者奚仲之所以为器也主之所以为治也斵削者斤刀也故曰奚仲之巧非斵削古史考曰黄帝作车引重致逺少昊时畧加牛禹时奚仲加马释名曰车古者曰车声如居言行所以居人也今曰车车舍也行者所以若居舍也史记曰封禅为蒲轮车恶伤土石草木尚书大传曰古之帝王者必有命民民能敬长怜孤取舍好让举事力者君命然后得乗饰车骈马文锦未有命者不得衣不乗车车衣者有罚淮南子曰见飞蓬转而为车以类取之也贾谊书曰古之为路舆也盖圜以象天二十八橑以象列星轸方以象地三十辐以象月故仰则观天文俯则察地理前视则听鸾和之音旁观则睹四时之运此乃舆教之道也应劭汉仪曰天子法驾所乗曰金根车驾六龙以御天下也有五色安车有五色立车各一皆驾四马是为五时副车风俗通曰车一两谓两两相与体也原其所以言两者箱装及轮两两而耦故称两尔大戴礼曰王升车则闻鸾和之声是以非僻之心无自入也在衡为鸾在轼为和马行而鸾鸣鸾鸣而和应其声曰和和则敬此御之节也周书王㑹曰成王时白州献比闾者其叶若羽伐其木以为车终日行汉杂事曰古诸侯贰车九乗秦灭九国兼其服故大驾属车八十一乗尚书御史乗之最后一车悬豹尾以前皆似省中白虎通曰制车以步故立乗天子大路路大也道也正也居至尊制度大所以行道德之正也诸侯路车大夫轩车士饰车礼记有若曰晏子一狐裘三十年遣车一乗国君七个遣车七乗大夫五个遣车五乗晏子焉知礼又曰兵车不式武车绥旌德车结旌左传曰齐郑盟于石门寻卢之盟也郑伯之车偾于济又曰公孙阏与颕考叔争车颕考叔挟辀而走又曰天王使家父求车非礼也诸侯不贡车服天子不私求财又曰狄人灭卫齐侯使公子无亏戍曹归公乗马祭服五称归夫人鱼轩又曰奚仲为夏车正又曰晋侯使张骼辅跞致楚师求御于郑郑人卜宛射犬吉子太叔戒之曰大国之人不可与也对曰无有衆寡其上一也太叔曰培塿无松柏二子在幄坐射犬于外既食而后食之使御广车而行已皆乗乗车将及楚师而后従之乗皆踞转而鼔琴近不告而驰之又曰庆封奔献车于季武子美泽可以鑑展庄叔见之曰车甚泽人必瘁宜其亾也又曰鍼适普其车千乗书曰秦伯之弟鍼出奔晋罪秦伯也论语曰升车必正立执绥车中不内顾不疾言不亲指家语孔子曰自南敬叔之乗我车也而道加行又曰孔子适卫子矫仆灵公与夫人南子同车出令宦者雍渠骖乗使孔子为次车游过市孔子耻之孔丛子曰孔子使宰予于楚楚昭王以安车象饰遗孔子宰予曰夫子无以为也王曰何对曰臣自侍卫夫子已来窃见其言不离道动不遗仁贵义尚德清素好俭妻不服丝妾不衣帛车器不雕马不食粟若夫观物之丽靡窈妙之浮音夫子过之弗聴也故臣知夫子之不用车也晏子曰齐人好击毂相犯以为乐禁之不止晏子为新车良马出与其人相犯曰击毂者不祥下车而去之然后国人不为尸子曰文轩六駃是无四寸之键则车不行小亾则大者不成也庄子曰秦王有疾召医破痈溃痤者得车一乗舐痔者得车五乗所治愈下所得愈多蔡邕独断曰凡乗舆车背羽盖金华又黄屋左翿金㚇黄屋者盖以黄为里也左翿者以旌牛尾为之大如斗在左騑马头上金㚇者马冠也诗梁戴暠车马诗曰巩洛风尘处冠盖相填咽多称魏其冷竞随田蚡热轮趣白虎第珂聚黄金穴献酒悉蒲萄詶言尽飞鐡东都虵已铸西山绶应结期集类蒸烟晚至如吹雪子云尔何事门巷无车辙铭后汉冯衍车铭日乗车必䕶轮治国必爱民车无轮安处国无民谁与后汉崔骃车左铭曰虞夏作车取象机衡君子建左法天之阳正位受绥车不内顾尘不出轨鸾以节步彼言不疾彼指不躬𤣥览于道永思厥中又车右铭曰择御卜右採德用良询纳耆老于我是匡惟贤是师惟道是式箴关旅贲内顾自勑匪望其度匪愆其则越戒敦俭礼以华国又车后铭曰敬其在路体貌思恭望衡顾毂允慎兹容无或好失匪盘于游顾省厥遗虎尾斯求昭德塞违抑盈以无虽有三晋咸然若虚后汉李尤小车铭曰员盖象天方舆则地轮法隂阳动不相离合之嗛嘘疏达开通两辎障邪尊卑是从䡚軏之用信义所同又天軿车铭曰奚氏本造后裔饰雍轮以代步屛以从容轮軿并合出入周通追仁赴义惟礼是恭艺文类聚卷七十一艺文类聚卷七十二钦定四库全书艺文类聚卷七十二唐欧阳询撰食物部食礼记曰古者未有火化食草木之实鸟兽之肉礼含文嘉曰燧人氏始炮生为熟易曰君子以饮食宴乐又曰君子慎言语节饮食尚书洪范三八政一曰食大传曰八政何竟先食食者万物之始人之所本者也周礼曰王齐则玉府供玉食又曰食酱掌和王之六食六饮六膳百羞百酱八珍之齐凡和春多酸夏多苦秋多辛冬多咸调以滑甘凡㑹膳食之宜牛宜稌羊宜黍豕宜稷犬宜梁鴈宜麦鱼宜苽凡君子之食尝放焉庄子曰巧者劳而智者忧无能者无所求饱食者遨逰汎若不系之舟史记曰韩信常数从其下乡南昌亭长寄食数月亭长患之乃晨炊蓐食信食时往不为具食信亦知其怒竟絶乃钓城下诸母漂有一母见信饥为设食信谓漂母曰吾必有以重报母母怒曰丈夫不能自食吾哀王孙而进食岂望报乎説苑曰子思居于卫緼袍无里三旬九食汉书曰万石君时赐食于家必稽首俯伏而食如在上前子孙有过对案不食东观汉记曰汝郁年五嵗母疾不能饮食郁亦不肯食母怜之强为之飡饭欺言愈郁视母色未平辄不食又曰梁鸿少孤以童幼诣太学受业治礼诗春秋常独坐止不与人同食王隠晋书曰何曽食日近万钱犹曰无下着处也又曰皇甫谧姑子梁抑为城阳太守或劝谧送谧曰抑为布衣过吾送迎不出门食不过盐菜贫不以酒肉为礼也今作郡而送岂古人之道哉启梁刘孝威谢东宫赐圣僧余馔启曰齐桓柏寝之器周穆轩宫之寳乳糜香饭素糁糗浆五杏七桃灵𤓰仙枣莫不气馥上天薫流下界石崇芳果金谷仅于万株陈汤木滋杜陵几于千树犹自高谢珍竒多慙品族又谢东宫赐净馔启曰糜献牛牧饭出龙宫千品甘露之食百花珍药之果饼兼髄乳浆苞蔗捺雕盘流其滋㫖寳器委其包香足使五世长者羞彼识味一角仙人耻其呪术㣲物多幸叨奉曲恩性命可捐殊私难答陈徐陵谢勅赐祀三皇五帝余馔启曰窃以甘泉之殿旧礼羲农长乐之宫本图尧舜自东京晚世旷代无闻西汉盛仪复覩今日金壶流十旬之气玉案备千品之羞昔绛罗为荐既延王母紫葢为坛允招太一同斯美号理致衆星臣以余年豫闻清祀如陪瑶席遂饮琼浆移梁吴筠移曰月光离毕风气入箕细雨如网细柳如丝离隔东西之怨眺望山川之阻企龙门而不见览桂枝而延伫此乃方寸之恒情羌难得而覼缕也亦有鲍叔分财华歆让位乃相知于平生实忘懐于寤寐鸡有唿羣之徳鹿有食草之美在㣲物其尚然况仁义之君子哉今足下居则广厦高堂连闼洞房绮窓半卷屏风角张指天地如一指安知故人之可伤一死一生乃知交情一贵一贱交情乃见谓古昔之恒谈在今日而方见呜唿如何忘我实多輙欲弹琴纵酒于首阳之阿君有厨中腐肉而仆不厌糟糠君有鴈鹜之食而余不得一尝愿以小人之腹为君子之肠何如哉今欲君之余江臯緑葹之笋洞庭紫鬛之鱼昆山龙胎之脯𤣥圃鳯足之葅千里莼羮万丈名脍气馨若兰色美如艾扶南甘蔗一丈三节白日炙便销清风吹即折安定之梨皮薄味厚一嵗三花一枚二升凡厥上味惟君能施君若不施成君深累于神为不祥于人为愆义饼汉书曰宣帝㣲时每买饼所从买家辄大售亦以自怪三辅旧事曰太上不乐闗中高祖徙丰沛屠儿沽酒卖饼商人立为新丰县故一县多小人三辅决録曰赵歧避难至北海于市中贩胡饼孙嵩乗犊车入市见歧疑非常人问曰自有饼耶曰贩之嵩曰买几钱卖几钱歧曰买三十卖亦三十嵩曰视处士之状非卖饼者乃开车后载还家赋晋束晳饼赋曰𤣥冬勐寒清晨之㑹涕冻鼻中霜凝口外充虚解战汤饼为最弱似春绵白若秋练气勃郁以扬布香飞散而逺遍行人失涎于下风童仆空噍而斜眄擎器者䑛脣立侍者干咽説梁吴筠饼説曰宋公至长安得姚泓时故大官丞程季者了了人也公曰今日之食何者最先季曰仲秋御景离蝉欲静燮燮晓风凄凄夜冷臣当此景唯能説饼公曰善季乃称曰安定噎鸠之麦洛阳董徳之磨河东长若之葱陇西䑛背之犊抱罕赤髓之羊张掖北门之豉然以银屑煎以金铫洞庭负霜之橘仇池莲蔕之椒调以济北之盐剉以新丰之鸡细如华山之玉屑白如梁甫之银泥既闻香而口闷亦见色而心迷公曰善肉左传曰晋侯与齐侯投壶晋侯曰有酒如川有肉如坻寡人中此为诸侯师战国策曰晚食以当肉安行以当车汉书曰伏日诏赐从官肉太官丞日晏不来东方朔独㧞剑割肉谓其同官曰伏日当早归请受赐即懐肉去太官奏之朔入上曰昨赐肉不待诏以剑割肉而去何也朔免冠谢上曰先生起自责也朔再拜曰朔来朔来受赐不待诏何无礼也㧞剑割肉一何壮也割之不多又何亷也归遗细君又何仁也上笑曰使先生自责乃反自誉赐酒一石肉百斤归遗细君又曰鲍宣云公奈何独私养外亲与幸臣董贤多赏赐賔客浆酒藿肉桓谭新论曰闗东鄙语曰人闻长安乐出门向西笑知肉味美则对屠门而嚼启梁刘孝绰谢安成王赉祭孤石庙胙肉启曰味过瀹鳯珍越屠龙故使屏翳收风冯夷净浪神居鹢首独汎安流民幸同附得征遘迕复等受釐预颁纯嘏恩灵所降信次委积报生以死窃闻斯义脯吕氏春秋曰赵宣孟之绛见骫桑之下有卧饿人宣孟与脯二胊拜受而不敢食问其故曰臣有母持以遗之宣孟更赐之脯二束而去尚书大传曰散宜生闳夭南宫括三子俱学乎太公太公见三子之为贤人遂酌酒切脯约为朋友汉书蜀氏以卖脯而连骑张里以马医而击钟论衡曰儒者言泰平时箑莆生于厨中厨中自生肉脯薄如箑形神仙传曰王逺至蔡经家与麻姑共设肴饍擗脯而行云是麟脯又曰左慈诣刘表云有薄礼愿以犒军表使取之有酒一器有脯一盘千余人共举不能胜慈自取之引入求书刀削脯投地百人接酒及脯赐兵人人酒三杯酒如故脯亦不减启梁孝威谢东宫赉鹿脯等启曰上林絶胡人之抟禁地无张京之犯而犹有班超逰猎李广驰射逺归于厨吏入贡于腊人形图三事之车影入九仙之镜酱论语曰不得其酱不食汉书曰刘歆谓扬雄曰今学有禄利然尚不能明易又如𤣥何吾恐后人覆酱瓿风俗通曰酱成于盐而醎于盐夫物之变有时而重启梁刘孝仪谢晋安王赉虾酱启曰龙酱传甘退诚可陋蚳醢称贵追觉失言上圣闻雷未之能覆嘉賔流歠羞无辞窭鲊列异传曰费长房又能缩地脉坐客在家至市买鲊一日之间人见之千里外者数处列女后传曰吴光禄勲孟宗为监鱼池司马罢职道作两器鲊以归奉母母怒之曰吾老为母戒言唯听饮彼水何吾言之不从也宗曰于道作之非池鱼也母曰汝为主鱼吏而获鲊以归岂可家至户告耶乃还鲊于宗宗伏谢罪遂沉鲊于江世説曰有人遗张华鲊者华见之谓客曰此龙肉鲊也鲊中则有五采光试之果如言后问其主云于茅积下得白鱼所作也又曰陶侃少时作鱼梁吏尝以一坩鲊饷母母封鲊及书责侃曰汝为吏以官物见饷非唯不能益吾乃以増吾忧也启齐王融谢司徒赐紫鲊启曰东越水羞寔罄乗时之美南荆任土方揖鲊鱼之最陈周宏正谢勅赉紫鲊启曰珍韬江浦味越名川昔闻八骏东征止收黑水之麦七华西讨才获苦山之菜岂如两阶干舞四方来格临朝拱黙任土争贡酪苏释名曰酪泽也乳汁所作使人肥泽也汉武内传曰西王母云仙次药有太𤣥之酪晋太康起居注曰诏云尚书令荀朂既久羸毁可赐乳酪太官随日给之西河旧事曰祁连山冬夏寒凉宜牧牛羊充肥乳酪好郭子曰陆机诣王武子武子有数斛羊酪指以示陆卿东吴何以敌此陆云有千里莼羮未下盐豉笑林曰吴人至京为设食者有酪苏未知是何物也强而食之归吐遂至困顿谓其子曰与伧人同死亦无所恨然汝故宜慎之启梁沈约谢司徒赐北苏启曰旷阻隂山之外𦕈絶蒲海之东自非神力所引莫或轻至圣慈普洽遂遍蒭薇停镳惧喘既𢎞道于世务方驾四衢又兴言于俗表米古史考曰神农时民食谷释米加烧石上而食之家语曰子路见孔子曰由也事二亲之时常食藜藿之食而为亲负米百里之外亲没之后南逰从车百乗积粟万钟重茵而坐列鼎而食顾欲藜藿为亲负米而不可复得也孙卿子曰仁义礼智之于人也譬之若货财米粟之于家也多有之者富少有之者贫至无者穷汉书曰宣曲任氏其先为督道仓秦败豪杰争取金玉任氏独窖仓粟楚汉相距荥阳民不得耕种米石万钱而豪杰金玉尽归任氏任氏以此起富又曰贾捐之云武帝元狩六年太仓粟红腐不可食又曰东方朔云如以臣言无可用之宜捐弃无空索长安之米东观汉记曰马援劝光武伐隗嚣聚米为山川地势上曰虏在吾目中矣又曰第五伦性节俭作㑹稽郡虽为二千石卧布被自养马妻炊㸑受俸禄常求赤米与小吏受等财留一月俸余皆贱粜与民饥羸者九州春秋曰臧洪为青州刺史为袁绍所围粮食尽厨有米三升主簿启进内稍以为糜粥洪叹曰吾独食此何味命使为薄粥与衆共歠之吴志曰鲁肃以振穷士为务甚得邑人欢心周瑜为居巢长将数百人故过候肃并告资粮肃家有囷米各三千斛乃指一囷与瑜瑜益知其竒也遂相亲结定侨札之分又曰全琮父使琮賷米数千斛到吴有所市易琮至皆散空船而还父大怒琮顿首曰愚以所市非急而士大夫方有倒悬之患故便振赡不及启报父便以竒之语林曰陈夀将为国志谓丁梁州曰若可覔千斛米见借当为尊公作佳传丁不与米遂以无传世説曰郄嘉賔饷释道安米千斛道安答直云损米愈觉有待之烦启齐王融谢勅赐米启曰臣无王阳之术计然之智不能负粟百里分地一廛上亏温养自取饥切岂悟外恩横集天私妄委梁简文帝谢敇赉长生米启曰尧禾五尺未足称珍汉苗九穂方斯非拟如随瑞鹿若降神乌暮律向逰献春方始食乃民天之贵粒有延龄之名借此资身因斯养性梁庾肩吾谢东宫赉米启曰滍水鸣蝉香闻七里琼山合颖租归十县肩吾人慙振藻徒降云间之松职滥便繁空撤家承之俸成珠委地事重逢仙逰玉为粮珍踰入楚虽复激水沧流不待滥河之説春风扫地方诮文学之篇又谢湘东王赉米启曰窃以月满则亏恩来无爽海潮虽大万江恒注遂使连箱委地不殊阳翟盈仓接宇宁异海陵周庾信谢赵王赉米启曰比陋巷箪瓢栉风沐雨剥榆皮于秋塞掘蛰燕于寒山仰费国租遂开尘甑非丹灶而流珠异荆台而炊玉东方朔之俸米既息长饥西门豹之垦田方慙此赉酒古史考曰古有醴酪禹时仪狄作酒毛诗曰为此春酒以介眉夀礼记曰先王为酒醴一献之礼賔主百拜终日饮酒而不得醉焉此先王之所以备酒祸也左传曰郑伯有嗜酒为窟室而夜饮酒击钟焉王孙子新书曰楚庄王攻宋厨有臭肉樽有败酒将军子重谏曰今君厨肉臭而不可食樽酒败而不可饮而三军之士皆有饥色欲以胜敌不亦难乎庄王曰请有酒投之士有食馈之贤楚辞曰蕙肴烝兮兰借奠桂酒兮椒浆吕氏春秋曰肥肉厚酒务以自强命曰明肠之食黄石公记曰昔者良将用兵人有馈一单醪者使投之于河令将士迎流而饮之夫单醪不能味一河水三军思为之死非滋味及之也史记曰晋击秦缪公伤于是歧下食善马者三百人驰冒晋君围遂脱缪公而返生得晋君初缪公亡善马歧下野人共得而食之者三百余人逐得欲法之公曰君子不以畜害人吾闻食善马肉不饮酒伤人乃皆赐酒而赦之又曰高帝除秦苛法为简易羣臣饮酒争功高帝患之叔孙通知上益厌也説上愿以诸弟子共起朝仪后七年长乐宫成羣臣皆朝十月复置法酒诸侍坐殿上皆伏尊卑次起上夀觞九行谒者言罢酒御史执法举不如仪者辄引去竟朝置酒无敢失礼者高帝乃曰吾今日知为皇帝之贵也汉书曰百味㫖酒芬布兰生又曰于定国饮酒至数石不乱饮益精明神异经曰西北海外有人长二千里两脚中间相去千里腹围一千六百里但日饮天酒五斗不食五谷鱼肉唯饮天酒忽有饥时向天乃饱好逰山海间不犯百姓不干万物与天地同休又曰西北荒中有酒泉人饮此酒酒美如肉清如镜其上有玉樽取一樽复一樽出与天地同休无干时饮此酒人不死长生东方朔别传曰武帝幸甘泉长平坂道中有虫赤如肝头目口齿悉具先驱驰还以报上使视之莫知也时朔在属车中令往视焉朔曰此谓怪哉是必秦狱处也上使按地图果秦狱地上问朔何以知之朔曰夫积忧者得酒而解乃取虫置酒中立消赐朔帛百匹后属车上盛酒为此也十洲记曰瀛洲有玉膏如酒味名曰玉酒饮数升辄醉乃令人长生孔丛子曰平原君与子高饮强子高酒曰昔有遗谚尧舜千钟孔子百觚子路尚饮百榼古之贤圣无不能饮吾子何辞焉续汉书曰卢植能饮一石不醉崔寔四民月令曰正月旦进椒酒降神毕各举椒酒于其家长魏畧曰太祖禁酒而人窃饮之故难言酒以白酒为贤者清酒为圣人博物志曰西域有蒲萄酒积年不败彼俗传云可至十年欲饮之醉弥日乃解干寳晋纪曰杜豫作河桥成武帝幸桥䜩举觞劝豫曰非卿此功不能就豫曰自非陛下之圣明则臣无所施其愚巧也晋中兴书曰毕卓尝谓人曰右手执酒杯左手执蟹螯拍浮酒池中便足了一生语林曰刘伶字伯伦饮酒一石至酲复饮五斗其妻责之伶曰卿可致酒五斗吾当断之妻如其言伶呪曰天生刘伶以酒为名一饮一石五斗解酲妇人之言慎莫可听诗宋陶潜饮酒诗曰既醉之后辄以数句自娱纸墨遂多别辞无次聊命故人书之以为谈笑也有客常同止趣舍邈异景一士长独醉一夫终年醒醒醉还大笑发言各不领周庾信报赵王赐酒诗曰梁王修竹园冠葢风尘喧行人忽枉道直逐桃花源稚子还羞出惊妻倒闭门始闻传上命定是赐中樽野罏燃树叶山杯捧竹根风池还更暖寒谷遂长暄未知稻粱鴈何时报君恩又正旦蒙赵王赉酒诗曰正旦辟恶酒新年长命杯柏叶随铭至椒花逐颂来流星向捥落浮蚁对春开成都已救火蜀使何时回又中山公许乞酒一车未送诗曰细柳望蒲台长河始一回秋叶几回落春蚁未曽开莹角非难驭椎轮稍可催只言千日饮旧逐中山来又就蒲州刺史乞酒诗曰萧瑟风声惨苍茫云貎愁鸟寒栖不定池凝聚未流蒲城桑叶落灞岸菊花秋愿持河朔饮分劝东陵侯又答王褒饷酒诗曰今日小园中桃花数树红开君一壶酒细酌对春风未能扶毕卓犹足舞王戎仙人一捧露判不及杯中赋汉扬雄酒赋曰子犹瓶矣观瓶之居居井之湄处高临深动常近危酒醪不入口藏氷满懐不得左右牵于纆徽自用如此不如鸱夷鸱夷滑稽腹大如壶尽日盛酒人腹借酤常为国器託于属车出入两宫经营公家由是言之酒何过乎魏陈王曹植酒赋曰余览扬雄酒赋辞甚瑰玮颇戏而不雅聊作酒赋粗究其终始嘉仪氏之造思亮兹美之独珍仰酒旗之景曜协嘉号于天辰穆生失礼而辞楚侯嬴感爵而轻身其味有宜城醪醴苍梧缥清或秋藏冬发或春醖夏成或云沸川涌或素蚁如萍尔乃王孙公子逰侠翺翔将承欢以接意㑹陵云之朱堂献酬交错宴笑无方于是饮者并醉从横讙譁或扬袂屡舞或扣剑清歌或嚬蹴辞觞或奋爵横飞或叹骊驹既驾或称朝露未晞于斯时也质者或文刚者或仁卑者忘贱窭者忘贫于是矫俗先生闻之而叹曰噫夫言何容易此乃淫荒之源非作者之事若耽于觞酌流情纵佚先王所禁君子所斥魏王粲酒赋曰帝女仪狄㫖酒是献苾芬享祀人神式宴辩其五齐节其三事醍沉盎泛清浊各异章文徳于庙堂协武义于三军致子弟之孝养纠骨肉之睦亲成朋友之懽好賛交往之主賔既无礼而不入又何事而不因贼功业而败事毁名行以取诬遗大耻于载籍满简帛而见书孰不饮而罹兹罔非酒而惟事昔在公旦极兹话言濡首屡舞谈易作难大禹所忌文王是艰晋张载酃酒赋曰惟圣贤之兴作贵垂功而不泯嘉康狄之先识亦应天而顺民拟酒旗于𤣥象造甘醴以怡神虽贤愚而同好似大化之齐均物无往而不变独居旧而弥新经盛衰而无废歴百代而作珍若乃中山冬启醇酎秋发长安春御乐浪夏设缥蚁蓱布芬香酷烈垂嘉称于百代信人神之所悦故其为酒也殊功絶伦三事既节五齐必均造酿以秋告成以春备味滋和体淳色清宣御神志导气养形遣忧消患适性顺情于是纠合同好以遨以逰嘉賔云㑹矩坐四周设罍樽于南楹酌浮觞以施流备鲜肴之绮错进时膳之珍羞礼仪攸序是献是酬咸得志以自足愿栖迟于一丘于是欢乐既洽日薄西隅主称湛露賔歌骊驹仆夫整驾言旋其居乃凭轼以回轨骋轻驷于通衢及衡门以隠迹览前圣之典谟感夏禹之防微悟仪氏之见疏鉴往事而作诫罔非酒而惟愆哀秦穆之见谬惜三良之殱贤嘉卫武之能悔着屡舞于初筵察成败于往古垂将来于兹篇颂魏刘伶酒徳颂曰有大人先生以天地为一朝万期为须㬰日月为牖户八荒为庭衢行无辙迹居无室庐幕天席地纵意所如止则操巵执觚动则挈榼提壶唯酒是务焉知其余有贵介公子搢绅处士闻吾风声议其所以乃奋袂攘衿怒目切齿陈説礼法是非锋起先生于是捧甖承槽衔杯歠醪奋鬓箕踞枕麴籍糟无思无虑其乐陶陶引梁朱异田饮引曰卜田宇兮京之阳面清洛兮背修邙属风林之萧瑟值寒野之苍茫鹏纷纷而聚散鸿𠖇𠖇而逺翔酒沉兮俱发云沸兮波扬岂味薄于东鲁鄙蜜甜于南湘于是客有不速朋自逺方临清池而涤器辟山牖而飞觞促膝兮道故久要兮不忘间谈希夷之理或赋连翩之章戒晋庾阐断酒戒曰葢神明智惠人之所以灵也好恶情欲人之所以生也明智运于常厓好恶安于自然吾固以穷智之害性任欲之丧真也于是椎金罍碎玉椀破兕觥捐觚瓉遗举白废引满使巷无行榼家无停壶剖樽折杓沈炭销罏屏神州之竹叶絶缥醪乎华都言未及尽有一醉夫勃然作色曰葢空桑珍味始于无情灵和陶醖竒液特生圣贤所美百代同营故醴泉涌于上世悬象焕乎列星断蛇者以兴霸折狱者以流声是以达人畅而不壅抑其小节而济大通子独区区检情自封无或口闭其味而心驰其听者乎庾生曰尔不闻先哲之言乎人生而静天之性也感物而动性之欲也物之感人无穷而情之好恶无节故不见可欲使心不乱是以恶迹止步灭影即隂形情絶于所託万感无累乎心心静则乐非外唱乐足则欲无所淫唯味作戒其道弥深賔曰唯唯敬承徳音启梁刘孝仪谢东宫赉酒启曰异五齐之甘非九醖之法属车未曽载油囊不得酤试俦仙树葛𤣥泥首才比蒲桃孟他衘璧固知託之养性妙解怡神拟彼圣人羞得连类书后汉孔融难魏武帝禁酒书曰公初当来邦人咸抃舞踊跃以望我后亦既至止酒禁施行天垂酒旗之曜地列酒泉之郡人有㫖酒之徳尧非千钟无以建太平孔非百觚无以堪上圣樊哙解厄鸿门非彘肩巵酒无以奋其怒赵之厮养东迎其王非引巵酒无以激其气高祖非醉斩白蛇无以扬其灵袁盎非醇醪之力无以服其命定国非酣饮一斛无以决法令故郦生以高阳酒徒着功于汉屈原以餔糟歠醨身困于楚犹是观之酒何负于治者哉艺文类聚卷七十二艺文类聚卷七十三钦定四库全书艺文类聚卷七十三唐欧阳询撰杂器物部鼎説文曰鼎三足两耳和五味之彞器也昔禹贡九牧之金铸鼎荆山之下以入山林川泽魑魅魍魉莫能逢之又曰鼎上大下小尔雅曰鼎絶大谓之鼐圆弇上谓之鼒鼒子鼎附耳外谓之翼周易曰鼎象也九四曰鼎折足覆公餗六五鼎黄耳金铉利贞上九玉铉大吉礼记曰崇鼎贯鼎大黄封父龟天子之器毛诗曰丝衣其紑载弁俅俅自堂徂基自羊徂牛鼐鼎及鼒三礼鼎器图曰牛鼎受一斛天子饰以黄金诸侯白金有鼻目以铜为之三足左传曰宋华督已杀孔父而弑殇公召庄公于郑而立之以郜大鼎赂公夏四月取郜大鼎于宋纳于太庙非礼也又曰楚子伐陆浑之戎遂至于洛王使王孙满劳楚子楚子问鼎之大小轻重对曰在徳不在鼎昔夏之方有徳也逺方图物贡金九牧铸鼎象物桀有昏徳鼎迁于商商纣暴虐鼎迁于周徳之休明虽小重也其姦回昏乱虽大轻也周徳虽衰天命未改鼎之轻重未可问也又曰徐子及郯人莒人㑹齐侯盟于蒲隧赂以甲父之鼎墨子曰巫马子问墨子曰鬼神孰与圣人明智墨子曰鬼神明于圣人犹聪明耳目之与聋盲也若夏后开使飞亷折金于山以铸鼎于昆吾使翁难乙灼自若之龟成曰鼎成四足而方不灼自成不举自藏不迁自行乙又言繇曰逢逢白云一南一北一西一东九鼎既成而迁三国此知必千年无圣之智岂能知哉史记曰伊尹欲干汤而无由乃为有莘媵臣负鼎爼以滋味説汤致于王道又曰秦武王与孟説举龙文赤鼎絶膑死又曰秦武时汾隂巫锦为民祠魏脽后土得鼎鼎大异于衆鼎乃以礼祠迎鼎至甘泉从行上荐之至中山山有黄云葢焉有鹿过上自射之因以祭至长安公卿大夫皆议请尊寳鼎有司皆曰黄帝作寳鼎三象天地人也禹收九牧之金铸九鼎今鼎至甘泉承休无疆中山有黄白云降葢而帝者心知其意而合徳焉鼎宜见于祖祢藏于帝庭以合明应制曰可淮南子曰阖闾伐楚五战入郢烧高府之粟破九龙之鼎鞭平王之墓舍昭王之宫説苑曰汤时大旱七年煎沙烂石于是使人持三足鼎祝山川敎之祝曰政不节耶使民疾耶苞苴行耶谗夫昌耶宫室营耶女谒盛耶何不雨之极也言未巳天大雨东观汉记曰永平六年庐江太守贡寳鼎吴越春秋曰吴王阖闾𦵏女于郭西阊门外凿地为池积土为山文石为椁金鼎玉杯银樽珠襦之寳皆以送之南越书曰熙安县山下有神鼎天清水澄则见鼎刺史刘道钖常使繋其耳而牵之耳脱而鼎潜既而执纼者莫不疾耳葢尉他之鼎又曰永城县江前有神鼎圆数里耳高五六丈葛稚川云赤松子陶金丹鼎晋中兴书曰神鼎见鼎者仁器也能息能行不灼而沸不汲而盈烟煴之气自然所生也乱则藏于深山文明应运而至故禹铸鼎以拟之铭后汉崔瑗窦大将军鼎铭曰大禹铸鼎象物百神飨帝养贤命钖宗臣三距金铉公徳配焉雉膏之美咸在择人惟王建国分之彞器鼎为元寳君臣享位足胜其任鬻保寳器持盈若冲满而不溢黄耳不革玉铉终吉禹镂其鼎汤刻其盘纪功申戒贻则后人后汉李尤鼎铭曰五鼎大和滋味集具虽快其口损之为务古鼎铭曰王命尸臣官此拘邑赐尔和鸾黼黻琱弋尸臣拜手曰敢对扬天子丕显休命后汉崔骃仲山父鼎铭曰鼎耳革其行塞雉膏不食方雨亏悔终吉有福足胜其任公餗乃珍于高思危在满戒溢可以永年天之大律梁周舍鼎铭曰天下宁康异方同轨九牧作贡百司咸理范金铸器戒镇阶戺波圆月镜传之无已鎗东宫旧事曰皇太子初拜给铜龙头鎗笑林曰太原人夜失火出物欲出铜鎗误出熨㪷便大惊惋语其儿曰异事火未至鎗已被烧失脚诗梁吴筠以服散鎗赠殷钧诗曰玉铉布交文金丹焕仙説九沸翻成缓七转良为切执以代䟽麻长贻故人别钵浮图澄传曰澄以钵盛水烧香呪之须㬰钵中生青莲华西域传曰诸国志曰佛钵在干陁越国青玉也受三斗许彼国寳之供养愿终日花香不满则如言也愿一把满亦随言也交州杂事曰太康四年刺史陶璜表送临邑王花然所献银钵一口水精钵一口支僧载外国事曰佛钵在大月氏国一名佛律婆越国是天子之都也起浮图浮图高四丈七层四壁里有金银佛像像悉如人高钵处中央在第二层上作金络络钵鍊悬钵钵是石也其色青又曰摩竭提国在迦维越之南相去四十由旬贝多树去摩竭提三十里一名毗波棃佛唯在此一树下坐满六年长者女以金钵盛牛乳糜上佛佛得乳糜往尼连禅河浴浴竟于水边噉糜噉糜竟掷钵水中逆流可百步许然后钵复流河中架棃郍龙王接取钵在宫中供养法显记曰弗楼沙国有佛钵昔月氏王大兴衆来伐此国取佛钵既服此国巳月氏王笃信佛法欲持钵去乃校饰大象置钵其上象便伏地不能得进更作四轮车载钵八象共牵复不能进王知与钵无縁深自愧叹即于此处起塔及僧伽蓝启齐王融谢安陆王赐银钵启曰素金之贵有访仙经镌刻可竒见符神鼎撤膳器于珍羞之席降寳玩于箪瓢之门梁刘孝仪谢鄱阳王赐钵启曰珍穷货贡制极范金用贵寳樽文包龙鼎雕镂海籍图载山经閲衆灵于器中弄神姦于掌里足令任后所欲逺慙汉世少君有觌遥羌齐寝塸抱朴子曰取金液及水银以黄土塸盛置之勐火土皆化为丹以此丹金为盘盌食其中令人长生袁彦伯罗山疏曰善道门户在石室北壁下形骸朽壊止有白骨在昔成都识此道士闻之使人慨然其业行殊异异当蝉蜕解骨耳石室中先有塸盛香得便扫除烧香启梁皇太子谢勑赉广门塸等启曰淮南承月之杯岂均符采西国浮云之椀非谓块竒臣南珍靡究未读奏曹之表方物罕逢不识议郎之画盘周官曰玉府掌王之金玉若合诸侯则供珠盘玉敦礼记曰汤之盘铭徳日新又日新康诰曰作新民诗云周虽旧邦其命维新是故君子无所不用其极左传曰莒人伐我东鄙围台季武子救台遂入郓取其钟以为公盘史记曰毛遂谓楚王之左右取鸡狗马之血来毛遂奉铜盘血而跪进之楚王曰王当唼盟而定从次者吾君次者遂定从于殿上遂右手持盘而左手招十九人曰公相与唼此血于堂下公等碌碌所谓因人成事者也荀卿子曰君者盘也民者水也盘圆则水圆盘方则水方神异经曰西北有金楼上有银盘广五十丈汉武内传曰西王母以七月七日降帝宫命侍女索桃须㬰以玉盘盛桃七枚大如鸭卵形圆色青以呈王母王母以四枚与帝自食三枚矣应劭汉官仪曰封禅坛南有玉盘盘中有玉龟风土记曰越俗饮宴即鼓盘以为乐取太素圜盘以广尺六者抱以着腹以右手五指更弹之以为节舞者应节而举诗梁沈约咏竹㯽榔盘诗曰梢风有劲质乗用道非一平织方以文穹成圆且密赋魏母丘俭承露盘赋曰树根芳林濯景天池嘉木灵草緑叶素枝飞阁鳞接而从连层台偃蹇以横施龟龙怪兽嬉逰乎其中诡类壮观杂逯衆多若乃肇制模镕应变入神穷数极理究尽物伦命班尔召淳均撰兰借简良辰采名金于崑丘斩扶桑以为薪诏烛龙使吐火运混元以陶甄殴隂阳而役神物岂取力于烝民用能弗营不日而成匪雕匪斵天挺之灵雄干碣以高立干云雾而上征葢取象于蓬莱实神明之所凭峻极过于阆风鳯高翔而弗升逺而望之若紫霓下邻双鵾集焉即而视之若璆琳之柱华葢在端上际辰极下通九原中承仙掌既平且安越古今而无匹信竒异之可观又能致休征以辅性岂徒虚设于芳园采和气之精液承清露于飞云铭后汉李尤盘铭曰或以承觞或以受物既举清觞又成口实魏毌丘俭承露盘铭曰赫赫圣魏绍天惟则承露瑰生爰诏懿徳下有蛟龙偃蹇糺纷上有层盘厉彼青云修茎擢擢高弗可及仙掌岧岧零露是集有直其体有固斯基休征攸降神明攸持少昊惟好我后斯同以祈眉夀以保万邦魏陈王曹植承露盘铭曰岧岧承露峻极大清神石礧磈洪基岳停下潜醴泉上受云英和气四充翔鳯所经匪我明后孰能经营近歴阐度三光朗明殊俗归义祥瑞混并鸾鳯晨栖甘露宵零神明攸协高而不倾奉戴巍巍恭统神器固若露盘长存永贵贤圣继迹奕世明徳不忝先功保兹皇极垂祚亿兆永荷天秩晋殷仲堪酒盘铭曰樽尔雅曰彝卣罍器也小罍谓之坎卣中樽也礼记曰庙堂之上罍樽在阼牺樽在西又曰泰有虞氏之樽也山罍夏后氏之樽着殷樽牺象周樽庄子曰百年之木破为牺樽青黄以文之其断在沟中比牺樽于沟中之断则美恶有间矣其于失性一也淮南子曰圣人之道犹中衢而设樽耶过者斟酌各得其宜又曰夫奉一爵酒不知于色挈万石樽则白汗交流又况嬴天下之忧而任海内之事者乎二者重于樽亦逺矣汉书曰成都侯商子邑为大司空贵重商故人皆敬事邑唯楼䕶自安旧节邑亦事之不敢有阙时请召賔客邑居樽下称贱子上夀坐百数皆离席伏䕶独东向正坐东观汉记曰刘文及苏茂易永上遣王霸讨之霸至遂闭门坚守劳赐吏士作冐乐赋贼懽唿雨射营中霸前酒樽孔融别传曰融常叹曰坐上客恒满樽中酒不空吾无忧矣诗魏文帝诗曰良辰起初节高㑹构懽娱明爵浮象樽珍膳盈豆区铭后汉崔骃樽铭曰惟嵗之元朝贺奉樽金罍牺象嘉礼具存献酬交错万国咸欢后汉蔡邕酒樽铭曰酒以成礼弗继以淫徳将无醉过则荒沉盈而不冲古人所箴尚鉴兹器茂朂厥心后汉李尤樽铭曰樽设在堂以俟俊乂三山共承雕琢错带晋孙绰樽铭曰大匠体物妙思入神仪彼灵禽制器为人虚以含有文以饰身湛此𤣥醴延我嘉賔兴懐寄咏聊以摽设详观兹器妙巧竒絶酌焉则注受满则侧吐写适㑹未见其竭与之无若施而有节𤣥应忘知切存不伐王公拟之徳齐上哲宋何偃常满樽铭曰贞明丽象吴食中望唯兹竒器神絶莫尚斟酌赋受不踰其量凫鹥之诗岂伊异况巵韩子曰棠谿空见昭侯曰今有白玉巵而无当瓦器有当君渴将何以饮曰以瓦器空曰白玉巵美而君不以其无当耶曰然空曰为人君漏泄羣臣语犹玉巵无当也空每见出昭侯必独卧唯恐梦言泄妻妾战国策曰昭阳为楚伐魏覆军杀将得入城移师而攻齐陈轸为齐王使见昭阳再拜谢贺战胜起而曰臣窃譬楚有祠者赐其舍人酒一巵舍人相谓曰数人饮之不足一人饮之有余请画地为蛇蛇先成者饮酒一人蛇先成引酒且饮之乃左手持巵右手画蛇曰吾能为之足足未成一人蛇成夺其巵曰蛇故无足子安能为之足遂饮酒盐铁论曰川源不能实漏巵汉书曰高祖奉玉巵为太上皇夀又曰初何武为郡吏时事太守何夀夀知武有宰相器故厚之后夀为大司农其兄子为庐江长史时武为扬州刺史奏事在邸春夀兄子适长安夀为具召武弟显及故人酒酣见其兄子曰此子扬州长史材能驽下未曽省见显等甚慙退以谓武武曰刺史古之方伯上所以委任一州表率也职在进善退恶吏治行有茂异民有隠逸乃当召见不可以所私问显强之不得已召见赐巵酒赋晋傅咸污巵赋曰人有遗余琉璃巵者小儿窃弄堕之不絜意既惜之又感物之污辱乃丧其所以为寳况君子行身而可以有玷乎有金商之玮寳禀干刚之淳精叹春晖之定色越冬氷之至清爰甄陶以成器逞异域之殊形猥䧟身于丑秽岂厥美之不惜与觞杓之长辞曽瓦匜之不若颂后汉崔骃汉明帝颂曰帝乃负扆执胄覆珪运斗杓以酬酢酌酒旗之玉巵杯山海经曰犬戎国有一女子方跪进玉杯食礼记曰父母没而杯圏不能饮焉口泽之气存焉尔管子曰桓公管仲鲍叔牙寗戚四人饮公曰盍不为寡人夀叔牙奉杯而起文子曰清之为明杯水见眸子浊之言闇河水不见泰山韩子曰纣为象箸而箕子怖以为象箸必不加于土铏必将犀玉之杯象箸玉杯必不羮菽藿则必荐豹胎又曰乐羊为魏文侯攻中山其子在中山中山之君烹其子而遗之乐羊坐于幕下而飨之尽一杯淮南子曰夫江河之腐胔不可胜数也然祭者用大也一杯酒甘蠋溃其中匹夫不尝小也十洲记曰周穆王时西域献夜光常满杯杯容三升是白玉之精光明照彻夜以杯于庭中以向天比旦而水汁满中汁甘而香美斯实灵器汉书曰有盗高庙座前玉环得盗文帝怒下廷尉治按盗宗庙服御物者为奏当弃市上大怒曰吾属廷尉者欲致族之而君以法奏之非所以奉宗庙意也释之免冠顿首谢曰法如是足矣假令愚民取长陵一杯土陛下何以加其法乎文帝与太后言之乃许之又曰元帝征贡禹为谏议大夫禹奏臣尝从之东宫见赐杯案尽金银饰非当所以食臣下也又曰王嘉为丞相数上事言不宜封董贤上怒有诏收谒者即召丞相诣廷尉诏狱掾吏涕泣共和药进嘉曰将相不对强吏陈寃君侯宜引决嘉引药杯以击地谓官属曰丞相幸得备位三公奉职负国伏刑都市以示万衆岂儿女子耶何为咀药而死又曰朱博为御史大夫为人亷俭食不重味案上不过三杯夜寝早起妻子希见其面谢承后汉书曰豫章宋叔平为定陵令素杯食麦饭论衡曰河东须曼都好道去家三年而反曰去时有数仙人将上天离月数里而止月之旁甚寒凄怆饥欲食辄饮我流霞一杯每饮数月不饥王逸子曰颜渊之箪瓢则胜庆封玉杯何者徳行高逺能絶殊也陶侃故事曰侃上成帝螺杯一枚南州异物志曰鹦鹉螺状似霞杯形如鸟头向其腹视似鹦鹉故以为名南越志曰南海以虾头为杯须长数尺金银镂晋康州刺史常以杯献简文用以盛药未及饮无故酒跃于外时庐江太守曲安逺颇解术数即令筮之安逺曰即三旬后庭将有喜庆者铭后汉冯敬通杯铭曰乐则思旧燕则思懽民之失徳干糇以愆后汉李尤杯铭曰小之为杯大之为閜杯閜之用无施不可以饮以享慎斯得正周公之美骄吝为病梁陆倕蠡杯铭曰用迈羽杯珍愈渠椀实同蠡测形均檏满伊我疲病独居无伴所不比挹谁诮谁缓盌方言曰楚魏宋之间盌谓之盂説文曰盌小盂也吴志曰曹公出濡须甘宁为前部督受勑斫敌前营孙权特赐米酒衆肴宁先以银椀酌酒自饮两椀乃酌与其都督督伏不肯时持宁引白削置膝上呵之曰卿见知于至尊孰与甘宁甘宁尚不惜死卿何以独惜死乎都督见宁色厉即起拜持酒通酌共各一银椀至二更时衘枚出斫敌敌惊动遂退宁益贵重咸康起居注曰诏赐辽东使段辽等琉璃盌赋魏陈王曹植车渠椀赋曰惟斯椀之所生于凉风之峻湄采金光以定色拟朝阳而发煇丰𤣥素之炜晔带朱荣之葳蕤緼丝纶以肆采藻繁布以相追翩飘飖而浮景若惊鹄之双飞隠神璞于西野弥百叶而莫希于时乃有明笃神后广彼仁声夷慕义而重使献兹寳于斯庭命公输使制匠穷妍丽之殊形华色灿烂文若㸃成欝蓊云蒸蜿蜒龙征光如激电影若浮星何神怪之巨伟信一览而九敬虽离朱之聪目由炫燿而失精何明丽之可悦起羣寳而特章俟君子之闲宴酌甘醴于斯觞既娱情而可贵故求御而不忘魏应玚车渠椀赋曰惟兹椀之珍玮诞灵岳而竒生扇不周之芳烈浸琼露以润形䕃碧条以纳曜噏朝霞而发荣纷𤣥黄以肜裔晔豹变而龙华象蜿虹之辅体中含曜乎云波若其衆色鳞聚卓度诡常絪緼杂错乍圆乍方蔚术繁兴散列成章扬丹流缥碧玉飞黄华气承朗内外齐光魏徐干车渠椀赋曰圜徳应规巽从易安大小得宜容如可观盛彼清醴承以琱盘因欢接口媚于君颜晋潘尼琉璃椀赋曰览方贡之彼珍玮兹椀之独竒济流沙之絶险越䓤岭之峻危其由来也阻逺其所託也幽深据重峦之亿仭临洪溪之万寻接玉树与琼瑶邻沙棠与碧林瞻阆风之崔嵬顾𤣥圃之萧参光映日曜圆成月盈纎瑕罔丽飞尘靡停灼烁旁烛表里相形举兹椀以酬賔荣密坐之曲宴流景烱晃以内澈清醴瑶琰而外见陈江总玛脑盌赋曰翠羽流霞之杯谅无闻于玮丽岂匹此之竒瓌爰覩殊特臻自西国状惊鹤之㸃溃似游龙之割刻士衡譬之云采中郎羞其马勒于时北园清夏东阁浮凉山交枝而影杂水沉叶而流香蝉无风而吲短鹭出逈而飞长副君海渟岳峙纸落金锵获阿宗之美寳命河朔之名觞寳出崑崙之仙阜觞即𤣥洲之玉酒酒既醉而还年盌稍酌而延夀仰天纵之体物铭欹器兮何有书秦嘉妻与嘉书曰分奉金错椀一枚可以盛书水琉璃椀一枚可以服药酒表梁诸葛恢表曰诏云行当别离以为怅罔分致氍㲣一剑一琉璃椀一贵达心领録之天恩望极天地施钧不异逺近艺文类聚卷七十三艺文类聚卷七十四钦定四库全书艺文类聚卷七十四唐欧阳询撰巧艺部射世本曰逢蒙作射山海经曰轩辕国在穷山际其不夀者八百嵗人面虵身尾交首不敢西射畏轩辕之丘礼记曰士使之射不能则辞以疾悬弧之义又曰射有似乎君子失诸正鹄反求诸其身又曰孔子射于矍相之圃葢观者如堵左传曰晋将战潘尫之党与养由基蹲甲而射之彻七札焉列子曰甘蝇古之善射者彀弓而兽伏鸟下尸子曰荆庄王命养由基射蜻蛉王曰吾欲得之养由基援弓射之拂左翼王大喜又曰鸿鹄在上鞟弩以待若发善否问二五弗知非二五难计也欲鸿之心乱也庄子曰以十钧射者见天而不见云以七钧射者见鹄而不见鸧以五钧射者见鸧而不见雀老子曰天之道其犹张弓乎高者抑之下者举之有余者损之不足者与之韩诗外传曰楚熊渠子夜行见寝石以为伏虎弯弓射之没金饮羽下视知其石也因复射石矢摧无迹渠子见其诚心金石为之开而况于人乎史记曰李广为右北平太守出猎见草中石以为虎而射之中没镞视之石因复射之终不复入广所居郡闻有虎自射之及居右北平射虎虎腾伤广广亦竟射杀之广为人长猨臂其善射亦天性也虽子他人学者莫能及又曰匈奴大入上郡天子使中贵人从勒习兵击匈奴中贵人将骑从见匈奴三人与战三人还射伤中贵人杀其骑将尽中贵人走广广曰是必射鵰者也淮南子曰越人学逺叅天而发镝在五步内今学者欲学古而不知变是越人射也汉书曰匈奴畏郅都之威刻木象都之状交弓射之莫之能一中魏书曰文帝共上常猎为虎所逐顾射应声而倒太祖壮其摰勇使将武骑吴志曰太史慈猨臂善射弦不虚发尝从孙策讨麻保贼贼縁楼上行骂以手持楼棼慈引弓射之矢贯手着棼围外万人莫不称善其妙如此典论曰文帝自序曰少好弓马逐禽辄十里射出百步后濊貃贡良弓代献名马时嵗暮春和风扇物弓惨手柔草浅兽肥于邺西猎终日获麞鹿九雉兎二十诗梁元帝落日射熊诗曰促宴引枚邹中园观兽侯日度堋隂广风横旗影浮移竿标入箭叠鼓送争筹附枝时可息言从清夜逰周庾信北园射堂诗曰轩堂聊可习仙的不难登转箭初辞筈横弓先望堋惊心一鴈落连臂两猨腾直知王济巧谁见魏舒能空心不死树无叶未枯藤择贤方至此传巵欣得朋书淮南子曰昔仓颉作书而天雨粟鬼夜哭家语曰宓子贱仕鲁为单父宰恐君听用谗人使己不得行其政故请君近吏二人与俱至官令二吏书辄掣其肘书不善则从而怒之二吏患焉辞归鲁宓子曰书甚不善勉而归矣二吏归报于君曰宓子使臣书而掣摇臣肘书恶而又怒臣邑吏皆笑所以去之而来也君以问孔子孔子曰宓子齐君子也其才任霸王之佐屈节治单父将以自试意者其以此谏乎公悟太息叹曰寡人乱宓子之政而责其善者数矣汉书曰元帝多才艺善史书鼓琴瑟吹洞箫又曰宣帝时中郎将张彭祖少与帝㣲时同席砚书及帝即尊位彭祖以旧恩封阳都侯又曰陈遵太率常醉然事亦不废长八尺余长头大鼻容貎甚伟畧涉传记赡于文辞性善书与人尺牍主皆藏弆以为之荣后汉书曰张奂长子芝字伯英最知名芝及弟昶字文舒并善草书至今称传之又曰显宗问班固卿弟子安在固对与官写书受直以养老母帝乃除超为兰台令史三辅决録曰赵袭炖煌太守先是杜伯度崔子玉以工草书称于前世袭与罗晖亦以能草颇自矜夸故张伯英书与袭同郡大仆朱赐书曰上比崔杜不足下方罗赵有余王隠晋书曰索靖炖煌人精草法武帝爱之时尚书令卫瓘世号得伯英之筋一台二妙天下为希赋晋阳泉草书赋曰惟六书之为体美草法之最竒杜垂名于古昔皇着法乎今斯字要妙而有好势竒绮而分驰解𨽻体之细㣲散委曲而得宜乍杨柳而奋发似龙鳯之腾仪应神灵之变化象日月之盈亏书踪竦而值立衡平体而均施或敛束而相抱或婆娑而四垂或攅翦而齐整或上下而参差或隂岑而高举或落箨而自披其布好施媚如明珠之陆离发翰摅藻如春华之杨枝提墨纵体如美女之长眉其滑泽肴易如长熘之分歧其骨梗强壮如柱础之不移断除弓尽如工匠之尽规其芒角㟏岈如严霜之傅枝衆巧百态无画不竒宛转翻覆如丝相持齐王僧䖍书赋曰情凭虚而测有思沿想而图空心经于则目像其容手以心麾毫以手从风摇挺气妍孊深功尔其𨽻明敏婉蠖绚蒨趍将摛文斐缛託韵笙簧仪春等爱丽景依光沉若云郁轻若蝉扬稠必昴萃约实箕张垂端整典裁邪制方或具美于片巧或双兢于两伤形绵靡而多态气陵厉其如芒故其委貎也必妍献体也贵壮迹乗规而骋势志循检而懐放势后汉蔡邕篆书势曰体有六篆妙巧入神或象龟文或比龙鳞纡体放尾长翅短身扬波震激鹰跱鸟震延颈胁翼势似凌云晋卫恒四体书势曰𢎞农张伯英转精其巧家之衣帛必先书后染临池学书池水尽黒下笔必为楷则号怱怱不暇草寸纸不遗仲将谓之草圣晋索靖书势曰葢草书之为状也婉若银钩漂若惊鸾舒翼未发若举复安虫蛇蚴虬或往或还頽阿郍以羸形歘奋亹而桓桓及其逸逰眄向乍正乍邪骐骥暴怒逼其辔海水窊隆扬其波𤣥熊对踞于山岳飞燕相追而差池举而察之又似和风吹林偃草扇树枝条从风转相比附窈娆亷苫随体散布纷扰扰以绮靡中持疑而犹豫𤣥螭狡兽嬉其间腾猨飞鼬相奔趣陵鱼奋尾骇龙反据投空自窜张设牙距晋刘邵飞白书势曰鸟鱼龙蛇龟兽仙人蛟脚偃波楷𨽻八分世施常妙索草钟真爰有飞白之丽貎艳势珍若乃敷拆毫芒纎手和㑹素干冰解兰墨电𢮓直准箭驰屈拟蠖势繁节叅谭绮靡循杀有若烟云拂蔚交纷刻继韩卢接飞宋鹊逰逝启梁庾肩吾谢东宫古迹启曰窃以仙巖遗传入握成尘孔壁藏文随开已蠧石书有暗厨尽犹飞岂有迹经四代年踰十纪芝英云气之巧未损松鈆鹊反鸾惊之势不侵蒲竹必使酒肆来人池流色变将损北海之绩还代西河之简梁元帝上东宫古迹启曰施宜八分之巧元帝三体之妙史籀李斯之篆梁鸿曹喜之书莫不总华桂宫盈满甲馆窃以鸾惊之势既闻之于索靖鹰跱之巧又显之于蔡邕是以逰雾重云传敬礼之法鸟颉鱼颃表扬泉之赋颇好六文多慙三礼尚方大篆既其牢落柱下方书何曽髣髴空慕河间之聚书竟征东平之献表齐攸尺牍顾已缺然北海楷𨽻终成难拟书梁简文帝答湘东王上王羲之书曰试笔成文临池染墨疏密俱巧真草皆得似望城扉如瞻星石不营云飞之散何待曲辱之丹方当奉彼廷中置之帐里乍楷铜钩时悬欹案戢意之深良不能已画韩子曰客为齐王画者问之画孰最难对曰狗马最难孰最易曰鬼魅最易狗马人所知也旦暮于前不可类之故难鬼魅无形无形者不可覩故易汉书曰上至平城为匈奴所围七日乏食陈平使画工图美女间遣人遗阏氏云汉有美女姿质若是将欲献单于阏氏以为然从容言于单于乃始得出又曰甘露三年单于始入朝上忽思股肱之美图画其人于麒麟阁又曰金日磾母敎诲二子甚有法度上闻而嘉之病死诏图画于甘泉宫曰休屠王阏氏日磾见画尝拜向之涕泣又曰元帝宫人既多乃令画工图之欲有唿者辄披图召焉其中常者悉皆行货赂王昭君姿容甚丽志不可茍求工遂毁其状后匈奴来和求美女于帝帝以昭君充行既召见而惜之名字已去不欲中改于是遂行范煜后汉书曰永平初马援女立为皇后显宗图画建武中名臣列将于云台以椒房故独不及援东平王苍观图言于帝曰何故不图伏波像帝笑而不言风俗通曰门户铺首谨按百家书云公输班之水见蠡曰见汝形蠡适出头般以足画图之蠡引闭其户终不可得开般遂施之门户云人闭藏如是固周密矣魏陈思王画賛序曰葢画者鸟书之流昔明徳马后美于色厚于徳帝用嘉之尝从观画过虞舜庙见娥皇女英帝指之戏后曰恨不得如此为妃又前见陶唐之像后指尧曰嗟乎羣臣百僚恨不得为君如是帝顾而笑故夫画所见多矣世説曰晋陵顾恺之善画絶世好写起人形欲图殷荆州仲堪曰我形恶卿不烦尔恺曰明府正当为眼耳若明㸃瞳子飞白拂上使如轻云之蔽月又曰顾长康画人或数年不㸃目睛人问何事如此曰四体妍蚩本无闗于妙处传神写照正在阿堵中又曰顾恺之画裴叔则颊上益三毛㸔画者定觉益毛有神明殊胜向未安时顾谢幼舆在巖里人问所以顾云一丘一壑自谓过人此子自宜置于丘壑之中又曰顾长康道画云手挥五絃易目送归鸿难晋傅咸画像赋曰先画卞和之像者虽具其事在素定见其泣血残刖之形情以悽然辞曰惟年命之遒短速流光之有经疾没世而不称贵立身而扬名既铭勒于钟鼎又图像于丹青览光烈之攸画覩卞子之容形泣泉流以雨下洒血面而瀐缨痛两趾之双刖心恻悽以伤情虽发肤之不毁觉害仁以偷生向厥趾之不刖孰夜光之见明人之不同爰自在昔臧知柳而不进和残躯以证璧賛梁元帝职贡图賛曰北通𤣥兎南渐朱鸢交河悠逺合浦回邅兹海无际隂山接天遐哉鸟穴永矣鸡田启梁元帝谢上画蒙勅褒赏启曰臣簿领余暇窃爱丹青云台之像终微髣髴宣室之图更难议拟成蝇罕术画马疎文人非世将恩深晋帝之赏迹愧景山宠踰魏皇之诏又谢东宫赉陆探㣲画启曰工踰画马巧迈图龙试映玉池即㸔鱼动还傍金屏复疑蝇集史迁暂覩悬识留侯之貎汉帝一瞻便见王嫱之像围棊左传曰太叔文子谓寗喜曰视君不如奕棊其何以免乎奕者举棊不定不胜其耦而况置君而弗定乎博物志曰尧造围棊丹朱善棊説文曰奕围棊也尹文子曰以智力求者喻如奕奕进退取与攻刼放舍在我者也蜀志曰魏军次于兴平假费祎节率衆往御光禄大夫来敏至祎许别求围棊于时羽檄交驰严驾已讫祎与敏留意对戏色无厌倦敏曰聊观试君耳信可人必能办贼者祎至敌遂退魏志曰王粲观人围棊局壊粲复为之棊者不信以帊葢局使更以他局为之用相比校不误一道博物志曰桓谭蔡邕善音乐冯翊山子道王九真郭鄷等善棊太祖皆与争能晋中兴书曰陶侃为荆州见佐史博奕戏具投之于江曰围棊尧舜以敎愚子博殷纣所造诸君并国器何以此为语林曰王中郎以围棊是坐隠支公以围棊为手谈世説曰殷仲堪在都尝往㸔棊诸从在瓦官寺前宅上于时袁羌与人共在窓下围棊仲堪在里问袁易义袁应答如流围棊不辍袁意傲然殊有余地殷撰辞致难每有往复赋后汉马融围棊赋曰畧观围棊法于用兵三尺之局为战鬭场陈聚士卒两敌相当怯者无功贪者先亡先据四道保角依傍縁边遮列往往相望离离马目连连鴈行踔度间置徘徊中央收取死卒无使相迎当食不食反受其殃离乱交错更相度越守规不固为所唐突深入贪地杀亡士卒狂攘相救先后并没计功相除以时早讫事留变生拾棊欲疾营或窘乏无令诈出深念逺虑胜乃可必晋曹摅围棊赋曰昔班固造奕㫖之论马融有围棊之赋拟军政以为本引兵家以为喻葢宣尼之所以称美而君子之所以游虑也既好其事而壮其辞聊因翰墨述而赋焉其辞曰局则邓林之木鲁班所造雉方砥平素质𤣥道犀角象牙是错是砺内含光润形亦应制于是二敌交行星罗宿列云㑹中区网布四裔合围促阵交相侵伐用兵之象六军之际也张甄设伏挑敌诱寇纵败先锋要胜后复寻道为场频战累鬬夫保角依边处山营也隔道相望夹水兵也二鬬共生皆目并也持棊合连理形也览斯戏以广思仪羣方之妙理讶竒变之可嘉思孙吴与白起世既平而功絶局告成而巧止当无为之余日差见玩于君子晋蔡洪围棊赋曰命班尔之妙手制朝阳之柔木取坤象于四方位将军乎五岳然后画路表界立质朱文曲直有正方而不圆筭涂授卒三百惟羣任巧于无主譬採菽乎中原于是摅妙思奋𤣥筹玩服色尚骍驹旅进旅退二骑迭驱翻翻马合落落星敷各啸歌以发愤运变化以相符乍似戏鹤之于霓又类狡兎之绕丘散象乗虚之飞电聚类絶贯之积珠然后枕以大罗缮以城郭缀以悬险经以絶落眇望翼舒翺翔容奕弯掌南指情实西射扬尘奄迹虽动详悉或临局寂然惟棊是陈静昧无声潜来若神抑舒之役成子之贤也或声手俱发諠譁操扰色类不定次措无已再衰三竭鋭气已朽登轼望辙其乱可取也尔乃心鬬犇竞势使挥谦携手诋欺朱颜妒嫌然局不𢎞席子不盈卷秉二仪之极要握衆巧之至权若八卦之初兆遂消息乎天文屈则尺蠖舒则龙翻崔嵬云起巃嵸浪传崟岑山结杳如雾分静若清夜之列宿动若流彗之互奔殿未结而筭了𨽻首不得窥其门局覆乱而不惑斫桑不足识其源或设死而称枉臯陶不能治其怨或巧逸以乐胥后夔不足以之讃乱云势貎多矣孰能究传逺求近取予一以贯梁武帝围棊赋曰圆奁象天方局法地枰则广羊文犀子则白瑶𤣥玉方目无斜直道不曲尔乃建将军布将士列两阵驱双轨徘徊鹤翔差池燕起用忿兵而不顾亦凭河而必危痴无戒术而好鬬非智者之所为运疑心而犹豫志无成而必亏今一棊之出手思九事而为防敌谋断而计屈欲侵地而无方不失行而致寇不助彼而为强不让他以増地不失子而云亡落重围而计穷欲佻巧而行促剧疎勒之屯邅甚白登之困辱或龙化而超絶或神变而独悟勿胶柱以调瑟専守株而待兎或有少棊已有活形失不为悴得不为荣若其苦战未必能平用折雄威致损令名故城有所不攻地有所不争东西驰走左右周章善有翻覆多致败亡虽畜鋭以将取必居谦以自牧譬勐兽之将击亦俛耳而固伏若局势已胜不宜过轻祸起于所忽功坠于垂成至如玉壶银台车厢井栏既见知于曩日亦在今之可观或非刼非持两悬两生局有衆势多不可名或方四聚五花六持七虽涉戏之近事亦临局而应悉或取结角或营边鄙或先㸃而亡或先撇而死故君子以之逰神先达以之安思尽有戏之要道穷情理之奥秘梁宣帝围棊赋曰引如征鸿赴沼布若羣鹊依枝类林麓之隠隠匹星汉之离离蜂起百涂从横万制或无厌而反失或先羸而后济奕㫖后汉班固奕㫖曰北方之人谓棊为奕弘之説之举大畧局必方正象地则也道必正直神明徳也棊有白黒隂阳分也骈罗列布効天文也四象既陈行之在人葢王政也或虚设豫置以自卫䕶葢象庖牺网罟之制隄防周起障塞漏决有似夏后治水之势一孔有阏壊颓不振有似瓠子汎滥之败作伏设诈突围横行田单之竒要厄相刼割地取赏苏张之姿三分有二而不诛周文之徳逡巡儒行保角依旁却自补续虽败不亡缪公之智中庸之方上有天地之象次有帝王之治中有五霸之权下有战国之事览其得失古今畧备奕势魏应玚奕势曰葢棊奕之制所尚矣有像军戎战阵之纪旌旗既列权虑蜂起骆驿雨集鱼鳞鴈峙奋维阐翼固卫边鄙或饰遁伪旋卓轹軿列羸师延敌一乗虚絶归不得合两见擒灭淮隂之谟拔旗之势也或匡设无常寻变应危寇动北垒备在南麾中棊既捷四表自亏亚夫之智耿弇之竒也或假道四布周爰繁昌云合星罗侵逼郊场师弱衆寡临据孤亡披扫彊御广畧土疆昆阳之威官渡之方也挑诱既战见欺敌对纷拏相救不量进退羣聚俱陨力行唐突瞋目恚愤覆局崩溃项将之咎楚懐之悖也时或失谬收奔摄北还自保固完聚补塞见可而进先负后克燕昭之贤齐顷之徳也长驱驰逐见利忘害轻敌寡备所丧弥大临疑犹豫筭虑不详茍贪少获不知所亡当断不断还为所谋项羽之失吴王之尤也持棊相守莫敢先动由楚汉之兵相拒索巩也铭后汉李尤围棊铭曰诗人幽忆感物则思志之空闲翫弄游意局为宪矩棊法隂阳道为经纬方错列张启梁任孝恭谢示围棊启曰隠雷自天昆虫已听浮隂在汉柱础先霑笑古人之不工知前事之已拙既妙借手传乃事因辞见微而能显婉以成章孝恭人实下愚才归末品効嚬丑反学步蹇归文业未彰武功已坠内愧齐竽外羞鲁服滥出簪缨非増后车之数谬颁计食空贵长安之米序梁沈约棊品序曰奕之时义大矣哉体希㣲之趣含竒正之情静则合道动必适变若夫入神造极之灵经武纬文之徳故可与和乐等妙上艺齐工支公以为手谈王生谓之坐隠是以汉魏名贤高品间出晋宋盛士逸思争流虽复理生于数研求之所不能涉义出乎几爻象未之或尽圣上听朝之余因日之暇回景纡情降临小道以为凝神之性难限入𤣥之致不穷今撰録名氏随品详书俾粹理深情永垂芳于来叶弹棊魏文帝典论曰余于他戏弄之事少所喜惟弹棊略尽其妙乃为之赋昔京师少工有二焉合乡侯东方世安张公子予尝恨不得与彼数子者对世説曰弹棊始自魏宫内装奁戏也文帝于此技亦特好用手巾拂之无不中有客自云能帝使为之客着葛巾拂棊妙踰于帝诗周王褒弹棊诗曰投壶生电影六博值仙人何如镜奁上自有拂轻巾隔涧疑将别陇头如望秦握笔徒思赋辞短竟无陈赋后汉蔡邕弹棊赋曰荣华灼烁蕚不于是列象棊雕华丽丰腹敛边中隠四企轻利调博易使骋驰然后抵掣兵棊夸惊或风飘波动若飞若浮不迟不疾如行如留放一弊六功无与俦魏文帝弹棊赋曰惟弹棊之嘉巧邈超絶其无俦苞上智之弘略允贯㣲而洞幽局则荆山妙璞发藻扬晖丰腹高隆庳根四頽平如砥砺滑若柔荑棊则𤣥木北干素树西枝洪纎若一修短无差象筹列植一据双螭滑石雾散云布四垂然后直叩先纵二八次举縁边间造长邪迭取尔乃详观夫变化之理屈伸之形聨翩靃绎展转盘萦或暇豫安存或穷困侧倾或接党连兴或孤据偏停于时观者莫不虚心竦踊咸侧息而延伫或雷抃以大噱或战悸而不能语魏丁廙弹棊赋曰文石为局金碧齐精隆中夷外致理肌平卑高得适既安且贞棊则象齿选乎南藩礼密身重腹隠头骞悍説敏不轻不轩列数二八取象宫军微章采列烂焉可观于是二物既设主人延賔粉石雾散六师列陈迹行王首左右相亲成列告誓三令五申事中军政言含礼文号令既通兵棊启路运若回飈疾似飞兎前中却儛贾其余怒风驰火燎令牟取五恍哉忽兮诚足慕也若夫气竭力残弱胆怯心进不及敌中路为擒仁而不武春秋所箴刚优劲勇忿速轻急推敌阻隧我废彼立君子去是过犹不及晋夏侯惇弹棊赋曰嫌深宇以舒情遘衆艺以广娱观竒巧之瓌丽律弹棊之妙殊局则崑山之寳华阳之石或烦蜿龙藻或分带班駮或发色𤣥黄或皦的鳞白悉鲁匠之精能倾工心于雕错形方隆而应矩焜煜霞以倐铄尔乃延良人洽坐际隆局施轻棊列徐正控往来必有中而告憇相形投巧左抚右拔挥纎指以长邪因偃掌而发八陵超踰落归趣援势纷交骛而踖合乗流密以遥曵若乃释正弹循乱汤滑石周散势纵横捭拨捶撇应无方侈若天星之列闪若流电之光或擗拍散烂挥霍便姢或奋振唐唐頽水叅连棊单局匮等分纪残胜者含和负者丧颜惜情娱之未遂恨白日之微遄实机艺之端首固君子之所欢也序梁简文帝弹棊论序曰观夫模穹苍而挺质写博厚而成形峙五岳而摽竒停四海而为量协日月之数应律吕之期总𤣥黄之武畧校孙吴之应变语其用心壮哉之戏也尔乃观壮士之出师望兵棊之式道上昇则搏翼穹天赴下则建瓴高屋乗危则栈山航海歴险则束马悬车完五忆霸国之勲全六想陈平之智反八均高阳之数四角思汉后之歌飞九同晋侯之琴徘徊异邺中之辇牵牛觉乗槎之来织女拟云軿之去故古人或言之礼乐或比之仁让或喻以修身或齐诸道徳良有㫖也启梁元帝谢东宫赐弹棊局启曰绎本慙逰艺弥愧拂巾鳯峙鹰扬信难议拟鸟跂星悬曽何彷彿莲花未易玉屑不工縁边之法庶遵细柳之阵徘徊之势方希明月之楼子桓有钖闻于邃古季绪蒙赐即事可传博説文曰博局戏六箸十二棊也古者鸟曹作博山海经曰休与之山其上有石焉名曰帝台之棊五色而文状如鹑卵穆天子传曰天子与井公博三日而决列子曰虞氏者梁之富人置高楼大路设酒撃博楼上尹文子曰博尽闗塞之宜得周通之路而不能制齿之大小在遇者也家语曰哀公问孔子曰吾闻君子不博有诸孔子曰有之为其兼行恶道也説苑曰晋灵公骄奢造九层之台谓左右敢諌者斩孙息闻之求见公曰子何能孙息曰臣能累十二棊加九鸡子其上公曰吾少学未尝见也子为寡人作之孙息即正颜色定志意以棊子置上加鸡子其上左右慴息灵公俯伏气息不续公曰危哉孙息曰公为九层之台三年不成危甚于此论吴韦昭博奕论曰葢闻君子耻当年而功不立疾没世而名不称故曰学如不及犹恐失之是以勉精厉操晨兴夜寐不遑宁处若寗越之勤董生之笃渐渍徳义之渊栖迟道艺之域且以西伯之圣姬公之才犹有日待旦之劳况在臣庶而可以已乎歴观古今功名之士皆积累殊异之迹劳神苦体契濶勤思平居不堕其业穷困不易其素是以卜式立志于耕牧王霸受道于囹圄终有荣显之福以成不朽之名今世之人不务经术好习博奕废事弃业忘寝与食穷日尽明继以脂烛当以临局交事雌雄未决人事旷而不修賔旅阙而不接虽有太牢之馔韶夏之乐不暇存也然其所志不出一枰之上所务不过方罫之间胜敌无封爵之赏获地无兼土之实伎非六艺用非经国立身者不阶其术征进者不由其道求之于战则非孙吴之伦考之于道艺则非孔氏之门以变诈之务则非忠信之事以刼杀为名则非仁者之意而空妨日废业终无补益何异设木而击之置石而投之哉且君子之居室也勤身以致养其在朝也竭命以纳忠故孝友之行立贞纯之名彰方今圣朝干干务在得人博选良才旌简旄俊设呈试之科垂金爵之赏诚千载之嘉㑹百世之良遇也樗蒲异苑曰昔有人乗马山行遥岫里有二老翁相对樗蒲遂下马以策拄地而观之自谓俄顷视其马鞭漼然已烂顾瞻其马鞍骸枯朽既还至家无复亲属一恸而絶博物志曰老子入胡作樗蒲庾翼集叅军于瓉陈节戏事曰夫嬉戏都名动相剥非为治之本自今樗蒲掷马诸不急戏宜一断之翼答曰今唯许其围棊余悉断赋后汉马融樗蒲赋曰昔有𤣥通先生逰于京都道徳既备好此樗蒲伯阳入戎以斯消忧枰则素㫋紫罽出乎西邻縁以缋绣紩以绮文杯则摇木之干出自崑山矢则蓝田之石卞和所工含精玉润不细不洪马则𤣥犀象牙是磋是礲杯为上将木为军副齿为号令马为翼距筹为筞动矢法卒数于是芬葩贵戚公侯之俦坐华榱之高殿临激水之清流排五木散九齿勒良马取道里是以战无常胜时有逼遂临敌攘围事在将帅见利电发纷纶滂沸精诚一呌十卢九雉磊落踸踔并来猥至先名所射应声粉溃胜贵欢悦负者沉悴投壶礼记曰投壶之礼主人奉矢司射奉中使人执壶主人请曰某有枉矢哨壶请以乐賔神仙传曰玉女投壶天为之笑东观汉记曰祭遵薨博士范升上疏曰遵为将军取士皆用儒术对酒娱乐必雅歌投壶又建为孔子立后奏置五经大夫虽在军旅不忘爼豆魏略曰邯郸淳字淑作投壶赋千余言奏之文帝以为工赐帛千匹古歌曰上金殿者玉樽延贵客入门黄金堂东厨具肴膳椎牛烹猪羊主人前进酒琴瑟为清商投壶对弹棊博奕并复行何劭王弼传曰弼性好弘理乐逰宴解音律善投壶赋魏邯郸淳投壶赋曰古者诸侯间于天子之事则相朝也以正班爵讲礼献功于是乃崇其威仪恪其容貎繁登降之节盛揖拜之数机设而弗倚酒澄而弗举肃肃济济其性敬焉敬不可久礼成于饫乃设大射否则投壶植兹华壶凫氏所铸厥高二尺盘腹修颈饰以金银文以彫镂象物必具距筵七尺杰焉植驻矢维二四或柘或棘丰本纎末调劲且直执笇奉中司射是职曽孙侯氏与之乎皆得然后观夫投者闲习察妙巧之所极骆驿聨翩爰夏兎发翻翻集集不盈不缩应壶顺入何其善也每投不空四矢退効既入跃出荏苒偃仰僶俛趋下余势振掉又足乐也拟议于此命中于彼动之如志靡有违也譬诸为政羣职罔弛左右毕投効竒数钧列置功笇称善告贤三载考绩幽明始分也比投不释増是自遂虽往有功义所不贵春秋贬翚亦犹是类也若乃撮矢作骄累掇聨取一往之纳二巧无与耦斯乃絶伦之才尤异之技者也柯列葩布匪罕匪绸虽就置犹弗然矧逈絶之所投惟兹巧之妙丽亦希世之寡俦调心术于混𠖇适容体于便安纷纵竒于施舍显必中以微观悦与坐之耳目乐衆心而不倦瓌玮百变恶可穷讃塞説苑曰塞行棋相塞谓之塞也管子曰秋行五政一曰秋禁二曰博塞穆天子传曰天子与井公塞也庄子曰臧与谷相与牧羊问臧奚事挟策读书问谷奚事博塞以逰事业不同亡羊均也伯夷死于首阳之下盗跖死于东陵之上所死不同残生均也汉书曰吾邱夀王以格五召待诏赋后汉边孝先塞赋曰可以代博奕者曰塞其次也试习其术以惊睡救寐免昼寝之讥而已然而徐核其困通之极乃亦精妙而足美也故书其较畧举其指归以明博奕无以尚焉曰始作塞者其明哲乎故其用物也约其为乐也大犹土鼔块枹空桑之瑟质朴之化上古所耽也然本其规模制作有式四道交正时之则也棊有十二律吕极也人操厥半六爻列也赤白色者分隂阳也乍亡乍存像日月也行必正直合道中也趋隅方折礼之容也迭往迭来刚柔通也周则复始干行健也局平以正坤徳顺也然则塞之为义盛矣大矣广矣博矣质象于天隂阳在焉取则于地刚柔分焉施之于人仁义载焉考之古今王霸备焉览其成败为法式焉藏钩风土记曰义阳腊日饮祭之后叟妪儿童为藏钩之戏分为二曹以效胜负若人偶即敌对人竒即人为逰附或属上曹或属下曹名为飞乌以齐二曹人数一钩藏在数手中曹人当射知所在一藏为一筹三筹为一都辛氏三秦记曰昭帝母钩弋夫人手拳而有国色先帝宠之世人藏钩法此也赋晋庾阐藏钩赋曰叹近夜之藏钩复一时之戏望以道生为元帅以子仁为佐相思蒙笼而不启目烱冷而不畅多取决于公长乃不咨于大匠钩运掌而潜流手乗虚而密放示微迹而可嫌露疑似之情状辄争材以先叩各鋭志于所向意有往而必乖策靡陈而不丧退怨叹于独见慨相顾于惆怅夜景焕烂流光西驿同明诲其夙退对者催其连射攘袂以发竒探意外而求迹竒未发而妙待意愈求而累僻疑空拳之可取手含珍而不摘督勐炬而増明从因朗而心隔壮颜变成衰容神材此为愚蒙四维赋东晋李秀四维赋曰四维戏者卫尉摰侯所造也画纸为局截木为棊取象元一分而为二准隂阳之位拟刚柔之策而变动云为成乎其中世有哲人黄中通理探赜索隠开物建始造四维之妙戏邈衆艺之特竒尽盈尺之局乃拟象乎两仪立太极之正统班五常之列位刚柔异而作配趍舍同而从类或盘纡诘屈连延骆驿或间不容息舍棊则获围成未合骄棊先出九道并列専都独毕象戏周武帝造象戏王褒为象经序曰一曰天文以观其象天日月星是也二曰地理以法其形地水木金土是也三曰隂阳以顺其本阳数为先本于天隂数为先本于地是也四时以正其序东方之色青其余三色例皆如之是也五曰筭数以通其变俯仰则为天地日月星变通则为水火金木土是也六曰律吕以宣其气在子取未在午取丑是也七曰八卦以定其位至震取兑至离取坎是也八曰忠孝以惇其敎出则尽忠入则尽孝是也九曰君臣以事其礼不可以贵凌贱直而为曲不可以卑畏尊隠而无犯是也十曰文武以成其务武论七徳文表四敎是也十一曰礼仪以制其则居上不骄为下尽敬进退有度可法是也十二曰观徳以考其行定而后求义而后取时然后言乐然后笑是也或升进以报徳义以迁善或黜退以贬过事在惩恶或以沉审为贵正其瞻视或以徇齐为功明其纠察得失表于隆替在贱必申怠敬彰于劝沮处尊思屈片言崇于拱璧一徳踰于华衮赋周庾信象戏赋曰观夫造作权舆皇王厥初法凝隂于厚徳仰冲气于清虚于緑简既开丹局直正理洞研几原穷作圣若叩洪钟如悬明镜白鳯遥临黄云高映可以变俗移风可以莅官行政是以局取诸干仍图上𤣥月轮新满日晕初圆摸羽林之华葢写明堂之璧泉坤以为舆刚柔卷舒若方镜而无影似空城而未居促成文之画亡灵龟之图马丽千金之马符明六甲之符于是搢笏当次依辰就席回地理于方珪转天文于圆璧分荆山之美玉数蓝田之珉石南行赤水之符北使𤣥山之策居东道而龙青出西闗而马白既舒𤣥象聊定金枰昭日月之光景乗风云之性灵取四方之正色用五徳之相生从月建而左转起黄钟而顺行隂翻则顾兎先出阳变则灵乌独明况乃豫逰仁夀行乐徽音水影摇日花光照林乍披图而久玩或开经而熟寻虽复成之于手终须得之于心乃有龙烛衘花金罏浮气月落桂垂星斜柳坠犹豫枢机嫌疑泾渭顾望回惑心情怖畏应对坎而冲离忽当申而取未艺文类聚卷七十四艺文类聚卷七十五钦定四库全书艺文类聚卷七十五唐欧阳询撰养生部养生易曰天地之大徳曰生文子曰太上养神其次养形神清意平百节皆宁养生之本也肥肌肤充肠胃闭嗜慾养生之末也庄子曰吹吁唿吸吐故纳新此导引之士养形之人也彭祖夀考者之所好也韩子曰神不注于外则身全身全之谓得得者得身也华佗别传曰佗尝语吴普人体欲得劳动但不当自使极尔体常动摇谷气得清血脉流通疾则不生卿见户枢虽用易腐之木朝暮开闭动摇遂最晚朽是以古之仙者赤松彭祖之为导引葢取于此也抱朴子曰尔乃咀吸寳华谷神太清外珍五耀内守九精又曰城阳郄俭少时行猎堕空冡中饥饿见冡中先有大龟数数回转所向无常张口吞气或俛或仰俭素亦闻龟能导引乃试随龟所为遂不复饥百余日颇苦极后人有偶窥冡中见俭而出之后竟能咽气断谷魏王召置土室中闭试之一年不食颜色悦泽气力自若论晋嵇康养生论曰世或有谓神仙可以学得不死可以力致者或云上夀一百二十古今所同过此以往莫非妖妄此皆两失其情粗试论之夫神仙虽不目见然记籍所载前史所传较而论之其有必矣似持受异气禀之自然非积学所能致也至于导养得理而尽命上获千余嵗下可数百年而世皆不精故莫能得之豆令人重榆令人瞑合欢蠲忿萱草忘忧愚智所知也薰辛害目豚鱼不养常世所识也虱处头而黒麝食柏而香颈处险而瘿齿居晋而黄推此而言凡所食之气蒸性染身莫不相应岂唯蒸之使重而无使轻害之使闇而无使明染之使黄而无使坚哉故神农曰上药养命中药养性者诚知性命之理因辅养以通也卜筮礼记曰龟为卜筴为筮又曰昔三代明王皆事天地之神明无非卜筮之用不敢以其私䙝事上帝是故不犯日月不违卜筮尚书曰立卜筮人古史考曰庖牺氏作始有筮其后殷时巫咸善筮穆天子传曰天子筮猎萃泽其卦遇讼逢公占之曰薮泽苍苍其宜正公戎事则从左传曰邾文公卜迁于绎史曰利于民而不利于君也邾子曰茍利于民孤之利也天生民而树之君以利之也民既利矣孤必与焉史记曰卜者以法天地象四时于民仁义分策定卦旋式正綦而后言天地利害事之成败昔先王定国必先龟筴日月而乃敢代正时日乃后入家产子必先占吉凶后乃育之伏牺作八卦为三百八十四爻而天下治句践放文王八卦以破敌国霸天下论晋庾阐蓍龟论曰夫物生而后有象有象而后有数有数而后吉凶存焉蓍者寻数之主非神明之所存龟者启兆之质非灵照之所生何以明之夫求物于闇室夜鉴者得之无夜鉴之朗又以火得之得之功同也致功之迹异也不可见目因火鉴便谓火为目神凭蓍通又谓蓍为神也由此言之神明之道则大贤之闇室蓍龟之用岂非颜子之龙烛耶蓍龟之运亦所以感兴卦兆求通逆数又非爻象之体拟议之极者也安得超登仙而含灵独备哉且殊方之卜或责象草木或取类瓦石而吉凶之应不异蓍龟此为神通之主自有妙㑹不由形器寻理之器或因他方不系蓍龟然经有天生神物不载圆神之説言者所由也直称神之美以友其迹亦犹筌虽得鱼筌非鱼也蹄虽得兎蹄非兎也是以象以求妙妙得则象忘蓍以求神神穷则蓍废箴宋颜延之大筮箴曰余因读易偶意蓍龟友人有请决逰宦务志卦有咎占故作大箴以悟焉先王设筮大人尽虑卦遭同人变而之豫先号后笑初暌末遇时至运来当在三五功毕官成几乎衍数庆在坤宫灾在坎路不出户庭独立无惧违此而动投足失步无惰尔仪灵骨有知无曰余逆神筴不豫南人司箴敢告驰骛序梁元帝洞林序曰葢闻𤣥枵之野鬼方难测朱鸟之舍神道莫知而缇幔晓披即辩黄钟之气灵台夕望便知玉井之色复以谈乎天者虽絶名言之外存乎我者还居称谓之中余幼学星文多歴嵗稔海中之书略皆寻究巫咸之説偏得研求虽紫微迢递如观掌握青龙显晦易乎窥览羡门五将亟经玩习韩终六王常所寳爱至如周王白雉之筮殷人飞燕之卜蓍名聚雪非闗地极之山卦有密云能拥西郊之气爻通七圣世经三古山阳王氏直解谈𤣥河东郭生才能射覆兼而两之窃自许矣相术荀卿子曰古有姑布子卿今之世有唐举相人形状颜色而知其吉凶世俗称之相形不如论心论心不如择术形不胜心心不胜术术正而心从之则形相恶而心术善无害为君子也形相虽善而心术恶无害为小人也又曰许负唐举邓通条侯此四公皆善相史记曰韦贤至大鸿胪有相工相之当至丞相贤有男四人又使相之至第二子𤣥成曰此子贵亦当为丞相贤曰我若为丞相有长子在是安得为之贤后竟为丞相既死而长子有罪乃立𤣥成东观汉记曰孝顺梁后永建三年选入掖庭相工莱通见矍然惊骇却再拜贺曰此所谓日角偃月相之极贵臣所未尝见也又曰班超行诣相者曰布衣诸生尔当封侯万里之外超问其状相者曰生燕颔飞而食肉此万里侯相也论魏陈王曹植相论曰世人固有身瘠而志立体小而名高者于圣则否是以尧眉八彩舜目重瞳禹耳叅漏文王四乳然则世亦有四乳者此则驽马一毛似骥耳又曰宋臣有公孙吕者长七尺面长三尺广三寸名震天下若此之状葢逺代而求非一世之异也使形殊于外道合其中名震天下不亦宜乎语云无忧而戚忧必及之无庆而欢乐必还之此心有先动而神有先知则色有先见也故扁鹊见桓公知其将亡申叔见巫臣知其窃妻而逃也荀子曰以为天不知人事耶则周公有风雷之灾宋景有三次之福以为知人事乎则楚昭有弗禜之应邾文无延期之报由是言之则天道之与相占可知而疑不可得而无也魏王朗相论曰然仲尼之门童冠之羣不言相形之事抑者亦难据故也古之人固有懐不副其貎行不称其声者是故夫子以言信行失之于宰予以貎度性失之于子羽圣人之于听察精矣然犹或有所不得以此推之则彼度表扪骨指色摘理不常中必矣若夫周之叔服汉之许负各以善相称于前世而书専记其効验之尤着者不过公孙氏之二子与夫周氏之条侯而已賛周庾信以蔡泽就唐生相賛曰蔡泽羁旅唐生决疑无劳神策不问灵龟富贵自取年夀须期虽云异相㑹待逢时序梁陶𢎞景相经序曰相者葢性命之着乎形骨吉凶之表乎气貎亦犹事先谋而后动心先动而后应表里相感莫知所以然且富贵夀夭各值其数董贤甫在弱冠便位过三公赀半于国而裁出世身摧家破冯唐袴穿郎署扬雄壁立高阁而并至白首或垂老玉食而宦不过尉史或颕惠若神仅至龆龀或不辩菽麦更保黄耉此又明其偏有得也梁刘孝标相经序曰夫命之与相犹声之与响声动乎几响穷乎应虽夀夭参差贤愚不一其间大较可得闻矣若乃生而神睿弱而能言八彩光眉四瞳丽目斯实天姿之特达圣人之符表洎乎日角月偃之竒龙楼虎踞之美地静镇于城缠天闗运于掌策金槌玉枕磊落相望伏犀起葢隠辚交映井宅既兼食匮已实抑亦帝王卿相之明効也及其深目长颈頽颜蹙齃虵行鸷立猳喙鸟咮筋不束体血不华色手无春荑之柔发有寒蓬之悴或先吉而后凶或少长乎穷乏不其悲欤至如姬公凝负图之容孔父𦕈栖遑之迹丰下知其有后黄中明其可贵其间或跃马膳珍或飞而食肉或皁𨽻晚侯初形未正铜岩无以饱生玉馔终乎饿死因斯以观何事非命疾史记曰陈轸适至秦惠王曰子去寡人之楚亦思寡人否轸对曰王闻越人庄舄乎王曰弗闻轸曰庄舄仕楚执珪有须而疾为越声楚王曰舄故越之鄙细人也今仕楚执珪贵极矣亦思越不或对曰凡人思故在其疾也彼思越即越声不思越即楚声使人往听之犹尚越声也今臣虽弃逐之楚岂能无秦声哉汉书曰司马相如疾甚上曰可往悉取其书使往而相如已死家无遗书问其妻对曰长卿未尝有书也时时着书人又取去长卿未死时为一卷书曰有使来求书奏之其遗札言封禅事所司奏焉天子异之桓谭新论曰余归沛道疾蒙絮被终罽裾乗骍马宿东亭亭长疑是贼发卒夜来余令吏勿鬬乃相问而去又曰余少时见扬子云之丽文高论不自量年少新进而猥欲逮及尝激一事而作小赋用精思太剧而立发疹子云亦言成帝上甘泉诏召作赋卒暴及倦卧梦其五藏出在地以手收内及觉大少气疾一嵗而忘东观汉记曰王良以疾归一嵗复征至荥阳疾笃不任进道乃过其友人友人不肯见曰不有忠言竒谋而取大位何其往来屑屑不惮烦也遂拒之良慙自后连征辄称疾三辅决録曰赵岐初名嘉年三十余有重疾卧蓐七年自虑奄忽乃为遗令勅兄子可立一员石于吾墓前刻之曰汉有逸民姓赵名嘉有志无时命也奈何其后疾瘳风俗通曰无恙俗説疾也凡人相见及书问者曰无疾耶按上古之时草居路宿恙噬虫也食人心凡相劳问者曰无恙乎非为疾也又曰予之祖郴为汲令以夏至日请主簿杜宣赐酒时北壁上有悬赤弩照于杯中其形如蛇宣恶之然不敢不饮其日便得疾云蛇入腹后郴使宣于故处设酒杯中复有蛇因谓宣此乃壁上弩影耳非有他怪宣意遂解甚怡怿诗梁简文帝卧疾诗曰沉疴类弩影积弊似河鱼讵逢龙子浴空叹楚王葅又喜疾瘳诗曰朝窓犹掩扇宿幔未悬钩逍遥临四注兼持散九愁虽同卫子惫聊喜摰生瘳灾星夜出境鸣禽晚去楼蠲邪无贾服祅气息梁牛隔帘䕃翠莜映水含珠榴丹经藴玉笥𤣥水出长洲结友寻方岳採药访圆丘神随七星变貎逐五云留飞鸿若可驾轻簪必易抽梁刘孝威和简文帝卧疾诗曰玉躬耗寒暑羣望崇珪璧仁祀盛黄缣礼坛优绀席惫均楚疾愈俄同宋年益岂劳诵赋臣宁用观涛客梁朱超道嵗晚沉痾诗曰风将夜共静空与月俱明烛滴龙犹伏罏开鳯欲惊叶飞林失影氷合涧无声太息兴牀念宁敢离衣行唯畏残藤尽不闻桴鼓鸣赋晋摰虞疾愈赋曰余体气不和饮食渐损旬有余日衆疾并除馈食纎纎而日尠体貎亷亷而转损校朝夕其未殊验朔望而减本形容消而憔悴体质惫而狼狈内忧深而虑逺乃量飡而度带讲和缓之余论寻越人之遗方考异同以求中稽衆术而简良㑹异端于妙门乃归竒于涉廛惟兹药之攸造寳明中之皆坚丸以三七为剂服以四献为程势终朝而始发景未仄而身轻食信宿而异量体涉旬而告平梁裴子野卧疾赋曰旅闻禁以永久迫衰老而殷忧无筋力以为礼聊卧疾以来休是时冻雨洒尘凉隂满室风索索而傍起云霏霏而四密尔乃高歌莫和㫖酒时倾洗然尚想何虑何营表梁简文帝在州羸疾自解表曰昔违紫复曽不弱冠今梦青蒲逝将已立愿归之谒不逮宸矜民请之书遽降天允属上党之雄山西宣将五校失道八尉骄贪一箭而解重围更成戎阻九战而絶甬道翻就丧师虽王郭不追朱买难嗣实以褰襜明目日夜厉精地杂黠羌民多犷俗人非公孝欲使任类汝南勲异伯宗必须荣踰戊己州牧良才实属多士无令菲薄徒积妨贤书梁简文帝答湘东王书曰暮春美景风云韶丽兰叶堪把沂川可浴弟邵南寡讼时辍甘棠之隂冀州为法暂止褰襜之务唐景荐大言之赋安汰述连环之辩尽游玩之美致足乐乎吾春初卧疾极成委弊虽西山白鹿惧不能愈子预赤丸尚忧未振高卧六安每思扁鹊之问静然四屋念絶修都之香皇上慈被率土甘露聿宣鸣银鼓于寳坊转金轮于香地法雷警梦恵日晖朝道俗辐凑逺近毕集独以疾障致隔闻道岂止杨仆有闗外之伤周南起留滞之恨序梁陶𢎞景肘后百一方序曰夫生民之所为大患莫急乎疾疹疾疹而弗治犹救火不以水也今辇掖左右师药易寻郊郭之外已有难值况穷村逈陌遥山絶浦其间夭枉焉可胜言方术之书卷帙徒繁拯济葢寡就欲披览回惑多端抱朴此制实为深益然尚有阙漏未尽其善輙採集补闻凡一百一首葛氏序云可以施于贫家野居然亦不止如此今搢绅君子若常处闲佚乃可师药有方脱从禄外邑将命逺途或祗直禁闱晨宵闭隔或羁束戎阵城垒严阻忽惊急仓卒唯拱手相看孰若便採之枕笥则可庸竖成医故备论节度使晓然无滞医左传曰晋侯求医于秦秦伯使医缓为之未至公梦二竖子曰彼良医也惧伤我焉逃之其一曰居肓之上膏之下若我何医至曰疾不可为也在肓之上膏之下攻之不可达针之不及药不至焉公曰良医也厚礼而归之列子曰龙叔谓文摰曰吾有疾子能已乎文摰即命龙叔背盟而立曰嘻吾见子之心矣子心穴孔流通一孔不达今圣智为疾者或由此乎史记曰扁鹊姓秦名越人少时为人舍客长桑君遇而竒之知非常人及唿扁鹊与语我有禁方年老欲传与公公无泄乃出懐中药与扁鹊又曰赵简子疾五日不知人召扁鹊扁鹊入视疾出曰昔秦穆公尝如此七日而寤居二日半而简子寤魏志曰华佗逰学徐土兼晓养性之术年且百嵗而犹有壮容时人以为仙又曰沛相陈珪举孝亷太尉黄琬辟皆不就精于方药处剂不过数种心识分铢不假称量针亦不过数处若疾结于内针药所不能及者乃先令以酒服麻沸散既醉无所觉因刳破腹背抽割积聚若在肠胃则断截湔洗除去疾秽既而缝合傅以神膏四五日创愈一月之间皆平复赋晋嵇含寒食散赋曰余晚有男儿既生十朔得吐下积日羸困危殆决意与寒食散未至三旬几于平复何矜孺子之坎轲在孩抱而婴疾既正方之备陈亦旁求于衆术穷万道以弗损渐丁宁而积日尔乃酌醴操散商量部分进不访旧旁无顾问伟斯药之入神建殊功于今世起孩孺于重困还精爽于既继艺文类聚卷七十五艺文类聚卷七十六钦定四库全书艺文类聚卷七十六唐欧阳询撰内典上内典后汉书曰明帝梦金人长丈余头有光明以问羣臣或曰西方有神名曰佛其形丈六尺而黄金色帝于是遣使天竺问佛道法遂于国中图画形象焉续汉书曰天竺国一名身毒在大月氐东南修浮图佛道以成俗不杀伐释道安西域志曰波罗祭斯国佛转法轮处在此国也又曰须刺国有五百沙弥真人寺望晦日寺前有方青石大人来下石上又曰摩诃赖国有阿耨达山王舍城在山东南角竹园精舍在城西又有佛浴所六年苦行处支僧载外国事曰和诃条国在大海之中地方二万里国有大山山有石井井中生千叶白莲花井边青石上有四佛足迹合有八迹月六斋日弥勒菩萨与诸天神礼佛迹竟便飞去浮图讲堂皆七宝国王长者常作金树银花银树金花供养佛又曰维那国去舍衞国五十由旬由旬者晋言四十里维摩诘家在城内基井尚存又曰迦维罗越国今属播黎越国犹有优婆塞姓释可二十余家是白静王之苗裔昔太子生时有二龙王一吐冷水一吐暖水今有池尚一冷一暖又曰鸠留佛姓迦叶生那诃维国又曰弥勒佛当生波罗祭国在迦维罗越南又曰罽賔国在舍衞之西国王民人悉奉佛道人及沙门到冬未中前饮少酒过中不复饭又曰佛在拘私那竭国般泥洹欲泥洹时自然有宝牀从地出有八万四千国王争将佛题神妙天人曰佛应就此土那竭王乃作金棺椱檀车送丧佛积薪不烧自燃王将舍利归宫八万四千国兴兵争舍利婆罗门分之用金升量舍利得八斛四㪷诸国各得还立浮图宋元嘉起居注曰阿罗单国王毗沙摩造使云诸佛世尊常乐安隐处雪山阴雪水流注百川洋溢以味清净周回屈曲从趣大海一切衆生咸得受用又曰师子王国遣使奉献诏荅云此小乗经甚少彼国所有皆可冩送扶南记曰顿逊国属扶南西出海中国主名崑崙有天竺胡五百家两佛图婆罗门千余人顿逊人敬奉其道以香花自洗精进不舍昼夜香有区拨摩花冬夏不衰日载数千车货之惨更香好南州异物志曰天竺国地方三万里佛道所出其国王城郭宫室皆雕文刻镂诗秦鸠摩罗什法师十喻诗曰十喻以喻空空必待此喻惜言以会意意尽无会处既得出长罗住此无所住若能映斯照万象无来去宋谢灵运石壁立招提精舍诗曰四城有顿踬三世无极已浮欢昧眼前沈照贯终始壮龄缓前期頽年迫暮齿挥霍梦幻顷飘忽风电起良缘迨未谢时逝不可俟敬拟灵鹫山尚想祗洹轨絶熘飞庭前高林映窻里禅室栖空观讲宇析妙理又过瞿谿石室饭僧诗曰清霄飏浮烟空林响法鼔庶乗四等观永拔三界苦宋谢庄八月侍华林曜灵殿八关斋诗曰玉桴乗夕逺金枝终夜舒澄淳元化阐希微寂理孚梁武帝十喻幻诗曰挥霍变三有恍惚随六尘兰园种五果雕案出八珍对见不可信熟视事非真空生四岳想徒劳七识神着幻是幻者知幻非幻人又如炎诗曰乱念瞩长原例见望遥炯逶迤似江汉汎滥若沧溟金波扬素沫银浪翻绿萍逺思如可取近至了无形热缘热惚逼渇爱渇心生又灵空诗曰物情异所异世心同所同状如薪遇火亦似草行风迷惑三界里颠倒六趣中五爱性洞逺十相法灵沖皆从妄所妄无非空对空又干闼婆诗曰灵海自已极沧流去无边蜃蛤生异气闼婆郁中天青城接丹霄金楼带紫烟皆从望见起非是物理然因彼凡俗喻此中𤣥又𤣥又梦诗曰甘寝随四坐盖睡依五衆违从竞分诤美恶相戏弄出家为上首入仕作梁栋色已非真实闻见皆灵洞长眼出长夜大觉和大梦又会三教诗曰少时学周孔弱冠穷六经中复观道书有名与无名妙术镂金版真言隐上清密行贵阴德显证表长龄晚年开释卷犹日映衆星苦集始觉知因果乃方明示教唯平等至理归无生又游钟山大爱敬寺诗曰才性乏方便智力非善权叹逝比愆稔交臂乃奢年从流既难反弱丧谓不然三苦恒追随五毒自烧燃贪痴养忧畏热恼坐燋煎道心理归终信首故宜先驾言追善友回舆寻胜缘面势周大地萦带极长川稜层叠嶂逺逦迤磴道悬朝日照花林光风起香山慧居超七净梵住踰八禅始得展身敬方乃遂心虔菩提圣种子十万良福田正趣果上果归依天中天以我初觉意贻尔后来贤又和太子懴悔诗曰玉泉漏向尽金门光未成缭绕闻天乐周流扬梵声兰汤浴身垢懴悔净心灵萎草获再鲜落华蒙重荣梁简文帝十空如幻诗曰汉安设大响周穆置高台三里生云雾瞬息起氷雷空持生识縳徒用长心灾慧人恒弃舍庸识屡邅回六尘俱不实三界信悠哉又水月诗曰圆轮既照水初生亦映流溶溶如渍璧的的似沈钩非关顾兔没岂是桂枝浮空今谁雅识还用喜腾猴万累若消荡一相更何求又如响诗曰叠嶂逈参差连峰郁相拒逺闻如句咏遥应成言语竟无五声实谁谓八音所空惑颠倒羣徒迷尘縳侣愍哉火宅中兹心良可去又如梦诗曰秘驾良成辩司梦并成虚未验周为蝶安知人作鱼空闻延寿赋徒劳岐伯书潜令六识扰安能二惑除当须耳应满然后会真如又如影诗曰朝光照皎皎夕漏转骎骎昼花斜色去夜树有轻阴并能兴眼入俱持动惑心息形影方止逐物虑恒侵若悟假名浅方知实相深又镜象诗曰精金宛成器悬镜在高堂后挂七龙网前发四珠光逈望疑垂月傍瞻譬璧珰仁寿含万类淮南辩四乡终归一亡有何关至道场又蒙豫懴悔诗曰皇情矜幻俗圣德愍重昬制书开摄受丝纶广慧门时英满君囿法侣盛天园俱消五道縳共荡四生寃三循祛爱马六念静心猿庭深仗采艳地寂伎声喧上风吹法鼓垂龄鸣昼轩新梅含未发落桂聚还翻早灯藏石磴寒潮浸水门一期蒙诱善方愿遣笼樊又往虎窟山寺诗曰细松斜绕径峻岭半藏天古树无枝叶荒郊多野烟分花出黄鸟挂石下新泉蓊郁均双树清灵类八禅栖神紫台上纵意白云边徒然嗟小药何由齐大年又侍讲诗曰物善渥深慈监抚宣王事英迈八解心高超七花意又旦出兴业寺讲诗曰沐芳肃朝带驾言祗净宫羽旗承去影铙吹杂还风呉戈忧服箭骥马绿沈弓水照栁初碧烟含桃半红见鹤徒知谬察象理难同方知恶四辩奚用语三空又和会三教诗曰聚沬多缘假摽空非色香汉君虽启梦晋后徒降祥元机昔未辩洞鉴资我皇又夜望浮图上相轮絶句诗曰光中辩垂带雾里见飞鸾定用方诸水持添承露盘又望同泰寺浮图诗曰遥看宫佛图带璧复垂珠烛银踰汉汝宝铎迈昆吾日起光芒散风吟宫征殊露落盘恒满桐生鳯不雏飞幡杂晚虹画鸟狎晨凫梵世临空下应真蔽景趋帝马咸千辔天衣使六铢意乐开长表多宝现金躯能令苦海渡复使慢山踰愿能周四忍长当出九居梁元帝和刘尚书侍讲五明集诗曰汲引留宸鉴舟航动睿情法王惟一法无生信不生日宫佳气满月殿善风清绮钱敞西观缇幔卷南荣梁昭明太子𤣥圃讲诗曰试欲游宝山庶攸信根立虽娯慧有三终寡闻知十钟山解讲诗曰轮动文学乗笳鸣賔从静瞰出嵒隐光月落林余影情理既已详𤣥言亦兼逞东斋听讲诗曰庶几祛八倒冀此遣六尘良思大车道方愿宝船津既飡甘露㫖方欲书诸绅又参讲席将讫诗曰八水润焦牙三明启羣目宝铎旦参差名香晚芬郁暂舍六龙惊微祛二䑕蹙意树发空花心莲吐轻馥又同泰僧正讲诗曰放光闻鹫岳金牒秘香城穷原絶有际杂照归无名若人聆至寂寄説表真冥能令梵志遣亦使羣魔惊今闻大林聚净土接承明掖影连高塔法鼓乱严更雷声芳树长月出地芝生已生法味乐复悦𤣥言清何因动飞辔暂使尘劳轻又开善寺法会诗曰兹地信闲寂清旷唯道场玉树琉璃水羽帐郁金牀紫柱珊瑚地神幢明月珰牵萝下石磴攀桂陟松梁涧斜日欲隐烟生楼半藏千祀终何迈百代归我皇神功照不极睿镜湛无方法轮明智日慧海度慈航尘根夕未洗希霑垂露光梁宣帝奉迎舍利诗曰释迦称散体多宝号金躯白玉诚非比黄金良莫踰变见絶言象端异乃冥符灵知虽隐显妙色岂荣枯唯当千劫后方成无价珠梁沈约八关斋诗曰因戒倦轮飘习障从尘染四衢道难辟八正扉犹掩得理未易期失路方知险迷涂既已复豁悟非无渐又四城门诗曰六龙既惊轸二䑕复驰光衰龄难慎辅暮质易凋伤又和王衞军解讲诗曰妙轮辍往驾宝树未开音甘露为谁演得二摽道心眇眇𤣥涂旷髙义摠成林七花屏尘相八解濯芳襟梁庾肩吾和太子重云殿受戒诗曰皇明执东曜帝扆居北辰小乗开治道大觉拯苍民殊涂同义路分流合智津传香引上德列伎进名臣连阁翻如画图云更似真镜山衔殿影梅梁落梵尘苑桂恒留雪天花不待春万年逢瑞应千生值法身天衣初拂石豆火欲然薪重善终无报轻毛庶有因又咏同泰寺浮图诗曰望园临柰苑王城对邺宫还从飞阁内遥见崛山中天衣疑拂石凤翅欲凌空云甍犹带雨莲井不生桐盘承云表露铃揺天上风月出琛含采天晴幡带虹周星疑更落汉梦似今通我后懐初照不与伊川同方应捧马出永得离尘蒙梁刘孝绰和昭明太子钟山解讲诗曰御鹤翔伊水攀马出玉田停銮对宝座辩论説人天淹尘资海滴照暗仰灯然法朋一已散笳劒俨将旋梁刘孝仪和昭明太子钟山解讲诗曰诏乐临东序时驾出西园虽穷礼游盛终为尘俗諠岂如𢎞七觉扬鸾启四门夜气清箫管晓阵烁郊原山风乱采眊初景丽文辕林开前骑骋遥曲羽旄屯烟璧浮青翠石濑响飞奔回舆下重阁降道访真源谈空匹泉涌缀藻迈弥繁轻生逢遇误并作辇龙鹓梁释慧令和受戒诗曰泬寥秋气爽揺落寒林疎风散飞廉雀浪动昆明鱼是日何为盛证戒奉皇储愿陪升自在神通任卷舒梁王筠和太子懴悔诗曰习恶归礼懴有过称能改圣德及羣生唱説信兼採翘心荡十恶邈诚销五罪三縳解智门六尘清法海超然故无着逍遥新有待梁王台卿和望同泰寺浮图诗曰朝光正晃朗涌塔标千丈仪鳯异灵乌金盘代仙掌积栱承雕桷高檐挂珠网宝地若池沙风铃如树响刻削生千变丹青图万象烟霞时出没神仙乍来往晨雾半层生飞幡接云上周庾信和同泰寺浮图诗曰岧岧陵大清照殿比东京长影临双阙高层出九城栱积行云碍幡揺度鸟惊鳯飞如始泊莲合似初生轮重对月满铎韵拟鸾声画水流全住图云色半轻露晚盘犹滴珠朝火更明虽连博望苑还接银沙城天香下桂殿仙梵入伊笙庶闻八解乐方遣六尘情又咏阐𢎞二教诗曰五明教已设三元法复开鱼书将鹤岭清梵两边来香烟聚成塔花雨积为台空心论佛性真气辩仙才又登云居寺塔诗曰重峦千仞塔危隥九层台跗下云峰出窓前风洞开蹑岭钟声度中天梵响来陈阴铿开善寺诗曰鹫岭春光遍王城野望通登临情不极萧散趣无穷莺随入戸树花逐下山风栋里归云白窓外落晖红古石何年卧枮树㡬春空淹留惜未及幽桂有芳丛又游巴陵空寺诗曰日宫朝絶磬月殿夕无扉网交双树叶轮断七灯辉香尽奁犹馥幡尘画渐微借问将何见风气动天衣陈张正见陪衡阳王游耆阇寺诗曰甘棠听讼罢福宇试登临兔苑移飞盖王城列玳簮阶荒犹累玉地古尚填金龙桥丹桂偃鹫岭白云深秋牕被旅葛夏户响山禽清风吹麦垄细雨濯梅林颂宋谢灵运无量寿佛颂曰法藏长王宫懐道出国城愿言四十八𢎞誓拯羣生净土一何妙来者皆清英頽年欲安寄乗化好晨征齐王融净住子归信门颂曰生浮命舛识罔情违业云结影慧日潜晖委蛇循途极夜无归登山小鲁汎海难沂参珉见璧辩砾知玑迷甘未逺匪正何依又懴悔三业门颂曰乐由生灭患以身全业资意造事假言筌利名相倚荣辱兹缠燕骥匪蹑铜错徒镌惑端风绪爱境旌悬不勤一至何阶四禅又出家善门颂曰澡身浴德晦迹埋名将安宝地谁留化城道场旷谧禅迳闲清风飘弗响震輙徒声啸傲焉虑脱落何营长捐有结永寘无生又在家善门颂曰处尘贵不染被褐重懐珠美玉耀幽石曽兰挺丛刍四民亦为之三界岂能渝谅兹亲爱沬宁以财利拘烦流舍智宝榛路坦夷衢万品竟何匹烈火树红趺又法门颂曰出不自戸将何由行不以法欲焉修之燕入楚待骏足凌河越海寄轻舟通明洞烛焕曽景深凝广润湛川流翼善开贤敷教义昭蒙启惑涤烦忧功成弗有居无着淡然无执与化游梁简文帝大法颂曰若夫眇梦华胥怡然姑射服齐宫于𤣥扈想至理于汾阳轻九鼎于褰裳视万乗如脱屣斯盖示至公之要道未臻于出世也至于藏金玉于川岫弃琴瑟于大壑卑宫菲食茨堂土阶彤车非巧麤裘靡饰斯盖示物以俭亦未偕于出世也解网放禽穿泉掩胔起泣辜之泽行扇暍之慈推沟之念有如不足纳隍之心无忘宿寤盖所以示物以为仁亦未偕乎出世也甘泉启太一之坛嵩山置奉高之邑碣石刻羡门之誓不夜作交门之歌斯盖止爱久龄事存诸已笃而为论弥有未𢎞岂若燃智慧之炬照生死之闇出五阴之聚升六度之舟浮衆得之海践不至之岸驱彼衆生同跻仁寿引兹具缚俱入大乗九有倾心十方草靡又𤣥圃园讲颂曰七辩悬流双因俱启情游彼岸理惬祗园于时藏秋仲节丽景妍晨气含金扇霜浮玉管鸟弄鸣于琼音树葳蕤于妙叶液水穿流蓬山冩状风生月殿日照槐烟辞曰析论冥空𤣥几入道密宇清幽重关相藻日映金云风揺银草賛宋谢灵运聚幻賛曰幻工作同异谁复谓非真一从游物过既往亦何陈谬者疑久近逺者皆自賔勿起离合情会无百代人又聚沬泡合賛曰水性本无泡激流遂聚沫即异成貌状消散归虚壑君子识根本安事劳与夺愚俗骇变化横复生欣怛又影响合賛曰影响顺声色资物故生理一旦挥霍去何因得象似羣有靡不然昧漠乎自已四色尚无本八微欲安恃陈江揔香賛曰海岸相传香流大千不吹自转将销更燃萦空杂雾散迥飞烟还符戒品薫修福田又花賛曰池中宝花叶覆金沙逆风气乱映水光斜散由天女卖乃王家若生心树愿结因牙又灯賛曰宝灯夜开影徧花台烟抽细燄烬落轻灰珠慙色并月耻光来一明暗室若遣尘埃又幡賛曰金幡化成揺荡相明留无定影散乃俱轻光分绀殿采布香城恒知自转福与之生碑梁元帝荆州长沙寺阿育王像碑曰盖闻琁玑玉衡穹昊所以纪物金版玉文淳精所以播气何则咸秩社首义尽于寰中铸鼎冯翊未穷于系表况复道冠万灵理超千圣智周十地行圆四等变海成苏移山入芥针锋广説藕丝见道惠音八种面门五色组钵生华入青楼而吐曜金牀照采出紫殿而相辉才度莲河即处天冠之寺始游罗衞便居坚固之林斯盖俯应阎浮未臻常乐降情诱接岂穷妄相若乃境无引汲智生浅深明同一体惑起十重七地初刃方称变易三达后心因穷智种然俱𠖇四德脱屣双林示表金棺现焚檀椁浩浩焉不可知己却望五津距青莲之洞傍临三天带明月之流梁刘孝仪雍州金像寺无量寿佛像碑曰昔尧乃则天莫能名其圣丘才譬日无得称其道况复欲宣五品将叹三法固使迦叶耻其无智龙树羞其非辩犹闻献盖长者颂以七言无学比丘陈其百句至有九辈性生一身补处尘洗玉池神闻金叶树声繁会赵简于是未闻地宝焜煌周穆之所不见昔者出城石转还林现疾梦树既沈梵花独反犹有香杖叠衣红爪绀髪可得崇以妙利显用珍函彼弥陁感化殊摄日轮照曜月面从容毫散珠辉脣开异色似含微笑俱注目于瞻仰如出软言咸倾耳于谛听像复以其夕出住寺门始则映显巖间犹对鹫山之礼末又徘徊阃外似救毗城之疾空中生树岂曰难思火内披莲未为多有铭曰奄有净国宝应多祉叶产梵童花开释子玉莲交映银荷递起伊尹慙桑伯阳羞李梁刘勰剡县石城寺弥勒石像碑铭曰夫道源虚寂㝠机通其感神理幽深𤣥德司其契是以四海将宁先入感鳯之宝九河方导已致应龙之书况种智圆照等觉徧知扬万化于大千摛亿形于法界其灵起摄诱之权影现戏游之力可胜言者哉自优昙发华而金姿诞应娑罗变叶而塔像代兴月喻论其迹隐镜象譬其常照律师应法似流宣化如渇扬舲游水驰钖禹山于是扪虚梯汉构立栈道状竒肱之飞车类仙叟之悬阁体高图范冠采虹蜺推凿响于霞上剖石洒于云表信命世之壮观旷代之鸿作也青艧与丹粟竞采白金共紫铣争辉梵王四鹤徘徊而不去帝释千马踯躅而忘归寺碑齐王巾头陁寺碑铭曰盖闻挹朝夕之池者无以测其浅深仰苍苍之色者不足知其逺近况视听之外若存若亡梁简文帝善觉寺碑铭曰盖闻在天成象倬彼云汉在地成形嵩高惟岳苍苍斡运灵槎犹且去来巖巖峻极巫咸可以升降穆贵嫔宿植达因已于恒沙佛所经受记莂有緑娑婆降迹斯土行迈英皇德降华附河南望浮云之瑞新野表升天之祥光前絶后建兹福地乃于建康之太清里建善觉寺焉大通元年龙集己酉有令使立碑文未获构撰居诸不息寒暑推移轩曜夙倾前星次掩嵗在诹訾始得补缀何言之陋何事之隆窃等仲由空悲负粟之哽复异恒良终无维山之日永言缠纂独咽丹心铭曰效彼毗城建斯福舎四柱浮悬九城灵架重栾交峙回廊逢迓掩映花台崔嵬兰榭阳燧晖朝青莲开夜又神山寺碑序曰天地始终愆长不极刼数沙尘寂寥谁辩虽铁界铜围如影如幻补石擎金随生焰灭独有鹫岳灵境净土不烧螺髻金质声闻难覩故髪塔喜园流名天上耆山鹄苑布迹人中自非庄严妙土吉祥福地何以标兹净域置此伽蓝皇太子殿下几圆上圣智周物外澄明离日照影春星长歌安胜表察书之独见驰道回车鹜班轮而不絶梁简文帝慈觉寺碑序曰窃以易表含贞记称厚载龙星启曜璧月仪天是以河外黄云沙傍崩鹿故能发纬伊绪重阐刘系亦有观津美于西汉扶风盛彼东京未若樊汚之邦宛叶之境休祥茂祉独繁前迹庄姬流誉之所烈后业兴之地南阳称其何氏新野犹曰邓家逖彼遐踪复履今庆贵嫔金声早振淑范增徽才实母师行为女楷穷兹四德洞彼六经温明内湛慈慧天发君缀庆璇枝聨休紫汉幸得諐无负斧任重束蕃实以契阔言提绸缪善诱事其从居义深则盼而叨恩作牧衅结幽祗一诀椒慈长违宝幄风枝弗静陟屺何期祗奉储训谬兹刋撰夫道长业大遗范事隆嗟油素之可捐惧故老之难述又相宫寺碑曰真人西灭洎罗汉东游五明盛士并宣北门之教四姓小臣稍罢南宫之学超洙泗之济济比舍衞之洋洋是以高檐三丈乃为祀神之舍连阁四周并非中官之宅雪山忍辱之草天宫陁树之花四照芬吐五衢异色能令扶解説法果出妙衣鹿苑岂殊祗林何逺皇太子萧纬自昔蕃邸便结善缘虽银藏寡盖金地多阙有慙四事久立五根泗川出鼎尚刻之罘之石㟭峨作镇犹铭劔壁之山矧伊福界宁无镌刻铭曰洛阳白马帝释天冠开基紫陌峻极云端实惟爽垲栖心之地譬若净土长为佛事银铺曜色玉础金光塔如仙掌楼疑鳯皇珠生月魄钟应秋霜鸟依交露幡承杏梁牕舒意蘂室度心香天琴夜下绀马朝翔生灭可度离苦获常相续有尽归乎道场梁元帝善觉寺碑铭曰金盘上疏非求承露玉冩前临宁资润础飞轩綘屏若丹气之为霞绮井绿浅如青云之入吕宝绳交映无慙紫绀之宫花台照日有迹白林之地铭曰聿遵胜业代彼天工四园枝翠八水池红花疑凤翼殿若龙宫银城映沼金铃响风露台含月珠幡拂空又钟山飞流寺碑曰清梵夜闻风传百常之观宝铃朝响声扬千秋之宫同符上陇望长安之城阙有类偃师瞻洛阳之台殿瞰连甍而如绮杂卉木而成帷铭曰云聚峯高清风钟彻月如秋扇花疑春雪极目千里平原迢遰又旷野寺碑曰云楣胶葛桂栋隂峰刻虬龙于洞房倒莲花于绮井月殿朗而相晖雪宫穆以华壮䡾䡾璇题虹梁生于暮雨璞璞银牓飞观入乎云中铭曰圆珰旦晖方诸夜朗金盘曜色宝铃成响又郢州晋安寺碑铭曰鳯皇之岭芊绵映色莲花之洞照曜増辉山云黄鹤疑闻天之夜响城称却月似轻云之霄蔽铭曰虹梁紫柱螭桷丹墙绮井飞栋华榱璧珰应龙若动威凤疑翔玉舄霄润金池夕光朱城却梲紫陌潜通壍栁朝绿江晖暝红落霞将暮鲜云夕布峰下阳乌林生隂兔分珮隔浦皇樯隐雾俱听法钟同观宝聚又扬州梁安寺碑序曰窃以阳之有宗者莫拟于灵乌夜之有光者孰踰于阴兔故以日门见羲和之色月殿望奔娥之象而合璧迢遰丈尺犹且莫量朗镜悠逺积空之所不筭复有紫川青龙之水却月朝霞之山白珪元璧饯瑶池之上银阙金宫出瀛洲之下空台四柱随仙衣而俱飏宝壍三重映瑞园而涵影旃檀散馥无复圆觉之风地涌神翕皆成多宝之塔又摄山栖霞寺碑曰金池无底已通宝壍之侧玉树生风傍临綵船之上七重栏楯七宝莲花通风承露含香映日铭曰苔依翠屋树隐丹楹涧浮山影山传涧声风来露歇日度霞轻三灾不毁得一而贞又归来寺碑曰幡影飏于绛台梵声依于应塔三相不留萧蚕终壊八苦遐长灯蛾未巳铭曰铃随风振盘依露泫丹桂无枝朱杨自翦九苑萌枯三昧叶卷疏树揺落翻流清浅梁沈约法王寺碑曰昔周师集于孟津汉兵至于垓下翦商肇乎兹地殪楚由乎斯域慧云匪由触石法雨起乎悲心驱之仁寿度之彼岸济方割于有顷扑既燎于无边陆旗风靡水阵云披萦山为堞失其九天之险负疑为隍曾无一苇之阂昏师反接撝牧泥首掬指则河舟尚虚委甲则熊岭非峻乃按兵江汉誓衆商郊因斯而运斗枢自兹而廓天步业隆于夏功高代殷济横流而臣九服握干纲而子万姓眷言四海莫不来王此惟余宅宁止西顾临朝夕之濬池带长洲之茂苑借离宫于汉旧因林光于秦余回廓敞匝复殿重起连房极睇周堵如云铭曰往刼将谢灾难孔多炎炎烈火淼淼洪波聚为丘岳散成江河俗缘浮诡真谛遐长匪因希向曷寄舟梁标功显德事归道场祁祁法衆同兹无我振钖经行祗林宴坐或斯寂灭或念薪火惆怅三明徘徊四果梁陆倕天光寺碑曰法云旦聚则浸润被乎重沙慧日晨登则晖光烛于有顷皇帝乃把神珠握灵镜击天鼔撞地钟驱日月之师勒星辰之阵九流外籍五明内典鸟䇿余文龙宫遗教莫不神游房奥迹徧门墙思洞希微言穷名象珉阶凌虚琼篱郁起可使龙城愧饰鴈塔慙珍日宇夺晖月宫掩丽昔者姬氷寿丘载纪山川之目丹陵负夏仅传乡党之名歌酒故邑赐覆穷乎身世壎箎旧里高会止于当年铭曰被物如露偃民犹草解髫传珠抽衣受宝化违宅火功超河岸舍我神居兴兹灵馆八袭丰殿四柱高廊并陈金璧旁建玉箱纵横杂树间厠衆芳梁王筠开善寺碑曰妙门关键辟之者既难法海波澜游之者未易是以轩称俊圣尧曰钦明韶濩有美善之风文武致时雍之业地平天成惟事即世移风易俗匪止今身至如访道峒山乗风独逺凝神汾水窅然自丧或宗仰黄老之淡景慕神仙之术斯盖不度羣生事局诸已笃而为论道有未𢎞薰风遹露散馥流甘璧月珠星聨华飏叶脩幡绕于云根和铃响于天外玉池动而扬文宝树揺而成乐铭曰亭亭功汉耿介凌烟层甍霞耸飞栋星悬梁张绾龙楼寺碑曰盖开井鱼之不识巨海夏虫之不见冬氷故知局于泥甃者未测沧溟之浩汗笃于一时者宁信寒暑之推移何异乎玩即世而弗悟于生死之流耽假乐而迷于真觉之观铭曰识相裁萌无明重蔽五住次起四生无际苦海倒流业风横厉彼岸何逺津航絶济轻毛易转花水难留实逢象正悟彼生修照曜真法逍遥宝舟占彼胜地胥宇攸宅遥川萦带峻矩盘桓霞生莲堞风起长澜冬室停燠夏台増寒周王襃善行寺碑曰盖闻在天成象羣星仰于北辰在地成形百川起于东海是知璇玑盈缩并运天枢江汉所宗争环地轴尘沙日月同渤澥之轮回百亿铁围等阎浮之数量章亥步骤岂尽世界之边首忽微宁穷却海之筭舄牛桷力方十行之阶梯兔马渡河譬三乗之等级定水壊须弥之山智炬燃金刚之际敬表六和现沙门之进止衣乗四寸示声闻之律仪至于千叠火然鹄林变色四禅灾起鸽影传辉羽林出使汉开濯龙之祀桑门传译晋处洛阳之拜京师突厥寺碑曰夫六合之内存乎方册四天之下闻诸象教百亿阎浮尘沙筭而不尽三千日月世界数而无边至于周星夕陨汉宫霄梦身世梵世力减须弥应现十方分身百佛上极天中下穷地际转法轮于稔国留妙象于罽宾至于善见神通瓶沙瑞相波斯铸金优填雕木莫不归依等觉回向佛乗弃形骸而入道舍国城而离俗突厥大伊泥温木汗夏后余基惟天所置威加穷发兵歴无革小大当户左右贤王麟胶角触之弓鹫羽射鵰之箭跨葱岭之酋豪靡不从化踰天山之君长咸皆賔属人敦信契国宝亲邻太祖文皇帝道被寰中化覃无外提羣品于万福济苍生于六道大冡宰晋国公功高寅亮位隆光辅命司空而度地监匠人而置臬带二条之逸陌面九市之通鄽图木缇锦雕楹砻密香随㣲雨自丽风尘幡杂天花常调丝竹四禅大患净界无毁六珠芬尽法身常住铭曰七华妙觉三空胜境意树已彫心猿斯静灵城偃色空衣灭影索隐穷源振衣提领陈徐陵齐国宋司徒寺碑曰无色之外方为化城非想之中犹称火宅若夫衆生无尽世界无穷芬若披莲逺如散墨善财童子南行未窥目连沙门北游不见一一刹土皆由业缘万万僧祗终非常乐天宫蹇产犹倾四大之风魔殿崔嵬终惧三灾之火朱楼宝塔辉焕争华既义畅中土道流遐域显黙同归华夷俱慕自枕石漱流始终一槩悟智交养三十余年春秋八十三古人云道存人亡法师之谓凡我门徒感风徽之缅邈伤谘悟之永灭敢以浅见扬德金石铭曰九流依真三乗归佛道住絶迹慈还接物孰是发蒙昭我慧日摄乱以定辟邪以律秦皇感悟蔽理通情王孙偏解逺死滞生夫子之悟万刼独明寒暑递易悲欣臯壤秋蓬四转春鸿五响孤松独秀德音长往节有推迁情无遗想梁元帝庄严寺僧旻法师碑曰夫宏才妙物云液之所降生独振孤标伦类之所逺絶是故随光烛魏非折水之恒珍和璧入秦岂润山之常宝僧旻法师盖天地之淳精宇宙之瓌器本姓孙氏有呉开国大皇帝其先也法师道蔼二仪德充四海含春夏之生长抱日月之贞明辞㫖清新置言闲逺千门万户必臻其奥九部五时若指诸掌坦然夷易豁尔洞开故缁素结辙华戎延道晨风之郁北林龙鱼之趣深泽哲人云逝指南谁属铭曰永离百非闻之寂灭茍云未树共归今辙方坟结构伽蓝罢设朱火一熸青松长列又光宅寺大僧正法师碑曰昻昻千里孰辩骐驎之踪汪汪万顷谁识波澜之际望之若披云雾覩之如观日月至乃耆年宿望蓄思搆疑悬钟无尽短兵有倦犹若分旦望景履氷待日莫不倾河注烛虚往实归皇帝革命受图补天纫地转金轮于忍土䇿绀马于阎浮逸融方超图南辍轨岂直尽兹相府署彼义年方当高步仙阶永编金牒繁霜凝而旦委松风凄而暮来悲马鸣之不反望龙树而心哀铭曰澄月夜亏清气旦卷曾峦逺岸苍江傍缅梁王筠国师草堂寺智者约法师碑曰结宇山椒疏壤幽岫蓄云泄雨霭映房栊浴日涵星翻光池沼震居暇豫留思幽微研精经藏探求法宝香城实相之谈金河常乐之説究竟㣲妙洞达幽𤣥掖庭为道心之宫华林构重云之殿师子之座高广于灯王听法之筵衆多于方丈开宝函之奥典阐金字之微言显证一乗宣扬三慧辩才无阂游戏神通莫不皆悟无生咸知妄想随类得解俱会真如铭曰形在江湖心超祗鹫思协风云量包宇宙轩瞰苍波窓承翠岭须枕烟露掔持光景梁沈约比丘尼僧敬法师碑曰立言道往标情妙觉置想依空练心成学緼日悠长疏年缅邈风迁电改斯理莫违神有殊适形无异归临泉结恸有怆徂晖松飈转盖山雨披衣载刋贞轨永播余徽梁王僧孺栖𤣥寺云法师碑铭曰眇眇大家茫茫真朴多沦爱有莫辩尘浊猗欤息心言高理邈居之匪绚得之靡学刻情几种厉想𤣥觉且説且定以披以握来遵北渚至依西岳西岳峩峩北渚回波庭栖弱羽檐挂轻萝甘麤衣恶弃厚安薄灭意嚣湫寄心寥廓陈徐陵东阳双林寺傅大士碑曰自修禅逺豁絶粒长斋非服流霞若食朝沆姜原所履天步可以为俦河流大屐神足宜其相比夫以连城之宝照庑之珍野老怪而相捐工人迷而不识昔汉皇受道栾大不臣魏祖优贤杨叟如客河上之老轻举临于孝文台下之人高尚加于光武五胡内赑苍鵞之兆未萌四海横流夷羊之牧匪见滴海未尽其辞悬河不穷其义伯阳之德贞枑纪于濑乡仲尼之道高碑书于鲁县亦有扬雄弟子郑𤣥门人俱述清猷载刋𤣥石铭曰来仪上国抗礼承明妙辩无相深言不生撞钟比説击鼓慙英乐论天口谁其与京乍见仙掌爰标神足色艳浮檀香踰薝卜噭噭门人承师若亲宁焚软叠弗燎香薪合窟为窆方坟以堙须弥巨海变灰扬尘净土无壊灵仪自真何时踊塔复覩令身陈江总明庆寺尚禅师碑铭曰百世之上百世之下含章隐璞明真照假空行已无希音和寡不有耆德谁其继者朗月灵悬高风独冩又建初寺琼法师碑曰夫智慧精进皆曰第一妙德净名并称不二若乃干五欲之泥解六情之网御宝车之迹面香城之路荷持像法汲引人伦惟此法师心力备矣东山北山之部贯花散花之句并编柳成简题蒲就业学非全朔无待冬书师梦尹儒自知秋驾铭曰屑屑人世茫茫大千欲流心火意树身田老惊灵籥孔惜逝川三空莫辩二谛何诠佛日初照慈云不偏秋露寂灭莫系悠然艺文类聚卷七十六艺文类聚卷七十七钦定四库全书艺文类聚卷七十七唐欧阳询撰内典下寺碑后魏温子昇寒陵山寺碑序曰昔晋文尊周绩宣于践土齐桓霸世威着于召陵并道冠诸侯勲高天下衣裳会同之所兵车交合之处寂寞销沈荒凉磨灭言谈者空知其名遥遇者不识其地然则树同表迹刋石记功有道存焉可不尚欤永安之季数钟百六天灾流行人伦交丧尒朱氏既絶彼天纲断兹地纽禄去王室政出私门铜马竞驰金虎乱噬九婴暴起十日并出破璧毁珪人物既尽头会箕歛杼柚其空大丞相渤海王命世作宰惟机成务标格千刃崖㟁万里运鼎阿于襟抱纳山岳于胷懐拥𤣥云以上腾负青天而高引钟鼔嘈噆上闻于天旌旗缤纷下盘于地壮士懔以争先义夫愤而竞起兵接刃于斯场车错毂于此地轰轰隐隐若转石之坠高崖硠硠礚如激水之投深谷俄而雾卷云除氷离叶散靡旗蔽日乱辙满野楚师之败于柏举新兵之退自昆阳以此方之未可同日既考兹沃壤建此精庐砥石砺金莹珠琢玉经始等于佛功制作同于造化息心是归净行攸处神异毕臻灵仙总萃鸣玉鸾以来游带霓裳而至止翔鳯纷已相嚾飞龙蜿而俱跃虽复高天销于勐炭大地沦于积水固以传之不朽终亦记此无忘又印山寺碑曰自结绳运往观象代兴礼乐相因诗书间出喻是非于一指论道德于二篇九流之义遂开百家之言并作皆以赋命有遭随摄养致夭寿爱惠起于吉凶情伪动于利害虽改张罗之呪未易衅钟之牲因果之业未申感应之途犹蔽是以脩短有命子夏论之而未详报施在天史迁言之而未悟大丞相渤海王膺岳渎之灵感辰象之气直置与兰桂齐芳自然共珪璋比絜加以体备百行智周万象道兼语黙思极天人固以兆云非虎自懐公辅之德世称卧龙实在王佐之器道足以济天下行足以通神明表立人之上才含广途之大量永安之末时各异谋蜂虿有毒豺狼反噬彀弩临城抽戈犯跸世道交丧海水羣飞既而苍龙入隐白虎出见命世有期匡时作宰拯沈溺以援手涉波澜而濡足悬曒日于胷懐起大风于衿袖动之以仁义行之以忠贞附之者影从应之者响起又大觉寺碑曰维天地开辟隂阳转运明则有日月幽则有鬼神初地辽逺末路悠长自始及终从凡至圣积骨成山祗刼莫数垂衣拂石恒河难计及冠日示梦蒙罗见谒应世降神感物开化颜如满月心若盈泉体道独悟含灵自晓居三殿以长想出四门而永虑声色莫之留荣位不能屈道成树下光属天上变化靡穷神通无及置须弥于葶苈纳世界于微尘辟慈悲之门开仁寿之路拯烦恼于三涂济苦难于五浊非但化及天龙教被人鬼固亦福霑行鴈道洽游鱼但羣生无感独尊罢应杂色照烂诸山揺动布金沙而弗受建宝盖而未留遂上微妙之台永升智慧之殿而天人慕德像法兴灵图影西山承光东壁主上乃据地图揽天镜乗六龙朝万国牢笼宇宙襟带江山道济横流德昌頽歴四门穆穆百僚师师乗法船以径度驾天轮而高举神功宝业既被无边鸿名懋实方在不朽抵掌措言虽不尽意执笔书事其能已乎又定国寺碑序曰盖两仪交运万物并生始自苦空终于常乐而缘障未开业尘犹拥漂沦慾海颠坠邪山虽复光华并于日月术数穷于天地有扶危定倾之力为济世夷难之功登涂山而未归游建水而不反并驰于苦乐之境皆入于生死之门幽隐长夜未覩山北之烛沈迷达路讵见司南之机昔日先民虽云善诱尚习盖缠未能解脱至如八卦成象示之以吉凶百药为医道之以利害衣食有业民免饥寒之忧水土既平人无垫溺之患斯诚事周于世用功济于生民不论过去之因缘讵辩未来之果报惟无上大觉均悟𤣥机应现託生方便开教圣灵之至无复等级威神之力不可思议动三乗之驾汎八解之流引诸子于火宅渡羣生于海岸自一音辍响双树潜神智慧虽徂象法犹在光照金盘言留石室徧诸世界咸用归仰梁王僧孺中寺碑曰夫玉律追天故躔次之期不变缇室候景则发歛之气罔踰是以忘言种觉絶累于后心寄像声形启机于前教兼真假之双烛均空有而两忘藴三明而过十地圆万行而包四等道周百亿化起大千奖导羣有滋濡万类是用发广大心吐微妙理将同商主取喻医王开方便门示真实相固以濯之慈水销以慧力永言六趣用均一子中寺者晋太元五年会稽王司马道子之所立也斜出旗亭事非湫隘傍超壁水望异狭斜天监十五年上座僧慈等更揆曰禘架赫然霞立信以填金可埒引绳斯拟冩妙金楼模丽琼阁岧嶤偃蹇故三休而可至䆗窱周流方中宿而斯尽万楹百拱合沓相持绣梲玉题分光争映烛龙夭矫将举复宛威凤铿锵如鸣更戢旁攀镂槛斜登钿砌煜爚金铺玲珑绮欂无风自响不拂而净耽耽肃肃信息心之胜地穆穆愔愔固忘想之嘉所铭曰𤣥黄虽弭权舆未测生灭相轮成壊不极箧虵争赴藤䑕无息情尘莫舍心火方赫是用三明寔开五力湛寂无方示现多所踟蹰吉树殷勤禅渚斯道谁匡蒸哉我王施踰宝钵供等檀牀萧宫改构梵宇方壮阶飞瑞采地起泥香日流闪烁风度清锵道踰厥极固与天长梁任孝恭多宝寺碑铭曰宝传兹日法像斯时瞻风候景石陛开基准绳秋子取则迦夷业隆千载道盛一期上当星纪下接莲峯还瞻朱阁却背青松朝云暧暧夕雾溶溶阶通兽迹径有禽踪衣移峻岳钖叩飞泉土木绨锦玉石雕镌宝阶云构绮壁霞鲜莲舒藻井芰绕兰椽法堂每諠禅室恒静藏韬仙说台含佛影叶下秋林烟生春岭梁刘孝绰栖隐寺碑曰开方便门示真实相置甘露室遵甘露津苦语软言随方𤣥训俯心降迹逐物重轻中枝小叶各随业根愍其四流五结有来而不散八慢九邪一沦而莫晓如彼医王等之药树去圣兹逺思圣兹深诚敬所先是归龛庙自妙法东注宝化西渐公卿贵士贤哲伟人莫不严事招提归仰慧觉欲使法灯永传胜因长久铭曰给孤焚荡善胜崩沦堂堂宗匠克绍慧因地虽旧域其宇惟新召棠且思羊碑犹泣况我仁祠义踰生立遗爱伊何形于南邑亦有庶民经始攸急珠殿连云金层辉景衢交达巷门临树屏五居推妙三空愧静铭施柱侧记法窟前孰云千载余迹方传敢宣重説敬勤雕镌芬域未灭斯文在旃北齐邢子才景明寺碑曰九土殊方四生舛类昬识异受修短共时德表生民不救泰山之朽壤义同列辟岂济栾水之沦胥漂卤倒戈之势浮江架海之力孰不旷息相催飞驰共尽泡沬不足成喻风电讵可为言而皆迁延爱欲驰逐生死眷彼深尘迷兹大夜坐积薪于火宅负沈石于苦海结习靡倦忧畏延长身世其犹梦想荣名譬诸幻化未能照彼因缘体兹空假祛洗累惑摈落尘埃苦器易彫危城难久自发迹有生会道无上劫代缅邈眹迹遐长草木不能况尘沙莫之比日晷停流星光辍运香雨旁注甘露上悬降灵迦衞拥迹忍土智出须弥德踰大地道尊世上义重天中铭曰大道何名至功不器理有罔适法无殊致能以託生降体凡位正觉如逺一念斯至德尊三界神感四天川流自断火室不燃衣生宝树座踊芳莲智固有极道畅无边又并州寺碑曰夫至道密微无迹可覩神功感应有理斯存虽慧日已照而大夜莫晓香雨时流而深尘未息旷劫悠缅歴代遐长眇眇世罗无能免其一目汎汎慾网孰敢解其三面自大教迁流行于中土希向之士烟踊波属恒沙未足为言积尘所不能喻皆去出没生死之河浮沈爱欲之海未有矫然独悟脱落身名望彼岸而攸往汎宝船而利涉陈徐陵孝义寺碑曰臣闻道阶八地犹见后妃愿生千佛无匪贤圣汲引之义虽同随几之感非一至如妫汭有礼皇源所以前兴周女斯归陈宗所以流庆大矣哉神基帝系淑圣重光者也慈训太后德佐初九道晖上六居天上天中之极处太任太姒之尊苹藻之化斯深葛覃之风弥逺皇帝膺兹上圣契彼援神爱敬在乎一人德教刑乎四海是以明星皎皎流半月之光甘露团团洒如饴之味嘉禾自秀浪井恒清天降徴祥日闻书府自大明绍运神武应期至道傍通无思不格戊己校尉西关玉门伏波将军南表铜柱方使三千世界百亿须弥同望飞轮共禀𤣥德天嘉三年正月二十一日诏㫖仰惟圣德方被兆民乃勑有司改东成里为孝义里昔岱山徙号重华着其受终德水移名秦人表其嘉运岂若尽在舆地书兹里门仰述天经光临父母臣陵谨拜手稽首乃作铭曰愿此良因宜资贵亲三乗并䇿四梵为賔绀殿安坐莲花养神灯前礼佛地后边身并济含识咸归至真国家隆盛同响遐庆谨勒丰碑陈其舞咏陈江总大庄严寺碑曰盖闻僧伽水濵波斯创以禅地醍醐山顶舍郍肇其梵域此乃往劫之胜因上方之妙范于是俯察地势悬之以水仰惟皇极揆之以日百堵咸作千坊洞启前望则红尘四合见三市之盈虚后睇则紫阁九重连双阙之耸峭加以园习欢喜水成功德池溢甘露不因玉掌树揺音乐无待金奏薫鑪夜爇遥来海岸之香法鼓晨讙非动泗濵之石擢金茎表跨八万之俱成界道银绳面四衢而拓制厠璧缀珠凌丹霞而结宇雕光镂采望紫极而开轩俯看惊电影彻琉璃之道遥拖宛虹光徧水精之域层楹刻桷风伯走而未升灵橑飞甍雨师攀而不逮铭曰灼烁金茎崔嵬银表翔鹍仰翥威凤灵矫木密聨绵香泥缭绕日图檐外荷披栋杪翠落隂虬珠填阳鸟髙僧累萃顾学兹多𢎞宣方等博综围陁皆伤寸晷并悟尺波式旌镂碣无待雕戈标年刹土比数洹河放生碑梁元帝荆州放生亭碑曰鱼从流水本在桃花之源龙处大林恒捻浮云之路岂谓陵阳垂钩失云失水庄子悬竿吞钩吞饵虽复𤣥龟夜梦终见取于宋王朱鹭晨飞尚张罗于汉后譬如黄雀伺蝉不知随弹应至青鹯逐兔讵识杠鼎方前北海之飡鹦鹉未始非人西王之使传信谁云贱鸟故知鱼鸟一观俱在好生欲使金牀之鴈更及衡阳之侣雪山之鹿不充食萍之宴衆食碑陈徐陵长干寺衆食碑曰昔炎皇肇训稷正脩官信矣民天之言诚哉国宝之义自非道登正觉安住于大般涅槃行在真空深入于无为般若则菩萨应化咸同色身诸佛净上皆为抟食证常住者爰讫乳糜补尊位者犹假香饭亦有三心未灭七反余生应会天宫就赍龙海况复居地转咸憩珠庭固以皆种仙禾并资灵粟者矣法师常愿以智慧火烧烦恼薪普施衆生同飡甘露况复安居自恣愿学高年或次第于王城犹栖遑于贫里迦留乞麫若用神通须提请饭致贻豪贵于是思营衆业愿造坊厨庶使应供之僧皆同自然之食升堂济济无劳四辈之频高廪峩峩恒有千食之糒其外铁市铜街青楼紫陌辛家黒白之里甲第王侯之门莫不供施相高资储转衆法师善巧方便沤和含罗教授滋生随年増长假使桑林不雨瓠水扬波犹厌稻梁永无饥乏加以五盐具足七菜芳软䴵类天厨果同香树羮鼎之大殷王未逢糜镬之深齐都非拟昆吾在次皆鸣鹫岭之钟旸谷初升同洗龙池之钵铭梁简文帝释迦文佛像铭曰至矣调御行备智周满月为面青莲在眸又弥陁佛像铭曰玉莲水开银花树落惟圣降神极彼沈漠又维衞佛像铭曰灼灼金容巍巍满月永被人天常留花窟又式佛像铭曰影生千叶花成四柱塔象单留龛童双舞又迦叶佛像铭曰慧雨自垂仁风永扇照曜白毫半容月面恶因有灭善证无变又释迦文佛像铭曰心珠可莹智流方普永变身田长无沙卤梁安等释迦文佛像铭曰帝为知仰皆规面象敬模螺髪式图轮掌信根有五觉枝云七仰福灵祗上生兠率呉郡石像铭曰七盘员鼓先奏盛唐之歌百味椒浆屡上东皇之曲于时微风送棹淑景浮波云舒盖而未移浪开华而不喷梁元帝梁安寺刹下铭曰阿阁峞洞房䆗窱似灵光之金扇类景福之银铺垂琬琰之文珰饰琅玕之仙宝神童戾止亟连翩于威鳯萨埵来游屡徘徊于绀马有识之所虔仰无着之所招提观慧楼而下拜望天街而兴善辞曰尘沙无始造色无先飞蛾不息萦蚕自缠箧蛇未断藤䑕方缘苦流长汎爱火恒燃髻珠孰晓懐宝讵宣挺兹灵觉时惟天仙真籍表圣化乳称权宝刹千道高翻四悬鳯楼含日龙台吐烟紫山翠羽红水青莲雪宫月殿晨晖夜圆宵长梵响风逺钟传仙衣有拂灵刹无边梁沈约光宅寺刹下铭曰圣心留爱闲素迁负南郭义等去鄷事均从镐及克济横流膺斯宝运命帝阍以广辟即太微而为宇既等汉高留连于酆沛亦同光武眷恋于南阳所以永留圣迹垂之不朽皇帝乃启阊阖造舟淮涘接神飈而动骖越浮梁而径度芝盖容与翠华葳蕤下辇停跸躬展诚敬辞曰八纮悠阔九有荒茫灵圣底止咸表厥祥寿丘叆叆宝绕枢光周原膴膴五纬入房自兹遐夐名在处亡安知若水莫辨穷桒自天攸纵于惟我皇即基昔兆为世舟航重檐累构迥刹高骧土为净国地即金刚又瑞石像铭曰素毫月举腾光于梵室妙趾神行布武于椒殿梁刘孝仪平等刹下铭曰香薪已燎花叠尽然频果絶其软言绵毫收其广照绀钵遗采託慕所依红𤓰余晖申悲是寄因使金表争构玉刹竞脩岂止天界饰其四园龙宫陈其七宝树似菴林峯疑鹫色孕吐仙雾涌濑灵泉燕室缘云精庐切制汉兼秘殿宋美御房羲和假道于罘罳翔鸾回翼于飞栋建章厌胜未及雕砻甘泉避暑岂穷轮奂槛缀玫瑰阶填粟玉络以如意饰用沈檀火齐胜明烛银飏采释梵夺其身光日车贬其轮照辞曰惟兹宝塔妙迹可传盘称邺境楼美湆川双龙虚绕九鳯徒悬岂如神刹耿介凌烟珠含魄月幡垂净天宝铎夜响银地朝鲜檐栖逈雾砌卷香莲翻蠡下梵坠鹤归仙恒沙扰扰世界绵绵践兹胜影祛彼盖缠陈虞茘梁同泰寺刹下铭曰戒香芬馥气胜懐兰智剑陆离威逾交轧敞慧日于重云浚法流于巨海严此三驾用拔畏涂漾彼六舟拯诸沦溺但以一人入道波旬之宫已震十地𢎞心毒龙之灾竞起重栾布护积栱崚嶒神仙岳岳俯雕槛于霞外宝铎锵锵韵钧天于云表雷雨杳𠖇而未半扶桑光朏而先明台亭峻极特立千刃灼烁峥嵘光镜八表若日殿之烛太空似星宫之构辰极辞曰层台复陆广殿穹崇涂金钿玉映日疏风陈徐陵四元畏寺刹下铭曰皇帝升干行于九五辟世界于三千神人开锦石之山小国献栴檀之柱乃命将作脩成梵宫复殿重轩凌霄负汉慈训宫朝文母协道方祗钟爱东平更踰燕后若夫外家问讯遥疑缘构御者衣服曾无綵绣咸倾宝饰用构支提僧若檀林寺同祗苑辞曰室盖王子金轮託生皇家茂戚抑有齐名业水余润灾风所惊徒悲马角孰献鸡鸣柰苑初筑菴园重成金台日丽玉殿云平梵衆朝礼天歌夜清峰疑画壁雀避雕楹福履斯大皇基永祯衆生不尽宝刹无倾又报德寺刹下铭曰昔者明王大孝感动神祗助月致景星之祥非烟流庆云之色然而严敬之道惟事尽于配天明发之懐诚不过于响帝岂如以梵宫之乐资乎庙堂净土之因归于圆寝虽复青云谯郡之境碧泉舂陵之乡上㓜懐凝重未曾游陟年将志学即事登庸宣力淮浔属有嘉梦其梦也毕陌𢎞敞桥山屈盘气象灵长风烟腾溥使队双表其高百寻左则青龙蟠蜿右则白虎蹲踞轩辕之驾譬婉婉而多慙呉王之坟状耽耽而非拟有人指其地云此是国陵自尔迄永定初其间二十有余年至嵗纪频移崇茔乃作观其山川形势王相征图瞻拜高峦宛如前梦大矣哉孝悌之至通于神明者与铭曰壮矣金表傍依壖垣高连綵霓极睇翔鹍梵偈宵唱云花昼翻三心断縳六道除怨赵梦天乐秦游帝阍王灵在上巨胜奚论福彼羣品俱排大昏皇家七百于万维孙陈江总懐安寺刹下铭曰四聪睿后万行了因运先玉镜道茂金轮爰构灵刹地迹重闉迎风云表承露天津飞甍累栋嶙峋护持七衆警衞百神筹销草木劫尽沙尘支提永固福业恒新变易东海长久北辰又钟铭曰凫氏之匠狃阳之铜图栾铸鑮刻兽镌虫声飞雪里韵切脣中遥符玉律逺杂金风朝惊鹫岭夜动龙宫冀凭慧业冥感神功百非洗荡万善招通长如五净永证三空又钟铭曰篆间镕刻栾上雕镌声齐法鼔响逸鸣楗舟移巨壑火壊初禅又优填像铭曰如花譬象若火疑龙毫光此遇法相今逢眸云齿雪月貌金容大仙下降避席为恭北齐邢子才文襄王帝金像铭曰妙形难象至理希诠形之所及理亦在焉悟兹空假劳此盖缠式图往秘用结来缘丹青并饰金玉同镌神仪内莹宝相外宣圆光照耀映被无边灵应肸蠁感发大千钟福旒纩其永如天归庆怙恃寿等南山凡厥亲类宜其永年归诚妙觉标志上𤣥託铭斯在旷劫方传献武皇帝寺铭曰惟睿作圣有纵自天匡国庇民再造区夏功高伊吕道迈桓文虽住止域中而神游方外影响妙法咫尺天人晓夜自分不劳鸡鹤之助六时靡惑非待壸箭之功永寄将来传之不朽辞曰用分行坐以敦戒行苦罪祈福傲狠成敬万国咸亨一人有庆方传自久是用成咏墓志梁简文帝同泰寺故功德正智寂师墓志铭曰峯頽木朽波逝江潭山川若此人何以堪亦生亦灭如壑如舟千龄俱尽万古谁留惟兹大士才敏学优㓜捐蹈火早去吞钩法雷能响悬河必詶辨才可匹妙德难俦又宋姬寺慧念法师墓志铭曰电逝生危舟沈道灭石拆亡儒星开殒哲是曰人龙亦号僧象慧气素昭英贤夙上善渡爱河能褰欲网如彼高山法徒斯仰如彼澄波不测深广又甘露鼓寺敬脱法师墓志铭曰岌岌缘假昬昬大梦六尘逺飞四流长控猗嗟大士慧舟法栋早擅人龙夙摽威凤善堂间构灯王布席辩河流水辞峯积石寂寥两树悠漫三泉神明何託暗石空传又湘宫寺智蒨法师墓志铭曰嗟尔名德超然有晖五尘夙离三脩九依戒珠靡缺忍铠无违智灯含影慧驾驰騑若韬山金如苞海宝德迈西河声踰东道伊寺倾盖于彼朱方不期而遇襄水之阳掩此方坟悠哉泉下郁郁翠微辽辽平野薪尽火灭归真息假又净居寺法昻墓志铭曰篠簜含耸兰荪表质甘露已凝智泉斯溢顿辔中衢息棹脩渚隟陋白驹藤缘黒䑕同志酸伤交朋哀楚梁邵陵王扬州僧正智寂法师墓志铭曰缘城虚假欲海漂深三相难久八风易侵寔惟上德为龙为光凝情内莹被采外扬微言折角精义解頥有同商生譬彼名翳妙法方永慧水停滋五通轸慕四衆增悲梁陆倕志法师墓志铭曰法师自説姓朱名保志其生缘桑梓莫能知之齐故特进呉人张绪兴皇寺僧释法义并见法师于宋太始初出入钟山往来都邑年可五六十嵗未知其异也齐宋之交稍显灵迹被发徒跣负杖挟镜或徴索酒肴或数日不食豫言未兆悬识他心一时之中分身数处天监十三年即化于华林门之佛堂先是忽移寺之金刚像出置戸外语僧衆云菩萨当去尔后旬日无疾而殒沈舟之痛有切皇心殡葬资须事丰供厚望方坟而陨涕瞻白帐而拊心爰诏有司式刋景行辞曰欲化毗城金粟降灵猗欤大士权迹帝京绪胄莫详邑居罕见譬彼涌出犹如空现哀兹景像愍此风电将导舟梁假我方便形烦心寂外荒内辩观往测来覩微知显动足墟立发言风偃业穷难诏因谢弗援慧云昼歇慈灯夜昬表梁简文帝上大法颂表曰臣闻至理隆而德音阐成功臻而颂声作天上天下妙觉之理独圆三千大千无缘之慈普被慧舟匪隔法力无根泽雨无偏心田受润具以九围共溺并识归涯万国均梦一日俱晓启齐王融谢竟陵王示法制启曰翔慧烛于昏涂洒法水于尘路至夫澄心洗累之规庄情束影之制解网出界之训灭惑净照之㫖固以行首霜威字端风厉信可以糟滓五书糠芬百氏升罩聃周筲竿尼旦所谓窥七泽而狭潢污登太山而小天下又法门颂启曰伏以迦文启圣道冠百灵常住置言理高万乗神仪挺发非望云就日所追睿识独尊岂生明弱言能企鹿苑金轮𢎞汲引以济俗鹤林双树显究竟以开氓惜乎祗园灭影鹫岳沦光微辞既遥大义如缀自不宣游十地拥接九区岂有导觉水之塞源极法云于落仞明公览四谛之必空悟三业之暂有应务屈已则仁兼旦奭随方申道则慧一净名驱率土于福林入苍黔于正术梁昭明太子谢勑赉铜造善觉寺塔露盘启曰燥湿无变九布见竒寒暑是宜六律成用况复神龙负子光斯极妙金鸟衔带饰兹高表函谷耻其咏歌临淄恶其祥应阳燧含影还避日轮甘露入盘足称天酒梁简文帝勑听从舍利入殿礼拜启曰臣纬启不生羽翼无假神通身升净土高排阊阖足践莲花方兹非喻行蹑宝梯比斯未重又荅同泰寺立刹启曰窃以宝塔天飞神龛地踊岂惟昔代复见兹辰嘉彼百灵欣斯十善虽复紫烟旦聚比此未俦朱光夜上方今知陋又东宫上掘得慈觉寺钟启曰窃以白亭旧室絶显祯祥之气阙里故堂暂闻钟石之响犹复存诸良史污彼篆素岂如杏梁遗饰回成绀殿椒墀皆处仍构宝阶启彞钟于殊里记灵文于福地虽魏庙出玺鲁祠现璧固以推兹孝感应此祯契将郭令鄙其开金羊田陋其产玉岂宜季武庭树愧韩起之誉蜀相宅基慙孝安之碣伏惟览启增思抚瑞深悲恸切视奁哀喻封箧梁元帝谢勑送齐王瑞像还启曰臣闻非晦非明法身凝寂有感有见渇仰赴几伏惟陛下百姓为心宜观种觉十方皆见普照王畿将使化行南国乃睠西顾江水安流大川利涉鲜云叆叇暂掩晨离甘雨霏微犹藏宿雾高明可仰与天花而俱落清梵腾空杂埙箎以相韵顶礼最胜敬谒法王瞻彼堵墙不足为喻立处针锋弗云易拟臣身持净戒心抃法流接足道周膜拜路左得未曾有喜跃充遍梁邵陵王荅皇太子示大法颂启曰𤣥锋郁壮妙辩纵横慧舍雨雪智包三藏故五时之説既陈七处之礼斯聚㭊般若之妙源显无生之真谛心注八流意含五忍能使六地震动四花普雨折木盖鳞开罗散翮香鸟步花驯游于云圃瑞雀飞环翔舞于风前高门洞启不因铜马之饰宝殿霞开宁政鳯皇之瑞虽复长卿壮辞曾何足数子云妙句比此蔑如梁沈约上钱随喜光宅寺启曰伏惟中阳故里舂陵旧居夷漫涤荡曾无遗筑若使人教早流法尊二代开塔白水树刹枌榆可以传美垂迹迄今不朽又送育王像并上钱烛等启曰窃以无名无色理絶应感不身即身犹观愿力惟愿灯明道成长为八喜之侣菩提无上永厠千子之踪又临终劝加笃信启曰抱疾弥留迄今未化形神欲离穷楚尽毒据刀坐劒比此为轻仰惟深入法门厉兹苦节内矜外恕寔本天懐伏愿复留圣心重加推广微臣临涂无复遗恨虽慙也善庶等哀鸣又谢齐竟陵王示华严璎珞启曰窃以六诗雨散百氏云兴或事止襃刺或义单小辨莫不雕风烟之气状流日月之英华明公该𤣥体妙凝神宙表廕法云于六合扬慧日于九天因果悟其初心菩提证其后业陟无生之逺岸汎正水之安流受三逺十号之尊崇建四辨八声之妙极法身与金刚齐固常住与至理俱存序梁武帝小亮法师涅槃疏序曰非言无以寄言即无言之累累言则可以息言言息则诸见竞起所以如来乗本愿以託生现慈力以应化离文字以设教忘心相以通道欲使珉玉累价泾渭分流佛性开其本有之源涅槃明其归极之宗非因非果不起不作梁元帝法宝聨璧序曰窃以观乎天文日月所以贞丽观乎人文藻火所以昭发况复玉毫朗照出天人之表金牒解空生文章之外虽境智冥为言语斯絶诗歌作焉可畧谈矣粤乃书称汤语篇陈梦説昔则王畿居亳今则帝业惟扬功施天下我之自出梁沈约内典序曰尚矣哉羣生之始也义隐三藏之外事非二乗所窥自并识同犇随缘受业人天异轨翾动殊贯苦乐翻回愚智相袭莫不火宅轮骛人寿飈迁以寸阴之短晷驰永劫之延路情灵起伏万绪千名能仁权迹四门既非悟道之始假灭双树宁有薪尽之实而天人瞻慕髣髴兴情范金琢玉图容写状灵姿炫日宝刹凌云或设鬼神之功或资体脑之力制非人匠宝以合成莫不龙章八彩琼华九包坟典丘素域中之史䇿本起下生方外之纪传统而为言未始或异也而经纪繁广条流舛散一事始末衰异卷分或辞义离断或文字片出甫涉后条已昧前览寻源讨流未知攸适虽精理莹心止乎句偈而触物未悟学致迷惑是故曲辩情灵栖心妙典服膺空有之説博综兼忘之书该括羣流集成兹典事以例分义随理合论功约广尚于斯矣书梁简文帝与广信侯书曰伏承净名法席亲承金口辞珍鹿苑理惬鹫山㣲妙密藏于斯既隆庄严道场自兹弥阐岂止心灯夜执亦乃意絮晨飞每忆华林胜集亦叨末位终朝竟夜沐浴妙言至于席罢日余退休旁省携手登临兼展谈笑仰望九层俯窥百尺金池动月玉树含风当于此时足称法乐又荅湘东王和受试诗书曰时有効谢康乐裴鸿胪文者亦颇有惑焉谢故巧不可阶裴亦质不宜慕玉晖金铣反为拙目所蚩巴人下里更合郢中之听阳春高而不和妙声絶而不寻竟不精讨锱铢校量文质有异巧拙终媿丑妍是以握瑜懐玉之士入郑邦而知退章甫翠履之人望闽乡而叹息艺文类聚卷七十七艺文类聚卷七十八钦定四库全书艺文类聚卷七十八唐欧阳询撰灵异部上仙道史记曰蓬莱方丈瀛洲此三神山者在渤海中盖尝有至者诸仙人及不死药生焉其物禽尽白而黄金白银为宫阙未至望之如云及到三神山反居水下欲到则风引船而去终莫能至又曰黄帝採首山铜铸鼎于荆山之下鼎旣成有龙垂胡髯下迎黄帝黄帝上骑羣臣后宫从上者七十余人小臣不得上乃悉持龙髯龙髯拔堕黄帝弓百姓仰空望帝旣上乃抱其弓与胡髯故后世因名其处曰鼎湖其弓曰乌号汉书曰梅福居家常读书性少为事至元始中王莽专政福一朝弃妻子去九江至今传以为仙人其后人有见福者于会稽变为吴市门卒晋中兴书曰葛洪字稚川亡时年八十一视其貌如平生体亦软弱举尸入棺其轻如空衣时咸以为尸解得仙庄子曰藐姑射之山有神人居焉肌肤若冰雪绰约若处子不食五谷吸风饮露乗云气驭飞龙游于四海之外又曰黄帝立为天子十九年闻广成子在于崆峒之上故徃见之曰我闻吾子逹于至道敢问至道之精广成子曰自而治天下云气不待族而雨草木不待黄而落日月之光益以荒矣又奚足以语至道黄帝退居三月复徃邀之广成子南首而卧黄帝从下风膝行而进再拜稽首问曰闻吾子逹于至道敢问治身奈何而可以长久广成子蹷然而起曰善哉问乎吾语汝至道至道之精窈窈冥冥至道之极昏昏黙黙无视无听抱神以静形将自正必静必清无劳汝形无揺汝精乃可以长生淮南子曰卢敖游乎北海经乎太隂入乎𤣥阙至蒙糓之上见处士者深目而𤣥鬓泪注而鸢肩丰上杀下轩轩方迎风而舞顾见卢敖翻然下其臂遯逃乎崥下敖就观之方卷龟殻而食蛤蜊敖与之语若士齤然笑曰嘻子中州之人不宜而逺至此犹光乎日月而载乎列星列仙传曰萧史秦缪公时善吹箫能致白鹄孔雀公女字弄玉好之以妻焉遂敎弄玉作鳯鸣居数十年鳯皇来止其屋为作鳯台夫妇止其上不下数年一旦皆随鳯皇飞去故秦氏作鳯女祠雍宫世有箫声又曰陶公六安冶师数行火火一旦散上紫色冲天公伏冶下求哀须臾朱雀止冶曰安公安公冶与天通七月七日迎汝以赤龙至时安公骑之东南上城邑数万人豫祖安送之皆辞诀又曰吕尚冀州人生而内智豫知存亡避纣乱隐辽东三十年西适隐于南山钓于卞谿三年不获鱼问曰可以止矣尚曰非尔所及也果得大鲤有兵钤在腹中服泽芝地衣石髓二百年而告亡葬之无尸唯有玉钤六篇在棺中又曰江妃二女不知何许人出游江湄逢郑交甫不知其神人也女遂解珮与之交甫悦爱珮去数十歩空懐无珮女亦不见又曰汉淮南王刘安言神仙黄白之事名为鸿宝万毕三卷论变化之道于是八公乃诣王授丹经及三十六水方俗传安之临仙去余药器在庭中鸡犬䑛之皆得飞升又曰赤松子神农时雨师服水玉敎神农能入火不烧至崑崙山西王母石室随风雨上下炎帝少女追之亦得仙俱去髙辛时为雨师又曰偓佺采药父也好食松实体毛数寸能飞行逐走马以松子遗尧尧不服时受服者皆三百嵗又曰安期生琅耶阜乡人卖药海边时人皆言千嵗公秦始皇请见与语三日三夜赐金璧数万出于阜乡亭皆置去留书以赤玉舄一量为报曰后数年来求我于蓬莱山下始皇遣使者数人入海未至蓬莱山辄风波而还立祠阜乡亭海边十处又曰负局先生语似燕代间人因摩镜辄问主人得无有疾苦者若有辄出紫丸赤药与之莫不愈数十年后大疫每列户与药愈者万计不取一钱后止吴山絶崖世世悬药与人曰吾欲还蓬莱山为汝曹下神水崖头一旦有水白色从石间来下服之多所愈立祠十余年神仙传曰董威辇不知何许人晋武末在洛阳白社中寝息身上蓝缕衣不蔽形恒吞一石子经日不食或市乞佣作人或徃观之亦不与言时或着诗莫知所终又曰汉期门郎程伟妻者能通神变化伟尝从出而无时衣甚愁妻即为致两缣无故至前伟好黄白连时不成妻乃出囊中药以少投其已煎水银须臾成银伟欲从授方终不可得云伟骨相不应得之逼之不已妻死尸解去又曰葛𤣥字孝先从左元放受九丹液仙经与客对食并言及变化之事客曰食毕先生作一事特戏者𤣥曰君得无促促欲有所见乎乃𠻳口饭尽成大蜂数百皆集客身亦不螫人食久𤣥乃张口蜂皆飞入口都毕𤣥嚼食之是故饭也𤣥指牀使行指虾蟆及诸行虫飞燕雀龟之属使舞絃节如人也𤣥以冬为客设生𤓰枣夏致冰雪又以数十钱使人散投井中𤣥以一器于井上唿钱出于是钱一一飞从井出皆向所投也又曰为客设酒无人传之杯自至前如或不尽杯不去也帝问曰百姓思雨宁可得乎𤣥曰雨易得耳乃书符着社中一时之间天地晦冥大雨流淹又曰老子姓李名耳字伯阳楚国苦县赖乡人也其母感大星而有娠虽受气于天然生于李家犹以李为姓又云其母懐之八十一嵗乃生生时剖其母左腋出出而白首故谓之老子云母到李树下生老子生而能言指李树曰以此为我姓又有老耼之号老子黄色美眉广颡长耳大目疏齿方口厚唇额有参牛达理日角月庭鼻骨双柱耳有三门足蹈三五手把十文以周武王时为柱下史时俗见其久夀故号之老子所出度世之法九丹八石玉醴金液治鬼养性絶谷变化役使鬼之法又曰彭祖讳铿帝颛顼𤣥孙至殷之末世年已七百余嵗而不衰少好恬静惟以养神治生为事王闻之以为大夫称疾不与政事善于补导之术并服水精云母粉麋角常有少容采女乘辎軿徃问道于彭祖采女具受诸要以敎王王试为之有验欲秘之彭祖知之乃去不知所如其后七十余年门人于流沙西见之又曰王烈字长休邯郸人也烈入河东抱犊山中得一石室室中有两卷素书烈读不知其字不敢取颇谙十数字形体归书之以示嵇叔夜叔夜尽知其字烈喜乃将叔夜徃识其经分明了了徃至失石室所在烈窃语弟子曰叔夜不应得道故也又曰栾巴者蜀郡人也正朝大㑹巴独后到又不饮而南噀有司奏巴大不敬有诏问巴巴顿首谢曰臣乡里以臣能治鬼䕶病为臣生立庙今旦耆老皆入臣庙不可委之是以颇有酒色臣适来本县成都市上失火臣故噀酒为雨以灭火非敢不敬罪当可坐诏原复坐即驿书问成都成都答言正旦失火食时有大雨从东北来火乃息雨皆作酒臭又曰河上公莫知姓名也汉孝景帝时结草为菴于河湄尝读老子经景帝好老子之言有所不知数事莫能通者闻人说河上公读老子乃遣人谘所不解事以问之河上公曰道尊徳贵非可遥问也帝即驾而从之公以素书二卷与帝曰熟省此则皆疑了不事多言言也勿以示非人言毕失其所在须臾云雾晦冥天地斗合论者为景帝好老子之言一世不能尽通之故神人将下敎之便去也又曰封君达陇西人初服黄连五十余年入鸟䑕山又于中服水银百余年还乡年如二十者关令内传曰关令尹喜周之大夫也母氏尝昼寝梦天下绛绡流绕其身见长人语令咽之旣觉口有盈味及真人生时有双光若日飞游其侧室内皆明良久不知所在其家陆地自生莲花光色鲜盛眼有日精姿形长雅垂臂下膝堂堂有天人之貌少好学坟素善于天文秘纬仰看俯察莫不洞彻虽鬼神无以匿其真状老子感焉未至九十日关令登楼四望见东极有紫气西迈喜曰夫阳气尽九星宿值合嵗月并王复九十日之外法应有圣人经过京邑至期乃斋戒其日果见老子真人周君传曰紫阳真人周义山字委通汝隂人也闻有栾先生得道在䝉山能读龙峤经乃追寻之入蒙山遇羡门子乗白鹿执羽盖佩青毛之节侍从十余玉女君乃再拜叩头乞长生要诀羡门子曰子名在丹台玉室之中何忧不仙逺越江河来登此何汉武内传曰李少君字云翼齐国临淄人好道入泰山採药修絶谷全身之术遇安期生少君疾困叩头乞活安期以神楼散一七与服之即愈乃以方干上言臣能凝澒成白银飞丹砂成黄金金成服之白日升天身生朱阳之翼艳备员光之异竦则凌天伏入无间控飞龙而八遐遍乗白鸿而九陔周冥海之枣大如𤓰钟山之李大如瓶臣以食之遂生竒光师安期授臣口诀是以保万物之可成也于是上甚尊敬为立屋第汉武故事曰上巡狩过河间见青紫气自地属天望气者以为其下有竒女必天子之祥求之见一女子在空馆中姿貌殊絶两手一拳上令开其手数百人擘莫能开上自披手即伸由是得幸为拳夫人进为婕妤居钩弋宫解黄帝素女之术大有宠有身十四月产昭帝上曰尧十四月而生钩弋亦然乃命其门曰尧母门搜神记曰辽东城门有华表柱忽有一白鹤集柱头时有少年举弓欲射之鹤乃飞徘徊空中而言曰有鸟有鸟丁令威去家千嵗今来归城郭如故人民非何不学仙冢垒垒遂髙上冲天今辽东诸丁云其先世有升仙者不知名字又曰蓟子训不知所来到洛见公卿数十处皆持斗酒片脯候之曰逺来无所有示致㣲意坐上数百人饮啖终日不尽去后数十处皆白云起从旦至暮时有百嵗公说小儿时见训卖药会稽市颜色如此训不乐住洛遂遁去正始中长安东霸城中有见之者与一老公摩娑铜人曰适见铸此已近五百嵗神异经曰崑崙有柱焉其髙入天所谓天柱也围三千里圆如削下有仙人九府治与天地同休息十洲记曰聚窟洲在西海中洲上有大树与枫木相似而材芳华叶香闻数百里名此为反魂叩其树树亦能自声声如羣牛吼闻之者皆心震神骇伐其根心玉釡中煮取汁更微火熟煎之如饴令可丸名曰惊精香或名之振灵丸或名之为反生香又曰崑崙山三角一角正干北辰星辉名曰阆风岭其一角正西曰𤣥圃台其一角正东曰崑崙宫其一处有积金为天墉城面千里城安金台又曰钟山在北海之子地仙家数十万耕田种芝草课计顷亩风俗通曰孝明帝时尚书郎河东王乔迁为叶县令乔月朔常诣台朝明帝帝怪其来数而无车骑宻令太史候望言其临至时常有双凫从东南飞来因伏伺见凫举罗但得一只舄使尚方识乃四年所赐尚书官履也毎朝叶门下鼔不击自鸣闻于京师后天下一玉棺于㕔事前乔曰天帝独欲召我沐浴寝其中盖便上覆葬于城东土自成坟人无知之者百姓为立祠号叶君祠异苑曰陶侃字士行微时遭父艰有人长九尺端悦通刺子字不可识心怪非常出庭拜送此人告侃曰吾是王子晋君有巨相故来相看于是脱衣帢服仙羽升鹄而腾飏诗魏文帝游仙诗曰西山一何髙髙髙殊无极上有两仙童不饮亦不食与我一丸药光曜有五色服药四五日胷臆生羽翼轻举生风云倐忽行万亿流览观四海茫茫非所识魏陈王曹植游仙诗曰人生不满百戚戚少欢娱意欲奋六翮排雾凌紫虚蝉蜕同松乔翻迹登鼎湖翺翔九天上骋辔逺行游东观扶桑曜西临弱水流北极登𤣥渚南翔陟丹丘又五游咏曰九州不足歩愿得凌云翔逍遥八纮外游目歴遐荒披我丹霞衣袭我素霓裳华盖纷菴霭六龙仰天骧曜灵未移景倐忽造昊苍阊阖启丹扉双阙曜朱光徘徊文昌殿登陟太㣲堂上帝伏西櫺羣后集东厢带我琼瑶佩𠻳我沆瀣浆踟蹰玩灵芝徙倚弄华芳王子奉仙药羡门进竒方服食享遐纪延夀保无疆又逺游诗曰灵鳌戴方丈神岳俨嵯峨仙人翔其隅玉女戏其阿琼蘂可疗饥仰首𠻳朝霞崑崙本吾宅中州非我家晋何劭游仙诗曰羡昔王子乔友道发伊洛迢逓陵峻岳连翩御飞鹤晋张协游仙诗曰峥嵘𤣥圃深嵯峨天岭峭亭馆笼云构脩梁流三曜兰葩盖岭披清风縁隟啸晋郭璞游仙诗曰京华豪侠窟山林隐遁栖又曰登岳採五芝涉涧将六草散髪荡𤣥熘终年不华皓又曰青谿千余仞中有一道士又曰中有冥寂士静啸抚清絃又曰四渎流如泪五岳罗若垤寻我青云友永与时人絶又曰静欢亦何念悲此妙龄逝在世无千月命如秋叶蔕兰生蓬芭间荣曜常幽翳又曰吞舟踊海底髙浪驾蓬莱又曰登仙抚龙驷迅驾乗奔雷鳞裳逐电曜云盖随风回手顿羲和辔足踰阊阖开东海犹蹄涔崑崙若蚁堆又曰纵酒蒙汜滨结驾寻木末翘首攀金梯飞歩登玉阙左顾拥方目右眷极朱髪又曰琁台冠崑岭西海滨招揺琼林笼藻映碧树疏英翘丹泉漂朱沫黒水鼔𤣥涛寻仙万余日今乃见子乔振髪见翠霞解褐被绛绡总辔临少广盘虬舞云轺晋成公绥仙诗曰盛年无几时奄忽行欲老那得赤松子从学渡世道西入华隂山求得神芝草珠玉犹戴土何惜千金宝但愿夀无穷与君长相保晋庾阐游仙诗曰神岳竦丹霄玉堂临雪岭上採琼树华下挹瑶泉井又曰南海纳朱涛𤣥波洒北溟仰盻烛龙曜俯步朝广庭又曰功疏鍊石髓赤松𠻳水玉慿烟眇封子流浪挥𤣥俗崆峒临北戸昆吾眇南陆层霄映紫芝潜涧汎丹菊崑崙涌五河八流萦地轴又曰三山罗如粟巨壑不容刀白龙腾子明朱鳞运琴髙轻举观沧海眇邈去瀛洲玉泉出灵凫琼草被神邱又曰荧荧丹桂紫芝结根云山九疑鲜荣夏馥冬熈谁与薄採松期又曰赤松霞雾乗烟封子鍊骨凌仙沧潄水玉心𤣥故能灵化自然又曰乗彼六气渺茫辎驾赤水崑阳遥望至人𤣥堂心与罔象俱忘又曰朝𠻳云英玉蘂夕挹玉膏石髓瑶台藻构霞绮鳞裳羽盖级纚又曰玉树标云翠蔚灵崖独拔竒卉芳津兰莹珠隧碧叶灌清鳞萃又曰玉房石榻磊砢烛龙衔辉吐火朝採石英涧左夕翳琼葩巖下晋张华咏萧史诗曰萧史爱长年嬴女老童颜火粒愿排弃霞雾好登攀龙飞竟天路鳯起出秦关身去长不及箫声时徃还又游仙诗曰云霓垂藻旒羽挂扬轻裾飘登清云间论道神皇庐萧史登鳯音王后吹鸣竽守精味𤣥妙逍遥无为墟又曰玉佩连浮星轻冠结朝霞列坐王母堂体飡琼瑶华湘妃咏涉江汉女奏阳阿又曰乗云去中夏随风济江湘亹亹涉髙陵遂升玉峦阳云娥荐琼石神妃侍衣裳晋湛方生庐山神仙诗并序曰浔阳有庐山者盘基彭蠡之西其崇标峻极辰光隔辉幽涧澄深积清百仞若乃絶阻重险非人迹之所游窈窕沖深常含霞而贮气真可谓神明之区域列真之苑囿矣太元十一年有樵採之阳者于时鲜霞褰林倾晖映岫见一沙门披法服独在巖中俄顷振裳挥钖凌崖直上排丹霄而轻举起九折而一指旣白云之可乗何帝乡之足逺哉穷目苍苍翳然灭迹诗曰吸风𤣥圃饮露丹霄室宅五岳宾友松乔齐袁彖游仙诗曰羽客宴瑶宫旌盖乍舒设王子洛浦来湘娥洞庭发长引逐清风髙歌送奔月并驭排帝闼连吹入天阙万古一方春千霜岂二髪又曰白玉三重阶黄金九层路采烟拂紫甍芳风揺碧树齐陆慧晓游仙诗曰旌翻玉华晦神转云光移袭舄黄山下投佩朱路歧梁简文帝仙客诗曰漆水岂难变桐刀乍可挥青书长命箓紫水芙蓉衣髙翔五岳小低望九河㣲穿池听龙长叱石待羊归酒䦨时节久桃生嵗月稀梁元帝和鲍常侍龙川馆诗曰珍台接闲馆迢逓山之旁多解三真术俱善四明方玉题书仙篆金牓烛神光桂影侵檐进藤枝遶槛长苔文随熘转梅气入风香梁沈约华山馆为国家营功徳诗曰沐芳祷灵岳稽首恭上𤣥帝昔祈万夀臣今请亿年丹友缄洞府河清时一传锦书飞云字玉简黄金编又和竟陵王游仙诗曰夭矫乗绛仙螭衣方陆离玉銮隐云雾溶溶纷上驰瑶台风不息赤水正连漪峥嵘𤣥圃上聊举琼树枝又曰朝止阊阖宫暮宴清都阙腾盖隐奔星低銮避行月九疑纷相从虹旌乍升没青鸟去复还髙唐云不歇若华有余照淹留且晞髪又曰陶先生登楼不复下诗曰侧闻上士说尺木乃腾霄云軿不展地仙居多丽谯卧待三芝秀坐对百神朝衔书必青鸟嘉客信龙镳非止灵桃实方见大椿凋又赤松涧诗曰松子排烟去英灵𦕈难测惟有清涧流潺湲终不息神丹在兹化云軿于此陟愿受金液方片言生羽翼渴就华池饮饥向朝霞食何时当来还延伫清巖侧又和刘中书仙诗曰殊庭不可及风熛多异色霞衣不待纵云锦不须织又曰清旦发𤣥洲日暮宿丹邱崑山西北映流泉东南流霓裳拂流电云车委轻霰峥嵘上不覩寥廓下无见又沈道士馆诗曰秦王御宇宙汉帝恢武功欢娱人世尽情性犹未充锐意三山上託慕九霄中旣表祈年观复立望仙宫宁为心好道直由意无穷曰余知止足是愿不须丰遇可淹留处便欲息微躬山嶂逺重叠竹树近蒙茏开襟濯寒水解带临清风所累非物外为念在𤣥踪朋来挹石髓宾至驾飞鸿都令人径絶惟使云路通一举陵倒景无事适华嵩寄言赏心客嵗暮尔来同梁王筠东南射山诗曰还丹改容质握髓驻留年口含千里雾掌流五色烟琼浆汎金鼎瑶池漑玉田倐忽整龙驾相遇鳯台前梁庾肩吾道馆诗曰仙人白鹿上隐士潜谿边试取西山药来观东海田陈周宏正和庾肩吾诗曰石桥有旧路灵室俨衆仙菊潭熘余水丹灶起残烟桃花经作实海水屡成田逆愁归旧里追问斧柯年周王襃过藏矜道馆诗曰松古无年月鹄去复来归石壁藤为路山牕云作扉周庾信和赵王游仙诗曰藏山还採药有道得从师京兆陈安世成都李意其玉京传相鹤太一受飞龟白日香新芋青泥美熟芝山精逢照镜樵客值围棊石文如碎锦藤苗似乱丝蓬莱在何处汉后欲遥祠又道士步虚词曰洞灵尊上徳虞石会明真要妙思𤣥牝虚无养谷神丹邱乗翠鳯𤣥圃驭班鳞移梨付苑吏种杏乞山人自此逢何世从今复几春海无三尺水山成数寸尘又曰东明九芝盖北烛五云车飘飘入倒景出没上烟霞春泉下玉霤青鸟向金华汉帝看桃核齐侯问枣花上元应送酒来在蔡经家又曰归心游太极囘向入无名五香芬紫府千灯照赤城鳯杯採桐实春山种玉荣夏簧三舌响春钟丸乳鸣绛河应逺别黄鹄来相迎又曰北阁临𤣥水南宫坐绛云龙泥印玉䇿天火鍊真文上元风雨散中天歌吹分灵驾千寻上空香万里闻又曰地镜阶基逺天牕影迹深碧玉成双树空青为逈林鹊巢堪錬石蜂房得煮金汉武多娇慢淮南不小心蓬瀛入海底何处可追寻又曰麟洲一海濶𤣥圃半天髙浮邱迎子晋若士避卢敖经飡林虑李旧食绥山桃成丹须竹节刻髓用芦刀无妨隐士去即是贤人逃周萧撝和梁武陵王遥望道馆诗曰神境流精阙仙居紫翠房今有寻真地逦迤丽通庄九柱含虬重三台饰夜光金辉碧海桃玉笈紫书方拂筵青鸟集吹箫白鳯翔履归堪是燕石在讵非羊烟霞四照蘂风月五名香于兹喜临眺愿得假霓裳陈张正见游匡山简寂馆诗曰三梁磵本絶千仭路犹通即此神山内银牓映仙宫镜似临峰月流如饮涧虹幽桂无斜影深松有劲风惟当逺人望知在白云中陈隂铿游始兴道馆诗曰紫台髙不极清谿千仞余坛边逢药铫洞里阅仙书庭舞经乗鹤池游被控鱼稍昏蕙叶敛欲暝槿花疏徒交斧相烂会自不凌虚又赋咏得神仙诗曰罗浮银是殿瀛洲玉作堂朝游云暂起夕饵菊恒香聊持履成燕戏以石为羊洪崖与松子乗羽就周王赋汉司马相如大人赋曰相如拜为孝文园令见上好仙乃遂奏大人赋其辞曰世有大人在乎中州宅弥万里曽不足以少留悲世俗之迫隘朅轻举而逺游垂绛幡之素霓戴云气而上浮建格泽之脩竿总光曜之采旄垂旬始以为幓曵慧星而为髾絶少阳而登太隂与真人乎相求屯余车而万乗綷云盖而树华旗歴唐尧于崇山过虞舜于九疑朅度九江越五河时若暧暧将混浊召屏翳诛风伯刑雨师排阊阖而入帝宫载玉女而与之归登阆风而遥集飞鸟腾而一止吾乃今日覩西王母皓然白首戴胜而穴处亦幸有三足乌为之使遗屯骑于𤣥阙轶先驱于寒门下峥嵘而无地上寥廓而无天视眩泯而无见听敞怳而无闻乗虚无而上假超无友而独存后汉桓君山仙赋曰余少时为中郎从孝成帝出祠甘泉河东见郊先置华隂集灵宫宫在华山下武帝所造欲以懐集仙者王乔赤松子故名殿为存仙端门南向山署曰望仙门窃有乐髙妙之志即书壁为小赋以颂美曰夫王乔赤松唿则出故翕则纳新夭矫经引积气关元精神周洽鬲塞流通乗凌虚无洞达幽明诸物皆见玉女在旁仙道旣成神灵攸迎乃骖驾青龙赤腾为歴躇𤣥厉之擢㠑有似乎鸾鳯之翔飞集于胶葛之宇泰山之台吸玉液食华芝潄玉浆饮金醪出宇宙与云浮洒轻雾济倾崖观仓川而升天门驰白鹿而从麒麟周览八极还崦华坛氾氾乎滥滥随天转琁容容无为夀极干坤后汉黄香九宫赋曰伊黄灵之典度存文昌之会宫握琁玑而布政总四七而持纲和日月之光曜均节度以运行经阊阖而出玉房谒五岳而朝六宗跖崑崙而跪碣石蹈底柱而跨太行肘熊耳而据桐栢分嶓冢而持外方使织女骖乗王良为之御三台执兵而奉张轩辕乗駏驉而先驱左青龙而右觜携前七星而后腾蛇晋陆机列仙赋曰夫何列仙𤣥妙超摄生乎世表因自然以为基仰造化而闻道性沖虚以易足年缅邈其难老尔乃唿翕九阳抱一含元引新吐故云饮露飡违品物以长盻妙羣生而为言尔其嘉会之仇息宴游栖则昌容弄玉洛宓江妃观百化于神区觐天皇于紫㣲过太华以息驾越流沙而来归又陵霄赋曰挟至道之容㣲狭流俗之纷沮飏余节以逺模风扶揺而相予削陋迹于分邱省游仙而投轨凯情累以遂济岂时俗之云阻判烟云之腾跃半天步而无旅咏陵霄之飘飘永终焉而弗悔昊苍焕而运流日月翻其代序下霄房之靡迄卜良辰而复举陟瑶台以投辔歩玉除而容与梁陶宏景水仙赋曰淼漫八海汯泊九河中天起浪分地冩波东卷长桑日窟西斡龙筑月阿迺者潼闗不壅石门已开导江出汉浮济达淮漳渠水府包山洞台娥英之所游徃琴冯是焉去来于是碧巖无雾绿水不风飞轩纼鳯游轩驾鸿上朝紫殿还觐青宫进麾八老顾扐四童酌丹穴之酎荐麟洲之肴锦旌丽日羽衣拂霄亦有先觉之秀独徃之英窥若士于蒙縠求吕梁于石城从雾光于底柱索龙威于洞庭迎九𤣥于金阙谒三素于玉清更天地而弥固终逍遥以长生又云上之仙风赋曰缥缈遥裔亘碧海而飏朝霞凌青烟而溥天际出龙门而激水度葱闗以飞雪于是汉区动御月轨惊文浮虚入景登室汎云一举万里曽不浃辰此列子有待之风也若乃县括宇宙苞络天维周流八极回环四时气值节而动律位渉巽而离箕徒见去来之绪莫测终始之期此太虚无为之风也梁江淹丹砂可学赋曰或曰黄金可铸仆不信试为此辞乗河汉之光气骑列星之采色辍隂阳于形有传变化于心识旣而暧碧台之错落曜金宫之玲珑沼莲华于绣阁化蒲萄于锦屏奏神鼔于玉袂舞灵衣于金裾韵踯躅而易变律参差而难图非南风之能拟讵濮水之敢模颂魏陈王曹植𤣥俗颂曰𤣥俗妙识饥饵神颕在隂倐逝即阳无景逍遥北岳凌霄引领挥雾昊天含神自静晋牵秀老子颂曰深哉伯阳诞此灵姿研精𤣥奥幽賛神微抱质懐素藴宝藏辉述而好古仪圣作师周衰道废厥猷匪宣龙潜初九亢志皓然于邈髙风徽音永传又彭祖颂曰于休彭公应运特生穷神知化妙物通灵挹之不沖满之不盈韬光隐曜混沌𤣥清确乎其操邈乎其度含真荡秽离俗遗务託神𤣥妙游心泰素享年七百宝降其祚惠我无疆伦道作故又王乔赤松颂曰妙哉松乔禀此殊姿含精握气灵徳是绥藏器华圃允首腾飞齐迹风云超逺姿微乃翔灵坟鸟像人声低徊旧土眷此平生惠而不谅凋我素形神仪旣陨翻飞而征遨游八维跨腾九冥应庆罔极与道虚盈賛晋陆机王子乔賛曰遗形灵岳顾景忘归乗云倐忽飘飖紫㣲晋湛方生老子賛曰敎由严宗化必有资深矣若人乃作皇师亦参儒训道实希夷恂恂孔父是敬是祇晋郭璞冯夷賛曰禀华之精食惟八石乗龙隐沦徃来海客若是水仙号曰河伯又曰水土冰鳞潜映洞川赤松是服灵蜕乗烟吐纳六气升降九天宋孝武帝洞井賛曰绛纪山瑞紫志川灵金膏溢曜玉树含英端巖毓泉挹祥吐祯彪彬仙牒挥翕诡经梁江淹王子乔賛曰子乔好轻举不待錬银丹控鹤上窈窕学鳯对㠝岏山无一春草谷有千年兰云衣不踯躅龙驾何时还又隂长生賛曰隂君惜灵骨圭璧讵为宝日夜名山侧果得金丹道忧伤永不至光颜如碧草若渡西海时致意三青鸟又白云賛曰紫烟世不觌赤鳞庖所捐白云亦海外葐蒀起三山萧瑟玉池上容裔帝台前欲知清都里乗此乃登天又秦女賛曰青琴旣旷世绿珠亦絶羣犹不及秦女十五乗綵云璧质人不见琼光俗讵闻使洛灵脩往为我道竒芬碑齐孔稚珪𤣥馆碑曰夫朋白兔而侣青鸟启银函而讲金字者有道存焉故能大叩𤣥宗郁为物范则天地正六合照日月而导苍生神道无门隂阳不测是故赤松家石室之下神农行弟子之敬广成在崆峒之上轩辕禀顺风之礼洛浦笙飞之秀闗山驾鳯之英凡此之俦希世间出皆雍容以沐咸池或萧洒而开阊阖梁简文帝招真馆碑曰夫东瀛渌水三变成田西岳灵桃千载未子尚以星起牵牛苛首迢逓律生甲子气数杳冥沈复上游玉清损之又损髙排金阙𤣥之又𤣥岂言象之能筌非时节之所辩髙巖郁起带青云而作峰瀑水悬流杂天河而俱洒虽日门採药之地楚望懐椒之歌阳反流沙之魂锦识汾隂之鼎无以喻书铭曰玉龟二始金书八会道浃地心功浮天外故帝可小推贞能大徳起同尘土生塞兊保物自然人符交泰掩映绿罗穹隆紫盖仙冶之美此焉为最雄柱千步阳台百丈水均下瞩山踰髙掌野寂云兴禽繁山响升虹夕栖丰雷朝上书藏玉柙药藴银筒烧铅杂鲤折桂和葱斧柯虽朽碎石无穷梁元帝南岳衡山九贞馆碑曰箫鼔腾空烟霞相接星辰夺采灯烛非明风牗云梁千门万戸楼施九柱已同赖乡之地山带五城复类𤣥洲之所玉版之经犹藴金丹之处存焉上月台而遗爱登景云而忘老欣欣然不知所以而然日晖石瓦东眺灵夀之峰月䕃玉牀西瞻华盖之岭竹类黄金旣葳蕤而防露木似红莲且芬披而拂日杯传九醖隐沦之车晨至堂开四扇西楹之钟夜响又青谿山馆碑曰原夫法象莫过于天地着明莫过于日月鼔之以雷电润之以风雨咸秩无文所以名山致祭峻极于天青谿山者荆南之中岳也隐隐千霄亭亭无际云盖三层如在帝台之侧桂林八树非异景山之傍轻霞旦起影落照于阳谿清风逺至响猿鸣于巫崃西临百丈之穴南带千仞之水洪源湛淡长波萦复梁沈约善馆碑曰至道𤣥妙无迹可寻寄言立称已乖宗极神宇灵房于义非取九仙缅邈等级参差或藏形洞府或栖志灵岳达人独徃之事志非易立飡松饮涧之情理难轻树止欲渐去喧嚣稍离尘杂于是旣加整葺营建堂宇北负崇岳南枕脩衢回託人表鸡犬相絶庭流松响戸接云根指琼树而朝飡就瑶台而一息霓裳不反凫舄忘归朝九星谒羣帝悠哉邈乎与天地相毕矣又桐栢山金庭馆碑曰若夫上元奥逺言象斯絶金简玉字之书𤣥霜绛雪之宝俗士所不能窥学徒不敢轻慕非天禀上才未易可拟自惟凡劣识鉴鲜方早尚幽栖屏弃情累留爱林壑託分鸟鱼旣逺出天台定居兹岭所朅之山实惟桐栢仰出星河上参倒景髙崖万仞邃涧千回翘心属念晚卧晨起採三芝而延伫飞九丹而宴息乗凫轻举留舄忘归铭曰日为车马芝成宫观虹旌拂月龙辀渐汉万春方华千龄始旦梁陶宏景许长史旧馆坛碑曰悠哉旷矣宇宙之灵也固非言象所传文迹可记嘿然则后之人奚闻乎铭曰昔在西汉三茅来宾爰曁东晋二许懐贞裁其浚井栖道接神允膺辅圣钖兹符震胜殿宻响㵼瓶扬芬瑶宫碧简绚采垂文琼函玉检绮席绣巾兰釭列耀金鑪飏薫又茅山长沙馆碑曰夫万象森罗不离两仪所育百法纷凑无越三敎之境搢绂之士饰礼容于闱合耿介之夫扬旌麾于门裔铭曰至哉干元万物资始皇王受命三才乃理惟圣感神惟神降祉徳被歌钟名昭图史友于兄弟敬惟西宣言追茂实用表遗先敢巡旧制有革杂章刋字弗朽奕代留芳又太平山日门馆碑曰日门馆者东霞启晖开巖引烛以为名也先是吴郡杜征君声髙两代徳冠四区敎义宣流播乎数郡拓宇太平之东结驾菁山之北爰以此处幽竒别就基构栖集有道多歴世年陈沈炯林屋馆记曰夫𤣥之又𤣥处衆妙之极可乎不可成道行之致斯盖寂寥窅冥希微恍惚故非淮南八仙之图赖乡九井之记至若崑山平圃银牓相晖蓬阆仙宫金台崛起南瞰胥台傍连飞阁桂柱星罗琼轩云构铭曰大道旣隐衆圣无门悠悠太极谁见𤣥根祈年立秦望仙表汉髣髴神灵依稀宫观峨峨林屋轮奂徘徊庭罗花鸟室静尘埃陈徐陵天台山馆徐则法师碑曰夫海水扬尘几千年而可见天衣拂石几万嵗而应平至人者譬彼晨昏方乎晷刻固非俗士之所能言寰中之所能量者也至如不死之草犹称南裔长生之树尚挺西崑百纪游龟皆登莲叶千龄夀鹤或舞松枝假矣生民何其夭脆譬彼风电同诸泡沫琢火之叹闻诸徃贤逝水之悲嗟乎前圣樵人看博信未始乎淹留仙客弹琴固不移于俄顷然而子孙皆其数世乡党咸为草莱是以志士名贤飘然长骛臊羶荣利懕秽风尘服冕乗轩其犹桎梏朱庭紫阁事甚笼樊隐沦巖洞飡饵芝髓忽矣身轻俄然羽化金绳玉版受谒帝之符龙驾霓裳处仙宫之箓法师萧然道气卓矣仙才千仞孤标万顷无度所以伊川控鹤叶县乗凫灵化无方去道斯在铭曰来去三岛宾游二童然香雨上击磬云中玉粒虽软金膏未镕方流道业济彼昏蒙铭梁陶宏景茅山曲林馆铭曰层岭外峙邃宫内映仄穴旁通荣泉逺镜尚徳依仁祈生翊命且天且地若凡若圣连甍比栋各谓知道参差经术跌宕辞藻孰曰曲林独为劲好奄迹韬功守兹偕老周王襃灵坛铭并序曰悠悠五纬乃钦若于尧典茫茫九州是致功于禹迹犹以天步悬逺𨽻首筭而弗穷地载遐荒章亥驰而未极浩庭霄度吐纳天和崑阆沧溟胞胎元一九灵之府神液所以降祥五英之阙蓂华以之昭应推劫运之短长校河源之广狭谷永上书譬流风之不系桓谭作论明弱水之难航岂知回天金简惟传上圣洞神玉䇿尚隔中仙于时金风戒晨三光澄曜香雨乗空天花入室帝乃升法座说𤣥言肴覈洞微阐扬衆妙洪钟应叩衢樽待酌铭曰钟鸣上界梵响𤣥宫紫辰濯水青树揺风八觉脩行七敎𢎞通神机诣理秋毫析空函席广开法轮徐转入神精义谈天胜辩逐境晦明逗机深浅或照盛业方图云篆又馆铭曰云桥启馆景曜开扉明庭朝礼仙宫羽衣燕履宵去凫舄晨归练石三转烧丹七飞昆吾陶铸丹阳鋈铣画写龙文图开彫篆声随地气调均天辩九宫方应万灵称善书梁沈约与陶宏景书曰先生糠粃俗流超然独逺烈霓羽带总辔云霞方当名书绛简身游𤣥阙慿星夕卧望日朝飡而至理深微暧焉难睹惟欲下风问道未知厥路若夫栖迟闲逺咀嚥琼芝出入清都师友灵圣循崖反迹无缺惟心梁陶宏景答朝士访仙佛两法体相书曰某等白尝窃观仙书辄嗟欣忘倦徒羡其文莫测其理寻七尺之体旣同禀太始俱服五常以何因縁独超青云而弊金石者乎先生领袖𤣥门学穷仙苑必有以竭其川岸请略闻雅说隐居答曰至哉嘉讯岂蒙生所辩虽然试言之若真推竹栢之匹桐栁者此本性有殊非今日所论若引庖刀汤稼从养漑之功者此又上其所从终无永固之期夫得仙者并有异乎此但斯族复有数种今且谈其正体凡质像所结不过形神形神合时则是人是物形神若离则是灵是鬼其非离非合佛法所摄亦离亦合仙道所依今问以何能而致此仙是铸练之极感变之理通也当埏埴以为器之时是土而异于土虽燥未烧遇湿犹壊烧而未熟不久尚毁火力旣足表里坚固河山可尽此形无灭假令为仙者以药石练其形以精灵莹其神以和气濯其质以善徳解其纒衆法共通无碍无滞欲合则乗云驾龙欲离则尸解化质不离不合则或存或亡于是各随所业脩道进学渐阶无穷敎功令满亦毕竟寂灭矣论魏陈王曹植辩道论曰世有方士吾王悉所招致甘陵有甘始庐江有左慈阳城有郄俭始能行气导引慈晓房中之𤣥术俭善辟谷悉号数百嵗所以集之魏国者诚恐此人之徒接姦诡以欺衆行妖恶以惑民岂复欲观神仙于瀛洲求安期于边海释金辂而顾云舆弃文骥而羡飞龙哉夫帝者位殊万国富有天下威尊彰明齐光日月宫殿阙庭等曜紫微何顾乎王母之宫崑崙之域哉夫三乌备投不如百官之美也素女姮娥不若椒房之丽也云衣羽裳不若黼黻之饰也驾螭载霓不若乗舆之盛也琼蘂玉华不若玉圭之洁也而顾为匹夫所罔纳虚妄之辞信眩惑之说隆礼以招弗臣倾产以供虚求散王爵以荣之清闲馆以居之经年累稔终无一验虽复诛其身灭其族纷然足为天下笑矣若夫𤣥黄所以娱目铿锵所以乐耳媛妃所以绍先蒭豢所以悦口也何必甘无味之味听无声之乐观无采之色乎晋庾阐列仙论曰夫无怪物之所以然后可以通于命以达变化之情者不怪诡于异端测自然之根者不猖狂于一物故形骸虽细推之愈广天地虽巨别之弥狭然则形骸华岱之秋毫太虚天地之掌握耳又何足以言其变化哉又若秦皇汉武体无灵骨虽懐竒化终于尸没倾天下之资忽万乗之位方士辐凑万端鳞萃无救于頽年无补于一至若夫禀分有方艺文类聚卷七十八艺文类聚卷七十九钦定四库全书艺文类聚卷七十九唐欧阳询撰灵异部下神左传曰有神降于莘惠王问诸内史过曰是何故也对曰国之将兴明神降之监其徳也将亡神又降之观其恶也故有得神以兴亦有以亡虞夏商周皆有之山海经曰西海水赤有章尾山有神人面蛇身而赤身长千尺其眠乃晦其视乃明不食不寝风雨是谒是谓烛龙又曰蚩尤作兵犯黄帝乃令应龙攻于兾州之野蚩尤请风伯雨师纵大风雨黄帝乃下天女魃止雨遂杀蚩尤魃不得复上故所居不雨三齐略记曰始皇作石桥欲过海观日出处于时有神人能驱石下海城阳一山石尽起立嶷嶷东倾状似相随而去云石去不速神人辄鞭之尽流血石莫不悉赤至今犹尔又曰始皇于海中作石桥非人功所建海神为之竖柱始皇感其惠通敬其神求与相见海神荅曰我形丑莫图我形当与帝会乃从石塘上入海三十余里相见左右莫动手巧人潜以脚画其状神怒曰帝负我约速去始皇转马还前脚犹立后脚随崩仅得登岸画者溺于海衆山之石皆住今犹岌岌无不东趣史记曰伍子胥死吴人怜之为立祠于江上因名曰胥山又曰始皇西南渡淮之衡山南郡浮江至湘山祠逢大风几不得渡上问博士曰湘君何神对曰闻尧女舜之妻也而葬于此于是始皇大怒使刑徒三千人伐湘山树赭其山列女传曰舜陟方死于苍梧二妃葬于江湘之间俗谓之湘君搜神记曰蒋子文者广陵人也嗜酒好色常自谓己骨青死当为神汉末为秣陵尉逐贼至于钟山之下贼击伤额因解绶以縳之有顷遂死及吴先主之初其吏见文于道乗白马执白羽扇侍从如平生文曰我当为此土地神也为吾立祠不尔使虫入耳为灾吴主以为妖言后果有虫入人耳皆死医不能治又云不祠我将有大火是嵗数有大火吴主患之封为都中候加印绶立庙堂改钟山为蒋山以表其灵也又曰济北弦超嘉平中夜梦神女从之自称天上玉女东郡人姓成公字智琼蚤失母天帝哀其孤苦今得下嫁从夫当其梦也嘉善非常觉寤钦想如此三四夕旦显然来游驾辎軿车从八婢服绫罗绮绣状若飞仙自言年十七遂为夫妇赠诗曰飘飖浮勃述敖曹云石滋神仙岂虚降应运来相之又杜兰香别传曰杜兰香自称南阳人以建兴四年春数诣张傅傅年十七望见其车在门外婢通言阿母所生遣授配君君可不敬从傅先改名硕硕唿女前视可十八九说事邈然久逺有妇子二人大者萱支小者松支钿车青牛上饮食皆备作诗曰阿母处灵岳时游云霄际衆女侍羽仪不出墉宫外飘轮送我来岂复耻尘秽从我与福俱嫌我与祸㑹至其年八月旦来复作诗曰逍遥云雾间唿吸发九嶷流汝不稽路弱水何不之出薯子三枚大如鸡子云食此令君不畏风波辟寒温硕食二欲留一不肯令硕尽食言本为君作妻情无旷逺以年命未合其小乖太嵗东方夘当还求君王隐晋书曰镇南刘弘以故刺史王毅子衡阳太守矩为广州矩至长沙见一人长大着布单衣自持奏在岸上矩省奏云京兆杜灵之仍入船共语称叙希濶矩问君京兆人何时发来荅曰朝发矩怪京兆去此数千那得朝发今到杜荅云仆天上京兆去此乃数万何止数千乎异苑曰衡阳山九嶷皆有舜庙汉世零陵文学姓奚于泠道县舜祠下得笙玉管舜时西王母献又曰陆机初入洛次河南之郾师时夕望道左若有民居因徃投宿见一年少神姿端逹与机言𤣥门妙物机心伏其能无以詶抗机提纬古今总验名实此年少不堪欣解旣晓便去机税骖逆旅妪曰此东数十里无村落止有山阳王家墓耳机乃怪怅然还睇昨路空野霾云栱木蔽日知所遇者信王弼墓也又曰吴相伍贠庙永嘉中吴郡人叔父为台郎在洛值京都倾覆归涂阻塞当济江南风不得进旣投奏即日得渡又曰长沙罗县有屈原自投之川山水明浄异于常处民为立庙在汩潭之西岸侧盘石马迹尚存相传云原投川之日乗白骥而来幽明录曰王辅嗣註易辄笑郑𤣥为儒云老奴无意王时夜分忽然闻外合有着屐声须臾进自云郑𤣥责之曰君年少何以轻穿文凿句而妄讥诮老子耶极有忿色言竟便退辅嗣心生畏恶少时遇厉疾卒诗梁简文帝祠伍贠庙诗曰去国资孝本循忠全令名舟里多竒计芦中复吐诚偃月交吴舰鱼丽入楚营光功摧庙筭载籍有余声洪涛犹鼓怒灵庙尚凄清行潦承椒奠按歌杂鳯笙无劳晋后璧讵用楚臣缨宻树临寒水疎扉望逺城牕寮野雾入衣帐积苔生惟有三青鸟敛翅时逢迎梁刘遵和简文帝赛汉髙帝庙诗曰分蛇沦霸迹提劒灭雄威空余清祀处无复瑞云飞仙车照丹穴霓裳影翠微投玦要汉女吹管召湘妃幸逢懐精日豫奉沐休归梁徐陵和诗曰山宫类牛首汉寝若龙川玉椀无秋酎金灯灭夜烟丹帷迫灵岳绀席下羣仙堂空沛筑响钗低戚鳯妍何殊后庙里子建作华篇梁刘孝仪和诗曰珪币崇明祀牲樽礼贵神风惊如集庙光至似来陈徘徊灵驾入呌咷唱歌新将言非为已致敬乃祈民多才与多事今古独为邻梁王台卿和诗曰沐芳事椒醑驾言遵夀宫瑶台斜接岫玉殿上凌空树出垂巖影竹引带山风阶长雾难歇牕髙云易通所悲樽俎撤按歌曲未终梁王僧孺湘夫人诗曰桂栋承薜帷𦕈𦕈川之湄白苹徒可望绿芷竟空滋日莫思公子衔意嘿无辞赋宋玉髙唐赋曰楚襄王与宋玉游于云梦之台望髙唐之观其上独有云气崪兮直上忽兮改容须臾之间变化无穷王问玉曰此何气也玉对曰所谓朝云者也昔者先王尝游髙唐怠而昼寝梦妇人曰妾巫山之女也为髙唐之客闻君游髙唐愿荐枕席王因幸之去辞曰妾在巫山之阳髙丘之阻旦为朝云暮为行雨朝朝暮暮阳台之下朝视之如言故为立庙王曰朝云始出状若何玉对曰其少进也晣兮若姣姬扬袂障日而望所思忽兮改容偈兮若驾驷马而建羽旗湫兮如风凄兮如雨风止雨霁云无处所惟髙唐之大体殊无物类之可仪比巫山赫其无畴道互折而曽累遇天雨之新霁观百谷之俱集濞汹汹其无声溃淡淡而并入中坂遥望𤣥木冬荣煌煌晔晔夺人目精烂兮若列星曽不可殚形绿叶紫褁朱茎白蔕纎条悲鸣声似竽籁清浊相和五变四会感心动耳回膓伤气长吏隳官贤士失志愁思无已叹息垂泪王乃乗玉舆驷苍螭于是乃纵猎者基趾如星传言羽猎衔枚无声蜺为旌翠为盖风起雨止千里而逝又神女赋曰楚襄王与宋玉游于云梦之浦使玉赋髙唐之事其夜王寝梦与神女遇其状甚丽王异之明日以白玉曰其始来也曜乎若白日初出照屋梁其少进也皎若明月舒其光须臾之间美貌横生㷸乎若华温乎如莹五色并施不可殚形振绣衣被袿裳禯不短纎不长步裔裔兮曜殿堂忽兮改容婉若游龙乗云翔何神女之妖丽含隂阳之渥饰被华藻之可好若翡翠之奋翼毛嫱障袂不足程式西施掩面比之无色望余帷而延视若流波之将澜奋长袖以振衽立踯躅以不安意似近而旣逺若将来而复旋褰余帱而请御顾女师命太傅欢情未接将辞而去迁延引身不可亲附魏陈王曹植洛神赋曰黄初三年余朝京师还济洛川古人有言斯水之神名曰宓妃感宋玉对楚王说神女之事其辞曰余从京域言归东藩背伊阙越轘辕经通谷凌景山税驾乎蘅皋秣驷乎芝田容与乎杨林流盻乎洛川于是精移神骇忽焉思散俯则未察仰以殊观覩一丽人于巖之畔其形也翩若惊鸿婉若游龙荣曜秋菊华茂春松髣髴兮若轻云之蔽月飘飖兮若流风之回雪逺而望之皎若太阳升朝霞迫而察之灼若芙蕖出绿波秾纎得衷脩短合度魏陈琳神女赋曰汉三七之建安荆野蠢而作仇賛皇师以南假济汉川之清流感诗人之攸叹想神女之来游仪营魄于髣髴託嘉梦以通精望阳侯而瀇瀁覩𤣥丽之轶灵文绛虬之奕奕鸣玉鸾之嘤嘤荅玉质于苕华拟艳姿于蕣荣感仲春之和节叹鸣鴈之噰噰申握椒以贻予请同宴乎粤房茍好乐之嘉合永絶世而独昌旣叹尔以艳采又悦我之长期顺干坤以成性夫何若而有辞魏王粲神女赋曰惟天地之普化何产气之淑真陶隂阳之休液育夭丽之神人禀自然以絶俗超希世而无羣体纎约而方足肤柔曼以丰盈髪似𤣥鉴鬓类云成戴金羽之首饰珥照夜之珠珰袭罗绮之黼衣曳缛绣之华裳错缤纷以杂佩袿熠爚而焜煌退变容而改服冀致态以相移税衣裳兮免簮笄施华的兮结羽仪扬娥微眄悬藐流离婉约绮媚举动多宜称诗表志安气和声探懐授心发露幽情彼佳人之难遇真一遇而长别顾大罚之淫愆亦终身而不灭心交战而贞胜乃囘意而自絶魏杨脩神女赋曰惟𤣥媛之逸女育明曜乎皇庭吸朝霞之芬液澹浮游乎太清余执义而潜厉乃感梦而通灵盛容饰之本艳奂龙采而鳯荣翠黼翚裳縠文袿顺风揄扬乍合乍离飘若兴动玉趾未移详观𤣥妙与世无双华面玉粲韡若芙蓉肤凝理而琼絜体鲜弱而栾鸿囘肩襟而动合何俯仰之妍工嘉今夜之幸遇获帷裳乎期同情沸涌而思进彼严厉而静恭微讽说而宣谕色欢怿而我从晋张敏神女赋曰世之言神僊者多矣然未之或验也至如絃氏之妇则近信而有证者夫鬼魅之下人也无不羸病损痩今义起平安无恙而与神女饮宴寝处纵情极意岂不异哉余览其歌诗辞㫖清伟故为之作赋皇览余之纯徳步朱阙之峥嵘靡飞除而入秘殿侍太极之穆清帝愍余之勤肃将休余于中州託𤣥静以自处是夫子之好仇于是主人怃然而问之曰尔岂是周之褒姒齐之文姜孽妇淫鬼来自藏乎傥亦汉之游女江之娥皇厌真愆倦僊侍乎于是神女乃敛袂正襟而对曰我实贞淑子何猜焉且辩言知礼恭为令则美姿天挺盛饰表徳以此承欢君有何惑尔乃敷菌席垂组帐嘉㫖旣设同牢而飨微闻芳泽心荡意放于是寻房中之至嬿极长夜之懽情心眇眇以忽忽想北里之遗声赋斯时之要妙进伟服之纷敷俛抚衽而告辞仰长叹以欷吁乗云雾而变化遥弃我其焉如晋杨该三公山下神祠赋曰南极郁纡飞龙在天太一白石巨灵据山二后殊位惟公在焉下则归云蓬勃绿水流离争湍趣戾冲石会谿髙岸为谷峣阻卼梗林奈条逼涂迮蹊行者息驾步趾于斯陟大登岑冈踰爽垲歴朝阳晔华殿之显敞覩应门之嶈嶈神衣郁蓊百堵周乎洞房进排阊阖顾眄灵堂聚楹列峙丹饰煌煌千栌浮跂夭硚腾骧累层岌嶪齐载长梁敷山藻于前梲缀榱藁以采章文绮艧其纷鳞洪葩晔以披扬尔乃逡巡降趾游坐东厢日不逮昬炎燎已光县宰致祀嘉㫖备详隂祚显应徧泽圻疆普此士女乐彼丰穰宋谢灵运江妃赋曰招魂定情洛神清思覃曩日之敷陈尽古来之妍媚矧今日之逢迎迈前世之灵异姿非定容服无常度两宜欢嚬俱适华素于时升月隠山落日映岐收霞敛色回飈拂渚每驰情于晨暮矧良遇之莫叙投明瑱以申赠顗色授而魂与况分岫湘岸延情苍隂隔山川之表里判天地之浮沈承嘉约于徃昔宁更贰于在今傥借访于交甫知斯言之可谌兰音未吐红颜若晖留眄光溢动袂芳菲散云辔之络绎按灵辎而徘徊建羽旌而逶迤奏情管之依微虑一别之长絶妙天末而永违梁江淹水上神赋曰江上丈夫游宦荆吴首卫国望燕途歴秦关出宋都徧览下蔡之女具恱淇上之姝乃造南中度炎州经玉涧越金流路逶迤而无轨野忽漭而尠俦忽而精飞视乱意走心移绮靡䔖盖怅望蕙枝一丽女子碧渚之崖冶异絶俗竒丽不常青娥羞艳素女慙光恨精影之不滞悼光晷之难借阅有无于俄顷验变化于咫尺野田田而虚翠水湛湛而空碧乃唱桂棹凌冲波背橘浦向椒阿茍悬天兮有命永离决兮若何碑梁简文吴兴楚王神庙碑曰昔者武王询于太公五神之礼正伊陟賛于巫咸三篇之义作抑又𤣥矩司于坎宫汉兴北畤黄蛇感于通梦秦作西郊幽则鬼神其来已尚楚王旣𢎞兹释敎止献车牛旣舍黄驹安俟骍角掌系无左涤之劳牧人止楅衡之务周房殷爼惟有𤣥涧芳芝玉斚瑶樽止陈丹桂清酌渐符不杀之敎方行大士之心比夫黄树赤光紫衣朱髪茂矣哉王制云山川神祇有不举者为不敬太守元景仲稽诸古典于兹徃烈永传不朽式树髙碑翠石勒文事偕神掌灵龟负字还拟洛书祭祀谢朓祭文大雷周何二神文曰大过在运小雅尽缺琼镜日沦金车未晣周生电断神谟英冠正因部竒风敛云散晋徳如燬功资叶賛山无勐鸷时旷忠贤流王于彘龟鼎忽焉忠肃布衣君亲自然驱狐上国斩鲵中川纷纶凯入氛氲配天梁邵陵王祀鲁山神文曰敬奠鲁君之灵窃以首山郁律表二叔之清风赵国隠沦擅三公之灵迹北坂祠城流光夜起东岭丛室甘雨昼零故能徴应不愆介福无爽金坛玉宇是衆妙之游遨丹崖翠幄信灵人之响像霓裳孔盖转日车而竞前驾象乗豹载灵旗而总集江妃汉女含睇来趋湘娥洛嫔宜言在侧鸣璆抚剑侠席徘徊绛节陈竿满堂繁会奠椒懐糈之欢传巵代舞之乐桂醑溢于羽樽蕙肴盈于兰借旣醉旣饱景福攸同不震不腾神保是格炰胾之荐已毕庆报之泽攸先愿化昌而俗阜俾多祐之在旃同匪石之无转欣滞穗之有年惟东皇兮戾止等南山而不骞梁沈约赛蒋山庙文曰我皇体天御宇望日表尊备乐变乎笙镛郁礼华于爼豆迩无不懐逺无不肃鸟革𤣥素之容草移丹绿之状泉露改味日月重光仰惟大王年踰二百世兼四代扬玉桴布瑶席秦梁楚赵之巫把琼茅而延伫燕卫宋郑之音结流风而成曲九疑之乘蔽日三山之驾若云梦周书曰大姒梦见商之庭产棘太子发取周庭之梓树于阙梓化为松栢棫柞寐觉以告文王文王乃召太子发占之于明堂王及太子发并拜吉梦受商之大命于皇天上帝东观汉记曰诸将劝光武立乃召冯异上曰我梦乗龙上天觉悟心中动悸异因下席再拜贺曰此天命发于精神心中动悸大王重慎之性也异遂与诸将定议上尊号又曰和憙皇后常梦扪天体荡荡正青滑有若钟乳后仰噏之以讯占梦言尧梦攀天而上汤梦反天舐之此皆圣王之梦庄子曰宋元君夜梦人披髪云予为清江使河伯之所渔者豫且得予元君觉使人占之曰此神龟也君曰渔者有豫且乎左右曰有明日豫且朝君曰渔何得对曰且之网得白龟圆五尺君曰献若之龟龟至君再欲杀再欲活心疑卜之曰杀龟以卜吉乃刳龟七十鑚而无遗䇿仲尼曰神能梦于元君而不能避豫且之网智能七十鑚无遗䇿不能避刳膓之患是则智有所困神有所不及吕氏春秋曰孔子絶粮乎陈蔡之间藜羮不斟七日不尝粒昼寝颜囘索米得而来㸑之几熟孔子望见囘攫其甑中而饭之食熟谒孔子而进之孔子起曰今者梦见先君食絜欲馈颜囘对曰不可飨食埃煤入甑中弃食不祥因攫而饭之又曰尹儒学御三年而无得焉夜梦受秋驾于师明日徃朝其师而谓之曰吾非爱道也恐子之未可予也今日将敎子以秋驾尹儒反走北面再拜曰今昔臣梦受之先为其师言所梦固秋驾也谢承后汉书曰范式字巨卿与张元伯为友式仕郡为功曹后梦元伯𤣥冠垂缨屣唿曰我死当以时𦵏永归黄泉子不我忘岂能奔丧式便驰徃赴之袁宏汉纪曰温序为䕶羌校尉为隗嚣所杀世祖诏洛阳城傍为冢长子夀为印平侯夜梦序告之曰久客思乡夀即弃官上书归𦵏皇甫谧髙士传曰桓帝好老子之书夜梦见老子乃诏陈相为老子立祠范晔后汉书曰蔡茂梦见太极殿上有三穗禾茂跳取之得其中穗辄复失之以问主簿郭贺因离席庆曰大殿者宫府之形像也极而有禾人臣之上禄也取其中穗者是台之位于字禾失为秩也旬月而茂徴焉乃辟贺为掾续汉书曰郑𤣥梦孔子造之曰起起今年嵗在辰来年嵗在已旣寤以䜟言合之知命当终有顷寝疾而卒辛氏三秦记曰昆明池汉武帝之习水战中有灵沼神池云尧时洪水讫停船此池池通白鹿原人钓鱼于原纶絶而去鱼梦于武帝求去其钩明日帝戏于池见大鱼衔索帝曰岂非昨所梦乎取鱼去其钩而放之陆机晋书曰王濬梦悬四刀于其壁上濬问主簿李毅毅拜曰夫三刀为州而今益一明府其临益州乎王隠晋书曰陶侃字士行鄱阳人少渔于雷泽梦背上生翅飞入天门见门非常不敢入而下赋后汉王延夀梦赋曰余夜寝息乃有非恒之梦其为梦也悉覩鬼神之变怪则蛇头而四角鱼首而鸟身三足而六眼龙形而似人羣行而奋揺忽来到吾前申臂而舞手意欲相引牵于是梦中惊怒腷臆纷纭曰吾含天地之纯和何妖孽之敢臻乃挥手振拳雷发电舒斮游光斩勐猪批鲎毅斫魅虚捎魍魉拂诸渠撞纵目打三颅扑苕荛抶䕫魖搏睍睆蹴睢盱尔乃三三四四相随踉䠙而歴僻礲礲礚礚精气充布輷輷㺒㺒鬼惊魅怖或盘跚而欲走或拘挛而不能步或中创而婉转或捧痛而号唿奄雾消而光蔽寂不知其何故嗟妖邪之怪物岂干真人之正度耳聊嘈而外即忽屈伸而觉悟乱曰齐桓梦物而亦以霸兮武丁夜感而得贤佐兮周梦九龄年克百兮晋文盬脑国以竞兮老子役鬼为神将兮转祸为福永无恙兮魂魄淮南子曰天气为魂地气为魄易曰精气为物游魂为变白虎通曰魂者何谓也魂犹伝伝也行不休也动于外主于情魄者白也犹着人者也主于性韩诗外传曰溱与洧谓郑国之俗三月上已于两水之上招魂续魄不祥也礼记曰延陵季子适齐长子死于嬴博之间旣封左袒右还其封曰若魂气则无不之又曰作其祝号𤣥酒以祭君与夫人交献以嘉魂魄是谓合莫又曰气也者神之盛也魂也者鬼之盛也左传曰子产云人生始化曰魄旣生魄阳曰魂用物精多则魂魄彊又曰乐祁云心之精爽是谓魂魄越絶书曰越王问于范子曰寡人闻人失其魂魄者死得其魂魄者生物皆有之人亦有之范子曰人有之万物亦然天地之间人为贵物之生谷为贵以生人与魂魄无异也离骚曰百年信荏苒何为苦心魂又曰隠沦驻精魄又曰望孟夏之短夜何晦朔之若嵗惟郢路之脩逺兮魂一夕而九逝又曰招魂者宋玉之所作也玉怜哀屈原忠而斥弃忧愁山泽魂魄放逸厥命将落故作招魂欲以复其精神延其年夀外陈四方之恶内崇楚国之美以讽諌懐王冀其觉悟而还之也朕幼清以亷絜身服义而未沬史记曰髙祖谓沛父兄曰游子悲故乡吾虽都关中万嵗后吾魂魄乐思沛也淮南子曰魂问于魄曰道何以为体曰以无有为体魄曰无有有形乎魂曰无有魄曰无有何得而问也魂曰吾直遇之耳视之无形听之无声谓之幽冥幽冥者所以喻道非吾道也抱朴子曰师言欲求长生当对服大药欲得通神当水火分形分形则自见其身三魂七魄而天地灵祇皆可接山川之神皆可役也襄阳耆旧传曰羊公与驺润甫登岘山垂泣曰我百年后魂魄犹当登此山赋梁沈炯归魂赋曰古语称收魂升极周易有归魂卦屈原着招魂篇故知魂之可归其日已久余自长安反乃作魂归赋其辞曰伊吾人之陋宗资𤣥圣而云始肇邵閟之灵源分昌发之世祀实闻之乎家记又孚之于惇史亢宗贵而博古四史成乎一身怪日月之辽逺而承袭之相因岂少贱之能察非末学之知津也若夫风流退让在秦作相越江以东惟戎及酆出忠出孝且卿且公世歴十五爰逮余躬值天地之幅裂遭日月之雰虹去父母之邦国理形影于胡戎絶君臣而辞胥宇蹐厚地而跼苍穹抱北思之胡马望南飞之夕鸿泣霑襟而杂露悲微吟而带风昔休明之云始余播弃于天地自太学而游承明出书生而从下吏身豫封禅之官名入南宫之记登玉墀之深眇出金门之崇邃受北狄之奉书礼东夷之献使实不尝至屈膝逊言以殊方降意嗟五十之踰年忽流离于凶忒值中军之失权而大盗之移国何赤疹之四起岂黄雾之云塞祈痩弟于赤眉乞老亲于剧贼免伏质以解衣遂窘身而就勒旣而天道祸滛否终斯泰灵圣奋发风云飨会扫欃枪之星斩蚩尤之斾余技逆而効从遂妻诛而子害虽分珪而祚土迄长河之如带肌肤之痛何泯潜翳之悲无伏我国家之沸腾我天下之匡复我何辜于上𤣥我何负于邻睦背盟书而我欺图信神而我戮彼孟冬之云季总官司而就绁託马首之西暮随槛车而回辙履峩峩之层冰面飗飗之巖雪去莫敖之所缢过临江之轨折矧今古之悲凉并攅心而霑袂渡狭石之欹危跨清津之幽咽鸟虚弓而自陨猿号子而腹裂歴沔汉之逶迤及楚郡之参差望隆中之大宅映岘首之沈碑旣缧然而就鞅非造次之能窥至若髙祖武皇帝之基天下也岐周景亳之地龟图雀书之秘醒醉之歌味絶让畔之田鳞次余旣长于克民觉何从而掩泗洧水兮深且清宛水兮澄复明昔南阳之穰县今百雉之都城我太宗之威武遏宛洧而陈兵百万之虏俄成鱼鼈千仞之阜倐似沧瀛虽徳刑成于赦服故蛮狄震乎雄名乃寻浙而歴商遂经秦而至洛觉髙蹈之清逺具风云之倐烁其山也则嵚岑㠑嵬巖婆陁或孤峯而秀聚或逸出而横罗千嵗之木生岭表百丈之石枕谿阿其水则砰訇瀄汩或寛或疾击万濑而相奔聚千流而同出何武关之狭隘而汉祖之英雄山万里而仰云雨水百仞而冩蜿虹若一夫而守隘岂万衆之能攻去青泥而踰白鹿越渥水而到青门长卿之赋可想邵平之迹不存咄嗟骊山之阜惆怅灞陵之园文恭俭而无隟嬴发握其何言访轵道之长组舍蓝田之玙璠无故老之可讯并膴膴之空原登未央之北阙望长乐之基趾伊太后之所居筑旗亭而成市槐路郁以三条方涂坦而九轨观阡陌之遗踪实不乖乎前史傍直城而北转临横门而左趋南则董卓之坞北则苻坚所居即二贼之墟垒为彼主之庭除终南巃嵸太乙嵯峨九嵕崛起八垒连河汩泾泥之混浊渭渚之清波指咸阳而长望何赵李而经过息甘泉而避暑犹爽垲而清和尔乃背长夏涉素秋卧寒野坐林陬霜微凝而侵骨树裁动而风遒思我亲戚之颜貌寄梦寐而魂求察故乡之安否但望斗而观牛稚子天于郑谷勉励愧乎延州闻爱妾之长呌引寒风而入楸何精灵以堪此乃纵酒以陶忧至诚可以感鬼秉信可以祈天何精殒而魄散忽魂归而气旋解龙骖而见送走邮驿于亭传出向来之大道反初入之山川受绕朝之赠䇿报李陵之别篇泪未悲而自堕语未咽而无宣于时和风四起其物初荣草极野而舒翠花分丛而落英鱼则潜波涣濯鸟则应岭俱鸣随六合之开朗与风云而自轻其所涉也州则二雍三荆昌欢江并唐安淅洛巴郢云平其水则淮江汉洧隋浩汗沣潦浐潏河泾渭相乱或浮深而揭浅或凌波而沿岸每日夕而靡依常一步而三叹蛮蜒之与荆吴𤣥狄之与羌胡言语之所不通嗜欲之所不同莫不叠足敛手低眉曲躬岂论生平与意气止望首邱于南风悲城邑之毁撤憙风水之渺扬旣尽地而谒帝乃懐橘而升堂何神僊之足学此即云衣而虹裳也艺文类聚卷七十九艺文类聚卷八十钦定四库全书艺文类聚卷八十唐欧阳询撰火部火释名曰火化物也亦言燬也物入即皆毁壊也山海经曰厌火国兽身黑色火出其口中易曰离为火又曰燥万物者莫熯乎火又曰火就燥尚书曰藻火粉米又曰洪范五行二曰火火曰炎上炎上作苦又曰火炎崑冈玉石俱焚天吏逸徳烈于勐火又曰若火之燎于原不可向迩其犹可扑灭礼记月令曰孟夏之月盛徳在火左传曰火龙黼黻又曰郯子曰炎帝以火纪官故为火师而火名又曰古之火正或食于心或食于味以出内火是故味为鹑火心为大火又曰陶唐氏之火正阏伯居商邱春秋考异邮曰火者阳之精也白泽图曰火之精宋无忌礼含文嘉曰燧人始鑚木取火尸子曰燧人上观星辰下察五木以为火家语曰尧火帝而王尚赤地镜图曰黄金之见为火括地图曰神邱有火宂光照千里孙子兵法曰凡火攻有五一曰火人二曰火积三曰火辎四曰火库五曰火燧庄子曰指穷于为薪火传战国䇿曰楚王游云梦野火之起也若云蜺吕氏春秋曰伊尹说汤五味九沸九变火为之纪韩子曰鲁烧积泽天北风火南倚恐烧国哀公惧自将衆趣救火左右无人尽逐兽不救火乃召问仲尼仲尼曰夫逐兽者乐而无罚救火者苦而无赏此火所以不救也事急不及以罚救火者尽赏之则举国不足以赏于民请从行罚乃下令曰不救火者比降北之罪令下未遍火已灭矣又曰越王问于大夫种曰吾欲伐吴对曰可矣何不试焚宫室于是遂焚宫室民莫能救火乃下令曰民之救火而死者比死敌之赏民之涂其体被濡衣走火者左右各三千人韩诗外传曰晋平公藏寳之台烧救火三日三夜乃胜之公子晏束帛而贺曰臣闻王者藏于天下诸侯藏于百姓农夫藏于囷庾今百姓乏于外而赋歛无已昔桀纣残贼为天下戮今皇天降灾于藏台此是君之福也史记曰龎㳙追孙膑膑量其行暮当至马陵乃伏兵斫树白而书之曰龎㳙死此树下于是令齐军万弩夹道暮火举而俱发㳙夜至见白书乃举火烛读之未毕万弩俱发㳙败死又曰骑刼攻即墨田单取牛千头衣以五采束刀其角结火其尾汉书曰项王西屠咸阳杀秦降王子婴焚其宫室火三月不灭三辅黄图曰秦始皇帝葬骊山六年之间为项王所发牧儿堕羊冢中燃火求羊烧其椁藏淮南子曰阳燧见日则燃而为火列女传曰梁姑姊其室失火兄子与二子在内欲取兄子辄得其子火盛不得复入妇人曰梁岂可戸告人晓邪被不义之名何靣见兄弟国人哉遂赴火而死列仙传曰甯封子黄帝陶正掌火能作五色烟又曰陶安公六冶师也数行火一旦散上紫色冲天须㬰朱雀止冶上曰安公安公冶与天通东观汉记曰郅恽为长沙有义士古初遭父䘮未葬邻人火起及初舍棺不可移初冐火伏棺上会火灭又曰㢘范为蜀郡成都地廹屋狭百姓夜作以供衣食又禁火民覆蔽之失火者日属范令夜作但使储水百姓皆恱又曰梁鸿牧豕长安上林苑中失火延人家问所烧财物悉推豕偿之其主言少鸿愿以身作躬执其勤樊英别传曰英隐于壶山尝有黑风从西方起英谓学者曰成都市火甚盛因含水西向噀之乃令记其日后有从蜀来者云是日大火黑云平旦从东起须㬰大雨火遂得灭汝南先贤传曰郭宪从南郊含酒东北三噀云齐失火以厌之后齐东上火事又曰蔡君仲与人有至孝之心母终棺在堂西舍失火将至君仲伏尸号哭火越向东家𤣥中记曰南方有炎山焉在扶南国之东加营国之北诸薄国之西山从四月而火生十二月火灭正月二月火不然山上但出云气而草木生叶枝条至四月火然草木叶落如中国寒时草木叶落也行人以正月二月三月行过此山下取柴以为薪燃之无尽时取其皮绩之为火浣布十洲记曰炎洲在南海中地方二千里去崖九万里上有风生兽似豹青色大如狸张取之积薪数车以烧之薪尽而此兽在火中燃其毛不燋斫刺不入打之如皮囊以铁锥鍜其头数十下乃死以其口向风须㬰便活而起以石上菖蒲塞其鼻即死取其脑菊花服之尽十斤得寿五百岁又曰有火林山山中有火兽大如鼠毛长三四寸或曰山可百里许取其兽毛绩以为布名曰火澣布国人衣服之垢洿以水浣濯之终日不㓗以火烧布两食乆许出其垢即去白如雪广志曰火洲在南海中火燃洲其木不死更鲜抱朴子曰南海之中萧丘之上有自生之火常以春起而秋灭丘方千里当火起时此丘上纯生一种木火起正着此木木虽为火所着但小燋黑人或以为薪者如常薪但不成炭炊熟则灌灭之后复更用如此无穷又夷人取木华绩以为火浣布木皮亦剥以灰煑为布但不及华细好耳又曰有白鼠大者重数斤毛长三寸居空木中其毛亦可绩为布故火浣布有三种焉又曰吴世姚光有火术吴主积荻千束火焚荻了尽光恬坐灰中振衣而起神仙传曰栾巴为尚书正旦会得酒西南潄云成都市失火潄酒作雨吴越春秋曰越王思报吴冬则抱氷夏则握火陈留耆旧传曰刘昆为江陵令民有火灾昆向火叩头即霈然下雨诏问反风灭火虎北渡河何以致此昆曰偶然帝曰此长者之言也风俗通曰城门失火祸及池中鱼按百家书宋城门失火自汲池中水以沃之鱼悉露见但就把之魏武帝眀罚令曰闻太原上党西河鴈门冬至之后百有五日皆絶火寒食云为介之推英雄记曰周瑜镇江夏曹操欲从赤壁渡江南无船乘簰从汉水下住浦口未即渡瑜夜宻使轻船走舸百数艘艘有五十人移棹人持炬火火然则廻船走去去复还烧者须㬰烧数千簰火大起光上照天操夜去博物志曰积䌷万匹则自然生火泰始中武库火积䌷所致也异苑曰临卭有火井汉室隆则炎赫弥炽桓灵之际火势渐微又曰晋惠帝元康三年武库火烧孔子履汉高斩白虵剑王莽头等晋中兴书曰殷浩北伐江逌为长史取数百鸡以长绳连脚皆系火一时驱放飞过壍集羌营营皆然捜神记曰麋竺常从洛归未至家数十里见路次有好新妇从竺求寄载行二十余里新妇谢去谓竺曰我天使去当往烧东海麋家感君见载故以相语竺因请之曰不可不得不烧君快去我缓来日中必火发竺乃急行达家便出财物日中而火大发笑林曰某甲夜暴疾命门人鑚火其夜阴暝不得火催之急门人忿然曰君责之亦大无道理今闇如漆何以不把火照我我当得覔鑚火具诗梁庾肩吾逺看放火诗曰风前细烟起月里黑烟生发燄看乔木侵先识逺城赋潘尼火赋曰览天人之至周嘉火德之为贵含太阳之灵晖体淳刚之正气先圣仰观通神悟灵穷物尽数研几至精鑚燧造火陶冶羣形协和五味革变羶腥尔乃狄牙典膳百品既陈和羮酋醳㫖酒醲醇烹鼋煑鼍灼龟臛鳞若乃流金化石铄铁融铜造制戎器以戒不恭砥鍊兵械整饰军容四海康乂邉境无冦韬弓戢剑解甲释胄销镝为耒铸戈为耨战士反于耕农戎马放乎外廐及至焚野燎原陆火赫羲林木摧拉沙粒并麋腾光絶览云散霓披去若风驱疾若电逝芬轮纡转倐忽横厉震响逹乎八冥流光烛乎四裔烽燧𤣥女战经曰诸见举烽火烟光传言虏且欲起欲知审来不以言者时所加之得阳者不来得阴者为来法墨子曰烽火已举言冦所从来多少甘氏天文占曰权举烽表逺近沉浮权四星在轩辕尾西邉地警僃烽候相望虏至则举烽火十丈如今井桔橰火锤其头若警僃急燃火其头放之权重本低则末仰见烽火史记曰褒姒不好笑幽王欲其笑为烽燧大鼓俟有冦至举烽火诸侯悉至至而无冦褒姒乃大笑汉书曰军臣单于立四岁匈奴复絶和亲大入上郡云中烽火通于甘泉东观汉记曰㢘范为云中太守始到烽火日通故事虏出度五千人乃移书旁郡求助吏白今虏兵度出五千请移警檄范不聴遂选精兵自将出至近县令老弱城守而追之又曰马成善治障塞自西河至渭桥河上至安邑太原至井陉中山至邺皆筑堡壁起烽燧十里一候又曰郭伋为并州伋知卢芳夙贼难卒以力制常严烽候明购赏蔡邕徙朔方上书曰既到徙所乘塞守烽职在望候忧怖焦灼无心复能操笔成草致章阙庭庾阐扬都赋注曰燧火以炬置孤山头皆縁江相望述征记曰戏水注渭东有周幽王垒昔幽王亟举烽以悦褒姒犬戎遂伐周诸侯玩而弗至战败死于斯地书蔡谟与弟书曰军中耳目当用鼔烽烽可遥见鼔可遥闻形声相传须㬰百里非人所及想得先知耳近别菽麦者皆当解之而王茍诸人痴顽之甚乃至于是常令人怪之然烽鼔之法当豫勑诸军见烽闻鼔便严而此间恒举烽之后须文书上言乃符游军须被符乃当严昔年石头夜半举烽至明日食时台中乃知弟在石头时隅中举烽至下脯游军故未严此即是茍晞等覆车之轨也灯说文曰锭谓之灯韵集曰无足曰灯有足曰锭离骚曰吴酒不废沉日夜兰膏明烛华铜错说苑曰楚庄王赐羣臣酒日暮灯烛灭乃有人引美人衣者美人挽絶其冠缨刘向别传曰待诏冯商作灯赋汉书曰金枝秀华庶旄翠旌又曰武帝思念李夫人不已方士齐人少翁言能致其神乃夜设灯烛帷幄而令帝居他帐望见好女如李夫人之貎而不得就视汉武内传曰西王母遣使谓帝曰七月七日我当暂来帝至日扫除宫内燃九光之灯荀采传曰荀采爽女为阴瑜妻而夫蚤亡爽逼嫁与太原郭奕采入郭氏室暮乃去其帷帐建四灯歛色正坐郭氏不敢逼风俗通曰郅伯夷宿亭止楼上燃数灯夜有魅来伯夷趣之以灯照乃老狸也东宫旧事曰宫有铜鸭头灯二铜侍灯三供戸外用夕供油七合太子纳妃有金涂四尺长灯一金涂连盘短灯二金涂连盘鸭灯一邺中记曰石虎正旦会于殿前设百二十枝灯诗晋习凿齿诗曰煌煌闲夜灯脩脩树间亮灯随风炜烨风与灯升降齐谢朓咏灯诗曰发翠斜谿里蓄实宕山峯抽茎类僊掌衔光似烛龙飞蛾再三绕轻花四五重孤对相思夕空照舞衣缝梁简文帝咏笼灯絶句诗曰动熖翠帷里散影罗帐前花心生复落明销君讵怜梁纪少瑜咏残灯絶句曰残灯犹未灭将尽更扬晖唯余一两焰裁得解罗衣梁王筠咏灯檠诗曰百华曜九枝鸣鹤映氷池朱光本内照丹花复外垂流晖恱嘉客翻影泣生离自销良不悔明白愿君知梁吴筠灯诗曰昔在凤凰阙七采莲花茎陆离看寳帐烂熳照文屏檐艶烟光转氛氲雾里轻能方三五夜桂树月中生梁范靖妻沈氏咏灯诗曰绮筵日已暮罗帐月未归开花散鹤彩含光出九微风轩动丹熖水宇淡清辉不吝轻蛾绕唯恐晓蝇飞赋汉刘子骏灯赋曰惟兹苍鹤修丽以竒身体剼削头颈委虵负斯明烛躬含氷池明无不见照察纎微以夜继昼烈者所依魏殷臣鲸鱼灯赋曰横海之鱼厥号惟鲸普彼鳞族莫与之京大秦美焉乃观乃详冩载其形託于金灯隆嵴矜尾鬐甲舒张垂首俛视蟠于华房状欣欣以竦峙若将飞而未翔懐兰膏于胷臆明制节之谨度伊工巧之竒宻莫尚美于斯器因绮丽以致用设机变而罔匮匪雕文之足玮差利事之为贵永作式于将来跨千载而弗坠晋夏侯湛缸灯赋曰珠珍寳器竒像妙工取光蔵烟致巧金铜融冶甄流陶形定容尔乃隐以金翳䟽以华笼融素膏于回槃发朱耀于绮窓宣耀兰堂腾明广宇熖煜爚于茵筵焕炤乎屏组晋孙惠百枝灯赋曰晔若云停烂已星布范坚䗶灯赋曰尔乃旋闲房升玉榻列华槃铄凝䗶浮炷颕其始燃秘闱于是乃阖旁映文楹仰晖丹桷赫如烛龙吐辉烂若翳阳复旭梁简文帝列灯赋曰何解冻之嘉月值蓂荚之尽开草含春而动色云飞采而轻来九微间吐百枝交布聚类炎洲迹同大榭竞红蘃之晨舒蔑丹萤之昏骛兰膏馥气芬炷擎心寒生色浅露染光沉梁江淹灯赋曰淮南王信自华命綵女饵丹砂饵丹砂学凤音紫霞没白日沉挂明灯散𤣥阴顾谓小山儒士斯可赋乎于是泛瑟而言曰若大王之灯也铜华金擎错质镂形碧为云气玉为僊灵䨇盌百枝艳帐充庭照锦池之文席映绣柱之鸣筝若庶人之灯者非银非珠无藻无缛心不贵丽器穷于朴周庾信灯赋曰九龙将暝三爵行栖琼钩半上弱木全低乃有百枝同树四照连槃香添燃蜜气杂烧兰烬长宵乆光青夜寒秀帐掩映魭膏照灼动鳞甲于鲸鱼燄光芒于鸣鸖蛾飘则碎花乱下风起则流星细落况复上兰深夜中山醑清楚妃留客韩娥合声低歌着节游絃絶鸣辉辉朱烬熖熖红荣乍九光而连影或䨇花而并明寄言蘓季子应知余照情晋支昙谛灯賛曰既明逺理亦𢎞近教千灯同辉百枝并曜飞烟清夜流光洞照见形恱景悟㫖测妙铭汉李尤金羊灯铭曰贤哲勉务惟日不足金羊载耀作明以续烛周官司烜氏掌以燧取火于日以供祭祀之明烛凡邦之大事供贲烛礼记曰侍坐烛至起烛不见跋又曰孔子曰嫁女之家三夜不息烛思离亲也尚书大传曰晋平公问师旷曰吾年七十欲学恐已暮师旷曰臣闻老而学者如执烛之明执烛之明孰与昧行公曰善文子曰鸣铎以声自毁兰膏以明自销韩子曰郑人有遗燕相国书者夜书谓持烛者曰举烛而误书举烛燕相受书曰举烛高明高明者举贤而任之列女传曰齐女徐吾者东海上贫媍人其邻媍李吾之属合烛夜绩徐最贫而烛不属李吾曰徐吾烛数不属请无与夜绩徐吾曰妾以贫故起常先去常后扫陈席以待来者坐常处下为贫故也今一室之中益一人烛不为益明去一人烛不为益闇何爱东壁余光莫之能应遂复与夜绩史记曰始皇冢中以人鱼膏为烛谢承后汉书曰巴祗为扬州刺史与客坐闇暝之中不燃官烛𤣥晏春秋曰计君乂授与司马相如传遂渉汉书读匈奴传不识棠梨孤涂之字有胡奴执烛顾而问之奴曰棠梨天子也言匈奴之号单于犹汉人有天子也予于是乎旷然发寤地镜图曰相玉见美女子载烛行坛阴从其所出入处石中有玉矣世说曰王君夫糖澳釜石季伦以䗶烛灼炊诗齐谢朓咏烛诗曰杏梁賔未散桂宫明欲沉暧色轻帷里低光照寳琴徘徊云髻影灼烁绮疏金恨君秋月夜遗我洞房阴梁孝元帝咏池中烛影诗曰鱼灯且灭烬鹤熖暂停辉自有衔龙烛青火入朱扉映水疑三烛翻池类九微入林如燐影度渚若萤飞河低扇月落雾上珠星稀章华终宴所飞盖且相追又古意咏烛诗曰花中烛熖熖动帘风不见来人影廻光持向空梁简文帝和诗曰花中烛似将人意同忆啼流膝上烛熖落花中梁庾肩吾烛影诗曰垂烂垂花比芳树风吹水动俱难住春枝拂岸影上来还杯绕客光中度梁刘孝威和帘里烛诗曰开闗帘影出参差风熖斜浮光烛绮带凝滴汗垂花又褉饮嘉乐殿咏曲水中烛影诗曰火浣花心犹未长金枝宻熖已流芳芙容池畔涵停影桃花水脉引行光赋晋傅咸烛赋曰余治狱至长安在逺多怀与同行夜饮以忘愁顾帷烛之自焚以致用亦犹杀身以成仁矣盖泰清垂象匪日不光向晦入冥匪火不彰故六龙衔烛于北极九日登曜于扶桑日中则昃月亏于望时迈靡停昼不于常背三接之昭昭即厥开之有伤何逺寓之多怀患冬夜之悠长独耿耿而不寐待鸡鸣之未央徒伏枕以展转起燃烛于闲房扬丹辉之炜烨朱熖之煌煌俾幽夜而作昼继列景乎朝阳慨顾景以増叹孰斯愁之可忘嘉湛露之愔愔遂命樽而设觞尔乃延僚属酌醇清讲三坟论五经高谈既倦引满行盈乐饮今夕寔慰我情梁简文帝对烛赋曰云母窓中含花氊茱茰幔里铺锦筵照夜明珠且莫取金羊灯火不须燃下弦三更未有月甲夜繁星徒依天于是揺同心之明烛施雕金之丽槃眠龙傍绕倒凤䨇安菖蒲传酒坐欲阑碧玉舞罢罗衣单影度临长枕烟生向果盘廻照金屏里脉脉两相看梁元帝对烛赋曰月似金波初映空云如玉叶半从风恨九重兮夕掩怨三秋兮不同尔乃传芳醁扬清曲长袖留賔待华烛烛烬落烛华明花抽珠渐落珠悬花更生风来香转散风度熖还轻本知龙烛应无偶复讶鱼灯有旧名烛火灯光一䨇炷讵照离人两处情周庾信对烛赋曰龙沙鴈塞蚤应寒天山月坂客衣单灯前桁衣疑不亮月下穿鍼觉最难剰取灯花持炷烛还却灯擎下烛槃傍垂细熘上绕飞蛾光清寒入熖暗风过楚人缨脱尽燕君书误多晓星没芳芜歇还持照夜游讵减西园月启徐陵谢勑赉烛盘赏答齐国移文启曰昔班彪草移阮瑀裁书驰誉当年遂无加赏非常大赉始自今恩虽贾逵之颂神雀窦攸之对鼮鼠汉臣射覆之言魏士投壶之赋方其宠钖独有光前官烛斯燃更慙良吏宵光可学乃会耆年臣职居南史身典东观谨述私荣传之方䇿庭燎说文曰庭燎大烛也礼记曰庭燎之百由齐桓公始也毛诗曰庭燎美宣王因以箴之夜如何其夜未央庭燎之光君子至止鸾声锵锵说苑曰齐桓公设庭燎为士之欲造见者期年而士不至东野鄙人有以九九之术见者桓公曰九九足以见乎对曰臣非以九九为足以见也臣闻主君设庭燎以待士期年而不至夫士所以不至者君天下贤君也四方之士皆自谕不及君故不至也夫九九薄能耳而君犹礼之况贤于九九者桓公曰善礼之期月而士至晋起居注曰成帝咸和八年十二月有司奏庭燎在止车门外今更集议旧在端门内施诏曰尚书奏九年庭燎当在端门内元明帝时在公车门内可依旧安司徒録公命当率由旧章冝在端门内晋中兴书曰哀帝兴宁元年诏庭燎树端门内邺中记曰石虎正会殿庭中端门外阊阖前设庭燎皆二合六处皆六丈赵书曰石勒造庭燎于橦末髙十丈上盘置燎下盘安人以待燎絙缴上下诗晋傅𤣥庭燎诗曰元正始朝享万国执珪璋枝灯若火树庭燎继天光表魏王朗冬臈不得朝表曰拘守留职旷离车驾况乃践长于至迎始于臈履端于正连歴天人三朝之元庆而无縁祇奉玉爵以献万寿宵梦庭燎之光晨想百华之耀灶释名曰灶造也创造食物也淮南子曰炎帝作火死而为灶神礼记月令曰孟夏之月其祀灶又曰灶者老妇之祭盛于盆尊于瓶墨子曰灶必为屏心突髙出屋四尺慎无失火失火者斩鲁连子曰灶五突分烟者衆也庄子曰仲尼读书老𥅆倚灶觚而聴之曰是何书也曰春秋也吕氏春秋曰燕雀处一屋之下自以为安灶突决火上栋宇燕雀不知祸将至也战国策曰智伯攻晋阳而水攻之城不没者三版臼灶生蛙人马相食史记曰武帝时李少君以祀灶辟谷却老方见上少君言上曰祠灶则致物致物而丹砂可化以为黄金黄金成以为饮食器则益寿益寿则僊者可见于是天子始亲祠灶淮南子曰孔子无暖席墨子无黔突桓谭新论曰淳于髠至邻家见其灶突之直而积薪在傍谓曰此且有火使为曲突而徙薪邻家不聴后果焚其屋邻家救火乃灭烹羊具酒谢救火者不肯唿髠智士讥之曰曲突徙薪无恩泽燋头烂额为上客盖伤其贱本而贵末也东观汉记曰初阴氏世奉管仲之祀于邑谓之相君至子房以累积恩徳为神所飨腊日晨炊于灶神见再拜受庆时有黄羊因以祠之自是富殖百万田至七百顷后世子孙常以臈日奉祠灶神以黄羊又曰周泽为渑池令克身俭约妻子自亲釜灶谢承后汉书曰李南少明风角女亦晓家术为卷县民妻晨诣㸑室卒有暴风妇便上堂从姑求归辞其二亲姑不许乃跪而泣曰蒙传术疾风卒起先吹灶突及井此祸为女妇主㸑者妾将亾之应因着其亡日续汉书曰虞诩为武都太守羗欲邀遮诩诩宻令吏人作两灶日増倍之羗不敢逼或问曰孙膑减灶而君増之兵法日行不过三十里以戒不虞而今且二百里何也诩曰虏多吾兵少徐行则易为所及速进则彼所不测虏见吾灶日増必谓郡兵来迎衆行速必惮进追我孙膑见弱吾今示强茅君内传曰在名山深壑无人迹之处临水上作神灶屋屋长四丈广二丈起基四尺又先当掘基下土令必无故䧟井冢瘗之处所也开南戸西戸东戸三也立灶于屋中央口向西灶四邉令去釜九寸也以塼及细土构立之亦勿令穿坼神灶之法毕矣抱朴子内篇曰灶之神每月晦日辄上天言人罪状大者夺纪纪者三百日也小者夺筭筭者一日也异苑曰卞伯玉作东阳郡灶正炽火有鸡遥从口入良乆乃于突而出毛羽不燋鸣啄如故伯玉㝷病殒杂五行诗曰作灶法当辰巳间隟地取土先掘去上五寸以水美酒一升合和泥之以癸亥日脩之此日安灶自如也作灶法广四尺长五尺欲安两釜长七尺子孙富贵作灶余泥不可泥井井余土不可泥灶大凶勿以壬癸庚辛反支九空血忌破危闭建寅日皆凶灶君名禅字子郭衣黄衣披发从灶中出知其名唿之可得除凶恶贾市不知其名见之死猪肝泥灶令妇孝灶君以壬子日死不用此日治灶常以五月辰日猪头祭灶令人治生万倍用人故灶凶败鸡毛入灶中致非祸大骨入灶出狂子正月己丑日白鸡祠灶宜蚕五月己丑卯祠灶吉四月丁巳日祠灶百倍梦书曰梦见灶者忧求妇嫁女何以言之井灶女执使之象铭后汉李尤灶铭曰燧人造火灶能以兴五行接僃阴阳相乘晋挚虞灶屋铭曰大孝养志厥次养形事亲以敬美过三牲箴魏王朗杂箴曰家人有严君焉井灶之谓也俾冬作夏非灶孰能俾夏作冬非井孰闲薪炭灰易曰古之死者厚衣之以薪葬之中野左传曰厥父㭊薪其子弗克负荷又曰晋楚战于城濮楚左师溃狐毛设二斾而退之栾枝使舆曵薪柴而伪遁楚师驰之原轸郄溱以中军公族横撃之楚左师溃礼记曰问庻人之子长曰能负薪幼曰未能负薪又曰季秋乃命伐薪为炭毛诗曰析薪如之何匪斧不克取妻如之何匪媒不得管子曰周容子夏以侈靡见桓公桓公曰侈靡可以为天下乎子夏曰可夫雕橑然后炊之雕卵然后㵸之所发积藏散万物也晏子曰景公游寿宫睹耆年负薪有饥色公喟然令吏养之邓析书曰譬犹拯溺而硾之以石救火而投之以薪又曰抱薪爇火燥者先着战国䇿曰苏秦之楚三日乃得见王说卒辞行楚王曰先生不逺千里而临寡人曾弗肯留愿闻其说对曰楚国食贵于玉薪贵于桂谒者难见于鬼王难见于帝今令臣食玉炊桂因鬼见帝其可得乎汉书曰汲黯谓武帝曰陛下之于羣臣如积薪后来者居上又曰朱买臣字翁子吴人家贫好读书不治产业刈薪樵出卖以给食檐束薪行且诵书范晔汉书曰戴封拜议郎迁西华令大旱封祷无获乃积薪坐其上自焚火起而大雨至逺近嗟叹捜神记曰凉辅广汉人也时旱以五家掾出祷积薪柴自焚须㬰而雨作论衡曰或伐薪于山轻小之木合而束之至于大木十围以上引之不能动推之不能移则委之于山林收所束之小木而去由此以论知能之大者其犹十围以上木也人力不能举荐其犹薪者推引大木也孔子周流无所留止非圣材不明道难行人不能用也神僊传曰焦先日入山伐薪以布施先从村头一家起而复始晋中兴书曰范汪家贫好学燃薪冩书冩书既毕诵读亦竟世说曰荀朂曾在晋武帝坐赐食荀进饭即谓坐人曰此是劳薪炊也坐者未之信帝宻遣问外荅云实是故车脚吴越春秋曰季札去徐而归行道逢男子五月被裘採薪于道傍有委金季札见之谓薪者曰子来取此金薪者曰何子居之髙视之卑五月被裘採薪宁是拾金者乎汝南先贤传曰蔡顺以至孝称顺少孤飬母尝出求薪有客卒至母望顺不还乃噬其指顺即心动弃薪驰归问其故母曰有急客来吾噬指以悟汝耳又曰侯瑾甚孤贫依宋人居昼为人佣赁暮辄燃柴薪以读书后汉张奂报崔子玉书曰今月三日举家来此本非所规贪突贼阵魏略曰文钦为庐江太守为都督王陵所奏钦诉曹爽爽谓曰陵责卿载谭灰两船何为乎闻足下起染舍故作此灰耳诗隋岑徳润咏灰诗曰图䂓晕不缺气改律还虚欲燃愁狱吏弃道畏刑书未得逢彊阵轻举欲焉如烟说文曰烟火气也焆焆然也列子曰赵襄子狩于山中借芿燔林熻赫百里有人从石壁中出随烟烬上下衆谓之鬼物察之则人焉春秋繁露曰人之言醖去烟此竒怪也非人所意也祸福利害无有竒怪乎淮南子曰冬至甲子受制木用事火烟青七十二日戊子受制土用事火烟黄七十二日庚子受制金用事火黑又曰哭之发于口涕之出于目此愤于中而形于外也譬水之下流烟之上㝷火徒南反夫又孰推之又曰以束薪为鬼以火烟为气惑也列仙传曰寗封子黄帝时人为陶正有神人过之为其掌火能令火出五色烟又曰寗封子积薪自烧而随气上犹有骨时人葬之谢承后汉书曰吴郡徐相为长沙太守常食干饭不发烟㸑许迈别传曰迈有道术烧香皆五色烟出后莫知所在诗梁简文帝咏烟诗曰浮空覆杂影含露宻花藤乍如洛霞发颇似巫云登映光飞百仭从风散九层欲持翡翠色时吐鲸鱼灯艺文类聚卷八十艺文类聚卷八十一钦定四库全书艺文类聚卷八十一唐欧阳询撰草部上药本草经曰太一子曰凡药上者养命中者养性下者养病礼记曰君有疾饮药臣先尝之亲有疾饮药子先尝之医不三世不服其药左传曰臧孙曰季孙之爱我美疢也孟孙之恶我药石也美疢不如药石尚书曰若药不瞑眩厥疾弗瘳论语曰康子馈药拜而受之曰丘未逹不敢尝墨子南游见楚惠王穆贺谓墨子曰言诚善矣王无乃曰贱人所为不用子墨子曰譬若药焉夫子服之以疗其疾岂曰一草之本而不食哉战国䇿曰有献不死之药于荆王者谒者操以入中射之士问曰可食乎曰可因夺而食之王怒使人杀中射之士中射之士使人说王曰臣问谒者谒者曰可食臣故食之是臣无罪罪在谒者也且客献不死之药臣食之而王杀臣是死药也王乃不杀史记曰长桑公与扁鹊药服之三十日见人五脏东方朔曰武帝好方士朔曰陛下所使取神药者皆天地之间药不能使人不死独取死人药天上药能使人不死耳上曰天何可至朔曰臣能上天既辞去出殿门复还曰今臣上天似谩诞者愿得一人为信验上即遣方士与朔俱期三十日而返朔等辞而行日日过诸侯传饮方士昼卧朔遽唿之曰若极乆不应我何耶今者属从天上来方士大惊乃具以闻上问朔朔曰诵天上之物不可称原上以为面欺诏朔下狱问之左右方提去朔啼泣对曰使须几死者再上曰何也朔对曰天公问臣下方人何衣臣对曰衣虫虫何若臣对曰虫喙类马色邠邠类虎天公大怒以臣为慢使使下问还报名曰蚕天公乃出臣今陛下茍以为诈愿使人上天问之上大惊曰善欲以喻我止方士也淮南子曰羿请不死之药于西王母姮娥窃以奔月列仙传曰负局先生者负磨镜局循吴市中得一钱便磨辄问主人得无有疾苦若有辄出紫丸药以与之又曰崔文子卖黄散发疫死者万计服皆愈愈者亦万计汉武内传曰西王母谓武帝曰其太上之药乃有风实云子玉津金浆㝠陵驎胆炎山其日东掇扶桑之丹椹俯採长河之文藻太真红芝九色鳯脑有得食之后天而老此太上之所服非衆仙之所寳也次药有班龙黒胎阆风石髄蒙山白鳯之胏灵邱苍鸾之血有得服之后天而逝此天帝之所服非下仙之所逮也其次药有丸丹金液紫华红芝五云之浆𤣥霜绛雪若得食之白日升天此天仙之所服非地仙之所见其下药有松栢之膏山木姜沉精菊草泽㵼枸杞茯苓菖蒲门冬巨胜黄精草类烦多若有数千子得服之可以延年汉书曰灌夫击吴身中大鎗十余适有万金良药故不得死东观汉记曰上尝与朱祐共买蜜合药上念追之即赐祐白蜜一石问何如在长安时共买蜜乎曹毗杜兰香传曰神女兰香降张硕硕问祷祀何如香曰消摩自可愈疾淫祀无益香以药为消摩邴原别传曰魏太子为中郎将原为长史太子宴会衆賔客数十人太子建议曰君父各笃疾有药一丸可救一人当救君耶父耶衆人纷纭或君或父时原在坐不与此论太子谘之于原原勃然对曰父也太子亦不复难魏志曰太祖性严毅属公事往往加杖何䕫常蓄毒药誓死无辱是以终不见及皇甫谧髙士传曰韩康字伯休京兆㶚陵人常採药名山卖于长安市口不二价三十余年时女子从康买药守价不移女子怒曰公是韩伯休耶乃不二价康叹曰我本避名今女子皆知有我何用药为乃遁入㶚陵山中晋阳秋曰吴陆抗与晋羊祜推侨札之好抗尝遗祜酒祜饮之不疑抗有疾祜馈之药抗亦推心而服之异苑曰魏武北征踰顿升岭眺瞩见一山冈不生百草王粲曰是古塜此人在世服矾石死而石生热蒸出外故卉木燋灭即令凿看果得大墓有矾石满茔仲宣博识强记皆此类也一说粲在荆州从刘表登彰山见此异按魏武之平乌桓也粲犹在荆南此言为谲沈约宋书曰张祎字少微袆少有操行歴官为瑯琊王国郎中令王还京都髙祖封酒一付祎使密加王酖毒祎受命既还于道自饮药酒而卒诗古诗曰仙人骑白鹿发短耳何长来至主人门奉药一玉箱主人服此药身体日康强髪白复更黑延年寿命长宋鲍照遇铜山採药诗曰土昉閟中经芝术韬内䇿寳饵缓童年命药驻衰歴铜谿昼森沉乳窦夜沥滴蹀蹀寒叶离灇灇秋水积松色随野深月露依草白梁沈约憇郊园和约法师採药诗曰郭外三千畆欲以贸朝饘繁蔬既绮布宻果亦星悬梁吴筠採药大布山诗曰我本住山北縁涧採山麻九茎日反照三叶长生花可用蠲忧疾聊持驻景斜景斜不可驻年来果如驱安得崑崙山偃蹇三珠树三珠始结荄绛叶凌朱台玉壶白凤肺金鼎青龙胎韩衆及王子何世无仙才安期傥欲顾相见在蓬莱陈刘删採药游名山诗曰名山本郁盘道士贵黄冠独驭千年鹤来㝷五色丸石床新熘乳金灶欲成丹定知无二价非复在长安启梁刘孝绰谢给药启曰一物之微遂留膏肓名医上药爰自城府虽巫咸视诊岐伯下鍼松子玉浆卫卿云液比妙衆珍实云多愧空青本草经曰空青生山谷乆服轻身延年能化铜铅作金生益州范子计然曰空青出巴郡白青曾青出𢎞农豫章白青出新淦青色者善博物志曰徐公时令人于西平青山採取空青江乘地记曰樵採者常于山上得空青此山一朝出云零雨必降民人以为常占赋梁江淹空青赋曰夫赤琼以照燎为光碧石以葳蕤为色咸见珍于东国并被贵于西极况空青之丽寳挺山海之不测于是冩云图气学灵状仙寳波丽水华峰艳山旸谷之树崦嵫之泉西海之草炎州之烟有曲帐画屏素女綵扇锦色雰爵绮质蔓延㸃拂浓薄如隐如见山水万象丹青四变咸百溢而可珍亦千金而不贱芍药本草经曰芍药一名白犬生山谷及中岳古今注芍药一名可离毛诗曰惟士与女伊其相谑赠之以芍药赋宋王徽芍药华赋曰原夫神区之丽草兮凭厚徳而挺受翕光液而发藻兮飏晖而振秀颂晋傅统妻芍药花颂曰晔晔芍药植此前庭晨润甘露昼晞阳灵曾不踰时荏苒繁茂绿叶青葱应期吐秀缃蕋攅挺素华菲敷光譬朝日色艳芙蕖媛人是採以厠金翠发彼妖容增此婉媚惟昔风人抗兹荣华聊用兴思染翰作歌百合吴氏本草曰百合一名重迈一名中庭一名重匡生宛朐及荆山诗梁宣帝咏百合诗曰接叶有多重开花无异色含露或低垂从风时偃抑兎丝尔雅曰唐蒙女萝女萝兎丝吕氏春秋曰或谓兎丝无根也其根不属地茯苓是也史记龟䇿传曰下有茯苓上有兎丝淮南子曰兎丝无根而生茯苓抽兎丝死抱朴子曰按仙方中自有合离草一名独揺一名离母所以为之合离离母者小草为物下根如竽魁有游子十二枚周环之去大魁数尺虽相须而实不连但以气相属耳如兎丝之草下有伏兎之根无此兎在下则丝不得生于上然实不属也内篇云兎丝初生之根其形似兎掘取剖其血以和丹服之立变化任意所作诗齐谢朓兎丝诗曰轻丝既难理细缕竟无织烂漫已万条连绵复一色安根不可知萦心终不测女萝广雅曰女萝松萝也兎丝也毛诗曰茑与女萝施于松上诗齐王融咏女萝诗曰幂歴女萝草蔓衍旁松枝含烟黄且緑因风卷复垂陈刘删赋松上轻萝诗曰叶绕千年盖依条百尺枝属与松风动时将薜影垂学带非难结为衣或易披山河若近逺独自楚人知欵冬本草经曰欵冬一名颗冬一名莵爰生常山尔雅曰莵爰颗冬生水中茎紫赤范子曰欵冬花出三辅吴氏曰欵冬十二月花黄白述征记曰洛水至岁凝厉则欵冬花茂悦层氷之中赋晋傅咸欵冬花赋曰惟兹竒卉欵冬而生原厥物之载育禀淳粹之至精用能託体固阴利此坚贞恶朱紫之相夺患居衆之易倾在万物之并作故韬华而弗逞逮皆死以枯藁独保质而全形賛晋郭璞欵冬賛曰吹万不同阳煦阴蒸欵冬之生擢颕坚氷物体所安焉知涣凝天门冬本草经曰天门冬一名颠勒味苦杀三虫尔雅曰蔷蘼冬山海经曰条谷山草多冬列仙传曰赤项子食天门冬齿落更生细髪复出抱朴子曰杜子㣲服天门冬御十八妾有子百四十人日行三百里内篇曰天门冬或名地门冬或名延门冬或名颠棘神仙传曰甘始者太原人服天门冬在人间三百余年建康记曰建康出天门冬极精妙名山畧记曰郁山出天门冬启梁简文帝谢勑赉益州天门冬启曰逮自星桥见珍玉垒本草称其轻身延寿实为上药姬晋之重丹桂曹丕之爱落英一家恩钖窃幸往代芣苢尔雅曰芣苢马舄马舄车前毛诗曰采采芣苢薄言采之賛晋郭璞芣苢賛曰车前之草别名芣苢王会之云其实如李名之相乱在乎疑似薯蓣本草经曰薯蓣一名山芋益气力长肌肉除邪气乆服轻身耳目聦明不饥延年生嵩山吴氏曰薯蓣一名诸薯湘中记曰永和初有采药衡山者道迷粮尽过息岩下见一老公四五年少对执书告之以饥与其食物如薯蓣指教所去六日至家而不复饥异苑曰薯蓣入药又复可食野人谓之土藷若欲掘取嘿然而获唱名者便不可得人有植者随所种之物而像之也颂梁江淹薯蓣颂曰华不可炫叶不足怜㣲根傥饵弃劔为仙黄金共寿青艧争年君谓无妄我验衡山菖蒲春秋运斗枢曰玉衡星散为菖蒲逺雅颂着倡优则玉衡不明菖蒲冠环山海经曰菖蒲一寸九节韩终王兴所服并然而此过之有足珍也左传曰王使周公阅来聘飨有昌歜孝经援神契曰菖蒲益聦抱朴子曰韩终服菖蒲十三年身有毛吴氏本草曰菖蒲一名尧韭一名昌阳神仙传曰王兴者阳城人汉武帝上嵩高忽见有仙人长二丈耳出颔下垂肩帝礼而问之仙人曰吾九疑人也闻中岳有石上菖蒲一寸九节食之可以长生故来採之忽然不见帝问侍臣曰彼非欲服食者以此喻朕耳罗浮山记曰罗浮山中菖蒲一寸十二节诗梁江淹石上菖蒲诗曰琼琴乆芜没金镜废不看不见空闺里纵横愁思端缓歩遵汀渚扬枻泛春澜电至烟流绮水緑桂丹凭酒竟未恱半影方自叹每为忧见及杜若讵能寛冀採石上草得以驻余颜颂梁江淹菖蒲颂曰药实灵品爰迺辅性除疴卫福蠲邪养正缥色外妍金光内映草经所珍山图是咏术本草经曰术一名山筋乆服不饥轻身延年生郑山山海经曰首山之阴多术女几之山其草多术吴氏本草曰术一名山连一名山芥一名天苏一名山姜范子曰术出三辅黄白色者善列仙传曰㳙子饵术节食其精三百年乃见于齐崔氏四民月令曰二月採术神仙传曰陈子皇得饵术要方服之得仙入霍山去其妻妾疲病念其壻採术之法服之病自愈至三百七歳登山取术担而归不息不极颜色气力如二十时抱朴子内篇曰南阳文氏其先祖汉中人值乱逃华山中饥困欲死有二人教之食术云遂不饥数十年乃来还乡里颜色更少气力转胜故术一名山精神药经曰必欲长生当服山精广州记曰彰平县偏饶术建康记曰建康出精术异术曰术草者山之精也结阴阳之精气服之令人长生絶谷致神仙启梁庾肩吾答陶隐居赉术煎启曰窃以緑叶抽条生于首峰之侧紫花标色出自郑岩之下百邪外御六府内充山精见书华神在箓术荧火谢尽採撷之难启旦移申穷淋漉之剂故能竞爽云珠争竒氷玉自非身疲掌砚役倦攀桃岂可立致还年坐生羽翼临沅丹井方觉可捐郦县菊泉无劳复汲庶得遨游海岸追㳙子之尘驰骛霍山共陈生为侣謡俗轻施尚曰难酬出世鸿恩宁知上报又答陶隐居赉术蒸启曰味重金浆芳踰玉液足使芝惭九明丹愧芙蓉坐致延生伏深铭载草尔雅曰卉百草草谓之荣荣而实谓之英荄根也方言曰苏芬莾草也江淮南楚之间曰苏自闗西曰草或曰莽南楚江湘之间谓之莾周书曰霜降之日草木黄落周官曰薙氏掌杀草春始生而萌之夏日至而夷之秋绳而芟之冬日至而耜之毛诗曰无草不死无木不萎又曰野有蔓草零露团兮又曰湛湛露斯在彼丰草大戴礼曰孟春氷泮百草权舆师旷占曰黄帝问师旷曰吾欲知苦乐善恶可知否对曰嵗欲丰甘草先生甘草荠也嵗欲苦苦草先生苦草葶苈也嵗欲恶恶草先生恶草水藻也嵗欲旱旱草先生旱草蒺藜也嵗欲疫病草先生病草艾也博物志曰黄帝问天老曰天地所生岂有食之令人不死者乎天老曰太阳之草名黄精饵之可以长生太阴草名曰钩吻不可食之入口立死人信钩吻之杀人不信黄精之益寿不亦惑乎序稽康懐香赋序曰余以太簇之月登于歴山之阳仰眺崇冈俯察幽坂及覩懐香生蒙楚之间曾见斯草植于广厦之庭或被帝王之囿怪其遐弃遂迁而树于中堂华丽则殊采婀娜芳实则可以藏之书又感其弃本髙崖委身阶庭似傅説显殷四叟归汉故因事义赋之诗古诗曰四顾何茫茫东风摇百草又诗曰新树兰蕙葩杂用杜衡草终朝采其华日暮不盈抱采之欲遗谁所思在逺道又曰穆穆清风至吹我罗裳裾青袍似春草草长条风舒又曰青青陵中草倾叶晞朝日阳春被惠泽枝叶可揽结魏刘诗曰青青女萝草上依髙松枝幸蒙庇养恩分惠不可赀风雨虽急疾根株不倾移梁元帝细草诗曰依堦凝緑藓傍渚若青苔漫生虽欲遍人迹会应开梁丘迟玉堦春草诗曰发熘始参差扶阶方沃若杂叶半藏蜻丛花未隐雀葳𬎼乱碧紫苍黄间浓薄陈刘删咏青草诗曰雨淋三春叶风传十歩香映袍怜色重临书喜带长赋晋傅𤣥紫华赋曰紫华一名长乐华旧生于蜀其东界特饶中国竒而种之余嘉其华纯耐乆可歴冬而服故与友生各为之赋有遐方之竒草禀二气之纯精仰紫㣲之景曜因令色以定名刚茎劲立纎条繁列从回风以揺动纷兰畅而蕙洁蔚青葱以增茂并含花而未发于是散緑叶秀紫荣藴若芝草之始敷灼若百枝之在庭独参差以照燿何光丽之杂形涣涣昱昱而夺人目精下无物以借喻上取象于朝霞妙万物而比艳莫兹草之可嘉梁萧子晖冬草赋曰有闲居之蔓草独幽隐而罗生对离披之苦节反𬎼葳而有情若夫火山灭熖汤泉沸㵼日悠扬而少色天阴霖而四下于时直木先摧曲蓬多陨衆芳摧而萎絶百卉飒以徂尽未若兹草凌霜自保挺秀色于氷涂厉贞心于寒道已矣哉徒抚心其何益但使万物之后凋夫何独知于松柏梁沈约愍衰草赋曰愍衰草衰草无容色憔悴荒径中寒荄不可识昔时兮春日昔日兮春风衔华兮佩实垂緑兮散红岩陬兮海岸氷多兮霰积布緜宻于寒臯吐纎疏于危石彫芳卉之九衢霣灵茅之三嵴风急崤道难秋至客衣单既伤檐下菊复悲池上兰飘落逐风尽方知嵗早寒流萤暗明烛鴈声断裁续霜夺茎上紫风销叶中緑秋鸿兮疏引寒乌兮聚飞径荒寒草合草长荒径㣲园庭渐芜没霜露日霑衣賛卞敬宗懐香賛曰有卉惟翠因实制名蒙蒙緑叶荏苒弱茎寄芬㣲风寓秀闲庭懐而芳之为翫于情宋谢惠连仙人草賛曰余之中园有仙人草焉春颕其苗夏秀其英秋有真实冬无彫色可谓贯四时而不改者也既嘉其名而美其质染笔作咏庶以摅述云园有嘉草名曰仙人晔晔炜炜莫莫臻臻颕发炎暑苗秀和春寄尔灵质乃植中邻兰说文曰兰香草也易曰同心之言其臭如兰礼记曰妇人或赐之茞兰则受献诸舅姑左传曰郑文公有贱妾曰燕姞梦天使与已兰曰余为伯鯈余而祖也以是为而子以兰为国香人服媚之文公与之兰而御之辞曰妾不才幸而有子将不信敢徴兰乎公曰诺生穆公名之曰兰家语曰芝兰生于深林不以无人而不芳君子修道立德不为困穷而改节文子曰日月欲明浮云葢之丛兰修发秋风败之又曰兰芷不为莫服而不芳君子行道不为莫知而遽止离骚曰既滋兰之九畹兮又曰纫秋兰以为佩又曰秋兰兮蘼芜罗生兮堂下緑叶兮紫茎芳菲兮袭予秋兰兮青青緑叶兮紫茎孙卿子曰民之好我芬若椒兰琴操曰猗兰操者孔子所作也孔子聘诸侯莫能任自卫反鲁隐谷之中见香兰独秀喟然叹曰夫兰当为王者香今乃独茂与衆草为伍乃止车援琴鼓之自伤不逢时託辞于香兰云蜀志曰先主杀张裕诸葛亮救之先主曰芳兰当门不得不锄语林曰谢太傅问诸子姪曰子姪何预人事而政欲使其佳诸人莫有言者车骑答曰譬如芝兰玉树欲使生于阶庭诗后汉郦炎兰诗曰灵芝生河洲动揺因洪波秋兰荣何晚严霜悴其柯哀哉二芳草不植太山阿晋傅𤣥咏秋兰诗曰秋兰䕃玉池池水清且芳双鱼自踊跃两鸟时回翔赋陈周𢎞让山兰赋曰爰有奇特之草产于空崖之地仰鸟路而裁通视行踪而莫至挺自然之高介岂衆情之服媚宁纫结之可求非延伫之能洎禀造化之均育与卉木而齐致入坦道而销声屏山幽而静异独见识于琴台窃逢知于绮季菊尔雅曰菊治廧山海经曰女几之山其草多菊礼记曰季秋之月菊有黄华楚辞曰朝饮木兰之坠露兮夕餐秋菊之落英又曰春兰兮秋菊长无絶兮终古风俗通曰南阳郦县有甘谷谷水甘美云其山有大菊水从山上流下得其滋液谷中有三十余家不复穿井悉饮此水上寿百二三十中百余下七八十者名之大夭菊华轻身益气故也司空王畅太尉刘寛太尉袁隗为南阳太守闻有此事令郦县月送水二十斛用之饮食诸公多患风眩皆得瘳崔寔月令曰九月九日可采菊花盛𢎞之荆州记曰郦县菊花水太尉胡广乆患风嬴恒汲饮此水后疾遂瘳年近百嵗非惟天寿亦菊延之此菊甘美广后收此菊实播之京师处处传植神仙传曰康风子服甘菊花柏实散得仙抱朴子曰刘生丹法用白菊花汁连汁捜汁和丹蒸之服一年寿五百嵗又曰菊花与薏苡花相似直以甘苦别之耳菊甘而薏苦谚所谓苦如薏者也今所有贞菊但为少耳续晋阳秋曰陶潜无酒坐宅边菊丛中採摘盈把望见王𢎞遣送酒即便就酌诗晋袁山松菊诗曰灵菊植幽崖擢颕凌寒颷春露不染色秋霜不改条梁王筠摘园菊赠谢仆射举诗曰灵茅挺三嵴神芝曜九明菊花偏可憙碧叶媚金英重九惟嘉节抱一应元贞泛酌宜长乆聊荐野人诚赋魏钟㑹菊花赋曰何秋菊之竒兮独华茂乎凝霜挺葳蕤于苍春兮表壮观乎金商延蔓蓊郁縁坂被冈缥干緑叶青柯红芒芳实离离晖藻煌煌㣲风扇动照曜垂光于是季秋初九日数将并置酒华堂高会娱情百卉凋瘁芳菊始荣纷葩晔晔或黄或青乃有毛嫱西施荆姬秦嬴妍姿妖艳一顾倾城擢纎纎之素手宣皓腕而露形仰抚云髻俯㺯芳荣又云夫菊有五美焉圆花髙悬准天极也纯黄不杂后土色也早植晚登君子徳也冐霜吐颕象劲直也流中轻体神仙食也晋孙楚菊花赋曰彼芳菊之为草兮禀自然之醇精当青春而潜翳兮迄素秋而敷荣于是和乐公子雍容无为翺翔华林骏足交驰薄言采之手折纎枝飞金英以浮㫖酒握翠叶以振羽仪伟兹物之珍丽兮超庶类而神竒晋潘岳秋菊赋曰垂彩炜于芙蓉流芳越乎兰林游女望荣而巧笑鹓鶵遥集而㺯音若乃真人採其实王母接其葩或充虚而养气或增妖而扬娥既延期以永寿又蠲疾而弭疴晋卢谌菊花赋曰浸三泉而结根晞九阳而擢茎若乃翠叶云布黄蕋星罗晋傅𤣥菊赋曰布濩河洛纵横齐秦掇以纎手承以轻巾服之者长寿食之者通神齐卞伯玉菊赋曰伫寒丘以弥望觌中霜之软菊肇三春而懐芬凌九秋以愈馥不履苦而沦操不在同而表淑伤衆花之飘落嘉兹卉之能灵振劲朔以扬渌含凝露而吐英铭晋王淑之兰菊铭曰兰既春敷菊又秋荣芳薰百草色艳羣英孰是芳质在幽愈馨晋稽含菊花铭曰煌煌丹菊翠叶紫茎诜诜仙神徒食落英晋成公绥菊铭曰数在三九时惟斯生颂晋成公绥菊颂曰先民有作咏兹秋菊緑叶黄花菲菲彧彧芳踰兰蕙茂过松柏其茎可玩其葩可服味之不已松乔等福晋傅统妻菊花颂曰英英丽草禀气灵和春茂翠叶秋曜金华布濩高原蔓衍陵阿阳芳吐馥载芬载葩爰採爰拾投之醇酒御于王公以介眉寿服之延年佩之黄耉文园賔客乃用不朽尔雅图賛曰菊名曰精布华𤣥月仙客薄采何忧华发杜若尔雅曰杜若土卤广雅曰楚蘅也本草经曰杜若一名杜蘅味辛㣲温乆服益气轻身范子计然曰杜若生南郡汉中山海经曰天帝之山有草焉状如葵臭如蘼芜名曰杜蘅可以走马离骚曰采芳洲兮杜若将以遗兮下女又曰杂杜蘅与芳诞又曰山中人兮芳杜若饮石泉兮荫松柏诗梁沈约咏杜若诗曰生在穷絶地岂与世相亲不顾逢采撷本欲芳幽人古诗曰上山採蘼芜下山逢故夫赋齐谢朓杜若赋曰冯瑶圃而宣游借幽兰而夷与览兹荣之苑茂纷为芳于清籞观夫结根擢色发曜垂英缘春峦以宣布荫凉潭而影清颂梁江淹杜若颂曰山中杜若嘉尔翠质不竒不俗载华载实同衔夕露共烱朝日夷陂无二沉冥如一蕙广雅曰蕙草緑叶紫花魏武帝以为香烧之离骚曰川谷径复流潺湲光风转蕙汜崇兰又曰树蕙之百畒又曰薜荔拍兮蕙绸山海经曰天帝之山其下多蕙外山之下其草蕙诗汉繁钦咏蕙诗曰蕙草生山北託身失所依植根阴崖侧夙夜惧危頺寒泉浸我根凄风常徘徊三光照八极独不蒙余晖葩叶非彫瘁凝露不暇晞百卉皆含荣已独失时姿比我英芳发鶗鴂鸣已哀蘼芜广志曰蘼芜香草魏武帝以藏衣中楚辞曰秋兰兮蘼芜罗生兮堂下緑叶兮素枝芳菲兮袭予管子曰五沃之土生蘼芜本草经曰蘼芜一名薇芜味辛賛郭璞賛曰蘼芜善草乱之蛇床不陨其实自别以芳佞人似智巧言如簧郁金说文曰郁金芳草也十叶为贯百二十贯采以煑之为鬯一曰郁鬯百草之华逺方所贡芳物合而酿之以降神魏畧曰大秦国欝金赋汉朱公叔郁金赋曰嵗朱明之首月兮歩南园以逈眺览草木之纷葩兮美斯华之英妙布緑叶而挺心吐芳荣而发曜衆华烂以俱发郁金邈其无䨇比光荣于秋菊齐英茂乎春松逺而望之粲若罗星出云垂近而观之晔若丹桂曜湘涯赫乎扈扈萋兮猗猗清风逍遥芳越景移上灼朝日下映兰池覩兹荣之瑰异副欢情之所望折英华以饰首曜静女之仪光瞻百草之青青羗朝荣而夕零美郁金之纯伟独弥日而乆停晨露未晞㣲风肃清增妙容之美丽发朱颜之荧荧作椒房之珍玩超衆葩之独灵晋傅𤣥欝金赋曰叶萋萋兮翠青英藴藴而金黄树菴蔼以成荫气芳馥而含芳凌蘓合之殊珍岂艾网之足方荣曜帝㝢香播紫宫吐芬扬烈万里望风颂晋左贵嫔郁金颂曰伊此竒草名曰郁金越自殊域厥珍来㝷芬香酷烈恱目欣心明徳惟馨淑人是钦窈窕妃媛服之褵衿永重名实旷世弗沉迷迭广志曰迷迭出西域诗乐府歌诗曰毺五木香迷迭艾纳及都梁赋魏文帝迷迭赋曰坐中堂以游观兮览芳草之树庭重妙叶于纎枝兮扬脩榦而结茎承灵露以润根兮嘉日月而敷荣随回风以揺动兮吐芳气之穆清薄西夷之秽俗兮越万里而来征岂衆卉之足方兮信希世而特生魏陈王曹植迷迭香赋曰播西都之丽草兮应青春而发晖流翠叶于纎柯兮结㣲根于丹墀信繁华之速实兮弗见彫于严霜方暮秋之幽兰兮丽崑崙之芝英既经时而收采兮遂幽杀以増芳去枝叶而特御兮入绡縠之雾裳附玉体以行止兮顺㣲风而舒光魏王粲迷迭赋曰惟遐方之珍草兮产崑崙之极幽受中和之正气兮承阴阳之灵休扬丰馨于西裔兮布和种于中州去原野之侧陋兮植髙宇之外庭布萋萋之茂叶兮挺苒苒之柔茎色光润而采发兮似孔翠之扬精魏应玚迷迭赋文曰列中堂之严宇跨阶序而骈罗建茂茎以竦立擢脩榦而承阿烛白日之炎阴承翠碧之繁柯朝敷条以诞节夕结秀而垂华振纎枝之翠粲动彩叶之莓莓舒芳香之酷烈乘清风以徘徊魏陈琳迷迭赋曰立碧茎之娜婀铺綵条之蜿蟺下扶踈以布濩上绮错而交纷匪荀方之可乐实来仪之丽闲动容饰而发㣲穆斐斐以承颜芸香礼记月令曰仲冬之月芸始生仓颉解诂曰芸蒿似邪蒿香可食洛阳宫殿簿曰显扬殿前芸香一株徽音殿前芸香二株含英殿前芸香二株晋宫阁名曰太极殿前芸香四畦式干殿前芸香八畦赋晋传咸芸香赋曰携昵友以逍遥兮览伟草之敷英慕君子之𢎞覆兮超託躯于朱庭俯引泽于丹壤兮仰汲润乎泰清繁兹緑蕋茂此翠茎叶菶苁以纎折兮枝婀娜以回萦衆春松之含曜兮郁蓊蔚以葱青晋成公绥芸香赋曰美芸香之循洁禀阴阳之淑精去原野之芜秽相广厦之前庭茎类秋竹叶象春柽晋傅𤣥赋曰月令仲冬之月芸始生郑𤣥曰芸香草也世人种之中庭藿香南州异物志曰藿香出海辽国形如都梁可着衣服中吴时外国传曰都昆在扶南南三千余里出藿香刘欣期交州记曰藿香似苏合颂梁江淹藿香颂曰桂以过烈麝以太芬摧沮夭寿天抑人文谁及藿香㣲馥㣲薰摄灵百仞养气青云鹿葱风土记曰宜男草也高六七尺花如莲宜懐姙妇人佩之必生男诗梁元帝咏宜男草诗曰可爱宜男草垂采映倡家何时如此叶结实复含花梁沈约咏鹿葱诗曰野马不任骑兎丝不任织既非中野花无堪麕䴥食序稽含赋序曰宜男多植幽臯曲隰或寄华林𤣥圃荆楚之士号曰鹿葱赋晋傅𤣥宜男花赋曰猗猗令草生于中方花曰宜男号应祯祥逺而望之焕若三辰之丽天近而察之明若芙蓉之鉴泉于是狡童媛女以时来征结九秋之永思含春风以娱情晋夏侯湛宜男花赋曰淑大邦之竒草兮应百则之休祥禀至真之灵气兮显嘉名以自彰冠衆卉之挺生兮承木徳于少阳体柔性刚蕙结兰芳结纎根以立本兮灵渥液于青云顺阴阳于滋茂兮笑含章之有文逺而望之若丹霞照青天近而观之若芙蓉鉴緑泉萋萋翠叶灼灼朱华晔若珠玉之树焕若星宿之罗充后妃之盛饰兮登紫㣲之内庭囘日月之晖光兮随天运以盈虚颂魏陈思王曹植宜男花颂曰草号宜男既晔且贞厥贞伊何惟干之嘉其晔伊何緑叶丹花光采晃曜配彼朝日君子躭乐好和琴瑟固作螽斯㣲立孔臧福齐大姒永世克昌蜀葵尔雅曰菺戎葵序晋傅𤣥蜀葵赋序曰其苗似𤓰瓠既大而结鲜紫色曜目赋虞繁蜀葵赋曰惟兹珍草懐芬吐荣挺河渭之膏壤吸昴井之𤣥精绕铜爵而䟽植映昆明而罗生作妙观于神州扇令名于东京驰驿命而逺致攅华林而丽庭申脩翘之冉冉播圆叶之青青梁王筠蜀葵花赋曰惟兹竒草迁花西道凌金坂之威夷跨玉津之浩浩值油云之广临属光风之长扫仰椒屋而敷荣值兰房而舒藻迈衆芳而秀出冠杂卉而当闱既扶踈而云蔓亦灼烁而星㣲布濩交加蓊茸纷葩疏茎宻叶翠蕚丹华賛宋颜延之蜀葵賛曰井维降精㟭络升灵物㣲气丽卉草之英渝艳衆葩冠冕羣芬类麻能直方葵不倾蔷薇本草经曰蔷薇一名牛棘又曰一名牛勒一名山枣一名蔷蘼葛洪治金创方曰用蔷薇灰末一方匕七日三服之诗谢朓咏蔷薇诗曰低枝讵胜叶轻香幸自通发蕚初攅紫余采尚霏红新花对白日故蕋逐行风梁简文帝咏蔷薇诗曰燕来枝益软风飘花转光氤氲不肯去还来阶上香又赋得蔷薇诗曰石榴珊瑚蕋木槿悬星葩岂如兹草丽逢春始发花廻风舒紫蕚照日吐新芽梁元帝看摘蔷薇诗曰倡女倦春闺迎风戏玉除近丛看影宻隔树望钗踈横枝斜绾袖嫩叶下牵裾墙高一不及花新摘未舒莫疑挿髩少分人犹有余梁刘缓看美人摘蔷薇诗曰新花临曲池佳丽复相随鲜红同映水轻香共逐吹绕架㝷多处窥丛见好枝今新犹恨少将故复嫌萎钗边烂熳挿无处不相宜梁鲍泉咏蔷薇诗曰经植宜春馆靃靡上兰宫片舒犹带紫半卷未全红叶踈难蔽日花宻易伤风佳丽新粧罢含笑折芳丛梁柳恽咏蔷薇诗曰当戸种蔷薇枝叶太葳蕤不揺香已乱无风花自飞春闺不能静开匣理明妃曲池浮采采斜岸列依依或闻好音度时见衔泥归且对清酤湛其余任是非蓝礼记月令曰仲夏之月令民无刈蓝以染毛诗曰终朝采蓝不盈一襜孙卿子曰青出于蓝而青于蓝续汉书曰杨震种植蓝以供母食诸生尝有锄种蓝者輙拔更种以拒其后秦子曰常闻作人当如园圃之蓝不异衆草染而后朗然不如唐棣之华灼灼自显赋后汉赵岐蓝赋曰余就医偃师道经陈留此境人皆以种蓝染绀为业蓝田弥望黍稷不植慨其遗本念末遂作赋曰同丘中之有麻似麦秀之油油慎火南越志曰广州有树可以御火山北谓之慎火或谓之戒火多种屋上以防火也但南中无霜雪故成树诗梁范筠咏慎火诗曰兹卉信丛丛徴荣未足奇何期糅香草遂得遶花池㤀忧虽无用止燄或有施早得建章立幸爇柏梁垂卷施尔雅曰卷施草拔心不死离骚曰夕揽中洲之宿莽南越志曰宁乡县草多卷施拔心不死江淮间谓之宿莽賛晋郭璞卷施賛曰卷施之草拔心不死屈平嘉之讽咏以比取类虽迩兴有逺㫖艺文类聚卷八十一艺文类聚卷八十二钦定四库全书艺文类聚卷八十二唐欧阳询撰草部下芙蕖尔雅曰荷芙蕖其茎茄其叶葭其本蔤其花菡萏其实莲其根藕其中菂菂中薏广雅曰菡萏芙蕖也周书曰薮泽已竭即莲藕掘毛诗曰彼泽之陂有蒲与荷又曰隰有荷花说文曰芰菱也管子曰五沃之土生莲真人闗令尹喜传曰真人游时各各坐莲花之上一花輙径十丈楚辞曰集芙蓉以为裳又曰因芙蓉而为媒惮褰衣而濡足又曰搴芙蓉兮木末又曰披荷稠之炅炅又曰制芰荷以为衣又曰荷衣兮蕙带又曰芙蓉始发杂芰荷紫茎屏风文绿波洛神赋曰灼若芙蓉出绿波文选曰芙蓉散其华又曰神颷自逺至左右芙蓉披又曰菡蓞溢金塘又曰鱼戏新荷动又曰神蔡止荷心毛诗义䟽曰的可磨以为散轻身益气令人强徤拾遗记曰汉昭帝游柳池有芙蓉紫色大如斗花素叶甘可食芬气闻十里之内莲实如珠宋起居注曰泰始二年嘉莲一双骈花并实合树同茎宋书曰臧质字文含兵败走入南湖无食噉莲追至质络颈沈出鼻兵见斩首传京捜神记曰王敦在武昌铃下仪仗生莲花五六日而落又曰无钖上湖陂陂吏丁初雨止见一少妇人着青衣戴伞唿之不得自投陂中是大苍獭衣伞皆是荷花万嵗厯曰太和二年乌程县阁下生莲花顾启期娄地记曰娄门东南有华墩陂中生千叶莲花其荷与衆莲荷无异菡萏色白岂佛经所载者也王歆之神境记曰九疑山过半路皆行竹松下狭路有清涧涧中有黄色莲花芳气竟谷佛图澄传曰澄呪钵中青莲花生古今注曰一名水且一名水芝一名泽芝一名水花华山记曰山顶有池池中生千叶莲花服之羽化因名华山诗古诗曰江南可採莲荷叶何田田鱼戏荷叶东鱼戏荷叶西鱼戏荷叶南鱼戏荷叶北又曰涉江採芙蓉兰泽多芳草採之欲遗谁所思在逺道晋傅𤣥歌诗曰度江南採莲花芙蓉增敷晔若星罗绿叶映长波廻风容与动纎柯又曰煌煌芙蕖从风芬葩照以皎日濯以清波阴结其实阳发其花金房绿叶素株翠柯晋陆筠芙蕖诗曰绿房含青实金条悬白璆俯仰随风倾炜烨照清流晋张华荷诗曰荷生绿泉中碧叶齐如规廻荡流雾珠映水逐条垂照灼此金塘藻曜君玉池不愁世甞絶但畏盛明移梁简文帝咏芙蓉诗曰团花一蔕卷交叶半心开影前光照曜香里蝶徘徊欣随玉露㸃不逐秋风催又採莲诗曰晚日照空矶採莲承晚晖风起湖难渡莲多摘未稀棹动芙蓉落舩移白鹭飞荷丝傍绕腕菱角逺牵衣梁朱超咏同心芙蓉诗曰青山丽朝景𤣥峰朗夜光未及清池上红蕖并出房日分双蔕影风合两花香鱼惊畏莲折龟上碍荷长云雨留轻润草木应嘉祥徒歌涉江曲谁见缉为裳梁刘缓咏江南可採莲诗曰春初北岸涸夏月南湖通卷荷舒欲倚芙蓉生即红檝小宜廻迳舩轻好入丛钗光逐影乱衣香随逆风江南少许地年年情不穷梁刘孝威和採莲诗曰金桨木兰舩戏採江南莲莲香隔浦度荷美满江鲜房垂易入手柄曲自临盘露花时湿钏风茎乍拂钿梁吴筠採莲诗曰锦带杂花钿罗衣垂绿川问子今何去出採江南莲辽西三千里欲寄无因缘愿君早旋反及此荷花鲜梁沈约咏芙蓉诗曰微风揺紫叶轻露拂朱房中池所以绿待我汎红光又咏新荷应诏曰勿言草卉贱幸宅天池中微根才出浪短榦未揺风宁知寸心里蓄紫复含红梁江洪咏荷诗曰泽陂有微草能花复能实碧叶喜翻风红英宜照日移居玉池上託根庶非失如何霜露交应与飞蓬匹陈祖孙登咏城堑中荷诗曰白水丽金扉青荷承日晖叶似环城盖香乱上桥衣岸髙知水落影合见菱稀犹疑涉江处空望採莲归又赋得涉江採芙蓉诗曰浮照满川涨芙蓉承落光人来间花影衣度得荷香桂舟轻不定菱歌引更长採採嗟离别无暇缉为裳隋殷英童咏採莲诗曰荡舟无数伴解䌫自相催汗粉无庸拭风裙随意开棹移浮荇乱舩进倚荷来藕丝牵作缕莲叶捧成杯赋后汉闵鸿芙蓉赋曰乃有芙蓉灵草载育中川竦脩干以凌波建緑叶之规圆灼若夜光之在𤣥岫赤若太阳之映朝云乃有阳文脩嫮倾城之色扬桂枻而来游玩英华于水侧纳嘉实兮倾筐珥红葩以为饰感桃夭而歌诗申关雎以自勑嗟留夷与兰芷听鶗鴂而不鸣嘉芙蓉之殊伟託皇居以发英魏陈王曹植芙蓉赋曰覧百卉之英茂无斯华之独灵结脩根于重壤泛清流以擢茎其始荣也皎若夜光寻扶桑其扬晖也晃若九阳出旸谷芙蓉蹇产菡萏星属丝条垂珠丹荣如绿焜焜韡韡烂若龙烛观者终朝情犹未足于是狡童媛女相与同游擢素手于罗袖接红葩于中流吴苏彦芙蕖赋曰伟芙蓉之菡萏燿炜烨之丹花舒红采于绿沼映的皪于朱霞晋孙楚莲花赋曰有自然之丽草育灵沼之清濑结根系于重壤森蔓延以腾迈尔乃红花电发晖光烨烨仰曜朝霞俯照绿水潜缃房之奥密兮含珍藕之甘腴攒聚星列纎离相扶晋潘岳莲花赋曰伟𤣥泽之普衍嘉植物之并敷游莫羙于春台华莫盛于芙蕖于是惠风动冲气和眄清池翫莲花舒绿叶挺纎柯结绿房列红葩仰含清液俯濯素波脩柯婀娜柔茎苒弱流风徐转廻波微激其望之也晔若曒日烛崑山其即之也晃若盈尺映蓝田晋夏侯湛芙蓉赋曰临清池以游覧观芙蓉之丽华潜灵藕于𤣥泉擢脩茎乎清波焕然䕃沼灼尔星罗若乃廻萦外散菡萏内离的出艳发叶恢花披绿房翠蔕紫饰红敷黄螺圆出垂蕤散舒缨以金牙㸃以素珠固陂池之丽观𦍑终世之特殊尔乃採淳葩摘圆质折碧皮食素实味甘滋而清羙同嘉异乎橙橘参嘉果以作珍长充御乎口实晋潘岳芙蓉赋曰䕃兰池之丰沼育沃野之上腴课衆荣而比观焕卓荦而独殊押臈云布窋咤星罗光拟烛龙色夺朝霞丹煇拂红飞须垂的斐披赩赫散焕熠爚流芬赋采风靡云旋布濩磊落蔓衍夭闲发清扬而增媚润白玉而加鲜宋傅亮芙蓉赋曰考庶卉之珍丽实总羙于芙蕖潜幽泉以育藕披翠莲而挺敷汎轻荷以冒沼列红葩而曜除檄旭露以滋采靡朝风而肆芳表丽观于中沚播郁烈于兰堂在龙见而萌秀于火中而结房岂呈芬于芷蕙将越味于沙棠咏三闾之披服羙兰佩而荷裳伊𤣥匠之有瞻恱嘉卉于中渠既晖映于丹墀亦纳芳于绮䟽宋鲍昭芙蓉赋曰感衣裳于楚赋咏夏思于陈诗访羣英之艳絶标髙名于泽芝青房兮规接紫的兮圆罗树妖媱之弱榦散萏之轻柯上星光而倒景下龙鳞而隠波戏锦鳞而夕映濯绣羽而景过结游童之湘吹起榜妾之吴謌被碧塘之周流绕金渠之空曲排积雾而扬芬镜洞泉而含绿叶析水而为珠条集露而成玉润蓬山之琼膏晖䓗河之银烛冠五华于仙草超四照于灵木梁简文帝採莲赋曰望江南兮清且空对荷花兮丹复红卧莲叶而覆水乱髙房而出丛楚王暇日之欢丽人妖艳之质且弃垂钓之鱼未论芳蓱之实唯欲廻渡轻舩共採新莲傍斜山而屡转乗横流而不前于是素腕举红袖张廻巧笑堕明珰荷稠刺密亟牵衣而绾裳人喧水溅惜亏朱而坏粧物色虽晚徘徊未反畏风多而榜危惊舟移而花逺歌曰常闻蕖可爱採撷欲为裙叶滑不留綖心忙无假薰千春谁与乐惟有妾随君梁元帝採莲赋曰紫茎兮文波红莲兮芰荷緑房兮翠盖素实兮黄螺于时妖童媛女荡舟心许鹢首徐廻兼传羽杯棹将移而藻挂舩欲动而萍开尔其纎腰束素迁延顾步夏始春余叶嫰花初恐沾裳而浅笑畏倾舩而歛裾故以水溅兰桡芦侵罗菊泽未反梧台逈见荇湿霑衫菱长绕钏泛柏舟而容与歌採莲于枉渚歌曰碧玉小家女来嫁汝南王莲花乱脸色荷叶杂衣香因持荐君子愿袭芙蓉裳梁昭明太子芙蓉赋曰色兼列綵体繁衆号初荣夏芬晚花秋曜兴泽陂之徽章结江南之流调梁江淹莲花赋曰蘂金光而赩色藕氷折而玉清戴红莲以吐秀披綘叶以舒英故河北櫂歌之姝江南採菱之女春水广兮檝潺湲秋风駚兮舟容与看缥芰兮出波擥缃莲兮映渚颂颜延之碧芙蓉颂曰泽芝芳艳擅竒水属练气红荷比符缥玉櫂丽沧池飞映云屋实纪仙方名书灵躅赞晋郭璞芙蓉赞曰芙蓉丽草一曰泽芝泛叶云布映波赮熈伯阳是食飨比灵期表晋范寗为豫章郡守新淦县㕔事前陆地生一莲花入冬花十六年更生四枚今年复生二十六枚鲜明可爱启刘孝威谢东宫赉藕启曰色华玉树味夺琼浆根出杨池闻之僮的子为灵散得自庄篇楚后江萍秦公海枣凡厥永羞莫敢相辈菱说文曰菱䔖也广志曰鉅野之菱大于常菱淮汉以南凶年以菱为蔬犹以橡为资也周官曰冬食䔖藕枣栗杼实国语曰屈到嗜芰有疾召其宗老而属之曰祭我必以芰楚辞曰制芰荷以为衣吕氏春秋曰杜厉叔事莒公自以为不见知居于海上夏食菱芡冬食橡栗莒公有难将死之其友曰不知故去今往死之是知与不知无别也厉叔曰吾将以丑后世人主不知其臣者也幽明録曰东平吕球丰财羙貌乗舩至曲阿湖值风不得行泊菰际见一少女乗舩採菱举体皆衣荷叶因问姑非鬼耶衣服何至如此女则有惧色荅云子不闻荷衣兮蕙带倐而来兮忽而逝乎然有惧容廻舟理棹逡廵而去球遥射之即获一獭向者之舩皆是苹蘩蕰藻之叶见老母立岸侧如有所候望见舩过因问云君向来不见湖中採菱女子耶球云近在后寻射复获老獭居湖次者咸云湖中常有採菱女容色过人有时至人家结好者甚衆诗梁简文帝採菱诗曰菱花落复含桑女罢新蚕桂棹浮星艇徘徊莲叶南梁费昶採菱诗曰妾家五湖口採菱五湖侧玉面不闗籹双眉本翠色日斜天欲暮风生浪未息梁江淹採菱诗曰秋日心容与涉水望碧莲紫菱亦可採试以缓愁年参差万叶下泛漾百流前髙採溢通壑香芬丽广川歌出櫂女曲儛入江南弦梁陆罩採菱诗曰参差杂荇枝田田竞荷密转叶任香风舒花影流日戏鸟波中荡游鱼菱下出不与文王嗜羞持比萍实梁江洪採菱诗曰风生绿叶聚波动紫茎开含花复含实正待佳人来又曰白日和清风轻云杂髙树忽然当此时採菱复相遇启梁庾肩吾谢赉菱启曰上林紫水杂蕰藻而俱浮云梦清池间芙蓉而并发珍踰百味来荐畵盘恩重千金遂沾菲席凌霜朱橘愧此开颜含露蒲萄惭其不䬼蒲山海经曰孟于之山其上多蒲尔雅曰莞苻离其上蒚毛诗曰彼泽之陂有蒲与蕳又曰鱼在在藻依于其蒲左传曰齐侯泽之萑蒲舟鲛守之不与民共又曰臧文仲妾织蒲古歌曰蒲叶何离离离骚曰抽蒲兮陈坐援英兮为盖文选曰新蒲含紫茸又曰新蒲节转促史记曰赵髙将为乱先设验献蒲以为脯惑二世有言蒲者诛之汉书路温舒父为里监门使温舒牧羊乃取泽中蒲截以为牒编用写书又曰元帝疾时史丹以亲密侍疾唯上独寝直入卧内顿首伏青蒲上东观汉记曰刘寛迁南阳太守温仁多恕吏民有过但用蒲鞭罚之示辱而已秦记曰苻洪之先居武都家生蒲长五丈状如竹咸异之谓之蒲家因以氏焉洪后以䜟文草付应王遂改姓苻氏续述征记曰鸟当沉湖中有九十台皆生结蒲云秦始皇游此台结蒲系马自此蒲生则结幽明录曰河东常丑奴将一小儿湖邉拔蒲暮恒宿空田舎中时日向暝见一少女子姿容极羙乗小舩载莼迳前投丑奴舎寄住因卧觉有臊气女已知人意便求出戸变为獭诗古诗曰青蒲绿蔕生我池中齐谢朓咏蒲诗曰离离水上蒲结水散为珠初萌实鵰俎暮蕋杂椒涂所嗟堂上曲遂铄黄金躯梁元帝赋得蒲生我池中诗曰池中种蒲叶叶影䕃池濵未好中宫荐行堪隐士轮为书聊可截匹栁复宜春瑞叶生苻苑镂碧献周人萍尔雅曰苹萍也其大者曰苹周礼曰谷雨一日萍始生萍不生阴气增盈秋官曰萍氏掌禁川游者萍草无根取名不沈溺淮南万毕术曰老血变为萍古诗曰泛泛江汉萍漂荡水无根江赋曰萍实时出而漂泳东都赋曰发苹藻以潜鱼风赋曰起于青苹之末何晏诗曰愿为緑苹草託身寄清池刘灵曰俯观万物扰扰焉如水之载浮萍王逸曰自比如萍随水浮游本草经曰水萍一名水华味辛寒治暴热身痒下水乌须发久服轻身一名水帘毛诗曰于以采苹南涧之濵礼记月令曰季春之月萍始生吕氏春秋曰菜之羙者崑崙之苹家语曰楚昭王渡江江中有物大如斗圆而赤直触王舟舟人取之问羣臣莫能识之使问孔子孔子曰此谓萍实可剖而食之吉祥也唯霸者能获焉王遂食大羙又遣问孔子何以知之子曰吾昔过陈闻童謡曰楚王渡江得萍实大如斗赤如日剖而食之甜如蜜吾是以知之淮南子曰夫萍树根于水木树根于土诗晋司马彪萍诗曰汎汎江汉萍飘荡永无根梁庾肩吾赋得池萍诗曰风翻乍青紫浪起时踈密本欲叹无根还惊能有实赋晋夏侯湛浮萍赋曰步长渠以游目览随波之㣲草纷漂潎以澄茂羌孤生于灵沼因纎根以自滋乃逸荡乎波表散圆叶以舒形发翠綵以含缥䕃脩鱼之华鳞翳兰池之清潦既澹淡以顺流又雍容以随风有缠薄于崖侧或廻滞乎湍中纷上下而靡常漂往来其无穷停不安处行无定轨流息则宁涛扰则动浮轻善移势危易盪晋苏彦浮萍赋曰余尝汎舟游观鼓楫川湖覩浮萍之飘浪乃触水而自居体任适以应会亦随遇而靡拘伊弱卉之无心合至理之㝠符赞郭璞萍赞曰萍之在水犹卉植地靡见其布漠尔鳞被物无常託孰之所寄论晋杜恕笃论曰夫萍与菱之浮相似也菱植根萍随波是以尧舜叹巧言乱德仲尼恶紫之夺朱苔尔雅曰藫石衣也说文曰苔水衣也淮南子曰穷谷之汚生青苔风土记曰石发水衣也青绿色皆生于石游名山志曰石篑山缘崖而上髙百许丈里悉青苔无别草木古今注曰苔或紫或青一名员藓一名绿钱一名绿藓拾遗记曰晋武帝时祖梁国献蔓苔亦曰金苔亦曰夜明苔江文通诗曰青苔日夜黄江赋绿苔鬖髿乎研上江淹青苔赋凿山楹为室有老苔焉天台山赋曰践莓苔之滑石古诗曰青苔依空墙诗梁沈约咏青苔诗曰缘阶已漠漠汎水复绵绵㣲根如欲断轻丝似更聮梁庾肩吾新苔诗曰随潮染岸石逐脉聚浮查徒令阿谷丽停筐不汰沙赋江淹青苔赋曰嗟青苔之依依无色类而可方必居闲而就寂似幽意之深伤故其处石则松栝交隂泉雨长注横磵俯视崩壁仰顾若其在水则镜带湖沼锦匝池林春塘秀色阳鸟好音乃生水而揺荡遂出波而沉滛菰说文曰蒋菰也广雅曰蒋菰其米谓之彫胡广志曰菰可以为蓆温于蒲生南方庄子曰孔子之楚舎于蚁丘之蒋礼记曰十月收水泽之赋江赋曰泛之以游菰吴都赋穱秀菰穗于是乎在宋玉赋主人之女为臣炊彫胡之饭诗梁沈约咏菰诗曰结根布洲渚垂叶满臯泽匹彼露葵羮可以留上客荻尔雅曰菼薍也毛诗曰蒹葭苍苍白露为霜诗䟽义曰薍或谓之荻至秋坚成谓之萑也焦赣易林剥之坤曰从风纵火荻芝俱死汉书曰董偃见宠馆陶公主安陵袁叔谓偃曰顾成庙逺无宿宫又有荻竹借田足下何不白主献长门园于上此上所欲也抱朴子曰吴世有姚光者有火术吴主身临试之积荻数千束光从其上又以数千束荻累之因勐风燔之火尽光端坐灰中振衣而起晋中兴书征祥说曰童謡云官家养芦化成荻芦生不止自成积是时卢循窃据广州国未能讨因而用之是官养之芦也荻犹敌也毛诗曰敦彼行苇牛羊勿践履又曰谁谓河广一苇杭之又曰有漼者渊萑苇淠淠又曰毳衣如菼又曰八月萑苇礼记曰七月纳材苇吕氏春秋曰季秋之月命虞人材苇供国搜神记曰朽苇化蛬也异苑曰卢龙将攻京师谣曰十丈瓦屋卢作柱薤作栏郭璞奏曰不宜禁荻地礼云名山大泽不封盖欲以民通财共利不独专之也诗梁元帝赋得春荻诗曰翠菼玉池前遥映江南莲非秋无有眊未烧不生烟诏宋武帝诏曰少府前岁所封诸洲芦荻可开以利民蓍逸礼曰天子之蓍九尺诸侯七尺大夫五尺士三尺蓍千嵗三百茎者先知也史记曰天下和平蓍茎长一丈其聚生百茎共根今世取蓍八十茎长八尺即难得矣得六十茎长八尺即可用洪范五行曰蓍之言为耆也百年一本生百茎此草木之寿亦知吉凶者圣人以问鬼神淮南子曰上有丛蓍下有伏龟诗梁范筠咏蓍诗曰数竒不可偶性直谁能纡神蔡伏灵异祥云降温腴赋晋傅𤣥蓍赋曰春迈衡德于青阳混百卉而萌生逮朱夏而脩茂暨商秋而坚贞虽离霜而未彫与潜龟乎通灵于是原极以道掘形以度以类万物之情以通天下之故岂惟终始于事业乃参天而倚数弃原野之萧条升云阶而内御运兹茎于掌握爻象形而星布信钩深而致逺实开物而成务茗尔雅曰槚苦茶吴志曰孙皓每飨晏坐席无能否每率以七升为限虽不悉入口皆浇灌取尽韦曜饮酒不过二升初见礼异密赐茶茗以当酒吴兴记曰乌程县西有温山出御荈续捜神记曰晋孝武帝世宣城人秦精尝入武昌山中探茗忽见一人身长一丈通体皆毛精见之大怖毛人径牵其臂将至山曲大丛茗处放之便去须㬰复来乃探怀中橘与精精甚怖负茗而归异苑曰剡县陈务妻少寡与二儿为居宅中先有古坟每日作茗抟饭辄先以着坟上二子患之曰古墓何知徒以劳意欲掘除之母苦禁乃止夜即梦见一人自説没来三百余年谬蒙惠泽贤二子恒欲见毁相赖保䕶虽潜壤与朽骨敢忘翳桑之报明日晨兴于外屋得钱十万似久埋者而贯皆新提还告其儿并有慙色自是设馔愈谨赋晋杜育荈赋曰灵山惟岳竒产所钟厥生荈草弥谷被冈承丰壤之滋润受甘灵之霄降月惟初秋农功少休结偶同旅是采是求水则岻方之注挹彼清流器泽陶简出自东隅酌之以匏取式公刘惟兹初成沫沉华浮焕如积雪晔若春敷茅尔雅曰藾杜茅也说文曰菅茅也易曰拔茅连茹以其彚征吉茅注茅一名茹子又曰借用白茅旡咎天官甸师祭祀供萧茅禹贡曰荆州包匦菁茅毛诗曰白华菅兮白茅束兮又曰野有死麕白茅包之又曰昼尔于茅宵尔索绹左传曰齐侯伐楚谓楚曰尔贡包茅不入王祭不供无以缩酒寡人是征典录曰武王伐殷㣲子启肉袒面缚牵羊把茅膝行而前六韬曰吕尚坐茅而渔尹文子曰尧为天子土阶三尺茅茨不剪尸子曰殷汤救旱素车白马身婴白茅以身为牲庄子曰小巫见大巫拔茅而弃此其所以终身弗如离骚曰索灵茅以蓬莼又曰兰芷变而不芬兮荃蕙化而为茅史记封禅书曰管仲说桓公云古之封禅江淮间一茅三嵴所以为借也吴録地理志曰桂阳郴县有菁茅可染布零陵有香茅任土贡之沈约宋书曰有三嵴茅生石头西岸江夏王义恭累表劝封禅上甚恱诗梁简文帝香茅诗曰铜律与鸣琴俱称类君子岂若江淮间发叶超衆羙珍同自牧归茅因彚征起岂独迈秦蘅方知蔑沅芷梁定襄侯萧祗咏香茅诗曰鶗鴂芳不歇霜繁緑更滋擢本同三嵴流芳有四时麤根缩酒易结解舞蚕迟终当入楚贡岂羡咏陈诗蓬毛诗曰彼茁者蓬又曰首如飞蓬芜城赋蔌蔌风威孤蓬自振惊沙坐飞列子曰见百岁髑髅搴蓬而指之曾子曰蓬生麻中不扶自直白沙在泥与之皆黑商君书曰今夫飞蓬飘风而行千里乗风之势也礼曰桑弧蓬矢庄子曰斥鷃翺翔蓬蒿之间古诗转蓬离本根飘之畏长风又曰孤蓬转霜根离骚曰蓬艾亲人御于茅兮鲁哀公失国走齐公问焉曰子之年甚少矣道至于此乎吾少之时多爱我者吾体不亲人多谏者吾忘不能用是内无弼外无辅辅弼无人謟䛕甚衆譬之犹秋蓬也孤其根本宻其枝叶尚书大传曰子夏作壤室编蓬戸弹琴瑟其中以歌先王之风淮南子曰见飞蓬转而知为车三辅决录曰张仲蔚平陵人也与同郡魏景卿俱隠身不仕所居蓬蒿没人诗魏曺植诗曰转蓬离本根飘飖随长风何意回飇举吹我入云中髙髙上无极天路安可穷类此流宕子捐躯逺从戎毛褐不掩形薇藿常不充去去莫复道沉忧令人老晋司马彪诗曰百草应节生含气有深浅秋蓬独何辜飘飖随风转长颷台飞薄吹我之四逺搔首望故株邈然无由反艾尔雅曰艾氷台也毛诗曰彼采艾兮一日不见如三岁兮庄子曰越王子搜逃乎丹穴越国无君求王子搜不得从之丹穴不肯出越人薰之以艾崔寔月令曰三月可採艾博物志曰削氷至圆以向日以艾于后承其影得火孟子曰七年之病求三年之艾楚辞曰萧艾于箧笥谓蕙芷而不香又曰扈服艾以盈腰兮谓幽兰其不可佩又曰何昔日之芳草兮今直为此艾也汉武内传曰西王母神仙次药有灵丛艾赋孔璠之艾赋曰良药弗逹妙针莫宣竒艾急病靡身挺烟治匪君臣得用神火振淹固于一烂气絶息乎无假淳建投而招祟钳椒梼而贻祸伊兹艾之淑粹仍索质于中野嗟乎贞灰与邪烬迭御芳烟与苦兰竞薰是以艾正而贱兰妖而珍故言尧则桀对举兰则艾因赞孔璠之艾赞曰论蔼灵艾蔚彼脩坂混区羣卉理深用逺藤尔雅曰诸虑山櫐广雅曰藟藤也毛诗曰南有樛木葛藟累之山海经曰卑山其上多櫐南方草木状曰浮沉藤生子大如韲瓯正月华色仍连着实十月腊月熟色赤生食之甜酢生交阯九真含兰子藤生缘树木正二月花色四五月熟实如梨赤如雄鸡冠取生食之味淡泊出交阯合浦野聚藤縁树木二月花色仍连着实五六月熟子大如羮瓯俚民煑食其味甜酢出苍梧菽藤生金封山俚人往往卖之其色正赤出兴古裴氏广州记曰土人伐船为业随树所在就以成槽皆去水甚逺动有数里山生草名为膏藤津汁软滑无物能比以此导地牵之如流虽五六丈船数人便运临海异物志曰钟藤附树作根软弱须縁树而作藤既缠裹树便死且有恶汗尤令速朽也藤盛成树若木自然大者或至十围又曰藤围数寸重于竹可以为杖蔑以缚船及以为席胜于竹也王歆始兴记曰晋中朝有质子将归忽有人寄其书告曰吾家在观亭亭庙石间有悬藤君至叩藤家人自出归者如其言果有二人出水取书并曰江伯令君前入水见屋舎甚丽今俗咸言观亭有江伯神也顾㣲广州记曰藤如栟榈叶踈破皮青多棘刺髙五六丈者如五六寸竹小者如笔管竹类有十许种续游草藤也一曰诺藤二曰水藤山行渇则断取汁饮之治人体有损絶沐则长发去地一丈断之輙更生根至地永不死异苑曰永阳县有山壁立千仞岩上有石室路右名为神农窟窟前百药丛茂莫不毕备又别有异藤花形似菱菜朝紫中绿晡黄暮青夜赤五色迭耀诗梁简文帝咏藤诗曰纎条寄乔木弱影掣风斜标春抽晓翠出雾挂悬花菜蔬毛诗曰其蔌维何惟笋及蒲又曰我有㫖蓄亦以御冬尔雅曰菜谓之蔬不熟曰馑周礼春官曰春入学舎采合舞礼记曰仲秋之月乃命有司趣民务蓄菜论语曰虽蔬食菜羮𤓰祭必斋如也孔丛子曰菜谓之蔬庄子曰颜回不茹荤三月吕氏春秋曰菜之羙者崑崙之苹寿木之华赤木之叶余务之南有菜名嘉树其色若碧汉书西域传曰罽賔地温和冬食生菜魏志曰倭国地温和冬夏食生菜汉武内传曰西王母曰仙之上药有碧芝琅菜王充论衡曰董仲舒读春秋三年不窥园菜孝子传曰洛阳公辇水作浆兼以给过者公补屫不取其直天神化为书生问公何不种菜曰无种即遗数升公种之化为白璧余皆为钱公得以娶妇大夫有污潴之宫虽有羙菜有义之士不食庄子曰宣尼穷于陈蔡之间颜回择菜文选曰野有菜蔬之色仪礼曰婚礼舅姑既没则妇三月乃奠菜蔬盖用待告汉书张竦曰古叛逆之国潴其宫室以为污池名曰凶墟虽生菜蔬而民不食菜之羙者具区之菁范宣挑菜伤指大啼曰身体发肤不敢毁伤故啼蜀都赋曰五肉土菜胜掩腥臊广州先贤传曰丁宻苍梧人非家织布不衣非己耕种菜果不食杜兰香别传曰香降张硕赍瓦榼酒七子樏樏多菜而无他味亦有世间常菜辄有三种色或丹或紫一物与海蛤相象并有非时菜硕云食之亦不甘然一食七八日不饥启梁皇太子谢勑赉河南菜启曰海水无波来因九译周原泽洽味备百羞尧韭未俦姬歜非喻又谢勑赉大菘启曰吴愧千里之莼蜀慙七菜之赋是知泮宫採芹空入鲁诗流火烹葵徒传豳曲葵说文曰葵菜也七启曰芳菰精粺霜蓄露葵文选曰青青园中葵凝露待日晞又曰譬如后园葵有叶待秋霜又曰无以肉食资取笑葵与藿豳风曰七月烹葵及菽左传仲尼曰鲍庄子之智不如葵葵犹能卫其足师旷占曰黄帝问师旷曰欲知牛马贵贱秋葵下小葵生牛马贵大葵不虫牛马贱史记曰公仪休为鲁相食葵而羙拔其园葵弃之韩诗外传曰鲁监门女婴相从绩中夜泣曰卫世子不肖是以泣其偶问其故曰宋司马得罪于宋出奔于鲁马佚食吾园葵是岁亡利一半由是观之祸福相及也列女传曰鲁漆室女倚柱而啸邻媍曰欲嫁乎曰吾忧鲁君老而太子少也媍曰此鲁大夫之忧女曰昔晋客舎吾家繋马于园马佚践吾园葵使吾终岁不厌葵味列仙传曰丁次都不知何许人为辽东丁氏作人丁氏常使买葵冬得生葵问何得此葵云从日南买来异苑曰苻坚将欲南师梦葵生城内明以问媍媍曰若征军逺出难为将也博物志曰陈葵子㣲炒令爆叱散着熟地中遍踏之朝种暮生逺不过宿北齐彭城王攸在郡王氏种葵三畆被人盗之王宻令书葵叶明旦市看之遂得偷者诗古诗曰採葵莫伤根伤根葵不生结友莫羞贫羞贫友不成晋陆机园葵诗曰种葵北园中葵生郁萋萋朝荣东北倾夕颕西南晞灵露垂鲜泽朗日耀其晖时逝和风戢岁暮商颷飞曾云无温液严霜有凝威幸蒙髙墉德𤣥景䕃素蕤丰条并春盛落叶后秋衰庆彼晚彫福忘此孤生悲又诗曰翩翩晚彫葵孤生寄北蕃被蒙覆露惠㣲躯后时残庇足同一智生理各万端不若闻道易但伤知命难荠尔雅曰䓆蓂大荠又曰蒫荠实说文曰荠草可食也毛诗曰谁谓荼苦其甘如荠礼记曰孟夏之月靡草死淮南子曰荠夌冬生而夏死抱朴子曰荠夌大䔉仲夏而枯赋夏侯湛赋曰寒冬之日余登乎城跬步北园覩衆草之萎悴览林菓之零残悲纎条之藁摧慜枯叶之飘殚见芳齐之时生被畦畴而独繁钻重氷而挺茂蒙严霜以发鲜含盛阳而弗萌在太隂而斯育永安性于勐寒羌无宁乎煖燠齐精气于欵冻均贞固乎松竹齐卞伯玉荠赋曰终风扫于暮节霜露交于杪秋有萋萋之緑荠方滋繁于中丘葱礼记曰凡进食之礼葱㳿处末又曰脍春用葱脂用葱为君子择葱薤则絶其本末尔雅曰茖山葱细茎大叶刘向别传曰都尉有种葱书曹公既与先生言细人觇之见其拔葱庄子曰徐无鬼见武侯曰先生居山林厌葱韮今老欲甘酒肉之味邪又曰春月饮酒加葱以通五脏春秋元命苞曰天门山上有葱所种畦陇悉着行人拔取者悉絶若精神而求即不拔自出竒异辛香汉书曰龚遂劝民令人一口种五十本葱一畦韭百本薤西河旧事曰葱岭在炖煌西八十里其山髙大上生葱故曰葱岭列仙传曰阮丘蛆山上种葱百余年乃去晋令曰居洛阳内园菜欲课以当者耳其引长流灌紫葱可各三亩东观汉记曰孔奋字君鱼为姑臧长时天下乱河西独安姑臧长居数月輙致资产奋在姑臧四年财物不増唯老母妻子但菜食或谓奋曰置脂膏中亦不能自润汉武内传曰西王母曰仙人上药有𤣥都绮葱邵信臣曰大官园种冬葱生不时之物有伤于人也蓼尔雅曰蔷虞蓼毛诗曰予又集于蓼离骚曰蓼虫不能徙乎葵菜吴氏本草曰蓼实一名天蓼一名野蓼一名泽蓼礼记曰鹑羮鸡羮鴽酿之蓼刘向别録曰尹都尉书有种蓼篇吴越春秋曰越王念吴欲复怨非一日也苦思劳心夜以接日卧则切之以蓼魏文子曰蓼虫在蓼则生在芥则死非蓼仁而芥贼也本不可失古诗曰苏蓼出浦渠赋汉孔臧蓼虫赋曰季夏既望暑往凉还逍遥讽诵遂居东园周旋览观憩乎南蕃覩兹茂蓼纷葩吐荣猗那随风緑叶厉茎爰有蠕虫厥状似螟羣聚其间食之以生于是寤物託事推况乎人幼长斯蓼莫或知辛膏粱之子岂曰不云茍非徳义不以为家安逸无心如禽兽何逸必致骄骄必致亡匪准辛苦乃丁大殃艺文类聚卷八十二艺文类聚卷八十三钦定四库全书艺文类聚卷八十三唐欧阳询撰宝玉部上宝尔雅曰琛宝也礼记曰南宫敬叔反必载宝而朝夫子曰如是其货也䘮不如速贫之愈也左传曰晋荀息请以屈产之乗垂棘之璧假道于虞以伐虢公曰是吾宝也对曰若得道于虞犹外府也又曰宋人得玉献诸子罕曰以示玉人玉人以为宝也故敢献之子罕曰我以不贪为宝尔以玉为宝若以与我皆䘮宝也不若人有其宝公羊传曰虞公贪而好寳及为晋所灭抱宝牵马而去又曰盗窃寳玉大弓穆天子传曰西征至阳纡之山河伯冯夷所都是惟河宗氏天子崑崙之山丘春山之寳玉管子曰玉起于禺氏金起于汝汉珠起于赤野先王为其从逺其至之难故託用于其重以珠玉为上币黄金为中币刀布为下币史记曰梁惠王与齐威王田于郊威王问曰王亦有寳乎惠王曰若寡人国小尚有径寸之珠照车前后各十二乗者十枚柰何以万乗之国而无寳乎威王曰寡人之宝与王异吾臣有檀子者使守南城则楚人不敢为冦东取泗上十二诸侯皆来朝吾臣有盻子者使守髙唐则赵人不敢东渔吾吏有黔夫者使守徐州则燕人祭北门赵人祭西门徙而从者七千余家吾臣有种首者使备盗贼则道不拾遗将以照千里岂特十二乗哉梁惠王慙不怿而去淮南子曰夫夏后氏之璜不能无考明月之珠不能无颣其小恶不足以妨大美也今志人所短忘人所长而求得贤乎天下则难矣谢承汉书曰鄹人王逢得路遗宝物悬衢道求主还晋安帝纪曰桓𤣥尤爱珍宝常玩弄珠玉不离于手地镜圗曰凡观金玉宝劒铜铁皆以辛之日待雨止明日平旦及黄昏夜半观之所见光白者玉也赤者金黄者铜黑者铁金尔雅曰黄金谓之盪其美者谓之镠尚书洪范五行四曰金金曰从革从革作辛穆天子传曰披圗视天子之宝黄金之膏晏子曰景公为履黄金之綦孝经援神契曰石润苞玉丹精生金翠羽扬也又曰四夷賔服则金胜土孙氏瑞应圗曰王者不藏金玉则黄金见深山礼斗威仪曰君乗金而王其政平则黄金见深山列子曰齐人有欲金者清旦衣冠之市适鬻金者之所因攫其金而去吏捕之问曰人皆在焉子攫人之金何故对曰取金之时不见人徒见金鲁连子曰秦师围赵而退平原君以千金欲为鲁连先生夀连笑曰所贵天下士者为人释难解人缔结若即有取商贾之事连不忍为也韩子曰荆南丽水之中生金燕丹子曰太子自喜得荆轲永无忧秦后日与轲之东宫临池而观轲拾瓦投鼃太子令人奉盘金轲用祗赐金复进轲曰非为太子忧金也但臂痛耳史记曰秦献公十八年两金栎阳公自以得金瑞故作畦畤于栎阳祀白帝又曰秦始皇葬于骊山以黄金为凫鴈韩诗外传曰楚襄王遣使者持金千片白璧百䨇聘荘子欲以为相荘子辞而不许使者曰黄金白璧宝之至也卿相尊位也先生辞而不受何也吴越春秋曰延陵季子出游于齐见路有遗金有披裘採薪者季唿薪者取彼地金薪者曰吾当夏五月披裘而薪岂取金者哉列仙传曰安期先生始皇请见之赐金璧数千万列女传曰秋胡子既官于陈五年乃归未至见路傍有一美妇人方採桑秋胡子下车谓之曰吾有金愿与夫人妇笑曰嘻夫採桑以作纺绩经织以供衣食奉二亲飬夫子而已矣吾不愿人之金汉书曰武帝行幸回中诏曰往者朕郊见上帝泰山见金宜更黄金为麟趾褭蹄以恊瑞焉又曰梁孝王未死时金以巨万计不可胜数及死藏府余黄金尚四十余万斤他财物称是又曰季布为任侠有名楚人谚曰得黄金百斤不如得季布一诺又曰直不疑为郎事文帝其同舎有告归者误持同舎郎金主觉亡意不疑不疑谢之买金偿之后告归者来而归金前郎亡金者大慙又曰韦贤传曰鄹鲁谚云遗子黄金满籝不如教子一经又曰䟽广徙为太傅顷之兄子受为少傅父子并为师傅俱乞骸骨上以其年老皆许之加赐黄金二十斤皇太子赠以五十斤又曰秦币黄金方寸而重一斤以镒为名汉武故事曰帝年数嵗长公主遍指侍者曰与子作妇好否皆不用后指陈后帝曰若得阿娇当作金屋贮之续汉书曰杨震为东莱太守道经昌邑初震为荆州举茂才王宻宻时为昌邑令谒见至夜懐金十斤以遗震震曰故人知君君不知故人何也宻曰暮夜无知者震曰天知神知子知我知何谓无知宻愧而出庐江七贤传曰陈翼到蓝乡见道邉有马傍有一病人唿曰我长安魏公卿闻庐江乐来游今病不能前翼迎归飬之病困曰有金十饼素二十匹死则卖以殡歛余谢主人既死翼卖素买棺衣衾以金置棺下骑马出入后其兄长公见马告吏捕翼翼具言之棺下得金长公叩头谢以金十饼投其门中翼送长安还之翼后为鲁阳尉号鲁阳金尉汉书曰王阳好车马衣服及迁徙其载不过囊衣不畜余财天下服其廉而怪其奢故风俗传云王阳能作黄金邴原别传曰原以䘮乱方炽遂到辽东时同郡刘攀亦俱在焉辽东人图夺太守公孙度度觉之捕其家而攀得免度曰有藏刘攀同诛攀窘逼归原曰穷鸟入懐原曰焉知此懐之可入遂匿之月余东莱太守太史子义素有义节原欲以攀付之攀临去以其手所杖劒金三饼与原原受金辞劒还谓度曰将军平日与攀无郄而欲杀之者但恐其为蜂虿耳今攀已去而尚拘闲其家以情推之其念为毒螫必滋甚矣度从之即出攀家原以金还之曹操别传曰操别入砀发梁孝王冡破棺收金寳数万斤天子闻之哀泣英雄记曰董卓郿坞有金二三万斤益部耆旧传曰王忳诣京于客舎见诸生病甚困谓忳云腰下有金十斤愿以相与收藏尸骸未问姓名而絶忳卖金一斤以给棺殓九斤置生腰下后署大度亭长到亭日有白马一疋入亭中其日大风有一绣被随风而来后乗马突入金彦门彦父见曰真盗矣忳説状又取被示之怅然曰此我子也以被马归彦父彦父不受遣迎彦䘮金具存録异传曰隗炤者汝阴鸿夀亭民善于易临终书板授其妻曰吾亡后当大荒穷虽尔而慎莫卖宅也到后五年春当有诏使来顿此亭姓龚此人负吾金卿以此板往责之勿违言也亡后果大困欲卖宅者数矣忆夫言辄止到期日有龚使者果止亭中妻遂赍板往责使者使者执板不知所言曰我平生不践此何縁尔耶使者沉吟良久谓曰贤夫何能妻曰夫善易而未尝为人卜使者曰可知矣乃顾命侍者取蓍而筮之卦成抵掌叹曰妙哉隗炤生含明隐迹而莫之闻可谓镜穷逹而洞吉凶者也于是告炤妻曰吾不相负金贤夫自有金乃知亡后当蹔穷故藏金以待泰平所以不告儿妇者恐金尽而困无已也吾善易故书板以寄意耳金有五百斤盛以青甒覆以铜柈埋在堂屋东头去壁一丈入地九尺妻还掘之皆如卜焉捜神记曰郭巨兄弟三人早䘮父礼毕二弟求分以钱二千万二弟各取千万巨独与母出居客舎夫妇佣赁以给供飬居有顷妻产男巨念与儿妨事亲一也老人得食喜分儿孙减馔二也乃于野凿地欲埋儿得石盖下有金一釜中有丹书曰孝子郭巨黄金一釜以用赐汝于是名振天下世説曰管宁华歆锄菜见金管挥锄与瓦石不异华捉而掷去异物志曰狼䐠民与汉人交关常夜为市以鼻齅金知其好恶扶南传曰毗骞国食器皆以金为之幽明録曰淮牛渚津水极深无可筭计人见一金牛形甚瑰壮以金为鏁绊又曰巴丘县自金冈以上二十里名黄金潭莫测其深上有濑亦名黄金濑古有钓于此潭获一金鏁引之遂满一船有金牛出身奔壮钓人被骇牛因奋勇跃而还潭鏁乃将尽钓人以刀斫得数尺潭濑因此取名异苑曰永康王旷井上有一洗石时见赤气后有二胡人寄宿忽求买之未及度钱子妇孙氏覩二黄鸟闘于石上疾往掩取变成黄金银尔雅曰白金谓之银其美者谓之镣史记封禅书曰殷得金徳银自山溢汉书曰益州盢町山出银贲古亦出银又曰无雷国出银又曰黄金一斤直钱万朱提银八两为流直一千五百八十他银一流直千是为银货二品东方朔神异经曰西南有银山焉长五十余里广四五里髙万余丈皆悉白金不杂土石不生草木列传异曰故司𨽻校尉上党鲍子都少时上许掾于道中遇一书生独行无伴卒得心痛子都下车为按摩奄忽亡不知姓名有素书一卷银十饼即卖一饼以殡殓余银以坑之素书着腹上哭之谓曰若子䰟灵有知当令子家知子在此余奉使命不获久留遂辞而去抱朴子曰银但不及金玉饵可以地仙南越志曰遂成县任山银穴有银沙地镜圗曰银之气夜正白流散在地拨之随手散复合此是也山有葱下有银光隐隐正白山有磁石下有铜若金又曰白银见为雄鸡赞晋郭璞金银賛曰惟金三品扬越作贡五材之珍是谓国用务经军农爰及雕弄玉尔雅曰西方之美者霍山之珠玉焉又曰璆美玉也治玉谓之琢亦谓之雕广志曰白玉美者可以照靣出交州青玉出倭国赤玉出夫余瑜玉𤣥玉水苍玉皆佩用尚书曰惟辟玉食山海经曰黄帝乃取宻之玉荣而投钟山之阴阳瑾瑜之玉润泽而有光五色发作以和景周天地鬼神是食是飨君子服之以御不祥周官曰以玉作六器以礼天地四方以苍璧礼天以黄琮礼地以青珪礼东方以赤璋礼南方以白琥礼西方以𤣥璜礼北方礼记曰笏天子以球玉又曰执玉爵者不挥又曰受珠玉者以掬又曰玉不琢不成器人不学不知道又曰子贡问于孔子曰敢问君子贵玉而贱珉何也为玉之寡而珉之多耶子曰昔君子比徳于玉焉温润而泽仁也缜宻而栗知也廉而不刿义也垂之如坠礼也叩之其声清越以长其终诎然乐也瑕不掩瑜瑜不掩瑕忠也孚尹旁逹信也气若白虹天也精神见于山川地也珪璋特逹徳也天下莫不贵者道也诗云言念君子温其如玉故君子贵之也大戴礼曰玉在山而木润川生珠而岸不枯珠者隂中之阳也故胜火玉者阳中之隂也故胜水左传曰初虞叔有玉虞公求旃弗献既而悔之曰周谚有之匹夫无罪懐璧其罪吾焉用此其以贾害也乃献之礼斗威仪曰君乗金而王则紫玉见于深山周书曰武王俘商得宝玉万四千佩有八万尚书中候曰文王至磻谿吕尚钓王趋称曰望公七年今见光景荅曰望钓得玉璜刻曰姬受命吕佐之孝经援神契曰神灵滋液则有玉英穆天子传曰披图视典用观天子宝器玉果璇珠烛银黄金之膏又曰天子北征东还乃脩黒水至于羣玉之山四彻中䋲先王之所谓䇿府列子曰周穆王征西戎西戎献昆吾之劒赤刀切玉如切泥孔丛子曰秦王得西戎利刀割玉如割木尹文子曰魏田父有耕于野者得玉径尺不知其玉也以告邻人邻人诈之曰此怪石也畜之弗利其家田父虽疑犹豫以归置于庑下其玉明照一室大怖遽而弃之于逺野邻人取之以献魏王魏王召玉工相之玉工望之再拜贺曰大王得天下之寳臣所未尝见王问其价玉工曰此无价以当之五城之都仅可一观魏王赐献玉者千金长食上大夫之禄又曰郑人谓玉未理者为璞周人谓鼠未腊者为璞周人懐璞问郑贾曰欲买璞乎郑曰欲之出其璞视之乃鼠也因谢不取鬼谷子曰郑人之取玉也必载司南之车为其不惑也纪年曰桀伐珉山珉山荘王女于桀二女曰琬曰琰桀受二女无子斵其名于苕华之玉苕是琬华是琰也吕氏春秋曰人不爱崑山之玉江汉之珠而爱己之苍璧小玑有之利故也战国策曰周有砥宋有结緑梁有悬黎楚有和璞此四寳者天下名器独不足以厚国家乎又曰苏秦谓楚王曰楚国食贵于玉薪贵于桂尚书大传曰尧致舜天下赠以苕华之玉春秋繁露曰公侯贽用玉玉润而不污至清洁也故君子比之于玉玉有瑕秽必见于外故君子不隐所短韩诗外传曰良玉度尺虽有十仞之土不能掩其光良珠度寸虽有百仞之水不能掩其辉淮南子曰水圆折者有珠方折者有玉又曰崑崙山中有层城九重上有珠树玉树又曰琬琰之玉在汚泥之中虽廉者释又曰譬若钟山崑崙之玉炊炉炭三日三夜而色泽不变得天地之精也又曰白玉不雕美珠不文质有余也十洲记曰周穆王时西胡献玉杯是百玉之精明夜照夕以杯于庭中比明旦而水满于杯中汁甘而香美斯灵器也盐铁论曰崑山之傍以玉璞抵乌鹊列仙传曰赤松子神农时雨师服水玉汉书曰宣帝幸河东鳯皇集得玉寳乃起万夀宫汉武故事曰上起神屋前庭植玉树以珊瑚为枝碧玉为叶华子青赤以珠玉为之空其中如小铃鎗鎗有声琴操曰卞和者楚野民得玉献懐王懐王使乐正子占之言玉石以为欺谩斩其一足懐王死子平王立和复献之平王又以为欺斩其一足平王死子立为荆王和复欲献之恐复见害乃抱其玉而哭昼夜不止涕尽续之以血荆王遣问之于是和随使献王王使剖之中果有玉乃封和为陵阳侯卞和辞不就而去作退怨之歌曰悠悠沂水经荆山精气郁浃谷巖中中有神宝灼明明穴山采玉难为功于何献之楚先王遇王闇昧信谗言断截两足离余身俛仰嗟叹心摧伤紫之乱朱粉墨同空山歔欷涕龙钟天鉴孔明竟以彰沂水滂沛流于汶进宝得刑足离分断者不续岂不怨王逸正部论曰或问玉符曰赤如鸡冠黄如蒸栗白如猪肪黒如纯漆玉之符也续汉书曰三老五更玉杖又曰袁逄为三老赐玉杖魏畧曰大秦国出五色玉魏书曰文帝甄皇后光和中生每寝寐家中髣髴见有人持玉衣覆其上者常共怪之文士传曰刘桢甞预魏文帝坐见甄后不伏武帝大怒收付作部使摩石武帝常辇至尚方观作者见桢桢摩石不仰帝问曰石何如桢因得喻己自理跪对曰石出自荆山外有五色之章内含和氏之珍磨之不加莹雕之不增文禀气坚贞受兹自然顾其理枉屈纡绕犹不得申武帝顾左右大笑赦桢复署吏胡琮别传曰吴时掘地得铜匣以琉璃为葢布云母于其上开之得白玉如意大皇帝以问琮对曰秦始皇以金陵有天子气处处埋宝物以当王者之气此抑是乎神仙传曰沈羲为仙人所迎见老君以金按玉盘赐之捜神记曰羊公雍伯雒阳人性笃孝父母亡葬无终山遂家焉山髙无水公汲作义浆于坂头行者皆饮之三年有一人就饮以一斗石子与之云玉当生其中又语云后当以得妇言毕不见乃种其石数嵗时时往视见石子生玉北平徐氏女甚有行人多求不许公乃试求焉徐氏笑以为狂乃戏云得白璧一双来当为婚公至所种石中得五双以聘徐氏遂以女妻之天子异之拜为大夫于种玉处四角作大石柱各一丈中央一顷地名曰玉田凉州记曰吕纂咸宁二年有盗发张骏陵得白玉樽玉箫玉笛异苑曰晋东瀛王腾镇邺游常山天时大雪融液不积掘得玉马又曰𢎞农杨子阳闻土中有声掘得玉㹠长可尺许屋栋间仍自漏秫米如此三年昼夜不息米坠既止忽有一青蛇长数尺住在梁上每落粪辄成碎银子阳获银米遂为富儿鍜银作器货卖倍售余家市者随以破灭白泽图曰玉之精名曰委然如美女衣青衣见之以桃戈刺之而唿其名则可得也夜行见女戴烛入石石中有玉也诗晋司马彪诗曰玉出阆风侧珠生南海濵奕奕不周坂苏桂扬其芬赋晋傅咸玉赋曰易称干为玉玉之美与天合徳其在玉藻仲尼论之备矣非复鄙文所可称述万物资生玉禀其精体干之刚配天之清故能珍嘉在昔实用罔极夫岂君子之是比盖乃王度之所式其为美也若此当其潜光荆野抱璞未理衆视之以为石独见知于卞子旷千载以遐弃倐一旦而见齿为有国之伟宝礼神祗于明祀岂连城之足云嘉遭遇乎知己知己之不可遇譬河清之难俟既已若此谁亦泣血而刖趾赞晋庾肃之玉賛曰圎璧月镜璆琳星罗结秀蓝田辉真荆和𤣥珪特逹瑜不掩瑕质鲜器润流映滂沲郭璞瑾瑜玉賛曰钟山之宝爰有玉华光采流映气如虹霞君子是佩象徳闲邪珪说文曰玠大珪也珽大珪也长三尺杼上终葵首尔雅曰珪大尺二寸谓之玠白虎通曰珪以为信而见何也珪者鋭上象物始生见于上也信莫着于见故以之万物之始莫不自洁珪之为言珪也上鋭阳也下方隂也山海经曰羭山之神祠之白圭易曰告公用圭尚书禹贡曰禹钖𤣥圭告厥成功周官礼曰以玉作六瑞以等邦国王搢大圭执镇圭缫借五采五就以朝日公执桓圭侯执信圭伯执躬圭缫皆三采三就子执谷璧男执蒲璧缫皆二采再就四圭有邸以祀天旅上帝圭璧以祀日月星辰青圭礼东方谷圭天子以聘女琬圭以治徳结好琰圭以易行除慝土圭以致四时琢圭以頫聘牙璋以起军治兵礼记曰诸侯以龟为宝以圭为瑞家不宝龟不藏圭又曰礼有以素为贵者大圭不琢又曰大夫执圭而使所以申信也毛诗曰白圭之玷尚可磨也斯言之玷不可为也左传曰郑驷𢃄伐伯有伯有死游吉如晋还闻难不入八月奔晋驷帯追之及酸枣与子上盟而用珪质于河已复归又曰王子朝用成周之宝珪于河津人得诸河上阴不佞以温人南侵拘得玉者取其卖之则为石王定而献之论语曰执圭鞠躬如也如不胜穆天子传曰天子賔于西王母乃执白珪𤣥璧以见西王母墨子曰圭徒狭曰周之灵珪出于土石楚之明月出于蜯蜃荘子曰楚昭王延屠羊以三珪之位楚词曰接径千里出若云三珪重侯听类神察笃叐隠孤寡存古今注曰章帝建初七年玉珪出𢎞农华阴赞晋郭璞珪賛曰玉作五瑞辩章有国君子鸣佩亦以表徳永观厥祭时惟文则艺文类聚卷八十三艺文类聚卷八十四钦定四库全书艺文类聚卷八十四唐欧阳询撰宝玉部下璧白虎通曰方中圆外曰璧璧之为言积也内方象地外圆象天尔雅曰璧大六寸谓之瑄肉倍好谓之璧好倍肉谓之瑗肉好若一谓之环尚书中候曰尧沉璧于河周官礼曰子执谷璧男执蒲璧以苍璧礼天左传曰周谚有之匹夫无罪懐璧其罪又曰晋荀息请以垂棘之璧假道于虞以伐虢又曰初卫荘公自城上见己氏之妻发美使髠之以为吕姜髢既出奔而入焉示之璧曰活我吾与汝璧己氏曰杀汝璧其焉往遂杀之而取其璧又曰秋楚子围许蔡穆侯将许僖公以见楚子于武城许男靣縳衔璧大夫缞绖士舆榇楚子问诸逄伯对曰昔武王克商㣲子启如是武王亲释其縳受其璧而祓之又曰初楚㳟王无冡适有宠子五人无适立焉乃有大事于羣望而祈请神择于五人者使主社稷乃遍以璧见于羣望曰当璧而拜者神所立也乃埋璧于太室之庭使五人斋而长入拜康王跨之灵王肘加焉平王弱抱而入再拜皆压纽穆天子传曰天子賔于西王母乃执白珪璧以见之荘子曰孔子问子桑雩曰吾见逐于鲁伐树于宋亲交益踈何也对曰子独不闻假之亡与林回弃千金之璧负赤子而趋彼以利合者迫穷相弃也天属者迫穷相收也孙卿子曰聘人以珪问士以璧吕氏春秋曰鲁郄成子聘于晋过卫右宰谷臣觞之陈乐而不乐乃送之以璧成子曰觞我以酒懽我也陈乐不乐告我忧也送我以璧寄託之也卫其有乱乎背卫三十里闻寗殖之难作右宰谷臣死之乃使人迎其妻子隔宅居之分禄食之其子长而反其璧战国策曰齐欲伐魏魏使谓淳于髠曰敝邑有宝璧二双文马二驷请致之髠入请说齐王曰魏齐之与国也伐之名丑而实危齐王乃止客谓齐王曰髠受魏璧马王问髠曰先生有诸乎曰有之伐魏之事便魏虽㓨髠于王何益若诚不便魏虽封臣于王何损百姓无被兵之患髠有璧马之寳于王何伤又曰张仪为秦破从连横説楚王楚王遣使车百乗献夜光之璧史记曰张仪尝从楚相饮已而楚相亡璧门下意仪掠笞不服仪谓妻曰视吾舌存否妻曰存曰足矣又曰虞卿蹑屩担簦一见赵王赐白璧一双黄金百镒又曰赵惠王得楚和氏璧秦昭王闻之使人遗王书曰愿以十五城请易璧王召见蔺相如遂遣奉璧西入秦秦王大喜相如视秦王无意偿赵城乃前曰璧有瑕请指示王王授璧相如因持璧却立倚柱怒髪上冲冠谓秦王曰赵王斋戒五日使臣奉璧今大王见臣甚倨得璧传之美人以为戯弄无偿赵王城色故臣复取璧王必欲急臣臣头与璧俱碎于柱矣王恐其破璧乃辞谢固请舎相如广成传相如使人从他道以璧还赵韩诗外传曰楚襄王遣使持金十斤白璧百双聘荘子以为相庄子固辞列士传曰秦召魏公子无忌无忌不行使朱亥奉璧一双秦王大怒将朱亥着勐兽圏中亥瞋目视之眦裂血出溅勐兽勐兽终不敢动汉书曰沛公见项羽鸿门歩从间道走去军使张良留谢羽羽问沛公安在良曰闻将军有意咎过之脱身间至军矣故使臣献璧羽受之东观汉记曰骠骑将军东平王苍辟朱晖为掾正月旦将军当奉璧贺故事少府给璧时阴就为少府吏甚骄慢求不可得晖遥见就主簿持璧谓曰我素闻璧未尝见借观之主簿授晖晖授令使主簿遽白就曰朱掾义士勿求之苍罢朝谓晖曰掾自视孰与蔺相如续汉书曰大秦国有夜光璧钟离意传曰意为鲁相省视孔子庙堂男子张伯刬草阶下土中得璧七枚懐藏其一以六白意意发瓮中素书文曰后世脩吾书董仲舒璧有七张伯懐其一意召问之伯叩头出之物理论曰语曰士非玉璧谈者为价抱朴子曰安期生卖药海邉始皇异之赐以金璧直数千万安期生去而置之于阜乡亭以赤玉舄为报留书曰后千嵗求我于蓬莱山又曰余闻唐尧之为君也捐金于山虞舜之承禅也抵璧于谷中兴征祥説曰王者不隐过则玉璧见戴延之西征记曰宋公谘议叅军王智先停相谷遣骑送道人惠义䟽云有金璧之瑞公遣迎取军进次于崤东金璧至脩坛拜受之又曰兾州博陵郡王次寺道人法称告其弟子普严曰嵩髙皇帝语吾言江东有刘将军是汉家苗裔受天命吾以三十二璧金一饼与之璧数是刘氏卜世之数也恵义以义熈十三年入嵩髙山即得璧金献焉表魏陈王曹植献璧表曰臣闻玉不隐瑕臣不隐情伏知所进非和氏之璞万国之币璧为元贡梁范筠谢示璧表曰非郊禋有日礼天之宝肯降学校且兴圆水之符已集绛玉𤣥珪未足云譬檄梁吴筠檄江神责周穆王璧曰昔穆王南廵自郢徂闽遗我文璧佥曰此津贯纬百纪荐歴千春念兹文璧故问水濵江汉朂之自求多益反我名瑞跃此华璧则富有汉川世为江伯如有负秽心迷懐衅情戚藏玉泥中匿珪鱼腹使公孙蹑波而长唿子羽济川而怒目佽飞舞劒而东临菑丘跃马而南逐打素蛤而为粉碎紫贝其如粥又有川人勇俊处乎闽濮水居百里泥行万宿右睨而河倾左咤而海覆乃把昆吾之铜纯钩之铁被鱼鳞之衣赴螺蚌之宂引澍东隅移燋北岛使蓬莱之根郁而生尘洲之足净而可扫按骊龙取其颔下之珠搦鲸鱼拔其眼中之宝皇恩所被繁枯润涸威之所加穷河絶漠愿子三思反此明玉珠尔雅曰西方之美者有霍山之多珠玉焉广志曰莫难珠其色黄生东夷有明珠称夜光有大珠径寸或围二寸已上出黄支有至圆珠置之平地终日不停山海经曰开明北有珠树文玉树尚书曰淮夷蠙珠洎鱼大戴礼曰川生珠而岸不枯穆天子传曰天子北征舎于珠泽珠泽之薮方三十里晏子曰景公为履黄金之綦连以珠良玉之句其长尺氷月服之以听晏子朝公迎之履重仅能举足晏子曰古者圣人制衣服冬轻而煖夏轻而清今金玉之履氷月服之是重寒也荘子曰黄帝游乎赤水之北登于崑崙之丘遗其𤣥珠使智索之而弗得使离朱索之而弗得也使喫诟索之而不得乃使象罔象罔得之黄帝曰异哉象罔乃可以得之乎又河上有人家贫穷其子没川得千金之珠谓其子取石来鍜之曰夫珠必在骊龙颔下子遭其睡也使而寤乎尚奚㣲哉又曰儒以诗礼发冡大儒胪传曰东方作矣事久何若小儒曰未解裙襦口中有珠诗固有之曰青青之夌生陵之陂生不布施死何含珠为接其鬂擪其而以金椎控其頥徐别其颊无伤口中珠王孙子曰昔卫灵公坐重华之䑓侍女数百随珠照日罗衣从风仲叔圉入諌灵公下席再拜曰寡人过矣吕氏春秋曰宋桓司马有寳珠抵罪出亡王使人问珠之所在曰投之池中于是竭池而求之鱼尽死焉此言祸福之相及也又曰以随侯之珠弹千仞之雀世必笑之何也所用重所要轻也韩子曰楚人卖珠于郑为木兰之柜薫以桂椒缀以珠玉饰以瑰玉缉以翡翠郑人买其柜还其珠可谓善卖柜不可谓善鬻珠也又曰子胥出走邉候得之子胥曰上求我也以我有美珠也今我已亡之矣且曰子取之邉候忧而释之战国策曰张丑为质于燕燕王欲杀之走出境境吏得丑丑曰燕王所欲杀我者人言我有寳珠也王欲得之我今已亡之矣而王不信今子且致我我且言子夺我珠而吞之燕王必且杀子刳子之腹反子之肠矣吾要且死子之肠亦且寸絶矣境吏恐而放之淮南子曰明月之珠不能无颣又曰楚王亡其猨而林木为之残宋王亡其珠于池中而鱼为之殚东方朔神异经曰西北荒中有二金阙髙百丈上有明月珠径三寸光照千里汉书曰武帝时使人入海市明月大珠至围二寸已下又曰昭帝上官太后被珠襦废少帝为昌邑王列仙传曰朱仲者会稽市贩珠人汉髙后时募市三寸珠乃诣阙上之赐金五百鲁元公主私以七百金从仲求之仲献四寸珠而去不知所之汉武故事曰帝起神屋堂以白玉为帘瑇瑁为押汉书曰董偃与母卖珠为业偃年十三随母入馆陶公主家左右言其姣好召见曰吾为母飬之因得幸东观汉记曰显宗时钟离意为尚书交趾太守坐赃千金徴还伏法诏以资物班赐羣臣意得珠玑悉以委地而不拜赐上怪问其故对曰臣闻孔子忍渇于盗泉之水曾参廻车于胜母之闾恶其名也此赃秽之宝诚不敢拜受帝嗟叹曰清乎尚书之言乃更以库钱三十万赐之谢承后汉书曰孟甞为合浦太守郡境旧採珠以易米食先时二千石贪秽使民採珠积以自入珠忽徙去合浦无珠饿死者盈路孟尝行化一年之间去珠复还又曰汝南李敬为赵相奴于䑕穴中得繋珠珰珥相连以问主簿对曰前相夫人昔亡三珠疑子妇窃之因即去妇敬乃送珠付前相相慙追去妇还续后汉书曰扶风人孙奋居富而性吝梁兾自以马乗具遗之从贷钱五千万奋以五百万与之兾大怒乃告郡县劾奋母为其守藏婢云盗白珠十斛紫金千斤以叛遂收考奋兄弟死于狱中悉没资财亿七千余万三辅故事曰秦始皇塟骊山起陵髙五十丈下以水银为泉以明月珠为日月魏畧曰大秦国出明珠夜光珠真白珠夫余出珠珠大如酸枣魏志曰文帝问苏则曰前破酒泉张掖西域通使炖煌献径寸大珠可复求市益得不则对曰若陛下化洽中国徳流沙漠即不求自至求而得之不足贵也帝嘿然蜀志曰宋豫使吴孙权遗豫大珠一斛搜神记曰南海之外有鲛人水居如鱼不废缉绩其人能泣珠又曰随侯行见大蛇伤救而治之其后蛇衔珠以报之径盈寸纯白而夜光可以烛堂故歴世称焉又曰吴王夫差女名玉死亡童子韩重至冢前哭祭之女乃见形将重入冢遗径寸明珠又曰有𤣥鹤为弋人所射穷而归哙叅叅收飬疗治疮疮愈而放之后鹤夜到门外叅执烛视之鹤雌雄双至各衔明珠以报叅焉三秦记曰昆明池昔有人钓鱼纶絶而去遂通梦于汉武帝求去钩帝明日戏于池见大鱼衔索帝曰岂梦所见耶取而放之间三日池邉得明珠一双帝曰岂非鱼之报耶万震南州异物志曰合浦民善游採珠儿年十余嵗使教入水官禁民採珠巧盗者蹲水底刮蚌得好珠吞而出裴氏广州记曰鲸鲵目即明月珠故死不见有目精幽明録曰汉武帝幸河渚闻絃歌之音俄而有老公及年少数人出皆长八九尺为帝奏乐饮酒老公顾命取洞穴之寳一人受命下没川底得一大珠径数寸明燿絶世上问东方朔朔曰河底有一穴深数百丈中有赤蚌生此珠焉又曰王敦召吴勐勐至江口入水中命舩人并进舩至大雷见勐行水上从东北还逆舩弟子问其故勐云水神数兴波浪贼害行旅蹔过约勑以真珠一握为信赋梁吴筠碎珠赋曰明珠碎矣于州之隈视圆流而失转见折水之亡廻谢骊宫之瑞饰粉灵蚌之神胎若有人兮声茫昧芳徽断兮明珠碎明珠碎兮怆何宣珠兮珠兮不复全铭晋江统真珠铭曰嗣兹隂景系晷太阳嘉彼令生廉声以章贝説文曰贝海甲虫也古者货贝而宝龟至周而有泉到秦废贝行泉尔雅曰贝居陆在水蜬大者魧小者鰿𤣥贝贻贝余貾黄白文余泉白黄文蚆博而頯大而险小而椭本草经曰贝子一名贝齿生东海山海经曰阳山浊洛之水注于蕃之泽中多文贝又曰阴山渔水中多文贝又曰邽山蒙水多黄贝又曰赤水之东苍梧之野有文贝归藏曰有人将来遗我货贝以至则彻以求则得有喜将至毛诗曰萋兮斐兮成是贝锦毛诗义䟽曰贝鼊龟属又有紫贝其白质如玉紫㸃为文皆行列相当大者有径一尺六寸今九真交阯以为杯盘宝物也春秋运斗枢曰揺光得江吐大贝大公六韬曰商王拘西伯昌于羑里太公谓散宜生求珍物以免君罪之九江得大贝百冯楚辞歌曰鱼鳞屋兮龙堂紫贝阙兮朱宫尚书大传曰文王囚于羑里散宜生之江淮之浦而得大贝如车渠以献纣盐铁论曰教与民改币与世易夏后以𤣥贝周人以紫石也汉书曰文帝赐南越王尉佗书及衣佗因使者献紫贝五百又曰王莽时大贝四寸八分已上二枚为一朋直二百一十六牡贝三寸六分已上一朋直五十么贝二寸四分已上一朋直三十小贝寸二分已上一朋直十不盈寸二分不得为朋每枚直钱三是为货贝五品贝不盈六分不得为货广州志曰凡有八紫贝最其美者出交州大贝出巨延州与行贾贸易万震南州异物志曰乃有大贝竒姿难俦素质紫饰文若罗珠不磨而莹采耀光流思雕莫加欲琢靡踰在昔姬伯用免其拘徐𠂻南方记曰班贝蠃大者围之得六寸小者围之得五寸在于海边捕鱼时时有得之者大贝出诸薄巨延州土地採卖之以易绛青刘欣期交州记曰大贝出日南如酒杯小贝贝齿也善治毒俱有紫色南州异物志曰交阯北南海中有大文贝质白而文紫天姿自然不假雕琢磨莹而光色焕烂相贝经曰相贝经朱仲受之于琴髙琴髙乗鱼浮于海河水产必究仲学仙于髙而得其法又献珠于汉武去不知所之严助为会稽太守仲又出遗助以径尺之贝并致此文于助曰皇帝唐尧夏禹三代之贞瑞灵竒之秘宝其有次此者贝盈尺状如赤电黑云谓之紫贝素质红㸃谓之朱贝青地緑文谓之绶贝黑文黄画谓之霞贝紫愈疾朱明目绶消气鄣霞伏蛆虫虽不能延龄增夀其御害一也复有下此者鹰喙蝉嵴以逐温去水无竒功贝大者如轮文王请大秦贝径半寻穆王得其殻悬于昭观秦穆公以遗燕鼌可以明目逺察宜玉宜金南海贝如珠砾或白駮其性寒其味甘止水毒伏贝使人寡欲无以近妇人黒白各半是也濯贝使人善惊无以亲童子黄脣㸃齿有赤駮是也虽贝使人病疟墨鼻无皮是也皭贝使胎消勿以示孕妇赤帯通嵴是也彗贝使人善忘勿以近人赤帜内殻赤络是也醟贝使童子愚女人淫有青脣赤鼻是也碧贝使童子盗嵴上有缕句脣是也雨则重霁则轻委贝使人志强夜行伏迷鬼狼豹百兽赤中圆是也雨则轻霁则重赞晋郭璞贝賛曰先民有作龟贝为货贵以文采贾以小大简则易资犯而不过玛瑙广雅曰玛瑙石次玉广志曰玛瑙出西南诸国𤣥中记曰玛瑙出月氏国魏畧曰大秦国多玛瑙凉州记曰吕纂咸宁二年盗发张骏陵得玛瑙钟榼赋魏文帝玛瑙勒赋曰玛瑙玉属也出自西域文理交错有似马脑故其方人因以名之命夫良工是剖是镌追形逐好从宜索便乃加砥砺刻方为圆沉光内照浮景外鲜繁文缛藻交采接连嘉镂钖之盛美感戎马之首饰图兹物之攸宜信君子之所服尔乃借彼朱罽华勒用成骈居别趾焕若罗星魏王粲玛瑙勒赋曰游大国以广观览希世之伟寳总衆材而课美信莫臧于玛瑙被文采之华饰杂朱绿与苍阜于是乃命工人裁以饰勒因姿象形匪雕匪刻厥容应规厥性顺徳御世嗣之骏服表騄骥之仪则瑠璃广雅曰瑠璃珠也集韵曰瑠璃火齐珠也广志曰瑠璃出黄支斯调大秦日南诸国十洲记曰方丈山上有瑠璃宫汉书曰武帝时使人入海市瑠璃魏畧曰大秦国出赤白黑黄青绿绀缥红紫十种瑠璃吴歴曰黄武四年扶南诸外国来献瑠璃诸葛恢集诏答恢令致瑠璃椀南州异物志曰瑠璃本质是石欲作器以自然灰治之自然灰状如黄灰生南海濵亦可浣衣用之不须淋但投之中滑如苔石不得此灰则不可释世説曰满奋畏风在武帝瑠璃窓内坐实宻似踈奋有疑帝问之答曰臣犹吴牛见月而喘又曰武帝尝降王武子供馔盘悉用瑠璃器又曰王敦尚主至石崇舎如厠毕婢擎金澡盘盛水瑠璃椀盛澡豆王取豆着水中饮之谓之干饭赋晋潘尼瑠璃椀赋曰济流沙之絶险越葱岭之峻危于是游西极望大蒙歴钟山闚烛龙觐王母访仙童取瑠璃之攸华诏旷世之良工纂𤣥仪以取象准三辰以定容光映日曜圆盛月盈纎瑕罔丽飞尘靡停灼爚旁烛表里相形凝霜不足方其洁澄水不能喻其清刚坚金石劲励琼玉磨之不磷湼之不浊车渠广雅曰车渠石次玉也广志曰车渠出大秦国及西域诸国𤣥中记曰车渠出天竺国苏子曰车渠玛瑙出于荒外今兾州之土曾未得其竒也赋魏文帝车渠椀赋曰车渠玉属也多纎理缛文生于西国其俗宝之惟二仪之普育何万物之殊形料珍怪之上美无兹椀之独灵苞华文之光丽发符采而扬荣理交错以连属似将离而复并或若朝云浮髙山忽似飞鸟厉苍天夫其方者如矩圆者如规稠希不谬洪纎有宜王粲车渠椀赋曰侍君子之宴坐览车渠之妙珍挺英才于山岳含隂阳之淑真飞轻缥与浮白若惊风之飘云光清朗以内曜泽温润而外津体贞刚而不挠理脩达而有文兼五徳之上美超衆宝而絶伦瑇瑁广志曰瑇瑁形似龟出南海巨延州周书王会曰伊尹谓汤曰请以玳瑁为献史记曰赵使于春申君欲夸楚为瑇瑁簮剑器悉饰以瑇瑁续汉书舆服志曰贵人助蚕瑇瑁钗髙文恵与妇书曰今致瑇瑁梳一枚南州异物志曰瑇瑁如龟生南方海中大者如蘧蒢背上有鳞大如扇发取其鳞因见其文欲取作器则煮之因以刀截任意所作冷乃以枭鱼皮错治之后以枯条木叶莹之乃有光耀魏繁钦诗曰何以表别离耳后瑇瑁钗赋晋潘尼瑇瑁椀赋曰有瑇瑁之竒宝亦同旅于介虫下法川以矩夷上拟干而规隆或歩趾于清源或掉尾于泥中随隂阳以潜跃与龟龙乎齐风包神藏智备体兼才髙下斯处水陆皆能文若绮波背负蓬莱尔乃遐夷效珍越裳贡职横海万里踰岭千亿挺璞荒峦摛藻辰极光曜炫晃昭烂熻赩嘉斯宝之兼美料衆珍而靡对文不烦于错镂采不假乎藻缋岂翡翠之足俪故犀象之能逮牋后汉班固与窦宪牋曰明将军赐固瑇瑁簮铜尚书曰淮海惟扬州厥贡惟金三品左传曰郑伯朝楚楚子与之金曰无以为兵使铸三钟越絶书曰鄞山破而出钖若耶涸而出铜欧冶因为纯钩之劒史记曰秦始皇铸天下兵器为十二金人重各千斤汉书曰凡律度量衡用铜者所以同天下齐风俗也铜为物至精不为燥湿寒暑变其节不为风雨曝露改其形似于士君子之行是以用铜也用竹为引者事之宜也又曰吴有章郡铜山即招致天下人亡命者盗铸钱以故无赋而国用饶又曰上使善相相邓通曰当贫饿死文帝曰能富通在我何谓贫于是赐通蜀东道铜山铸钱华峤汉书曰灵帝时遂使钩盾令宋典缮治南宫又使掖庭令毕岚铸铜人四列于苍龙𤣥武阙外又铸四钟皆受二千斛悬于堂及云䑓殿殿前又铸天禄虾蟇吐水渇乌施于桥西用洒南北郊路以省百姓洒南道之费魏畧曰明帝徙长安诸钟簴骆駞铜人承露盘折铜人重不可致留于覇城又列坐于司马门外晋诸公賛曰司马摸居关中铸壊铜人鑪簴为金器以易谷世语曰太康八年凌云䑓上生铜林邑记曰林邑王范文铸铜屋赞晋郭璞赤铜賛曰昆吾之山名铜所在切玉如泥火炎其采尸子所叹验之汲宰表梁沈约为栁世隆上铜表曰夫币以周务货以赈民阜国康治莫尚乎此周氏致平始于圆法汉世㡬厝资于贯朽名鑪化金良工尽艺方将盈金中藏收功上苑南楚陋其方府西京鄙其部内艺文类聚卷八十四艺文类聚卷八十五钦定四库全书艺文类聚卷八十五唐欧阳询撰百谷部谷尔雅曰中有岱岳五谷鱼盐生焉谷不熟为饥仍饥为荐周官曰扬州荆州宐稻豫州宜种麦青州宜稻麦兖州宜三种雍州宜黍稷幽州三种兾州宜黍稷并州宜五种大宰九职任万民一曰三农生九谷礼记曰孟春天子乃以元日祈谷于上帝传曰夫郊祀后稷以祈农事故启蛰而郊郊而后耕又曰孟秋农乃登谷天子尝新先荐寝庙命百官始收歛谷梁传曰一谷不升曰歉二谷不升曰饥三谷不升曰馑四谷不升曰康五谷不升曰大侵大侵则君食不兼味䑓榭不涂有官布而不制鬼神祷而不祠墨子曰一谷不收谓之馑二谷不收谓之旱三谷不收谓之凶四谷不收谓之餽五谷不收谓之饥五谷不熟谓之大侵馑则大夫以下损禄五分之一旱则二凶则三餽则四饥大侵则尽禄廪食而已范子计然曰五谷者万民之命国之重寳也是故无道之君及无道之民皆不能积其盛有余之时以待其衰不足也师旷占曰黄帝问师旷曰杏多实不虫者来年秋善五木者五谷之先欲知五谷但视五木择其木盛者来年益种之京房易逆刻曰天雨谷嵗大熟东观汉记曰建武二年天下野谷旋生麻菽尤盛又曰欲征匈奴与窦固等议皆以为塞外草美马不须谷按军出塞无谷马故事马防言当与谷论衡曰建武三十一年陈留雨谷蔽地视谷形若粢而黑此夷狄地生谷也夷狄不食谷生于草野成熟委于地遭疾风与之俱飞风衰谷集中国中国见之谓天雨谷也风俗通曰牛乃耕农之本百姓所仰为用最大国家之为强弱也建武之初军役亟动牛亦损耗农业颇废米石万钱天爱斯民扶助圣主事有征应于是旅谷弥望野茧被山曹瞒传曰太祖尝赋廪谷不足私谓主者曰如何主者曰以小斛量之太祖曰善后军中言太祖欺衆太祖谓主者特当借汝死以厌衆不然事不解乃取问曰行小斛盗官糓斩之军门王肃䘮服要记曰昔者鲁哀公祖载其父孔子问曰宁设五谷囊乎公曰不也五谷囊者起伯夷叔齐不食周粟而饿死首阳山恐魂之饥故作五谷囊吾父食味含哺而死何用此为魏志曰袁涣字曜卿为魏国郎中令及卒太祖为之流涕赐谷二千斛一敖以太仓谷千斛赐郎中令家一敖以垣下糓千斛与曜卿家外不解其意教曰以太仓谷者官法也垣下谷者亲旧也江表传曰诸葛亮闻恪伐徐详书与陆逊曰家兄年老而恪性踈今使典主粮谷粮谷军之要最仆虽在逺窃用不安足下特为启至尊转之王隐晋书曰邓攸为吴郡吴人饥荒攸辄出䑓仓赈之被劾辄出谷攸叹曰善不可为也幽明録曰琅琊诸葛氏兄弟二人寓居晋陵家甚贫耗常假乞自给谷在圌中计日月未应尽而早以空罄始者故谓是家中相窃盗故复封捡题识而耗如初后有宿客逺来至巷口见数人担谷从门出客借问诸葛在不荅云悉在客进语讫因问卿何得大粜谷主人云告乞充口云何粜之客云吾向来逄见人担糓出为是何事主人兄弟相视窃自疑怪又看封题俨然如故试开圌量视无十许斛知前后所失非人为之也讴魏陈王曹植魏徳论讴曰于穆圣皇仁畅恵渥辞献减膳以服鳏独和气致祥时雨渗漉野草萌变化成嘉谷启梁元帝上谷充军粮启曰臣闻金城千仞必资守粟革车千乗其在馈实愿武车绥旌列飞鸿之行陈奉辞受脤揜挚兽于貙虎贾逵渠水虽曰难踪梁习劝农窃知自勉禾説文曰禾嘉谷也以二月而种八月始熟得时之中故谓之禾山海经曰崑崙墟上有木禾禾长五寻尚书曰唐叔得禾异亩同颕献诸天子王命归周公于东作归禾左传曰郑祭足帅师取成周之禾孝经援神契曰徳下至地则嘉禾生吕氏春秋曰饭之美者𤣥山之禾史记曰管仲説桓公曰古之封禅者北里之禾所以为盛淮南子曰后稷辟土垦草而不能使禾冬生东观汉记曰光武生于济阳县是嵗有嘉禾一茎九穂又曰淳于㳟有盗刈㳟禾者㳟见之恐其愧因自伏草中盗去乃起续汉书曰承宫琅琊人也尝在䝉山中耕种禾黍临熟人认之宫便推与而去由是发名古今注曰和帝元年嘉禾生济隂城阳一茎九穗安帝延光二年嘉禾生九真百五十六本七百六十八穂吴志曰赤乌七年宛陵言嘉禾生又曰会稽言嘉禾生改年为嘉禾晋起居注曰武帝世嘉禾三生元帝世嘉禾三生其茎七穗续搜神记曰庐陵巴丘人周晃者世以田作为业年常田数十顷家渐富晋太元初秋收已过获刈都毕明旦至田禾悉复满湛然如先即便更获盈仓于此遂巨富梦书曰禾稼为财田之所出梦见禾稼言财气生讴魏陈王曹植魏徳论讴曰猗猗嘉禾惟谷之精其洪盈箱恊穗殊茎昔生周朝今植魏庭献之庙堂以昭祖灵赞宋孝武帝清暑殿甍嘉禾賛曰维殷粤周有穗表祯祥乎合矣超瑞髙甍非原非泽乃瑞乃灵庶借天贶广兹化清稻尔雅曰稌稻也广雅曰稻穗谓之禾广志曰有紫芒稻赤穬稻白米稻南方有蝉鸣稻礼记曰祭宗庙之礼稻曰嘉蔬吴志曰钟离牧山阴人少居永兴自垦田种二十余畞临熟而县民认取之牧曰本以田荒故垦之耳遂以稻与民江表传曰孙亮五鳯元年交阯稗草化为稻会稽典録曰夏香有盗刈稻者香助收之盗者慙送以还香香不受赞晋湛方生庭前植稻苗賛曰蒨蒨嘉苗离离阶侧弱叶繁蔚圎株踈植清流津根轻露濯色秔说文曰秔稻属也广雅曰籼秔也广志曰稉有乌秔黑穬郑氏婚礼谒文賛曰秔米馥芬婚礼之珍魏文帝与朝臣书曰江表唯长沙名有好米何得比新成稉稻邪上风炊之香闻十里袁淮观殊俗曰河内青稻新成白稉启梁庾肩吾谢赉稉米启曰出梁国租兼水陆之殊品伊尹说而不至石崇豪所未及遇处嘿之得賔同朗之举着长河可塞上徳无训又谢湘东王赉米启曰味重新城香踰涝水连舟入浦似彦伯之南归积地为山疑马援之西至不待候沙同新渝之再熟无劳拜石均辽仓之重满前恩未逺次渥仍流墨翟假以故书裴楷慙其国赐又荅湘东王赉稉米启曰窃以农夫力耕时逄俭嵗踈贱时泽必取丰年椓斛㵼珠嘉闻陶量翻庭委玉欣见马圗黍尔雅曰秬黑黍秠一稃二米说文曰以大暑而种故谓之黍山海经曰广都之野后稷葬焉爰有膏黍膏稷礼记曰仲夏之月农乃登黍毛诗曰黍离闵宗周也彼黍离离彼稷之苖又曰今适南畒或耘或耔黍稷嶷嶷又曰芁芁黍苗隂雨膏之吕氏春秋曰饭之美者南海之秬韩子曰韩昭侯之时黍种尝贵尠有昭侯令人覆廪廪吏果窃黍种而粜之又曰孔子侍坐于鲁哀公设桃具黍哀公曰请用仲尼先饭黍而后噉桃左右皆掩口失笑公曰黍者非饭之也以先桃之也仲尼对曰丘知之矣夫黍者五谷之长也祭先王以为上盛菓有六而桃为下祭先王不得入于庙丘闻之也君子以贱雪贵不闻以贵雪贱今以五谷之长雪菓蓏之下是侵上忽下也史记封禅书曰管仲说桓公曰古之封禅鄗上黍所以为盛淮南子曰渭水多力而宜黍东观汉记曰承宫将妻子入华葢蒙阴山谷耕种禾黍古今注曰宣帝元康四年长安雨黑黍粟和帝元兴元年黑黍穂一禾二实或三四实生任城得粟三升八升以荐祖宗庙赋晋稽含孤黍赋曰余慎终屋之南荣有孤黍生焉因泥之湿遭雨之润宿昔牙蘖滋茂甚速涂燥根浅忽然萎殒深感此黍不韬种以待时贪荣弃本寄身非所自取彫枯不亦宜乎粟尔雅曰赤苗芑白苗又曰粢稷说文曰粟嘉谷实也粟之为言续也周书曰神农之时天雨粟神农耕而种之作陶冶斤斧破木为耜鉏耨以垦草莽然后五谷兴以助菓蓏之实左传曰郑饥而未及麦民病子皮以子展之命饩国人粟户八钟又曰冬晋荐饥乞籴于秦秦伯轮粟于晋自雍及绛相继命之曰汎舟之役论语曰子华使于齐冉子为其母请粟子曰与之釜请益曰与之庾子曰赤之适齐也乗肥马衣轻裘吾闻君子周急不继富又曰原思为之宰与之粟九百辞子曰无以与尔邻里乡党乎雒书说禾曰仓帝起天雨粟青云扶日六韬曰发鉅桥之粟散鹿䑓之金钱以与殷民晏子曰北郭骚见晏子託以飬母晏子分仓粟府金以遗之骚辞金受粟春秋説题辞曰粟五变生为苖秀为禾三变而发谓之粟四变曰米五变而蒸饭可食孔丛子公仪曰子思居贫其友有馈之粟者受二车焉或献樽酒束脩子思曰为费而无当也或曰子取人粟而辞酒是辞少而受多也于义无名于分则不全行之何也子思曰然伋不幸而贫至及困乏将絶先人之祀夫所以受粟为周之也酒脯则所饮䜩也方乏于食而乃饮䜩非义也吾岂以为分哉度义而行之又曰季桓子以粟十钟饩夫子受而班门人之无者子贡曰季孙以夫子贫故致粟今而施人无乃乖彼意乎子曰吾受而不辞为季孙之恵受不为富恵于一人岂若数百人哉庄子曰荘周往贷粟于监河侯监河侯曰诺我将得邑金贷子三百金可乎周忿然曰若乃言此不如早索我枯鱼之肆商君书曰金一两生境内粟一十二石死于境外粟十二石生于境内金一两死于境外国好生金于境内则金粟两死府库两虚国弱好生粟于境内金粟两生仓府两实国强吕氏春秋曰饭美者不周之粟史记曰伯夷叔齐闻西伯善飬老往归焉值武王东伐纣叩马諌左右欲刄之太公曰此义人也扶而去之武王平殷乱天下宗周伯夷叔齐耻之义不食周粟而饿死又曰宣曲任氏之先为督道仓吏秦之败豪杰皆争取金玉而任氏独窖仓粟楚汉相距荥阳民不得耕种米至贵已而豪杰金玉尽归任氏以此起富又曰汉兴七十余年太仓之粟陈陈相因充溢露积于外至腐败不可食也贾谊书曰邹穆公有令食凫鴈者必以秕无敢以粟于是仓无秕而求易于民二石粟得一石秕吏以请曰秕食凫鴈为无费也今求秕于民二石粟而易一石秕食鴈则费甚矣请以粟食之穆公曰去非尔知也夫百姓饷牛而耕暴背而耘勤而不敢惰者岂为鸟兽哉粟米人上食也柰何其以飬鸟且汝知小小计而不知大害汉书曰东方朔曰侏儒长三尺余俸一囊粟钱二百四十臣朔长九尺余亦一囊粟钱二百四十侏儒饱欲死臣朔饥欲死淮南子曰黄帝治天下力牧泰山稽辅之狗彘吐菽粟于道路而无分争之心又曰昔者仓颉作书而天雨粟说苑曰髙平王遣使者从魏文侯贷粟文侯曰须吾租收邑粟至乃得也使者曰臣初来时见渎中有鱼张口谓臣曰吾穷水鱼命在唿吸可得灌乎臣谓之曰待吾南见河伯之君决江淮之水灌汝口鱼曰为命在须㬰及须决淮之水比至还必求吾于枯鱼之肆今髙平贫穷故遣臣诣君贷粟乃须租收粟至者大王必求臣死人之墓矣古今注曰武帝建元四年天雨粟宣帝地节三年长安雨黒粟竟宁元年南阳山都县雨粟色青黑味苦大者如小豆小者如麻子风俗通曰燕太子丹仰叹天为雨粟桂阳先贤书賛曰成丁郴人能逹鸟鸣为郡王簿与衆人俱坐闻雀鸣而笑曰东市辇粟车覆雀相唿往食之衆人遣视信然汜胜之书曰神农之教虽有石城汤池𢃄甲百万而无粟者弗能守也夫谷帛实天下之命卫尉前上蚕法今上农事人所忽畧卫尉勤之可谓忠国忧民之至书汉鼌错上书曰利民欲者莫如用爵致粟矣能以粟拜爵者皆民之有余者也取有余以给塞下之食则富人有爵而贫民损益于征赋矣此以有余补不足而贫富之民各得其愿也豆物理论曰菽者衆豆之揔名龙鱼河图曰嵗暮夕四更中取二七豆子二七麻子家人头少许髪合麻子豆着井中祝勑井吏其家竟年不遭伤寒辟五瘟鬼管子曰桓公北伐山戎以戎菽遍布于天下鹖冠子曰两叶蔽目不见太山双豆塞耳不闻雷霆史记曰弃为儿时好种树麻菽麦东观汉记曰闵仲叔太原人也与周党相友党母过仲叔共啜菽饮水无菜茹又曰刘平尝为饿贼所劫叩头曰老母饥少气力待平为命愿得还饭食母驰来就死涕泣发于肝胆贼即遣去乃摭三升豆以谢贼恩古今注曰宣帝元康四年南阳雨豆吴志曰赵逹善筭使人取小豆数升播之席上立知其数王隐晋书曰时王浚称制边垂潜使人问霍原原不荅浚既衔之有辽东内徙三百余人依山为贼意欲刼原为王亦未能行时有謡曰天子在何许近在豆田中豆者为霍浚遂害原悬其首诸生悲哭其中邺中记曰石勒讳胡胡物改名名胡䴵曰麻饼胡绥曰香绥胡豆曰国豆笑林曰有人弔䘮并欲赍物助之问人可与何等物人荅曰钱布糓帛任卿所有耳因赍大豆一斛相与孝子哭唤柰何己以为问豆荅曰可作饭孝子哭复唤穷己曰适得便穷自当更送一斛杂五行书曰常以正月日亦用月米以麻子七枚赤豆二七枚着井中辟温病甚神效赋张翰豆羮赋曰乃有孟秋嘉菽垂枝挺英是刈是获充箪盈箧香铄和调周疾赴急时御一杯下咽三叹时在下邑颇多艰难空匮之厄固不缀懽追念昔日啜菽永安麻尔雅曰枲麻黂枲实黂字麻母广雅曰黂麻也毛诗曰丘中有麻又曰东门之池可以沤麻又曰麻麦蒙蒙礼记曰仲秋之月天子乃以犬尝麻先荐寝庙淮南子曰汾水蒙浊而宜麻东观汉记曰闵仲叔太原人也与周党友尝遗其生麻仲叔叹曰我欲省烦耳受而不食风俗通曰蓬生麻中不扶自直赞晋郭璞麻賛曰草皮之良莫贵于麻用无不给服无不加至物在迩求之好遐麦毛诗曰爰采麦矣沬之北矣左传曰夏四月郑祭足帅师取温之麦又曰晋侯梦大厉公觉召桑田巫巫曰不食新矣六月晋侯欲麦使甸人献麦馈人为之召桑田巫示而杀之将食张如厠䧟而卒家语曰宓子贱为单父宰百姓化之齐人攻鲁道由单父单父父老请曰麦已熟矣今齐冦至不及人人自收其麦请放民皆使出获麦可以益粮且不资冦三请而宓子贱不听俄而齐冦逮乎麦季孙闻之怒使人让曰民寒耕热芸曾不得食可不哀哉犹可有告而不听非所以也宓子蹵然曰今兹无麦明年可树若使不耕者得获是使民乐有冦也且单父得一嵗之麦于鲁不加强䘮之不加弱使民有自取之心其创必数世不息季孙闻之赧然媿曰地若可入吾岂忍见宓子哉荘子曰儒以礼诗发家小儒口中有珠诗曰青青之麦生陵之陂生不施死何舎珠为史记曰箕子朝周过故殷墟见禾黍箕子伤之欲哭则不可欲泣为其近妇人乃作麦秀之诗以歌咏之其诗曰麦秀渐渐兮黍禾油油汉书曰武帝外事四夷而民去本董仲舒説上曰春秋他谷不书至于麦禾不成则书之以此见圣人五谷最重粟麦东观汉记曰髙凤南阳人诵读昼夜不絶妻尝之田曝麦于庭以竿授凤令护鸡受竿诵经如故天大雷暴雨淹流凤留意在经史忽不视麦麦随水漂去又曰张堪为渔阳太守劝民耕种以致殷富百姓歌曰桑无附枝麦穗两岐张君为政乐不可支续汉书曰桓帝时童謡曰小麦青青大麦枯谁当获者妇与姑丈夫何在西撃胡曹瞒传曰太祖尝行经麦中令士卒无败麦犯者死骑士皆下马持麦以相付时太祖马腾入麦中勑主簿议罪主簿对以春秋之义罚不加于尊太祖曰制法而自犯之何以率下然孤为军帅不可杀请自刑因援劒割发以置地诸葛恪别传曰孙权尝飨蜀使费祎祎停食䴵索笔作麦赋恪亦请笔作磨赋咸称善焉博物志曰近世有田夫至巧而不自觉也其妇称之犹不自信乃削木为麦入市粜之籴者无疑归磨乃觉非麦晋中兴书曰苻健洪弟三弟徤隂图关中阳使其徒种麦示无西意秦子曰孔文举为北海相有遭父䘮哭泣墓侧色无憔悴文举杀之又有母病瘥思食新麦家无乃盗邻熟麦而进之文举闻之特赏曰无有来讨勿复盗也盗而不罪者以为勤于母饥哭而见杀者以为形慈而实否奏魏黄观曰今年麦苗虽好临熟多雨而悉复偃壊小麦畧尽惟穬麦大麦颇得半收耳布帛部素释名曰素朴素也已织则供用不复饰也毛诗曰素衣朱绣礼记曰天子素带朱里范子计然曰白素出三辅扬雄荅刘歆书曰天下上计孝廉及内郡街卒会者雄常把三寸弱翰笔赍油素三尺以问其异语归即以鈆擿次之鈆椠二十七嵗于今矣东观汉记曰郑据守正尽节赐据素六十匹由是显名班固与弟超书曰今赍白素三匹欲以市月氏马苏合香闟登盐铁论曰缟素不能自分其缁墨贤圣不能自治其乱也诗古诗曰新人工织缣故人工织素织缣日一匹织素五丈余以缣持比素新人不如故赋汉班婕妤𢷬素赋曰若乃广储悬月晖水流清桂露朝满凉衿夕轻改容饰而相命卷霜帛而下庭曵罗裙之绮靡振珠珮之精明若乃盼睐生姿动容多制弱态含羞妖风靡丽于是投香杵叩玫砧择鸾声争鳯音梧因虚而调逺柱由贞而响沉散繁轻而浮捷节踈亮而清深调非常律声无定本任落手之参差从风飈之近逺或连跃而更投或蹔舒而长卷侈长袖于妍袂缀半月于兰襟表纎手于微缝庻见迹而知心计脩路之遐夐恐芬芳之易泄书既封而重题笥已缄而更结锦説文曰锦金也作之用功重其价如金故制字帛与金也毛诗曰角枕粲兮锦衾烂兮又曰巷伯刺幽王也寺人伤于谗而作是诗也萋兮斐兮成是贝锦彼谮人者亦以太甚左传曰狄灭卫齐侯使公子无亏戍曹归公乗马夫人鱼轩重锦三十两又曰子皮欲使尹何为邑子产曰少未知可否子皮曰使夫往而学焉夫亦愈知治矣子产曰不可子有美锦不使人学制焉大官大邑身之所庇而使学者制焉其为美锦不亦多乎墨子曰古之人未知为衣服衣皮毛今则厚歛百姓以为锦绣文采靡㬅之衣説苑曰魏文侯与田子方语有两童子衣锦而侍于前田子曰此君之宠子乎文侯曰非也此子父死于战以其㓜孤也寡人收之子方曰臣以君之贼心为足矣今滋甚也君之宠此子也又且以谁之父杀之乎汉书曰韩生説项羽曰关中阻山河四塞地肥饶可都羽见秦皆已烧残则乃懐思东归曰富贵不归故乡如衣锦夜行韩生曰人谓楚人沐猴而冠果然又曰宣帝时唿韩邪单于来朝赐锦帛九十匹汉武内传曰帝见西王母巾器中有一卷小书盛以紫锦之囊汉官典职曰尚书郎入直中官供锦被魏文帝诏羣臣曰前后每得蜀锦殊不相似蜀志曰先主平益州赐诸葛亮法正张飞关羽锦各千匹环氏吴记曰蜀遣使吴赍重锦千端异物志曰锦乌文章如丹地锦而藻缋采文俗人见其端正似锦因谓之锦乌神仙传曰淮南王为八公张锦绮之帐燔百和之香世説曰石崇锦歩鄣四十里魏志曰景初中赐倭女王绛地蛟龙锦五匹诗古诗曰锦衾遗洛浦同袍与我违启梁皇太子谢勑赉魏国所献锦等启曰山羊之毳东燕之席尚传登髙之文北邺之锦犹见胡绫织大秦之草戎布纺𤣥莵之花梁元帝为江夏王安丰谢东宫赉锦启曰舒将并石堪来暮雨萦持结缆剰可荡舟秦川书字妙能八体邺县登髙真堪九日宋姬赠马未足为荣冯媛乗车方兹非宠又谢东宫赉辟邪子锦白褊等启曰江波可濯岂借成都之水登髙为艶取映凤皇之文至如鲜洁齐纨声髙赵縠色方蓝浦光譬灵山试以照花含银烛之状将持比月乱含璧之晖绢广雅曰繁繐鲜文文縠绢也华峤后汉书曰陈实在乡闾平心率物有盗夜入其家止于梁上实阴见之乃自整拂命子孙正色训之曰夫人不可不自勉不善之人未必本恶习与性成耳如梁上君子者是矣盗大惊自投于地实徐譬之曰视君状貎不似恶人然当由贫困今遗绢二匹自是县无复盗窃魏畧曰文帝在东宫尝从曹洪贷绢百疋洪不肯与及洪犯法自分必死既得原上书谢孔舒元在穷记曰贼来入门时家见在绢布三千余疋及衣被器物皆令婢使辇出着庭中恣其所取由是皆竞取财物不暇复见杀晋公卿礼秩曰品第一者春赐绢百疋秋赐二百疋王隐晋书曰王尼见太传越曰公负尼物越荅初不识此事尼曰昔楚人失布谓令尹盗者以令尹执政贼盗公行是与自盗无异也今君左右有屋舎尼独穷困是亦明公负尼物也越意解大笑与尼绢五十疋晋阳秋曰胡威少有志尚厉操清白父质为荆州威自京都省之家贫无车马童仆威自驱驴单行拜见父停廐中十余日告归临辞质赐其绢一疋为道路粮威跪曰大人清髙不审于何得此绢质曰是吾俸禄之余故以为汝粮耳又曰桓温入蜀闻有善星者夜执其手于星下问国祚脩短星人曰太㣲紫㣲文昌三宫气候决无虞五十年外不论耳温不悦送绢一疋钱五千与之星人诣主簿习凿齿曰受令㫖自裁乞命为摽掲棺木问其故曰赐绢令仆自绞乞钱以买棺故知之耳凿齿曰君㡬误死吾闻子知星宿有不覆之义乎绢以戏君钱供资粮是听君去耳星人喜以言诣温温笑曰君三十年看儒书不如一诣习主簿也赵书曰石勒参军周雅为馆陶令盗官绢数百匹下狱后每设大会使与俳儿着介帻绢单衣优问曰汝为何官在我俳中曰本馆陶令计二十数单衣曰政坐耳是故入軰中以为大笑表梁沈约谢立皇太子赐绢表曰臣闻重离在天八纮之所共仰明两作贰万国所以咸宁太子体岐弱载表睿冲茂典册既升休祚方逺率土含欢遐迩均抃天情载洽庆赐必周币帛嘉贶猥班庸劣启梁沈约谢赐轸调绢等启曰霜纨雪委雾縠氷鲜昔刘氏归国未闻汉储之礼曹植还蕃非降魏两之赐恩愈枉道贲深束帛又谢安出门宫赐绢绮独启曰桓室金缕本非所议孟姬作具独若未周慈泽曲临珍华兼重制为美服只绮易俦举而不息三夜有待又谢勑赐绢葛启曰素采水华絺文霜洁变溽暑于闺合起凉风于襟袖梁庾肩吾荅武陵王赉绢启曰清河之珍丘园慙其束帛关东之妙潜织陋其卷绡遂使鹤露宵凝轻絺立变鴈风朝急冶服成温周王襃谢赉绢启曰似逐安车之征如轻殿中之对臣善识山川应图方丈脱能临水必不弃书绫释名曰绫者其文望之似氷纹之理也太公六韬曰夏殷桀纣之时妇人锦绣文绮之坐席衣以绫纨常三百人汉武帝内传曰西王母侍女服绀绫之袿汉官典职仪曰尚书郎直供青绫白绫被魏畧曰大秦国有金缕杂色绫其国利得中国丝素觧以为胡绫苻丕荅谢𤣥书曰今往大文绫罗各五十匹世説曰武帝尝降王武子供馔槃悉用瑠璃器婢子百余人皆绫罗袴褶以手擎饮食荀朂为晋文王与孙皓书曰今饷杂色绫千端晋令曰第六品已不得服今缜绫锦有私织者録付尚方咸康起居注曰诏临邑王使主范栁所贡物多降绫是其所珍可筹量增赐启梁庾肩吾谢武陵王赉白绮绫启曰图云缉鹤邺市稀逄写雾傅花丛䑓罕遇虽复马均骋思比巧犹慙虞卿受金方恩未重此扁舟独反燕路有心载寳言归衔珠无日书梁庾肩吾荅饷绫绮书曰洁同雪霜华踰纻绮长裾可曵无愧王门之賔广袖将裁翻有城中之制罗释名曰罗文罗䟽也太山黄庭经曰黄庭为不死之道受者斋九日金兰凤文之罗四十匹范子曰罗出齐郡燕丹子曰荆轲左手把秦王袖右手揕其胷秦王曰今日之事从子计耳乞听琴声而死召姬人皷琴琴曰罗縠单衣可裂而絶八尺屏风可超而越鹿卢之劒可负而伏秦王乃奋地而起遂杀轲淮南子曰齐俗有诡文繁绣弱钖罗纨王孙子曰随珠耀日罗衣从风雍门子説孟尝君曰今足下下罗惟来清风世説曰武帝尝降王武子婢百余人皆绫罗袴褶手擎饮食启周庾信谢赵王赉皂罗袍袴启曰悬机巧变蹑竒文凤不去而恒飞花虽寒而不落披千金之暂暖弃百结之长寒永无黄葛之嗟方见青绫之重对天山之积雪尚得开衿冒广厦之长风犹当挥汗白龟报主终自无期黄雀谢恩竟知何日布礼记曰仲夏月母暴布又曰布帛精麤不中数幅尺广狭不中量不鬻于市左传曰诸侯攻偪阳主人悬布堇父登之及堞而絶之坠则又悬之苏而复上者三主人辞焉乃退晏子曰景公谓晏子曰东海中有水而赤有枣华而不实何也晏子曰昔秦缪公乗龙理天下以黄帝布褁蒸枣至海而投其枣布故水赤蒸枣故华而不实公曰吾佯问子耳对曰婴闻佯问者亦佯对之吕氏春秋曰戎人见暴布者问曰何以为此莽莽也指麻而示之怒曰熟灌灌可为莽莽也韩子曰卫人有夫妻祷而祝曰使我无故得百束布其夫曰何必少也妻曰益则子将取妾矣史记张骞传曰臣在大夏时见卭竹杖蜀賨布又曰公仪休相鲁见布好而疾出家妇燔其机又曰货殖传曰通邑大都布千钧比千乗家神异经曰南荒有火山长四十里生不烬之木昼夜火然得暴风不炽勐雨不灭火中有鼠重百斤毛长二尺余细如丝恒在火中不出外而色白以水逐沃之即死取其毛织以作布用之若垢污以火烧之即清洁也烈女传曰楚江乙母者楚大夫江乙之母也当恭王之时乙为郢大夫有入王宫盗者令尹以罪乙请于王而黜之处家无㡬其母亡布八寻言令尹盗之王方在小曲䑓令尹侍焉王谓母曰令尹信盗也寡人不为其富贵不行法焉若不盗而诬之楚国有常法母曰令尹非身盗之也乃使人盗之王曰柰何对曰昔孙叔敖之为令尹也道不拾遗民不关闭而盗贼自禁今令尹之法治也耳目不明盗贼纵横是故盗妾之布是与使之何异王曰令尹在上冦盗在下令尹不知有何罪焉母曰昔者妾子为郢大夫人盗王宫中之物妾子坐而黜之妾子亦岂知之乎终然坐之令尹独何以不坐是为过也王曰善非徒讥令尹又讥寡人令吏偿母之布因赐金十镒让金布曰妾岂贪货而干王哉王召江乙而用之汉书曰文帝徙淮南王长道中死时民謡曰一斗粟尚可舂一尺布尚可缝兄弟二人不相容又曰成帝许皇后上䟽曰妾夸布服粝食又曰太公以布为货广二尺二寸为幅长四丈为疋华峤后汉书曰王允与吕布及士孙瑞谋诛董卓有人书吕字于布上负而于市歌曰布乎布乎有告卓不悟三年四月帝疾愈卓入市布持矛刺卓兵士趣斩之吴越春秋曰越王允常使民男女入山採葛作黄丝布献之吴王先贤行状曰国中有盗牛者牛主得盗者曰我邂逅迷惑从今以后将改过子既已宥幸无使王烈闻之人有以告烈者烈以布一端遗之曰是知耻恶知耻则善心将生故与劝为善也典畧曰苏秦如赵逄其邻子于易水之上从贷一匹布约偿千金邻子不与广志曰桐木其叶有白毳取其毳淹渍缉织以为布圣证论曰梁兾时布有垢则洗之于火裴氏广州记曰蛮夷不蚕採木绵为絮皮圆当竹剥古緑藤绩以为布燕书曰宋该字宜𢎞为右长史太祖㑹羣僚以该性贪故赐布百余疋令负而归重不能胜乃至僵顿以愧辱之俗説曰桓豹奴善乗骑亦有极快马有一诸葛郎自云能走与马等桓车骑以百匹布置埒令豹奴乗马诸葛竞走先至者得布便俱走诸葛桓与马齐欲至埒头去布三尺许诸葛一透坐布上遂得之笑林曰沈珩弟峻字叔山有名誉而性俭恡张温使蜀入内良久出语温曰向择一端布欲以送卿而无麤者温嘉其能显非赋晋殷臣竒布赋曰惟泰康二年安南将军广州牧腾侯作镇南方余时承乏沗备下僚俄而大秦国奉献琛来经于州衆宝既丽火布尤竒乃作赋曰伊荒服之外国逮大秦以为名仰皇风而悦化超重译而来庭贡方物之绮丽亦受气于妙灵美斯布之出类禀太阳之纯精越常品乎意外独诡异而特生森森丰林在海之洲煌煌烈火禁焉靡休天性固然滋殖是由牙萌炭中颕发烬隅叶因熖洁翘与炎敷焱荣华实焚灼蕚珠丹辉电近彤星流飞耀冲霄光赫天区惟造化之所陶理万端而难察燎无烁而不燋在兹林而独昵火焚木而弗枯木吐火而无竭同五行而并在与大椿其相牵乃採乃析是纺是绩每以为布不盈数尺以为布帊服之无斁既垢既污以焚为濯投之朱鑪载燃载赫停而冷之皎洁凝白启梁刘孝绰谢越布启曰比纳方绡既轻且丽珍迈龙水妙越岛夷艺文类聚卷八十五艺文类聚卷八十六钦定四库全书艺文类聚卷八十六唐欧阳询撰菓部上李春秋运斗枢曰玉衡星散为李尔雅曰休无实李毛诗曰投我以木李报之以琼玖又曰何彼秾矣华如桃李韩诗外传曰子质仕魏文侯获罪而北游谓简主曰吾所树堂上之士半朝廷之大夫半邉境之人亦半今堂之人恶我于君朝廷之士危我于法邉境之人刼我矣简主曰夫春树桃李夏得䕃其下秋得食其实春树蒺藜夏不得采其叶秋得其刺焉今子所树非其人也东方朔占曰朔与弟子俱行朔渴令弟子叩道邉家门不知室主姓名唿不应朔复往见博劳飞集其家李树上朔谓弟子曰主人当姓李名博劳汝唿当应室中人果有姓李名博劳出与朔相见即入取饮与之鲁安生别传李少君曰钟山之李大如瓶神仙传曰老子母适到李树之下生老子生而能言指李树曰以此树为我姓抱朴子曰五原蔡綖入山而还欺家人云到崑崙山有玉李形如世间者但光明洞澈而坚以玉井水洗之便软而可食广志曰车下李车上李又曰麦李细小有沟道有青李马肝李赤李房陵李世说曰王戎年七嵗尝与诸小儿游睹道邉李树有子折枝诸小儿竞走取之惟戎不动人问之荅曰树在道邉而多子此必苦李也取之信然又曰王安丰有好李常卖之恐人得之常鑚其核列子曰师门啸父弟子食桃李葩孟子匡章曰陈仲子岂不诚廉士哉居于陵三日不食耳目无闻见井上有李螬食实者过半矣匍匐徃食之三咽然后耳有闻目有见潘岳闲居赋曰房陵朱仲之李左传曰齐都露霜李房陵缥李诗曰丘中有李彼留之子北山有李投我以桃报之以李西京杂记曰汉武修上林苑羣臣各献其果树有合枝李朱李黄李青房李燕李猴李沉朱李浮素李洞冥记曰琳国去长安九万里生玉叶李色如碧玉数十嵗一熟味酸昔韩衆尝饵此李因名韩衆李礼记曰食枣桃李弗致于核魏文帝与呉质书曰沉朱李于寒水荆州记曰房陵有好李列异传曰度索君谓南海君曰昔庐山共食白李未乆已三千载风土记曰南郡有细李有青皮李文选曰南国有佳人容华若桃李诗古歌词曰桃生露井上李生桃树傍虫来啮桃根李树代桃僵树木身相代骨肉还相忘梁沈约咏李诗曰青玉冠西海碧石弥外区化为中园实其下成路衢色润房陵缥味夺寒水朱陈江揔咏李诗曰嘉树春风早春风花落新但见成蹊处㡬得正冠人当知露井侧复与夭桃邻赋晋传𤣥李赋曰潜实内结丰彩外盈翠质未变形随运成种别类分或朱或黄甘酸得适羙踰蜜房浮采㸃驳赤者如丹入口流溅逸味难原桃春秋运斗枢曰玉衡星散为桃本草曰枭桃在树不落杀百鬼书曰武王克商放牛于桃林之野礼记月令曰仲春之月桃始华毛诗曰何彼秾矣华如桃李又曰园有桃其实之殽又曰桃之夭夭灼灼其华桃之夭夭其叶蓁蓁又曰投我以木桃报之以琼瑶易通卦验惊蛰曰大壮初九桃不花仓库多火十洲记曰东海有山名度索山有大桃树屈盘数千里曰蟠桃汉书曰惠帝五年十月桃花荀卿子曰桃李旧粲于一时至乃杀离骚曰斩伐橘柚列树苦桃文选曰南国有佳人容华若桃李又曰艶阳桃李节山桃发红萼拾遗记曰磅矿山去扶桑五万里日所不及地寒有桃树千围其花青黑色万歳一实西亰杂记曰汉明帝时常山献巨桃核其桃霜下花至暑方熟使植园林又曰汉武初修上林苑羣臣各献果有缃核桃紫文桃金城桃歳时记曰桃者五行之精压伏邪气制百鬼盐铁论曰桃李之实多者来歳足穰地志曰有桃花坞桃花绶典术曰桃者五木之精也今之作桃符着门上厌邪气此仙木也周书曰秦吏赵凯之私恨告国民吴旦生盗食宗庙御桃旦生对曰民不敢食也王曰剖其腹出其桃史记恶而书之曰食桃之肉当有遗核王不知此而剖人腹以求桃非理也晏子曰公孙㨗田开疆古冶子事景公勇而无礼晏子言于公餽之二桃曰三子计功而食桃公孙曰吾再搏乳虎功可以食田曰吾杖兵而御三军者再功可以食古冶子曰君尝济河鼋衔左骖冶潜行水底逆流百歩从流九里得鼋头功可以食二子曰吾勇不若子功不逮子取桃不让是贪也然而不死无勇也刎颈而死冶曰二子死之冶独不逮又刎颈而死韩子曰昔者弥子瑕有宠于卫君与君游于果园食桃而甘以其半啖君君曰忠乎㤀其口而啖寡人及弥子瑕色衰爱弛得罪于君君曰是故尝啖我以余桃又曰孔子侍坐于鲁哀公哀公赐之桃与黍仲尼先饭黍而后噉桃哀公曰黍以雪桃也对曰邱知之矣夫黍五谷之长而桃为下君子以贱雪贵不闻以贵雪贱也庄子曰挿桃枝于戸连灰其下童子入而不畏而鬼畏之是鬼智不如童子也战国策曰孟尝君将入秦苏秦徃见之孟甞曰人事者吾已知之所未闻者独鬼事耳秦曰臣之来固且以鬼事见君矣臣来过淄上有土偶人焉与桃梗相与语桃梗谓土偶人曰子西岸之土也埏子以为人至嵗八月降雨下淄水至则子残矣曰不然吾西岸之土残则复西岸耳子东园之桃梗也刻削子以为人降雨下淄水至流子而去则子漂漂者将何如矣今秦四塞之国譬如虎口而君入之则臣不知君所如矣孟尝乃止史记曰桃李不言下自成蹊淮南万毕术曰孤桃枝之劵令鸡夜鸣汉武故事曰东郡献短人唿东方朔朔至短人因指朔谓上曰西王母种桃三千嵗为子此儿不良也已三过偷之矣后西王母下出桃七枚母因噉二以五枚与帝帝留核着前母问曰用此何上曰此桃羙欲种之母笑曰此桃三千年一着子非下土所植也风俗通曰黄帝书称上古之时有兄弟二人荼与欎律度索山上桃树下简百鬼妄祸人则缚以苇索执以食虎于是县官以腊除夕饰桃人垂苇索画虎于门効前事也山海经曰桃树屈蟠三十里列仙传曰葛由羌人好刻木作羊卖之骑羊入蜀中王侯贵人追上绥山皆得仙故里谚曰得绥山一桃虽不能仙亦足以豪尹喜内传曰老子西游省太真王母共食碧桃紫梨𤣥中记曰木子之大者有积石山之桃实焉大如十斛笼神仙传曰樊夫人与刘纲俱有道术各自言胜中庭有大桃树夫妻各呪其一桃便闘相击良乆所呪桃走出篱外又曰张陵沛人也弟子赵升就陵受学陵以七事试之第七试者陵与诸弟子登云台山絶巖上有一桃树旁生石壁下临不测去三四丈有桃大实陵谓诸弟子曰得此桃者当告以道要弟子皆流汗无敢视者升曰神人所护何险之有乃从上自掷正投桃树上取桃满懐而石壁峻峭不能得还乃掷桃树上二百二枚陵分桃赐诸弟子余二枚陵自食一留一以待升陵乃申手引升升忽已还乃以向一桃与升又曰髙丘公服饵桃胶得仙晋起居注曰咸和六年宁州上言甘露降城北园林桃李等树陶潜桃花源记曰晋太康中武陵人捕鱼从溪而行忽逢桃花林夹两岸数百歩无杂木芳华芬暧落英缤纷渔人异之前行穷林林尽见山山有小口髣髴有光便舍船歩入初极狭行四五十歩豁然开朗邑室连接鸡犬相闻男女被发怡然竝足见渔人大惊问所从来要还为设酒食云先世避秦难率妻子来此遂与外隔絶不知有汉无论魏晋也既出白太守太守遣人随而寻之迷不复得路甄异传曰谯郡夏侯文规亡后见形还家经庭前桃树邉过曰此桃我昔所种子乃羙好其妇曰人言亾者畏桃君何不畏邪答曰桃东南枝长二尺八寸向日者憎之或亦不畏也世说曰桓𤣥素轻桓崖桓崖在京京下有好桃𤣥连就求种不辩得佳者𤣥与殷仲文书比为嗤笑曰𤣥徳之休明肃慎贡其楛矢如其不尔篱壁间物亦不可得邺中记曰石虎苑中有勾鼻桃重二斤半晋宫阁名曰华林园桃七百三十八株白桃三株侯桃三株南康记曰南康王山有石桃故老云古有寒桃生于岭巅隠沦之士将大取其实因变成石焉妬女记曰武歴阳女嫁阮宣武絶忌家有一桃树华叶灼燿宣叹羙之即便大怒使婢取刀斫树摧折其华诗梁简文帝咏初桃诗曰初桃丽新采照地吐其芳枝间留紫艶叶里发轻香飞花入露井交榦拂华堂若映窓前栁悬疑红粉粧梁任昉咏池邉桃诗曰已谢西王苑复折绥山枝聊逢赏者爱栖趾傍莲池开红春灼灼结实夏离离赋晋傅𤣥桃赋曰华落实结与时刚柔既甘且脆入口消流亦有冬桃冷侔氷霜和神适意恣口所尝宋侔辑之园桃赋曰嗟王母之竒果特华实兮兼副既陶照之夏成又凌寒而冬就嗟异殖兮难拔亦晚枯兮先葳农黄品其味汉帝惊其珍林休反耕之牛宅树同恶之神景毙勇于不足弥増罪于甘分虽无言兮成蹊叵充肴于魏君时令载始周南申章瞻择有制药齐惟良鲁拂枢以悔荆楚供弧以事王陈张正见衰桃赋曰巖巖秀峰吐桂荣松独夭桃之灼灼轻擢采于寒踪尔乃万株成锦千林似翼苔画波文花然树色发秦源而逸气飘汉绶而流芳譬兰缸之夜炷似明镜之朝粧成蹊列迳光崖艶汜间真定之苍梨杂房陵之缥李芬芳难歇照曜无俦舒若霞光欲起散似电采将收既而风落新枝霜飞故叶叹垂钓之妖童怨倾城之丽妾颂梁江淹山桃颂曰惟园有肴惟山有丛丹蘤擎露紫荣绕风引雾如电暎烟成虹伊春之秀廼华之荣梅尚书曰若作和羮尔惟盐梅大戴礼曰夏小正曰五月煮梅为豆实毛诗召南曰摽有梅男女及时也被文王之化摽有梅其实七兮又曰山有嘉卉侯栗侯梅东方朔传曰朔门生三人俱行乃见一鸠一生曰今当有酒一生曰其酒必酸一生曰虽得酒不得饮也三生皆到湏㬰主人出酒即安樽于地而覆之讫不得酒乃问其故曰出门见鸠饮水故知得酒鸠飞集梅树故知酒酸鸠飞去所集枝折故知不得饮之神异经曰横公鱼长七八尺形状如鲤而目赤昼在湖中夜化为人刺之不入煮之不死以乌梅二七煮之即熟食之治邪病语林曰范汪能噉梅人尝致一斛奁留汪食之湏㬰而尽五端休江陵记曰洪亭村下有梅廽村旧云是梅槐合生成树是以诏之今音讹谓之梅廽述异记曰嘉兴县朱休之有一弟宋元嘉中兄弟对坐家有一犬来向休之蹲遍视二人遂揺头而笑曰言我不能歌聴我歌梅花今年故复可柰汝明年何其家惊惧斩犬榜首路侧至来嵗梅花时兄弟相闘弟奋战伤兄官收治竝被囚系经嵗得免至夏举家时疾母及兄弟皆死淮南子曰梅以为百人酸不足一梅不足为一人之酸喻衆能济文选曰今朝梅树下定有咏花人本草曰梅核能益气不饥上林有双梅紫梅同心梅麤枝梅䟽梅曝干为腊置羮臛韲中又可以含之口香诗梁简文帝雪里觅梅花诗曰絶讶梅花晚争来雪里窥下枝低可见髙处逺难知定湏还剪綵学作两三枝梁元帝咏梅诗曰梅含今春树还临光日迟人懐前嵗意花发故年枝梁鲍泉咏梅花诗曰可怜阶下梅飘荡逐风廽度帘拂罗幌萦窻落梳台乍随纎手去还因挿鬂来客心屡看此愁眉歛讵开梁何逊咏早梅诗曰兎园标物序惊时最是梅衔霜当路发映雪拟寒开枝横却月观花绕凌风台知应早飘落故逐上春来陈隂铿咏雪里梅诗曰春近寒虽转梅舒雪尚飘从风还共落照日不俱销叶开随足影花多助重条今来渐异昨向晚判胜朝陈谢爕早梅诗曰迎春故早发独自不疑寒畏落衆花后无人别意看陈江揔梅花落诗曰臈月正月早惊春衆花未发梅花新梅花芬芳临玉台朝攀晚折还复开满酌金巵催玉柱落梅树下宜歌舞金谷万株连绮甍梅花隠处隠娇莺桃李佳人欲相照摘蕋牵花来并笑杨栁条青楼上轻梅花色白雪中明横笛短箫悽复咽谁知柏梁声不絶赋梁简文帝梅友赋曰梅花特早偏能识春或承阳而发金乍杂雪而被银标半落而飞空香随风而逺度挂靡靡之游丝杂霏霏之晨雾争楼上之落粉夺机中之织素乍开花而傍巘或含影而临池向玉阶而结彩拂网戸而低枝七言表柏梁之咏三军传魏武之竒于是重闺佳丽貌婉心闲怜早花之惊节讶春光之遣寒顾影丹墀弄此娇姿春风吹梅畏落尽贱妾为此歛娥眉花色持相比恒愁恐失时陈暄食梅赋曰魏无林而止渇范留信而前尝赐一时之名菓遂懐核而矜庄昔咏酸枣之台今食酸味之梅眼同曹瞒之见树形异韦诞之闻雷胷既咽而思鸠杖闷欲死而想仙杯非投壶而天笑等王孙而客咍梨庄子曰三王五帝之礼义法度不同譬其犹樝梨橘柚耶其味相反而皆可于口神异经曰东方有树髙百丈敷张自转叶长一丈广六尺名曰棃其子径三尺剖之白如素食之地仙可入水火汉武内传曰太上之药果有𤣥光棃神仙传曰介象为吴主所徴在武昌连求去不许象言病帝以羙梨一奁赐之象死殡而埋之以日中时死其晡时到建业以所赐梨付守苑吏种之幽明録曰成彪兄䘮昼哭夜泣兄提二升酒一盘梨就之引酌相欢彪问略答彪悲咽问兄今在天上福多苦多久弗应肃然无言㵼余酒着瓯中挈甖而去曹瞒传曰王自汉中至洛阳起建始殿使工苏越往羙梨掘之根尽血出越白状王躬自视之以为不祥还遂寝疾何晏九州论曰安平好枣中山好栗魏郡好杏河内好稲真定好梨文士传曰孔融年四嵗与诸兄食梨辄取其小者人问其故答曰小儿法当取小者尹喜内传曰老子西游省太真王母共食紫梨叚龟龙凉州记曰吕光时炖煌太守献同心梨三秦记曰汉武帝园一名樊川一名御宿有大梨如五升瓶落地则破其主取者以布囊承之名含消梨魏文诏曰真定郡梨甘若蜜脆若菱可以觧烦䬼永嘉记曰青田村人多种梨有一株名曰官梨一围五寸以供献名御梨广志曰郡集梨重六斤常山真定山阳鉅野新丰箭谷皆多梨也炖煌太守献同心梨道书曰老子西游太真王母共食碧桃紫梨潘岳门居赋曰张公大谷之梨洞冥记曰涂山之背梨大如升色紫千年一花亦曰紫轻梨南康记曰归山石城内有梨熟人食其实任意取足持归家人噉辄病或颠仆失径忘命味似秋梨诗梁沈约西地梨诗曰列茂河阳苑蓄紫滥觞隈翻黄秋沃若落素春徘徊梁刘孝绰咏梨花应令诗曰玉垒称津润金谷访芳菲讵匹龙楼下素蕋映朱扉杂雨疑鹭浴因风似蝶飞岂不怜飘坠愿入九重闱颂晋王讃梨树颂曰太康十一年梨树四枝与中枝合生于囿皇太子令侍中颂之嘉木时生瑞我皇祚脩榦外扬隆枝内附翌翌皇储克光其敬神启其和人隆其盛降自𤣥圃合体连性时惟令月躬亲北林乐在同人如兰如金木之期应乃同其心同心之生启自神明在心斯动于言斯形先民有则称诗表情惟永作歌以休厥灵賛宋孝武帝梨花賛曰沃瘠异壤舒惨殊时惟气在春具物合滋嘉树之生于彼山基开荣布采不杂尘缁启齐谢朓谢隋王赐紫梨启曰味出灵闗之隂㫖介玉津之澨岂徒真定归羙大谷惭滋将恐帝台妙棠安期灵枣不得孤擅玉盘独甘仙席虽秦君传器汉后推飡望古可俦于今何答梁庾肩吾谢赉梨启曰睢阳东苑子围三尺新丰箭谷枝悬六斤未有生因粉水产自铜丘影连邓橘林交苑杮逺荐中厨爰颁下室事同灵枣有愿还年恐似仙桃无因留核甘神异经曰东方裔外有建春山其上多甘谢承后汉书曰丹阳张盘字子石为庐江太守寻阳令尝饷一奁甘其小男年七嵗就取一枚盘夺其甘外卒以两枚与之盘夺儿甘鞭卒曰何故行赂于吾子崔寔正论曰橘柚之实尧舜所不常御山龙华虫帝王不以为亵服今之臣妾皆余黄甘而厌食文绣盖以万数矣风土记曰甘橘之属滋味甜羙特异者也有黄者有頳者谓之胡甘襄阳记曰李衡于武陵龙阳洲上种甘千树曰千头木奴王羲之尝抱弱孙游观有一味甘剖而分之以娱目前古今注曰甘实形如石榴者亦谓之壶甘广志曰有甘一核有成都平蒂甘大如升色苍黄阳由为成都郡文学掾或风起太守问由由云有献柑橘数苞吴有余甘金衣包品之讃厥苞甘橘精者曰柑削彼金衣咽兹玉液甘踰萍实冷亚冰壶近嗤齐相进不剖之实逺笑魏君逢裂牙之味梁宗炳颂曰煌煌嘉实磊如景星南金其色隋珠其形述异记曰南阳郡东望山有甘正熟三人共食至饱讫怀二枚去以示人闻空中语云放双甘乃聴汝去诗梁徐陵咏甘诗曰朱实挺荆南苞品擅珍淑上林杂嘉树江浦间修竹万室拟封家千株挺荆国绿叶萋以布素荣芬且郁赋晋胡济黄甘赋曰惟江南之竒菓资天地之正阳生殊方之妙域植朱岛之遐乡处汉之南背江之隂左协兰臯右接桂林带激水之清流向崇山之髙岑三秋迭运初寒履霜照耀原隰䕃映林荒若菱华之绣绮井烛龙之衔金珰宋谢惠连甘赋曰嘉寒园之丽木羙独有此贞芳质葳蕤而懐风性耿介而凌霜拟夕霞以表色指朝景以齐圆侔萍实乎江介超玉果于崑山賛晋王升之甘橘賛曰节重履险操贵有恒二树保荣四运齐能在斯惟羙于味斯𢎞异分南域北则枳橙启梁刘孝仪谢晋安王赐甘启曰便得削彼金衣咽兹玉液甘踰萍实冷亚冰壶立消烦䬼顿除酩酊近嗤齐相进不剖之实逺笑魏君逢裂牙之味梁庾肩吾谢湘东王赉甘启曰传名地理逺自武陵之洲族茂神经遥闻建春之岭王逸为赋取对荔枝张衡制辞用连石蜜足使萍实非甜蒲萄犹䬼橘尚书禹贡曰淮海惟扬州厥苞橘柚钖贡周礼曰橘踰淮而化枳此地气然也晏子使楚楚王曰齐人善盗乎晏子对曰婴闻南之橘生于淮北则为枳今民生于齐不盗入楚则盗得无楚使民善盗耶离骚曰后皇嘉树橘来服兮受命不迁生南国兮淮南子曰夫橘树之江北化而为枳魏文帝诏羣臣曰饮食一物南方有橘酢正裂人牙时有甜耳吴志曰陆绩年六嵗于九江见袁术术出橘绩懐三枚去拜辞堕地术谓曰陆郎作賔而懐橘乎绩跪答曰欲归遗母术大竒之益部耆旧传曰杨由为成都文学掾少治易晓占候忽有风起太守问由由曰南方有荐木实者色黄赤顷之五官掾献橘数苞春秋运斗枢曰璇枢星散为橘史记曰蜀汉江陵千树橘此人与千戸侯等吴録曰朱光为建安太守有橘冬月树上覆褁之至明年春夏色变青黒味尤酸正裂人牙絶羙卢橘夏熟盖近是乎搜神记曰秦精入武昌山采茗见一人长丈余授怀中二十枚与精晏子使楚进橘并食王曰当剖曰赐人主前𤓰桃不削橘柚不剖西京杂记曰武帝平石越以为园圃民献橘柚异物志曰橘白华赤实皮馨香有味交趾有橘官长一人秩二百石主贡御橘韩子曰夫树柤梨橘食之羙嗅之则香梁大寳元年将军王僧辩家有橘三十子一蔕以献建武故事曰平西将军庾亮送橘十二实共同一蔕为瑞异羣臣毕贺宋躬孝子传曰王虚之十三䘮母三十三䘮父二十年盐醋不入口病着牀或有一人来问疾谓之曰君寻差俄而不见庭中橘树隆冬而实病果寻愈咸以为至孝所感诗古诗曰橘柚垂嘉实乃在深山侧闻君好我甘窃独自雕饰张华诗曰橘生湘水侧菲陋人莫传逢君金华宴得在玉几前齐虞羲橘诗曰冲飇发陇首朔雪度炎洲摧折江南桂离披汉北楸独有凌霜橘荣丽在中州从来自有节嵗暮将何忧梁简文帝咏橘诗曰葳蕤映庭树枝叶凌秋芳故条杂新实金翠共含霜攀枝折缥榦甘旨若琼浆无假存雕饰玉盘余自尝梁徐摛咏橘诗曰丽树标江浦结翠似芳兰焜煌玉衡散照曜金衣丹愧以无雕饰徒然登玉盘赋魏陈王曹植橘赋曰有朱橘之珍树于鹑火之遐乡禀太阳之烈气嘉杲日之休光体天然之素分不迁徙于殊方播万里而遥植列铜雀之园庭背江川之暖气处𤣥朔之肃清邦换壤殊原用䘮生处彼不凋在此先零仰凯风以倾叶兾炎气之可懐飏鸣条以流响晞越鸟之来栖晋潘岳橘赋曰余斋前橘树冬夏再熟聊为赋云尔嗟嘉卉之芳华信氛氲而芬馥既蓊茸而葳蕤且参差而橚矗已欎欎而冬茂亦离离而夏熟至如广命賔客歴览游观三清既设百味星烂炫熀乎玉案照曜于金盘故成都羙其家园江陵重其千树既见称于陆言亦标名乎马赋宋谢惠连橘赋曰园有嘉树橘柚煌煌圆丹可翫清气芬芳受以玉盘升君子堂味既滋而事羙实厥苞之最良梁吴筠橘赋曰増枝之木既称英于绿地金衣之果亦委体于玉盘见云梦之千树笑江陵之十兰叶叶之云共琉璃而并碧枝枝之日与金轮而共丹若乃秋夜初露长郊欲素风赍寒而北来鴈衔霜而南渡方散藻于年深遂凝贞于冬暮颂宋孝武芳春琴堂橘连理颂曰列访神秘详观端策通柯竦秀寔灵所钖离条别榦淹一荣戚道被遐夷承我正歴启梁皇太子谢敕赉城邉橘启曰结根垄首垂隂阳堑甘踰石蜜味重金衣晖章缥李岂止称于晋世上林羙枣非独髙于汉日梁刘孝仪谢东宫赐城傍橘启曰多置守民晋为厚秩坐入缣素汉譬封君固以俛匹穰橙俯连楚柚宁似魏𤓰借清泉而得冷岂如蜀食待饴蜜而成甜重以倒影阳池垂华金堞信可珍若榴于式干贵蒲萄于别馆梁庾肩吾谢赉橘启曰光分璇宿影接铜峯去青马之迢逓服朱闉之爽垲楚原洪笔颂记不迁陈王丽藻赋称遥植昔朝歌季重才赐海鱼大理元常止蒙秋菊樱桃礼记月令曰仲夏之月天子羞以含桃先荐寝庙汉书曰惠帝出离宫叔孙通曰古者春尝菓方今樱桃熟可献愿陛下出因取樱桃献宗庙上许之博物志曰樱桃大者或如弹丸晋宫阁名曰式干殿前樱桃二株含章殿前樱桃一株华林园樱桃二百七十株尔雅曰楔荆桃今之樱桃广志曰樱桃有大八分者白色多肥者凡三种有白色者吴氏本草曰一名朱茱一名麦英甘酸主调中益脾气令人好颜色羙志气史曰后汉明帝于月夜宴羣臣于照园大官进樱桃以赤瑛为盘赐羣臣月下视之盘与桃同色羣臣皆笑云是空盘诗梁简文帝皇太子奉答南平王赉朱樱诗曰倒流映碧丛㸃露击朱实花茂蝶争来枝浓鸟相失已丽金钗𤓰兼羙玉盘橘宁以梅似丸不羡萍如日王僧逹诗曰初樱动时艶蝉噪灼耀芳缃叶未开蕋红葩已发光启宋江夏王刘义恭启曰手勑猥赐华林樱桃为树则多隂百果则先熟故种之于㕔事之前有蝉鸣焉顾命黏取以弄梁庾肩吾谢蒙赉朱樱启曰成丛殿侧犹连制赋之条结实西园非复粘蝉之树异合浦之归来疑藏朱实同秦人之逐弹似得金丸石榴广雅曰若榴石榴也陆机与弟云书曰张骞为汉使外国十八年得涂林安石榴也诗梁元帝赋得咏石榴诗曰涂林未应发春暮转相催然灯疑夜火连珠胜早梅西域移根至南方酿酒来叶翠如新剪花红似故栽还忆河阳县映水珊瑚开梁沈约咏山榴诗曰灵园同佳称幽山有竒质停采乆弥鲜含华岂期实长愿微名隠无使孤株出赋晋潘尼安石榴赋曰安石榴者天下之竒树九州之名菓是以属文之士或叙而赋之盖感时而骋思覩物而兴辞余迁旧宇爰造新居前临旷泽却背清渠实有斯树植于堂隅华实并丽滋味亦殊可以乐志可以充虚朱芳赫奕红萼参差含英吐秀乍含乍披遥而望之焕若隋珠耀重川详而察之灼若列宿出云间湘涯二后汉川游女携类命畴逍遥避暑託斯树以栖迟遡祥风而容与尔乃擢纎手兮舒皓腕罗袖靡兮流芳散披绿叶于脩条缀朱华兮弱干岂金翠之足珍实兹葩之可翫商秋授气收华歛实滋味浸液馨香流溢晋张载安石榴赋曰有若榴之竒树肇结根于西海仰青春以启萌晞朱夏以发采挥光垂绿擢干曜鲜熻若羣翡俱栖烂若百枝竝然焕乎郁郁焜乎煌煌仰映青霄俯烛兰堂似西极之若木譬东谷之扶桑于是天廽节移龙火西夕流风晨激行露朝白紫房既熟頳肤自拆剖之则珠散含之则冰释晋张恊安石榴赋曰考草木于方志覧华实于园畴穷陆产于苞贡差英竒于若榴耀灵葩于三春缀霜滋于九秋尔乃飞龙启节扬飇扇埃含和泽以滋生欎敷萌以挺栽倾柯逺擢沉根下盘繁茎篠宻丰干林攅挥长枝以扬绿披翠叶以吐丹流晖俯散廽葩仰照烂若百枝并燃赫如烽燧俱燎皦如朝日晃若龙烛晞绛采于扶桑接朱光于若木尔乃頳萼挺蔕金牙承蕤䕃佳人之𤣥髻发窈窕之素姿游女一顾倾城无盐化为南威于是天汉西流辰角南倾芳实累落月满亏盈爰采爰收乃剖乃拆内怜幽以含紫外滴沥以霞赤柔肤冰洁凝光玉莹漼如冰碎泫若珠迸含清冷之温润信和神以理性晋应贞安石榴赋曰余往日职在中书时直庐前有安石榴树枝叶既盛华实甚茂为之作赋挹微露以鲜采承轻风而动葩南拂隂檐北扇阳阿其旁则有大厦崇房重廊高庑皇籍帝典图书之府时移节变大火西旋丹葩结秀朱实星悬肤拆理阻烂若珠骈晋潘岳河阳庭前安石榴赋曰虽小县陋馆聊可以游赏有嘉木曰安石榴脩条外畅荣干内樛扶疎偃蹇冉弱纷柔于是暮春告谢孟夏戒初新茎擢润膏叶垂腴丹晖缀于朱房缃的点乎红须煌煌炜炜熠烁入蕊似长离之栖邓林若珊瑚之映緑水既乃攅乎狭庭载阨载褊土阶无等肩墙惟浅壁衣苍苔瓦被駮藓处悴而荣在幽弥显其华可玩其实可珍羞于王公荐于鬼神岂伊仄陋用渝厥真菓由如之而况于人晋夏侯湛石榴赋曰接翠蕚于緑叶冐红牙于丹须赩然含蕤濯尔散珠雪酲解䬼怡神实气冠百品以竒仰迈衆菓而特贵晋傅𤣥安石榴赋曰鸟宿中而纎条结龙辰升而丹华繁其在晨也灼若旭日栖扶桑其在昏也奭若烛龙吐潜光苞𤣥黄之烈辉缘炜晔而焜煌发朱荣于绿叶时从风而飃扬晋庾儵石榴赋曰于时仲春垂泽华叶甚茂炎夏既戒忽乎零落是以君子居安思危在盛虑衰可无惧哉乃作斯赋绿叶翠条纷乎葱青丹华照烂晔晔荧荧逺而望之粲若摛缋被山阿廹而察之赫若龙烛耀緑波晋范坚安石榴赋曰萦红根以磐峙擢修干而扶踈荑应春以吐绿葩渉夏而扬朱宋颜测山石榴赋曰风触枝而翻蘤雨淋条而殒芬环青轩而燧列绕翠波而星分视栖翡之失荣顾彫霞之无文颂梁江淹山石榴颂曰缥叶翠萼红华绛采炤烈泉石芬披山海竒丽不移霜雪空改杮说文曰杮赤实果也晋宫阁名曰华林园杮六十七株晖章殿前杮一株义熈起居注曰吴令顾修期言县西乡有杮树殊本合条依旧集驾诏停诗梁庾仲容咏杮诗曰发叶临层槛翻英糅花药风生树影移露重新枝弱苑朱正䓗翠梁乌未销铄启宋江夏王刘义恭谢杮启曰垂赉华林园杮滋味殊絶梁简文帝谢东宫赐杮启曰悬霜照采凌冬挺润甘清玉露味重金液虽复安邑秋献灵闗晚实无以疋此嘉名方兹擅羙樝礼记曰樝梨曰鑚之又曰樝梨姜桂之减者皆人君羞也张敷曰平丘有甘樝山海经曰箕山之东有甘樝洞庭之上其木多樝甘樝列于崑崙柰广志曰柰有白青赤三种张掖有白柰酒泉有赤柰汉武内传曰仙药之次者有圆丘紫柰晋咸和起居注曰六年宁州上言甘露降城北园柰桃树等晋太始起居注曰二年六月嘉柰一蔕十五实生于酒泉郡萧广济孝子传曰王祥后母庭中有柰树始着子使祥守视昼驱鸟雀夜惊虫䑕时雨忽至祥抱树至曙母见之恻然文选曰太冲嗟其夏成子建畅其寒熟洞冥记曰有紫柰大如斗甘如蜜核紫花青蜀都赋曰素柰夏成潘尼武舘赋曰投素柰于清渠闲居赋曰二柰曜丹白之色北齐书曰济北杨愔字遵彦四代同居昆季就学者三十余人学庭前有柰树实落于地羣就争之愔頽然而坐季父睇大嗟异之诗梁禇湮柰诗曰成都贵素质酒泉称白丽红紫夺夏藻芬芳掩春蕙谁谓重三珠终焉竞八桂启梁刘孝仪谢始兴王赐柰启曰酒泉之实称于王赋𤓰州之味记自张文亦有太冲嗟其夏成子建畅其寒熟潘园曜白孙井浮朱并见重于昔时而霑恩于兹日表魏曹植谢柰表曰即夕殿中虎贲宣诏赐臣等冬柰一奁柰以夏熟今则冬至物以非时为珍恩施以口为厚非臣等所宜荷之艺文类聚卷八十六艺文类聚卷八十七钦定四库全书艺文类聚卷八十七唐欧阳询撰菓部下枣尔雅曰枣壶枣邉要枣礼记曰妇人之䞇椇榛脯脩枣栗毛诗曰八月剥枣十月获稻晏子曰景公谓晏子曰东海之中有水而赤其中有枣华而不实何也晏子曰昔者秦缪公乘龙理天下以黄布裹蒸枣至海而投其布故水赤蒸枣华而不实公曰吾佯问子耳对曰婴闻之佯问者亦佯对孟子曰曾晢嗜羊枣而曽子不忍食羊枣韩子曰秦饥应侯谓王曰五苑之枣栗请发与之史记曰李少君以却老方见上少君曰臣尝游海上见安期生食巨枣大如瓠真人闗令尹喜内传曰尹喜共老子西游省太真王母共食玉门之枣其实如瓶神异经曰北方荒中有枣林焉其髙五丈敷张枝条一里余子长六七寸围过其长熟赤如朱干之不缩气味甘润殊于常枣食之可以安躯益气力东方朔传曰武帝时上林献枣上以杖击未央前殿槛唿朔曰叱来叱来先生知此箧中何物朔曰上林献枣四十九枚上曰何以知之朔曰唿朔者上也以杖撃槛两木林也曰朔来朔来者枣也叱叱者四十九也上大笑赐帛十疋汉书曰王吉少时学问居长安东家有枣树垂吉庭之中吉妇取枣以啖吉吉后知之乃去妇东家闻而欲伐其树邻里共止之因固请吉令还妇里中为之语曰东家枣树王吉妇去东家枣完去妇复还汉武内传曰七月七日西王母当下帝设玉门之枣刘根别传曰今年春当有病可服枣核中仁二七枚能常服之百邪不复干也风俗通曰鲍焦耕田而食穿井而饮于山中食枣或曰此枣子所殖邪焦遂强欧吐而死也魏文帝诏羣臣曰南方有龙眼荔枝宁比西国蒲萄石蜜乎酢且不如中国凡枣味莫若安邑御枣也马明生别传曰安期生仙人见神女设厨膳安期曰昔与女郎游息于西海之际食枣异羙此间枣小不及之忆此枣味久已二千年矣神女云吾昔与君共食一枚乃不尽此间小枣那可相比耶王隠晋书曰傅虞为鄱阳内史劝厉学业寛裕简素风化大行白乌集郡庭枣树上晋宫阁名曰华林园枣六十二株王母枣十四株异苑曰太元中南郡江陵县有枣树一年忽生桃李枣三种花子世说曰魏文帝忌弟任城王骁壮因在卞太后所共围棊并啖枣文帝以毒着诸枣蔕中自选可食者而王不悟遂杂进之旣中毒太后索水救之帝豫敕毁器太后徒跣趋井无以汲之须㬰遂卒又曰大将军王敦初尚武帝舞阳公主如厠见漆箱中盛枣本以塞鼻王诣厠上陈菓遂食之羣婢莫不笑之左传御孙曰女䞇不过榛栗枣脩以告䖍邺中记曰石虎园中有羊角枣三子一尺史记曰楚庄王爱马噉枣脯燧人氏夏取枣杏之火诗晋傅𤣥诗曰饥食野枣实后秦赵整诗曰北园有一树布叶垂重隂外虽多棘刺内实有赤心梁简文帝赋咏枣诗曰风揺羊角树日映鸡心枝已闻安邑羙永茂玉门垂启陈周𢎞正谢梁元帝赉玉门枣启曰安期旧羙安息髙名臣金马之荣未获趋奉方朔之赐遽降洪㤙杏神仙传曰董奉居庐山治病重者种杏五株轻者一株于林中所在作仓一器杏换一斛谷少者虎逐之乃以谷赈贫穷号董仙杏林师旷占曰梅桃杏实多者来年谓之穣晋宫阁记曰明光殿杏八株九州论曰魏郡好杏燧人氏夏取枣杏之火西京杂记曰上林苑有文杏谓有文彩也又曰上林苑有蓬莱杏典术曰杏者东方歳星之精也山海经曰灵山之下其木多杏卢毓兾州论曰魏郡好杏地产不为珍师旷占曰杏多实不虫者来年秋禾善南岳夫人传曰仙人有三𤣥紫杏东海都尉于台献杏一株花杂五色六出云是仙人所食者汜胜之书曰杏花如何可耕白沙𤣥晏春秋曰卫伦过予言及于味称魏故侍中刘子阳食饼知盐生精味之至也予曰荀勗识劳薪易牙别淄渑子阳今之妙也定之何难伦因命仆取糗粮以进予尝之曰麦也有杏李柰味三果之熟也不同子焉得兼之伦笑而不言退告人曰士安之识过刘氏吾将来家实多故杏时将发糅以杏汁李柰将发又糅以李柰汁故兼三味述异记曰杏园洲在南海中多杏云仙人种杏处汉时尝有人舟行遇风泊此洲五六月日食杏故免死又云洲中有冬杏又云瀬乡老子祠有缥杏嵩髙山记曰嵩山东北有牛山其山多杏至五月烂然黄茂自中国䘮乱百姓饥馑皆资此为命人人充饱而杏不尽洛阳宫殿簿曰含章殿前杏四株显阳殿前杏六株地理志曰范蠡宅在湖中有海杏大如拳也朱超石与兄书曰光武坟邉杏甚羙今奉送其核王逸荔枝赋曰魏志送西山之杏庄子曰孔子游缁帷之林休坐杏坛之上弟子读书絃歌鼓琴后周书曰张元性廉洁南邻有杏两树杏熟多落元园中元悉以还主管子曰五沃之土其木宜杏四民月令曰三月杏花盛可播白沙轻土之田潘岳闲居赋曰梅杏郁棣华实照烂司马相如长门赋曰饰文杏以为梁诗周庾信咏杏花诗曰春色方盈野枝枝绽翠英依稀映村坞烂熳开山城好折待賔旅金盘衬红琼栗山海经曰南山其上多栗葛山铜山其木多栗毛诗曰树之榛栗又云坂有漆隰有栗韩诗曰东门之栗有静家室韩子曰秦饿应侯谓王曰五苑之菓蔬橡枣栗足以活民请发之王曰今发五苑以活民是使有功与无功互争取也人生而乱不如死而治广志曰栗有闗中侯栗大如鸡子三秦记曰汉武帝菓园大栗十五枚一斗魏志曰东夷韩国出大栗如梨何晏九州论曰中山好栗袁淮观殊俗曰索兰枝而不得见巨房之大栗袁子正书曰岁比不登唯得卖枣栗𤓰梨卢谌祭法曰春秋冬祠皆用栗礼曰栗曰撰之汉书曰燕秦千树栗此人与千户侯等魏志曰许允因司马昭辞欲杀之帝方食栗优人云午等唱曰青头鸡青头鸡者鸭也帝惧不敢发庄子曰古者兽多民少皆巢居以避之昼食橡栗暮栖树上故命曰有巢氏梁州献栗径寸半西京杂记曰上林苑有魁栗双栗楒栗榛栗史记曰苏秦说燕文侯曰北有枣栗之利此谓天府民虽不佃而足文选蜀都榛栗罅发王逸荔枝赋曰北燕荐朔濵之巨栗桂阳有栗丛生大如杮子越中出如拳之栗哀公问社于宰我宰我对曰夏后氏以松殷人以栢周人以栗赋后汉蔡邕伤故栗赋曰人有折蔡氏祠前栗者故作斯赋树南方之嘉木于灵宇之前庭形猗猗以艶懋似碧玉之精明何根茎之丰羙将蕃炽以悠长遇祸贼之灾人嗟夭折以摧伤启梁庾肩吾谢东宫栗启曰查或火成鑚以为屑柰称煎用曝而成糗未若北燕巨实用夺荣枯南国脯山翻慙齿决承㤙踊跃对闻喜之河念报屏营问知来之鸟胡桃广志曰陈仓胡桃薄皮多肌隂平胡桃大而皮脆急捉则碎博物志曰张骞使西域还得胡桃晋宫阁名曰华林园胡桃八十四株荀氏春秋祠制曰常设用胡桃吴时外国志曰大秦国有枣榛胡桃莲藕杂菓启梁沈约为桞世隆谢赐乐游胡桃启曰挺自禁园味逾井络动物廽祗在微必应此乃胡羯奔逃吉之先见者也书后汉孔融与诸卿书曰多惠胡桃深知笃意晋钮滔母荅呉国书曰胡桃本生西羌外刚朴内柔甘质似古贤欲以奉贡林檎广志曰林檎似赤柰子亦名黑檎又曰一名来禽言味甘熟则来禽也刘桢京口记曰南国多林檎书梁刘孝威谢赉林檎书曰勇闻齐国止钖二桃逺至仙方裁蒙数枣岂如㤙丰汉箧赐广魏奁奼女数而仅通筭郎计而方得生于玉井之侧出自金膏之地上灵所贵下土希逢启梁庾肩吾谢赉林檎启曰丹徒故苑歳绵长而不见岷山虽植路重阻而来难未有徙核圆丘移根阆坂仙厨始摘犹青玉之盘下贱爰颁遂八柚之座甘藷广志曰似芋剥去皮肉肥白南方以当米谷賔客亦设之出交趾沙棠广志曰如棠味如李无核吕氏春秋曰果之羙者棠实椰神异经曰东南荒中有椰树髙二十丈余叶如甘𤓰二子成落生辛椰如甘𤓰如两眼谓之萼萼越王头下生子三成而熟形如寒𤓰广志曰髙六七尺者无枝条叶其羙如蜜核中有白肤厚半寸味似胡桃出交北选曰呉椰叶无隂七命曰剖椰子之殻枇杷仲长统昌言曰今人主不思甘露零醴泉涌而患枇杷荔支之腐亦鄙矣荆州土地记曰宜都出大枇杷广州记曰枇桐若榴叅乎京都华山记曰华山讲堂西头有枇杷园晋宫阁名曰华林园枇杷四株赋宋周祗枇杷赋曰昔鲁季孙有嘉树韩宣子赋誉之屈原离骚亦着橘赋至枇杷树寒暑无变负雪扬华余植庭圃遂赋之云名同音器质贞松竹四序一采素华冬馥霏雪润其绿蕤商风理其劲条望之冥蒙即之踈寥宋谢瞻安成郡庭枇杷树赋曰伊南国之嘉木伟邦庭而延树禀金秋之清条抱东阳之和煦肇寒葩于结霜成炎果乎纎露髙临甍首傍拂阶路燕薁毛诗曰六月食欎及薁魏都赋曰茰梅及杨李留郁俗谓燕郁檖诗曰隰有树檖䟽赤罗或名山梨今谓杨檖树实如梨但小耳一名鹿梨一名䑕梨尔雅曰檖罗蒟子树如桑取其实为酱汉音范广志曰薆生依树也枳椇诗曰南山有枸䟽枳椇树似白杨子着枝端谓之木蜜能令人酒薄以为屋柱酒皆薄礼曰妇人之䞇椇榛脯修枣栗广志似珊瑚树干者益羙柚尔雅曰柚条也广志曰成都有柚大如斗尚书曰扬州厥苞橘柚离骚曰斥逐鸿鹄乃近鸱枭斩伐橘柚列树苦桃吕氏春秋曰菓之羙者云梦之柚月令曰食橘柚列子曰呉越之间有木焉其名曰柚树碧而冬青实丹而味酸度淮北为枳賛晋郭璞柚賛曰厥苞橘柚精者曰柑实染繁霜叶鲜翠蓝屈生嘉叹以为羙谈木𤓰尔雅曰楙木𤓰也广志曰木𤓰子可藏枝为杖长一尺百二十节诗曰木𤓰羙齐桓公也卫为翟人败之出处于漕桓公救而封之遗之车马器服焉卫人思之欲厚报之投我以木𤓰报之以琼琚匪报也永以为好也晋宫阁名曰华林园木𤓰五株赋宋何承天木𤓰赋曰羙中洲之嘉树表闲冶之丽姿结灵根以诞秀倾朝日以扬辉擢丛柯之冉冉布翠叶而𬎼葳惟兹木之在林亦超类而独劭方朝华而繁实比沙棠而有耀当大厦之方隆愧微干之纎挠岂隠朴以幸全固呈才而不效离衆用而获宁永端已以励操愿佳人之予投思同归以託好顾卫风之攸珍虽琼琚而匪报杜梨尔雅曰杜甘棠也杜赤棠梨白棠毛诗曰蔽芾甘棠勿翦勿伐又曰有杕之杜韩诗外传曰邵伯在朝有司请召民邵伯曰不劳身而劳百姓大非吾先君文王之志也于是庐于棠树之下百姓大恱诗人见而歌焉赋晋孙楚杕杜赋曰家弟以虞氏梨赋见示余谓岂以梨有用之为贵社无用之为贱无用获全所以为贵有用获残所以为贱故赋云尔惟有杕之为杜齐万物而并生其质菲薄既不施于器用华叶踈悴靡休隂之茂荣昔在邵伯聴讼述职甘棠作颂垂之㒺极芋援神契曰仲冬日昴星中收莒莒亦芋也说文曰齐人为莒汉汝南有鸿隟大陂翟方进为丞相奏破之郡中追思童謡曰壊我陂翟子威饭我豆食羮芋魁卓氏曰吾闻岷山之下沃野下有蹲䲭至死不饥乃求逺迁致之于临卭广志曰有君子芋大如斗魁青邉芋淡善芋大如瓶少子叶如繖葢缃色紫茎本草曰芋土芝文选蜀都曰狥蹲鸱之沃野则以为世济阳九注济人饥也叶似蹲鸱杨梅郭子曰杨氏子年九歳孔君平诣其父设菓有杨梅孔指示儿曰此实君家菓儿应声荅曰未闻孔雀是夫子家禽临海异物志曰杨梅其子大如弹丸正赤五月中熟熟时似梅其味甜酸裴氏广州记曰庐山顶有湖杨梅山桃绕其际海人时登採拾止得于上饱不得持下博物志曰地有章名则生杨梅无章名亦有耳有章名无之也吴兴记曰故章县北有石椁山上生杨梅常以贡御南越志曰熈安县多杨梅颂梁江淹杨梅颂曰懐蕋挺实涵黄糅丹镜日绣壑炤霞绮峦蒲萄广志曰蒲萄有黄白黑三种本草曰蒲萄益气强志令人肥徤少饥延年轻身史记曰大宛以蒲萄为酒富人藏酒至万余石久者数十歳不败汉书曰且来国无雷国罽賔国皆有蒲萄汉武内传曰西王母常下帝设蒲萄酒炖煌张氏家传曰扶风孟他以蒲萄酒一升遗张让即擢凉州刺史博物志曰西域蒲萄酒传云可至十年又曰张骞使西域还得蒲萄晋宫阁名曰华林园蒲萄百七十八株魏文帝诏羣臣曰旦说蒲萄解酒宿酲掩露而食甘而不饴脆而不酸冷而不寒味长汁多除烦觧䬼又酿以为酒甘于麴蘖善醉而易醒道之固已流涎咽唾况亲食之耶他方之果寕有匹之者秦州记曰秦野多葡萄杜恕笃论曰汉匈奴取胡麻蒲萄大麦苜蓿示广地龟兹国胡人奢侈家有至千斛蒲萄汉使取实来离宫别馆傍尽种北齐书曰李元忠赠世宗蒲萄一盘世宗报以白缣遗书忽惠蒲萄良深愧仰聊因绢百疋以醻清德汉李广为贰师将军破大宛得蒲萄种归汉赋魏都赋曰篁篠懐风蒲萄结隂魏钟㑹蒲萄赋曰羙干道之广覆兮佳阳泽之至淳覧遐方之殊伟兮无斯菓之独珍託灵根之𤣥圃植昆山之髙垠绿叶蓊欎暧若重隂翳羲和秀房陆离焜若紫英乘素波仰承甘液之灵露下噏丰润于醴泉揔衆和之淑羙体至气于自然珍味允备与物无俦清浊外畅甘旨内遒滋泽膏润入口散流晋荀勗蒲萄赋曰灵运宣流休祥允淑懿彼秋芳干元是畜有蒲萄之珍伟应淳和而延育㯽榔周成杂字曰㯽榔菓也似螺可食李当之药录曰㯽榔一名㯽门广志曰木实曰㯽榔树无枝略如柱其颠生穟而秀生棘针重叠其下彼方珍之以为口实亦出交趾林邑记曰㯽榔树髙十余丈皮似青桐节如桂竹下森秀无柯端顶有叶叶似甘蔗条𣲖开破仰望𦕈𦕈如锸丛蕉于竹杪风至独动似举羽扇之扫天叶下系数房房缀数十子家有数百树异物志曰㯽榔树若笋竹生竿近上未五六尺间洪肿起如瘣木焉因拆裂出若黍秀也无华而为实大如桃李天生棘重累其下所以御卫其实也剖其上皮煮其肤熟而实之坚如干枣以扶留古贲并食则滑羙下气及宿食消谷南中八郡志曰㯽榔土人以为贵欵客必先进若邂逅不设用相嫌恨顾徽广州记曰山㯽榔形小而大于蒳子蒳子土人亦唿为㯽榔诗梁刘孝绰咏有人乞牛舌乳不付因饷㯽榔诗曰陈乳何能贵烂舌不成珍空持渝皓齿非但污丹脣别有无枝实曾要湛上人差比朱樱就讵易紫梨津莫言蔕中久当看心里新微芳虽不足含咀愿相亲周庾信咏㯽榔诗曰绿房千子熟紫穗百花开莫言行万里曾经相识来启梁王孺谢赐于陀利所献㯽榔启曰窃以文轨一覃充仞斯及入侍请朔航海梯山献琛奉贡充庖盈府故其取题在赋多述瑜书萍实非甘荔葩慙羙梁庾肩吾谢赉㯽榔启曰形均绿竹讵扫山坛色譬青桐不生空井事踰紫柰用兼芳菊方为口实永以蠲痾又谢东宫赉㯽榔启曰无劳朱实兼荔支之五滋能发红颜类芙蓉之十酒登玉案而上陈出珠盘而下逮泽深温柰㤙均含枣牋俞益期牋曰㯽榔信南越之竒观子旣非常木亦特异大者三围髙者九丈叶聚树端房搆叶下华秀房中子结房外其擢穗似禾其缀实似谷其皮似桐而厚其节似竹而槪其中空其外劲本不大末不小上不倾下不邪调直亭亭千百若一歩其林则寥朗庇其隂则萧条信可以长吟可以逺想矣性不耐霜不得北殖必当遐树海南辽然万里弗遇长者之目自令恨深荔支广志曰荔支树髙五六丈大如桂树绿叶蓬蓬冬夏荣茂青华朱实大如鸡子核黄黑似熟莲子实白如肪甘而多汁似安石榴有甜酸者至日将中翕然俱赤则可食也一树下子百斛东观汉记曰单于来朝赐橙橘龙眼荔支谢承后汉书曰汝南唐羌为临武长县接交州州旧贡荔枝及生犀献之羌上书谏乃止吴录曰苍梧多荔支生山中人家亦种之魏文帝诏羣臣曰南方有龙眼荔枝宁比西园蒲萄石蜜竺法真登罗山疏曰浮荔支似冬青夏至日子赤可食南中八郡志曰犍为僰道县出荔支七命曰折龙眼之房也诗梁刘霁咏荔支诗曰叔师䝿其珎武仲称斯羙良由自逺致含滋不留齿赋后汉王逸荔支赋曰暧若朝云之兴森如横天之彗湛若大厦之容欝如峻岳之势修干纷错绿叶蓁蓁灼灼若朝霞之映日离离如繁星之着天皮似丹罽肤若明珰润侔和璧竒喻五黄仰叹丽表俯尝嘉味口含甘液心受芳气兼五滋而无常主不知百和之所出卓絶类而无俦超衆菓而独贵启齐孔稚珪谢赐生荔支启曰绿叶云舒朱实星映离离昔闻晔晔今覩信西岻之佳珍谅东鄙之未识角昴兴而灵华敷大火中而朱寔繁灼灼丹霞映日离离繁星丽天益智广志曰益智叶似蘘荷长丈余其根有小枝髙者八九寸无叶萼其子丛生着之大如枣中瓣黑皮白核小者曰益智含之摄涎濊出万夀亦生交趾南方草木状曰益智子如笔毫长七八分二月华色似莲着实五六月熟味辛杂五味中芬芳亦可盐曝出交趾合浦顾㣲广州记曰益智叶如蘘荷茎如竹箭子从心出一枝有十子子肉白滑四破去之取外皮蜜煮为粽味辛周景式庐山记曰山菓有益智蒲萄三十六国春秋曰安帝元年卢循为广州刺史循遗裕益智粽裕乃荅以续命汤诗梁刘孝胜咏益智诗曰挺芳铜岭上擢颖石门端连丛去本叶杂和委雕盘寕推不迷草讵识聦明丸傥逢公子宴方厌永夜欢书慧逺法师荅卢循书曰损饷六种深抱情至益智乃是一方异味即于僧中行之椹古今注曰椹桑实也诗曰食我桑椹懐我好音于嗟鸠兮无食桑椹武药有扶桑丹椹世说曰张天钖为晋孝武问北方何贵对曰桑椹香食人无嫉心北方白椹长数寸甚羙东方有八十丈桑上有椹长三尺五寸圆与长等王甲以北方椹比江东黄甘于是引甲为賔客初谢公谓甲妄言甲乃买骏马候椹熟时致十枚芭蕉广志曰芭蕉一曰芭苴或曰甘蕉茎如荷芋重皮相裹大如盂斗叶广尺长一丈有角子长六七寸四五寸二三寸两两共对若相抱形剥其上皮色黄白味似葡萄甜而脆亦饱人其茎解散如丝绩以为葛谓之蕉葛虽脆而好色黄白不如葛赤色也出交趾建安南州异物志曰甘蕉草类望之如树株大者一围余叶长一丈或七八尺广二尺许华大如酒杯形色如芙蓉着茎末百余子大各为房根似芋魁大者如车毂实随华长每华一阖各有六子先后相次子不俱生花不俱落此蕉有三种一种子大如手拇指长而锐有似羊角名羊角蕉味最甘好一种子大如鸡卵有似牛乳名牛乳蕉微减羊角一种大如藕长六七寸形正方少甘最不好也取其叶以灰练之绩以为丝异物志曰芭蕉茎如芋取镬煮之如丝可纺绩为絺绤南方草木状曰蕉树子房相连累甜羙亦可蜜藏游名山志曰赤巖山水石之间唯有甘蕉林髙者十丈晋宫阁名曰华林园有芭蕉二株顾微广州记曰甘蕉与蕉花实根叶不异直是南土暖不经霜冻四时花叶展其熟甘未熟时亦苦澁诗梁沈约咏甘蕉诗曰抽叶固盈丈擢本信兼围流甘揜椰实弱缕冠絺衣赋梁徐摛冬蕉卷心赋曰拔残心于孤翠植晚翫于冬余枝横风而悴色叶渍雪而傍枯賛宋谢灵运芭蕉賛曰生分本多端芭蕉知不一合萼不结核敷华何由实至人善取譬无宰谁能律莫眤缘合时当视分散日宋卞敬宗甘蕉賛曰扶䟽似树质则非木髙舒垂䕃异秀延瞩厥实惟甘味之无足文梁沈约修竹弹甘蕉文曰长兼淇园贞干臣修竹稽首臣闻芟夷藴崇农夫之善法无使滋蔓翦恶之良图未有蠧苗害稼不加穷伐者也切寻苏台前甘蕉一丛宿渐云露荏苒歳月擢本盈寻垂䕃含丈阶缘宠渥铨衡百卉而予夺乖爽髙下在心每叨天功以为己力风闻籍聼非复一涂犹谓爱憎异说所以挂乎严网今月某日有台西阶泽兰萱草到园同诉自称虽惭杞梓颇异蒿蓬阳景所临由来无隔今月某日巫岫歛云秦楼开照干光𢎞普罔幽不瞩而甘蕉攅茎布影独见障蔽虽处台隅遂同幽谷臣谓偏辞难信敢察以情登摄甘蕉左近杜若江蓠依源辨覆两草各处异列同欵旣有证㩀羌非风闻切寻甘蕉出自药草本无芬馥之香柯条之任非有松栢后彫之心盖阙葵藿倾阳之识冯借庆㑹稽絶伦等而得人之誉靡即称平之声寂寞遂使言树之草㤀忧之用莫施无絶之芳当门之弊斯在妨贤败政孰过于此如不除戮宪章安用请以见事徙根翦叶斥出台外庶惩彼将来谢此衆屈甘蔗说文曰藷蔗也广志曰干蔗其饧为石蜜神异经曰南方荒内有林焉其髙百丈围三丈八尺促节多汁甜如蜜魏文帝典论曰常与平虏将军刘勲奋威邓展等共饮宿闻展善有手臂晓五兵余与论劒良久谓余言将军法非也求与余对酒酣耳热方食甘蔗便以为杖下殿数交三中其臂左右大笑江表传曰孙亮使黄门以银椀并盖就中藏吏取交州所献甘蔗饧黄门先恨藏吏以鼠矢投饧中启言吏不谨亮唿吏持饧器入问曰此器旣盖无缘有此若矢先在饧中当湿今矢中燥黄门将有恨汝邪吏叩头曰尝从某求官莞蓆有数不敢与亮曰必是此也问之具服南中八郡志曰交趾有甘蔗围数寸长丈余颇似竹断而食之甚甘笮取汁曝数时成饴入口消释彼人谓之石蜜沈约宋书曰魏王致意安北逺来疲乏若有甘蔗及酒可见分惠世祖遣人荅曰知行路多乏今付酒二器甘蔗百挺汉书曰百味旨酒布兰生太尊柘浆析朝酲离骚曰臑鼈炮羔有柘浆些世说曰顾凯之为虎头将军每食蔗自尾至本人或问曰渐入佳境又曰扶南蔗一丈三节见日即消风吹即折诗魏陈王曹植诗曰都蔗虽甘杖之必折巧言虽羙用之必灭赋晋张恊都蔗赋曰若乃九秋良朝𤣥酎初出黄华浮觞酣饮累日挫斯蔗而疗渴共漱醴而含蜜清滋津于紫棃流液丰于朱橘择苏妙而不逮何况沙棠与椰实𤓰尔雅曰瓞瓝其绍瓞广志曰𤓰之所出以辽东庐江炖煌之种为羙有鱼𤓰狸头𤓰蜜筩𤓰女臂𤓰羊骸𤓰如斛出凉州旧阳城御𤓰有青登𤓰大如三斗魁有柱杖𤓰长一尺余蜀地温食𤓰至冬熟礼记曰为天子削𤓰者副之巾以絺为国君者华之巾以绤为大夫累之士㚄之庶人龁之左传曰齐侯使连称管至父戍葵丘𤓰时而往曰及𤓰而代龙鱼河圗曰𤓰有两鼻者杀人古文𤨏语曰初刑史子臣谓宋景公曰从今以往五祀日臣死自臣死后五年五月丁亥呉亾以后五祀八月辛巳君薨刑史子臣至死日朝见景公夕而死后呉王景公惧思刑史子臣之言将死日乃逃于𤓰圃遂死焉求得以虫矣家语曰曽子芸𤓰而误斩其根曽晳怒大杖击其背曽子仆地有顷乃苏孔子闻之告门弟子曰参来勿内也曽子使人请孔子子曰舜之事瞽瞍得小捶则受大杖则走今参事父委身以待暴怒身死陷父于不义不孝孰大焉贾谊书曰梁大夫宋就为邉县令与楚邻界梁楚邉亭皆种𤓰梁亭劬力数灌其𤓰羙楚人窊而希灌其𤓰恶楚令以梁𤓰之羙怒因往夜窃搔梁𤓰梁觉之欲往报搔楚𤓰宋就曰是构怨之道也乃令人夜往窃为楚灌𤓰楚旦往则已灌𤓰伺而察之则梁亭为也楚令大恱因具闻楚王楚王乃谢以重币故梁楚之驩由宋就也古文竒字曰秦始皇宻令人种𤓰于骊山硎谷中温处𤓰实成使人上书曰𤓰冬有实有诏下博士诸生说之人人各异则皆使往视之而为伏机诸儒生皆至方相难不决因发机从上塡之以土皆压死续汉书曰安帝时有𤓰异本共生时以为嘉𤓰汉武内传曰西王母仙上药有空同灵𤓰又曰西王母谓上元夫人曰共造火朱山陵食灵𤓰其味甚好忆此味久已七千歳矣吴越春秋曰吴王夫差为越所败遁而去得自生之𤓰食之也吴录曰姚俊常种𤓰菜灌园以供衣食时人或饷一无所受吴志曰步隲避难江南单身穷困种𤓰自给博物志曰人以冷水自渍至脉可顿噉数十枚𤓰渍至腰啖转多至颈可啖百余枚所渍水又皆作𤓰气𤓰味神仙传曰葛𤣥冬为客设生枣及生𤓰晋录曰咸寕中嘉𤓰同蔕生于成都抱朴子曰五原蔡诞入山而还欺家人云至崑崙山有玉𤓰光明洞彻而坚须以玉井水洗之便软而可食捜神记曰时有徐光常行术于市里从人乞𤓰其主勿与便从索瓣杖地而种之俄而𤓰生蔓延生花成实乃取食之因赐观者鬻者反视所出卖皆亾耗矣幽明录曰曹娥父溺死娥见𤓰浮得尸又曰孙钟富春人与母居至孝笃信种𤓰为业或有三年少来乞𤓰为钟定墓地出门悉化为白鹤毛诗曰文王之兴本由太王也緜緜𤓰瓞𤓰瓞唪唪民之初生自土漆沮王化之本神仙传曰有青灯𤓰大如三斗魁𤣥表丹里呈素含红揽之者夀食之者仙周礼地官曰委人掌畜聚物𤓰瓠芋葵礼曰仲冬行秋令则天雨汁𤓰瓠不成论语曰吾岂匏𤓰也哉焉能系而不食史记曰邵平故秦东陵侯秦㓕后为布衣种𤓰长安城东种𤓰有五色甚羙故世谓之东陵𤓰又云青门𤓰青门东陵也汉武内传曰武仙山上药有云灵𤓰四劫一实后魏书曰郭祚领太子少师肃宗幼弱祚懐一黄㼐出奉肃宗时赵桃子深为世宗所信祚私事之人号为桃弓仆射黄𤓰少师列仙传曰汉有南郡偏人居山间仙人从买𤓰教之练𤓰与附子桂实共藏春花服之一年飞登山入水闻往来海邉诸洞中仙人博赌𤓰黄𤓰数千头令暝目乃上方丈山本草经曰水芝者是白𤓰甘𤓰也晋桑虞字子深家园有𤓰熟有人踰盗之虞见以园篱多棘刺使人为开道及盗负出见道通知虞使除之乃送𤓰叩头请罪虞与之齐书曰韩虞敏兄灵珍早孤竝有孝性家贫无以营葬共种半畆𤓰朝采暮又生遂办葬事又曰刘挥字茂谦从明帝射雉于野渴倦得早春𤓰与上树剖而食之上懐其旧徳意所良厚至是一歳三迁转御史中丞梁史曰任昉死髙祖方食西苑纎𤓰闻之投𤓰悲不自胜洞冥记曰有龙肝𤓰长一尺花红叶生扵氷谷所谓氷谷素叶𤓰霍山下有洞台司命君府也中有神盘灵𤓰食之者至𤣥也庄子曰朽𤓰化为鱼物之变也魏文帝与吴质书曰沉甘𤓰于清泉晋书曰太康八年王濬园生嘉𤓰二茎一实诗晋阮籍诗曰昔闻东陵𤓰近在青门外连畛距阡陌子母相钩𢃄五色曜朝日嘉賔四面㑹赋魏刘桢𤓰赋曰丰细异形圆方殊务扬辉发藻九采杂糅厥初作苦终然允甘应时湫熟含兰吐芳蓝皮蜜理素肌丹瓤乃命圃师贡其最良投诸清流一浮一藏析以金刀四剖三离承之以雕盘羃之以纎絺甘逾蜜房冷亚冰圭晋陆机𤓰赋曰发金荣于秀翘结玉实于宗柯蔽翠景以自育缀脩茎而星罗夫其种族类数则有括蒌定桃黄㼐白抟金文蜜筩小青大斑𤣥骭素腕狸首虎蹯东陵出于秦谷桂髄起于巫山五色比象殊形异端或摅文以抱绿或披素而懐丹气洪细而俱芬体修短而必圎芳郁烈其充堂味穷理而不䬼徳𢎞济于饥渴道殊流于贵贱若夫濯以寒水淬以夏凌越气外歛温液宻凝体犹握虚离若剖冰晋嵇含𤓰赋曰世云三芝𤓰则处全焉故植根玉巖润叶飞泉揽之者夀食之者仙是谓云芝芙蕖振采濯茎𤣥濑黄葩映日莫此为最是谓水芝甘𤓰普植用荐神祗其名龙胆其味亦竒是谓土芝乃剖甘𤓰既淳且馨荒者飨之㤀困觧酲流味通其五臓冷气反其迷精晋张载𤓰赋曰羊骹虎掌桂枝蜜筩或𤣥表丹里含红丰肤外伟绿瓤内醲甘柤夏熟丹柰含芳朱李零于桂浦蒲萄溃于椒床虽兹肴之孤起莫斯𤓰之允臧超椰子于南海越橘柚于衡阳若乃㯽榔椰实龙眼荔枝徒以希珍难致为竒论实比德孰大于斯晋傅𤣥𤓰赋曰应运候时负甲徐生次落寞之宻叶交逶迤之修茎重简其珍沉之清源披以吴刀承以朱盘中剖四破虽分若完质兼五味气羙芳兰愈得冷而益甘頥神爽而觧烦细肌宻理多瓤少瓣丰旨絶异食之不䬼梁张纉𤓰赋曰惟兹𤓰之实茂体太素之纯精翕𤣥润于浮霄含皇泽于夏庭于是苍春发嵗天地交和乃启沃壤是殖是播纳佳种于畦畹应时运而剖牙挥萌散蘖栽叶负柯蓊茸欎荟莽䔿婆娑晞庆云以吐蕤仰旭日之敷华朝希重阳夕承朗月清露湛而宵降翔风穆以晨发振柯条之绕若顾惠气以滋恱感灵化而絪緼覩佳实之竝结始懐征而苦发终感宫而甘通信不和而自馨与九鼎乎齐功蔓草是借宻叶是蔽潜湫独熟堕茎落蔕芬馥酷烈气畅云际申狄不能详其味𨽻首不能为之计昔东陵之甘𤓰羙显名于中古彼服闾之攸担乃衆仙之所赌羙人神之同好何厥用之𢎞普惟令实于无穷永可殖于灵圃启梁元帝谢东宫赉𤓰启曰金萦始荐琼蘂载珍味夺蔗浆甘踰石蜜艺文类聚卷八十七艺文类聚卷八十八钦定四库全书艺文类聚卷八十八唐欧阳询撰木部上木春秋元命苞曰木之为言触也气动跃也易曰巽为木坎其于木也为坚多心艮其于木也为坚多节离其于木也为科上藁又曰地中生木升君子以顺德积小以髙大尔雅曰木族生为灌灌木丛木也尚书曰兖州厥木惟条扬州厥木惟乔又曰三曰木木曰曲直曲直作酸又曰木从绳则直礼记曰孟春之月盛德在木孟夏之月无伐大树毛诗曰黄鸟于飞集于灌木又曰樛木后妃逮下也又曰南有乔木不可休思又曰伐木丁丁鸟鸣嘤嘤礼斗威仪曰君乗木而王者其政升平则草木丰盛春秋孔演图曰麟木精也六韬曰冬氷可折夏条可结庄子曰南郭子綦逰于商之丘见大木焉有异结驷千乘隠将庇其类子綦曰此何木也然必异材从而视其细枝则拳曲不可为栋梁俯而视其木根则轴解不可为棺椁䑛其叶则舌烂嗅之则使人狂子綦曰此果不材之木以至其大矣慎子曰廊庙之材葢非一木之枝也尸子曰木之精气为毕方又曰深根固蒂荀卿子曰玉在山而木润𤣥中记曰百歳之树其汁赤如血千歳之树精为青羊万歳之树精为青牛又曰大树之山西则有采华之树服之则通万国之言博物志曰员丘上有不死之树食之乃夀十洲记曰聚窟洲海中申未地上有大树与枫木相似而花叶香闻数百里名为反魂树于玉釡中煮取汁如黑名之为反生香香气闻数百里死尸在地闻气仍活汉书晁错上书曰夫胡貉之地积隂之处也木皮三寸淮南子曰凡干木生庶木根枝木者生于庶木凡见叶落而知嵗暮故叶落而长年悲谢承后汉书曰方储幼䘮父事母终日负土成坟种竒树千株诗曰荏苒柔木君子树之稽命录曰出号施令合民心作乐制礼得天心则草木有益于人者长以飬民王者得礼之制泽谷中生赤木又宗庙生木又夫子坟方一里弟子各以四方竒木来植之又万木细为杪传曰慈母之恕其子折木鸟能择木隂符经曰火生于木祸发必克国语曰伐木不自其本必有后生塞水不自其源必有后流除祸不自其本必有后乱又曰人之有孝也犹树之有枝叶犹庇廕之况君子乎魏管辂过母邱俭墓下曰林木虽茂无形可久碑诔虽美无后可守𤣥武藏头苍龙无足白虎衔尸朱雀悲哭四危以备法当灭族子路曰二亲之夀忽若尘过隙草木长霜露不息使贤者欲养二亲其道不行老子曰草木之生也柔脆其死也枯藁又曰合抱之木生于毫末吕令曰夫爚蝉者务在乎明其火振其树而已火不明虽振何益明不独在乎火在闇当今之世闇则甚矣人主有明其徳者天下之士其归也若蝉之走明火矣又曰木方盛终日采之而复生秋风下霜一夕而零又欲鸟者先树木又人之有民如木之有根根深则本固文选曰树木者忧其蠧根朽则叶危淮南子曰直木先伐甘井先竭抱朴子曰横海有鱼抱大树能语精名灵阳午日称仙人者老树也山海经曰少室山上有木名帝休黄花黑实服之不怒神仙传曰王少年入学家最逺往来先流辈怪之常见如提一木三尺余至则拄屋间流軰知取者后不见礼曰入山行木无有斩伐离骚曰一夫九首拔木九千又曰袅袅兮秋风洞庭波兮木叶下又曰罾何为兮木上又曰搴芙蓉于木末论语曰朽木不可雕也诗魏刘桢诗曰昔君错畦畤东土有素木条柯不盈寻一尺再三曲隠生寘翳林倥偬自迫速得託芳兰苑列植髙山足周庾信咏树诗曰交柯乍百顷擢本或千寻枫子留为式桐孙待作琴残核移桃种空花植枣林幽居对䝉宻蹊迳转深沉陈李爽赋得芳树诗曰芳树千株发揺荡三阳时气软来风易枝繁度鸟迟春至花如锦夏近叶成帷欲寄邉城客路逺讵能持陈贺循赋得庭中有竒树诗曰三春节物始芳菲游丝细草动春晖香风飘舞花间度好鸟和鸣枝上飞临池间竹偏增緑依堦映雪纷如玉温室庭前竟不言鼓吹楼中能作曲曾闻逺别旧难思攀折㑹取赠佳期长条本自堪为带宻叶由来好作帷星稀汉转月轮明徘徊夜鹊屡相惊欲识幽人兰杜迳山牎芳桂复丛生梁何逊咏杂花诗曰井上发新花谁言不经梁已如薄紫拂复似浓红㸃状锦无裁缝依霞有舒歛梁萧子范落花诗曰緑叶生半长繁英早自香因风乱胡蝶未落隠鹂黄飞来入斗帐吹去上牙牀非是迎冬质寕可值秋霜梁刘孝威望隔墻花诗曰隔墻花半隐犹见动花枝当由羙人摘讵止春风吹周庾信咏园花诗曰蹔住春园傍聊过看菓行枝繁类金谷花杂映河阳自红无假染眞白不须粧鷰送归菱井蜂䘖上蜜房非是金炉气何关柏殿香裛衣偏定好应持奉魏王周明帝和王褒咏摘花诗曰玉椀承花落花落椀中芳酒浮花不没花含酒更香陈张正见赋得岸花临水发诗曰竒树满春洲落蘂映红浮影间莲花石光涵濯锦流漾色随桃水飘香入桂舟别有仙潭菊含芳独向秋梁刘孝威咏剪綵花诗曰叶舒非渐大花发是初开无论人讶似蜂见也争来梁朱超咏剪綵花诗曰浅深依树色舒卷聼人裁假令春已度终住手中开梁鲍泉咏剪綵花诗曰花生剪刀里从来讶逼真风动虽难落蜂飞欲向人不知今日后谁能逆作春梁豫章王萧综悲落叶诗曰悲落叶聮翩下重疉重疉落且飞纵横去不归长枝交䕃昔何宻黄鸟间关动相失夕蕋杂凝露朝花翻乱日乱春日起春风春风春日此时同一霜两霜犹可当五晨六旦䬃已黄乍逐惊风举高下任飘飏悲落叶落叶何时还夙昔共根本无复一相关各随灰土去髙枝难重攀赋晋刘柔妻王氏春花赋曰千葩粲其昭晰兮百卉蒨而同荣兰圃翘以含芳兮芝薄振而沉馨翠颕竞臻衆条频英或异色同形或齐芳殊制自然神香不可胜计烂若罗宿之垂光灼若隋珠之宵列爽若翡翠之羣翔练若珊瑚之映月诗人咏以託讽良喻羙而光徳准工女于妙规饰王后之首则周庾信枯树赋曰殷仲文风流儒雅海内知名世异时移为东阳太守常忽忽不乐顾庭槐而叹曰此树婆娑生意尽矣至白鹿贞松青牛文梓根柢盘魄山崖表里桂何事而销亾桐何为而半死昔之三河徙植九畹移根开花建始之殿落实睢阳之园声含嶰谷曲抱云门将雏集凤比翼巢鸳临风亭而唳鹤对月崃而吟猨乃有拳曲拥肿盘坳反覆节竖山连文横水蹙匠石惊视公输眩目雕镌始就剞劂仍加重重碎锦片片真花若夫松子古度平仲君迁森梢百顷槎枿千年秦则大夫受职汉则将军坐焉莫不苔埋茵压鸟剥虫穿低垂于霜露撼顿于风烟东海有白木之庙西河有枯桑之社北陆以杨叶为关南陵以梅根作冶小山则丛桂留人扶风则长松系马岂独城临细栁之上塞落桃林之下若乃山河阻絶飘零离别拔本垂泪伤根流血火入空心膏流断节木魅䁡睒山精伏孽横洞口而欹卧顿山腰而半折戴瘿䘖瘤藏穿抱穴况复风云不感羇旅无归既伤揺落弥嗟变衰淮南云木叶落长年悲斯之谓矣乃为歌曰建章三月火黄河千里槎若非金谷满园树即是河阳一县花桓大司马闻而叹曰昔年移栁依依汉南今看揺落悽怆江潭树犹如此人何以堪晋庾阐浮查赋曰有幽巖之巨木邈结根乎千仞体洪佣以秀直枕瓌竒而特俊冠岑岭以高栖独雍容于嵒峻混全朴于不才倬凌霄而絶韵故能纡余盘森萧頽靡阳飘颷结华裂水洒遗美贾于翠壁蹷悬根于朽壤曵洪波于海湄鼔长风而飘荡旦馺波而乗飞潦夕举浪而赴奔潮吹云雾而出洞穴灌炎石而过沃焦江河不俄晷万里不一朝赞晋郭璞甘水圣木赞曰醴泉睿木飬龄尽性增气之和去神之冥何必生知然后为圣又不死树赞曰万物暂见人生如寄不死之树寿蔽天地请药西姥焉得如羿启梁元帝为妾𢎞夜姝谢东宫赉合心花钗启曰未得投壶先应含笑不因鸾凤自能歌舞夜姝昔徃阳台虽逄四照曾游澧浦惯识九衢未有仍代爵钗还胜翠羽饰以南金装兹丽玉修靡夫人本分章华之里中山孺子独荷春宫之㤙有志当熊无期投阁松毛诗徂徕之松又曰松桷有舄路寝孔硕又曰陟彼景山松栢丸丸松桷有挻旅楹有闲寝成孔安乂曰山有乔松隰有游龙又茑与女萝施于松柏又桧檝松舟礼记曰其在人也如松柏之有心也故贯四时而不改柯易叶左传曰晋侯使张骼辅跞致楚师求御于郑郑人卜宛射犬吉子太叔戒之曰大国之人不可与也对曰世无有衆寡其上一也太叔曰不然部娄无松柏又曰楚夹敖即位王子围为令尹郑行人子羽曰是谓不宜必代之昌松柏之下其草不殖论语曰岁寒然后知松柏之后凋也又曰夏后氏以松礼斗威仪曰君乗木而王则松为常生穆天子传曰天子升长松之墱尸子曰荆有长松文梓吕氏春秋曰故百仞之松本伤于下而末藁于上列仙传曰仇生赤当汤时为木正常食松脂自作石室周武王祠之又曰偓佺好食松实能飞行逮走马以松子遗尧尧不能服汉书曰贾山言治乱曰秦东穷燕齐南极吴楚江湖之上濒海之观毕至道广五十歩三丈而树厚筑其外隠以金椎树以青松为驰道之丽至于此也焦贑易林曰温山松柏鸾凤以庇汉官仪曰秦始皇上封太山逄疾风暴雨頼得松树因休其下封为五大夫圣贤冡墓记曰东平思王归国思京师后薨葬东平其冢上松柏皆西靡张勃吴録曰丁固梦松树生其腹上谓人曰松字十八公也后十八年其为公乎广州先贤传曰猗顿至孝母䘮猗独立坟歴年乃成居䘮踰制种松柏成行晋书曰山涛遭母䘮归乡里涛虽年老居䘮过礼手植松柏嵩髙山记曰嵩岳有大树松或百嵗千嵗其精变为青牛或为伏龟採食其实得长生抱朴子曰天陵偃盖之松大谷倒生之栢王羲之游四郡记曰永宁县界海中有松门西岸及屿上皆生松故名松门周景式庐山记曰石门北巖即松林也南临石门涧涧中仰视之离离如骈麈尾号麈尾松𤣥中记曰松脂沦入地中千嵗为茯苓神境记曰荥阳郡南有石室室后有孤松千丈常有䨇鹤晨必接翮夕輙偶影传曰昔有夫妇二人俱隠此室年既数百化成䨇鹤梦书曰松为人君梦见松者见人君也离骚曰山中人兮芳杜若饮石泉兮䕃松柏古诗曰嘉树生朝阳凝霜封其条先圣本纪曰许由欲观帝意曰帝坐华堂靣䨇阙君之荣顾亦得矣余坐华堂森然有松生于戸云生于牖虽靣䨇阙异乎鸾之荣崑崙余安知其所以取荣哉帝美由师之玉䇿曰千载松柏树枝叶上杪不长望如偃盖其中有物如青牛青羊人服皆万嵗宋书曰谢混与从子灵运齐名时人谓混风韵为髙日望葵肃如寒风振松康乐凛凛如霜台笼日世説孙兴公斋前种一株松枝高势远邻居曰松树非不楚楚可怜但恐无栋梁用耳枫桞虽合抱亦何所施张湛好于斋前种松柏时人曰张湛屋下陈尸又曰苻坚平邺粮竭马无草削松木而食之魏志曰孙权自将军至合肥新城魏使满宠赴之募壮士数十日折松为炬从上风放火烧贼退国语曰松柏之地其土不肥泰山记曰岱宗小天门有秦时五大夫松在史记曰松柏为百木长也而守宫阙本草经曰松脂一名松肪温中乆服轻身延年太公兵法曰周太姒梦周梓化为松庄子曰天寒既至霜雪既降吾是知松柏之茂汉武内传曰药有松柏之膏服之可延年尚书曰岱畎丝枲铅松怪石诗魏刘公干诗曰亭亭山上松瑟瑟谷中风风声一何盛松枝一何劲风霜正惨悽终嵗恒端正岂不罹霜雪松柏有本性晋傅𤣥诗曰飞蓬随飘起芳草摧山泽世有千年松人生讵能百晋许询诗曰青松凝素髄秋菊落芳英晋袁宏诗曰森森千丈松磊砢非一节虽无榱桷丽较为栋梁桀晋张华诗曰松生陇坂上百尺下无枝东南望河尾西北隠崑崖纲风振山籁朋鸟夜惊离悲凉贯年节葱翠恒若斯安得草木心不怨寒暑移晋王凝之妻谢氏拟嵇中㪚诗曰遥望山上松隆冬不能彫愿想游下憇瞻彼万仭条腾曜未能升顿足俟王乔时哉不我与大运所飘飖梁范云咏寒松诗曰脩条拂层汉宻叶帐天浔凌风知劲节负霜见直心赋齐王俭和竟陵王高松赋曰山有乔松峻极青䓗既抽荣于岱岳亦擢颖于荆峯若乃朔穷于纪嵗亦暮止隆冰峩峩飞雪千里嗟万有之必衰独贞华之无已积皓霰而争光延㣲飇而响起齐谢朓高松赋曰若夫脩干垂䕃乔柯飞颕望肃肃而既闲即㣲㣲而方静懐风音而送声当月路而留影乃芊绵于广隰亦迢逓于孤岭青春爰谢灵物含明江臯緑草暧然已平凌翠山而如剪施悬萝而共轻至于星廻穷纪沙鴈相飞同云泱其无色阳光沈而灭晖岂彫贞于寒暮不受令于霜威梁沈约高松赋曰欎彼高松栖根得地託北园于上邸依平台而养翠若夫蟠株耸榦之懿含星漏月之竒经千霜而得拱仰百仞而方枝朝吐轻烟薄雾夜宿迷鸟羁雌露虽滋而不润风未动而先知既梢云于清汉亦倒景于华池轻隂䝉宻乔柯布濩叶断禽踪枝通猨路聼骚骚于既晓望隐隐于将暮暧平湖而漾青緑拂增绮而笼丹素于是风急垄首寒浮塞天流蓬不息明月孤悬檀栾之竹可咏鄹枚之客存焉清都之念方远姑射之想悠然擢柔情于蕙圃涌宝思于珠泉岂徒为善之小乐离之短篇若此而已乎赞宋谢惠连松賛曰松惟灵木拟心云端迹絶玉除形寄青峦子欲我知求之嵗寒晋戴逵松竹賛曰猗欤松竹独蔚山臯肃肃脩竿森森长条柏山海经曰白于之山其上多柏土山多柏又曰三株树生赤水其为树如栢叶皆为珠尚书荆州曰杶干栝柏毛诗曰新甫之柏汉武故事曰柏梁台高二十丈悉以柏香闻数十里列士传曰延陵季子觧宝劒𢃄徐君墓柏树列仙传曰赤松子好食柏实齿落更生三辅黄圗曰汉文帝霸陵不起山陵稠种柏东观汉记曰李恂遭父母丧六年躬自负土树柏常在冡下谢承后汉书曰陈留虞延为郡督邮光武廵狩至外黄问延园陵柏树株数延悉晓之由是见知王隠晋书曰王裒痛父不以命终絶世不仕立屋墓侧旦夕常至墓前朝拜輙悲号断絶墓前一柏树裒常所攀涕泣所着树色与凡树不同晋宫阁名曰华林园栢二株泰山记曰山南有太山庙种栢树千株大者十五六围长老传云汉武所种从征记曰泰山庙中栢皆二十余围夹两阶赤眉尝斫一树见血而止今斧疮犹在陈留耆旧传曰季充䘮父冡侧有盗夜斫充柏树者充手刃之述征记曰柏谷谷名也汉武帝㣲行所至长傲賔于柏谷者也谷中无廻车地夹以高原柏林䕃蔼穷日幽暗殆弗覩阳景毛诗邶风曰柏舟卫顷公之诗也又鄘柏舟共姜自誓也文选曰青青陵上柏又曰松柏转萧瑟瞻彼陵上栢又麝食栢而香又寒露拂陵苕女萝辞松柏汉书曰朱博为御史大夫府中列柏有野乌数千栖其上窦武上表曰今兹大寒过节城傍竹柏为伤絶后汉方储字圣明遭母忧负土成坟松栢数十株鸾乌栖其上白兔游其下晋书曰庾蹇字升褒或有斩其父墓柏者莫知其谁乃召邻人于墓自责叩头涕泣谢祖祢自后人莫之犯又曰郭璞以王丞相为卦云有震厄公命驾西歩数里得一柏树截如公长置常寝卧处果震栢粉碎宋书曰鲁郡孔子旧庙有柏树二十四株歴汉晋其大连抱土人崇敬之莫犯也荀卿子曰栢经冬而不彫蒙霜不变可谓得其真也抱朴子曰大谷倒生之栢皆与天齐其长地等其乆三辅旧事曰汉诸陵皆属太常有人盗松栢者弃市广雅曰一名汁栢国语曰高山峻原不生草木松栢之地其土不肥齐书曰王俭字仲宝司徒袁粲叹曰宰相之材也栝栢豫章虽小已有栋梁之器礼曰如松栢之有心栢台御史台也歌古歌曰平陵东松柏桐不知何人刼义公古艶歌曰南山石嵬嵬松栢何离离上枝拂青云中心十数围洛阳发中梁松树窃自悲斧锯截是松松树东西摧持作四轮车载至洛阳宫观者莫不叹问是何山林谁能刻镂此公输与鲁班被之用丹漆薰用苏合香本自南山松今为宫殿梁又歌曰行行随道经歴山陂马啖栢叶人啖栢脂不可常饱聊可遏饥赋晋左九嫔松柏赋曰何竒树之英蔚託峻岳之嵯峨被𤣥涧之逶迤带緑水之素波布秀叶之䓗蒨列踈实之离离馥幽蔼而永馨纷翕习以披离赤松游其下而得道文賔飡其实而长生诗人歌其荣蔚齐南山以永宁槐春秋説曰槐木者虗星之精尔雅曰守宫槐叶昼聂宵炕周官曰靣三槐三公位焉春秋元命苞曰树槐聼讼其下左传曰赵宣子骤諌公患之使鉏麑贼之晨往寝门辟矣盛服将朝尚早坐而假寐麑退而叹曰不㤀恭敬民之主也贼民之主不忠弃君之命不信有一于此不如死也触槐而死太公金匮曰武王问太公曰天下神来甚衆恐有试者何以待之太公曰请树槐于王门内有益者入无益者距之晏子春秋曰齐景公有所爱槐使人守之令曰犯槐者刑伤槐者死有醉而伤槐者且加刑焉庄子曰槐之生也入季春五日而兎目十日而鼠耳三辅黄图曰元始四年起明堂辟雍为博士舍三十区为㑹市但列槐树数百行诸生朔望㑹此市各持其郡所出物及经书相与买卖雍雍揖让论议树下侃侃誾誾槐大叶而黑江东有树与此相反名合昏槐管子曰沃土其木宜槐沈约宋书曰孔子夜梦三槐之间丰沛之郊有赤烟气驱车对楚西北观之见刍儿敌鹿伤其左足薪而覆之秦苻坚时关陇人歌曰长安大街两邉树槐下走大轮上有鸾栖淮南子曰老槐生火乆血为燐槐市学也树以青槐燧人氏秋取槐檀之火又曰天所覆地所载六合所包隂阳所煦雨露所濡此皆父母所关于一和也父天母地故槐榆与橘柚合而为兄弟有苗与三危通而为一家抱朴子曰老槐生火人不怪隋书曰高颎字昭𤣥一名敏领新都大监每坐槐棠树下以聼事至不依行列有司伐之上特令勿去以示后人宋书曰祖士雄庐侧其庭前有槐树光荣茂及雄居䘮亦枯死服阕还茂高祖嘉之名其里为累德里晋书大司马府有老槐树殷仲堪对而叹曰此树婆娑生意尽矣魏陈王曹植魏德论曰武帝执政日白雀集于庭槐魏都赋曰槐以䕃途晋挚虞连理颂曰东宫正徳之内承华之外槐树二枝连理而生二干一心以蕃本根庾信枯槐赋曰开花建始之殿结实睢阳之园赋晋傅选槐赋曰华叶扶疎参林萧蔱松萝寄生绵连标末延袤千亩蓊欎晻蔼魏文帝槐赋曰文昌殿中槐树盛暑之时余数游其下美而赋之王粲直登贤门小阁外亦有槐树乃就使赋焉有大邦之美树惟令质之可嘉託灵根于丰壤被日月之光华周长廊而开趾夹通门而骈罗承文昌之邃宇望迎风之曲阿修干纷其漼错绿叶萋而重隂上幽蔼而云覆下茎立而擢心伊暮春之既替即首夏之初期鸿鴈游而送节凯风翔而迎时天清和而温润气恬淡以安治违隆暑而适体谁谓此之不怡魏陈王曹植槐赋曰冯文昌之华殿森列峙乎端门观朱榱以振条㨿文陛而结根扬沉隂以博覆似明后之垂恩在季春以初茂践朱夏而乃繁覆阳精之炎景㪚流曜以增鲜魏王粲槐树赋曰惟中唐之竒树禀天然之淑姿超畴亩而登殖作阶庭之华晖形祎祎以畅条色采采而鲜明丰茂叶之幽蔼履中夏而敷荣既立本于殿省植根柢其𢎞深鸟取栖而投翼人望庇而披襟晋挚虞槐赋曰覧坤元之产殖莫兹槐之为贵爰表庭而树门膺论道而正位尔乃观其诞状察其攸居丰融湛䨴蓊欎扶疎上拂华宇下临脩渠凑以夷迳带以通衢鼓柯命风振叶致凉开明过于八闼兮重隂踰乎九房晋庾儵大槐赋曰余去许都将归洛京舍于嵩岳之下而植斯树焉遂作赋曰有殊世之竒树生中岳之重阿承苍昊之纯气吸后土之柔嘉若夫赤松王乔冯夷之伦逍遥茂䕃濯缨其濵望轻霞而增举垂高畅之清尘若其含真抱朴旷世所希降夏后之卑室作唐虞之茅茨洁昭俭以骄奢成三王之懿资故能着英声于来世超羣侣而垂晖仰瞻重干俯察其隂逸叶横被流枝萧森下覆灵沼上蔽高岑孤鹄徘徊寡雀悲吟清风时至恻怆伤心将骋轨以轻运安久留而涕滛桑尔雅曰女桑桋桑檿桑山桑易曰系于苞桑尚书曰厥篚檿丝山海经曰宣山上有桑大五十尺其枝四衢叶大尺赤理青华名之曰帝女之桑又曰阳谷上有扶桑十日所浴又曰东北海外赤水在圎丘南有三桑而无枝皆高百仞又曰衡山多桑毛诗曰蚕月条桑又曰猗彼女桑又曰肃肃鸨行集于苞桑又曰桑之落矣其黄而陨又曰无折我树桑又曰桑之未落其叶沃若又曰春日载阳爰求柔桑又曰交交黄鸟止于桑又曰星言夙驾税于桑田又曰蒸在桑野礼记仪注曰后妃斋戒将夫人世妇出采桑左传曰晋公子重耳出奔及齐齐桓公妻之将行舅犯等谋于桑下蚕妾在上闻之以告姜氏姜氏杀之谓公子曰子有四方之志其闻之者吾杀之矣又曰赵宣子田于首山舍于翳桑见灵辄饿曰不食三日矣为之簟食与肉寘诸槖以与之既而与为公介倒㦸以御公徒而免之问何故曰翳桑之饿人也春秋孔演圗曰孔子母徴在游大冢之陂睡梦黑帝使请与已交语曰女乳必于空桑之中觉则若感生丘于空桑之中穆天子传曰甲寅天子作居范宫以观桑者乃饮于桑中天子命桑虞出桑者用禁暴民列子曰晋文公㑹欲伐卫公子鉏仰而笑公问何笑曰臣之邻人有送其妻适私家者道见桑妇恱而与言然顾视其妻亦有招之者矣臣窃笑此公悟其言乃止引师还未至而有伐其北鄙者离骚曰路室女之方桑孔子遇之以自待吕氏春秋曰伊尹之母居伊水之上孕梦有神告之曰臼出水而东走无顾明日视臼出水告其邻东走顾其邑尽为水身因化为桑有莘氏採桑得婴儿空桑之中献之于君君令乳之命曰伊尹史记曰吴公子光伐楚㧞居巢钟离初楚邉邑卑梁之处女与吴邉邑之女採桑二女家相怒喧两国邉邑邉邑长闻之怒而攻灭吴之邉邑吴王怒故遂伐楚两都又曰伊陟相太戊亳有祥桑谷共生于朝货殖传曰齐鲁千亩桑其人与千戸侯等典术曰桑木者箕星之精神木虫食叶为文章人食之老翁为小童列女传曰齐宿瘤女者初闵王游东郭百姓尽观宿瘤女采桑如故王怪召问之对曰妾受父母教采桑不受教观大王王曰此竒女也聘迎之又曰陈辨女者陈国采桑之女也晋大夫觧君甫使于宋道过陈遇采桑之女止而戏之曰女为我歌吾将舍女女乃歌曰墓门有棘斧以斯之夫也不良国人知之又曰秋胡子纳妻五日而妇采桑自投河而死东观汉记曰蔡君仲汝南人至孝王莾乱人相食君仲取桑椹赤黑异器贼问所以云黑与母赤自食贼义之遗盐二斗谢承后汉书曰张堪为渔阳太守劝民耕种百姓歌之曰桑无附枝麦穗两岐张君为政乐不可支蜀志曰先主舍东南角篱上有桑树生高五丈余遥望幢幢如小车葢往来者皆怪此树非凡或谓当出贵人先主少时与宗中诸儿于树下戏言吾必当乗此羽葆车盖益州耆旧传曰何祗梦桑生井中赵直占曰桑非井中之物桑字四十八君寿恐不过此祗年四十八而卒搜神记曰旧説有人逺征家有一女马一疋女思父乃戏马曰尔能为我迎得父吾将嫁汝马乃顿缰而去迎得父来后马见女辄怒父问之女具以告父乃杀马曝皮于庭女之皮所曰尔马也而欲人为妇自取屠剥何如言未竟蹶然忽起卷女而行父失女后于大桑树枝间得女乃皮尽化为蚕绩树上其茧厚大异常邻妇取飬之其收亦倍今世谓蚕为女儿古之遗语也春秋元命苞曰姜嫄游閟宫其地扶桑履大人迹生稷汉书曰陈留申屠蟠耻郡无义士遂闭门飬志蓬戸菜室依大桑树以为栋梁又曰汝南尹昆为汝隂县功曹令新到官问曰园中有桑以食蚕何如昆曰非初至所务崔鸿三十国春秋后燕录曰初皝之迁于龙城植松为社主及秦灭燕大风吹㧞后数年度社处忽有桑二根生焉先是辽川无桑及廆通于晋求种江南平川之桑由晃始也晋令曰丞尉以官舍有桑果皆给之其无桑及不满三百株皆使吏卒随间于官舍种桑满三百株神异经曰东方有树焉高八十丈敷张自辅叶长一丈广六尺名曰扶桑有椹焉长三尺五寸述异记曰桓仲为江州刺史遣人周行庐山兾覩灵异既陟崇巘有一湖生桑树有败艑赤鳞鱼使者渴极欲往饮水赤鳞张鳍向之使者不敢饮十洲记曰扶桑在碧海中上有天帝宫东王所治有椹树长数千丈二千围同根更相依倚故曰扶桑仙人食根体作紫色其树虽大椹如中夏桑也九千嵗一生实味甘香括地图曰化民食桑二十七年化而身里九年生翼十年而死孟子曰五亩之宅树之以桑礼记曰古者天子诸侯必有公桑蚕室近川而为之又曰鸣鸠拂其羽戴胜降于桑又曰季春之月命野虞无伐桑柘又曰桑弧蓬矢汜胜之书曰五月种桑取椹着水中濯洗取子隂干之治肥田十亩荒乆不耕者先好耕治之黍椹子各三升合种之黍桑俱生鉏之桑令疎条适黍熟获之放火烧之当逆风起火桑至春生一亩食三箔蚕本草经曰桑根㫄行出土上者名伏虵治心痛晋书曰贾后废愍怀太子时桑生于西厢长数日枯十二月后生太子齐书曰太祖宅在武进宅南有桑树擢本三丈横出四枝如车葢上年数嵗游于下从兄敬宗谓曰此树为汝生也诗后汉宋子侯董娇娆诗曰洛阳城东路桃李生路傍花花自相对叶叶自相当春风东北起花叶正低昂不知谁家子提笼行采桑纎手折其枝花落何飘扬请谢彼姝子何为见损伤高秋八九月白露变为霜终年㑹飘堕安得乆馨香秋时自零落春月复芬芳何如盛年去欢好永相㤀吾欲竟此曲此曲愁人膓归来酌羙酒挟瑟上高堂魏陈王曹植艶歌曰出自蓟北门遥望湖池桑枝枝自相植叶叶自相当梁简文帝采桑诗曰春色映空来先发院邉梅细萍重疉长新花歴乱开连珂徃淇上接幰至丛台丛台可怜妾当窓望飞蝶忌跌行衫领熨斗成褫襵寄语采桑伴讶今春日短枝髙攀不及叶细笼难满梁吴筠采桑诗曰贱妾思不堪采桑渭城南带减连枝绣发乱凤皇簮花舞依长薄蛾飞爱绿潭无由报君信流涕向春蚕又陌上桑诗曰袅袅陌上桑䕃陌复垂塘长条系白日细叶隠鹂黄蚕饥妾复思拭泪且提筐故人宁知此离恨煎人肠梁刘邈万山见采桑人诗曰倡女不胜愁结东下青楼逐伴西蚕路相携南陌头叶尽时移树枝高乍易钩丝䋲挂且脱金笼冩复收蚕饥日已暝讵为使君留梁王台卿咏陌上桑诗曰令月开和景处处动春心挂筐须叶满息倦重枝隂陈徐伯阳赋得日出东南隅诗曰朱城璧日启朱扉青楼含照本晖晖逺映陌上春桑叶斜入秦家缃绮衣罗敷粧粉能佳丽镜前新梳倭堕髻圎笼袅袅挂青丝铁钩冉冉胜丹桂蚕饥日晚蹔生愁忽逄使君南陌头五马停珂遣借问䨇脸含娇特好羞妾壻府中轻小吏即今来徃专城里欲识东方千骑归蔼蔼日暮红尘起赋魏繁钦桑赋曰上似华葢紫极比形下象凤阙万桷一楹丛枝互出乃错乃并晔晔隆暑凉风自生㣲条纎绕随风浮沉阳蜩鸣其南枝寒蝉噪其北隂秋风忽其将来咸感节而悲吟玩庇䕃之厚惠情眷眷而爱深晋陆机桑赋曰皇太子便坐葢本将军直庐也初世祖武皇帝为中垒将军植桑一株世更二代年渐三纪扶疏丰衍抑有瑰异焉夫何佳树之洪丽超託居乎紫庭罗万根以下洞矫千条而上征岂民黎之能植乃世武之所营故其形瑰族类体艶衆木黄中爽理滋荣烦缛绿叶兴而盈尺崇条蔓而曾寻希太极以延峙暎承明而广临革飞鸮之流响想鸣鸟之遗音惟厯数之有纪恒依物以表德岂神明之所相将我皇之先识跨百世而勿翦超长年以永植晋潘尼桑树赋曰从明储以省膳憇便房以偃息观兹树之特伟感先皇之攸植蔚萧森以四射邈洪庸而端直尔乃徘徊周覧俯仰逍遥俛睨灵根上眺修条洞芳泉于九壤含溢露于清霄倚增城之飞观拂绮窓之疏寮下迢递以极望上扶疎而参差匪衆鸟之攸萃相皇鸾之羽仪理有㣲而至显道有隠而应期岂皇晋之贞瑞兆先见而启兹起寻抱于纎毫崇万匮于始基晋傅咸桑树赋曰世祖昔为中垒将军于直庐种桑一株迄今三十余年其茂盛不衰皇太子入朝以此庐为便坐伊兹树之侥倖䝉生生之渥惠降皇躬以斯植遂𢎞茂于圣世厥茂伊何其大连寻脩柯逺扬洪条梢槮布繁枝之沃若播宻叶以垂隂䕃华㝢而作凉清隆暑之难任以厥树之巨伟登九日于朝阳且积小以高大生合抱于毫芒犹帝道之将升亦累徳以弥光汤躬祷于斯林用获雨而兴商惟皇晋之基命爰于斯而发祥从皇储于斯馆物无改于平生心恻切以兴思思有感于圣明歩徬徨以周览庶髣髴于仪形赞晋郭璞帝女桑赞曰爰有洪桑生濵沦潭厥围五丈枝相交叅园客是采帝女所蚕榆尔雅曰藲茎无姑其实夷説文曰榆白枌也榆有刺荚为芜荑毛诗曰山有枢隰有榆礼记内则曰槿荁枌榆免薧滫髄以滑之春秋元命苞曰三月榆荚落管子曰五沃之土其榆条长史记天官书曰凡望云气平望在桑榆上余二千里庄子曰鹊上高城之垝而巢于高榆之颠城坏巢折凌风而起故君子之居世也得时则蚁行失时则鹊起韩诗外传曰楚庄王将伐晋敢谏者死孙叔敖进谏王曰臣园中有榆榆上有蝉蝉方奋翼悲鸣饮清露不知螗蜋之在后也汉书郊祀志云高祖祷丰枌榆社又天文志曰成帝河平元年旱伤麦民食榆皮又循吏传曰龚遂为渤海太守劝民务农桑令种榆一口一树桓谭新论曰刘子骏信方士虗言谓神仙可学余见其庭下有大榆树久老剥折指谓曰彼树无情然犹朽蠧人杂欲爱养何能使之不衰崔寔四民月令曰榆荚成者收干以为旨蓄色变白将落收为酱随节早晚勿失其适魏志曰郑浑为魏郡太守课百姓乏材木乃课种榆为篱嵇康飬生论曰豆令人重榆令人眠愚智所知也博物志曰食枌榆则眠不欲觉晋宫阁名曰华林园榆十九株杂五行书曰舍北种榆九株蚕大得毛诗义疏曰駮駮马梓榆駮荦遥视似駮马赵书曰从幽州大道滹沲河造浮桥植行榆五十里署行宫广志曰有姑榆有郎榆郎榆无荚村人任车用至善蚕者出渤海东光以供官石虎邺中记曰襄国邺路千里之中夹道种榆盛暑之月人行其下幽明录曰虎晚家有皂荚树有神隔路有大榆树古传曰是雌雄晚被斫此树枯死范子计然曰芜荑出地赤心者善淮南子万毕术曰八月榆檽令人不饥汜胜之书曰种木无期因地为时三月榆荚雨时高地强土可种木风俗通曰桑车榆毂闻声数里梦书曰榆为人君徳至仁也梦采榆叶受赐恩也梦居树上得贵官也诗古诗曰天上何所有歴歴种白榆书魏应璩与庞惠恭书曰频见所上利民之术植济南之榆栽汉中之漆桐尔雅曰荣桐木尚书曰峄阳孤桐礼曰季春之月桐始华毛诗曰梧桐生矣于彼朝阳又曰椅桐梓漆爰伐琴瑟诗义疏曰有青桐赤桐白桐白桐冝琴瑟今云南䍧牱人绩以为布周书曰清明之日桐始华不华嵗大寒礼斗威仪曰君乗火而王其政平梧桐为常生庄子曰外乎子之神劳乎子之精倚树而吟据梧而暝又曰鸳雏发南海而飞到北海非梧桐不止非竹实不食吕氏春秋曰成王与唐叔虞燕居援桐叶以翦珪以告曰以此封汝虞喜以告周公周公请封虞王曰余与虞戏周公曰臣闻之天子无戏言于是遂封叔虞于晋邹山记曰邹山古之峄阳鲁穆公改为邹今邹山峄阳犹多桐树齐地记曰城北十五里有桐台即梧宫异苑曰晋武帝世吴郡临平岸出一石打之无声以问张华华云取蜀中桐材刻作鱼形扣之则鸣矣于是如言音闻数里句吴平州门前忽生一株青桐树上有謡歌之声平恶而斫杀平随军北虏首尾三载死桐欻自还立于故根上闻树巅空中歌曰死树今更青吴平寻当归适闻杀此树已复有光辉平寻归如鬼謡祖台之志恠曰骞保至檀丘坞上北楼宿暮鼓二中有人着黄练单衣白帢从人持炬火上楼保惧藏壁中须㬰有二婢上帐使迎一女子上与白帢人入帐宿未明白帢辄先去保因入帐中问侍女子向去者谁答曰桐郎道东庙树是至暮二更桐郎复来保乃斫取之縳着楼柱明日视之形如人长三尺余槛送诣丞相渡江未半风浪起桐郎得投入水风波乃息秦记曰初长安谣云凤皇止阿房苻坚遂于阿房城植桐数万株至慕容冲入阿房而居冲小字凤皇广志曰梧桐有白者异国有白木其叶有白毛取其毳淹渍滑绩织以为布也何逊游山记曰吹台有高桐皆百围峄阳孤桐方此为劣王孚安成记曰府君讳保如今树梧于苞两邉柯叶菴蔼炎暑为之清凉百姓列宅其间管子曰五沃之土其木冝桐庄子曰空门来风桐乳致巢淮南子曰智有所不足故桐不可与为弓万毕术曰桐木成云董仲舒请雨书曰秋以桐鱼九枚遁甲书曰梧桐不生则九州异君王逸曰木有状桑梧桐松栢皆受气淳矣异于群类者新论曰神农皇帝削桐为琴崔琦七蠲云爰有梧桐生于𤣥谿传根朽壤託险生危枚乗七发曰龙门之桐百尺无枝其中欎结轮囷扶疏以分离其根半死半生冬则风漂霰雪飞张恊七命曰寒山之桐出自太冥含黄钟以吐干据苍岑以孤生孟子曰今有场师舍其梧槚养其樲棘则为贱场师焉苏子曰夫人生一世若晓露之託桐叶耳其与几何古今注曰昭帝元鳯二年冯翊献桐枝长六尺九枚三叶也诗魏明帝诗曰双桐生空井枝叶自相加通泉浸其根𤣥雨润其柯晋司马彪与山巨源诗曰苕苕椅桐树寄生于南岳上陵青云霓下临千仞谷处身孤且危于何託余足昔也植朝阳倾枝俟鸾鷟今者絶世用倥偬见廹束班匠不我顾牙旷不我录焉得成琴瑟何由扬妙曲卞和潜幽巖谁能证竒璞冀望神龙来扬光以见烛宋伏系之咏椅桐诗曰亭亭椅桐欎兹庭圃翠条疎风绿柯䕃宇宋鲍昭山行见孤桐诗曰桐生丛谷里根孤地寒隂未霜叶已肃不风条自吟不愿见雕斵为君堂上琴齐谢朓游东堂咏桐诗曰孤桐北窓外高枝百丈余枝生既婀娜叶落更扶疏无华复无实何以赠离居裁为珪与璋足可命参墟梁简文帝赋得䨇桐生空井诗曰季月䨇桐井新枝杂旧株晚叶藏栖凤朝花拂曙乌梁王筠奉酬从兄临川桐树诗曰伊昔擅羽仪待价龙门垂优游清露㸃徽穆惠风吹月上隂阳干云覆死生枝公子存高尚聊用影华池栖鸾既不重舞鹤复何施方同㪚木爨清响竟谁知梁沈约咏梧桐诗曰秋还遽已落昏晓犹未荑㣲叶虽可贱一翦或成珪赋晋傅咸梧桐赋曰美诗人之攸贵兮览梧桐乎朝阳蔚菶菶以萋萋兮欎株列而成行夹二门以骈罗作馆寓之表章晋夏侯湛愍桐赋曰有南国之陋寝植嘉桐乎前庭阐洪根以诞茂丰修干以繁生纳谷风以疏叶含春雨以濯茎濯茎夭夭布叶蔼蔼蔚童童以重茂䕃蒙蒙而相盖蔽隂澹之南表覆阳阿之北外于是诘朝之暇歩趾前庑春以逰目夏以清暑昔诗人之所称美厥生之攸竒植匪冈其不滋识非条其不仪宋袁淑桐赋曰越衆木之薰莸胜杂树之藻缛信爽干以弱枝实里素而表绿若乃根荑条茂迹旷心冲贞观于曾山之阳抽景于少泽之东被籍兮烟霞懐珮兮星虹仪丹丘之瑞羽栖清都之仙宫齐王融应竟陵王教桐树赋曰梧桐生矣于邸岫之曾隈仪龙门而挿干伫凤羽以抽枝纵楚宫而㽞称籍馆以翻声直不䋲而特秀圎匪规而天成同歳草以委暮共辰物而滋荣岂远心于自外寕有志于孤贞梁沈约桐赋曰龙门之桐逺望青葱专巖擅岭或孤或丛枝封暮雪叶映昼虹抗兰橑以栖龙拂雕窓而团露喧宻叶于凤晨宿高枝于鸾暮合影阳崖摽峯东陆俯结𤣥隂仰成翠屋乍髣髴于行雨时徘徊于丹毂遶齐綵于碧林岂慙光于若木又八咏悲落桐曰悲落桐悲落桐早霜露燕至叶未抽鸿来枝已素幽根未蟠结孤株复危絶初不照光景终年负霜雪勿言草木贱徒昭君末光末光不徒昭为君含噭咷阳阿泫绿水隂枝苦寒蜩厚德非所任不敢虗其心若逄阳春至吐緑照清浔赞郭璞梧桐賛曰桐实嘉木凤凰所栖爰伐琴瑟八音克谐歌以永言雝雝喈喈宋孝武孤桐賛曰珍无隠德产有必甄资此孤干献枝楚山梢星云界衍叶炎廛名列贡宝器賛虞絃艺文类聚卷八十八艺文类聚卷八十九钦定四库全书艺文类聚卷八十九唐欧阳询撰木部中杨栁尔雅曰旄泽柳杨蒲柳左传曰董泽之蒲庄子曰支离叔观于冥伯之邱崑崙之墟黄帝之所休俄而柳生其左肘战国䇿曰楚有养由基善射去杨叶百歩而射之百发百中汉书曰昭帝时上林苑中大柳树断卧地一朝起生枝叶有虫蚀其叶爲字曰公孙病已立及昭帝崩亾嗣大臣迎立昌邑王王即位淫乱失道霍光废之更立昭帝兄衞太子之孙是爲宣帝帝本名病已云文士传曰嵇康性絶巧能鍜家有一柳树乃激水以圜之夏天甚凉居其下遨戱及鍜陶潜曰五柳先生不知何许人亦不详姓字宅邉有五柳因以爲号许愼淮南子注曰展禽之家树栁行惠德因号柳下惠一曰邑名琴操曰其思革子尹文子叔儋子相与爲友闻楚成王贤俱往见之至嵚巖之间卒逢飘风暴雨共伏于空柳之下衣寒粮乏自度不能俱活以革子爲贤乃供衣粮与之二子遂冻饿而死革子见楚王楚王知其贤陈酒设钟鼓而乐之革子操琴而作别散之音楚王赐其百金以葬二子易大过卦曰枯杨生稊老夫得其女妻焦贑易林豫之晋曰鹊巢柳树鸠夺其处任力劣薄天命不祜毛诗曰折柳樊圃毛诗义疏曰蒲柳之木二种一种皮正白可爲箭竿传曰董泽之蒲今人以爲其雚可爲矢又曰树杞杞柳也生水旁树如柳叶麤而白木理微赤今人以爲毂大戴礼曰正月柳稊稊者发叶也尔雅曰柽河柳说文曰杨蒲柳也从木昜声柽河栁也从木圣声柳小杨也从木卯声晋中兴书曰陶侃明识过人武昌道种柳人有窃之植于其家侃见而识之问何以盗官柳种子沈约宋书曰萧惠开爲少府不得志寺内斋前香草蕙兰悉铲除列种白柳续搜神记曰上虞魏金家在县北忽有一人着孝子服皁笠手巾掩口来诣金家语曰居有钱一千万铜器亦如之大柳树钱在其下取钱当得其书居大不吉仆寻爲君作此便去自尔出三十年遂不复来金亦不取钱盛𢎞之荆州记曰缘城堤邉悉植细柳绿条散风清隂交陌三齐略记曰台城东南有蒲台髙八丈始皇所顿处在台下萦马至今蒲生犹萦似水杨而堪爲箭孔氏志怪曰㑹稽盛逸尝晨兴路未有行人见门内柳树上有一人长二尺衣朱衣冠冕俯以舌䑛树叶上露良久忽见逸神意如惊遽即隠不见管子曰五沃之土宜柳孟子曰性犹杞柳义犹桮桊崔寔四民月令曰三月三日以及上除采柳絮可以愈疮梦书曰杨爲使者本草经曰柳花一名絮论语曰鑚燧改火春取柳榆木毛诗曰昔我往矣杨柳依依又曰东门之杨其叶牂牂又曰东门之杨刺时也婚姻失时男女多违又曰北山有柳又曰菀彼柳斯鸣蜩嘒嘒又曰菀柳刺幽王也暴虐而刑罚不中有菀者柳不尚息焉又曰杨之水不流束蒲文选曰长杨映碧沼修杨夹广津又曰细柳夹道生又曰髙杨拂地垂又曰二月杨花满路飞又曰春林本自竒杨柳最相宜又曰长杨䕃清沼郁郁园中柳又曰柳条恒着地弱柳䕃修衢古乐府有折柳曲三齐略记曰刘悛之爲益州刺史献蜀柳数株条甚长状若丝缕武帝植于太昌灵和殿前常翫嗟之曰杨柳风流可爱似张緖当年其见赏如此世说曰晋王恭字孝伯美姿容人多恱之或目之濯濯如春月之柳又曰桓温自江陵北行往少时所种柳处皆十围慨然叹曰木犹如此人何以堪攀枝执条泫然流涕又曰顾恺之字长康痴信小术桓𤣥尝以一叶柳绐之曰此蝉翳叶也以自蔽人不见已恺之引叶自蔽𤣥就溺焉恺之信不见以珍重之俗传恺之有三絶此痴之一絶山海经曰沃民之国有白柳战国䇿曰夫杨横树之则生倒树之亦生折而树之又生然十人拊之一人拔之则无杨矣且以十人衆拊易生之物然而不胜一人拔者何也拊之难而去之易故也古今注曰杨贠叶弱蔕微风则大摇一名髙飞一名独摇先贤传曰郑敬以蒹葭爲席杞随柳之隂汉书曰有细柳营诗古诗曰白杨初生时乃在豫章山上叶拂青云下根通黄泉梁简文帝咏柳诗曰垂隂满上路结草早知春花絮时随鸟风枝屡拂尘欲散依依彩时要歌吹人又折杨柳诗曰杨柳乱成丝攀折上春时叶宻鸟飞碍风轻花落迟城髙短箫发林空画角悲曲中无别意併是爲相思又和湘东王阳云楼檐柳诗曰暧暧阳云台春柳发新梅柳枝无极软春风随意来潭沲青帷闭玲珑朱扇开佳人有所望车声非是雷梁元帝咏阳云楼檐柳诗曰杨柳非花树依楼自觉春林邉通粉色叶里映红巾带日交帘影因吹扫席尘拂檐应有意偏宜桃李人又折杨柳诗曰巫山巫崃长垂柳复垂杨同心宜同折故人怀故乡山似莲花艶流如明月光寒夜猨鸣彻游子泪沾裳又绿柳诗曰长条垂拂地轻花上逐风露霑疑染绿叶小未鄣空梁刘邈折杨柳诗曰髙楼十载别杨柳濯丝枝摘叶惊开驶攀枝恨久离年年阻音息月月减容仪春来谁不思相思君自知梁沈约翫庭柳诗曰轻隂拂建章夹道连未央因风结复解霑露柔且长楚妃思欲絶班女泪成行留人未应去爲此还故乡陈祖孙登咏柳诗曰驰道藏乌日郁郁正翻风抽翠争连影飞緜乱上空髙叶临秦塞长枝拂汉宫欲验伤攀折三春横笛中赋魏文帝柳赋曰昔建安五年上与袁绍战于官渡时余始植斯柳自彼迄今十有五载矣感物伤怀乃作斯赋曰伊中域之伟木瑰姿妙其可珍彼庶卉之未动固肇萌而先辰应隆时而繁育扬翠叶之青纯修干偃蹇以虹指柔条阿那而虵伸上扶疎而孛散下交错而龙鳞在余年之二七植斯柳乎中庭始围寸而髙尺今连拱而九成嗟日月之逝迈忽亹亹以遄征昔周游而处此今倐忽而弗形感遗物而怀故俛惆怅以伤情魏应玚杨柳赋曰赴阳春之和节植纎柳以承凉摅丰节而广布纷郁勃以敷阳三春倐其奄过景日赫其垂光振鸿条而逺夀廻云葢于中唐魏繁钦柳赋曰有寄生之孤柳託余寝之南隅顺肇阳以吐牙因春风以扬敷交绿叶而重葩转纷错以扶疎郁青青以畅茂纷冉冉以陆离浸朝露之清液曜华采之猗猗魏王粲柳赋曰昔我君之定武改天届而徂征元子从而抚军植嘉木于兹庭歴春秋以逾纪行复出于斯乡览兹树之丰茂纷旖旎以修长枝扶疏而覃布茎森梢以奋扬晋成公绥柳赋曰宅京宇之西偏濵犊鼻之清渠启横门于大路临九逹之通衢愍行旅之靡休树双柳于道隅弥年载而成隂纷婵媛而扶疎晋伍辑之柳花赋曰步江臯兮骋望感春柳之依依垂柯叶而云布扬零花而雪飞或风廻而游薄或雾乱而飈零野净秽而同降物均色而齐明晋傅𤣥柳赋曰无邦壤而不植兮象干道之屡迁纷猗靡以从风兮若将往而复旋序魏陈王曹植柳颂序曰余以闲暇驾言出游过友人杨德祖之家视其屋宇寥廓庭中有一柳树聊戯刋其枝叶故着斯文表之遗翰遂因辞势以讥当今之士柽尔雅曰柽河柳南越志曰绥南县多连山柽松杞梓诗梁简文帝咏柽诗曰凌寒竞贞节负雪固难亏无慙云母桂讵减珊瑚枝颂梁江淹柽颂曰碧叶菴蔼頳柯翕赩方陋筠槚逺笑荆棘椒春秋运斗枢曰玉衡星散爲椒尔雅曰檓大椒也山海经曰琴鼓之山其木多椒景山多秦椒毛诗曰椒聊之实又曰贻我握椒男女结情好也范子计然曰蜀椒出武都赤色者善秦椒出天水陇西细者善离骚曰杂申椒与菌桂又曰播芳椒兮成堂又曰奠桂酒兮椒浆荀卿子曰民之视我驩若父母其好我芬若椒兰应劭汉官仪曰皇后称椒房取其实曼延盈升以椒涂室亦取其温煖张璠汉纪曰桓帝窦皇后崩中常侍曹节王甫欲以贵人礼葬太尉李固自扶舆起𢷬椒自随谓妻子曰若太后不得配桓帝吾不生还矣崔寔四民月令曰正月之旦进酒降神毕室家无大小次坐先祖子孙各上椒酒于其家长称举白魏志春秋同异曰钟繇嬖庶子㑹之母黜其夫人文帝命繇复焉繇恚忿飡椒致噤帝乃止世说石崇以椒爲泥泥屋王君夫以赤石脂泥壁援神契曰椒姜御湿蒲益聪博物志曰外国豉法以酒浸令极干以麻油蒸之后曝三日筛椒屑以意多少合投之胡椒酒方以好酒五升干姜一两胡椒七十枚末好石榴五枚管收计着中下气文选曰大王之风徘徊椒桂之间本草曰蜀椒久服之头不白令寒者热热者轻轻者重出武都赤色者善颂晋刘臻妻元日献椒花颂曰美哉灵葩爰采爰献圣容叹之永夀于万铭晋成公绥椒华铭曰嘉哉芳椒载繁其实厥味惟珍蠲除百疾肇惟嵗始月正元日永介眉夀以祈初吉赞晋郭璞椒赞曰椒之灌植实繁有榛薫林烈薄馞其芬辛服之不已洞见通神梓大传曰伯禽康叔见周公三见而三笞商子曰二子盍观乎南山之隂见梓晋然实而俯二子见商子曰梓者子道也二子入门而趋登堂而跪周公拂其首劳而食之毛诗曰惟桑与梓必恭敬止又曰椅桐梓漆爰伐琴瑟又曰北山有梓左传曰季孙爲己树六槚于蒲圃东门之外定姒薨匠庆请蒲圃之槚以爲榇君子曰多行无礼必自及也礼斗威仪曰君乘火而王其政和平梓爲长生尔雅曰楰鼠梓史记曰子胥告其人曰必树梓吾墓上汉书曰元帝初元年皇后曽祖父济南平陵王伯墓门梓柱卒生枝叶上屈刘向以爲王氏代汉之象是王莽之嵗又曰衞子夫入宫嵗余不得见涕泣请出曰吾昨梦子夫中庭生梓树出非吾吉乎曹子建书曰斩泗濵之梓以爲筝也桂春秋运斗枢曰椒桂合刚阳山海经曰招摇之山其上多桂臯涂之山上多桂木桂林八树在番禺东又曰所谓贲禺之桂礼斗威仪曰君乘金而王其政讼平芳桂常生春秋潜潭巴曰宫桂鸣下土诸侯号有声楚辞曰桂櫂兮兰枻又曰桂栋兮兰橑又曰结桂枝兮延伫又曰桂树丛生兮山之幽偃蹇连蜷兮枝相缭又曰好桂树之冬荣又曰沛吾乘兮桂丹吕氏春秋伊尹说曰物之美者招摇之桂战国䇿曰苏秦谓楚王曰楚国食贵于玉薪贵于桂韩诗外传曰宋玉因其友见楚襄王襄王待之无以异让其友其友曰夫姜桂因地而生不因地而辛女因媒而嫁不因媒而亲列仙传曰范蠡好食桂饮水卖药人世世见之又曰桂父象林人常服桂皮叶龟脑和之汉书陆贾传曰尉陀献桂蠧二器广志曰桂出合浦而生必于髙山之巅冬夏常青其类自爲林间无杂树交趾置桂园神仙传曰离娄公服竹汁饵桂得仙许由父箕山得丹石桂英今在中岳阚子曰鲁人有好钓者以桂爲饵黄金爲钩罗浮山记曰山顶有桂临海记曰石山望之如雪山有湖传云金鹅之所集八桂之所植说文曰桂江南木百药之长尔雅曰梫木桂皮厚曰木桂一树汉武帝悼李夫人赋曰气以悽戾兮桂枝落而销亾神焭焭而遥逝兮精浮游而去疆淮南子曰王安好道感八公共登山少攀桂树安作诗曰攀桂树兮聊淹留异物志曰桂之灌生必粹其族柯叶不渝冬夏常绿匪桂自植在乎嵩岳文选曰秋风生桂枝又曰苍苍山中桂团团霜露色桂枝生自直又曰桂树冬荣吴都赋曰丹桂灌丛天台赋曰八桂森挺以凌霜桂椒信芳而非园林之实庐山记曰山有三石梁广不盈尺俯眄杳然无底吴勐将弟子过此梁见老翁坐桂树下以玉杯承甘露与勐世说曰客问陈季方曰足下家君太邱有何功德而荷天下重名荅曰吾家君譬如桂树生太山之阿上有万仞之髙下有不测之泉上爲甘露所霑下爲川泉所润当斯之时桂树焉知太山之髙川泉之深不知有功德也庄子曰桂可食故伐之夫人生天地之间犹骋驷而过隙然在用之有盈箧㸑之不足食之则厌一则令人用其身也若㸑之然故曰不足若用之于善则与天地相弊洞冥记曰鄷过国献能言之龟青玉匣东方朔曰推桂露以饮之置之于通风之器汉武故事曰甘泉宫南有昆明池中有灵波殿皆以桂为柱风来自香拾遗记曰岱舆一名浮析北有玉梁千丈驾𤣥流之上峰旁有丹紫白桂皆可爲舟始皇起定明台穷四方木南得烟丘碧树闇河之北有紫桂成林羣仙饵焉韩终采药诗曰闇河之桂实大如栗得而食之后天而老离骚曰桂树列兮纷敷吐紫华兮布条实孔鸾兮所居今其集兮唯鸮又曰乘赤豹兮从文貍辛夷车兮结桂旗又曰饮菌若之朝露兮构桂木以爲室又曰桂蠧不知所淹留兮蓼虫不知徙乎葵菜又曰葛藟累于桂树兮尸子曰春华秋英曰桂文选曰青霞杂桂旗又曰桂栋留夏颷又曰矫菌桂以纫蕙诗梁范云咏桂诗曰南中有八树繁华无四时不识风霜苦安知零落期梁庾肩吾咏桂树诗曰新丛入望苑旧干别层城倩视今移处何如月里生周王褒咏定林寺桂树诗曰嵗余彫晚叶年至长新围月轮三五映乌生八九飞赞晋郭璞桂賛曰桂生南裔拔萃岑岭广莫熙葩凌霜津颕气王百药森然云挺枫山海经曰黄帝杀蚩尤弃其械化爲枫树离骚招魂曰湛湛江水兮上有枫晋宫阁名曰华林园枫香三株南方草木状曰枫香树子大如鸭卵二月华色乃连着实八九月熟曝干可烧惟九真郡有之异苑曰乌伤陈氏有女未醮着屐遥上大枫树顚了无危阂顾曰我应爲神今便长去惟左苍右黄当暂归耳家人悉出见之举手辞诀于是飘耸轻越极䏲乃没既不了苍黄之意每春輙以苍狗黄犬设祀于树下尔雅曰枫聂天风则鸣故曰聂聂树似白杨叶圎而岐有脂而香今之枫香古诗曰长枫千余丈肃肃临涧水周书曰渠州言凤皇集于枫树有乌列侍诗梁简文帝赋得咏䟽枫诗曰萎绿映葭青疏红分浪白花叶洒行舟仍持送逺客豫章左传曰白公作乱杀子西子期曰昔者以力事君不可以终抉豫章以杀人而后死庄子曰腾猿得豫章揽蔓而生长其间便也陈留风土传曰尉氏章树生酸枣淮南子曰豫章生七年可知荆州记曰山阳县豫章木径可伐作鼓颡无患纂文曰无患木名也实可以去垢核黑如㙠问栌木曰无患何也荅曰昔有神巫曰无患此木能作符劾百鬼则以此木爲棒杀之世人相传以此木爲衆鬼所恶竞取爲器用以厌鬼故号无患赞齐卞敬宗无患枕賛曰爰兹素朴名爲吉始匠人斯制以献君子朱树说文曰朱松栢属故类朱赤松也山海经曰崑崙山上有朱树君子晋宫阁记曰华林园中有君子树三株枞尔雅曰松叶栢身曰枞尸子曰松栢之鼠不知堂宻之有美枞鲁连子曰松枞髙千仞而无枝非夏王室无柱桧尚书曰杶干栝栢尔雅曰栢叶松身曰桧祀应记曰孔子庙列七碑无象桧栢犹茂西北二里有颜母庙庙象犹严有修茱萸说文曰榝似茱茰出淮南风土记曰茱萸榝也九月九日熟色赤可采时也洞林曰郭璞避难至新息有以茱茰令璞射之璞曰子如赤铃含𤣥珠案文言之是茱萸异苑曰庾绍爲湘东郡王宗恊与绍中表且服茱萸酒忽见绍来仍求酒执酒杯还置云有茱茰气恊云恶之邪绍云上官皆畏之况我乎荆楚记曰九月九日佩茱茰食蓬饵饮菊花酒令人长夀续齐谐记曰汝南桓景随费长房游学谓之曰九月九日汝南当有灾厄急令家人缝囊盛茱萸系臂登山饮菊花酒此祸可消景如其言举家上山夕还见鸡犬一时暴死长房曰此可代之今人九月九日登髙是也离骚曰椒专佞以慢谄兮榝又充夫佩帏赋晋孙楚茱萸赋曰有茱萸之嘉木植茅茨之前庭歴汉女而始育关百载而长生森蔓延以盛兴布绿叶于紫茎鹑火西徂白藏授节零露既凝鹰隼飘厉攀紫房于纎柯缀朱实之酷烈应神农之本草疗生民之疹疾柟庄子曰腾猿得杉柟揽蔓枝而生长其间得便也山海经曰摇碧山朝歌山脆山多柟负霜停翠柞诗曰陟彼髙冈析其柞薪其叶湑兮维柞之枝其叶蓬蓬疏栩今柞殻爲斗可以染皁今俗及河内云杼斗或橡斗又曰瑟彼柞棫民所燎矣又曰柞棫斯拔尔雅曰栩杼汉书曰五柞宫风土记曰舜所耕多柞树楸尔雅曰瑞楸梓常生潘岳怀旧赋曰望彼楸矣感于余思别赋曰望青楸之离霜陈思王诗曰走马长楸间史记曰汉淮北荥南河济之间千树楸与千戸侯等本草曰楸叶大而早脱故谓之楸榎叶小而早秀故谓之榎栎诗疏曰周秦谓柞爲栎河南谓蓼爲栎尔雅曰其实梂椒之属其子房生爲梂庄子曰匠石之齐至曲园见社栎树曰是不才故若是之夀见梦曰若此文木也楂梨橘柚之属邪熟则剥故不终天年楛楛荆楚中贡簵楛疏曰上党人篾以爲箱器珎以爲钗又上党调问妇人欲质赭不灶中自有黄土买钗不山中自有楛矢诗曰瞻彼旱麓榛楛济济文选曰彼榛楛之勿剪亦蒙茸于蕉萃灵夀汉书曰宣帝赐霍光灵夀杖女贞山海经曰太山多贞木郑氏婚礼谒文赞曰女贞之树柯叶冬生寒凉守节险不能倾典术曰女贞木者少隂之精冬叶不落晋宫阁名曰华林园女贞一株颂晋苏彦女贞颂曰昔东阿王作杨柳颂辞义慷慨㫖在其中余今爲女贞颂虽事异于往作盖亦以厉冶容之风也女贞之树一名冬青负霜䓗翠振柯凌风故清士钦其质而贞女慕其名或树之于云堂或植之于阶庭长生洛阳宫殿簿曰明光殿前长生二株含章殿前长生一株晋宫阁名曰华林园长生六株万年殿前长生二株邺中记曰金华殿后有皇后浴室种双长生树枝条交于栋上团围车盖形冬日不彫叶大如掌至八九月乃生华华色白子赤大如橡子不中啖也世人谓之西王母长生树赋晋嵇含长生树赋曰余婴丁闵凶靡所定居老母垂圣善之训以爲生事爱敬没则无改宜居墓次瞻奉威灵兼览艺文可以不殒先轨祗奉慈令遂家于坟左扫除坛封种植松栢松栢之下不滋非类之草猥有长生育于域内岂老母至行表征于嘉木哉美我亲之仁孝固征瑞之必招降祖宗之遗德振竒木之青条结根擢干载生无渐弱茎猗猗绿叶染染处隂冬而愈茂岂茎叶之有㸃感自然以旌贤谅有道之不掩木槿尔雅曰椵木槿榇木槿说文曰舜木槿也朝华暮落广志曰日及木槿也毛诗曰有女同车颜如舜华礼记曰仲夏之月木槿荣成相篇曰庄子贵支离悲木槿晋宫阁名曰华林园有三株外国圗曰君子之国多木槿之华人民食之去琅琊三万里𤣥中记曰君子之国地方千里多木槿之华罗浮山记曰木槿一名赤槿花甚丹四时敷荣赋晋卢谌朝华赋曰览庭隅之嘉木慕朝华之可玩俯浸润之泉壤仰晞影于云汉晋傅咸舜华赋曰佳其日新之美故种之前庭而爲之赋览中唐之竒树禀冲粹之至清应青春而敷蘖逮朱夏而诞英布夭夭之纤枝发灼灼之殊荣红葩紫蔕翠叶素茎含晖吐曜烂若列星朝阳照灼以舒晖逸藻采粲而光明罄天壤而莫俪何菱华之足营晋羊徽木槿赋曰有木槿之初荣藻衆林而闲色在青春而资气逮中夏以呈饰挹宵露以舒采晖晨景而吸赩晋夏侯湛朝华赋曰咨神树之修异寔积阳之纯精蜿潜根以诞节据川壤以擢茎皎日升而朝华𤣥景逝而夕零逮明晨而繁沸若静夜之衆星长茎攅起柔条列布擢灵柯于时雨滋逸采于丰露灼煌煌以炜炜独崇朝而逹暮于是茂树苍苍纤枝翩翩潜光玉朗绿叶翠鲜陈江揔南越木槿赋曰日及多名𬎼賔肇生东方记乎夕死郭璞赞以朝荣潘文体其夏盛嵇赋悯其秋零此则京华之丽木非于越之舜英南中斩草衆花之宝雅什未名骚人失藻雨来翠润露歇红燥疉萼疑擎低茎若倒朝霞映日殊未妍珊瑚照水定非鲜千叶芙蓉讵相似百枝灯花复羞燃蹔欲寄根对沧海大愿移华厠绮筵井上桃虫难可杂庭中桂蠧岂见怜乃爲歌曰啼籹梁冀妇红籹荡子家若持花并笑宜笑不胜花赵女垂金珥燕姬挿宝珈谁知红槿艶无因寄狭邪徒令万里道攀折自咨嗟颂宋颜延之赤槿颂曰日御北至夏德南宣玉蒸荣心气动上𤣥华缫间物受色朱天是谓珍树含艶丹间序晋苏彦舜华诗序曰其爲花也色甚鲜丽迎晨而荣日中则衰至夕而零庄周载朝菌不知晦朔况此朝不及夕者乎苟映采于一朝燿颕于当时焉识夭夀之所在哉余既翫其葩而叹其荣不终日晋傅𤣥朝华赋序曰朝华丽木也晋成公绥日及赋序曰日及者华甚鲜茂荣于仲夏讫于孟秋晋潘尼朝菌赋序曰朝菌者盖朝华而暮落世谓之木槿或谓之日及诗人以爲舜华宣尼以爲朝菌其物向晨而结逮明而布见阳而盛终日而殒不以其异乎何名之多也晋嵇含朝生暮落树赋序曰草木春荣秋悴此木朝生暮落书东方朔与丞相公孙𢎞借车马书曰木槿夕死朝荣士亦不长贫也樗诗曰蔽芾其樗又曰山有栲又曰南山有樗惠子曰吾有大树人谓之樗其本拥肿不中绳墨小枝拳曲不中规矩立于途匠者不顾今子之言大而无用衆所同弃庄子曰何不树之无何有之乡广莫之野逍遥乎寝卧之下木兰离骚曰朝搴阰之木兰又曰朝饮木兰之坠露古今注曰孝哀帝元嘉元年芝生后庭木兰树上神仙传曰北海于君病癞见市有卖药姓公孙帛因问之公曰明日木兰树下当教卿明日往授素书二卷以消灾救病无不愈者洛阳宫殿簿曰显阳殿前有木兰二株晋宫阁名曰华林园木兰四株戴延之西征记曰显阳殿前有木兰赋晋成公绥木兰赋曰许昌西园中木兰树余往观之遂爲赋曰览衆树之列植嘉木兰之殊观至于𤣥冥授节勐寒严烈峩峩坚氷霏霏白雪木应霜而枯零草随风而摧折顾青翠之茂叶繁旖旎之弱条谅抗节而矫时独滋茂而不雕夫栘尔雅曰唐棣栘诗曰何彼秾矣棠棣之华又曰山有苞棣又曰六月食薁及郁夫栘燕兄弟也闵管蔡之失道夫栘之华萼不炜炜凡今之人莫如兄弟礼记疏曰夫栘一名薁李一名鬰梅一名车下李一名郁橚景子春秋曰景公登青堂见断橚淮门者令诛之晏子谏曰前冕旒恶多见也黈纩塞耳恶多闻也人君自生其民公曰趋舍之若木山海经曰灰野之山有赤树青叶名曰若木离骚曰折若木以拂日淮南子曰若木在建木西上有十日其华照下地赞晋郭璞若木赞曰若木之生崑山是濵朱华电照碧叶玉津食之灵智爲力爲仁合欢本草经曰合欢味甘平生川谷安五脏和心志令人欢乐无忧久服轻身明目生益州仲长统昌言曰汉哀帝时有异物生于长乐宫东庑柏树及永巷南闼合欢树议者以爲芝草也羣臣皆贺受赐古今注曰知蠲人之忿则赠以青囊一名合欢则㤀忿枝叶若繁互相交结每一风来輙自相解不相牵缀嵇康种之舍前晋宫阁名曰华林园合欢四株诗晋杨方合欢诗曰南邻有竒树承春挺素华丰翘被长条绿叶蔽朱柯因风吐微音芳气入紫霞我心羡此木愿徙着余家夕得游其下朝得弄其葩尔根深且固余宅浅且洿移植良无期叹息将如何杉尔雅曰披煔晋咸康起居注曰侍御史秦武奏平陵前道东杉树一株萎死以备预栢栽补之请收陵令推劾邓德明南康记曰南野巘山有汉太傅陈蕃遥望两杉树耸柯出岭垂䕃覆谷刘欣期交州记曰合浦东一百里有一杉树叶落随风入洛阳城内汉时善相者云此休征当出王者帝遣千人伐树役夫多死三百人坐株上食适足相容游名山志曰华子冈上紫杉千仞被在崖侧又云金州山西面杉疎偏爲白猨所栖竟夕哀鸣行人所恶颂梁江淹杉颂曰桐梓旧丽松栝称竒焉如兹品独秀青崖羣木敛望杂卉不闚长入烟氛永骖鸾螭并闾广雅曰并闾㯶也山海经曰脆之山其木多㯶广志曰㯶一名并闾叶似车轮乃在巅下有皮缠之附地起二旬一采转复上生吴录地理志曰武陵临沅县多并闾木生山中晋令曰其夷民守护㯶皮者一身不输颂梁江淹并闾颂曰异木之生疑竹疑草攅丛石迳森苁山道烟岫相珍云壑共宝不锦不缛何避工巧荆春秋运斗枢曰玉衡星散爲荆广志曰楚荆也牡荆蔓荆也又曰赤茎大实者名曰牡荆又有山荆左传曰伍举入郑声子将如晋遇之于郑郊班荆相与食而言复故汉书曰淮南王安谋反伍被谏曰昔子胥谏吴王云臣今见麋鹿游姑苏之台臣今亦将见宫中生荆棘露霑衣也东观汉记曰尹勤治韩诗事薛汉身牧豕事亲至孝无有交游门生荆棘周景式孝子传曰古有兄弟忽欲分异出门见三荆同株接叶连隂叹曰木犹欣聚况我而殊哉还爲雍和神仙传曰吴有徐随居丹徒左慈过随门下有宿客车六七乘欺慈云徐公不在慈去客皆见牛在杨树杪车毂中皆生荆木长一二丈客惧入报随随曰此左公遣追之客逐慈叩头谢客还见牛故在地无复荆木也顾微广州记曰抚纳县出金荆又曰白荆堪爲履紫荆堪爲床万南杜荆指病自愈节不相当者月晕时尅之养病礼弓矢圗楚以荆爲之然以灼正以荆者凡木心圎荆心方也毛诗曰翘翘错薪言刈其楚又曰扬之水不流束楚又曰绸缪束楚又曰交交黄鸟止于楚老子曰师之所处荆棘生焉文选曰不别荆者庆云之惠君也荒郁萧森参天榛之蒙宠史记曰廉颇肉袒负荆因賔客至蔺相如门谢诗晋陆机乐府歌诗曰三荆欢同株四鸟悲异林颂梁江淹金荆颂曰江南之山连鄣连天既抱紫霞亦嗽綘烟金荆佳树涵云宅仙姱节讵及幽意谁传赞宋颜竣几赞序曰今上在彭城赐金荆卧几棘周书程寤曰文王在翟梦南庭生棘小子发取周庭之梓树树之于阙间化松柏棫柞惊以告文王文王召发于明堂拜吉梦受商大命秋朝士周书曰左九棘孤卿大夫位焉右九棘公侯伯子男位焉树棘以爲位取赤心而外刺元命苞曰树棘听讼其下者愿取其赤实也吴都赋曰亦犹棘林之萤耀与夫寻木之龙烛魏都赋曰荣其文身骄其险棘又曰寻靡䓑于中逵造木猴于棘刺春秋繁露曰美恶之类各以类应故以龙致雨以扇逐暑军之所处生以棘楚晋书曰石季龙大飨羣臣于大武殿佛圗澄曰殿乎殿乎棘子成林将坏人衣龙发下石果有棘生陈留耆旧传曰魏尚诏狱棘树上占曰夫棘中心赤外有棘蒙我言有棘而赤心之至诚也离骚曰甘棠苦于丰草荆棘生于中庭毛诗曰凯风自南吹彼棘心又曰尸鸠在桑其子在棘又曰肃肃鸨翼集于苞棘又曰湛湛露斯在彼杞棘又曰营营青蝇止于棘后汉书曰我有枳棘岑君伐之黄莲本草经曰黄莲一名玉莲味苦寒治热颂梁江淹黄莲颂曰黄莲上草丹砂之次御孽辟妖长灵久视骖龙行天驯马匝地鸿飞以仪顺道则利栀子汉书曰栀茜园本草经曰支子一名木丹地镜圗曰望气占人家黄气者栀子树也晋令曰诸宫有秋栀子守护者置吏一人晋宫阁名曰华林园栀子五株游名山志曰楼石山多栀子诗齐谢朓墻北栀子树诗曰有美当堦树霜露未能移金蕡发朱采映日以离离幸赖夕阳下余景及西枝还思照绿水君阶无曲池余荣未能已晚实犹见竒复留倾筐德君恩信未赀梁简文帝咏栀子花诗曰素华偏可憙的的半临池疑爲霜裹叶复类雪封枝日斜光隐见风还影合离赞宋颜测栀子赞曰濯雨时摛素当颷独含芬丰荣殊未纪销落竟谁闻竹尚书曰篠簜既敷山海经曰云山有桂竹伤人必死又曰嶓冢之山嚚水之上多桃枝竹又曰长石山之西有共谷其中多竹衞邱之竹山林在焉大可爲舟说文曰箭矢竹也尔雅曰东南之美者有㑹稽之竹箭焉又曰桃枝四寸有节礼记曰如竹箭之有筠又曰日短至则伐木取竹箭竹谱曰桃枝竹皮滑而黄可以爲席又曰卭竹髙节实中状如人剡俗谓之扶老竹魏志曰倭国有桃枝竹裴氏广州记曰广州有桃枝竹永嘉记曰阳屿有仙石山顶上有平石方十余丈名仙坛坛陬輙有一䈥竹凡有四竹葳𬎼青翠风来动音自成宫商石上净㓗初无麤箨相传云曽有却粒者于此羽化故谓之仙石竺法眞罗山记曰岭南道无筋竹惟此山有之其大尺围细者色如黄金坚贞疎节异苑曰东阳留道德家中筋竹林忽生连理吕氏春秋曰昔黄帝令伶伦爲律伶伦自大夏之西阮隃山之隂取竹之嶰谷断两节闲长六寸九分而吹之爲黄钟之宫律之本也汉书曰张骞至大夏见卭竹枝问之云贾人市之身毒国丹阳记曰江宁县南三十里有慈母山积石临江生箫管竹自伶伦采竹嶰谷其后唯此簳见珍故歴代常给乐府而俗唿鼓吹山今慈湖戍常禁采之礼斗威仪曰君乘木而王政太平蔓竹紫脱爲之长生吴越春秋曰越王问范蠡用兵对曰越有处女愿君王问之处女北行见王道逢老人自称袁公跪拔林于竹末折堕地处女即接其末公操其本而刺处女处女举杖击之公飞上树变爲白猿博物志曰洞庭之山帝之二女啼以涕挥竹竹尽斑今下隽有斑皮竹易曰震爲苍筤竹穆天子传曰天子西征休于𤣥池之上乃奏广乐三日而终是曰乐池乃树之竹是曰竹林离骚七谏曰便娟之修竹寄生于江潭上葳𬎼而防露下泠泠而来风史记曰渭川千畆竹其人与千戸侯等韩诗外传曰黄帝时鳯凰栖帝梧桐食帝竹实汉书曰髙祖爲亭长乃以竹皮爲冠及贵常冠之又曰武帝发卒塞瓠子河令羣臣将军以下皆负薪而下淇园之竹三辅旧事曰窦将军有青竹田楚国先贤传曰孟宗母嗜笋及母亾冬节将至笋尚未生宗入竹哀叹而笋爲之出得以供祭至孝之感也文士传曰蔡邕经㑹稽髙迁亭见椽竹可以爲笛取用果有异声湘中记曰邵陵髙平县有文竹山上有石牀四面绿竹扶踈常随风委拂此床盛𢎞之荆州记曰临贺冬山中有大竹数十围髙亦数十丈有小竹生其旁皆四五围下有盘石径四五丈极方正青如弹棊局两竹屈垂拂埽石上初无尘秽未数十里闻风吹此竹如箫管之音述征记曰山阳县城东北二十里魏中散大夫嵇康园宅竹林时有遗竹也尚书禹贡曰荆州厥贡惟箘簵楛扬州厥贡篠簜既敷毛诗曰如竹苞矣又曰籊籊竹竿以钓于淇竹竿篇名衞女思归也适异国而不见荅思而能以礼也庄子曰鹓雏非练实而不食家语曰山南之竹不抟自直斩而爲箭射达革诗齐虞羲见江边竹诗曰挺此坚贞性来树朝夕池秋波潄下趾冬雪封上枝葳𬎼防晓露䓗蒨集羁雌含风自䬃䬃负雪亦猗猗金明无异状玉洞良在斯但恨非嶰谷伶伦未见知齐谢朓咏竹诗曰窓前一丛竹青翠独言竒南条交北叶新笋杂故枝月光踈已宻风声起复垂青扈飞不碍黄口得相窥但恨从风箨根株长别离梁元帝赋得竹诗曰嶰谷管新抽淇园竹复修作龙还葛水爲马向并州柯亭临絶涧桃枝夹细流冠学芙蓉様花堪威鳯游卭王若有献张骞应拜侯梁沈约咏檐前竹曰萌开箨已垂结叶始成枝繁隂上蓊茸促节下离离风动露滴沥月照影参差得生君戸牖不愿夹华池梁江洪和新浦侯斋前竹诗曰本生出髙岭移赏入庭蹊檀栾拂桂橑蓊葱傍朱闺夜条风析析晓叶露凄凄箨紫春鸎思筠緑寒蛩啼不惜凌云茂遂听羣雀栖愿抽一茎实试看翔鳯来梁刘孝先竹诗曰竹生空野外梢云耸百寻无人赏髙节徒自抱贞心耻染湘妃泪羞入上宫琴谁能制长笛当爲吐龙吟梁刘孝威咏枯叶竹诗曰枯杨犹更绿卧柳尚还生勿嫌鳯不至终当待圣明陈贺循赋得夹池修竹诗曰绿竹影参差葳蕤带曲池逄秋叶不落经寒色讵移来风韵晚迳集鳯动春枝所欣髙蹈客未待伶伦吹陈隂铿赋得夹池竹诗曰夹池一丛竹垂翠不惊寒叶醖宜城酒皮裁薛县冠湘川染别泪衡岭拂仙坛欲见凌冬质当爲雪中看陈张正见赋得阶前嫰竹诗曰翠竹梢云自结丛轻花嫰笋欲凌空砌曲横枝屡解箨阶前踈叶强来风欲知抱节成龙处当于山路葛陂中赋晋江逌竹赋曰有嘉生之美竹挺纯姿于自然含虚中以象道体圎质以仪天託宗爽垲列族圃田缘崇岭带廻川薄循隰行平原故能凌惊风茂寒乡借坚氷负雪霜振葳蕤扇芬芳翕幽液以润本承清露以擢茎拂景云以容与拊惠风而廻萦齐王俭灵邱竹赋应诏曰灵邱深沉蔓竹凝隂神根合拱桢干百寻振芳条乎崑岳敷绿采于髙岑㳂淮海而蔚映带沮漳而萧森志东南而擅美在淇澳而流音方灵夀而均茂仪菌桂而成林若乃青春受谢九野舒荣绿苹齐叶白芷抽萌干䈚箭而特秀篠擢颖而垂英霜皦镜于原隰木衰䟽于郊阡翠叶与飞雪争采贞柯与层冰竞鲜梁简文帝修竹赋曰玉润桃枝之丽鱼肠云母之名日映花美风动花轻诏梁任昉静思堂秋竹应诏曰静思堂连洞房临曲沼夹修篁竹宫丰丽于甘泉之右竹殿𢎞敞于神嘉之傍绿条发丹楹翠叶映雕梁入戸扫文石傍檐拂象床常生偶兰桂结实值鸳皇逢性与之至道偶斯文之在兹欢柏梁之有赋恨相如之异时赞晋谢庄竹赞曰瞻彼中唐绿竹猗猗贞而不介弱而不亏杳袅人圃萧瑟云崖推名楚潭美质梁池序晋伏滔长笛赋序曰余同僚桓子野有故长笛耆老云蔡邕之所作也初邕避难江南宿于柯亭柯亭之观以竹爲椽邕仰而眄之曰良竹也取以爲笛音声独絶艺文类聚卷八十九艺文类聚卷九十钦定四库全书艺文类聚卷九十唐欧阳询撰鸟部一鸟尔雅曰二足而羽谓之禽生哺鷇生噣雏又曰亢鸟咙其粻嗉尚书曰日中星鸟以殷仲春鸟兽孳尾日永星火以正仲夏鸟兽希草宵中星虚以殷仲秋鸟兽毛毨日短星昴以正仲冬鸟兽氄毛周官曰鸟隼为旟毛诗曰诞寘之寒氷鸟覆翼之鸟乃去矣后稷哌矣又曰伐木丁丁鸟鸣嘤嘤嘤其鸣矣求其友声左氏曰晋侯伐齐齐师夜遁师旷曰鸟乌之声乐齐师其遁礼记曰凡生天地之间者莫不知爱其类今是大鸟兽则失䘮其羣匹越月踰时焉过其故乡回翔焉鸣号焉蹢躅焉踟蹰焉然后乃能去之小者至于鷰雀犹有啁噍之顷焉凡有血气之属者莫智于人故人于其亲也至死不穷论语曰鸟之将死其鸣也哀又曰鸟兽不可与同羣春秋孔演图曰鸟化为书孔子奉以告天赤雀集书上化为黄玉刻曰孔提命作应法为赤制雀集家语曰孔子在卫颜回侍侧闻哭声甚哀子曰回汝知此何哭对曰此哭非但为死又为生离回闻桓山之鸟生四子焉羽翼既成将分四海悲鸣而送之哀声似此孔子使问之果父死家贫卖子以𦵏晏子曰齐景公使颜涿聚主鸟而亡公召欲杀之晏子曰涿聚有三罪请数之尔为吾君主鸟而亡之一罪也使吾君以鸟杀人二罪也诸侯闻之以吾君重鸟轻士三罪也公曰勿杀之荘子曰上好智而无道则天下大乱矣何以知其然耶弓弩罼弋机变之智多则鸟乱于上也荀卿子曰鸟穷则啄兽穷则攫人穷则诈史记曰秦仲知百鸟之音与之语皆应焉东方朔记曰武帝问朔何知鸟之雌䧺对曰䧺左翼加右声髙雌右翼加左声小谢承后汉书曰杨震卒未𦵏有大鸟五色髙丈余从天飞下到震棺前举头悲鸣泪出霑地至𦵏日冲升天上华峤汉书曰当时人立石鸟像于震墓前十洲记曰东海中有祖洲地方五百里去海岸七万里上有不死之草似𤓰苗秦始皇时大宛中多死人横道忽有鸟如乌状此草以覆死人面皆登时起坐遂活抱朴子军术曰衆鸟羣飞徘徊军上不过三日有暴兵至鸟聚军中将军当赏功增秩鸟集将军之旗将军增官鸟集军中莫知其名军败罗含传曰含少时昼卧忽梦一鸟文色异常飞来入口含因惊起心胸间如吞物意甚怪之叔母谓曰鸟有文章汝后必有文章此吉祥也含于是才藻日新捜神记曰常山张颢为梁相天新雨后有鸟如山鹊稍下堕地民争取即化为一圆石颢椎破之得一金印文曰忠孝侯印颢以闻上蔵之秘府颢后官至太尉博物志曰子路与子贡过郑神社社树有鸟子路捕之神社牵率子路子贡悦之乃止诗古诗曰胡马嘶北风越鸟巢南枝梁朱超咏独栖鸟诗曰河水闻寒已成冻塞草愁霜悬自衰可念无端失林鸟此夜逆风何处归列网遮山不听度悬氷绕树滑难依细石似燕能随雨片木作鸢犹觧机但令积风多少便何患有翼不能飞寄语故林无数鸟㑹入羣里比毛衣赋后汉赵壹穷鸟赋曰有一穷鸟戢翼原野罼网加上机穽在下缴弹张右翼弓彀左飞丸缴矢交集于我思飞不得欲鸣不可举头畏触揺足恐堕内懐怖急乍氷乍火幸頼大贤我矜我怜昔济我南今振我西鸟也虽顽犹识宻恩内以书心外用告天晋夏侯湛观飞鸟赋曰见逸逰之髙鸟邈飘飏而殊逝擢华毛以迅骛廻劲翼以扬势披六翮之聨翩振轻体之迢逓遂乃矜形辽廓冯虚安翔翩翻徘徊上下颉颃动素羽之习习乱白质于日光玩流气以差池弄长风以抑扬摄双翅以髙举舒脩颈以忀徉目悦妙势心嘉羽仪爱恵音之嘤嘤美弱翰之参差蹔髙凌于景外又抑身乎云崖乍来乍徃若悬若垂象流星之离天似圆物之坠危何斯逰之自得谅逸豫之可希茍临川而羡鱼亦欢翔而乐飞梁沈约天渊水鸟应诏赋曰天渊池鸟集水涟漪单汎姿容与羣飞时合离将鶱复歛翮廻首望惊雌飘薄出孤屿未曽宿兰渚飞飞忽云倦相鸣集池籞可怜九层楼光影水上浮本来暂止息遇此遂淹留若夫旅浴清深朋翻迥旷翠鬛紫缨之饰丹冕緑襟之状过波兮湛澹随风兮廻漾竦臆兮开萍蹙水兮兴浪序晋王叔之伤孤鸟诗序曰偶得二鸟将欲放之俄顷而一者死一者既放屡顾悲鸣感㣲禽之有心遂为诗以伤之凤説文曰凤神鸟也山海经曰轩辕之丘鸾自歌凤自舞又曰南禺之山有凤皇鹓雏周书王㑹曰凤皇戴仁抱义大戴礼曰羽虫三百六十而凤皇为之长毛诗曰凤皇于飞翙翙其羽亦傅于天又曰凤皇鸣矣于彼髙冈梧桐生矣于彼朝阳礼记曰麟凤龟龙谓之四灵左传曰陈大夫卜妻敬仲其妻占之曰凤皇于飞和鸣锵锵有妫之后将育于姜鹖冠子曰凤鹑火禽阳之精也徳能致之其精毕至论语曰凤鸟不至河不出图吾已矣夫宋玉对问曰凤皇上击九千里絶云霓负苍天翺翔乎窈㝠之上藩篱之鷃岂能与之料天地之髙哉荘子曰老子见孔子从弟子五人问曰为谁对曰子路为勇其次子贡为智曾子为孝颜回为仁子张为式老子叹曰吾闻南方有鸟其名为凤所居积石千里天为生食其树名琼枝髙百仞以璆琳琅玕为实天又为生离珠一人三头递卧递起以伺琅玕凤鸟之文戴圣婴仁右智左贤离骚曰为凤皇作鹑笼虽翕其不容汉武内传曰西王母曰仙之上药有九色凤颈次药有䝉山白凤之肉十洲记曰凤麟洲在西海之中四面有弱水绕之鸿毛不可越也其上多凤麟数万各为羣上仙之家以凤喙麟角共煎作胶名为集弦胶亦名连金泥能属连刀剑弓弩絃焦赣易林曰凤生五雏长于南郭君子康寕身悦荣乐列仙传曰萧史教弄玉吹箫作凤皇声凤皇来止其屋秦穆公为作凤台一旦皆随凤飞去抱朴子曰夫麟凤以形状为别圣人以心神为异古者太平之世凤皇常居其国而生乳至夏后始食卵而凤去之此则凤有种矣杨龙骧洛阳记曰凤阳门五层楼去地三十丈安金凤皇二头石虎将衰一头飞入漳河今日晴朗见于水中诗汉李陵诗曰凤皇鸣髙冈有翼不好飞安知鳯皇徳䝿其来见稀魏刘桢诗曰凤皇集南岳徘徊孤竹根于心有不厌奋翅凌紫氛岂不常勤苦羞与黄雀羣晋枣据诗曰有凤适南中终日无欢娱自怨梧桐逺行飞栖桑榆奋迅振长翼俛仰向天衢箫韶逝无闻朝阳不可须晋王叔之拟古诗曰客从北方来言欲到交趾逺行无他资唯有凤皇子百金我不欲千金难为市陈张正见赋得威凤栖梧诗曰丹山下威凤来集帝梧中欲儛春花落将飞秋叶空影照龙门水声入洞庭风别有将雏曲翻更合丝桐赋晋桓𤣥赋曰伊羣物之百品亦在类而有别惟羽族之殊诞独鸾皇而搆桀邈区宇以超栖抚朝阳于丹穴备六徳以成辉奋藻翰之郁烈集崑峯而歛翼翔青云以遐越晋傅咸仪凤赋序曰鹪鹩赋者广武张侯之所造也以其形㣲处卑物莫之害也而余以为物生则有害有害而能免所以贵乎才智也夫鹪鹩既无智足贵亦祸害未免免乎祸害者其唯仪凤也鸾春秋元命苞曰火离为鸾山海经曰轩辕之国清沃之野鸾鸟自歌又曰广都之野鸾鸟歌汉武内传曰西王母曰神仙次药有灵丘苍鸾焦贑易林曰温山松柏常茂不落鸾凤以庇得其欢乐东观汉记曰王阜为重泉令鸾鸟集止学宫阜使掾沙叠为张雅乐击磬鸟举足垂翼应声而舞止县庭留十余日乃去谢承后汉书曰方储家圣羽㓜䘮父事母母终自负土成坟种竒树千株鸾鸟止其上决疑注曰辛缮字公文治春秋䜟纬隠居华隂光武征不至有大鸟髙五尺鸡头燕颔蛇颈鱼尾五色备举而多青栖缮槐树旬时不去𢎞农太守以闻诏问百寮咸以为凤太史令蔡衡对曰凡象凤者有五多赤色者凤多青色者鸾多黄色者鹓雏多紫色者鸑鷟多白色者鹄今此鸟多青乃鸾非凤也上善其言王公闻之咸逊位辟缮不起典畧曰鸾鸟者神灵之精其象五彩鸡形鸣中五音肃肃雍雍喜则舞以乐常处幽闲颂声作则至诗魏嵇叔夜赠秀才诗曰双鸾匿景曜戢翼太山崖抗音𠻳朝露晞阳振羽仪长鸣戏云里时下息兰池魏王粲诗曰聨翩飞鸾鸟独逰无所因羽毛照野草哀鸣入青云我尚假羽翼飞覩尔形身愿及春阳㑹交颈遘殷勤宋范泰鸾鸟诗序曰昔罽賔王结罝峻卵之山获一鸾鸟王甚爱之欲其鸣而不致也乃饰以金樊飨以珍羞对之愈戚三年不鸣其夫人曰尝闻物见其类而后鸣何不悬镜以映之王从其意鸾覩形悲鸣哀响中宵奋而絶嗟乎兹禽何情之深昔钟子破琴于伯牙匠石韬斤于郢人盖悲妙赏之不存慨神质于当年耳矧乃一举而殒其身者哉悲夫乃为诗曰神鸾栖髙梧爰翔霄汉际轩翼飏轻风清响中天厉外患难预谋髙罗掩逸势明镜悬髙堂顾影悲同契一激九霄音响流形已毙鸿毛诗曰鸿鴈美宣王也周易曰初六鸿渐于干上九鸿渐于陆其羽可用为仪吉礼记曰前有车骑则载飞鸿又孟春之月鸿雁来又季秋之月鸿雁来賔左传曰卫献公诫孙文子寗恵子食皆服而朝日旰不召而射鸿于囿二子从之公不释皮弁而与之言二子怒如戚尸子曰虎豹未成文而有食牛之气鸿鹄之鷇羽翼未全而有四海之心贤者之生亦然管子曰桓公在位管仲隰朋见立有间有二鸿飞过桓公叹曰仲父今彼鸿有时而南有时而北四方无逺所欲至而至焉惟有羽翼之故是能通其意于天下乎寡人之有仲父犹飞鸿之有翼也荘子曰孔子见老子归三日不谈谓弟子曰人如飞鸿者吾必矰缴而射之吾今见龙矣韩诗外传曰齐使献鸿于楚鸿渇使者于道饮鸿而失之使者至楚曰臣欲亡去为两使不通欲绞颈而死将以吾君贱士贵鸿也楚王贤之以为上客史记陈胜叹曰燕雀安知鸿鹄之志哉扬子法言曰鸿飞冥冥弋人何慕焉博物志曰鸿鹄千嵗者皆胎产诗宋颜延之归鸿诗曰昧旦濡和风霑露践朝晖万有皆同奉鸿鴈独辤归相鸣去涧汜长引发江畿皦洁登云侣连緜千里飞长懐河朔路缅与湘汉违赋晋成公绥鸿鴈赋曰余尝㳺乎河泽之间是时鸿鴈应节而羣至望川以奔集夫鸿渐着羽仪之叹小雅作于飞之歌斯乃古人所以假象兴物有取其美也余又竒其应气而知时故作斯赋辰火西流秋风厉起轩翥鼓翼抗志万里过云梦以娱逰投淮湘而中憩昼顾眺以候逺夜警循而相卫梁沈约八咏听晓鸿篇曰听晓鸿晓鸿度将旦跨弱水之㣲澜发成山之逺岸无东西之可辨孰遐迩之能筭秋蓬飞兮未极塞草寒兮无容色吴山髙兮髙难度越水深兮深不测羡明月之驰光顾征禽之驶翼夜緜緜而难晓愁参差而盈臆孤鴈夜难飞客泪夜霑衣春鸿旦暮反客子方未归序晋曹毗双鸿诗序曰近东野见有养双鸿者其仪甚美又善鸣舞虽志希青翠之逰身非己有物之可感良谓此也鹄离骚曰黄鹄一举兮知山川之纡曲再举兮知天地之圜方又曰煎鸿鸧些战国策曰荘辛谓楚襄王曰黄鹄逰于江海俯啄鰋鲤仰龂菱藕奋其六翮自以为无患与人无争不知夫射者大修矢治矰缴将加已百仞之上故昼逰江湖夕调鼎爼韩诗外传曰田饶事鲁哀公而不见察谓哀公曰夫鸡有五徳犹日瀹而食之者以其所从来近也夫黄鹄一举千里止君园池啄君稻粱君犹贵之以其所从来逺也故臣将去君黄鹄举矣汉书曰黄鹄下建章宫太液池中公卿上夀赐诸侯王列侯宗室金钱列女传曰鲁陶门女者少寡养姑纺绩为产鲁人欲求之女乃歌曰黄鹄早寡七年不双宛颈独宿不与衆同飞鸟尚然况于贞良鲁人闻之遂不复求古今注曰汉恵帝五年七月黄鹄二集萧池瑞应圗曰𤣥鹄者王者知音乐之节则至又曰黄帝习乐崑崙以舞衆神𤣥鹄六翔其右韩子曰师涓鼔新声平公问师旷此何声也曰清商公曰最悲乎师旷曰不如清征公曰可得闻乎旷曰古之得聼清征者皆有徳义之君公曰得试之乎旷不得已援琴一奏有𤣥鹄二八道南方来集于郭门之扈再奏而列三奏延颈而鸣舒翼而舞音中宫商公大悦提觞起焉为师旷夀其后大旱淮南子曰凤皇曽逝万仞之上鸿鹄苍鹤莫不惮焉南越志曰开寕县多晨鹄东观汉记曰章帝至岱宗柴望毕鹄三十从东南来经祀坛上抱朴子曰周穆王南征一军尽化君子为猿为鹤小人为虫为沙述异传曰荀瓌事母孝好属文及道术潜栖却粒尝东逰憇江夏黄鹄楼上望西南有物飘然降自霄汉俄顷已至乃驾鹤之賔也鹤止户侧仙者就席羽衣虹裳賔主欢对辤去跨鹤腾云眇然烟灭异苑曰魏安釐王观翔鹄而乐之曰寡人得如鹄之飞视天下如芥也客有隠逰者闻之作木鹄而献王王曰此有形无用者也夫作无用之器世之奸民也召逰欲加刑焉逰曰大王知有用之用未寤无用之用也今臣请为大王翔之乃取而骑焉遂翻然飞去莫知所之鹤韵集曰鹤善鸣鸟也周易曰鸣鹤在隂其子和之毛诗曰鹤鸣诲宣王也鹤鸣于九臯声闻于天左传曰狄人伐卫卫懿公好鹤鹤有乗轩者将战国人受甲者皆曰使鹤鹤实有禄位余焉能战易通卦验曰立夏清风至而鹤鸣春秋说题辞曰鹤知夜半世説曰僧支道林好鹤时有遗其双鹤者翅长欲飞林意惜之乃铩其翮鹤轩翥不能复起乃舒翼反头视之如似懊惋道林曰既有凌霄之姿何肻为人耳目翫乎养令翮成即放飞去风土记曰鸣鹤戒露此鸟性警至八月白露降流于艹上滴滴有声因即髙鸣相警移徙所宿处虑有变也汉书宣帝即位尊孝武庙为代宗所廵狩至郡国皆立庙告祠代宗庙日有白鹤集后庭崔颢易林曰白鹤衘珠吴越春秋曰吴王阖庐有女王伐楚与夫人及女㑹食蒸鱼王尝半女怒曰王食我残鱼辱我不忍乆生乃自杀阖庐痛之𦵏于郡西阊门外凿地为女坟积土为山文石为椁金鼎玉杯银樽珠襦之寳皆以送女乃舞白鹤于吴市令万民随观之遂使与鹤俱入墓门因塞之以送死列仙传曰王子乔见桓良曰待我缑氏山头至期果乗白鹤住山巅望之不得到神仙传曰介象死吴先帝思之以象所住屋为庙时时往祭之有白鹤来集坐上也相鹤经曰鹤阳鸟也而逰于隂盖羽族之宗长仙人之骐骥也竹林七贤论曰嵇绍入洛或谓王戎曰昨于稠人中始见嵇绍昻昻然野鹤之在鸡羣琴操曰商陵牧子取妻五年无子父兄将欲为改娶妻闻中夜警起倚户悲啸牧子闻援琴鼓之痛恩爱之永离因弹别鹤以舒愤故曰别鹤操晋八王故事曰陆机为成都王所诛顾左右而叹曰今日欲闻华亭鹤唳不可复得华亭吴由拳县郊外之野机素逰之所陶侃传曰侃丁母艰在墓下忽有二客来弔不哭而退仪服鲜洁知非常人随而㸔之但见双鹤飞而冲天临海记曰郡西北有白鹤山周廻六十里髙三百丈有泄水悬注遥望如倒挂白鹤因以为名古老相传云此山昔有晨飞鹄入㑹稽雷门鼓中于是雷门鼓鸣洛阳闻之孙恩时斫此鼓见白鹤飞出翺翔入云此后鼓无复逺声永嘉郡记曰有洙沐溪野青田九里中有双白鹄年年生子长大便去只恒余父母一双在耳精白可爱多云神仙所养华峤汉书曰崔琦作白鹤赋以讽梁兾兾幽杀之列仙传曰苏耽去后忽有白鹤十数只夜集郡东门楼上一只口画作书字言曰城郭是人民非三百甲子当复归咸谓是耽续捜神记曰辽东城门有华表柱忽有一白鹤集徘徊空中言曰有鸟有鸟丁令威去家千嵗今来归城郭如故人民非何不学仙去空伴冢累累遂上冲天韩诗外传曰晋平公逰于河而乐曰安得贤士与之乐此也舡人盖胥跪而对曰夫珠出于江海玉出于崑山无足而至者由主君之好也士有足而不至者盖主君无好士之意耳何患无士乎公曰吾食客门左千人门右千人朝食不足夕收市赋暮食不足朝收市赋吾可谓不好士乎对曰夫鸿鹄一举千里所恃者六翮耳背上之毛腹下之毳益一把飞不为髙损一把飞不加下今君之食客门左门右各千人亦有六翮在其中矣将皆背上之毛腹下之毳耶列子詹何曰闻先大夫之言蒲且子之弓弱纎缴垂风振之连双鹤于青云之际用心専动手均也墨子曰禽子问曰多言有益乎对曰虾蟇日夜鸣口干而人不聼之鹤虽时夜而鸣天下振动多言何益乎荘子曰凫胫虽短续之则忧鹤胫虽长断之则悲又曰老子谓孔子曰夫鹤不日浴而白乌不日黔而黒离骚曰縁鹄饰玉后帝具飨史记曰齐王使淳于髠献鹤于楚出邑门道飞其鹤徒揭空笼以见楚王曰齐王使臣献鹤过于水上不忍鹤渇出而饮之飞去吾欲绞颈而絶恐人议吾君以鸟故令士自杀吾欲买而代之是不信而欺吾王欲赴他国痛吾两主使不通故来受罪楚王曰善神异经曰西海之外有鹤国男女皆长寸为人自然有礼好经论跪拜夀三百嵗人行如飞日千里百物不敢犯之惟畏海鹄鹄过吞之亦夀三百嵗人在鹄腹中不死而鹄一举千里淮南八公㸔之但见䨇鹤飞而冲天诗古诗曰飞来白鹤从西北来十五十五逻列成行妻卒被病不能相随五里一反顾六里一徘徊吾欲衔汝去口噤不能开吾欲负汝去毛羽日摧颓魏陈王曹植诗曰双鹤俱遨逰相失东海傍䧺飞窜圵朔雌惊负南湘弃我交颈欢离别各异方不惜万里道但恐天网张魏何晏诗曰双鹤比翼逰羣飞戏太清常恐天网罗忧祸一旦并岂若集五湖顺流唼浮萍逍遥放志意何为憷愓惊晋阮籍诗曰鸿鹄相随去飞飞适荒裔双翮凌长风须臾万里逝朝飡琅玕实夕宿西山际抗身青云中网罗孰能制梁简文帝咏洲间独鹤诗曰逺雾旦氛氲单飞才可分孤惊宿屿浦羇泪下江濆意感东西水心迷四面云谁知独辛苦江上念离羣梁江洪和新浦侯咏鹤诗曰闲园有孤鹤摧蔵信可怜寕望春臯下刷羽翫花钿何时秋海上照影弄长川晓鸣动遥怨夕唳感孀眠哀咽芳林右悯黙华池边犹兾凌云志万里共翩翩梁吴均咏鹤诗曰本自乗轩者为君堦下禽摧蔵多好貌清唳有竒音稻粱恵既重华池遇亦深懐恩未忍去非无江海心陈刘那赋得独鹤凌云去诗曰孤鸣思沧海矫翮避虞机怨别凄琴曲凌风散舞衣五里虽廻顾千年㑹欲归寄语雷门鼓无复一双飞陈阮卓赋得黄鹄一逺别诗曰霜风秋月映楼明寡鹄偏栖中夜惊月下徘徊顾别影风前悽㫁送离声离声一去㫁复续别响时来踈复促聊看逺客赠绫纹弥怨闲宵雅琴曲恒思昔日稻粱㤙理翮整翰上君轩独舞轻飞向吴市孤鸣清唳出雷门王子吹笙忽相值自觉飘飘云里驶一举千里未能归唯有田饶觧深意赋魏王粲白鹤赋曰白翎禀灵龟之修夀资仪凤之纯精接王乔于汤谷驾赤松于扶桑飡灵岳之琼蘂吸云表之露浆魏陈王曹植白鹤赋曰嗟皓丽之素鸟含竒气之淑祥薄幽林以屏处䕃重景之余光狭单巢于弱条惧冲风之难当承邂逅之侥倖得接翼于鸾皇同毛衣之气类信休息而同行伤本规之违忤怅离羣而独处恒窜伏以穷栖独哀鸣而戢羽兾大网之觧结得奋翅而逺逰聆雅琴之清韵记六翮之末流晋桓𤣥鹤赋曰惟兹禽之受命谅诞生于悠邈擢髙距以自抗延修颈以轩瞩分頳𤣥以发藻通太素其如玉纵眇飏于云裔岂四海之难局练妙气以遒化孰百年之易促税云驾于三山升鸾皇于崑岳宋临川康王鹤赋曰其状也绀络颈而成饰頳点首以表仪羽凝素而雪映尾舒𤣥而参差趾象蚪以振歩形亚凤以擅竒宋鲍照舞鹤赋曰散幽经以验物伟胎化之仙禽指蓬壶而翻翰望崑阆而扬音匝日域以廻骛穷天歩而髙寻践神区其既逺积灵祀而方多精含丹而星曜顶凝紫而烟华叠霜毛而弄影振玉羽而临霞朝戏于芝田夕饮乎瑶池厌江海而逰泽掩云罗而见羁唳清响于丹墀舞飞容于金阁始连轩以凤跄终宛转而龙跃蹢躅徘徊振迅腾摧惊身蓬集矫翅雪飞将兴中止若往而归虽邯郸其敢伦岂阳阿之能拟入衞国而乗轩出吴都而倾市守驯养于千龄结长悲于万里梁沈约八咏闻夜鹤篇曰闻夜鹤夜鹤呌南池对此孤明月临风振羽仪伊吾人之菲薄无赋命之天爵愍海上之惊凫伤云间之离鹤离鹤昔未离近发天北垂忽值疾风起蹔下昆明池欲栖不可住欲去飞已疲势逐疾风举求温向衡楚复值南飞鸿参差共成侣海上多云雾苍茫失洲屿自此别故羣独向潇湘渚故羣不离散相依江海畔夜止羽相切昼飞影相乱刷羽共浮沉湛澹泛清隂既不经离别安知慕侣心九冬负霜雪六翮非所任且养凌云翅俛仰弄清音賛周庾信鹤賛曰九臯遥集三山迥归华亭别唳洛浦仙飞不妨离缴先遭合围笼摧月羽戈碎霜衣塞传余号关承旧名南游湘水东入辽城云飞欲舞露落先鸣六翮摧折九关严闭相顾哀鸣肝心㫁絶松上长悲琴中永别文晋湛方生弔鹤文曰余以𤣥冬脩夜忽闻阶前有孤鹤鸣遡寒风而清呌感凄气而增悲属听未终余有感焉乃为文以弔之惟海隅之竒鸟资秀气以诞生拟鸾皇而比翼超羽族而独灵濯氷霜之素质飏九臯之竒声啄荒庭之遗粒潄絶涧之余清望云舒而息翮仰朝霞而晨征辍王子之灵辔絷虞人之长缨辤丹穴之神友与鸡鹜而同庭轩天衢而奔想顾樊笼而心惊独中宵而增思负清霜而夜鸣资冲天之儁翮曽不殊于鸟雀禀櫺夀之修期忽同彫于秋薄匪兹物之足悲伤有理而横落书晋钮滔母与从弟孝征书曰省尔讥我以养鹄乃戒以卫懿灭毙之祸斯言惑矣吾未之取彼衞懿之好民无役车之载鹤有乗轩之饰祸败之由由乎失所若乃开圃即于灵囿沃池矩乎神沼文鱼跃于白水素鸟翔乎神州岂非周文之徳大雅所脩哉夫嘉肴㫖酒非不美也夏禹盛以陶豆殷纣着以玉杯而此圣以兴彼愚以灭盖置之失所如其无失来难可施乎序晋湛方生羁鹤吟序曰乡人王氏有养鹤者摧翮虞人之手心悲志䘮三年羽翮既生翻然髙逝有感余懐乃为之吟宋范晔诗序曰客有寄余双鹤者其一扬翰皎洁响逸九臯其一翅折志衰自视缺然余因叹玩之遂为之诗雉尔雅曰鸬诸雉鷮雉鹞雉鳪雉鷩雉春秋运斗枢曰玑星散为雉易曰离为雉尚书曰日月星辰山龙华虫尚书大传曰武丁祭成汤有雉飞鼎耳而雊问诸祖已曰雉者野鸟也不当升鼎升鼎者欲为用也逺方将有来朝者乎武丁思先王之道辫发重译至者六国礼记月令曰孟冬雉入大水为蜃周官曰巾车掌王后之五辂重翟钖面仪礼曰士相见之礼䞇用雉毛诗曰有鷕雉鸣左传曰贾大夫娶妻而美不言不笑御以如臯射雉获之其妻忽言而笑又曰叔孙豹奔齐庚宗妇人献以雉问其姓曰予子长矣能奉雉而从我矣又曰郯子云五雉为五工正论语曰山梁雌雉时哉时哉子路共之三嗅而作尹文子曰楚人握山雉者路人问何鸟也欺之曰凤皇也路人曰我闻凤皇今始见矣汝贩之乎请买千金弗与请加倍乃与之方欲献楚王经宿死路人不遑惜其金惟恨不得献楚王王闻之感其欲献已召厚赐之过买鸟之金十倍荘子曰泽雉十歩一啄百歩一饮不期畜乎樊中列异传曰秦穆公时陈仓人掘地得物若羊非羊若猪非猪牵以献穆公道逢二童子童子曰此名为蝹常在地食死人脑若欲杀之以柏插其首蝹复曰彼二童名为陈寳得䧺者王得雌者霸陈仓人舍蝹逐二童子童子化为雉飞入平林陈仓人告穆公穆公发徒大猎果得雌又化为石置之汧渭之间至文公为立祠名陈寳雄飞南集今南阳雉县其地也秦欲表其符故以名县毎陈仓祠时有赤光长十余丈从雉县来入陈仓祠中有声如䧺雉洪范五行传曰正月雷㣲而雉雊雷通气也扬䧺琴清英曰雉朝飞操者卫女傅母之所作也卫侯女嫁于齐太子中道闻太子死问傅母曰何如傅母曰且往当䘮䘮毕不肯归终之以死傅母悔之取女所自操琴于冡上鼓之忽二雉俱出墓中傅母抚雉曰女果为雉耶言未毕俱飞而起忽然不见傅母悲痛援琴作操故曰雉朝飞琴操曰齐牧犊子年七十无妻朝日见飞雉雌䧺相随感之抚琹而歌曰雉朝飞鸣相和䧺雌羣逰于山阿汉武帝故事曰上幸梁父祠地主上亲拜庶羞以逺方竒禽异兽及白雉白鸟之属其日山上有白云东观汉记曰鲁恭为中牟令蝗虫不入县界河南尹遣郡掾肥亲验之坐树下雉过止恭侧旁有小儿亲曰何不击之儿言雉将雏可怜亲叹其三异魏书曰太祖才力絶人于南皮一日射雉获六十三头魏志曰侍中辛毗从文帝射雉帝曰乐哉毗曰于陛下甚乐于羣臣甚苦帝黙然为之希出吴志曰孙休鋭意于典籍欲毕览百家之言大好射雉春秋之间常晨出夜还惟此时舍书江表传曰孙权数射雉潘濬諌权权曰时特暂出耳不复如往日也濬曰天下未定万机务多射雉非急弦絶括破皆能为濬乃手自撤壊雉翳权由是遂絶不复射雉抱朴子曰白雉有种南越尤多按地域图今之九徳则古之越裳也盖白雉之所出周成王所以为瑞者贵其所自来之逺明其徳化所被之广非谓此为竒也晋成康起居注曰大医司马程据上雉头裘诏于殿前烧之博物志曰翟雉长尾雨雪惜其尾栖髙树杪不敢下食往往饿死萧广济孝子传曰萧芝至孝除尚书郎有雉数十头饮啄宿止当上直送至岐路下直入门飞鸣车侧宋略曰孝武帝尝出射雉值雨侍中沈懐文谏曰非止千乗失容亦乃圣躬栉沐诗宋鲍照诗曰雉朝飞振羽翼专场挟雌恃强力媒已惊翳已逼蒿间潜彀卢矢直刎绣颈碎锦臆絶命君前无怨色梁简文帝诗曰晨光照麦畿平野度春晖避鹰时耸角妬垄或斜飞少年从逺役有恨意多违不如随游荡罗袂拂臣衣陈萧有射雉诗曰二月春翚动曹王挟妬媒插翳依花合芟场向野开隔田闻雊近横溪见影来弦鸣青靥碎箭落锦衣摧今日如臯路能将巧笑廻赋晋王叔之翟雉赋曰余在荆楚见人有养雉翟二鸟者慨然感之而为赋云含野气于人涂信多惧而少嘉雉见质而不陋翟表文而弗华映寒条之始緑发冬秀之余葩晋傅纯雉赋曰覧飞禽之可贵伟翔雉之嘉形应炎离之诞育包造化之淳精鲜光皎粲丽采繁盈首同晖于昊天垂𤣥景之緑青体等耀于方彩敷五色之华英晋傅𤣥雉赋曰禀炎离之正气应朱火之祯祥播五彩之繁缛被华文而成章冠列角之盛仪翘从风而飘扬履严距之武节超鸾跱而凤翔感天和而贻瑞进据鼎而祚商乐周道之方隆敷皓质于越裳晋孙楚雉赋曰体沖和之淑质饰羽仪于茂林斑五色之文章扬皦皦之清音设宻网于巖阿飞轻缴之云浮上无逃而弗获下无隠而不捜遂戢翼以就养随笼栖而言归恒逍遥于阶庭䕃朝阳之盛晖表宋孝武帝在藩上白雉表曰白体表素彩仪禀识陶气仁风练色淳露不蕲一饮之逸不资三逸之勤启周庾信谢赵王赉雉启曰夏翟秋飞江翚春涧中牟县之客遂得坐观贾大夫之妻已应含笑仰费中厨来供下客山川道逺口腹知恩鹖説文曰鹖似雉出上党月令曰大雩之日鹖鸟不鸣列子曰黄帝与炎帝战以鵰鹖为旗帜汉书曰京兆尹张敞舎鹖雀飞集丞相霸以为神雀欲以上闻敞劾奏之霸大慙续汉书舆服志曰虎贲武骑皆鹖冠以其闘死乃止故赵武灵王以表武士焉赋魏陈王曹植鹖赋曰鹖之为禽勐气共闘终无胜负期必于死遂赋之焉美遐圻之伟鸟生太行之巖阻体贞刚之烈性亮金徳之所辅戴毛角之双立扬𤣥黄之劲羽甘沉殒而重辱有节侠之义矩降居檀泽髙处保岑逰不同岭栖必异林若有翻䧺骇逝孤雌惊翔则长鸣挑敌鼓翼専场踰髙越壑双战只僵阶侍斯珥俯曜文墀成武官之首饰增庭燎之髙晖魏王粲鹖赋曰惟兹鹖之为鸟信才勇而劲武服干刚之正气被淳駹之质羽愬晨风以羣鸣震声发乎外宇厉亷风与勐节超羣类而莫与惟膏薰之焚销固自古之所咨逢虞人而见获遂因执乎缥累赖有司之图功不开小而漏㣲令薄躯以免从孔鹤于园湄賛晋郭璞鹖賛曰鹖之为鸟同羣相为畴类被侵虽死不避毛饰武士兼厉以义艺文类聚巻九十艺文类聚卷九十一钦定四库全书艺文类聚卷九十一唐欧阳询撰鸟部中孔雀春秋元命苞曰火离为孔雀周书曰成王时西方人献孔雀楚辞曰孔葢兮翠旌盐铁论曰南越以孔雀珥门户崑山之旁以玉璞抵鸟鹊今贵人之所贱珍人之所饶非所以厚中国也神仙传曰箫史吹箫常致孔雀汉书曰尉陀献文帝孔雀二双西域传曰罽賔国出孔雀续汉书曰西南夷曰滇池出孔雀又曰西域条支国出孔雀魏文帝诏朝臣曰前于阗王山习所上孔雀尾万枚文彩五色以为金根车盖遥望曜人眼郭子曰梁国杨氏子年九嵗甚聪慧孔君平诣其父父不在乃唿儿出为设果有杨梅孔指以示儿此实君家果儿应声荅曰未闻孔雀是夫子家禽晋公卿賛曰世祖时西域献孔雀解人语驯相应节起舞杨孝元交州异物志曰孔雀人拍其尾则舞赋魏杨修孔雀赋曰魏王园中有孔雀久在池沼与衆鸟同列其初至也甚见竒伟而今行者莫眡临淄侯感世人之待士亦咸如此故兴志而作赋并见命及遂作赋曰有南夏之孔雀同号称于火精寓鹑虚以挺体含正阳之淑灵首戴冠以饰貌爰龟背而鸾颈徐轩翥以俛仰动止步而有程魏钟㑹孔雀赋曰有炎方之伟鸟感灵和而来仪禀丽精以挺质生丹穴之南垂戴翠旄以表弁垂緑蕤之森纚裁修尾之翘翘若顺风而扬麾五色㸃注华羽参差鳞交绮错文藻陆离丹口金辅𤣥目素规或舒翼轩峙奋迅洪姿或蹀足蜘蹰鸣啸郁咿晋左九嫔孔雀赋曰戴緑碧之秀毛擢翠尾之修茎饮芳桂之凝露食秋菊之落英耀丹紫之倐烁应晨风以悲鸣鹦鹉礼记曰鹦鹉能言不离飞鸟淮南子曰鹦鹉能言而不可使长言是得其所言不得所以言万毕术曰干睪一名鹦鹉断舌可使言语吴时外国传曰扶南东有涨海海中有洲出五色鹦鹉其白者如母鸡异苑曰张华有白鹦鹉华毎出行还輙説僮仆善恶后寂无言华问其故鸟云见藏瓮中何由得知公后在外令唤鹦鹉鹦鹉曰昨夜梦恶不宜出户公犹强之至庭为鹯所搏教其啄鹯脚仅而获免宣验记曰有鹦鹉飞集他山山中禽辄相爱重鹦鹉自念虽乐不可久也便去后数月山中大火鹦鹉遥见便入水霑羽飞而洒之天神言汝虽有志意何足云也对曰虽知不能救然尝侨居是山禽兽行善皆为兄弟不忍见耳天神嘉感即为灭火沈约宋书曰谢庄为太子庶子时南平王铄上赤鹦鹉普诏羣臣为赋太子左衞率府袁淑文冠当时作赋毕赍以示庄庄赋亦竟淑见而叹曰江东无我卿当独歩我若无卿亦一时之杰也遂隠其赋赋后汉襧衡鹦鹉赋曰时黄祖太子射賔客大㑹有献鹦鹉者举酒于衡前曰今日无以娱賔窃以此鸟自逺而至明慧聦善愿先生为之赋衡笔不停缀文不加㸃魏陈王曹植鹦鹉赋曰美洲中之令鸟超衆类之殊名感阳和而振翼遁太隂以存形遇旅人之严网殊六翮而无遗身挂滞于重緤孤雌鸣而独归岂余身之足惜怜衆雏之未飞分糜躯以润镬何全济之敢希䝉含育之厚徳奉君子之光辉怨身轻而施重恐往恵之中亏常戢心以懐惧虽处安其若危永哀鸣以报徳庻终来而不疲魏应玚鹦鹉赋曰何翩翩之丽鸟表衆艶之殊色被光耀之鲜羽流𤣥黄之华饰苞明哲之𢎞虑从隂阳之消息秋风厉而潜形苍神发而动翼魏陈琳鹦鹉赋曰咨干坤之兆物万品错而殊形有逸姿之令鸟含嘉淑之哀声抱振鹭之素质被翠羽之缥精魏王粲鹦鹉赋曰歩笼阿以踯躅叩衆目之希稠登衡干以上干噭哀鸣而舒忧声嘤嘤以髙厉又憀憀而不休听乔木之悲风羡鸣友之相求日奄蔼以西迈忽逍遥而既冥就隅角而歛翼倦独宿而宛颈魏阮瑀鹦鹉赋曰惟翩翩之艳鸟诞嘉类于京都秽夷风而弗处慕圣恵而来徂被坤文之黄色服离光之朱形配秋英以离緑苞天地以耀荣晋傅𤣥鹦鹉赋曰竒毛曜体緑采含英凤翔鸾踦孔质翠荣发言輙应若响追声晋左九嫔赋曰色则丹喙翠尾緑翼紫颈秋敷其色春耀其荣晋卢谌赋曰有遐方之竒鸟产𤓰州之旧壌挥绿翰以运影启丹觜以振响晋傅咸赋曰有金商之竒鸟处陇坻之髙松谓崇峻之可固然以慧而入笼披丹脣以授音亦寻响而应声眄眀眸以承颜侧聪耳而有听口才发而轻和宻晷景而随形言无往而不复似探幽而测冥自嘉智于君子足取爱而扬名晋曹毗赋曰余在直见交州献鹦鹉鸟嘉其有智叹其笼樊乃赋之曰其形则雉顾鹄眄鹰跱鴈息丹喙含暎缃葩焕翼森森修尾蔚蔚红臆金采员婴于双眸朱藻烂晖于首侧晋桓𤣥鹦鹉赋曰有遐方之令鸟超羽族之拔萃翔清旷之辽朗栖髙松之幽蔚罗万里以作贡婴樊绁以勤瘁红腹頳足𤣥颔翠顶革好音以迁善効言语以自骋翦羽翮以为用充戏玩于轩屏宋颜延之白鹦鹉赋曰虽言禽之末品妙六气而克生往秘竒于鬼服来充美于华京恨仪凤之无辨惜晨鹥之徒暄思受命于黄发独含辞而採言起交河之荣薄出天山之无垠既逹美于天居亦俪景于云阿渐恵和之方渥缀风土而未讹服璅翮于短衿仰梢云之曾柯觊天网之一布漏㣲翰于山阿宋谢荘赤鹦鹉赋曰徒观其柔仪所践頳藻所挺华景夕映容光晦鲜慧性生昭和机自晓审国音于寰中逹方声于裔表及其云移霞峙霰委雪翻陆离翚渐容裔鸿轩跃林飞岫焕若轻电溢烟门集场栖圃晔若夭桃被玉园至于气淳体浮雾下崖沉月图光于緑水云写影于青林遡还风而耸翮霑清露而调音梁昭明太子鹦鹉赋曰有能言之竒鸟毎知来而发声乍青质而翠映或体白而雪明喙前钩而趋歩翼髙舞而翩翾足若丹而三布目若金而双圆賛晋郭璞山海圗賛曰鹦鹉慧鸟栖林啄蘂四指中分行则以觜自贻伊笼见幽坐伎青鸟山海经曰三危之山有青鸟居之纪年曰穆王十三年西征至于青鸟之所憩汉武故事曰七月七日上于承华殿斋正中忽有一青鸟从西方来集殿前上问东方朔朔曰此西王母欲来也有顷王母至有二青鸟如乌挟持王母旁又曰钩弋夫人卒上为起通灵台常有一青鸟集台上晋中兴书曰颜含嫂病困须蚺虵胆不能得含忧叹累日忽有一童子持青囊授含乃虵胆也童子化为青鸟飞去神仙传曰东陵圣母广陵海陵人杜氏妻也学刘纲道坐在立亡杜公不信诬言圣母作姦收付狱圣母从忩中飞去于是逺近为立庙甚有神騐常有一青鸟在祭所人有失物者青鸟便飞集物上路无拾遗晋郭璞青鸟賛曰山名三危青鸟所憩徃来崑崙王母是𨽻穆王西征旋轸斯地鴈尔雅曰凫鴈丑其足蹼方言曰自闗而东谓之鴈海内经曰鴈门山鴈出其间在髙栁北礼记曰季冬之月鴈圵向周书曰白露之日鸿雁来寒露之日又来仪礼曰婚礼下达纳采用鴈毛诗曰雝雝鸣鴈旭日始旦荘子曰山木以不材得终其天年出于山及邑舎故人之家令竖子杀鴈烹之竖子请曰其一鴈能鸣其一不能鸣请奚杀主人曰杀不能鸣者弟子问曰山中之木以不材得其天年主人之鴈以不材而死先生何处焉荘子笑曰周将处夫材与不材之间乎史记曰苏武在匈奴中昭帝遣使通和武思归乃夜见汉使教使谓单于曰天子射上林中得鴈足有系帛书言武等在某泽中使者如其言单于大惊乃使武还淮南子曰夫鴈从风而飞以爱气力衔芦而翔似备弋缴説苑曰秦穆公得百里奚公孙枝归取鴈以贺曰君得社稷之臣敢贺社稷之福公不辞再拜而受续汉书曰陈羣父子并着髙名世号三君毎宰府辟召常同时旌命羔鴈成羣当世者靡不荣之郑氏婚礼谒文賛曰鴈候隂阳待时乃举冬南夏北贵其有所㑹稽典録曰虞国少有孝行为日南太守常有双鴈宿止㕔上毎出行县辄飞逐车既卒于官鴈逐䘮还至余姚住墓前歴三年乃去盛𢎞之荆州记曰鴈塞北接梁州汶阳郡其间东西岭属天无际云飞风翥望崖廻翼唯一处为下朔鴈逹塞矫翮裁度故名鴈塞同于鴈门也邓徳明南康记曰平固县有覆笥山上有湖周回数十里有石鴈浮在湖中毎至秋天石鴈飞鸣如候时也诗魏应玚诗曰朝鴈鸣云中音响一何哀问子逰何乡戢翼正徘徊言我塞中来将就衡阳栖徃春翔朔土今冬客南淮逺行䝉霜露毛羽日摧頽常恐伤肌骨身陨沉黄泥梁简文帝赋得陇坻鴈初飞诗曰髙翔惮濶海下去怯虞机雾闇早相失沙明还共飞陇狭朝声聚风急暮行稀虽弥轮台援未觧龙城围相思不得反且寄别书归又夜望单飞鴈诗曰天霜河白夜星稀一鴈声嘶何处归早知半路应相失不如从来本独飞梁沈约咏湖中鴈诗曰白水满春塘旅鴈毎廻翔唼蓱牵弱藻歛翮带余霜悬飞竟不下乱起未成行刷羽同揺漾一举还故乡梁刘孝绰赋得始归鴈诗曰洞庭春水緑衡阳旅雁归差池髙复下欲向龙门飞梁萧子范夜聼鴈诗曰天月广夜辉逰雁犯霜飞连翩辞朔气嘹唳独南归夜长寒复静灯光暧欲㣲悽悽不可聼何况触愁机周王褒咏雁诗曰伺朝闻曙响妬垄有春翚岂若云中鴈秋时塞外归河长犹可渉海濶故难飞霜多声转急风踈行屡稀园池若可至不复怯虞机周庾信赋得集池雁诗曰逄风时逈度逐侣乍争飞犹忆方塘水今秋已复归又咏雁诗曰南思洞庭水圵想雁门关稻粱俱可恋飞去复飞还赋魏陈王曹植离缴雁赋曰余逰于𤣥武陂中有雁离缴不能复飞顾命舟人追而得之故怜而赋焉怜孤雁之偏特情惆焉而内伤含中和之纯气赴四节而征行逺𤣥冬于南裔避炎夏乎朔方挂㣲躯之轻翼忽颓落而离羣旅朋惊而鸣逝徒矫首而莫闻甘充君之下厨膏函牛之鼎镬䝉生前之顾覆何恩施之隆慱于是纵躯归命无虑无求饥食粱稻渇饮清流晋羊祜雁赋曰鸣则相和行则接武前不絶贯后不越序齐力不期而并至同趣不要而自聚当其赴节则万里不能足其路茍泛一壑则衆物不能易其所临空不能顿其翼扬波不能瀐其羽晋孙楚鴈赋曰有逸豫之隽禽禀和气之清沖候天时以动静随寒暑而汚隆䬃同集于旷野纷羣翔于云中翳朝阳之景曜角声势于晨风族类阜繁数则千亿迎素秋而南逰背青春而北息泝长川以鸣号凌洪波以鼓翼任自然而相佯穷天壌于八极鵞广志曰鴐鵞野鵞也列子曰黄帝与炎帝战以鵰鹖鹰鴈鵞为旗帜鲁连子曰君鵞鸭有余食士不足半菽秦记曰苻朗食鵞炙知黒白之处人不信既而试之果然临海记曰郡东南有白石山髙三百余丈望之如雪山上有湖古老相传云金鵞所集八桂所植下有溪谷金光焕然幽明録曰晋义熙中羌主姚毗洛阳隂沟取砖得一双䧺鵞并金色交颈长鸣声闻于九臯养之此沟赋宋鲍照野鵞赋曰入长罗之逼胁负髙缴之樊萦邈辞羣而别偶超烟雾而风行践菲迹于瑶涂升弱羽于丹庭望征云而延悼顾委翼而目伤无青雀之衔命乏赤鴈之嘉祥空秽君之园池徒慙君之稻粱序晋苏彦鵞诗序曰时暂出郡忽闻鵞鸣声甚哀急乃云野人所致外吏规为方便以俟送客闻之怅然又感荘生善鸣之雁若其无音将充庖厨岂得放任矫翮笼樊晋沈充鵞赋序曰于时有绿眼黄喙家家有焉太康中得大苍鵞从喙至足四尺有九寸体色丰丽鸣声惊人三年而为暴犬所惜其不终故为之赋云鸭广雅曰凫鹜鸭也説文曰鹜野凫也毛诗曰将翺将翔弋凫与鴈左传公膳日双鸡饔人窃更之以鹜子尾怒楚辞曰寕与骐骥抗轭乎将与鸡鹜争食乎寕昻昻若千里之驹将泛泛若水中之凫乎鲁连子曰陈无宇谓门客曰昔荆来伐无一人死何国之寡士也门客对曰君车衣文绣士不得以为缘鵞鸭有余食士不足菽稗堂上有酒池士不得一尝财者君所轻死者士所重若不以所轻与人而欲得人所重不亦难乎説苑曰鹜无他心故庶人以为贽广志曰野鸭䧺者赤头有距鹜生百卵一日再生有露华鹜以秋冬生卵并出蜀晨凫肥而耐寒宜为焦赣易林曰凫舞鼔翼嘉乐充徳风俗通曰王乔为邺令毎朔望常自县诣台朝帝怪其来数而不见车骑宻令太史伺望之言其临至辄有双凫从东南飞来于是举罗张之但得一双舄是先所赐尚书官属履也广州先贤传曰顿琦至孝母䘮感慕哀声不絶有飞凫白鸠栖庐侧见人即去见琦而留又卞宻遭父艰有飞凫一双㳺宻庐旁小池见人则驯附如家所畜后遭母丧宻归至所居一宿故双凫复㳺戏池中吴録曰娄县有石首鱼至秋化为冠凫凫头中犹有石也南越志曰化䝉县祠山上有池池中有松凫如今野凫栖息松间故俗谓之松凫诗梁简文帝咏单凫诗曰衔苔入浅水刷羽向沙洲孤飞本欲去得影更淹留又咏寒凫诗曰廻水浮轻浪沙场弄羽衣𦕈𦕈随山没离离傍海飞陈江总赋得汎汎水中凫诗曰归凫沸卉同乱下方塘中出没时衔藻飞鸣忽飏风浮深或不息戏广若乗空春鹦徒有赋还笑在金笼赋晋蔡洪闘凫赋曰嘉干黄之散授何气化之有灵产羽虫之丽凫惟闘鸭之最精禀离午之淑气体鸾凤之妙形服文藻之华羽备艳采之翠英冠葩緑以曜首缀素色以㸃缨性浮㨗以轻躁声清响而好鸣感秋商之肃烈从金气以出征招爽敌于戏门交武艺于川庭尔乃振劲羽竦六翮抗严趾望䧺敌忽雷起而电发赴洪波以奋击宋王徽野鹜赋曰翾翾双鹜体蕞羽㣲和鸣愧鴈丽采慙翚仰鹄推髙瞻隼惮威遵时弄音假日于飞尔乃湛淡扬澜俛仰威畴心矜逺野意愓近洲齐谢朓野鹜赋曰夫何罗人之技巧荐江海之逸禽落摩天之迅羽絶飞惊之好音碎文锦之丹臆纳绮緑之翠衿孤雏喧而靡翼羇雌呌而莫寻启梁刘孝仪为晋安王谢赐鵞鸭启曰形类沈文经符陶记晋臣羞筮吴觋未占复有背如车盖胷垂却月口疑犀脚似鱼悬出九芝之池去千金之沼鸡尔雅曰鸡大者蜀蜀子鵭絶有力奋鸡三尺为鹍春秋运斗枢曰玉衡星精散为鸡説题辞曰鸡为积阳南方之象火阳精物炎上故阳出鸡鸣以类感也易曰巽为鸡周官曰工商执鸡毛诗曰君子于役不知其期曷至哉鸡栖于埘又曰鸡栖于桀又曰风雨思君子也乱世不改其度焉风雨凄凄鸡鸣喈喈风雨如晦鸡鸣不已礼记曰子事父母鸡初鸣咸盥潄又曰季冬之月雉雊鸡乳左传曰季郈之鸡闘季氏芥其鸡郈氏为之金距平子怒又曰賔孟适郊见䧺鸡自㫁其尾问之侍者曰惮为牺也越絶书曰鸡山者句践以畜鸡将伐吴以食死士列子曰纪渻子为周宣王养闘鸡十日而问之鸡可闘乎曰未也方虚骄而恃气十日又问之曰未也犹疾视而盛气十日又问之曰几矣望之如木鸡其徳全矣异鸡无敢应者也荘子曰荘子谓恵子曰羊沟之鸡三嵗为株相者视之则非良鸡也然而数以胜人者以狸膏涂其头又曰妪鸡搏狸又曰越鸡不能伏鹄卵燕丹子曰燕太子丹质于秦逃归到关丹为鸡鸣遂得逃归吕氏春秋曰善学者若齐王之食鸡也食其跖数千而后足战国策曰秦恵王谓寒泉子曰苏秦欺敝邑欲以一人之智反覆山东之君夫诸侯之不可一犹连鸡之不能俱止于栖也史记曰子路性鄙好勇力冠䧺鸡佩猳豚残暴孔子孔子乃设礼义稍诱之子路乃委质请为弟子又曰武帝得越巫立越祀而以鸡卜上信之𤣥中记曰东南有桃都山上有大树名曰桃都枝相去三千里上有天鸡日初出照此木天鸡即鸣天下鸡皆随之韩诗外传曰田饶事鲁哀公而不见察哀公曰臣将去君黄鹄举矣哀公曰何谓也饶曰君不见夫鸡乎头戴冠者文也足抟距者武也敌在前敢闘者勇也见食相唿者仁也守夜不失时者信也鸡虽有五徳君犹日瀹而食之者何也以其所从来近夫鹄一举千里止君园池食君鱼鼈啄君黍粱无此五徳者君犹贵之以其所从来者逺也汉书曰王奉光好闘鸡宣帝㣲时数与奉光㑹后即位封卭成侯又宣帝㣲时闘鸡于杜鄠之间又曰龚遂为渤海太守使民家养五鸡又曰宣帝时或言益州有金马碧鸡可醮而致之于是遣王褒持节求焉淮南子曰鸡知将旦鹄知夜半范晔后汉书曰河南乐羊子妻不知何氏女常有他舎鸡谬入垣内姑盗杀食之妻对鸡不食而泣姑怪问之妻曰自伤居贫使食有他肉姑竟弃之论衡曰传言淮南王得道畜产皆仙犬吠天上鸡鸣云中又曰孟尝君叛出秦关鸡未鸣关不开下座贱客鼓臂为鸡鸣而羣鸡和之乃得出关夫牛马以同类相应而鸡人亦以殊音相和应和之验未足以效同类也列仙传曰祝鸡公者雒阳人居尸乡北山下养鸡百余年鸡皆有名字千余头暮栖于树昼日放散唿名即种别而至广志曰鸡有胡髯五指金骹白鸡金骹者善奋并州所献吴中送长鸣鸡魏志曰马韩国出细尾鸡其尾长五尺余九州春秋曰魏王入汉中讨刘备不得进意欲弃之乃发令曰鸡肋疎属不知何谓主簿杨修曰夫鸡肋弃之则可惜噉之无所得以比汉中王欲去也乃白魏王遂还吴録曰魏文帝遣使求长鸣短鸣鸡羣臣以非礼欲不与孙权勑付之南越志曰鸡冠四开如莲花鸣声清彻江表传曰南郡献长鸣承露鸡吴时外国传曰扶南王范寻以铁为闘鸡假距与诸将赌戏博物志曰祝鸡公养鸡法今世人唿鸡云祝祝起此也幽明録曰晋兖州刺史沛国宋处宗甞买得一长鸣鸡爱养甚至恒笼着窓间鸡遂作人语与处宗谈论极有𤣥致终日不辍处宗因此功业大进述异记曰雩都县江边有石室常有神鸡色如金出穴奋翼长鸣见人辄飞入穴因号为金鸡穴诗魏刘桢闘鸡诗曰丹鸡被华采双距如锋芒愿一扬炎威㑹战此中唐利爪探玉除瞑目含火光长翘奋风起劲翮正敷张轻举奋勾喙电击复还翔魏陈王曹植闘鸡诗曰逰目极妙伎清聼厌宫商主人寂无为衆賔进乐方长筵坐戏客闘鸡间观房羣䧺正翕赫双翅自飞扬挥羽激清风悍目发朱光觜落轻毛散严距往往伤长鸣入青云扇翼独翺翔愿䝉狸膏助常得擅此场魏应玚闘鸡诗曰戚戚懐不乐无以释劳勤兄弟逰戏场命驾迎衆賔二部分曹伍羣鸡焕以陈双距觧长緤飞踊超敌伦芥羽张金距连战何缤纷从朝至日夕胜负尚未分専场驱衆敌刚捷逸等羣四坐同休賛賔主懐悦忻博奕非不乐此戏世所珍梁简文帝闘鸡诗曰玉冠初警敌芥羽忽猜俦十日骄既满九胜势恒遒脱使田饶见堪能説鲁侯又鸡鸣诗曰埘鸡识将曙长鸣髙树巅啄叶疑彰羽排花强欲前意气多惊举飘扬独无侣陈思助闘协狸膏郈昭妬敌安金距丹山可爱有凤皇金门飞舞有鸳鸯何如五徳美岂胜千里翔梁刘孝威鸡鸣篇曰丹鸡翠翼张妬敌得専扬翅中含芥粉距外曜金芒愿赐淮南药一使云间翔周庾信闘鸡诗曰开轩望平子骤马㸔陈王狸膏燻闘敌芥粉壒春场觧翅莲花动猜羣锦臆张周王褒看闘鸡诗曰躞蹀始横行意气欲相倾妬敌金芒起猜羣芥粉生入塲疑挑战逐退似追兵谁知函谷下人去独开城陈徐陵闘鸡诗曰季子聊为戏陈王欲骋才花冠已冲力金爪复惊媒闘凤羞衣锦双鸾耻镜台陈仓若有信为覔寳鸡来陈周𢎞正咏老败鬬鸡诗曰少壮摧䧺敌眄视生猜忌一随年月衰摧頽落毛驶间观春光满东郊草色异无复先鸣力空余擅场意赋晋傅𤣥闘鸡赋曰或踯躅踟蹰嗫喋容与或把地俯仰或抚翼未举或狼顾鸱视或鸾翔鹄舞或佯背而引敌或毕命于强御于是纷纭翕赫雷合电击争奋身而相㦸兮竞隼鸷而雕睨得势者凌九天失据者沦九地晋陆善长鸣鸡赋曰美南鸡之殊伟察五色之异形何伺晨之早发抗长音之逸声晋习嘏长鸣鸡赋曰嘉鸣鸡之令美智穷神而入灵审璇玑之廻据定昏明之至精应青阳于将旦忽鹄立而凤停乃拊翼以讃时遂延颈而长鸣若乃本其形像详其羽仪朱冠玉珰彤素并施纷葩赫奕五色流离殊姿艳溢彩耀华披扇六翮以增晖舒毳毛而下垂賛晋湛方生长鸣鸡賛曰精心妙觉独晓冥冥风雨如晦不僣其鸣梁刘孝威正旦春鸡賛曰寳鸡陈仓祠光表神䧺飞帝汉雌鸣覇秦排膺激怒礴翅张瞋电鞭失焰雷车折轮助摽魏敎擅塲齐珍名流晋㦸歌传汉臣窃脂善盗搏谷难驯緑鹦智浅苍鹰深兼姿五徳归于翰音文宋袁俶俳谐记鸡九钖文曰维神雀元年嵗在辛酉八月己酉朔十三日丁酉帝颛顼遣征西大将军下雉公王凤西中郎将白门侯扁鹊咨尔俊鸡山子维君天姿英茂乗机晨鸣虽风雨之如晦抗不已之竒声今以君为使持节金西蛮校尉西河太守以扬州之㑹稽封君为㑹稽公以前浚鸡山子为汤沐邑君其祗承予命使西海之水如带浚鸡之山如砺国以永存爰及苗裔浚山侍郎丁鸿舎人凫亭男梁鸿郎中苏鹄死罪伏惟君徳着朝野勲加鹓鷟故天王凤皇特钖位封令凤鹊等在柏外愿时拜受不胜欣豫之情谨诣栖下以闻山鸡魏志曰平原太守刘邠取山鸡毛着器中使管辂筮之辂曰髙岳巖巖有鸟朱首羽翼𤣥黄鸣不失晨此山鸡毛也异苑曰山鸡爱其毛映水则舞魏武时南方献之帝欲其鸣舞而无由公子苍舒令以大镜着其前鸡鍳形而舞不知止遂乏死韦仲将为之赋甚美竺法真登罗山疏曰山海经云鷩雉一名山鸡养之禳火灾辛氏三秦记曰陈苍山在太白之西上有石鸡与山鸡赵高使火烧山山鸡飞去石鸡不飞晨鸣山头声闻三十里或云是玉鸡南越志曰曾城县多鵕䴊鵕䴊山鸡也利距善闘世以家鸡闘之则可擒也光色鲜明五采炫燿赋晋傅𤣥山鸡赋曰惟南州之令鸟兼坤离而体珍被黄中之五色敷文象以饰身翳景山之竹林超逰集乎水滨鍳中流以顾影晞云表之清尘宋临川康王山鸡赋曰形凤婉而鹄跱羽衮蔚而缃晖临渌湍而映藻傍青崖而妍飞不隐燿而贻累倐见屈于虞机鹰尔雅曰鹰鶆鷞鸠又曰鹰隼丑其飞也翚广志曰有雉鹰有莵鹰一嵗为黄鹰二嵗抚鹰三嵗青鹰胡鹰获麞春秋纬曰瑶光星散为鹰毛诗曰维师尚父时惟鹰扬周书曰惊蛰之日鹰变为鸠处暑之日鹰乃祭鸟左传曰子云少皡氏爽鸠氏司冦也又子产始知然明问为政对曰视民如子见不仁者诛之如鹰鹯之逐鸟雀也战国策曰唐睢谓秦王曰要离刺庆忌鹰击于殿上京房占曰七月鸠化为鹰汉书曰孙寳为京兆尹请故吏侯文为掾立秋日文谓寳曰今鹰隼始击当顺天气成严霜之诛东观汉记曰邓太后临朝上林鹰犬悉斥放之马融与谢伯世书曰愤愤愁思犹不觧懐思在竹间放狗逐麋晚秋渉冬大苍出笼黄棘下兎芼以干葵以送余日兹乐而已幽明録曰楚文王时有人献一鹰俄而云际有一物凝翔鲜白鹰便竦翮而升须臾羽堕如雪血下如雨有大鸟堕地两翅广数十里衆莫能知时博物君子曰此鹏雏也魏志曰吕布因陈登求徐州牧不得布怒登喻之曰登见曹公言待将军譬如养虎当饱其肉否则噬人公曰不如卿言譬如养鹰饥则为用饱则飏去布乃觧诗晋张华逰猎篇曰如黄豼狡勇青骹撮飞雉鹄鹭不尽牧小鸟安足视赋晋傅𤣥鹰赋曰左看若侧右视如倾劲翮二六机连体轻勾𤓰悬芒足如枯荆觜利吴㦸目颖星明䧺姿邈世逸气横生晋孙楚鹰赋曰有金刚之俊鸟生井陉之巖阻超万仞之崇巅䕃青松以静处体劲悍之自然振肃肃之轻羽擒狡兎于平原截鹤鴈于河渚且其为相也䟽尾濶臆髙䰇兎颅深目蛾眉状似愁胡曲觜短颈足若双枯麾则应机招则易唿背碣石以西逰经马岭而南徂于时商秋既迈嵗在𤣥㝠风霜激厉羽毛振惊尔乃䇿良骥服羔裘鞴青骹戏田畴萦深谷绕山丘定心意审精眸兽驰厥足鸟矫其翼下赴幽谿上翔辰极随指授以腾踊因升降以毕力纷连簿以撄窜遂陷首以摧臆鹞尔雅曰鹯负雀鹞也广雅曰笼脱鹞也周易曰公用射隼于髙墉之上毛诗曰鴥彼飞隼载飞载扬诗义问曰晨风今之鹞诗义疏曰隼鹞也齐人谓之题肩或曰雀鹰春化为布谷此属数种皆为隼周官考工曰鸟旟七斿国语曰仲尼在陈有隼集于庭而死楛矢贯之以问仲尼仲尼曰昔武王克商所得也荘子曰鹞为鹯鹯为布谷布谷复为鹞此物变也列士传曰魏公子无忌方食有鸠飞入案下公子使人顾望见一鹞在屋上飞去公子乃纵鸠鹞逐而杀之公子暮为不食曰鸠避患归无忌竞为鹞所得吾负之为吾捕得此鹞者无忌无所爱于是左右宣公子慈声旁国左右捕得鹞二百余头以奉公子公子欲尽杀之恐有辜乃自按剑至其笼上曰谁获罪无忌者耶一鹞独低头不敢仰视乃取杀之尽放其余名声流布天下归焉焦贑易林曰无妄之明夷曰千雀万鸠与鹞为仇威势不敌为鹰所击赋魏陈王曹植鹞雀赋曰鹞欲取雀雀言自雀㣲贱身体些小肌肉瘠痩所得盖少君欲相噉实不足饱鹞得雀言初不敢语顷来轗轲资粮乏旅三日不食略思死䑕今日相得寕复置汝雀得鹞言意甚征营性命至重雀䑕贪生君得一食我命是倾皇天降鍳贤者是聼鹞得雀言意甚沮惋当死弊雀头如菓蒜不早首服列颈大唤行人闻之莫不往观雀得鹞言意甚不移目如擘椒跳萧二翅我虽当死略无可避鹞乃置雀良乆乃去二雀相逢似是公妪相将入草共上一树仍共本末辛苦相语向者近出为鹞所捕頼我翻㨗体素便附説我辨语千条万句欺恐舎长令儿大怖我之得免复胜于兎自今从意莫复相妬艺文类聚卷九十一艺文类聚卷九十二钦定四库全书艺文类聚巻九十二唐欧阳询撰鸟部下乌尔雅曰鸢乌丑其飞也翔又曰鸀山乌又曰燕白脰乌春秋运斗枢曰瑶星散为乌广志曰乌有白颈乌毛诗曰具曰予圣谁知乌之雌雄又曰瞻乌爰止于谁之屋又曰弁彼鸒斯归飞提提左传曰楚子元以车六百乗伐郑诸矦救郑楚师夜遁郑人将奔桐邱谍告曰楚幕有乌乃止又曰晋矦伐齐齐师夜遁师旷告晋矦曰乌鸟之声乐齐师其遁叔向告晋矦曰城上有乌齐师其遁春秋元命苞曰火流为乌乌孝鸟何知孝乌阳精阳天之意乌在日中从天以昭孝也太公六韬曰武王登夏台以临殷民周公旦曰臣闻之爱其人者爱其屋上乌憎其人者憎其余胥燕丹传曰燕太子丹质于秦秦王遇之无礼不得意欲归秦王不听谬言曰令乌白头马生角乃可丹仰天叹乌即白头马为生角秦王不得已而遣之淮南子曰尧时十日并出尧命羿仰射十日中其九乌谢承后汉书曰广汉儒叔林为东郡太守乌巢于㕔事屋梁兎产于牀下王隐晋书曰虞溥为鄱阳内史劝励学业虽威不勐寛裕简素白乌集郡庭止枣树就执不动抱朴子曰荧惑火精生朱乌古今注曰所谓赤乌者朱鸟也其所居髙逺日中三足乌之精降而生三足乌何以三足阳数竒也是以有虞至孝三足集其庭曾参锄𤓰三足萃其冠徐整三五厯曰天地之初有三白乌主生衆乌述征记曰长安灵䑓有相风铜乌豫章旧志曰太守李仪临郡二年白乌见南昌蜀李雄书曰武皇帝雄泰成三年白乌赤足来翔帝以问范贤贤曰乌有反哺之义必有逺人懐惠而来果闗中流民请降师觉授孝子传曰呉叔和性至孝母没负土成坟有赤乌巢门甘露降户王韶孝子传曰李陶交阯人母终陶居于墓侧躬自治墓不受隣人助群乌衔块助成坟异苑曰东阳颜乌以纯孝着闻后有群乌衘鼔集颜所居之村乌口皆伤一境以为颜至孝故慈乌来萃䘖鼔之兴欲令聋者逺闻即于鼓处立县而名为乌伤王莾改为乌孝以彰其行迹云南越记曰乌贼鱼常自浮水上乌见以为死便往啄之乃巻取乌故谓乌贼今雅乌化为之诗梁元帝晚栖乌诗曰日暮连翩翼俱向上林栖风多前鸟驶云暗后羣迷路逺声难彻飞斜行未齐应从故乡返几过入兰闺借问倡楼妾何如荡子啼梁刘孝威乌生八九子篇曰城上乌一年生九雏氄毛不自暖张翼强相唿羽成翮备各西东丁年赋命有穷通不见髙飞帝辇侧逺託日轮中尚逢王吉箭犹婴唐羿弓岂如变采救燕质入梦祚昭公流声表师退集幕示营空灵台已铸像流苏时候风梁朱超城上乌诗曰朝飞集帝城犹带夜啼声近日毛虽暖闻弦心尚惊隋虞世基晚飞乌诗曰何日晚飞低飞飞未得栖当为归林逺恒长侵夜啼赋梁何逊穷乌赋曰嗟穷乌之小鸟意局促而驯扰声遇物而知哀翮排空而不矫望絶侣于霞夕聼翔羣于月晓既灭志于云霄遂甘心于园沼晋成公绥乌赋序曰有孝乌集余之庐乃喟然而叹曰余无仁惠之徳祥禽曷为而至哉夫乌之为瑞久矣以其反哺识飬故为吉乌是以周书神其流变诗人寻其所集望富者瞻其爰止爱屋者及其增叹兹葢古人所以为称若乃三足德灵国有道则见国无道则隐斯乃鳯鸟之徳何以加焉鵩恶鸟而贾生惧之乌善禽而吾嘉焉惧恶而作歌嘉善而赋之不亦可乎鹊尔雅曰鹊鵙丑其飞也翪説文曰鹊知太歳之所在广雅曰鳱鹊鹊礼记曰季冬之月鹊始巢毛诗曰鹊巢夫人之徳也庄子曰鹊上髙城危而巢于髙枝之巓城壊巢折凌风而起故君子之居世也得时则蚁行失时则鹊起又曰庄周游于雕陵之樊覩一异鹊自南方来翼七尺目大运寸感周之颡而集于栗林荀卿子曰古之王者其政好生恶杀乌鹊之巢可俯而窥淮南子曰鹊巢知风之所起又曰干鹊知来而不知往此修短之分也盐铁论曰中国所鲜外国贱之崑山之㫄以玉璞抵乌鹊诗魏太祖武帝歌诗曰月明星稀乌鹊南飞绕树三匝何枝可依山不厌髙海不厌深周公吐哺天下归心魏曹植魏徳论讴曰鹊之疆疆诗人取喻今存圣世呈质见素饥食苕华渴饮清露异于畴匹衆鸟是慕雀春秋运斗枢曰瑶光星散为雀礼记曰季秋雀入大水化为蛤晏子曰齐景公探雀鷇鷇弱故反之晏子再拜贺曰吾君有圣人之道矣道长㓜也曾禽兽之加焉而况人乎庄子曰一雀过羿羿必得之或曰以天下为之笼则雀无所逃是故殷汤以庖人笼伊尹秦穆公以五羊之皮笼百里奚吕氏春秋曰燕雀处一屋之下子母相哺呴呴然其相乐也自以为安矣灶突决火上栋字将焚燕雀颜色不变不知祸将及也为人君免燕雀之智者寡矣战国䇿曰荘辛谓楚王曰夫雀俯啄白粒仰栖茂树鼔翅奋翼自以为无患与人无争也不知夫王孙公子左挟弹右摄丸以加其颈昼栖乎茂树夕调酸咸矣史记曰赵武灵王号主父废长子章而传国于公子何主父游沙邱公子章作乱与何战败章走趋主父主父开受之何遂围主父主父饥探雀鷇而食之三月余遂饿死沙邱韩诗外传曰夫鳯皇之初起也遥遥千里蕃篱之雀喔咿而笑之及其升少阳一屈一信辗转云间蕃篱之雀超然自知不及逺矣太𤣥经曰明珠弹雀费不当也孔丛子曰邯郸民以正月旦献雀于赵王而缀以五采王大悦申叔告子从子从曰非先王之法且又不令申叔曰何谓不令曰夫爵者宜受之于上不宜取之于下民非所得制爵也昔虢公祈神神赐之土田是失国而受田之祥也今以一国之王受民之爵何悦乎汉武内传曰西王母曰仙家次药有昆丘神雀陈留耆旧传曰圉人魏尚髙帝时为太史有罪系诏狱有万头雀集狱棘树上拊翼而鸣尚占曰雀者爵命之祥其鸣即复也我其复官也有顷诏还故官益部耆旧传曰杨宣为河内太守行县有羣雀鸣桑树上宣谓吏曰前有覆车粟此雀相随欲徃食之行数里果如其言张显折言曰万雀不及一鳯皇衆星不如一月明沙洲记曰寒岭去太阳川三十里有雀䑕同穴雀亦如家雀色小白䑕亦如家䑕色如黄虺无尾异苑曰任城魏肇之初生有雀飞入其手占者以为封爵之祥南越志曰增城县多白雀大如鸠素质凝映罗含传曰含在家时有一白雀集堂宇此徳行幽感所致説苑曰呉王欲伐荆有谏者死舍人少孺子懐丸操弹于后园露霑衣如是三旦王曰子来何霑衣如此对曰园有榆上有蝉蝉髙居悲鸣饮露不知螳蜋在其后螳蜋止知捕蝉而不知黄雀在其后臣执弹丸欲取黄雀不觉露霑衣袁山松后汉书曰陈弇学尚书躬自耕种常有黄雀飞来随弇翺翔续齐谐记曰𢎞农杨寳尝见一黄雀为鸱枭所抟坠于树下又为蝼蚁所困寳愍之取置巾箱中飬之唯食黄花百余日毛羽成放之朝去暮还后忽与羣雀俱来哀鸣遶室数日乃去尔夕三更寳读书未卧有黄衣童子向寳再拜曰我王母使臣为鸱枭所搏蒙君拯济今当使南海不得复往极以悲伤以白环四枚与寳曰令君子孙絜白位登三公于此遂絶寳生震震生秉秉生赐赐生彪四世为三公萧广济孝子传曰王祥后母病欲得黄雀炙祥自念卒难致须臾忽有数十黄雀飞入其幕风土记曰六月东南长风海鱼化为黄雀广志曰安息大雀举头髙八九尺张翅丈余食大麦卵如瓮东观汉记曰永元十三年安息王献条支大雀诗晋傅𤣥诗曰鹊巢丘城侧雀乳空井中居不附龙鳯常畏蛇与虫依贤义不恐近暴自当穷宋鲍照空城雀诗曰雀乳四鷇空城之阿朝拾野粟夕饮清河髙飞畏鸱鸢下飞畏网罗诚不及青雀逺食玉山禾犹胜呉宫燕无罪得焚窠赋命有厚薄长叹欲如何梁沈趋咏雀诗曰肌薄少滋腴色浅非丹翠不惧越王羞宁懐秦后珥傍檐葺寒草循塲啄余穗且欣大厦成焉湏鸿鹄志赋后汉曹大家大雀赋曰大家同产兄西域都护定逺侯班超献大雀诏令大家作赋曰嘉大雀之所集生崑崙之灵邱同小名而大异乃鳯皇之匹畴懐有徳而归义故翔万里而来游集帝庭而止息乐和气而优㳺上下协而相亲聼雅颂之雍雍自东西与南北咸思服而来同燕尔雅曰燕燕乙也春秋运斗枢曰瑶光星散为燕説文曰燕布翅枝尾作巢避戊巳广雅曰𤣥鸟燕也礼记曰仲春之月𤣥鸟至至之日以太牢祠于髙禖毛诗曰燕燕衞庄姜送归妾也燕燕于飞差池其羽下上其音又曰天命𤣥鸟降而生商宅殷土茫茫左传曰郯子云少皡时𤣥鸟氏司分者也又曰呉公子札自衞如晋将宿于戚闻钟声曰异哉夫子获罪于君以在此惧有不足而又何乐夫子之在此也犹燕之巢于幕上也史记曰秦之先颛顼之苗孙曰女修女修织𤣥鸟陨卵女修吞之生大业又曰临江闵王荣坐侵庙壖为宫上征荣荣诣中尉府中尉郅都责讯王王恐自杀葬蓝田燕数万䘖土置冢上百姓怜之汉书曰王莽开哀帝母丁姬冢有燕数千衔土投其窟中淮南子曰大厦成而燕雀相贺列仙传曰简狄帝喾次妃有娀之女也姊妹浴于𤣥邱之水有𤣥鸟衘卵而坠五色甚好相与竞取简狄得而吞之生禼𤣥中记曰千嵗之燕户北向九章筭术曰五雀六燕飞集衡衡适平一雀一燕飞而易处则雀重而燕轻茅君传曰句曲山上有神芝五种第三名燕胎芝其色紫形如葵叶上有燕象如欲飞状光明洞彻食一株拜为太清仙君正一郎中晋中兴书曰中原丧乱乡人遂共推郄鉴为主与千余家俱避难于鲁国峄山山有重险百姓饥馑野无生草时或掘野䑕蛰燕而食之湘中记曰零陵有石燕形似燕得雷风则飞颉颃如真燕宣城记曰侍中纪昌睦初生有白燕一双出屋既表素质宦途亦通叚龟龙凉州记曰吕光大安三年白燕游酒泉郡黑燕列从诗古诗曰思为双飞燕衔泥巢君屋又曰翩翩堂前燕冬藏夏来见兄弟两三人流宕在他县魏明帝短歌行曰翩翩春燕端集余堂隂匿阳显节运自常厥貎淑美𤣥衣素裳归仁服徳雌雄颉颃执志精专絜行驯良䘖土缮巢有式宫房不规自圆无矩而方宋鲍照咏双燕诗曰双燕戏云崖羽翮始差池出入南闺里经过北堂陲意欲巢君幕层楹不可窥沉吟芳歳晚徘徊韶景移悲歌辞旧爱䘖泪覔所知梁简文帝双燕诗曰双燕有雌雄照日羽差池䘖花落北户逐蝶上南枝桂栋本曾宿虹梁早自窥愿得长如此无令双燕离又咏新燕诗曰新禽应节归俱向吹楼飞入帘惊钏响来窓碍舞衣梁呉筠咏燕曰一燕海上来一燕髙堂息一朝相逢遇依然旧相识问余来何迟山川几纡直荅言海路长风駚飞无力梁庾肩吾咏檐燕曰双燕集兰闺双飞髙复低向户疑新箔登巢识故泥依櫩本相贺近幕愿同栖又和晋安王咏燕曰可怜幕上燕差池弄羽衣夜夜同巢宿朝朝相背飞䘖泥赡乐善相贺奉英徽秋蝉行寂寞恋此未辞归陈萧诠咏䘖泥双燕诗曰䘖泥金屋外表瑞玉筐中学飞疑汉妾巢幕惮呉宫爪截还犹短窠成新尚空讵并零陵石飞舞逐春风陈江摠咏燕燕于飞应诏诗曰二月春晖晖双燕理毛衣䘖花弄靃靡拂叶隐芳菲或在堂间戏多从幕上飞若作仙人履应往日南归隋虞世基赋得戏燕俱宿诗曰大厦初搆与云齐归燕双入正䘖泥欲绕歌梁自舞阁偶为仙履徃兰闺千里争飞㑹难并聊向呉宫比翼栖赋晋傅咸燕赋曰有言燕今年巢在此明嵗故复来者其将逝翦爪识之其后果至焉燕燕于飞差池其羽何诗人之是兴信进止之有序秋背隂以龙潜春晞阳而鳯举随时宜以行藏似君子之出处恶焚巢之凶丑患林野之多阻谅禽兽之难羣非斯人而谁与惟里人之为美託君子之堂㝢逮来春而复旋意眷眷而懐旧一委身乃无余岂改适而更赴晋卢谌燕赋曰爰集崇宇依于其荣布窠巢之列列孕子鷇之嘤嘤铨先后而均哺迈尸鸠之能争于是族类偕长雄雌俱逝颉颃水湄下上云际嘲哳间闗倐忽潎来如隼击去若凫跇斗建午而子指日在戊而后憩晋夏矦湛𤣥鸟赋曰观羽族之羣类美𤣥鸟之翔集顺隂阳以出处随寒暑而游蛰擢翾翾之丽容挥连翩之𤣥翼挺叅差之羞尾发缁素之鲜色及至大火西景商风吹衣遂匿形于深穴歛六翮而不飞含静泊以充肌噏至和之精粹澹恬心以去欲故保生而不匮虞衆物之为害独弃林而慿人不惊畏以自䟽永归驯而附亲有受祥而皇祗故遗卵而生殷惟帝皇之嘉美置髙禖以表神类鸾皇之知德象君子之安仁尔乃䘖泥构巢营居傅桷积一喙而不已终累泥而成屋拾柔草以自借採懦毛以为蓐吐清慧之泠音永吟鸣而自足賛晋郭璞燕賛曰燕燕于飞瑞娀以卵𤣥王爰发圣敬日逺啇人是颂咏之弦管颂晋傅统妻辛女燕颂曰翩翩𤣥鸟载飞载扬颉颃庭宇遂集我堂䘖泥啄草造作室房避彼湫隘处此高凉孕育五子靡夭靡伤羽翼既就纵心翺翔顾影逸豫其乐难忘鸠礼记曰仲春之月鹰化为鸠方言曰鸠自闗而东周郑之郊韩魏之都谓之郎睪其大者谓之鳻鸠列子曰邯郸之人以正月之旦献鸠于简子简子大悦厚赏之説苑曰枭逢鸠鸠曰子将安之枭曰我将东徙鸠曰子改鸣则可不能改鸣东徙犹恶子之声也续汉礼仪志曰仲秋之月县道皆案户比民年始七十者授之以玉杖餔之糜粥八十九十礼有加赐玉杖长九尺端以鸠为饰鸠者不噎之鸟也欲老人不噎所以爱民也风俗通曰俗説髙祖与项羽战败于京索遁丛薄中羽追求之时鸠正鸣其上追者以鸟在无人遂得脱及即位异此鸟故作鸠杖以赐老者按少皡五鸠鸠者聚聚民也周礼罗氏献鸠飬老汉无罗氏故作鸠杖以扶老琴操曰舜耕于歴山思慕父母见鸠与母俱飞鸣相哺食益以感思乃作歌㑹稽典録曰皮延字叔然㑹稽山隂人养母至孝居䘮有白鸠巢庐侧遂以䘮终又曰郑𢎞迁临淮太守郡人徐宪在䘮致哀白鸠巢户侧𢎞举为孝廉朝廷称为白鸠郎广州先贤传曰顿琦苍梧人至孝母䘮琦独身立坟歴年乃成居䘮踰制感物通灵白鸠栖息庐侧见人輙去见琦而留搜神记曰京兆长安有张氏独处室有鸠自外入止于牀张氏祝曰鸠来为我祸也飞上承尘为我福耶来入我懐鸠飞入懐以手探之则不知鸠之所在而得一金带钩是后子孙过盛有为必偶赀财万倍蜀客贾至长安中闻之乃厚赂婢婢窃钩以与蜀客张氏既失钩渐渐衰耗而蜀客亦数罹穷厄不为己利或告之曰天命也不可以力求于是赍钩以反张氏张氏复昌故闗西称张氏传钩云又曰沛国戴文谌居阳城山有神降焉其妻疑是妖魅神已知之便去遂化作一五色鸟白鸠数十只后有云覆之遂不见诗魏王粲诗曰鸷鸟化为鸠逺窜江汉边遭遇风云㑹託身鸾鳯间天姿既否戾受性又不闲邂逅见逼廹俛仰不得言赋晋傅咸班鸠赋曰集茂树之䕃蔚登弱枝以容与体郁郁以敷文音邕邕而有序情钦乐而是悦遂笼之于前㝢尔乃饮以神泉食之稻粱朝憩椒涂夕宿兰房时连翩于庭阿见飞燕之颉颃慨感物而哀鸣声楚切以懐伤仰华林而矫翼纷憎逝而髙翔讴魏陈王曹植魏徳论讴曰斑斑者鸠爰素其质昔翔殷邦今为魏出朱目丹趾灵姿诡类载飞载鸣彰我皇懿论魏曹植令禽恶鸟论曰昔荆之枭将徙巢于呉鸠遇之曰子将安之枭曰将巢于呉鸠曰何去荆而巢呉乎枭曰荆人恶予之声鸠曰子能革子之声则免无为去荆而巢呉也如不能革子之声则呉楚之民不异情也为子计者莫若宛颈戢翼终身勿复鸣也序晋阮籍鸠赋序曰嘉平中得两鸠子常食以黍稷后卒为狗所杀故作赋鸱春秋运斗枢曰玉衡星散为鸱尔雅曰鸢鸟丑其飞也翔礼记曰前有尘埃则载鸣鸢庄子内篇曰鸱鸦嗜䑕蛆甘螮盐铁论曰泰山之鸱啄腐䑕于穷泽非有害人也今有司盗主财而食之焉得若泰山之鸱乎列仙传曰季仲甫夜卧牀上或为鸱鸟后至沓县巨山上候北风当飞度南海山上有罗鹰者罗得鸱视之仲甫也后留更三年自云徃崑崙山东观汉记曰马援击交趾下潦上雾毒气上蒸仰视乌鸢跕跕堕水中博物志曰汉旧事綦国送鸢卵给太官诗魏刘桢射鸢诗曰鸣鸢弄双翼飘飘薄青云我后横怒起意气陵神仙发机如惊焱三发两鸢连流血洒墻屋飞毛从风旋庶士同声賛君射一何妍反舌礼记曰仲夏之月反舌无声左传曰郯子云少皡祝鸠氏司徒也易纬通卦曰百舌者反舌鸟也能反覆其口随百鸟之音风土记曰祝鸠反舌也春秋保干曰江充之害其萌反舌鸟入殿诗梁沈约侍宴咏反舌诗曰假客不足观遗音犹可荐幸蒙乔树㤙得以闻高殿梁刘孝绰咏百舌诗曰山人惜春暮旭旦坐花林复值懐春鸟枝间弄好音迁乔声逈出赴谷响幽深乍聼长而短时闻絶复寻孤鸣若无对百啭似羣吟昔闻屡懽昔今聼忽悲今聼闻非殊异迟暮独伤心梁徐悱妻刘氏聼百舌诗曰庭树且新晴临镜出雕楹风吹桃李气过传春鸟声浄冩山阳笛全作洛濵笙注意欢留聼误令粧不成陈聘使韦鼎在长安聼百舌诗曰万里风烟异一鸟忽相惊那能对逺客还作故乡声赋梁沈约反舌赋曰咨𤣥造之大德播含灵于无小有反舌之微禽亦班名于庶鸟乏嘉容之可翫因繁声以自表其声也惊诡噂萦纡杂乱骈浮廻合嵒危𤨏散或发曲无渐或收音去半既含意于将晓亦流妍于始旦杂沓逶迤噭跳参差攅娇动叶促啭萦枝分宫析征万矩千规因风起咔曵响生竒对芳辰于此月属今余之遵暮倦城守之諠疲爱田郊之闲素眷春物而懐之闻好音于庭树梁萧子晖反舌赋曰彼陶嘉之盛月气依迟于池沼眷霏霏之花落爱翘翘之令鸟无荣辱之可因弄枢机而自表尔其声也嘹唳罥结欝抑萦咽繁音𤨏碎衆响攅或急啭赴机或缓引趋节或洪纎共起或长短俱折意疑续而更断谓当举而忽垂声慿林而逾厉响因风而益危仓庚説文曰离黄仓庚也鸣则蚕生礼记曰仲春之月仓庚鸣毛诗曰春日载阳有鸣仓庚又曰仓庚于飞熠燿其羽又曰黄鸟于飞集于灌木又曰緜蛮黄鸟止于邱阿又曰睍睆黄鸟载好其音又曰黄鸟哀三良也交交黄鸟止于棘谁从穆公子车奄息诗义疏曰黄鸟鹂鹠也或谓黄栗留幽州谓之黄鸎或谓之黄鸟一名仓庚一名商庚一名鵹黄一名楚雀齐人谓之搏黍闗西谓之黄鸟当椹熟时来在桑树间皆应节趣时之鸟或谓之黄袍赋魏文帝莺赋曰堂前有笼莺晨夜哀鸣悽若有懐怜而赋之曰怨罗人之我困痛宻网而在身顾穷悲而无告知时命之将泯升华堂而进御奉明后之威神唯今日之侥倖得去死而就生託幽笼以栖息厉清风而哀鸣魏王粲莺赋曰览堂隅之笼鸟独高悬而背时虽物微而命轻心悽怆而愍之日奄霭以西迈忽逍遥而既冥就隅角而歛翼春独宿而宛颈歴长夜以向晨闻仓庚之群鸣春鸣翔于南甍戴鵀集乎东荣既同时而异忧实感类而伤情晋王恽妻钟夫人莺赋曰嘉京都之莺鸟冠羣类之殊形擢末躯于紫闼超显御乎天庭惟节运之不停惧龙角之西頽慕同时之逸豫怨商风之我催鹪鹩尔雅曰桃虫鹪其雌鳷俗名巧妇又曰鹪鹩剖苇又曰鸱鸮鸋鴂毛诗曰鸱鸮周公救乱也鸱鸮鸱鸮既取我子无毁我室诗疏义曰鸱鸮似黄雀而小啄刺如锥取茅为窠以麻紩之刺紩韈悬着树枝幽州谓之鸋鴂或曰巧妇或曰女匠闗西谓之韈雀毛诗曰肇允彼桃虫尔雅曰桃虫鹪也微小黄雀其雏化为蜩故俗语曰鹪鹩生蜩焦贑易林亦谓桃虫生蜩或云布谷生子鹪鹩飬之庄子曰鹪鹩巢林不过一枝説苑曰孟尝君寄客于齐王三年不见用客反见孟尝君曰不知臣罪耶君之过也孟尝君曰缕因针而入不因针而急夫子之才必薄矣客曰不然臣见鹪鹩巢于江滨苇苕着之发毛建之女工不能为可谓完坚矣大风至则苕折卵破者其所託者使然也赋晋张华鹪鹩赋曰何造化之多端播羣形于万类惟鹪鹩之微禽亦摄生而受气飞不飘飏翔不翕习巢林不过一枝每食不过数粒啄木临海异物志曰啄木大如雀啄足皆青毛色正青翠鸟类也凡与啄木异种舌长五寸杪有刺针诗宋袁淑俳谐集左氏诗曰南山有鸟自名啄木饥则啄树暮则巢宿无干于人唯志所欲性清者荣性浊者辱晋傅𤣥诗曰啄木髙翔鸣喈喈飘揺林薄着桑槐㺦树间喙如锥嘤喔嘤喔声正悲专为万物作倡俳当此之时乐不可廻鸳鸯归藏曰有凫鸳鸯有雁鹔鷞毛诗曰鸳鸯刺幽王也思古明王交于万物有道自奉飬有节鸳鸯于飞毕之罗之君子万年福禄宜之魏志曰文帝问周宣曰吾梦殿屋两瓦坠地化为鸳鸯何也宣对曰后宫当有暴死者帝曰吾诈卿耳宣曰夫梦者意耳茍以形言便占吉凶言未卒黄门令奏宫人相杀郑氏婚礼谒文賛曰鸳鸯鸟雄雌相类飞止相匹列异传曰宋康王埋韩冯夫妻宿夕文梓生有鸳鸯雌雄各一恒栖树上晨夕交颈音声感人诗古歌辞曰入门时左顾但见双鸳鸯鸳鸯七十二罗列自成行音声何雝雝鹤鸣东西厢晋嵇叔夜诗曰鸳鸯于飞肃肃其羽嗈嗈和鸣顾盻俦侣又曰婉彼鸳鸯戢翼而游俯吮緑藻託身洪流朝翔素濑夕栖灵洲赋梁简文帝鸳鸯赋曰朝飞绿岸夕归丹屿顾落日而俱吟追清风而双举时排荇带乍拂菱华始临涯而作影遂蹙水而生花亦有佳丽自如神宜羞宜笑复宜嚬既是金闺新入宠复是兰房得意人见兹禽之栖宿想君意之相亲梁元帝鸳鸯赋曰青田之鹤昼夜俱飞日南之鴈从来共归双飞兮不息自怜兮何极一别兮经年相去兮几千雄飞入𤣥兎雌去徃朱鸢岂如鸳鸯相逐俱栖俱宿胜林鸟之同心迈池鱼之比目朝浮兮浪华夜集兮江沙萍随流而傅岸网因风而缀花见虹梁之春色复相鸣而戢翼兰渚兮相依同盛兮同衰魂上相思之树文生新市之机金鸡玉鹊不成羣紫鹤红雉一生分愿学鸳鸯鸟连翩恒逐君周庾信鸳鸯赋曰卢姬小来事魏王自有歌声足绕梁何曾织锦未肯挑桑终归薄命着罢空牀见鸳鸯之相学还欹眠而泪落南阳渍粉不复看京兆新眉遂嬾约况复双心并翼驯狎池笼浮波弄影刷羽乘风共飞詹几全开魏宫俱栖梓树堪是韩冯若乃韩寿欲婚温峤愿妇玉台不送胡香未有必见此之双飞觉空牀之难守陈徐陵鸳鸯赋曰飞飞兮海濵去去兮迎春炎皇之季女织素之佳人未若宋王之小史含情而死忆少妇之生离恨新婚之无子既交颈于千年亦相随于万里山鸡映水那自得孤鸾照镜不成双天下真成长合㑹无胜比翼两鸳鸯观其咔吭浮沉轻躯瀺灂拂荇戏而波散排荷翻而水落特讶鸳鸯鸟长情真可念许处胜人多何时肯相厌闻道鸳鸯一鸟名教人如有逐春情不见临卭卓家女祗为琴中作许声䴔䴖尔雅曰鳽䴔䴖説文曰䴔䴖鳽也一曰䴔鸬异物志曰䴔䴖巢于髙树生子在窟中未能飞皆䘖其翼飞也赋晋挚虞䴔䴖赋曰有南州之竒鸟谅殊美而可嘉生九臯之旷泽游江淮之洪波既翦翼以就飬遂婉娈乎邦家䴔䴖呈仪若刻若画鸾颈龟背戴𤣥珥白班毛頳膺駮羽朱腋青不专绀纁不擅赤因宛㸃注希稠有适其在水也则巧态多姿调节柔骨一低一仰乍浮乍没或游或舞缤翻倐忽若乃阳故多隂殊方相求见水则喜睹火而忧梁简文帝䴔䴖赋曰饮三芝之淳露食六草之英芳似金沙之符采同锦质之报章红毛覆臆翠鬛垂心浴波泳渚浮广戏深临髙舞翮映浅弄音逐余晖而顾景乘清吹而㣲吟鸂鶒临海异物志曰鸂鶒水鸟毛有五色食短狐其在溪中无毒气诗齐谢朓咏鸂鶒诗曰蕙草含初芳瑶池暖晚色得厠鸿鸾影晞光弄羽翼梁简文帝咏飞来鸂䳵诗曰飞从何处来似出上林隈口䘖长生叶翅染昆明苔赋宋谢惠连鸂鶒赋曰览水禽之万类信莫丽乎鸂䳵服昭晰之鲜姿糅𤣥黄之美色命俦旅以翺游憇川湄而偃息超神王以自得不意虞人之在侧网罗幕而云布摧羽翮于翩翻乖沉浮之谐豫宛羁畜于笼樊白鹭尔雅曰鹭舂锄毛诗周颂曰振鹭于飞于彼西雝诗义䟽曰鹭水鸟也好所絜白谓之白鸟齐鲁谓之舂锄辽东乐浪呉扬谓之白鹭楚成王时有朱鹭合沓飞翔复有赤色者旧鼔吹音乐朱鹭曲是也诗陈苏子卿鼓吹曲朱鹭诗曰玉山一朱鹭万里入王畿欲向天池饮过绕上林飞金隄丽羽翮丹水浴毛衣非贪葭下食懐㤙自逺归赋宋谢惠连白鹭赋曰有提樊而见献寔振鹭之鲜禽表弗缁之素质挺乐水之竒心䴙鹈方言曰野凫甚小好没水中南楚之人谓之䴙鹈大者谓之鹘蹄尔雅曰鹈鴮鸅赋晋张望䴙鹈赋曰余观䴙鹈之为鸟也形貎丛蔑尾翮憔陋乐水以逰随波沦跃汎然任性而无患也惟䴙鹈之小鸟託川湖以繁育翩舒翮以和鸣匪窘愓于笼畜瀺灂池沿容与河洲翔而不淹集而不留值污则止遇泽则游沦潭里以䘖鱼跃浪表而相求萃不择渠娯不择川随风腾起与涛回旋沉窜则足拨圆波浮泳则臆排㣲涟率性命以闲放独遨逸而获全鸥説文曰鸥水鸮也仓颉解诂曰鹥鸥也山海经曰𤣥股国其人食鸥列子曰海上之人好鸥者每旦之海上从鸥鸟游鸥鸟之至者百数而不止其父曰吾闻鸥鸟皆从汝好取来吾玩之明日之海鸥鸟舞而不下南越志曰江鸥一名海鸥在涨海中随潮上下常以三月风至乃还洲屿颇知风云若群飞至岸渡海者以此为候诗梁何逊咏白鸥诗曰可怜双白鸥朝夕水上游何言异栖鸟雌住雄不留孤飞出浦溆独宿下沧洲东西从此去影响絶无由鹏庄子曰北溟有鱼其名曰鲲化而为鹏鹏之背不知几千里也怒而飞其翼若垂天之云是鸟也海运将徙于南溟者天池也水击三千里抟扶揺而上者九万里幽明录曰楚文王好猎有人献一鹰大鹏雏文王厚赏之异类传曰汉武帝时西域献黒鹰得鹏雏东方朔识之赋晋贾彪鹏赋曰余览张茂先鹪鹩赋以其质微处䙝而偏于受害愚以为未若大鹏栖形遐逺自育之全也此固祸福之机聊赋之云叹大钧之播物启块化于天壤嘉有鹏之巨鸟摄元气之夸象揭宇内之逼隘遵四荒以汎荡賛晋阮修大鹏賛曰跄跄大鹏诞自北溟假精灵鳞神化以生如云之翼如山之形海运水击扶揺上征精衞山海经曰炎帝之女名曰女娃游于东海溺而不反是为精衞常取西山之木石以填东海賛晋郭璞精衞賛曰炎帝之女化为精衞沉形东海灵爽西迈乃䘖木石以填攸害翡翠尔雅曰翠鹬也仓颉解诂曰鹬翠别名也説文曰翡赤雀翠青雀也周书曰成王时苍梧献翡翠孝经援神契曰神灵滋液则翠羽曜离骚曰翾飞兮翠曾又曰翡帷翠帱汉书曰尉佗献文帝翠鸟千数又曰燕刺王旦郎中侍从貂羽黄金附蝉广志曰翡色赤翠色绀皆出交州兴古县呉录薛综上疏曰日南逺致翡翠充备寳玩徐广车服注曰天子辂金根车翠羽葢皇后首饰歩揺八雀九华加翡翠杨孝先交趾异物志曰翠鸟先高作巢及生子爱之恐堕稍下作巢子生毛羽复益爱之又更下巢也诗后汉蔡邕翠鸟诗曰庭前有若榴緑叶含丹荣翠鸟时来集振翼修容形廻顾生碧色动揺扬缥青赋梁江淹翡翠赋曰彼二鸟之竒丽生金洲与炎山映铜陵之素气灌碧磴之红泉歛慧性及驯心鶱頳翼与青羽终絶命于虞人充南琛于内府备寳帐之光仪登美女之丽饰杂白玉而成文糅紫金而为色专妙采于五都擅精华于八极賛晋郭璞翡翠賛曰翠雀麋鸟越在南海羽不供用肉不足宰懐璧其罪贾害以采鵩鸟盛𢎞之荆州记曰巫县有鸟如雌鸡其名为鸮楚人谓之鵩赋汉贾谊鵩鸟赋曰谊为长沙王傅三年有鵩飞入谊舍止于坐隅鵩似鸮不祥鸟也谊既以谪居长沙长沙卑湿谊自伤悼以为寿不得长乃为赋以自广其辞曰单阏之嵗孟夏庚子鵩集予舍止于坐隅貎甚闲暇异物来萃私怪其故发书占之䜟言其度曰野鸟入室主人将去请问于鵩余去何之鵩乃叹息口不能言请对以臆曰万物变化固无休息干流而迁或推而还沕穆无穷胡可胜言斯游遂成卒被五刑傅説胥靡乃相武丁夫祸之与福何异糺纆命不可説孰知其极云蒸雨降糺错相纷大钧播物坱圠无垠且夫天地为鑪造化为工隂阳为炭万物为铜合散消息安有常则汉孔臧鸮赋曰季夏庚子思遁静居爰有飞鸮集我屋隅异物之来吉凶之符观之欢然覧考经书在德为祥弃常为妖寻气而应天道不踰昔在贾生有识之士忌兹鵩鸟卒用䘮已咨我令考信道执真变怪生家谓之天神祸福无门唯人所求听天任命慎厥所修栖迟飬志老氏之畴时去不索时来不逆庶几中庸仁义之宅何思何虑自令勤剧艺文类聚巻九十二艺文类聚卷九十三钦定四库全书艺文类聚卷九十三唐欧阳询撰兽部上马尔雅曰马膝上皆白惟馵四骰皆白驓四蹢皆白首前足皆白騱后足白翑前左足白启左白骑后右足白骧左馵駵马白腹騵骊马白跨驈白州驠尾本白騴尾白駺白逹素县面颡皆白惟駹廻毛在膺宜乘在肘后减阳在干茀方在背阕广逆毛居馻牡曰隲牝曰騇马黄嵴騝骊马黄嵴騽青骊驎驒苍白杂毛骓黄白杂毛駓彤白杂色騢白马黑脣駩黑喙騧一目白瞷两目白鱼又曰马八尺曰駥絶有力曰駴説文曰𩥇马卧土中也山海经曰犬戎之国有文马缟身朱鬛目若黄金名曰吉疆乘之寿千嵗又曰夸父山北有林名曰桃林广圎三百里其中多马又曰大乐之野夏后启于此舞九代马白民之国白身被髪有乘黄其状如狐背上有角乘之寿二千嵗又曰天帝之山有草焉状如葵臭如蘼芜名曰杜蘅可以走马礼记曰孟春之月天子乘苍龙周官曰凡马八尺以上为龙七尺以上为騋六尺为马天子十二闲六种邦国六闲四种家四闲二种礼斗威仪曰君乘火而王南海输駮马易説卦曰干为马为老马为駮马毛诗曰駉颂僖公也僖公能遵伯禽之法务农重谷牧于垧野而史克作是颂駉駉牡马在垧之野薄言駉者有驈有皇有骊有黄以车彭彭左传曰宋人以文马百驷赎华元于郑又曰鲁庄公新作延厩凡马日中而出日中而入又曰晋侯伐齐齐师夜遁邢伯告中行伯曰有班马之声齐师其遁又唐成公如楚有两匹骕骦又曰兾之北土马之所生谷梁传曰晋献公将伐虢荀息请以屈产之乗假道于虞以伐虢后灭虞荀息牵马曰齿加长矣论语曰齐景公有马千驷死之日民无德而称焉又曰骥不称其力称其德也韩诗外传曰昔者田子方出见老马于野喟然有志问于御者曰此何马也御者曰故公家畜也罢而不为用故出放之田子方曰少尽其力而老弃其身仁者之不为也束帛赎之穷士闻之知所归心焉又曰颜囬望吴门马见一疋练孔子曰马也然则马之光景一疋长耳故后人号马为一疋孝经援神契曰德至山陵则泽出神马地镜图曰铜器之精见为马太公六韬曰商王拘周伯昌于羑里太公与散宜生以金千镒求天下珍物以免君之罪于是得犬戎氏文马毫毛朱目如黄金名鸡斯之乗以献商王管子曰桓公乗马虎望见而伏公问管仲仲曰意者君乗駮马公曰然仲曰駮马食虎豹故伏焉列子曰秦穆公谓伯乐曰子之年长矣子姓有可使求马乎伯乐对曰良马可以形容觔骨相也天下之马者若灭若没若亡若失臣之子皆下才也臣有所与九方臯其相马非臣之比也穆公见之使行求马三月而反报曰已得之在沙丘穆公曰何马对曰牝而黄使人往取之牡而骊公不悦召伯乐曰败矣子之所使求马者色物牝牡弗能知又何马之能知也伯乐曰若臯之所观天机也得其精而忘其麤在其内而忘其外马至果天下之良马也晏子曰景公使人养所爱马马病死公怒令人杀养马者晏子请数之曰尔有三罪使汝养马杀之一当死也又杀公所最善马二当死也使公以一马之故而杀人百姓必怨叛诸侯轻伐吾国三当死也公喟然赦之老子曰天下有道却走马以粪天下无道戎马生于郊庄子曰马蹄可以践霜雪毛可以御风寒龁草饮水翘陆而居此马之真性也虽有仪台路寝无用之及至伯乐曰我善治马烧之剔之刻之络之连之以羁绊编之以皁栈马之死者十二三矣荀卿子曰骐骥一日千里驽马十驾则亦不及之矣韩子曰管仲隰朋从桓公而伐孤竹春往而冬返迷惑失道管仲曰老马之智可用也乃放老马而随之遂得道焉又曰儿说宋人善辩者也持白马之非马也服齐稷下之辩者乗白马而过关则顾白马之赋故籍空辞则能胜于一国按实形不能谤于一人又曰如耳说衞嗣君君悦之左右曰公何为不相也公曰夫马似鹿者千金有千金百金之马而无一金之鹿者何也马为人用而鹿不为人用今如子虽辨智亦不为寡人用吾是以不相也又曰伯乐教其憎者相千里马教其爱者相驽马以千里马世一有其利少驽马多其利多也吕氏春秋曰秦穆公东败失左骖自往求焉见野人杀将食之穆公笑曰食骏马肉而不饮酒余恐其伤性也遍饮之而去战国䇿曰汗明见春申君曰夫骥之齿至矣服盐车而上太行漉汚洒地白汗交流中坂迁延负辕不能上伯乐遭之下车攀而哭之解纻衣以幕之骥于是俛而喷仰而鸣声造于天仰见伯乐之知己也穆天子传曰天子之八骏赤骥盗骊白义踰轮山子渠黄华骝緑耳孔丛子曰公孙龙以白马为非马或曰此辩而毁大道子高适赵谓龙曰愿受业久矣所不取先生者以白马为非马耳诚能去之则高请为弟子龙曰若使去之无教矣史记曰楚庄王有爱马衣以文绣置华屋下席以露牀㗖以枣脯马死欲以大夫礼葬之乐人优孟入殿门大哭曰请以君礼葬之以雕玉为棺文梓为椁豫章为题凑发甲卒为圹老弱负土诸侯闻之皆知大王贱人而贵马也王曰为之奈何曰请为王言六畜之葬以笼灶为之椁铜䥶为之棺齐以姜桂荐以木兰衣之以火光葬人腹中王乃以马属太官无令天下知闻也又曰项王骏马名骓常骑之及被围于垓下乃悲歌慷慨为歌曰力拔山兮气葢世时不利兮骓不逝及至乌江谓亭长曰吾骑此马五嵗所当无敌常一日千里不忍杀以赐公又曰冒顿围高祖于平城所骑西方尽白马东方尽青龙北方尽乌骊南方尽骍马又曰大宛有善马在贰师城匿不肯与汉使天子既好宛马使壮士持千金及马以请宛王善马宛国饶汉物相与谋不肯与汉使怒妄言椎金马而去宛贵人怒遮攻汉使取财物天子大怒拜李广利为贰师将军发属国骑及郡国恶少年数万人以伐宛期至贰师城取善马又曰初天子发书曰神马当从西北来得乌孙马好名天马及得大宛汗血马益壮更名乌孙马曰西极马宛马曰天马又曰郑当时以任侠自憙为太子舍人每五日洗沐常置驿马长安诸郊请賔客夜以继日又曰王遵迁东郡太守河水盛溢从浸瓠子金隄老弱奔走遵躬率吏民沉白马亲执珪璧使巫䇿祝请以身填金隄因止宿隄上又曰贾捐之上书曰孝文皇帝时有献千里马者诏曰鸾旗在前属车在后日行五十里朕乗千里马独先安之于是还马而下诏曰朕不受献也其令四方无来献又曰石建为太仆奏事下读之惊恐曰书马者与尾而五今乃四谴死矣石庆为太仆御出上问车中几马庆举䇿数马毕对曰六马又曰万石君谨慎见路马必轼又曰马高五尺九寸以上不得出关西域传曰大宛国多善马马汗血言其先天马子也东方朔传曰骠骑难诸博士东方朔对曰干将莫耶天下之利劒也水断鹄鴈陆断马牛将以补屩曾不如一钱之锥骐骥騄耳天下之良马也将以捕䑕于深宫曾不如跛猫神异经曰西南大宛宛丘有良马其大二丈鬛至膝尾委于地蹄如汗腕可握日行千里至日中而汗血乗者当以緜絮纒头腰小腹以避风病其国人不纒也説苑曰晋平公出田见乳虎伏而不动平公顾谓师旷曰闻之霸王君出勐兽伏而不敢起今者寡人出乳虎伏而不动此勐兽乎师旷对曰鹊食猖猖食鵕䴊鵕䴊食駮駮食虎夫駮之状似駮马今者吾君当骖駮马以出乎平公曰然淮南子曰免人于难者其死也葬之以帷为衾马有功犹不可忘又况人乎又曰北塞上之人其马亡入胡中人皆弔之其父曰此何讵知不为福居数月其马将胡骏马而归人皆贺之其父曰此何讵知不为祸家富马良其子好骑堕马折髀人皆弔之其父曰此又讵知不为福居一年胡夷大出虏壮者皆控弦而战塞上之人死者十九此子独以跛故子父相保万毕术曰马毛大尾亲友自絶东观汉记曰光武帝时名都王国有献名马者帝以马驾鼓车又曰光武初起无马骑牛杀新野尉乃得马又曰闻武帝歌天马治赤汗今亲见其然血从前上小孔中出又曰明帝欲征匈奴窦固议曰塞外草美马不须谷又马防曰宣帝时五将出征共奏言匈奴候骑得汉马矢见其中有粟即知汉兵出乃去以是言之马当与谷又曰明德后曰吾前过濯龙门见外家问起居车如流水马如龙亦不谴怒但絶其嵗用兾以嘿止讙耳又曰吴汉伐蜀战败堕水縁马尾得出又曰桓典为御史是时宦者执政典无所廻避常乗骢马京师畏惮为之语曰行行且止避骢马御史又曰上㑹诸将问破贼所得物唯李忠独无所掠上即以所乗大骊马及绣被衣物赐之又曰张湛为光禄帝临朝或有惰容湛辄谏其失常乗白马上每见湛辄言白马生且复谏矣又曰马援击交阯谓官属曰从弟少游常哀吾多大志曰士生一世但取衣食足乗下泽车御欵叚马为郡吏守坟墓乡里称善人斯可矣求益盈余但自苦耳又曰马援于交阯铸铜马奏曰臣闻行天者莫如龙行地者莫如马臣援师事杨子阿孝武帝时善相马者东门京铸作铜马法献之立马于鲁班门外更名曰金马门臣既备数家骨法以所得骆越铜铸以为马高二尺五寸围四尺五寸谨献诏置马德阳殿下又曰张奂字然明为安定属国都尉羌离湳上奂马二十疋奂召主簿张祁入于羌前以酒酹地曰使马如羊不以入廐使金如粟不得入怀尽还不受又曰卓茂为丞相史常出道中有人认茂马者茂问失马几日对曰月余矣茂曰然此马畜已数年遂解马与之曰即非所失幸至丞相府还我乃歩輓车去后马主自得马慙媿诣茂又曰廉范奔赴敬陵时庐江郡椽严麟俱㑹于路麟乗小车涂深马死不能自进范慜之命从骑下车与之不告而去麟事毕即牵马造谢而归之谢承后汉书曰朱震字伯厚性刚烈初为从事奏济阴太守单匡赃罪并连匡兄中常侍车骑将军超三府谚曰车如鸡栖马如狗疾恶如风朱伯厚袁宏汉记曰第五伦为司空有人与伦千里马者伦虽不取每三公有所选举伦心不忘也然终以不用盐铁论曰骐骥负盐车垂头于太行之坂屠者持刀睨之桓谭新论曰薛翁者长安善相马者也于边郡求得骏马骑以入市去来人不见也后劳问之因请观马翁曰诸卿无目不足示也蔡邕月令论曰问者曰七驺咸驾今曰六驺何也曰本官职者莫正于周官天子六马种种一驺故六驺也三辅决録曰安陵有项仲山每饮马渭水常投三钱邹子曰董仲舒勤学三年不窥园乗马不知牝牡论衡曰广汉阳翁伟能听鸟兽之音乗蹇马之野而田间有放马者相去数里鸣声相闻翁伟谓其御曰彼放马目𦕈其御曰何以知之曰骂此辕中马曰蹇马蹇马亦骂之曰𦕈马御者不信使往视之马目竟𦕈又曰杨琁为零陵太守时桂阳贼起琁乃制马车数十乗以囊盛石灰于车上及㑹战从风扬灰向贼阵因鸣鼓撃贼大破之风俗通曰疲马不能度绳俗云马羸不能度绳索或云不能度种莱畦塍也谨按齐有渑水裁广三四歩言马之疲乃不能度此水耳又曰虾蟇一跳八尺再丈六从春至夏裸袒相逐无他所作掉尾肃肃按虾蟇无尾当言夏马夏马患蝇蚋掉尾击之故肃肃也又曰杀君马者路傍儿也言长吏养马肥而希出路边小儿观之却惊致死按长吏马肥观者快之乗者喜其言驱驰不已至于死又曰马一疋俗説相马及君子与人相疋或曰马夜行目明照前四丈故曰一疋或曰度马纵横适得一疋或説马死卖得一疋帛或云春秋左氏説诸侯相赠乗马束帛帛为疋与马之相疋耳符子曰齐景公好马命使善画者图之访似者朞年不得今人君考古籍以求贤亦不可得也魏志曰朱建平善相马文帝出左右将马过平曰此马相今日死及帝乗马马恶帝衣香啮帝膝帝怒杀之又曰濊国出果下马汉时恒献之英雄记曰公孙瓒每闻边警辄厉色作气如赴雠常乗白马又拣白马数十疋选骑射之士号为白马义从以为左右翼胡甚畏之曹瞒传曰吕布乗马名赤兎人语曰人中有吕布马中有赤兎吴録曰孙坚讨董卓失利被创堕马卧草中军衆分散马还营鸣唿军人随马向草中乃得坚扶还营江表传曰孙权征合肥马上津桥桥见撤丈余无板权跃马超之得免世説曰刘备之初奔刘表屯于樊城表左右欲因㑹取备备觉如厠便出所乗马的颅走堕襄阳城西檀溪水中溺不得出备急谓的颅曰今日厄何不努力的颅达备意踊三丈得过诸葛亮教曰昔孙叔敖乗马三年不知牝牡称其贤也抱朴子曰李南乗赤马行逢人乗白马白马先鸣赤马应之南谓从者曰白马言汝当见一黄马左目盲是吾子可令駚行相及也须臾果逢盲黄马赤马果先鸣盲马应之又曰腾黄之马吉光之兽皆寿三千嵗也干宝晋纪曰桓范出赴曹爽宣王谓蒋济曰智囊往矣济曰范则智矣驽马恋栈豆爽必不能用也搜神记曰赵固所乗马忽死固甚悲惜之问郭璞璞曰可遣数十人持竹竿东行三十里当有丘陵林树便搅打之当有一物出急抱将归于是如璞言果得一物似猴入门见死马跳梁走往死马头嘘吸其鼻马即起亦不复见猴怪志曰有人与奴俱得心腹病奴死剖视之得一白鼈取诸药内口中不死后有人乘白马来溺溅之乃缩头缩脚试取马溺灌之便消为水病者乃饮一升马溺乃差又曰谢尚所乗马忽死尚甚爱惜之时有夏侯𢎞自言见鬼神与言语尚初不信𢎞曰我能令马活信通神不乃下牀去良久还曰庙神爱君马今已请得还须臾衆人皆见马从外来至死马边便灭死马即活襄阳记曰中庐山有一地穴汉时甞有数百疋马出遂因名马穴吴时陆逊亦知此穴马出得数十疋长沙耆旧传曰南阳太守张忠曰吾年往志尽譬如八百钱马死生同价相马经曰马眼欲紫艳光口中欲赤色也庐江七贤传曰陈衆辟州从事扬州部有贼击之多死衆请以威信取之因单车白马往贼束身归降遂生为立祠号曰白马从事诗汉天马歌曰太一贶天马下沾赤汗沫流赭志俶傥精权竒籋浮云晻上驰体容与迣万里今安匹龙为友又曰天马来从西极渉流沙九夷服天马来歴无草径千里循东道天马来开逺门竦予身逝崑崙天马来龙之媒游阊阖观玉台古歌诗曰平陵东松柏桐不知何人刼义公义公在高堂下交钱百万两走马晋刘恢诗曰东臯有一骏名曰千里驹络首纒騣尾养以甘露蒭梁简文帝西齐行马诗曰晨风白金络桃花紫玉珂影斜鞭照曜尘起足蹉跎任侠称六辅轻薄出三河风吹鳯皇袖日映纎成靴逺江舻舳少遥山烟雾多云开玛瑙叶水净琉璃波路广拂青柳廻塘遶碧莎不効孙吴术宁须赵李过又紫駵马诗曰贱妾朝下机正值良人归青丝悬玉蹬朱汗染香衣骤急珂弥响跳多尘乱飞雕胡幸可荐故心君莫违又系马诗曰青骊沉赭汗緑地悬花蹄未垂青鞙尾犹挂紫鄣泥蹀足绊中愤揺头枥上嘶紫关如未息直去取榆溪又登山马诗曰登山马间树识金装草合宜鞯短影转见鞭长何殊八公岫暂上淮南王又和人爱妾换马诗曰功名幸多种何事苦生离谁言似白玉定是愧青骊必取匣中钏廻作饰金羇真成恨不已愿得路傍儿梁元帝赋登山马诗曰登山马遥遥小小马才通汗赭疑霑勒衣香不逐风何殊陇头望遥识祁连东又后园看骑马诗曰良马出兰池连翩驱桂枝鸣珂随跼駃轻尘逐影移香来知骤近汗歛觉风吹遥望黄金络悬识幽并儿又紫駵马诗曰长安美少年金络饰连钱宛转青丝鞚照曜珊瑚鞭依槐复依柳躞蹀复随前方逐幽并去西北共连翩梁刘孝威和王竟陵爱妾换马诗曰骢马出楼兰一歩九盘桓小史赎金络良工送玉鞍龙骖来甚易乌孙去实难麟胶妾犹有请为急絃弹梁庾肩吾以妾换马诗曰渥水出腾驹湘川实应图来从西北道去遂东南隅琴声悲玉匣山路泣蘼芜似鹿将含笑千金㑹不俱陈刘删赋得马诗曰独饮临寒窟离羣思北风陈王欲观舞御史自随骢边声陨客泪菓下益桃红恒持沛艾影解向平陵东陈沈烱赋得边马有归心诗曰穷愁边马肥向塞甚思归连镳渡蒲海束舌下金徽已却鱼丽阵将摧鹤翼围弥忆长楸道金鞭背落晖陈祖孙登赋得紫骝马诗曰候骑极楼兰长城逈路难嘶从风处断骨住水中寒飞尘暗金勒落泪洒银鞍抽鞭上关路谁念客衣单陈王由礼赋得骢马诗曰善马金羁饰蹑影复凌空影入长城水声随胡地风鞚歛青门外珂喧紫陌中行行若不倦唯当御史骢赋魏应徳琏慜骥赋曰慜良骥之不遇兮何屯否之𢎞多抱天飞之神号兮悲当世之莫知赴𤣥谷之渐涂兮陟高冈之峻崖惧仆夫之严䇿兮载悚慄而奔驰怀殊姿而困遇兮愿逺迹而自舒思奋行而骧首兮叩缰之纷拏牵繁辔而增制兮心慉结而槃纡渉通逵而方举兮廹舆仆之我拘抱精诚而不畅兮鬰神足而不摅思薛翁于西土兮望伯氏于东隅愿浮轩于千里兮矅华轭乎天衢瞻前轨而促节兮顾后乗而踟蹰展心力于知己兮甘迈逺而忘劬哀二哲之殊世兮时不遘乎良造制衘辔于常御兮安获骋于遐道晋曹毗马射赋曰奔电无以追其踪逸羽不能企其足状若腾虬而登紫霄目似晨景之骇扶木体与机㑹动蹑惊风于是抗孙阳之辔弯繁弱之弓轻足鬰其云合妙手于焉争雄晋傅𤣥乗舆马赋曰目若曜星符采横发高颠悬日双壁象月头似削成鬛如鬓髪延首高骧擢足轩跱气葢青云势凌万里九方不能测其天机秦公不能究其妙理又驰马射赋曰何逸群之竒骏生蒙汜之遐濵附南方以定位表天驷于三辰仪干行之刚徤凭坤厚以託身岂骥德之足慕晞万里之清尘宋颜延之赭白马赋曰昔帝轩陟位飞黄服皁后唐膺箓赤文候日汉道亨而天骥呈才魏德懋而泽马効质伊逸伦之妙足自前代而间出并荣光于瑞典登郊歌乎司律所以崇卫威神扶䕶警跸双瞳夹镜两权协月异体峯生殊相逸发鉴穆武宪文光振民隐修国章宋谢庄乗舆舞马赋应诏曰日晷呈祥干维効气赋景阿房承灵天驷既秣芑以均性又佩蘅以崇躅卷雄神于绮文蓄奔容于帷烛观其双璧应范三封中图𤣥骨满燕室虚阳理竞濳䇿纡汗飞赭沬流朱至于肆夏已升采齐既荐始徘徊而龙俛终沃若而鸾眄迎调露于飞钟赴承云于惊箭冩秦埛之弭尘状吴门之曵练夫跖实之态未卷凌逺之气方摅歴岱野而过碣石跨沧流而轶姑余朝送日于西坂夕归风于北都寻琼宫于倐瞬望银台于须臾颂鲁国黄伯仁为龙马颂曰夫龙马之所出丁太蒙之荒域禀神祗之纯化乃大宛而再育资𤣥螭之表像似灵虬之注则夺騕䮍之体势逸飞兎之高踪兼骥騄之美质岂骅駵之足双耳如剡筩目象明星双壁似月兰筋参情赞晋郭璞马赞曰马出明精祖自天驷十闲六种各有名类三才五御驽骏异辔周庾信秦穆公马赞白骏马遇盗秦君不瞋先倾美酒翻畏伤人隣兵向国穷寇侵秦于时大盗还作功臣状宋颜延之天马状曰降灵骥子九方是选白朱文緑蛇紫燕水轶惊凫陆越飞箭遇山为风值云成电表魏陈王曹植献文帝马表曰臣于先武皇帝世得大宛紫骍马一疋形法应图善持头尾敎令习拜今辄已能行与鼔节相应谨以奉献启梁元帝谢晋安王赐马启曰绎武媿仲都遂蒙大骊之钖儒谢春卿空颁名马之赉故以取方驎友自疋龙媒不待景公婉如齐画无劳马援翻等汉铜岂有灭没黑龙连翩白马钱文见重津名取贵相彼骐骥犹深恋主矧伊伏枥弥结怀恩梁邵陵王谢令赉马启曰连翩絶景沃若追风超渥水之形踰大宛之状荷传西蕃将达宫阃无任城之气勇降东平之嘉钖何以扬名沙漠仰称隆慈恋德铭心瞩恩雨泪梁刘孝威为皇太子谢勑赉功德马启曰伏惟忘我循物屈己济民该天地而大舍摠日月而为施既脱轭于金轮又解骖于绀马出余吾之水服騊駼之廐名高夏后之龙价倍田方之赎谨当秣以柏叶饴以丹枣加之玉鞍饰之金络梁刘孝仪谢豫章王赐马启曰出自北兾来从东道儛越两骖駈同八骏循坂且厉无复良乐之鸣长楸可走不假幽并之䇿周庾信谢滕王赉马启曰柳谷未开翻逢紫燕临源犹逺忽见桃花流电争光浮云连影张敞画眉之暇直走章台王济饮酒之懽长駈金埒周王褒谢赉马启曰边城无草来自东南塞外饶沙经从西北汉时乐府偏爱权竒晋世桑门特怜神骏黄金作勒足度西河白玉为镫方传南国傥逢汉帝仍驾鼓车若值魏王应惊香气书魏文帝与孙权书曰前使于禁郭及夫所遗吾纎骊马本欲使禁自致之念将军傥欲速得今故以付徐奉往此二马朕之常所自乗甚调良善走数万疋之极选者乗之真可乐也中国虽饶马其知名絶足亦时有之耳梁元帝答齐国双马书曰名重桂条形图柳谷襄阳地穴近求未易滇池水里逺访犹难价疋龙媒声齐骥子河精曜采似伏波之铸铜震象飞文笑东瀛之刻玉加以控斯银勒利此金衘鞍揭镂衢光含两月纒萦紫缕色丽双丝方嗤晋后恒乗郑国之驷更鄙曹君经饷蜀王之马又书曰于戏马之为用逺矣大矣斯所以干为嵴马震为馵足有是哉有是哉何则泮涣而驰可以及日踌躇而蹀可以追风赤兔之腾声的颅之济主陈王有炤羁之説班生有缰绊之谈抑闻斯美逺劳此费怀哉怀哉老生不云乎虽有拱璧以先驷马良用此道中心藏之何日忘之騊駼尔雅曰騊駼北野之良马山海经曰北海内有兽焉状如马名曰騊駼史记曰匈奴竒畜则騊駼赞晋郭璞騊駼赞曰騊駼野骏产自北域交颈相摩分背翘陆虽有孙阳终不在服艺文类聚卷九十三艺文类聚卷九十四钦定四库全书艺文类聚巻九十四唐欧阳询撰兽部中牛尔雅曰犘牛犦犤犩牛犝牛黒眦牰黒耳犚其子犊体长牬絶有力欣犌毛诗曰尔牛来思其耳湿湿左传曰介葛卢来朝礼之加宴好葛卢闻牛鸣曰是生三牺皆用之矣其音云问之而信又曰秦师伐郑商人弦高将市于周遇之以乘韦先牛十二犒师曰寡人闻吾子将师渉于敝邑敢犒从者又曰鼷䑕食郊牛角改卜牛鼷䑕又食其角乃免牛又曰楚子为陈夏氏乱故伐陈杀夏徴舒因县陈申叔时使于齐复命不贺而退王使让之对曰抑人亦有言曰牵牛以蹊人之田而夺之牛牵牛以蹊者信有罪矣而夺之牛罚已重矣诸侯之从讨有罪今县陈贪其富也无乃不可乎王曰善𤣥中记曰万嵗树精为青牛汉书曰桓帝出游河上忽有一青牛从河中出走踢帝人皆惊走太尉公时为殿中将军有勇力走逆牛牛见公走还河公以手挽牛左足右手持斧斫牛头而杀之此青牛者万年之木精也庄子曰庖丁为惠文君解牛曰臣之刀十九年所解千牛而刀刃若新彼节者有间而刀刃无厚以无厚入有间恢恢乎其于游刃必有余地是以十九年刀刃如新又曰或聘庄子庄子应其使曰子见夫牺牛乎衣以文绣食以蒭菽及其牵而入于太庙虽欲为孤犊其可得乎孟子曰齐宣王问曰齐桓晋文之事可得闻乎孟子曰仲尼之徒无道者未之闻也臣闻王坐堂上有牵牛过者王问之对曰将以衅钟王曰吾不忍其觳觫而就死以羊易之是见牛未见羊也此乃仁术足以王矣吕氏春秋曰百里奚未遇时饭牛于秦鬻以五羊之皮公孙枝得而献诸缪公缪公用之谋无不当举必有功又曰昔葛天氏之乐三人操牛尾投足以歌八阕史记曰骑刼攻即墨田单取牛千头衣以五彩束矛其角縳火其尾穿城而出牛壮士五千衘枚随其后牛出火明所触皆死壮士因击之城上士大譟燕师大败骑刼死乗胜追北三战三尅遂收齐城蜀王本纪曰秦惠王欲伐蜀乃刻五石牛置金其后蜀人见之以为牛能大便金牛下有养卒以为此天牛也能便金蜀王以为然即发卒千人使五丁力士拖牛成道致三枚于成都秦得道通石牛力也后遣丞相张仪等随石牛道伐蜀汉武内传曰封君达少好道入鸟䑕山百余年还乡里常乗青牛故谓为青牛道士桓谭新论曰夫畜生贱也然有尤善者皆见记识故马称骅骝骥騄牛誉郭椒丁栎谢承后汉书曰刘寛甞行有人失牛者乃于路就寛车中认之寛无所言下驾歩归有顷认者得牛而送还叩头谢曰慙负长者寛曰物有相类事容脱误幸劳见归何为谢也风俗通曰秦昭王使李氷为蜀守开成都两江溉田万顷江神嵗取童女二人为妇氷自以其女与神为婚往至神祠劝神酒杯但澹水氷厉声责之因忽不见良久有两苍牛鬭于岸傍有间氷还流汗谓官属曰吾鬭大极不当相助耶南靣腰中正白者我绶也主簿乃刺杀北面者江神遂死蜀人慕其气决凡壮健者因名氷儿列异经曰秦文公伐梓树梓树化为牛文公遣骑击之骑堕地被髪牛畏之入水不出没丰水中秦乃立怒特祠魏略曰鉅鹿时苗为寿春令始之官乗牸牛嵗余牛生一犊及去留其犊谓主簿曰令来时本无此犊是淮南所生也吏曰六畜不识父自当随其母苗不听蜀志曰蒋琬夜梦有一牛头在门前流血滂沲意甚恶之问占梦赵直直曰夫见血者事分明也牛角及鼻公字之象君位当至公大吉之徴也诸葛亮集曰木牛者方腹曲头一脚四足头入领中舌着于腹载多而行少宜可大用不可小使特行者数十羣行二十里也张温自理曰昔百里奚贤秦缪公欲干之缪公好牛奚因赁养牛公出游登车以问百里百里曰臣之所长非养牛者也乃养民也视牛察士乃知贤人也遂与同车而出博物志曰近世有居于海渚年年八月有浮槎来甚大往反不失于期此人乃赍粮乗槎而去忽忽不觉昼夜奄至一处有城郭屋舍宛然望室中多见织妇见一丈夫牵牛渚次饮之此人还以问蜀人严君平君平曰某月有客星犯牛斗即此人到天河也曹嘉之晋纪曰羊祜子暨为青州刺史牛于州产犊及暨去职以官室所生遗之而去符子曰尧以天下让巢父巢父曰君之牧天下亦犹余之牧孤犊君牧天下是各有其所牧矣君焉用惴惴然以所牧而与余余无用天下为也于是牵犊而去袁山松宜都山川记曰自崃口泝江百许里至苦牛滩南岸有重山山顶有石壁上有人负力牵黄牛人迹所絶莫得究焉竺法真登罗山疏曰増城县南有列渚洲洲南又有牛潭北岸有石周圆三丈渔人见金鎻牛常出水盘鎻此石上县民张安钧于石上蹑得金鎻数十寻俄有物从水中引之力不能禁以刃断之唯得数尺遂致大富琴操曰寗戚饭牛车下叩角而商歌曰南山矸白石䃹生不逢尧与舜禅短布单衣裁至骭长夜漫漫何时旦齐桓公闻之举以为相赋臧道颜駃牛赋曰若乃豪宗戚𦙍公侯王后乗轻御肥貂蝉耀首翟翟华貂铄铄云母良牸濯足于双岛名骏叠迹于左右如贵游踊跃于絶伦观者嗤妍其好丑遂慕骏駃以相高精彼竒选之希有仪体既美特资高足名叅飞兎价齐骥騄赞梁刘孝威辟厌青牛画赞曰泰山怒特吴渚神牛气嘘风喷精廻电流讵牵和鞅不入裴秋狡力难京肆怒横行朗陵莹角介葛瞻声遁仙託称妖寇冯名名震八区威陵五都蓄勇槽侧息愤场隅仇览献豆滕婴进蒭雄儿楷式悍士规模曹兴拂采徐邈成图表魏陈王曹植上牛表曰臣闻物以洪珍细亦或贵故不见僬侥之微不知泱漭之泰不见果下之乗不别龙马之大高下相悬所以致观也谨奉牛一头不足追遵大小之制形少有殊敢不献上启梁元帝谢东宫赉蒸栗牛启曰色似秘府之书毛类陈王之玉骍角未竒莹蹄非贵梁刘孝仪谢始兴王赐车牛启曰下官安于蹑屩习以成性乗坚驱骏未所厝心慈渥无涯每垂奖饰无复难载之朋将申共弊之美濯龙望水未足俦光长门听雷不能均响又谢豫章王赐牛启曰观其毛角相合骨像应图曳流水而生光惊高限其如接遂使上阜辍驾下泽是驱冯轼修途既获坐驰之致驯豢广庭方念载忧之朂书梁刘孝威谢南康王让牛书曰虽复蜀守神牛秦公怒特穆王白角何氏莹蹄无以逾其劲力迈其致逺直宿九重获免䟽歩路休三迳且息徒行从祀甘泉方无假于丞相骑至清庙又永笑于博阳驴楚辞九怀曰骥垂两耳兮中坂蹉跎蹇驴服驾兮无用日多吴志曰诸葛恪父瑾长面似驴孙权大㑹羣臣使人牵一驴入长检其面题曰诸葛子瑜恪跪请笔益两字恪续其下曰之驴举坐欢笑乃以驴赐恪文士传曰晋文帝大亲阮籍恒与谈戏任其所欲不廹以职事籍从容常言平生曾游东平乐其土风愿得为东平太守文帝大悦即从其意籍便骑驴径到郡至皆坏府舍诸壁鄣使内外相望然教令清当十余日便乗驴去晋阳秋曰胡威少有志尚厉操清白父质为荆州守威自京都省之家贫无车马僮仆自驱驴单行拜见父停廐中十余日辞归每至客舍自放驴取樵㸑食世説曰王仲宣好驴鸣既葬魏文帝临其䘮顾语同游曰王好驴鸣可各作一声以送之赴客皆作驴鸣陈武别传曰武本休屠胡人常骑驴牧羊诸家牧竖十数人或有和歌者武遂学太山梁甫吟之属文宋袁淑俳谐集庐山公九钖文曰若乃三军陆迈粮运艰难谋臣停筭武夫吟叹尔乃长鸣上党慷慨应官﨑岖千里荷囊致餐用捷大勲歴世不刋斯实尔之功也音随时兴晨夜不黙仰契𤣥象俯协漏刻应更长鸣豪分不虽挈壶着称未足比德斯又尔之智也若乃六合昏晦三辰幽冥犹忆天时用不废声斯又尔之明也青嵴隆身长头广额修尾后垂巨耳双磔斯又尔之相也嘉麦既熟寔须精麪负磨廻衡迅若转电惠我衆庶神祗获荐斯又尔之能也尔有济师旅之勲而加之以衆能是用遣中大夫闾丘骡加尔使衘勒大鸣鸿胪班脚大将军宫亭侯以扬州之庐江江州之庐陵吴国之桐庐合浦之珠庐封尔为庐山公骆驼华峤汉书曰南单于遣使诣阙奉蕃称臣入居于云中遣使上书献骆驼二头文马十疋博物志曰炖煌西渡流沙往外国济沙千余里中无水时有伏流处人不能知骆驼知水脉过其处辄停不行以足踏地人于所踏处掘之辄得水洛中记曰有铜駞二枚在宫之南四㑹道头高九尺头似羊颈身似马有肉鞍两箇相对异苑曰西域茍夷国山上有石骆駞腹下出水以金铁及手承取即便对过唯葫芦盛者则得饮之令人身体香净而成仙其国神秘不可数过赞郭璞槖驼赞曰驼惟竒畜肉鞍是被迅骛流沙显功絶地濳识泉源微乎其智羊尔雅曰麢大羊羱如羊羊牡羒牝牂夏羊牡羭羳羊黄腹未成羊羜絶有力奋羊六尺为羬説文曰羊祥也象四足角尾之形孔子曰牛羊之字以形举咩羊鸣也羔羊子也羜五月生羔也犍六月生羊也羍七月生羊也䍮羊未卒嵗也易曰小人用壮君子用罔贞厉羝羊触藩羸其角又曰兑为羊毛诗曰羔羊鹊巢之功致也召南之国化文王之政在位皆节俭正直德如羔羊也羔羊之皮素丝五紽退食自公委蛇委蛇又曰无羊宣王考牧也谁谓尔无羊三百维羣尔羊来思其角戢戢周礼曰賔客则羊人供灋羊羊泠毛则毳羶又曰羊人掌羊牲凡祭祀饰羔祭祀割羊登其首凡祈珥供其羊牲若牧人无牲则受布于司马使其买牲而供之郑氏婚礼谒文赞曰羣而不党跪乳有义左传曰华元杀羊食士其御羊斟不与及战曰畴昔之羊子为政今日之事我为政与入郑师故败又曰楚子围郑郑伯肉袒牵羊以逆曰孤不天不能事君使怀怒以及敝邑孤之罪也论语曰子贡欲去告朔之饩羊子曰赐也尔爱其羊我爱其礼又曰叶公语孔子曰吾党有直躬者其父攘羊而子证之孔子曰吾党之直者异于是父为子隐子为父隐直在其中矣龙鱼河图曰羊有一角食之杀人周书曰子夏曰桀徳衰夷羊在牧飞鸿满野家语曰季桓子穿井获如土缶其中有羊焉使问仲尼曰吾穿井得羊何也对曰以丘所闻非羊也木石之怪䕫魍魉水之怪龙㒺象土之怪羵羊也列子曰杨朱见梁惠王言治天下如运诸掌王曰先生有一妻一妾而不能治三亩之园而不能耘言治天下何也曰君见夫牧羊者乎百羊为羣使五尺童子荷箠而随之欲东而东欲西而西使尧牵一羊舜荷箠而随之则不能前也庄子曰臧与谷二人相与牧羊而俱亡其羊问臧奚事则挟䇿读书问谷奚事则博塞以游二人所业不同其亡羊均也孙卿子曰仲尼将为鲁司寇沈犹氏不敢朝饮其羊史记曰宋义下令军中曰狠如羊贪如狼不可使者皆斩之又曰卜式者河西人式有少弟式脱身出分独取畜羊百余田宅财物尽与弟式入山牧十余嵗羊致千余上曰吾有羊在上林中欲令子牧之式乃拜为郎布衣草屩而牧嵗余羊肥息上过其羊问之式曰非独羊也治民亦犹是也恶者辄去无令败羣上以式为竒拜缑氏令又曰卢绾与高祖俱学书相爱里中贺两家以羊酒地镜图曰金百斤已上至三百斤精如羊者𤣥中记曰千嵗之树精化为青羊春秋繁露曰凡䞇卿用羔羔有角而不用如好仁者执之不鸣杀之不谤类死义者羔饮其母必跪类知礼者故羊之为言犹祥故以为䞇列仙传曰葛由者羌人周成王时好刻木作羊卖之一旦骑羊而入蜀蜀中王侯遣人追之上绥山山在峩眉山西南无极随之者不得还皆得仙道山上有桃故里谚曰得绥山一桃虽不得仙亦足以豪山下立祠左传曰昔有攘羊者以羊头遗晋叔向向母埋之不食后三年攘羊事发追捕向家检羊骨肉都尽唯有舌在国人异之遂以羊舌为族汉书曰苏武往使匈奴匈奴知武不可降使北海上无人处牧羝羊下乳乃得归武处海上廪食不至乃掘野䑕草荄而食之武杖汉节牧羊卧起持节旄尽落又曰路温舒鉅鹿人父为里监门使温舒牧羊温舒取泽中蒲截以为牒编用写书东观汉记曰甄宇北海人建武中为州从事徴拜博士每腊诏令曰赐博士羊羊有大小肥瘦博士祭酒议欲杀羊称分其肉宇曰不可又欲投钩复耻之宇因先自取其最瘦者由是不复有争讼后召㑹诏问瘦羊甄博士京师因以号之魏志曰杨俊同郡王象孩少孤特为人仆𨽻年十七八见使牧羊而私读书因获箠楚俊美其才质即赎象着家娉娶立屋然后与别象官至散骑常侍衞玠少时乗白羊于洛阳市市人观之咸曰谁家璧人于是着闻州党遂号曰璧人博物志曰胡蕙蜀中本无洛中人有驱羊入蜀者胡蕙子着羊毛蜀人取种因名曰羊负来又外国得胡麻豆或曰戎菽王隐晋书曰王尼尝为兵洛中名士王澄胡母辅之等赍羊酒诣护军门吏请见将军澄等先过尼炙羊饮酒讫迳去将军闻之与尼长假神仙传曰皇初平年十五家使牧羊有道士见其良谨便将至金华山石室中四十余年忽然不复念家其兄初起行索初平歴年不得后见市中有道士乃问之道士曰金华山中有牧羊儿姓皇字初平兄乃随道士与初平相见语毕问羊何在云在山东兄往视但见白石不见羊平曰羊在耳兄自不见平乃往言叱叱羊起于是白石皆起成羊数万头又曰曹公收左慈慈走入羣羊中失慈之所在追者疑化为羊乃令人数羊羊本千口拣之长一口知果化为羊乃谓曰若是左公者但出无苦也有一羊跪云讵如许追者欲执之于是羣羊皆跪曰讵如许追者乃去搜神记曰宣帝时阴子方者至孝有二息甞腊日晨炊而灶神形见子方再拜受庆家有黄羊因以祠之自是暴至巨富子方常言我子孙必将强大至识三世而遂繁昌故后常至腊日祠灶而荐黄羊焉又曰南阳宗定伯夜行忽逢一鬼鬼问伯为谁伯欺之曰我亦鬼也遂为侣向宛行勌因相担问鬼曰鬼何畏曰鬼唯不喜唾耳欲至宛便担鬼着头上诣宛市鬼化为羊伯恐其变遂唾之因卖得钱千五百买者将还系之明旦见绳在时人语曰宗定伯卖鬼得钱千五百续搜神记曰顾霈者吴之豪士送客置酒有一沙门在坐主人杀羊羊绳断便走来入道人膝中穿头入袈裟下道人不能救即将去杀之既行炙主人便先割以啖道人道人食炙下喉便自行道人皮中痛毒不可忍唿医来针之以数针贯其炙犹动揺乃破出之是故一脔肉耳道人于此得病作羊鸣少时便死崔豹古今注曰羊一名髯须主簿幽明録曰洛下有洞穴不测有一妇欲杀夫推夫下经多时至底乃得一穴匍匐行数十里渐见明旷郛郭宫舘金宝为饰明踰三光人皆长三丈被羽衣如此九处至最后诉饥长人指中庭大栢树近百围下有一羊令跪持羊须捋之得一珠长人取之次亦取后捋令噉即疗饥乃问诣九处名及求住答云君不得停还问张华当知乃复行出交州还洛问华华曰九处地仙名九馆大羊为螭龙初一珠食之与天地等寿次者延年后者充饥而已杂五行书曰悬羊头门上除盗贼赞晋郭璞羊赞曰月氐之羊其类在野厥高六尺尾亦如马何以审之事见尔雅杜预奏事曰臣前在南闻魏兴北山有野羊大者千数百斤试令求之者各得一枚并头角蹄按其形不与中土羊相似然是野兽中所希有狗尔雅曰犬生三猣二师一玂未成毫狗长喙猃短喙猲獢絶有力狣狵狗也狗四尺为獒山海经曰蜪犬如犬青色食人从首始易曰艮为狗左传曰晋侯饮赵盾酒伏甲将攻之车右提弥明知之趋登曰臣侍君宴过三爵非礼也遂扶以下公嗾夫獒焉明搏而杀之盾曰弃人用犬虽勐何为鬬且出又曰国人逐瘈狗瘈狗入于华臣氏国人从之华臣惧遂奔陈又曰取邾师邾人愬于晋晋人来讨叔孙婼如晋乃馆诸箕吏人之与叔孙居于箕者取其吠狗弗与及将归杀而与之食穆天子传曰天子之狗走百里执虎豹晏子曰晏子短使楚楚人为门于犬门侧延晏子晏子曰使狗国者从狗门入今使楚王不当从此门入列子曰杨朱之弟曰布衣素衣而出天雨解素衣衣黑衣而返其狗迎而吠之杨布怒将扑狗杨朱曰子无扑矣子亦犹是也向者使汝狗白而往黑而来岂能无怪哉尹文子曰康衢长者字僮曰善搏字犬曰善噬賔客不过其门三年长者怪而问之以实对于是改之賔客复往楚辞曰何少康逐犬而颠陨厥首又曰兄有噬犬弟何欲易之以百两卒无禄又曰岂不郁陶而思君兮君之门兮九重勐犬狺狺而迎吠兮关梁闭而不通吕氏春秋曰齐有好猎者终日不得兽入则媿其友推其所以不得兽狗恶故也欲得良狗则家贫家富则求良狗得狗则数得兽矣非独猎也百事皆然又曰楚文王得如黄之狗宛路之矰游于云梦三月不反韩子曰宋有酤酒者斗概甚平遇客甚谨为酒甚美悬帜甚高然而酒不售酒酸怪其故问比闾长者杨青青曰汝狗勐耶曰狗勐狗勐何故不售曰人畏焉或令孺子怀钱挈壶往酤而狗迎龁之酒所以酸而不售夫国亦有勐狗有道之士怀其术而欲以明万乗之主大臣为勐狗迎而龁之此人主所以蔽胁有道之士所以不用也史记曰范睢説秦昭王曰夫以秦而治诸侯譬若纵韩卢而搏蹇兎也今闭关十五年不敢闚兵于山东者是穰侯为秦谋不忠而大王之计有所失也又曰高祖诏齐捕蒯通通至上曰若何教淮阴侯反对曰然臣固教之跖之狗吠尧尧非不仁狗固吠非其主当是时臣独知韩信非知陛下也战国䇿曰齐欲伐魏淳于髠谓齐王曰韩卢者天下之壮犬也东郭㕙者海内之狡兎也韩卢逐东郭㕙环山者三腾山者五兎极于前犬疲于后犬兎俱罢死其处田父获之无劳勌之苦而擅其功今齐魏久相持以顿其兵弊其衆臣恐强秦大楚承其后而有田父之功也齐王惧休将士説苑曰梁相死惠子欲之梁渡河遽堕船船人救之曰子欲何之而遽曰梁无相吾欲往相之船人曰子居船楫之间而溺无我则死矣何能相梁惠子曰居广艘长楫之间则我不如子至于安国家全社稷子不比我子蒙蒙如未视之狗子耳又曰孟甞君寄客于齐王三年不见用故客反见曰不知臣之罪耶君之过也孟甞君曰寡人闻之缕因针而入不因针而急嫁女因媒而成不因媒而畜夫子之才必薄矣当何怨寡人哉客曰臣闻韩氏之卢天下疾狗也见兎而指属则不失兎望见而放狗则累世不能得兎狗非不疾不能属者罪也汉书曰樊哙沛人也以屠狗为事汉武故事曰公孙卿至东莱云见一人长五尺牵一黄犬把一黄雀欲谒天子因忽不见东观汉记曰鲍永少有志操治欧阳尚书事后母至孝妻甞于母前叱犬而永即去之风俗通曰桂阳太守汝南韦叔坚少时为从事在家狗人立行于家中皆言当杀之叔坚云犬马谕君子狗见人行效之何伤叔坚为县令还解冠榻上狗戴持走家人惊愕复云误触冠冠缨挂着耳狗又上灶家益怪复云儿妇皆在田中狗何能作怪遂不肯杀后数日狗自暴死卒无纎芥之异叔坚至太尉终于位魏略曰丁谧外似疎滥而内多忌虽与何晏邓飏等同列而皆少之唯以声势屈于曹爽爽亦敬之言无不从故于时谤书谓台中三狗二狗啀喍不可当一狗凭嘿作蛆囊三狗谓何邓丁也黙者爽小字也其意言三狗皆欲啮人而谧尤甚也华阳国志曰雍闿欲降魏説夷曰官欲得乌狗三百头膺前尽黑脑三升汝能得不夷皆从闿𤣥中记曰狗封氏者高辛氏有美女未嫁犬戎为乱帝曰有讨之者妻以美女封三百户帝之狗名槃瓠三月而杀犬戎之首来帝以为不可训民乃妻以女流之㑹稽东南二万一千里得海中土方三千里而封之生男为狗生女为美女杂五行书曰犬生四子取黄子养之犬生五子取青子养之六子取赤子养之七子取黑子养之八子取白子养之白犬乌头令人得财白犬黑尾令人世世乗车黑犬白耳犬主畜之令人富贵黑犬白前两足宜子孙黄犬白尾令人世世衣冠孙盛晋阳秋曰王敦败京都之后梦白犬自天而下噬之捜神记曰东越闽中有庸岭高数十里西北隰中有大蛇长七八丈大十余围常病都尉及长史下梦巫觋欲得啖女童常八月祭送蛇穴蛇辄吞之已用九女时将乐县李诞有小女名竒应募而行乃请好劒咋蛇犬作数斛餈蜜灌之置穴口蛇出头大如囷目如二尺镜先啖餈灌竒便放犬咋蛇以剑斫杀之得九女髑髅越王乃娉竒为后又曰高辛氏有老妇人居王宫得耳疾医为挑治得一物大如蠒妇人盛之以瓠覆之以盘俄顷而化为犬其文五色名盘瓠又曰汉成帝河清元年长安男子石良刘晋相与同居有如人状在其室击之为狗去复至数人被甲持兵弩来格之或伤尽狗也自二月至六月乃止其于洪范皆犬祸言不从之咎也又曰成山阳王瑚字孟琏为东海兰陵令夜半时辄有黑帻白单衣吏诣县扣合迎之则忽然不见如此数年于外伺之见一老狗黑头白身至阁便为人杀之乃絶续捜神记曰㑹稽句章民张然滞役在都经年不得归家有少妇遂与奴私通然在都养一狗甚快名乌龙后假归奴与妇欲谋杀然作饭食共坐下食未得噉奴当户倚张弓括箭拔刀然以盘中肉饭与狗狗不噉唯注精䑛脣视奴然亦觉之奴催食转急然决计拍髀大唤曰乌龙狗应声伤奴奴失刀杖倒地狗遂咋奴头然因取刀斩奴以妇付官杀之又曰晋太和中广陵人杨生养狗甚怜爱之行止与俱后生饮酒醉行大泽草中眠不能动时冬月野火起风又勐狗周走号唤生醉不觉前有一坑水狗便走往水中还以身洒生左右草沾水得着地火寻过去生醒方见之他日又闇行堕空井中狗伸吟彻晓须臾有人过怪此狗向井号往视见生生曰君可出我当厚报君人曰以此狗见与便当相出生曰此狗曾活我于己死不得相与余即无惜人曰若尔便不相出狗因下头目井生知其意乃语路人以狗相与人乃出之系狗而去后五日狗夜走归又曰林虑山下有亭每过宿者或病死常云有十许人男女合杂衣或黑或白辄来为害有郅伯夷者过宿明烛而坐诵经至中夜忽有十余人来与伯夷并坐蒲博伯夷宻以镜照之乃是羣犬因执烛起佯误以烛烧其衣作燃毛气伯夷怀刀捉一人刺之初作人唤遂死成犬余悉走去又晋穆哀之世领军司马济阳蔡咏家狗夜辄羣衆相吠往视便伏后日使人夜伺有一狗着黄衣白帢长五六尺衆狗共吠之寻迹定是咏家老黄狗即打杀之吠乃止秦氏三秦记曰有白鹿原周平王时白鹿出此原原上有狗枷堡秦襄公时有天狗来下其上有贼天狗吠而䕶之故一堡无惧心述征记曰彭城东岸有一丘俗谓之狗葬或云斯则徐偃王葬后仓者也未详古徐国宫人娠而生卵弃之水濵有狗名后仓衘而归而成人遂为徐之嗣君纯筋无骨曰偃王偃王躬行仁义衆附之得朱弓朱矢之瑞周穆王命楚灭之后仓将死生角尾实黄龙也述异记曰陆机少时颇好猎在吴豪客献快犬名曰黄耳机后仕洛常将自随此犬黠慧能解人语又甞借人三百里外犬识路自还一日至家机羇旅京师久无家问因戏语犬曰我家絶无书信汝能赍书驰取消息不犬揺尾作声应之机试为书盛以竹筒系之犬颈犬出驿路走向吴饥则入草噬肉取饱每经大水辄依渡者弭毛掉尾向之其人怜爱因唿上舩裁近岸犬即腾上速去先到机家口衘筒作声示之机家开筒取书看毕犬又伺人作声如有所求其家作答书内筒复系犬颈犬既得答仍驰还洛计人行程五旬犬往还裁半月后犬死殡之遣送还葬机村去机家二百歩聚土为坟村人唿为黄耳冡又曰宋元嘉中石𤣥度家有黄狗生白雄子母孕其子异于常狗衘食食之子大其狗出猎未反辄门外望之后𤣥度病辄危困医为处方汤须白狗肺市索卒不能得乃杀所养白狗以汤供其用母向子死处跳踊嘷唿倒复起竟日不息其家煮狗子肉共食之投骨于地母辄衘着窟中诗晋张华诗曰如黄批狡兎青骹撮飞雉鹄鹭皆尽收凫鹥安足视赋晋傅𤣥狗赋曰何世来贡作珍皇家骨相多竒仪表可嘉足县钩爪口含素牙首类骧螭尾如螣蛇细颈阔胷广前稍后丰颅促耳长义缓口魏贾岱宗大狗赋曰余处大魏之祚迸在朔阳越彼西旅大犬是获形体如翦削像貌如刻画毛翰紫艶光双眉如白璧爪类刀戈牙如交㦸盼而奋怒挥霍而振掷譬若天梁折地柱噼倒曵白象挫其腰啮掣六駮折其嵴爪处如钩牙搩创似矛刺豕尔雅曰豕子猪䝐豮么㓜大者豱豕生三豵二师一特四豴皆白其迹刻絶有力䝈牝豝方言曰猪燕朝鲜之间谓之豭关东西谓之彘或谓之豕南楚谓之狶其子或谓之豚或谓貕吴扬之间谓之猪子易曰见豕负涂又曰坎为豕毛诗曰有豕白蹢蒸渉波矣论语曰阳货欲见孔子孔子不见馈孔子豚墨子曰孔子穷陈蔡之间藜蒸不糂子路烹豚孔子不问肉所由来即食之史记曰子路性鄙好勇力冠雄鸡佩猳豚凌暴孔子孔子设礼稍诱子路子路后服委质因门人请为弟子又曰窦太后好老子书召辕固问老子固曰此家人言耳太后怒曰安得司空城旦书乎使固下圏击豕景帝知太后怒而固直言无罪乃假固利兵下圏刺豕正中其心应手而倒太后黙然乃罢之韩诗外传曰孟子少时东家甞杀猪孟子问其母曰东家杀猪何以为其母曰欲啖汝其母悔失言曰吾怀姙是子席不正不坐割不正不食胎教之也今适有知而欺之是教之不信也买东家猪肉以食之明不欺也汉书曰公孙𢎞菑川人少时为狱吏有罪免家贫牧豕海上四十余乃学春秋杂説年六十以贤良徴为博士丞相封平津侯又曰郅都东海人景帝时为郎甞从游上林贾姬在厠野彘入厠上目都都不行上乃欲自持兵救贾姬都伏上前曰亡一姬一姬进天下所少宁贾姬耶陛下纵自轻奈宗庙太后何上还彘亦不伤贾姬东观汉记曰闵仲叔居安邑家贫不能得钱买肉安邑令候之问诸子何饭食对曰但食猪肝屠者或不肯与之令出勑市后甞买辄得仲叔怪问其子道状如此乃叹曰叔岂以口腹累安邑耶遂去之又曰吴祐年二十䘮父独居家无担石而不受赡遗常牧豕于长垣泽中行吟经书遇父故人谓之曰卿二千石子而杖鞭牧豕纵子无耻奈君父何祐辞谢而已守志如初又曰梁鸿家贫而尚节博览无不通毕乃牧豕于上林苑中曾误遗火延及他舍乃寻访烧者问所失悉以豕偿之其主犹以为少鸿曰无他财愿以身居作主人许因为执勤不懈耆老见鸿非恒人乃共责让主人而称鸿长者于是始敬异悉还其豕鸿不受乃去续汉书曰曹腾父萌以仁厚称邻人有豕者与萌豕相类诣门认之萌不与争后所亡豕自还其家主人大慙送所认豕并辞谢萌萌笑而受之张璠汉记曰莎车王杀于阗王于阗大都末出城见野豕欲搏之豕人语曰无杀我我为汝杀莎车将军都末异之即与兄弟共杀莎车王皇甫谧高士传曰孙期济阴人少为诸生治京氏易古文尚书家贫事母至孝牧豕于大泽中以奉养焉逺人往从其学者皆执经垄畔以追之里落化其仁让黄巾贼起过其里陌相约不犯孙先生舍辟举方正遣吏赍羊酒请期期驱豕入草不顾司徒黄琬特辟不就终于家董正别传曰司马徽字德操时人唿为水镜甞有人妄认徽猪徽便推猪以与之后数日亡猪者得其猪既以猪还徽乃叩头自责徽又厚谢之魏志曰挹娄在扶余东北处山林之间常穴居大家深九梯以多为好土气寒于扶余其俗好养猪食其肉衣其皮冬以猪膏涂身厚数分以御风寒夏则裸袒以大布隐其前后也郭子曰刘道真少时甞渔钓草泽善歌啸闻者莫不留连有一老妪识其非常人甚乐其啸乃杀㹠以进之道真食㹠尽了不谢妪见其不饱又进一㹠又食半余半还之后道真为吏部郎妪儿为小令史道真乃超用之儿不知所由问母而后知之于是赍牛酒以诣道真道真笑曰去去无复相报赞晋郭璞封豕赞曰有物贪婪号曰封豕荐食无餍肆其残毁羿乃饮羽献帝效技又豪彘赞曰刚鬛之族号曰豪狶毛如攒锥中有激矢厥体兼资自为牝牡艺文类聚巻九十四艺文类聚卷九十五钦定四库全书艺文类聚巻九十五唐欧阳询撰兽部下象尔雅曰南方之美者有梁山之犀象焉山海经曰巴蛇食象三嵗而出其骨左传曰象有齿以焚其身孟子曰周公驱犀象而逺之天下大恱万嵗厯曰成帝咸康六年临邑王献象一知跪拜御者使从之吴志曰贺齐为新都郡守孙权出祖道作乐舞象权谓齐曰今定天下都中国使殊俗贡珍百兽率舞非君而谁江表传曰孙权遣使诣献驯象二头魏太祖欲知其斤重咸莫能出其理邓王冲尚㓜乃曰置象大船上刻其所至秤物以载之校可知也太祖大恱又曰魏文帝遣使于吴求象牙羣臣以非礼欲不与孙权勅付之蜀将诸葛亮讨贼还成都孙权遣劳问之送驯象二头与刘禅吴时外国传曰扶南王盘况少而雄桀闻山林有大象輙生捕取之教习乗骑诸国闻而伏之博物志曰昔日南有四象各有雄雌其一雌死百有余日其雄泥土着身独不饮酒食肉长吏问其所以輙流涕焉法显记曰迦维罗衞国从佛生处东行五由旬有国名蓝莫此国皇得佛一分舎利还归起塔塔边有池池中有龙常守䕶此塔昼夜供养乃有羣象以鼻取水洒地取杂花香而供养诸国道人来欲礼拜塔遇象大怖依树自翳见象如法供养道人太息悲感即舍大戒还作沙弥自挽水平治处所使得浄洁异苑曰㑹稽张茂尝梦大象以问万推曰君当为大郡而不能善夫象者大兽取其音兽者守也象以齿焚其身后必为人所杀茂永昌中为吴兴太守值王敦问鼎执正不移敦遣沈充杀之賛晋郭璞賛曰象实魁梧体巨貌诡肉兼十牛目不踰豕望头如尾动若丘徙犀尔雅曰犀似豕战国䇿曰张仪为秦破纵连横说楚王楚王遣车百乘献骇鸡之犀夜光之璧于秦王韩诗外传曰太公使南宫适至义渠得骇鸡犀以献纣汉书曰元始二年黄支国献犀牛又曰尉佗献文帝犀角十又曰乌弋国出犀牛蜀王本纪曰江水为蜀守李冰作石犀五枚二枚在府中一枚在市桥下二在水中以厌水精因曰石犀里抱朴子曰通天犀有白理如线者以盛米置羣鸡中鸡欲往啄米至輙惊却故南人名为骇鸡也得其角一尺以上刻为鱼而䘖以入水水常为开方三尺可得气息水中以其角为义导者得煮毒药为汤以此义导搅之皆生白沫无复毒势刘欣期交州记曰犀出九徳县其毛如豕蹄有三甲头如马有二角鼻上角长额上角短南州异物志曰𤣥犀处自林麓食惟棘刺体兼五肉或有神异表灵以角含精吐烈望若华烛置之荒野禽兽莫触賛晋郭璞犀賛曰犀之为状形兼牛豕力无不倾吻无不靡以贿婴灾因乎角掎序晋傅咸犀钩序曰世称鸡骇之犀闻之父常侍曰犀之美者有光鸡见影而惊故曰骇鸡有以此钩见遗者乃为之铭兕尔雅曰兕似牛说文曰兕如野牛青皮坚厚可以为铠嶓冡之山其兽多兕毛诗曰酌彼兕觥战国䇿曰楚王逰于云梦有狂兕忽至王弯弓而射之应发而殪仰天而叹曰乐矣今日之逰万嵗千秋之后谁与乐此论衡曰太师尚父为周司马将帅伐纣到孟津之上杖钺把旄号其衆曰仓兕夫仓兕水中之兽也善覆人船因神以化令汝急度賛晋郭璞山海圗賛曰兕惟壮兽似牛青黒力无不倾自焚以革皮充武备角助文徳駮尔雅曰駮如马倨牙食虎豹山海经曰中曲之山有兽焉其状如马而白身黒尾一角虎牙爪音如鼓其名曰駮是食豹可以御兵賛晋郭璞賛曰駮惟马类实畜之英骧首腾旄嘘天雷鸣气无不凌吞虎辟兵貔尔雅曰貔白狐其子豰说文曰貔豹属出貉国尚书曰如虎如貔礼记曰前有挚兽则载貔貅毛诗曰献其貔皮赤豹黄罴賛晋郭璞貔賛曰书称勐士如虎如貔貔盖豹属亦曰执夷白狐之云似是而非熊说文曰熊兽似豕山居冬蛰本草经曰熊脂一名熊白味甘微温无毒止风痺六韬曰文王囚羑里散宜生得黄熊而献之于纣周书曰成王时不屠国献青熊毛诗曰维熊维罴男子之祥诗义疏曰熊能攀缘上髙树见人则颠倒投地而下冬入穴而蛰始春而出左传曰晋灵公使宰夫胹熊蹯不熟杀之寘诸畚载以过朝又曰郑子产聘于晋晋侯有疾韩宣子曰寡君寝疾于今三月并走羣望有加而无瘳今梦黄熊入于寝门其何厉鬼也对曰以君之眀子为大政其何厉之有昔尧殛鲧于羽山其神化为黄熊实为夏郊三代祀之晋为盟主其或者未之祀乎韩子祀夏晋侯有间孟子曰鱼我所欲熊掌亦我所欲二者不得兼舍鱼取熊掌义我所欲生亦我欲二者不得兼舎生取义史记曰赵简子病不知人五日寤而曰我之帝所见一熊欲攫我帝命我射之中熊熊死后有当道者曰帝令主君灭二卿熊其祖也汉书曰孝元帝冯昭仪上幸虎圈鬭兽后宫皆坐熊出圏攀槛欲上殿昭仪乃当熊而立及左右格杀熊上问人情惊惧汝何故前当昭仪对曰夫勐兽得人而止妾恐熊至御座故身当之耳帝嗟叹以此倍敬重之东观汉记曰安帝永初九年永昌献象牙熊子建武故事曰咸和七年左右启以米饴熊上曰此无益而费于谷且是恶兽所不宜畜使遣打杀以肉赐左右直人抱朴子曰玉䇿记称熊夀五百嵗则能化续捜神记曰晋升平中有人入山射鹿忽堕一坎窅然深絶内有数头熊子湏㬰有一大熊来入瞪视此人人谓必已良久出蔵得果栗分与诸子末后作一分以着此人前人饥久于是冐死取噉之既转相狎习熊每旦覔食果还輙分此人此人赖以支命后熊子大其母每负将出子既尽人分死坎中穷无出路熊母寻复还入坐人边人解其意便抱熊之足于是跳出遂得无他异苑曰邵陵髙平黄秀以元嘉三年入山经月不还其儿根生寻覔不见秀蹲空树中从头至腰毛色如熊问其何故答曰天谴如此汝但自去生哀恸而归逾年伐山人见形尽为熊矣又曰熊兽藏于山穴穴里不得见秽及伤残则合穴自死人欲捕者便令一人卧其蔵内余伴执仗隠在崖侧熊輙共舆出人不致伤损傍人仍将骋其矛又有居大树孔中东土唿熊为子路以物击树云子路可起于是便下不唿则不动也启梁刘孝威谢熊白启曰窃以馆有射熊之名台无走狗之号上林絶胡人之搏禁地无张京之犯而突出羽川来攀御槛光踰厚璧殆获朱公之价色丽烛银将堪穆王之寳鹿尔雅曰鹿牝麀其子麛其迹速絶有力毛诗曰野有死鹿又曰鹿鸣宴嘉賔也呦呦鹿鸣食野之苹国语曰周穆王征犬戎得四白鹿穆天子传曰天子赐曹奴之人黄金之鹿又曰天子射鹿于林中韩子曰夫马似鹿者千金史记曰赵髙欲为乱恐羣臣不聴乃先设验持鹿于二世曰马也二世笑曰丞相误耶谓鹿为马问左右或言马以阿赵髙或言鹿者髙因隂中言鹿者以法又曰髙祖诏捕蒯通至问曰若教淮隂侯反乎对曰然秦失其鹿天下共逐之狗固吠非其主东方朔传曰武帝时有杀上林鹿者下有司收杀之朔时在旁曰是故当死者三陛下以鹿杀人一当死天下闻陛下重鹿贱人二当死匈奴有急湏鹿触之三当死列仙传曰苏躭与衆儿俱戏猎常骑鹿鹿形如常鹿遇险絶之处皆能超越衆儿问曰何得此鹿骑而异常鹿耶答曰龙也谢承后汉书曰郑宏为临淮太守行春有两白鹿随车夹毂而行宏怪问主簿黄国鹿为吉凶国拜贺曰闻三公车轓画作鹿眀府当为宰相宏果为太尉范晔后汉书曰云南县有神鹿两头能食毒草古今注曰眀帝永平中三角鹿出江陵孝和帝永元中豫章徐沔得白鹿髙丈九寸三辅决録曰辛缮字公文少治春秋诗易隠居𢎞农华隂弟子受业者六百余人所居旁有白鹿甚驯不畏人魏略曰成公英先随韩约后降太祖从行出猎有三鹿走过公前命英射之三发三中皆应弦而倒魏志曰文帝猎失鹿帝大怒据胡牀拔刀收吏将欲斩之苏则谏乃止魏末传曰初眀帝为平原王王母甄后妬文帝杀之故不立为太子常从帝猎见鹿子母帝射杀鹿母语眀帝射其子对曰陛下既已杀其母臣不忍复杀其子因涕泣帝放弓矢叹曰此语一何痛哉由是帝立太子意定矣抱朴子曰鹿夀千嵗满五百嵗则色白神仙传曰鲁女生者饵术絶糓入华山后故人逢女生乗白鹿从玉女数十人又曰沈羲道尝于路逢白鹿车一乗龙车一乗从数十人骑迎羲道广州先贤传曰丁茂字仲虑交阯人也至孝母终负土治冢列植松柏白鹿游乎左右濑乡记曰老子乘白鹿下託于李母也序袁山松白鹿诗序曰荆门山临江皆絶壁峭峙壁立百余丈亘带激流禽兽所不能履北岸有一白鹿鹿泅过江行人见之乘力竞逐谓至山下必得鹿忽然若飞超冈而去于今此壁谓之白鹿上诗曰白鹿乃在上林西苑中射工尚复得白鹿脯腊之黄鹄摩天极髙飞后宫尚得烹煮之表魏陈王曹植猎表曰于七月伏鹿鸣尘四月五月射雉之际此正猎乐之时晋殷仲堪上白鹿表曰巴陵县清水山得白鹿一头白者正色鹿者景福嘉义牋宋孝武帝在彭城㕘佐庆获白鹿牋曰伏承获白鹿于彭城之东山皓质玉映育性驯和麞春秋运斗枢曰枢星散为麞说文曰麕麞也尔雅曰麕牡麌牝麋其子麆其迹解絶有力豜毛诗曰野有死麕恶无礼也穆天子传曰天子赐曹奴之鹿白银之麕吕氏春秋曰使麕疾走马弗及也而得之者时顾也建武故事曰咸和六年计贡合集于乐堂有野麕走至堂前左右逐之于池中而获之焉论衡曰都尉王子凤时麕入府中其后迁为丹阳太守晋起居注曰咸宁中白麞见魏郡后诸州各送白麞晋中兴书曰中兴所在献白麕萧广济孝子传曰萧国遭䘮有鹄游其庭至暮而去麞暮入其门与犬马旅至旦而去诗魏文帝诗曰巾车出邺宫校猎东桥津重罝施宻网䍐罼飘如云弯弓忽髙驰一发连双麕表晋王述上白麞表曰所领阮藻之江宁县界得白麞一头毛色洁素于其类信斯诚嘉祥也启陈徐陵谢赉麕启曰臣昨既陪羽猎仍宴上林固谢长卿之文弥慙子云之赋预割鲜禽已同监浦频蒙大脔更异梁王诘旦归来犹为饱饫虞衡所献复降命恩赐细君以为欢非屠门而大嚼兎尔雅曰兎子嬎其迹迒絶有力欣春秋运斗枢曰玉衡星散而为兎又曰行失瑶光则兎出月毛诗曰有兎斯首炮之燔之又曰肃肃兎罝施于中逵周易参同契曰燕雀不生凤狐兎不乳马荘子曰蹄者所以在兎得兎而忘蹄韩子曰宋人有耕者田中有株兎走触折颈而死因释耕守株冀复得兎为宋国所笑史记曰李斯出狱与其中子俱执顾谓其子曰吾欲与汝复牵黄犬俱出上蔡东门逐狡兎其可得乎又范睢谓秦昭王曰夫以秦而治诸侯譬若纵韩卢而搏蹇兎也谢承后汉书曰方储㓜䘮父负土成坟种竒树千株白兎游其下张璠汉记曰梁冀起兎苑于河南移檄所在调发生兎刻其毛以为识抱朴子曰兎夀千嵗满五百嵗则色白论衡曰儒者言月中有兎夫月水也兎在水中则死夫兎月气也张衡灵宪曰月者隂精之宗积而成兽象兎蛤序晋王廙白兎赋序曰丞相琅邪王始受旄节作镇北方仁风所被廻面革心昔周旦翼成越裳重译而献白雉着在前典厯代以为美谈今在我王匡济皇维而有白兎之应可谓重规累矩不忝先圣也诗古歌诗曰採取神药山端白兎𢷬虾蟇丸奉上陛下一玉柈颂张浚白兎颂曰其毛春素纎毫秋黒㸃缀五采渐染粉墨盖久隠时见应世徳也徐疾备体达消息也姿质皓朗民之则也被白含文好无极也秦失鹿于近郊晋得兎于逺境表晋桓温贺白兎表曰臣闻至徳通𤣥则祯祥降灵和所感则异物生今白兎见于春谷县皓质纯素皦然殊观梁简文帝上白兎表曰瑞表丹陵祥因旧沛四灵可迈既验玉衡之精千嵗变采有符眀月之状岂殊丹岫之羽来止帝梧庶比素质之禽得逰君囿周庾信上白兎表曰光鲜越雉色丽秦狐月徳符征金精表瑞狐山海经曰青邱之国有狐九尾说文曰狐妖兽鬼所乗也有三徳其色中和小前大后死则丘首易曰田获三狐毛诗曰狐裘逍遥又曰狐裘豹褎礼记曰天子狐白之裘诸侯青卿大夫狐腋穆天子传曰天子猎于渗泽得白狐管子曰代出狐白之皮裘狐应隂阳之变六月而一见公卿买之代人㤀其难得喜其贵价必相率而求之取此物者因令齐载金钱买之代各求狐白皮代王闻之果去其农处山林求狐二十四月不得一狐离支闻而伐之代王即将其士卒服于齐慎子曰廊庙之材非一木之枝狐白之裘非一狐之腋韩子曰翟人献丰狐𤣥豹之皮于晋文公文公受皮而叹曰以皮之美自为罪也汉书曰陈胜吴广次所旁丛祠中夜篝火诈狐鸣曰大楚兴陈胜王名山记曰狐者先古之滛妇也其名曰紫化而为狐故其怪多自称阿紫白虎通曰狐死首丘不忘本也九尾狐见者九妃得其所子孙繁息于尾眀后当盛也賛晋郭璞九尾狐賛曰青邱竒兽九尾之狐有道祥见出则衔书作瑞于周以标灵符猨山海经曰堂庭之山发爽之山其上多白猨吕氏春秋曰荆王有神白猨王自射之则搏树而嬉使养由基射之始调弓矫矢未发猨拥树而号淮南子曰楚王亾其猿而林木为之残汉书曰李广猨臂善射吴越春秋曰越王问范蠡手战之术范蠡曰臣闻越有处女国人称之愿王请问手战之道于是王乃请女女将北见王道逢老人自称袁公袁公问女闻子善为剑愿得一观之处女曰妾不敢有所隠也唯公所试公即挽林内之竹似枯藁末折堕地女接取其末袁公操其本而刺处女处女应即入之三入因举杖击袁公袁公则飞上树化为白猨抱朴子曰猿夀五百嵗则变为玃千嵗则变为老人又曰周穆王南征一军皆化君子为猨为鹤小人为虫为沙张载论曰白猿𤣥豹蔵于櫺槛何以知其接垂条于千仞宜都山川记曰崃中猿鸣至清诸山谷传其响泠泠不絶行者歌之曰巴东三崃猨鸣悲猨鸣三声泪霑衣诗梁沈约石塘濑听猿诗曰噭噭夜猿鸣溶溶晨雾合不知声逺近唯见山重沓既欢东岭唱复伫西巖答陈萧诠赋得夜猿啼诗曰桂月影才通猿鸣迥入风隔巖还啸侣临潭自响空挂藤疑欲饮吟枝似避弓别有三声泪霑裳竟不穷赋晋傅𤣥猨猴赋曰余酒酣耳热懽颜未伸遂戏猴而纵猿何畋之惊人戴以赤帻袜以朱巾先装其靣又丹其唇扬眉蹙额若愁若瞋或长眠而抱勒或嚄咋而龂或颙卬而踟蹰或悲啸而吟呻既似老公又类胡女或低眩而择蝨或抵掌而胡舞賛晋郭璞白猨賛曰白猨肆巧由基抚弓应眄而号神有先中数如循环其妙无穷猕猴楚辞曰猕猴兮熊罴慕类兮以悲韩子曰燕王征巧术人请以棘刺之端为母猴母猴成巧人曰人主欲观之必半嵗不入宫不饮酒食肉雨霁日出视之晏隂之间而棘刺之母猴乃可见也燕王曰寡人不能观也汉书曰韩生劝项羽都闗中羽曰吾闻富贵不还故乡如衣锦夜行乃烧宫室都彭城韩生曰人言楚人沐猴而冠果然又曰长信少府檀长卿为沐猴与狗鬭盖寛饶奏免之赋后汉王延夀王孙赋曰原天地之造化实神伟之屈竒道𤣥微以宻妙信无物而弗为有王孙之狡兽形陋观而丑仪颜状类乎老公躯体似乎小儿眼睚以眩䘏视睫以䀗睳鼻齁以䶋耳聿役以适知口嗛呥以䶨齺脣㗩以齿崖崖以齴齴嚼而嗫唲储粮食于两颊稍委输于胃脾踡兎蹲而狗踞声厯鹿而喔咿或嗝嗝而又其若啼缘百仞之髙木攀窈褭之长枝背牢落之峻壑临不测之幽谿寻柯条以宛转或捉腐而登危或羣跳而电透或𤓰悬而瓠垂归鎻系于庭廐观者吸呷而忘疲晋阮籍猕猴赋曰夫猕猴直其微者也犹累于下陈体多似而匪类貌乖殊而不纯外察慧而无度故人靣而兽心性偏凌而干进似韩非之囚秦扬眉额而骤眒似巧言而伪真整衣冠而伟服懐项王之思归躭嗜慾而眄视有长卿之妍姿沐兰汤而滋秽匪宋朝之媚人终嗤弄而处绁虽近习而不亲果然吴録地理志曰九真胥浦县有兽名果然猨狖类也色青赤有文居树上此郡及日南皆有之南方草物状曰果然兽生在山林上民人以弓毒射之剥取皮皮文青赤白色缝相连作席出九真日南郡南州异物志曰交州以南有果然兽其鸣自唿身如猨犬靣通身白色其体不过三尺而尾长四尺余反尾度身过其头视其鼻仍见两孔仰向天其毛长柔细滑泽色以白为质黒为文视如苍头鸭胁邉班文集十余皮可得一褥繁文丽好细厚温煖赋魏钟毓果然赋曰果然似猴象猨黑頬青身肉非嘉餚唯皮为珍启梁张纉谢皇太子赉果然褥启曰伏以狐裘熊席徒负旧名𤣥豹青未能适体严冰在节朔飈结宇吹纶愧暖挟纩慙温但勤非伏寝恩重夜覆道媿经眀坐叨重席仰荣俯媿进退在颜猩猩山海经曰有兽人靣名曰狌狌又曰猩猩知人名其为兽如豕而人靣尔雅曰猩猩小而好啼礼记曰猩猩能言不离禽兽广志曰猩猩似狟声如小儿啼不闻其言出交阯封溪县荀卿子曰猩猩能言笑亦二足无尾而君子啜其羮食其胾故人非以二足无毛以知礼也吕氏春秋伊说曰肉之美者猩猩之脣淮南子万毕术曰归终知来猩猩知往括地圗曰猩猩人靣豕身知人名蜀志曰封溪县有兽曰猩猩体似猪靣似人音作小儿啼声既能人语又知人名人以酒取之猩猩觉初暂甞之得其味甘而饮之终见羁缨也华阳国志曰永昌郡有猩猩能言其血可以染朱罽南方草物状曰猩猩之兽生在野状如㹠子民人捕取交阯武平兴古有之賛晋郭璞猩猩賛曰能言之兽是谓猩猩厥状似猴号音苦嘤自然知往颇识物情貂说文曰貂䑕属也而大黄黑出丁零国广志曰貂出扶余挹娄东观汉记曰建武二十五年乌桓献貂豹皮诣阙朝贺魏略曰扶余国出貂豽魏书曰鲜卑有貂鼲子皮毛柔软故天下为名裘魏志曰乌丸传挹娄国出好貂今所谓挹娄貂是也江表传曰辽东太守遣使诣孙权送貂皮千枚欲举国归吴启梁简文谢勅赉貂坐褥席启曰东瀛美毳不着马彪之仪北朔文茵岂问张敞所记隂炭既重寒井犹冰特降殊私温华曲被虽狐白千金织成十种李颁汉被杨降曹毡不足以髣髴洪慈连类圣泽䑕尔雅曰鼢䑕鼸䑕鼷䑕鼶䑕鼬䑕鼩䑕鼭䑕鼥䑕鼫鼠鼤䑕鼨鼠鼮䑕鼯䑕夷方言曰蝙蝠自闗而东谓之服翼或谓之飞䑕或谓老䑕或谓之仙䑕自闗而西秦陇之间谓蝙蝠北燕谓之蟔蟙说文曰䑕穴虫之总名也象形凡䑕之属皆从䑕鼨䑕出胡地可作裘鼫五伎䑕也能飞不能上屋能缘不能穷木能浮不能渡谷能穴不能掩身能走不能先人易曰艮为䑕毛诗曰相䑕刺无礼也衞文公正其羣臣而刺在位不承先君之礼仪也相䑕有皮人而无仪人而无仪不死何为又曰硕䑕硕鼠无食我黍诗义疏曰樊光谓即尔雅鼫䑕也许慎云鼫鼠五伎鼠也今之河东有硕䑕大能人立前两脚于头上跳舞善鸣食人禾稼逐则走入树空中亦有五伎或谓雀䑕其形大故叙云石䑕也魏今河东河北县也诗言其方物宜谓此䑕非今大䑕又不食禾苗本草又谓蝼蛄为石鼠亦五伎古今方士名虫鸟物异名同故记也左传曰齐矦将与臧纥田纥闻之见齐矦与之言伐晋对曰多则多矣抑君似鼠夫䑕昼伏夜动不穴于寝庙畏人故也今君闻晋之乱而伐焉宁将事之非鼠而何乃弗与田晏子春秋曰景公问晏子治国何患对曰社䑕者不可燻不可灌君之左右出卖寒热入则比周此之谓社䑕也尹文子曰郑人谓玉未理者为璞周人谓䑕未腊者为璞荘子曰百鸟髙飞以避矰弋之患鼷䑕深穴于神邱之下以避薰凿之患又曰恵子相梁荘子往见之或谓恵子曰荘子欲代子相于是恵子恐搜于国中三日三夜荘子见之曰南方有鸟其名鹓雏子知之乎夫鹓雏发南海飞至北海非梧桐不止非竹实不食非醴泉不饮于是鸱得腐䑕鹓雏过之仰而视之曰吓今子欲以梁国吓我耶贾谊书云鄙谚曰欲投䑕而忌器此善喻也近器尚惮况贵大臣之近于帝王乎列子曰虞氏者梁富人也登髙楼临大路设乐陈酒击博其上而逰侠相随行楼下博者射中而笑鸢堕腐䑕而中逰侠逰侠相与语曰虞氏富久矣常有轻人之志乃辱我以腐䑕请灭其家乃攻于虞氏大灭之此谓类而非我淮南子万毕术曰狐目狸脑䑕去于其穴被髪向北呪杀巫䑕史记曰李斯少时为郡中吏见吏厠中䑕食不絜人犬数惊之入仓见䑕食积粟居犬庑下无人犬之忧乃叹曰人贤不肖如䑕在所自处耳又曰张汤杜陵人也其父为长安丞出外汤为儿守舎而䑕盗肉其父还怒乃笞汤汤掘遂得盗䑕及余肉劾䑕掠治傅爰书讯鞫论报并取䑕与肉具狱磔堂下其父见之视其文辞如老狱吏东方朔神异记曰北方有曾冰万里厚百丈有磎䑕在冰下出焉其形如䑕食草木肉重万斤可以作脯食之已热其毛长可八尺可以为蓐卧之可以却寒其皮可以蒙鼓其声千里有美尾可来鼠京房易飞候曰䑕舞国门厥咎亾䑕舞于庭厥咎诛死汉书左冯翊韩延夀有罪下狱杨恽上书讼延夀郎中邱常谓恽曰闻君侯讼韩冯翊当得活恽曰事何容易硁硁者未必全也我不能自保真人所谓鼠不容穴坐衘寠薮也又曰苏武使匈奴匈奴徙武北海上无人处使牧羝羊羝羊生乳乃归武至海上廪食不至乃掘野䑕草实而食之广志曰白猨长尾白腹善缘登若家鼠小异者鼢䑕深目而短尾苗䑕者野䑕也小而短尾天䑕以皮为裘今常名其裘为天鹿裘黄䑕在田野间为羣害谷麦善走凡狗不得唯鼠狼能得之窦氏家传曰窦攸治尔雅举孝亷为郎世祖与百寮大㑹灵台得鼠身如豹文荧荧光泽世祖异之问群臣莫知唯攸对曰名鼮䑕诏问何以知之攸曰见尔雅诏案视书如攸言赐帛百疋诏诸侯子弟从攸受尔雅魏略曰大秦国出辟毒䑕魏志曰公子仓舒早慧时军国多事用刑严重太祖马鞍在库为䑕所啮库吏惧罪必死议欲面缚首罪犹虑不免冲谓曰待三日中然后自归冲于是以刀穿单衣如䑕啮者谬为失意貌有愁色太祖问之冲对曰世俗以为鼠啮衣者其主不吉今衣见啮是以忧戚太祖曰此妄言耳无所苦也俄而库吏以啮鞍闻太祖太祖笑曰儿衣在侧尚啮况马鞍悬柱乎一无所问又曰臧洪传曰洪为袁绍所围粮乏乃掘鼠而食博物志曰䑕食巴豆三年重三十斤列异传曰中山王周南正始中为襄邑长有䑕衣冠出㕔事语曰尔某日当死周南不应至期复出冠帻绛衣语曰尔日中当死复不应入复更出日适中䑕曰周南汝不应死我复何道遂颠蹷而死即失衣冠视如常䑕也晋阳秋曰太兴中衡阳区纯作䑕市四方丈余开四门门有一木人纵四五䑕于中欲出门木人輙以椎椎之抱朴子内篇曰玉䇿记称䑕夀三百嵗满一百嵗者则色白善凭人而卜名曰仲能知一年中吉凶及千里外事也晋太康地记曰鸟䑕山在陇西首阳县西南䑕尾短形如家䑕入山四尺䑕在内鸟在外为牝牡梁州记曰聟水北聟乡山有仙人唐公房祠有一碑庙北有大坑碑云是其旧宅处公房举宅登仙故为坑焉山有易肠䑕一月三吐易其肠束广微所谓唐鼠者也刘欣期交州记曰竹䑕如小狗子食竹根出封溪县秦州记曰乞伏虏干归未移枹罕金城见䑕有数万头将诸小䑕各衘马屎羣移而度洮丽二水悉止枹罕自是二年而干归徙焉异苑曰西域有䑕王国䑕大如狗中者如兎小者如常䑕头悉白然带以金枷商估有经过其国不先祈祀者则啮人衣裳世得沙门呪愿便获无他衆僧释道安昔至西方亲见如此俗谚云䑕得死人目精则为王幽眀録曰吴北寺终祚道人卧斋中䑕从坎出言终祚后数日必当死终祚唿奴令买犬䑕云亦不畏此也但令犬入此户必死湏㬰犬至果然终祚乃下声语其奴曰眀市雇十担水来䑕已逆知之云止欲水浇取我我穴周流无所不至竟日浇灌了无所获宻令奴更借三十余人鼠云吾上屋居奈我何至时处在屋上奴名周鼠云阿周盗二十万钱叛后试开库实如所言也奴亦叛去终祚当为商贾闭其户而谓䑕曰汝欲使我富耳今逺行勤守吾房中勿令有所零失也时桓𤣥在南州禁杀牛甚急终祚载数万钱窃买牛皮还东货之得二十万还室犹闭一无所失怪亦絶遂大富述异记曰宋南谯王刘义宣镇荆州府吏蔡铁善卜宣射得一白鼠置函中乃召铁使卜函中何物谓中者当厚赏否即加重罚铁兆成笑曰具已知矣公曰状之铁曰兊色之䑕背眀户弯弧射之絶左股鼠孕三雄而两雌若不见信剖腹而立知公乃使剖鼠腹皆如铁言即赐钱一万地镜图曰黄金之见为火及白鼠风角要占曰长吏居官厌盗贼法七月以生鼠九枚置笼中埋于地秤九百斤土覆坎深各二尺五寸筑之合坚固杂五行书曰停部取停部地土涂灶水火盗贼不经涂屋四角䑕不食蚕涂仓而鼠不食稻以塞埳百日鼠种絶賛晋郭璞鼮鼠賛曰有鼠豹采厥号为鼮汉朝莫知郎中能名赏以束帛雅业遂盛又鼯䑕賛曰鼯之为䑕食烟栖林载飞载乳乍兽乍禽皮籍孕妇人为大任又鼷䑕賛曰小鼠曰鼷实有螫毒乃食郊牛不恭是告厥谴惟眀征乎其觉又鼫鼠賛曰五能之鼠伎无所执应气而化翻飞鴽集诗人歌之无食我粒又飞鼠賛曰或以尾翔或以髯凌飞鸣鼓翰儵然皆腾用无常所唯神斯凭艺文类聚卷九十五艺文类聚卷九十六钦定四库全书艺文类聚卷九十六唐欧阳询撰鳞介部上龙说文曰龙鳞虫之长春分而登天秋分而入川广雅曰有鳞曰蛟龙有翼曰应龙有角曰虬龙无角曰螭龙山海经曰大乐之野夏后启于此乘两龙又曰钟山之神名曰烛龙视为昼瞑为夜身长三千里易曰云行雨施品物流形时乘六龙以御天初九潜龙勿用象曰阳在下也九二见龙在田利见大人象曰徳施普也九五飞龙在天大人造也又曰龙战于野其血𤣥黄左传曰秋龙见于绛郊魏献子问于蔡墨曰吾闻之虫莫智于龙以其不生得也对曰人实不知非龙实智古者畜龙故国有豢龙氏有御龙氏昔有飂叔安有裔子曰董父实甚好龙能求其嗜欲以饮食之扰畜龙以服事帝舜帝舜赐姓曰董氏曰豢龙及有夏孔甲扰于有帝帝赐之乘龙河汉各二有刘累者学扰龙于豢龙氏能饮食龙夏后赐氏曰御龙龙水物也仐水官弃矣故龙不生得又曰郑大水龙鬬于时门之外洧渊国人请禜焉子产弗许曰我鬬龙不我觌也龙鬬我独何觌焉禳之则彼其室也吾无求于龙龙亦无求于我乃止河圗曰黄金千嵗生黄龙青金千嵗生青龙赤白龙亦然𤣥金千嵗生𤣥龙荘子曰朱伻漫学屠龙于支离益殚千金技成而无所用其巧又曰子张见鲁哀公不礼焉去之曰君之好士也有似叶公子髙之好龙雕文画之于是天龙闻而示之窥头于牖拖尾于堂叶公见之失其魂魄五色无主是叶公非好真龙也好夫似龙非龙也今君非好士也好夫似士者又曰孔子见老聃归三日不谈弟子问曰夫子见老聃何规哉子曰人用意如飞鸿者为弓弩射之如游鹿者走狗而逐之若游鱼者钓缴以投之吾今见龙合而成体散而成章余口张不能噏舌出不能言又曰河上有家贫穷恃纬萧而食者子没川得千金珠谓其子取石来鍜之夫千金之珠必在九重之泉骊龙颔下若能得珠者遭其睡也如使骊龙寤子尚奚微之有哉楚辞曰神龙失水而陆居为蝼蚁之所裁孙卿子曰积水成川蛟龙生焉吕氏春秋曰晋文公反国介子推不肯受赏自为赋诗曰有龙于飞周遍天下五蛇从之为之承辅龙反其乡既得其所四蛇从之得其露雨一蛇羞之藁死中野括地圗曰禹诛防风氏夏后徳盛二龙降之禹使范氏御之以行经南方防风神见禹怒射之有迅雷二龙升去神惧以刃自贯其心而死禹哀之疗以不死草皆生是名穿胷国又曰龙池之山四方髙中央有池方七百里羣龙居之多五色树羣龙食之又曰崑崙山之弱水非乘龙不得至淮南子曰龙举而景云属公孙𢎞答东方朔书曰譬犹龙之未升与鱼鳖为伍及其升天鳞不可覩列仙传曰陵阳子眀好钓于溪得白龙子解钩放之后得白鱼腹中有书教子眀服食遂採五石脂服之三年白龙来迎止陵阳山上百余年说苑曰吴王欲从民饮酒子胥谏曰不可昔日白龙下清冷之渊化为鱼渔者豫且射中其目白龙上诉天帝帝曰当是之时若安置而形对曰我化为鱼帝曰鱼固人之所射也豫且何罪今君弃万乗之位而从布衣之士饮酒臣恐有豫且之患王乃止博物志曰龙肉以醢渍之则文章生抱朴子曰案使者甘宗所奏西域事云外国方士能神呪者临川禹歩吹气龙即浮出初出乃长十数丈方士吹之一吹则龙辄一缩至长数寸乃取着壶中以少水养之外国常患旱灾于是方士闻有旱处便赍龙往卖之一龙直金数十斤举国㑹歛以雇之直毕乃发壶出龙着渊中因复禹歩吹之长数十丈湏㬰而雨四集矣齐地记曰昌平城有井与荆水通有神龙出入焉故名龙城外国事曰毗呵罗寺有神龙住米仓中奴取米龙辄却后奴若长取米龙不与仓中米若尽奴向龙拜仓即盈溢辛氏三秦记曰河津一名龙门大鱼集龙门下数千不得上上者为龙不上者鱼故云曝顋龙门又曰龙首山长六十里头入渭水尾逮樊川头髙二十丈尾渐下髙五六丈云昔有黒龙从山南出饮渭水其行道成土山故因以为名赋晋刘琬神龙赋曰大哉龙之为徳变化屈伸隠则黄泉出则升云贤圣其似之乎惟天神上帝之马含胎春夏房心所作轩照形角尾规矩賛晋郭璞烛龙賛曰天缺西土龙䘖火精气为寒暑眼作昏眀身长千里可谓至灵又龙鱼一角似鲤居陵俟时而出神灵攸乗飞惊九域乗云上升铭晋傅𤣥龙铭曰丽哉神龙诞应阳精潜景九渊飞跃天庭屈伸从时变化无形偃伏污泥上凌太清序魏缪袭青龙赋序曰盖青龙者火辰之精木官之瑞蛟说文曰蛟龙属也鱼满三千六百则蛟为之长率鱼而飞去山海经曰蛟似龙蛇而小头细颈颈有白婴大者十数围卵生子如三斛瓮能吞人易纬通卦验曰震东方也至春分日出青气也出直震此正气也气出右万物半死气出左龙蛟出楚辞曰与汝游兮九河冲风起兮横波乗水车兮荷盖驾两龙兮骖螭吕氏春秋曰荆有佽飞者得寳劒还涉江有两蛟夹绕其船佽飞㧞劒赴江刺蛟杀之荆王闻之仕以执珪韩诗外传曰东海有勇士菑邱䜣过神泉饮马其仆曰饮马此者马必致死饮马果沉䜣拔剑而入三日三夜杀二蛟而出雷神随而击之眇其左目汉书曰武帝元封五年帝自浔阳江亲射蛟江中获之浔阳记曰城东门通大桥常有蛟为百姓害董奉疏一符与水中少日见一蛟死浮出王韶之始兴记曰云水源有汤泉下流多蛟害厉济者遇之必笑而没世说曰周处年少时凶强侠气为乡里所患又义兴水中有蛟山中有虎并皆犯暴百姓谓为三横而处既刺杀虎又入水杀蛟蛟或浮或没行数十里处与之俱三日三夜乡中皆谓处死更相庆贺处竟杀蛟而出遂自改励终为忠臣孝子賛郭璞蛟賛曰匪蛟匪龙鳞采晖焕腾跃涛波蜿蜒江汉汉武饮羽佽飞叠断蛇尔雅曰螣腾蛇蟒王蛇山海经曰巴蛇吞象三嵗而出骨君子服之已心腹之疾又曰大同之山有蛇名曰长蛇其毛如彘豪其音如鼓柝又曰泰华山有蛇肥遗六足四翼毛诗曰惟虺惟蛇女子之祥孙子兵法曰善用兵者譬如率然率然者常山之蛇也击其首则尾至击其尾则首至击其中身则首尾俱至楚辞曰蝮蛇蓁蓁韩子曰鸱夷子皮事田成子成子去齐亡之燕鸱夷子皮负传而从至望邑曰子独不闻涸泽之蛇乎泽涸将徙小蛇谓大蛇曰大蛇行小蛇随之人以蛇之行者耳必杀其子子不如负我以行必以我为神也乃相负越公道而行人皆避之今子美而我恶以子为上客千乗之君也以子为使者万乗之卿也不如为我舎人田成子负传而随之至逆旅逆旅之君待之甚敬因献酒肉战国䇿曰昭阳为楚伐魏移师攻齐陈轸为齐王使见昭阳曰有祠者赐其舎人酒一巵舎人相谓曰数人饮之不足一人饮之有余请画地为蛇蛇先成者饮酒一人蛇先成引酒且饮乃左手持酒右手画地曰吾能为之足未成一人蛇成夺其巵曰蛇故无足子安能为遂饮酒为蛇足者终亡其酒今公攻魏破军杀将又移师攻齐战胜不知止犹为蛇足也昭阳乃解军而归贾谊书曰孙叔敖之为儿出逰还忧而不食其母问其故泣而对曰今旦见两头蛇恐死母曰今蛇安在曰闻见两头蛇者死恐他人复见之也已杀而埋之母曰无忧汝不死矣吾闻之有隂徳者天报以福淮南子曰夫腾蛇雄鸣上风雌鸣下风而化成形精之至也又曰豹兽不可使缘木蝮蛇不可使安足蜀王本纪曰秦恵王欲伐蜀蜀王好色乃献美女五人蜀王遣五丁迎女还至梓潼见一大蛇入山穴中士引其尾不能出五丁共引蛇山崩压五丁五丁踏蛇而大唿广志曰蝮蛇与土色相乱长三四尺其中人以牙栎之裁断皮出血则身尽痛九窍血出而死𤣥中记曰东海有蛇邱之地险多沮洳衆蛇居之无人民蛇或人头而蛇身又曰崑崙西北有山周廻三万里巨蛇绕之得三周蛇为长九万里蛇居此山饮食沧海风俗通曰车骑将军巴郡冯绲为议郎发绶笥有二赤蛇可三尺分南北走大用忧怖卜云此吉祥也君后当为邉将以东为名后五年果为大将军拜辽东太守陈留风俗传曰小黄县者宋地黄乡也沛公起兵野战䘮皇妣于黄乡天下平定乃使使者以梓宫招魂幽野于是丹蛇在水自洒濯入于梓宫其浴处有遗髪故谥曰昭灵夫人地镜圗曰金寳化为青蛇抱朴子曰或问隠居山泽治虵蝮之道又曰昔负邱多大蛇又生好药黄帝将登焉广成子教之佩雄黄而蛇皆去也今带武都黄色如鸡冠者五两以入山林则不畏虵虵若中人以少许末抹之雄黄入疮中立愈又曰蛇类多唯有蝮虵中人至急一日不治则杀人若不晓方术而为此虵所中但以刀割疮肉投地其肉沸如火灸湏㬰燋尽而人得活也捜神记曰窦武母产武而并产一虵送之林中后母卒及𦵏未窆有大蛇自榛莽而出径至䘮所以头击柩涕血皆流俯仰诘屈若哀泣之容有顷而去时人知为窦氏之祥又曰随矦行见大虵伤救而治之其后虵衘珠以报之周景式庐山记曰安侯世髙者安息国太子与友人共出家学道友人恚怒死受蟒报为此宫亭湖神世髙于广州为人所杀还生安息国复为王子年二十又弃国入吴来之宫亭泊船唿友人与语友人身长数十丈见世髙向之胡语竟各分去暮有一少年上世髙船跪受呪愿因忽不见世髙语同船人曰向少年即此庙神也得离恶形矣蟒既见世髙从山南过死于山北今柴桑民所居虵里是也世说曰杜预为荆州刺史时有䜩集大醉輙闭斋独眠外闻斋中呕吐其声甚苦有小吏开户看之止见牀上有一虵垂头牀邉吐都不见人既出宻觉如此异苑曰鲁国中牟县蒙山上有寺庙今民欲架室者辄大虵数十丈出来惊人故莫得安焉铭晋傅𤣥灵虵铭曰嘉兹灵虵断而能续飞不湏翼行不假足上腾霄雾下逰山岳进此眀珠预身龙族賛郭璞长虵賛曰长虵百寻厥鬛如彘飞羣走类靡不吞噬极物之恶尽毒之厉又腾虵賛曰腾虵配龙因雾而跃虽欲升天云龙陆莫材非所任难以久託又巴虵賛曰象实巨兽有虵吞之越出其骨三年为期厥大何如屈生是疑又蟒虵賛曰蠢蠢万生咸以类长惟虵之君是谓巨蟒小则数寻大或百丈又枳首虵賛曰䕫称一足蛇则二首少不知无多不觉有虽资天然无异骈拇周庾信孙叔敖逢虵賛曰叔敖朝出容悴还家母氏顾访知埋怪虵尔有隂徳阳报将加终为楚相卒有荣华龟尔雅曰龟三足曰贲一曰神龟二曰灵龟三曰摄龟四曰寳龟五曰文龟六曰筮龟七曰山龟八曰泽龟九曰水龟十曰火龟易曰离为龟尚书曰九江纳钖大龟大戴礼曰甲虫三百六十而神龟为之长左传曰臧武仲自邾使告臧贾且致大蔡焉曰纥之不祀子以大蔡纳请其可贾再拜受龟列子曰渤海之东有壑焉其中有山无所连着常随波上下往还不得暂峙焉仙圣毒之诉于上帝帝恐流于西极失群圣之居使巨龟十五举首而戴之迭为三畨六万嵗一交焉五山始峙而不动龙伯之国有大人举足不盈数十步而暨五山之所一钓而连六龟合负而趣归其国灼其骨以数焉荘子曰荘子钓于濮水楚王使大夫二往见焉曰愿以境内累子荘子持竿不顾曰吾闻楚有神龟巾笥而蔵之庙堂之上此龟者宁其为留骨而贵乎宁其生而曳尾于涂中乎吾将曳尾于泥中矣又曰宋元君夜梦有人披髪言曰予为清江使河伯渔者豫且得予元君觉召占梦者占之曰此神龟也眀日豫且网得白龟圆五尺献乃杀以卜七十鑚而无遗䇿仲尼闻之曰神能见梦于元君而不能避豫且之网智能七十鑚而无遗䇿不能避刳剔之患史记曰余至江南闻长老云龟千嵗乃㳺莲叶之上又褚先生曰能得名龟财物归之家必大富至千万一曰北斗龟二曰南辰龟三曰五星龟四曰八风龟五曰二十八宿龟六曰月龟七曰王龟八曰九州龟神龟在江南嘉林中常巢于芳莲之上南方老人以龟搘牀足经二十余嵗老人死移牀龟尚生龟能行气导引至神若此说苑曰灵龟五色色似玉背隂而负阳上隆象天下平法地转运应四时蛇头龙胫左睛象日右睛象月知存亡凶吉之忧又龟千嵗能与人言续捜神记曰晋咸康中豫州刺史毛寳戍邾城有一军人于武昌市买得一白龟长五寸置瓮中养之渐大放江中后邾城遭石氏败赴江者莫不沉溺所养龟人被甲投水中觉如堕一石上湏㬰视之乃是先放白龟既约岸廻顾而去㑹稽后贤传曰孔愉尝至吴兴县余干亭见人笼龟于路愉求买放之至水反顾及愉封此亭侯而铸印龟首廻屈三铸不正有似昔龟之顾灵徳应感如此愉悟乃取而佩焉符子曰邦人献燕昭王以大豕者曰于今百二十嵗邦人谓之豕仙其羣臣言于昭王曰是豕无用王命宰夫膳之豕既死乃见梦于燕相曰今仗君之灵而化吾生也始得为鲁津之伯而浮舟者食我以粳粮之珍而欣君之恵将报子焉后燕相逰于鲁津有赤龟衘夜光而献之抱朴子巢记曰千嵗之龟五色具焉其额上两骨起似角解人言浮出莲叶之上或在丛蓍之下异苑曰孙权时永康有人入山遇一大龟即束之归龟便言曰游不量时为君所得人甚怪之载出欲上吴王夜泊越里缆船于大桑树宵中树唿龟曰劳乎元绪奚事尔耶龟曰我被拘絷方见烹臛虽尽南山之樵不能溃我树曰诸葛元逊博识必致相苦令求如我之徒计从安薄龟曰子眀无多辞祸将及尔树寂而止既至权命煮之焚柴万车语犹如故诸葛恪曰燃以老桑乃熟献者乃说龟树共言权登使伐树煮龟立烂今烹龟犹多用桑薪野人故唿龟为元绪赋魏曹植神龟赋曰龟号千嵗时有遗余龟者数日而死肌肉消尽唯甲存焉余感而赋之曰嘉四灵之建徳各潜位乎一方苍龙虬于东岳白虎啸于西冈𤣥武集于寒门朱雀栖于南乡顺仁风以消息应圣时而后翔食飞尘以实气饮不竭于朝露步容趾以俯仰时鸾廻而鹤顾惧沉泥之逢殆赴芳莲以巢居诗北齐赵宗儒咏龟诗曰有灵堪託梦无心自解谋不能蓍下伏强从莲上游负圗非所冀支牀空见留傥蒙一曳尾当为屡廻头賛晋郭璞尔雅龟賛曰天生神物十朋之龟或游于火或游于蓍虽云类殊象二一归亹亹致用极数尽㡬鼈尔雅曰鼈三足曰能易曰离为鼈说文曰鼈介虫也周礼曰春献鼈蜃春秋外传曰公父文伯饮南宫敬叔酒羞鼈焉晏子春秋曰齐大旱景公召羣臣问曰寡人欲祠河伯可乎晏子曰不可河伯以水为国以鱼鼈为民彼独不欲雨乎祠之何益文子曰鼈无耳而不可蔽精于眀也荘子曰埳井之鼃谓东海鼈曰吾跳梁奚不时来观东海鼈左足未入而右足已絷矣楚辞曰驷跛鼈而上山吾固知其不能升孙卿子曰跬步而不休跛鼈千里淮南子万毕术曰青埿杀鼈得苋复生又曰烧鼋致鼈列仙传曰费长房能使社公汝南有妖常作太守服诣府门椎鼓合郡患之及长房来知是魅乃呵之即解衣冠叩头乞自改即老鼈也大如车轮长房令复太守服作一札勑葛陂君叩头流涕持札遂去视之以札立陂邉以颈绕之而死魏略曰髙离国王侍婢有身生子主欲杀之婢云有气如鸡子来下我故有身后生子捐之于溷中猪以气嘘之徙马闲马以气嘘之王乃令其母收畜名曰东眀常令牧马东眀善射王恐夺其国欲杀之东眀走以弓击水鱼鼈浮为桥东眀得渡因都王扶余之地捜神记曰清河宋士宗母黄初中夏在室中浴良久家人于壁穿中窥之正见木盆中有一大鼈先着银钗犹在头上遂入水去赋晋陆机鼈赋曰皇太子幸于钓台渔人献鼈命侍臣作赋其状也穹嵴连胁𤣥甲四周遁方圆于规矩徒广狭以妨舟循盈尺而脚寸又取具于指掌鼻甞气而忌脂耳无听而受响是以栖居多逼出处寡便尾不副首足不运身于是从容泽畔肆志汪洋朝戏兰渚夕息中塘越髙波以燕逸窜洪流而潜藏咀蕙兰之芳荄翳华藕之垂房晋潘尼鼈赋曰皇太子游于𤣥圃遂命钓鱼有得鼈而献之者令侍臣赋之翩衘钓以振掉吁骇人而可恶既颠坠于巖岸方盘跚而雅歩或延首以鹤顾或顿足而鹰距或曳尾于涂中或缩头于殻里若乃秋水暴骇百川沸流有东海之巨鼈乃负山而吞舟鱼诗曰南有嘉鱼又曰鱼潜在渊又曰鱼在在藻月令曰立春鱼上冰荘子曰荘子与恵子观鱼于濠梁史记曰魏王与龙阳君共船而钓龙阳君得千余鱼而涕下曰臣之始得鱼也臣甚喜后得益大臣欲弃前所得矣今以臣之凶恶也而得为王拂枕席夫四海之内其美人亦甚多矣闻臣之得幸于王也毕褰裳而趋王矣亦曩臣之所弃前鱼也新序曰楚人有献鱼于楚王曰今获鱼食之不尽卖之不售弃之又惜故献之左右曰鄙哉辞也楚王曰子不知渔者仁人也盖闻囷粟有余者国有饿民后宫多幽女者下民多旷夫皆失君人之道故庖有肥肉廏有肥马民有饥色寡人闻之久矣未能行也渔者知之其以此谕寡人且今行之矣故渔者献余鱼而楚国赖之说苑曰楚王谓淳于髠曰吾有雠在吴子宁能为吾报之乎对曰臣来见道旁野民持一头鱼上田祝曰髙得万束下得千斛臣窃笑之以为礼薄而望多也三辅决録故事曰武帝作昆眀池学水战法帝崩昭帝小不能征讨于池中养鱼以给诸陵祠余给长安市市鱼乃贱吴越春秋曰越王既栖㑹稽范蠡等曰臣窃见㑹稽之山有鱼池上下二处水中有三江四渎之流九溪六谷之广上池宜于君王下池宜于臣民畜鱼三年其利可以致千万越国当富盈风俗通曰城门失火祸及池中鱼旧说池中鱼人姓名居近城城门失火延及其家中鱼烧死按百家书曰宋城门失火因汲池水以沃灌之池中空竭鱼悉露死喻恶之滋并中伤良谨也谢承汉书曰㑹稽陈嚚少时于郭外水邉捕鱼人有盗者嚚见避于草中追以鱼遗之盗慙不受自后无复取焉曹植说疲气曰咸水之鱼不逰于江淡水之鱼不入于海汝南先贤传曰葛𤣥见遗大鱼者元谓暂烦此鱼到河伯处鱼主曰鱼已死𤣥曰无苦以丹书纸纳鱼口中掷水中有顷鱼还跃上岸吐墨书青黒色如木叶而飞又𤣥与吴王坐楼上见作请雨土人𤣥曰雨易得耳即书符着社中一时之间大雨流淹帝曰水中有鱼乎𤣥复书符掷中须㬰有大鱼数百头使人治之又曰介象与吴王论鲻鱼为上乃于殿庭作坎汲水满之并求钓象起饵之湏㬰得鲻鱼帝惊喜乃使厨人切之象又徃蜀市姜有顷而反符子曰观于龙门有一鱼奋鳞鼓鬐而登乎龙门而为龙又一术士凌波蹈流而不陷揺铃行歌飘浪于龙门而终日栖迟而不化又曰彼同功而事异迹一而理二夫何哉无乃鱼以实应而人以伪求乎萧广济孝子传曰陈元太子也后母谤之陈矦令元自杀元投辽水鱼负之以出元曰我罪人也故求死耳鱼乃去又曰巴郡杜孝役在城都母喜食生鱼于官得生鳞截竹盛鱼二头沉水中曰我母如得此妻出渚得之笑曰是我壻寄乃以进母辛氏三秦记曰昆眀池人钓鱼纶絶而去梦于汉武帝求去其钩眀日帝游于池见大鱼衘索帝曰昨所梦也取而去之帝后得眀珠诗梁张骞咏跃鱼应诏诗曰戏鳞隠繁藻颁首承绿漪何用㳺溟澥且跃天渊池陈张正见赋得鱼跃水花生诗曰漾色桃花水相望濯锦流跃浦疑珠出依池似镜浮凌波衘落蘂触饵避沉钩方游莲叶外讵入武王舟陈阮卓莲下㳺鱼诗曰春色映澄陂涵泳且相随未上龙门路聊戏芙蓉池触浪莲香动乗流叶影披相㤀自有乐荘恵岂能知隋岑徳润鱼诗曰劒影侵波合珠光带水新莲东自可戏安用上龙津赋晋王庆钓鱼赋曰然后抽纎缴振修竿垂银钩运金丸悬鲔鲵挂鸿鸾连翩云际瀺灂漪澜晋摰虞观鱼赋曰观鳞族于滮池兮睨羽羣于濑涯乃有洧泉之鲤濯陂之鰋瀺灂涌跃没浪赴逺集于曲崖之隈逐乎澹淡之深攅聚辐蹙或跃或沉倐烁攸驿眩目惊心汎溢爵于通沟因素波以献酬骋微巧于浮觞竞机㨗于迅流艺文类聚卷九十六艺文类聚卷九十七钦定四库全书艺文类聚巻九十七唐欧阳询撰鳞介部下螺尔雅曰蠃小者蜬易曰离为蠃魏书曰自遭荒乱率乏粮谷袁绍河北军人仰桑椹袁术在江淮取给蒲蠃民人相食州部萧条捜神记曰晋安谢端矦官人少孤年十八恭谨自守后于邑下得一大螺如斗许取贮瓮中每早至野还见有饮饭汤火端疑之于篱外窥见一少女从瓮中出至灶下燃火便入问之女荅曰妾天汉中白素女天帝哀卿少孤使我权相为守舎炊煑待卿取妇当还去今无故相伺不宜复留今留此殻贮米谷可得不乏忽有风雨而去南州异物志曰扶南海有大螺如瓯从邉直㫄截破因成杯形或合而用之螺体蜿蜒委曲酒在内自注倾覆终不尽以伺误相罚为乐又曰鹦鹉螺状如覆杯头如鸟头向其腹视似鹦鹉故以为名肉离殻出食饱则还殻中若为鱼所食殻乃浮出人所得质白而紫文如鸟形与觞无异故因其象鸟而作两目两翼也又曰寄居之虫如螺而有脚形如蜘蛛本无殻入空螺殻中戴以行触之缩足如螺闭戸也火炙之乃出走始知其寄居也王韶始兴记曰桂阳贞女峡传曰秦世有数女取螺于此遇风雨一女忽化为石人今形髙七尺状如女子异苑曰鹦鹉螺形似鸟故以为名常脱殻而游朝出则有虫类如蜘蛛入其殻中螺夕还则此虫出庾阐所谓鹦鹉内游寄居负殻者也诗宋谢惠连咏螺蚌诗曰轻羽不高翔自用絃网罗纎鳞惑芳饵故为钓所加螺蚌非有心沉迹在泥沙文无雕饰用味非鼎爼和蚌易曰离为蚌大戴礼曰十一月雉入淮为蜃蜃蒲卢也吕氏春秋曰月望则蚌蛤实羣隂盈月晦则蚌蛤虚羣隂缺战国䇿曰赵且伐燕苏代为燕谓赵惠王曰川蚌方出曝而鹬啄其肉蚌合而拑其喙鹬曰今日不雨明日不雨即有蚌脯蚌亦谓鹬曰今日不出明日不出必见死鹬淮南子曰明月之珠螺蚌之病而我之利也虎爪象牙禽兽之利而我之害也徐哀南方记曰珠蚌殻长三寸在涨海中盛𢎞之荆州记曰马牧城东三里有蚌城相传云饥年民结侣採蚌止憇其中故因为名又云城随洲势上大尖其形似蚌故有蚌号汝南先贤传曰周爕好潜飬靖志唯典籍是乐有先人草庐庐于东坑其下有陂鱼蚌生焉非身所耕渔则不食也賛晋郭璞蚌賛曰万物变蜕其理无方雀雉之化含珠懐珰与月盈亏协气晦望蛤説文曰蛤有三皆生于海蛤蛎千歳鸟所化也海蛤百歳燕所化也魁蛤一名复老服翼所化本草经曰文蛤表有文又曰马刀一曰名蛤礼记曰季冬雀入水为蛤汉武内传曰西王母曰仙药次有白水灵蛤南越志曰凡蛤之属开口闻雷鸣不复闭口论晋裴頠崇有论曰鸟无胃肺蛤蜃无脏蛭以空中而生蚕以无胃而育启陈徐陵谢赉蛤启曰比鸿雀入犹新才变秋程已闻冬献蛤蜊淮南子曰若士乃卷龟殻而食蛤蜊论衡曰若士食蛤蜊之肉乃与民同食安能升天抱朴子曰蛤蜊加煮炙凡人所能啖况君子与士乎临海土物记曰蛤蜊殻薄且小启梁元帝谢赉车螯蛤蜊启曰车螯味髙食部名陈物志蛤蜊声重前论见珍若士并东海波臣西王母药雀文始化燕羽犹在体润珠胎形随月减陈徐陵谢东宫赉蛤蜊启曰船俗严戈渔人资设于彼海童冒兹水豹望楼阙之气得波潮之下乌贼木草经曰乌贼鱼骨治寒热惊风南越记曰乌贼鱼有矴遇风浪便虬前一须下矴而住腹中血及胆正黑中以书也世谓乌贼懐墨而知礼故俗曰是海君白事小史或曰古之诸生常自浮水上乌见以为死便往啄之乃巻取乌故谓乌贼今疋乌化之临海异物志曰乌贼之骨其大如楯居者一枚作鲊满器受五升启陈徐陵谢勑赉乌贼启曰变逯庸臣伏增铭悚石赋梁江淹石赋曰石一名紫蚌蛤类也春而发华有足异者夫海若之小臣具品色于沧溟既罏天而铸形光避伏而不曜知埋冥而难发何弱命之不禁遂永至于夭阏请去海人之仄陋充公子之嘉客傥委身于玉盘从风雨其何惜虫豸部蝉尔雅曰蜩蜋蜩螗蜩䘁茅蜩蝒马蜩蜺寒蜩方言曰蝉楚谓之蜩宋卫之间谓之螗蜩陈郑之间谓之蜋蜩秦晋之间谓之蝉海岱之间谓之䗁或谓之蝒马其小者谓之麦蚻又曰蛥蚗齐谓之螇螰楚谓之蟪蛄自关以东谓之虭蟧礼记曰仲夏之月蝉始鸣季夏之月寒蝉鸣毛诗曰螓首蛾眉庄子曰仲尼适楚出于林中见痀偻者承蜩犹掇之也仲尼曰子有道耶曰我有道五六月累二丸而不坠则失者锱铢又曰鹏之飞搏扶揺而上者九万里蜩与鷽鸠笑之曰我决起而飞抢榆枋时则不至而控于地奚以九万里而南为楚辞曰歳暮兮不自聊蟪蛄鸣兮啾啾华峤汉书曰蔡邕在陈留其邻人有以酒食召邕者比往而酒已酣焉客有弹琴者邕至门潜听之曰嘻以乐召我而有杀心何也遂反将命者告主人主人遽自追而问其故邕具以告弹琴者曰我向鼔弦见螳蜋方向鸣蝉蝉将去螳蜋为之一前一却吾心唯恐螳蜋之失蝉也此岂为杀心而形于声者乎邕笑曰此足以当之风土记曰七月而蝼蛄鸣于朝寒螀鸣于夕捜神记曰淮南内史朱诞给使妻有鬼病夫疑为姧密窥见妇在机中织望桒树上所笑见树上有十四五小儿衣青布褶青縿头乃射之化为鸣蝉其大如箕飞去诗古诗曰庭前有竒树上有悲鸣蝉陈张正见寒树晚蝉疎诗曰寒蝉噪杨桞朔吹犯梧桐叶迥飞难住枝残影共空声疎饮露后唱絶断絃中还因揺落处寂寞尽秋风梁简文帝听早蝉诗曰草歇鶗鸣初蝉思落花后乍饮三危露时䕃五官桞庄书哂鹏翼卫赋宜螓首桂树可淹留勿谓山中久梁沈约聴蝉鸣应诏诗曰轻生宅园籞复得栖嘉树岂敢擅洪枝轻条遭所遇叶密形易掦风廻响难住梁禇澐赋得蝉诗曰避雀芳枝里飞空华殿曲天寒响屡嘶日暮声逾促繁吟如欲尽长韵还相续饮露非表清轻身易知足梁范云咏早蝉诗曰生随春冰薄质与秋尘轻端緌挹宵液飞音承露清隋王由礼赋得高桞鸣蝉诗曰园桞吟凉久嘶蝉应序惊露下緌恒湿风髙翅转轻叶踈飞更迥秋深响自清何言枝里翳遂入蔡琴声陈刘删咏蝉诗曰声流上林苑影入侍臣冠得饮𤣥天露何辞高桞寒陈江总咏蝉诗曰白露凉风吹朱明落照移鸣条噪林桞流响遍台池忖声如易得寻忽却难知赋后汉蔡邕蝉赋曰白露凄其夜降秋风肃以晨兴声嘶嗌以沮败体枯燥以氷凝虽期运之固然独潜类乎太隂要明年之中夏复长鸣而掦音后汉曹大家蝉赋曰伊𤣥虫之微陋亦摄生于天壤当三秋之盛暑陵高木之流响融风被而来游商焱厉而化往魏陈王曹植蝉赋曰唯夫蝉之清素潜厥类于太隂在炎阳之中夏始游豫于芳林内含和而弗食与衆物而无求栖高枝而仰首潄朝露之清流隠柔桒之稠叶快闲居以遁暑苦黄雀之作害患螳蜋之劲斧有翩翩之狡童运微黏而我缠委厥体于膳夫归炎炭而就燔秋霜纷以宵下晨风冽其过庭气怛而薄躯足攀木而失茎吟嘶哑以沮败状枯藁以䘮形晋明帝蝉赋曰寻长枝以凌高静无为以自宁邈为独处弗累于情在运任时不虑不营晋温峤蝉赋曰饥噏晨风渴饮朝露晋陆士龙寒蝉赋曰昔人称鸡有五徳而作者赋焉至于寒蝉才齐其美独未思之而莫斯述夫头上有緌则其文也含气饮露则其清也黍稷不享则其亷也处不巢居则其俭也应候守常则其信也加以冠冕取其容也君子则其操可以事君可以立身岂非至徳之虫哉伊寒蝉之感运迓嘉时以游征含二仪之和气禀干元之清灵体贞粹之淑质吐㘇之哀声容丽蜩螗声美宫商飘如飞焱之遇惊风眇如轻云之丽泰阳尔乃振修蘂以表首舒轻翅以迅翰挹朝华之坠露含烟煴以夕飱望北林以鸾飞集樛木而龙蟠若夫歳聿云暮上天其凉感运悲声贫士含伤或歌我行永久或哀之子无裳原思叹于蓬室孤竹吟于首阳不衘草以秽身不勤身以营巢志髙于鸤鸠节妙乎鸱鸮附枮枝以永处倚峻林之逈条乃缀以𤣥冕增成首饰映华虫于朱衮表馨香乎明徳晋傅咸黏蝉赋曰樱桃为树则多隂为菓则先熟有蝉鸣焉聊命黏取退惟当蝉之得意于斯树不知黏之将至亦犹人之得意于富贵而不虞祸之将来也有嘉果之珍树蔚𢎞覆于我庭在赫赫之隆暑独肃肃而自清遂寓目以周览见鸣蜩于纎枝翳翠叶以长吟信厥乐之在斯茍得意于所欢曾往黏之莫知匪尔命之遵薄坐偷安而㤀危嗟悠悠之躭宠请兹览以自规又鸣蜩赋曰有嘒嘒之鸣蜩于台府之高槐物处隂而自惨奚厥声之可哀秋日悽悽兮感时逝之若頽曷时逝之是感兮感年歳之我催孰知命之不忧咏梁木之有摧生世忽兮如寓求富贵于不回且明明以在公唯忠谠之是与佚履道之坦坦登髙衢以自栖晋孙楚蝉赋曰惟大化之广御何品数之多名当仲夏之始出据长条而悲鸣翼如罗缠形如枯藁终日不衔一粒激哀响之烦扰宋颜延之寒蝉赋曰始萧瑟以攅吟终婵媛而孤别越客发度障之歌代马懐首燕之信不假蕤于范冠岂镂体于人爵折清飈而不沦团高木以飘落诗隋卢思道聴鸣蝉诗曰此聼悲无极羣嘶玉树里廻噪金门侧长风送晚声清露供朝食晚风朝露实多宜秋日高鸣蝉独见知轻身蔽数叶哀鸣抱一枝流乱罢还续酸伤更合离暂聴别人心即断才闻客子泪先垂故乡已迢忽空庭正芜没一夕复一朝坐见凉秋月河流帯地从来崄峭路于天不可越红尘早弊陆生衣明镜空悲潘掾髪长安城里帝王州鸣钟列鼎自相求西望渐台临太液东瞻甲观拒龙楼说客恒持小冠出越使常懐寳剑游学仙未成便尚主寻源不见已封矦富贵功名本多豫繁华轻薄尽无忧讵念嫖姚嗟木梗谁忆田单倦土牛归去来青山下秋菊离离日堪把独焚枯鱼宴林野终成独校子云书何如还驱少游马賛晋郭璞蝉賛曰虫之精絜可贵惟蝉潜蜕弃秽饮露恒鲜万物皆化人胡不然梁昭明太子蝉賛曰兹虫清絜惟露是餐寂寞秋序咽哳夏䦨定伊不美曜彼华冠蝇尔雅曰蝇丑扇毛诗曰营营青蝇止于樊恺悌君子无信谗言韩子曰以骨去蚁蚁愈多以鱼驱蝇蝇愈至吕氏春秋曰以狸致鼠以氷致蝇焦贑易林曰腐肉所在青蝇集聚辨别白黑败乱邦国汉书曰成帝建始中有青蝇垂万数集未央宫殿中朝者坐公卿已下朝会坐又曰昌邑王贺梦青蝇之矢积阶西东可五六石以问龚遂曰陛下在侧谗人衆多愿皆放逐之贺不用其言卒至于废掦子法言曰或问苍蝇红紫谢承后汉书曰郭谅师事李固乔固之诛诣阙上书乞收歛不聼因往守视其䘮扇护蝇虫又杨章为杜乔所辟为平原令弃官还闻固乔曝尸星行赴雒着弊衣赤帻守其尸驱护蝇虫天子嘉其忠义听殡歛之魏畧曰王思性急执笔作书蝇集笔端驱去复来思恚怒自起逐蝇不能得还取笔掷地踏壊之虞翻别传曰翻放逐南方自恨犯上获罪当长没海隅生无可与语死以青蝇为弔客使天下无一人知己者足以不恨益部耆旧传曰严遵为掦州刺史行部闻道旁女子哭声不哀问之云夫遭烧死遵勑吏舆尸到令人守尸曰当有物自往吏白有蝇聚头所遵令披视得铁锥贯顶考问以滛杀夫异苑曰晋明帝常欲肆赦乃屏曲室去左右下帷作诏有大苍蝇触帐而入萃于笔端有顷皆出帝窃异焉令人寻之即蝇所集处輙传有赦喧然已徧赋晋传咸青蝇赋曰幸从容以闲居且游心于典经览诗人之有造刺青蝇之营营无纎芥之微用信作害之不轻既反白而为黑恒懐蛆以自盈秽美味之鲜洁蠧嘉肴之芳馨满堂室之薨薨就闺寓之得情书汉张敞书曰夫苍龙非不神不能白日升天飘风虽疾不以霖雨不能掦尘故苍蝇之飞不过十歩自託骐骥之尾乃腾千里之路论后汉班固难庄论曰衆人之逐世利如青蝇之赴肉汁也青蝇嗜肉汁而㤀溺死衆人贪世利而陷罪祸蚊尔雅曰鷏蚊母大戴礼曰圣人有国蟁蝱不食天驹晏子曰景公谓晏子曰天下有极小乎对曰有虫巢于蚊睫再乳而飞蟁不为惊名曰焦螟列子曰江浦之间生么虫名曰焦螟羣飞而集于蚊睫弗相觕也栖宿去来蚊弗觉也见离朱子羽方昼拭眦掦眉而望之弗见其形师旷方夜擿耳俛首聴之弗闻其声唯黄帝与广成子居崆峒之上同斋三月心死形废倐以神视歘然见之若嵩山之阿徐以气聴砰然闻之若雷霆之声以有形渉神明之境嵩山未足喻其巨以有声渉空寂之域雷霆之音未足喻其大东方朔传曰郭舎人曰愿问朔一事朔得臣愿㮄百朔穷臣当赐帛曰客从东方歌讴且行不从门入踰我垣墻游戏中庭上入殿堂击之桓桓死者穣穣格闘而死主人被创是何物也朔曰长喙细身昼亾夜存嗜肉恶烟为掌所扪臣朔愚戅名之曰蟁舎人辞穷当复脱裈庄子曰肩吾见狂接舆接舆曰日中何以语汝肩吾曰以已出仁义民孰敢不聼而化接舆曰是欺徳也犹渉海凿河而使蚊负山也又曰由天之道观恵施之能其一蚊之劳者耶又曰孔子见老聃而语仁义老聃曰夫播糠眯目则天地四方易位矣蚊蝱噆肤则通宵不寐矣鹖冠子曰夫蚊蝱坠乎千仞之谿乃始翺翔而成其容荀卿子曰空中有人名曰鲛蚊蝱之声闻则挫其精淮南子曰云台之高堕者折嵴碎脑而蚊蝱适足以翾神异经曰南方蚊翼下有小飞虫焉生九卵复成九子飞而俱去蚊遂不知续捜神记曰吴舎人名勐小儿时在父母膝下夏日多蚊蝱而终不摇扇有同宿人觉问其故荅曰惧蚊蝱去噆我父母耳萧广济孝子传曰展勤少失父与母居佣作供飬天多蚊卧母床下以身当之汉书曰中山靖王朝天子置酒闻乐而泣问其故靖王对曰臣闻衆喣漂山聚蚊成雷是以文王拘于羑里孔子厄于陈蔡论衡曰世称南阳卓公为缑氏令蝗虫不入界盖以贤明至诚灾虫不入其县也此又虚也夫同类能相知心然后慕服蝗虫蚊蝱之类也何能知卓公之化乎使贤者处于深野之中蚊蝱不入其舎乎赋晋傅选蚊赋曰水与草其渐茹育兹孽而为蚊镌咮鋭于秋毫刺锯利于芒锥无胎卵而化生傅羽翼而能飞肇孟夏以明起迄季秋而不衰衆繁炽而无数动羣声而成雷肆惨毒于有生廼飡肤以疗饥妨农功于南亩废女工于杼机蜉蝣尔雅曰蜉蝣渠畧说文曰秦晋之间谓之渠畧又曰虫也一名蜉蝣盖朝生暮死广志曰蜉蝣可烧啖美于蜉蝣在水中翕然生覆水上寻死随流大戴礼夏小正曰五月蜉蝣有殷殷衆也毛诗曰蜉蝣掘閲麻衣如雪诗疏义曰樊光云是粪中虫隂雨而为之朝生夕死淮南子曰龟三千歳蜉蝣不过三日人以数离之夀忧天下之乱犹忧河水之少而泣以益之也赋晋傅咸蜉蝣赋曰有生之薄是曰蜉蝣育微微之陋质𦍑采采而自修不识晦朔无意春秋取足一日尚又何求戏停淹而委余何必江湖而是游蛱蝶列子曰鸟足之叶为胡蝶庄子曰昔庄周梦为胡蝶栩栩然胡蝶不知周也俄然觉则蘧蘧然周也不知周之梦为胡蝶欤胡蝶之夣为周欤周与胡蝶必有分矣此谓物化诗古诗曰胡蝶胡高飞暮宿桑树间梁简文帝咏蛱蝶诗曰空园暮烟起逍遥独未归翠鬛藏高桞红莲拂水衣复此从风蝶双双花上飞寄语相知者同心终莫违梁徐防赋得蝶依草诗曰秋园花落尽芳菊数来归那知不梦作眠觉也恒飞萤火尔雅曰萤火即炤燐广雅曰景天萤火燐也吕氏本草曰萤火一名夜照一名熠燿一名救火一名景天一名据火一名挟火礼记曰季夏之月腐草为萤飞虫萤火也毛诗曰町畽鹿场熠燿宵行续晋阳秋曰车𦙍字武子学而不倦家贫不常得油夏日用练囊盛数十萤火以夜继日焉诗梁简文帝咏萤诗曰本将秋草并今与夕风轻腾空类星陨拂树若花生井疑神火照帘似夜珠明梁元帝咏萤火诗曰着人疑不热集草讶无烟到来灯下暗翻往雨中然陈杨缙赋得照映秋萤诗曰秋窓余照尽人暗早萤来忽聚还同色恒然讵落灰飞影黄金散依帷缥帙开含明自不息夜月空徘徊赋晋传咸萤火赋曰余曾独处顾见萤火热以自照而为之赋潜空馆之寂寂意遥遥而靡宁夜耿耿而不寐忧悄悄以伤情感诗人之攸懐览熠燿于前庭不以姿质之鄙薄欲增晖乎太清虽无补于日月期自竭于陋形进不竞于天光退在晦而能明谅有似于贤臣于疏外而尽诚假乃光而喻尔赋庶有表乎忠贞晋潘安仁萤火赋曰嘉熠燿之精将与衆类乎超殊东山感而增叹行士慨而懐忧翔太隂之𤣥昧抱夜光以清游颎若飞电之宵逝嘒如移星之云流动集掦晖灼如隋珠熠熠荧荧若丹英之照葩飘飘颎颎若金流之在沙喢湛露于旷野庇一叶之垂柯无干欲于万物岂顾恤于网罗賛晋郭璞萤火賛曰熠燿宵行虫之微么出自腐草烟若散漂物之相喣孰知其陶蝙蝠尔雅曰蝙蝠服翼方言曰蝙蝠自关东谓之伏翼或谓之飞䑕或谓之仙鼠吴氏本草曰伏翼或生人家屋间立夏后隂干治目冥令人夜视有光春秋运斗枢曰行失瑶光则伏翼两头并翔广江淮山渎之祠则瑶光明伏翼九足孝经援神契曰道徳遗逺蝙蝠伏匿故夜食𤣥中记曰百歳伏翼色赤止则倒悬千歳伏翼色白得食之夀万歳吴娄县记曰太湖东邉别小山名曰洞庭有三穴中有大蝙蝠如鸟拂救人火临海记曰黄石山泄水东南五岘路口有钟乳穴中伏翼大如鵞鸭赋魏陈王曹植蝙蝠赋曰吁何姦气生兹蝙蝠形殊性诡每变常式行不由足飞不假翼明伏暗动尽似鼠形谓鸟不似二足为毛飞而含齿巢不哺鷇空不乳子不容毛羣斥逐羽族下不蹈陆上不冯木叩头虫异苑曰有小虫形色如大豆呪令叩头又呪吐血皆从所教如似稽䫙故俗唿为叩头虫赋晋傅咸叩头虫赋曰盖齿以刚克而尽舌存以其能柔强梁者不得其死执雌者物莫之雠无咎生于惕厉悔恡来亦有由仲尼唯诺于阳虎所以解纷而免尤韩信非为懦儿出胯下而不羞何兹虫之多畏人才触而叩头犯而不校谁与为雠人不我害我亦无忧彼螳蜋之举斧岂患祸之能御此谦卑以自牧乃无害之可贾将斯文之焉贵贵不逺而取譬虽不能触类是长且书绅以自示㫖一日而三省恒跼蹐以祗畏然后可以蒙自天祐之吉无不利蛾尔雅曰蛾罗说文曰蛾蚕化飞虫也广志曰有蚕蛾有天蛾凡草木虫以蛹化为蛾甚衆淮南子曰食桑有丝曰蛾汉书曰有白蛾羣飞蔽日从东都门至轵道古今注曰蛾飞广五六丈洞林曰东中郎参军周稚琰封蚕蛾令吾射之符子曰不安其昧而乐其明是犹夕蛾去暗赴灯而死也赋晋支昙谛赴火蛾赋曰悉逹有言曰愚人贫身如蛾投火诚哉斯言信而有徴也翔无常宅集无定栖类聚羣分尘合电分因温风以舒散乗游气以徘徊于是朱明御节时在盛阳天地鬰蒸日月昏茫烛曜庭宇灯朗幽房纷纷羣飞翩翩来翔赴烈焰而体燋投煎膏而身亾蜂尔雅曰蜂丑土蜂木蜂广雅曰范蜂也礼记曰郕人有其兄死而不为缞者闻子臯将为郕宰遂为缞郕人曰蚕则绩而蟹有匡范则冠而蝉有緌兄则死而子臯为之缞春秋潭潜巴曰朝有大蜂武士中蜂赤强黒不梁韩诗外传曰稷蜂不爇而社鼠不燻非以稷蜂社鼠之神也其所託者然也故圣人求贤者以自辅楚辞曰𤣥蜂若壶博物志曰人家飬蜂以木为噐开小孔以蜜涂器捕取三两蜂内器中宿昔蜂飞出将伴来作蜜多少随歳丰俭葛仙翁别传曰仙公与客对食客曰食毕当请先作一竒戏食未竟仙公曰诸君得无邑邑欲见乎即吐口中饭尽成飞蜂满屋或集客身莫不震肃但自不螫人耳良久仙公乃张口见蜂皆飞还入口中成饭食之抱朴子曰鸡有搏栖之雄雉有擅泽之骄蚁有兼弱之智蜂有攻寡之计人相投御亦是耳诗梁简文帝咏蜂诗曰逐风从汎漾照日乍依微知君不留眄衘花空自飞赋晋郭璞蜜蜂赋曰嗟品物之蠢蠢惟贞虫之明族有丛𤨏之细蜂亦策名于羽属近浮游于园荟逺翺翔乎林谷爰翔爰集蓬转飈回纷纭雪乱混沌云頽景翳燿灵响迅风雷尔乃眩猨之雀下林天井青松冠谷赤萝绣岭无花不缠无陈不省吮琼液于悬峯吸赮津乎晨景于是廻鹜林篁经营堂窟繁布金房叠构玉室咀嚼华滋酿以为蜜自然灵化莫识其术散似甘露凝如割肪氷鲜玉润髓滑兰香百药湏之以谐和扁鹊得之而术良尔乃察其所安视其所託恒据中而虞难营翠微而结落徽号明于羽族阍卫固乎管籥诛戮峻于铁钺招徴速乎羽檄集不谋而同期动不安而齐约蟋蟀尔雅曰蟋蟀蛬也方言曰楚谓蜻蛚为蟋蟀或谓之蛬南楚谓之王孙即趣织也礼记曰季夏之月蟋蟀居壁蔡邕月令章句曰蟋蟀虫名斯螽莎鸡之类世谓之蜻蛚毛诗曰蟋蟀在堂岁聿云暮诗义疏曰蟋蟀似蝗而小正黑目有光泽如漆有角翅幽州人谓之趣织督促之言也里语趣织鸣嬾妇惊京房占曰七月建申律为夷则蟋蟀鸣赋晋卢谌蟋蟀赋曰何兹虫之资生亦灵和之攸授享神气之么芔体含容之微陋喓喓咧咧翾翾翩翩候日月之代谢知时运之斡迁尺蠖尔雅曰蠖尺蠖易曰尺蠖之屈以求信也晏子曰弦章谓景公曰尺蠖食黄即身黄食苍即身苍赋宋鲍照尺蠖赋曰智哉尺蠖观机而作伸非向厚诎非令薄当静泉渟遇躁风惊起轩驱以旷跨伏累气而併形故身不豫託地无前期动静就观于物消息各随乎时从方而应何虑何思賛晋郭璞尺蠖賛曰贵有可贱贱有可珍嗟兹尺蠖体此屈申论配龙虵见叹圣人蚁尔雅曰蠪虰螘螱飞蚁其子蚳山海经曰朱蚁其状如蚁在崑崙墟礼记曰腵修蚳醢大戴礼曰十二月𤣥驹贲𤣥驹者蚁也贲者走于地中也抱朴子曰蚁有兼弱之智周髀家云天圎如张盖地方如碁局天㫄转如推磨而左行日月右行随天右转故日月实东行而天牵之以西没譬之于蚁行磨之上磨左旋而蚁右去磨疾而蚁迟故不得随磨左廻焉齐谐记曰当阳董昭之尝乗船过钱塘江中央见有一蚁着一短芦走一头回复向一头甚遑遽昭之曰此畏死也欲取着船船中人骂此是毒螫物不可长我当蹹杀之昭意甚怜此蚁中夜梦一人乌衣从百许人来谢云仆不慎堕江慙君济活仆是虫王君若有急难之日当见告语后昭之遇事系狱蚁领羣蚁穴狱昭遂得免管子曰桓公北征孤竹无水隰朋曰蚁冬居山之阳夏居山之隂蚁壤守而有水乃掘遂得水焦贑易林曰震之蹇蚁封穴戸大雨相集又曰蚍蜉戴粒留不上山推却蹶顿乃伤其颜吴録曰九真移风县有土赤如胶人视土知蚁因垦以木枝其中则蚁縁而生漆坚凝如螳蜋子蜱蛸折漆以染坚凝絮其色正赤所谓赤絮则此胶也广志曰有飞蚁有木蚁古曰𤣥驹者也又有黑黄大小数种博物志曰蚁知将雨符子曰东海有鳌焉冠蓬莱而游于沧海腾跃而上则干云没而下潜于重泉有红蚁者闻而恱与羣蚁相要乎海畔欲观鳌之行月余未出羣作也数日风止海中隠沦如㞯其髙槩天或游而西羣蚁曰彼之冠山何异乎我之戴粒也逍遥乎壤封之巅归服乎窟穴之下此乃物我之适自己而然我何用数百里劳形而观之乎异苑曰桓谦字敬祖太元中忽有人皆长寸余悉被铠持槊乗其装马从㞯中出精光耀日游走宅上数百为羣部障指麾更相撞刺马既快人亦便能縁机登灶寻饮食之所或有切害辄来聚力所遽还入穴蒋山道士朱应子令作沸汤浇所入处寂不复出因掘之有斛许大蚁死在窟中谦后诛灭赋晋郭璞蚍蜉赋曰惟洪陶之万殊赋羣形而遍洒物莫微于昆虫属莫贱乎蝼蚁滛滛奕奕交错往来行无遗迹骛不动埃迅雷震而不骇激风发而不动虎贲比而不慑龙劔挥而不恐乃吞舟而是制无小大与轻重因无心以致力果有象乎大勇出竒胶于九真流頳液其如血饰人士之䘮具在四隅而交结济齐国之穷师由东山之高垤感萌阳以潜出知将雨而封穴伊斯虫之愚昧乃先识而似悊蜘蛛尔雅曰蜘蛛蛛蝥又曰蟏蛸长䗁又曰土蜘蛛草蜘蛛又曰长䗁毛诗之蟏蛸也毛诗曰蟏蛸在戸广志曰草蜘蛛在草上色青土蜘蛛在地上春行草间秋系在草有在器下有以丝于篱壁间縁壁捕蝇者长脚在壁屋为络者异苑曰陈都殷家飬子名琅与一婢结好经年婢死后犹来往不絶心患惛错其母深察焉后夕见大蜘蛛縁牀就琅便宴尔怡悦母取而杀之琅性理遂懈焦贑易林曰未济之蛊蜘蛛作网以伺行旅青蝇求膏腴触我罗城为网所得死于网国又曰井之遯蜘蛛南北廵行网罟符子曰公子重耳奔齐与五臣游乎大泽之中见蜘蛛布网曵绳执豸而食之公子重耳乃抚仆之手驻驷而观之頋其臣咎犯曰此虫也知之徳薄矣而犹役其智布其网曵其绳执豸以食之况乎人之智而不能廓垂天之网布络地之绳以供方丈之御是曾不如蜘蛛之智又孰可谓之人乎咎犯曰公子慎勿言也君终行之则有邦有嗣也赋晋成公绥蜘蛛赋曰独星悬于浮处遂设网于四隅南连大庑北接华堂左冯广厦右依高廊吐丝属络布网引纲纎罗落莫绮错交张于是苍蚊夕起青蝇昏归营营羣聚薨薨乱飞挂翼绕足鞙丝置围冲突必获犯者无遗螳蜋尔雅曰莫貉螳蜋蛑不过蟷蠰也其子螵蛸方言曰螳蜋谓之髦或谓之虰或谓之䖹䖹广雅曰芊芊龁肬螳蜋也礼记曰仲夏之月螳蜋生庄子曰螳蜋怒臂以拒车辙不知不胜任也是才之美者也又曰庄周游雕陵之樊睹一异鹊自南方来者翼广七尺目大运寸感周之颡而集于栗林庄周曰此何鸟哉翼殷不游目大不覩褰裳㩴歩执弹而留之睹一蝉而方得美䕃而㤀其身螳蜋执翳且将捕之见得而㤀其形异鹊从而利之见利而㤀其真庄周悚然曰物固相累二类相召也狠焉而反走虞人逐之韩诗外传曰齐庄公出猎有螳蜋举足抟其轮问其御曰此何虫对曰此螳蜋也为虫知进而不量力而轻就敌公曰此为天下勇虫矣廻车避之勇士归之焉礼记曰郑注云螳蜋螵蛸母也王瓉问曰尔雅云莫貉螳蜋同类物也今沛鲁以南谓之蟷蠰三河之域谓之螳蜋燕赵之际谓之食厖齐济以东谓之马敫然多名其子则同云螵蛸是以注云螳蜋螵蛸母也赋晋成公绥螳蜋赋曰仰乃茂隂俯縁条枝冠角峩峩足翅岐岐寻乔木而上缀从蔓草而下垂戢翼鹰峙延颈鹄望推翳徐翘举斧髙抗鸟伏虵腾鹤击隼放俯飞蝉而奋勐临蟪蛄而逞壮距车轮而轩翥固齐矦之所尚乃有翩翩黄雀举翮髙挥连翔枝干或鸣或飞覩兹螳蜋将以疗饥厉嘴胁翼其往如归賛晋郭璞螳蜋賛曰螳蜋飞虫挥斧奋臂当辙不廻勾践是避勇士致毙厉之以义艺文类聚卷九十七艺文类聚卷九十八钦定四库全书艺文类聚卷九十八唐欧阳询撰祥瑞部上祥瑞风角占曰福先见曰祥字林曰祯祥也福也礼记曰麟凤龟龙谓之四灵四灵以为畜则兽不狘又曰圣王用民必顺使无水旱昆虫之灾民无凶饥妖孽之疾天不爱其道地不爱其寳人不爱其情是以天降甘露地出醴泉山出器车河出马圗凤皇麒麟皆在郊薮龟龙在宫沼其余鸟兽之卵胎皆可俯而窥也则是无故先王能修礼以逹义体信以逹顺此顺之实也白虎通曰天下太平符瑞所以来至者以为王者承天顺理调和隂阳隂阳和万物序休气充塞故符瑞竝臻皆应徳而至徳及天即斗极明日月光甘露降徳至地即嘉禾生蓂荚起徳至鸟兽即凤皇翔鸾鸟舞麒麟臻狐九尾雉白首白鹿见徳至山陵即景云出芝实茂陵出黑丹山出器车泽出神马徳至渊泉即黄龙见醴泉涌河出龙圗雒出龟书江出大贝海出名珠徳至八方即祥风至钟律调四夷化越裳来孝道至即萐蒲出庖厨不揺自扇于饮食清凉助供飬也继嗣平即賔连生于房戸賔连者木名也连累相承故生于房戸象继嗣也日厯得其分即蓂荚生于阶间蓂荚者树名也月一日一荚生十五日毕至十六日一荚去故夹阶而生以明日月也贤不肖位不踰即平露生于庭平露者树名也官位得其人即生不得其人即死矣狐九尾何狐死首邱不㤀本也明安不㤀危也必九尾者九配得其所子孙繁息也于尾者明后当盛也景星者大星也月或不见景星常见可以夜作者益于民人也甘露者美露也降则物无不盛朱草者赤草也可以染绛别尊卑也醴泉者美泉也状如醴酒可以飬老嘉禾者大禾也成王之时有三苗贯桑而生同为一穂大几盈车长几充箱民有得之而上者成王召周公而问之曰三苗为一穂意天下其和为一乎后果有越裳氏重译而来矣春秋演孔圗曰趣作法圣没周姬亾彗东出秦政起胡破术书记散孔不絶此鲁端门血书十三年冬有星孛东方说题曰麟得之月天当有血书端门子夏至期往视逢一郎言门有血书往写之血蜚鸟化为帛鸟消书出署曰演孔圗东观汉记曰光武中元元年上幸长安祠长陵还洛阳宫是时醴泉出于京师郡国饮醴泉者痼疾皆愈独𦕈蹇者不瘥又曰有赤草生于水涯郡国上甘露降羣臣上言地祗灵应而朱草萌宜命太史撰具郡国所上上遂不聴是以史官鲜记焉又曰章帝元和二年凤皇三十九麒麟五十一白虎二十九黄龙四青龙黄鹄鸾鸟神马神雀九尾狐三足乌赤乌白兎白鹿白鷰白鹊甘露嘉𤓰秬秠明珠芝英华平朱草木连理实日月不絶载于史官不可胜纪论衡曰儒者论太平瑞应皆言气物卓异朱草醴泉祥风甘露景星嘉禾萐蒲蓂荚屈轶之属又言山出车泽出马男女异路市无二价耕者让畔班白不提挈闗梁不闭道不虏掠风不鸣条雨不破块五日一风十日一雨其盛茂者致黄龙麒麟凤皇夫儒者之言溢于过实瑞应之物或无失言凤皇麒麟之属大瑞较然不得增饰其小瑞徴应恐多不是夫风气雨露本当和适言其风祥露甘风不鸣条雨不破块可也言其五日一风十日一雨褒之甚也墨子曰赤乌衔珪降周之岐社曰命周文王伐殷有国河出録圗地出乗黄天钖武王黄鸟之旗吕氏春秋曰凡帝王将兴天先见祥昔黄帝祭天先见大蝼螾黄帝曰土气胜土气胜故其色上黄其事则土及禹之时天先见草木秋冬不杀禹曰木气胜故其色上青其事则木成汤之时天先见金刄生八水汤曰金气胜金气胜故其色上白其事则金也文王时天先见火赤鸟衘丹书集于周社上文王曰火气胜火气胜故其色上赤其事则火淮南子曰天覆以徳地载以乐乐也其时不失其序日月淑清而掦光晋中兴书曰昔秦始皇东游望气者云五百年后东南金陵之地有天子气于是始皇改为秣陵壍北山絶其势今建康即秣陵西北界所壍即建康南淮中也按始皇东游之歳至孙权僣号四百三十七年考之年数既不合校之基宇又非伦岂应帝王之符而见兆于上代乎有晋金行奄君四海金陵之祥其在斯矣且秦政东游至今五百二十六年所谓五百年后当有王者也赋魏刘劭嘉瑞赋曰干坤交泰嘉瑞降灵皓雉呈其㓗质素威效其人形白兎掦其翰耀黄龙燿其神精章光列之焞燿显休徴之有成昔圣王之降瑞或卓尔而弗经犹着美于篇籍贻来业而垂名实明徳之所坠宜允纳而是丁信无思而不服又何逺之不宁方将收麒麟于𤣥圃栖凤皇于轩舞鸾鸟于中唐聆鸑鷟之和鸣弄萐蒲之华芳翫朱草之丹荣承灵祚而建基垂遐福于亿龄超三五而无俦与泰初乎齐声颂魏何晏瑞颂曰若稽古帝魏武哲钦明文思罄民生之俊徳懿前烈之极休先天而天弗违后天而奉天时聿廸明命肇启皇基夫居髙聴卑干之纪也靡徳不酬坤之理也故灵符频繁衆瑞仍章通政辰修玉烛告祥和风播烈景星掦光应龙游于华泽凤鸟鸣于髙冈麒麟依于圃籍甝虎类于垧疆鹿之麌麌载素其色雉之朝雊亦白其服交交黄鸟信我中霤儵儵嘉苗吐颕田畴裘周王襃上祥瑞表曰明王孝治岳渎所以效灵至人泽及风云以之悬感是以若雾非雾天道叶至徳之符似烟非烟触石表嘉祥之气𤣥黄萧索之辉丹紫轮困之状岂止唐帝沉璧气合金方姬后望河形如车盖庆云孙氏瑞应圗曰景云者太平之应也一曰庆云非气非烟五色氛氲谓之庆云孝经援神契曰徳至山陵则景云出洛书曰苍帝起青云扶日赤帝起黄云扶日有白云出自苍梧入于大梁尚书中候曰尧沉璧于河白云起成王观于河东云至礼斗威仪曰其君乗水而王为人黑色大耳其政和平时则景云至春秋合诚圗曰尧母庆都盖大帝之女生于斗维之野常在三河东南天大雷电有血流润大石之中生庆都长丈形象太帝常为黄云覆盖之蔑食不饥年二十寄伊长家无夫出观三河奄然隂雨风赤龙与庆都合有娠而生尧也尚书大传曰俊于时人百工相和而歌卿云卿云帝乃倡之史记曰若烟非烟若云非云郁郁纷纷萧索轮囷是谓卿云卿云见嘉气也汉书曰髙祖游芒砀山上常有云气又曰武帝封泰山夜有光昼有白云起封中又曰宣帝祠甘泉紫云从西北来散于殿前汉武故事曰上幸梁父祠地上亲拜用乐焉其日上有白云又有唿万歳者禅肃然白云为盖魏志曰文帝生时有云气青色圎如车盖当其上终日望气者以为至贵之证春秋演孔圗曰黄帝之将兴黄云升于堂文命之候𤣥龙衘云于阳白云入房春秋运斗枢曰枢得则景云出又曰天子孝则景云出游车颕秦书曰苻坚立有黄云五色廻遶台观时以为景云賛宋孝武帝景阳楼庆云賛曰非烟非云曵紫流光悬华曜藻奄鬰台堂粤予休明震乎珍祥积庆有文灵贶无疆甘露广雅曰湒湒瀼瀼湛湛泥泥露貎也山海经曰轩邱凤卵民食之甘露民饮之礼记曰圣王所以顺而弗悖也天降甘露地出醴泉鹖冠子曰圣人之徳上及太清下及太宁中及万灵则膏露下吕氏春秋曰甘露时雨不私一物又曰伊尹说汤曰水之美者三危之露其色若紫论衡曰儒者论甘露言其味甘必然也若甘雨霁而隂翳者谓之甘雨谓水味之甘也三辅故事曰汉武以铜作承露盘髙二十丈十围上有仙人掌承露和玉屑欲以求仙也汉武故事曰承甘露盘仙人掌擎玉盃为取云表之露东观汉记曰明帝夜梦见先帝太后觉悲不能寐明旦上陵树叶有甘露上令百官採之谢承后汉书曰吴郡陆闳为颍川太守致凤皇甘露之瑞又曰吴郡沈丰为零陵太守到官一年甘露降泉陵洮阳五县流被山林膏润草木又曰山阳百里嵩为济南相甘露降于郡安帝嘉之徴祥拜大鸿胪又曰百里嵩为徐州刺史甘露再降㕔事前树神异经曰西北海外有人长二千里但日饮天酒天酒甘露也汉书曰元康元年甘露降未央宫大赦以甘露连降改年为甘露白虎通曰甘露美露也降则物无不盛五经通义曰和气津凝为露露从地生古今注曰光武建武二十年甘露下日南朱梧积四十五日魏略曰文帝欲受禅郡国奏甘露二十七降晋中兴徴祥说曰王者徳至天气感而甘露降郡县甘露七十降谯降旴眙方七十五亩抱朴子曰何以知天上不有甘露之渊湏太平而洒之地中不有醴泉之源待有道而涌之耶孙氏瑞应圗曰甘露者神露之精也其味甘王者和气茂则甘露降于草木一本曰食之令人夀一本曰耆老得敬则松柏受甘露尊贤爱老不失细微则竹苇受甘露诗北齐邢子才应诏甘露诗曰膏露且渐洽凝液汭旍旗草木尽霑被玉散复珠霏谁谓穹昊逺道合若应机颂北齐邢子才甘露颂曰歴选列辟逖聴前闻三才易綂五运相君皇极攸序庶类以分乃忠乃敬或质或文赫矣景命蒸哉上圣大徳大名至道无竞川停岳路云临水镜望日齐明瞻天比映功深微禹业隆作周英华内积文教外修广输四海提封十洲紫川北注赤水南流宸居两楹恭己万国圣敬日渐王猷允塞礼有大成乐无慙徳用天之道顺帝之则政平民豫歳稔时和九功惟叙九叙惟歌风轮蹍汉毛舟沉河玉龟出沼鸣凤在阿休徴屡动感极廻天流甘委素玉润氷鲜蜜房下结珠琲上悬布濩林野洒散旌旃日月已明宇宙已廓鼔缶成咏挹水为乐以为𤣥黄犹参沃若取慰天壤用㤀沟壑魏陈王曹植露盘颂曰明帝铸承露盘茎长十二丈大十围上盘径四尺下盘径五尺铜龙绕其根龙身长一丈背负两子自立于芳林园甘露仍降使王为颂铭诏魏明帝与东阿王诏曰昔先帝时甘露盘以来甘露仍降芳林园仁夀殿前表晋范汪在东阳郡表曰瑞日所綂长山诸县林中木叶上朝有凝露其味如蜜夕乃熘地耆老咸谓甘露议蔡谟荅兰台议曰被符宣令贺甘露至不朝者天雨不朝礼也今不朝则不应贺启晋翟铿启庾翼述甘露曰甘露降学堂桞树与干吏共尝味极甜宜表贺翼荅曰甘露自古佳祥而顷天下多故何以致此且其味尚薄未知瑞应否而近得一白兎尚羸小且飬之并上木连理瑞应圗曰木连理王者徳化洽八方合为一家则木连理一本曰不失小民心则生孝经援神契曰徳至于草木则木连理礼斗威仪曰君乗木而王其政升平时则松柏为常生京房易传曰木同本异枝其君有庆邻邑来附者吉木生于君屋上及朝廷其君圣子木王而有实其国有庆木生于城胁一围以上长数丈此谓城强其君大昌东观汉记曰安帝延和三年卫县木连理又其年定陵县木连理袁山松汉书曰建和二年河东木连理魏略曰文帝嗣立为魏王是歳天下奏醴泉涌木连理干寳晋纪曰武帝自咸宁三年至太康元年木连理八生晋中兴徴祥说曰王者徳泽纯洽八方同一则木连理连理者仁木也或异枝还合或两树共合建元元年木连理四一生膏山一生武昌一生汝隂一生汝阳泰兴元年又生武昌颂湛方生木连理颂曰相彼神竒逺见祯祥同根连柯木枝俱昌皇基增构灵祚惟长运隆周室道均三王丕显奕世休风载掦表晋范甯为豫章郡表曰永修公国相万主解列到县廵行邑治县西北出二里有林中两桐树下根相去一丈上枝相去丈八连合成一木芝尔雅曰菌芝也说文曰芝神草也本草经曰赤芝一名丹芝黄芝一名金芝白芝一名玉芝黑芝一名𤣥芝紫芝一名木芝瑞应圗曰芝英者王者亲近耆老养有道则生离骚曰采三秀兮于山涧孝经援神契曰徳至于草木则芝草生又曰善飬老则芝茂春秋运斗枢曰瑶光得陵出黑芝汉书曰武帝元封六年诏曰甘泉宫中产芝九茎连叶上帝博临不异下房其赦天下赐云阳都百戸牛酒作芝房之歌又曰宣帝神雀元年金芝九茎产于涵徳殿铜池中淮南子曰巫山之上从风纵火紫芝与萧艾俱死汉武内传曰西王母仙之上药有大真红芝草东观汉记曰光和四年郡国上芝英续汉书曰章帝建初五年零陵献芝草论衡曰建初三年零陵泉陵县女子传宅内生芝五本长者尺四寸短者七八寸茎叶紫色盖紫芝也太守沈鄷遣门下掾奉献皇帝恱怿赐钱衣诏㑹公卿国上计吏皆以芝草告示天下古今注曰章帝元和二年芝生沛如人冠建初五年芝出颍川常以六月中生一叶五歳五重春青夏紫秋白冬黑色十月后黄气出上尺五寸仲长子曰哀帝时有异物生于长乐宫延年廐后东庑树及永巷南园合欢树议者以为芝草抱朴子曰芝有石芝木芝草芝肉菌芝各有百许种如水精得而末之以无心草汁和之湏㬰成水服一升得千歳又曰石桂英芝名生岩穴中似桂树而实石也木芝者松脂沦地千嵗化为茯苓茯苓万歳其上有小木状似莲叶其名曰木威食之夜视有光持之甚滑烧之不燋帯之辟兵又曰七明九光芝皆石也生临水之髙山石崖之间状如盘梡不过径尺以还又曰肉芝者谓万歳蟾蜍头上有角颔下有丹书八字再重以五月五日中时取之隂干百日以其足画地即为流水帯其左手于身辟兵若敌人射已者弓弩矢皆反还自向也又曰青云芝生于名山之隂大青石间青盖三重上有云气覆之味辛甘以隂干食之令人夀千歳不老能乗云通天见鬼神又曰黄龙芝生于神山之中状如黄龙味辛甘以四时採隂干治日食一合夀万歳令人光泽又曰金兰芝生于名山之隂金石之间上有水盖茎出入秋旬求之饮其中水夀千歳耳目聪明又曰龙仙芝状似升龙之类叶为鳞其根则如蟠龙服一株则夀千歳又曰紫朱芝其茎黄其叶赤其实如李而紫色二十四枚辄相连而垂如贯珠也又曰朱草芝九曲曲有三叶三实又曰行山中见小人乗马车长七八寸者肉芝生取服即仙又曰苍山岑石之中赤云芝下状如人竖竖如连鼔其色如泽以夏採之隂干食之令人乗云能上天观见八极通见神明延夀万年又曰月芝生于名山之隂崑崙之山大谷源泉金石之中又曰山芝者韩衆所食也与天地相极延年夀通神明矣又曰火芝常以夏採之叶上赤下茎青赤松子服之常在西王母前随风上下往来东西又曰人芝生名山之隂青盖白茎干治食日半合则使人夀入水可久也又曰月精芝秋生山阳石上茎青上赤味辛苦盛以铜物十月食之夀万歳又曰黑芝生于山之隂大谷中白盖赤茎味甘秋採之隂干日食令人身轻齿坚与天地无极又曰火芝生于名山之阳其色黄泽大如车盖又曰金芝生于金石之中青盖茎味甘辛以秋取隂干治食令人身有光夀万歳又曰万年芝令人不老延年九千又曰夜光芝出于名山之隂大谷源泉中金石间上有浮云翔其上有五色有目如两日又曰白云芝生于名山之隂白石上有白云覆之白盖二重味辛甘小苦以秋採之隂干治食令人身轻齿坚又曰金芝生于山无盖青茎隂干治食日一合不中风雷令人色光泽也又曰云母芝生于名山之隂青盖赤茎味甘以季秋竹刀採之隂干治食使人身光夀千万歳醮以牛脯又曰华芝生于名山之阳及出央山大谷源泉水中赤盖白茎上有两叶三实又曰鬼芝青盖长茎隂干屑之日食五合所见神明令人长生诗梁庾肩吾芝草诗曰踟蹰玩芝草淹留攀桂丛桂丛方偃蹇芝叶正玲珑如龙复如马成阙复成宫黄金九华发紫茎六英通隠士苍山北神仙海穴东随丹聊变水独摇不湏风賛魏缪袭神芝賛曰青龙元年神芝产于长平之习阳其色丹紫其质光耀其长尺有八寸五分其本围三寸有三分上别为三干分为九枝散为二十六茎围则一寸九分叶径二寸七分其干洪纎连属有似珊瑚之形其吐柯载叶祥明蠲絜考圗案牒盖美乎所同于前代者矣古瑞命记曰王者慈仁则芝生採食之则延年不终与真人同又神农氏论芝云山川云雨五行四时隂阳昼夜之精以生五色神芝皆为圣王休祥焉自汉孝武显宗世号隆盛而元封永平所纪神芝方斯蔑如也且其枝干条茎本末相承乃协于天官之数非神明其孰为此哉推其类象则蓂荚之植阶庭萐蒲之生庖厨视四灵矣乃诏御府匮而蔵之且画其形遂以名园为之賛曰帝徳允臻厨不难致煌煌神芝吐葩掦荣曩披其圗今握其形永章遐纪载之颂声龙瑞应圗曰黄龙者四龙之长四方之正色神灵之精也能巨细能幽明能短能长乍存乍亾王者不漉池而渔则应和气而游于池沼又曰舜东廵狩黄龙负圗置舜前又曰不衆行不羣处必待风雨而游乎清气之中游乎天外之野出入应命以时上下有圣则见无圣则处龙鱼河圗曰天授元始建帝号黄龙负圗从河中出付黄帝帝令侍臣冩以示天下又曰黄龙从洛水出诣虞舜鳞甲成字令左右写文竟龙去河圗曰舜以太尉即位与三公临观黄龙五采负圗出舜前以黄玉为柙玉检金绳芝为泥章曰天黄帝符玺尚书中候曰舜沉璧于河荣光休至黄龙负卷舒圗出入坛畔又曰河龙圗出雒龟书成赤文像字以授轩辕诗含神雾曰含始吞赤珠刻曰玉英生汉皇后赤龙感女娲刘季兴也孝经援神契曰徳至水泉则黄龙见者君之象也又曰左契曰天子孝天龙负圗地龟出书吕氏春秋曰禹南省方过江黄龙负舟舟中之人五色无主禹曰吾受命于天竭力养人生性也死命也何忧龙哉龙俛而去史记曰髙祖常从王媪武负贳酒醉卧武负王媪见其上常有龙又曰黄帝土徳黄龙见夏木青龙生于郊汉书曰文帝十五年春黄龙见成纪上乃诏议郊祀又曰宣帝甘露九年黄龙见新丰因改年应之周公沉璧青龙衘出𤣥甲圎东观汉记曰黄龙见于河冯异劝上即位上曰我昨夜梦见赤龙上天觉寤心中动悸异等贺曰此天命发于神明又曰章帝元和二年黄龙四见又曰安帝延光三年黄龙见歴城又见诸县古今注曰髙祖五年黄龙见华阳池十余日九年又见长安五凤四年黄龙出广汉甘露元年黄龙见新丰二年龙见上郡腾跃五色升天丞相以下俱上夀章帝建初三年黄龙见汝南项氏田庐中长五丈余高二丈光耀庐舎及树皆黄哀帝永元十年黄龙见颍川定陵民家井中色黄目如镜又见巴郡宕渠草木色皆黄魏略曰文帝欲受禅郡国奏黄龙十三见明帝铸铜黄龙髙四尺置殿前魏志曰汉嘉平五年黄龙见谯光禄大夫乔𤣥太史令单飏曰其国当有王者兴不及五十年当复见内黄殷登嘿记之四十五年登尚在黄龙此时见谯登曰单飏之言其验兹乎又曰青龙元年春正月甲申青龙见摩陂井中二月丁酉幸摩陂观龙于是改摩陂为龙陂吴志曰黄龙元年樊口武昌并言黄龙见孙权即位改年为黄龙孙休梦乗龙上天顾不见尾果立为帝而无后又孙权潘夫人父为吏坐法死夫人输织室权见而异之召充后宫得幸有娠梦有以龙头授已以蔽膝受之遂生孙亮汉晋春秋曰青龙三年七月曹叡崇华殿灾时郡国有龙九见故改曰九龙殿晋中兴书曰孝武太后李氏以微贱入为㑹稽王宫人梦两龙抗膝入懐太祖异而召之生烈宗沈约宋书曰太史奏西方有天子气时太祖为宜都王镇荆州后入篡大位在道有黑龙跃出负上所乗舟左右皆失色上谓王昙首曰此乃夏禹所以受天命我何徳以堪之赋魏刘劭龙瑞赋曰太和七年春龙见摩陂行自许昌亲往临观形状瓌丽光色烛燿侍卫左右咸与覩焉自载籍所纪瑞应之致或翔集于邦国卓荦于要荒未有若斯之着明也惟殷眺之旧式乃展义而省方皇舆发于洛邑遂廵幸于许昌宪宸极之天居建正殿以当阳有蜿之龙来游郊甸应节合义象徳效仁焕若罗星蔚若翠云光舄奕以外照水清景而内分圣上观之无射左右察之既精聊假物以拟身忽神化而无形昔太昊之初化首帝徳以表名暨明后之隆盛又降见以掦声惟珍兽之𤣥真实殊异于四灵信应龙之道掦将天飞于泰清表魏陈王曹植表曰臣闻凤皇复见于邺南黄龙双出于清泉圣徳至理以致嘉瑞将栖凤于林囿龙于池为百姓旦夕之观也麟孙氏瑞应圗曰一角兽者六合同归则至一本曰天下太平则至春秋运斗枢曰机星得其所则麒麟生和平合万民春秋感精符曰麟一角明海内共一主也王者不刳胎不剖卵则出于郊一本曰徳及幽隠不肖斥退贤者在位则至明于兴衰武而仁仁而有虑禽兽有埳穽非时张猎则至一本曰明王动则有义静则有容乃见孝经援神契曰徳至鸟兽则麒麟臻尚书中候曰帝轩提像配永修机麒麟在囿鸾凤来仪礼斗威仪曰君乗金而王其政平麒麟在郊鹖冠子曰麟者𤣥枵之兽隂之精也徳能致之其精毕至孙卿子曰古之王者其政好生恶杀麟在郊野春秋繁露曰恩及羽虫则麒麟至张网焚林则麒麟去説苑曰帝王之着莫不致四灵焉徳盛则以为畜治平则至矣麒麟身牛尾圜头一角含信懐义音中律吕歩中规矩择土而践彬彬然动则有容仪汉书曰终军从上幸雍获白麟一角五蹄又得竒木支㫄出辄复合上异之毛诗义疏曰麟麏身马足牛尾黄色圎蹄一角角端有肉音中钟吕王者至仁则出东观汉记曰章帝时麟五十一见又安帝三年颍川上言麟见蔡邕月令章句曰凡麟生于火游于土故修其母致其子五行之情性也视明礼修则麒麟见王隠晋书曰咸寕五年白麒麟见平原又曰泰始元年白麟见羣兽皆从改年麟嘉凉州记曰吕光时张掖金泽有麟见羣兽皆从改年麟嘉颂吴薛综麟颂曰懿哉麒麟惟兽之伯世平觌景不则戢足徳以卫身不布牙角委体大吴以昭遐福天祚圣帝永享万国賛晋郭璞麟賛曰麟惟灵兽与麏同体智在隠踪仁表不抵孰为来哉宣尼挥涕艺文类聚巻九十八艺文类聚卷九十九钦定四库全书艺文类聚巻九十九唐欧阳询撰祥瑞部下凤皇瑞应圗曰鳯皇者仁鸟也雄曰凤雌曰皇王者不刳胎剖卵则至山海经曰丹穴之山有鸟状如鹤五色而文名曰凤首文曰德翼文曰顺背文曰义膺文曰仁腹文曰信是鸟自歌自舞见则天下安宁孝经援神契曰徳至鸟兽凤皇翔礼斗威仪曰君乗土而王其政太平凤皇集于苑林尚书中候曰尧即政七十载凤皇止庭巢阿合讙树又曰帝舜云朕惟不乂百兽凤晨尚书考灵耀曰通天文者明审地理者昌明者天之时也昌者地之财也明王之治鳯皇下之春秋感精符曰王者上感皇天则鸾鳯至春秋合成圗曰黄帝游𤣥扈雒水上与大司马容光等临观凤皇衔圗置帝前帝再拜受圗春秋元命苞曰火离为凤皇衔书游文王之都故武王受鳯书之纪春秋运斗枢曰天枢得则鳯皇翔乐动声仪曰镇声不逆行则鳯皇至乐叶圗曰五音克谐各得其伦则凤皇至冠类鸡头燕喙虵颈龙形麟翼鱼尾五采不啄生虫楚辞曰独不见鸾凤之髙翔大皇之野循四极而周廻见盛德而后下荀卿子曰诗曰凤鸟啾啾其翼若竿其声若箫有皇有凤乐帝之心此圣不蔽福也又曰古之王者其政好生恶杀凤在列树韩子曰昔者黄帝合鬼于西大山凤皇覆上作为渎角淮南子曰昔者二皇凤至于庭三代凤至于门周室凤至于泽徳弥麄所至弥逺徳弥精所至弥近韩诗外传曰黄帝即位施圣恩承大明一道修徳唯仁是行宇内和平未见凤皇乃召天老而问之曰凤象何如天老对曰夫凤象鸿前而麟后蛇颈而鱼尾龙文而龟身燕颔而鸡喙首戴徳颈揭义背负仁心入信翼挟礼足履文尾系武小音金大音鼓延颈奋翼五色备举黄帝曰于戏允哉何敢与焉于是黄帝乃服黄衣帯黄绅戴黄冠齐于殿中凤乃蔽日而至黄帝降于东阶西面再拜稽首皇天降祉不敢不承命凤乃止帝东园集梧树食竹实没身不去汉书曰昭帝元始三年凤皇集东海遣使祠其处又曰宣帝幸河东之明年春凤皇集祋祤于所集处得玉寳乃下诏赦天下又曰凤皇集上林乃立凤皇殿以荅嘉瑞又曰幸甘泉郊泰畤改元曰五凤又曰本始元年凤皇集胶东十四年凤皇集北海地节二年凤集鲁羣鸟从之诏曰威凤为寳神雀四年凤皇十一集杜陵又曰祠帝后土鸾凤翺翔又集长乐宫东园树上飞下至地文章五色吏民并观之东观汉记曰光武生于济阳先是凤皇集济阳故宫皆尽曰凤皇圣瑞始于此又曰建武十七年凤皇出髙八尺九寸毛羽五采集颍川羣鸟从之盖地数顷章帝时凤皇百三十九见安帝延光三年凤皇集济南台丞霍穆舍树上赐帛各有差琴操曰周成王时天下大治凤皇来舞于庭成王乃援琴而歌曰凤皇翔兮于紫庭余何徳兮以感灵呉厯曰太元元年有鸟集苑中似鴈髙足长尾毛羽五色咸以为凤皇改元为凤皇元年异苑曰东莞刘穆之字道民素居京口晋隆安中凤皇集其庭相人韦薮谓之曰子必协賛大猷赋晋顾恺之凤赋曰望太清以抗思诞仪凤之逸群禀鹑火之灵曜资和气之烟煴允鸡喙而燕颔颈蛇蜿而龙文励归昌于汉阳发明德乎圣君荷义蹑正鹄峙鸿前比翼交挥五色备宣与八风而降时雨音中钟律歩则规矩朱冠赫以䨇翘灵质翙其髙举歴黄冠于招摇陵帝居之悬圃颂呉薛综凤颂曰猗与石磬金声玉振先王搏拊以正五音百兽翔感仪凤舞麟在昔尧舜斯磬乃臻宗庙致敬乃肯来顾賛扬圣徳上下受祚賛晋郭璞凤鸟賛曰凤皇灵鸟实冠羽群八象其体五徳其文附翼来仪应我圣君鸾説文曰鸾赤神灵之精也赤色五采鸡形鸣中五音颂声作则至周成王时氐羗献焉山海经曰女牀之山有鸟其状如翟名曰鸾鸟见则天下安宁孙氏瑞应圗曰鸾鸟凤皇之佐鸣中五音肃肃雍雍喜则鸣舞人君行歩有容进退有度祭祀有礼亲疎有序则至一本曰心识钟律钟律调则至至则鸣舞以和之春秋运斗枢曰天枢得鸾鸟集春秋孔演圗曰天子官守以贤举则鸾在野孝经援神契曰徳至鸟兽则鸾鸟舞诗含神雾曰徳化充塞照润八冥则鸾臻也尚书中候曰黄帝鸾鸟来仪又曰周公归政于成王太平制礼鸾鸟见海外经曰轩辕之国清沃之野鸾鸟自歌汉书曰宣帝祀后土鸾凤翺翔又集长乐宫东园树抱朴子曰崑崙圗曰鸾鸟似凤而白缨闻乐则蹈节而舞至则国安宁东观汉记曰王阜为重泉令鸾鸟集止学㕔阜使掾沙叠为张雅乐击磬鸟举足垂翼应声而舞翺翔县庭留十余日乃去賛晋郭璞鸾鸟賛曰鸾翔女牀凤出丹穴拊翼相和以应圣哲击石靡咏韶音其絶比翼山海经曰有鸟其状如凫一翼一目相得乃飞名曰蛮见则大水尔雅曰南方有比翼鸟焉不比不飞其名曰鹣鹣瑞应圗曰比翼鸟者王者徳及髙逺则至一本曰王者有孝徳则至賛晋郭璞比翼鸟賛曰鸟有鹣鹣似凫青赤虽云一质气同体隔延颈离鸣翻能合翮乌孝经援神契曰徳至鸟兽则白乌下礼斗威仪曰江海不扬波东海输之苍乌又曰君乗木而王其政升平南海输以苍乌尚书纬曰火者阳也乌者有孝名武王卒成大业故乌瑞臻尚书中候曰周太子发渡孟津有火自天止于王屋为赤乌又曰有火自上覆于王屋流为乌其色赤其声魄春秋运斗枢曰维星得则日月光乌三足礼仪修物类合孙氏瑞应圗曰三足乌王者慈孝被于万姓不好杀生则来又曰文王时见苍乌王者孝悌则至一本曰贤君帝主修行孝慈被于万姓不好杀生则来又曰白乌者宗庙肃敬则至又曰赤乌武王时衘谷米至屋上兵不血刃而殷服一本曰王者不贪天下而重民命则至墨子曰赤乌衘珪降周之岐社曰命周文王代殷河出箓圗地出乗黄天钖武王黄乌之旗古今注曰成帝河平四年白乌集孝文庙殿下黒乌从之章帝元和二年三足乌集沛国三年代郡髙桞乌子生三足大如鸡色赤头上有角长寸余和帝元兴元年白乌一见庐江足皆赤帝王世纪曰丰公家于沛之丰邑中阳里其妻梦赤乌若龙戏已而生执嘉是为太公太上皇呉厯曰呉王为神王表五庙苍龙门外时有乌巢朱雀门上又曰有两足乌衘一鹊置神座前或得神书説改号之意乃改赤乌为太元吴志曰赤乌元年八月武昌麒麟见集于殿前朕所亲见若神灵以为嘉祥者改年冝以赤乌又曰孙休永安三年春三月西陵言赤乌见晋诸公賛曰世祖时西域献三足乌遂累有赤乌来集此昌陵县按昌字重日乌者日中之乌有记体阳精应期曜质以显至徳者也雀孝经援神契曰王者奉己约俭台榭不侈尊事耆老则白雀见尚书中候曰赤雀衔丹书入丰止于昌前又曰维天降纪秦伯出狩至于咸阳天震大雷有火下化为白雀衔箓集于公车礼稽命徴曰祭五岳四渎得其宜则黄雀见春秋孔演圗曰鸟化为书孔子奉以告天赤雀集书上化为黄玉克曰孔提命作应法为制雀集春秋考异邮曰黄帝将起有黄雀赤头立日㫄帝占曰黄者土精赤者火荧雀者赏萌余当立汉书曰宣帝元康三年诏曰前年夏神雀集雍今春五色鸟以万数飞属县翺翔而舞欲集未下其令三辅毋得以春夏摘巢探卵弹射飞鸟为令东观汉记曰永安十七年公卿以神雀五色翔集京师奉觞上夀上令贾逵作神雀颂谢承后汉书曰琅邪董种为不其令赤雀乳㕔前桑上民为作歌颂瑞应圗曰赤雀者王者动作应天时则衔书来一本曰孔子坐𤣥扈洛水之上衔丹书随至遁甲曰赤雀不见则国无贤白雀不降则无后嗣古今注曰孝哀帝初元三年㤗畤殿中有雀五色头有冠长寸余大似雀始到时鸟环其旁零陵先贤传曰周不疑曹公欲以为议郎不就时有白雀瑞儒林并已作颂授纸茟立令复作操竒异之魏略曰文帝欲受禅白雀十九见吴志曰华覈上孙皓表曰眀珠既觌白雀继见吴録曰景帝永安六年赤雀见于豫章豫章旧志曰太守孔竺临郡三月白雀出南昌太守夏矦嵩临郡六年白雀见女罗叚龟龙凉州记曰吕光太安三年白雀巢阳川令盖敏室郭璞洞林曰丞相府有雏鸡雀集其背驱之去复来如此再三令璞占之曰此晋王即祚之渐也燕书曰愍帝时有异雀素质绿首集于端门东树栖翔二旬而去夏四月以异雀故大赦名东园白雀燕吕氏春秋曰有娀氏有二佚女为九成之䑓帝令燕徃夜鸣二女爱而争搏之覆以玉筐少选而视之燕遗二卵北飞不返二女作歌始遗北音田俅子曰少昊之时赤燕一䨇而飞集少昊氏之戸遗其丹书汉书名臣奏曰丞相薛宣对曰茂陵寑上食日𤣥鸟来集吐所含大豆紫黒色翺翔殿上此陛下永与天无极天下幸甚王威别传曰时有白燕来翔被令为赋宋元嘉起居注曰元年七月有白燕集于齐郡游翔庭宇经九月乃去衆燕翼随仅有数千鸠瑞应圗曰鸠成汤时来王者养耆老尊道徳不以新失旧则至一本曰成王时来古今注曰平帝元始三年济南鸠生白子吴録曰赤乌十二年八月白鸠见章安雉孝经援神契曰周成王时越裳献白雉去京师三万里王者祭祀不相踰宴食衣服有节则至又曰徳至鸟兽故雉白首尚书曰髙宗肜日越有雊雉祖已曰惟先格王正厥事乃训于王曰惟天监下民典厥义春秋感精符曰王者㫄流四表则白雉见又曰鲁昭公时雉衔环入汉书平帝元始元年春越裳重译献白雉一黒雉二诏使三公以荐宗庙魏略曰文帝欲受禅郡国奏白雉十九见魏志文纪曰延康元年四月饶安县言白雉见马瑞应圗曰玉马者王者清明尊贤则至一本曰玉泽马者师旷时来又曰王者顺时而制事因时而治道则来腾黄者神马也其色黄王者徳御四方则至一名吉光乗之夀三千岁此马无死时又曰乗黄王者舆服有度则出騕者神马也与飞兎同以明君有徳则至也又曰飞兎者行三万里禹治水土勤劳歴年救民之害天应其徳则至駃蹄者后土之兽也自能言语王者仁孝于民则出禹治水有功而来又曰龙马者仁马河水之精也髙八尺五寸长颈骼上有翼㫄垂毛鸣声九音有明王则见一本曰王者不诛马则龙马乗黄泽马朱髦并集礼斗威仪曰君乗火而王者其政讼平则南海输以骏马尚书中候曰尧时龙马衘甲赤文緑色临坛上甲似龟广袤九尺圎理平上五色文有列星之分斗政之度帝王录纪之数周书曰犬戎之马赤鬛白身目若黄金名曰古黄之乗成王时来献也淮南子曰天下有道飞黄服皁又曰黄帝时飞黄服皁也汉书曰武帝元鼎四年马出渥洼水中作天马之歌白鹿孝经援神契曰徳至鸟兽则白鹿见瑞应圗曰夫鹿者纯善之兽王者孝则白鹿见王者明惠及下则见命厯序曰皇神驾六飞鹿值三百嵗礼斗威仪曰君乗水而王其政平则北海输白鹿东观汉书曰章帝元和二年白鹿见又安帝延光三年颍川上言白鹿见魏略曰文帝欲受禅郡国奏白鹿十九见晋起居注曰太元十六年豫章太守范寗献白鹿一头二十年荆州送白鹿晋朝白鹿数见诸郡狐瑞应圗曰九尾狐者六合一同则见文王时东夷归之一本曰王者不倾于色则至河圗曰皇帝生先致白狐周书曰成王时青邱献狐九尾礼斗威仪曰君乗火而王其政讼平南海输以文狐尚书大传曰文王拘羑里散宜生之西海之濵取白狐青翰献纣纣大悦春秋运斗枢曰机星得则狐九尾潜潭巴曰白狐至国民利不至下骄恣山海经曰武都之山黒水出焉其上有𤣥狐蓬尾孝经援神契曰徳至鸟兽则狐九尾吕氏春秋曰禹年三十未娶行涂山恐时暮失嗣辞曰吾之娶必有应也乃有白狐九尾而造于禹禹曰白者吾服也九尾者其证也于是涂山人歌曰绥绥白狐九尾庞庞成于家室我都悠昌于是娶涂山女东观汉记曰章帝元和二年九尾狐见古今注曰章帝元和二年白狐九尾见信都魏略曰文帝欲受禅郡国奏九尾狐见于谯陈兎瑞应圗曰王者恩加耆老则白兎见一本曰王者应事疾则见赤兎者王者徳茂则见古今注曰成帝建平元年山阳得白兎目赤如朱东观汉记曰章帝元和二年白兎见又曰永康元年西河言白兎见石勒传曰荘平民师懽上黑兎令曰按记应白兎为瑞此黒兎曰祥外检典旧议者以为黒兎见水徳之祥徃公孙臣以为汉家土行当有黄龙为瑞后黄龙见于成纪遂从土徳今大赵革命以水受金夫兎隂兽𤣥水色黑色见以表应行以推之黒兎上应驺虞瑞应圗曰白虎者仁而不害王者不暴虐恩及行苇则见毛诗曰吁嗟乎驺虞河圗括地象曰令訾野中有玉虎晨鸣雷声圣人感期而兴孝经援神契曰徳至鸟兽白虎见春秋演义圗曰汤地七十内懐圣明白虎戏朝春秋元命苞曰尧为天子季秋下旬梦白虎遗吾马啄子其母曰扶始升髙邱睹白虎上有云感已生臯陶索扶始问之如尧言明于刑法罪次终始故立臯陶为大理魏略曰文帝欲受禅郡国上言白虎二十七见王隐晋书曰太康六年荆州送两足虎时尚书郎索靖议称半虎博令王钤为文曰般般白虎观衅荆楚孙吴不逞金皇赫怒中兴徴祥说曰天下太平则驺虞见驺虞者仁兽也状如白虎而黒文其尾参倍昔召公化行陜西之国而驺虞应又曰王者仁而不害则白虎见白虎状如虎而白色啸则风兴皜身如云而无杂者是也近代所谓白虎者背斑而虎文尔雅所谓甝虎者也颂后汉蔡邕五灵颂曰大梁乗精白虎用生思叡信立绕于垣垧呉薛综颂曰婉婉白虎优仁是崇饥不侵暴困不改容歛威扬徳恺悌之风圣徳极盛驺虞乃彰賛晋郭璞驺虞賛曰怪兽五采尾参于身矫足千里儵忽若神是谓驺虞诗叹其仁白狼瑞应圗曰白狼王者仁徳明哲则见一本曰王者进退动准法度则见周宣王时白狼见犬戎灭山海经曰盖山兽多白狼尚书中候曰汤牵白狼握禹箓田俅子曰商汤为天子都于亳有神手牵白狼口衔金钩而入汤庭賛晋郭璞白狼賛曰矫矫白狼有道则逰应符变质乃衔灵钩惟徳是适出殷见周比肩兽瑞应圗曰比肩兽者王者徳及幽隐鳏寡得所则至尔雅曰西方有比肩兽焉与卭卭駏虗比为卭卭岠虗啮甘草即有难卭卭駏虗负而走其名曰蟨吕氏春秋曰北方有兽名蟨䑕前而兎后賛晋郭璞比肩兽賛曰蟨与岠虗乍兎乍䑕长短相济彼我俱举有若自然同心共膂龟龙鱼河圗曰尧时与羣臣贤智到翠嬀之川大龟负圗来投尧尧勑臣下写取告瑞应写毕龟还水中黄帝出军决曰帝伐蚩尤乃睡梦西王母遣道人披𤣥狐之裘以符授之曰太一在前天一僃后河出符信战即克矣黄帝寤思其符不能悉忆以告风后力牧风后力牧曰此兵应也战必自胜力牧与黄帝俱到盛水之侧立坛祭以太牢有𤣥龟衔符从水中出置坛中而去黄帝再拜稽首受符视之乃所梦得符也广三寸表一尺于是黄帝备之以征即日禽蚩尤尚书中候曰尧沉璧于雒𤣥龟负书出背甲赤文成字止坛又沉璧于河黑龟出文题又曰周公沉璧𤣥龟青纯苍光刻背甲止于坛礼斗威仪曰君乗土而王则龟被文而见春秋运斗枢曰玉衡星得百兽率舞灵龟跃管子曰龟生于水发之于火故为南方物为祸福也魏略曰文帝欲受禅神龟出于灵池晋起居注曰永嘉六年玉龟出灞水孙氏瑞应圗曰龟者神异之介虫也𤣥采五色上隆象天下平象地生三百嵗逰于蕖叶之上三千歳尚在蓍丛之下明吉凶不偏不党唯义是从王者无偏无党尊用耆老不失故旧则出一本曰徳泽湛溃渔猎从则出又曰禹卑宫室则出文王时亦出表呉谢承表曰伏覩灵龟出于㑹稽章安臣闻灵龟告符五色粲彰则金则玉背隂向阳梁刘孝仪为始兴王上毛龟表曰臣闻嘉瑞五灵既着方策故名千载可得而传是以𤣥蔡赤文来表轩黄之政神龟青纯用显姬公之徳出自江安寔荷谦夷之庆甲生毳羽宁非销谪之徴实皇家之巨瑞庻民之休幸启梁邱迟为范云谢示毛龟启曰𤣥甲应于姬渚青髯符于夏室翺翔卷耳之隂浮逰莲叶之上藏采千载献状一朝斯诚陛下至徳动天穷神为化故能寳瑞开圗珍祥映牒间出蕃畿继踵郊甸陈江总上毛龟启曰臣闻圣王受命以代绍兴日月精明之状烟云烂漫之采神鼎出于汾阴寳玉开于张掖灵山奥泽卉木呈祉静海澄波鳞介禔福靡不显符瑞以固鸿基肇徴祥以光永世者也影合四灵光分五色懐星拖月负字衔圗鱼尔雅曰东方有比目鱼不比不行其名曰鲽帝王世纪曰黄帝出游洛水之上见大鱼杀五牲以醮之天乃甚雨七日七夜鱼流于海始得圗书今河圗帝视萌之篇是也尚书中候曰桓公欲封泰山管仲曰昔者圣王功成道格符瑞出乃封㤗山今比目之鱼不至凤麟不臻不可封也瑞应圗曰比目鱼者王者明徳则见史记曰武王渡河中流白鱼跃入舟中武王俯取以祭汉书曰宣帝元康四年神鱼舞河魏志曰文帝欲受禅赤鱼游于露賛晋郭璞比目鱼賛曰比目之鳞别号王余虽有二片其实一鱼协不能密离不为疎表晋王肃贺瑞应表曰伏承祖庙文昭庙鱼生于鼎臣闻易中孚彖曰信及豚鱼言中和诚信之徳下及豚鱼则无所不及鼎易曰鼎元吉亨其彖曰鼎象也圣人以享上帝孙氏瑞应圗曰神鼎者质文精也知吉凶存亡能轻能重能息能行不灼而沸不汲自盈中生五味昔黄帝作鼎象太一禹治水収天下羙铜以为九鼎象九州王者兴则出衰则去归藏占曰鼎有黄耳利得鳣鲤左传曰楚子伐陆浑之戎遂至于雒观兵于周疆定王使王孙满劳楚子楚子问鼎之大小轻重焉对曰在徳不在鼎昔夏之方有徳也逺方圗物贡金九牧铸鼎象物百物而为之备使人知神姦故民入川泽山林不逄不若魑魅魍魉莫能逄之协于上下以承天休桀有昏徳鼎迁于商载祀六百商纣暴虐鼎迁于周成王定鼎于郏鄏卜世三十卜年七百天所命也周徳虽衰天命未改鼎之轻重未可问也史记曰黄帝採首山铜铸鼎于荆山下鼎既成有龙垂胡髯下迎黄帝黄帝上骑群臣后宫从上者七十余人龙乃上去又曰汉武帝时汾隂巫锦为民祠魏睢后土营旁见地如钩状掊视得鼎以礼迎鼎至甘泉从行上荐之至中山晏温有黄云盖焉有鹿过上自射之因以祭之至长安公卿大夫皆议谓之寳鼎晋阳秋曰咸康八年谷成县民留珪夜见门内有光取得玉鼎一围四寸庐江太守以献晋起居注曰咸和元年宣成春谷县获古鼎可受三斛余羣臣毕贺賛晋郭璞賛曰九牧贡金鼎出夏后和味飬贤以无化有赫赫三事鉴于覆餗启梁刘孝绰送瑞鼎诣相国梁公启曰生木游火之禽夹阶纪朔之华白环银瓮之迹素雉金船之瑞自天有祚不为定于郏鄏虗其所止非独在于汾隂艺文类聚巻九十九艺文类聚卷一百钦定四库全书艺文类聚巻一百唐欧阳询撰灾异部旱春秋考异邮曰旱之言悍也阳骄蹇所致也山海经曰泰华之上削成而四方有蛇名曰肥遗六足四翼见则天下旱又曰东荒北隅有山名土邱应龙处南极杀蚩尤夸父不得复上故下数旱旱而作龙应之乃得大雨周官曰司巫掌羣巫之政令若国大旱则率巫而舞雩礼记曰岁旱穆公召县子而问焉曰天久不雨吾欲暴尫而奚若曰天则不雨曝人之疾子虐毋乃不可与然则吾欲曝巫而奚若曰天则不雨而望之愚妇人于己求之毋乃已疎乎徙市则奚若曰天子崩巷市七日诸矦薨巷市三日为之徙市不亦可乎毛诗曰倬彼云汉昭回于天王曰于乎何辜今之人天降丧乱饥馑荐臻靡神不举靡爱斯牲圭璧既卒宁莫我听旱既太甚藴隆虫虫不殄禋祀自郊徂宫上下奠瘗靡神不宗旱既太甚涤涤山川旱魃为虐如惔如焚我心惮暑忧心如熏韦曜毛诗问曰云汉之诗旱魃为虐传曰魃天旱鬼也笺曰旱气生魃天有常神人死为鬼不审旱气生魃奈何答曰魃鬼人形眼在顶上天生此物则将旱也天欲为灾何所不生而云有常神者耶左传曰郑大旱使屠击有事于桑山斩其木不雨子产曰有事于山艺山林也而斩其木其罪大矣又曰衞大旱卜有事于山川不吉甯庄子曰昔周饥克殷而年丰天其或者欲使衞讨邢乎从之师兴而雨又曰夏大旱公欲焚巫尫臧文仲曰非旱备也修城郭贬食省用务稼劝分此其务也巫尫何为天欲杀之则如勿生若能为旱焚之滋甚公从之是嵗饥而不害春秋繁露曰水干土则大旱家语曰孔子在齐齐大旱春饥哀公问于孔子曰旱如之何孔子曰凶年则乗驽马力役不兴驰道不修祈以敝滛祭事不悬祀以下牲此则贤君自贬以救民之礼也管子曰春不收枯骨于胔伐枯木而去之则夏旱至矣晏子曰齐大旱公召群臣问曰天不雨久矣民且饥色吾使人卜之祟在髙山广泽寡人少赋歛以祠灵山可乎群臣皆莫有对者晏子进曰不可祠此无益也夫灵山固以石为身以草木为毛发天久不雨发将燋身将热彼独不欲雨乎祠之何益庄子曰梁君出猎见白鴈群君欲射之道有行者骇之君怒欲射行者其御公孙龙下车抚矢曰昔先公时大旱三年卜之以人祠乃雨公下堂顿首曰吾欲所以求雨以为民也当之言未卒而天大雨方千里者何为于天而惠于民今君主以白鴈而欲杀人乎韩子曰晋公使师旷奏清征师旷曰清征不如清角平公曰清角可得闻乎师旷曰君徳薄不足以听之听之将恐有败乎公曰寡人老矣所好者音愿遂听之师旷不得已而鼓之一奏之有云从西北方起再奏之大风至大雨随之裂帷幕破俎豆堕廊瓦坐者散走平公恐惧伏于廊室晋国大旱赤地三年平公之身遂癃病洪范五行传曰鲁桓公五年大雩旱也先是公弑君而立有自危之心而下有怨怼之气外结大国娶于齐以为夫人后比二年天子使大夫来聘极上得天子意凭大国之心则有亢阳之意以御臣下兴州邱之役以劳百姓则臣下离心而不从故应是而秋大旱又曰旱所谓常阳不谓常阳而谓旱者以为灾也旱之为言干万物伤而干不得水也君持亢阳之节暴虐于下兴师旅勤衆劳民以起城邑臣下悲怨而心不从故阳气盛而失度故旱灾应也物理论曰阳盈而过故致旱神农求雨书曰春夏雨日而不雨甲乙命为青龙又为火龙东方小童舞之丙丁不雨命为赤龙南方壮者舞之戊巳不雨命为黄龙壮者舞之庚辛不雨命为白龙又为火龙西方老人舞之壬癸不雨命为黒龙北方老人舞之如此不雨潜处阖南门置水其外开北门取人骨埋之如此不雨命巫祝而曝之曝之不雨神山积薪击鼓而焚之黄帝占书曰日中三足乌见者大旱赤地师旷占曰岁欲旱旱草先生旱草者蒺䔧也神异经曰南方有人长二三尺袒身而目在顶上走行如风名曰魃所见之国大旱赤地千里一名狢遇者得之投溷中乃死旱灾消也京氏别对灾异曰久旱何曰人君无施泽惠利于下则致旱也不救即蝗虫害谷其救也省讁罚行寛大惠兆民劳功吏赐鳏寡廪不足孔丛子曰子丰拜髙第御史建初元年岁大旱乃上疏曰臣闻为不善而灾报得其应也为善而灾至遭时运也陛下即位日新视民如伤而不幸耗旱时运之㑹耳非政教之所致也昔成汤遭旱因自责减御损膳而大有年天意者陛下未为成汤之事焉天子纳其言而从之三日雨即降转拜黄门侍郎典东观事汉书曰东海有孝妇少寡无子飬姑甚谨姑告邻人曰孝妇飬我勤苦哀其无子守寡我老久累丁壮奈何后姑自缢死姑女告吏妇杀我母吏捕孝妇妇诬服郡掾于公以为此妇女不杀也太守不听于公争之弗得乃抱具狱哭于府上因辞疾去郡中枯旱三年后太守至杀牛自祭孝妇冡因表墓天立大雨岁熟郡中以此大敬重于公东观汉记曰和憙邓后称制京师旱至五月朔太后幸雒阳寺省庻狱举寃囚杜冷不杀人自诬被掠羸困使舆见畏吏不敢自理吏将去微疾举颈若欲有言太后察视觉之即唿还问状遂信即时收令下狱抵罪尹左迁行未还宫澍雨大降㑹稽典録曰夏香字曼卿永兴人也为农夫香挺然特立明果独断年十五县长葛君出临虗星㑹客饮宴时郡遭大旱香进谏曰昔殷汤遭旱以六事自责而雨泽应澍成王悔过偃禾复起自古先圣畏惧天异必思变复以济民命今始罹天灾县界独甚未闻明逹崇殷周之徳临祭独欢百姓枯瘁神祗有灵必不享也百姓不足君孰与足宜当还寺长即罢㑹身捐俸禄以赡饥民汝南先贤传曰袁安为楚相㑹楚王英事互相牵别拘系者千余人三年而狱不决坐掠幽而死者百余人天用灾旱赤地千里安受拜即控辔而行既到决狱事人人具録其辞状本非首谋为主所引应时理遣一旬之中延千人之命其时甘雨滂霈岁大丰稔诗晋李颙经过涡路诗曰言归越东足逝将反上都后洫慎中路改辙修兹衢旦发石亭境夕宿桑首墟劲焱不兴润零雨莫能濡亢阳弥十旬涓滴未暂舒泉流成平陆结驷可廻车肇允相㤀鳞翻为涸池鱼咫歩不能移白日奄桑榆梁庾肩吾奉和武帝苦旱诗曰阳山虵不蛰如泽鸟犹攅暂息流膏雨将似怨祁寒文衣夜不卧疏食昼㤀餐絜诚同望祀惟馨等浴兰江苹享上帝荆璧奠高峦繁云兴岳立蒸穴动龙蟠渭渠还积水滮池更起澜颂汉东方朔旱颂曰维昊天之大旱失精和之正理遥望白云之酆淳滃曈曈而亾止阳风吸习而熇熇群生闵懑而愁愦陇畒枯藁而允布壌石相聚而为害农夫垂拱而无为释其耰鉏而下涕悲坛畔之遭祸痛皇天之靡济启梁简文帝谢勑示苦旱诗启曰伏以九年之水不伤尧政七载之旱无累汤朝岁𢎞则公田已修农勤则我庾惟亿今者亢阳以来为日未久将恐督邮不黜失在汝南之守曝胔未收无伤河南之尹而载劳兴居仰发歌咏无爱珪璧有事山川菲饮食矣加之以撤膳焉中夜不寐加之以申旦焉此唐虞之所阙如轩顼之所不逮书魏应璩与广川长岑喻书曰顷者灾旱日更増甚砂砾销铄草木燋巻处凉台而有鬰蒸之烦浴寒氷而有烁烂之燥宇宙虽广无隂以憩云汉之诗何以过此土龙矫首于𤣥寺泥人鹤立于阙里修之歴旬静无徴效明劝敎之术非致雨之备也知恤下民躬自曝露拜起灵坛勤亦至矣昔夏禹之解阳旱殷汤之祷桑林言未发而水旋流辞未卒而泽滂霈今者云重散而复积雨垂落而复收得无贤圣殊品优劣异姿乎文魏陈王曹植告咎文曰五行致灾先史咸以为应政而作天地之气自有变动未必政治之所兴致也于时大风发屋㧞木意有感焉聊假天帝之命以诰咎祈福其辞曰上帝有命风伯雨师夫风以动气雨以润时隂阳协和庻物以滋亢阳害苗暴风伤条伊周是过在汤斯遭桑林既祷庆云克举偃禾之复姬公走楚况我皇徳承天统民礼敬川岳祗肃百神享兹元吉釐福日新至若炎旱赫羲飈风扇发嘉卉以萎良木以㧞何谷宜填何山应伐何灵宜论何神宜谒于是五灵振竦皇祗赫怒招揺警怯搀抢奋斧河伯典泽屛翳司风右呵飞厉顾叱丰隆息飈遏暴元勑华嵩庆云是兴效厥年丰遂乃沈隂坱北甘泽微微雨我公田爰暨予私黍稷盈畴芳草依依灵禾重穂生彼邦畿年登嵗丰民无馁饥祈雨吕氏春秋曰昔者殷汤克夏而王天下五年不雨汤乃以身祷于桑林于是翦其髪割其爪以为牺用祈福于上帝荀卿大略曰汤旱而祷曰政不节与使民疾与宫室荣与女谒盛与苞苴行与谗夫兴与何不雨至斯极也説苑曰汤之时大旱七年雒坼川竭煎沙烂石于是使人持三足鼎祝山川教之祝曰政不节耶使民疾耶盖辞未巳而天下大雨董仲舒曰广陵女子诸巫毋小大皆相聚其郭门外为小坛以脯酒祭便移市市使门者无内丈夫丈夫无得相从饮食又令吏各徃视其夫皆言利即赴函澍而亾又曰江都相仲舒下内史承书从事其都间吏家在百里内皆令人故行书告县遣妻视夫赐巫一月租使巫求雨复使巫相推择絜浄易教者祭跪祝曰天生五谷以飬人今五谷病旱恐不成敬进清酒甘羞再拜请雨又曰春旱求雨令县邑以水日令民祷社家人祠曰无斩山林曝巫聚尫以𤣥酒脯再拜请雨奉牲祷以甲乙日为大苍龙一长八丈居中为小龙七长各四丈于东方向其间相去八尺小童八人皆斋三日服青衣而舞之诸里社取五虾蟇错里社之中池方八尺深一尺置水虾蟇焉其酒脯祝斋三日拜跪陈祝如初取三歳雄鸡与三歳猳猪皆燔之于四通神雩又曰夏求雨令县邑以水日家人祀灶无举土功更水浚井曝釜甑杵臼于衢七日为四通之坛于邑南门之外方七尺植赤旝七其神蚩尤祭之以赤雄鸡七𤣥酒清酒祝斋三日服赤衣跪陈祝如春辞以丙丁日为赤龙一长各七尺斋三日服赤衣而舞之司空啬夫亦斋三日服赤衣而立之凿社而通之闾外之沟取五虾蟇置社之中池方七尺深一尺酒脯祝斋衣拜跪陈祝如初取三岁雄鸡猳猪燔之四通神雩开隂阳如春又曰季春祷山陵以助之令县邑一徙市于邑南门之外五日禁男女毋得行入市家人祠中霤毋举土功聚巫市旁为四通之坛于中央植黄幡五其神后稷祭之毋肫五𤣥脯祝斋三日衣黄衣皆如春辞以戊巳日为大黄龙一长五丈居中央又为小龙长各三丈五尺士姓五人皆斋三日服黄衣而舞之老者五人斋三日衣黄衣而立之亦通社中于闾外之沟虾蟇池方五尺深一尺皆如前捜神记曰谅辅字汉儒广汉新都人少给佐史浆水不交为从事大小毕举郡县歛手夏枯旱时以五官掾出祷山川曰辅为郡股肱不能进谏纳忠荐贤退恶和调隂阳至令天下否滠万物燋枯百姓喁喁无所告诉咎尽在辅太守内省责巳自曝中庭使辅谢罪为民祈福曰无效令敢自誓至日中雨不降请以身塞无状乃积薪柴将自焚焉至禺中时山气转起雷雨大作一郡霑润世以称其至诚序晋傅咸喜雨赋序曰泰始九年自春不雨以渉夏节草木共然百姓以尧有九载之水汤有七年之旱恐遭斯运并有惧心圣皇劳虑分使祈祷徧于群臣余以太子洗马兼司徒请雨百辟莅事三朝而大雨降退作斯赋文晋曹毗请雨文曰下䘏内史曹毗敬告山川诸灵顷节运错戾旱亢隂消川竭谷虗石流山燋天无纎云野有横飈盛夏应暑而或凉草木无霜而自凋遑遑农夫辍耕田畔悠悠舟人顿棹川岸云根山积而中披雨足垂零而复散圣主当膳而减味牧伯㤀餐而过晏民庻拊心而颦顣搢绅不期而同叹斯亦忧勤之极情而明灵之逹观矣梁陆倕请雨赛蒋王文曰陆周祚𦙍钟岳降精聪明正直得一居贞无方无体不疾不行化驰九县位冠百灵东掩屡愆西郊已戢偶龙矫首泥人鹤立神听孔殷灵应挥霍儵覩翻伊俄闻倒洛乐周神毕恩洽酒䦨灵谈抗袖鬼笑投柈推兹且引于万斯欢梁任孝恭赛钟山蒋帝文曰尝闻河南少雨汉主避其正殿许下辍润魏后计彼尘书和气乖运隂阳舛互风至若汤云生犹火速能制兹东井告彼南箕水满毕星气冲卯地使君子有衅衅之心耕夫无慼慼之念梁简文帝祭灰人文曰积注奄旬祭在灰人消兹兽炭焚此柱薪积如玉屑聚若逰尘庻人之风不拂狱吏之慢宁陈当令金光小史侍使玉童奏云师于执法力水伯于天宫鎻星诛于电女贯索囚于雷公廓重氛于八极静连丝于四空既曈曈于车盖又赫赫于飞盘且疑威于赵盾实望近于长安蝗尔雅曰食苗心曰螟食叶曰螣食根曰蟊食节曰贼四蝗虫名也説文曰螟螽也广雅曰螽蝗也毛诗曰去其螟螣及其蟊贼毛诗义疏曰赤螣蝗也许慎曰使乞贷则生螣旧説螟螣蛑贼一种虫也如言宼贼姦宄内外言之耳故犍为文学曰此四种虫皆蝗也实不同故分别释之又曰蝗也今谓蝗子为螽一名蚕螽兖州人谓之螣蔡伯喈曰蝗螣也当为灾则生故水处泽中数百或数十里一朝蔽地而食禾粟苗尽复移虽自有种其为灾云是鱼子在水中化为之谷梁传曰雨螽于宋外灾不书此何书灾甚也奈何茅茨尽也洪范五行传曰春秋之螽者虫灾也以刑罚暴虐贪叨无厌兴师动衆虫为害矣雨螽于宋是时宋公暴虐刑重赋歛无已故应是而雨螽又曰介虫有甲能蜚扬之类阳气所生于春秋为螽今谓之蝗皆其类也旱气动象至矣故曰有介虫之孽也春秋佐助期曰螽之为虫赤头甲身而翼飞行隂中阳也螽之为言衆暴衆也春秋含孳曰蝗起于贪螽者飞而甲为害故天雨螽则刑法丑吕氏春秋曰匡章孟子弟子谓惠子于魏王之前曰蝗螟农夫得而杀之奚故为其害稼也蔽天状如严雪是岁天下失𤓰瓠汉书曰武帝元光五年秋蝗四将征南越元封六年秋蝗两将征朝鲜太初元年夏蝗从东方飞至炖煌三年秋复蝗貮师征大宛征和三年蝗四年夏蝗三将征匈奴貮师七万人没不还五行志曰刘歆以为蜚负螽也性不食谷食谷为灾介虫之孽又曰严延年为河南太守多杀害时黄霸在颍川凤皇下而河南界中又有蝗虫延年曰此蝗岂凤皇食耶又曰王莽地节三年夏蝗从东方来飞蔽天至长安入未央宫縁殿京房易传曰徳无节虫食菜东观汉记曰马援为武陵太守郡连有蝗虫谷价贵援奏罢盐官振贫羸薄赋税蝗虫飞入海化为鱼虾又曰永初七年郡国蝗飞过又曰宋均为九江太守建武中山阳楚郡多蝗蜚南到九江輙东西别去由是名称又曰司部灾蝗台召三府驱之司空掾梁福曰普天之下莫非王土不审使臣驱蝗何之灾蝗当以徳消不闻驱逐时号福为直掾谢承后汉书曰呉郡徐栩为小黄令时陈留遭蝗过小黄飞逝不集刺史行部责栩不治栩弃官蝗应声而至刺史谢令还寺舍蝗即皆去又曰谢夷吾为夀张令是时蝗食五谷野无生草过夀张界飞逝不集又曰许季长为湖令州郡皆被蝗灾过湖县飞去不入续汉书曰和帝永元四年蝗八年五月河内陈留蝗九月京师蝗九年蝗从夏至秋先是西羌数反遣将军将北军五校征之安帝永初四年夏蝗是时西羌㓂乱军衆征距连十余年五年夏九州蝗六年三月去年蝗处复蝗子生七年二月郡国蝗顺帝永建五年郡国十二蝗是时鲜卑㓂朔方用衆征之永和七年偃师蝗去年冬乌桓寇沙南用衆征之桓帝永兴元年七月郡国三十二蝗是时梁兾执政无谋虑茍贪作虐二年六月京都蝗永夀三年六月京都蝗延熹元年五月京都蝗灵帝嘉平六年夏七州蝗鲜卑前后三十余犯塞是歳䕶乌桓校尉夏育破鲜卑中郎将田晏使匈奴中郎将威旻讨鲜卑大司农给用不足畒歛郡国以给军粮三将无功还者少半光和元年诏策问曰连年蝗虫至贪茍之所致也是时百官迁徙皆私上种西园少帝兴平元年夏大蝗是时天下大乱论衡曰世称南阳卓公为缑氏令蝗虫不入界盖以贤明至诚灾虫不入其县典论曰议郎马融以永兴中帝猎广城融从是时北州遭水潦蝗虫融撰上林颂以讽魏志曰广初三年七月冀州大蝗民饥使尚书杜畿持节开仓廪以振之呉书曰袁术在夀春谷石百余万载金钱之市求籴市无米而弃钱去百姓饥穷以桑椹蝗虫为干饭广州先贤传曰黄豪交趾人除外黄令豪均已节俭麤衣蔬食所得俸秩悉赐贫民一县称平当时邻县蝗虫为灾而独外黄无有嵗皆丰熟民先流移者悉归附之㑹稽典録曰郑𢎞为鄹令永平十五年蝗发㤗山郡国被害过鄹不集郡以状上诏书以为不然自朕治京师尚不能攘蝗鄹令何人而令消弭遣案验之陈留耆旧传曰髙慎敦厚少华子式至孝常尽力供飬永初中蝝蝗为灾独不食式麦圉令周强以表州郡益部耆旧传曰任昉蜀郡成都人父修字伯庆为固始矦相天下大蝗独不入界又传曰杨琳为茂陵令北县连岁蝗灾曲折不入茂陵先贤行状曰公沙穆为鲁相时有蝗灾穆躬露坐界上蝗积疆畔不为害晋令曰常以蝗向生时各部吏案行境界行其所由勒生苗之内皆令周徧晋阳秋曰司冀青雍蝗茅草皆尽石勒与衆竞取民禾百姓谓之胡蝗捜神记曰何敞呉郡人少好道艺隐居重以大旱民物憔悴太守庆洪遣户曹掾致谒奉印绶烦守无钖敞不受退叹而言曰郡界有灾安能得懐道因跋渉之县驻明星屋中蝗蝝消死敞即遁去后举方正博士皆不就卒于家赵书曰石勒十四年五月飞蝗穿地而生二十日化如蚕七八日作虫四日则飞周徧河朔百草无遗唯不食三豆及麻凉记曰凉王吕光麟嘉二年以沮渠罗仇为西宁太守徃年蝗虫所到之处产子地中是月尽生或一顷二顷覆地跳跃宿昔变异王乃躬临扑虫幸扬川潒水北大驾所到虫寻殓尽是以麦苗损耗无几师觉授孝子传曰魏连事父至孝和帝时拜昌邑令百姓不忍欺大蝗连熟牋何祯牋曰凡二日蝗生此谓见其始生知其处所可得言初上蝗事云县及下部各不旱见至今生翅能飞巨躬亲扑灭又云布在及下部各不旱见至一顷田中徃徃十歩五歩一头按其言事蝗之数枚数可得而知也螟尔雅曰食苗心曰螟説文曰螟虫食谷心吏冥冥犯法即生螟礼记曰仲春行夏令则虫螟为害左传曰哀十二年螟十三年螟春秋含孳曰螟应苛克吕氏春秋曰乱国之妖有螟集其地其音凶凶汉书曰刘歆以为蝝蜫之有翼食谷为灾黒眚也董仲舒刘向以为蝝螟始生也是时初税畒乱先王之制故应是而蝝生属臝虫之孽京房易传曰嬖恶生孽虫食苗心东观汉记曰鲁恭为中牟令时郡国螟伤稼犬牙缘界不入中牟河南尹袁安闻之疑其不实使仁恕掾肥亲徃察之恭随行阡陌俱坐桑下有雉过止其傍傍有童儿亲曰何不捕之儿言雉方将雏亲曰所以来者欲察君之治迹耳今虫不犯境此一异也化及鸟兽此二异也竖子有仁心三异也具以状白安蟊尔雅曰食苗根曰蟊説文曰蟊食苗根者也吏抵冐取民财则生蟊京房易传曰妖害忠孝虫食苗根毛诗义疏曰蟊长而细或説云蟊蝼蛄也食苗根而为人患贼尔雅曰食苗节曰贼京房易传曰王者与诸侯争虫食苗节茎蜮洪范五行传曰蜮射人者也生于南越地南方谓之短狐者也毛诗曰为鬼为蜮则不可得其物不可见盖气精也南越夷狄滛佚处也其蜮生水泽地多妇人其滛色为主故南越多蜮者滛女惑乱之所生也故圣人名之曰蜮蜮者犹惑也书魏应璩与西阳令孔徳琰书曰嘉麦祯祥唯日未久不圗飞蝗一旦至止知恤蒸庻念存良苗亲发赫斯爰整其旅鲐背之叟皓首之氓莫不负戈奔走于道路旌表曜于白日鼋鼍震于雷动以此扫敌必将席巻况于微虫能无惊骇卓茂治宻恭在中牟时虽有灾未若斯勤亦犹子贱鸣琴巫马出入劳逸有殊立功惟一重云比兴不降灵雨丽此二灾忧心忡惙逐蝗之道谨闻教矣不审致禳将以何物文王修徳以厌地震汤祷桑林致克丰雨宜修善政以慰民望艺文类聚巻一百