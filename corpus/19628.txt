考信录提要自序案旧本无此序今依夏商丰镐诸录之例由总目内录出补入考信录何以有提要也所以自明作考信录之故也薛敬轩先生云自考亭以还斯道已大明无烦着作直须躬行耳此不过因世之学者心无实得而但剿袭先儒道学陈言以为明道以炫世而取名故为是言以警之耳朱子以后岂无一二可言者乎朱子以书传属蔡沈以丧祭二礼属黄至于春秋经传绝无论着是朱子亦尚有未及为者鸱诗传沿用伪传旧说及与蔡沈书始改以从郑是朱子亦尚有未及正者况自近世以来才俊之士喜尚新奇多据前人注疏强词夺理以驳朱子是朱子亦尚有待后人之羽翼者苟有所见岂容默而不言故先之以提要以见茹之而不能茹者良有所不得已阅者当有以谅其苦心也卷上释例时代与识见圣人之道在六经而已矣二帝三王之事备载于诗书孔子之言行具于论语文在是即道在是故孔子曰文王既没文不在兹乎六经以外别无所谓道也顾自秦火以后汉初诸儒传经者各有师承传闻异词不归于一兼以战国之世处士横议说客言杂然并传于后而其时书皆竹简得之不易见之亦未必能记忆以故难于检核考正以别其是非真伪东汉之末始易竹书为纸检阅较前为易但魏晋之际俗尚词章罕治经术旋值刘石之乱中原陆沉书多散轶汉初诸儒所传齐诗鲁诗齐论鲁论陆续皆亡惟存毛诗序传及张禹更定之论语而伏生之书田何之易邹夹之春秋亦皆不传于世于时复生妄人伪造古文尚书经传孔子家语以惑当世二帝三王孔门之事于是大失其实学者专己守残沿讹踵谬习为固然不之怪也虽间有一二有识之士摘其疵谬者然特太仓ㄗ米而亦罕行于世直至于宋名儒迭起后先相望而又其时印本盛行传布既多稽核最易始多有抉摘前人之忄吴者或为文以辨之或为书以正之或作传注以发明之盖至南宋而后六经之义大着然经义之失真已千余年伪书曲说久入于人耳目习而未察沿而未正者尚多所赖后世之儒踵其余绪而推广之于所未及正者补之已正而世未深信者阐而明之帝王圣贤之事岂不粲然大明于世乃近世诸儒类多摭拾陈言盛谈心性以为道学而于唐虞三代之事罕所究心亦有参以禅学自谓明心见性反以经传为肤末者而向来相沿之误逐无复有过而问焉者矣余年三十始知究心六经觉传记所载与注疏所释往往与经互异然犹未敢决其是非乃取经传之文类而辑之比而察之久之而后晓然知传记注疏之失顾前人罕有言及之者屡欲茹之而不能茹不得已乃为此录以辨明之非敢自谓继武先儒聊以效愚者千虑之一得云尔人言不可尽信人之言不可信乎天下之大吾非能事事而亲见也况千古以上吾安从而知之人之言可尽信乎马援之薏苡以为明珠矣然犹有所因也无兄者谓之盗嫂三娶孤女者谓之挝妇翁此又何说焉舌生于人之口莫之扪也笔操于人之手莫之制也惟其意所欲言而已亦何所不至者余自幼时闻人之言多矣日食止于十分月食有至十馀分者世人不通历法咸曰月一夜再食也甚有以为己尝亲见之者余虽尚幼未见历书然心独疑之会月食十四分有奇夜不寝以观之竟夜初未尝再食也唯食既之后良久未生光计其时刻约当食四分有奇之数疑即指此而言然同人皆不以为然又数年见诸家历书果与余言相同人之言其安从而信之郡城刘氏家有星石二枚里巷相传咸谓先时尝落星于其第化而为石余自幼即闻而疑之稍长从刘氏兄弟游亲见其石及其所刻篆文楷字细诘之则曰实无是事先人宦南方得此石奇其状非人世所有聊刻此言以为戏耳此现有石可据有文可征然且非实人之言其又安从而信之周道既衰异端并起杨墨名法纵横阴阳诸家莫不造言设事以诬圣贤汉儒习闻其说而不加察遂以为其事固然而载之传记若尚书大传韩诗外传史记戴记说苑新序之属率皆旁采卮言真伪相淆继是复有谶纬之术其说益陋而刘歆郑康成咸用之以说经流传既久学者习熟见闻不复考其所本而但以为汉儒近古其言必有所传非妄撰者虽以宋儒之精纯而沿其说而不易者盖亦不少矣至外纪皇王大纪通鉴纲目前编等书出益广搜杂家小说之说以见其博而圣贤之诬遂万古不白矣孟子曰尽信书则不如无书吾于武成取二三策而已矣圣人之读经犹且致慎如是况于传注又况于诸子百家乎孟子曰博学而详说之将以反说约也然则欲多闻者非以逞博也欲参互考订而归于一是耳若徒逞其博而不知所择则虽尽读五车遍阅四库反不如孤陋寡闻者之尚无大失也少见者多误凡人多所见则少所误少所见则多所误唐卫退之饵金石药而死故白居易诗云退之服硫黄一病讫不痊而宋人杂说遂谓韩退之作李于墓志戒人服金石药而自饵硫黄无他彼但知有韩昌黎字退之而不知唐人之字退之者尚多也故曰少所见则多所误也余崔在魏族颇繁然外县人罕识之多知有余兄弟族人有病于试场者则相传以为余兄弟病也族人有畜优者则相传以为余兄弟畜优也此耳目之前身亲之事犹若此则天下之大千古以上可知已故好德不如好色许允事也而近世类书以为许浑韩魏公在扬州与客赏金带围王与陈旭王安石也而近世类书以为王曾晋宋之事且犹不免传讹况乎三代以上固当有十倍于此者是以颜阖之事载为颜渊阚我所为移之宰我诸如此类盖不可数但此幸而本书尚存犹可考而知之若不幸而吕氏春秋亡人必以论东野毕者为颜渊左传亡人必以陈恒所杀者为宰予虽聒而与之语终不见听必曰古者言如是夫岂无所传而妄记者然则唐虞三代之事战国秦汉所述其移甲为乙终古不白者岂可胜道哉故尧之臣多矣乃见重黎遂以为必羲和也纣之臣亦多矣乃见父师少师遂以为必箕比也禹之佐岂止一人乃见大费遂以为必益太甲之佐亦岂止一人乃见阿衡遂以为必伊尹无他彼心中止有此一二人故遇有仿佛近似者遂以为必此人犹之乎许允之事移之浑王之事移之曾也甚至南宫载宝公然移之南容使三复白圭之贤受诬于百世犹之乎卫退之饵金石药而以饵药而死为昌黎罪也故今录中凡事之不见于经者度其不类此人之事则削之而辨之嗟夫嗟夫此难为眇见寡闻而粗心浮气者道也以己度人人之情好以己度人以今度古以不肖度圣贤至于贫富贵贱南北水陆通都僻壤亦莫不互相度往往迳庭悬隔而其人终不自知也汉疏广为太子太傅以老辞位而去此乃士君子常事而后世论者谓广见赵盖韩杨之死故去无论盖韩杨之死在此后借使遇宽大之主遂终己不去乎何其视古人太浅也昭烈帝临终孤于诸葛武侯曰嗣子可辅辅之若不可辅君可自取毋令他人得之此乃肺腑之言有何诈伪而后世论者谓昭烈故为此言以坚武侯之心然则将使昭烈为袁本初刘景升而后可乎此无他彼之心固如是故料古人之亦必如是耳然此犹论古人也邯郸至武安六十里山道居其大半向不可车有肥乡僧募修之人布施者甚少乃倾己囊以成之议者咸曰僧之心本欲多募以自肥以施者之少也故不得已而倾其囊夫僧之心吾诚不知其何如然其事则损己以利人也损己利人而犹谓其欲损人以利己其毋乃以己度人矣乎然此犹他人事也余之在闽也无名之征悉蠲之民有余之税悉解之上淡泊清贫之况非惟百姓知之即上官亦深信之然而故乡之人隔数千余里终不知也归里之后人咸以为携有重赀既而僦居隘巷移家山村见其饭一盂蔬一盘犹曰是且深藏不肯自炫耀也故以己度人虽耳目之前而必失之况欲以度古人更欲以度古之圣贤岂有当乎是以唐虞三代之事见于经者皆纯粹无可议至于战国秦汉以后所述则多杂以权术诈谋之习与圣人不相类无他彼固以当日之风气度之也故考信录但取信于经而不敢以战国魏晋以来度圣人者遂据之为实也虚言衍成实事战国之时说客辨士尤好借物以喻其意如楚人有两妻豚蹄祝满家妾覆药酒东家食西家宿之类不一而足虽孟子书中亦往往有之非以为实有此事也乃汉晋着述者往往误以为实事而采之入书学者不复考其所本遂信以为真有而不悟者多矣其中亦有原有是事而衍之者公父文伯之卒也见于国语者不过其母恶其以好内闻而戒其妾无瘠容无洵涕无扌舀膺而已戴记述之而遂谓其母据床大哭而内人皆行哭失声楼缓又衍之遂谓妇人自杀于房中者二八矣又有无是事有是语而递衍之为实事者春秋传子太叔云嫠不恤其纬而忧宗周之陨为将及焉此不过设言耳其后衍之遂谓漆室之女不绩其麻而忧鲁国其后又衍之遂谓鲁监门之女婴尤卫世子之不肖而有终岁不食葵终身无兄之言若真有其人其事者矣由是韩婴竟采之以入诗外传刘向采之以入列女传传之益久信者愈多遂至虚言竟成实事由是言之虽古有是语亦未必有是事虽古果有是事亦未必遂如后人之所云云也况乎战国游说之士毫无所因凭心自造者哉乃世之士但见汉人之书有之遂信之而不疑抑亦过矣故今考信录中凡其说出于战国以后者必详为之考其所本而不敢以见于汉人之书者遂真以为三代之事也古语失解后之妄说战国秦汉之书非但言多也亦有古有是语而相沿失其解遂妄为之说者古者日官谓之日御故曰天子有日官诸侯有日御羲仲和仲为帝尧臣主出纳日以故谓之日御后世失其说遂误为御车之御谓羲和为日御车故离骚云吾令羲和弭节兮望崦嵫而勿迫已属支离可笑又有误以御日为浴日者故山海经云有女子名羲和浴日于甘渊则其谬益甚矣古者羲和占日常仪占月常仪古之贤臣占者占验之占常仪之占月犹羲和之占日也仪之音古皆读如娥故诗云菁菁者莪在彼中阿既见君子乐且有仪又云亲结其缡九十其仪其新孔嘉其旧如之何皆与阿何相协后世传讹遂以仪为娥而误以为妇人又误以占为占居之意遂谓羿妻常娥窃不死之药而奔于月中由是词赋家相沿用之虽不皆信为实要已诬古人而惑后世矣诸如此类盖不可以胜数然此古语犹间见于经传可以考而知者若夫古书已亡而流传之误但沿述于诸子百家之书中者更不知凡几矣大抵战国秦汉之书皆难征信而其所记上古之事尤多荒谬然世之士以其传流日久往往信以为实其中岂无一二之实然要不可信者居多乃遂信其千百之必非诬其亦惑矣儒者采谶纬语先儒相传之说往往有出于纬书者盖汉自成哀以后谶纬之学方盛说经之儒多采之以注经其后相沿不复考其所本而但以为先儒之说如是遂靡然而从之如龙负河图龟具洛书出于春秋纬黄帝作咸池颛顼作五茎帝喾作六英帝尧作大章出于乐纬诸如此类盖不可以悉数即为祭其始祖所自出亦缘纬书之文而递变其说者盖纬书称三代之祖出于天之五帝郑氏缘此遂以为祭天而谓小记其祖之所自出为其始祖之所自出王氏虽驳郑氏祭天之失而仍沿始祖所自出之文由是始祖之前复别有一祖在岂非因纬书而误乎余幼时尝见先儒述孔子言云吾志在春秋行在孝经稽之经传并无此文后始见何休公羊传序唐明皇孝经序有此语然不知此两序本之何书最后检阅正义始知其出于孝经纬之钩命诀也大抵汉儒之说本于七纬者不下三之一宋儒颇有核正然沿其说者尚不下十之三乃世之学者动曰汉儒如是说宋儒如是说后生小子何所知而妄非议之呜乎汉儒之说果汉儒所自为说乎宋儒之说果宋儒所自为说乎盖亦未尝考而已矣嗟夫谶纬之学学者所斥而不屑道者也谶纬之书之言则学者皆遵守而莫敢有异议此何故哉此何故哉吾莫能为之解也已刘知几用左传驳秦汉之书近世浅学之士动谓秦汉之书近古其言皆有所据见有驳其失者必攘臂而争之此无他但徇其名而实未尝多观秦汉之书故妄为是言耳刘知几史通云秦汉之世左氏未行遂使五经杂史百家诸子其言河汉无所遵凭故其记事也当晋景行霸公室方强而云韩氏攻赵有程婴杵臼之事子罕相国宋睦于晋而云晋将伐守觇其哭于阳门介夫其记时也秦穆居春秋之始而云其女为荆昭夫人韩魏处战国之时而云其君陪楚壮王葬焉列子书论尼父而云生在郑穆之年扁鹊医疗虢公而云时当赵简子之日乐书仕于周子而云以晋文如猎犯颜直言荀息死于奚齐而云觏晋灵作台累棋申诫或以先为后或以后为先日月颠倒上下翻覆古来君子会无所疑及左传既行而其失自显由是论之秦汉之书其不可据以为实者多矣特此未有如知几者肯详考而精辨之耳顾吾犹有异者知几于秦汉之书纪春秋之事考之详而辨之精如是至于虞夏商周之事乃又采摭百家杂史之文而疑经者何哉夫自春秋之世下去西汉仅数百年而其舛误乖刺已累累若此况文武之代去西汉千有馀年唐虞之际去西汉二千有馀年即去战国亦二千年则其舛误乖刺必更加于春秋之世数倍可知也但古史不存于世无左传一书证其是非耳岂得遂信以为实乎故今为考信录于殷周以前事但以诗书为据而不敢以秦汉之书遂为实录亦推广史通之意也洪迈驳近代浅妄书非惟秦汉之书述春秋之事之多误也即近代之书述近之事其误者亦复不少洪景卢容斋随笔云俗间所传浅妄之书所谓仙散录开元天宝遗事之属皆绝可笑其一云姚崇开元初作翰林学士有步辇之召按崇自武后时已为宰相及开元初三入辅矣其二云郭元振少时美风姿宰相张嘉贞欲纳为婿遂牵红丝线得第三女按元振为睿宗宰相明皇初年即贬死后十年嘉贞方作相其三云杨国忠盛时朝之文武争附之惟张九龄未尝及门按九龄去相位十年国忠方得官耳其四云张九龄览苏文卷谓为文阵之雄师按为相时九龄元未达也此皆显显可信者固鄙浅不足攻然颇能疑误后生也至于孔氏野史后山丛谈所载张杜范赵欧阳司马诸公之事亦皆考其出处日月而纠驳之然则虽近代之书述前数十年之事亦有未可以尽信者况于战国秦汉之人述唐虞商周之事其舛误固当有百倍于此者乎惜乎三代编年之史不存于今无从一一证其舛误耳然亦尚有千百之一二经传确有明文显然可征者如稷契之任官皆在喾崩之后百十余年而世乃以为喾之子尧之兄弟成王乃武王元妃之长子武王老而始崩成王不容尚幼而世乃以为成王年止十三周公代之践阼公山弗扰之畔孔子方为司寇听国政佛之畔孔子卒已数年而世以为孔子往应二人之召其年世之不符何异于开宝遗事之所言然而世莫有疑之者何哉安得知几景卢复生于今日移其考辨春秋唐宋之事之心以究帝王孔门之事而与之上下今古也杂说流行之故自宋以前士之读书者多故所贵不在博而在考辨之精不但知几景卢然也至明以三场取士久之而二三场皆为具文止重四书文三篇因而学者多束书不读自举业外茫无所知于是一二才智之士务搜览新异无论杂家小说近世应书凡昔人所鄙夷而不屑道者咸居之为奇货以傲当世不读书之人曰吾诵得阴符山海经矣曰吾诵得吕氏春秋韩诗外传矣曰吾诵得六韬三略说苑新序矣曰吾诵得管晏申韩庄列淮南冠矣公然自诧于人人亦公然诧之以为渊博若六经为藜藿而此书为熊掌雉膏者然良可慨也实事之传误战国之时邪说并作寓言实多汉儒误信而误载之固也亦有前人所言本系实事而递传递久以致误者此于三代以上固多而近世亦往往有之晋陶渊明桃花源记言武陵渔人入深山其居人自言先世避秦时乱率妻子邑人来此遂与外人间隔此特汉晋以前黔楚之际山僻人稀以故未通人世初无神仙诞妄之说也而唐韩昌黎桃源图诗云神仙有无何渺茫桃源之说诚荒唐又云自说经今六百年当时万事皆眼见刘梦得桃源行亦云俗人毛骨惊仙子又云仙家一出寻无踪皆以渊明所言者为神仙虽有信不信之殊而其误则一也至宋洪兴祖始据渊明原文以正韩刘之误然后今人皆知其非神仙渊明之冤始白向使渊明之记不幸而亡于唐末五代之时后之人但读韩刘之诗必谓桃源真神仙所居不则以为渊明之妄言虽百洪兴祖言之亦必不信矣而岂有是事哉晋石崇王明君辞序云昔公主嫁乌孙令琵琶马上作乐以慰其道路之思其送明君亦必尔也其后唐杜子美咏昭君村遂有千载琵琶曲中怨恨之句由是词人相沿用之世之学者遂皆以琵琶为昭君嫁时之所弹矣然此现有石崇之词可证少知读书者犹能考而知之若使此词遂亡后之人但见前代诗人群焉称之如此虽好学之士亦必皆以为实谁复知其为乌孙公主之事者乎嗟夫昌黎大儒也自汉以来学未有过于昌黎者而子美号为诗史说者谓其无一字无来历然其言皆不可指实如是然则汉晋诸儒之所传者其遂可以尽信乎哉乃世之学者多据为定案惟宋朱子间纠驳其一二而人且曰汉世近古汉儒之言必非无据而云然者然则韩杜之诗岂皆无据而云然乎嗟夫古之国史既无存于世者但据传记之文而遂以为固然古人之受诬者尚可胜道哉故余为考信录于汉晋诸儒之说必为考其原本辨其是非非敢诋讠其先儒正欲平心以求其一是也记忆失真之弥缝传记之文有传闻异词而致误者有记忆失真而致误者一人之事两人分言之有不能悉符者矣一人之言数人递传之有失其本意者矣是以三传皆传春秋而其事或互异此传闻异词之故也古者书皆竹简人不能尽有也而亦难于携带纂书之时无从寻觅而翻阅也是以史记录左传文往往与本文异此记忆失真之故也此其误本事理之常不足怪亦不足为其书累顾后之人阿其所好不肯谓之误必曲为弥缝使之两全遂致大误而不可挽如九州之名禹贡详之矣而周官有幽并而无徐梁误也必曲为之说曰周人改夏九州故名互异尔雅有幽营而无青梁亦误也必曲为之说曰记商制也此非大误乎春秋传成公之母唿声伯母曰姒伯华之妻唿叔向妻曰姒是长妇稚妇皆相唿以姒也卫庄公娶于陈曰厉妫其娣戴妫孟穆伯娶于莒曰戴己其娣声己是妹随姐嫁者称娣也而尔雅云长妇谓稚妇为娣稚妇谓长妇为姒误矣必曲为之说曰长妇稚妇据妻之年论之不以夫之长幼别也此非大误乎郑氏之注礼也凡记与经异及两记互异者必以一为周礼一为殷礼不则以一为士礼一为大夫礼此皆不知其本有一误欲使两全而反致自陷于大误者也夏太康时有穷之君曰羿而淮南子有尧时羿射日之事说者遂谓羿本尧臣有穷之羿袭其名也晋文公舅子犯戴记谓之舅犯或作咎犯而说苑误以为平公时人说者遂谓晋有两咎犯一在文公时一在平公时也凡兹之误皆显然易见者推而求之盖不可以悉数而东周以前世远书缺其误尤多故今为考信录不敢以载于战国秦汉之书者悉信以为实事不敢以东汉魏晋诸儒之所注释者悉信以为实言务皆究其本末辨其同异分别其事之虚实而去取之虽不为古人之书讳其误亦不至为古人之书增其误也传闻异词之重出传记之文往往有因传闻异词遂误而两载之者春秋传鄢陵之战韩厥从郑伯曰不可以再辱国君乃止至从郑伯曰伤国君有刑亦止按此时晋四军楚三军晋非用三军不足以敌楚若郑则国小众寡以一军敌之足矣必无止以两军当楚复以两军当郑之理此二事必有一误显然易见者按后文云至三遇楚子之卒襄二十六年传云中行二必克二穆然则是至以新军当楚右军而后萃于王卒无缘得从郑伯从郑伯者独韩厥一军耳襄二十七年传齐庆封聘于鲁其车美叔孙讥之叔孙与庆封食不敬为赋相鼠二十八年传庆封奔鲁献车于季武子美泽可以鉴展庄叔讥之叔孙食庆封庆封汜祭使工为之赋茅鸱此二事绝相似亦必有一误且叔孙既食庆封以不敬故而讥之矣逾年而又食之又讥之胡为者郑之葬简公也将毁游氏之庙而子产中止郑之为除也复将毁游氏之庙而子产又中止此二事亦必有一误不然前既不肯毁人之庙矣后又何为而欲毁之乎春秋左传于诸传记中为最古然其失犹如是则他书可知矣是以史记记周公请代武王死又记周公请代成王死一本之金一本之战国策而不知其实一事也列子称孔子观于吕梁而遇丈夫厉河水又称息驾于河梁而遇丈夫厉河水此本庄周寓言盖有采其事而稍窜其易其文者伪撰列子者误以为两事而遂两载之也战国策中如此之类不可枚举而家语为尤甚亦不足缕辨也由此观之一事两载乃传记之常事或因传者异词亦有两事皆非实者正如唐人小说以饼拭手之事或以为肃宗或以为宇文士及误称犹子之事或以为赵需或以为何儒亮耳必尽以为两事误之甚矣以此例之汉以来之书以误传误者甚多不得尽指以为实也曲全与误会后人之书往往有因前人小失而曲全之或附会之遂致大谬于事理者大戴记云文王十二而生伯邑考十五而生武王小戴记云文王九十七而终武王九十三而终信如所言则武王元年年八十有四在位仅十年耳而序称十有一年伐殷书称十有三祀访范其年不符说者不得已乃为说以曲全之云文王受命九年而崩武王冒文王之年故称元年为十年春秋书齐桓公之卒在十有二月乙亥周正也殡于十二月辛巳距卒仅七日耳而传采夏正之文以为卒于十月乙亥则卒与殡遂隔六十七日说者以其日之久也遂附会之以为尸虫出于户此岂近于情理哉前人之为此言不过一时失于考耳初不料后之人引而伸之遂至于如是也然此犹皆前人之误之有以启之也若乃经传本无疑义而注家误会其意及与他文不合不肯自反而反委曲穿凿以蕲其说之通者亦复不少如尧典之四岳注者误以为四人因与二十二人之文不合遂以稷契皋陶为申命以治水明农为在尧世矣书序之以箕子归说者误以为本年之事因与伐殷之年不合遂以伐殷为观兵以序之度孟津为有月日而无年矣凡兹之误其类甚多展转相因误于何底姑举数端以见其概乃学者但见其说如是不知其所由误遂谓其事固然而不敢少异良可叹也故今为考信录悉本经文以证其失并为抉其误之所由庶学者可以考而知之而经传之文不至于终晦也强不知以为知孔子曰知之为知之不知为不知是知也又曰吾犹及史之阙文也夫圣人岂不乐于人之尽知然其势必不能强不知以为知则必并其所知者而淆之是故无所不知者并真知也有所不知者知之大者也今之去二帝三王远矣言语不同名物各异且易竹而纸易篆而隶递相传写岂能一一之不失真韩文考异阁杭蜀本互相异同石本亦有舛误宋祁所藏杜诗与行世本迥异近者如此远者可知以为不知夫亦何病而学者必欲为之说以通之此古书之所以晦也偶阅谷杂记记苏子瞻集二事其事虽小然可喻大其一子瞻过虔州有行看凤尾诏下虎头州之句虎头盖指虔也虔与虎皆从董德元言虔州俗谓之虎头城是也注者乃云虎头顾恺之也恺之常州人盖是时先生乞居常州也夫不知虎头之为虔固其学之不广然天下之书岂能尽见缺之未为大失也强以意度之而属之顾恺之则其失何啻千里彼汉人之说经有确据者几何亦但自以其意度之耳然则其类此者盖亦不少矣特古书散轶无可证其误耳乌在其可尽信也哉其一子瞻所记韩定辞事见于北梦琐言以琐言校苏集则苏集误以幕客作慕容银笔之僻作银笔之譬从容作从客江表作士表李密作孝密诸本皆然遂至于不可读夫以宋人读宋人之书时代甚近宜无误也然其误尚如此况二千年以前之书又无他书可校者乎故今为考信录凡无从考证者辄以不知置之宁缺所疑不敢妄言以惑世也取名拾实磁州故产磁器有孙某者仿古哥定汝诸窑之式造之既成择其佳者埋地中逾两年取出市于京师保定诸贵人家见者莫不以为真也由此获利十倍州中鬻烟草者杨氏最着名价视他肆昂甚贸易者常盈肆外肆中物不能给则取他肆之物印以杨氏之号而畀之人咸以为美虽出重价不惜也由是言之人之所贵者名而已矣非有能知其实者也郑康成东汉名儒也所注虽不尽是然亦未尝尽非而王肃百计攻之以求胜然而公道难夺卒不可胜于是其徒杂取传记诸子之文伪撰古文尚书孔子家语以欺世人而伸肃说至于隋唐之际复遇刘焯孔颖达者不学无识妄为表章由是郑学遂微郑书遂亡后之学者遂信之而不疑嗟夫圣人之经犹日月也其贵重犹金玉也伪作者岂能袭取其万一乃世之学者闻其为经辄不敢复议名之为圣人之言遂不敢有所可否即有一二疑之者亦不过曲为之说而已是贵人之买磁器而市贾之贩烟草也司马迁汉武帝时人也而今史记往往述元成时事刘向西汉人也而今列女传有东汉人在焉谓此二子者有前知之术乎抑亦其书有后人之所作而妄入之其中者邪周秦行纪李德裕之客所为也而嫁名牛僧孺碧小人毁君子者之所为也而嫁名梅尧臣然则天下之以伪乱真者比比然矣若之何以其名而信之也汉董仲舒疏论灾异武帝下群臣议仲舒弟子吕步舒不知为其师书以为大愚由是下仲舒吏然则是其师书则尊信之非其师书则诋讠其之而不复问其是与非矣是故辨异端于战国之时最易为其别名为杨墨也辨异端于两汉之世较难而人亦或不信为其杂入于传记也辨异端于唐宋以后最难而人断断乎不之信为其伪之圣言也故余谓读经不必以经之故浮尊之而但当求圣人之意果知圣人之文之高且美则伪者自不能乱真嗟夫嗟夫此固未易为人道也伪书诬古人自明以来儒者多象山阳明以为阳儒阴释而罕有辨尚书家语之伪者然吾谓象山阳明不过其自为说之偏而圣人之经故在譬如守令不遵朝廷法度而自以其臆见决事然于朝廷无加损也若伪撰经传则圣人之言行悉为所诬而不能白譬如权臣擅政假天子之命以唿召四方天下之人为所潜移默转而不之觉其所关于宗社之安危者非小事也昔隋牛宏奏请购求天下遗逸之书刘炫遂伪造书百馀卷题为连山易鲁史记等录上送官其后有人讼之始知其伪陈师道言王通元经关子明易传及李靖问对皆阮逸所伪撰盖逸尝以草示苏明允云然则伪造古书乃昔人之常事所赖达人君子平心考核辨其真伪然后圣人之真可得岂得尽信以为实乎然亦非但有心伪造者之能惑世也盖有莫知谁何之书而妄推奉之以为古之圣贤所作者亦有旁采他文以入古人之书者庄周战国初年人也而其书称陈成子有齐国十二代孔丛子世以为孔鲋所作也而其中载孔臧以后数世之事然则其言之不出于庄周孔鲋明甚古书之如是者岂可胜道特世人轻信而不之察耳故吾尝谓自汉以后诸儒功之大者朱子之外无过赵岐过之大者无过汉张禹隋二刘唐孔颖达宋王安石等何者岐删孟子之外四篇使孟子一书精一纯粹不为邪说所乱实大有功于圣人之经禹采齐论章句杂入于鲁论中学者争诵张文遂弃汉初所传旧本焯炫等得江左之伪尚书喜其新奇骤为崇奉颖达复从而表章之着之功令用以取士遂致帝王圣贤之行事为异说所淆诬而不能白者千数百年虽有聪明俊伟之士皆俯首帖耳莫敢异词者皆此数人之惑之也至王安石揣摩神宗之意以行聚敛之法恐人之议己也乃尊周官为周公所作以附会之卒致蔡京绍述靖康亡国之祸而周公亦受诬于百世象山阳明之害未至于如是之甚也孰轻孰重必有能辨之者买菜求益昔人有言曰买菜乎求益乎言固贵精不贵多也韩昌黎文集李汉所订也其序自称收拾遗文无所失坠此外更无他文甚明而好事者复别订有外集此何为者邪陈振孙书录解题云朱侍讲校定异同定归于一多所发明有益后学外集独用方本益大颠三书但欲明世间问答之伪而不悟此书为伪之尤也方氏未足责晦翁识高一世而其所定者尔殆不可解案外钞云潮州灵山寺所刻未云吏部侍郎潮州刺史退之自刑部侍郎贬潮晚乃由兵部为吏部流俗但称韩吏部尔其谬如此又潮本韩集不见有此书使灵山旧有此刻集时何不编入可见此书妄也由是言之吾辈生古人之后但因古人之旧无负于古人可矣不必求胜于古人也论语所记孔子言行不为少矣昔人有以半部治天下者况于其全学者果欲躬行以期至于圣人诵此亦已足矣乃学者犹以为未足而参以晋人伪撰之家语尚恨家语所采之不广也复别采异端小说之言为孔子集语及论语外篇以益之不问其真与赝而但以多为贵嗟乎是岂非买菜而求益者哉余在闽时尝阅一人文集皆其所自订者其序有云异日有人增一二篇及称吾外集者吾死而有知必为厉鬼以击之呜唿为人订外集而使天下之能文者痛心切齿而为是言夫亦可以废然返矣故今为考信录宁缺毋滥即无所害亦仅列之备览宁使古人有遗美而不肯使古人受诬于后世其庶几不为厉鬼所击也已孟子不可信处经传之文亦往往有过其实者武成之血流漂杵汉之周馀黎民靡有孑遗孟子固尝言之至宫之荆舒是惩莫我敢承不情之誉更无论矣战国之时此风尤盛若淳于髡庄周张仪苏秦之属虚词饰说尺水丈波盖有不可以胜言者即孟子书中亦往往有之若舜之完廪浚井不告而娶伊尹之五就汤五就桀其言未必无因然其初事断不如此特传之者递加称述欲极力形容遂不觉其过当耳又如文王不遑暇食不敢盘于游田而以为其囿方七十里管叔监殷乃武王使之而属之周公此或孟子不暇致辨或记者失其词均不可知不得尽以为实事也盖孟子七篇皆门人所记但追述孟子之意而不必皆孟子当日之言既流俗传为如此遂率笔记为如此正如蔡氏书传言史记称朱虎熊罴为伯益之佐其实史记但称为益从未称为伯益蔡氏习于世俗所称不觉其失遂误以伯益入于史记文中耳然则学者于古人之书虽固经传之文贤哲之语犹当平心静气求其意旨所在不得泥其词而害其意况于杂家小说之言安得遽信以为实哉传记不可合于经传虽美不可合于经记虽美不可齐于经纯杂之辨然也曲台杂记战国秦汉诸儒之所着也得圣人之意者固有之而附会失实者正复不少大小两戴迭加删削然尚多未尽者若檀弓文王世子祭法儒行等篇舛谬累累固已不可为训至月令乃阴阳家之说明堂位乃诬圣人之言而后人亦取而置诸其中谓之礼记此何以说焉周官一书尤为杂驳盖当战国之时周礼籍去之后记所传闻而傅以己意者乃郑康成亦信而注之因而学者群焉奉之与古礼经号为三礼魏晋以后遂并列于学官迨唐复用之以分科取士而后儒之浅说遂与诗书并重尤可异者孔氏颖达作正义竟以戴记备五经之数而先儒所傅之礼经反不得与焉由是学者遂废经而崇记以致周公之制孔子之事皆杂乱不可考本末颠倒于斯极矣朱子之学最为精纯乃亦以大学中庸跻于论孟号为四书其后学者亦遂以此二篇加于诗书春秋诸经之上然则君子之于着述其亦不可不慎也夫朱子之误朱子易本义诗集传及论语孟子集注大抵多沿前人旧说其偶有特见者乃改用己说耳何以言之孟子古公父句赵注以为太王之名朱注亦云父太王名也大雅古公父句毛传以字与名两释之朱传亦云父太王名也或曰字也是其沿用旧说显然可见豳风鸱篇传采伪孔传之说以居东为东征遂以此诗为作于东征之后及后与蔡九峰书则又言其非是以故蔡氏书传改用新说然则朱子虽采旧说初未尝执一成之见矣今世之士矜奇者多尊汉儒而攻朱子而不知朱子之误沿于汉人者正不少也拘谨者则又尊朱大过动曰朱子安得有误而不知朱子未尝自以为必无误也即朱子所自为说亦间有一二误者卫文公以鲁僖二十五年卒至二十六年甯庄子犹见于经则武子固未尝逮事文公矣而论语宁武子章注云武子在位当文公成公之时文公有道而武子无事可见误矣盖人之精神心思止有此数朱子仕为朝官又教授诸弟子固已罕有暇日而所着书又不下数百馀卷则其沿前人之误而未及正者势也一时偶未详考而致误者亦势也所谓智者千虑必有一失惟其不执一成之见乃朱子所以过人之处学者不得因一二说之未当而轻议朱子亦不必为朱子讳其误也世益晚则采择益杂大抵古人多贵精后人多尚博世益古则其取舍益慎世益晚则其采择益杂故孔子序书断自唐虞而司马迁作史记乃始于黄帝然犹删其不雅驯者近世以来所作纲目前编纲鉴捷录等书乃始于庖羲氏或天皇氏甚至有始于开之初盘古氏者且并其不雅驯者而亦载之故曰世益晚则其采择益杂也管仲子卒也预知竖刁易牙之乱政而历诋鲍叔牙宾须无之为人孔子不知也而宋苏洵知之故孔子称管仲曰如其仁民到于今受其赐而苏氏责管仲之不能荐贤也之礼为祭其始祖所自出之帝而以始祖配之左氏公羊梁三子者不知也而唐赵匡知之故三传皆以未三年而吉祭为讥而赵氏独以为当于文王不当于庄公也汉李陵有重答苏武书陵与武有相赠之诗班婕妤有团扇诗扬雄有剧秦美新之作司马迁班固不知也而梁萧统知之故史记汉书不载其一字而其诗文皆见于昭明文选中也由是言之后人之学远非古人之所可及古人所见者经而已其次乃有传记且犹不敢深信后人则自诸子百家汉唐小说演义传奇无不览者自庄列管韩吕览说苑诸书出而经之漏者多矣自三国隋唐东西汉晋演义及传奇小说出而史之漏者亦多矣无怪乎后人之着述之必欲求胜于古人也近世小说有载孔子与采桑女联句诗者云南枝窈窕北枝长夫子行陈必绝粮九曲明珠穿不过回来问我采桑娘谓七言诗始此非柏梁也夫柏梁之诗识者已驳其伪而今且更前于柏梁数百年而始于春秋嗟夫嗟夫彼古人者诚不料后人之学之博之至于如是也不考虚实而论得失有二人皆患近视而各矜其目力不相下村中富人将以明日悬匾于门乃约于次日同至其门读匾上字以验之然皆自恐弗见甲先于暮夜使人刺得其字乙并刺得其旁小字暨至门甲先以手指门上曰大字某某乙亦用手指门上曰小字某某甲不信乙之能见小字也延主人出指而问之曰所言字误否主人曰误则不误但匾尚未悬门上虚无物不知两君所指者何也嗟乎数尺之匾有无不能知也况于数分之字安能知之闻人言为云云而遂云云乃其所以为大误也史记乐毅传云毅留犭旬齐五岁下齐七十余城唯独莒即墨未服是毅自燕王归国以后日攻齐城积渐克之五载之中共下七十余城唯此两城尚未下也此本常事无足异者而夏侯太初乃谓毅下七十余城之后辍兵五年不攻欲以仁义服之以此为毅之贤苏子瞻则又谓毅不当以仁义服齐辍兵五年不攻以致前功尽弃以此为毅之罪至方正学则又以二子所论皆非是毅初未尝欲以仁义服齐乃下七十馀城之后恃胜而骄是以顿兵两城之下五年而不拔耳凡其所论皆似有理然而毅初无此事也是何异门上并无一物而指之曰大字某某小字某某者哉大抵文人学士多好议论古人得失而不考其事之虚实余独谓虚实明而后得失或可不爽故今为考信录专以辨其虚实为先务而论得失者次之亦正本清源之意也读书者与考古界嗟夫古今之读书者不乏人矣其事帖括以求富贵者无论已聪明之士意气高迈然亦率随时俗为转移重词赋则五字诗成数茎须断贵宏博则雪儿银笔悦服缔交盖时之所尚能之则可以见重于人是以敝精劳神而不辞也重实学者惟有宋诸儒然多研究性理以为道学求其考核古今者不能十之二三降及有明其学益杂甚至立言必出入于禅门架上必杂置以佛书乃为高雅绝俗至于唐虞三代孔门之事虽沿讹踵谬无有笑其孤陋者人之读书为人而已亦谁肯敝精劳神穷年为无用之学者况论高人骇语奇世怪反以此招笑谤者有之矣非天下之至愚其孰肯为之虽然近世以来亦未尝无究心于古者也吾尝观洪景卢所跋赵明诚金石录及黄长睿东观馀论未尝不叹古人之学之博而用力之勤之百倍于我也一盘盂之微一杯勺之细曰此周也此秦也此汉也亭之序羲之之书亦何关于人事之得失而曰孰为真本孰为赝本若是乎精察而明辨也独于古帝王圣贤之行事之关于世道人心者乃反相与听之而不别其真赝此何故哉拾前人之遗补前人之缺则考信录一书其亦有不容尽废者与卷下总目考辨古书之方法唐虞有唐虞之文三代有三代之文春秋有春秋之文战国秦汉以迄魏晋亦各有其文焉非但其文然也其行事亦多有不相类者是故战国之人称述三代之事战国之风气也秦汉之人称述春秋之事秦汉之语言也史记直录尚书春秋传之文而或不免杂秦汉之语伪尚书极力摹唐虞三代之文而终不能脱晋之气无他其平日所闻所见皆如是习以为常而不自觉则必有自呈露于忽不经意之时者少留心以察之甚易知也宋时有与其从兄子讼析赀者几二十年不决赵善坚以属张氵昊讼者云绍兴十三年从兄尝鬻祖产得银帛楮券若干悉辇而商且书约期他日复置如初氵昊曰绍兴三十年后方用楮币不应十三年汝家已预有若干汝约伪矣由是其讼遂决此岂非自呈露于忽不经意之时者乎夫氵昊以考古名于时宜其不长于吏事矣然乃精于听讼若此何哉考古之与听讼固一理也是故易传之述包羲帝而称王蔡传之引史记益而加伯此行文者所不自觉也传之三坟五典八索九邱杜注但云皆古书名及伪书序既出而林注遂历历数之无他文必因乎其时故也所以汉人好谈谶纬则所撰之泰誓乌流火覆祥瑞先呈晋人喜尚排偶则所撰之泰誓胫剖心对待独巧誓诰不及二帝而伪古文书虞世有伐苗之誓盟诅不及三王而吕氏春秋武王有四内之盟甚至王通之元经以隋人而避唐讳是知伪于古人者未有不自呈露者也考古者但准是以推之莫有能遁者矣然而世之学者往往惑焉何也一则心粗气浮不知考其真伪一则意在记览以为诗赋时文之用不肯考其真伪一则尊信太过先有成见在心即有可疑亦必曲为之解而断不信其有伪也正如绍兴三十年后方行楮币此宜当日人人知之即不知亦不难考而得之乃历二十年而讼不决也最可笑者月令中星明明战国时之躔度少通历法者皆能辨之而伪周书有之人遂以此为周公之制嗟夫嗟夫此考信录一书之所以不能已于作也上达与下学自明季以来学者大抵多为时文购买讲章墨卷晨夕揣摩以为秘笈此外不复寓目其能读书不专为时文者千百人中或仅得一二人耳然又多以文士自居以记览为宏博以诗赋为风雅其能不仅为记诵词章之学者又千百人中之一二人耳就此一二人已为当世不可多得之人然又多以道学自命谨厚者惟知恪遵程朱放佚者则竟出入王陆然考其所言大抵皆前人之陈言其驳者固皆拾庄子佛氏之唾馀即其醇者亦不过述宋儒性理之剩说其真殚精经义留心治术为有用之学者殊罕所遇然后知学问之难言也述自读诸经孟子以来见其言皆平实切于日用用之修身治国无一不效如布帛菽粟可饱可暖皆人所不能须臾离者至于世儒所谈心性之学其言皆若甚高而求之于用殊无所当正如五色彩纸为衣可以美观如用之以御寒蔽体则无益也孟子曰天下之本在国国之本在家家之本在身盖本于书尧典克明俊德七句之意自大学篇始推之于正心诚意致知格物然要仍以修身为本逮宋以后诸儒始多求之心性详于谈理而略于论事虽系探本穷源之意然亦开后世弃实征虚之门及陆王之学兴并所谓知者亦归之渺茫空虚之际而正心诚意遂转而为明心见性之学矣余窃谓圣人之道大而难窥圣贤之事则显而易见与其求所难窥不若考所易见子贡曰贤者识其大者不贤者识其小者述赋性愚纯不敢言上达之事惟期尽下学之功故于古帝王圣贤之事尝殚精力以分别其是非真伪而从无一言及于心性者固自知其不贤甘为识小之人亦有鉴于魏晋之谈名理而尚老庄卒至有陆沉之祸也自述考辨古书之经历余少年读书见古帝王圣贤之事往往有可疑者初未尝分别观之也壮岁以后抄录其事记其所本则向所疑者皆出于传记而经文皆可信然后知六经之精粹也惟尚书中多有可疑者而论语后五篇亦间有之私怪其故覆加检阅则尚书中可疑者皆在二十五篇之内而三十三篇皆无之始知齐梁古文之伪而论语终莫解其由最后考论语源流始知今所传者乃汉张禹汇合更定之本而非汉初诸儒所传之旧本也至于礼记原非圣人之经乃唐孔颖达强以经目之前人固多言之余幼即饫闻之更无足异者矣由是言之古人之书高下真伪本不难辨但人先有成见者多耳昔有显官之任遇陆羽于江浒邀共品茶使仆以十馀盎渡江往取潭水归舟遇风盎水半倾乃取江水代之既至羽扬而视之但云非是过半乃云此潭水矣显官诘仆仆以实告苏子瞻使人买金华猪中途而逸以他猪代之及宴客莫不称美者既知非金华猪始相视而笑此无他子瞻座上之客皆有成见在心而羽无成见故耳余生平不好有成见于书则就书论之于事则就事论之于文则就文论之皆我人之见存惜乎今之读书者皆子瞻座上客果有识古书之真伪如陆羽之辨水者必不以余言为谬也考古提要二卷考信录何以有提要也所以自明作考信录之故也薛敬轩先生云自考亭以还斯道已大明无烦着作直须躬行耳此不过因世之学者心无实得而但剿袭先儒道学陈言以为明道以炫世而取名故为是言以警之耳朱子以后岂无一二可言者乎朱子以书传属蔡沈以丧祭二礼属黄至于春秋经传绝无论着是朱子亦尚有未及为者鸱诗传沿用伪传旧说及与蔡沈书始改以从郑是朱子亦尚有未及正者况自近世以来才后之士喜尚新奇多据前人注疏强词夺理以驳朱子是朱子亦尚有待后人之羽翼者苟有所见岂容默而不言故先之以提要以见茹之而不能茹者良有所不得已阅者当有以谅其苦心也补上古考信录二卷周官外史掌三皇五帝之书伪孔安国尚书序云伏羲神农黄帝之书谓之三坟言大道也少昊颛顼高辛唐虞之书谓之五典言常道也孔子睹史籍之烦文惧览者之不一讨论坟典断自唐虞以下后之儒者皆尊其说余独以为不然夫古帝王之书果传于后孔子得之当何如而表章之其肯无故而删之乎论语屡称尧舜无一言及于黄炎者孟子溯道统亦始于尧舜然则尧舜以前之无书也明矣周官一书所载制度皆与经传不合而文亦多排比显为战国以后所作先儒固多疑之不足据也春秋传云左史倚相能读三坟五典八索九邱杜氏注云皆古书名悉不言为何人所作使此序果出于安国杜氏岂容不见而林氏尧叟乃取伪序之文以释左传甚矣宋儒之不能阙疑也虞书曰慎徽五典五典克从又曰天叙有典敕我五典是知尧舜之世已有五典之名盖即五伦之义书之策以教民所谓敬敷五教者也不得舍经所有之五典而别求五典以实之也典籍之兴必有其渐仓颉始制文字至于大挠然后作甲子以纪日至于羲和然后以闰月定四时成岁以纪年必无甫有文字即有史官之理以情度之亦当至唐虞以降然后有史书也自易春秋传始颇言羲农黄帝时事盖皆得之传闻或后人所追记然但因事及之未尝盛有所铺张也及国语大戴记遂以铺张上古为事因缘附会舛驳不可胜纪加以杨墨之徒欲绌唐虞三代之治借其荒远无征乃妄造名号伪撰事迹以申其邪说而阴阳神仙之徒亦因以之由是司马氏作史记遂始于黄帝然犹颇删其不雅驯者亦未敢上溯于羲农也逮谯周古史考皇甫谧帝王世纪所采益杂又推而上之及于燧人包羲至河图三五历外纪皇王大纪以降且有始于天皇氏盘古氏者矣于是邪说讠皮词杂陈混列世代族系紊乱庞杂不可复问而唐虞三代之事亦遂为其所淆窃谓谈上古者惟易春秋传为近古而其事理亦为近正以此证百家之谬或亦有不可废者故余杂取易春秋传文以补上古之事司马氏曰学者载籍极博犹考信于六艺是余之志也夫右前录四卷唐虞考信录四卷考信录何以始于唐虞也遵尚书之义也尚书何以始于唐虞也天下始平于唐虞故也盖上古之世虽有包羲神农黄帝诸圣人相继而作然草昧之初洪荒之日创始者难为力故天下犹未平至尧在位百年又得舜以继之禹皋陶稷契诸大臣共襄盛治然后大害尽除大利尽兴制度体乐可以垂诸万世由是炙其德沐其仁者作为典谟等篇以纪其实而史于是乎始其后禹汤文武迭起拨乱安民制作益详典籍益广然亦莫不由是而推衍之是以孔子祖述尧舜孟子叙道统亦始于尧舜然则尧舜者道统之祖治法之祖而亦即文章之祖也周衰王者不作百家之言并兴尧舜之道渐微孔子惧夫愈久而愈失其实也于是订正其书阐发其道以传于世孔子既没异端果盛行杨墨之言盈天下叛尧舜者有之诬尧舜者有之称述太古以求加于尧舜者有之于时则有孟子辞而之迄乎孟子又没而其说益诞妄司马氏作史记遂上溯于黄帝虽颇删其不雅驯者而所采已杂逮谯周古史考皇甫谧帝王世纪等书又以黄帝为不足称述益广搜远讨溯之羲农以前以求胜于孔子而异说遂纷纷于世何者唐虞以前载籍未兴经既无文传亦仅见易于伪无可考验是以杨墨庄列之徒得借之以畅其邪说唯唐虞以后载在尚书者乃可依据而伪孔氏古文经传复出刘焯孔颖达等羽翼之猜度附会而帝王之事遂茫然不可问矣唐宋以来诸儒林立其高明者攘斥佛老以伸正学其沉潜者居敬主静以自治其身心休矣盛哉然于帝王之事皆若不甚经意附和实多纠驳绝少而为史学者则咸踵讹袭谬茫无别择不问周秦汉晋概加采录以多为胜于是荒唐悠谬之词相沿日久积重难返遂为定论良可叹也且夫孔子布衣士耳未尝一日见诸事业而杨墨佛老之徒各持其说以鸣于世何所见孔子之道之独是正以孔子之道非孔子之道乃尧舜之道人非尧舜则不能安居粒食以生不能相维系无争夺以保其生不能服习于礼乐教化以自别于禽兽之生然则尧舜其犹天乎其犹人之祖乎人不可悖尧舜故不可悖孔子也人不可不宗孔子即不可不宗尧舜也余故作考信录自唐虞始尚书以经之传记以纬之其传而失实者则据经传正之至于唐虞以前纷纭之说但别为书辨之而不敢以参于正录既以明道统之原兼以附阙疑之义庶于孔子之意无悖焉尔夏考信录二卷夏考信录者何继治也尧崩天下归于舜舜崩天下归于禹唐虞之政千古未有能及之者况宅百揆而熙帝载皆禹所同更定而启又贤能承继禹之道然则夏于唐虞之政其必因之而不改者理势之自然也但太康以后不能无废坠耳故考夏政者不必别求夏政唐虞之政即夏政也禹之继治然也太康以后何为以中衰别之也羿浞迭兴权力雄于天下诸侯从之者多仲康微弱后相失国夏政不行于天下也皋陶何以附于禹之后也其功德大也孟子曰若禹皋陶则见而知之又曰舜以不得禹皋陶为己忧皆以禹皋陶并举故特表之也商考信录二卷商考信录者何革乱也夏自太康失道已非禹之旧矣况至于桀善政尚有复存者乎且汤之事与禹不同汤承先世之业崛起一方自相土上甲微以来必有良法善政宜于民而不当变者此固不得改之而复遵夏政也盖汤之心无以异于尧舜禹之心然汤之事不能不异于尧舜禹之事汤所处之势然也何以不言殷考信录也殷其所居地名非国号也商何为始于契也莫为之前则崛起者难为功契敷教以启商故叙汤之政必追述之也伊尹何以附于汤之后也伊尹相汤以王天下历相数世卒定商业故特表之犹皋陶之附于禹也丰镐考信录八卷夏商皆以代称周何为独系以丰镐也周至幽王之世而止也周何为止于幽王也东迁以后载籍较多称引亦繁辨之不胜其辨且非圣王贤相得失所关故从简也何为于成王独系之以周公之相也曰周公者上继文武下开孔子者也故孟子曰周公思兼三王以施四事又曰悦周公仲尼之道韩子曰文武周公传之孔子此非特表之不可也而周公之事即成王之政又非可分系者故系之以周公相成王也周何为始于稷也稷播种以开周故叙文武之政必追述之犹商之始于契也周之贤臣哲辅何以统附之于后也曰周之人才盛矣太公召公创业守成之功固已他如泰伯之让伯夷之清召穆公之四方卫武公之称睿圣亦卓卓者皆不可以从略故别为一卷统附于后也洙泗考信录四卷唐虞三代诸录之后何为继之以洙泗也曰二帝三王孔子之事一也但圣人所处之时势不同则圣人所以治天下亦异是故二帝以德治天下三王以礼治天下孔子以学治天下尧舜以圣人履帝位故得布其德于当世命官熙绩以安百姓而奠万邦天下莫不遂其生而正其命故曰二帝以德治天下也禹汤文武虽亦皆有圣德然有天下至数百年其后王不必皆有德其所恃以维持天下者有三王所制之礼在故启贤能承继禹之道则天下之朝觐讼狱者归之太甲颠覆汤之典刑则伊尹放之于桐传曰周礼未改今之王古之帝也故三王之家天下也非以天下私其子孙也其子孙能守先王之礼则德衰而天下有所赖以不乱故曰三王以礼治天下也夏之礼将敝也汤起而维之商之礼将敝也文王起而维之至周之衰礼亦敝矣非圣人为天子不能维也而孔子以布衣当其会以德则无所施以礼则无所着不得已而订正六经教授诸弟子以传于后是以孔子既没杨墨并起非尧舜薄汤武天下尽迷于邪说及至于秦焚诗书坑儒士尽灭先王之法然而齐鲁之间独重学尚能述二帝三王之事汉兴访求遗经表章圣学天下咸知诵法孔子以故帝王之道得以不坠至于今二千馀年而贤人君子不绝迹于世人心风俗尚不至于大坏假使无孔子以承帝王之后则当杨墨肆行之后秦火之馀帝王之道能有复存者乎故曰孔子以学治天下也是以孟子几希诸章述舜禹汤文武周公之事而继之以孔子好辩章叙禹周公救世之功而亦继之以孔子韩子曰尧以是传之舜舜以是传之禹禹以是传之汤汤以是传之文武周公文武周公传之孔子二帝三王之与孔子无二道也是以三代以上经史不分经即其史史即今所谓经者也后世学者不知圣人之道体用同原穷达一致由是经史始分其叙唐虞三代事者务广为纪载博采旁搜而不折衷于圣人之经其穷经者则竭才于章句之末务殚精于心性之空谈而不复考古帝王之行事其尤刺谬者叙道统以孔子为始若孔子自为一道者岂知孔子固别无道孔子之道即二帝三王之道也故曰仲尼祖述尧舜宪章文武又曰文武之道未坠于地夫子焉不学假使孔子别有一道则亦何异于杨墨佛氏而独当尊信之乎故今采摭经传孔子之事考而辨之以继二帝三王之后云丰镐别录三卷周一代之政事经制有相为首尾不可以年世分系之者有经传本无正文后人猜度而为之说以致失其实者亦有前人所未及详而今补释之者皆未便以参于正录故为别录以考辨之洙泗馀录三卷唐虞三代皆以圣人为天子故能布其德泽于四方万国而后王有所遵守以安其民孔子则不然位不过大夫然亦仅数年耳权不过听一国之政然亦仅数月耳其德泽初未布于天下虽圣与尧舜齐后世何由知之而遵守之然乃能继尧舜禹汤文武之统而垂教万世者皆门弟子与子思相与羽翼而流传之也是以战国之时人皆骛于功利纵横之徒方盛杨墨之说肆行而孔子之道卒以不坠及秦焚诗书而齐鲁之间犹皆诵法六经论语至汉访求遗经其道遂大布于天下借非有羽翼而流传之者则当横议之时焚书之后孔子之所传述能有复存者乎非惟孔子也即尧舜禹汤文武之事业亦且泯然俱尽然则诸弟子与子思之为功于后世也大矣又按论语前十五篇言简义宏深得圣人之旨大小两戴所记则多肤浅不类圣人之言他书所述尤多舛谬意此十五篇者虽后人所汇辑然皆及门诸贤取圣言而书之于策以传于后者故能久而不失其意向无论语一书后世学者但据两记百家之言何由得识圣人之真至于春秋一书尤圣人之大经大法左传虽不尽合经意而纪事详备学者赖之得以考其事之首尾而究春秋之义此其功皆不可没也顾战国秦汉之间称其事者往往失实而后世说经者亦不能无揣度附会之失故余于洙泗考信录成之后类辑颜闵以降诸贤之事别为馀录以订正之但自周秦以上典册罕存今惟取见于经传者少加编次而于其失实者考而辨之一以表卫道之功一以正流传之误或亦稽古者所不容缺者乎孟子事实录二卷孟子何以别为录也传道之功大也孔子之时王道犹存异说未起故子贡曰文武之道未坠于地在人贤者识其大者不贤者识其小者莫不有文武之道焉战国时则不然处士横议杨墨之言盈天下即儒者所着述亦多传而失真赖孟子缕陈而详辨之井田封建之制仁义性善之旨帝王圣贤之事然后大明而得传于后世向无孟子不但异端之说之惑世也即周官戴记国语逸周书等书所述亦无从辨其是非真伪而识圣道之真故唐韩子称文武周公传之孔子孔子传之孟某又云学圣人当自孟子始然则孟子之于孔子犹周公之于文武文武非周公则制作不详孔子非孟子则传流多失甚矣孟子之有功于道者大也孔子门人之事虽旁见于他书而首尾多难考惟孟子七篇中梁游齐居滕至鲁皆备载之不难考其先后故别为录以明之也又此七篇皆弟子所纂述以传于后世者其功亦不可没故并附于孟子之后考古续说三卷考信录成其义有未尽者有事在周室东迁以后者亦有泛论古书不可分系于一代者故为续说以补录之附录二卷考信录之后何以复有附录也此录之作非余一人之力所能必有为之前者而后有所受有为之后者而后有所授故历历溯其所由来以附于后也右后录十二卷答过细之讥谚云打破沙锅纹到底盖沙锅体脆敲破之则其裂纹直达于底纹与问同音故假借以讥人之过细而问多也然余所见所闻大抵皆由含煳轻信而不深问以致偾事未见有细为推求而偾事者唐何文哲赵赞邻居并为侍御史赵需应举至京投刺于赞误造何第何武臣以需进士称犹子谒之喜召入宅不数日值元日骨肉皆在坐文哲因谓需曰侄名宜改似涉戏也需乃自言姓赵文哲大愧乃遣之去当时传以为笑然此犹小事无足为大得失也干隆己酉漳决北杜村小王庄会而东下直趋大名府城环城大水未数日上决于三台水南注于洹杜村等口流绝大名水始渐退大名道问水所自来县丞某遂以三台对大名道亦不复详察遽移文河南以妨运道为词俾塞三台之口幸而水势难挽塞之无功若三台果塞而杜村等两口如故大名之城其能不为沼乎然终以此故明年大名元城两县田禾悉没若此者岂非其问之不周察之不审以致是与然而世皆以含煳为大方以过详为琐碎虽偾事而不悔其亦异矣余自中年以前所见长于余者言多分明于事亦罕卤莽中年以后所见少于余者则多贵卤莽而厌分明其发言也务不使之分晓若惟恐人之解之者其听言也亦不肯问之使分晓而但以意度之以此为彼者常十之六七然皆自以为已知也至于听讼尤为要事然人皆漫视之以曲为直以直为曲者比比皆然余为吏每听讼未有言余误断者然有谓余过细者况于考信一录取古人之事历历推求其是非真伪以过细讥余者当更不知几许嗟夫嗟夫此固难为世人道也本书体例降一字补曰传记所载何为多降一字书之何为或冠之以补也曰降而书者不敢以齐于经且惧其有万一之失实也然或提纲挈领为事所不可缺而经无文不得不以传记补之亦有其文本出于经而今旁见于传记者故以补别之也曰洙泗录及馀录何以不降一字而书也曰圣贤之事记于经者少而见于传记者多不可概用降书且传记之作率在百年以内世近则其言多可信非若帝王之事久远而传闻者易失实也故不复分之也备览存疑曰何以有备览存疑也曰其书所载之事可疑者多而此事尚无可疑不敢遂谓其非实也则列之于备览其书所载之事可信者多而此事殊难取信不敢概谓其皆实也则列之于存疑皆慎重之意也曰国语史记诸书概列之于备览何以有时但降一字书之不复别于传也曰其文虽见于此书而其事实本于经传信而有征不得因其书而疑之故跻之于传也附录附论曰何以有附录附论也曰唐虞录序例中言之矣其时不可详考而其事不容遗漏则从其类而附载之不敢淆其次也其文虽非纪事而与事互相发明则因其事而附见之不敢概从略也备考存参曰何以有备考存参也曰唐虞录序例中亦言之矣事虽后日之事而有关于当时之得失言或后世之言而足以证异说之纷纭虽不能无醇疵之异要皆当备之以俟考存之以相参也答词费之问曰子之说诚善矣然其文繁而不杀毋乃费于词乎余曰诚然然余之所不得已也尧典禹贡之文简矣而商周书则繁论语之文简矣而孟子书则繁左传之纪事简矣而史纪则繁古之人岂好为其繁哉夫亦世变所趋不得已而然耳昔人云夏以寅为正商以丑为正周以子为正正者正月也一月也子为正月则丑寅为二三月可知丑为正月则寅卯为二三月可知而宋儒之说皆谓商周虽以子丑为正而仍以寅为正月卯辰为二三月于是说者纷纷而后儒辨之者亦纷纷其书至于不可车载而斗量设当日云以子为正月丑为正月寅为正月止须加三月字而后人自不能为此说亦无庸琐琐而辨之车载斗量之言皆可省矣由是言之商周之书非故欲繁于虞夏也孟子史记之文非故欲繁于论语左传也世变所至异说争鸣歧之中又有歧焉少省其词则因端附会者遂开后世无穷之疑故不得已而宁为其繁耳余之词费固因于才短亦虑省之而献疑者且百出而靡所底也后有君子当有以谅其苦心耳│补上古考信录│序周官外史掌三皇五帝之书伪孔安国尚书序云伏羲神农黄帝之书谓之三坟言大道也少昊颛顼高辛唐虞之书谓之五典言常道也孔子睹史籍之烦文惧览者之不一讨论坟典断自唐虞以下后之儒者皆尊其说余独以为不然夫古帝王之书果传于后孔子得之当何如而表章之其肯无故而删之乎论语屡称尧舜无一言及于黄炎者孟子溯道统亦始于尧舜然则尧舜以前之无书也明矣周官一书所载制度皆与经传不合而文亦多排比显为战国以后所作先儒固多疑之不足据也春秋传云左史倚相能读三坟五典八索九邱杜氏注云皆古书名悉不言为何人所作使此序果出于安国杜氏岂容不见而林氏尧叟乃取伪序之文以释左传甚矣宋儒之不能阙疑也虞书曰慎徽五典五典克从又曰天叙有典敕我五典是知尧舜之世已有五典之名盖即五伦之义书之策以教民所谓敬敷五教者也不得舍经所有之五典而别求五典以实之也典籍之兴必有其渐仓颉始制文字至于大挠然后作甲子以纪日至于羲和然后以闰月定四时成岁以纪年必无甫有文字即有史官之理以情度之亦当至唐虞以降然后有史书也自易春秋传始颇言羲农黄帝时事盖皆得之传闻或后人所追记然但因事及之未尝盛有所铺张也及国语大戴记遂以铺张上古为事因缘附会舛驳不可胜纪加以杨墨之徒欲绌唐虞三代之治借其荒远无征乃妄造名号伪撰事迹以申其邪说而阴阳神仙之徒亦因以之由是司马氏作史记遂始于黄帝然犹颇删其不雅驯者亦未敢上溯于羲农也逮谯周古史考皇甫谧帝王世纪所采益杂又推而上之及于燧人包羲至河图三五历外纪皇王大纪以降且有始于天皇氏盘古氏者矣于是邪说讠皮词杂陈混列世代族系紊乱庞杂不可复问而唐虞三代之事亦遂为其所淆窃谓谈上古者惟易春秋传为近古而其事理亦为近正以此证百家之谬或亦有不可废者故余杂取易春秋传文以补上古之事司马氏曰学者载籍极博犹考信于六艺是余之志也夫卷上前论一则古无三皇五帝之说三皇五帝之文见于周官而其说各不同吕氏春秋以黄帝炎帝太少颛顼为五帝盖本之春秋传而月令因之大戴记以黄帝颛顼帝喾尧舜为五帝盖本之国语而史记因之至三统历则又以包羲神农黄帝尧舜为五帝其说以易传为据而近代五峰双湖两胡氏并用之秦本纪有天皇地皇泰皇之名而郑康成则以女娲配羲农为三皇谯周易以燧人宋均又易以祝融惟三五历本秦本纪为说而易泰皇为人皇其语尤荒唐不经后之编古史者各从所信至今未有定说余按书云皇帝哀矜庶戮之不辜皇帝清问下民是帝亦称皇也诗云皇王惟辟皇王哉是王亦称皇也书云惟皇作极又云皇后凭玉几诗云皇尸载起又云献之皇祖传云皇祖文王又云皇祖伯父昆吾离骚云朕皇考曰伯庸然则皇乃尊大之称王侯祖考皆可加之非帝王之外别有所谓皇者也且经传述上古皆无三皇之号春秋传仅溯至黄帝易传亦仅至伏羲则谓羲农以前别有三皇者妄也燧人不见于传祝融乃颛顼氏臣女娲虽见于记而文亦不类天子则以此三人配羲农以足三皇之数者亦妄也春秋传云黄帝氏以纪炎帝氏以火纪共工氏以水纪太氏以龙纪少挚之立也凤鸟至故纪于鸟自颛顼以来不能纪远乃纪于近此但历叙古帝纪官不同耳初无五帝之名亦无五德之说也吕氏缘此遂删共工氏而以五德分属之失传之本意矣国语云黄帝能成命百物以明民共财颛顼能修之帝喾能序三辰以固民尧能单均刑法以仪民舜勤民事而野死但序此五人之功为下郊张本耳亦不称为五帝而谓帝必限以五也大戴记遂独取此为五帝而他不与焉亦非国语意也至于易传五帝亦偶举之而刘歆遂附会其说以为少颛顼诸帝周迁其乐故易不载诬矣伪孔传书序云伏羲神农黄帝之书谓之三坟少颛顼帝喾尧舜之书谓之五典其意盖以坟为皇书典为帝史然黄帝以帝称而反为皇名实迕矣少与太炎帝均列于春秋传吕纪月令而去彼存此可乎作此序者亦为刘歆所误而以炎帝太为即羲农故独取少以代黄帝而为五然则序之出于刘歆以后而非安国所撰明矣盖三皇五帝之名本起于战国以后周官后人所撰是以从而述之学者不求其始习于其名遂若断不可增减者虽或觉其不通亦必别为之说以曲合其数是以各据传注互相诋讠其不知古者本无皇称而帝亦不以五限又何必夺彼以与此也哉故今但取古天子之见于传者次第列之而绝不以三五约其数焉五德之谬三皇女娲炎帝太之误说并见后篇中开辟之初驳邵雍元会运世之说宋邵尧夫作皇极经世书谓天地之一终始为一元元十二会会各万八百年天开于子地辟于丑人生于寅尧舜当巳午会之间自会而下为运为世为年为月为日为时皆以十二与三十递乘之后之儒者奉为玉律莫有异辞矣余独以为不然夫人之所以异于禽兽者以其有礼义也夫妇之道自生民之初而已然矣有夫妇于是乎有父子有父子于是乎有君臣有君臣于是乎有书契政事宫室粒食冠裳葬埋之制此数者皆人道之不可废者而皆始于羲农以后然则羲农之上距开之初固无几时也若如经世书之言则是生民仅有九会而前四会之人养生送死初无以大异于禽兽及其稍知礼义而天地之化已将半矣岂不诬哉日三十而为月月十二而为岁其偶然者耳然且有朔虚有闰馀不能齐也至于三十年为一世以父子相继之岁约略计之耳日有十二时历家随意分之以辨刻漏耳非如日之有出入月之有朔望为一终始而不可增减者也春秋传云日有十时今又分时为二十四时岂有定数乎今因是二者之偶同遂皆以此两数乘之其亦凿矣且历法十九年而闰馀一终始二万数千馀年而岁差一终始与元会运世之说皆不合则经世书之不足信也明矣曰尧舜不为中天然则何以独盛曰物之良者皆于其朔不于其中也是故日莫良于旦岁莫良于春人莫良于孺子尧舜之时其犹平旦乎是天地清明之候也自尧舜以后生聚之蕃文物之盛未必不过于昔而其气益昏而杂其治益卑而淆犹之自春徂夏物生日众而毒螫亦日多自少及庄人知日开而变诈亦日甚也是故西汉之午在孝武而孝文则其平旦也李唐之午在天宝而贞观则其平旦也故孟子亦以平旦之气为性善之验吾故曰羲农之上距开辟之初固无几时也补有天地然后有万物有万物然后有男女朋男女然后有夫妇有夫妇然后有父子有父子然后有君臣存参盖上世尝有不葬其亲者其亲死则举而委之于壑他日过之狐狸食之蝇蚋咕嘬之其颡有Г睨而不视夫Г也非为人Г中心达于面目盖归反艹累里而掩之驳三皇及十纪之说史记秦本纪云古者有天皇有地皇有泰皇封禅书云古者封泰山禅梁父者七十二家此言上古者之所始也春秋纬称自开辟至于获麟凡三百二十七万六千岁分为十纪一曰九头纪二曰五龙纪三曰摄提纪四曰合雒纪五曰连通纪六曰序命纪七曰修飞纪八曰回提纪九曰禅通纪十曰流讫纪流讫当黄帝时河图及三五历称天皇氏十六头澹泊无所施为而俗自化木德王岁起摄提兄弟十二人立各一万八千岁地皇十一头火德王亦各万八千岁人皇九头乘云车驾六羽兄弟九人分掌九州凡一百五十世合四万五千六百年后世序古史者往往采之以余观之谬莫甚焉传曰上古结绳而治后世圣人易之以书契世又传仓颉始作书契然则书契之起于羲农以后必也羲农以前未有书契所谓三皇十纪帝王之名号后人何由知之且其历年如此之久圣人为天子者如此之多其间名臣贤相哲人知士且不知凡几必无至于羲农之世而书契犹未兴生者犹无衣服死者犹无棺椁之理也夫尚书但始于唐虞及司马迁作史记乃起于黄帝谯周皇甫谧又推之以至于伏羲氏而徐整以后诸家遂上溯于开辟之初岂非以其识愈下则其称引愈远其世愈后则其传闻愈繁乎且左氏春秋传最好称引上古事然黄炎以前事皆不载其时在焚书之前不应后人所知乃反详于古人如是也又按史记邹衍始为闳大不经之言称引天地剖判以来五德终始治各有宜中国名曰赤县神州如赤县神州者九有裨海环之莫能相通如此又九乃有大瀛海环其外天地之际焉然则其说本出于衍而后世学者又各以其意增饰之耳当衍之时列国分争疆理不远故莫能穷其妄自隋唐以降征伐所及海贾所通至于夜不能熟羊胛目可以尽南极何尝有所谓裨海九区天地之际者衍言之妄居可睹矣则其所谓天地剖判五德转移者亦如是而已矣鸣唿史记犹以其言为不经奈何后人自命为儒学者反取之以补经之缺乎故余于包羲氏之前但取易序卦传文冠之篇首附以孟子上世葬亲之语以见太古之大凡其馀三皇十纪之说概不载也包牺氏包牺一作伏羲一作庖羲一作宓羲今传既作包牺当从之包牺非太说见后炎帝太篇中补古者包牺氏之王天下也仰则观象于天俯则观法于地观鸟兽之文与地之宜近取诸身远取诸物于是始作八卦以通神明之德以类万物之情驳龙马负图之说朱子论语集注云河图河中龙马负图伏羲时出余求其所本经传皆无之书云大玉夷玉天球河图在东序易大传云河出图洛出书圣人则之皆未言为龙马所负亦不言圣人为谁何也春秋传史记皆不及伏羲时事无可证其真伪者惟汉书五行志引刘歆语以为伏羲继天而王受河图而画八卦论语集解引孔安国语亦以河图为八卦而皆不言所本何书孔氏颖达周易正义云礼纬含文嘉曰伏羲德合上下天应以鸟兽文章地应以河图洛书则而象之乃作八卦故孔安国等并云伏羲得河图而作易又云春秋纬云河以通干出天苞洛以流坤吐地符河龙图发洛龟书感孔安国以为河图则八卦是也洛书则九畴是也然则龙马负图之事乃出纬书而孔刘采之者纬书者异端方士之言耳朱子何为而信之哉且如纬书之言则河图洛书同出于伏羲之世而孔刘乃以八卦九畴分属之尤不可解不知后儒何以皆用之也传云包牺氏之王天下也仰则观象于天俯则观法于地观鸟兽之文与地之宜于是始作八卦不言则河图以为卦也使画卦果本于河图则此乃当时大事千古异祥传当特举之何得概等诸鸟兽之文而已乎孔氏颖达固已疑及于此但以前人旧说不敢驳证乃为扶同迁就之词以为易理宽宏何妨更法河图亦可谓游移而失据矣外纪又谓伏羲氏有龙马负图之瑞故以龙纪官盖见补本纪有龙瑞之文因附会之以为巧合不知以龙名官者乃太非伏羲也见其诬而已矣故今于伏羲氏不载龙马负图之事孔子曰吾犹及史之阙文也余惟孔子之言是从焉耳补作结绳而为纲罟以佃以渔驳伏羲氏造书契制嫁娶之说补三皇本纪称伏羲氏造书契以代结绳之政始制嫁娶以俪皮为礼余按易大传文易结绳以书契在黄帝尧舜氏作之后则必起于黄帝以来明矣谓造于伏羲氏乃伪书孔安国序文此序晋以后人所撰前人辨之详矣至以俪皮为礼经传亦无文惟谯周古史考言之不足信故并不载驳伏羲氏为六甲之说外纪称伏羲氏支干相配为十二辰六甲而天道周又称黄帝命大挠作甲子十干十二枝相配以名日夫伏羲氏既造六甲矣又何待于黄帝之作之此盖所传异词而两采之故致自相矛盾要之谓黄帝时为近故今不载于此燧人等十七氏有无不可知世传上古之天子有燧人氏女娲氏大庭氏柏皇氏中央氏卷须氏栗陆氏骊连氏赫胥氏尊卢氏浑沌氏昊英氏有巢氏朱襄氏葛天氏阴康氏无怀氏谯周古史考以燧人备三皇谓在庖羲之前补三皇本纪则本春秋纬以女娲备三皇而谓在庖羲之后至于大庭以下十有五氏皇甫谧帝王世纪以为并在庖羲之后补三皇本纪则据三五历而以为并在庖羲之前其说纷纷不一余按春秋传国语最好称引上古事然亦但述黄炎以后未有称羲农者也独易传以易故言及于羲农耳孟子书中有许行为神农之言而庄子楚辞尤多称引黄帝以前者然则此等语言皆当在战国以后盖是时杨墨盛行杨氏疾儒者之礼法刑政而矜言无为之化墨氏恶当时之厚敛奢用而欲敦俭朴之风故好称述上古君臣以求加于三代之法大抵皆寓言之类不可以为实者也惟大庭氏之库见于春秋传女娲氏之笙簧见于明堂位然府库之兴当在唐ね以后况库犹存于春秋时世之相隔亦必不远而明堂位亦战国后之书且序女娲于垂叔之后未见其必为上古也推此而求则彼十五氏者纵使果有其人亦必非黄帝以前之天子矣补本纪乃据管子谓古封泰山七十二家夷吾所识十有二首有无怀氏不知管子乃后人所伪撰而封禅亦汉儒之邪说彼固采战国时异端小说之言而附会之者又乌足为据也哉且炎帝太在黄帝之后传记之文甚明也犹误以为庖羲神农而列之于黄帝之前况彼十五氏者传记之所不言又恶知其果有与无果在庖羲之前与其后乎故今十七氏者皆不载神农氏烈山氏非神农补三皇本纪云神农本起烈山故左氏称烈山氏之子曰柱亦曰历山氏礼曰历山氏之有天下是也余按左传称烈山氏初不言有天下若礼记祭法之文乃采之国语者国语记上古事率荒唐此盖亦想当然之词不足以为据也古者烈厉同音祭法之厉山乃传写之误亦非有两号也郑氏以神农制耒耜遂以神农当之而云厉山神农所起小司马氏从而采之误矣杜氏左传注云烈山氏神农氏诸侯较郑氏为近理然左传国语皆未有称及黄帝以前者亦未敢必其然故今并不载神农非炎帝说见后炎帝条下补庖牺氏没神农氏作斫木为耜揉木为耒耒耨之利以教天下补日中为市致天下之民聚天下之货交易而退各得其所驳神农氏重八卦作蜡祭鞭草木之说补本纪称神农氏重八卦为六十四作蜡祭以赭鞭鞭草木余按易大传言包牺作八卦纲罟至神农氏则但言其为耒耨市易初无一言及于重卦者果有此事曷为连类及之而独遗之乎康成之徒因传文内有取诸益与噬嗑之语遂臆度而附会之以为神农所重谬矣传特泛言其理何尝以为伏羲时止有三画之离神农时乃有六画之噬嗑哉郊特牲云伊耆氏始为蜡今移之神农时于经传亦未有确据盖亦以为耒耜故臆之耳至以赭鞭草木乃方士荒唐之说尤为不经故并不取驳神农氏作本草之说世传神农始为本草汉书艺文志有神农黄帝食禁七卷神农杂子技道二十三卷外纪因之遂谓炎帝尝药一日遇七十毒遂作方书以疗民疾所谓炎帝乃沿补本纪之误意即谓神农也余按书契始于黄帝以后然犹未有篇策神农之世安得有策书乎且本草文浅陋多用后世地名少有识者自能辨之补本纪谓始尝百草始有医药此或然耳然传记皆无文而后世方技之士多之古圣人者难以征信故今阙之备览神农伐补遂存参有为神农之言者许行陈相见孟子道许行之言曰贤老师与民并耕而食饔食而治又曰从许子之道则市贾不贰国中无伪虽使五尺之童市莫之或欺驳神农氏八世五百馀年之说补三皇本纪云神农立一百二十年纳奔水氏之女曰听谖为妃生帝哀哀生帝克克生帝榆罔凡八代五百三十年而轩辕氏兴焉纲目前编云神农在位百四十年子临魁八十年临魁子承六十年承子明四十九年明子宜四十五年宜子来四十八年来子襄四十二年襄曾孙榆罔五十五年此说世皆信以为然余按易传曰包牺氏没神农氏作神农氏没黄帝尧舜氏作夫人谓之没国谓之亡不曰包牺神农氏亡而曰包牺神农氏没则是二帝既没其子孙即不复嗣为帝也乌有所谓八世五百馀年者哉且经之所不书传之所不述彼晋以后之人何从而知之补本纪以榆罔为神农曾孙则榆罔之后尚当有五世而纲目前编即以榆罔为第八世其年数亦不符然则二家之说已自不合学者又何由知其孰是而信之乎夫事略者易知详者难考神农之与炎帝经传之文甚明此易知者也而二家尚不知其为两人况其子孙之名之年之谱牒反能知之而历历不爽有是理耶古之天子无禅无继且唐虞以前初未尝有继世为天子之事也有圣人者出则天下尊之为帝圣人者没则已耳其子孙皆不嗣为帝也又有圣人者出然后天下之又尊之无所为继亦无所为禅也自唐虞而后有禅自夏殷而后有继故孔子曰唐虞禅夏后殷周继如之何其可以后世之事例上古也齐桓之霸也仅一世而晋文之霸也乃十一世不得以其后之继霸而遂谓其前之亦继霸也晋文襄之霸也其卿未有世者间有父子皆为卿者而初不袭位于其父卒之日景厉以后荀林父卒而子庚代之士会老而子亦燮继之而卿遂为世及鲁郑亦然不得以其后之继卿而遂谓其初之亦继卿也夫古之天子亦若是而已矣故今于诸家所载神农以后诸帝概削之不录焉呜唿后世之儒所以论古之多谬者无他病在于以唐宋之事例三代以三代之事例上古以为继世有天下自羲农已然故于虞夏授受之际妄以己意揣度以致异说纷然而失圣人之真故余于神农之世先发其端学者知唐虞以前原无禅继然后尧舜禹启相承之事可得而论说并详后通考及尧舜禹启篇中引柳宗元文驳包牺女娲神农蛇身牛首之说补本纪称包牺氏女娲氏皆蛇身人首神农氏人身牛首余按唐柳子厚观八骏图说辨此甚明今载其文于左惟其所引书以牛首为伏羲与此小异要之其诬则一亦不足分别也柳子厚观八骏图说古之书有记周穆王驰八骏升昆仑之墟者后之好事者为之图观其状甚怪咸若骞若翔若龙凤麒麟若螳螂然世闻其骏也因以异形求之则其言圣人者亦类是矣故传伏羲曰牛首女娲曰其形类蛇孔子如亻其头若是者甚众孟子曰何以异于人哉尧舜与人同耳今夫马者驾而乘之或一里而汗或十里而汗或千百里而不汗者视之毛物尾鬣四足而蹄草饮水一也推是而至于骏亦类也今夫人有不足为负贩者有不足为吏者有不足为士大夫者有足为者视之圆首横目食谷而饱肉而清裘而燠一也推是而至于圣亦类也然则伏羲氏女娲氏孔子氏是亦人而已矣骅骝白羲山子之类若果有之是亦马而已矣又乌得为牛为蛇为亻其头为龙凤麒麟螳螂然也哉驳包牺神农作瑟之说补本纪称包牺氏作二十五弦之瑟神农氏作五弦之瑟余按风会之开必有其渐故包牺氏教佃渔神农氏教耕耨黄帝氏垂衣裳虽圣人不能一世而尽创也然则礼乐之兴当在唐虞之世包牺神农未暇此也安有茹毛饮血而吹笙鼓瑟者哉苟能制茧成丝则何不先为衣冠而乃以为弦苟能斫木盛器则何不先为栋宇棺椁而乃以为瑟也此皆后人猜度附会之言故并不取驳连山归藏为羲农时书说周官太卜有三易之名一曰连山二曰归藏三曰周易杜子春云连山伏羲归藏黄帝孔颖达云神农曰连山氏亦曰烈山氏黄帝曰归藏氏余按易传言易详矣春秋传亦多说易者然皆未有连山归藏之名周官乃后人所撰其然否未可知也即使果然亦当出于后世郑氏以为夏殷者或有之若羲农之世则未有篇策安得有文字传于后世哉至因康成以厉山为神农之误而并连山之名归之则尤谬矣故今不取黄帝氏辨黄帝姓名之谬史记五帝本纪云黄帝姓公孙名曰轩辕又云黄帝为有熊氏按国语云黄帝姓姬且公孙者公之孙也公族未及三世则无氏氏之以公孙非姓也况上古之时安有是哉大戴记云黄帝曰轩辕又曰黄帝居轩辕之邱其意盖谓因所居以为号耳非谓轩辕为黄帝名也有熊之称亦不见于传记本纪乃以轩辕为名而号有熊殊失大戴之意汉书律历志云黄帝始有轩冕之服故号曰轩辕谓轩辕为号似矣而谓因始有轩冕之故则亦出于臆度而已又大戴记史记皆以黄帝为少典子盖本之国语然国语本不足据故今并阙之说并见后战于坂泉条下补神农氏没黄帝尧舜氏作备览神农氏衰诸侯相侵伐暴虐百而神农氏弗能征于是轩辕乃心用干戈以征不享诸侯咸来宾从大戴记称黄帝德无事实可指大戴记五帝德篇云黄帝生而神灵弱而能言幼而齐长而敦敏成而聪明又云顺天地之纪幽明之故死生之说存亡之难时播百草木故教化淳鸟兽昆虫历离日月星辰极田土石金玉劳心力耳目节用水火材物余按神灵五句乃后人想像推崇之词圣人大抵如是非独黄帝然也而齐敦敏聪明亦初无先后可分死生存亡数语颇类杨氏时播以下文多难解不如史记之文明顺不知戴记之文久而讹邪抑司马氏润色之邪要之皆系肤阔之辞初无可指事实且文亦卑弱与尧典皋陶谟首节大不类显为后人所撰故并不录补黄帝氏以纪故为师而名驳黄帝举四相之说本纪云黄帝举风后力牧常先大鸿以治民汉书艺文志叙兵书有风后十三篇力牧十五篇世纪遂从而附会之言黄帝梦风吹尘垢皆去人执千钧之弩驱羊万群曰天下岂有姓风名后姓力名牧者哉于是求而得之以为将相余按黄炎之世卿相之名未有见于传者则四人恐亦后人之言纵使有之而其时未有典册则兵法非其所着明矣后者君也风后盖谓风国之君古未有姓名连称者乌得以风力为姓而后牧为名也哉至垢去土为后人驱羊为牧此特后世之谜语耳稍知文学者耻言之而纲目前编广舆记皆从而采之嘻亦异矣今一概不录驳黄帝制十二律之说世之言律者云律有十二六为律六为吕黄帝使伶伦采竹于解谷雄声六雌声六以应十二月数曰黄钟曰大吕曰大蔟曰夹钟曰姑洗曰仲吕曰蕤宾曰林钟曰夷则曰南吕曰无射曰应钟余按律之见于经传者莫先于典谟然皋陶谟但云六律不言为十二也春秋传云一气二体三类四物五声六律七音八风九歌以相成也孟子云师旷之聪不以六律不能正五音皆云六律无云十二律者如果律有十二不当咸称为六果有六律六吕亦不当皆举律而遗吕也惟国语载伶州鸠言六律之外复有六间自大吕至应钟云云然亦未尝与黄钟等平列为十二也自吕氏春秋始以律与历强相附会以十二律应十二月而刘歆班固等递述之非古也国语之文固已多所附会至吕氏春秋所采乃邹衍阴阳家之言耳学者不信经传之文而闻异端之说则喜道之甚哉其可异也又按大吕姑洗无射皆古钟名黄钟夹钟林钟应钟其名虽不见于经传然皆名之为钟则亦本钟名也谓其以律名名钟乎当钟未铸之时何由预知后世之以名钟而先以夹钟应钟名之盖古六律之名本不可考后人因某钟之声近于某律遂取钟名以名之耳非黄帝所制也且十二律果制于黄帝伶州鸠何不述之而但泛称为古之神瞽乎由是言之黄钟大吕之名皆起于春秋战国以后尚未知其与舜之六律果相应否况于其度之长短广狭有何确据而乃苦争之于九分十分之异亦惑矣刘歆岂圣人与何以后之学者奉歆之说如奉圣人言也附录遇黄帝战于坂泉之兆备览修德振兵与炎帝战于坂泉之野三战然后得其志黄帝炎帝非兄弟晋语云少典娶于有乔氏生黄帝炎帝黄帝以姬水成炎帝以姜水成成而异德故黄帝为姬炎帝为姜二帝用师以相济也异德之故也余按春秋传云黄帝以氏纪故为师而名炎帝氏以火纪故为火师而火名观其文义乃二帝各自为国各自为代非兄弟也易传云神农氏殁黄帝尧舜氏作又云黄帝尧舜垂衣裳而天下治则是黄帝圣人也炎帝虽不可知然在上古而为人所归则亦贤人也果圣贤与必无同胞兄弟而用师以相攻伐之理且所谓异德者果何哉舜之与象周公之与管叔皆不异姓也如之何其可以德异而并姓异之乎盖晋语此文特欲掩文公纳怀嬴之失而假于古之圣人正如齐东野人之语谓尧北面而朝舜者后人奈何遽从而信之邪故今并不从说并见后条及炎帝篇中附录蚩尤惟始作乱延及于平民罔不寇贼鸱义奸宄夺攘矫虔备览黄帝伐涿鹿而擒蚩尤备览蚩尤作乱不用帝命于是乃征师诸侯与蚩尤战于涿鹿之野遂禽杀蚩尤而诸侯咸尊轩辕为天子驳黄帝传兵法之说汉书艺文志叙兵法有黄帝十六篇图二卷马镐中华古今注引河图文云黄帝摄政前有蚩尤兄弟八十一人并兽身人语铜头铁额食砂石子造立兵仗刀戟大弩威震天下天遣元女授黄帝兵法符制以服蚩尤余按易大传文书契之兴弓矢之作皆在黄帝以降黄帝之时安得有兵书及图传于后世哉此乃战国之时权谋之士所作伪之黄帝耳至于兽身人语元女授法语尤不经盖唐以前人多好怪见此等语以为新奇辄采之以入书而不知其惑世为甚大也故今并论之驳黄帝作指南车及华盖之说古今注云指南车起黄帝与蚩尤战于涿鹿之野蚩尤作大雾兵士皆迷于是作指南车以示四方遂擒蚩尤又云华盖黄帝所作也与蚩尤战于涿鹿之野常有五色气金枝玉叶止于帝上有花葩之象故因而作华盖也余按易大传文服牛乘马在黄帝尧舜氏作之后则黄帝时尚未必有车也纵使有之制车之始亦岂遂能工巧如是至于华盖之作文饰益盛尤非上古俭朴之风盖皆后人之所称故今不录存参黄帝能成命百物以明民共财此语虽未必确实然尚无大谬姑列之存参驳黄帝巡游封禅之说本纪云黄帝披山通道未尝宁居东至于海登丸山及岱宗西至于空桐登鸡头南至于江登熊湘北逐荤粥合符釜山而邑于涿鹿之阿迁徙往来无常处以师兵为营卫又云置左右大监监于万国万国和而鬼神山川封禅与为多焉获宝鼎迎日推策余按此皆战国秦汉之间方士异端所述所谓黄老家言阴阳家言是也盖既其术于黄帝因伪撰黄帝之事以实之耳尧自举舜以前其事尚不可详考况黄帝踪迹之所至乎故今不录驳黄帝作素问灵枢之说世所传素问一书载黄帝与岐伯问答之言而灵枢阴符经或亦称为黄帝所作至战国诸子书述黄帝者尤众余按黄帝之时尚无史册安得有书传于后世且其语多浅近显为战国秦汉间人所撰盖战国时杨墨之徒欲绌尧舜故称尧舜以前之黄帝以驾乎其上而工于艺术者亦欲借古圣人之名以取重于世因假之以为言耳此类甚多不足缕辨亦不胜缕辨也姑举其略以例其馀驳黄帝诸子别十二姓之说晋语云黄帝之子二十五人其同姓者二人而已唯青阳与夷鼓皆为己姓青阳方雷氏之甥也夷鼓彤渔氏之甥也其同生而异姓者四母之子别为十二姓凡黄帝之子二十五宗其得姓者十四人为十二姓姬酉祁己滕任荀僖佶儇依是也惟青阳与仓林氏同于黄帝故皆为姬姓后之言姓者多宗之余按上古之时人情朴略容有未受姓者故因锡土而遂赐之所以禹贡有锡土姓之文非每人皆赐之以姓也安有同父而异姓者哉姓也者生也有姓者所以辨其所由生也苟同父而各姓其姓则所由生者无可辨有姓曷取焉且十二姓之见于传者姬祁己任吉五姓而已然皆相为昏姻后稷取于吉王季取于任春秋时晋之栾与祁昏鲁之孟与己昏而姬刘祁范乃世为昏姻皆无讥者果同祖也可为昏乎若同祖者易其姓而即可为昏则吴之孟子何讥焉春秋传云任宿须句颛臾风姓也实司太与有济之祀又云炎帝为火师姜姓其后也观其文皆似古帝王之孙世守其姓而不改者唯虞后本姚姓而陈乃妫姓故晋史赵以为周之所赐盖偶然之事时或有他故焉要之妫犹姚耳非姚与妫之遂可以相为昏也自国语始有一人子孙分为数姓之说而大戴记从而衍之史记又从而采之遂谓唐ね三代共出一祖而帝王之族姓遂乱杂而失其真矣然则是诬古圣而惑后儒者皆国语为之滥觞也且前既云青阳与夷鼓为己姓后又云青阳与仓林为姬姓是青阳一人而有两姓矣此文既云黄帝之子青阳夷鼓皆为己姓郑语又云祝融之后己姓昆吾苏顾温董是己一姓而又有两祖矣其自相矛盾如是乌可为信哉晋语此文本因文公之纳怀嬴而为之掩饰者是以其情诬而不忌其辞游而自穷纵令果出胥臣亦不足以为据况后人之所伪乎而世之学者乃皆相沿以为受姓之原固然亦可异矣故今并不取说并见前条下引王充书驳黄帝骑龙上天之说史记封禅书称齐人公孙卿有札书言黄帝仙登于天因所忠欲奏之所忠视其书不经疑其妄书卿因嬖人奏之上大说乃召问卿对曰黄帝采首山铜铸鼎于荆山下鼎既成有龙垂胡髯下迎黄帝黄帝上骑群臣后宫从上者七十馀人龙乃上去馀小臣不得上乃悉持龙髯龙髯拔坠坠黄帝之弓百姓仰望黄帝既上天乃抱其弓与胡髯号后世因名其处曰鼎湖其弓曰乌号汉王充论衡尝辨其谬今录于左论衡道虚篇世称尧若腊舜若居心愁忧苦形体羸癯使黄帝致太平乎则其形体宜如尧舜尧舜不得道黄帝升天非其实也使黄帝废事修道则心意调和形体肥劲是与尧舜异也异则功不同矣功不同天下未太平而升封又非实也五帝三王皆有圣德之优者黄帝不在上焉如圣人皆仙仙者非独黄帝如圣人不仙黄帝何为独仙世见黄帝好方术方术仙者之业则谓帝仙矣又见鼎湖之名则言黄帝采首山铜铸鼎而龙垂胡髯迎黄帝矣是与说会稽之山无以异也夫山名曰会稽即云夏禹巡狩会稽于此山上故曰会稽夫禹至会稽治水不巡狩犹黄帝好方伎不升天也无会稽之事犹无铸鼎龙垂胡髯之实也里名胜母可谓实有子胜其母乎邑名朝歌可谓民朝起者歌乎余按黄帝升天之说本不足辨司马氏载之正以见其荒谬耳王氏以为非实是矣然言黄帝好方术则尤惑于世之邪说而未之察也上古原无方术而黄帝垂衣裳而天下治亦岂至为方士之所欺哉世之言神仙者多之于黄帝老子类此者非一而文学之士亦有采之入书者恐其久而惑世故录此篇以例其馀卷下炎帝氏炎帝非神农氏汉书律历志以炎帝为神农氏太为包羲氏后之学者编纂古史皆遵之无异词以余考之不然易传曰庖羲氏没神农氏作神农氏没黄帝尧舜氏作是庖羲神农在黄帝之前也春秋传曰黄帝氏以纪故为师而名炎帝氏以火纪故为火师而火名共工氏以水纪故为水师而水名太氏以龙纪故为龙师而龙名是炎帝太在黄帝之后也庖羲神农在黄帝之前炎帝太在黄帝之后然则庖羲氏之非太神农氏之非炎帝也明矣史记五帝本纪曰轩辕氏之时神农氏世衰诸侯相侵伐暴虐百姓而神农氏弗能征又曰炎帝欲侵陵诸侯轩辕乃修德振兵以与炎帝战于坂泉之野三战然后得其志夫神农氏既不能征诸侯矣又安能侵陵诸侯既云世衰矣又何待三战然后得志乎且前文言衰弱凡两称神农氏皆不言炎帝后文言征战凡两称炎帝皆不言神农氏然则与黄帝战者自炎帝与神农氏无涉也其后又云诸侯咸尊轩辕为天子代神农氏又不言炎帝然则帝于黄帝之前者自神农氏与炎帝无涉也封禅书云古者封泰山禅梁父者七十二家而夷吾所记者十有二焉神农封泰山禅云云炎帝封泰山禅云云夫十有二家中既有神农复有炎帝其为二人明甚乌得以炎帝为神农氏也哉战国策曰神农伐补遂黄帝伐涿鹿而擒蚩尤亦列神农于黄帝前而不云炎帝晋语曰黄帝以姬水成炎帝以姜水成亦列炎帝于黄帝后而不云神农春秋传云炎帝为火师姜姓其后也与国语炎帝姜姓之说合皆云炎帝不云神农孟子书有许行者为神农之言并耕同贾之说语虽不经然亦因神农有作耒耜为市廛之二事故之亦云神农不云炎帝盖自史记以前未有言庖羲风姓为龙师神农姜姓为火师者亦未有言太画八卦作纲罟炎帝制耒耜为市廛者然则庖羲氏之非太神农氏之非炎帝也明矣自战国以后阴阳之术兴始以五行分配五帝而吕氏春秋采之月令又述之遂以太为木为春炎帝为火为夏少为金为秋颛顼为水为冬黄帝为土为中央然亦但言其德各有所主不谓太先于炎帝炎帝先于黄帝也宣元以后谶纬之学日盛刘歆不考其详遂以五行相生之序为五帝先后之序而太遂反前于炎帝炎帝遂反前于黄帝矣然考之易传前乎黄帝者为庖羲神农其名不符考之春秋传炎帝太皆在黄帝之后其世次又不合于是不得已谓太即庖羲氏炎帝即神农氏而春秋传文为逆数谓少受黄帝黄帝受炎帝炎帝受共工共工受太故先言黄帝上及太也呜唿有是文理也哉传云火出于夏为三月于商为四月于周为五月又云自虞以上为陶唐氏在夏为御龙氏在商为豕韦氏在周为唐杜氏晋主夏盟为范氏此皆由今溯昔然且不用逆数况于泛举古帝王之沿革乃反无故而逆数耶杜氏不察其谬乃用歆说以释左传固已误矣而小司马史记索隐释封禅书非惟不斥其诬反欲曲全歆说谓神农后子孙亦称炎帝黄帝与炎帝战于坂泉岂黄帝与神农身战乎夫神农果即炎帝其子孙对黄帝而言称炎帝犹可也继神农之后而别之曰炎帝可乎且封禅十二家皆易姓受命者史记诗传之文甚明若炎帝为神农子孙则是十一家非十二家矣或云谯周古史考即以神农炎帝为两人与史记同惜余未得见其书也由是言之误刘歆班固者吕纪月令而误杜预司马贞者歆与固也自是以后学者益以口耳相传而黄炎之世次历二千年遂无复有正之者矣曰然则史记黄帝之后何以不列炎帝太曰史记亦不列少不但太炎帝也将亦谓少在黄帝之前乎盖迁之叙五帝本之大戴记而记本之鲁语然鲁语但举其有功者言之实未尝有五帝之名亦不谓其间不得复有帝也若月令之五帝则本之春秋传然传实亦未有五帝之说大抵后人之说皆沿之古人而附会之以致浸失其意要之自司马迁以前未有言炎帝太之为庖羲神农者而自刘歆以后始有之学者当取信于古传记不必斤斤焉执异端谶纬之说后儒附会之言以自益其惑也补炎帝氏以火纪故为火师而火名炎帝与黄帝同时晋语云少典娶于有乔氏生黄帝炎帝黄帝以姬水成炎帝以姜水成成而异德故黄帝为姬炎帝为姜二帝用师以相济也韦昭国语解云神农在黄帝前黄帝灭炎帝灭其子孙耳言生者言二帝本所生出也小司马索隐又云少典者诸侯国号非人名也炎黄二帝凡隔八帝五百馀年若以少典是其父名岂黄帝经五百馀年而始代炎帝后为天子乎后之纂古史者咸以其言为然余按国语所云生者本谓一父一母所生文甚明也幼同生而长不同德故曰成而异德如韦氏之说是与炎帝同生者乃黄帝之远祖与黄帝用师者乃炎帝之耳孙则所谓成而异德者其祖乎其孙乎如小司马之说是生炎帝者一少典氏生黄帝者一少典氏则所谓娶于有乔氏者炎帝之父乎黄帝之父乎于文皆不通矣况炎帝既在黄帝前数百年则当先言炎帝不当每文皆先言黄帝也盖二家之失在误信刘歆班固之言以炎帝为神农是以世代不符虽委曲以为解卒辗转而不通若但据左传史记文则炎帝承黄帝自可同时不必曲为之说也然国语之文本亦出于附会故今并不载说已详前黄帝篇中备考炎帝为火师姜姓其后也姜姓所自出按左传原姜姓者二一此文以为炎帝之后一庄二十三年以为太岳之后或太岳即出于炎帝与其说犹可通也国语原姜姓者三一晋语谓炎帝姓姜与此文合一周语谓共工之从孙四岳船姜盖即传之太岳但炎帝即姓姜则非至四岳而始赐姓共工承炎帝后而改制度则非出于炎帝明甚二篇必有一误也一郑语谓姜为伯夷之后伯夷与四岳比肩事舜齐一国安得祖两人乎大抵国语所述姓氏皆不足据窃意左传犹近古故列之以备考共工氏共工世次汉书律历志列共工于神农之前余按春秋传共工在黄炎后其文甚明刘歆泥于吕纪五德之说误以传为逆数遂以炎帝为神农太为伏羲因致失共工之世次耳今既据传文正其失则共工固当次之于此说已详前炎帝篇中补共工氏以水纪故为水师而水名存参共工虞于湛乐淫失其身欲壅防百川隋高湮庳以害天下皇天弗福庶民弗助祸乱并兴共工用灭驳触山补天之说鲁语云共工氏之伯九州也其子曰后土能平九土补本纪云女娲末年诸侯有共工氏任智刑以强霸而不王与祝融战不胜而怒乃头触不周山崩天柱折地维缺女娲乃炼五色石以补天断鳌足以立四极聚芦灰以止滔水于是地平天成不改旧物余按共工氏之为帝为霸不可考矣但以春秋传推之则与黄炎二固未有差别也不知国语有所传耶抑以共工似官名不似代名遂臆度之而云然耶大抵国语之文附会者多后土本非人名乃不云其子曰勾龙而云其子曰后土基舛如是固不可为据也所称虞于湛乐云者或其子孙之事亦未可知少之衰九黎乱德神农氏世衰诸侯相侵伐楚语史记并有是言则于共工亦何怪焉故姑存之于此至于触山补天之说本之淮南子淮南又因楚辞之文而附会之者楚辞淮南本皆荒唐之数不可为实而楚辞但言地倾初无触山补天之说亦绝不言为共工也头能触山而使之崩山能倾天地而使之缺折则鲁阳之挥日愚公之移山真可谓平平无奇矣小司马乃信以为实而载之史吾恐千百年后将有采稗官小说以补正史之缺者况祝融乃颛顼之裔安得越千百年之前而与共工战乎大抵唐人好奇而轻信不辨黑白而一概取之率皆如是亦不足尽辨也太氏太或作太昊按春秋传作太传文近古或当不误今从之补太氏以龙纪故为龙师而龙名备考任宿须句颛臾风姓也实司太与有济之祀陈太之虚也太非包羲氏汉书律历志以春秋传之太氏为即易传之包羲氏患其世次不合遂以春秋传文为逆数余按传文如果逆数则当由少以至极前之包羲乃由黄帝逆数以至包羲而忽以极后之少承之文理尚可通乎且太少二帝不同姓若其时又不相及则何为皆以名而太纪官为龙少纪官为凤亦似相比然者然则少氏固当继太而帝左传非逆数太非包羲矣又按春秋传太之后曰任宿须句颛臾其虚在陈少之后曰郯其虚在鲁颛顼之后曰陈其虚在卫而黄炎共工三代惟炎帝之后见于传至其虚则皆无闻焉岂非以近者易考而远者难详乎国语虽尝述黄帝共工之后然其文殊乖舛不足据然则郯子所言之世次其非逆数亦明矣故今列太氏于共工之后从左传也馀并见前炎帝篇中少氏金天氏非少汉书律历志云少号曰金天氏余按金天氏之名见于春秋传但云裔子为玄冥师而已未言为少也刘歆盖以月令秋帝少秋于行为金故谓金天氏为少耳不知五德之说本邹衍之妄谈且颛顼不取号于水宁少必取号于金乎少氏之子虽尝为玄冥然烈山氏之子柱为稷周弃亦为稷颛顼氏之子黎为火正高辛氏之子阏伯亦为火正则玄冥一官亦不必少氏之子孙而后可为也故今宁阙之说并详前黄帝以下诸帝篇中或作昊今从左传作已详前篇补少挚之立也凤鸟至故纪于鸟为鸟师而鸟名备考秋郯子来朝公与之宴昭子问焉曰少氏鸟名官何故也郯子曰吾祖也我知之因商奄之民命以伯禽而封于少之虚补凤鸟氏历正也玄鸟氏司分者也伯赵氏司至者也青鸟氏司启者也丹鸟氏司闭者也祝鸠氏司徒也雎鸠氏司马也鸠氏司空也爽鸠氏司寇也鹘鸠氏司事也五鸠鸠民者也五雉为五工正利器用正度量夷民者也九扈为九农正扈民无淫者也备考昔爽鸠氏始居此地季因之有逢伯陵因之蒲姑氏因之而后太公因之大戴记之青阳玄嚣俱非少大戴记帝系篇云黄帝产玄嚣玄嚣产乔极乔极产高辛黄帝产昌意昌意产高阳又云黄帝取于西陵氏之子谓之嫘祖氏产青阳及昌意青阳降居氵氐水昌意降居若水自史记始以青阳为玄嚣而汉书律历志遂并以青阳为少而其子孙名挚由是皇甫谧以来诸编古史者皆以少为黄帝之子矣余按大戴史记之文本难征信然大戴云青阳降居氵氐水是明谓青阳不为天子矣史记云自玄嚣与乔极皆不得在位至高辛即帝位是亦谓玄嚣不为天子矣青阳玄嚣皆不为天子恶得以为少氏也哉且以挚为少子孙之名则当凤鸟未至之前将以何者名其官乎盖此皆缘刘歆误以春秋传郯子之言为逆数而炎帝共工太皆在黄帝前至少则不可复谓其在太前而大戴史记又皆无少之代故妄意其即青阳耳不知四代实皆在黄帝后史记自沿大戴之文以颛顼直继黄帝而遗之不必曲为说以附会之也然史记以玄嚣为青阳亦非大戴本文之意盖其前文云黄帝产玄嚣产昌意者乃因叙高阳高辛之世系而溯及其祖父非谓黄帝止有此二子也后文云黄帝取于西陵氏之子产青阳及昌意者乃因二人同母故因昌意而并及之非必此二人即前二人也司马氏见其前有玄嚣而无青阳后有青阳而无玄嚣遂妄意为一人误矣又国语以青阳为方雷氏之甥亦与大戴文异大抵国语大戴史记本皆不足为据而汉志以为少说尤荒唐皆由于不察前人之言而妄以意度之是以愈转愈误而更后之人又震于其名以为必有所据而云然是以帝王之事颠倒错乱不可复正而不知其所据皆此类也故今并不取颛顼氏颛顼为高阳或高辛不可考大戴记云高阳是为帝颛顼按春秋传有高阳氏有颛顼氏而为一为二无明文唯离骚自谓高阳之苗裔而郑语以楚为祝融之后左传以祝融为颛顼氏之子则似高阳果颛顼也然郑语云黎为高辛氏火正楚语云颛顼命火正黎司地又似颛顼为高辛者要之唐虞以前事多难考国语离骚皆难据以立说与其误断而颠倒之不若阙疑而姑置之之为愈也补自颛顼以来为民师而命以民事备考陈颛顼之族也卫颛顼之虚也故为帝邱大戴记称颛顼德无事实可指大戴记五帝德篇云颛顼洪渊以有谋疏通而知事养材以任地履时以象天依鬼神以制义治气以教民洁诚以祭祀北至于幽陵南至于交趾西济于流沙东至于蟠木动静之物小大之神日月所照莫不励余按洪渊疏通二语乃贤哲之常事养材履时二语即黄帝之顺天地之纪历离日月星辰时播百草木等事也其馀云云亦皆古贤帝王通用之言非有事实可指不可移之他人者也其为后人所撰甚明故今并不录说并见前黄帝篇中帝喾氏国语始称喾按春秋传有高辛而无喾至国语始称喾大戴记始以喾为高辛国语固多附会然妄合姓氏谬举神怪则有矣若无故撰此一代恐国语尚未至是且言之不一而足理固当有之不容略也传既无文故即以国语文补之唯以喾为高辛则未敢决宁阙之可也说并见前颛顼篇中补帝喾能序三辰以固民存参星与日辰之位皆在北维颛顼之所建也帝喾受之大戴记称帝喾德与黄帝颛顼不异大戴记五帝德篇云帝喾生而神灵自言其名博施利物不于其身聪以知远明以察微顺天之义知民之德仁而威惠而信取身而天下服取地之财而节用之抚教万民而利诲之历日月而迎送之明鬼神而敬事之其色郁郁其德嶷嶷其动也时其服也士执中而获天下日月所照风雨所至莫不从顺余按此所称生而神灵自言其名者即黄帝之生而神灵弱而能言也聪以知远明以察微者即黄帝之成而聪明也明鬼神而敬事之者即颛顼之洁诚以祭祀也日月所照风雨所至莫不从顺者即颛顼之日月所照莫不励也顺天之义取地之财者即黄帝之顺天地之纪颛顼之养材以任地履时以象天也盖撰此文者亦苦于无可言故少窜易其词而实仍即前之所云云也故今并不录说并见前黄帝颛顼篇中黄帝以后诸帝通考传文有不能详其世代者统录于此补黄帝尧舜垂衣裳而天下治补刳木为舟剡木为楫舟楫之利以济不通补服牛乘马引重致远以利天下补重门击柝以待暴客补断木为杵掘地为臼臼杵之利万民以济补弦木为弧剡木为矢弧矢之利以威天下补上古穴居而野处后世圣人易之以宫室上栋下宇以待风雨补古之葬者厚衣之以薪葬之中野不封不树丧期无数后世圣人易之以棺椁补上古结绳而治后世圣人易之以书契百官以治万民以察引欧阳修文大戴记帝系篇之说大戴记帝系篇云黄帝产玄嚣玄嚣产乔极乔极产帝辛是为帝喾帝喾产稷产契产放勋是为帝尧黄帝产昌意昌意产高阳是为帝颛顼颛顼产穷蝉穷蝉产敬康敬康产勾芒勾芒产乔牛乔牛产瞽瞍瞽瞍产重华是为帝舜颛顼产鲧鲧产文命是为禹其后司马迁之五帝本纪皇甫谧之帝王世纪并因之世之学者莫不信之至宋欧阳永叔帝王世次图序及后序始其谬今载其文于左欧阳永叔帝王世次图序尧舜禹汤文武此六君子者可谓显人矣而后世犹失其传者岂非以其远也哉是故君子之学不穷远以为能而阙其不知慎所传以惑世也方孔子时周衰学废先王之道不明而异端之说并起孔子患之乃述诗书史记以止纷乱之说而欲其传之信也故略其远而详其近于书断自唐虞以来着其大事可以为世法者而已至于三皇五帝君臣世次皆未尝道者以其世远而慎所不知也孔子既没异端之说复兴周室亦益衰乱接乎战国秦遂焚书先王之道中绝汉兴久之诗书稍出而不完当王道中绝之际奇书异说方充斥而盛行其言往往反自于孔子之徒以取信于时学者既不备见诗书之详而习传盛行之异说世无圣人以为质而不自知其取舍真伪至有博学好奇之士务多闻以为胜者于是尽集诸说而论次初无所择而唯恐遗之也如司马迁之史记是已以孔子之学上述前世止于尧舜着其大略而不道其前迁远出孔子之后而乃上述黄帝以来又详悉其世次其不量力而务胜宜其失之多也迁所作本纪出于大戴礼世本诸书今依其说图而考之尧舜夏商周皆同出于黄帝尧之崩也下传其四世孙舜舜之崩也复上传其四世祖禹而舜禹皆寿百岁稷契于高辛为子乃同父异母之兄弟今以其世次而下之汤与王季同世汤下传十六世而为纣王季下传一世而为文王二世而为武王是文王以十五世祖臣事十五世孙纣而武王以十四世祖伐十四世孙而代之王何其谬哉呜唿尧舜禹汤文武之道百王之取法也其盛德大业见于行事而后世所欲知者孔子皆已论着之矣其久远难明之事后世不必知不知不害为君子者孔子皆不道也夫孔子所以为圣人者其智知所取舍皆如此永叔后序予既略论帝王世次而见世纪之失犹谓文武与纣相去十五六世其谬较然不疑而尧舜禹之世相去不远尚冀其理有可通乃复以尚书孟子孔安国皇甫谧诸书参考其寿数长短而尤乖戾不能合也据书及诸说云尧寿一百一十六岁舜寿一百一十二岁禹寿百岁尧年十六即位在位七十年年八十六始得舜而试之二年乃使摄政时舜年三十居试摄通三十年而尧崩舜服尧丧三年毕乃即位在位五十年而崩方舜在位三十三年命禹摄政凡十七年而舜崩禹服舜丧三年毕乃即位在位十年而崩由是言之当尧得舜之时尧年八十六舜年三十以此推而上之则是尧年五十七已见四世之玄孙生一岁矣舜居试摄及在位通八十二年而禹寿百年以禹百年之间推而上之禹即位及居舜丧通十三年又在舜朝八十二年通九十五年则当舜摄试之初年禹才六岁是舜为玄孙年三十时已见四世之高祖方生六岁矣至于舜娶尧二女据图为曾祖姑虽古远世异与今容有不同然人伦之理乃万世之常道必不错乱颠倒之如此然则诸家世次寿数长短之说圣经之所不着者皆不足信也决矣颛顼尧舜皆不出于黄帝余按春秋传黄帝氏以纪炎帝氏以火纪共工氏以水纪太氏以龙纪少氏以鸟纪自颛顼以来乃纪于近夫自黄帝以至颛顼中间四五代而各有制作不相沿袭则颛顼与喾之上距黄帝也远矣乌得以颛顼为黄帝之孙而喾为黄帝之曾孙也哉传云高辛氏有才子八人高阳氏有才子八人此十六族者世济其美不陨其名以至于尧夫高辛高阳之子孙至于尧时已各有分族而传数世则高辛高阳之下逮尧也又远矣乌得以尧为高辛之子而高阳之从孙也哉书云降二女于妫嫔于虞孟子云尧之于舜也九男事之二女女焉夫男女辨姓人道之大防也况于同高祖以下其亲属尤近果如大戴所记尧与舜之高祖为同高祖昆弟尧安得以其女妻舜舜安得遂取之纵使上古之时礼制未详然使尧舜而非圣人也则可尧舜而皆圣人也必不为是乱伦渎礼之事明矣且不告而娶万章犹疑之孟子犹数辨释之若以近属而为姻婚其所关者更大何得万章孟子反皆不置一言至其世数之参差则欧阳子已言之不待智者而知之矣乌得谓尧舜禹之同出于黄帝也哉惟舜出于颛顼春秋传尝言之而其名亦不符然于陈言舜而但及于颛顼不及于黄帝则是以颛顼为不出于黄帝也于陈言舜而必及于颛顼于范氏言陶唐而不及于黄帝则是亦不以尧为出于黄帝也至国语始好牵连数姓以为同出一祖固已诬矣然其所称黄帝之后十二姓者有祁而无姚有姬而无子姒则是犹未以唐虞三代为皆出于黄帝也自战国以后杨墨并起而杨氏尤好为大言以儒者之称尧舜而述孔子也乃称黄帝以求加于尧舜述老聃以求加于孔子故其后遂称为黄老犹以为未足快其意乃又诬孔子为老聃之弟子尧舜禹汤文武为黄帝之子孙以见夫儒者之所推崇而尊重者实皆吾师之末流馀派也大戴诸篇本战国以后所撰是以惑于其说而载之而司马氏故崇黄老其信而采之尤不足怪独怪汉晋以降千有馀年文人学士自命为圣人之徒者不知凡几而皆以为实然此何说也唯欧阳子独能取信于经而不从杨墨之邪说其识可不谓卓哉乃此论既出而自宋以来编纂古史者犹沿大戴史记之谬则尤可怪矣岂以欧阳子之论犹有未尽耶故余既全录欧阳子之文而于黄帝尧舜篇中复为推其前后而详辨之期于永绝世儒之疑杜杨墨之说虽其词烦于古人而不敢避也后世果有大儒出焉庶知余心之独苦耳说并见后唐虞录中少至尧四代皆非相继而立史记五帝本纪云黄帝崩高阳立是为帝颛顼颛顼崩高辛立是为帝喾帝喾崩挚代立帝挚立不善崩弟放勋立是为帝尧以为古帝皆相继而立者帝王世纪衍之复据汉书而小变其说谓黄帝在位百年年百一十一岁其后少在位八十年年百岁其后乃为颛顼在位七十八年年九十八岁帝喾在位七十年年百五岁挚在位九年造唐而致禅后之辑古史者大率本其年数以为上古甲子之实余按少颛顼不继黄帝前篇固已详言之矣然即少至尧四代中更无他天子而亦前后不相及也国语云少之衰九黎乱德颛顼受之少既衰颛顼乃兴是颛顼与少不相及也传云高阳氏有才子八人高辛氏有才子八人此十六族者世济其美不陨其名以至于尧高阳高辛至尧时已数世而分数族是尧与二代亦不相及也然则上古帝王其交会之间皆当有数十百岁此衰而后彼兴正如春秋之霸者然安得有相继为天子者哉盖凡说上古者皆以后世例之故误以为相承不绝不知古之天子无禅无继有一圣人出焉则天下皆归之而谓之帝圣人既没则其子降而夷于诸侯又数十百年复有圣人出则天下又归之如是而已自唐虞逮夏初天子相继而天下之局始一变少康以后又一变至周又小变而秦汉以下则又大变学者知上古自上古虞夏自虞夏商周自商周则经传之文皆了然不待解启之继统汤武之革命皆显然无可疑矣余尝读春秋传襄昭之世较之定哀已不同闵僖又不同隐桓之世则迥乎判然矣二百馀年之间犹如此况自平王以上至于羲农黄帝之时上下三千年安得以一例例之乎至其年岁尤属无征上世既无典籍经传又乏明文即广搜博采不辨真伪如司马迁者犹且不能言其年岁彼皇甫谧生于晋代又安从而知之东方朔告武帝云陛下以臣为欺妄愿使人上天问之世之述上古之年岁者何以异是故今概不之采但取传所载之帝因其先后次第之说并见前神农及后尧舜禹诸篇中驳大坟等八师之说韩诗外传载子夏之言云黄帝学乎大坟颛顼学乎禄图帝喾学乎赤松子尧学乎务成子附舜学乎尹寿禹学乎西王国汤学乎贷乎相文王学乎锡畴子斯余按大坟以下八人无见于经传者而有间见于庄列异端之书者则此语乃杨墨之所言可知也商周之世诗书具在何以无一言及之乎诗传妄采异端之说又伪为子夏之言不亦诬古人而惑后世乎新序亦载此语而文小异盖即本之诗传而记有差池者故今皆不录驳尧以前乐名世传上古乐名乐记有大章咸池周官有门大卷大咸而皆不言何人所作乐纬以咸池为黄帝乐大章为尧乐如是则当先言咸池何以乐记乃先大章而后及咸池也郑注谓咸池即大咸乃黄帝乐尧增修而用之以曲为解然特出于猜度非有确据而一代之乐功德所存尧亦不应无故改黄帝之乐使后人不得见其真也孔贾二疏又曲为郑注解谓大章即大卷与咸池皆黄帝之乐尧增修者存其本名曰咸池不增修者别为立名曰大章至周又改名为门其说尤为纡曲何者尧亦圣人何为不自作乐而但增修前代之乐改前代之乐名以为己乐且增修者宜改名而反仍其旧名不增修者不当改名而反别立新名倒行逆施莫此焉甚而尧既改之矣周又改之义何取焉按尧以前之乐无见于经传者春秋传季札之观乐亦上至韶而止盖上古天下未平民害尚多未去圣人为之制衣服饮食宫室书契之属日不暇给以故未遑作乐不则有之而世远年湮不传于后世也战国以来学者多好揣度附会谈上古之事记者各据所闻记之是以互相差异为注疏者轻于取信而不加别择务曲为之说使之两全不悖是以展转反覆而卒不可通也乐纬又称颛顼作五茎帝喾作六英而周官乐记皆无之刘歆以为周迁其乐贾氏以为遵黄帝之道无所改作夫古圣人之乐果存于周周人当爱护之不暇何故而反迁之岂必改黄帝之道然后其乐可存乎然则自尧以前本无乐传于后而乐纬妄名之也明矣嗟乎后之儒者皆知尊圣经而黜谶纬矣然所述帝王之事大率皆本于纬书虽袭纬书之说而殊不自知也其亦可叹也已故今一概不录驳三帝乘龙之说大戴记五帝德篇云黄帝黼黻衣大带黼裳乘龙颛顼乘龙而至四海帝喾春夏乘龙秋科乘马黄黼黻衣余按乘龙之说最为荒唐盖本方士之言黼黻衣裳亦属约略之词本纪删之是也所谓其文不雅驯者盖谓此等故今亦不录嗟乎司马迁犹恶其不雅驯而删之者后之学者反或广搜不雅驯之文以增之亦独何哉补木正曰句芒火正曰祝融金正曰蓐牧水正曰玄冥土正曰后土补少氏有四叔曰重曰该曰修曰熙实能金木及水使重为句芒该为蓐收修及熙为玄冥世不失职遂济穷桑补颛顼氏有子曰犁为祝融共工氏有子曰句龙为后土补有烈山氏之子曰柱为稷存参少之衰也九黎乱德民人杂揉不可方物夫人作享家为巫史颛顼受之乃命南正重司天以属神命火正黎司地以属民使复旧常无相侵渎存参黎为高辛氏火正重黎五疑按传文重乃少氏之子世不失职遂济穷桑似即官于少世者而楚语谓颛顼命重司天又似重于颛顼世乃为勾芒者可疑一也黎本颛顼氏之子故楚语称颛顼命黎司地而郑语又云黎为高辛氏火正大戴记云高辛是为帝喾则是黎于喾世乃为祝融可疑二也周书云遏绝苗民无世在下其后乃云乃命重黎绝地天通三苗之窜在尧舜世又似重黎非颛顼所命者楚语虽云尧育重黎之后使复典之要是曲全其说究与周书文义不合可疑三也郑语以楚为祝融之后而楚语云其在周程伯休父其后也当宣王时失其官守而为司马氏则又不似楚之先君也者可疑四也重黎本二人程伯与司马氏重之后与黎之后与何得不别而言之可疑五也上古本无典籍可稽而国语文多附会又不出于一人之手是以互相矛盾即吕刑亦非典谟可比伯夷典刑之误昔人已言之矣皆未容据此而驳彼也烈山氏亦不知为何代人郑氏以为神农杜氏以为神农时诸侯要皆想当然非有所据也故今统列之于诸帝之后而不敢以某代系之阙疑也志慎也后论一则驳五德终始之说近代纂古史者咸云伏羲以木德王神农以火德王黄帝以土德王少以金德王颛顼以水德王帝喾尧舜以降皆以五行周而复始余按帝王之兴果以五德终始则此乃天下之大事也二帝之典三王之誓诰必有言之者即不言若易春秋传穷阴阳之变征黄炎之事述神怪之说详矣亦何得不置一言也下至国语大戴记所称五帝事最为荒唐然犹绝无一言及之然则是战国以前原无此说也明矣洪范曰水曰润下火曰炎上木曰曲直金曰从革土爰稼穑不言其为帝王受命之符也夫天下之事孰有大于帝王受命者曲直从革之属抑末矣何故舍其大者不言而但言其细者乎传曰黄帝氏以纪炎帝氏以火纪共工氏以水纪太氏以龙纪少氏鸟纪是帝王之兴各因物以取义不必于五行也各因义以立名无所谓终始也不然以水以火可矣以龙鸟何说焉传曰陈水族也又曰卫颛顼之墟也其星为大水此自谓颛顼之应乎水耳非谓帝王皆以五行相终始也若皆以五行相终始则舜以土德王何以论陈者不近系之舜之土而反远系之颛顼之水乎夫五行之说于洪范上古帝王之事详于春秋传洪范不言春秋传之说不合然则是为五德终始之说者乃异端之论而非圣贤之旨也明矣五德终始之说起于邹衍而其施诸朝廷政令则在秦并天下之初史记封禅书及始皇本纪孟子荀卿列传言之详矣其说以为黄帝得土德黄龙地蚓见夏得木德青龙止于郊殷得金德银自山溢周得火德有赤乌之符皆以所不胜者递推之是以秦之代周自谓水德而汉贾谊公孙臣皆谓汉当土德太初改制服色尚黄用衍说也盖自周道既衰异端并起大略分为六术史记自叙所谓儒墨道德名法阴阳是也阴阳之术其初疑亦本于杨氏而衍以专门名家遂别为一术是以汉志九流次阴阳于道家法家之间而其书目有驺子四十九篇驺子终始五十六篇史记亦云驺衍以阴阳主运显于诸侯燕齐海上之方士传其术怪迂阿谀苟合之徒自此不可胜数也则是司马迁固已非之矣且龙止银溢皆荒唐无可证赤乌之符虽见于河内女子之泰誓然白鱼入舟不又为金德乎此固大雅君子所不道也以秦之愚至于焚诗书求神仙其为衍说所欺固宜后之学者何为而亦为其所欺耶然衍虽有五德终始之说而初不以母传子固未尝以木火土金水为五帝相承之次第也以母传子之说始于刘氏向歆父子而其施诸朝廷政令革故说从新制则在王莽篡汉之时汉书律历郊祀两志及王莽传言之详矣其学以为庖羲继天而王为百王先德始于木其后以母传子终而复始自神农黄帝下历唐虞三代而汉得火焉故高祖始起神母夜号着赤帝之符共工氏以水德间于木火与秦同运非其次序故皆不永是以王莽自言火德销尽土德当代而光武之起亦据赤伏符之文改汉为火德用歆说也盖自吕氏春秋始以五帝分配五行春帝太夏帝炎帝秋帝少冬帝颛顼季夏之帝黄帝向见此文遂以为其世之先后固然而太炎帝乃庖羲神农之异名不知炎帝太自在黄帝之后秦汉以前从未有以为即庖羲神农者吕纪所云但谓五帝之德各有所主正如勾芒以下五官各擅其神者然非以此为先后之序也安得公然遂取帝王相继之序颠倒置之废传记之明文任揣度之私智乎且衍之说虽诬然殷尚白周尚赤犹有可附会之端若歆所说周为木德则何为不尚青而尚赤也乃强为之解曰尚其德所生也不尚其德而尚其德所生有是理乎而殷又不尚其所生而尚其所由生此又何说焉至于蛇母之哭野人相传之妄语耳不然则篝火狐鸣之小智耳岂遂得以此定千古之疑断帝王之前后哉若夫水之继木其世不永谓秦可也唐虞以前皆不传子不得独以不永贬共工也莽以土继火可谓次序矣何为亦不永乎以莽之诈方且借虞书周官以饰其篡其用歆说以欺天下固宜后之学者何为而皆祖述其欺人之言耶嗟夫自光武以之为国典班固载之于国书魏晋以后遂皆以为其事固然至于唐宋谶纬之学虽衰而学者生而即闻五德之说遂终身不复疑亦不复知其说之出于衍与歆矣且夫衍歆之学稍知道术者所不屑称也然其所创之说则后世之大儒硕学皆遵之不敢异宁背经传而不敢背此二人之言亦可谓慎矣故今概不取太炎帝在黄帝后说已详前篇中│唐虞考信录│自序考信录何以始于唐虞也遵尚书之义也尚书何以始于唐虞也天下始平于唐虞故也盖上古之世虽有包羲神农黄帝诸圣人相继而作然草昧之初洪荒之日创始者难为力故天下犹未平至尧在位百年又得舜以继之禹皋陶稷契诸大臣共襄盛治然后大害尽除大利尽兴制度礼乐可以垂诸万世由是炙其德沐其仁者作为典谟等篇以纪其实而史于是乎始其后禹汤文武迭起拨乱安民制作益详典籍益广然亦莫不由是而推衍之是以孔子祖述尧舜孟子叙道统亦始于尧舜然则尧舜者道统之祖治法之祖而亦即文章之祖也周衰王者不作百家之言并兴尧舜之道渐微孔子惧夫愈久而愈失其实也于是订正其书阐发其道以传于世孔子既没异端果盛行杨墨之言盈天下叛尧舜者有之诬尧舜者有之称述太古以求加于尧舜者有之于时则孟子辞而之迄乎孟子又没而其说益诞妄司马氏作史记遂上溯于黄帝虽颇删其不雅驯者而所采已杂逮谯周古史考皇甫谧帝王世纪等书又以黄帝为不足称述益广搜远讨溯之羲农以前以求胜于孔子而异说遂纷纷于世何者唐虞以前载籍未兴经既无文传亦仅见易于伪无可考验是以杨墨庄列之徒得借之以畅其邪说唯唐虞以后载在尚书者乃可依据而伪孔氏古文经传复出刘焯孔颖达等习翼之猜度附会而帝王之事遂茫然不可问矣唐宋以来诸儒林立其高明者攘斥佛老以伸正学其沈潜者居敬主静以自治其身心休矣盛哉然于帝王之事皆若不甚经意附和实多纠驳绝少而为史学者则咸踵讹袭谬茫无别择不问周秦汉晋概加采录以多为胜于是荒唐悠谬之词相沿日久积重难返遂为定论良可叹也且夫孔子布衣士耳未尝一日见诸事业而杨墨佛老之徒各持其说以鸣于世何所见孔子之道之独是正以孔子之道非孔子之道乃尧舜之道人非尧舜则不能安居粒食以生不能相维系无争夺以保其生不能服习于礼乐教化以自别于禽兽之生然则尧舜其犹天乎其犹人之祖乎人不可悖尧舜故不可悖孔子也人不可不宗孔子即不可不宗尧舜也余故作考信录自唐虞始尚书以经之传记以纬之其传而失实者则据经传正之至于唐虞以前纷纭之说但别为书辨之而不敢以参于正录既以明道统之原兼以附阙疑之义庶于孔子之意无悖焉尔卷一序例三则尧舜之典不可分伏生所传今文尚书有尧典无尧典孔安国杜林等所传古文尚书于尧典外别有舜典一篇而残缺不全不行于世东晋以后伪古文尚书出有大禹谟以下二十五篇仍无舜典至齐代有姚方兴者称于大航头得曰若稽古帝舜以下二十八字乃割尧典慎徽五典以下置于其后谓之舜典其本渐传于北至唐孔颖达遂黜孔杜相传古本而遵之作正义至今相沿用之余按尧舜之事果分二典则尧典当尽于尧殂落后岂有尧尚为天子舜但摄政而遽以其事属之舜典崇臣而祧君舜逼之邪众弃之邪虽后世阿世之史官不至此悖礼伤教其谬一也尧典首云曰若稽古帝尧故其后文承之以帝称尧而不复名舜典首云曰若稽古帝舜则其后文亦当以帝称舜乃上自帝舜下自帝尧帝者谁耶称名不正其谬二也帝曰钦哉与慎徽五典前后文义相承也乃画尧典至钦哉止则尧典文散漫无尾而慎徽五典等语无所因文理不通其谬三也孟子云尧典曰二十有八载放勋乃殂落百姓如丧考妣三载四海遏密八音然则秦火以前原通为尧典不分舜典矣梁武帝云伏生误合五篇皆文相承接舜典首有曰若稽古伏生虽昏耄何容合之然则孔门所授果分舜典传经者必不通以为尧典矣故尧之称止于篇首一见而舜于尧崩之后尚称舜格于文祖曰舜咨于四岳曰舜咨禹以下蒙上咨岳之文乃称为帝而及其陟仍曰舜焉不若尧之殂落称为帝也何者此篇尧典也故于舜必别白言之义例甚明后之学者自不察耳曰然则二帝何以合为一典也曰天下之所以治万古之所以开由于禹稷契皋陶诸圣人而诸圣人之用由于舜舜之举由于尧故虞书记天下之治必归功于尧而记尧之功必放于舜命官熙绩之后然后尧得人之仁可见也尧之逊位也曰汝能庸命巽朕位舜之命官也曰有能奋庸熙帝之载然则一篇之中所命皆尧之命所为皆尧之事舜特终尧之事云尔舜固不自有其功也二帝之身虽异二帝之治则相首尾史臣不得而分之也故并舜之事而统名曰尧典称尧则足以兼舜称舜则不足以兼尧也史记于两人事相首尾者则为合传夫尧典亦若足而已矣曰舜之事统于尧典尧之典何以反属之虞书也曰虞书者兼九共汨作皋陶谟等篇而统命之者也诸篇皆纪虞事无涉于唐不可通名为唐书而虞之成功实始于尧尧典实兼虞事故以尧典冠虞书也余初为考信录仿司马氏本纪分唐虞为二既十余年始自觉其谬乃因尚书之旧合为一云本录义例一尧典为主而补以禹贡皋陶谟尧典之体与书他篇不同他篇但纪一事之始终尧典则统二帝之始终而纪之其文简其义宏其首尾完密其脉络条贯杂他文于其中不可也故今于三代之事皆杂辑诗书之文辨其先后而次之独于唐虞但列尧典本文而其事之散见于他篇及逸书者则皆从传例低一字书之如纲挈目如经持纬不敢淆也然尧典所记特其梗概其经画之制诰诫之言则皋陶谟九共等篇实备之盖典文至命官分苗舜致治之大纲已具其后皆诸臣所自为事故各随其事之首尾载之典不胜其载也譬诸后世之史典本纪也汨作九共志也禹贡皋陶谟列传也其文本互相发明而自秦汉以来缺亡者多存于今者仅二三篇说经者又莫肯平心考其先后次第往往颠倒错乱重复混淆致二帝之治法不彰故今于分苗之后典所不载取禹贡皋陶谟之文补之而分为篇者七其前三篇皆尧事其后三篇皆舜事第一篇尧之所以建始第七篇舜之所以成终第二篇尧之所以成天第六篇舜之所以平地而第三第五两篇则尧舜之为天下得人所谓尧以不得舜为己忧舜以不得禹皋陶为已忧者也惟第四篇当唐虞之交会乃政事之纪纲而天地人皆兼有之三才之道备矣二帝之治全矣譬诸器然尧之事犹盖也舜之事犹底也盖与底相覆而相承则信乎尧舜之事不可分而尧舜之治法为千古之祖也本录义例二传记之文之着录部次唐虞之事较诸三代尤多难考战国处士横议之言伪书伪传揣度附会之说其事之失实固不待言矣即传记之文亦有未可概论者孔子作春秋也隐桓庄闵之世多缺文襄昭定哀之世多备载无他远近之势然也况自唐虞下逮春秋千数百年传闻异词乃事之常以春秋之世而谈唐虞犹以两汉之世而说丰镐也苟非圣人安能保无一二言之误采者是故唐虞之事惟尧典诸篇为得其实雅颂所述次之至春秋传则得失参半矣岂非以远故哉虽以论语孟子之纯粹而其称唐虞事亦间有一二未安者何者以其为后人所追记或门弟子所言而不皆孔孟所自言而自书之者也故今于唐虞之录尤致慎焉必其详审无疑乃敢次经一等书之否则宁列之备览甚或竟置之存疑至若事在不疑而时无的据文非纪载而义足发明则列之于附录附论唯备考存参事或春秋言或秦汉但取其可参伍相证虽有不醇不区别矣其馀揣度附会之言杂家小说之语则概不敢列而于前人所已驳者采之所未驳者辨之或其失尚小及其言不甚为世所信者时亦往往从简非敢过为吹求妄行去取诚欲异说之纷纭还本来之面目使二帝经营之次第设施之先后然如指诸掌盖凡二十馀年而稿始成而尚未知其有合焉否也好学深思之士当必有以正其不逮也尧建极曰若稽古帝尧曰放勋钦明文思安安允恭克让光被四表格于上下大戴记称尧德之肤阔大戴记称尧云其仁如天其知如神就之如日望之如富而不骄贵而不豫黄黼黻衣丹车白马余按经云钦明文思安安钦以法天明以治民文思其条理之精密安安其中道之从容仅六言而圣人之德备矣至戴记则肤阔语耳如天如神可也抑有本焉如日如则形容之词非德之实也不骄不舒以言圣人浅矣车服之色尤无当焉学者试取经文熟读而对勘之若黑白冰炭之不相似矣故今不载克明俊德以亲九族九族既睦平章百姓百姓昭明协和万邦黎民于变时雍辨尧与稷契为喾子之说大戴记帝系篇云帝喾上妃姜原氏产后稷次妃简狄氏产契次妃陈隆氏产帝尧次妃陬訾氏产帝挚史记云帝喾崩挚代立帝挚立不善崩弟放勋立是为帝尧帝王世纪云帝喾在位七十年年百五岁挚在位九年政微弱而唐侯德盛诸侯归之乃受帝禅封挚于高辛后之学者皆信之不疑余独以为不然书云帝曰弃黎民阻饥汝后稷播时百谷帝曰契百姓不亲五品不逊汝作司徒敬敷五教在宽是稷契皆至舜世然后授官暨禹播奏庶艰食也若稷果喾元妃之子则喾之崩稷少亦不下五十岁又历挚之九年尧之百载百有六十岁矣契于此时亦当不下百数十岁有是理乎尧之兄弟有如此两圣人而终尧之身不知用四岳亦不之荐迨舜然后举之可谓不自见其眉睫者矣尚何明之明而侧陋之扬哉传云高辛氏有才子八人高阳氏有才子八人此十六族者世济其美不陨其名以至于尧是高辛氏之子孙当尧之时已传数世而分数族矣尧安得为高辛之子哉传云高辛氏有二子伯曰阏伯季曰实沈日寻干戈以相征讨后帝不臧迁阏伯于商丘迁实沈于大夏若尧亲高辛之子则阏伯实沈当为尧之兄弟传文何得乃云尔乎唐虞以前未有父子相继为天子者黄帝之子不继颛顼之子不继挚非圣贤也何以独继喾而帝传云少挚之立也凤鸟至则是挚本少氏之名或者后世传讹而误以为在喾之后因疑为喾之子未可知也由是言之不但尧与稷契非喾之子即挚之继喾亦未必然也且即以大戴记之文论之其五帝德篇云高辛聪以知远明以察微执中而获天下然则高辛亦贤圣之君也乃其立后既不于稷之嫡又不于尧之圣独取一庶而不善之挚立之以致为诸侯所废尚得为聪明执中乎尧有天下之故曰然则尧何以有天下曰经固尝言之但后人不之察耳经曰克明俊德以亲九族九族既睦言尧能明其德以施于同姓而同姓皆归之而尧始立家也姓同故以族别之柳子所谓智而明者所伏必众故近者聚而为群是也经曰平章百姓百姓昭明言尧能推其德以渐于异姓而异姓之长亦各率其九族归之而尧始建国也邦同故以姓别之柳子所谓德又大者众群之长又就而听命焉于是有诸侯之列是也经曰协和万邦黎民于变时雍言尧能推其德以大布于天下而天下之君亦无不各率其百姓归之而尧始为海内生民主也柳子所谓德又大者诸侯之列方伯连帅之类又就而听命焉然后天下会于一是也盖古之天下原无父子相传之事故孰为有德则人皆归之虽有一二败俗拒命之人待兵刑而后服要之上古人情淳厚慕义向风者为多故其得天下之次第大概如此不必尽借于先业也若尧不借父兄之业即不能有天下则羲农黄帝又何所借而能得天下也哉且使尧之天下果传之于父兄则尧当世守之丹朱虽不肖废而他立可也舜虽大圣相尧之子以治天下如伊尹之于太甲可也尧安得而授之舜舜安得而受之于尧哉孟子曰子哙不得与人燕子之不得受燕于子哙非独以子之之非其人也即令其贤而能治燕而世传之业亦非子哙之所得专父兄之天下尧安得而专之哉汉儒考古不详误信战国无稽之说而列之于记载之于史遂致王莽假之以篡婴曹操假之以篡献不独婴与献之实未尝禅也即令果禅而其臣亦不可以受何者汉之天下非婴献之所得专也使莽操之得自于禅让者乃汉儒考古不详之有以启之也故今于大戴史记之文并不载而为之辨尧授时乃命羲和钦若昊天历象日月星辰敬授人时羲和非重黎汉书律历志云历数之起上矣传述颛顼命南正重司天火正黎司地其后三苗乱德二官咸废而闰馀乖次孟陬殄灭摄提失方尧复育重黎之后使纂其业故书曰乃命羲和钦若昊天历象日月星辰敬授人时余按经文四时之纪闰之疏密期之日数多寡皆至尧而后定非旧已有成法而中废至尧又修复之也重黎之司天地本于楚语然楚语云重司天以属神黎司地以属民所司者乃天神之祭祀非天象之赢缩也故曰九黎乱德民神杂糅曰夫人作享家为巫史皆谓宗祝祭祀事耳与羲和之司历法者无涉也历象之官自在帝畿三苗之乱自在蛮夷相距数千馀里三苗安能废帝廷之二官而乖其闰馀乎至楚语所称尧复育重黎之后者乃本吕刑之文非袭尧典之语尧自命羲和自育重黎今因其皆为尧所命遂取而合之然则尧在位百年所命之官止有此二族乎嗟夫自刘歆班固误合楚语于尧典后学祖而述之遂谓黄帝以来历数已有成法然则尧典之累累而验之谆谆而命之与夫史臣之琐琐而记之者不皆赘乎韦昭国语解及尚书伪孔传蔡传并以重黎为羲和皆沿汉志而误今正之分命羲仲宅夷曰谷寅宾出日平秩东作日中星鸟以殷仲春厥民析鸟兽孳尾申命羲叔宅南交平秩南讹敬致日永星火以正仲夏厥民因鸟兽希革分命和仲宅西曰昧谷寅饯纳日平秩西成宵中星虚以殷仲秋厥民夷鸟兽毛毛先申命和叔宅朔方曰幽都平在朔易日短星昴以正仲冬厥民奥鸟兽毛求岁率先定四时之中此其命二仲二叔何也盖历有三率一昼夜为日率一盈亏为月率皆易知者独一寒暑为岁率其间赢缩奇零最为难齐故历法以成岁为要然岁之终始非有定界不可以徒求故分以为四时而命二仲二叔分居四方以考验之时之终始尤无定界益不可以徒求故但求定夫四时之中中得则前推之即为始后推之即为终此圣人建中之治虽历法亦不能外焉者也日永日短者考之以晷漏星鸟星虚者考之以躔度犹惧其未也复验之于人物出入变化之节而后四时可定四时定则日数可得月闰不差而岁成矣故其纲曰敬授人时而孔子告颜渊亦曰行夏之时所重在时故不言日月岁也帝曰咨汝羲暨和期三百有六旬有六日以闰月定四时成岁允百工庶绩咸熙历法始于尧曰此其记尧之命羲和何也曰记历法所自始四时所由定而岁所由成也盖历数自黄帝以来有之故传云少氏鸟名官凤鸟氏历正也然历之为法必积久而后差数可见创始者势不能以周详尽善也故必行之数百年至尧而后期之日数多寡可校闰之疏密可推尧犹惧其未符又命官分验于四方渐损渐益而后四时不爽乃始定为画一之法以垂后世故史记其命书以志历所自始汉志六历虽有黄帝颛顼之称然但其源出于二帝后人迭加损益而推广以成书非黄帝颛顼之所自为也曰历法政事之一端耳何为详记之如是也曰帝王之治莫先于授时四时不爽然后农桑可兴政令可布人物之性可尽天地阴阳之化可得而辅相变理书契史册之文可得而次第考核故尧典载尧之政特详于此而孔子答颜渊为邦之问亦以行夏时为第一义也所谓夏时即尧所定之历盖殷周皆别起一方故用其国旧历而夏承虞虞承唐故历皆不改汉志所以有三代历而无唐虞历也故此章之文与禹贡相表里四时之授所以成天九州之别所以平地天时正然后政典举故尧舜之治始于授时土功度然后政化成故尧舜之治终于敷土也夏世撰典得之传闻曰然则尧在位七十载止有授时一事别无功可纪乎曰亦非也尧以圣人之德在天子之位至于光被四表黎民于变其丰功仁政超前古而贻后世者盖不知凡几矣但唐虞时人情淳朴虽有简策尚未有史籍二帝既崩夔龙之徒以为尧舜功德隆盛实开万世之天生民以来未有伦比不可不着之策以传于后故撰尧典一篇于是始有史耳而时已当夏世舜在位之政及见者或多若舜摄政时则见者希矣至尧七十载前则多得之传闻难可依据而古人又慎重不肯传疑故但叙其功德之大概惟此章乃命羲和之策盖二氏所世守弗替者故得以采而录之耳然尧开天救世之功实成于舜故尧之事业尤以举舜敷治为最大既已载尧求舜之切用舜之奇与舜摄政命官之事则尧之功即此已见政不必取七十载以前之政条举而缕叙也不善读书者不能推求及此遂若尧之生平碌碌无所表见有贤而不能用有奸而不能去直待舜而后能用人行政创制显庸者其失尚书之旨亦大矣故今因记尧之授时而备论之附录放勋曰劳之来之匡之直之辅之翼之使自得之又从而振德之孟子引放勋语非命契词集注疑此文为命契之词盖以孟子载于契教人伦之后也然按尧典契为司徒在舜即位以后恐此文别有所谓孟子以其意足相发故引之耳尧能使民于变时雍七十载以前岂无命官敷教之事不必定属之契也又按典谟之文质直无用韵者惟歌乃有韵独论语孟子所引尧之命皆有韵而其文亦较浅与典谟皆不类恐后人所润色非当日之原文然于理可取故附录于此附录陶唐氏之火正阏伯居商丘祀大火而火纪时焉此二事皆无从考其先后以皆命官之事故并附录于命羲和之后左传述阏伯实沈备览高辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商丘主辰迁实沈于大夏主参此以上条证之其为尧事无疑故杜氏云后帝尧也然传此篇颇近铺张不能保无失实故与下条并列之于备览左传述台骀备览台骀能业其官宣汾洮障大泽以处大原帝用嘉之封诸汾川沈姒艹辱黄实守其祀此帝杜氏以为颛顼余按经传徒称帝者多谓尧舜况上文之帝方谓尧此文之帝又谓颛顼殊为不类恐亦尧时事耳故随上文而次于此尧求舜帝曰畴咨若时登庸放齐曰胤子朱启明帝曰吁へ讼可乎胤子之义伪孔传云胤国子爵按史记以胤子为嗣子朱为丹朱蔡传从之于义为长伪传非是帝曰畴咨若予采兜曰都共工方鸠亻孱功帝曰吁静言庸违象恭滔天滔天字误滔天蔡传云与下文相似疑有舛误或云衍文也说近是附录苗民弗用灵制以刑惟作五虐之刑曰法杀戮无辜爰始淫为劓耳刂黥越兹丽刑并制罔差有辞民兴胥渐泯泯棼棼罔中于信以覆诅盟虐威庶戮方告无辜于上上帝监民罔有馨香德刑发闻惟腥吕刑记苗民按舜摄政后四罪而天下咸服静言两章记共鲧之事独三苗以在外而不与故今取吕刑之文附录于此以补其缺帝曰咨四岳汤汤洪水方割荡荡怀山襄陵浩浩滔天下民其咨有能俾佥曰于鲧哉帝曰吁弗哉方命圮族岳曰异哉试可乃已帝曰往钦哉九载绩用弗成流四凶本尧心此其记放齐兜及鲧之用何也曰所以为举舜张本亦所以为流四凶之张本也朱既不足以付大事而共工兜相与比周鲧功又不克成是以尧之心迫欲得一人以代己而敷治也共工兜皆为尧所斥绝即鲧之用亦非尧意是以舜摄政后流之放之于远方也曰然则尧何以不流放之而必待夫舜也曰当尧之时或其才有可取罪尚未着犹欲冀其成功望其悔过及舜摄政后而情状日以显着功既难冀其成过亦无望其悔然后流之放之但典文简质未及详载其由耳非尧不能去必待舜而后始去之也盖尧之心但欲庶绩咸熙黎民得所原不私此数人故舜流之放之而无所嫌故虞书于舜未摄政之先记此数章以见四凶之流放本皆尧之心舜特体尧之心终尧之事以成尧之美而初未尝反尧之政也由是言之知尧之心者莫如舜而能知尧舜之心者莫如作尧典之人然则此篇亦非圣人不能为矣四岳非羲和四子伪孔传以四岳为羲和之四子朱子云尧咨四岳以汝能庸命巽朕位不成尧欲以天下与四人蔡传因之谓一人而总四岳诸侯之事者余按国语以四岳为一人春秋传有大岳杜氏谓即四岳亦一人也且四岳相职也故位在九官十二牧之上有大事则咨之羲和四子历官之属耳况又在外安得常与朝廷之事乎盖唐虞之有四岳犹汉之有五官中郎将唐之有四门博士耳当从朱子无疑当尧之时天下犹未平洪水横流滥于天下草木畅茂禽兽繁殖五谷不登禽兽Τ人兽蹄鸟迹之道交于中国当尧之时水逆行滥于中国蛇龙居之民无所定下者为巢上者为营窟洪水不自尧时始说者多云尧有九年之水汤有七年之旱其语盖本尧典九载之文然九载而鲧功不立非水患止此九年也孟子曰天下犹未平洪水横流滥于天下则是水不自尧始也舜曰咨禹汝平水土维时懋哉则是水亦不自尧除也盖上古之时水原未有定道圣人制衣食宫室器用书契日不暇给而其初水患亦未大甚不过ㄜ下之地注之故犹得以苟安积久而水日多至尧时遂至怀山襄陵耳自禹始开水道使归于海至今沿之非唐虞以前即然也故曰禹之明德远矣微禹吾其鱼乎若但尧时偶然有水而禹治之亦不足为难矣世于此多汶汶故今本尧典孟子之文而正之帝曰咨四岳朕在位七十载汝能庸命巽朕位岳曰否德忝帝位曰明明扬侧陋师锡帝曰有鳏在下曰虞舜称舜为鳏之故古者三十而娶三十未娶常事耳何以鳏称也以下降二女故于此称鳏焉明舜之未娶也此古文之简而周也自幕至于瞽瞍无违命舜重之以明德存参幕能帅颛顼者也辨舜出于黄帝之说大戴记帝系篇云黄帝产昌意昌意产高阳是为帝颛顼颛顼产穷蝉穷蝉立敬康敬唐产勾芒勾芒产乔牛乔牛产瞽瞍瞽瞍产重华是为帝舜史记五帝本纪因之余按春秋传云陈颛顼之族也自幕至于瞽瞍无违命国语云幕能帅颛顼者也有虞氏报焉则舜之先颛顼之后之有一幕必也何以记之世次无之而勾芒据春秋传乃少氏之子亦不得为颛顼裔也且大戴记以尧为黄帝之玄孙则是尧典舜之高祖敬康为同高祖兄弟男女辨姓人道之大防也况于近属尧安得以其女妻舜舜安得遂取之而上下相距至四五世舜之年又安得与尧之女等乎盖谓舜之出于颛顼可也谓颛顼舜与古帝王之皆出于黄帝则不可谓幕有功德而传于世可信也谓舜先世之名无不历历皆传于世则不可信然则大戴之文不若春秋传之为近理矣而传文又与国语同或当不诬故弃彼而采此说并见前黄帝乃尧建极篇中韦昭以幕为舜后之误韦昭国语解云幕舜之后虞思也为夏诸侯按传此文则幕乃舜祖非舜后也且国语称上甲微帅契高圉大王帅稷皆在汤武前惟杼在禹后则以为帅禹若幕果在舜后何不谓之帅舜乃谓之帅颛顼乎韦氏盖因大戴史记叙舜先世无幕故曲为之说而以幕为思所谓因误而益误也今正之舜发于畎亩之中附论孟子曰舜之居深山之中与木石居与鹿豕游其所以异于深山野人者几希及其闻一善言见一善行若决江河沛然莫之能御也辨历山让畔之说史记五帝本纪云舜耕历山人皆让畔渔雷泽人皆让居陶河滨器皆不苦窳一年而所居成聚二年成邑三年成都余按此皆后人追美舜德之词不必实有此事舜尚不能化象之傲历山雷泽之人岂皆贤而无不肖哉成邑成都即孟子士多就之之意而极为形容者都邑聚皆后世之名显为后人所撰非古本有是语也大抵称古人者多过其实以舜之不顺乎亲也则谓舜即升庸之后瞽瞍犹欲杀之以舜之德能型俗也则谓舜当耕稼之时人已化而归之试比而观之无乃感一家太难而感一方太易乎且孔子恶乡原孟子称士憎兹多口故曰不如乡人之善者好之其不善者恶之有不虞之誉有求全之毁虽上古人情淳笃与后世不同要未敢信为必然也故不载历山雷泽河滨皆冀州地历山雷泽河滨说者各异或以为皆冀州地或以为皆青兖州地自晋唐以来相争驳不已按虞乃冀州境舜不应耕稼陶渔于二千里外则以为冀州者近是孟子虽有东夷之语然但较文王而东耳传称桀走鸣条鸣条亦冀州境岂得遂以为青衮哉要之史记所称有无本不可知亦不足深辨也帝曰俞予闻如何岳曰瞽子父顽母へ象傲克谐以孝不格奸此后尧必召舜见之观其气象语言行事果有德者乃妻以女经文简耳辨舜象异母之说史记云舜母死瞽瞍更娶妻而生象爱后妻子常欲杀舜余按史记此文采之书及孟子而书孟子皆未言为后母则史记但因其失爱故意之耳郑武姜恶庄公而欲立共叔段隋文帝以独孤后之言立广而废勇岂必皆异母哉汉刘表前妻生子琦琮后妻蔡氏之至琮妻也遂爱琮而谮琦而世俗相传谓琦与琮异母亦以其爱故意之也吾恶知舜之于象不亦如琦之于琮乎经既无文阙之不失为慎舜往于田号泣于天于父母附论万章问曰舜往于田号泣于天何为其号泣也孟子曰怨慕也载见瞽瞍夔夔齐栗瞽瞍亦允若附论孟子曰舜尽事亲之道而瞽瞍豫瞽瞍豫而天下化瞽瞍豫而天下之为父子者定此之谓大孝瞽瞍允若在降之前按经但言舜之父母顽へ未言不顺于父母也孟子中引古语始有号泣天之事以圣子而遇顽へ之父母不顺固理所有然云往于田则亦在四岳举舜之前非妫嫔虞之后矣且逸书云载见瞽瞍夔夔齐栗即尧典之克谐以孝也云瞽瞍亦允若即尧典之不格奸也然则允若亦在降以前降以后不得复有不顺之事明矣惟孟子称九男二女事舜百官牛羊仓廪备而舜尚如穷人之无所归则是降以后犹未允若盖孟子一书亦出于门人所记特欲极言舜之慕亲非外物所能移而词气抑扬不无过当非果登庸摄政之时尚有号泣于天之事也故今号泣允若之文并置于经顽へ谐孝之后非敢与孟子有异要期无悖于经而已说并见后慎徽条下帝曰我其试哉女于时观厥刑于二女降二女于妫嫔于虞帝曰钦哉降后之舜职此后尧必授舜以职乃有慎徽五典等事经不详者或舜所历不一官不可详记或舜陟后故老多没上古史册未备其详不可得知故但记其所可知者而已舜尚见帝帝馆甥于贰室亦飨舜迭为宾主附论万章问曰诗云娶妻如之何必告父母信斯言也宜莫如舜舜之不告而娶何也孟子曰告则不得娶男女居室人之大伦也如告则废人之大伦以对父母是以不告也辨不告而娶之说按经记嫔虞事绝未见有不告之意孟子之言或有所本然尧为天子瞽瞍即不欲舜娶势亦无如之何而不格奸之后何至尚欲其鳏以终身乎且瞽瞍果制舜使不得娶亦必将制舜使不得仕即不告而仕矣瞽瞍知之独不能迫之使去禁之使不得行其志乎安得事事皆避之而不使知也大抵战国时多好谈上古事而传闻往往过其实孟子但以义裁之苟不害于大义亦不甚核其事实之有无也故今仍存之而附识其说如此慎徽五典五典克从纳于百揆百揆时叙宾于四门四门穆穆纳于大麓烈风雷雨弗迷左传孟子言举舜以后事之失实此舜即举以后未摄政以前事据春秋传引此文以证举元恺去四凶地平天成内平外成之事则舜此时已执大政成大功矣据孟子称帝使其子九男二女百官牛羊仓廪备以事舜于畎亩之中则舜此时犹在田间未受职也余按经云纳于百揆宾于四门舜之不在田间明甚且尧求材如彼之急既得舜即当试之不容厚奉养之而不畀以职事则孟子所称为不然矣经云询事考言乃言可绩三载三载为时无几安能即建平成之绩且果天地内外俱已平成后此之命禹平水土命契敷五教又何为者则春秋传所称亦不然矣盖立言者欲畅其旨于此往往不暇复顾于彼孟子但欲明舜不以富贵而灭慕亲之心而忘既举之后不容复在畎亩传但欲明舜进贤退不肖之功大而忘经所称者乃三年以内事其化尚未至此传言固多夸即孟子亦其门人所记或不无言过其实者也读者当察其意不可泥其词以致失其事实故举元恺去四凶事置于后篇而孟子此文亦不录存疑父母使舜完廪捐阶瞽瞍焚廪使浚井出从而扌之象曰谟盖都君咸我绩牛羊父母仓廪父母干戈朕琴朕氐朕二嫂使治朕栖象往入舜宫舜在床琴象曰郁陶思君尔忸怩舜曰惟兹臣庶汝其于予治引司马光语辨完廪浚井之说此事宋司马君实史剡尝辨之今载其文于左史剡一则顽へ之人不入德义则有矣其好利而恶害则与众不殊也或者舜未为尧知而瞽瞍欲杀之则可矣尧已知之四岳举之妻以二女养以百官方且试以百揆而禅天下焉则瞽瞍之心岂得不利其子之为天子而尚欲杀之乎虽欲杀之亦不可得已借使得而杀之瞽瞍与象将随踵而诛虽甚愚人必不为也余按经曰克谐以孝不格奸舜之德能感其父母使不至于奸安有不能感其父母使不杀己者乎瞽瞍且欲杀舜何以谓之不格奸舜且不能使瞽瞍不欲杀己何以能使之不格奸哉舜既见举受官则慎徽五典纳百揆宾四门将惟日不足何暇闲居家中而完廪浚井而鸣琴也使瞽瞍之制舜肘至此舜亦安能为尧尽职乎象之恶舜虽封之犹不使得有为于其国况乃使之治己臣庶使象得肆其虐彼臣庶何罪焉盖舜之家事见于经者父顽母へ象傲而已因其顽へ而傲也遂相传有不使娶之说相传有欲杀舜之事谚曰尺水丈波公明贾曰以告者过也天下事之递述而递甚其词者往往如是君实之辨是也程子苏氏亦皆以此事为乌有故今列之存疑但君实子由皆讥孟子之言之失程子亦有以意逆志之说而按此文乃万章之语孟子但云象喜亦喜明圣人于弟子之无藏怒耳非必谓万章所言历历皆实事况孟子七篇乃门人所记亦未必无遗漏润色恐不当遂以是疑孟子也附论舜明于庶物察于人伦由仁义行非行仁义也史记不采大戴记舜德大戴记称舜云好学孝友宽裕温良敦敏而知时畏天而爱民恤远而亲亲承受天命依于倪皇明通知为天下王余按此语至为肤浅且百王群圣之所同不得独以称舜五帝本纪亦不之采岂以其陋而削之耶大抵此篇史记所采者尚成文理所不采者尤浅谬其文与史记异同者皆不如史记之完善或史记有所删定邪抑今之大戴非古本其中有讹误增益邪故今不载伪舜典言舜德之谬伪舜典首云哲文明温恭允塞玄德升闻乃命以位玄德乃老庄氏语六经所不道盖宋齐间老庄方盛行故其言如是此文之伪说已见前序例附论孟子曰分人以财谓之惠教人以善谓之忠为天下得人者谓之仁是故以天下与人易为天下得人难尧之事业莫大于举舜尧典何以纪尧求舜如此之详也尧功之大大于舜尧功之成成于舜也盖朝觐巡狩制礼作乐地平天成之绩皆自舜而熙则舜者万古之一人也以万古之一人而隐于田间困于顽父傲弟而有一人焉能知之而授之以天下则此一人者亦万古之一人也吾故读尚书而见舜之奇而见尧之尤奇也故尧在位七十载其济世之功亦必不少而史独于求舜之事致详焉者尧之事业莫有大于举舜者也然则举舜以前何以历记放齐兜之事也所以着尧忧民之切也尧之心无一刻不以天为念无一刻不以民为念所以无一刻不以得一大圣人为念即使天下并无舜而尧求之之心终不能已夫是以卒得一舜而为尧敷治理于天下垂治法于万世也大哉尧之为君也孔子所以深叹美之而拟之于天也读尚书者于此求之庶可得圣人之万一不然徒津津于危微执中之云以渐入于空虚无用之学其视圣人何以异于近世讲学之儒也卷二舜相尧帝曰格汝舜询事考言乃言可绩三载汝陟帝位舜让于德弗嗣正月上日受终于文祖尧老而舜摄也舜摄政之不得已按经文尧之命舜曰汝陟帝位是尧之心欲舜此时即居天子位犹让岳之云巽朕位也舜之承命让于德弗嗣是舜之心欲己终身不行天子政犹岳之辞以忝帝位也其下文乃云受终于文祖受终者何孟子所谓尧老而舜摄者是也盖尧欲舜即居天子位而舜不肯舜欲己终不行天子政而尧又不肯于是乎尧不得已降心以从舜而使之摄政舜亦不得已降心以从尧而为尧摄政两圣人各欲行其心之所安而时势所迫遂创千古之奇而得乎天理人情之正故摄之云者前此未有也理与势相摩而圣人之权生焉故曰尧舜为万世之法也然则何以谓之受终尧之事未毕授之舜使终之故曰受终也存疑尧曰咨尔舜天之历数在尔躬允执其中四海困穷天禄永终尧曰篇命舜词之可疑按汉儒所传之古文尚书二帝三王之言具在也尧之让岳也曰朕在位七十载汝能庸命巽朕位其授舜也曰询事考言乃言可绩三载汝陟帝位皆欲其代己熙庶绩以安天下耳未尝以天下为重而欲其常保而无失也舜之咨岳也曰有能奋庸熙帝之载其赓载歌也曰股肱喜哉元首起哉百工熙哉惟欲熙庶绩以终尧之功耳亦未尝以天下为重而欲常保而无失也下至汤武之誓亦但以救民拨乱为言绝无一毫沾沾于天位之心逮成王时周公召公迭进相诫始多儆以保守先业之难此为守成之主贤人以降言耳固不足为唐虞大圣人道也然周公之立政无逸犹仅微露其意惟召诰乃谆谆焉吾故读尚书而有以知夫帝王之升降圣贤之浅深也孔子曰巍巍乎舜禹之有天下也而不与焉孟子曰舜视弃天下犹弃敝徙也又曰遵海滨而处终身然乐而忘天下然则天禄之去留初不在舜意念中也明矣今论语所载尧命舜之词乃云四海困穷天禄永终尧授舜以天下岂但欲其不令四海困穷舜之不令四海困穷又岂徒为永终天禄计哉且舜固尝让于德弗嗣者也舜之命禹也禹让之于稷契皋陶命伯夷也伯让之于夔龙垂则让之殳伯与益则让之朱虎熊罴是知古之圣人其于进退得失之际无容心焉故舜之命之亦止告以汝平水土惟时懋哉夙夜惟寅直哉惟清而已不惕之以失职之罚也三载考绩虽有黜陟之文然此特为庶官言之非此数圣人亦待此而后勉也舜方让而不居而尧乃以天禄永终戒之是何其待舜之太薄也邪孟子曰天与贤则与贤天与子则与子又曰莫之为而为者天也此特事后推原其故云尔若禅让时则曰慎徽五典五典克从纳于百揆百揆时叙不征之于天也其后三王誓师始称天以令众然曰威侮五行怠弃三正乃曰天用剿绝其命曰有夏多罪天命殛之必曰夏王率遏众力率割夏邑有众率怠弗协曰时日曷丧予及汝皆亡未有不征之于人事而徒索之于杳冥者何者天道远人道迩天无迹而难凭人有为而共见岂有置人事不言而但以历数为据使后世ウ干者得借为口实乎无怪乎曹丕之自谓知舜禹而晋宋以后篡杀之主之咸征符瑞也且历数在躬于何见之于民之视听见之耶则何不言人之所共见而但言人之所不见乎孟子曰汤执中记曰执其两端用其中于民中也者无定位者也故必酌乎两端乃有中然此皆论古人云尔自事后观之则为得中矣若事前教之曰执中则不知中果何在也故失中之事其人亦自以为中中不难于执而难于知也使舜而不知所谓中虽告之何益使舜而固知所谓中又何待于告安有绝口不及天下大事而但以空空一中诏之乎且尧典纪尧禅舜之事详矣此文果系尧命舜之要言果系帝王传授之心法较之玑玉衡封山川孰为轻重何以反略之而不载乎曰然则论语之文亦可疑乎曰孟子曰尽信书则不如无书吾于尚书深信之然至吕刑称伯夷之播刑则吾不敢信矣吾于雅颂深信之然至宫述太王之翦商则吾不敢信矣固因其为衰世之文非慎言之君子所撰亦以所追叙者数百年或千年以前之事传闻失实乃理势所常有故此章纪汤武事皆不谬于圣人而记尧舜事独可疑远近之分然也且此篇在古论语本两篇篇仅一二章鲁论语以其少故合之盖皆断简无所属附之于论语之末者初不知其传自何人学者当据尚书之文以考证其是非得失而取舍之不得概信为实然也故列之于存疑以俟知言之君子决之在玑玉衡以齐七政此舜成天之政所以补尧授时之未备故首及之肆类于上帝于六宗望于山川遍于群神辑五瑞既月乃日觐四岳群牧班瑞于群后此记布政于内之事先事神而后治人者奉天以出治明不敢自专也群牧未有定数按群牧云者数不定之词也盖其初但因地之相近而董率之未有分界故亦未有定数自舜肇十二州始定为十二人使各统一州耳尧舜之事皆夏时所追记十二州既未肇不可的知其为几人故曰群牧亦阙疑之意也若果已有九州岂得不云九牧邪说并见后肇十二州条下岁二月东巡守至于岱宗柴望秩于山川肆觐东后协时月正日同律度量衡修五礼五玉三帛二生一死贽如五器卒乃复五月南巡守至于南岳如岱礼八月西巡守至于西岳如初十有一月朔巡守至于北岳如西礼归格于艺祖用特此记布政于外之事亦先神而后人者内外一也无所不用其敬也史记五岳名不足据史记封禅书云岱宗泰山也南岳衡山也西岳华山也北岳恒山也中岳嵩山也后世传尚书者皆因之余按四岳惟岱宗见于经无可疑者华山山高大而道里亦近或当不诬若衡乃在荆州南境独为远使汝洛间诸侯涉数千里而往会焉殊不近于人情且禹贡以霍山为大岳春秋传亦称四岳为大岳则大岳似当为四岳之一北岳亦未必果恒山也大抵三代以上年远文缺不可考者较多不如阙之为善至增嵩为五岳尤为无据尧典但称四岳而春秋传亦云四岳三涂阳城大室荆山中南九州之险也大室即今嵩高然则岳止有四而嵩之非岳也明矣此盖秦汉之间方士之所指目故今皆无所采尔雅亦载五岳之名与史记大同小异皆不足据也附论使之主祭而百神享之是天受之使之主事而事治百姓安之是民受之也五载一巡守群后四朝此总上内外之政言之舜立朝觐巡狩之制之故尧典于舜摄政之日何以详记其朝觐巡狩也曰朝觐巡狩之制始于舜也自尧以前圣帝迭兴其时亦必有朝觐巡狩之事但尚未有定制至舜而后垂为常典故记之也曰天下政事多矣舜之摄也必有大变革大号令以新天下之耳目而所记他事殊少独记朝觐巡狩乃过半焉何也曰此圣人御天下之要道也盖天子以一人而临四海虽有如天之仁而远方遐国穷檐屋势不能以周知故所重惟在明是以称尧之德先以钦明述尧之事先以克明峻德纪舜之命官先以四门明四目也然天下之大何以明之今夫人主数与其大臣接则宦官宫妾左右之臣不能欺矣然则人主数与天下牧民之吏接则大臣不能欺可知也人主数与天下之耆老庶民接则牧民之吏亦不能欺可知也是故朝觐巡狩者天子之所以为明也盖以天下之广诸侯之众其仁与暴勤与惰政事之修举废坠天子皆无由知之虽有百即墨大夫而不胜毁言之日闻虽有百阿大夫而不胜誉言之日至虽尧舜之臣必无拥蔽者然圣人之心常以不能周知天下为惧故使之岁一朝以尽诸侯之情而考其职又虑其暴而饰为仁惰而饰为勤废坠而饰为修举也故又五岁一巡狩以尽天下耆老庶民之情而证所述之职之虚实由是言之朝觐之典非以媚天子效嵩唿也将以询其政事也故孟子曰诸侯朝于天子曰述职述职者述所职也巡狩之典非以极观游博景物也将以验其政事也故孟子曰天子诸侯曰巡狩巡狩者巡所守也盖尧舜虽躬圣人之德而常恐天下之一民一物不得其所故子贡曰博施于民而能济众何如孔子曰尧舜其犹病诸惟其病也是以定为朝觐巡狩之永制也后世相沿日久以为典礼固然能知圣人之深意者少矣盖圣人之明有二曰用人曰察吏二者交相为用不可偏废故尧典于舜摄政时纪察吏之事必终之以敷奏以言明试以功所以明徒察之无益也于舜即位后纪用人之事必终之以三载考绩黜陟幽明所以明徒用之未周也敷奏以言明试以功车服以庸此因上布政之文遂及其进贤之大略舜之进贤此即记十二牧禹皋陶之伦登用之事也十二牧之任职在舜未即位前固已即九官虽命于舜即位后而其初登用亦多在尧时史记所谓自尧时而皆举用未有分职是也顾此文殊略者古者俗淳事朴史册未兴而尧典之作在舜崩以后事隔七八十年官之名称时之先后无由详考而古之史皆传信不传疑故但浑举其概犹舜即位后称十有二牧而肇十二州前但云群牧其人数不可得详也且命官大事也其功由此人成其人以此职终故详之若登用之始则小事耳爵或屡进官或屡迁所登用者亦当不仅此数十人固不胜其详也然此三言者虽略而用人之道已备不先以奏言则无由辨其贤否而试之不继以试功则无由决其贤否而庸之孟子所谓察之见贤焉然后用之者正谓此也后世恩泽之举资格之授诗赋时文之取固非敷奏之政不足道矣即一言契主朱绂旋加若汉严助朱买臣主父偃其后卒以罪殛甚者如元载王安石为国大奸贻害无穷岂非明试之道疏乎然则此三言者何异班超平平之论听之若老生之常谈而行之实经验之良方百用而百效者哉前后两篇皆记尧舜用人之事此篇述舜布政之事而此文之进贤与后流共工章之退不肖亦用人事也此文之进贤开后篇命官咨牧之端后文之退不肖结前篇举共用鲧之案亦章法也备览高阳氏有才子八人苍舒ㄨ岂攵大临降庭坚仲容叔达齐圣广渊明允笃诚天下之民谓之八恺高辛氏有才子八人伯奋仲堪叔献季仲伯虎仲熊叔豹季忠肃共懿宣慈惠和天下之民谓之八元此十六族也世济其美不陨其名以至于尧舜臣尧举八恺使主后土以揆百事莫不时序地平天成举八元使布五教于四方父义母慈兄友弟恭子孝内平外成左传记八元八恺之失实传于此文后引书五典克从百揆时叙之语以证之史记因此遂载其事于舜未摄政时余按经云询事考言乃言可绩三载则舜未摄政时仅三年耳史记谓舜举二十年而后摄政故云然若仅三载则当在舜摄政时明矣舜初自田间来安能悉知元恺之才而地平天成之效亦非三年所可致传但引书以证舜功非谓其必在此时也且传语颇夸未必不失实故列之备览而次之于此此即车服以庸之一事也又传称尧不能用语亦非是尧亦圣人舜亦圣人尧何遽不如舜尧能举舜于田间独不能举元恺于世族乎元恺之未用或其年尚未逮才尚未着耳史克但欲极称舜功遂不暇为尧地此乃文人通病故今亦删之说并见前慎徽五典及后四罪殂落条下肇十有二州封十有二山川此舜平地之政所以开禹敷土之先声首成天次治人次平地三才之道备矣存参尧遭洪水怀山襄陵天下分绝为十二州肇十二州以前无九州蔡氏书传云古但为九州禹治水作贡亦因其旧及舜即位以冀青地广始分冀东恒山之地为并州其东北医无闾之地为幽州又分青之东北辽东等处为营州余按川之文既在肇十二州之后则治水之事必不在肇十二州之前此其误固不待言矣然即古之九州亦初无是事也何者肇之为言始也前此未有而始设之之谓肇若前此固有九州而但增之非肇也且析九以为十二细事耳非舜代尧致治之大政也特书之何居焉然则古固未尝有州自舜巡狩以后始分为十二州以属之十二牧故史臣特记之曰肇十有二州以志州所自始州之为文本取两川相抱而象形者故说文云水中可居曰州徐铉曰今别作洲非是是时洪水滔天其域在中若州渚然是以名之为州故舜摄政之初但曰日觐四岳群牧不曰九牧牧未有定数也及舜即位则曰咨十有二牧不曰咨于群牧牧已有常额也其后禹别九州亦曰九牧不曰群牧州之肇于舜而非增于舜明矣十二州名无可考至十二州之名经传皆无之幽并营之为州虽见于周官尔雅然彼自记九州之名与舜之十二州初无涉也冀帝畿也地虽少广尚不逮雍荆扬梁若分裂之以为幽并则冀之所馀者几何畿内不应若是小也汉以后河南徙兖地大半入于河北又东灭朝鲜置乐浪乃并建冀幽并三州然并犹跨河而侵入雍州之界当舜时河犹在大亻丕洚水若又以辽东为营其间安得容三州乎书云海岱惟青州东际海西界岱则辽东之不在青州域内明矣尔雅云齐曰营州齐今之青州府则尔雅之营州即青州而非辽东明矣又安得以辽东为营为青之故境也哉周官一书本非先王之制封国之不合章章可见矣传曰冀之北土马之所生无兴国焉正指今忻代以北而言则是周人亦以为冀未尝以为并也至于尔雅乃汉儒释经之书其于九州亦初不言为商制孙炎以其非夏非周不得已故疑为商制作尔雅者非商人也何为不述周制而述商制果商制邪又何不明书为商而乃以周之国名冠之乎盖自战国以来古书散轶即有之而简策繁重得见者少见之亦或不能记忆非若后世印本之书轻便而有之者多之便于检核也故秦汉间书多与经传异者公羊子所谓所传闻异词者是也是以周官有幽并而无徐梁尔雅有幽营而无青徐乃事理之常不足为怪而后儒必欲曲为之解使之并行不悖过矣况欲以此补舜十二州之缺乎大抵儒者之患皆好强不知以为知古书既缺十二州名无可考证则亦已矣见周官尔雅有幽并营三州名为禹贡所无遂附会之以补舜十二州之数巧则巧矣而不知其误且诬也或者又谓陶唐都冀声名文教自冀四达冀之北土所及固广则又从而为之辞者使北之所及果广则其山川亦当有一二见于禹贡何以太原碣石而北寂然一无所记载乎故今概无所采而以肇十二州之文列于九州未定之前说并见后舜命禹及禹别九州条下象以典刑流宥五刑鞭作官刑扑作教刑金作赎刑眚灾肆赦怙终贼刑钦哉钦哉惟刑之恤哉此舜恤刑之事所以次于此者圣人尚德缓刑先赏后刑故待庶政毕叙然后及之刑有大小常变之分象以典刑流宥五刑刑之大者也五刑吕刑所述墨劓非刂宫大辟是也刑重则流远刑轻则流近故刑有五流亦有五后章所称五刑有服五流有宅是也当刑而宥之者蔡传所谓情可矜法可疑与夫亲贵勋劳而不可加以刑者是也鞭作官刑扑作教刑金作赎刑刑之小者也官刑者在官之人因官事而得罪教刑者居学校而不率师长之教训赎刑则常人之犯小罪者三者皆不丽于五刑故不残其肢体不流之远方然纵之不问势必至于无所忌惮以病人而妨政故以此三者惩之也眚灾肆赦怙终贼刑刑之变也刑之事以施罪刑之意以止恶故论其事尤论其心非其心之所欲时势所迫不得已而误陷于罪从而刑之则民无所措其手足故赦之康诰所谓尔时乃不可杀者也怙恶不悛恃法之止于是而故屡犯之以常罪罪之则不足以止奸而善良罹其毒故贼之康诰所谓自作不典式尔乃不可不杀者也钦哉钦哉惟刑之恤哉统前事而言之慎之至仁之至也或谓此章乃命官之词其上疑有缺文说近是赎刑之义金作赎刑伪孔传通承上文而言谓误而入刑出金以赎罪蔡传但承上两句而言谓所赎者官府学校之刑盖罪之极轻虽入于鞭扑之刑而情法犹有可议者也余按此章文云象以典刑流宥五刑则是流与五刑相表里五刑有当宥者则流之也云鞭作官刑扑作教刑金作赎刑则是五刑五流之外别有此三种刑各用于所宜用而与五刑不相涉也若谓误入于五刑者以金赎罪则文当云流宥五刑金赎五刑即所赎者官刑教刑亦当变文以明之皆不当言作赎刑与上作官刑作教刑之语文同义均平列而为三也且下文云眚灾肆赦误入于刑非眚灾乎何以或赦或赎而官刑教刑皆许之赎倘有恃其多金而违误官事不率教典者又何以处之然则此三刑者本各自为一法不但在五刑之外即三者亦渺不相涉也盖官刑专以治官府教刑专以治学校赎刑不言所施则为泛言可知但所犯罪小不丽于五刑是以不忍残其肢体亦或未宜加以鞭扑故以赎为之刑即后世所谓罚也古未有罚名故谓之赎刑耳大抵其罪多由财物细事而起如近世侵占田宅攘取钱帛之属彼惧于失金则不敢轻犯亦有畏罚甚于畏鞭扑者故罚之自足以止奸不必其刑之也不然死者不可复生断者不可复续五刑非可以轻用也而流止以宥五刑鞭扑止用之于官府学校则轻罪将何以治之传曰刑罚清而民服孔子曰刑罚不中则民无所措手足然则有刑则必有罚各视其所犯以加之非罪当刑而可以罚代也自周穆王以刑聚财始取五刑之疑者而罚之汉世建入赎罪之法遂并不问其疑与否而概许之赎于是刑罚相乱或当罚而遽罹于刑或当刑而仅致其罚以致贫者含冤而富者轻于犯法宁唐虞之治而有是哉两传所言盖皆习于后世之事欲曲全之而未得其解者故今正之流共工于幽州放兜于崇山窜三苗于三危殛鲧于羽山四罪而天下咸服此因上恤刑之文遂及其退不肖之大略左传言殛鲧之诞左传子产对韩起云尧殛鲧于羽山其神化为黄熊以入于羽渊实为夏郊三代祀之余按此说殊为荒诞且与昭元年对叔向事绝相似而彼于义为长盖本一事而传之者异词着书者遂两载之耳故今不采皇帝哀矜庶戮之不辜报虐以威遏绝苗民无世在下乃命重黎绝地天通罔有降格群后之逮在下明明常鳏寡无盖备览三苗复九黎之德尧复育重黎之后不忘旧者使复典之以至于夏周故重黎氏世叙天地而别其分主存疑帝鸿氏有不才子掩义隐贼好行凶德丑类恶物顽へ不友是与比周天下之民谓之浑敦少氏有不才子毁信废忠崇饰恶言靖潜庸回服谗慝以诬盛德天下之民谓之穷奇颛顼氏有不才子不可教训不知话言告之则顽舍之则へ傲狠明德以乱天常天下之民谓之杌此三族也世济其凶增其恶名以至于尧缙氏有不才子贪于饮食冒于货贿侵欲崇侈不可盈厌聚敛积实不知纪极不分孤寡不恤穷匮天下之民以比三凶谓之饕餮舜臣尧宾于四门流四凶族浑敦穷奇杌饕餮投诸四裔以御螭魅左传四凶为传闻之误此文史记载于舜本纪历试时而载四罪咸服于尧本纪舜摄政时则是以为二事也杜氏左传集解谓浑敦即兜穷奇即共工杌即鲧张氏史记正义谓饕餮即三苗则一事矣余按以为二事则彼称四罪此言四凶事既不异数亦符不应如是之巧况合而计之当为八罪八凶又不应经独记彼传独言此各述其半而止也以为一事则同此四人传何不明言之而但为隐词况鲧有过人之才如传所云四岳及廷臣无因共荐之而三苗之杀戮无辜亦不应仅斥其贪冒聚敛而已也公羊氏云所见异词所闻异词所传闻异词盖本一事而传之者各异犹皋陶典刑而或以为伯夷也谓别为一事固不可谓即此四人亦不可也况史克之语夸甚安能保其不失实必委曲为之说使之并行不悖此学者之大病也故列之于存疑而即附之四罪咸服之后又传尧不能去之语尤非是故删之说已详前元恺条下附录舜之罪也殛鲧其举也兴禹殛鲧兴禹非一时事纲目前编以尧之七十一载为舜殛鲧之年七十二载为舜用禹之岁余按鲧大臣也其德虽不可用其才未必无可观使其诛果不可暂缓尧不待舜之摄政当即殛之使犹可暂缓而责其后效舜必不于摄政之初而即殛之也舜之摄政不过尧老而代之理事以终尧之功非尧有所不能必待舜而后能之也学者亟于称舜遂至往往无以处尧亦已过矣书曰鲧则殛死禹乃嗣兴但言禹兴于鲧殛之后耳非谓鲧甫殛而禹即兴也若鲧甫得罪而禹即任事揆诸人情亦殊不可舜何独不少为禹地乎况舜之即位禹虽已为司空然尚未平水土则是舜之举禹虽在尧世而为时亦不甚久也然则鲧之殛当在舜摄政数年以后禹之举当在尧殂落数年以前乃于事理为近故附次此文于尧之末载说并见后命禹条下附录舜使益掌火益烈山泽而焚之禽兽逃匿益掌火在作虞前按书益奏鲜食与禹随山刊木同时而孟子此文在治水前者盖禹导山在前导水在后随山刊木导山事也决水距海导水事也益之烈山泽在导山时故在导水之前也舜之即位禹已前为司空则导山当自尧之末年始导水乃在舜世耳然则益此事当在舜命禹平水土之前尧之末年矣其作虞也乃水土既平后生民已安而蕃育草木鸟兽耳与烈山泽事无涉也但益之事于经无明文故附次于此说并详后命禹及夏禹导山条下二十有八载帝乃殂落百姓如丧考妣三载四海遏密八音辨尧时歌谣祝语世传尧在位时有康衢之谣曰立我蒸民莫匪尔极不识不知顺帝之则有击壤之歌曰日出而作日入而息凿井而饮耕田而食帝力何有于我哉有华封之祝曰顾圣人富寿多男子云云余按康衢之谣乃剽窃雅颂之文帝力何有乃杨氏为黄老之言者所为而富寿多男之说义亦浅近皆后人所拟作不足采故不录附论舜相尧二十有八载非人之所能为也天也舜摄政年数史记称舜得举二十年而尧使摄政摄政八年而尧崩盖以经之二十八载为自举舜时数之也蔡传云历试三年居摄二十八年则是自舜受终时计之矣余按经云乃言可绩三载不容舜举已二十年而可绩者止三载孟子云舜相尧二十有八载不容初举历试之时即以相尧称之蔡氏之说是也尧崩三年之丧毕舜避尧之子于南河之南尧让舜非传舜尚书大传云尧为天子丹朱为太子舜为左右尧知丹朱之不肖必将坏其宗庙灭其社稷而天下同贼之故尧推尊舜而尚之属诸侯焉史记五帝本纪云尧知子丹朱之不肖不足授天下授舜则天下得其利而丹朱病授丹朱则天下病而丹朱得其利尧曰终不以天下之病而利一人卒授舜以天下由是世之论者皆谓尧舍其子丹朱而以天下与舜余按不以天下与子自古圣人皆然不独尧也盖上古之时诸侯各君其国各子其民有大德之圣人出焉则相率而归之圣人没则已耳非若后世创业之主以兵受命征伐攻取而后能得天下而子孙世守其业者比也是以上古有天下者其前皆无所受其后皆无所授自羲农黄帝以降皆若是而已矣非尧以丹朱不肖故独不传之子也且尧亦未尝传天下于舜也尧之初意但欲让舜以天下耳故尧典曰咨四岳朕在位七十载汝能庸命巽朕位又曰格汝舜询事考言乃言可绩三载汝陟帝位是尧本期得舜之后即以天下与之但以舜不肯受而让于德弗嗣不得已乃使舜受终摄政至尧崩而后践位焉初非虑身后之天下无所属而始属之舜也曰尧不虑身后之天下无所属何为汲汲焉以天下与舜也曰此尧之所以为大也尧以天下未治故授之舜使治之也盖当洪荒之世天下未平生民多患人犹蠢蠢焉去禽兽不甚远此之为治犹辟荒田而驭生马不但非一圣人所能独理亦并非数十年所能奏功使非尧与舜两大圣人耘Θ驯扰相继于百五十载之久则治功不成且夫禹皋稷契数圣人者亘古不再得之人也而非尧七十载之培植涵濡则无以钟其秀非舜八十载之试功考绩则无以尽其材是以尧之治至于于变时雍而犹以为未足自惟年老不能终其事乃咨于众而得舜于畎亩之中授之天下而使治之虽舜不肯陟帝位而受终摄政固已代尧敷其治至尧崩而天下诸侯卒共戴舜以为天子然后水土平礼乐兴庶绩咸熙而开万世无穷之业使后世贤圣之君有所遵守以安其民由是言之生万世之人者天也治万世之人者尧也尧之心一天而已矣故孔子曰唯天为大唯尧则之此尧之所以创前古所未有而授舜以天下也是故尧之所以为圣在乎能为天下得舜而不在乎能以天下与人孟子曰以天下与人易为天下得人难圣人之视天下犹敝徙也其去其留无所关其意焉当其生也且欲巽位况其子与天下之利病尚何待于较量大传所言固与圣人之心刺谬即史记以为不私其子者其视尧亦甚浅盖二子皆以己之心揣度圣人而为之说而不知圣人天地日月之心之不如是也后之人不肯细绎经文尧让舜以天下非传舜以天下又不知尧所以与舜天下之故但见舜继尧为天子遂以大传史记之言为实误谓尧不传子而传之舜不以为善为子谋则以为不私其子因而以之度舜遂并以之疑禹圣人之心之晦于后世也久矣故今于尧首发明之而概不载后人揣度之言说并详前章及后舜禹篇中附录无若丹朱傲惟慢游是好傲虐是作罔昼夜罔水行舟朋淫于家用殄厥世尧有丹朱备考穆叔如晋范宣子逆之问焉曰古人有言曰死而不朽何谓也穆叔未对宣子曰昔モ之祖自虞以上为陶唐氏在夏为御龙氏在商为豕韦氏在周为唐杜氏晋主夏盟为范氏舜命官考绩上月正元日舜格于文祖天下诸侯朝觐者不之尧之子而之舜讼狱者不之尧之子而之舜讴歌者不讴歌尧之子而讴歌舜夫然后之中国践天子位焉尧崩而天下如一同心戴舜以为天子辨舜让石户北人之说吕氏春秋云舜让其友石户之农石户之农去之终身不反又让其友北人无择北人无择曰异哉后之为人也居于畎亩之中而游于尧之门又欲以其辱行漫我遂自投于苍岭之渊余按尧舜之德至矣天下岂有能加于尧舜者哉如以尧舜为不屑则是丧心病狂之人而已此乃杨氏之徒为黄老之说者假设此言以遂其非尧舜薄汤武之私吕氏无知而妄采之耳附论子曰巍巍乎舜禹之有天下也而不与焉孟子曰舜之饭糗茹草也若将终身焉及其为天子也被衤衣鼓琴二女果若固有之询于四岳四门明四目达四聪附论子曰舜其大知也与舜好问而好察迩言隐恶而扬善执其两端用其中于民其斯以为舜乎孟子曰大舜有大焉善与人同舍己从人乐取于人以为善自耕稼陶渔以至为帝无非取于人者辨朱熹舜其大知章之释按中庸孟子之言相表里孟子所言其纲也中庸所言其目也其义则朱子章句尽之矣惟所云非在我之权度精切不差何以与此者尚未尽善何者此章之意本谓舜之大知不在乎己有过人之识而在于能集众人之知耳如章句所言则是舜所以过人者乃在好问好察之前别有操持以成其为大知非此章本意也盖人之性非甚狂愚本皆能辨是非故孟子曰是非之心人皆有之所患者自以为是则不好问自以为高明则不好察迩言有好名妒忌之心则不肯隐恶扬善偏听阿好喜谀恶直而于事多卤莽灭裂则不能执其两端用其中于民是以虽有谏臣拂士远猷高识皆阻而不得达达而不之采而但任一己之聪明以致处事失当惟舜不然是以其知为独大也圣人之教人也皆就人人所可能者教之故曰人皆可以为尧舜好问好察之属夫谁不能但不肯耳若归其功于在我权度之精切则人必曰圣人天之聪明非人所可及即不然而不求诸明白易为之事乃求之于空虚难见之心听之若愈精而学之乃愈远矣备考许大岳之胤也姜大岳之后也辨四岳为共工从孙之说杜氏云大岳尧四岳也按周语亦称齐许申吕为四岳后其说或不诬但周语谓共工之从孙四岳佐禹有功命为侯伯赐姓曰姜则语殊失实何者四岳乃尧舜之相荐鲧及禹者不得复为禹佐而四岳本长诸侯亦不待佐禹而后命为侯伯也且传及晋语皆称炎帝为姜姓祖炎帝在四岳前非至四岳始赐姓矣至共工氏乃继炎帝为水师者与炎帝不同族四岳果炎帝后又安得为共工之从孙乎大抵国语之文本多荒诞自相矛盾乃其常事而后人必曲为之说如贾侍中之以共工为诸侯与高辛争王者韦氏之以为炎帝世衰其后变易帝复赐之祖姓使绍炎帝愈斡旋而愈不可通亦可谓劳而罔功矣故今但载传文而国语文不载说并见命伯夷条下咨十有二牧曰食哉惟时柔远能迩德允元而难任人蛮夷率服岳牧与稷契等之区别四岳十二牧皆旧官以舜新即位故申儆之使敬厥职也旧官故书其官于前而曰询曰咨见其非新命也然则稷契皋陶之非旧官可知矣四岳不载命词者统率群僚无专责也十二牧共一命词者域异职同无分别也舜曰咨四岳有能奋庸熙帝之载使宅百揆亮采惠畴佥曰伯禹作司空帝曰俞咨禹汝平水土惟时懋哉禹拜稽首让于稷契暨皋陶帝曰俞汝往哉九官先命禹之故唐虞之时洪水滔天下民昏垫五不登禽兽逼人水土之治不可以须臾缓也而禹又前为司空故命禹在九官之先禹非颛顼孙说见夏禹篇中禹已前为司空命禹何以先咨于岳也重其事也何以但戒以职而不命以官也禹已前为司空无庸复也且云汝作司空则嫌于始为司空但云汝平水土又不可知禹为何官故冠伯禹作司空于命词之上语简意明其斯为圣贤之文自有追美前功之说经义尽晦矣舜命官必诹于众佥曰伯禹作司空伪孔传以为四岳同词而对蔡传以为四岳及诸侯也余按伪传误以四岳为四人蔡传更之是已然用大臣当谋之廷臣不当专谋之诸侯诸侯朝觐有时在廷者亦未必多也然则佥也者廷臣佥耳舜咨四岳廷臣何以佥对也盖古文简质所记特其梗概以四岳相臣故特咨之特记之其实咨岳之后于众无所不诹故曰舜好问而好察迩言当时廷臣亦未必人人荐禹但荐禹者多佥也者举其大凡耳舜察禹材果可用是以从荐禹者之言故曰执其两端用其中于民读者当善会其意不得但泥其词也此九官之首故发例于此禹掘地而注之海驱蛇龙而放之菹水由地中行江淮河汉是也险阻既远鸟兽之害人者消然后人得平土而居之禹治水在舜世禹平水土据经此文在舜即位以后而伪孔传误以为尧时事乃以此章为命禹作百揆而称其前功以勉之蔡传因之云帝使禹仍作司空而兼行百揆之事录其旧绩而勉其新功也由是南氏纲目前编遂以尧之七十三载为命禹治水之年八十载为禹告成功之岁余按经云佥曰伯禹作司空帝曰俞咨禹汝平水土惟时懋哉则是禹于尧之季年已为司空但莅事不久水土犹未平故舜仍其官而专责之以平水土词意甚明若别有百揆之官使禹由司空而进居之则文当曰汝作百揆惟时懋哉今舜绝口不以告禹而但称其以前之功禹尚不知己为何官将何所遵循邪古今来有如是之命官者哉且汝平水土惟时懋哉文相承也今以乎水土为录旧绩以惟时懋为勉新功则上句语气未毕下句语意无根于文义亦不通矣帝曰畴若予工则命垂曰汝共工曰畴若予上下草木鸟兽则命益曰汝作朕虞曰有能典朕三礼则命伯曰汝作秩宗凡舜所命者即其所咨者也然则禹之平水土即所谓熙帝载而宅百揆不待言矣盖洪水者帝之所忧而六府之修三壤之则定贡赋布声教则百揆实兼之故舜之咨岳云云惟禹已为司空故但云汝平水土而不云汝作司空止此与八人小异耳若以平水土为前功宅百揆为新职是所命自为一事所咨自为一官然则秩宗之外亦将谓别有典三礼之一官乎舜之命禹昌言也禹曰予何言予思日孜孜又曰予乘四载隋山刊木又曰予决九川距四海畎浍距川然则是当舜初载禹尚以洪水之故日孜孜而不暇有言也若尧八十载前水患已平历三四十年之后复何待禹之孜孜此事乎禹曰弼成五服至于五千州十有二师外薄四海咸建五长各迪有功然则是舜禹问答之时土功始毕故禹举其略以告舜若水土久平于尧世舜之知之悉矣禹于是时犹为此言不几赘乎是则禹之治水于典为舜世于谟亦为舜世而自舜摄政后尧未崩前初未尝有一言及于禹者由是言之禹之初为司空当及尧世至其决九川弼五服断断为舜时事明矣故论语云舜有臣五人而天下治而史记五帝本纪及夏本纪亦皆以禹治水为舜即位后事良有以也盖伪传之失皆由误以四岳为四人则并九官十二牧为二十五人必减其三人而后符于二十二人之数故不得已以稷契皋陶之命为称其前功而不与焉然教稼明伦皆在平水土后而并禹减之又仅二十一人故又不得已而以平水土为前功宅百揆为新职是因一误而又三四误也于是唐虞之事靡不颠倒错乱禹功之告成反在尧典川之前三苗之分北反在禹贡丕叙之后而禹所别九州舜改之为十二禹又改之为九展转相因误无所底遂使圣人经世之略晦而不彰者几二千年而皆自误以四岳为四人始嗟夫释经一字之误其流弊乃至于此如之何其可不慎也百揆非官名曰然则百揆非官名乎周官云内有百揆四岳朱子以百揆为朝廷之长四岳为十二牧之长何也曰经曰慎徽五典五典克从纳于百揆百揆时叙宾于四门四门穆穆五典四门皆非官名百揆安得独为官名传曰百揆时叙无废事也然则百揆者犹言百事耳岂得以为官名也哉尧之用鲧也咨于岳举舜也咨于岳舜之命禹命伯夷也皆咨于岳而百揆无闻焉尧舜之用朝臣何以反谋之外之长而不谋之内之长乎盖伪书与伪传本出一人彼于尧典既以百揆为官名矣故于周官遂撰是语是亦因误而误耳岂得以伪书证伪传乎且朱子与蔡氏既以四岳为一人则伪传之误解无庸复遵矣乃亦以百揆为官名治水为往事是伪传因尧典而误周官宋儒反因周官而误尧典也故今取经文正其误而以孟子所称禹治水事列于其后说并见后命皋陶与分北三苗条下及舜体国经野篇中孟子言禹绩有误按禹治水事又见于有为神农章然误以汝淮泗为入江与禹贡水道皆不合朱子以为记者之误是也故舍彼而录此卷三舜命官考绩下帝曰弃黎民阻饥汝后稷播时百后稷教民稼穑树艺五五熟而民人育命稷水土平然后耕耨可兴故命稷次之是以孟子之叙教稼穑亦在禹治水之后稷非喾子说见前尧建极篇中履迹之诬说见商周稷契篇中帝曰契百姓不亲五品不逊汝作司徒敬敷五教在宽人之有道也饱食暖衣逸居而无教则近于禽兽圣人有忧之使契为司徒教以人伦父子有亲君臣有义夫妇有别长幼有序朋友有信命契衣食足然后礼义可教故命契次之是以孟子之叙教人伦亦在稷教稼之后契非喾子说见前尧建极篇中吞卵之诬说见商周稷契篇中帝曰皋陶蛮夷猾夏寇贼奸宄汝作士五刑有服五服三就五流有宅五宅三居惟明克允舜以不得禹皋陶为己忧舜有天下选于众举皋陶命皋陶不教而杀谓之虐教之不从然后齐之以刑故命皋陶次之此四官皆救民之急务正民之要术故舜先之皋陶似非庭坚说见夏皋陶篇中命禹与稷契等不同之故命稷契皋陶何以不咨也因禹之让帝已知其才也命词何以详于禹也因咨而命者事略具于所咨故从省也因让而命者事专见于所命故从详也稷契皋陶均非申命伪孔传以禹垂益伯夷夔龙六人为新命以稷契皋陶为美其前功以勉之蔡传因之云此因禹之让而申命之使仍旧职以终其事也余按经之命官凡九于弃曰汝后稷于契曰汝作司徒于皋陶曰汝作士于垂曰汝共工于益曰汝作朕虞于伯夷曰汝作秩宗于夔曰命汝典乐于龙曰命汝作纳言八人之命词如一稷契皋陶为申命何所见垂益等五人之独为新命垂益等五人既为新命则稷契皋陶之亦非申命可知矣稷契皋陶因禹之让而命之者也夔龙因伯夷之让而命之者也苟因让而命之者即为申命则夔龙何得独不为申命乎禹之为司空自尧时者也则其命必别白言之先云伯禹作司空以见其官之非新命后云咨禹汝平水土以见其功之尚未毕不云汝作司空也若稷契皋陶亦旧为此官则亦当着之于命词之上必不云汝为稷司徒士也四岳十二牧皆旧职也然所谓四门食哉惟时云者皆新命非美其前功稷契皋陶即使果仍旧职亦岂得独为美其前功乎且三人之功果在尧时尧未崩以前何以不书舜即位后纪新政之不暇乃于此时叙舜之追美其前功有如是颠倒舛谬之史官邪孔子曰无为而治者其舜也与论语曰舜有臣五人而天下治子夏曰舜有天下选于众举皋陶然则兹数人者任官效职皆在舜时明甚或初仕于尧世要之必未为后稷司徒士故史纪云自尧时皆举用未有分职不得以舜为申命也盖伪传之失在误以四岳为四人是以与下二十二人之文不符乃不得已而曲为之解谓稷契皋陶之命皆美其前功而不得与二十二人之数由是凡舜时事皆以为尧时事颠倒错乱而二帝治天下之大法不彰至蔡传出始以四岳为一人然则稷契皋陶无庸谓为申命矣乃亦沿伪传旧说而不改岂非习闻其说遂不觉其非邪故今补其未备而详辨之说并见前命禹条下帝曰畴若予工佥曰垂哉帝曰俞咨垂汝共工垂拜稽首让于殳暨伯与帝曰俞往哉汝谐附录垂之竹矢垂之和钟帝曰畴若予上下草木鸟兽佥曰益哉帝曰俞咨益汝作朕虞益拜稽首让于朱虎熊罴帝曰俞往哉汝谐存参垂益夔龙其后不知所封命垂益本务举而后末务可图人性尽而后物性可遂故命垂命益次之命垂益何以不咨于岳而咨于众也以其职少轻故泛言之也何以但命以官而不戒以职也以其职少轻故略言之也谐为偕义蔡传云史记曰朱虎熊罴为伯益之佐则殳伯与当亦为垂之佐也余按禹之让稷契皋陶也帝曰汝往哉伯之让夔龙也帝曰往钦哉独于垂益之让则曰往哉汝谐谐犹偕也谓偕垂益而同治一官也往哉者允不垂益之让汝谐者允垂益之荐而用之也稷契皋陶夔龙皆别命之殳伯与朱虎熊罴皆不别命既俞其荐安有置之不用之理其为垂益之佐明甚古之人固多以所能名亦多以所职名垂共工而所让者曰殳益作虞而所让者曰熊罴则所让之人后即为二人之佐可知也细核前后文义谐之当为偕义显然伪孔传乃释为谐和此官蔡传因之而引史记之文以见其为二人之佐不知史记即因汝谐之文知之故云舜曰往矣汝谐遂以朱虎熊罴为佐于垂不言之者盖史记引尚书文至垂为共工而止无让殳伯与之语此或司马氏误脱尚书文或后人传写误脱史记文均不可知非史记别有所据书但有朱虎熊罴佐益之事而无殳伯与佐垂之文也因传说未明故今详释之垂益之佐之人数殳伯与伪孔传以为二人蔡传以为三人今以上让于稷契暨皋陶之文推之蔡传说是朱虎熊罴伪孔传亦以为二人蔡传以为四人疑亦蔡传得之伯翳非益郑语云嬴伯翳之后也史记秦本纪云大费与禹平水土佐舜调驯鸟兽是为柏翳舜赐姓嬴氏是秦之祖乃伯翳也陈杞世家云伯翳之后至周平王时封于秦项羽灭之垂益夔龙其后不知所封是伯翳自伯翳益自益也乃汉书地理志云秦之先曰柏益出自帝颛顼尧时助禹治水为舜朕虞养育草木鸟兽赐姓嬴氏颜氏注云柏益号伯翳盖翳益声相近故也是谓伯翳即益而益为伯益矣自是学者相沿皆信之而不疑虽朱子注论语亦称之为伯益叶大庆考古质疑云伯益柏翳一人也史记于陈杞世家则以为二人本注云益翳乃一人声转故字异耳余按益翳声相近而致误理诚有之然非史记因声之转而误分为两人乃汉书因声相近而误合为一人耳书尧典云佥曰益哉帝曰俞咨益皋陶谟云暨益奏庶鲜食孟子曰舜使益掌火益烈山泽而焚之禹荐益于天益避禹之子于阳城朝觐讼狱者不之益而之启皆称以益未有冠以伯者而国语称伯翳史记作柏翳亦未有徒称翳者如果益翳通用何以遇益则概不称伯遇翳则必加以伯与柏也春秋传于列国最好溯其先世于齐许称炎帝大岳于陈称颛顼幕舜于杞郐称夏称后相于宋称商称相土于薛称奚仲仲虺于六蓼称皋陶庭坚于郯称少于任宿须句颛臾称大凡古帝王名臣之裔未有不及其先世者乃至周初封建之国晋楚鲁卫之伦亦往往及之独于益之肤功秦之大国绝无一语班氏生于汉代何所见而知伯翳之必为益也将谓二人之功相类邪则禹之佐固非一人即虞之职亦不止于调驯鸟兽且秦本纪之文采之秦史秦人自称其祖亦未必不涉于附会鸟身人言信邪否邪如之何其可以据此文而遂以柏翳为益以益为伯益也黍稷之稷汉以来谓之粟今北方农人谓之祭乃黍属之不粘者经传之文甚明说文之训尤显迥然两物也而今北方往往读入为去或遂有读稷与祭同音者作本草群芒谱者不考之古遂误以稷为祭班氏之误与此正同不得据班书而疑迁史也且朕者舜之自称虞者官名而汉志云为舜朕虞其误会经文如是若必谓班氏不应有误将朕虞亦果焉官名乎嗟乎汉书合之误也而反信之史记分之是也而反讥之是者必以为非非者必以为是吾真不解其何故矣师古大庆皆精于考核者然犹如此甚矣考古之难言也大抵古人文字异者非有显然之证宁可从古而分之不可妄意而合之幕之与思合之而祖孙易位矣羲和之与重黎合之而族姓紊乱矣伊尹之与阿衡合之而名臣湮没矣羲农之与太炎帝合之而世代颠倒矣南容之与南宫敬叔合之而贤哲受诬矣故不必分而从古而分之其失小不当合而妄意而合之其失大故今于益之命不载国语伯翳之文史记大费之事益非皋陶子孔氏尚书正义称益为皋陶之子张氏史记正义云列女传云陶子生五岁而佐禹注云陶子者皋陶之子伯益也按此即知大业是皋陶近世有人据此立说遂谓朱子论语集注蔡氏书传之有缺略且云舜五臣禹让稷契皋陶而不及益者实因益为皋陶子也余按鲧用于尧世禹用于舜世前后不相及也而益与皋陶同时登用比肩授职绝不类为父子者然禹为鲧之子尚书言之春秋传言之大戴记史记皆言之益果皋陶之子何以传记绝无言及者乎刘向之书诬者多矣而列女传尤为纰缪药酒之覆馀光之分皆以策士喻言记为实事唐刘知几讥之详矣而五岁佐禹亦必无之事借令向果明言益为皋陶之子犹不可信况向但言陶子何以见其当为皋陶之子而禹之佐亦不一人又何所见言佐禹者之必为益也此特注家屈曲猜度之言岂得遂以为实朱子蔡氏盖已深知其妄故不之采而今反用此为讥议人之无识何至于此至以论语五臣为证其说亦谬谓五臣有益者集注文耳或以为四岳或以为伯夷义皆可通安知其决为益且舜贤臣多矣禹安得人人而让之经言五人则以为四人者皆当让如经言十人则以为九人者皆当让乎此论尤为无理恐后人为其所惑故亦附辨之帝曰咨四岳有能典朕三礼佥曰伯夷帝曰俞咨伯汝作秩宗夙夜惟寅直哉惟清伯拜稽首让于夔龙帝曰俞往钦哉存疑伯夷降典折民惟刑吕刑言伯夷折民惟刑之非说此篇者皆以下文士制百姓于刑之中之士为皋陶吴氏云二典不载有两刑官盖传闻之谬也蔡氏云皋陶未为刑官之时岂伯夷实兼之与余按此篇后章文云今尔何监非时伯夷播刑之迪其今尔何惩惟时苗民匪察于狱之丽明明分承上章苗民弗用灵及士制百姓于刑之中两项而言则所谓士者非皋陶即伯夷明矣稷弃之世官也故今传多称之若皋陶则未闻有称士者且既谓伯夷典刑矣又谓皋陶为士不但于政体有乖即以文义论亦不可通然则所谓制百姓于刑之中者即承上文伯夷而言非皋陶明矣盖盛世之文多谨严衰世之文多轻易况事在千馀年前传闻不一盖有误以皋陶之事为伯夷者作诰者因本之以为言吴氏以为传闻之谬是矣蔡氏疑在皋陶之前犹未免于曲为说也孟子曰尽信书则不如无书吾于书之吕刑诗之宫皆不能无疑非但其作之晚亦以所称述者久远之事不能保其不失实耳故列之于存疑郑语言姜为伯夷后之非郑语云姜伯夷之后也伯夷能礼于神以佐尧者也余按春秋传或以姜为大岳之后或以姜为炎帝之后周语晋语亦然四岳在炎帝后容或出于炎帝则谓四岳之后即炎帝之后理尚可通也若伯夷则与四岳比肩事主又四岳之所荐安得四岳之后即伯夷之后乎且伯夷乃舜所命官以为佐尧亦误故今不载帝曰夔命汝典乐教胄子直而温宽而栗刚而无虐简而无傲诗言志歌永言声依永律和声八音克谐无相夺伦神人以和夔一足非指人孔从子称或问孔子夔有一足信乎孔子曰皋陶为夔请佐舜曰夔一足矣非一足也余按夔本兽名故鲁语云木石之怪夔罔两水之对龙罔象夔之名夔犹龙之名龙也犹朱虎熊罢之名朱虎熊罢也所谓夔一足者谓夔之兽一足非谓夔之人一足也儒者知其不经而不知所由误乃撰为此事又诸孔子之言以曲解之嘻亦劳矣且九官皆官属之长未有无佐者垂之佐殳伯与益之佐朱虎熊罴禹稷契皋陶之伦亦必有佐但不见于经耳典乐教胄岂一人所能理夔安得独无佐乎以无佐解一足则龙之两角又何说焉今不载乐以志为本世儒论古乐者皆求之律自班固以来娶妻生子之喻十分九分之疑王朴蔡元定之所定范景仁司马君实之所争纷然不一余之意独以为不然经之言乐此章详矣曰诗言志歌永言声依永律和声四言而乐之事备矣何者凡乐必有其本本也者志是也有志而后有诗诗者取志而宣诸喉舌者也有诗而后有歌歌者取诗而畅其音节者也有歌而后有声声者取歌而布之于丝竹者也是故诗曰言志歌曰永言声曰依永言即其言志之诗也永即其永言之歌也即其诗而长之之谓永随其歌而应之之谓依然则声之抑扬疾徐视其歌歌之抑扬疾徐视其诗而诗之抑扬疾徐视其志矣是故志者本也声者末也其志必中正和平也而后其诗其歌其声从容舒畅而俯仰迟速无不其宜者志不美求之于诗无益也诗不美求之于歌无益也歌不美求之于声无益也故曰作乐崇德见其乐而知其德也然又制律以和声者何居八音并作彼此恐其不均数章迭奏先后恐其不符故为律以考验之使归于一耳非以律为乐也书曰同律度量衡律之于音也犹度之于布帛量之于粟衡之于金也长短之形目能察之而一左一右不能必其无分杪之差故受之以度而后齐高下之音耳能辨之而一彼一此不能必其无几微之异故受之以律而后调是故律者所以均高下而非所以为高下也度者所以均长短而非所以为长短也量与衡者所以均多寡轻重而非所以为多寡轻重也后世儒者之为古乐也则不然不求其原于志与诗而惟斤斤于律声从律起而不自歌生诗缘歌作而非由志出取命夔之语而颠倒施之正使所制之律毫厘不爽于古亦与古乐无与况未必然乎如但持古人之律即可为古乐是得周尺而即可以制周礼也曰然则何以淑其志曰经言之矣曰直而温宽而栗刚而无虐简而无傲刚直干之德也宽简坤之德也有其德者必有其偏温也栗也无虐且无傲也德之不偏不倚纯粹至善所以为中正而和平也由是而发之诗着之歌播之声舜之乐所以为至也故诗言志云云者所以为乐也古乐之与后世异者也直而温云云者所以为韶也舜乐之与三代异者也故古今知乐者莫如孔子孟子孔子曰乐则韶舞谓韶尽美矣又尽善也闻韶曰不图为乐之至于斯也此论乐之品也为夫不能直而温宽而栗刚而无虐简而无傲者言之也孟子曰今之乐由古之乐也百姓之疾首蹙而相告者不与民同乐也欣欣然有喜色而相告者与民同乐也此论乐之本也为夫不知诗言志歌永言声依永律和声者言之也盖乐犹文也文之本在明理达意不如是则非文孟子之论乐是也文之品则有高下精粗纯杂之分当求其上者而法之孔子之论乐是也孔子之论乐与颜曾之徒知乐者言之也孟子之论乐与战国之君臣不知乐者言之也彼且不知乐之本何暇与之论高下譬诸近世之文不求之理而但揣摩西汉盛唐之体格于语言音响之间此姑使之返而求所以明理者未可遂以文之高下语之非谓文之遂无高下也宋韩魏公琦上仁宗疏云不若穷作乐之原为致治之本使政令平简民物熙洽斯则古之乐也可以器象求乎呜乎三代以还知乐者一人而已矣若夫诸儒所论累黍为尺由尺生律以黍尺之多寡长短为古乐者吾不知乐吾知其非乐也备考有仍氏生女黑真黑而甚美光可以鉴名曰玄妻乐正后夔取之生伯封实有豕心贪忄林无餍忿无期谓之封豕有穷后羿灭之夔是以不祀帝曰龙朕┾谗说殄行震惊朕师命汝作纳言夙夜出纳朕命惟允九官以龙终之故民生厚而德正用利而物成万物之理得矣天地之气和矣夫然后礼乐可兴故命伯夷命夔次之而又虑谗殄之害正也故以命龙终焉此治化之成也颜渊问为邦孔子曰行夏之时乘殷之辂服周之冕言礼也曰乐则韶舞放郑声言乐也而又继之曰远佞人何盖佞人不去虽有贤臣不能为治即治亦不能久故欲久安长治者必以近佞人为永戒舜之┾谗殄于制礼作乐之后亦此意也命伯夷夔龙命伯夷何以亦咨于岳也犹命禹之咨于岳也亦重之也命夔龙何以亦详于伯夷也犹命稷契皋陶之详于禹也亦因让而命也帝曰咨汝二十有二人钦哉惟时亮天功三载考绩三考黜陟幽明庶绩咸熙九官非一时所命自询咨四岳以后郑氏以为皆格于文祖时所敕命纲目前编因之悉载之于舜即位时而以舜之三载为考绩之年九载为熙绩之岁余按舜之摄政二十有八载矣自弃以下八人为知其材邪为不知其材邪知其材邪何以二十八载而不用不知其材邪何以一日而尽用之如云咨于众而知之则何以二十八载之久而不一咨独于此一日偏咨之也向之为此官者为称职邪为不称职邪称职邪不应一日而尽易之不称职邪不应二十八载而不易即云向无其官而今设之亦不应二十八载之久而无一设忽于此一日而偏设之也由是言之舜之咨众之举皆非朝夕之故盖以渐而知之遂以渐而用之而记事者连类而记之耳不得以为一日之所命也冉有曰既庶矣又何加焉孔子曰富之曰既富矣又何加焉孔子曰教之圣人立政自有先后次第况巢窟者切肤之急祸教养者治民之大纲皆非可以须臾缓者工虞之事固已末矣至于礼乐乃盛治之成功非厚生正德之后未易言也安得一日而同亮天工三载而咸奏厥绩哉帝之命禹昌言也禹以决川距海民乃粒告之帝则是此时水土固已平树艺固已成矣而帝方谆谆焉以山龙黼黻六律五声与庶顽谗说为尤则是此时礼乐犹未兴讠殄犹未绌也然则禹稷功成之日伯夷夔龙始各任职耳若与六官者同命而考何至此时尚廑帝忧乎曰然则舜有咨二十二人之言何也曰古人之文简质贵得圣人之意耳其事皆当日之事其言不必皆当日之言也而典之为体综其始终本末言之又与春秋之编年纪事者不同即如畴若予工畴若予上下草木鸟兽者岂果临朝一问而已乎佥曰垂哉益哉者岂果同朝一应而已乎帝曰汝共工汝作朕虞者岂果漫不加察付以重任而已乎如此则不惟舜能之人人皆能之矣书曰敷奏以言明试以功车服以庸记曰舜好问而好察迩言然则舜之访盖不知几何而众多称垂益平日之才略者舜乃询以言试以功待其有效而后授以此官而书之所云特其梗概耳故曰其事皆当日之事其言不必皆当日之言也不宁惟是韩子平淮西碑云曰光颜汝为陈许帅曰重胤汝故有河阳怀今益以汝曰度维汝予同汝遂相予者岂果一日之事当日之言乎哉夫尧典之文亦若是而已矣呜乎圣主贤臣之心与其经纶设施之次第其晦于拘牵文义之儒者岂可胜道哉故识其说如此苗顽弗即工皋陶方厥叙方施象刑惟明分北三苗舜有臣五人而天下治附论子曰无为而治者其舜也与夫何为哉恭己正南面而已矣三苗丕叙在顽弗即工之后按三苗之见于虞夏书者凡四其一窜三苗于三危乃尧时事此在最前不待言矣其二分北三苗乃舜命官之后考绩时事其三苗顽弗即工皋陶方施象刑乃舜禹问答语考其时势当即分北之事盖苗顽者原分北之由分北者记象刑之实所谓五流三居者也然则典正如春秋直书其事谟正如左氏传详志其本末耳其四三危既宅三苗丕叙惟此当在最后盖因顽而分北因分北而后丕叙也若先已丕叙则禹不当谓之顽弗即工舜亦不当分北之矣盖水土虽平于分北之前而禹贡实作于分北之后故有作十三载乃同之文声教讫于四海之语是知此篇乃赋定功成后所记故云丕叙也三篇之文正相发明自伪孔氏古文以禹贡为作于尧世又撰禹摄政后征苗一事于是丕叙之后复谓之顽而分北之既分北之而惟命是听矣无故而又动大众以征之首尾衡决事实淆乱莫此为甚故今载丕叙于后篇删征苗之伪誓而取谟中禹舜之言列于典文分北之前庶学者可以一见而然也说并见后治定功成篇中舜体国经野上禹敷土随山刊木奠高山大川存参禹乃遂与益后稷奉帝命命诸侯百姓兴人徒以傅土行山表木定高山大川本录义例三敷土置咸熙后此篇与尧典羲和之命相表里四时之定尧之所以成天九州之制舜之所以平地授时者损益前古而集其成敷土者范围后世而开其始故授时命于庶绩之先敷土记于咸熙之后冀州既载壶口治梁及岐既修太原至于岳阳覃怀绩至于衡漳厥土惟白壤厥赋惟上上错厥田惟中中恒卫既从大陆既作岛夷皮服夹右碣石入于河九州之章法次第篇名以贡纪贡制也贡冠以禹志禹功也水土既平经制既定天下诸侯怀舜之德感禹之勤已各择其土宜之贵重者以荐于帝畿以致其爱戴之诚史臣因而纪之于册以表禹之功以见舜德化之盛是故九州之文皆主言贡篚亦贡也包亦贡也贡之盛于篚包者也有赋而后有贡赋者庶人所以奉国君贡者国君所以奉天子也故以赋先之有田而后有赋有土而后有田故又以土与田先之然使九山未刊九川未涤九泽未陂何由辨土之色与性而况于田赋贡乎故又以平水土之事先之水土之平往日事也故其文曰既载既修既作于山则曰既艺既旅于水则曰既道既入于泽则曰既泽既潴皆以明其为前日之事而因原贡所由致故追溯之也每州为一章章各分三节第一节平水土之事第二节土田赋之别第三节贡篚包之制而以辨州域始之以识贡道终之此九州之章法次第也冀州平治之序既载壶口治梁及岐言治河也水之患河为大故先治河冀之患在西河兖之患在东河故西河之治记于冀东河之治记于兖壶口梁岐皆山之当河冲者壅隔阻塞河不得顺流而南下则东溢于太原岳阳之间故以三者为始事也既修太原至于岳阳言治河东之平地也河既轨道太原岳阳乃可施功故次及之覃怀绩至于衡章言治河内之平地也冀地太原最高岳阳次之覃怀又次之衡漳之南又次之高者易涸下者徐安故其平治之序如此恒卫既从大陆既作言治山东之平地也自衡漳以东北至海地益下多积水二泊贯于南两淀横于北故自太原至于衡漳田既垦赋既成然后山东乃平治也漳言衡者漳逾山出东流然后北折贯泊以入于河故谓其东流者为衡北流者为从也次恒卫大陆于田赋后者衡漳以下土疏而水涸迟田瘠赋轻连覃怀衡漳言之则嫌于田赋与全州无异故先言田赋次乃及之也治水之文独详于冀州者帝畿也大河之所环也不言贡者蔡氏所谓天子封内之地无所事于贡者是也九州治水之文皆有先后难易轻重之异而冀尤为明着故详释之八州可以类而推也奕奕梁山维禹甸之备考梁山崩晋侯以传召伯宗梁山晋望也梁山在河东伪孔传云壶口在冀州梁岐在雍州蔡传云梁山吕梁山也在今石州离石县东北岐山在今汾州介休狐岐之山先儒以为雍州梁岐者非是余按梁岐果雍州山经必不载之于冀州章内况雍之岐山距河数百里与河何涉而连及之蔡传驳之是也然不本大雅文求梁山于古韩墟乃取水经注之吕梁当之注称吕梁在离石之东北二百馀里其距河远矣况注自有梁山在雍州境与伪传同非吕梁也而介休之狐岐亦非河所经皆不得指为禹贡之梁岐也夫诗咏梁山而云维禹甸之则此梁山即禹贡之梁山明甚然则梁山当在韩地其后韩灭于晋故春秋传尔雅皆以梁为晋山水经注谓即龙门者近之但不当又以为在河西耳盖缘说者误以陕西之韩城县为古韩国因谓梁山当在河西不知韩实河东国也何以言之诗云韩侯入觐又云王锡韩侯其追其貊则韩乃畿外之诸侯河西周畿内地不得谓之入觐亦不得锡之为连帅也春秋传云秦伯伐晋涉河三败及韩晋侯谓庆郑曰寇深矣若之何则韩乃晋之近郊地若在河西秦伯不容涉河晋侯亦不容谓之寇深也晋惠公之入也赂秦伯以河外列城五东尽虢略其地在今河南不在河西河西近秦而不以赂则是河西无晋地也魏寿馀之伪叛也既济魏人讠而还秦晋以河为界则是河西无晋地也韩晋既在河东梁山安得在河西乎唯岐无可考者然山同名者多雍荆之有荆山梁徐之有蒙山皆两书于经文鸟得以雍州有岐遂谓冀州不得复有岐乎盖此二山皆当跨河在雍冀之界上故能阻塞河流而梁岐又当在壶口之下因其利害在冀而不在雍故记之于冀犹九河之记于兖也但古今山名更易者多而梁又属崩颓之馀难以辨识是以不得其实要之经传之文具在不得以他地之山冒之也故今取诗春秋传尔雅之文悉载之于冀州章下以见其为一云存参三十二年始皇之碣石使燕人卢生求羡门高誓刻碣石门碣石在海岸伪孔传云碣石海畔山禹夹行此山之右而入河逆上蔡传云冀州北方贡赋自北海入河南向西转而碣石在其右转屈之间故曰夹右历世既久为水所渐沦入于海已去岸五百馀里矣余按伪孔传不知皮服之为贡故以右且入者为禹蔡氏以为贡道是也然谓沦入于海则不若伪孔传之以为海畔山者为可据也经曰太行恒山至于碣石入于海古今之山名虽不同而山势则不改今太行恒山自易定东折过古北喜峰等口转而南行至临渝县东境海岸仡然而止故燕赵间说者皆以其山为古碣石何所见海岸仡然而止故燕赵间说者皆以其山为古碣石何所见海岸之山之必非碣石而必当求之于海中乎史记云三十二年始皇之碣石是秦时碣石未沦于海也汉志云右北平郡有碣石山是汉时碣石亦未沦于海也乌得以为去岸五百里乎且如蔡传所言则与恒山太行之势中断者数百里证之经文亦不合矣盖蔡传之失皆由误信臣瓒之说谓此山在河口求之河口而无此山故遂以为沦于海耳不知此山原未尝在河口何者此文承上岛夷而言岛夷在渤海东必由海道乃入于河而海道漫澜无可指故以山志之曰夹右碣石言由海道夹右碣石而西行然后入于河也非谓夹右碣石之处即入河之处也贡道言河凡七兖徐豫之达于河荆之至于南河梁之乱于河未有志其山者入河自有常处不必繁此文也惟雍州章上言积石下言渭皆河也不志其山则不知为何地故变文云至于龙门西河由海入河岂有两地而烦志其山乎且禹贡固有志其山者矣导河之文是也其东折也志华阴焉其北折也志大亻丕焉禹之于河防详且慎矣况于入海之要地岂容有大山而反不书碣石之不在河口明矣至谓入河者为冀州北方贡赋亦非是经所谓入河者但承上岛夷文耳冀固无贡而冀北境之至帝都非惟不必浮海亦无事于达河也济河惟兖州九河既道雷复既泽氵沮会同桑土既是降丘宅土厥土黑坟厥草惟繇厥木惟条厥田惟中下厥赋贞作十有三载乃同厥贡漆丝厥篚织文浮于济漯达于河备考徒骇太史马颊覆胡苏简洁钩盘鬲津徒骇等水未必即为九河朱子以简洁为二水并其七而为九蔡传以简洁为一水并其七则为八其一则河之经流也余按经既统称九河其水势当相等不容别有经流馀皆支派似以朱子之说为长然九河之名不见于经传而尔雅记九州之名与禹贡殊异故郭氏不得已疑以为商制其他文亦往往有与经传异者然则尔雅所载且未知果为禹之九河与否况简洁之为一为二乎哉故今但列之备考而不强为之说存参古说九河之名有徒骇胡苏鬲津今见在成平东光鬲界自鬲以北至徒骇间相去二百馀里九河湮塞非沦于海通典谓覆釜在德州安德寰宇记谓钩盘在乐陵东南马颊在棣州滴河北舆地记谓简洁在临津钩盘在乐陵马颊即笃马河蔡传皆以为非是独据汉王横言往者天常连雨东北风海水溢西南出浸数百里九河之地已为海所渐又据程大昌言引碣石为九河沦海之证谓九河入海之处有碣石在其西北岸今在平州正南海中去岸五百馀里则是古河自今以为海处向北斜行始分为九其道已沦入于海矣余按汉世近古九河之迹容或有一二未湮者许商所言虽未敢必其果是然惟鬲津差南徒骇胡苏皆傍禹河故址或不尽诬若通典寰宇记等书所指则多在今德州济南之间地直大陆以东于经文当云又东播为九河不当云又北播为九河矣兼其地势东下水不北流必东行由海丰入海无由与成平之徒骇东光之胡苏同为逆河以达天津也至笃马河则汉志已明谓其在九河南矣乌得以为马颊且汉人仅知其三更历千年理宜益加湮塞而唐宋人所知反倍于汉人而有馀有是理乎盖缘魏晋以后河日南徙帝决分流往往而见故川旧渠所在有之学者僻于好古遂附会之以为九河故道犹今清河之有大河故道乃宋时北流之迹而浅学者遂以为禹河也大抵谈古迹者多无依据故晋人避乱之城而以为文王之里孔子时卫在今开濮二州间而卫辉城南有孔子击磬亭此皆不学之人强不知以为知者蔡传非之是矣然谓九河之地已沦于海则其说亦不经何者秦汉以上载籍固多缺略然海水溢出至数百里之广其所漂没国邑民居不知几何此非常之大变岂得传记皆不之载传记既不之载横又何从得其说而传之乎永平之南海岸南北相距仅数百里果去北岸五百馀里则山当在南岸何由复在海中九河果自今渤海岸东北斜行以趋永平则及其入海时已抵北岸何由复至碣石之下且以碣石为河入海之处特出臣瓒之说非经意也经之夹右碣石自记海道所经非与入于河相连为文也凡贡之入河未有记其山者有常地也唯导河乃志其山重河防也今碣石不志之于导河反记之于贡道其非河口之山明矣然则碣石即在海中尚不足为九河之证况不在海中乎由是言之谓九河之尚存与九河之悉沦者皆非也惟郑康成以为八流皆塞说独近是然谓齐桓塞以自广则诬朱子与蔡氏据孟子曲防之禁驳之固也然即使桓公无曲防之禁而此八流亦非一时之所能塞乃水势与人事积渐而为之耳盖水之在山势峻流急故岸易崩水常挟沙而下若水盛而源远挟沙必多故河水一石其泥至数斗至平地则流缓而沙停旁出之派停沙尤易停久沙高其流必梗其势必并于一而旁皆塞水势然也古者川有涯ㄛ田有封洫各有疆界故民不能与水争地自阡陌开井田废民尽其力之所至以为田苟有沙涸斯田之矣田之既久则突者渐夷凹者渐满不数百年遂成平土人事然也以余耳目之所闻见河北诸水故道之在百年前者尚皆断续零落十不二三甚至有今岁畅流明岁已为平田者况自禹以来数千年岁岁沙之岁岁田之九河之道杳不复存乃其常事而说者俱未言及是将天下之水势各别邪抑说经者下帷之日多未尝久处河干躬履水ㄛ而莫知其故邪且水之分而为九与其合而为一孰大孰小孰广孰狭孰当先塞孰能久存不问而可知也今大陆以上及逆河合流之道其阔且大者尚皆荡然平原无复遗迹况九河之狭且小者乃欲历历求其道乎开州城南唐宋时大河故道也其地高于旁者数仞州民谓之南罔但中有微凹耳人亦不知其为河也此数百年前之全河已依稀如是况数千年前之分流乃欲强求其所在不得则曲为之说亦可谓不达于事理矣故今但载汉志许商之言以为参考之助其馀诸家之说概无取焉碣石见前冀州条下大陆见后夏禹篇中卷四舜体国经野下海岱惟青州夷既略潍淄其道厥土白坟海滨广斥厥田惟上下厥赋中上厥贡盐海物惟错岱畎丝铅松怪石莱夷作牧厥篚丝浮于汶达于济海岱及淮惟徐州淮沂其蒙羽其艺大野既猪东原平厥土赤埴坟草木渐包厥田惟上中厥赋中中厥贡惟土五色羽畎夏翟峄阳孤桐泗滨浮磬淮夷珠暨鱼厥篚玄纤缟浮于淮泗达于河淮海惟扬州彭蠡既猪阳鸟攸居三江既入震泽定筱既敷厥草惟夭厥木惟乔厥土惟涂泥厥田惟下下厥赋下上上错厥贡惟金三品瑶琨筱齿革羽毛惟木岛夷卉服厥篚织贝厥包橘柚锡贡沿于江海达于淮泗三江非吴之三江朱子云有欲以扬州之三江即为荆州之中江北江而犹病其阙一乃顾彭蠡之馀波未有号则姑使之僭冒南江之名以足之然自湖口而下江本无二安得有三且于下文之震泽又悬隔辽而不相属也问诸吴人震泽下流实有三江以入于海彼既以目验之恐其说之必可信也蔡传云庾仲初吴都赋注松江下七十里分流东北入海者为娄江东南产流者为东江并松江为三江其地今亦名三江口吴越春秋所谓范蠡乘舟出三江之口者是也苏氏谓岷山之江为中江れ冢之江为北江豫章之江为南江然江汉会于汉阳合流数百里至湖口而后与豫章江会又合流千馀里而后入海不复可指为三苏氏知其说不通遂有味别之说禹之治水本为民去害岂如陆羽辈辨味烹茶为口腹计邪余按导汉章云东汇泽为彭蠡东为北江入于海导江章云北会于汇东为中江入于海夫江有北有中其有南可知也有北有南则为三江无疑矣而朱子之言乃若其强增一南江以求合于此文之三江者不知有中江北江可谓之无南江乎有中江北江南江可谓之非三江乎禹自言之禹自注之朱子与蔡氏乃不之信而反信庾氏吴都赋注岂禹所自言者反自不知而庾氏反代禹知之耶凡水之敌者虽合流经必并书之故泗沂合流入淮而导淮曰东会于泗沂漆沮合流入渭而导渭曰东过漆沮敌故不可以偏举也江汉之水所受皆数十百川势均力敌相持而东不容举汉而略江亦不容据江而遗汉故导江云入于海导汉亦云入于海明二水之不相下二名之不可以偏废也伊涧皆小于洛导水章文皆统之于洛然豫州章犹云伊洛涧既入于河况江汉同为大川导水章固已不相统安见入海这不可以并举也哉济之入于河也经曰溢为荥何以知溢者之为济而非河其伏于荥也经曰东出于陶丘北何以知出者之仍为济而非他水然则禹固有以别之矣圣人之于水也固不蕲于其味然亦未尝不辨其性禹能别济于河岂独不能别汉于江禹能于荥与陶之相隔数百里者而知其为一岂独不能于江汉之合流者而知其为二谓必辨味烹茶为口腹计而后江汉可分则禹之别济于河系陶于荥又何说焉惟以豫章江为南江则未有以见其必然何者此水既与江汉并列不应经无一语及之见于经者惟九江为大荆州章云江汉朝宗于海九江孔殷扬州章云三江既入其文亦似相首尾者恐所谓南江者当以九江为是然经既无明文揣度而言之不如不知而阙之也且江之称为三犹其称为九也朱子蔡氏之于九江既皆主胡氏洞庭之说矣洞庭之水未尝不合流也彼合流则可以云九此合流则不可以云三何其事同而论异乎盖南方之水多唿为江故三江之名楚蜀黔粤之间往往有之不但震泽下流然也即水之入海者大江以南亦无虑数十岂得以其实有三江即当必为此文之三江邪古者河东河内河南谓之三河而今顺天府亦有三河县潼关西又有三河口周世宗取三关在今高阳雄霸之间而山西之雁门宁武偏头直隶之居庸紫荆倒马亦称三关由是言之即吴都赋之三江果如庾氏所注亦不得遂指为禹贡之三江也至于既入之文记已然之事耳不连下为义也雍州章云弱水既西泾属渭弱水去泾数千里其悬隔辽岂但如大江震泽而已哉其他若九江既道荥波既猪漆沮从者甚众皆自为文义而冀州恒卫既从大陆既作之下乃次以岛夷皮服由是言之三江既入之文与震泽之定毫不相蒙不得以下文有震泽遂牵帅三江而属之松江也历观说三江者大抵四方之士多主禹贡惟东南吴越之间率主庾注无他但据其所见闻而不求之于经传也故舜之历山河滨雷泽晋人以为在晋齐人以为在齐浙人则又以为在浙余乡临古淇水近世舆夫舟子往往以卫唿之而修县志者遂误以为禹贡恒卫既从之卫修府志者遂谓淇水不知所在此岂非由目验而得之者而舛误乃如是故论地理于今当验之以目论地理于古仍当断之以经若信目而疑经非余所敢出也朱子蔡氏以中江北江之文为误详见夏禹篇导江汉条下荆及衡阳惟荆州江汉朝宗于海九江孔殷沱潜既道云土梦作厥土惟涂泥厥田惟下中厥赋上下厥贡羽毛齿革惟金三品屯栝柏砺砥丹惟苦三邦贡厥名包匦菁茅厥篚玄玑组九江纳锡大龟浮于江沱潜汉逾于洛至于南河备考齐侯以诸侯之师侵蔡遂伐楚曰尔贡包茅不入王祭不共寡人是征荆河惟豫州伊洛涧既入于河荥波既猪导菏泽被孟猪厥土惟壤下土坟垆厥田惟中上厥赋错上中厥贡漆厥篚纤纩锡贡磬错浮于洛达于河存参荥今塞为平地荥阳民犹谓其处为荥泽华阳黑水惟梁州岷れ既艺沱潜既道蔡蒙旅平和夷绩厥土青黎厥田惟下上厥赋下中三错厥贡ギ铁银镂磬熊罴狐狸织皮西倾因桓是来浮于潜逾于沔入于渭乱于河黑水西河惟雍州弱水既西氵属渭漆沮既从沣水攸同荆岐既旅终南物至于鸟鼠原隰绩至于猪野三危既宅三苗丕叙厥土惟黄壤厥田惟上上厥赋中下厥贡惟球琳琅织皮昆仑析支渠搜西戎即叙浮于积石至于龙门西河会于渭丰水东注维禹之绩信彼南山维禹甸之禹贡作于舜治定功成之后唐宋学者承伪孔传之说皆谓禹别九州之后舜复改为十有二州而稽之经传夏称九牧商咏九围九有其数皆不符则又曲为之解以为禹即位后复改之为九州纲目前编因之遂以尧之八十载为禹治水告成定九州贡赋之年八十一载为舜肇十有二州封山川之岁舜之三十三载禹既摄政乃复九州余按禹之治水大事也唐虞之政未有大于此者果在肇十二州之前史臣不应不书九州既平无事矣明年肇十有二州乃忽书曰川然则其所者何川邪吕氏知其不合乃以水平复安不忘危之言曲为之解夫既平之与未平之孰为轻重何为于其轻者反记之而于其重者反略之乎圣人立一代之制未有苟然者既定为九州矣舜无故分之为十二未数十年禹又合之为九是苟然而已合为是则舜不当分分为是则禹不当合圣人立法不如是之轻易也且田赋之制九等之差竭十数年之经营始成此画一之法谓宜万世由之而不改也行之甫逾年而即取而易置之以为十二其纷更孰甚焉盖凡论唐虞之事者皆误以禹之治水为在尧世是以其说颠倒舛谬而不能合今但以经为据则禹之平水土自舜即位后事舜摄政之初固无有所谓州者自舜肇设之而是时洪水方横流疆宇分裂道路不通故舜因其地势之宜分之以为十二故汉书云尧遭洪水怀山襄陵天下分绝为十二州及水患既平则向之泽薮或为平陆向之险阻或为坦涂故舜复并其三而为九故汉书云水土既平更制九州列五服任土作贡唐虞之事先后之次本自了然分明但唐人拘于功令咸遵伪孔传之说以为取科第计而不求之经不求之史自宋以后遂相沿为固然以致圣人经世之苦心大略尽为其所掩耳至于禹贡之作尤在最后不但不在尧世亦并非水土初平时书也何以言之兖州章云作十有三载乃同则是九州成赋之后又历十三年以外乃着此书矣雍州章云三危既宅三苗丕叙则是三苗分北之后又数年或十数年乃着此书矣况三壤之则九等之赋必历数年而后高下可较珠玉金贝贡篚之属亦非巢窟甫离之急务也然则此书乃舜治定功成之后所作故其末章云东渐于海西被于流沙朔南暨声教讫于四海盖舜之命禹虽重于平水土实兼夫宅百揆故禹于水土即平之日遂相舜以定贡赋布声教待夫经制大定治化大行而后可以告成功也故今于九州五服之文悉载之熙绩分苗以后说并见前肇十二州及舜命禹条下九州攸同四奥既宅九山刊旅九川涤源九泽既陂四海会同此结上九州平水土及导山导水之文六府孔修庶土交正慎财赋咸则三壤成赋中邦此结上九州土田赋之文锡土姓台德先不距朕行此结上九州贡篚包之文以起下分五服之意洪水芒芒禹敷下土方外大国是疆幅陨既长有方将帝立子生商诞后稷之穑有相之道厥丰草种之黄茂实方实苞实种实实发实秀实坚实好实颖实栗即有邰家室锡土姓之一例按封商封邰所谓锡土也立子所谓锡姓也盖姬姓始于黄帝故于稷不言赐姓子姓则始于契故独言之也唐虞锡土姓之事盖亦多矣顾经传缺略不可详考惟此二事因商周而传故录之一隅可以反三一斑可以窥全也象至不仁封之有庳象不得有为于其国天子使吏治其国而纳其贡税焉不及贡以政接于有庳封象亦锡土之事故附录于此有庳非鼻亭说者谓今道州鼻亭为古之有庳国按孟子谓欲常常而见之故源源而来道州在九州之极南北去帝都三四千里安得源源而来然则有庳当去帝畿不远好事者因鼻与庳同音故附会之耳今不取五百里甸服百里赋纳总二百里纳钅至三百里纳秸服四百里粟五百里米备考邦畿千里天子之地一圻附论天子之地方千里不千里不足以待诸侯五百里侯服百里采二百里男邦三百里诸侯五百里绥服三百里揆文教二百里奋武卫备考越在外服侯甸男卫邦伯小臣屏侯甸矧咸奔走周公乃朝用书命庶殷侯甸男邦伯侯甸男邦采卫百工播民和见士于周庶邦侯甸男卫曹为伯甸卑而贡重者甸服也五百里要服三百里夷二百里蔡五百里荒服三百里蛮二百里流备考先王居杌于四夷以御魑魅五服里数以绝长补短计蔡传云每服五百里五服则二千五百里然尧都冀州冀之北境并中涿易亦恐无二千五百里借使有之亦皆沙漠不毛之地而东南财赋所出则反弃于要荒以地势考之殊未可晓但意古今土地盛衰不同当舜之时冀北之地未必荒落如后世耳余按禹贡山川以今地图考之具在也淮海惟扬州荆及衡阳惟荆州东南之地未尝弃也恒山碣石而北别无山川见于经者沙漠之地未尝不荒落也孟子曰今滕绝长补短将五十里也说者亦谓周之王畿丰镐八百里郏辱阝六百里共为百同以成千里然则古之所谓千里百里皆绝长补短而计之非必四面八方截然不可增损于其间也盖九州之地约方三千馀里故孟子云海内之地方千里者九记云四海之内九州州方千里内除甸服千里故侯服绥服共二千里然则侯绥二服乃九州以内地所谓州十有二师者也其外羁縻之国则附于九州而谓之要服又外则来去不常圣人听其自然不勤于远不受其贡谓之荒服其远近略与内地等故亦以二千里计之然则要荒二服乃九州以外地所谓外薄四海咸建五长者也由是言之五服之地盖南有馀而北不足综计之为五千里耳非拘拘焉必四面皆二千五百里无少欹斜无少有馀不足而后可也蔡传又称周官九畿四方相距万里汉地理志东西南北亦弥万里禹服狭而周汉地广疑荒服之外别为区画如所谓咸建五长者余按冀扬有岛夷青有夷莱夷徐有淮夷梁有和夷夷也者要服也要服仅附见于九州若荒服则又在外矣荒也者远也略也荒服已属区画之馀不在九州之内安得荒服之外复别有区画别有所谓五长者乎周官一书本非周公所撰所载封国之制乃至方数百里春秋以后吞并之馀鲁卫陈蔡尚仅二三百里况建国之初安所得此地而封之乎至汉志所言乃驿道之远近非经界之广狭先儒所谓以人迹屈曲取之者是也大名之距京师南北不逾八百里而驿道则千有一百馀里至隔大山洪川所差尤不止此若之何据驿道之里数疑经界之定制哉余恐圣人体国经野之制不明白于后世是用剖析其故如右东渐于海西被于流沙朔南暨声教讫于四海禹锡玄圭告厥成功存参水土既平更制九州列五服任土作贡本录义例四禹贡分隶两录此篇史记载之禹本纪中汉儒因而谓之夏书余按别九州弼五服乃舜体国经野之要四海会同之实不容于舜之世略而弗载且既各为一篇不相联属是以后人失其先后之次故今详加考核置于尧典命官之后以见舜经制之大凡惟导山导山二章事专治水时在初年而九州诸章亦足以互见无庸复举故仍列之于禹篇中以见禹治水之梗概次第非敢割裂圣经惟欲时事相从使后人易考耳舜治定功成夔曰戛击鸣球搏拊琴瑟以咏祖考来格虞宾在位群后德让下管鼗鼓合止笙镛以间鸟兽跄跄箫韶九成凤凰来仪夔曰于予击石拊石百兽率舞庶尹允谐韶乐与夔言子贡曰见其礼而知其政闻其乐而知其德传曰先王以作乐崇德则舜德化之成莫如韶矣皋陶谟记皋陶之交赞于帝前他官皆不与焉而独载夔之言二章盖非地平天成上下同流莫能有此乐也故以此为治定功成之验附论吴公子札来聘见舞韶Ω者曰德至矣哉大矣如天之无不帱也如地之无不载也虽甚盛德其蔑以加于此矣子在齐闻韶三月不知肉味曰不图为乐之至于斯也子谓韶尽美矣又尽善也辨拟作之舜歌一尚书大传载舜时作大唐之歌其词曰舟张辟雍相从八风回回凤皇喈喈又载舜之歌云卿烂兮纟缦缦兮日月光华旦复旦兮八伯和曰明明尚天烂然星陈日月光华宏予一人帝乃载歌曰日月有常星辰有行四时从经万姓允诚于予论乐配天之灵还于圣贤莫不咸听鼓长乎鼓之轩乎亻无之菁华已竭褰裳去之余按此数歌者浅而无味泛而不切惟鼓长乎以下四句颇有意义而语意又与上文不伦盖录他人之作而不知其不合者其为后人所拟显然试取元首股肱之歌比而熟玩之则知其伪矣而唐虞之时但有十二牧九牧之官亦无有所谓八伯者也乃近世言诗者竟有录此诗于唐虞之世者殊可笑也备览舜作五弦之琴以歌南风辨拟作之舜歌二俗传舜南风之歌云南风之薰兮可以解吾民之愠兮南风之时兮可以阜吾民之财兮余按赓载之歌词浑厚而意深远此歌则词露而意浅声曼而力弱不类唐虞时语盖后世工于琴者所拟作正如韩子拘幽操之拟文王履霜操之拟伯奇耳传之既久而浅识者遂以为舜自作误矣且所谓歌南风者谓其声之协于南风耳传所称节八音而行八风是也非其词之为南风也遂以南风为歌亦属附会故今不载又按乐记此文下云夔始制乐以赏诸侯石梁王氏曰夔制乐岂专为赏诸侯其言良是故今删之备览昔有风叔安有裔子曰董父实甚好龙能求其耆欲以饮食之龙多归之乃扰畜龙以服事帝舜帝赐之姓曰董氏曰豢龙封诸川夷氏其后也故帝舜氏世有畜龙左传述董父尝疑此事近于荒诞后思经言凤凰来仪百兽率舞圣人之德之感鸟兽如此则此亦容或有之也德可以致凤何独不可以致龙乎且但言龙归之而不言帝赐之但言畜之而不言醢之与刘累事亦似有别故列之备览而附于凤凰来仪之后帝庸作歌曰敕天之命惟时惟几乃歌曰股肱喜哉元首起哉百工熙哉皋陶拜手稽首言曰念哉率作兴事慎乃宪钦哉屡省乃成钦哉乃赓载歌曰元首明哉股肱良哉庶事康哉又歌曰元首丛脞哉股肱惰哉万事堕哉帝拜曰俞往钦哉赓载之歌按舜之致治旷古今而独绝矣然治定功成之后犹君臣相敬戒如此宜乎其久而弥盛也故皋陶谟以此终焉舜无禅禹之事自秦汉以来世之论者皆谓尧以天下与舜舜以天下与禹故世所传东晋古文尚书大禹谟云帝曰格汝禹朕宅帝位三十有三载耄期倦于勤汝惟不怠总朕师正月朔旦受命于神宗率百官若帝之初余按尧以天下与舜诚有之矣若舜以天下与禹以经考之则殊不然尧之禅舜也经书详矣曰帝曰咨四岳朕在位七十载汝能庸命巽朕位是尧未得舜而久欲以天下与人矣曰师锡帝曰有鳏在下曰虞舜帝曰我其试哉是尧举舜之意即欲以天下与之矣曰帝曰格汝舜询事考言乃言可绩三载汝陟帝位舜让于德弗嗣正月上日受终于文祖是尧既试舜欲与以天下舜让不肯受而尧乃使之摄政也自舜即位以后但记其询岳咨牧命官考绩而禅禹之事未有一言及之者则舜未尝以帝位授禹明矣以天下授人千古之大事也尧之授舜也言之详词之累舜果亦以天下授禹何得终舜之身略之而不记乎典者所以记事也谟者所以载言也典犹春秋也事无大小必书谟犹训诰之文也取其言之足以为世法而已其人之事不载之于篇中也故尧典于二帝四岳九官之事无不书者皋陶谟则但载皋陶之言而明刑作相之事皆不列焉舜果尝授禹以天下其事当载于典不当载于谟明矣今典反不言而谟反有之然则是伪尚书者习于世俗所传舜禅于禹之言而采摘传记诸子之文以补之耳乌足为据也哉孟子曰帝使其子九男二女百官牛羊仓廪备以事舜于畎亩之中将胥天下而迁之焉又曰舜受尧之天下不以为泰而独于舜禹未有一言及其授受者孟子曰尧以不得舜为已舜以不得禹皋陶为已于舜之得人乃以禹皋陶并称则舜禹之事与尧舜之事固不得而同矣盖自舜崩之后天下诸侯皆归于禹皋陶稷契皆让于禹禹辞之不获而遂受其朝觐治其讼狱耳故禹终身不称帝而称王何者二帝之德难以为继禹谦不敢遂陟帝位与尧舜齐但以天下无主姑称王以镇抚之所谓天下归往谓之王也不然尧以帝位授舜而舜帝舜亦以帝位授禹而禹何以独不帝而王也哉曰尧既以天下授舜矣舜何为不以天下授禹然则舜之圣将不逮尧乎且舜既不授禹将授之商均乎曰天下者天之天下也非天子之所得而予夺之者也是以唐虞以前天子未有以天下授人者各自以其德服之而已不强身后之天下使之从一人也惟尧以洪水未平生民未安而礼乐亦未兴己不能终其事故举舜而授之使代己治天下若舜之世则洪水固已平矣生民固已安矣礼乐固已兴矣初无所待于人之终其事也身没之后听天下之自归于有德可也舜不必挟天之天下而自授之人以示其恩也盖尧之禅舜乃创前古未有之奇故二帝合为一书而统名曰尧典明乎两帝之犹一代也不可以此为例而谓有一天子必复传之一天子也晋羊祜欲伐吴未及而卒荐杜预以自代预既克吴不闻荐人以代己也何者事未毕而自择代者臣之忠也事已毕而听君之择所以代者臣之分也必人人自择夫代者是臣侵君权也夫尧舜之事天亦若是而已矣且尧之使舜摄政也在位七十二载其年固已老矣而舜年始三十有二故尧以身后之事属之若禹之年则与舜相近舜没后甫十年而禹没矣舜安知己之必先禹而没而预以身后之事属之也哉尧之世大臣贤者莫如四岳尧固已让之而辞之矣共之属则罪人也其馀无可与舜肩随者故舜之受禅无嫌焉若禹皋陶稷契夔益之伦则其年与名位略相埒虽禹之功德尤茂而亦比肩伯仲也即舜独拔禹而授之帝位恐禹此时亦未必遂受也由是言之尧之禅舜特也舜之未尝禅人常也自古天子皆然者也后人但见商周之继而遂以为自尧以前亦然但见舜禹之相继天子而遂以为尧传之舜舜传之禹舜既然矣禹何以独不然由是传贤传子之疑纷纷于世故必明于舜禹之事然后禹启之事可以迎刃而解故今不载伪大禹谟之文而为之辨说并详前后尧启篇中引李绂语辨伪书人心道心之说伪尚书大禹谟舜命禹之言云人心惟危道心惟微朱子云人莫不有是形故虽上智不能无人心亦莫不有是性故虽下愚不能无道心二者杂于方寸之间而不知所以治之则危者愈危微者愈微矣余按人之心一而已矣若道则安得有心道也者日用当行之路也今以人心为道心已不可况谓人心之外别有一道心乎孔子曰操则存舍则亡孟子曰心之官则思思则得之不思则不得也谓心有操舍思不思则可谓有两心则不可也圣贤之教曰存心曰尽心曰仁人心也所存所尽皆此一心而已未有以人心为不美而于此外别求一心者也惟庄子佛氏乃以心为己累而谓去之忘之然后可至于道然则蔑视人心而别立一道心之名者乃异端之说而必非圣贤之教也明矣余少读尚书及中庸序时固已疑其语之不经今二十馀年得李巨来绂古文尚书考而后知其语果本于道家也因录其文于左李巨来古文尚书考古古文尚书凡今文所无者如出一手盖汉魏人赝作朱子亦尝疑之而卒尊之而不敢废者以人心道心数语为帝王传授心法而宋以来理学诸儒所宗仰之者也余友万编修云即此数言可证其赝危微二语出于荀子而荀子又得之于道经非尚书语也梅尝言之矣余覆考之盖荀子解蔽篇言舜之治天下也不以事诏而万物成处一之危其荣满侧养一之微荣矣而未知故道经曰人心之危道心之微危微之几惟明君子而后能知之荀子之论危微者如此而引道经以为证则尚书必无人心惟危道心惟微之语何也荀子为李斯之师其所着书在诗书未燔之前荀子凡引诗书并称诗云书云而此独称道经曰则秦火之前荀子所见之尚书无危微语也杨亻京勉强迁就注云今虞书有此语而云道经者盖有道之经不知汉以前从未尝称易诗书春秋为经论语孟子所引亦无经字且孔孟为儒家而黄老为道家自战国至汉无异辞道家之书则曰经如老子道德经庄子南华经列子冲虚经关尹子文始经皆是道经之非尚书也明矣按晋王坦之作废庄论亦引道心惟微人心惟危二语而不言其本于虞书且与庄子吹万不同孰知正是二语连举则此语之出于诸子明甚盖道家者流小仁义而外形骸故分心以为二荀子以性为恶采之亦不足怪若舜则必无此言明矣朱子宗孔孟之道辟异端之说而乃以道家之言为圣人传心之要旨无怪乎明季讲学者之尽入于禅也故今不载引崔迈语辨伪书伐苗之说伪尚书大禹谟禹既摄政之后舜命禹伐有苗三旬苗民不服禹乃班师舞干羽于两阶七旬而有苗格余按尧典曰窜三苗于三危是舜未即位前三苗固已服罪而迁之矣即位以后虽禹有顽弗即工之语史有分北之文然亦止于旧俗未改是以分而迁之使之渐渍王化正如多方多士之于殷遗民然非尚据险自恣也果据险自恣舜安能分北之乎至其后三危既宅三苗丕叙则固已革心而从化矣及舜末年尚安得有负固不服之三苗哉圣人举事未有苟然者况征伐尤天下之大事乎使苗而可以德感也舜必不轻命禹征之使苗而当伐也则当遂平之周公东征至于三年之久伐苗仅三旬耳师未老财未匮何以遽班师也且舜之敷文德六十馀年矣即干羽之舞亦非始于此时然卒不能感苗七旬之间有苗何以遽格苗之去帝都远矣七旬之内何以遽知其有干羽之舞乎孔子曰无为而治者其舜也与子谓韶尽美矣又尽善也盖舜自中年以后治定功成万邦宁谧道德一而风俗同是以恭己南面而乐极其盛若待末年使禹摄政时而苗尚未服岂得谓之无为尽善也哉伪书此文乃采之韩诗外传而增饰之者外传云当舜之时有苗不服禹请伐之而舜不许曰吾喻教犹未竭也久喻教而有苗请服天下闻之皆薄禹之义而美舜之德此本亦揣度之词非当时事实然但云舜时有苗不服未尝以为舜末年禹摄政之后也但云禹请伐之而舜不许未尝以为轻举大众无功而遽班师也但云久喻教而苗请服未尝以为干羽之舞所化七旬之内所格也是其事尚近于情理自伪书增饰之而遂为天下必无之事岂不谬哉传曰誓诰不及二帝又曰夏人作誓而民始叛是舜之时尚未有誓明矣汤誓之文古于牧誓甘誓又古于汤誓此文又在甘誓前乃反卑靡芜弱出秦费二誓之下然则其为秦汉以后文人之所拟作无疑也余弟迈讷笔谈中亦尝辨之今载于左讷笔谈一则战国策云舜伐三苗又云禹伐三苗而作大禹谟者遂撰一禹承舜命往伐三苗之事其数三苗之罪如君子在野小人在位民弃不保天降之咎等语皆想像郛廓通套语与苗顽弗即工及吕刑所言皆不类至于敷文德舞干羽而有苗格盖仿文王伐崇因垒而降之事而此独觉迂阔可笑尧典云窜三苗于三危吕刑云遏绝苗民无世在下则三苗非干羽可感格而刑窜有不能已者也余谓左传子鱼之言固过其实而伐崇之事究与此不类崇敌国也虽不能服之而不得不伐之虽伐之而原不期于一举而即灭之岂得以之例舜也哉况云复伐则亦非不用师而自格也故今不载征苗之事说并见前分北条及周文王篇伐崇条下舜生三十征庸三十在位五十载陟方乃死舜自举迄崩之年史记称舜三十而举五十而摄五十八而尧崩六十一而践位践位三十九年而崩伪孔传言舜三十征庸三十在位服丧三年为天子五十年寿百一十二岁蔡传言舜三十召用历试三年居摄二十八年通三十年乃即帝位又五十年而崩余按经云五十载陟孟子云舜相尧二十有八载则史记之误不待言矣二传之说皆为近理但伪传增服丧之三年与经文似微异蔡传无服丧之三年于事理亦颇乖窃疑古文皆约言其梗概故于舜事以十计之未必无奇零也且古所谓三载皆兼首尾两年数之然则历试摄政服丧实止三十一年如此则舜当于六十一岁践位百一十岁而崩于经文事理皆可通矣但年世久远载籍缺亡不知其果然否姑附识之于此要非大义所关亦不必深究也舜生于诸冯迁于负夏卒于鸣条引韩愈文辨舜崩苍梧之说戴记檀弓篇云舜葬于苍梧之野盖三妃未之从也史记云舜南巡狩崩于苍梧之野葬于江南九疑是为零陵伪孔传云方道也升道南方巡狩死于苍梧之野而葬焉唐韩子黄陵庙碑宋司马君实史剡皆尝驳之史剡之说未安今载韩子之说于左韩子黄陵庙碑竹书纪年帝王之没皆曰陟陟升也谓升天也书曰殷礼陟配天故书纪舜之没云陟其下言方乃死者所以释陟为死也地之势东南下如言舜巡狩而死宜言下方不得言陟方也余按尧典之记巡狩皆至四岳而止苍梧百越之地在九州之外乃古荒服舜不当远涉于此孟子之说近是戴记之文本多驳杂而史记则又采诸戴记伪传则又因戴记史记之文而曲为附会者皆不足信韩子之辨是也故今但载孟子之文馀悉不录附录舜有商均备考少康逃奔有虞为之庖正以除其害虞思于是妻之以二姚而邑诸纶郑子产献捷于晋曰昔虞阏父为周陶正以服事我先王我先王赖其利器用也与其神明之后也庸以元女大姬配胡公而封诸陈以备三恪存参遂世守之及胡公不淫故周赐之姓使祀虞帝箕伯直柄虞遂伯戏其相胡公大姬已在齐矣附论子曰大哉尧之为君也巍巍乎唯天为大唯尧则之荡荡乎民无能名焉孟子曰尧舜性之也孟子曰由尧舜至于汤五百有馀岁若禹皋陶则见而知之若汤则闻而知之尧舜孔子不可轩轾宰我曰以予观于夫子贤于尧舜远矣程子曰语圣则不异事功则有异夫子贤于尧舜语事功也后世学者尚论古圣往往以宰我之言为实然余按世道民生所赖莫不始于尧舜安居乐业尧舜之奠之也礼乐教化尧舜之开之也天地万物之宜尧舜之乎成经理之也禹之继治继尧舜也汤武之拨乱反正反之乎尧舜也孔子之述而不作述尧舜之道也尧舜何遽不如孔子哉尧舜为天子权可以施之则创制显庸以垂万世孔子为布衣权不足以施之则修明六经以垂万世其功之殊者其遇之殊也尧舜孔子易地则皆然非孔子则尧舜无以传于后非尧舜则孔子亦无所述于前故谓禹汤文武周公之不逮孔子或然谓尧舜之不逮孔子则吾未有以见其必然也孔子曰巍巍乎唯天为大唯尧则之荡荡乎民无能名焉曰无为而治者其舜也与闻韶曰不图为乐之至于斯也其称尧舜至矣虽甚盛德其蔑以加于此矣此或圣人谦衷过于推崇前圣若颜渊子贡辈其称孔子可谓极矣然弥高弥坚之喻何殊巍巍荡荡之称立道绥动之功何异无为而治之效犹天之不可阶即所谓惟天为大惟尧则之也颜渊子贡之尊孔子亦不过如尧舜而已惟孟子书中载宰我语以为贤于尧舜而子贡有若之言亦似有所轩轾者皆与论语所言不类窃疑其皆七十子之徒所追述而甚其词者其意但欲致崇于此而遂不暇复顾于彼犹论舜者及于称舜而遂无地以处尧耳岂必皆的论哉孟子论圣人于夷惠伊尹皆言其不若孔子而叙道统于尧舜孔子无轩轾焉固未可以宰我一言为定论也程子之言虽未免于回护宰我要其意尚近于持平若之何后人置其不异者而但取其异者轩轾之也盖战国之俗好为大言杨墨之徒莫不自尊其师非尧舜薄汤武而远称黄农以驾乎其上儒者较为醇谨不敢放言高论然亦不免染于风气故欲尊孔子而遂不免于卑尧舜汉晋以降异端横行其说益诞其言益无所忌又以尧舜为不足卑而卑天地故奉佛教者谓未有天地以前已先有佛奉天主教者谓天地皆天主之所造而生于后世者特佛与天主之化身嗟夫嗟夫吾不意世俗之诞妄乃至于如是也夫宇宙之间莫大于天地自有天地以来其德之崇功之广莫过于尧舜孔子以尧舜之道教天下后世是以其圣与尧舜齐尧舜犹太祖也孔子犹太宗也尊尧舜者必尊孔子礼所谓尊祖故敬宗者是也若谓孔子别有一道加于尧舜之上则杨墨佛氏天主之教皆自谓别有一道不但藐尧舜抑且藐天地亦何以见道统之正而服异端之心乎故今于唐虞录通考圣贤先后所论而权衡之而洙泗录中宰我子贡有若推崇之语仍载之孟子言中不使与论语门人之言相混庶学者可以察其故云说并见总目唐虞洙泗录序中│夏考信录│序夏考信录者何继治也尧崩天下归于舜舜崩天下归于禹唐虞之政千古未有能及之者况宅百揆而熙帝载皆禹所同更定而启又贤能承继禹之道然则夏于唐虞之政其必因之而同更定而启又贤能承继禹之道然则夏于唐虞之政其必因之而不改者理势之自然也但太康以后不能无废坠耳故考夏政者不必别求夏政唐虞之政即夏政也禹之继治然也太康以后何为以中衰别之也羿浞迭兴权力雄于于天下诸侯从之者多仲康微弱后相失国夏政不行于天下也皋陶何以附于禹之后也其功德大也孟子曰若禹皋陶则见而知之又曰舜以不得禹皋陶为己忧皆以禹皋陶并举故特表之也卷一禹上鲧洪水汨陈其五行帝乃震怒不畀洪范九畴彝伦攸ル鲧则殛死禹乃嗣兴鲧非颛顼之子大戴记帝系篇云黄帝产昌意昌意产高阳是为帝颛顼颛顼产鲧鲧产文命是为禹史记夏本纪因之余按上古天子本不相继而帝颛顼至尧其世盖远自史记及帝王世纪始皆谓其相继然云帝喾在位七十五年帝挚在位九年则颛顼之崩下至尧之七十二载舜受终时亦当百有五十七岁而鲧之用乃在尧世鲧之殛乃在尧七十二截以后鲧安得为颛顼之子也哉唯汉志谓颛顼五世而生鲧于事理较近然传记无所见而舜禹不同姓恐亦出于臆度未敢据以为实然也由是言之禹断非颛顼之孙而亦未必果颛顼之裔与其误信之而诬圣人之祖何如姑阙之而不失君子之正乎故今不录说并详前黄帝尧舜篇中鲧殛而禹兴大戴记称禹德之肤阔大戴记称禹云敏给克济其德不回其仁可亲其言可信声为律身为度称以上士穆穆为纲为纪余按此皆后人赞禹之词然文皆浅近肤阔不足以称禹之德且自古圣贤之所同亦不得独以称禹也故不采又考大戴记所称五帝及禹之德其文皆略与史记同然史记所无者皆其所不必增所有者皆不如史记文义之明洁疑古本大戴此篇已亡而后人采史记之文以补之者附识于此俟好学深思者决之说并详前唐虞尧舜篇中禹稷躬稼躬稼非教稼论语集注云禹平水土暨稷播种身亲稼穑主事近世说者遂以后稷之教民稼穑为躬稼且云禹未躬稼而言躬稼者水土既平稼穑乃可教也余按南宫之意以为羿才力绝人若可以无患而反不得其死禹稷身居畎亩若不能自奋而反受天明命以见天之所眷者在德耳故孔子曰尚德哉若人语意甚明无可疑者若以躬稼为治水明农之事则此乃济世之大功固宜有天下不但本句文义龃龉而与上句语意亦不伦禹稷因躬稼故当有天下岂羿因有材力即当不得其死乎躬者身也身自耕稼乃可谓之躬稼教民为之非躬稼也许行为并耕之说孟子辟之引稷之教民稼穑而以为不暇耕然则教稼不得谓之躬稼明甚况禹未尝教稼者乎盖禹自鲧殛后亦即降同庶人亲历畎亩而诗称稷匍匐以艺荏菽则亦生长于田间者故南宫云然不得以治水明农之事当之也天乃锡禹洪范九畴彝伦攸叙导岍及岐至于荆山逾于河壶口雷首至于太岳柱析城至于王屋大行恒山至于碣石入于海西倾朱圉鸟鼠至于大华熊耳外方桐怕至于陪尾逾河言山脉非言禹迹蔡传云逾者禹自荆山而过于河也孔氏以为荆山之脉逾河而为壶口雷首者非是禹之治水随山刊木其所表识诸山之名必其高大可以辨疆域广博可以奠民居故谨而书之以见其施功之次第初非有意推其脉络之所自来若今之葬法所言也余按导水诸章文云至于合黎至于三危者水至之也云过三ㄛ过九江者水过之也乃至云迤云会云溢云入者皆水也非禹也何独导山诸章则至为禹至之过为禹过之逾为禹逾之哉文同说异何以别焉且禹八年于外所至所过之地多矣其来而复往往而复来者盖不可以悉数何以独记此数章乎禹之导山固非若今术士为葬法计然岂容不问其脉络首尾况山之脉络正与治水相表里欲使水之轨道必先取地高下左右俯仰之形而详辩之然后能知某水当左某水当右某水于某处可出某水与某水可合而凡地之高下左右俯仰皆视山之起伏分合屈折山脉安可以不问也故同一不龟手之药也宋人用之以纟光吴王用之以与越战此自用之者有大小耳不可谓用之行师者遂必弃之也不可谓葬法用之治水者遂必不资之也今术士皆据五行以推人祸福亦遂谓圣人不言五行乎圣人但不以五行推人祸福耳未尝不修五行以利民用也且术士何足以知山脉术士之谈山脉正如其谈五行非沿讹踵谬则穿凿附会耳知山脉者莫圣人若也奈何反属之术士哉蔡传又云河北诸山皆自代北乘高而来其嵴以西之水西流以入西河以东之水东流以入于海一支为壶口太岳一支南出为析城王屋西折为雷首一支为大行一支为恒山其间各隔沁潞诸川不相连属岂自岍岐跨河而为是诸山哉余按此说特因堪舆家言有所谓两山间必有水两水间必有山者故疑隔水则山遂不相连属耳不知此二语特言其大概非以为尽然也凡水固有循山而流者亦有穿山而出者大行自天井关东行北转历邢相抵易定环燕京而东南以至于海二千馀里绝无断处而漳沁滹沱桑干皆自山西逾山而东安见隔水遂不相连属乎余尝自洛入秦循何而西见河南之山皆如趋如赴与河北诸山遥相连接若河南地平则河北亦平然则冀南之山显然自雍豫来伪传之说是也且太原东即大行山势北向不南行其西山则在汾水西与河西山相连属其中坦然平地竟无处可指为嵴者河北诸山何由自代北来特堪舆家猜度而为之说耳吾故曰术士不足以知山脉知山脉者圣人也由是言之经之逾于河当属山不当属禹明矣导れ冢至于荆山内方至于大别岷山之阳至于衡山过九江至于敷浅原山分四重导山凡两章其山分四重由近而远由北而南河渭以北为第一重岍歧至太岳为西干柱至碣石为东干壶口二句与冀之壶口太原四句相表里柱四句兴冀之覃怀恒卫四句相表里河渭以南为第二重西倾以下为西干熊耳以下为东干淮汉以南为第三重れ冢为西干内方为东干江南为第四重惟岷山一干耳近者文详远者文略故岍歧以下所记凡十二山西倾以下八れ冢以下四岷山以下并敷浅原乃三耳犹导水之独详于河九州之独详于冀也此以上并记禹导山之事山海经为汉人作世传山海经为禹与益所撰余按书中所载其事荒唐无稽其文浅弱不振盖辑诸子小说之言以成书者其尤显然可见者长沙零陵桂阳诸暨等郡县名皆秦汉以后始有之其为汉人所撰明甚甚矣学者之好奇而不察真伪也故悉不采导弱水至于合黎馀波入于流沙导黑水至于三危入于南海导河积石至于龙门南至于华阴东至于柱又东至于孟津东过洛至于大亻丕北过洚水至于大陆又北播为九河同为逆河入于海存参禹以为河所从来者高水湍悍难以行平地数为败乃酾二渠以引其河北载之高地过洚水至于大陆播为九河同为迎河入于勃海评沟洫志语按禹酾二渠之文不见于经郑渔仲谓自秦时河决始有二流者说近是然所谓水湍悍难行平地乃北载之高地者则殊得其事实故列之于存参大陆在北泊之北颜师古云洚水在信都大陆在鉅鹿盖鉅鹿有广阿泽孙炎以为大陆故师古云然然广阿泽即今北泊信都即今冀州冀州在鉅鹿北正承泊水下流则是河过洚水反在大陆之下于经文为倒置师古之说非也蔡传于降水亦云今信都县枯洚渠也于大陆则云信洚之北四无山阜旷然平地是矣然谓隋改昭庆为大陆县唐割鹿城置陆浑县以邢赵深三州为大陆者得之不知昭庆鹿城虽与鉅鹿分隶三州而实同临广阿一泽故地理今释云广阿泽跨今直隶保定府束鹿县顺德府鉅鹿县正定府隆平县宁晋县深州则是其地仍即孙炎所指未尝在信洚北蔡氏之说亦非也盖其误在洚水河之所受数十百川然所纪者独洛与洚而济沁淇漳滹沱桑干不与焉则洚必非小水明矣今西山滏沙氵交诸水皆入于泊漳之故道亦穿泊行自泊以外更无馀水可指以为洚者由此言之则洚水非枯洚乃泊水也孟子曰洚水者洪水也洚之得名盖取茫无津涯之义今泊水浩渺环数百里正与洚之名义相符而高平曰陆亦未闻有以之名泽者由此言之则泊水乃洚水非大陆也洚水既在泊则大陆必在泊北以其相近也故后人因以其名名之犹今人之唿为宁晋泊非谓泊之遂为宁晋也盖河自大亻丕而北距西山仅百里渐北渐斜而东距山渐远而又有南北二泊直其地皆不可谓之大陆过泊而北然后平原迤逦亘数百里然则大陆当在二泊以北两淀以南以其西山东河南泊北淀而中地广且平故云大陆不得如颜蔡之说也九河逆河非西山诸水钱氏云班固以滹沱为徒骇盖禹时黄河北流西山诸水皆东注入河滹沱其一也九河即恒山以东诸水逆河即易水与河合流而东故曰同为逆河余按章首既云导河则至也者河至之也过也者河过之也为也者亦河为之也播也者布也布也者分之义也由合而分则曰播为九河由分而合则曰同为逆河若别有九河逆河则当曰过九河过逆河不当曰播为九河同为逆河矣漳汾渭洛诸水皆入于河亦可曰河播为漳汾渭洛同为漳汾渭洛乎逆河云者盖因海潮西来河水东去两水相迎而名故汉志谓之迎河今天津三岔口以下水正如是不得以易水当之也至于汉志以滹沱为徒骇言之不详然窃揆其意似以滹沱所流即徒骇之故道非以徒骇滹沱为一水也盖九河徒骇最北而滹沱在河西必由徒骇入河明甚其后九河上游虽沙而滹沱之流不能改必仍由徒骇入河以达海故谓汉之滹沱即古徒骇之故道耳犹曹操遏淇水以入白沟而水经云淇水东过内黄县南为白沟非谓内黄以上之淇皆古之白沟也遂以滹沱为古徒骇误矣况并其南之八河而悉以为西山之水乎且西山诸水皆不出冀州境禹何得反记之于兖州邪此说至为可笑然学问之士亦有信之者故略摘其谬如右云禹下れ冢导漾东流为汉又东为沧浪之水过三ㄛ至于大别南入于江东汇泽为彭蠡东为北江入于海岷山导江东别为沱又东至于澧过九江至于东陵东迤北会于汇东为中江入于海存参彭泽县禹贡彭蠡泽在西彭蠡非鄱阳此文彭蠡说者以为鄱阳朱子谓番阳在江南非汉水所汇乃从郑氏渔仲之说以东汇泽为彭蠡东为北江入于海十三字为衍文后又以衍文为未安遂断以为禹贡之误蔡氏作传复申其说略云番阳在江之南去汉水入江之处已七百馀里所蓄之水则合饶信徽抚等州之流非自汉入而为汇者又其入江之处石山峙立水道狭甚不应汉水入江之后七百馀里乃横截而南入于番阳又横截而北流为北江且既在大江南于经宜曰南汇不应曰东汇宜曰南会于汇不应曰北会于汇宜曰北为北江不应曰东为北江以今地望参校绝为反戾意当时龙门九河等处禹亲历而身督之若江淮则地偏水急不待疏凿固已通行或分遣官属往视亦可况洞庭彭蠡之间乃三苗所居彼方负其险阻顽不即工官属之往者亦未必遽敢深入是以但知彭蠡之为泽而不知其非汉水所汇也以此致误谓之为汇谓之北江无足怪者余按番阳非汉所汇明甚前人委曲迁就殊无别白朱子乃亲察山川之形势以证其误而蔡氏之辨复指画详明如是可谓精核也已顾吾独异朱子与蔡氏既知其误乃不疑以番阳为彭蠡者之误而反以经为误为大不可解也导汉文云东汇泽为彭蠡故导江承之曰北会于汇若无东汇之文则所谓北会于汇者何汇也导汉文云东为北江故导江承之曰东为中江若无北江之文则谓之中江者何因也汉江济淮皆入于海故文次于导河渭洛皆入于河故又次于济淮若导汉之文至入江而止则当次于渭洛之后不当反在导江之前也且文之衍必与上下之文乖剌而此十三言者承上开下文相属意相贯乌得谓之衍乎禹贡所记治河为多其次即莫若江汉而淮济皆略焉于梁言岷れ之艺于荆言江汉之朝宗于扬言彭蠡之潴三江之入详矣即沱潜云梦亦江汉之水耳三州之文言江汉者大半焉则禹之致力于江汉者不少矣乌得谓之不待疏凿固已通行乎孟子曰禹八年于外三过其门而不入禹之治水劳且久如是必无以江汉大川而不亲往但遣官属之理若禹八年之胼手胝足止为一河而馀皆不暇往亦浅之乎视禹矣禹治水时三苗窜已久矣顽弗即工者未革其旧俗耳非负固不服也果负固不服舜安能分北之窜之则从分之则从独治水之天使不敢一涉其境岂理也哉且以禹之圣所辟官属必贤果未亲历其地必不强不知以为知度禹亦必不至受人之欺而妄载之策也由是言之经固非衍而亦不容有误其所以不合者乃以番阳为彭蠡者误也盖汉之汇而为彭蠡犹济之溢而为荥也春秋传云潘党逐魏及荥泽见六麋射一麋以顾献郑氏云荥今塞为平地其民犹以荥泽唿之是荥在春秋时已通车马至两汉时遂为田畴矣盖此二地本卑又近汉济入江河之处是以潴此二泽日久沙高遂成平陆彭蠡与荥一耳何独异焉梁山泊在宋时回环号八百里今仅数百年已坦然平地况数千年以前之薮泽乎由是言之经之彭蠡自别一地自在江北为汉水之所汇而今亡耳非番阳也惟其在江北也故导汉曰东汇不曰南汇导江曰北会于汇不曰南会于汇惟其在江北也故不待横截而南而已汇为彭蠡不待横截而北而已流为北江禹贡所云无一语之不符无一字之可疑矣岂惟禹贡为然汉书地理志豫章郡彭泽县下注云禹贡彭蠡泽在西番阳在彭泽南而云在西则彭蠡自别一地非番阳明矣又云水入湖汉者八入大江者一不以彭蠡称番阳而称为湖汉则番阳自名湖汉非即彭蠡又明矣且不云有彭蠡泽而云彭蠡泽在西似彭蠡原不在县境中者不直云彭蠡泽在西而云禹贡彭蠡泽在西又似彭蠡已塞但其地尚约略可指如人之唿荥泽者然盖江虽东流然常斜迤而北故江南亦称江东江北亦称江西彭泽临江而县则视上游江之北岸为西故以为在西耳然则班氏但因县之得名由于彭蠡故注其地所在非谓彭蠡必在彭泽境也因彭泽之无彭蠡遂南移之番阳失之远矣朱子乃云汉志不知湖汉之即为彭蠡而两言之岂知彭蠡自在江北湖汉原非彭蠡不但禹贡不误即汉志亦不误乃后人以为番阳者误耳又按春秋传云楚师还自徐吴人败诸豫章吴伐楚舍舟于淮自豫章与楚夹汉徐淮皆在郢之东北而汉之豫章乃在郢东南千数百里去汉水远甚故杜氏注云此豫章皆当在江北淮水南盖后徙在江南豫章然则不但彭蠡在江北即豫章亦本江北地名也晋之渡江也于淮汉之南侨置雍豫徐兖诸州以处其民豫章彭泽之在江南盖亦类此如传所称迁郢于若阝然者不得以彭泽县在江南遂谓彭蠡亦当在江南也以数千年之后地名水道改易之馀沿讹踵谬而据之以断古书之是非诚未可轻言也此与三江之说皆无关于大义然据注驳经其端不可不杜故备论之如此说并见唐虞体国经野篇扬州条下导氵允水东流为济入于河溢为荥东出于陶丘北又东至于菏又东北会于汶又北东入于海导淮自桐柏东会于泗沂东入于海导渭自鸟鼠同穴东会于澧又东会于泾又东过漆沮入于河导洛自熊耳东北会于涧又东会于伊又东北入于河导水次第有五导水凡九章其次第有五弱水黑水在九州之上游故先之中原之水患河为大故次河自河以南水莫大于江汉故次江汉河以南江汉以北惟济淮皆独入于海故次济淮雍水多归于渭豫水半归于洛然皆附河以入于海故以渭洛终之先汉于江先济于淮先弱水于黑水先北而后南也先渭于洛先上而后下也附论孟子曰禹之治水水之道也孟子曰禹之行水也行其所无事也行所无事之义按孟子以行所无事称禹后世论治水者往往以为当任水所自趋非也水之决情形各不同或疏或塞当审其全局之高下而权衡之不得以一时一地之决为断也若但任其决而不治在决之地或可无事在下流之受害者事乃不可胜言矣所谓行其所无事者正以能审地势高下之宜当任则任当改则改当疏则疏当塞则塞顺其自然而己无所与焉是之谓行所无事耳非任水之所自趋也果任水所自趋何赖有禹孟子何以有疏瀹决排之文乎世于此多未及故附论之此以上并记禹导水之事禹曰洪水滔天浩浩怀山襄陵下民昏垫予乘四载随山刊木暨益奏庶鲜食予决九川距四海畎浍距川暨稷播奏庶艰食鲜食懋迁有无化居民乃粒万邦作先导山而后导水按随山刊木即禹贡之导山事也决川距海即禹贡之导水事也而随山暨益同功决川暨稷同功则是导山既毕然后导水显然两事无疑也盖洪水之患山居者多故先随山而导之使高田之害先除然后循水而导之使平田之害尽去而不先导山亦无以察地势之高卑而蓄泄之潜心玩之犹可见禹致功之次第云备览陆行乘车水行乘船泥行乘橇山行乘辇附论禹思天下有溺者由己溺之也稷思天下有饥者由己饥之也是以如是其急也娶于涂山辛壬癸甲启哌哌而泣予弗子惟荒度土功弼成五服至于五千州十有二师外薄四海咸建五长各迪有功禹八年于外三过其门而不入附论天王使刘定公劳赵孟于颖馆于雒刘子曰美哉禹功明德远矣微禹吾其鱼乎吾与子弁冕端委以治民临诸侯禹之力也禹以前无水道禹治水事世人多不详考因见尧有九年之水之语遂谓尧时偶然有水而禹治之非也上古之时本无水道此乃开辟以来积渐之水日积日多遂至怀山而襄陵耳至禹然后相视地形高卑疏为水道使皆流入于海由是地皆涸出人有宁居孟子尝言之矣曰当尧之时天下犹未平洪水横流滥于天下曰禹掘地而注诸海然则今之水道皆自禹始有之禹以前固无所谓水道也故定公曰微禹吾其鱼乎春秋之时去古未远故当时人人皆知之今则知之者鲜矣学者详加考核庶知禹之为功大也补舜荐禹于天十有七年舜崩三年之丧毕禹避舜之子于阳城天下之民从之若尧崩之后不从尧之子而从舜也备览禹立而举皋陶荐之且授政焉而皋陶卒封皋陶之后于英六或在许而后举益任之政辨始乱之说吕览云尧治天下伯成子高立为诸侯尧授舜舜授禹伯成子高辞诸侯而耕禹往见之问曰何也伯成子高曰当尧之时未赏而民劝未罚而民畏今赏罚甚数而民争利德自此衰利自此作后世之乱自此始余按禹之德或尚逊于尧舜若其道则未有异也禹所行者即尧舜之政初未尝有所变革而何为遂至于生乱乎洪水之灾非禹莫能治之禹之功大矣而反谓禹始乱岂不谬哉盖杨氏之徒为黄老之说者皆好援古而非今故造为此言借唐虞以毁三代吕氏之客无知而妄采之耳此事虽至无理然亦有信之者故不可以不辨辨泣问罪人之说说苑云禹出见罪人下车泣而问之左右曰君王何为痛之至于此也禹曰尧舜之人皆以尧舜之心为心今寡人为君百姓各自以其心为心是以痛之也余按此亦后人推度圣人爱民之心以为言者其意则善而不必实有是事也至禹自谓不如尧舜禹之存心固应如是若论者遂以是为优劣则固矣且其言亦浅俗故今不录补禹恶旨酒而好善言仪狄作酒禹饮而甘之遂疏仪狄而绝旨酒按此虽见于国策然与孟子之言合当非误引故从传记之例禹闻善言则拜辨县钟鼓磬铎之说淮南子云禹县钟鼓磬铎置召以待四方之士为幡曰教导寡人以道者击鼓喻以义者击钟告以事者振铎语以忧者击磬有狱讼者摇召余按此皆形容圣人好善之诚非真有此事也后世君门万里下情不能上达于是设鼓以防壅蔽当禹之时君与民如一身谁能阻之而尚赖于钟鼓之县乎齐威王之求言也令初下而群臣进谏门庭若市何况于禹且其文殊浅弱非虞夏时语而道义与事亦不得分为三其为后人形容之语甚明故今不录禹合诸侯于涂山执玉帛者万国辨戮防风氏之说鲁语云吴伐越堕会稽获骨焉节专车吴子使来好聘且问之仲尼曰敢问骨何为大仲尼曰昔禹致群神于会稽之山防风氏后至禹杀而戮之其骨节专车此为大矣余按四凶之罪大矣然尧舜所以处之者不过流放今防风氏但后至耳遽杀而戳之禹亦残忍矣哉防风氏者人邪神邪人也则与致群神之言不相蒙神也又安得有骨乎且定公十二年孔子已去鲁卫矣而吴栖越于会稽乃在哀之元年孔子在陈之时然则不但禹必无戮防风之事即孔子亦初不得有答吴使之言也此乃好谈神怪而不考其实者之所为故不载备览十年禹东巡狩至于会稽而崩禹崩年与崩地按孟子称禹荐益七年而崩而此篇谓禹立而荐皋陶皋陶卒乃荐益凡立十年而崩则与孟子之文约略相符其年或有所据惟崩于会稽未见其必然恐系战国之时传流之误如舜之崩于苍梧者然但会稽扬州地尚非苍梧之比姑存之附论吴公子札来聘见舞大夏者曰美哉勤而不德非禹其谁能修之附论子曰禹吾无间然矣菲饮食而致孝乎鬼神恶衣服而致美乎黻冕卑宫室而尽力乎沟洫禹吾无间然矣附皋陶曰若稽古皋陶曰允迪厥德谟明弼谐禹曰俞如何皋陶曰都慎厥身修思永叙九族庶明励翼迩可远在兹禹拜昌言曰俞皋陶曰都在知人在安民禹曰吁咸若时惟帝其难之知人则哲能官人安民则惠黎民怀之能哲而惠何忧乎兜何迁乎有苗何畏乎巧言令色孔壬皋陶曰都亦行有九德亦言其人有德乃言曰载采采禹曰何皋陶曰宽而栗柔而立愿而恭乱而敬扰而毅直而温简而廉刚而塞强而义彰厥有常吉哉日宣三德夙夜浚明有家日严祗敬六德亮采有邦翕受敷施九德咸事俊在官百僚师师百工惟时抚于五辰庶绩其凝无教逸欲有邦兢兢业业一日二日万几无旷庶官天工人其代之天叙有典敕我五典五哉天秩有礼自我五礼有庸哉同寅协恭和衷哉天命有德五服五章哉天讨有罪五刑五用哉政事懋哉懋哉天聪明自我民聪明天明畏自我民明威达于上下敬哉有土皋陶曰朕言惠可底行禹曰俞乃言可绩皋陶曰予未有知思日赞赞襄哉附录臧文仲闻六与蓼灭曰皋陶庭坚不祀忽诸庭坚非皋陶字春秋文公十八年传高阳氏才子八人有曰庭坚者杜氏注云庭坚即皋陶字余按文五年传楚成大心灭六公子燮灭蓼臧文仲曰皋陶庭坚不祀忽诸乃似六蓼两国之祖一为皋陶一为庭坚者不知杜氏别有所据邪若即因此文而合之则未有以见其必然也史记夏本纪云皋陶之后封于英六亦不言蓼则似六乃皋陶之后而蓼乃庭坚之后者正义因杜氏之说遂谓英即蓼亦恐未然也且尧舜禹天子也而尚书皆称其名是唐虞之时未有字也九官惟伯夷似字然舜亦称之为伯是唐虞之时名字未分伯夷即其名也皋陶何以独有字乎典谟之称皋陶多矣帝称之同朝之臣称之史臣称之皆以皋陶乃至后世之诗人称之儒者称之亦同词焉从未有一人称为庭坚者何所见而知庭坚之为皋陶乎故今阙之卷二启补禹荐益于天七年禹崩三年之丧毕益避禹之子于箕山之阴朝觐讼狱者不之益而之启曰吾君之子也讴歌者不讴歌益而讴歌启曰吾君之子也附论孔子曰唐虞禅夏后殷周继其义一也附论万章问曰人有言至于禹而德衰不传于贤而传于子有诸孟子曰否不然也天与贤则与贤天与子则与子丹朱之不肖舜之子亦不肖舜之相尧禹之相舜也历年多施泽于民久启贤能敬承继禹之道益之相禹也历年少施泽于民未久舜禹益相去久远其子之贤不肖皆天也非人之所能为也莫之为而为者天也莫之致而至者命也禹无家天下之心世之论者皆云二帝官天下三王家天下唐韩子对禹问云尧舜之传贤也欲天下之得其所也禹之传子也忧后世争之之乱也又云舜如尧尧传之禹如舜舜传之得其人而传之者尧舜也无其人虑其患而不传者禹也又云传之人则争未前定也传之子则不争前定也前定虽不当贤犹可以守法不前定而不遇贤则争且乱余按韩子之说以后世之时势论之则当矣遂以此为古圣人之心事则非也经传之文多以尧舜并称而禹常舆皋陶稷契同举书合尧舜事为一典而禹舆皋陶皆有谟禹之德未必遂与尧舜齐也益与禹同在九官之列佐禹烈山泽奏鲜食以成大功益之德亦未必远下于禹也然则益之视禹恐亦当如禹之视舜今因尧舜禹之相继为天子而益不得与遂谓禹为其人而益非其人其毋乃以成败立论也哉舜之命禹也禹让之于稷契皋陶益亦稷契伦也度禹之心亦必不以己为其人而益非其人也且禹果虑其争则尤不可传子何者唐虞之天下非一姓之天下也而禹独欲传之子天下必有议其私者矣不见吴光之弑僚乎故传子之不争论谒则可若至夷末兄终弟及已三世矣传弟则不争而传子则必争此理甚易见也禹安得以传子为忧后世也哉若虑益再传而致争则启之再传亦何尝不争也羿浇之祸民生涂炭王嗣流离使益再传而得贤者或未必遂至是即不然亦不过如是止耳安见传贤之不若传子乎曰然则禹何以传之启抑禹传之益而启夺之耶曰孟子言之是已天与贤则与贤天与子则与子禹固未尝传之启亦未尝传之益也盖自唐虞以前天下诸侯皆自择有德之人而归之天子不能以天下传之一人也不惟无传子者亦并无传贤者独尧以天下多难故让位于舜而使治之非尧虑身后之争天下而传之舜以绝觊觎也尧之初意原非传舜故舜亦未尝以传禹禹之不传人何怪焉故舜以禹为相舜之事毕矣禹以益为相禹之事亦毕矣禹崩之后天下之归于益与归于启禹不得过而问之也天下不归于益亦不归于启而别归于有德之诸侯禹亦不得过而问之也何者上古之天子原无以天下传之人之事也自羲农黄帝以来皆若是而已矣若谓禹必传之一人然后为忧后世则包羲黄帝颛顼岂皆不忧后世者乎后人但见商周以来天子世世相继遂以之例虞夏而以为天子之后必当更以天下授之一人不传于贤则传于子以启之继禹而王也故遂以为禹传之启于是乎有德衰之讥不则以为禹传之益而启夺之于是乎有杀益之谤不则又以为禹阳传之益而阴传之启于是乎有以启人为吏之诬即能尊信圣人如韩子者亦但以为忧后世之争故传之启而已其说虽不同而其失圣人之真则一也且启继禹而王亦仅一世止耳太康失国相居帝丘夏已降同于诸侯矣有过之难厥祀遂殄会羿浞淫暴民不归心而少康能布其德以收夏众是以天下复归于夏借令少康仅属中材或虽有茂德而先有圣人者出灭羿以安天下则少康不得复中兴矣是故少康之兴禹之所不料也禹何尝有家天下之心哉又幸而杼能帅禹天下归于夏者先后四世其间干天位者皆以恶终为天下笑于是天下之人耳濡目染安于夏政若天下乃夏之故物者虽庸主抚之而诸侯皆惩于羿而不敢生心然后夏遂家天下耳由是言之夏之家天下天也非禹也故孟子曰莫之为而为者天也莫之致而至者命也非但禹无家天下之心纵使有之而唐虞禅让之天下禹亦安能独取而畀之于子孙至四百馀年也哉及至有商继世而王已有成迹而又有伊尹之辅政太甲之自艾故复循夏故辙其后甫衰而即有贤圣之君出而振之由是遂家天下六百馀年至周遂为一定之例而不可变然则三代之家天下其端萌于启其事遂于少康杼而其局定于商之贤圣六七君与禹初无涉也故凡论唐虞三代之事者惟孟子得其梗概盖孟子之智足以知圣人而又幸生秦火以前古书未尽散失得以考而知之固非后人所当轻议也韩子乃不之信而信流俗之言以为禹传之启又以圣人不私其子复为前定不争之说以曲全之过矣嗟乎孟子亚圣也韩子大儒也孟子之言犹不能取信于韩子况以余之愚陋乃独排世儒之论而推阐孟子之说其亦可谓不量力矣说并详前尧舜及后少康篇中大战于甘乃召六卿王曰嗟六事之人予誓告汝有扈氏威侮五行怠弃三正天用剿绝其命今予惟恭行天之罚左不攻于左汝不恭命右不攻于右汝不恭命御非其马之正汝不恭命用命赏于祖不用命戮于社予则孥戮汝备览有扈氏不服启伐之大战于甘将战作甘誓遂灭有扈氏天下咸朝补夏启有钧台之享附录戒之用休董之用威劝之以九歌勿使坏辨伪尚书引缺语伪古文尚书大禹谟以戒之用休四语为禹之言于舜世者其文云禹曰于帝念哉德惟善政政在养民水火金木土谷惟修正德利用厚生惟和九功惟叙九叙惟歌戒之用休董之用威劝之以九歌俾勿坏余按左传却缺所引书文止此四语而自以己意释之曰九功之德皆可歌也谓之九歌六府三事谓之九功水火金木土谷谓之六府正德利用厚生谓之三事然则尚书原文必无水火正德等语明矣余弟迈笔谈云今大禹谟明系掇拾却缺之语后世尽为所欺不知书果说明却缺又何必费解却缺何不全引书文而乃隐其词而详解之乎又按左传引此文以为夏书离骚云启九辨与九歌兮太康娱以自纵则是九辨九歌皆作于启之世不但非禹之言亦必不在舜之时矣今楚辞中亦有九辨九歌然则九辩九歌乃古乐章之名而楚人拟为之如晋唐人之拟汉乐府也故今附录于此附录古之人迪惟有夏乃有室大竞吁俊尊上帝迪知忱恂于九德之行乃敢告教厥后曰拜手稽首后矣曰宅乃事宅乃牧宅乃淮兹惟后矣谋面用丕训德则乃宅人兹乃三宅无义民附录昔夏之方有德也远方图物贡金九物铸鼎象物百物而为之备使民神奸故民人川泽山林不逢不若螭魅罔两莫能逢之用能协于上下以承天休九鼎未必禹铸按立政篇有室大竞不言何王之时则非专指禹可知也九鼎之铸世皆以为禹事然传既不称禹而禹在位不久恐亦未暇及此或启或少康未可知也故今附录于启之后亦阙疑之义尔又按传文远方以下十有二字注以四字为句以贡金九牧为九州之牧贡金于文理殊未协且九州不必皆产金安得九牧皆贡金乎余谓当以六字为句远方之国图物贡金而九州之牧铸鼎象物庶于文理为顺备览夏后启崩子太康立夏中衰之世补启九辨与九歌兮太康娱以自纵备览太康失国昆弟五人须于洛作五子之歌辨伪书五子之歌按世所传伪尚书五子之歌其语多采之春秋传若春秋传所无者则皆词意浅陋不类三代时语至郁陶予心两句采之孟子尤失万章之意其为后世浅人之所伪显然可见故今不采备览太康崩弟中康立存疑义和湎淫废时乱日胤往征之作胤征引崔语辨伪书胤征伪古文尚书胤征篇首云惟仲康肇位四海胤侯命掌六师羲和废厥职酒荒于厥邑胤侯承王命徂征后儒多疑荒酒罪小不足加以六师于是曲为之解或谓羲和忠于夏羿假仲康之命征之或谓羲和党于羿仲康借荒酒之罪除之金氏通鉴前编因之为说曰仲康继立于外命胤侯掌六师其规模举措固已有大过人者羲和不共王职而归于有穷者是以有徂征之师君子是以知仲康之能自振而胤侯之为王室倚重矣余按此篇系伪古文尚书本不足信就令可信而其文言但言废职荒酒则忠于夏与党于羿均无可征止据我之猜度定古人之功罪可乎且羲和党于羿仲康安能征之仲康在内则权不在己征之羿必沮之在外则国势微弱征之羿必救之仲康无如羿何又安能如党羿者何盖此篇本因书序之言而附会之者后人递加附会遂至以无为有凭空造一羲和罪案诬矣余弟迈讷庵笔谈尝辨此篇之谬今录于左讷庵笔谈一则书序云羲和湎淫废时乱日胤往征之作胤征古文本此而作其事深为可疑盖古文不足信而书序亦未敢以为然也尧典有羲仲和仲羲叔和叔之文羲和非一人也今云羲和湎淫又云羲和废厥职一人乎非一人乎可疑一也尧典乃命羲和钦若昊天盖羲伯和伯也羲伯和伯在国都而仲叔宅于四方此湎淫之羲和必在国都者在国都何用以六师征之乎胤征巧为之辞曰酒荒于厥邑即在其采邑而未尝据地拒命则亦无事于张皇六师也可疑二也湎淫之罪昏迷之愆废之可矣刑之可矣何用兴师动众乎可疑三也不曰胤侯往征之而曰胤往征之胤似人名非国名也不曰王命胤往征之而曰胤往征之胤征未必出于王命也可疑四也书序无仲康字不着其时史记谓当帝中康时唐志以为日食在仲康之五年经世书以为征羲和在仲康之元年然夏代未必止仲康时日食而篇中仲康不足以为据也可疑五也苏氏以为羲和贰于羿忠于夏羿假仲康命命胤侯征之者固未必然蔡氏谓以经考之羲和盖党羿恶仲康畏羿之强不敢正其罪而诛之止责其废厥职荒厥邑今经中亦全不见此意则亦工于猜疑者耳说仲康者有河北河南之异此时仲康不知实在何地在安邑则号令未必能自己出在太康则羲和党羿自在安邑恐非仲康之力所能及也可疑六也陈氏大猷曲说羲和所以当征之故至云葛伯不祀不过其身自得罪于祖宗而汤以为始征学者不疑汤之征葛而疑胤侯之征羲和者过也此说亦殊愦愦即果如所言义和之罪过于葛伯而汤于葛为敌国仲康于羲和为天子其理势同乎否乎且谓葛伯不祀汤始征之者书序之陋也观孟子所言汤非以不祀征葛也为其杀童子而征之也陈氏未读孟子不足与辨也按书序之文往往失经本意固不敢谓然而伪胤征之文亦未必尽书序之意笔谈所论备矣且古者六师皆六卿分掌之甘誓所记甚明至春秋时犹然自周官始谓司马掌六师而伪书周官篇因之春秋以前无是言也果夏时书安得有是语哉故今伪书及前编之语概不载而列史记所采书序之文于存疑备览中康崩子相立补昔有过浇杀斟灌以伐斟灭夏后相备考卫迁于帝丘卜曰三百年卫成公梦康叔曰相夺予享公命祀相宁武子不可曰鬼神非其族类不歆其祀杞曾阝何事相之不享于此久矣非卫之罪也辨羿立仲康与分河而治之说太康失国之事史记不载其详伪孔传云羿废太康而立其弟仲康为天子正义云以羿距太康于河于时必废之也传云羿因夏民以代夏政则羿于其后篡天子之位仲康不能杀羿必是羿握其权知仲康之立是羿立之矣由是叙古史者皆谓羿相仲康而握其柄如莽之于婴操懿之于献帝齐王然者金仁山通鉴前编驳之云自唐虞以来都于冀州而冀自有牧非天子自治则甸服之地跨河南北也薛氏谓今拱州太康县即太康故城而传亦称相居帝丘然则太康为羿所拒不能济河而更都南夏以传仲康迄于后相皆在兖豫之境古大河之东南羿据冀方因夏民以代夏政称帝夷羿寒浞代之皆在冀州之境大河之北至浞灭相而夏统始中断又云传称羿代夏政号帝夷羿岂立仲康而为之臣者仲康虽立国于外然肇位四海诸侯之尊夏固自若也余按古之所谓篡者夺也德不足服天下而以力强夺之之谓篡非有若后世之阳奉其名而阴操其柄待其势固而后移其社稷若曹操司马懿狐媚窃国者之所为也况当唐虞之后夏有天下仅及二世原不以继为常羿既力能夺夏之国正不必奉仲康以号令于民也且仲康既在故国相何以又在帝丘羿既篡仲康于故国浇何以又灭相于帝丘哉此盖作伪传者习于魏晋之事而以今例古以为亦然耳前编之辨是也然谓分河南北而治诸侯尊夏自若则仍惑于伪书之说而不免乖谬于事理何者王畿虽或跨河而南然禹贡冀州不言贡而豫州之文无异于他州故逸书云维彼陶唐有此冀方是王畿之在河南者固无多也仲康后相流离播迁之馀微弱不振安能朝诸侯有天下哉平王之东也天下安于周者已十馀世然朝觐者不过晋郑近畿诸侯亦仅羁縻之耳齐晋迭霸天下始知尊王犹但以空名相维系号令不能行也况夏有天下未久太康失道即与朱均无异而安能使诸侯戴之如故乎且使诸侯果仍服属于夏而羿但有冀州之地则以天下之力不难恢复一州何以听其坐大而卒为其所灭以羿之强方且并夏而逐其君乃于诸侯之百里五十里者听其朝觐于夏而不问此亦事之必不然者也盖夏之失国以德衰羿之并夏以力强以力争者必蚕食以岁月其取冀方也盖非一日之故渐渍吞噬而夏乃避于河外迁于帝丘日浸微弱卒至于相而灭于浞然当时亦必有二三强大诸侯若商相土者能坐镇一方而不事羿以故羿之力不能及远而夏得苟安于帝丘耳乌有所谓分河而治尊夏自若者哉太康之时去天子不相继之时仅二百年去异姓相继为天子之时仅数十年是以天下诸侯畏羿者自事羿亲夏者自附夏而稍远者则各自保其土不得以汉晋之事例夏初也故伪传前编之说概不采说并见前条下干位夷羿寒浞补昔有夏之方衰也后羿自Θ迁于穷石因夏民以代夏政恃其射也不修民事而淫于原兽弃武罗伯因熊髡圉而用寒浞寒浞伯明氏之谗子弟也伯明后寒弃之夷羿收之信而使之以为己相羿善射存参羿焉跸日乌焉解羽补浞行媚于内而施赂于外愚弄其民而虞羿于田树之诈慝以取其国家外内咸服羿犹不悛将归自田家众杀而亨之以食其子其子不忍食诸死于穷门靡奔有鬲氏逢蒙学射于羿尽羿之道思天下惟羿为愈己于是杀羿附论孟子曰是亦羿有罪焉公明仪曰宜若无罪焉曰薄乎云尔恶得无罪辨射日之说说者云羿尧时人善射尧时十日并出金烁草木焦枯尧命羿射之中其九其后有穷之君亦善射故人以羿号之实非羿也余按羿射日事杨氏慎尝辨之语云羿射日落九乌言羿善射一日之中获九乌耳后人误读羿射日为句遂谓日中有乌落九乌落九日也谬矣且十日并出者状尧德之明天下无所不见耳舜明四目岂舜面实生四目乎说者因有此语遂附会之以羿为尧时人谓羿射落其九而存其一则益谬矣至楚词中此语观二焉字亦似不以为然而驳之者后人反取此文以为羿射九日之证亦非是此事之荒唐本不足辨然观此可知秦汉以后不经之谈皆由误会古人之意或误读古人之句转相传述转相附会以至大误后人习闻其说以为所从来久遂不敢轻议耳故举之以为能以一隅反三隅者之助补浞因羿室生浇及恃其谗慝诈伪而不德于民使浇用师灭斟灌及斟寻氏处浇于过处于戈靡自有鬲氏收二国之烬以灭浞而立少康少康灭浇于过后杼灭于戈荡舟存参覆舟斟寻何道取之荡舟之义论语集注以荡舟为陆地行舟或引此文为据以荡舟为覆舟余按以舟行陆于事无取释荡为覆于义未圆春秋传云齐侯与蔡姬乘舟于囿荡公公惧变色禁之则荡乃摇动之意盖古字荡汤通用以一人之力摇斟氏之舟而覆之也蔡姬所荡者囿中游戏之小舟所荡而覆之者两军交战之大舟此所以为材力之绝人也如此于文义似平允少康杼补后缗方娠逃出自窦归于有仍生少康焉为仍牧正浇能戒之浇使椒求之逃奔有虞为之庖正以除其害虞思于是妻之以二姚而邑诸纶有田一成有众一旅能布其德而兆其谋以收夏众抚其官职使女艾谍浇使季杼诱遂灭过戈复禹之绩祀夏配天不失旧物家天下之始皇王大纪于少康生之年即书少康元载以绍夏统纲目前编因之余按上古之世本无相承之统由黄帝至帝喾皆隔百数十年而后代兴自尧舜禹而后相继然皆异姓也至禹崩时皋陶已亡益亦避去其馀稷契之伦大抵皆已前没而启又贤能承继禹之道是以天下归之此乃然事耳非以夏为一代之统而必世世子孙相承不绝也启崩之后天下诸侯之朝觐讼狱者断不能归于太康也明矣况仲康相之微弱者乎但此时别无圣人能得天下心者是以天下未归于一会少康复有令德诸侯归之而又得贤子杼继之然后天下久归于夏久则难变而槐芒不降得以蒙业而安耳由是言之夏之世守天下至少康杼之后始然当其初固与上古之代兴者无以异也然则羿浞之在当时与蚩尤之在上古赢秦之在战国略相似初非若新莽周之窃统于汉唐者可比而何必继其统使相承不绝哉况少康仕于诸侯为其牧正为其庖正方且北面而臣事之亦断不可于此时嗣天子之统也学者不知夏所以家天下之故故论禅让继统革命之事多谬于理而乖于势故今申而明之而以羿附于启太康之后说并见前启太康篇中备览少康崩子予立补杼能帅禹者也备览予崩子槐立槐崩子芒立芒崩子泄立泄崩子不降立不降崩弟扃立扃崩子廑立廑崩立不降之子孔甲夏后名号按禹之后嗣见于传记者曰启曰相曰杼曰皋皆其名也上古质朴故皆以名着无可异者惟太康少康则不似名而似号不知二后何故独以号显且太康失国少康中兴贤否不同世代亦隔又不知何以同称为康也仲康见于史记当亦不诬何故亦沿康号而以仲别之至孔甲则又与商诸王之号相类岂商之取号于甲乙已仿于此与古书散失不可考矣姑识其说于此孔甲皋备览孔甲立好方鬼神事淫乱夏后氏德衰诸侯畔之存疑有夏孔甲扰于有帝帝赐之乘龙河汉各二各有雌雄孔甲不能食而未获豢龙氏有陶唐氏既衰其后有刘累学扰龙于豢龙氏以事孔甲能饮食之夏后嘉之赐氏曰御龙以更豕韦之后左传史记言孔甲之异按春秋传称孔甲扰于帝而史记谓其德衰诸侯畔之语殊相左考传所言帝赐乘龙及醢以食夏后事颇荒诞未可取信不如史记之为近理故采史记之文载之列传文于存疑而删醢龙之语备览孔甲崩子皋立备考ゾ有二陵焉其南陵夏后皋之墓也备览皋崩子发立发崩子履癸立是为桀桀惟帝降格于夏有夏诞厥逸不肯戚言于民乃大淫昏不克终日劝于帝之迪乃尔攸闻上帝引逸有夏不逸则惟帝降格向于时夏弗克庸帝大淫有辞备览夏桀伐有施有施人以妹喜女焉辨酒池糟丘之说韩诗外传云桀为酒池可以运舟糟丘足以望十里而牛饮者三千人新序云桀作瑶台罢民力殚民财为酒池糟堤纵靡靡之乐余按古者人情质朴虽有荒淫之主非有若后世秦始隋炀之所为者且桀岂患无酒而使之可运舟望十里欲何为者此皆后世猜度附会之言如子贡所云纣之不善不如是之甚者故不录附录夏桀为仍之会有缗叛之此事无年可考不知在伐施之前与抑在其后与姑附录于此桀德惟乃弗作往任是惟暴德备览自孔甲以来诸侯多畔夏桀不务德而武伤百姓百姓弗堪引崔迈语辨敷虐万方之文伪古文尚书汤诰云夏王灭德作威以敷虐于尔万方百姓尔万方百姓罹其凶害余弟迈讷庵笔谈尝辨之今载于左讷庵笔谈一则桀纣暴虐止行于畿内耳四方诸侯之国彼不能暴虐也故汤誓数桀之罪曰夏王率遏众力率割夏邑有众率怠弗协而汤之民亦曰夏罪其如台牧誓数纣之罪曰乃惟四方之多罪逋逃是崇是长是信是使是以为大夫卿士俾暴虐于百姓以奸宄于商邑而伪汤诰则曰夏王灭德作威以敷虐于尔万方百姓尔万方百姓罹其凶害伪泰誓则曰毒四海此皆作者疏妄而不顾其理之所安也余按多方篇称有夏之民叨忄质日钦劓割夏邑微子篇称殷罔不小大好草窃奸宄天毒降灾荒殷邦皆言夏邑殷邦而不及天下与汤牧二誓同盖因其暴也故诸侯叛之是以微子篇云我其弗或乱正四方四方皆分崩离析不受其约束故惟畿内罹其虐政而已笔谈之说是也撰伪书者本晋以后人故以秦汉之事例之耳谗并见后商汤及周文武篇中夏王率遏众力率割夏邑有众率怠弗协曰时日曷丧予及汝皆亡辨伊尹闻歌劝桀之说尚书大传云夏人饮酒相和而歌曰盍归于薄薄亦大矣伊尹退而闲居深听乐声更曰觉兮较兮吾大命假兮去不善而就善何乐兮伊尹入告于王王亻间然叹哑然笑曰天之有日犹吾之有民也日亡则吾亦亡矣新序云群臣相持歌曰江水沛沛兮舟楫败今我王废兮趣归薄兮薄亦大兮又曰乐兮乐兮四牡乔兮六辔沃兮去不善而从善何不乐兮伊尹知天命之至举觞而告桀桀拍然而作哑然而笑曰子何妖言吾有天下如天之有日也日有亡乎日亡吾亦亡矣余按二书所截歌词言语小异然皆浅近不类夏商以前明系后人拟作或有其事而附会之以致失其真者且伊尹圣人也虽曰治亦进乱亦进要必可以格君之非然后为之安有桀之阽危至此伊尹尚立其朝而不肯去坐待与之同亡同死此微箕之所不为也况伊尹异性之臣乎又按汤誓之文本以日比桀大传乃以日比民新序又以日比天下而皆以天自比殊非尚书之意亦与下日亡吾亡之言不相应故皆不录备览桀杀关龙逢此事不见于经传即史记夏本纪亦无之然相传皆以为如是于理固当有之姑列之于备览附录桀克有缗而丧其国附录伊洛竭而夏亡按克有缗与伊洛竭皆无年可考姑附录于此桀有昏德鼎迁于商汤放桀备览桀奔南巢备览汤修德诸侯皆归汤汤遂率兵以伐夏桀桀走鸣条遂放而死存参汤放桀居中野士民皆奔汤桀与属五百人南徙十里止于不齐不齐士民往奔汤桀与属五百人徙于鲁鲁士民复奔汤桀曰国君之有也吾闻海外有人与五百人俱去汤放桀之事实按汤之伐桀传记皆未详载其事孟子书中有汤放桀之文国语云桀奔南巢史记云桀走鸣条遂放而死则是桀兵败出奔未尝死也尚书大传亦称士民奔汤桀与属五百人南徙则是桀逃于外汤未尝追袭之以是谓之放也虽其言未雅驯或不能无附会要其情形大概于理为近姑附存之以备参考附论孟子曰桀纣之失天下也失其民也失其民者失其心也备考禹为姒姓其后分封用国为姓故有夏后氏有扈氏有男氏斟寻氏彤城氏褒氏费氏杞氏缯氏辛氏冥氏斟氏戈氏孔子正夏时学者多传夏小正云史记言禹裔有误按此所记禹之后裔得失参半有扈氏为启所伐戈为所封其非禹后明甚疑司马氏误也辛冥有男彤城亦莫知其所本姑存之以备考殷后仿此不悉论也│商考信录│自序商考信录者何革乱也夏自太康失道已非禹之旧矣况至于桀善政尚有复存者乎且汤之事与禹不同汤承先世之业崛起一方自相土上甲微以来必有良法善政宜于民而不当变者此固不得改之而复遵夏政也盖汤之心无以异于尧舜禹之心然汤之事不能不异于尧舜禹之事汤所处之势然也何以不言殷考信录也殷其所居地名非国号也商何为始于契也莫为之前则崛起者难为功契敷教以启商故叙汤之政必追述之也伊尹何以附于汤之后也伊尹相汤以王天下历相数世卒定商业故特表之犹皋陶之附于禹也卷一契天命玄鸟降而生商宅殷土芒芒洪水芒芒禹敷下土方外大国是疆幅陨既长有方将帝立子生商备览契母有氏之女契长而佐禹治水有功封于商赐姓子氏引苏洵文辨契母吞卵之说史记殷本纪云殷契母曰简狄行浴见玄鸟堕其卵取吞之因孕生契其说盖因商颂玄鸟之诗而附会者郑氏康成遂采之以笺诗由是世多信之余按毛诗传云春分玄鸟降简狄祈于郊而生契故本其为天所命以玄鸟至而生焉欧阳永叔云秦汉之间学者喜为异说郑学博而不知统又特喜谶纬诸书故于怪说尤笃信由是言之义当从毛而明允苏氏辨尤详今载其文于左说并详周后稷篇中苏明允喾妃论商周有天下七八百年是其享天之禄以能久其社稷而其祖宗何如此之不祥也使圣人而有异于众庶也吾以为天地必将储阴阳之和积元气之英以生之又焉用此二不祥之物哉燕堕卵于前取而吞之简狄其丧心乎巨人之迹隐然在地走而避之且不暇忻然践之何姜原之不自爱也又谓行浴出野而遇之是以简狄姜原为淫无法度之甚者帝喾之妃稷契之母不如是也虽然史迁之意必以诗有天命鸟降而生商厥初生民时惟姜原生民如何克克祀以弗无子履帝武敏歆攸介攸止载震载夙载生载育时惟后稷而言之吁此又迁求诗之过也毛公之传诗也以鸟降为祀郊之候履帝武为从高辛之行及郑之笺而后有吞践之事当毛之时未始有迁史也迁之说出于疑诗而郑之说又出于信迁矣故天下皆曰圣人非人人不可及也甚矣迁之以不祥诬圣人也或曰然则稷何以弃曰稷之生也无无害或者姜原疑而弃之乎郑庄公寤生惊姜氏姜氏恶之事固有然者也吾非恶夫异也恶夫迁之以不祥诬圣人也弃之而牛羊避迁之而飞鸟覆吾岂恶之哉按说诗者当求其意不得泥其文若以玄鸟降为吞卵则维岳降神亦将谓之吞石以履帝武为践迹则绳其祖武亦将为束缚其迹乎苏氏之论得之矣故今不载吞卵之事惟以稷契之母为喾妃则亦沿史记之误说已详前唐尧篇中玄王桓拨受小国是达受大国是达率履不越遂视既发备览契卒子昭明立昭明卒子相土立相土相土烈烈海外有截隐唐氏之火正阏伯居商丘祀大火而火纪时焉相土因之故商主大火备览相土卒子昌若立昌若卒子曹圉立曹圉卒子冥立存参冥勤其官而水死备览冥卒子振立振卒子微立存参上甲微能帅契者也备览微卒子报丁立报丁卒子报乙立报乙卒子报丙立报丙卒子主壬立主壬卒子主癸立主癸卒子天乙立是为成汤商先世之推测按商先世诗书多缺不可详考窃以时世推之相土为契之孙当在夏太康世盖因太康失国羿浞淫暴诸侯无所归而相土能修其德政故东方诸侯咸归之商邱在东而西北阻于羿是以号令东讫于海而云海外有截也又相土居商邱而汤居亳相距绝远疑上甲微以后亦尝中微如不之窜戎太王之迁岐者然但不可知其为何世耳成汤上成汤为本号按尚书酒诰多方立政等篇皆称为成汤无但称汤者盖禹名也成汤号也古多以一字名未闻有以一字号者然则成汤乃其本号汤则后世之省文也商颂殷武亦称成汤玄鸟称武汤唯长发或但称汤或称为武王盖史册主于纪实诗人主于颂美故其称参差不一武王者子孙追崇之称即后世谥法所自仿既或省文为汤因以武加之为武汤耳春秋战国以后率但称汤称成汤者鲜矣今从本号称为成汤不敢从省亦致慎之义也帝命不违至于汤齐汤降不迟圣敬日跻昭假迟迟上帝是祗汤之盘铭曰苟日新日日新又日新附论孟子曰汤武反之也汤以七十里备览自契至汤八迁汤始居亳从先王居作帝诰以上乃汤修身立国之略故录之于篇首补葛伯仇饷汤事葛备览汤居亳与葛为邻葛伯放而不祀汤使人问之曰何为不祀曰无以供牺牲也汤使遗之牛羊葛伯食之又不以祀汤又使人问之曰何为不祀曰无以供粢盛也汤使亳众往为之耕老弱馈食葛伯率其民要其有酒食黍稻者夺之不授者杀之有童子以黍肉饷杀而夺之孟子葛伯仇饷事不尽实按此事殊琐细不类夏商间事亦不类国君之所为牛羊既可遗何难复与之以黍稻而葛民非少亦何至用亳众往耕且其文颇繁碎与诗书皆不类盖亳尝有童子以黍肉饷父兄而为葛伯所杀是以书有葛伯仇饷之文而当时说尚书者传其事如此孟子因而述之其大概则不诬而其事之曲折则未必悉如此文云云也或孟子但言其略而门人累累记之亦未可知不敢尽据为实录也故但列之备览补汤一征自葛始征葛在最前按逸书以葛为始征则是征葛在最前也葛小国而愍不畏汤则是此时诸侯尚未归于商也是以商颂于受共球之后记汤之伐韦顾昆吾夏而无葛葛之征盖前此矣故次之于此为其杀是童子而征之四海之内皆曰非富天下也为匹夫匹妇复仇也存参葛伯不祀汤使伐之汤曰予有言人视水见形视民知治不伊尹曰明哉言能听道乃进君国子民为善者皆在王官勉哉勉哉曰汝不能敬命予大罚殛之无有攸赦作汤征史记征葛事失孟子意按孟子文汤以仇饷征葛非以不祀征葛也史记此言殊失孟子之意至汤伊尹之言不知采于何书孔壁古文所多十六篇中无汤征岂别有所本与要之史记所采经传之文往往有所窜易而失其真观此篇后文所采汤诰之文可见矣故但列之存参帝命式于九围受小球大球为下国缀旒何天之休不竞不纟求不刚不柔敷政优优百禄是遒受小共大共为下国骏何天之龙敷奏其勇不震不动不恳不悚百禄是总诸侯归商按此文在有虔秉钺之前则是汤自征葛以后诸侯已陆续归商也汤德已为四方所归然后乃有韦顾昆吾之伐以除暴安民故孟子云为天吏则可以伐之非地丑德齐而专以兵力胜也然则未伐夏以前汤已非复人臣之度矣说详见后伐夏条下备览汤出见野张网四面祝曰自天下四方皆入吾网汤曰嘻尽之矣乃去其三面祝曰欲左左欲右右不用命乃入吾网诸侯闻之曰汤德至矣及禽兽武王载旆有虔秉钺如火烈烈则莫我敢曷苞有三莫遂莫达九有有截韦顾既伐昆吾夏桀征伐次序按此文称韦顾既伐昆吾夏桀则是汤先伐韦顾次乃伐昆吾最后乃伐夏也盖汤之初国小其力不能伐昆吾而桀之虐未甚其心亦不忍伐夏逮至韦顾既灭地广兵强已无敌于天下然后乃伐昆吾昆吾既灭而桀犹怙恶不悛视诸大国之亡藐不以介意然后不得已乃伐夏耳然则未伐夏以前汤非复七十里之侯服明矣说详见后伐夏条下武王非自号史记云汤曰吾甚武号为武王余按论语载汤言云有罪不敢赦帝臣不蔽简在帝心圣人之谦且慎如是乌有自高其功为号以自标美者哉盖谥法虽相传为周制而其实亦由渐而起成汤既没其子孙群臣以为拨乱反正创业垂统功莫之及故追崇之而号之为武王周人因之以文武谥二王而其后子孙群臣遂相沿以为例耳不得泥大戴记之文遂谓周以前必无谥而武王为汤之自号也说详见丰镐别录中十一征而无敌于天下东面而征西夷怨南面而征北狄怨曰奚为后我民之望之若大旱之望雨也归市者弗止芸者不变诛其君吊其民如时雨降民大悦我后后来其无罚备览夏桀为虐政淫荒而诸侯昆吾氏为乱汤乃兴师率诸侯伊尹从汤汤自把钺以伐昆吾遂伐桀辨阻贡观动之说说苑云汤欲伐桀伊尹曰请阻乏贡职以观其动桀怒起九夷之师以伐之伊尹曰未可彼尚能起九夷之师乃谢罪请服复入贡职明年又不供贡职桀起九夷之师九夷之师不起伊尹曰可矣汤乃兴师伐而残之余按圣人之伐暴以民困已极不得已往而救之耳非有心于取天下也乌有姑试伐之以观其可取与否者哉且九夷之去夏远矣汤与桀近在千里之内而夏民方引领以待偕亡九夷之师于缓急何济焉此乃战国之时智取力争者之所为彼固习见当世之如此而遂自以其不肖之心度圣人而为是说耳故今不录而为之辨说并见丰镐录武王篇中王曰格尔众庶悉听朕言非台小子敢行称乱有夏多罪天命殛之今尔有众汝曰我后不恤我众舍我穑事而割正夏予惟闻汝众言夏氏有罪予畏上帝不敢不正今汝其曰夏罪其如台夏王率遏众力率割夏邑有众率怠弗协曰时日曷丧予及汝皆亡夏德若兹今朕必往尔尚辅予一人致天之罚予其大赉汝尔无不信朕不食言尔不从誓言予则孥戮汝罔有攸赦备览桀败于有之虚奔于鸣条夏师败绩汤遂伐三俘厥宝玉义伯仲伯作典宝汤既胜夏欲迁其社不可作夏社附论汤武革命顺乎天而应乎人附论齐宣王问曰汤放桀武王伐纣有诸孟子对曰于传有之曰臣弑其君可乎曰贼仁者谓之贼贼义者谓之残残贼之人谓之一夫闻诛一夫纣矣未闻弑君也辨囚汤夏台及汤为桀臣之说史记夏本纪云桀召汤而囚之夏台已而释之汤修德诸侯皆归汤汤遂伐桀桀走鸣条遂放而死曰吾侮不杀汤于夏台使至此儒林传载黄生与辕固生争论汤武事云桀纣虽失道君也汤武虽圣臣也夫主有失行臣不能正言匡过反因而诛之代立践南面非弑而何由是后之儒者皆以征诛为汤武病余按为是说者皆误以汤为桀之臣故尔而其实不然汤誓曰今尔其曰夏罪其如台是桀固无如汤何也使桀果尝囚汤商民安得曰夏罪其如台乎汤誓曰夏王率遏众力率割夏邑是桀之政不行于诸侯也使桀犹为天下共主则当云割万方岂得但云割夏邑而已乎汤誓曰今尔有众女曰我后不恤我众舍我穑事而割正夏是汤之伐桀民亦有窃议之者也使桀与汤有君臣之分商民何故不以大义责之而反但言舍穑之细事乎商颂曰受小球大球为下国缀旒是汤未伐桀时已受诸侯之朝觐矣若汤果臣于桀安得晏然受之以桀之暴虽无罪犹囚之况受诸侯之朝而安能容之哉商颂曰韦顾既伐昆吾夏桀是汤未伐桀时已灭数大国矣若桀果为天下共主汤安得擅灭之桀既力能囚汤岂有听其坐大而不问乃束手以待其伐己者乎由诗书之言观之则汤与桀之事固不如世所传云云也盖三代封建之制与后世郡县之法异而夏当家天下之始其事又与商周不同昔者禹有圣德天下归之启能继禹之遗则又归之禹初未尝传之子也大康既失德则民之视之犹虞夏之视朱均耳羿浞迭起后相远逃天下之无主已数世矣少康能布其德以收夏众然后祀夏配天不失旧物当是时人以继为然非以继为必然也孔甲既衰诸侯复叛韦顾昆吾迭起夏之在天下若一大国然但一二小弱诸侯畏其威力耳是以汤之受球受共伐韦伐顾安然而无所疑桀亦听之而不复怪何者诸侯本不臣属于桀也桀安能召汤而囚之夏台哉天下者天之天下也非一姓之天下也故舜继尧禹继舜人以为固然也会禹有贤子间两世而又得少康后杼之孙天下附于夏者数世由是遂以传子为常犹齐之伯仅一世而晋之伯遂至于数世也然一姓之子孙必不能历千百世而皆贤不贤则民受其殃必更归于有德而后民安而既已传子又必不能复传之贤则其势必出于征诛而后可故揖让之不能不变而为征诛者天也圣人之所不能违也虽尧舜当之亦若是而已矣圣人之道犹水也清而不污柔而能受润物而使遂其生者水之德也纡徐萦洄一泻千里者水所遭之势也水非有心于纡徐萦洄与一泻千里也水不能违地故也以一泻千里之水为有异于纡徐萦洄之水而优劣之者诬水者也以征诛之圣人为有异于揖让之圣人而优劣之者诬圣人者也自战国以后杨墨并起而杨氏之言尤横常非尧舜薄汤武毁孔子以自张大其说一变而于黄老再变而流为名法是以史记自叙六术之中有墨而无杨何者黄老名法即杨氏也习黄老者务以清净无事为贵故以尧舜为扰民以汤武为弑君习名法者务以苛刻惨忍先发制人为强故谓启尝杀益大甲尝杀伊尹以保其国桀尝释汤于夏台纣尝释文王于里而卒亡其身其意惟欲人主之果于杀戮耳岂顾其事之虚实哉司马谈受道论于黄公兼通名法之学迁踵之而成书故其中多载异端之说然观辕固生之与黄生争论则汉初儒者犹不惑于杨墨但以景帝讳言放伐之事是以后此学者莫敢昌言明汤武之受命耳逮至魏晋以后狐媚相仍遂公然借禅让之伪訾征诛之真而曲学阿世之徒从而和之相沿既久习为固然虽儒者亦不敢驳其谬反若为不刊之论者然良可叹也曰然则齐宣何以谓之臣弑其君也曰齐宣之问亦为杨氏邪说所误春秋传中贤士大夫曾有一人之为是言者乎然其所谓君臣云者亦但就天子诸侯之名分言之非以为食其禄而治其事之君臣也故孟子曰残贼之人谓之一夫闻诛一夫未闻弑君也正谓夏商失道政不行于天下故不得谓之共主非谓汤武亲立桀纣之朝而其君不仁遂可不谓之君也但孟子之意在于警人主故以仁暴大义断之而未暇详申其说耳后儒惑于异端先入之言不察其实遂疑孟子之言不可为训误矣嗟夫世之陋儒斥杨墨为异端而薄汤武以为亏君臣之义不知汤武之弑君其说乃出于杨朱而孔孟无是言也此无他不学而已矣故今不载夏台之事而并纠黄生之谬说并详后文王武王篇中备览诸侯心服汤乃践天子位平定海内汤归至于泰卷中作诰伪书仲虺之诰之谬伪古文尚书有仲虺之诰乃掇拾经传之文而参以己意联属成篇者浅弱排比绝不类夏商间语不但与诰体不相似也尤可笑者随季所引止取乱侮亡四字子皮所引止乱者取之亡者侮之八字即前文而有详略耳其兼弱攻昧乃随季自述武经之语推亡固存乃子皮自告大夫之言今乃悉取以入篇中而云兼弱攻昧取乱侮亡推亡固存重复堆砌不成文理亦足以见其窘于词而穷于凑矣故今不采其文其篇首所称惟有惭德者亦非是说见后篇吴公子札条下存参汤放桀而归于亳三千诸侯大会汤从诸侯之位三让三千诸侯莫敢即位然后汤即天子之位辨卞随务光自沈之说吕氏春秋云汤将伐桀因卞随而谋卞随曰非吾事也又因务光而谋务光曰非吾事也汤遂与伊尹谋夏伐桀克之以让卞随卞随乃自投于颍水而死又让于务光务光乃负石而沉于募水余按汤之伐夏谋于国之卿大夫则有之必不谋之隐士天下者天之天下非汤所得私也岂容私让之一二人故史记云诸侯心服汤乃践天子位正与朝觐讼狱之归舜禹者同大传亦称汤会三千诸侯三让莫敢即位其言虽浅近要其大概当如是若吕氏春秋所云乃杨氏为黄老说者之所伪撰以非汤武者其二人姓名亦假设言之而后世之人称隐士者遂以随光为首谬矣故今载史记语并取大传之文删而存之而吕氏春秋之言削之不录成汤下补曰予小子履敢用玄牡敢昭告于皇皇后帝有罪不敢赦帝臣不蔽简在帝心朕躬有罪无以万方万方有罪罪在朕躬尧曰篇引汤言可信按此文与汤誓立政相表里非圣人不能为此言也盖圣人之伐国非以辟土地创大业也圣人之用贤非以示己恩希厚报也凡皆奉天以行事耳圣人无所容心于其间也且其人曰帝臣明不敢私以为己臣也举而用之谓之不蔽明此爵禄乃贤人所固有己但不沮抑之非分己所有以予之也其于所举之人犹如是况天下之民天下之土地乎然则圣人之心一天也圣人之心之光明一日月也汉高帝云贤士从吾游者吾能尊显之其市恩之念固不足以相方伪尚书伊训云敷求哲人俾辅于尔后嗣其气量之大小心体之广狭亦岂可以同日语哉呜唿此汤之所以继尧舜而得列于闻知者也此章前载尧之命词颇失圣人之意后载周之新政虽无可疑然亦不若此文纯粹盖由所采之书不一斯其文亦不均此必当日史臣实录故今独取此文以补诗书之缺学者即是求之庶圣人之心犹可见其万一云此文据孔注以为伐桀告天之词而伪古文尚书在汤诰中玩其词意似克夏后而告天者故置之于此补商汤有景亳之命备览既绌夏命还亳作汤诰维三月王自至于东郊告诸侯群后毋不有功于民勤力乃事予乃大罚殛女毋予怨曰古禹皋陶久劳于外其有功乎民民乃有安东为江北为济西为河南为淮四渎已修万民乃有居后稷降播农殖百谷三公咸有功于民故后有立昔蚩尤与其大夫作乱百姓帝乃弗予有状先王言不可不勉曰不道毋之在国女毋我怨以令诸侯史记引汤诰按史记所载尚书诸篇凡今文所有者若尧典禹贡皋陶谟之属皆全录其文其余或仅载其略或但记其由虽小有异同而大意不失若今文所无独孔壁古文有者惟此篇颇载其略而语亦似欠醇古其馀未有录者窃疑科斗书废已久时不能识其二十八篇幸有今文书存可以参证而得之至二十四篇则安国但以己意揣度读之不能无阙误故史记汉书并言得多十馀篇而不言其文之可读然则此十六卷不待王莽之乱固已非全书矣是以儒者多不传也然与刘焯所传古文尚书汤诰之文无一语相同者则彼为后人所伪撰而不出于安国不待言矣亦越成汤陟丕上帝之耿命乃用三有宅克即宅曰三有俊克即俊严惟丕式克用三宅三俊其在商邑用协于厥邑其在四方用丕式见德按此文言陟耿命又言四方丕式见德盖统汤之始终言之故次之于此伊尹相汤以王于天下仲虺居薛以为汤左相按伊尹之为相与汤相始终仲虺之封薛亦当在汤有天下之后故因三宅三俊之文并次之于此备览伊尹作咸有一德咎单作明居附论孟子曰汤执中立贤无方立贤无方之故按三王皆以进贤为务而孟子独以无方称汤者其时势不同也禹承二帝之治百僚皆得其人十年而崩无大变革周则世有哲王贤多出于亲旧且其得天下缓则其举直错枉亦当以渐即有一二遗佚骤起如伯夷太公者要之为数无多若汤则崛起于七十里承夏失政之后贤人失职者多骤灭诸大国而一天下后之民非悉择人以安辑之不可是以广搜岩穴惟日不足而用人多不次其时势然也故汤告天之词曰有罪不敢赦帝臣不蔽简在帝心盖不伐暴则虽有贤而无所用不举贤则伐暴亦徒然而已然则宅俊之用与夏昆吾之伐正相表里不分轻重故汤生平所汲汲者惟此二事为要而孟子亦专以是归于汤也故今于伐夏事毕之后悉次以汤得人之事昔有成汤自彼氐羌莫敢不来享莫敢不来王曰商是常引张┉李廷机言辨以身为牺之说世传汤时大旱太史占之曰当以人祷汤遂斋戒剪断爪素车白马身婴白茅以为牺牲祷于桑林之野以六事自责曰政不节与民失职与宫室崇与女谒盛与苞苴行与谗夫昌与言未已大雨乃数千里宋南轩张氏明九我李氏皆辨其谬今载于左张南轩曰史载成汤祷雨乃有剪断爪身为牺牲之说夫以汤之圣当极旱之时反躬自责祷于林野此其为民吁天之诚自能格天致雨何必如史所云且人祷之占理所不通圣人岂信其说而毁伤父母遗体哉此野史谬谈不可信者也李九我曰大旱而以人祷必无之理也闻有杀不辜而致常之咎者矣未有旱而可以人祷也古者六畜不相为用用人以祀惟见于宋襄楚灵二君汤何如人哉祝史设有是词独不知以理裁而乃以身为牺开后世用人祭祀之原乎天不信汤平日之诚而信汤一日之祝汤不能感天以自修之实而徒感天以自责之文使后世人主一遇水旱徒纷纷于史巫则斯言作俑矣余按公羊桓五年传云大雩者旱祭也注云君亲之南郊以六事谢过自责曰政不一与民失职与宫室崇与妇谒盛与苞苴行与谗夫倡与使童男女各八人舞而唿雩故谓之雩然则是以六事自责乃古雩祭常礼非以为汤事也僖三十一年传云三望者何望祭也然则曷祭祭泰山河海注云韩诗传曰汤时大旱使人祷于山川是也然则是汤但使人祷于山川初未尝身祷而以六事自责也况有以身为牺者哉且雩祭天祷雨也三望祭山川也本判然为两事虽今诗传已亡然观注文所引亦似绝不相涉者不识传者何以误合为一而复增以身为牺之事以附会之也张李二子之辨当矣又按诸子书或云尧有九年之水汤有七年之旱或云尧时十年九水汤时八年七旱尧之水见于经传者多矣汤之旱何以经传绝无言者尧之水不始于尧乃自古以来积渐泛滥之水至尧而后平耳汤之德至矣何以大早至于七年董子云汤之旱乃桀之馀虐也纣之馀虐当亦不减于桀周克殷而年丰何以汤克夏而反大旱哉然则汤之大旱且未必其有无况以身为牺乃不在情理之尤者乎故今并不录附论吴公子札来聘见舞韶者曰圣人之弘也而犹有惭德圣人之难也季札言惭德不关伐夏惭德杜氏注云惭于始伐撰伪尚书者因之遂云成汤放桀于南巢惟有惭德曰予恐来世以台为口实余按象Ω南龠文王乐也而季札云美哉犹有憾大武武王乐也而季札云美哉周之盛也其若此乎文王不伐商而反憾之武王伐商而反不憾然则惭德未必以伐夏故矣所惭所憾盖皆自乐论之后世古乐亡而不可考耳不得以揣度之词断之也圣人举事皆奉天而行者也故必审度再四无毫之疑然后敢为之伐夏果有未安圣人必不轻举果无未安何容既伐之后复有惭德故论语记汤之言曰有罪不敢赦赦之既不敢矣伐之又何惭焉若赦之不可伐之又不可是无一途可兔于罪戾也天下有是理乎盖凡为是说者皆为杨氏邪说所误以为汤尝立桀之朝故尔而不知其未尝有是事也然自异端言之人有多疑之者注经者采之而人遂往往信之至采其文以入尚书而人遂无复敢议之而乌知夫伪经之反本于注注反本于异端之说哉且即使季札果有此意汤亦必不容有此言也说已详前伐夏条下存参宋公享晋侯于楚丘请以桑林荀辞荀偃土モ曰诸侯宋鲁于是观礼鲁有乐宾祭用之宋以桑林享君不亦可乎舞师题以旌夏晋侯惧而退入于房去旌卒享而还汤乐名之异按杜注云桑林殷天子之乐名则是汤之乐也汤乐名韶又名大此何以称桑林岂一乐而两其名与抑有两乐与姑存之以参考附论孟子曰由汤至于文王五百有馀岁若伊尹莱朱则见而知之若文王则闻而知之补汤崩太丁未立外丙二年仲壬四年汤崩太子太丁未立而卒于是乃立太丁之弟外丙外丙即位三年崩立外丙之弟仲壬仲壬即位四年崩伊尹乃立太丁之子太甲太甲成汤长孙也辨太甲继汤之说外丙仲壬二王自孟子史记逮帝王世纪皆同无异词者至伪孔传及唐孔氏正义因书序有成汤既没太甲元年伊尹作伊训之文遂谓汤没之岁即太甲之元年并无外丙仲壬两代由是唐宋诸儒皆叛孟子而信其说蔡传驳之云儒者以序为孔子所作不敢非之反疑孟子所言与本纪所载是可叹也其论是矣然伪孔传所言亦初非书序意何者序言成汤既没但为太甲失教伊尹作书张本非谓必没于作书之年也传云神农氏没黄帝尧舜氏作孟子云尧舜既没圣人之道衰暴君代作神农没之年黄帝固犹未作何况尧舜尧舜之尚有禹启何得遂云暴君代作也古人于文不过大概言之乌得以词害其志乎遂以此为太甲继汤之据误矣乃元明以来编古史者因程邵皆从伪传之故遂以蔡传为谬而削外丙仲壬两代因复论之如左程子云古人谓岁为年汤崩时外丙方二岁仲壬方四岁惟太甲稍长故立之也东斋陈氏深以此说为然余按人君在位称几年常事也若其生之年则必言生以别之春秋传云逆周子于京师而立之生十四年矣又云盈生五年而武子卒而楚共王亦云不谷不德生十年而丧先君未有徒言年而不言生者且外丙生二年仲壬生四年则仲壬长于外丙矣于文当先言仲壬何以先弟而后兄乎邵尧夫皇极经世书谱帝王世次汤起乙未太甲起戊申无外丙仲壬于是东斋陈氏双湖胡氏并据此以立说以为尧夫精于数学必能推知帝王世数无可疑者余按天下之事有可以思而得者有必待学而后知者理可以思而得者也事物名数必待学而后知者也尧夫安能以数而知三千年以前帝王之名与世哉孔子曰夏礼吾能言之杞不足征也殷礼吾能言之宋不足征也文献不足故也故其作春秋也有不知则缺之孔子不能以数知之而尧夫能以数知之将尧夫更圣于孔子乎孟子生于战国之初典籍犹存其言必本之于古史尧夫之书不过据前人传记以为说既相传以为然因亦以为然而未暇考耳岂果以数知之而乃据宋人之书疑孟子之言乎且凡术数之学可以得其仿佛而已从未有能真知确见者也汉眭孟知当有匹夫为天子者矣而不知其应乃在宣帝宋孔熙先知文帝以骨肉相残非道晏驾又知江州当出天子矣而以为义康当之不知其应乃在元凶劭与孝武此其术皆不可谓不工然卒不能得其实而反以杀身是以术数之学儒者之所不道奈何欲以此折衷经传之是非乎嗟夫不求之经传而求之数此东方朔上天之说也恶乎其穷之瞽者以生辰推人祸福有不合则曰必尔时误也移以为某时则合矣二子之信经世书而疑孟子也毋乃类是辨胡宏立嫡孙之说胡氏大纪云二帝官天下定于与贤三王家天下定于立嫡立嫡者敬宗也尊祖也成汤伊尹以元圣之德戮力创业乃舍嫡孙而立诸子乱伦坏制开后世争夺之端乎公仪仲子舍孙而立子言偃问曰礼与孔子曰否立孙孔子殷人也而不以立弟为是此以义理知其非也南氏纲目前编遂遵其说以纪商年而世亦多信之余按三王惟禹在汤之前而禹荐益于天初不传启岂惟未尝定于立嫡抑且未尝定于立子立嫡之所由来非定也乃渐也盖上古之时天子本不相继至唐虞而后相继然惟其德不惟其一姓也启之继禹偶然者耳以德而继虽传子犹之乎传贤也大康失道羿浞迭起天下之乱由于异姓之争是以少康中兴遂以一姓相继为常然后异姓之觊觎息然虽薪于一姓仍惟其德不惟其嫡与庶弟与子也及商中叶兄弟争立乱至数世昔日异姓之患移于同姓于是远虑之主复以嫡长相继为常然后同姓之觊觎息是故一姓之传非禹为之羿浞为之也嫡长之立亦非禹汤为之南之中叶为之也由是言之由传贤而为传子由传子而为传嫡皆渐耳夫谁定于立嫡而乃以责汤之遵守是犹责史籀李斯之不能为楷而笑陶潜鲍昭之不能为律也岂不可笑也哉然所谓立嫡者特立子耳尚未闻有立孙者也记云文王舍伯邑考而立武王微子舍其孙盾而立衍然则嫡孙之立当在成康以后孔子所谓立孙者自谓仲子当然耳古今不同时势各异非谓古圣贤皆当立孙也胡氏据此遂谓汤必无立外丙之事然则文王亦无立武王之事微子亦无立微仲之事乎当汤之没天下之定未久此非少主所能临也明矣武王之疾周公请以身代虑成王之不能安天下也幸而武王又数年而始崩然成王之立天下犹几至于乱况太甲本非令主立之必至颠覆汤之典刑宁坐视天下之乱宗社之墟乎抑将立庶子以安宗社以靖天下也是故太甲之放伊尹所不得已也借令二王得永其世伊尹可以无桐宫之事矣为伊尹者必立嫡而放之乎抑立庶而事之之为愈也况放君与立庶孰为轻重胡氏不怪放君之为乱伦坏制而独怪立庶之为乱伦坏制乎且嫡长之立未见其必胜于立弟与立庶也秦成公之立穆公周明帝之立武帝皆弟也韩献子之立起赵简子之立毋恤皆庶也然卒兴其国家而晋武帝之不肯易嫡周武帝之不肯废其子ど唐太宗之不立庶子吴王恪齐武帝之不废太孙而立庶子子良皆可谓不乱伦坏制然其后竟以致乱或遂亡国是故立贤上也立嫡非尽善也顾蕲于立嫡者非以是为义也贤否无形而嫡庶易见蕲于立贤则必至于立爱故无宁立嫡之为可常耳非谓遭人伦之变者少易之而即得罪于名教也况商周以前淳朴之世哉嗟夫圣人者义之的也经传者圣人之案也故求义必于圣人求圣人必于经传今胡氏乃自以其臆见断汤之事而绌孟子之说二王之有无不足计吾恐此说行而世之无忌惮者皆将挟其私见以悬断帝王之事而致失圣人之真也故不可以不辨附伊尹成汤既受命时则有若伊尹格于皇天伊尹耕于有莘之野而乐尧舜之道焉非其义也非其道也禄之以天下弗顾也系马千驷弗视也非其义也非其道也一介不以与人一介不以取诸人汤使人以币聘之嚣嚣然曰我何以汤之聘币为哉我岂若处畎亩之中由是以乐尧舜之道哉附论万章问曰人有言伊尹以割烹要汤有诸孟子曰否不然吾未闻枉己而正人者也况辱己以正天下者乎圣人之行不同也或远或近或去或不去归洁其身而已矣辨七十不遇之说帝王世纪云伊挚丰下锐上色黑而短偻身而下声年七十而不遇汤闻其贤设朝礼而见之余按伊尹相汤以王天下其在汤朝必历有年所其后又相外丙仲壬太甲沃丁不下数十馀年则伊尹之遇汤当在中年以为七十谬矣至于短黑偻身云者亦皆战国策士抑扬之词非实事故不录汤三使往聘之既而幡然改曰与我处畎亩之中由是以乐尧舜之道吾岂若使是君为尧舜之君哉吾岂若使是民为尧舜之民哉吾岂若于吾身亲见之哉天之生此民也使先知觉后知使先觉觉后觉也予天民之先觉者也予将以斯道觉斯民也非予觉之而谁也思天下之民匹夫匹妇有不被尧舜之泽者若己推而内之沟中其自任以天下之重如此故就汤而说之以伐夏救民伊尹曰何事非君何使非民治亦进乱亦进附论孟子曰伊尹圣之任者也备览伊尹去汤夏既丑有夏复归于亳入自北门遇女鸠女房作女鸠女房辨五就汤桀之说孟子书中有伊尹五就汤五就桀之语论者因之或以为伊尹罪余按孟子辫伊尹要汤事称其非义非道禄以天下弗顾汤以币聘犹不肯往必无一旦无故去商而欲辅桀之事即就桀矣桀之暴戾不可化诲伊尹岂不见之即由亳而夏复由夏而归亳一已足矣五何为焉孟子称伊尹言何事非君而史记载书序复有丑夏归亳之事然则伊尹固尝夏或仕于桀或未尝仕于桀或如孟子在梁为齐客卿者然皆未可知惜乎女鸠女房之篇已亡其事不可详考要之五就汤五就桀则必无之事也战国游说之士多喜妄谈古人既流俗相传有至夏之事遂从而甚其词以为五就桀耳且伊尹初就者汤也若果五就汤五就桀则当终于夏何由复至商其非实事亦已明矣大抵相传之言往往过甚其词论语中记子张言云令尹子文三仕为令尹无喜色三已之无愠色然以传文考之初未尝有此事子文初代子元为令尹见于传后让令尹于子玉见于传其间何时已之何时再仕何时再已何时三仕何以传无一言及之楚自成王以后令尹无不见于传者代子文者何人何以独不见于传且子文之不为令尹乃自欲授政于子玉初未有人已之然则其事为无征矣春秋之世列国执政之人从未有忽废忽用者非若后世之以罢相复相为常事也子文何以独有此事子文之为令尹始终皆在楚成之世子文忠于楚者楚子何故已之后又何故用之揆之事理亦殊乖剌然则此亦莫须有之事矣盖子文之初为令尹也自毁其家以纾国难故相传以为无喜色也其后授政子玉绝无恋位之心故相传以为无愠色也相传日久而甚其词故遂以为三仕三已而无喜愠焉耳窃意伊尹之事亦当类此记孟子者习于流俗所传因误采之入于孟子言中耳正如汝淮泗皆入海而以为入江也盖圣贤言之圣贤初未尝自书之后人记其言者但取其大意如是原不保无一二语之失实论语前十篇中犹不免有之况孟子书中乎此章乃辨淳于髡言道之不同偶及尹尹非其意所专注若要汤章乃专辨伊尹事必得其实学者当取信于彼不必以此为疑也故今不载孟子此文补天诛造攻自牧宫朕载自亳补伊尹曰予不狎于不顺放太甲于桐民大悦太甲贤又反之民大悦附论公孙丑曰贤者之为人臣也其君不贤则固可放与孟子曰有伊尹之志则可无伊尹之志则篡也伊尹伪书五篇伪古文尚书伊尹之书凡五篇曰伊训曰太甲三篇曰咸有一德然其文义率多浅易文势颇杂排偶非惟不类夏商间语亦并不类秦汉时文其中虽有名言佳论而皆掇拾经传之文及经传所引逸书之语而联缀以成篇者正如集腋为裘者然其为魏晋后人之所拟作无疑且伊训与汉书所引之文不同太甲三篇据史记乃褒太甲之书而今乃戒太甲之语咸有一德据史记乃作于汤世而今乃以为太甲时伊尹归政之后故今皆不录备览沃丁之时伊尹卒既葬伊尹于亳咎单遂训伊尹事作沃丁阿衡保衡非伊尹史记殷本纪云伊尹名阿衡郑康成云阿倚衡平也伊尹汤倚而取平故以为官名是以伊尹阿衡为一人也伪古文尚书因之遂曰惟嗣王不惠于阿衡伊尹作书云云又曰昔先正保衡作我先王一夫不获则曰时予之辜皆以伊尹之事为阿衡保衡之事余按书云成汤既受命时则有若伊尹格于皇天在太甲时则有若保衡则是伊尹保衡为二人明甚安有同是一人而两举之一则属之成汤一则属之太甲变其称谓以为奇乎谓保衡即伊尹亦可谓巫贤即巫咸乎诗曰昔在中叶有震且业允也天子降于卿士实维阿衡实左右商王夫曰中叶即太甲世也曰有震且业即太甲居桐宫事也但言阿衡之辅太甲耳初未尝见有辅成汤之事也传曰伊尹放太甲而相之卒无怨色孟子书记伊尹事尤多皆无有称之为保衡阿衡者何由而知保衡阿衡之必为伊尹也哉考古称谓之例多以官名冠人名者诗曰维师尚父师官名也尚父太公字也书曰保其汝克敬保官名也召公名也春秋传中所载史佚卜偃祝它师旷之属尤多不可悉数然则阿保当为官名而衡当为人名矣古者有师有傅有阿有保传记所载未闻有以衡名官者盖衡尝为阿又尝为保故或称阿衡或称保衡耳若以二字皆为官名则一官既不应两称两官又不必俱以衡名而又皆使伊尹兼之其不然审矣嗟夫伏羲之与太皋神农之与炎帝南容之与南宫敬叔明明为两人也而后世皆以为一人则皋陶之与庭坚伊尹之与保衡其两举于经传者吾又安敢附和之而概以为一人乎然王良伯乐国语明明一人者后世又分为两人复何怪夫宋人之以尧舜为一人而唐人之以班固与班孟坚为两人也是皆可为之一噱也故今保衡阿衡之文惧不载于伊尹篇中卷二太甲补惟太甲元年十有二月乙丑朔伊尹祀于先王诞资有牧方明备览太甲元年伊尹作伊训作肆命作徂后补太甲颠覆汤之典刑伊尹放之于桐三年太甲悔过自怨自艾于桐处仁迁义三年以听伊尹之训己也复归于亳补伊尹放太甲而相之卒无怨色备览太甲修德诸侯咸归殷百姓以宁伊尹嘉之乃作太甲训三篇褒太甲称太宗辨太甲杀伊尹之说竹书纪年云仲壬崩伊尹放太甲于桐乃自立也伊尹即位于太甲七年太甲潜出自桐杀伊尹乃立其子伊陟伊奋命复其父之田宅而中分之杜氏云左氏传伊尹放太甲而相之卒无怨色然则太甲虽见放还杀伊尹而犹以其子为相也此为大与尚书叙说太甲事乖异不知老叟之伏生或致昏忘将此古书亦当时杂记未足以取审也余按孟子云太甲悔过自怨自艾于桐处仁迁义三年以听伊尹之训己也复归于亳又云太甲贤又反之民大悦传云伊尹放太甲而相之史记云沃丁之时伊尹卒既葬伊尹于亳咎单遂训伊尹事作沃丁则是伊尹自复太甲太甲并无潜出之事太甲复位之后伊尹仍为之相至沃丁时始卒未尝死于太甲之世明矣且祁奚之所谓无怨者正以太甲复位之后仍以为相仍听其言为无怨耳非谓其立陟也若既杀其身矣安得复谓之无怨乎盖自战国以后风俗日颓见利忘义世俗之人习见而以为固然遂妄意古圣人之亦如是是以有舜囚尧启杀益太甲杀伊尹之说其意以为不如是尧益伊尹必将据天下于己而不肯与人而岂知古圣人之心广大若天地光明若日月其视富贵犹敝徙然故孔子曰巍巍乎舜禹之有天下也而不与焉孟子曰伊尹耕于有莘之野而乐尧舜之道焉非其义也非其道也禄之以天下弗顾也盖惟圣贤然后能知圣贤之心彼世俗之干糇以愆者乌足以知之哉汉昭烈帝将终谓谐葛武侯曰嗣子可辅辅之若不可辅君可自取此乃至诚肺腑之言有何诈伪而后世论者乃谓其以不肖之心待武侯故为是言以坚其意甚矣世人之好以小人之心度圣贤也嗟夫嗟夫此考信录之所以不得不作也说并见前夏启篇中昔在中叶有震且业允也天子降于卿士实维阿衡实左右商王在太甲时则有若保衡续论保衡阿衡与伊尹按经传中称相汤以治天下者曰成汤既受命时则有若伊尹格于皇天曰天诛造攻自牧宫朕载自亳曰伊尹耕于有莘之野故就汤而说之以伐夏救民曰伊尹相汤以王于天下曰伊尹去汤夏既丑有夏复归于亳皆称为伊尹未有一语称为保衡阿衡者称放太甲而复之者曰惟太甲元年十有二月乙丑朔伊尹祀于先王曰伊尹放太甲而相之曰太甲颠覆汤之典刑伊尹放之于桐曰伊尹曰予不狎于不顺曰有伊尹之志则可无伊尹之志则篡也皆称为伊尹亦未有一语称为保衡阿衡者然则保衡阿衡之非伊尹明矣其称佐太甲者则曰在太甲时则有若保衡曰昔在中叶实维阿衡实左右商王然则相成汤放太甲者自伊尹事太甲复位之后佐太甲者自阿衡保衡事迥非一人明矣惟刘焯所传伪古文尚书于伊训曰惟嗣王不惠于阿衡于说命曰昔先正保衡作我先王皆以伊尹之事加于阿衡保衡无他彼见史记有伊尹名阿衡之文不知其误遂从而称之耳故凡尚书出于西汉时者与司马迁刘歆王肃之说多有异同出于东晋后者则皆本司马迁刘歆王肃之误而不之改然则书之真伪如黑白之分明苟非蒙瞍无不辨者而近世文人乃谓其书非二帝三王不能作呜乎其亦不思而已矣说并见前伊尹篇中备览太宗崩子沃丁立沃丁崩弟太庚立备览太庚崩子小甲立小甲崩弟雍己立殷道衰诸侯或不至雍己崩弟太戊立太戊昔在殷王中宗严恭寅畏天命自度治民祗惧不敢荒宁肆中宗之享国七十有五年备览太戊立伊陟为相亳有祥桑谷共生于朝一暮大拱太戊惧问伊陟尹步曰臣闻妖不胜德帝之政其有阙与帝其修德太戊从之祥桑枯死祥桑谷生当在太戊时此事尚书大传以为武丁祖己之事韩诗外传以为成汤伊尹之事但云谷生而不言桑说苑则于太戊武丁两载之余按此必一事而传之者异词或以为成汤或以为太戊或以为武丁耳遂两载之误矣成汤圣敬日跻遂有天下岂待为天子后然后惧而修德尚书称武丁亮阴三年不言其惟不言言乃雍则亦非因灾而后自警者惟太戊尚书称其严恭寅畏治民祗惧则史记以此事为太戊时者近是且太戊之书无存于世者固当有遗美在若汤武丁则经传述之者多似不应遗此事也而其文亦多浅易惟史记较为简古似司马氏所采之书独得其实故惟载史记之文于太戊之世而汤武丁之篇不录在太戊时则有若伊陟臣扈格于上帝巫咸王家巫咸非巫楚词云巫咸将夕降兮怀椒糈而要之注云巫咸殷中宗时神巫后世文人往往相沿用之余按巫者氏也其先世或尝为巫祝之官或其采邑在巫子孙因以为氏皆未可知要之咸乃商之大臣安社稷者非巫也屈宋生长蛮方沿讹踵谬固宜后世文人何为而皆效之乎巫咸不始作筮吕览云巫咸作筮余按易传卦画于伏羲氏不容历二千年至巫咸而后有筮恐系后人之所附会故不敢载备览伊陟赞言于巫咸巫咸治王家有成作咸艾作太戊太戊赞伊陟于庙言弗臣伊陟让作原命殷复兴诸侯归之故称中宗太戊之政无考按周公无逸篇称太戊德至矣而君篇所纪贤臣亦较多其书有咸原命等篇皆君臣相得之事则太戊之于商乃成汤以后最盛之世也惜乎其书皆亡其善政之详无可考矣伪尚书缺太戊又按伪古文尚书太甲时有伊训太甲及咸有一德太戊时则咸太戊原命皆无之盖太甲之事经传多言之而其文亦间有引于传记者故有所倚傍以成篇若太戊事则罕见于经传故无从而拟之耳惜乎后人之不之察也备览中宗崩子中丁立中丁崩弟外壬立外壬崩弟河甲立殷复衰备览仲丁迁于嚣河甲居相备览河甲崩子祖乙立祖乙在祖乙时则有若巫贤备览祖乙圮于耿备览祖乙崩子祖辛立祖辛崩弟沃甲立备览沃甲崩立祖辛之子祖丁祖丁崩立沃甲之子南庚备览南庚崩立祖丁之子阳甲自中丁以来废而更立诸弟子弟子或争立此九世乱于是诸侯莫朝阳甲崩弟盘庚立史记言中丁以来九世乱大纪云仲丁当作沃丁自沃丁至阳甲立弟者九世则仲丁之名误也余按自仲丁以后有外壬河甲祖乙祖辛沃甲祖丁南庚至阳甲正得九世仲丁字不误也今胡氏乃专取兄终弟及之九世当之则自沃丁至阳甲凡十四世岂得间隔数之统谓之比九世乱乎且史记所谓乱者诸弟子争立耳非立弟则当遂谓之乱也若本不相争而但因无子或子幼及不肖而立弟岂得概谓之乱而太戊格于上帝享国七十五年尤不可以谓之乱也故今仍用史记原文盘庚盘庚迁于殷民不有居率吁众戚出矢言王若曰格汝众予告汝训汝猷黜乃心无傲从康古我先王亦惟图任旧人共政王播告之修不匿厥指王用丕钦罔有逸言民用丕变今汝聒聒起信险肤予弗知乃所讼汝不和吉言于百姓惟汝自生毒乃败祸奸宄以自灾于厥身乃既先恶于民乃奉其恫汝悔身何及相时忄佥民犹胥顾于箴言其发有逸口矧予制乃短长之命汝曷弗告朕而胥动以浮言恐沈于众若火之燎于原不可向迩共犹可扑灭则惟汝众自作弗靖非予有咎盘庚上篇按盘庚上篇乃诰群臣者盖卿士大夫者万民之望观篇中所云先恶于民云胥动以浮言则是民之梗化皆卿士大夫之倡之也故先诰之盘庚其可谓知本矣卿士大夫不与君一体于此见殷道之衰幸而盘庚能正其本以义责之以刑惕之使之有所畏惮而不敢恣其所欲为所以卒能保守先业而有以开武丁之中兴也迟任有言曰人惟求旧器非求旧惟新古我先王暨乃祖乃父胥及逸勤予敢动用非罚世选尔劳予不掩尔善兹予大享于先王尔祖其从与享之作福作灾予亦不敢动用非德无有远迩用罪伐厥死用德彰厥善邦之臧惟汝众邦之不臧惟予一人有佚罚世选尔劳按此文乃申明上文迟任求旧之义然云世选尔劳予不掩尔善则虽世家子弟亦必择其贤者而用之非概以嫡长世及为常也盖商世俗犹近古虽天子亦有立弟立庶者况于卿大夫犹晋成景以前卿虽世及犹择其人至平顷以后而遂以父死子继为固然也观此可知世变盘庚作惟涉河民迁乃话民之弗率诞告用其有众咸造勿亵在王庭盘庚乃登进厥民曰明听朕言无荒失朕命殷降大虐先王不怀厥攸作视民利用迁汝曷弗念我古后之闻承汝俾汝惟喜康共非汝有咎比于罚予若吁怀兹新邑亦惟汝故以丕从厥志今予将试以汝迁安定厥邦汝不忧朕心之攸困乃咸大不宣乃心钦念以忱动予一人尔惟自鞠自苦若乘舟汝弗济臭厥载尔忱不属惟胥以沈不其或稽自怒曷瘳往哉生生今予将试以汝迁永建乃家盘庚中篇此盘庚中篇乃诰万民者观其谆谆训诫犹有上下一体之意若在后世惟以政率之以刑驱之耳于此知殷道虽衰而古风犹未泯也盘庚既迁奠厥攸居乃正厥位绥爰有众曰无戏怠懋建大命今予其敷心腹肾肠历告尔百姓于朕志罔罪尔众尔无共怒协此谗言予一人今我既羞告尔于朕志若否罔有弗钦无总于货宝生生自庸式敷民德永肩一心盘庚下篇此盘庚下篇乃既迁之后通告臣民者无总于货宝与孟子先义后利之意同于此知盘庚之使民以义是以卒能成其志也备览盘庚之时殷都河北盘庚渡河南复居成汤之故居殷道复兴诸侯来朝辨改商为殷之说世儒多谓盘庚改商为殷纲目前编因之于阳甲以前皆书曰商王于盘庚以后皆书曰殷王于盘庚之元祀书曰迁都于殷改国号曰殷余按商书盘庚篇云殷降大虐先王不怀厥攸作是盘庚未迁以前已称殷也商颂殷武篇云商邑翼翼四方之极是盘庚既迁以后犹称商也诗云殷商之旅又云咨汝殷商而书微子一篇或称殷或称商参差不一是殷与商可以连称亦可以互称也安在其为改号也哉盖商者汤之国号而殷者则商之邑名后世所谓建都之地是也其称为殷商犹其称为京周也商邑于殷而遂号为殷犹韩邑于郑而遂号为郑魏邑于梁而遂号为梁也南迁于他邑而皆名之为殷犹晋迁于新田而仍名之为绛楚迁于若阝而仍名之为郢也不得以为盘庚所改故今不从其说备览盘庚崩弟小辛立殷复衰小辛崩弟小乙立备览小乙崩子武丁立武丁其在高宗时旧劳于外爰暨小人作其即位乃或亮阴三年不言其惟不言言乃雍不敢荒宁嘉靖殷邦至于小大无时或怨肆高宗之享国五十有九年备览昔殷武丁能耸其德至于神明以入于河自河徂亳于是乎三年默以思道卿士患之曰王言以出令也若不言是无所禀令也武丁于是作书曰以余正四方余恐德之不类兹故不言附论子张曰书云高宗谅阴三年不言何谓也子曰何必高宗古之人皆然君薨百官总己以听于冢宰三年在武丁时则有若甘盘补传说举于版筑之间存参使以象梦求四方之贤圣得传说以来升以为公而使朝夕规谏曰若金用女作砺若津水用女作舟若天旱用女作霖雨启乃心沃朕心若药不瞑眩厥疾不瘳若跣不视地厥足用伤辨梦赉良弼之说伪尚书说命云王宅忧亮阴三祀既免丧其惟弗言群臣咸谏于王曰呜乎知之曰明哲明哲实作则天子惟君万邦百官承式王言惟作命不言臣下罔攸禀令王庸作书以诰曰以台正于四方台恐德弗类兹故弗言恭默思道梦帝赉予良弼其代予言乃审厥象俾以形旁求于天下说筑傅岩之野惟肖爰立作相王置诸其左右云云余按梦恍惚之境也传曰国将兴听于人将亡听于神子不语怪力乱神自古帝王贤圣未有以梦为据者况命相尤天下之大事乎孟子曰国君进贤如不得已左右皆曰贤未可也诸大夫皆曰贤未可也国人皆曰贤然后察之是以古之圣人必稽于众奏以言试以功历试皆效然后用以为相其难也如此乌有决之于一梦者乎且使天果可以梦赉良弼则诚能格天者莫尧舜若矣尧之举舜舜之举禹皋陶皆稽于众奏以言试以功而后得之天皆不以梦示之也惟春秋传叔孙氏之竖牛以梦进史记田单之神师以梦进然是妖耳诈耳岂所以语于圣贤之事也哉泰誓曰天视自我民视天听自我民听古之圣人言天者皆以人未尝求之于冥漠也秦汉以后妖言迭兴汉光武始以谶命三公明肃帝至以乩行赏罚而或不惬于众或借以济其私史册炯然为世永戒呜乎宁武丁之贤圣而有是哉或谓武丁尝历民间知说之贤既立欲用为相恐卿士不服故之于梦其说巧矣不知今说命之文实采诸史记而史记又本诸国语而衍之者然国语载武丁之书只自明不言之故绝无帝赉良弼之文所谓求四方之贤圣亦初不谓专求说也四方之贤圣者众词也说其最贤圣者耳云以象梦者据象之所示梦之所感以为求之之端非不考其言行而求其形之肖也若如今说命所云则当云以象梦求良弼于四方不当云以象梦求四方之贤圣矣盖国语象梦之文本近附会自史记衍之遂真以为梦中见之伪尚书再衍之遂若天召武丁而面赐之古今之书愈转而愈失其真者大抵如此亦不必强为之说也然使此事见于庄列吕览则唐宋诸儒必有斥其妄者以其名为尚书之故遂相视不敢议即或疑其不经不过曲为之解而已卓识之难亦可慨矣故今不采伪书史记之文而但载国语之言以存参学者从容考其真伪可也挞彼殷武奋伐荆楚入其阻裒荆之旅有截其所汤孙之绪高宗伐鬼方三年克之由汤至于武丁贤圣之君六七作天下归殷久矣久则难变也武丁朝诸侯有天下犹运之掌也归殷之义按孟子既云天下归殷久矣而下复云武丁朝诸侯有天下则所谓归殷者乃当贤圣之君之时非谓天下无一日不归于殷也以贤圣之君之多也故统言之曰久耳附录高宗肜日越有ず雉祖己曰惟先格王正厥事重译来朝之附会尚书大传载祖己言谓远方将有来朝者三年编重译来朝者六国其说与尚书文不合盖后人妄为附会者今不录附录武丁孙子武王靡不胜龙十乘大喜是承诗书记武丁后王二事按高宗肜日篇或以为高宗祭成汤或以为后王祭高宗然篇首既云高宗肜日高宗庙号也则以为祭高宗者近是而诗称武丁孙子则亦作于武丁之后者但皆不知为何王事故并附于武丁之后备览武丁崩子祖庚立祖庚崩弟祖甲立祖甲其在祖甲不义惟王旧为小人作其即位爰知小人之依能保惠于庶民不敢侮鳏寡肆祖甲之享国三十有三年引蔡沈传辨祖甲即太甲之说伪孔传释无逸篇祖甲云汤孙太甲为王不义久为小人之行伊尹放之桐三年起就王位此以德优劣立年多少为先后故祖甲在下殷家亦祖其功故称祖蔡传驳之今载其说于后蔡九峰无逸篇传孔氏以祖甲为太甲盖以国语称帝甲乱之七世而殒意以为帝甲必非周公所称者又以不义惟王与太甲此乃不义文似遂以此称祖甲者为太甲然详此章旧为小人作其即位与上章爰暨小人作其即位文势正类所谓小人者皆指微贱而言非谓忄佥小之人也作其即位亦不见太甲复政思庸之意况殷世二十有九以甲名者五王以太以小以沃以阳以祖别之不应二人俱称祖甲国语传讹承谬旁记曲说不足尽信要以周公之言为正又下文周公言自殷王中宗及高宗及祖甲及我周文王及云者因其先后次第而枚举之词也则祖甲之为祖甲而非太甲明矣余按马郑旧说皆以祖甲为武丁子自王肃恃其门阀好攻郑氏始以祖甲为太甲伪传所云实本于此细核伪书伪传之说大抵皆出于肃故正义云传说绝无传者至晋世王肃注书始似窃见孔传不知此乃王肃之徒采肃之说伪撰此书以为攻郑氏之助正与伪撰家语之旨相同齐梁之代经学断绝因以为实隋世焯炫苟喜新异遂废郑注颖达不能为乃祖辨其诬反从而袒护之以致郑学失传千有馀年皆遵王肃之谬说甚矣人之重名而不重实也蔡氏之辫当矣然吾犹惜其不能直抉孔传之伪而使安国抱不白之冤也备览帝甲崩子廪辛立廪辛崩弟庚丁立自时厥后立王生则逸生则逸不知稼穑之艰难不闻小人之劳惟耽乐之从自时厥后亦罔或克寿或十年或七八年或五六年或四三年备览庚丁崩子武乙立殷复去亳徙河北武乙无道为偶人谓之天神与之博令人为行天神不胜乃﹃辱之为革囊盛血仰而射之命曰射天备览武乙猎于河渭之间暴雷武乙震死子太丁立备览太丁崩子帝乙立帝乙自成汤咸至于帝乙成王畏相惟御事厥有恭不敢自暇自逸矧曰其敢崇饮至于帝乙罔不明德慎罚亦克用劝自成汤至于帝乙罔不明德恤祀备览帝乙立殷益衰帝乙前不皆贤君按书无逸篇称祖甲以后诸王生则逸惟耽乐之从而此三篇乃云不自暇逸罔不明德何哉盖古人之文多大略言之以其不若纣之酣身即谓之不自暇逸不若纣之暴虐即谓之明德慎罚恤祀耳且此乃为殷众而言故不暇细辫其优劣也言各有所当学者当善求其意不可以词害志而谓帝乙以前皆贤君也帝乙归妹其君之袂不如其娣之袂良归妹文必有本按此文必有所本若但用卦爻起义则何所见必归之帝乙乎故今全载其文微子启帝乙之元子也微子长少嫡庶不可知史记殷本纪云帝乙长子曰微子启启母贱不得嗣少子辛辛母正后立为嗣是以微子与纣为异母也吕氏春秋乃云纣母之生微子启与仲衍也尚为妾已而为妻生纣纣之父母欲置微子启以为太子太史据法而争之曰有妻之子不可立妾之子纣故为后由是叙次古史者多因之余按书微子篇但以王子称之至于同母异母为兄为弟经传皆无明文惟牧誓篇有云昏弃厥遗王父母弟不迪王父似指箕比而言母弟似指微子而言恐微子乃纣之同母弟未必果纣之异母兄也至于吕览之说尤为乖谬古者本无以妾为妻之事春秋时虽有之然亦以妾冒妻之称耳未有正各而立妾以为妻者也即令帝乙果有此事彼既已妻妾不辨矣复何辨于嫡庶而坚持立嫡之议如此哉夫妾既为后矣则妾之父母即后之父母也妾之子女即后之子女也不子其故子则亦将不父其故父乎汤武皆以诸侯为天子若如太史之说亦当立其为天子后所生之少子而不得立其为诸侯时所生之长子乎此虽至愚者不至是也且太史诚能据法而争何不争之于立妾为妻之日而争嫡庶于一人之子也妾反可以为后而妾之子反不可以为太子乎盖史记吕览之言皆因春秋传元子之文而附会之者史记以为元子者长子之称而长子不当不立故意其必庶长也吕览以为元子者嫡长之称而嫡长尤不当不立故意其生时而母犹为妾也不知元子之文本不必泥纣死无后而微子承殷祀即谓之元子也可武王非长也而金称为元孙鲁仲孙氏亦称为孟氏汉文帝乃高帝第四子而淮南王称为大兄孟与大皆长之义也安得执其一字而疑之乎然史记之言虽未必果然而固有此理若吕览乃必无之事而世之论者咸信之或以太史泥立嫡之说为非或以太史持立嫡之议为是皆可谓梦中而说梦者矣微仲非微子弟至以微仲为微子弟其说亦谬记曰文王舍伯邑考而立武王微子舍其孙盾而立衍则衍乃微子之子明矣果帝乙之子当别有禄邑何得乃冒其兄之封爵乎史记亦谓衍为微子之弟盖沿此说之误故今皆不载附录圣人之道衰暴君代作坏宫室以为污池民无所安息弃田以为园囿使民不得衣食邪说暴行又作园囿污池沛泽多而禽兽至及纣之身天下又大乱孟子言暴君代作按此文所称不见于他传记不知为何王之事孟子生秦火以前古书存者尚多盖必有所考而知之然云暴君代作则固统夏商两代言之非一人之事矣姑附录于此备览帝乙崩子辛立纣补纣之去武丁未久也其故家遗俗流风善政犹有存者又有微子微仲王子比干箕子胶鬲皆贤人也相与辅相之备览纣资辨捷疾闻见甚敏材力过人手格勐兽知足以距谏言足以饰非矜人臣以能高天下以声以为皆出己之下爵生乌事刘向书两说说苑云帝辛时爵生乌于城隅占之曰小以生巨国家必祉帝辛喜亢暴无极遂亡殷国余按小而生巨新序以为宋康王事向所推为黑眚者也盖传闻者异词向遂两载之耳今不录箕子者纣亲戚也王子比干者亦纣之亲戚也箕子非纣诸父世儒谓箕子比干皆纣之叔父余按史记但称为纣亲戚孟子称比干为王子以为诸父似矣若箕子则未有以见其为纣诸父也世儒盖因误读孟子王子比干箕子胶鬲之文而谓王子兼下二人言之不知比干爵邑不着故连王子为文箕子自有爵邑岂得复以王子冠之若云王子箕子尚复成文义乎告子篇称微子比干皆以为纣叔父乃文义之小误然无箕子则箕子或商宗室世卿亦未可知不得悬断为纣之诸父也备览纣始为象箸箕子叹曰彼为象箸必为玉否为玉否则必思远方珍怪之物而御之矣舆马宫室之渐自此始不可振也胶鬲举于鱼盐之中晋语吕览言胶鬲事之诬晋语云殷辛伐有苏有苏氏以妲己女焉于是乎与胶鬲比而亡殷吕氏春秋云武王使叔旦就胶鬲于次四内而与之盟曰加富三等就官一列为三书同词血之以牲埋一于四内皆以一归余按孟子以胶鬲与傅说并称又与微子箕比皆称为贤乌有与妲己比与周人盟以倾其国者哉盖国语亦战国人所作战国之士固多毁圣贤以快其意者至吕氏春秋尤不足为怪说并见后丰镐别录伯夷叔斋篇中今商王受惟妇言是用昏弃厥肆祀弗答昏弃厥遗王父母弟不迪在今后嗣王酣身厥命罔显于民祗保越怨不易诞惟厥纵淫于非彝用燕丧威仪民罔不尽伤心惟荒腆于酒备览殷辛伐有苏有苏氏以妲己女焉备览爱妲己妲己之言是从于是使师涓作新淫声北里之舞靡靡之乐厚赋税以实鹿台之钱而盈鉅桥之粟益收狗马奇物充仞宫室益广沙邱苑台多取野兽蜚鸟置其中此言纣荒于酒色事做先列之荒酒色惟四方之多罪逋逃是崇是长是信是使是以为大夫卿士俾暴虐于百姓以奸宄于商邑其在受德愍惟羞刑暴德之人同于厥邦乃惟庶习逸德之人同于厥政备览用费中为政费中善谀好利殷人弗亲又用恶来恶来善毁谗诸侯以此益疏备览商容贤者百姓爱之纣废之辨商容欲伐纣之说韩诗外传云商容尝执羽龠冯于马徒欲以伐纣而不能遂去伏于太行余按商容纣之臣也岂容有伐纣之心又岂能有伐纣之力微箕比干皆商贵戚大臣尚不敢萌此念况容之微贱乎此后人所妄故不录用舍失宜此言纣用舍失宜事故次列之厥终智藏在夫知保抱携持厥妇子以哀吁天徂厥亡出执失民心此言纣失民心事故又次列之附录商纣为黎之东夷畔之此事不知当在何年姑附录于此西伯既戡黎祖伊恐奔告于王曰天子天既讫我殷命格人元龟罔敢知吉非先王不相我后人惟王淫戏用自绝故天弃我不有康食不虞天性不迪率典今我民罔弗欲丧曰天曷不降威大命不挚今王其如台王曰呜唿我生不有命在天祖伊反曰呜唿乃罪多参在上乃能责命于天殷之即丧指乃功不无戮于尔邦微子若曰父师少师殷其弗或乱正四方我祖遂陈于上我用沈酗于酒用乱败厥德于下殷罔不小大好草窃奸宄卿士师师非度凡有辜罪乃罔恒获小民方兴相为敌雠今殷其沦丧若涉大水其无津涯殷遂丧越至于今曰父师少师我其发出狂吾家耄逊于荒今尔无指告予颠齐若之何其父师若曰王子天毒降灾荒殷邦方兴沈酗于酒乃罔畏畏弗其长旧有位人今殷民乃攘窃神之牺牲用以容将食无灾降监殷民用雠敛召敌雠不怠罪合于一多瘠罔诏商今其有灾我兴受其败商其沦丧我罔为臣仆诏王子出迪我旧云刻子王子弗出我乃颠齐自靖人自献于先王我不顾行遁父师少师非箕子比干父师少师史记以为太帅疵少师强伪孔传及蔡传皆以为箕子比干余按史记称疵强抱其乐器而奔周则是皆乐师耳玩书父师所言殊不类乐官语传不之从是也然以为箕比亦初无所据且比干称王子似爵卑而无禄邑者若为少师尊矣不应微箕皆以封爵着而此干独以名称尤可异者世既以父师为箕子矣而又以箕子为纣叔父夫纣叔父则王子也箕子身为王子乃以王子称微子乎大抵后儒之失皆在于强不知以为知古书既缺不知其名则亦已矣必欲强指其人无怪乎其舛也孔子曰吾犹及史之阙文也是余所深慕尔风俗之敝之由来按微子与父师所言纣失道事不过沈酗于酒而已而所言殷民之失乃居大半焉曰殷罔不小大好草窃奸宄曰小民方兴相为敌雠曰攘窃神之牺牲曰敛召敌雠曰罪合于一此皆殷民风俗之敝非谓纣也然风俗之敝由于所用之非人故言草窃奸宄即继之以卿士师师非度言攘窃敌雠必先之以弗其长也而老成所以不用群臣所以失职则皆由于纣之荒于酒色而不慎于用舍不勤于政事是以微子父师皆先言其沈酗于酒而戡黎亦以民罔弗欲丧归咎于淫戏也是知立国之道当正其本而用人尤在所当慎孔子言卫灵公之无道也季康子曰夫如是奚而不丧孔子曰仲叔圉治宾客祝它治宗庙王孙贾治军旅夫如是奚其丧以卫灵之失道犹能保其国况于中主又况于贤主乎然则人君之要务可知已矣附论子贡曰纣之不善不如是之甚也是以君子恶居下流天下之恶皆归焉纣之不善五端战国策称纣醢九侯脯鄂侯史记称纣有酒池肉林倮逐之戏炮烙之刑新序称纣为鹿台七年而成其大三里高千尺临望云帝王世纪称纣剖比干妻以视其胎烹伯邑考为羹以赐文王水经注称老人晨将渡水而沈吟难济左右曰老者髓不实故也纣乃胫而视髓由是伪古文尚书逐以焚炙忠良刳剔孕妇朝涉之胫等语入泰誓篇中余按纣之不善尚书微子牧誓等篇言之详矣约其大概有五一曰听妇言牧誓所谓牝鸡之晨者也二曰荒酒酒诰所谓酣身微子所谓酗酒者也三曰怠祀牧誓所谓昏弃肆祀微子所谓攘窃牺牲者也四曰斥逐贵戚老成牧誓所谓昏弃王父母弟微子所谓耄逊于荒弗其长者也五曰收用忄佥邪小人牧誓所谓多罪逋逃是信是使立政所谓羞刑暴德同于厥邦微子所谓草窃奸宄罪合于一者也论语之称三仁晋语之述妲己皆与此合即大雅荡之篇为后人之言而其讥切纣失亦不外此五端盖惟迷于酒色是以不复畏天念祖以致忠直逆耳谗人幸进故牧誓必推本于妇言酒诰悉归咎于荒腆惟仁贤不用而掊克在位是以民罹其殃故召诰于徂亡出执必推本于智藏在也经传之文互相印证纣之不善了然可见初无世俗所传云云也然则世所传纣之事犹今人语谶必归之诸葛孔明刘伯温语奸诈必归之曹操也犹以周新折狱之事尽加之海瑞也其意不过欲甚纣之恶耳不知君子之论贵于持平不但当为圣王辨其诬亦不必为暴主增其罪且使人知纣之恶未至如世所传而已足以亡国其为后世炯戒不更大乎故今但载尚书之文及晋语之与尚书合者于史记则采其近似者列之备览其馀不近情理之事概弗载焉亦子贡之意也纣之虐不及于天下说已见前夏桀篇中补微子去之箕子为之奴比干谏而死附论孔子曰殷有三仁焉三仁行事之次第史记殷本纪微子之去在箕奴比死之前而宋世家则载之于箕此受祸之后且记微子言云父子有骨肉而臣主以义属故父有过子三谏而不听则随而号之人臣三谏不听则其义可以去矣于是太师少师乃劝微子去遂行其意似惩于箕比之事而云然者余按谏不听而去乃异姓疏远之臣然耳微子商之懿亲岂得以此为比且本纪世家之文既相矛盾而世家又载尚书微子篇文于箕比未谏之前则是司马氏原无定见也细玩微子一篇似微子虽纣兄弟而实不与于政事者所处之地与春秋传卫文公颇相类与箕比之有官守者不同是以父师少师皆不以谏劝之而但云王子弗出我乃颠齐不必待箕比之受祸而后去也史记以为数谏不听大抵亦出于揣度耳故今但以论语原文次之而世家之文不录焉箕比受祸非出自期韩诗外传云纣作炮烙之刑王子比干曰主暴不谏非忠也畏死不言非勇也见过即谏不用即死忠之至也遂谏三日不去朝纣囚杀之又云比干谏而死箕子曰知不用而言愚也杀身以彰君之恶不忠也二者不可然且为之不祥莫大焉遂解佯狂而去是比干死而后箕子奴箕子以比干之死为非也史记宋世家云纣为淫箕子谏不听人或曰可以去矣箕子曰为人臣谏不听而去是彰君之恶而自说于民吾不忍为也乃被佯狂而为奴又云王子比干见箕子谏不听而为奴则曰君有过而不以死争则百姓何辜乃直言谏纣纣怒曰吾闻圣人之心有七窍信有诸乎乃遂杀王子比干刳视其心是箕子奴而后比干死比干以箕子之奴为非也余按箕比之奴与死皆由所遇之殊非必自期于奴死也且箕子不谏纣则已被佯狂欲何为者此必箕比皆骤谏纣幸而纣怒未甚则取而奴之不幸而纣怒甚则取而杀之耳谓箕子不辞奴则然谓箕子自欲奴则不然谓比干不畏死则可谓比干必欲死则不可也二书之文皆后人因二人之奴与死而代为之言者是以其言浅近轻率而亦不得圣贤之心也殷本纪载此事其先后与诗传同而与宋世家互异然则子长亦自无定见矣所称箕子惧乃佯狂为奴者亦非是箕子固非惧死之人而死不死亦不在于为奴与否也要之三仁者贤同心同事之先后原可不必区别但论语文简直疑得其实宋世家之先后与论语合而所称剖心者诗传无之恐亦出于附会故今但载论语之文而本纪世家诗传之言悉不录箕子之明夷附论内难而能正其志箕子以之附录纣克东夷而陨其身附录河竭而商亡克东夷与河竭俱不知何年事姑附录于此载祀六百商纣暴虐鼎迁于周备览周武王于是遂率诸侯伐纣纣亦发兵距之牧野甲子日纣兵败纣走入登鹿台衣其宝玉衣赴火而死辨微子衔璧之说春秋传云蔡穆侯将许僖公以见楚子于武城许男面缚衔璧大夫衰士舆榇楚子问诸逢伯对曰昔武王克商微子启如是王亲释其缚受其璧焚其榇礼而归之楚子从之史记云武王克殷微子持其祭器造于军门肉袒面缚左牵羊右把茅膝行而前武王乃释微子复其位如故金仁山通鉴前编驳之曰武王伐纣非讨微子也使微子未遁面缚衔璧亦非其事也且武王岂不闻微子之贤宾王家备三恪何不以处微子而顾首以处武庚也故面缚衔璧必武庚也后世失其传耳若微子则遁于荒野武王释箕子之囚封比于之墓百尔恩礼举行悉遍而来及徽子以微子遁野未获也何孟春曰按书殷纣无道微子去之在武王克殷之前何应当日而有是事已去之后无复还之理而牧野之战亦必不从人而伐其宗国也意此殆非微子事而逢伯之言特之古人以规楚子乎徐孚远曰武王既立武庚而又复微子之位则是微子与武庚同在故都也厥后武庚之叛微子何以初无异同之迹然则武王克商微子未尝来归也由三子之言观之则微子之不在殷明矣盖武庚既诛之后乃求得微子而立之若鲁召叔孙豹于齐齐召鲍国于鲁者然初无所谓衔璧面缚之事也然仁山谓面缚衔璧为武庚孟春谓逢伯古人以规楚子则犹过于信传而曲为之解者盖不但微子无衔璧事即许男亦无衔璧事也何者楚之围许非争许也特以齐帅诸侯伐郑楚欲救郑而畏其强故不得已围许冀齐之移师以救许耳是以齐师一来楚师即退楚之不争许明矣借使许欲叛齐即楚亦当在楚围许之时岂有待楚归国始帅其臣弃国远涉而因蔡以求降者且许果降于楚则以后当遂从楚何以此后许仍事齐而楚亦听之乎比其前后观之此乃必无之事盖楚人自张大之言左氏罗太广而误采之耳不必别为之说也辨商容观军之说帝王世纪云商容及殷民观周军之入见毕公至民曰是吾新君也容曰非也太公及周公至皆然武王至民曰是吾新君也容曰然余按商容殷之贤臣当此时非去则隐耳必不率百姓而观其国之亡也且周之君臣舆卫各别岂容屡误此乃后人形容之词非其事实故不录备考契为子姓其后分封以国为姓有殷氏来氏宋氏空桐氏稚氏北殷氏目夷氏孔子曰殷路车为善而色尚白│丰镐考信录│自序夏商皆以代称周何为独系以丰镐也周至幽王之世而止也周何为止于幽王也东迁以后载籍较多称引亦繁辨之不胜其辨且非圣王贤相得失所关故从简也何为于成王独系之以周公之相也曰周公者上继文武下开孔子者也故孟子曰周公思兼三王以施四事又曰悦周公仲尼之道韩子曰文武周公传之孔子此非特表之不可也而周公之事即成王之政又非可分系者故系之以周公相成王也周何为始于稷也稷播种以开周故叙文武之政必追述之犹商之始终契也周之贤臣哲辅何以统附之于后也曰周之人才盛矣太公召公创业守成之功固已他如泰伯之让伯夷之清召穆公之辟四方卫武公之称睿圣亦卓卓者皆不可以从略故别为一卷统附于后也卷一后稷厥初生民时维姜原生民如何克克祀以弗无子履帝武敏歆攸介攸止载震载夙载生载育时维后稷诞弥厥月先生如达不坼不副无无害以赫厥灵上帝不宁不康祀居然生子诞之隘巷牛羊腓字之诞之平林会伐平林诞之寒冰鸟覆翼之鸟乃去矣后稷哌矣实覃实︳厥声载路诞实匍匐克歧克嶷以就口食之荏菽荏菽旆旆禾役オオ麻麦瓜瓞唪唪诞后稷之穑有相之道厥丰草种之黄茂实方实苞实种实实发实秀实坚实好实颖实栗即有邰家室赫赫姜原其德不回上帝是依无灾无害弥月不迟是生后稷降之百福黍稷重直稚菽麦奄有下国俾民稼穑有稷有黍有稻有奄有下土缵禹之绪思文后稷克配彼天立我民莫匪尔极贻我来牟帝命率育无此疆尔界陈常于时夏附录吉吉人也后稷之元妃也辨践迹孕弃之说史记周本纪云后稷母曰姜原出野见巨人迹心忻然欲践之践之而身动如孕者居期而生子弃其说盖因大雅履帝武之文而附会之者郑氏笺诗遂用其说至宋欧阳永叔苏明允出皆从毛氏以为从帝喾之行而驳史记郑笺之非然后经义始明圣人之诬始白而朱子作诗传独从郑氏且云古今诸儒多是毛而非郑然按史记亦云然则非郑之臆说矣又云稷契皆天生之非有人道之感不可以常理论也汉高祖之生亦类此又引张子厚之言云天地之始固未尝先有人也则人固有化而生者矣盖天地之气生之也余按生民之初固由气化然气化则纯以气化必无以半形半气相杂而化者气既可以为父宁独不可以为母而必待人然后能孕乎气化如蚤虱生于土生于襦之缝不生于雌之腹中也形化如鸡鹜无雄则卵而卵段矣故凡不本于雄则必不孕于雌若孕于雌必本于雄无古今无灵蠢皆若是而已矣且鸟卵者气耶形耶人之精血为人道鸟之卵何以独为天地之气乎巨人者何耶鬼神耶则不得有足迹有迹是有形也有形是亦一物而已安得为天地之气乎凡物皆以同类相交为正异类相交为妖况不待交而但以卵与迹是戾气之所锺耳丹朱冯身龙孕女其说虽不经然其意犹以为妖也吞卵践迹何以独得为瑞乎至于汉高之生母与龙交亦出史记说耳不得即以迁言证迁言也假令果有此事则其母为不贞而太公不得为高帝父矣若之何欲以此诬圣人哉天主之教邪教也其说荒诞难凭故自诬其始为教之人曰不父而孕儒者不当为是言也况其所称者女也非妇也则是犹以有夫者为不可也儒者何反不逮焉由是言之毛郑之说是非判然朱子乃以史记之故独非毛而从郑迁与康成皆汉人也出之郑氏为臆说出之司马氏独非臆说耶司马氏之诬多矣其显与经传异及前后自相矛盾者无虑数百奈何欲尽以为实乎甚矣说之贵于怪也怪则人信之不怪则人不信之矣嗟乎苏明允之议论纰缪者盖不乏矣朱子之解经最为纯粹者然至稷契之事则苏之论反纯粹而朱子之说反荒唐斯诚理之不可解者矣故今不载践迹之事说并见前商契篇中补昔我先世后稷以服事虞夏及夏之衰也弃稷弗务我先王不用失其官而自窜于戎翟之间附录文武不先万备览不卒子鞠立鞠卒子公刘立不非弃子史记周本纪云后稷卒子不立帝王世纪云后稷纳吉氏生不后世说者遂以不失官为在太康之世余按国语云昔我先世后稷以服事虞夏谯周云言世稷官是失其代数也若不亲弃之子至文王千馀岁惟十四代亦不合事情史记正义又引毛诗疏云虞及夏殷共有千二百岁每世在位皆八十年乃可充其数耳命之短长古今一也而使十五世君在位皆八十许载子必将老始生不近人情之甚以理而推实难据信也以此二说观之则不之父乃弃之裔孙袭为后稷者不非弃子也国语所称夏衰盖谓孔甲以后谓在太康之时误矣故今不从本纪世纪之说公刘笃公刘匪居匪康乃埸乃疆乃积乃仓乃裹饣侯粮于橐于囊思戢用光弓矢斯张干戈戚扬爰方启行笃公刘于胥斯原既庶既繁既顺乃宣而无永叹陟则在复降在原何以舟之维玉及瑶な奉容刀笃公刘逝彼百泉瞻彼溥原乃陟南冈乃觏于京京师之野于时处处于时庐旅于时言言于时语语笃公刘于京斯依跄跄济济俾筵俾几既登乃依乃造其曹执豕于牢酌之用匏食之饮之君之宗之笃公刘既溥既长既景乃冈相其阴阳观其流泉其军三单度其隰原彻田为粮度其夕阳豳居允荒笃公刘于豳斯馆涉渭为乱取厉取锻止基乃理爰众爰有夹其皇涧溯其过涧止旅乃密芮鞫之即匪居匪康按此篇首章云匪居匪康乃埸乃疆乃积乃仓此三句义相生盖惟其不自安逸所以尽力于疆埸之间而农事无不治惟其勤于农事所以岁丰禾茂积贮日盛也然亦非但此也通篇之文皆自匪居匪康来陟冈觏京度原彻田以至涉渭取厉何一非匪居匪康之事乎诗人诚善于立言哉彻法之始按此诗则周之彻法始于公刘不始于武王也盖自不窜戎以后地非安乐事多草创历三世至公刘有令德而生聚亦渐蕃物力亦渐充于是始择善地而迁立法定制以垂永久其后遂守之而不改耳纲鉴乃于武王克商之初书立彻法误矣说并见三代经制通考中公刘篇章义首二章叙公刘经营迁国之事次二章言迁居于京末二章叙其疆宇之阔生聚之繁并记彻法所由始也前二章言京后二章言豳者京其建国之地豳则统一国而言之故至既溥既长之后始言豳也备览公刘卒子庆节立本纪称庆节立国于豳与大雅文不合非是备览庆节卒子皇仆立皇仆卒子差弗立差弗卒子毁俞立毁俞卒子公非立备考公非辟方高圉侯牟亚圉云都太公组绀诸存参卫齐恶告丧于周且请命王使成简公如卫吊且追命襄公曰叔父陟恪在我先王之左右以佐事上帝余敢忘高圉亚圉存参高圉大王能帅稷者也世本世数较史记可信按索隐所引世本之文自公非至大王凡九世史记周本纪则云公非卒子高圉立高圉卒子亚圉立亚圉卒子公叔祖类立公叔祖类卒子古公父立仅五世耳帝王世纪以辟方为公非字云都为亚圉字组绀诸为一人名即公叔祖类也余按不下至文王据本纪仅十有四世其数之不符前已辨之矣然即使不当夏末造其世数亦仍不止于是也不之窜在夏桀前至文王时不下六七百岁安得每君皆享国至五十年之久乎汉书古今人表以云都为亚圉弟然则辟方侯牟诸皆当别为一人非其字矣况毁俞以前皆但举其名何以公非以后四世皆兼举其字盖史记因国语之文而遗此四世世纪又因史记之文而强为说以曲全之者也世本之文虽亦不能保无漏误然多此四世则较之史记于事理为近故今列之备考大王王季古公非号史记周本纪称大王曰古公朱子诗传因之曰古公号也余按周自公季以前未有号为某公者微独周即夏商他诸侯亦无之何以大王乃独有号书曰古我先王古犹昔也故商颂曰自古在昔古我先王者犹言昔我先王也古公父者犹言昔公父也公父相连成文而冠之以古犹所谓公刘公非公叔类者也故今以公季例之称为公父云厥亦惟我周大王王季克自抑畏古公父复修后稷公刘之业积德行义国人皆戴之补大王事獯鬻大王居狄人侵之事之以皮币不得免焉事之以犬马不得免焉事之以珠玉不得免焉乃属其耆老而告之曰狄人之所欲者吾土地也吾闻之也君子不以其所以养人者害人二三子何患乎无君我将去之民之初生自土沮漆古公父陶复陶穴未有家室沮漆之穴居按自公刘居至大王已十馀世矣必无未有家室而尚穴居之理况公刘一诗所称几筵な奉厉锻之属服用咸备亦绝不似穴居者然而此诗乃云尔者疑大王去之后先暂居于沮漆之上陶复穴以栖身迨定居岐山始筑宫室耳公刘篇中亦无一言及沮漆者则似沮漆非地也故今录此章于去之后古公父来朝走马率西水浒至于岐下爰及姜女聿来胥宇周原无无堇荼如饴爰始爰谋爰契我龟曰止曰时筑室于兹去逾梁山邑于岐山之下居焉人曰仁人也不可失也从之者如归市乃慰乃止乃左乃右乃疆乃理乃宣乃亩自西徂东周爰执事乃召司空乃召司徒俾立室家其绳则直缩版以载作庙翼翼扌求之ЙЙ度之薨薨筑之登登削屡冯冯百堵皆兴鼓弗胜乃立皋门皋门有伉乃立应门应门将将乃立冢土戎丑攸行辨太伯不从翦商之说朱子论语注云大王之时商道浸衰而周日强大季历又生子昌有圣德大王因有翦商之志而大伯不从大王遂欲传位季历以及昌大伯知之即与仲雍逃之荆蛮夫以大伯之德当商周之际固足以朝诸侯有天下矣乃弃不取而又泯其迹焉则其德之至极为何如哉其后元金仁山驳之以为非是而近世稼书陆先生复申朱子之意以仁山之说为谬余按大王欲传季历以及昌其说本之史记史记但载大王言云我世当有兴者其在昌乎初未尝有大王欲翦商之说也朱子从而增之以为大王当己之身即欲夺商天下误矣仁山驳之是也且其辨亦甚明而后儒犹云云者无他震于孔子至德之称以为避弟之节小存商之义大故不肯舍彼而就此耳夫论古之道当先平其心而后论其世然后古人之情可得若执先入之见不复问其时势而但揣度之以为必当然是莫须有之狱也乌足为定论乎大王之事诗孟子言之详矣诗云古公父来朝走马率西水浒至于岐下孟子曰大王居狄人侵之去之岐山之下居焉大王流离播迁之不暇而暇谋商乎诗云天作高山大王荒之又云帝省其山柞或斯拔松柏斯兑帝作邦作对自大伯王季孟子曰文王以百里是大王虽迁岐而生聚犹未众田野犹未辟至于王季始启山林文王然后蕃盛而疆宇犹仅于百里也大王之世周安得日强大哉且使大王如果强大则何不恢复故土逐獯鬻于塞外以雪社稷之耻乃反晏然不以为事而欲伐天下之共主是司马错之所不为也大王岂为之乎记曰君子素其位而行不愿乎其外古之帝王皆非有心于得天下者也天与之人归之不得已而受之耳南河阳城之避不待言矣即鸣条牧野亦如是而己受球受共以后三分有二之馀但使桀纣之恶未甚犹不肯伐之也况大王新造之邦蕞尔之土乎且夫大王天下之仁主也当其在也獯鬻无故侵之而犹不与之角事之不免而遂去之大王之心亦可见矣乌有喘息甫定而欲翦商者哉今论者但欲表大伯之忠贞遂不惜诬大王以ダ觎但取其论之正大遂不复顾其事之渺茫过矣凡己所有而以与人曰让人以所有与己而己不受则不曰让而犹或谓之让未有以不肯无故夺人所有而亦谓之让者天下商素有之天下也于周何与焉而大伯得以让之若大伯可谓之让商则伊尹亦可谓之让大甲周公亦可谓之让成王诸葛武侯郭汾阳亦可谓之让汉唐乎然则非但时势之不符也即文理亦难通矣由是言之大伯自让王季耳与商初无涉也曰然则诗何以称大王翦商传何以言大伯不从论语何以与文王皆谓之至德也曰孟子曰说诗者不以文害辞不以辞害志况宫一诗语尤夸诞僖公乞师于楚以伐齐为楚戍卫又会楚于薄于宋而此篇反谓之荆舒是惩则莫我敢承其叙现在之事犹诬如此况追叙数百年以前之事乌在可信以为实邪左传之文史记尝采之矣晋世家云大伯亡去是以不嗣以不从为亡去是所谓不从者谓不从大王在岐耳非有他也杜氏始有不从父命之言然云不从父命俱让吴则似亦谓立己之命耳未见其为翦商之命也微子去之箕子为之奴比干谏而死三人之行不同也而孔子曰殷有三仁焉大伯之与文王何必同为一事然后可以同谓之至德乎然史记大王欲立季历之言本不足信后儒纷纷之说实皆此言有以启之惜乎仁山之辨之未及于是也说见后大伯虞仲篇中古公有长子曰大伯次曰虞仲大姜生少子季历季历娶大任皆贤妇人古公卒季历立是为公季公季修古公遗道笃于行义迁岐不在小乙世纲目前编殷王小乙二十六祀古公迁岐又四十四年当武丁之四十一祀而季历生又五十四年当祖甲之二十八祀而文王生是年古公卒自迁岐至是凡九十七年又四十七年而后季历卒说者遂据此年以曲全朱子翦商之说谓小乙之世殷道已衰故大王有翦商之志赖大伯不从而逃之是以武丁得以中兴余按尚书无逸一篇历纪古贤君享国之久自中宗高宗祖甲以及文王而于大王王季但云克自抑畏不言其年则是享国不甚久也若大王享国百馀年寿百有数十岁季历亦年百岁何得周公皆略而不言乎殷自小乙至纣凡十世去兄终弟及者二君实凡八世文王与纣同时而大王乃在小乙之世以三世当八世此必无之事也况迁岐之日姜女同来则季历之生大姜当不下六七十岁舛误如此其可据之以定经义之是非乎且姑无论其年之不足信也纵使果然而迁岐之后三年武丁已立柽椐犹未及攘柞或犹未及拔翦商安得如是之易季历于后四十四年始生文王于后九十七年始生大王何以预知其有圣孙而大伯又将让之于谁乎盖大王原无翦商之志而迁岐亦断不在小乙之时当在祖甲既没商政浸衰之后是以獯鬻凭陵而无复有问之者耳自庚丁至纣凡五世则与周之三世前后相距尚不甚远而于理为可信矣学者知大王立国之时商政已衰自是遂不复振然后商周之事可得而论帝省其山柞或斯拔松柏斯兑帝作邦作对自大伯王季维此王季因心则友则友其兄则笃其庆维此王季帝度其心貊其德音其德克明克明克类克长克君王此大邦克顺克比辨王季为殷牧师之说竹书纪年有文丁杀季历事后汉书注引纪年文称王季伐西落鬼戎俘二十翟王又伐燕京之戎周师大败又伐余无之戎克之命为殷牧师其后又伐始唿之戎克之又伐翳徒之戎获其三大夫而孔丛子亦言帝乙之时王季以功九命伯受圭瓒鬯之锡由是皇王大纪及纲目前编皆采其文而世亦往往信之余按大雅称周先世功德详矣而于王季独略惟皇矣之三章四章称之然亦不过曰柞或斯拔松柏斯兑而已曰因心则友克明克类克长克君而已然则王季乃谨慎爱民之主能修先业者原无多事功可纪也借令果有为牧之事克戎之功锡圭瓒鬯之典诗人何得不一述之而但称其家庭之雍穆田野之垦辟乎王季之事虽不可详考然以大王文王推之大王侵于獯鬻而事之而去之如无商也者文王伐密伐崇而取之而居之亦如无商也者则王季之世商政固不行于河关以西而是时周亦尚微不能自通于商也安得受商命而为侯伯而见杀于商也哉且纪年以杀季历者为文丁孔丛子以命季历者为帝乙帝乙文丁子也季历既死于文丁之世帝乙安得而命之盖自诗书以外凡战国秦汉之间言商周事者皆出于揣度是以互相矛盾而后儒犹欲据以为实复为说以曲全之疏矣嗟夫世之论周者于大王则以为有翦商之志于王季则以为为商牧师侯伯而见杀于商于文王则以为为商三公而囚于里于武王则以为父死不葬而伐商为伯夷叔齐所斥绝似后世羁縻之属国桀骜之君长若晋之慕容苻姚宋之西夏今日修贡而明日扰边弱则受封而强为寇者呜乎曾谓圣人而有是哉盖其所以如是说者有二一则误以汉唐之情形例商周之时势一则惑于诸子百家之言而不求之经传故致彼此抵牾前后不符今但取诗书孟子言商周之事者熟读而细玩之则其事了然可见周固未尝叛商亦未尝仕于商商自商周自周总因商道已衰政令不行于远故周弱则为獯鬻所迫而去之周强则伐崇密之地而有之圣人之事本自磊磊落落但后儒轻信而失其真耳故今于诸家所言王季之事概不载说并见前大王及后文王武王篇中公季卒子昌立是为西伯文王上挚仲氏任自彼殷商来嫁于周曰嫔于京乃及王季维德之行大任有身生此文王思齐大任文王之母备览文王在母不忧在傅弗勤处师弗烦备览文王之为世子朝于王季日三鸡初鸣而衣服至于寝门外问内竖之御者曰今日安否何如内竖曰安文王乃喜及日中又至亦如之及莫又至亦如之其有不安节则内竖以告文王文王色忧行不能正履王季复膳然后亦复初食上必在视寒暖之节食下问所膳命膳宰曰末有原应曰诺然后退此原文王之始文王之形不可知帝王世纪称文王龙颜虎眉身长十尺有四乳余按文王之圣以德不以形且古未有影堂何由得知其详皆后人之所附会耳惟文王十尺见于孟子然特曹交传闻之语不足据孟子固曰奚有于是矣故今不录穆穆文王于缉熙敬止雍雍在宫肃肃在庙不显亦临无射亦保此文王修身事文王之德不胜举按诗书中称文王之德者不可枚举且亦人所共知无庸悉载载此二章之文以见大凡文王初载天作之合在洽之阳在渭之亲迎于渭造舟为粱刑子寡妻至于兄弟以御子家邦此文王宜家事周南前五篇非咏太姒诗周南自关雎以下五篇序皆属之后妃朱子本之作传遂以文王太姒当之余按齐鲁韩三家皆以关雎为康王时作而鲁诗出于申公史称申公教无传疑疑者则缺不传当非无据而云然者惟所云陈古刺今则篇中初无此意疑汉时其徒附会为之成康正当周道之隆必世后仁岂无君子岂无淑女而必以为文王之世乃有之乎且关雎取兴于河洲荇菜而岐阳距河绝远少水多山风土殊不相类葛覃之刈卷耳之采亦不似诸侯夫人事恐未可直以为太姒也况序但言后妃原未指为何王之后安得据此一言黜三家之说乎朱子辩柏舟篇序云文意事类可以思而得时世名氏不可以强而推至哉斯言可谓善于读诗者矣独于此五篇而必属之文王太姒者何哉余从朱子之意不敢尽从朱子之言故于文王太姒之事惟采大雅明白可据之文而周南前五篇不录焉天作高山大王荒之彼作矣文王康之彼矣岐有夷之行文王以百里此文王立国事绵皇矣天作之文互相首尾按绵之述大王皇矣之述王季及此天作之述文王其文互相首尾盖岐自大王疆理之至王季之世而柞或始拔至文王之世而道路始平夷也绵之八章即兼王季文王言之故承拔兑之文遂叙文王之事然则谓大王王季之世周已强大者其诬明矣惟文王尚克修和我有夏亦惟有若虢叔有若闳天有若散宜生有若泰颠有若南宫括又曰无能往来兹迪彝教文王蔑德降于国人用贤不及太公之故按此文则文王所以泽被生民者皆由能用贤臣之故不及太公者盖太公老始归周其后又相武王成王则在文王之朝当不甚久故不列也文王时无周召分岐事先儒说二南者皆谓文王徙都于丰分歧故地为周公召公之采邑使周公为政于国中而召公宣布于诸侯于是德化大成于内而江沱汝汉之间莫不从化余按经传二公皆至武王之世始显迨成王朝始分陕而治当文王时二公年皆尚少况有虢叔闳夭之属亲旧大臣在朝必无独任二公分治内外而反不任旧臣之理况分故国之地不以与诸弟诸大臣而独赐二公乎盖由说者误以二南为文王时诗故曲为之解耳今不采虢仲虢叔王季之穆也为文王卿士勋在王室藏于盟府此文王用人事辨鬻子为文武师之说史记记文王臣有鬻子刘向别录云鬻子名熊封于楚今所传鬻子书有与文王武王问答之语列子及贾谊新书颇述之由是世称鬻熊为文武师云余按书中所载问答之言皆浅陋无深意义亦多近黄老明系后人之所伪且熊绎之事康王楚灵王尝述之矣灵王好为夸张大言者若其祖果为文武师何容默而不述乎故今不载文王卑服即康功田功徽柔懿恭怀保小民惠鲜鳏寡自朝至于日中昃不遑暇食用咸和万民辨文王之囿方七十里之说孟子书中载有齐宣王问文王之囿方七十里有诸孟子对以于传有之余按文王怀保小民惠鲜鳏寡不遑暇食其必无七十里之囿明矣盖春秋战国间好事者有为此说而笔之书者孟子以为囿之大小不足深辨而仁暴所由分在同民不同民是以云然且果刍荛雉兔者皆得往则是即传记所云山泽林麓与民共之者岂得概谓之囿乎哉故今不录文王之治岐也耕者九一仕者世禄关市讥而不征泽梁无禁罪人不孥老而无妻曰鳏老而无夫曰寡老而无子曰独幼而无父曰孤此四者天下之穷民而无告者文王发政施仁必先斯四者此文王勤民事辨遇疾改行之说韩诗外传云文王莅国八年寝疾五日而地动有司请兴事动众以增国城文王不可请改行重善遂谨其礼节皮革以交诸侯无几何而疾止余按文王孔子皆圣人也孔子疾病子路请祷孔子曰丘之祷久矣文王岂待遇疾遇灾而后能改行为善乎且其所称谨其礼节云云者皆寻常之事后世贤君之所优为不足为文王贵何待八年之后始能遇灾而自勉乎国语列女传皆谓文王生而即有圣德其言虽过要必不至遇灾变而始能为善也又其词意浅弱乃后人所妄撰故不录混夷兑矣维其喙矣附录文王事昆夷伐大戎与虞芮成之先后尚书大传文王伐犬夷在虞芮咸后之四年史记周本纪文王伐犬戎在虞芮成之明年余按绵之诗八章称昆夷兑矣九章称虞芮质厥成则其先后恐不当如大传史记所列或昆夷犬戎各一国后人误合之邪故今依经次之虞芮质厥成文王蹶厥生虞芮成与伐崇密之先后此与崇密之伐未知孰为先后而尚书大传及史记皆以为在伐崇密前按虞芮在雍冀间去周不甚远于理尚可通今姑从之备览虞芮之君相与争田久而不平乃相与朝周入其境则耕者让畔行者让路入其邑男女异路斑白不提挈入其朝士让为大夫大夫让为卿二国之君感而相谓曰我等小人不可以履君子之庭乃相让以其所争田为闲田而退天下闻而归者四十余国史记记质成不及毛传史记载此事与此传小异史记云虞芮之人有狱不能决乃如周入界云云又云未见西伯皆惭遂还余按国各有君虞芮之民不得越其君而质于文王入界而还亦不得遂谓之质厥成也似以传说为长故弃彼而录此密人不恭敢距大邦侵阮徂共王赫斯怒爰整其旅以按徂旅以笃周祜以对于天下依其在京侵自阮疆陟我高冈无矢我陵我陵我阿无饮我泉我泉我池度其鲜原居岐之阳在渭之将万邦之方下民之王迁程之说可疑伪周书言周王宅程三年遭天之大荒外纪亦称伐密须后都于程余按文王之居程不见于诗书史记詹桓伯之辞晋也但称魏骀芮岐毕亦无有所谓程者或谓程即孟子所称毕郢之郢然既由郢迁丰何得复卒于郢或又以皇矣之度其鲜原居岐之阳为迁程之证然云岐阳则是仍在岐山之下未必别一地也大抵春秋以前事多难考或传闻异词或传写异文均不可知不如缺之为善故不录附录密须之鼓与其大路文所以大也伐于阝之事未必实尚书大传及史记复有文王伐于阝事按崇密昆夷之伐皆见于经传而于阝未有及者不敢信其必实且大传在伐密前一年史记在伐密后二年其时亦不同故今宁缺之帝谓文王询尔仇方同尔兄弟以尔钩援与尔临冲以伐崇墉辨伐崇报仇之说史记周本纪云崇侯虎谮西伯于纣曰西伯积善累德诸侯皆向之将不利于帝纣乃囚西伯于里闳夭之徒乃求美女文马他奇怪物献之纣纣乃赦西伯曰谮西伯者崇侯虎也其后西伯乃伐崇侯虎而作丰邑余按圣人以救天下为心是以东征西怨南征北怨必不因一身之私恨而兴师劳民绝人之宗祀若齐之于谭晋之于曹卫者然况崇侯果恐其不利于商而告之纣其事则恶而其心不可谓非忠于纣也岂容遽以为罪而灭之乎史记此说盖因皇矣诗有询尔仇方之语故附会之不知仇方云者乃国之仇非身之仇也传云令尹不尊诸仇雠又云以鲁国之密迩仇雠此必崇侯暴虐侵噬小国而周亦被其害故云仇方奚必谮文王而后可谓之仇哉传云文王闻崇德乱而伐之是伐崇明以无道故非以谮己故也果因谮文王而伐之传岂得但谓之德乱乎且周本纪谓崇侯以积善累德谮之纣殷本纪又谓崇侯以窃叹九侯告之纣司马氏已自无定说矣乌在其可信哉故今不载说并见后帅殷叛国条下临冲闲闲崇墉言言执讯连连攸馘安安是类是是致是附四方以无侮临冲崇墉仡仡是伐是肆是绝是忽四方以无拂伐密崇当在三分有二之前史记周本纪以虞芮质成为文王受命之年而云明年伐犬戎明年伐密须明年败耆国祖伊惧以告纣明年伐于阝明年伐崇自岐下徒都丰明年西伯崩通监纲目前编悉用其年以纪周事遂以伐密伐崇为在三分有二之后余按文王伐国多矣而皇矣诗独称崇密则是崇密为大国也然于密但言侵自阮疆而已于崇则记其战胜攻取之略而云崇墉仡仡崇墉言言则是崇尤强也丰者崇之境也故诗云既伐于崇作邑于丰传云崇在县丰在县杜陵西南则是汉唐建都之地崇实据之当文王在岐时地偏国狭介居戎狄而崇以大国塞其冲文王安能越崇而化行于东南之诸侯乎诸侯即慕文王之德安能不畏崇之侵陵遮击而远从于周乎且崇去周仅三百里文王尚不能以克之服之又安能悬师二千里外以伐密迩王室之黎致商人忧旦夕之不保乎由是言之伐密伐崇当在文王中年三分有二之前其时不过西方诸侯归之而已自灭崇后周始盛强通于河洛淮汉之间然后关东诸侯得被其化而归之耳故诗于灭崇之后曰四方勿拂于作丰之后曰四方攸同也史记之言疑亦有所本然观魏惠王之后元而以为襄元年则固不能无误惟易纬以伐崇为文王二十九年事其书虽不经而此事于理为近故今虞芮密崇之事虽仍史记次之而皆载之文王受方国造区夏之前存参文王闻崇德乱而伐之军三旬而不降退修教而复伐之因垒而降崇之再伐始克之故按皇矣篇前云是致是附后云是绝是忽则是文王于崇固尝再伐而后克之传言不无据也但子鱼之意欲襄公之自修无阙而后动措词不审遂若文王之轻举于初者非也经曰临冲闲闲曰是致是附是文王之初伐原无意于灭崇也经曰临冲曰是伐是肆是文王之再伐原志在于必克也故朱子诗传曰始攻之缓战之徐也非力不足也非示之弱也将以致附而全之也及其终不下而肆之也则天诛不可以留而罪人不可以不得故也可谓得当日之情矣盖文王之自修原不待于临时而亦无灭国以辟土地之心苟其畏威而修德则圣人亦乐与之更始必其怙恶而阻兵然后不得已而灭之耳细玩经文事理自明然所云闻崇德乱而伐之者则得圣人之实足证史记崇侯虎谮文王之诬故存之读者不以词害意可也说并见前舜治定功成篇征苗条下卷二文王下文王受命有此武功既伐于祟作邑于丰王公伊濯维丰之垣四方攸同王后维翰作丰当在三分有二之前按虞芮质成诸侯固有归周者矣是以伐崇章云同尔兄弟然崇以大国当周东出之冲其势固不能多也伐崇之后曰四方以无拂作丰之后曰四方攸同则化之所被者广矣三分有二固当在此后也文王不敢盘于游田以庶邦惟正之供备览西伯行于野见枯骨命吏瘗之吏曰此无主矣西伯曰有天下者天下之主有一国者一国之主吾即其主以棺衾而葬之天下闻之曰西伯之泽及枯骨况于人乎二南非文王时诗自毛郑以来说诗者皆以二南为文王时诗于是汉广汝坟В梅小星江有汜野有死诸篇皆训以为文王德化所被风俗之美余反覆玩之殊不其然何者盛世之音有贞无慝女而游士而诱求偶而不能以少待其不可以为训明甚即宵征之叹命不与之知悔与至治之时让德施惠敬事怀恩上下交孚景象何啻千里之隔虽说者曲为称美终不免于瑕瑜互见谓其犹有先王之遗风可也遂以此为文王之化亦浅之乎论文王矣至于汝坟一篇明明东迁时诗王室如毁即指宗周之陨父母孔迩即谓其邑大夫之来词意显然若以文王与纣之事当之则纣之暴原不行于畿外而诗人亦不必代为之忧汝之距丰千数百里亦无缘谓之孔迩也且二十五篇中文王与凡商周间人未尝一见所见者二人召伯平王皆在武王以后孔子曰举一隅不以三隅反则不复也然则其馀特不见其名无可考耳其必皆在成康以后无疑矣乃后之说者于甘棠何彼矣二篇必委曲迁就以求合于传说即有一二有识之士断然以此二篇为武王以后诗而其余仍以为文王时诗甚矣先入之言之中于人心者深也今概不敢采说并见上篇宜家条下存疑文王以民力为台为沼而民欢乐之谓其台曰灵台谓其沼曰灵沼灵台非文王所立诗郑笺云文王受命而作邑于丰立灵台余按灵台一诗前咏灵台后咏辟雍首尾相联似咏一王之事者然而后篇称镐京辟雍武王始迁于镐故先儒皆以辟雍为始于武王苟辟雍自武王始则灵台亦非文王事矣大明有声二篇兼咏文武之功皆有明文以分别之此乃文体应尔必无咏武王之事而杂入于文王事中者且大雅中凡称前王者皆举其谥其称今王者乃无谥此云王在灵囿文王未尝称王则非文王明矣盖孟子引诗断章取义者多忧心悄悄卫风也而以为孔子肆不殄厥愠大王也而以为文王戎狄是膺荆舒是惩僖公也而以为周公然则此诗亦未必果文王之事孟子但欲劝梁王之与民同乐故不暇辨其时世耳况孟子一书乃其门人所记苟非大义所关亦不保无语言之小误故列之于存疑说并见后成康篇中下武条下灵台非观象之所诗郑笺云天子有灵台者所以观象察气之妖详也春秋传云公既视朔遂登观台以望而书云物为备故也余按灵台果为占天而建则诗人亦当有一语及之何为但称鱼鸟观游之乐且二章云王在灵囿三章云王在灵沼岂囿与沼亦为察妖详之具乎若囿与沼止为观游而设则亦不必因察妖祥而后建灵台矣考灵台之占天不见于他经传春秋传虽有登观台以望之文然特因南至在朔故因视朔而遂登之非以此为常礼亦非因书云物而后建此台也盖缘孟子之对梁王以灵台为文王之事文王非盘于游田者故注诗者以观象为言后世相沿因建灵台为占天之所其实灵台未必果文王所建不必曲为之说也附论孟子曰文王视民如伤望道而未之见三分天下有其二以服事殷三分有二不当以九州配合朱子论语集注云天下归文王者六州雍梁荆豫徐扬也惟青兖冀尚属纣耳余按三分有二但大略言之以见周盛商微无庸服事殷耳下必取九州而缕分之也诗曰虞芮质厥成虞芮在冀州境成王世始践奄奄在徐州境是西北固不止于雍豫而东南犹未逮夫徐扬也即所馀一分亦不尽属纣商政既衰诸侯多叛叛商者自叛商归周者自归周不得以宋金之画疆而守例商周也文王帅殷之叛国以事纣帅殷叛国按此文与论语舜有臣章意同所谓叛国即三分有二之国也然则此在三分有二之后明矣故次之于此辩囚里及赐弓矢之说史记殷本纪云纣以西伯昌九侯鄂侯为三公九侯有女入之纣不淫纣怒杀之而醢九侯鄂侯争之强辨之疾并脯鄂侯西伯闻之窃叹崇侯虎知之以告纣纣囚西伯里西伯臣闳夭之徒求美女奇物善马以献纣纣乃赦西伯西伯献洛西之地以请除炮烙之刑纣许之赐弓矢斧钺使得征伐为西伯周本纪云崇侯虎谮西伯于殷纣曰西伯积善累德诸侯皆向之将不利于帝纣乃囚西伯于里闳夭之徒患之乃求有莘氏美女骊戎之文马有熊九驷他奇怪物因殷嬖臣费仲而献之纣纣大悦乃赦西伯赐之弓矢斧钺使得征伐西伯乃献洛西之地以请纣去炮烙之刑纣许之由是后之儒者皆谓文王亲立于纣之朝北面为臣余独以为不然君臣之义千古之大防也文王既立纣之朝矣诸侯叛纣而归文王文王当拒其归而讨其叛安得俨然而受之文王生死悬于纣手纣亲见其三分有二其势将移商祚而漠然不复问此在庸弱之主犹或不能况纣之猜忌暴虐者哉古者天子之地一圻列国一同文王果受纣命而为西伯伐密伐崇灭之可也人臣之义不得自私其地皆当归诸天子安得据之而迁都焉晋四卿灭范中行氏而分其地当是时晋之公室已卑出公犹欲讨之纣果能制文王之死命安有听其坐大而不问者乎书曰予违汝弼汝无面从退有后言纣脯醢其大臣文王身为殷相则当谏若知纣不可谏则当去不言不去而窃叹之可乎楚欲戮叔孙豹乐王鲋求货于叔孙而为之请弗与晋之执叔孙也申丰以货如晋叔孙曰见我见而不使出叔孙父子贤大夫耳犹不欲以货免岂文王而反以货免且以货得高位乎文王之事诗书言之详矣与国若虞芮仇国若崇密下至昆夷亦得附见焉纣果文王之君不应诗书反无一言及之况里之囚乃文王之大厄斧钺之赐乃周王业之所自始较之虞芮之质崇密之伐其事尤鉅尤当郑重言之何以反不之及若文王与纣初不相涉者而文王之至德又无所容于讳岂非文王原未尝立于纣之朝哉纣囚文王之事始见于春秋传传云纣囚文王七年诸侯皆从之囚纣于是乎惧而归之固已失于诞矣然初未言文王立于纣之朝也其后战国策衍之始以文王为纣三公而有窃叹九鄂脯醢之事然尚未有美女善马之献也尚书大传再衍之始谓散宜生闳夭等取美马怪兽美女大贝以赂纣而后得归然亦尚未有弓矢斧钺之赐也逮至史记遂合国策大传之文而兼载之复益之以为西伯专征伐之语岂非去圣益远则其诬亦益多其说愈传则其真亦愈失乎学者奈何不取信于诗书孟子而独世俗传闻之是信哉且春秋传以为囚之七年战国策以为拘之百日其久暂固已悬殊矣尚书大传以为在西伯令戈耆之后史记以为在虞芮质成之前其先后亦复抵捂矣春秋传以为诸侯从之而纣归之尚书大传以为散宜生赂之而纣释之其所以得出之故又不一说矣学者将何所取信乎尤可异者殷本纪以为窃叹九侯而被囚周本纪则以为积善累德而见谮殷本纪以为献洛西而后赐斧钺周本纪则以为赐斧钺而后献洛西此一人之书也而先后矛盾亦如是其尚可信以为实耶曰纣天子也文王其诸侯也安得不立其朝而生死悬于其手乎曰此后世郡县之法然耳古者天子有德则诸侯皆归之无则诸侯去之故孟子曰武丁朝诸侯有天下犹运之掌也然则武丁以前诸侯固多不朝天下固不皆商有也故商颂曰昔有成汤自彼氐羌莫敢不来享莫敢不来王然则成汤以后中衰之世固多有不来享来王者也周介戎狄之间去商尤远是以大王侵于獯鬻商之方伯州牧不闻有救之者也事以皮币珠玉不闻有责之者也去而迁于歧山亦不闻有安集之者也盖当是时商之号令已不行于河关以西周自立国于岐与商固无涉也自凭辛至纣六世商日以衰而纣又暴故诸侯叛者益多特近畿诸侯或服属之耳是以文王灭密则取之灭崇则取之商不问文王亦不让也三分有二之国相率归周商不以为罪文王亦不以为嫌也何者诸侯久已非商之诸侯也文王自以其德服之其力取之于商何与焉由是言之文王盖未尝立商之朝纣焉得囚之里而锡之斧钺也哉曰然则论语之以服事殷传之帅叛国以事纣其皆不足信与曰孟子曰汤事葛大王事獯鬻汤与大王岂尝臣于葛獯鬻者哉所谓服事殷者不过玉帛皮马卑词厚币以奉之耳非必委质而立于其朝也春秋传韩厥之言以喻晋楚也晋楚敌国也而以为喻则亦非谓文王为纣臣也其后晋司马侯之谏平公亦以文王喻晋而纣喻楚假令文王果尝委质于纣则二子之取义为不伦矣盖自灭崇以后周日以大而亦渐近于商不能不为纣之所忌而文王委曲退让不肯与抗其实纣无如文王何也故今不载里之事及赐斧钺征伐等语说并见前成汤王季及后武王篇中辨里演易之说曰文王未尝囚于里则易何为演也曰此亦史记言耳易传但言其作于文王时不言文王所自作也但言其有忧患不言忧患为何事也史记因传此文遂以文王里之事当之非果有所据也且其自序文云西伯拘里演周易孔子厄陈蔡作春秋屈原放逐着离骚左邱失明厥有国语孙子膑脚而论兵法不韦迁蜀世传吕览韩非囚秦说难孤愤所引者凡七事然以今考之孔子作春秋在归鲁以后非厄陈蔡之时吕览之成悬诸国门是时不韦方为秦相亦未迁蜀屈原传作离骚在怀王之世至顷襄王乃迁之江南非放逐而赋离骚也韩非传作弧愤说难皆在居韩时秦王见其书而好之韩乃遣非使秦亦非囚秦而作说难孤愤也此三传及孔子世家皆迁之所自着而皆自反之乌在其可信乎至国语与左传事多抵捂文亦不类必非一人所作失明之说恐亦以其名明而致误耳孙武传既以十三篇为武书矣而于膑又云世传其兵法然赞但称孙武吴起兵法又似膑无书者七事之中其谬之显然易见者四焉渺茫恍惚不可究者二焉孔子曰举一隅不以三隅反则不复也况已举三隅而犹不能以一隅反乎由是言之易即文王所作亦断不在里时矣说并详后文武周公通考易之兴也条下辨拘幽操曰琴录何以载有文王拘幽操也曰琴录之文词意浅近不惟非圣人之言亦不类三代时语乃后人闻相传有此事而拟作者耳唐韩子亦尝有拟拘幽操近世琴谱亦有称为文王所自作者但此幸而有韩诗存少知读书者犹得辨其非实若传之日久不幸而韩诗亡则虽大儒亦必以为实矣彼琴录所载亦如是而已矣窃谓周秦以前事难详考不宜轻为拟作倘失其实贻误后人不浅然宋人且有以韩子此诗为能得文王之心者茫茫天下吾将与谁言之悠悠后世当必有人知之存疑内文明而外柔顺以蒙大难文王以之存参纣不说诸侯之听于周昌则嫌于死乃退伐崇许魏以客事天子易传大难语可疑按孔子之在厄论语言之孟子言之文王之在厄诗不言书不言论语孟子亦无有言之者至易春秋传始言之战国策尚书大传史记以降言之者更多何邪谓实无是事邪何以传记言之者累累谓果有是事邪六经孟子不当皆讳之而不言且只此一事耳何以传记言之者纷纷而各异乎盖尝思之孔子之在厄也于论语不过云绝粮于孟子不过云无交而传记增而衍之遂有陈蔡大夫合谋以兵围之之说与夫颜渊埃墨之堕子贡乞师之行由是言之传记之好因端附会乃其常事窃疑文王固尝见忌于纣纣欲伐之而甘心焉而文王不肯举兵相抗委曲退让以承顺之如太王之事獯鬻勾践之事吴然者而后之人递加附会各以其意而为之说是以纷纷不一孔子之去战国仅二百馀年犹如彼况文王之下迄战国至八百年乎余宁从经而缺之不敢从传而妄言也易传本非孔子所作乃战国时所撰是以汲冢周易有阴阳篇而无十翼其明验也而所云大难者亦未言为何难大戴嫌于死句亦殊难解然上云不说诸侯之听于周下云伐崇许魏则文王之征伐非纣之所赐矣不云臣事天子而云客事天子则文王亦未尝立纣之朝而为之三公矣大戴记乃秦汉间人所撰此语不知何本疑战国以前道商周之事其说有如此者是以晋韩厥司马侯皆以之喻晋楚也不知易传所谓大难亦如大戴记之所云云邪抑作传者即因见他传记有里之事而为是言邪既无明文未便悬揣而臆断之姑列之于存疑而大戴记虽不足征信然亦可以资考证故并列之存参易传非孔子作说见洙泗录归鲁篇中文王受命惟中身厥享国五十年附录ゾ有二陵焉其北陵文王之所避风雨也附论吴公子札来聘见舞象Ω南者曰美战犹有憾文王生于岐周卒于毕郢附论孟子曰由文王至于孔子五百有馀岁若太公望散宜生则见而知之若孔子则闻而知之西伯崩太子发立是为武王文王未尝称王史记周本纪于西伯崩武王立之后又云西伯盖即位五十年其囚里盖益易之八卦为六十四卦诗人道西伯盖受命之年称王而断虞芮之讼后十年而崩谥为文王后世说者遂有谓文王尝称王者欧阳永叔云书称南始咎周以乘黎其伐黎而胜也商人已疑其难制而恶之使西伯赫然见其不臣之状与商并立而称王如此十年商人反宴然不以为怪其父师老臣如祖伊微子之徒亦默然相与熟视而无一言此岂近于人情邪由是言之谓西伯受命称王十年者妄说也又云孔子曰三分天下有其二以服事商使西伯不称臣而称王安能服事于商乎且谓西伯称王者起于何说而孔子之言万世之信也由是言之谓西伯受命称王十年者妄说也余按史记此文系于西伯崩后且连用数盖字则是本非本纪正文盖司马氏别纪异闻而传写者误合之也果演易于里何不叙于被囚之时果称王于断讼之年何不记于断讼之文之下而乃别见于崩后乎盖当时相传有如此说者子长不敢必其果然故于崩后补载其说而云盖焉盖也者疑之也非遂决以为如是也郦生陆贾列传先载沛公召郦生及生说沛公事至国除而止及陆贾朱建二传既毕忽又云初沛公引兵过陈留郦生上谒沛公谢不见其事与前文大相反故说者谓此乃别记异闻原下一字而后人误合之然则周本纪之文亦当类是且史记诸世家往往叙至元成间则史记一书固不尽司马氏本文矣学者不得以是为疑也欧阳子之论着矣文王未尝系易说见后通考中易之兴也条下武王上有命自天命此文王于周于京缵女维莘长子维行笃生武王大姒嗣徽音则百斯男文王舍伯邑考而立武王伯邑考非妄撰按檀弓语多失实而伯邑考不见于经传然诸家书多言伯邑考者当非妄撰且管叔乃周公之兄不称仲而称叔亦似武王有伯兄者惟谓伯邑考为纣所烹则恐未然说已见前商纣篇中檀弓脱文又按檀弓此章乃辨立孙立子之异以下文舍其孙盾例之则文当云舍伯邑考之子而立武王或记偶脱之子二字亦未可知姑识其说于此武王之母弟八人周公为太宰康叔为司寇聃季为司空五叔无官备览文王有疾武王不说冠带而养文王一饭亦一饭文王再饭亦再饭旬有二日乃闲武王不冒文王元年大戴记云文王十二而生伯邑考十五而生武王小戴记云文王九十七而终武王九十三而终据是则文王崩时武王当年八十三至九十三而崩则在位仅十年而泰誓序云十有一年武王伐殷洪范篇云十有三祀王访于箕子其数不符说者不得已乃曲为之解谓武王之年继文王受命九年而数之宋欧阳永叔曰古者人君即位则称元年以计其在位之久近常事也自秦惠文始改十四年为后元年汉文帝亦改十七年为后元年自后说春秋者因以改元为重事果重事与西伯即位已改元年中间不宜改元而又改元至武王即位宜改元而反不改元乃上冒先君之元年并其居丧称十一年及其灭商而得天下其事大于听讼远矣而又不改元由是言之谓文王受命改元武王冒文王之元年者妄也余按永叔之论当矣然其误之所由则犹未之及也古者男子三十而娶虽未尽然然要必近二十乃可成婚况圣人人伦之至其行事必可为后世法若文王十二而生子则当以十一成婚安得如是之早太姒之年当更幼于文王或仅相若又安得有生子事乎书云文王受命惟中身厥享国五十年孟子书公孙丑亦称文王百年而崩是文王百年有征也即九十七亦可云百年若武王之年则不见于经传况人之修短命也父不可以与子兄不可以与弟而记乃述文王言云我百尔九十吾与尔三焉其不经甚矣就令可与何不多与之而斤斤于区区之三年也由是言之戴记之文本不足信明矣虽然二篇固属附会要但各记所闻原不期于相合后人务欲合之使之并行不悖是以理穷势屈不得不割文王之年益武王之数耳嗟乎既为古人所愚至于两妨又欲巧为之说以曲全之安得而不误哉故今一概不取说并见周公相成王篇武王既丧条下补武王曰予有乱臣十人辨商容观周军之说帝王世纪云商容及殷民观周军之入见毕公至民曰是吾新君也容曰非也太公及周公至皆然武王至民曰是吾新君也容曰然余按商容殷之贤臣当此时非去则隐耳必不率百姓而观其国之亡也且周之君臣舆卫各别岂容屡误此乃后人形容之词非其事实故不录附论孔子曰才难不其然乎唐虞之际于斯为盛有妇人焉九人而已乱臣十人不可指实按马氏称十人谓周召太公毕公荣公及散宜生等四人与文母也朱子谓子无臣母之义而以邑姜当之是已然武王之臣见于经传者尚有苏忿生史佚而毕荣皆不甚显毕公虽见于逸周书而与卫叔毛叔同举何所见十人之必为毕荣而无他人者既无明文不如缺之为是附录周公若曰太史司寇苏公式敬尔由狱以长长王国兹式有慎以列用中罚补有攸不为臣东征绥厥士女匪厥玄黄绍我周王见休惟臣附于大邑周东征非伐纣按此文云有攸不为臣则非伐纣之事明矣纣安能为周之臣哉伪武成篇采此文于武王伐纣之时而又患其不合乃删其首句及末句臣字以求合于其事若然则孟子何故增此数字使其文理不通乎至引泰誓之文特以证取残之意原不必即为此事况泰誓既亡安知当日之非追述往事邪自武王即位至伐纣凡十一年其间岂能绝无征伐故史记有观兵之文而金仁山以戡黎为武王之事此或即书之戡黎或即史之观兵均未可知要之当在伐纣之前故次之于此备览九年武王上祭于毕东观兵至于盟津备览诸侯不期而会盟津者八百皆曰纣可伐矣武王曰女未知天命未可也乃还师归此与东征未知为一事为两事姑附次于此观兵与伐纣之年伪孔传以伐纣为十三年而序之十有一年武王伐殷为观兵于孟津蔡传驳之云十一年者十三年之误也序本依仿经文无所发明偶三误而为一汉孔氏遂以为十一年观兵十三年伐纣武王观兵是以臣胁君也张子曰此事间不容发一日而命未绝则是君臣当日而命绝则为独夫岂有观兵二年而后始伐之哉司马迁作周本纪因亦谓十一年观兵十三年伐纣讹谬相承展转左验遂使武王蒙数千百年胁君之恶一字之误其流害乃至于此哉余按伪孔传以一事而误分两年故以序之十一年伐殷为观兵蔡传驳之当矣然谓武王未尝观兵谓史记承孔氏之讹谬亦谓十一年观兵十三年伐纣则犹未免于考之未详而论之未审也史记云九年武王上祭于毕东观兵至于盟津是观兵自在九年不在十一年非以伐殷而观兵也史记云居二年闻纣昏乱暴虐滋甚乃东伐纣是伐殷元在十一年不在十三年非以序之十一年伐殷为观兵也以伐纣为在十三年者乃汉志所载刘歆三统历之说撰伪泰誓经传者因之故以序之十有一年武王伐殷为观兵其说与史记正相悖蔡氏不详阅史记本文乃谓史记亦言十一年观兵十三年伐纣疏矣不知伪泰誓之十三年乃袭三统之误而反谓史记之观兵为袭伪孔传之误抑又慎矣孟子曰有攸不为臣东征而说者亦或谓戡黎为武王事然则武王未伐纣前十年之中不无用兵之事或河洛间有诸侯无道者武王伐之因而会于孟津此固理之所有不得遂以观兵为伐纣也不得因武王之先二年未尝伐纣遂谓武王先二年亦不应观兵也犹是商与周也犹是纣与武王也苟先二年观兵即为胁君则后二年伐纣安在遂得为无过乎况史记言诸侯皆曰纣可伐武王曰未可则是此举乃武王不伐纣之明证正得圣人之心而何谬之有哉故今删节其文而仍存之以见武王不忍伐商之至德十一年之非误三统谓在十三年之谬说并见后伐殷访范条下当日命绝之非是详见后甲子条下辨白鱼赤乌之说尚书大传云太子发升于舟中流白鱼入于舟中跪取出以燎群公咸曰休哉休哉有火流于王屋化为赤乌三足武王喜诸大夫皆喜周公曰茂哉茂哉史记周本纪云为文王木主载以车中军武王自称太子发言奉文王以伐不敢自专渡河中流白鱼跃入王舟中武王俯取以祭既渡有火自土复于下至于王屋流为乌其色赤其声魄云余按孟津河津河南河北皆可谓之孟津武王既自孟津还师必不渡河而北复渡河而南也白鱼赤乌其事荒诞不经君子之所不道盖汉人尚谶纬是以其言如是大传本纪不知其谬而误采之耳且伐商之役武王即位久矣孔子曰名不正则言不顺武王安得变而称太子发也哉果称太子牧誓篇中何以又称为王曰也故今并不录附论孔子曰周之德其可谓至德也已矣至德不专属文王注采范氏言云孔子因武王之言而及文王之德且与泰伯皆以至德称之其旨微矣余按孔子但言周之德未尝言文王之德也周也者文武之统称何由而知其专属文王况上文所记者武王之言则以为论武而兼文也可若以为论文而删武则上下之文不相属矣范氏之意但以武王尝伐商故改而属之文王以曲入武王之罪耳不知武王牧野以前其不忍伐商而服事之心初与文王不异而孔子之言亦非谓纣之终不可伐也但谓其势足以代商而不革命必待纣恶既盈万不得已然后伐之为至德耳奈何反以伐商罪周也哉嗟夫孔子斥臧文仲不仁不知而宋儒曰数其事而责之其所善者多也孔子称子产有君子之道而宋儒曰数其事而称之犹有所未至也孔子称周德至而宋儒曰以至德称周者以伐商罪周也凡孔于之所褒务贬之所贬务褒之以此为尊信圣人吾不信也故今以服事之文系之文王伐崇作丰以后至德之论系之武王观兵还师之时以见自作丰至此无时非不忍伐商之心庶不至歧文武而两视之也说并详后甲子条下三分以下不可断为一章朱子集注此章末云或曰宜断三分以下别以孔子曰起之而自为一章余按此章本通论周事上节论周之才此节论周之德皆兼文武言之书云武王维兹四人尚迪有禄则武王之臣大半皆文王所遗十人至武王时始备耳其章首记武王言者但为后文九人而已张本因有唐虞之际一语故并记舜五臣正如左传记宋攻荡氏事先称二华戴族司城庄族六官桓族不过为后鱼府是无桓氏一语张本耳其实孔子自专论周事非泛论古今人才故曰于斯为盛不曰于周为盛不得因章首记舜武王之臣遂割上节属之而此又别为一章也亦不得谓上节自论武王而此自论文王也补惟一月壬辰旁死霸若翌日癸巳武王乃朝步自周于征伐纣辨使人候殷之说吕氏春秋云武王使人候殷反报岐周曰殷其乱矣武王曰焉至对曰谗慝胜良武王曰尚未也又复往反报曰贤者出走矣武王曰尚未也又往反报曰百姓不敢诽怨矣武王曰嘻遽告太公选车三百虎贲三千朝要甲子之期而纣为禽余按圣人之心无私如天地光明如日月当行当止惟义所在初无利天下之心也借令纣恶未甚可以不伐武王之所乐也乌有志在取商而按兵观衅冀纣之不道以蕲得志者哉此与汤阻贡职一事皆战国之人习于权谋术数之俗而妄意圣人之亦如是遂从而造为此言耳后世文学之士好博览而不知所择乃以杂家小说之言与经传齐观遂以为圣人果如是于是非汤武者接踵而起其所关于世道人心非小也故今并不录而仍为之辨说并见商录成汤篇中备览武王伐殷岁在鹑火月在天驷日在析木之津辰在斗柄星在天鼋伐殷岁在鹑火按春秋之末上距周初未远此言当有所据武王以十一年伐殷岁在鹑火则武王之元年岁当在寿星也其谓十三年伐殷者亦谓岁在鹑火但武王之即位先二年耳其谓冒文王之九年者亦谓伐殷岁在鹑火但武王之即位迟数年耳其伐殷之年无异也故采此文以表其年至汉志所推虽未必尽符要得其大略故列之存参说并见后革车三百及前观兵条下惟十有一年武王伐纣存参师初发以殷十一月戊子日在析木箕七度是夕也月在房五度后三日得周正月辛卯朔合辰在斗前一度明日壬辰晨星始见癸巳武王始发辨迎太岁及折天雨之说荀子云武王之诛纣也行之日以兵忌东面而迎太岁韩诗外传云武王伐纣折为三天雨三日不休太公曰折为三者军当分为三也天雨三日不休欲洒吾兵也余按圣人举事惟义所在异端术数之学世俗忌讳之说不但君子之所不道而周以前亦无此等言也况武王奉天罚罪会朝清明当致休祥安得反致灾异国语记武王伐纣事亦无此等一语则此皆战国人之所附会无疑也说苑亦述此事而文稍异要之皆不足信故并不采但载汉志之文以为参考之助云尔补武王之伐殷也革车三百两虎贲三千人备览居二年闻纣昏乱暴虐滋甚杀王子比干囚箕子太师疵少师强抱其乐器而奔周于是武王遍告诸侯曰殷有重罪不可以不毕伐遂率戎车三百乘虎贲三千人甲士四万五千人以东伐纣伐纣在十一年书序云惟十有一年武王伐殷一月戊午师渡孟津作泰誓三篇是以武王伐商为在十一年也史记云九年武王上祭于毕东观兵至于孟津居二年闻纣昏乱暴虐滋甚于是武王遍告诸侯以东伐纣是亦以伐商为在十一年也东晋以后伪泰誓经传出乃以为十三年而分序之四语为两年事云周自虞芮质厥成诸侯并附以为受命之年至九年而文王卒武王三年服毕观兵孟津以卜诸侯伐纣之心诸侯佥同乃退以示弱十三年正月二十八日更与诸侯期而共伐纣正义云序不别言十三年而以一月接十一年下者序以观兵至而即还略而不言月日誓则经有年有春故略而不言年春止言一月使其互相足也余按史之记事以日系月以月系年容有有年无月有月无日及有月日而无年者未有以他年之月日系于此年之下者若渡河果在十三年序必不系之于十一年下明矣盖伐殷非一朝之事而渡河则一日可毕故系伐殷以年系渡河以月日乃史之常正如春秋柯陵之盟先书夏公会某某伐郑而后书六月乙酉同盟于柯陵戏之盟先书冬公会某某代郑而后书十有二月己亥同盟于戏也若因年下有事遂以月日属之后年则顾命之首云惟四月哉生魄王不怿甲子王乃ぽ水亦可谓甲子为六月之甲子乎蔡传云序言惟十有一年武王伐殷继以一月戊午师渡孟津即记其年其月其日之事也孔氏乃离而二之于十有一年武王伐殷则释为观兵之时于一月戊午师渡孟津则释为伐纣之时上文则年无所系之月下文则月无所系之年其论当矣顾吾独异蔡氏既知伪孔传为说之不通乃不取所谓十三年之事而还之十一年反取前后之文尽属之十三年而谓序文之十一年为十三年之误欲正前人之误而反更甚其误为可惜也蔡氏以为今泰誓文果周太史之所书耶姑勿论其誓中所言浅陋剿袭即以篇首纪事一语言之尚书之事有系于年者有系于月与日者从未有系于四时之名者何者古固不以时纪事也金之大熟言秋也犹之乎言禾也犹盘庚篇之云乃亦有秋不可谓乃亦有春乃亦有夏也惟春秋一书专以时纪事或有时而不月者未有月而不时者故名之曰春秋言此书与他书不同者在此也若他书皆有春秋则此书不得独名春秋明矣今伪泰誓上篇之首乃云惟十有三年春大会于孟津不书月而反书时尚书有是文体乎中篇之首又云惟戊午王次于河朔蒙日于时而反无月不但尚书无此文体即春秋亦无此文体也序也者本经而作者也其文虽不能无误然误亦依傍经文故康诰篇首有错简而序遂误以为成王之书其明验也若此泰誓果在序前则序何得取经文中明明十三年之事而系之十一年而司马迁亲见古文又亲从安国问故若此泰誓经传果出安国则迁又何得以明明十三年者而载之十一年明明十一年者而载之九年乎且序与经异者当从经谓义理也事实也恐作序者之未必精审耳若文字之误则非作经作序者之事也传经与序者误之也苟误在于传者则序文可误经文亦可误然则即使此泰誓果孔氏古文亦未见夫一之必误而三之必非误也盖伪泰誓文之称十三年实本于汉书律历志所采三统历之文而三统之为是说乃刘歆因洪范序文而揣度言之者其初本无的据而相沿既久撰伪泰誓者因亦靡然从之蔡氏以其名为经也遂不敢议而反变易西汉以前之说而从之嘻亦已过矣书序史记之文虽不必悉合于经然较刘歆以后之书则为近古而所谓十一年者于事无所剌谬亦无以见其必不然故今备列其文以正汉志二传之失说并见前观兵后孟津条下三统之误详见后访箕条下卷三武王中补周武有孟津之誓一月戊午师渡于孟津辨逆流疾风之说淮南子云武王渡于孟津阳侯之波逆流而击疾风晦冥人马不相见武王操钺秉旄而之余按此亦风折雨洒兵之事而传闻异词者不可信故不采存参戊午度于孟津孟津去周九百里师行三十里故三十一日而度明日己未冬至晨星与婺女伏历建星及牵牛至于婺女天鼋之首备览十一年十二月戊午师毕渡盟津诸侯咸会武王乃作泰誓告于众庶今殷王纣乃用其妇人之言自绝于天毁坏其三正离其王父母弟乃断弃其先祖之乐乃为淫声用变乱正声怡说妇人故今予发维共行天罚勉哉夫子不可再不可三吴或蔡沈顾炎武疑泰誓齐梁以来所传泰誓三篇语多浅陋先儒往往有疑之者吴氏云汤武皆以兵受命然汤之辞裕武王之辞迫汤之数桀也恭武王之数纣也傲学者不能无憾疑其书之晚出或非尽当时之本文也蔡氏跋牧誓篇后云此篇严肃而温厚与汤誓相表里真圣人之言也泰誓武成一篇之中似非尽出于一人之口岂独此为全书乎顾氏云商之德泽深矣尺地莫非其有也一民莫非其臣也武王伐纣乃曰独夫受洪惟作威乃汝世雠曰肆予小子诞以尔众士殄歼乃雠何至于此纣之不善亦止其身乃至并其先世而雠之岂非泰誓之文出于魏晋间人之伪撰者邪吴氏蔡氏盖已见及乎此特以注家之体未敢直言其伪耳伪泰誓掇拾之谬余按纣之无道尚书言之详矣牧誓严而不怒直而不绞圣人之言也微子意存规戒指陈无隐语曲而忧深情切而意悲忠臣义士之言也酒诰无逸立政等篇亦皆和平庄雅无可议者独此泰誓三篇数纣之罪切齿腐心矜张夸大全无圣人气象圣人伐暴救民何至于此岂惟武王必无此言三代以上从未有如是之言也至其语虽皆有所本而重复杂乱绝无章法即移上篇语于中篇移中篇语于下篇亦未见其不可然则何所见而必分为三度言之乎先儒之论当矣惟是篇中所采经传之文舛谬累累先儒尚多有未及者略缀数则于左古籍称泰誓者五条天视自我民视二句本之孟子我武维扬五句本之孟子而少改之民之所欲二句本之春秋传纣有亿兆夷人四句本之春秋传而少改之予克受六句本之坊记原文皆称泰誓云云虽于上下文义未甚融洽然于理无大谬不必深论虽有周亲条之分割虽有周亲不如仁人百姓有过在予一人四语今见于论语尧曰篇而不言其所引何书玩之殊与誓词不类且其文本相连兼与上下之意相属今割而分之以虽有周亲系同心同德下百姓有过系自我民听下则于文义不属况六句中删其中二句而但引首尾亦非引书之体天佑下民条之删改孟子引书云天佑下民作之君作之师惟曰其助上帝宠之四方有罪无罪惟我在天下曷敢有越厥志今改其文云惟其克相上帝可也云宠绥四方则不可宠也者尊之也贵之也天可以宠君师君师安能宠四方乎蔡传以宠为爱亦强为之说耳又删惟我在天下五字而云予曷敢有越厥志全失孟子之意而语气亦不完且孟子引泰誓我武维扬天视自我民视皆称其篇名而此但称书曰亦恐非泰誓中语也同德度义语失苌弘意春秋传苌弘对刘子云同德度义泰誓曰纣有亿兆夷人亦有离德予有乱臣十人同心同德则是泰誓之文止后四句而同德度义乃苌弘之言同德云者即下同心同德之谓也今采此四语而改之以入中篇又采同德度义句入上篇而增同力度德于上如此则同德乃孟子德齐之意而德犹不足恃又视其义何如不但与下同心同德之语不伦失苌弘之本意而德之与义岂容有浅深轻重之别乎况此五句果皆出于泰誓苌弘何得独掠此一句以为己言也除恶务本为伍员语树德务滋除恶务本本春秋传伍员谏吴王语而少改之不但不如原文之善而此言乃霸主之臣施之于敌国者若王者则必无是言况可施之于共主乎且伍员不称书云则非尚书文明矣时哉弗可失为阖闾语时哉弗可失本春秋传吴公子光语而少改之夫武王之伐纣以救民耳岂富天下哉使纣改过或纣死而嗣君贤武王之所深幸也今如此言则是武王幸纣无道惟恐过此以往后人改纪其政而不得灭之耳正与楚斗伯比策随之意略同岂圣人之心乎史记采泰誓无三篇中语历观三篇无非掇拾前人之语而引用失当者十之八九小者乖于文义大者伤于名教使武王光明磊落之心忠厚和平之意不白于后世者皆此三篇之惑之也嗟夫王肃之徒伪撰此书不过欲绌郑学而伸肃说耳而岂知其诬圣人而惑后世至于如是乎昔司马迁亲从安国问古文而史记所采泰誓文无三篇中一语则三篇非孔壁中原书明矣乃后儒反以史记所载者为伪岂亲承其人者反得其伪而数百馀年后绝灭失传之馀反得其真乎余不解其为何理也故今三篇之文概不采至其年月之谬数纣罪之附会说已见前商纣篇中及前篇初伐纣条下备览王以二月癸亥夜陈未毕而雨存参庚申二月朔日也四日癸亥至牧野夜陈甲子昧爽而合矣辨胶鬲候周师之说吕氏春秋云殷使胶鬲候周师武王曰将之殷胶鬲曰何至武王曰将以甲子至殷郊胶鬲行天雨日夜不休武王疾行不辍果以甲子至殷郊余按武王伐殷诸侯会者八百烽燧所及纣岂容不知之而待胶鬲之候胶鬲商之贤臣而不见用至伐殷时非已死则去或废耳安得尚为纣所倚任若鬲怀禄不去坐视殷亡则亦不成为胶鬲矣此皆后人妄撰以见武王之有信耳非实事也故不录时甲子昧爽王朝至于商郊牧野乃誓王左杖黄钺右秉白旄以麾曰逖矣西土之人王曰嗟我友邦冢君御事司徒司马司空亚旅师氏千夫长百夫长及庸蜀羌髟矛微卢彭濮人称尔戈比尔干立尔矛予其誓王曰古人有言曰牝鸡无晨牝鸡之晨惟家之索今商王受惟妇言是用昏弃厥肆祀弗答昏弃厥遗王父母弟不迪乃惟四方之多罪逋逃是崇是长是信是使是以为大夫卿士俾暴虐于百姓以奸宄于商邑今予发惟恭行天之罚今日之事不愆于六步七步乃止齐焉夫子勖哉不愆于四伐五伐六伐七伐乃止齐焉勖哉夫子尚桓桓如虎如貔如熊如罴于商郊弗迓克奔以役西土勖哉夫子尔所弗勖其于尔躬有戮牧誓与伪泰誓之相反吾读泰誓而知武王之必斩纣头悬诸太白必不封武庚于商也吾读牧誓而知武王之必封武庚于商必不忍斩纣头而悬诸太白也何者牧誓数纣之罪不过曰惟妇言是用而已惟多罪逋逃是崇是长是信是使而已其暴虐百姓奸宄商邑虽纣主之而实大夫卿士之成之也玩其词揆其意克商之后必将此暴虐奸宄者尽诛之以快人心至于纣即使不死亦不过废而迁之使不得一有所为不得复用此暴虐奸宄之人如越句践之居吴王于甬东者而已非惟不肯灭其社稷亦必不肯残其身况于已死而尚毁其尸乎而泰誓数纣之罪则曰淫酗肆虐曰罪浮于桀曰残害万姓曰毒四海曰焚炙忠良刳剔孕妇曰朝涉之胫剖贤人之心甚至斥为独夫名为世雠念除恶之务本必殄歼之乃止玩其词揆其意克商之后必生执纣而甘心焉然后始泄其忿至于武庚不杀亦已幸矣亦必窜之流之其尚肯封之乎由是言之牧誓与封武庚之武王一武王泰誓与悬纣头之武王又一武王也言牧誓之言者必不忍言泰誓之言言泰誓之言者必不能言牧誓之言也忍悬纣头于太白者必不肯封武庚于商肯封武庚于商者必不忍悬纣头于太白也然则此二篇必有一真一伪此二事亦必有一是一非显然而可见也犹之乎匡章不忍欺死父之必不欺生君胡广不肯舍一猪之必不舍身命也牧誓一篇出于伏生孔安国壁中而先行于两汉泰誓三篇出于齐梁之际而晚行于隋唐武庚之封与诗鸱东山合与书金大诰合纣头之悬则经传从未有一言及之者此果孰是孰非孰真孰伪学者苟平心而察之不难辨也如牧誓果武王之言封武庚果武王之事则伪孔氏古文与逸周书所记不可信也明矣吾与作伪书者无怨顾伤古圣人之事见诬于后世故不忍于不言说并见前孟津之誓及后条下高定论牧誓之谬唐国史补云高定读牧誓问其父曰奈何以臣伐君父曰应天顺人曰用命赏于祖不用命戮于社岂是顺人父不能答余按武王与纣原非君臣但商纣世为天子周乃一侯国耳故晋韩厥及司马侯皆以周喻晋以纣喻楚孟子齐人伐燕章中亦尝以周喻齐以纣喻燕皆若敌国然者至以赏于祖戮于社为非顺人语尤乖谬行军必有赏罚岂无赏罚始为顺人乎费誓云汝则有大刑汝则有常刑鲁公之征徐戎亦不得谓之顺人乎且此乃甘誓语何得用之以讥武王不知其父何以不能答作书者又何以载之为美谈也说并见前文王篇中及后条下殷商之旅其会如林矢于牧野维予侯兴上帝临汝无贰尔心补王曰无畏宁尔也非敌百姓也若崩厥角稽首备览诸侯兵会者车四千乘陈师牧野帝纣闻武王来亦发兵七十万人距武王纣师皆倒兵以战以开武王武王驰之纣兵皆崩畔纣纣走反入登于鹿台之上蒙衣其珠玉自燔于火而死存疑粤若来三月既死霸粤五日甲子咸刘商王纣武成咸刘之可疑按武王之伐纣据孟子以民为崩角稽首据史记以纣为自燔于火而此文乃云咸刘商王纣若大行诛杀者语殊可疑盖武成一篇本多言过其实故孟子止取二三策而谓血流漂杵之事无之况此篇乃安国得多十六篇者非若二十八篇以今文读之者可此蝌蚪之文本不易识亦岂能保无文字之偶误故汉儒称为残缺不全绝无师说固未可尽执为实也惟其出师月日可与他书互证有不容尽废者故列之于存疑附录阙巩之甲武所以克商也附论孟子曰尽信书则不如无书吾于武成取二三策而已矣仁人无敌于天下以至仁伐至不仁而何其血之流杵也辨苏轼孔子罪汤武之说苏氏云孔子盖罪汤武曰大哉巍巍乎尧舜也禹吾无间然其不足于汤武也明矣使文王在必不伐纣纣不见伐而以考终或死于乱殷人立君以事周君臣之道岂不两全而以兵取之而杀之可乎由是世之论者皆以文王不伐商而武王伐之为非是余独以为不然圣人者奉天而行者也故孟子曰天与贤则与贤天与子则与子文王之不伐纣与武王之不得不伐纣皆天也故孟子曰取之而民不悦则勿取文王是也取之而民悦则取之武王是也盖文王之时诸侯新服周化犹未大行而纣贤臣尚多其虐未甚故文王可以不伐商至武王之世商之贤臣已尽而纣暴虐滋甚民困而无所告为武王者安能晏然听其骈首而就死乎当商之末诸侯相吞并西方则崇为大东方则奄为大中州之地大河南北则殷之王畿也文王起于西陲故先伐崇与密至武王而克商至成王周公而后践奄自西而东化以渐及先后之势然也故曰文王之德百年而后崩犹未洽于天下武王周公继之然后大行言其三世相承以共安天下也但武王当其中耳不得遂以此为圣人之优劣也高子曰禹之声尚文王之声孟子曰何以言之曰以追蠡曰是奚足哉城门之轨两马之力与夫禹与文王之乐未必即无高下然必不在于追蠡则武与文之优劣亦不在于伐商与不伐商王与帝之升降亦不在于征诛与不征诛也如以其迹断之是以追蠡而论乐耳记曰仲尼祖述尧舜宪章文武子贡曰文武之道未坠于地在人夫子焉不学皆以文武并称从未有歧而二之者是孔子于文武其尊信无以异也且论语者后人之所记非孔子之所自着也其论尧舜禹亦仅一见则圣言之遗者尚多今也据孔子之赞舜禹而遂诬孔子之罪汤武则孔子尝称稷即可谓之罪契尝称周公即可谓之罪召公矣欲诬圣人亦何患于无辞乎夫可以取信者孔孟而已孔子未尝斥汤武也则曲为之说曰孔子为尊者讳为亲者讳也然则孟子不必讳矣而孟子不惟不斥且表章之苏氏不复能曲为说则直曰孟子之言不可为训而已孔子既未尝言孟子之言又不可为训则虽欲不入于杨墨不可得矣至所称两全之术尤为纰缪何者武王之伐纣不过欲救民耳以民困于水火而不能待纣之死是以伐之非贪其地而灭之也若殷别立贤君武王又何必强之事己且夫力能靖殷使之不至于乱而不肯一援手乃冀幸其自相屠戮而享其利而脱己之恶名此岂圣人正大光明之心也哉详苏氏之计画皆曹操司马懿狐媚窃国者之所为盖以利天下之心揣武王故欲进之以此而不自知其肝胆之楚越也至谓纣见杀于武王则亦承史记之谬耳武王岂有是事也哉张子厚云一日之间天命未绝则为君臣当日命绝则为独夫诸侯不期而会者八百武王安得而止之哉以此为武王解似矣然天下事未有不以渐者天命之绝岂在一日况君臣之分犹天泽之不可更昨日竭忠贞而奉之矣今日称干戈而加之可乎且夫孟津之会诸侯不期而至史记文耳武王未必不告之也纵果诸侯自来要亦闻武王之伐商而会之耳武王早至孟津则诸侯早会迟至则迟会如之何其可以一日之间为天命去留之界也盖殷天命之去当在文王之世故书曰天乃大命文王殪戎殷诞受厥命诗文王之篇曰周虽旧邦其命维新天命已去而久不肯伐商是以谓之至德若至孟津之会而后决则文王之伐密伐崇三分有二庸得不谓之跋扈乎盖凡论周事者皆为史记所误而以文王之为西伯专征伐为纣之所赐故以后世君臣之分断武王之是非不知殷衰以来圣贤之君不作诸侯固以渐而叛矣周介戎狄之间乃商政所不及及其浸昌浸大诸侯归之又商所不能臣自文王之世固已未尝一日臣于商矣况武王乎牧誓曰惟四方之多罪逋逃是崇是长是信是使是以为大夫卿士俾暴虐于百姓以奸宄于商邑夫曰于百姓而不曰于万方曰于商邑而不曰于下国则是纣之号令止行于其畿内之明证也故凡真古书之文未有谓桀纣之令行于天下者惟伪书乃往往有之如汤誓及此篇皆马郑相传之真古文尚书也则其文但曰率割夏邑奸宄于商邑而已而伪古文尚书之汤诰则曰夏王灭德作威以敷虐于尔万方百姓矣泰誓则曰残害于尔万姓曰毒四海矣何者伪书撰于东晋以后彼固以汉晋之事例之也学者苟能分别观之则不但古圣人之真可识而古书之真伪亦可辨矣由是言之纣与文武原无君臣之分而但为名号正朔所存苟非大无道则圣人亦不忍轻黜之苟其大无道则圣人亦不敢擅庇之文武岂有二道也哉是故论文武者但当问其实为纣臣与否而不必问其伐商与不伐商果君臣也则虽以曹操之不篡汉而罪与丕无殊果非君臣也则虽以武王之伐商而至德与文不异惜乎世之论者皆不折衷于此信杨墨者则以汤武为罪人尊圣人者亦但以天命为解释六经之晦圣人之受诬也久矣余既有见于此不忍不言然言之亦未必其有信之者也嗟夫自战国至秦世道之一大升降也杀人动数十万民之死者十而七八卒灭先王之法焚诗书废礼乐而后已何以至于是也以自文武以后八九百年无圣人为天子者以救之也然则使汤不放桀武王不伐纣将不待后世而即为战国可知也夫果不待后世而即为战国则当孔孟来生而尧舜之道久已泯没孔孟且无所承以传于后人类几何而不尽即不尽而几何不为禽兽也呜乎后世之人所以尚能生全而异于禽兽者汤武之功也赖汤武之功以生而遂奋其笔以訾汤武以为千古之罪人世之背本忘恩未有如是之甚者也且夫以汤武之放伐为罪者黄老氏之言也黄老氏之言杨氏之言也后之儒者耻言杨墨而自以为能辟异端然论圣人之事则皆祖述杨墨之剩言而不自知呜乎吾不知其所辟者何异端也故今于汤武王之事特详辨之说并见成汤王季文王伯夷篇中辨黄钺斩纣之说史记周本纪云武王至纣死所自射之三发而后下车以轻剑击之以黄钺斩纣头县太白之旗已而至纣之嬖妾二女二女皆经自杀武王又射三发击以剑斩以元钺县其头小白之旗余按圣人之伐暴以救民也非雠之而欲甘心焉者也桀虽虐汤放之而已使纣不死武王必不杀纣况于已死而残其尸何为也者春秋时灭国多矣于其君也迁之而已尚未有杀之者况商周之间风俗尤厚而武王圣人也安有已死而残其尸者哉观于武王之封武庚圣人之心可以见矣必无悬纣头于旗以示﹃者若武王之雠纣如是则必尽杀其子若孙即不然亦必囚之放之乌有反封之者哉史记之言盖本之逸周书刘向所谓孔子所论百篇之馀者也此本战国时人所撰其中舛谬良多不可为实史记误采之耳惟贾谊新书谓纣死之后民之观者皆进蹴之武王使人帷而守之为仿佛于圣人之心然古者风俗淳厚厉王之暴周人流之于彘而遂已不甘心焉也乌有纣死而商民残其尸者哉故并不录辨革殷祝之事本纪又云叔振铎奉陈常车周公旦把大钺毕公把小钺以夹武王散宜生太颠闳夭皆执剑以卫武王立于社南毛叔郑奉明水卫康叔封布兹召公赞采师尚父牵牲尹佚荚祝云云余按此亦采逸周书之文非其事实执剑牵牲自有有司职之非师傅大臣之事观顾命之篇可见矣其祝文亦依傍牧誓之语以成文者故皆不录又按周书之文多与史记异同而皆不若史记之语完善疑史记所采者本书而今周书则传写而致误者也武王下补周有大赉善人是富大赉事实按史记称武王克商散财发粟所谓大赉盖即指此故次之于此虽有周亲不如仁人百姓有过在予一人真孔与伪孔解周亲之不同朱子论语集注云孔氏曰周至也言纣至亲虽多不如周家之多仁人是以周亲为商之亲戚也余按论语集解孔安国云亲而不贤不忠则诛之管蔡是也仁人谓箕子微子来则用之安国初未尝以周亲属商以仁人属周也盖此本承上文大赉二句言周虽有亲戚不敌善人故赉之耳上文之周既指武王何为此文之周反属之纣上下作两解乎至以为武王所自言而谓商亲之不如周抑又夸矣朱子此文本之伪书伪传伪书伪传乃晋以后攻康成者之所伪撰朱子乃不从真安国之论语注而反引伪安国之尚书传且云孔氏云云安国之诬将望何人为白之乎然安国之所释亦尚未尽此本记武王事管蔡尚未间王室何由诛之仁人兼天下之遗贤言之亦岂得专指微箕细玩此文乃圣人不私其亲而惟求天下之贤才与共天禄正与上章成汤之言相表里周亲二句即所谓帝臣不蔽简在帝心也百姓二句即所谓万方有罪罪在朕躬也故孟子曰先圣后圣其揆一也故读此章可以见圣人贵德尊贤大公无我之心而约非刘氏不王特秦汉以后之事未足语于唐虞三代圣帝哲王之度量也以周亲为商亲失其旨矣百姓有过蔡氏书传以为民皆有责于我谓我不正商罪亦非是故今考而正之此文非泰誓语说已见前篇中备览命召公释箕子之囚命毕公释百姓之囚表商容之闾命南宫括散鹿台之财发鉅桥之粟以振贫弱萌隶命南宫括史佚展九鼎保玉命闳夭封比干之墓命宗祝享祠于军辨咨询周公而散财发粟之说尚书大传云纣死武王召太公而问焉太公曰爱人者兼其屋上之乌不爱人者及其余召公曰有罪者杀无罪者活咸刘厥敌毋使有馀周公曰各安其宅各田其田毋故毋新惟仁之亲武王于是乃封墓表闾发粟散财吕氏春秋云武王命周公进殷之遗老而问众之所说民之所欲乃发鉅桥之粟余按散财发粟表闾封墓诸大政皆武王未克商时心所欲为而不能者一旦克商自当即时举行不待访之于人而太公召公皆圣贤之臣何容见不及此而但以杀戮导武王乎此皆后人附会之言故并不录备览牧之野武王之大事也既事而退柴于上帝祈于社设奠于牧室遂率天下诸侯执豆笾逡奔走追王太王父王季历文王昌三王追尊当在牧野时追王之说凡三史记以为文王受命称王而追尊古公公季皆为王文王称王先儒固多驳之苟文王未尝称王则二王亦非文王之所追尊明矣中庸以为周公追王大王王季而无文王然书金篇文大王王季于武王之世已皆称王则中庸所称亦不然矣唯大传以为武王在牧野时三王同时追尊于理为近与尚书文亦合故今从之说详见前文王及后周公篇中按本纪之散财发粟即论语大赉之典大传之设奠追王即史记享祠之事故连类而次之备览封商纣子禄父殷之馀民武王为殷初定未集乃使其弟管叔鲜蔡叔度相禄父治殷封殷当在散财后史记此文在散财发粟之前按散财发粟与释囚表闾皆如救焚拯溺不可旦夕缓者若封殷立监似当从容议之故移置于此监殷止管蔡二叔无霍叔说见周公相成王篇管蔡商条下备览乃罢兵西归行狩记政事作武成伪武成不必改定伪尚书中有武成篇乃缀辑经传孟子戴记之语而采汉书律历志所引武成原文以冠之者虽无大谬于理而亦毫无所发明且既为诰体而通篇皆叙事殊不相称其文亦杂乱无章蔡传疑之是也顾不肯纠其伪而为改定其文岂知改定更不免于杂乱乎况既叙伐商之文于诰前则所谓诰者仅寥寥数语而亦仍是叙事初无所白于诸侯者尚书宁有此诰体邪故今不采其文而但载汉志所引之原文备览济河而西马散之华山之阳而弗复乘牛散之桃林之野而弗复服车甲衅而藏之府库而弗用倒载干戈包之以虎皮名之曰建备览散军而郊射左射首右射驺虞而贯革之射息也裨冕笏而虎贲之士说剑也附论楚子曰夫武禁暴戢兵保大定功安民和众丰财者也故使子孙无忘其章今我使二国暴骨暴矣观兵以威诸侯兵不戢矣暴而不戢安能保大犹有晋在焉得定功所违民欲犹多民何安焉无德而强争诸侯何以和众利人之几而安人之乱以为己荣何以丰财武有七德我无一焉何以示子孙楚庄论武王之可信余按春秋之时周室微弱楚地方千馀里僭王问鼎其目中固已无周矣且距武王仅四百年文献具存借使武王有一二端未满人意诗书所言之有虚美楚子必无不知必不代为之讳乃其颂武王如是则是武王原无可议诗书所言皆实事也春秋时诸侯自桓文以降莫如楚庄贤者县陈而复封之克郑而复舍之虽汉高光及宋祖唐宗能之乎是其才识盖有大过人者是以士会称其德立刑行政成事时典从礼顺盖深贤之也乃其称武王若于己有天渊之限泥之隔者虽自谦之词然何至于是然则武王实大圣人非后世贤君所能及虽贤君莫不心折于武王未有敢致不满于武王者也盖当其时汤武之世未远杨墨之说未起故知之真而服之笃自战国以后异端横行非尧舜薄汤武学者习闻其说而不能辨其是非真伪以故从风而靡不但刘知几苏子瞻之属以为可议以为非圣即笃信好古之儒亦往往于武王有憾词焉岂非邪说之易惑特识之难遇哉吾愿世之学者以三代以上论武王者论武王而毋以战国以后之论武王者论武王也补惟四月既旁生霸粤六日庚戌武王燎于周庙翌日辛亥祀于天位粤五日乙卯乃以庶国祀馘于周庙存参大寒在周二月己丑晦明日闰月庚寅朔三月二日庚申惊蛰四月己丑朔甲辰望乙巳旁之谨权量审法度修废官四方之政行焉兴灭国继绝世举逸民天下之民归心焉尧曰篇纪武王新政论语之记此两节何也所以纪武王之新政也圣人之征不道也非利天下也以正天下也权量法度古圣人之所以定民志而正风俗者也权量不谨则巧伪日滋奸民得其利而良民受其害法度不审则奸吏得以上下其手而民无所措手足虞舜所以同律度量衡也古之圣帝名臣皆有大功于世其子孙皆当世守其祀而不改当商之季贤圣之君不作诸侯惟以力争强吞弱众暴寡圣帝名臣之裔殄灭者盖亦不少矣至于任官用人尤经世之大政官废则民事无由理不得其人则虽有官而事不治反以病民者有之矣观于伯夷之居北海太公之居东海天下之大老且犹如是则贤才之伏处于草茅者固不可以枚举但无由尽归于周耳贤才不用百姓何由得安是以武王起而伐商以正之也使武王不伐商则圣帝名臣之祀遂听其灭绝乎奸民乱俗奸吏害民遂听其纵恣乎职废而不举贤才隐居而不任职遂听其自然任斯民之重困乎吾知上帝之心必有所不忍而圣人敬事上帝之心亦必有所不安也故曰圣人非利天下也以正天下也兴灭继绝即史记所称封蓟祝陈杞之事举逸民即上文周亲不如仁人周颂求懿德肆时夏之意即成汤所云帝臣不蔽也后世学者习见汉晋以后之事遂以为三代亦复如是而以利天下之心度古圣人甚至有以汤武之征诛为得罪于名教者而岂知圣人光明正大之心不若是哉故今表而出之备览武王既胜殷邦诸侯班宗彝作分器邦诸侯按诸侯之封当在归自商以后故次之于此附论孟子曰武王不泄迩不忘远不泄迩按此文似指克商后诸大政而言故次之于此镐京辟雍自西自东自南自北无思不服考卜维王宅是镐京维龟正之武王成之宅镐武王宅镐未知的在何时史记周本纪亦无之然此似不可缺故因无思不服之文次之于此辨武王营洛之说本纪云武王征九牧之君登豳之阜以望商邑武王至于周自夜不寐周公旦曰曷为不寐王曰又云我南望三涂北望岳鄙顾詹有河粤瞻洛伊毋远天室营周居于洛邑而后去余按此本逸周书之文其意浅而晦其词烦而涩与尚书大不类且周公之宅洛以殷民之迁也是时不惟未迁兼亦未畔宅洛何所取焉将以为朝会道里均也则又无一言及之盖后世之人闻周公之宅洛而不得其故揣度之而以为武王之所命耳而商邑豳阜相距千里馀亦非能望见者故不录绥万邦屡丰年存疑周饥克殷而年丰克殷年丰之可疑按诗但谓克殷之后年丰耳非必谓克殷之前而饥也饥以兴师圣人恐不如是甯子但欲赞文公以伐邢遂不觉其言之过当将使后世好战而不恤民者以是借口故列之于存疑既克商二年王有疾弗豫二公曰我其为王穆卜周公曰未可以戚我先王公乃自以为功为三坛同单为坛于南方北面周公立焉植壁秉乃告太王王季文王史乃册祝曰惟尔元孙某遘厉虐疾若尔三王是有丕子之责于天以旦代某之身予仁若考能多材多艺能事鬼神乃元孙不若旦多材多艺不能事鬼神乃命于帝庭敷佑四方用能定尔子孙于下地四方之民罔不畏呜唿无坠天之降宝命我先王亦永有依归今我即命于元龟尔之许我我其以壁与归俟尔命尔不许我我乃屏壁与乃卜三龟一习吉启龠见书乃并是吉公曰体王其罔害予小子新命于三王惟永终是图兹攸俟能念予一人公归乃纳册金之匮中王翼日乃瘳金祝代当在访范前按此事在书金篇乃因成王之迎周公而追记此非谓其必在洪范旅獒后也史记以为十三年事故记之于访范之后然余观三代以上皆以逾年为二年恐当在访范之前一年故次之于此惟十有三祀王访于箕子王乃言曰呜唿箕子惟天阴骘下民相协厥居我不知其彝伦攸叙洪范称祀此篇据春秋传以为商书故称十有三祀用商制也今篇在周书中箕子乃言曰我闻在昔鲧陆洪水汨陈其五行帝乃震怒不畀洪范九畴彝伦攸ル鲧则殛死禹乃嗣兴天乃锡禹洪范九畴彝伦攸叙初一曰五行次二曰敬用五事次三曰农用八政次四曰协用五纪次五曰建用皇极次六曰用三德次七曰明用稽疑次八曰念用庶征次九曰向用五福威用六极备览武王释箕子之囚箕子不忍为周之释走之朝鲜武王闻之因以朝鲜封之箕子既受周之封不得无臣礼故于十三祀来朝武王因其朝而问鸿范访箕之年箕子之访据尚书大传及史记皆当在克商后二年而刘歆三统历独据书洪范序以为即在克商之岁因移克商事于武王之十三年余按洪范云惟十有三祀王访于箕子序云武王克殷以箕子归作洪范此但追叙箕子至周之由为作洪范张本非谓作范必在克商年也奄之践在成王之初武之章称武王之谥然詹伯楚子皆蒙武王克商之文言之盖特原其事之所始与传文之先经以首事后经以终义者同不必其事定在此一时也刘歆不达其意遂误以为武王克殷在十三年是犹史记阙里志见春秋传孟懿子学礼之文载于昭公七年而遂以为孔子十七岁时事也亦凿之至矣惟大传以为封朝鲜而后陈洪范史记以为陈洪范而后封朝鲜其说较为小异然亦无大关于得失要之皆在克商之后二年陈范在十三祀则克商固当在十一年也嗟夫自汉书载刘歆之说以克商为在十三年伪古文经传因之遂分书序四言为两年事蔡传驳之又并归之于十三年而武王之事遂杂乱不可考一语之误解其所关岂小事哉故今载大传之文以正三统之误使其源清而后其流可得而渐也说并详前卷中观兵伐殷两条下汇而考之事理自晓然矣伪书经传多本刘歆王肃大抵伪古文经传多本之刘歆王肃岂孔安国所传司马迁赵岐郑康成杜预诸家皆不之见而独歆与肃二人见之乎借令歆与肃独见之又何故不明言其出于书之某篇而窃之为己说以欺人乎然则其书出于歆肃之后明甚奈何世儒皆不之察也存参武王封箕子于朝鲜箕子教以礼义田蚕又置八条之教其人终不相盗无门户之闭妇人贞信饮食以笾豆辨麦秀诗史记宋世家云箕子朝周过故殷墟感宫室毁坏生禾黍乃作麦秀之诗曰麦秀渐渐兮禾黍油油彼狡童兮不与我好兮余按此歌有怨君之心无伤旧之意其词亦大不敬必后人所拟作非微箕所为故不载存疑武王克商作颂曰载戢干戈载弓矢我求懿德肆于时夏允王保之又作武其卒章曰耆定尔功其三曰铺时绎思我徂惟求定其六曰绥万邦屡丰年备览武始而北出再成而灭商三成而南四成而南国是疆五成而分周公左召公右六成复缀以崇天子夹振之而驷伐盛威于中国也分夹而进事蚤济也久立于缀以待诸侯之至也附论吴公子札来聘见舞大武者曰美哉周之盛也其若此乎子谓武尽美矣未尽善也辨武王作大武之说吕氏春秋云武王伐殷荐俘馘于太室乃命周公作为大武纲监大全因之于武王十四年书作乐曰大武余按楚子所引武乐三章中有于皇武王桓桓武王之语则断非武王所自作矣故郑孔及朱传皆以为武王崩后周公作此以象武王之功然则载戢干戈之颂亦未必即武王所作传但本武王之克商而言之耳不但此也禹之夏汤之文王之南龠亦未必皆其人所自作但乐以象德季札所赞者其乐也即其人也故并附于其人之篇后遂皆以为其人所自作则误矣太子诵代立是为成王卷四周公相成王上武王既丧管叔及其群弟乃流言于国曰公将不利于孺子辨周公摄政之说金一篇并无周公摄政之文唯戴记文王世子篇云成王幼不能氵位阼周公相践阼而治明堂位云武王崩成王幼弱周公践天子之位以治天下六年朝诸侯于明堂制礼作乐颁度量而天下大服七年致政于成王由是史记汉书及诸说尚书礼记者并谓周公居天子位南面以朝诸侯而以洛诰之复子明辟为复政成王之据蔡氏书传驳之云有失然后有复武王崩成王立未尝一日不居君位何复之有王莽居摄几倾汉鼎皆儒者有以启之是不可以不辨石梁王氏亦云周公为冢宰时成王年已十四非摄位但摄政岂可以天子为周公二子之言诚足以纠先儒之失绝后世之惑矣然以余考之周公不但无南面之事并所称成王幼而摄政者亦妄也古者男子不逾三十而娶况君之世子乎邑姜者武王之元妃成王者邑姜之长子而唐叔其母弟也武王之娶邑姜邑姜之生成王皆当在少壮时明甚而今文王世子篇乃云文王九十七而终武王九十三而终成王幼不能氵位阼则是武王年八十余而始生成王六十余而始娶邑姜也此岂近于情理哉均之父子也且均之圣贤也王季之爱文王与文王之爱武王当无以异乃作记者言文王则云十二而生伯邑考十五而生武王言武王则八十余而始生成王之嫡长子王季之为文王婚何其太早文王之为武王婚何其太迟乎由是言之凡记所载武王成王之年皆不足信况周公之东也唐叔实往归禾则成王之不幼明矣盖古者君薨百官总己以听于冢宰三年子张曰书云高宗谅阴三年不言何谓也孔子曰何必高宗古之人皆然然则武王崩时周公盖以冢宰摄政不幸群叔流言周公东辟遂不得终其摄及成王崩召公鉴前之祸遽奉子钊以朝诸侯由是此礼遂废后之人但闻有周公摄政之事而不知有冢宰总己之礼遂误以成王为幼又见洛诰之末有周公诞保文武受命惟七年之文遂误以为摄政之年数耳不思周公居东二年东征三年七年之中周公之在外者四五年此时何人践阼何人听政成王之自临朝视政明矣何故能践阼听政于四五年而独此二三年中必待周公之摄之也郑氏谓成王居丧不言周公以冢宰听政而二叔流言是已然又谓成王亲迎以归然后摄政则亦未免惑于史记汉志之言也且复之为言下告上也春秋传曰燮将复之又曰将复于寡君孟子曰有复于王者王命周公作洛故周公使人复王耳岂谓其复政哉曰然则成王何以称为孺子也曰孺子之称不必其皆婴儿也晋文公出亡数年而献公卒其齿长矣而秦使及狐偃皆称之为孺子有大夫之嫡子而称为孺子者孟庄子武伯于其父时皆称为孟孺子是也有未成乎大夫而称为孺子者季孙之称秩高氏之臣之称子良是也而子旗于子良亦曰彼孺子也则是亲之少之皆可以孺子称之也是故金之孺子流言也未成乎君之称也立政洛诰之孺子则周公自以亲之少之之故而称之耳岂得遂以为童子哉晋慕容盛谓周公专权代主管蔡忠于王室故有不利孺子之言又谓周公知文王与武王三龄而求代其死者诈也虽盛本诈谖之人故以小人之腹度君子然要亦传记之邪说之有以启之也故今但载金本文而文王世子明堂位及史记汉志诸说概不妄附说并见前武王伐纣条下辨周公追王太王王季之说戴记中庸篇云武王末受命周公成文武之德追王大王王季上祀先公以天子之礼斯礼也达乎诸侯大夫及士庶人余按尚书金篇云乃告大王王季文王又云若尔三王是有丕子之责于天又云予小子新命于三王则是武王未崩以前大王王季已追王也周公乌得有追王之事哉且二王果周公所追王则文王以何时称王邪谓生而称王邪则文王为西伯传记之文甚明宋欧阳永叔固已辨之矣谓武王克商之后追王邪则既追王文王何难复追王二王若武王但追王文王而不追王二王则是以为不当追王也武王以为不当追王而周公追王之可乎考其首尾乃必无之事而儒者咸信之其亦异矣原其所以如是信者无他以中庸为子思所作而此章为孔子之言至朱子列中庸于四书遂愈莫敢有议者不知此章断非孔子之言而中庸亦不出子思之手乃战国之儒者采辑前人之言以成此书获上一节采诸孟子实显然可见者其冠以子曰者虽相传为孔子之言而为后人之所附益及假者盖亦有之是以中庸之言高者不减尚书论语而间亦有剌谬于经传者为是说者盖亦习于世俗所传文王受命称王之说故但以为追王二王而不言追王文王耳岂足为据也哉且武王克商之后祀于周庙者屡矣用诸侯礼邪用天子礼邪武王既为天子而仍用诸侯之礼必有所未安若用天子之礼则武王固已上祀先公矣何劳于周公之成其德哉嗟夫圣人之言万世所取信也然必真为圣人之言然后可以取信非可徒以名焉已也鲁襄仲之将立宣公也以君命召惠伯其宰公冉务人止之曰入必死叔仲曰死君命可也公冉务人曰若君命可死非君命何听弗听遂入卒弑其君而杀其身然则言亦不可以妄信也是以余于传记必其与经合者然后载之不敢信一人率尔之谈遂以为真圣人之言也七月非周公作卫宏毛诗序云七月陈王业也周公遭变故陈后稷先公风化之所由致王业之艰难也郑氏谓此诗在周公居东之日朱子谓此诗在成王初立之时余按鸱以下六篇皆周公时所作此篇若又出于周公则是七篇皆与豳无涉何以名之为豳曰述豳俗也然流火授衣烹葵剥枣在在皆然以民间通行之事而独谓之豳俗豳何在焉且玩此诗醇古朴茂与成康时诗皆不类窃尝譬之读大雅如登廊庙之上貂蝉满座进退秩然煌煌乎大观也读七月如入桃源之中衣冠朴古天真烂漫熙熙乎太古也然则此诗当为大王以前豳之旧诗盖周公述之以戒成王而后世因误为周公所作耳窃疑豳之旧诗当不止此此篇因周公识之传之而独存犹商颂当时亦必多而正考父独得其十二篇也至于鸱以下则以其诗皆为周公而作而音节亦近豳故附之于豳风之后而此一篇则豳之正风也故今不载之于周公之篇周公乃告二公曰我之弗辟我无以告我先王周公居东二年则罪人斯得于后公乃为诗以贻王命之曰鸱王亦末敢诮公鸱鸱既取我子无毁我室恩斯勤斯鬻子之闵斯迨天之未阴雨彻彼桑土绸缪牖户今女下民或敢侮予予手拮据予所捋荼予所蓄租予口卒曰予未有室家予羽谯谯予尾予室翘翘风雨所漂摇予维音哓哓引朱熹蔡沈语辨伪传东征之说金弗辟之辟郑氏以为退辟居东以为辟位而居于东自伪孔传出始训辟为法而以诛杀之意解之于是以居东为东征以鸱诗为在黜殷之后隋唐之际郑学浸微孔颖达作疏遂弃郑而用伪传唐宋学者靡然从之虽朱子诗传初亦采其说及后答蔡沈书始觉其谬而蔡氏作书传乃本朱子之意以正其失今载其说于左朱子覆蔡沈书说弗辟之说只从郑氏为是向董叔重得书亦辨此一时信笔答之谓当从古注说后来思之不然三叔方流言周公处骨肉之间岂应以片言半语遽然兴师以征之圣人气象大不如此又成王方疑周公周公固不应不请而自诛之若请之于王亦未必见从虽曰圣人心事公平正大区区嫌疑似不必避然舜避尧之子禹避舜之子自是合如此蔡氏尚书金篇传辟读为避郑氏诗传言周公以管蔡流言辟居东都是也汉孔氏以为诛杀之夫三叔流言以公将不利于成王周公岂容遽兴兵以诛之邪我之弗辟我无以告我先王言我不辟则于义有所不尽无以告先王于地下也公岂自为身计哉居东居国之东也孔氏以为东征非也方流言之起成王未知罪人为谁二年之后王始知流言之为管蔡斯得者迟之之词也鸱篇作于东征前余按朱子之论正矣蔡传之释此文义尤详尽复何疑焉然后儒尚多从伪传而非蔡者岂以诗传出于朱子故邪抑未取诗书之言而深思之邪书云流言于国不云殷畔则是殷犹未畔但闻流言而遂辟也流言者道路之言事后知其所起乃追书之当时尚未知为谁何周公可以疑似而遽杀其兄乎周公之东征讨武庚也武庚未畔讨之何名未畔而已伏诛则是初无殷畔之事而周公诬之也若谓武庚之畔即在流言之时则史当特书之以为讨之张本不得但记流言遽云当诛诛流言者邪诛畔者邪虽初搦笔之童子不至如是况史臣而有此文理邪诗云曰予未有室家又云予室翘翘风雨所漂摇则是王室不安诸侯携贰而尚未知其所定也细玩通篇虑患之心溢于语言之表然则此诗作于东征之前明矣若以为在东征之后则王室已安天下已靖而为岌岌忧危不保终日之言于事为不切于人为不情矣而说者乃以既取我子为东征后之证曰子喻管蔡室喻王室言既取我子则管蔡既已受诛矣信如所云管蔡诛则武庚亦诛矣泉下游魂其尚能毁我王室乎嗟夫朱子之于传岂能无千虑之一失况其晚年已不吝于自改其说而后儒反代为朱子吝之何邪故今遵蔡传之说而以东征之事次于成王亲迎周公之后秋大熟未天大雷电以风禾尽偃大木斯拔邦人大恐王与人大尽弁以启金之书乃得周公所自以为功代武王之说二公及王乃问诸史与百执事对曰信噫公命我勿敢言王执书以泣曰其勿穆卜昔公勤劳王家惟予冲人弗及知今天动威以彰周公之德惟朕小子其新迎我国家礼亦宜之王出郊天乃雨反风禾则尽起二公命邦人凡大木所偃尽起而筑之岁则大熟引吕游语辨居东非东征按书此文居东之非东征益明临漳吕乐天先生游己酉记疑尝辨之今录于左己酉记疑一则周公居东去京师必不甚远周公此时亦无大责任故感风雷之变启金之书执书以泣随即出郊迎公天乃雨反风也若以居东即为东征则武庚所都去国千馀里岂有不下班师之诏又不待风止即出郊迎公之理由此看来论此事者当以蔡注金为正鸱诗传虽不观可也余按此说深中事理盖武庚未平周公必不能中道班师武庚既平周公又不可拥兵居外其为无事显然不得谓之为东征也辨扌前蚤祝神之说史记云成王少时病周公自扌前其蚤沈之河以祝于神及成王用事人或谮周公周公奔楚成王发府见周公祷书乃泣反周公谯周云秦既燔书时人欲言金之事失其本末乃云然耳余按一事而所传闻异词遂误而两载之传记如是多矣庆封之聘鲁也叔孙食之不敬赋诗讥之其奔鲁也叔孙又食之祭亦赋诗讥之郑之葬简公也将毁游氏之庙而子产中止郑之为搜除也亦将毁游氏之庙而子产中止此皆显然一事而传悉两载之无他采之太博而择之未精耳左传犹然况其下焉者乎后人过于信古遂不敢议惑矣谯周之言是也然即此可见史记之文传而失其真者甚多学者不可以其近古谓其必有所本遂概信之以为实也补管蔡启商间王室管叔以殷畔存参奄君蒲姑谓禄父曰武王既死矣今王尚幼矣周公见疑矣此百世之时也请举事管蔡之诛不因流言伪古文尚书云惟周公位冢宰正百工群叔流言乃致辟管叔于商囚蔡叔于郭邻余按传称管蔡启商间王室孟子书中亦有管叔以殷畔语则是管蔡之诛以畔故不以流言故也乌有但闻流言而遂诛其亲戚者哉伪书之文其诬圣人不小故今载春秋传孟子之文以正之至大传所言乃伐奄张本虽不敢必其实而理容或有之故附存之王若曰猷大诰尔多邦越尔御事弗吊天降割于我家不少延洪惟我幼冲人嗣无疆大历服弗造哲迪民康矧曰其有能格知天命殷小腆诞敢纪其叙天降威知我国有疵民不康曰予复反鄙我周邦予永念曰天惟丧殷若穑夫予曷敢不终朕亩天亦惟休于前宁人予曷其极卜敢弗于从率宁人有指疆土矧今卜并吉肆朕诞以尔东征天命不僭卜陈惟若兹备览武王崩三监及淮夷叛周公相成王将黜殷作大诰大诰有阙文按大诰篇首当有数语序诰之所由作若盘庚多士多方者而今无之盖缺文也故今取书序之文补之补王于是乎杀管叔而蔡蔡叔以车七乘徒七十人诛管蔡系奉王命战国人多称周公诛管蔡晋慕容盛遂以擅诛管蔡为周公罪余按周公东征乃奉成王之命尚书春秋传之文甚明不得以其事专属之周公也盖周公辅相两朝勋崇望重故说成周事者多归之于周公正如陈贾所云周公使管叔监殷是时武王在上太公望散宜生等共佐之周公安得自使管叔乎伪书增出霍叔之非伪古文尚书云致辟管叔于商囚蔡叔于郭邻以车七乘降霍叔为庶人三年不齿宋尧叟林氏春秋传周公吊二叔之不咸注云周公伤夏殷之二叔世疏其亲戚不能同心以至灭亡或以二叔为管蔡者非管权蔡叔霍叔三叔不得称二叔余按春秋传云管蔡启商间王室王于是乎杀管叔而蔡叔又云管蔡为戮周公右王无有一言及霍叔者史记殷本纪云武庚与管叔蔡叔作乱周本纪云武王为殷初定未集乃使其弟管叔鲜蔡叔度相禄父治殷又云周公奉成王命伐诛武庚管叔放蔡叔皆与左传文合而无霍叔其尤显然无疑者管蔡世家称封叔鲜于管封叔度于蔡下云二人相纣子武庚称封叔处于霍则不言是然则霍叔未尝监殷明矣而鲁周公卫康叔宋微子各世家亦俱但称管叔蔡叔傅相武庚管叔蔡叔作乱周公诛管叔放蔡叔若霍叔果同监殷而同作乱不应数篇之文如合符然皆有管蔡而无霍也尚书大传云武王使管叔蔡叔监禄父汉书地理志云周既灭殷封其畿内为三国邶以封纣子武庚庸管叔尹之卫蔡叔尹之以监殷民皆与左传史记说同不言霍叔由是言之以殷畔者止管蔡二叔而无霍故传云吊二叔之不咸不称三叔也至晋皇甫谧作帝王世纪始称自殷都以东为卫管叔监之殷都以西为蔡叔监之殷都以北为邶霍叔监之伪尚书缘此遂采左传语而增以降霍叔之文然则此书之撰于晋以后而非安国之所传也彰彰明矣如果安国所传不应两汉诸儒皆不知有霍叔独至皇甫谧始知之而左氏生于周世在焚书之前尤不应不知有霍叔而每文皆但言管蔡也杜氏以下文称管蔡之故因释二叔为二代之叔世固已强词至林氏乃据世俗相传之语以驳二叔之称而不复考左传他文及史汉旧说尤疏之甚矣且降为庶人者汉以后法耳三代以上大臣有罪可杀可放而未尝有降其爵者先王所以辨上下别嫌疑定民志也春秋之时卿奔他国乃有降从大夫之位者彼原非此国之卿故然耳本国固无是也乌有朝齿公卿而暮同编户者哉且蔡叔罪重于霍叔尚有车七乘徒七十人以大夫之奉奉之而霍叔之罪递轻乃反降为庶人一何其赏罚之颠倒乎或疑金有群弟流言之文当不止蔡叔一人然即蔡霍二叔亦不得遂称群盖流言者自多人监殷者自管蔡不得谓流言之人尽监殷之人也故今但据春秋传文载之无稽之说不敢以妄增也周公既承成王命诛武庚杀管叔放蔡叔乃命微子开代殷后奉其先祀作微子之命以申之国于宋引崔迈语辨伪书微子之命伪古文尚书有微子之命篇余弟迈讷庵笔谈尝辨之今录于左讷庵笔谈一则封微子非封他人比也改革之际难为言矣当时命之者之言其于理于势必有其恳挚而婉笃者今皆不可得见作书者以其难于措辞故但为肤廓通套之语于当日情势无一语及之譬若扶墙而行不敢少动惟恐其有破绽以贻后世口实此正可见作者伎俩而后世乃犹以为真圣人之言也试使后世能文之士代为此篇其揣情度势亦必有可以感动人心而慰安殷之遗民者寥寥数语苟且了事必不然矣周公相成王中补伐奄三年讨其君伐奄不在武王世近世读孟子者以周公相武王为句诛纣伐奄为句遂以伐奄为武王事朱子亦云奄助纣为恶者余按经传无武王伐奄事书多方云惟五月丁亥王来自奄多士云昔朕来自奄予大降尔四国民命是伐奄乃成王事也诗东山云我徂东山忄舀忄舀不归又云自我不见于今三年是三年讨其君即周公东征事也尚书大传亦称奄君谓武庚请举事书序又称成王伐淮夷遂践奄然则伐奄决在成王之世无疑孟子此文当以周公相武王诛纣为句伐奄三年讨其君自为一句非武王时事也盖缘初学读书多不能诵长句率于四五字处读断如知和而和何必读书饱食暖衣夫子循循然之类相沿既久遂以为固然耳嗟夫章句之学通儒所鄙然章句之士亦何可多得韩子云凡为文宜略识字为文而能识字说经而能知句读此固非易易事也故今伐奄一事载之周公相成王时伪孔传又谓成王之世奄凡再叛乃因多方多士篇第失次而误说见后多方多士条下附录驱飞廉于海隅而戮之驱飞廉当在伐奄后此事时世无可考者然玩孟子此文曰驱飞廉于海隅似前尝讨飞廉而飞廉逃于海隅也者疑即武王伐纣之时史记所谓不与殷乱者也奄负东海海隅乃奄东境盖因奄未臣服故得苟延残喘至克奄后始得而戮之耳然则此事当在伐奄之后是以孟子连而及之但于经传皆无明文故附录于此辨帝赐石棺之说史记秦本纪云周武王之伐纣时蜚廉为纣石北方还无所报为坛霍太山而报得石棺铭曰帝令处父不与殷乱赐尔石棺以华氏死遂葬于霍太山余按武王既已克殷蜚廉何由至霍果还至霍安能逃于武王之诛而得从容以终天年且蜚廉助纣为虐者何以帝反嘉之而赐之石棺乎此事至为荒谬盖秦赵之人讳其戮而妄造此说以欺人者是以谯周古史考深所不信而司马氏索隐亦以为非实也当从孟子为正备览唐叔得禾异亩同颖献诸天子王命唐叔归周公于东作归禾备览周公既得命禾旅天子之命作嘉禾辨禾苗盈车之说按史记载此事与书序同尚书大传及说苑皆以为三苗贯桑而生大几盈车恐系传闻而甚其词者故不采我徂东山忄舀々不归我来自东零雨其蒙鹳鸣于垤妇叹于室洒埽穹窒我征聿至有敦瓜苦在栗薪自我不见于今三年东山篇即伐奄事按此诗称我徂东山又称于今三年是即周公伐奄三年讨其君事也故次之于此卫宏诗序以为周公东征而归劳归士大夫美之而朱传以为周公自劳归士之词余按此篇毫无称美周公一语其非大夫所作显然然亦非周公劳士之诗也细玩其词乃归士自叙其离合之情耳三年东征不为不久破斧缺下为下劳而其词绝无一毫怨意若邶之击鼓雅之渐石者即此可见盛世景象以为劳归士美周公此意索然矣至序所称说以使民民忘其死云者虽得诗人之旨然谓序其情而悯其劳所以民说亦非也圣人之于民必有抚爱于平日矜恤于临时者是以民忘其死非徒用一诗劳之之虚文即能有此效也然则谓序其情而民说何若谓归士自述其情虽极劳苦思念而毫无怨上之心由于上之爱民有素是以上下一体者为得其真乎既破我斧又缺我周公东征四国是皇哀我人斯亦孔之将毛诗释破斧篇之非卫宏毛诗序云破斧美周公也周大夫以恶四国焉传云四国管蔡商奄也既破我斧又缺我笺云四国流言既破毁我周公又损伤我成王余按破斧缺即叙东征之事东征三年为日久矣斧破缺则其人之辛勤可知犹宋人词所云征衫着破着衫人可知矣之意不得以我属之大夫而谓斧为周公为成王也朱传以为从军之士所作破斧缺自言其劳是已又援斩伐四国之文斥序以为管蔡商奄之谬其说尤正然谓答前篇周公之劳己故作此诗以美周公则尚似有未尽合者详味此诗之意乃东征之士自述其劳苦绝无称美周公一语惟其劳而不怨由于周公勤劳王室不自暇逸是以其民皆悉周公之心敌忾御侮不辞况瘁至于斧破缺而无异言即此见周公之美耳以为美周公浅矣以为大夫所作以美周公而恶四国尤失之远矣备览成王东伐淮夷遂践奄备览成王既践奄将迁其君于蒲姑成王践奄当在克奄后按唐叔之归禾周公在东土成王在周京也此文则成王亦至东土矣疑克奄之后淮夷尚负固不服成王因自往视师也抑不知周公班师之后淮夷复畔而成王始东征与要之当在伐奄之后多方之前故次之于此惟五月丁亥王来自奄至于宗周王曰呜唿猷告尔有多方士暨殷多士今尔奔走臣我监五祀越惟有胥伯小大多正尔罔不克臬自作不和尔惟和哉尔室不睦尔惟和哉尔邑克明尔惟克勤乃事尔尚不忌于凶德亦则以穆穆在乃位克阅于乃邑谋介尔乃自时洛邑尚永力畋尔田天惟畀矜尔我有周惟其大介赉尔迪简在王庭尚尔事有服在大僚书多方迁民之诰此多方篇文乃初迁殷民后诰之者附录王曰猷告尔多士予惟时其迁居西尔非我一人奉德不康宁时惟夫命无违朕不敢有后无我怨附录王曰多士昔朕来自奄予大降尔四国民命我乃明致天罚移尔遐逖比事臣我宗多逊引顾炎武语辨伪传淮奄再叛之说书序云成王东伐淮夷遂践奄郑康成云此伐管蔡时事伪孔传云成王即政淮夷奄国又叛王亲征之遂灭奄而徙之二说不同其后王顾诸儒皆以伪传为误王论余未之见顾云多方之诰曰惟五月丁亥王来自奄而多士王曰昔朕来自奄是多方当在多士之前后人倒其篇第耳奄之叛周是武庚既诛而惧遂与淮夷徐戎并兴而周公东征乃至于三年之久孟子曰伐奄三年讨其君是也既克而成王践奄盖行巡狩之事书序成王既践奄将迁其君于蒲姑是也孔传以为奄再叛者拘于篇之先后而强为之说多士在多方后之证余按多方多士二篇首二章皆叙殷周革命之由次二章皆叙伐奄后迁殷民之事其文大同小异则多方之来自奄即多士之来自奄多方之自时洛邑即多士之迁居西尔无疑也多士后一章叙作洛之事多方绝无一言及之则多方在作洛之前多士在作洛之后无疑也且多方文繁多士文简岂非前日既言其详故后日但举其略与然则多方固当在多士前而奄初无再叛之事明矣王肃说书专攻康成伪传本王肃之徒所撰故好与康成为异顾说是也惟谓奄因武庚既诛而惧则尚未尽盖奄乃东方大国武王克商之后未必深服于周但圣人不穷兵于远耳尚书大传谓武庚之举事奄实趋之然则武庚之叛必与奄连兵是以周公因黜殷而并伐之也故今以多方之文次于东征之后而取多士篇中追叙自奄归后迁殷遗民之事附于其左以见其为一时之事说并见后立政多士条下备览成王既伐东夷肃慎来贺周公若曰拜手稽首告嗣天子王矣用咸戒于王曰王左右常伯常任准人缀衣虎贲周公曰呜唿休兹知恤鲜哉呜唿孺子王矣继自今我其立政立事准人牧夫我其克灼知厥若丕乃俾乱相我受民和我庶狱庶慎时则勿有间之自一话一言我则末惟成德之彦以我受民呜唿予旦已受人之徽言咸告孺子王矣继自今文子文孙其勿误于庶狱庶慎惟正是之自古商人亦越我周文王立政立事牧夫准人则克宅之克由绎之兹乃俾国则罔有立政用忄佥人不训于德是罔显在厥世继自今立政其勿以忄佥人其惟吉士用劢相我国家多方立政当在召诰前世传尚书篇次多方立政二篇并在多士无逸之后余按多方既当在多士前则立政无逸之先后亦未必果如今之次第也立政言孺子王矣似是成王即位未久时语无逸戒其逸豫勉以享国之久当是天下无事恐其狃于安乐有初无终之意然则多方立政二篇皆当在召诰前如康诰酒诰之当在金前也传经者失其篇次耳故今仍以立政次多方后说并见前多方条下周公作立政宗旨周公何以作立政也盖治国以用人为要而用人以知人为先一有不当则民受其殃大都小伯之众庶狱庶慎之繁人主安能一一而察之待其不才已着而后舍之亦已晚矣故必克灼知厥若乃使之治我受民也然欲庶官皆得其人非广搜博采不可岩穴之内具有良材羁旅之中不乏奇士惟其贤则用之不拘于亲旧也吾故读此篇而知东周之世卿非先王之制也观孟子称文王治岐仕者世禄则是卿大夫之子孙但世守其宗邑初不世为卿大夫也周衰卿大夫始多世为之贤才不复进用以故王室日卑政不行于天下匪惟王朝即侯国亦如是春秋时齐晋最强然皆至战国之初而遂亡鲁卫享国虽久然皆微弱役于大国惟楚与齐晋迭霸至秦并天下而后灭强且久莫如楚者楚有何功德而能如是余少读春秋传心常异之久之始悟其故盖春秋自成襄以后齐晋鲁卫卿皆世传大夫亦多世者世则不必其贤而楚独能用贤故也孙叔敖举于海观丁父彭仲爽皆举于俘固已伯州犁然丹皆邻国之逃臣初无蚍蜉蚁子之援而仕至右尹太宰然此犹自来奔而用之者至申鲜虞仆赁于鲁以丧庄公而楚闻其贤遂召为右尹其汲汲于求贤如是厥后王孙圉聘于晋犹以观射父左史倚相夸于邻国而曰楚惟善以为宝是知楚人专以用贤为事是以强且久而莫与比也甚矣周公之训之为至言也至秦以法令驭天下惟取吏能守法不复问其贤否故吏冗者多汉兴始下求贤之诏以故守令多以循良着者然由恩泽佞幸钻营权贵而得进者亦复不少元魏既衰始循资格隋唐以降竞尚科目由是授官惟凭科目迁官但用资格不复以度德量才为事矣宋太宗论科目岂敢谓拔十得五拔十得一二足矣夫果拔十仅得一二彼八九人之相我受民者固已不胜其弊也信乎文武成康之治之非后世所能及也说并见别录周政通考中备览越裳氏重译而朝曰道路悠远山川阻深恐一使之不通故重三译而来朝也周公曰德泽不加则君子不飨其质政令不施则君子不臣其人译曰吾受命于吾国之黄久矣天之无烈风淫雨意中国有圣人邪存参越裳氏重译来贡白雉一黑雉二象牙一使者迷其归路周公锡以文锦二疋车五乘皆为司南之制使越裳氏载之以南缘扶南林邑海际期年而至其国越裳氏重译来朝事可存按此事不见于经惟尚书大传及说苑有之然于理无所害但大传文有脱误及不经之语故采说苑之文载之大传以此事为在归禾之时说苑以为在三年之后要之当在成王归宗周后故附列于此至古今注所言颇近附会恐系后人增饰然亦未有以见其必不然姑附存之于后惟二月既望越六日乙未王朝步自周则至于丰惟太保先周公相宅越若来三月惟丙午フ越三日戊申太保朝至于洛卜宅厥既得卜则经营越三日庚戌太保乃以庶殷攻位于洛越五日甲寅位成若翼日乙卯周公朝至于洛则达观于新邑营越三日丁巳用牲于郊牛二越翼日戊午乃社于新邑牛一羊一豕一越七日甲子周公乃朝用书命庶殷侯甸男邦伯厥既命殷庶庶殷丕作周公拜手稽首曰朕复子明辟王如弗敢及天基命定命予乃胤保大相东土其基作民明辟予惟乙卯朝至于洛师我卜河朔黎水我乃卜涧水东水西惟洛食我又卜水东亦惟洛食来以图及献卜成王合诸侯城成周以为东都崇文德焉成王定鼎于郏辱阝卜世三十卜年七百迁鼎非武王事按此文则迁鼎于洛者成王也而桓二年传云武王克商迁九鼎于洛邑与此异者盖古人之文多大略言之迁鼎由于克商克商武王之事不可云成王克商迁九鼎于洛邑故统之于武王耳犹之鲁晋诸国皆封于成王世而成专谓武王克商封兄弟之国十五姬姓之国四十也犹之武乐篇中称桓桓武王于皇武王必非武王所自作而楚子谓武王克商作颂云云又作武云云也犹之成王之世周公东征而奄始灭而詹桓伯谓武王克商蒲姑商奄吾东土也且王孙满以周人专叙周鼎沿革不应误引而臧哀伯鲁大夫因谏纳郜鼎而语及之非其意之所重其详固不暇深求也故今弃彼而录此戊辰王在新邑祭岁文王も牛一武王も牛一王命作册逸祝册惟告周公其后王宾杀咸格王入太室王命周公后作册逸诰在十有二月营洛此上皆记成王周公营洛之事周公其后与作册逸诰惟告周公其后伪孔传以为立周公之后于鲁蔡传以为使周公留治洛邑蔡说是也作册逸诰伪孔传以为使史逸诰伯禽蔡传以为诰册史逸所作二说皆非也何者凡诸祝诰皆当成于史臣之手然他篇悉不载其名不应此独记之且无关于事理于文可省盖逸者失也乃逸书逸诗之逸此篇后日之所追记故其中多缺文其祝与诰盖失之矣然祝诰虽失其大意则可知故缀其下云惟告周公其后冠其上云王命周公后文义甚明不烦曲解且传作史佚不作逸恐不得以此为彼也附录惟三月哉生魄周公初基作新大邑于东国洛四方民大和会侯甸男邦采卫百工播民和见士于周周公咸勤乃洪大诰治康诰篇首文不知为何篇之序此文在书大诰之后康诰之前旧误以为康诰篇序苏氏以为当在洛诰篇首然以文义揆之亦不甚合盖不知为何篇之序而其诰已逸耳三月伪传以为作洛之三月然庶殷犹未丕作何以四方即大和会安知其非次年周公尹洛之三月也皆未有以见其必然姑附录于此惟三月周公初于新邑洛用告商王士王曰告尔殷多士今予惟不尔杀予惟时命有申今朕作大邑于兹洛予惟四方罔攸宾亦惟尔多士攸服奔走臣我多逊尔乃尚有尔土尔乃尚宁干止尔克敬天惟畀矜尔尔不克敬尔不啻不有尔土予亦致天之罚于尔躬今尔惟时宅尔邑继尔居尔厥有干有年于兹洛尔小子乃兴从尔迁作洛之诰此多士篇文乃作洛后诰殷民者时命有申按此篇云予惟时命有申时是也时命者蒙上大降尔四国民命之文即多方之命也申重也多方已命多士又命故云申也盖多方以迁民故作诰多士以营洛故作诰故多方云尔乃自时洛邑尚永力畋尔田多士云今朕作大邑于兹洛予惟四方罔攸宾亦惟尔多士攸服奔走臣我多逊营洛以后更无他事何诰之有然则此篇在多方后益无疑矣蔡传亦谓迁民在作洛前然不知多方即以迁故诰迁民既在前多方安得独在后邪故今次多方于东征次多士于作洛庶其事之次第一望了然说并见前多方条下周公曰呜唿君子所其无逸先知稼穑之艰难乃逸则知小人之依相小人厥父母勤劳稼穑厥子乃不知稼穑之艰难乃逸乃谚既诞否则侮厥父母曰昔之人无闻知周公曰呜唿继自今嗣王则其无淫于观于逸于游于田以万民惟正之供无皇曰今日耽乐乃非民攸训非天攸若时人丕则有愆无若殷王受之迷乱酗于酒德哉此篇仍当次于多士之后说已见前立政条下周公作无逸宗旨周公何以作无逸也大凡人主值四方多难之日则忧勤惕厉之心易生当太平无事之时则骄奢安佚之念渐启方成王之初政商奄迭畔王室不靖成王之不自暇逸固也商奄既定天下宗周飞廉戮淮夷服肃慎来越裳贡此正人主逸乐将萌之时也然人主一有逸乐之念则于庶政必有略不经意之时一有逸乐之念则左右臣僚之窥伺我者必有逢迎意旨以惑君心而自固其宠者昔梁武帝以开国之君及其晚节百度废弛竟致侯景之乱唐明皇帝躬戡大难致开元之盛治其后亦以荒淫无度驯致安史之乱播迁于蜀周公知其如是是以作此戒王以预遏其萌也故周颂云成王不敢康夙夜基命宥密惟成王能服习周公之言是以不敢荒宁克基天命于无穷也唐魏征谓创业易守成难宋李沆数以四方水旱入奏以为太平无事恐启人主泰侈之心其意盖皆本之此篇此治忽兴亡之大要故古人皆兢兢于是也周书与政事吾读洪范而知武王之所以继唐虞夏商而成一代之盛治也吾读立政无逸而知成王周公之所以绍文武而开八百年之大业也六经中道政事者莫过于尚书尚书中自尧典禹贡皋陶谟以外言治法者无如此三篇然虞夏书文简意深而此则明切晓畅学者于此三篇熟玩而有得焉于以辅圣天子致太平之治绰有馀裕矣惜乎世之学者惟务举业而于此多不究心也唐李德裕幼而敏捷武元衡问其所嗜何书德裕不应其父吉甫责之对曰武公身为宰相不问理国调阴阳而问所嗜书所以不应然则分诗书与政事为二自唐已然朝廷以六经取士果何为邪其亦可叹矣夫卷五周公相成王下周公制礼之说周公相业前两篇详之矣惟记多称周公制礼而春秋传亦尝及之必非无故而妄言者但经未有明文而传亦不多见两汉传经之儒遇有古书莫知其出自何人者辄目之为周公所作往往互相乖剌遂致圣人之制淆乱而不可稽而释经亦多失其旨学者惑焉而莫从也故今复系之以此篇考而辨之补周公思兼三王以施四事其有不合者仰而思之夜以继日幸而得之坐以待旦兼三王以施四事按孟子言兼三王以施四事详其语意盖即周公制礼事也周公制礼皆监前代而损益之是以有所不合待思而后能得之也附录先君周公制周礼附论子曰周监于二代郁郁乎文哉吾从周礼经作于春秋以降古礼经十七篇世皆以为周公所作余按此书周详细密读之犹足以见三代之遗识其名物之制以考经传之文大有益于学者不可废之书也然遂以为周初之礼周公所作之书则非也周公曰享多仪仪不及物曰不享惟不役志于享孔子曰先进于礼乐野人也后进于礼乐君子也如用之则吾从先进然则圣人所贵在诚意不在备物周初之制犹存忠质之遗不尚繁缛之节明矣今礼经所记者其文繁其物奢与周公孔子之意判然相背而驰盖即所谓后进之礼乐者非周公所制也且古者公侯仅方百里伯七十里子男五十里而今聘食之礼牲牢笾豆之属多而无用费而无当度其礼每岁不下十馀举竭一国之民力犹恐不胜至于上士之禄仅倍中士中士仅倍下士下士仅足以代其耕而今士礼执事之人实繁有徒陈设之物灿然毕具又岂分卑禄薄者所能给乎此必春秋以降诸侯吞并之馀地广国富而大夫士邑亦多禄亦厚是以如此其备非先王之制也襄王赐齐侯胙曰以伯舅耋老加劳赐一级无下拜齐侯曰小白余敢贪天子之命无下拜下拜登受是古礼臣拜君于堂下虽君有命仍俟拜毕乃升未有升而成拜者也齐桓为诸侯盟主权过于天子然犹如是则寻常之卿大夫可知矣秦穆公享晋公子重耳公子赋河水公赋六月公子降拜稽首公降一级而辞焉是古礼君自行君之谦臣自循臣之节辞者自辞拜者自拜不因其辞而遂不成拜于下也晋文乃邻国之公子旦夕为晋君与秦穆同列然犹如是则本国之卿大夫可知矣故孔子曰拜下礼也今拜乎上泰也今礼经臣初拜于堂下君辞之遂升而成拜是孔子所谓拜上矣齐桓晋文所不敢出而此书乃如是然则其为春秋以降沿袭之礼而非周公之制明矣朱子笃信礼经为周公所作乃曲解孔子之言谓礼必待君辞而后升成拜今不待辞而拜于上故谓之泰不知升成拜者果拜下邪抑拜上邪不辞而拜于上与辞而后成拜于上均之为拜上也岂得谓之拜下孔子曰拜下礼也朱子则曰拜上礼也吾宁从孔子而悖朱子不敢从朱子而悖孔子也孔子曰名不正则言不顺言不顺则事不成又曰惟名与器不可以假人名也者圣人之所尤重者也吴楚之僭王也春秋书之曰子慎其名也故曰王臣公公臣大夫曰一国三公吾谁从王之下不得复有王即公之下不得复有公明矣今礼经诸侯之臣有所谓诸公者此何以称焉说经者无可置词乃以大国之孤当之大国之孤仅见于周官经传未尝有也宋公爵也春秋之世谁为之孤者即使大国果有孤既名为孤矣亦不当复称为公而孤止一人亦不当称之为诸公也或又以为寄公然寄公偶有一人然耳何缘得有诸公而寄公于国君为宾亦不应从臣礼也盖自春秋之末大夫浸以上僭齐有棠公郑伯有之臣称伯有曰公焉在此卿大夫僭称公之始也其后晋韩赵魏氏灭知伯亦僭称诸侯而仍朝事晋君竹书纪年所谓桓公邑哀侯于郑郑哀侯来朝者是也而鲁三桓亦僭称公孟子所谓费惠公史记年表所谓三桓胜鲁如小侯者是也窃疑宋卫诸邦亦当类是但春秋战国间百数十年载籍不存无可考耳然则此书乃春秋战国间学者所记所谓诸公即晋三家鲁三桓之属周公时固无此制也觐礼诸侯朝于天子天下之大礼也聘礼诸侯使大夫聘于诸侯礼之小焉者耳觐礼之详虽百聘礼不为过而今聘礼之详反十倍于觐礼此何故哉此无他春秋以降王室微弱诸侯莫朝觐礼久失其传矣但学士大夫闻于前哲者大概如此因而记之若聘礼乃当世所通行是以极其详备然则此书之作当在春秋以后明甚若果周公所为岂容于其大者反略而其小者反详轻重之颠倒如是乎盖凡传记所称周公制礼云者亦止制其大纲而已古者风尚简质周初虽视夏商为文然较之春秋时已有野人之目而圣人创制显庸以范围天下欲其欣然乐就亦必不过为繁赜难知之事故传曰简则易从仲弓曰居敬而行简以临其民不亦可乎况此十七篇中多系士礼推而上之为大夫为诸侯为天子位益尊则其礼名益众而其礼文亦益繁度不下数百篇而后可而古者以竹为简策重坠难举数百篇者非十馀车不能胜天下之人何由尽得之尽知之而尽遵守之乎唐之开元宋之开宝非不详矣然止存诸秘府以美观听耳学士大夫犹多目不经见者况于蚩蚩之民周公之制必不如是明矣盖春秋之书法即周礼之大纲正名定分尊尊亲亲其大较也故晋韩起聘于鲁见易象与鲁春秋曰周礼尽在鲁矣然则周公之礼固不在于繁文缛节而在于大纲大纪也由是言之周公所制特其大略至于润泽则亦各随其国之俗而自东迁以后世变风移亦颇有所更改故郑世子忽取于陈陈针子送女先配而后祖针子曰是谓不夫妇诬其祖矣今昏礼篇正先配而后祖然则郑人昏礼先配后祖陈人昏礼先祖后配也果周公所制之礼颁行天下不应陈人独不知即不知亦不当反以此为讥也王穆后崩太子寿卒晋叔向曰王一岁而有三年之丧二焉今丧服篇为妻期年叔向博通古今楚欲傲以所不知而不能果周公所制之礼叔向何容不知叔向不知天下之人又谁知之盖古者父母妻长子其体略同又皆主人自主丧妻之子为母三年长子之子为父三年故主丧者亦三年其后盖以妇人之故不欲以大丧行之故减而为期其子亦降为期故丧服篇父在为母期为是故也说者拘于此篇为周公所制乃曲为之说谓天子绝期故改而为三年夫位尊则服降尊尊也重正统也今以绝期之故反改期为三年以尊故而加服岂不倒行逆施矣乎记曰恤由之丧哀公使孺悲学士丧礼于孔子士丧礼于是乎书是士丧礼之文于孔子也以一反三则他篇亦必非周公之笔盖自周衰礼乐散佚圣贤采列国之文献参互考订故孔子曰吾自卫反鲁然后乐正雅颂各得其所乐既有之礼亦宜然故曰多闻择其善者而从之多见而识之知之次也然今士丧礼篇亦未必即孔子之所书司马氏之史记褚先生补之后汉人续之矣刘向之列女传后汉人续之矣许慎之说文徐铉更定之矣况于秦火以前安能必其为当日之原本犹不敢必为孔子之书况欲笃信其为周公之书乎惟是此书周密详备学者借是可以考经传之遗文可以识三代之声名文物而圣人之大经大法亦于是焉可以得之如是而已儒者必欲执为周公之制遂使世之人疑古礼之断不可复行于后世而是今非古者接踵而起儒者亦不得不分其咎也故今十七篇之作不载于周公之篇而附论之如此周官作于战国之世西汉末周官一书出向歆之徒皆崇尚之然犹以为记未以为经也迄东汉末郑康成注之名曰周礼与礼经戴记并行于是世之学者咸以周官为经且以为周公所作虽有宋诸大儒莫不信之不疑余按此书条理详备诚有可观然遂以为周公所作周一代之制则非也九州之内约方三千余里外尽四海不过五千里故孟子曰海内之地方千里者九记曰四海之内九州州方千里书曰弼成五服至于五千州十有二师外薄四海咸建五长今周官封国之制诸公方五百里侯方四百里伯三百里子二百里男百里天子邦畿之外分九畿畿每面五百里通计为方万里四海之内安所得如许地而封之而畿之今自洛阳东际海西逾积石而西亦不过五千馀里经传之文较然可征周官之诬亦已明矣国家之建必本大而末小天子于诸侯君臣也公侯伯子男伯仲也故天子之地百诸侯公侯倍伯伯倍子男本末之别也今周官天子之地仅四诸公而诸公之地乃二十五倍于男邦正贾谊所谓胫大如腰指大如股者岂先王辨上下定民志之大法乎且春秋时列国吞并之馀宋鲁犹不过二三百里郑许犹不过一二百里其故墟具在而可按也故孟子曰今鲁方百里者五当封国之初必小于是不大于是明矣鲁即今曲阜若果方四百里则曹邾滕薛皆在境内何容复有此四国乎春秋宣十五年初税亩公羊传曰古者什一而借又曰什一者天下之中正也多乎什一大桀小桀孟子曰夏后氏五十而贡殷人七十而助周人百亩而彻其实皆什一也是三代取民之制未有过于十一者也今周官乃云远郊二十而三甸稍县都皆无过十二其非周公之法明矣孟子曰廛无夫里之布则天下之旅皆悦而愿为之氓矣是三代正赋之外未有丝毫课于民也今周官乃云宅不毛者有里布民无职事者出夫家之征其非周公之法又明矣后儒乃曲为之解谓战国时宅虽毛亦有里布民虽有职事亦有夫家之征孟子所谓无夫里之布者谓宅毛及民有职事者耳非谓一概无之也夫不毛无职事而使出夫里之布是有夫里之布乎是无夫里之布乎孟子谓无夫里之布而儒者谓有夫里之布吾未见其可信也盖此书撰于战国之时彼固见当时有此法而遂以为其初固然耳不必强取孟子之言以曲就之也书云越三日丁巳用牲于郊牛二越翼日戊午乃社于新邑牛一羊一豕一记云郊特牲而社稷太牢又云帝牛不吉以为稷牛又云郊社之礼所以事上帝也是古者止有一郊祭天乃于郊而祭地则于社也今周官乃云冬至祭天于南郊夏至祭地于北郊果尔则周公于洛何以止一郊即兼祭天地亦不当同日而郊况如此巨典记礼者尤不应竟无一人知之也春秋中书郊者凡九皆但书郊未有书南北郊者果有两郊不应混而同之则其说之出于后人所臆度明矣统言之则曰朝切指之则曰觐故书曰群后四朝诗曰君子来朝春秋曰公朝于王所觐犹见也故书曰乃日觐四岳群牧诗曰以其介圭入觐于王春秋传曰王觐为可又曰受策以出出入三觐朝之外别无所谓觐也遇者不期而值之谓故春秋曰公及宋公遇于清诸侯修岁事于天子不可谓之遇也书曰江汉朝宗于海朝即朝廷之朝宗即宗子之宗记所谓宗人莫之宗史记所谓学者宗之是也朝者君臣之事宗者族姓之事以人喻水故谓之朝宗非诸侯于天子又有所谓宗者也今周官之文乃以为春朝夏宗秋觐冬遇经传有此事乎有此文乎盖撰此书者亦当夫籍去之后故不得其实而妄以意度之也若夫土圭之法景朝景夕之言尤为乖谬盖景但有长短之殊并无朝夕之异今东去数百里则日出入先一刻西去数百里则日出入后一刻无论何地置表待昼漏之半日莫不在正南安得有所谓景朝景夕者此必不通历法不游四方者之所为宁周公之才之美而有是言乎此宜少知人事者即不能欺而沈酣经传之儒或反信之其亦异矣至于史记所称周公作周官作立政者乃指周书中周官篇而言书序所谓成王还归在丰作周官者与此书无涉也嗟夫自周官一书出汉人据之以释经其有不合则穿凿附会以致离经而畔道者不少矣至宋王安石遂据泉府之注以行青苗蔡京复据王及后世子不会之文以启徽宗之奢侈而宋卒以此亡虽二子之意但假此以济其私然不可谓非周官之有以启之也可不为世之大监戒与乃儒者犹奉此以为周公之书而反疑诸经孟子之误亦可谓倒行而逆施矣间有不信此书者无识之徒必力排而痛诋之以故视视而莫敢议遂使三代之经制为歆人所杂乱良可叹也或以为刘歆所伪作固不其然然必非周公之书则明甚也余故详为之辨而周公之篇不载作周官之事周颂及小雅首数篇皆作于成王以后周颂三十一篇说诗者以为皆周公所作小雅鹿鸣以下诸篇说者亦以为周公作余按周颂云成王不敢康夙夜基命宥密又云噫嘻成王既昭假尔又云自彼成康奄有四方诗中明举二王之谥则非成王时诗明甚由是言之周颂或有周公所作必不尽周公所作也季札观于周乐为之歌小雅曰美哉思而不贰怨而不言其周德之衰乎当周公时固不可谓之衰说者曲为之解训衰为小谓周德尚小也夫衰者衰也由盛而渐降焉之谓也故曰自是以衰即未大盛亦不得谓之衰况周公之世周德方隆谓之衰可乎且常棣乃小雅第四篇据左传已为召穆公作出车乃小雅第八篇据汉书已为宣王时诗然则小雅之为周衰时诗显然无可疑者不得以为周公之所作也盖圣人所以为圣人者非必事事皆躬为之亦非必事事皆胜于人也正以不自有其善而能有天下之善为人所不可及耳不必雅颂皆自己作而后足见周公之才之美惟其能致太平之盛而使天下后世有此雅颂是乃周公之大功也大抵世俗之情有恶则恶皆归之有善则善亦皆归之顾作诗之时世不符读者必致失其本意穿凿附会而诗之教遂荒故今正之而于周公之篇不载作雅颂事周颂不皆周公所作说详见后成康之际篇中鹿鸣以下诸篇非周公作说详见后宣王及召穆公篇中月令作于战国之世月令一篇世多以为周公所作郑康成云此本吕氏春秋十二月纪之首礼家好事者抄合之其中官名时事多不合周法是汉儒固已非之矣而唐语林云月令出于周书第七卷周月时训两篇蔡邕云周公作是吕纪采于周书非戴记取于吕纪明矣则又以康成为非是余按逸周书本后人所伪撰所言武王之事皆与经传剌谬其非周初史官所记显然然则周月时训两篇或即采之吕氏春秋或与吕纪同采之于一书均未可知与得以逸周书有之遂断以为周公之书也哉况月令所言多阴阳家说所载政事虽有一二可取然所系之月亦未见有不可移易者盖撰书者杂采传记所载政事而分属之于十二月是以纯杂不均邪正互见岂惟非周公之书亦断非周人之制康成之言是也至于所推中星日躔尤彰彰较着者周公上距尧世止千二百馀年而月令季春昏七星中季秋昏虚中上距尧典之仲春星鸟仲秋星虚己差一月周公下至西汉之末千馀年至刘宋又数百年而月令孟春之月日在营室下至三统历正月中日犹在室十四度至元嘉历正月中日犹在室一度才差十馀度耳虽测验或有疏密然不至大相迳庭上溯唐虞之世何太远下逮汉宋之世何太近其为战国时人所撰毫无疑义不知前人论者何以不考之此而遽信以为周公之书也故今于周公之篇不载作月令之事尔雅作于秦汉间世或以尔雅为周公所作或云周公止作释诂一篇馀皆非也余按释诂等篇乃解释经传之文义经传之作大半在于周公之后周公何由预知之而预释之乎至于他篇所记制度名物之属往往有与经传异者其非周公所作尤为明着大抵秦汉间书多好援古圣人以为重或明假其名若素问灵枢之属或传之者谬相推奉若本草周官之类皆不可信故今不载附录公薨成王葬于毕辨葬周示臣之说书序云周公在丰将没欲葬成周公薨成王葬于毕告周公作亳姑尚书大传云周公老于丰公疾曰吾死必葬于成周示天下臣于成王周公死成王不葬于周而葬之于毕示天下不敢臣也余按大传之说盖即本之书序而语殊浅陋无伦理周公为成王臣天下谁不知者何待葬以示之而成王尚存亦不得称其谥也史记鲁世家与大传略同盖即采大传之文而少更定之惟书序之言较无大谬然序之失经意者亦多而毫姑之篇已亡无由决其是非故今删而存之而大传世家之文概不录史记载成王亲迎于周公卒后之非成王威风雷之变而亲迎周公一事史记载于周公卒后今按尚书金篇在作鸱后伐武庚前惟颜师古引尚书大传文以此为成王将葬周公于成周时事然则史记盖因传而误也夫以为在周公卒后则所谓亲迎者迎何人乎所谓出郊者欲何为乎史记不能解说遂以郊为郊祀之郊而谓鲁之得郊因此是因一误而再误矣此事幸金之篇犹存故人不之信不幸而此篇或逸人未有不以为实然者然则史记中因所采之书已亡无所考证而人莫由知其误者可胜道哉吾愿世之读史记者闻一知二举一反三勿执先入之言以致失古人之实也文武周公通考经传之文有兼言文武者有莫知其为文王事武王事者亦有文武之事与周公相属者不可强断而分系之今通列之于此允文文王克开厥后嗣武受之胜殷遏刘耆定尔功西伯既戡黎祖伊恐奔告于王戡黎之西伯未可指定尚书大传言西伯今戈耆纣囚之牖里史记周本纪称文王伐密须明年败耆国殷之祖伊惧以告纣则是所谓耆者即商书之黎前以戡黎为文王事也蔡氏书传云或曰西伯武王也史记尝载纣使胶鬲观兵胶鬲问之曰西伯何为而来则武王亦继文王为西伯矣金氏通监前编云观祖伊之言曰天既讫我殷命殷之即丧则是时殷已阽危亡无日矣其非文王也明矣纲目前编因之遂系之于武王观兵之日余按黎近殷土则以为武王者近是而文王既未称王则武王自当仍称西伯但传记皆无明文亦未敢决为武王之事至纲目前编以此事为即史记之观兵于孟津则亦未合何者黎在东山孟津在南河戡黎不必由盂津渡河也黎近朝歌在孟津之东北数百余里亦不得谓至孟津而还师也戡黎观兵当是两事恐不容合以为一也故今统载之于文武篇中宁阙其所不知不敢误也附录周有八士伯达伯适伯突仲忽叔夜叔夏季随季八士氏族未详或以八士为南宫氏伯适为南宫括其说近是然经传未有明文故附录于此附论于贡曰文武之道未坠于地在人贤者识其大者不贤者识其小者莫不有文武之道焉夫子焉不学文武不可歧视自汉以来学者多称文王而毁武王其意以为文与武若黑白之判然也余观圣门论列则多以文武并称未有歧而视之者然则是文武无二道也惟孟子书多称文王盖武王之道即文王之道言文则足以兼武犹言伯夷而不及叔齐也故文王之与武王其德有高下其道无异同故今于通考录此章以见学者于古圣人不可妄有所低昂也文王之德百年而后崩犹未洽于天下武王周公继之然后大行灭国者五十驱虎豹犀象而远之天下大悦灭国五十非一时事按伐纣为武王时事伐奄为成王时事经传皆有明文而此数语未有确据无由决其时世窃意灭国至五十之多必非一时之事疑此数语皆兼武成两世言之故并录于此附录易之兴也其当殷之末世周之盛德邪当文王与纣之事邪附论晋侯使韩宣子来聘观书于太史氏见易象与鲁春秋曰周礼尽在鲁矣吾乃今知周公之德与周之所以王也易彖爻词不可定为文王周公作近世说周易者皆以彖词为文王作爻词为周公作朱子本义亦然余按传前章云易之兴也其于中古乎作易者其有忧患乎初未言中古为何时而忧患为何事也至此章始言其作于文王时然未尝言为文王所自作也且曰其当曰其有曰邪曰乎皆为疑词而不敢决则是作传者就其文推度之尚不敢决言其时世况能决知其为何人之书乎至司马氏作史记因传此文遂附会之以为文王里所演是以周本纪云西伯之囚里盖益易之八卦为六十四卦自序亦云西伯拘里演周易自是遂以易卦为文王所重及斑氏作汉书复因史记之言遂断以词为文王之所系是以艺文志云文王重易六爻作上下篇又云人更三圣世历三古自是遂以易彖爻之词为文王所作矣然其中有甚可疑者明夷之五称箕子之明夷升之四称王用亨于岐山皆文王以后事文王不应预知而预言之史汉之说不复可通于是马融陆绩之徒不得已乃割爻词谓为周公所作以曲全之而郑康成王弼复以卦为包羲神农所重非文王之所演然后后儒始独以彖词属之文王而分爻词属之周公矣由是言之谓文王作彖词周公作爻词者乃汉以后儒者因史记汉志之文而展转猜度之非有信而可征者也夫以卦为羲农所重虽无确据而理固或有之若周公之系易则传记从未有言及之者惟春秋传有见易象而知周公之德之语然此自谓易象非谓易词也晋文公之谋迎襄王也筮之遇大有之暌曰吉遇公用亨于天子之卦则是易词晋固有之不待至鲁而后见且即使起所见者果易之词而卦爻之词果文王与周公所分系则于文当兼言文王周公之德亦不得但美周公而不及文王也秦汉以后司马班氏最为近古然皆但言文王不称周公乃至易纬干凿度通卦验等书最善附会者亦但称羲文孔三圣人而无一言及于周公乌得分卦爻之词而属之两人也且系词传文云其初难知其上易知又云二与四同功而异位三与五同功而异位又云爻有等故曰物物相杂故曰文文不当故吉凶生焉然后承之曰易之兴也其当殷之末世周之盛德邪当文王与纣之事邪是故其辞危危者使平易者使倾前唿后应词意甚明所谓其辞危者正指诸爻之词而言若果词内有文王以后事或易非文王作而史汉误称之不得独摘彖词属之文王而别以爻词属之周公也乃朱子本义既不正其猜度之失又不详其展转之因而直曰此文王所系此周公所系若传记确有明文可据传经以来即如是说者无乃非阙疑之义而使后之学者靡所考证乎故今但录易春秋传原文以存疑义而不敢据汉儒展转猜度之说遂直断何者为何人所作仍略记其为说之因庶使学者有所考焉周公事迹附考经传所记周公之事不当入于成王篇中及无从辨其先后者统载于此惟周公诞保文武受命惟七年保命七年事未可确知按明堂位韩诗外传皆以七年为周公践阼之年伪传从之前篇已辨之矣蔡传以为周公在洛之年其说较正然窃疑此文似当自成王亲迎周公之日数之乃于事理为近特不当有摄政践阼之事耳但经传皆无明文未敢臆断今统载于篇后以存缺疑之义自陕而东者周公主之自陕而西者召公主之周召分陕不在武王时王制云八伯各以其属属于天子之老二人分天下以为左右曰二伯按书康王之诰太保率西方诸侯入应门左毕公率东方诸侯入应门右春秋传却将新军且为公族大夫以主东诸侯则是所主者朝觐会同事耳至于政令之布仍当二相共理之若取天下而平分之二人亦非体制也乐记云五成而分周公左召公右世儒缘此遂有谓二公分陕在武王世者按史记燕世家此文载于成王之世盖武王时太公为师位在召公之右似不应以周召分陕而武乐亦成王时所作则分陕固不必定指武王时也书君篇序云召公为保周公为师相成王为左右观此文似史记为得之今从之陕或郏字之误说文陕字注云宏农陕也以故说者皆以此陕为今陕州按陕州之名陕古无所考既非都会之地又无长山大川直亘南北若大行鸿沟可辨疆域者于此分界将何取焉且自陕州以东青兖徐扬四州及冀豫荆三州地十之八九陕州以西雍梁二州及冀豫荆三州地十之一二广狭亦大不偷传云成王定鼎于郏辱阝周语云晋文公既定襄王于郏是洛亦称郏也洛邑天下之中当于此分东西为均陕郏字形相似或传写者之误而古今地名同者亦多或别有地名陕非宏农之陕亦未可知也附录周公谓鲁公曰君子不施其亲不使大臣怨乎不以故旧无大故则不弃也无求备于一人辨握吐哺之说韩诗外传云周公践天子之位七年布衣之士所贽而师者十人所友见者十二人穷巷白屋先见者四十九人时进善百人教士千人宫朝者万人成王封伯禽于鲁周公戒之曰往矣子无以鲁国骄士吾文王之子武王之弟成王之叔父也又相天下吾于天下亦不轻矣然一沐三握一饭三吐哺犹恐失天下之士余按周公无践天子位之事前固已辨之矣即所称师事友见握吐哺亦无此事也古者天下有道进贤使能乡有举里有选有一贤人未尝不知知之未尝不用也凡卿大夫士皆贤才也凡贤才皆卿大夫士也周公安所得布衣之士而见之而礼之乎古者士敦节义咸自重而轻功名不为臣则不见段干木逾垣而辟之泄柳闭门而不纳春秋以后犹然况成周之世乎天下之贤士谁肯自枉以见周公者而烦周公之吐哺握乎战国之世卿大夫多世禄不则其姻族嬖幸之人贤才伏处而无由进由是为士者不耻干谒以求荣显是以有孟尝信陵之属以好士闻彼盖见当时之风气如是而因亿料周公大圣之必有更甚于是者遂撰为是说耳而岂知其不然也哉此说本之荀子其词与此少异而尚书大传史记说苑皆有之殊失圣人之真故今不录而为之辨辨观桥观梓之说尚书大传云伯禽与康叔见周公三见而三笞乃见商子而问焉商子曰南山之阳有木曰桥二三子往观之高高然而上商子曰桥者父道也南山之阴有木曰梓二三子复往观焉晋晋然而循商子曰梓者子道也明日见周公入门而趋登堂而跪拂其首劳而食之曰尔安见君子乎余按孟子曰孩提之童无不知爱其亲也及其长也无不知敬其兄也父子之道天性也或椎野之人颓敝之俗容有不知敬其亲者若文王周公世济其圣其家庭之间礼法之美伯禽必有习而安焉者何待见桥梓而后知哉且圣人之于子有不及教之而已不教而笞之何取焉使伯禽终不悟不徒伤其恩乎即使伯禽能悟亦何如明告之之为省且易也此说至为浅陋而学者多贪用此典遂致传布而信为真故今辨之辨成康赐鲁重祭之说戴记祭统篇云周公既没成王康王追念周公之所以勋劳者而欲尊鲁故赐之以重祭外祭则郊社是也内祭则大尝是也夫大尝升歌清庙下而管象朱干玉戚以舞大武八佾以舞大夏此天子之乐也程子曰周公之功固大矣皆臣子之分所当为鲁安得独用天子礼乐哉成王之赐伯禽之受皆非也余按天子诸侯名器之异所以辨等威别上下定民志耳非以得之则为优不得则为绌也孔子疾病子路使门人为臣孔子曰予与其死于臣之手也无宁死于二三子之手乎孟懿子问孝孔子曰无违樊迟曰何谓也孔子曰生事之以礼死葬之以礼祭之以礼故无识者以僭为荣稍有识者方且以僭为耻成康皆周令主其不肯以非礼尊周公也明矣且春秋以降僭礼者多矣管仲之塞门反坫季氏之八佾雍彻此又谁实赐之盖鲁之君自僭天子礼乐相沿既久莫知所始其国人遂为是想当然之说以曲护其失耳楚公子围设服离卫诸侯之大夫讥之伯州犁曰此行也辞而假之寡君其事与此正同安得据戴记无稽之言遂定为古人罪案也不然赐祭一事耳成则成康则康何以概云成王康王乎故今不录卷六成康之际自彼成康奄有四方斤斤其明毛诗释执竞篇成康之非卫宏毛诗序云执竞祀武王也不显成康传云不显乎其成大功而安之由是郑孔以来皆以此成康为称武王语余按自彼成康犹所云自彼氐羌也惟氐羌之为二国名也故自氐羌以东则云自彼氐羌惟成康之为二王谥也故自成康以降则云自彼成康若训以为成大功而安之岂得谓之自彼乎哉宋欧阳永叔作诗时世论朱子诗序辨说皆以此篇为昭王以后诗以昊天有成命篇为康王以后诗其说良是今从之说详见后条下成王不敢康夙夜基命宥密于缉熙单厥心肆其靖之昊天有成命颂之盛德也其诗曰昊天有成命二后受之成王不敢康夙夜基命宥密于缉熙厥心肆其靖之是道成王之德也成王能明文昭能定武烈者也引欧阳修朱熹语辨毛诗释昊天有成命篇成王之非卫宏毛诗序云昊天有成命郊祀天地也郑氏诗笺云文王武王受其业成此王功不敢自安逸韦氏国语解云文武修己自勤以成其王功非谓周成王身也后之说诗者皆从之至宋欧阳永叔始驳其谬朱子诗序辩说论之尤详今载其说于左欧阳永叔作诗时世论昊天有成命曰二后受之成王不敢康所谓二后者文武也则成王者成王也当为康王以后之诗而毛郑以颂皆是成王之作遂以成王为成此王功执竞曰不显成康自彼成康所谓成康者成王康王也犹文王武王谓之文武耳然则执竞当是昭王以后之诗而毛以为成大功而安之郑以为成安祖考之道皆以为武王也噫嘻曰噫嘻成王者亦成王也而毛郑皆以为武王由其以颂皆为成王时作耳以为成王康王岂不简且直而于诗文理易通如毛郑之说岂不迂而曲文理亦不完而难通学者何苦从其迂曲而难通者哉朱子诗序辨说一则此诗详考经文而以国语证之其为康王以后祀成王之诗无疑而毛郑旧说定以颂为成王之时周公所作故凡颂中有成王及成康字者例皆曲为之说以附己意其迂滞僻涩不成文理甚不难见而古今诸儒无有觉其谬者独欧阳公着时世论以斥之其辩明矣然读者狃于旧闻亦未遽肯深信也小序又以此诗篇首有昊天二字遂定以为郊祀天地之诗诸儒往往亦袭其误殊不知其首言天命者止于一句次言文武受之者亦止一句至于成王以下然后详说不敢康宁缉熙安静之意乃至五句而后已则其不为祀天地而为祀成王无可疑者故今特上据国语旁采欧阳以定其说庶几有以不失此诗之本指耳或曰国语所谓始于德让中于信宽终于固和故曰成者其语成字不为王诵之谥而韦昭之注大略亦如毛郑之说矣此又何耶曰叔向盖言成王之所以为成以是三者正犹子思所谓文王之所以为文班固所谓尊号曰昭不亦宜乎者耳韦昭何以知其必谓文武以是成其王道而不为王诵之谥乎盖其为说本出毛郑而不悟其非者今欲一涤千古之谬而不免于以误而证误则亦将何时而已耶周初四王之谥法与诗义余按诗与国语之文明矣欧阳子朱子之辨详且尽矣盖周之受命始于文王克商始于武王然奄淮夷未平而商遗民亦未心服迨成王之世周公东征而后四方始靖至康王而后安享之故传云武王克商成王靖四方康王息民不云成王息民者成王之初四方犹未靖也故文王谥文言始以文德受天命也武王谥武言始以武功戡大难也成王谥成言商奄始靖王业成也康王谥康言天下无事但抚安之也故此诗言昊天有成命二后受之言文王武王始受天命有天下也至于成王蒙故业为天子可以康矣而不敢也犹夙夜敬畏天命益懋其德是以能克商奄淮夷以靖四方肆其靖之之靖即成王靖四方之靖然则此诗即无成王明文亦断断必为成王之诗而况已明言成王也即国语不言为成王之德亦断断不得移置之于文武而况国语又明言为成王也故今从欧阳子朱子之说置之成王篇中周颂作于成康以后又按自宋以来释此诗及执竞篇者多从序说或云成王非基命之君而周之奄有四方非自成康始然则洛诰之王如弗敢基命定命亦将以为非告成王鲁颂之奄有龟蒙亦将谓鲁至僖公时始有龟蒙之地哉况传称成王靖四方靖也者乱而安之之谓也方且可谓之靖四方乃反不可谓之奄有四方乎或云酒诰称成王畏相惟助成王德显皆非周之成王夫成王畏相相对为文助成二字相连为义皆与此文不类此文成王上无他文下有不敢康之语成王之为一人甚明况执竞之成康连言之者哉若以酒诰故凡言成王者皆不得为成王则传所称夹辅成王成王定鼎成王周公之命祀亦皆将以为武王乎原其所以穿凿附会务以成康为武王者无他狃于前人之说以为颂皆周公所作周公制礼作乐不应无祀天地及祀武王之诗自周公后不当复有作颂者耳不知以此诗为祀天地武王者序之言耳非经自言之也周颂三十一篇其中称天及武王者甚多何所见必此二诗然后可以祀天地武王诗之逸者多矣又安知祀天地武王者之非已逸乎周公以后不当有颂则何以宣幽之世尚有大雅又何以春秋之时鲁尚有颂岂侯国可以作颂天子反不可乎若谓成王非世室不当有祀成王之诗则祀成王时将遂无乐乎而武王当周公时亦不得遂立世室也嗟夫国语以常棣为周公之诗与传相抵捂者则人皆信之此诗之言为成王与经相合者则人不之信朱子沿序之误而未正者虽委曲难通皆相安为固然至此诗正序之误辨语详晰而反极力以攻之宋玉曰其曲弥高其和弥寡韩子曰小惭亦蒙谓之小好大惭亦蒙谓之大好小称意人必小怪之大称意人必大怪之吾始未以为然及读周颂而后深信其不谬也岂是所非而非所是人情固当然乎周颂非周公所作说已见前周公相成王篇中补成有岐阳之搜岐之年无考此未知为周公存时事抑周公没后事既无可考未便置前篇中故录于此辩伪书君陈及书序伪古文尚书有君陈篇其序云周公既没命君陈分正东郊余按此篇嘉谟嘉猷数语见于坊记玩其语意乃人臣相诰诫之词非君命其臣之言也何者君人之道以能受言为贤但取其谋之益于民而不必其谋之出于己故曰禹闻善言则拜大舜有大焉舍己从人乐取于人以为善臣人者则不然但求其国之受其益而不必己之擅其名是以善则归君过则归己故此言出于人臣之口则为忠出于人主之口则不可以为训成王周之令主其必不出此言明矣又按书君篇乃周公诰召公之词周召位皆三公同朝事主是以相称为君春秋传邻国诸侯皆相称以君若君处北海君命敝邑之类是也未闻君而称其臣为君者然则君陈当为同僚相称之语是以篇中有此文非成王语也且君陈分正东郊非居帷闼而拾遗补阙者可比成王告以此言欲何为乎此序不见于史记周本纪疑与伪书同出一手然则君陈之尹洛亦未必有此事矣又按论语孔子曰书云孝乎惟孝友于兄弟施于有政所谓政者一家之政也故曰是亦为政奚其为为政今伪书以为国政亦与孔子之意相背包氏之注论语以孝乎惟孝为句然则包氏未尝见此篇矣包氏不见则是书不出于安国也大抵此篇之语多采之古传记故今不录附录凤凰鸣矣于彼高罔梧桐生矣于彼朝阳艹奉々萋萋喈喈附录周之兴也鸣于岐山存参卷阿召康公戒成王也言求贤用吉士也凤鸣岐山之时无考按凤鸣岐山不知的在何时大雅周语皆无明文惟诗序以卷阿为成王时所作或凤鸣即在此时与然未有以见其必然姑附录于成王之世而存序文以待参考惟四月哉生魄王不怿甲子王乃洮水相被冕服凭玉几乃同召太保芮伯彤伯毕公卫侯毛公师氏虎臣百尹御事王曰呜唿疾大渐惟几病日臻既弥留恐不获誓言嗣兹予审训命汝昔君文王武王宣重光奠丽陈教则肄肄不违用克达殷集大命在后之侗敬迓天威嗣守文武大训无敢昏逾今天降疾殆弗兴弗悟尔尚明时朕言用敬保元子钊弘济于艰难柔远能迩安劝小大庶邦思夫人自乱于威仪尔无以钊冒贡于非几兹既受命还出缀衣于庭越翼日乙丑王崩太保命仲桓南宫毛俾爰齐侯吕以二干戈虎贲百人逆子钊于南门之外延入翼室恤宅宗丁卯命作册度越七日癸酉伯相命士须材王麻冕黼裳由宾阶齐卿士邦君麻冕蚁裳入即位太保太史太宗皆麻冕彤裳太保承介圭上宗奉同瑁由阼阶脐太史秉书由宾阶齐御王册命曰皇后凭玉几道扬末命命汝嗣训临君周邦率循大卜燮和天下用答扬文武之光训王再拜兴答曰渺渺予末小子其能而乱四方以敬忌天威乃受同瑁王三宿三祭三咤上宗曰飨太保受同降盥以异同秉璋以酢授宗人同拜王答拜太保受同祭哜宅授宗人同拜王答拜太保降收诸侯出庙门俟王出在应门之内太保率西方诸侯入应门左毕公率东方诸侯入应门右皆布乘黄朱宾称奉圭兼币曰一二臣卫敢执壤奠皆再拜稽首王义嗣德答拜太保暨芮伯咸进相揖皆再拜稽首曰敢敬告天子皇天改大邦殷之命惟周文武诞受若克恤西土惟新陟王毕协赏罚戡定厥功用敷遗后人休今王敬之哉张皇六师无坏我高祖寡命王若曰庶邦侯甸男卫惟予一人钊报诰昔君文武丕平富不务咎至齐信用昭明于天下则亦有熊罴之士不二心之臣保王家用端命于上帝皇天用训厥道付畀四方乃命建侯树屏在我后之人今予一二伯父尚胥暨顾绥尔先公之臣服于先王虽尔身在外乃心罔不在王室用奉恤厥若无遗鞠子羞群公既皆听命相揖趋出王释冕反丧服顾命有葬成王之脱简苏氏云成王崩未葬君臣皆冕服礼欤曰非礼也使周公在必不为此余按康王之诰诸侯咸在九日之间安能遽至此必成王葬后之事狄设黼之上盖有阙文非皆癸酉一日内事也故顾君云传言天子七月而葬同轨毕至而今太保率西方诸侯毕公率东方诸侯是七月之馀也因其中有脱简而后之说书者并以系之越七日癸酉之下所以生后儒之论而不思初崩七日之间诸侯何由而毕至乎又云狄设黼缀衣以下即当属之康王之诰自此以上记成王顾命登遐之事自此以下记明年正月上日康王即位朝诸侯之事也又云洛诰戊辰王在新邑则王之至洛可知乃二公至洛并详其日月而王不书金氏以为其间必有阙文然则顾命之脱简又何疑哉由是言之则康王与卿士之冕服在成王葬后非未葬而冕服明矣盖顾命康王之诰伏生本合为一因其间有脱简前后首尾不具故后人分两篇之时不知当于何处画断误以王出在应门之内为康王之诰之首是以狄设黼之文遂割属于上篇之末耳苏氏不知其有脱简故于诸侯之至不能为解乃以问疾之诸侯当之然观康王之诰尤重诸侯故曰建侯树屏曰尔身在外此篇之作尤重于朝诸侯故曰卿士邦君麻冕蚁裳入即位曰诸侯出庙门俟曰东方诸侯入应门左西方诸侯入应门右则是诸侯毕至明矣若止问疾之诸侯其人数必不多何得舍在内之百官卿士不言而反斤斤焉于其少者详记之乎至顾君以此为周公所制之礼谓释三年之丧以尽斯须之敬又谓康王当太平之时为继体之主而史录其遗文训诰以为一代之法则于事理亦尚未合古者君薨百官总己以听于冢宰三年其见于书传者舜禹启太甲武丁之事皆然及武王崩周公以冢宰摄政不幸群叔流言周公东避遂不得终其摄至成王崩召公鉴前之祸故于葬后遽奉康王以朝诸侯其后春秋之世嗣君皆于葬后逾年即位盖始于此故史录之为书志此礼所由变故曰王麻冕黼裳曰王释冕反丧服丧未毕而朝诸侯者前未有此礼是以详记其服谨其始耳非以此为当然而着之篇以垂法也子张曰书云高宗谅阴三年不言何谓也孔乎曰何必高宗古之人皆然伤周公召公处事之变而不得复然也故今申其说而正之说并见前周公篇中补康有酆宫之朝关雎非刺诗齐鲁韩三家诗皆以周南之关雎篇为康王时陈古刺今之作故汉书云佩玉晏鸣关雎叹之列女传云康王晏出朝关雎预见余按论语孔子称关雎乐而不淫哀而不伤则关雎乃和平中正之音咏歌当时之盛事者非刺诗也而细玩通篇之词亦绝无刺时之意且康王之世乃周久道化成之时君子淑女莫如此时为多然则谓为康王之世或未必诬谓为刺诗则断非也故今不采汉书列女传文说并见前文王篇中刑于寡妻条下附录惟十有三年六月庚午フ王命作策丰刑丰刑与毕命按史记书序并云康王命作策毕公分居里成周郊作毕命与此文意似异但此乃汉书所录孔壁古文似不应误又未见其下文如何难以悬断姑列之于附录至伪书毕命篇语多剿袭文亦雕琢乃因史记书序之言而衍之者故不载成康之际天下安宁刑措四十馀年不用刑措此语似有所本于理亦当如是故存之附录永言配命成王之孚成王之孚下土之式永言孝思孝思维则永言孝思昭哉嗣服昭兹来许绳其祖武于万斯年受天之祜颂美诗不应尽属文武卫宏毛诗序云下武继文也武王有圣德复受天命能昭先人之功焉郑笺释成王之孚云孚信也成我周家王道之信也余按文王之什称文武之功德者凡六篇皆明称为文王云云武王云云未有含混其词者盖诗作于成康之世不举其谥则无以别于今王故也其馀四篇则不然或朴言勉勉我王似称现在之君者然旱麓言岂弟君子正与酌卷阿文同皆不似追述文王语而文王时亦初无六师也灵台一诗前于文王篇中已辨之矣至此篇所云昭哉嗣服绳其祖武者玩其语意皆似指继体之君尤不类创业之主恐所谓成王之孚者即谓成王非武王也盖文武受天命者也成王缵而述之是以永保无失故曰永言配命成王之孚继成王者必法成王乃谓之孝故三章曰永言孝思孝思维则欲嗣成王之功必履文武之迹故四章曰昭哉嗣服五章曰绳其祖武也如此训释似于事理为近较之以成王为成我周家之王道者于文理亦殊自然矣大抵三代以上贤臣哲辅于守成之世尤致慎焉不但召诰无逸圣贤之儆戒然也即诗人亦多于颂祷之中默寓劝勉之意酌卷阿其显然较着者下至穆王之世祈招之诗犹以如玉如金而无醉饱乙为词则知古人立言之体往往如是固不得尽以为称功颂德诗也况成康之际正当王化之成当时群臣岂得绝无赞扬箴规之语见于经传亦不得尽以为咏歌文武诗也但传注皆未有言及此者故今不敢直断为然姑附录此文于成康之世以见其大凡而识其说如此后世有卓识之儒出当有以决之也附录昔我先王熊释与吕王孙牟燮父禽父并事康王附录四国有王郇伯劳之郇伯未必为文王子按丁公之仕王朝见于尚书其余诸人则未知其果仕王朝否也郇伯旧说以为文王之子然郇世为诸侯则亦未有以见其必为文王子也故并附录于后备览康王卒子昭王瑕立昭王补昭王南征而不复备览昭王之时王道微缺昭王南巡狩不返卒于江上其卒不赴告讳之也南征不复事未可确知帝王世纪云昭王德衰南征济于汉船人恶之以胶船进王王御船至中流胶液船解王及祭公俱没于水中而崩余按昭王不复之故经传文缺不可详考若果别无他故但见恶于船人何至遽行弑逆船人自以私怨弑王其国之君何以不讨嗣王何以亦不问乎船人或作楚人然是时楚境尚未至于汉也恐皆后人之所附会故今但录左传史记之文庶不失阙疑之义备览立昭王子满是为穆王辨丹朱冯房后之说周语云昭王娶于房曰房后实有爽德协于丹朱丹朱冯身以仪之生穆王焉余按此与史记所载刘媪梦与龙交事正相类皆里巷不经之谈耳丹朱鬼矣安能冯生人而生子穆王果丹朱所生则非昭王子矣又安得继周之统而为天子乎穆王补穆有涂山之会备览穆王闵文武之道缺乃命伯申诫太仆之玫作命穆王将征犬戎祭公谋父谏曰不可先王耀德不观兵夫兵戢而时动动则威观则玩玩则无震王不听遂征之得四白狼四白鹿以归自是荒服者不至国语纪事较记言为可信按国语之作主于敷言与左传主于纪事者不同故以语名其书犹孔门之有论语家语也然其语亦非当日之语乃后世之人取前史所载良臣哲士谏君料事之词而增衍之以成篇者是以言中所述古事率多荒诞不经与经博相悖者十而八九而其文亦弱而不振繁而不节也且以左传较之有同一事而所言亦同一意者在左传不过以数语了之而意已足至国语则铺张支蔓旁引叠山累牍而未肯已其为后人所衍明甚惟其篇首所记之事以为言张本者及篇末所记以验其言者虽不悉实要之合于经传者多而其文亦简直疑此本之旧史原文是以独为可据耳故今于篇中所称引往事即无显然之谬亦仅列之备览而篇首尾所记本国本时之事审无可疑则仍从传例次经一格书之至篇中所敷之言则但摘取其一二语以见大意而所衍繁文弗尽录焉均此一书夫岂有所低昂于其间亦信其可信者而已矣穆王欲肆其心周行天下将皆必有车辙马迹焉祭公谋父作祈招之诗以止王心王是以获没于祗宫辨造父御穆王灭徐偃王之说史记秦本纪云造父以善御幸于周缪王得骥温骊骅骝耳之驷西巡狩乐而忘归徐偃王作乱造父为缪王御长驱归周一日千里以救乱后汉书云偃王处潢池东地方五百里行仁义陆地而朝者三十有六国穆王后得骥之乘乃使造父御以告楚令伐徐一日而至于是楚文王大举兵而灭之偃王仁而无权不忍斗其人故致于败乃北走彭城武原县东山下百姓随之者以万数因名其山为徐山韩文公衢州徐偃王庙碑亦本此以为说余按前乎穆王者有鲁公之费誓曰徂兹淮夷徐戎并兴后乎穆王者有宣王之常武曰震惊徐方徐方来庭则是徐本戎也与淮夷相倚为边患叛服不常其来久矣非能行仁义以服诸侯亦非因穆王远游而始为乱也且楚文王立于周庄王之八年上距共和之初已一百五十馀年自穆王至是不下三百年而安能与之共伐徐乎故张氏史记正义引古史考文云徐偃王与楚文王同时去周穆王远矣且王者行有周卫岂得救乱而独长驱日行千里乎并言此事非实是前人固已非之矣盖穆王本巡游无度者故传称周行天下将皆必有车辙马迹焉后世称造父者欲神其技因取偃王之事附会之以见其有救乱之功称偃王者欲表其美因又取穆王之事附会之以为能行仁义而诸侯归之耳初未暇计其乖舛于事理剌谬于经传也韩子之文虽出于酬应不得已而作然采邪说以惑后世亦非大贤所宜为也故今悉不录惟吕命王享国百年耄荒度作刑以诘四方王曰吁来有邦有土告尔祥刑在今尔安百姓何择非人何敬非刑何度非及两造具备师听五辞五辞简孚正于五刑五刑不简正于五罚五罚不服正于五过五过之疵惟官惟反惟内惟货惟来其罪惟均其审克之五刑之疑有赦五罚之疑有赦其审克之简孚有众惟貌有稽无简不听具严天威墨辟疑赦其罚百锾阅实其罪劓辟疑赦其罚惟倍阅实其罪非刂辟疑赦其罚倍差阅实其罪宫辟疑赦其罚六百锾阅实其罪大辟疑赦其罚千锾阅实其罪墨罚之属千劓罚之属千非刂罚之属五百宫罚之属三百大辟之罚其属二百五刑之属三千上下比罪无僭乱辞勿用不行惟察惟法其审克之上刑轻下服下刑重上服轻重诸罚有权刑罚世轻世重惟齐非齐有伦有要罚惩非死人极于病非佞折狱惟良折狱罔非在中察辞于差非从惟从哀敬折狱明启刑书胥占咸庶中正其刑其罚其审克之狱成而孚输而孚其刑上备有并两刑吕刑赎刑为周道始衰按舜典之赎刑自别一法以处夫罪不至于刑而不可竟赦者非罪本当刑而许以金赎也若五刑果有疑自当酌量减免岂得反因之以为利蔡氏书传云穆王巡游无度财匮民劳至其末年无以为计乃为此一切权宜之术以敛民财夫子录之盖亦示戒其论当矣盖周之衰自穆王始故录此篇以志文武成康之法之所由变为后世变祖宗之法以聚敛者之戒与后录文侯之命篇意同此见周道之始衰彼见周势之所以不再振也蔡传又言书传多称甫刑疑吕之后为甫按吕与甫古多通用故诗崧高扬水皆作申甫而春秋传皆作申吕此盖传写异文非改之也舜之赎刑说已见唐虞舜相尧篇中备览穆王崩子共王ム扈立共王懿王孝王备览共王游于泾上密康公从有三女奔之一年王灭密三女奔按征戎监谤皆彰彰耳目者此细事耳有无未可知也故列之备览备览共王崩子懿王艰立备览懿王之时王室遂衰诗人作刺备览懿王时戎狄交侵中国被其苦诗人始作疾而歌之曰靡室靡家猃允之故引吕游语辨诗序以采薇篇为遣戍役诗之非卫宏毛诗序云文王之时西有昆夷之患北有犭严狁之难以天子之命命将帅遣戍役以守卫中国故歌采薇以遗之余按汉书以为懿王之世诗人疾而歌之史记称懿王时诗人作刺似亦指此而言则是汉时齐鲁诸家说诗皆如此也今玩其词但有伤感之情绝无慰借之语非惟不似盛世之音亦无一言及天子之命者正与史汉之言相符然则齐鲁说此篇者必有所传而然非妄撰也且文王之世初无有所谓犭严狁者而文王亦未尝奉纣命以征伐前于文王篇中固已详辨之矣故朱子云此未必为文王之诗以天子之命者衍说也其论当矣然亦以为遣戍役之诗则犹依违于序说而未得其实临漳吕乐天游戊申记疑尝辨之今录于左戊申记疑一则采薇明是役毕还归之诗序以为遗戍役未出门而曰昔我往矣是今日越而昔至也又言将来雨雪霏霏何由而知之方出门不鼓其锐气乃言载渴载饥我心伤悲岂欲其军心之懈怠耶小序之谬类如此朱子于此条独无论辨不知何故按此辨明甚以史记汉书证之尤无可疑者诗序之谬不待言矣故今采史汉之文载之但谓为懿王之世则经传皆无明文故仅列之备览说并见后宣王篇中南仲条下备览懿王崩共王弟辟方立是为孝王备览非子居犬丘好马及畜善养息之犬丘人言之周孝王孝王召使主马于渭之间马大蕃息邑之秦史记以秦非子为附庸之非史记称孝王欲以非子为大骆嗣以申侯言乃分土为附庸按秦本周畿内国邑故秦仲为宣王大夫伐西戎庄公为西垂大夫居犬丘非附庸也诗曰锡之山川土田附庸孟子曰不能五十里不达于天子附于诸侯曰附庸今秦不惟直达于天子且为王官矣安得复属诸侯而为之附庸乎盖秦与郑虢其初皆王朝之卿士大夫食采于畿内周室东迁各君其国乃列于诸侯会盟子长以其初未成为诸侯未暇详核遂疑以为附庸至襄公乃受王命而为诸侯失之矣且所载申侯语亦浅陋不足信而是时申亦未封为诸侯故今删而存之备览孝王崩复立懿王太子燮是为夷王懿王孝王不传子之故不可考按懿王之崩子若弟不得立而立孝王孝王之崩子又不立而仍立懿王子此必皆有其故史失之耳否则孝王乃懿王弟兄终弟及而仍传之兄子于事理为近然不可考矣史记又称诸侯立懿王太子燮按立君大事自有朝廷大臣主之非若春秋之世王室微弱乃借外兵以复国也诸侯安得操其权乎恐子长亦以春秋时事例之耳今删诸侯之文夷王补至于夷王王愆于厥身诸侯莫不并走其望以祈王身王室强弱与下堂无关戴记郊特牲篇云下堂而见诸侯天子之失礼也由夷王以下唐柳子厚遂据此文谓夷王害礼伤尊为王室微弱之证余按书康王之诰云王出在应门之内毕公帅东方诸侯入应门左召公帅西方诸侯入应门右但云在应门内而无跻阶之文则王非在堂上明甚然则夷王以前未必绝不下堂也春秋传齐桓公受胙天子命无下拜下拜登受晋文公受策再拜稽首出入三觐其事天子皆未尝敢失礼王室微弱号令不行则有之朝觐之文未之改也然则夷王以后亦未必皆下堂也且记此篇于庭燎之百云由齐桓公始于肆夏之奏云由赵文子始于大夫之强云由三桓始独此文不云由夷王始而云由夷王以下玩其上文语意乃作记者生于周室积衰之后传闻其初之不然而无从考其所仿但约略之以为当在夷王以降非断以为夷王时也观小雅中大东菀柳诸篇幽厉之世诸侯犹苦于王室之诛求则夷王时不应遽至微弱而此传亦称诸侯并走其望以祈王身乌得遽谓下堂而见决为夷王事乎故今不录又按古有师其臣者有宾其臣者成王之于周公拜手稽首故凡经传称君弱臣强者多自臣之僭礼言之若天子过于降抑此自其君之谦不必皆微弱而后然故汉光武与子陵同寝唐神尧引群臣升座而宋度宗亦尝拜贾似道虽其是非得失不同要不因于君弱臣强之故然则王室之强弱亦未必尽在下堂与否也备览夷王崩子厉王胡立卷七厉王补至于厉王王心戾虐厉王说荣夷公芮良夫曰王室其将卑乎夫荣公好专利而不知大难若用周必败说荣公采国语事而于其言但节录之说已见前穆王篇中后并仿此备览秦仲立三年周厉王无道诸侯或叛之西戎反王室灭犬丘大骆之族诸侯多叛按桑柔诗称乱生不夷靡国不泯则厉王之世诸侯叛者盖多但古书缺轶事无可考惟秦史尚存故史记得以采而录之耳馀可以例推也补万民弗忍居王于彘居彘按厉王之在彘左传称居国语称流王天子也岂可言流云居是也国语不及左传此其一端荣公为卿士诸侯不享王流于彘厉王虐国人谤王召公告王曰民不堪命矣王怒得卫巫使监谤者以告则杀之国人莫敢言道路以目三年乃流王于彘辨召公以子代宣王之说国语云彘之乱宣王在召公之宫国人围之召公曰昔吾骤谏王王不从以及此难今杀王子王其以我为怼而怒乎乃以其子代宣王宣王长而立之余按周民之居厉王于彘苦其暴虐不得已而出之使不得肆虐于己耳非必殄灭之无遗育而后甘心也使民果欲甘心于王王何以能安然而居于彘果欲甘心于王王出之后何不更立他人而虚王位者十四年王崩之后又何以共戴宣王而无异言乎盖古者人情淳朴上下之间不甚猜疑故卫出成公以说于晋及晋许其复国盟于宛濮而国人无贰者况文武之德未忘于民心但以身在水火之中遂冒然不暇顾虑而为此举王出则已不仇王也况大子乎是以宣王之立民不畜怨亦不自危而宣王亦不复追理前事是其君臣相待犹然先代忠厚之遗安得有如后世所谓斩草除根之颓俗乎且召公贤臣也于王子固当全之岂必避怼王之嫌而后如是谏王为社稷也免王子亦为社稷也借令召公未有谏王不从之事将遂执太子以与国人而听其杀之乎然则谓宣王避乱而奔召公之宫或有之若谓国人围而欲杀之召公避嫌而后以子代之则必无之事也盖缘春秋战国以降风俗日偷君与民相疾视如仇仇然故疑此时宣王必不能自免于难因揣度附会之而为此说耳今不录备览召公周公二相行政号曰共和共和十四年厉王死于彘太子静长于召公家二相乃共立之为王是为宣王竹书纪年以共和为共伯和干位之非竹书纪年称共伯和干王位苏氏古史采之云厉王屈彘诸侯无所从共伯和者时之贤诸侯也诸侯皆往宗焉因以名其年谓之共和余按人君在外大臣代之出政常也襄公之执子鱼摄宋昭公之奔季孙摄鲁厉王既出周召共摄周政事固当然不足异也若以诸侯而行天子之事则天下之大变也传曰干王之位祸孰大焉又曰周德虽衰天命未改共伯果贤诸侯讵应如是春秋至闵僖以后天下之不知有王久矣然齐桓晋文犹借天子之命以服诸侯不敢公然摄天子事也况西周之世乌得有此事且夫召穆公周之贤相也能谏厉王之虐能佐宣王以兴夫岂不能代理天下事而诸侯必别宗一共伯和乎齐桓晋文之霸传记之纪述称论者指不胜屈况摄天子之事尤为震动天下而经传反泯然无一语称之亦无是理也竹书纪年唐人多有称述之者其文往往与史记异以经传考之自周东迁以后史记不如纪年得实自周东迁以前纪年不如史记近正盖此书乃战国时所撰东迁以后本之晋魏旧史而东迁以前则简策多逸或旁采异端之说以补之是以不能无谬犹之史记纪汉事多得实纪三代事多失真也共和之名年意本因二相和衷共摄而称之传之既久而失其详遂误以为有共伯和摄之撰纪年者因从而载之耳至于今世所传纪年一书则又不知何人所撰唐人所引大半无之而其文往往反采之汉书律历志及伪古文尚书经传此尤不足论矣古史又据春秋传诸侯释位以间王政及庄子共伯得之于共首之语为共伯和之证然庄子所称述本不皆实有其人而亦未见此文共伯之即为干王位人也故今但据史记载之而纪年之文不录焉其释间王政之误说见后宣王篇中宣王补诸侯释位以间王政宣王有志而后效官诸侯释位以间王政杜氏左传注云间犹与也去其位与治王之政事林氏以此为周召事云二公与治王之政事号曰共和苏氏古史以此为共伯和事云厉宣之间诸侯有去其位而代王为政者余按周召皆王室之相厉王虽出二公之在相位自若也不得谓之释位当厉王在国时政固已共理之亦非待流于彘而后得与于王政也若以共伯和当之谓释位为去诸侯之位间王政为干天子之权则而后效官将何解焉且子朝之为此言因晋之纳敬王故述诸侯之忠于王室以责晋之不辅己耳故曰并建母弟以蕃屏周曰诸侯莫不并走其望以祈王身曰携王奸命诸侯替之而建王嗣周召皆王卿士不得谓之诸侯以比晋而共伯和干天子之权亦非忠于王室者比皆与前后文义不类子朝之述此何居焉盖释位效官本相对为文释犹解也释位者解官也间王政者待王政之间也诸侯为王卿大夫者因万玉在外故解官而归其国以待王室之定宣王有志振作而后来效王官之职上下唿应本极了然分明但说者先有共和及共伯和之成见在心务强合之为一是以乖刺不通而不知彼自一事此自一事也今正之共伯和之误说已见前厉王篇中存参汉仍叔美宣王也宣王承厉王之烈内有拨乱之志遇灾而惧侧身修行欲销去之天下喜于王化复行百姓见忧故作是诗也汉为宣王初年诗纲鉴大全载此事于宣王六年征伐四方封申城齐之后绎史亦载之于常武崧高谐诗之末余按序文云承厉王之烈则是以为初即位时事也且大雅自民劳以后篇次未有错乱此诗既在崧高民之前则为宣王初年之诗无疑故列之于此存参周宣姜后贤而有德宣王尝早卧晏起姜后脱簪珥待罪于永巷王遂勤于政事早朝晏退卒成中兴之名姜后待罪事可存此事未知有无然于理无所害惟其文太冗弱必后人所敷衍故今删而存之纲鉴大全从外纪载此于二十二年则此后乃宣王德衰之时与勤于致事语不符当以在初年为是宣王即位二相辅之修政法文武成康之遗风诸侯复宗周二相辅政但称召公按此文即本诗春秋传所述而言二相谓周公召公也盖宣王初政皆由大臣匡赞而成然二雅多称召公者而周公无闻焉或者亦如唐苏之于宋乎借使周公不贤召公亦未必能独行其志也犭严狁匪茹整居焦获侵镐及方至于泾阳薄伐犭严狁至于大原文武吉甫万邦为宪吉甫燕喜既多受祉来归自镐我行永久王命南仲往城于方出车彭彭央央天子命我城彼朔方赫赫南仲犭严狁于襄赫赫南仲薄伐西戎存参宣王兴师命将诗人美大其功曰薄伐犭严犭允至于大原出车彭彭城彼朔方诗序以采薇出车大杜属文王之非卫宏毛诗序云文王之时西有昆夷之患北有犭严狁之难以天子之命命将帅遗戍役以守卫中国故歌采薇以遗之出车以劳还大杜以勤归也由是郑孔以来诸儒之说诗者咸以出车为文王诗南仲为文王臣而诗所谓王者纣也余按春秋之义莫严于辨名分文王果受天子命伐犭严狁则文王当自行不得但遣陪臣帅师诗当称王命西伯不得称王命南仲今直称天子之命以命陪臣若其间初无文王者僭邪乱邪非惟不知有君抑亦非所以尊天子也苏氏知其不通于是又曲为说以天子为纣以王为文王后人之追称云然耳然王即天子也一篇之中自天子纣自王文王名实杂糅君臣同称尚可以为训乎天子之命陪臣则述之文王之命其大夫则又述之独天子之命文王则无一语及之有是理乎且经传记文王之臣多矣未有称南仲者而常武宣王时诗有南仲太王时有獯鬻文王时有昆夷未有称犭严狁者而六月采芑宣王时诗称犭严狁然则此当为宣王时诗非文王时诗矣不特此也六月称侵镐及方此诗称往城于方其地同六月称六月栖栖戎车既饬此诗称昔我往矣黍稷方华其时又同然则此二诗乃一时之事其文正相表里盖因镐方皆为犭严狁所侵故分道以伐之吉甫经略镐而南仲经略方耳故汉书以出车六月同为宣王时诗古今人表宣工时有南仲而文王时无之而马融上书亦称犭严狁侵镐及方宣王立中兴之功是以南仲赫赫列在周诗然则是齐鲁韩三家皆以此为宣王诗矣朱子云诗所谓天子所谓王命皆周王耳是矣然云南仲此时大将不质言为何时则犹未免以先儒正雅变雅之说为疑也夫雅本无正变之分而诗篇亦不无错简春秋传吴季札聘于鲁请观于周乐为之歌小雅曰美哉恩而不贰怨而不言其同德之衰乎召穆公思周德之不类故纠合宗族于成周而作诗曰常棣之华鄂不则小雅固不在文武世而鹿鸣什中固有宣王诗矣南陔以下九篇皆笙歌之诗当次之鹿鸣之三而今反在大杜之后常棣伐木天保与蓼萧以下四篇皆燕享之诗采薇出车大杜与六月采芑二篇皆征戍之诗本当以类相从而今皆迭相间则今小雅篇次非当日之旧第明矣先儒既误以诗为周公所作又不知篇次之有错简但见六月篇中有称吉甫明文势不可并以为文武之诗遂断菁莪以上谓之正雅六月以下谓之变雅出车既在正雅又在南陔白华之前因不得不以南仲为文王时人伐犭严狁为文王时事是以委曲迁就百方解说而理卒不可通然不可通其失犹小而使商周革命之际事迹失实圣人之心不白于后世其失大故次之于六月之后以正其失说并见前文王篇中郑玄分别西戎与犭严狁之非郑氏以西戎为昆夷犭严狁为北狄孔氏诗疏云犭严狁大于西戎出师主伐犭严狁故戒敕戍役以犭严狁为主而略于西戎也余按大原及方皆在周之西北犭严狁之国当在凉巩之间所谓西戎盖即犭严狁而变其文以叶韵耳犭严狁之为周患见于出车六月采薇采芑四箫详矣而传记初未有言者国语有犬戎有姜氏之戎而史伯则称西戎足为周患者皆戎然则犭严狁亦戎也史记秦本纪厉王时西戎反王室灭犬丘大骆之族宣王时以秦仲为大夫诛西戎西戎杀秦仲宣王召其子庄公与兵七千使伐西戎破之幽王时戎围犬丘庄公子世父为戎所虏厉宣间能为周患者惟西戎然则诗之犭严狁即西戎也是以一篇之中或称犭严狁或称西戎非两事也盖西戎之国不一而犭严狁为最强专言之则曰犭严狁概言之则曰西戎犹赤狄有潞氏甲氏留吁铎辰而潞氏为最强传或专言潞氏亦或概言为赤狄也犭严狁文皆从犬疑即周语之犬戎犹叟阝瞒之或称为长狄也以犭严狁西戎为二国而曲为之解误矣程予疑西戎兵不加而服来子疑既却犭严狁而还师以伐昆夷亦沿郑孔之误咏宣王诗多铺张按雅之咏文武事者事实多而铺张少咏宣王事者事实少而铺张多此亦世变之一端也故今于小雅六月出车等篇大雅崧高民等篇每篇止摘切要数言载之以备当日之事实见中兴之梗概其馀铺张之词不暇录亦不胜录也备览周宣王即位乃以秦仲为大夫诛西戎西戎杀秦仲秦仲立二十三年死于戎有子五人长者曰庄公周宣王乃召庄公昆弟五人与兵七千人使伐西戎破之于是复予秦仲后及其先大骆地犬丘并有之为西垂大夫庄公居其故西犬丘此以上宣王征西北之事申伯王缵之事于邑于谢南国是式王命召伯定申伯之宅王命申伯式是南邦因是谢人以作尔庸王命召伯彻申伯土田王命仲山甫式是百辟出纳王命王之喉舌衮职有阙维仲山甫补之王命仲山甫城彼东方仲山甫徂齐式遄其归王锡韩侯其追其貊奄受北国因以其伯此以上宣王经略中原之事蠢尔蛮荆大邦为仇方叔元老克壮其犹方叔率止执讯获丑显允方叔征伐犭严狁蛮荆来威江汉浮浮武夫滔滔匪安匪游淮夷来求江汉汤汤武夫经营四方告成于王江汉之浒王命召虎式辟四方彻我疆土赫赫明明王命卿士南仲大祖大师皇父整我六师以修我戎王谓尹氏命程伯休父左右陈行戒我师旅率彼淮浦省此徐土徐方既同天子之功四方既平徐方来庭此以上宣王经略东南之事咏宣王诗次序可信按诗所咏宣王之事其先后虽未敢尽以篇次为据然以其言考之采芑称方叔征伐犭严狁蛮荆来威是犭严狁之伐在东南用师之前也江汉称经营四方告成于王常武称四方既平徐方来庭是徐淮之役在四方略定之后也以其理推之西戎逼近畿甸患在切肤所当先务封申城齐皆关东事似可稍缓若淮汉荆徐则距畿较远服之为难近者未安不能远图理之常也而史记秦仲之死戎庄公之破戎亦在宣王初年故今略依时之先后次之要不至大相迳庭也朱熹以南仲为皇父之祖之非来子诗传释南仲大祖大师皇父二句云谓南仲为大祖兼大师而字皇父者余按春秋传云昔我皇祖伯父昆吾离骚云朕皇考曰伯庸皆系祖考之名号于祖考之文之下未有反系子孙之名于祖考之文之下者其或由祖考而及其子孙则云某人子某某人孙某若南仲果皇父之祖则文当云南仲曾孙大师皇父不当反云南仲大祖大师皇父也南与皇氏也仲与父字也犹春秋传之称智伯赵孟也其子孙当世以南与皇冠之故宣王时有皇父幽王时亦有皇父诗有家父春秋亦有家父春秋庄公时有单伯文公时亦有单伯成公以后又有单子然则南仲皇父当各自为一族不得以此二人为祖孙也古有以祖为名者有以祖为氏者古之彭祖书之祖己祖伊是也大祖或南仲之称号未可知也诗之假以溢我据春秋传乃何以恤我假乐君子据戴记乃嘉乐君子大祖或音之转字之误亦未可知也缺所疑焉可矣不得遂以为祖考之祖也盖朱子之误由信毛郑正雅变雅之说而以出车为懿王以前诗南仲为懿王以前人故不得已而曲为之解耳说己见前命南仲条下鲁武公以括与戏见王王立戏樊仲山父谏曰不可立也不顺必犯犯王命必诛故出令不可不顺也文卒立之鲁侯归而卒及鲁人杀懿公而立伯御三十二年宣王伐鲁立孝公诸侯从是而不睦宣王欲得国子之能导训诸侯者樊穆仲曰鲁侯孝乃命鲁孝公于夷宫三十九年战于千亩王师败绩于姜氏之戎宣王既丧南国之师乃料民于大原国语记宣王与诗不同之故余考宣王之事据诗则英主也据国语则失德实多判然若两人者心窃疑之久之乃觉其故有三诗人之体主于颂扬然大雅之述文武者多实录而鲁颂宫篇则专尚虚词荆舒是惩莫我敢承僖公岂足以当之此亦世变之为之也宣王之时虽尚未至是然亦不免小事而张皇之城方封申亦仅仅耳而其词皆若威震万里者是诗言原多溢美未可尽信其故一也国语主于敷言非纪事之书故以语名其书而政事多不载焉然其言亦非当日之言乃后人取当日谏君料事之词而衍之者谏由于君之有失道故衍谏词者必本其失道之事言之非宣王之为君尽若是亦非此外别无他善政可书也其故二也古之人君勤于始者多勉于终者少梁武帝创业之主勤于庶政而及其晚年百度废弛卒致侯景之祸唐明皇帝躬勘大难致开元之治而晚年淫侈亦致禄山之患其始终皆判若两人宣王在位四十六年始勤终怠固宜有之故国语所称伐鲁在三十二年千亩之战在三十九年皆宣王晚年事而诗称封申伐淮夷皆召穆公经理之穆公厉王大臣又历共和之十四年其相宣王必不甚久则此皆宣王初年事无疑也且使宣王果能忧勤振作四十馀年何至幽王之世无道十一年而遽亡其国由是言之诗固多溢美国语固专纪其失要亦宣王之始终本异也其故三也盖召穆公周之贤相宣王初政实穆公主之故能致中兴之盛犹晋悼公任韩厥荀而复霸及荀偃为政而释卫不讨伐秦遽还霸业遂衰也若以宣王比之大戊武丁诚为不伦而东莱吕氏因王子晋厉宣幽平而贪天祸之语遂疑宣王无大异于幽厉则亦未免于太过矣故今载二雅之文于前国语之文于后庶宣王始终盛衰之故可考而知焉四十六年宣王崩子幽王宫涅立辨杜伯死而射王之说国语云杜伯射王于高阝墨子云宣王杀其臣杜伯而不辜杜伯曰死而有知不出三年必使吾君知之三年宣王合诸侯而田于圃田杜伯乘白马素车追宣王射入车上中心折嵴殪车中伏而死余按君臣之义犹父子也子不可以仇父臣岂可以仇君乎使杜伯果贤臣必无射王之事杜伯可以死而射王则亦可以生而弑王矣此事不见于经传惟国语有之然语之亦不详不知杜伯究为何人射王究为何故而亦未言王之死于射也果如墨子之言则是人臣见杀而非其罪者皆可为厉鬼以弑其君而岂不悖也哉春秋传云齐侯游于姑棼遂田于贝丘见大豕从者曰公子彭生也公怒曰彭生敢见射之豕人立而啼公惧队于车伤足丧屦窃疑宣王之事当时言者或亦类是盖人之将死则鬼神乘其衰气而见形焉久之而好事者递相附会遂以为宣王之死于杜伯之射也故今并不录幽王补至于幽王天不吊周王昏不若用愆厥位幽王二年西周三川皆震是岁也三川竭岐山崩附录赫赫师尹不平谓何尹氏大师维周之氏秉国之均家父作诵以究王讠凶节南山与十月篇非一时事按此诗专咎尹氏谓尹氏秉国之均而十月篇历叙助虐之臣自皇父以下凡七人独无尹氏则似此二诗非一时作也且此诗家父所作而十月篇有家伯虽未知其为父子为兄弟然要之必非一时之事矣岂此在幽王之初与抑非幽王时之诗与诗无明文未敢臆断姑附录之于此赫赫宗周褒姒威之宠褒姒之年按史记称幽王三年见褒姒而爱之虽其年未必有确据然观正月十月二诗所称则褒姒之宠固当在六年日食前也故次于三川震之后存参周幽王伐有褒有褒人以褒姒女焉辨龙生姒之说郑语云宣王之时有童谣曰弧箕服实亡周国于是宣王闻之有夫妇鬻是器者王使执而戮之夏之衰也褒人之神化为二龙以同于王庭而言曰余褒之二君也夏后卜杀之与去之与止之莫吉卜请其暖而藏之吉及厉王之末发而观之流于庭不可除也王使妇人不帏而噪之化为玄龟以入于王府府之童妾未既乱而遭之既笄而孕当宣王而生不夫而育故惧而弃之为弧服者方戮在路夫妇哀其夜号也而取之以逸逃于褒褒人褒句有狱而以女入于王王遂置之而嬖是女也使至于为后而生伯服其后司马氏史记苏氏古史咸采此文录之余按神有气而无形龙则有形物也神安能化为龙在椟中千年而不化何以一噪而遽为鼋也且童妾未既乱而遭鼋既笄而后孕何以知其孕之因于鼋厉王以后历共和十四年宣王四十六年凡六十年幽王乃立若褒姒生于宣王之初年则至幽王之时已老若生于宣王之末年则是童妾受孕四十馀年而始生也其荒唐也如是而司马氏苏氏咸信之其亦异矣唯晋语所称理或有之然亦不敢必其果然故列之于存参而郑语不录焉说并见后伯服条下及前穆王篇中补周幽为大室之盟戎狄畔之备览戎围犬丘世父世父击之为戎人所虏岁馀复归世父戎围犬丘之年按犬丘之围即传所称戎狄畔之者史记以为秦襄公二年则幽王六年也故次之于此十月之交朔日辛卯日有食之十月篇日食之年按历家推此诗日食在幽王六年故次之于围犬丘之后皇父卿士番维司徒家伯冢宰仲允膳夫取木子内史蹶维趣马禹维师氏艳妻煽方处皇父孔圣作都于向择三有事侯多藏不遗一老俾守我王择有车马以居徂向郑玄以十月篇为刺厉王之非此诗卫序以为刺幽王郑笺以为刺厉王郑云节彼刺师尹不平此篇讥皇父擅恣正月恶褒姒灭周此篇疾艳妻煽处又幽王时司徒乃郑桓公友非此篇之所云番也余按艳妻煽处与大雅瞻篇哲妇倾城意同即指褒姒而言不得分为二人且十月日食与历合川沸山崩与周语合则在幽王之世明矣郑桓公之为司徒据郑语在幽王八年八年以前固不妨于他人之为之也故今从序次之幽王之时唯不及师尹未详其故岂师尹在幽王之初与说已见前师尹条下备览褒姒不好笑幽王欲其笑万方故不笑幽王为烽燧大鼓有寇至则举烽火诸侯悉至至而无寇褒姒乃大笑幽王悦之为数举遂火其后不信诸侯益亦不至存参虢石父谗谄巧从之人也而立以为卿士十月篇无虢石父按十月诗所刺助虐之臣七人无虢石父岂石父与七人不同时与抑国语称其字而诗称其名与要之国语本难尽信姑列之于存参懿厥哲妇为枭为鸱妇有长舌维厉之阶乱匪降自天生自妇人存参褒姒有宠生伯服于是乎与虢石甫比逐太子宜咎而立伯服立伯服事可疑按伯服字也太子名之伯服何以字之况王之幼子亦不应字以伯也此事不见于他传记即周语亦无之独晋郑二语史苏史伯之言有是然观所载二子之言荒诞殊甚伊尹胶鬲之事既诬安见此文之独为可信也大抵西周之亡载籍缺略其流传失实以致沿讹踵谬者盖亦有之撰国语者闻有此说遂从而采之耳又按左传称携王奸命诸侯替之杜氏集解以携王为伯服考竹书纪年云虢公翰立王子余臣于携则携王乃余臣非伯服也事固有在疑似之间而揣度言之致失其真者安知晋语之不亦类是也故与伐褒之文均列之于存参说并见后条下小弁未必为平王诗卫宏毛诗序云小弁刺幽王也太子之傅作焉朱子诗序辨说云此诗明白为放子之作无疑但未有以见其必为宜臼耳序又以为宜臼之傅尤不知其所据也余按赵岐孟子注云伯奇仁人而父虐之故作小弁之诗曰何辜于天亲亲而悲怨之词也王充论衡亦云伯奇放流首早白诗云维忧用老是此篇在汉以前齐鲁诸家说诗者皆以为伯奇不以为平王也且玩通篇语意亦未见其果为王世子者固未敢决以为伯奇即何容遂断以为平王也朱子之言深得古人慎重缺疑之意故今不录此诗朱熹以白华为申后诗之非诗序又云白华周人刺幽后也幽王取申女以为后又得褒姒而黜申后故下国化之以妾为妻以孽代宗而王弗能治周人为之作是诗也朱子诗序辨说云幽后字误当为申后刺幽王也下国化之以下皆衍说耳余玩此序词意似以此诗之所称者乃下国之人以妾为妻耳但下国之所以如是由于褒姒干后而人效之故推其本而以为刺幽后非谓诗所言即申后事也且诗中樵彼桑薪烘于甚等语皆似里巷人之言不类王后语气故序以下国之人当之但诗序之僻好以诗为刺王不论何人何事务委曲而归其故于王此其所蔽耳朱子反据首三句为说而以下国化之云云为衍说失序之本意矣朱子于小弁篇序之明指为宜臼者犹不敢必其果然况此序初未明指为申后又安得遽以为申后作乎大抵诗序之说揣度附会者多朱子所驳深中其病然亦间有误会序意而反失其实者故今不录此诗降丧饯馑斩伐四国癫我饥馑民卒流亡周亡由于饥馑按饥馑之患衰世为多而盛世亦往往有之但盛世政事清明上下一体而民亦有储积以备不虞故不足为大患衰世政事废弛上下之情不通而民亦多于逸乐不知虑远故遇荒岁即不免于流亡百姓既无固志是以戎得乘其弊而攻之善乎秦针之言曰国无道而年谷和熟天赞之也是知骊山之祸固因于幽王失政亦因于饥馑流亡故录此诗以着幽王失国之由邦君诸侯莫肯朝夕今也日蹙国百里周之衰微由来者渐世皆谓申侯启戎戎遂克周杀幽王骊山下夫周之王畿号为千里有百二山河之险关东诸侯皆堪征调戎虽强大岂能一旦而遂破之盖其来有渐矣观雨无正之二章则诸侯固已多不至者矣观召之卒章则戎之蚕食亦非一日矣周已衰微不振是以戎得一举而灭之但尚书无宣幽之篇而传记复多缺轶无从考其详耳故今采此二篇之文以补其缺幽王八年而桓公为司徒九年而王室始骚十一年幽王乃灭周乃东迁备览犬戎攻幽王幽王举烽火征兵兵莫至遂杀幽王骊山下于是诸侯乃共立故幽王太子宜臼是为平王以奉周祀平王立东迁于ず邑辨申侯召戎灭周之说晋语史苏云王逐太子宜臼而立伯服太子出奔申申人缯人召西戎以伐周周于是乎亡郑语史伯云王欲杀太子以成伯服必求之申申人弗畀必伐之若伐申而缯与西戎会以伐周周不守矣史记周本纪云王废申后去太子申侯怒与缯西夷犬戎攻幽王幽王举烽火征兵兵莫至遂杀幽王骊山下虏褒姒尽取周赂而去于是诸侯乃即申侯而共立故幽王太子宜臼是为平王余按此事揆诸人情征诸时势皆不宜有申在周之东南千数百里而戎在周西北相距辽越申侯何缘越周而附于戎黄与弦之附齐也其国在楚东北然楚灭之齐桓犹不能救远近之势然也王师伐申岂戎所能救乎陉庭之启曲沃以伐翼也蔡之召吴与伐楚也其地皆相邻接故曲沃吴得以因之申与戎相距数千里而中隔之以周申安能启戎戎之力果能灭周亦何借于申之召乎申之南荆也当宣王时荆已强盛为患故封申伯于申以塞其冲周衰申益微赐观扬水之篇申且仰王师以戍之当幽王时申畏荆自保之不暇何暇反谋王室且申何不近附于荆以抗周而乃远附于戎也晋献公欲立奚齐使人杀重耳夷吾重耳奔狄夷吾奔粱献公未尝必求而杀之也楚平王信谗欲杀太子建建奔郑楚之强可以求建于郑然平王亦竟听之宜臼既逐伯服得立则亦已矣幽王何故必欲杀其子而后甘心也鲁子赤齐甥也襄仲反请于齐侯而杀之邾捷郑驷丝晋甥也文公卒邾人立ㄑ且子游卒郑人立驷乞晋虽伐之问之卒亦不强其必从也此其相与争者皆兄弟之属其舅大国盟主也然犹如是况宜臼之于王父子也申侯之于王君臣也王逐宜臼听之而已申侯亦不应必欲助其甥以倾覆王室也君臣父子天下之大纲也文武未远大义犹当有知之者况晋文侯卫武公当日之贤侯也而郑武公秦襄公亦皆卓卓者宜臼以子仇父申侯以臣伐君卒弑王而灭周其罪通于天矣此数贤侯者当声大义以讨之即不然亦当更立幽王他子或宣王他子何故必就无君之申而共立无父之宜臼哉西周之亡诗书无言及者于经无可征矣然春秋传往往及东迁时事而不言此至周语述西周事众矣而亦未有此此君臣父子之大变动心骇目不应皆无一言纪之而反旁见于晋郑之语史苏史伯追述逆料之言且所截二人之言荒缪亦多矣伊尹圣人也而以为与妹喜比而亡夏胶鬲贤人也而以为与妲己比而亡殷诬矣褒君也而化龙龙也而化鼋童妾也而生女而孕至数十年又妄矣吾闻以一隅反三隅者未闻三隅不足以反一隅者此言之非实亦明矣若之何史记遂据追述逆料之语而纪之为实事也盖吾尝读大雅瞻召二篇及小雅之节南山正月十月雨无正等篇所刺幽王失德群奸擅政之事正亦多端不但褒姒一事已也而周之患戎其来亦久穆王时尝征犬戎宣王时犭严狁内侵至于泾阳出车六月等篇屡言之至幽王时而周益衰故戎益肆耳传云周幽为大室之盟戎狄畔之诗云今也日蹙国百里然则戎之灭周非一朝一夕之故盖缘幽王昏纵淫暴掊克在位久矣失民之心是以戎来侵伐而不能御日渐蚕食至十一年而遂灭戎之力自足灭周初不待于申侯之怒也乃世之论者遂据此以为平王与于弑父其戍申也以为平王德其立己而忘不共戴天之仇其亦过矣且晋语郑语但称西戎史记分为西夷犬戎二国而叠言之亦非是故今取大雅周语之文及郑语篇终纪事之语次之以着周亡之由而于史苏史伯所称者不采于史记所述者删而存之惧诬也卷八太伯虞仲补太伯虞仲太王之昭也太伯不从是以不祀太伯端委以治周礼仲雍嗣之断文身裸以为饰附论子曰泰伯其可谓至德也已矣三以天下让民无得而称焉谓虞仲夷逸隐居放言身中清废中权辨太伯豫让文王之说史记吴太伯世家云吴太伯弟仲雍皆周太王之子而王季历之兄也季历贤而有圣子昌太王欲立季历以及昌于是太伯仲雍乃奔荆蛮文身断示不可用以避季历余按太王周之贤主也废长立少庸主犹或不为况太王乎圣人之生固有异于常儿然其德亦必待壮而后成生而有圣德特国语列女传事后之推崇云尔岂得以此为据也哉且大王安知王季之必传之文王也哉己既欲废长而立少矣安知王季之不亦然吴诸樊欲传季札矣卒传之于州于晋武帝欲传愍怀矣卒为贾氏所杀宋杜后欲传廷美德昭矣卒皆死于太宗之手故凡人主之欲相传而至某人者皆愚主之所为也以太王之贤智必不如此左计明矣况太伯之德固自足以兴周而何为舍之而待夫不可必立之文王乎由是言之太伯之让王季乃太伯自欲让之耳太王初无欲立季历之事也曰然则泰伯何以让国曰古人让国常事耳不足异也宋襄公尝让子鱼矣韩无忌尝让起矣即吴诸樊亦尝让季札矣春秋时犹有以兄弟为贤而让之者况商周之际淳朴之世哉且古人非但让国也即授官亦多有让者禹垂益伯夷之让不待言矣春秋之世齐鲍叔让相于管仲卫免余让卿于大叔仪鲁匡句须让宰于鲍国晋大夫之让军帅者尤不可一二数是知让本古人常事不必有所为不得已而后让也但自战国以后人惟知有利而不知有义争国者多让国者少遂以古人之让为异往往揣度附会曲为之说故见益之不有天下则意度之以为禹传启也不则以为启杀益也见伊尹之不有天下则意度之以为大甲潜出自桐而杀之也见泰伯之长而不为周君则意度之以为太王欲传圣孙泰伯知而逃也后人之说古人大抵皆如是矣韩诗外传亦载此事而语尤详且云太王薨季之吴告伯仲伯仲从季而归群臣欲伯立季季遂立其语尤不近于情理古者列国各有疆界岐之去吴数千馀里使命所不能通王季安能捐社稷而远去果群臣皆欲立王季则是太伯不得已而让也又岂足为贤哉太伯与虞仲事不同又按诗云柞或斯拔松柏斯兑帝作邦作对自大伯王季似太伯已尝君周而后让之王季也者论语记逸民有虞仲而无太伯亦似独虞仲未尝为君也者或者太伯既立之后让之虞仲虞仲逃之而后让之王季乎春秋传又云太伯端委以治周礼仲雍嗣之断文身裸以为饰然则断发文身亦非太伯事矣学者奈何不诗论语春秋传之信而独史记外传之信也哉故今世家外传之文皆不载说并见前大王篇中仲雍与虞仲世家又云太伯自号勾吴荆蛮归之千馀家太伯卒无子弟仲雍立仲雍子季简季简子叔达叔达子周章周武王克殷求太伯仲雍之后得周章周章已君吴乃封周章弟于故夏墟是为虞仲余按传所称虞仲乃太王之子非周章之弟也若至仲之曾孙始迁于虞则传不得称为虞仲太伯君吴而称吴太伯仲君吴而称虞仲有是理邪且论语以虞仲为逸民若嗣太伯而有国岂容复谓之逸然则哀七年传之仲雍非太王之子太王之子自号虞仲非传之仲雍矣疑史记因见哀七年传仲雍嗣太伯之文遂误以仲雍为太伯之弟因以传之虞仲别属之周章之弟也大抵史记之言皆难取信故今但取经传之文次第列之以俟学者熟玩而自得焉而凡世家之言概不敢载伯夷叔齐补逸民伯夷叔齐备览伯夷叔齐孤竹君之二子也父欲立叔齐及父卒叔齐让伯夷伯夷曰父命也遂逃去叔齐亦不肯立而逃之国人立其中子附论冉有曰夫子为卫君乎子贡曰诺吾将问之入曰伯夷叔齐何人也曰古之贤人也曰怨乎曰求仁而得仁又何怨出曰夫子不为也补伯夷叔齐饿于首阳之下补伯夷辟纣居北海之滨闻文王作兴曰盍归乎来吾闻西伯善养老者附论子曰不降其志不辱其身伯夷叔齐与辨笑盟微胶之说吕氏春秋云武王使叔旦就胶鬲于四内而与之盟曰加富三等就官一列为三书同词血之以牲埋一于四内皆以一归又使保召公就微子开于共头之下而与之盟曰世为长侯守殷常祀相奉桑林宜私孟诸为三书同词血之以牲埋一于共头之下皆以一归伯夷叔齐闻之相视而笑北行至首阳之下而饿焉余按书微子篇深切恳挚无非爱君忧国之言正与箕比之心无丝毫异但补救无方不得已而去耳是以孔子称仁孟子称贤乌有佐周以覆宗国者乎胶鬲事虽不详然孟子与传说箕比并称则亦必无私与周盟以邀利之事矣文王三分有二武王盂津之会诸侯八百是周之力本足以灭商故孔子曰以服事殷可谓至德谓其能代商而不代商也何待于周召私与微子胶鬲盟而后能灭商哉微子胶鬲之与武王皆不应有此事然则伯夷叔齐亦必无此事也明矣盖战国之世邪说并作皆喜毁古圣人以便其私但闻微子封于宋而不知其故则以不肖之心揣之而以为私与周盟也闻伯夷尝饿于首阳而不知其故则又以不肯之心附会之而以为恶武王之伐商也武王果许封微子于宋何以克殷之后不封微子乃封武庚夷齐果避周而饿于首阳何以经传皆无一言及之而但见于战国诸子之书乎此宜少读书者皆知其妄而儒者往往信之其亦异矣故今首阳之饿载之让国之后归周之前以证其谬史记扣马之谏盖即本之于此等书说详见后条下伯夷叔齐不念旧恶怨是用希伯夷目不视恶色耳不听恶声非其君不事非其民不使治则进乱则退横政之所出横民之所止不忍居也思与乡人处如以朝衣朝冠坐于涂炭也当纣之时居北海之滨以待天下之清也故闻伯夷之风者顽夫廉懦夫有立志附论孟子曰伯夷圣之清者也伯夷非其君不事非其友不友不立于恶人之朝不与恶人言立于恶人之朝与恶人言如以朝衣朝冠坐于涂炭推恶恶之心思与乡人立其冠不正望望然去之若将浼焉是故诸侯虽有善其辞命而至者不受也附论孟子曰伯夷隘引王安石文辨扣马而谏之说史记伯夷列传云西伯卒武王载木主号为文王东伐纣伯夷叔齐扣马而谏曰父死不葬爰及干戈可谓孝乎以臣弑君可谓仁乎左右欲兵之太公曰此义人也扶而去之武王已平殷乱天下宗周而伯夷叔齐耻之义不食周粟隐于首阳山采薇而食之及饿且死作歌遂饿死于首阳山此说自汉以来皆信之不疑独宋王安石尝辟之今节录其文于左王安石伯夷论伯夷古之论有孔子孟子焉孔子曰求仁而得仁饿于首阳之下逸民也孟子曰非其君不事不立恶人之朝避纣居北海之滨百世之师也孔孟皆以伯夷遭纣之恶不忍事之以求其仁饿而避不自降辱以待天下之清而号为圣人耳然则司马迁以为武王伐纣扣马而谏义不食周粟是大不然也夫商衰而纣以不仁残天下天下孰不病纣而尤者伯夷也尝与太公闻西伯善养老则往归焉当是时欲夷纣者二人之心岂有异耶及武王一奋太公相之伯夷乃不与何哉盖二老所谓天下之大老春秋固已高矣文王之兴以至武王之世岁亦不下十数如是而言伯夷其亦理有不存者也辟纣与扣马理无两是余按天下之是非一而已矣此是则彼非此非则彼是无两是之理也是故启之继统为是则有扈之阻兵为非桀纣之暴虐为非则汤武之吊伐为是汤武是则佐汤武以伐桀纣者皆是桀纣非则助桀纣以抗汤武者皆非战国以降地丑德齐各以力争为君者各树私恩以结其士为士者各怀私恩以报其君而不复顾天下之大义于是各为其主之说始兴而豫让以死报智伯矣聂政以死报严仲矣自世俗论之则以为贤矣而自圣贤观之特徒死而已故纣之臣未必无殉国者而孔子概未之论及其于殷臣而仁之者凡三其一则去纣其二则皆谏纣者也何者理固无两是也齐桓能尊周室存亡国则以管仲之佐之为仁楚僭王灭诸姬则其臣虽忠如子文而不得为仁而子西且有彼哉之叹矣宗鲁之殉公孟子路之殉孔悝未尝非忠臣之节而孔子深罪宗鲁亦不取于子路然则圣人之心可以见矣故伯夷之扣马果是则殷纣之虐民无讥苟武王之救民不非则以伯夷之圣安得有扣马之事哉且伯夷固尝辟纣而居北海以待天下之清者也欲天下之清必无纣而后可欲无纣必有人伐之而后可纣死既不可待纣让又必不能不伐之无策也既不欲有纣而又不欲人伐之然则伯夷之心将令如何而后可也纣之暴甚矣民之困于纣极矣夫知保抱携持厥妇子徂厥亡出执是人人皆欲辟纣而不能也伯夷既自辟纣矣则人之欲辟纣而不能者必伯夷之所哀怜而欲救之者也若但自免其身而已人之不能免者己不能救而又禁人救之是伯夷但知有己不知有人也恶足以为圣哉然则叩马信则辟纣必诬辟纣信则叩马必诬孟子与史记亦无两皆是之理也史记记东迁以后事采之春秋经传犹多乖谬况克商以前乎世家之与年表此传之与彼传抵捂至不可数自所作者自犹反之况经传乎伊尹之割烹孟子辨之矣然史记犹信而采之乌在其可以诬伊尹而独不可以诬伯夷也孟子之述伯夷详矣言之重焉词之复焉辟纣之文至于三见而无一言及于叩马则首阳之饿因辟纣不因叩马明矣辟纣故饿饿故思养而归于周是以论语但云饿于首阳而不云饿死于首阳不然何为无故而思善养老者间关数千里而归于周也哉学者但屏史记而不读则论语孟子之文正相发明经旨自了然而无疑矣盖当战国之时杨墨并起处士横识常非尧舜薄汤武以快其私故或自为论以毁之或诸人以毁之是以毁尧则诸许由毁禹则诸子高毁孔子则诸老聃其大较也伯夷既素有清名又有饿首阳一事故附会为之说以毁武王若庄子及吕氏春秋其明验也太史公习闻其说不察其妄而误采之耳王氏之辨是也然太史公尊黄老而齐六术其采之固无足怪独怪唐之韩子自命为抵排异端宋之程朱人以为接孟子之传而亦信杨墨之邪说而辟其谬者乃出于逢君之安石是犹鲁之逆祀更数贤大夫莫能正而正之于阳虎也岂不惜哉异端之害莫甚于杨墨杨墨之罪莫大于非尧舜薄汤武此之不辟而但摭拾其他其毋乃豺狼当道而问狐狸乎至于父死不葬之言荒唐殊甚西山命衰之歌浅陋已极而举世皆信之吁其真可怪也夫齐太公太公名号史记称太公曰吕尚而云文王遇于渭阳与语大说曰吾先君太公望子久矣故号之曰太公望其后谯周遂谓太公名牙索隐又谓尚名牙字而官名为尚父余按孟子春秋传皆称为太公果如史记之说则太公乃王季岂可去望而以太公称之盖望其名也尚父其字也吕其氏也姜其姓也师其官也公其爵也太公齐人之追号之也是时诸侯尚未有谥而太公为齐始封君故号之曰太公犹父之号为太王也师尚父者连官与字而称之者也犹所谓保佚史佚也太公望者连号与名而称之者也犹所谓周公旦召公也吕尚者连氏与字称之而省文者也犹子游之称为言游子华之称为公西华也牙之名尚父之官皆不见于经传盖由不知望之即名尚父之即尚而妄为之说者也余性素狭每见古人世系名姓为世所淆乱常不平焉故正之补太公辟纣居东海之滨闻文王作兴曰盍归乎来吾闻西伯善养老者辨渔钓屠牛之说史记齐世家云吕尚穷困年老以渔钓干西伯西伯将出猎卜之曰所获非龙非丽彡非虎非罴所获霸王之辅果遇太公于渭之阳与语大悦载与俱归立为师余按战国时人以割烹要汤诬伊尹以食牛干秦诬百里奚孟子皆尝辨之太公伊尹俦也其不以渔钓干文王也明甚然即所谓文王田渭滨与语而载与俱归者亦恐未必然也书曰文王武王克知三有宅心灼见三有俊心传曰文王之朝士让为大夫大夫让为卿太公既归于周见太公者必争荐之文王必早知之不必待田猎而后遇之也后世大臣多固宠而不肯下贤是以英主往往求士于邂逅之中好事者遂以之度太公而以为亦然耳世家又云或曰太公尝事纣纣无道去之游说诸侯无所遇而卒归周或曰西伯拘里散宜生闳夭招吕尚为西伯求美女奇物献纣以赎西伯而索隐引谯周言亦谓太公屠牛于朝歌卖饭于孟津余按孟子云太公辟纣居东海之滨则是太公不仕纣也太公方辟纣之不暇而宁肯自投于朝歌孟津纣之国中哉观孟子之言太公之事盖与伊尹相类躬耕自给安贫乐道而无求于外者必无游说诸侯屠牛卖饭求美女奇物以自污辱之事也故今但载孟子之语而史记及诸家之言皆不录焉牧野洋洋檀车煌煌驷原彭彭维师尚父时维鹰扬凉彼武王肆伐大商会朝清明六韬非太公作世传六韬为太公所作战国策称苏秦得太公阴符之谋史记亦云西伯之脱里归与吕尚阴谋修德以倾商政其事多兵权与奇计故后世之言兵及周之阴权皆宗太公唐以后因尊太公为武成王专司武事如孔子之为文宣王者然余按孟子云由文王至于孔子五百有馀岁若太公望散宜生则见而知之若孔子则闻而知之则太公者乃述舜禹汤之道以佐文武而开孔子者非徒以兵事见长也古者有文事者必有武备是以三代以上文武之途不分无事则用之治国有事则用之行师故诗云维师尚父时维鹰扬凉彼武王肆伐大商要不过以仁义之道教民于平时儆民于临事率有勇知方之众为伐暴救民之举耳后世儒者泥于章句之俗学沉于性命之陈言不通达于世务故不知兵者多而所谓知兵者咸属之于权谋术数之流由是文武遂分岂知三代以上不如是乎晋文公作三军谋元帅赵衰曰却谷可说礼乐而敦诗书霸者之佐犹能以诗书礼乐行兵况太公王者之佐而反为此权谋术数之言乎且六韬所言术浅而文陋较之孙武吴起之书犹且远出其下必秦汉间人之所伪撰盖以太公曾相武王伐商故之耳后人信之为实过矣故今不载丹书之箴未可信大戴记云武王践阼三日召师尚父而问焉曰黄帝颛顼之道存乎师尚父曰在丹书王欲闻之则齐王齐三日端冕师尚父亦端冕奉书而入道书之言曰敬胜怠者吉怠胜敬者灭义胜欲者从欲胜义者凶凡事不强则枉弗敬则不正枉者灭废散者万世此事或以为在武王即位之初或以为在武王克商之后余按敬胜数言文简而意周事约而功广诚为圣贤儆戒之言帝王修持之要术也然武王有文王之圣父太姒之圣母其庭帏之教训岂不以小心翼翼缉熙敬止之义朝夕而提撕之而必待为君之日致齐三日而后得闻此创论乎且以此为在即位之初则与后文所监不远视尔所代及予一人之语不合若以此为在克商之后则尚父乃武王之师十馀年中所启沃者何事而此语乃秘之而不以告乎要其先后实为矛盾或太公尝以敬义之旨告武王而后人遂附会之而为此说与故今不录附论吴公子札来聘请观于周乐为之歌齐曰美哉泱泱乎大风也哉表东海者其太公乎国未可量也周公太公股肱周室夹辅成王成王劳之而赐之盟曰世世子孙无相害也辨伯禽太公报政迟速之说史记鲁世家云伯禽受封之鲁三年而后报政周公曰何迟也伯禽曰变其俗革其礼丧三年然后除之故迟太公亦封于齐五月而报政周公曰何疾也曰吾简其君臣礼从其俗为也及后闻伯禽报政迟乃叹曰呜唿鲁后世其北面事齐矣说苑云伯禽与太公俱受封而各之国三年太公来朝周公曰何治之疾也对曰尊贤者先疏后亲先义后仁也周公曰太公之泽及五世五年伯禽来朝周公曰何治之难也对曰亲亲者先内后外先仁后义也周公曰鲁之泽及十世余按太公伯禽皆圣贤也其为治不必尽同然大要不甚相远至其久近强弱之异则其后世子孙之故乌有立法之初而即相背而驰者哉齐封于武王世鲁封于成王世其相隔远矣安得同时而报政且报政之日史记以齐为五月说苑以为三年史记以鲁为三年说苑以为五年传闻之异显然孔子曰苟有用我者期月而已可也三年有成子路冉有之言志也皆云三年可使有勇足民子产之治郑亦三年而后舆人诵之三年政成常也伯禽之三年何得为迟太公之三年亦何得为疾而周公乃异之乎此乃后人据其后日国势而撰为此说者不足据吕氏春秋亦载此事而其文尤支离故今皆不录备考齐侯以诸侯之师侵蔡蔡溃遂伐楚楚子使与师言曰君处北海寡人处南海唯是风马牛不相及也不虞君之涉吾地也何故管仲对曰昔召康公命我先君太公曰五侯九伯女实征之以夹辅周室赐我先君履东至于海西至于河南至于穆陵北至于无棣辨杀狂华士之说韩非云齐有居士曰狂华士昆弟二人者立议曰吾不臣天子不友诸侯耕作而食之掘井而饮之吾无求于人也太公使吏杀之周公发急传而问之太公曰不臣天子是望不得而臣也不友诸侯是望不得而使也耕作而食掘井而饮是望不得以赏罚劝禁也是以诛之余按太公佐文武以开周孟子列太公于见知之敷则太公必以仁义治国者也乌有怒人之不仕而杀之者哉齐国之民众矣耕田掘井而不仕者不可胜数也太公又安能尽杀之曰为其贤而不仕也然则是以其贤而后杀之齐国岂复敢有为贤者哉人臣之患患在于贪爵禄贪爵禄则必不能直道而行故孔子曰苟患失之无所不至今以其不贪爵禄而杀之是驱一国而使之皆惟利是图也尧舜在上不废巢由箕子不臣于周则封之于朝鲜圣贤之心亦可见矣汉光武欲仕严子陵子陵曰士各有志岂相强哉光武犹能容子陵太公之贤乃反不能容二子之不仕乎此乃法家之徒疾士之高尚欲强天下贤人使入己彀而伪之于太公者故今不录而为之辨辨杀营荡之说春秋繁露称营荡为齐司寇太公问以治国之要对曰仁者爱人义者尊老爱人者有子不食其力尊老者妻长而夫拜之太公立而诛之以定齐国余按此说至为无理三代以上从无此等语言借令果有此人太公必不仕之以官而访之以政也此乃名法之徒毁仁义者之所为说繁露误采之耳今不录召康公昔先王受命有如召公日辟国百里文武受命召公维翰备览召公与周同姓姓姬氏辨伪书旅獒及书序伪古文尚书有旅獒篇云惟克商遂通道于九夷八蛮西旅贡厥獒太保乃作旅獒用训于王余按此篇之文浅弱细碎乃杂缀传记之嘉言以成篇者狎侮君子数言与篇意全不类为山九仞二语则隐括论语之文为之者其伪固不待言而于召公称为太保亦与事理不合何者古之师保皆所以辅导人主体隆礼重故常以耆宿大臣为之非若后世止为官阶以宠贵臣虽子弟武夫皆可循次而迁转也故传云无有师保如临父母又云其为太子也师保奉之以朝于婴齐而夕于侧也召公在文王时无所知名而至康王时犹存则其年当与周公相若少于武王者不得为武王之太保也是以史记周本纪于文王时无一言及于召公者武王即位乃云召公毕公之徒左右王其后召公凡屡见皆称为召公不称为太保至成王世迁殷遗民之后乃云召公为保周公为师而书君篇序亦云召公为保周公为师相处王为左右然则是召公于成王时始为太保不得于武王时豫书为太保也周公不得为武王师召公安得遂为武王保也作伪书者盖见召诰顾命之于召公皆称之为太保不求其故而遂于武王之世亦以是称之正如吕觉之称武王使保召公与微子盟者然皆由于臆度而伪撰是以考其时势而不符耳且史记多采书序之文而此篇之序独不见于本纪疑书与序出于一人之手故今并不录太保乃以庶邦冢君出取币乃复入锡周公曰拜手稽首旅王若公诰告庶殷越自乃御事呜唿皇天上帝改厥元子兹大国殷之命惟王受命无疆惟休亦无疆惟恤呜唿曷其奈何弗敬呜唿若生子罔不在厥初生自贻哲命今天其命哲命吉凶命历年知今我初服宅新邑肆惟王其疾敬德王其德之用祈天永命其惟王勿以小民淫用非彝亦敢殄戮用民若有功其惟王位在德元小民乃惟刑用于天下越王显上下勤恤其曰我受天命丕若有夏历年式勿替有殷历年欲王以小民受天永命周公若曰君弗吊天降丧于殷殷既坠厥命我有周既受我不敢知曰厥基永孚于休若天忱我亦不敢知曰其终出于不祥公曰君告汝朕允保其汝克敬以予监于殷丧大否肆念我天威予不允惟若兹诰予惟曰襄我二人汝有合哉言曰在时二人天休滋至惟时二人弗戡其汝克敬德明我俊民在让后人于丕时呜唿笃时二人我式克至于今日休我咸成文王功于不怠丕冒海隅出日罔不率俾辨召公不说周公摄政之说书序云召公为保周公为师相成王为左右召公不说作君史记燕世家云成王既幼周公摄政当国践阼召公疑之作君马氏融云召公以周公既摄政致太平功配文武不宜复列在臣位故不说孔氏颖达云成王即政之初召公以周公尝摄王之政今复在臣位其意不说蔡传以为诸家之说皆为序文所误乃召公自以盛满难层欲避权位退老厥邑周公反覆告谕以留之尔余按史记之意以为此篇作于周公践阼之初马孔之说则在周公还政之后然书序皆不见此意但云召公不说未言不说者何事云相成王为左右则亦与周公践阼无涉也盖诸家皆因戴记中有周公践阼之说先入而为之主故司马氏亿料之而为是言马氏孔氏又以史记之说与序相成王之文不合故曲为之解以为周公还政之后而召公不说其实皆非书序意也惟蔡传谓召公欲避权位周公留之于义为近然细玩篇中之语无非勉厉召公同心协力共辅大业不但不见召公有不说周公之意亦殊不见召公有盛满难居之心然则此篇乃周公自与召公相劝勉之言初无别故如后人所云云也禹皋陶之相舜也既各以谠言告舜矣而二人者亦互相劝勉不必相疑而后然也今周公既作立政无逸以勉成王召公亦作召诰以勉成王矣则二公之相处亦必有互相勉厉之语乃人情之常大臣忧国之心之所必至初不必于经文之外别寻事端而曲为之说也召公当亦有告周公之篇但史逸之耳故今于书序史记诸家之言概不载周公无践阼之事说已详前周公相成王篇中蔽芾甘棠勿翦勿伐召伯所茇蔽芾甘棠勿翦勿败召伯所憩蔽芾甘棠勿翦勿拜召伯所说附录武子之德在民如周人之思以焉爱其甘棠况其子乎召穆公宣王之中兴召穆公之功为大故特录之召穆公思周德之不类故纠合宗族于成周而作诗曰常棣之华鄂不凡今之人莫如兄弟其四章曰兄弟阋于墙外御其侮周语以常棣篇为周文公作之非周语云周文公之诗曰兄弟阋于墙外御其侮卫宏毛诗序云常棣燕兄弟也闵管蔡之失道故作常棣焉其说皆与春秋传异韦氏昭孔氏颖达咸谓召穆公重述此诗而歌之杜氏林氏注左传遂亦沿其说云周公作诗召公歌之富辰以为召穆公所作者盖乐章久废召穆公始作周公乐歌也余按作也者前此未有而创之之谓也故曰述而不作若此诗果周公所作而召公但歌之则文当云纠合宗族于成周而歌常棣焉不当云作诗也周公之事此传前文言之矣曰周公吊二叔之不咸故封建亲戚以蕃屏周若此诗果周公所作则文当云封建亲戚以蕃屏周而作常棣焉其词云云不当于周公绝口不言而于召公反历历述之也且其诗云死丧之威兄弟孔怀又云丧乱既平既安且宁皆似中衰之后不类初定鼎时语况作乱者管蔡兄弟也以殷畔者管蔡兄弟之亲其所疏而疏其所亲也而此诗反云兄弟急难良朋永叹兄弟外御其侮良朋也无戎语语与其事相反何邪若周公果因闵管蔡而作此诗则当自愧无德以化兄弟使陷于大戾不然则述管蔡之间王室以为兄弟戒不当反护兄弟之罪而斥异姓之疏使天下勤王之贤侯从征之义士闻之而投戈太息也盖此传后文云周之有懿德也犹曰莫如兄弟故封建之其怀柔天下也犹惧有外侮御侮者莫如亲亲故以亲屏周召穆公亦云撰周语者误会其意遂疑莫如兄弟外御其侮之句为周公之所作撰诗序者又为国语所误因臆度之而遂以管蔡之事当之耳不知所谓曰莫如兄弟者但谓其意如此其言如此非谓其诗如此也所谓惧有外侮者但言其心惧有外侮非必作诗言外御其侮然后得为惧也周公之意召公之诗如合符节故云召穆公亦云非以歌周公之诗为亦云也所以郑唐旧说皆以此诗为召穆公所作白韦氏杜氏曲护周语诗序之失于是传之明明称为召公所作者巧辞强说百计以属之周公虽以朱子之最不信序亦从而附和之遂致诗人之意大半晦于说诗之人亦可为之长太息矣且夫说经者惟期定于一是耳周语诗序既与左传不同左传果是则周语诗序必非周语诗序果是则左传必非周则周召则召虽三尺童子皆知其不能两是也乃必欲使之皆是而无非委曲展转以求两全而卒不可通其亦拙矣故今从左传载之此说并见正录中六月出车条下肃肃谢功召伯营之烈烈征师召伯成之原隰既平泉流既清召伯有成王心则宁黍苗篇之称美宣王封申之功具在崧高一诗已摘录之于宣王篇中矣此篇专美召公故录于此尔圭瓒鬯一卣告于文人锡山土田于周受命自召祖命虎拜稽首天子万年江汉篇之受赐此诗前三章叙召公经略江汉之事乃国家大政故摘录之于宣王篇中后三章言召公受赐事故摘录之于此卫武公西周之世诸侯贤者莫如武公且武公亦似为王卿士者故特录之昔卫武公年数九十有五矣犹箴警于国曰自卿以下至于师长土苟在朝者无谓我老耄而舍我必恭恪于朝朝夕以交戒我在舆有旅贲之规位宁有官师之典倚几有诵训之谏居寝有亵御之箴临事有瞽史之导宴居有师工之诵于是乎作懿戒以自警也及其没也谓之睿圣武公存参柏舟共姜自誓也卫世子共伯蚤死其妻守义父母欲夺而嫁之誓而弗许故作是诗以绝之附论吴公子札来聘请观于周乐为之歌邶卫曰美哉渊乎忧而不困者也吾闻卫康叔武公之德如是是其卫风乎史记载袭杀共伯事之非史记卫康叔世家云侯卒太子共伯馀立共伯弟和袭共伯于墓上共伯入侯羡自杀卫人立和为侯是为武公司马贞索隐云季札美康叔武公之德国语称武公年九十五犹箴诫于国恭恪于朝作抑自警至于没身谓之睿圣诗着卫世子共伯早卒不云被杀若武公杀兄而代立岂可为训而形之于国史乎盖太史公采杂说而为此记耳其论当矣近世说者乃谓武公前后善恶自不相掩不必以其弑君为讳反若真有其事索隐之言为非是者余按乐以象德故曰见其乐而知其德若武公弑兄自立大本失矣其乐复何足观而季札让国之贤亦必不服膺于弑兄之贼也逆取顺守以结民心世有之矣然必无称以睿圣者苟非丧心病狂何至加此不情之名倚相引此以讥史老史老其无词乎武公之未尝弑兄亦明矣毛诗诸序固不能无附会然以其说与史记互较之柏舟在风之首墙茨之前其世近是也我仪我特之称之死靡他之语其事亦近是也回环讽诵但有以死自守之心而绝无伤其夫死于非命之意以为早卒而非被弑此固无从见其为误者也康诰曰王若曰孟侯朕其弟小子封是武王诰康叔而封为卫侯也而卫世家乃采世俗之说谓周公以康诰命康叔谓顷侯赂周夷王命为卫侯其前文既与经剌谬如是此又不可据以为实者也由是言之共伯之死当从诗序不当从史记断断然矣索隐之说是也又按髦者子事父母之饰父亡则脱左髦母亡则脱右髦今云髟彼两髦则是共伯死时父母固犹存也父母犹存则非立后为弟所弑明矣乃孔氏诗正义谓共姜追述其父母在时之饰呜乎但欲曲全前人之说遂不难于委曲宛转以诬圣贤而入其罪吾诚不知其何心也故今复申索隐之意而详辫之存参淇奥美武公之德也有文章又能听其规谏以礼自防故能入相于周美而作是诗也入相事或可信按卫之贤君无如武公者序说近是至称入相于周虽无左证然宾筵与抑二诗皆列于雅则理亦或有之故列之于存参存参宾之初筵卫武公饮酒悔过也宾筵非刺王按宾筵诗意与抑略相类重在饮酒耳此说近是至诗序以为刺王则篇中未见此意故舍彼而采此平戎事来可信史记武公立于周宣王十五年武公四十二年犬戎杀周幽王武公将兵佐周平戎有功余按大雅篇次无颠倒者而抑在桑柔汉之前故序以为厉王时诗若武公于厉王时已为诸侯则非立于宣王之世而犬戎之乱不当武公世矣恐史记有误也观史记于齐威宣二王皆移前数十年则此年世宁可深信故今不敢辄载│洙泗考信录│序孔子为万世师其道载于六经而其行事则史记世家外家语孔丛诸书皆有所记述然世家之言已不能无谬妄何有于馀子孟子曰诵其诗读其书不知其人可乎是以论其世也是尚友也夫尚友者且当如是而况乎万世之师当孔子时列国之君虽不能显其身而贤人君子莫不知其为圣及乎战国异端竞起阳尊之而阴诋之依附会思欲凌驾其上以自伸己说二千年来展转相传真伪杂出有识之士虽或随事纠正而沿袭既久未能粲然旷然也尧舜禹汤文武周公之道备于孔子之身一言一动莫非道之见端事苟滋疑道因而晦考信之功曷可少乎大名崔东壁熟读三代圣贤之书尽祛后世纰谬之说因疑而征信于上古唐虞夏商周之事皆录而辨之题曰考信而孔子之事别为洙泗考信录四卷正讹辟妄之功与诸录等其门人陈介存刻于南昌越十馀年东壁覆加审定欲重刻之未就而卒介存之官太谷就东壁家求得之甫刻其三代考信录而以忧去官洙泗一录未及付梓孔生广沅介存之门人也行谊最笃受书于介存而出资刻之请序于予为予尝序其三代考信录也自孔子设教洙泗之间七十子之徒传其所学遭秦历汉师承不绝晋氏永嘉丧乱古学遂湮唐宋以来词章义理帖括之学此盛则彼衰其弊也记诵繁芜而寡要议论驰骋而无根洙泗一源不啻流为潢污行潦矣崔东壁曰学者日读孔子之书而不知其为人不能考其先后辨其真伪伪学乱经而不知邪说诬圣而不觉是亦圣道之一憾也此其着录之大指也孔生师介存介存师东壁皆能不负所传庶几古人师承不绝之义乎介存归里孔生复从予游为予与介存少同学长同游也然则是书之传岂不由于师友之相得哉嘉庆戊寅岁九月望日浪穹王崧乐山撰自序唐虞三代诸录之后何为继之以洙泗也曰二帝三王孔子之事一也但圣人所处之时势不同则圣人所以治天下亦异是故二帝以德洽天下三王以礼治天下孔子以学治天下尧舜以圣人履帝位故得布其德于当世命官熙续以安百姓而奠万邦天下莫不遂其生而正其命故曰二帝以德治天下也禹汤文武虽亦皆有圣德然有天下至数百年其后王不必皆有德其所恃以维持天下者有三王所制之礼在故启贤能承继禹之道则天下之朝觐讼狱者归之太甲颠覆汤之典刑则伊尹放之于桐传曰周礼未改今之王古之帝也故三王之家天下也非以天下私其子孙也其子孙能守先王之礼则德衰而天下有所赖以不乱故曰三王以礼治天下也夏之礼将敝也汤起而维之商之礼将敝也文王起而维之至周之衰礼亦敝矣非圣人为天子不能维也而孔子以布衣当其会以德则无所施以礼则无所着不得已而订正六经教授诸弟子以传于后是以孔子既没杨墨并起非尧舜薄汤武天下尽迷于邪说及至于秦焚诗书坑儒士尽灭先王之法然而齐鲁之间独重学尚能述二帝三王之事汉兴访求遗经表章圣学天下咸知诵法孔子以故帝王之道得以不坠至于今二千馀年而贤人君子不绝迹于世人心风俗尚不至于大坏假使无孔子以承帝王之后则当杨墨肆行之后秦火之馀帝王之道能有复存者乎故曰孔子以学治天下也是以孟子几希诸章述舜禹汤文武周公之事而继之以孔子好辩章叙禹周公救世之功而亦继之以孔子韩子曰尧以是传之舜舜以是传之禹禹以是传之汤汤以是传之文武周公文武周公传之孔子二帝三王之与孔子无二道也是以三代以上经史不分经即其史史即今所谓经者也后世学者不知圣人之道体用同原穷达一致由是经史始分其叙唐虞三代事者务广为纪载博采旁搜而不折衷于圣人之经其穷经者则竭才于章句之末务殚心于心性之空谈而不复考古帝王之行事其尤剌谬者叙道统以孔子为始若孔子自为一道者岂知孔子固别无道孔子之道即二帝三王之道也故曰仲尼祖述尧舜宪章文武又曰文武未坠于地夫子焉不学假使孔子别有一道则亦何异于杨墨佛氏而独当尊信之乎故今采摭经传孔子之事考而辨之以继二帝三王之后云卷一定本自识初余为洙泗考信录既成尚未敢以自信壬子秋偶携至京师遇石屏陈履和见而钞之既而履和随任江西余亦选得闽之罗源履和遂于南昌授梓寄至罗源然是时馀已多所增易与初本不同既归河北山居无事乃复益加删改录为定本以贫未及梓也恐阅者以两本互异致疑故特志其首尾弁于简端庚午二月述自识原始弗父何以有宋而授厉公正考父佐戴武宣三命兹益共故其鼎铭云一命而偻再命而伛三命而俯循墙而走亦莫余敢侮饣于是鬻于是以煳余口备览正考父校商之名颂十二篇于周大师以那为首按国语皆后人所撰往往失实此虽无害于理然难竟信故别之以备览后凡称备览者并仿此宋穆公疾召大司马孔父而属殇公焉春王正月戊申宋督弑其君与夷及其大夫孔父存疑宋殇公立十年十一战民不堪命孔父嘉为司马督为大宰故因民之不堪命先宣言曰司马则然已杀孔父而弑殇公召庄公于郑而立之存疑督将弑殇公孔父生而存则殇公不可得而弑也故于是先攻孔父之家殇公知孔父死己必死趋而救之皆死焉孔父先死之臆度按孔父之死经但书气及与仇牧荀息同而三传皆以为在弑殇公之前梁氏曰何以知其先杀孔父也臣既死君不忍称其名夫春秋之策宋大夫之不称名者多矣曰华孙曰司马司城者比比也仅一不称名遂足以信其为先死乎哉而公羊左氏因为原夫孔父所以先死之故正色立朝其论甚美即督之宣言亦近人情然窃意其皆出于臆度恐不足为据也故附次于经以俟考焉至于左氏目逆之说荒谬已甚故今不录仍别为辨于左辨目逆之说左氏目逆之说二传无之余按古者妇人车必有帷士庶人之家出犹必拥蔽其面况卿之内子乎督安得见之而目逆之也哉齐庆克诈为妇人蒙衣乘辇而入于闳晋士モ乐王鲋二妇人辇以如公卫世子蒯与浑良夫蒙衣而乘以如孔氏称姻妾以告皆恐人之见之也是古者妇人之出人不能见明甚督安得见之而目逆之也哉此诬古人之大者且不近情理之尤者余不敢信备览防叔生伯夏伯夏生叔梁纥按此文或有所本未敢决其必不然然史记之诬者十七八而此文又不见他经传亦未敢决其必然故附次于备览家语世次不可信家语本姓解云弗父何生宋父周周生世子胜胜生正考父考父生孔父嘉孔父生木金父金父生夷夷生防叔避华氏之祸而奔鲁防叔生伯夏伯夏生叔梁纥余按鄹叔以前见于春秋传者仅弗父何正考父孔父嘉三世见于史记世家者仅防叔伯夏二世此外皆不见于传记史记之言余犹不敢尽信况史记之所不言者乎且孔父为华督所杀其子避祸奔鲁可也防叔其曾孙也其世当在宋襄成间于时华氏稍衰初无构乱之事防叔安得避华氏之祸而奔鲁乎家语一书本后人所伪撰其文皆采之于他书而增损改易以饰之如相鲁篇采之于春秋传史记辨物篇采之于春秋传国语哀公问政儒行两篇采之于戴记曲礼子贡子夏公西赤问等篇采之于戴记春秋传以至庄列说苑谶纬之书无不采未有一篇无所本者然取所采之书与家语比而观之则其所增损改易者文必冗弱辞必浅陋远不如其本书甚或失其本来之旨其为剿袭显而可按而世不察以为孔氏遗书亦已惑矣汉书艺文志云孔子家语二十七卷师古曰非今所有家语则是孔氏先世之书已亡而此书出于后人所撰显然可见且家语在汉已显于世列于七略以康成之博学岂容不见而待肃之据之以驳己耶此必毁郑氏之学者伪撰此书以为己证其序文浅语夸亦未必果出于肃就令果出于肃肃之学识亦不足为定论也故今不见于经传而但见于家语者概不敢录宁过而阙不敢过而诬也后并仿此Τ阳人启门诸侯之士门焉县门发鄹人纥抉之以出门者高厚围臧纥于防师自阳关逆臧孙至于旅松鄹叔纥臧畴臧贾帅甲三百宵犯齐师运之而复按鄹叔纥史记作叔梁纥左传近古而文义亦顺鄹鲁邑叔其字纥其名犹云卫叔封申叔时也史记之文未知所本当从左传称鄹叔纥为正辨颜父商婿之说家语本姓解云叔梁纥娶于鲁之施氏生女九人无男其妾生孟皮病足乃求婚于颜氏颜父问三女二女莫对征在进曰从父所制将何问焉遂以妻之余按孔子之母名见于戴记檀弓篇其称为颜氏女则本之于史记孔子世家然他经传初未有言者也檀弓世家之谬不可累举此文其可信乎至于所载颜父之言浅陋鄙俗不复成语遍览春秋传中亦从未有因长疑婚与女商婿者其事其言皆非当日之所宜有其为臆撰无疑故今不录虽名氏亦缺之以昭慎重檀弓世家之谬详见后各条下冬十月庚子孔子生孔子生年月日之考定公羊梁两传记孔子生皆在襄公二十有一年而公羊传云冬十有一月庚子孔子生与梁年同而月异史记孔子世家则云鲁襄公二十二年而孔子生后于春秋传者一年余按春秋后阝费之堕在定公十二年而孔子世家在十三年是史记之年证之孔子所书而不合也鲁世家及年表孔子去鲁皆在定公十二年而孔子世家在十四年是史记之年即证之其所自为之书而亦不合也故今从春秋传鲁襄公之二十有一年则周灵王之二十年己酉也又按春秋是年冬十月庚辰朔日有食之则庚子乃十月之二十一日既无闰月则十一日中不得复有庚子故今从梁周正之冬十月则今夏正之秋八月也孔庭纂要记孔子生日之非孔庭纂要云鲁襄公二十二年冬十月庚子日先圣生即今之八月二十七日余按十月庚子之文本之梁传在襄二十一年非二十二年也二十一年十月庚子则今八月之二十一日也以为二十二年生者史记世家文耳世家未尝言为十月庚子生也以粱氏为不可信乎则十月庚子之文不必采矣以粱氏为可信乎则固二十一年生也何得又从世家改为二十二年以世家之年冠梁之月日方底圆盖进退皆无所据然而世咸信之余未知其为何说也辨麟吐玉书之说伏侯古今注云孔子生之夜有二苍龙自天而下有五老列于庭有麟吐玉书于阙里云水精之子继商周而素王出故苍龙绕室五星降庭余按麟所以为瑞者以其至仁非能通神而作怪也麟口中安得有书也哉麟虽瑞物亦胎生也书者人之所为非天地所能生麟亦不能自为书也麟口中安得有书也哉西狩获麟春秋志之矣孔子生时果有麟至乃真祥也春秋何以反不志乎至于苍龙五星之降事尤荒唐水精之子云者语亦谬戾此说至为无稽而世亦或信之嘻其真可异也已辩孔子形相之异史记载郑人之言云孔子颡似尧项似皋陶肩类子产自要以下不及禹三寸韩诗外传载姑布子卿之言云孔子得尧之颡舜之目禹之颈皋陶之喙孔丛子载苌宏之言云孔子河目而隆颡黄帝之形貌也修肱而龟背长九尺有六寸成汤之容体也而孝经钩命诀又云孔乎牛唇虎掌龟嵴海口后世言孔子者多深信而乐道之余按唐虞之时未有土木之像亦无有所谓影堂者下至春秋之世千有七八百年其头目项喙之详后人何由历历知之且同一颡与目也彼以为似黄帝此以为似尧舜同一似禹也彼以为身此以为颈同一似皋陶也彼以为项而此又以为喙借令果是亦必有一非矣世家之文本多浅陋至姑布子卿与苌宏之语尤不雅驯明系秦汉人之所为有一言之类论语春秋传者乎其言尚非当日之言而欲信其形之为当日之形嘻亦愚矣夫拟圣人之形于尧舜禹汤妄加之犹不免于诬况拟之于牛虎其侮圣人也孰甚焉其为说尤不经荐绅之所难言而后之人乃本之以为影据之以作像甚矣其乐受人欺也孟子曰何以异于人哉尧舜与人同耳曹交问曰交闻文王十尺汤九尺孟子曰奚有于是亦为之而已矣圣人之所以为圣人者固不在于形也执形以求圣人浅矣况其伪焉者乎故并削之以存圣人之真备览孔子生鲁昌平乡陬邑辨史记孔子名字说孔子世家云祷于尼丘得孔子生而首上圩顶故因名曰丘字仲尼余按此说似因孔子之名字而附会之者不足信且既谓之因于祷又谓之因于首司马氏已自无定见矣今不录孔子父卒之年不可考家语云孔子三岁而叔粱纥卒按孔子世家但云丘生而叔梁纥死不言何年孔子之生所传闻犹异词况父卒之年乎且不见于经传无可考今阙之备览孔子为儿嬉戏常陈俎豆设礼容辨鲁君赐鲤之说家语云孔子年十九娶于宋官氏一岁而生伯鱼伯鱼之生也鲁昭公以鲤赐孔子荣君之贶故名曰鲤而字伯鱼余按家语称伯鱼卒年五十颜渊卒年三十有二又称颜渊少孔子三十岁若孔子年二十而生伯鱼则伯鱼之卒当在颜渊卒后而据论语颜渊死章伯鱼之卒乃在颜渊卒前是家语之年不足信矣其年既不足信则官之氏赐鲤之说亦安知其不出于附会乎且孔子曰吾少也贱则年二十之时盖尚未仕安能遂动国君而赐之鲤故今并缺之伯鱼卒年之误详见后考终篇颜渊条下年谱记委吏乘田之年不可信阙里志年谱云二十岁为委吏二十一岁为乘田吏观其文若确有所传而云然者然自二十二岁以后凡二十五年皆不言孔子为何官谓孔子为乘田至二十六年之久既无此理谓孔子二十五年皆隐不仕直待阳虎作乱之时方仕尤无此事也然而年谐竟不言者论语孟子春秋传孔子世家之所不载年谐亦不得而知之也然则年谐之初无所传而此文但本之孟子也明矣孟子既不言为何年年谱何由知之而载之乎盖撰年谐者因见家语赐鲤之事故臆度其已仕而不知家语之亦出于臆度也孔子曰吾少也贱若年二十而仕不得谓之少贱且天下之生而大夫者有几人哉官虽卑禄足以自奉岂容遽谓之贱乎今移置之于后年谱记孔母卒年不可信阙里志年谱云二十四岁圣母颜氏夫人卒余按孔子母卒之年不见于经传世家载之十七岁前而无年月年谱以为二十四岁亦臆断也观孟懿子之事可知矣古者男子以氏别妇人以姓系世家家语皆称为颜氏女虽不足据然谓为颜氏之女非谓女为颜氏也颜非姓也何以称焉年谱乃谓之颜氏夫人夫人之称或仍当代封号谓之颜氏则不合今并阙之辨殡衢封墓之说戴记檀弓篇云孔子少孤不知其墓殡于五父之衢问于鄹曼父之母然后得合葬于防曰古者墓而不坟今丘也东西南北之人也不可以弗识也于是封之崇四尺孔子先反门人后雨甚至曰防墓崩孔子流涕曰吾闻之古不修墓陈氏浩驳之曰颜氏之死孔子成立久矣圣人人伦之至岂有终母之世不寻求父葬之地至母殡而犹不知父墓乎且母死而殡于衢路必无室庐而死于道路者不得已之为耳圣人礼法之宗主而忍为之乎此经杂出诸子所记其间不可据以为实者多矣余按世家载此事无年月而在十七岁前是以孔子为尚幼也果幼耶孔子何以预自命为东西南北之人乎而又何以有门人乎年谱盖亦疑之故以合葬之事载之二十四岁之时孔子曰吾十有五而志于学至二十四岁而尚不知其父之墓然则十年之所学者何事乎孔子为鲁司寇不用去而卫宋陈蔡诸国不得已焉耳当二十四岁时何以预知其至是孔子仅二十四则门人长者不过十馀岁恐亦不能为孔子修墓陈氏之辨是也然封墓之故与墓崩之说亦谬易云上古不封不树是三代以来皆封矣文武周召如皆不封后人何由知其葬处封之不自孔子始也明矣孔子之孝封墓必坚一日之间遇雨而遽崩尚可谓之墓乎故今皆不录辨衰与享之说世家云孔子母死要季氏享士孔子与往阳虎绌之曰季氏享士非敢享子也孔子由是退余按礼居丧者三年不饮酒食肉小功纟思麻饮酒食肉不与人乐之酒肉尚不可饮食况敢受大夫之享乎轻丧尚不与人乐之况重丧乎孔子如是不几贻笑于阳虎耶家语亦觉其谬又改其文以曲解之谓阳虎吊孔子告以享士之事而孔子曰某虽衰亦欲与往以示不非阳虎之意则其谬更甚焉何则虎吊而言享士即失礼其小焉者耳衰而往失礼大矣以此答之不亦亻真乎且虎果失礼不非之足矣曷为而更甚之是谄也不往而伪告以欲往是欺也圣人必不如是故今皆不录初仕孔子尝为委吏矣曰会计当而已矣尝为乘田矣曰牛羊茁壮长而已矣史记言初仕之误世家云尝为季氏史料量平尝为司职吏而畜蕃息余按委季吏史四字相似故误后人又妄加氏字耳孔子岂为季氏家臣者哉畜牧不可以云司职二字亦误郯子来朝公与之宴昭子问焉曰少氏鸟名官何故也郯子曰吾祖也我知之仲尼闻之见于郯子而学之既而告人曰吾闻之天子失官学在四夷犹信初仕之年按孔子初仕之年虽无明据然郯子之朝孔子年二十八为贫而仕亦其时也且能自通于国君则非庶人可知孔子之受职盖前此矣故次之于委吏乘田之后子入太庙每事问或曰孰谓鄹人之子知礼乎入太庙每事问子闻之曰是礼也助祭之年世家不载此事今按入庙助祭其位尊于委吏乘田矣以鄹人之子唿圣人则非年之高位之崇可知也故次之于此辨鲁庙欹器之说荀子云孔子观于鲁桓公之庙有欹器焉顾谓弟子挹水而注之中而正满而覆虚而欹于路曰敢问持满有道乎子曰聪明睿知守之以愚余按此喻取意良新警世亦切然玩其词意正与周庙金人之铭相类皆似黄老家言以语于圣人之道则浅矣且其事不类春秋时事其语亦不类论语中语必后人所故今不录附录齐景公田招虞人以旌不至将杀之孔子曰志士不忘在沟壑勇士不忘丧其元子产卒仲尼闻之出涕曰古之遗爱也按此二事皆在昭公二十年但入庙助祭之年未有明据则此未知在其前与抑在其后与姑附次于此辨齐景公鲁之说孔子世家记昭公二十年齐景公舆晏婴鲁景公问秦穆公于孔子孔子盛称之以为可以王云云余按齐君如鲁史未有不书者而春秋经传皆无之且使果有此事孔子当述周公明王道以告之岂得盛推秦穆乎又按左传是年齐侯疥遂期年而不瘳至十二月始小愈而田于沛未几返于遄台此何暇远涉于鲁境耶且其辞甚浅陋必战国策士之所伪今不录公至自楚孟僖子病不能相礼乃讲学之苟能礼者从之及其将死也召其大夫曰礼人之干也无礼无以立吾闻将有达者曰孔丘圣人之后也而灭于宋臧孙纥有言曰圣人有明德者若不当世其后必有达人今其将在孔丘乎我若获没必属说与何忌于夫子使事之而学礼焉以定其位故孟懿子与南宫敬叔师事仲尼孟僖于卒在孔子助祭后按春秋昭公二十有四年仲孙ㄑ卒其明年昭公孙齐世家所谓鲁乱而孔子齐者也孔子之助祭盖前此矣故次之于入庙之后史记言懿子敬叔学礼于孔子年十七时之谬孔子世家云孔子年十七孟子卒懿子及南宫敬叔往学礼焉余按春秋传此文在昭公七年由襄公二十二年递推之则孔子至是当年十七是以史记云然然孟僖子之卒实在昭公二十四年传但因七年孟僖子至自楚病不能相礼而终言其事耳世家不察以为本年之事误矣懿子敬叔生于昭公之十二年当七年时非惟孔子之年未可为师而二子固犹未生安得有学礼之事乎近世学者动谓汉儒近古其言必有所本后人驳之非是今史记此言岂无所本者而何以误也特学者道听途说不肯详考故遂以汉儒为皆可信耳尤可笑者阙里志云孔子年谱亦载此事于十七岁然则作年谱者但采史记诸子之文缀辑成书而初非有所传也明矣学者乃以年谱为据抑何其不思之甚也辨问礼老子之说史记孔子世家云南宫敬叔言于鲁君请与孔子周鲁君与之一车两马一竖子周问礼见老子老子送之曰聪明深察而近于死者好议人者也博辨广大危其身者发人之恶者也老庄申韩列传又云孔子周将问礼于老子老子曰子所言者其人与骨皆已朽矣独其言在耳吾闻之良贾深藏若虚君子盛德容貌若愚去子之骄气与多欲态色与淫志若是而已孔子谓弟子曰鸟吾知其能飞鱼吾知其能游兽吾知其能走至于龙吾不能知其乘风而上天老子其犹龙耶余按老聃之学经传未有言者独戴记曾子问篇孔子论礼频及之然亦非有诡言异论如世俗所传云云也战国之时杨墨并起皆古人以自尊其说儒者方崇孔子为杨氏说者因诸老聃以诎孔子儒者方崇尧舜为杨氏说者因诎诸黄帝以诎尧舜以黄帝之时礼乐未兴而老聃隐于下位其迹有近似乎杨氏者也今史记之所载老聃之言皆杨朱之说耳其文亦似战国诸子与论语春秋传之文绝不类也且孔子骄乎多欲乎有态色与淫志乎深察以近死而博辩以危身乎老聃告孔子以此言欲何为者由是言之谓老聃告孔子以如是云云者妄也孔子称述古之贤人及当时卿大夫论语所载详矣借令孔子果尝称美老聃至于如是度其与门弟子必当再四言之何以论语反不载其一言以德报怨论语辨之矣此世俗所传老聃之说也其说虽过然犹未至如骨朽言在之语之尤为不经也孔子闻之当如何而辟之当如何而与门弟子共正之其肯反称美之以为犹龙以惑世之人乎由是言之谓孔子称老聃以如是云云者妄也昭公二十四年孟僖子始卒敬叔在衰中不应周敬叔以昭公十二年生至是年仅十三亦不能从孔子周至明年而孔子已不在鲁鲁亦无君之可请矣诸侯之相朝会容有在丧及幼稚者彼为国之大事不获已也抑恃有相者在敬叔不能则已不必使人相之而往周以学礼也而独不念周之非礼乎且敬叔岂无车马竖子者而必待鲁君之与之由是言之谓敬叔从孔子周而鲁君与之车马者亦妄也此盖庄列之徒因相传有孔子与聃论礼之事遂从而增益附会之以诎孔子而自张大其说世家不察而误采之惑矣道德五千言者不知何人所作要必杨朱之徒之所伪犹之乎言兵者之以阴符之黄帝六韬之太公也犹之乎言医者之以素问灵枢之于黄帝岐伯也是以孟子但距杨墨不距黄老为黄老之说者非黄老皆杨氏也犹之乎不辟神农而辟许行也如使其说果出老聃老聃在杨墨前孟子何以反无一言辟之而独归罪于杨朱乎秦汉以降其说益盛人但知为黄老而不复知其出于杨氏遂有以杨墨为已衰者亦有尊黄老之说而仍辟杨墨者扬子云古者杨墨塞路孟子辞而辟之廓如也盖皆不知世所传为黄老之言者即为我之说也自是儒者遂舍杨朱而以老聃为异端之魁呜乎冤矣故凡言老聃者惟戴记为近是然其有无亦不可知故今概不录其事与言以绝后人之疑家语载问礼事尤谬家语观周篇亦载问礼事大略本之世家而颇增益其语尤为纰缪所载孔子言云吾闻老聃博古知今通礼乐之原明道德之归则吾师也今将往矣余按言老聃者惟戴记曾子问篇为近古然所称述亦皆礼之繁文末节子贡所谓识其小者是也乌睹所谓通礼乐之原者哉至于世俗所传以为老聃言者道德经耳其言云失道而后德失德而后仁又云上德不德下德不失德其论道德谬矣韩子云道其所道非吾之所谓道也德其所德非吾之所谓德也乌睹所谓明道德之归者哉孔子学官于郯子入太庙每事问曰吾自卫反鲁然后乐正孔子之学亦颇得诸四方考订之功诗曰先民有言询于刍荛太庙骏奔之人岂必皆尝闻道者乎然则孔子即果周因问礼于老聃以证鲁礼有无流传之误此亦寻常事耳谓足供圣人之采择则可矣岛有以为己师而往从之者哉韩子云老者曰孔子吾师之弟子也佛者曰孔子吾师之弟子也为孔子者习闻其说乐其诞而自小也亦曰吾师亦尝师之云尔不惟举之于其口而又笔之于其书此言正为家语而发呜唿以异端攻吾道胜不胜犹未可知也以吾儒自攻吾道而其势遂必无不胜无怪乎异端之日炽而圣学之日微也且世家但云敬叔言于鲁君请与孔子周而已家语则载敬叔之言全录左传孟僖子将死之语夫此语僖子属其大夫则可敬叔以周请于君何必详叙孔子之祖德乎世家但云自周反鲁弟子益进而巳家语则云自周返鲁道弥尊矣弟子之进盖三千焉夫孔子之道大矣岂一见老聃之所能尊而是时孔子年仅三十有五弟子安得遂至于三千乎家语一书本魏晋间人杂取子史中孔子之事缀辑增益以成书者其时方崇老庄故其为言如此若借老聃以为孔子重者其识又远出司马迁下而文亦浅陋鄙弱本不足较然自宋以来儒者多信之不疑以致没圣人之实良非小失故余不敢不为之辨辨周庙金人之说观周篇又云孔子入后稷之庙有金人焉三缄其口而铭其背曰古之慎言人也戒之哉勿多言余按君子之道时然后言圣人之德恂恂便便圣贤之戒言也曰讷曰无易曰玷不可为如是焉而已三缄其口则过于慎矣孔子曰慎而无礼则葸推斯说也必有缄默以取容浮沉以处世者不可以为训也且周之太庙谁得而漫置之而漫铭之耶其由来也必远最近亦当在周初时今其文乃似周末战国时人之语何耶而其所言执雌守下云云者又皆与道德经之旨若合符焉其为习黄老之术者所甚明故不录家语载庄子言之非观周篇又云孔子见老聃而问焉曰甚矣道之于今难行也吾比执道而今委质以求当世之君而弗受也余按此文本之庄子之天运篇采其意而改其文者不知庄子一书特欲张大其荒诞之说以言清净者之宗老聃也故多为老聃之言以儒者之尊孔子也故又借孔子以尊老聃之言皆非以为实然也家语乃列之于孔子事中谬矣孔子年三十馀而周尚未及强仕之年何得云道之难行耶尚未历经列国何得云委质以求当世之君而弗受耶家语乃载之于观周篇中疏矣庄子一书乃异端之最无忌惮者撰家语者自谓孔氏遗书乃信庄周以卑孔子而尊老聃岂非孔子之罪人乎呜唿庄列之书世亦有信之者要其不信者固多也家语采之斯无不信之矣是误后人者家语也非庄列也故余于庄列异端之书不辨亦不胜其辨采于家语然后辨之以人之所重者在家语也年谱记访乐问礼之年不可信年谱云三十四岁访乐于苌弘三十五岁与南宫敬叔周见老聃而问礼焉余按戴记曾子问篇四言闻诸老聃乐记篇言闻诸苌弘孔子少时或尝周亦未可定要之自为司寇以后其年乃略可考自是以前位尚卑望尚轻弟子时亦尚寡其事多出于后日所追记其有无尚无可取证况其年耶鲁之去周千有馀里是时孔子尚贫治行亦大不易既访乐于苌弘何不即问礼于老聃而必待于明年之再往乎且年谱于访乐则载孔丛子河目隆颡之语于问礼则采史记骨朽言在之文乃杨朱氏所撰以诋孔子者尤君子所必辟也然年谱皆载之则年谱非孔氏遗书而为后人之所妄撰也明矣况于年月安可信耶故今皆不采附录将于襄公万者二人其众万于季氏孔子谓季氏八佾舞于庭是可忍也孰不可忍也八佾之言即为襄公事而发朱子论语集注云季氏以大夫而僭用天子之礼乐孔子言其此事尚忍为之则何事不可忍为余按春秋之时三桓之僭多矣圣人何独于此一事疾之如此然则此事即传所称于襄公之事无可疑者但论语文简质而此事乃当时之所共知故不必更详也此事传不详其年月特因季氏之逐昭公而追记之然传所追记者四事而此事独在后则此事疑即在于此年所谓孰不可忍云者正谓逐君之事亦所忍为然则孔子已逆知季氏之将逐君非徒恶其僭而已也孔子之至齐据世家正在此年但谓鲁乱而后齐而玩此章语意已有乱邦不居之心则孔子之去鲁当即在此时不待于昭公之已出也此乃圣人见几之哲传记虽无明文然幸此章犹存而其详又备载于左传可以深思详考而自得之余故表而出之列之在齐之前使人知孟子之所称可仕则仕可止则止者谓此类也在齐辨为高张家臣之说世家云孔子齐为高昭子家臣欲以通乎景公余按春秋传高昭子名张唁鲁昭公称为主君阿景公意辅孺子荼卒为陈氏所逐其不肖如是孟子曰观远臣以其所主况于为之臣乎百里奚贤人耳或谓其食牛以要秦穆公孟子犹辞而辟之况圣人而为小人之家臣以干时君乎子禽问于子贡曰夫子至于是邦也必闻其政求之与抑与之与子贡曰夫子温良恭俭让以得之若孔子果为家臣以通乎时君则是非但求之且卑身以求之矣子贡之言一何谬与且此篇前云景公舆晏婴来鲁问孔子景公说果如所言孔子已早通乎景公晏子矣亦何待于为高氏之家臣乎其自相刺谬也如此此必无之事故今不录子在齐闻韶三月不知肉味曰不图为乐之至于斯也语乐闻韶非一事世家云与齐太师语乐闻韶音盖因论语子语鲁太师乐之文而误不可从闻韶不必在初至齐之日说苑云孔子至齐郭门外遇婴儿其视精其心正其行端孔子曰趣驱之趣驱之韶乐将作余按乐之感人诚有如说苑所云者然孔子在齐数年矣何时不可闻韶不必初来之日会韶乐之作而后得闻之也韶之作也不在于庙朝则在于乐官之所孔子初至人国之日亦无由即入其庙朝官府而观其乐之理而何趣驱之之有哉此特想像臆度之词虽无害于理实未必然故不录齐景公问政于孔子孔子对曰君君臣臣父父子子公曰善哉信如君不君臣不臣父不父子不子虽有粟吾得而食诸辨齐景公问庙灾之说说苑云周庙焚齐景公问孔子曰何庙也孔子对曰必王庙也王变文王之制舆马奢侈故天殃其庙左右入报曰是王之庙也景公惊曰圣人之智不亦大乎余按春秋所书并无王庙灾之文左传所记王亦无变法奢侈之事盖即左传哀公三年料鲁桓僖庙灾一事而传之者误耳家语以为两事而兼载之则益误矣世俗所重于圣人者皆此类事而不知圣人之初无借于此也况由鲁而之周由陈而之齐又以舆马之侈附会之传闻之词尚足较乎且此幸而犹有左传之文在耳若其所由以误之书既亡待谁得而辨其真伪也者乌知其不皆类此也故凡不见于经传者概不录辨晏婴谮沮孔子之说世家云景公将以尼溪之田封孔子晏婴进曰夫儒者滑稽而不可轨法倨傲自顺不可以为下崇丧遂哀破产厚葬不可以为俗游说乞贷不可以为国自大贤之息周室既衰礼乐缺有间今孔子盛容饰繁登降之礼趋详之节累世不能殚其学当年不能究其礼君欲用之以移齐俗非所以先细民也张子厚云晏婴智矣而不知仲尼是非命耶余按晏婴齐之贤大夫也孔子之为圣人晏子未必能知若其有益于人国则晏子必无有不知者借使景公不用孔子晏子犹当荐之况景公自欲用孔子而晏子乃反沮之乎且晏子以为孔子不足贤耶则齐大夫如黎Θ粱邱据辈贪谀谲诈而窃禄者何限婴何以悉不言而反靳之于孔子耶以为孔子将夺己之权耶则婴之在齐固无权婴即不肖亦断不至是婴何为而沮孔子哉孔子曰先进于礼乐野人也后进于礼乐君子也如用之则吾从先进曰礼云礼云玉帛云乎哉林放问礼之本曰礼与其奢也宁俭丧与其易也宁戚孔子岂盛容饰繁登降之礼趋详之节者哉伯鱼颜渊之葬虽皆后日之事要必生平类然破产厚葬之讥为不伦矣至于滑稽倨傲游说乞贷云云尤与儒者不类况孔子耶凡谮人者虽非其实要必取其近似之迹而附会之以取信于世主今晏子之所言事事皆与孔子相反天下有如是之谮人者乎春秋传中记晏子言多矣曰礼之可以为国也久矣与天地并曰先王之济五昧和五声也以平其心成其政也大抵皆述礼乐称先王以规当世之失孟子所记亦然非儒者而能为是言乎今此世家之文独以儒为诟病是今而非古蔑礼而弃乐不但所言皆与孔子平生之事相反即与晏子平生之言见于左传孟子者亦无一不相反而岂不怪也哉且春秋之世固无有所谓滑稽倨傲游说乞贷者也亦无有以是讥人者自战国时淳于髡慎到庄周颜触张仪苏秦之徒并起然后有以滑稽倨傲游说乞贷着者其人虽非儒然以其处士也或有儒之者而破产厚葬之讥亦自墨氏教行之后始有之然则此言出于战国时人之口明甚而其文之浅陋亦似战国秦汉绝不类左传孟子所述者索隐曰此说出晏子及墨子其文微异然则此文乃战国以后墨氏之徒之所伪撰以攻吾儒者以晏子之俭故之而撰晏子者又从而妄采之耳彼司马迁固不足怪子厚号为道学而亦信之何耶又按晏子之立至昭公二十五年孙齐之时四十年矣次年以论彗星见于传自是以后无闻焉而彗星不书于经其文又附于十二月之后尚不敢必为本年之事然则孔子至齐之时晏子或犹存若去齐之日则晏子必已卒不待言也接淅而行不知所因者何事要之必不因于平仲也孔子之去齐接淅而行辨齐致廪丘之说说苑云齐景公致廪丘于孔子子不受曰君子以功受禄今说景公未行而赐廪丘其不知丘甚矣遂辞而行余按敬事后食固君子之心制禄养廉亦人君之正景公与孔子邑孔子辞之可也然在景公固未有失也孔子何讥而何行焉孔子于季桓子曰见行可之仕言仅有行之机也于卫灵公曰际可之仕则全未尝行矣然孔子皆受其禄于景公何辞焉且其语殊浅陋孔子既非说客景公未卒亦不得称其谥其为后人所明甚故不录存疑齐景公待孔子曰若季氏则吾不能以季孟之间待之曰吾老矣不能用也孔子行齐景公待孔子语可疑按孟子但言去齐接淅而行未尝言其何故独论语微子篇载齐景公之言云云然考其时势若有不符者孔子在昭公世未为大夫班尚卑望尚轻景公非能深知圣人者何故即思以上卿待之而云若季氏则吾不能也景公是时年仅四五十岁其后复在位二十馀年岁会诸侯赏战士与晋争伯亦不当云老不能用也微子一篇本非孔氏遗书其中篇残简断语多不偷吾未敢决其必然姑存之于接渐而行之后以俟夫好古之士考焉附论孟子曰去齐接淅而行去他国之道也去齐之年孔子之至齐世家载之昭公之世在为鲁司寇之前而春秋传无之其年无可考者然按孟子云孔子不悦于鲁卫遭宋桓司马将要而杀之微服而过宋是时孔子当厄主司城贞子为陈侯周臣是孔子自为司寇以后去鲁卫过宋以至乎陈无由北行以至齐也春秋齐景公卒在鲁哀公五年孔子方在陈蔡之间是孔子自以司寇去鲁之后不复能有见齐景公之时则孔子至齐之必在于为鲁司寇之前可知也且自昭公孙齐国中无君权臣擅命正伯玉出近关须无弃十乘之时度孔子此时亦必不肯在鲁与季氏周旋世家之说是也其至齐之岁前将条下己详言之惟其去齐之岁未有明据以理度之孔子归鲁当在定公既立之后或至彼时去齐或先去齐而复暂栖他国迨定公立然后归鲁均未可知大抵自为司寇以前传记多阙事难臆断姑存其可知者如此其不可知者则在乎好学深思者之善悟也年谐记三至齐之谬世家孔子止一至齐在鲁昭公二十五年年谱则三至齐三十一岁景公遣使来聘孔子齐居齐者凡三岁及三十六岁又在齐闻韶而反乎鲁明年复自齐归于鲁说与世家大异余按年谐从世家以孔子为襄公二十二年生则其所云三十一岁者谓昭公之二十一年也昭公二十四年孟僖子始知孔子其言曰将有达者将在孔丘将之为言有待也是孔子此时名犹未甚着望犹未甚隆也僖子本国之大夫景公则异国之君也僖子苟能礼者从之景公则未尝有好礼名也景公安能先僖子而知孔子而聘之哉二十五年昭公孙齐二十一年鲁无事也孔子不应无故而去又不应将乱而忽归以时考之固不符矣孔子既在齐三年矣而不闻韶又三年之后乃以闻韶之故特往以理度之亦不似也且去齐已三年矣而又往而又遽来逾年而又遽往又遽来孔子何求于齐而仆仆若是乎然则孔子至齐世家之说近是今从之自齐反鲁或谓孔子曰子奚不为政子曰书云孝乎惟孝友于兄弟施于有政是亦为政奚其为为政为政语之年此语年月无可考集注以为在定公初年是时季氏专政集注近是今从之谏用玉敛为仲粱怀事家语云季平子卒将以君之敛赠以珠玉孔子初为中都宰闻之历级而救焉曰送死而以宝玉是犹曝尸于中原也安用之乃止余按左传此乃季氏家臣仲粱怀事而家语移之于孔子呜唿人即欲为日增其明亦何至以如萤之火附之人即欲为岱增其高亦何至以一撮之土累之人即欲媚圣人而掠他人之美以增其德亦何至取季氏家臣小小可喜之事以加于我生民未有之孔子乎叔孙武叔毁孔子子贡曰人虽欲自绝其何伤于日月乎多见其不知量也余谓圣人非但不可毁亦并不可誉人虽欲自媚其何加于日月乎亦徒为不知量而已矣且平子之敛自有其家臣在孔子非其家臣汲汲何为焉又按昭定之间季氏擅政孔子不仕故或谓孔子曰子奚不为政孔子又曰不义而富且贵于我如浮撰家语者徒知止季氏之敛之为美而不知无道则隐不与鄙夫共事君者之尤为不可及也盖凡孔丛子家语之见类如此其称圣人也小而诬圣人也大故皆不录辨穿井获羊之说国语云季桓子穿井获如土缶其中有羊焉使问之仲尼曰吾穿井而获狗何也对曰以丘之所闻羊也丘闻之木石之怪曰夔罔两水之怪曰龙罔象土之怪曰贲羊世家采之以为在定公五年余按论语曰子不语怪力乱神果有此事答以不知可也乃获一土怪而并木石水之怪而详告之是孔子好语怪也不与论语之言相剌谬乎桓子鲁之上卿获羊而诡语狗以试圣人何异小儿之戏此亦非桓子之所宜为也且土果有羊怪则当不止一见如水之有龙然苟以前未有此事则古人何由识之既数有之又何以此后二千馀年更不复有穿井而得羊者岂怪至春秋之时而遂绝乎是可笑也故今不取国语又有与吴使论骨事世家亦载之于此年而吴堕会稽据左传乃在哀元年谓其在此年亦非是说见后主司城条下备览孔子不仕返而修诗书礼乐弟子弥众至自远方莫不受业焉退教弟子之年世家此文在定公五年阳虎作乱之后其作乱年月与左传合惟所云桓子嬖臣仲梁怀者按左传怀乃平子旧臣秉正以拒阳虎者世家所云非是独此数语为得圣人之实盖乱人在朝乃君子独善之时故附次于此阳货欲见孔子孔子不见归孔子豚孔子时其亡也而往拜之遇诸涂谓孔子曰来予与尔言曰怀其宝而迷其邦可谓仁乎曰不可好从事而亟失时可谓知乎曰不可日月逝矣岁不我与孔子曰诺吾将仕矣存疑阳货欲见孔子而恶无礼大夫有赐于士不得受于其家则住拜其门阳货瞰孔子之亡也而馈孔子蒸豚孔子亦瞰其亡也而往拜之阳货阳虎似非一人朱子论语集注云阳货季氏家臣名虎尝囚季桓子而专国政是阳货即阳虎也夫虎乃季氏家臣虽专政未尝为大夫正如季氏虽专鲁亦未尝僭称鲁侯也孟子岂得称虎曰大夫哉春秋于虎之叛书曰盗窃宝玉大弓其奔齐也书曰得宝玉大弓而皆不书其名其叛与奔亦略而不记虎之身反不若弓玉之重者所以深黜之也纵使虎妄自居于大夫孔子岂得遂以大夫之礼尊虎也哉孟子一书盖亦成于其门人之手淮泗入江之误先儒言之矣安知此文之不亦类是乎又按论语有阳货而无阳虎左氏传有阳虎而无阳货传记阳虎凡数十事独无馈豚一事传称阳虎凡百数十见皆称为阳虎未尝一称为阳货则似乎货自一人虎自一人也左传称人好错举其名字谥号如随会又称士会范会又称随季士季又称随武子范武子巫臣又称屈巫又称子灵胥臣又称臼季又称司空季子之类独阳虎未尝一称阳货则似乎货自货非虎虎自虎非货也孟子书称阳货者一阳虎者一其于归豚则称为阳货与论语合不称为阳虎也其于为富不仁则称为阳虎与春秋传鲍文子之言合亦不称为阳货也后之人何以知虎之即货而货之即虎也哉今若以货与虎为二人则孟子之言了然分明无可疑者但经传皆无明证未敢骤变旧说而论语但云馈豚亦不言其为大夫与否故今列孟子之言于论语后以俟考焉年谱记为宰及司空之年之谬世家有为中都宰及司空事皆在定公九年后家语有事无年年谱则云四十七岁定公以为中都宰四十八岁迁司空余按年谱所云四十七岁者为定公之五年也是年自六月以前权在平子六月以后权在阳虎定公安能自用孔子孔子安能自行其意乎哉鲁之乱莫甚于阳虎时是天地闭贤人隐之日也孔子于此时犹为宰与司空亦何时不可以仕而论语乃有或人不为政之问何耶阳虎威制鲁君三卿多行不义孔子身为卿贰不能少改其德可谓立乎人之本朝而道不行矣然终不肯去鲁及桓子受女乐小于阳虎之恶多矣乃不税冕而行不几轻重颠倒矣乎盖撰家语者为世家所误而附会之以事撰年谱者又为家语所误而并附会之以其年而不知其益增而益谬也故今皆不取卷二为鲁司寇上为宰为司空事有无不可知檀弓云夫子制于中都为四寸之棺五寸之椁世家云定公以孔子为中都宰一年四方皆则之由中都宰为司空由司空为大司寇家语云孔子初仕为中都宰制为养生送死之节为四寸之棺五寸之椁因邱陵为坟不封不树定公谓孔子曰学子此法以治鲁何如孔子对曰虽天下可也何但鲁国而已哉于是二年定公以为司空乃别五土之性而物各得其所生之宜先时季氏葬昭公于墓道南孔子沟而合诸墓焉由司空为司寇余按孟子称孔子尝为委吏乘田考其时皆在昭公世若至此又为宰则是再仕非初仕也阳虎作乱孔子不仕定八年冬阳虎始败九年始奔十年孔子已相君于会中间为时无几安得为宰二年始为司空由司空乃为司寇乎春秋传云周礼尽在鲁矣鲁之制非不善患其不能行耳孔子为宰奉周公之法足矣自制何居焉且檀弓所谓四寸五寸云者谓民本薄而教之以厚故曰以斯知不欲速朽也今增以因邱陵为坟不封不树之语又似本厚而教之以薄亦与檀弓之文不类而治天下之语尤夸大非圣人之言皆不足信也至于合墓之事据左传在为司寇时非为司空时事而别五土之性云者语亦肤廓无实事可指然则家语所载皆出于后人之所附会无疑也又按左传鲁之孟孙世为司空未尝失职而都邑之宰其职甚卑乃委吏乘田之流孔子在定公世名益崇望益重是以或人有奚不为政之问阳货有怀宝迷邦之讥鲁人固欲得孔子为大夫但孔子以鲁乱故不仕耳阳虎既去召而用之乃事之常不当仅以为宰也然则孔子固不能为司空即有为中都宰之事亦当在昭公之世不得如世家之说也又按春秋经传鲁有中城而皆不言有所谓中都者既谓之都不宜泯泯无闻如此且檀弓篇所记舛谬殊多而此章所载曾子速贫速朽之语尤不近于理必后人所妄撰然则事之有无盖不可知而为宰为司空又俱不见于他传记故今皆不录葬昭公于墓道南孔子之为司寇也沟而合诸墓为司寇之年孔子为鲁司寇不知何年按春秋阳虎以八年战败孔子以十年相定公会于夹谷为司寇当在虎败之后夹谷之前故次之于此辨新序为司寇时事刘向新序云鲁沈犹氏旦饮其羊饱之以欺市人公慎氏有妻而恶慎溃氏奢侈骄佚鲁市鬻牛马者善豫价孔子为鲁司寇沈犹氏不敢饮其羊公慎氏出其妻慎溃氏逾境而走鬻牛马者不豫价家语亦采此事而词小异余按此数事皆理之所有然圣人盛德感人绥之斯来动之斯和其化当不止此此皆狐偃子产辈之所能为纵有之亦不足以为圣人重且其事不见于经传其有无不可知故今不录辨父子同狴之说家语云孔子为鲁大司寇有父子讼者孔子同狴执之三月不别其父请止孔子赦之季孙不悦孔子曰上失其道而杀其下非理也余按五刑之属三千而罪莫大于不孝不孝胡可赦也曾子曰上失其道民散久矣如得其情则哀矜而勿喜故失其道哀矜之斯可矣若欲因是而遂废刑则大乱之道也况于元恶大憝乃欲待教而后刑乎家语此文本之旬子而韩诗外传亦有之所载又与此异云季孙欲杀而孔子止之云云且以季孙为康子而不言孔子为司寇则是其事固在自卫反鲁后也详玩其语盖即论语如杀无道之问而传之者过当若荀子则又所闻异词者也原其意皆不过欲明圣人之以德化民耳然言之不审遂流入于异端而不自知呜乎说经引古又乌可以不惧乎哉辨进众议之说家语云孔子为鲁司寇断狱讼皆进众议者而问之曰子以为奚若余按此乃常人少有识者之所能即有之不足为圣人重且其语殊鄙陋显为后人所撰故今不取附录孔子之仕于鲁也鲁人猎较孔子亦猎较孔子先簿正祭器不以四方之食供簿正附录原思为之宰与之粟九百辞子曰毋以与尔邻里乡党乎此事无年可考包氏云孔子为鲁司寇以原宪为宰说近是故附次于此春及齐平夏公会齐侯于祝其实夹谷孔丘相夹谷之会不因孔子得政世家云齐大夫犁Θ言于景公曰鲁用孔丘其势危齐乃使使告鲁为好会会于夹谷若孔子己得政于鲁者余按孔子曰苟有用我者期月而已可也三年有成是孔子见用未尝至于期月之久也公羊传曰孔子行乎季孙三月不违于是帅师堕后阝帅师堕费是定公至十二年始用孔子未久而遂去也当会夹谷之时孔子不过为司寇耳非有事权安能危齐若孔子于此年已听国政至十二年逾三年矣何不闻其有成者何在乎孔子得百里之地而君之可以有天下后世推之则然其门人或有知之者他人不能也若人尽知孔子之能兴其国何至终其身而不见用况犁Θ狙诈之人尤不足知圣人安有遽以危齐为忧者乎且传所谓相者谓相礼也非相国也相国者治一国之政相礼者但襄一时之礼与国政无涉也故鲁季孙世秉国政而襄公如晋孟献子相昭公如楚孟僖子相晋韩宣子为政而晋侯之享齐侯中行穆子相郑子皮当国子产为政而郑伯之朝晋侯公孙段相此盖史记误以相为相国之相又因传有犁弥欲以兵劫鲁侯之事而遂误以会时之策为在国之谋而不知其谬也曰然则齐何故而与鲁为会也曰经传之文甚明学者自不察耳盖自昭公以前诸侯莫不事晋自召陵会后而晋渐以失诸侯故定公之七年齐侯郑伯盟于咸齐侯卫侯盟于沙独鲁事晋如故不与诸侯之会而又为晋讨郑讨卫故齐使国夏再伐鲁而鲁亦两侵齐直至阳虎奔后而鲁始与齐平会于夹谷明年又与郑平故左传云始叛晋也然则鲁自因叛晋而与齐会岂齐惧鲁之用孔子而与鲁会哉故今不载史记之文辨具左右司马之说世家又云鲁定公且以乘车好往孔子摄相事曰臣闻有文事者必有武备定公曰诺具左右司马余按春秋诸侯之会皆以兵车唯齐桓公有衣裳之会故孔子曰桓公九合诸侯不以兵车盖难之也况此时齐鲁新和猜嫌未释定公必无以乘车往之理以传考之鲁亦未尝有左右司马之官盖史记因见梁传中虽有文事必有武备之语而误以传者论孔子之言为孔子之所自言又因其有命司马止之之文遂附会而增具左右司马之事而不知其非也故今亦不取犁弥言于齐侯曰孔丘知礼而无勇若使莱人以兵劫鲁侯必得志焉齐侯从之孔丘以公退曰士兵之两君合好而裔夷之俘以兵乱之非齐君所以命诸侯也裔不谋夏夷不乱华俘不干盟兵不逼好于神为不祥于德为愆义于人为失礼君必不然齐侯闻之遽辟之辨奏四方乐之说梁传云两君就坛两相相揖齐人鼓噪而起欲以执鲁君孔子历阶而上不尽一等而视归乎齐侯曰两君合好夷狄之氏何为来为命司马止之齐侯逡巡而谢曰寡人之过也世家云献酬之礼毕齐有司请奏四方之乐ユ旄羽祓矛戟剑拨鼓噪而至孔子趋而进曰吾两君为好会夷狄之乐何为于此请命有司有司却之不去则左右视晏子与景公景公心怍麾而去之余按梁传文与左传词小异颇不雅驯疑左氏采之鲁史梁氏则得之传闻而撰为文者要其意不相远世家则又采梁传之文而附会之以致失其本来之意者也何者传所谓鼓噪而起者乃战鼓之鼓非乐鼓之鼓诸侯相会原无奏乐之事矛戟剑拨亦不可以云乐况鲁君将为所执孔子尚得命之为乐乎所谓视归乎齐侯者乃孔子言时目视齐侯耳非谓莱人视也莱人受命劫鲁此何暇左右视耶且晏子自昭末年至此已十八年不见经传安得复存如其果存又奚容不谏乎故今从左传而不从世家齐侯将享公孔丘谓梁丘据曰齐鲁之故吾子何不闻焉事既成矣而又享之是勤执事也且牺象不出门嘉乐不野合飨而既具是弃礼也若其不具用秕稗也用秕稗君辱弃礼名恶于盍图之夫享所以昭德也不昭不如其已也乃不果享辨奏宫中乐之说梁传云罢会齐人使优施舞于鲁君之幕下孔子曰笑君者罪当死使司马行法焉首足异门而出世家云有顷齐有司请奏宫中之乐优倡侏儒为戏而前孔子趋而进曰匹夫而荧惑诸侯者罪当诛请命有司有司加法焉手足异处余按此即左传齐侯将享公因孔子之言而不果享之事盖传闻者异词梁氏误采之而世家则又采梁传之文不达其意而滋误焉者也何者莱人之劫意将以惧鲁也会毕之享言欲以合欢也若使优施舞于鲁之幕下欲何为者幕下之舞罪之小者耳何至使之手足异处鼓噪以劫鲁君乃反麾而去之而遂已何其刑罚轻重之颠倒耶诗曰柔亦不茹刚亦不吐茹柔而吐刚圣人必不如是且粱氏之意以为会毕而舞于鲁之馆故鲁司马得以行法若如世家所云奏乐于会所则齐君在前鲁有司安得加法于齐人乎至家语则又采世家之文于盟前而复载左传之语于盟后遂致一事而两述之齐之乐人既斩于鲁有司而复欲以乐事鲁君不亦远于人情矣乎故今皆不取附录齐人来归郓ん龟阴田齐归汶阳之田不因谢过左传云将盟齐人加于载书曰齐师出竟而不以甲车三百乘从我者有如此盟孔丘使兹无还揖对曰而不返我汶阳之田吾以共命者亦如之梁传云齐侯退而属其二三大夫曰夫人率其君与之行古人之道罢会此下复有优施舞事乃云齐人来归郓ん龟阴之田者盖为此也世家云景公惧而动知义不若归而大恐告其群臣曰鲁以君子之道辅其君乃归所侵鲁之郓汶阳龟阴之田以谢过余按世家之文本之粱而颇增益其词殊不近理一劫不成何遂至于大恐遽归田以谢过即云为义所屈景公之贤亦不能至是且梁传所载景公责其群臣之言乃在夹谷退会之时非谓其归国而悔过也然梁之文本不分明所谓盖为此者为会故乎为鼓噪故乎为司马行法故乎于文意皆可通何由决知其所指耶惟左传之文甚为分明亦近于理然盟不书于经恐亦出于附未敢必其然也又按哀十五年成叛齐其冬及齐平齐人归成盖此皆非齐人之所自取乃叛人以之齐者齐鲁既和则复归之本不足异亦不必为之说也郓ん龟阴乃九年阳虎以之奔齐者皆在汶水之阳故传前云反我汶阳之田后云来归郓ん龟阴之田世家云所侵鲁之郓汶阳龟阴之田亦误家语云归所侵鲁之四邑及汶阳之田分以为二又分龟与阴为二邑则尤谬矣至正义所云鲁筑城于此以旌孔子之功因名谢城者说尤浅陋不足辨年谱分司寇大司寇为二官之谬年谱云五十岁迁司寇五十一岁以司寇摄朝政五十三岁为大司寇余按年谱此文盖见家语始诛篇首有为司寇摄行相事之语其后又有为大司寇之文遂误分为二官且并属之于两时耳不知司寇即大司寇若少司寇必加少以别之家语但袭古人成语用之非殊之也以为二官误矣且少司寇下大夫耳安能摄朝政哉今不取为鲁司寇下孔子行乎季孙三月不违曰家不藏甲邑无百雉之城于是帅师堕后阝帅师堕费仲由为季氏宰将堕三都于是叔孙氏堕后阝季氏将堕费公山不狃叔孙辄帅费人以袭鲁公与三子入于季氏之宫登武子之台费人攻之弗克入及公侧仲尼命申句须乐颀下伐之费人北国人追之败诺姑蔑二子奔齐遂堕费世家堕都年误世家此事在定公十三年今按春秋经传皆定十二年事世家文误司寇为政之故按司寇下卿耳然至襄昭之世非上卿亦有为政者宋乐喜以司城郑子产以次卿是也桓子知孔子故使以司寇为政故曰行乎季孙三月不违曰于季桓子见行可之仕也明皆桓子之任之也辨公山弗扰召孔子之说论语云公山弗扰以费畔召子欲往子路不说曰末之也已何必公山氏之之也子曰夫召我者而岂徒哉如有用我者吾其为东周乎余按春秋传云季氏将堕费公山不狃叔孙辄帅费人以袭鲁入及公侧仲尼命申句须乐颀下伐之费人北然则是弗扰叛而孔子伐而败之耳初无所为召孔子及孔子欲往之事也孟子曰孔子成春秋而乱臣贼子惧弗扰既以费叛是乱臣贼子也孔子肯辅之乎春秋于晋赵鞅书曰入于晋阳以叛于荀寅士吉射书曰入于朝歌以叛于鲁阳虎书曰盗窃宝玉大弓孔子之恶叛臣如此肯辅之乎阳货欲见孔子孔子不见归孔子豚孔子时其亡也而往拜之孔子居卫弥子谓子路曰孔子主我卫卿可得也子路以告孔子曰有命孔子不肯见阳货主弥子况肯辅弗扰乎孟子曰枉己者未有能直人者也孔子欲为东周必将讨天下之乱臣贼子也弗扰既身为乱贼矣安肯讨人纵使肯讨人亦不服不见楚灵王之戮庆封乎且夫弗扰庸鄙狡诈之小人也劳仲梁怀而不见敬也则劝阳虎为乱不得志于季氏也则与阳虎谋杀季孙不欲堕费也则帅费人以攻公其心甚狡而其谋甚拙安能为东周邪夫费弹丸地耳其民素服属于季氏必不久从弗扰叛也观后阝与成之叛皆请降于齐费之不能自立也明甚鲁以大师攻之不数月破矣欲为东周胡可得耶子曰苟有用我者期月而已可也三年有成曰可曰成圣人之谦也如是且方是时周礼未改非战国时可同而谓孔子公然欲自为东周乎又按左传费之叛在定公十二年夏是时孔子方为鲁司寇听国政弗扰季氏之家臣耳何敢来召孔子孔子方辅定公以行周公之道乃弃国君而佐叛夫舍方兴之业而图未成之事岂近于人情耶费可以为东周鲁之大反不可以为东周乎公羊传曰孔子行乎季孙三月不违曰家不藏甲邑无百雉之城于是帅师堕后阝帅师堕费然则是主堕费之议者孔子也弗扰不肯堕费至帅费人以袭鲁其仇孔子也深矣必不反召之弗扰方沮孔子之新政而孔子乃欲辅弗扰以为东周一何舛耶史记亦知其不合故移费之叛于定公九年然使费果以九年叛鲁何得不以兵讨之后阝之叛也数月而两围之成之叛也伐不腧时焉费之叛何以独历四年而无事耶定十二年传云仲由为季氏宰将堕三都使费果以九年叛则费已非季氏之邑季氏安能堕之子路当先谋讨费不当先谋堕都也史记既移费叛于九年又采此文于十三年不亦先后矛盾矣乎且夫末之云者历聘诸侯而不遇之词也今孔子但尝至齐耳尚未卫宋陈蔡也子路何得遽云末之也耶由是言之谓弗扰之召孔子在十二年亦不合谓在九年亦不合总之此乃必无之事也论语之误曰然则论语亦有误乎曰有今之论语非孔门论语之原本亦非汉初鲁论之旧本也汉书艺文志云论语古二十一篇出孔子壁中齐二十二篇多问王知道鲁二十篇何晏集解序云齐论语二十二篇其二十篇中章句颇多于鲁论是齐论与鲁论互异也汉书张禹传云始鲁扶卿及夏侯胜王阳萧望之韦元成皆说论语篇第或异是鲁论中亦自互异也果孔门之原本何以彼此互异然则其有后人之所增入明甚盖诸本所同者必当日之本其此有彼无者乃传经者续得之于他书而增入之者也是以季氏以下诸篇文体与前十五篇不类其中或称孔子或称仲尼名称亦别而每篇之末亦间有一二章与篇中语不伦者正如春秋之有续经孟子之有外篇司马迁之史记之有元成时事刘向之列女传之有东汉时人者然又如近世杜诗韩文之有外集者然非后人有所续入而何以如是然使诸本并存后人犹可考其是非得失不幸遇一张禹汇合齐鲁诸本而去取之定为一书当时学者以其官尊宦达逐靡然而从之以致诸本陆续皆亡故汉书张禹传云禹先事王阳后从庸生采获所安又云欲为论念张文由是学者多从张氏馀家浸微隋书经籍志云张禹本授鲁论晚讲齐论后遂合而考之删其烦惑除去问王知道二篇从鲁论二十篇为定号张侯论然则今之论语乃张禹所更定非龚奋韦贤之旧本篇目虽用鲁论而其实兼采齐论之章句者也嗟夫张禹何知知媚王氏以保富贵耳汉宗社之存亡不问也况于圣人之言乌能测其万一乃竟公然辑而合之其不当删而删不当采而采者盖亦不少矣是以其义或戾于圣人其事或悖于经传而此章与佛章尤害道诬圣人之大者盖战国之士欲自便其私而恐人之讥己故诬圣人尝有其事以自解传经者不知其伪而误增之而禹又误采之者也由是言之孟子之外篇幸而有赵岐删之春秋之续经幸而公羊梁两家俱在故人得知其非圣人之笔惟论语一书不遇如赵岐者而反遇一张禹以致纯杂不均无从考其同异乃后之人宁使圣人受诬于百世而断不敢议采辑者千虑之一失亦可谓轻重之失伦矣曰圣人道大德宏无可无不可非可以寻常去就之义律之也卫辄之不道孔子尝立于其朝矣于费奚择焉曰圣人者义之归也圣人所为天下将以为法己则比于叛人而作春秋以治人之叛叛人其心服乎夫所谓无可无不可者犹之乎无无莫也惠三黜而不去而孔子去鲁夷居北海以待天下之清而孔子为之兆不行而后去可不可必比于义而无成见是之谓无可无不可耳孔子曰不义而富且贵于我如浮孟子曰孔子进以礼退以义得之不得曰有命乌有悖礼义而自以为无害者哉至于卫辄之事尤与弗扰不类辄虽无道然卫之君也春秋固已卫侯之矣不得以叛臣比孔子居卫乃公养之仕不为卫君子贡言之矣若欲以费为东周为耶不为耶孟子曰规矩方圆之至也圣人人伦之至也大经大法圣人之所尤重者也是以虽甚盛德亦必有所不为故舜必不臣尧周公必不代成王践阼孔子必不从弗扰佛以叛战国之初异端并起始好为圣人不凝滞之说以自便而子之臣故主苏代以灭燕矣再盛于西汉之季说经者牵合附会以诬圣人而王莽践帝位刘歆以亡汉矣三盛于东汉魏晋之交名士风流皆云礼岂为我辈设而华歆殷仲文之属争附叛臣七贤八达之流遂从而乱天下矣若之何后人犹借口于无可无不可之言而不悟也曰孔子虽欲往卒不往也夫何害于义曰苟可以为东周则何为卒不往苟往有害于义则又何为欲往盖卒不往者经传无其事也欲往者纵横之徒相传有是说也即此亦足以见其为伪矣此乃圣人行事大节之所关非小小者比故余不揣固陋不顾非笑而为之辨子路使子羔为费宰子曰贼夫人之子子路曰有民人焉有社稷焉何必读书然后为学子曰是故恶夫佞者公伯寮诉子路于季孙子服景伯以告曰夫子固有惑志于公伯寮吾力犹能肆诸市朝子曰道之将行也与命也道之将废也与命也公伯寮其如命何子路为季氏宰时事此二事虽无年可考然必皆在子路为季氏宰之时按鲁定公五年公山不狙以费宰见于传至十二年奔齐而费始无宰然则子羔之举当在季氏初堕费之后也景伯之告孔子以道之行废言之似不仅为子路发者盖孔子为鲁司寇子路为季氏宰实相表里子路见疑即孔子不用之由然则伯寮之诉当在孔子将去鲁之前也故并次之于此辨行摄相事之号世家云定公十四年孔子年五十六由大司寇行摄相事有喜色门人曰闻君子祸至不惧福至不喜孔子曰有是言也不曰乐以其贵下人乎余按孟子及春秋传孔子但为司寇未尝为相公羊传云孔子行乎季孙三月不违孟子云于季桓子见行可之仕也然则是季孙为鲁相而能行孔子之言耳非孔子为鲁相也春秋之时无以相名官者秉政之卿谓之相某君非官之名不可云摄盖夹谷之会当使上卿相礼以孔子之知礼也越次而使之如狐偃之让赵衰者然故或谓之摄相传闻者不知遂误以为相国之相耳至于摄相而有喜色亦非圣人之度孔子曰巍巍乎舜禹之有天下也而不与焉正考父之鼎铭曰命而偻再命而伛三命而俯循墙而走岂舜禹正考父不乐以其贵下人者乎又按定十二年孔子已去鲁所云十四年行摄相事者亦非是故今皆不录说并见后季桓条下辨诛少正卯之说世家云孔子行摄相事诛鲁大夫乱政者少正卯家语云朝政七日而诛乱政大夫少正卯戮之于两观之下尸于朝三日子贡进曰夫少正卯鲁之闻人也今夫子为政而始诛之或者为失乎孔子曰天下有大恶者五而窃盗不与焉一曰心逆而险二曰行僻而坚三曰言伪而辨四曰记丑而博五曰顺非而饬此五者有一于人则不免君子之诛而少正卯兼有之其居处足以扌取徒成党其谈说足以饰褒荧众其强御足以反是独立此乃人之奸雄者也不可以不除余按论语季康子问政于孔子曰如杀无道以就有道何如孔子曰子为政焉用杀哀公问社于宰我宰我对曰周人以栗曰使民战栗孔子曰成事不说遂事不谏既往不咎圣人之不贵杀也如是乌有秉政七日而遂杀一大夫者哉三桓之横臧文仲之不仁不知论语春秋传言之详矣贱至于阳虎不狃细至于微生高犹不遗焉而未尝一言及于卯使卯果尝乱政圣人何得无一言及之史官何得不载其一事非但不载其事而已亦并未有其名然则其人之有无盖不可知纵使果有其人亦必碌碌无闻者耳岂足以当圣人之斧钺乎春秋之时诛一大夫非易事也况以大夫而诛大夫乎孔子得君不及子产远甚子产犹不能诛公孙黑况孔子耶家语又载孔子言云殷汤诛尹谐文王诛潘正周公诛管蔡太公诛华士管仲诛傅乙子产诛史何按尹谐等五人之诛不见经传皆不足信管蔡欲危王室亦非卯之比也此盖申韩之徒言刑名者诬圣人以自饰必非孔子之事且其所谓言辨行坚荧众成党云者正与庄韩书中訾儒者之语酷相类其为异端所无疑而世人皆信之是助异端以自攻也故余不得不辨附录定公问君使臣臣事君如之何孔子对曰君使臣以礼臣事君以忠定公问一言而可以兴邦有诸孔子对曰言不可以若是其几也人之言曰为君难为臣不易如知为君之难也不几乎一言而兴邦乎曰一言而丧邦有诸孔子对曰言不可以若是其几也人之言曰予无乐乎为君唯其言而莫予违也如其善而莫之违也不亦善乎如不善而莫之违也不几乎一言而丧邦乎定公问此二条无年可考然皆当在为鲁司寇之时故附次于此附录孟懿子问孝子曰无违樊迟御子告之曰孟孙问孝于我我对曰无违樊迟曰何谓也子曰生事之以礼死葬之以礼祭之以礼孟懿子问此亦无年可考然昭公之世僖子卒未几而孔子去哀公之世孔子归未久而懿子卒惟为司寇之时同朝相见为日最多故附次于此孔子为鲁司寇不用从而祭燔肉不至不税冕而行存疑齐人归女乐季桓子受之三日不朝孔子行齐归女乐事可疑按孟子但言不用从而祭不税冕而行未尝言归女乐一事而论语所云三日不朝而孔子行者亦与孟子所称欲以微罪行不欲为苟去及迟迟吾行之语若相悖者且春秋于归俘归归礻遂之事无一不书而女乐之归独不书于经亦并不见于传惟论语缴子篇有之而是篇篇残简断语多不伦吾未敢决其必然姑存之于不税冕而行之后以俟夫好古之士考焉辨犁Θ谋遗女乐之说世家云与闻国政三月齐人闻而惧曰孔子为政必霸霸则吾地近焉我之为先并矣盍致地焉犁Θ曰请先尝沮之沮之而不可则致地庸迟乎于是选齐国中女子好者八十人皆衣文衣而舞康乐文马三十驷遗鲁君陈女乐文马于鲁城南高门外季桓子微服往观乃语鲁君为周道游往观终日怠于政事此盖因论语之言而附会为之者其谋与秦穆公间由余之智略同皆似秦汉以后诈伪人之所为不类春秋时事三传所纪春秋时绝无此等事独史记数数言之不足信也且考世家所载定公十年犁Θ已有鲁用孔子其势危齐之语既有沮之之方彼时何不用之乃为会于夹谷是年齐归汶阳之田已致地矣仅三四年何以又谋致地是年会毕之时景公方责犁Θ谓不以君子之道教己以获罪于鲁君今日何以又听犁Θ之谋乎详世家之文先后矛盾首尾背驰乃必无之事盖皆战国策士之所伪撰故今皆不取说并见前夹谷条下附论孟子曰于季桓子见行可之仕也孟子曰去鲁曰迟迟吾行也去父母国之道也去鲁之年史记鲁世家孔子去鲁在定公十二年孔子世家在十四年余按春秋定公十二年夏堕后阝堕费公羊传云孔子行乎季孙三月不违于是帅师堕后阝帅师堕费是孟子所谓见行可之仕者即此夏堕后阝堕费之时既云三月不违则三月以后鲁固不用孔子矣不用而祭祭而行月馀日事耳然则孔子之去鲁当在定十二年秋冬之间孔子世家误也又十二诸侯年表去鲁亦在定十二年与鲁世家合当从之附录将堕成公敛处父谓孟孙堕成齐人必至于北门且成孟氏之保障也无成是无孟氏也子伪不知我将不堕冬十二月公围成弗克围成在孔子去后史记孔子世家围成之事在去鲁前缘其以去鲁为十四年故也今去鲁既在定十二年秋冬之间而春秋书围成乃在是年之十二月则其在去鲁之后无疑也且不知其弗克而辄围之围之弗克而遂置之轻举妄动有始无终皆非圣人所为不待辨而明者故附录于去鲁之后年谱记摄政五年之谬史记孔子世家摄相去鲁皆在定公之十四年孔子年五十六其年虽未合要其时不甚久也年谱则云五十一岁以司寇摄朝政五十五岁鲁国大治齐人致女乐遂卫是谓孔子摄政已历五年矣余按论语孔子曰苟有用我者期月而己可也公羊传曰孔子行乎季孙三月不违明孔子见用未尝至于一年也若果摄政五年不可谓不久矣孔子何以言无用己者乎其说更疏于世家且与孟子所称见行可者相悖故不取卫按孟子谓孔子不悦于鲁卫是去鲁后郎即也史记世家年表皆言自鲁卫与孟子合故次卫于去鲁之后于卫主颜仇由世家云主于子路妻兄颜浊邹家按孟子作颜仇由世家疑误其谓子路妻兄云者盖因弥子为子路僚胥而误也今不从附录子卫冉有仆子曰庶矣哉冉有曰既庶矣又何加焉曰富之曰既富矣又何加焉曰教之此似初至卫时之言故附次于此弥子之妻与子路之妻兄弟也弥子谓子路曰孔子主我卫卿可得也子路以告孔子曰有命辨致粟六万之说世家云卫灵公问孔子居鲁得禄几何对曰奉粟六万卫人亦致粟六万按春秋传秦钅咸楚比之属皆以班爵各受应得之禄世家所云颇似战国养士之风殊欠雅驯今不取附录王贾问曰与其媚于奥宁媚于灶何谓也子曰不然获罪于天无所祷也按王孙贾见于论语春秋传者皆在灵公之世故附次于此辨主蘧伯玉之说世家云或谮孔子于卫灵公灵公使公孙余假一出一入孔子恐获罪焉居十月去卫将陈过匡过蒲月馀反乎卫主蘧伯玉家此后乃有见南子之事余按论语孔子曰齐者辟世其次辟地其次辟色其次辟言孟子曰虽未行其言也迎之致敬以有礼则就之礼貌衰则去之又曰于卫灵公际可之仕也所谓际可盖即礼貌盛衰之义孔子去卫必不待于灵公之疑乌有恐获罪而后去者哉且孔子欲陈则喳陈耳匡在卫南过匡可也蒲在卫西过蒲何为卒不陈月馀而反乎卫又何为乎孙林父将作乱先谒之蘧伯玉伯玉从近关出时鲁襄公十四年也伯玉居下位而名已为其卿所重如此当不下四十岁下至鲁定公之末六十有五年伯玉至是当百馀岁矣庄子曰蘧伯玉行年五十而知四十九年之非行年六十而六十化庄子之言固不足取信然使伯玉果有期颐之寿庄子必不仅以五十六十言之而自鲁襄公二十九年以后伯玉即不复见于传又不容晚节竟无一事可述而可述者俱少年事然则孔子卫之时伯玉之亡固已久矣孔子安得有主伯玉事乎且卫之大夫莫有贤于伯玉者果存耶孔子何以不主伯玉而主仇由既主仇由矣在外月馀而返忽易所主何也将谓与仇由有隙邪孔子必不如是孔子所主之人亦必不至是盖论语有伯玉使人于孔子之语故史记妄意孔子尝主伯玉又因其与孟子不合故为去卫复返之说以两全之而不知其误也余谓伯玉使人必在昭公之初孔子年少之时其平日或尝一见或两相慕俱未可知不必强为之说故今皆不取说并见后畏匡条下存疑子见南子子路不说夫子矢之曰予所否者天厌之天厌之子见南子事可疑此章汉孔安国固已疑之孔氏曰旧以南子者卫灵公夫人淫乱而灵公惑之孔子见之者欲因以说灵公使行治道矢誓也子路不说故夫子誓之行道既非妇人之事而弟子不说与之咒誓义可疑焉盖男女之别本不应见加以淫乱益非所宜而指天为誓亦与论语所记圣人平日之言不伦孔氏疑之是也何晏集解全采此说不复别陈所见则晏亦疑之矣自晋以来乃或曲为之说栾肇训否为屈蔡谟训矢为陈谓孔子为子路陈天命否屈乃天命所厌见南子者时不获已也其说巧矣然文义则牵强难通事理则无所发明且孔子在卫乃际可之仕礼貌衰则去之亦不至于时不获已而自屈也朱子谓仕于其国有见其小君之礼且据世家之文以为南子请见孔子辞谢不得已而见之其说似矣然古礼不可考春秋传中亦殊不见则朱子亦仅出于臆度恐不足据也或又以南子为南蒯南蒯固不优于南子而其时亦不合所谓知其不可而强为之辞者其说益陋不足辨矣按此章在雍也篇末其后仅两章篇中所记虽多醇粹然诸篇之末往往有一二章不相类者乡党篇末有色举章先进篇末有侍坐章季氏篇末有景公邦君章微子篇末有周公八士章意旨文体皆与篇中不伦而语亦或残缺皆似断简后人之所续入盖当其初篇皆别行传之者各附其所续得于篇末且论语记孔子事皆称子惟此章及侍坐羿武城三章称夫子亦其可疑者然则此下三章盖后人采他书之文附之篇末而未暇别其醇疵者其事固未必有不必曲为之解也说并见前堕费及后佛论语条下辨为夫人次乘之说世家见南子后居卫月馀灵公与夫人同车宦者雍渠参乘出使孔子为次乘招摇市过之孔子曰吾未见好德如好色者也于是丑之去卫过曹宋桓魃欲杀孔子孔子郑遂至陈主于司城贞子家居陈三岁去陈过蒲遂卫街余按孔子之圣必不为夫人次乘灵公虽无道尚知致敬孔子必不以夫人之次乘辱之君子见几而作礼貌衰则去之为夫人次乘不仅衰而已孔子岂待如此然后去乎此事之必无者且孔子既去卫而陈矣居陈三岁无故而复卫何耶岂困于陈而遂忘前此之辱邪与其复来则何如前日之不去之为愈邪使灵公又辱孔子孔子当何以处之推其前后尤不近于情理故今皆不录而桓之难贞子之主悉载之问陈之后详见后际可条下辩与蒲人盟之说世家云孔子过蒲会公叔氏以蒲畔蒲人止孔子弟子公良儒斗甚疾蒲人惧谓孔子曰苟毋卫吾出子与之盟出孔子东门孔子遂卫灵公闻孔子来郊迎问曰蒲可伐乎对曰可其男子灵公曰善然不伐蒲余按春秋经传无公叔氏以蒲畔之事定十四年经云卫公叔戍来奔传云卫侯逐公叔戍与其党故赵阳奔宋戍来奔而世家以去卫为定公卒之岁又居陈三岁而后过蒲则公叔氏之亡也久矣蒲既畔卫孔子何难纡道避之乃轻入险地以自取祸况蒲在卫西陈在卫南自陈来不由蒲也孔子过蒲何为焉要盟神固不听然既许之甫出而即背之亦岂圣人之所为邪蒲卫之属邑耳灵公好战屡伐晋而独不敢伐一蒲孔子不对灵公之问陈而于灵公之不伐蒲独力劝其伐不亦先后矛盾矣乎此乃战国人之所伪撰必非孔子之事今不取辨佛召孔子之说论语阳货篇云佛召子欲往子路曰昔者由也闻诸夫子曰亲于其身为不善者君子不入也佛以中牟畔子之往也如之何子曰然有是言也不曰坚乎磨而不磷不曰白乎涅而不缁吾岂匏瓜也哉焉能系而不食此事世家载之自蒲卫之后余按佛以中牟畔是乱臣贼子也孔子方将作春秋以治之肯往而助之乎与公山不狃皆家臣也孔子鲁大夫也孔子往将臣二人手抑臣于二人乎臣二人则其势不能臣于二人则其义不可孔子将何居焉夫坚者诚不患于磨然未有恃其坚而故磨之者也白者诚不患于涅然未有恃其白而故涅之者也圣人诚非小人之所能污然未有恃其不能污而故入于小人之中者也若孔子之坚白非佛之所能磨涅则弥子瘠环痈疽亦岂独能磨涅孔子者而孔子乃不肯主其家孟子乃以为无义无命乎故不磷不缁之说为见阳货解则可为往赴不狃佛之召解则断不可昔有人蓄玉环古剑各一有昆仑奴能没水取物皆爱之谓之三宝每涉江湖必投环剑水中使奴取之以为笑乐尝过洞庭投之奴没而出泣曰环剑巳堕骊龙项下不可取矣固强之遂并奴溺焉故凡恃其所能而欲尝试之者未有不为骊龙之所攫者也且孔子往将何为耶不助之耶固无所用于往往亦将不相容助之耶则已磷且缁矣尚得自谓坚白乎哉又按佛之畔乃趟襄子时事韩诗外传云赵简子薨未葬而中牟畔之葬五日襄子兴师而次之新序云赵之中牟畔赵襄子率师伐之遂灭知氏并代为天下强列女传亦以为襄子襄子立于鲁哀公之二十年孔子卒已五年佛安得有召孔子事乎左传定十三年晋荀寅士吉射奔朝歌哀三年赵鞅围朝歌荀寅奔邯郸四年围邯郸邯郸降齐国夏纳苟寅于柏人五年春围柏人荀寅士吉射奔齐夏赵鞅围中牟然则此四邑者皆荀寅赵稷等之邑故赵鞅以渐围而取之当鲁定公十四五年孔子在卫之时中牟方为范中行氏之地佛又安得据之以畔赵氏乎此盖战国横议之士欲诬圣人以便其私但闻不狃尝畔鲁则附会之以为孔子欲往而不知其年之不符也闻佛尝畔晋则又附会之以为孔子欲往而不知其世之尤不符也彼横议者固不足怪独怪后世之儒肩相望踵相接而但高谈性命细摘章句竟无一人降心究考肯为我先师孔子辨其诬者良可叹也惟汉王充论衡独以往应佛公山之召为非是然知其非而不辨其诬反议圣人之有遗行则其谬更甚焉且使二人之召子果欲往何以皆卒不往既不往矣犹委曲而诬之曰欲往圣贤处世将何以自免于人言耶既明知其不往矣犹不敢公然代白其无欲往之心儒者之于圣人抑何薄耶又凡夫子云者称甲于乙之词也春秋传皆然未有称甲于甲而曰夫子者至孟子时始称甲于甲而亦曰夫子孔子时无是称也故子禽子贡相与称孔子曰夫子颜渊子贡自称孔子亦曰夫子盖亦与他人言之也称于孔子之前则曰子如不言曰愿闻子之志曰子将奚先不曰夫子也称于孔子之前而亦曰夫子者惟侍坐武城两章及此章而已盖皆战国时人之所伪撰非门弟子所记吾不知后世读论语者何以皆不之察也故今与不狃之召皆削之不书且为之辨馀见前堕费条下附录子击磬于卫有荷蒉而过孔氏之门者曰有心哉击磬乎既而曰鄙哉乎莫己知也斯已而已矣深则厉浅则揭子曰果哉末之难矣击声于卫似在灵公时世家载此事于灵公之世佛既召之后今按经无明文可考则未知其为灵公之世与孝公之世与但孝公非用孔子之人孔子亦未必有佐孝公之心似于灵公之世为宜姑从世家附之于此辨学琴师襄之说世家于击磬之后载学琴于师襄一事今按论语大师挚章有击磬襄先儒皆以为鲁人孔子曰吾自卫反鲁然后乐正又曰师挚之始关雎之乱洋洋乎盈耳哉子语鲁大师乐曰乐其可知也则以挚等八人为鲁人者近是孔子不当学之于卫也圣人固无常师然学琴当在少年时在齐闻韶圣人之于乐已深矣及是又二十年而襄乃挚之属孔子反鲁之后挚方在官则襄于孔子似为后起襄之琴恐不足为孔子师也此其事之有无盖不可知且其所云眼如望羊心如王四国之语皆不雅驯与论语所记孔子之言大不类盖皆后人所今不敢载辨欲见赵鞅之说世家于学琴之后又云孔子既不得用于卫将西见赵简子至于河而闻窦呜犊舜华之死也临河而叹曰美哉水洋洋乎某之不济此命也夫子贡趋而进曰敢问何谓也孔子曰窦鸣犊舜华晋国之贤大夫也乃还而反乎卫此后乃有问陈之事余按春秋经传定八年赵鞅使涉佗盟卫侯扌其手及腕十三年入于晋阳以叛哀三年杀周苌弘弱王室侮诸侯而叛其君春秋之大夫罪未有大于鞅者也其他党奸酿乱之事史不绝书不知孔子何取于鞅而欲见之至窦鸣犊舜华之死抑末矣鞅之善恶亦不在于此二人之死生也何为临河而遽返邪晋大夫之见于传者多矣微但大夫也即赵氏之家臣董安于尹铎邮无恤之伦皆得以其才见于传两人果贤大夫传记何为悉遗之乎且鞅卫之仇仇也孔子虽未受职于卫然曰际可之仕则亦有宾主之义焉无故去之而往见其仇于义似亦有未安者往而不遂复返乎卫不知何以对灵公灵公亦安能待之如旧邪佛赵氏之叛臣也赵氏卫之仇国也或召而欲往或不召而自往忽而卫忽而中牟忽而晋忽而复反乎卫其仇与叛皆不计焉亦何异于朝秦暮楚者乎此必战国时人之所伪非孔子之事故今亦不录卫灵公问陈于孔子孔子对曰俎豆之事则尝闻之矣军旅之事末之学也明日遂行答灵公语与答孔文子相类此事与春秋传答孔文子语大相类而彼尤详备盖本一事而传闻异辞或以为灵公或以为文子耳但此乃论语之文而彼仅见于左传又无他书可以证其孰误未敢据彼而废此故两存之说并见后孔文子条下备览明日与孔子语见蜚雁仰视之色不在孔子孔子遂行去卫之故此文与孟子际可之义合疑卫灵礼貌渐衰故孔子见几而作亦不专因于问陈也孟子曰孔子欲以微罪行不欲为苟去圣人去卫之故固有人不能尽知者故附次于此附论孟子曰于卫灵公际可之仕也世家四去卫之谬世家孔子于灵公时凡四去卫而再陈其二皆未出境而反其初陈也以定公卒之岁乃定公十五年宋遭桓司马之难至陈主于司城贞子盖本之于孟子其再陈也以灵公卒之春乃鲁哀公二年而误以为三年因灵公问陈而遂行盖本之于论语余按论语孟子所记乃一时事论语记其去卫之故而孟子叙其道路所经与在陈所主非再去也世家误分为二遂谓孔子至陈三岁而反乎卫由卫而再陈以实之不思定公卒之岁距灵公之卒仅二年而孔子居陈三岁并曹宋郑蒲之滞及在卫临河之日计之当不下四五年如此则灵公之卒固已久矣尚安得有问陈事乎其谬一也论语云子在陈曰归与归与吾党之小于狂简斐然成章不知所以裁之孟子云孔子在陈曰盍归乎来吾党之士狂简进取不忘其初此两章亦一时之语而所传异词世家亦分以为二遂谓孔子凡两发叹一属之初至陈一属之再至陈夫既思狂简而反卫矣而又至陈奚为者至陈而又思归以裁狂简何其行止之无常乎其谬二也过匡之役以恐获罪而去未出境也无故而反临河之役无故而去亦未出境也闻窦鸣犊舜华之死不得已而复反孔子之去就若是之苟然而已乎孟子曰古之君子言将行其言也则就之言弗行也则去之其次迎之致敬以有礼则就之礼貌衰则去之去果是也则不当不召而自反如可反也则毋宁始之不去之为愈乎而何为乎仆仆于道途而不惮其烦也其谬三也且世家以定十四年卫而年表已于是年至陈世家以定十五年遭宋桓之难而年表乃在哀之三年世家以哀六年再反卫而年表乃在十年世家自陈反卫自卫复至陈之事年表皆无之即其所自为说已自改之而学者反皆遵之谓孔子三至卫而三至陈甚不可解也今取孟子过宋之文论语问陈之事合而为一在陈之叹论语孟子所记亦取而合之则事理晓然明白孔子并无由卫而再陈由陈而再返卫之事矣至其去卫之年虽无可考然卫灵以哀二年夏卒则孔子之去非定之末即哀之初世家所谓鲁定公卒之岁去卫者近是由此过来至陈而主贞子正与孟子合但无自陈反卫而再陈之事耳馀已详前数条年谱窜易世家年谱误以孔子自卫陈之后复有反卫而再至陈之事与世家同而其文尤烦碎曹宋皆再至焉其至卫去卫之年亦与世家迥异有先于世家一年者有后于世家二三年者观其所以改易之故殊不可晓既无所本考之时势亦俱不合盖年谱之作实本于世家而故稍窜易之以泯其迹使若别有所据者然较之世家尤不足信注一论语者非孔子门人所作亦非一人之所作也曾子于门人中年最少而论语记其疾革之言且称孟敬子之谥则是敬子已没之后乃记此篇虽回赐之门人亦恐无复有在者矣论语之文往往重出亦间有异同者季氏一篇俱称孔子与他篇不同盖其初各记所闻篇皆别行其后齐鲁诸儒始辑而合之其识不无高下之殊则其所采亦不能无纯之异者势也今按季氏以下五篇其文多与前十五篇不类其中或似曲礼或似庄子或记古今杂事而武城佛两章于孔子前称夫子乃战国时语前十篇及春秋传皆无之然则其采之也杂矣其作之也晚矣是以其义或戾于圣人其事或悖于经传而此章与佛章尤害道诬圣人之大者盖战国之士欲自便其私而恐人之讥己故诬圣人尝有其事以自解采书者不知其伪而误载之也夫春秋史记庄子列女传诸书皆有后人续之补之以乱其真吾恶知非周秦间之儒者得此数篇而因续之于论语之后邪孟子曰尽信书则不如无书书者当世史臣之所记犹不能以无失况于传闻追记者乎后之人宁使圣人受诬于百世而不敢议记者一言之误亦可谓轻重之失伦矣注二左传晋语及史记赵世家皆无佛畔事惟韩诗外传及列女传有之然皆以为赵襄子时非简子也之二书者固不足以取信然其所记判然两事非互相剿袭者而皆以为襄子然则此事固疑在襄子时也左传于定哀之际记简子事详矣自获麟以后乃梢略焉襄子之及见于传者仅两事耳而晋语记简子亦不减十馀事皆不应独遗此一事然则此事固应在襄子时也卷三过宋按孟子于卫章是孔子去鲁去卫之后过宋而后至陈也世家亦记过宋于去卫之后如陈之前盖本之此今从之孔子不悦于鲁卫遭宋桓司马将要而杀之微服而过宋过宋未必入宋都按孟子云过宋则是孔子未尝立于宋之朝也其上文云不悦于鲁卫其下文云主司城贞子则是孔子由卫至陈经宋之境亦未必至于宋之国也曰将要而杀之曰微服而过宋则是知孔子将过宋境使人要之于路徽服而行则人不知其为孔子故获免也其如予何之言当在此时事理甚明无可疑者世家乃云与弟子习礼大树下欲杀孔子拔其树孔子去弟子曰可以速矣孔子曰天生德若果孔子尚在树下拔其树孔子何以能免至此乃去不亦晚乎兵刃交集犹曰其如予何不亦迂乎故今不载存疑子曰天生德于予桓其如予何天生德谱之词气失真按子罕篇畏匡章其词婉此章之词夸盖圣人言之圣人原未尝自书之弟子以口相传其意不失而词气之间不能不小有增减移易以失其真者学者不可以词害志也故列之于存疑辨见宋君之说家语贤君篇有孔子见宋君相问答之事称宋公为主君余按此文本出说苑以为梁君春秋时未有梁也汝家语改之为宋而不知其所言皆战国策士之馀申商名法之论孔子固无此等言也不能辨其诬而反改其文以惑世撰家语者其罪大矣孟子云孔子微服而过宋则是孔子未尝立于宋之朝也乌得与其君相问答也哉主君之称自韩魏赵分晋之后始有之以其故大夫也故主之孔子时尚无是称亦不得以之称宋公也且其文本韵语家语少窜易之中遂有不叶者所增数语又独浅陋与前后文不类然则是家语录说苑而非说苑之录家语也彰彰明矣然而世儒犹信家语何耶附录子畏于匡曰文王既没文不在兹乎天之将丧斯文也后死者不得与于斯文也天之未丧斯文也匡人其如予何子畏于匡颜渊后子曰吾以女为死矣曰子在回何敢死辨状类阳虎及弹琴解甲之说世家云或谮孔子于卫灵公孔子去卫将陈过匡颜刻为仆以其策指之曰昔吾入此由彼缺也匡人闻之以为阳虎阳虎尝暴匡人匡人遂止孔子孔子状类阳虎拘焉五日使从者为甯武子臣于卫然后得去遂过蒲月馀而反乎卫又月馀然后去卫过宋而至于陈余按孔子在鲁为司寇居卫见礼于其君其去也道路之人当悉知之不得因刻一言而遂误以为虎况拘之五日亦当出一言以相诘乃至竟不知其非阳虎岂人情耶匡人欲杀孔子斯杀之矣如不欲杀斯释之矣拘之五日欲奚为者而甯武子之卒至是已百馀年甯氏之亡亦数十年从者将欲为谁臣乎此其为说至陋皆必无之事而世咸信之虽朱子亦采之其亦异矣家语云孔子之宋匡人简子以甲士围之子路奋戟将与战孔子止之曰歌予和汝子路弹琴而歌孔子和之曲三终匡人解甲而罢余按此言本之庄子外篇庄子本不足信而家语之采之也又并失庄子之意庄子云孔子游于匡宋人围之数匝而弦歌不辍是歌自歌围自围也歌不因于围也如家语之言则是孔子欲以歌退敌矣庄子云无几何将甲者进词曰以为阳虎也故围之今非也请辞而退是歌自歌解自解也解又不因于歌也如家语之言则是匡人真以歌退师矣而岂有是理哉后世之臣有欲临河读孝经以退敌者未必非此言之误之也外篇不知何人所撰要其中皆寓言不过欲明安命无为之意姑借孔子畏匡一事而附会之以自伸其说耳家语以为实然误矣且匡人果拘孔子五日而免之则颜渊当同拘而同免矣匡人果围孔子曲三终而解去则颜渊当同围而同解矣何以论语云颜渊后乎此必孔子闻匡人之将杀己而有戒心或改道而行或易服而去仓卒避难故与颜渊相失故不曰拘于匡围于匡而曰畏于匡不然已为所拘所围矣生死系于其手而犹曰其如予何圣人之言不近迂乎然则此事当与微服过宋之事相类不得如世家家语之说也孔子既欲陈则陈耳必不中道而返又居卫月馀而后始陈也灵公既不召孔子孔子无故去而复返不但为其所轻吾恐其疑将加甚焉然则孔子果以陈之故过匡当在后日去卫过宋之时不得云自匡返卫而后去也故附次于过宋之后而凡世家家语之文概不载焉畏匡过宋似一事又按定公六年传云侵郑取匡往不假道于卫是匡在郑东也及还阳虎使季孟自南门入是匡在卫南也鲁虽取匡势不能有杜氏疑为归之于晋庄子荀子皆以匡为宋邑郑东卫南则去宋为近去晋为远晋之灭Τ阳也以予宋公取匡之时宋方事晋匡归于宋理或然也此事既与过宋之事相类又与其时相同若匡又宋地则似畏匡过宋实本一事者吾恶知非闻孔子陈将出于匡故使匡人要之而后人误分之为二事也子罕篇云天之未丧斯文也匡人其如予何述而篇亦云天生德于予桓其如予何二章语意正同亦似一时一事之言而记者各记所闻是以其词小异未必孔子生平每遇患难即为是言也然则畏匡之与过宋绝似一事恐不得分以为二也然于经传皆无明文故今不敢遽合为一姑两存之以俟夫博古之士正之说并见前不悦条下世家记陈由郑之谬世家于孔子过宋之后云郑与弟子相失独立郭东门郑人或谓子贡东门有人其颡似尧其项似皋陶其肩类子产自要以下不及禹三寸累累若丧家之狗余按郑在宋西陈在宋南自宋陈必不由郑且子产郑相其卒不久郑人或犹有及见者尧禹皋陶千七百馀年矣郑人何由知其形体之详而分寸乃历历不爽矣乎至比圣人于狗造此言者信此说者皆圣门之罪人也此乃齐东野人之语故今皆削之而并为之辨厄于陈蔡之间主司城贞子为陈侯周臣陈侯之名世家孔子至陈之时陈侯为公越而孟子作陈侯周史记多误当从孟子名周为是辨吴子问大骨之说国语云吴伐越堕会稽获骨焉节专车吴子使来好聘且问之仲尼曰无以吾命宾发币于大夫及仲尼仲尼爵之既彻俎而宴客出骨而问曰敢问骨何为大仲尼曰丘闻之昔禹致群神于会稽之山防风氏后至禹杀而戮之其骨节专车此为大矣余按定公十二年孔子已去鲁卫而吴栖越于会稽乃在哀之元年孔子时方在陈吴使安能发币于孔子孔子又安能爵吴使于鲁廷哉孔子不语神怪论语言之矣或问之说子曰不知也况吴使原未明问此事但泛言及骨而孔子遽远征神怪以夸之岂圣人之所为乎尧典曰流共工于幽州放兜于崇山窜三苗于三危殛鲧于羽山四凶之罪大矣然不过流放今防风氏但后至耳遽杀而戮之禹亦残忍矣哉且防风氏人耶神耶人也则与致群神之书不相蒙神也又安得有骨乎世家此事载之定公五年而哀元年孔子在陈又云吴败越王勾践会稽夫会稽之役既在哀元年则定五年又何得预载之然此本无之事其年月亦不足深辨说并见前或谓条下辨陈侯问苦矢之说国语又云仲尼在陈有隼集于陈侯之庭而死苦矢贯之石其长尺有咫陈惠公使人以隼如仲尼之馆问之仲尼曰隼之来也远矣此肃慎氏之矢也余按肃慎氏之去陈也远矣隼为石所贯安能飞数千里至于陈廷而后死哉且怪者孔子之所不语而国语所载孔子之事凡四而三语怪焉一似孔子生平专以语怪为事而他特其馀者则何以论语二十篇中从未载其一事左传之艳而诬亦从未有一事之似此者此盖称圣人者欲见其博而不知其以诬圣人小圣人也故今皆不取又按春秋定公四年葬陈惠公孔子至陈之时据史记当为陈公而云惠公亦谬辨观凌阳台之说孔丛子云陈惠公大城因起凌阳之台未终而坐法死者数十人又执三监吏夫子见陈侯与俱登台而观焉曰美哉斯台自古圣王之为城台未有不戮一人而能致功若此者也陈侯默而退掳赦所执吏余按谈言微中固足解纷然特滑稽之雄阵于髡东方朔辈之所为不但孔子屑层为此春秋时尚未有此等语也盖滑稽者所故不录陈惠公之误说已见前条下存疑夏五月辛卯司铎火火逾公宫桓僖灾孔子在陈闻火曰其桓僖乎闻火亿中事可疑按论语孔子之言皆平实切于日用而无亿中之事左传所载列国大夫多亿中能预决人之成败生死窃疑其皆出于事后附会之言而不足为据夫圣人固有先见之明然观入庙而每事问谦慎小心盖知而常自处于不知者未必如是之轻而易也故余不敢尽信姑存之于此辨冉求自陈归鲁之说世家云季桓子病谓康子曰必召仲尼康子立将召之公之鱼沮之曰必召冉求冉求将行孔子曰鲁人召求非小用之将大用之也是日孔子曰归乎子贡知孔子思归送冉求因诫曰即用以孔子为招云此后乃有蔡之事余按论语为卫君章冉有子贡问答之词皆似在卫之时有所讳而不敢深言者若冉有果从孔子反卫则必无自陈归鲁之事矣子曰从我于陈蔡者皆不及门也记者因记弟子姓名凡十人而冉有与焉记云将之荆盖先之以子夏又申之以冉有历观所云皆似冉有始终相从于陈蔡间者然则冉有归鲁当在反卫之后不当在桓子甫卒之时也冉有为季氏臣不可谓之大用冉有子贡均弟子也冉有果用必请归孔子不必待子贡之诫子贡之颖悟亦不必待孔子示之以意而后知也此皆后人猜度之辞不足信而孔子思归之叹亦当在将反卫之际不当在未蔡之前故今皆不取说并见后归与条下叶公问政子曰近者说远者来叶公问孔子于子路子路不对子曰女奚不曰其为人也发愤忘食乐以忘忧不知老之将至云尔孔子无至州来及叶之事世家云冉求既去明年孔子自陈迁于蔡明年孔子自蔡如叶叶公问政余按左传哀公二年蔡迁于州来四年叶公诸梁致蔡于负函十六年楚白公作乱叶公自蔡入楚攻白公白公死叶公兼摄令尹司马国宁乃老于叶则是孔子在陈之时叶公在蔡不在叶也蔡既迂于州来去陈益远来往当由楚境孔子未必远涉其地而论语孟子春秋传中亦俱无孔子与蔡之君大夫相与周旋问答之事则是孔子所谓从我于陈蔡者乃负函之蔡非州来之镁也叶公本楚卿贰与闻国政不当居外以新得蔡地故使镇之而孔子在陈蔡之间因得相与周旋及其请老乃归于叶史记但见论语孟子中有孔子在蔡之文遂误以为州来之蔡又因叶公有问政问孔子于子路之事欲别出自蔡如叶之文以合之而不知其误分一事为两事也故今考而正之列叶公之问于在蔡之时而无孔子如州来及颡之事存疑楚狂接舆歌而过孔子曰凤兮凤兮何德之衰往者不可谏来者犹可追已而已而今之从政者殆而孔子下欲与之言趋而辟之不得与之言存疑长沮桀溺耦而耕孔子过之使子路问津焉长沮曰夫执舆者为谁子路曰为孔丘曰是鲁孔丘与曰是也曰是知津矣问于桀溺桀溺曰子为谁曰为仲由曰是鲁孔丘之徒与对曰然曰滔滔者天下皆是也而谁以易之且而与其从辟人之士也岂若从辟世之士哉而不辍子路行以告夫子怃然曰鸟兽不可与同群吾非斯人之徒与而谁与天下有道丘不与易也存疑子路从而后遇丈人以杖荷筱子路问曰子见夫子乎丈人曰四体不勤五谷不分孰为夫子植其杖而芸子路拱而立止子路宿杀鸡为黍而食之见其二子焉明日子路行以告子曰隐者也使子路反见之至则行矣子路曰不仕无义长幼之节不可废也君臣之义如之何其废之欲洁其身而乱大伦君子之仕也行其义也道之不行已知之矣接舆沮溺荷筱三章叮疑世家载沮溺丈人之事于自叶反蔡之时而载接舆事于在楚余按此三章其文皆似庄子与论语他篇之首不伦以晨门荷篑两章较之可见而此篇杂记古人言行亦不似出于孔氏门人之手者后两章末虽载孔子子路之言然于圣人忧世之深心无所发明而分行义与行道为二于理亦似未安莘野南阳岂得概谓之乱伦乎恐系后人之所伪姑存之以俟有识者决之又按微子以下四章皆以时代先后为序则此三章之次亦恐不如世家所列故今仍以论语之文次之然其事之有无盖不可知亦无庸深考也在陈绝粮从者病莫能兴子路愠见曰君子亦有穷乎子曰君子固穷小人穷斯滥矣厄于陈蔡非一日事此事无年可考世家置之迁蔡之言朱子据论语文以为当在去卫如陈之时按孔子言从我于陈蔡孟子亦言君子厄于陈蔡之间则是孔子往来于陈蔡间原无定居而其厄亦非一日之事也蔡在陈南自蔡反卫亦必由陈始达则是孔子至蔡之后盖尝复归于陈而后反卫也且孟子以孔子之厄为无上下之交而过宋之役主司城贞子不得谓之无交然则论语或统言之未必其事陈在于问陈之后也故次之于叶公问答之后辨陈蔡大夫围孔子之说世家云孔子迁于蔡三岁吴伐陈楚救陈军于城父闻孔子在陈蔡之间使人聘孔子孔子将往拜礼陈蔡大夫谋曰孔子贤者所刺讥皆中诸侯之疾孔子用于楚则陈蔡用事大夫危矣乃相与发徒役围孔子于野不得行绝粮孔子讲诵弦歌不衰于是使子贡至楚楚昭王兴师迎孔子然后得免此说世多信之余窃疑焉论语曰在陈绝粮从者病莫能兴孟子曰君子之厄于陈蔡之间无上下之交也但言其君大夫不见礼以至于贫乏耳初未尝云有兵以围之也匡人之难两见于论语宋桓司马之难一见于论语而详载于孟子而皆不言陈蔡之围若如世家所记两国合兵围之其事大于恒匡人之难多矣而论语孟子反皆不言但谓之绝粮谓之无交岂理也哉楚大国也陈蔡之畏楚久矣况是时吴师在陈城下陈旦夕不自保何暇出师以围布衣之士陈方引领以待楚救而乃围其所聘之人以撄楚怒欲何为者哀之元年楚子围蔡蔡人男女以辨蔡于是乎请迁于吴二年迁于州来其畏楚也如此幸其不伐足矣安敢自生兵端由是言之谓陈蔡之大夫围孔子者妄也蔡方事吴陈方事楚楚围蔡而陈从之陈围蔡而吴伐之陈之与蔡仇仇也且蔡迁于州来去陈远矣孔子时既在蔡蔡人欲围孔子斯围之耳不必远谋之陈比陈知孔子之往则孔子已至楚矣由是言之谓陈蔡之大夫相与谋围孔子者妄也陈蔡合兵而来当不下万馀人孔子之从者不过数十人围而杀之如反掌耳围之七日至于绝粮而不肯杀又不肯絷之以归国老师费财意欲何为设使楚竟不救将坐俟其饿死而后去乎其为谋亦拙矣由是言之谓陈蔡之大夫相与谋围孔子使之绝粮待楚救至而后免者妄也此皆时势之所必无人情之所断不然者而世儒多信之其亦异矣孟子曰孔子于季桓子见行可之仕也于卫灵公际可之仕也于卫孝公公养之仕也独其于陈蔡也则曰无上下之交盖古之他国者其君大夫必馈之饣气而陈蔡皆无之以此致厄如晋重耳之不礼于郑卫乞食于五鹿者然乌有所谓发徒役以围孔子于野者哉春秋传云陈不救火君子是以知其先亡国语亦言陈之道路不修宾旅无所依故单子知其必亡盖陈之国事日非其君大夫皆不恤宾旅孔子亦不乐立于其朝而蔡乃楚境楚人亦务富国强兵非能尊贤养士之国虽有贞子叶公之辈度亦暂与相依而未必遂久与相处是以往来两地未有定居其窘饿穷乏盖亦非一日之事矣故曰厄于陈蔡之间言其非一时非一地也其反卫也曰公养之仕言其仅能免于昔日之绝粮也后之人但闻有绝粮之事而不知其故遂疑二国大夫之相厄者因附会而为之说而不知其舛也故今昔不载蔡乃楚境之说详见前叶公条下陈蔡之围为庄子寓言又按陈蔡之围经传未有言者独庄子书数数言之后人相传之言盖本于此不知庄子特讥孔子之好言礼义以自困其身因有厄于陈蔡一事遂附会之以自畅其毁礼灭义之宗旨耳其言既皆寓言则其事亦安得遂以为实事也世家家谱之文采之庄列者半当其在庄列也犹见有一二人以为异端而不信者及其在世家家谱也则虽名儒亦信之矣呜乎阳辟其名而阴袭其说而不之觉者盖不乏人矣岂独姚江之徒乃为阳儒而阴释哉故凡不见于经传者余概不敢妄录史记绝粮说不信者多又按孔氏注论语绝粮章云吴伐陈陈乱故乏食说与世家不同赵氏注孟子厄于陈蔡章亦不用世家说是司马迁虽载之史记而汉人固不以为然也朱子论语序说云是时陈蔡臣服于楚若昭王来聘孔子陈蔡大夫安敢围之是朱子固亦尝辟之矣自明季讲家矜言博览且为科场逢世之计乃不辨黑白而采之遂相沿至今以为固然余故表而出之以见其非先儒之说论语愠见一事之敷衍失真世家孔子以固穷告子路子贡色作孔子曰赐尔以予为多学而识之者与曰然非与曰非也予一以贯之孔子知弟子有愠心乃召子路而问曰诗云匪兕匪虎率彼旷野吾道非耶吾何为于此子路曰意者吾未仁耶未知耶告子贡子贡曰夫子之道至大故天下莫能容盍少贬焉告颜回颜回曰不容何病不容然后见君子孔子欣然而笑曰使尔多财吾为尔宰余按子路愠见而曰君子亦有穷乎虽不能无怨天尤人之意而未尝有信道不笃之心子曰衣敝袍与衣狐貉者立而不耻者其由也与又曰道不行乘桴浮于海从我者其由与子路闻之喜其自信果决如是乌有以未仁未知疑孔子者哉子贡曰夫子之得邦家者所谓立之斯立道之斯行绥之斯来动之斯和又曰夫子温良恭俭让以得之孟子曰子贡智足以知圣人若欲孔子自贬其道识趣之卑陋甚矣何以为子贡南宫问于孔子曰羿善射荡舟俱不得其死然禹稷躬稼而有天下夫子不答颜渊之言固当然遽欣然而笑欲为之宰毋乃近于好谀矣乎余观论语所载诸弟子未有不尊信圣人者而孔子常有谦逊不敢自是之心如世家之言则是诸弟子自颜渊外皆不足以知孔子而孔子不得不琐琐然自明其过之不在己也何其与论语相反乃尔耶此必无之事不待详辨者至于论语多识一贯之文与绝粮固穷之义毫不相蒙自当别为一章今朱子集注分之是也世家连而及之亦非是此事又见于韩诗外传及说苑而文复与世家互异但有与子路问答语而不及于颜渊子贡然其文尤繁碎决系秦汉文字不足缕辨其谬最显而易见者孔子以鲁哀公六年自陈反卫至十三年吴夫差始赐伍员属镂以死而外传说苑述孔子之言并有子胥抉目于吴东门之语孔子以鲁哀公十六年卒至二十二年越始灭吴已后越始通于诸夏而说苑述孔子之言复有句践霸心生于会稽之语未来之事孔子何由预知之而预告之乎盖此三书之文皆本论语愠见一事而好事者敷衍其词遂致失真正如今世闾巷所传之三国残唐东西汉晋演义取史事而易之以俗语加之以枝叶以悦世人之耳目彼固不问其义理时势之合与否也三子者不察而误采之耳至家语在厄篇则又兼采三书而合之者是以其文乱杂无章且于勾践子胥二语亦存之而不删正与阮逸所作伪文中子元经以隋人而避唐庙讳者同其为伪撰不待辨而明者不知后之儒者何以不之觉而信为实也故今一概不载辨子西沮封之说世家云楚昭王兴师迎孔子将以书社地七百里封孔子楚令尹子西曰王之使使诸侯有如子贡者乎曰无有王之辅相有如颜回者乎曰无有王之将率有如子路者乎曰无有王之官尹有如宰予者乎曰无有且楚之祖封于周号为子男五十里今孔丘述三王之法明周召之业王若用之则楚安得世世堂堂方数千里乎夫文王在丰武王在镐百里之君卒王天下今孔丘得据土壤贤弟子为佐非楚之福也昭王乃止其秋昭王卒于城父孔子自楚反乎卫余按孔子得百里之地而君之可以有天下孟子推之则然其门人或有知之者外人不能也彼子西者乌足以知之季康子问由求赐可使从政也与当是时三子已有所建白矣犹不敢信如此况于陈蔡之时予贡尚未出使于诸侯颜渊宰予皆无所表见子路亦未尝为将帅彼子西者乌足以知之子西之人本不足称然未尝有嫉贤妒能之事白公之复言子西用之矣若知之而忌之虽子西亦不至如是之不肖也而是时昭王方在城父以拒吴师竟卒于军亦非议封孔子时也且书传皆无见楚昭王之事楚世家及年表亦皆无之则此必后人之所附会无疑也至所称书社地七百里者语亦误楚即欲封孔子安能如是之大盖古之禄邑多以社计故春秋传云自莒疆以西请致千社荀子云与之书社三百旧说盖言楚欲以书社七百为孔子禄邑史记误以书社为地名因加里于七百之文下耳曰然则戴记有之荆之文何也曰蔡楚境也之蔡即之楚也吾恶知其谓之荆者非之蔡乎既相传有至楚之事故疑以为昭王之聘之也既聘矣而卒于不用故又疑以为子西之沮之也吾恶知其非因臆度之故遂附会而为之说乎故今皆不载子在陈曰归与归与吾党之小子狂简斐然成章不知所以裁之思归之年世家载此语于哀公三年明年孔子如蔡又明年如叶反乎蔡居蔡三岁如楚楚昭王卒然后孔子反乎卫夫孔子既思归矣乃反南辕而蔡楚又四五年而始反卫何为耶然则此叹当在反卫之前一二年中故次之于绝粮之后附论子曰从我于陈蔡者皆不及门也德行颜渊闵子骞冉伯牛仲弓言语宰我子贡政事冉有季路文学子游子夏附论孟子曰君子之厄于陈蔡之间无上下之交也反卫之年史记孔子世家以定十五年过宋至陈哀四年迁于蔡六年反卫而迁蔡之前复有反卫而再至陈之事年表则以定十四年至陈哀三年过宋十年自陈反卫其年皆与孔子世家不合而亦无再往来之文陈卫宋世家略与年表同而多阙漏惟蔡世家以昭二十六年至蔡当鲁哀之二年则年表所无也余按孔子以定十二年去鲁卫灵公以哀二年卒则以为定十五年去卫至陈者近是既于是年或十四年至陈则不应复于哀之三年过宋论语述而篇云冉有曰夫子为卫君乎子贡曰诺吾将问之是二手皆尝从孔子反卫也哀七年传云吴人召季康子康子使子贡辞是子贡于反卫后先归鲁也若孔子于十年始反卫则子贡不得于七年已在鲁故以为哀六年反卫者近是此皆当从孔子世家年表不足据也孔子曰从我于陈蔡者孟子曰君子之厄于陈蔡之间皆连举之而无所分孟子谓孔子有见行可之仕有际可之仕有公养之仕亦不言陈蔡大抵陈蔡不能尊贤礼士不可依以久处是以孔子往来其间初无定居其年月固有不能缕分者也唯孔子世家所谓反卫而再至陈者似无其事当从年表说已见前卫篇中年谱置世家五年事于一年中之谬年谱误以孔子自陈反卫之后复有如陈而再反卫之事与世家同其至陈去陈之年亦与世家颇异最可异者六十三岁自卫如陈自陈如蔡自蔡如叶既而反蔡楚昭王使人来聘陈蔡围之昭王兴师迎孔子然后得免孔子自楚反乎卫取世家五年之事悉置之一年之中是年凡七至人国行万有馀里往来如传舍然较之世家尤为疏脱反卫冉有曰夫子为卫君乎子贡曰诺吾将问之人曰伯夷叔齐何人也曰古之贤人也曰怨乎曰求仁而得仁又何怨出曰夫子不为也卫君为出公辄此章所称卫君先儒皆以为出公辄玩其词意良然按春秋传哀公七年公会吴于曾阝太宰召季康子康子使子贡辞十一年冉求为季氏宰及齐师战于郊则是孔子至卫之后二子自卫先归鲁也或者二子知夫子之不为而遂去耶然则此章问答当在孔子反卫之初哀公六七年间故次之于此附录子路曰卫君待子而为政子将奚先子曰必也正名乎子路曰有是哉子之迂也奚其正子曰野哉由也君子于其所不知盖阙如也名不正则言不顺言不顺则事不成事不成则礼乐不兴礼乐不兴则刑罚不中刑罚不中则民无所措手足故君子名之必可言也言之必可行也君子于其言无所苟而已矣正名之论似为辄发世家以此章及鲁卫之政章皆为卫君辄之时余按卫自灵公失道政衰已久兄弟之叹不可必其为辄而鲁卫连及又似初从鲁来焉者其说未可据唯此章正名之论似为辄发世家之说近是先儒亦多从之然无明文可考故附次于此辨脱骖赙丧之说戴记檀弓篇云孔子之卫遇旧馆人之丧入而哭之哀出使子贡脱骖而赙之曰予乡者入而哭之遇于一哀而出涕予恶夫涕之无从也习余按孔子之用财如子华之使齐原思之为宰颜路之请车或与或不与皆因乎人与己之本量所当然天理人情之不可移易者未有但犭旬一时之意偶然行之者也若本不应如是但因遇于一哀恶涕之无从之故而脱骖赙之则是可以偶然与之亦可以偶然不与圣人之用财恐不如是之苟也戴记之文本多附会此或别有其故而传者失其真或本无此事均未可知故今不录孔文子之将攻太叔也访于仲尼仲尼曰胡簋之事则尝学之矣甲兵之事未之闻也退命驾而行曰鸟则择木木岂能择鸟文子遽止之曰圉岂敢度其私访卫国之难也将止鲁人以币召之乃归拒孔文子问较答卫灵为得实按此文胡簋四句与论语问陈章俎豆数语相类其事亦相类未必两事相符如此而又皆在卫盖本一事而传闻者异也以理度之问陈之失小问攻太叔之失大彼可勿行而此则当去彼可因所问而导之以礼如以临事好谋戒子路者然此则但当以不对拒之窃疑此文为得其实故两存之以俟夫有识者删其一焉说并见前卫灵公条下附论孟子曰于卫孝公公养之仕也卫孝公即出公史记卫无荐公而孔子反卫在出公辄之时故朱予以孝公为辄余按春秋经传哀二年卫灵公卒卫人立辄十六年正月卫侯辄来奔至四月孔子卒公养之为辄无可疑者辄亡在外故称出公出非谥也辄之谥盖史逸之矣卫人既以蒯聩得罪于灵公而辄之拒之为是则谥之为孝亦无足怪者故从朱子之说在卫为孔文子所留孔子之于卫孝公其详不可考余按春秋昭七年传孔成子梦康叔谓己立元余使羁之孙圉与史苟相之哀十五年传大子与五人介迫孔悝于厕强盟之孔悝立庄公则是灵孝之世孔氏实执国政孔子之在卫文子实留之故有择木之喻若文子非执卫柄不过卫诸大夫孔子不答所问足矣不必因此而遂去也文子敏而好学不耻下问则其为人必好贤礼士者是以孔子为之留连而不遽去非苟然而已也又按传记所载从无孔子与卫孝公问答之语则是孝公年少尚未知与孔子相周旋但文子言于君而致饔饣气于孔子耳是以孟子谓之公养之仕明非立其朝而贪其禄也余恐世之儒者疑孔子之欲辅孝公以行道不然则疑孔子之苟利其养而不肯去故推其前后而为之解归鲁上辨冉有荐孔子之说世家云冉有为季氏将师与齐战于郎克之季康子曰子之于军旅学之乎性之乎冉有曰学之于孔子季康子曰孔子何如人哉对曰康子逐公华公宾公林以币迎孔子孔子归鲁余按所载冉有之言浅陋不足以称圣人必后人所伪无疑故今不取而春秋传言师及齐师战于郊世家云郎亦误辨息驾河粱之说家语云孔子自卫反鲁息驾于河粱而观焉有悬水三十仞圆流九十里鱼鳖不能道鼋鼍不能居有一丈夫方将厉之孔子使人并涯止之丈夫不以措意遂度而出孔子问焉余按此书本之庄子外篇其原文云孔子观于吕粱县水三十仞流沫四十里鼋鼍鱼鳖之所不能游也见一丈夫游之数百步而出被行歌而游于塘下孔子从而问焉曰吾始乎故长乎性成乎命从水之道而不为私焉此吾之所以蹈之也然则外篇之意但欲明夫自然之道无为之旨故设为丈夫孔子问答之言以畅其说耳非实事也家语以为实然愚矣庄周书中玄蛇河海光景无有皆有问答之语亦将谓光景无有皆能为人言乎且其所改外篇之文尤无伦理吕梁之水县三十仞可也自卫以下河流平地安得三十仞而县之孔子观于吕梁可也自卫反鲁去河绝远安得河梁而息驾焉丈夫游之而复出孔子问焉可也若丈夫既度河则与孔子各在河之一涯又安能隔大河而与之语乎呜乎庄子之言之必无者家语皆以为诚有也庄子之言之容或有之者家语则又改之使之必无此何为耶又按列子黄帝说符两篇亦载此事一与庄子文同一与家语文同盖列子亦后人之所伪撰故柳子厚谓其书多增窜高氏亦谓后人会粹而成之者是以一事而两采之较之家语尤不可信季孙欲以田赋使冉有访于仲尼仲尼曰丘不识也三发卒曰子为国老待子而行若之何子之不言也仲尼不对而私于冉有曰君子之行也度于礼施取其厚事举其中敛从其薄如是则以丘亦足矣若不度于礼而贪冒无厌则虽以田赋将又不足且子季孙若欲行而法则周公之典在若欲苟而行又何访焉弗听十二年春王正月用田赋国语记田赋国语亦载此事而文颇与此异盖国语皆后人所推衍非当日之言是以其文常繁于内传而多与诸经不合不如内传为近其实故弃彼而存此季氏富于周公而求也为之聚敛而附益之子曰非吾徒也小子鸣鼓而攻之可也冉求为季氏宰无能改于其德而赋粟倍他日孔子曰求非我徒也小子鸣鼓而攻之可也聚敛即用田赋按论语孟子所称乃一事而其文小异者既云赋粟倍他日则所谓聚敛者即左传用田赋之事可知也以其互有详略故并次之于此子曰吾自卫反鲁然后乐正雅颂各得其所归鲁之年正乐与用田斌未知孰为先后然孔子之归在孔文子访攻太叔之后太叔之出在十一月葬滕隐公之后则是孔子岁暮始归鲁也田赋之用在明年正月其间当无几时故次此文于用田赋之后子语鲁太师乐曰乐其可知也始作翕如也从之纯如也如也绎如也以成子曰师挚之始关雎之乱洋洋乎盈耳哉正乐按语乐即正乐之事盈耳即得所之验故并次之于此附录子所雅言诗书执礼皆雅言也雅言此孔子平日事不仅归鲁以后为然以其与正乐之事同类故附次于此辨删诗之说世家云古者诗三千馀篇及至孔子去其重取可施于礼义上采契后稷中述殷周之盛至幽厉之缺三百五篇康成之徒多非其说孔氏颖达云书传所引之诗见在者多亡逸者少则孔子所录不容十分去九迁言未可也而宋欧阳氏修云以诗谱推之有更十君而取一篇者有二十馀君而取一篇着由是言之何啻三千邵氏雍亦云诸侯千有馀国风取十五西周十有二王雅取其六则又皆以迁言为然余按国风自二南豳以外多衰世之音小雅大半作于宣幽之世夷王以前寥寥无几如果每君皆有诗孔子不应尽删其盛而独存其衰且武丁以前之颂岂遽不如周而六百年之风雅岂无一二可取孔子何为而尽删之乎子曰诵诗三百授之以政不达使于四方不能专对虽多亦奚以为子曰诗三百一言以蔽之曰思无邪玩其诃意乃当孔子之时已止此数非自孔子删之而后为三百也春秋传云吴公子札来聘请观于周乐所歌之风无在今十五国外者是十五国之外本无风可采不则有之而鲁逸之非孔子删之也且孔子所删者何诗也哉郑卫之风淫靡之作孔子未常删也丝麻菅蒯之句不逊于缟衣茹芦之章即华室远之言亦何异于东门不即之意此何为而存之彼何为而删之哉况以论孟左传戴记诸书考之所引之诗逸者不及十一则是颖达之言左券甚明而宋儒顾非之甚可怪也由此论之孔子原无删诗之事古者风尚简质作者本不多而又以竹写之其传不广是以存者少而逸者多国语云正考父校商之名颂十二篇于周大师以那为首郑司农云自考父至孔子又亡其七篇是正考父以前颂之逸者已多至孔子又二百馀年而又逸其七古义世愈近则诗愈多世愈远则诗愈少孔子所得止有此数或此外虽有而缺略不全则遂取是而正次第之以教门人非删之也尚书百篇伏生仅传二十八篇逸者七十余篇孔安国得多十馀篇逸者尚数十篇礼之逸者尤多自汉以来易竹以纸传布最易其势可以不逸然其所为书亦代有逸者逸者事势之常不必孔子删之而后逸也故今于删诗之说悉不敢载辨删书之说伪孔传书序云伏羲神农黄帝之书谓之三坟言大道也少昊颛顼高辛唐虞之书谓之五典常常道也孔子睹史籍之烦文惧览者之不一讨论坟典断自唐虞而下书纬云孔子得黄帝玄孙帝魁之书迄于秦穆公凡三千二百四十篇为尚书断远取近定其可为世法者百二十篇为简书后世多以其说为然余按传云郯子来朝昭子问焉曰少氏鸟名官何故也郯子曰吾祖也我知之仲尼闻之见于郯子而学之圣人之好古也如是果有羲农黄帝之书传于后世孔子得之当如何而爱护之当如何而表章之其肯无故而删之乎论语屡称尧舜孟子言必称尧舜其道唐虞之事尤详而皆无一言及于黄炎者则高辛氏以前之无书也明矣唯春秋传颇言上古时事然其文多平而弱其事多奇而诡与尧典禹贡大不类盖皆出于传闻必非当时之书之所载也三坟五典之名虽见于传然不言为何人所作故杜氏注但云皆古书名若书序果出于安国杜氏岂容不见而不注耶虞书曰慎徽五典又曰天叙有典自我五典是知尧舜之世已有五典盖即五伦之义书之策以教民者安知传之所云非此五典欤古者以竹木为书其作之也难其传之也亦不易孔子所得者止于是则遂取是而考订整齐之以传于门人耳非删之也世家但云序书亦无删书之文汉志虽有周书七十馀篇然皆后人之所伪撰刘向但云孔子所论百篇之馀亦未尝言孔子之所删也故今于删书之说悉不敢载附录子曰加我数年五十以学易可以无大过矣学易之年此语无年可考观其词意盖在归鲁以后故附次于正乐之后辨作易传之说世家云孔子晚而喜易序彖系象说卦文言由是班固以来诸儒之说易者皆谓传为孔子所作至于唐宋咸承其说余按春秋孔子之所自作其文谨严简质与尧典禹贡相上下论语后人所记则其文稍降矣若易传果孔子所作则当在春秋论语之间而今反繁而文大类左传戴记出论语下远甚何耶系词文言之文或冠以子曰或不冠以子曰若易传果皆孔子所作不应自冠以子曰字即云后人所加亦不应或加或不加也孟子之于春秋也尝屡言之而无一言及于孔子传易之事孔孟相去甚近孟子之表章孔子也不遗馀力不应不知亦不应知之而不言也由此观之易传必非孔子所作而亦未必一人所为盖皆孔子之后通于易者为之故其言繁而文其冠以子曰字者盖相传以为孔子之说而不必皆当日之言其不冠以子曰字者则其所自为说也杜氏春秋传后序云汲县冢中周易上下篇与今正同别有阴阳说而无彖象文言系辞疑于时仲尼造之于鲁尚未播之于远国也余按汲冢纪年篇乃魏国之史冢中书魏人所藏也魏文侯师子夏子夏教授于魏久矣孔子弟子能传其书者莫如子夏子夏不传魏人不知则易传不出于孔子而出于七十子以后之儒者无疑也又按春秋襄九年传穆姜答史之言与今文言篇首略同而词小异以文势论则于彼处为宜以文义论则元即首也故谓为体之长不得遂以为善之长会者合也故前云嘉之会也后云嘉德足以合礼若云嘉会足以合礼则于文为复而嘉会二字亦不可解足以长人合礼和义而干事是以虽随无咎今删其下二句而冠君子字于四语之上则与上下文义了不相蒙然则是作传者采之鲁史而失其义耳非孔子所为也论语云曾子曰君子思不出其位今象传亦载此文果传文在前与记者固当见之曾子虽尝述之不得遂以为曾子所自言而传之名言甚多曾子亦未必独节此语而述之然则是作传者往往旁采古人之言以足成之但取有合卦义不必皆自己出既采曾子之语必曾子以后之人之所为非孔子所作也且世家之文本不分明或以序为序卦而以前序书传之文例之又似序述之义初无孔子作传之文盖其说之晦有以启后人之误故今皆不载附录夏五月昭夫人孟子卒孔子与吊附录冬十二月螽季孙问诸仲尼仲尼曰丘闻之火伏而后蛰者毕今火犹西流司历过也卷四归鲁下春西狩于大野叔孙氏之车子Θ商获麟以为不祥以赐虞人仲尼观之曰麟也然后取之有以告者曰有の而角者孔子曰孰为来哉孰为来哉反袂拭面涕沾袍曰吾道穷矣世衰道微邪说暴行又作臣弑其君者有之子弑其父者有之孔子惧作春秋作春秋与获麟之先后不可知按春秋终于获麟则成于获麟之后可知故次之于此先儒或谓文成致麟然麟至见获非瑞乃灾其说非是杜氏以为感麟而作作起获麟则文止于所起似矣然二传皆未尝言故今亦阙之辨作春秋以自见之说世家载孔子之言云弗乎弗乎君子疾没世而名不称焉吾道不行矣吾何以自见于后世哉乃因史记作春秋云云其言似急于求名者殊失圣人之意今不取备考春秋古经十二篇附论孟子曰王者之迹熄而诗亡诗亡然后春秋作晋之乘楚之杌鲁之春秋一也其事则齐桓晋文其文则史孔子曰其义则丘窃取之矣孟子曰春秋天子之事也是故孔子曰知我者其惟春秋乎罪我者其惟春秋乎孟子曰春秋无义战彼善于此则有之矣征者上伐下也敌国不相征也作春秋非专黜陟之权胡氏安国云仲尼作春秋以寓王法典庸礼命德讨罪其大要皆天子之事也知孔子者谓此书之作遏人欲于横流存天理于既灭为后世虑至深远也罪孔子者以为无其位而二百四十二年南面之权使乱臣贼子禁其欲而不得肆则戚矣余按孔子以东周之世礼乐征伐自诸侯出故修春秋以尊王室故曰自诸侯出十世希不失矣自大夫出五世希不失矣陪臣执国命三世希不失矣盖位愈卑则愈不可僭况以布衣而专黜陟之大权乎唐哥舒翰讨安禄山或劝之还兵以诛杨国忠曰如此乃翰反非禄山也若孔子先已僭天子之权彼乱臣贼子复何惧焉孟子曰王者之迹熄而诗亡诗亡然后春秋作天子之事云者犹所谓王者之迹也书天子主事也诗天子之事也乘杌春秋则诸侯之史而非天子之事也孔子据周礼以书列国之事所关者天下之治乱所正者天下之名分则不可更以诸侯之史目之故曰天子之事耳言其与诗书同而非乘杌之比也岂谓其专黜陟之大权哉若僭其黜陟即可以为天子之事则吴楚之僭王皆可以谓为天子之事乎为是说者非止诬圣人亦教天下以悖上作乱也故余不得不辨修春秋循旧书法又按春秋传晋韩起聘于鲁见易象与鲁春秋曰周礼尽在鲁矣然则鲁之春秋本据周礼以书时事但自东迁以后时异势殊盟会擅于诸侯政事专于大夫一切战争弑夺之事皆成周盛时所未尝有者秉笔者苦于无例可循而其识亦未必足以及之则其书法不合于周礼者当亦不少是以孔子取而修之正君臣之分严内外之防尊卑有经公私而别然后二百四十年中善不待褒而自见恶不待贬而自明大义凛然功罪莫能逃者故曰孔子成春秋而乱臣贼子惧耳非以其专黜陟为足惧也惜乎后之儒者过于求深而往往反失其本来之意也陈成子弑简公孔子沐浴而朝告于哀公曰陈恒弑其君请讨之公曰告夫三子孔子曰以吾从大夫之后不敢不告也君曰告夫三子者之三子告不可孔子曰以吾从大夫之后不敢不告也齐陈恒弑其君壬于舒州孔丘三日齐而请伐齐三公曰鲁为齐弱久矣子之伐之将若之何对曰陈恒弑其君民之不与者半以鲁之众加齐之半可克也公曰子告季孙孔子辞退而告人曰吾以从大夫之后也故不敢不言辨程子论请讨陈恒之谬程子云左氏记孔子之言曰陈恒弑其君民之不与者半以鲁之众加齐之半可克也此非孔子之言诚若此言是以力不以义也若孔子之志必将正名其罪上告天子下告方伯而率与国以讨之至其所以胜齐者孔子之馀事也岂计鲁人之众寡哉余按传文前云三日齐而请伐齐三则已告哀公以义之当讨矣而公以鲁为齐弱致疑故复言此以释其疑非以力不以义也哀公之所惧者不克若不告以可克之故尚何望哀公之肯讨耶程子未尝详绎传文但节其后数语遽谓之以力不以义不亦冤乎孔子曰暴虎冯河死而无悔者吾不与也必也临事而惧好谋而成者也子之所慎齐战疾圣人举事固主于义然亦必有知己知彼之明谋定而后战乌有举数万人之命冒然一掷而不虑其事之所终乎哉诸葛武侯之表怀帝也曰今南方己定甲兵已足当奖帅三军北定中原若以程子论之是武侯亦以力不以义矣孟子曰率其子弟攻其父母未有能胜者也又曰彼陷溺其民王往而征之夫谁与王敌盖义以民心为主故孔子以民之不与言之非论力正沦义也况当是时天子已微自晋失伯以来天下亦无方伯与国如宋如卫皆不足与有为乃欲舍不共戴天之齐民而求助于不可倚仗之邻国谓因齐民为以力而率与国则为以义非独迂于论事抑亦疏于论义矣此乃宋儒之失非左传之谬但传文不若论语醇古疑记言者才有高下之故然与论语互有详略足相发明而孔子之辞亦与论语不同未知孰是故并存之附录哀公问曰何为则民服孔子对曰举直错诸枉则民服举枉错诸直则民不服哀公问弟子孰为好学孔子对曰有颜回者好学不迁怒不贰过不幸短命死矣今也则亡未闻好学者也附录季康子问使民敬忠以劝如之何子曰临之以庄则敬孝慈则忠举善而教不能则劝季康子问仲由可使从政也与子曰由也果于从政乎何有曰赐也可使从政也与曰赐也达于从政乎何有曰求也可使从政也与曰求也艺于从政乎何有季康子问政于孔子孔子对曰政者正也子帅以正孰敢不正季康子患盗问于孔子孔子对曰苟子之不欲虽赏之不窃季康子问政于孔子曰如杀无道以就有道何如孔子对曰子为政焉用杀子欲善而民善矣君子之德风小人之德草草上之风必偃子言卫灵公之无道也康子曰夫如是奚而不丧孔子曰仲叔圉治宾客祝它治宗庙王孙贾治军旅夫如是奚其丧康子馈药拜而受之曰丘未达不敢尝附录孟武伯问孝子曰父母惟其疾之忧孟武伯问子路仁乎子曰不知也又问子曰由也千乘之国可使治其赋也不知其仁也求也何如子曰求也千室之邑百乘之家可使为之宰也不知其仁也赤也何如子曰赤也束带立于朝可使与宾客言也不知其仁也哀公季康子孟武伯诸问皆在归鲁后以上十一条虽无年可考然必皆在归鲁之后无疑故并附次于请讨陈恒之后世家云季康子问政曰举直错诸枉则枉者直盖采为政篇文而误以哀公为康子也又因此文与答樊迟之语相类而误易之则益舛矣今不从两答颜渊好学疑本一事论语先进篇亦载答颜渊好学语而以哀公为季康子且遗不迁怒等三句孙觉曰夫子之对季康子与哀公同而有略有详于臣略于君详者也余按此二章其文极相类疑亦本一事而所记有详略异同正如史记误以举直错枉为答康子语耳不必曲为之解也传曰所见异辞所闻异辞所传闻异辞论语诸篇非一人之所记故其中往往有重出异同之语必尽以为二事则泥古之过也故今止载雍也篇文辨以黍雪桃之说家语载有哀公赐桃以黍雪之之事孔子并食之而辨之云云余按春秋之时风尚近古以黍雪桃必无此事且此亦小事耳圣人之词简质而气浑厚况侍食于君前何至喋喋辨此不休邪此文本之韩非非所引事初无实录姑妄言以为说资者此说尤陋不足深辨然家语亦采之呜唿盖亦无有不采者矣备览恤由之丧哀公使孺悲之孔子学士丧礼士丧礼于是乎书存疑孺悲欲见孔子孔子辞以疾将命者出户取瑟而歌使之闻之辞见孺悲事可疑按孺悲果有过孔子责之可也若有大过而不可教绝之可也胡为乎阳绝之而阴告之有如儿戏然者恐圣人不如是之轻易也使悲果能闻歌而悔则责之而亦必悔可知也使责之而竟不知悔即闻歌奚益焉孔子于冉有之聚敛弟子也责之而已于原壤之夷俟故人也亦责之而已未有故绝之而故告之如此一事者独阳货篇有之阳货篇之文固未可以尽信也或当日曾有辞孺悲见之事而传之者增益之以失其真故列之于存疑考终辨梦奠两楹之说戴记檀弓篇云孔子蚤作负手曳杖消摇于门歌曰泰山其颓乎梁木其坏乎哲人其萎乎子贡闻之趋而入子曰予畴昔之夜梦坐奠于两楹之间予殆将死也盖寝疾七日而殁余按论语所记孔子之言多矣大抵皆谦逊之辞而无自圣之意皆明民义所当为而不言祸福之将至独此歌以泰山梁木哲人自谓而预决其死于梦兆殊与孔子平日之言不类恐出于后人传闻附会之言故不敢载夏四月己丑孔丘卒孔子卒年月日之考定社氏注云四月十八日乙丑无己丑己丑五月十二日日月必有误余按杜氏所以如是注者盖因哀十五年传文中有闰月递推而下则四月不当有己丑耳不知传虽有此闰月鲁实无此闰月己丑正当在四月也何以明之春秋之时列国置闰互异昭二十二年王室之乱经传之文皆差一月盖经本之鲁史传采之周史鲁于六月置闰周于十二月始置闰故也何以明之景王之葬经传皆在六月是六月以前周与鲁皆不置闰也传于十二月后始书闰月是周于十二月置闰也王勐之居皇也经书于夏而传在秋七月戊寅其入于王城也经书于秋而传在冬十月丁巳其卒也经书于冬十月而传在十一月乙酉自六月以后闰月以前经之纪事无不先传一月是鲁于六月已置闰也且以传文考之十二月有庚戌闰月有辛丑明年正月壬寅朔则十二月当为癸卯朔而经何以书十有二月癸酉朔日有食之然则是传之闰月即经之十有二月而周鲁诸闰之不同众证明白晓然而无疑矣哀十二年传云冬十二月螽孔子曰火犹西流司历过也是哀公之世鲁历后天而失一闰之明证也哀十六年续经书云正月己卯卫世子蒯聩自戚入于卫卫侯辄来奔而传乃在十五年之闰月盖缘鲁失一闰故卫闰月之事在鲁明年正月传采之卫史而续经所书则鲁史也是哀十五年十二月以后鲁不置闰之明证也由是言之续经所书之四月即杜氏所推之三月此月正当有己丑月日皆不误矣春秋中如此者甚多不可枚举杜氏偶未深考但以传之日月为据经有与传异者于他国事则以为从告于鲁事则以为误所谓智者千虑必有一失学者不可据注而疑经也故今仍从续经周正之夏四月已丑盖夏正之春二月十一日也年谱僭改经文之谬年谱云鲁哀公十六年四月乙丑即今之二月十八日孔子卒余按此说实本之社氏左传注然杜氏之意但以所推长历未符故疑乙己二字相似而日或误不则月或误耳故曰日月必有误犹有阙疑之意焉未尝决以为乙丑也年谱公然僭改经文以己为乙断以为二月十八日者其意以为言之不确则人疑己之无所传而不深信是以居之不疑以欺后世而不知四月之固无乙丑也而不知己丑之反在四月也然则作年谱者本无所据而但掇拾注疏诸子之唾馀以成书也昭昭然矣年谱不知何人所撰今见于阙里志云出素王事纪然观其中亦似尝有所删节者其所去取又出家语之下然而近世之士莫不信而采之其亦可叹矣夫年七十四史记孔子此家及杜氏春秋注皆谓孔子年七十三盖皆以孔子为襄公二十二年生也今既从二传以为襄公二十一年生则孔子至是当年七十有四而索隐乃云若孔子以二十一年生至哀十六年为七十三若二十二年生则七十二殊不可解孔丘卒公讠耒之曰天不吊不遗一老俾屏余一人以在位茕茕余在疚呜唿哀哉尼父无自律附录子温而厉威而不勐恭而安子之燕居申申如也夭夭如也辨哀公问儒服之说戴记儒行篇云鲁哀公问于孔子曰夫子之服其儒服与孔子对曰丘少居鲁衣逢掖之衣长居宋冠章甫之冠丘闻之也君子之学也晔其服也乡丘不知儒服余按此篇语夸而复文浅而放乃战国之风气非春秋之语言李氏固已辨之矣孔子见君自有大夫朝服乃一定之制哀公亦不得疑而问之也且玩其语意乃谓宋人冠章甫鲁人衣逢掖孔子随所在国俗而服之不斤斤于礼耳非谓一时兼用之也后人合以为一反以为孔子之礼服误矣庄子外篇亦有与哀公论儒服之事与此如出一口盖皆放荡之士疾世儒之拘谨服儒衣冠自命儒者故为是言以诋之耳岂得以其托诸孔子载诸戴记而遂以为实然也哉今不录附录子罕言利与命与仁子不语怪力乱神辨齐侯问商羊之说家语云齐有一足之鸟飞集于公朝下止于殿前舒翅而跳齐侯大怪之使使聘鲁问孔子孔子曰此鸟名商羊水祥也童谣曰天将大雨商羊鼓舞今齐有之将有大水为灾顷之大霖雨水泛溢景公曰圣人之言信而有征矣余按五石之陨六之退春秋为宋志之左氏传中神怪之事尤多商羊之舞春秋何以不书左传何以不载自春秋来大雨水者无虑千计何以未有一人见商羊乎孔子之所以圣以其祖述尧舜宪章文武而传道于万世不以小才小艺故也即以才艺言之达巷党人曰大哉孔子博学而无所成名子曰吾何执执御乎执射乎太宰问于子贡曰夫子圣者与何其多能也子闻之曰吾少也贱故多能鄙事然则所谓博学多能云者亦谓兵农礼乐射御书计之属非若山海经淮南子之所为也后之人但闻孔子博学多能遂误以为搜神志怪之流然国语犹颇征引往昔以附会之而此则直以诵童谣之故圣之嘻亦陋矣童子言之孔子诵之童子之智胜孔子矣何不圣童子而圣孔子也卜偃师己皆能诵童谣以推未来之事将皆得为圣人乎此乃无识之士妄撰以见圣人之博而不知其以小圣人也故今不录说并见后条下辨楚王问萍实之说家语云楚王渡江江中有物大如斗圆而赤直触王舟舟人取之王大怪之遍问群臣莫之能识王使使聘于鲁问于孔子子曰此所谓萍实者也唯霸者为能获焉吾昔之郑过陈闻童谣曰楚王渡江得萍实大如斗赤如日剖而食之甜如蜜余按萍实之事荒诞不经童谣之言鄙陋可笑春秋之世不但无此等事亦并无此等语而世信之何耶童谣之占自春秋传国语始有之皆附会耳非实事也然瞿鹆谣于文武之时弧服应以褒句之狱人固莫之测也汉唐以降此类尤多然千里草桃李子东君雨帝之属其文似皆别有所指而好事者假借离合以推之于时事即间有一二斥言者亦终不甚了了谣者亦莫知其为何应也从未有明白切直委曲详尽如商羊萍实之谣者以童子为无知而妄言乎何以历历分明如是以童子为知之而故言乎已见之物群臣莫之识也未来之事童子何由知之且孔子陈偶耳陈而闻此谣亦偶耳假使孔子偶不过陈或过陈而偶不闻此谣不几无以答楚王乎他人不闻耳闻之复谁不能解者亦不必为孔子贵也此与商羊之事皆本说苑家语复增益之是以其言益陋今并不录说并见前条下附录子绝四毋意毋必毋固毋我子之所慎齐战疾附录子以四教文行忠信辨延射扬觯之说戴记射义篇云孔子射于矍相之圃盖观者如堵墙射至于司马使子路执弓矢出延射盖去者半入者半又使公罔之裘序点扬觯而语盖仅有存者余按论语云互乡难与言童子见门人惑子曰与其进也不与其退也唯何甚又曰有鄙夫问于我空空如也我叩其两端而竭焉圣人之教人之不轻绝之也如是故孟子曰仲尼不为已甚者乌有一射而拒人至于如是者哉且如序点之言好学不倦好礼不变耄期称道不乱此七十子之所难而乃以责之众人信如是也其可以受教于圣人者有几人乎此必传而失其真者非孔子之事也家语亦采此文而又增以数语云射既阕子路进曰由与二三子者之为司马何如孔子曰能用命矣观其语乃如今世演剧者之打诨然鄙哉有如是之轻躁而自矜之子路乎哉家语但坟一语即未有不陋者大率如此故今并不录辨束帛赠程本子之说韩诗外传云孔子遭齐程本子于郯倾盖而语终日顾子路曰由束帛十匹以赠先生余按程本子不见于经传孔子重之如此而论语戴记中顾无一言称之何耶子夏问孝子曰有酒食先生馔曾是以为孝乎先生谓父兄也春秋时亦未闻有以先生称人者且其所载子路孔子问答之言皆浅陋不足道亦必后人所撰故今不录孝经非孔子作世多以孝经为孔子所作何休公羊春秋序云孔子曰吾志在春秋行在孝经余按孝经十八篇中多孔子与曾子问答之语然则是曾子之门人笔之于书耳非孔子所自为书也果孔子所自为岂得称其门人曰曾子乎其陋一也经也者后世尊古圣人之书之称孔子孟子之时无此语也自汉以后始有经名孔子之不题以经明矣借令孔子之时即有此语亦止以经名诗以经名书与易可矣不应自名其言以为经也孔子曰述而不作信而好古窃比于我老彭圣人之谦也如是而谓以经自名其言乎哉其陋二也中庸曰君子之道四丘未能一焉所求乎子以事父未能也孝虽莫大于圣人然圣人之心必不自以为孝而乃曰吾行在孝经其陋三也然则其非孔子之言明甚故今不取补孔子生鲤字伯鱼先孔子死按伯鱼先孔子卒见于论语先进篇与史记世家文合惟世家所称年五十者与颜渊之卒年互相抵捂故今采世家文列之而删伯鱼之年传信也说见后颜渊条下辨孔氏再世出妻之说戴记檀弓篇云子上之母死而不丧门人问诸子思曰昔者子之先君子丧出母乎曰然子之不使白也丧之何也子思曰昔者吾先君子无所失道道隆则从而隆道污则从而污则安能为也妻者是为白也母不为也妻者是不为白也母故孔氏之不丧出母自子思始也又云伯鱼之母死期而犹哭夫子闻之曰谁与哭者门人曰鲤也夫子曰嘻其甚也伯鱼闻之遂除之解檀弓者皆以先君子为伯鱼由是遂谓孔子尝有出妻之事伯鱼乃出妻之子为母当期而除故孔子甚之余按书云观厥刑于二女诗云刑于寡妻至于兄弟以御于家邦古之圣人未有不能先化其妻而能治国与天下者也孔子之圣不异于舜文王何独不能刑其妻使有大过以至于出乎孔子能教七十子皆为贤人而不能教一妻使陷于大过七十子之服孔子也皆中心悦而诚服独其妻不能率孔子之致以自陷于大过天下有是理乎孟子曰中也养不中才也养不才故人乐有贤父兄也夫妇之道亦然若无大过而辄出之孔子之于夫妇必不若是薄也檀弓之文本不足信而期而除丧亦不必其母之出始然父在为母期孔子既在伯鱼为母期而除之亦有何异而解者必委曲迁就之以蕲合乎丧出母之说然则伯鱼必何如服而后可谓其母之非出耶史记孔子世家亦无出妻之事史记之诬且犹无之后儒何得妄以加圣人乎至于道污则从而污之语尤大悖于圣贤之旨出母之称古亦无之其非子思之言明甚且其所称先君子者亦未明言其为何人后儒过于泥古又从而附会之遂致孔氏顿有再世出妻三世无母之事伯鱼之母出子思之母嫁子上之母又出岂为圣贤妻者必皆不贤而为圣贤者必皆不能教其妇抑为圣贤妻者本不至于出且嫁而为圣贤者必使之出且嫁而后美也又按左传士大夫之妻出者寥寥无几而贤人之妻无闻焉然则不但孔子必无出妻之事即子思之出妻亦恐未必然也余宁过而不信不敢过而信之以诬圣贤故今一概不录说并见后子思篇中附录颜渊死颜路请子之车以为之椁子曰才不才亦各言其子也鲤也死有棺而无椁吾不徒行以为之椁以吾从大夫之后不可徒行也世家估鱼之年不足信按此文则伯鱼之卒在颜子前甚明家语乃称孔子年二十而生伯鱼伯鱼年五十而卒则是伯鱼卒时孔子已年六十有九矣又称颜回少孔子三十岁三十二而死则是颜子卒时孔子始年六十有二也然则颜子反先伯鱼而卒而岂不谬也哉朱子或问云有以鲤死之言为夫子之设言以人情考之不应如此其说是矣盖伯鱼年五十先孔子卒之文本出世家家语见其然故撰为孔子年二十而生伯鱼之语以合之不知史记之年本不足信强取以附会之是以劳而卒至于抵捂也备览伯鱼生字子思子思生白字子上子上生求字子家子家生箕字子京子京生穿字子高子高生子慎尝为魏相子慎生鲋为陈王涉博士死于陈下世家孔氏世次尚可信按自子上以后下去汉世益近世家所载世次名字或无大误故今附次于后至于所记年几何云者必不能详密如是孔子伯鱼之年已悉不合如前所辨矣则自子思以下其可信乎今并删之遗型孔子没三年之外门人治任将归入揖于子贡相向而哭皆失声然后归子贡反筑室于场独居三年然后归备览孔子葬鲁城北泗上弟子及鲁人往从冢而家者百有馀室因命曰孔里鲁世世相传以岁时奉祠孔子冢而诸儒亦讲礼乡饮大射于孔子冢孔子冢大一顷故所居堂内后世因庙藏孔子衣冠琴车书至于汉二百馀年不绝辨将死遗秘书之说论衡云孔子将死遗秘书曰不知何男子自称秦始皇上我堂踞我床颠倒我衣裳行至沙邱而亡后始皇至鲁观孔子宅至沙邱而亡余按前知之术圣人能之而非所以为圣人也然所谓前知者不过剥复倚伏之理治乱循环之运非若后世射覆乌占之术然也况为秘书以遗后世欲何为乎汉人好信谶纬故其为言如此其亵圣人殊甚良可笑也存参孔子之丧门人疑所服子贡曰昔者夫子之丧颜渊若丧子而无服丧子路亦然请丧夫子若丧父而无服檀弓记弟子丧服疑有误此篇后文又云孔子之丧二三子皆而出群居则出则否按既云而出又云出则否语殊难解注以为朋友相为服然与上文意不相贯疑有缺误故不录大抵檀弓之文纰缪者多间有当采录者亦仅列之存参志慎也附论孟子曰以德服人者中心悦而诚服也若七十子之服孔子也孔子弟子无三千世家云孔子以诗书礼乐教弟子盖三千焉身通六艺者七十有二人余按孟子但云七十子则是孔子之门人止七十子也孔子弟子安能三千之多必后人之奢言之也且汉人所称六艺即今六经非周官礼乐射御书数之六艺也孔子晚年始作春秋而易道深远圣人亦不轻以示人其言未足信今不取备考论语古二十一篇齐二十二篇鲁二十篇论语成于后儒纂辑汉志云论语者孔子应答弟子时人及弟子相与言而接闻于夫子之语也当时弟子各有所记夫子既卒门人相与辑而论纂故谓之论语余按鲁论语中所记之君大夫如哀公康子敬子景伯之属皆以谥举曾子有子皆以子称且记曾子疾革之言则是孔子既没数十年后七十子之门人追记其师所述以成篇而后儒辑之以成书者非孔子之门人弟子之所记而辑焉者也然其义理精纯文体简质较之戴记独赐为得真盖皆笃实之儒谨识师言而不敢大有所增益于其间也论语后五篇之可疑唯其后之五篇多可疑者季氏篇文多俳偶全与他篇不伦而颛臾一章至与经传抵捂微子篇杂记古今轶事有与圣门绝无涉者而楚狂三章语意乃类庄周皆不似孔氏遗书且孔子者对君大夫之称自言与门人言则但称子此论语体例也而季氏篇章首皆称孔子微子篇亦往往称孔子尤其显然而可见者阳货篇纯驳互见文亦错出不均问仁六言三疾等章文体略与季氏篇同而武城佛二章于孔子前称夫子乃战国之言非春秋时语盖杂辑成之者非一人之笔也子张篇记门弟子之言较前后篇文体独为少粹惟称孔子为仲尼亦与他篇小异至尧曰篇古论语本两篇篇或一章或二章其文尤不类盖皆断简无所属附之于书末者鲁论语以其少故合之而不学者遂附会之以为终篇历叙尧舜禹汤武王之事而以孔子继之谬矣窃意此五篇者皆后人之所续入如春秋之有续经者然如孟子之有外篇者然如以考工记补周官者然其中义理事实之可疑者盖亦有之今不能以遍举学者所当精择而详考也其前十五篇中唯雍也篇南子章事理可疑先进篇侍坐章文体少异语意亦类庄周而皆称夫子不称子亦与阳货篇同至乡党篇之色举章则残缺无首尾而语意亦不伦皆与季氏篇之末三章微子篇之末二章相似似后人所续入者盖当其初篇皆别行传其书者续有所得辄附之于篇末以故醇疵不等文体互异惜乎后世未有好学深思之士为之分别而正之也呜唿孟子之十一篇刘歆已合之矣幸而赵氏去古未远知其本异而其识又足以辨其真伪遂断然以后四篇为后世之所依仿而之者决然删而去之以故孟子一书纯洁如一赵氏力也彼张禹马融何晏之辈固不足以及此以康成之名儒乃亦混混无所分别何也及至于宋传益久尊益至则虽以朱子之贤亦且委曲为之解说而不敢议然则如赵氏者可不谓孟子之功臣也与尤可异者宋复有孔子集语明复有论语外篇若犹以论语为未足而益之者取庄列异端小说之言而欲跻诸经传之列呜唿人之识见相越可胜叹哉说并见前堕费南子楚狂诸条下论语之文之重复论语之始篇皆别行各记所闻初不相谋而后儒汇合之故其文有自相复者巧言章学而阳货两篇皆有之博学章雍也颜渊两篇皆有之在位章泰伯宪问两篇皆有之是也有复而有详略者学而篇不重章子罕篇止有主忠信以下十四字父在章里仁篇止有三年以下十二字是也有复而有异同者宪问篇不患章卫灵篇作君子病无能焉是也此或孔子尝两与弟子言之而各述其所闻以诏门人或但一言之而所传闻不同皆未可知后儒纂辑之时未及删耳至八佾篇太庙章乡党篇止有入太庙每事问六字子罕篇齐衰章乡党篇作虽狎必变虽亵必以貌此则后人记孔子之事其文之有详略异同不足异也又有语相似而人地异者雍也篇哀公章先进篇作季康子问子罕篇畏匡章述而篇作为桓发是也此未必果为两事或所传闻小异后儒尊之不敢复议相沿既久乃复强为之说以其词之小异为圣人之区别恐未必然也论语之文与他书复论语之文有与他书复者克己复礼为仁告颜渊也春秋传作克己复礼仁也乃引古志之言以论楚灵王者出门如见大宾使民如承大祭答仲弓问仁也春秋传作出门如宾承事如祭仁之则也乃晋胥臣告文公者譬如为山未成一篑止吾止也孔子自言也伪古文尚书作为山九忉功亏一篑乃召康公训武王者人而不为周南召南其犹正墙面而立也与谓伯鱼也伪古文尚书作不学墙面乃成王训迪百官者余按春秋传之文于义皆通但不如论语之条畅自然盖传闻者异词疑论语为得实书之二语则雕琢裁整酷类晋宋间人手笔矣夫此语本之论语则可若在论语前则深属难解九仞岂足言山所亏宁仅一篑而墙面之上下无犹正而立之文岂复成文义耶且克已出门二章皆答门人之问述古语以告之可也若周南章伯鱼初未尝问而孔子衍周官之言以告之已为无谓至为山章乃孔子所自言书既有之又何必雷同而剿说乎由是言之刘焯之书其为伪作无疑余甚怪夫宋之儒者不觉刘书之伪而反谓孔子之言之出于旅獒本于周官是所谓信冠子而反訾贾谊之鸟赋为录人之旧也附通论子曰我非生而知之者好古敏以求之者也子曰十室之邑必有忠信如丘者焉不如丘之好学也子曰吾十有五而志于学三十而立四十而不惑五十而知天命六十而耳顺七十而从心所欲不逾矩子谓颜渊曰用之则行舍之则藏惟我与尔有是夫子贡曰有美玉于斯韫椟而藏诸求善贾而沽诸子曰沽之哉沽之哉我待贾者也子曰苟有用我者期月而已可也三年有成子曰饭疏食饮水曲肱而枕之乐亦在其中矣不义而富且贵于我如浮子曰述而不作信而好古窃比于我老彭孔子自言按人之知圣人不如圣人之自知其词虽谦而其实自有不容掩者学者即是而求之则圣人之真可见故列孔子之自言于后人论赞之前附通论颜渊喟然叹曰仰之弥高钻之弥坚瞻之在前忽焉在后夫子循循然善诱人博我以文约我以礼欲罢不能既竭吾才如有所立卓尔虽欲从之末由也已子贡曰夫子之文章可得而闻也夫子之言性与天道不可得而闻也太宰问于子贡曰夫子圣者与何其多能也子贡曰固天纵之将圣又多能也卫公孙朝问于子贡曰仲尼焉学子贡曰文武之道未坠于地在人贤者识其大者不贤者识其小者莫不有文武之道焉夫子焉不学而亦何常师之有叔孙武叔语大夫于朝曰子贡贤于仲尼子服景伯以告子贡子贡曰譬之宫墙赐之墙也及肩窥见室家之好夫子之墙数仞不得其门而入不见宗庙之美百官之富陈子禽谓子贡曰子为恭也仲尼岂贤于子乎子贡曰君子一言以为知一言以为不知言不可不慎也夫子之不可及也犹天之不可阶而升也夫子之得邦家者所谓立之斯立道之斯行绥之斯来动之斯和其生也荣其死也哀如之何其可及也仪封人请见曰君子之至于斯也吾未尝不得见也从者见之出曰二三何患于丧乎天下之无道也久矣天将以夫子为木铎颜渊子贡论孔子按圣门中知圣人者莫如颜渊子贡圣道之尊于世子贡之功为多至仪封人未列门墙能知圣人于一见之间亦奇矣故附其言于二子之后孔子非生知孔子曰我非生而知之者好古敏以求之者也子贡曰文武之道未坠于地在人贤者识其大者不贤者识其小者夫子焉不学是孔子非生知乃学知也而程子云孔子生而知者也言亦由学而至所以勉进后人也自此以后遂皆以孔子为生知矣余按论语他章或可指为谦己诲人之语至志学章其年自十五至七十其进德之序自志立不惑以至于不逾矩历历可指若孔子果不由学而至安能凭空撰此次第功程以欺后人耶宰我曰以予观于夫子贤于尧舜远矣子贡曰自生民以来未有夫子也有若曰自生民以来未有盛于孔子也门弟子之推尊孔子也不遗馀力矣而未有一语及其生知者孔子或存谦逊之意门弟子必不代孔子谦逊也孔子自言非生知门弟子皆不言孔子为生知后人去孔子二千年何由而知孔子之为生知乎记曰或生而知之或学而知之或困而知之及其知之一也是故生知与学知劳逸殊高下不殊也譬之于位圣人天子也生知者生而为天子者也学知者由布衣由大夫诸侯升而为天子者也舜禹汤武王是也不得谓生而为天子者尊于升而为天子者也然则孔子虽学知于至圣无所损虽生知于至圣无所加况孔子惟恐人之以己为生知而汲汲焉自明其为学知后儒即姑从孔子而信其为学知亦似无所害何故必以孔子为生知乎孟子曰尧舜性者也汤武反之也性之生知安行也反之学知利行也而无一言及于孔子者其末章乃以孔子与汤文王并处于闻知之数而尧舜不与焉然则孟子之意盖亦以孔子为学知矣余笃信圣人之言而不敢小有异者且恐人之皆以圣人为生知而不知学知之为功大也故附辨于门人论赞之后附通论孟子曰非其君不事非其民不使洽则进乱则退伯夷也何事非君何使非民治亦进乱亦进伊尹也可以仕则仕可以止则止可以久则久可以速则速孔子也公孙丑曰伯夷伊尹于孔子若是班乎曰否自有生民以来未有孔子也曰敢问其所以异曰宰我子贡有若智足以知圣人不至阿其所好宰我曰以予观于夫子贤于尧舜远矣子贡曰见其礼而知其政闻其乐而知其德由百世之后等百世之王莫之能违也自生民以来未有夫子也有若曰岂惟民哉麒麟之于走兽凤凰之于飞鸟泰山之于邱垤河海之于行潦类也圣人之于民亦类也出于其类拔乎其萃自生民以来未有盛于孔子也孟子曰伯夷圣之清者也伊尹圣之任者也柳下惠圣之和者也孔子圣之时者也孔子之谓集大成集大成也者金声而玉振之也金声也者始条理也玉振之也者终条理也始条理者智之事也终条理者圣之事也智譬则巧也圣譬则力也由射于百步之外也其至尔力也其中非尔力也孟子曰由文王至于孔子五百有馀岁若太公望散宜生则见而知之若孔子则闻而知之由孔子而来至于今百有馀岁去圣人之世若此其未远也近圣人之居若此其甚也然而无有乎尔则亦无有乎尔孟子论孔子按七十子以后知圣人者莫如孟子故以孟子之言终焉孔子无见知闻知之人孟子历叙道统之传自尧舜至汤文王皆有见知闻知之人独至孔子则曰无有乎尔然则孔子之道将无传耶曰有之然非孟子之所谓知也夫禹阜陶之知尧舜也伊尹莱朱之知汤也太公望散宜生之知文王也其德之相去也不远非若七十子之去孔子远也颜渊死孔子曰噫天丧予孟子曰予未得为孔子徒也颜子能见且知而不能传孟子能知而不能见是孔子无见知者也两汉以来诸儒递相授受圣人之道借以不坠至于唐而有韩子见圣学之大至于宋而有朱子究圣言之详然赖其言而世之学者得以知所向往不迷入于异端而已求其能知孔子亦如孔子之知文王则二千馀年间固未有也且夫道非可以徒传也孔子曰文王既没文不在兹乎文也者道之所寄以传焉者也圣人在上则文播之礼乐圣人在下则文诸简编孔子之文六经备之矣自秦火以来残缺失次儒者穿凿附会其义之晦而不明者盖亦不可胜道矣孔子曰知我者其惟春秋乎孟子历述帝王救世之事至于孔子独举春秋一书故曰王者之迹熄而诗亡诗亡然后春秋作是春秋者尤孔子之文之大焉者也然自绝笔以后游夏皆未有所发明虽有公羊梁左氏三子者为之作传而亦不尽合于圣人之旨至于今竟未有明之者由是言之孟子谓为无有诚然非虚语也本书宗旨子贡曰文武之道未坠于地在人贤者识其大者不贤者识其小者闻知虽不易得然识大识小之人皆不可废余每怪先儒高谈性命竟未有考辨孔子之事迹者以致沿讹踵谬而人不复知有圣人之真孟子曰颂其诗读其书不知其人可乎学者日读孔手之书而不知其为人不能考其先后辨其真伪伪学乱经而不知邪说诬圣而不觉是亦圣道之憾一也孟子曰孔子圣之时者也又曰可以仕则仕可以止则止可以久则久可以速则速孔子也夫仕止久速皆于其行事见之然则孔子之事迹未尝非孔子之道之所在胡可以不考也余故本孟子之意历考孔子终身之事而次第正之附之以辨以自附于不贤识小之义后世有知孔子者出庶几有所采择云尔│丰镐考信别录│序周一代之政事经制有相为首尾不可以年世分系之者有经传本无正文后人猜度而为之说以致失其实者亦有前人所未详而今补释之者皆未便以参于正录故为别录以考辨之卷一周政盛衰通考文武所以创业成康所以守成幽厉所以失政其治乱兴衰之故有非纪事之文所能尽者故统其前后而考之庶学者可以一目了然亦越文王武王克知三有宅心灼见三有俊心以敬事上帝立民长伯立政任人准夫牧作三事虎贲缀衣趣马小尹左右携仆百司庶府大都小伯艺人表臣百司太史尹伯庶常吉士司徒司马司空亚旅夷微卢三亳坂尹用人与知人篇名立政何以所言皆用人之事也政待人而后立者也虽有善政非贤莫行不得其人则政徒为具文而甚者反足以扰民是以尧惟务举舜舜惟务举禹稷契皋陶自能庶绩咸熙地平天成纣以多罪逋逃为大夫卿士则暴虐于百姓而奸宄于商邑唐之府兵明之卫所皆古寓兵于农之意法非不善也未百年而已不可用是以其后变为广骑增之召募其尤甚者隋苏威作五教以教民亦何尝非唐虞敬敷五教之意然其后民相率杀其令长曰犹能令我诵五教不欲行善政而反失民心故政非人不能行也然人非用之难知之为难非有克知灼见而惟资诸荐引推毂之人则钻营大臣以求显擢者有之贿赂近习以为内援者有之广交游通声气以猎虚名者亦有之故孟子曰左右皆曰贤未可也诸大夫皆曰贤未可也国人皆曰贤然后察之见贤焉然后用之信乎克知灼见为最要也如此然后帝臣不蔽而上契于天心使之为民牧长而百姓被其泽故曰敬事上帝立民长伯此文武之所以德化流行而开八百年之业也曰何以言善政非人莫行也曰天下无必善之法惟在乎其人耳自汉以来岂无良法惟不得其人则民受其害大抵三代以上之治皆恃人而不恃法三代以下之治则恃法而不恃人由是不务择人惟期变法是以其弊终不能革何以言之宋时州县皆以民供役大户往往有破家者执政者不知其由于任人之失也而以为法之过遂改为免役之法民出钱而官自召役历代因之以为善矣然吏胥遂横行于州县鱼肉小民而官又信任之遂致事权旁出狱讼颠倒民有资产者咸与交欢以图自保无赖者结以为援而风俗遂大坏明初州县之赋皆使大户输之京师其后大户亦多破家执政者不知其由于任人之失也而以为法之过遂改而令官自督赋以为善矣然追唿烦扰官吏借以侵渔闾阎因之凋敝此无他得其人则法皆可行不得其人则用此亦弊用彼亦弊虽岁改而月易之无益也故曰善政非其人莫行也昔宋王安石行新法守令贤者多弃官去邵尧夫以为不然曰宽一分则百姓受一分之赐是则政虽不善得其人民犹不至大受其害况行利民之政而得贤守令以布之百姓有不共享其福者乎是以文武惟以得人为最要也文王惟克厥宅心乃克立兹常事司牧人以克俊有德文王罔攸兼于庶言庶狱庶慎惟有司之牧夫是训用违庶狱庶慎文王罔敢知于兹庶狱与大狱按文王之不兼于庶狱非轻于视狱也乃重于用人也谓庶人之轻狱也非士大夫之大狱也何则治狱犹用兵也情伪百出非可悬揣而遥制也必亲察之而后知之庶狱之繁人君所不能遍察也则择其人而使治之然既委之人矣又何由知其违而训之盖古者上下之情常捅民有冤情皆得自诉于君君召其人而亲鞫之是以莫得施其朦蔽而文王之耳目尤广故违与不违皆知之不然文王自朝至于日中昃不遑暇食果何为乎一事违而训之则百事皆不敢偏徇一人违而训之则百人皆有所畏儆此文王所以不必兼也若士大夫之狱则不然孟子曰讼狱者不之尧之子而之舜讼狱者不之益而之启是古者诸侯之狱皆天子自治之也王叔陈生舆伯与争政王叔之宰与伯舆之大夫瑕禽坐狱于王庭叔孙昭子朝而命吏曰将与季氏讼书词无颇是古者卿大夫之狱皆其君自治之也邢侯与雍子争畜阝田叔鱼蔽罪邢侯邢侯杀叔鱼与雍子于朝梗阳人有狱魏戊不能断以狱上是古者位相埒则不能治其狱必尊者而后能治卑者之狱也明矣自秦始重狱吏之权无论丞相大臣皆使治之而李斯以谋反诬服矣唐高宗时人告长孙无忌谋反许敬宗文致而上之高宗犹以元舅之故不忍杀而敬宗不可夫元舅诚不可以谋反贷死顾无忌实未尝谋反高宗何不亲鞫之乎至明置锦衣狱其祸尤烈杨涟左光斗诸人皆忠直大臣一入狱中覆盆莫告榜掠至无完肤卒以狱毙若此者岂非人主不自理之过与故曰庶狱者庶人之轻狱也非士大夫之大狱也此文王之所以不必兼也思皇多士生此王国王国克生维周之桢济济多士文王以宁周多贤才之故贤才之出非偶然也天地之气清明醇粹然后所生之人达于事理闲于道义而不惑于利欲之私此非涵育数十年不能也上重德行则俗皆尚德行上重才略则俗皆尚才略而父师以此为教子弟以此为学此非培植数十年不能也周自大王迁岐以后修德行仁不下数十馀年是以贤才辈出卿大夫士莫非宅俊虽由文王之克知灼见而立民长伯要亦其先世涵濡而培植之者有素也故诗推本言之文王蹶厥生予曰有疏附子曰有先后子曰有奔奏子曰有御侮文王用贤才之法周之贤才固多要亦文王用之各当其才故诗人以疏附先后奔奏御侮分别言之盖才全德备者其人良少惟能各当其才斯能悉举其职故周公曰无求备于一人孔子曰及其使人也器之唐宋以后多循资格而不问其才具往往一人之身氵存更十有馀职此果能悉举其职乎抑未必然也读此诗可以悟此理亦越武王率惟敉功不敢替厥义德率惟谋从容德以并受此丕丕基武王克商作颂曰载辑干戈载弓失我求懿德肆于时夏允王保之武王求懿德武王克商之后干戈辑而弓矢固已何以言求懿德而肆时夏也生民所以困而不安由于贤人弃而不用官不得其人则强陵弱众暴寡者听之子不孝弟不共者听之淫荒无度侈靡自恣者听之岂惟听之而已重赋敛而民膏为之竭鬻讼狱而民冤不得伸非懿德之人不能抚安而整饬之也然使其人而果有懿德也必不肯希荣而干进隐于畎亩者有之遁于山林者有之非咨于众访于人夙夜求之不能得也思皇多士生此王国周非无懿德也然而天下之地广矣天下之贤多矣是以广求之而遍用之也肆陈也布也用贤者非以博好士之名也布之天下然后民得被其泽也以此观之武王之伐商非富天下也正以贤才不用而生民不得安故不得已而伐商也贤才用而百姓安风俗厚而人心固则亲贤乐利垂裕后昆是以永言保之至八百年之久也附论哀公问政子曰文武之政布在方策其人存则其政举其人亡则其政息人道敏政地道敏树夫政也者蒲芦也孔子答哀公问政之旨哀公问政孔子何为以人存人亡告之也政必待人而后行前固已备言之矣况鲁周公之旧周公所行者即文武之政无事于别立章程也但相沿日久视为具文实惠不逮于民亦有苦其不便而改之者举而行之本非难事但患无其人耳无其人则非惟具文之无益也而复古亦足以滋弊故曰其人存则其政举也人道敏政地道敏树极言非政之难而人之难犹树必待地而生但有地未有不生树者也蒲芦者树之尤易生者也所以申明政之易举而惟患不得其人也孔子所言证以周公立政所言文武之事若合符节故孔子曰文王既没文不在兹乎孟子曰由文王至于孔子五百有馀岁若太公望散宜生则见而知之若孔子则闻而知之信乎先圣后圣其揆一也家语误录为政在人以下按孔子答哀公之问当至此而止下文乃作中庸者因为政在人之意推而言之是以好学三句复冠以子曰之文则此数十言者非孔子之言明甚伪撰家语者不能辨文义之首尾乃误以为至择善固执句止朝聘以时厚往薄来既非诸侯之事孔子以告哀公何为而在下位以下明明采录孟子之言尤其显然而可见者况论语所记孔子之言皆简而洁从未有繁而曲如此章者而达道达德九经之属亦与人存政举之意了不相涉家语之误显然可见朱子章句亦未及正其失故今补而论之蒲芦为草名蒲芦或以为蜾或以为蒲苇朱子章句从沈括以为蒲苇正与上文地道敏树文义相贯近世学者偶见蜾裸之说以为新奇遂极力驳朱子之误非惟上下文义不相唿应即令果是而于义理亦何足为得失乎圣人此数言者实为经世要务得文武之真传乃皆碌碌无所发明但斤斤于蒲苇蜾裸之同异徒劳笔舌良可叹也又按蒲芦文皆从草本草名也故诗云彼泽之陂有蒲与荷又云鱼在在藻依于其蒲而今人唿苇亦多云芦苇又有芦草生于田中以蒲芦为草其说为得之尔雅一书本不足据九州之名与书不合谓夏改载为岁亦与经传乖剌其说岂尽可信就令蒲芦果为虫名亦安见其必非草名也且非但蒲芦也即果裸为虫名亦未尝非草名也豳风云果裸之实亦施于宇毛传云果裸栝楼也盖虫不能施宇施宇必草木也故孔疏云栝楼叶如瓜叶形蔓延青黑色是果裸不但名虫亦兼以名草矣况于蒲芦文皆从草而反专以名虫断不可以之名草乎奈何据尔雅之一语遽欲驳朱子之误也酌彼行潦挹彼注兹可以饣奔饣喜岂弟君子民之父母行潦之喻细玩诗意似以行潦喻人材以挹注喻擢用言水在泥中若不足用然挹彼注兹以澄之即可饣奔饣喜犹贤人困于泥涂擢而用之即可以为君宣猷布化而百姓享其福此君子所以为民之父母也以行潦为喻者谓随地有才不必其大也虽片长亦足录止须一挹注之劳耳传以行潦为喻岂弟君子似尚未尽诗意有冯有翼有孝有德以引以翼岂弟君子四方为则蔼蔼王多吉士维君子使媚于天子蔼蔼王多吉人维君子命媚于庶人吉人之媚此诗三四两章皆颂祷之词曰土宇厚曰受命长曰百神尔主曰禄尔康何以忽继之以冯翼孝德吉士古人也盖国祚之修短在政事而政事之得失在人材人主虽甚贤圣然以一人而御四方其耳目必有所不周其心思必有所不及故常借于人材苟左右非其人则下情不上闻都邑之宰非其人则君恩不下达虽日下恤民之诏日行利民之政而民不受益也故必有冯翼孝德吉士吉人相与辅君之德宣君之治而后厚者常厚长者益长媚者爱而能遂其心之谓人臣之所大患在迎合大臣以求援引剥削百姓以肥身家而国计民生遂置之于不问媚于天子其不附于权门可知媚于庶人其不黩于货贿可知国固民安所以百神主而禄康也酌与卷阿之作意此二篇序皆以为召康公戒成王之诗然玩其语意似皆咏当日之实事或成或康均未可知盖守成之世太平无事上下恬熙人主最易安于逸乐不以人材为事而成康乃能法文武之所以立政者而继述之故诗人咏歌而叹美之也周芮良夫之诗曰大风有隧贪人败类听言则对诵言如醉匪用其良覆俾我悖贪人败类此何以言贪人败类也大凡国家用人才不能皆全德不能悉备所贵取其所长恕其所短惟贪人则断不可用何者人一动于贪心则不复顾名义论是非较曲直止知利吾身耳昔有磁州知州以其子掌簿籍解官之日会计仓库书吏有亏缺至千金者以二百金纳其子则以此千金入于其父之亏缺中贪之所致虽父子亦不顾复何有于君臣更何有于士民故使贪人主选举则贿赂至者即为贤才不至者即为庸劣而庶僚皆不得其人使贪人主讼狱则关说至者讼即胜不至者冤即不得伸而百姓皆不得其平以至万事莫不皆然由是为都邑之宰者咸务剥取其民以求为政者之拔擢而士大夫咸趋于贪为民者亦咸务侵陵懦弱之人而吞其财而不畏上之加以罪而民咸趋于贪故曰贪人败类言化国之庶官百姓使尽为贫人也人心一动于贪则法语不改巽言亦不复绎故曰听言则对诵言如醉也人心一动于贪则贤奸易位曲直莫不倒置故曰匪用其良覆俾我悖也甚至拒敌讨贼胜败唿吸之际而亦贪其贿者关守将之受沛公贿而不设备陈良瑜之左右之受李自成贿而纵使出险是也何者人惟不贪贪即无所不至也故唐刘晏理财悉用士人而不假手吏胥知其贪也宋太祖立法尚宽垂训不得杀士大夫而犯赃者法无少贷深知贪之为患大也历观前古未有不以廉吏致治以贪吏偾事者无怪乎良夫预知王室之将卑也按国语称荣公专利而此诗言贪人败类故朱子诗传疑贪人为即指荣公然则厉王之世皆由委任荣公以致用人行政皆失其宜周之所以由盛之衰此诗正与周语所载互相发明也附录鹤鸣于九皋声闻于野鱼潜在渊或在于渚乐彼之园爰有树檀其下维他山之石可以为错鹤鸣于九皋声闻于天鱼在于渚或潜在渊乐彼之园爰有树檀其下维谷他山之石可以攻玉鹤鸣篇之喻鹤鸣一篇纯用比喻在风雅中别为一格毛传以为教宣王求贤人之未仕者朱传则以首二句为言诚不可掩次二句为言理无定在树檀三句言爱当知其恶他山二句言憎当知其善语殊隽妙然以揆之诗词考之时事殊未见确切不易处馀初未阅毛郑旧说但于吟诵之馀玩其词意似为用人而发因取毛郑之说观之乃知前人之见已有如是者虽其说尚有未尽合者要之谓为求贤于文义为得之盖此诗首二句言贤人不难知鹤鸣九皋以喻贤人处于草莽声闻于野以喻才德出众人皆知之毛传所谓身隐而名着者是也次二句言贤人不难得鱼潜在渊或在于渚以喻贤人随地有之固有遁于空谷者亦有隐于下位者树檀以喻旧臣有功德者谷以喻旧臣之子若孙檀虽佳树而其下不保无与谷以喻夫世族之家不必皆贤能继其祖父之遗德也他山之石可以为错以喻庶族或草莽之中皆有贤材不当轻弃之也笺以他山为喻异国亦通盖周自中叶以后卿大夫多世为之其见于经传者若尹氏皇父家伯荣夷公虢石父之属皆世族也王畿之人多矣世族不过百之一二耳必世族然后登高位则人材之遗弃者多矣且世族岂能皆贤大抵人情涉历艰难则其识日开坐享富贵则其心易荡是以周公曰先知稼穑之艰难乃逸则知小人之依又曰厥子乃不知稼穑之艰难乃逸乃谚世族中之贤者能几人哉故曰乐彼之园爰有树檀其下维深知夫世禄子孙之多不达于民情也居高位者既多持禄养交甚至有以贪着名者由是庶僚化之相习成风以承顺为时以逢迎为得计虽有方正之士然以其戆直也莫肯举之而亦莫能容之岂知圣君贤相亦未尝不赖有戆直之人以拾其遗而补其缺石虽粗也而玉之温润者转得借之以成其美故曰他山之石可以攻玉深明夫世族之外朴直之材其可用者尚多也如此似与诗之词意相合而于时事亦切言婉意深最耐学人咀嚼且与此后数篇正相表里祈父檀下也白驹之伊人石在山鱼在渊者也絷之维之声己闻于野矣即转于恤之爪牙亦未必非鱼之在渚者但能举而用之则晨门荷篑皆得效王官之职庶政毕举闾阎富而风俗醇之异邦者自不复咏黄鸟依昏姻者亦不复叹采艹遂矣祈父予王之爪牙胡转予于恤靡所止居祈父不聪胡转予于恤有母之尸饔祈父篇与将士之困爪牙传以为军士转于恤传以为久役吕氏引勾践信陵事以为独子当免征役故以之责司马余按诗人既自以为王之爪牙又以独子为词以求免役于理殊属难通郑氏以为宿卫之士不当从军者较为近理然王事多难义不当自顾其私而敌王所忾亦不得谓转于恤也细玩其词似所谓爪牙者即曲长屯将之属所谓转于恤者乃削贫困之意盖周道既衰大臣养尊处优多失之于贪惰贪则惟事削惰则不知顾恤以致将士贫困不能自给故以此责司马之不聪耳嗟夫自贪人败类以来大臣之贤者渐少而持禄养交者多非但良人弗求弗迪也即爪牙之士可以御侮者亦使之转于恤无怪乎王室之不复振也旧说以此为宣王时诗当宣王之初召公辅政周室中兴不当有此意者其宣王末年之事乎说已详前宣王篇中皎皎白驹食我场苗絷之维之以永今朝所谓伊人于焉逍遥皎皎白驹在彼空谷生刍一束其人如玉毋金玉尔音而有遐心白驹篇与贤人之去此篇惜贤人之去而欲留之之诗也贤人何以去也盖自周道渐衰卿大夫皆世及草野之贤才罕有登显位者然即下僚亦稀进用何者人之贪爵禄者多工于钻营人之有学守者多拙于进取而大臣皆世禄子弟席丰履厚自二三贤臣外罕有以报国安民为事者不过贪贿赂喜容悦而已贪贿赂则馈遗者升喜容悦则柔媚者进虽王之爪牙犹使之转于恤何有于草泽之逸贤而尚肯访而求之举而用之乎即幸而用矣而时方尚逢迎贤人亦不能为是以翩然而去虽欲絷维以永朝夕而白驹已入于空谷也此篇次于祈父之后疑亦宣王晚年诗也附录黄鸟黄鸟无集于无啄我粟此邦之人不我肯言旋言归复我邦族附录我行其野蔽芾其樗昏姻之故言就尔居尔不我畜复我邦家幽王亡国与当时风俗吾少读书传至周宣幽之际而不能无疑也宣王中兴之主西攘诸戎南却淮夷荆楚诸侯复宗周宣王崩幽王立仅十一年而遂亡何哉近年以来熟玩小雅诸篇而后知其故也盖国家之所以久不在声灵之赫耀而在人心风俗之美而其所以美者惟赖大都小伯之得其人抚字而整饬之周衰以来贤才罕得进用白驹入于空谷故庶官多不得其人不得其人则闾阎失所风俗日敝是以白驹之后继之以此二篇啄粟啄粱以喻为土人所陵借与硕鼠之食黍意同采艹遂采艹言贫无所得食但采野菜以自给也毛郑以为夫弃其妻者非是朱傅之说得之盖惟闾阎失所则民不安其居是以或转徙于他邦或依托于昏姻风俗日敝则民不相顾恤是以虽他邦亦莫我谷虽昏姻亦不我畜也故虽车攻之会诸侯庭燎之勤政事尚未改盛世之规摸而里巷之间民贫俗漓已无蒂固根深之势所幸朝无失政故人得以苟安一有蹉跌即不复振无怪乎十有馀年而遂有骊山之变也蟊贼内讧昏靡共溃溃回实靖夷我邦彼疏斯卑胡不自替职兄斯引幽王亡国与其用人幽王何以有骊山之变也曰宠褒姒也固也卫灵之无道不亚于周幽南子之淫乱亦未必减于褒姒何以能保其国而无患也孔子尝言之矣曰仲叔圉治宾客祝它治宗庙王孙贾治军旅夫如是奚其丧然则幽王之失皆由于用人之不当耳幽王所用之人若皇父家伯仲允之属十月一诗言之详矣正录中亦已载之矣要其蠹国害民之实则莫如召篇中蟊贼等语为最得其情何者暗昧也谗谮也溃溃之状也回之由也溃溃则万事不理惟其左右亲近之所欲为而莫之禁回则嫉贤恶异有直道而行不与为党者必文致其罪而去之如是是蟊贼而已矣蟊贼者害苗之虫也靖安也夷平也国之有民也犹田之有禾也田之蟊贼去而后禾得遂其长民之蟊贼去而后人得安其生而今乃以安民平政之任付之蟊贼民亦何辜而罹此惨酷乎疏卑旧说以疏为粝以卑为精粟米之法粝十卑九故疏以喻小人卑以喻君子夫粝固粗矣十而减一岂得遂谓之精且上文兼称疏卑下文胡不自替专承疏而言于文义亦不合职兄斯引旧说以为使我心为此故怆引长亦似与上文意未甚融洽盖疏卑皆粗米皆所以喻小人小人既无才德不能治民何以不自引退皆由大臣喜逢迎贪贿赂引之使布于庶位耳大抵民之安危忧乐惟在亲民之官立政所谓大都小伯者也然大都小伯何以能得其人由大臣廉明之察而用之也大臣则所用之人皆庸碌贪鄙者所以大都小伯非疏则卑而民困日甚也周自厉王始用贪人宣王委任召伯南仲仲山甫等然后王室复安及末年而祈父白驹之诗作周道固已衰矣迨幽王之世而遂惟之人是任以致都邑之宰莫非忄佥邪无怪乎其饥馑流亡而日蹙国百里也东人之子职劳不来西人之子粲粲衣服舟人之子熊罴是裘私人之子百僚是试或以其酒不以其浆々佩遂不以其长东有启明西有长庚有扌求天毕载施之行维南有箕不可以簸扬维北有斗不可以挹酒浆维南有箕载翕其舌维北有斗西柄之揭大东篇之私人之子此篇前言东人之困后言百僚之非其人二章杼柚其空贫也三章哀我惮人劳也东人之子贫且劳如此而西人之子乃美好其衣服至舟人之子亦以熊罴为袭其情固难堪矣乃至私人之子亦得百僚是试此何故哉盖私人者工于媚惑巧于夤缘是以执政大臣爱之拔擢其子皆得滥膺名器然私人之子何知知纳取财贿耳知夸即乡里耳何以忠君报国彼不知也何以安民和众彼不知也酒不以为浆遂不以为长言其侈也载施之行不可以簸扬挹酒浆喻其不事事也抑非但不事事而已且贪莫甚焉载翕其舌西柄之揭喻其吞噬之无厌也盖惟其得财也易故其用财也侈竭东人终岁之入不足以奉私人一夕之欢惟其贪侈而不事事是以东人至于贫且劳而莫之恤也大抵盛世之俗多俭衰世之俗多奢风周之所以王也则首之以七月唐风晋之所以霸也则冠之以蟋蟀今大东一诗贪且侈如是周道安得而不衰乎奸人富则良民必贫丰年耽于逸乐则荒岁必无以自赡是以召之诗癫以饥馑而民遂流亡也嗟夫民犹是文武之民也法犹是文武之法也何以昔日之崇如墉比如栉者至此日而杼柚其空也昔日之经始勿亟庶民子来者至此日而哀我惮人也昔日之狐狸为公子裘者至此日而熊罴止足为舟人裘也无他得人与不得人之异耳昔日之立民长伯者无非三宅三俊克知灼见之人此日之百僚是试者则多私人之子是以如此读诗者比而观之周室盛衰之故昭然可见矣本考作意三代考信录共十有二卷惟辨其虚实真伪使圣王之事不至为传记所诬未及详其政事之得失也夏商之政不可详考固已若周则典籍存于世者尚多可以考而知之故复作周政通考以究其盛衰之由但尚书多武成之世所作昭穆以后缺然惟二雅中衰周之诗较多故今采之以补尚书之缺传记之文有互相发明者亦取而载之综而观之庶足以见其初终得失之梗概也周政盛衰续考续考序意政之得失在于用人前篇言之详矣然未尽也治国之务莫要于开言路人主以一人而抚有四方虽天之聪明其势不能尽知故以明目达聪为先务也然非但人主然也虽大臣虽群臣虽一县一邑之长其才岂能靡不长其事岂能靡不知惟能受善言则政皆无失所以孟子不以有智虑多闻识为贵而惟欲四海之内皆将轻千里而来告之以善也所患者自以为智而不能受人言则奸人得以迎合其心而转其意甚至听谗而妄害贤人者有之况于其政尚可问乎故今于周政通考之后复附列之气古之人犹胥训告胥保惠胥教诲民无或胥张为幻无逸篇末章义胥相也上可以之教下下可以之谏上即官同爵同者彼此皆可施之夫是之谓胥训告胥保惠胥教诲也此篇前章述商中宗高宗祖甲及周文王之事而此独言古之人者古人风俗淳厚以此为常事不必贤君而后能之亦不必人君而后如是也善言日进耳目日广下情无不上达不但政事之无缺也虽奸人巧于陷人者亦苦于无隙可乘不复敢张为幻非谓为之而必破也而其人自不生心矣按无逸一篇乃戒人主逸乐之意篇末何故继之以此盖君道以用人为要其次即听言故曰舜好问而好察迩言也然人主一耽于逸乐则群臣相竞于逢君而忠言多苦于逆耳故复继之以此亦无逸之馀意也补周辛甲之为太史也命百官官箴王阙于虞人之箴曰芒芒禹迹画为九州经启九道民有寝庙兽有茂草各有攸处德用不扰在帝夷羿冒于原兽忘其国恤而思其牡武不可重用不恢于夏家兽臣司原敢告仆夫宫箴王阙按传称命百官官箴王阙则非但虞人有箴也虞人之箴因晋侯好田而魏绛述之故遂传于后耳举一隅以三隅反则群臣之箴皆当类是周公所谓胥训告胥教诲者此其一事也然王安得多阙所谓箴王阙者乃不待王有阙而预箴之所谓防患于未萌也如是王安得复有阙王犹如此则群臣之皆能受谏纳诲可知周之所以治化隆而受命长也辛甲时代杜注以辛甲为武王臣即武王臣亦未必不逮事成康此箴或作于成康之世未可知也我有嘉宾鼓瑟吹笙吹笙鼓簧承筐是将人之好我示我周行先先征夫每怀靡及我马维驹六辔如濡载驰载驱周爰咨诹鹿鸣皇华舆胥训告此所谓胥训告云云也嘉宾在坐鼓吹以娱之承筐以进之惟欲其示我周行耳好闻善言之心可谓切矣皇华之征夫驰驱道上困顿之不暇而犹事周爰咨诹抑何其虚衷若谷也即此二诗观之可知当时风气犹以听纳忠言为事盖距成康之世尚不甚远也此公卿大夫也然皆勤于询访若此然则周公所谓古之人胥训告胥保惠胥教诲者非专指天子而言可知矣公卿大夫皆不敢自谓贤而孜孜焉惟欲访之人以助其不逮其政事安得有缺者盛世景象于此可见一斑我虽异事及尔同僚我即尔谋听我嚣嚣我言维服勿以为笑先民有言询于刍荛板篇之笑周道渐衰风气日变卿士大夫莫不自以为智自以为贤虽有一二人尚知训告者而其人且付之一笑同僚之言犹不肯听况于刍荛政事安得不失正乎营营青蝇止于樊岂弟君子无信谗言营营青蝇止于棘谗人罔极交乱四国青蝇篇之谗言此所谓张为幻也闻训告而厌之则闻怨詈而必怒之故小人有以投其隙而谗言日盛也四国交乱周室之所以不振也谓山盖卑为冈为陵民之讹言宁莫之惩召彼故老讯之占梦具曰予圣谁知乌之雌雄正月篇之讹言旧说以讹言为谗言然谗言不当属之民上文谓山两句亦无着落当指民间谤ゥ而言惩戒也盖政事失则百姓困百姓困则谤ゥ兴虽不必其悉实然不可以不戒譬若谓之为山容有卑而过称之者然必高于平地为冈为陵然后人始以山目之若之何其不之惩也无他卿士大夫皆自以为贤智故尔自谓贤智则虽召故老讯占梦而人知我之自矜也必不肯直言以贾祸不过具曰予圣而已求其若古之人胥训告云云者不可得矣乌之雌雄何由辨之周道之所以日衰也乱之初生僭始既涵乱之又生君子信谗君子如怒乱庶遄沮君子如祉乱庶遄已巧言篇之信谗谗言何以能使人信也盖有巧术存焉其始为无心微示其意使听之者涵之于心渐而增之累之听之者遂信以为实故孔子曰浸润之谮不行焉可谓明也已矣向使其谮之初而即平心核其真伪其实邪则致之罪孟子所谓见不可焉然后去之见可杀焉然后杀之者也其诬邪则治言者之罪此后谁复敢张为幻者故曰君子如怒乱庶遄沮也如非大过则宁置之不问虽有贤人不保无一二事之小失况于形迹疑似之间者乎孔子所以言赦小过也如是则守正之士皆尽心于国而不佥壬之忌故曰君子如祉乱庶遄已也正月之五章与板之三章义同巧言此章与青蝇诗义同但一在厉王时一在幽王时耳诗中此类言语甚多不可悉载姑载四章以见大凡附录郑人游于乡校以论执政然明谓子产曰毁乡校如何子产曰何为夫人朝夕退而游焉以议执政之善否其所善者吾则行之其所恶者吾则改之是吾师也若之何毁之子产与周公欲人之议执政即胥训告之意子产此事诚为政之要图是以韩子为之作颂曰乡校不毁郑国以理也此虽春秋时事然足以发明周公之意故附录之于此两考与正录立政无逸两篇乃周致治之要正录由虽已论之然其蕴未尽故复有周政通考以畅立政之旨而无逸篇末三章犹未之论及故今复为续考以补之但祭公祈招之诗卫巫监谤之事己详于正录中故今但取诗词着之卷二周室封建汇考周之制度仪礼周宫所载正录已辩之矣封建职官之制前篇亦详之矣然尚有无所附丽而未及之者故复缀以此篇补天子一位公一位侯一位伯一位子男同一位凡五等也天子之制地方千里公侯皆方百里伯七十里子男五十里凡四等不能五十里不达于天子附于诸侯曰附庸周官大司徒说之非周官大司徒云诸公之地方五百里诸侯方四百里诸伯方三百里诸子方二百里诸男方百里说者遂谓孟子当籍去之后不得其实未足为据余按论语云可以寄百里之命春秋传云天子之地一圻列国一同自是以衰易曰霞惊百里不丧匕鬯传曰出可以守宗庙社稷以为祭主也是经传皆以百里为侯服之常非孟子一人之私言也周官乃战国以后人所撰故不知而妄为之说耳说并见前周公相成王篇中武王克商光有天下其兄弟之国者十有五人姬姓之国者四十人周公吊二叔之不咸故封建亲戚以藩屏周管蔡成阝霍鲁卫毛聃郜雍曹滕毕原酆郇文之昭也于阝晋应韩武之穆也凡蒋邢茅胙祭周公之胤也姬姓之封非一时事按周之封同姓成专以为武王富辰以为周公以经传考之卫封于武王世鲁与晋封于成王世二子之言皆不尽合而姬姓之国至于四十晋韩邢茅必在其内武王必不自封其子周公尤不得自封其子也盖古人之文多举其大略以克商自武王故多推本武王言之富辰以与召公对举则称周公焉其实乃陆续所封不可概谓之武王尤不得专属之周公也故今考其封之先后次第列之以见其非一时之事云武王克商成王定之选建明德以藩屏周武王克殷成王靖四方康王息民并建母弟以蕃屏周亦曰吾无专享文武之功且为后人之迷败倾覆而溺入于难则振救之周封同姓非蕃卫子孙计自富辰称周公封建亲戚以蕃屏周其后秦废封建二世而亡及汉兴大封同姓刑白马而盟约非刘氏不王由是后之论者咸谓周之封建皆为蕃卫子孙之计其久享天下皆封建之功贻谋之善也以余考之不然禹之王皆因唐虞旧臣汤虽崛起一方而其贤臣多在异姓故孟子曰汤立贤无方周则贤多出于懿亲其于传记可考者同姓则召公近属则二虢诸弟则周公康叔毕公毛公贤在亲则封在亲故曰选建明德其亲亲也即贤贤也禹自躬稼而有天下汤虽起自诸侯然其先世亦微弱周自大王开基而大伯虞仲以长让幼矣文王始受命而未得及身为天子武王始克商而未得及身见四方之靖至成王然后安享之以为祖父之德而吾独享之于心不自安故分其禄而与诸父昆弟共之故曰吾无专享文武之功盖不以祖父之禄私一身非以天禄而独私其兄弟也周之封建亲戚岂但为蕃卫子孙计哉且周亦非独封其亲戚也记曰武王克商未及下车而封黄帝之后于蓟封帝尧之后于祝封帝舜之后于陈下车而封夏后氏之后于杞然则同姓之封初不先于异姓盖亦未必遂多于异姓也特其后嗣有盛衰耳周之封建但不遗于亲戚非专择于亲戚而封之也明矣论者但见富辰此言遂以后人自私之念度古圣人之心不知富辰特欲襄王之睦郑以安王室故不言其他而但言蕃屏不言其封他国而但言其封亲戚言固各有所重非先王封建之本意即如是也正如王子朝云并建母弟以蕃屏周不过以晋为王母弟故专言之岂武王成王但封母弟而不封曹滕应韩之庶弟乎嗟夫圣人之心其湮没于不善读书之人者岂可胜道哉故今录周之封建先先代之裔次功臣次武王之封文昭次周公之别封次成王之封武穆次蔡仲之绍封而取成专富辰祝它王子朝之言汇列于首庶学者参伍求之而有以识圣人封建之盛心也右通论周之封建补昔虞阏父为周陶正以服事我先王我先王赖其利器用也与其神明之后也庸以元女大姬配胡公而封诸陈以备三恪备览武王追思先圣王乃褒封神农之后于焦黄帝之后于祝帝尧之后于蓟帝舜之后于陈大禹之后于杞辨未下车而封国之说乐记云武王克商未下车而封黄帝之后于蓟帝尧之后于祝帝舜之后于陈下车而封夏后氏之后于杞投殷之后于宋吕氏春秋云武王胜殷未下车命封黄帝之后于铸帝尧之后于黎帝舜之后于陈下车命封夏后氏之后于杞立成汤之后于宋以奉桑林余按此二书所载与史记国名互异古书散轶不可考矣惟所云未下车而封者于事理殊未允古者王畿之外莫非侯国灭一国始封一国今武王始克殷王城安所取地而封之封国大典也当先寻求其后然后备礼而命之于庙中又岂车中所能为者而宋之封在成王世尤不得属之克殷日也盖此文特作者形容之词正如春秋传所云楚子伐宋屦及于窒皇剑及于寝门之外车及于蒲胥之市者但极言其速耳非真有此事也故今但列史记之文于备览右先代后裔之封补周克商使诸侯抚封苏忿生以温为司寇与檀伯达封于河补太公之封于齐也亦为方百里也备览武王已平商而王天下封师尚父于齐营丘辨太公争营丘之说史记此文下云太公东就国道宿行迟逆旅之人曰吾闻时难得而易失客寝甚安殆非就国者也太公闻之夜衣而行黎明至国莱侯来伐与之争营丘余按武王之封太公于齐必先克其地也克其地必有人守之莱人安能与争太公至成王时犹在王室是太公未尝亲就国也安有夜衣而行之事乎此文绝类战国策士之言盖其所假故不录右功臣之封王若曰孟侯朕其弟小子封惟乃丕显考文王克明德慎罚不敢侮鳏寡庸庸祗祗威威显民用肇造我区夏越我一二邦以修我西土惟时怙冒闻于上帝帝休天乃大命文王殪戎殷诞受厥命越厥邦厥民惟时叙乃寡兄勖肆汝小子封在兹东土分康叔以大路少帛纟青艹伐旃旌大吕殷民七族陶氏施氏繁氏氏樊氏饥氏终葵氏封畛土略自武父以南及圃田之北境取于有阎之土以共王职取于相土之东都以会王之东聃季授土陶叔授民命以康诰而封于殷墟引蔡沈传辨周公称成王命封卫之说书序云成王既伐管叔蔡叔以殷馀民封康叔作康诰酒诰梓材伪孔传因之释孟侯三句云周公称成王命言王使我命其弟封蔡氏书传驳之今录于左蔡九峰康诰篇序传书序以康诰为成王之书今详本篇康叔于成王为叔父成王不应以弟称之说者谓周公以成王命诰故曰弟然既谓之王若曰则为成王之言周以公何遽自以弟称之也且康诰酒诰梓材三篇言文王者非一而略无一语以及武王何邪说者又谓寡兄勖为称武王尤为非义寡兄云者自谦之词寡德之称苟语他人犹之可也武王康叔之兄家人相语周公安得以武王为寡兄而告其弟乎特序书者不知康诰篇首四十八字为洛诰脱简遂因误为成王之书是知书序果非孔子所作也康诰酒诰梓材篇次当在金之前余按经文明称王若曰朕其弟其为武王诰之无疑蔡传之说是也分器锡邑容或有在成王世者若受封则断断在武王之世矣故今从蔡传列之武王之世封鲁之前惟所云篇首四十八字为洛诰脱简尚恐未然盖不知何篇之简而其篇已逸耳说并见前武王克商周公吊二叔两条下附录曹叔振铎文之昭也滕侯曰我周之怔也按文昭惟封卫见于经传曹滕成阝霍诸国皆无可考以此推之可矣右文昭之封以上并武王世王曰叔父建尔元子俾侯于鲁大启尔宇为周室辅乃命鲁公俾侯于东锡之山川土田附庸补周公之封于鲁为方百里也分鲁公以大路大夏后氏之璜封父之繁弱殷民六族条氏徐氏萧氏索氏长勺氏尾勺氏使帅其宗氏辑其分族将其类丑以法则周公用即命于周是使之职事于鲁以昭周公之明德分之土田陪敦祝宗卜史备物典策官司彝器因商奄之民命以伯禽而封于少之虚鲁燕之封在成王世史记周本纪云封功臣谋士而师尚父为首封封尚父于营丘曰齐封弟周公旦于曲阜曰鲁封召公于燕封弟叔鲜于管弟叔度于蔡馀各以次受封是谓燕鲁之封皆在武王世也余按周公于武王为弟于成王为叔父而诗称王曰叔父建尔元子俾侯于鲁则是封鲁者成王也周公东征三年而奄始灭而传称因商奄之民命以伯禽则是封鲁者成王时事也盖周初之制亲戚功臣之受禄内外皆有之周召毕郇在畿内者也齐卫曹滕在畿外者也不以内外分重轻也周公既受禄于周矣何事又封于鲁至成王之世周公内辅政事外定商奄制礼乐靖四方成王以为周公功大无以为报故别封伯禽于鲁而使其次子袭畿内之封其后于召公遂亦援以为例而别封于燕耳周衰王室东迁内诸侯渐微而外诸侯之势盛由是后人不复知周公之先已受采于周而但疑周召之受封不当在蔡卫曹滕之后遂以为武王之世齐鲁同时而封误矣故今载伯禽之封于成王之世而燕之封缺之右别封补成王灭唐而封太叔焉唐叔成王之母弟也分唐叔以大路密须之鼓阙巩沽洗怀姓九宗职官五正命以唐诰而封于夏虚引柳宗元文辨桐叶封唐之说吕氏春秋说苑并云成王与唐叔虞燕居翦桐叶以为曰以此封汝虞喜以告周公周公以请成王曰与虞戏也周公曰天子无戏言言则史书之工诵之士称之于是遂封叔虞于晋史记所载略同惟以为史佚事唐柳子厚尝辨之今录其文于左柳子厚桐叶封弟辨古之传者有言成王以桐叶与小弱弟戏曰以封汝周公入贺王曰戏也周公曰天子不可戏乃封小弱弟于唐吾意不然王之弟当封耶周公宜以时言于王不待其戏而贺以成之也不当封耶周公乃成其不中之戏以地以人与小弱者为之主其得为圣乎且周公以王之言不可苟焉而已必从而成之耶设有不幸王以桐叶戏妇寺亦将举而从之乎凡王者之德在行之何若设未得其当虽十易之不为病要于其当不可使易也而况以其戏乎若戏而必行之是周公教王遂过也余按邑姜武王之元妃成王邑姜之长子而唐叔其母弟也武王之崩成王唐叔之年固已长矣不得以唐叔为小弱成王亦必不至以封国大典为儿戏也柳子之辨详矣独其篇末云或曰封唐叔史佚成之则是犹以此事为或有但非周公之所为耳史佚亦贤臣讵宜有此事即有此事周公岂容不谏而听之乎此必无之事故今不载而取柳子末数语删之右武穆之封补蔡仲改行帅德周公举之以为己卿士见诸王而命之以蔡其命书云王曰胡无若尔考之违王命也伪书蔡仲之命伪尚书有蔡仲之命篇乃本左传文而衍之者其序之谬前于周公篇中已辨之矣其命词亦缀辑前人语言以成篇者故今但载左传原文右绍封以上并成王世补天于适诸侯曰巡狩巡狩者巡所守也诸侯朝于天子曰述职述职者述所职也无非事者周代巡狩年数周官称十有二年王巡狩殷国伪尚书采其说遂云六年五服一朝又六年王乃时巡考制度于四岳余按周时巡狩年数经传未有言及之者惟春秋传云先王卜征五年而岁习其祥群习则行不习则增修德而改卜杜氏注云征谓巡守征行则是周亦以五年一巡狩也且唐虞五载一巡狩周乃改为十有二年亦未免失之于疏阔大抵三代以上文多缺略事难详考传记各记所闻互有同异皆不足以为据故今但采孟子之文记巡狩朝觐之大略至于年数多寡缺之不失为慎入其疆土地辟田野治养老尊贤俊杰在位则有庆庆以地入其疆土地荒芜遗老失贤掊克在位则有让一不朝则贬其爵再不朝则削其地三不朝则六师移之周之弱不因封建自汉以来说者多谓周人弱于封建徒建空名于公侯之上耳余按孟子此文王于诸侯庆之让之贬之削之莫敢违王命者是其予夺之权操之天子何有于弱亦岂但空名而已哉但自平王东迁王室微弱号令始不行于天下耳故孔子曰天下有道则礼乐征伐自天子出天下无道则礼乐征伐自诸侯出西周以前自天子出者也东迁以后自诸侯出者也岂得见其后之微遂以概其前之盛乎晋文襄之世进退臣僚皆惟君命是听顷定以后六卿专政公室始卑鲁僖文之世权亦在上襄昭以后政始出于三桓岂得谓文襄僖文之世已失政哉且自幽厉淫暴犬戎内侵骊山之变畿甸尽没于戎使其时无诸侯则天下皆骚动非胜广起于闾左则刘石兴自塞外虽欲建空名于公侯之上且不可得奈之何以封建故咎周也且周之封国见于经传者不过蓟祝陈杞苏檀齐宋诸国及兄弟之国十有五同姓之国四十而已其馀皆夏商之旧国也武王即不封建此千数百馀国岂不能据地自雄者若尽取而灭之使先世帝王卿相之有功德于世者尽殄绝其祀而后已是岂圣人之心也哉大抵汉唐文士多好议论古人得失而不考其时势其所关者非小故今考而辨之右朝觐巡狩之制周之封建先后不一时其经制亦不能专系于一代故不以载于正录而别述此篇统纪其制而分类以记其事庶易于考核也周职官附考周之官制诗书皆未详言周官一书亦多附会唯孟子文尚可得其梗概今附载之君一位卿一位大夫一位上士一位中士一位下士一位凡六等卿与大夫按春秋于列国之卿皆书为大夫则是卿乃上大夫大夫则下大夫也故曰王臣公公臣大夫大夫臣士东迁以后卿日以尊故但称为卿以别于他大夫而此文与王制遂沿而称之耳又按春秋传卿之下有上大夫嬖大夫周官亦有中大夫下大夫之别疑皆后世所增如鲁三卿之外复有臧叔子服叔仲等氏晋六卿之外复有缺赵穿等未有军行之卿者然恐当以孟子此文为近是乡官之不可废三代之所以异于两汉者何在乎两汉之所以异于唐宋者何在乎其事盖非一端而设官其尤着者也周官王制虽皆出于后人之手不无揣度附会之失当日官制不可详考然以孟子此文推之诸侯之国大者仅及百里而有卿有大夫有上士中士下士佐治者要不下百数十人故其耳目易周精力亦无不逮一人有善得以赏之一人有恶得以罚之是以豪猾无所用其武断吏胥无所施其蒙蔽也孟子曰无君子莫治野人无野人莫养君子野人少而君子多则不足于养野人多而君子少则不足于治是以先王量民数以设官而不肯惜小费以致废大事也两汉则不然自令丞尉以外止有乡三老啬夫游徼亭长之属耳较之三代邈乎不相及矣然犹有秩有禄选其贤者充之是以其人尚知自重其耳目精力尚可勉强从事以故其治尚为近古风俗尚多浑厚至隋尽废乡官一县之中止有一令一丞一簿一尉然其时承南北朝之汉久乱之馀户口稀少犹之可也至唐开元天宝之际生聚蕃矣民事多矣逮宋熙宁元丰以后户口之盛尤远过于前代岂此数人者之所能遍理无怪乎百姓之争日多而吏胥之权日重也附论官盛任使所以劝大臣也官盛任使官何以当盛也所以优大臣也亦即所以熙庶绩也何者一国之政多矣非数十人所能遍理设官少则势不能兼顾非惟政事之多废也而吏胥皆得操其厚薄之权仆从皆得肆其上下之手其倒行逆施者亦不少矣故宫必盛而后可任使也有一事即设一官则人有馀力而事有专责有一官即择一人则人知自爱而事无不举为大臣者但能课其勤惰而总其成而庶绩自咸熙矣大国地方百里君十卿禄卿禄四大夫大夫倍上士上士倍中士中士倍下士下士与庶人在官者同禄禄足以代其耕也次国地方七十里君十卿禄卿禄三大夫大夫倍上士上士倍中士中士倍下士下士与庶人在官者同禄禄足以代其耕也小国地方五十里君十卿禄卿禄二大夫大夫倍上士上土倍中土中士倍下士下士与庶人在官者同禄禄足以代其耕也孟子班爵禄章不必拘按大国地方百里倍次国也次国地方七十里倍小国也而小国之君十卿禄以田计之当食一万六千亩次国食二万四千亩多于小国者仅三之一大国食三万二千亩多于次国者仅四之一大国之田将何所置之乎卿亦大夫也故春秋于诸侯之卿皆书曰大夫犹士之有上中下耳大夫与士则名分判然隔绝而卿禄有四大夫三大夫者大夫禄乃止倍于上士何邪窃谓读此章者但当求其大意不必拘其细数孟子固曰其详不可得闻也然则孟子之所言特其略耳尝考春秋以前诸侯之国大约分为九区内一区为乡遂以为君禄外八区为都鄙以为大夫士之禄犹海内之地方千里者九而王畿方千里也犹井田之制八家皆私百亩而中为公田也然则大国之君禄当倍次国次国当倍小国孟子特大略言之耳大国小臣数多则其禄之降杀亦多小国小臣数少则其禄之降杀亦少然则大国次国自大夫以下其禄亦必不止于倍而卿禄亦不得有三大夫四大夫之多但籍已去故其详不可考耳天子之卿受地仅倍大夫况诸侯之卿何至遂三之四之乎盖春秋之世卿权益重卿禄益厚故有三大夫四大夫之说其实皆当以渐而杀非独卿与大夫然也大抵君臣之降杀以十一为率大小臣之降杀以倍为率虽有增减要不甚多于此见先王之不以天禄自私而亦有以辨上下定民志也周衰典籍散轶后人虽有纂述而揣度附会者居多幸孟子此章犹存尚可得其大概馀已详经界考中兹不悉赘附论忠信重禄所以劝士也重禄之效禄何以当重也所以恤群臣也亦即所以责群臣也何者士既受官于朝必将资以养其父母妻子也位益尊则所费益广禄不足以赡之惟贤而有守者乃能洁己而安贫耳若其守少不坚则必有聚敛于百姓以自奉侵蚀于国帑以自肥者无怪乎民日困而国日贫也故善治国者必与士以重禄使无内顾之忧交谪之患则少知自爱者皆耻为聚敛之臣耻为盗臣矣而又择其贤者用之有不百室盈而妇子宁者乎有不仓廪实而府库充者乎故骤观之若费而细察之实省如之何其可以不重也附录管子于是制国以为二十一乡工商之乡六士乡十五五家为轨轨为之长十轨为里里有司四里为连连为之长十连为乡乡有良人焉是故匹夫有善可得而举也匹夫有不善可得而诛也附录制鄙三十家为邑邑有司十邑为卒卒有卒帅十卒为乡乡有乡帅三乡为县县有县帅十县为属属有大夫是故匹夫有善可得而举也匹夫有不善可得而诛也管子乡官之制此所谓乡官也与前所载孟子六等之文互相发明何者治民必借于人敷十家而即为之长数百家而即为之帅则在下者不能欺在上者不难治吏胥无所投其隙奸豪无所肆其暴诚良法善政也桓公去古未远先王之制犹多存者是以管仲本之立法以洽齐国所以能霸诸侯而匡天下也后世惟务省费省费则必省官日减日少遂至于数万户而止付之一人即有贤令长亦不能以遍理况贤者不可多得非假手于吏胥则置民事于不问耳假手吏胥故吏胥横行赋敛狱讼何一非吏胥操其权倡赌盗贼何一非吏胥为之主吏胥富而闾阎日以瘁矣置民事于不问则强陵弱众暴寡良民日困非凶悍无以自全于是里巷之间相率习为豪强争斗以自保其身家无怪乎民日贫而俗日敝也后世儒者往往轻视桓文羞言管仲吾独以为不然姑无论其他唐宋以来名臣贤相史不绝书有复古乡官之制者乎有一言之及于此者乎然则管仲未可轻也惟汉诸葛武侯尝自比于管乐其后相业果为秦汉以来第一人亦何必为大言哉大抵霸之所以异于王者惟在假仁义以服人其实桓文之世上去文武不远王政尚多存于世者汉唐以后王政存者宁有几乎若之何轻视桓文也国语之文虽难尽信然此文于理与时势皆得之必非妄者观此犹足见三代之遗制故并录之存参子曰求也千室之邑百乘之家可使为之宰也千室为最大邑千室大邑也百乘大家也晋文公在齐有马二十乘齐陈文子有马十乘则百乘家之最大者矣圣人以千室百乘相对为言然则千室亦邑之最大者寻常之邑不过三百室二百室百室已耳是以其宰尚多能尽其职惟冉求足民之材政事之彦圣人始以千室许之非他人所及也后世乃以庸碌之人畀以数万户而使之治之欲令民之不困俗之不偷乌可得乎存参施氏之宰有百室之邑百室之邑按此文不以百室之邑为小则邑之大者当亦不多也此虽家宰兼治之邑然百室而即有人治之则下情之不通者亦少矣观此言犹可想见当时之美政也儒者罕言乡官乡官之制乃三代圣人之大经大法必不可废者亦非但乡官也百里之内亦必有分治之庶僚始可以无废事而后世皆举而付之于一二人民安得而治然名儒文士皆罕有言及此者但有言及于井田封建者耳井田封建虽属王政然后世行之大不易若庶僚乡官直举而措之耳不知何以无人计及此也此治乱兴亡之大要故因述周封建之制而附及之周遗迹补考石鼓引汪师韩文辨石鼓岐阳石鼓十枚上皆刻四言诗唐韩退之以为周宣王时所作宋欧阳永叔云自汉以来博古好奇之士皆略而不道隋氏藏书最多其志所录秦始皇刻石婆罗门外国书皆有而独无石鼓文遗近录远不宜如此况传记不载不知二君何据而知为文宣之鼓也其论当矣而张氵昊谷杂纪则云石鼓经秦涉汉其亦久矣其间岂无好事者称道之历时之久书传不存后人不知耳苏勖载记云石鼓谓周宣王猎碣共十鼓其文则史籀大篆唐章怀太子注后汉书云今岐州石鼓铭凡重言者皆为二字以二书言之则安知秦汉间无称道之者则又以韩公之说为是欧公之疑为非汪上湖先生石鼓说辨之颇详今载其文于左汪上湖先生石鼓说石鼓在陈仓野中隋以前无所见闻唐贞观中苏勖始纪其事郑馀庆徙置凤翔之夫子庙而亡其一宋仁宗皇佑四年向传师得之民间十数乃全至徽宗大观二年徙于汴京之辟雍宣和元年又移之保和新殿以金填其字钦宗靖康末金人辇致于燕剔其金而留石于王宣抚家其家后改大兴府学至元成宗大德十一年虞伯生为大都教授求得于草土中洗刷而扶植之仁宗皇庆二年伯生助教成均言于时宰以大车十乘载于国子学大成门内左右各五鼓按韦苏州诗谓是文王时鼓宣王时刻韩文公直称宣王时作逮宋程泰之以左传昭公四年椒举云成有岐阳之指是成王欧阳公集古录乃有三疑而郑夹氵祭以秦权秦斤证之指为秦刻沿及金源元遗山中州集云荏平马子卿以字画考之云是宇文周时所造作辨万馀言出入传记引据甚明金史采其事入本传郑马二说后人讥之者多信之者少以余考之窃叹马氏有卓识矣所惜其文未见曾不知其定为后周何时耳西魏之末官法周礼诰法周书则诗袭雅颂之文诚无足异但史称周武帝崇尚俭朴校兵阅武步行山谷履涉勤苦人所不堪其于田猎岂肯夸耀其车徒惟武帝建德二年二月诏皇太子ど抚巡西土皇太子于岐州获二白鹿以献诏曰在德不在瑞今考九鼓中其称及鹿者有四且有即一章而两言鹿者合之则鹿字凡六见焉有曰我鹿允异岂非瑞应意乎文内与鲤杨柳灵雨舫舟皆春巡之景非冬狩也若其称天子又称嗣王者宣帝穷奢极丽车旗章服俱倍数前王此词当是大象元二年间天台侍从之臣追纪其瑞而刻之似以天子称武帝以嗣王称宣帝而宣帝每自称为天则当时又未必称以嗣王也文盖以天子称宣帝以嗣王称静帝虽宣帝于即位之始即传位皇太子衍顾不称太上皇而自称天元皇帝是以文内天子嗣王连言之犹之周书宣帝纪内帝与皇帝连及也静帝即位仅七岁其三年为周大定元年二月即禅位于隋其时石鼓甫成应即委弃而篆文人识者少唐贤徒见车攻马同之文同于小雅借以润色文章耳其词其文后人自有明于鉴察者正不必依傍韩苏笃侩而不敢议也马氏之辨安得世尚有传与余言一证其同异哉余按石鼓所刻诗词不载宣王一事亦无宣王时一人名不知唐人何由决知其为宣王自东周以后下迄于隋书之存于世者多矣石鼓果周宣王时物必为世所宝贵称道者当不知几许何以称者皆不存存者皆不称乎汉都长安距岐为近班固扶风人郡中有此古物尤不应不知及知之而不言也且苏勖与章怀太子皆唐人耳以唐证唐何足为据自苏勖至韩退之相距不二百年而书传所载称之者凡四人自周宣王逮隋千有馀年而反无一言之见于书传然则此鼓之在汉魏以后而不在周秦以前明甚欧阳子之疑是而氵昊之言非矣是故韩韦谓为宣王苏子瞻想当然之说也张氵昊言安知秦汉无称道之者秦桧莫须有之狱也以想当然莫须有折天下之狱则狱靡不冤以想当然莫须有断古书古物之真伪则书与物靡不失实然则即谓此鼓为尧舜时所作谓夏商之时书传不存安知无称道者亦谁能穷其诬哉汪公之辨详矣此鼓果为宇文氏之物余虽未尝详考然断非周物则较然也又按谷杂纪以为成王时物者乃韩元吉而上湖以为程泰之以为秦时刻者乃任汝弼而上湖以为郑夹氵祭所引互异盖韩程皆尝谓为成王任郑皆尝指为秦刻论者各据所见之书言之是以不符不足以为异也里城引封演记辨里城汤阴城北有文王演易台其地高于旁者丈馀即唐人所称里城也城中地故高日久城颓惟高原存焉故人以台唿之唐封氏闻见记尝辨其妄今录于左封氏闻见记一则相州汤阴县北有里城周回可三百馀步其中平实高于城外丈馀相传文王演易之所按此东顿邱临黄诸县多有古小城或周一里或三百步其中皆实然则小城而实皆古人因依立家以为保固耳余按汤阴之西为林县其北为安阳又北为磁州距馀乡近者百里远者二百馀里其在山中者山上多垒石为城寨在平地者其村外往往有高广如封氏所言者其城或尚存或已颓或半颓余数往来于诸县间问之土人皆云前代避乱之所然则汤阴此台亦如是而已矣封氏之言是也盖筑城自保势须据险以高临下有山则据山无山则筑平地使高筑城其上方足以制仰攻本理之常无足异者但临大道者少人或不之见见亦不为意而汤阴之台东逼驿道人皆知之既莫考其所始而其地近殷墟故好事者遂以里之事附会之耳余又尝居开州即唐顿邱之南境也城以南如汤阴此台者不下数十盖即封氏所谓古小城者其城率已颓土人唿为骨堆最大者有霸王骨堆韩信骨堆其村农相传云项羽与韩信相拒于此地以筑骨堆大者为胜夫羽与信固未尝战于此即至此亦岂有馀暇筑台较其胜负乎里之城当亦类是里巷流传之语固不可据以为实也呜唿汤阴有演易之台则陈州亦当有修春秋之阁矣涿州有张飞井赵州有鲁班桥甚矣邪说之入人深而不学无术者多喜事也古迹相因而生按里之事本战国人所述既相传为有此事矣秦汉以后因以演易附会之既复相传有演易之事矣魏晋以后因又以古小城附会之证据既多遂成牢不可破之说市有虎而曾参杀人三人言之未有不信者矣而孰知其说皆相因而生者乎州山上有水自洞口下名水帘洞山下果树甚繁好事者遂以为西游记孙悟空发祥之所而建猴王庙焉呜唿世所言古迹者大率皆如此矣故今并附辨之文武周公陵墓备考毕在镐东南杜中备考文王武王周公冢皆在京兆长安镐聚东杜中备考文王武王墓在雍州万年县西南二十八里毕原上周陵之误指按此诸说则周文武王陵在渭水南长安之西南也自唐以前无异说者至宋干德四年诏给守陵五户春秋奉祀始以咸阳县之西北秦惠文悼武二王冢为周文武王陵而祭之沿误八百馀年前人辨之详矣今不复赘但取史记诸家之言载之以备后人考证云尔古物古迹其于事理末矣然或以伪乱真或附会舛误而人遂信以为实其所关亦不细故亦补而辨之卷三周制度杂考子为未成诸侯之称春秋所书列国之君多有称某子者滕侯杞伯亦多称为滕子杞子说者谓周之列爵凡五子爵在伯之下男之上其本侯伯而称子者或以为时王所黜或以为圣人所贬也余按列国之爵受之先王传之先君周道既衰而孔子乃布衣之士安能黜之贬之若可以贬其爵则亦可以进其爵何以不闻有子而进称为公进称为侯伯者侯伯可贬公亦可贬既可贬为子亦可贬为男又何以不闻有公而贬为侯伯侯伯而贬为男者乎由是言之谓为时王所黜圣人所贬恐皆未必然也余尝细考经传之文子之为称乃未成乎诸侯之名与伯及男不同义也故有天子之卿而称子者尚书之微子箕子春秋之单子刘子是也有诸侯在丧未即位而称子者葵丘之称宋子温之称陈子是也有抚有一国未成为君而称子者叔武之称卫子子仪之称郑子是也皆不成之为诸侯也若其国而夷也则亦称之为子吴楚邾莒徐沈郯潞之属是也此盖古制如此即本侯伯之爵而既杂于夷则亦概以子称之故国语云命圭有命固曰吴伯不曰吴王然则吴本伯爵也滕杞之称为子当亦如是故传曰杞桓公来朝用夷礼故曰子又曰杞夏馀也而即东夷非贬之黜之盖略之而等之诸夷也犹后世之于僭国皆称之为魏主吴主也孟子曰天子一位公一位侯一位伯一位子男同一位凡五等夫爵既有五矣何以其等止分为四公侯伯既各为一等矣何以子男独同为一等乎盖子也者未成乎诸侯之称也既未成为诸侯则其班当随乎其最卑者是以与男同一位也说者不加细考误以子与公侯伯为一例遂谓贬黜其爵为子则宋卫陈郑之称子又何说焉且非但国君有子之称也其后大夫士亦称之盖春秋之初卿尚罕有称子者间一有之亦但以为称不以为谥也卫自甯庄子石祁子始连谥称为子晋自赵成子栾贞子以后鲁自季文子孟献子以后而卿莫不以子系于谥矣大夫虽尚未谥以子然相称亦以子若叔仲子子服子子家子之类是也至春秋战国间而子遂为通称凡有名于时者虽布衣之士率称为子若庄子惠子鬼谷子之类是也故论语颜渊之贤子路之长皆不称子闵子骞冉有间一称子而曾子有子则皆称以子虽其门人所记亦其时之先后然也至孟子时则高夷徐陈公都之属莫不称子矣然则子也者本未成乎诸侯者之称渐而卿称之渐而大夫称之又渐而布衣之士亦称之者也犹之乎君本国君之称渐而卿大夫亦称君至后世而朋友亦相称为君也说者不考称子之由故其释君子也以为有位者谓之君有德者谓之子岂知君子云者本皆有位者之称而后世以称有德者耳犹称大德者为大人不肖者为小人也不详究其始末而但揣度附会以为说以君与子分属之位与德失之远矣谥法由渐而起逸周书中有谥法篇传史记者取而冠之简端其文云惟周公旦太公望开嗣王业建功于牧野终将葬乃制谥遂叙谥法后世儒者咸信之而不疑余按谥法之所为制意必将以劝善而惩恶也善者谥以善恶者谥以恶大行受大名细行受细名然后人知所以劝惩今此篇中经纬天地曰文锡民爵位亦曰文圣闻周达曰昭容仪恭美亦曰昭使睿圣之君与小才小善者同科固已不足为劝至于克定祸乱曰武夸志多穷亦谓之武乱而不损曰灵死而志成亦谓之灵美恶同词圣狂一例褒贬之义无存劝惩之道安在周之制此谥法欲何为乎帝也王也公侯之与君也长民者之称非谥也且亦不始于周何故先之以此钦明者史臣赞尧之词克明克类克长克君克顺克比成专引而释之以见文王之德然耳岂得皆谓之谥齐太公子丁公丁公子乙公乙公子癸公盖沿商以干名为号者今乃以丁为谥然则乙癸亦当为谥何以又不之言他如正直忠爱夸惑之类春秋时从未有以之为谥者则此篇为后人之所妄撰明矣且周既制此谥法必先分别夫应谥之人或通行于诸侯或兼行于卿大夫乃今以史考之卫康叔之后五世无谥齐太公宋微子蔡叔度曹叔振铎皆四世无谥太公以佐命之臣始封之君而竟无谥周公子伯禽亦无谥晋唐叔子燮父子皆无谥周果制为谥法何以诸国之君皆无谥乎盖谥法非周之所制乃由渐而起者上古人情质朴有名而已其后渐尚文而有号焉至汤拨乱反治子孙追称之为武王而谥于是乎始然而子孙卿士未有敢拟之者周之二王谥为文武盖亦仿诸商制以成王之靖四方也放亦谥之曰成而康王以后遂仿而行之犹之乎商有三宗西汉亦有三宗至后汉而宗始多及唐宋而遂无帝不宗也周公有大功于天下故其没也成王特赐之谥召公历相三朝康王遂仿周公之例而亦谥之然皆以为特典非以为常制也是以成康昭穆之代诸侯谥者寥寥数世之后俗弥尚文遂无有不谧者然卿大夫尚未敢拟也至周东迁以后而卿大夫始渐有谥尝以春秋传考之晋自文公以前惟栾共叔有谥狐偃先轸有佐霸之功而谥皆无闻至襄公世赵衰栾枝始有谥而先且居胥臣之属仍以字称则是亦以为特典也成景以后卿始以谥为常先三以罪诛乃无谥降于平顷则虽栾盈之以作乱死荀寅士吉射之失位出奔而靡不谥矣鲁大夫有谥者较他国为独多然桓庄以前卿尚多无谥者昭定之间则荣驾鹅南宫说子服公父之伦下大夫靡不谥者郑大夫初皆无谥至春秋之末子思子亦有谥惟宋大夫始终无谥果周所定一代之制何以先后不齐彼此互异若是然则谥之由渐而起彰彰明矣即灵厉之属其初亦非恶谥而子孙臣庶公然加之也盖贤者既奉以嘉名而不贤者无可推崇则亦依傍其性情行事而谥之书云灵承于旅诗云濯濯厥灵论语云子温而厉又云君子听其言也厉灵与厉何尝即为不美之名但相率以之谥暴主而其后遂以为辱耳犹之乎周有恭王鲁有恭公汉有顺帝未尝不为美名而自南北朝来宋有顺帝周与隋有恭帝后世遂以恭顺为忌讳也周书之作盖在战国秦汉之间彼固取前世王侯卿大夫之行事而揣度言之复杂取传记之文以附益之者若之何后儒之不之察也戎狄与蛮夷之不同戴记曲礼篇称东夷北狄西戎南蛮王制篇云东方曰夷南方曰蛮西方曰戎北方曰狄明堂位篇亦云九夷之国东门之外西面北上八蛮之国南门之外北面东上六戎之国西门之外东面南上五狄之国北门之外南面东上皆以蛮夷戎狄分属四方后世说者沿而不察皆以为然余按禹贡梁州章云和夷续绵之诗云昆夷兑矣孟子云文王事昆夷是西亦有夷也诗韩奕云以先祖受命因时百蛮是北亦有蛮也春秋经传公及戎盟于唐公追戎于济西齐侯伐山戎无终子使孟乐如晋请和诸戎楚大饥戎伐其西南又伐其东南是东与南北亦皆有戎也安在可以四方分哉盖蛮夷乃四方之总称而戎狄则蛮夷种类部落之号非以四者分四方也故禹贡云五百里要服三百里夷二百里蔡五百里荒服三百里蛮二百里流尧典亦云蛮夷猾夏则是九州之外皆为蛮夷初未尝分戎与狄也盖夷犹裔也裔犹边也以在九州边上故附见于九州在冀扬为岛夷青为夷莱夷徐为淮夷梁为和夷谓之要服则是犹有礼教存焉故春秋传称用夷礼是夷未尝无礼但不及中原文物之盛耳蛮则蠢然无知故但谓之荒服然则蛮夷以内外分不以东南分四方皆有夷亦皆有蛮不得专属之东南也盖唐虞都冀北近南远每服虽约以五百里然北常狭南常广故蛮在南方为多而记礼之家多齐鲁之士地近东夷遂误以夷专属之东而以蛮专属之南耳戎者西方蛮夷之一犹其有氐与羌也狄者北方蛮夷之一犹其有追与貊也其见于经传者数者之外复有庸蜀髟矛彭微卢百濮百越之属然惟戎与狄为最盛往往分居四方故狄或居冀或居雍而戎或邻于秦或邻于楚或邻于晋于齐于鲁于燕犹氐羌之盛于汉晋间也及战国之世而戎狄渐微是以其后无闻不得以戎属之西狄属之北而与蛮夷分列而为四也故春秋书公会戎于潜齐人狄人盟于邢公伐戎卫人侵狄戎侵曹狄伐郑狄侵我西鄙晋人败狄于箕如此者不啻数十事而从未有直书夷伐某国蛮伐某国及会夷盟蛮伐夷侵蛮者而春秋传吴楚邾莒往往称为蛮夷亦从未有称为戎狄者然则是戎狄为国名而蛮夷乃其通称彰彰明矣大抵戴记诸篇汉儒所撰其说多本之传然沿而误者常十之六七故考三代之事虽一名一物之微皆当取信于经其次则参考于传不得但据戴记之言遂信以为实也古人尚右隋唐以来世皆以左为上或谓古人亦上左者或又因檀弓文孔子有姊之丧拱而尚右二三子皆尚左遂谓古人吉事以左为上凶事以右为上者余考之春秋传皆上右者惟楚人上左耳桓王之伐郑也虢公林父将右军周公黑肩将左军郑曼伯为右拒祭仲足为左拒皆先书右而后书左其叙宋之六官亦皆先右师后左师则是皆以右为上也即晋之三军亦上军在右而下军在左何以知之城濮之战胥臣以下军之佐犯陈蔡而楚右师溃狐毛狐偃以上军夹攻子西而楚左师溃必阝之战工尹齐将右拒卒以逐下军潘党率游阙四十乘从唐侯以为左拒以从上军夫晋楚之师相向而战则楚之右晋之左楚之左晋之右而晋常以上军当楚左下军当楚右是上军在右而下军在左也惟叙楚之军帅皆先左而后右故季粱曰楚人上左君必左必言楚人上左者明诸侯之国皆上右也然右广左广右盂左盂右司马左司马皆先右而后左则是楚人且不尽上左矣由是言之三代以上固以上右为常故礼宾由西阶主人由阼阶西在右东在左也王叔陈生与伯舆争政王右伯舆王叔陈生怒而出奔是上之则曰右之下之则曰左之也岂但顾命之陈宝先西序后东序先西房后东房必凶事乃上右乎哉戴记之文本难取信而檀弓中尤多乖谬况所谓尚右尚左者乃手之所向非身之所处初非以此别上下者乌得据此而以上下分吉凶乎下至汉世王陵为右丞相陈平为左丞相王陵既免乃徙陈平为右丞相诸吕诛后平以周勃功大复以右丞相让勃而自为左则是此时犹以右为上也况三代以上乎曰然则乐记之分周公左召公右史记信陵君传之从车骑虚左往迎侯生何也曰传曰自陕而东者周公主之自陕而西者召公主之东在左西在右故谓分周公左召公右耳非以左右分上下也书曰太保帅西方诸侯入应门左毕公帅东方诸侯入应门右是亦毕公分右召公分左然乃先言太保后言毕公者则是但以东西分左右初未尝以左右分上下也至于车中之位尤与堂上不同御者执辔必居车中持矛者必在右乃便于事惟左为散之地故尊者常居之今公子自御车故虚其左以待侯生此自车中事宜与朝廷之班位宾主之揖让无涉也经无天子之尸大雅既醉篇云公尸嘉告凫篇云公尸来燕来宁旧说皆以尸为天子之尸毛传云公尸天子以卿言诸侯也郑笺云诺侯有功德者入为天子卿大夫故云公尸然则大夫之为诸侯尸者即称曰大夫尸士为大夫尸者即称曰士尸乎朱传盖已觉其不合故改其说云周称王而尸但曰公尸盖因其旧如秦已称皇帝而其男女犹称公子公主也然秦事不师古故名多不正而言多不顺岂得以之例周且周固称王子王孙何独于尸必称为公尸乎此无他以大雅中皆为天子祭祀之诗故不得不委曲以为解耳然馀细玩两诗惟多颂祷之词初无一语及天子若嘉乐之诗者何所见其必为天子之尸而非公卿之尸经言公尸吾知为公之尸而已以楚茨信南山例之可矣不必别为说以通之也又按虞夏商周之书皆未有言祭之用尸者商颂亦无之周颂所称祭品乐器牛羊钟鼓之属详且备矣然独无一言及于尸其见于二雅者凫既醉二篇皆云公尸不云王尸楚茨信南山二篇则卿大夫祭祀之诗也且玩其词意皆不似成康以前作或以天子至尊臣下不敢为之尸邪抑尸本非圣人所制之礼周末文胜相习而成风邪仪礼本非周公之书亦无天子祭礼戴记后人所撰尤不足据学者缺所疑焉可矣国家室之称谓天子有天下者也诸侯则以国称卿大夫则以家称士庶人则以室称故曰十室之邑百室之邑千室之邑皆称士庶人者也曰三家者以雍彻三家未睦因其十家九县皆称卿大夫者也曰七国同役而不同心曰三国入函谷曰六国连衡皆称诸侯者也然下不得兼上上得以兼下故天子亦称国诗所谓思皇多士生此王国王子出征以匡王国是也亦称家书所谓惟公勤劳王家永不忘在王家是也亦称室诗所谓王室如毁书所谓乃心罔不在王室春秋传所谓王室实蠢蠢焉是也诸侯亦称家传所谓公家之利知无不为是也亦称室传所谓三分公室四分公室是也卿大夫亦称室传所谓三室如一杀高厚于氵丽蓝而兼其室是也卿之庶子亦称侧室故传云卿置侧室又曰赵有侧室曰穿晋君之胥也其后相沿凡庶子皆称为侧室汉文帝赐南越书曰朕高皇帝侧室之子是也文帝高帝之庶子也后人不求其故但见此文遂以侧室为指薄后而称妾为侧室失之远矣洪范补说天锡禹九畴之文见于禹上篇又见于武王下篇皆末及详疏其义故今补之惟十有三祀王访于箕子访箕之故按武王乱臣十人莫非贤圣乃复访于胜国遗贤者何盖圣人之心常自以为不足好问好察舜武王无以异也此所以唐虞而成成周之盛治也王乃言曰呜唿箕子惟天阴骘下民相协厥居我不知其彝伦攸叙不知攸叙之故圣人者本天以出治者也故武王一启口即曰惟天阴骘下民周自太王以及文王治极盛矣武王缵三王之绪岂容有所不知而此乃云不知彝伦攸叙何哉圣人之心常自处于不知圣人之志必欲追踪唐虞而后已盖闻箕子得九畴之传故殷勤而访之也箕子乃言曰我闻在昔鲧堙洪水汨陈其五行帝乃震怒不畀洪范九畴彝伦攸ル鲧则殛死禹乃嗣兴天乃锡禹洪范九畴彝伦攸叙此原洪范之由九畴不见唐虞书九畴锡于唐虞之世唐虞之书岂容无一言及之而竟缺焉者禹谟九共等篇书之缺者多也此可知唐虞之善政后人不得见者盖亦不少幸而武王有此一访否则九畴之学将至箕子而绝后人不复得见之矣初一曰五行次二曰敬用五事次三曰农用八政次四曰协用五纪次五曰建用皇极次六曰又用三德次七曰明用稽疑次八曰念用庶征次九曰向用五福威用六极此举九畴之目释九畴之目五行者九畴之一耳水者五行之一耳然治水失宜即五行皆失其正五行失正即九畴皆失其传故九畴必先以五行五行必先以水也五事以下皆言用者五行者天地自然之气所生故不言用五事以下则皆人事之所当尽故言用也五福六极统于一畴者祸福赏罚相济而行之不可分为二也一五行一曰水二曰火三曰木四曰金五曰土此列五行之名九畴先五行何以首五行也天地之大用也孟子曰民非水火不生活宋子罕曰天生五材民并用之故九畴先以五行也水曰润下火曰炎上木曰曲直金曰从革土爰稼穑润下作咸炎上作苦曲直作酸从革作辛稼穑作甘此推五行之义土爰稼穑润下炎上曲直从革皆所以表五行之性而土独系以稼穑者何稼穑者养生之要务也人非是不能生故以此表土之用而云稼穑作甘也世所传五行之术非尚书意说详见五行辨中二五事一曰貌二曰言三曰视四曰听五曰思此列五事之名五事与八政何以次五事也所以自淑其身者也施于民者谓之政故着于身者谓之事身之未正何以治民故以五事先八政也貌曰恭言曰从视曰明听曰聪思曰睿恭作肃从作又明作哲聪作谋睿作圣此推五事之义言从与思睿言何以曰从也顺理而成章之谓也后世恣尚新奇多求工于词藻而或不必尽合于理三代以上不如是也思何以曰睿也人心之灵无所不通苟能用之于正则天地万物之理皆可以思而得之故曰睿也三八政一曰食二曰货三曰祀四曰司空五日司徒六曰司寇七曰宾八曰师八政章有缺此列八政之名当为八政章之上此下当有缺文推八政之义八政先食次之以八政何也圣人之生非徒自淑其身而已必将使民各得其所者也故以政继事也民莫众于农治国莫重于农事农者所以为食也无贪则不能生故称农用八政而先之以食也此先王治民之要务下文必有良法精意可为万世法者惜乎其皆缺也四五纪一曰岁二曰月三曰日四曰星辰五曰历数此列五纪之名当为五纪章之上五纪协天道次之以五纪何也圣人所以辅相天地之宜而以人事协于天道尧典所谓钦若昊天历象日月星辰者也故以五纪继八政也错简之疑一庶徽章后自王省惟岁至则以风雨乃推岁月日星之得失与此文正相表里疑即五纪章之下而错简于彼者五皇极皇建其有极敛时五福用敷锡厥庶民惟时厥庶民于汝极锡汝保极此立皇极之纲凡厥庶民无有淫朋人无有比德惟皇作极凡厥庶民有猷有为有守汝则念之不协于极不罹于咎皇则受之而康而色曰予攸好德汝则锡之福时人斯其惟皇之极无虐茕独而畏高明人之有能有为使羞其行而邦其昌凡厥正人既富方谷汝弗能使有好于而家时人斯其辜于其无好德汝虽锡之福其作汝用咎此推皇极之义无偏无陂遵王之义无有作好遵王之道无有作恶遵王之路无偏无党王道荡荡无党无偏王道平平无反无侧王道正直会其有极归其有极此咏皇极之盛错简之疑二三德章后自惟辟作福至民用僭忒所言乃会极归极之义与三德不相涉且以韵读之亦与会极归极相叶疑在归其有极之下亦咏皇极之盛而错简于彼者曰皇极之敷言是彝是训于帝其训凡厥庶民极之敷言是训是行以近天子之光曰天子作民父母以为天下王此结皇极之旨九畴尤重皇极畴虽有九然尤重者皇极一章何者圣人之治天下非徒使之安享太平之福而已诚欲正其心使无邪慝也故孔子曰如有王者必世而后仁皇极一章所以一道德同风俗而使民皆归于仁也盖圣人履中蹈和固已立四方之标准然天下之民智愚不齐贤不肖互异或任其情性之偏或染于习俗之恶淫朋比德所在有之势不能归于一是以圣人敛时五福以敷锡厥庶民一人有善我得而赏之一人有恶我得而罚之于其有猷有为有守者则之锡福而无好德者不得与焉然后天下咸望圣人之极而会归之淫朋比德无所施其巧即有一二败类者而为众所不容亦渐化而之善久之而遂习为固然荡荡平平莫不遵王之道所谓道德一而风俗同者此也是以成周之治几于唐虞成康之世刑措不用岂不因于此哉自周之衰圣王不作国异政家殊俗由是杨墨之言得以大行于世秦汉以后益不复以化民成俗为事郡县乡亭莫不自为风气乡曲之豪皆得而簧鼓煽惑之而唐虞三代之盛遂不复可睹矣然则此篇者诚圣人经世之要务学者所当尽心者也故今表而出之敷福锡民之义按此篇所谓王道也敛五福以敷锡庶民而使天下会其有极不罹于咎即孟子所谓民日迁善而不知为之者也必如是始足为王道儒者多谈王道而罕有论及此者何欤其后晋文定王以示民义伐原以示民信大以示民礼其意亦本于此然气量之大小心术之纯杂迥不相侔学者比而观之则王霸之分皎然可见矣世儒多薄桓文至有谓汉在桓武之间者无论无偏无党遵道遵路非汉所敢望即示信示礼汉事宁有类此者乎非惟藐桓文亦浅之乎视武王矣学者熟玩此篇则知三代之治远非后世之所及矣六三德一曰正直二曰刚克三曰柔克此列三德之名三德助建极次之以三德何也所以助建极之事也敛五福以锡民可以会极而归极矣然人之性情各有所偏与其使畏威而寡罪不若使就学而益明故以此三者正之平康正直强弗友刚克燮友柔克沈潜刚克高明柔克此推三德之义三德归中正正直顺而导之也刚克柔克矫其偏而变化之也胜其偏之谓克孔子所谓克已复礼者也平康则无所用于克导其先路可矣疆弗友刚克燮友柔克所以制其太过沈潜刚克高明柔克所以补其不足此先王之所以育人材正风俗而使咸归于中正也惟辟作福惟辟作威惟辟玉食臣无有作福作威玉食臣之有作福作威玉食其害于而家凶于而国人用侧颇僻民用僭忒权不可下移圣人之治天下必合众人之智以为明非但谋及卿士也抑且谋及庶人然其权则不可以下移所以辨上下而定民志也顾明作威福者犹易制而暗作威福者最难防鲁季氏齐陈氏明作威福者也晋荀寅求货不得则不使晋救蔡范鞅以杨之不献于己则言于晋君使执乐祁荀跞纳祁胜之货则使晋君灭祁氏羊舌氏而晋遂以不振此皆暗作威福者也是以圣贤之君必勤政择人以杜其源明目达聪以遏其流皆恐其权之下移也权一下移则非但害于家而凶于国也而居高位者惟财贿之是贪在下位者惟钻营之是尚风俗自是大坏人安得不侧颇僻民安得不僭忒也是则此数言者乃圣人御世之大纲然与三德之义无涉盖皇极章中文而错简于此者说已见前皇极章中七稽疑择建立卜筮人乃命卜筮曰雨曰霁曰蒙曰驿曰克曰贞曰悔凡七卜五占用二衍忒此列稽疑之名圣人重决疑次之以稽疑何也所谓与鬼神同其吉凶者也庸人皆自以为能知故常无疑贤人间有疑者惟圣人常自以为不知故决疑为要务非但访于人也又复质诸鬼神此圣人之所以为明也立时人作卜筮三人占则从二人之言汝则有大疑谋及乃心谋及卿士谋及庶人谋及卜筮汝则从龟从筮从卿士从庶民从是之谓大同身其康强子孙其逢吉汝则从龟从筮从卿士逆庶民逆吉卿士从龟从筮从汝则逆庶民逆吉庶民从龟从筮从汝则逆卿士逆吉汝则从龟从筮逆卿士逆庶民逆作内吉作外凶龟筮共违于人用静吉用作凶此推稽疑之义圣人广搜博采君从而龟筮从吉卿士从而龟筮从亦吉庶民从而龟筮从亦吉在上者之谋不必定胜于在下者也是以圣人广搜博采不以己所见遂以为然人所见遂以为非不然谋及卿士固已罕矣乃复谋及庶人谁屑为之无怪乎圣人之能通于鬼神也三人占则从二人之言旧说以为占用三人非也此但言于占者之言当从其多者不当从其少者耳非限以三人也八庶征曰雨曰曰燠曰寒曰风曰时五者来备各以其叙庶草蕃庑此列庶征之名修身之效次之以庶征何也此圣人变理阴阳之事所谓与四时同其序者也肃又哲谋圣修身事耳貌言视听思之得其正耳而其效乃至此甚矣五事之所关者大也一极备凶一极无凶曰休征曰肃时雨若曰又时若曰哲时燠若曰谋时寒若曰圣时风若曰咎征曰狂恒雨若曰僭恒若曰豫恒燠若曰急恒寒若曰蒙恒风若此推庶征之义休征与咎征吾阅休征而不知其故也观咎征始知之豫则恒燠急则恒寒理固当然然则肃之时雨又之时哲谋圣之时燠时寒时风亦皆理势之自然矣曰王省惟岁卿士惟月师尹惟日岁月日时无易百用成又用明俊民用章家用平康日月岁时既易百用不成又用昏不明俊民用微家用不宁庶民惟星星有好风星有好雨日月之行则有冬有夏月之从星则以风雨此文疑系错简说已见前五纪章中九五福一曰寿二曰富三曰康宁四曰攸好德五日考终命六极一曰凶短折二曰疾三曰忧四曰贫五日恶六曰弱五福章有缺此列五福六极之名当为五福章之上此下当有缺文推五福六极之义建极之终次之以五福六极何也所以终建极之事也赏罚之权操之自上然后能使人协于极故曰向用五福威用六极此文之下盖叙所以敛之敷之之事惜乎其文皆缺不得而见之也洛书非九畴伪孔传云天与禹洛出书神龟负文而出列于背有数至于九禹遂因而第之以成九类自后说尚书者皆沿之余按洛之出书惟见于易大传而亦不言其时不详其事其他经传绝无言及此者至西汉时谶纬之学日炽始以河图洛书为说春秋纬云河以通干出天苞洛以流坤吐地符河龙图发洛龟书感礼纬含文嘉云伏羲德合上下天应以鸟兽文章地应以河图洛书则而象之乃作八卦自是学者始传河图洛书之数以推祸福然如所言则洛书与河图皆伏羲画卦时事与禹之九畴无涉也其以洛书为即九畴者刘歆耳谶纬本异端之学而歆尤穿凿附会往往悖经戾传而不自知观其作符命以媚莽其说宁有依据然大儒皆遵之不敢有异词噫其亦异矣且世所传洛书之数戴九履一左三右七二四为肩六八为足而五居其中央今九畴之数为五者四为三为七为八为十一者各一无数者一与所传洛书之数皆不合何所见九畴之为洛书者潜室陈氏以为洪范一二三四五之文即洛书一二三四五之数五行即所履之一五福六极即所戴之九然则何所见一之当为五行三之当为八政八之当为庶征又何所见三之必非三德八之必非八政一之必非皇极而五之必非五行乎以全不相涉之数而强取而合之毫无义理而后儒皆信之间有一二疑之者则斥之曰彼不精洪范之学耳然则孟子之辟杨墨韩子之辟佛老亦可谓之不精杨墨佛老之学乎且吾未见精此学者之果能言其所以然也大抵唐虞之世年岁久远文献无征不可以强通之孔子曰知之为知之不知为不知是知也书言九畴吾知九畴而已书言天锡禹九畴吾知天锡禹九畴而己九畴之为洛书天锡之为神龟所负吾不得而知也世之学者不务求五行五事之实以阐禹箕子之蕴而苦思劳虑以九畴牵合于世所传洛书之数吾不知其为何心也惟林氏以为洛书之说不可深信洪范发明彝伦之叙本非由数而起其识独为卓然惜未得见其全文也故今不载洛书之事大抵宋儒之说沿于汉晋诸儒者十之九然沿于他人者犹少而沿于刘歆王肃者颇多是诚不可解也今世之士醇谨者多恪遵宋儒高明者多推汉儒以与宋儒角此不过因幼时读宋儒注日久故厌常喜新耳其实宋儒之说多不始于宋儒宋儒果非汉儒安得尽是理但论是非耳不必胸中存汉宋之见也盖凡学人性情多好博览强记不肯专取一事平心殚力以求其首尾故及其久也遂忘其说之出于何人衍于何书而但习熟耳目以为固然是以每沿前人之误而不之觉至有斥其人鄙其学而恒袭其说而不自知者宋儒亦然今人亦然未可以此而笑彼也本说作意周书中义最精深而文复明畅易解者无如洪范立政无逸三篇前正录中已言之矣盛衰通考阐立政之蕴也续考发无逸末章之旨也独洪范一篇未及详疏其义故复为此以阐发之篇中缺文错简颇多前人罕有言者姑据鄙见摘出数则以待精于尚书者决之│洙泗考信馀录│序唐虞三代皆以圣人为天子故能布其德泽于四方万国而后王有所遵守以安其民孔子则不然位不过大夫然亦仅数年耳权不过听一国之政然亦仅数月耳其德泽初未布于天下虽圣与尧舜齐后世何由知之而遵守之然乃能继尧舜禹汤文武之统而垂教万世者皆门弟子与子思相与羽翼而流传之也是以战国之时人皆骛于功利纵横之徒方盛杨墨之说肆行而孔子之道卒以不坠及秦焚诗书而齐鲁之间犹皆诵法六经论语至汉访求遗经其道遂大布于天下借非有羽翼而流传之者则当横议之时焚书之后孔子之所传述能有复存者乎非惟孔子也即尧舜禹汤文武之事业亦且泯然俱尽然则诸弟子与子思之为功于后世也大矣又按论语前十五篇言简义宏深得圣人之旨大小两戴所记则多肤浅不类圣人之言他书所述尤多舛谬意此十五篇者虽后人所汇辑然皆及门诸贤取圣言而书之于策以传于后者故能久而不失其意向无论语一书后之学者但据两记百家之言何由得识圣人之真至于春秋一书尤圣人之大经大法左传虽不尽合经意而纪事详备学者赖之得以考其事之首尾而究春秋之义此其功皆不可没也顾战国秦汉之间称其事者往往失实而后世说经者亦不能无揣度附会之失故余于洙泗考信录成之后类辑颜闵以降诸贤之事别为馀录以订正之但自周秦以上典册罕存今惟取见于经传者少加编次而于其失实者考而辨之一以表卫道之功一以正流传之误或亦稽古者所不容缺者乎卷一颜子补颜无繇字路路者颜回父父子尝各异时事孔子颜路受业无明文史记以颜路曾皙皆孔子弟子考之论语曾皙有侍坐章可据颜路则无明文然即使果孔子弟子亦不可列于其子之后又未便列于七十子之前故今仿正录之体冠于颜子篇首以志毓德之由曾皙仿此补颜回者鲁人也字子渊史记之年不足据按颜氏着于鲁者多史记以为鲁人近是至言少孔子三十岁则与世家所载伯鱼之年不合必有一误大概史记之年皆不足据故今诸弟子皆不载其年说详后弟子通考中颜子当乱世居于陋巷一箪食一瓢饮人不堪其忧颜子不改其乐附论子曰贤哉回也一箪盒一瓢饮在陋巷人不堪其忧回也不改其乐贤哉回也附论子曰回也其庶乎屡空御马之对为颜阖事韩诗外传云颜渊侍鲁定公于台东野毕御马于台下定公曰善哉东野毕之御也颜渊曰善则善矣其马将佚俄而厩人以东野毕马佚闻云云余按此事本出吕览乃颜阖对庄公语非颜渊与定公也定公之时颜子尚少安能自达于君马之佚不佚小事耳颜子亦非以此见长者因其氏之同也遂移之于颜渊误矣新序亦载此事盖又缘外传而误者然观吕览之文亦非实事乃为黄老言者假设此事借治马以喻其意欲为政者之安静无为耳故曰礼烦则不庄令苛则不听也传乃以为实事且欲借此以增颜子之美而不知其视贤圣太小也故不载子畏于匡颜渊后子曰吾以女为死矣曰子在回何敢死辨食埃墨之说家语云孔子厄于陈蔡七日不食子贡窃告籴于野人颜回炊之有埃墨堕饭中取而食之子贡望见之以为窃食也入告孔子子曰吾将问之召颜回曰畴昔予梦见先人子炊而进饭吾将进焉对曰有埃墨堕饭中回食之不可祭也云云余按圣人以诚待人况于颜渊用舍行藏之所同也乃诈称梦以钩距之贤者犹不出此况圣人乎颜渊具体而微而不能不以窃食见疑于子贡子贡智足以知圣人曰赐也何敢望回而不能不以窃食疑颜渊有是理与此其师友之间相猜相试初无异于今日屠沽驵侩之徒之所为屠沽驵侩之徒或犹有耻为之者而以加于圣贤呜唿此岂复有人心者哉此事本之吕览而词与此小异然吕览之意不过明知人之难目见者犹不足为信于孔子颜子以为言耳家语遂以为真谬矣吾故曰家语非孔氏遗书也伪也家语较之世家其文尤陋然世儒之信家语尤甚于世家韩昌黎云小惭亦蒙谓之小好大惭亦蒙谓之大好呜唿果有是理乎颜渊问仁子曰克己复礼为仁一日克己复礼天下归仁焉为仁由己而由人乎哉颜渊曰请问其目子曰非礼勿视非礼勿听非礼勿言非礼勿动颜渊曰回虽不敏请事斯语矣后儒求心性于虚空之非按圣门之学莫要于求仁圣门之人莫贤于颜子乃孔子告颜子之同仁以此则是天下之理更无有高于此远于此者也后儒不求之此乃好言心性尤好求心性于虚空微渺之间是以其论益精而其于行事益无所当驯致良知顿悟之说因缘以起而吾道之不流为禅学者几希矣岂知理无精粗而功有深浅浅之可以寡过而深之即足以极深研几颜子之如有所立卓尔固皆自约我以礼来也吾愿世之学者笃信孔子之言而勿务为高远难征之说以自误也附论子曰吾与回言终日不违如愚退而省其私亦足以发回也不愚附论子曰回也非助我者也于吾言无所不说附论子曰语之而不惰者其回也与颜渊问为邦子曰行夏之时乘殷之辂服周之冕乐则诏舞放郑声远佞人郑声淫佞人殆三正不以天地人分朱子论语集注云夏以寅为人正商以丑为地正周以子为天正然时以作事则岁月自当以人为纪故孔子尝曰吾得夏时焉余按上古之历本始于子故历法必以冬至为历元犹月之必始于朔日之必始于半夜也其后圣人修明历法区画四时考验中星晷影而冬至乃在三冬之中不可中分为二且当闭藏之候亦非发号施舍所宜故易而建丑又易而建寅但三代之世三正并行殷周之历其先皆有所授相沿已久故汤武革命皆因之不改犹彻之不始于武王而始于公刘耳初非以天地人分三正也且孔子取夏时固因其建寅亦以其历之密观春秋经传所载失闰者不一而足日食不于朔者亦多可知周历之疏不及夏也第以为取其建寅犹于圣人之意未尽也气颜渊喟然叹曰仰之弥高钻之弥坚瞻之在前忽焉在后夫子循循然善诱人博我以文约我以礼欲罢不能既竭吾才如有所立卓尔虽欲从之末由也已颜子非后儒可拟汉人称黄叔度为颜子宋人亦以程伯淳拟颜子余按颜子所以几于圣人者其德之崇不待言其于尧舜禹汤文武之道亦必深有所见故孔子以夏时殷辂周冕韶舞语之非徒以蕴借和平气象雍容为胜人也但其不幸早逝未及有所建白使见用于世必能移风易俗创制显庸措天下于唐虞三代之隆即不见用于世而着书立说发明孔子之道亦必不在孟子之下非他人所可望也彼叔度者吾不知其胜人者何在即程子资颖学纯启迪后学非不有功于圣道然所建白皆寻常贤臣循吏之所能此或因其位卑不得尽其所长而其持论教人亦未见其可仿孟子之二三也然则二子者不过以其蕴借和平气象雍容故有此品题耳宁颜子而仅如是已乎盖汉末之流风渐尚气度至于魏晋遂专以风采度量权衡人物以至万事不理而有刘石之祸宋亦颇有此风是以亦有靖康之乱也而宋以后儒者遂以周程张朱媲之颜曾思孟其视颜孟亦太浅矣夫颜孟下孔子一等耳三代以下吾未见有如孟子者也则亦必无能有如颜子者也而乃纷纷拟之致圣贤之真不白于天下故附论之如此颜渊死子曰噫天丧予天丧予颜渊死子哭之恸从者曰子恸矣曰有恸乎非夫人之为恸而谁为颜渊死门人欲厚葬之子曰不可门人厚葬之子曰回也视予犹父也予不得视犹子也非我也夫二三子也附论哀公问弟子孰为好学孔子对曰有颜回者好学不迁怒不贰过不幸短命死矣今也则亡未闻好学者也附论子谓颜渊曰惜乎吾见其进也未见其止也王充辟孔颜望阊门白马之说王充论语书虚篇传书或言颜渊与孔子俱上鲁泰山孔子东南望吴阊门外有系白马引颜渊指以示之曰若见吴阊门乎颜渊曰见之孔子曰门外何有曰有如系练之状孔子抚其目而止之因与俱下下而颜渊发白齿落遂以病死盖以精神不能若孔子强力自极精华竭尽故早夭死世俗闻之皆以为然如实论之殆虚言也人目之视也物大者易察小者难审使颜渊处阊门之外望泰山之形终不能见况从泰山之上察白马之色不能见明矣非惟颜渊不能见孔子亦不能见也陆贾曰离娄之明不能察帷薄之内师旷之聪不能闻百里之外阊门之与泰山非直帷薄之内百里之外也秦武王与孟说举鼎不任绝脉而死举鼎用力力由筋脉筋脉不堪绝伤而死道理宜也今颜渊用目望远目睛不任宜盲眇发白齿落非其致也附通论子曰回也其心三月不违仁其馀则日月至焉而已矣子谓颜渊曰用之则行舍之则藏惟我与尔有是夫子曰颜氏之子其殆庶几乎有不善未尝不知知之未尝复行也子曰回之为人也择乎中庸得一善则拳拳服膺而弗失之矣附通论子谓子贡曰女与回也孰愈对曰赐也何敢望回回也闻一以知十赐也闻一以知二子曰弗如也吾与女弗如也曾子曰以能问于不能以多问于寡有若无实若虚犯而不校昔者吾友尝从事于斯矣颜子非诸弟子可及孟子书中公孙丑称冉牛闵子颜渊具体而微自宋以来多以颜曾并称皆若是班焉者余按论语哀公问弟子孰为好学孔子对曰有颜回者好学不迁怒不贰过不幸短命死矣今也则亡未闻好学者也哀公之问在孔子归鲁之后后此四五年而孔子即卒果有可与颜子抗行者孔子必举以告哀公明矣孔子之言如是则是孔子早有论定颜子非他人所可及矣颜子问仁孔子曰克己复礼为仁一日克己复礼天下归仁焉问为邦孔子曰行夏之时乘殷之辂服周之冕乐则韶舞论语中有孔子以此等语言告他人者乎然则非颜子不能及此矣孔子称闵子曰夫人不言言必有中称冉牛曰斯人也而有斯疾也如是而已至于颜子则曰用之则行舍之则藏惟我与尔有是夫曰回也其心三月不违仁曰回也其庶乎曰于吾言无所不说曰惜乎吾见其进也未见其止也其称颜子至于如是其与闵冉必有间矣曾子称孔子曰江汉以濯之秋阳以暴之诚哉知圣人矣然颜子称圣人曰仰之弥高钻之弥坚曰循循然善诱人曰既竭吾才如有所立卓尔虽欲从之末由也已较之曾子其于圣道之浅深亦必有辨矣颜子卒孔子曰天丧予天丧予孟子曰然而无有乎尔盖颜子之造诣已深假之以年圣道不患其不昌明于世不幸早没故孔子以为丧予孟子以为无有也由是言之颜子所至固非诸弟子所可班故今于颜子独表而出之非敢于古圣贤妄有所低昂于其间诚笃信孔子之言而不敢以己见参之耳颜子之事与其问答之言先后皆不可考姑以事类约略次之如右曾子史记曾参字子舆补曾╀字皙说已详前详子篇中辨曾皙风咏之答论语先进篇有曾皙与子路冉有公西华侍坐言志之事余按此章孔子问以何事答知己故子路等三人所言皆从政之事风浴咏归于知我不知我何涉焉且先生问更端则起而对礼也孔子方与诸弟子言而皙鼓瑟自如不亦远于礼乎至在孔子之前而称夫子乃春秋时所无论语中惟阳货篇有之乃战国时人所撰不足据然则此章乃学老庄者之所伪而后儒误采之者朱子谓曾点所言有万物得所之意故孔子与之论虽巧而恐其未必实也故今不载此文辨曾皙倚门之歌檀弓云季武子死曾皙倚其门而歌余按孟子曰若琴张曾暂牧皮者孔子之所谓狂矣又曰其志然曰古之人古之人夷考其行而不掩焉者也孔子亦曰狂者进取又曰吾党之小子狂简斐然处章若大夫丧而倚其门而歌无礼甚矣孔子何取焉且季武于卒于昭公七年孔子仅十八岁度曾皙是时当不过数岁而安能倚其门而歌乎此乃放诞之士庄周之徒之所伪故今不录子曰参乎吾道一以贯之曾子曰唯子出门人问曰何谓也曾子曰夫子之道忠恕而已矣一贯之诏非传道先儒释此章者皆以一贯之诏为孔子传道于曾子所谓一者万理浑然非忠恕也曾子但借学者进修之目欲人之易晓耳余按颜渊问仁孔子曰非礼勿视非礼勿听非礼勿言非礼勿动仲弓问仁孔子曰出门如见大宾使民如承大祭己所不欲勿施于人子贡问博施济众可谓仁乎孔子曰仁者己欲立而立人己欲达而达人所言皆日用寻常平易切实之事凡学者皆可以致力虽大贤由之而未能尽从未有高远深微难以名状使人无从致其力者颜渊曰夫子循循然善诱人博我以文约我以礼果有秘密之传一言以悟道孔子何不以告颜子而使之劳劳于博文约礼之中乎盖曾子子贡其资皆不逮颜子而用力之勤则诸弟子莫有及者但勤而未得其要故以一贯诏之此乃因所不及而教之非以一贯为传道亦非人人皆当闻一贯之旨而后为闻道也孔子言一不言一为何物既曾子以为忠恕则是一即忠恕也谓一非忠恕则是曾子欺门人也且一既非忠恕果何物乎名之而不能名也则曰万理浑然而已万理浑然又何物乎既终莫能名之则又曲为之解谓圣人之一不待尽不待推者也学者则尽而为忠推而为恕者也夫不待尽而自忠谓之非忠可乎不待推而自恕谓之非恕可乎由是言之孔子之所谓一即忠恕也曾子不予欺也大抵儒者之论皆患在于过高欲求加于忠恕之上而不知其反陷入于空虚无用之地吾宁遵曾子之言使学者皆有所持循不敢从宋儒之说使圣道渐入于杳冥且一之为何物门人不知一之非忠恕曾子不言门人不知曾子不言而朱子生二千馀年之后独能默默与圣人之心相契而有以知之吾恐朱子之贤或尚未至于此嗟夫自以孔子之一贯为传道而世之学者莫不喜捷得而惮勤求矣自以一贯为非忠恕而世之学者莫不谈虚理而遗实事矣象山开其源阳明扬其波举天下聪明豪杰之才咸以禅理为宗门顿悟为心法至于明季而遂不可收拾乃世之混同朱陆与轩陆轾朱者辄谓象山高明而朱子平实彼象山者吾不知其高明何在第恐朱子平实之中尚未免有一二之过于高深者存也附论曾子曰吾日三省吾身为人谋而不忠乎与朋友交而不信乎传不习乎辨辞鲁致邑之说说苑云曾子衣敝衣以耕鲁君使人往致邑焉曾子不受曰臣闻之受人者畏人予人者骄人纵子有赐不我骄也我能勿畏乎孔子闻之曰参之言足以全其节也余按君子之辞受准乎义而已若以畏人骄人为词浅矣况国君所赐尤不可以苟辞苟受而乃以俗情之施于平人者施之于君乎且曾子于及门年最少若能为君所重如此必其中年后事孔子安得复存此乃战国以后杨氏之徒之所伪故不录辨辞齐聘之说说苑称曾子从孔子于齐齐景公以下卿礼聘曾子曾子固辞余按史记称曾子少孔子四十六岁虽未必悉实要观论语之文则曾乎于门人中年最少也齐景公以哀之初年卒曾子甫十馀岁孔子以昭之末年至齐曾子时犹未生而何得以下卿礼聘之乎大抵韩诗外传说苑等书多本于战国时人之言而不知考其年世者故今多不采曾子养曾皙必有酒肉将彻必请所与问有馀必曰有附论若曾子则可谓养志也辨受父大杖之说说苑云曾子耘瓜误斩其根曾皙怒援大杖击之曾子仆地有顷苏进曰大人用力教参得无疾乎退屏鼓琴而歌孔子闻之告门人曰参来勿内也云云此说世多信之余按孟子曰中也养不中才也养不才故人乐有贤父兄也如中也弃不中才也弃不才则贤不肖之相去其间不能以寸记曰为人子止于孝为人父止于慈传曰父慈子孝然则其子即不中不才为之父者且不忍遽弃以伤其天性之亲况曾子中且才者也耘瓜而断其根其细已甚而曾皙圣门高弟其旷达之怀必不至以小物介意宁有因区区之事逞一朝之怒遂不复顾其子之生死乎孟子曰曾子养曾皙必有酒肉将彻必请所与问有馀必曰有其善体亲心如是况于身父母之遗体乃毫不自贵重甘奉此身以殉亲一时之怒万一遂死事过而亲怒平而悔之无及为子者何以能自安传曰小人老而无子知挤于沟壑矣曾子果死异日酒肉之养谁奉之况请所与而进所馀乎然则即养口体者亦不敢轻于一死况曾子之养志者哉余谓曾皙之旷达曾子之孝谨其家庭之间必雍睦异常但曾子既以孝名后人言孝者因以事附曾之故有里名胜母曾子不入之语而孝经一篇亦为孔子曾子问答之言犹之乎孔子称闵子之孝而后人遂以芦花之事附会之也犹之乎今世言耿介者必附会以为包拯海瑞言推测者必附会以为诺葛孔明刘伯温也为此说者不过欲明大杖则逃之义因借曾子以垂训于后世而不知其诬古人也故今但采孟子之文载之而他附会之说概不列焉辨心动归省之说传记有云曾子薪于野有客至母以手扌益其臂曾子心动弃薪驰归问母无恙乎或又云曾子在楚心动归问其母母曰思之指余按此二说亦一事而传闻异其词者在楚道远指事小似不如前说之近理然皆似因曾子之孝而附会之者故今不录辨曾母投杼之号新序云曾参处郑有与同姓名者杀人人告其母曰曾参杀人其母织自若也顷一人又告之其母曰吾子不杀人一人又来告其母投杼下机逾墙而走按此乃战国策士假设之言以见谗言之易入以曾子之贤故之耳宁有贤如曾子其母知之有素而尚惑于人言者乎说苑又有邑名胜母曾子不入之语亦系假设之言因曾子之孝而之者故今俱不录曾皙嗜羊枣而曾子不忍食羊枣附论公孙丑问曰脍炙舆羊枣孰美孟子曰脍炙哉公孙丑曰然则曾子何为食脍炙而不食羊枣曰脍炙所同也羊枣所独也讳名不讳姓姓所同也名所独也辨执丧过礼之说戴记檀弓篇记曾子谓子思曰吾执亲之丧也水浆不入于口者七日子思曰先王之制礼云云余按此亦因曾子之孝而附会之者曾子能体亲心而彻必请问必曰有其独不能体亲心而自重其身乎且即曾子果有此事亦不必唿子思而告之也故不录辨重禄轻禄之说韩诗外传云曾子仕于莒得粟三秉方是之时曾子重其禄而轻其身亲没之后齐迎以相楚迎以令尹晋迎以上卿方是之时曾子重其身而轻其禄又引曾子言云吾尝仕齐为吏禄不过锺釜尚犹欣欣而喜者非以为多也乐其逮亲也既没之后吾尝南游于楚得尊官焉堂高九仞榱题三围转毂百乘犹北乡而泣涕者非为贱也悲不逮吾亲也余按此特因曾子以孝着故言孝者必归之耳亲存则不择官而仕亲没则富贵如浮云此君子之常况于曾子其理固应如是然其事则必无之事也曾子孔门高弟如欲辞尊居卑固自易易不必于齐于莒而齐迎以相楚迎以令尹晋迎以上卿乃战国之风气春秋时固未有如是者且楚僭王猾夏曾子必不仕楚而堂高九仞榱题三围转毂百乘亦非曾子之所为也故今俱不录曾子居武城有越寇或曰寇至盍去诸曰无寓人于我室毁伤其薪木寇退则曰修我墙屋我将反寇退曾子反左右曰待先生如此其忠且敬也寇至则先去以为民望寇退则反殆于不可沈犹行曰是非汝所知也昔沈犹有负刍之祸从先生者七十人未有与焉附论孟子曰曾子师也父兄也辨速贫速朽之说戴记檀弓篇云有子问于曾子曰问丧于夫子乎曰闻之矣丧欲速贫死欲速朽有子曰是非君子之言也曾子曰参也与子游闻之有子曰然则夫子有为言之也曾子以告子游子游曰桓司马自为石椁三年而不成夫子曰若是其靡也死不如速朽之愈也死之欲速朽为桓司马言之也南宫敬叔反必载宝而朝夫子曰若是其货也丧不如速贫之愈也丧之欲速贫为敬叔言之也余按丧欲速贫死欲速朽之语曾子果与子游同闻之则桓司马南宫敬叔之事曾子必与子游同见之何容曾子不知而子游独知之公明仪曰三月无君则吊孟子曰惟士无田则亦不祭又曰且比化者无使土亲肤于人心独无忄交乎丧之不欲速贫死之不欲速朽此自天理人情之自然以曾子之大贤必不为是不情之语明矣盖自孔子没后诸弟子之门人各私其师故多自尊其师之说而讥他人因而撰为此等语耳今不录辨蒸梨出妻之说世传曾子以妻蒸梨不熟而出之终身不娶曰高宗以后妻杀孝己吉甫以后妻放伯奇吾上不及高宗中不比吉甫容知其得冤于非乎或疑蒸梨过小不至于出为之解曰出妻令其可嫁盖有大过而出以蒸梨为名尔余按妻也者上奉父母下理内政所关甚重若少年时出妻而不复娶中馈之何人有母尸饔胡不恤焉而家政亦必至于废若既老而出之岂数十年皆无大过独一日而忽有大过乎且既奉吾亲以终天年矣老而弃之亦非君子之所以居心也道之传也孔子授曾子曾子授子思子思传之孟子而三人皆以出妻闻孟子之妻亦几于出岂为圣贤妻者必皆有大过抑为圣贤者必求全责备一不当意即出之乎周公曰无求备于一人孔子谓君子之使人也器之孟子曰中也养不中才也养不才然则于妻亦当如是若为圣贤妻而必至于出天下谁复敢为圣贤妻者此皆必无之事故今不载说并见正录考终篇中曾子有疾召门弟子曰启予足启予手诗云战战兢兢如临深渊如履薄冰而今而后吾知免夫小子辨疾革易箦之说戴记檀弓篇云曾子寝疾病童子曰华而皖大夫之箦与曾子曰斯季孙之赐也我未之能易也元起易箦曾元曰夫子之病革矣不可以变幸而至于旦请敬易之曾子曰吾何求哉吾得正而毙焉斯已矣举扶而易之反席未安而没余按论语曾子有疾召门弟子曰启予足启予手诗云战战兢兢如临深渊如履薄冰而今而说吾知免夫曾子守身慎行动必以正自其平日之事不应临没而尚有不得其正者借令童子不言曾子不将不得正而毙乎大夫之箦如非曾子之所当御则当赐之时固必辞之即辞之不获平日亦必屏之而不用如可御于生时乌在病革之时遂必当易之乎为是说者不过欲明曾子之心安于正虽病革而不肯苟焉而岂知称其临没之贤而反无说以解于平日邪故今不载后学多宗曾子按论语于曾子不字之而子之所记曾子言行亦多疑皆曾子门人所记盖曾子于孔门年最少而学最纯故孔子既没后学多宗曾子者圣道之显多由子贡圣道之传多由曾子子贡之功在当时曾子之功在后世故次曾子于颜子次子贡于闵冉仲弓或以德贵或以功着也大学非曾子作世多以大学为曾子所作朱子分大学之道至未之有也为经为孔子之言其馀为传为曾子之意而门人所记余按诚意章云曾子曰云云果曾子所自作不应自称曾子又不应独冠此文以曾子曰朱子之说近是然即大学之道以下亦殊不类孔子之言且玩通篇之文首尾联属先后唿应文体亦无参差其出一人之手明甚恐不得分而二之也凡文之体因乎其时故论语之文谨严孟子之文舒畅左传采之群书则文错出不均大学之文繁而尽又多排语计其时当在战国非孔子曾子之言也然其传则必出于曾子何以知之论语孔子曰吾道一以贯之曾子曰夫子之道忠恕而已矣今大学所言皆忠恕之事欲修其身者先正其心欲正其心者先诚其意忠也欲治其国者先齐其家欲齐其家者先修其身恕也如恶恶臭如好好色忠也心不在焉视而不见听而不闻以其不忠也有诸己而后求诸人无诸己而后非诸人恕也所恶于上毋以使下所恶于下毋以事上戒其不恕也忠恕二言大学之道尽矣盖曾子得之于孔子而后人又衍之为大学者也故今于曾子篇不载作大学之事而仍推其意如此曾子之事先后亦难详考姑取论语孟子之文约略次之如右闵子以下并同不复再举闵子骞史记闵损字子骞本书称名依论语按论语于诸贤皆以字称或冠以氏或不冠以氏惟曾子有子皆称子而不以字亦有称以名者要系偶然非通例也今列诸贤自颜子外皆用论语原称不敢擅更亦从古之义也鲁人为长府闵子骞曰仍旧贯如之何何必改作子曰夫人不言言必有中季子使闵子骞为费宰闵子骞曰善为我辞焉如有复我者则吾必在汶上矣辨菜色之说韩诗外传云闵子骞始见于夫子有菜色后有刍豢之色子贡问之闵子云云余按此亦形容之词非真有是事闵子天性恬静虽事孔子不久亦必不至于见羽盖龙而歆慕也故不录附论子曰孝哉闵子骞人不间于其父母昆弟之言辨芦花袍之说世传闵子之母早亡父娶后妻更生二子后妻爱其子而虐闵子以芦花着其袍闵子为父推车寒不能前父怒鞭之衣破而芦花见父怒将出后妻闵子泣止之曰母在一子寒母去三子单由是其母感而改之均爱三子如一余按孔子曰人不间于其父母昆弟之言玩其语意乃以父母昆弟之称其孝为易而人之称其孝为难父母昆弟之言或不免因溺爱而溢美故必人言佥同乃可为据绝不类身处逆境者若如世俗所传则闵子之得称为孝易反在人而难反在于母与弟圣人不应作是颠倒语也大抵三代以上书缺实多事难详考后之好事者各自以其意附会之然使其母果有是事称之可也倘原无是事则是欲称闵子之孝反至大伤闵子之心其失不亦大乎孔子称闵子之孝吾知闵子之孝而已闵子之所以为孝吾不得而知也吾不知闵子之所以为孝无害于闵子之为孝也故今不录是事冉伯牛史记冉耕字伯牛伯牛有疾子问之自牖执其手曰亡之命矣夫斯人也而有斯疾也斯人也而有斯疾也按闵子与伯牛皆居德行之科孔子之称闵子不一而足而出处之节尤人所难能惟伯牛无所表见此或因其早亡未及有所树立故耳孟子书中亦称二子以为具体而微故首列之仲弓史记冉雍字仲弓仲弓问仁子曰出门如见大宾使民如承大祭己所不欲勿施于人在邦无怨在家无怨仲弓曰雍虽不敏请事斯语矣附论或曰雍也仁而不佞子曰焉用佞御人以口给屡憎于人不知其仁焉用佞仲弓为季氏宰问政子曰先有司赦小过举贤才曰焉知贤才而举之曰举尔所知尔所不知人其舍诸附论子曰雍也可使南面仲弓问子桑伯子子曰可也简仲弓曰居敬而行简以临其民不亦可乎居简而行简无乃太简乎子曰雍之言然辨父贱行恶之说论语云子谓仲弓曰犁牛之子も且角虽欲勿用山川其舍诸注云仲弓父贱而行恶故夫子以此譬之余按称其子之贤而彰其父之恶揆诸人情似属非宜且本文云子谓仲弓曰云云安知非孔子与仲弓泛论用人之道而遽因此一譬悬坐其父以行恶之名乎窃谓读书凡遇此等语未有确据者宁可缺其所疑不可断以为是万一不然使古人受诬其失岂不大乎故今阙之按孔子以南面许仲弓固非治赋为宰者所可比而问仁问政孔子所答亦似非诸弟子所能及故居德行之科而列颜闵之次惟尝仕于季氏似未逮颜闵者然此或为禄而仕不得已而为之未可遽以是为疑也故今仍从论语列之伯牛之后子贡史记端木赐卫人字子贡子曰赐也女以予为多学而识之者与对曰然非与曰非也予一以贯之唯然之应不能定参赐之优劣先儒谓曾子之闻一贯直应曰唯而子贡曰然非与不能直应无疑是其不逮曾子者也余按孔子之诏门人皆当应之必不默然无言而独记曾子之唯者为下文门人不解而问曾子张本耳若子贡乃因孔子先以云云问之故有然非与之答曾子则未曾有此一问而直告之故不容多此一答也今试取参乎章删曾子曰唯四字则下文门人之问无根取多学章增子贡曰唯四字则赘而无味矣读古人书当细玩其前后文义不得强取一二字句为其人优劣也子贡问政子曰足食足兵民信之矣子贡曰必不得已而去于斯三者何先曰去兵子贡曰必不得已而去于斯二者何先曰去食自古皆有死民无信不立子贡方人子曰赐也贤乎哉夫我则不暇子贡欲去告朔之饩羊子曰赐也尔爱其羊我爱其礼按子贡与孔子问答之言甚多不胜其载多学问政及此二条皆有关于学识之高下故择而载之附论子贡问曰赐也何如子曰女器也曰何器也曰瑚琏也附论子曰赐不受命而货殖焉亿则屡中辨鬻财之说汉司马迁作货殖传称子贡鬻财于曹鲁之间且曰使孔子名布扬于天下者子贡先后之也所谓得势而益彰者乎余按古者金粟皆谓之货殖犹生也所谓货殖云者不过留心于家人生产酌盈剂虚使不至困乏耳非籴贱贩贵若商贾所为也樊迟请学稼圃孔子以小人斥之若子贡学道而躬行商贾之事孔子不知当如何斥之何以其辞仅如是而已乎且谓孔子之道之显为子贡先后之可也谓子贡以富故能显之岂圣人之道亦必借有财而后能行于世乎此乃司马氏愤激之言后人不察遂以子贡为若商贾者然谬矣故不可以不辨大宰召季康子康子使子贡辞大宰曰国君道长而大夫不出门此何礼也对曰岂以为礼畏大国也大国不以礼命于诸侯苟不以礼岂可量也寡君既共命焉其老岂敢弃其国大伯端委以治周礼仲雍嗣之断文身之为饰岂礼也哉有由然也吴子唿叔孙曰而事何也对曰从司马王赐之甲剑铍曰奉尔君事敬无废命叔孙未能对卫赐进曰州仇奉从甲君而拜公会吴于橐皋吴子使大宰请寻盟公不欲使子贡对曰盟所以周信也故心以制之玉帛以奉之言以结之明神以要之寡君以为苟有盟焉弗可改也已若犹可改日盟何益今吾子曰必寻盟若可寻也亦可寒也乃不寻盟吴人藩卫侯之舍子服景伯谓子贡曰夫诸侯之会事既毕矣侯伯致礼地主归饩以相辞也今吴不行礼于卫而藩其君舍以难之子盍见大宰乃请束锦以行语及卫故大宰曰寡君愿事卫君卫君之来也缓寡君惧故将止之子贡曰卫君之来必谋于其众其众或欲或否是以缓来其欲来者子之党也其不欲来者子之雠也若执卫君是堕党而崇雠也夫堕子者得其志矣且合诸侯而执卫君谁敢不惧堕党崇雠而惧诸侯或者难以霸乎大宰说乃舍卫侯冬及齐平子服景伯如齐子赣为介见公孙成曰人皆臣人而有背人之心况齐人虽为子役其有不贰乎子周公之孙也多飨大利犹思不义利不可得而丧宗国将焉用之成曰善战吾不早闻命陈成子馆客曰寡君使恒告曰寡人愿事君如事卫君景伯揖子赣而进之对曰寡君之愿也昔晋人伐卫齐为卫故伐晋冠氏丧车五百因与卫地自济以西禚媚杏以南书社五百吴人加敝邑以乱齐因其病取ん与阐寡君是以寒心若得视君之事君也则固所愿也成子病之乃归成公孙宿以其兵甲人于嬴辨存鲁乱齐亡吴强晋霸越之说史记仲尼弟子列传载有于贡存鲁乱齐亡吴强晋而霸越之事余按论语列子贡于言语之科孟子书中亦称子贡善为说辞不过其才长于专对若春秋传中辞盟于吴之类耳非若战国纵横之流巧言乱德以倾覆人国家者此也乌有佐陈恒以篡齐欺夫差使亡国者哉此盖游说之士因子贡之善于辞舍而之非圣贤所为故今不载存参鲁国之法鲁人有赎臣妾于诸侯者取金于府于贡赎人于诸侯而还其金按此事未必有然于义无所害且其事亦类子贡所为姑列之存参昔者孔子没三年之外门人治任将归入揖于子贡相向而哭皆失声然后归子贡反筑室于场独居三年然后归子贡推尊孔子之言已载正录惟此二条未载附录子禽问于子贡曰夫子至于是邦也必闻其政求之与抑与之与子贡曰夫子温良恭俭让以得之夫子之求之也其诸异乎人之求之与附录叔孙武叔毁仲尼子贡曰无以为也仲尼不可毁也他人之贤者邱陵也犹可逾也仲尼日月也无得而逾焉人虽欲自绝其何伤于日月乎多见其不知量也子贡推尊孔子之言已载正录惟此二条未载今补于此附论春邾隐公来朝子贡观焉邾子执玉高其容仰公受玉卑其容俯子贡曰以礼观之二君者皆有死亡焉高仰骄也卑俯替也骄近乱替近疾君为主其先亡乎夏五月壬申公薨仲尼曰赐不幸言而中是使赐多言者也附论春越子使后庸来聘且言邾田封于骀上二月盟于平阳三子皆从康子病之言及子赣曰若在此吾不及此夫武伯曰然何不召曰固将召之文子曰他日请念按春秋传所述子贡料事之明不一而足然不关大得失无庸尽载惟受玉一事因孔子之戒子贡故载之而并季孙之思子贡亦列于后按论语子张篇子贡之推尊孔子至矣则孔子之道所以昌明于世者大率由于子贡其功不可没也而与回孰愈之问亦似伯仲可见者故次之于闵冉仲弓之后子贡时势功业与曾子不同朱子云曾子本是鲁拙后既有所得故守得夫子规矩定其教人有法所以有传若子贡则甚敏见得易往往教人亦不似曾子守定规矩故其后无传余按史记所载弟子年岁虽不足尽信然大要不甚远今以论语春秋传戴记之文考之康子之问先由而赐而求武伯之间先由而求而赤春秋传多载子路冉有子贡之事而子贡尤多曾子游夏皆无闻焉戴记则多记孔子没后曾子游夏子张之言而冉有子贡罕所论着盖圣门中子路最长闵子仲弓冉有子贡则其年若相班者孔子在时既为日月之明所掩孔子没后为时亦未必甚久而子贡当孔子世已显名于诸侯仕宦之日既多讲学之日必少是以不为后学所宗耳若游夏子张曾子则视诸子为后起事孔子之日短教学者之日长是以孔子在时无所表见而名言绪论多见于孔子没后也不然闵子具体而微仲弓可使南面何以门人皆无闻焉反不如得一体者独能传经于后世乎由是言之羽翼圣道于当时者颜闵子贡由求之力而子贡为尤着流传圣道于后世者游夏曾子子张之功而曾子为尤纯时势不同功业亦异未可谓子贡之不如曾子也故今因叙子贡之事而备论之卷二于路史记仲由字子路子路有闻未之能行唯恐有闻子路人告之以有过则喜子路无宿诺附论子曰片言可以折狱者其由也与辨盛服持剑之说说苑称子路持剑孔子非之子路请摄齐以事孔子又称子路盛服而见孔子非之子路改服而入余按说苑所载孔子之言皆类杨氏之旨盖战国人所为以子路之行行而勇于改过也故之耳其实古人盛服佩剑皆寻常之事不足为病故不录仲由为季氏宰将堕三都于是叔孙氏堕后阝季氏将堕费公山不狃叔孙辄帅费人以袭鲁公与三子入于季氏之宫登武子之台费人攻之弗克入及公侧仲尼命申句须乐颀下伐之费人北国人追之败诸姑蔑二子奔齐遂堕费备览子路为季氏宰季氏祭逮ウ而祭日不足继之以烛虽有强力之容肃敬之心皆倦怠矣有司跛倚以临祭其为不敬大矣他日祭于路与室事交乎户堂事交乎阶质明而始行事晏朝而退颛臾章可疑五事论语季氏篇云季氏将伐颛臾冉有季路见于孔子曰季氏将有事于颛臾孔子曰求无乃尔是过与夫颛臾昔者先王以为东蒙主且在邦域之中矣是社稷之臣也何以伐为云云余按此章可疑者五论语所记孔子之言皆简而直此章独繁而曲其文不类一也子路为季氏宰在定公世冉有为季氏宰在哀公世其时不合二也子路主堕都之谋其刚直有素归鲁之后不肯承季氏意以盟叛人必不一旦隳其晚节以阿季氏其理不似三也颛臾之伐不见于经传洪氏意其因孔子之言而中止然则田赋之用何以不因孔子之言而止其事无征四也僖二十一年传云任宿须句颛臾风姓也实司大与有济之祀不言为东蒙主亦不言为鲁臣其说不同五也且此篇文皆称孔子与前十五篇异其非孔氏之徒所记甚明虽于义无大害然其事未必有且不欲子路受诬于百世故不载公伯寮子路于季孙子服景伯以告曰夫子固有惑志于公伯寮吾力犹能肆诸市朝子曰道之将行也与命也道之将废也与命也公伯寮其如命何按伯寮之孔子以道之行废言之则是孔子之去鲁子路之去季氏皆因此一也故次之于此说已见正录为鲁司寇篇中附录子疾病子路请祷子曰有诸子路对曰有之诔曰祷尔于上下神子曰丘之祷久矣附录子疾病子路使门人为臣病间曰久矣哉由之行诈也无臣而为有臣吾谁欺欺天乎且予与其死于臣之手也无宁死于二三子之手乎且予纵不得大葬予死于道路乎此二章皆不知的在何时然观孔子之言无臣而为有臣当在为大夫而去位之后姑附录于此在陈绝粮从者病莫能兴子路愠见曰君子亦有穷乎子曰君子固穷小人穷斯滥矣附录子路宿于石门晨门曰奚自子路曰自孔氏曰是知其不可而为之真与附论子曰道不行乘桴浮于海从我者其由与子路闻之喜子曰由也好勇过我无所取材按石门之宿浮海之叹不知何时以理度之当在去鲁之后仕卫之前故次之于在陈之后小邾射以句绎来奔曰使季路要我吾无盟矣使子路子路辞季康子使冉有谓之曰千乘之国不信其盟而信子之言子何辱焉对曰鲁有事于小邾不敢问故死其城下可也彼不臣而济其言是义之也由弗能秋齐陈如楚过卫仲由见之曰天或者以陈氏为斧斤既斫丧公室而他人有之不可知也其使终飨之亦不可知也若善鲁以待时不亦可乎何必恶焉子玉曰然吾受命矣子使告我弟冬及齐平卫孔圉取大子蒯聩之姊生悝孔氏之竖浑良夫长而美孔文子卒通于内大子在戚孔姬使之焉大子与之言曰苟使我入获国服冕乘轩三死无与与之盟为请于伯姬闰月良夫与大子入舍于孔氏之外圃昏二人蒙衣而乘寺人罗御如孔氏孔氏之老栾宁问之称姻妾以告遂入伯姬氏既食孔伯姬杖戈而先大子与五人介与从之迫孔悝于厕强盟之遂劫以登台栾宁将饮酒炙末熟闻乱使告季子召获驾乘车行爵食炙奉卫侯辄来奔季子将入遇子羔将出曰门已闭矣季子曰吾姑至焉子羔曰弗及不践其难季子曰食焉不辟其难子羔遂出子路入及门公孙敢门焉曰无入为也季子曰是公孙也求利焉而逃其难由不然利其禄必救其患有使者出乃入曰大子焉用孔悝虽杀之必或继之且曰大子无勇若燔台半必舍孔叔大子闻之惧下石乞盂敌子路以戈击之断缨子路曰君子死冠不免结缨而死孔子闻卫乱曰柴也其来由也死矣孔悝立庄公存参子路有姊之丧可以除矣而勿除也孔子曰何弗除也子路曰吾寡兄弟而弗忍也孔子曰先王制礼行道之人皆弗忍也子路闻之遂除之此事无害于理而与子路素行相似姑存之存参子路治蒲三年孔子过之入境而善之曰由恭敬以信矣入邑曰善哉由忠信以宽矣至庭曰善哉由明察以断矣子贡执辔而问曰夫子未见由而三称善可得闻乎孔子曰入其境田畴草莱甚辟此恭敬以信故民尽力入其邑墉屋甚尊树木甚茂此忠信以宽其民不偷其庭甚此明察以断故民不扰也此文文词冗弱必非孔子之言然其事则容或有之未便删削姑列之于存参又此与上除姊丧事皆不知在何时故统列之于后附论子曰衣敝袍与衣狐貉者立而不耻者其由也与不忮不求何用不臧子路终身诵之子曰是道也何足以臧辨亲没游楚之说世传子路事亲尝食藜藿负米百里之外亲没之后南游于楚从车百乘积粟万钟累茵而坐列鼎而食余按论语称子路衣敝袍与衣狐貉者立而不耻则子路少年之贫固当有之若南游于楚从车百乘积粟万钟则无是事也子路从孔子去鲁厄于陈蔡由卫反鲁复仕于卫而死于难传记历历可考何尝有游楚之时而百乘万钟以自奉亦非子路之所为也此皆后人附会之词故不载附论子曰由之瑟奚为于丘之门门人不敬子路子曰由也升堂矣未入于室也辨瑟有北鄙声之说说苑称子路鼓瑟有北鄙杀伐之声孔子闻之云云盖本于此然乐以宣八风原不可以偏废故传云骤歌北风又歌南风而何得崇南而弃北乎其词意亦浅蔓必非孔子之言明甚且乐以象德瑟之不和由于气质之未化当从容而涵养之亦非七日不食之所能变也此附会之言故不载附论或问乎曾西曰吾子与子路孰贤曾西蹙然曰吾先子之所畏也按子路于及门中年最长而孔子亦屡称之虽时有所督责而贬之固不如褒之者之多也升堂入室孔子有定论矣故先之有子微虎欲宵攻王舍私属徒七百人三踊于幕庭卒三百人有若与焉及稷门之内或谓季孙曰不足以害吴而多杀国士不如已也乃止之吴子闻之一夕三迁哀公问于有若曰年饥用不足如之何有若对曰盍彻乎曰二吾犹不足如之何其彻也对曰百姓足君孰与不足百姓不足君孰与足他日子夏子张子游以有若似圣人欲以所事孔子事之强曾子曾子曰不可江汉以濯之秋阳以暴之皓皓乎不可尚已辨为师被黜之说史记云孔子既没弟子思慕有若状似孔子弟子相与共立为师他日问曰昔夫子当行使弟子持雨具已而果雨弟子问曰夫子何以知之夫子曰诗不云乎月离于毕俾滂沱矣昨暮月不宿毕乎他日月宿毕竞不雨敢问夫子何以知此有若默然无以应弟子起曰有子避之此非子之座也余按诸弟子所以尊孔子者以其道大德崇非以其能知雨不雨也所以事有若者以其言行学问几于圣人非以其能知雨不雨为似圣人也乌有因其不知雨不雨遂黜有若者哉论语记孔子言行多矣皆平实切于日用无多言亿中之事果以能知晴雨之故圣孔子则论语中亦当载其一言一事何以竟杳然也或问之说子曰不知也苟以有所不知而薄之则孔子当先薄于诸弟子矣师之道非苟然而已其尊与君父等故曰民生于三事之如一从师者不可不慎之于始也必审知其可师而后师之既已师之则当终身勿替安有因一事之未知一言之未合而遂黜之者此在世俗之士少知义理者犹不肯为而谓孔子弟子反为之乎孟子曰他日子夏子张子游以有若似圣人欲以所事孔子事之但言其似圣人未尝言其似孔子也但言游夏之徒欲师有若未尝言有若公然自居于师也孟子曰有若智足以知圣人又述有子言云自生民以来未有盛于孔子也有子既知孔子为生民所未有则其断断不敢使游夏以事孔子者事已明矣游夏此举固不得为无过然其心尚可原若有子公然不自量竟自拟于孔子岂尚足以为有若哉然则当日之事盖三子欲师有若而有若不肯居是以中辍好事者因之遂附会为此言耳大抵七十子之门人各好自尊其师而诋讠其他人故此等语多不可信故不载按游夏以有子似圣人则其言行必有过人者而论语称为有子朱子以为多曾子有子门人所记理或然也然践履笃实成就后学或尚非曾子之比故次之于子路之后有子子路非诸弟子所及经传之文多以冉有季路并称世遂视之若班焉者然子路用于季氏而为之堕费冉有用于季氏而为之聚敛其行事之相去甚远也所以多并称者但以其政事之才相埒耳犹言语之称宰我子贡非谓二子等量而齐观也况浮海之许不忮不求之赞皆他人所不易得者至有子务本之旨贵和之说咸能发圣人未发之蕴意其所得有深焉者是以游夏有似圣人之品目也而盍彻之请欲复先王之制其识亦殊卓则二子虽未逮夫颜闵而固非诸弟子所敢望也故冠之于诸贤之先原思史记原宪字子思原思为之宰与之栗九百辞子曰毋以与尔邻里乡党乎附论克伐怨欲不行焉可以为仁矣子曰可以为难矣仁则吾不知也辨敝衣冠见于贡之说史记云子贡相卫结驷连骑排藜藿入穷阎过谢原宪宪摄敝衣冠见子贡子贡耻之曰夫子岂病乎原宪曰吾闻之无财者谓之贫学道而不能行者谓之病若宪贫也非病也子贡惭不怿而去余按子贡曰贫而无谄富而无骄何如子曰可也未若贫而乐富而好礼者也子贡长于理财先贫后富则有之若以贫为耻以富为荣则子贡断不至是此乃战国贫贱骄人之士设为此说以自高者以原思之贫子贡之富也故之耳新序亦载此事而文更繁盖后人所衍皆非实事故今并不录公西华史记公西赤字子华子华使于齐冉子为其母请粟子曰与之釜请益曰与之庾冉子与之粟五秉子曰赤之齐也乘肥马衣轻裘吾闻之也君子周急不继富存参孔子之丧公西赤为志焉饰棺墙置た设披周也设崇殷也绸练设夏也按孔子为司寇以原思为宰必有可取者在而狷介之操亦人所难能至子华以应对长才承命出使亦卓卓者且孔子于二子皆无贬词故并次于有子之后子贱史记密不齐字子贱备览子贱治单父弹鸣琴身不下堂而单父治巫马期以星出以星入日夜不处以身亲之而单父亦治巫马期问于子贱子贱曰我任人子任力任人者佚任力者劳备览子贱为单父宰反命于孔子曰此国有贤不齐者五人教不齐所以治者附论子谓子贱君子哉若人鲁无君子者斯焉取斯说苑记宰单父事四则说苑记子贱宰单父事凡四则一任人任力之对与吕览诗传同一则辞于孔子而孔子告之以毋迎而距毋望而许也一则阳昼告以阳桥鲂鱼之说而子贱请其耆老尊贤者而与之共治也一则孔子问以治单父之政所对与史记意略同而其中有父事三人兄事五人所友者十一人之语则史记所未及也余按子贱之宰单父见于吕览诗传史记新序而说苑又屡见之然则此事固当有之惟其言之繁冗浅弱多不类春秋时语且单父小邑耳武城大邑子游仅得一人单父何遽多贤如此盖孔子尝称子贱为君子而云鲁无君子者斯焉取斯则子贱盖能亲贤友仁集思广益以自治而治人者故说者因以其言而附会之其意则是而其言则非当日之言也惟吕览韩诗史记所载事尚近理文亦较为简洁故今但采三书之文列之备览以为论语焉取之证其馀概不载也辨掣肘之说新序云子贱为单父宰请善书者二人使书宪书教品至单父使书子贱从旁掣其肘书丑则怒之书者归以告鲁君鲁君乃命有司无得擅征发单父单父之化大治余按请人于君而掣其肘无礼甚矣大夫且不可施之于君况宰乎此乃战国策士因世主之任人不专而寓言者以子贱之治单父有能名也故之非实事也故今不录按孔子以君子称子贱而传记亦多载其贤者盖圣门高弟也故次之于原思公西华之后子游史记言偃字子游子游为武城宰子曰女得人焉尔乎曰有澹台灭明者行不由径非公事未尝至于偃之室也辨为惠子重服之说戴记檀弓篇云司寇惠子之丧子游为之麻衰牡麻文子辞子游曰礼也文子退反哭子游趋而就诸臣之位文子又辞子游曰固以请文子退扶子南面而立子游趋而就客位释之者曰惠子废立庶故子游为之重服以讥之余按废立庶其过在人谏之可也自处于非礼不反失己乎使文子终不悟是徒失己而无救于人也非子游之事故不录存疑子之武城闻弦歌之声夫子莞尔而笑曰割鸡焉用牛刀子游对曰昔者偃也闻诸夫子曰君子学道则爱人小人学道则易使也子曰二三子偃之言是也前言戏之耳弦歌章可疑处按鲁为礼乐之邦故孔子曰鲁一变至于道弦歌之声不必武城而后有之孔子既喜之何以不奖之而乃戏之独不虑闻者之疑之乎以子游之聪敏亦不当闻戏言而误以为实也且于孔子之前而称夫子亦非春秋时语此盖传而失其真者撰此篇者误采之耳故今列之存疑子夏史记卜商字子夏子夏为莒父宰问政子曰无欲速无见小利欲速则不达见小利则大事不成辨短于财之说说苑云孔子将行无盖弟子曰子夏有之孔子曰商之为人短于财吾闻与人交者推其长违其短故能久长矣余按子夏之在圣门亦卓卓者必不至吝一盖于师子夏不以富称未必孔子与诸弟子皆无盖而子夏独有之且其语甚浅陋必后人所附会故今不录备览魏成子以食禄千钟什九在外什一在内是以东得卜子夏田子方段干木此三人者君皆师之备览子夏居西河教授诗序非子夏作先儒多谓毛诗传自子夏今诗序乃子夏所作余按西汉以前书未有言及毛诗之序者惟后汉书卫宏传言为毛诗作序则是诗序乃宏所作且序之不合于经义者甚多参之传记亦多舛误而文词亦不逮论语远甚其非子夏所作显然不过汉末魏晋之人传毛诗者借子夏名以为重耳后人震于其名遂相视莫敢议虽以朱子详陈缕辨而人犹不信也甚矣识古书之真伪非易事也故今不载作序之事其序之误已散见诸录中兹不复举也丧服大传非子夏作礼丧服篇大传先儒相传亦以为子夏作余按传之名言精义甚多然亦往往有与经抵捂者子夏不应如是或子夏之徒之所为后世传而失其真耳故今不录附论子游曰子夏之门人小子当洒扫应对进退则可矣抑末也本之则无如之何子夏闻之曰噫言游过矣君子之道孰先传焉孰后倦焉譬诸草木区以别矣君子之道焉可诬也有始有卒者其惟圣人乎附论子夏之门人问交于子张子张曰子夏云何对曰子夏曰可者与之其不可者拒之子张曰异乎吾所闻君子尊贤而容众嘉善而矜不能我之大贤与于人何所不容我之不贤与人将拒我如之何其拒人也辨曾子数罪之说戴记檀弓篇云子夏丧其子而丧其明曾子吊之子夏哭曰天乎予之无罪也曾子怒曰商女何无罪也使西河之民疑女于夫子尔罪一也丧而亲使民未有闻焉尔罪二也丧尔子丧尔明尔罪三也余按闻丧而吊朋友之情也方当慰借而忽数其罪而责之岂人情乎且以丧亲丧子相较而以丧明为罪语亦非是人苟少有知识未有爱其子反胜于亲者况子夏尤圣门之高弟乎但人少年血气盛力能胜哀及老血气衰力不能胜哀故礼居亲丧五十以上饮酒食肉七十惟衰麻在身纵使子夏果因丧子丧明亦以老不胜哀之故过则有之然必不至丧子之哀反过于丧亲不得取丧亲时相较而遽以为罪也此与丧欲速贫一事皆门人各尊其师而讥他人者之所为说不足信故不录子张史记颛孙师字子张子张学干禄附论子游曰吾友张也为难能也然而未仁附论曾子曰堂堂乎张也难与并为仁矣辨千里见鲁哀公之说新序称子张见鲁哀公七日而哀公不礼仆夫而去曰臣闻君好士故不远千里之外犯霜露冒尘垢百合重趼不见休息以见君云云余按子张圣门高弟虽有干禄之心必不至屈身以求见而哀公亦初无好士之事且子张从孔子在鲁久矣孔子没后子张犹与游夏时问难焉则是居于鲁也有何尘垢霜露而不远千里乎观其语乃战国策士之习盖纵横家之所故不录存参子张病召申祥而语之曰君子曰终小人曰死吾今日其庶几乎按子游子夏说礼敦诗以诏后学可谓有功于圣门矣子张好高务外而与游夏均称得圣人之一体盖亦贤也但欲以事孔子者事有若则生平之大疵故并次之子贱之后宰我史记宰予字子我宰予昼寝子曰朽木不可雕也粪土之墙不可圬也于予与何诛哀公问社于宰我宰我对曰夏后氏以松殷人以柏周人以栗曰使民战栗子闻之曰成事不说遂事不谏既往不咎附录宰我问曰仁者虽告之曰井有仁焉其从之也子曰何为其然也君子可逝也不可陷也可欺也不可罔也附录宰我问三年之丧期已久矣君子三年不为礼礼必坏三年不为乐乐必崩旧谷既没新谷既升钅赞燧改火期可已矣子曰食夫稻衣夫锦于女安乎曰安女安则为之夫君子之居丧食旨不甘闻乐不乐居处不安故不为也今女安则为之宰我出子曰予之不仁也子生三年然后免于父母之怀夫三年之丧天下之通丧也予也有三年之爱于其父母乎辨楚车饰之说孔丛子云孔子使宰予使于楚楚昭王以安车象饰遗孔子宰予曰夫子无以此为也夫子言不离道动不违仁贵义尚德清素好俭仕而有禄不以为积不合则去退无吝心妻不服彩妾不衣帛车器不雕马不食粟故臣知夫子之无用此车也云云余按孟子尝称宰我智足以知圣人而其言止于如是是天下之不知圣人者莫宰予若也宰予以言语着而此言乃浅陋鄙俗如是是天下之不能言者亦莫宰予若也而岂不谬哉孔丛子一书大抵皆欲归美圣人或附会以所有或撰造以所无惜乎其人无识其所亟称而大书者皆里巷之士少知自好者之所能为欲尊圣人而以浅视夫圣人而不知也故凡孔丛子之所载一概不采不能尽辨姑举其一二事言之附论子曰始吾于人也听其言而信其行今吾于人也听其言而观其行于予与改是按此文以子曰冠之自当别为一章乃论宰我平日之事非专为昼寝而发也记者以其皆论宰我事因连类而及之耳故今别录于后辨与田常作乱之说史记云宰我为临大夫与田常作乱以夷其族孔子耻之说苑云田成子常与宰我争宰我夜伏卒将以攻田成子田成子因为旌节以起宰我之卒以攻之遂残之也索隐云按左氏无宰我与田常作乱之文然有阚止字子我而因争宠遂为陈恒所杀恐字与宰我相涉因误云然余按左传所纪简公之世止有陈阚二人共政以致相争不容复有宰予参于其间宰予果有此事亦不容左传终无一语及之是史记说苑所称宰予即传之阚止甚明索隐之说是也阚我自名止宰我自名予阚我自在齐宰我自在鲁阚我自事简公宰我自事孔子乌得遂以为一人哉鲁哀公之五年齐景公卒公子阳生来奔六年陈僖子召阳生阚止先待诸外公子曰事未可知反与壬也处是时宰我方从孔子于陈蔡之间由陈反卫安得分身在鲁而与简公共处也哉乃后之人犹欲曲全其说谓予实阚氏以尝为宰故称宰我亦劳而拙矣故今不载此事史记之误本于李斯宋苏氏志林云李斯上书谏二世其略曰田常为简公臣布惠施德下得百姓上得群臣阴取齐国杀宰子于庭是宰予不从田常为常所杀也弟子传乃云宰予与田常作乱使吾先师之门乃有叛臣焉岂千载不蠲之惑也近令儿子迈考阅旧书究其所因则宰我之不叛其验甚明且注云李斯事荀卿去孔子不远宜知其实余按史记之说即本之李斯之言误以阚止之事为宰予耳所谓与田常作乱者即谓与田常相争而措词不审遂若党于陈恒然者非与李断为二说也果党陈恒则陈氏实专齐政君之生死悬于其手又谁能夷宰我之族者且如李斯之言则君过不能匡君危不能救贪荣希进卒杀其君而丧其身亦岂贤者之所为乎乃苏氏误会史记之意斤斤焉据李斯之言以驳之不斥李斯之诬而反谓李斯之得其实呜唿不信经传而信李斯与其博也毋宁寡学问之为愈乎盖宰予为圣门高弟人莫不知有子我者陈恒所杀者子我则遂以为宰予耳犹之乎白居易诗云退之服琉黄一病讫不痊而宋人杂说遂以卫退之事而讥韩昌黎也张误谷杂记亦据左传以驳苏子之误是矣但谓史记此传实以家语弟子解篇为之则犹考之未详史记之误正沿李斯之说志林误分以为二耳按宰我言语之才不亚子贡而朽木之喻从井之问战栗之对短丧之请愆尤未免太多故次之于于张之后冉有史记冉求字子有齐为息阝故国书高无ぶ帅师伐我及清季孙谓其宰冉求曰齐师在清必鲁故也若之何求曰一子守二子从公御诸竟季孙曰不能求曰居封疆之间季孙告二子二子不可求曰若不可则君无出一子帅师背城而战不属者非鲁人也鲁之群室众于齐之兵车一室敌车优矣子何患焉二子之不欲战也宜政在季氏当子之身齐人伐鲁而不能战子之耻也大不列于诸侯矣季孙使从于朝俟于党氏之沟武叔唿而问战焉对曰君子有远虑小人何知懿子强问之对曰小人虑材而言量力而共者也武叔曰是谓我不成丈夫也退而乘孟孺子泄帅右师颜羽御邴泄为右冉求帅左师管周父御樊迟为右季孙曰须也弱有子曰就用命焉季氏之甲七千冉有以武城人三百为己徒卒老幼守宫次于雩门之外五日右师从之师及齐师战于郊齐师自稷曲师不逾沟樊迟曰非不能也不信子也请三刻而逾之如之众从之师入齐军师获甲首八十齐人不能师宵谍曰齐人遁冉有请从之三季孙弗许附论冉有用矛于齐师故能入其军孔子曰义也季孙欲以田赋使冉有访于仲尼仲尼曰某不识也三发卒曰子为国老待子而行若之何子之不言也仲尼不对而私于冉有曰君子之行也度于礼施取其厚事举其中敛从其薄如是则以丘亦足矣若不度于礼而贪冒无厌则虽以田赋将又不足且子季孙若欲行而法则周公之典在若欲苟而行又何访焉弗听十二年春王正月用田赋附论季氏富于周公而求也为之聚敛而附益之子曰非吾徒也小子鸣鼓而攻之可也附录冉子退朝子曰何晏也对曰有政子曰其事也如有政虽不吾以吾其与闻之附录季氏旅于泰山子谓冉有曰女弗能救与对曰不能子曰呜唿曾谓泰山不如林放乎存参伯高之丧孔子之使者未至冉子摄束帛乘马而将之孔子曰异哉徒使我不诚于伯高此事颇类冉有所为故存之然终未有以见其必然也附录春宋景曹卒季康子使冉有吊且送葬曰敝邑有社稷之事使肥与有职竞焉是以不得助执绋使求从舆人曰以肥之得备弥甥也有不腆先人之产马使求诸夫人之宰其可以称旌繁乎附论冉求曰非不说子之道力不足也子曰力不足者中道而废今女画按冉有政事之略亦圣门卓卓者然画退屡见责于师鸣鼓之攻尤非寻常小过可比故次之于宰我之后子羔史记高柴字子羔补高子皋执亲之丧也泣血三年未尝见齿附录子路使子羔为费宰子曰贼夫人之子季子将入遇子羔将出曰门已闭矣季子曰吾姑至焉子羔曰弗及不践其难季子曰食焉不辟其难子羔遂出子路入辨刖者脱诸郭门之说说苑云子羔为卫政刖人之足卫之君臣乱子羔走郭门郭门闭刖者守门曰于彼有缺子羔曰君子不逾曰于彼有窦子羔曰君子不遂曰于此有室子羔入追者罢子羔将去谓刖者曰吾亲刖子之足此子报怨时也何故逃我刖者曰断足固我罪也无可奈何狱决罪定临当论刑君愀然不乐见于颜色此臣之所以脱君也余按此说殊足风世然其事则未必有之子羔在卫位卑非与闻政事者良夫之乱栾宁犹行爵而后出何暇独追子羔且卫之郭门而有缺有窦亦岂可为国乎此或后人设为此言以为从政者劝或有所本而传之失其真均未可知故今不录公会齐侯盟于蒙孟武伯相武伯问于高柴曰诸侯盟谁执牛耳季羔曰郐衍之役吴公子姑曹发阳之役卫石武伯曰然则彘也按此文则是子羔去卫之后鲁而遂仕于鲁也故以在鲁之事次于此后存参成人有其兄死而不为衰者闻子皋将为成宰遂为衰成人曰蚕则绩而蟹有匡范则冠而蝉有兄则死而子皋为之衰存参子羔葬其妻犯人之禾申祥以告曰请庚之子皋曰孟氏不以是罪予朋友不以是弃予以吾为邑长于斯也买道而葬后难继也樊迟史记樊须字子迟孟孺子泄帅右师颜羽御邴泄为右冉求帅左师管周父御樊迟为右季孙曰须也弱有子曰就用命焉师及齐师战于郊齐师自稷曲师不逾沟樊迟曰非不能也不信子也请三刻而逾之如之众从之师入齐军附录樊迟从游于舞雩之下曰敢问崇德修慝辨惑子曰善哉问附录樊迟请学稼子曰小人哉樊须也上好礼则民莫敢不敬上好义则民莫敢不服上好信则民莫敢不用情夫如是则四方之民襁负其子而至矣焉用稼附录樊迟问仁子曰爱人问知子曰知人樊迟未达子曰举直错诸枉能使枉者直樊迟退见子夏曰乡也吾见于夫子而问知子曰举直错诸枉能使枉者直何谓也子夏曰富哉言乎舜有天下选于众举皋陶不仁者远矣汤有天下选于众举伊尹不仁者远矣按论语子羔仅两见而皆非美辞然其事旁见于传记者不一其言亦有足多者盖子羔年少其仕鲁在孔子卒后是以下着于论语耳樊迟问答之多略类子张而稼圃之请举错之疑亦似于道甚浅者粗鄙近利之讥不为无因故又次二人于宰我冉有之后司马牛史记司马耕字子牛向奔卫向巢来奔司马牛致其邑与焉而齐向出于卫地公文氏攻之求夏后氏之璜焉与之他玉而奔齐陈成子使为次卿司马牛又致其邑焉而吴吴人恶之而反赵简子召之陈成子亦召之卒于鲁郭门之外亢氏葬诸丘舆附论司马牛忧曰人皆有兄弟我独亡漆雕开史记字子开子使漆雕开仕对曰吾斯之未能信子说按二子在圣门皆无所表见故并次之于诸贤之后公冶长史记字子辰子谓公冶长可妻也虽在缧绁之中非其罪也以其子妻之辨通鸟言之说世传公冶长通于鸟言有虎负羊于山鸟告长使取之丧羊者迹得之以为窃也讼之于吏以此陷于缧绁云云其说荒诞鄙陋本不足辨而好奇之士亦有援以释论语者贻误后学非小也且使长果如此是长以口腹故取非其有以陷于刑虽非盗窃亦不得为无罪孔子何得谓之非其罪乎学者等诸齐东之语可矣南容史记南宫括字子容论语集解南容弟子南宫绦鲁人也子谓南容邦有道不废邦无道免于刑戮以其兄之子妻之南容三复白圭孔子以其兄之子妻之南容即南宫适非南宫敬叔论语集注云南容名绦又名适谥敬叔孟懿子之兄也是谓论语之南容即春秋传之南宫敬叔矣余按此说本之郑氏康成礼记注中而史记索隐亦相承用之然以经传诸家考之皆两人也春秋传云孟僖子将死召其大夫曰我若获没必属说与何忌于夫子使事之而学礼焉然则南宫敬叔自名说不名绦与适也其误一也论语称君大夫必举其谥若定公哀公桓子康子武叔景伯皆然孟懿子与武伯皆游圣门亦举其谧南容果鲁大夫何以独不举其谥乎其误二也敬叔为鲁大夫自救火一事外无所表见度亦懿子一流人耳懿子敬叔虽尝学礼圣门然皆世禄子弟实不知尊圣人公伯寮之景伯欲杀之武叔之毁景伯告之子贡而敬叔皆若弗闻也者羿之问必非敬叔所能且玩其意似皆隐刺三家尤不似敬叔语也其误三也孔子称南容曰邦有道不废似谓布衣之士者然敬叔孟氏余子固当不废无待孔子言之南容三复白圭故孔子曰邦无道免于刑戳而戴记檀弓篇敬叔乃有载宝而朝之事其言虽不必尽实要其人不似三复白圭者其误四也论语中南容凡三见或谓之南容或谓之南宫适未尝一称为敬叔与说也亦未尝有春秋传中南宫敬叔之一事也然则孔子以兄子妻之者自南容与敬叔无涉也春秋传中南宫敬叔亦凡三见或谓之说或谓之敬叔未尝一称为南容与适也亦未尝有论语中南容之一事也然则为鲁大夫者自南宫敬叔与南容亦无涉也其为判然两人甚明奈何合之其误五也史记孔子世家记学礼事是即春秋传中南宫敬叔事也亦称为敬叔不称为论语之南容于周事亦然至于弟子列传则云南宫括字子容不复言为敬叔并不言为孟氏之余子矣所记三事皆采之论语中亦无春秋传敬叔之一事然则史记亦以为容自容敬叔自敬叔矣康成何由而知南容之即为南宫敬叔也哉其误六也王肃论语注云南容弟子南宫绦鲁人也不言为鲁大夫是魏人未尝以为一人矣韦昭国语注云敬叔鲁大夫南宫说不言为南宫适是吴人亦未尝以为一人矣微独肃之与昭而已家语乃晋宋间人之所撰而于弟子解篇亦不言为敬叔不载敬叔一事至观周篇记学礼事则云敬叔正论篇记除僖子丧事则云南宫说皆不言为南容是家语亦以为两人矣盖当是时康成之说尚未盛行故学者犹承古经传及汉初训诂而用之惟晋杜预注春秋传颇似用康成说而未明言自司马氏采之以注史记而朱子复据之以注论语世遂无复有知其为两人者致使后人疑尚德之人有载宝之事其失似小而正非小也今不欲使贤者代人受过故为之辨而凡敬叔之事概不附焉附录南宫问于孔子曰羿善射汤舟俱不得其死然禹稷躬稼而有天下夫子不答南宫出子曰君子哉若人尚德哉若人存参南宫绦之妻之姑之丧夫子诲之宽ヮ曰尔毋从从尔尔毋扈扈尔盖榛以为笄长尺而总八寸括与绦按论语孔子妻之者南容也而史记谓即南宫括集解谓即南宫绦玩檀弓文绦妻似是孔子兄子而括亦与容义相近岂本有两名如围与虔鞅与志父耶抑传写异文如与姒与弋邪故并存之以备参考妻长妻容非一时事说者或谓公冶长之贤不及南容故孔子以子妻长而以兄子妻容程子曰此以私心窥圣人也二子之妻或因其年之相当耳余按此二事不过记者类而记之其相隔未知数年或十数年原非一时之事而乌得有所较量区别于其间哉盖公冶长在缧绁中而南容免于刑戮其事若相反而孔子皆妻之若世俗之情知取其免刑戮者则在缧绁者为所弃若不以缧绁为病则亦未必求其免刑戮者而妻之于此见圣人之观人择胥得其中正但取其实之不至于取祸而遇之幸不幸不计焉不求之此而妄意区别于其间可谓不善读书者矣程子之论是矣然于事理尚未尽故今附论之长与容未必为孔子弟子按南容之谨言贤矣即公冶长之可妻亦必有所以取之然史记虽载之于弟子传中而以论语之文考之长绝无问答之语适仅有羿一问而亦非质疑问难之比末见其必为弟子也者故附次之于诸弟子之后卷三左子补左氏传三十卷存参鲁君子左邱明惧弟子人人异端各安其意失其真故因孔子史记具论其语成左氏春秋左氏非左丘明刘歆云左邱明好恶与圣人同亲见夫子是谓作春秋传者即论语之左邱明也由是班固汉书谓孔子与左邱明观史记杜氏集解谓左邱明受经于孔子盖皆本之于此自唐啖赵宋程朱以来始谓此作传者与孔子不同时非论语之左邱明而甚者至谓为秦时人余按左传终于智伯之亡系以悼公之谥上讵孔子之卒已数十年而所称书法不合经意者亦往往有之必非亲炙于孔子者明甚不得以论语之左邱明当之也战国之文态横而左传文平易简直颇近论语及戴记之曲礼檀弓诸篇绝不类战国时文何况于秦襄昭之际文词繁芜远过文宣以前而定哀间反略率多有事无词哀公之末事亦不备此必定哀之时纪载之书行于世者尚少故尔然则作书之时上距定哀未远亦不得以为战国后人也且史记但以传为左邱明所作不言为何时人而亦未有亲见孔子之文不知二人姓名之偶同邪抑相传为左氏春秋而司马氏遂亿料之以为论语之左邱明邪说论语者以左邱为复姓与公羊梁正同乃传经者云公羊氏春秋梁氏春秋而此独云左氏春秋不云左邱氏又似作传者左氏而非左邱氏也者然则传春秋者其姓名果为左邱明与否固未可定然无此传则三代之遗制东周之时事与圣贤之事迹年月先后皆无可考则此书实孔子以后一大功臣也不可不标其人既相传为左氏春秋故即题以左子而缺其名与字但载史记之语以存参并识后人轩轾之言以折衷焉国语非左氏作史记自序云左邱失明厥有国语由是世儒皆谓国语与春秋传为一人所撰东汉之儒遂题之曰春秋外传余按左传之文年月井井事多实录而国语荒唐诬妄自相矛盾者甚多左传纪事简洁措词亦多体要而国语文词支蔓冗弱无骨断不出于一人之手明甚且国语周鲁多平衍晋楚多尖颖吴越多恣放即国语亦非一人之所为也盖左传一书采之各国之史师春一篇其明验也国语则后人取古人之事而拟之为文者是以事少而词多左传一言可毕者国语累章而未足也故名之曰国语语也者别于纪事而为言者也黑白迥殊泥远隔而世以为一人所作亦己异矣又按史记自叙自文王孔子以下凡七事文王里之诬馀固已辨之矣孔子之作春秋亦不在于陈蔡离骚兵法吕览说难之作皆与本传之说互异然则此言亦未可尽信也且列左邱于屈原后言失明而不言名明尚未知其意果以为即作传者之左邱明否不得强指为一人也故不采此文左传远胜公二家朱子以左氏为史学公谷为经学左氏纪事详赡而是非多谬公谷纪事虽疏而多得圣人之意余按左氏之不尽合于经意诚有然矣谓公谷之能得经意则未见也公谷之说大抵多取月日名字穿凿附会以为圣人书法所在且事实者义理之根柢苟事实多疏安望义理之反当乎左传虽多不合于经然二百馀年之事备载简册细心求之圣人之意自可窥测左传之远胜于二家者正不在义理而在事实也夫经史者自汉以后分别而言之耳三代以上所谓经者即当日之史也尚书史也春秋史也经与史恐未可分也故今独以左子继诸贤之后诚见此一书有断不可废者耳子思史记伯鱼生字子思子思居于卫有齐寇或曰寇至盍去诸子思曰如去君谁与守附论孟子曰子思臣也微也辨辞狐白裘之说说苑云子思居于卫袍无表二旬而九食田子方闻之使人遗狐白之裘子思辞而不受余按子思鲁人其居卫者仕于卫也不至如是之贫而田子方高士亦非有狐白之裘者此与曾子辞邑之事相属皆杨氏之徒所伪故不录说并见前曾子篇中辨荐苟变之说孔丛子云子思居卫言苟变于卫君曰其材可将五百乘君任军旅帅得此人则无敌于天下矣卫君曰吾知其材可将然变也尝为吏赋于民而食人二鸡子以故弗用也子思曰夫圣人之官人犹大匠之用木也取其所长弃其所短今君处战国之世选爪牙之士而以二卵弃干城之将此不可使闻于邻国者也余按卫灵公问陈于孔子孔子对曰军旅之事未之学也孟子之于齐梁亦劝以施仁政而以兴兵构怨为有灾今于思用于卫不闻进治国安民之臣而惟劝卫君罗爪牙之士以期无敌于天下其意何居焉晋文公将救宋谋元帅赵衰曰可说礼乐而敦诗书子思之此为毋乃为霸者之所笑乎且子思之世上去春秋之末未远何得即自名为战国邪盖战国之时斥弛之士多蒙物议而患无弃瑕录用之主故假之子思以风世耳魏无知之对汉王曰臣所言者能也陛下所问者行也楚汉相距臣进奇谋之士顾其计诚足以利国家不耳盗嫂受金又何足疑乎其意与此正相类然则其为战国以后之人所撰非子思之事明甚撰书者误采之耳孔丛子一书记子思言行甚多皆不足见子思之贤而文词亦浅陋盖皆后人之所附会不能悉辨此事颇熟于人口姑取而辨之举一隅以三隅反可也存参子思之母死于卫柳若谓子思曰子圣人之后也四方于子乎观礼子盍慎诸子思曰吾何慎哉吾闻之有其礼无其财君子弗行也有其礼有其财无其时君子弗行也吾何慎哉辨子思母嫁于卫之说戴记檀弓篇又云子思之母死于卫赴于子思子思哭于庙门人曰庶氏之母死何为哭于孔氏之庙乎康成郑氏遂本此以解前章谓柳若见子思欲为嫁母服恐其失礼戒之余按女子所重者节中人之家少自爱者犹知勉焉况圣人之妇贤者之妻乎且子思之母如果嫁于他氏则凡棺椁衣衾之备自有其夫若子主之子思所谓有其财无其财者欲何为乎郑氏无以自解乃以赠衤遂之属当之赠衤遂之事微矣四方何至遂于此观礼哉孟子葬母于鲁充虞曰木若以美然孟子曰不得不可以为悦无财不可以为悦正与子思之言相类然则子思所指亦谓棺椁衣衾之属明矣若子思治其棺椁衣衾则伯鱼之妻固未尝嫁也子思尝仕于卫或者其母从宦而遂卒焉是未可知恶知非后之人闻母之卒于卫而遂误以为嫁于卫因附会而为此说乎大抵檀弓一书采摭颇杂是以两章自相矛盾如是本不足信而注之者不知而强为之说以合之是以费辞伤理而卒于抵捂也故今不载后章之文说并见前考终篇中鲁缪公无人乎子思之侧则不能安子思子思老始归鲁按论语伯鱼卒于颜渊之前史记年表孔子卒后七十有二年缪公始立然则子思壮仕于卫老始归于鲁也故今载之于居卫之后备览缪公之于子思也亟问亟馈鼎肉子思不悦于卒也标使者出诸大门之外北面稽首再拜而不受曰今而后知君之犬马畜盖自是台无馈也备览缪公亟见于子思曰古千乘之国以友士何如子思不悦曰古之人有言曰事之云乎岂曰友之云乎孟子言未可尽信按缪公子思上去春秋未远而此二事颇类战国风气其事固当有之然不能保无传闻之过当或门人记言者措词之少过其实故列之备览淳于髡子言不足信孟子书中载淳于髡言云鲁缪公之时子柳子思为臣余按子思老始归鲁未尝仕鲁髡战国之辩士不过借古人以自畅其说不必皆实事也莒之役杞梁死而华周生而髡乃曰华周杞梁之妻善哭其夫可类推矣故今不载附录费惠公曰吾于子思则师之矣吾于颜般则友之矣王顺长息则事我者也按孔子没后诸弟子之贤者多矣诸弟子之后邹鲁齐魏之间群贤闻风辈起然世多推子思惜乎所着之书不传而世所传中庸者特出于后人所撰无由而征其造诣之浅深耳然孟子屡称子思荀卿虽毁之然以子思孟子同称则其贤固非他人所可及也故今录于诸贤之后中庸非子思作世传戴记中庸篇子思所作余按孔子孟子之言皆平实切于日用无高深广远之言中庸独探赜索隐欲极微妙之致与孔孟之言皆不类其可疑一也论语之文简而明孟子之文曲而尽论语者有子曾子门人所记正与子思同时何以中庸之文独繁而晦上去论语绝远下犹不逮孟子其可疑二也在下位以下十六句见于孟子其文小异说者谓子思传之孟子者然孔子子思之名言多矣孟子何以独述此语孟子述孔子之言皆称孔子曰又不当掠之为己语也其可疑三也由是言之中庸必非子思所作盖子思以后宗子思者之所为书故之于子思或传之久而误以为子思也其中名言伟论盖皆孔子子思相传之言其或过于高深及语有可议者则其所旁采而私益之者也又哀公问政以下家语亦有之至择善而固执之者也止其中每隔数语即有公曰云云以发之朱子以博学以下为子思所补而公曰云云乃子思所删余按论语所记孔子之言未有繁至数百言者而继绝举废朝聘以时皆天子之事孔子之告哀公何取焉盖孔子之答哀公本不过十馀言其后则撰书者推衍其说是以好学之句又以子曰发之近世所传家语本后人所伪撰彼盖不知孔子之言之于何止故采其文逮于择善固执耳其公曰云云者词理浅陋且增此数问前后文义亦间隔不通乃其所妄增无疑也嗟夫中庸之文采之孟子家语之文采之中庸少究心于文义显然而易见也乃世之学者反以为孟子袭中庸中庸袭家语颠之倒之岂不以其名哉韩子云然后识古书之正伪嗟夫嗟夫此固未可以轻言也中庸非一篇世传中庸四十九篇而今戴记止有中庸一篇说者谓其四十八篇已亡以余观之今世所传中庸非一篇也何以明之自天命之谓性至惟圣者能之仅数百言而中庸之文凡九见中之文凡六见其馀他文亦皆与中庸之义相关自君子之道以后数千言皆与中庸之义不相涉中庸之文仅一见而又与广大精微高明之文平列非意之所注其可疑者一也君子之道以下皆言日用庸行之常鬼神之为德也以下皆言礼乐祭祀之事迥不相类哀公问政以后词意更殊朱子曲为牵合以道不远人三章为费之小者舜其大孝三章为费之大者哀公以后为兼小大其说固已矫强而鬼神章明言祭祀之事乃以鬼神为道为一气之屈伸而以齐明盛服数语为借祭祀之鬼神以明之一章之中鬼神凡为两说委曲宛转以蕲合于费隐之义其可疑者二也自天下至诚为能尽其性以下皆分天道人道而愚而好自用二章其文不类聪明睿知二章其序不符则又以小德大德不倍不骄分释之愚而好自用章以为不倍固已王天下有三重章其为不骄者何在其可疑者三也按汉书艺文志称乐记二十三篇今戴记亦止一篇然以史记及前人之说考之则今乐记实十三篇戴氏删其十篇而合此十三篇为一耳然则中庸亦当类此盖戴氏删其三十馀篇而取其未删者合为一篇也以其首篇言中庸故通称为中庸犹首章言檀弓遂通称为檀弓首章言文王世子遂通称为文王世子也古者以竹为简其势不能多后世易之以纸故合而录之因不复存其旧目耳以今中庸通为一篇而谓四十八篇尽亡误矣中庸非出一手中庸不非一篇也亦不似出于一手者其义有极精粹者有平平无奇者间亦有可疑者即所引孔子之言亦不伦何以参差若是其非一人所作明甚细玩则知之矣附录十有二人孔门诸贤不甚着名而颇有依据与私淑诸儒之有事实若传经者并附载之于此琴张牧皮万章问曰敢问何如斯可谓狂矣曰如琴张曾皙牧皮者孔子之所谓狂矣何以谓之狂也曰其志然曰古之人古之人夷考其行而不掩焉者也辨桑户死而琴张歌之说庄子书称琴张与子桑户孟子反三人相与友子桑户死未葬或编曲或鼓琴相和而歌曰嗟来桑户乎而已反其真而我犹为人猗余按琴张曾皙之狂不过志期古人而行不掩其言如孟子所言者是已非有悖礼伤教事也如悖礼伤教孔子奚取焉此乃放荡之士撰此言以自恣以琴张之有狂名也故之而后人或遂以为实然误矣琴张闻宗鲁死将往吊之仲尼曰齐豹之盗而孟絷之贼女何吊焉按史记弟子传及文翁图惟有曾皙而琴张牧皮皆无之家语有琴牢字子张亦无牧皮今补而附于后至以琴张为牢本之左传集解未知所采何书当考商瞿季次存参商瞿字子木孔子传易于瞿瞿传楚人干臂子弘存参公皙哀字季次孔子曰天下无行多为家臣仕于都惟季次未尝仕按二子皆不见于论语独史记有之然弟子传中凡不见于论语者皆无事迹可纪独二子尚有之而其名字亦间见于他篇当有所本或非误载今并附列于后秦丕兹孟献子以秦堇父为右生秦丕兹事仲尼按史记仲尼弟子列传作秦商字子丕与此文小异史记多误不若春秋传之近古今从传文申枨子曰吾未见刚者或对曰申枨子曰枨也欲焉得刚按史记弟子列传无申枨而文翁图有之未知其果然否但玩此文孔子名之无异于诸弟子而前后章亦皆诸弟子事则谓为弟子者近是故今附列于后段干木田子方段干木逾垣而避之存参田子方段干木吴起禽滑厘之属皆受业于子夏之伦为王者师田段等不皆子夏门人按此云受业于子夏之伦则诸子非皆子夏之门人也盖传记本无明文司马氏特以意度之耳故列之于存参存参魏文侯过段干木之间而轼辨魏礼段干木而不受秦攻之说新序载此事云秦兴兵欲攻魏司马唐且谏曰段干木贤者也而魏礼之天下莫不闻无乃不可加兵乎秦君以为然乃案兵而辍不攻魏文侯可谓善用兵矣余按秦尚力弃德之国岂能知段干木之贤而当敬而遂辍不攻文侯之好贤不过贵其行谊资其启沃可以风群臣可以通明于政事以安民而治国则有之矣若借此为名高以震耀邻国则无此事也此特战国处士设为此论以见士之有益于人国耳惟过闾而式则理之所有故删其繁文而列之于存参备览魏成子以食禄千钟什九在外什一在内是以东得卜子夏田子方段干木此三人者君皆师之辨魏文侯倦不敢息之说说苑云魏文侯见段干木立倦而不敢息及见翟璜踞堂而与之言翟璜不说文侯余按此事或以为晋亥唐叔向事盖皆后人揣度附会之语皆未必其实然故不载辨贫贱骄人之说说苑云魏文侯从中山奔命安邑田子方从太子击过之下车而趋子方坐乘如故太子不说因谓子方曰不识贫贱者骄人富贵者骄人乎子方曰贫穷者骄人富贵者安敢骄人云云余按人无富贵贫贱皆不可以骄人圣贤处世惟准乎礼而已田子方既贤人为魏文侯所敬必无骄人之事此盖战国之士设为此语之子方以自高者故今不录泄柳申详泄柳闭门而不内按淖于髡称鲁缪公之时子柳为臣然以闭门不内推之仕鲁与否未可县定说已见前子思篇中泄柳申详无人乎缪公之删则不能安其身按七十子卒后诗书礼乐春秋皆传于后而论语一书亦七十子以后之人之所记以是知邹鲁齐魏之问贤者盖不乏人也但其姓名皆无可考姑就传记所载名着于当世者附录数人以见其凡公羊氏补公羊传十一卷存参公羊子齐人师古曰名高辨公羊之学出于子夏之说戴宏序云子夏传之公羊高高传其子平平传其子地地传其子敢敢传其子寿至汉景帝时寿乃与弟子胡母子都着以竹帛余按子夏生于春秋之末下去汉景帝时四百有馀岁矣安得五传而至胡母子都此乃传公羊者自侈其说以为其师亲受业于子夏以炫耀当世而不足信故但载汉志之注以存参余不敢妄录也梁氏补梁传十一卷存参梁子鲁人师古曰名喜梁之学不详其初晁氏云应劭风俗通称梁名赤子夏弟子糜信则以为秦孝公同时人阮孝绪则以为名ㄈ字元始皆未详也余按说粱者名既不同世亦互异学者将何以为据乎盖自战国以后简残文绝传梁者莫详其初各以意附会之为说是以参差而不一耳不但风俗通诸书不可信即汉志之注亦未有以见其必然也故本注但列之于存参而馀一概不录三传与春秋汉书艺文志云春秋所贬损大人当世君臣有威权势力其事实皆形于传是以隐其书而不宣所以免时难也及末世口说流行故有公羊梁邹夹之传是其意以为孔子之意皆在左传而公羊梁皆妄说也余按孔子意果在传果宣经而隐传倘传失其传经不为无用之书乎且孔子何不并经亦隐之也盖孔子之经其意本已分明传之渐久而失其旨传经者各自以其意训释之惟左传去圣人之世近记载最广考核较详为大有功于春秋非他家所可及耳故谓左传远胜于二家则可谓孔子之意尽在左传则不可如据公羊梁以为得圣人之意则大谬若取此二书以与左传参互考订则亦有未可废者且左氏经终于孔子之卒若无二家何由知其止于获麟故今公羊梁并附录于馀录之后孔门弟子通考凡称圣门诸贤有不可分系者通录于此德行颜渊闵子骞冉伯牛仲弓冉牛闵子颜渊善言德行冉牛闵子颜渊则具体而微言语宰我子贡宰我子贡善为说辞宰我子贡有若智足以知圣人辨荀子居是邦不非其大夫之说荀子子道篇云子路问曰鲁大夫练而床礼邪孔子曰吾不知也子路出子贡问曰练而床礼邪孔子曰非礼也子贡出谓子路曰夫子无所不知子问非也礼居是邦不非其大夫余按论语孔子谓季氏八佾舞于庭是可忍也孰不可忍也三家者以雍彻子曰相维辟公天子穆穆奚取于三家之堂子曰臧文仲其窃位者与知柳下惠之贤而不与立也子曰臧武仲以防求为后于鲁虽曰不要君吾不信也季氏旅于泰山子曰曾谓泰山不如林放乎孔子于季孙臧孙之失皆直指之而无所讳所谓不非其大夫者安在乎居是邦不非其君可也即非父母之邦亦有臣之义焉若不非其大夫则谄耳孔子曰邦无道危行言孙或不公言之于大廷广众以避祸则有之矣非以是为礼也况与门人私论于几席间是是非非而遽为失礼乎且练祥衤覃丧之大节也床不床丧之常礼也子路子贡于此其讲之熟矣是之未知而待临事之间所谓身通六艺者安在乎此必后人所妄非孔子子贡之事故今不录政事冉有季路子路问闻斯行诸子曰有父兄在如之何其闻斯行之冉有问闻斯行诸子曰闻斯行之公西华曰由也问闻斯行诸子曰有父兄在求也问闻斯行诸子曰闻斯行之赤也惑敢问子曰求也退故进之由也兼人故退之季子然问仲由冉求可谓大臣与子曰吾以子为异之问曾由与求之问所谓大臣者以道事君不可则止今由与求也可谓具臣矣曰然则从之者与子曰弑父与君亦不从也孟武伯问子路仁乎子曰不知也又问子曰由也千乘之国可使治其赋也不知其仁也求也何如子曰求也千室之邑百乘之家可使为之宰也不知其仁也赤也何如子曰赤也束带立于朝可使与宾客言也不知其仁也文学子游子夏子夏子游子张皆有圣人之一体子贡问师与商也孰贤子曰师也过商也不及曰然则师愈与子曰过犹不及檀弓与说苑记除丧弹琴之异戴记檀弓篇云子夏既除丧而见予之琴和之而不和弹之而不成声作而曰哀未忘也先王制礼而弗敢过也子张既除丧而见予之琴和之而和弹之而成声作而曰先王制礼不敢不至焉说苑亦载此事而以不敢过者为闵子骞不敢不及者为子夏与檀弓正相反盖皆得之传闻是以彼此异辞似檀弓为近古然檀弓之诬者亦多皆难取信故今缺之子谓子贡曰女与回也孰愈对曰赐也何敢望回回也闻一以知十赐也闻一以知二子曰弗如也吾与女弗如也闵子侍侧ウウ如也子路行行如也冉有子贡侃侃如也子乐若由也不得其死然季康子问仲由可使从政也与子曰由也果于从政乎何有曰赐也可使从政也与曰赐也达于从政乎何有曰求也可使从政也与曰求也艺于从政乎何有柴也愚参也鲁师也辟由也彦柴也章未可断为孔子之言此章或以为孔子之言盖以诸贤皆称名之故然观论语中称弟子亦有以名者年饥之称有若昼寝之称宰予问耻之称宪聚敛之称求是也末可据是遂断以为圣人之言章首既无子曰字姑从陈蔡章之例可也史记着弟子名籍之误史记仲尼弟子列传凡七十有七人据司马氏谓弟子籍出于孔氏古文其有事迹或年岁者三十有五人而见于论语者二十有七人然确有明征决知其非误者颜渊闵子骞冉伯牛仲弓子路曾皙子贡原思有子曾子宰我冉有公西华子游子夏子张樊迟子羔漆雕开司马牛仅二十人而已其七人者颜路以请车一见公冶长以孔子妻之一见子贱澹台灭明以孔子与子游称之而各一见巫马期则以陈司败之故而附见皆无他事亦无问答之语惟南容凡三见然仅羿一问而亦非质疑问难之比考之他传记惟子贱多言为孔子弟子者其馀皆无由而决知其为弟子与否且巫马期在昭公世已与孔子同朝司败揖之以讥孔子颇不似尝受业也者而子游为武城宰孔子始知灭明是时孔子年已老矣灭明又将何时受业于孔子乎列传乃称其既已受业退而修行始有不由径非公事不见之事既与论语剌谬又称其南游至江从弟子三百人孔子曰吾以貌取人失之子羽则其说益舛而其年亦益不符矣故谓子贱为弟子近是谓颜路等三人为弟子或然谓期与灭明为弟子则恐不然也至于公伯寮者更无馀事但以子路见是时孔子为鲁司寇子路为季氏宰方相倚以行道子路即所以撼孔子乌有七十子而肯为是者哉其无事迹年岁者四十有二人皆不见于论语而有见于左传者二人然确有明征者秦丕兹一人而已颜高虽见于左传然观其事殊不类孔子之弟子也其馀共四十有八人皆不见于经传然南瞿季次其事迹犹粗具于本传其名字复间见于他篇或当不误而自梁以下六人自冉季以下秦商颜高以外四十人并无事迹可考则固无从而知其诚然与否也由是观之孔氏古文或非当时之书不则孔氏古文不误而司马氏误焉亦未可知观于史记所引尚书左传中事亦往往有舛者则是篇岂可以尽信乎哉家语弟子解篇其数与史记同而名字或与史记异且删史记三人别有琴张陈亢县以合其数余按琴张见于孟子左传补之良是但谓琴张即牢未知所本县亦无所考若陈亢乃尊子贡而轻视孔子者孟子所谓中心悦而诚服者必不如是且论语中亢凡两问子贡一问伯鱼而绝未曾一问孔子论语中门人未有相称以子者而亢称伯鱼子贡皆以子则亢乃子贡伯鱼之后辈非孔子弟子也明矣又有文翁图者所载弟子止七十有二人而中有申枨林放申堂遽伯玉则又史记家语之所无者按申枨见于论语其前后章皆论弟子为人而孔子名之亦如诸弟子补之近是申堂不见于经传林放虽见于论语而无明文皆难悬定至蘧伯玉其出近关在鲁襄公之十四年是时已为大夫齿长矣后八年而孔子始生比孔子之冠也则伯玉已老矣夫安得列之于弟子内乎又有见于孟子而三家皆不之载者一人曰牧皮大抵诸家皆各据其所传而史记为近古家语文翁图又似参以己意而去取之者尤不足以为据概删之则不可尽信之亦未安故今据史记文定其所可知者颜渊至司马牛及子贱秦丕兹二十有二人而参以孟子家语文翁图增牧皮琴张申枨三人并颜路等三人商瞿等二人共三十人其馀甚可疑者删之无可考者存而不论可也史记着弟子国邑之误史记仲尼弟子列传着其国邑者凡七人颜子鲁人子贡卫人子游吴人子张陈人公冶长齐人皆以国着曾子南武城人子路卞人皆以邑着以余考之惟颜子子贡为不误耳何者颜氏之着名于鲁者多矣春秋传有颜高颜羽颜息吕览亦有颜阖则颜子为鲁人可信也春秋传艾陵之役吴子赐叔孙甲卫赐进曰州仇奉甲从君而拜则子贡为卫人亦无疑也若子张乃颛孙之后也颛孙于庄二十二年自齐奔鲁历闵僖文宣成襄昭定至哀公凡十世子张之非陈人明矣盖因其先世出自陈而传之者遂误以为陈人耳若子张为陈人则孔子亦将为宋人乎孔子弟子鲁人为多其次则卫齐宋皆邻国也吴之去鲁远矣若涉数千里而北学于中国此不可多得之事传记所记子游言行多矣何以皆无一言及之且孔子没后有子曾子子夏子张与子游相问答之言甚多悼公之吊有若也子游摈武叔之母之死也子游在鲁而鲁之县子公叔戌亦皆与子游游子游之非吴人明矣而子张之子申详子游之子言思亦仍居鲁是二子固世为鲁人矣安得以为陈人吴人也哉公父蜀公父之后也则公冶长亦当为公冶之后襄公之自楚归也季孙使公冶问则公冶鲁大夫也然则长亦非齐人矣南武城者鲁南境之邑吴越至鲁之冲即子游为宰之地也孟子书载曾子居武城有越寇而曾子去孟子曰曾子师也父兄也则曾子非武城人明甚司马氏盖见孟子书中有居武城之文而遂误以为武城人耳惟子路之为卞人未有以见其不然然六人之中得者二而失者四焉则亦未有以见其必然故今惟于颜子子贡采史记文注之馀皆缺焉史记着弟子年岁之误弟子列传有年岁者凡二十有三人其文盖有所本然亦不能无误何者孔子称子贱君子哉若人鲁无君子者斯焉取斯则是子贱已成德矣其亲师取友已历有年矣而列传谓其少孔子四十九岁则当孔子卒时年仅二十有五成德安能如是速乎吴之伐鲁也微虎欲宵攻王舍有若踊于幕庭当是少壮时事而列传谓其少孔子十三岁则当伐鲁之时年已五十有四力已衰矣又不应孔子存时无所表见至孔子没后而与诸弟子问答甚多也论语多以子路冉有并称季康子之问从政也以由赐求孟武伯之问仁也以由求赤其年皆似不甚远者而列传谓子路少孔子九岁冉有少孔子二十九岁子贡少孔子三十一岁公西华少孔子四十二岁年之相隔太远恐未必尽然也由是言之史记弟子之年不过得其彷佛而已不可尽指为实故今悉不录论语源流附考论语古二十一篇出孔子壁中两子张齐二十二篇多问王知道鲁二十篇传十九篇孔子家语二十七卷传齐论者昌邑中尉王吉少府宋畸御史大夫贡禹尚书令五鹿充宗胶东庸生唯王阳名家传鲁论语者常山都尉龚奋长信少府夏侯胜丞相韦贤鲁扶卿前将军萧望之安昌侯张禹皆名家张氏最后而行于世汉中垒校尉刘向言鲁论语二十篇皆孔子弟子记诸善言也太子太傅夏侯胜前将军萧望之丞相韦贤及子玄成等传之齐论语二十二篇其二十篇中章句颇多于鲁论琅邪王卿及胶东庸生昌邑中尉王吉皆以教授故有鲁论有齐论鲁共王时尝欲以孔子宅为宫坏得古文论语齐论有问王知道多于鲁论二篇古论亦无此二篇分尧曰下章子张问以为一篇有两子张凡二十一篇篇次不与齐鲁论同论语集解序齐论多后人附会按同一论语也而有齐鲁之异有多寡之殊则论语一书固有后人之所续入非尽圣门之原本也齐论既多问王知道二篇而二十篇中章句复多于鲁论则齐论之中后人所附会者尤多又非鲁论之可此矣初禹为师以上难数对己问经为论语章句献之始鲁扶卿及夏侯胜王阳萧望之韦玄成皆说论语篇第或异禹先事王阳后从庸生采获所安最后出而尊贵诸儒为之语曰欲为论念张文由是学者多从张氏馀家寝微安昌侯张禹本受鲁论兼讲齐说善者从之号曰张侯论为世所贵包氏周氏章句出焉古论唯博士孔安国为之训解而世不传张禹本授鲁论晚讲齐论后遂合而考之删其烦惑除去齐论问王知道二篇从鲁论二十篇为定号张侯论当世重之周氏包氏为之章句东汉所行为张禹更定之论语按汉书称篇第或异又称张禹采获所安则禹固尝更定论语篇章其篇目虽定从鲁论其文实兼采于齐论非汉初龚奋所传鲁论之旧本也言学者多从张氏馀家寝微集解隋书亦谓张侯论包周为之章句则是东汉之所行者乃禹所更定之论语非古之论语矣张禹更定论语之谬按禹学识浅陋岂足以知圣人但当谨守师传不敢增减或不至大谬耳乃擅更定论语必有不当存而存不当采而采者况禹附会王氏以保富贵卒成王莽篡弑之祸公山佛两章安知非其有意采之以入鲁论为己解嘲地乎汉末大司农郑玄就鲁论篇章考之齐古为之注近故司空陈群太常王肃博士周生烈皆为义说前世传授师说虽有异同不为训解中间为之训解至于今多矣所见不同互有得失今集诸家之善记其姓名有不安者颇为改易名曰论语集解汉末郑玄以张侯论为本参考齐论古论而为之注魏司空陈群太常王肃博士周生烈皆为义说吏部尚书何晏又为集解是后诸儒多为之注齐论遂亡古论先无师说梁陈之时唯郑玄何晏立于国学而郑氏甚微周齐郑学独立至隋何郑并行郑氏盛于人间郑玄所注论语即张禹更定本按此文则康成所注之鲁论即张禹所定之鲁论其中固杂有齐论非汉初之鲁论矣故今论语称为鲁论而或以季氏一篇为齐论然则论语一书中未必无一二篇之可疑一篇中未必无一二章之可疑者也学者当统全书而熟玩之以求圣人之意其有一二章之不类者不得以此疑圣人或曲为圣人解也王充郑玄之谬按当东汉之世去古未远齐古尚存犹可考证王充既知公山佛之往之为非义即当别其同异考其年世辨其真伪而去取之若赵岐之删孟子外篇者然岂非圣门功臣乃反据此以让圣人之失何其谬也至于康成负一代之重望乃于论语参考齐古为之注而于篇章无所区别致使后人无可考证亦何其疏阔也圣言不可谬遵按圣人之言天下后世所当共遵也然必真为圣人之言则可非为圣人之言而亦当遵也述少年时尝在府应岁试忽有人持先君书至寄物二事且命述与其人换卷述念先君平日一言一动无不合乎义者不应忽有此举意甚疑之遂不从命试毕归而请之果他人所伪为也故能言于平日则不至见欺于一时窃谓学者之于圣人亦当如是故今备考论语源流载之使人知世所传之鲁论在汉时不无异同更改是以圣谟洋洋之中间有一二章之可疑者学者不可不别而观之也自述研究论语经历余五六岁时始授论语知诵之耳不求其义也近二十始究心书理于公山佛两章颇疑其事不经然未敢自信也逾四十后考孔子事迹先后始知其年世不符必后人所伪撰然犹未识其所以入论语之由也六十馀岁因酌定洙泗馀录始取论语源流而细考之乃知在秦汉时传齐鲁论者不无有所增入而为张禹采而合之始决然有以自信而无疑故录其详附载于此然世之学者惟知玩讲章作举业未尝有人究其义理考其首尾辨其源流者无怪乎其见而大骇终不以余言为然也附孔检讨大戴记补注序录家语者先儒马昭之徒以为王肃增加肃横诋郑君自为圣证论其说不见经据皆借证于家语大抵抄撮二记采集诸子而古文奥解悉润色之使易通俗读唯问郊五帝之等传记所无者斯与肃说若合符券其为依不言已明公冠篇述孝昭冠辞云陛下者谓昭帝也文武者谓汉文帝武帝也而肃窃其文遂并列为成王冠颂是尚不能寻章摘句举此一隅谬陋弥显况以礼是郑学无取妄滋异端故于家语殊文别读独置而弗论也余昔会试时曾与检讨相识年甚少也数十年不相见不意其学刻苦如是考信录既成后始见此书因其论家语与余所见同附录其文于此│孟子事实录│自序孟子何以别为录也传道之功大也孔子之时王道犹存异说未起故子贡曰文武之道未坠于地在人贤者识其大者不贤者识其小者莫不有文武之道焉战国时则不然处士横议杨墨之言盈天下即儒者所着述亦多传而失真赖孟子缕陈而详辨之井田封建之制仁义性善之旨帝王圣贤之事然后大明而得传于后世向无孟子不但异端之说之惑世也即周官戴记国语逸周书等书所述亦无从辨其是非真伪而识圣道之真故唐韩子称文武周公传之孔子孔子传之孟某又云学圣人当自孟子始然则孟子之于孔子犹周公之于文武文武非周公则制作不详孔子非孟子则传流多失甚矣孟子之有功于道者大也孔子门人之事虽旁见于他书而首尾多难考惟孟子七篇中适梁游齐居滕至鲁皆备载之不难考其先后故别为录以明之也又此七篇皆弟子所纂述以传于后世者其功亦不可没故并附于孟子之后卷上在邹补孟轲驺人也辨孟母三迁之说列女传云孟轲之母其舍近墓孟子之少也嬉戏为墓间之事踊跃筑埋孟母曰此非所以居子也乃去舍市其嬉戏为贾孟母曰此非所以居子也乃徒舍学宫之旁其嬉戏乃设俎豆揖让进退孟母曰此真可以居子矣遂居之余按孟母教子之善当非无故而云然者即三迁之事亦容或有之然谓孟子云云者则必无之事也孔子曰唯上智与下愚不移孟子曰豪杰之士虽无文王犹兴人之相远固由于习然大圣贤之生必与众异必不尽随流俗为转移孟子虽幼安得遂与市井墟墓之群儿无以异乎孟子曰舜之居深山之中与木石居与鹿豕游及其闻一善言见一善行若决江河沛然莫之能御也然则孟子亦当如是使孟子幼时绝不知自异于群儿则孟子壮时亦安能自异于战国纵横之徒哉且孟母既知墓侧之不可居则何不即择学宫之旁而迁之乃又卜居于市侧乎国语称文王曰在母弗忧在傅弗勤列女传云文王生而明圣太任教之以一而识百后世儒者遂谓文王生有圣德大王知其必能兴周故舍泰伯而传国焉夫同一圣人也文王则生而即为圣人孟子则幼时无少异于市井小儿一何其相去之悬绝乎盖凡称古人者欲极形容其人之美遂不复顾其事之乖其通病然也故欲明太任之胎教遂谓文王之圣生而已然欲明孟母之善教遂若孟子之初毫无异于庸愚其实圣人之为圣人亦必由渐而成圣人幼时虽未即为圣人而亦必不与流俗同也善读书者当察其意所在不必尽以为实然也故今不载此事辨孟母裂织买豚之说韩诗外传云孟子少时诵其母方织孟子辍然中止乃复进其母引刀裂其织以此诫之孟子问其母曰东家杀豚何为母曰欲啖汝其母自悔乃买东家豚肉以食之余按自裂其织以喻学之不可中辍理固当然然且诵且思岂无中止之时乃责其声之必无断续乎至于啖汝云者不过一时之戏言耳其失甚小因悔此一戏而遂买豚肉以弥缝之是教之以文过遂非也孟母何反出于此乎此皆说者欲极形容孟母之善教而附会之反失其正者皆不可为信故今并不录辨孟母不许去妇之说韩诗外传云孟子妻独居踞孟子入户视之白其母曰妇无礼请去之母曰乃汝无礼也礼不云乎将上堂声必扬将入户视必下不掩人不备也于是孟子自责不敢去妇余按独居而踞偶然事耳教之可也非有大过岂得辄去声扬视下亦谓朋友宾客闻耳房帏之内安得事事责之此盖后人之所附会必非孟子之事故亦不载备览受业子思之门人附论孟子曰予未得为孔子徒也子私淑诸人也孟子无受业子思事赵岐谓孟子亲师子思王劭谓史记人字为衍余按孔子之卒下至孟子游齐燕人畔时一百六十有六年矣伯鱼之卒在颜渊前则孔手卒时子思当不下十岁而孟子去齐后居邹之宋之薛之滕为文公定井田复游于鲁而后归老则孟子在齐时亦不过六十岁耳即令子思享年八十距孟子之生尚三十馀年孟子何由受业于子思乎孟子云予未得为孔子徒也予私淑诸人也若孟子亲受业于子思则当明言其人以见其传之有所自何得但云人而已乎由是言之孟子必无受业于子思主事史记之言是也然孟子之学深远恐不仅得之于一人殆如孔子之无常师者然故但云私淑诸人耳适梁孟子见梁惠王王曰叟不远千里而来亦将有以利吾国乎孟子对曰王何必曰利亦有仁义而已矣宋人疑孟子见诸侯之误叶大庆考古质疑云墨客王圣美少谒一达官问圣美曰尝读孟子否曰都不晓其义问不晓何义曰从头不晓孟子不见诸侯何以见粱惠王其人愕然无对此虽若戏笑之谈匆遽中亦自难对近见陈氏新话云孟子之书有一言可万世行者有言之今日而明日不可用者孟子不见诸侯而见梁惠王学者至今疑之大庆尝思而得之孟子论去就之义曰迎之致敬以有礼言将行其言也则就之按史记魏世家惠王卑礼厚币以招贤者邹衍淳子髡孟某皆至然则孟子之见惠王非以其迎之致敬而有礼乎余按孟子之见梁王无难解者不知圣美何以不晓达官何以无对陈氏何以致疑叶氏何以待思而后得也孟子所谓不见诸侯者谓草莽之士不屈身先容以求见诸侯耳非谓终古不可与一见也故曰庶人不传质为臣不敢见于诸侯曰如不待其招而往何哉曰段干木逾垣而辟之泄柳闭门而不内是皆已甚迫斯可以见矣语意甚明岂容有不晓其义者而乃纷纷疑之议之真吾所不晓也若谓终古不可一见诸侯则禹皋陶何以儿尧舜伊尹何以见汤太公何以见文王乎孟子居邹季任为任处守以币交受之而不报他日由邹之任见季子然则孟子之见时君皆当如是不但于梁然也即无史记之文而孟子之为应聘而往亦无可疑者但记书者止欲明先义后利之旨不暇于未见之前一一铺叙如今演义之文法耳齐景公问政于孔子卫灵公问陈于孔子未问之前亦必有其相见之因无关于义理故不必一一而书之策也今论者乃以是为疑岂宋人沿唐旧习喜奔竞怪孟子不见诸侯之言而欲以其矛刺其盾乎不然如是读书书无不可议者无性乎陶渊明之不求甚解也孟子救旧之旨按孟子先义后利之旨深切战国时人之病要亦古今之通患也三代以上人皆尚义逮春秋时人渐重利然尚有好义者亦颇有假义者至于战国非惟人不好义即假义者亦不可得何者人皆惟利是图无所用于假义者也人心一专于利则但知有利而不知有义且但知有己而不知有人甚至但知有目前之利而不知有日后之害以故列国之君惟务战争以辟土地聚敛以充府库其臣亦惟务逢君以取富贵其闾巷之间亦惟事强凌弱众暴寡以自利此无他皆好利之心驱之使至是也是以战国之时生民涂炭风俗颓敝死于兵者动至一二十万然则孟子此言诚救时之上策亦千古之炯鉴也故以此章冠七篇之首而太史公读之亦深叹美之也利非不可言圣人何尝下言利易曰干元亨利贞曰坤元亨利牝马之贞曰利建侯曰利见大人曰利涉大川者不一而足圣人何尝不教人以趋利而避害乎但圣人所言义中之利非义外之利共有之利非独得之利永远之利非一时之利此其所以异也故曰见利思义曰因民之所利而利之曰小人乐其乐而利其利此以没世不忘也无如世俗之人惟利是图而不复顾义之是非不但损人以利己也为臣者且耗国以肥家甚至贪一时之利而致酿终身之害者亦往往有之可不谓大愚哉孟子此言可谓深切着明惜乎世人不之察也按孟子与齐梁滕君问答之言文繁不可悉载而孟子乃人所共读亦无庸悉载也故但掇其要旨及有关于时事者次其先后不备录也梁惠王曰晋国天下莫强焉叟之所知也及寡人之身东败于齐长子死焉西丧地于秦七百里南辱于楚寡人耻之愿此死者一洒之如之何则可孟子对曰地方百里而可以王王如施仁政于民省刑罚薄税敛深耕易耨壮者以暇日修其孝悌忠信入以事其父兄出以事其长上可使制梃以挞秦楚之坚甲利兵矣备览惠王数败于军旅卑礼厚币以招贤者邹衍淳子髡孟轲皆至梁孟子至粱在惠王后元之末史记此文载于魏世家惠王三十五年以年表考之乃周显王之三十三年乙酉也余按史记惠王在位三十六年而卒子襄王立在位十六年卒襄王元年乃周显王三十五年丁亥与诸侯会徐州相王也追尊父惠王为王是丁亥以前梁未称王也而孟子之见梁王乃云王何必曰利王好战请以战喻王往而征之夫谁与王敌惠王果未称王孟子何由预称之曰王乎又按史记粱予秦河两地在襄王五年尽入上郡于秦在襄王七年楚败魏襄陵在襄王十二年皆惠王身后事而惠王之告孟子乃云西丧地于秦七百里南辱于楚未来之事惠王何由预知之而预言之乎按杜预左传后序云古书纪年篇惠王三十六年改元从一年始至十六年而称惠成王卒即惠王也疑史记误分惠成之世以为后王年也然则史记所称会徐州相王者即惠王非襄王矣所称襄王之元年即惠王之后元年而予河西入上郡败于襄陵皆惠王时事非襄王时事矣盖惠王本称魏侯既僭称王则是年乃称王之始年故不称三十七年而称元年史记不知惠王改元之故但见其于三十六年之后又书元年遂误以为襄王之元年耳然则孟子之至梁不在惠王三十五年而在后元十二年襄陵既败之后则孟子与惠王之所云者无一语不符矣孟子与齐宣问答甚多而与梁惠殊少在梁亦无他事则孟子居梁盖不久也然犹及见襄王而后去则孟子之至梁当在惠王之卒前一二年辛丑壬寅两岁之中于年表则周慎靓王之元年二年也史记所云非是说并见后襄王条下孟子见梁襄王出语人曰望之不似人君就之而不见所畏焉卒然问曰天下恶平定吾对曰定于一孰能一之对曰不嗜杀人者能一之纪年今王即襄王史记梁惠王三十六年卒子襄王立十六年卒子哀王立竹书纪年梁惠王立三十六年改元又十六年而卒其后称为今王至二十年而其书止杜氏左传后序谓史记误分惠成之世以为后王之年哀王二十三年乃卒故特不称谥谓之今王余按杜氏以史记襄王之年为惠王后元之年是已至谓竹书之今王为哀王而无襄王则非也孟子书称见梁襄王孟子门人记此书者皆当时目睹之人不容误哀为襄则是梁固有襄王也世本称惠王生襄王襄王生昭王则是梁有襄王无哀王也襄哀二字其形相似盖有误书襄王为哀王者史记因疑梁有襄哀两王又不知惠王之改元故误以惠王后元之十六年为襄王之年以襄王之二十三年为哀王之年耳然则纪年之所谓今王即孟子所记之襄王不得以为哀王也说并见前惠王条下附录周霄问曰古之君子仕乎孟子曰仕传曰孔子三月无君则皇皇如也出疆必载质公明仪曰古之人三月无君则吊晋国亦仕国也未尝闻仕如此其急仕如此其急也君子之难仕何也曰丈夫生而愿为之有室女子生而愿为之有家父母之心人皆有之不待父母之命媒妁之言钅赞穴隙相窥逾墙相从则父母国人皆贱之古之人未尝不欲仕也又恶又由其道不由其道而往者与钅赞穴隙之类也孟子在梁未仕按孟子尝见梁惠王惠王自谓晋国天下莫强则当战国之初犹皆以韩赵魏为晋国也孟子未尝至韩与赵则霄此言在孟子居梁之时无疑所谓晋国即指梁而言也观霄以难仕疑孟子则孟子在梁但如宾客然未尝受其爵禄观孟子钻穴逾墙之喻则当时求仕者率有所因缘而得之孟子则必待人君之自知之而自任之不肯效当时游士之所为也故史记于齐称游事齐宣王而于梁则但称梁盖并客卿亦未尝受之矣学者不可不分别观之也游齐上齐宣王问曰齐桓晋文之事可得闻乎孟子对曰仲尼之徒无道桓文之事者是以后世无传焉臣未之闻也无以则王乎曰德何如则可以王矣曰保民而王莫之能御也无恒产而有恒心者惟士为能若民则无恒产因无恒心苟无恒心放辟邪侈无不为已及陷于罪然后从而刑之是罔民也焉有仁人在位罔民而可为也五亩之宅树之以桑五十者可以衣帛矣鸡豚狗彘之畜无失其时七十者可以盒肉矣百亩之田勿夺其时八口之家可以无饥矣谨庠序之教申之以孝弟之义颁白者不负戴于道路矣老者衣帛食肉黎民不饥不寒然而不王者未之有也孟子至齐在至梁之后史记孟子荀卿列传云道既通游事齐宣王宣王不能用梁梁惠王不果所言则见以为迂远而阔于事情是谓至齐在至梁之前也余按孟子梁惠王篇皆以时之先后为序而至梁在篇首见襄王后乃次之以齐宣则是见梁惠在先见齐宣在后也即以史记之文论之周显王三十三年乙酉孟子至梁后二十三年齐始取燕当是时梁惠王卒已久矣然则孟子去齐以后必无复有粱之事故今次至齐于至梁之后孟子不拿周室之故说者谓孔子修春秋尊周室而孟子劝齐梁行王政为有悖于孔子之旨以余考之不然史记赵世家成侯七年与韩攻周八年分周以为两以周本纪计之则显王二年也盖周之东迁晋郑焉依故令虽不行于天下而犹足以立国烈王元年韩灭郑六年赵成侯韩共侯迁晋桓公于屯留晋郑既亡周孤立无所依故韩赵得分之然则显王之世已失其国无复尺土一民之为己有矣是以战国策中所记周事但有西周君东周君而无一语及王且云东周与西周争东周与西周战然则东西二周亦判然为两国而周王特寄食于其间乃欲于此时责天下以尊周亦不情之至矣史记周本纪显王五年贺秦献公二十六年致伯于秦孝公三十三年贺秦惠王如小国之事大国者然盖诸侯惟秦史尚存故司马氏得以据而记之其于三晋齐楚当亦类是然则周于是时固已降同诸侯但其名差异耳至三十五年诸侯会徐州以相王则并其名亦无异于列国故传曰成王定鼎于郏辱阝卜世三十卜年七百孟子曰由周而来七百有馀岁矣然则自此以后已不在卜年之数之内周礼亦无复有存者是以孟子欲得王者以安天下不得以孔子之所为责孟子也孟子曰春秋无义战彼善于此则有之矣征者上伐下也敌国不相征也又曰天子讨而不伐诸侯伐而不讨五霸者搂诸侯以伐诸侯者也由斯以观使孟子生春秋之世亦必尊周室无疑矣孟子曰禹稷颜回同道又曰禹稷颜子易地则皆然其于曾子子思之去与留亦云是故孔子之德非孟子之所及若尊周与不尊周则圣人所处之时势不同非其道之异也学者考古不详而妄议圣人余甚不敢故今考其前后而备论之孟子之王政孟子何为以王说齐宣也古之圣王皆非有心于王天下也德盛化行人自归之非齐王所及也顾战国之时民困已极孟子急欲救之故以王歆动齐王之心使勉为保民之事耳何以有恒产恒心之论也圣人之治天下非但养之也亦将以教之故舜命弃播百谷即命契敷五教所以无饥之后必继之以庠序之教也申以孝弟之义何以言颁白者之不负戴也古之所谓弟者非惟事兄也亦将以事老也故契致以人伦而曰长幼有序孔子曰入则孝出则弟若惟事兄而已当云入则弟不当云出则弟矣孟子救世苦衷按人君抚有一国当先自正其身心不溺于私欲至于淫声荡人心志尤所当痛绝者乃齐王好货好色孟子不匡其失而但以为与民同之即可以王齐王好世俗之乐而孟子以为今之乐由古之乐此何说乎无他战国之时生民涂炭孟子目击其艰急欲拯于水火之中而是时大国之君惟齐宣犹足用为善齐宣所好又非旦夕所能改者故不得已而为此言冀其或能行仁政耳此孟子救世之苦衷非正论也读孟子者当以意逆志不可执词以害其意亦不得以是轻议孟子也故今皆不载并识其说于此孟子见齐宣王曰所谓故国者非谓有乔木之谓也有世臣之谓也王无亲臣矣昔者所进今日不知其亡也王曰吾何以识其不才而舍之曰国君进贤如不得已将使卑逾尊疏逾戚可不慎与左右皆曰贤末可也诸大夫皆曰贤未可也国人皆曰贤然后察之见贤焉然后用之左右皆曰不可勿听诸大夫皆曰不可勿听国人皆曰不可然后察之见不可焉然后去之孟子用人之说与齐大夫按治国莫要于用人不得其人则虽善政亦不能行故周公有立政之篇孔子有人存政举之对孟子此章实治国之要术故今载于保民章之后至是而王道全矣虽然孟子此言特为齐王言之耳左右之言不可信固也诸大夫多矣何以其言犹皆不可信而必访诸国人而又以身察之人主之劳何至于是尧舜大圣人也然其命官也不过咨于四岳访于廷臣而已皆得其人建大功于天下亦非惟圣帝哲王然也齐桓公听鲍叔之荐而相管仲晋文公听赵衰之荐而用却谷栾枝先轸皆能治其国而霸诸侯而孟子乃为是言者何哉盖齐之廷臣不肖者多而贤者少惟诸大夫之言是听则必有夤缘权幸以求进身者观于王陈贾齐之大夫可知矣观于牵牛章中肥甘轻暖采色声音便嬖王之诸臣皆足以供之大夫之逢迎其君者不乏人矣观于王至公行氏有进而与言者有就其位而与言者庶僚之奔走于大夫之前者亦不乏人矣如是而欲资大夫之荐引安能得贤士而用之其必至于蠹国害民者势也虽有即墨大夫而无如毁之者之多虽有阿大夫而无如誉之者之众齐之往事概可见矣故凡人主处休明之世俊杰盈廷政事修举则不必过为其烦若不幸值废弛之后朝多幸位阿谀成风非大振干纲广开耳目不足以起其衰而革其弊孟子此言诚拨乱反治之良策也夫以必阝恤之战证孟子用人之说吾读春秋传至晋楚必阝之战而知晋政之衰也必阝之役晋师何以败也曰晋之军帅不和既不量力而辄济河又不设备故败曰固也然犹非其本也传曰晋魏求公族未得又曰赵旃求卿未得卿大夫岂可求者乎盖有求而得者与夫不求而遂不能得者是以人竞于求若得者皆不因于求则无复有求之者矣文公之世赵衰荐为元帅岂尝求之乎胥臣荐缺之贤而文公以为下军大夫缺亦未尝求也亦非但不求也文公以赵衰为卿而衰让于栾枝先轸且以己所得者让之于人矣无怪乎所用皆贤一战而遂霸也且凡求进用者非逢迎则贿赂逢迎贿赂而得为卿大夫其人必不肯以报国安民为事逢迎贿赂而后得为卿大夫则贤才必无由而进虽文襄之泽未衰晋卿大夫之中非无贤者顾贤者少而不肖者多则贤者亦不得展其用是以事权不一在国则无以抚其民在军则无以胜厥敌也若果能如孟子之言见贤然后用之岂复有求之者吾故观于城濮与必阝之事而益信孟子言之可为世鉴也附录储子曰王使人瞰夫子果有以异于人乎孟子曰何以异于人哉尧舜与人同耳齐王悦服孟子观此文则齐王于孟子可谓心慌诚服矣梁惠王公孙丑两篇叙孟子事皆以时之先后次之其见于他篇者无可考其先后故皆因事而附录之孟子将朝王王使人来曰寡人如就见者也有寒疾不可以风朝将视朝不识可使寡人得见乎对曰不幸而有疾不能造朝明日出吊于东郭氏公孙丑曰昔者辞以病今日吊或者不可乎曰昔者疾今日愈如之何不吊王使人问疾医来孟仲子对曰昔者有王命有采薪之忧不能造朝今病小愈趋造于朝我不识能至否乎使数人要于路曰请必无归而造于朝不得已而之景丑氏宿焉景子曰内则父子外则君臣人之大伦也父子主恩君臣主敬丑见王之敬子也未见所以敬王也曰恶是何言也齐人无以仁义与王言者岂以仁义为不美也其心曰是何足与言仁义也云尔则不敬莫大乎是我非尧舜之道不敢以陈于王前故齐人莫如我敬王也景子曰否非此之谓也礼曰父召无诺君命召不俟驾固将朝也闻王命而遂不果宜与夫礼若不相似然岂谓是与曾子曰晋楚之富不可及也彼以其富我以吾仁彼以其爵我以吾义吾何慊乎哉大岂不义而曾子言之是或一道也天下有达尊三爵一齿一德一朝廷莫如爵乡党莫如齿辅世长民莫如德恶得有其一以慢其二哉故将大有为之君必有所不召之臣欲有谋焉则就之其尊德乐道不如是不足与有为也客卿舆居官天子诸侯之视朝也皆有定期此何以称孟子将朝又何以齐王不知孟子之将朝而使人召之盖孟子之在齐乃客卿也与居官任职者不同战国之世凡客游于诸侯之国者朝皆未有定日欲朝则往朝耳故史记云游事齐宣王言游事以别于居官任职者也是以孟子将朝而齐王犹不知而使人召之也此盖当时风气如是非但孟子然也但在他人闻王之召则疾趋而赴之惟孟子不欲因召而往耳若果居官任职岂容如是观此章之文及后氐圭黾不受禄两章孟子在齐所处之时势可知矣孟子之平陆谓其大夫曰子之持戟之士日而三失伍则去之否乎曰不待三然则子之失伍也亦多矣凶年饥岁子之民老羸转于沟壑壮者散而之四方者几千人矣曰此非距心之所得为也曰今有受人之牛羊而为之牧之者则必为之求牧与刍矣求牧与刍而不得则反诸其人乎抑亦立而视其死与曰此则距心之罪也他日见于王曰王之为都者臣知五人焉知其罪者惟孔距心为王诵之王曰此则寡人之罪也平陆章见齐君臣之美此章孟子责孔距心之罪宣王亦自引咎人莫不谓齐大夫之旷职而齐王之大致矣然吾读之而犹觉齐君臣之殊不易得也距心诚为旷职然其心犹知恤民其言犹知引咎初未尝剥民之膏脂以自奉盗君之仓库以自肥亦未尝自矜其能而归咎于岁也齐王诚为失政然犹自知其过未尝怙终而拂谏也是其国事尚未大坏是以宣王虽不能辟土地朝秦楚而犹能保其国至于闵王为燕所灭止守莒即墨二邑而其臣民犹知发愤距敌卒尽复其旧土直至王建之世秦灭三晋燕楚之后力不能敌而后国亡孔子言观过知仁吾故读平陆一章而知齐之犹能自固也唐宋之季世远书缺吾不知其详矣若明季之事则吾乡前辈之所记载尚可考而知之崇祯十二三年大名大荒不惟转且散也甚至于人相食然上之所免赋税道府皆匿不下行仍使州县催征而与之均分之民之饥寒朴责而死者累累此其视孔距心何如也民之困至是极矣然庄烈帝皆不之知惟知任用奸邪俾得互相蒙蔽有直言时事者必致之罪直至城破之时犹自谓非亡国之君其视齐宣又何如也所以自成献忠乌合之众本不难于剿灭乃至一府则一府归之至一县则一县归之求其如齐而不可得无他其人心风俗已坏故也由是言之齐之君臣尚有可取是以孟子谓王犹足为善而不忍去齐也孟子谓氐圭黾曰子之辞灵丘而请士师似也为其可以言也今既数月矣未可以言与氐圭黾谏于王而不用致为臣而去齐人曰所以为氐圭黾则善矣所以自为则吾不知也公都子以告曰吾闻之也有官守者不得其职则去有言责者不得其言则去我无官守我无言责也则吾进退岂不绰绰然有馀裕哉客卿与居官观此章孟子自言无官守无言责则孟子在齐乃客卿非居官受职者明矣盖战国之士游于邻国者多虽不受职苟为时君所礼亦畀以爵战国策所谓魏王使客将军辛垣衍行入邯郸者是也说并详前将朝王章及后不受禄章附录孟子为卿于齐出吊于滕王使盖大夫王为辅行王朝暮见反齐滕之路未尝与之言行事也附录公行子有子之丧右师往吊入门有进而与有师言者有就右师之位而与右师言者孟子不与右师言王敬孟子按王齐王之宠臣恃宠而骄常也然乃朝暮见焉虽不与言行事而不改是何其敬孟子乃尔以宣王之敬孟子故也然则宣王亦战国之英主未尝不知孟子之贤但不能用孟子之言耳故孟子曰王犹足用为善也公行氏之事不知在何时因与吊滕之事略同故因类而次之孟子自齐葬于鲁反于齐止于嬴充虞请曰前日不知虞之不肖使虞敦匠事严虞不敢请今愿窃有请也木若以美然曰古者棺椁无度中古棺七寸椁称之自天子达于庶人非直为观美也然后尽于人心不得不可以为悦无财不可以为悦得之为有财古之人皆用之吾何为独不然且比化者无使土亲肤于人心独无忄交乎吾闻之也君子不以天下俭其亲存参或曰孟子鲁公族孟系之后故孟子仕于齐丧母而归葬于鲁也游齐下齐人伐燕或问曰劝齐伐燕有诸曰末也沈同问燕可伐与吾应之曰可彼然而伐之也彼如曰孰可以伐之则将应之曰为天吏则可以伐之今有杀人者或问之曰人可杀与则将应之曰可彼如曰孰可以杀之则将应之曰为士师则可以杀之今以燕伐燕何为劝之哉齐人伐燕胜之宣王问曰或谓寡人勿取或谓寡人取之以万乘之国伐万乘之国五旬而举之人力不至于此不取必有天殃取之何如孟子对曰取之而燕民悦则取之古之人有行之者武王是也取之而燕民不悦则勿取古之人有行之者文王是也以万乘之国伐万乘之国箪食壶浆以迎王师岂有他哉避水火也如水益深如火益热亦运而已矣国策记齐伐燕事失孟子意战国策云燕人恫怨百姓离意孟某谓齐宣王曰今伐燕此文武之时不可失也王因令章子将五都之兵以因北地之众以伐燕史记燕世家采之余按此即孟子书中所载沈同之问而或以为劝齐伐燕之事孟子固已辨其非矣至所称文武云者即胜燕章孟子引文王武王以告宣王之语而失其意者孟子方以燕民之悦不悦决之何尝以为时不可失乎嗟乎孟子一书幸而犹存故今得以号而知之外此若信陵平原廉颇乐毅虞卿鲁仲连之属其人未尝着书或其书已亡无可据以证史记之是非者学者必谓史记之得其实然则古人之受诬于后世者岂可胜道战吾愿世之文人学士毋据断简残篇传闻之词而轻责古人也齐人伐燕取之诸侯将谋救燕宣王曰诸侯多谋伐寡人者何以待之孟子对曰臣闻七十里为政于天下者汤是也未闻以千里畏人者也今燕虐其民王往而征之民以为将拯己于水火之中也箪食壶浆以迎王师若杀其父兄系累其子弟毁其宗庙迁其重器如之何其可也天下固畏齐之强也又倍地而不行仁政是动天下之兵也王速出令反其旄倪止其重器谋于燕众置君而后去之则犹叮及止也燕人畔王曰吾甚惭于孟子伐燕为齐宣王事齐之取燕史记六国年表在周赧王元年于齐为王之十年燕世家亦以为王而齐世家无之苏子由古史据史记年表文断以为齐王陈氏新话从之而谓孟子书为其徒所记以故致误惟叶氏大庆考古质疑据战国策之文谓齐宣用苏代使于燕代激燕王厚任子之燕国大乱储子谓齐宣王因而赴之破燕必矣皆称宣王与孟子合是矣然吾犹惜其论未尽而疑史记之不应有误之犹未免于过也按孟子书中与宣王问答有明文者凡一十四章而绝无与王问答之事记此书者不过万章公孙丑之属皆尝从孟子在齐目睹此事者必无以王之事无故移之宣王之理由是言之孟子之不误无可疑者史记魏世家称惠王三十五年而孟子至梁孟子列传又谓孟子先至齐而后梁自粱惠王三十五年下至齐取燕之岁凡二十有三年如是则孟子去齐已久矣何由得见取燕之事由是言之史记之有误亦无可疑者盖自陈恒得政以来凡十二代而灭故庄子云田成子杀齐君十二代而有齐国鬼谷子亦云然而史记止有成子恒襄子盘庄子白太公和桓公午威王婴齐宣王辟疆王地襄王法章及王建十代其悼子田侯剡二代皆遗之又误以桓公为在位六年是以威宣两代移前二十二年而取燕遂当王世耳索隐云纪年齐康公二十二年田侯剡立又云纪年梁惠王十三年当齐桓公十八年后威王始见则桓公十九年而卒据此则齐威立于周显王之十二三年以史记之年递推而下之取燕正在齐宣之六七年非王时事矣故以纪年为据则孟子庄子战国策鬼谷子之言皆合若以史记为据则此四书无一合者而宋人乃欲据史记以驳孟子其亦异矣司马温公通鉴从孟子以伐燕为宣王时是矣然以取燕燕畔为一年事在宣王十九年数月而王立亦于事理未合讲章家解孟子者又以取燕为宣王事燕畔为王事而云燕人畔章但称王曰者王生而未有谥也其说尤谬夫不听孟子言而取燕者既为宣王矣燕人之畔王何惭于孟子乎此无他皆由未尝深考战国时事不知史记之移威宣两代于前二十馀年是以委曲求全其说而卒不能合也故今取燕燕畔数章并依孟子国策纪年之文载之宣王之世附录齐饥陈臻曰国人皆以夫子将复为发棠殆不可复孟子曰是为冯妇也晋人有冯妇者善搏虎卒为善士则之野有众逐虎虎负莫之敢撄望见冯妇趋而迎之冯妇攘臂下车众皆悦之其为士者笑之此事未知何时然揆其理势当在将去齐之前故附录于此孟子致为臣而归王就见孟子曰前日愿见而不可得得侍同朝甚喜今又弃寡人而归不识可以继此而得见乎对曰不敢请耳固所愿也他日王谓时子曰我欲中国而授孟子室养弟子以万钟使诸大夫国人皆有所矜式子盍为我言之时子因陈子而以告孟子陈子以时子之言告孟子孟子曰然夫时子恶知其不可也如使予欲富辞十万而受万是为欲富乎孟子去齐宿于昼有欲为王留行者坐而言不应隐几而卧孟子去齐尹士语人曰不识王之不可以为汤武则是不明也识其不可然且至则是干泽也千里而见王不遇故去三宿而后出昼是何濡滞也士则兹不悦高子以告曰夫尹士恶知予哉千里而见王是予所欲也不遇故去岂予所欲哉予不得已也予三宿而出昼于予心犹以为速王庶几改之王如改诸则必反予夫出昼而王不子追也予然后浩然有归志予虽然岂舍王哉王由足用为善王如用予则岂徒齐民安天下之民举安王庶几改之予日望之孟子去齐之故按孟子去齐之故致为臣章不言所以宿昼章虽有不及子思一语而亦未明其所以然至此章始详言其故盖孟子之至齐无他不过欲救民于水火之中耳而战国之君多不足与有为幸而齐宣犹足用为善是以孟子恋恋而不忍遽去也庶几改之必有一事孟子言之而宣王不从者不从则不能行仁政不行仁政则不能救民于水火之中孟子虽在齐何益且孟子之去齐齐王何尝不留孟子授室中国养以万钟齐王之意渥矣然非孟子之所望于王者也王不能改虽万钟何加焉王自留之不可代王留行岂有益乎欲及子思惟有劝王改过而已观此章然后知孟子之所以去齐与其所以不遽去齐皆非苟然者学者不可以不察也然尹士亦当时贤人其所讥刺皆近于理非若淳子髡辈漫然而妄议者但未识孟子救世之苦心耳观其闻孟子之言而即自谓为小人则其人亦非易及者矣附论孟子去齐充虞路问曰夫子若有不豫色然前日虞闻诸夫子曰君子不怨天不尤人曰彼一时此一时也五百年必有王者兴其间必有名世者由周而来七百有馀岁矣以其数则过矣以其时考之则可矣夫天未欲平治天下也如欲平治天下当今之世舍我其谁也吾何为不豫哉孟子心事此章乃孟子自明其心事前章虽言去齐之故然特为齐王言之此乃圣贤平治天下之素志也盖圣贤之生于世非徒自淑其身而已必将使天下皆登于衽席也自周之衰王者不作百姓之涂炭极矣必使唐虞三代复见于今日而后足遂圣贤之心然秦楚韩赵之君未有可以行王政者惟齐宣犹足用为善而国势亦足以有为然竟不能有所遇而卒去之此孟子之所以不乐也乃后世说者犹以孟子之劝齐梁行王政为讥嗟夫使孟子不劝齐梁以行王政终老于邹可矣胡为乎日出入于风尘马足之间而不惮其烦也附论孟子去齐居休公孙丑问曰仕而不受禄古之道乎曰非也于崇吾得见王退而有去志不欲变故不受也继而有师命不可以请久于齐非我志也孟子不受齐采邑按前章云孟子为卿于齐而公孙丑云仕而不受禄孟子既为卿何以不受禄既不受禄又何以自瞻乎盖古者卿大夫之禄皆以邑若他国之大夫居是邦者则致馈遗饩牵春秋传所谓秦钅咸与楚比齿者是也士之游是邦者则馈以粟帛孟子所谓君馈之则受之者是也孟子既见齐王知其不能行道故不受其采邑以为久居之计齐王虽授以卿之位而初无卿之职是以朝王无定期而孟子亦自谓无官守无言责也合此三章观之则孟子所处之时势了然可见然则孟子在齐正与孔子际可之仕相类故曰所就三所去三也附论孟子曰无惑乎王之不智也虽有天下易生之物也一日暴之十日寒之未有能生者也吾见亦罕矣吾退而寒之者至矣吾如有萌焉何哉齐宣王胜人三事按孟子称齐王犹足用为善宣王之胜人者何在乎盖有三焉孟子言无已则王宣王即问德何如则可以王孟子言保民而王宣王即问寡人可以保民乎哉是其有志向善不囿于世俗之说胜于人者一也孟子论交邻国王曰寡人有疾寡人好勇孟子论行王政王曰寡人有疾寡人好货寡人好色燕人畔则王惭于孟子告以孔距心之事则王以为己罪是其有过而能自知又不自讳胜于人者二也储子曰王使人瞰夫子果有以异于人乎是其心中深服孟子之贤以为伊吕之俦王王之宠臣也吊滕之役朝暮见焉非惟不敢恃宠而骄孟子且欲承奉孟子以冀得其欢心无他知王之敬孟子故也使宣王如鲁平公者何难为臧仓之所为胜于人者三也战国之君如宣王者盖不可多得矣是以孟子以为足用为善已宿于昼而犹不忍去也然而卒无成者何也在廷之臣罕有贤者故闻孟子之言则好之与他人燕处而不见孟子则忘之而不复有远志惟徇己之嗜欲而已故孟子曰吾见亦罕矣吾退而寒之者至矣孟子盖深惜之也卷下由宋归邹之滕至鲁滕文公为世子将之楚过宋而见孟子孟子道性善言必称尧舜世子自楚反复见孟子孟子曰世子疑吾言乎夫道一而已矣今滕绝长补短将五十里也犹可以为善国书曰若药不瞑眩厥疾不瘳此孟子去齐以后居宋时事故次之于此附录孟子谓戴不胜曰子欲子之王之善与我明告子子谓薛居州善士也使之居于王所在于王所者长幼卑尊皆薛居州也王谁与为不善在王所者长幼卑尊皆薛居州也王谁与为不善一薛居州独如宋王何孟子在宋不载有他事不胜宋大夫也故附录此章于此万章盈之之间亦当在此时可类推也邹与鲁穆公问曰吾有司死者三十三人而民莫之死也诛之则不可胜诛不诛则疾视其长上之死而不救如之何则可也孟子对曰凶年饥岁君之民老弱转乎沟壑壮者散而之四方者几千人矣而君之仓廪实府库充有司莫以告是上慢而残下也曾子曰戒之戒之出乎尔者反乎尔者也夫民今而后得反之也君无尤焉君行仁政斯民亲其上死其长矣此孟子居邹事当在去宋之后至膝之前但未知与然友之间孰为先后姑次之于此邹有司犹为贤此章发明上下之间出尔反尔之义最为深切民之死与散也有司不之恤也曰非我也岁也有司之死于鲁也民亦不之恤也曰非我也鲁也曾子之言真千古之炯鉴甚矣仁政之不可不行也虽然吾读此章而叹邹有司之犹为贤也何者君之仓廪实有司不之盗也君之府库充有司不之窃也贤何如之有司之过惟不告民隐耳然较世之以民隐告于君请君赈以钱粟不以与民而但以饱己之贪橐者其贤奚啻数倍故曰邹有司之犹为贤也是以孟子劝穆公以行仁政即可以致亲上死长之美若有司如后世之贫吏虽君行仁政惠断不能及民甚至仁政反为弊政者有之势必尽罢诸有司别易以贤人然后能施仁政于民以是知邹有司之犹为贤也是以有司虽死于战而国不危及齐失国而邹犹能自保也附录滕定公薨世子谓然友曰昔者孟子尝与我言于宋于心终不忘今也不幸至于大故吾欲使子问于孟子然后行事然友之邹问于孟子孟子曰不亦善乎亲丧固所自尽也曾子曰生事之以礼祭之以礼可谓孝矣诸侯之礼吾未之学也虽然吾尝闻之矣三年之丧齐疏之服饣千粥之食自天子达于庶人三代共之然友反命定为三年之丧父兄百官皆不欲曰吾宗国鲁先君莫之行吾先君亦莫之行也至于子之身而反之不可且志曰丧祭从先祖曰吾有所爱之也谓然友曰吾他日未尝学问好驰马试剑今也父兄百官不我足也恐其不能尽于大事子为我问孟子然友复之邹问孟子孟子曰然不可以他求者也孔子曰君薨听于冢宰ヱ粥面深墨即位而哭百官有司莫敢不哀先之也上有好者下必有甚焉者矣君子之德风也小人之德草也草上之风必偃是在世子然友反命世子曰然是诚在我五月居庐未有命戒百官族人可谓曰知及至葬四方来观之颜色之戚哭泣之哀吊者大悦此与邹鲁之未知孰为先后姑附录于此滕文公问为国滕文公间在即位后朱子谓文公以礼聘孟子故孟子至滕而文公问之然则此事当在文公即位以后孟子由邹至滕故梁惠王下篇文公三问皆邹与鲁章之后也孟子曰民事不可缓也诗曰昼尔于茅宵尔索亟其乘屋其始播百民之为道也有恒产者有恒心无恒产者无恒心苟无恒心放僻邪侈无不为已及陷乎罪然后从而刑之是罔民也焉有仁人在位罔民而可为也先养后教治国之事多端要莫重于教养然必先养然后能教是以虞书命稷之文先于命契故以农事为最急也民事即农事也民莫众于农故以农事为民事引七月诗者所以证其不可缓无恒产云云者所以明其不可缓之故衣食不足且将肆意妄行陷于刑辟况望其人伦明而小民亲乎故孟子之告齐梁亦于树桑授田之后始继之以庠序之教也故民事不可缓一句神气已直注于人伦明于上二句养之即所以为教之地非分教养为二事也是故贤君必恭俭礼下取于民有制阳货曰为富不仁矣为仁不富矣取民有制礼下者所以待臣取民有制者所以恤民兼言之者贤君于此二端不可偏废者也下文但言有制不复言礼下者恭者文公已能之故孟子不必更告之也有制必先之以俭者取民之多由于用度之奢奢则不足于用虽欲寡取之而不能也取民有制一句乃一章之纲领自夏后氏以下至虽周亦助详言取民之制取民有制然后能以庠序学校教民而使之明且亲也引阳货之言者所以明取民之不可过也取民无制则富而不仁取民有制则仁而不富二者不可兼故宁舍富而不可失仁也夏后氏五十而贡殷人七十而助周人百亩而彻其实皆什一也彻者彻也助者借也乡遂取民之制此承上取民有制句遂言乡遂取民之制也乡遂者君所自取于民者也上下之情易通故不患其法之弊也惟患其取之多什一则取之得其正矣无论贡助彻皆可行也龙子曰治地莫善于助莫不善于贡贡者校数岁之中以为常乐岁粒米狼戾多取之而不为虐则寡取之凶年粪其田而不足则必取盈焉为民父母使民ツツ然将终岁勤动不得以养其父母又称贷而益之使老稚转乎沟壑恶在其为民父母也夫世禄滕固行之矣诗云雨我公田遂及我私惟助为有公田由此观之虽周亦助也都鄙取民之制此因上言乡遂取民之制遂言都鄙取民之制也都鄙者卿大夫之有世禄采邑者所取于民者也非惟患所取之多也尤患其法之弊故必用助然后得其平也使滕不行世禄则助不助无大损益也世禄滕固行之安可以不用助岂谓周人百亩而彻不用助乎试观大田之诗周人世禄诗也而云雨我公田遂及我私彻则通力合作计亩均分安得有所谓公田者惟助为有公田耳然则虽周之世禄亦未尝不用助也大抵龙子之言即为世禄而发故引之以见都鄙之当用助也乡遂用彻都鄙用助朱子集注云周时一夫授田百亩乡遂用贯法十夫有沟都鄙用助法八家同井耕则通力而作收则计亩而分余按谓乡遂十夫有沟是也谓用贡法则不合谓都鄙用助法是也谓通力而作计亩而分则混助于彻余欲易其文云乡遂用彻法耕则通力而作收则计亩而分都鄙用助法中百亩为公田外八区为私田庶为分明易晓说已详见经界通考中兹不悉赘也设为庠序学校以教之庠者养也校者教也序者射也夏曰校殷曰序周曰庠学则三代共之皆所以明人伦也人伦明于上小民亲于下教在人伦取民有制则民有恒心矣夫然后可以教故继之以庠序学校之制也然则何以教之人伦而已父父子子兄兄弟弟夫夫妇妇而家道正岂惟不至放辟邪侈以陷于罪将见孝友睦姻任恤皆相习而成俗虽唐虞之教亦如是而已矣此与上恒产恒心之文正相唿应至于此然后知民事果不可以缓也唐宋以后世俗惟尚词章虽立学舍不以人伦教之故小民不相亲三代以上不如是也全章要领民事以下数十言以取民有制句为要领夏后以下数言以其实皆什一句为要领龙子以下数十言以虽周亦助句为要领设为庠序以下十馀言以人伦二句为要领学者不可以不细玩其文义也有王者起必来取法是为王者师也诗云周虽旧邦其命维新文王之谓也子力行之亦以新子之国此勉滕文公语通结上文数段之意使毕战问井地孟子曰子之君将行仁政选择而使子子必勉之夫仁政必自经界始经界不正井地不均禄不平是故暴君污吏必慢其经界经界既正分田制禄可坐而定也井地即助法井地即助法也孟子之告文公凡三事曰什一曰助法曰教民此独问井地者什一教民皆易行者举而措之耳惟助法须经画得宜故使毕战专主其事而问其详于孟子也井地采邑之法所以养卿大夫士者故言井地必及谷禄分田即井地事也制禄即谷禄事也二事相为表里井地均即谷禄平矣故合而言之夫滕壤地褊小将为君子焉将为野人焉无君子莫治野人无野人莫养君子请野九一而助国中什一使自赋卿以下必有圭田圭田五十亩余夫二十五亩君子与野人君子承上制禄而言之也野人承上分田而言之也君子野人不可偏废故助法不可以不行也九一而助治野之政也国中什一使自赋因治野而连及之也不言行何法者取之以什一民即得其所矣不拘拘于贡助彻也圭田五十亩制禄之馀政也余夫二十五亩分田之馀政也至是而君子与野人皆无憾矣死徙无出乡乡田同井出入相友守望相助疾病相扶持则百姓亲睦乡遂之政此因上国中什一之文遂言乡遂之政也乡即齐语所称士乡十五之乡乡田同井者每夫授田百亩与井地之田同也相友相助相扶持者即所谓小民亲于下也方里而井井九百亩其中为公田八家皆私百亩同养公田公事毕然后敢治私事所以别野人也都鄙之政此承上九一而助之文详言都鄙之法也古者百步为一亩三百步为一里方里则每面皆三百步以开方法分为九区则每区皆百亩形如井字故谓之方里而井也同养公田所谓助也公事毕然后敢治私事所以教野人使知有上下之分也此答井地之问乃治都鄙之政然国中什一乡田同井者乡遂之制百姓亲睦先公后私者教民之方其事相因其理相通故其言亦连而及之也此其大略也若夫润泽之则在君与子矣结论此结上文之意略者其大纲润泽者其细目也操其大纲随时随地而变通之三代之政无不可行于后世者矣孟子七篇其文多矣故今录中止择要者载之独此章乃治国安民之大节而向来说者多未分明不能尽孟子之意故今全录其文而于先儒之所未及言者补而解之使与经界通考之言互相发明或于读孟子书者不无小补云按梁惠王下篇孟子答滕文公之问凡三章皆寻常问答之言非若为国章言分田制禄者可比故于此章文备载而详释之而其馀皆不载鲁平公将出嬖人臧仓者请曰他日君出则必命有司所之今乘舆已驾矣有司未知所之敢请公曰将见孟子曰何哉君所为轻身以先于匹夫者以为贤乎礼义由贤者出而孟子之后丧逾前丧君无见焉公曰诺乐正子入见曰君奚为不见孟轲也曰或告寡人曰孟子之后丧逾前丧是以不往见也曰何哉君所谓逾者前以士后以大夫前以三鼎而后以五鼎与曰否谓棺椁衣衾之美也曰非所谓逾也贫富不同也乐正子见孟子曰克告于君君为来见也嬖入行臧仓者沮君君是以不果来也曰行或使之止或尼之行止非人所能也吾之不过鲁侯天也臧氏之子焉能使予不遇哉梁惠篇及时之先后序按梁惠王一篇凡与时君问答之言皆以时之先后次之则是至滕至鲁皆孟子晚年事也兼金章以在齐为前日在宋薛为今日则是至宋至薛亦在孟子去齐后也滕文章孟子在宋滕定章孟子在邹皆滕文未即位时事则是孟子去齐之后先至宋而后归邹而后至滕也故今以宋邹滕鲁为次而并次之于去齐之后鲁平章总结通篇之文孟子曰吾之不遇鲁侯天也此一语虽结此章之事而实总结通篇之文言历说时君而无所遇者皆天而已矣正与公孙丑篇答充虞语谓天未欲平治天下之意略同故以此章殿此篇也杂纪孟子居邹季任为任处守以币交受之而不报处于ぶ陆储子为相以币交受之而不报他日由邹之任见季子由平陆之齐不见储子陈臻问曰前日于齐王馈兼金一百而不受于宋馈七十镒而受于薛馈五十镒而受前日之不受是则今日之受非也今日之受是则前日之不受非也夫子必居一于此矣孟子曰皆是也当在宋也予将有远行行者必以赆辞曰馈赆予何为不受当在薛也予有戒心辞曰闻戒故为兵馈之予何为不受若于齐则未有处也无处而馈之是货之也焉有君子而可以货取乎孟子游历之先后按此二章取两国或三国之事比而述之固并可专系之于一时也故并附纪于后又按季任之文在储子前则是至任在至齐前也齐称前日而宋薛称今日则是至宋薛在至齐后也然则孟子去齐之后先至宋薛然后至滕矣故膝文章称过宋而见孟子也去宋薛后盖尝归邹邹鲁之当在此时故滕定章称然友之邹问于孟子也故今哄兼金章于季任章之后孟子虽无与任宋薛之君问答之文然即此二章求之孟子游历之先后亦可概见矣附通论公系丑问曰夫子加齐之卿相得行道焉虽由此霸王不异矣如此则动心否乎孟子曰否我四十不动心敢问夫子恶乎长曰我知言我善养吾浩然之气敢问何谓浩然之气曰难言也其为气也至大至刚以直养而无害则塞于天地之间其为气也配义与道无是馁也是集义所生者非义袭而取之也行有不慊于心则馁矣我故曰告子未尝知义以其外之也必有事焉而勿正心勿忘勿助长也无若宋人然宋人有闵其苗之不长而揠之者芒芒然归谓其人曰今日病矣予助苗长矣其子趋而往视之苗则藁矣天下之不助苗长者寡矣以为无益而舍之者不耘苗者也助之是者揠苗者也非徒无益而又害之何谓知言曰讠皮辞知其所蔽淫辞知其所陷邪辞知其所离遁辞知其所穷生于其心害于其政发于其政害于其事圣人复起必从吾言矣附通论公都子曰外人皆称夫子好辩敢问何也孟子曰予岂好辩哉予不得已也圣王不作诸侯放恣处士横议杨朱墨翟之言盈天下天下之言不归杨则归墨杨氏为我是无君也墨氏兼爱是无父也无父无君是禽兽也公明仪曰庖有肥肉厩有肥马民有饥色野有饿莩此率兽而食人也杨墨之道不息孔子之道不着是邪说诬民充塞仁义也仁义充塞则率兽食人人将相食吾为此惧闲先圣之道距杨墨放淫辞邪说者不得作作于其心害于其事作于其事害于其政圣人复起不易吾言矣昔者禹抑洪水而天下平周公兼夷狄驱勐兽而百姓宁孔子成春秋而乱臣贼子惧诗云戎狄是膺荆舒是惩则莫我敢承无父无君是周公所膺也我亦欲正人心息邪论距讠皮行放淫辞以承三圣者岂好辩哉予不得已也能言距杨墨者圣人之徒也孟子所辩多杨墨之说孟子自言距杨墨公都子云外人皆称夫子好辩扬子云云古者杨墨塞路孟子辞而辟之廓如也孟子之辟杨墨何在乎为我章尝斥杨墨矣然是泛论其失耳夷之章尝抉墨氏之蔽矣然是开导其来归者耳不得遂以此为好辩即以此为好辩亦仅两章耳至逃墨章为辨杨墨者言尤与距杨墨无涉也孟子之辟杨墨因以得好辩之名者果何在乎曰知杨墨则知孟子之辟杨墨矣盖世之所谓杨墨者名焉而已不知夫不明称为杨墨者其为杨墨正多也汉人之所谓道德名法既杨氏也所谓农家亦墨氏也何者杨氏之学主于自为而无所事故言清净言自然而以尧舜禹汤文武之安民拨乱者为多事为扰民以儒者之崇尧舜也则言黄帝以绌尧舜以儒者之尊孔子也则言老子以绌孔子然则道家之所谓黄老者既杨氏也故杨子书称杨子学于老子老子谓杨子而睢睢而盱盱而谁与居也其后宽柔之弊流为惨刻于是乎有名家之学而申不害主之有法家之学而韩非主之然则所谓名法者亦杨氏也故韩非书有喻老释老而史记以老庄与申韩同传也然则道德名法既杨氏之分支也农家既墨氏之别派也墨氏之学重农节用故其后或别而为农家耳是以史记六术道德儒墨名法阴阳而无杨氏汉书九流儒道名法阴阳墨农杂家小说而亦无杨氏不然杨氏之学盛行于战国甚于墨氏何以其书不传于后而斑马皆不知有此一家学乎由是言之孟子书中凡所辩者多杨墨之说不必其明言杨墨也是故性之犹杞柳犹湍水生之谓性食色之为性皆杨氏之说也舜之臣尧禹之德衰汤武之放伐为弑君皆杨氏之说也许行所谓并耕白圭所谓二十取一皆墨氏之说也不宁惟是既传食之为泰不耕而食之为素餐亦皆为墨氏之说之所误者也然则孟子之所辩者大半皆为杨墨故人谓孟子好辩而孟子自言为距杨墨也自汉以来儒者皆知杨墨之异端而不细考杨墨之说往往反采其言以释六经以故其论多杂入于杨墨而释氏亦往往采杨墨之意以为言由是杨墨之言盛行于世而人莫知其为杨墨也故因论孟子之辟杨墨而备论之孟子之功唐韩子原道篇叙道统之传云文武周公传之孔子孔子传之孟子而无一语及他人者自宋以来儒者则以颜曾思孟并称且于孟子时若有所不满焉者余按孔子以后能发明二帝三王之道者孟子一人而已唯颜子或可与相埒其馀未见有可抗行者也何以言之杨墨横行圣人之道微矣幸有孟子辞而辟之而后之学者咸知尊孔子而黜异端然当两汉魏晋之间老庄刑名谶纬之术犹分驰于天下几夺圣人之道而据其上其后虽渐衰微而学者尚多浸淫出入于杨墨之说而不自知其甚者至以佛氏之教与尧舜孔子之道等量而齐观然则向无孟子圣人之道必不能自伸于杨墨佛氏盛行之日而尧之北面朝舜禹之德衰传启汤武之放伐之为篡弑人必智信以为实然其敝也将以仁义为强人之物刑名为治国之方王政日湮而封建井田之制悉泯由是言之孟子一书岂非三代以下之所断不可无者哉盖尝论之孟子之于孔子犹周公之于文武也文武虽圣人无周公以继之则太平之治不兴孔子虽圣人无孟子以承之则圣道之详不着故有文武不可无周公有孔子不可无孟子是以韩子谓孟子之功不在禹下又谓求孔子之道当自孟子始诚然非虚语也乃后人疑孟非孟者颇多虽有二三大儒尊崇孟子然好求圣道于精微杳冥之地故见戴记费隐诚明无声无臭之言以为道之极致而于孟子推阐王政圣学之切于实用者反视以为寻常是以余于洙泗馀录之后条记孟子事实以承孔子之后夫亦韩子之志也夫附录乐正子鲁欲使乐正子为政孟子曰吾闻之喜而不寐公孙丑曰乐正子强乎曰否然则奚为喜而不寐曰其为人也好善好善足乎曰好善优于天下而况鲁国乎好善与为政按孟子好善之论可谓尽为政之要何者一国之事多端一国之民不可计数为政者虽强虽有智虑睢多闻识必不能一一而察之而知之而兴革之故惟好善为要好善则一国之人莫非助予之致治者所患者自以为强自以为有智虑自以为多闻识善言无自而入于耳一人之才必不能胜国事之繁赜而政遂不得其宜耳故易曰井收勿幕有孚元吉夫惟好善是以人得各尽其言各效其能无他道也余初莅罗源任三日下学讲书命诸生黄文治讲孟子此章由是一县之人皆知馀意所在多有以善言告余者以故政事幸无大失归里之时文治以诗送余行内有云春风坐诸生命讲乐正克好善天下优微言括治术信乎孟子之言之可以终身行之而不尽也附录乐正子从于子敖之齐乐正子见孟子孟子曰子亦来见我乎曰先生何为出此言也曰子来几日矣曰昔者曰昔者则我出此言也不亦宜乎曰舍馆未定曰子闻之也舍馆定然后求见长者乎曰克有罪孟子谓乐正子曰子之从于子敖来徒啜也我不意子学古之道而以啜也乐正子从王按乐正子之从王非求其系援也本有慨慕清流之意是以吊滕之役朝暮见焉与乐正子偕行意亦如是在乐正子亦不过为省道路之费遂失于不自重耳故孟子以徒啜责之何者之所以重乐正子者以其学古之道也乐正子遂从之齐是以古之道铺啜也然此事当在乐正子少年贫困之时若已仕于鲁必无由私行至齐亦断不肯为此区区者而从行也此贤人之小过不足以掩大德故附录于此附论浩生不害问曰乐正子何人也孟子曰善人也信人也何谓善何谓信曰可欲之谓善有诸己之谓信充实之谓美充实而有光辉之谓大大而化之之谓圣圣而不可知之之谓神乐正子二之中四之下也万章万章曰尧以天下舆舜有诸孟子曰否天子不能以天下与人然则舜有天下也孰与之曰天与之舜相尧二十有八载非人之所能为也天也尧崩三年之丧毕舜避尧之子于南河之南天下诸侯朝觐者不之尧之子而之舜讼狱者不之尧之子而之舜讴歌者不讴歌尧之子而讴歌舜故曰天也万章问曰人有言至于禹而德衰不传于贤而传于子有诸孟子曰否不然也天与贤则与贤天与子则与子丹朱之不肖舜之子亦不肖舜之相尧禹之相舜也历年多施泽于民久启贤能敬承继禹之道益之相禹也历年少施泽于民未久舜禹益相去久远其子之贤下肖皆天也非人之所能为也莫之为而为者天也莫之致而至者命也尧舜禹之授受按尧舜禹之授受乃圣人之为天下得人天下之大事也亦天下之大义也战国之时邪说并作遂致圣人之心不白于后世幸有孟子辨之后人犹得以知其真然非章有以启之孟子之论亦无由而发也章之有功于世道人心者大矣至章所问伊尹孔子之事亦皆足正世俗之诬然不可悉载择其最大者载之公孙丑公孙丑问曰高子曰小弁小人之诗也孟子曰何以言之曰怨曰固哉高叟之为诗也有人于此越人关弓而射之则己谈笑而道之无他疏之也其兄关弓而射之则己垂涕泣而道之无他戚之也小弁之怨亲亲也亲亲仁也固矣夫高叟之为诗也曰凯风何以不怨曰凯风亲之过小者也小弁亲之过大者也亲之过大而不怨是愈疏也亲之过小而怨是不可矶也愈疏不孝也不可矶亦不孝也齐宣王欲短丧公孙丑曰为期之丧犹愈于已乎孟子曰是犹或纟其兄之臂子谓之姑徐徐云尔亦教之孝弟而已矣王子有其母死者其傅为之请数月之丧公孙丑曰若此者何如也曰是欲终之而不可得也虽加一日愈于已谓夫莫之禁而弗为者也怨亲与短丧按小弁以怨为仁凯风又以不怨为孝欲短丧则虽期不愈于已欲终之而不得则虽加一日愈于已何以如是也此皆人子之至情而已亲之过小则人子不忍怨亲之过大则人子不忍不怨能终央则减一日既为忍不得终丧则加一日亦足见其不忍礼固本于人情者也故有子曰礼之用和为贵于此可见圣贤持论之无所偏非析义至精者乌能如是论语文多浑厚得孟子七篇为之畅其义而孔子之道益着然非丑为之启其端孟子之论亦无从而发也然则丑之功亦不亚于万章矣按公孙丑舆万章七篇之中问答甚多不可枚举姑录其最要者各二则以见大凡前二事乃帝王之大法后二事则人子之至情举一二可以例推也孟子书出于门人追述史记孟子荀卿列传云孟子乃述唐虞三代之德是以所如者不合退而与万章之徒序诗书述仲尼之意作孟子七篇赵歧孟子题词云退而论集所与高第弟子公孙丑万章之徒难疑问答又自撰其法度之言着书七篇余按谓孟子一书为公孙丑万章所纂述者近是谓孟子与之同撰或孟子所自撰则非也孟子七篇之文往往有可议者如禹决汝汉排淮泗而注之江伊尹五就汤五就桀之属皆于事理未合果孟子所自着不应疏略如是一也七篇中称时君皆举其谥如梁惠王襄王齐宣王鲁平公邹穆公皆然乃至滕文公之年少亦如是其人未必皆先孟子而卒何以皆称其谥二也七篇中于孟子门人多以子称之如乐正子公都子屋庐子徐子陈子皆然不称子者无几果孟子所自着恐未必自称其门人皆日子三也细玩此书盖孟子之门人万章公孙丑等所追述故二子问答之言在七篇中为最多而二子在书中亦皆不以子称也今正之孟子门人之功按孟子门人尚多然多无事迹可纪独乐正子孟子屡称之又尝荐孟子于鲁平公至于问答之言则万章公孙丑为多故说者以此书为二子所撰述史记虽但称万章然既云之徒则固已括之矣盖孟子之见尊信于当时乐正子或不为无功而其言之传于后世则二子实有微劳焉是皆不可没也故附次于孟子之后附记孟子弟子称子者三人乐正子公都子屋庐子按乐正子之贤见于答公孙丑浩生不害之问不待言矣公都子好辩性善之间其所关者亦鉅饮汤饮水之答其所得者亦深既屋庐子之得间亦留心学问者皆高第弟子也称名者三人万章公孙丑充虞万章公孙丑问答之多着述之功前已备述之矣亢虞问答虽少然去齐之问见孟子救世之苦心止赢之问见人子爱亲之至情亦卓卓不群者意其人亦高第弟子也或称子或称名者二人陈臻亦称陈子徐辟亦称徐子此二人在七篇中表见殊少然何如则仕之问乃圣贤去就之大节兼金之问亦因以见辞受之不苟盖皆乐正万章诸人之次也不知果为弟子与否者四人陈代彭更咸丘蒙桃应此四人集注皆以为孟子弟子然皆止有一问他无所见未敢决其必为弟子也故附次于诸弟子之后附孟子七篇源流考七篇二百六十一章三万四千六百八十五字包罗天地揆叙万类仁义道德性命祸辐粲然靡所不载又有外书四篇性善辨文说孝经为正其文不能宏深不与内篇相似似非孟子本真后世依仿而之者也汉兴除秦虐禁开延道德孝文皇帝欲广游学之路论语孝经孟子尔雅皆置博士后罢传记博士独立五经而已按汉书刘歆九种孟子有十一卷则四篇固已合于七篇矣赵氏乃独能分别其真伪而去取之以故孟子一书纯洁如一其功大矣故今特表之惟谓孟子耻没世而无闻自撰此书尚未尽合阅者不以噎废食可也附韩文公称述孟子三则尧以是传之舜舜以是传之禹禹以是传之汤汤以是传之文武周公文武周公传之孔子孔子传之孟某某之死不得其传焉荀与扬也择焉而不精语焉而不详由周公而上上而为君故其事行由周公而下下而为臣故其说长孟子虽贤圣不得位空言无施虽切何补然赖其言而今学者尚知宗孔氏崇仁义贵王贱霸而已其大经大法皆亡灭而不救坏烂而不收所谓存十一于千百安在其能廓如也然向无孟氏则皆服左衽而言侏离矣故愈尝推尊孟氏以为功不在禹下者为此也自孔子没群弟子莫不有书独孟某氏之传得其宗故吾少而乐观焉太原王埙示予所为文好举孟子之所道者与之言信悦孟子而屡赞其文辞夫沿河而下苟不止虽有迟疾必至于海如不得其道也虽疾不止终莫幸而至焉故学者必慎其所道道于杨墨老庄佛之学而欲之圣人之道犹航断港绝潢以望至于海也故求观圣人之道必自孟子始按孟子在战国时人视之与诸子等耳汉兴始立于学官然亦不久遂废人亦不过以传记视之耳自韩子出极力推崇孟子其书始大着于世至宋诺儒遂以此七篇与诸经论语并重皆自韩子之发之也非孟子则孔子之道不详非韩子则孟子之书不着故今附录此三则于孟子事实录之后以特表其所由附论孟子性善之旨论性六说孔子曰性相近也习相远也又曰惟上知与下愚不移孟子曰人性之善也犹水之就下也又曰乃若其情则可以为善矣孔孟之论性者如此至荀子始有性恶之说扬子始有善恶混之说逮唐韩子乃合而折其衷谓人性有三品善与恶皆有之孟子之与荀扬皆得其一而失其二及宋程朱又分而异其名谓有理义之性有气质之性孔子所谓相近兼气质而言之孟子则专以理义言性故谓之善也人性兼理义及气质而成余谓人之性一而已矣皆本理义兼气质而成不容分以为二孟子之所谓性既孔子之所谓性但孟子之时异端并出皆以性为不善故孟子以性善之说辞而辟之非舆孔子为两义也孟子曰口之于味也目之于色也耳之于声也鼻之于臭也四肢之于安佚也性也又曰动心忍性增益其所不能性果纯乎理义又何忍焉孟子之于性何尝不兼气质而言之乎盖孟子所谓性善特统言之若析言之则善之中亦有深浅醇漓之分焉非兼气质而言遂不得为善也故传曰纯粹至善者也记曰在止于至善夫善则善耳何以又云至善是知但言善者犹未底乎纯也故性虽同一善而不能无异焉岂惟三品盖十品有不能尽者然谓之为恶则不可譬之人参性补肉桂之性能暖下焦然此二物佳者殊不多得谓其力有厚薄则有之矣若谓人参性泻肉桂性寒则无是理也由是言之孟子谓性为善诚然无可疑者韩子不必驳而程子亦不必曲为解也越椒食我之性恶出于附会至于越椒食我之生预知其当灭宗此自好事者附会之词耳春秋传中此类甚多陈敬仲之生也预知其必有齐叔孙豹之生也预知其为竖牛所乱亦将尽以为实事乎况食我初未尝为恶但以国乱无政大臣黩货而祁盈秉正嫉邪不容于时遂至食我为所累耳据此遂谓食我性恶误矣据此以驳孟子性善之论则尤误之甚也评韩程之论大抵韩子程子之论其于性皆实有所见而措语皆不能无疵谓有理义之性有气质之性何若谓有性之理义有性之气质不分性而二之之为善也谓上焉者善下焉者恶亦何若孔子以知愚分上下之为得宜也学者当取信于孔孟之言不必以先儒之说为疑也至如荀扬之论则不过务新尚怪苟求自异君子所不屑道亦无庸深辨也附辨羊舌食我事又按传所载羊舌食我之事甚属可疑夏征舒以宣十年弑陈灵夏姬之齿长矣又十年而后嫁巫臣又三十馀年而所生之女始嫁亦异事也已羊舌职以襄三年卒其子伯华已为祁奚所知嗣父为中军尉而叔向复有弟叔虎叔罴叔鱼则叔向之齿亦长矣故晋语有叔向为平公傅之文又十三年而平公始立叔向不应至是始娶而平公尚幼恐亦不能强之使娶夏姬女也考其前后年之相隔颇远疑即叔虎之事而传之者异词或以为叔鱼或以为食我作书者遂取而兼载之耳如正鄢陵之战韩厥从郑伯却至亦从郑伯子产欲毁游氏之庙而中止一在葬简公时一在为搜除时也传记中如此者甚多不可枚举恐未可尽以为实也而母多庶鲜惩舅氏之语亦大不敬恐叔向之贤亦未必肯以此施之于其母也且祁盈有何罪祁胜通室宁当不问不过晋侯信谗荀跞纳贿遂至于贾祸耳观叔游所言恶直丑正实繁有徒无道立矣子惧不免是其意亦不以祁盈为非也况食我自祖父以来与祁氏三世同官相亲相近乃事之常岂得谓之助乱季札之戒叔向曰吾子好直必思自免于难何者君侈而政在家不必豺狼然后能贾祸也以叔向之贤犹几死于栾盈之难况盈与食我之庸庸者乎若以此罪食我将使人皆疏远方正之士夤缘权势主人始得免于豺狼之目乎吾每读书至此未尝不叹后人莫有肯为食我辨其诬者故今因论韩子原性而附辨之左传中如此者甚多惜余老病不暇一一而辨之也附读孟子馀说一则孟子曰居下位而不获于上民不可得而治也获于上有道不信于友弗获于上矣信于友有道事亲弗悦弗信于友矣悦亲有道反身不诚不悦于亲矣诚身有道不明乎善不诚其身矣是故诚者天之道也思诚者人之道也至诚而不动者未之有也不诚未有能动者也中庸袭孟子之证此章文又见于中庸与此大同小异居之作在盖因一时语言之异如论语之斯大学之此者然孟子先名实章亦作居下位中庸素其位章亦作在下位是也友之加朋文亦可省然皆无足为大得失也惟不顺乎亲语未免大重不顺乎亲不可以为子岂但不信于友而已事亲勿悦但不为亲所喜悦耳措语较有分寸诚者理也德也故云思诚者诚之者则以诚为用字似欠醇古孟子此章原言诚能动人故由获上信友悦亲递近而归本于诚身然后以至诚未有不动总结之又以不诚之不动反结之首尾唿应章法甚明中庸采此章文但欲归本于诚身以开下文不思不勉择善固执之意意不在于动人故删其后两句然则是中庸袭孟子非孟子袭中庸明矣至于虚字互异本不足为轻重然获上信友悦亲皆指人而言故皆用于字明善诚身则不可用于字故变文而曰乎曰其中庸概用乎字亦不若孟子之妥获上信友悦亲诚身皆已见于上文故助语用矣字治民上文无之用也字为得之不获于上系转语故用一而字反身则不必多一诸字也是故二字紧承上文醒出主意似亦不当删去细玩此章文义中庸之不及孟子显然可见若之何先儒犹以为孟子述中庸之言也│考信附录│卷一家学渊源人之登显位享厚奉也有崛起于寒微者有蒙先世之业而得之者其于学问也亦然汉王充郑康成崛起者也汉司马迁班固晋王隐唐姚思廉李延寿则皆蒙业者也崛起者必特出之英才蒙业者英才固有之不必英才而但因有所凭借而底于成者亦有之故孟子曰待文王而后兴者凡民也若夫豪杰之士虽无文王犹兴余幼而愚鲁长而钝拙于人事一无所长所幸先君邃于学而勤于教虽寝食出入时耳提面命曾不少懈以此得少有所窥不然为农为圃且不若人况知经史为何物哉先君既未及有所着述而述安敢不溯其所由来乎然先君之学又皆自段垣公来也故于考信录成之日备载家学渊源于后曾祖段垣公魏县旧志先段垣公传崔缉鳞字子敬号振侯天资聪敏十五六岁即于经书无所不读至二十一岁补弟子员文宗蒋公甚器之随伯父方伯公游宦两河江浙湖粤间大小事务悉与参酌每叹其识量之过人戊午中副魁庚午举于乡方伯公每欲为援例可速显达而不屑焉及方伯既捐馆而以嫡侄任事二十馀年毫无染指真可谓孝廉者与癸巳任大城县学教谕与诸生讲学论文仅二年馀多所成就时子牙河分司黄公甚敬重之不时就谈称为先生而且多所赠遗乙未解组归大城之攀辕泣留者络绎不绝非公之盛德感人何以至是归来十馀年杜门不出预外事手不释卷魏之名士多出于其门其书法得锺王之秘远近求书者甚多今八旬有二矣作诗作文书行书楷毫无倦容平生德行文艺咸推第一阖郡人士为之匾额曰善人君子云先段垣公行状曾孙述敬撰先曾祖段垣公讳缉麟字振侯初字子敬先布政公之从子也生于保定府之新安从先布政迁于魏为魏人幼为先布政所器携之宦游四方及长河防民瘼罔不与公谋议所在奏绩事详先布政行略中先布政举子晚家务无巨细悉委之公公任事二十年无尺布斗粟之私以廉名于乡康熙戊午中式顺天副榜先布政素才公以公长屡欲为公援例进用公固辞不愿也庚午中式举人数试礼部皆不第作银鬣马赋以见志筑室一间读书其中名之曰备庐作备庐说文俱载集中漳水之泛滥于广平也安溪李相国光地方抚畿内往视漳知公练习河事致书访焉公覆书数千言大指言宜开渠疏水以泄其势且借以兴水利不当专恃堤防相国深韪之以群议不同而止常于荒岁买田数顷明年熟悉召卖田者使自赎赎者且过半乡人德之将注选例当治县辞请教职遂选为大城儒学教谕当是时督河副都御史黄公某分司子牙河驻节大城闻公名折节与订交晨夕相过从时人两贤之未二年乞休归诸生攀辕泣留者趾相属既归为园于城南构亭水上题之曰逸老杜门不预外事以文史书弈自娱求书者踵至年虽高作楷无倦容为文必本于道虽应酬杂文率尔弄翰皆足以羽翼圣学与里中老人旬月一聚仿古耆英真率故事自肉馒头外约无得置他品常乘驴驾小车从一童出杖履蹁跹见者以为神仙中人也里居十馀载卒年八十二里巷相传以公园为段干木故居故自号曰段垣着有段垣诗集段垣文集书法辑说十馀卷藏于家吾宗为魏望族自先布政迁魏以来甲第相接仆马喧闾里间而公独以文学行谊风流儒雅照映一时前后令长皆敬礼公后学多出公门县人士共遗公门额曰善人君子旧志称公德行文艺咸推第一盖当时已有定论云附段垣公文一篇备庐说戊寅冬筑室一间土为壁芦为盖仅容一几坐可三人客有访者俯首屈腰而入见其床无席寒无火一茶盏主客递饮笑曰过萧条矣曷稍为备乎予曰子谓我弗备耶而我之弗备者岂止于庐中之用耶蔬不充衣不完出不能车役不能仆此非不备者乎然而其小者也何以无愧于心何以无亏于身何以答廊庙何以慰苍生何以名闻当时而声施后世由此言之我之不备可胜道哉然吾有此室为之置经而帝王圣贤备在焉为之置史而治乱兴废备在焉为之置笔墨而天地之大日月星辰之远风雨之变山川之奇鬼神之异物类之繁兵农水火礼乐之事忠佞贤奸之人歌舞啸咏之况无不可由我记载考核抒写论断焉不可谓之不备若夫彩梁画栋碧瓦丹檐锦屏翠帐朱箔檀床金猊吐焰兽炉熨火一切陈设之器应用之物精致希罕光怪陆离莫不压陶朱而欺金谷则世俗之所谓备仍不自以为备而日求备于无已者也吾辈贫士何能备此亦何必备此孟子曰万物皆备于我此室也亦有皆备之我在乌可谓之不备子启我乎吾得名吾之室曰备庐又为之铭曰不备者吾之庐皆备者庐之吾吾有庐庐有吾乃可谓之备庐附段垣诗订后序右诗二卷先曾祖段垣公之所着而述之所订也初公所着段垣诗稿段垣文稿各若干册先君箧而藏之将求文学士选而刻焉已买梨板数十方矣遭家难达人复不时遇事未及就而县没于漳水是时先君方他出而述兄弟亦在外其稿遂失归而寻之竟不可得后十有五年先君捐馆又逾年述于县人李氏案上见书一册面角破烂涂抹盈焉取视之则诗稿第一册也乃出于水中幸未甚坏者喜极携归又数年弟迈于仕望集舅氏家复得四册而首册与前所得同则县未经水时他人所抄本也其文阙漏舛误颇多乃假以归较而录之不可知者则仍其故未毕而迈寻卒述复踵而讫之其诗自庚午以前起至乙未岁归自大城而止凡三册复自戊戌起至庚子止凡一册中缺丙丁两年及辛丑以后七年之诗然则其间当复有一册其后尚当有一两册而皆亡之矣乃并为三卷题曰段垣诗存言乎所存者之止于是也呜唿公之学术识议多见于文述幼时犹及见其一二而不能记忆诗特一时兴之所寄而已公固不以诗重也乃文尽没于水而所存者惟诗诗又仅存其半且多缺误噫其可伤也已然魏自经水以来先达之遗书手迹与夫故家所藏书册画卷鼎彝之属荡然略尽矣而此数册之诗失而再得亡而犹存流离患难之际一似有鬼神怜之而不忍尽没之独留此不食之硕果以贻我后人者其亦不可谓非幸也顾其前后次第犹多错乱疑诗或系补录未及更定复于暇日详加考证次其先后并删其不经意之作而重录之共诗一百九十二首分为二卷题曰段垣诗粹以遗后人而世守之又择其尤者别录为一卷题曰段垣诗粹以待问世呜唿述不克亲侍段垣公而订此诗也如见段垣公焉吾先君不及订之刻之而述之订之也如吾先君之自订之焉吾先君之心慰而弟迈之事亦终矣惜乎吾先君之不及亲见之也后之人倘亦犹是心也则此诗也者犹阙里之桧已枯而复生者其何忍不宝之惜之而爱护之也其然与否是在后之人矣干隆戊申五月望后曾孙述谨识父ウ斋先生ウ斋先生墓志铭保定莲池书院院长旧史氏钱塘汪师韩撰河朔之地有真儒焉曰ウ斋崔君讳元森字灿若余自病废衣食奔走因以求友四方所见士以理学名者类依倚达官贵人盗袭前人之说以欺世而行不见信于宗族乡党或际困厄遇小利害辄变易所守义不胜利往往而然己卯庚辰间假馆滏上耳君之名而在广平未久癸未复北之保州历十年有孝廉素衣冠而过莲西则君之子述也手行略乞铭而君之没且逾期矣序而铭之表余膺之夙服也君先世大宁卫小兴州军籍明永乐元年迁大宁都司于保定遂分置新安其再迁魏县则顺治间君之高祖赠通议大夫江苏按察使讳向化也曾祖讳惟彦早卒祖讳缉麟康熙庚午举人大城县学教谕生三子长讳瀚次讳濂次讳沂俱县学生君乃濂之长子出为瀚后少好学于书博览强记入夜犹拥衾坐诵或无灯则映月然香而诵之年十七补邑弟子员旋食廪饣气自丙午迄丙辰凡五试顺天皆报罢嗣是绝意进取后贡成均亦不赴君为学严儒释之辨北方自苏门孙征君宗姚江王氏之学远近信从君独恪遵紫阳而尤爱玩当湖陆清献公之书躬行以求心得薄世之无知妄作者未尝着书先是叔沂无子讳言立嗣庚午沂病笃乃议以从弟之子秉纯为后族人觊家资故挠其事君讼于官始得直率秉纯拜于柩前而悉以田产契券归焉性甘淡泊绝嬉戏与人交必忠告然务隐人过独乐道人善以为常丁丑后漳水数入魏城城中民居尽毁君亦罔有定极而家益困然君能安贫甚至田宅见侵不较也时并魏县入大名君先后为大名邑令所器重不干以私故君虽不得位而朴学传于生徒卓行称于里党庶几乎孔子言行己有耻孝弟信果之谓士与其他懿美有不必书者亦有君之意所不欲言者故所载止此君以干隆三十六年二月十五日卒享年六十有三葬魏城南礼贤台之西配同邑李氏国子生九经女子二人述其长也次迈述以庚辰副贡壬午与迈同举于乡拣选知县女四人婿则成安诸生陈居阝磁州张光成安国学生逯纟臣同邑刘孟集也孙男女各一人铭曰漳号衡漳其发滂湃决旧溢新为赵魏害丁年淫霖魏废其县河伯不仁及积善半岁七徒崩榱断垣露冷采扁霜重衣禅天以艰阻显其令名先生道大后彦学成莳花种蔬高吟衡泌羲皇上人濠濮间意体受全归卜吉朔垂何以示后钻石埋辞先君教述读书法一自述解语后即教之识字遇门联匾额之属必指示之或携至药肆即令识药题务使分别四声字义浅显者即略为诠释识字稍多则令读三字训若神童诗随读随为讲说以故述授书时已识之字多未识之字少亦颇略解其义不以诵读为苦即先君有事或不暇授书述亦能择取其浅显者自读之一述五岁始授论语每一字旁必朱书平上去入字不使误于方音每授若干必限令读百篇以百钱置书左而递传之右无论若干篇能成诵非足百篇不得止也既足则令少憩然后再授如前论语既毕继以孟子小学每日不过一生书一温书不令多读恐心不专故也惟大学中庸乃先孺人于黄昏时口授述而成诵者大约亦在五六岁时也一论孟既毕即令述读朱子小学以小学乃日用躬行之要而文义亦易解宜于初学以故述自居家以至作吏皆不敢有蹉跌以有先入之言为主故也一南方人初读论盂即合朱子集注读之大学中庸章句亦然北方人则俟四书本文皆成诵后再读经一二种然后读四书注而读注时亦连本文合而读之先君教述读注皆不然经文虽已久熟仍令先读五十遍然后经注合读亦五十遍于温注时亦然谓读注当连经文固也读经则不可以连注读经文而连注读之则经文之义为注所间隔而章法不明脉络次第多忽而不之觉故必令别读也一世俗读朱注者多所删削有两说者必删其一甚至某氏曰愚谓等字亦删之文气往往不贯先君教述读注惟圈外注有与经旨未洽者不读其馀皆读不肯失其本来之面目也一易自朱子始复古本之旧至明复用今木刻朱子本义坊间遂无复鬻古本者先君乃遵古本手自抄录俾述读之一先君课述兄弟读书务令极熟每举前人读书千遍其义自见之语以语以勖之十馀岁时每夕侍寝必令背诵旧所读书若文且醒后亦如是从行道中亦然非止欲玩其理亦兼以闲其心述兄弟举于乡暇中犹时命之背诵有不记忆则呵叱之令补读焉一今人读书惟重举业自四书讲章时文外他书悉所不问先君教述自解语后即教以日数官名之属授书后即教以历代传国之次郡县山川之名凡事之有益于学问者无不耳提而面命之开讲后则教以儒禅之所以分朱陆之所以异凡诸卫道之书必详为之讲说神异巫觋不经之事皆为指析其谬以故述自成童以来阅诸经史百家之书不至河汉而无极者先有以导其源故也一先君教述兄弟从不令阅时下讲章惟即本文朱注细为剖析有疑义则取诸名家论辨之书别其是非得失而折衷之若陆稼书先生之大全困勉录松阳讲义尤所爱玩不时为述讲授者一先君教述为举业必令先自化治名家入手以泰安赵相国所着制义纲目及所选文统类编为金针使之文从字顺章法井然合于圣人语气然后使读嘉隆以后之文每曰作文只是发挥圣贤道理此外别无巧法于天崇诸家内有议论精卓切于世事者尤所深赏使述熟读而效法之不令其揣摩风气敷衍墨调也一先君教述兄弟虽严然不禁其游览幼时不过旬月即携之登城观城外水渺茫无际不觉心为之旷外城上礼贤迓旭两台亦往往携之登眺盖恐其心滞而不灵故也其后述每遇佳山水辄觉神识开朗诗文加进知幼时得力于景物者多也一述自能行后先君多以自随不使与群儿戏先孺人亦然姻族兄弟有好戏弄斗訾者必严禁述等不使与之接虽至必疏远之先君尝馆于乡以事他出先孺人召述等读书于内室不使与馆中诸童狎由是述等不在父侧则在母侧市井之言罕接于耳游荡之行不经于目故今年虽已老而自读书外声色戏玩之事犹茫然无所解也述上有一兄年十一而殇先君痛之甚故述之生也钟爱莫与比行坐多自提抱之饮食居处无刻不萦于心有疾则顾复抚摩殊不自惜也然虽爱之而未尝纵之惟爱之愈不肯纵之幼时两餐皆为之限非食时虽饥不敢擅食市中所鬻饼饵从不为买食之衣取足以御寒不令华美有过辄督责之不少贷每语述异日若居官当以稼书陆先生为法而述学行既无所成仅治一县亦未克有所展布所为承先志者止有考信录一书所以命名为述者如斯而已乎故备录先君之所以教述之方以见述之不才有负于先君之善教嘉庆己巳男述谨识时年七十七月初七日也戊寅除夕先君作诗示述诗云壮强都浪掷衰病此侵寻奋励难追昔修持不懈今闲家情高々启后意深深率教违严训贤愚尔自斟时述年十九魏城第一次水后事也此稿偶存故附录云先孺人最慈爱子女述幼时在家中读书常舍之服手足之劳或读于外塾归家后亦必令之少事奔走恐其坐多而血气滞身弱易病也北方昼长盛夏未有不假寐者述每自塾午归母即按之床上令睡饭熟乃唤之起恐其饭后盹睡致停饮食也父母之爱子至矣哉述幼而羸弱见者皆以余为不寿使非吾父吾母调护周备断不能至三十以后犹记十四五岁时尝得腹疾先孺人百方为之营救竟以渐愈而述自念生平毫无报答之处竭力服劳以养口体遂足尽人子之责乎嗟乎今生已矣清夜自思徒增悲感偶因今岁病中饮食起居多不自不觉忆念及此遂附记于家学之后时余七十四岁也先府君行述摘录丁丑五月城没于漳屋尽颓资用悉沈于水先君徙家城外数月未有宁居日惟以扁豆充饥霜降于犹单衣冬不能具炉火明年春水退二月复移入城稍稍葺茅屋以庇风雨三月知府事朱公英命知县事王公沛生延入书院训士饣粥始给辛巳七月水复没城居村中月馀复入时水尚深数尺出入皆自操舟十一月蹙凌水复至复居村中俟水尽退然后入时壬午秋七月也先君既屡被水患数迁徙家益落至无隔宿粮而述方以文受知于知大名县事秦公学溥破格优待之是秋述与弟迈复同举于乡然人间以讼事浼先君居间许以金必正色斥之人见先君厄而介如故后遂无复言者秦公以是尤重先君数恤其急而乙酉丙戌间水三入城卒徙于礼贤台之上者亦秦公力也先君平居含忍退让人数负先君或侵取田宅皆不与较乡人以盛德目之然临大事必力争是非未尝稍退缩徇人意屡以此致危困终不为少改自奉甚俭虽疏粝无不饱力即有馀亵衣未尝用帛平生不食烟不佩荷包囊止用布素子妇有献少逾常式即不免谴责然义所当费虽贫未尝吝遇人有急辄倾囊助之少年时尝谋刻段垣公遗集节衣食买梨板数百方未果刻而没于水每以为惜云先君以名字皆取显暴义恶其文之着故以ウ名其斋母李孺人先孺人行述摘录先府君少多疾孺人侍汤药按摩常竟夜不寐家常苦贫先君以授馆为生子女渐成行所入不能敷而孺人支持计算于米盐琐碎间得以不冻馁母性勤慎好整洁作苦常无暇时虽高年有子妇服劳犹躬理家务拄杖行视日十馀次恐他人不如己之尽心也饮食务俭约常有旨蓄以豫不虞客至则竭力营办无所惜人讶其备不敢谓其贫也述兄弟举于乡亲族多期其仕者母独不愿曰官不易为吾望汝等读书作正人而勤俭以治生不望汝等以禄养也弟迈附记弟迈事迈幼而颖慧十岁能文十二岁与述同补诸生名噪一郡中性喜博览一书未见如负芒刺于背闻有异书必求之常历十馀人转相嘱得观之然后已读书目力甚捷顷刻数页过日览十馀册以为常尝与述同读海赋述成诵未及半弟已熟之矣少年颇好词赋拟上林七发等体缤纷陆离读者几不能句尤爱为小词仿宋柳耆卿名其稿曰步柳集三十以后文格渐老多直抒所见潮涌澜翻浩浩汨汨不自知其所终极常好究考名人事迹次其终始辨其同异暇则玩弄书翰流连花树以自娱乐庭中种花无隙地不复容步武素耽山水常以不得远游为恨附记弟所着书弟所撰有魏墟杂志四卷魏郡琐谈三卷已成二卷讷笔谈二卷已成一卷其末卷皆未成自订其诗曰寸心知集凡二卷词曰梦窗呓语凡一卷其所订集乡先辈之文曰大名文存凡三册卒后余检其遗稿复选订其自所着文为集一卷又为续订大名文存一册大名诗存三册一册每人皆有序二册无序盖皆未成书者也此外复有尚友堂说诗一卷魏郡丛谭金石遗文记略杂记三种俱未成卷以上各书皆藏于家未刻其但有草稿而未抄录者尚多皆散乱无门类字亦难辨而余病目不能多览尚未暇订正也少年遇合记略余何以能着考信录也祖宗父母之所教养亦师长先达之所扶持而长育之者也余幼而家贫少长即被水患田庐悉没性又拙于逢世然往往有先达诸公重其才而怜其遇导其前而恤其艰者以故衣食粗给闻见渐广以至于今三十以后所遇渐多龃龉四十以来抑又甚焉乡曲之豪排之厄之者常不乏人而有权势者惟重财不复问及士几于不能自存矣借使少年时即如中年所遇当不免于穷饿以死何有于书即幸而不死而奔走困厄之馀能煳其口足矣何暇读书又何暇于着此书也余不才不能有所建白于世使天下后世指而目之曰某人知人某人知人而仅于有此书其何忍不溯其所由来乎书既成乃追记其少年遇合之略以附于考信录之后云朱英朱龙坡先生讳英字临川云南石屏人也以雍正甲辰进士选授直隶赤城县知县丁外艰服阕补怀安调任邱擢赵州直隶州知州所至皆有惠政旋改广平府同知复擢大名府知府公廉介宽厚薪米皆用价自市之从不以声色加属吏然属吏皆畏公不敢有大蹉跌以公无所染也顾独不能逢迎上官以是久不迁干隆甲戌余年十五与弟迈同应童子试至府公见而奇之命坐于大堂暖阁之侧文既成召入内署晚香堂后池上侍坐良久复命入内室见吕恭人各赐以荷包银锭一且命设食使子士琬具宾主之礼食毕已夜以府堂烛笼送归寓一时同试者皆以为荣焉榜发以余为冠逮秋遂与弟同入学明年春公召余读书于晚香堂与诸子同笔砚初延安庆张先生前赞训之继复延归德李先生桓李先生去朱公遂自教之由是余文日进得捷庚辰顺天副榜明年复延松江丁先生夏陛又明年朱公移永州士民攀辕祖道者亘十馀里不绝余与弟送公至临清遂入京师乡试皆得举于顺天而公至永岁馀以与巡抚议事不合竟以原官罢归公所至以成就人材为己任才俊者招之入署自教之贫者恤其家使不至徙业在任邱时得人为最多前提督山东学政侍讲学士李公中简前两淮盐运使边公廷抡皆公门下士也公善政已详于余所作公墓志中兹不悉赘公三子长士琅次士琪干隆庚寅举人官儒学教谕皆能守家风无纟丸繁华之习次士琬与余尤相得云余家故贫薄产无几自漳水入城后资用悉沈于水益贫困不可度公嘱魏县知县王公沛生延先君入义学训士饣粥始给而余自入署后非但从公学举业且得纵观海内之书交游天下之士以扩其耳目而开其知识向使余不遇公即不穷饿以死亦不过为乡人以终其身何由能着此书然则考信录之作由于公之玉成者不少也附祭朱公文维干隆四十年岁次乙未四月初一日受业门人崔述衔泣远致文于滇南以昭告于老师大人之灵前曰呜唿公德在民公名在世存顺没宁公复何计而述所以泣涕沾巾悲公硕德怀公旧恩公于家庭事兄如父从子相依分甘共苦公于居官曰方以直廿载不迁一言辞职自公之仕四十馀年身无厚奉家无馀钱尤务作人启迪后学郁郁门墙高科显擢方述成童公为太守一试奇之弁名于首不阶尺书罗之署内扶持吹嘘饮食教诲八年终始雨夕风晨经传马帐雪立程门衡漳为灾汨我田里庐舍荡然半年七徙嗷嗷中泽孰恤余贫赖公之德八口以存公之南行送公汶水从此梦魂湘江滇海犹冀微官驱驰王事或能见公于滇之ㄛ十有三载屡踬文场私心未遂公已云亡没不知日葬不知处万里南天攀号无路缄辞六诏以写哀思公灵在天尚其鉴之朱士蜿士琬字松田朱公之召余读书于晚香堂也与松田共笔砚松田天资聪慧与余甚相知爱余归省或旬月未返松田辄忆余不置而余亦以不见松田常悒悒也松田之随侍至永也以道中题咏写寄余余亦以入关道中所作报之乙酉余客京师复作忆旧游诗寄之其后余久不会试遂与松田音信间阔朱公居官素廉解组后宦囊殊薄而诸公子生长官署中乍归田里不能御贫以此业日凋松田尝于元旦题一联云为清白吏子孙最难守分安贫还要鼓光前志气思童稚时繁华已歇由奢入俭全凭用克己工夫余之在罗源也松田远来视余留署中者数月因余宦况清苦急思归里留之不可临别以诗二首赠余其一云紫芝眉宇隔天梦里相寻数十年萍聚海滨添我老榻悬官阁倚君怜鸿词重叩边韶笥骥足聊舒祖逖鞭回首壮怀同一笑羁情宦况冷于泉其二云别经三十七年馀忽漫相逢叹老夫竹径快谈当日事荷亭恰绘晚香图桑榆景暮身同健风雨情深梦亦娱最恨离丝终未断翻嗟此会不如无手迹如新履声已远不知今生复能相见与否每一临咏益增怆感秦学溥秦公讳学溥号耐圃山西凤台人以举人为大名知县自干隆二十三年并魏县入大名疆宇辽阔鞭长莫及吏胥恣于乡豪强斗于野而内黄盗薮与县接境西南诸村尤苦之县官莫之能制也公至始极力整顿重惩悍民四境肃然其驭吏胥尤严咸循循守法莫敢妄为亦未有敢美衣鲜食者间有衣帛者上堂时必易布衣着之恐公嗔怒也遇有劫掠之案必为详办移提多方掩捕不自顾其处分余所知者有陈二来二两案前后凡获十有四人而公亦以处分故久不迁然盗风亦自此熄矣时余年甫弱冠公封翁一讳峤闻人称余才延余往见且嘱公优恤之公待余厚甚时延之署内公长子朴与余缔布衣交余屡被水患数年无宁居公买室于礼贤台畔俾余居之公之迁保定同知也余以诗送公行内有云我时弱冠喜文翰闭户耻作阳桥鱼伯乐一顾倾冀北罗之门下真吾徒又云文侯昔馆段干木遗趾今在东南隅诛茅作室俾我宅伯夷所筑聊可娱皆纪实也后公擢易州知州真定府知府补顺德府知府余皆尝至署内旋擢苏松粮道以事罢官自公去大名大名风气日变暨公南行以后益不可问吏胥豪强之横尤过于公未至之前内黄盗风愈炽大名境内竟夜不断火光驯至张标劫至近京之县两省会剿始能擒之民事且悉置之度外欲求有怜才好士如公者真有天上人间之隔矣秦朴朴字苞文与余交数恤余急且规余过古人忠告通财之义盖兼有之余深感焉苞文慷慨自许期为良吏初以举人分发直隶署满城县事严驭吏胥有风厉名苞文犹以未展其志为歉尝寄余书内有云竭力办理苦无实效古人云坐而言者起而行不能不深自愧也既而以父在直隶为知府改补山东平原知县内外严肃亦有政声未几以事忤巡抚意被劾罢官旋捐复为湖北汉川知县复以事革职发遣伊犁壬子冬余候铨京师得遇苞文之从弟某知苞文谪限将满可望赦还因寄书问讯苞文后二年始得苞文覆书余方拟得缺后迟苞文至署剪烛话旧而苞文遽卒于伊犁余亦远宦闽中每忆良朋不胜伤感也史贻谟史公讳贻谟江南溧阳人大学士贻直之弟也以进士入翰林历迁至司经局洗马都中人称为史十太爷云壬午顺天乡试公分校闱中得易一房而余卷入公房公见余文清真甚爱好之新涤砚易笔因工为之圈点阅至论亦大赏识之欲拟以元阅卷面知为北皿始大失望盖故事十八房官以一人科目最久者为领房领房中无可为元者始于他房选取而余以庚辰副榜入闱故与河南山东山西陕西四省贡监同居北皿号中恐其非直隶人故不以拟元拟元必在贝号中也榜发之次日余至午门谢恩知卷出公房即于其地见公公问知为余连曰可惜可惜此本拟元卷也公性耿直不喜附和流俗故宦不达癸未会试之前中翰长垣李君谓余弟曰此科房考绝无一关节者惟史公及李公宗文耳其馀诸公但能分半以荐佳文即为贤矣公之见信于人如是其后余五入会闱未尝得邀一荐无他房考中无公在也向使壬午一科公不得与房考之数或余卷分入他房中式与否固未可知也余年四十以后始为考信录而家计艰难碌碌苦无暇日幸有脱稿者亦无人为抄录之自挨选得作吏闽中归里后尚可谋数年之食始得陆续成稿佣人抄录今且谋梓行矣然则余书之所由成公之功固不可没也附录汪师韩上汪韩门先生书去冬辱赐手书言于初岁南旋神沮志失者累日即欲远达鄙忱馆居乡塾无为邮者今夏复闻改期秋末幸际乡试之辰敢泐寸函以闻左右述幼痴钝长益迂拙人事悉所不解独好参伍古今事迹辨其是非真伪日积月聚似少有所见尝欲着之于文顾自以为年少识浅又方劳心于科举衣食未暇为也自战国以来邪说并作皆圣人之言以取信于世亦有圣人之徒传而失其真者汉晋诸儒罔能辨识至唐宋时尊信日久益莫敢以为非六经之文有与传记异者必穿凿迁就其说以附会之又好征引他书以释经义支离纡曲强使相通虽有一二有识之士论其舛谬顾其考证抉摘犹多未尽而世亦不尽然其说二帝三王之事周公孔子之意其晦于后世者岂可胜道哉述之所见虽未知其是否然存之以待有识者之去取或亦君子之所不罪也自先君见背后功名之念顿灰家贫多病益疏懒自度难以进取欲遂一抒所见愧不能文乃于去岁取昌黎柳州庐陵三家文熟玩其理然执笔之时故态辄见百不一似岂天之降才果殊耶将必久于其中然后可少得耶抑自有所由入而述未之知耶述为文非欲貌为古人色泽诚欲自抒所见如孔子所谓辞达者可矣然言固有能达有不能达有虽少而达有必多而后达有虽多而愈不达者苏子瞻云能使是物了然于心者盖千万人而不一遇也而况能使了然于口手者乎若之何其能使文不烦而意毕达也述所居壤僻虽尝出游亦罕所交接未尝见有言及古文词者伥伥然靡所就正故敢略陈愚昧惟先生鉴其诚而教之幸甚陈履和赠陈履和序圣人之道在六经而已矣自周之衰杨墨并起继以秦火六经几亡汉初始求遗书然以其求之切也传而失实驳而不纯者皆得为圣贤所作以与世市而莫能辨武宣以后经学益重学者借此以取富贵又多增其师说旁采杨墨之言以乱圣人之旨犹幸其时诸家并立异同得失之故有可考证及至后汉马郑起而诸家之传渐微永嘉之乱其书遂尽失存于世者不一二家而学者方崇王肃复伪造古书以攻康成以惑当世后生末学习熟耳目以为圣人之旨固然六经于是大坏唐宋迭兴诸儒林立始颇发明圣人之道然其言大抵以辟佛老为事至于前人讹误紊杂相承而未及正者尚多此固未尝不有待于后人之补苴者也余自束受书奉先人之教即专求信于经及长觉百家言益多可疑以是每观先儒笺注必求其语所本而细核之欲以探圣经之原不惑于众说顾家贫质钝碌碌无读书之暇即读亦都不复记忆且多病遇劳则亟不能自竟其业尝冀有一二同志相与讲明而切究之而居僻寡交游所见学者多专攻举业间有好古之士只肆力于诗赋博览竟不能有所遇而余亦渐老矣干隆壬子余游京师始得遇滇中陈介存履和于逆旅介存嗜学好古所为文往往能抉前人舛误余方幸其得友而介存顾不自是乃介朱笏山奕簪而请师余者至于再四夫师所以求益余之与介存伯仲间耳何能益况师道不易行自唐韩柳且难言之乃辞之者屡而介存意坚不可移岂以世无行古人之道者而欲以身励俗耶抑好学之心笃而遂不暇深择其人邪虽然余尝闻之学以专而精知以少而当不使百家之言杂于经而后经之旨可得不强求其所不能知者而必欲知之而后所知者无所淆故说经欲其自然观理欲其无成见于古人之言无所必于从无所必于违唯其如乎经而己苟如是异日必将大有得焉于以正群言之淆乱而明六经之旨余将于介存乎是望而如余者复何足为芥蒂哉倘异日天假之缘使余得与介存聚处数载以余之所窥及其所未窥相与讲明而切究之以偿其平生之愿以求万一之有几于道则余虽贫且病以老其亦可以无憾也夫壬子冬先生还大名履和援昌黎师说之例以文为请明年乃贻此序皆先生自得之言履和对病之药也年加长而学不进深负父兄师友之明教三复斯篇能勿愧惧丁巳夏四月辛未朔履和谨识余自三十以后颇有所窥测先达中赏鉴余者惟汪上湖先生五十以后颇有所论着后进中推毂余者惟陈介存履和不意今世乃有此二人也其亦异事也已故附录二篇于此崔述识卷二题词曹衡姬洙泗考信录题词考据详明推勘周至真必传之书也曹衡姬评刘圣人人知尊之经传人知读之读之而不知考之尊之而不敢议之遂致圣人之真圣人之正混于附会伪之辞者几二千年矣夫圣如日月岂阴霾浮之所可得而损之者哉但世人之目为阴霾浮之所蔽而不得瞻其高高之象究于日月何亏焉今吾崔子具卓识出雄辨博览群书互参考证发为议论其意谆谆其言侃侃拨尽附会伪之辞能使数千百年之蔽于阴霾浮之日月若忽浴咸池而初出也其洗濯圣德为何如哉其维持圣道为何如哉如余之鄙陋安能识此书又安敢评此书但既读此书胸中自有此一段愚意不禁而为之言耳非敢为誉也刘评成询读补上古考信录辩论古史真伪是非即格物穷理之大端也昔孔子论观人之法曰众恶之必察焉众好之必察焉盖人之善恶自有实际苟随众附会而不察何异投之以食而以耳受之知其味者鲜矣虽众好恶之不差亦必察之实见其可好实见其可恶方为自己真实学问观史之法何独不然孟子将尧舜禹汤文武所行之事及门人所称齐东野人之语无不一一剖析真伪辨别是非所以求义理之所安以解后世妄信之惑程子称其心通乎道然后能辨是非如人在堂上方能辨堂下人此又得孟子所以为辩论之原矣如孔子以后编古史者人既非圣贤其真伪是非岂能无待于辨者然学不博心不细识不超理不明不能辨也此书之辩论剖析无坚不破无疑不搜固可征其学博心细识超理明矣至于笔力之清醒则又天才之过人者也吾舅学问有馀而功名不足或者天将命以辨论古史乎陆稼书先生论孔子作春秋虽与变风诗人同是庶人之议而力量大不同此书之前宋欧阳永叔帝王世次图序不信传闻而信理既以卓识标立于前矣然人皆作古文读过不甚留心其识见故未能已后世编古史者之惑此书专重辨论逐一细剖是尚不足以绝后儒之惑乎甥以为此书力量直大于欧阳永叔数等甥成询谨质读夏考信录夏考信录今已读毕甥获益良多但愧无所发明耳今将原书送还至录中启篇太康篇少康篇桀篇四大议论悉为确当其馀十六七条皆妥实而洚水彭蠡两条尤为快心此皆有目所共赏无庸甥之赘赞也甥成询赠诗黄文治送东壁先生归大名皇帝元年秋七月十三日先生初下车韬晦无人识好问察迩言能贫凛冰檗民曰是矫情胥谓不知律岂知磊落怀稷契伊周匹教学本父师心行判南北弱冠登贤书二崔名借借萧条三十年屡回公车辙垂老宰方隅小鲜聊一割从容摘发奸神明杳莫测桃紫陌春皓月清秋节岂不佳日多所安在无逸劳形案牍馀不改耽书癖斋厨淡泊供甘之若椰蜜日坐广益堂如闻民瞅唧阍人茧足行不轻假辞色谠言忤上官同列为挢舌崎岖犯世嫌徇人意终不小民父母之猾吏始股栗罗治十六里从此声洋溢夫何借寇来攀留间道出棠阴花再繁睹物心如结去冬心方夷忽奉新纶主政入内廷为霖非补阙鬼余椎鲁资曾立程门雪春风坐诸生命讲乐正克好善天下优微言括治术经史踵讹谬真赝久莫别正学杂异端圣贤事荒忽卓哉考信录千古鸿蒙辟五行三大典创论超前哲生平所着书足配孟篇七歌诗本绪馀优入杜韩室裒集署知非久不劳心血方今玉烛调樽俎不可越六载竭焦劳寒泉遍苍赤犹云下负民上何补于国功名付英豪山野臧迂拙窃意庙堂上未许归衡泌历览古循良相继登台弼兹当飘然去士庶同悲咽别泪空盈盈归心已勃勃临歧敢请言莛叩难为力先生自不朽徒劳绘日月受业门人黄文治具稿陈跋三则嘉庆二年刻本跋初刻上古洙泗二录正朔祀二考跋吾师东壁先生直隶大名县人壬午举于乡今为福建罗源令干隆五十七年履和拜先生于京邸固请得为弟子先生授所着书数种既归复赐之序所以开示化诲甚至于今六年矣南北奔走未尝不与是书偕也履和窃惟先生之书考古必确析理必精或独电己见或更畅前说要天下之公言非一人之私论因以所钞补上古考信录三卷洙泗考信录六卷经传祀通考一卷三正通考一卷付诸剞劂他着作未及钞者俟异日重刻焉先生教履和曰说经欲其自然观理欲其无成见于古人之言无所于必从无所于必违唯其如乎经而己呜唿至矣读先生书者亦即是以求之而已矣故此刻以序文殿履和少时闻乡先辈大名守朱公试童子奇先生兄弟才馆诸署一时二崔名借甚又尝见先生所为太守公墓志憾不从先生游越二十年而事先生事先生数月而别别六年而未能合并回首在京师时敝车蹇驴宛转风雪中从问经义何其乐也及瓜载酒竟末由复斯言邪先生方宰闽而履和侍家君于豫章相距不二千里求先生之书并以观先生之政或者会有期乎手是编益心向往之矣嘉庆二年丁巳夏四月甲申石屏门人陈履和谨跋于南昌寓馆又跋是书刻既成使人呈于先生先生不许也答以三正祀两考差可自信馀二种尚多应更定者近日胸中别有一部上古考信录矣先生在罗源三年引疾乞归大吏方重先生调署上杭而先生归兴益浓惟欲以着书老戊午秋示履和以唐虞考信录六卷三代经界通考一卷皆二十馀年不轻示人者且言三代考信录当复贻吾介存唯舆介存约毋复以吾未定书轻付梓人乃敢相寄耳先生之心视世之易足而求炫者为何如甚矣履和之浅也嘉庆五年春正月丙辰履和谨识于广丰署中嘉庆十三年刻本跋刻唐虞考信录跋嘉庆十三年夏五月履和侍家大人由赣州至南昌将还滇念从此去先生日远而旧藏唐虞考信录未刻乃以七月付梓并使人诣大名以行告且求书八月哉生明得读夏考信录二卷商考信录二卷洙泗考信馀录四卷考信录释例二卷易卦图说一卷重订前刻正朔经界祀三考各一本其已成而未录寄者丰镐录别录杂着伏枥寤言尚三十馀卷先生自闽归后三迁而居彰德府老年善病又未有子亟欲全刻所着书印赠文学交游之士盖寓书京师与履和商此者屡矣而履和久不与礼部试未得见年来侍家大人于丰章贡之间簿书束缚重以肺病足伤闭户不出乃如妇人女子每病中夜坐北风起慨然远念则取所刻诸录读之以当侍侧计与先生别且十有六年矣先生日以北履和日以南设使今不求书则此十馀卷者又不知何日登堂而与其所未见之三十馀卷亲受之也书至家大人行有日不及刻乃取考信录自序一首系之唐虞录后俾读者知先生生平着书原委如此于戏先生视履和犹子也履和事先生不敢不犹父也凡书之成而未见见而未刻者其敢不尽心焉署中碌碌少暇故三锓先生书皆在南昌闲居之日自今以往则又不患无暇而患无力矣有志者事竟成况诸书显晦颇关经史大纲天下之公言也天下之公事也非师弟子一二人之私也终勉之而已谨识诸唐虞录后以自策焉中秋节受业门人陈履和书于南昌豫章楼西馆中附陈履和刻书始末余为考信录罕有人过而问焉者独滇南陈履和见之即执弟子礼既为刻上古唐虞洙泗录于江西矣复谋尽取而刻之亦贤矣哉故附载其始末于此干隆五十七年书札客京师时致书滇后学陈履和顿首顿首东壁先生函丈旬月以来捧读大着辨古书之真伪折群言之是非期于尊经明道无所淆乱而后已比于武事可谓敌忾御侮之师虽以和之下愚亦使之昭然发蒙略辨黑白生平谒见所及一人而已和少承庭训稍知向学然至今行年三十有二矣于经传文义曾无牖隙之明无论不知道也私心抱憾约有数端质下不能强记家贫奔走伏案无时而滇居僻远求书颇不容易见闻寡少知识谫陋诚二十年来所抱恨于心者也然犹有甚于此者独学无友古人所戒而师者于朋友一伦为最尊故不能自得师则不可以为学口耳占毕之教习其读不足以明理施诸行事不足以修身非所谓师与学也家居无所交接间取古人文读之于本朝诸家最推服李榕村方望溪两先生盖观其文知其为笃行君子而不得与之同时同时者闻山左窦东皋先生乡前辈钱南园先生文章行谊心向往之而又不得与之一面嗟乎有疑而莫与析也有惑而莫与解也若冥行而无烛焉耳矣天鉴其衷俾识先生于今日是望溪榕村同时而东皋南园面对也岂不幸哉昨浼朱君笏山为和先容以致甘心北面之意而先生见辞过坚益深惶惧岂先生弃下愚而以为不可教耶抑和之诚有未至而姑欲使之少安勿躁而深自省也和闻君子之教人也以是心至斯受之而已矣先生弃和不教是此生终已不得与于学问之事也此则生平所抱憾而兹复继之以悲者也三日齐宿谨以书献唯先生察其意而受之和将卜日进谒以释二十年不自得师之恨履和顿首送别诗四首送别客中贯先生去始悲那能终北学竟得挽前绥离合关吾道风霜满大逵自怜相见晚廿载失攀追滇归未得留此竟天心要使风尘客得闻金玉音黄钟开大梦白日散穷阴不奉先生教安知迷误深一旦为师弟平生积恨消任人惊雪日从此乐箪瓢往事怀三古斯文扫六朝侯芭方问字愁听马萧萧太息金台路频回长者车何人能顾马使我庆连茹贫贱信知己穷愁合着书及瓜应载酒亲造子云居滇屏受业陈履和未定稿嘉庆初年书札自南昌寄罗源书摘略兹先生书四种俱已刻竣谨先印数十部寄呈先生之书不待序而传而非其人亦不可序故不敢妄求人序履和谨附数语于后以识得师之幸及刻书年月而已所呈本有已改正而后印者有未及改正而先印者书中恐尚有误并祈示知履和质劣心乱不能读先生之书窃欲使天下能读之士皆得受而读之伏祈将全集寄赐俾得次第付梓不胜大幸又去岁差旋得读老夫子大人先后来书谆谆以刻书为过举仰见虚怀谦德非末学后生所能窥见惘然自失者久之既又念先生之书即果有一二条未定处而使海内承学之士相与考订而商论之未始非先生之所愿也版成印四百部计寄闽及为人乞去者几二百部矣洙泗考信录今所更定者义例更为精严他日复将定本重刻自无不可唐虞三代考信之篇经界考及各种文集恨不能负笈入闽手录以归尚望先生怜而示之自广丰寄上杭书摘略先生所着诸书不欲遽出问世是以唐虞考信录经界通考未敢续刻第思先生之书先生亦不宜终以自私而校字之责实受业者所不得辞今先生既有归志履和亦拟于一二年中奉亲南还不于此时尽求先生之书从此南北阔绝受业愈不易矣伏祈吾师出全书令人别录副本俟到丰时尽以见赐将使同志之士共得受而读之非独履和一人之幸也自广丰寄罗源书摘略伏念吾师穷年着作非徒一人一时之私论而庭前尚未有读其书者古人师弟视犹父子卒业校字责有攸归敢求全集而藏之为吾师存此书为天下后世人存此书此履和区区之私而不敢不再请于吾师者也嘉庆十三年书札自南昌寄彰德书受业门人陈履和顿首谨禀先生大人阁下履和得侍先生十七年矣履和不得侍先生亦十七年矣十七年中无日不思踵谒师门以偿夙愿而今恐不可遽得矣伏想先生北归以后所着诸录及古今体诗文当已次第定有全书即师母大人诗文似亦宜附先生卷帙以传自憾不得朝夕左右服校对之役为可惜也履和自七年三月随家大人采铜赴滇十年二月家大人复任广丰私计一年后喘息稍定即当禀之大人负笈北行受经魏台以归然后侍奉严君退休家园成算在胸谓操左券乃是年五月履和下堂伤足不下床者逾月不出户者数月扶杖行者又数月一年之久蹒跚学步今虽愈十之六七而右股终不得力已矣负亲负师长为无用之身矣去年二月大人奉调赣县事繁费大乃于五月告病而大吏不许十二月再具文求退始于今年二月朔卸事五月交代毕晋省大人之复来江也家眷俱未从故今日治装尚易履和归后即将家务付弟辈经理田租百石仅足食米须就邑中假馆以助薪蔬从此侍奉老亲甘为乡人以不材终矣回首见先生时年壮气锐岂料今日病废至此夫不可知者数耳功名事业诚有非人所能自为者至于读书行己岂得复归之时命齿长而学不加进且日损焉履和所以焉自疚而又伤心于离索廓落不得长侍先生者也虽然履和不得长侍先生以亲故也每读先生书又未尝不如在左右先生经界考十年二月照罗源板重刻于南昌洙泗录亦照改订处修好今以六月刻唐虞考信录七月可以蒇事诚能得先生生平着作之全刻而传之天下后世俾承学之士有所取信而先生四十五年穷经论古之苦心亦永垂诸无穷是则先生之志而履和虽病亦不敢不以自任者谨遣人诣先生求书祈将唐虞以后三代考信诸录及古今体诗文全集寄赐或有副本则赐副本或无副本则请赐原本俟抄录后仍将原本寄呈师母大人诗文亦乞付与可否附刻不敢自定履和受书之日即当束装侍亲行矣窃念先生视履和犹子也履和事先生不敢不犹父也自今以往倘二亲精神日强一日履和足伤肺病日愈一日二三年中积累修脯之馀刻先生书竣亲赍一帙以见先生先生须髯如昔矍铄有加且闻弟子至而欣然也此愿偿否唯有日焚一瓣香祈天而已临禀怅结不尽欲陈六月十一日南昌豫章楼内路南寓斋受业门人陈履和顿首拜书附带去书目段垣诗粹二本新刊正朔考二本经界考二本祀考一本考信录释例一本夏考信录稿二本商考信录稿二本洙泗考信馀录稿四本易卦图说一本二馀集一本嘉庆十四年书札自南昌寄彰德书略退休以来所着书从容订定不朽之业又别有在受书时履和方将为赣州之行未暇付梓幸唐虞录已刻成谨取自序一首附其后复谨识数语于卷末印请先生阅之至于履和未见诸书尤望早写副本全寄传薪无尽履和有志望吾师鉴而许之及早为之明年春闱后石屏南还之友必过彰德已致书都中将来行者谒吾师而求书乞封固授之内用油纸外加油布密缝庶可无虞也家大人因会审邻邑之案忽须逗遛此时案已定局开印后可以请咨经年闲住资斧日空到家何以自食履和现京友改就教职非甘自闲散良以州县之局知难而退亲老家贫兼多疾病计不得不出于此功名富贵百念灰冷唯有登先生之堂刻先生之书此志毕生以之一旦获遂则履和此生可以无憾迟速要自有时耳嘉庆十五年书札自贵州道寄彰德两书略戊辰秋获读吾师寄示各书己巳春曾具禀请安并呈唐虞录刻本不审得达左右否两年以来家大人因会详邻案及买铜核减稽留江省去冬始得请咨今以三月三日行抵黔省计四月初可抵石屏家大人精神加健途次平安足慰师怀履和肺病足伤亦似渐减从此舌耕养亲功名之念都已淡然惟有省师一事义不可缓势不宜迟然早迟殊难预定踌躇四顾未尝不终夜起坐彷徨太息也两书略同故不复载自云南寄彰德书略履和三月中于贵州途次曾具两函请安四月抵家得卢孝廉寄来书并洙泗馀录刻本又于松田朱三叔处得五行辨救荒策各一本杂文稿二本捧读如侍几席履和二十年来簿书累之疾病苦之于吾师之学丝毫不能尽心计惟收藏诸书传之其人或可稍尽弟子之职然夏商二录虽得稿本不识后来有无改定至于丰镐二录尚未见也诗古文集在先生固属馀事而生平踪迹往来师友渊源即此可以考见似亦未可令其散失此事和不敢不任而又恐不能胜任则私心抱恨无穷自惟肺病久成足伤亦甚自四月抵家至今未尝独步出城遇尊长勉强跪拜扶而后起昔年壮志如死灰矣尚思远赴礼闱者欲借此为省师受书计耳今亦不克如愿念此后远游之事愈难而受书之期愈远不觉当食而起废寝而坐也和选期已近前曾京中友人代为改教未果今复欲人为之缘家父归装衣物图书外别无长物不得不更谋禄养今岁石屏孝廉北上者丁君运泰许君应藻胡君霖苍均可之寄书乞将师门一切近况详悉示知凡邺中已刻各书及周考信录诗古文稿均乞交诸君寄赐呜唿履和书唐虞录后云先生视履和犹子也履和事先生不敢不犹父也和抱此心和何日尽此职哉临事惘惘不罄欲言嘉庆十八年书札癸酉十二月自云南寄彰德书辛未冬石屏公车诸君回蒙老夫子赐书并寄示三代考信录各书均得捧读壬申春履和因告教未果奉文截取家贫亲老不能不出至今年五月遂请咨赴选一则为升斗计一则欲借此省师乃行至蜀中风闻故乡疫作心动奔归到家两日家大人卒中风痰顷刻长逝呜唿鲜民之生无父何怙而今而后履和长为无父之人矣履和肺病廿年足伤九载忧虞疾未老先衰今复惨遭大故殆无复生理然亦不敢不偷生苟活者事亲之事未终事师之事亦未终也虽然吾师老矣履和亦复衰病吾师未竟之业付与何人履和未了之志酬于何日言念及此能不倍增伤痛乎今乘同乡孝廉公车之便谨将先考平生大略录呈老夫子大人倘蒙赐之文字或志铭或墓表俾不孝子得刻一片石于墓门则先考不啻复生履和亦庶几可以不死吾师着作履和未得见者十五种乞全赐之或抄写一时难终则请将考信附录五服考国风蠡测古文尚书辨伪读经馀论先发凡吾夫子之书履和能刻则刻之不能则守之有贤子弟良友朋则共传之言不尽意临风呜咽附带去书目考信录总目一本考信附录二本丰镐别录周政盛衰通考一篇五服异同汇考三本尚书辨伪上卷读风偶识摘带二本读经馀论一本附边印金书受业边印金谨再拜上书老师大人函席敬禀者印将叩别北归特此荒具寸函略陈微悃窃谓自世趋科目一途遂致古学日湮古道日泯古风日息而古诗古文日就废士生斯世必欲求一讲古学行古道存古风独为古诗古文而岸然自成为古君子者而师之行见寻之天下而终不一遇也虽然人特患好古之心不至耳安得谓相需殷而相遇终疏也哉印生二十有五年矣虽好窥览古籍每病善忘绝无所得二十馀年尽成虚度常欲得一如古大儒者北面事之久之无所遇到彰后见小市有鬻故书者或理学格言或才人着作辄谋买以归如得拱璧熟阅之不忍释手天下赏心快事孰有加于此者乎顾当时之所习闻者不曰玩讲章则曰读墨卷彼盖功名富贵之念热于中谓不如是不能取之易而得之捷也人生世上不过借此为科第之阶梯已耳何自苦为哉于是将一切经世致用之书束之高阁相戒勿窥其有偶犯者徒且见责于师子弟复见责于父兄矣其一生之事业尚可问哉印自谒吾师于邺城拜于门下见其同乎古不宜乎今合乎道而违乎俗不禁始而讶继而疑终而恍然于天之爱道不令大儒绝迹宇内致圣道之失传殆生是人焉而阴寄之乎是以吾师本所学而达于政未尽所长退欲就删述之业于帝王大经大法圣贤轶事名言考证详明辨别精当令伪者不得以乱真而非者不误以为是其功在后世者又近世诸儒之所未逮也平湖陆子安得不幸继起有人为虚左以待之哉印之不肖亦竟得附于门下然则昔日之把卷沈吟者今竟得觌面相质于几席间也昔日之望古遥集恨不同时者今竟得瞻其丰采而亲其謦也惜乎印痴钝无知不能领略以举业之牵不获晨夕侍侧常承雅训得以稍窥万一今又不久叩别天各一方嗟乎岂吾师弟之缘遽止于此乎抑人生之离合亦有定数而不可强耶兴言及此惟有仰天长叹令人辄唤奈何耳谨将所受数卷藏于箧笥俟他年邀天之幸叨列科名得以进步定赴大名取先生所未刻出者付之剞劂并附印名于下借以俱传其荣多矣岂让陈子介存专美于前耶印于吾师所着书既不能有所发明而能令后世知苦心孤诣之所在即稍释前此之恨亦聊尽弟子之心亦可无憾要之印爱慕之诚结于中已非一日只因俗学牵绊致从学之夙志未伸前岁曾抑郁成疾不食而饱今将别矣夫复何言惟自勉为读书正人不至有负师训印之微志也此时尚未定行期乞吾师将生平得力要言训示数行俾印明持身涉世之道与读书用功之法佩之终身不敢有违此尤印所切祷者也临别之际百感茫茫畅所欲言尚多未尽语无伦次大略特陈惟吾师曲谅其心鉴其诚终惠教之则幸甚受业门人边印金谨禀书考信录后初余幼学为时文应童子试时县人争誉之其后与弟同入学岁试常在前列同郡人亦争誉之既而与弟同举于乡数百里之内人莫不交口艳称之近三十岁渐学为古诗文三十以后益留心于经史而会试数不第自是称之者渐少惟学问之士始推重焉四十以后为考信录及王政考自二三君子外非惟不复称之抑且莫肯观之惟滇南陈履和于京师见余书即执弟子礼旋于江西刻上古洙泗两录正朔祀两考是时余宦闽中闽之士大夫见此书颇亦有贵重之者而自余归后全录陆续皆成相魏数百里之间少年才俊之士惟笃志时文当务之为急其肯寓之目而挂之齿颊者不过一二人其馀罕有肯过而问焉者是何学愈浅则称之者愈多学益进则愿观之者益少哉昔宋玉称其曲弥高其和弥寡余之所言不过耳目之前六经三传三史之文人人所可与知者非有高远深微之论如引商刻羽之调者可此何以亦至于是殊不可解也此当余生前已如是况于身后又安望其美斯爱而爱斯传然则余之为此不亦徒劳矣乎虽然君子当尽其在己天地生我父母教我使天地间有我而我又幸有此牖隙之明如之何其可以自安于怠惰而不一言以负天地而负父母乎传与不传听之时命非我所能预计者矣崔述自识│王政三大典考│卷一三代正朔通考本考作意三正之文见于夏书甘誓而其制详具于春秋孔子言之左氏释之两汉诸儒阐而明之魏明唐肃仿而行之千有六百馀年未有疑而非之者也至宋程子始谓春秋假天时以立义以夏时冠周月然亦但谓周不改时耳非谓月亦不改也胡氏安国作春秋传乃并周之月亦以为不改而但改岁首于子于是春秋之正月遂以为孔子之所改矣家氏铉翁作原夏正又并春秋之月亦以为未尝改而但改旧史之岁首于寅于是春秋之正月遂以为建寅之正月矣自此二说出世之学者往往疑焉而不能决虽有一二好古之士驳其谬戾顾其为说犹多未尽征引或失之繁而抉摘未扼其要余之究此久矣乃考经传之文综异同之故溯流穷源分条别贯而详辨之如左辨胡安国孔子改正朔之说胡氏曰非天子不议礼仲尼无其位而改正朔可乎曰有是言也不曰春秋天子之事乎余按孔子以东周之世礼乐征伐自诸侯出故修春秋以尊王室故曰自诸侯出十世希不失矣自大夫出五世希不失矣陪臣执国命三世希不失矣盖位愈卑则愈不可僭况以布衣而改本朝之正朔乎唐哥舒翰讨安禄山或劝之还兵以诛杨国忠曰如此乃翰反非禄山也若孔子先已僭天子之权彼乱臣贼子复何惧焉孟子曰王者之迹熄而诗亡诗亡然后春秋作晋之乘楚之杌鲁之春秋一也盖诗书皆王者之迹乘杌春秋皆诸侯之史孔子修春秋以尊周室明王法以继诗书则不可更以诸侯之史目之故曰春秋天子之事也岂谓其改正朔专黜陟哉若改正朔专黜陟而可以为天子之事则吴楚之僭王皆可以为天子之事乎为是说者非止诬圣人亦教天下以悖上作乱也由是言之周果名为十有一月孔子必不书曰正月孔子既书曰正月周必不名之为十有一月也辨胡安国孔子实行夏时之说胡氏曰圣人语颜回以为邦则曰行夏之时作春秋以经世则曰春王正月此见诸行事之验也余按为邦之答持论也春秋之作纪事也持论者欲其当纪事者欲其实周曰某月孔子书曰某月使后人皆得见其是非之实可矣不必问其当与不当也且使周果不改月而但以子为岁首则是正月固与夏同但岁首异耳周之正月固是但岁首非耳孔子果欲行夏之时将改其同且是者乎将改其异且非者乎必将改其异且非者也今也岁首之异且非者不改而反改正月之同且是者以此为行夏时圣人不应颠倒错乱如此也家铉翁以春秋为夏正之非隐九年三月癸酉大雨震电庚辰大雨雪夏正之三月震电非灾也家氏欲以夏正通之乃云震电非异震电而雪所以为异夫雪距震电八日其与震电无涉也明矣震电苟当其时岂得以后日有雪之故而追异之乎僖十年冬大雨雪夏正之冬大雨雪非灾也家氏欲以夏正通之乃以为连三月之雨雪然则秋大雨雹亦连三月雨雹而六月雨亦连三十日雨乎僖三十三年十二月陨霜不杀草李梅实霜之杀草果之再实皆在亥月非夏正也家氏乃云若以此为亥月草不尽杀犹或有之何以遽书为灾此或江南如是中原之草亥月未有不杀者且经但云不杀草而家氏以为不尽杀草亦锻炼之甚矣桓十四年春正月无冰成元年春二月无冰襄二十八年春无冰夏正之春非冰时也家氏乃云正月藏冰二月开冰为冰政不举故书以讥之夫先王之政鲁之不举者多矣何独于冰且无冰为无藏冰则无麦亦为无积麦乎哀十二年冬十二月螽十三年冬十二月螽夏正之十二月非螽时也家氏乃云螽在夏秋为其贼苗而书在冬则以阳气不敛穷冬蛰出而记异也此亦或江南有之若中土则固无是事也且二百馀年中书螽凡十何以皆在秋冬而不在夏乎庄七年秋大水无麦苗麦之与苗夏正五月事也家氏乃谓麦苗为麦之苗以求合于夏正之秋夫中原无麦之岁十而二三故无麦不书无禾亦不书两无然后书之若但无麦之苗即书春秋何以止于两见且北方秋遇大水则播麦必多且美何以反无麦之苗乎庄二十八年冬大无麦禾臧孙辰告籴于齐禾之有无夏正八月事也家氏乃谓岁终计所储蓄而言以求合于夏正之冬夫饥馑之年民之望救朝不及夕若待丑月岁终而后计之而后告籴待其籴至而民之死者不已过半乎其馀寒暑灾变尚不下数十事若三饥两有年之书于冬雨雪陨霜杀菽之书于十月其断断不可谓之夏正者盖不可以枚数家氏乃云外此亦有一二之疑皆可以义例而通呜唿吾不知家氏又将以何义例通之也家铉翁斥杜预长历之非自汉以来修明历法之人无代不有所推春秋时交食闰馀皆与周正合此非杜氏一人之私言也家氏乃谓元凯撰为长历以从左传之讹又谓其借历法之不可知者以为遁词呜乎凡人之言课虚则可欺征实则难伪今以历法推未来之交食历历可征家氏谓为伪何也且春秋书公即位者八惟定公以在外故至六月乃即位其馀皆在正月也正月为周之岁首明矣家氏乃以正月为寅月而岁首别在子月孔子革周岁首故曰元年春王正月信斯言也是岁首旧在前年之十一月而孔子改之于此年正月矣岁首既在十一月则何以不于十一月即位而反于正月即位乎胡家二说之病因虽然二子之为此说亦有因焉太初以来千数百年夏之月名相沿已久久而习习而安遂误以为月之本名故疑月数之不可改也前乎周者以丑为岁首而书伊训篇云惟元祀十有二月后乎周者以亥为岁首而史记高帝本纪云汉元年十月故疑古人之但改岁首而不改正月也晋以十二月朔灭虢而卜偃以为在九月十月之交绛老人以三月朔生而云臣生之岁正月甲子朔郑祭足之取麦传书于四月取禾传书于秋谓传之不用夏正不可也豳风云七月流火九月授衣小雅云四月维夏六月徂暑谓诗之不用夏正不可也故疑周人之未尝改月也然而春秋之始孔子书曰元年春王正月故不得已而为孔子改周正月之说又为春秋正月即夏正月之说以曲全之然则此二说者乃其病之证而非其病之因也孟子曰讠皮辞知其所蔽其讠皮也其蔽也今但攻其讠皮而未通其蔽则学者之疑终不释而圣人之制犹未能明也岁首必名正月凡天地之化皆始于子故历必起于子夜半者日之子也合朔者月之子也日南至者岁之子也古之圣人因日之行地一周也故制以为日因月之与日一会也故制以为月因日之行天一周也故制以为岁月最近日曰朔最远日曰望日最近地曰南至最远地曰北至故朔望者月之两端也二至者岁之两端也故岁之必始于南至犹月之必始于朔也是则子月之为正月自初有岁月日之名而已然而后世圣人易而建丑又易而建寅乃名之为十有一月耳习后其后之所改而反不信其前之有是名其亦亻真矣且夫岁之必首以正月犹之乎每君之必首以元年每月之必首以初一日也今有人焉即位之年谓之十有一年间一年乃谓之元年可乎今有人焉每月之首命曰二十九日间一日乃谓之初一日可乎不待智者而知其不可也唐人省试第一人谓之省元殿试第一人谓之状元元者首也所谓省元状元犹所谓岁首也所谓第一人第二人犹所谓一月二月也然则谓周不以子为岁首则已耳既以子为岁首安得不以子为正月一月哉辨胡蔡二氏不改月之说伊训一篇出于孔壁孔壁之书则汉郑康成之所注者是也当郑氏时此篇已残缺不全马融所谓逸十六篇绝无师说者也其所云惟元祀十有二月乙丑者乃汉书律历志所引旧书伊训篇之原文而晋人采之以冠于篇首耳汉志所谓乙丑则子月冬至朔旦非丑月也以子月为十有二月是前乎周者改月也史记纪历代之事以其时月参差民听易惑故每改用太初月数以归画一颜师古汉书注云凡月皆太初正历后追改当时以十月为岁首即谓十月为正月是也然亦不能尽改往往自相抵捂如汉元年十月五星聚于东井以历推之金水附日当于前年七月在东井而误载于此年之十月者前年之七月旧史名之曰十月也是迁之追改其迹甚明正如左传以周正纪晋事而犹参用一二夏正而未及尽改也以申月为十月是后乎周者亦改月也正者正月也正月者一月也正月而但谓之正犹朔日而但谓之朔也改正月而但谓之改正犹改元年而但谓之改元也数之始者必异其名是故以元异年以正异月以朔异日犹卦爻之以一为初也犹长幼之次之以一为大也今胡氏既云前乎周者以丑为正后乎周者以亥为正矣而又云月不易丑亥为正而寅之为正月如故是分正与正月为二也蔡氏书传沿此遂谓三代改正朔而不改月数商以丑月为正故于建寅之月不曰正月而曰一月丑为正月而寅为一月是又分正月与一月为二也然则元年可谓之非一年改元可谓之非改元年乎是何异于唐人之谓文选但有班孟坚文而无班固文也三正并行于侯国之证至于经传之用夏正亦有故焉古之时三正虽迭建于帝廷亦并行于侯国犹诸侯上奉天子之元年而又自以其即位之年纪元于其国也盖诸侯之历其先皆有所授行之既久其民安焉有王者作惟暴其民者乃举兵而灭之耳苟其能守旧典而无大过圣人亦不强改其历使从己也故启讨有扈氏不责其不奉夏正之罪而曰怠弃三正犹商用助而公刘自用彻也故商之建丑周之建子非改历也汤以前本建丑而文武以前本建子也犹彻之不始于武王而始于公刘也晋封于夏故墟民习于夏正者久故其历仍用夏正以竹书纪年考之曲沃庄伯之元年正月乃周平王之三十八年三月也是以周十二月卜偃谓之十月周三月绛老人谓之正月晋赵武以襄二十五年秋为政至昭元年正月当为八年而祁午谓之七年此乃晋用夏正非周亦用夏正也而左氏作传亦多采旧史夏正之文而未及改如卓子之弑申生平郑之杀经在明年春传皆在前年冬韩之战经在十一月壬戌传在九月壬戌是也其纪他国之事亦间有用夏正者如齐桓之卒经在十二月乙亥传在十月乙亥是也此或其国亦用夏正或此国之事旁见于彼国之史均未可知以其采摘太杂逐致参差不一是以取麦书于四月取禾书于秋也左氏既未及尽考而正之而杜氏经传集解既成始见竹书又未及追改原注因致后人茫然莫得其解逮顾宁人始揭此义而余以推之传文不但正月不同即置闰亦互异如王子朝之乱卫侯辄之奔经傅之文皆差一月乃知列国皆自用其历固不得以唐宋郡县之法而概商周封建之时也且自唐末以及五代皆用崇元历南唐用齐政历蜀用永昌正象二历国各异政犹不足以为怪而民间亦别有小历唐末用符天五代用万分近代未尝有是事也此虽皆以建寅为正然分至晦朔之日闰馀之法皆不能无异相距未及千年其制之不同已如是况三代以上乎三正通用于篇章之证古之时三正既并行于侯国亦通用于文人学士之篇章犹封建废为郡县而刺史太守节度观察使犹谓之诸侯犹知府知县犹谓之守令也盖诗之为体与纪事不同歌谣之兴始于虞夏其时方用寅正其后欲以相沿犹唐诗之多沿汉魏六朝语也亦可据唐诗以证唐书之误乎且纯用夏正者惟四月维夏六月徂暑一诗耳其馀则周夏之正义皆可通者较多若豳风则自巳月至亥月用夏正子月至卯月兼采周正而辰月谓之蚕月此盖当时里巷之语云然后世去古远而不可考耳犹天津泰安之为府已数十年而民犹唿之为天律卫泰安州犹汴之为开封已数百年而民犹唿之为汴城也张氏以宁虽极为诗辨然不知诗人之于古名本自通用陈氏廷敬虽颇为传解然未知侯国之于夏正原自兼行则其说犹未备而其疑犹未释也周书皆用周正若夫王朝纪事之书则无不用周正者武成云惟一月壬辰旁死霸若翌日癸巳王乃朝步自周于征伐纣国语云武王伐殷岁在鹑火月在天驷日在析木之津辰在斗柄星在天鼋汉书律历志云师初发以殷十一月戊子日在析木箕五度月在房五度后三日得周正月辛卯朔合辰在斗前一度癸巳武王始发由是言之其为周正明矣若以夏正释之则日当在元枵И訾之间辰且近营室矣国语何得乃云然乎毕命云惟十有二年六月庚午フ汉志以历推之亦为周正至召诰之二月多士之三月顾命之四月多方之五月虽无明文可考然以二篇例之皆为周正无疑其尤显然较着者则洛诰之十有二月戊辰祭岁若果岁首在十一月则十有二月何得祭岁乎曰然则周官月令何以不用周正也曰此二书皆战国时所撰月令出于不韦乃阴阳家之说所推中星皆在春秋以后其非周制明甚周官封建之制山赋之法皆与诗书春秋孟子不合安在正朔之独能得其实惟尚书春秋乃圣人之经当时纪事之史学者不此之信而反取周官月令滋其疑亦可谓亻真矣且此二书多以孟春仲夏为文而罕举月数者则亦以三代之正并行通用之故故变文而称夏时欲其对考而易辨耳岂足为异也哉孟子戴记易彖辞用周正亦非惟纪事之书然也孟子曰七八月之间旱七八月之间雨集十一月徒杠成十二月舆梁成此非夏正明矣家氏乃云十一月涧水涸十二月河水涸至是乃可施工夫今之水涸皆在秋分以后今之成梁亦皆在小雪以前此虽田夫牧竖妇人孺子皆知之且民之病涉莫如亥子丑之三月若至丑月施工则梁成且无所用而何为劳民而伤财也哉记曰正月日至可以有事于上帝七月日至可以有事于祖此非夏正明矣家氏乃云未闻有春日至秋日至者此汉儒记礼传闻者之误夫戴记诚不能以无误然古人但言日至原无春夏秋冬之名孟子曰千岁之日至又曰至于日至之时易传谓之至日春秋传谓之南至北至月令谓之长至短至自汉以后概用寅正乃唿之为冬至夏至家氏乃欲以此律商周乎惟易临卦彖词所谓八月有凶云者或主周正而以为遁或主夏正而以为观或主商正而以为否说皆可通理难相胜要之皆不甚合盖由先儒误分十二月之卦以子月为复午月为后故人不得其解耳何以明之二至者气消长之极也二分者气消长之中也干坤者卦消长之极也泰否者卦消长之中也然则干坤当配二至泰否当配二分丑月乃为复未月乃为后耳未月者周正之八月也然则此文八月乃后卦也不然由遁而否而观以至于剥无一非阳消阴长之卦何所见而当专属之某卦惟后一阴初生乃凶之始前此未尝有凶也故曰至于八月有凶岂不理明而词顺邪家氏乃云文王之彖惟从夏正此月次不易之明证夫此彖家氏自解以为观耳经何尝谓为观也哉嗟夫周正之文见于经传者多矣家氏概不之信而偶得一二夏正之文则沾沾焉据之以攻左氏其亦异矣书王正月见春秋用周正且夫春秋正月之为周正孔子固自言之矣王正月是也孔子何以冠王于正月也古之时三正并行于侯国亦通用于篇章孔子惧民听之惑乱后之学者无所考证故属正月于王以别嫌而传信王也者周也王正月也者周正月也不曰周而曰王者以别于夏商之丑正寅正则曰周正月以别于诸侯之丑正寅正则曰王正月也犹之乎诗之别于商颂则曰周颂别于十五国风则曰王风也春秋于诸侯之大夫书曰齐人晋人其师书曰齐师晋师独其齐周也人曰王人师曰王师女曰王姬正曰王正皆不云周何者普天之下皆周也犹之乎四量不曰齐量而曰公量二耦不曰鲁臣而曰公臣也季氏亦鲁而陈氏亦齐也后儒不知三代正朔之制因而不知孔子书王之意但见召诰之二月多士之三月皆不书王求其解而不得遂疑圣人别有深意而以欲行王道之义训之谬矣夫文相属之谓词词相属之谓章若以王间于春与正月之间而别为一义不与上下相属圣人之言安得如是之乱杂而无章乎盖召诰多士皆周书也周书则周正矣故不必自冠以王春秋诸侯之史也诸侯固有用二代之正者不冠以王则不可必其为子正故书曰王正月由是言之王正即周正也孔子谓之周正故左氏亦谓之周正非左氏之言孔子之言也如胡氏之说周不改月而孔子改之则孔子不当诬之为王正月如家氏之说周之正月即夏之正月则孔子不得殊之为王正月然则非叛左氏也叛孔子而已矣辨程颐夏时冠周月之说曰月之可改固也冬不可以为春夏不可以为秋然则程子夏时冠周月之说或可信乎曰程子盖见召诰之二月多士之三月皆不书春顾命之四月多方之五月皆不书夏故疑正月乃鲁史之旧文周之本名而春为孔子之所加耳然春秋者鲁史记之本名若果有月无时何得加此不情之名且周果改月而不改时是周之改夏时犹有未尽孔子不敢改周之月则亦已矣乃反取周所未改之冬而名之春是助周以改夏时也其与爱礼存羊之意亦大相悖矣洪范曰四五纪一曰岁二曰月三曰日又曰王省惟岁卿士惟月师尹惟日皆不言时何者日也者一昼夜之终始也月也者一朔望之终始也岁也者一寒暑之终始也史之所书三者而已时也者分一岁而四之也旬也者分一月而三之也月之不必系以时也犹日之不必系以旬也尧未尝建子也而正月亦不书春五月亦不书夏以是知有月无时乃史体之大凡独鲁史有春秋故以春秋名之不得以春秋之例例周书也盖正月者王之所建也故系之于王年也者随月而移者也时也者自年而分者也孔氏所谓月改则春移者是也故年与春不系之于王乌有所谓以夏时冠周月者哉然程子之言虽未合于事理要未尝有不改月之说二子虽皆引此语以为据然如胡氏之言则此正月非周之正月如家氏之言则此正月即夏之正月皆不可谓之夏时冠周月是非但失孔子之旨也亦并未达程子之意矣周四时之名未正曰然则四时十二月次皆可以移易乎曰一二三四者自岁首递数之非寅卯辰巳之名也子之年可以为元年子之月独不可以为正月乎惟其春子丑而秋午未诚若未善然古之惊蛰谷雨后世谓之雨水清明矣古之雨水清明后世谓之惊蛰谷雨矣古者河以南谓之河南明则河以北三府亦概称为河南元并广南两路于湖南谓之湖广明无广南以湖北益之而仍称为湖广此何以说焉乃曰子丑之为冬午未之为夏千载而上必无有名之为春与秋者也抑何其少见而多怪乎且使四时之名果正则孔子宪章文武足矣于夏时又何取焉干隆己酉跋此文创于癸巳元旦凡五篇题曰春王正月论及秋复增损为三篇曰三正辨今十有六年矣去秋偶自披览犹惜其说未备乃复增而次之间有前人之所已言而未畅其旨者悉仍其意而更着之不分篇帙但以文义相次命曰三代正朔通考以待好学之士而贻之干隆己酉仲春崔述自识嘉庆乙丑跋此书于嘉庆丁巳已刻于江西南昌今秋考信录既成复取而阅之仍有未惬心处因复有所删改其先后亦颇有所更定乃复录而存之计距己酉十六年矣嘉庆乙丑季秋述又识卷二经传祀通考本考作意之为礼先儒说者纷然愈变而其说愈巧愈巧而其真愈失大抵近世以来人所通行而共守者有三其一以为不王不鲁之为僭礼说本丧服小记其一以为乃殷祭之名三年一五年一说本春秋说文自何郑以来皆用之其一以为专祭始祖所自出之帝周喾而配以稷鲁文王而配以周公此则本于王肃之圣证论赵匡衍之而朱子采之以入集注者也然考之于经参之于传记说皆不合而学者咸从之良可异也述自幼读春秋即尝疑之及今三十馀年益晓然知其误每叹三代之礼不明六经之义日晦但余人微言轻徒取狂妄之讥安能夺人之所共是然既少有所窥不忍缄默以误学者乃辑经传记注之言者别其同异次其先后而附之以辨欲使学者溯流穷源是非得失之故可以了然于一望之间惟是寡陋善忘不能该备姑取所记忆者列之足以略见梗概而已谨条其文如左一祭见于春秋经文者二一太庙一群庙皆非以祭始祖之父如集注所云者夏五月乙酉吉于庄公吉于庄公非祭文王按既于庄公则非以祭文王可知也或曰本以祭文王祭于庄公非也故书之以示讥曰果以祭文王则祭于庄公不得谓之矣鲁自时祭庄公春秋何得强名为而讥之祭天之谓郊祭山之谓望今谓其望于天而郊于山而从而讥之可乎赵氏亦自知其说之不合故又曲为之解曰于庄公盖用祭礼物耳诚如是也僭则有之矣遂谓之则非也设使用郊之牲奏郊之乐亦遂可谓之郊于庄公乎然则果专以祭文王春秋必不书曰于庄公春秋书曰于庄公则非以祭始祖之所自出明矣盖春秋之所讥乃以未三年而吉祭故不但曰于庄公而必曰吉于庄公书法甚明非以于庄公为讥也正如僖之于太庙乃讥其致夫人非讥其于太庙也谓书于庄公为讥则书于太庙何说焉秋七月于太庙用致夫人于太庙非祭文王按春秋之辞别嫌明微但系以太庙而不异其文则亦但于周公而非于文王可知也春秋书者二书者二书尝者一尝皆不书其庙而独书者盖尝同日而祭不仅一庙而或直或不系以庙则不可知其为谁何由是言之太庙群庙皆有祭而非特制此以祭始祖所自出之帝也明矣若专以祭始祖所自出则但书足矣何必云于太庙乎一祭未书于经而但见于左传者三皆群庙之祭亦无祭始祖之父之事春将于武公戒百官二月癸酉叔弓氵位事入而卒去乐卒事将于襄公万者二人其众万于季氏辛卯于僖公于武襄僖三公皆群庙按此三事皆群庙非始祖所自出也然则乃太庙群庙之通祭无疑矣或曰左传文多附会而礼记者经也始祖所自出其说出于礼记其可舍经而从传乎曰左传容有可疑与经异者疑之可也事荒唐而文牾者疑之可也今此三事既无荒唐抵牾之失而证之于经于庄公于太庙之文如合符然其不当疑明矣且记者经也邪孔子以前圣人所定谓之经春秋战国之间贤人所传谓之传秦汉之际儒者所记谓之记自汉以后解经与传记者谓之注自唐以后并经传记注而释之者谓之疏故传或采于经记或采于传其作之先后然也传或彼此互异则衷之经记或彼此互异则衷之传此一定之理也曲台记成于西汉之世自刘向七略班固六艺皆未尝以为经至郑康成注之始跻之于经传唐人分经取士遂与礼经并行然其时三传亦杂之经中未尝崇礼记而黜左传也宋人好言经学而不能辨真伪反弃礼经而以戴记取士然后世之习举业者遂以为真经耳岂得以汉人之所述而反疑周人之所载者哉且即汉人亦未尝有是说王制郊特牲祭义祭统诸篇之文具在而可按也可疑者独小记大传祭法三篇耳然此三篇之意亦初不如赵氏之所云特王肃一人如是解耳就令戴记果有是说尚不当以之疑左传况王肃耶左氏生于战国之初礼时犹未废王肃魏人耳去春秋时八九百年姑无论二子之学相去天渊而传闻猜度者亦当不如目见者之足征也一于庄公一事三传皆以吉祭为讥未有以为当祭始祖之父者吉于庄公速也其言吉何言吉者未可以吉也曷为未可以吉未三年也其言于庄公何未可以称宫庙也吉于庄公何以书讥何讥尔讥始不三年也丧事未华而举吉祭故非之也三传皆讥吉按三传之文如合符然皆以吉祭为讥未有以于庄公为讥者假使果以祭始祖之所自出而今以祭庄公可谓大失礼矣则三人者皆生秦火以前何得绝无一人知之而绝无一言及之乎李氏廉乃曰三传皆知丧之失礼而不知鲁本不当呜唿三子皆生于周之世所见者周之书所闻者周之礼皆未尝读小记与圣证论也不王不之法其始祖所自出之说三子固无由而知之也唯赵匡乃知之耳吾乡有学诗者据诗法入门而笑杜甫之不知平侧世之据赵匡而驳三传者亦若是而已矣一之文见于论语者二皆未明言其为何礼不得以为祭始祖之父与五年一不王不之证子曰自既灌而往者吾不欲观之矣辨朱熹失礼之中又失礼之说按圣人不欲观之故无明文不可以悬度而定案果以鲁非礼之故亦当如祭统明堂位所言其僭天子礼乐皆在既灌以往然后此言可通若如赵氏之说以祭始祖之所自出为僭则当之初孔子即已不欲观何待既灌以往乎朱子乃云失礼之中又失礼焉故发此叹亦可谓委曲而费词矣或问之说子曰不知也知其说者之于天下也其如示诸斯乎指其掌辨朱熹报本之中又报本之说按圣人不答或人之故亦无明文不可臆断然以经传之文推之宗庙之祀见于春秋者凡三曰曰尝曰故左传云尝于庙礻龠虽见于易而以为薄祭则庙中唯此三祀为正也此三祀者尝以荐新以祭改岁其取义皆易知独行于春夏之间又有直袷之分先王立制之意有难以窥测者然则或人之所以问孔子之所以不答或皆因于此未可知也朱子乃以为祭始祖所自出而谓报本之中又报本追远之中又追远非仁孝诚敬之至不足以语此非或人之所及故以不知答之若然则是祭及其二十世之祖者其理易知而祭及其二十一世之祖者其理即难知此谚所谓二十四拜皆已拜何争此一抖者也余不敢信为然一之文见于左传者三其词甚明亦皆与戴记合初无祭始祖之父及五年一不王不之说凡君薨而作主特祀于主尝于庙云凡见群庙皆然按凡之云者群庙皆然非以祭始祖之所自出明矣且与尝同举正与王制祭义诸篇说同亦不当为王者五年之大祭也宋公享晋侯于楚丘请以桑林荀辞荀偃士モ曰诸侯宋鲁于是观礼鲁有乐宾祭用之宋以桑林享君不亦可乎鲁之失礼在乐按襄公十六年传晋亦有则乃诸侯通用之礼也此文以鲁之乐比宋之桑林则鲁所用之乐非诸侯通用之乐矣然则鲁之失礼固不在而在乐也盖鲁之但以用天子之祭器乐章为僭其实乃诸侯祭群庙之通礼不必为天子独有之祭为始祖所自出之祭而后鲁为僭也且云宾祭用之则此乐亦以之娱宾矣不但僭而巳冬穆叔如晋聘且言齐故晋人曰以寡君之未祀与民之未息不然不敢忘免丧然后按是年春葬晋悼公平公既位已于曲沃矣而此文复云未祀则是既葬既可行必免丧然后举也何以必待于免丧礼吉也吉于庄公经书之矣传言之矣彼此互证其理显然盖祖宗之血食不可因丧而废故尝仍其常三年之重服不可纯用吉礼故免丧然后此先王制礼所以使丧祭不相妨吉凶无所碍其义为至精也然则是以丧故所以逾三年而后非无丧而概以数年为常也至之所以为吉传无明文而祭义郊特牲皆谓有乐而尝无乐考春秋中之用乐用万皆也而尝皆无文其说似为得之然鲁颂秋而载尝章有万舞洋洋祭统亦云大尝升歌清庙下而管象则又不知其何故也岂尝本无乐而亦可以用乐耶抑后世相沿之失耶古书既缺不能详考要之所以异于尝者但以其吉耳非以其为五年殷祭与祭始祖所自出之帝也一之文见于诗序者二说与春秋经传戴记合亦与祭始祖之父无涉太祖也太祖指文王按此即王制所谓直春秋所谓于庄公于太庙者也王制以为天子无直而此云尔者盖传闻之小异疑此为得之此诗词意似指文王而言故序以为太祖盖以文王为太祖犹祭法之云祖文王也此于说诗虽出揣度然言则固与春秋经传合不以为始祖所自出也朱子乃云喾于后稷之庙而词无及喾稷者恐序之误不知原不于喾亦不皆于稷故词不及喾稷而序以为非序误乃以为始祖所自出者误也长发大也长发大即按此即王制所谓也此诗遍述契相土汤故序以为大于此可见汉初儒者师弟相传其说皆如是初无有其始祖所自出之说不但王制祭义等篇为然也朱子诗传乃云大不及群庙之主此宜为祭之诗盖由误信赵氏之说不知大即是以反疑序说为误今但屏去赵说则古传记之言者皆不误矣然则是王赵误而非古传记之误也一礼记中泛记祭之时者六皆列于时祭之内兼有诸侯宗庙通用之文绝无五年一及不王不祭始祖之父之说飨有乐而食尝无乐阴阳之义也凡饮养阳气也凡食养阴气也故春而秋尝祭不欲数数则烦烦则不敬祭不欲疏疏则怠怠则忘是故君子合诸天道春秋尝乐以迎来哀以送往故有乐而尝无乐春秋修其祖庙陈其宗器设其裳衣荐其时食明乎郊社之礼尝之义治国其如示诸掌乎郊特牲等篇以为春祭按此三篇皆谓春秋尝则乃每年之祭而非五年之祭也明矣且祭义郊特牲皆通论祭礼而其言如是则乃诸侯群庙之常祭而非天子所独有之祭始祖自出之帝所独擅之祭又明矣朱熹释中庸尝之非朱子中庸章句云天子宗庙之大祭追祭太祖之所自出于太庙而以太祖配之也尝秋祭也四时皆祭举其一耳余按此章自修其祖庙以下皆论祭祀之礼而首以春秋冠之末以尝明之其为春秋尝文义甚明况祭义郊特牲皆有春秋尝之文可互证乎今殊于春秋祭之外而前则以春秋包四时后则以一尝该四祭亦可谓迂曲深晦而费词矣盖朱子亦以先入之言为主而强取而合之故不复顾本章之文义耳天子诸侯宗庙之祭春曰衤勺夏曰秋曰尝冬曰春祭曰衤勺夏祭曰秋祭曰尝冬祭曰衤勺阳义也尝阴义也者阳之盛也尝者阴之盛也故曰莫重于尝王制等篇以为夏祭按此二篇之文与前三篇小异彼以为春祭此则以为夏祭彼以为每年两祭此则以为每年四祭此其不同者也盖古人之祭原不分四时其后说经之儒各据其师所传为说而分系之是以或举其重或兼其轻或以为春或以为夏耳要之皆以为每年之祭而非以为五年之祭也夫记之言虽不足尽信然秦汉间去古未远其时学者各有授受源流不归于一非若后世为举业者同宗一注疏而无异说也借令果有五年一之事四十馀篇之中岂得竟无一人言者而不约而同皆以为每年之祭乎且其文云天子诸侯宗庙之祭云云而无异词则亦未尝以为不王不与祭始祖之所自出矣郑玄分别夏殷周祭名之非郑氏王制祭统注云此盖夏殷之祭名周则改之春曰祠夏日衤勺以为殷祭余按祭统言成王康王赐鲁以尝重祭则为周制无疑矣中庸以春秋尝为武王周公之达孝则亦以春秋尝为周制也乌得概谓之夏殷哉夏殷之制记尝言之矣王制之飨食收祭义之祭ウ祭阳郊特牲之尚气尚声皆以夏殷之文别之未有不举其代号者不举代号皆周制也如概以为夏殷则王制之辟雍郊特牲之稷牛其又何解焉且郑氏以夏商为有殷祭乎无殷祭乎如有殷祭周袭其名可也即别命一名亦可也何为易之而又冒其时祭之名若无殷祭而周创之则亦何难并创一殷祭之名而必为易之而又胃其时祭之名若无殷祭而周创之则亦何难并创一殷祭之名而必冒夏商时祭之旧名复别制一时祭之名以代之亦可谓委曲而繁扰矣记之言凡十一篇祭法记四代之无论已其馀十篇无明文者五而以为时祭者五未有一篇言为殷祭者记之所采多周末之言即汉亦去周为近何故竟无一人肯述周制而皆远征之夏商乎天子直衤勺尝诸侯衤勺则不则不尝尝则不则不衤勺诸侯衤勺直一直一尝直非祭名按此文则是衤勺尝乃祭之名而直与袷乃分合之谓非祭之名也分祭则谓之直合祭则谓之袷直即直也专之义也即合也后人加示于合旁耳犹右之加示而为佑也尝皆有袷则尝之外不得复有袷祭矣犹诗之言黍稷童直稚菽麦不得谓黍稷菽麦之外别有童直稚之四也至其直制实本春秋经传而来所谓之直者即春秋之于庄公于太庙也所谓者即春秋之大事于太庙也所谓尝袷者即春秋之但书己卯乙亥尝而不书所祭之庙也所言虽不必尽合古制要其大即不悖于经由是言之之与不书所祭之庙也所言虽不必尽合古制要其大概不悖于经由是言之之与袷不得平列为二祭而以三年五年分属之也明矣且既有直有袷则非以祭始祖之父矣云诸侯一直一袷则亦以为诸侯通用之祭而不用不王不之说矣一礼记中专记鲁之制者三但以为用天子器乐亦但有祭周公之文绝无不王不及祭始祖之父之说昔者周公旦有勋劳于天下周公既没成王康王追念周公之所以勋劳者而欲尊鲁故赐之以重祭外祭则郊社是也内祭则大尝是也夫大尝升歌清庙下而管象朱干玉戚以舞大武入佾以舞大夏此天子之乐也康周公故以赐鲁也季夏六月以礼祀周公于太庙牲用白牡尊用牺象山郁尊用黄目灌用玉瓒大圭荐用玉豆雕爵用玉盏仍雕加以璧散璧角俎用完升歌清庙下管象朱干玉戚冕而舞大武皮弁素积裼而舞大夏祭统明堂位见鲁之僭按此二篇之文则是鲁之所以为僭者专于祭器乐章见之非以为僭也非以其太祖之所自出为僭也黄目玉瓒皆灌时所用与论语既灌之言合大夏大武皆天子之乐与春秋传鲁有乐之言合鲁之僭可以互证而无疑矣且祭统所称重祭凡四而郊社尝皆与焉郊固天子之礼若社尝乃诸侯所通用又何独疑于而遂以为非天子不得行乎唯所云成王康王赐鲁重祭者恐未必然成康皆周令主不应有是过举管仲之三归反坫季氏之八佾雍彻亦岂有人赐之盖鲁之君自僭天子礼乐相沿既久莫知所始其国人遂为是想当然之说正如楚伯州犁所云辞而假之寡君者不然赐祭一事耳成则成康则康何以概云成王康王乎又按明堂位一篇皆以侈鲁国之盛若果祭太祖之所自出而祀文王此之巨典尤为煌煌者何得通篇竟无一言及之而但云祀周公于太庙乎然则之非以祭文王可知矣孟献子曰正月日至可以有事于上帝七月日至可以有事于祖七月而献子为之也杂记概举五庙按此文云有事于祖则亦概举五庙言之而未见其为专祭太祖之所自出也唯谓七月始于献子恐未必然范氏梁传注已辨之矣一自丧服小记始有不王不之说乃因礼运之文而误其实礼运未尝以为天子之礼鲁之郊非礼也周公其衰矣礼不王不礼运非礼之误解按小记之文乃本礼运之意以为言者然王制等三篇泛言礼未尝有一篇以为天子之礼者而礼运祭统明堂位三篇专言鲁则皆以为天子之礼然则是鲁为天子之礼非即为天子之礼明矣盖礼运所谓非礼即祭统明堂位所云黄目玉瓒大夏大武之属其郊并举亦即祭统郊社尝并举之意非以为天子始得行也礼运以此文为孔子之言虽未必果然大都此语相传已久小记汉儒所纂但闻鲁非礼而未详其所以非礼但闻鲁之郊皆非礼而郊非王者不得行故臆度之而遂以郊例之而以为不王不耳小记本杂缀古人之语以成篇者而此文亦与上其祖之文不相属盖上文本谓王者始得其祖之所自出后人遂误以为王者始得而加此文纂辑者未之考而概列之于篇中也大传误采小记至于大传之文又皆采之他篇服述以下见于服问别子以下见于小记则此文亦即采之小记可知盖因其与上文皆论故取而合之然则大传之作又后于小记矣后儒但见大传此文遂不复考其所由来而概以为不王不其亦疏矣由是言之不王不之说乃一人误解之一人又误采之耳此其悖于经传者一也一自春秋说文始有五年一之说乃因公羊传及尔雅之文而误其实公羊传未尝以为五年之殷祭春曰祠夏曰衤勺秋曰尝冬曰大者何合祭也其合祭奈何毁庙之主陈于太祖末毁庙之主皆升合食于太祖五年而再殷祭春祭曰祠夏祭曰衤勺秋祭曰尝冬祭曰大祭也三年一五年一公羊殷祭与尔雅大祭之误解按春秋说文之言本之公羊文二年传五年再殷祭之文而其所以以为殷祭者则因于桓八年传时祭不言之故然观传之本文但五年再耳非谓一而一也传曰大袷者何合祭也是合祭即大袷也曰其合祭奈何毁庙之主陈于太祖未毁庙之主皆升合食于太祖五年而再殷祭是殷祭即合祭也然则五年而再殷祭云者即五年而再大袷也何尝谓别有一与袷相间以祭于五年之中而为再殷祭哉假使殷祭果兼袷则上文亦当有一言及何得独言袷乎假使袷果皆殷祭则闵二年于庄公之传亦当有一言及之何得独言之于袷乎盖此传之文正与王制相表里所谓大袷即王制之袷也所谓五年而再殷祭即王制之一直一袷也但一直一袷则四年而再袷与此五年之文少别盖亦约略言之要其大旨未尝不同不得平分为二祭以当五年再举之数也至于四时之祭独不言此亦不足为异何者古人之祭原不平分四时故殷以一岁为一祀礼以祀事为岁事但每岁有此数祭非每时必有此一祭也若果每时一祭则当以一时为一祀何得反以一岁为一祀乎古礼既缺说经之儒各自以意取古祭名而分系之四时是以互有同异或有此而无彼或有彼而无此耳非谓此外不得复有祭也祭义郊特牲皆但言尝而不言亦可以为五年之殷祭乎左传云尝于庙至纪祭时则云始杀而尝闭蛰而独不言是无定时也故于经有五月七月之异于传有二月十月之殊于记则又春祭夏祭六月七月不一其说或者公羊氏以无定时故不分系于四时耶安得因此文之未言而遂强入之于五年殷祭之数也尔雅四时祭名全录公羊传文以传之未言也故别出大祭之文以补之然揆其意亦但谓祭较祠衤勺尝为大耳非以此当传文五年再殷祭之数也若果以相间为五年之殷祭则文当云皆大祭也何得独言而偏遗袷乎春秋说文见不列时祭之内遂误以尔雅之大祭为即公羊之殷祭因分为二而以三年五年别之以求合于传文呜唿谬矣袷也者即合也示特传写者所加耳三年之袷即合祭之也是以经传无袷祭之名而但有尝袷之文若五年之不合祭则非殷祭矣若亦合祭则仍是大耳岂得分彼为而此为也哉何氏求其说而不得乃谓所以异于者功臣皆祭也此特想当然耳经传氏求其说而不得乃谓所以异于者功臣昔祭也此特想当然耳经传未尝有也纵使果然而之合食反多于袷岂得反不谓之袷也哉至于所推春秋袷之年尤为穿凿之见于经者二而相距八年乌在其能合也且如其说自继数之自继袷数之则三十年中凡十袷六有四年而三殷祭者矣传岂得谓之五年再殷祭乎祠疑一祭又按春秋有无祠诗有祠无经未有祠并举者祭义郊特牲为春祭此传亦祠为春祭王制祭统以与衤勺尝为四此传亦以祠与衤勺尝为四安知与祠非一祭而异其名者乎杞之姓公羊左氏作姒诗与梁作弋楚之氏左氏一传之中或作或作衤勺之文不见于经而诗易皆有礻龠祭郑氏以为衤勺即礻龠也今与祠音亦相近而从УУ与祠音尤近又安知公羊此年之祠非即他经传之而异其文者乎姑阙所疑可矣如之何其可以一字之异而遽曲为之说也盖西汉之世公羊之学最盛自董仲舒屈瑕邱江公梁左氏皆不得立于学官而戴记亦未出学者说经大都皆本公羊而又多借此以取富贵故每增其师说傅以己意而授弟子以自为功其风气然也是以春秋说文演为此说而礼纬则又见春秋说文之语而袭之者犹大传之采诸小记也此虽通上下而言之不用不王不之说然混于其失更大于小记矣由是言之五年一之说亦汉儒之误解而误采焉耳此其悖于经传者二也一为始祖所自出之说者皆引丧服小记大传为据然观二篇之文实大不然王者其祖之所自出以其祖配之而立四庙庶子王亦如之小记主旨在明庶所祀祖祢远近之分按此文义甚明且与王制相表里所谓其祖即高曾祖考也所谓其祖之所自出即始祖也所谓其祖之所自出以其祖配之即王制之袷也高曾祖考天子之所独祖故曰其祖始祖同姓诸侯之所同祖而高曾祖考亦由此人而后有故不谓之其祖而谓之其祖所自出天子之高曾祖考之主皆与始祖之主同陈于太庙故曰其祖之所自出以其祖配之何尝有其始祖之所自出而以其始祖配之之说哉且其下文云立四庙庶子王亦如之则其意尤显然何者九庙之说始于刘歆自歆以前儒者多谓天子诸侯皆止立高曾祖考四庙诸侯则与太庙而为五周则加文武世室而为七此篇盖汉儒所记故不言立六庙而言立四庙曰以其祖配之而立四庙则其祖之为高曾祖考而非始祖也不待言矣若其祖即谓始祖则当云以其祖配之而立太庙不得云立四庙矣此篇本记丧服所以言此者欲以明庶之分言王者世相传然后得祭及其始祖而以其祖配之其他支庶小宗则不得祭其祖或但祭其祖而不得及始祖如周昭王之时以后稷为其祖之所自出而之以文武成康为其祖而立四庙配之至鲁与卫则皆周之支庶但祭其祖周公鲁公康叔康伯而皆不得上推其祖之所自出而后稷也若无子或子有他故而庶子立为王则当奉大宗之统而祭与子同其子孙皆得溯其祖之所自出而后稷而不仅祭及于其祖之为庶子者而止故曰庶子王亦如之庶子云者兼庶子之子孙而命之也犹下文之云庶子不祭祖也犹春秋传之于王孙牟燮父禽父而皆谓为王母弟也郑氏所谓正体在上下正犹为庶者是也然则此章之意止以但祭其祖与兼祭其祖之所自出为庶之别若其祖即为后稷而所自出者为喾财祭稷者即祭喾庶原无分别何故复其文曰庶子王亦如之乎此章文义本极易解特后之说者互相沿袭而遂失其真学者不取信于春秋经传而泥汉儒之记已为舛谬况并不求其前后文义所在而割裂其句增易其文以自为说乎无怪乎六经之日晦也王者其祖之所自出以其祖配之诸侯及其太祖大夫士有大事省于其君干袷及其高祖大传文义与小记无异按大传文即采之于小记前于不王不之文已言之矣诸侯以下虽小记所无然其意亦与小记无异何者高祖者四世之祖故大夫士皆得祭之太祖者始封之君比于高祖为远故诸侯乃得祭之祖之所自出则始祖也最远故唯天子乃得祭之文义显然无可疑者然则大传之意亦谓其祖之所自出为始祖耳非谓其祖为始祖而别有所自出之人而之也若以其祖为即始祖则诸侯始封之君若鲁卫之周公康叔尚尊而别之曰太祖而天子之始祖若商周之稷契反概称之为祖而不以太祖尊之别之何其不伦之至也哉一以为祭喾以喾为稷所自出之帝者皆本鲁语祭法为言然此二篇之文本不足据且与小记大传其祖所自出之语无涉黄帝能成命百物以明民共财颛顼能修之帝喾能序三辰以固民尧能单均刑法以仪民舜勤民事而野死鲧障洪水而殛死禹能以德修鲧之功契为司徒而民辑冥勤其官而水死汤以宽治民而除其邪稷勤百而山死文王以文昭武王去民之秽故有虞氏黄帝而祖颛顼郊尧而宗禹夏后氏黄帝而祖颛顼郊鲧而宗禹商人舜而祖契郊冥而宗汤周人喾而郊稷祖文王而宗武王鲁语之主于祀有功按国语一书语多荒唐文亦冗蔓乃战国之人取春秋之事而拟其语言者是以所称三代制度列国世系率与经传不合而自相矛盾者亦复不少如周语以齐为四岳之后郑语又以齐为伯夷之后晋语以炎帝为姜姓周语又以四岳为共工之孙而赐姜姓如此之类不可枚举此固不足道也自司马迁误以为左氏所着汉末学者因之题曰春秋外传而人遂无敢议其非者即明知其悖于经传亦必委曲而为之说良可笑也然此虽有喾之文亦非以喾为始祖所自出之帝而之也何者此章之意皆主于祀有功以明爰居无功而不当祀故曰法施于民则祀之以死勤事则祀之以劳定国则祀之能御大灾则祀之能捍大患则祀之非是族也不在祀典又曰仁者讲功无功而祀之非仁也然则医喾之但以其有功故之耳非以为始祖所自出之帝也自社稷以下凡十有九祀皆先举其功而后记其祀故曰黄帝能成命百物以明民共财颛顼能修之帝喾能序三辰以固民尧能单均刑法以仪民舜勤民事而野死云云然后继之曰故有虞氏黄帝而祖颛顼云云然则喾之但以其能序三辰以固民故之耳使喾不能序三辰以固民则周固不之矣喾之非以为始祖所自出之帝而之也且虞郊尧而商舜皆非其祖所自出也若必其祖所自出之帝而后谛之则不幸而所自出之帝无功而反有过若宋之祖帝乙郑之祖厉王者则将之乎将不之乎若亦之则与前后所称圣王制祀仁者讲功之语自相剌谬而岂有是文理也哉由是言之国语喾之文虽不经然亦初未有其始祖所自出之帝之说也盖此章之与经传所称之皆不同此章喾之文舆小记大传其祖之所自出之意亦不相涉固不得强附会之为一而以为其始祖所自出之帝也有虞氏黄帝而郊喾祖颛顼而宗尧夏后氏亦黄帝而郊鲧祖颛顼而宗禹殷入喾而郊冥祖契而宗汤周人喾而郊稷祖文王而宗武王帝喾能序星辰以着众尧能赏均刑法以义终舜勤众事而野死鲧障洪水而殛死禹能修鲧之功黄帝正名百物以明民共财颛顼能修之契为司徒而民成冥勤其官而水死汤以宽治民而除其虐文王以文治武王以武功去民之此皆有功烈于民者也祭法窜易国语之三谬按祭法此文乃窜易国语之文而失其意者无论祀典未确即文理亦不通然汉以后诸儒咸信从之而无异言殊可笑也何者国语此章之意在制祀之以功故先言圣王制祀之法而后举十九祀以实之由社稷而郊祖宗报皆先叙其功而后记其祀章法井然不可紊也祭法独摘此文冠之篇首而置其全文于篇末遂致前文突然后文缺然中又间以天地庙社群神之祀六七百言遂使前后文义了不相贯一谬也国语郊祖宗之祀凡十三人故此十三人皆祖叙先其功祭法改宗舜为宗尧舜为喾删舜之祀而仍序舜之功不删郊稷之文而反删稷喾叙功之语遂致记祀则十二人中有稷而无舜叙功助十二人中有舜而无稷前后不符自相矛盾二谬也国语叙十三人之功记十三人之祀皆以世代先后次之祭法于记祀则概以郊祖宗为次喾鲧在颛顼前而契居冥后于叙功则又先言喾尧舜鲧禹而后以黄帝颛顷继之世代淆乱祖孙颠倒三谬也具为录人之旧不问可知且共所记七庙五祀之制皆与经传他篇互异则此篇出于汉儒之手明甚若国语此章则首尾完密文义明顺乃其人之所自作无疑也嗟乎国语战国之文本不足道而祭法采之又窜易之而失其本意则作祭法者其识又出国语下远甚然而后之儒者见其在戴记中遂真以为周公之制而不敢议反以为国语采祭法之文则后儒之识又出祭法下远甚矣磁州鬻烟草者杨氏最着名以他人之货置杨氏肆中则价高而人争贸之呜唿世之不辨真伪而但以其名焉者皆若是而已矣虽然祭法固不足信然亦初未有其始祖所自出之帝之说也但其所采国语全文倒在篇后人但见其首而未暇细审其尾耳此又不可以诬祭法矣一自郑康成始以小记其祖之所自出为其始祖之所自出然所自出者乃谓天神非人鬼与祭法殷周喾之文无涉大祭也始祖感天神灵而生祭天则以祖配之凡大祭曰自由也大祭其先祖所由生谓郊祀天也王者之先祖皆感太微五帝之精以生苍则灵威仰赤则赤怒黄则含枢纽白则白招拒黑则汁光纪皆用正岁之正月郊祭之郑玄以天神为其祖之所自出按太微五帝之说本出春秋纬谓黑帝为契所自出苍帝为稷所自出后汉最重谶纬是以郑氏信之而以为祭天以所自出为天之五帝由是不得不以其祖为始祖耳此说至为荒唐而以为郊尤属乖谬王肃赵匡非之是已然以其祖所自出为其始祖所自出则其误实始于此夫郑以所自出者为天神故以其祖为始祖今王赵既以所自出者为人则是此祖之前尚有一代岂得称此祖为始祖乎此理甚明不待言者不知朱子何以从其说也郊祖宗谓祭祀以配食也此谓祭吴天于圆丘也郑玄解之三说按圆丘之文本于周官即郊也郑氏于小记大传既以为郊矣而此文又郊并举故不得已而分郊与圆丘为二以曲全其说耳此说之误显然易见不待辨者韦昭之解国语与郑正同疑即采之郑注或东汉时旧有此说亦未可知也郑氏于为说凡三而以王制祭统等篇为夏殷之礼者不与焉祭法之圆丘也小记大传之郊也春秋经传论语之宗庙之也大抵郑氏说经其失在分戴记诸篇本非一人所撰所闻异辞所传闻又异辞是以彼此互异郑氏不辨其是非务曲为之说使之并行不悖此其失也然于宗庙之仍以为祭后稷群庙不以为祭喾也然则郑氏之失在分其得亦在分分之而误者自误不因一误而并经传他记之文而尽误也此犹郑氏失中之得也一自王肃始合大传祭法及诸经传之为一以为周人喾即其祖之所自出赵匡从而演之其后朱子集注及宋元明诸儒之说皆本于此黄帝是宗庙五年祭之名故小记云王者其祖之所自出以其祖配之谓虞氏之祖出自黄帝以祖颛顼配黄帝而祭故云以其祖配之礼大传及丧服小记云礼不王不王者其祖之所自出以其祖配之则诸侯不得行礼明矣盖帝王立始祖之庙百世不迁犹谓未尽其追远尊先之意故又推尊始祖所自出之帝而追祀之于始祖之庙就以始祖为配此祭不兼群庙之主为不敢亵狎故也其年数或每年或数年未可知也祭法曰周人喾而郊稷祖文王而宗武王稷为始祖喾为始祖所自出之帝故郊则以稷配天而则以稷配喾无可疑也王肃以五帝世系并合祭法小记之谬按祭法之文采之国语本后人所伪不足为据且亦与小记大传之毫不相涉祭法之意但谓黄帝与喾有功于世故当祀耳非谓其为祖之所自出也小记大传则欲以明嫡庶所祀祖祢远近之分但问其为所自出与否不问其有功与否也王氏不达其意乃附会之使合为一见大戴礼史记所称五帝世系有可假借者遂以为黄帝与喾因颛顼稷之所自出而得其说诚巧然于本篇之意则大相悖矣且大戴与史记乌在其可据耶传曰黄帝氏以纪炎帝氏以火纪共工氏以水纪太氏以龙纪少氏以鸟纪自颛顼以来乃纪于近然则颛顼氏之去黄帝也远矣而大戴以为黄帝生昌意昌意生颛项谬矣传曰高辛氏有才子八人高阳氏有才子八人此十六族者世济其美不陨其名以至于尧夫曰族曰世济则由高辛氏以至于尧不一世矣而大戴乃以高阳为黄帝孙高辛为黄帝曾孙而尧为高辛之子又谬矣尧之二女舜之妻也而大戴与史记乃以为尧舜同出于黄帝尧与舜之高祖敬康为同高祖兄弟无论乱伦渎礼诬圣人而得罪于名教而其年亦不合此乃齐东野人之语而肃据之以驳郑氏一何亻真乎至以稷契为喾之子尧之兄弟则其谬尤显然可见书曰弃黎民阻饥汝后稷播时百谷舜命稷也若果尧之兄弟则尧享国百年而殂落又三年而后舜即位命官稷于此时少亦不下百数十岁然后举为舜臣有是理乎故张融曰尧有贤弟七十不用须舜举之此不然明矣由是言之稷固非喾之子周人安得以喾为稷所自出而之哉肃既误合二篇之说为一又以为即宗庙五年之而汉儒所论之旧说遂尽变而大失其真矣欧阳子序帝王世次图曰孔子没异端之说兴往往反自于孔子之从以取信于世学者习传盛行之异说而不知取舍真伪如司马迁之史记是矣奈之何据史记之世次而遂欲以折经之衷尽黜三传先儒之旧说乎赵匡加始与祖而续帝于所自出之谬记云其祖之所自出以其祖配之未尝言其始祖所自出而以始祖配之亦未尝言所自出之为帝也始也者最初之名也始祖也者即所谓祖之所自出者也始祖以前岂遂无人而莫知其为谁故即以此祖为始祖而奉之于太庙若复别有所自出之人则此祖不得谓之始祖矣赵氏乃加始于祖之上而续帝于所自出之下以诬小记大传既谓之始祖矣复安得别有所自出之帝乎哉王者继天立极报本追远虽天地犹将父母之乃于己之真始祖则祧之而不使入庙而但取第二代之祖强名之曰始祖而纳之于太庙百世不祧而真始祖仅于数年之内一借享于第二代祖之庙而止是岂仁人孝子之所忍乎然则稷之前果更有一喾则周之始祖乃喾非稷矣曰诸侯不敢祖天子也曰诸侯不敢祖天子者谓始祖之世见为天子而己见为诸侯故不敢以卑亵尊以旁支乱正统也若世已失天下数千馀年其后嗣或灭或绝不能自振而己身为天子岂得止祭及其分封之祖而分封之祖之父曾有大功于世以启佑后人者遂甘绝其血食而不问唿且是乃天子不敢祖天子非诸侯不敢祖天子也是故商之世纣也武庚也微仲以下当祖微子然至武庚亡而宋封则必祖契而不仅祖微子矣晋之世适文侯也昭侯也武公以下当祖桓叔然至翼灭而曲沃命则必祖唐叔而不仅祖桓叔矣由是言之喾果为稷之父则周必以喾为始祖周但以稷为始祖则喾必非稷之父矣若之何其以喾为稷之所自出也盖上古之时人情朴鲁典册不多自稷以前皆已无考是以即以稷为始祖岂容于始祖之前而复别求所自出哉且礼以卑就尊未闻有以尊就卑者群庙之主皆太祖子孙也故得以升而合食焉毁庙之主则不合食于未毁之群庙矣太祖之父岂得反就其子而合食耶凡祭必有主太祖之父之主平日藏于何所苟且而藏之他室则不可若亦为之立庙则何不就其庙而祭之庙于彼而祭于此不亦远于礼乎王氏之学去郑本远而专与郑为难以魏晋俗重门阀而肃父为魏三公女为晋太后由此与郑齐名然晋以降若杜预之左传解范甯之梁注孔颖达之礼记疏皆仍用旧说不从王义也自赵氏欲借之以攻左传始据王说以为难端逮朱子采其言以入集注遂为不刊之典而传记先儒之说始无复有过而问焉者矣相沿既久人且不知其出于肃况复能溯流穷源而知其误并知其所由以误乎此其悖于经传者三也结论呜唿之为礼书于经详于传而难见于戴记众矣其文历历具在人人所共见也以为不王不者独小记大传耳以为五年一者乃说文礼纬文耳以为祭始祖所自出之人者至王肃赵匡始有此说耳书曰三人占则从二人之言欧阳子曰君子之说如彼圣人之说如此则舍君子而从圣人然则学者于从经传而置后儒之说焉可也即不然从其多而置其少焉可也乃于经则曰本不如是书之以其失礼也于传则曰传诬不足据也于记则曰此夏殷之礼也古之圣贤千言而犹不信后之陋儒一言而遽从之抑何其颠倒也无亦贵耳贱目骤闻其说之新奇可喜而遂不自求之经传乎朱子一代儒宗不及察其误余窃惜之是非余之好求异于前人乃前人之自异于经传故余不得不一言也卷三三代经界通考本考作意三代经界之制具于孟子而杂见于论语诗书春秋经传之文汉晋以来儒者相承而发明之不可谓无功矣然自周之衰王制缺微旧典散失学士之所称述或不免有传闻附会之言及至后世去古益远益不悉其时势之详或以近代郡县之规裁中古封建之世或以春秋既变之法为先王初立之章至于先儒之说与经传相龃龉者咸莫敢议其失往往反取经传之文曲为之解以斡旋而两全之是以其说愈巧其真愈失遂致三王体国经野之政淆而不明学者疑焉而莫能通也余幼读孟子时即好其说数十年来积渐究考参之经传所称乃觉稍稍得其梗概不敢匿其鄙陋妄为附和因条其说如左以待好学深思者正之辨商周变易井疆之说孟子曰夏后氏五十而贡殷人七十而助周人百亩而彻其实皆什一也说者云汤有天下改夏之贡为助增五十亩为七十亩武王有天下改商之助为彻增七十亩为百亩夫取十夫有沟百夫有洫之地而画之为九夫之井取方里而井之地而易之以十夫之沟百夫之洫势必尽坏以前之封疆涂畛而别造之民之扰不可胜言矣又取他夫之田以益此夫而复别取他夫之邻田以益他夫递移递益举天下之众皆嚣然而不得宁尚得为王政乎则又为之解曰先王将以新天下之耳目也夫王者兴利除弊制礼作乐进贤而退不肖继绝世举废国谨权量审法度岂尚不足新天下之耳目而必取民之井疆变易之使之不安其居乃可谓之新乎且圣人之治天下以安民也不恤民之安与否而姑欲新天下之耳目中主犹不肯为况圣人邪或又为之解曰三代之亩大小不同夏之一亩当周之二亩二亩当商之三亩强商之七十亩实即夏之五十亩周之百亩实即商之七十亩其名虽改其实则同若然则商周之授田与夏无异仍其名焉可矣何必改之使若多者是欺天下之人而教之以伪也圣人创一代之法因革损益仅如是之儿戏乎彻与助不能相兼诗云雨我公田遂及我私孟子曰惟助为有公田由此观之虽周亦助也集注云周时一夫授田百亩乡遂用贡法十夫有沟都鄙用助法八家同井耕则通力而作收则计亩而分故谓之彻又云公田百亩中以二十亩为庐舍一夫所耕公田实计十亩通私田百亩为十一分而取其一按彻也者民共耕此沟间之田待粟既熟而后以一奉君而分其九者也是故无公田无私田助也者民各自耕所受之田而食其粟而别为上耕其田以代税者也是故有公田有私田彻自彻助自助判然不能相兼助则不能为彻彻亦不能复为助也果用彻而通力作之计亩分之与则八家共耕此九百亩之田而君与民共分其粟十外一也安能指某田为公而某田为私果用助而中为公田外为私田与则八家各自耕其百亩而代耕上之十亩十亩之粟以奉上百亩之粟以自食判然不相通也又安得谓之通力而作计亩而分乎税其田之谓贡不税其田而借其力以耕之谓助通其田而耕之通其粟而析之之谓彻此贡助彻之法也十夫有沟八家同井其经画之形势然耳使沟间之田不税而借之以耕亦不得谓之贡使井中之田有税而不借之以耕亦不得谓之助贡助彻之名分于法不分于形势既谓之彻矣安得复有所谓行贡法行助法者哉近世讲章又云虽周亦助犹言虽彻亦助周之彻法即是殷之助法但改名为彻耳按孟子云彻者彻也助者借也则是助彻之法迥然不同若彻果即助则孟子当云彻犹助也不当分而异其说也孟子云惟助为有公田则是彻无公田甚明若彻果即助则孟子当云虽彻亦有公田不当以公田专属之助也此说最为无理而世亦多信之甚矣讲章之为六经之蠹也宜公税亩与有若盍彻之对春秋宣公十五年初税亩注云公田之法十取其一今又履其馀亩复十收其一论语哀公问于有若曰年饥用不足如之何有若对曰盍彻乎注云周制一夫受田百亩而与同沟共井之人通力合作计亩均分大率民得其九公取其一故谓之彻鲁自宣公税亩又逐亩十取其一则为十而取二矣故有若但请专行彻法欲公节用以厚民也按公田私田之名惟助有之彻未尝有也如以为本助而今税亩则有若不当对以盍彻孟子不当云周人百亩而彻也如以为本彻而今税亩安得复有所谓公田所谓馀亩者乎朱子以为鲁本用彻是矣然同沟之田十夫共耕之民固未尝自私其百亩也所谓以一奉君而以其九分于民者粟之数耳非亩也若于九中复取其一乃倍赋其粟耳非税亩也犹是粟也犹是君民共有之田之粟也此一斛粟谓之彻法所取彼一斛粟谓之逐亩而取粟何别焉名何异焉至于共井云者亦沿杜注之误此自助法非彻法也井田之制八家皆私百亩各耕其田各取其粟不得亦谓之通力合作计亩均分也且玩有若之对似彻法已废而欲复之者若鲁但于助彻之外多取其一则是助彻未当废也请罢税亩可矣何以云盍彻乎增一以为二君之所取诚倍矣益八以为九民之所加无几也丰歉之殊有相倍蓰相什佰者勤惰之异有自九人至五人者八分益一渺乎小矣遂谓之百姓足恐足民不若是之易也哀公之问患用不足也为不足计者当损乎当益乎有若果欲哀公节用何不竟以盍节用对而但以盍彻对不劝其俭于出惟劝以俭于入一何问答之相悖邪晋士鞅之来聘也公臣之能射者不备三耦取于家臣以足之公室不可谓不贫矣犹以为奢而欲节之然则必使一耦不备乃可以为国乎一井一国之助与天下之助曰然则三代何以异制周何以亦助鲁之税亩果何如法也曰此不难知顾人下细考耳古者非分田有助法也即制禄亦莫不以九一为程一以奉上所以训恭俭八以逮下所以示慈惠是故有一井之助有一国之助有天下之助中之一为公田外之八为私田公田以养君子私田以食野人此助之行于井者也中之一为乡遂外之八为都鄙乡遂以奉君都鄙以为卿大夫之采邑此助之行于国者也九州之地约方三千馀里为方千里者九而要荒之服不与焉中之一为王几外之八为侯国土畿以奉天子侯国以封亲贤神明之裔此助之行于天下者也是故齐晋宋鲁外诸侯也秦温郑虢内诸侯也自平王东迁郏辱阝而秦郑乃渐列于会盟其初实畿内也鲁公室之卑以乡遂分于三桓而都鄙如故也晋公室之弱以都鄙并于四卿而乡遂如故也自桓公东迁屯留而韩赵乃尽分其乡遂其初实公邑也邦畿之外亦有王田书之三亳坂尹是也都鄙之中亦有公邑鲁季孙之取下取公邑为私邑者也楚子重之请申吕请公邑为私邑者也此其分田之制由王畿而侯国而采邑自先王之世已不必悉同而逮春秋以降天下务于富强变法改制者所在有之尤不得执一格以相绳也贡助彻法为三代圻内之制是故夏之五十而贡夏之圻内夫授田五十亩而行贡法也诸侯之国不必皆五十而贡也殷之七十而助殷之圻内夫授田七十亩而行助法也诸侯之国不必皆七十而助也周之百亩而彻周之圻内夫授田百亩而行彻法也诸侯之国不必皆百亩而彻也故诗云彻田为粮豳居允荒公刘当夏商之际乃不行贡助而行彻是夏殷之贡助不必尽行于天下之明验也周之先世既用彻法是以大王迁岐文王居丰武王居镐皆因之而不改非殷时天下诺侯皆用助至武王而尽变易天下之井疆以为彻也然则殷之先世亦必本行助法故汤因之非夏时天下诸侯皆用贡至汤而尽变易天下之沟涂以为助也故诗云王命召伯彻申伯土田然则申伯未封以前谢固未尝用彻封申以后乃行彻耳故诗云江汉之浒王命召虎式辟四方彻我疆土然则江汉之间诸侯固多不用彻也盖彻之行于诸侯者皆已灭之国新造之邦乃以彻整齐之至于慕义来归之国则悉仍其故制不拘拘也然亦必所灭之国法度废弛疆界紊乱势不可不更定然后以彻行之若法度未尽废疆界未尽紊亦必不夷其故址而更造之故春秋传称鲁卫疆以周索晋疆以戎索然则初封之国亦有行彻不行彻者非概天下而必束之以一涂也其授田有多寡之殊者盖夏居安邑地陋人众设在大河南北稍平广周起西陲近戎狄多旷土此因乎地者也古者风气初开制作未备力不能以多及故授田少后世器日利人日巧故授田亦渐多此因乎时者也然则圣人于此皆因势以制宜期于便民革弊非苟然徒以新天下之耳目已也周之乡遂用彻都鄙用助周人百亩而彻周之乡遂用彻也虽周亦助周之都鄙用助也何以言之雨我公田大田诗也自楚茨篇至此皆公卿有采邑世禄者祭祀稼穑之诗故曰君妇莫莫为豆孔庶侯国大夫之妻称主妇故天子大夫之妻称君妇也曰诸宰君妇废彻不迟大夫之臣故称宰也此以知用助者之为都鄙也至于周颂之文则曰千耦其耘徂隰徂畛侯主侯伯侯亚侯旅侯疆侯以非通力合作者不能此以知乡遂之用彻也然则周人彻自彻助自助助彻兼行非彻而亦用助法矣故曰惟助为有公田明贡彻之皆无公田也故曰虽周亦助言虽周亦兼用助非谓虽周之彻亦即是助也盖此章以取民有制句为纲领而其下分释之夏后以下六句言乡遂之制君所自取于民者也引阳虎之言以发之者见当以什一为准也世禄以下六句言都鄙之制世禄之家所取于民者也引龙子之言以发之者见当以用助为善也故曰夫世禄滕固行之矣言世禄当用助法世禄既行则助法断不可不行也周虽用彻而其于世禄未尝不兼用助然则龙子之言或即为世禄而发未可知也若以世禄与助为二事谓二者均王政之要不可偏废则世禄一语上与龙子之言不相承下与大田之诗不相贯横插此句于中安得有是文理乎其后答毕战之问亦曰请野九一而助国中什一使自赋九一而助即世禄六句都鄙之说也什一自赋即夏后六句乡遂之说也曰死徙无出乡乡田同井云云者申言乡遂之政也曰方里而井井九百亩云云者申言都鄙之制也乡即乡遂之乡徙者乡之属有州有党由此州而徙彼州由此党而徙彼党皆不得出其乡乡田同井者井之授田每夫百亩乡之授田亦每夫百亩与井同也八家皆私百亩文在下而于此先言同井者犹班爵禄章禄足以代其耕耕者之所获一夫百亩文在下而先言大夫倍上士上士倍中士中士倍下士下士与庶人在官者同禄也自集注以同井为八家近世说者遂以此为治野之政则井中安得有乡由此井而徙彼井又何以谓之不出其乡乎由是言之孟子此章始终皆分乡遂都鄙言之两两相承其文最为明显后人不加熟读概以为一事故于虽周亦助之文困而不能解乃云周乡遂用贡法都鄙用助法夫既为贡为助矣又何得复为彻不但先王之制淆乱不明即孟子之言亦格而不通矣鲁之税亩与彻法之不同鲁之税亩变彻法而别为一法也诺侯所自食者乡遂三桓所共分者乡遂所谓公室者也周人乡遂用彻鲁秉周礼故其乡遂亦彻都鄙者卿大夫之禄邑耳无关于哀公之足与不足也由是言之鲁由彻而变税亩故有若请仍用彻非由助之同养公田而加之税亩也税亩之法虽不可考然吾尝以其名思之彻者通也通众夫共耕之不以亩别而但计其粟多寡而取之也今日税亩则是不复以粟多寡为程而但计亩之多寡为粟之程也既各计其亩之多寡为程则是亦无待于通众夫而共耕之也然则非但加一为二与彻之数不符而履亩定税亦必与彻之制不同矣吾又尝以鲁事考之孔子曰禄之去公室五世矣宋乐祁犁曰鲁君丧政四公矣无民而能逞其志者未之有也皆以宣公为失民之始考三军之作在襄公世中军之舍在昭公世曷为皆自宣公数之然则失民之故当与税亩相表里盖助彻之法民隶于君而计民以授田税亩则田隶于君而计田以征赋是以三桓得乘其隙而私其民为己有但计应纳之赋以贡于公而公遂不之问也吾又尝以他国之事推之齐诗云无田甫田维莠骄骄子产之治郑也使田有封洫夫先王之制计夫授田不得自为多寡为之封洫以防水旱而制兼并安得有所谓田甫田者而亦何待于子产之使是知春秋之时王制已废井疆已紊但计田以取粟而不复计夫以授田矣今论者皆以阡陌之开咎商鞅然鞅所开者秦之阡陌耳关东诸侯何以亦无复有存焉者也然则自周东迁以来固已陆续废坏豪强兼并多寡不均税亩之法恐亦类是尚未必计夫以授田何况通力合作计亩均分而能悉仍彻之故制也哉由是言之税亩自别一法故有若欲革今法以复古制非助彻如故而但于助彻之外别税其亩为十而取二也盖无故而加赋其名不顺而其势亦难行故必变其旧制别设新法以巧取之是以三传皆以加赋为讥因加赋而变法故所讥在加赋非法不变而但加其赋也大抵彻之取民名为少而君与民一体贫富同之是以人咸尽力田畴辟家室盈而财亦无中饱旁漏故国用常宽然有馀税亩之取民名为多而君与民不一体始则取必于田而不问民继且取必于粟而亦不深问田久之而君与民遂不相知是以君民交困利归私室甚至兼并之豪居奇之贾皆得借以自润而公室常苦贫无以待凶荒也正如明代中盐之法其初纳粟甚少而边实饷赢其后改为折色利加五倍未数十年而田畴荒芜粟价涌贵竭天下之力以给边而国用遂大绌事固有见为少而反足见为多而反致不足者故汉宣帝云良吏之治日计不足月计有馀月计不足岁计有馀有若之请用彻意盖如是因哀公专为己虑其不足故复言君民一体以悟之其实彻乃兼足君民之术非专欲损君以益民也区画之各异盖先王之整齐天下也自王畿而侯国而邑而田莫不以九一之法区画之当其盛也地各异宜本不能以一致及其衰也国各异政尤不可以强同以此区别而推求之则不但授田之制可知而凡治赋居民之政之见于经传者皆可以徐核其实矣兵车不尽计民以赋经传多称千乘之国或云八十家出车一乘大国地方百里为成者百为井者万故云千乘或云成方十里凡八百家而出车一乘千乘之地则三百十六里有奇也余按古者行军皆征发于乡遂故费誓云鲁人三郊三遂峙乃刍茭无敢不多周官天子六乡乡为一军万二千五百家为乡万二千五百人为军齐语参其国而伍其鄙士乡十五乡二千家而为万人之军者三是所谓三军者皆乡遂也则所称千乘者亦乡遂也鲁颂云公车千乘朱英绿二矛重弓公徒三万贝胄朱纟徒增增然则古之徒兵率多十其甲士之数正如周官胥一人则其徒十人是以车称千乘徒号三万成八百户户出一卒则三万之卒不过四十成之地而自东迁以来诸侯亻并吞其国渐大故其乡遂之地自足以赋千乘之车徒原不必通国而计之也若夫都鄙之地则私邑以供卿大夫之役使而公邑以守境兼以待仓卒之调发故论语云陈文子有马十乘孟子云孟献子百乘之家也此隶于卿大夫者也春秋传齐侯伐晋赵胜帅东阳之师以追之晋栾书伐楚败申息之师于桑隧此守境以待仓卒之调发者也盖古者以民为兵兴师动众非旦夕可具故齐邴意兹曰锐师伐河内传必数日而后及绛绛不三月不能出河则我既济水矣是以常借边鄙之邑仓卒之患而不以参于国之正赋不容通一国而统计之为千乘也先儒惑于司马法之文以为一乘之卒七十有二人遂致鲁颂之言先后自相抵捂乃谓车计通国之赋徒指山军之数以曲解之不知司马法乃战国时人所撰原不足为依据而鲁颂此章叙伐楚一事其文连属而下安得于徒则但言行者于车则兼言居者为此一口两舌之言乎且传又有之卫文公元年革车三十乘季年乃三百乘卫之地与民非能十倍其初车何以遂十倍又不称其开疆拓土之勋而悉以为布衣帛冠务材训农通商惠工之效然则是贫故车少富故车多而亦不尽称徒以造车也晋城濮之战全军皆出仅七百乘鞍之战军帅半行乃八百乘平丘之会有甲车四千乘晋地虽辟于前然岂能数倍于文公之世然则是晋楚争霸以来诸侯兢以兵力相胜是以其车益增而亦不尽计民以赋车也盖地广则国富国富则车多故大国曰千乘乃大略言之耳晋之伐郑也败其徒兵于洧上车与徒分道以御敌而初不必相参则车之多寡固不必尽准乎其徒之数不必尽准乎其徒之数亦不必尽准乎其民之数矣夫安得拘拘焉以八百家或八十家出车一乘为一成之例也大邑与小邑经传或称百室之邑或称千室十室之邑周官小司徒云四井为邑四邑为丘四丘为甸四甸为县四县为都杜氏春秋传郑赐予展八邑注云八邑三十二井至卫与免馀邑六十则注云此一乘之邑非四井之邑余按均是邑也既以四井为一邑矣有时而又以一乘为一邑名实瞀乱闻者何所从徒以供桀黠者之上下其手耳先王讵宜如是且积四邑为丘积数丘而又名之曰邑从来宁有如是之制度乎盖邑之始本以号夫建国之地故诗云商邑翼翼四方之极书云天其永我命于兹新邑皆以称天子之所居其后相沿而诸侯之国卿大夫之采凡民所聚居之地通谓之邑邑既为通称矣于是天子称京师诸侯称国中以别之而其馀则但谓之邑然则邑也者但以民所聚居得名非以人数多寡定之为经制也故传云谋于野则获谋于邑则否对野而言则皆谓之邑也故易云不克讼归而逋其邑人三百户言三百户有不三百户者也故聚人多则为大邑聚人少则为小邑千室百室十室皆自其邑之大小而言之也若卫免馀所称唯卿备百邑者则通大小截长补短而计之者也然小邑又统属于大邑故大邑亦谓之都小邑或谓之鄙故传云齐与晏子邶殿其鄙六十邶殿其大邑而六十其所属之小邑也故楚启疆曰韩氏七邑皆成县也卿大夫七人而皆各一邑则是但举大邑言之小邑固不计其数也盖自周室东迁以来诸侯之国渐大故其卿之采邑亦复别有属邑故晋至与周争侯阝田而曰温吾故也士モ赵武韩起欲得州田而赵武曰温吾县也二子曰自称以别三传矣然则温其大邑而侯阝与州其属邑也先儒未尝详考古制乃以意揣度之而云四井为邑又因其大小不合从而为之说谓有四井之邑有一乘之邑以曲全之误矣私田与公田孟子云五亩之宅树之以桑注云二亩半在田二亩半在邑经界章注又云周制公田百亩中以二十亩为庐舍一夫所耕公田实计十亩余按孟子称文王之治岐耕者九一于滕请野九一而助若私田各百亩而公田仅十亩是十一而取一统谓之什一亦足矣不得反减其数别之为九一也邑之大者千室小者仅十室举其中而计之则田之远者去邑尚不及二里其于耕获近矣无须别授一宅即欲为多桑计而树之两地何如授五亩于邑而树之一地之为便乎诗云中田有庐疆埸有瓜盖耕耘之日恐风雨之不时颖栗之秋虑寇盗之不禁故于田中庐焉为憩息守望计耳故不称室而称庐明不成乎室也为时不久需地无多不必分邑宅之半也由是言之中田之庐不必减公田百亩之数犹之种瓜之疆埸亦初不以减私田百亩之数也大抵古人之制皆期于大体之不失原未尝琐琐焉尺寸而计之也班禄之制若夫班禄之制亦与分田相为表里分田之法合其下而计之也合则数多故田上少而下多班禄之法析其下而别之也析则分殊故禄上多而下少大抵君臣之降杀以十之一为率大小臣之降杀以递损其半为率三等之国皆君十卿禄固也天子地方千里取九一为乡遂则为十同若十一同而卿受地视侯为地一同亦君十卿禄也天子乡遂十同公侯封国一同亦君十卿禄之意也然则大国之卿当受一成而君之乡遂当为十成明矣故鲁为千乘之国而孟献子称为百乘之家故曰君臣之降杀以十一为率也伯七十里是伯当公侯之半也子男五十里是子男当伯之半也大夫受地视伯大夫亦当卿之半矣元士受地视子男元士又当大夫之半矣惟大国之卿四大夫次国三大夫其降杀独多然窃尝思之大国之大于次国次国之大于小国者仅倍耳天子之畿且百大国不应天子之卿仅二大夫而大国反四大夫春秋于诸侯之卿皆书曰大夫是卿亦大夫也大夫与士则名分礼秩迥然相悬又不应大夫士之降杀反少而卿与大夫反多盖孟子所言特王制之略大国地广政繁小臣数多故其禄之降杀亦多小国地狭政简小臣数少故其禄之降杀亦少然则三等之国自大夫以下其禄之降杀均当有异以卿与大夫为降杀之始故于此言之以见位递尊则禄递异位递卑则禄递同耳不然大国之地四小国何以君禄仅倍之次国倍小国何以君禄仅俞其半此可知大夫以下其禄亦必少浮于倍以此推之天子之卿大夫士其降杀亦必更甚于大国但大略皆以倍为率故孟子亦多以倍言之故曰尝闻其略其详不可得闻也其在正禄之外者则诸侯有汤沐之邑而卿大夫士有圭田鲁之许田卫之有阎之士此朝觐时汤沐之邑也郑之礻方卫之相土之东都此天子巡狩时诸侯汤沐之邑也此又孟子之所未及者也若夫卿大夫家臣之禄则孟子亦末尝及之然举一反三其降杀差等皆当与公臣略同但有禄以邑者春秋传施氏之宰有百室之邑是也有禄以栗者论语原思为之宰与之粟九百是也窃疑其初本皆受粟其后诸侯之国渐大卿大夫之禄亦渐厚其居位久而受邑多者然后往往分邑以禄其贵臣未必先王之制即然也辨周官诸公方五百里之说曰君取国之九一臣分君之十一以孟子与王制推之诚然矣周官九畿为方万里天子之地仅居百一而诸公方五百里乃当天子四之一故尤儒疑孟子当籍去之后不得其实而王制为汉儒所撰不足征信未可概谓以九一十一为率也曰学者患不好古尤患不辨真伪而好非古之古孟子距周公仅六百馀岁周公之书果存孟子岂容不知即不知度亦必不至安为之说孟子于本朝之大经大法犹迳庭若是况尧舜禹汤之道其何足以知之春秋传云天子之地一圻列国一同自是以衰论语云可以六尺之孤可以寄百里之命易云震惊百里不丧匕鬯传云可以守宗庙社稷以为祭主也是则传记皆以百里为封国之制孟子之言非臆说矣且以今地里考之鲁为今曲阜若方四百里则邾滕在封内矣宋在今归德界若方五百里则曹杞在封内矣宋鲁当春秋时兼并之馀犹仅二三百里故孟子曰今鲁方百里者五况当成王之世安所得四百里五百里者而封之而得洛以东至海仅二千里以西至积石亦不逾三千里又安所得万里者而区画为九畿乎此宜少有目者皆不可欺而儒者式反据之以疑孟子其亦异矣况天子并其都鄙计之仅四诸公之禄而诸公乃二十五于诸男之禄君臣之降杀何太近同为诸侯者其降杀何反太远其断非先王之制亦明矣吾愿世之学者本孟子之言而参考之经传以求先王分田制禄之大凡而毋为注疏异说之所惑也画井不必尽方然此九一之法非拘拘然必方必齐而不可变通也尧都冀州而甸侯绥三服每面皆谓之五百里孟子曰今滕绝长补短将五十里也其于天下于国如是则田邑可知矣今说者每谓井田之制必平坦广大之地乃能区画而山国泽国不可行不知平坦广大之地始可行者沟洫之法然耳沟洫行于国中建国之地平广者多故为千夫万夫之制若井田乃治野之法方三里即可为九井二里即可为四井一里即可为一井不择于地之广狭也至于山泽林麓则古人但以蕃草木鸟兽原不以赋于民即负山临河之地亦但置之以为闲田或授之于馀夫而不在画井之数然此亦论其常耳若果其国山溪深阻地势逼隘则广二百步者可修四百五十步广百五十步者可修六百步广百步者可修九百步皆当方里之数即皆井也即沟洫之地亦不必其四面如一缩于广则赢其修啬于左则丰其右期不失乎大体而已譬如今世算田者东长于西则损东以益西南阔于北则减南以加北皆并两长两阔而折半算之田不尽方而算自方是以谓之方田夫井田沟洫之法亦若是而已矣盖先王之制务正其大纲而细目或有所不拘后儒之论务详于细目而大纲或反有所未明均天下之田而不使有畸多畸少之患经界则九一而区之赋税则十一而征之此王制之大纲也其馀节目之详自可以因时而制宜非拘拘焉如世所云云也嗟夫自战国以来既无复以经界为事者任其赢缩兼并而以为固然而称先则古者又或拘泥于注疏不能详考先王之制深求先王之意无惑乎三代之经界之不再觏也│读风偶识│卷一诗书为诸儒听乱六经自秦火后汉初诸儒传而习之遂大着于当世然自后汉之末下逮六朝初唐而经义之晦者亦复不少何以言之尚书伏生传今文欧阳大小夏侯说之孔安国传古文马郑注之自永嘉之乱今文亡而古文弧行晋宋之际逐有妄人伪作古文尚书及孔氏传至唐用以取士而孔郑之古木亡尚书之旨遂晦诗在汉初有鲁申公齐辕固生各以诗传其弟子其先盖皆本之于七十子虽不能无传流之误要大概为近古其后燕韩婴亦传诗然其源流未必能逮齐鲁之醇最后毛诗始出卫宏为之作序多傅会于春秋传文以欺当世否亦强为之说而实以人与事学者不加细考以为真有所传遂谓其书优于三家从而注之笺之由是毛诗盛行三家渐微逮于晋魏齐鲁之诗遂亡韩诗亦不复行于世学者所见惟有毛诗童而习之不复知有他说虽淹博好古之士皆以为经之本旨固然而诗之旨亦晦矣盖尝思之易道高深圣人犹欲假年以学之固非学者所能轻窥而春秋游夏莫赞一词虽有左公羊梁三贤者为之作传而圣人之意究难窥测惟诗书与礼乃学者所可几是以圣人以为雅言然礼多系仪文之末且其残缺太多不足尽先王之大经大法故惟诗书为最要而皆为汉末晋隋诸儒之所杂乱良叹惜也良可叹也幸而论语一书明白易晓复有孟子一书以羽翼之何晏集解虽无所大发明而未尝偏执一人之见赵岐之解尤为醉正及宋朱子为作集注圣人之旨益显学者赖之得以稍窥圣贤之蕴然终不能不为诗书惜也朱传与读者朱子虽作诗传又命其门人蔡氏作书传然皆未能尽驳诗序及伪孔传之误而世犹以朱子为非非传而从序者不可指数自余所见惟乡野孤陋之士但知为时艺者不与传异同耳稍有学识则据序以议朱传者十人而九余独以为朱传诚有可议然其可议不在于驳序说者之多而在于从序说者之尚不少何则世所以信序者以其近古耳齐鲁韩毛均出于汉且三家俱在前何以此独可信而彼皆可疑三家之书虽亡然见于汉人之所引述尚往往有之其说率与今之诗序互异如谓近古者皆可信则四家之说不应相悖相悖则必有不足信者矣岂非后世学者但见毛诗之序而遂不知其可疑耶朱子既以序为揣度附会矣自当尽本经文以正其失何以尚多依违于其旧说此余之所为朱子惜者也本书作意余之为考信录凡诗书之文有关于帝王之事者既已逐时逐事而辨之矣顾二南既不详其时世而邶以下十二国风其事多在东迁以后是以罕有及者然亦往往于暇日就其所见笔而记之考信录既成乃复缀辑而增广之以拾其遗而补其缺窃谓经传既远时事难考宁可缺所不知无害于义故余于论诗但主于体会经文不敢以前人附会之说为必然虽不尽合朱子之言然实本于朱子之意朱子复起未必遂以余言为妄也嘉庆乙丑六月崔述识诗柄与经文余见世人读诗当初学时即取诗柄连经文合读之略说本篇大意者俗谓之诗柄及长遂不复玩经文而但横一诗柄于其胸中以为足矣其聪明者则多厌旧喜新偶见卫宏诗序辄据以为奇货秘笈自谓曾见汉人之说宋人书不足复观也于是序所言者必以为是而朱子所言者必以为非大抵今世之说诗者此两瑞尽之矣余家旧藏有读风臆评一册刻本甚楷而精但有经文不载传注其圈与批则别有朱印套板余年八九岁时见而悦之会先大人有事不暇授余书乃取此册携向空屋中读之虽不甚解其义而颇爱其抑扬宛转若深有趣味者久之遂皆成诵至十岁后始阅朱子诗传亦不知何为诗柄又数年后始见诗序亦不知其可宝贵者何在以故余于国风惟知体会经文即词以求其意如读唐宋人诗然者了然绝无新旧汉宋之念存于胸中惟合于诗意者则从之不合者则违之但朱传之合者多卫序之合者少耳嗟夫差夫安得世有笃信经文之人而与之畅论斯旨乎嘉庆丙寅十二月述又识通论诗序序为后汉卫宏作一诗序乃后汉卫宏作唐人旧说以为子夏毛公所作沈重云案郑诗谱意大序是子夏作小序是子夏毛公合作序非子夏作一孔子鲁人也孔子既没七十子之徒相与教授于齐鲁之间故汉初传经者多齐鲁之儒子夏虽尝教授西河然究在鲁为多观戴记所言多在鲁之事而论语称子游讥子夏之门人子夏之门人问交于子张则子夏之门人在鲁者不乏矣齐鲁既传其诗亦必并传其序何以齐鲁两家之诗均不知有此序而独赵人乃得之乎盖自毛公以后传其说者递相增益递相附会宏闻之于师遂取而着之序耳而后之人乃奉序为不刊之典其亦可叹也夫序非孔子与国史作一以序为子夏毛公所作固已不可信矣尤可怪者宋程子以大序为孔子所作小序为当时国史所作夫论语所载孔子论诗之言多矣若关雎章思无邪章诵诗三百以及兴观群怨周南召南等章莫不言简意该义深词洁而诗序独平衍浅弱虽有精粹之言亦多支蔓之语绝与论语之言不类岂得强属之于孔子至于各篇之序失诗意者甚多其文亦殊不类三代之文况变风多在春秋之世当时王室微弱太史何尝有至列国而采风者春秋经传概可见也以为太史所题诬矣嗟夫本草内经世以为神农黄帝之所作矣六韬世以为太公之所作矣山海经明明载西汉之郡县而公然以为出于禹益月令明明载战国之躔度而公然以为作自周公彼术数之徒浅学之士苟欲尊其所传以欺当世亦不足多怪不料儒者而亦蹈是习也序无大小之分一旧说以诗序风风也以下至关雎之义也止多通论全诗因目之为大序为子夏所作及朱子作传从程子以为孔子所作而以乐得淑女以下数言析哀乐淫伤为四事且以伤为伤善大失论语之旨遂割属之小序而断自诗者志之所之至诗之至也为大序余按诗序自关睢后妃之德也以下句相承字相接岂得于中割取数百言而以为别出一手盖关雎乃风诗之首故论关雎而因及全诗而章末复由全诗归于二南而仍结以关雎章法井然首尾完密此固不容别分为一篇也至关雎麟趾之化系之周公鹊巢驺虞之德系之召公明明承上文一国之事系一人之本而言故用然则字为转语若于诗之至也画断则此文上无所承而然则云云者于文义不可通矣由是言之序不但非孔子子夏所作而亦原无大小之分皆后人自以意推度之耳序出于一人之手一旧说以逐篇序其义者为小序隋经籍志称序为子夏所创毛公及卫敬仲更加润益说者因是遂以序之首句为毛公所作或以为太史所题而其下乃卫宏所续余按序之首句与下所言相为首尾断无止作一句之理至所云刺时剌乱者语意未毕犹不可无下文则其出于一人之手无疑也况宏果续前人之序蔚宗岂得归功于宏而谓今所传者为宏作乎然乃为是说者无他皆由尊崇序说太过惟恐言为宏作则人轻之而不深信而无如后汉书明明有宏作序之文故不得已而分属之以发端首句为太史毛公所作而其下文乃归之宏以两全之嗟夫古人已往不能起九京以自明一任后人欲属之谁即属之谁耳此可为长太息者也毛诗易创新说一齐诗鲁诗皆自汉初即着于世鲁固孔子所居齐亦鲁之昆邻盖皆传自七十子者书出既早则人见之者多而傅会较难且当汉初朝廷尚未敦崇经术则其说本于师传者为多其后经学益重诸家林立务期相胜传其学者亦不能无傅会以逢时者然大要为近古韩诗后起已非齐鲁之此毛诗之显又在其后书出既晚则师弟子私相授受虽多增其旧说传以己意世亦无从辨之况婴燕人苌赵人亦不能逮齐鲁间闻见之真也毛诗不及三家一三家之诗虽不传然见于汉人所引者尚多如以关雎为康王时诗以采薇为懿王时诗以驺虞为主鸟兽之官班氏以南仲为宣王时人马氏以出车为宣王时事玩其词意考其时势皆得之则知齐鲁之诗决有所传非凭空妄撰者即宾之初筵以为卫武公饮酒悔过之诗强不知以为知一诗序好强不知以为知孔子之修春秋也特二百年前事耳史册尚在然已不能尽知往往阙其所疑三百篇之诗经秦火以后岂能一一悉其本末故史记称申公教无传疑疑者则缺不传是当楚汉之际居于鲁而得孔子之真传者已不能尽知也今毛公乃赵人作序者在后汉之初乃能篇篇皆悉其为某公之时某人之事其将谁欺然其失经意在此其能使诸儒信之不疑者亦在此何者彼以为教无传疑者必有所不知此言之历历者必其无所不知者也余有族人子聪颖而无学术一日有乡人来以古事相质问不知也遂妄言之乡人既去乃谓余曰与乡中愚人语不可言不知言不知则彼将轻我虽妄言之彼庸知其非乎彼见我言之凿凿惟有心悦诚服耳嗟夫申公诗不传疑而先亡于西晋毛诗逐篇皆序其由垂二千年而莫敢议其失乃知族人子之所见良是无怪乎元明诸儒之多以朱子诗序辨说为非也刺诗之锻链一诗序好以诗为刺时刺其君者无论其词何如务委曲而归其故于所刺者夫诗生于情情生于境境有安危亨困之殊情有喜怒哀乐之异岂刺时刺君之外遂无可言之情乎且即衰世亦何尝无贤君贤士大夫在尧舜之世亦有四凶殷商之末尚有三仁乃见有称述颂美之语必以为陈古刺今然则文武成康以后更无一人可免于者矣况邶风之雄雉王风之君子于役皆其夫行役于外而其妻念之之诗初未尝有怨君之意而以为刺平王宣公抑何其锻链也尤无理者郑昭公忽虽非英主亦无失道而连篇累牍皆指以为刺忽之诗其所关于名教者岂浅哉至宋朱子始驳其失然自朱子以后说者犹多曲为序解以议朱子之非吾不知其为何故也附会左传一诗序好取左传之事附会之盖三家之诗其出也早左传尚未甚行但本其师所传为说毛诗之出也晚左传已行于世故得以取而牵合之然考传所记及诗所言往往有毫不相涉者伐郑之役五日而还而强属之居处丧马之章宋襄之立卫在楚邱而犹欲以刀苇杭河而渡言仲则必为祭仲言叔则必为共叔亦有采而失其意者以实周行为官人断章取义也而误以为闵使臣之劳以硕人篇证庄姜证其美也而误以为闵无子之意盖缘汉时风气最好附会重黎也而以为羲和太也而以为包羲炎帝也而以为神农以彼为此比比皆然不之怪也汉书艺文志云汉兴鲁申公为诗训故而齐辕固燕韩生皆为之传或取春秋采杂说咸非其本义与不得已鲁最为近之则是齐韩诸家已采左传之事以附会之况于毛诗晚出作序者在后汉之初其取传事以附会之更不待言汉末魏晋诸儒不加细核辄以为其说有据遂笃信而不疑是诗序之失在附会而其所以能使人信者亦在于附会也毛公时左传已出一郑氏樵云毛公之时左氏传未出孟子国语仪礼未甚行而毛氏之说先与之合不谓之源流子夏可乎余按左氏春秋在西汉时但未立学官耳张苍贾谊皆传左氏春秋不得谓之未出况毛公之诗传之贯长卿长卿又从父贯公受左氏春秋长卿父子既可以受左氏春秋安见毛公遂不见左氏春秋也且又安知非长卿取左传之事以附会于诗篇而传之日久遂以为出于毛公乎至于孟子仪礼亦非隐僻之书人所不能见者而序以昊天有成命为郊祀天地与国语之言正相左乃郑氏反以为先与之合抑又诬矣又按郑氏作诗辨妄痛斥序说乃不信毛诗者不知何以其言如此岂所传异词邪抑其说有初年晚年之别邪惜乎余之学浅居僻见书不多未能一一细考之也以篇次论诗一诗序好拘泥于篇次之先后篇在前者不问其词何如必以为盛世之音篇在后者亦不问其词何如必以为衰世之音不知诗篇传流日久岂能一一悉仍其原次即如国风定之方中在载驰之前我送舅氏在黄鸟之后其显然可见者安得篇次在前者皆以为美在后者皆以为刺诗乎如此说诗古人之受诬者多矣至若周颂二南尤非一世之诗乃定以二南为文王世周颂为周公诗虽其文之明言为平王成王者亦必委曲而归之于文武则是吾意所欲与者即与之所欲夺者即夺之在我而已古人夫何能为谓白马为非马岂但战国横议之士能之乎哉势利之见一以篇次论诗而不惟其词是特世俗势利之见耳京师鬻货诸肆皆以字号为高下其有改业及归里者则鬻其字号于人多者至数百金买货者惟其字号不易则买之其货之良苦不问也磁州产烟草杨氏之肆最着名余魏人皆往贩其货偶货不能给则取他肆之货印以杨氏之字号而与之贩者不惜价食者无异言也夫以篇次论诸者亦若是而已矣余生平无他长惟以文论文就事论事未尝有人之见存焉奈何说诗而但以篇次为高下乎吾不知世何为而信之也通论二南二南非文王时诗周南召南二十五篇自郑孔以来说诗者皆以为在文王之世朱子集传因之既皆以为文王时诗势不得不以为有正而无邪于是汉广之游女行露之速讼В梅之迨吉野有死之怀春皆训以为文王德化所被风俗之美余反覆熟玩之殊不其然关雎鹊巢等篇词既纯粹音复和平谓为文王时诗可也然圣人德盛化深没而民服其教或至百年况历武王以及成康重熙累洽久道化成安在文王之世淳风美俗被弦歌者累累至武成康之世而遂绝响哉至汉广行露以降则显然不类盛世之事者甚多虽说者曲为称美终不免于瑕瑜互见谓其犹有先王之遗泽可也遂以此为文王之德之化亦浅之乎论文王矣且二十五篇中文王太姒与凡文王同时之人未尝一见所见者独甘棠之召伯何彼矣之平王而此二人皆在武王以后孔子曰举一隅不以三隅反则不复也然则其馀特不见其名无可考耳其必皆在成康以后无疑矣大抵开国之初俗多浑朴人尚躬行故作者少而历时浸久则散轶者亦多太平既久风会日开文章渐盛故作者众而为时尚近则湮没者亦少此乃时势之常百代所同固不独周为然也乃后之说者于此二篇必委曲迁就矫揉经文以求合于传说即有一二有识之士断然以此二篇为武王以后诗而其余仍以为文王时诗甚矣先入之言之中于人心者深也又按齐鲁韩诗说关雎者皆谓在康王之世书曰三人占则从二人之言况鲁者孔子所居其所传为近正而史称申公教无传疑疑者则阙不传必非无据而云然者惟谓为陈古刺今则篇中初无此意当是汉时其徒附会为之朱子非之是也成康正当周道之隆必世后仁岂无君子岂无淑女而必以为文王之世乃有之乎关雎苟在康王之世则葛覃以下亦必皆在康王以后矣馀各见本篇中二南不以内外分旧说文王徙都于丰分岐故地为周公旦召公之采邑使周公为政于国中而召公宣布于诸侯于是德化大成于内而南方之国江沱汝汉之间莫不从化至武王成王之世乃采其诗被之管弦即今周南召南是也余按诗书之文周公召公皆至武工之世始显至成王之世始分陕而治于文王时初未尝有所表见也周公文王子也召公之年当更少于周公当文王时懿亲则有虢仲虢叔异姓大臣则有太颠散宜生闳夭南宫括虽太公之耆德元勋且不列于五人之数必无独任周召分治内外而反不任旧臣之理况分故国之地不以与诸弟诸大臣而独赐二公乎诗序云关雎麟趾之化王者之风故系之周公鹊巢驺虞之德诸侯之风故系之召公今按江汉汝坟皆非周地何以独为王者之风殷其雷称南山之下何彼矣咏王姬之车明明周人所作不应反目为诸侯之风也郑氏盖已觉其不合故改其说云得圣人之化者谓之周南得贤人之化者谓之召南然汉广汝坟之诗初不在鹊巢驺虞之上何所见此为圣人之化而彼为贤人之化乎朱子盖又觉其不合故又改其说云得之国中者难以南国之诗而谓之周南得之南国者则直谓之召南然均之南国诗也何所见汉广汝坟二篇之当杂之国中而殷其雷何彼矣周人之诗又何以反得之南国乎此无他皆由误以二南为文工时诗苦于其说难通故不得不展转以曲为之解耳不知周南召南原不以内外分而亦不在文王之世盖成王之世周公与召公分治各采风谣以入乐章周公所采则谓之周南召公所采则谓之召南耳其后周公之子世为周公召公之子世为召公盖亦各率旧职而采其风是以昭穆以后下逮东迁之初诗皆有之由是言之二南不但非文王时诗而亦不尽系成康时诗矣风雅不以王侯分向来诸儒之所以务训二南为文王时诗者皆由不解风雅之分但见东迁以后雅音断绝降为王风因误以雅为天子之诗风为侯国之咏遂谓克商以前诗为二南克商以后诗为二雅东迁以后诗为王风故以二南为必在文王之世耳不知风雅之分分于诗体不以天子与诸侯也天子之几未尝无风诸侯之国亦间有雅故豳亦王国诗也乃不为雅而为风宾筵抑戒卫武公之诗而列于二雅盖由西周盛时方尚大雅故风与小雅皆不甚流传惟周南关睢之三召南鹊巢之三与麟趾驺虞及鹿鸣鱼丽等篇乃燕射时所歌是以人皆习之而流传于世此外或有一二传者然亦仅矣其后大雅渐衰小雅始盛小雅又衰而风始着是以盛世之音少衰世之作多非天子之畿其诗皆当为雅而不得为风与南也且南者乃诗之一体序以为化自北而南亦非是江沱汝汉皆在岐周之东当云自西而东岂得云自北而南乎盖其体本起于南方北人效之故名以南若汉人效楚词之体亦名之为楚词者然故小雅云以雅以南自武王之世下逮东周其诗而雅也则列之于雅风也则列之于风南也则列之于南如是而已不以天子诸侯分也由是言之二南固不必在文王世也二南时代不能以仪礼证朱子亦以二南为文王时诗也又有故盖仪礼乡饮燕射等篇有歌关雎葛覃卷耳及鹊巢采采之文而世儒相传以仪礼为周公所作朱子信以为然故谓此诗当在周公前耳孔子曰先进于礼乐野人也后进于礼乐君子也如用之则吾从先进又曰礼与其奢也宁俭今仪礼之文繁甚而聘食之礼笾豆牢米之数又奢甚则其为后进之礼而非周公之制明矣襄王赐齐侯胙命无下拜齐侯下拜登受是春秋以前君虽辞臣未有升而成拜者也至孔子时始有升而成拜者故孔子曰拜下礼也今拜乎上泰也今仪礼君辞之后遂升成拜然则其书固在春秋后矣春秋之末家臣始有称大夫为公者至战国初晋韩赵魏氏遂僭称为诸侯而仍朝于晋君鲁之三家亦皆称公今燕射之礼诸侯之臣有诸公若非作于战国之世安有是称由是言之仪礼必非周公所作明甚且邶十二国皆非一时诗二南岂必皆一时诗哉仪礼所歌者惟关雎鹊巢数篇耳谓此数篇为文王时诗尚无大失也因此数篇之放而并汉广行露В梅野有死麇等篇皆训以为文王之化说有不可通则委曲以为之解而诗人之意尽失矣徇名定论之非甚矣特识之难也世之论者惟其名而已矣今夫风雨之云胡不喜何异于菁莪隰桑之文即木瓜之永以为好未必非溯游絷维之意而传以为淫奔无他为其在郑卫也В梅之感时野有死麇之怀春明明非端人贞女之所为而自毛郑以来皆训以为文王之化风俗之美无他为其在二南也四牡之行役出车采薇之伐戎何异于六月采芑之诗乃在菁莪以后则以为其人所自作在鱼丽以前则以为君上代叙其劳苦忧伤之情以劳之者词同说异何以称焉今试取六月采芑而以劳诗释之何处见其不可者然则是论诗者不惟其诗而惟其正变也嗟夫天下事之不求其实而但徇其名者岂可胜道哉有生员以试五等降青衣每岁试提学者以其青也辄置之四等一日入试自改试卷上青为增遂得二等则是试之优劣在增与青不在文也然此犹在场屋也茅坤以知文名于举业最重唐荆川顺之或取徐渭作伪称顺之以示坤坤即书其尾云非荆川不能为此文既而知为渭作乃取跟覆观而更书云固是亻桀扌惜后半稍弱耳然则以人论文虽名士亦为之矣然此犹论举业也汉董仲舒疏论灾异武帝下群臣议仲舒弟子吕步舒不知其师书以为大愚由是下仲舒吏然则汉儒之所尊信与所诋讠其但视其为师所为与非师所为初亦未尝有真是真非矣然此犹论当时之书也不意名儒之释六经亦复如是然后知徇名定论乃世之通情无古今无智愚贤不肖皆若是而已矣士之处贫贱而文不见重于世复何怪焉今世之士每称人之谀富贵而毁贫贱者为势利然势利之情岂独在富贵贫贱间哉苟不察其实而但以名轻重之与世俗虽有清浊之分而其为势利则一也余尝与诸同学论及场屋皆以场屋为无凭也广平栗太初元曰场屋虽无凭然尚微有凭若我与君之文犹可望万一若居平出以示人谁其称之然则煳名易书亦有不可废者矣今欲读诗必取三百篇之次紊乱之了无成见然后可以得诗人之旨故余之论诗惟其诗不惟其正与变嗟夫嗟夫此固未易为人道也周南十有一篇周南之时代与地域周南十有一篇关睢三篇立夫妇之准つ木两篇适上下之情所谓家齐而后国治上下交而其志同者也非盛治之世乌能若是是以取之以冠全诗旧说以此五篇皆为太姒之德然玩其词意未见其必为太姒者毛传郑笺亦但言为后妃并未指为何王之后在文王太姒之德固应如是即文王太姒之化亦当如是正不必定属之太姒也所谓君子云者乃诸侯大夫之通称而葛覃之刈卷耳之采皆不似诸侯夫人事且关雎取兴于河洲荇菜亦似临河近水之国岐阳少水多山距河绝远风土殊不相类恐未可直以为太姒也朱子盖亦觉其不合故训河云北方流水之通名然此乃近时之俚俗然耳三代以上不如是也故今人称河必加黄以别之经传之文则但称河于他水亦皆称为某水恐不容借此为说诗者解也桃夭以下五篇旧说亦以为文王太姒之化然玩其词意桃夭祝妇宜家淳风未改为盛世之诗无疑兔贤才在野已由盛之衰矣至南有乔木见游女而思求遵彼汝坟忧王室之如毁显然衰世之音然发乎情而能止乎义嗟其劳而复幸其迩先王之遗泽尚存也是以圣人犹有取焉由是言之周南固非一世之诗概训以为文王之化失之远矣惟麟趾篇咏公族之美与关雎诸篇皆当为盛世之诗乃反列于汝坟后者盖因其诗别为一体且取其与关雎相为首尾之意也说并见各篇中关雎本篇为君子自求良配此篇毛郑以为后妃之德欲求淑女与共职事然首章明言淑女为君子之好逑若以妾媵当之则称名不正不可以为训朱子以为欲求淑女以配君子而成内治其说当矣但以寤寐求之琴瑟友之者为宫人则语意尚未合细玩此篇乃君子自求良配而他人代写其哀乐之情耳盖先儒误以夫妇之情为私是以曲为之解不知情之所发五伦为最五伦始于夫妇故十五国风中男女夫妇之言尤多其好德者则为贞好色者则为淫耳非夫妇之情即为淫也魏文侯曰家贫则思良妻国乱则思良相上承宗庙下启子孙如之何其可以苟如之何其可不慎重以求之也知好色之非义遂以夫妇之情为讳并德亦不敢好过矣关雎三百篇之首故先取一好德思贤笃于伉俪者冠之以为天下后世夫妇用情者之准不可谓夫之于妇不当为之忧为之乐也若夫妇不当为之忧乐则五伦中亦不当有夫妇矣贵德求贤窈窕淑女淑贤也善也窈窕洞穴之深曲者故字从穴喻其深居幽邃而不轻得见也不好色而好德故无一言及于容色眼饰之美妇当从人女贵自重故以深居幽邃贞静自守为贤夫妇之道不可苟焉而已故曰寤寐求之常女易得贤女难求深居幽邃之女尤不易知故有求之不得辗转反侧之思惟其求之也难则其得之也喜故有琴瑟之友钟鼓之乐所谓阴阳和则万物生夫妇和则家道成者也其取兴于雎鸠者传谓挚而有别是已其取兴于荇菜者菜在水中洁而难取洁以喻女之贞难取以喻女之难求盖夫妇之道男先乎女此下两篇皆言妇德故冠之以此篇明女子之所以能尽妇职者由于其夫之贵德求贤故也毛郑以为后妃之德失其旨矣移之用人关雎一篇言夫妇也即移之于用人亦无不可何者夫之欲得贤女为妇君之欲得贤士为臣一也果贤女与必深居简出而不自炫耀果贤士与必安贫守分而不事干谒非寤寐求之不能得也是以古之圣帝明王咨于岳稽于众或三聘于莘野或三顾于草庐与开雎之辗转反侧何以异焉然及其既得则志同道合恭己无为而庶绩咸熙所谓琴瑟友之钟鼓乐之者也故曰劳于求贤逸于得人岂不信与三百篇皆可作是观故采蘩一诗言祭祀也而传引之以美秦穆举人之周惜乎后人之多为序说所拘也葛覃本篇非言后妃在父母家事此篇据毛郑说以为后妃在父母家女功之事言告言归谓将嫁污私浣衣谓师氏告以人之道既于文义牵强而与下归宁父母之文亦相悖且谓葛施喻形体之长大叶萋喻容色之美盛其义尤为不伦朱传以为既成告师氏使告于君子以将归宁之意独为深得诗人之旨至所称贵而能勤富而能俭已长而敬不弛于师傅已嫁而孝不衰于父母语尤精切可谓善于说诗者矣然尚似有未尽焉者何者诗之为体多重末章而前特为原起此篇本为归宁而作然不遽言归宁先言葛叶之生时鸟之变感物思亲此其时矣然而未就妇功未成不敢归也待葛既盛制为衣服妇功成矣夫家之事毕矣可以归矣而仍不遽归也乃借师氏以请于夫而云害浣害否犹为不敢必之词焉其敬事而不敢顾其私尊夫而不敢擅自主为何如哉归宁父母孝也人子之至情也犹不敢专如此况其他乎若夫朱子所言固为美德然富贵而勤俭尚未足为大节而归宁父母亦女子之常惟是女子以夫为天义不当顾其私而后世妇人以恩胜义者多以义裁恩者少至于等夷视夫尤近时之敝俗是以关雎既得淑女即次之以此篇此乃妇德之第一义也三代妇人罕自专三代以上妇人罕有自专者罕有敢自顾其私者虽至其子之世犹然文嬴君母也其请三帅也词甚婉先轸斥之而不怒也成风僖公所生母也其请恤须句也词甚正不敢以其私亲烦国人也其不然者惟晋悼夫人一人耳然司马侯归田不尽亦无如之何城杞之役诸侯讥之不谓平公之善承亲志也盖缘先王以此等诗为教耳濡目染是以其时妇人习为当然即有一二欲易之者而男子亦共以为非势不能行教之入人深矣后世妇人爱其母家率甚于其夫家当其夫时且多专行而不顾者况其子之世乎岂非教废于上则俗变于下哉此二南所以为王化之基惜乎先儒之论皆未及乎此也故余略其小者弗论而取其大有关于名教者论之卷耳本篇非求贤审官此篇据毛郑说以为求贤审官周行为贤人于列位马虺ㄨ为闵使臣之勤劳然以夫人而我其臣言太亲狎非别男女远嫌疑之道况牝鸡之晨维家之索人君之职而夫人侵之如是岂可为训哉官人之说虽本之春秋传然古人引诗多断章取义不可执也传美秦穆之用孟明而云于以采蘩于沼于岂采繁一诗即为举人之周者言之乎朱子以为妇人念其君子者得之但以我为自我其身则登高饮酒殊非妇德幽贞之道即以为言而语亦不雅窃谓此六我字仍当指行人而言但非我其臣乃我其夫耳我其臣则不可我其夫则可尊之也亲之也春秋经传于本国皆我之齐师伐我我张吾三军而被吾甲兵是也彼周行即指所怀之人犹大东之言佻佻公子行彼周行也陟彼崔嵬我马虺ㄨ念道途之险阻行役之艰难也我姑酌彼金惟以不永怀爱之至故欲其自宽而不忍以燕好之情损其身也如是则于文为顺而于义亦为长无锦衾角枕之思而但有夙夜风霜之虑是其情发乎正而不流于昵可以为训于后世矣是故二南之首以关雎者男先乎女子之义也次以葛覃妇敬夫也又次以卷耳妇爱夫也爱易而敬难故先敬而后爱能如是之敬爱其夫夫之所以寤寐求而琴瑟友也易传所谓夫夫妇妇而家道正正家而天下定者此也故古人以此为燕射房中之乐而不为二南如正墙面也然要之均不似后妃事也つ木螽斯二篇均不必属太姒序及朱传皆以つ木为后妃能逮下而无嫉妒之心螽斯为后妃不妒忌而子孙众多余按螽斯之旨当如序传所云若つ木则未有以见其必为女子而非男子也玩其词意颇与南有嘉鱼南山有台之诗相类或为群臣颂祷其君亦未可知要之此二诗者皆上惠恤其下而下爱敬其上之诗文王太姒之德固当如是即被文王太姒之化及沐其遗泽者亦当有之闻伯夷之风者顽夫廉懦夫有立志闻柳下惠之风者鄙夫宽薄夫敦况周三分有二文王太姒之化如风行草偃者哉故读此诗者观其上下一体诚意相孚恍然犹见盛世之风熙之象于以知文王太姒之化之神且远正不必定属之文王太姒而后见其美也朱子辨柏舟篇序云文意事类可以思而得时世名氏不可以强而推至哉斯言可谓善于读诗者矣独于关雎以下五篇而必属之文王太姒者何哉余从朱子之意是以不敢尽从朱子之言说并见前篇首周南条下桃夭风俗之美此篇语意平平无奇然细思之殊觉古初风俗之美何者婚娶之事流俗之所艳称为胥党者多以妇之族姓颜色为贵而夸示之硕人之诗是也为妇党者多以胥之富盛安乐为美丽而矜言之韩奕之诗是也俗情类然盖虽贤者有不免焉今此诗都无所道只欲其宜家室宜家人其意以为妇能顺于夫孝于舅姑和于妯娌即为至贵至美此外都可不论是以无一言及于纷华靡丽者非风俗之美安能如是第谓其婚姻以时犹恐未尽此诗之旨也兔却至及序传说均非此篇据春秋传却至之言以公侯干城为盛世事公侯腹心为衰世事序及朱传则皆以为化行俗美贤才众多故诗人美之余玩其词似有惋惜之意殊不类盛世之音何者世之盛也公侯皆汲汲以求贤卿大夫咸搜剔严穴以充百职事朝既不闻幸位野安得有遗才太平日久上下恬熙始不复以进贤为事是以世胄常蹑高位而寒苦无进身之阶文士或间一遇时而武夫尤难以逢世以故诗人惜之曰此林中之施兔着其才皆公侯之干城公侯之腹心也惋惜之情显然言外不然既足为干城为腹心矣何以为公侯者犹听其迹于中林寄情于兔哉以一篇两属之固非是即以为俗美贤多亦恐未合诗人之语气也由盛之衰兔一篇乃由盛而之衰之诗盖盛则贤才聚于廊庙干城腹心之材不弃于中逵中林之地衰则风浴日偷人材渐少中逵中林之地亦罕有干城腹心之材惟盛之后衰之初卿大夫世禄者多不必皆有才能而在下之美俗淳风尚未大变是以畎亩之间往往有奇才可寄爪牙者于斯时而无人为振作之久之而风俗遂日敝关雎桃夭之化遂变而为乔木游女之风君子于此可以观世变焉故孔子曰诗可以观又曰诵诗三百授之以政不达亦奚以为岂不信哉岂不信哉苡本篇词意不可知此篇序云后妃之美也和平则妇人乐有子矣传云苡马舄马舄车前也宜怀妊焉余按药之治难产者甚多不必其车前也自汉以来妇人无不乐有子者亦不必其文王时也朱子以为化行俗美家室和平妇人无事相与采此苡于理为近然妇人挑菜乃田间常事岂必化行俗美而后然哉余谓此诗词意必有所谓后世失其旨耳昔唐武氏生四子已杀其长子宏复欲杀其次子贤贤作黄台瓜词曰种瓜黄台下瓜熟子离离一摘使瓜好再摘使瓜稀三摘犹自可四摘抱蔓归其后肃宗信谗杀其子亻炎代宗时为太子忧危之甚李泌乃为帝诵此词由是代宗得以不废岂非其诗之足以感人哉然若不知其旨则亦淡而无味瓜好瓜稀何殊里巷之俗谈耶苡之诗与此正同既莫知其事迹故不得其解耳然反复讽诵之触于事势亦有足兴感者断章取义亦足以资语言正不必曲路之说也汉广游女非美俗此篇序云文王之道被于南国美化行乎江汉之域无思犯礼求而不可得也朱传亦云文王之化自近而远先及于江汉之间而有以变其淫乱之俗故其出游之女人望见之而知其端庄静一非复前日之可求矣余按女子处于闺中正也不得已而出饣盍彼南亩可也遵彼微行爰求柔桑可也女而游其俗固已敝矣男子见之贱之可也置不为意可也从而爱之慕之则俗之敝为尤甚以是为端庄静一彼不游者又何以名之以是为圣人之化岂圣人之化但能使之不可求而不能使之不游不能使之不爱慕乎盖此诗乃周衰时作虽不能闲于礼而尚未敢大溃其防犹有先王之遗泽焉以为文王之世失之远矣江去周都干数百里汉亦将及千里谓由近而远先及于江汉之间亦误汝坟本篇非妇人勉夫此篇序云文王之化行乎汝坟之国妇人能闵其君子犹勉之以正也朱传云汝坟之人以文王之命供纣之役其家人见其勤苦而劳之王室指纣所都也父母指文王也余按伐枚伐肄皆非妇人之事而如调饥不我遐弃之语亦不类妻之施于夫者车邻之见君子传以为君矣菁莪之见君子传以为宾客矣何所见此见君子之必为其夫而非他人者况久别重逢方深忻慰易妻薄俗宁至关怀亦不应以不遐弃为幸也汤誓曰夏罪其如台夏王率遏众力率割夏邑牧誓曰俾暴虐于百姓以奸宄于商邑则是桀纣之暴原不行于几外诗人何必代为之忧而汝之距丰千有馀里亦无缘谓之孔迩也且前两章方言其夫末章忽置其夫不言而言文王与纣前后语意毫不相贯古人宁有此文法乎此东迁后诗细玩此诗词意与序传所言了不相似窃意此乃东迁后诗王室如毁即指骊山乱亡之事父母孔迩即承上章君子而言汝水之源在周东都畿内盖畿内之大夫有惠于其民者其民爱而慕之以其仕于王朝放未得见周室既东大夫避乱而归其邑而后民得见之故伤王室之如毁而转幸父母之孔迩也如此似于文义较顺而章法亦相贯姑识其说如右麟趾本篇非衰世诗麟趾一篇序说略得大意而以公子属之衰世则非是此篇极言仁厚之德浃于子姓非极盛之世不能安得反谓之衰其所云无犯非礼者语亦殊浅惟朱传称麟性仁厚故其趾亦仁厚其言深得诗人之旨但未必在文王时耳麟趾驺虞附于二南后之故此诗措语不多而赞美之意溢于言表略与召南驺虞相类而章末皆以于嗟结之有一唱三叹之音在诗中别为一体故皆附于二南之后亦取其与关雎鹊巢相为首尾之意彼王化之基此王道之成所谓金声而玉振之也卷二召南十有四篇召南之时代与地域召南十有四篇旧说皆以为文王之世南国之诗今以经传考之鹊巢三篇皆燕射时所歌当为成周盛时所作甘棠乃周人之思召公者召公没于康王之世则此诗作于康昭之际明甚何彼矣篇中称平王之孙则东迁以后之诗无疑也以词意观之鹊巢三篇乃治内齐家之事颇类周南关雎之三行露狱讼失宜朝政初衰亦似在周南兔之日标梅之迨吉野有死之怀春与南有乔木之游女事相类也何彼矣之称平王与汝坟之忧如毁时相近也然则其诗先后固不一时不得皆以为在文王世也至谓为南国之诗惟江有汜一篇有明文耳若殷其雷何彼矣乃王畿人所作其馀诸篇皆无明文亦难悬定然则非但不皆在文王世而亦非尽南国诗矣惟驺虞乃射时所歌与鹊巢等篇同而反列于后者犹周南之后而殿以麟趾也说并见各篇中鹊巢采蘩采鹊巢教女子不自私鹊巢何以居召南之首也所以教女子使不自私也巢鹊之巢而鸠居之言此国此家皆夫之所有非己所得私也大凡女子之情多私夫所有为己物不体其夫之心而惟己情是犭旬故有视其前子庶子远不如己子者有疏其夫之兄弟而亲己之兄弟者不知此家乃夫之家此国乃夫之国当视夫之亲疏以为厚薄鸠但居鹊之巢而已不得遂以为鸠巢也必如是然后可以配其夫是以于归之日百两御之待之隆者责之重也方之者何量度之也盈之者何生聚之也鹊有巢而鸠居之非但享其成业而已亦必将有内助之功然后可以无愧于妇职耳大抵召南前三篇与周南前三篇略相类其首二篇皆言初婚次四篇皆言女子之事惟其所居乃鹊之巢是以采蘩奉宗庙而不敢少怠也故以此六篇冠于二南之首以明国之当本于家而以关雎鹊巢两篇冠于葛覃采蘩诸篇之首以明妇之当统于夫古人于此盖有深意存焉序第以为后妃夫人之德失之远矣采蘩采教女子重宗庙采蘩采何以次于鹊巢后也所以教女子使重宗庙也人所以娶妻者非徒共其安乐也必将有所重责之也妇所以事夫者非徒饰其仪容也必将有以重报之也重盖莫重于宗庙矣故举祭祀而言之也且夫人君媵妾多矣即士大夫亦不乏人何以独于妻殊之而与为敌体诚以同奉宗庙之故故重之也然则为女子者必与夫为一体体夫之心以事夫之宗庙而保之无或失乃足以答夫之重礼故以祭祀之事谆谆言之其所以警戒女子者深矣采应在草虫前又按采一篇齐诗在草虫前今毛诗则在草虫后据礼燕射篇文笙入立于县中北面乃合乐周南关雎葛覃卷耳召南鹊巢采蘩采则是采当与鹊巢采蘩相属不当反在草虫之后齐诗之次是也毛诗误矣蘩之应用祭祀之事多矣为俎孔硕为豆孔庶何为斤斤于蘩之微物也曰此古人贵诚之意也春秋传云风有采蘩采雅有行苇酌昭忠信也盖有诚敬之心凡事致其精洁则虽沼涧之中蘩之菜皆可以奉宗庙不在于备物也抑传又有之秦穆公用孟明而修国政以霸西戎则引采蘩之首章以美其举人之周与人之壹然则是义也亦可通于用人何者沼与非难至之地也与蘩非难得之物也采之用之即可以共公侯之事是知天下未尝无才人主苟能求之则随地皆可以得人所谓举人之周者此也苟能任之则随事皆可以奏效所谓与人之壹者此也信乎古人之善于说诗触类可以旁通而非后世为章句训诂者之所能及也二南先言妇人事周南召南何为皆先言妇人之事也曰此先王虑天下之远也盖天下之平必由于国治国之治必由于家齐故太任思齐太姒嗣音而周以兴牝鸡司晨而商以亡褒姒宠申后废而周亦以东迁毋以妇人为轻妇人之所关于兴亡者正不小也故二南之始即教之以此所以正其本而柔其心使不至于败国而亡家也后世不达此意惟务徇妇人之情而妇人亦惟欲徇已之志是以西汉有吕氏之祸王氏之篡东汉尤以母后专政为常其所亲则贵宠之非其所亲则疏远之若天下为己之故物者而不复顾宗庙之陨岂非此义之不明哉驯至唐之武韦而祸益烈蔑以加矣孔子曰人而不为周南召南其犹正墙面而立也与信乎其如正墙面也草虫本篇未必为夫妇诗草虫序云大夫妻能以礼自防也笺云未见君子谓在途时也既见谓同牢而食也余按女待人而行者也女子之嫁亦有不得已焉故曰女心伤悲殆及公子同归又曰女子有行远父母兄弟今以未得同牢为忧已得同牢为喜无耻甚矣安在其能以礼自防乎且既问名纳采聘之为妻矣宁有不与同牢之理而烦女子之过虑乎朱传以为大夫行役在外其妻独居感时物之变而思其君子说为近是玩其词意未见其当为大夫之妻亦未见其必为妻之恩夫也小雅与诸国风称见君子者多矣皆不训为思其夫何独汝坟草虫在二南中即为思夫诗乎既不可知其人无宁缺之不必强以命之致失诗人之本意也甘棠本篇作于召公没后甘棠序以为美召伯朱传以为后人思其德爱其树而不忍伤按春秋传云武子之德在民如周人之思召公焉爱其甘棠况其子乎则是此诗乃召公既没之后百姓思慕而作焉者朱传之说是也至笺称召伯听男女之讼不重烦劳百姓止舍小棠之下而听断焉亦非是甘棠之阴能庇几人而于此听断乎朱传以为或舍甘棠之下得之笺又称召公为二伯故言伯亦误宣王时穆公亦称召伯诗有家伯春秋有单伯岂必为二伯然后称伯乎又按召公没于康王之世则此诗作于康昭之际明甚自此以下八篇盖皆昭王以后之诗是以其事则瑕瑜互见其词意亦与前五篇不类然则独前四篇为康王以前诗也行露羔羊行露不必为女子诗行露序云召伯听讼也强暴之男不能侵陵贞女也刘向列女传谓申女许嫁于酆夫家礼不备而欲迎之女不可而夫家讼之故女作此诗朱子集传全用序说而释室家不足之文则又兼采刘义余按召公从武王定天下相成康致太平其精明果断必有大过人者强暴之男将畏罪之不暇安敢反来讼人即讼矣召公亦必痛惩之而不为之理安有反将贞女致之狱中者哉且所谓礼未备者仪乎财乎仪邪男子何惜此区区之劳而必兴讼讼之劳不更甚于仪乎财邪女子何争此区区之贿而甘入狱婚娶而论财又何取焉揆之情理皆不宜有细详诗意但为以势追之不从而因致造谤兴讼耳不必定为女子之诗如序传云云也且此篇在甘棠之后召伯既没甘棠乃作则此必非文王时诗明矣羔羊非美节俭正直羔羊序云召南之国化文王之政在位皆节俭正直德如羔羊也余按羔裘大夫常服退食大夫常事初不见有所谓节俭正直者郑笺训退食为减膳训自公谓从公以为节俭正直之证然献可替否乃为正直从君岂得谓之正直退公之下系以自公状以委蛇明谓退自公朝岂得以退为减朱传以为退朝而食于家从公门而出其训当矣然既不用郑氏之解何以仍袭节俭正直之说节俭正直究于何见之乎惟朱传所谓从容自得者于理为近然则此篇特言国家无事大臣得以优游暇豫无王事靡政事遗我之忧耳初无美其节俭正直之意不得遂以为文王之化也二篇系诸事废弛之象盖此二篇皆周道渐衰穆王以后所作故皆次于甘棠之后无故而速讼狱百姓固已不得其平矣为大夫者夙兴夜寐扶弱抑强犹恐有覆盆之未照乃皆退食委蛇优游自适若无所事事者百姓将何望焉文王之民可谓安矣然犹视民如伤自朝至于日中昃不遑暇食大夫安得自暇逸乎合观二诗明系太平日久诸事废弛之象正如金史所云宰相皆缓语低声以为养相度以致万事不理然者岂得以为文王至治之时诗乎且余尝见今之为州县者矣或早起晏眠勤于职业则百姓皆得自安于畎亩若从容暇豫而不事事则吏胥作奸强凌弱众暴寡四境之内莫不嗟怨故孔子曰诵诗三百授之以政不达使于四方不能专对虽多亦奚以为正此谓也自以此为文王之化于是百姓之狱讼日繁大臣之优游养望皆视以为固然政与诗判然而不相入矣殷其雷本篇无劝以义之意此篇序以为大夫远行其室家劝以义今玩其词意但有思夫之情绝不见所谓劝义者何在笺谓归哉归哉劝以为臣之义未得归也诗明明望其归而笺反谓劝以不归与经正相悖戾朱子但谓思念其夫无劝以义之意是也然虽思念而无感伤之情怨尤之语则是妇人犹知大义不至以私害公即此见先王之遗泽未远正与周南桃夭之诗相类虽平平无奇而非后世所能及也然则作诗之时上距成康之世犹未甚远也В梅野有死二篇均非文王之化В梅序以为被文王之化男女得以及时朱传从之谓女子贞信自守惧其嫁不及时而有强暴相辱也野有死序以为天下大乱强暴相陵被文王之化虽当乱世犹恶无礼朱传从之谓女子贞洁自守诗人因所见而美之也余按男先乎女正也以女求男无耻甚矣况不俟备礼而欲以一言定约贞者固如是乎女子之职女红而已怀春则心固已荡矣以男诱女不良莫甚焉何以尚称为吉士乎文王治化旁敷计必先被于男子而后及于女子今如序传所言行露В梅野有死三诗男无不强暴者女无不贞洁者何圣人之化感女易而感男难乎盖此二诗原不作于文王之世其诗意亦必不如序传之所云者借物言情大抵古人触目而会心借物以言情所言者此而其意不必果在此要在读者善会之耳孔子曰譬如为山未成一篑止吾止也譬如平地虽覆一篑进吾往也此岂为为山者言之乎然犹云譬也孔子曰岁寒然后知松柏之后也则但言松柏矣圣人岂果为松柏赋乎况诗之为体尤多假事以喻其意但取其理之足以相明情之足以相感而不得尽执所言者以为实是以春秋传晋执卫侯郑伯为卫侯故如晋子展赋将仲子兮晋侯乃许归卫侯晋韩起聘于郑郑六卿饯之于郊子大叔赋褰裳韩起曰起在此敢勤子至于他人乎郑伯享晋赵孟子皮赋野有死之卒章赵盂赋常棣且曰吾兄弟比以安也可使无吠若如序传所释则三子之取义为不伦矣然则此二篇者当时必有所指但世远书轶不可考其为何事耳读者且宜从容涵咏以玩其文理意趣不必定以强暴公行为文王之化也小星江有汜二篇均上惠不逮下小星序云惠及下也夫人无妒忌之行惠及贱妾进御于君知其命有贵贱能尽其心矣江有汜序云美媵也勤而无怨嫡能悔过也文王之时江沱之间有嫡不以其媵备数媵遇劳而无怨嫡亦自悔也朱子集传亦用其说余按世之盛也上惠恤其下下敬事其上让于德而循于礼服于善而感于恩何至诿于命之不同至于以命自解则在上者惠固无以逮下而在下者亦未尝心悦诚服矣即江有汜之后也悔亦似望其悔者未必其真悔也细玩二诗词意皆在上者不能惠恤其下而在下者能以义命自安之诗或果媵妾之所自作或士不遇时者之媵妾以喻其意均不可知要之皆足以见先王之化入人之深上虽不能厚施于下而下犹不敢致怨于上安于命而望其改依然忠厚之遗也故此二篇当与周南之つ木螽斯参看读つ木螽斯者当知为上者无论男子女子皆当惠爱其下而后能得其下之爱戴欢悦读小星江有汜者当知为下者亦无论男子女子虽上之惠不逮于下而皆当恪共其事不可有怨尤其上之心其庶乎不愧于读诗矣然则此二诗固瑕瑜不相掩者谓为文王之化盛世之音失其旨矣何彼矣本篇决为东迁后诗何彼矣一篇明言平王之孙其为东迁后诗无疑郑渔仲固已言之矣盖此诗虽晚作然以王姬下嫁而不侈言其贵宠盛称其车服以肃美之则是犹有先代淳朴之遗是以圣人犹有取焉乃毛传云平正也武王女文王孙适齐侯之子夫经明明言为平王而传犹以为文王然则经之未尝言为某王而传强属之文王者岂可以胜数哉且称为平王者谓非平王宜臼则其称为庄公穆公者亦可谓之非鲁侯同秦伯任好乎王氏安石乃以书之宁王为比刘氏瑾又以大雅之称辟王商颂之称玄王武王曲为之解强词夺理抑又甚焉何者夫所谓宁王者犹其称哲王也所谓辟王者犹其称君王也可以称此王亦可以称彼王故宁王或以为文或以为武泛称之则可耳若云宁王之孙辟王之孙则不知其果出于何王也古人宁有如是不通之文理乎至商以玄王称契未闻相土上甲微之亦为玄王也以武王称汤未闻太甲武丁之亦为武王也岂得援以为此嗟夫后之人宁叛圣人之经而不肯少异于汉儒之传宁使文理不通而必欲曲全夫相沿之说真可为长太息者矣且大雅尚书称文王者无虑百馀何以不一称为平王由是言之平王断断非文王明矣齐侯之子非齐襄公然以齐侯之子为齐襄公亦恐未然襄公即位始取王姬不得称为齐侯之子春秋书之不过以鲁为之主故耳其王姬之不见于春秋者固不知几何也说诗者不诬经以从传不强不知以为知庶乎其可与言诗矣驺虞驺虞应从鲁韩说驺虞毛诗以为仁兽之名鲁诗韩诗则以为掌鸟兽之官欧阳永叔以鲁韩为是而朱传则用毛说余按驺虞之为兽稽之经传皆无文而传有驺人虞人之官鲁韩之说为有征矣且麟趾首句言麟故下言吁嗟麟兮此篇前二句但言草木禽兽之繁而末忽叹美于仁兽于文义毫不相蒙自当以鲁韩欧阳之说为正其诗意则序与朱传皆得之但未必在文王时耳至传以此诗在召南中遂以为南国之诗亦恐未然殷其雷何彼矣皆周人之诗何必此诗定属之南国乎此与麟趾皆盛世之音然乃列于二南后者盖序诗者以关雎鹊巢以下六篇皆王化之基是以冠于二南之首此二篇则皆咏叹成周之盛是以取之以殿二南以见其化之被于子姓而极于昆虫草木犹十五国风之以二南始以豳风终不可谓邶十二国之诗在前而豳风在后也通论十三国风风无正变说毛诗者以二南为正风十三国为变风余按七月一篇乃周王业之所自基东山破斧敌王所忾劳而不怨非盛治之世安能有此此固不得谓之变也淇澳以睿圣得民缁衣以好贤开国鸡鸣之勤昧爽蟋蟀之戒逸游皆足以见君德民风之美何所见其当为变风也者盖春秋之世距成康盛时渐远故其诗轶者较多且当周初方尚大雅故风与小雅皆不甚流传雅音渐衰而风始着是以衰世诗多盛世诗少初未尝以正变分也惟二南中关雎鹊巢之三与麟趾驺虞以燕射时所歌故不至于逸耳安得因此数篇遂断以二南为正风十三国为变风也哉且即衰世亦未尝无颂美之诗若定之方中纪卫文之新政鸠美淑人之正国以及干旄之下贤羔裘之直节无衣之勤王较之行露死之诗果孰优而孰劣即君子于役之苟无饥渴亦何异于卷耳之彼周行出其东门之匪我思存岂不胜于汉广之言秣其马何所见而彼当为正此当为变乎郑渔仲云风有正变仲尼未尝言而他经不载焉独出于诗序缁衣之美武公驷小戎之美襄公亦可谓之变风乎其说是矣然又为变之正之说以斡旋之则是犹未免依违于两可也朱子亦言正变之说经无明文可考然亦姑从序说吾不知其为何故也太史采风之说不可信旧说周太史掌采列国之风今自邶以下十二国风皆周太史巡行之所采也余按克商以后下逮陈灵近五百年何以前三百年所采殊少后二百年所采甚多周之诸侯千八百国何以独此九国有风可采而其馀皆无之曰孔子之所删也曰成康之世治化大行刑措不用诸侯贤者必多其民岂无称功颂德之词何为尽删其盛而独存其衰伯禽之治郇伯之功亦卓卓者岂尚不如郑卫而反删此存彼意何居焉且十二国风中东迁以后之诗居其大半而春秋之策王人至鲁虽微贱无不书者何以绝不见有采风之使乃至左传之广搜博采而亦无之则此言出于后人臆度无疑也盖凡文章一道美斯爱爱斯传乃天下之常理故有作者即有传者但世近则人多诵习世远则渐就湮没其国崇尚文学而鲜忌讳则传者多反是则传者少小邦弱国偶遇文学之士录而传之亦有行于世者否则遂失传耳不然两汉六朝唐宋以来并无采风太史何以其诗亦传于后世也大抵汉以降之言诗者多揣度而为之说其初本无的据而递相沿袭递相祖述遂成牢不可破之解无复有人肯考其首尾而正其失者迨于有宋诸儒甚且以后汉人所作之序命为周太史之所题古人已往一任后人之加之于伊谁良可慨也诗序所举人名不可信世儒皆谓诗序近古其说必有所传十二国风之中称为美某公刺某公者必某公之事无疑也虽然余尝细核之矣邶卫风三十九篇直指为某君者十有七王风十篇直指为某王者五郑则二十一篇而直指者十有一齐则十一篇而直指者六唐则十二篇而直指者九陈则十篇而直指者七乃至秦止十篇而得九曹止四篇而得三惟其事与君无涉则已耳苟事涉于其君不举其谧则称其名与字徒称君者百不得三四焉可谓言之凿凿也已而独魏风七篇桧风四篇则无一篇直指为某君者言及其君但云其君俭啬褊急其君俭以能勤君不用道忧其君刺其君疾其君而已未尝一举其谧若字此何以说焉既果真有所传何以此二国独不知其为某公况桧亡于鲁惠之世魏亡于鲁闵之世且在齐哀陈幽之后二百馀年何以远者知之历历而近者反皆不之知乎盖周齐秦晋郑卫陈曹之君之谧皆载于春秋传及史记世家年表故得以采而附会之此二国者春秋史记之所不载故无从凭空而撰为某君耳然则彼八国者亦非果有所传而但就诗词揣度言之因取春秋传之事附会之也彰彰明矣谚曰宁在人前全不会莫在人前会不全盖会不全则智穷于所域其为剿袭与否人一望而知之不能欺也然自有序以来斥其妄者自朱子及郑渔仲王伯厚以外不多觏焉其亦可怪也夫邶卫风绿衣日月非庄姜伤已失位而不见答之诗绿衣以下四篇序皆以为庄姜之诗绿衣序云卫庄姜伤已也妾上僭夫人失位而作是诗也日月序云庄姜遭州吁之难伤己不见答于先君以至困穷也余按春秋传文绝无庄姜失位而不见答之事桓公戴妫子也而庄姜以为己子立以为太子非夫妇一体安能得之于庄公且使庄公而好德也必无纵妾上僭之事如好色也庄姜之美谁能逾之而反使之失位乎至幸嬖人而生子亦人君之常事春秋传中多矣不得以此为不答庄姜证也原序所以为是说者无他皆由误解春秋传文谓庄姜无子由于庄公之不答是以硕人序云庄姜贤而不答终以无子然有子无子岂尽在答与不答哉汉薄氏宋李妃皆以一夕之幸而有子赵飞燕合德专宠嫉妒而卒无子今世夫妇相爱不忍畜妾而无子者何限乃以庄姜无子遂悬坐庄以不答之罪可谓汉庭锻链之狱矣庄公之失惟宠州吁一事耳然此特由溺爱而无远虑与齐僖公之宠无知正同初不料其后日有弑夺之祸也果纵妾使上僭果不答庄姜而使之失位则亦何难废桓公而立州吁然则庄公初未尝有大昏惑之事也不过说诗者强以加之以蕲其说之相符耳且使庄姜果贤庄公即不见答犹当委婉措词怨而不怒庶不失诗人忠厚之旨乃日月之诗云乃如之人兮德音无良何至于是彼谷风之弃妇又当作何语乎使庄姜果如是则亦无怪庄公之不答矣为是说者非止诬庄公抑且诬庄姜而教天下妇人以怼其夫其所关于名教风化者非小事也由是言之此二诗者或系妇人不得志于夫者所作其所处之地必有甚难堪者断断非庄姜诗也盖汉之取士多以经术而每经有数家之传故师弟子相授受务巧于说经以期求胜于人而不肯缺所不知犹今人之致力于讲章求工于举业以期得隽也说经者能傅会以他经传则人惊其淹博服其论议以为其说有据犹今人于场屋中能剿袭左传涂抹三礼则考官咸以为博而拔擢之不复问其经旨之合与否也是以其说如是本无足怪而后之人遂奉以为不刊之论致古人之受诬几二千年而不能白则大误矣乃朱子于此数篇皆从序说且并柏舟一篇亦疑以为庄姜之诗吾不知其为何故也说并见后燕燕终风硕人诸条下燕燕非庄姜送戴妫诗燕燕序云卫庄姜送归妾也笺云完立而州吁杀之戴妫于是大归庄姜远送于野作诗以见志余按此篇之文但有惜别之意绝无感时悲遇之情而诗称之子于归者皆指女子之嫁者言之未闻有称大归为于归者恐系卫女嫁于南国而其兄送之之诗绝不类庄姜戴妫事也自庄公之立至是已三十有九年庄姜戴妫恐不复存史记以为戴妫先死而后庄姜以桓公为己子虽未敢必其然然献公之出也定姜见于传其入也敬姒见于传而记桓公之弑州吁之杀绝无一语及于庄姜戴妫若无二人然者则二人固未必存也且庄姜既以桓公为己子矣庄姜当大归何以大归者反在戴妫而古者妇人送迎不出门庄姜亦不应远送于野也又按鲁诗韩诗及列女传皆以此为定姜所作或以为献公无礼于定姜故定姜作此或以为定姜归其娣送之而作或以为定姜送妇作然以词意观之时势考之皆未有以见其必然盖皆各以其意揣度言之是以参差不一皆未可执以为实也说并见前条下终风非庄姜伤己遭州吁侮慢诗终风序云庄姜遭州吁之暴见侮慢不能正也余按州吁弑君之贼也庄姜妇人不能讨则已耳岂当爱之而复望其爱己乃曰顾我则笑谑浪笑傲此何言也而可以出之口曰寤言不寐愿言则怀此何人也而可以存此心庄姜果赋此诗一何其无耻乎朱子集传固已觉其不合乃以终风为指庄公然比之以终风且暴斥之以谑浪笑傲皆非庄姜所当施之于庄公者且既谓庄姜不见答于庄公矣又何以有顾我则笑之语详其词意绝与庄姜之事不类是以施之于州吁不合施之于庄公亦不合也窃谓年远事湮诗说失传者多宁可谓我不知不可使古人受诬于千载之上说并详前两条下击鼓非州吁伐郑事天下之事有我所知有我所不知不可谓有所知者已尽天下之事而天下之言断无有在我所知之外者也击鼓一诗序以为卫州吁用兵暴乱使公孙文仲将而平陈与宋则是即春秋鲁隐公四年四国伐郑事也然今考之经文则大不然凡两国不相和而为和之曰平春秋平莒及郯卒平郑卫是也今也卫自伐郑以媚宋耳而诗乃云平陈与宋宋与陈初无隙也何平之有东门之役五日而还不为久也秋而再伐州吁旋死则亦旬月而还师矣而诗乃曰爰居爰处爰丧其马苟非师老岁淹暴露已久何至为是言乎细玩此诗其非州吁伐郑之事明甚盖春秋之始上去平王东迁已四十有九年其间诸侯交兵之事盖多有之但不见于经传无可考耳我所未知遂谓必无是事凡所言者皆我所知苟取其近似者而附会之呜乎何其谬也且卫有孙氏卫之世卿也故曰从孙子仲序乃以为公孙文仲亦误朱子诗传不驳其失以为或然固已异矣乃后人之复为委曲弥缝其说则尤大谬或云先和陈宋而后进兵然则何以不言其后而但言其先或云自夏而秋仅隔一时必帅师在途又闻后命未得班师故也然则春秋何以两书伐郑且卫与郑数百里耳五日而还不匝旬而至国矣何至历三月而犹未归乎嗟夫但欲曲护前人之失遂不顾其说之不通古人之诗其晦于后人之说诗者岂可胜道哉式微旄丘非黎侯寓卫事式微序云黎侯寓于卫其臣劝以归也旄邱序云责卫伯也狄人追逐黎侯黎侯寓于卫卫不能修方伯连帅之职黎之臣子以责于卫也余按春秋宣公十五年传文酆舒杀晋伯姬晋侯将伐之伯宗斥酆舒有五罪而夺黎氏地居其一焉其年晋侯灭赤狄潞氏立黎侯而还则是黎之失国在鲁文宣之世酆舒为政之时上距卫之渡河已数十年黎侯何由得寄于卫卫亦安能复黎之国乎其时不符一也黎在山西卫在山东而诗乃云狐裘蒙茸匪车不东方欲西归而反以不东为解岂非所谓北辕将楚乎其地不合二也且黎既失国则其故土为狄所据黎侯安能归国而其臣乃劝之卫自宣公以后日就微弱而狄日以强大晋文襄之盛且不暇于制狄而奈何以之责卫乎细玩诗词或果有邻国之君寓于卫或别有所指而传者失之均未可知说毛诗者但见春秋传有夺黎氏地及立黎侯之事未暇细考遂附会而为之说耳后人乃强为之解谓黎侯凡再失国黎侯寓在卫东故云匪车不东欲以曲全序说谬矣新台二子乘舟非卫宣公及寿事新台序云刺卫宣公也纳之妻作新台于河上而要之国人恶之而作是诗也二子乘舟序云思寿也卫宣公之二子争相为死国人伤而思之作是诗也其事盖本之春秋传然诗所言殊与传所载者不类何者宣公之子也以父而夺子妻禽兽行也此真所谓言之丑者乃但笑其蘧除戚施若憎宣公之老且丑者少知名义者肯为是言乎既至而知其美故夺取之未至而先筑台又不于国而于河上欲何为者寿死于盗始至莘诗何以称二子乘舟自卫至齐皆遵陆而行特济水时偶一乘舟耳既非于河上遇盗何不言其乘车而独于其乘舟咏之思之细玩二诗之词与传所载寿之事了不相涉其非此事明矣左传记宣公夷姜生急子事不可信然即传文亦有未可以全信者宣公之立在鲁隐公四年石蜡既杀州吁迎于邢而立之而传称宣公于夷姜生急子谓于夷姜在为公子时乎则当庄桓之世必不敢而在邢又不能且石蜡讨贼立君亦必择其贤者左公子氵曳右公子职何人不可以立而必立此淫乱之人乎谓于夷姜在已为君后乎则宣公在位仅十有九年急子之娶少亦当十四五岁早亦当在宣公十六七年之时则宣公卒时寿朔皆尚在襁褓寿安能盗旌而先即朔亦不能构急子也此乃必无之事昔人固有辨之者矣盖缘左传一书采摘太广但有所得即缀于篇而不暇辨其是非虚实况此事乃后日所追述非若朝聘侵伐史臣按月而书者此固未可尽执为实也嗟夫左传犹不能以无误况于诗序乌在其可以尽信乎诗序惟风多得实诗序惟风多得实定之方中经有明文载驰传有明文不待言矣柏舟以为共姜自誓之诗今玩其词我仪我特之称之死靡他之语其为妇人守贞不贰之作无疑而髟彼两髦属之于世子语亦符合此必有所传而云然非揣度而为之说也墙茨偕老鹑奔三篇以宣姜昭伯之事当之虽无确据然玩其词意与其事正相合序说近是惟传以鹑奔为假惠公之言以刺之尚恐未然观其称君而不称母或卫之群公子所作未可知也ぐ以下三篇亦得诗意但时世则未可知耳唯采唐说者多疑之说见后条卫俗非郑所能及郑风二十一篇男女相悦者不下十篇其守正不淫者一篇而已风凡十篇贞者一篇淫者一篇而刺淫者乃至四篇之多卫俗非郑能所及也且东门不过自明其志而已未尝敢斥淫者之失而乃云不可道言之丑子之不淑人之无良大无信不知命深斥痛绝至于如是何哉盖风俗所在虽贤人亦无如之何彼既习于淫矣而有一守正者出焉方且嫉之笑之求得免焉足矣何敢反以责人若公然深斥之痛绝之不一而足则是先王之礼教犹存民间之风俗未坏贤者多而不肖者少见无礼者群然怪之是以绝之斥之而无所忌人亦以为是而传而诵之也吴季札云卫康叔武公之德如是岂不信与吾故读墙茨君子偕老鹑奔三篇而知卫之必亡而又知卫之必将复兴也至其立言之妙则墙茨君子偕老二篇为最墙茨一篇初不明斥其恶而但云不可道言之丑不言之刺甚于言矣君子偕老先从对面着笔而以象服是宜一句跌醒然后用二语点出主意笔法之巧最耐咀嚼玩味孔子曰不学诗无以言良不诬也相鼠刺无礼仪亦足以见风俗之美桑中等篇作诗者无刺意诗序云桑中刺奔也卫之公室淫乱男女相奔至于世族在位相窃妻妾期于幽远政散民流而不可止吕氏祖谦云诗之为体不同有铺陈其事不加一词而意自见者此类是也严氏粲云或以桑中为淫奔者所自作则非所谓止乎礼义矣当从国史所题以为刺也朱子诗序辨说云此诗乃淫奔者所自作序之首句以为刺奔误矣又云诗之为刺固有不加一词而意自见者清人猗嗟之属是已然尝试玩之则其赋之之人犹在所赋之外岂有将欲刺人之恶乃反自为彼人之言以陷身于所刺之中而不自知也哉又云以是为刺不惟无益殆恐不免于鼓之舞之而反以劝其恶也余按桑中一篇但有叹美之意绝无规戒之言若如是而可以为刺则曹植之洛神赋李商隐之无题诗韩之香奁集莫非刺淫者矣夫子虚上林劝百讽一古人犹以为讥况有劝而无讽乃反可谓之刺诗乎余尝细核序文比其前后而参观之同一题为刺而其文互异新台以为刺宣公则其文云国人恶之而作是诗南山以为刺宣公则其文云大夫遇是恶作诗而去之诸如此类序以为作诗者之刺其君文甚明也若桑中序首言刺奔而下但言卫之公室淫乱男女相奔远序首言刺荒而下但言哀公好田猎国人化之习于田猎谓之贤闲于驰逐谓之好丰序首言刺乱而下但言婚姻道缺着序首言刺时而下但言时不亲迎皆无一言及于诗人之剌之者与新台南山诸篇之文绝不类疑作序者以录此诗于国风中以垂戒于后世故谓之刺未必果谓作此诗者之刺之也凯风序云美孝子也而诗称有子七人莫慰母心此为美之乎抑为责之乎疑序亦以录此诗为美之非以作此诗为美之也静女有狐之刺时溱洧绸缪之刺乱恐亦皆当如是正不必曲为说以附会之也干旄访贤才卫之重封由于齐桓齐桓所封者邢与卫也然邢仅二十馀年而遂亡而卫历春秋及战国秦又数百年而始亡何哉吾读干旄之篇而知卫之所以久存良有由也盖国家之治惟赖贤才而贤才不易得故人君于贤才不惟当举之用之而且当鼓之舞之旌旄之贲于浚所以下贤也即所以劝贤也下贤则有以咨诹治道劝贤则人皆争自濯磨而贤才将不胜其用故季札至卫而曰卫多君子未有患也君子之所以多正由其君好贤因而其卿大夫咸知下士躬访贤才于畎亩中以故人皆竞于贤耳是知立国之规模未有不在于好贤者读诗者能以此篇例之则授之以政而无不达者矣硕人非闵庄姜诗硕人序以为闵庄姜之诗谓庄公惑于嬖妾使骄上僭庄姜贤而不答终以无子国人闵而忧之朱子集传从之更无异说余按此篇凡四章首章言其贵次章言其美三章言其婚成四章言其媵众毫不见有刺庄公之意不知序与传何从而知之且玩诗词乃其初至时作当其初至何由预知异日庄公之不见答以至无子而闵之其三章云大夫夙退无使君劳方且代体庄公晏尔新婚之情而惟恐其过劳乌有所谓忧其不答者哉揆序与传之意皆由误解春秋传文遂并以误解诗春秋传云卫庄公娶于齐东宫得臣之妹曰庄姜美而无子卫人所为赋硕人也此诗次章正言庄姜之美则是以此诗证其美非以此诗证其无子也若云美卫人所为赋硕人也而无子则语不成文矣故待其文既毕然后证之非谓因其无子而后赋此诗也且春秋传所记并无庄公不答之事有子无子亦不在答与不答也即嬖人生子亦当在晚节非庄姜归时已然何故初归而即不答以致无子乎二妫之娶后此矣然厉妫生子孝伯戴妫生子桓公庄姜娶于二妫之前何以独不见答而无子乎详序所言与传了不相合乃朱子云此序据春秋传得之严氏粲云题以闵庄姜有左传可证若不用序以此为美庄姜可乎此大不可解也且诗果以庄姜贤而不答而闵之则当极书其贤微讽其不答乃但侈称其族之贵色之美车服之盛媵妾之多贤何在焉称人之贤者固如此乎至于不答则绝无一语微露之朱子但欲曲全序说乃云称其族类之贵见其为正嫡小君所宜亲厚而重叹庄公之昏惑也于三章则云叹今之不然也诗自言彼传自言此冤矣夫诗之体虽婉要必其言微露此意乃可从而畅之若诗绝不言而吾必谓其有此意天下尚有不可附会者乎近世有不喜李白诗者取杜甫春日怀李白诗释之谓甫素轻白云白也之诗号为无敌然不过飘然思不群而已其清新不过如庚开府其俊逸不过如鲍参军何尝果无敌乎何时重与白聚细论诗律以发其蒙也集传之释此诗毋乃类是嗟乎不欲改先儒之说无宁听古人之诬孰轻孰重必有能辨之者说并见前绿衣诸诗下河广非宋襄公出母诗河广序云宋襄公母归于卫思而不止故作是诗也朱子集传因之云卫在河北宋在河南宋桓公夫人生襄公而出归于卫襄公即位夫人思之而义不可往故作此诗余按春秋闵公二年狄灭卫卫人渡河而庐于曹僖公九年宋桓公乃卒则襄公之世卫已在河南不待杭河而后度也诗安得作如是言乎孔氏颖达严氏粲固已觉其不合顾不肯变易旧说乃复曲为之解孔氏以为假有渡者之词非喻夫人之向宋渡河也然则三百篇中何语不可谓之假设亦何所取义于河而假之乎严氏以为作于卫未迁之前桓公犹在然则夫人非义不可往乃势不能往其作此诗一何无耻也盖序与传之为此说不过一时失于检点而忘襄公之立在卫渡河以后学者不肯直抉先儒之误已非直道而行之正况欲委曲回护以诬古人而惑后世乎是所谓岂徒顺之又从而为之辞也且宋桓贤君也其夫人思子而能止乎礼则亦贤夫人也以贤夫人而遇贤君何以得出夫妇之义重矣苟非得罪宗庙不至于出夫人而贤也必无可出之罪无罪而出之又岂贤君之所为乎余玩此篇词意似宋女嫁于卫思归宗国而以义自闲之诗学者以是为说亦可矣何必诬古人而后足以垂世立教哉朱子最不取序然其本序意以说诗者一何多也伯兮非卫人从王伐郑事伯兮一篇郑氏以为即春秋桓五年蔡人卫人陈人从王伐郑之事朱子云诗言自伯之东郑在卫西不得为此行矣其说是也乃孔氏正义复曲为之解言兵至京师乃东行伐郑京师在卫之西数百馀里岂得置西不言而反言东天下有如是不通之文理乎况诸侯之师从王伐郑必有约会之地断无至周而后东行之理观春秋传诸侯会晋伐郑从未有至晋而后南行者其说之诬亦已明矣盖自平王之东四十有九年而后入春秋其时王室尚未甚微安知其无征伐之事而外征伐之不书于鲁史之策者亦多岂得见有桓王伐郑一事遂纡曲牵合以附会之哉膏沐为夫容抑吾于此诗有感焉古之妇女膏沐而已膏沐以为夫容而已秦汉以来始有脂粉唐人尤以为重宋元之际加以缠足而天真几不复存矣余幼时见妇女妆束尚近浑朴近则惟务趋时妖淫怪妄愈出愈奇见之令人作恶而其人以为非是不足以逢时至有其夫禁之而不听者吾不知其谁为容也故诵此诗有三益焉一则为人上者知夫妇离别之苦而兵非不得已而不用一则为丈夫者念闺中有甘心首疾之人而路柳墙花不以介意一则为妇人者知膏沐本为夫容而不可学时世梳妆以悦观者之目则庶乎其为不徒诵此诗也已正不必取春秋中事以附会之也说有狐木瓜者之锻炼天下有词明意显无待于解而说者患其易知必欲纡曲牵合以为别有意在此释经者之通病也而于说诗尤甚有狐木瓜二诗岂非显明易解者乎狐在淇梁寒将至矣衣裳未具何以御冬其为丈夫行役妇人忧念之诗显然而笺云妇人丧其妃耦欲与人为室家夫他人无裳与己何涉妇人如此之无耻乎且何所见之子之必为他人而非其夫也木瓜之施轻琼琚之报重犹以为不足报而但以为永好其为寻常赠答之诗无疑而序云美齐桓也卫处于漕齐桓救而封之遗之车马器服卫人欲厚报之而作是诗夫齐桓存卫其德厚矣何以通篇无一语及之而但言木瓜之投感人之德者固如是乎且卫于齐有何报而乃自以为琼琚也汉周亚夫之子为父治葬具买甲五百被廷尉责曰君侯欲反邪亚夫曰臣所买器乃葬器也何谓反吏曰君侯纵不反地上即欲反地下耳世之说诗者何以异此盖汉时风气最尚锻炼无论治经治狱皆然故曰汉庭锻链之狱狱之锻炼含冤于当日者已不可胜数矣经之锻炼后人何为而皆信之朱子最不信序然于有狐亦谓寡妇见鳏夫而欲嫁之是朱子亦不以锻炼为非矣古人之冤其遂将终古不白邪唯于木瓜不用序说但疑以为男女赠答之词尚未敢必其然投桃报李诗有之矣木瓜琼琚施于朋友馈遗之事未尝不可非若子嗟子国狡童狂且之属必荡子与游女而后有此语也即以寻常赠答视之可也邶卫二风无渡河以后诗邶卫风三十九篇玩其词意考其时势惟风自柏舟外皆春秋时事而邶卫二国风多似春秋以前所作淇澳硕人不待言矣其馀诸篇皆与春秋经传所载卫国之事无所关涉且邶风十九篇而毖彼泉水亦流于淇在第十四篇中卫风仅十篇而言淇者四至第九篇犹云在彼淇梁其为渡河以前之诗明甚考卫渡河之日在鲁闵公二年上距春秋之初仅六十年然则其诗在春秋以前者多矣故序虽以春秋中事附会之而委曲牵强卒不能合也惟风春秋时诗为多故序说多得之其风所以分为三者盖必有说但世远书轶无从考耳春秋传季札请观周乐为之歌邶卫曰吾闻卫康叔武公之德如是是其卫风乎则当时固已合之矣然皆各为次序故不能并为一读者但当即词以求其意此非大义所关正不必强为说以曲解之也又按旧说以邶卫皆殷畿内地名北曰邶南曰东曰卫今观邶卫二风皆无渡河以后之诗独风有之似在东者然疑旧说之误也卷三王风黍离非追伤诗黍离一篇韩诗以为尹吉甫信谗而杀伯奇其弟伯封求而不得忧懑不识于物视黍离离反以为稷之苗今玩其词乃似感伤时事殊不见其为遭家庭之变者也毛诗序则以为周大夫行役至于宗周过故宗庙宫室尽为禾黍闵周室之颠覆而作是诗较韩说为近理然玩心忧何求之语乃忧未来之患亦不似伤已往之事者也且二家之讹不过以章首言黍离稷苗故耳然作诗者多就其所见以起兴蒹葭大杜意原不在于物岂得以章首言黍稷遂断以为诗人之旨在是乎哉细玩此诗词意颇与魏风园桃相类黍离稷苗犹所谓园桃园棘也行迈靡靡犹所谓聊以行国也不知我者谓我何求犹所谓谓我士也罔极心之忧矣其谁知之也然则此诗乃末乱而预忧之非已乱而追伤之者也盖凡常人之情狃于安乐虽值国家将危之会贤者知之愚者不之觉也是以不知者谓之何求黍离忧周室之将陨亦犹园桃忧魏国之将亡耳若待故宫已为禾黍而后忧之不亦无及于事矣乎且平王之东也非由西而东也当其未立之时畿甸已尽没于戎矣是以平王以岐丰地与秦而使自为取之然秦亦不能有至其子孙始陆续攻得之当东迁之初故国皆戎也大夫何为而至其地宋之南渡也称臣于金故其臣有衔命至金者平王未尝乞怜于戎也大夫安能行役于故国哉盖缘说毛诗者谓王风皆周东迁以后之诗此篇居王风之首当为初迁时所作有此成见在心故见章首言黍稷遂以为故宫之禾黍耳其实王风不必皆在迁后读者当玩其词以求其意不得因此遂定以为行役于故国也曰然则季札何以谓为周之东也曰此不过大概言之耳非为其必无一二篇在东迁之前也正如称大雅为文王之德而大雅岂尽文王之德称郑风为其细已甚而有缁衣羔裘称唐风为思深忧远而有绸缪葛生岂得以是为疑也哉朱子集传虽亦用序说然终未有以见其必然也扬之水非刺平王私舅扬之水序云刺平王也不抚其民而远屯戍于母家周人怨思焉余按申与甫许皆楚北出之冲而申倚山据险尤为要地楚不得申则不能以凭陵中原侵扰畿甸是以城濮还师楚子入居于申鄢陵救郑子反帅师过申申之于楚犹函谷之于秦也宜王之世荆楚渐强故封申伯于申以塞其冲平王之世楚益强而申渐弱不能自固故发王师以戍之耳非以申为舅故而私之也不然戍申足矣又戍甫戍许何为者曰为申同姓故也曰申同姓之国若是亲乎申与齐许纪甫皆姜姓也然齐灭纪又灭许以与郑而晋亦灭虞虢焦滑霍扬韩魏同姓之国且自相灭矣况于母家之同姓而平王乃有是推乌之爱乎盖甫即吕也书吕刑或作甫刑是也楚子重请取申吕以为赏田巫臣曰此申吕所以邑也是以为赋以御北方若取之是无申吕也晋郑必至于漠然则申吕二国皆楚北冲惟许地稍近内然楚师度申吕而北则必经许是以齐桓得许则能伐楚而至召陵晋文践土之盟不得许则于盟后汲汲率诸侯以伐之晋霸既衰许折而入于楚始以争郑为事耳由是言之平王之戍三国非私之也谓平王之戍申为私其舅则宣王之封申亦为私其舅乎谓平王之戍甫许以申同姓故则宣王之城齐亦以申同姓故乎惜乎说经者不考其时势而但以己意度之者多也申侯无与弑幽王事朱子诗集传云申侯与弑幽王法所必诛平王知有母而不知有父知其立己为有德而不知其弑父为可怨至使复雠讨贼之师反为报施酬恩之举则其得罪于天甚矣余按申侯与弑幽王其事本之史记而史记采之国语史苏史伯之言然经传固无此事也诗书或多缺略左传往往及东迁时事而不言此乃至周语专记周事而亦无之此非常之大变周辙之所由东何以经传皆无一言及之而但旁见于晋郑之语史伯逆料之言史苏追述之事乌在其可信为实也且所载二人之言荒谬者亦多矣伊尹圣人也而以为与妹喜比而亡夏胶鬲贤人也而以为与妲己比而亡殷诬矣褒君也而化龙龙也而化鼋童妾也而生女而孕至数十年又妄矣如谓申侯之事必实二子之言可信将伊尹胶鬲亦果与妹喜姐己比者乎以此为平王罪吾恐古人之受诬也细玩诗词但为伤王室之微弱初无刺王之意故以扬水喻王室以束薪之不流喻诸侯之不肯敌王所忾盖因荆楚日强渐有蚕食中原窥伺畿甸之势故戍三国以遏其锋以为私其母家固已失之因序此言遂谓之为忘雠报施则更冤矣观其后数十年楚人卒县申吕通道中原陈许宋郑咸被其害赖有齐桓一匡始得少安及齐桓亡许遂改而事楚由是楚人遂观兵于周郊而问鼎焉然则此三国者正如汉之虎牢唐之维州如之何其可不戍安得不详考其时势与其地势而遽以为平王罪也说并详丰镐考信录中中谷有艹推兔爰葛ぱ皆自镐迁洛者所作中谷有艹推序云夫妇日以衰薄凶年饥岁室家相弃尔兔爰序云桓王失信诸侯背叛构怨连祸王师伤败君子不乐其生焉葛ぱ序云王族刺平王也周室道衰弃其九族焉朱子集传于中谷一篇全用序说于兔爰篇虽亦采序说而不训以为桓王伐郑之事于葛ぱ篇则绝不用序说而但以为世衰民散流离失所者所作余按兔爰诗云我生之初尚无为我生之后逢此百罹然则其人当生于宣王之末年王室未骚是以谓之无为既而幽王昏暴戎狄侵凌平王播迁家家飘荡是以谓之逢此百罹故朱子云为此诗者盖犹及见西周之盛可谓得其旨矣若以为在桓王之时则其人当生于平王之世仳离迁徙之馀岂得反谓之为无为而诸侯之不朝亦不始于桓王惟郑于桓王世始不朝耳其于王室初无所大加损岂得辽谓之为百罹百凶也哉窃谓此三篇者皆自镐迁洛者所作盖迁徒之际弃旧营新最易失所非上大有以安辑之不可是以盘庚将迁率吁众戚既迁之后奠厥攸居太王仁主则民从之如归市而传亦称齐桓迁邢邢迁如归平王不能抚其民以致父子兄弟夫妇不能相保是以其诗云然吾故读此三诗而知周之不复振也仳离犹云流离终远兄弟非迁徒之故何以至是王族即使衰微亦必不至于谓他人父谓他人母也细玩其词其为东迁之人所作明甚非但与王族无涉亦不必定在凶年饥岁时也至以桓王伐郑之事附会之尤失之远矣王风非东迁所降旧说周室东迁王室遂卑与诸侯无异故诗不为雅而为风然其王号未替也故不曰周而曰王余按风与雅者诗之两体非以天子诸侯分也犹后世之诗有乐府有古体有齐梁体有唐人近体诗之外复有词有北曲南曲也小雅中间有类大雅者亦有类风者豳风亦有类雅者犹唐人诗之边草河汉类词宋人词之天净沙西江月类曲也所以宾筵抑戒卫而列雅宫泮水鲁而称颂诸侯之国既有雅颂宁天子之畿而独无风乎东迁以前士大夫多尚雅音故风之传者少耳非以东迁故降而为风也曰然则何以不曰周风而曰王风也曰王也者别于齐秦郑卫而言之也若别于商颂则曰周颂不曰王颂矣春秋于诸侯之大夫书曰齐人晋人其师书曰齐师晋师独其于周也人曰王人师曰王师女曰王姬正曰王正何者普天之下皆周也犹之乎四量不曰齐量而曰公量二耦不曰鲁臣而曰公臣也是故风也者诗之体也非以其迁故而风之也王也者名之正也非以其风故而王之也说并见前黍离条下郑风缁衣非国人美郑武公父子为周司徒缁衣言好贤也治国之要惟在得人虽有英主非贤莫助虽有善政非贤莫行然世未尝乏贤但患人主之不好耳子之馆屈身以见贤也孟子所谓欲有谋焉则就之是也授子之粲大烹以养资也孟子所谓廪人继粟庖人继肉是也故曰好贤如缁衣恶恶如巷伯夫如是安有不得贤者郑开国之规模其在此矣大抵国家初造莫不以好贤为务虽以郑之不振而其立国之初犹且如是况齐晋之强鲁卫之久当必有更甚于此者但开国于周初世远诗轶无从见耳惟郑建国于平王之世是以此诗尚存学者所当以三隅反也序乃以为郑武公父子为周司徒善于其职国人美之而作此诗说者因曲为解谓诸侯入为卿士皆授馆于王室故云适子之馆夫郑本以王之支庶而为卿士非由诸侯而入仕王朝者其居此宫久矣何待别投以馆况馆授粲皆上施于下之词而人君爵尊禄厚亦非民之所当为之改衣授粲者也朱子集传亦用序说殊不可解嗟夫自卫序郑笺出而毛诗大行于世三百篇遂变而为章句之学与政毫不相涉矣将仲子非指庄公祭仲亦非淫奔将仲子序云刺庄公也弟叔失道而公弗制祭仲谏而公弗听郑笺云无逾我里喻言无干我亲戚也无折我树杞喻言无伤害我兄弟也余按以仲子为祭仲则此乃庄公谕祭仲之词不得反以为刺庄公至以里为亲戚以杞为兄弟其取喻亦不伦且下既明言父母诸兄矣此又何为之里与杞乎共叔庄公之母弟也庄公方假仁义以欺人将使人谓我不负弟而弟负我今乃自谓不敢爱弟少自顾惜者不肯出是语而谓庄公肯言之乎此为勉强牵合无待问者朱子驳之是已然以此为淫奔之诗则犹未得诗人之本意也果奔女与其肯拒其所欢而不使来其肯以父母诸兄人言自防闲乎且既以拒之矣而犹谓之淫奔彼奔焉者又谓之何细玩此诗其言婉而不迫其志确而不渝此必有恃势以相强者故为此言以拒绝之既不干彼之怒亦不失我之正与唐张籍却李师古聘而赋节妇吟之意相类所谓冲可怀者犹所谓感君缠绵意也所谓岂敢爱之畏我父母诸兄云者犹所谓君知妾有夫远君明珠双泪垂也此岂果爱其人哉特不得不如是立言耳又按春秋传齐侯郑伯为卫侯故如晋晋侯言卫侯之罪使叔向告二君子展赋将仲子兮晋侯乃许归卫侯其取义正与此诗语意相合无怪其能感平公而使之许也然则此诗固善于词令者故孔子曰不学诗无以言反覆读之其意自见若以为淫奔以为刺庄公而言语之妙遂泯然不复可识矣叔于田非指共叔有友人谓余曰朱子大儒诚有功于圣道独于诗传余有憾焉凡序所称为刺某人美某人者概不谓然必经有明文若叔于田者方敢指为共叔否则必以序说为非矣余曰余于朱子诗传亦有憾焉顾所憾与君异非憾朱子之不从序正憾朱子之犹未免于信序也即如叔于田二篇叔者男子之字周人尚叔郑之以叔称者当不下十之五使余为诗传必不敢谓此叔之为共叔也共叔国君之介弟也诗人果称美之当举卿士大夫以为拟乃仅曰巷无居人巷无服马彼共叔者岂但与里巷之人较优劣者乎共叔之在郑也如二君矣收二鄙为己邑其目中岂复有庄公者而诗曰衤裼暴虎献于公所彼共叔者岂尚肯获禽而献于庄公者乎子封之伐京也京叛共叔祭仲子封之谏也庄公若不为意者盖庄公已早策共叔之庸愚不能抚其众而下皆有叛心而序乃云国人说而归之朱传亦云郑人爱之段不能结京人之心而况能得郑国之人之爱且说乎且共叔之在京也抚大都收二鄙缮甲兵具卒乘爱共叔者何不述其都邑之雄富车甲之强盛而惟田猎之是言乎取二篇之诗逐文而求其义未见有一言之合于共叔者然则其非共叔明矣名字之附会大抵毛诗专事附会仲与叔皆男子之字郑国之人不啻数万其字仲与叔者不知几何也乃称叔即以为共叔称仲即以为祭仲情势之合与否皆不复问然则郑有共叔他人即不得复字叔郑有祭仲他人即不得复字仲乎宋陈振孙云本朝诸家蓄古器物款式其考订详洽如刘原父吕与叔黄长睿多矣大抵好附会古人名字如丁字即以为祖丁举字即以为伍举方鼎即以为子产仲吉即以为逼吉之类邃古以来人之生世伙矣而仅见于筒册者几何器物之用于人亦伙矣而仅存于今世者几何乃以其姓字名物之偶同而实焉余尝窃笑之惟其附会之过并与其详洽者皆不足取信矣陈氏之言可谓特识然岂惟古器物为然哉古今之如是者盖不可枚举矣故陈恒所杀者阚我也而司马氏以为宰予以予亦字子我故也饵金石药者卫退之也而孔氏以为韩昌黎以昌黎亦字退之故也世传有严洞宾者尝挑女子牡丹而传奇家遂以为吕岩事以岩亦字洞宾故也彼说诗者亦如是而已矣滏间有李氏者素封也其季弟行五者俗唿为李老五同城别有一李老五年相若也偶以事至邻郡闻者遂以为素封之李老五也延之于家厚其供帐饮食出金帛以态其狭邪游犹恐其不得当也其人知其误而利其奉亦不自言去旬月而后知其非此李老五也乃嗒焉若丧闻者莫不笑之然此二人者不惟其行同其姓亦同其误犹有说者若诗之将仲子叔子田但举其字而姓氏皆无之何所见其当为祭与共者乃说诗者动谓诗序近古其言必有所据岂知生同斯世者相距仅百里其舛误已如是况作序者上距作诗之时已八百馀年乎嗟夫嗟夫此真非言语所能争也女曰鸡鸣非贤夫妇相警戎女曰鸡鸣一篇序以为陈古义以刺今不说德而好色郑笺以为夫妇相警戒以夙兴言不留色也朱子诗传不取陈古刺今之意而但以为贤夫妇相警戒之词余按夫妇果贤则当男务耕耘女勤纺织如葛覃之刈七月之于耜举趾矣果相警戒则当如蟀蟀之无已大康小宛之无忝所生矣今也鸡鸣而起所为者弋凫雁耳饮酒耳好交游耳所谓贤者固如是乎所谓警戒者如是而已乎孟子曰鸡鸣而起孳孳为善者舜之徒也鸡鸣而起孳孳为利者之徒也然则鸡鸣而起不必贤者而后能也若但以不留色为贤则天下之男子岂必皆日日御妇人者哉盖郑俗浮薄不知勤于职业男女相悦者不必论矣即夫妇居室不为冶荡而亦不过弋游醉饱之是好初无唐魏勤俭之风秦人雄勇之俗也君子是以知其园势之不振以此为贤而相警戒误矣以为陈古刺今则尤大误岂古之人亦惟弋猎饮酒之是好哉女曰鸡鸣之可取处女曰鸡鸣一诗虽不足以当贤夫妇然亦尚有可取者在妇人之性多私所亲而执所见故女叔齐曰先君若有知也毋宁夫人而焉用老臣汉高帝大封诸子约非刘氏不王及吕氏称制而王诸吕杀诸刘矣若近世士大夫之家更难以屈指数苟于己有瓜葛者虽常有怨于夫而常思厚之夫之贫困因何致不问也夫欲薄之则以积德从厚之说进之苟于己无瓜葛者虽尝有德于夫而常思薄之夫之富贵自何来不问也夫欲厚之则以节用留馀之说进之夫夫之富贵己必与焉夫之贫困己亦必与焉此宜无事不与夫一体而倒行逆施乃如此不几以怨报德而以德报怨乎至于执所见者尤非书所能尽虽丈夫有言若弁髦然今诗乃云知子之来之杂佩以赠之知子之顺之杂佩以问之知子之好之杂佩以报之妇人能体其夫之心乃至是乎是虽不足为贤然恐后世以贤名者或未逮焉亦足以愧夫世之私所亲而执所见者矣有女同车非刺忽有女同车序云刺忽也太子忽尝有功于齐齐侯请妻之齐女贤而不取卒以无大国之助至于见逐故国人刺之朱子诗序辨说云忽之辞昏未为不正至其失国则又特以势孤援寡不能自定亦未有可刺之罪也序乃以为国人作诗以刺之其亦误矣后之读者又袭其误必欲锻炼罗织文致其罪而不肯赦徒欲以徇说诗者之谬而不知其失是非之正以乱圣经之本指坏学者之心术也朱子之辨可谓明尽然近世说诗者仍多从序说而以朱子为非是余按诗词一则曰有女同车再则曰有女同行齐侯之女深处闺中何由得与郑人同车同行郑氏不得已乃曲为之解以同车为亲迎未聘之女而遽咏其亲迎称为同车其污蔑孰甚焉一则曰颜如舜华再则曰颜如舜英明明称其色美贤何在焉岂称人之贤者固当称其色乎抑有色者即为贤女乎且齐侯初欲妻忽者文姜也文姜淫于兄而弑其夫何贤之有忽果娶之亦不过为鲁桓之续耳说者不得已乃属之再请妻时再请妻者尚未知为何人安知其不亦如文姜而郑之人遂能决其为贤女乎然则此诗即非淫奔之诗亦断断非昭公诗矣细玩此诗皆赞女子之美或男子所作或女子所作均不可知要不过称其容颜之丽服饰之华初未尝有一语称其贤也盖郑俗浮薄所郑重而乐称者惟色是以季札谓之其细已甚细也者无关于大体之谓也不必于诗词之外强寻一意以诬古人也原序所以为是说者无他当汉之时四家并立务期相胜而又其时方尚锻链故因诗有孟姜之文遂取春秋传昭公辞婚一事以附会之此乃汉时风气本不足怪而后之人遂信以为实然虽经朱子详加指驳而犹不信真大不可解也且其所以从序说者不过曰孔子删诗不当存此淫诗耳然不当存者岂独淫诗哉昭公辞婚一节乃贤哲之高行若不知称美反用刺讥此乃势利之小人扳援之鄙夫无见识之尤者何以反存之而不删乎晋董叔欲为系援求婚于范氏他日范氏纺诸庭槐为叔向所讥笑若删淫诸而独与其刺忽是圣人教人皆学董叔也尚可以为训乎吾不知世何为而信之也扶苏箨兮狡童亦非刺忽扶苏以下三篇序皆以为刺郑昭公扶苏序云刺忽也所美非美然箨兮序云刺忽也君弱臣强不倡而和也狡童序云刺忽也不能与贤人图事权臣擅命也朱子集传则皆谓篇淫奔之诗而深辟言刺忽之谬然近世说者皆以为孔子删诗不当存此淫诗反以朱子之说为非是余按谓淫诗不当存似也然所当删者岂独淫诗哉昭公为君未闻有大失道之事君弱臣强权臣擅命虽诚有之然皆用自庄公之世权重难移非己之过厉公欲去祭仲遂为所逐文公欲去高克而不能乃使将兵于河上而不召为昭公者岂能一旦而易置之此固不得以为昭公罪也如果郑人妄加毁刺至目君为狡童悖礼伤教莫斯为甚孔子曰恶居下流而讪上者何以于此等诗反存之而不删哉且所美非美者谓色乎谓德乎子都有色而已何得以比贤臣考之春秋经传昭公以前为庄公射王囚母纳宋鲁之赂而与其弑君皆王法所不容然而郑人不之刺昭公之后为厉公逐太子而夺其位倚祭仲以立而谋杀祭仲赖傅瑕以入而卒杀傅瑕贪忍谲诈背盟食言是以谧之为厉然而郑人亦不之刺独昭公较为醇谨虽无驾驭之才亦无暴戾之事谓宜郑人爱之惜之然而连篇累牍莫非刺昭公者岂郑之人皆拂人之性好人之所恶而恶人之所好者乎然则三诗之为淫奔与否虽未可知然决非刺忽则断然无可疑者孔子未尝删诗说详见后条下郑风多淫诗诗序之谬郑风为甚遵路以后十有馀篇序多以为刺时事者即有以男女之事为言者亦必纡曲宛转以为刺乱至朱子集传始驳其失自鸡鸣东门外概以为淫奔之诗诗序辨说言之详矣顾自朱予以后说者犹多从序而非朱子无他以为诗皆孔子所删不容存此淫靡之作耳余按风雨之见君子拟诸草虫隰桑之诗初无大异即扬之水东门之单施诸朋友之间亦无不可不以淫词目之可也至于同车扶苏狡童褰裳蔓草溱洧之属明明男女洽之词岂得复别为说以曲解之若不问其词不问其意而但横一必无淫诗之念于其胸中其于说诗岂有当哉且孔子删诗孰言之孔子未尝自言之也史记言之耳孔子曰郑声淫是郑多淫诗也孔子曰诵诗三百是诗止有三百孔子未尝删也学者不信孔子所自言而信他人之言甚矣其可怪也张采序陈际泰文云知为大士文者虽不佳亦佳不知为大士文者虽佳亦不佳小说载有马生者以其诗示人人咸笑之乃假扶乩称康状元海诗座客无不赞者后知其出于马始结舌不复语世儒闻为孔子所删而逐谓其无淫诗者何以异是由是言之朱子目为淫奔之诗未可谓之过也然其诗亦未必皆淫者所自作盖其中实有男女相悦而以诗赠遗者亦有故为男女相悦之词如楚人之高唐神女唐人之无题香奁者又或君臣朋友之间有所感触而之于男女之际如后世之冉冉弧生竹上山采蘼芜君嫌邻女丑之类盖亦有之子太叔赋褰裳子柳赋箨兮子羔齿赋野有蔓草赋之者既可以断章而取义作之者独不可以假事而寓情乎不然何以女赠男者甚多男赠女者殊少岂郑之能诗者皆淫女乎虽据词以说诗而不拘以成见但取其词之有资于言而不强知其意之所指为何事庶乎其得之矣季札论郑风郑风二十一篇惟缁衣好贤有开国之规羔袭直节有扶危之操其馀皆卑鄙猥琐之言耳两叔于田及女曰鸡鸣其言之津津者止弋猎一事至遵路同车之属淫靡冶荡尤不知人间有羞耻事矣故季札曰其细已甚民弗堪也是其先亡乎细也者即卑鄙猥琐之谓也习俗如此久必不胜其弊安得而不先亡是故读郑风者当知立国有久远之图教民以淳朴为贵惩淫荡之风变弋猎之俗而使之勤耕桑敦孝弟则宗社固于苞桑所谓授之以政而达焉者此也夫然后不愧于学诗耳若如诗序所言诸儒所释篇篇皆刺时事莫非爱君忧国之心则与卫齐唐魏之风几无所别季札何缘目之为其细已甚又何由知其当先亡平吾尝取传所载季札之言证之十五国风无不合者然据毛郑所注则与季札之言无一不相刺谬不知向来诸儒何以深信笃好其说而不容人少持一异议也可叹也夫齐风鸡鸣非刺诗鸡鸣美勤政也太上以德化民其次则莫若勤虽古之大圣人犹以勤为要务故书曰无教逸欲有邦兢兢业业一日二日万几传曰民生在勤勤则不匮盖人君以一身抚有一国为地广矣为人众矣所患常在耳目之不周下情之不上达故惟勤为要务何者人主日与其大臣接则宦官宫妾不能欺矣日与其群臣接则大臣不能欺矣不能欺然后能知人之贤否而用舍之不能欺然后能知人之欲恶而兴革之不然逸乐自恣深层简出大臣有权则为大臣所壅蔽大臣无权则为便嬖宦寺所壅蔽民情何由而达国政何由而治而人主之晏安鸩毒尤多因于好内故开元治非不盛得太真而遂亡同光亲翦朱梁宠刘氏而遂乱是以贤君惟恐视朝之晏不得与大夫士熟议国政而贤夫人亦惟恐其夫之耽于逸乐而不勤政是以儆之劝之知其事者作此诗以美之也序乃以为哀公荒淫怠慢故陈贤妃相成之道谬矣朱子不取哀公之说而但以为言古贤妃亦恐未然岂自丁公下至僖公十二世之中断不得有一贤夫人而必古者乃有之乎大抵序说之误皆由以十三国为变风务谓其有刺而无美有邪而无正委曲以为之解必不可通则以为陈古以刺今耳学者信为实然亦可叹矣春秋时齐晋最强之故齐风何以首鸡鸣也政勤于上也唐风何以首蟋蟀也俗美于下也春秋之时齐晋最强齐伯至数十年晋伯至百数十年此其立国之基必有远胜于他邦者而后英主得以乘其势而有为鸡鸣蟋蟀所谓先立其基者也盖自丁公唐叔立国于成周盛时其设施措置政事纪纲必有能抚绥黎庶而垂裕后昆者但世远诗缺无从详考赖此二诗犹足见其遗泽何者此二诗者皆其数世以后之诗国安民乐朝野无事正人心逸豫之时而在上者不敢自逸在下者惟恐太康是其初服之善政犹存立国之纪纲未坏是以虽有一二昏庸怠荒之主而一得贤君即可以经理整饬而得志于诸侯也故此二诗者皆当在春秋以前编诗者首载之以见夫南山卢令肃羽采苓之所以不至于亡而且以大启其国者赖有此也远着东方之日皆非刺诗远序云刺荒也哀公好田猎从禽兽而无厌云云着序云刺时也时不亲迎也东方之日云刺衰也君臣失道男女淫奔不能以礼化也后之说诗者因此遂谓作此诗者其意主于刺也余按远云揖我谓我儇兮着云俟我于着乎而东方之日云在我室兮履我即兮皆以其事归之于己夫天下之刺人者必以其人为不肖也乃反以其事加于己身曰我如是我如是天下有如是之自污者乎南山刺襄公也则其序云大夫遇是恶作诗而去之而此三诗但云哀公好田猎云时不亲迎云男女淫奔并无一言及于刺者与南山之序迥不类疑作序者之意但以录此诗为刺之非以作此诗为刺之不必附会而为之说也又按俟着俟庭施之明友亦可施之男女私会亦可未见其必为婚娶者而彼姝者子以干旄例之亦可施之男子亦未见其必为淫奔者窃谓遇此等诗但当缺其所疑不必强命之以事也说已详见前邶卫风中魏风葛屦汾沮洳皆非刺俭葛屦汾沮洳二诗序皆以为刺其君之俭啬朱传采序刺俭之说而疑其非刺君然玩其词亦并不似刺俭者象扫左辟如玉如英皆就容仪修饰之美言之似讥其华而不实者宁有刺人之俭而但叹其美好者哉褊狭也狭则不能尊贤容众非俭之谓而采莫采桑亦诗人兴之常如采苓采蕨采杞之属非谓公族自樵采于野也孔子曰与其奢也宁俭子贡曰夫子温良恭俭让以得之俭者人之美德出之于君大夫则尤难祈以币更宾以特性器用不作车服从给晋悼以霸诸侯豚肩不掩豆一狐袭三十年平仲以显其君黜官薄祭印段以保其室俭亦何负于人而乃以为刺且琐琐焉不一而足乎太古之时尊А饮楚之先世若敖曰月筚路蓝缕以启山林未闻有以其俭为病者而后世之君以奢亡国者殆不可以枚举胡为乎魏之人独以俭为诟病无怪乎宋蔡京之据周官不会之文启徽宗之奢以覆其国也盖此二篇章法与风之君子偕老略同其前文但言容饰之美而末以一二语醒出诗意直而不迫婉而多风善于立言者也履霜采莫不过借以起兴执此为俭之证误矣园桃陟岵十亩背非刺国削园桃乃忧时非刺时陟岵以为行役思亲者得之然谓国小而迫数见侵削则二篇中皆来见此意园桃所忧在国无政若果已见侵削则人皆能知之何待于思而行役亦臣民之常唐之肃羽召南之殷其雷岂必皆见侵削而后然乎至以十亩为国削小民无所居语尤附会十亩但就树桑之地言之非以十亩授田何遂至于无居朱子以为政乱国危而不乐仕是也大抵诗序揣度为多以唐魏之俗多勤俭故谓之刺俭以魏国小而邻于晋故以为国小而见侵削耳甚至唐风之蟋蟀明言无已太康而犹以为刺俭其诬古人亦已甚矣陟岵篇父曰嗟予子行役夙夜无已当以上五字为句下六字为句于文既顺于韵亦谐盖子与已谐季与寐谐弟与偕谐也近世乃于行役处读断失之矣伐檀兼刺贪与美不素餐之二义伐檀序以为刺贪朱子以为美不素餐然细玩其词二意实兼之盖惟贤人不得行其志而相率Т于十亩之间故在位者皆贪鄙之夫不以无功受禄为耻其反覆叹美于辞荣之君子者正以愧夫尸位之小人也硕鼠序以为刺其君之重敛朱子以为刺其有司然细玩其词莫我肯顾莫我肯德与小雅黄鸟篇笔意相类非惟不类刺君亦不似专指有司者盖由有司不肖惟务剥小民以自逸乐而不复理民事以致豪强舆隶皆得肆行吞噬而无所忌故民不堪其扰而思去也大抵生民困于有司之诛求者其害犹小困于众人之鱼肉者其害最鉅惟有司不以素餐为耻讼焉而不为逮逮焉而不为理则奸民益肆里巷之间皆不能安其生此即有司廉静寡欲民犹不胜其困况加之以贪乎无怪乎其以硕鼠为忧也魏风中兴亡之故魏风仅七篇然读之兴亡之故如指诸掌休休有容一个臣之所以保子孙黎民也执政者褊心则在下之贤才无由进况人之心思不能两用务实政者必简于虚文理大事者必略于小节若卿大夫惟以修饰容仪为美而贵游子弟仿而效之则不复以量德程才为事而政事之乖忤者必多西晋之所以陆沈也是以园桃诗人忧其将危然卿大夫狃于旧习莫之知也故曰其谁知之盖亦勿思即有一二贤者亦困于下位劳于行役家人父子无生聚之乐由是稍有识者皆不恋富贵而恋田园矣贤人去则在位者尽不肖美不素餐者正以见卿大夫之皆素餐也岂惟素餐而已方且剥民以奉己纵奸以殃民民不聊生而皆有去志所以晋师一至不复有御侮之人而魏遂亡也故孔子早曰诗可以观又曰诵诗三百授之以政不达虽多亦奚以为岂不信哉岂不信哉葛屦汾沮洳见植基不固大抵国家盛时皆以勤政爱民黜华崇实为务故卫风首以淇澳齐风首以鸡鸣唐风首以蟋蟀虽以郑之其细已甚而犹以缁衣冠之一则其时在春秋前君德民风尚美二则编诗者亦寓惩劝之意观其先世诗篇知其植基深固是以其后政事虽衰风俗虽敝而未至遽亡也今魏风首二篇独以左辟象扫如玉如英为刺则是魏当春秋以前其君大夫已无远虑而但以修饰仪容为事植基本不深固故其亡也忽焉是以二篇之后即以园桃一诗继之编诗者于此盖有深意焉惜乎说诗者皆为刺俭之说所误而见不及此也汉初诸家解经虽不尽合经意尚多推之政事自毛诗以附会为事郑氏笺之逐变而为章句之学学者读之不过以为诗赋之资举业之用而已故今初学之童子莫不诵诗者及其为政虽举人进士毫无所展布吏胥作奸百姓失所皆视以为固然无他诗自诗政自政彼其读诗之时固不知其为政也嗟夫嗟夫政与诗之分其来固已久矣硕鼠见早亡季札之观乐也于郑风曰其细已甚民弗堪也是其先亡乎于陈风曰国无主其能久乎然陈为楚灵所灭楚平复封之至春秋之末而后陈卒亡而郑下至战国之初而后亡乃魏风之大而婉险而易行者反于春秋之初而先亡何哉盖凡风俗之浮靡而无远虑者势必浸衰浸弱以至于亡若掊克持权强陵弱众暴寡有不可终日之势则其亡也忽焉吾故读黄鸟我行其野之诗而知周之必衰读硕鼠诗而知魏之必亡也何者贤人去则风俗日颓故白驹之后次以黄鸟我行其野两篇十亩伐檀之后次以硕鼠一篇理势之自然也然我行其野不过昏姻不相顾恤而已薄则薄矣初未有相陵借事也黄鸟啄我粟矣然所损不多且犹有邦族之可复也硕鼠则吞噬无厌矣而又作于土着之人非乐土其势无以自全是以西周虽陨犹有郏辱阝之迁而魏遂为晋所灭也大抵人情之不相顾恤者患在陵夷不振故其害缓互相吞噬者患在О不安故其害速学者此而观之则兴亡得失之故了然可观矣魏诗朴茂深厚二南以外豳风尚矣其次则莫若魏风郑卫之风舒缓君子是以知其国势之弱齐秦之风雄武君子是以知其国势之强魏风则皆不然其诗朴茂深厚元气未漓盖其俗犹为近古焉葛屦之刺褊心止篇终一语彼汾之讥贵游仅微露其意皆不失温柔敦厚之旨陟岵有思亲之念无怨上之心有如北山之叹不均者乎无有也有如肃羽之唿苍天者乎无有也且不言已思亲而但言亲思己慈孝之情尤为笃挚十亩但言退居之乐不及服官之欢意在言表殊耐人思伐檀命意尤高兴尤远为美为刺一毫不露圭角而一唱三叹诵之使人尘鄙之心都消惟园桃与硕鼠忧时感事语颇沈痛然犹不肯斥言不肯直指想其人材之美风俗之厚盖迥非他国所可及惜乎其君之不足有为耳然晋自并魏以后国势益强遂霸天下及三家分晋而魏氏为多贤文侯修德勤民为战国诸君第一善乎吴季札之言曰大而婉险而易行以德辅此则明主也谅哉其知音也千载而下读其词犹令人神往信乎词之与声果不容分而为二也唐风蟋蟀非刺俭唐风何为首以蟋蟀也犹齐风之首以鸡鸣也所以着晋盛之所由来也而蟋蟀之用意较之鸡鸣尤美序乃以为刺晋僖公俭不中礼今观其词但云今我不乐日月其除俭何在焉且云无已太康职思其居刺何在焉朱子以为岁晚务间相与燕饮而忧深思远者得之然尚有未尽者何者此诗前四句特系开笔后四句乃其主意与东山之四章相类彼借客以形主此先反而后正耳非谓人之当乐正谓人之不当过于乐也职思其居居谓现在所居之地四民各有木业先尽力于其所当务而后以其馀暇行乐虽行乐而仍不忘其本业也职思其外外谓意外所遭本业虽已克尽而事变之来无常不可以为未必然而置诸度外朱子所谓出于平常思虑之所不及当过而备之者是也职思其忧乐者忧之所伏太乐则忧必至故计然曰旱则资舟水则资车孟子曰生于忧患死于安乐所以乐之时常作一忧之想也瞿瞿悚惕瞻顾也蹶蹶龟勉奔赴也休休安吉嘉美也乐不忘忧则不至于有忧传所谓亡者保其存者也然则此三章者即高宗不敢荒宁文王小心冀翼之意非陶唐之遗民安能如是第以勤俭美之犹失其旨况反以为刺俭不但与诗意相枘凿而与季札所言思深忧远者亦大相迳庭矣而世犹以序为可信无怪乎授之以政而不达也蟋蟀见风俗之美大抵人情处贫困则思虑多周处安乐则奢佚易起唐自叔虞至此盖不下数世百有馀年太平日久年丰人乐上下恬熙正纵恣怠惰之时而其言乃如是则其层安思危循分守义不待言矣后世人情颓薄不耐处约亦复不耐处乐衣食饶足则侈荡顿生干隆四十三年余乡大饥人不自存甫丰收三年而民即恣意暴殄贫者亦美衣食惮勤苦近西山处俗尤尚侈婚葬之费常至鉅万城中演剧几无虚日尤好爆竹之戏声常盈耳每岁放烟火于城南男女骈肩累迹蜂屯蚁聚有娶妻者则姻友助以炮沿途声常不绝其以繁华相尚若是其居且不之思况于思外又况于思忧乎然强者皆取人财以自奉黠者百计谋人之财而愚弱者一遇荒岁即逃外郡困踣道路间呜乎吾不知其何心而必如是然后快也使能如唐风之好乐无荒则皆有以自给可以不必害人亦不至于穷饿然勇威怯智欺愚横暴乡里人皆习以为常而不之怪数十年不葬者十家而九而少节浮费则众共非之故谚曰笑贫不笑娼吾愿为政者善所以导民使风俗渐臻于淳厚庶几无愧于学诗也山有枢之喜乐古人之言有其意本在此而读之可以悟于彼者出其东门言好德也然读之而知郑俗之淫蒹葭言好贤也然读之而知秦之不重士吾故读山有枢之诗而益知唐俗之美也盖惟其民勤于职业所忧者远而不肯苟目前之安是故诗人以此劝之使如陈郑之风淫靡是尚则此诗不必作矣且其所谓喜乐永日者不过曳娄衣裳驰驱车马扫庭内而考钟鼓使在今日即为循分自守之人初无放纵荒淫之事而已满其愿亦何其易足也后世恣为淫巧狎妓唿虑闹灯演剧烟火杂戏阗城塞巷皆古人所未见未闻即以衣裳言之而亦有貂银呢羽之奇以酒食言之而亦有燕窝海参之目其馀雕镂挑绣之属夺目争妍亦莫非古人梦想所不到视所为曳娄驰驱者且淡漠而无味然则古所云逸乐者即后世之不自逸乐者也况于不自逸乐者乎吾故读山有枢而益叹唐俗之美而知晋之必霸诸侯也序乃以为刺晋昭公政荒民散将以危亡与诗意全不类岂有不劝之以勤政爱民而反劝以及时行乐不忧国亡而反忧死宜乎朱子之不取其说也吕氏祖谦乃以吕Ч之弃珠玉为比曲为之解Ч但贵吕禄之弃军未尝劝以弃珠玉也特自愤而弃珠玉耳岂得用以为比甚矣后儒之好附会以护序之失也大杜与灭翼前事正相反大杜序以为君不能亲其宗族骨肉离散独层而无兄弟将为沃所并尔朱子诗序辨说云此乃人无兄弟而自叹之诃未必如序之说也况曲沃实晋之同姓其服属又未远乎余按曲沃正晋之宗族方患其强大有灭翼之势而今反谓他人不如同姓与其事正相反朱子非之是也然吾反覆读之一何其与晋事如合符也盖自昭侯以后患在兄弟之相争夺而自献公以后则患在兄弟之相疑忌桓庄之族谮富子而去之献公尽灭桓庄之族骊姬之乱诅无畜群公子自是晋无公族文公诸子皆他国其见于传者雍在秦乐在陈成公在周襄灵以后遂以为常卒至公室衰微六卿相并而韩赵魏共分晋国诗言若蓍蔡然则是此诗与灭翼以前之事正相反与献公以后之事酷相类而序乃以曲沃为言者无他序以无衣为美武公而此在无衣前故臆度之而以曲沃之事当之不知无衣未必果美武公而篇第亦不无失次或者此诗即指献公以后晋事而言亦未可知但不如序所说耳即果诗人自道其家事而其理自可通于国使晋君能服膺此诗则无复有三家分晋事矣然则无论此诗所言为家为国而其祸福皆如烛照数计无怪乎季札以为思深而忧之远也唐风与晋之强五霸桓公为盛齐桓在位数十年晋文在位不及十年而管仲天下才先轸狐偃赵衰等亦非其比然齐桓既没齐遂失霸而晋文子孙继霸百数十年此何故哉吾读春秋经传时尝疑之近年细玩风诗始知其故盖晋本承陶唐之旧民情淳厚流风遗俗尚未尽改非但蟋蟀一诗好乐无荒为思深而忧远也观椒聊之盈升亦似预知有汾隰之获者阅大杜之叶氵胥亦似预知有屯留之迁者乃至采苓之刺听谗为之代谋深虑亦似事外之人出于忠君爱国之忱而作焉者与巷伯青蝇遭谗忧愤之诗皆不类即鸨羽之思亲大杜之好贤亦皆足见风俗之美是其植根深固迥非他国所及不惟郑卫之靡弱不可同语即泱泱大风亦安能望之是以易世之后犹师武臣力绵延数世下至战国之初而犹谓晋国天莫强也故读豳风知周之所以王读唐风知晋之所以强信乎诗之可以观也卷四秦风车邻见赵高之祸吾读诗至秦风车邻之篇而不禁喟然三叹也曰嗟乎赵高之祸其萌于此矣春秋之世齐晋为强而战国则秦为盛然齐风首以鸡鸣唐风首以蟋蟀而秦风之第一篇第一章独斤斤以寺人为言且寺人亦有见于诗者矣寺人孟子巷伯有之矣然特忧谗诗耳时维妇寺瞻戒之矣然特因哲妇倾城而波及之耳未有郑重言之若此篇者寺人之权安得而不重乎曰未见君子寺人之令不过往来将命初无预政事也曰寺人所以能干政者正以其将命耳寺人亦有何权寺人之权即君子之权也故人既见君子则权在君子未见君子则权在寺人秦之权在始皇者也然人不得见始皇则始皇之权即在赵高始皇崩权在二世者也然人不得见二世则二世之权亦即在赵高彼夫扶苏蒙恬蒙毅李斯之属骈首而就戮者岂有他哉不过未见君子而已借使扶苏蒙恬得见始皇始皇必不杀之即毅与斯得见二世而言其情亦未见二世之必致之死也是以郑之缁衣孜孜焉贤人之馆齐之鸡鸣汲汲焉听群臣之朝无他皆恐人之不得见君子耳陈蕃窦武杨涟熊廷弼之属位居台辅功在国家而一旦不获其死无他亦不过不得见君子耳故孔子曰诗可以观岂不信哉岂不信哉此治乱兴亡之大要不知说诗者何以皆无一言及于此而但以为美其君之初有寺人车马也无怪乎诵诗者多而授之以政而不达者亦正不少也秦之寺人诗之言未见君子者多矣汝坟曰如调饥草虫曰忧心忡忡皆据未见时之思慕言之惟未见时有相慕之忱故既见时有相逢之乐而此篇独先以寺人之令若未见时有寺人之令然后既见时有瑟簧之鼓者嗟夫既见君子则并坐鼓瑟并坐鼓簧其情亲矣其分尊矣而未见君子则不能不借助于寺人岂不可惧也哉是以及时行乐犹恐耋不能待而其亡也忽焉亦非但此诗然也权舆之诗曰于我乎夏屋渠渠今也每食无馀何以始重之而终替之也毋亦惑于近侍嬖幸之言以至此乎晨风之诗曰未见君子忧心钦钦如何如何忘我实多亦似初尝有功于国而后为人所间不得见于君者故序以为弃其贤臣朱子虽疑晨风为妇人念夫之词然玩其词意未见其必然而百里奚非秦人з之歌不见于经传恐未可以是概秦俗也大凡人主任用近侍贤人未有不为其所谮者编诗者以车邻始以权舆终或亦有深意存焉乎观于商鞅富强之才必由景监以见吕不韦惧祸则荐毒以为内援似秦立国以来多寄耳目于寺人者而秦本周之旧先王遗泽犹存固当有远虑之君子或者诗人见微知着故作此诗以风之未可知也纵作诗者不必果有此意而读此诗自可以悟此理正不待于读秦本纪李斯列传而后知其敝也嬖幸壅蔽之患壅蔽之患不但寺人然也但凡近习嬖幸苟得将出纳之命皆能变是非而快恩雠唐长孙无忌以元舅秉政受弧之任而一日不得见高宗则生死之命悬于许敬宗之手五代欧阳彬求见楚王马殷知客樊某索贿不遂竟不得见殷卒奔蜀为节度使故彬诗云无钱将乞樊知客名纸生毛不为通亦不但人主然也即府县长吏苟使人将出纳之命皆能隔聪明而作威福昔者府县官皆坐堂上理事吏胥环立案前以听命讼者投文者咸执牌由门而进面为批答置印架上有文移则取而印之以故权不下移含冤者少寅宾馆在大堂之侧士大夫来则见之逾日则往答之非徒示谦而已亦欲咨诹小民之疾苦也以故上下之情常通不知何时改办事于宅门以内文呈批稿悉由宅门出入而为守令者又多耽于逸乐妄自尊重往往懒于升堂讼者待至数月或至经年而不得见至士大夫来者尤不乐与酬对即其人爵位匹敌可与并坐鼓瑟鼓簧之人而亦艰于一见由是权尽归于门丁吏胥喜则幅之怒则祸之一县中莫敢谁何者役之烦也狱之冤也百姓皆以咎官而不知主之者自有人也岂必寺人然后能为威福也哉嗟夫十五国风人读之皆诗也余请之皆政也虽然此难为世之专事举业者言之也小戎无衣见风俗之悍吾读秦风而知秦之必并天下也吾读秦风而知秦并天下之后之必不复见三代之盛也何者三代盛时皆以德服民以礼治民东周以后王者不作诸侯地丑德齐莫能相胜则惟以力争之而兵凶战危人情多惮而不肯前独秦俗乐于战斗视若日用寻常之事小戎妇人诗也而矜言其兵甲之盛若津津有味者则男子可知矣无衣平日诗也而志切于戈矛意在于同仇行阵也而衽席视之锋镝也而寤寐依之则临敌可知矣其风俗之劲悍如是天下谁复能当其锋者汤武既不可作而自田氏三家擅政以来即桓文亦不能再观天下之必折而入于秦者势也虽然既以力争之则亦必以力守之汉高帝所以威加海内必思得勐士以守四方也是以所务者惟治其甲兵扼其险要峻其法令以弱天下之民而先王之道以德齐以礼者至此都无所用虽欲复为三代乌可得哉无怪乎蒹葭之伊人之隐而不出也朱传之论无衣深得其旨惟谓小戎为以义兴师尚有未尽篇中称车甲之盛固未尝有一言之及于义也至序反以无衣为刺用兵失之远矣又按春秋传季札观周乐以齐豳秦魏唐陈为次而今乃列于唐风后者意编诗者之所更定盖自周衰郑弱齐晋迭兴晋霸既衰而秦遂有雄天下之势此古今升降之原或编诗者预知之而列之于此未可定也蒹葭见不惜人才白驹好贤诗也曰絷之维之以永今朝曰所谓伊人于焉逍遥曰毋金玉尔昔而有遐心蒹葭亦好贤诗也然但曰所谓伊人在水一方而已不望其絷维也不望其逍遥也亦不恤其有遐心焉否也何者白驹之时周道既衰周礼尚在特其君不能用贤其臣不能举贤故诗人犹冀其人之出仕其国之中兴焉迨至平王东徙地没于戎秦虽得而有之而所听信者寺人所经营者甲兵征战而不复以崇礼乐敦教化为务人材风俗于是大变然以地为周之旧也故犹有守道之君子能服习先王之教者见其政变于上俗移于下是以深自韬晦入山惟恐不深诗人虽知其贤而亦知其不于当世之用是以反覆叹美而不胜其惋惜之情吾故读蒹葭而知三代之将变为秦汉也序以此诗为刺襄公之不能用周礼说者因以伊人为喻周礼朱子以其说为凿夫强指伊人以为周礼其说诚凿然以伊人之不出为因周礼之不用则朱传与序说未尝不互相发明也特说序者失其指耳嗟夫此诗在小戎之后黄鸟之前知秦人惟务强兵而不复以爱惜人材为事使伊人不在水一方且将有继子车氏之三良而不保其身者信乎其有见几之哲宜诗人之反覆而叹美之也陈风宛丘东门之见陈之不能久齐风首以鸡呜唐风首以蟋蟀陈风何为首以宛丘东门之也君子是以知陈之不能久也大凡人情宜劳而不宜逸宜检而不宜纵奢荡之心胜则本务必荒于是乎孝弟勤俭之风微奢荡之俗成则财用必匮于是乎争夺欺诈之事众故敬姜曰民劳则思思则善心生逸则淫淫则忘善忘善则恶心生是以贤君大夫修其政事务防闲其民使不得纵态今陈风首二篇即以奢荡为事则其政事可知已矣且三百篇之中亦有言佚乐者矣还之言夸矣然不过好田猎耳山有枢言及时行乐矣然不过酒食衣服以自耳未有若陈俗之专以游荡为事者也人无远虑必有近忧国何恃而能久是以春秋之世陈最不振幸而齐桓一霸得以少安齐桓既亡遂折而服役于楚未久遂为楚庄所灭幸而复封而楚灵复灭之又幸而再封而楚惠卒灭之岂非风俗之敝故哉诗人盖预知其如是故赋其事而深讥之而衡门之高士亦遂乐饥而不出也衡门非无心仕进衡门序以为诱僖公朱子以为隐居自乐而无求者之词今按衡门贫士之居乐饥贫士之事食鱼取妻亦与人君毫不相涉朱子之说是也细玩其词似此人亦非无心仕进者但陈之士大夫方以逢迎侈泰相尚不以国事民艰为意自度不能随时俯仰以故幡然改图甘于岑寂谓廊庙可居固也即衡门亦未尝不可居鲂鲤可食固也即蔬菜亦未尝不可食子姜可取固也即荆布亦未尝不可取语虽浅近味实深长意在言表最耐人思盖贤人之仕原欲报国安民有所建白若但碌碌素餐己无乐于富贵况使之媚权要以干进彼贤人者肯为宫室饮食妻妾之奉而为之乎恬吟密咏可以息躁宁神朱传得其旨矣东门之池非刺诗或淫诗东门之池序以为疾其君之淫昏思得贤女配之今按沤麻沤苎绝不见有淫昏之意即使君果淫昏亦当思得贤臣以匡正之何至望之女子而人君礼不再娶恐亦不容别求良配也朱子以为男女会遇之词较为近理然亦无由见其必然细玩此诗绝无狎亵之语而有随遇而安之意恐亦贤人安贫自得者所作既息交而绝游则惟有悦亲戚之情话耳老莱子携妻负薪梁伯鸾夫妇偕隐何尝非贤人之事正不必因彼美淑姬一语遂定以为淫诗也墓门非刺陈佗东门之杨以下六篇序以为刺诗者五篇今玩其词惟墓门株林为刺诗耳株林一篇绝无一语直斥之者但云胡为乎至株林以从夏南故也然则非株林也特从夏南耳一问一答痛疾之意溢于言表二章又言说于株野朝食于株则其惟务荒淫不恤人民不理政事显然可见其言语之妙与风墙茨篇略同但用笔各异耳至以墓门为刺陈佗则绝不类陈佗不闻他恶但争国耳而篇中绝无一语针对陈佗者此必别有所刺之人既失其传而序遂强以佗当之耳若此果为刺佗则语皆索然无味夫人能之矣吾故读株林而知墓门之必非刺佗也盖陈灵之事见于春秋传故得知其事之首尾因并知其立言之妙墓门所刺之人不见于传故无从知其妙然则三百篇中言语之妙者不知凡几特其事不见于传无可考耳吾愿说诗者皆缺其所疑勿强不知以为知也栋林见陈未遽亡陈风凡十篇首二篇即言歌舞其馀八篇言男女约会思慕者四篇刺淫乱及无良者二篇独衡门东门二篇为佳诗耳然皆贤者高蹈不仕之作则其风俗政事从可知矣吴季札曰国无主其能久乎可谓知乐也已吾故读陈风而知陈之必亡也然吾读株林而又知陈之未遽亡也何者灵公虽无人理然大夫谏之诗人刺之是其直道犹存公论未泯知其民心尚有一线之未尽不然荒淫者听之而已人亦不复鬼之即鬼之亦不为诗以刺之即刺之亦无人为传之矣是以楚庄灭陈而复封之楚灵灭陈而楚平又封之至春秋之末而后陈卒亡信乎诗之可以观也近世说者动谓诗不当存淫诗不知政事得失风俗盛衰皆于诗中验之岂容删而不存若如所言诗何由得通于政季札亦何由辨其得失及国祚之短长乎其亦迂腐之至也已豳风补说七月非周公作鸱非东征时作东山破斧非大夫美周公亦非周公劳归士而归士答劳之诗皆已详于丰镐考信录中矣然七月一诗义蕴精深尚未及详申其说故复补而解之如左七月篇解余少年时最爱七月一诗近因眼疾艰于翻阅往往背诵风诗以自遣吟讽既久始觉少年所得尚浅即先儒之说亦尚有未备未安者暇日乃为之解于所未备者补之所未安者易之两说互异者折衷之疑则缺之已详者则不复赘时嘉庆庚午夏六月也本篇前后章法七月一诗旧说谓首章前六句言衣后五句言食二章至五章终衣之意六章至八章终贪之意余按采繁豕开与衣无涉也于茅凿冰与贪无涉也且衣莫多于布而布必借于麻何为前四章反无一言称麻而后三章乃不一而足乎细玩此篇文义首章与第七章相为首尾首章言农事之始七章着农事之终而资生之计以衣食居三者为要无以卒岁岂复有于耜之人不先乘屋必致误播谷之事是以首章农事未举先言授衣七章农功甫毕即言乘屋此一篇前后之章法也其中五章则皆叙田家杂事先之以蚕桑者豳地多塞承上章授衣之文而先言养老之事也因帛而遂及裘故于貉取狸次之因衣而遂及居故塞向堇户次之而第六章则又杂事中之尤琐细者初未尝以衣食分也是故同一衣也麻为农夫所艺则次之于黍稷之后蚕为女工所成则列之于杂事之中至第八章则又于衣食居三者之外补其未备者以此求之章法次第井然可辨正不必取此七章而分属之衣食也说并详各章中一章七月流火九月授衣一之日发二之日栗烈无衣无褐何以卒岁三之日于耜四之日举趾同我妇子饣盍彼南亩田至喜此章述稼穑之始于耜举趾稼穑之始事也先之以授衣者关中南北皆山豳在北山之北地最苦塞无以卒岁来年谁为之于耜举趾者杨忠愍公继盛之诗所谓严底饿夫寒欲死来年纵稔济谁饥者也故以授衣先之冠之以流火者衣非旦夕可成故于两月前预图之大凡人情狃于目前罕为后虑丰则不为荒备健则不为疾备热则不为寒备七月火虽西流残暑犹存距寒尚远乃见星流即知寒之将至先事而筹则无仓卒之患谚所谓天河掉角防备盖窝者也故以流火冠之七月九月夏正也一之日至四之日周正也传云发风寒也栗烈气寒也余幼读此诗亦寻常视之其后身至幽土仲冬之月朔风劲甚逮季冬时小立庭中微风不起而肌肤若裂其塞真有如之发栗之烈者然后知诗人体物之精立言之妙也前但言衣后兼言褐者褐亦豳所产也耜耕器即今之锄也古未有犁故用耜以耕也言同我妇子者帛肉专以奉老劳苦则卑幼皆当任之也田至喜者上下一体爱民深故课耕勤也二章七月流火九月授衣春日载阳有鸣仓庚女执懿筐遵彼微行爱求柔桑春日迟迟采蘩祁祁女心伤悲殆及公子同归此下五章皆叙田家杂事复以流火授衣冠之者因下文言蚕桑之事故也杂事首以蚕桑者一则王政以养老为要故孟子述王政亦以墙下树桑五十衣帛为始一则承上章四之日举趾之文遂言夏正二月事也阳晴暖也有鸣仓庚月令所谓仲春之月仓庚呜是也微行由宅至桑径也孟子所谓树墙下以桑者非环墙皆桑也民居必相栉比左右皆邻也盖于墙外田内树之是以必遵微行以求之也求柔桑者二月间蚕尚稚郑笺所谓蚕始生宜稚桑是也蘩毛传以为白蒿所以生蚕按召南诗以采蘩为公侯之事春秋传称蘩蕴藻之菜可羞于王公则蘩乃蔬属可为馔者非白蒿亦非以生蚕者古今名物不同缺之可也朱传以为蚕生未齐未可食桑故以此啖之果如是则诗先言求柔桑而后言采蘩于文为倒置况用蘩为时不久为数无多何以于采桑不言祁祁而反于采蘩言祁祁乎然则诗特因言二月间事故连类而及之不必果以饲蚕故也女心伤悲殆及公子同归毛传以为与豳公子同出同归女遵微行何由得与公子同归郑氏不从是也然谓感阳气而思男欲嫁公子其失尤甚惟朱传以为许嫁之女以将远其父母为悲者得之盖男女居室人之大伦然男多乐婚而女多不乐嫁何者男之娶妻与之共事父母女子适人则不得事己之父母小有人心者自应尔尔故曰女子有行远父母兄弟伤悲固人情也如郑氏之言伤春思嫁乃后世不肖女子之所为宁先周美俗而有是哉女而嫁公子则为卿大夫之女可知然且贵而能勤如是宜乎朱子以为风俗之美也三章七月流火八月住苇蚕月条桑取彼斧以伐远扬猗彼女桑七月鸣贝八月载绩载玄载黄我朱孔阳为公予裳此承上章言仲春蚕桑之事遂言季春蚕桑之事因终言之以至于成衣也蚕月即夏正之三月不称三月者豳俗重蚕故唿此月为蚕月犹今人之唿十二月为腊月也条桑芟桑条也凡树至春则芟其条使续生者得遂其长故择其桑条之远扬者芟而落之以取其叶而枝小附干者则但采其叶盖蚕至三月壮而食多是以广取桑叶以饲之也载续绩丝以为帛也旧说以为绩麻按上方言治丝之事何得不言绩丝而言绩麻使丝事有首而无尾乎盖承上文言绩丝而麻之绩亦包括其中耳观下文言为公子裳亦指帛而言则此绩之为绩丝明甚周人尚赤故曰我朱孔阳迁岐以前周已尚赤然则驺衍称周以火德王刘歆称周以木德王克商之后始尚赤者其妄不待言矣裳犹衣也变文以协韵耳庶人五十以上者皆衣帛而云为公子裳尊君亲上之义举其重者而言之也四章四月秀五月鸣蜩八月其获十月陨一之日于貉取彼狐狸为公子裘二之日其同载缵武功言私其豕从献豕开于公此因上两章言蚕桑之事由帛而及于裘遂推言之以及于大猎也秀草蕃也鸣蜩虫壮也草蕃虫壮皆非田猎之时至八月而禾稼熟十月而木叶脱然后田猎取物之中亦有爱物之仁存焉上言于貉下言取狐狸互文以见意也为公子裘犹言为公子裳举其重者言之卿大夫士庶人之老者皆在其中矣于貉私猎也其同大猎也安不可以忘危故有文事必有武备然兵凶战危非可尝试者故借田猎以习之私豕从献豕开亦尊君亲上之义也五章五月斯螽动股六月莎鸡振羽七月在野八月在宇九月在户十月蟋蟀入我床下穹窒熏鼠塞向堇户嗟我妇子曰为改岁入此室处此因上章言制裘以御寒遂言入室以御寒之事也斯螽莎鸡蟋蟀朱传以为一物随时变化而异其名是也后世谓之促织或谓之络纬亦谓之蛩皆是物也启向本以清暑故塞则塞之户历三时不无剥落故堇之云嗟我妇子者前三章言裘帛皆以奉老此入室则卑幼皆同之故特着此文也前章首以四月此章首以五月亦章法也六章六月食郁及奠七月亨葵及菽八月剥枣十月获稻为此春酒以介眉寿七月食瓜八月断壶九月叔苴采荼薪樗食我农夫此章鸡叙农桑馀事蔬酒器物之属皆田家琐细之务也郁未详何物菽今谓之豆后文十月纳稼有菽而此文七月已言菽者盖豆种类最多豇豆有入饭入蔬二种扁豆亦以入蔬皆陆续摘食之白豆将熟者亦可食故七月即亨菽也土宜枣肥大甘美他方莫能比者稻北方罕种之今州惟一川产稻窃意古者亦当如是盖缘所产无多以故不以充食但以酿酒是以后文纳禾稼不言稻而此文为春酒独言稻也稻有粘不粘二种不粘者可食粘者可为酒所谓糯米者也故笺传皆谓稻以酿酒窃疑枣亦用以酿酒者今山东有枣酒关中多用柿醋或者以枣入稻而酿之春酒二句双承上两句未可知也壶瓠也苴麻属叔义未详盖治麻也传谓苴为麻子与壶皆以充食按昔人称中流失船一壶千金又称魏王贻我五石之瓠论语亦称匏瓜系而不食则似古人于壶但以备器用不以充食也而麻子亦非可食者盖亦治麻以为布耳所以瓜独言食而壶但言断苴但言叔也荼未详何物或云即今茶也按荼茶文相似古读茶音与荼正同说为近之但茶非可常食古今不同缺之可也樗今俗谓之臭椿易生而非美材故以为薪后世近山多薪煤既泄地气亦劳人力平地多薪秸藁爨则烟浓遇岁歉则不给于用古人岂无秸趸且山亦产煤然皆不用而惟用樗惜乎后人但苟目前之安莫肯预树樗于数年前也云食我农夫者别于上文春酒介寿之养老者而为言也上章首五月此章首六月正与上章意同七章九月筑场圃十月纳禾稼黍稷重禾麻菽麦嗟我农夫我稼既同上入执宫功昼尔于茅宵尔索亟其乘屋其始播百谷此终首章稼穑之事也首章于耜举趾开农事之始此章筑场纳稼表农事之成首尾唿应诗人之章法也前言八月其获此何以言十月纳禾稼也禾熟先后不齐此举其终而统言之故也何以继之以乘屋也犹首章之先之以授衣也黍类稷而穗散有二种粘者可为酒诗所谓丰年多黍多余为酒为醴者也不粘者可为饭河以北唿为祭今人谓之糜诗所谓其饷伊黍论语所谓杀鸡为黍者也朱子黍离传云黍苗似芦高丈馀穗黑色实圆重按此乃今蜀黍种自蜀来而粘者可为酒故名蜀黍俗唿为高粮非黍也黍中原遍地有之朱子生长闽中闽浙多稻麦无黍仅有蜀黍故误以为黍耳稷汉以后谓之粟今北方农夫皆唿为粟本黍稷未去皮之通称对米而言则皆曰粟故曰四百里粟五百里米粟之中稷最蕃故概唿之为粟而黍则必称黍以别之久之而稷之名遂掩朱子黍雏传云稷一名祭似黍而小或曰粟也按说文云祭糜也又云糜祭也祭乃黍之别种故糜从黍今人亦唿黍为粘糜何者其类同也说文云莠草似稷而无实今俗所谓正与莠相似非农夫往往不能辨而梁与莠毫不相类则祭之非稷明矣但山东河南之人多读入为去因有误以稷为祭者闽浙旧无此种故无从辨其是非耳云祭非也云粟是也重与黍稷皆有之言黍稷复言重者雨无定度宜早宜晚不可预卜故多其种以冀其有一当也禾黍稷之通称凡之穗侧垂者皆为禾故禾从木而侧其首麻所以绩为布而成衣也详于桑而略于麻者帛贵者老者之衣布卑幼之衣也前已言亨菽此复言菽者前举其一二种此则兼诸种而统言之也麦以五月熟乃言于此者农事既毕通计一年之所入也宫功朱传云邑居之宅也或曰公室官府之役也余按二义皆富有之观于为公子裳为公子裘则上下一体义固无所别也日入而息乃宵而索者冬昼短而夜长故以夜补昼也其始播百朱传得之郑笺以为祈非也盖谓明春又将于耜举趾其文正与首章相唿应也首章农事未起先言授衣此章农功甫毕即言乘屋首章由子丑月逮寅卯月此章叙戌亥月而仍及子丑月复遥注寅卯月亦章法也八章二之日凿冰冲冲三之日纳于凌阴四之日其蚤献羔祭韭九月肃霜十月涤场朋酒斯飨曰杀羔羊跻彼公堂称彼兕觥万寿无疆农桑事毕之后何以复终之以此章也此古圣人所以燮理阴阳而使无水旱之灾者也何者务农养蚕人力尽矣田畴可辟百谷可成矣然使雨不时五谷不登农夫将奈之何故复继之以此章也盖雨之不时有二一由于天地之气不通一由于上下之情不达凿冰四语所以通天地之气也肃霜七语所以达上下之情也雨也者所化也也者地气之升焉者也深山幽壑人所不居耕凿之所不及此所由升也隆冬冰坚寒气凝结则春分以后地气不得上升而为山多而地寒层峦叠嶂之中必有积冰之处故必凿冰以疏其气也凿冰于二之日者何此冰坚之候也纳凌阴于三之日者何恐过此而冰泮也献羔祭韭以启冰室于四之日者何春分以后阳气日盛恐阳气之烁阴故渐启其冰以宣阴气此所以阴不伏阳不愆而地气常升也然亦有密布空而雨不降者何也又气之烁之也又气何以烁也里巷之间强陵弱众暴寡而上不之知知之而不之禁则怨且愤怨愤之气盛则虽升而不能成雨是以东海孝冤妇死三年不雨神宗用郑侠言罢新法而天即雨故欲和阴阳之气者必务通上下之情朋酒羔羊页跻公堂所以通上下之情也曰雨不时由于讼狱不平以平讼狱可矣羊酒而跻堂何取焉曰讼狱之平既事之后则然耳治民之道固有立于未事之先者不待于讼狱也古者诸侯之国大者不过百里如今一县然者而其下有卿有大夫有上中下士承流宣化者多矣使其君如今县令长高自位置不屑轻与士民相见民谁敢以朋酒羔羊跻其堂者羊酒之济公堂民之亲其君也实由君之亲其民也此其上下之间无异家人父子民有所欲皆可自言于上而与聚之民有所恶皆可自言于上而勿施之不但暴寡陵弱上必知而禁之也而众自不敢暴寡强自不敢陵弱无他知其耳目周而疒同切也兵法所谓上兵伐谋者此也上下交而阴阳和雨时而禾麦登休矣盛哉此七月一诗所以必终之以此章也未然之虑七月一诗凡事智为末然之虑不侍于临事也九月授衣而先言七月流火者见火已流知衣之将授也四之日举趾而先言三之日于耜者计田将耕知耜之当治也于貉其同在子月后也见其获陨而已预戒之塞向堇户为改岁计也当动股振羽而已递数之至第七章末始明指其故曰亟其乘屋其始播百谷然后知前文之流火于耜等语皆非泛言诚为先事之虑故也盖天下之事未事而图之则有功临时而计之则无及计然所谓旱则资舟水则资车者也是以乐则虑忧常则虑变丰则虑荒故有终岁之忧而无一朝之患后世之民情则不然田谷丰登则亻失快乐顿起衣食态为好美风俗务尚繁华若丰登可以常恃者一遇凶荒非流离于道路即劫掠于闾阎亦复何济于事甚矣古人风俗之美也资用不待外求七月一诗资用尽取之于国中不待于外求也五谷取之于田不待言矣其次莫如衣而帛取之于桑布取之于麻裘取之于猎又其次莫如室而亦不过茅索以供其用乃至酒取于稻薪取于樗无非国中之所自有此外惟历锻之属须涉渭取之耳是以其民各自安于耕凿之天无求于人无慕于外不待捐金于山而固无所用于金也不待沈珠于渊而固无所用于珠也夫惟不贪是以无争夫惟无争是以宗族和谐乡里姻睦美哉俗乎余幼时至乡中见其俗尚有一二近古者薪米取之于田衣则市绵而纺绩以为布罕有靡丽之饰鱼肉之奉而应酬亦殊少即有之亦多以饼饵为馈遗以故人不蓄钱亦不贪钱壮年以后乡民渐尚纷奢需用日增非钱莫能买也由是人多贪钱智者欺愚强者陵弱而风俗遂日敝吾故读豳风而不能无今昔之感也趋事之勤七月一篇自正月至十二月趋事赴功初无安逸暇豫之一时男子耕耘于外女子蚕绩于内未举趾而已先于耜甫纳稼而即执宫功虽农隙之时而亦有剥枣断壶采荼薪樗取狐狸缵武功之事乃至冰坚水涸一切之事皆毕而犹使之冒寒凿冰毋乃过于劳乎曰此先王之所以为忧深而虑远也大凡人心不能无所用不用于此则用于彼不用于正则用于邪日有所用而无休息则心专于所营之事而不暇他有所及以故无分外之思一日无所事事则其心遂放而忄舀淫之念得以乘之而入于是乎博奕樗蒲燕歌楚舞烟火灯船杂戏之属盛行于时而民之心遂荡荡则不复思义于是乎子不思孝弟不思友而邻里亦不思任恤且其用财既奢则必不敷所出不敷所出则必取之于人于是乎智欺愚强陵弱相争夺而不止讼狱自是繁而风俗自是坏矣是以楚庄王曰民生在勤勤则不匮鲁敬姜曰民劳则鬼思则善心生吾故读七月而知周之所以王读蟋蟀而知晋之所以伯也惜乎后世之学优而仕者之罕知此义也东山诗解东山一诗叙室家离合之情沈挚真切最足感人而绝无怨尤之意尤足以见盛世风俗之美余曩在京师时滇南陈履和以其所作东山诗解贻余余曾书其文后数十馀言载于余文集中暇中吟讽此诗犹觉所论未尽不能自己复着此解附载之于七月诸章之后卫序之误卫宏毛诗序云一章言其完也二章言其思也三章言其室家之望女也四章乐男女之得及时也余按首章自叙途中情形次章代写家中景象皆未归时事谓之为完与思尚属近之至第三章明言久别乍逢之喜故曰妇叹于室我征聿至而云室家望女已为误解若第四章乃言夫妇聚首之乐而借新婚以形容之然后以其新孔嘉其旧如之何两句醒出主意词意甚明今乃以为乐男女之及时是反以衬笔为正笔失诗人之指矣一章我徂东山忄舀忄舀不归我来自东零雨其我东曰归我心西悲制彼裳衣勿士行枚者烛在桑野敦彼独宿亦在车下首章先写未归之时途中情形以为下文作势西字直照下妇叹于室句独宿车下所以反跌三章我征聿至四章其旧如之何句不写未归时之苦不见既归后之乐也二章我徂东山忄舀忄舀不归我来自东零雨其果之实亦施于宇伊威在室蛸在户町重鹿场熠宵行不可畏也伊可怀也次章极写家中萧条景象暗含三年二字在内首章所谓我心西悲者也家中萧条如此何以为情不如是不见归后之乐也前两章纯用反跌文势极佳以伊可怀结之神气直注末章其旧如之何句三章我徂东山忄舀々不归我来自东零雨其鹳鸣于垤妇叹于室洒扫穹窒我征聿至有敦瓜苦在栗薪自我不见于今三年三章乃写夫妇相逢之乐妇叹于室我征聿至两两相对然使乍别即归亦属常事无足异者故复借瓜点出三年二字以见久别重逢之乐也四章我徂东山忄舀々不归我来自东零雨其仓庚于飞其羽之子于归皇驳其马亲结其缡九十其仪其新孔嘉其旧如之何此当写夫妇重逢之乐矣然此乐最难写故借新婚以形容之缡也而亲结之仪也而九十之凡其极力写新婚之美者皆非为新婚言之也正以极力形容旧人重逢之可乐耳新者犹且如此况于其旧者乎一句点破使前三章之意至此醒出真善于行文者大抵此篇多用旁敲侧击之词最耐学者思索玩味工于为文者也孔子谓不学诗无以言读此篇益信诗之有资于言者大也言语之妙我征聿至于今三年两句乃一篇之关目篇首忄舀々不归一语次章果伊威六句皆暗含三年字在内制彼裳衣勿士行枚是撇笔即补笔也至第三章始借见瓜点出三年二字非瓜也其人也言语之妙可想按此诗词意明甚不知向来何以解为大夫美周公与周公劳归士也姑存此注俟有深于诗者决之通论读诗诗之旨趣前卷之言详矣近觉其义有未尽者复附论之于此诗与政孔子曰诵诗三百授之以政不达使于四方不能专对虽多亦奚以为夫诗以写性情书以道政事诗之有资于言可以专对固也若政事则莫如书而圣人反责之诵诗者何哉余自近年始悟其理盖其故有三焉一则春秋之世卿大夫诵诗者多观传所记赋诗引诗之事不可枚举故圣人就所素习者言之二则尚书所载皆帝王经世之大法非寻常人所能春秋之世贤士大夫尚未足以及此故圣人亦不以过望于当时也三则政以治民正俗为要尚书所言乃朝廷兴革之大端至于民情之忧喜风俗之美恶则诗实备之故读七月而知周之所以兴读大东而知周之所以衰读齐唐之风而知其立国之强读陈郑之风而知其享国之促车攻夜如何其非不朝会仍其旧也然诵白驹黄鸟而知周之必微载驰定之方中非不国家失其故也然诵淇澳干旄而知卫之必久诗之有益于政大矣无怪乎季札观于周乐而兴亡得失遂如指诸掌也余尝观前代诸史书亦自以为识其治乱之由其后泛观前人诗集文集与野史之所载士大夫之风气民间之好尚官府闾阎之利弊所以兴亡盛衰之故皆了然如见然后知始之所得尚浅而史之未足以尽政也圣人于诵诗者而望其达于政其亦犹此意乎惜乎世之诵诗者皆为诗序所误强以事附会之失诗人之本意遂至与政不相涉也人心风俗之固大抵国家之所以久惟在人心风俗之固而人心风俗之固惟赖都邑大夫之贤观大田之诗遗秉滞穗以济人诵无衣之篇同袍同仇以结友不惟无争而且相恤不惟衣裘可共而且患难可同俗何以如是美也无他大夫廉勤自励修明政事扶弱抑强奸豪有所畏惮故民得以相安相安则不争不争则相恤是以如此若贪惰自恣则政皆失宜徇私而鬻狱者有之告于上而不为理者有之豪强由是肆行而平民皆无以自保非附会同党以求其庇则别倚豪强而与相抗风俗安得而不坏乎吾故读黄鸟而知周道之衰读硕鼠而知魏俗之敝也何者笃实守分之人决不肯为济恶之事他乡寄居之客断不能敌土着之民势必至于食黍啄粟惟所欲为而无如何莫我肯顾不可与明言人皆视为当然不以为异也非乐土而复邦族更有何策良民去而旅人归则所存者皆败俗之人耳岂复能有固志一旦疆场频惊势必土崩瓦解无怪乎其避而迁于洛折而入于晋也此治乱兴亡之大要学者熟此二篇则授之以政而无不达者矣硕鼠诗序以为刺君朱传以为刺有司今以黄鸟观之贪黍食麦何异啄粟啄粱之喻盖亦困于豪强之陵借者但因有司失政是以至是不必定以硕鼠属之有司也说已见魏风中说经之轻信人言古之人主有轻信人言而误用奸人误杀贤臣者读史者辄讥其不明固也然此亦人之通病非独人主然也虽说经亦如是而已矣孟子曰左右皆曰贤未可也诸大夫皆曰贤未可也国人皆曰贤然后察之见贤焉然后用之至于曰不可曰可杀亦然必待国人之言佥同然后察之必待察之见其果然然后去之杀之若是乎其不肯轻于信人也今说经者则不然卫序郑笺之说诗也不过一家如是言耳齐诗不如是也鲁诗不如是也即韩诗亦不如是也是何异一二人如是言而诸大夫国人皆不以为贤不以为不可不以为可杀乎且考之史略汉书不合也考之春秋经传国语不合也即细玩本诗之词意而亦不合也是何异一二人如是言及察之而实未尝资未尝不可未尝可杀乎然而说者皆不之问有如不见不闻然者此何故哉夫诸大夫国人之言皆同尚犹不敢尽信而必察之况仅一家言之而遂曰诗序近古必非妄言者然则古人之受诬者可胜道哉此可为长太息者也│古文尚书辨伪│卷一古文尚书真伪源流通考伪古文尚书之成立唐宋以来世所传尚书凡五十八篇其自尧典以下至于秦誓三十三篇世以为今文尚书自大禹谟以下至于ぁ命二十五篇世以为古文尚书余年十三初读尚书亦但沿旧说不觉其有异也读之数年始觉禹谟汤诰等篇文义平浅殊与三十三篇不类然犹未敢遽疑之也又数年渐觉其义理亦多剌谬又数年复渐觉其事实亦多兴他经传不符于是始大骇怪均为帝王遗书何独悬殊若此乃取史汉诸书覆考而细核之然后恍然大悟知旧说之非是所谓古文尚书者非孔壁之古文尚书乃齐梁以来江左之伪尚书所谓今文尚书者乃孔壁之古文尚书也今文尚书者伏生壁中所藏凡二十八篇皆隶书故谓之今文与今尧典以下三十三篇篇目虽同而字句多异古文尚书者孔氏壁中所藏皆科斗字故谓之古文孔安国以今文读之得多十六篇其二十八篇即今尧典以下三十三篇原止分为三十一篇马融郑康成之所注者是也其十六篇残缺不全绝无师说谓之古文尚书逸篇西汉之时今文先立于学官迨东汉时古文乃立自是学者皆诵古文而今文渐微永嘉之乱今文遂亡古文孤行于世伪尚书者出于齐梁之间而盛于隋世凡增二十五篇又于三十一篇中别出舜典益稷两篇共五十八篇有传及序伪称汉孔安国所作唐孔颖达作正义遂黜马郑相传之真古文尚书而用伪书伪传取士由是学者童而习之不复考其源流首尾遂忄吴以此为即古文尚书而孔壁古文之三十一篇反指为伏生之今文遂致帝王之事迹为邪说所淆诬而不能白者千有馀年余深悼之故于考信录中逐事详为之辨以期不没圣人之真然恐学者狃于旧说不能考其源流察其真伪循其名而不知核其实也故复溯流穷源为六证六驳因究作伪之由并述异真之故历历列之如左庶伪者无所匿其情云尔六证之一孔安国古文篇数一孔安国于壁中得古文尚书史记汉书之文甚明但于二十九篇之外复得多十六篇并无得此二十五篇之事孔氏有古文尚书而安国以今文读之因以起其家逸书得十馀篇盖尚书滋多于是矣古文尚书者出孔子壁中武帝末鲁共王坏孔子宅欲以广其宫而得古文尚书及礼记论语孝经凡数十篇皆古字也共王往入其宅闻鼓琴瑟钟磬之音于是惧乃止不坏孔安国者孔子后也悉得其书以考二十九篇得多十六篇安国献之遭巫蛊事未列于学官按二十九篇者尧典皋陶谟禹贡甘誓汤誓盘庚高宗肜日西伯戡黎微子牧誓洪范金大诰康诰酒诰梓材召诰洛诰多士无逸君多方立政顾命吕刑文侯之命费誓秦誓凡二十八篇并序为二十九篇与今文篇数同史记所谓以今文读之者是也其十六篇舜典汨作九共大禹谟益稷五子之歌允征汤诰咸有一德典宝伊训肆命原命武成旅獒ぁ命史记所谓起其家逸书得十馀篇者是也而今所传二十五篇则有仲虺之诰太甲三篇说命三篇泰誓三篇微子之命蔡仲之命周官君陈毕命君牙十有六篇而无汨作九共典宝肆命原命五篇惟舜典等十有一篇与汉儒所传篇目同而舜典益稷又皆自尧典皋陶谟分出非别有一篇篇目既殊篇数亦异其非孔壁之书明甚使孔壁果得多此二十五篇班固何以称为十六篇司马迁何以亦云十馀篇乎盖撰伪书者闻有五十八篇之目不知其详故撰此二十五篇而别出舜典益稷二篇以当其数惜乎学者之不察也六证之二东汉古文篇数一自东汉以后传古文尚书者杜林贾逵马融郑康成诸儒历历可指皆止二十九篇并无今书二十五篇杜林茂陵人尝得漆书古文尚书一卷宝爱之每遭困厄握抱叹息曰古文之学将绝于此邪建武初束归征拜侍御史至京师河南郑兴东海卫宏皆推服焉济南徐兆始事卫宏后皆更从林学林以所得尚书示宏曰林危厄西州时常以为此道将绝也何意东海卫宏济南徐生复得之邪是道不坠于地矣扶风杜林传古文尚书林同郡贾逵为之作训马融作传郑玄注解由是古文尚书遂显于世尚书十一卷尚书九卷尚书十一卷后汉扶风杜林博古文尚书同郡贾逵为之作训马融作传郑玄亦为之注然其所传唯二十九篇按王莽之末赤眉焚掠典籍沦亡略尽是以杜林死守此书以传于后其二十九篇者即史记所谓以今文读之本纪世家之所引者是也马郑皆传杜林之书而止二十九篇然则非但仲虺之诰等十有六篇为古文所无即大禹谟等九篇亦非杜林贾逵所传之古文矣如果二十五篇出于孔壁经传历历惧全何以杜林漆书无之贾马郑诸儒皆不为之传注乎然则二十五篇决非安国壁中之书明矣六证之三伪书文体一伪书所增二十五篇较之马郑旧传三十一篇文体迥异显为后人所撰大禹谟与皋陶谟不类篇末誓词亦与甘誓不类五子之歌胤征摭拾经传为多其所自撰则皆浅陋不成文理泰誓三篇誓也与汤誓牧誓费誓皆不类仲虺之诰汤诰武成周官皆诰也与盘庚大诰多士多方皆不类伊训太甲三篇咸有一德旅獒皆训也与高宗肜日西伯戡黎无逸立政皆不类说命微子之命蔡仲之命君陈毕命君牙ぁ命九篇皆命也与顾命文侯之命皆不类按皋陶谟高古谨严大禹谟则平衍浅弱汤牧二誓和平简切泰誓三篇则繁冗愤激而章法亦杂乱盘庚诸诰诘曲聱牙之中具有委婉恳挚之意仲虺三诰则皆浅易平直惟武成多摘取传记之文较为近古然亦杂乱无章训在商者简劲切实在周者则周详笃挚迥然两体也而各极其妙伊训太甲诸篇在肜日戡黎前数百馀年乃反冗泛平弱固已异矣而周书之旅獒乃与伊训等篇如出一手何也至于命词九篇浅陋尤甚较之文侯之命犹且远出其下况顾命乎且三十一篇中命止二篇而二十五篇命乃居其九岂非因命词中无多事迹可叙易于完局故尔多为之乎试取此二十五篇与三十一篇分而读之合而较之则黑白判然无待辨者无如世之学者自童子时即连属而读之长遂不复分别且多不知其孰为马郑所传孰为晋以后始出者况欲其较量高下分别真伪此必不可得之数也其亦可叹也夫六证之四史记引尚书一二十九篇之文史记所引甚多并无今书二十五篇一语五帝本纪尧典之文全载夏本纪禹贡皋陶谟甘誓之文全载伪书之大禹谟五子之歌胤征三篇无载其一语者殷本纪宋世家汤誓洪范高宗肜日西伯戡黎之文全载微子载其半盘庚略载大意伪商书凡十篇无载其一语者汤诰颇载有数十言乃今伪书所无周本纪鲁世家牧誓金之文全载无逸吕刑费誓皆载其半多士顾命略载大意燕世家之君卫世家之康诰酒诰梓材秦本纪之秦誓皆略载大意伪周书十二篇无载其一语者按真古文尚书二十八篇史记全载其文者十篇载其半者四篇略载其大意者八篇其未载者周书六篇而已盖此十四篇者诰体为多文词繁冗而罕涉于时事故或摘其略而载之或竟不载从省文也然所载者亦不可谓少矣伪书二十五篇乃无一篇载者何也皋陶谟载矣大禹谟何以反不载甘誓汤誓牧誓皆载矣泰誓何以独不载吕刑衰世之法犹载之周官开国之制而反不载至于武成乃纪武王伐商之事尤不容以不载然则司马氏之未尝见此书也明矣夫迁既知有古文而从安国问故矣何以不尽取而观之安国既出二十八篇以示迁矣即何吝此二十五篇而秘不以示也然则此二十五篇之书不出于安国显然易见惜乎后儒之不思也六证之五汉书律历志引逸书一十六篇之文汉书律历志尝引之与今书二十五篇不同伊训篇曰惟太甲元年十有二月乙丑朔伊尹祀于先王诞资有牧方明武成篇惟一月壬辰勹方死霸若翌日癸巳武王乃朝步自周于征伐纣粤若来三月既死霸粤五日甲子咸刘商王纣惟四月既勹方生霸粤六日甲戌武王燎于周庙翌日辛亥祀于天位粤五日乙卯乃以庶国祀馘于周庙尚书逸篇二卷尚书逸篇出于齐梁之间考其篇目似孔壁中书之残缺者故附尚书之末按汉志所引伊训武成之文皆与今书伊训武成不同则今之伊训武成非孔安国壁中之书明矣伊训武成既非孔壁古文则大禹谟等七篇亦必非孔壁古文矣况仲虺之诰等十有六篇乃孔壁之所本无者乎盖所得多之十六篇文多残缺难解故汉志虽间有征引而学者皆罕所诵习马融所谓逸十六篇绝无师说者也既无师说则日益以湮没是以迨隋仅存二卷至唐以伪书取士人益不复观览遂并此二卷而亡之耳由是言之尚书逸篇即马融之逸十六篇刘歆班固所引伊训武成之文此乃孔壁之真古文而二十五篇为后人所伪撰不待言矣六证之六东汉吴晋诸儒道逸害一自东汉逮于吴晋数百馀年注书之儒未有一人见此二十五篇者书曰天降下民作之君作之师惟曰其助上帝宠之四方有罪无罪惟我在天下曷敢有越厥志注书尚书逸篇也书曰汤一征自葛始书曰我后后来其苏注此二篇皆尚书逸篇之文也书曰洚水警余注尚书逸篇兑命曰念终始典于学注兑当为说字之误也高宗梦传说求而得之作说命三篇在尚书今亡君陈曰尔有嘉谋嘉猷入告尔君于内女乃顺之于外曰此谋此猷惟我君之德于乎是惟良显哉注君陈盖周公之子伯禽弟也名篇在尚书今亡尹吉曰惟尹躬及汤咸有一德注吉当为告告古文诰字之忄吴也尹告伊尹之诰也书序以为咸有一德今亡夏书有之曰众非元后何戴后非众无与守邦注夏书逸书也夏书曰戒之用休董之用威劝之以九歌勿使坏注逸书夏书曰遒人以木铎徇于路官师相规工执艺事以谏注逸书周书曰皇天无亲惟德是辅注周书逸书右十则皆见于今伪书而赵郑韦杜诸儒皆注以为逸书或云今亡然则自汉逮晋无一人之见此书也无一人见此书则此书不出于安国明矣此四书中所引尚书之文尚多不可悉载姑举数则以见其凡孔氏正义云刘向作别录班固作艺文志并不见孔传刘歆作三统历引泰誓武成并不与孔同贾逵奏尚书疏与孔亦异马融书序云经传所引泰誓泰誓并无此文又云逸十六篇绝无师说是融亦不见也服虔杜预注左传乱其纪纲并云夏桀时作服虔杜预皆不见也郑玄亦不见之故仲虺之诰太甲说命等篇见在而云亡其汨作典宝等十三篇见亡而云已逸是不见古文也余按自孔安国以后学之博者西汉无过向歌东汉无过赵班贾马服郑吴晋无过韦杜之数人者皆不见天下岂复有见此书者借令安国果有此书一人偶未之见遗之可也必无四百年中博学多闻之士竟无一人见之之理然则当时原无此书而此书为后人所伪撰不待言矣传伪书者之自解五说据此六端观之此二十五篇者乃后人所伪撰非孔壁中之书不待明者而知之矣然自隋唐以来学者皆信之而不疑何也盖缘传伪书者恐人之不之信巧为之词曲为之解学者不复考其源委遽信以为实然故也其说大抵有五其一谓马郑所传乃今文非古文故与伏生之篇数同而无二十五篇由是学者遂真以三十一篇为今文而不复疑此书晚出之非真矣其二谓今文乃伏生之女所口授因齐音难晓而晁错以意属读之者故多艰涩难解不若二十五篇平易由是学者遂真以三十一篇为口授而不复疑此书文体之不类矣其三因汉书有张霸伪作百两篇一事遂诬汉志所载安国多得篇目乃霸伪书之目所引伊训武成篇文乃霸伪书之文由是学者遂不复疑东晋以后出者非真而反谓西汉之时得者为伪矣其四因汉书有武帝末未列学官一语遂诬终汉之世不列学官以故不行于世儒者皆不之见由是学者遂不复疑此书为晋以后之书而反谓司马赵郑韦杜诸儒为未尝学问矣至其尤诬妄者正义引晋书云皇甫谧于姑子梁柳边得古文尚书故作帝王世纪往往载孔传五十八篇之书又引晋书云晋太保公郑冲以古文授扶风苏愉字休预预授天水梁柳字宏季即谧之外弟也季授城阳臧曹字彦始始授郡守子汝南梅赜字仲真又为豫章内史遂于前晋奏上其书而施行焉由是学者遂以此二十五篇为真有所传而不复疑其为后人之伪撰矣而岂知其莫非子虚乌有之事也哉嗟夫两汉晋隋之书昭然在耳目间非天下之秘书世所不经见也何为皆若不见不闻然者而惟伪说之是信乎故今复采汉晋诸书之文足证其伪妄者列之左方学者一一核之可矣六驳之一古文今文篇第不异一古文今文分于文字之同异不分于篇第之多寡马郑所传虽止二十九篇与今文同而文字则与今文异两汉之书所载甚明济南伏生传尚书授济南张生及千乘欧阳生欧阳生授同郡儿宽宽授欧阳生之子世世相传至曾孙欧阳高为尚书欧阳氏学张生授夏侯都尉都尉授族子始昌始昌传族子胜为大夏侯氏学胜传从兄子建建别为小夏侯氏学三家皆立博士刘向以中古文校欧阳大小夏侯三家经文酒诰脱简一召诰脱简二率简二十五字者脱亦二十五字简二十二字者脱亦二十二字文字异者七百有馀脱字数十中兴北海牟融习大夏侯尚书东海王良习小夏侯尚书沛国桓荣习欧阳尚书荣世习相传授东京最盛逵数为帝言古文尚书于经传尔雅诂训相应诏令撰欧阳大小夏侯尚书古文同异逵集为三卷帝善之复命撰齐鲁韩诗与毛氏异同永嘉之乱欧阳大小夏侯尚书并亡济南伏生之传惟刘向父子所着五行传是其本法而又多乖戾按欧阳大小夏侯尚书皆今文也刘向以古文校之而有异文脱简贾逵又撰三家与古文尚书同异则刘贾所见者真古文也若仍是今文则与三家有同而无异何有异文脱简又何撰同异之有哉是以尹敏传云初习欧阳尚书后受古文东汉所谓古文之非今文明矣况永嘉之乱今文已亡安得复有存者后世学者不知古文今文之分乃以篇数多者为古文少者为今文遂以今书三十三篇为今文谬矣孔氏正义称刘向作别录不见孔传后世耳食者遂以为刘向未见古文夫刘向以古文尚书校今文若不见古文以何校之然则刘向但见真古文未见伪古文耳且云中古文则安国之古文尚书已上于朝矣安有藏于家之事然则马郑相传之尚书决为古文而非今文明矣六驳之二今文亦壁藏一无论马刘所传之为古文而非今文也即伏生之今文亦其壁中所藏之书井无其女口授之事不得与二十五篇文体互异伏生者济南人也故为秦博士孝文帝时欲求能治尚书者天下无有乃闻伏生能治欲召之是时伏生年九十馀老不能行于是乃诏太常使掌故朝错往受之秦时焚书伏生壁藏之其后兵大起流亡汉定伏生求其书亡数十篇独得二十九篇即以教于齐鲁之间学者由是颇能言尚书诸山东大师无不涉尚书以教矣伏生教济南张生及欧阳生欧阳生教千乘儿宽而伏生孙以治尚书征不能明也自此之后鲁周霸孔安国雒阳贾嘉颇能言尚书事按此文则伏生之今文乃壁中所藏书故刘歆移博士书亦云尚书初出于屋壁朽折散绝今其书见在则是二十九篇之策现存错何难自以目览之而必待夫女子之口授乎且云伏生能治尚书而不云能诵尚书则是所以欲召之者谓伏生能通达其义非徒诵其文也错所受者尚书之义乌用以意属读若徒诵其文则伏生之门人若张生欧阳生等众矣何人不可以授又不必其女而后能授也由是言之伏生并无口授之事此二十五篇之所以浅近易知而与马郑相传之尚书大不类者正以其作于魏晋之后原非二帝三王之言故尔无他故也盖作伪书者目知其文不类而恐人之讥己故伪造此说以弥缝之乃后之学者沿讹踵谬皆信之而不疑岂史记汉书唐以后之人皆不复观乎真天下之怪事也已卫宏字敬仲东海人也少与河南郑兴俱好古学初九江谢曼卿善毛诗乃为其训宏从曼卿受学因作毛诗序善得风雅之旨于今传于世后从大司空杜林更受古文尚书作训旨时济南徐巡师事宏后更从林学亦以儒显由是古学大兴按此文言作训旨而不言作序言作毛诗序而不言作尚书序则世所传宏序非宏所自作也孔安国之作书传与序班固不知则巧为之说曰书未行于世也今蔚宗乃宋元嘉时人梅赜果于东晋奏上其书宏序行于世矣蔚宗何以亦不之知且云宏受古文尚书由是古文大兴然则宏果有序班固见之熟矣何以为儒林传乃绝不载伏生口授之事而仍录史记之文乎盖由作伪书者自知其文不类而恐人之讥己是以造为此说之孔卫以弥缝之乃后之学者沿讹踵谬皆信之而不疑岂史记前后汉书唐以后之人皆不复观乎真天下之怪事也已六驳之三班固斥张霸伪书一张霸之伪书乃百二篇并非二十四篇班固汉书业已斥之必无反以伪书为古文之理世所传百两篇者出东莱张霸分析合二十九篇以为数十又采左氏传书叙为作首尾凡百二篇篇或数简文意浅陋成帝时求其古文者霸以能为百两征以中书校之非是霸辞受父父有弟子尉氏樊并时大中大夫平当侍御史周敞劝上存之后樊并谋反乃黜其书按汉书此文称霸书文义浅陋又云以中书校之非是是班氏明明以张霸之书为伪矣乌有作儒林传则痛诋其伪作艺文志又深信其真作律历志反引其书为证者哉班氏所引伊训武成之文非霸伪书而为孔壁之真古文明矣汉书所引者为真则梁陈所出者为伪可知也况霸所撰乃百二篇非二十四篇乃分析二十九篇为之亦非别有二十四篇也今颖达但欲表章伪书遂公然以安国以来相传之逸十六篇为伪复公然以百二篇为二十四篇亦妄之至矣且十六篇之语不始于固史记儒林传言之矣司马迁汉武帝时人张霸成帝时人迁作史记何由预知后世之有张霸伪书并其篇第之多寡乎盖凡颖达之说颠倒矛盾类皆如此学者少留意焉则其谬不攻自破矣六驳之四古文尚书立学官一孔安国古文当时已传于世王莽及章帝时又已立于学官两汉之书所载甚明并未散轶不容诸儒皆不之见安国为谏大夫授都尉朝而司马迁亦从安国问故迁书载尧典禹贡洪范微子金诸篇多古文说都尉朝授胶东庸生庸生授清河胡常少子以明梁春秋为博士部刺史又传左氏常授虢徐敖敖为右扶风掾又传毛诗授王璜平陵涂恽子真子真授河南桑钦君长王莽时诸学皆立刘歆为国师璜恽等皆贵显八年乃诏诸儒各选高才生受左氏梁春秋古文尚书毛诗由是四经遂行于世皆拜逵所选弟子及门生为千乘王国郎朝夕受业黄门署学者皆欣欣羡慕焉按此文则古文尚书当孔安国时已传于人而行于世至王莽时而立于学官至东汉章帝时而再立于学官且为帝所崇重习古文者皆授官而为世所欣慕矣安得诸儒皆不之见至梁陈时而突出乎盖汉志所谓未列于学官者谓未置博士及弟子耳非谓其书不行于世但藏于家也谓武帝时未列于学官耳亦非终已不列于学官也且毛诗左氏梁春秋当武帝时皆未列于学官皆至王莽时而始立至章帝时而再立何以皆行于世马郑服杜皆得见之而笺注之独古文尚书遂以不列学官之故致无一人之见之乎甚矣不学而耳食者多也六之五晋书无古文授受事一正义称郑冲传古文尚书皇甫谧采之作世纪至梅赜奏上其书于朝考之晋书并无此事本纪无文儒林传中不载此事苏愉梁柳臧曹梅赜亦皆无传郑冲传中但有高贵乡公讲尚书冲执经亲授之语并无所讲乃孔氏五十八篇之文皇甫谧传中但有梁柳为太守谧不为加礼一事并无柳传古文尚书及谧得之之文按梅赜果尝奏上此书本纪即不之载儒林传中岂得并无一言及之乃非惟无其事亦并无苏愉等三人之名然则三人亦皆子虚乌有者也且凡纪事之体必书年月而尚书正义隋书记此事皆不言为某帝之时某年之事盖缘当时本无此事系之以时则人覆检而知其诬故传伪书者为此含混之词使人无从辨其真伪孔氏道听涂说逐从而录之耳且夫五十八篇之书魏以前未行于世也当魏主讲尚书之时冲所执者果系孔氏之五十八篇传岂得不大书特书而乃但云尚书既但云尚书则即马郑之二十九篇可知矣柳为太守谧不加礼琐事耳然犹载之传中若谧果从柳得古文尚书而作帝王世纪此乃经术之显晦着作之本原何得反略之而不记乎嗟夫史记两汉之书人所共读者也乃明明与今文相校之古文而谓之今文明明别有百二篇而谓之即二十四篇明明壁藏其书者而谓之口授明明立学官置弟子而谓之私藏于家彼其于共读之史汉尚不难以黑为白况人不多读之晋书亦何难以无为有乎六驳之六郑孔解诂与伪书之牾一非但梅赜未尝奏上此书也即郑冲亦未尝见此书孔安国亦不知有此书考之论语集解可见子曰书云孝乎惟孝友于兄弟施于有政是亦为政奚其为政注包曰孝乎惟孝美大孝之词友于兄弟善于兄弟施行也所行有政道与为改同按集解乃郑冲与何晏同纂辑者所引包说以孝乎惟孝为句以施于有政为一家之政今伪书此文无孝乎二字而施于有政作克施有政乃指治民之政而言与包所说迥异若冲果见此书岂容复采乐包说今何郑既以包训为是则其未尝见此书明矣曰予小子履敢用玄牡敢昭告于皇皇后帝注孔曰履殷汤名此伐桀告天之文墨子引汤誓其辞若此按今伪书此文乃汤灭夏之后告诸侯百姓者安国果见此文不当谓之伐桀告天且今伪书汤诰现有此文安国何不注云今尚书汤诰有之乃反引墨子以为证乎安国既引墨子为证则是安国所见之古文尚书并无此文也明矣虽有周亲不如仁人注孔曰亲而不贤不忠则诛之管蔡是也仁人谓微子箕子来则用之按此注是以此言为泛论周之事以周亲指周之公族以仁人指商之贤臣也今伪书此文乃武王誓师之词不惟管蔡未叛微箕亦尚未来安国果见此篇何容复作此解且伪传云周至也言纣至亲虽多不如周家之少仁人反以周亲属商以仁人属周与安国论语之注正相悖然则伪书伪传之不出于安国明矣孔氏正义云此文与彼正同而孔注与此异者盖孔意以彼为伐纣誓众之词此泛言周家政治之法欲两通其义故不同也夫圣人之言一也岂得忽以为彼忽以为此安国宁有此一口两舌之事乎此理显然易见而颖达犹欲曲全伪传之说抑亦异矣嗟夫安国西汉名儒乃为妄人所诬如是为颖达者不能为乃祖辨其诬顾反附会焯炫而表章之以致后儒摘斯传之纰缪动辄归咎安国使安国蒙不白之冤于千载之上谁之过与此余之所为长太息者也伪书之着者及其推行之年代曰五十八篇经传非孔安国所传梅赜所奏上果何人所撰至何时始行于世邪曰江左士大夫于经学皆不留意罕有言及此者此不可详考矣但据其时所着之书观之王坦之东晋人也范蔚宗宋元嘉时人也借令东晋之初此书果已奏上行世坦之蔚宗必无不见之者而坦之着废庄论引人心道心二语不言其为虞书是坦之未见此书也蔚宗着后汉书儒林传但云贾逵作训马融作传郑玄注解由是古文尚书遂显于世若不知别有二十五篇者是莳宗亦未见此书也直至梁刘勰作文心雕龙始引此二十五篇之文然则是元嘉以前此书初未尝行于世至齐粱之际始出于江左也然但行于江左已耳中原犹未有此书故隋书经籍志云梁陈所讲有孔郑二家齐代惟传郑义至隋孔郑并行而郑氏甚微然则是隋灭陈以后此书乃渐传于北方刘焯刘炫之辈以为奇货而注释之然后此书大行而郑注渐废也至其撰书之人则梅惊李巨来皆以为皇甫谧所作以余观之不然西晋之时今文古文并存于世安能指古文为今文而别撰一古文尚书以欺当世况谧果着此书必已行世何以蔚宗犹不之知又何以江左盛行而中原反无之然则此书乃南渡以后晋宋之间宗王肃者之所伪撰以驳郑义而伸肃说者耳何以言之左传乱其纪纲旧说以为夏桀之时而肃以为太康之世无逸其在祖甲马郑以为武丁之子而肃以为太甲之事今伪经以乱其纪纲入五子之歌伪传以祖甲为太甲明明祖述肃说暗攻先儒其为宗肃学者之所伪撰毫无疑义盖汉末说经者皆宗康成逮王肃起恃其门阀始好与郑为难其说不无一二之胜于郑而荒唐悖谬者实多但肃父为魏三公女为晋太后以故其徒遂盛其说大行天下之说经者分为二派一宗郑学一宗王学宗郑者黜王宗王者驳郑值永嘉之乱今文失传江左学者目不之见耳不之闻又其时俊桀之材非务清谈即殚心于诗赋笔札经术之士绝少但见马郑所传与今文篇数同遂误以为今文由是宗肃学者得以伪撰此书以攻郑氏书既撰于晋宋之间故至齐梁之际姑行于当世也孔氏见伪书伪传之说多与肃同不知其由遂疑肃私见孔氏而秘之夫肃专攻郑氏如果此书在前肃尝见之其攻郑氏之失必引此书为证云尚书某篇云云某传云云世人谁敢谓其说之不然何为若出之于已然者然则是伪书之采于肃说非肃说之本于伪书明矣即正义所称皇甫谧从梁柳得此书故作帝王世纪多载其语者亦作伪书者之采于世纪正如冠子采贾谊之鹏鸟赋而人反谓谊赋之采于冠子耳但南北朝中无穷经博古之人察知其伪遂使其书得行然马郑之本书尚在后之人犹可考而知之至唐太宗时孔颖达奉诏作五经正义既不能辨其真伪又误以其传真为其祖安国所着遂废郑注而用之自是郑氏古本遂亡士人之应明经试者莫不遵功令读伪传二十五篇之文遂与三十三篇之经并重习而不察以为固然竟不知史汉以来汉晋诸儒所述并无此文而出于后人之伪撰者矣家语之伪撰者然不但今尚书二十五篇为宗王肃者之所伪撰也即今所传家语亦肃之徒之所伪撰汉书艺文志云孔子家语二十七卷师古注云非今所有家语是今家语乃后人所伪撰非汉所传孔氏之家语也今家语序云郑氏学行五十载矣自肃成童始志于学而学郑氏学矣然寻文责实考其上下义理不安违错者多是以夺而易之然世未明其款情而谓其苟驳前师以见异于人又云有孔勐者家有其先人之书昔相从学顷还家方取以来与予所论有若重规叠矩然则今之家语乃肃之徒所撰以助肃而攻康成者是以其文多与肃同而与郑说互异此序虽称肃撰亦未必果肃所自为疑亦其徒所作而名于肃者由是言之伪撰古书乃肃党之长技今伪古文尚书亦多与肃说同而与郑氏异者非肃党为之而谁为之乎孝经之伪孔氏经传亦不但尚书有伪孔氏古文经传也即孝经亦有伪孔氏古文经传孝经正义云隋开皇十四年秘书学生王逸于京市陈人处买得一本送与着作王邵以示河间刘炫则是后世所谓古文孝经者出于隋世非汉儒所传孔壁之古文孝经也又云开元七年国子博士司马贞议曰今文孝经是汉河间王所得颜芝本至刘向以此参校古文省除繁惑定此一十八章其古文二十二章中朝遂亡其本近儒欲崇古学妄作传学假称孔氏辄穿凿更改又伪作闺门一章以应二十二之数非但经文不真抑亦传文浅伪由是明皇自注孝经颁于天下以十八章为定则是南北分王之时经术荒废好事者造为伪书以惑当世乃其常事也但彼二十二章者幸而有司马贞驳其谬戾以故不行于世而此二十五篇者不幸而遇孔颖达谬相推奉黜真书而用伪者以取士遂致唐人奉为不刊之书耳惜乎后世之儒之不能以三隅反也伪书破绽三端曰二十五篇之文果出后人所撰何其似圣人之言也曰乌得似后世学者不之察耳三十三篇中无一道学陈腐之语然其所载行政用人之略及训诰中所与其君及群臣百姓言者无一非修身经国之要务不言道而道莫大焉不言学而学莫纯焉其二十五篇则不然自其所采经传旧文而外大率皆道学语然按之乃陈腐肤浅亦有杂入于异端者其义不逮一也三十三篇之中事多于言事亦皆与经传相应无可议者二十五篇则言多而事少其事皆杂采于诸子及汉儒之注说考之于经既不合揆之以理亦多谬其事不经二也三十三篇四代之书迥然四代之文古今升降一望了然典谟誓诰各有其体不相混也二十五篇则自大禹谟至ぁ命其文如出一手谟训命诰约略相似更无分别其文不类三也昔宋阮逸伪造元经称隋王通所撰而河汾王氏书目无之唐艺文志亦无之且避唐景帝讳称石虎为季龙又避唐神尧讳称戴渊为若思以故直斋陈氏得知其伪谓逸心劳日拙自不能掩今此二十五篇史记无之班范两汉之书无之贾逵马融郑康成之所传亦无之赵岐杜预韦昭诸儒皆不之见而其中杂以异端之言小说之事魏晋排偶组练之文与三十三篇之书高下悬绝较之阮逸伪书尤为易辨惜乎后世学者震于其名而皆不之察也伪书剽窃经传曰经传所引尚书之文二十五篇之中皆有之何以言其伪也曰此作伪书者剽窃经传之文入其中耳子不见夫铁器乎铸者无痕而补者有痕凡经传所引之语在三十三篇中者与上下文义皆自然相属在二十五篇中者其上下承接皆有补缀之迹其有痕无痕至易辨也且其中有传记所引逸书之文而剽窃之者亦有传记之所自言并非引书而亦剽窃之者六府三事缺自解经文同德度义苌弘自抒己见岂得牵帅之以入经至于除恶务本乃权谋之士所言尤不得入圣人口中也有采经传之意而改其词者有攸不为臣东征删其首句而移之伐纣可乎天下曷敢有越厥志改以为予而属之武王谬矣有采经传之词而失其意者周亲之不如仁人谓己不私其亲可也以周亲属之纣则不伦嘉谋之归于我后臣下自相勉励可也成王以之命官则失言此剽窃之不能掩者也且尚书凡百篇而凡经传所引略已尽于二十五篇之中然则其馀四十二篇经传遂无引其一语者乎是以传记所引在三十三篇中者少在二十五篇中者多何者彼固专以裒集传记之语成文者也即以其引传记观之而其伪已不能掩矣识别伪书之不易曰三代有三代之文两汉有两汉之文魏晋以还文体益变二十五篇之文岂后世文人之所能赝为此固不得疑为伪也曰能膺为者多矣魏晋之世文士多好摩拟古人之文其习尚然也若夏侯湛之昆弟诰其声音笑貌俨然尚书矣试隐其名而加以古人之名使无识之人观之岂复有疑其伪者乎宋文彦博帅永兴得褚遂良圣教序墨迹因令子弟临摹一本会宴僚属乃并出二本令坐客别之客皆以摹者为真迹也夫书法其浅者也犹且如是况文之难知乎嗟夫管晏冠诸子大率皆后人所伪撰至于昭明所选高唐风赋黄鹄怨歌之属为俊人所拟作者尤多乃传之日久而人遂莫不信以为真故凡世之以伪乱真者惟实有学术而能文章者然后乃能辫之悠悠世俗之目其视莠莫非稷也视鱼目莫非珠也乌乎其能知之昔隋牛宏奏请购求天下遗逸之书刘炫遂伪造书百馀卷题为连山易鲁史记等录上送官取赏而去后有人讼之坐除名然则伪造古书乃昔人之常事使不遇讼之者则至今必奉为圣人之言矣古今之如此者岂可胜道特难为不学而耳食者言耳纵使梅赜果尝奏上此书尚不可据为实况并无此事乎此所关于圣人之政事言行者非小故余不辞尤谤而考辫之卷二集前人论尚书真伪二十五篇之伪非述一人之私言也古人固已有之盖唐儒疑而未言宋儒言而未决至南宋之末赵氏始决言其伪自是以后言者益多但世之学者咸笃志于举业不深考耳今略载其一二于左韩愈疑伪书韩子进平淮西碑表云其载于书则尧舜二典夏之禹贡殷之盘庚周之五诰进学解云周诰殷盘诘曲聱牙按于夏不称禹谟而称禹贡于股周不称汤诰武成而反称盘庚五诰则是其文浅陋平弱韩子固已疑之但未形于文耳朱熹疑伪书朱子语录云孔安国解经最乱道看来只是孔丛子等做出来因说书云某尝疑孔安国书是假书又云孔书是东晋方出前此诸儒皆不曾见可疑之甚按朱子此语则是明以二十五篇为伪撰矣惜其但与门人言之未尝自为书传尽废其伪而独存其真也吴或疑伪书吴氏曰伏生传于既耄之时而安国为隶古定特定其所可知者而一篇之中一简之内其不可知者盖不无矣乃欲以是尽求作书之本意与夫本末先后之义其亦可谓难矣而安国所增多之书今篇目具在皆文从字顺非若伏生之书诘曲聱牙至有不可读者夫四代之书作者不一乃至二人之手而遂定为二体乎其亦难言矣又论泰誓云汤武皆以兵受命然汤之辞裕武王之辞迫汤之数桀也恭武王之数纣也傲学者不能无憾疑其书之晚出或非尽当时之本文也蔡沈疑伪书九峰蔡氏曰按汉儒以伏生之书为今文而谓安国之书为古文以今考之则今文多艰涩而古文反平易或者以为今文自伏生女子口授晁错时失之则先秦古书所引之文皆已如此恐其未必然也或者以为记录之实语难工而润色之雅词易好故训诰誓命有难易之不同此为近之然伏生倍文暗诵乃偏得其所难而安国考定于科斗古书错乱摩灭之馀反专得其所易则又有不可晓者又跋牧誓篇后云此篇严肃而温厚与汤誓相表里真圣人之言也泰誓武成一篇之中似非尽出于一人之口岂独此为全书乎按吴蔡两先生所辨明矣既以文体不同别之复以义理有乖驳之后学复何疑焉惟口授之说原无其事说已详前卷真伪源流通考中赵汝谈疑伪书陈直斋书录解题云南塘书说三卷赵汝谈撰疑古文非真者五条朱文公尝疑之而未若此之决也按吴蔡于此皆不能以无疑然终未敢决言其伪岂非久假难归极重难返虽贤者亦不免游移其间乎乃赵氏独直斥为伪撰非有大过人之识安能如是惜余未得见其书也近世以来斥其伪者尤多若梅顾朱李诸先生咸有论着惜余学浅居僻未见梅朱二君之书仅于李巨来古文尚书考中见其一斑也今载顾李两家之说于左顾炎武疑伪书顾宁人论泰誓云商之德泽深矣尺地莫非其有也一民莫非其臣也武王伐纣乃曰独夫受洪惟作威乃汝世雠曰肆予小子诞以尔众士殄歼乃雠何至于此纣之不善亦止其身乃至并其先世而雠之岂非泰誓之文出于魏晋间人之伪撰者邪吴氏蔡氏盖已见及乎此特以注家之体未敢直言其伪耳李绂疑伪书李巨来古文尚书考云古文尚书凡今文所无者如出一手盖汉魏人赝作朱子亦尝疑之而卒尊之而不敢废者以人心道心数语为帝王传授心法而宋以来理学诸儒所宗仰之者也余友万编修云即此数言可证其赝危微二语出于荀子而荀子又得之于道经非尚书语也梅尝言之矣余覆考之盖荀子解蔽篇言舜之治天下也不以事诏而万物成处一之危其荣满侧养一之微荣矣而未知故道经曰人心之危道心之微危微之几惟明君子而后能知之荀子之论危微者如此而引道经以为证则尚书必无人心惟危道心惟微之语何也荀子为李斯之师其所着书在诗书未燔之前荀子凡引诗书并称诗云书云而此独称道经曰则秦火之前荀子所见之尚书无危微语也杨亻京勉强迁就注云今虞书有此语而云道经者盖有道之经不知汉以前从未尝称易诗书春秋为经论语孟子所引亦无经字且孔孟为儒家而黄老为道家自战国至汉无异辞道家之书则曰经如老子道德经庄子南华经列子冲虚经关尹子文始经皆是道经之非尚书也明矣经解出于戴记未必为孔子之言然通篇无经字其经目则汉儒所署耳孝经亦汉人钞撮圣贤绪言为之不然不应汉以前无一人语及之也至汉武帝始设五经博士盖汉初尚黄老儒者慕焉因亦效道家者流各尊其所治之书为经自称曰经师此如庞蕴语录惟僧人称之而宋儒弟子之无识者亦录其师之言名以语录焉耳其在秦以前未闻称易诗书春秋为经也知危微之语出于道经而非出于尚书然后知古文尚书之赝较然明白或谓孔壁之书司马迁亦从安国问故故班固谓迁书载尧典禹贡洪范微子金诸篇多古文说班固汉人其言不可据乎曰班说是也然司马迁所引者安国所得于壁中之真古文尚书非今所有之古文尚书也秀水朱氏彝尊尝考之矣史记中五帝本纪引二典夏本纪引禹贡皋陶谟益稷甘誓殷本纪引汤誓高宗肜日西伯戡黎周本纪引牧誓甫刑鲁世家引金无逸费誓燕世家引君宋世家引微子洪范皆今文尚书所有不足为据其所引为古文所有而今文所无者惟殷本纪所引汤诰周本纪所引泰誓二篇而已然其辞皆与今所传古文尚书绝不相类盖安国所得壁中古文信有其书而特非今世所行之古文尚书也司马迁亲问故于安国而所引之辞绝不类则今之古文尚书复何所恃以取信于天下也哉然则尚书之所谓可信者皆其可疑者也按百馀年以来读书有卓识者无过于顾宁人先生所推为博学者无过于李巨来先生而皆以孔氏经传为伪则此二十五篇之非安国古文明矣惟巨来称安国所得壁中古文信有其书而特非今世所行之古文尚书者考之尚有未详盖安国壁中之古文即今三十三篇之书与今文篇数同而文字互异前卷固已详言之矣司马氏所引班氏所称皆此也此外十六篇则所谓尚书逸篇者是也但今文亡于永嘉而人遂误以三十三篇为今文耳非别有古文而今亡之也故今补而正之李巨来书古文尚书冤词后补说毛西河有古文尚书冤词以二十五篇为非伪巨来作此辨之深足以纠世人之惑今摘录之于此然其中亦尚有未尽未周者故复补其未备附录于后晋书无古文授受事余少时读尚书正义考古文授受引晋书云晋太保郑冲授扶风苏愉愉授天水梁柳柳授城阳臧曹曹授汝南梅赜考之晋书绝无其语不知正义何所据也按晋书郑冲本传止云高贵乡公讲尚书冲执经亲授而已并未有古文之说又称冲与孙邕曹羲荀ダ何晏共集论语诸家训注之书名曰论语集解奏之魏朝未闻有经学授之何人又冲仕魏至司空司徒常道乡公即位拜太保位三司上封寿光侯而阿附司马昭比炎篡位冲实奉禅策拜太传进爵为公视孔光张禹之罪又有甚焉此辈经术又安用哉况苏愉臧曹梅赜晋书并无其人惟梁柳附见皇甫谧传亦止言其作郡并无得古文尚书之事毛西河氏作古文尚书冤词亦据正义引晋书皇甫谧传云谧从姑子外弟梁柳得古文尚书故作帝王世纪中多载其语则谧传并无之毛氏乃引晁公武十八家晋书为辞按唐书艺文志唐初晋书虽有七家御制书出余必称名正义所引未称某人晋书必御制晋书矣且御制晋书成于贞观而唐书儒学传谓尚书正义永徽中于志宁等校正始布天下则正义自当引御制晋书不当他引也毛氏为古文尚书称冤大声疾唿着书立说而所引疏阔与孔氏正义无异安足以传信后世而箝天下之口也哉按毛氏以十八家晋书为解不过强词夺理而已假使他晋书果有之贞观晋书必无删之之理圣经显晦天下之大事也数百年亡轶之书一旦忽出岂容略而不言修晋书者与孔氏之书无仇也何为处处皆削其文况当时方崇奉此书以为真乃无故削其文尤不近于情理然则是他晋书原无此语故贞观晋书亦不能凿空而增此文也此盖传伪书者假设此言以欺当世孔氏道听涂说而未及覆核耳不必曲为之说也毛氏乃欲以想当然之说定古书之真伪谬矣巨来此辨深足以正世人之惑故今补而论之伪书与皇甫谧之关系考晋时着书之富无若皇甫谧者尝因正义所引牵连梁柳即疑古文为谧所作后得梅尚书考异观之所见多相合者其序文则直指古文尚书为谧作以授梁柳其别有所据耶抑亦因谧传及梁柳而臆揣之耶他人有心予忖度之古文之作自谧可信十之六七矣按巨来以二十五篇为伪是也惟从梅氏以为皇甫谧作尚恐未然谧所着书虽多荒谬然或采摘太杂及附会以己意则有之矣若公然撰伪经以欺世则谧尚未至是且谧所着帝王世纪汤之后有外丙仲壬两代与孟子史记合而伪传释伊训篇云汤崩逾月太甲即位与谧说正相反其非谧所着明甚梅氏但因伪书伪传多采世纪之文遂猜度之以为谧作误矣故今正之古书可赝造吾友方灵皋谓汉以来文章具在孰能赝为之者不知后人特未尝摹经而自作文字故不相似耳刘原父尝补作礼经三义杂之戴记有过之无不及况搜集群书征引尚书原文特以己意联属其间因稍加补缀何不似之有黎邱鬼虽父不能辨其子优孟为叔敖衣冠楚王不得不爱也按谓摹经所以似经固也然特其貌似貌之一二分似耳究之不脱当时风气试取其书读之文势则多杂排偶句法则率经煅炼名言浅语间出错陈与三十三篇毫不相类一望而知为晋以后人之笔以之欺世俗之人则有馀以之入知文者之目则固不能掩也犹之乎苏子瞻市猪于金华中道而逸买猪代之而客犹赞其美使其遇陆鸿渐必不至以江水为潭水也辨晋书荀崧传古文尚书孔氏语又按自汉下逮魏晋言古文尚书者众口如一无可以假借者故毛方两家虽极力崇奉伪书而皆毫无证据其失不待言矣惟唐贞观中所纂晋书内二语颇足惑世然其误亦显然易见毛方虽皆未之及然世人读书粗心浮气者多恐数百年后复有以此献疑者故附辨之如左晋书荀崧传中记简省博士事内云尚书郑氏古文尚书孔氏似当晋时已有此伪书者然按传中所载春秋左传二家易诗周官礼记论语孝经各一家加以尚书二家当为博士十人何以但云九人前后不符其为误衍孔氏一家无疑且考职官志称晋承魏制置博士十九人江左减为九人魏既未尝以孔传列学官矣晋安得而有之而隋书亦称齐建武中孔传始列国学合观诸书孔氏之文之为误衍不待问者盖今之晋书乃唐人采七家晋书而纂录之者郑氏本传古文尚书是以旧晋书有古文尚书之文而当唐初人皆指伪孔氏经传为古文纂晋书者因误以所称古文尚书者为孔氏伪书遂于郑氏之外别出孔氏之文以致其数不相合耳且尚书非古文则今文非今文则古文今乃云尚书郑氏古文尚书孔氏然则郑氏者今文邪古文邪盖隋唐间学者专尚词赋不甚通于经术而唐初承大乱之后廷臣之有学问者少故不敢定马郑之为古文今文谓为今文则永嘉之乱今文已亡谓为古文则又别有五十八篇伪孔氏之经传与郑互异故不得已而为是两可骑墙之语耳大抵古来自修之史多佳词臣共修者多不佳自修者必有其所见其平日亦必详考之否则恐有舛误贻讥后世故佳者多史记两汉南北史等书是也词臣共修之书则多以官使之未必皆有学术其平日亦未尝留心于此而又不专其事即有抵牾莫任咎故佳者少是以伏生之书本属壁中所藏而隋书称伏生口授二十八篇杜林本传孔氏古文尚书而隋书称杂以今文非孔旧本皆习于世俗流传之语而未尝取史汉诸书核正其是非耳盖凡古来词臣共修之书多不可据如此刘知几史通言之详矣隋书晋书皆唐初人所纂复何怪乎荀崧传中之误衍此文也尧典分出舜典考辨今世所传尚书首有尧典舜典两篇尧典自曰若稽古起至帝曰钦哉止舜典自曰若稽古起至陟方乃死止习举业者幼而读之以为古文尚书果如是矣不知此乃唐孔颖达所改之本自隋以前尚书原文本系一篇而无曰若稽古帝舜以下二十八字但学者皆为举业计不考之古非惟不知孰为古文孰为今文甚至并不知有古文今文之名者况能知舜典之为后人所分乎余于唐虞考信录固已辨之今因详考古文尚书真伪复缕陈其本末是非如左伏生尧典一伏生所传今文尚书通为尧典并不别分舜典今文尚书凡二十八篇首为尧典自曰若稽古帝尧起至帝曰钦哉即继以慎徽五典云云至陟方乃死止不惟不分两篇亦无曰若稽古帝舜以下二十八字则是战国西汉以来通为尧典矣孔氏舜典篇一孔安国所传古文尚书亦通为尧典别有舜典篇而非自尧典分出者古文尚书于二十八篇外得多十六篇内有舜典一篇而尧典篇帝曰钦哉之下仍继以慎徽五典云云至陟方乃死止其十六篇学者罕所诵习马融所谓逸十六篇绝无师说者也其后郑康成注尚书分盘庚为三篇分顾命后章为康王之诰而尧典未尝分则是东汉魏晋以来亦通为尧典矣分尧典为舜典之说一东晋以后伪古文尚书出于二十八篇外多大禹谟等二十五篇分出益稷盘庚康王之诰四篇而无舜典或云舜典缺也或云慎徽五典以下当为舜典自是始有分尧典为舜典之说然尚未有曰若稽古帝舜以下二十八字也十二字及十六字之出现一据正义称齐建武中姚方兴于大航头得孔氏古文尚书有曰若稽古帝舜曰重华协于帝十二字在慎徽五典之前方兴寻以他罪诛死以故其书不行于世或云协于帝下复有哲文明温恭允塞玄德升闻乃命以位十六字正义两载其说不能详也二十八字之定为舜典之首一惰开皇时购求遗书有人称得方兴之二十八字者因而渐行于世及唐初孔颇达作尚书正义遂定以为舜典之首冠于慎微五典之前由是尧典一篇分以为二唐宋学者不究其始靡然从之然以经文考之乖谬累累显然可见故历辨之如左割去尧典下文之不通师锡帝曰有鳏在下曰虞舜帝曰俞予闻如何岳曰瞽子父顽母へ象傲克谐以孝不格奸帝曰我其试哉女于时观厥刑于二女降二女于妫嫔于虞帝曰钦哉按尧舜之事既分二典则尧之事皆当载之于尧典中况自师锡帝以后至受终于文祖皆记尧举舜之事事相承文相贯也若至帝曰钦哉而止非惟其事未毕而其文亦未完何得遽割其下文而属之舜典致文有首而无尾而尧亦有始而无终天下宁有如是不通之史官乎然则慎徽五典以后仍当为尧典不得为舜典明矣尧让位时称帝帝曰格汝舜询事考言乃言底可绩三载汝陟帝位舜让于德弗嗣按尧典首有曰若稽古帝尧故其后皆以帝称尧而不斥言尧今舜典首亦有曰若稽古帝舜则其后文亦当以帝称舜而不斥言舜今反称尧为帝而称舜以名经传中有如是之文理邪春秋于诸侯之事皆书某国书其君为某侯独于鲁则书曰我于鲁君则书曰公何者春秋鲁史也若晋之乘楚之杌则必书晋楚为我晋楚之君为公为王而书鲁为鲁鲁君为鲁侯明矣岂有舜典中而以帝称尧而以舜称舜者哉然则此为尧典中语而非舜典之文明矣尧殂落时称帝二十有八截帝乃殂落百姓如丧考妣三载四海遏密八音月正元日舜格于文祖按尧至是始殂落则以前之事皆当属之尧典且既名为舜典篇首又有曰若稽古帝舜之文所谓帝乃殂落者尧乎舜乎史册如此将何以传信于后世乎此乃君臣大义所关非小小者可比不知向来诸儒何以相沿而不觉也前章称舜以名犹曰尧尚在也今则尧已崩矣何以犹称舜而不称为帝然则此篇之为尧典而非舜典明矣舜命九官时之称谓舜曰咨四岳有能奋庸熙帝之载使宅百揆亮采惠畴佥曰伯禹作司空帝曰俞咨禹汝平水土惟时懋哉按此后舜命九官之文皆称舜为帝何者尧已殂落称帝无所嫌也然命官之首仍称舜以冠之者何居盖此篇尧典也故于舜必别白言之然后其文始明故此文之先冠以舜曰犹尧典首之先冠以曰若稽古帝尧也有曰若语则后文之称帝皆尧矣有舜曰之文则后文之称帝皆舜矣古人之文谨严如此而后人犹乱之可伤也夫前章称舜犹曰尧崩初也此则尧崩久矣何以仍冠以舜然则此篇之为尧典而非舜典明矣尧典篇终又称舜名舜生三十征庸三十在位五十载陟方乃死按前章命官之文既称舜为帝矣此何以又别白而称为舜尧之殂落称为帝何以舜之陟独称为舜也且尧殂落之后备言百姓四海哀慕之诚舜之功德不亚于尧何以绝无一言及之而但追述其征庸在位之年意何居焉盖此篇尧典也舜即位后固当以帝称之若叙舜之始终则必别白以舜称之始与文体相称且尧功德之隆惟在举舜故于篇终备记舜征庸在位之年以着舜之终始而后尧之功始全若百姓四海之哀慕舜固当于舜典中言之不必载于尧典也然则此篇之为尧典而非舜典明矣孟子引尧典文然此两篇之当为一篇不待细考经文而后知也孟子固言之矣万章篇云尧典曰二十有八截放勋乃殂落百姓如丧考妣三载四海遏密八音今此文乃在舜典中然则自战国以前孔门所传之尚书固通为尧典一篇不分舜典矣梁武帝辨二十八字即二十八字之伪亦不必细考经文而后知也梁武帝固已斥之矣武帝云伏生误合五篇皆文相承接舜典首有曰若稽古伏生虽昏耄何容合之然则曰若稽古帝舜以下二十八字必非舜典之文明矣隋唐时人妄信伪书之故曰然则何以至隋唐而分为两篇而增此二十八字也曰魏晋以后南北分王国尚战争士竞诗赋罕有以经学为事者以故伪者得以乱真至隋天下归于一始欲振兴文教于是牛宏奏请购求天下遗逸之书然经学之荒已久朝廷诸臣无复有学识能辨真伪者是以刘炫伪造古书连山易鲁史记等百有馀卷朝廷莫敢以为伪也遂信之而赏之其后为人所讼始知其伪然后免死除名而黜其书而伪古文孝经亦开皇十四年王邵等所传播当时亦皆以为真也逮唐始有觉其伪者是知隋世士大夫妄信伪书乃其常事况此文仅二十八字尤不足为异矣颖达原无学术故妄取而载之而唐时最重诗赋进士之科轻视明经应明经举者不过遵功令取科第而已谁复知考其本末者至宋沿习日久益视以为固然虽大儒亦不复异议遂使圣人之经为后人所杂乱良可惜也良可叹也读伪古文尚书黏签标记余弟迈着有古文尚书考及讷庵笔谈其驳孔氏经传之伪较顾李两先生之说尤详但笔谈已摘载于考信录中而尚书考中所征之书所持之论则余源流真伪通考中已悉备之不必复述此外复有于伪尚书各篇中签出字句所本及剿袭而失其意与措语之不当者虽若细碎然皆足资考证不忍尽弃因复附录于此辨伪古文虞书大禹谟舍己从人语自孟子来帝德广运语本吕览左传文七年缺引夏书曰戒之用休董之用威劝之以九歌勿使坏僖二十四年传文引夏书曰地平天成庄八年庄公引夏书曰皋陶迈种德德乃降襄二十一年臧武仲引夏书曰念兹在兹释兹在兹名言兹在兹允出兹在兹哀六年孔子引夏书曰允出兹在兹襄二十三年孔子引夏书曰念兹在兹襄二十六年声子引夏书曰与其杀不辜宁失不经帝曰来禹章论语载尧命舜之语而此乃抄袭之却又分作三处用他语增饰之谓人尽可欺也论语此数句本系韵话今离而为三使有韵者无韵洚水警予语本孟子左传襄五年引夏书曰成允成功周语内史过引夏书曰众非元后何戴后非众无与守邦左传哀十八年引夏书曰官占惟能蔽志昆命于元龟正月朔旦一节按舜典云受终于文祖又云舜格于文祖未有言受命者命者生人之事也神宗既为尧则禹是时安得受命于尧乎帝初于历山以下语本孟子而故改易之辨伪古文夏书五子之歌周语单襄公引书曰民可近也而不可上也晋语知伯国引夏书曰一人三失怨岂在明不见是图左传成十六年单子引夏书曰怨岂在明不见是图左传哀六年孔子引夏书曰惟彼陶唐帅彼天常有此冀方今失其行乱其纪纲乃灭而亡周语单穆公引夏书曰关石和钧王府则有胤征左传襄二十一年祁奚引书曰圣有谟勋明征定保襄十四年师旷引夏书曰遒人以木铎徇于路官师相规工执艺事以谏正月孟春于是乎有之其或不恭邦有常刑本周礼天官小宰左传昭十七年大史引夏书曰辰不集于房瞽奏鼓啬夫驰庶人走昭二十三年吴公子光曰吾闻之曰作事威克其爱虽小必济昭十四年叔向引夏书曰昏墨贼杀皋陶之刑也辨伪古文商书仲虺之诰惟有惭德语本左传季札语左传昭二十八年晋叔游云郑书有之恶直丑正实蕃有徒晋人尚排偶故二十五篇中多偶语如苗之有莠及不迩声色德懋懋官等语皆是三十三篇中亦间有偶语要有多少自然气象即比体亦不若苗之有莠语气稚弱也葛伯仇饷一节语本孟子而增减改易之左传襄十四年中行献子引仲虺有言曰亡者侮之乱者取之推亡固存国之道也宣十二年士会引仲虺有言曰取乱侮亡襄三十年子皮引仲虺之志亦四句亡者句在下道作利汤诰周语单襄公引先王之令有之曰天道赏善而罚淫故凡我造邦无从非彝无即忄舀淫各守尔典以承天休未尝言书也此分作二处用论语载汤诰一节此则离合增减而用之简在帝心承上帝臣不蔽而云有罪不敢赦言人之有罪汤不敢赦也此作罪当朕躬弗敢自赦失其义矣周语内史过引汤誓曰余一人有罪无以万夫万夫有罪在余一人伊训百官总己以听冢宰语本论语造攻自鸣条朕哉自亳语本孟子天诛造攻自牧宫朕载自毫立爱惟亲立敬惟长学礼记语尔惟德罔小数语即昭烈勿以善小而不为二句语意此贪作参差对待语而其实一意乃曰罔小曰罔大遂令下句不可解太甲上顾讠是天之明命本大学昧爽丕显本左传谗鼎之铭坐以待旦用孟子语予弗狎于弗顺本孟子太甲中左传昭十年郑子皮引书曰欲败度纵败礼天作孽犹可违自作孽不可逭语本孟子我后后来无罚语本孟子孟子所言本一语而两地异耳此遂作两处而不知孟子所引上段固同也太甲下惟天无亲克敬惟亲语自左传来若升高必自下若陟遐必自迩语学中庸礼记文王世子引语曰乐正司业父师司成一有元良万国以贞咸有一德天难谌命靡常上句诗大明篇语下句诗文王篇语天难谌书君篇语说命上楚语白公子张谓楚王曰昔殷武丁能耸其德至于神明以入于河自河徂亳于是乎三年默以思道卿士患之曰王言以出命也若不言是无所禀令也武丁于是作书曰以余正四方余恐德之不类兹故不言如是而又使以象梦求四方之贤圣得传说以来升以为公而使朝夕规谏曰若金用汝作砺若津水用汝作舟若大旱用汝作霖雨启乃心沃朕心若药不暝眩厥疾不瘳若跣不视地厥足用伤禀令皆自上而下之词国语言若不言是无所禀令也言不出命令也此改作臣下罔攸禀令便不通矣若药不暝眩二句又见孟子无逸言其惟不言言乃雍犹言不言则已言必和也此截去下句而止用其惟不言不知其不成文理也礼檀弓子张引书云高宗三年不言言乃谨论语礼记丧服篇皆云高宗ウ三年不言而此则变其语左传昭六年叔向引书曰圣作则俾以形旁求于天下语亦本白公说命中左传襄十一年魏绛引书曰居安思危思则有备有备无患杜注止上一句为逸书定元年士伯曰启宠纳侮其此之谓矣说命下入宅于河自河徂亳语本国语白公尔交修予罔予弃语本国语白公学记引兑命曰敬孙务时敏厥修乃来又引兑命曰学学半礼记文王世子引兑命曰念终始典于学学记引兑命同辨伪古文周书泰誓上晋人诗文发端多从远处说起如此篇惟天地万物父母等语及仲虺之诰惟天生民有欲无主乃乱汤诰惟皇上帝降衷于下民若有恒性之类皆迂远正是晋人气习试读甘誓汤誓牧誓有此等语否数纣之罪皆以后世之事想像汇集而成无论纣之罪不若是之甚而武王亦必不肯作此毫无含蓄之语至以残害于尔万姓句尤疏谬凡誓者皆誓己之众也首唿友邦冢君御事庶士而誓之则所谓尔万姓者何人也耶族人者秦之法三代未有也罪人以族之语谬矣弗事上帝神只遗厥先宗庙弗祀语本牧誓昏弃厥肆祀弗答牺牲粢盛既于凶盗语本微子今殷民乃攘窃神只之牺牲用以容将食无灾天佑下民至越蹶志语本孟子而有改易同德度义语本左传昭二十四年苌弘语贯盈二字本左传使疾其民以盈其贯语此后世四六剪缀字句之学也类于上帝宜于冢土本王制天子出征类乎上帝宜乎社之语郑语引太誓曰民之所欲天必从之周语亦引之左传襄三十一年穆叔引太誓二句同昭元年子羽亦引之泰誓中播弃黎老学国语子晋语谓己有天命本西伯戡黎我生不有命在天厥鉴惟不远二句本诗殷鉴不远在夏后之世周语引太誓曰朕梦协于朕卜袭于休祥戎商必克左传昭二十四年苌弘曰同德度义太誓曰纣有亿兆夷人亦有离德手有乱臣十人同心同德成二年传文引太誓所谓南兆民离周十人同者众也予有乱臣句又本论语虽有周亲二句本论语天视二句本孟子百姓有过二句本孟子我武惟扬五句本孟子罔或无畏数句本孟子而改易之王曰无畏宁尔也非敌百姓也若崩厥角稽首此武王伐商告谕商民主语言汝无畏惧乃来安集汝非与汝为敌也而百姓由是咸悦欢唿稽颡雷动故曰若崩厥角稽首此改无畏曰罔或无畏非敌曰宁执非敌语既晦涩难解又以为誓师之语全失武王伐罪吊民之意而百姓字又与非敌截断若崩厥角又以为武王口中语百姓尽懔懔若崩厥角语更不可解注以为商民畏纣之虐懔懔若崩其头角此与上下何所干涉孟子所记本明白正大作书者必欲掩其抄取之迹改易不通真令人欲笑欲骂乃一德一心立定厥功惟克永世语意本汉书引泰誓泰誓下剖贤人之心语自史记来恭行天罚语自牧誓来独夫纣本孟子闻诛一夫纣矣犬马寇雠孟子为齐宣王言之也后世犹以为讥泰誓乃曰独夫受洪惟作威乃汝世雠无论文王怙胃西土不至苦纣之虐即使苦纣之虐而武王亦必不忍为此言奸雄篡窃之辈虽残忍刻薄而良心未能尽丧亦不能不惭恧于其际况武王以圣人处人伦之变而乃公然告谕其下与之殄歼乃雠此乃天下之乱首而病狂丧心者之言也岂可以污武王哉左传哀元年伍员言树德莫如滋迪果毅语本左传武成归马二句本乐记乐记马散之华山之阳而弗复乘牛散之桃林之野而弗复服此去弗复乘句不知服牛乘马非通用也左传襄三十一年北宫文子引周书数文王之德曰大国畏其力小国怀其德左传昭七年芋尹无宇曰昔武王数纣之罪以告诸侯曰纣为天下逋逃主萃渊薮肆予东征数句本孟子而改易之惟尔有神无作神羞语俱自左传来受率其旅若林语自诗经来血流漂杵语本孟子一戎衣句语自中庸来大赉句自论语来重民五教惟食丧祭自论语所重民食丧祭来旅獒惟克商遂通道于九夷八蛮语本鲁语仲尼在陈篇王乃昭德之致于异姓之邦四句语本鲁语先王欲昭其令德之致远也及古者分同姓以珍玉展亲也分异姓以远方之职贡使无忘服也人不易物惟德其物语本左传为山九仞功亏一篑语意本论语以下诸篇并缺跋右尚书辨伪跋二卷先生晚年作而卓识早定故前着考信录绝不称引一语且力驳之自宋元以来论辨尚书者何啻数十家前明梅氏国朝阎氏洋洋大篇先生皆未之见由今观之正不啻数百年间人同堂讲晰先生识力所至ウ与古合更有发前人所未发者履和藏先生全书久昔年在都质之尚书山阳汪公公悦之序之既出都又闻有宜兴任君泰悦其书作诗叹赏以为大谨乃如狂至允反不平令人一读一起舞嗟乎是何可多得而履和既不能长侍汪公执弟子之仪又不获一见任君悉其生平何如为可惜也伪书二十五篇人人童而习之昔贤辨论尚未必首肯何况晚出之作众难群疑固然不足怪伏思我朝四库全书总目提要一书皆奉高宗纯皇帝钦定刊布海内古文二十五篇之伪朝廷早有定论非草茅下士一人一家之私言也故今刻辨伪一书恭录提要中论尚书三则别为一册以冠篇首俾阅辨伪者先敬观此三则庶胸中目下如离照当中群阴开霁从此纵览诸家大有破竹之乐矣道光四年九月二十三日履和谨跋│五服异同汇考│小引此书创于干隆辛丑至戊申而书成嘉庆辛酉在罗源稍有暇日复自检阅订正录而藏之然久敢以示人者唐之改制详载于开元礼明之改制详载于孝兹录而二书余皆未之见但据唐书明史所述而已拟俟异日见此两书之后重加订录未敢遂以为定本也顾余数向人访此二书咸云未见北还日过苏州至各书肆寻访俱莫知孝兹录为何书虽知有开元礼而肆中亦无鬻者皆言欲得此书须缓以时日当于人家有故书者徐购求之余既不能久居以待之又未知果能得否由是命棹北旋近数年来渐老且病未知将来能偿此顾与否不忍遂付流水乃弁数语于首志其颠末世有博学之士曾见此两书者为之重加酌定是余之志也夫嘉庆丁卯崔述自识卷一至亲之服为父女子子在室为父子嫁反在父之室为父礼经丧服篇并斩衰三年唐中书令萧嵩等修开元礼宋朱子纂家礼明翰林学士宋濂等着孝慈录并因之孟子三年之丧齐疏之服饣干粥之食与此经似小异父卒为母经齐衰三年开元礼家礼并因之明改斩衰三年父在为母经齐衰杖期开元礼改齐衰三年家礼因之明复改斩衰三年唐书礼乐志上元元年武后请父在服母三年开元五年右补阙庐履冰言礼父在为母期而服三年非也请如旧章乃诏并议舅及嫂叔服久而不能决二十年中书令萧嵩等改修五礼于是父在为母齐衰三年明史礼志洪武中贵妃孙氏薨敕礼官定服制礼部尚书牛谅等奏曰仪礼父在为母服期年若庶母则无服太祖曰父母之恩一也而低昂若是不情甚矣乃敕翰林院学士宋濂等考定丧礼立为定制子为父母庶子为其母皆斩衰三年嫡子众子为庶母皆齐衰杖期父母恩同义异按经为父斩衰三年而为母则齐衰三年非薄母也乃尊父也古者家无二尊服无二斩斩也者明所从也古未有为妇人斩衰者也父母之于子也恩虽同而义异故子之服之也三年虽同而齐斩异惟其同也故曰父兮生我母兮鞠我欲报之德昊天罔极曰父母在不远游曰事父母几谏皆主乎恩而言之也惟其异也故曰父在观其志父没观其行而不曰母在观其志且曰夫死从子矣此主乎义而言之也孝经曰资于事父以事母而爱同资于事父以事君而敬同故母取其爱而君取其敬兼之者父也由是言之三年之同自恩生也齐斩之异由义别也孟子曰天之生物也使之一本人姓父之姓而不姓母之姓由父之父而递推之百世皆吾祖也由母之母而递推之三世之外有不知其谁何者矣父虽别娶妻皆当以事母者事之母若别嫁夫则不得以事父者事之何者一本故也此所以为父斩衰而为母止于齐衰也且夫齐衰也者非谓可以薄于母也孔子曰子生三年然后免于父母之怀夫三年之丧天下之通丧也闲传曰父母之丧既殡食粥又曰父母之丧居倚庐寝苫枕块不税带皆统父母言之而他齐衰之丧则但云疏食饮水居垩室苄翦不纳矣然则父母之丧未尝异也所异者独齐与斩耳哀之隆杀固不在于斩与不斩也曰斩之与齐诚如是矣父在降而为期毋乃薄乎曰服虽降而为期其他一惟人子所自尽不禁之也是以谓之心丧古者朝无二尊家亦无二尊故入公门则脱齐衰明有尊也父既释凶而从吉矣子安敢以衰侍其侧哉古者妻之丧夫主之子这丧父主之其练再祥而再礻覃之月皆以主丧者为断父既祭而除矣子将再练再祥而再礻覃乎是家有二主矣春秋传昭公十五年穆后崩太子寿卒叔向曰王一岁而有三年之丧二焉是古亦尝有为妻三年者也为妻三年则子得服三年之服为妻期则子亦期而除此特一家之体则然岂谓人子于期之外遂可公然食稻衣锦宴乐无忌也哉且夫武之为此议欲讽朝臣使之尊后如尊后如尊帝耳其意与赵高指鹿冒顿鸣镝之事正同故未几而二圣临朝矣未而改唐为周矣彼萧嵩者不之悟耳此五服所最重古今更变之尤大者故详记其沿革并推古礼之意如右说并见后庶子为父后者为其母条下庶子为其母经开元礼皆统于母省家礼别出此文齐衰三年明改斩衰三年庶子为父后者为其母经缌麻三月开元礼家礼因之明不分为父后与否凡庶子皆为其母斩衰三年晋升平四年太宰武陵王所生母丧表求齐衰三年诏听依昔乐安王故事制大功九月兴宁三年梁王逢所生母丧亦求三年诏依太宰故事同服大功晋太元十七年太常车允上言自顷开国公侯至于卿士庶子为后各肆私情服其庶母同之于嫡溺情伤教宜崇明礼训以一风俗十八年尚书奏礼庶子与尊者为体不敢服其私亲此尊祖敬宗之义宜听允所上可依乐安王大功为正班下内外以定永制诏可明襄庄王厚事嫡母王太妃及生母潘太妃以孝闻潘卒殡之东偏王太妃曰汝母有子社稷是赖无以我故避正寝厚泣曰臣不敢以非礼加臣母及葬跣足扶榇五十里庶子为父后者其母缌之故按庶子既为父后则与为尊者为一体不敢服其私亲父为妾缌故子亦为之服缌也然特其服然耳其他一惟人子之所自尽不禁之也师无服也犹可为之心丧三年况有缌之服乎然必降之使服缌者何也服者非第所以辨亲疏也亦所以别尊卑是以有正服有加服有降服服不皆以情为断也服者一家之体公也人子之所不敢自专者也明有尊也哀者一人之情私也人子之所得以自尽者也明有亲也圣人制礼不以公废私亦不以私妨公降之为缌乃别嫌明微之深意以坊后世之废公义而重私恩者也后人不达此意乃徇情以为服公私之辨亡矣是以后唐太妃太后之尊有明离葬合葬之议皆倒行而逆施之由不知公私之辨故也说并见前为母条下为继母经如母开元礼亦如母改父在父卒并齐衰三年家礼因之明复改并斩衰三年为慈母经如母开元礼亦如母改父在父卒并齐衰三年家礼因之明复改并斩衰三年慈母必有鞠育之恩按本传云慈母者何也妾之无子者妾子之无母者父命妾曰女以为子命子曰女以为母小记云为慈母后者为庶母可也为祖庶母可也然则慈母不必拘于为父之妾要必其人无子以己为子而鞠之者乃可丧之如母传所谓女以为子者正谓其有鞠育之恩而无他子可倚非但空空一言已也传以其服过重故以贵父之命释之郑氏乃谓不命则服庶母慈己之服家礼亦云不命则小功殊失本传之意说并见后为庶母慈己条下曾子问之慈母别一义曾子问篇古者男子外有傅内有慈母君命所使教子也何服之有与此传文慈母不同有服无服亦异窃疑古者虽有为慈母服之说然无明据儒者疑其过重故各以己意而为之说未可决知其孰是也注乃曲为之解殊属附会为妻古本三年经齐衰杖期开元礼家礼明并因之春秋传昭公十五年夏六月乙丑王太子寿卒秋八月戊寅王穆后崩晋叔向曰王一岁而有三年之丧二焉古为妻服亦三年按春秋传文则古者为妻亦服三年也盖至亲莫如父母次则妻与长子其丧又皆自主之非若昆弟之自有其子以主丧也故服皆以三年而经乃言期者盖其后之所改记云孺悲学士丧礼于孔子士丧礼于是乎书则此经乃后儒之所记非周初之所作矣或者以妇人之故不欲以大丧丧之乎不欲其齐于父母而逾于昆弟乎此其义亦未尝非也主丧者既改为期则十一月而练十三月而祥其子自不能服三年故父在则为母期统于尊也然则为妻三年之时子为母虽父在亦必三年明矣盖尊尊亲亲礼之大体故练祥礻覃皆以主丧者为断主丧者三年然后其子得以三年主丧者期则其子亦仅期后世不达此意轻于改古遂致主丧者自服期而其子自服三年练祥礻覃之日莫知所从尊卑之分淆矣按古为妻虽服三年若父母在亦不得服家礼附录杨氏云不杖期章当添父母在为妻一条为妻杖不杖之三说按传记为妻杖不杖之说三大夫之子为妻传云父在则为妻不杖经言子而传无分适庶明文不知传谓庶同邪抑但子为然蒙经文而省其词邪小记云父在庶子为妻以杖即位可也云庶子为妻可则是惟子为妻乃不可也云庶子以杖即位可则是子但以杖即位不可非杖即不可也此说于义为长不知与本传所传各异邪抑彼所言者大夫而此所言者士邪唯杂记云为妻父母在不杖不稽颈不分颡庶虽母在亦不杖与他篇文大异夫舅主妇之丧故子不敢以杖即位辟父也庶妇之丧舅所不主母则原不主丧不知其子何嫌何疑而不杖故陈氏杂记注云此谓子妻死而父母俱存者若父没母存则子可以杖但不稽颡耳此并言之读者不以词害意可也由是言之杂记之言未可为正是以朱子家礼无之增之非是为长子经斩衰三年开元礼家礼并因之明改齐衰期本传庶子不得为长子三年庶子不为长子三年之可疑按古者庶子之丧其子主之长子之丧父主之父既自主之矣则十三月而练二十五月而祥中月而礻覃主丧者固不能不三年也今本传谓庶子不为长子三年然则其练祥礻覃之祭亦如庶子之父不自主而令其子主之乎抑不以三年丧之亦如妻之十一月而练十三月而祥十五月而礻覃乎为妻之期而除也其子亦期而除若为长子亦期而除不知长子之子当如何服也传记既皆不言开元礼家礼亦未语及余窃有疑焉故表而山之以俟达于礼者决之按经为长子虽服三年若父在亦不得服明改长子服而不改众子妇服之疏按长子与妻分同故古皆为三年为妻改期而为长子仍服三年轻重不伦明之改而为期是也顾长子既改为期则众子与妇亦当改为大功而仍皆为服期亲疏无别庶同条可乎且长子之丧父主之既改为期则当以十一月练十三月祥矣长子之子当如何服抑令其子自主其丧如庶子乎不如当时议礼之臣将欲何从噫亦疏矣古礼体卑承尊之精意盖古之所谓礼者非但文器数之末已也国有国之体制家有家之体制尊者通其情卑者守其法务使尊卑相就联为一体故不但卑幼有为尊长抑其情者虽尊长亦有为卑幼伸其意者夫为妻期则子为母不敢以三年君为妾缌则庶子为父后者为其母不敢以三年并不敢以期此为尊长而抑其情也子不忍不为父三年故父亦为长子三年庶子不可不为母缌故士妾有子而为之缌无子则已此为卑幼而伸其意也礼经丧服一篇虽非周公所作其中亦未必无一二之可议要其体制秩然以尊体卑以卑承尊犹可见三代圣人之遗法后人轻于改古未必无一二之胜于古人而一家之中各行其意父自服此子自服彼家有二尊丧有二主尊卑若不相统属者体制之意微矣妻为夫经斩衰三年开元礼家礼明并因之母为长子经齐衰三年开元礼家礼并因之明改齐衰期开元礼别出继母为长子齐衰三年家礼因之明改齐衰期附改葬经无文本记补缌开元礼同家礼明并无文改葬服纟思之人按本记不言何人为缌郑注云臣为君也子为父也妻为夫也孔疏益以子为母父为长子开元礼益以子为母妾为夫是已然为祖父母为舅姑为女君女子子为其父母服虽期而义实重妻之丧失主之母为长子妾为君之长子服皆齐衰三年皆不容以无服然则郑注但举其重者以该之固当不仅此数者而已也同堂之服为祖父母经齐衰期开元礼家礼明并同本传父卒然后为祖后者服斩开元礼家礼明并同小记祖父卒而后为祖母后者三年开元礼家礼并同明改祖在祖卒并斩衰三年孙承重与主丧按本传称为祖后者服斩谓孙也孙者何长子所生之子故称为而使之承重也近世不达此义长子无子而以他人子为后者亦使之承重主丧谬矣吾乡曹培真先生尝言长子无子而众子之子无可继者不得已而继同祖或同曾祖兄弟之子皆当仍以次子主丧为正可谓准情酌理至当不易之论余因其说推之不但继他人之子不当使之主丧即继次子之子而其子亦不得主丧仍当以其父主丧也是故孙承重必长子所生之子乃可若别立嗣子自当仍择其亲者尊者主丧而不得以疏间亲以卑逾尊所谓礼本乎人情者此也又如长子之子尚幼不能主丧尽礼与其使人抱之而代之拜则何如使次子主丧尽礼之为愈乎凡若此类考礼者皆当为论以明之以补前人之所未及余又尝考古人立后之法本不拘于孙故外丙以庶子继成汤仲康仲壬以弟继兄文王舍伯邑考之子而立武王微子舍其孙盾而立微仲春秋以降始有立孙之说然必长子所生之子乃可谓之孙非取他人子强以继长子遂可冒名为孙也大抵古人尚实而不尚名贵真而不贵伪故无孙则立季庶子无庶子则立弟是以庶子承祧兄弟相为后者多不可纪自汉王莽贪立幼主以济其恶乃持兄弟不相为后之议而曹操杀人綦多遂以疏族承祀为常由是后人为其所惑渐至亲疏颠倒而不之悟强取他人之子名曰孙使之主丧承祀而其人之亲子亲孙反不得与其数悖礼伤教于斯极矣甚至陈留孝静以及来之度宗皆以子臣其父在廷岂无儒臣而皆视为当然恬不知怪较之庞勋亦何异焉嗟夫莽操之人驵侩之徒所羞称也而莽操之礼则衣冠之族莫不遵之其亦可叹矣夫此五服之要义而开元礼家礼皆未言及此岂当日此风尚未盛行乎故今补而论之宋熙宁八年元丰三年制无传袭封爵者嫡子死庶子承重无庶子嫡孙始承重无嫡孙则庶孙承重曾孙以下准此宋制许庶子承重之得失按子卒则以孙为后礼也孙幼或不贤有国家者恐其不克负荷而立庶子义也无故而立庶子非也况无传袭封爵何为而必不使孙得承重乎然较诸近世以他人子为长子后而承重主丧者犹为彼善于此故今附列于后得失是非之数必有能辨之者庶子之子为父之母经开元礼并省家礼补齐衰期而为祖后则无服宋宝元二年制庶子主子父卒为父之母齐衰三年为世父母叔父母经齐衰期开元礼增为姑在室者服同家礼明并同晋右仆射邓攸永嘉末过氵四水遇贼步走担其儿及其弟子绥度不能两全乃弃其子而去之卒以无嗣弟子绥服攸丧三年为昆弟经齐衰期开元礼增为姊妹在室者服同家礼明并同为众子经齐衰期开元礼增为女子子在室者服同家礼明井同家礼图注别出继母为众子齐衰期明同开元礼增姑姊妹等在室服之非按经为姑姊妹女子子服者不别出在室之文盖古者二十而嫁未及二十则为殇是以大功章云侄丈夫妇人报小功章云从母丈夫妇人报言所为服者皆已嫁之女未嫁者不在此数也且女子未嫁者为伯叔父大功而男子为姑未嫁者期两相比照亦殊不伦开元礼因经文大功章有为姑姊妹女子子人之文遂疑别有在室之服而增之恐于古礼未合妾为其子经士妾统于为众子省公大夫妾不降亦齐衰期开元礼别出此文服同家礼明并同为孙经齐衰期开元礼家礼明并同为姑姊妹女子子人者经大功九月开元礼同家礼女人者为其私亲皆降一等私亲之为之也亦然则此服当亦同明与开元礼同为姑姊妹女子子人无主者经齐衰期开元礼家礼并同明缺为从父昆弟经大功开元礼同家礼增为从父姊妹在室者服同明同家礼增从父姊妹在室服之非按经小功章从父姊妹条孔疏不连下文为义谓在室与人同服于义似长家礼补之恐未合说已见前为世叔父母昆弟众子条下为昆弟之子经齐衰期开元礼家礼并同家礼本宗图增为昆弟之女子子在室者服同明同为夫昆弟之子经齐衰期开元礼家礼并同家礼图增为夫见弟之女子子在室者服同明同为见弟之子服期之故按为从父昆弟大功为庶孙大功则为昆弟之子与为夫昆弟之予亦当大功矣然而期者因其为伯叔父母期以旁尊故报之也家礼图增昆弟之女之服之非按经昆弟之女及夫昆弟之女虽未嫁为伯叔父母皆服大功而家礼图乃增伯叔父母为之服期服之颠倒莫甚于此说并见前为世叔父母昆弟众子条下为庶孙经大功开元礼同家礼增为女孙在室者服同明与开元礼同家礼增女孙在室服之非经不别出女孙在室之文家礼增之恐未合说已见前诸条下为从父姊妹人者经小功五月开元礼明并同为昆弟之妇人子人者经无文开元礼补大功明同为夫昆弟之妇人子人者经大功开元礼明并同经于昆弟子女之服疑有缺文按经为昆弟之女人者无文而为夫昆弟之女人者大功为从祖昆弟之子缌而为夫从祖昆弟之子无文不知经有缺文与抑以为男女各自为服不必相为服与但为族父母服同女子子嫁者为伯叔父母服亦同又似不应区别开元礼以来补之近是为孙人者经小功开元礼明并同明制之不称按礼期于相称礼为长子三年故为众子期明为长子期则为众子亦当大功为昆弟之子与夫昆弟之子及孙妾为其子皆当服大功不当服期矣为庶孙为昆弟及夫昆弟之女子子人者皆当服小功不当服大功矣为孙人者当服缌不当服小功矣且为昆弟期而为己之众子仅大功是亲其兄弟甚于亲其子汉明帝所谓我子安得与先帝子比者也以此教子以此教友宁不足以垂训不知明诸臣何以改于彼而不改于此也同族之服为曾祖父母经齐衰无受者开元礼改齐衰五月家礼明并同家礼为曾祖父承重斩衮三年明同家礼为曾祖母承重齐袭三年明改不论曾祖父卒在并斩衰三年为从祖祖父母经小功开元礼增为从祖祖姑在室者服同家礼明并同为从祖父母经小功开元礼增为从祖姑在室者服同家礼明并同为从祖昆弟经小功开元礼增为从祖姊妹在室者与从祖姊妹在室者报服并同家礼明并同开元礼增从祖姑等在室服之非按经缌麻章云父之姑不言在室与人者氏集说云但据已人者言之其意与姑为侄者同盖谓属疏故在室时即逆降也余按古者二十而嫁十九以下为殇故但有为人者之服而无为在室者之服然则从祖姑从祖姊妹虽据人者言之其实此外别无人之服也开元礼增之非是大抵古人服少而实服后人服多而实不服实服则势不能多而亦不必多实不服则不难于多而究无取于多势必并其应服者而亦不服焉已耳说并见前为世叔父母昆弟众子条下为从父昆弟之子经从祖父报小功开元礼增从祖姑报服同家礼同图增为从父昆弟之女在室者服同明同为夫之从父昆弟之子经从祖母报小功开元礼家礼并同家礼图增为夫之从父昆弟之女在室者服同明同为昆弟之孙经从祖祖父报小功开元礼增从祖祖姑报服同家礼同图增为昆弟之女孙在室者服同明同为夫之昆弟之孙经从祖祖母报小功开元礼家礼并同家礼图增为犬之昆弟之女孙在室者服同明同家礼图增从父昆弟之女在室服之非按经女之父党有为人者之服而无为在室者之服前于从祖祖父母从祖父母从祖昆弟条下已言之矣况从父昆弟及夫从父昆弟之女子子昆弟及夫昆弟之女孙其情疏其分卑尤非诸祖姑之所可同日而语者乎家礼图增之非是从祖姑等不应有在室报服从祖祖姑从祖姑不应别出在室之服则亦不应别出在室之报服矣说已见前从祖祖父母三条下为曾孙经缌开元礼家礼明并同家礼增为曾孙齐衰期为从祖祖姑经缌开元礼人者缌明同为从祖姑人者经缌开元礼明并同为从祖姊妹人者经缌开元礼明并同为从父昆弟之妇人子人者经无服开元礼增缌明同为夫从父昆弟之妇人子人者经无服开元礼明并同为昆弟之女孙人者经无服开元礼增缌明同为夫昆弟之女孙人者经无服开元礼明并同开元礼增从父昆弟之女等服之非按经尊长为卑幼服缌者甚少族曾祖父母族祖父母皆不报惟从祖昆弟之子以属疏而年相若报之曾孙以己之后裔服之则似为从父昆弟之女子子昆弟之女孙人者原无服非缺也开元礼以来增之非是说详后章为从父昆弟之孙四条下为高祖父母经统于曾祖父母省开元礼别出此文改齐衰三月家礼明并同家礼为高祖父承重斩衰三年明同家礼为高祖母承重齐衰三年明改不论高祖父卒在并斩衰三年为族曾祖父母经缌开元礼增为族曾祖姑在室者服同家礼明并同为族祖父母经缌开元礼增为族祖姑在室者服同家礼明并同为族父母经缌开元礼增为族姑在室者服同家礼明并同为族昆弟经缌开元礼同家礼增为族姊妹在室者服同明同族祖姑等不应有在室之服族曾祖姑族祖姑族姑族姊妹不应别出在室者之服说已详前从祖祖父母从祖父母从祖昆弟条下为从祖昆弟之子经缌开元礼增族姑在室者报服同家礼同图增为从祖昆弟之女在室者服同明同为夫从祖昆弟之子经无文开元礼补缌家礼同图增为夫从祖见弟之女在室者服同明子同说已详前篇为昆弟之妇人子两条下为从父昆弟之孙经无服开元礼增缌又增族祖姑在室者报服同家礼同图增为从父昆弟之女孙在室者服同明同为夫从父昆弟之孙经无服开元礼增缌家礼同图增为夫从父昆弟之女孙在室者服同明同为昆弟之曾孙经无服开元礼增缌又增族曾祖姑在室者报服同家礼同图增为昆弟之曾女孙在室者服同明同为夫昆弟之曾孙经无服开元礼增缌家礼同图增为夫昆弟之曾女孙在室者服同明孙同族祖父母等不报之故按经从祖祖父母从祖父母皆报而族曾祖父母族祖父母皆不报自开元礼以来皆增报服似疑经之有缺文者余按本记云童子惟当室缌是卑幼为尊长应服缌者非尽人服之也尊长之于卑幼则其情轻矣卑幼较之于尊长则其人益聚矣若族曾祖父母族祖父母皆报将有不胜其服者然则经之不报或以此故非缺文也独出从祖昆弟之子之服者盖族父母与从祖昆弟之子年相若者居半其属又疏疑以此故未便直以卑幼待之故为之报服耳开元礼以来概增报服恐非古人之制大抵古礼所无者非有显然之据必不可已之节不必轻补之至家礼图又增为女在室者之服尤属无谓说已详前为从祖祖父母从祖父母从祖昆弟条下族祖姑等不应有在室报服族曾祖姑族祖姑族姑不应有在室之服则亦不应有在室之报服矣说已见前族曾祖父母四条下为玄孙经无服开元礼增缌家礼明并同家礼复增为玄孙齐衰期附丈夫妇人为宗子宗子之母妻经齐衰无受者开元礼家礼明并删本传宗子之母在则不为宗子之妻服本记宗子孤为殇大功衰小功衰皆三月亲则月算如邦人五服皆应有厌降按经所记降服公子大夫大夫之子为人后者女子子人者凡五其他平人厌降之服唯父在为母庶子为父后者为其母而已然非独母然也自父以降母为最重故独于母言之于其轻者则略之耳本传云庶子不得为长子三年又云有子者无孙然则长子孙之服亦非尽人而服之矣亦非独长子孙然也自母以外长子孙为重故传补而言之亦于其轻者略之耳考经文士之服三年者四期者十有八齐衰无受者五大功者七小功者十有五缌者三十而遭变故服他服者不与焉自大功以下其人益多多者或至二三十人计所为服者不下一二百人其卒于未生以前及身后者与同时而为两人服者约十分去其七尚不下二三十年在丧服中然则同堂伯叔父母昆弟以降或父在而子卒或姑在而妇卒或夫在而妻卒亦必皆有厌降之说而经传皆未之详也传云宗子之母在则不为宗子之妻服为君之祖父母传云父卒然后为祖后者服斩是亦言君之父在则不为君之祖父母服也然则五服之人皆有厌降可例推也自开元至明服益以增而亦未有能推厌降之详者以余目之所见有一人而终身于丧服中者有十年而斩衰居其五六年者是以今世之人未有能行古丧礼者此固势之所至非尽人情之薄虽圣人亦无可奈何者也外姻之服为外祖父母经小功开元礼家礼明并同小记为母之君母母卒则不服本传出妻之子为母期则为外祖父母无服为从母经小功开元礼家礼明并同为舅经缌开元礼改小功家礼明并同本记庶子为后者为其外祖父母从母舅无服不为后如邦人家礼同晋郄鉴值永嘉丧乱在乡里甚穷馁乡人以鉴名德传共饴之时兄子迈外甥周翼并小常携之就食乡人曰各自饥困以君贤欲共相济耳恐不能兼有所存鉴于是独往食讫以饭着两颊边还吐于二儿后并得存同过江迈位至护军翼为剡县令鉴之薨也翼追抚育之恩解职而归席苫心丧三年唐书礼乐志太宗尝以同爨缌而嫂叔乃无服舅与从母亲等而异服诏侍中魏征礼部侍郎令狐德等议舅为母族姨乃外戚它姓舅固为重而服止一时姨丧乃五月古人未达者也于是服曾祖父母齐衰三月者增以齐衰五月子妇大功增以期众子妇小功增以大功嫂叔服以小功五月报其弟妻及夫兄亦以小功舅服缌亲与从母增以小功加舅服当减从母服按古母族之服由母推之从母与母同居闺中而舅在外故为从母服重为舅服轻后世时势不同甥多见爱于舅为舅加服时也即礼也然从母之情较疏既加舅之服即当减从母之服为缌而从母昆弟不相为服乃自唐以来但有加服而无减服服逾于古者几十倍岂古人之情独薄而后人之情独厚与然则名为有服而实无服名为加之使重而并求其如古人之轻者而不可得夫亦何待言耶为舅之妻经无服开元礼家礼明并无文开元礼报甥妇而不服舅妻之疏按开元礼夫之舅为甥妇报缌而甥为舅之妻无服此议礼者之疏也古者妻从夫服皆降一等夫党之为之服也亦然唯伯叔母服乃与其夫同窃意其初本亦降夫一等其后因有抚育之恩而服乃与昆弟之子妇同为不伦遂加为期而从祖母族母因而递加焉耳其他无不降夫一等者经为舅仅服缌降舅一等则无服矣是以为舅之妻无服思以渐杀理之自然非古人之故靳之也唐太宗与魏郑公既改舅之缌为小功矣则舅妻之无服亦当改而为缌始与亲疏相称而当时之君臣虑偶不及于此犹之乎甥为舅服小功已改与从母同而舅报甥服缌犹舆从母异也舅之报服偶有长孙无忌者亿念及此遂亦改为小功而舅妻之服偶未有及之者遂因循而未改萧嵩等不能举一反三增为舅妻之服已为疏漏乃反独增甥妇之报服轻重失伦亲疏倒置莫此为甚何者舅妻之舆甥妇犹伯叔母之与昆弟之子妇也伯叔母之服期而昆弟之子妇大功然则甥妇之服当降舅妻一等使之同且不可况甥妇有服而舅妻反无服乎然此非其所见之偏由于议礼之时志虑粗疏见此忘彼不能互相比照以致乖舛犹之乎妇为舅姑服期故夫为人后则妇为其舅姑大功宋既改妇为舅姑三年与夫服同而为人后者之妻犹为舅姑大功而未之改也犹之乎为众子期而独为长子三年故为庶妇大功而独为适妇期明既改为长子服期与众子同而犹为妇服期而未之改也而家礼注乃引朱子之言曲为之解云先王制礼父族四母族三恩止于舅故从母之夫舅之妻皆不为之服推不去故也夫父族之伯叔父从祖父乃至于族父皆可以推及于其妻何以独舅之妻则推不去夫舅之舆甥妇生不相见情相远势相隔祸福了不相关乃反可以推而为之缌甥之幼也往往随母居于舅家舅之妻保抱携持缝饮食其劬劳况瘁岂族父之妻所可同间亦有过于伯叔母者矣乃反谓之推不去而不得为之服何其悖也且夫以从母之夫而较舅之妻犹以姑之夫而较伯叔父之妻也姑之夫无服而伯叔父之妻乃服期姑之服大功而其夫无服族祖父族父之服缌而其妻反有服是何也古者妻从夫服夫不从妻服易曰夫子制义从妇凶也妻党之为之服亦如是而已矣故惟妻之父母与婿乃相为服其他皆无如之何其可以从母之夫例舅之妻乎哉此似不见古经与唐志者之所为说非朱子之言或其门人之说于其师以为重者亦未可知不然则朱子一时之误也余自垂髫时即数数闻先生长者言甥妇有服而舅妻无服为亲疏之倒置故本其意为说并为原其所以缺漏之由而附识于此为君母之父母从母经小功开元礼家礼并同明缺为君母之昆弟经缌开元礼改小功家礼同明缺小记为君母后者君母卒则不为君母之党服家礼同外亲亦无二统按小记之言则是为君母之党服者乃为君母后者也为后者始服则不为后者之无服可知也本经记云庶子为后者为其外祖父母从母舅无服不为后如邦人盖古者为母党无两服为君母之党服则不为其母之党服矣既为其母之党服则亦不为君母之党服矣服问云为其母之党服则不为继母之党服亦无两服之义故郑式云虽外亲亦无二统开元礼以来皆未言及此故今补而明之服问母出则为继母之党服母死则为其母之党服为其母之党服则不为继母之党服开元礼家礼并同小记为慈母之父母无服为从母昆弟经缌开元礼增从母姊妹服同家礼同明但云为姨之子服同为舅之子姑之子经缌开元礼家礼明并同从母姊妹服可无增按经为族昆弟服缌为族姊妹无服则此从母姊妹之服似亦可以无增如增此服则舅与姑之女子子皆当增矣妇人为姊妹之丈夫妇人子经小功开元礼为从母报家礼明但云为姊妹之子服并同为甥经缌开元礼改小功家礼同图别出为甥女服同明统于为姊妹之子服同唐书礼乐志太宗尝以舅与从母亲等而异服诏侍中魏征等议舅服增以小功然律疏舅报甥服犹缌显庆中长孙无以为甥为舅服同从母则舅宜进同从母报为外孙经缌开元礼家礼明并同母党所为服亦必有别按本经记小记服问诸篇为母党服者有君母继母为后不为后母卒母出之分则母党为之服者亦必有此数者之分记省文耳如女系妾所生则女卒之后女之君母不为外孙服如外孙系庶子为后者则君母之党为之服而其母之党不为之服非为后者则其母之党为之服而君母之党不为之服如女系继室而其夫之前妻出者则女之党为前妻之子服而前妻之党不为之服卒者则前妻之党为前妻之子服而女之党不为之服彼此互观理有一致无可疑者开元礼以来皆未言及此故今补之为妻之父母经缌开元礼同家礼增为妻之出母嫁母服同明与开元礼同家礼增妻之出母嫁母服之非妻出则夫党皆不为之服婿何得反为服况于妻之母嫁义更无取家礼增之非是家礼妻亡而别娶亦同为婿经缌开元礼家礼明并同附为乳母经缌开元礼家礼明并同卷二女子为其私亲之服为父母经本三年人则降齐衰期开元礼同家礼女人者为其私亲皆降一等则此服当亦同明与开元礼同小记为父母丧未练而出则三年既练而出则已末练而反则期既练而反则遂之家礼降服未满被出则服其本服已除则不复服也为昆弟之为父后者经齐衰期适人不降开元礼家礼明并同为众昆弟经盖本期人则降大功开元礼明并同郑氏康成曰父在则同父没乃为为父后者服期也为祖父母经齐衰期人不降开元礼家礼明并同为世父母叔父母经大功人不降开元礼本期人乃降大功明同为姑姊妹经大功人不降开元礼文统于男子本期人乃降大功明为姑姊妹在室者同丧服传误读大功章文按经大功章云大夫之妾为君之庶子又云女子子嫁者未嫁者为世父母叔父母姑姊妹本各自为文而传连读之云嫁者其嫁于大夫者也未嫁者成人而未嫁者也何以大功也妾为君之党服得与女君同下言为世父母叔父母姑姊妹者谓妾自服其私亲也郑注驳之云即实为妾遂自服其私亲亦当言其以明之齐衰三月章曰女子子嫁者未嫁者为曾祖父母经与此同足以见之矣朱子亦云女子子人者为父母及昆弟之为父后者已见于不杖期章为聚昆弟又见于此大功章唯伯叔父母姑姊妹之服无文而独见于此则当从郑注之说无疑矣敖氏集说又云凡云嫁者皆指凡嫁于人者而言非必谓行于大夫而后为嫁也又此妾为私亲大功者亦不止于是也传者之意盖失于分句之不审遂使一条之意析而为二首尾横决两无所当实甚误也观此三说传文之误明甚然则经此文乃女子子之所为服不待言矣今从之辨郑玄未嫁逆降之说按传文之不通显然易见而郑朱敖三说周详明尽此宜无复有异议矣然明儒多驳注而从传者何也则愚而轻信妄谓传之必出子夏不应有误二则矜才好异欲驳先儒之说以见其能三则郑氏逆降之说本话有可疑郑注云女子子成人者有出道降旁亲夫天下岂有未嫁而逆降其服者哉且读且思久之始得其理盖此大功非逆降乃本服也经之五服皆以渐杀恩由父起亲自子推故父之子期杀于父也祖之子及孙皆大功杀于祖也曾祖之子及孙及曾孙皆小功所谓三小功者也高祖之子及孙及曾孙玄孙皆缌所谓四缌麻者也皆至昆弟而止自昆弟以下则相为报服吾之昆弟之子即谓吾伯叔父者也昆弟之孙即谓吾从祖祖父者也昆弟之曾孙即谓吾族曾祖父者也从父昆弟以下皆然是以其服以渐而降由期而大功而小功而缌由是言之则伯叔父母昆弟之子皆本大功非期也但兄弟同居者多而伯叔父母与昆弟之子互相依倚其情日亲又或父亡而伯叔父为家长以为昆弟期而伯叔父母乃大功不足以称其恩故其后遂加而为期而伯叔父母以旁尊故报之故遂亦期也然此皆男子事而女子处闺中长即人其情微疏故未尝为加服然亦以其恩较重故人而不为之降犹之乎为祖父母人而犹期也犹之乎为曾祖父母人而犹齐衰无受者也由是言之则女子子之为伯叔父母及姑乃本大功人而不降非本期成人而逆降也曰然则为姊妹何以亦大功也曰不欲其逾于姑也女子之为姑姊妹皆大功也犹之乎男子之为伯叔父母昆弟皆期也或加而同或降而同其义一也曰然则昆弟与姊姊可以异服乎曰女子为昆弟之为父后者期而不降为众昆弟降而大功男子未尝然也昆弟犹可以异服况姊妹之与昆弟乎余考经文女子为父党服参差各别在室亦不尽同男子人亦不尽降一等盖亦酌人情而分别之者后人泥于降服一等之说必欲皆以男子之例绳之故于经多不通乃别为说以附会之苟平心而求之则经之条理自分明可见正不必曲为之说也为侄经大功人不降开元礼本期人乃降大功明为侄丈夫同经文为侄不连上文按经文云侄丈夫妇人报解者或连上文女子子人者为众昆弟读之谓皆人降服然观后文女子未嫁者即为姑姊妹大功不容侄为姑大功而姑为侄反期侍人而后降又不容姊妹同气者皆大功而昆弟之女反期待人而后降也参伍求之当以不连上文为正姑姊妹人无主者报经齐衰期开元礼同家礼增为姊妹服同明与开元礼同雷氏次宗曰在室姊妹成得相服若出者不为无主者加服两无主者不得互相为期姑姊妹报服似指男子按经云姑姊妹女子子人无主者姑姊妹报似为男子而言家礼增人无主者为姊妹服同雷氏次宗谓在室姊妹咸得相服恐非经意为从父昆弟经缺开元礼补本大功人则降小功明缺从父姊妹当报小功按经从祖姑姊妹人者皆报然则从父姊妹亦当报以小功而文缺耳为从父姊妹经缺开元礼文统于男子本大功人乃降小功明缺为曾祖父母经齐衰无受者人不降开元礼改齐五月衰人不降家礼明并同为从祖祖父母经无文开元礼人为从祖祖父降缌明为从祖祖父母并缌而增为从祖祖姑在室者服同为从祖父母经无文开元礼人降缌明同而增为从祖姑在室者服同为从祖昆弟经人者报缌开元礼人乃降缌明缺为从父昆弟之子经人者报缌开元礼人乃降缌明同而增为从父昆弟之女服同为归孙经无服开元礼增人者报降缌明缺开元礼增服之得失按经女子子人者无为从祖祖父母从祖父母服之女然此二端皆系尊长开元礼补之近是至明增从祖祖姑从祖姑在室者之服已属赘文而又增从父昆弟之女之服不益过乎经于父之姑不言报盖以其年尊而卑幼人数众多故也开元礼补此服似亦可已为高祖父母经统于曾祖父母省开元礼别出此文改齐衰三月增人不降家礼明并同妇为夫党之服为舅姑经齐衰期开元礼同家礼分为舅改斩衰三年为姑改齐衰三年明不分并改斩衰三年小记妇当丧而出则除之家礼同后唐改为舅姑三年宋昭宪太后崩太祖使孝明后服三年干德三年右仆射魏仁浦等议三年之内几筵尚存岂可夫处苫块之中妇被绮纟丸之饰夫妻齐体哀乐不同求之人情实伤理本况妇为夫有三年之服于舅姑止服期年乃是尊夫而卑舅姑也自今妇为舅姑井如后唐之制三年齐斩一从其夫舅制为舅姑三年之非按君为臣纲父为子纲夫为妻纲三纲者人道之尤重者也故皆为之斩衰妻之从夫服也犹子之从父服也故皆降之一等父为父母三年故孙为祖父母期也夫为父母三年故妇为舅姑亦期也妻之服夫党也犹臣妾之服君党也臣为君之父母期故妇为舅姑亦期也臣为君之妻期故妾为女君亦期也古人制礼如权衡然铢两悉称不偏重也而仁浦等乃谓尊夫而卑舅姑则子为祖父母期不亦为尊父而卑祖乎三年之内几筵尚存妇不可以从吉孙独可以从吉乎传曰妇人不贰斩者何也妇人有三从之义无专用之道故未嫁从父既嫁从夫夫死从子父者子之天也夫者妻之天也妇人不贰斩者犹曰不贰天也妇人不能贰尊也既为夫斩矣而又为舅斩是贰斩也将何从乎舅姑也者由夫而推之也虽尊于夫而义不及夫重故夫亲迎而成昏礼厥明乃见于舅姑三月乃见于庙事之渐也义之差也故夫出之则义绝妇不得自系于舅姑也若妇直为舅姑三年是妻拟于夫也将置其夫于何地乎人莫不本于父母然既嫁则降三年而为期者不贰斩之义也女子之所不得已者也人之爱女也常更甚于爱妇而人之亲其父母也未必遽不如其亲舅姑既贰斩矣即何得独薄于父母而不为之服三年乎然则今世乡野之女子既嫁而仍为父母三年未必非闻仁浦之风而兴焉者也仁浦又引内则之言妇事舅姑如事父母以为事当一例不知如事父母正以体其夫之心耳陈孝妇云夫去时属妾以供养老母然则养姑者乃以为夫也养姑所以为夫则妇之与子不同明矣世妇之事夫人也犹大夫之事君也然大夫为君斩而妾为女君则期彼无所因而致此有所从而然也乌得以妇与子一例也哉先王制礼尤以夫妇之伦为重扶阳抑阴屡致意焉不但丧服然也是以三代以上女子罕有敢自专者以礼为之坊也后世妇人于骄恣即有贤者亦知尊舅姑而已其意以为舅姑乃为尊行夫特与我等耳子妇一例由来久矣此亦议礼者所当深忧也为妇经大功开元礼改齐衰期家礼明并同小记妇不为舅后者则姑为之小功明制妇分庶之疏按古为长子三年为众子期故为妇大功庶妇小功皆降二等也开元礼加之止降一等矣至明又改长子之服为期则妇之服亦应仍改为大功然犹用开元礼之旧遂致为子为妇之服无别子无庶之异而妇反有适庶之分殊为不伦为庶妇经小功开元礼改大功家礼明并同开元礼加庶妇服之非按舅姑之分尊而妇与子亲疏亦异经为妇大功众妇小功不为簿矣开元礼加之意欲从厚而不知服太多者必将不胜其服而反莫之服也当以古礼为正说并见后为夫之昆弟条下为夫之祖父母经大功开元礼家礼明并同家礼夫为祖承重者妇从服斩衰三年夫为祖母承重者祖父卒妇从服齐衰三年家礼增妇从犬服承重之非按诸传记及开元礼夫为祖父母后者妻皆无从服之文盖古者孙为后之礼为男子而设不为妇人而设如谓夫既为后妻当从服借令舅卒姑在姑方重服妇岂得以重服服夫之祖父母乎服之是妇拟于姑也然则夫虽服妻不必从之服矣如谓姑或先亡妇当代服借令姑卒舅在夫未重服妇又岂得以重服服夫之祖父母乎服之是妻加于夫也然则姑虽卒妇亦不必代之服矣夫服者不必妻之从姑卒者不必妇之代则妇之服三年何取焉是以传记及开元礼皆无从服之文家礼乃增妻之从服似非古人之意为夫之世父母叔父母经大功开元礼家礼明并同为夫之昆弟报经无服开元礼增小功家礼明并同唐制增夫昆弟胀之非按为昆弟之妻无服周秦以后千有馀年未有议其薄者独唐太宗以为薄而增服小功然通巢刺王妃而欲立之为后厚何取焉然则古人于此或有深意未可增也妇增期众妇增服大功其后亦有纳寿王妃之事与其厚也无宁从古之薄至明又增为从父昆弟之妻之服吾不知其意义欲何为也唐韩愈生三岁而孤随伯兄会贬官岭表会卒嫂郑氏鞠之郑丧为服期以报附论韩愈服嫂此追念其抚育之恩而报之者与邓绥之服伯父周翼之服舅意同行之于身为厚着之为例则非为娣姒妇经小功开元礼家礼明并同为夫之姑姊妹报经小功开元礼家礼并同明同缺报为昆弟之子妇及夫昆弟之子妇经缺开元礼补大功家礼明并同为孙之妇经无文开元礼增小功家礼明并同孙妇服不必有按经有妇之服而无孙之妇之服传曰有子者无孙孙妇亦如之敖氏仪礼集说云庶孙之妇缌则孙之妇小功也小功章不见之者文脱耳其论似矣但不知所谓孙之妇者专以妇之存亡决之乎兼以子之存亡决之乎如子尚存尚无孙安得有孙妇妇虽亡恐不得别为之服也如妇尚存有妇者亦当无孙妇子虽亡又不得别为之眼也适子亡不别为之服是有孙者不必有孙妇矣妇亡不别为之服是无妇者亦可不须有此孙妇矣然则孙之妇固可有可无者不得以孙之事例之也由是言之经之不见恐非缺文传既语之不详开元礼及敖氏亦未推及于此余窃疑焉说并见前为夫之祖父母条下为庶孙之妇经缌开元礼家礼并同明缺为夫之从父昆弟报经开元礼家礼皆无服明增缌说已见前为夫之昆弟条下为夫之从父昆弟之妻经缌开元礼家礼明并同为夫之从父姊妹报经无文开元礼缌缺报家礼为夫之高祖曾祖父母经无明文开元礼缌家礼明并同家礼夫为曾高祖承重者妇从服斩衰三年夫为曾高祖母承重者曾高祖父卒妇从服齐衰三年说已详前为夫之祖父母条下为夫之从祖祖父母经盖缌开元礼家礼并同家礼图增为夫之从祖祖姑在室者服同明同为夫之从祖父母经盖缌开元礼家礼并同家礼图增为夫之从祖姑在室者服同明同诸祖父母兼指从祖父母按经纟思麻章云夫之诸祖父母报郑氏注云诸祖父母者夫之所为小功从祖祖父母外祖父母敖氏集说云夫之所为服小功者则妻为之缌然则此经所指者其夫之从祖祖父母及从祖父母与夫从祖父母之与从祖祖父母其亲同其服同而于经别无所见则敖氏之说信矣郑氏或以从祖之文足以括之故不再举与故今从集说说并见后为夫之外祖父母条下家礼图增从祖姑等在室服之非按经小功章云夫之姑姊妹娣姒妇报是妻为夫之姑姊妹概服小功无在室人之分也夫之世父母叔父母服大功而夫之姑之在室者则服小功是夫之姑不得与夫之世父母叔父母同也然则为夫之从祖祖姑从祖姑之在室者亦不得与从祖祖父母从祖父母同服缌矣故经与开元礼及家礼成服章皆无为服之文唯家礼图及明皆增服缌殊失经意为从父昆弟之子妇及夫从父昆弟之子妇经盖缌开元礼家礼明并同为昆弟之孙妇及夫昆弟之孙妇经盖缌开元礼家礼明并同为曾孙玄孙之妇经盖无服开元礼同家礼增小功明无文为夫之外祖父母经似无服开元礼缌家礼明并同辨郑玄以外祖父母释诸祖父母按经云夫之诸祖父母报郑注以从祖祖父母及外祖父母释之且云或曰曾祖父母曾祖于曾孙之妇无服而云报乎夫曾祖为曾孙缌故知为曾孙妇无服外祖为外孙亦缌何以知为外孙妇独得有服乎曾祖下报故知诸祖之无曾祖若外祖亦不报何以知诸祖之兼有外祖乎事同论异深所未喻且夫为从母亦小功而妻无服则似夫之外姻妻皆不为之服或外乃从之误亦未可定故今不敢以注决经文也为夫之从母经无服开元礼增缌家礼明并同为夫之舅经无服开元礼增缌家礼明并同为甥妇经无服开元礼增缌家礼明并同女子为姊妹之子妇经无服开元礼增缌家礼明并同以上四条说已详前外姻篇中为舅之妻条下为外孙妇经似无服开元礼缌家礼明并同说已见为夫之外祖父母条下臣为君及君党之服诸侯为天子经斩衰三年服问夫人如外宗之为君也世子不为天子服诸侯之大夫为天子经む衰既葬除之诸侯为邻国经无文春秋传杞孝公卒晋悼夫人丧之平公不彻乐非礼也礼为邻国阙春秋传公薨之月子产相郑伯如晋晋侯以我丧故未见之也附记诸侯为邻国按此则诸侯为邻国之君虽无服而亦彻乐不行吉礼矣故附于此以补经文之缺为君经斩衰三年开元礼唯国官为君服同士亦可称君按郑注云天子诸侯及卿大夫有地者皆曰君然观经下文云公士大夫之众臣为其君则此当兼士在内后言君者并同不复注小记与诸侯为兄弟者服斩为君之父母妻长子祖父母经齐衰期君祖有服有不服按本传云父卒然后为祖后者服斩则此云为君之祖父母者乃君之父卒而为祖后者也若君有父或父卒而君非孙则臣亦不服期又按郑注云此为君矣而有父若祖之丧者谓始封之君也余考春秋之时父子往往同为大夫孙亦有为大夫士者故经云然盖缘大夫士而言之也不必曲为之说服问君之母非夫人则群臣无服惟近臣及仆骖乘从服唯君所服服也本记君之所为兄弟服室老降一等晋康献褚皇后孝武帝太元九年崩太后于帝为从嫂朝议疑其服太学博士徐澡议曰资父事君而敬同又礼云其夫属父道者妻皆母道也则夫属君道妻亦后遗矣服后以齐母之义也鲁讥逆祀以明尊卑今上躬奉康穆哀皇及靖后之祀致敬同于所天岂可敬之以君道丽服废于本亲谓应齐衰期从之为夫之君经齐衰期为父之君经无文服问大夫之子为君夫人大子如士服服问如士服说非通礼按经大夫士为君无异服而此文不曰为君斩而曰如士服者岂当时大夫士之服或有异与大抵记礼之书篇各自为义例不必悉同故记往往与经差互不得尽以彼而证此也春秋之季大夫之子多有侍君侧者如郑之门子楚之御士此固不可不如士服服问之说盖因乎此所谓礼以义起者未必本当如是也若晋之公族又不当仅以士服服君矣说者缘此遂谓大夫父子皆为君斩误矣庶人为国君经齐衰无受者国君非大夫士按言国君则非大夫士可知后言国君者同不复注为贵臣经士缌为贵臣服着亦士按经文云贵臣贵妾郑氏注云此谓公士大夫之君也士卑无臣士妾又贱不足殊敖氏集说云此亦士为之也大夫以上无缌服二说敖氏为正此本连上士为庶母之文而言若果大夫之服经岂得不以大夫冠之乎春秋传晋荀盈卒未葬晋侯钦酒乐膳宰屠蒯趋入请佐公使尊许之而遂酌以饮工曰女为君耳将司聪也君之卿佐是谓股肱股肱或亏何痛如之女弗闻之是不聪也附记诸侯为贵臣按此则诸侯为贵臣虽无限而亦彻乐不燕矣然则大夫更当不止于此故附列传文以见其凡为旧君君之母妻经齐衰无受者杂记违诸侯之大夫不反服违大大之诸侯不反服辨郑玄为旧君服者为老疾致仕之臣之说按此经文语意甚明无可疑者云为旧君而不言何人为之则是兼大夫士而言之也云为旧君而不言为旧国君则是所谓君者亦兼诸侯大夫而言之也盖大夫去国而仕于他邦士之仕于大夫而后易其主者皆如是服也注乃以为老疾而致仕者集说亦云在国而云旧君者明其不见为臣也信如所言则经何不直云致仕者为国君云云而虚其文以待后人之加之乎旧也者别于新而名之也未尝去国犹吾君也何旧之有下士犹为君斩而大臣致仕者乃齐衰既葬而除之不亦亻真耶此皆泥于传文仕焉而已及与民同之语不知传特约略言之明其尝仕而非民已去国则但以民之服服之而已非遂以为民也况传之不合于经者尚多其反可以因传而疑经乎齐宣王问孟子曰礼为旧君有服何如斯可为服矣孟子曰谏行言听膏泽下于民有故而去则君使人导之出疆又先于其所往去三年不反然后收其田里此之谓三有礼焉如此则为之服矣然则此为旧君服者非老疾而致仕明甚且经为旧君服止有此文若以此为致仕之臣则适他国者将遂不为旧君服乎至刘氏释杂记文其语尤奇其理尤谬云此皆违而仕者不反服旧君避新君也然则违而末仕者闻旧君之丧则反服尔余按古者诸侯比国而治大夫比室而居为之臣者进退有礼去此就被事势之常春秋传记之详矣非如后世天下一家必降与叛者乃有旧君也昔日尝立其朝而食其禄矣一旦闻其丧而漠然如路人岂人情哉公山不狃叛臣耳犹知旧君之义况君子乎春秋传中罕有至他国而不仕者公明仪曰古之人三月无君则吊仕之不待于逾时也明矣若仕而遂不为服是旧君名为有服而实无服也且无论仕与不仕均谓之旧君果有有服无服之异经何不别白而言之乎盖以大夫之臣而服诸侯则嫌于僭以诸侯之臣而服大夫则嫌于亵故有不反服之说亦未必其果经意也若概不为反服则记何不云违诸侯之诸侯不反服违大夫之大夫不反服而必互其词乎刘氏乃据此以为证且讥郑氏反服之谬甚矣其敢于叛经而诬传也此经与记之文本不待解而诸家委曲穿凿务使之不通以惑后世故余不得无言唐崔亚典眉州陈贺以乡役差充厅子亚见贺奇之令受业于门奖拔之得及第亚卒贺为衰服三年附着陈贺服主此受恩故主非旧君也然与旧君之义相类故附着之大夫在外其妻长子为旧国君经齐衰无受者辨郑玄大夫孥为旧国君为长子留而妻去之说按此专为大夫出奔而其孥在国者言之也曰为旧国君而不曰为旧君则是君者谓诸侯也大夫虽在他国而妻长子仍居本国故服之也大夫无国故士之仕于大夫而去者亦无此服也注乃以为长子留而妻去曰妻虽从夫而出古者大夫不外娶妇人归宗往来犹民也若是则为旧君眼者乃己私情非从夫也可乎且古者大夫多公族不可以相为婚外娶者十而九而妇人往来于父母家者亦绝少其说为不通矣集说又谓妻与长子皆去曰云旧国君明妻子亦在外也大夫于旧君恩深故于己服之外妻子又为之服也不知旧国君者蒙上大夫之文而言之也妻之从夫子之从父其服皆降一等故夫为君三年则妻服期子服虽无明文亦当类是大夫而服齐衰无受者则妻子无服矣以其犹在国也故为主服若皆在外又何服焉且使妻与长子果皆在外则文当云大夫之妻长子为旧国君何故殊在外之文于妻长子之上独以在外殊大夫则妻与长子之在国明矣寄公为所寓经齐衰无受者辨郑玄三月藏服之说按古者诸侯五月而葬大夫三月士逾月故传举其中统谓之齐衰三月注乃以为三月而藏其服及葬则又服之然则藏服之后将服何服服轻服既不宜服吉服又非礼士之逾月而葬又将服麻于卒哭之后乎泥传之文失传之意矣妾为君及君党之服为君经斩衰三年开元礼家礼明并同为女君经齐衰期开元礼家礼明并同为君之长子经无文小记补与女君同正义谓齐衰三年开元礼家礼并同明改齐衰期为君之庶子经大夫妾大功士妾缺开元礼改不分尊卑并齐衰期家礼明并同明制增慈母为长子众子服之非按本传则慈母者妾也长子众子谓所慈之子乎谓非其所慈之子乎长子众子之名由父而生继母与父一体故亦目之为长子众子妾岂得目君之长子众子为己长子众子乎慈母之名由所慈之子而生如非所慈之子又岂容皆目之为慈母乎妾为君之长子众子自有正服既非所慈之子则慈母与他妾无异亦不得别出此文也本传云妾之无子者父命妾曰女以为子小记云为慈母后者为庶母可也为祖庶母可也如是则不过一人焉已耳如即所慈之子岂容有长子众子之名且为所慈之子而服亦不当复问其为长子与众子也殊不可晓为君之庶子人者经大夫妾小功士妾缺开元礼明并缺小记妾从女君而出则不为女君之子服为君之长子庶子之妇经开元礼家礼明并无服明制夫之庶母不报之疏按为夫之庶母本无服故妾为君之子妇亦无服明制既为夫之庶母齐衰杖期而妾为君之子妇乃仍无服伯叔父母之尊犹报而夫之庶母反不报亦疏漏之极矣君子子为廉母慈己者经小功开元礼不言君子子而服同家礼因之明删此条而为庶母概服齐衰期君子子为妻馀子按本传云君子子者贵人之子也为庶母何以小功也以慈己加也然则庶母慈己者即前之慈母彼乃妾之子故母唿之而母服之此则嫡妻之馀子虽不为父后然母之则嫌于嫡故但谓之庶母慈己者而为之加服小功也经曰妾为女君又曰君母之父母从母又曰君母之昆弟是古者称嫡妻为君也故谓其子为君子子郑氏注所谓妻子者是也但郑注谓为公子大夫之妻子则又不然盖郑氏误以此慈己者为内则之慈母故疑士妻自食其子不得复有师保遂以为公子大夫之子耳内则后人所拟其然否未可知借令诚然亦岂得舍本经自有之慈母而别求他书所云之慈母以实之乎由是言之前章之慈母即此章之庶母慈己者其服之轻重但以为君子子与非君子子而分无他故也开元礼采经文而删君子子三言家礼因之则与如母之慈母何以分而服之轻重悬殊乃至此邪亦失考之甚矣为庶母经十缌开元礼不分尊卑皆缌家礼父妾有子则缌明改齐衰杖期士妾有子之纟思为十服按小记云士妾有子而为之缌无子则已谓士为妾服也非谓士之子为父之妾服也家礼乃谓父妾有子则缌未知所本吕新吾四礼疑云庶母之无子无服乎母之名生于父不生于子若云无服是为庶母服者兄弟之故非父之故也此论似为有理余意父正当从父服缌父不服则止明有尊也父卒则无论其有子无子皆为服缌为父故也不为昆弟故也以教孝也庶乎其不谬矣明制改为庶母齐衰期之非按庶母者父之妾也而昆弟之母也从父而服之与父为妾不过缌故子为庶母亦不敢逾缌为昆弟而服其母与父之父母服期矣母之父母服小功矣降于父二等也妻之父母服缌矣不敢与母齐也昆弟之母不可以齐于母之母明矣故为之服缌也轻重相称若权衡然此古礼之所以为至也若改之以为期则是昆弟之母乃与父之母齐而加于母之母且二等矣恐教人以孝者不若是也且夫伯叔父母有共抚育之恩者也而服止于期姑与父同气者也而服降为大功庶母之于己何恩乎于义何属乎庶母之年或与己等或幼于己二三十年乃以伯叔父母之服服之而姑不敢望焉吾恐天下之亲其从子而爱其侄者闻之而皆索然意沮也俗之日薄民之不亲又奚足怪乎哉在宋濂之心不过因孙贵妃之有宠迎合太祖之意欲使诸王为之服耳而乌知其弊之至于此也且杖者主丧之物也不缘于情之厚薄也祖父母之尊伯叔父母之亲皆不杖不主丧也庶母自有其子主丧君之子众子杖何居焉为夫之庶母经开元礼家礼并无服明增齐衰杖期明制增为夫庶母齐衰期之非按女子既人则为父母服齐衰期而为夫之庶母亦齐衰期可谓厚矣然为其父母仅如夫之庶母独不嫌于太薄乎以是为不低昂吾不知其情焉否也为贵妾经士缌开元礼家礼明并无经文蒙上士为庶母而言说已见为贵臣条下集说云此服似夫妻同之妻为此妾服则非有私亲者也其有亲者宜以其服眼之小记士妾有子而为之缌无子则已士妾缌之异说按经主于贵记主于有子盖记自记所传是以不能与经无异当存之以备考不必强使相合谓彼为大夫而此为士也妾为其父母经公妾以及士妾并降齐衰期开元礼家礼明并同本记凡妾为私兄弟加邦人家礼同卷三为人后者之服为人后者经斩衰三年开元礼家礼明井同本传为所后者之祖父母妻妻之父母昆弟昆弟之子若子明为所后母斩衰三年家礼为所后祖承重斩衰三年明同而增为所后祖母承重斩衰三年为人后者不应唿所后者为父按经但言为人后者而不称父则是于所后者不唿为父也古者名由实立行以义断生我者谓之父父之名由生我而起也其有不幸而山为大宗后则当承大宗之重而不敢以私亲干之然不因此遂谓他人为父而生我者之反非父也震我者谓之母母之名由震我而得也其有不幸而庶子为父后则当以君母为重而震我者次之然不因此遂谓震我者之独非母也何者名从实行从义义有变而实无变故行可改而名不可改也且夫古之为人后者皆择亲者立之亲同则择贤贤同则择长初不必尽用子行也故有孙行而后祖行者有兄弟行而相为后者鲁定之后昭弟后兄也僖之后闵兄后弟也此固不能概名之为父也然其义则皆如父子故其服亦皆如父子故传云事之如君父焉者受国焉尔此之谓行从义非并其名而改之也且此皆兄弟耳然以君父事之则是为之服三年者不必父行明矣故经但云为人后者人也者统词也兼祖行父行兄弟行而通言之者也秦汉之际王制缺微俗儒始有昭穆相继之说至汉成帝纳赵飞燕之言而飞燕纳定陶王之赂因谓兄弟不相为后舍中山王而立哀帝而汉遂乱既而王莽欲立幼主以成其篡复伸兄弟不相后之议以孺子继平帝而汉遂亡此乃淫后逆臣一时之乱制而后之士大夫遂舍先王之法而从之噫亦异矣然犹未尝直谓之父子也东汉以降俗益浇薄务以虚伪相尚始借父子之名以示亲匿之意故有异姓而养为己子者曹腾之于夏侯嵩是也有无故而约为父子者董卓之于吕布是也此自一时陋然耳况于同姓且为之后其父子之也尤不足怪非遂可以是为万世之常法也然吾尝观晋宋齐粱间书于所后者虽父之于所由生者亦未尝不直父之也其后不知何时患两父之无别乃别冠以木生之文于是不生己者反为父生己者反不得直称父而名实大紊矣原其改名之意不过欲为后者之亲于此而疏于彼耳顾名虽改而行反多不改溺私情以灭大义者后先相望虽名亦无如之何何者私不私在行不在名汉宣帝尝后昭帝矣初不谓戾太子非祖而史皇孙非父也然终不以入庙而干正统其奉昭帝后实尽子职焉是故名自从实行自从义又何必改其父子之本称始为不私哉乃世之君子每力争其名务以父之称归诸所后者幸则为宋之濮不幸则为明之大礼亦可谓矫枉而过正矣记云妇事舅姑如事父母然则以父母事之初不必以父母称之也其实非也虽不以父母称之实不可不以父母事之也其义然也夫为人后者亦若是而已矣今北方之俗父舅而母姑其失与此正同岂得遂以为当然乎开元礼家礼皆云为所后父乃沿世俗之误不可以垂训故今仍以经文为正夫为人后者经开元礼并略家礼补斩衰三年明同明为夫所后母斩衰三年家礼夫为所后祖承重者妇从服斩衰三年为人后者为其父母经降齐衰期报开元礼同家礼为人后者为其私亲皆降一等私亲之为之也亦然则为父母与开元礼同为子当降大功不报与开元礼异明为父母同无报文辨许浩程颐为人后者以所后为父母之说按经文云为其父母则是父母之称不可改也故宋欧阳永叔据此文以立论乃世犹多议之许氏浩曰不曰为人后者为父母而曰为其父母以见为人后者以所后为父母故于其父母不得直谓之父母而称其父母也服既以降则名亦宜从其服若名则存之服则降之服违其名亦非义也伊川程先生曰立疑义者只见礼文不杖期内有为人后老为其父母报便道须是称亲礼文盖言出为人后则父母反唿之以为叔为伯故道为其父母以别之非为却将本父母亦谓父母也按此二说巧则巧矣然揆之经义实大谬不然经曰女子子人者为其父母又曰妾为其父母若经言其父母即不得直称为父母则女子人者与为妾者皆不得称其父母为父母乎盖其之为言别于夫之父母君之父母者也兼未嫁者而言则不言其故曰女子子为祖父母曰女子子为曾祖父母曰女子子嫁者未嫁者为世父母叔父母姑姊妹若不言其即得直称之言其即不得直称之则女子嫁者但当称其曾祖祖伯叔父母为曾祖祖伯叔父母而不得称其父母昆弟为父母昆弟乎为人后者犹之乎庶子之为君母后也经曰庶子为父后者为其母记曰为君母后者君母卒则下为君母之党服然则庶子虽为君母后而于君母仍以君母称之则于其母亦仍以母称之明矣其实然故其名然也且女子为父母降服期而父母之名不改庶子为父后者为其母降服缌而母之名不改服自降名自存世无有议之者何者服自服名自名也何独为人后者则谓其服降名存之非义哉盖服之所以改由于其子之异而父母之为父母自若也故经于其子别之而不于其父母别之曰庶子为父后者为其母而不云为所生母曰为人后者为其父母而不云为本生父母经义甚明儒者自不察耳父子者天所生也君臣者人所合也人所合者人得改之天所生者人不得而改之故仕而去焉者谓之旧君子而为人后为君母后者则不谓之旧父旧母何者仕焉之谓君臣生焉之谓父子仕可以再仕三仕生不可以再生三生是故君可旧父母不可旧也若昔日谓此人为父母矣后日又谓他人为父母而昔日之父母不得称焉是父母亦有新旧矣经何不云为人后者为其旧父母庶子为父后者为其旧母岂不文明义显而乃曰为其父母为其母哉凡学以知道为贵次则通文下则识字而已然未有不识字义而能通文不通文理而能知道者难易之分先后之序然也今以经文之其父母为非其父母文理舛矣是以儒者之论道反有时而不如文士之论道也且为人后而称其所后为父母称其父母为伯叔父母庶子称君母为母而称其母为生母妇人称舅姑为父母此皆近世里巷相沿之陋儒者不能引古礼以证世俗之失固已疏矣乃反于世俗之谬而诬经文以附会之可乎经文为人后者之父母报服之衍按子为父母三年故为人后者降服期父母为众子期乃于为人后主之不为降大功而仍服期以报何也不杖期章曰女子子人者为其父母大功章曰女子子人者是子降其父母则父母亦降其子甚明也今于为人后之子独不降服可乎经曰姑姊妹女子子人无主者姑姊妹报又曰大夫之子云云惟子不报是父母之于子不言报甚明也今于为人后之子独言报可乎且昆弟姊妹平等服也当言报而反不言报为父母不当言报而反言报不亦亻真邪然则此经之报当为衍文无疑开元礼于昆弟姊妹之不言报者补之是已而于父母之言报者不删之何邪且为人后者为外祖父母缌开元礼之所增也不言报而父母则言报岂父母之尊尚不如外祖父母乎家礼云为人后者为其私亲皆降一等私亲之为之也亦然是已然未明言父母之不当报则似亦但统昆弟姊妹等而浑言之而忘经之所谓报者之非降等也明则概不言报亦不似有疑于此条者二千馀年以来未有疑及于此者余不能知其故为人后者为其昆弟经降大功本记补报开元礼同而增为姑姊妹在室者报服同明与明制为兄弟之子为人后舌之眼之行按明史礼志大功条下云为兄弟之子为人后者而无为兄弟之为人后者夫既有为人后者为兄弟之服何以独无兄弟为之之服无为人后者为伯叔父服之语何得独出伯叔父为之服之文参而观之子字当为衍文无疑为人后者为其姊妹适人者经降小功开元礼同补报而增为姑适人者报服同明同唯缺报开元礼增为人后者为姑之服之非按经为人后者之降服止于父母昆弟姊妹而他不言盖古人立后必择亲者苟有期亲则功缌不得立故自祖父母以降不着其服亲同则服无所降也即间有万一之不然者而既举同父则同祖亦可例推而开元礼乃增为姑之服既增为姑之服则祖父母伯叔父母从父兄弟姊妹何以反皆不着其服挂一漏万殊为疏略为人后者为其外祖父母经无文开元礼增缌明同开元礼增为人后者为外祖父母之服之非按本经记云庶子为后者为其外祖父母从母舅无服服问云母出则为继母之党服母死则为其母之党服为其母之党服则不为继母之党服郑氏云虽外亲亦无二统然则为人后者之于外祖父母无服明矣不然彼为君母继母之党服者夫岂不可以降而无服也开元礼增此服盖亦因时制宜然非古人之意夫为人后者妻为其舅姑经略小记补大功开元礼家礼明并同宋制不改夫为人后者之舅姑之服之疏按经子为父母三年妇为舅姑降一等期故夫为人后降服期则妻亦降服大功古人制礼如魏主丕作殿梁栋榱题皆以衡较其轻重前后左右锱铢皆相称也少加一木焉则偏重而倾圮矣宋改妇为舅姑皆服三年与夫服同然则夫为人后者妻亦当与夫同服期乃为相称然犹沿小记开元礼之旧降服大功而不之改何耶夫均之舅姑也何以于彼则当从夫之服于此则当降夫一等岂当时议礼者心知改古之非而不敢言因而故留此隙以为硕果之不食饩羊之未去欲待后世之人从此考而知之而正之乎不然不当如是疏也存疑为养母经开元礼并无此项人家礼成服章亦无文唯图增此服齐衰三年明改斩衰三年家礼图增养母之服之非按家礼成服章唯为人后与女子子人者之降服不载而统言之于后其馀未有不载者若果有养母之名之服何得独遗之而不载乎图注云养母谓养同宗及三岁以下遗弃之子明制云谓自幼过房与人者果如所云则有养母亦必复育养父今为养母三年而为养父无服何母太重而父太轻也岂天下养同宗及遗弃之子者尽寡妇乎是不可解也或父以过房为父之他妾则又与慈母无二矣图注不知何人所作其中与成服章异同者颇多必非朱子之书他本或无之明采其文遂有三父八母之称然于养母余终不知其为何人以俟知者余当询之母出母嫁之服出妻之子为母经齐衰杖期开元礼家礼明并同雷氏次宗曰子热出母之义故系夫而言出妻之子唐天宝六载制出妻之子为母三年本传出妻之子为父后者则为出母无服家礼同宋景二年制为父后者为出母齐衰卒哭乃除家礼继母出则无服徐氏邈曰经言出妻之子为母明非所生则无服也许氏勐曰母子至亲无绝道非母子者出则绝矣是以经无出祖母之服徐邈许勐之说有未尽按二家之说深得经意后世所当遵守然事亦有不同者若庶子或前妻之子蒙其抚育恩如己出岂能视若路人乳母与父何属犹为之缌则尝母之者可知也又若妇嫁而姑犹未出孙生而祖母犹未出尝有覆庇教养之恩亦不能以恝然此皆当酌其轻重量为之服如韩子之以期服嫂邓绥之以三年服伯父者固不可垂以为法也出妻之女子子人者为其母经开元礼并缺家礼图补大功明缺父卒母嫁为母经无文开元礼增齐衰杖期家礼明并同汉石渠议父卒母嫁何服萧太傅曰当服周为父后则不服韦元成曰父没则母无出义王者不为无义制礼故不制服也宣帝诏曰妇人不养舅姑不奉祭祀不下慈子是自绝也故圣人不为之制服元成议是也唐天宝六载制母嫁为母三年家礼子为父后则为嫁母无服宋景二年制为父后者为嫁母齐衰卒哭乃除父卒母嫁似不得为母服按经父卒母嫁无为母服之文岂略也哉出妻之子为母期有明文矣继母嫁从为之服期报有明文矣此何以独无文或者以为为夫所出者其情可矜背夫而嫁者其义当绝故不敢为之服与不然传记何得皆无一言乎若母嫁而从则自当仍服三年矣继母犹期则母可知也不从则亲不属故无服耳而庚氏蔚之曰母子至亲本无绝道若父卒母嫁而不服则是子绝其母岂天理邪宜与出母同制此说虽似有理然以庶子为父后者为其母缌之例推之恐但可为心丧不得公然为之服也开元礼增服期虽属人情究不若汉制之近古至天宝景之制则大义泯然矣父卒母嫁女子子人者为其母经无文开元礼缺家礼图补大功明缺妻出母嫁为其子经无文开元礼增并齐衰杖期家礼改并齐衰期明同家礼家母出母为其子子虽为父后犹服开元礼家礼为子报服之非按妻出则义绝故两不相为服独子为之服者子无绝母之道故也然犹必降服期示义绝也子为父后则不为出母服示不敢服其私亲也至于母之于子则有间矣母也者恩不可割者也子也者恩不可割而犹可割者也以大义裁之其无服明矣即以俗情衡之亦当降服开元礼乃增为子齐衰杖期子为母降母反不为子降不几于逆施乎家礼又增子为父后出母犹为之服子已不为母服母犹独为子服不尤为逆施乎至于嫁母尤非出母可此有夫有舅姑有长子如之何其可以自服其私亲不降而一无所忌也或者又谓经文连下句读云报者兼出妻继母而言引小记文妾从女君而出则不为女君之子服妾不服之明出妻有服也其说虽若有据然记之与经固有异同者又无明文恐未可以彼而证此也且经凡言报者皆其亲本相属者也本不相属而但以私恩服之者则不言报继父乳母是也何者受人之恩者不可忘故虽不相属而为之服施恩者则不必因人之受我之恩而为之服也韩子之以期服嫂也嫂不必以期服韩子也母之于子也亦然不出则属属则服之出则不属不属则不服之矣不必以子之为己服而亦服之也曰然则服可以无报乎曰报也者还相为服云耳非扌及其为我服也未为我服者我为之服为我服者我未为之服何报之有焉继母嫁从之有报也相属也相属也者相从故也非以子之为己服而遂服之也如之何以此报并属之出妻也妻出母嫁为其女子子人者经无文开元礼增出母大功家礼图增出母嫁母并大功明并缺父卒继母嫁从为之服报经齐衰仗期开元礼同家礼改报服不杖馀并同明同辨崔凯继母嫁从之服为庶子之说按崔氏凯曰此服之者庶子耳为父后者不服也继母嫁与宗庙绝为父后者安可以废祖祀而服之乎此论不然人而至于从继母嫁则必幼稚一无所依者也尚何宗庙之有继母弃之有流落以死耳赖继母之力得复奉祖祀以能奉祖祀之故而遂背之岂义也哉故绝之则不当从之从之则不得复绝之矣且继母非亲也果有兄在何忍不抚其弟而乃使之从继母嫁乎然则经所言者其父别无长子明甚不得借口于为父后而不服之也为继父同居者经齐衰期开元礼同家礼分两无大功之亲者齐衰期继父有子己有大功以上亲者齐衰三明同而云两有大功以上亲者齐衰三月继父之称可存吕新吾四礼疑云万物一本母百可也父可二乎父没矣可继乎母缘父有父不缘母有也仪礼有继父圣人名之乎谬矣余按古人质朴故以父为尊称天子称同姓诸侯诸侯称同姓大夫曰伯父叔父是也文侯之命平王直以父称之矣冯唐传文帝亦曰父老何自为郎母所嫁夫无以称之既长于其室矣因称之曰继父俗之沿也非圣人之制也犹春秋传之云外弟外妹也若欲正名定分则继父之称自所必当革吕氏之言是也然欲称为母夫亦恐未合传文两无大功之亲乃为继父服之说不可泥按本传云夫死妻稚子幼子无大功之亲与之人而所者亦无大功之亲所者以其货财为之筑宫庙岁时使之祀焉则继父之道也云云此特传者以其服重故为是言以曲明之其实经绝无此意也且此亦非圣人之所制也成康之世安有此事此乃后世礼教渐衰有孤弱无依携子而嫁者幼既受其抚育长而不忍背德故为之服其后相沿遂以成俗君子以为字人之孤义不可忘故录之而不削之以勉人慈而教人厚耳并必如传所云而后可为服也后世儒者多拘传说误矣借令其有大功之亲或不立庙受其恩者岂遂得漠然而已哉且有期功之亲而不能字其孤至使其孤受字于异姓孰重孰轻必有能辨之者矣乃欲因彼而薄此乎且传所以举大功为言者盖以己有大功之亲则不至于适人人有大功之亲则不能以专财如是而已至其服之轻重仍以居之同异分之不系此也家礼及明乃分两无大功之亲者期有大功之亲者三月既非经意亦失传之本旨为继父不同居者经齐衰无受者开元礼改齐衰三月家礼明并同本传必尝同居然后为异居未尝同居则不为异居家礼其元不同居者则不服存疑为同母异父之兄弟姊妹经无服开元礼增小功家礼明并同开元礼增同母异父之兄弟娣妹之服之非按妇嫁则义绝绝则两族不相为服其义绝而义终不可绝者惟子为母一人而已自母以外外祖父母从母舅皆不服也同母异父之人其于义何居乎继父同居继母嫁从其人本不当有服以受其养育之恩故不可不为之服也同母异父之人其于我何恩乎檀弓篇虽有为大功齐衰之语然曰未之前闻则固以为非矣开元礼增此服家礼明并沿之殊不能知其故王夫人贵而田相卫子夫宠而卫青封呜唿其所由来者盖久矣附礼经大夫公子降服考按大夫公子之降服自秦汉以后皆无之于今诚无所用然经文中往往有与他服制相比照者参观互证似不可缺故并记之齐衰期不降者大夫为祖父母孙为士者母妻长子不降按大夫为母妻长子皆不降服经不言者至亲之服不待言也大夫之子为妻大夫之庶子为昆弟小记世子不降妻之父母其为妻也与人大之子同大夫之子为世父母叔父母子昆弟昆弟之子姑姊妹女子子无主者为大夫命妇者惟子不报大夫之缺文按大夫之子有为此诸人不降之服则大夫亦当如是经不见者盖缺文公妾大夫之妾为其子齐衰期降大功者大夫为世父母叔父母子昆弟昆弟之子为士者公之庶昆弟大夫之庶子为母妻昆弟大夫之子之缺文按大夫大夫之子期服可降者凡四然经惟于大夫兼言之而大夫之子但言为昆弟降服而不及为世父母叔父母子昆弟之子降服者盖经缺文本记公子为其母练冠麻麻衣纟原缘为其妻纟原冠葛带麻衣纟原缘皆既葬除之孟子王子行其母死者其傅为之请数月之丧公孙丑曰若此者何如也曰是欲终之而不可得也虽加一日愈于已公之庶子父在为母既葬除服之非人情按经文云公之庶昆弟则是父在不如是服也本传云先君余尊之所厌不得过大功郑氏云公之庶昆弟则父卒也然则公子于父在时不为其母服矣故本记称练冠麻衣纟原缘既葬除之而孟子书亦载王子母死其傅为之请数月之丧也然父之与母义异而恩则同之与庶分殊而情则一属毛离里之爱谁独无之但不当以私胜公耳是以为父斩衰为母齐衰父在为母不服三年而服期大义所在不敢以私恩匹也庶子为父后者为其母缌承父之重不敢以私情间也如是亦已足矣若凡公之庶子于父在皆为母练冠纟原缘既葬除之是几于无服矣毋乃非人情乎且母与妻岂可同日语者而必使之大同小异义何居焉至于公之昆弟先君余尊之所厌降为期亦可矣何必使之与妻服同乃为孝邪大抵唐宋以后人多徇私情而不揆大义故但知亲亲而不知尊尊秦汉以前人皆重名分而不体人情故伸尊尊之义遂不复顾亲亲之心虽亦防微杜渐之意然要之二者皆过也盖东周之世俗相沿如此非周公所制孟子固曰虽加一日愈于已矣然则矫枉过正亦不得遂为中道也大夫之妾为君之庶子齐衰无受之服不降者大夫为宗子旧君曾祖父母为土者如众人传注旧君之误解按此文旧君与上文为旧君君之母妻之旧君同而传于上文以仕焉而已释之于此文以以道去君释之郑氏缘此遂以上文为旧君为老疾致仕者此文为旧君为待放于郊者非惟文同不应异解而穿凿附会亦大失经旨经云大夫为宗子旧君曾祖父母为士者如众人此十七字本系一句此三项人皆已见于上文所以复出此文者以大夫为士有降服嫌于或降故言此三项人分尊谊重虽为士而大夫不敢降耳盖经凡称诸侯必别之曰国君故曰庶人为国君曰大夫在外其妻长子为旧国君若但称君者皆兼大夫士在内公士大夫之众臣为其君布带绳履是也春秋时齐之鲍国卫之亻巽其初皆尝为大夫臣然则当亦有为士之臣者其后位虽升为大夫然于旧君之为士者不敢降服尊之也天泽之名分终其身不可易也且不杖期章云大夫为祖父母孙为士者文势与此正同彼之为士既兼祖父母言之此之为士何得不兼宗子旧君言之乎此文本极明白易解但因先儒误分经文句读于旧君处读断不知指为士者而言因而别为之解以致乖舛若是故今正之说并见前臣为君服篇中大功不降者公之庶昆弟大夫之庶子为从父昆弟之为大夫者庶孙之缺文按小功章大夫之子公之昆弟有为从父昆弟庶孙降服则此章之不降服亦当有庶孙在内盖经缺文大夫大夫之妻大夫之子公之昆弟为姑姊妹女子子嫁于大夫者君为姑姊妹女子子嫁于国君者从父昆弟之为大夫者之缺文按小功章大夫有为从父昆弟庶孙降服则于为大夫者亦不降服可知今经文不言者盖因其兼大夫之子公之昆弟在内其为从父昆弟已见上文故于大夫遂缺此文大抵经文多简其义可互见者往往从略要宜参观互证以会其全不可遂谓无此服也大功降小功者大夫大夫之子公之昆弟为从父昆弟庶孙姑姊妹女子子士者大夫之妻之缺文按大功章有大夫之妻为姑姊妹女子子不降服之文则此章为姑姊妹女子子之降服亦当有大夫之妻在内盖因其兼从父昆弟庶孙言之未便冠以大夫之妻故缺此文大夫之妾为庶子人者附礼经殇服考此亦人所不讲然不可以不知故并记之本期为服大功者叔父之长殇中殇昆弟之长殇中殇姑姊妹之长殇中殇子女子子之长殇中殇孙之长殇中殇夫之昆弟之子女子子之长殇中殇昆弟之子之缺文按后小功章有为昆弟之子女子子之下殇则此章亦当有长殇中殇之服盖经缺文附公为子之长殇中殇大夫为子之长殇中殇大夫之庶子为适昆弟之长殇中殇其长殇皆九月缨其中殇七月不缨本传年十九至十六为长殇十五至十二为中殇本期为服小功者叔父之下殇昆弟之下殇为姑姊妹女子子之下殇孙之下殇昆弟之子女子子夫之昆弟之子女子子之下殇子女子子之缺文按前大功章有为子女子子之长殇中殇则此章亦当有为子下殇之服盖经缺文附大夫庶子为昆弟之下殇子之缺文按前大功章有公与大夫为子之长殇中殇此章不言为子之下殇者盖经缺文或下殇遂不为服邪本传十一至八岁为下殇不满八岁以下为无服之殇本大功为服小功者为人后者为其昆弟从父昆弟之长殇为侄庶孙丈大妇人之长殇为夫之叔父之长殇附大夫公之昆弟大夫之子为其昆弟庶子姑姊妹女子子之长殇大夫之妾为庶子之长殇本大功为服缌者庶孙之中殇从父昆弟侄之下殇夫之叔父之中殇下殇经文长中下殇之错落与传注之误解按庶孙有中殇无下殇从父昆弟侄有下殇无中殇夫之叔父则中下殇皆有之为人后者为其昆弟则中下殇皆无之参差错落殊不可解小功章传云中殇何以不见也大功之殇中从上小功之赐中从下郑氏据此传文遂谓从父昆弟侄庶孙之中殇皆与长殇同服小功而经文内庶孙之中疡乃下殇之误然缌麻章传又云齐衰之殇中从上大功之殇中从下两传互异将何从焉郑氏曲为之解谓小功章传据丈夫为殇服言之缌麻章传据妻为夫之亲服言之然传初无明文特郑氏以意度之耳且缌麻章夫之叔父中从下者既兼言中殇下殇则小功章从父昆弟侄庶孙之中从上者亦何虽兼言长殇中殇乃不省文于彼而独隐其文于此何邪至为人后者为其昆弟则又中肠下殇皆无文又当以何说解之乎细核经文不但郑氏之说可疑即传说亦未有以见其必然此或经文错举中殇下殇互见其意否则经有缺文亦未可知不得遂以臆断之也有长殇无中下殇者二条按前小功章有大夫公之昆弟大夫之子为其昆弟庶子姑姊妹女子子之长殇又有大夫之妾为庶子之长殇则此章为此诸人亦当有中殇下之文今经皆不见者岂以前章既言长殇则中殇下殇可推而得之故省此文邪抑经文有缺邪姑识其说于此本小功为服缌者从祖父从祖昆弟之长殇从父昆弟之子之长殇昆弟之孙之长殇从母之长殇报夫之姑姊妹之长殇本记宗子孤为殇大功衰小功衰皆三月亲则月算如邦人五服馀论余曩尝作五服异同汇考今已二十年矣而意有未尽者暇中随笔录出数则以补其缺尊尊与亲亲丧非独服然也其饮食其居处其言行皆与寻常有异而古人独于服致详焉者所以立纪纲正名分殊亲疏而别尊卑也故丧服一篇两言足以蔽之曰尊尊亲亲而已子生三年然后免于父母之怀故服皆以三年由父而上推之旁推之则由期而大功而小功以至于缌由母而推之则为小功为缌皆亲亲之义也斩衰之服三子为父也臣为君也妻为夫也尊尊也父在为母期庶子为父后者为其母缌为尊者所厌也妇为夫党则有从服女为父党则有降服为人后者服有变焉母出母嫁服有变焉尊尊亲亲不使两相悖也故服也者纪纲名分之所系也犹之乎治国者必使上下有服都鄙有章也是以古人必于此致详也经记所载为文胜之弊考经与记所载丧礼之繁可谓极矣说者以为周公所制非也此乃周末文胜之弊当时于礼者载之册耳孔子曰先进于礼乐野人也后进于礼乐君子也如用之则吾从先进岂有于丧礼而多为是繁文末节者哉且父母初丧为人子者心肝崩裂哀痛之不暇何暇一一详辨其仪节而遵行之而丧本凶礼又非可尝试演于平日者故孔子曰丧与其易也宁戚子游曰丧致乎哀而止苟笃于哀必不能致详于仪节若此时尚能一一致详于仪节吾恐其必减于哀也若今世贫士尤不能然棺椁衣衾之属何一非人子所当致慎者分阴之惜不啻千金安有馀暇以事繁文末节是故学者之于古礼但当谨其大经大法至于繁文末节势不能行亦正不必行也至亲以期断服何以三年也圣人制之乎非也此人情之必至行乎其所不得不行者也何者凡哀莫重乎感而感多因乎时期也者历时之一周也故见新麦则感焉见新则感焉乍塞则感焉乍暖则感焉乃至蔬果新登雨雪乍至亦莫不赌之而感而哀生焉凡至亲之丧期之内无乎不哀也故曰至亲以期断也至于父母之丧恩尤深义尤重不但初见之而感而哀也即再见之而犹不能不感不能不哀但感渐浅而哀渐杀耳必至再期之后三见之然后其情渐其心渐平可以勉强复其故常故亲丧皆以三年为断也故曰三年之丧再期也然是理也愚昧者不知即贤知而未尝经三年丧者亦未必能知也中月而宁礻覃三年之丧再期也再期而祥可以从吉矣何为乎二十七月而礻覃礻覃而后从吉也曰此亦人子之至情也父母恩深服虽已满犹不忍于一日之闲遽易常服是以中月而礻覃中者间也中月间一月也何为必间一月古者释服必于祭祭必于朔祥之日无有定也使祥于月之二十八九日至次月朔而遂礻覃是逾两三日而遂释服也犹之乎无礻覃也故必间一月至又次月之朔而后礻覃然后其哀渐杀而可以释服耳三年之丧倍期古人以历一年为一年历一月为一月故曰三年之丧再期也期之丧二年也故曰十三月而练二十五月而祥是所云三年者止二十五月也然则所谓九月者二百四十一日之服也所谓五月者一百二十一日之服也所谓三月者六十一日之服也今人乃以周一年为一年匝一月为一月误矣余乡皆遵王制二十七月而释服内黄清丰以南则皆三十六月而后释服至于功缌益无复有识之者矣夫娶妻之三日而反马也是历三日非尽三十六时也初丧之七日而受奠也是历七日非尽八十四时也妇人受胎之十月而产也是历十月非尽三百日也何独至于丧服而乃以匝月始为一月周年始为一年乎吾魏有妇人届期将产其夫适他出乃强制之不使儿产夫归见其状问之以告夫曰是产期矣妇曰甫及九月何得遂产夫曰此即所谓十月者也乃俾之产而儿已垂死矣今人之于丧服亦犹此妇之见也夫练祥礻覃皆葬后事然所谓练群礻覃者皆谓葬后事耳非未葬而至其时即可变服也记曰斩衰三升既虞卒哭受以成布六升冠七升为母疏衰四升受以成布七升冠八升去麻服葛葛带三重然则古人未葬非惟不除服且不受以成布矣是故小祥之练冠纟原缘大祥之素缟麻衣皆为既葬者言之未葬则无所谓大小祥也今之人岂惟去麻且公然除服矣问之则曰吾三年之丧已毕矣呜唿亲未入土不知为子者何以能安而公然食稻衣锦宴乐无忌也无怪乎其停柩十数年或至数十年而不葬也而说者犹或讥宰我之为期丧齐宣之欲短丧吾恐今之人远不逮夫古也丧服等杀以倍为率古人立制其等杀皆以倍为率三年之丧倍期固已即功缌之服亦然大功何以九月倍小功也取期而减其三之一者也小功何以五月倍缌也取期而减其三之二者也缌何以三月据自殡至葬而计之者也葬之迟速虽异要皆以三月为大凡故齐衰无受者传皆以三月为言也缌之服最轻故至葬而止也犹之乎封国之制公侯之百里倍于伯之七十里伯之七十里倍于子男之五十里也若以九匝月始为九月五匝月始为五月而五服之制遂参差而不得其说矣计日计月计年三日而殡五日而殡七日而殡计日也计日则朔虚之一日在所必计矣缌三月小功五月大功九月计月也计月则朔虚之一日在所不计而惟计闰馀之一月矣期而小祥再期而大祥计年也计年则闰馀朔虚皆所不计矣惟自祥至礻覃乃复计闰耳饮食居处与人情服者非第服而已也饮食居处必有其相称者焉斩衰文下传云层倚庐寝苫枕块欢粥既虞翦屏柱楣寝有席疏食水饮既练舍外寝始贪菜果饭素食何以如是也此人子之至情所不能已者也盖父母既没创鉅痛深食必虽以下咽且父恐其食为哀气所结而致疾也故食粥焉粥者易咽而又化之物也虞则哀少减可以食矣然美食犹不忍食也而菜果初登亦不免睹之而感而痛生焉故惟疏食水饮待既练而后食菜果焉此乃人情非有他也即居处亦如是而已矣然亦有不必甚拘者家之贫富不同人之强弱亦异疏食苟能下咽虽未虞而疏食焉可也粗恶之菜非亲平日所嗜虽未练而少用之以佐疏食亦可也故记云不能食粥羹之以菜可也又云五十不成丧七十惟衰麻在身总之礼本乎情非强人以所不能行者也若亲初丧而即能饮酒食肉恬然不以为事是其心已死矣强之使必疏食夫亦何益故孔子曰女安则为之孟子曰亦教之孝弟而已矣圣贤之论何尝不本于人情哉且即三年丧毕亦有不能以忘情者曾皙嗜羊枣而曾子不忍食羊枣欧阳永叔之父间御酒肉则必涕泣曰昔常不足而今有馀其何及也此岂载于礼文者哉故曰人子之至情不能已者也近世居丧惟服异近世之居丧也惟服而已期功之丧几与无服者同其饮食如常也其居处如常也其宴会庆贺观优皆如常也服虽多于古人阿益焉惟父母之丧间有一二能守礼者然亦殊不多觏然则所谓丧者惟服而已余幼时读小学至汉昌邑晋阮籍事未尝不深叹古人风俗之美何者千馀年间而止传此数人此数人者又皆当世所讥则具能守礼者固自多也近数百年遂以此为常事其有三年不宜酒肉及不入内者至书之史册以为美谈然则是此等事至近代已为绝无仅有之事甚矣风俗之日敝也名有服而实不服虽然即所谓服者亦但其名然耳余幼时见余乡风俗尚有一二近古者父母之丧袍褂皆用粗白布为之缝而不齐练而后齐之祥而后易素服礻覃而后即吉祖父母之丧惟袍用粗白布褂则皂之伯叔父母之丧则褂用粗白布而袍皂之大功则衣不复用白惟履用白布耳小功用灰色布履缌用皂布履其衣皆无异于寻常但不吉服耳此于服已为最轻然他州外县尚不能如是即余乡近日亦不能如是矣通都大郡尤不可问甚者父母之丧以墨衰为常服则其他可知矣无怪乎古人之服制如彼其少今人之服制如此其多古人实服之故其势不能多今人实不为服是以多多而无害也尝有人问余曰何以制为五服一祖之所生皆吾宗族也五世而服绝不亦薄乎余曰诚然今之人名为有服而实不服如此虽百世皆有服可也盖彼不知古之所谓服者皆实着之身也俗之敝也其来久矣增服与守礼自唐以前居丧者多能守礼然于古五服之制无所增加由唐以逮宋明代增其服至数倍于古人而守礼者者反少何也盖凡人其于行则心有所踌躇审量而不敢过故言而多者其行必少言而过者其行必不及故孔子曰其言之不怍则为之也难明金川门之变前一日解缙胡广王艮并集于吴溥舍缙陈说大义广亦愤激慷慨独艮流涕不言既去溥子与弼尚幼叹曰胡叔能死是大佳事溥曰不然独王叔死耳语未毕隔墙闻广唿云外喧甚谨视豚溥顾与弼曰一豚尚不能舍肯舍生乎夫服制之列变亦如是而已矣自唐以前之人实欲行古丧礼故不觉古人之薄若萧嵩魏仁溥辈则原不期于人之能行不过姑以是求胜于古人而已是以服愈多而其加者愈无几也嗟夫俗之不古夫亦何怪于今人哉│无闻集│卷一救荒策一有天地然后有水火有水火然后有雨有雨然后有愆伏有愆伏然后有水旱有水旱然后有饥馑有饥馑然后有死亡死亡切于民之身而天下治且安者自古未之有也是故圣王之治天下有雨而无愆伏其次有愆伏而无水旱其次有水旱而无饥馑其次有饥馑而无死亡天地者犹人之一身也众人以秦越视一身虽其疾痛疴痒有不能自为谋者圣人以一身视天地故虽寒暑日月之往来风雨雷霆之过不及皆能知之而预为之所何则天地之交水火而已天地者阴阳之体也水火者阴阳之用也故火势升而气降水势降而气升火气盛水气伏而不能升则胜雨水气盛火气浮而不能降则雨胜雨胜者水之由也胜雨者旱之由也天地之有灾也犹人之有疾也阴阳不和则灾生血气不和则疾至心也者血气之主也故心怒则气逆悲则气结平则气和气和则血脉流通康强而无疾民之在天地之间犹心也勇威怯智欺愚而上不为之禁则愤愤而无可如何则哀积愤多则阴阳之气逆积哀多则阴阳之气结是以古之圣人欲和阴阳之气必通民情鼓以招之匦以受之巡行以访之温言以来之使民之陵于强而告于上者朝诉而夕知夕知而朝禁民无留憾亦无蓄忧故太和之气洋溢于两间寒暑以时雨有度诗曰绥万邦屡丰年易曰先王以茂对时育万物夫岂有他术哉天地之心平斯天地之气和也夫阴阳之气可通而不可郁也可纯而不可杂也可清而不可秽也故男女旷而不交则生郁疾交不以正则毒疽恶疾生焉其感于阴阳也亦然男旷于外女旷于内其于气也为火亢为水郁士大夫宠少优蓄美童里巷之间逾垣墙游狭邪其于气也为怪风为淫雨为昏霾为毒雾是以古之圣人合婚姻别男女禁淫邪男而女行女而偏男者殄灭之无遗育故其时天地清明灾不作虽人道之当然亦所以参赞化育也天之雨人之汗也汗必自腠理达虽天地亦有腠理焉深山大泽谷高下林木蓊郁此亦天地之腠理也是以其土常润其气常蒸蒸然升而为自生聚日蕃贫富不均富者连阡陌而贫者无立锥其近山者争觅利于间旷之地于是悬崖幽壑靡不芟其翳焚其芜而辟之以为田锄犁之所加风日之所烁焦枯燥涸而之出渐稀矣是以古者授田有制度其人地之数或百亩或七十亩五十亩不得擅增焉深山大泽与民共之而有厉禁斧斤之入必以其时所以培养天地之力而常使有馀宣导天地之气而常使易泄之所以时升而雨之所以时降也人之气欲其易泄又不欲其过泄过泄则营卫虚将有当泄而力不能泄者矣天地之气亦然铜铁之场地力固已耗矣然民用不可已也且其数犹无几耳今之所谓煤窟者何众乎驴骡之驼首尾相衔日日然处处然其泄地气不已甚乎且窟深则必有水注之水注之则必以人力涸之夫此水非他是即蕴于地中以升而为流而为泉者也奈何以有用者置之于无用乎是以古者建国必多树木诗云树之榛栗椅桐梓漆又云瞻彼中林侯薪侯蒸然则古之炊爨皆取之于林麓不取之深山重泉之下夫是以天地之气完而其力厚气完力厚故常易达易达则无久郁无久郁则亦无溢量之达夫是以时雨时各以其叙所谓有雨阳而无愆伏者此也救荒策二古者耜广五寸两耜为耦一耦之伐广尺深尺其名曰畎夫间有遂其广二尺其深倍畎十夫有沟其广四尺其深倍遂百夫有洫其广八尺其深倍沟千夫有浍其广二寻其深二仞以达于川凡此者皆非以为苟劳而已夏秋之交霖雨时作山中之水必注于川平地之水必流于潦川不能容潦无所宿其势必被于田知其必然而不可幸免故不如先为之所以待之今夫里巷小民其智非有能过人也然其营居室也必于墙下预为水道以待阴雨水道通则流皆入壑而庭不积焉虽千里虽百里亦若是而已矣沟洫之制今虽未能骤复要宜仿略古法相视地形下者间数里为一渠地近川者首起于川以分川之水势地不近川者多其首以承潦其尾皆讫于川乃止则水有所归乃不为暴矣且夫圣人之制为沟洫也岂但水可以借之以为泄虽旱亦将借之以为溉也今东南之田渠者盖大半矣然而中原齐晋之间仿而行者不及十一不学妄庸之夫目不习见遂从而为之说谓地有可渠有不可渠渠之虽劳而无益不知平地之田苟近水未有不可渠者但水有缓急则渠有难易田有高卑则溉有劳佚耳惟其去水远者水力所不能至乃不可渠然吾尝见今之为圃者皆凿井以溉蔬亦有因之以种麦者其收皆什倍于陆田虽大旱不害其为小熟其法岂独不可通于田乎今诚如前法渠之地近川者于渠左右各为子渠百数以引川水地不近川者每夫耕五十亩量择近村之田十亩凿二井以溉之则旱不能为大灾矣蝗也者亦水旱之所生也其为物也不水不卵不旱不蠕故凡水所不潴之地无蝗水所常潴之地亦无蝗必秋有大水溢入于田然后蝗得以卵必冬雪不降春雨不时然后蝗得以蠕水旱绝矣于蝗复何忧焉凡水之决由于洪曲凡洪之曲由于沙停水之大者其旁必有停沙停久不治其沙遂积沙积于北则洪曲而南沙积于南则洪曲而北沙形圆则洪圆曲沙形锐则洪方曲沙势逼洪故洪不得不曲也水之全力皆在洪首洪直则行水心洪曲则啮两岸洪圆则岸当肩洪方则岸当首当肩则刷当首则决刷者决之萌决者刷之极洪势啮岸故岸不得不决也欲其不决浚其沙顺其洪直其曲圆其方则沙不逼洪洪不啮岸矣凡水之溢由于泄之不速泄之不速由于下流之梗水之相合也其势必争大者疾行则小者见夺夺则留留则逆逆故不决即隘于其合也浚之十倍其素之广则其势得直其行得舒矣曰浚之而塞奈何曰浚而塞者滞也通之则不塞矣凡渠之器莫若龙尾江南水车五不当一河北水斗十不当一龙尾之制有城有郭如大辘轳而侧立之首出于岸尾没于水如天南北极然城内属于轴轴两端倚以床城郭之间虚以容水有墙环城右转如螺丝然人持轴而左旋则水循墙而右移水自以为已下也而不知其已上也凡井之器莫若玉衡桔槔十不当一辘轳百不当一玉衡之制一腹两足足在水中其圆如筒管通于腹腹在水外其圆如瓜管通于口口在井上其圆如盘管通于田足之下户之以纳水其上敞之以受楦楦之大小可满足竿属于衡衡之高下可过口轴属于床衡有低昂则楦有升降楦有升降则户有开阖楦升户开则水入户阖则水不得出楦降则水不得不出水无可如何则不得不上入于腹矣腹之下两户共枢不能两开不能两阖左开受水则右阖之以禁其出右亦如是水又无可如何则不得不上出于口矣曰井之而竭奈何曰井而竭者浅也深之则不竭矣所谓有愆伏而无水旱者此也救荒策三所谓备荒者吾知之矣日常平曰社仓曰义仓昔者晋侯伐楚谋所以息民魏绛请施舍输积聚以贷自公以下苟有积者尽出之齐景公聚朽蠹而冻馁其三老则晏婴讥之然则富民之道在散而不在积也汉之常平始积于官然犹不取于民宋之社仓始取于民然又不积于官是以其得犹多于失今之义仓则取之于民而积之于官矣其初犹存劝捐之名其后遂为履亩之税民纳其十而九入于吏橐就其一之实于仓者民亦未尝得食之也古之利国者化积以为散后之利国者敛散以为积古之爱民者损上以益民后之爱民者啬民以丰官如是而欲其民之不死于荒岁有是理乎无是理乎其少知治理者则曰积贮之法当藏富于民使民三年耕则有一年之蓄九年耕则有三年之蓄凡其粟布器畜财贿之数皆周知之而为之制夫藏富于民诚是也然一县之户至数万一府之户至数十万人人而察之石石而量之日亦不足就令其能如是其扰于民也必益甚且夫积贮也者岂必其名与形云尔哉亦操乎其势所必然而已贮其粟于仓而曰此若干石家喻而户晓之曰畋尔田积尔粟以待凶岁此积贮之形与名庸人之所见而美而其实皆不足恃也昔者梁王移民移粟而孟子以为无益不若授之以五亩之宅百亩之田而民自足也子产以其乘舆济人于溱洧而孟子曰不知为政不若十一月成徒杠十二月成舆粱而民自不病涉也天下事固有斤斤焉求其如是而反不如是者有不必斤斤焉求其如是而自能如是者势为之而已矣故粟处乎日增之势则不待贮之于官课之于民而其积者自多粟处乎日减之势则亦无赖于贮之于官课之于民而其积者必少此不可以不察者也今里巷之间侈靡征逐日以益甚优伶之戏街喧巷咽母唿女舅招甥逾数十里而往观之生子娶妻丧葬之事中人之家常不减百馀筵加以不肖之徒荡心淫博废时失事倾仓倒箧盖十而六七矣然后以其余力力田地利安得而尽以其馀粟养父母妻子饔飧安得而给是以禾未登而麦已尽麦未至而粟已空称贷而益犹且不足而今乃欲课民积贮以备凶荒呜乎可谓不情之至者矣欲民之多入则莫若务专其力欲民之寡出则莫若务啬其用且彼民者岂不知侈佚之能贫人而勤俭之可不匮乎哉彼其习俗皆以此为荣故强者耻不如人而弱者惧不齿于乡里耳乡之人入城而见长衣则相与长之见短衣则相与短之彼岂有所驱迫而然哉然则欲俗之变亦非难事也诚能立之标准树之风声其不染于俗者礼之以为民望而惩其尤甚者并及其容隐之里长则弱者有所借口而强者无所竞力专于田用啬于家一岁之粟十入而七出焉求其三之毋积不可得也抑其事更有要者焉治国之智与治家异入于仓则谓之有出于仓则谓之无此匹夫匹妇之所谓智也治府县者必合一府一县而统计之一岁之获粟几石食粟几石则民之贫富无遁情矣一县之耕者几人食者几人则粟之多寡无隐数矣大抵民之不耕而食者九而富民僧道盗丐游手之民不与焉其可以减者六曰官之亲从曰吏曰胥曰工曰商曰驵侩可以去者三曰优曰倡曰博徒今此九者其数常倍于农夫并其父母妻子计之是一人耕之常有数十人食之也为农夫者安得不冻馁乎夫河之广也百步则其润也十里官贪而护其下而欲亲从吏胥之不多且富不可得也农夫博负百钱则终夜不能寐以其得之难也亲从吏胥博一夜之欢缠头至数十金而不以介意以其得之易也亲从吏胥之攫财也易于拾芥而欲其不起夏屋罗珍羞丰裘马耽歌舞淫博之乐以富天下之工商驵侩优倡博徒而多其数不可得也然则一府县之计可知已且夫人之不耕非其生而不能耕也不耕足以自食则不耕矣不耕不足以自食则耕矣使六者之数所获不能逾农而三者无所得食则人将不驱而自耕耕者日增则食者日减不必求积也而粟自苦于无所往所谓有水旱而无饥馑者此也救荒策四此皆救于未荒者也失此不图至于已荒然后救之晚矣虽然不犹胜于立而视其死者与是故救于已荒亦有道焉一日籴商贾末业主人宜之二日借有田者宜之三曰役无田而少壮有力者宜之四曰赈无田而文弱老幼废疾者宜之赈有以粟者饿未久病未甚者宜之有以粥者饿已久病已甚者宜之救荒之道必先料民籴者不籍其馀皆籍其籍必于未事择近村之耆老若诸生殷实而平善者任之未事则欲欺我者计未成而谋未定平善则畏法殷实则轻赂其近村也则知之详耆老诸生则不习于欺罔之术虽有过而易发籍分为三等先应赈者次应役者次应借者役者以壮者一人养老幼二人为率壮者少而老幼多者其馀入赈籍借者以田口多寡相较为差有田而佃于人与佃人田取其半者以二当一田少而口多者其馀入役籍籍成登于官然后稽之以编审之籍则口之多寡年之壮老可得而知也参之以地粮实征之籍则田之有无可得而知也凡加损赏罚皆视此乃发粟借者于仓役者于役所皆不为厂惟赈者为厂厂欲多多则民近民近则不弊粟厂月一发民远来者不过十五里先期示日榜次其村与户于厂前至期亲临视之村为一牌炮三鸣立初牌于门外受粟者持具蚁附牌下门启乃入门阖乃授粟左人唿名右人唿数受粟毕门启乃出有他道则自他道先后出之凡初牌入然后次牌立初牌出然后次牌入至三以下皆然辰而始申而毕粥厂日一发民远来者不过数里立一人监之如料民之任受粥者皆坐别以行行各两列背外面中面间隙之以行粥拆一鸣行粥人一器不得遗不得复不得越毕柝再鸣行粥如初至三乃止凡坐内先至者凡出先外坐者凡粟人扬粟于地粥人注水于粥皆有罚夫官之粟有限而民之贫富不均以民济民者其惠广而遍则发粟而外富民大贾皆可捐之以助我也有劝而捐者其患在少有追而捐者其患在激有使之八赎罪者罪轻而赎则所得不多罪重而赎则坏法法坏则天下之害有甚于荒者矣捐之之道毋求其能助我赈求其能助我借与役而已者赈者费而不返借与役者费焉而未尝费度其力之所能即其居之所近聚其人而告之数粟不纳官但八其籍其借有不偿者官为督之不如是罚令助粟以赈吾知其应之也不待辞之毕矣其有有服姻族入赈格者责之赈有收养子女者人当粟几何官书其券使不得轻去愿助粟以赈者视粟多募免其役以劝之则民之粟出矣一县之粟亦有限而四方之丰歉又不齐以羡补不足则舟车驮辇莫非助我籴者是以富民可捐外商尤不可不召也招之之道先于粟熟之时使人往籴以树之的及其来也强籴者有禁高价者勿抑市井驵侩不法之徒不得而侵渔抑勒之则四方之粟至矣虽然民有荒于岁者有荒于人者吏胥是也凡吏胥之害吾固已略言之矣然在丰岁民犹能供其欲荒岁何以堪之且夫人而至于为吏与胥必非有能读书明理廉洁爱民者亦明矣其取也不以贤其养也不以禄不知礼义故名不足以劝朝斥而夕复故威不足以惩其所知者惟赂而已赂至则鸱为鸾凤赂不至则夷齐为跖乔故其职狱讼者则舞文鬻狱颠倒是非其司赋役者则盗用官钱征新代旧关通赂遗弛富役贫其奉差遣者则因事索贿计亩科钱每营一票费尝至数十缗苟不十百其利岂肯为此至于赈济弊尤百出或伪造户口或阴受请嘱伪造户口故粟多中饱而惠不及于民阴受请嘱故富者得粟而贫者无救于死是以凶荒之岁赈济之年吏未有不增田胥未有不建屋者其在不肖有司同利为朋互相倚助犹不足怪即有一二爱民之吏亦但以搏击士类为风烈而轻视吏胥以为无能为岂不谬哉谚云不怕官止怕管举贡生员虽有秩而政事不与闻吏胥虽无秩而文簿票示皆出其手此孰能为民祸不待智者而知之矣故宋苏轼论吏卒之害谓如二十馀万虎狼散在民间夫岂其害未甚而古人之言乃过激如是或亦今之君子不履田亩不询刍荛而未之知耳率虎狼以食人肉而曰己未尝杀人焉吾不信也且夫惩吏胥者岂必事事察之云尔哉如此者上且不胜其烦而其弊究亦不能去要使斯人知吾意之所向而已吾意以为吏胥不足害民则受其害者必不敢诉诉之亦必不察而吏胥重矣吾意以为吏胥深足害民则民无所惮而不诉诉之而无不杖之革之流之杀之而吏胥轻矣吏胥之害除然后可以有饥馑而无死亡不然则虽悉行救荒之政吾见其徒为具文而已矣曩余馆于大行之麓五月未雨往来道涂间见诸县祈雨者或焚香插柳以祷神祠或取水数百里外或闭南门开北门或缸贮壁虎令童子环击之无法不施迄无一效南北开闭之说虽出董子然屋不露日故南户向阳北户向阴城门内外均露天日南北有何分别正所谓东家之西即西家之东也阴阳果何属焉至贮壁虎于缸则昏沈冤苦之歌昔人已传为笑柄而不学之人尚诧为奇策亦可悲矣余虽布衣哀民之不聊伤吏之无术乃于鞍间枕上殚思研精略得四策而馆事少闲不克成稿会雨遂姑置之去年自七月朔逮霜降无雨大名府县祷雨者数皆俟已合后乃祷略得涓滴即往谢神其意欲见祷之有验以美观听以此事神宜其不能感格也余复感前事遂卒着之欲献当路亦竟未及缮写今夏复旱始乘间缮之而连日阴四合垂垂欲下时作微雨窃幸余言之无用矣会府属诸生耆民各以役繁吏蠹讼于县上官命县桎楷而掠之次日天忽开霁云敛日烈如炎如焚乃知感应之机其速如此夫在上之人识虑高远岂书生之见所能补其万一用是复秘箧中志其颠末干隆三十九年四月二十八日记余作此策时余乡风俗尚未甚壤所患惟在吏胥故三四两篇所重亦惟在吏胥其后不数年间风气大变诸生多与吏胥相结表里为奸以罔厚利关说词讼武断乡曲无所不至遇荒岁则与吏胥共分赈济钱米而贫民不得与焉偶阅旧文犹自惜其所言之未尽也然天下大矣岂可以一县概之故仍其原文不改而附识其说于后嘉庆甲戌三月又记与杨赞府论漳水情形条议此篇旧本阙今据目录仅补文题气势凡战义为上势次之气又次之斗为下奉天讨罪伐暴救民是之谓义义立者王据山河之险通馈饷之利批亢捣虚以逸侍劳是之谓势势利者霸临陈决机勇怯并奋乘骄待敝使敌自溃是之谓气气盈者胜矢镞剑锷撞搪搏刺力尽而后毙是之谓斗斗数者伤汤之征也曰后我后武王之征也曰绍我周王用义战者也亚夫坚壁于昌邑郑艾缒师于阴平用势战者也曹刿以一鼓破齐项羽以沉舟救赵用气战者也胜负之道无众寡无强弱气而已气之既衰强弩不足以穿鲁缟贲育不足以抗童子用兵者用其方锐之气而外察敌气之盛衰盛则避之衰则乘之骤胜者其气骄新败者其气怯转斗不食者其气馁久攻不克者其气弛闻内有变者其气摇仓卒遇敌者其气乱乘而击之一可以当百弱可以制强是故用斗不如用气有必取有不必取有必胜有不必胜势也项羽百战百克而卒为汉王擒者羽用气汉用势也汉王守成阜以扼天下之吭使韩信取河以北而羽之右臂断矣南连英布而羽之左臂断矣故楚卒灭于汉汴之于河东也犹汉之于楚也克用破黄巢王行瑜等所向无敌然朱温以轻兵袭晋绛断长蛇之腰而克用坐视河中之亡而不能救终克用之世不复能南争中原者失河中故也气也者可以决一日之胜负耳至于定天下之大计者必以势是故用气不如用势可以胜天下而不可以取天下者不知势故也可以取天下而不可以安天下者不知义故也汉之于楚汴之于河东皆制势以挫其气然汉逐灭楚而汴后反灭于河东者汉有义汴无义也汉虽无汤武之义然义于楚者三汉仁羽暴羽弑义帝汉发丧讨之汉当王关中羽负约也克用再造唐室不失臣节而温篡唐克用救温而温负克用其见灭焉宜也故用兵者曰逆取顺守非知兵者也逆不可胜逆胜幸也义立于素而辅之以气势则无敌于天下轻重用兵之道可一言而尽乎曰可轻重而已敌得轻势则我以重势持之敌得重势则我以轻势掩之凡兵之势客轻主重新起者轻久立者重乘胜者轻持援者重兵精者轻兵多者重骑多于步者轻步多于骑者重轻欲速重欲缓轻欲行重欲止轻欲战重欲守轻欲致死重欲万全轻欲击虚重欲阻险轻欲敌之不测重欲敌之自困轻欲乘重之未固重欲待轻之已衰是故平原旷野轻之地也山高水深重之地也因粮于敌轻之资也粮饷有馀转输利便重之资也雨雪昏暗敌不设备轻之时也祁寒盛暑敌劳我逸重之时也鼓行而前遇城不攻轻之用也坚壁清野绝敌粮道重之用也韩信之下赵也汉势轻赵势重成安君不守井陉口故赵败而汉胜吴楚之攻昌邑也吴楚势轻汉势重亚夫坚壁不战故汉胜而吴楚败邓艾缒师于阴平而遂灭汉得轻势也慕容超弃大岘不守而遂亡失重势也李密之距王世充也魏征劝之坚壁勿战用重也密不听而与战故败世充能用轻而致死以逼之故胜窦建德之救郑也凌敬劝之西出轵关用轻也建德不听而攻虎牢故败太宗能用重而据虎牢以待之故胜徐敬业之讨武氏也倡义新起其势轻不直造东都而还图润州故败哥舒翰之距安禄山也据险自守其势重不固守潼关而与崔干佑战故败由此观之兵之胜败无他术也轻重而已传曰先人有夺人之心轻也后人有待其衰重也自古以来用兵之势未有能外乎轻重者也知乎轻重之术则百战而百胜矣释明人有明有不明生而然乎曰非也用其明则明矣不用其明则不明矣曰何以知其然也曰子不见夫目乎瞽者千万人而不一二遇也上古之时有离朱者暗室之中能察五色千万年而不一二遇也其他有目者皆相似也或明或不明倍焉而已耳又其甚者蓰焉什焉而已耳乌有相干百者哉夫心之明亦若是而已矣曰然则何以相远曰孟子曰一羽之不举为不用力焉兴薪之不见为不用明焉吾幼时至人家归而问其人之所衣不知也此无他不视之故也吾尝自芟树不自决其当芟否也明日行于途见树焉则视之归而数其所见之树之长短枝之多寡历历犹在吾目中也此无他视之之故也故视则明不视则不明自掩其目则虽置泰山于其前而不知也夫心之明亦若是而已矣是故人主日与其大臣接则宦官宫妾不能欺也日与其群臣接则大臣不能欺也日与其庶民接则群臣不能欺也是以先王之世日有朝时有省五截而一巡狩有大事朝国人而问之彼诚用其明也岂惟人主虽良吏亦然其听讼也勤其接士大夫也数则吏胥左右之人不能售其奸矣今之为县者惮于听讼而疏于接士大夫讼者或待至数月焉或待至一岁焉不然则委之于宗族乡里之长焉讼者不得尽其辞故他人得以抑扬其说上下其手而无所忌流言日入于耳是以其听之也愈难向使其讼之始而即坐而听之讼者无遁情听者无旁受数言而立剖矣有人焉誉之则以为贤一县之中皆以为不肖而彼不知也有人焉毁之则以为不肖一县之中皆以为贤而彼不知也事本曲也而或云直则疑其果直也事本直也而或云曲则疑其果曲也为所诬者虽有夷由之行具仪秦之舌抱陈平第五伦不情之冤可以一辨而即明而无如其不见不问何也呜乎是自掩其耳目而已矣如此者其不明之咎耶其不用其明之咎耶夫苟不用其明矣则虽圣人亦无如之何焉喻伪磁粉天下之名藕粉也自秦楚梁豫来京师者必道磁道磁必市磁粉以馈京师士大夫京师士大夫莫不重磁粉者然以其名也故伪多而真少州中粉肆数十皆用绿豆若蜀黍粉为之虽华门广厦皆然惟南门杜氏及北门外张氏粉皆以藕不伪然肆殊狭陋又有某氏居村中粉尤美近人或知之四方来者仓卒不能辨苟以磁之名焉而已见华门广厦争往市之以故伪者反易售人竞趋于伪京师士大夫罕有能食真磁粉者然磁粉尚名京师不少衰呜乎磁粉一口腹之事耳其藕也必甘而旨其非藕也必薄而劣此宜尽人皆能辨之然受其欺者比比如是况物之难辨有百倍于磁粉者哉物之美者往往不辞僻陋然世之人未有不择通都大邑华门广厦而投足者宜乎其不能得真者而市之也有晋中客以识药知名过内黄止药肆或以纸裹羊胎示之绐曰鹿也客睨之而笔曰是乃羊耳是区区者而能欺我耶其人归过其友其友裹以帛囊以锦贮以箧复持示之客两手捧之谛视良久曰此真鹿也已此岂曩羊胎之所能伪者故均一羊胎也徒手而示之则掩口而笑裹以帛囊以锦则见者改容而礼之矣今天下之不改容于帛与锦者几人而虽持真鹿以求知于世安在其能遇哉俗传有人嗜酒醉即挞骂其妻一日妻置米汤釜上以为酒而饮之即往挞妻妻曰曩釜上者米汤非酒也其人豁然顿醒遂止不挞世之不辫真伪而强作解事者何以异此孟子曰有不虞之誉有求全之毁韩退之曰小惭亦蒙谓之小好大惭亦蒙谓之大好小称意人必小怪之大称意人必大怪之余始读之以为有激而言今始知为常事呜乎士君子读书学古蕲自得乎心而已勿望世人之必我知也甘苦裨谌能谋谋于野则获谋于邑则否而行人挥应对樽俎之间沛然有馀然挥不以所能先裨谌者才各有短长也司马相如善为文而迟而枚皋为文疾受诏辄成上有所感辄使赋之然皋乃自诋其其文谓不如相如者文固有高下也嗟乎美恶之故非智者不能知而难易之形则众人所共见无怪乎晋宋以降遂至以五官并用击钵成诗为美谈也秦始皇将伐楚问王翦用兵几何翦曰须六十万人问李信信曰二十万足矣于是使李信为将将兵伐楚大败而归复使王翦翦曰大王必用臣非六十万人不可始皇曰诺翦遂灭楚虏其王故不考其事之成败而以兵之多寡较之则李信贤于王翦远矣隋麦铁杖在陈为伞户常下直行百馀里夜至京口比旦牙时复往执伞沈光缘十馀丈幡竿直至龙头系绳毕陵空而下人号为肉飞仙而王韶自并州驰驿入京竟以劳卒力之强弱相悬乃至于此故既为韶则必不能复为铁杖光者势也苗之为物也粪而耕之种而之犹有不能生者又从而耘耨之至于草则不种而生不粪而茂耘之而犹不能除也然而农夫不弃苗而取草者为其为苗也故以待草之道待苗则无苗矣孔子曰君子不可小知而可大受也王孙由于曰人各有能有不能彼非其人故无由而知其人之甘苦世有裨谌相如其人者必不以不病病人之病矣读韩子讳辨讳始于周讳其名焉耳文同而异其指不讳也周衰鲁始以献武废具敖魏晋至唐其讳尤严官爵器用之属音少相似咸莫敢近而韩子独考经据律以正其失可谓明于辨而卓于识矣然当时反谓为纰缪今之去韩子远矣然读者无贤否未有非之者岂今之人皆智而唐之人皆愚哉甚矣风俗之移人也非韩子其孰能违俗而不顾者乎呜乎士之执一说守一义者惟其是而已世俗之臧否岂足为定论哉书陈履和东山诗解后细观所解分肌擘理思曲意深深为嘉欢但熟玩此篇只是室家聚首相乐之词非有他也首章自叙途中情形而结之以车下独宿次章代写家中景象而结之以可畏可怀其意了然三章始言夫妇之聚首妇叹于室我征聿至两两相对双承上二章意此下便当写聚首之乐矣却忽借瓜开非瓜也其人也瓜犹如此而况人乎四章又借新婚之乐以形容之末只一句打转言语之妙令人想像无已盖聚首之乐最难言言亦不能尽故前两章从对面写后两章为旁敲侧击之词不言乐正深于言乐也读此诗使人动思家之情增伉俪之重鄙意读诗之法当先求其义如此诗三年东征不为不久而其词绝无一毫怨意若卫之击鼓雅之渐石者固由周公奉天伐暴要是文武遗德在民周公矜恤有道是以上下一体如此即此可见盛世景象易传所谓说以先民民忘其劳说以犯难民忘其死者此也然与秦风之小戎无衣又不同彼是一团霸气与此有欢娱之别此秦之所以并六国而周之所以卜三十也自说诗者以为劳诗此意索然矣次考其事如此诗即周公伐奄事当在书大诰之后多方之前盖商季诸侯互相吞并东方奄为最大武庚亡国之馀伐之想不大段费力而伐奄为最久故孟子云三年讨其君即此事也次玩其文如此诗醇厚和平中有朴茂之气真盛世之音也小雅国风中惟七月之雄伟深厚在此诗上若出车六月等篇虽冠冕堂皇而气味皆不若此醇古即此可验政事盛衰世次先后若诗中语有难解者不妨姑置之说皆可通者不妨两存之今人觌面问答犹不无错会其意者况三千年前之言语世变风移名殊物异安能决知其某字何意某字何意哉且由古文而隶而楷书由竹简而纸而印本岂能绝无缺误是以武侯略观大意靖节不求甚解我思古人实获我心虽不能至然心向往之卷二封建论上旧本阙封建论下旧本阙周平王论太史公曰学者皆称周伐纣居洛邑其实不然武王营之成王使召公卜居之居九鼎焉而周复都酆镐至犬戎败幽王周乃东徙于洛苏氏曰周之失计未有如东迁之谬也自平王至于亡非有大无道者也髭王之神圣诸侯服享然终以不振则东迁之过也崔述曰甚矣苏氏之诬也夫国之盛衰在德不在势周之所以不振由其无贤圣之君不以迁都故也髭王之神圣诸侯服享此子朝之谀词耳考之经传曾无一善可纪岂得归咎平王哉且平王初未尝有迁都之事也周之王畿号为千里然当幽王之初诗人已有蹙国百里之伤至骊山之变宗周之地尽没于戎所存者惟郏辱阝耳然后晋文侯迎太子宜臼而立于洛是为平王非平王本都宗周无故而弃千里之畿以东迁于洛也平王遭家国之变不能尝胆卧薪修德立政以恢复文武成康之业诚不为英主矣然遂谓其弃岐酆而东迁岂不诬哉卫懿公之败也狄灭卫卫人夜出济河男女七百有三十人益之以共滕之民乃五干人于是齐桓公立戴公以庐于曹刘聪既克关洛虏怀愍琅琊王睿乃立于江东郭威既弑隐帝而篡汉汉之州镇皆归于威刘崇乃以河东称帝此数君者皆未尝以国迁也彼其故土已丧于先君之手万不得已而自王于一隅保境安民以存宗祀夫亦可谓难矣固不能与夏少康汉光武同列中兴之数亦何至遂与魏李景避寇迁都之主同类而并讥也哉说者又谓平王以岐酆之地赐秦襄公为东迁之证则又不然人之情莫不知爱土地人有土地犹思夺之况己之所有乎平王之所以畀秦者盖其地已尽为戎有自度其力不能恢复又惧戎之东侵而秦有拥戴血战之功是以因而与之使之自为职守以卫王室不然关中天府之国沃野千里文武所以成王业也一旦无故而捐之以与秦平王虽下不至若是愚也自平王之立四十有九年为鲁隐公之元年又七十馀年而秦穆公始大则当赐秦以后秦虽日与戎战犹未能有其地况平王乎桓王取邬刘邗之田于郑而与郑人苏忿生之田温原樊隰成阝攒茅向盟州陉ㄨ怀凡十二邑左氏讥之以为己弗能有而以与人晋文公既定襄王于郏襄王劳之复赐之以阳樊温原攒茅之田意与平王正同盖以其地既弗能有而名犹隶于畿甸无宁为此不费之惠焉但以晋之力能有之是以左氏无讥而东莱吕氏乃谓襄王不许晋隧而赐之田亦为紊王章而自削弱夫使此地果王所有则王既许之谁复拒之亦何待于晋侯围之以兵而后服哉且左氏己弗能有之文吕氏独未之见乎甚矣宋儒之不考也自宋以来儒者皆好为议论以訾前人而不考其事之终始往往颠倒时代错误方域而后之学者识见寡陋震于其名而不自求之六经诸史口耳相传道听途说遂以为其人之定评者数百年矣如平王者何足道其他贤人志士乱贼奸臣或无端而被谤或无故而窃名者又岂少也耶宋宣公论宋宣公将卒舍其子与夷而传国于弟和和将卒复立与夷而居其子冯于郑与夷立十年其臣华督弑之召冯于郑而立之公羊氏曰君子大居正宋之祸宣公为之也余之意独谓不然与夷之立也十年十一战民不堪命不知督有无君之心而以为大宰又不阴为之备故督得成其逆谋不因于宣公之让与不让也会宣公有让国之事后世远以为口实借令宣公自传之与夷乌知督之遂不弑君也春秋之世宋之见弑者三君庄公成公皆未尝让国而其子捷与杵臼亦皆见弑岂得独罪宣公也哉若谓督既弑与夷而立冯为宣公有以启之则又不然使与夷既立而冯作乱若王子朝之于勐卫州吁之于完以罪宣公可也今也冯未尝有是也督既弑与夷宋国不可以无主冯亲先君子故召而立之耳借令无冯宋岂无诸公子可立者乎齐光之弑也立杵臼郑夷之弑也立坚此又谁实启之晋州蒲之弑也栾书召孙周于京师而立之周之父未尝有国也岂必宣公传位于和然后冯可立哉且非独与夷之死宣公不任受过也即其立也亦不任受功宣公之所以立和或与夷幼而不能主社稷或不肖而不可以主社稷为宣公者当立和则立和而已矣和之复立与夷与否宣公不得而知之也不立其子而立其兄之子此和之贤不知与夷之不可为君而立之以致乱此和之过于宣公何与焉观于与夷之终见弑则宣公之所以立和盖非无见也和之卒也与夷之齿长矣师保之教训夫亦可以习矣政之得失民之哀乐夫亦可以备知之矣然犹不能安其民而制其臣使宣公之卒而即传之与夷其见弑之不待于十年可知也宣公之能知人如是世不以是贤宣公而反以是罪宣公甚矣其是非之颠倒也吾尝观于三代以上之事而知父子相继非一定之制也一姓之相传始于禹而禹孙仲康以弟继兄商人兄终弟及见于书者尤多周孝定敬三王皆以别子嗣居天位盖国家不幸而当其变则社稷为重宁割慈忍爱而立弟耳秦汉以来人主各私其子乃借口于君子大居正之说神器于婴儿付生灵于不肖以至败国亡家覆宗绝祀者盖不可数矣其尤着者晋武帝明知其子惠帝之昏愚而其弟齐王攸之贤乃溺于禽犊之爱终不肯废子立弟以致八王刘石之乱周武帝明知其子天元之凶恶而其弟齐公宪之贤亦蹈晋武覆辙使之扪痕恨晚宪以冤死周亦寻灭岂不可痛也哉此皆公羊氏所谓大居正之君子也然而后世之儒不闻议二武之失反斤斤焉求宣公之瑕以为传弟之戒然则为人君者必明知其子之不克负荷而与之国使之暴虐生民踣其国坠其宗然后得免于后世之清议耶鲁隐公不书即位论上鲁隐公之元年春秋不书即位先儒以为摄欧阳子曰隐实为摄孔子决不书曰公孔子书为公则隐决非摄苏氏轼曰非也周公摄而克复子者也以周公薨故不称王隐公摄而不克复子者也以鲁公薨故称公古者天子诸侯卿大夫之世子未生而死则其弟若兄弟之子以当立者为摄主子生而女也则摄主立男也则摄主退故隐公亦摄主也崔述曰甚矣说经之不可不慎也摄之义不明遂至于乱礼而诬圣人岂天下之细故哉礼曰丧有无后无无主是无后则为之立摄主以主丧也故君薨而世子生未葬则卿大夫从慑主北面于西阶南太祝裨冕告殡己葬则太宰太宗从太祝告于祢庙不复有摄主由此观之则摄主乃丧主非国主也今隐公之为鲁侯十一年矣岂得为摄主乎礼曰子幼则以衰抱之人为之拜是子虽幼不复立摄主也苏氏亦曰子生而男也则摄主退今惠公之薨桓公生矣男也隐公何得为之摄主乎国家重器也不可以两属两属则必争今苏氏欲援一人立之谓之摄主俟太子长乃以授之此二人者皆尧舜夷齐也则可不然是大乱之道也非摄主杀太子则太子杀摄主宁先王之制而有是哉洛诰曰朕复子明辟复下告上也春秋传曰燮将复之又曰将复于寡君孟子曰有复于王者王命周公作洛故周公使人复王耳王莽欲窃汉之天下乃诬周公有践位复辟之事以济其恶苏氏信之何耶且苏氏以周公果称王耶周公称王则吾不知成王当何称耶亦称王耶称太子耶成王之见周公用何礼耶如二君耶抑臣于周公耶孔子曰天无二日民无二王周公既称王成王又称王是民有二王矣成王既北面以朝周公矣无何又南面而临之是尧帅诸侯而朝舜也此在齐东野人或有是语少知名义者岂得出此言乎且苏氏知周公何为而摄政耶古者君薨百官总己以听于冢宰三年故武王崩周公以冢宰摄政不幸群叔流言周公东辟遂不得终其摄及成王崩召公鉴前之祸遽奉子钊以朝诸侯故史录之为书志此礼所由废子张曰书云高宗谅阴三年不言何谓也孔子曰何必高宗古之人皆然伤周公召公处事之变而不得复然也记礼之家但闻有周公摄政之事而不知有冢宰总己之礼遂误以成王为幼又附会而为践位复辟之言岂不诬与不然周公居东以后成王既亲政数年矣亲逆以归君臣相得言听计从可矣何劳于周公之摄之也哉故凡古人之摄有三舜君老而摄者也伊尹周公君谅阴而摄者也共和君和君在外而摄者也皆不为君故谓之摄今也隐既君乎鲁矣即使果授国乎其弟亦不过如宋宣公元武宗焉已耳即使果自老于菟裘亦不过如赵武灵魏献文宋高宗焉已耳岂得遂谓之摄也哉岂得遂不谓之即位也哉如是而可以为摄则王莽张邦昌莫非摄者矣故摄则不称公称公则非摄欧阳子之论不可易也虽然先儒之以为摄也亦有故一日国君必书即位而隐不书即位一日相传有是说此二疑者不破则虽明知摄之不称公而终不敢谓隐之果非摄惜乎其论之犹有未尽也鲁隐公不书即位论下春秋之策十有二公书即位者八不书即位者四先儒求之而不得其故因见桓闵之弑而子般之杀也遂为之说曰继弑者不书即位而桓宣皆继弑又未尝不书即位则又为之说曰与闻乎弑者书即位彼数君者既已然矣则隐公之不书即位势不得不别为之说以通之此学者之所以深信其摄而不敢异也史也者所以传信也均之即位也或书而或不书是史非实录也史书之而孔子削之是圣人之经非实录也曰不忍于先君之见弑也夫忍不忍在即位耶不在即位耶在即位耶则彼之即位为忍孔子当着其实以明其忍不得私庇之而私削之不在即位耶则书不书等耳何为而削之哉曰古者有即位之礼先君见弑则不忍行此礼是以不书非削之也曰位君位也即位就君位也既为君未有不即位者不即位是不为君也自天子以至于大夫皆有位于何日始居此位即于何日谓之即位不以其礼之繁简也所谓即位也者犹后世天子之云登极百官之云到任也今曰某虽为帝未尝登极某虽为官未尝到任可乎不可乎晋厉公之弑也悼公在周竖牛之杀叔孙仲也昭子讨而诛之二人者其不与闻乎弑可知然皆不废即位之礼由此观之虽继弑未有不即位者庄闵僖三君之不书即位皆不以继弑故何独至于隐而必疑其摄耶曰继弑之说本之公羊梁诚如子所云矣左氏庄元年传云不称即位文姜出故也闵元年传云不书即位乱故也僖元年传云不称即位公出故也然则其皆非与曰君虽弑子犹得称即位岂以夫人故乱故而不得称乎哉礼虽不备其为即位自若也且传以为僖公先即位而后出耶先出而后即位耶先即位耶即位之时史固已书之矣岂至后日既出而追削之先出耶身既在外矣又何位之即焉盖左氏亦求之而不得其故故以意度之而为之辞不然君之出入非小事也僖公出何地出因何故既出何以复入传何得不置一言也哉曰然则何以不书即位曰春秋之策十有二公其后七君皆书即位其前五君书者一而不书者四岂不以其世远而多阙哉君之即位也以正月而定公之即位也以六月即位固无常月也故旧史失其月日则孔子不复追书即旧史载其月日而所传异词又不幸无可考则孔子亦宁阙之慎之至也孔子曰吾犹及史之阙文也后人耻言不知务强为之说故不知圣人有如是之阙疑反以为别有深意焉者而不知其过也隐公之世大夫卒多不日桓庄之世大夫卒多不书皆远也皆阙也皆慎也乌有如先儒之所谓云云者哉曰然则相传之说何以故曰自古篡弑之君往往文饰其说以欺当世王子朝既败告于诸侯曰单刘赞私立少以间先王楚公子围弑郏敖而自立使赴于郑伍举问应为后之词焉对曰寡大夫围伍举更之曰共王之子围为长吾恶知非桓既弑隐之后恐国人之议己伪称其母之贵其兄之摄以明己之当立不幸桓之子孙终有鲁国遂无有人为辨其诬者乎学者取信于经焉可矣争论廉颇为赵将有大功拜为上卿蔺相如为赵奉璧于秦完壁而归又相赵王会秦王于渑池亦拜为上卿位廉颇右颇羞为之下曰我见相如必辱之相如称病不与争望见颇引车避匿颇闻之肉袒负荆至相如门谢罪卒相与世皆多相如之有让余独以为相如固贤亦幸而遇廉颇之贤故得成其让也何者天下之事两争然后相争亦两让然后相让使相如避而颇不悔以为畏己而愈肆焉即已辱之而犹以为未足相如其奈之何由是言之成相如之让者颇也宋殷景仁为领军将军荐刘湛于文帝召为太子詹事并被任遇湛以景仁位在己上乃因彭城王义康以倾之景仁惧称疾不出以避湛者数年湛犹不肯已谋使盗杀之文帝乃与景仁密谋诛湛然后景仁始免若此者岂景仁之不让哉湛非有颇之功又因景仁以进固不当倾景仁景仁之避湛其事更难于相如然卒不能减其怒必死景仁而后甘心者何也人心无尽固非让之所能化也嗟夫士大夫诵读诗书谈说礼义让之犹不足止其争况于里巷不学之人市井无赖之辈尚力而不尚德者乎虽有好让之人与之处亦不能保无相争之事乃世之士见其如此不复问其曲直辄从而两罪之呜乎过矣古之时人心淳朴风俗敦厚犹有化于让者后世不可得矣有让之者则以为畏己而愈陵之让之既久则又以为事固当然而安之一日少拂其意则其怒反更甚且让固有不能率以为常者人之贪心遏之则渐止纵之则益甚今日欲得其牛与之至明日而又欲得其车又与之又明日而又欲得其宅故以让奉贪常不足之势也争而不已势必至于让者不能复让而亦与争贪者智尽力穷而无所得然后其争始息故两争者必至之势也周太王之居狄人侵之事之以皮币犬马珠玉皆不得免焉乃属其耆老而告之曰狄人之所欲者吾土地也卒弃其国逃之岐山而后已秦以山西鏖六国六国争割地以事之今岁割三城明岁又割五城地不尽秦兵终不止卒灭六国并天下而后已太王之与六国不可谓不让矣周秦以上已非让所能化况后世乎故曰以让奉贪常不足之势也宋之于金也初割三镇继割两河继而又割京东京西陕西诸路求和之使旁午于道畏避不已至于航海自古以来有天下者未有如宋之让者也然而金师南牧未尝为之中止必待韩岳吴刘屡挫其锋然后金人始许画淮以和由是观之苟力之所能争虽百让之不止国家之大闾里之微其理一而已矣故曰两争者必至之势也圣人知其然故不责人之争而但论其曲直曲则罪之直则原之故人竞为直而莫肯为曲人皆不肯为曲则天下无争矣然则圣人之不禁争乃所以禁争也后世之论者则不然但见其后之争遂不复问其前之让而曲者直者至是均不免于訾议曲者以利犹获助于小人直者以义并见弃于君子人知让之之后之终不免于争而又不能以其直见谅于人也故竞为其曲而莫肯为直与其让而不终无宁争之于始俗之益争夫亦好为高论者之有以驱之也且论者于南宋之事则以其让为罪于闾里之间则又以其不让为罪天下传自祖宗田宅亦受之先世势同而论异事异而罚同呜唿人欲求免于后世之君子难矣哉朱仁轨云终身让畔不失一段斯言也听之甚美然以余所见乡党之间则大不然最甚有杨氏者田百亩今仅馀四十亩矣然犹供百亩之税遂为子孙百世之害不知古今之殊俗耶抑四方风气之不同耶至于不肖之宗族尤不可以常理论唯力足以拒之斯已耳否则必无立锥之地而后不生其心然亦其初即然乃免于争若争端已起而后然则虽垂而人犹不信悬磬而忿犹不消故有田宅已捐自食其力幸未至于冻馁而争犹不止者况其让犹未至于是者耶曰然则让不能以化人乎曰其人而贤如廉颇也则能即不然而吾力能制其命而姑让之彼自知其力之不敌也亦或有知感者不可以是概之人人也是故以让自勉则可以不让责人则断不可夫责人则亦惟论其曲直而已矣惜乎世之君子未尝久处闾阎亲历险阻而于人情多不谙也讼论天下之患莫大乎其名甚美而其实不可行白圭二十而取一孟子曰欲轻之于尧舜之道者大貉小貉也许行使市贾不贰孟子曰物之不齐物之情也巨屦小屦同贾人岂为之哉圣人非不知薄取民而一市贾之为美名也顾以其势断不能行姑取其美名焉而已而人心风俗必受其大害是以其论常不敢过高也自有生民以来莫不有讼讼也者事势之所必趋人情之所断不能免者也故传曰饮食必有讼柳子厚曰假物者必争争而不已必就其能断曲直者而听命焉讼之来也久矣舜避尧之子于南河之南天下诸侯讼狱者不之尧之子而之舜鲁叔孙昭子受三命季平子欲使自贬昭子朝而命吏曰将与季氏讼书辞无颇唐虞之时何时也诸侯犹不免于讼昭子贤大夫也亦不能以无讼然则是讼也者圣人之所不责而亦贤者之所不讳也两汉之世好言黄老始有以不与人讼博长厚之美名者然亦其时风俗醇古故得以自安于闾里唐宋以降日以浇矣乃为士者幸借门户之荫不见侮于市井小儿遂以人之讼者为卑鄙而薄之而惮于听讼之吏因遂得以是借口有讼者则以为好事怒之责之而不为理呜唿是白圭之取民而许行之治市也何以言之凡有血气皆有争心必此争而彼甘于让斯已耳苟不甘于让则必讼之矣故陵人者常不讼而陵于人者常讼其大较也且争而甘于让者惟贤与孤弱者耳然理固有当让有不当让势固有能让有不能让所争者非一人之得失则不当让让之而争者不已让之而争者得逞人皆从而效之则亦不能终让故虽贤与孤弱者亦不能尽无讼也夫使贤者常受陵于不肖而孤弱者常受陵于豪强而不之讼上之人犹当察而治之况自来讼而反可尤之乎今不察其曲直而概不欲使讼陵人者反无事而陵于人者反见尤此不惟赏罚之颠倒也而势亦不能行何者人之所以陵于人而不与角者以有讼可以自伸也不许之讼遂将束手以待毙乎抑亦与之角力于蓬蒿之下也吾恐贤者亦将改行而孤弱者势必至于结党天下之事从此多而天下之俗从此坏矣余幼时见乡人有争则讼之县三十年以来不然有所争皆聚党持兵而劫之曰宁使彼讼我我无讼彼也唯单丁懦户力不能抗者乃讼之官耳此无他知官之恶讼而讼者未必为之理也民之好斗岂非欲无讼者使之然乎逮至近年风俗尤敝里巷之间别有是非反经悖律而自谓公以斗伤为偶然以却夺为小事立后则疏族与同父无殊争田则盗买与祖业不异推此而论不可枚举至于姑残其媳弟侮其师窃田禾毁墓木尤恬不以为怪诉之宗族宗族以为固然诉之里党里党以为固然彼固不识字即识字而亦不知律为何物也不得已而讼之于官则官以为好事而里党亦共非之是以豪强愈肆而善良常忍泣而吞声无讼则无讼矣吾独以为反不如有讼之犹为善也昔韩文公为都县雅重卢仝仝为比邻恶少所苦使奴诣县讼之公不惟不薄仝反称其贤而自引为己罪彼韩公者岂独喜人之讼哉诚少历艰难而悉寒士之苦故也然则今之君子或亦生富贵之中席祖父之势居仁里处顺境未尝身杂保佣目睹横逆故不知涉世之难而妄为是高论耳不然何其不近人情乃至是也或曰子未睹夫讼之害耳书役之鱼肉守候之淹滞案牍之株连有听一人一朝之讼而荒千日之业破十家之产者矣况有讼而诬焉者乎曰此诚有之然此谁之过耶苟官不护其下书役安得而鱼肉之讼至而即听当逮而后逮之何淹滞株连之有哉此乃己之不臧反欲借口以禁人之讼可乎且讼而果诬反坐之可也不治诬者而迁怒于他人而禁其讼是使直者代曲者罹殃也亻真孰甚焉曰孔子曰听讼吾犹人也必也使无讼乎然则圣人之言亦非与曰大学释之明矣曰无情者不得尽其辞大畏民志然则圣人所谓使无讼者乃曲者自知其曲而不敢与直者讼非直者以讼为耻而不肯与曲者讼也若不论其有情无情而概以讼为罪不使之得尽其辞曰吾欲以德化民是大乱之道也且无讼之治圣人犹难之今之吏岂惟无德且贪莫甚焉民之相争固其所也而欲使之无讼舛矣五行辨旧本阙稷祭辨稷五之长今俗直谓之祭黍之别种不粘者是也或谓之饭黍关以西谓之糜河以北谓之祭韦昭国语注云莠草似稷而无实今莠正似绝不似祭此可知稷之为今而非祭也说文云祭糜也又云糜祭也祭之苗穗皆与黍同故糜从黍古人均谓之黍诗所谓其饣襄伊黍论语所谓杀鸡为黍者是也关以西亦谓黍为黏糜此可知祭之为黍属而非稷也稷入声子力切祭去声子例切稷从祭从祭其义其音其文无一同者则二者之非一物明矣粟者黍稷末去皮之通称对米而言则皆云粟数之名则未有及粟者孟子曰有粟米之征米粟非不多也诗云黍稷稻粱又云黍稷重禾麻菽麦皆不言粟是也故米初去粗皮谓之脱粟唿稷之粟为粟非谓稷为粟也以稷之多也故但唿以粟而即知为稷久之而稷之名遂掩稷也而粟之犹今之人之之也犹于其米而直谓之米也而不学者遂误以粟为本名而不知其为稷矣河北自漳以西舌强能读入声以东舌弱不能读入声中原音韵所谓入声作平声作上去声者是也故读稷与祭之音相似而乡中人识字不多秋禾登于场笔而记其数有不识祭字者则书稷字以代之稷字四书诗所有祭字四书诗所无也犹高粮之或误书为高梁金簪之或误书为金针也犹古人之误书弄璋为弄獐也而不学者不知稷为何物遂误以祭为稷反疑其民唿为子例切者乃方音之转而笑书祭者为误字矣稼书陆子作黍稷辨谓稷乃今之谷而非饭黍征之书传详其形状以纠前人之惑其事虽小而不肯沿讹踵谬之心即此亦足见其万一然谓土人以饭黍为稷则犹未知北方农夫之所唿者祭而非稷也由祭而之稷作本草群芳谱者不见说文妄以己意揣度之耳余故补其未备作稷祭辨于陆子所已辨者则不复言从省文亦不敢掠美也禹贡田赋九等解禹贡九州田赋皆分九等读者苦其难记或作指掌图以九等分配于十二辰按指节历数之又作歌诀鄙俚不经既侮圣言亦无伦理余深病之窃谓其所以难记者皆由于不究其故不究其故则虽强而记之亦何得于心哉因第其说如左雍徐青豫冀兖六州皆居北方而雍居六州上流土厚水深虽濒河而无河患故田居上上青徐皆不濒河故次雍而徐上中青上下者徐土坟而兼埴青土坟而兼斥故也冀豫皆濒河有河患故又次徐青而豫中上冀中中者豫一面濒河冀三面濒河故也惟兖当九河之委土薄水浅故居中下焉梁荆扬皆居南方故田皆在下等而梁居三州上流故次兖荆稍东故次粱扬最东当三江之委故又次荆也此田分九等之说也冀为帝畿土广民众故赋居上上豫荆东西之中水陆之会故赋皆居上等而豫田中上荆田下中故豫次冀荆次豫也雍徐青梁扬五州皆居东西偏而雍徐青田皆上等故赋亦皆中等然青次荆徐次青雍次徐与田之上下相反者东方土狭民稠西方土广民稀故也梁杨田皆下等故赋亦皆下等然扬次雍梁次扬亦与田之上下相反者其故亦犹青徐之加于雍也惟兖受河患最深创残之馀民气未复不可以赋之常法绳之故曰厥赋贞作十有三载乃同此赋分九等之说也赋言错者四州又各不同冀州赋重而地广其赋不可均也故有错焉不言所错者赋上上矣其错必于下可知也扬州赋轻而地广地兼水陆故有错而上者故其文曰上错粱州赋轻而地广地兼水陆山林故有错而上者亦有错而下者兼本等则为三故其文曰三错豫州四方之交土兼坟壤与垆故其赋错出不均综而计之适得上中故其文曰错上中此四州言错之说也以是求之皆有至理可以得其故何必区区效星相之术于指节间定部位作小儿戏哉文说上画所以貌物黑白之色方圆曲直之势皆合焉谓之画文所以载道是非得失之故贤人哲士之事实皆合焉谓之文物者形道者理形者然理者其所以然其事之大小品之高下虽殊其理一也马焉而狗其足花焉而竹其山焉而波水焉而岫求之天下无是物也可谓之工于画乎何以异为文而讠皮其说谬其理者也累朱攒青曲直杂设非人非树非山非屋见者不能名其物可谓之工于画乎何以异为文而晦其辞乱其章读之而不能通其意者也然而彼且曰吾工画世且曰彼工画问其所画之物则曰吾工画而已不知物也何以异为文而离乎道且自负文士世亦以文士目之者也凡论画之美者曰亳毕似曰尺寸千里然则为文而能了然于口与手简而明约而尽使读者释然有以知夫是非得失之故岂不可谓工于文乎然而世之为画者不求之物而徒册上之横斜疏密是问此所以无工画者也为文者不求之道而徒古人之文之长短难易逆顺是问此所以无工文者也夫匠者不必能画器皿游者不必能画山水然未有闭置一室目不见山川器皿之形而能画者贤人君子明理之士固有不工文者然未有于道茫然无牖隙之见而能文者也悲夫知画者世或有之而知文者鲜是文人之智反出画工下也惜哉文说下道也者物之理也其于人也为情其于事也为义为势大之而天地圣人之所不能尽小之而愚夫愚妇之所可知一草一木之所以消长皆道也文也者载此者也其义显其势悉其情通是文而已矣精而论之虽大贤之言不能皆醇粗而论之虽百家技艺之书亦各有其道焉庄周韩非是也譬之博奕虽非圣人之道然工于博奕者言博奕之所以胜负较然不诬是即傅奕之道也虽然道有醇驳则文有高下孟子所谓讠皮淫邪遁者也是故二子之文非天下之至美也投乎世好耳天下之言道者亦非无驳于二子者也不为世所诟病耳譬诸饮食道其物也文其味也六经稻粱之味也孟与韩鱼肉之味也斑马欧柳之言间有膻腥焉有其道而文不美焉者失饪者也摭拾六经之遗文剿窃注疏之成说以为明道焉者食饣壹而饣曷鱼馁而肉败者也庄周韩非非圣人之道而见美于世犹葱荽椒蒜獐鹿驴骡之肉非味之正而人喜食之者多也然视烹土煮泥以求味者则不可谓无物视世之心无所得而摹拟古人之言以为文者则不可谓无道余所谓文以载道者以此夫韩退之柳子厚世所谓文士也周茂叔世所谓儒者也然其言皆曰文以明道独近代文士则曰文自文道自道何者彼以摹拟语势为文以摭拾陈言为道非文之与道异也彼所谓文与道者异也卷三上汪韩门先生书与董公常书乙酉之秋得于京邸晨夕过从畅论书史者数月岁终握别至今十有二年每读书有会心处辄屈指私计可与语此者惟广平栗太初及我公常先生二人而太初往矣先生又无由接坐一谈兴言及此真令人读书之兴索然欲尽也往述幼时喜涉览山经地志权谋术数之书常杂陈于几前既澜无所归又性善忘过时即都不复省忆近三十岁始渐自悔专求之于六经不敢他有所及日积月累似若有得乃知秦汉以来传注之言往往与经抵牾不足深信如炎帝本与黄帝同时太皓在其后而世以为伏羲即太皓神农即炎帝稷契皆在帝喾之后百数十年而世以为高辛氏之子周公本因戍王谅阴而摄政而世以为成王年止十三平王本畏楚Τ而戍申吕而世以为私其舅家周本三正并行而世乃杂取传记夏正之文为周不改月之证周本郊遂用彻采邑用助而世乃因孟子虽周亦助之言谓彻亦画为井亦以中为公田推此而求下可悉举要皆不肯细读经文过信传注百家之言故致舛误不知先生以为然耶否耶旧尝阅一小说载孔子陈时有采桑女及樵夫诗二首鄙俚不可入口且曰按此即今七言绝句而世儒谓始于柏梁不学之过也阅至此不觉失声大笑呜唿今世所传战国秦汉之书名于圣人者岂有以异于此乎特以其传既久学者遂不敢议而今乃欲据六经以正其失求其不掩耳而疾走不可得也以此闭口不敢与人谈及经史安得与先生重聚数月而一证其十馀年来之所得哉今岁偶至郡城数日行入书院中得遇胡君名光四者问之知为及门高弟因询近况乃知令郎已长能读父书负笈从游者甚众先生杜门不出日惟与门人讲诵不觉欣然为之破颜士不能展所学于天下固当成就后学作如是事若述者其学固无可取而亦绝无人相问难者少年才俊皆高视阔步一揖犹以为浼一问犹以为辱安得有所谓负笈从游之怪事乎间有一二来者皆初学无所解得一补诸生即都去读书虽有所得而环顾四壁茫然无可语者亦可为之长太息矣前在京师时先生方刻印章文曰四可堂主人问其说云余有亲可养有子可教有田可耕有害可读余何为仆仆于京师者今尊大人虽捐馆其三可者固自在而述本无祖遗田产又值洪波毁室先人所遗书荡然无存至无容膝所依人庑下辛卯之春先君见背今惟家母在堂差为康健而禄养色养又都不能一二年来增患目疾翻阅尽废年垂四十矣而一介子女杳然不闻消息家贫不能畜妾四者无一可焉夜中就枕怛然无生人之乐不觉其泪之濡衾也久不与人通书会此便不觉一泻欲尽然书写良艰落笔时所裁割者街多幸为心照如遇北风惠以德音为望率此亻布候近祉不宣晚弟崔述顿首送栗太初赴纳任序四川在京师西南五千里外有剑阁云栈之险而自强献忠蹂躏后烟火几绝国家涵育百年民稍稍生殖然惟成都称殷盛他府州尚多旷土民朴鲁俭啬无珠贝珍异之饶士大夫铨得其地者率以为苦而叙泸以南地近徼外多瘴疠以是人尤不乐往广平栗太初余同门友也博学喜着述读书一遍辄背诵不遗干隆己丑由前进士谒选于吏部得泸州之纳询之蜀士大夫宦游于京师者皆云县于蜀最贫自山水幽胜外无足满意者于是识栗君者皆为栗君忧而余独有以知栗君之不忧也夫忧生于欲之不遂士不能读书求古圣贤之道欲以仕为贸易奔走形势间以冀一遇或弃产称贷然后得注选其心以为一旦得官可以偿其所费且求赢焉若贾人权子母之利然此其忧贫固情之常不足异若栗君者读书学道人也其富也奚以喜其贫也奚以忧乎且非第不忧而已其为富也者方面大吏皆艳而志之需索之烦供亿之费少不给则不得安其位官虽富常不敷所出虽廉吏至此其势不得不贫其为贫也者两院以下皆知人之惮而不愿为也其不幸而值焉者虽小忤意辄不肯易置或垂橐入谒亦往往获无事以此反得行其志即贪吏为之亦有以廉名者夫栗君之仕欲以行其志也明矣其于纳溪喜之不暇而何忧焉吾又闻文章之事与名山大川相长曩栗君与余同习业于石屏朱公之署日以文章相砥砺既而栗君成进士多交游撄世务而余善病且羁旅逐衣食往往废业今栗君奉省檄洽百里逾大河而西越两崤函谷仰蹑三峰吊秦汉之都西度大散入汉中观诸葛武侯之遗迹驰驱于飞梁峭壁间山鸟异声秋云幻状然后登大剑俯长江其山水之奇秀皆足以发抒其耳目而县又淳简栗君游刃治之有馀鸣琴之暇计必陟其山漱其泉婆娑嘉树之下极游观之乐以默证其平日所读之书而悉发之于文吾知其与曩者习业时必有异也余方艳羡之不可得而栗君讵反忧哉栗君发矣异日余至京师遇有自蜀中来者必将询粟君之政与其文且问蜀人之敬信栗君能如文翁少陵否栗君所得不已多乎孰与夫横金卧内德色妻子穷水陆之珍极声色之奉以自鸣善宦者哉遂书此以赠栗君之发赠陈履和序武安文昌祠签簿序武安张子奇昌质所学于余有日矣一旦持一册来曰此武安文昌祠签簿也日尝过之见其毁也因重录而易之先生其为之序余固辞而其从叔友唐复力为之请余曰嗟乎余安能序此簿哉余少未尝为此学不知其所由美而心窃以为非宜誉之则失其本心毁之又非子之所以谓余序之之意也余安能序此哉且文昌星也在紫垣之外天官书曰斗魁戴筐六星曰文昌宫一曰上将二曰次将三曰贵相四曰司命五曰司中六曰司禄今北斗上六星上曲者是也而近代所祀称为梓潼帝君者则晋魏间将蜀人张氏以战殁而血食于蜀者其后庙祝欲灵其祀乃诈称梦神谓己上帝使我掌人间士子禄籍自是士大夫始争事之沿之既久遂误以为文昌合天神人鬼为一祀舛亦甚矣夫文昌星耶固不得有言若梓潼神也耶将毋亦忠直勇决之气存于天地之间其肯逐逐然日与斯民谋趋利避害之计而又效唐宋以来所谓声病俳偶之文间杂以鄙俚之言以示天下耶且神止一耳而天下府州县祠有签者无虑数百尽应其求力亦不给理势皆无据而世信之亦以惑矣夫利害歧于前则聪明乱于内是以有非所信而信之者签语之设不知其所始然必始于人之热于利害而迷所往而后无稽之徒得以售其伪也若夫君子之行惟其义而已矣进退行止自有法度是故有知利而不取有知害而不避无论签之伪与其利害之必不验也即令实且验焉亦奚所用之哉余之所见如此是岂可以为序乎哉然使余弃此不言而谬为美言以悦子则又非君子忠信不欺之道论语各言尔志之义也且余所素命为狂澜而力不能回者今又安能因子之故而反决其流扬其波哉然则余之序之无乃不如其弗序矣乎既不获辞遂书此以贻之曹氏家谱序世近则所闻详学深则所记多此必然之理而无可疑者也然吾尝读尚书孔子之所序也乃仅断自尧典以下其后五百馀年有司马迁其学不逮孔子远甚而所作史记乃始于黄帝至司马贞又后于迁者近千年其学亦益不逮乃为迁补本纪又始于伏羲氏前于黄帝者千数百年下至于明世益晚其人如王世贞锺惺辈学亦益陋而其所作纲鉴捷录等书乃反始于开辟之初盘古氏之时是何世益远其所闻宜略而反益详学益浅其所记宜少而反益多哉盖世近则其考之也易而学深则其辨之也精夫是故伪者不能以乱正而其书自不能不略且少世益远则伪者益多而亦益难辨学益浅则益不能辨其为正与伪而视六经三传诸子百家齐东野语汉人小说均之为可信矣如是而欲其书之不详且多其势固不能也嗟夫史降而有州县之志志降而有士大夫之家谱大小虽殊其为记事则一修史者数百年而一人犹且如是况志与谱盈海内作者肩摩趾接聘者不择人修者不度己是恶得不舛哉吾乡松岩曹先生前辈中盛德君子也与吾先君交游其子叔文阿周亦与余相善也先生卒数年阿周持其家谱示余而嘱为序盖先生之所作而阿周续之者也余览之乃始于先生之曾祖自曾祖以上非不尽知而所传异词恐紊世代先后之次则竟略而不书且为辨疑说以明之盖恐后人之妄补之也先生原籍武清尝往求其疏族得其远祖之墓其访之也必周矣然而终缺之者盖惟其访之也周故知其可信者之少凡轻于纪载而不自疑者皆其访之不周者也昔者炎帝太皆在黄帝之后传记之文甚明也自班固误以炎帝为神农氏太为伏羲氏而后之作史者耻言不知务求胜于孔子司马迁遂列之于黄帝之前世代颠倒而不自悟见先生之谱亦可以少愧矣余又尝观通志新唐书表其所载得姓之始及其世系皆历历可指及考之于传记有一氏而出于数国者有一国而不止一家者然则其馀将尽无子孙乎是皆考之不详辨之不精见其一而不知其有十而后之人作家谱者乃引之为权与甘于自诬其祖而无所惜良可叹也曹之姓见于春秋者邾与小邾二国而文王子振铎封于曹其后亦以国为氏曹之始未能决知其所出也不能决知而遂不言非有识者曷能如是至于谱中所载先世族人事迹皆纪实无虚美瑕瑜不相掩尤为今世所难然则虽古直笔之史何以加诸去岁吾县明府张公修县志开馆延文学士先生而在宿学故老无出其右者必首膺其任无疑也苟先生以其为谱者移之志则于旧志之舛误必考订更改之而不肯苟为同于自汉以来沿革建置必缺其所不知于县人士之传必无所缘饰避忌以徇人情而伤直道岂不盛欤若之何其仅以此谱着也虽然使阿周有求胜前人之志如索隐之于史记前编之于通鉴纲目先生且奈之何今兹之续之也但于其后有所增而不于其前有所补先生之视龙门紫阳不厚幸乎存此谱以为作志作史者之式可也雾树诗序北方寒厉之时晨起往往见庭树若悬冰雪日出则消俗谓之树稼然莫能名其故或云雪为之或云霜为之不知此皆雾之所凝吾先君与群从兄弟言云尔余每验之夜有雾则晓必如是未尝爽焉然尝举以示人人未有韪之者干隆三十八年余馆于御河之阳十一月十六日归省大雾隐空亲见雾为风凝于物杪人须马鬣裘毛之末未有免者又其为物甚粘愈凝愈粘至倒悬寸许不能坠如是三日雾敛目开则远村近圃编珠贯玉弥望无际矣载阴载哉阴暗相间丽景幻态殆不可状于是益信向说之不诬盖地液之初升而后降者有三曰雨曰露曰雾雨露之升也高其凝之时犹未成乎水也故霜最轻雪次之雾之升也卑其凝之时成乎水矣但其点滴微细故轻于冰而重于雪其不同一也雪霜平地为多枝上虽有雪然易落不能厚雾则专凝枝杪及一切纤芥物虽系缕庭中无不着者而平广处反泯然无迹其不同二也雪霜皆覆物上不能集其旁下雾则随风所栖于枝旁故自上风视之则如缟带琼丝下风则枯枝而已无风处则四面皆着而不盈或系于下亦不坠落其不同三也按唐人谚云凌树稼达官怕说者谓即春秋所书之雨木冰树稼之名疑出于此然雨木冰者雨也非雾也空中不寒而地上寒故雨至木乃凝为冰余尝一见之其冰与常冰同不如是之轻白而雕锼也冰皆附木如衣然如甲然不如是之但悬于枝杪累累然如缀而如积也由是言之树稼固非木冰说者未见木冰故臆度之而误以为一也余妻云古人咏雪之章如林此殆过之而反寂寂以意度之于古必希不如今之繁也余闻吾乡老人云六七十年前间数岁乃一有是然则古今异同容或有之矣不然博物君子何得无辨其名而详其状者耶乃为诗以志之明年冬余罢馆归漳上是岁大雪尺许既止而雪上蒸无日不雾无雾不凝子悬午坠日以为常遇阴寒则经日不落其物象之妍镂嵌之巧晶莹玲珑细碎曲折较之往年殆逾十倍似雾之故为此奇以报知己者然然近县之士非惟不屑和余之诗亦竟未闻有赏此奇观顾盼而低徊之者则乌知古人之不亦如是而余之所好之独不可解也崔述序知非集自序段垣诗订后序礼贤台新居记礼贤台者魏之故老相传以为文侯馆段干木之故墟也南倚郭北望城其前则漳水环郭而东折岸狭流驶林木蓊蔚其上则敞亭三楹矗塔数丈左右房序庖氵之处悉具后则湖水回环周十馀里城处其中若岛屿然湖中植荷数顷夏秋花发香满亭内雨后启轩则太行诸峰蜿蜒起伏毕列槛外柴门烟井历落于芦洲蓼渚间亦可谓魏城之巨观矣干隆丁丑城没于漳官舍民庐椽薪壁砾而台亦就荒又八年予始卜居来此亭榭轩槛已无复有存者惟孤塔岿然插云及柏下断碑数片而已若乃清秋雨霁倚篱极目则平沙远浦禾黍上下昔日之佳花芳树所敷披也颓垣废屋荒榛平楚昔日之楼台廛市所错绣也牧童樵叟悲吟呕哑昔日之游人士女兰桨桂棹所歌舞而喧阗也呜唿物之盛衰代谢岂非天哉犹记曩为童子时从父兄乡先生游憩于此倚树下瞰平波万顷菡苕扬华红素间映北望迎宾门隐隐如洞行人往来蠕蠕然若蚁之出入于穴中悸心骇目栗栗欲坠今乃得玩之几席之上而盛迹已尽矣昔粱庾信善赋其居乃宋玉故宅形之于文自以为荣世亦传以为美余不肖乃幸得居贤人之台其荣与美奚止如信然今城既墟台亦童十馀年间目之所击其迁变倚伏已不可知若此更数百年吾又安知高者之不忽而为泉而下者之不忽而为陵也然则后之人之居此者且未必知为段干君之台况能知余之栖息于是乎因为记以贻后之居者直隶水道记畿内西北倚山东滨渤海倚山则源众滨海则地卑是故其利在通其患在悍与积悍者由于倚山积者因乎滨海积者蓄而有常悍者迁而无定是以治积常易治悍常难通者凡二曰御曰白悍者凡三曰永定曰滹沱曰漳积者凡四曰东西两淀曰南北二泊以次条列如左御河即南运河本古淇水源出河南淇县西山东会于卫世遂唿为卫河又东北会于汤洹又东北过大名府城东南又东北至馆陶会于漳又东北至临清会于会通河又东北过德州城西又北过沧州城西又东北至天津府城北三岔口会于白东入于海河漳河源出山西自潞安府长子县而东者为浊漳自平定州乐平县而南者为清漳至涉县而合逾山而东出磁州南境东北过大名府西北境又东北至馆陶会于御南泊古大陆泽在顺德府东境西南受沙蔡七里百泉诸水东北至赵冀二州境入于北泊水自临关城北滏水自磁州城南皆东北来会之又东北会于滹沱滹沱源出山西繁峙逾山而东出灵寿境又东过正定府城南又东会于泊水又东北为子牙河又东北会于淀西淀在保定府东境西南受唐沙曹雹一亩依城诸水易水自雄县城南东南来会之至顺天府南境入于东淀子牙河自南来会之东北会于永定永定河即芦沟河古桑干水一名浑河源出山西马邑逾山而东出京城西南拱极城下又东南会于淀水又东会于白白河即北运河一名潞河源出宣化府独石口逾山而南出密云县境又南会于潮又南至通州会于玉泉河又东南会于永定又东南至天津府城北三岔口会于御东入于海河海河在天津府城东上承御白二河东至大沽口入于海海潮逆上故名右川泽十御最南白最北漳与滹沱永定分流其中而淀与泊又界居三水间故凡滹沱以南之水皆入泊以北皆入淀自泊而滹沱而淀而永定皆以次北入于白惟漳南入于御然后与白会于海河而入于海此直隶水道之大略也鸡腿蘑菇蕈记蘑菇蕈魏之土产也其茎长大肥泽而冠小者尤良名曰鸡腿蘑菇烹以为羹鲜美异常品惟漳之两岸有之他县缙绅之士耳其名常苦不能得偶有得之者如获拱璧每岁春秋时有远方贾人来就市之摘其冠而食之独取其茎载之以如江南人争贸之获利常数倍虽宣化所产号为口蘑者名最噪犹莫能比焉然是物在魏人殊不贵重余幼时见城中人尚有食之者县既废旧族皆零落遂不复知此味视之与藜藿等或鬻之于市竟日不售尔后遂无鬻者贾人之市之也先以钱假负贩者货纸线针烟草担荷之入村墟中有妇人童子于田间拾得鸡腿蘑菇者则与之交易所有小者仅易纸一叶或线一二缕乃不值一钱呜乎物之美能见贵重于数百千里之外而居其乡乃无售者即售或不值一钱何战今以他县之贵且重语于魏之人魏之人必不信即以魏之轻且贱语于他县之士大夫他县之士大夫亦必不信也彼安知己之所谓珍奇有如是之见轻贱于人者哉必以为过言焉已耳设使他县之士久居于魏之村市间亲见其轻且贱其惋惜而不平咨嗟而太息扶持保护而力争之必也然世之人徇耳者多信心者少今魏俗既轻且贱之矣吾乌知他县之士至此不始而贵重之久而饫闻魏人之言亦从而疑之乎魏人有游江南者归谓余曰鸡腿蘑菇渡江而后味美此无他彼见江南之贵之也故从而为之辞然则易地以观亦如是而已矣吾又乌知江南之人至此见魏之贱之也之下亦从而为之辞谓是物之在其乡本亦有不美者乎谚曰人离乡贱物离乡贵余之意独谓不然魏之粉皮鬻于外县而价反廉外县之至魏者亦然是何故哉盖凡物之不足珍者其乡人阿而好之非其乡人必不阿而好之也夫是故离乡而遂贱物之异常品者流俗之人不能识也而又以习见之故轻之以其不于己而訾之即有一二知好之者而不能胜夫轻之訾之者之众夫是故离乡而后贵故曰无恩无怨公论乃见虽人亦若是而已矣夫人岂与物有殊理也哉冉氏烹狗记县人冉氏有狗而勐遇行人辄搏噬之往往为所伤伤则主人躬诣谢罪出财救疗之如是者数矣冉氏以是颇患苦狗然以其勐也末忍杀姑置之刘位东谓余曰余尝夜归去家门里许群狗狺狺吠冉氏狗亦迎而吠焉余以柳枝横扫之群狗皆远立独冉氏狗竟前欲相搏几伤者数矣余且斗且行过冉氏门而东且数十武狗乃止当是时身惫甚幸狗渐远憩道傍良久始去狗犹望而吠也既归念此良狗也借令有仇盗夜往劫之狗拒门而噬虽数人能入咫尺地哉闻冉氏颇思患苦此狗旦若遇之于市必嘱之使勿杀此狗累千金不可得也居数日冉氏之邻至问其狗曰烹之矣惊而诘其故曰日者冉氏有盗主人觉之唿二子起操械共逐之盗惊而遁主人疑狗之不吠也唿之不应偏索之无有也将寝闻卧床下若有微息者烛之则狗也卷屈蹲伏不敢少转侧垂头闭目若惟恐人之闻其声息者主人曰嘻吾向之隐忍而不之杀者为其有仓卒一旦之用也恶知其搏行人则勇而见盗则怯乎哉一以是故遂烹之也嗟乎天下之勇于搏人而怯于见贼者岂独此狗也哉今夫市井无赖之徒平居使气暴横闾里间或窜名县胥或寄身营卒侮文弱陵良懦行于市人皆遥避之怒则唿其群持械圆斫之一方莫敢谁何若壮士然一旦有小劫盗使之持兵仗入府廨防守不下百数十人忽厩马夜惊以为贼至手颤颤拔刀不能出鞘幸而出犹震震相击有声发火器再四皆不然闻将出戍地去贼尚数百里距家仅一二舍辄号泣别父母妻子恐不复相见其震惧如此故曰勇于私斗而怯于公战又奚独怪于狗而烹之嘻过矣虽然畜猫者欲其捕鼠也畜狗者欲其防盗也苟其职之不举斯固无所用矣况益之以噬人庸可留乎石勒欲杀石虎其母曰快牛为犊多能破车汝小忍之其后石氏之宗卒灭于虎贪牛之快而不顾车之破尚不可况徒破车而牛实不快乎然而妇人之仁今古同然由是言之冉氏之智过人远矣人之材有所长则必有所短惟君子则不然钟毓与参佐射魏舒常为画筹后遇朋人不足以舒满数发无不中举坐愕然俞大献与人言恂恂若儒生及提桴鼓立军门勇气百倍战无不克者若此者固不可多得也其次醇谨而不足有为者其次斥弛而可以集事者若但能害人而不足济事则狗而已矣虽然吾又尝闻某氏有狗竞夜不吠吠则主人知有盗至是狗亦有过人者然则搏噬行人而不御贼虽在狗亦下焉者矣杨村捕盗记内黄故多盗盗皆以吏胥为窟宅炀于官弹压于乡里然后得横行无所忌有刑房吏陈某者居杨村以卖棉花为名窟群盗干隆乙酉盗五人将劫于御河之阳过楚王镇食于县隶司声家声送之渡水入大名境陈生家杀生巷衣出复至声家至亭午然后去陈生子术雷以状白县县出批严缉术复广求所识访之十馀月而贼不得陈生故所善刘五者居近于杨村侦知内有刑房吏之族陈二今在杨村花房密以告术时县中捕役四人在术家术逐约与同往掩捕之役欲入城白官专批往索贼术不可曰今出伊不意庶贼可得若待白官始往贼闻风窜矣乌能得役不得已从之术雷复邀其族人陈生霆及卖药人四郎同往使刘五为导推车载钱伪为贩棉花者憩车杨村外霆虽文诸生然素娴武技乃使霆与五先入以视棉花为名默识二状貌霆议价定请出召商侣共视之既出五以二衣冠状告霆即径去时日已将暮霆乃与其众推车至门留一役守之而己先三役随其后未毕入而二已觉奔而出县役与二摩肩行不识二行且过霆惶遽恐失贼自后大唿追之时术与二顺逆奔方交臂闻唿即以手抱持二二出刀格之疾跃出门而四即手药算刂奔入二跃急不及避着于额而仆方转侧欲起雷连斫其项术亦出又连斫之始伏不动初霆之唿而追也刑房吏已鸣铳聚村人至是械而集者且百役向众自白我大名县役奉官命捕贼非私斗众不听斫击如雨霆等且斗且逃夜暗迷罔不辨径众遂擒二役送内黄诬为劫棉花贼役以捕贼故自申理县官索其批顾四役共一批批已为逃者持去官遂不听役言掠之役备受梏械卒不承逃役既归以实禀于大名县大名遂行关索陈二刑房吏为之营救至四五不发然二亦以伤重故不能逃时知大名县事者为秦公学薄素有风厉名乃札内黄县具言其详且云若必不肯发将申于直隶制宪事且大勿悔也内黄不得已使二往霆雷虑贼党羽多于路复篡去乃卫之行因以刀胁之二具吐实供同盗人姓名及典衣处雷即驰赴典所脱所着衣为质请其衣持至县由是二不刑而服而二役亦得释大名既得二招即更关四盗及刑房吏四盗皆陆续就获惟刑房吏素为县官所信爱事发以重赂县仆卒不至呜唿兄弟同心报雠杀贼此可以风世之亲所疏而疏所亲者矣独是盗赋横行乡里屏息其故皆由于吏胥而为州县者尚曲庇之何也闻刑房吏既擒二役时将沈之水其党以馀人未获难之乃送之官又切齿刘五且尽杀其家五乘夜率妻子遁去数年不敢归吏之横一至于此然则百姓含冤无所告诉者不可胜言矣彼吏胥盗贼同类相庇固无足怪吾独不知为民上者何以恬然听其所为而不之问乎余故备记其事以为世鉴焉内黄之盗自余十馀岁即有之至陈生被劫而猖獗益甚大名屡关内黄索贼而内黄不发秦公亦尝向余言之然尚未悉其祥干隆癸巳余馆于胡村店主人赵生向余言其首尾甚悉余因笔而记之赵生所言被劫捕贼及刘五事尤详以无关于大要故从简也秦公办此案后复办来二一案自是盗风戢者十有馀年其后为县者多不事事或规避处分抑强为窃由是盗复大炽环内黄数百里间横行无所顾忌至六十年魏城四面每夜火光烛天居民夜不敢寐自是盗日益盛不数年劫至近京之长新店至廑圣虑然后方面大员始行捕盗内黄县官与其门丁度事不可中止乃劝盗首张标自裁以灭口而献其尸大名彰德之民始得安枕而卧向使为县官者皆如秦公人岂复敢为盗故凡治盗者贵弭其源而不在遏其流苟非有护盗而分其利者盗何由炽惜乎贤令长之不可多得也此篇于订集时已删去今二十馀年矣偶一阅之以其有关于地方利弊也因复存之并志其始末如右嘉庆壬申崔述自记卷四上本县先布政公行状先布政公讳维雅字大醇号默斋先高祖之同产兄也本保定府新安县人顺洽丙戌举于顺天为县儒学教谕因家于魏秩满授河南仪封知县仪封滨河岁苦河决公躬亲畚插不避劳暑北岸三家庄为从来要害地十四年水势北注岸崩五里有馀公于上游十里故河流处疏使东行北岸遂安复与塞封邱大王庙决口督抚连疏荐之擢江南淮安府同知旋改开封府南河同知十七年河决祥符之槐疙疸露宿河上三月卒塞之明年复疏三家庄新河截旧河筑坝全河尽东自是三家庄永无患康熙元年五月河决山东曹县石香炉村总督河道朱公之锡檄公往视曹人皆欲速塞之以救禾公持不可工将成坝果复决至冬乃塞悉如公言迁浙江宁波府知府会东南用兵王师云集城外公调剂得宜民以不扰是时王公光裕奉命安辑浙海心识公才未几王公以副都御史总督河道遂荐公可用擢河南通省管河道按察司副使沿河千有馀里夹河两岸险工以数十计公于冬春先事防之及伏秋水奔驰风雨相度修筑皆获无事阳武潭口寺堤直河冲水势迅急下扫辄蛰公预于上游疏引河以待之是夏埽果不蛰北堤遂固虞城县治距河堤仅数里是已尽没于河北岸虽有引河而冲刷不利公预迎河熘挑之至秋水尽归于新河旧河遂为平陆江南桃源县七里沟河决屡寒厦溃漕运为梗十一年夏王公檄公往视之公言河头深入囊橐中势不可回盛夏水张人力难争请俟冬月弃旧坝基自外迎筑以避其险而粮艘鳞集事难中止后果无功十二月王公复檄公仕勘公议以引河浅狭故流缓沙停而决口仍冲河身平衍故激荡无力而新河不刷河头不倍加宽阔则不足以引纳全河开放非乘河水突涨之时则不得建瓴直下之势储料不广用柳束不分缓急则至合尖之际必致停工待料缺柳误工且埽外止边埽一层坝南有旧沟一道龙门将合崩溃可虞此皆事之当预筹者乃条列八事以献其后十日道中复陈事宜言下流数十里已成平陆而引河仅百丈节短势蹙恐不能刷当接挑二百丈阔损其十之八而深半之河将开时必于河头南岸下埽截河以束水势然后冲刷有力明年正月又言开放机宜当在河头西北而留近埽之五丈勿开则河流入口有倒泻之势其埽亦向西北迎熘下之此机不可以毫厘误王公悉用其言二月决口果塞新河果成漕舟通行无滞公复陈善后之策言桃源之河屡塞屡决皆由河势北徙去是逼近当于上游龙窝疏之导河南行则北岸永无事王公土其绩于朝累迁江苏按察使湖南布政使补广西布政使入为大理寺卿候补通政使卒着有河防刍议明刑辑要等书臧于家公有经济才所至皆有政绩三任河官于治水功尤着其按察江南也杨大鹤方以讼事在江宁以案未结不得与乡试入闱之日乞于公公为之言于总督不许公遽提案中人于贡院前讯之食顷而结总督无以难大鹤遂于是科中式至大官公子征麟举人以文学名于时上本县先曾祖段垣公行状先府君行述先府君既捐馆之期月不孝孤子述将营窀穸之事乃和泪濡笔述先君之行以告于当世之大人先生曰呜唿痛哉先君平生无所好声色服玩未尝一寓目亦未尝与人齿及独好读书自不孝述解语后即教之读书识字暇则口诏以日数官名典制地理之属未尝令与群儿戏蒲博管弦斗鹑猎犬之事未尝令一涉于耳目也犹忆十馀岁时检架上吏治书请于先君先君曰吾少有志于世务故好览此五试于乡而不中吾知已矣故命尔名为述欲尔之成我志尔独不见夫崇圣祠诸先儒从祀者耶是皆以其子故尔若能然则吾子也而吾母李孺人亦数语之曰尔生未逾月尔父即日抱尔怀中而指谓余曰愿儿他日为理学呜唿先君之所以望不孝者重且切如是而不孝碌碌无以异人非止不能显其亲扬其名并不能奉甘旨承朝夕欢以至于大故长为宇宙罪人矣苫块之中每一念及辄悲号欲绝顾事已无可如何计惟有条记素行以待贤人之采择庶几万一不泯而近世以来人子自为行述已成故事凡在人情莫不归美纵所言无一不实岂能动人观听是以垂涕陈辞旋复中止如是者屡矣然终不能自己盖窃以为人之遭时居位有史官述之可以无述也居通邑大都多交游有文学之士述之亦可以无述也不然虽笃行如董召南才识如苏云卿不之简策更数百年谁复有知其名氏者且即有贤士大夫思发潜德之光于何取焉用是不敢自匿据所见闻摘梗概而书之先君讳元森字灿若崔者氏ウ斋者号也先君以名字皆取显暴义恶其文之着故以ウ名其斋先世本大宁小兴州人当明之初以军功起家世袭指挥使奉诏徙保定之新安至讳向化入国朝以子贵诰赠通议大夫江苏按察使于顺治中始迁于大名之魏县先高祖讳维彦通议公之季子也高祖母孙皆早卒先曾祖讳缉麟字振侯康熙戊午副榜庚午举人顺天府大城县学教谕有集十馀卷所居宅世传为段干木逾垣之所因自号段垣云曾祖母赵生子三人长讳瀚字春海仲讳濂字周溪季讳沂宇鲁南周溪公前配尚无子继配徐生二子先君其长也先君幼侍段垣公读书明于儒释之分年十七受作文法于法分巡副使泰安赵相国国麟其冬补县学生益自奋励自理学及经世致用书靡不究览每夜闭门后必移灯榻侧拥衣坐被中看书至倦极乃眠以为常值家贫无灯则读书月下或焚残香逐字映而读之遇佳书即无钱必典衣以买人见其书非世所恒习而不切于用也皆笑之亦不顾雍正丙午试于顺天报罢己酉壬子乙卯三试皆报罢干隆丙辰又试仍报罢自是遂绝意仕进闭门教授终不复出应乡试矣甲子春海公捐馆其明年奉周溪公命出后春海公戊辰周溪公捐馆初鲁南公无子以嫌故不悦兄子而颇厚族人子及年高愈讳立后事人莫敢言独先君数从容言之怒不听庚午五月疾革乃属先君立从弟子秉纯为后而事有不可为者族人贤者皆引嫌退避莫敢丝毫与先君势孤甚有受鲁南公恩最深者意必助己邀之同治丧亦不至姻里皆危之或姗笑以为愚而先君益慷慨不顾身固争之事竟得直于是乃率秉纯以祭鲁南公之柩为文以告成事退悉诸田宅契券箧笥付之丝粒无私者是后不孝等日益长门人亦日益进先君虽授以举业必为辨别人品之高下学术之邪正儒禅朱陆之所以异尤辟阳明所论良知之失谓为学必由致知力行博文约礼而入薛胡王陈必不可以并称于经则构自明以来诸家诠解盈架上毫厘之疑必为诸生参号详辨之务求圣人之意不拘守时俗所训释于制义则以化治正嘉为宗而间杂以天崇发越其才思不令趋风气走捷径读书之暇则取诸街道书为门人及不孝等解说神异巫觋不经之事必为指析具谬而陆清献公三鱼堂文集尢爱玩不忍去手其他嘲风弄月之章高唐洛神之咏古今所博家弦而户诵者悉屏绝不令子弟读每夜不孝等侍寝必命背诵旧所读书至睡熟乃止从行道中亦如之或自戚友家归必问所见何人语何事有不正必训饬之家不畜鸟雀无丝竹之器而斗牌掷色事尤所不喜后辈耽之者咸相戒不敢令先君知每正月之初比户皆竞睹小儿尤甚声常彻庭中独先君之庭寂如也丁丑五月城没于漳屋尽颓资用悉沈于水先君徙家城外数月未有宁居日惟以扁豆充饥霜降后犹单衣冬不能具炉火明年春水退二月复移入城稍稍葺茅屋以庇风雨三月知县事王公沛生延入书院训士饣粥始给十月县废并入大名又三年四月徐太孺人捐馆其年七月水复没城居村中月馀复入时水尚深数尺出入皆自操舟十一月蹙凌水复至复居村中俟水尽退然后入时壬午秋七月也先君既屡被水患敷迁徙家益落至无隔宿粮而不孝述方以文受知于知大名县事秦公学溥破格优待之是秋不孝述不孝迈复同举于乡然人间以讼事浼先君居间许以金必正色斥之人见先君厄而介如故后遂无复言者秦公以是尤重先君数恤其急而乙酉丙戌间水三入城卒徙于礼贤台之上者亦秦公力也是时以食廪岁满而先君绝意仕进已久遂不赴惟莳花种树以自娱庭中几无隙地日登荒台绝顶眺寒城秋水锄野蔬扪残碣慨然有兴发之感久之家益贫饔餮几不能瞻先君亦日病谢人事室庐隘寒暑无所辟戚友皆避水远徙相过从者绝少居恒悒悒无一足当意独闻讲诵声则喜见颜色不孝等间学为古文辞以进则欢偷失所苦者竟日盖先君生平之所笃好历数十年之久涉患难忧虞至贫且病而未之有改也不孝等既才拙竭筋力不能敷菽水惟日夜引领以望禄养而先君亦冀不孝等有尺寸进得少纾其志然竟不能一得当于礼部而先君弃不孝等矣呜唿痛哉以先君之志与学讵当不遇于世即通塞有命而优游于田园砚席之间亦不为过优乃少婴忧患茹苦含辛者二三十年中岁苦家贫奔走流离以长养其二子晚多疾病起居不历溯生平未尝有一日之逸豫筋力疲于养子心血尽于教子而竟不获其子一日之养也天乎天乎岂不悲哉岂不恨哉先君平居含忍退让人数负先君或侵取田宅皆不与较乡人以盛德目之然临大事必力争是非未尝少退缩徇人意屡以此致危困终不为少改自奉甚俭虽疏粝无不饱力即有馀亵衣未尝用帛平生不食烟不佩荷包囊蜕止用布素子妇有献少逾常式即不免谴责然义所当费虽贫未尝吝遇人有急辄倾囊助之少年时尝谋刻段垣公遗集节衣食买梨板数百方未果刻而没于水每以此为惜云捐馆之前一年预知将终命家人治后事未几果病病中闻异香满室者三遂不粒食十馀日而终先君生于康熙四十八年五月初八日卒于干隆三十六年二月十五日寿六十有三岁配李孺人同县李公九经女初生子Ь庭年十一而殇未殇时己能服童仆劳以事先君先君哀之甚每祭必食焉Ь庭既殇复生子二长即不孝述中式干隆庚辰副榜壬午举人吏部拣选知县娶成氏次不孝迈与不孝述同榜举人拣选知县娶刘氏徐太孺人之捐馆也先君许以不孝迈为弟元鼎后而未过房女四长适成安陈居阝后先君百十二日而卒次适磁州张光次适成安逯纟臣次适同县刘观成孙一龙官孙女一并幼呜唿先君年三十二而生不孝自是以前既未睹逢幼岁愚蒙复鲜省忆长数客游外县综计所知不逾十一加以骨肉多难言之隐族戚有毁誉之嫌损之又损微而愈微仅能粗具始终而昏迷颠倒无复伦理惟望四方大人先生操人伦鉴负文章名者哀此愚诚俯垂览察如未信心不妨访之乡论傥果不谬即乞采择一二登诸汗简俾异日不至泯没无传而不孝等得少赎其罪恶之万一或遂锡之铭词以光泉壤岂惟微显阐幽不孝述一人之私感而表隐德以励清风未始非仁人君子之用心云尔不孝孤子崔述泣血稽颡颈谨述先孺人行述干隆四十五年十月初九日吾母李儒人弃不孝等其明年六月二十八日弟病没又明年二月不孝述将葬母及弟乃和泪濡笔述先孺人之行曰呜唿痛哉吾母之逝也母生于诗礼之家嫔于衣冠之族事父母舅姑以终天年与吾父偕老教两子皆成立享年七十有五所得于天者不可谓不厚而不孝述所最痛伤心者吾母当中年时遭家多难忧虞悲愤有人所不知者既而屡被水患艰难况瘁寝食出入于洪波骇浪荆榛泥淖之中晚岁少宁而吾父旋弃世复值家贫岁歉不孝述数客居于外而弟迈多病非但不能显亲扬名先意承志即所谓侍起居养口体者亦茫然不可问而吾母已弃不孝述去矣呜唿痛哉母之先世自山西襄垣来迁于魏世有隐德为乡人所重外祖国学生讳九经外祖母徐氏生三女先孺人其季也年十九归于我父岁贡生ウ斋府君是时先曾祖段垣公年已高家无他妯娌甘旨之需宾客之供孺人以一身独肩之揣子女累累左啼右牵衣事不废而悉称堂上意先府君少多疾孺人侍汤药按摩常竟夜不寐逮中年始健近六十岁复病孺人年亦六十矣犹侍疾不少怠家常苦贫先君以授馆为生子女渐成行所入不能敷而孺人支持计算于米盐琐碎间得以不冻馁方不孝述之幼也孺人常于黄昏时口授以大学中庸由是成诵及少长与弟迈同笔砚先君每出必召使读书于内室而自课之不使与馆中诸童狎姻族兄弟有戏弄斗訾者必严禁不孝述不使与之接虽至必疏远之以故不孝等不在父侧则在母侧市井童稚鄙倍之言不接于耳陋劣之行不涉于目至二十以后出与人交或戏訾之亦不知其为訾也丁丑之夏城没于漳孺人从先君六七迁备涉艰苦常食扁豆衣单襦冬寒甚藏砖灶中夜取之以暖被其明年复入城佐先君经营辟草莱成室家凡四年而水再至复徙于外自后水落则入水涨则出者五六载流离播迁至无隔宿粮不孝述每忆之亦不知吾母之何以具饔餮而不匮也母性勤慎好整洁作苦常无暇时虽高年有子妇服劳犹躬理家务拄杖行视日十馀次恐他人不如己之尽心也饮食务俭约常有旨蓄以豫不虞客至则竭力营办无所惜人讶其备不敢谓其贫也不孝等举于乡亲族多期其仕者母独不愿曰官不易为吾望汝等读书作正人而勤俭以治生不望汝等以禄养也初不孝述久未举子母甚忧之三十八生一子母名之曰天四岁而殇四十五年之六月也母哀怜不自胜凡四阅月而卒又八阅月而弟迈殂期年之间血属凋残惊心骇目室犹是室也户犹是户也几席犹是几席也庭除犹是庭除也一花一树非吾母之所眷恋则吾弟之所浇培者也一杯一箸非吾母之所服用则吾弟之所摩挲者也母何在乎弟何在乎孓然一身惨惨凄凄唯弟遗孤三四日在侧幼者犹啼索果饵秋夜悲风春宵明月身非木石何以为情悠悠苍天痛何有极孺人生于康熙四十五年二月初九日生子女凡九至成人者男二女四男长即不孝述次迈述以庚辰副榜壬午与迈同榜中式顺天举人吏部拣选知县女长处安廪膳生陈居阝先孺人九年而卒次磁州张光次成安国学生逯纟臣次同县痒生刘观成后改名文朴不孝述取陕西州直隶州州判大名拔贡成公怀祖女生子女各一皆殇弟迈娶同县庠生刘公兰生女生三男长应龙初名龙官今始十三岁次梦熊次跃鲸皆幼一女未字迈幼而颖慧十岁能文年十二与述同补诸生名噪一郡中性喜博览一书未见如负芒刺于背闻有异书必求之常历十馀人转相嘱得观之然后已读书目力甚页捷顷刻数过日览十馀册以为常尝与述同读海赋述成诵未及半弟已熟之矣少年颇好词赋拟上林七发等体缤纷陆离读者几不能句尤爱为小词仿宋柳耆卿名其稿曰步柳集三十以后文格渐老多直抒所见潮涌澜翻浩浩汩汩不自知其所终极常好究考名人事迹次其终始辨其同异暇则玩弄书翰流连花树以自娱乐庭中种花无隙地不复容步武素耽山水常以不得远游为恨初弟少负才名二十举于乡士大夫往往倒屣迎延入为上宾里巷人亦多倾慕之者既而久不第家益贫性疏懒不能匿权要及豪民富贾以自润袭马不具人渐轻视之常落拓不得意而魏自经水后旧族多迁去屠沽倡隶杂处里闾间咸夜郎自大陵轹方正士弟素自矜贵骤为此辈所挫折不能堪常旬月足不出庭户不得已一出归即怅悒累日贫不能他徙竞郁郁而卒以弟之才不惟不能仕乃并不能一扬眉吐气于里间以死呜唿其可痛也已其可痛也己弟字德皋自号薜岩以干隆八年八月初九日生卒时三十有九呜唿不孝述上不能善事吾母以养遐龄中不能体吾母之心以抚吾弟而使之勿夭下不能育吾子以无伤吾母之意孝友慈三者无一能焉然视息不欲生者久矣而又两柩方营葬诸孤无所生既无心死又不可而今而后述真不知其所为矣倘有喻海文人如椽史笔采摭遗事登之简编使长逝者有所伸则偷生者犹可活用敢忍泣陈词志其大略而痛深创鉅不复成文惟望仁人君子之曲谅其心而已不孝男崔述泣血稽颡谨述永州府知府石屏朱公墓志铭干隆二十七年七月大名府知府石屏朱公移湖南之永州将行郡之士民供张祖道自郡治达舟次几筵相属如市廛者十有馀里其后十有三年公卒于家述在京师缄文于滇以祭公道公之所以待述与述之所以哀公者又三年得公子士琬手书于京师以公墓志属述呜唿公之门生故吏膺显秩者不少述一布衣何足以为公重然不敢辞者自以应童子试时即受公国士知既而请业于署八载公之行事盖尝亲见而熟闻之则铭公之德以之金石固述之责而不可辞也公讳英字临川号龙坡先世于明初迁石屏祖讳孔阳父讳宏裕俱以公贵赠中宪大夫祖母王氏母许氏俱赠恭人公年二十六举雍正甲辰进士丁内艰服阕授宣化府赤城县知县会大军西征上官之檄旁午于道公应变有法事集而民不知总督李公卫奇其才委摄宣化府事将不次荐用之会丁外艰总督欲留公公不可乃奏给十月假归葬公葬毕仍不出及服阕始补宣化之怀安调河间之任邱擢赵州直隶州知州所至皆有惠政既去民立碑驿道侧以志不忘公自请改曹遂改广平府同知复擢大名府知府大名故患漳水往往至城下公塞丽家庄口而凿渠于下流以待漫溢者筑叠道四十里达于魏以通往来遏水势患以稍息初公在赤城以才能显上官倚重之及为大名风气稍变院司悉更易而公故廉直不能随时俯仰保定知府尝谓公曰漳河水一滴不见遗耶以故久不迁公亦不乐与后进争雌雄会移永州公捧檄喜曰是距滇近可为归计也将行属吏有请为公立遗爱碑者公怒之曰古之良二千石吏畏民怀今吏实怀予是征予之不德也碑何为焉至永岁馀卒以与巡抚议事不合以原官罢归公兄炜雍正甲辰举人性严厉公事之如父公为县时兄常在署尝怒欲挞公公绕床哀之门内事悉以禀焉兄治家俭自恭人不得衣帛曰吾家贫而弟性廉直官不可常恃脱归田能无忧冻馁乎非俭无以佐吾弟廉也公所置田屋皆与兄共之公恐身后诸子有异议者欲及己在析之会兄选为新野知县公念兄弟皆为吏贫富均遂议析产未及析而兄卒遂止及公归乃与兄子均分之复别以田与兄长子使奉祖祀滇俗所谓长孙租者也独公不以与己长子而与兄子为异人耳公所至以成就人材为己任才俊者招之入署自敌之贫者恤其家使不至徙业在任邱时得人为最多前提督山东学政侍讲学士李公中简今两淮盐运使边公廷抡皆公门下士也任邱故多士自是科第遂甲畿南公试童子悉有常法贫者得预为计覆试者不过数十人人咸便之独慎于衡文务拔殊尤材继公者好以己意立法朝夕更改覆试烦数人咸苦之而所取反多庸陋士公之在任邱也有富子行千金求榜首公曰吾书生起家县令可为是耶富子怒入京师援例输金为知州曰吾以压朱某也公以干隆三十九年二月十四日卒享年七十有六配吕恭人子士琅国学生先公卒于京师士琪干隆庚寅举人拣选知县士琬国学生女二长杨义钦次董恩义皆诸生孙男四人孙女八人铭曰滇池之南龙湖之浒四山环焉中为平土穿土得石厥厚数尺环十馀里而平如席山川灵奇笃生我师涉目能诵操翰为词匪才斯难唯行斯励凡今之人莫如公弟维孝与友施于有政惠而民怀教而士竞不陵不援难进易退名臣大节公可无愧啬公以位丰公以年丹颜白发杖履林泉存顺没宁卜吉永久铭此数言以垂不朽祭石屏朱公文漳南侠士传漳之南有村曰紫庄庄有侠士曰李越寻少读书为魏诸生及壮苦家贫弃举子业以侠闻州里间常着短衣仅及髂佩两刀以游人莫敢忤紫庄有寡妇抚一子不肯嫁其叔利内黄人侯六金窃鬻之及与来逆乃令潜居侧古祠中而己绐寡妇出既出则数十人突从祠中起寡妇惊欲入门已闭祠中人遂前擒妇纳舆中其子闻奔救不及度不可奈何遂往至越寻所跪且泣越寻以妇已往而六素有勇名恐仓卒不可得妇初难之其子固不肯起泣愈哀越寻意不忍因慨然曰是诚在我当即往不得妇吾不生还矣遂出召其徒曰吾素以侠闻村中今人夺吾村妇而不能救非侠也鸣于官皆竖子知纳贿耳不足了人事且事隔省关移动累月彼见逼急且成婚矣奚归为不如生劫之即不可得妇因缚六归终当全妇耳众应曰诺遂以二十七人往侯氏居甘固去紫庄且二十里比至日己暮越寻挟所佩刀排闼直入堂上时贺客且满酒数行突见越寻佩刀入皆大惊欲共击之而方燕乐出不意腰下无寸刃越寻张目叱之皆退走相践踏觅兵梃仓卒不可得越寻因疾入趋新妇室而六已潜匿妇草屋中欲唿众共迎拒越寻未及发越寻已至户遂以左手把其腕而右手拔腰下佩刀劫之厉声叱曰尔不闻紫庄有李越寻耶胡敢入吾村夺妇今妇何在六日已逸矣越寻怒叱其徒缚六反接之缚始定而村中少年闻侯氏有暴客争持兵刃前格越寻越寻使二十七人圆立各持械外向而已居中以所佩刀置六项上大唿曰越寻此来非欲生还者也敢死者前因举刀拟六众惴栗汗出不敢近越寻复问六妇所在六固不肯吐实越寻怒曳六出未及门闻妇哭声越寻唿众索之遂得妇草屋中于是越寻使二十七人前行卫妇归而己持刀驱六随其后莫敢追者至半道乃纵六归谓之日紫庄李越寻非畏死者也如能相报诘朝当待汝六唯唯不敢对夜将分越寻始至紫庄乃以妇畀其子而散遗其徒归而其叔先闻子往告越寻度必祸己遂潜遁不复归崔述曰吾往读史至唐五代之际见魏之士何其锐也自田氏据魏以来牙兵五千人世为邻镇所惮及唐庄宗卒用以灭梁所谓银枪效节都者也其后李嗣源入洛郭威入汴皆以魏兵三十年中三立奇功盖其土厚而旷负大行俯大河其迅鸷劲悍天性然也今观越寻之侠岂异于古所云耶使制而用之效节于边陲岂不足奋主威而寒贼瞻惜乎生不遇纲罗斥弛之人以至于穷而自废也余惜其材而悲其无以自见于世因为之作传云扶病赞初余馆于北皋为先孺人作杖成寄之家而母已得佳杖遂置之逾数月余归忽病眩晕遂取而杖之其冬先孺人卒劳且病不能胜丧而俗所谓礼杖者短弱不足以扶病病甚则复用前杖明年弟病笃余为治后事且哭弟余亦病旬月复杖之又明年春营葬惫甚又杖之是年六月病泻痢愈而复病既愈又病寒几死幸而愈尚不任行立杖之凡三月凡家人不在侧及深夜起卧所赖以不倾侧者惟杖杖之有功于余大矣哉虽夫妇之亲来若杖之久虽卑幼之扶持未若杖之稳而健也然余善怒罪初不在杖怒则掷之于地不自觉久之颇自悔古者名杖曰扶老因师其意字之曰扶病病稍愈为作扶病赞其辞曰北之白挺南之狼筅戈戟之长刀剑之短其状百出其类无算咸杀人以媚人但济恶而戕善惟汝一族与物殊性不以助暴而以扶病悲夫吾见世之君子强则比之弱则弃之盛则与之衰则侮之是何汝之浑浑独反其道以自处劳汝而汝不怨谴汝而汝不怒此固士君子之所难而吾初不意其得之于汝侍妾丽娥传丽娥周氏馆陶南鄙人也父业马医后迁于朝城之扶翼集买田数十亩躬耕自给娥年十六值岁荒父贫不能自存将鬻娥以给食或偕之至魏余时他出妻为媒定之余归遂纳焉时余年四十六矣初至蠢蠢无知识惟余妻言是听入之遂识道理娴女工解烹调余因亦爱之余善病娥侍药饵颇勤余素有不寐之症常中夜怔忡身如焚辄唿娥起闲语良久心渐安遂复倦睡蛾见余睡则默坐假寐或屏气潜退恐惊余之眠也凡十馀年皆如是是以余虽病弱终不至困剧以有娥也余妻待下宽而体恤周至娥亦殊爱恋女君不能顷刻离也余之赴任罗源娥年二十七矣余家素俭虽为吏娥仍供炊爨无异家居时衣饰不求美饮食取饱而已以故余为吏得以廉着娥与有功焉余为吏日劳于民事匆匆无暇日家政皆妻主之庖氵琐屑之务不复能兼顾悉付之娥娥辛勤给奉颇能当余意甚为妻所倚任在上杭时余与妻皆年六十娥计画汤饭务求精美恐吾两人之不甘食也初至余家时家甚窘或有所触忤致诟厉无怨父母鬻己意其父母后迁于归德不见十余年思之甚每谓余曰女子在母家不可为好好则嫁后父母必思念之不如顽恶者父母喜其去反不致伤其心也此言虽激然其情亦可悲矣一日泣谓余曰妾祖母殁时家苦贫未得与祖合葬妾父每以为恨得十馀金寄之君之德也余怜而付之余在闽日为归计上官未之许娥亦屡劝余解组余计娥年少归家后筑室买田可以同安乐孰意娥之竟死于闽也娥素肥多痰日不晚食晚食则停胸中余之解上杭任由汀赴会城也携眷属以行道中屋宇釜甑少饮食统造于外厨厨人懒且钝必至夜分乃具食娥自早餐后饥甚及食尝过饱遂患积滞自过清流后日有大风天骤寒伤于内复感于外遂病憩将乐旅店苦无良医病遂日剧于九月十四日卒于将乐于乎痛哉岂非命也耶卒后余妻痛之甚居平常忽忽不乐而余亦如失左右手也崔述曰余阅虞初新志见其所载妾媵之传多矣然无甚过人者不过技艺容颜之见长耳夫妇人以德为贵女工次之为妾者能善承事君子女君而佐之理斯为贤耳岂在他哉吾娥朴质无他长然余病体赖以保全又能辛勤俭约以佐吾为吏亦有足多者余尝谓官之贪而惰也非尽其人之过亦其家人共成之其家人相矜以奢纵则不能不贫其妻妾相与蛊惑以声色淫乐则不能不惰耳余家素无玩好之具自作吏以来出入赢绌上下之费委之妻余之饮食居处疾病之给侍委之娥故能无内顾之忧而得专心以理民事是以蛾之死余与妻皆痛惜之余因为之传不知观者视吾娥与虞初所载诸人为何如也江西赣县知县鲲池陈公墓碑铭干隆壬子余在京师偶遇滇南举人陈子履和索余所着书数种观之即请以师事余辞之不可余深异之夫世所尚者举业耳何以独好古学辄自降抑如是殊不类今人所为甲寅复至京师则履和己出都见其父鲲池公温良诚笃居然古之君子然后知履和之得于庭训者有素也嘉庆初余宦闽中鲲池亦宦于西江音问时相通也余归后数年鲲池亦解官归甲戌三月得履和书则公已卒以墓碑嘱余为之公讳万里字飞九云南临安府石屏州人鲲池其号也曾祖讳薪康熙丁卯举人鹤庆府学教授祖讳蕃纟襄临安府学生赠文林郎父讳澎干隆甲子举人湖南临湘县知县母李赠孺人公少而孝谨自临湘公卒后家綦贫以授书自给日恒食粥从不干与公事乡人或笑其谋生之拙公处之恬如也干隆庚子与子履和同举于乡乙巳母李太儒人卒乙卯会试大挑一等分发江西试用嘉庆二年补广丰县知县公为治宽和简静而廉介不苟取与士民若家人父子然初到任时义宁州寇作公以城垣多圮捐俸修之民无扰焉县故有书院久废不理公召诸生自教之捐膏火以资之由是文风丕变举于乡者多有徐君者于辛未成进士选入翰林人以为公功云县有巨盗数人大为民患官莫能捕公密访其聚饮之夕亲率兵役往捕之遂皆就擒六年十一月奉调采铜于云南十年二月回任是年冬值大计或传上官欲举公卓异劝公入省公不肯往亦不果举也十二年调繁赣县绅士皆为诗文志别民送至江干者如堵墙焉赣为省南大道差使旁午迎送供备常无虚日理民事多以夜公弗乐也未数月即以疾辞顾上官才公慰留之不令去然公终不适又数月复详请解任逐于十三年二月卸事启行之日士民依恋与广丰略同本道寥公至悬诗邮亭送公以风属吏焉又年馀归里时年已七十馀矣然步履饮食皆无异寻常至十八年十月十八日卒寿七十有四岁卒之前一日犹泛舟异龙湖登山而眺望也初履和以奉文截取于是年五月由四川入都以事羁留间忽闻石屏疫作且梦不祥惧二亲有事奔归省觐则公固无恙也逾二日晨餐公忽患风痰遂卒岂鬼神默启之使得父子相见乎亦异事也已公为人方直与人言是非无所回避而和平宽厚人皆乐亲近之于从父兄弟及其子尤加优恤其卒也人皆奔视涕泣共襄其后事云配任孺人早卒继配为刘孺人子二长即履和次履顺国学生女二长适州庠生罗廷墉次适廖树堂皆早寡以节着孙三长周翰州庠生次保庆重庆尚幼曾孙一启曾铭曰学以稽古仕以治民世俗靡靡置若罔闻惟滇僻远古风犹存吁嗟陈公殊异今人子锐于学深求经义士竞于教联翩科第庶民相安不肃而治非公盛德曷能如是不展其用翻然遂归高风亮节今世所稀表而铭之以为世规庶几后学共继前徽│崔东壁先生佚文│顾颉刚辑顾颉刚案语按以上文字皆适之先生于九年前所辑集者先生原辑本从干隆大名县志中录出水道考两篇及诗只当行一首从陶梁畿辅诗传中录出感遇三首及清化镇晚眺磁涧拟古西安离绪卜居早春华州晓行崤关登易州西山宿窦店春暮即事十二首已于五年前排印成书矣不意去年洪煨莲先生忽于燕京大学图书馆中发现写本知非集比对之下除西安卜居二首外皆本集所已备盖知非集之未定本不止吾侪所见之一册陶氏根据者别一本耳今既重刊知非集故悉去之但存陶氏所未录之二首于知非集后大名县方言一篇所以列为本帙附录者盖东壁先生于只当行之序曰只当魏之方言已知其误而自恕之词与此所云误而自解曰只当者甚相类且干隆大名县志东壁先生职任编纂固有出于其手笔之可能也水道考两篇本在无闻集第五卷未审陈氏何以不刻又自订全集目录云无闻集附录之水道考曾用活板印出则此文尚有活字板本去年游大名闻崔之桂言在广平韩氏得大名水陆考献之张县长者疑即此本言水陆者其误记耳五年前标点此文以村集之名不易分截乞袭子元先生代借干隆大名县志校读一过县志中有漳卫河图及说明取其可与两考相参证故附录于文后东壁着述之佚失者以五行辨为最可惜成孺人诗云五行三正细剖分创论惊天思入盖此两问题为东壁所同样致力者然三正考发表最早刻本甚多而五行之篇乃终焉可谓大不幸观洪范补说云世所传五行之术非尚书意说详五行辨中是东壁固有意以此书与考信录并行也无闻集第二卷已着五行辨之题矣而注曰阙自订目中存箧书三种其一曰大怪谈一卷注曰五行辨天问是则当此篇之成固已编入文集暮年自订其书不知有何不惬意处或自嫌有与世人信仰大冲突处遂自无闻集抽出而置于存箧书尔然陈履和遗书序曰五行辨天问二篇题为大怪实大好也亦宜刻余且从存箧之命可知东壁虽有是命而陈氏固不欲遵之又有行世之望不审以何牵掣此一卷之书终于未刻而陈氏亦旋逝世向之期于存箧者且作烟之消散矣是则过于矜慎之过也倘天壤间尚有副本复现于他日得继续辑入佚文乎此固不敢存之奢望而又不忍不妄作万一之希冀者耳一九三二年二月二十五日顾颉刚记大名县水道考漳水漳水即禹贡之衡漳周官职方氏所称冀州其川漳者是也其源有二清漳出山西平定州乐平县南少山南过和顺县辽州界又东南入河南涉县界至交漳口而会于浊漳浊漳出山西潞安府长子县西发鸠山东过长治县界又北过屯留潞城襄垣县界又东过黎城平顺县界又东入河南涉县界至交漳口而会于清漳于是潞安平定辽沁诸府州县之水皆由小溪会于大溪由大溪会于小川以达于漳其自清漳右来者有和顺石猴岭之水及八赋岭之小漳源自左来者有和顺之清河自浊漳右来者有高平县丹朱岭之水长治之淘清河壶关之石子河自左来者有长子之龙泗河雍水屯留之兰水洚水而沁州漳源镇之水为最大夏秋霖雨相继土坚崖峻势不能留则二十馀州县之雨毕会于漳所过崖崩岸刷其土亦随水而下为淤为沙以出于交漳口自交漳口又东入直隶磁州界东过讲武城南山尽地平水始奔放涨漫又东过河南临漳直隶成安县界而土始疏沙始涨岸始数决又东入本县界则地势愈下水患浸多矣初古河自大亻丕北流距西山仅百里漳逾山衡流东出故书谓之衡漳然后右旋纵流而北循西山趾穿南北泊而注于河是故患常在河而不在漳而魏史起且凿渠以兴水利周汉以降河日南徙而漳遂独归于海其道亦日徙而南故水经云漳水东过列入县南又东北过斥漳县南又东北过曲周县东又东北过鉅鹿县东又云东北过平舒县东入海自是始独为患然其道乃在今顺德广平二府之东南境虽时迁决入县境县之受漳患固浅也明初漳自临漳成安东北流经肥乡曲周而下直达天津入海其支者自成安东流至馆陶入御河永乐中尝决入魏县未几流渐湮正统末御史林廷举疏请自广平县大留村凿之使入故渠分其水以济漕久之北流遂塞漳稍南徙由成安吕彪而东魏县往往受水成化十八年水至魏县漂田庐无算弘治二年溢羊羔口魏县大水宇屋皆倾知县鲍琦筑护城堤建长桥以御之正德初漳北流合于滏嘉靖初南徙魏县城下九年徙回隆镇由大名县城北东北流而漳益南两县境皆当漳冲矣二十七年漳自虾蟆愈徙而南入内黄县境过大名县至府城北始入故道三十年漳决平地数尺溺死者无算三十二年漳御合流自回隆南至上村漫衍二十馀里知府王太平于双井上循新河堤之开渠于双井之东导之使复故道三十四年决磁州东界北下磁州知州力挽之遂复南三十六年漳决魏县县境汇为巨浸隆庆三年霖雨四旬漳水溢平地丈馀合御河入大名县城溺死者甚众万历十六年漳复徙于魏县南门外二十一年漳分为三魏县知县田大年筑长堤西起临漳县界东迄王儿庄以捍御之由是遂北徙复由成安肥乡曲周东北达于天津而大名魏县始得息肩矣既而广平诸县渐患苦漳谋复移之大名二十八年给事中王德完疏请塞北流导使仍由回隆至小滩入御河以济运下所司议魏县举人陈所志作疏漳议驳之上之当道德完疏不果行由是终明世不复南本朝顺治初由临漳北流过邯郸河沙堡又东北由永年曲周合于滏十年复还故道康熙初稍徙而南由成安入广平县界数决田庐悉没民不能稼者数载三十八年巡抚都御史李光地议开支河以杀水势由广平入魏北境过义井村西寺堡寺庄复由广平及元城馆陶境入御河魏之再患漳自此始三十九年魏县知县王廷栋重修长堤以护城东南西诸村四十三年魏县知县蒋芾筑支河堤复筑斜堤障西来漫水以护城北诸村广平民争之持械器与魏民相斗伤芾躬率民役逻守身当其锋未几芾去斜堤亦废而漳且南徙入支河矣雍正五年漳决成安由抹疃村东下至赵三家村分为二入魏县境一由院家堡白仕望过县城北东抵罗儿庄王儿庄一由马峰头申家店过县城南礼贤台下东抵马头东庄而皆会于元城之西店集魏县知县来谦鸣筑堤于北河南岸及南河两岸以防之于是漳自临漳成安以下改而东流过魏元城县界又东至山东馆陶县之南馆陶会于御河又北至临清州会于会通河又北过直隶清河县界又东北过山东夏津武城恩县界又东北过直隶故城县界又东北过山东德州城西又东北过直隶景州吴桥东光交河南皮县界又东北过沧州青县静海县界又东北至天津县之三岔口而后会于白河以东为海河至大沽口而入于海为今日漳水经流之道而漳自明至是凡再南矣漳之迁徙虽无定行故道纵横虽纷不可数然其大约有三由临漳邯郸历永年曲周北合滏者为北道由大名若魏东合御河者为南道由肥乡广平东北历冀州河间诸属直达天津入海者为中道北道地高南道地卑故漳益北则患益轻益南则患益重禹贡所志北道也水经所序中道也明初以来出入永年肥乡广平魏大名五县之间而今日之所流则南道也初明知县鲍琦所筑魏县护城堤正德中已增筑为外城濠外别筑小堤卑薄不足恃至是谦鸣填外城濠附城包小堤筑之亦名护城堤又筑横堤于城西南隅北迄外城南迄于南河堤横截水势使不得至南门谦鸣练习水性能得人死力方冬寒民惮不肯入水谦鸣解履袜自入民从之有运钟伤手指者谦鸣遽自取袖中巾裂裹之由是人咸尽力诸堤既成魏以无患魏故有丞康熙中省之十三年复设魏县丞专治漳事干隆初水尽趋于城南北流涸而临漳以下数决城南诸村常受水久之遂成支河其自县境行善村南出者东流过得政杜儿庄北又北入元城境又东北至徐家仓入于御河其自临漳境南出者东流入县西境至仕望集而分东至李家口而复合又东至申桥而复分其北出者过韩道西又北入元城境会于行善村南出之支河其东出者过韩道南东入府城濠又东北入元城境至善乐营而入于御河每水盛则分流入支河狭不能容则泛溢入田没禾稼为民患而故道在义井者亦时分流旁出为灾与城南略同然漳水浊挟泥而下每有决溢尝喷淤沙十有馀里不粪而肥利在获麦淤沙日久田亦渐高水常过而不留以故近漳者反多不患水而十馀里以下水清无泥甚者地卑而水不泄芦茅相望斥卤频生有害而无利以故远漳反多患水而李家口以东尤甚常数十里茫无津岸或历冬春始涸民甚苦之先是知县来谦鸣所筑堤日久颇有冲刷或时决溢近城诸村亦患水而漳自城南流十馀年复移城北地势北高南下两河之决多在南岸城外受水益频水流既久沙淤益高城内地益下多积水水居十之八漳决溢则环流自垣下浸入城如泉源然城内居民庭内自出水或方爨自灶内流出人不保朝夕二十一年总督方观承用魏县丞杨骐言于县上游北岸广平境内开支河十馀里东北注义井故道以分其势以骐署广平知县董其役二十二年春夏旱漳浅流几绝人少懈而县丞骐既去即有害度不至代其任咎遂不复为水备五月突决河下村遂决横堤入魏县城城中民出者半未出者登楼巅坊嵴树杪以待救室庐财贿悉没是岁御河亦决入大名县城两县境内皆水二十三年总督方观承奏请移大名县治于府城遂并魏县入焉二十四年漳决临漳之丽家庄循仕望支河而下故道尽沙东南徙三十里环府城十馀里皆水二十五年知府朱英筑坝于丽家庄使归故道是年复决临漳之沙家庄北徙由成安广平故道东北流二县共塞之水复南二十六年漳溢县境大水是时南河上流巳沙诸支河上流亦多沙者然水决溢皆归于相近之支河循两岸而下自旧魏县城而西至临漳北岸决上则归河沙堡北流入滏下则归义井故道东入御河南岸决上则归仕望支河下则归得政支河以东入御常无宁岁三十五年溢南岸循仕望支河环府城而北四十年决临漳小柏鹤村突至大名府城下西境皆水知府永宁塞之四十四年复决小柏鹤村县西境大水数昼夜不减未几沙庄亦决漳北徙分为二一由成安广平故道而下一复南白院家堡入旧河上游决者数处南岸水始渐退其冬开新河挽漳使复故道四十五年春北流遂绝自是秋无积雨水常安澜四十八年决赵三家村县西境大水大名元城成安三县共塞之而是岁旱受水者居十三禾虽没而麦可播得失略相准民不以为患然雨无定度冲刷无定形治于已然则难而治于未然则易未雨绸缪正不可以一息缓也盖漳之所以数决以流众而挟沙然自交漳口以上两峡束之地峻流驶势不可停及至平地水稍阔流稍怠水盛则沙随水而涨水落则沙傍水而停停则水滞滞则熘徙熘徙则沙愈停三者相寻无已其熘必曲曲则啮岸啮岸则决决不甚则灾决甚则徙故自明以来常不逾数年而决不逾数十年而徙其水势然也而决口之上下则视水之盛衰雨甚水盛急不能泄怒不能待则决多在上游水少杀则势舒怒浅而上游不能决待少下土疏而后决又杀则又下而后决决弥下则弥轻决弥上则弥重故漳之徙多自于临漳境内而成安次之其地势然也自南馆陶以下去山益远水益平流益缓水盛则先泄于上游势分力薄而漕堤亦多坚固故其为患亦少而惟临漳以下五县患为甚然临漳成安水较急患在决而地少高其留不久元城馆陶地较卑患在留而水少缓其决不数惟县境居其中兼决与留二患西为临漳成安受其委东为元城馆陶当其锋故其苦漳尤甚易曰思患而预防之计然曰旱则资舟水则资车苟得其故及其未有事而思所以转之虽千载安澜可也又按大名旧志云明初漳西注魏县北历元城西店东注山东馆陶县入卫下次以正德初云云按明史河渠志洪永间漳由正定河间趋天津入海其分流至山东馆陶西南与卫河合是至馆陶者乃分流非经流也故自洪武至于正统漳多决于顺德广平之境若果在魏县元城何得乃决于彼二府境内乎河渠志又言元时分支流入卫河永乐间堙塞是并分流亦不久堙塞也故魏县志有永乐间知县杨文亨筑堤之事自是至于天顺无闻焉若漳果久流于魏县元城何得魏县三志及明代诸前辈文集皆无一言及之乎故今皆不从又按河渠志不言分流所过州县而御史林廷举疏中云旧迹去广平大留村十八里观其语意似在广平东境然漳之果由魏县与否盖不可考且漳东流而云西注云北历亦非是故今亦缺之又府旧志云弘治二年漳水溢魏县羊羔口十四年漳水溢魏县似成弘间即自魏县流者按李岳鲍公堤桥记云往年虽或浸涨入境岁但一至成化壬寅水荐至弘治戊申水大至则是漳不在魏县浸涨乃入魏也陈所志疏漳议云成弘间漳即流今吕彪以故广平郡名即云漳川则是成弘间漳由吕彪东入广平境也盖其初但开支流于广平其后漳遂尽趋支流而北道塞焉府志但因魏受漳患遂疑此时漳在魏县误矣且羊羔口乃临漳境非魏境故今不从又旧府志大名县旧志皆云正德初漳徙府南阎家渡入卫又十馀年自双井入卫嘉靖初自回隆镇入卫按明史河渠志英宗时漳已通卫弘治初益徙入御河正德元年浚滏阳河自是漳滏汇流而入卫之道渐堙是正德中漳入滏不入御河也而陈所志疏漳议中亦言肥曲之人指嘉隆年在回隆小屯万历年在魏县西郭者为故道若果正德初漳已自府南入御河肥曲之人何以独指嘉隆以后为故道耶且府志年纪卷中载成化弘治时魏县屡被漳患而正德中两县皆无嘉靖中叶以后乃复有之若果正德初漳已徙府南又何得历四十馀年而绝不被漳患乎历考县中前辈文集皆无正德初徙府南之事亦无一语及正德时之水患者然则明史入滏之说确乎不误而府县旧志之误无疑也又按回隆在双井上游双井在府南上游漳至回隆必至双井至双井必至府南今之故道犹历历可指然则回隆双井府南乃一道非三道也回隆去御河二十馀里双井去御河十五里两地皆不滨御河漳安得由此处入卫耶盖修府志者皆他县之人又修于漳已北徙之后不知其详但相传为回隆双井府南皆有漳故道未暇细考而遂误以为三臆度而为之说而县志则又沿府志而误者也今皆不从御河御河即卫风之淇水汉书之白沟或亦谓之卫水非也源出河南彰德府林县西山东南流过淇县界又东南至县淇门镇卫水入焉又东北至内黄县界汤水洹水入焉又东北至张儿庄入本县界经旧县城南东抵龙王庙北至曹家道口出县境又东北过元城县界至山东馆陶县之南馆陶会于漳又东北至临清州会于会通河又东北至直隶天津入于海初汉建安中曹操于淇水口下大枋木遏使入于白沟以便粮运由是淇口以上谓之淇水而淇口以下谓之白沟故水经云淇水东过内黄县为白沟至隋大业中引白沟为永济渠名曰御河由是淇口以下人但谓之御河间有知其为白沟者而绝不复知其为淇水矣故通鉴云田悦遗其将康出城西与马燧战于御河上注云御河在魏州魏县炀帝引白沟水为永济渠即此然则御河即白沟之改号而白沟实淇水之别名此水之为淇而非卫确矣不待言也卫水者泉水之俗称本小水也源出河南卫辉府辉县苏门山而东注于淇卫风曰淇水在右泉源在左邶风曰毖彼泉水亦流于淇是也洹水经安阳县城下而人遂唿之为安阳河滏水经故滏阳县城下而人遂唿之为滏阳河泉水经故卫州卫县城下而人遂唿之为卫河其初盖缘行道之人不知其名故以其地名之其后里巷相沿遂习为常本无足怪而文学之士亦遂从而卫之则误矣然卫自卫御自御自淇门以上以卫唿之自淇门以下固未尝以卫唿之也至元明间建都燕蓟会通河未开言漕运者多谓自黄河陆运至卫可以达天津盖卫距河近淇距河远故必由卫乃入御河而言者但举其始未详其终由是遂有并浚以下千馀里之御河亦概称之为卫水者然自嘉隆以前犹以卫与御河互举其后吏斯土客斯地者不知水名改易之由遂误以御河为俚俗之号而卫为文雅之称甚有误以此水为即禹贡恒卫既从之卫者于是四方之士莫不从而卫之然大名土着之民则固仍以御河唿之不知其为卫也明初漳水北流御河源近流弱不甚为害成化中漳稍南徙知府李瓒附御河筑堤自新镇达馆陶三百馀里日久渐圮嘉靖中漳益南徙过大名县城北遂往往挟御以决三十年漳御决水平地数尺三十二年复大水与漳相接漫衍二十馀里三十六年又决县境汇为巨浸隆庆三年与漳共决护城堤遂入大名县城溺死者甚众四年知县李本意增筑护城堤五年增筑附河堤之在县境者万历十六年漳北徙御河势始衰二十年知府涂时相开支河十馀里于县城西由艾家口入漳故道是年支河决而东围县三月自后支河频决为县境患三十九年知县赵一鹤乃塞支河口增筑附河堤而是时漳益北徙御河自是不复大为患矣本朝雍正初漳复南徙由魏县城下至馆陶入御河而漳水势盛御河弱不敌夏秋漳涨则横截河口御河水不能下及漳落则沙塞河口以南御河不能冲刷水常倒泻由是上流数决干隆二十二年五月漳决没魏县城六月御河亦决与漳接复坏护城堤入大名县城居民皆出其明年总督方观承乃奏移县治于府城中复并魏县入焉二十四年漳决旬日后御河亦决复与漳接环府十馀里皆水往来者皆以舟二十六年漳溢未几御河亦溢县东境复大水初濒御河地多卑夏秋雨甚泺水由内黄而下往往害稼乃开沟引水使入御河有刘固长兴楼底等沟然或泺水不至而御河骤涨反由沟倒泻入诸村没禾稼乃甚于泺水有诸生尝议设闸于沟口而启闭之不果行自三十年以后御河多决于元城馆陶之境决县境中者不二三大名稍稍宁息然南馆陶距府治仅九十里河口数涨数沙不预有以防之大名未可以安枕卧也初会通河既开江淮漕运皆自山东达京师至临清始入御河不由县境惟河南漕舟于小滩镇兑运或在馆陶然其地皆居大名下流漕舟亦不由县境也及我朝移兑运于彰德卫辉水次干隆五十三年移兑于内黄之楚汪于是河南诸府漕舟必由县境乃达小滩临清故御河自临清以上亦名西运粮河而商舟盐楫贸易往来上自卫辉新镇下达临清天津亦咸鳞次鹜逐于县境中而龙王庙实为泊所焉县境又有宋洹水县故墟即元之魏县治今为旧魏县村盖自唐宋以前洹水皆东北流经县西境而下故以名县至明徙而东南由内黄汤水入于御河县境不复有洹矣右图漳卫河漳水自成安县界赵三家村东流至马峰头村北入县界又东过院家堡北又北过北来庄西又东过马于村魏于村北又南至二郎庙村北又东至白仕望村西又北过梁河下村西又东北过河里村西又东北过黄小庄北疃上村南又东过旧魏县城北又东过连小庄北又北过氵小庄西环庄而南又东过房小庄东代固村北又东北过罗儿庄北又东北至邵村入元城县界迤逦东北至山东馆陶县之南馆陶会于卫卫水自内黄县界菜园村东流至张儿庄南入县境又东北过军寨北又东北至刘固村西又北过中烟村东又东北过田教村西又东北过长兴村东又东北过楼底村又东北过寺南村楼子头东又东北过淡疃又东北过白水潭东又东北过樊儿庄南庄北三里即旧大名县城又东过五里铺又东过逯家堤南又东南过范胜堤高村北又北过龙王庙镇西又北过曹家道口村西又北至小王家庄入元城县界迤逦北流至山东馆陶县之南馆陶会于漳附吕游文衡漳考吕游干隆二年大名府同知彭奉总河顾差查漳河源流时有大名人崔广有字丰年随行分查浊漳归而记其说如此予既录其原文又质以目之所见数年来又几更变矣故不可为图即在山中者亦不能无古今之异昔人所谓人之血脉且有老少之不同是也故即今日之水以记其大略云尔漳水发源有二一名清漳一名浊漳俱在山西境内一清漳发源于山西平定州乐平县南二十五里少山上有圣寿寺一所泉水北流折西复南流四十里至和顺县界紫罗村又东南流五十四里至瑶村折而南流五十里至辽州界骆驼村又南流三十里至上交漳又折而东南流七十里至涉县界云头岭又东南流四十里至河南店又东南七十里至交漳口会入浊漳合流其泉水自右来者一和顺县西南六十里石猴岭有泉水一道东南流八十里由骆驼村南入焉又和顺县西南八十里八赋岭上有泉水一道名小漳源水自石缝流出积水一洼周广约有二十馀丈东南流六十里至辽州界长城镇又东南流绕辽州南关下流六十里至上交漳会入清漳其自左来者和顺县东南有圈马平山上有海眼寺一所泉水流出名清河西南流十六里至骆驼村入焉其馀小泉小沟无关漳水紧要者不可胜记俱会上交漳而入清漳水经注有梁榆水水古今同异不可考也一浊漳发源于山西潞安府长子县西五十里发鸠山有灵湫庙一所泉水一道周广丈馀东流七十里至长治县界高河镇折而东流三十三里至屯留界上韩村北流一里至潞城县界起云台西北流三十九里至襄垣县界武扬村折而东北复折而东南流六十里至黎城界枢村又东南七十里至平顺界王曲村又折而东北流一百零六里至涉县界张家口东北流三十三里至交漳口会入清漳其泉水自右来者一长子县南六十里高平县界丹朱岭有泉水一道东北流五十馀里入焉又长治县西南有淘清河北流四十馀里入焉又壶关县北有石子河西北流五十馀里入焉或云此水无泉天旱则竭其自左来者一长子县西七十里方山有龙泗河流四十馀里至石折镇入焉又长子县西北三十里有雍水东流六十里入焉又屯留县西南六十里盘秀山有兰水河东流一百里入焉又屯留县西北有洚水河东流五十里入焉此水最浊故与漳水合流之后可通名洚水禹贡北过洚水是也又沁州西北三十五里漳源镇有泉水一道东南流四十里至沁州西关又六十里至襄垣县亭驿折而正东又转东南流至襄城县北入焉又沁州西北三十五里伏牛山上有显济王庙一所宋元敕封下有泉水东南流四十里入漳源镇合流其馀小泉小沟甚多俱归浊漳由交漳口会入清漳合流涉县交漳口清浊二漳相并一处东流穿太行山五十里至磁州界吴家河东流七十里有西门闸自闸以西河中有文石可磨砚又东三十里为铜雀台属河南临漳县河滨多碎瓦可磨砚又东北六十里至成安县界又东北十五里至魏县界又东四十里至元城县界又东北三十六里至山东馆陶县界又东北四十里至孙儿寨会入卫河水经注浊漳初出左则阳泉水注之右则散盖水入焉东过尧水梁水又东北过陶水又东过壶关县北有洚水注之又过铜水即晋大夫羊舌赤铜伯华之邑也县有上亭下聚会专池水出八特山又会女谏水北则苇池水与公主水合而右注之南则榆交水与皇后水合而左入焉迳下聚至襄垣县入于漳旁流附入之水惟此最大盖即今伏牛山之水也又东过潞县为潞水过五会之泉有洹水汤溪水涅水武乡水隐空水又东经阳城北仓石水入焉开渠说一吕游西门闸为天地自然之利前贤创之后人不能守之者邑绅士之过也又非邑绅士之过邑乘之过也后来人心有觉而典籍无为故曰徒法不能以自行今乃薄责绅士而厚诛邑乘者何也古之立言者与立德立功同垂不朽为其皆有益于后人也输辕饰而人弗庸弗庸者信有罪矣若乃车折其辐本不足以载物亦将归罪于弗庸之人乎漳邑僻壤无古圣先贤生于其地自铜雀建台之后七才子流风未坠故邑乘所载多风月露之词其有关一邑之利病如所谓文以载道者则绝不之见其注西门渠不过曰今废而已至于渠虽废而闸存则未尝言也是以漳邑八景事多附会连篇累牍刺刺不休而西门旧闸未有见于诗歌者既为邑绅士所不知宰斯邑者何由而知之是以虽有贤父母访求民间利病亦苦于前无所因也请得以开渠之便者详陈之庶几当事者少留意焉创始者百计经营心力俱瘁我得以因其成功以常年之故道为今日之支流则不劳而事举其便一也斯闸也南至洹北至滏各三十里皆有分渠此人之所共见也而滏之闸更多方水之分也则利农而商不通及水之合也则通商而农不利故农商之构讼者每数年而一见焉若漳水则止有截流横渡之舟并无顺水行船之事知永无农商之相争其便二也濒河数郡之苦于筑堤也每疾首蹙额而相告试问筑堤何为乎为水力之勐为民害也夫水之为灾数十年而一见而堤之为灾则岁岁不免今若分而为二则水之力必减其半矣若分而为十则水之力必减其九矣水力既减则不能为害何用筑堤若是则下可以省小民之力上可以省国家之费其便三也分水灌田则收获必多不劳里老之催科而国赋自办竖守令不更觉安逸乎其便四也民情之刁诈多讼也生于俗之渐染者半生于家之贫穷者半既分水以灌田又无筑堤之费则菽粟可以如水火不且富岁多赖乎其便五也临邑南至回隆北至广府皆有漳河故道西门闸一开则相地形之高下铜雀台之南可再分一支显王之东可再分一支而河之北岸自讲武城之东亦可相其高下而分疏之若是则南北百馀里间可以成数万顷之沃壤禾易长亩田至喜豳风豳雅见于今日矣其便六也漳水至馆陶始入运河而漳滨漕粮多半在楚王交纳西门闸一通则水之南支经韩陵之北下同洹水入运河且出楚王之上流矣是于国家漕运不无涓埃之补助其便七也漳滨坟墓多被冲决贫乏者任其漂流富厚者迁徙靡定此仁人君子所尤痛心者也水既弱小则死者各有宁宇泽及枯骨矣其便八也丁亥七月县试前一日应考者争舟溺死三十馀人于是有子寻父尸者号哭之声累日不绝然竟不可得水既分疏则永无此患救将来无穷之性命阴德真可格天矣其便九也己丑十月近闸口之北百馀步有安水磨者予乍见之而喜徐察之而忧心生焉喜者善斯民之得利也忧者为春夏之交忽遭阴雨或被漂冲后人将引以为戒则利永不兴矣若分疏之后则沿河上下皆可为之有利无害其便十也有此十便既不得见诸行事又不得载诸邑乘此区区之心所以不能释也尝读孙学使诗有云南阳治陂杜母绩漳水引溉西门为今诗虽传播人口而闸则废而不修不几诵诗三百授之以政不达乎此闸既通则有以触诗人之逸思百姓殷富而颂声必作恍如置身于西门公之世矣开渠说二吕游古人论为政者曰如保赤子盖言爱民当如是耳非必其实能之也借曰能之父母之爱子终不如子之自爱则良有司之爱民其不如民之自爱也明矣又曰心诚求之虽不中不远矣既诚求矣犹有不中者何也父母之知子终不如子之自知则良有司之知民其不如民之自知也又明矣幸也赤子不能言而民能自言也是以西门君之为政也必问民之疾苦民皆曰无过于河伯娶妇者矣使西门君不问之民而谋之吏胥彼吏胥者方以河伯娶妇为利岂肯言其害哉于是西门君深思而熟计之曰斯害不难除也然吾能必山右之不雨乎使水再为灾之岁彼乱政者必将曰是不为河伯娶妇之故也则莫若分渠以杀其势使水永不为灾而已矣今者筑堤之害人人能言之惜当事者之不肯下问耳即有能爱民如子欲除斯害者又计及于水再为灾之岁彼乱政者必将曰是不筑堤之故也故必开渠而后河伯娶妇之害可除不开渠而筑堤之害终不能除也今试以筑堤之不可解者略言之直隶河南皆是朝廷之赤子今堤筑于河北则水必南迁矣岂河北之民当生而河南之民则当死乎其不可解一也漳水出太行山即横流至馆陶入运河二百馀里间皆能泛溢为灾今堤之长不过三里仅百分之一耳而为河之上下流皆不为灾有是理乎其不可解二也水之来也或远或近迁徙靡定以有定之堤防无定之水何异刻舟而求剑徒竭万姓之脂膏以饱吏胥之囊橐其不可解三也即使水流有定而河水一石其泥数斗堤外之地日淤日高数年之后水流自上而下其为灾也或相倍蓰而无算矣何必遗害后人乎其不可解四也大凡无堤之处水皆四散分流随来随去故水虽大不能为灾但见为利而不见为害惟有堤束之岁旱则水利绝不可得至于堤溃之时水皆聚于一处夫水之性散之则其力弱聚之则其势勐此岂必待智者而后知乎其不可解五也沙庄一堤成安广平两县之民已将累死至戊子庚寅两次水灾沙庄之堤毫无用也不分疏其下流使水有所归但壅遏其上流使水激而愈勐其不可解六也且成安果欲筑堤即当为久远之计筑堤于成安境内去河渐远水至堤则其力缓可以免岁岁修补之劳今奈何筑堤于河滨民甚利堤之成而吏则甚幸堤之决然则筑堤果为民乎为吏乎其不可解七也即以临邑言之止此人工物力分之则见少合之则见其多若专用力于护城之堤其工必倍今既分之于河侧则护城之力必减矣然则城郭衙署府库仓廒皆不足重乎其不可解八也临邑钱粮所以甲于邻封诸县者以滨漳河二麦收成有自然之利也今堤北之地水利绝不可得果能减临邑之赋税乎其不可解九也国家维正之供不愿丝毫累民今堤旁取土皆成坑坎谁敢阻拦是堤占一分所坏之地且五六倍堤也是皆有地不许民耕催征赋税焉得不施鞭朴焉得不累里长贤有司亦曾念及此乎其不可解十也然则筑堤果无利乎曰有利也督工之史胥漳滨之包户相通为一盖无日不醉饱矣青楼酒肆为所欲为虽不必其家之果富然亦可云享尽人间之乐矣盖堤一决而相庆贺也亦思所敛之怨皆归何人乎继之民穷财尽之后万苦千辛难更仆数或有能考西史之遗迹为一劳永逸之计者则不能无望于今之贤士大夫矣开渠说三吕游天下之生久矣一治一乱拨乱反治者在乎人之断而已矣凡利民之事其始行之人未必不怨也如子产称众人之母曷至有未信而劳民之事衣冠田畴亦必待行之既久而人始安之凡害民之事其始行之人未必即怨也如河伯娶妇其首事之人亦未可厚非也河水一决万顷茫然以一弱女子而救数万之生灵所得固已多矣况于鬼神之事儿女子信之为尤笃闻有党将军者因没于河工而得配食于河神之庙至今河滨夫役犹有欣之不置者况妇人女子生于钗荆群布之家死得为河伯之妻享万人之俎豆生平志愿固已满矣古今人情不大相远也师巫三老虽视为奇货可居然亦必有女之家不惑于鬼神者而后可以取其利夫女子之入选者大抵十五岁以上不过四五年之间耳即此四五年中或因残疾或因貌陋其断不可以入选者又往往有焉若家本无当嫁之女虽吏胥狠如饿豺一钱亦不可得即使有女当嫁而笃信鬼神者十家之中常得二三焉此二三人者又非肯行贿赂者也由斯言之则当时之受其害者盖甚有限且每年不过一娶既娶之后小民各安其生水之流也任其自行自止不劳民也不伤财也岁旱之时水利固自若也沙压之地可以望其更变也所伤者仅一弱女子而万姓安枕是以当日之为政者虽明知其说之荒唐而隐忍不能断也以视今日筑堤之害其劳民为何如其伤财为何如其岁旱之时水利绝不可得为何如凡堤占沙压者永无望其更变为何如夫被灾之后正当与民休息培养元气奈何复继之以大役是以富者贫而贫者愈贫呜唿今之百姓何辜视河伯娶妇之时其治乱为何如哉夫杀一无罪之女以救万人之命西门君犹耻焉必继之以开渠使斯害永不复作而后已今也伤万民之财劳万民之力使之劳苦饥饿而死若令西门君见此其伤痛不知又当何如也夫凡民可与乐成难与谋始西门君所以决志开渠行之而不疑者以既除河伯娶妇之害所谓信而后劳其民也今若能除筑堤之害则百姓既解倒悬之厄即以此人工物力为开渠之费所谓悦以先民民忘其劳因所利而利之择可劳而劳之其有不欢欣鼓舞而从上之令者必非人情也但一那移间而转祸为福人道敏政地道敏树西史之后二大夫可并列为三矣人何惮而不为哉漳滨筑堤论一吕游禹之行水也行其所无事也无事者何也顺水之性而不与水争也物各有性草木之性有寒热温凉惟老于岐黄者知之若水性之刚柔缓急宜疏宜防不问之土人而与远方之人谋之是问耕于婢问织于奴也然则禹之治水其必不使雍梁之人治青徐荆扬之人治兖豫也明矣漳之为水也当其弱可褰裳而涉也当其盛也则万顷茫然而陵谷为之变迁然亦有时硗瘠变为沃壤濒河之民因以致富且冀州之地高燥大约十年九旱水之为灾偶然一见耳则漳河之利民也常多而害民也常少是故西门豹史起之为政也则见为利而不见为害迨乎西史既没二千年来任其自行自止则利与害皆有之自庚辰癸未两次筑堤乃全乎害而不见其利矣夫水之为灾也为其占田也试问筑堤将筑于天上乎且水之占田水去则仍还民间而堤之占田则近堤之一草一木皆属之官是一堤而为阱于国中也又况督工有差守堤有役贪残暴横常出情理之外民敢怒而不敢言哉是则二千年相安于无事者而焉用此扰扰也夫庚辰之为南堤也大名为之也癸未之为北堤也广平为之也是皆被灾之处救死不赡之民竭膏脂勤手足疾苦转移而奉之者也试问南堤果足以卫大名北堤果足以卫广平乎癸未之兼为西堤也则漳邑为之也甲申而后连年大旱民思漳水之利而绝不可得堤隔之也戊子之岁水涨堤决环漳邑之四旁下至成安广平及东昌之北境被灾者且数百里然则堤果何用乎今夫水激而行之可使在山其理甚明欲为堤以御水是掩目而捕燕雀也既为南堤以防之又为北堤以障之不使之南又不使之北使水而有知未必能尽如吾意无怪乎运有尽之农功填无穷之巨浪也今若出筑堤之费以赈被灾之民则贫民可以转而为富户此可以济一时之急亦若出筑堤之费多开沟渠以分杀水怒则可以成数十年之利惜无有任其事者或者难之曰其人亡则其政息西史既亡矣开渠必滋讼端吏胥中饱在所不免然独不曰其人存则其政举乎若得一廉能之吏统漳滨数郡而总理之先出一令曰治水者宜疏而不宜防则由一而二由四而八如阴阳仪象之剖分水性就下既顺其性而不与之争则西史之功无难再见禹之尽力乎沟洫者盖如此若恐任事者之难其人则漳滨之堤尽行停止涝虽少受其害旱则大获其利亦庶乎其可也漳滨筑堤论二吕游贾让治河三策千古脍炙人口其言曰土之有川犹人之有口也治土而防其川犹止儿而塞其口非不遽止然其死可立而待也然则筑堤可尽废乎曰何可尽废也周礼言水利者备于稻人一官以潴畜水畜之以待用也以防止水防者潴旁堤也恐潴不足以畜水故为防以止之也以沟荡水以遂均水以列舍水是三者由大而小欲水之均也以浍写水者有馀无用之水则写之使去也盖三代以上水利为第一急务故舜命九官先平水土孔子称禹之无间曰尽力乎沟洫大之而决九河距四海小之而浚畎浍距川天下无不兴之水利则天下无为堤以御水者此虞夏殷周之所同也东迁而后列国分争或有利己以病邻其名曰曲防桓公恶之见于葵邱之会是故为防以御水五伯之所必不为也孟子曰今之诸侯皆犯此五禁然则所谓无曲防者孟子盖未尝亲见其盛也况至今又二千馀年哉故为今之计欲兴天下之水利当与宰相谋之欲兴数百里之水利当与郡守谋之今欲为临漳一邑之计则数十里以外即为异境虽有爱民如子者欲兴利以除害动辄掣肘水之利既不能尽兴则水之害不得不防此筑堤之所以不容已也虽然不得为而自有其得为者四境之内凡有自然之沟可以疏者疏之水力既分则城郭可以免其害若欲预防不测则护城之堤增之可也所谓堤之不可尽废者惟此而已但使城郭衙署府库仓廒沦入于洪波巨浪之中守斯土者复可憾焉夫合一县之民力以筑护城之堤则用力少而成功多民虽劳而不怨若究其极而言之水之迁徙靡定或值运会之穷而人力不足以胜水则自邺镇而旧县自旧县而今邑人之不与水争者已见于前事矣今者城外之地日淤日高在城内者亦不可不早为之计惟将四达通衢培之使高凡富厚之家必自高其基址富民者贫人依以为命者也即有非常之灾民亦有所恃而不恐或曰城内居民满矣欲取城外之土以修城内之路其工程浩大毋乃倍难于筑堤乎曰无难也四门之内皆为浮桥使城内四角之水皆可以相通水必取其尤下者而归焉则地之不甚卑者水必涸而土可用矣既取其土而水返归焉则向之水深者今反浅矣总之冀土高燥旱多而涝少当岁旱之时而为预防水灾之计固易易耳又何必竭万姓之膏脂为无益之劳费哉若此者虽非圣贤法然河滨之筑堤可废亦今日小补之一术也漳滨筑堤论三吕游古之用人也将欲明试以功必先敷奏以言谓即其言之得失可以知其人之邪正也自刘ナ下第之后应试者多以直言为戒其有一二特出之英又往往终身无成如侯朝宗少负高才自期科第唾手可得究之主司恶其试策太直竟摈弃不录其载在壮悔堂集者可考也其言曰今天下一家两岸之地皆朝廷之地也两岸之民皆朝廷之民也南徙则吾避而北焉北徙则吾避而南焉计其财力所费不敌治河十分之一而固已无事矣皇帝轸念民艰正供之额概从俭薄而治河之竭民财者倍正供而五之其以耗民之力则又父老子弟终岁于嗟风泣雨剜肉补疮之中而不得休息也故今日之河朝廷即欲行其无事而治河官吏借河以为溪壑者终不肯以为然也斯言也斯文也岂非经铸史而出之者哉其他如在周有王子晋之谏论谷洛也在汉有贾让之策论黄河也至若礼所谓鲧障洪水而殛死书所谓汨陈五行帝乃震怒则通言天下之水也历稽经史子集堤之为害无智愚皆当晓然矣而漳滨之堤高不过六尺而下广七丈欲何为哉晋士筑蒲与屈不慎薪焉欲速其坏也今漳滨之堤必使柳枝与土层层相间又何为哉孟子曰为高必因邱陵为下必因川泽不知筑堤一事为高乎为下乎今乃就洼下之地多阡椿稍草于其下真所谓为高必因川泽者矣凡此三者不过欲多占民田多劳民力多费民财吏胥得以乘机科敛耳堤既不可已如取土于河滨犹可望其填淤肥美不致遗害于无穷也今漳滨之堤必取土于堤内又何为哉夫水之性好流而恶止故流则苦者亦甘止则甘者亦苦今堤内坑坎雨水停聚烈日暴之尽成斥卤转相延引无有穷极是堤占一分所坏之地且将百倍于堤务本堤北之地一望无际皆成盐碱非其明验乎夫天下事有始则必有终今日者筑堤一事既有始之者矣吾不知终之者何人也安得有如王子晋贾让侯朝宗其人者一除其害岂不与西门豹史起同享千秋俎豆哉衡漳考杂载吕游予家烟落寨在县西南二里许我生之初在康熙甲午至辛丑八岁矣八月河自县北移于县南壬寅七月初二日戌时水入城时予寄居城内初三日居民尽逃出城在西南城角依亲居住数日归家已不隔河矣问何故曰河又返城北矣癸卯雍正元年七夕大雨河又徙城南甲辰乙巳丙午丁未河无岁不徙戊申冬知县陈公大新莅政访问漳水利病时有陈端进治漳策大约以不治为主陈公采用其言载其文于邑乘因于县考特拔取以风多士明年春以首卷入府庠夫以少年童生之文县父母采而用之真从善如流者矣不有陈公筑堤之害宁待今日哉公善政极多辛亥设立书院予犹得蒙其教泽乙卯内升中书科太和门考履历时奏减漳邑漕米四千三百馀石此人所共知者也曾不得占名宦一席不知漳邑绅士有能念及此者否漳滨杂记吕游查明史及新旧县志河滨之堤甚多不但堤之遗址丝毫无存即旧县城池曾见有些微踪迹否总之竭数十年之人工物力不足以敌三五日之洪波巨浪此漳滨之老少男女所共知者也我生之初不闻有堤有之自庚辰年厉家村始既防其南则决于北故癸未年沙家庄又继之乙未之夏河决小柏鹤六月二十四日决朱家庄是时盛暑兴工合县骚扰凡坟墓有近堤者田禾将成者尽皆发掘其践踏伤毁更无论矣予乃以衡漳考一本呈送本县父母周公公遂向巡抚徐中丞禀启中丞乃移咨直隶总督深言筑堤之害小柏鹤所以不筑堤者徐中丞之力也然而朱家庄堤丙申丁酉又于农忙时动工绝不可解究之小柏鹤河口临魏两县蒙恩多矣此又不可不知也西门闸记吕游西门闸于铜雀台西可三十里其南为漳河故道其下流则投巫之处也闸之东南约十馀里有村名稻田净渠盖河伯娶妇之害既除引渠灌田可以种稻至今犹啧啧在人口也予生平好古每见前贤遗迹辄徘徊不能去况漳滨乃桑梓之乡水之利害最为详悉西门君事业尤所寤寐不忘者因沿渠而上溯之至于闸口不禁喟然曰思深哉圣贤之用心固如此乎历年虽多而无少损坏有以也夫盖相其高下度其土宜厥土惟刚也故可以久而不溃也南流之水既少则不能为害也分之而北则临漳成安等处之田皆可以获其利也为水门者二则其流不至于太急也建梁于其上则人行可通也两旁各砌以大石则虽有激湍于闸无损也而又恐历年既久冲决靡定不能无唇齿之忧也于是大石之外附以小石用灰涂之盖为夏月水势暴发石子或被冲决则随时修补而大石可以安然不动也善为沟者水漱之善为防者水淫之观于此皆有所不足言矣呜唿西门君之为此也岂非欲一劳永逸使后之人乐其乐而利其利哉孰意功难成而易废水变迁而无常任其自行自止数年之后将合者不可复分矣迨至曹魏之时为元武池以练习水军则惟恐其不合也极合流之害至于伐大木彻墙屋毁城郭禾稼为之一空当事者忧之于是筑堤以捍之或以至柔之土御至刚之水而堤为必坏之堤或堤筑于此河迁于彼而堤为无用之堤劳民伤财动以万计至于水大冲决当事者束手无策焚香默祷曾何补哉幸也西门闸依然无恙也但一反手之劳可以分而疏之则水之势必弱矣此虽至愚者可明也较之筑堤之费其利害不大相悬殊乎诗有之高山仰止景行行止予是以每携友朋来观斯闸未尝不神游于其世也安知后人无闻风而兴起者乎今而后知西门君之庙食百世非偶然也颉刚案吕游与东壁论学之友也考信录中数引其戊申记疑等书以为己证知于论史为同调水利亦然故吕氏有衡漳考开渠说筑堤论诸篇而东壁有大名水道考漳河源流利弊策且有与吕乐天论漳水事宜书焉其声气相应非偶然事矣知非集顾颉刚案语案四年前得二馀集已诧为意外之获孰料去年洪煨莲先生又从燕京大学图书馆破书堆中检得是集为东壁之稿本且容有一部分为东壁所手书者其可矜宝为何如展卷之初几不信为实事亦几疑东壁先生于冥冥之中呵护百年而特以授我辈者世间之事乃有巧遇如此者乎是知人苦不求耳否则精诚所至鬼神来告固非异事也东壁自订全集目列知非集三卷于文集正编中固志在刊行者其后陈履和刻无闻集而未及此或绌于赀或困于病皆未可知而定本三卷则即以陈君之没而散失此本为未定之稿观其有原编有续入有再续可知且雾树诗为东壁所欣欣自喜者乃不见于此亦可证也吾侪于考信录见其理知之锐于此集见其情感之强如负薪行秋夜独坐寄酬韩州诸篇牢骚抑郁殆不可堪至心绪一篇其声更哀厉欲绝末云若非黄卷能宽解此日多应到夜台则彼之受生活压迫不至自杀者几希其坎坷之实事虽不可知然观水调歌头云一日风尘失足几处交游下石惟恐死灰燃袖手看成败相较尚为贤于世途险之情言之深切如此知固饱受人侮矣东壁伉俪能诗故多倡和之作雾树诗之相和序中已道之白燕两诗题同韵同成孺人录入绣馀吟则是州结后作不知谁倡与谁和也孺人九日赠良人云今朝且醉菊花丛而此集将至馆舍得句亦有犹堪下酒菊丛花之语是亦互酬之作也此集水调歌头云多少不平事抚剑冲冠又云时势一朝变霜翮起秋天而孺人赠君子诗云一朝飞腾遂厥志平尽人间不平事则用其言以慰之也此集答细君寄衣诗云明年准拟攀乔木款语妆台莫怆神然竟不第孺人赠之诗云岂必上林无树借知君性本爱山峦则反其言以慰之也当其任县令于闽夫妇年六十矣东壁以事离邑孺人为诗以寄之云老去更添恩爱重又云暂时小别还成忆其敦笃犹如此嗟乎彼之所以穷厄颠连而不死者岂仅得黄卷之宽解耶集中如牛女行之辟神仙故事只当行之辟浑沌思想金缕曲之辟荒渺古迹皆与考信录诸文异曲同工可作考信录之补充材料者也一九三二年二月十七日顾颉刚记弱弄集旧序士人有真性情而后有真学问有真学问而后有真文章诗与文胥此道而求之近今则尤难自三百亡而离骚歇七言滥觞于柏梁五古权舆于苏李要皆慷慨悲歌各言其志非不欢而笑不痛而哭徒为风容色泽已也唐以帖括取士而李杜擅场千古然其上薄风骚下该沈宋壮浪恣肆摆脱拘束者往往见于乐府歌行长篇大作之内说者谓李杜文章在光焰万丈长岂区区在近体绳尺中哉昌黎韩子东坡髯公学博力厚识超气雄为能高挹群言俯瞰一切远绍衣钵不坠宗风究其所以骀宕排光怪陆离者必有真气以行乎其间后世士不嗜古往往以一生精力沉埋于四橛八股之中即间有安章妥韵自号风雅者率攻近体学邯郸之步而效西施之颦所谓不欢而笑不痛而哭徒为风月露之辞章而已恶睹所谓真性情真学问万丈光焰者耶东壁先生天雄名士也妙龄驰誉二陆齐名余私心窃慕之而恨未即觏丙戌春仲乃识荆州于都下见其伯仲翩翩真是神仙中人盖自是弥殷饥渴矣岁戊子余与东壁俱馆于武相得甚欢时或杯酒相往来索其所为古文者首出封建论二治漳策一纟丽々数千言如海如潮具征实济深服其为古文圣手最后出诗稿一册五七言长短句古体居多余读之如望衡山之如观沧海之水缈冥变幻不可名状既乃喟然曰雕虫小技壮夫不为吾乃知东壁之不薄今而爱古者有故矣以东壁之才情豪迈岂六韵八韵所能拘天马行空知不可以羁勺絷也以东壁之识议卓越岂平平仄仄之所能缚神龙变化知不可以尺泽困也其体高龙门之桐其气雄黄河之水也其神洁玉壶之冰其色古太庙之鼎也其声宏黄钟之音其笔健太阿之锋也故其为诗也浑浩流转疏落磅礴沉郁痛快蕴借风流无体不备无美不具虽不曰得屈宋作衙官已乎登李杜韩苏之堂而咀其矣而要东壁自陶写其性情发抒其学问非斤斤焉蕲合于古而留摩古之迹也以视夫不欢而笑不痛而哭者之学步效颦也岂特雅郑之分抑有人鬼之辨矣来春大魁天下射策金门与翔步玉堂以所为文者施之政事以所为诗者播之讴歌的称国朝一大着作才振衰起靡于是乎在矣虽然文章有神光焰难掩亟当公之同人不宜久秘箧中不尔或恐为神龙攫去干隆三十三年岁次戊子秋仲朔六日黄池弟纪闻歌顿首拜撰自序诗自唐虞至今凡几变矣要其升降之故大略有三雅颂以纪盛德告成功而风以观政治风俗之得失故可以经世可以感人诗之用也周衰楚人始纵其荒唐悠谬之词汉兴扬马班张竞陈繁丽建安以降益沉溺于风月露之中于是诗为浮靡绮丽之词无适于用而诗一变然其言虽无物犹各自成其为言也自沈约始调四声陈隋之际竞尚徘偶永徽神龙以后稳顺声势谓之律诗遂驱意以就词于是诗为矫揉造作之物不畅其情而诗又一变其中虽有豪杰之士间出于时然希古常不胜其从众其专为古而不为律者自三唐已不数人至欲求适于用如风雅者则每名人集中仅十之一二耳甚矣风俗移人虽贤者有所不免也然自宋元以前虽有高下巧拙之殊要皆自写其意自琢其词自明前后七子出始揣摩唐人之音响以为诗钟谭钱吴王朱之伦相继而起其体迭相改易论亦迭相訾毁要其大旨皆不出于剿窃依仿以求工于语言于是诗为假设伪造之言无涉于我而诗又一变而诗几于亡矣余幼奉先人之教即以达意为诗不求佳于声音笑貌之间顾时方尚律犹未知肆志于古间一为之亦不得其蹊径年二十五始致力于古诗馆武安时尝自选其古唐体诗若干首题曰弱弄集内黄纪东川为序之三十以后渐知究心经学兼以人事纷赜疾病循生不能沉思苦索颇悔少年所为然于无聊赖中辄复借诗遣之馆北皋时复自订其四十以前诗题曰乐饥集由是辍吟数年其后间为时势所激景物所触见猎心喜不能自坚然仅仅矣每自念生平德不进学不成徒劳心于区区无用之诗一何可鄙而余年已五十乃合其前后所为诗赋重删而再录之凡为赋三首为诗二百首题之曰知非集综计少时所作存者不及十三时馆于西山之乞伏村也嗟夫世之谈诗者众矣其高者争于体格之升降其下者争于面貌之仿佛贵唐贵宋贵初盛贵中晚贵建安正始贵元嘉永明其言不可车载而斗量然皆非余所知余独爱顾宁人之言谓诗当求有用于世为最得风雅之指归昔尝有以文寿人者受者以之煳壁作者见之诉于其乡先达先达笑曰君之文不以煳壁竟复何用呜乎信斯言也自汉以来其诗之不必作不必存者盖不可悉数而况于余乎以故屡欲焚其稿顾又自念生平之所阅历忧乐之情离合之变居游之所往往见之于诗时一览观如逢故物因复踌躇不忍遽弃乃于暇日又删其三十首而区别为三等择其言情感事义近于讽谕者二十有八首首列之曰近古编其次抒怀赠答游览之作无足为重轻者三十有八首曰遣兴编又其次则声病徘偶之言大雅所不屑道其中虽亦间有取义然以其体既卑不足复为区别统列之于一等凡九十有二首曰谐俗编而又附以咏物等诗十二首曰谐俗附编嗟夫余之诗既不足为诗而又无子异日谁爱惜之者必将供人之煳壁耳然以无用之诗以之煳壁固当此乃吾曩者误用其心之非而不得以咎夫弃掷之者也干隆癸丑仲冬魏人崔述自序知非集赋惜赋原夫虑多偶失事罕万全探隋珠以弹雀吝一篑于山巅天与不取前功尽捐侮之无及比比而然于是仆本多情怛焉惋惜拍案欷掩卷不怿若深痛乎予怀神不宁者累夕有如乐生提旅深入齐都弹丸两邑指日成诛谗人交构惧罪逃逋降城尽叛遂失海隅至若张良发愤欲雪韩耻东游沧海阴求力士博浪潜踪狙击天子误中副车大索不止若乃武侯出师祁山乘胜三郡来归关中响应任违律之参军失街亭之要径陇西之地尽亡偏安之势遂定又如鄂王北征朱仙大捷太子宵奔幽燕震慑义士争迎临河欲涉忽奉诏以班师降金牌之重叠此皆义关宗社事系生民大功垂就一跌不振哀九京之不作能勿痛惜夫古人若夫贤为人望善乃国纪或应运会而后生或培百年而后起况夫贾谊学期王佐士元才非百里道济乃万里长城宾王亦一时才子张元三辅之奇材邓弼关中之壮士均宜宝此善人勿令失所者矣而乃鸟空赋骥足难舒人主生其疑贰宰相吝其吹嘘石上题诗反逃身于异国市中舞剑终藁死于蓬庐数奇不遇可胜惜欤别有宠姬易带爱妾换马老侯氏于宫中弃昭君于塞下鸦远打凤恨大中之粗豪粪解开花怜国香之艳冶此其人皆丽质芳姿窈窕淡雅遇人不淑负兹娇姹怅佳人兮难再得堕泪珠兮如洒所以令千古蛾眉短气者也至于池荷并蒂清姿如雪夜半萍开一枝忽折大宛竹杖天下所稀削而圆之以漆为衣使绝世之奇种竟埋没其芳菲更有兰香馥郁桂影婆娑凄凉空谷寂寞山阿草木有知伤如之何而况醅覆左思之词赋火焚李贺之诗歌又何怪乎幽人逸士凭吊山阿怅世界之缺陷不禁涕泗而滂沱吁嗟乎天意久渺茫人事多错误岂成功之取忌亦全美之招妒恶草能长茂好花不久开世人皆欲杀吾意独怜才叹已往之不可追兮又何贵乎悲歌慷慨而惜之也哉怀旧赋倚棂槛以凝睇兮感秋华之摇落悲日月之易兮嗟余生其焉身蓬转而萍飘兮情纡轸而不乐慨勋名之未立兮徒追叹于曩昨忆余之方总角兮渺人事之未知进弦诵于庭帏兮退嬉于阶墀岂幼稚之易怜兮曾膝下之未暂离兄弟合业而同方兮情愉悦而奚疑嗟衡漳之肆虐兮故里忽湮为泽国家室颓而无复存兮依昏姻而苟食霜雪纷以交集兮涉塞流而未息慨流离之备尝兮泪纵横而沾臆遂衣食于奔走兮桑与梓而屡违初犹翱翔于州郡兮渐留滞而罕归揽征辔而西来兮登山而欷故乡远而难见兮魂依依而欲飞梦少年之往事兮睹乔木其犹未朽入西园以游目兮偕幼弟而握手步逍遥于三径兮攀依依之杨柳若姊妹其皆幼兮婴儿戏而相友亲左顾而颜霁兮进霞觞之春酒忽目眩而心悸兮恍惊起而何有窗黯黯而未明兮鼠剥啄而群走风细细而无声兮月沉沉而当酉悟此身之犹客兮怅归期之未定心惆怅而不宁兮身辗转而如病迨薄曙而不寐兮思绵绵而靡竟恨韶华之不再兮聊优游以待命乱曰陟屺岵兮东望思旧游兮神伤何日兮微禄买薄田兮归故乡葺茅屋兮艺稻梁偕昆弟兮奉兕觞承色笑兮无央玫瑰露赋原夫玫瑰之为物也其色则深红浅紫花艳美其态则娇媚柔和宛转婆娑而其臭也香奇香尼香力香孛侵人入骨尤能丽清虚而常存随风而汩没此其所以异于众香之销歇者也尔乃攀条折荣弃蕊取英金盘贮之玉杵捣成又恐杂于浊者失其清滞于形者遗其精欲袭花气之香无如朝露之零盖惟质清故不染其艳丽而惟性虚乃克受其芳馨尔乃贮之清壶取其冽也置之书案资其洁也淡泊无尘水澄澈也香奄香覃纟奄绕香萦结也香今々骤至遇风而初泄也旁香香孛渐甚往来而不绝也斯诚胜于木兰之所坠与五明之所撷矣盖在露也不为如饴之甘而为有饣必之香而在玫瑰也不为拂地之红而为着水之素是香固附露而长生而露亦缘香而愈着虽各异其本来实变化而合于度岂若兴歌软障徒致赏于名花濯立金茎惟营情于仙露若夫居闲无事密室香分清香徐来郁郁纷纷馥如兰佩香曷若檀焚染指而三日不灭启盖而一室皆闻注之砚则馨香满纸点之茶则齿颊生芬能不心旷而神怡气清而意欣也哉且夫露降乎天于五行也属水玫瑰产乎地于五才也属木固聚天地之精华而合水木之芳馥故其为气也若隐若见而其入人也不疾而速然非有荀令之香则玫瑰且羞其臭苟无叔宝之清则露亦厌其浊吾赏其臭之如兰吾爱其人之如玉知非集五言诗感遇髫年爱诗书发愤观四库读史耻记诵穷经薄章句弱冠游四方慨然识时务虽未登霄经纶及时具岂为夸浮名兼济本吾素一朝功业成高寻赤松去南山有元豹七日无所食岂不尝饥饿泽身可华国文成出深林万物皆避匿人生富与贵忽如空中色所患少不学老大兴叹息挑灯绝韦编此意竟谁识鲲鹏生北溟一飞可万里如何待培风双翼不能起岂不困泥沙雁鸿非我拟欲奋垂天六月暂相蜩鸠虽同笑何足病君子黄莺出幽谷悲鸣求其俦乔木岂无鸟振翮自远游人情久淡薄谁可结绸缪一饭且望报况复同车裘雷陈既已矣归来息交游秦王求赵璧厥价十五城相如上大夫乃以生死争宁知在楚时再献未知名空山怀至宝雨泪落纵横岁寒识松柏区区何足荣右军书之圣而拂村妪意大瓠置市井不如斗筲器哀哉英雄人用武苦无地太宗书御碑金钱易一字从来异代宝多为世所弃洪钟所以贵不叩则不鸣不叩而自鸣叩之将无声夜光无因至按剑或相轻奈何炫己长以取当世名尚口易招妒多言乃摇精不如守吾素逍遥待连城桃李下成蹊富贵人所欲何为冥寂士入山自抱犊所宝良不同岂必皆荣禄曾皙嗜羊枣公都美粱肉谁为知味人千古难相服人生贵意安知世所逐田畴应州辟间道行万里归来致君命义不戴仇耻岂尝食其禄所感在知己五月被羊裘见疑延陵子悠悠何足论贤者尚如此安得齐鲍叔甘心为一死琵琶发艳曲满座皆欢醉琴瑟扬清操听者倦欲寐淫声易悦人雅音久断坠律吕有真传安能取世媚留待知音人临弦共一试都中送舍弟南归与汝同北来送汝独南去可怜滹沱水不得同时渡双影自此分孤舟泊何处临歧草草别此情对谁诉汝归侍亲侧吾留依帝城遥知后夜月不似此时情向晚宿野店征队萧萧鸣惟有思乡梦与汝同南行相亲复何人同胞惟予汝忍见灯前影南北忽分处欲泣已无泪欲立竟何语不知此时肠断作几万缕清化镇晚眺书事寄朱松田随山西南行未暮憩客馆乘暇眺晓色丛篁互疆畎大行翠屏列淇水玉带展绿柳夹清渠春城倚翠拥泉溉陇亩下田变沃衍雪浪激飞轮石如雷转河曲野径迷云起暮山断细雨催人归然忘近远惜君未同游寄此代书柬磁涧际晓发洛阳亭午出磁涧水流砂石间青山夹两岸突兀摩霓一径自中断诘曲随山行十步不相见入谷天忽小上坂山复乱迤逦循水涯倏忽登天半山合疑无路将近势复变忽闻重霄中人声若相唤仰见穴处民午烟起炊爨群羊如蚤虱蠕蠕略可辨极目欢幽情登临遂忘倦更欲凌绝顶乘风扪河汉州步月秋晚碧天净日暮步高阔川原旷远目层吐皎月烟消寒潭清千里镜中澈水气浮苍雾山光烂白雪下望平沙处草树疏行列旅雁空中鸣素影淡欲灭西风吹夜凉冷冷浸心骨高谈忘久立微霜忽已结佳期未能还惆怅不可说觅径赴归路苍茫月亦没雪后登州城北风敲海冰万里纷积玉晓色破馀寒高城一登瞩群峰乱远近两仪混清浊川原平若水依微辨寒木石梁拖虬龙苍崖衣绡雪岸响冰澌野水暗通谷一樽对寒清冷荡远目落笔成短韵苍茫失五岳拟古仗剑出交河北风寒堕指白日草中没黄沙天际起丈夫生有为岂得顾妻子节旄麾三军便宜制万里感君不相疑甘心为君死读杜诗自从仰大华天下无奇山自从俯黄河九州无洪川山川无虑万眼大不足观大哉少陵诗上下三千年建安何足道王孟宁比肩韩欧难为后屈宋难为前自从有诗来无公之诗篇图畴垂万古河汉悬中天我少未知学读公诗最先初不识其妙但谓言当然厥后览诸家琐细不足宣昵昵儿女语啾啾虫鸟喧披之不终卷兀兀取欲眠乃知大历后其诗尽可删惜后无真赏徒耳盛名传掇拾昆仑石球琳反弃捐低昂效笑分裂窃语言譬如持寻丈妄量天地宽黄钟与郑卫所辨宁一弦悠悠千载来知音何其难晚春自都门抵易州秦苞文邀同仰瞻行殿乍别嚣尘地息肩山水州主人重夙好胜境相偕游杨花密雪布槐影疏流嵯峨仰行殿清秀谢雕锼大行列作屏易水环为沟泉声引风雨石势盘螭虬奇峰断忽起密径寻转幽阴洞雾细凄凄如深秋小憩朱栏外清茗尽数瓯拟作上林赋愧非相如俦村僧村僧居村中所见惟农牧朝出刈青茭暮归饭黄犊芸田烈日下胼手胝其足尽日无休闲法华从不读问以因与缘茫然舌如木自云有弟子授书入乡塾大学与中庸经年犹未熟每愁食指众田少仓无粟那堪度牒钱县隶复来促我闻僧此语不觉笑捧腹佛教人出家出家果何欲方期离六尘况乃计盈肉儒者辟异端谓佛害最酷今且读儒书力耕艺禾菽观其所行为何以异凡俗然犹名为僧但以其头秃若令发勿娶妻入禅屋即此同齐民何烦汰且逐杂诗孔子慎钓戈孟子远庖厨圣贤用禽兽有节不可逾太古餐毛血未有犁与锄礼乐既已兴此事当踌躇佛氏戒杀生其说虽近愚要之过于厚仁者之心与佛之为异端不在此区区所以害名教乃因虚与无后儒学识浅自谓圣人徒唐虞道渐微不能一补苴六经踵讹谬谁敢异注疏甚乃言心性掇拾佛之余独此稍近理胡为苦揶扌俞乃知耳食者徒得古人粗面牲诚可戒敝帷亦有须此言世不信留以待真儒清明晚眺到山仅十日凭眺已三度初观崖下泉汩汩清流注继登白羊城俯瞰漳东骛群岭各杈牙数行迭交互值兹清明辰桃林复信步朱英虽未繁艳芷已先吐夹岸尽苍崖西山远盘踞隔山见遥岑苍茫若烟雾云是大行嵴悬岩最高处却亿少年时胜游昔曾屡壮岁反悬车经年萦俗务常恨无佳境为我诵读助常恨无幽人同领诗书趣今年来山隈悠然感吾素赏心或不远隐者倘可遇夙愿庶几偿便欲溯流去九日登烂石山积雨当新晴山川可眺玩况值重九晨秋深物已换摄衣升崔巍从游备童冠丹柿耀林间白草明溪畔北顾衡漳流蜿蜒绕匹练远树渐苍茫洪波半隐见西山生白青翠忽中判截然横两重遥天互一线登临畅幽怀留连遂忘倦黄花虽未开此乐亦足羡归来自倾倒景物犹在眄还胜杜少陵霜鬓徒悲叹自东水度响石岭适从山上来回首不相识山势须臾变行人迷物色岭峻石嵯峨屋峭径逼仄控辔不敢瞬况乃暇喘息登高群峦来下坡众峰匿升降无了时乱山何所极前山隙忽开平原蓦在即莫嗟行路难白日幸未昃观华山图昔闻太华山高出诸山外头戴天为笠腰绕虹作带常思浚绝顶一与白帝会濯足天河流引手星晨队匏瓜一系身此意久茫昧岂知丹青手力与造化配竟将西岳尊移来与我对仙掌何がテ桃林连楚塞崎岖陡盘路砰氵訇飞急濑峰插霄汉心壁立霞背十年旷观志此日始觉快出门视城府藐如芥与蒂何必问真源方知天地大京邸岁暮霜雪催岁暮北风吹衣巾游子何所思鹤堂上亲两儿各出外衾枕畴为温况复忧家事晨夕自苦辛我闻古人言有时仕为贫但得抱关禄敢辞击柝勤不然弃诗书俯首事耕耘莫笑江上贾洗腆亦足珍甘旨聊可供荣辱谁复论九日与纪东川登儒山兼以志别久识儒山胜无因共跻攀秩风肃原野携手何辞艰系马古槐下觅径乱石间不惜谢公屐宁论孟嘉冠渐升云木上顿觉天地宽四山豁如退蜿蜒遥相环危桥跨水水落平无澜日晶长空回沙白孤村寒山风高转急凛冽难久观归心浩莫遏欲去仍盘桓佳节古所重别离况无端遥知同乐处他日梦中山梦中送别李翰林琪园因成短韵寄之别意已如梦梦中仍送别琪园从此去泪尽不忍诀世事尚周旋而我性独拙感君重故旧不肯遗蹇劣贵贱交乃见升沉情愈热忽云归海上使我肝肠裂我时新坠车扶杖痛欲折握手问后期相视未敢说放声尽一哭幻影瞥然灭乃知身在床独卧秋窗月愿君长自爱相期追前哲尤宜惜此躯欢乐不可竭富贵君自有无为羞一蹶安知非黄金百炼始奇绝耿耿怀此心无由自陈列因风寄远情以诗代喉舌庚寅仲夏书事去年龙昼眠三秋干不雨禾稼既瘠收种麦百无五春日复愆阳四月始播黍农夫忧如焚秋禾远难许且幸麦将登饥腹暂可鼓平明入野田腰镰唿亚旅来来何处人千百不可数弱者乘时窃强者公然取大言通姓名其勐如狼虎顷刻茎穗尽一粒不得煮始信为盗乐不似为农苦方今太平时岂宜纵狐鼠况乃近城市非有山泽阻县令不行法我为嗟何补宿青石滚暮投青石村村小乏逆旅有屋陋且狭再三请乃许入屋惟灰尘其深寸四五扫除一席地税驾暂兹处出门问居民饼肆设何所皆云旧有之门闭因天暑温言白主人为我暂炊煮但求得粗粝不敢论鸡黍主人摇手言妻病室无女踌躇良久时乃为倩邻父坐久杳无声徨见河鼓饥肠枵欲鸣渴舌焦难语食至更已深草草充肺腑解衣就枕欹无床代以户饱蚤跃被中饥马喧檐下竟夜眠未成迟明天复雨雷电势交加滂沱泽应普屋漏坠泥多纷纭污蓝缕推枕起披衣中庭浩无浒前途辽水深何以能达府我闻昔晋重乞食五鹿野在外十九年历历尝险阻夫丈多艰难安知非玉汝自念生平来如此众难数避水登空台操舟出荒渚半年七徒家至今为酸楚此后数浪游往往亦龃龉岁月忽已非辛勤复奚补腰痛劳即伸眼昏字难睹百病相纠缠壮心渐已腐初困后必亨兹念久黄土此身非少年谁堪复此苦有儿甫弥月何时可继武天命当忧劳人力岂能去且将枕上怀细向诗中谱写寄殷广文牢骚恐不取黄鹂余尝读少陵诗其杜鹃篇首云西川有杜鹃东川无杜鹃涪万无杜鹃云安有杜鹃盖叙地气之殊以开下文意耳后人不识文体求其字句之工而不可得遂谓此本诗序而误合之或又从而为辞以为其古在此皆谬论也古人论诗但观通篇命意所在及其顿挫结构之奇原不以三四语判工拙也浅学之士求新奇于字句其于论诗下矣况欲以此绳少陵乎余居河之北未尝见黄鹂游关中始遇之及来邺西此鸟颇多乃知河北固自有之喜之为吟一篇而不觉其句势之与少陵同也高下殊科由才之异而词旨相犯则境之同古今事原有极相类者此何足怪且其工拙亦不在是然论少陵诗者使见余作又必以为袭少陵矣关中有黄鹂河北无黄鹂邺东无黄鹂濒山有黄鹂我昔游秦川豳原初结青山绕官舍好音发幽枝乍洗风尘耳顿忘身为羁归来多株守遂与清景辞结庐近市井混迹事委蛇盈耳者何声群鸦噪阶墀不然风雨夜屋后号枭鸱可怜廿五载烦嚣少宁时岂知今年春西来山之陲重闻见声使我心再怡知与故人别江海复相携乃知地气殊遂使物情移出谷能求友止隅不履危尔声良足爱尔智尤可思微物多兴怀从古皆如斯不见杜陵集中有杜鹃诗知非集七言诗忆旧游诗寄朱松田忆我与君惜年少把酒晚香乘夜凉池中洗手弄明月珍珠洒落盈莲塘晓来却看草亭雨玉团迸碎声玎自谓与君有仙骨世人未许同翱翔秋深老菊尤奇绝三峰俱戴黄金妆十八学士争索句笔墨浸渍东篱香年年此时共欢乐岂知一旦成参商惆怅清原分手去湘水茫茫苍梧暮湖南已恨信音稀何况雁飞不到处我亦漂泊风尘间数年未得开心颜回首旧游如天上惟有梦中时往还青槐依旧当窗倚携手同行百花里共怜久别乍相逢命仆开樽颜色喜秋风吹寒梦易觉觉后始知人万里古寺惟闻落叶声青灯终夜凉如水问君南归何日来流光冉冉春花开应须共醉三百杯胸中无限鬼语留待松田来时吐送董公常南归董公不乐居长安飘然乘风归故山一杯两杯清夜醉千里万里明月寒雪埋马兮北风起滹沱冰坚兮不闻流水甯不知冰坚雪重行路难为念老亲思稚子与君同乡更同客欲共君归归未得为君今夜发清歌明日君归奈我何雪后寄成自堂玉龙昨日战旷野纷纷鳞甲自空下阶前数寸扫还积须臾埋尽庭中石是时崔生方闭门虚窗砚冻炉火温来朝风定拔关视冰壶浴出干与坤青陂紫陌香何有粉勾几点林中村四围渐远益浩荡上混天色无线痕廓然引望意未足缓控霜蹄踏琼玉道凹陇突了不分岸合川平水潜伏厚者为风所折皱势若江湖浪相逐薄者经日面破穿窍纹细碎如绮侵晨雾重林更妍条条玉带垂马前花纤叶密削不就空明洞彻琉璃寒亭午雾消冰渐坠窠间曲处留三四浑是江南溪上梅冷蕊疏枝写幽思贪奇嗜怪轻寒威须结为冰不自知直疑身在瑶台住肌骨清灵欲仙去忽怜城市人几许楼馆重遮竟谁睹惟有街头三尺泥朝蹂暮蹴深埋股羊羔美酒饮者乐锦帐佳人笑相谑终身不愿知外事况兹清景更索莫郡城中人成自堂曾共逍遥山水傍紫薇踏雪冰澌滑至今此意忘未忘吟成寄去廿馀韵和否由君都不问丁宁莫向外人语笑落唇中齿四五酬同年殷兰亭见赠我家旧住漳河曲家传数卷残书簏有时携书河上读不识书中有金屋十八衡漳没吾县单衣御冬豆充饭始知禄仕因家贫素衣奔走长安尘买得新来好花样午夜寒灯到鸡唱磨龙豪气逐时趋有亲不敢言高尚可怜点额终无己自负锄给甘旨椿堂白日沉西山从此功名淡如水无聊且读簏中书偶然有得还踌躇漫向晴窗污故纸岂有文章追左史君不见围棋客唿卢人夜忘倦昼忘食亦不过破除岁月而何足为贤者陈近来愁多病日积已都却去不复惜感君贻我金玉言读之再四心豁然不辞结束学年少但恐颜色非从前会当攘臂作冯妇安得春风马上随君鞭赠东明沈铭亭少年意气凌青秋风走马长安尘结交天下豪杰士酒杯诗卷同逡巡龙门点额十五载故交升沈复谁在石渠天禄位已高绾符分郡情应改敝衣黧面归故乡乡人见之走相藏经年不识邻与里况复天涯书一纸已甘落魄为人弃不待人嫌先自避短衣操作混佣奴新诗题向空山寺岂知负笈郡城游犹有沈郎同应求倾盖如故不足异百遍相过无厌意清才逸思自无敌迂拙何由得君惜乃知自有嗜痂人不须和峤方为癖沈郎沈郎且自爱恐被旁人笑君怪长风波浪须臾间而我宁堪值一钱迂歌赠别王懋勤十六游府宅同学笑迂僻至今二十有四载须长短迂犹在少年虽迂迂可说中年因迂与世绝高轩飞盖各逡巡白月寒山自怡悦凤台王子何翩翩正定相逢正少年别来六七载风度仍清鲜聪明溢眉宇心细如丝缕察言观色世无二不语已能知人意自言智慧无须书白头黄卷多迂儒平生不解有疑事周爱咨谋胡为乎每与我言常微笑笑迂疏弹古调古来俊杰无不识时君今持此将奚为然犹胡为乎不相弃殷然与我缔交谊围炉长恨不三更洗盏从来只半醉不迂重迂世所稀迂已为君分半归不然岂有宿缘在与君前世同双飞月穷岁暮吾将转此别未知相逢之近远烦君记取迂何如他日还看加损无牛女行文人好奇口如簧牛女之说何荒唐天高星远听不到一任凡庸谈短长古人制名但以象岂有夫妇如鸾凰小雅偶然曾并举牛女喻履霜众星杂列非有意不见天毕西长庚后世因之遂附会谓女为妇牛为郎天孙下嫁惰于织帝命隔之以河梁盈盈一水不得语札札无由成报章何人妄撰博物志浮槎乃至天河傍丈夫饮牛妇与石客星犯斗尤渺茫自此相传为佳话谁复沿流穷滥觞姑妄言之姑妄听聊资谈尘添诗囊闺中女儿竞慧巧祷之于神亦寻常春宵织女尚在地初昏未睡空徨五月六月星渐高炎风烦热如沸汤初秋庭院气稍爽此星正在天中央近朔数日苦夜暗陈瓜设酒昏无光近望数日嫌月明碧天万里星掩藏不明不暗烦斟酌曰维七夕辰最良日数月数两符合后则重九前端阳沿之日久习不察遂谓此夕同兰房乌鹊填河乘夜度五更分手难为肠方朔上天竟谁问张仪舌在凭低昂自缘世人喜为媒彭郎小姑亦拜堂人亦有言鬼易画为其不见人难详离骚天问皆如是寓言岂但推蒙庄近世儒生读书少乃至以博相夸扬杂家小说齐东语遂与经传同缥缃羲和驱车犹可说常仪无端红粉妆缪公囊枣岂足辨仰天一笑诗成行只当行只当魏之方言已知其误而自恕之词犹云只以为也野之夫好以意度人怪怪奇奇匪夷所思所行事具在目前了不一观聒而与之语亦终不信幸而情状终露诘之则曰我只当云云耳若其料本属意中而其事反出意外者然作只当行只当只当水炎火涨日自西升鱼游树上英雄气短冤难伸泣尽鲛珠人不闻夷齐让国采薇蕨只当西山来行窃盗跖日日生食人只当闭户安清贫黔娄万锺只当取杨朱一毫只当与只当娄公惯骂座只当灌夫不拭唾不视所以观所行只当二字胸中横仪秦辨口如悬河技穷其如只当何前者只当已知误后者只当仍不悟世间万病皆可医惟有只当无法施只当只当何所极忠臣孝子无颜色天生只当困圣贤莫怪世人昧不识春花行君不见春花渥如少年容风雨摇落似老翁花落有开时少年一别无还期花开花落人已老愁时常多乐时少如何此身非金石百忧交攻头不白劝君酒君莫辞智者乐愚者悲生前不肯花下醉死后荣名竟谁知病起题庭中桃花累朝寒疾不窥户桃花烂熳庭中吐隔窗惟识花蕊香艳色争春无由睹病起小立轩楹间已见此花坠红雨三分春色二分归一分枝头能几许自恨芳辰等闲过不为此花葬尘土年年有花似今日双鬓渐凋无计阻今年兴已非往年明年知复如今否且浮大白花枝前对此不饮愁何补为成陟庭题浮图浮先生知足早弱冠已看万事小虫肝鼠臂随所为蜗角蝇头破除了至今逍遥四十年更无些事萦心田欲传此意谁能传龙眠画家夏樽子貌得先生青山里回头看在空乍舒乍卷随天风甯知上下西与东取此为号非偶同嗟馀少年竞文战名流倾倒相钦羡但看骐骥上青慢想驽骀追紫电白凫黄鹄须臾变又不能趑趄谒州县盛衰之理原逐时为转移复何怪乎里人之相贱豪气消磨壮志灰移家欲住西山隈清溪绕舍无尘埃前山暗人踪杳门外落花深不扫孤稚相依去未能手把此圆自颠倒望京楼有明百战得海内要使龙孙同富贵神宗爱弟穆宗儿封以潞王国于卫亲王岁禄自有常庄田日请不可量金珠币帛溢府库常苦钱财无用处危台上起望京楼台尽巨石修数去方知高百尺曳时应是毙千牛看花楼在此楼东其高相亚制略同楼外假山尽怪石八卦危亭倚削壁山南水绕桥相连梳妆之楼当桥前处处崔嵬拟帝阙朝朝欢笑傲神仙仙尊属近无人问惆怅繁华如转瞬鼙鼓无情匝地起一朝宫殿生荆杞我来吊古春城隈望京楼尽惟荒台美人歌舞安在哉西山苍翠依然来废沼耕为圃剩土范为坏军人火药洞中贮营将教场宫内开盛衰常事不足异可惜潞王仅一世当时空自矜豪奢岂知身后已无家武王昔日封康叔遗诰犹存但相勖不闻起楼台不闻作山谷其后享国一千载百姓思慕永不改君不见武公祠べ竹如箦淇之涯南距卫城且百里卫人每岁正月往拜之望京楼在城内无人思胡为乎越近而贵远非盛德感人乌能若斯负薪行岁不能有春而无秋人不能有少年而无白头古来多少智勇士到此无所用其力与谋中年日月常苦疾一月不敌少年之一日功名未立已华二十馀年转头失世人重新还轻旧当时后进称先生此日时髦欺老叟绰约识时务妖冶衣冠媚当路酣歌恒舞兼樗到处逢迎侈豪富而我块坐漳之涯杜门不与通往来文侯故馆空徘徊魏成翟璜安在哉惟有逾垣之人留此台人生盛衰各有尽何不携妻负薪学老莱寄酬韩州丈夫意气凌雾千金万金掷弗顾独有平生知己人常在心头不能去昔馀少年犹未婚妇翁监州永兴路看山怀古西入关执雁迎亲之署当此之时公守吐握曾蒙国士誉逢人说项不啻口华筵为我开者屡豳风九月寒授衣塞关月争入句千言立就飞相守舆台传送走若骛州中较试多士集委馀甲乙持衡度黄堂开宴穷珍鲜舞袖歌喉侑举箸病辞不兀无伤健即来观倦即住时来时往随所之不责苛礼公之恕偶然腹疾却荤肉别造嘉蔬十二具好士如公古所希毛遂侯赢见应妒春风催别杨柳新扁舟东渡咸阳渡荆山再献名未闻从此归来事农圃短衣持畚自筑垣胼手操作每至暮不然奔走村墟间夜犯霜雪晓犯露故交一纸抵万金况乃车马江干驻少年新进意气豪一揖不屑恐相污更兼市井游侠多探丸斫人吁可怖窜名卒隶倚官势杜门犹恐触其怒荒田二亩半已侵茅屋数椽知难据穷乡隶尊寒士卑视为固然向谁诉当日空惊刺史筵此时却出淮阴胯岂知物产近即轻或者时有遇不遇今年二月赴礼闱再到南柳巷南寓闻公官罢归大都九陌相寻几回误欢然一见罗酒浆别久不觉语言絮且喜有子继家学宦橐萧然本吾素新诗示我情何深旅邸烦嚣韵未步春官放榜桃李开江上芙蓉不在数清宵一醉天明行见何尔难别尔遽燕山辽远易水阔雁下寒沙日已除曾云五月改卜宅有梦未知向何处聊将长句寄北风月落空城暗秋树题妇翁成北樵先生爱莲图丈人文穆公之后早传一经发二酉看花独爱周濂溪作吏不薄陶五柳昔年监州古公城再陈风献羔韭边村文誉动幕府檄向平沙战场走黑水寒日草际没天山怒风雪中吼戎衣吟缺关山月诗脾浇尽穷庐酒倚剑跃马竟何意一笑非贪印系肘偶登原看归鸿忽忆烟霞别钓叟一声长啸归去来世人妄说时不偶牡丹之爱宜乎众富贵浮吾何有别有会心命画图图者凝神几搔首灵台一点笔难状却写江南莲半亩秋水潋滟濯锦绣初日晶莹照琼玖而公危坐涟漪中别有精神蜕泥垢元方季方亦可怜风味如公侍左右忆我亲迎西入关君子之光始窥牖论诗从此得津梁饮酒宁须计石斗当时自负青云望岂谓归来尚株守东还马首再拜时碧衣未改愧颜厚季方持卷邀我题岂有文章燕许手不辞才薄由恩重世上知公复谁某感此遂题莲叶间就问元方花否秋夜独坐天河斜挂南斗欹秋轩独坐有所思二十五年废食寝读书谁料今如斯自从捉笔弄文字文坛曾夺万人气七入京华战未休铁砚磨穿黑裘敝归来生理何凉薄万言书贱一钱贵高堂父母多隐忧白首食贫谁之罪此时有泪空沾臆此怀无语竟谁识富贵功名非我亟八口嗷嗷兮无以为食毛义之檄何时来白日西驰兮待不得苏秦若有负郭二顷田何必腰佩黄金相六国登黄华至王母殿太行之山何崔嵬鲁班之豁天半开豁南黄华号胜地传有王母挂镜之妆台流泉汩汩声盈耳引惹游人兴未已攀崖蹑磴凌虚空百盘始到王母宫绝壁四围何所见惟见苍苍天一片黄华虽着殊未奇石粗地褊无丰姿从此以上路更险一失足为石上泥既非天下奇绝境何必拚命升其顶黄华黄华名何噪万事从来以名好回首忽觉归思浓挂镜虽高不欲到知非集五言唐体诗八韵诗六首西师奏捷恭赋西域违声教张皇整六师捷传金殿日凯奏玉关时平减千城戍横飞万里旗地开唐节度人仰汉威仪吐谷功犹浅高昌岁尚迟赏勋颁铁券纪绩勒铜碑马散连峰下军田弱水湄从兹青海外正朔奉靡遗八韵诗六首顺天试赋得平秩西成圣主勒民事治西畀上卿甲兵销作耜师旅散为氓疏密分禾黍高低长稻粳发荣曾借雨颖栗转宜晴秩序因天道均平省岁成四封遗秉穗千亩奉粢盛已着三登瑞还征百室盈年丰人尽乐万寿共称觥八韵诗六首顺天试赋得月中桂树丹桂何年植扶疏碧汉旁月中微露影外远飘香根借金波润枝横玉宇长婆娑依冤魄旖旎澹蟾光输满全舒芷秋深不陨霜九霄柯独秀万古叶还苍柳宿同高洁榆星异苦良圣朝群物茂天上亦含芳八韵诗六首礼部试赋得河海不择流沧海三山外洪河曲九初源从星宿发槎接斗牛居洋溢波虽阔包涵量有馀江淮遥灌注渭洛各纡徐巨细流无择萦回势正舒千峰奔涧谷万里引沟渠受益功何限鸣谦意自如始知深不测容纳但缘虚八韵诗六首礼部试赋得灯右观书开卷能收益焚膏最有功骋怀秦汉上娱目典坟中藜杖何须授萤囊可使空书题千帙碧灯射一窗红久坐花频结高吟漏未终三冬文足用四库学宜充月向疏帘瞰心从静夜通右文逢圣世披阅仰皇风八韵诗六首礼部试赋得春服既成沂水春光晚临风意洒然垂杨迎暖日细草弄晴烟绕砌萦新带缘堤脱旧绵衣轻堪觅胜褐解欲登仙漫惜裘将敝偏宜服正鲜襟披芳树下袖染落花前修禊邀嘉客流觞傍野泉欢游逢盛世歌咏乐尧天四韵诗二十五首离绪离绪向谁收萍踪暂此留夜寒徐稚榻秋老仲宣楼引镜方知瘦衔杯不解愁为贫兼为养此意两悠悠将赴州次韵留别舍弟同归才数月此日复东西分袂暮云暗回头春草迷花临河水发鸟傍华山啼明夜知何处临歧手暂携北邙山晓行万古北邙坂苍茫双岭平岚深迷曙日雾重夫春城残梦随风断新愁逐晓生乡园重回首千里大河横新安道中古戍马嘶风雄关接大东生青嶂合岭断碧流通岸柳侵衣绿山花照水红醉吟欹客帽人在画图中崤关崤坂高无极崎岖欲到天中低岭树水际俯村烟古戍馀秦垒残碑记汉年二陵风雨地驱马意茫然永寿县县僻戍楼稀春寒鸟不飞山风侵瘦骨岚气湿征衣雨细石磴滑深村径微异乡风景别惆怅旧渔矶早春绿意催新柳芳时独闭开病多成性懒交寡得身闲明月惊春梦清风破醉颜自能消好夜何事买深山梦归漳上寻故居不见成首二句因续成之天下无家客关山任转蓬孤城千嶂黑残夜一炉红燕厦栖何处鱼书远未通数行离别泪空洒梦魂中冬夜对月千峰明霁雪百里见纤毫水落平沙白天空紫塞高虚窗穿竹影凉砌走松涛空有南楼兴何时遂大刀华州晓行晓色开林表鸡声隔水闻清溪随路曲官柳到桥分雾气朝含雨山痕远入却怜刘梦得此地惜离群青山斜不断迢递亘秦川宿雾初消日高峰欲隐天车声破残梦草色入新年千古关中道临风独黯然武安雨夜斋阁和愁卧山城入夜清骤雷惊客梦寒雨暗归程多病思家室长贫望友生怜才无复古高枕独伤情贾氏废园何年歌舞地亭榭未全ㄨ游客不到处野花春自开泉声流复咽山势拱如来回首思乡县苍茫感劫灰登易州西山平生爱山癖况乃久风沙石润苔痕滑溪回柳势斜两峰双抱寺一水暗随车应去桃源近临流见落花出都道中落尽嗣宗泪谁怜原宪贫饥寒低七尺文学误双亲命蹇都成拙交深转似新他年封楚后莫忘有恩人雨行细雨斜风里书生匹马行饥寒离骨肉贫病误功名远树笼烟暗遥天透日明穷途羞一哭总付与诗情送人秋试柳岸看鸣棹槐花正拂衣关心千里别极目五飞月落水势阔日高帆影微秋风方破浪壮志莫怀归待月待月梧桐院新秋露气清轻数行白高树一枝明暗入疏帘冷频移曲槛横遥怜青海塞千里夜沙平中秋乡居为世弃农圃作生涯阶植忘忧草庭栽蠲忿花病多诗懒做贫久酒难赊空负中秋月来穿竹影斜夜坐病多人不寐秋夜坐何长犬吠荒村静蛩吟短砌凉月光窥户白花气入帘香赖此风光好愁怀一半忘黄滨杂咏愁见新来事携家作舌耕依栖唐夹寨怅望宋罗城堤断河无迹碑磨字欲平凄然感身世不独为羁情何处居堪卜萍踪暂此淹庄孤犹近郭地硷独饶盐架板为长几编芦作小帘还愁窗太暗难见字纤纤风景虽殊地依然绿绕村苇生新雨箭柽发旧年根遣闷惟锄草嫌嚣且闭门地偏心未远惆怅共谁论院狭墙遮屋虚窗月到难事烦书任废花少鸟还残夏韭昂难买秋茄老始餐晚凉何处好时步断桥看送门人李庄入都此去程千里扶摇望汝抟选言须雅洁制胜在波澜易水秋多涨燕山气早寒此身还爱惜莫但记弹冠夜明柴毓秀由深谷浮沉路已长泥中惟养晦泽畔且含章日晚辉初发时昏德更光映川珠减色结佩玉同良疑月穿虚壁如萤满素囊欲知身显处众影正潜藏知非集七言唐体诗原编四韵诗十九首旧宅新筑渐剪荆榛辟草莱茅斋新葺少尘埃墙低不碍观天眼院小犹容看月台帘幕迎风晨自卷轩窗临水夜常开莫言地僻无人到昨日催租县吏来焚香扫地无馀事茅舍春幽似蜀江因爱鸟声勤插柳为贫月色懒煳窗篱疏好过蜂儿队帘破宜穿燕子双向夜忽疑身待漏卧闻屋隙雨淙淙溪水流回旧岁春人情物态两同新知时鸿雁寻芳草乐水凫戏绿苹尚可吟诗非甚病犹能酿酒不为贫偷闲自酌酬佳景共此心情有几人朱公子兄弟枉驾见过巨卿克日到蓬庐文举忘年拜纪初有甚留宾三白饭无他下酒一床书随风庭户香应遍映月丰姿玉不如从此夷门添气色夜来新驻信陵车宿窦店征马长嘶出凤城少年作客为浮名已无东ト留人住惟见西山送我行经济有怀还入梦乡园多难独关情月斜门外频催起愁听晨鸡四五声元夕感旧长记儿时经此夜春城遍处踏华灯笙歌雷沸成千队烟火星飞近万层市上彩龙当月舞街头竹马看人乘十年回首成兴废残雪连天满地冰孟津两岸青山相对起大河中断暮天开惊涛浸日如追电怒浪乘风自吼雷垒沙平埋折戟荒林烟断有沉灰黍离麦秀都何处惆怅东流水不回函谷关绝壁连霄一径通黄河春涨接山红仰驱征马登天上遥见行人入洞中惆怅一丸封陕右仓皇六国困关东于今四海无争战草绿沙场古戍空登庆善寺豳风阁接天石磴千寻起趺地金身百丈开山骨破残成栋宇云根吞吐入楼台平芜不尽连青塞翠嶂无端落玉杯援笔欲题流火句恐随风雨蚀苍苔秋思低垣短砌卧苔痕秋老山城似野村万里星霜催白日一窗风雨逼黄昏惯尝滋味惟离别常傍乡关有梦魂无那更逢重九近登高客思共谁论岁暮即事寒林隐日冬将尽宿雾笼城晓未分皇涧野烟青欲雨紫薇晴雪白如草枯秦卒烧山数穴暖豳民塞向勤独有客游惊岁晚不堪惆怅更离群留别韩州画熊几省授衣秋锁钥秦中镇上游自许骑驴逢吏部不烦仗剑谒荆州驿临渭水冰初绽马出函关梦尚留回首青山迷远望梅花片片促离愁赵北口烟迷洲渚水迷天万顷平湖一径悬隔岸燕山露头角缘堤赵戍列星缠三关晓日开金钥两淀秋波浸画船欲问宋辽征战事鱼帆几片草芊芊送同年李旭亭令石城新膺黄绶壮心生南下征帆一叶轻锦似士元宁待制琴缘毛义且须鸣疆分梅岭成花县山接金精号石城独有故人心重别梦随寒月渡江明客馆书怀生抛骨肉缘蜗角独立关山逐马蹄肯构自怜黄卷在倚门应恨白低雪埋驿路书难至月暗空城梦易迷岁晚游人归未得凭轩极目羡乌栖临坛岗立马临坛思渺然乱峰无路碧迷天春深滏水涨新雨日落鼓山生暮烟离别自怜长似梦文章虽好不逢年马蹄明夜未知处满地野花心共然春暮即事惆怅盐车困太行破除无策是思乡白千里暮回首明月满楼春断肠山气袭人衣袂湿泉声入梦枕函凉经年漂泊浑将惯且觅神农却病方山行牛象嵯峨足下生一家谋重一身轻乱峰深谷日将落瘦马远天人独行山势断时荒庙在泉声落处野桥横极知行路非佳事八口无田待笔耕重五五月五日沙河店敝衣黧面归乡时乱韬日不成雨高柳斗风空织丝车中驷马无此命日下五色谁复知佳晨未至心烦惋肠断千门艾叶旗续入四韵诗七首楚王镇怀古将军事业轩天地百战无如救赵时鉅鹿不缘烧甬道关岂得竖降旗霸图已尽乌江畔故垒空传卫水涯惟有遗民思旧德至今犹拜项王祠礼部试归夜坐罢试归来昼渐长雨馀庭院散微凉浅深影移平野上下蝉声噪夕阳坐待露风侵袂湿卧闻花气入帘香此身已分林泉老有梦无因到玉堂自咏家贫身病两相牵不望寒儒到木天穷巷车来将十载故人书断已三年花怜寂寞秋犹放月伴凄凉夜不眠独有文章缘未绝愁时开卷即欣然绿添次第春风染旧枝千条争傍大堤垂惯遮天外离人眼早动楼头少妇思向日渐添张绪影临流初展太真眉啼莺漫喜藏身密怕见飞绵满路歧红减一番风雨度前溪粉坠脂消满大堤几处绮窗飞锦片半庭芳草湿香泥攀时已惜枝头少折得休辞帽影低未便尽随流水去留教词客彩毫题和广平孙学师寄赠原韵十年踪迹隐牛耕征迈空劳赋嵴令抛已输新进贵赠绨休倚故人情春来陋巷看花笑午趁浓阴听鸟鸣何处好风吹好句有人犹解惜狂生邯郸七夕天上乍逢欢好夜人间初别怅新秋闰迟乌鹊三旬会贫折鸳鸯两地愁酒酹丛台空对月云迷漳水漫登楼吕翁仙枕如容借愿入黄梁梦里游再续四韵诗三首心绪少岁流离志未摧中年心绪转多哀千番回避闲仍到百计驱除醒即来旧恨已成胸膈痞新愁惟恐笑颜开若非黄卷能宽解此日多应到夜台再续四韵诗三首登西山白寺一上高峰见万山屏围带绕白间嶂痕差互层层翠岭势纡回处处弯古刹无人花自艳幽崖多洞石常斑直西更有奇岩在应待秋风试一攀再续四韵诗三首戊申除夕明晨五十儿时曾记戏庭闱转眼风光鬓已稀才薄敢言将眼政过多犹恐未知非痴凯久惯何须卖家室漂摇不羡归但使有男绵祖德此身甘老钓鱼矶附录四韵诗八首乡试后赋秋雁引吭北去同依日振翼南来独冒寒满地秋霜孤影落半天夜月一声残江迷衰草衔芦远水落平沙集泽难最恨年年空往复忍教踪迹似纲官中副榜后戏作应是天怜失意频秋来暂许住成均蓝衫已觉开箱旧黄顶都惊入眼新半喜半忧今日意欲歌欲泣此时身乡邻未识长安事问是生员是举人白燕拂水衔泥淡月中霜毛玉羽素心同弄春不觉穿云幕听语方知到雪宫楼锁梨花香带雨帘开柳絮梦随风回头却笑乌衣客野草斜阳滓太空纱窗半遮半露得人怜薄雾轻绕帐前满径花香春暗透一庭月影夜偷穿黄梅欲过闻疏雨绿草长留染细烟只有幽人偏隔断朱棂咫尺恨长天雪弥陀一尘不染坐墙阴翠竹寒风响梵音身化三千浑似玉庭飞丈六漫疑金团成衣钵空中色炼就冰霜世外心莫怪日高寻不见本来无我又谁寻秋燕垒和韩州韵惆怅乌衣草半凋疏帘无复污书瓢丰城月冷迷双剑邺水风高失二乔笼竹草堂怜往事石榴华屋忆芳朝谁吟随客空梁句落尽残泥故国遥细君寄衣并诗至赋此答之读罢回文泪满巾鸳帏刚是一年新不嫌德曜如卿丑却惜粱鸿似我贫客馆病迟归去梦征衣瘦称别来身明年准拟攀乔木款语妆台莫怆神赠内潦倒牛衣病后啼携家暂寓紫山西安贫大爱梁鸿妇好德何妨许允妻晓爨疏烟经雨湿夜吟斜月入帘低但教相敬如宾友宋玉登徒理亦齐晚秋清流道中年来多病怯登程强着征衫起晓行红叶一林秋欲老苍山满眼雨初晴绕村暗烟浮色隔岸雷喧水弄声风景犹堪资眺望敢将辛苦怅离情将至馆舍得句鞍离髀尽几年华书剑飘零岁已赊回首半生惟有泪伤心四海更无家秋风满树鸣黄叶落日长河带白沙多恨且拚今夕醉犹堪下酒菊丛花知非集五七言绝句五言绝句十首古意午梦人初觉迟迟出绣帏梁间双燕在不忍更惊飞自警才睡便有梦才醒便有思不知一日中何时是静时一片一片玉无瑕爱护惜磨砺非无温润姿何时始成器春日昼长垂柳处门掩落花时但觉肠都断焉知断为谁乙酉除夕一身辞故园千里度新岁不如田舍翁骨肉同一醉论诗常恨谢灵运不见李太白妄谓古今才于人止一石对酒万事不如意一身只自怜对酒莫斫地携诗聊问天独坐烟气如气帘纹似水纹昼长人独坐花径雨纷纷春日细雨春濡柳轻风晚落花砌幽生草碧城古带烟斜拟游西山至新店不果行未遂看山志空怀访友心惟堪临绿水独自洗尘襟七言绝句三十二首公子词银灯尽后玉漏促独入芙蓉帐中宿春意恼人眠不成闷唿童子唱新曲秋燕词甲第连未许依萧条独趁晚秋归人间何处无门户莫向乌衣巷口飞春暮眼见林花大半开壶中有酒莫停杯等闲放得春归去满地榆钱买不回出都堤柳青青绕旆旌归途何事不伤情春风未信长杨赋吹落人间尚有声新丰市满目青山巷陌斜垂杨深处暂停车新丰门户于今改鸡犬多应不识家咸阳渡汉殿秦宫尽绿苔咸阳渡口鸟声哀古今无限兴亡恨渭水东流自不回京邸有怀冷雨疏窗欲夜时秋深古寺独牵思人生好事谁兼得小宋文章道韫诗暗雪打窗灯烬落明河垂地月华凉可能入梦人千里惟有归家字数行无题垂杨何处不停车十里红楼隔槛唿惆怅郢中无宋玉风流从此属登徒玉腕殷勤捧玉卮主人如梦客如痴麻衣瘦马不自觉正是心中无妓时惆怅惆怅明珠几暗投世无知己便应休龙泉宝剑埋尘土自有塞光射斗牛偶至故巷见瓦砾为沙埋尽漫兴楼台瓦砾莽然平极目寒沙际古城惟有石坊依旧在半埋尘土半纵横春夜山城夜静锁千峰小院无人花影重归梦欲回天未晓半窗斜月五更钟和张卿花间杂咏之二蓼花礼贤台下记残红十里斜阳两岸风自入山城寻白石故园秋老水烟中老少年角齿盈虚不两全莫羞ウ淡度芳年樽前留取惊人色次第秋风倚暮天访李琪园同年适值午睡因眠客榻不惯缁尘陌上行闲寻供奉谱清平主人未觉客亦睡满地绿阴春鸟鸣酬吕东山荆山三献未知名六载离群自课耕已分此生田畔老梦魂飞不到春明柳色催人重北来老僧心死已如灰同乡谐子多英杰珠玉相形愧不才野人性喜无拘束乍入都门众眼惊不履不衫何处客漳南卫北一狂生渐增马齿人同弃久伴鸥群我自哀感尔故人犹念旧新诗吟写向金台过河南村题隆天都土地祠深沉寝殿碧檐垂金像庄严画壁奇多少梵宫过景福此乡独重社公祠韩公学行冠三唐一表回澜万古香犹向村为土地此身敢惜钓沧浪送高赞府玉符北旋作吏漳干二十年归时两袖尚依然长安相识休相问种种凄凉尽可怜盛名题柱艳同僚屈指鹏程路不遥漫想河阳花满县微官并付与春潮典尽冬衣又夏衣罢官长是断晨炊破窗漏屋阴寒夜廉吏方知未可为翻书独坐镇经秋一病龙锺不自由偶尔天晴风色好倩人扶掖看街头揽辔南来共几人妻孥亡尽剩单身止馀堤畔累累冢赢得行人泪满巾添得文姬慰暮年中郎情绪一欣然岂知官罢妻亡后四顾无依倍可怜雁行情重不辞贫嫂侄相依度几春身病囊空浑小事至今官罢为何人记得华堂宴客时衣冠满座品燕丝只今试数桥头柳折向离筵共几枝率笔魏晋文章尚屏除宋元诗见欲何如可怜看得临清志便笑韩门不读书大名秋晓轻寒漠漠透窗纱客梦惊残未到家细雨酿秋人不觉满庭飞尽石榴花游羊城山两岸青山夹水长半山一径入苍茫偏怜眩目惊心处满岸黄花十里香层峦曲曲失西东骇浪惊涛雪卷空立马羊城山半望一川红树水声中知非集桂窗乐府选水龙吟凭栏日极秦川桃花零落春将暮云横烟断三峰如削亭亭可数玉箸悬空青萍插汉翠微深处算登临胜境无如此阁将秀色平分取回首故乡不见最伤心少年羁旅客游倦矣不堪更是斜风细雨流水光阴恼人天气愁肠万缕到何时许向青天仰首问惊人句又梦回月透窗纱隐囊寒枕添秋意迷离院落晚风吹堕冷香流砌偷过疏篱倦眠苍藓夜阑人醉问婆娑日下横斜水畔谁堪共芳魂倚暗上珠帘不觉立西风几多憔悴故园何处惟同泪眼模煳相对仔细新诗参差认是飘零满地忆秋容老圃重游甚日踏幽香碎木兰花慢记燕山同客风雨夜几经秋正茅店孤灯霜林落木无限离愁那堪故人还别送飞鸿天际去悠悠落日马嘶衰草残星人渡寨流烟波遥隔晚稠望远怯凝眸纵湿透征衫把残征袖也则难留今宵一杯清酒且高歌畅饮共绸缪后夜相思何处凄风凉月空楼百字令征鸿归尽问如何不唤燕山游子夜雨萧萧茅店冷人似黄花憔悴梦里乡关心头驿路动是千馀里西风不定扁舟欲倩谁系惟有灯下离骚窗前周易常伴刘伶醉痛饮狂歌人不识都道少年情味逐柳随花求田问舍肯损平生气鲲鹏毕竟一朝飞入际满江红春惜谁来人只管惜春不住思量起从前事事都教春误弱柳几曾知雨困娇花自不嫌风妒枉多情写尽断肠诗伤心句餐不得桐花乳穿不得杨花絮纵为春病也春还无语有恨几杯田舍酒无聊一首闲居赋是庄周蝴蝶梦初回蘧然悟又临水登山送不尽萧条秋气树外故人何在暮天无际贫久望穿毛义檄病多拭尽王章泪最伤心一馆似官难穷如此饱不得千年史卖不得千金字甚经纶满腹文章满笥城下不逢韩信饭人前莫乞周瑜米到而今青眼望何人唯吾子蝶恋花雨气苍茫吞远树小院轻寒暗向疏帘度梦断故乡无觅处青山遮却来时路滴尽珍珠山欲暮斜倚阑干谁会闲情绪明日准将花细数归期还恐花难据忆秦娥秋何处梧桐院落冥雨冥雨一川衰草四山红树珠帘不卷西风暮悲秋况是吟秋赋吟秋赋重阳过也塞鸿无数花非花花非花是风絮逐暖来随春去舞逢绣幕更吹开飞着游丝还绊住又花非花是轻雪素自怜寒偏发满庭玉芷蝶无踪几树梅英人不折又花非花是灯芷结艳红凝轻紫落时常使梦魂惊开处先傅明日喜又花非花是花影折去无看来冷乱铺阶砌不关残暗上帘栊谁复省水调歌头多少不平事抚剑冲冠少年慷慨犭旬世援手不辞艰一日风尘失足几处交游下石惟恐死灰燃袖手看成败相较尚为贤飞腾志今老矣复奚言让他英俊当路拂袖入青山辛苦蓬茅任我打叠精神看汝得意到何年时势一朝变霜翮起秋天金缕曲妓女年庚小更无凭牙行斗秤媒人道好野老村中谈国政巫觋许教神保尤可恨春闱试草区出心肝成底事便孩儿绷去何妨倒圈与抹任房考齐东野语从来巧漫讥评离骚屈子南华庄老太史文章千古重舛谬依然不少还未算全无分晓最是而今谈古迹试推求人地皆荒渺堪一笑问囊枣附佚诗西安马蹄行不息迢遥度西都气乍离合山光时有无雪消秦岭出山落灞陵孤惆怅春风里经年怨客涂卜居卜居烟火外扫径薛罗间地僻柴为壁庭幽雪作山白心自静落日昼常闲薄暮无他事焚香待鹤归二馀集顾颉刚案语予读东壁先生行略知成孺人着有爨馀诗文二卷然自订目则作细君诗文稿一卷书名与卷数皆不同而其兼有诗文则同一九二八年居粤得识李仲九先生大名人也叩其有无东壁箸述不见于遗书者仲九允为访之越一月而以二馀集见示则即爨馀诗也为之大喜书凡二卷爨馀吟为嫁后作绣馀吟为在室时作然观晓一诗云遥忆天涯双白归宁何日泪千重盖适东壁后同出陕西之诗则绣馀吟中固不尽在室之作又白燕之题知非集中亦有之又与此同韵疑东壁就婚州时夫妇倡和之作也其书有诗无文当非完帙然即此残存者观之什六七为伤离别致慰借之辞其伉俪之敦笃盖有大过人者东壁处境虽至坎坷犹得一编终成其学是必闺房敬爱之情足以调和其生活而消释其牢愁乃有以致此至其赠君子诗云近来学古益成癖独坐搔首常寂寂唤之不应如木石忽然绝叫起狂喜数千馀言齐落纸写形写声使吾侪得于百载之下想见东壁先生治学时精力专注之容态讵非一快事乎行略谓孺人既卒先生为之传系于诗后今此本亦无之盖彼乃定本而此为孺人生存时所传钞者安得他日发见其文并得其传而重刊之此本仲九得自王守真先生王先生又得自姚晋檠先生一九三一年秋姚先生又从范廉泉先生处假一与针馀吟合钞之本见示遂得一校敬对于四君致无尽之感意一九三二年二月十二日顾颉刚记又案此书既以大名两钞本合校择其善者从之将发印矣忽得袁洪铭先生自广东东莞来书谓有家藏二馀集钞本可写寄闻之狂喜乞其手写以贻念此本不知如何流传岭外或与大名本有多少同异可资考核颇涉悬猜一九三二年五月中邮至拆视之乃与大名单钞本一律如九日赠良人寂寥亦误作寂寂送三兄归里故国亦误作故归实不及合钞本之善故今仍依合钞本写定然非袁先生之见示亦无由知此单钞本曾传钞而至于粤东也一九三三年一月二十三日颉刚再记爨馀吟序余从先大人宦关中时年十有一矣先孺人始教之识字读唐人诗数十首先君公事之暇时命与兄姊为偶语暨年十四五侍先君侧见人有以诗呈裁者则喜动颜色辄不自揣遂学弄韵欲承一日之欢然先孺人课女红严无暇读书亦未知讲求声律是故所作多小儿语亦有不成章者于归后家綦贫无人代操井臼诸劳苦琐事无不身亲是更无暇学诗然舅姑喜读书因未尽弃旧业舅多病每呈诗至则为一破颜失所苦而小娘亦略知声律常唱和于针线刀尺间顾所作多率意过即弃之所存无几也其后数年随良人设帐于外颇有暇时而客中亦多感触故诗多异乡之作近岁从良人宦于闽之罗源署中少暇因集旧稿为一帙题曰爨馀吟又阁中所作未忍尽弃另为一帙题曰绣馀吟附于其后未忍忘初也夫女子以德为贵诗非所宜况余诗无所长又何足为轻重但心有所感景有所触不能自己聊以记事言情非敢言诗也大名崔氏妇成静兰自序二馀集爨馀吟大名成静兰着怀远深闺兮寂寂独坐兮徨登崇台兮远眺见下来之牛羊春鸟兮双飞和鸣兮翱翔怀远人兮何及步踟蹰兮入房意萧条兮就枕梦君子之仪光故衣兮谁补见之兮心伤兮未言复远去兮他乡风飒飒兮透户月皎皎兮照梁夜漫漫兮不寐泪凄凄兮沾裳送君子入都悲兮生别离况是新相知从此似春蚕日日添愁丝青簟夜不眠残灯心俱然离情可与共此别恨经年别离非不苦所苦甚别离萤窗须努力春色莫教迟八口沟隍里双亲望眼穿敢将儿女泪沾洒向君前怀远惆怅连宵风雨频征衣制就寄无因遥怜卧病长安客谁解绋袍赠故人水后九日呈姑野水犹环屋荒城三两家又看归白雁不复对黄花爨罢吟新句针馀奉晚茶曾闻敬姜语劳亦不须嗟魏台晚眺野水绕孤台月明旷远目缘堤绿树斜参差见茅屋双棹何处来渔歌断复续雨过暑全消尽天新沐星月落水中微风碎珠玉只此可忘机何须觅林麓春日新居即事奉赠君子数家寥落不成烟惆怅从君几度迁小院花多妨踏月闲门客少好参禅夭桃坠露红沾袖弱柳牵风翠拂肩只此堪为偕隐处柴桑应不羡平泉武安即事蓬门书迥野花香自卷重帘对夕阳山色入庭青似黛泉声过雨沸于汤尘中踪迹凭谁识庑下萧条已共尝从此不须施绛帐与君归去伴沧浪夜坐赠君子小院微凉夜疏帘不上钩山风欺袖薄溪月下庭幽废学怜君病常贫讵妾愁乡关何处是醉后莫登楼闻雁万里来秋塞关山夜度难月中孤影落天外数声残思妇停砧听征人和泪看年年愁见汝乡思正无端再送君子入都又向长安去临歧泪暗倾敝衣羞把袂瘦马怯登程捧檄应须喜怀书岂为名杏林春正好早慰依闾情赠君子崔郎卓荦志不群胸藏经济人莫闻有时慷慨论时务沛如黄河向东注近来学古益成癖独坐搔首常寂寂唤之不应如木石忽然绝叫起狂喜数千馀言齐落纸五行三正细剖分创论惊天思入直欲扫除千载惑岂效小儿弄笔墨半生辛苦文几篇才高可惜无人识长安虽去每空还十年憔悴长途间且同煮酒开心颜一嘲飞腾遂厥志平尽人间不平事雾树双扉破晓开满目飞雾雪庭树玉雕锼砌草珠攒结望远不分明迷离光皎洁天地造化顷刻成瑶草琪花不可名蓬莱瀛洲竟何处恍疑身在玉京住须臾雾尽白日见满庭无路花零乱寄张夫人知己真难得深闺何处求别来将十载离思欲千秋落落空回首星星已上头何年重握手洒泪话新愁哭天佑四十始有子娇弱不离怀三年不能行一旦归草莱独坐空庭雨使我心如摧柔肠千百折点滴欲成灰安能学佛老清静寂无为自尔归山邱使我常悲辛举箸思尔食闻声思尔呻拂枕思尔睡睹器思尔陈推之不能去辗转泪沾巾此身岂我有上有垂老亲挥泪强出户安可不自珍遥题陟庭叔浮图谁为叔写浮图伯仲题咏如联珠又见君子浮诗移家欲住陌西山陲岂为女子不解事几番开图不我示浮之图虽未瞩浮之意亦已熟但图富贵等浮未写芝兰如水流嗟予四十苦无子终日凄凄不能已虽无富贵萦心曲犹有忧愁来梦里安能如叔万事不关怀流水浮任去来雨后川原雨过客情酣涤尽尘氛见远岚落岸水声喧似瀑隔溪山色碧于蓝浊醪藏得恰一斗野菜挑来刚半篮且喜晨餐犹可供不须惆怅乐高谈夏日山村即事小院独踟蹰下窥见幽壑山鸟任去来野花自开落睡觉北窗下日高帘影疏爨馀容我懒闲课侍儿书棋声出洞口茗色浮碗面长夏漫消除小鬟问针线虚窗少人迹心静梦亦闲鸟声深树里细碎落庭间头白未有子寄居山之隅辛苦教娇妾殷勤侍病夫洞里人初起窗前日尚低黄莺未全懒犹趁晓凉啼妆罢对明镜白发已盈头犹有少年心问郎花开不貌丑羞临镜才疏怕见人只宜山谷里岚峰自为邻溪上雨晴天气爽约伴采青芹细草香侵袜微波绿漾裙泉声如漱玉峰势似奇共憩桐阴下罗衣染汗芬九日赠良人寂寥孤馆逢重九坐对黄花伴客寒短萧骚羞落帽壮怀磨灭懒弹冠文经百炼终须达家已三迁尚未安岂必上林无树借知君性本爱山峦频年南北复西东闷里登临眼暂空两岸苍苔微雨后半林红叶夕阳中新来有恨惟浇酒老去无家尚转蓬莫使繁霜侵客鬓今朝且醉菊花丛雨中有感春阴漠漠雨丝丝独坐深闺愁锁眉客久归家翻似客悲多逢喜转添悲夭桃堤外红将绽弱柳门前绿欲垂对此不堪思往事小窗强读少陵诗山村苦寂门人杜谠言送菊至喜成二律寂寥蓬户秋将尽闷里欣闻送菊来乍见黄英开笑口急唿小婢破莓苔香侵冷袖身亲灌影拂幽裙手自栽从此东篱添逸韵恰逢家酿熟新酷暂停刀尺饮疏篱时觉寒香落酒卮冷艳乍添新体态幽芳不减旧丰姿能经岁月缘开晚要耐风霜故放迟怪得此花无俗骨仙根原自少陵移山行误人小道峥嵘插霄汉误入可如何冲草缘山转悬车跨水过壑深气重林密虎踪多出险惊魂定堪怜鬓欲皤寄从子应龙艰难绝不数仙霞别汝南来到海涯觉后涕痕双袖湿梦魂畏险不归家寄侄作肃艰辛历尽暂时安万里相从侍伯鸾官舍环山朝雾重女墙临海夜潮寒才疏事简亲操易德薄民蛮佐化难若问罗源近消息新诗寄与阿咸看苦雨一自入春来十日九阴雨幸有一日晴朝雾直至午阴气袭衣裾湿潮浸肺腑我本河北人何能堪此苦君子久欲归宦橐乏资斧凄凄何时已廉吏可为否寄良人怜君客里重为客使我愁侵复病侵老去更添恩爱重闷来不觉酒杯深暂时小别还成忆如许离情已不禁何日方归冰署内齐眉举案两相斟戏成口号只缘欲积且休钱裙布钗荆似昔年为问且休何处是洋洋满纸派匀捐黄莺儿四首一自到罗源地当冲百姓蛮才疏最怕差难办酒席怎添公馆怎安长随乌合难驱遣苦无边制差才过又接道传单一自到罗源送降人备站尖百般需索心无厌鱼肉不鲜使费要添解官软弱谁能劝苦无边这番刚过那起又来全一自到罗源吏胥疲册籍繁差提饬锁真无遍谁说你冤那管你贤文来总是言参办苦无边早知如此后悔杀从前一自到罗源仆思归友欲还清贫难过频兴叹债主催钱典衣过年万民争颂中何干苦无边急来拍案谁教做清官二馀集附绣馀吟大名成静兰着春寒翠袖临风怯虚窗晚乍晴山深常积雪春老尚无莺映日萝阴薄穿篱蝶粉轻锄花课小婢书带逐阶生中秋对月忆故园女伴佳节更新晴开筵月倍明碧梧流有影玉露坠无声砧杵一时急榆千里情故园诸女伴何日遂欢迎春雨梁燕回残梦深闺倦绣时开窗香满屋花径雨丝丝送三兄归里又送三兄去迢遥故国情十年经几别千里复孤征班马嘶残月村鸡下五更家园春正好花柳逼清明霁望雨声尽夜晓风轻柳翠花妍倍有情一抹岚光山似画白断处野人耕白燕又向雕梁觅旧踪衔泥轻掠曲阑红差池别院梨花影下上疏帘柳絮风玉翦碎愁香梦断霓裳罢舞画楼空倦怀借尔浑消脱白璧光摇绣幕中晓发埋古戍驿楼空回首秦川失旧踪双眼望迷千里月寸心敲断五更钟车迎晓露征衣湿马踏春溪野草茸遥忆天涯双白归宁何日泪千重针馀吟稿顾颉刚案语去岁予等游大名得识姚晋檠先生秋间晋檠来平出此书见示盖假自范廉泉先生者东壁有妹适刘观成昔在考信附录中知之刘家藏有成孺人画菊一帧直至五年前始被焚亦闻崔衍随先生言之独至其妹之名字及其才调则绝无所闻见今忽睹此为之拊掌成孺人爨馀吟序云舅多病每呈诗至则为一破颜失所苦而小娘亦略知声律常唱和于针线刀尺间所谓小娘即指幼兰崔氏一门能诗习而俱化故幼兰亦喜吟咏且以针馀题其稿示取法于其嫂之绣馀焉晋檠所得于范先生者有二本其与二馀集合钞者凡四十八首迄丁丑年六月亢旱京都大雪因而有感止其单钞者又有七旬自叹以下十篇然溢出者多不类如忠肝义胆在闺门犹可解也至于志气冲霄汉常怀报国心空怀治国志不得定干坤似非昔之妇人所应出东壁常谓古书篇末多后人附羼之语此例得毋亦用于此书乎诗以嫁前所作为多风格虽嫌平弱而婉娈清扬合少女身分及其既嫁则质直干枯叹才尽矣环境移人一至于此是知成孺人垂老作黄莺儿尚以滑稽之语自相嘲谑盖由于夫妇之交相抚慰故处境虽难堪犹得不改其乐而幼兰则未有是也卷末附妇女奇谈论述其长妇杨氏事惜下半缺失此题殊不显豁或指夭亡之次女附于妇之身而作之谈话乎予辑东壁亲友文字及其故实为一编幼兰之作原当入之惟以其独成一书非出钞辑且夙与二馀集合订不欲变其旧故仍置之二馀集后谚有之爱其人者及其屋上之乌今录此书毋乃类是一九三二年二月十三日顾颉刚记雨霁雨后天初霁停针倚画栊萋萋芳草碧淡淡野花红入坐茶香薄穿帘日气融闺中同阿姊携手笑东风病起偶作年来多病懒裁缝翠幕轻开野草茸新柳拂楼烟漠漠碧波映日水溶溶风前宛啭莺声滑雨后朦胧蝶睡浓彩笔慵拈书未就半窗明月夜闻钟新秋雨夜风飘桐叶入雕栏冷雨潇潇阵阵寒停针女伴谁相问独自吟诗到夜间九日对酒看花怅雨蒙荒城那复惹秋风每逢佳节思诸姊不把茱萸插坐中和次兄赴馆高儿寨原韵送大兄入关同归方半载雁侣又东西辘辘征车远萧萧班马迷孤村风俗异长路燕莺啼去去难为别一樽清酒携上巳怀张氏堂姊寒食思君处春归满院芳何时重会面携手看春光书怀芊芊绿草又春天日暖风和倍可怜花下鸣琴常自乐年年惟愿笑尊前即事云浓窗自黑院静雨初霏花落一枝瘦苔生三径微其二纱窗听雨时滴滴细如丝只为吟诗苦翻忘刺绣迟寄张氏三姊八年离别乍相亲西望云山又六春何日归宁同绣阁窗前携手笑声频雨夜书怀和大嫂韵飒飒西风吹薄裳更烦苦雨送秋凉寂寥旅馆愁孤客迢递关山思故乡蟋蟀声中催夜漏春飞处忆行装埙篪孺慕谁同我问视晨昏慰北堂忆逯氏四姊成安新柳依依触我愁登楼闲看水中鸥可怜独立窗前影转瞬韶光忆旧游秋雨步家大人原韵时大兄在北都风雨潇潇湿碧苔绣馀闲自绕楼台已怜满目秋将暮无限离愁雁送来和二兄归城中故居原韵蟋蟀灯前促补衣杏梁又见燕南归水馀破屋犹容膝风过闲庭忽掩扉三姊于归鱼信杳长兄出外雁书稀双亲独累吹篪客幼妹痴愚未识机重九何处登高赏闭门王谢家几人同白酒独我插黄花罢绣方裁句唿鬟为煮茶龙山已往事今古不须嗟家大人赏菊代作落帽谁家兴闲来就菊花东篱人未醉邻酒可能赊纺车同长嫂赋弦正轮圆运不穷丝抽万丈疾如风谁知无限经纬意却出闺人织手中寄陈氏大姊砧杵遥闻怯倚楼黄昏望里暮收萧条小院桐阴瘦惆怅寒庭玉露秋远水连天明月冷荒城匝地野烟浮埙篪对处心如醉欲向征鸿寄别愁送二兄会试时大兄先已在都草绿瀛洲暖莺啼上苑春联飞双凤客同作看花人除夕以病不得与家宴年年椒柏酒岁岁我先尝可怜今夜酒不得侍高堂但为身多病非关孝思凉早晨承色笑阖室乐无央八春诗春还春色美春日倚春台春鸟啼春树春去复春来春草春方动春花春月开春暖寻春伴春酒饮春杯戏赠二婢着柳东风景正妍双鬟争笑倚秋千彩绳低拂裙拖地月入斜窗未肯眠夜坐怀三姊西及长嫂东独拥薰炉火正红绣针初罢夜方中光穿朱户一轮满影度重楼几点鸿弱体清癯人寂寞寸心牵扰梦西东凭谁说与无穷意写向新诗诉北风夏日偶兴绣罢看窗午吟馀觉昼长帘开来燕语人困厌莺簧柳色侵衣碧花风过枕香重楼幽静地随意到羲皇长嫂偕兄馆武安一行雁字几何曾地岂衡阳到不能应是左芬新有赋武安纸价一时增其二残灯独对小窗幽寂寂虫声欲替愁多少襟怀无计写一行雁字正横秋春晴东风着意到帘帷细雨才收添绿肥烟柳枝头莺乍啭露桃花底蝶初飞闲烹雀舌偕兄语醉染貂毫倩嫂挥放眼春田芳草外青莎短笛牧童归闻笛落梅何处起宛转出重城可惜今宵梦何能诉别情梦中作寄大嫂大名成氏飒飒寒风画阁幽清宵夜雨泪双流遥怜黹绣谁同伴两地相思一样愁月夜登重台极目漳川上荒城似画图月明人语寂烟静夜村孤啸听蛙声聒金看鱼泪唿微凉多病怯风露冷罗襦其二寂寞空斋里登临晚乍晴柳阴依浪转波影澹沙明雨过蝉声乱风来蝶粉轻遥看新月上绮阁夜弹争拟仙子洞中怀晨岚重迷仙径胡麻可共浆水清花自艳风Й草含香乍会干坤别离思日月长百年空有梦无路访刘郎二兄在都梦中寄二兄千里驰驱只一身离家数月傍风尘遥怜秦市单衣客有几绨袍赠故人赋得好雨知时节雨暗芸窗黑风高石燕轻王孙归怨湿父老悦春耕卷帘看细线隔幔听微声明朝甘雨足岚带绕孤城感怀独坐残灯夜凄然心俱灰自嗟新旧事何若在天台不寐有感开卷窗前夜已深空阶点滴冷难禁自怜薄命愁如许写向新诗泪满襟送女伴归里忆汝初来时宛若如┶爱尔卫夫人素与成兰契相聚五六年倏尔忽分袂今行虽不远后会茫无际明年雁归来莫使空相忆题画菊醉后杨妃别样妆裁成婀娜玉肌香生前不与群花比留取芳魂独傲霜夫子就学二日即归因感乐羊子而作君乃乐羊子愧妾未断机所以学不成相对空嘘唏慈母命咏金雀丁香桃花三事小院花如锦春深二月时雨润黄金嫩风翻白玉脂左右芬芳茂上下影参差遥知洛阳处更有一株奇秋雨怀夫子在外雨湿苔初嫩秋声老碧梧可知窗下客杨窃馀书其二金风飘败叶四处起寒砧欲寄回文锦劳君动别心自悼拜佛常求寿吟诗慰北堂课儿思曹母举案愧孟光昔时比翼鸟倏忽参与商众人同炊食取妇各分浆泉水儿女饮藜藿欢成粮新妇为饿鬼次女葬路傍夜寐缺毡被日出无完裳险衅成疲病颠沛方寸狂追思父母言何可衷肠仰天惟叹息嗟乎空自伤感怀二首薄命从来缺五伦广寒宫内谪仙真闺中弱质如男子黧黑羸膝何处陈生男育女已成空五十馀年一梦中少米无柴随夫主夫荣子贵付东风成氏长嫂寄侄原韵曾闻闽地有仙霞不许闺人赴海涯贫苦只因儿女累饥寒冻馁向谁家秋日哭王氏姑母灵座前日月光辉性格慈柔肠欲断永离思窗下蘩勤教女几前阅史自传儿锦帐乍空人寂寞妆台仍设魄迁移西归鹤驾诚遐逝无限伤怀寄万枝丁丑年六月亢旱京都大雪因而有感六月飞霜雪为雨怒恼穹苍旱干土只因世人多鸱类不重爷娘重儿女七旬自叹忠肝义胆在闺门一生碌碌似浮旧时女伴多为鬼只有饥寒丐乞存偶兴志气冲霄汉常怀报国心闷来寻知己南窗一曲琴言性刚烈丈夫性忠义心自存空怀治国志不得定干坤悲痛三首力尽马牛婢子身蓬头赤足敝衣人三餐炊爨犹嫌懒不念劬劳多苦辛一生辛苦无人晓屡逢谤突何时了愧我贫穷天地间不如走兽与飞鸟遍体疼痛少人知井臼亲操泪暗垂满腹愁恨思往世真心耿耿独自悲翁姑弃逝三十馀年几变更耳终朝不可听但得树窠安寐室沧浪之水濯吾缨望雪四野茫无际梨花风乱舞飞来衣袂湿穿窗更穿户风雨夜坐忽忆旧日此时长妇杨氏夜送绵衣暮雨纷纷涕泪潸朔风折骨敝衣寒室中只有痴儿女膝下空存伴夜阑贫妇生成辛苦命智拙更痴庸伏蜡常炊爨春秋衣敝同摩锅兼洗镬曷汗并补缝吾乃儒家子不能争雌雄附文一篇妇女奇谈论孝妇者乃魏邑杨氏讳源之长女也生于干隆壬辰九月二十一日子时妇周岁其母段氏即卒父鞠育成人继母王氏亦贤既长约媒氏聘与长子永宁为妻妇性纯孝善侍其父父患呕血之疾期年不愈妇寝食俱废衣不解带药必亲尝不离左右因其祖葬余其家见妇举止端庄可谓窃窕淑女焉余顾谓人曰子宁不肖然有此妇可承吾家宗嗣矣余志亦足矣时年干隆辛亥冬十一月二十一日即成婚礼妇既于归果能侍舅姑无异父母小姑小叔如同胞姊妹也取妇廿馀日忽各分爨妇即亲操井臼昏定而晨省进膳奉姑宁好顽狎邪逆妇昼夜苦劝读书而宁终不听反被秽言污触妇怏怏不乐常痛其父夜则泪透其枕日则不能下咽嗟乎刘氏祚户将衰有此贞静贤孝之妇安能存乎余之次女聪慧俊异出众余素爱之授之以诗过目不忘女四五岁时余有采薪之忧女便撮土为香而祝祝曰勿使我母病我长孝母腊月廿七日忽发痘即死于元旦矣余悲伤不食妇亦不食相对而泣余每出妇必尾其后归必问与何人言言之何事惟恐在僻野处涕哭又作斑衣频戏以开姑之颜余有疾妇扶持坐以待旦宁有私畜必藏以待姑至而发妇勤纺绩宁恶之遂不谐伉俪之欢妇郁郁成疾是年夏月妇食藜藿未尝见于齿秋九月初十日生一女十一月廿三日妇即卧床褥矣夜作亡女言吾乃母之次女七岁鬼魂也腊月十九被次兄所害在嫂之身日久矣人皆艹收田笔残稿顾颉刚案语此残稿一册前年范廉泉先生发见于大名去岁姚晋檠先生持以来洪煨连先生为之考考定为艹收田笔之初稿及艹收田缀语之一部其说缜密而可信东壁先生之私人生活尤为宦闽六年中之生活观此益可明白其与人书札于作令时所屡屡慨叹者不外数端吏玩民蛮事多掣肘一也地系冲途差使络绎二也前任亏空时虑赔累三也此既成孺人黄莺儿之所咏者也至其与朱松田陈海楼之书一往情深足为师友矜式与海楼书更可与考信附录中海楼来书合看于以知考信录与王政三大典考之刊改次第知非集拾遗缺失虽多而可知今存之本先生由旧本删去者之题目为何其今本虽存而终被删于定本者又为何斯固一快事杂说推阐人情以明率意论古者之非疑为考信录释例之前身噫先生定稿未刊者皆焚于滇南矣何意丛残弃掷之稿转得保存于河北而吾侪亦得赖之以识先生之墨迹岂非艺林之大幸耶一九三五年四月二十八日记于苏州知非集拾遗扪虱歌乃余未学为古诗时戏作赠栗上林三首因其体涉应酬故皆不以入稿题画三首则偶未存稿而后遂忘之者其馀三首皆订集时所删因有所戚不欲尽弃并取而附于此梦中送别李琪园因成短韵寄之琪园与余乡试同年交相善也以癸未进士入翰林时方以检讨授知县尚未谒选已如梦梦中仍送别琪园从此去泪尽不忍旋而我性独拙感君重故旧不肯遗附摘句余少喜为诗三十岁后曾自订弱弄集删去者近半及订知非集时删去者十之六七矣暇中偶忆及之间有一二语足解颐者未忍悉弃聊摘录之如左想不足当大方一笑也古体四岁读门联解辨平与仄五龄授经书便知质疑惑观叔读周易从旁画奇扌力听父讲春秋背面说故实县侯赏骏才金盘赐果食从此更发愤旦夕务学殖夜寝常五更朝餐每日昃携书拾薪刍带经摘萝菔时会终难料天心未可测泰山参天高半日巅可陟北辰万里远举头见紫极不然事耕耘壮怀寄稼穑不然学着述为世开茅塞文章苟表见名山永不蚀乍别嚣尘地息肩山水州主人重夙好胜境相携游杨花密雪布槐影疏流大行列作屏易水环为沟泉声引风雨石势盘螭虬奇峰断忽起密径寻转幽律句未夜先愁暗当冬转爱凉看书嗔字小写赋恨篇长眼疾与花同岁月以笔作生涯识药缘多病甘贫为少才月明新雨后山断暮中雾含关月小雪压塞低塞柝随风断边城入夜寒清夜月千里平沙天四垂气乍离合山光时有无雪清秦岭出日落霸陵孤今夜长安月如何只独看天清闻笛远梦冷到家难七言律句村从隐隐林中出人在青青陌土行回首暮将万叠伤心秋雁正双飞高文直与斗星齐应笑嬴秦烈焰低润笔幸能亲雨露画灰今已隔泥飞如飞白中写行似行书月下排一字常思补衮职人文会见贲天阶字耀金光春日暖笔穿纸背暮开兄弟相依聊若一主宾有分亦同人惜赋原夫虑多偶失事罕万全探隋珠以弹雀吝一篑于山巅天与不取前功尽捐悔之无及比比而然于是仆本多情怛焉惋惜拍案欷掩卷不怿若深痛乎予怀神不宁者累夕有如乐生提旅深入齐都弹丸两邑指日成诛谗人交构惧罪逃逋降城尽叛遂失海隅至若张良发愤欲雪韩耻东游沧海阴求力士博浪潜踪狙击天子误中副车大索不止若乃武侯出师祁山乘胜三郡来归关中响应任违律之参军失街亭之要径陇西之地尽亡偏安之势遂定又如鄂王北征朱仙大捷太子宵奔幽燕震慑义士争迎临河欲涉忽奉诏以班师降金牌之重叠此皆义关宗社事系生民大功垂就一跌不振哀九京之不作能勿痛惜夫古人若夫贤为民望善乃国纪或应运会而后生或培百年而后起况夫贾谊学期王佐士元才非百里道济乃万里长城宾王亦一时才子张元三辅之奇材邓弼阙中之壮士均宜宝此善人勿舍失所者矣而乃鹏鸟空赋骥足难舒人主生其疑贰宰相吝其吹嘘石上题诗反逃身于异国市中舞剑终藁死于蓬庐数奇不遇可胜惜欤别有宠姬易带爱妾换马老侯氏于宫中弃昭君于塞下亚还打凤恨大中之粗豪粪鲜开花怜国香之艳冶此其人皆丽质芳姿窈窕淡雅遇人不淑负兹娇姹怅佳人兮难再得堕泪珠兮如洒所以令千古蛾眉短气者也至于池荷并蒂清姿如雪夜半萍开一枝忽折大宛竹杖天下所稀削而圆之以漆为衣使绝世之奇种竟埋没其芳菲更有兰香馥郁桂影婆娑凄凉空谷寂寞山阿草木有知伤如之何而况醅覆左思之词赋火焚李贺之诗歌又何怪乎幽人逸士凭吊山河怅世界之缺陷不禁涕泗而滂沱嗟乎天意久渺茫人事多错误岂成功之取忌亦全美之招妒恶草能长茂好花不久开世人皆欲杀吾意独怜才叹已往之不可追兮又何贵乎悲歌慷慨而惜之也哉杂说五则孔子曰其言之不怍则为之也难子贡问一言而可以终身行之者曰其恕乎盖人之为言苟欲自顾其行则必讷然有所不敢尽其于古人也详其时势人情位之所值才之所堪与年月之先后这里之远近毫厘不失然后敢为论说一有未悉则惟恐吾一旦处古人之地而亦不能自行其所言也今之论者则不然不考时势不察人情不问其位与才年月道里之先后远近斤斤焉求古人之瑕惟恐其弗得此其意但欲成我之言而已岂真有顾行之心哉慕容绍宗之讨侯景也兵久不决高澄使诸将往助之诸将皆尤绍宗绍宗曰来日君等自与战当知之来日果战皆大败几死赖绍宗救乃免故责人则易自尽则难谚曰鲍老当筵笑郭郎笑他舞袖太郎当若教鲍老当筵舞想更郎当舞袖长多大言而少成事岂非古今之通患乎凡此之类不可悉数姑举其着者一事明之苏氏论汉昭烈罪其不当弃荆州而入蜀岂不谓荆州者据汉沔连吴会进窥许洛而有馀乎果如是虽吾亦将罪备岂但苏氏已哉不知此乃刘表之荆州非刘备之荆州也汉尺牍与朱松田丁巳年罗源寄接读手札得悉近况并荷眷眷旧雨之情但不知系何年所寄目下又在何处道远鸿稀消息茫茫亦可伤矣弟于丙春选调闽之罗源于七月间到任闽中风气全异他省吏玩民蛮事烦缺苦传讯则不到案催粮常亲下乡兼以权不自由动多掣肘无罪不能救有罪不能地方事一毫不能整顿固已尸位素餐矣兼以文书旁午而吏胥常不在衙地系冲途差使络绎又承前任废弛之后积弊累累稽察不易事事皆须亲督每日卯起亥眠无一刻之暇又足悲矣且当清查之后县小而贫捐赔种种入不敷出粗衣素食犹不能给欲归则无路费欲留则惧入于清查案中未知将来作何结果亦不复望吾兄之辱临也回思舌耕之日竟是神仙境界何况晚香堂畔耶因便肃泐数行奉候起居亦不知何日寄至滇南也与朱松田戊午松田行后十一月罗源寄数月谈心得慰三十馀年饥渴之怀幸何如之乃翩然遽返无计挽留转多一番消魂别况不知三哥亦同此情否也昨因制差初过囊橐拮据又闻不日旋省然后往浙内顾多忧不能厚赠一壮行色心殊慊仄别后每一念及辄为怅惘兹闻制宪拟由福宁赴浙因念三哥归后滇万里继见难期欲尽此心遥遥莫必窃料广丰署内亦当有旬日之盘桓用特差再具银一封十两库平赍赶前途投送望为察收见覆是荷抵家之后倘以所余少加经理使可长为娱老之资则善矣舟车劳顿诸惟珍重专此布悃并候旅安统希心照不尽愿言第三札辛酉十二月省城寄辛酉十二月初六日在福建会城值前遗赴广丰役回接奉吾兄三月内手书备悉近况艰辛且慰且怆来札言弟宦况太清是以不能久留此殊不然凡人遇合皆有数在而财尤甚惟耐心者能待时耳吾兄曩到罗时逢弟调帘归后又值大差往返所费已多且弟方谋告病计算请咨之费归途之用惟恐不给是以不能多赠致于吾兄无救于困而弟亦常留馀憾也若稍宁耐岂无从容之时弟在上杭时盖无日不为兄惜之今弟已于十月十二日卸事将及两月现在省中守候咨文归途舟车之费虽可约略计算而请咨之需索守候之岁月实不能以预决且现亦无妥人能送至广丰者若邀天之幸使弟得早领咨文明春至浦城时定当专送广丰署中尚不知吾两人之际会何如耳恐廑尊怀先此奉覆并候近祉不宣第四札壬戌二月初八日归至清湖寄岁前曾具一函由广丰寄上未知已寄滇否今弟已于新正十二日得咨十七日启行拟既迂道广丰面交陈介存转寄微赀不意二月初二日至浦城而介存已于正月念五日赴省不得已人赶送省会二百金嘱其到滇面交以为修建之用因已卸事并无妥役可信是以迟延至今非敢为出纳之吝也此布并候近棋余详前字不赘与陈介存履和丁巳五月十一日罗源寄丙辰七月抵罗源任民蛮吏玩事杂途冲绝无能事官亲代理一切俱系亲办兼之前任交代不敷款目纠缠经三任监盘而未结敝精劳力卯起亥眠无一刻之闲以故前两接手书并读尊大人函谕俱未暇裁覆何况文墨一道高阁尤不待言古人云一行作吏此事遂废每一念及悔不可言至于缺之寒苦差之赔累仅免亏空而自奉无异舌耕之日犹不在愚意中者也且此地风气回异北方非惟号令不行并传人亦不能到案政府掣肘旧俗难更平生志愿至此毫无所施尸位素餐归兴浓于山色矣兹于五月初十日复接手札乃以循吏儒林相期岂知其已为簿书俗吏耶愚虽素好考核然常不敢自信今岁所为明岁辄复窜易补上古及洙泗两考信录近已多所更定乃吾介存竟以旧本梓令人骇绝是彰吾过于天下耳岂爱我乎朱子将易箦时犹改诚意章注何况吾辈庸人王右军一点一画失所辄若眇目折肱愚亦同有此癖介存何不相谅也如是则尧舜以下诸录安敢复令介存见望介存于已刊者勿印未刊者停刊已印送人者索还未送人者弃俟有定本再行奉寄亦不为迟也不然俟吾终身以后尽以吾介存刊之又何患焉家眷系同来熊罢尚未兆亦不敢望也事忙不暇缕述惟略陈大概容俟政暇细寄一切此覆并问近祺临池惘惘洙泗录备览一句移之甚是前因吾介存言不当立杂录一门又周南二则不当列入除泽篇暇中因复改定别出考终遗型二篇而删馀泽杂录总论三篇名其三篇中所引辨或分入考终遗型二篇或竟删去其详俱写书中阅之自知但未记其次第补上古录初本凡特书提纲者加补字详志其事者从传例故刳木二节凤鸟一节皆无补字然其义例近已大加改正虽未成书而胸中别有一部补上古录在亦不较此区区也重刻少刻依愚见皆不必增减重刻即削为空白少刻则添注一字无碍也其馀目下皆不暇览俟览过再寄闻可也又及第二札丁巳八月罗源寄月前接手书及书样数纸既裁覆并力阻刻书之事从令亲棠村先生处转寄西江矣不料鱼雁相左前字未达而书已送至接阅手书深为骇叹以未成之书遽尔问世贻人笑柄奈何奈何祀三正二考尚略可自信至考信录二种则犹大须改正乃今既亦如此更无方计惟望介存于未送人者中止已送人者取回悉行焚去如必不肯焚或于总分标题处悉加未定稿三字其中大可议者易一叶既爱我之至矣顷问来役知尊大人先生到省二载并未一扌耳县篆虽西江与闽贫富不同然省邸终属清苦何用此不急之费亦非所望于介存者也闻广丰缺颇平善前任亦无亏缺可喜之至尊大人古貌古心德厚福长固当有此际遇耳若夫闽省情形回异他省簿书烦碎吏玩民蛮而罗源又系冲途苦缺兼承前任亏空废弛之后徽输日扰整顿无方不但尸位素餐一毫不能兴革仍复晨起夜眠刻无宁晷竟将诗书一道付之高阁亦殊贻笑于大方矣到任已及一载结犹未出自念敝衣蔬食一钱不敢浪用然犹仅免亏缺县贫如此既在任十年亦不能代弥前任之缺清查以后法令甚严身家讵宜轻掷以故常有去志少待积数百金敷归途之费既当苦求上宪容其旋里异时或纡道广丰盘桓旬日亦未可知要之亦莫非定数也介存既有宿恙宜自爱惜好学固是佳事然较之身则身为本而学为末当为父母重此身为天下重此身不可徇一日之好致婴疾病如晋皇甫谧可为股鉴倘因苦学致疾与好色贫口腹者亦不甚相远也余书虽都携来然殊不敢自信前在都时作有经界考俟稍暇当抄寄然恐又付之梓则不如其已耳此覆并问近好不一与陈介存履和戊午九月罗源寄松翁在署日订行期催促作札固是簿书碌碌然每一提笔千头万绪竟不知当从何处说起罗源小县事本不多无如当冲沿海刻无宁晷抑且事多掣肘经理为难非惟书史遂废而因劳致疾与吾介存略同是以今秋调帘入省闱竣后既以乞归之意面白上宪未蒙允许窃念闽中作吏赔累多端今幸仓库无亏可以脱身岂宜久恋意欲迟两月后再行赴省苦求未知能遂愿否若更因循则明岁当大计例不得病免归期尚遥遥也闻广丰缺尚平善盖天留此以待贤人君子者殊为忻慰寄去唐虞考信录稿四卷三代经界通考稿一册此考与前三代正朔通考经传祀通考共为一书日王政三大典考此俱已成稿者其三代考信绿尚多缺漏及应改之处未便寄览当俟身轻日从容订正再寄可也倘能克遂鄙愿归途当纡道广丰作旬日之聚畅谈一切此不能尽言也外寄佛手茶叶二种希查收此问近好余不一第四札己未七月二十四日上杭稿八月十二日寄去岁役回时闻吾介存尚卧床间不知近日已全愈行动如常否也道涂赊远音信难通令人怏闷松翁别时值调帘初归大差过境赠遗殊薄后虽遗役补送然终未满此心至今歉然愚自去腊赴省面禀各宪以病乞归未蒙允许而抚台语尤决竟不得已复归罗源今春调署上杭愚又赴省再四面辞不允又不得已于三月八日卸事四月二十五日接上杭印矣簿书讼狱碌碌终朝何时复得阖户摊书享神仙福也言之长叹上杭密迩江西以为可常通消息乃到任来询之土人俱莫知广丰何所大抵上杭偏南颇近会昌瑞金闻直北八站有白水有水路可至建昌不知建昌至广丰有无水路可几许里也今特专差往候并令探查路径若可通舟将来告病得允时既可从此过常玉山未尝非相聚之一机会也暑气熏蒸统维自爱书不尽言松翁何时离江西何时可至滇并寄知之余不一外附寄图章一副画一幅与陈介存履和庚申七月初上杭寄客岁接吾介存手书以尊翁大庆嘱馀一言顾簿书录录非惟无一刻之暇而意烦心碎亦无由强牵入文字一途也庚申元旦辰巳间新正事毕得半日暇即屏人坐小阁构思甫漫草一稿未及点窜而仆人已告席具即着衣冠延幕客方逊坐饮酒间忽外禀本府有手书至折视则系钦案制台已委粮台星夜来矣自此拘人下乡办差点解复有命盗各案陆续纷沓上府者两度过道台差者又两度直至五月夏公始至上杭于二十二日接印以为可以少闲而二十三日即奉藩台札调连夜赶赴行辕旋随还上杭辨查抄事至初六日往送藩台回又因交代限迫宵画赶办逮十三日始送各项册于新任越次日乃能寻得前稿而改窜之言之可叹亦可笑也交代幸无欠缺但监盘未委仓未盘回任尚需时日又不知能免调帘与否俟赴省时当苦口恳于上宪俾得归里然未知命竟何如也倘如所愿当于启行后迂道广丰作旬日之聚不知介存于何日赴公车望先寄一信以便临期酌定不至相左则善矣此问近好不一第六札庚申十一月初十日回罗源寄使来得接手书知于近日赴京此亦大佳事况出之父命乎但宦途艰阻作吏不易而以弱体跋涉长涂亦宜善自爱也愚于八月十五日自上杭起程沿途担搁至九月二十三日始进省垣本期早赋归来而时会未至竟不到已于十月二十五日回罗源任前所云迂道过丰者亦不知为何年事矣久事簿书经史悉置高阁虽有旧作一二都不暇厘正上杭卸事后颇将上古洙泗两录更定上古录已抄有另本捡出送阅洙泗录尚未抄毕俟异日再寄可也唐虞录前已寄阅今虽小有更定无大异也其馀都未敢自信而自中秋后碌碌道途悉针箱箧今虽履任尚未移入署内行李都未开视匆匆遗人亦不及细检也此候近好并望高标余不一又辛酉十一月初十日罗源卸事后寄客冬接来书已具函裁答今春遣价赴都复寄一札至今未接回音春闱失意自属时命未至但不知赴挑何如现在已回丰署当复留京或赴他省也海娇地僻音信茫然令人郁闷愚归心久迫解组无由九月间离任部文始到闽省业已委员接署于十月十二日交篆矣交册虽经早送但盘仓请咨皆需时日未知年前能起身否迟则在正二月间矣介存明春北上当于何日望寄知一信俟临期酌量如尚及一晤当由浦城迂道广丰快聚旬月否则自衢州北去矣洙泗考信录今已抄有另本前所寄已刻数十部因未慊意尚不敢轻示人然既已刷印又未便弃置因于暇时抽去二十馀页另易十馀页补刻之虽较定本尚未尽符然或无大疵累矣今特人去二部并将抄出稿本统寄去明春倘至广丰当将十馀页之版留之丰署以便补刷也三正祀二考本系三种因壬冬相晤时经界考尚未脱稿今已补行刻出当共为一部统名王政三大典考兹寄去二部并将新刻者另寄十部以便合订祈为检收尊大人福履想应康健宦况想应遂意祈为请安朱松老来罗时值大差往来又方图告病预筹归途之费以致未能厚赠至今为之不乐惜乎其命驾太早不于署上杭时来也不知近日亦有信到否率笔询问近好纸短情长馀言不尽第八札辛酉十二月省城寄役回接阅手书得悉近况并知尊大人委办铜斤殊为萦挂宦途不易得失无常愚所以决志辞归也然尊大人既精神甚健处之泰然既亦无可虑者至于赔累一节据愚闻关中王棠所言其乃翁运京铜时俱系亲自经理不委他人俭于自奉所领路费亦足敷用并未赔累一毫又前在京师时有新例斤两责之厂员块数责之解员此虽为京铜而言然外省恐亦当依仿此也惟愿尊大人善于颐养不为道途勤劳所累吉人天相早回原任是所祷祝耳所索文稿现留罗署他种亦俱未及改定且介存行色匆匆已送者尚不暇披览又何以多为旧板既不能携新板十馀页亦似不必赍去如有机缘可以早领咨文统俟至浦城时面行商酌可也朱松老叔侄理应帮助但闽省请咨最难所费不赀卸事以后有出无入咨文一日未发则有馀不足一日不敢定曾有同寅告病因请咨致资斧俱罄流落闽省者自度或不至此然现在亦无妥人可送曩上杭卸事后曾差衙役进京银绪俱被拐逃莫若亦于至浦城时送至丰署较为稳妥然未知天意如何也兹因使回率笔致覆馀不一与陈介存履和壬戌二月初八日归至清湖寄前接手书当即具札付来役赍回思已入览矣愚于正月十七日自福省起程因雨过多脚夫迟延至二十六日始抵建宁即遣役星夜前赴广丰约于月初相聚并面致朱松老之项不料去役于初二日至丰尊大人已于二十五日起程赴省数年离思止因旬日之迟不得畅淡一切以慰别怀时也数也夫复何言朱松老遭此艰难恐其悬待甚切而愚路费之外亦尚幸有馀财可推不得已役送赴省会二百金祈面为收明亲交松老毋致参差是望道远人单财物未便多带且朱笏山业已挑发邻省想亦无待于远水之救也道远人单亦未便于多带专此达知并问近履余不一与广平王亲家以下五首并嘉庆二年五月内寄夏景舒迟绿阴绕舍想老亲家先生课耕树下摊卷窗前清闲快乐何羡如之弟于六月抵福省七月到任民蛮吏玩缺苦地冲兼之前任亏缺颇多交代难办卯起亥眠常无暇刻每自笑多此一来也舍侄年少诸事全无主意去家五千里无由管束教诲所望老亲家时加训戒并喻令爱不惮烦琐劝谏于闺阃中庶可不致流荡子之与婿分虽异而理同总宜爱之以德不当姑息若纵其所为将来流荡必至冻饿反所以害之耳丈人乃有服尊长女胥谓之半子督责戒饬不得谓之过也妇人爱夫不在日用小节惟能劝之以正使能自立乃为善爱其夫非徒爱夫即是自爱舍侄果能守分读书令爱必不至于失所设其吃酒赌钱亲近匪类将来令爱岂能平安度日但观杜令胥便是前车之鉴纸短思长笔难尽意惟望老亲家怜此苦衷代为舍侄令爱谋永远之计是所祷切与逯懋如久不相见想兴居定康吉也弟本命穷之人处馆常不过数十金仅给朝夕出任又得苦缺复遇苦年去岁免粮兼连办大差菲食恶衣尚赔累千馀金今春始能完补乃知命有一定即为官亦无益也先姊没已十年窀穸未卜前者犹恃有甥在岁岁催葬今甥又亡矣此非三哥之责而谁责春秋责备贤者况三哥分则家长情则至亲岂容坐视若待重甥长而后葬则亡人之得安遥遥无期矣伏望三哥慨然自任使令兄与先姊均得早归泉壤不但幽冥衔感既姻友亦必共称义举人之爱其同胞谁不如我弟不能忍于先姊想三哥亦必不能忍于姊夫也闻棺椁惧已漆成此外不过酒席杂费尽可从省度西院之力不难以办但少人为董理之耳万里寄书情殷词苦万望三哥怜而勉之幸甚与刘从龙别后东至台庄登舟南历淮扬苏杭泛钱塘江逾仙霞岭于七月十三日抵罗源任罗源民蛮吏玩缺苦地冲文移烦多兼前任有亏空屡次核算交代卯起亥眠常不暇食虽有山水松竹之胜竟无暇时得以观览甚悔有此一来也且去岁免粮又值连过大差赔累甚多一钱不敢浪用今春始免亏空之卢然亦苦矣与徐融川忆昔都门需次朝夕谈心并承戚谊关情照料一切飞光如驶别来一载于兹梁月帘风谅同兹缝卷也愚于七月到罗源任山城蕞尔吏玩民蛮且地当浙闽南北之冲送往迎来几无虚日一行作吏卯起亥眠以视村居教读闭户着书此境渺不可追深悔多此一来也倘积有盘费即当速图归去则晤言聚首为期正不远耳附上土宜二色聊展芹私希哂存是幸与杜承考不见数年矣京师千里之隔闽中两月之程每忆山房握手黄华偕游不胜今昔之感巽五入学闻之甚喜更当从此勉力勿ㄨ初心弟自正月选授罗源三月归家即拟赴府面别而事烦限迫不克如愿旋于六月抵闽七月十三日到罗源任矣福建民蛮吏玩全与中原不同平生志愿一毫莫展而缺又贫苦即以利言亦无可贪者虽有山溪泉石松竹之胜而簿书鞅掌竟无观玩之暇回思在西山时闭门着书真神仙之乐也官兴索然归期在迩久欲卜居西山不知究以何村为善便中望为留神是祷署中苦无办事官亲诸事皆须亲理如此远道能者不来愿来者又不能求如自新讠刃言辈竟不可得奈何与王端植三年二月寄前者仓卒遣吏未克札候乃蒙手翰下颁愧感奚似闽省风气迥异北方非惟寒暖不同而民蛮吏玩权不自由竟使平素读书之愿一毫莫展亦可叹矣本拟即以病辞因前任亏缺太多上宪难于措置迫弟代垫千金县小缺贫一时难楚以故未得如愿少待事有端绪即当归休耳古人云一行作吏此事遂废碌碌簿书原非豪杰之所自命念吾端植先生闲居弦诵书翰消怀真何啻神仙也因便布候近安附致土物数种希为哂留临池神溯与族弟荧五年正月寄戊午岁于罗源接吾弟手书得悉近况平安为慰闽中事琐罗源地冲苦无暇时兼之家乡远隔以致音信多疏良可叹也愚素性迂拘不耐世务屡欲退休未蒙允许去夏复调署上杭事益繁而民益难理不知何时得返家园赋归去来也乃吾弟反以为苦尽甘来亦未知闽中之情形耳但显吾弟拣勿至闽中即是万幸道中与门人张自新七年四月寄辛酉腊尽谠言至闽中得接汝字并悉近况平安慰甚所言岭南诸处田房具见留心又喜甚也我于十月十二日卸事十一月半交代已清因到省领咨时需索过多是以延至正月十七日始得起身又因路途阁至三月初九日始自杭州北行过黄河后尚须进京大约五月半方能到家也花园庄卢村二处皆好我作宦不爱饯所以宦囊甚薄止可如此打算若大产业则力所不能矣所说府城之房尤为良策然总须到家一看当面酌定也但我又有虑者人情风土非一过所能知住之数月然后可见且即使乡俗淳良而既无宗族又无亲戚若非有二三东家学生相与维持亦未免于孤而难立所以我意仍欲往西处馆但可有馆有房不必计其束修富者随其自便愿送柴米者听之不拘数送银钱者一概不收贫者银米俱免送若汝与谠言来者并不须自备火食与我同食可也惟幼学则断断不收虽千金亦不肯教也我虽曾出仕然自奉无异在家时切不可谓如今局面大与前不同我若爱大局面又何必辞官归家乎便中汝可先为留意待我归后面商可也骈语间存余自经水以后移居礼贤台前护城堤上堤傍外城之址而宅背城外向门前狭不容车其台则魏人相传以为段干木之遗迹也余弟迈得首句余代对之负郭陈平巷诛茅庾信居附额山不在高可以栖迟不望如人富贵但求与我清闲无求于世方为贵惟有文章堪慰我有得于心未是贫不因贫贱妄求人惟有文章堪慰我不因贫贱妄求人惟大英雄能蠖曲岂有文章惊海内有真学问定鹏飞要留清白在人间岂有文章惊海内要留清白在人间集前人句映雪囊萤稽古羞为干禄地袍脱粟传家幸有疗贫方家务虽劳未费啸歌犹足乐吾庐诚小尚容卷轴不为贫蔬食味偏馨岂为家贫乏刍豢闲居情最非因命薄谢簪缨新晴山微雨树侵晓烟薄暮深春花高秋月吟啸其间微躯复何求哉紫阳经涑水史昌黎文少陵诗南阳表彭泽词典型犹在丈夫当如此矣附额何陋之有自有乐地别有天尚志先慈及弟服除后题北堂日暖思萱草南浦春回忆棣华新纳侍妾兼有迁居之谋日暖香闺双梦燕春深乔木早迁莺余年五旬以外多病无子书以自勉欲绵世泽须修德要享遐龄在养生连岁苦旱饿者载道漫题传僻书痴甘把逢迎输俊杰敝衣粗食得无冻馁即神仙乞伏馆中山添新岁寿收拾江山诗卷上春似故乡多消磨岁月药炉中收拾江山诗卷上消磨岁月药炉中传僻书痴家中旧聊也至乞伏颇闲地亦清雅漫改其对句书之传僻书痴甘把逢迎输俊杰棋声诗韵犹堪溪壑作神仙前传僻联改而书之附额风景不殊嘉庆改元京邸候选欣逢初载一年经始日恭祝万年千里欲归人一年经始日千里欲归人才见早春莺出谷更逢晴日柳含烟集前人句罗源卸事后志喜向山野藏其迂拙把功名付与英豪福建危地也仕宦者视为畏涂仙霞岭之半有关帝庙庙柱题一联云进来福地非为福出得仙霞即是仙余解组北归至庙前具酒教自庆因为续其下云进来福地非为福当自种福以脱危机出得仙霞即是仙莫更求仙致生妄想自罗源归里后苦无居宅次年春蹴居西山孟村漫题山林地僻堪藏拙何处卜居非逆旅名利心灰只爱闲有时摊卷即康庄何处卜居非逆旅有时摊卷即康庄邻汤庙而居慨八迁之自古卜孟村而宅知三徙之非多崔东壁艹收田笔残稿大名崔东壁以四十年之力着书三十四种共八十八卷其弟子滇南陈介存以刻师书为毕生事业鞠躬尽瘁死而后已然书之未曾刻者尚十五种共三十三卷未刻之定稿尚存霄壤中否不可得知一九二九年大名王守真先生得二馀集抄本以寄顾颉删先生此东壁妻成孺人之诗集也聊可以当东壁自订目录中之细君诗文稿一卷二十年一月业于燕京大学图书馆破书堆中发见东壁知非集一册旋断其为知非集定本三卷未成前之过渡稿本四月颉刚先生与业亲至大名及旧魏县访东壁故里冀于东壁旧稿或有新发见也当时虽无所得然曾敦请大名士人随时留意查访今年四月颉刚先生从大名姚野浣先生得东壁残稿一册据野浣先生云得自大名范廉泉先生而廉泉先生则得之于崔氏某也残稿书竹纸上共三十三叶其中叶一阙后半叶叶五阙前半叶之前半叶二十九阙后半叶叶三十一阙前半叶然叶二十九叶三十一之两半叶文相接续盖误订而然耳本高营造尺八寸四分半宽五寸七分半眉端左角纸多残缺似为鼠所啮者本中每半叶九行宽共四寸三分半行二十一字高共六寸二分半文字内容大约可分三类诗文拾遗为一类多残阙函稿为一类共二十一通骈语为一类共二十五联附题额七语兹以原文披露于左其标点皆业所加唯单引本原文所有标钩销也方括弧亦业所加用以详原文中涂改钩撤签贴删易之痕迹而已│崔德皋先生遗书│清崔着颉刚案十馀年来予以辑录东壁遗书遂得与大名人士相交游赖其热心搜访几于每年必有新材料发见然皆诗文书牍之类固得借此以深悉崔氏一门之生活而与学术思想犹无直接关系也前年辗转传闻知尚有东壁之弟德皋先生所作尚书辨伪藏于广平县某家喜其为学术着作谆嘱大名友人探询卒未觅得予遍检东壁遗书及其他传状先生所作仅有讷庵笔谈等数种其读伪古文尚书黏签标记亦已录入东壁书中他无所谓尚书辨伪者意传者之非真也亦置之矣去冬在北平接张文炳先生自成安漳河店贻书书曰数年前曾闻先生不辞劳苦访东壁先生遗事于大名辙恨不能为先生助今乃于广平别有发现德皋先生全集之原钞本已寻得不但讷庵笔谈一种而己如愿为表章乞示知某诚不忍使德皋先生之心血精力湮没无闻必许付印始肯寄也读之乐不自胜亟覆书请寄谓东壁遗书尚未出版当可附刊今年二月在杭得平寓转寄张先生函发之分量之重远出我想像凡书四种综七万言是诚一大创获也笔谈之上卷为书经辨说皆驳辨书序伪古文与宋人经说者既列册首览者易见其有尚书辨伪之传讹宜矣此一卷与文集中之大半考辨古史其持论之廉悍与乃兄同其历史见解之透澈亦至相似于以知考信录一书虽写成于东壁晚年而早已定型于昆季同学之时代然则此书自必为读东壁书者所不敢废又两书互勘之下考信录中固多明引弟说以证成己说然袭用其言而未揭之者亦不在少推此而论必有先生于坐谈之顷直抒其疑古之见而未着于书遂为东壁所采撷者惜其事不可详耳东壁年七十七而先生仅三十九学之成与不成岂非天哉一九三五年三月十六日记于杭州又案德皋先生着作据考信附录中附记弟所着书其诗文为寸心知集二卷文集一卷词为梦窗呓语一卷笔记为讷庵笔谈二卷论诗者为尚友堂说诗一卷其搜集乡土文献者于文有大名文存三册于诗有大名诗存三册于故实有魏墟杂志四卷魏郡琐谈三卷魏郡丛谈金石遗文记略杂记三种在杨静庵先生所作传中有梓乡文献二卷疑即上数书中某种之异名今所见者其自身着作舍词一卷外皆已备大名文存等书未为陈海楼携以南行他日容有发见之望也张先生寄来四种云系借自静庵先生者先生清举人广平耆宿十馀年前初见是书即欲付诸剞劂详见其所作序文中今取与东壁书同刊有若符节之重合当必闻而拊掌书凡二册纸已脆绝几触手而碎其中宁字尚不避讳足证为道光以前钞本然观诗集字体劲挺墨非一色文又颇有改窜意者其独为稿本耶苟其信然则尤可珍已前年洪煨莲先生发见知非集对于写生笔迹有至密之讨论今予独处南方匆匆付印不得呈师友一鉴定之其怅恨为何如也四月廿五日记于苏州杨序古者异端在儒之外后世异端在儒之中异说横于门墙之外而能拒之排之者则有孟子异说混于经传之中而能疏之剔之者则有崔氏两先生先生者洹水人ウ斋公之子长曰述字东壁次曰迈字德皋干隆壬午同举孝廉俱不得志于礼闱以着述阐道为己任时去吾生仅百年地距吾乡仅一舍洼自为童子时耳先生之名甚熟及稍长求读其书不可得也三十年来留心搜访得东壁所着考信录王政三大典考数种其于唐虞三代之传文下迄秦汉唐宋以来之着作凡说之有戾圣经者靡不辨而删削之不使相混以误来兹山阳汪文端公称其书为古今不可无之书其功为世儒不可及之功诚非虚誉顾东壁之书得石屏陈氏为之表章一刻于江西再刻于山右祯刻于京师至今犹有传者若德皋之书则仍未之见焉其讷笔谈数条仅见于考信录之所引诗集一卷几辅艺文志亦但载其目访之魏人无知之者求诸崔氏之族亦无存矣久而不获深以为憾戊午夏与同邑王芳斋先生锦堂话及言渠为先生之外曾孙家藏钞本有其全集六卷尚不甚残缺计讷笔谈二卷文集一卷尚友堂说诗一卷寸心知诗集二卷余闻言之下不禁狂喜亟借观之其文闳肆如昌黎其诗醇正似子美其说诗主乎性情力挽当时声调委靡之习其笔谈则精于考据足证历代诸儒相沿之谬有功经传与乃兄考信录一书并堪不朽若不亟付剞劂以广其传恐数十年后并此残编断简亦不可得使先生疏剔异端之功自我而随则余滋惧矣民国七年广平后学杨荫陆谨序讷笔谈颉刚案笔谈之名闻之旧矣若禹伐三苗羲和湎淫敷虐万方诸条并为考信录所转载既辨六府三事之文亦撷取数语入录彼时推其全文当是解经笔记自得此帙方知其半论书经半载杂说而尚有拟作之读书疑焉以考证与文辞合为一编颇讶其体例之不类东壁先生于考信附录曰讷笔谈二卷已成一卷其末卷未成于以知此为先生随笔所记原非定本苟天假以年积成鉅稿则经说必与杂记相离可知也先生治学集其精力于尚书此既有书经辨说文集中又有古文尚书考及朱子彭蠡辨疑诸篇东壁古文尚书辨伪中复录其读伪古文尚书黏签标记其见解证论宛然百诗定宇后之作尚书学史者所必不当遗也且其中尚有极勇敢之创说虽同志如其兄亦不敢信而至今日乃审知为事实者彼斥伪书大禹谟龟筮协从之语以为筮后于卜不但非虞夏之际所有且于殷亦未闻东壁于商考信录云吕贤曰巫咸作筮余按易传卦画于伏羲氏不容历二千年至巫咸而后有筮恐系后人之所附会则固信虞夏之前已有之矣其洪范补说于谋及卜筮龟从筮逆之文无所考辨则亦信卜与筮并行于商世矣然迩来出土甲骨以万计当时卜礼皆可钩索而知固未尝有筮仪也亦未尝有既卜且筮之文也是知筮实周人之法所谓伏羲氏画卦者但后出之易传如是云耳又彼辨说命摈郑玄亮阴凶庐之解且曰居丧之说出于论语人不敢疑耳是直以孔子之君薨百官总己以听于冢宰三年之释为非是商考信绿于武丁一篇但辨象梦赍弼之言不录笔谈此条一字自廖平康有为以来古改制之义大显而三年之丧即为儒家改制中最要之一事论语解释迥非无逸文义乃不复可以辨护而孰意德皋先生于百五十年以前已发其端乎呜唿使考信录而成于先生之手吾知其必有进于是者矣既为补目更略论之如此一九三五年四月二十五日记讷笔谈卷一书经辨说书序不知出于何时书序不知出于何时史记三代世表云孔子序尚书略无年月或颇有然多阙则是司马迁之时已有之矣故史记多采书序入本纪世家然伏生书二十八篇无之后世因孔安国尚书序言之遂谓得之壁中实不知果否孔壁所出十六篇人皆不见而独传此序耶今史记注所引马融郑康成之说盖皆解序者也今本虞夏商书之分不知何本今虞书夏书商书之分不知本之伏生所藏耶抑本之孔壁耶抑自东晋梅赜上古文尚书始若是耶与古书所引不同或谓孔子所定然说文所引亦以周书为商书则是后汉时尚非如今书所定也尧典舜典本系一篇尧典舜典本系一篇合舜于尧者尧举舜而授以天下舜受尧之天下二帝一体也史臣叙事正如史记范睢蔡泽列传其事相因不假强合自成一篇首尾也首叙尧治天下之事帝曰钦哉以下接慎徽五典乃举舜而用之之事格汝舜以下记舜摄位之事二十有八载放勋乃殂落则尧崩而舜摄位之事终矣月正元日以下至篇末则记舜治天下之事以迄于崩段落分明血脉联贯如人之形体不可增减移动姚方兴分而为二以二十八字强增入之如支蔓赘瘤梁武帝驳之最为有理而后世终用之使尧典无尾岂复成文体乎史记五帝本纪全载今尧典舜典二篇而亦以慎徽五典直接厘降二女之事太史公会见古文而所载如此则古文尧典舜典之不分而曰若稽古二十八字之无所本可知也况孟子所引尤其明证尧典舜典二序最可疑书序之可疑者无若尧典舜典二序本系一篇何以二序其辞语亦浅率遗漏吾宁信经不敢信序也由异哉之解可见孔传之伪异哉孔传孔疏俱解异为退谓异从巳也不知此字乃从用也故蔡传谓为强举之意不考古字而止以后世之字为凭其失多矣然此亦可见孔传之伪必叹以后人所作也象以典刑一节与前后文不类舜典自正月上日以至达四聪俱系叙事而象以典刑一节与前后文不类明系告谕之词当属错简大禹谟掇拾左传缺语作经文左传缺引夏书但戒之用休董之用威劝之以九歌勿使坏四句九功以下皆解书之辞而今大禹谟乃云水火金木土谷惟修正德利用厚生惟和九功惟叙九叙惟歌明系掇拾缺语后世尽为所欺不知书经若果说明缺又何必费解缺何不全引书文而乃隐其词而详解之乎大禹谟钞袭论语尧曰篇使有韵者无韵论语尧曰篇尧命舜数言系韵语今大禹谟抄袭之却又离而为三用他语增饰之使有韵者无韵以形其陋也筮超甚迟龟筮协从乃后世语画卦虽始于伏羲而筮之名始见于洪范虞夏之际未有言筮者世本谓巫咸始作筮虽未必然然大龟见于禹贡卜稽见于盘庚元龟见于西伯戡黎而筮无闻焉龟筮协从乃后世语也枚卜二字亦不雅驯受命于神宗语谬舜典云受终于文祖又云舜格于文祖未有言受命者命者生人之事也神宗既为尧是时已殁则禹安得受命于尧乎禹承舜命伐三苗而感格之与尚书他篇所言不类战国策云舜伐三苗又云禹伐三苗而作大禹谟者遂撰一禹承舜命往伐三苗之事其数三苗之罪如君子在野小人在位民弃不保天降之咎等语皆想像郛廓通套语与苗顽弗即工及吕刑所言皆不类至于敷文德舞干羽而有苗格盖仿文王伐崇因垒而降之事而此独觉迂阔可笑尧典云窜三苗于三危吕刑云遏绝苗民无世在下则三苗非干羽可感格而刑窜有不能已者也益稷与皋陶谟不可强分为二益稷与皋陶谟本一篇而强分为二蔡氏从而为之辞谓古者简册以竹为之而所编之简不可以多故厘而二之按洪范禹贡字数皆多于皋陶谟而康诰吕刑字数与皋陶谟相埒皆未尝以简多而分也独分皋陶谟何欤禹贡九州之赋不以所入总数定高下三山林氏谓三代取民皆什一而禹贡有九等之差者盖州有广狭民有多寡其赋税所入之总数有不同不可以田之高下而准之此说大误而马端临文献通考采之盖以为然矣余谓果以九州所入之总数而分为九等则其数有定矣又安得有所谓上上错下上上错错上中下中三错者乎田有肥瘠定赋者必视其田以为赋若不论其田之肥瘠而概取之此乃后世苟且之法耳三代什一之制盖孟子大既言之然或五十而贡或七十而助或百亩而彻而田又有一易再易之分法又有乡遂都鄙之异是三代不同而一代又自不同也况禹贡乃尧舜之时之制岂得以三代为比哉且厥赋皆蒙厥田之文而言田既分为九等而赋岂不分为九等乎如林氏之言田不当言上中下而当言多寡也且厥赋贞作十有三载乃同又何以解乎林氏泥于三代皆什一之法而遂为此支离之说也禹贡三江必有南江与北中两江为三非震泽下流之三江禹贡曰三江既入又曰东为北江入于海东为中江入于海夫曰北江曰中江则有南江明矣三江自指此三者而言文义甚阴但偶未指言南江耳郑康成谓左合汉为北江右合彭蠡为南江岷江居其中则为中江故书称东为中江者明岷江至彭蠡并与南合始得称中也孔口口苏子瞻实遵其说然以经文东为北江东为中江与东流为汉又东为沧浪之水东别为沱文势证之则自汇泽为彭蠡会于汇以东始有北江中江之名必截然为三水非果如所云合汉为北江合彭蠡为南江也朱子云问诸吴人震泽下流实有三江以入于海彼既以目验之恐其说之必可信而于今尚可考也蔡注遵之引庾仲初吴都赋注松江下七十里分流东北入海者为娄江东南流者为东江并松江为三江其地今亦名三江口夫谓震泽自有三江则浔阳不有九江乎何浔阳之九江非禹贡之九江而震泽之三江独即禹贡之三江乎说者曰二句文相蒙三江人海而后霞泽底定也夫禹贡九州用既字者甚多下文未尝必相蒙也震泽底定岂必承三江既入之文而乃必以三江属之震泽耶且震泽下流之三江当明归有光议开松江时己言东江娄江之迹灭没不见而松江亦与支流无别自宋至明二三百年间三江已几于皆不可见而况禹贡之三江数千年来安知其不灭没而改易也蔡氏之说皆本之朱子其病在于执郡阳为彭蠡至参校不合遂谓郑渔仲谓东汇泽为彭蠡东为北江入于海十三字为衍文者得之又云南方地偏水急禹或遣官属往视而是时三苗方负固往视者亦未必敢深入也朱子此说甚为可笑不可解则以衍文置之亦何不可以为衍文乎止见今日一江入海遂谓禹贡时必非三江入海导河条云播为九河而今亦已无九河则又何不可谓阿自大亻丕以下止为一河入海而播为九河亦系衍文乎且即以十三字为衍文于导江亦不可通若不云东汇泽为彭蠡则会于汇何说不云东为北江则亦不当云东为中江且彭蠡在南亦不当云东迤北会于汇也是又必以会于汇东为中江七字为衍文而直以东迤北入于海为一句方合今之形势夫己不能解而遂疑圣人之不亲见官属之以不知为知经文之错误浅视圣贤余不敢以为然也彭蠡非即鄱阳彭蠡即鄙阳无确据而与经文不合则彭蠡或非鄙阳也汉书地里志彭泽县下注云禹贡彭蠡泽在西而蔡注云彭蠡地志在豫章郡彭泽县东谓在彭泽县东则鄱阳可以为彭蠡既曰在西则鄱阳未必为彭蠡矣汉志又言水入湖汉者八入大江者一而湖汉一水自雩都东至彭泽入江行千九百八十里则湖汉似即今鄱阳湖与彭蠡泽各为一地故以地里志考之而知彭蠡非鄱阳也朱子谓汉志不知湖汉之即为彭蠡而两言之余则谓班固去古为近而水道改易亦多不当深疵其说也归有光三江说之矛盾有中江则必有南有北有中江北江则必有南书法自明文义前后相蒙南江未之及耳归震川乃谓自孔安国以下以中江北江为据失之泥夫谓三江非中江北江是九州攸同亦非荆梁雍豫徐扬青兖冀也震川又言三江惟郭景纯以为岷江浙江松江为近又言先儒谓三江自入震泽自定文不相蒙而吴淞一江之入震泽底定实系于此经文简略不详耳此说尤自相矛盾既谓震泽之定由于三江之入则不当以浙江岷江松江为三江既谓三者为三江则于江既入震泽底定之文不合不得已而遂谓经文简略不详夫上句言三江而下句止承一江而言经书有此文法乎夫言中江北江而不及南江乃真简略不详者也不彼之求而此之穿凿其亦异矣陈大猷三江说能阙疑论三江者惟大猷陈氏之言为能阙疑其说曰古有九河后合为一古有荣泽后堙为地安知彭蠡之下禹平水时不有三江而后或合为一乎郦道元谓东南地卑万水所凑触地成川故川旧渎难以为凭禹迹之不可考者多矣凡舍经文而指后世流派之分合水道之通塞地名之同异以为说者以论后世之地理则可以论禹迹之旧则难也然彭蠡终可疑南江之名由来已久朱子云有欲以扬州之三江既为荆州之中江北江而犹病其阙一乃顾彭蠡之馀波未有号则姑使之僭冒南江之名以足之余按南史王侩辨传陈霸先率众五万出自南江即赣水也郑氏所谓右合彭蠡为南江苏氏所谓豫章江为南江皆指此也可见南江之名其来已久不得以彭蠡之馀波未有名号而使之僭冒南江也又东为北江入于海东为中江入于海入海者即中江北江也今以中江北江属之荆州则岂入海亦在荆州之境乎朱子必欲言中江北江非三江故遂为此异说也弱水当以在删丹者为是弱水当以在删丹者为是通鉴所言当另为一水柳子厚所言不能负芥者原未尝言为禹贡之弱水其云西海有水固谓在西域也若指删丹弱水则他所言闽有水秦有水雍之西有水皆明言其地不当弱水独作浮廓语也吐蕃造藤桥年馀而后成其不能载物有明征矣蔡传因弱字相同遂误引之吾郡成北樵先生于役甘州有弱水诗云黑水既西流弱水亦同派一则可行舟一则不负芥胡为共此流强弱不相贷折枝投清流载浮了无碍理岂今昔殊书每辞意害驱车过桥头惟颂禹功大此为蔡注所误也又按蔡注引柳文作西海之山有水焉与今本不同四海非真以海为四界林之奇南海北海说大误东渐于海西被于流沙朔南暨声教讫于四海四海者类言之也古之疆域惟东至于海无论西北二方去海辽远既南境亦不过衡山未尝至于海也闽中南越之地在尧舜之时不通中国圣人不务远略非如秦皇汉武唐之太祖明之成祖以长驾远驭为快也侯绥要荒之服禹当时盖已尽其封略而治之矣益稷篇所谓弼成五服至于五千也暨者及也东至于海西至于流沙南北二方所及者皆声教之所被也四海云者极言之也犹中庸所谓天之所覆地之所载日月所照霜露所坠也犹后世所谓天涯地角也盖古有其语相承以为言耳益稷云予决九川距四海孟子云盈科而后进放乎四海是皆岂真至于四海哉春秋传云寡人处南海楚岂真在南海哉礼记王制云西不尽流沙南不尽衡山东不尽东海北不尽恒山大约尧舜三代方域所及不过此耳宋林之奇谓扬州曰淮海惟扬州是扬州之界抵于南海冀州夹右碣石入于河河之入海在碣石之右则冀州之界抵于北海故曰朔南暨声教讫于四海朔南不言其所至者连下文而互见也此说大误北海仅青州之北冀州之东一隅之水耳亦谓之渤海渤海者海之别支也以其在青州之北自齐人言之则谓之北海以其入于青兖冀三州之间则谓之渤海汉之二郡因相近以为名冀州东西二千里北海不在其北仅处于东北一隅未可云冀州之境抵于北海也且所谓朔者自兼雍冀二州而言东西数千里而以区区之北海为境不知置雍州于何地也至扬州之界抵于南海亦未必然禹贡所叙山水衡山以南无一语及之今江西浙江之地自敷浅原而外亦不他及也其地蛮荒险阻不通于上国禹未之至也故荆及衡阳惟荆州者北至荆山南至衡阳也淮海惟扬州者西北至淮东南至海也或疑扬州之境其南辽远不当不言其所至不知圣人于蛮荒之国视同鸟兽未尝必收之疆域之中然亦羁縻勿绝不肯明弃之于声教之外故不言其所至犹之衡山以南皆为衡阳而不明言其所至惟概以衡阳则语有蕴借使近者奉天子之威灵远者亦不疑圣人之弃掷此正帝王抚驭之方亦禹贡书法之妙若必以后世疆域所及为当时之境则粤西之地属荆州且将跨交趾而南若必不以言其所至者为州境广阔则北方穷荒沙漠不毛之地乌桓匈奴之国皆雍冀二州之境矣然乎不然乎又熊氏禾谓闽越虽上古未通亦当在要荒之服禹会诸侯于涂山会稽又禹迹之所至矣既云上古未通又云亦当在要荒之服猜度可笑至禹会涂山不在会稽昔人有言之者矣胤征序六可疑书序云羲和湎淫废时乱日胤往征之作胤征古文本此而作其事深为可疑盖古文不足信而书序亦未敢以为然也尧典有羲仲和仲羲叔和叔之文羲和非一人也今云羲和湎淫又云羲和废厥职一人乎非一人乎可疑一也尧典乃命羲和钦若昊天盖羲伯和伯也羲伯和伯在国都而仲叔宅于四方此湎淫之羲和必在国都者在国都何用以六师征之乎胤征巧为之辞曰酒荒于厥邑既在其采邑而未尝据地拒命则亦无事于张皇六师也可疑二也湎淫之罪昏迷之愆废之可矣刑之可矣何用兴师动众乎可疑三也不曰胤侯往征之而曰胤往征之胤似人名非国名也不曰王命胤往征之而曰胤往征之胤征未必由于王命也可疑四也书序无仲康字不着其时史记谓当帝中康时唐志以为日食在仲康之五年经世书以为征羲和在仲康之元年然夏代未必止仲康时日食而篇中仲康不足以为据也可疑五也苏氏以为羲和贰于羿忠于夏羿假仲康命命胤侯征之者固未必然蔡氏谓以经考之羲和盖党羿恶仲康畏羿之强不敢正其罪而诛之止责其废厥职荒厥邑今经中亦全不见此意则亦工于猜度者耳说仲康者有河北河南之异此时仲康不知实在何地在安邑则号令未必能自己出在太康则羲和党羿自在安邑恐非仲康之力所能及也可疑六也陈氏大猷曲说羲和所以当征之故至云葛伯不祀不过其身自得罪于祖宗而汤以为始征学者不疑汤之征葛而疑胤侯之征羲和者过也此说亦殊愦愦既果如所言羲和之罪过于葛伯而汤于葛为敌国仲康于羲和为天子其理势同乎否乎且谓葛伯不祀汤始征之者书序之陋也观孟子所言汤非以不祀征葛也为其教童子而征之也陈氏未读孟子不足与辨也胤征之伪即一首一尾可见胤征之伪既一首一尾可见肇位四海殊不成句且是时夏方微弱太康失国在外仲康继之譬如主人居宅为奴仆所据主人寄居别业此公在干侯帝在房州之时也可曰肇位四海乎史之书法如此是欲张大之而以彰其耻也胤侯命掌六师如此句法不知命胤侯乎胤侯命人乎此与惟说命总百官俱不成文理彼但见说命毕命微子之命文侯之命等篇名命字皆在人下而效之不知以为篇名则可以之为文则不通矣至书序吕命二字原不可解故昔人疑其阙文不可以为比也火炎昆冈玉石俱焚天吏逸德烈于勐火用字炼句正晋以后文章两汉尚无之而谓夏之时有之耶甘誓有不用命孥戮汝之言汤誓有不从誓言孥戮汝之语牧誓告之以坐作击刺之法勖之以虎貔熊罴之勇费誓戒之以越逐寇攘之刑训之以糗粮刍茭之备皆誓体也火炎昆冈八句乃告敌人语后世檄文之体非所以誓军士也即威克厥爱爱克厥威之语或临事告诫服官之大夫或行师训谕统军之将帅亦非所以誓军士也但见左传有作事威克其爱虽小必济之语遂剿袭之而不自知所以用之者非也或曰胤征非胤誓也若然则胤征一篇当叙征羲和事之首尾而不仅以空言了事矣古文书经多偶语且语气稚弱晋人尚排偶故古文书经多偶语如苗之有莠及不迩声色德懋懋官等语皆是今文尚书亦间有偶语要有多少自然之气象即比喻亦不若苗之有莠等语气稚弱望而知为汉以后人语也桀纣暴虐止行于畿内伪汤诰泰誓皆疏妄桀纣暴虐止行于畿内耳四方诸侯之国彼不能暴虐也故汤誓数桀之罪曰夏王率遏众力率割夏邑有众率怠弗协而汤之民亦曰夏罪其如台牧誓数纣之罪曰乃惟四方之多罪逋逃是崇是长是信是使是以为大夫卿士俾暴虐于百姓以奸宄于商邑而伪汤诰则曰夏王灭德作威以敷虐于尔万方百姓尔万方百姓罹其凶害伪泰誓则曰毒四海此皆作者疏妄而不顾其理之所安也尔惟德罔小数语贪作对待遂不可通尔惟德罔小数语即昭烈勿以善小而不为二句语意此贪作参差对待语而其实一意乃曰罔小罔大遂令下句不可通蔡氏曲为之解可谓善为说辞矣盘庚首一段系述民言盘庚首一段自曰我王来至底绥四方先儒谓皆盘庚之言按下文云王若曰格汝众予告汝训次篇云盘庚乃登进厥民曰明听朕言三篇云曰无戏怠懋建大命今予其敷心腹肾肠历告尔百姓于朕志是于百姓必唿而告之而记者文法亦明白无疑也首段若果系盘庚告民者不当独作鹘突语况在篇首而记者反不详明耶今玩其文势语意曰民不适有居率答吁众出矢言则率吁众出矢言者当就不有居之民说言民领率唿吁众忧之人而出矢言也曰字以下即述民言也民言我先王既居于此固所以重爱我民不忍尽致之死地也王如能相匡以生则民得所矣今王不能匡以生乃欲迁都惟卜是稽而云民其如我何又言先王行事恪谨天命然犹不能安宁天犹降以灾祸因之不常厥邑于今五邦今王之所以恪谨天命者不能继先王方未知天意何如而乃欲以迁都从先王之烈乎意谓存亡安危不在迁都今若不能恪谨天命虽迁新都亦未必能救于危亡也又言天将断绝我命而乃欲恃迁都为安若大木已颠而欲恃由蘖以生乎天遂永我命于兹新邑而复先王之业以绥四方乎不敢必之辞也下文所谓聒聒起信险肤动以浮言皆指此而言盖必如此解而后于事情语势文法皆无遗憾也兹新邑一名民与盘庚所指不必一处史记祖乙迁于耿九世而盘庚始迁而自耿以上止四迁不合于不常厥邑于今五邦之文故蔡传谓盘庚之前当自有五迁也今按盘庚三篇反复论说未见其为自耿而迁或盘庚以上一二世曾有一迁未可知也天将永我命于兹新邑此新邑指现在所居而言亦不可知盖民以迁此未久意不欲迁故尚谓之兹新邑而盘庚已择居于殷故自以殷为兹新邑也民之意谓先王既迁于兹若颠木之有由蘖有死而复生之势若能恪谨天命安知天不永我命于兹新邑使绍先王之烈以绥四方乎盖能保天命则现在之地亦可长治而久安不必以迁都为事也上言不能事天虽迁无益此言若能事天虽不迁亦可反覆两端以明其不必迁也说命首节已有不能掩其伪之三证郑玄亮阴说亦不确国语白公子张谓楚灵王曰昔殷武丁能耸其德至于神明以入于河自河徂亳于是乎三年默以思道卿士患之曰王言以出令也若不言是无所禀令也武丁于是乎作书曰以余正四方余恐德之不类兹故不言如是而又使以象梦求四方之贤得傅说升以为公而使朝夕规谏曰若金用汝作砺若津水用汝作舟若天旱用汝作霖雨启乃心沃朕心若药不瞑眩厥疾不瘳若跣不视地厥足用伤若武丁之神明也其圣之睿广也其知之不疚也犹自谓未故三年默以思道既得道犹不敢专制使以象旁求圣人既得以为辅又恐其荒失遗亡故使朝夕规诲箴谏曰必交修予无予弃也今书经说命全本之此然孟子证之则国语或即本之书经而今不可得见今之说命掇拾群书人为所欺而首一节已有不能掩其伪者三焉高宗亮阴三年不言之事一见于周书无逸一见于国语而礼记引书者三论语引书者一皆未言其为居丧不言惟孔子及作礼记者乃释为居丧不言也亮阴亦作谅ウ古之说者皆云信默惟郑氏以为凶庐若果如今说命及郑氏之说则既云宅忧而亮阴又即居庐子张岂不解其故而尚以为问乎国语无亮阴之语礼记论语所引盖皆无逸篇语无论与今说命不同亦未必为古说命语而伪作者采拾成文又妄加宅忧二字不见其陋乎一也无逸篇云乃或亮阴三年不言其惟不言言乃雍今说命亦云其惟弗言但作惟不言解耳不知无逸所云若作此解则既云三年不言而又云其惟不言文义岂不重复而周公之语岂不赘乎夫所谓其惟不言言乃雍者犹云不言则已言必和也谅ウ不言三年之久岂遂一言不发哉偶发一言必当于理即所谓夫人不言言必有中也伪作者不解其义截去下句而止用其惟不言不知其不成文理也二也禀令皆自上而下之辞禀本从禾今俗从示音凛与也给也国语云王言以出令也若不言是无所禀令也言不发命令也伪作者不解禀字之义妄改云不言臣下罔攸禀令伪孔传遂解禀为受而唐韵集韵遂有笔锦切一音受命曰禀一解矣而不知实误改国语也三也至郑氏亮阴之说实亦不确无逸云作其即位乃或亮阴乃或云者他人不必出于亮阴而高宗乃或出于亮阴也盖即位之后而亮阴不言与国语可互证且不言者止亮阴之三年而今说命乃云王宅忧亮阴三祀既免丧其惟弗言亦背异之一端也但居丧之说出于论语人不敢疑耳讷笔谈卷二杂说唐宋士大夫舍宅为寺之非唐宋士大夫往往于将没时舍宅为寺已没之后犹求福利耶天下贫士无居者甚多或奔走道路或赁居庑下若以宅与之岂不强于佞佛哉凡舍为寺之宅其宅必大一宅可以为数十人之宅其功德非小小也且佛以济人为心佛有宅将以与人矣是与人乃善于事佛者也不知求慰其心而但以奉土木偶人及无所不为之秃子如是而获福利吾不信也昔王摩诘辋川为最佳胜而舍为清源寺同时之杜少陵寄居蜀寺方有古寺僧牢落空房客寓居之句摩诘少年抱琵琶游贵人之门不知寒士之苦若少陵则日无宁晷奔走不遑深知其况味故其诗云安得广厦千万间大庇天下寒士俱欢颜风雨不动安如山呜唿何时眼前突兀见此屋吾庐独破受冻死亦足如此胸怀宜其诗之独步千古也晋人不以政事为重宋人好论度量亦非陶渊明为孟嘉作传只叙其度量风韵闲情逸致而于政事无一言及之当时不以政事为重而诸所谓名士者俱不长于政事也篇终述刘耽之言云此本是三司人嗟乎三司人但取风度哉此与深源不出如苍生何之语无异晋人好尚识见如此安得不亡五胡乱华天之以浊溷其清也久矣东晋相业惟谢安差强人意然亦有天幸焉宋人文章理学政事俱优于晋然亦好论度量终是一病吕夷简观诸子孰可为相独许公着虽观人必于其微然岂不责婢碎茶瓯一事遂可为宰相哉君子不能为相而后小人得以乘其隙此王安石之所以得君也晏子御者之妻不可及晏子御者之妻有言晏子长不满六尺而身相齐国显名诸侯今者妾观其出志念深矣长有以自下者今子长八尺乃为人仆御然子之意自以为足妾是以求去也龃龋子曰此御者之妻少所见而多所怪也天下惟仆御皂隶负贩牧竖之类乃常自足耳苟有知识者皆知其有所不足而有以自下惟庸愚小人少得所欲遂自以为足皆然也非特足而已且视人皆不己若愚乃益诈诈乃益愚而彼方意气扬扬自以为得计也御者之妻止见其夫若是耳然他人妇皆随其夫而自足者非但不薄其夫且将曰吾何幸而为若人妻也此御者之妻之所以不可及也苏轼为陈公弼作传示悔陈公弼知凤翔日苏子瞻为判官不相得为公弼作陵虚台记因发其肮脏郁懑之气其后为公弼作传言公弼面目严冷语言确讠刃好面折人又言官凤翔从公二年时少年气盛愚不更事屡与公争议至形于言色已而悔之大抵子瞻之性与谨厚严毅者皆不能合其于公弼亦与于伊川略同然自言平生不为行状墓志而独为此文者盖子瞻之侮出于真情而公弼之行事有以深服之也新城王大司寇作秦淮绝句以纪阿男入诗其兄映锺以为言后司寇竟闻其节于朝曰以忏悔少年绮语之过子瞻之为公弼作传亦以救其作记之轻薄也朱淑真与刘令娴之艳体诗朱淑其遇人不淑其本传云时牵情于才子而所作生查子词云去年元夜时花市灯如昼月上柳梢头人约黄昏后今年元夜时月与灯依旧不见去年人泪湿春衫袖则固有外交矣刘孝绰之妹徐悱之妻刘令娴者其门望遭遇非淑真比也然玉台新咏载其数诗若有可疑光宅寺诗云长廊欣目送广殿悦逢迎何当曲房里幽隐无人声则有所睹而情荡矣题甘蕉叶示人诗云夕泣似非疏梦啼太真数惟当夜枕知过此无人觉则寄怨之诗也有期不至诗云黄昏使信断街怨心凄凄回灯向下榻转面暗中啼则明有所约矣梦见故人诗云觉罢方知恨人心定不同谁能对角枕长夜一边空则亦怨诗也三娘中年而寡遂至此乎悱有赠内诗云日暮想青阳蹑履出椒房网虫生锦荐游尘掩玉床不见可怜影空馀黼帐香彼美情多乐挟瑟坐高堂岂忘离忧者向隅心独伤聊因一书札以代九回肠三娘负此拳拳之情矣然观彼美情多乐之句则知令娴固薄情人也越礼之端实兆于此唐寅集外诗袁中郎刻唐伯虎集有题画诗数十首而吾邑徐聘三先生所藏伯虎山水轴有自题诗云石径荒凉一寸苔骚人独步炼诗才相逢若有忙人问远向山僧乞火来集中无之又坚瓠集引其诗云五陵鞍马少时年三策经纶圣主前零落而今转萧索月明胥口一蓑烟亦集中所无也桐下听然载伯虎与华学士鸿山饮酒华有少姬隔帘窥之伯虎作娇女篇贻鸿山鸿山作中酒歌答之今集中妩娇女篇有娇女赋而赋非为此作也然桐下听然所载似为近实而配秋香事袁中郎附之集中人遂信为实事矣借杨君谦题书橱诗自述读书之难杨君谦题书橱诗云吾家木市人南濠居有年自我始为士家无一简编辛勤一十载购求心颇专小者虽未备大者亦略全经史及子集无非前古传一一坚纸装辛苦手自穿当怒读则喜当病读则痊恃此用为命纵横堆满前当时作书者非圣必大贤岂待开卷看抚弄亦欣然奈何家人愚心惟货财先坠地不肯拾坏烂无与怜尽吾一生已死不留一篇朋友有读者悉当相奉捐胜遇不肖子持去将鬻钱余家自先曾王父始自新安居于魏未暇多置书先君子虽甚好而家贫多事所收亦未富干隆丁丑漳水入城则书尽归波涛中矣自是以后贫益甚流离迁徙日无宁晷愈不能买惟郡守朱公去任时遗书数十卷而又苦鲜佳者余既有书癖每借之戚友之家然地僻人俗苦无藏书旧时仕宦之家其书既皆散落而现在之士君子则无以买书为事者故借亦难言也而余又顽钝不能记诵欲手自抄录则又苦病不能为是以十三经家中止有其半而廿一史犹未能遍观也他可知矣余虽有君谦之好而无其力让其诗每用自愧而至朋友有读者悉当相奉捐之句则又未尝不流连慨叹而冀生平一遇如君谦其人者也陆游出妻之传说陆务观初娶唐氏于母夫人为姑侄伉俪相得而弗获于其姑因出之改同郡宗子尝春日出游相遇于沈氏园亭唐以语赵遣致酒肴放翁怅然为赋钗头凤词题园壁云红酥手黄藤酒满城春色宫墙柳东风恶欢情薄一怀愁绪几年离索错错错春如旧人空瘦泪痕红鲛绡透桃花落间池阁山盟虽在锦书难莫莫莫唐氏见而和之有世情薄人情恶之句未几唐快怏而卒此坚瓠集所载也而文献通考载放翁沈园二诗云城上危楼画角哀沈园非复旧池台伤心池下春波绿曾逐孤鸿照影来梦断香消四十年沈园老柳不吹绵此身行作稽山土犹吊遗踪一怅然引刘后村诗话释之曰放翁幼婚某氏颇倦于学严君督过之竟至仳离某氏别某官一日通家于沈园目成而已晚年游园感而赋之二书所载不同而严君督过竟至仳离之事揆之情理亦似不然但刘后村马贵与俱宋人似宜得其实而坚瓠集又不载所引何书以情理而论似迫于母命为近之且事较后村所言为详又他书有言放翁前妻贤于母为亲而竟被逐后妻不贤而母喜之与此说相合恨余家书少不能为之细考也读书疑一则南有乔木不可休息息当为思南有乔木不可休息息字当作思字休字与下求字协韵若作息字既非如只且之兮为语助字又与下韵不协若以休字为韵则诗经又无此体息字近思字当为传写之误尚友堂文集颉刚案右文凡二十九篇原不分卷亦不分类初意其分年细检之亦非是盖随手裒集者今次为二卷以论学议古者为卷上记事抒情者为卷下虑原次之或有意义存焉故注之于目以俟考其书本无名题称文集杨静庵先生以说诗之名转名之故今遂从而题曰尚友堂文集谅亦九原所默许也先生思想既锐文笔尤肆使其克享中寿稍广交游必将树赤帜于文坛至其论古诸作不啻一考信录之缩影观其书欧阳文忠公廖氏文集序后曰人不必皆明理而好以耳食六经出于圣人不幸而为异说所乱后人不能辨其伪而相传为圣人之言信而不疑又曰欧阳公自谓哀学者守经以笃信而不知伪说之乱经为说以辍之而以为后世必有同其说者信可谓豪杰之士矣余之为说多与之同盖所见有不可昧者呜唿何其似考信录释例之甚也若其书苏子瞻乐毅论后云苏子瞻言多不衷于理然不过见之偏而已未有如乐毅论考据之不详也乐毅岂以百万之众五年之久专攻此二城而不下哉盖五年之中积渐而下七十馀城而二城者力尚未及下也当是时闵王在莒田单在即墨君之所在人心必固而单又能将二城之不遽下其理宜也乌在其以仁义自误而不急攻哉此岂非释例中近视者读扁上字之喻所由取证者乎其他若朱子彭蠡辨疑生民诗集傅办三代考信录中并承其说而不着其名是知东壁着书所接受于其弟者实不少而惜夫零缣碎璧未睹其全弗获一证成之耳惟古文尚书考一篇东壁于尚书辨伪中云余弟驳孔氏经传之伪较顾李两先生之说尤详尚书考中所征之书所持之论则余源流真伪通考中已悉备之未没其美又卦变辨中直斥卦变为穿凿支离之说非易之本义而东壁于读易琐说曰卦变之说世多疑之余谓朱子卦变之图所推或不尽合则有之矣若谓无卦变之说则误也是为其兄弟二人立说之相违者又封建论之目无闻集中亦有之而阙其文不审二人之言有异同否至其辑大名诗文记录魏郡故实则修梓乡文献引及与友人书皆详哉言之读者得以识其着作之苦心而其抑郁傺之情以文字代痛哭者悉置于后方读者与诗集比而观之可知其悲之深矣夫以先生之笃学又沈潜于甲部顾据讷庵笔谈所载十三经家中仅有其半东壁记弟事谓其性喜博览一书未见如负芒刺于背闻有异书必求之常历十馀人转相嘱得观之然后已以先生足迹不出乡里魏县又遭漂没其读书之难可见而尚有此成就虽不称其志要已大足愧今之人享受十分之便利迄不获一分之成绩者先生亦可以瞑目矣夫一九三五年四月二十五日记尚友堂文集卷上卦变辨朱子易本义有卦变之说盖因彖传刚来而得中柔进而上行之类为之解予以为不然夫所谓卦变者言本卦自某卦而来然卦有六画较他卦皆变也而独以一二画为说虽与彖传相合乃因彖传而求他卦之合者以为证其理非确然也且六十四卦自干坤而外无不可谓之变者而孔子乃独于此十馀卦着其变而又有自一卦变而来者自两卦三卦变而来者参错不伦必非孔子意也夫卦变苟有其例孔子系辞说卦之论易义例详矣而独无一语及之乃忽于彖传中为其说文义不明茫无根据孔子之言必不若是也然则所谓刚来而得中柔进而上行者其义何也曰此仍以卦体言而不可以谓之变也盖孔子之意谓三阴三阳各自为体阴与阴为类阳与阳为类其有一画不此之比而错入于阴阳之中或本卦所以成者则往往为之说理本易晓朱子不求之于本卦六画而求之于他卦其亦过矣予请为悉数而条辨之讼彖传曰刚来而得中也谓二爻一阳不与上三阳相比而独陷于二阴为下卦中也本义谓刚来居二而当下卦之中者是也谓自Т而来者非也随彖传曰刚来而下柔谓初爻之阳不与四五两阳爻相比而居二阴之下所谓随也本义谓卦变自困九来居初自噬嗑九来居五而自未济来者兼之者非也蛊彖传曰刚上而柔下谓上爻一阳不与下二阳爻相比而居上初爻一阴不与上二阴爻相比而居下也本义引或谓卦变自贲初上二下自井五上上下而自既济来者兼之者非也噬嗑彖传曰柔得中而上行谓五爻之阴不与下二阴相比而居五本义谓柔上行以至于五者是也谓自益卦来者非也贲彖傅曰柔来而文刚谓二爻之阴不与四五二阴相比而错居二阳爻之中也又曰分刚上而文柔谓上爻之阳不居下卦二阳之中而错居上二阴爻之上如三阳自中分其一以居于上故谓之分也本义谓卦自攒来者柔自三来而文二刚自二上而文三自既济而来者柔自上来而文五刚自五上而文上是分字无说也无妄彖传曰刚自外来而为主于内谓初爻一阳不与上三阳相比而居于初故曰自外来也本义谓自讼而变九自二来而居于初者非也大畜彖传曰刚上而尚贤谓上爻一阳不与下三阳相比而居于上也本义谓自需而变九自五而上者非也咸彖传曰柔上而刚下谓上爻一阴不与下二阴相比而居上三爻之阳不居上而居三去上卦而来为下卦之上也本义引或谓咸自旅来柔上居六刚下居五者非也恒彖传曰刚上而柔下谓四爻一阳不居初而居四去下卦而为上卦初爻一阴不与上二阴相比而来层初也本义引或谓恒自丰来刚上居二柔下居初者非也晋彖传曰柔进而上行谓五爻一阴不与下三阴相比而错居二阳之间也本义谓柔进而上行以至于五者是也谓自观而来者非也睫彖传曰柔进而上行得中而应乎刚谓五爻一阴不与三爻之阴相比而居于五也本义谓自离来者柔进居上自中孚来者柔进居五自家人来者兼之者非也蹇彖传曰往得中也谓五爻一阳不与三爻之阳相比而居于五也本义谓阳进居五而得中者是也谓自小过来者非也解彖传曰利西南往得众也谓四爻一阳不与二爻之阳相比而往居于四也又曰其来复古乃得中也谓二爻一阳不与四爻之阳相比而来居于二也本义谓卦自升来三往居四而入于坤体二居其所而又得中者非也鼎彖传曰柔进而上行谓五爻一阴不与初爻之阴相比而上居于五也本义谓卦自巽来阴进居五者非也渐彖传曰进得位往有功也谓四爻之阴不与下二阴相比而上居于四以下卦之一阴而上入于干体所谓渐也所以为女归之象也犹之归妹以阴而居于三而为归妹彖传所谓征凶位不当也本义不得所以名渐之故而谓自涣来者九进居三自旅而来九进居五者非也至涣与升与此似觉小异然亦非卦变也升彖传曰柔以时升本义谓卦自解来柔上居四说似可信矣然而非也升与萃反对萃者聚三阴于内也升者升三阴于上也易之道常欲阴在上而阳在下故坤体在上若泰谦临复之类多吉卦而巽下坤上者遂谓之升馀一阴于下而升三阴于上升者积于上而其下升而不已之象故曰柔以时升大象曰君子以慎德积小以高大谓其日升日积而不已也初六爻辞曰允升大吉小象曰上合志也谓升者已多而在下者终亦必升也皆本卦画之象以为言而本义不解所以名升之故于柔以时升注云以卦变释卦名是谓卦自解来柔上居四一爻之升而即可以名卦若是则卦之名升者亦多矣涣彖传曰刚来而不穷柔得位乎外而上同本义谓自渐而变九来居二而得中六往层三得九之位而上同于四说似可信矣然而亦非也涣之所以为涣者非止风行水上而已也亦有其卦画焉以干体之一阳而下入于坤体以坤体之一阴而上入于干体阴阳解散所谓涣也而尤以六四为主排阳之一爻而使之下故爻词曰涣其群也然则所谓刚来而不穷柔得位乎外而上同者谓二爻之阳不与上二阳相比而居二四爻之阴入于外阴卦得位而上同于五也本义不求之卦画得其所以名涣之故而牵引卦变于涣毫无所发明乃谓彖传以卦变释卦词何其误也且谓柔得位乎外而上同为六往居三得九之位而上同于四则误之尤者也他若泰否彖辞大往小来小往大来尤不可以卦变言阳大阴小此即彖传内阳外阴内阴外阳之旨不曰阴阳健顺而曰大小者为占者言也而本义乃谓泰自归妹来六往居四九来居三否自渐来九往居四六来居三不亦赘乎要之彖传之词凡朱子所谓卦变者实与剥之柔变刚谦之天道下济地道上行损之其道上行益之自上下下节之刚柔分而刚得中同类自上而下者曰来曰下自下而上者曰进曰往曰上皆即本卦六画之体言之而非所谓卦变也夫卦变者穿凿支离之说也予所谓本卦者明白易直之说也朱子解书众矣不喜为穿凿支离之说而于卦变独不免焉盖本先儒之说而未觉其失也朱子又有卦变图谓彖传或以卦变为说今作此图以明之盖易中之一义非画卦作易之木指也夫卦变之说由于后人误解彖传何尝有一言及卦变乎而曰彖传以卦变为说是近于诬圣矣且纳甲飞伏之类易之说伙矣推而广之皆可谓易中之一义而皆圣人所不道朱子于纳甲飞伏之类不取以注易而独取卦变者何也盖未知彖传之自有所谓也呜唿惜其不于本卦六画求之也附杂说二条苏子瞻曰凡易之所谓刚柔往来相易者皆本诸干坤也干施一阳于坤以化其一阴而生三子凡三子之卦有言刚来者明此本坤也而干来化之坤施一阴于干以化其一阳而生三女凡三女之卦有言柔来者明此本干也而坤来化之非是卦也则无是言也愚按此言甚巧近似有理颇得其仿佛而实不然也彖传之词皆谓自本卦升降但非自他卦而变耳子瞻知卦变之不足信遂以为如此不知孔子所谓来往上下皆实有所以然果如其说则三子皆自干来三女皆自坤来止一来字足矣何必又用进往上下也且谓最着者贲之彖传则止言刚来而文柔足矣何以言分刚上也孔子用字不已赘乎又如刚自外来而为主于内外者坤耶干耶何以他卦皆不言外而此独言外耶惜不得起子瞻而问之也伊川亦不取卦变之说其言曰如刚上柔下损上益下谓刚居上柔居下损于上益于下据成卦而言非谓自卦中升降也如讼无妄云刚来岂自上体而来也凡以柔居五者皆云柔进而上行柔居下者也乃居尊位是进而上也非谓自下体而上也愚按刚上柔下以成卦言之不知所言与孔颖达同否颖达谓刚卦在上柔卦在下为刚上柔下柔卦在上刚卦在下为柔上刚下虽与咸恒数卦相合而其理不可通之于柔进上行刚自外来之语揆程子之意则又似以刚爻居上柔爻居下为言然于咸恒则不可通矣损益二卦则又因卦名为言非他卦比也讼舆无妄皆自上而来无妄固明言刚自外来也故朱子谓程子牵强解了固不足以服言卦变者之心也至谓柔层尊位即为进而上行则柔居尊位者三十二卦何以他皆不言而独噬嗑晋睽鼎四卦皆离在上者言之耶又大有亦离在上何以又不言耶此其中具有所以然而程子未之知也古文尚书考书经蔡注每篇序所云今文古文解者曰今文伏生所授马郑等注古文孔壁所藏安国所傅是说相沿久矣以予考之有可疑者后汉书儒林传云中兴牟融习大夏侯尚书东海王良习小夏侯尚书沛国桓荣习欧阳尚书扶风杜林传古文尚书林同郡贾逵为之作训马融作傅郑康成注解由是古文尚书遂显于世据此是马郑所注非伏生之尚书而古文尚书也考古文尚书当前汉时孔安国授都尉朝朝授胶东庸潭谭授清河胡常常授虢徐敖敖授琅琊王璜及平陵涂恽恽授河南桑钦平帝时立于学官后汉习古文尚书见于儒林传者南阳尹敏初受欧阳尚书后受古文汝南周防师事徐州刺史盖豫受古文尚书撰尚书杂记三十二篇鲁国孔僖世传古文尚书东昏杨偷师事丁鸿习古文尚书东海卫宏从杜林受古文尚书作训旨济阴孙期习古文尚书又贾逵传云父徽受古文尚书于涂恽逵传父业肃宗立特好古文尚书诏逵入讲北宫白虎观南宫云台达数为帝言古文尚书与经传尔雅训诂相应诏令撰欧阳大小夏侯尚书古文同异逵集为二卷帝善之八年乃诏诸儒各选高才生受左氏梁春秋古文尚书毛诗由是四经遂行于世安帝延光二年诏选三署郎及吏人能通古文尚书毛诗梁春秋各一人又刘陶学古文尚书张楷通古文尚书刘学古文尚书此古文尚书之传习于两汉者班班可考也其后不知何以不传于世至东晋时梅赜之古文尚书出人遂以伪为真自是众说纷纭若伪孔安国尚害序孔颖达之类其说皆不足信而世人贵耳贱目信近说而灭旧闻两汉之古文尚书遂无复考其源流者矣伪古文尚书序云秦始皇灭先代典籍学士解散我先人藏其家书于屋壁汉室隆兴旁求儒雅济南伏生年过九十失其本经口以传授而前汉书则曰秦时禁书伏生壁藏之其后大兵起流亡汉定伏生求其书亡数十篇独得二十九篇孝文时使晁错往受之序又云鲁共王于壁中得先人所藏古文虞夏商周之书皆科斗文字以所闻伏生之书考论文义定其可知者增多状生二十五篇其馀错乱磨灭弗可复知悉上送官藏之书府承诏为五十九篇作传既毕会国有巫蛊事不复以闻而前汉书则曰书十六篇孔安国献之曰悉得其书以考二十九篇得多十六篇曰孔氏有古文尚书孔安国以今文字读之逸书得多十馀篇盖尚书兹多馀是矣曰鲁共王得古文坏壁之中书十六篇篇数不同亦绝无错乱磨灭不复可知之说又汉书只言遭巫蛊之事未立馀学官亦无为五十九篇作传之文史记藏书之说及篇数并同汉书而刘歆移太常博士书亦云孝文皇帝使掌故晁错从伏生受尚书尚书初出于屋壁朽折散绝及鲁共王坏孔子宅得古文于坏壁之中逸礼有三十九书十六篇天汉之后孔安国献之遭巫蛊仓卒之难未及施行说亦与史记汉书同是伪尚书序不足信也孔颖达云孔君作傅值巫蛊不行遂有张霸之徒伪作舜典以下二十四篇并伏生二十八篇复出舜典益稷盘庚二篇康王之诰及秦誓共三十四篇以求合孔氏五十八篇之数刘向班固刘歆贾达马融郑康成之徒皆不见真古文而误以此为古文之书按前汉书儒林传云百两篇者出东莱张霸分析合二十九篇以为数十又采左传书序为作首尾凡百二篇篇或数简文意浅陋成帝时刘向校之非是后遂黜其书是张霸之书凡百二篇非五十八篇也儒林传既明言刘向校之非是遂黜其书何得云刘向班固诸人误以为古文尚书乎此说他无所见不知颖达何所据而云然且既云伪作舜典益稷而又云复出舜典益稷岂有二舜典二益稷乎颖达又云郑康成师祖孔学而贱夏侯欧阳等何意郑注并与孔异篇数并与三家同夫既云郑康成误以张霸五十八篇为真古文而又云郑注并与三家同自相矛盾此孔颖达之说不足信也馀若隋经籍志陆德明之类其说亦大概不出乎此此皆后人之所遵信传说而不疑其非者也以余观之马郑所注为古文尚书后汉书既有明文而篇数乃与伏生同者盖汉时世所诵说者止伏生二十八篇而孔安国虽得古文亦多以二十八篇为学者传说其所上十六篇与二十八篇别行当时人罕见者故刘歆云藏于秘府伏而未发成帝时校理旧文乃得之而未大传于民间王莽之乱遂复不存及杜林于丙州得古文尚书亦止二十八篇自是贾达为作训马融作传郑康成作注篇数虽与伏生同而文字多异故杜林谓古文虽不合时务愿诸生无悔所学贾达谓古文尚书与经傅尔雅训诂相应撰集三家尚书及古文同异三卷而刘陶推三家尚书及古文是正文字三百馀事名曰中文尚书皆所争在文字同异而未尝言篇数之多寡也是以汉书艺文志逸书十六篇与二十八篇别出而晋秘府所有古文尚书当时若束皙杜预诸人岂无一人见之若果有出于二十八篇之外者其所着书岂无一言及之而尽以书传所引为逸书耶又按隋经籍志云贾逵马融郑氏所传惟二十九篇又杂以今文则是杂以今文耳非既今文可知也夫使马郑所注果为今文则范蔚宗不当误也微独蔚宗不当误而已蔚宗作后汉书本之东观馀论及袁山崧谢承诸人岂尽不知马郑所注为今文耶所载诸习古文尚书者岂尽妄说耶故吾谓马郑所注既孔壁古文无可疑也然而以为今文者何也盖永嘉之乱欧阳夏侯三家尚书并亡惟存伏生大传而马郑所注古文尚行于世及梅赜上伪古文自是孔郑并行此后南北分争天下日乱而士大夫又务于诗赋经学遂无师承至隋唐之际李延寿孔颖达辈止见马郑所注与伏生篇数同逐误谓古文为今文然颖达言郑氏师祖孔学而贱夏侯欧阳何意郑注并与孔异篇数并与三家同盖亦疑之矣今文止有伏生大传崇文总目谓伏胜撰郑康成注康成既注古文复注此耶晁公武谓胜终之后诺从学者所作陈振孙谓当是其徒杂记所闻亦未必是当时本书故叶梦得谓其言不雅驯而隋经籍志谓为四十一篇书录解题谓为八十三篇篇数亦不同则其书之真伪不可得而知也安知非见郑康成所注古文而伪作者乎至于梅赜所上古文尚书其伪妄不能逃有识者之鉴别故儒者多疑之而晋书载其传受渊源云郑冲以古文授苏愉愉授粱柳柳授臧曹曹授梅赜不知伪作欺人者未有不假所自以售其欺者也故未几而姚方兴采马王之注造孔传舜典云于大行头买得上之以师其故智矣陆德明又言王肃亦注今文而解大与古文相类或肃私见孔传而秘之乎不知此乃伪作孔传者窃王肃之注也姚方兴亦采马王之注以作孔传舜典矣梅赜所上古文尚书本无舜典但取王肃注尧典从慎徽五典以下分为舜典方兴伪作二十八字冠于其首梁武帝时为博士议谓孔序称伏生误合五篇皆文相承接舜典首有曰若稽古伏生虽昏耄何容合之黜而不用故陆德明释文仍用王肃注自慎徽五典以下为舜典而隋经籍志谓姚方兴得舜典奏上多二十八字列于国学宋林之奇陈振孙又谓隋开皇中始得舜典皆与德明说异德明唐人若隋时已行方兴舜典又何以云仍用王肃注自慎徽五典以下为舜典乎可见诸说亦不足信也要之自有孔安国尚书序之后人局于所见以先入之言为主递相传说未有能虚心博考探其源流辨其同异者故相传为今文则谓之今文相传为古文则谓之古文而已不知古人之说亦未必尽可信其学亦未必皆过于后人既如孔传尚书之伪至宋始多疑之者而隋唐无闻焉岂非章句训诂之功多而辨别之识考据之学有所不足舆呜唿昔之人去古未远遗书犹有存者考其是非常易而人不为或不能今之人虽欲考之而去古已远传书益少其考之益难此古说之所以难明而有志者用为太息也朱子彭蠡辨疑彭蠡之名始见禹贡而禹贡所记彭蠡似在江之北也吴起言三苗氏左洞庭右彭蠡固未详其所在汉书地里志彭泽县下注云禹贡彭蠡泽在其西语亦不详然未尝言在江之南既今鄱阳湖也至郑康成始有左合汉为北江右合彭蠡为南江之言似谓彭蠡在江之南矣犹未明言既鄱阳湖也以鄱阳为彭蠡者不知始自何人后世相沿为说而朱子彭蠡辨遂据以驳禹贡谓彭蠡在大江之南以方言之宜曰南会而不应曰北会独郑渔仲谓东汇泽为彭蠡十三字为衍文者得之愚按以后世地形与禹贡较诚有可疑然只当疑后世地有改易而不当疑经为衍文也鄱阳之为彭蠡书无确据地志言彭蠡在彭泽县西又言水入湖汉者八后汉书地里志云鄱阳县有鄱水以此观之湖汉似即鄱阳湖而彭蠡与鄱阳非一地也大概彭蠡在江北而少西鄱阳在江南其势遥相联接后彭蠡淤塞无迹而鄱阳逐冒彭蠢之名也蔡氏以鄱阳不合欲以巢湖当之又谓不应舍此录彼记其小而遗其大巢湖固不可代彭蠡而谓舍此录彼记小遗大亦有不必然者盖禹贡所记山水皆以其致力者言之视今之地形则为详于西北而略于东南荆州之境衡山以南无一语及之扬州之境如今江西浙江之地自敷浅原而外亦不他及是故北条之北山入海而止而南条之南山止于敷浅原导河则氵水大陆九河逆河所叙甚详导江汉则止于中江北江东南以往记考略矣意当时衡山以南及今江西浙江之地山高水缓患害不深兼以蛮荒负固地险且远禹不至其地未尝致功故止言彭蠡而不言鄱阳止言中江北江而不及南江也且荆扬徐兖之境为湖者众矣不之及者甚多原不能及遍也即以山论庐山高且大于敷浅原而不之及蔡氏亦知之矣然则鄱阳不及亦无疑于舍此录彼记其小而遗其大也夫鄱古作番鄱阳县以番水而名番者播也犹播为九河之播言一水播为数水故名之曰番水今之洞庭在当时为九江而在今为湖独深广盛大非鄱阳太湖所能敌则安知鄱阳湖在禹时不亦为数江安流而至后世始盛乎又地形北高而南下而水道日趋于南北乃益高黄河迁于宿迁南遏淮水而淮扬之间遂成巨浸群湖连蔓则又安知非江汉之汇本在北其后江迁而南合于豫章江而彭蠡遂为平地南江遂遏而为湖乎朱子言今彭蠢至冬天水涸亦止数条江水在其中则是鄱阳与洞庭正同洞庭在当时谓为九江而不谓之泽则鄱阳亦必不谓之泽也此汉志所以鄱阳县有鄱水而无彭蠡而禹贡所谓汇泽为彭蠡者知必非鄱阳矣盖尝以汉志所言思之不曰有彭蠡泽亦不曰彭蠡泽在其西而曰禹贡彭蠡泽在其西必举禹贯者见时当已无彭蠡而古地名相传可识也余按地形必当在今武昌以东蕲州广济以南浔阳宿松以西考之地图证之记载其地亦多潴水而九江为尤近之别于鄂陵会于江口上下三百馀里大约自浔阳江以西既古彭蠡泽其地望既合于禹贡亦合于汉志夫古之九江为今之洞庭安知古之彭蠡非今之九江乎彭泽为县去鄱阳湖远而浔阳江近是古之名县以此不以彼故汉志不曰彭蠡泽在其南而曰在其西也浔阳江中有彭郎矶彭郎未必非彭蠡之误又九江有湓水湓江湓城湓浦诸名记者谓九江有井如盆故名夫一井岂可谓之水而以之为地名江名乎湓者彭之音讹也真文庚青数韵之字相传而讹者多矣或谓彭蠡既江汉所汇不应塞为平地则亦不然泽者水草交厝之所大约其地洼下水盛则聚水杀则涸易于潴水亦易于湮塞禹贡所言诸泽若大陆梦则当时已可耕治矣雷夏大野荣波菏泽孟猪猪野则皆塞为平地后世指其地者亦多出于亿度人自为说彭蠡亦泽也独不可塞为平地乎今现有鄱阳湖与江相连而地颇相近遂必指为彭蠡若无鄱阳吾知其必求之江北而谓塞为平地矣且地之改易有可证者浔阳九江昔所谓江分九派者今止一江无九江之迹九江可变为一江彭蠡泽独不可变为九江乎名之改易亦有可证者洞庭本太湖之名湖中山有石穴深洞无知其极者因洞以名山因山以名湖吴起所谓三苗氏左洞庭者是也后世谓洞庭者乃禹贡九江是九江冒洞庭之名也九江之洞庭相远而洞庭自若犹且冒其名况鄱阳在江南彭蠡在江北势既遥相联接而彭蠡又无形迹其以鄱阳冒彭蠡之名亦何足怪乎朱子确信鄱阳为彭蠡既谓经为衍文又谓禹遗官属致误又谓汉志不知湖汉之即为彭蠡而两言之岂禹与班固皆误而朱子独不误乎疑经畔古非余之所敢安也昔郦道元有言东南地卑万水所凑触地成川故川旧渎难以为凭故禹贡所言其不合于今者阙疑可矣若必欲以后世之地形证古人之是非几何其不疑黄河未至于氵水大陆而岳阳荆州之境其与太原相远耶生民诗集传辨朱子注生民诗载张子之言谓天地之始固未尝先有人也则人固有化而生者矣盖天地之气生之也又载苏氏说谓凡物之异于常者其取天地之气常多故其生也或异麒麟之生异于犬羊蛟龙之生异于鱼鳌物固有然者矣神人之生而有以异于人何足怪哉朱子谓斯言得之而余则以为非也夫化而生者天地之始也高辛之世岂天地之始乎溯高辛而上之其见于经可信者有颛顼少吴黄帝神农伏羲氏矣其前虽荒远不可详然未必遂为天地始也夫自化而生之时至于高辛不知几百年或千年或万年或数万年而仍化而生乎高辛氏以前羲农黄帝之世胡不闻化而生高辛氏而后尧舜禹汤之世胡不闻化而生而独高辛氏之子有稷复有契一家得两化生乎盖天地之始以理揆之诚有化而生者草昧既开万物既定则胎卵化湿其生有常若有异于常者是妖也而以诬圣人乎如曰圣人之生与常人不同取天地之气常多则古之圣人不少矣尧舜禹汤文武周公孔子何以不化而生岂其得于天地之气者又少欤书传所载若褒姒夜郎王亦有化生者矣其取天地之气既多则宜亦为圣人何以或为淫后或为蛮夷君长而不得与稷契并称也至于麒麟蚊龙之生多人所不能见既曰麒麟无定种而蛟龙皆出于变化彼无定种与变化是即其有定者也故不闻麒麟皆麟生而此一麟独牛生也又不闻蛟龙皆卵生而此一蛟一龙独化生也是乌可为比乎天地间化生之物若蜃蛤蝉蚋之类皆古今有常而不变不以为异犹之人必始于人道之感而不可改也苟无人道之感而履巨迹可生吞卵可生则生子綦易而妇人亦危矣然则稷契何以生而生民元鸟之诗何说也曰履巨迹吞卵此事之未有者也即有其事亦姜螈履巨迹而适生稷简狄吞卵而适生契其人道之感自在也使不履巨迹不吞卵而亦生稷亦生契也且予观生民之诗未尝见其确为履巨人之迹无人道之感也所谓履帝武敏者谓高辛亲往郊而姜原踵其迹耳所谓不康祀居然生子者谓上帝宁我康我而安然生子耳即无无害之谓居然犹安然也盖近世说诗有如此者此亦理明辞顺何必遵汉人无识怪诞之说以曲为之解乎至于元鸟之诗则尤未明言其何若阙疑可矣大抵人情子孙于其先世往往表其奇异以为夸诩震耀之端而后世诞妄者则又好因近似之语造事以惑人若夔一人已足而曰夔一足牵牛织女二星而曰天帝嫁为夫妇之类皆诞妄不足道而张子苏氏乃巧为说以实其事朱子亦误载之集注其诬圣惑人儒者不得辞其过也伪泰誓之言曰白鱼入于王舟有火复于王屋流为乌司马迁截之史记而董仲舒亦引其语以为王者受命之符幸而已黜其书使其书至今存而无今书泰誓则亦将旁引曲说同于巨迹卵之事矣春秋论圣人之作事也固有冒天下之大恶犯天下之大忌而公为之者矣圣人非不知大恶不可冒大忌不可犯而敢为无忌惮之行也彼见天下靡靡焉日入于乱也不有人起而救之则其祸将不可胜穷天之所以生圣人者固非令其安衣坐食同于庸众无能之人已也彼庸众无能者不能为善亦不能为不善其避大恶畏大忌固宜而圣人承天之意以为非我莫能定天下之乱较量于经权轻重之间卒然振发甘心得罪于人而独求合于天虽冒大恶犯大忌而不自疑故尧舜不惜以天下与人而汤武至以臣弑君何者其心之安也昔者孔子大夫也而作春秋春秋天子之事也其赏罚进退皆非一人所得私而孔子行之不顾者亦其心之所安也当是时纲纽废弛民人涂炭诸侯互相攻灭而弑君弑父之祸复公行而无所忌使当禹汤文武之时皆所诛讨夷灭而不赦者而周天子暗弱无权拥天王之虚器而一不敢问其势将无所底止故天生德于孔子而孔子亦知非己不能定天下之乱是以周流于七十二国而应佛公山畔臣之召汲汲以求一日之用意谓苟能反天下于正其权不必自周出也故曰如有用我者吾其为东周乎不幸卒无所遇无所发其救时之心不得已而作春秋借天子之权以赏罚二百四十二年之事盖得位则见诸行事不得位则诸空言其事虽异其道则同要使天理有一线之存而乱臣贼子得以稍敛其迹则虽被僭之名而不辞也故曰知我者惟春秋罪我者惟春秋推孔子之心虽汤武之事亦可为之而况于春秋而论者不识圣人之心谓以天子之权与鲁呜乎何其谬也子贡言桓公杀公子纠管仲不能死且又相之以为未仁而孔子曰管仲相桓公霸诸侯一匡天下民至今受其赐微管仲吾其被左衽非若匹夫匹妇之谅自经于沟渎之中而人不知则是匹夫匹妇之谅孔子所鄙不为而深有取于管仲者岂非以有志于天下则小节不足以夺之与孟子生于战国其语齐梁之君皆以行王政安天下为急彼其时周天子固在也而不以为嫌者盖其心即孔子作春秋之心故曰乃所愿则学孔子也夫春秋作而后乱臣贼子惧则春秋不可不作也使孔子不安于心亦避大恶畏大忌而不敢作则乱臣贼子必无所惧是孔子亦庸众无能之人而无益于天下者也岂天之生圣人之心也哉因读苏明允春秋论而作正统论上论正统者众矣自宋欧阳修以至国朝魏禧予所未见者不论所已见者予皆有以识其说之非也夫统有分合而无正伪而正不正不关于其统论者泥于其名每曲为之说又或以爱憎为褒贬故其是非不当而予夺不公今夫正统之名何乎非古圣人悬此格以待后之君也其说起于后世之学士大夫彼见历代之事势各殊也于是正统之名兴焉有正统而后有偏统由是而又有僭统窃统此皆强立名字以古人就己之私说皆予之所不取且彼所谓统者果何谓耶谓合于一者为统乎则凡合于一者皆是而不合者皆非也一言而决矣谓历代相传之绪为统乎则合古今皆不离乎统何得有正偏僭窃之名盖天下有势有义正者义也统者势也言正不可言统言统不可言正然后其理明而其说定试言统之说统之为言犹曰有天下云尔天下公器也非一人一姓之所得私当其时归于一则统有专属及其分也则统亦随而分矣今夫一物而数十百人分之虽出于劫夺焉不可谓非共此物也统之说何以异是自古以来虽世变纷然而统无一日之绝也不过时有分合而巳盖自唐虞夏商周皆合也至战国始分至秦汉而又合三国又分晋又合又分于东晋历南北朝而后合于隋唐而又分于五代至宋又合而又分于南宋然后合于元以迄于今四千馀年以来忽分忽合譬如一缕之丝寸寸而分合之其绪固相属也然则历代虽多安见其统为正为偏为僭窃也哉如曰得国之迹不同故其名亦异是论正不正也非论统也如以正而已矣则吾又有说正统论下予于商周犹窃有疑焉何疑尔桀纣虽暴汤武之君也汤武虽仁桀纣之臣也臣弑其君可乎且夫汤武之德盛矣其功大矣然考其得天下之迹而律以后世之名则终不免于篡张横渠之论纣曰天命一日未去则为天子一日既去则为独夫予盖迂其说而不信也夫武王之兴师也以十三年一月壬辰假令武王兴师于前一年前一日将武王不得为圣乎抑兴师何日即天命于何日去乎使观兵之日即伐纣之日天命去乎未去乎使武王亦如文王之事纣将天命终于不去乎天命不可见也人何自而知之世之论汤武者不过曰心非利天下也应天顺人伐暴救民而已夫心藏于深微不测之地其亦至难知矣即心果无他而终不可以掩其迹心非篡则当恕其心迹实篡则当严其迹然诗曰至于大王实始翦商书曰惟九年大统未集予小子其承厥志亦安见其无利天下之心也哉且幸而汤武有此事也故唐宋之君虽以臣位得天下而皆以恕辞予之假使古无汤武而三代以后诸侯有暴行此事者人以为篡乎非篡乎吾知必以为篡也然则汤武幸而生于三代之前而后世不幸而生于三代之后也昔者孔子商人也而生于周为尊亲者讳故不肯斥言其非然亦尝微见其意于论乐论德矣而人专以孟子之言为定不知孟子生于战国之际以周室衰微百姓涂炭急于救民劝世主以为言耳乌足以为定论乎或曰如子之言则汤武非矣而子以为正何与予曰汤武之事行于三代以后则不可行于当时则可古者人情质朴其君臣之义非如后世之明也当其时各自为国势不能相属也有有功德与力者则天下群起而奉之非必制其予夺之权而设为贵贱之等也不过势之所归而已其人死而子孙犹足以系天下之心者则天下亦不别求君也不幸而恣为暴虐则必又有有功德与力者而攻之灭之所奉之国既灭则天下又以昔者之奉奉其灭所奉者盖其君臣之势既无大异而服事之文又必简且易也其所奉者既无翘然自异之心而奉之者亦不过以意向之譬如一邑之中必有豪杰一乡之中必有望人善则归之不善则去之大恶则除之理所当然亦势之所必至伊尹之放太甲孟子论贵戚之卿皆是类也虽夏商而后君臣之分渐严而去古未远则其事犹有相近者故曰汤武之事行于当时则可其所以不见黜于正者此也然汤武之事行于三代以后则终不可盖古今时异势殊后之君臣非若古之君臣矣处女之奔也鲁男子拒而不纳曰以吾之不可学柳下惠之可后之圣人不幸而遇桀纣之君者必以吾之不可学汤武之可而后不为汤武之罪人也正统辨正统之名其来久矣然未有释其义者自宋欧阳修始曰正者所以正天下之不正也统者所以合天下之不一也作论七篇以等历代自后论者皆沿其说予盖考于古而知其说之不合也古所谓正者三正之正而非偏正之正也所谓统者三统之统而非统会之统也其说载于汉书律历志律历志曰三统者天施地化人事之纪也十一月干之初九阳气伏于地下始着为一万物萌动锤于太阴故黄钟为天统六月坤之初六阴气受任于太阳继养化柔万物生长之于未令种刚强大故林钟为地统正月干之九三万物棣通族出于寅人奉而成之故太族为人统是为三统其于三正也黄钟子为天正林钟未之冲丑为地正太族寅为人正三正正始此律历志之文也由是观之是正自正统自统各为一事后人合二字以成文耳非如论者所谓均此一统而有正不正之别也三正之名见于夏书三统云者言以三者为总纪也盖三统本以律吕言故黄钟九寸为天统林钟六寸为地统太族八寸为人统三者皆全寸而无馀分所以总诺律之不齐者使有纪纲也故谓之统通其义于十二辰则黄钟子为天统林钟未冲丑为地统太族寅为人统天统之正始施于子半地统受之于丑人统受之于寅周建子用天统也商建丑用地统也夏建寅用人统也其说犹之三正也不过以十二律言之则为三统以十二辰言之则为三正耳统不离乎正正不离乎统故连类而及之曰正统昔者三代之盛历法修阴王者之政令被于天下岁颁朔于诸侯诸侯奉若而不敢违故其时无不遵天子之正统者至春秋战国之际史官失纪畴人子弟分散兼以王室衰微天下分争或不能尽遵天子之正统故其时有黄帝历颛顼历夏历殷历周历鲁历而孔子作春秋亦谨书曰春王正月明其正为王之正意若曰此方为天子之正而天下之所当遵者故公羊氏释之曰大一统也秦之改正朔也以亥为正月汉初因之已不在三正三统之中然以天下奉其正朔故汉书异姓诸侯王表序云天下一统言天下归于一统也其后改用夏时历代因之虽天下有分合而正朔不改则其正即夏之正其统即夏之统不可曰各有一统而有正不正之别也至于或以秦为闰者则以亥非正统故曰闰闰者对正而为言也后人误加统字谓为闰统已失统字之义自宋以来又有偏统僭统窃统王统霸统之名则并正字之义而失之者也故予谓其说皆不合于古又按欧阳修之论曰世人溺于非圣之学以为五行有休王一以此衰一以彼胜故其统有正有不正此历官术家之事非儒者所宜言予谓休王之说诚为诞妄然与三正三统之义固自有别不可以是并废其正说况乎正统二字实本于汉书律历志其所言甚详若非其说则不当借其名若用其名则不当异其义如必曰后世之正统不用律历志之说而自立义例则吾不得而知矣予初作正统论三篇亦本宋人之说以立论既而思正统二字所由起因忆汉书律历志有三正三统之说细释其解始知正统二字实缘于此盖汉书分而解之而后人连而及之耳遂复作此辨封建论法久则必弊弊则变法之始皆因其势之所趋虽圣人不能立法虽非圣人可以立法古何以封建秦何以郡县偶也偶之云者言因其势所固然无成心焉耳方古之封建也不知后世之复为郡县也亦不知封建之外之更有郡县也当其时大有所统小有所属各私其土而子其民有圣人者立因其势之所宜俾世其国而封建成焉由尧舜而更禹汤文武非善之也封建之法未弊也然其势则日趋于弊矣盖建国之初以万计未几而以千计又未几而以百计以递至于十二复合而为七乱亡相继篡夺相仍盖至战国之时而弊已极矣虽有圣人不能复其故也而适以暴秦当其际故指摘生焉秦之为郡县也非必欲改古先圣王之法也彼其时古先圣王之法盖荡然无存者矣汤武之灭夏商也诛其君夷其都而已天下诸侯自在也秦之攻六国也今日取一县明日取一郡取之不已六国遂亡天下固已无诸侯矣故秦之郡县秦不自为也皆因六国之旧而第易以秦之名六国之外无非郡县天下既安于郡县矣势不可以再封建广六以为万虽封建之初不若是之多事也盖势之所趋人不能变古之封建势之趋于封建也秦之郡县势之趋于郡县也反而行之天下必乱汉之七国晋之八王封建之验也使尧舜之时而遂郡县天下天下之平亦必不可得矣故丁其时者圣与暴皆无容心因其势之所趋而立法已耳然则封建与郡县孰优劣曰无优劣得明主则治而延得暴主则乱而促其理同也且封建之时有黜陟之典有巡狩述职之礼有车服之赏有贬削夷之罚有方伯连帅之统率举察有造选进士之用人安在其不如郡县也郡县而后汉光尝中兴矣不必晋郑之翊戴也唐之郭李宋之韩岳亦再造矣不必擅土地位侯伯也召信臣文翁龚黄之伦历代有循吏矣不必其私之子孙也安在其不如封建也盖二者皆偶也古岂必不郡县秦岂必不封建其势异故其法亦异德虽不同易地则皆然故曰偶也而论者不察常偏举其利害或即末世陵迟之奖以议其得失故二说相持而不下夫论事者必合二端而互观之其情乃见而一代之中其初必治其末必乱岂一法之先后优劣固殊耶盖治乱在人事不可尽诿之于法也然则郡县之制何以历唐宋元明而不变曰封建之设不知所起其可考者自黄帝迄周二千四百馀年而后废始非不可废也弊未极也自秦以来二千年郡县之法日弊矣安知后世不复为封建也然天下世变多端矣封建一变也郡县一变也群雄割据南北分治藩镇拒命皆变也变故之来前者不必有而后起者无穷封建之时不知有郡县后世或更有出于封建之外者未可知也吾又乌知郡县极弊之日其势何所趋也明论魏忠贤用事士大夫争附之称儿称孙称走狗者自宰相以下恬不为耻至称忠贤为九千岁建生祠满天下颂谀之词比之于尧舜孔子诰命皆拟九锡文宗室勋戚下至武夫贾竖无不称功颂德者崔子曰自古以来宦官众矣未有如忠贤之盛也汉之宦官盛矣然不过招权纳贿干预政事多用子弟私人戮辱士大夫已耳唐之宦官又盛于汉矣然亦不过握兵权废立自己敢于弑逆已耳皆未如忠贤举天下士大夫之心之翊戴甚于天子也自古以人臣而为天下所翊戴者无过于王莽当时上书颂莽功德者至四十八万人而忠贤又为过之使忠贤当日不以宦官自嫌敢于盗神器岂复有能枝拄牾者哉不惟朝廷之上而已翟义徐敬业之师吾惧其不见于天下也忠贤之不篡者幸也是宦官之效也余尝以为士气日以衰汉唐之宦官虽横而士大夫皆与水火以清流自居其不敢为异者无几人王莽之时人争附之矣然莽初以折节为恭俭力行要誉而致之至于宋奸相既多士大夫附之者亦益众然犹非宦官也夫以宦官而士大夫附之者满天下且甘心为狗为子孙而不辞自古以来士气未有若是之萎靡而卑屈也世之君子谓明太监之盛成祖实启其端余以为太祖亦与有过焉宰相者天子以下一人而已其体尊其权重于事无所不统而于人无所不当问即内臣窃柄其体统自如犹可以势均力敌也即不然而忤之不过逐使去要结之不过使为援而已自太祖废宰相而成祖以翰林入阁预机务是时内臣已用事而入阁者不越编检讲读之官位卑资浅其视内臣盖已重其后入阁者虽权位渐隆而内臣亦益尊而且内阁之票拟必决于太监之批红是内阁且寄权于太监矣盖天下虽以宰相待阁臣而宰相之上又有司礼秉笔太监以承上而临下阁臣视以为固然而不怪沿之既久而阁臣遂为太监之私人宰相者百僚之望也宰相且谄附之而天下有不随风而靡者哉而其端实由于太祖之废真宰相譬如势家巨族以宗族戚友代理其家事而病其不能为下也召市井小儿而任之方其始至也视主人之奴仆盖已几几乎主人之尊严不可狎而近也受颐指气使而不羞何足怪耶太祖因噎废食而不知流弊之一至于此也呜乎天下之事变亦何所不至哉书欧阳文忠公廖氏文集序后甚矣世之好怪也人不必皆明理而好以耳食六经出于圣人不幸而为异说所乱后人不能辨其伪而相传为圣人之言信而不疑犹之可也释老之说十洲神异之书以及后世术数占验之法鬼神果报之记载其书既不出于圣人而于理又倍诞胶碍其不足信至明而举天下信之不疑何说也自宋以来儒者辈出往往能辨古书之真伪剖理之是非道少明于世然儒者多而敢为异说以乱真伪淆是非者其人亦益众若宋张九成陆九渊明陈献章王守仁皆以高才绝学甘为异教别立宗门簧鼓世人而士大夫造诞幻记怪异推行邪说日甚一日岂理在天下原无是非欤抑宇宙之大邪正杂居果出于天道欤将厌常丑正而索隐行怪以为高欤抑识见卑陋囿于世俗轻信而无辨别欤何淆乱信是也欧阳公自谓哀学者守经以笃信而不知伪说之乱经为说以辍之而以为后世必有同其说者信可谓豪杰之士矣余之为说多与之同盖所见有不可昧者然公在当时说与人异者无如濮议若司马温公程正公皆一时大儒而皆背异不能合则是父子伦理之间已有不可强同者而况怪妄之说尤举世所信服公虽谓不待千世而有同者而一人明之百人乱之其亦何所补于世耶虽然君子之心不能强其所不合而待于世者无穷天下之大无一人不与吾同者不为多既如彼矣有一人独存其是不为少呜乎此余之所以茫然长思而不知自愧也书苏子瞻乐毅论后苏子瞻以纵横权术之学发为文章言多不衷于理故所作诸论皆以强词私意讥议古人得失然不过见之偏而已未有如乐毅论考据之不详也按史记列传燕昭王使乐毅并护赵楚韩魏燕之兵以伐齐破之济西而诸侯兵罢归乐毅将燕兵独追至临齐闵王亡走莒齐皆城守乐毅攻入临于是燕昭王收齐卤获以归而使乐毅留齐复以兵平齐城之不下者狗齐五岁而下七十馀城惟莒即墨尚未服而燕昭王死惠王立于是田单纵反间于燕而惠王使骑劫代乐毅遂终以失齐固未尝言乐毅欲以仁义服齐民也仁义之说本于夏侯泰初泰初以己意妄推尊耳子瞻遂据以为乐毅罪而曰以百万之众攻两城之残寇而数岁不决此欲以仁义服齐民故不忍急攻而至于此噫谬矣乐毅岂以百万之众五年之久专攻此二城而不下哉盖五年之中积渐而下七十馀城而二城者力尚未及下也当是时闵王在莒田单在即墨君之所在人心必固而单又能将二城之不遽下其理宜也乌在其以仁义自误而不急攻哉向使昭王迟数年之命而田单之间不行困之以长围二城食尽援绝安在其终不下也嗟夫古人戮力以立功名不幸不成后人读书论世当设身处地谅其难为而剖白其心迹而乃以无根之言妄议其是非此在世俗无知之人固宜子瞻学问盖世博极群书乃亦不考其详而猥以成败论天下士致读者爱其文而遂信其说以为诚然乱古人之事迹误后学之闻见子瞻不得辞其过也自宋至今六七百年矣读史记与读苏文者迹接于天下也而无一人觉其谬世之人如是其惑也不为之辨吾惧误人无已也故笔之如此予尝怪世之君子读书之法日以坏自六经以下皆有选本子史尤甚割裂乖谬使后人忘其陋而乐其简故问学日趋于浅薄然此白真西山文章正宗而后始争为之岂北宋之时已有如近世摘本史记而子瞻未睹其全欤不然何考之不详也书方正学庞统论后呜唿观先生之言征诸行事其迂疏寡效可谓儒者而愈以知司马徽之言为名言也何则三代圣贤本天德为王道故以学术为治功而不患于迂泊三代以降气运渐薄而教化学力又不及于古于是天德王道不能不分为二儒者多迂疏寡效而济大业弭世变者大约出于豪杰高明磊落之人盖二者皆艰鉅难能而非圣人则不能兼之故人常各得其一偏而终以豪杰为有用于世夫所谓儒者大无不该细无所遗近不以为易而不举远不以为迂而不为者其道则然宏斯道者惟孔子一人而颜孟庶几焉三代而下之儒者有能此者乎章句训诂谓之儒醇谨和雅谓之儒高谈性命谓之儒今其言曰未有不达乎世务而可为儒者也其不达世务者谓之非儒可也夫果必达乎世务而后谓之儒则孔孟而外无儒者矣而犹不绝之于儒则吾未见其达乎世务也且他人不具论先生当建文帝时建议者屡矣干戈扰攘之际方以改官更制为事至于措置兵事者欲与燕王报书懈将士心既又欲间其父子又欲以割地稽时日待援兵盖其计无一效者先生之自以为儒也素矣而其达于世务者如此亦将何以自解乎语曰人各有能有不能儒者之长在于蹈规矩立名行着书以发明古圣贤之道国家当太平无事时畀之以位假之以权优之以岁月使以其所学施之政事固可以正君德而培国脉而临事变际艰难则其迂缓拘执必不若豪杰之恢拓有为盖其应事也必不执而临变也必不迂高明之识磊落之概立谈之顷可以弭大变旬日之间可以立大纲当此之时所谓儒生者直将束之高阁耳而奚必诚意正心之斤斤乎哉今夫儒者之盛莫过于宋而人才之不振亦莫过于宋周程张朱诸儒皆于天德为近而王道不足焉试使与寇准张咏李纲宗泽诸人易地而为之其济否成败不待明者而知而况徽以前原无真儒其所云不过如匡张孔马而止乎故吾谓其为名言而未可非也先生又讥庞统其言皆矫诈功利之习不足为豪杰不当与孔明并称予谓统才诚不若孔明徽亦未尝言其才如孔明也但其地有才者无逾二人故并称之而先生当靖难时欲使燕王父子内自相图其矫诈功利亦何以异于统也书屠隆鸿苞集后昔朱子不喜苏子瞻而曰吾宁取王介甫予初疑其说以为子瞻文章气节皆见重一时而介甫性情学术偏僻执拗其设施至于蠹国殃民子瞻何劣焉及见子瞻全集而后知其说之不谬何也士以识为贵今夫世之贵智而贱愚者谓智有知而愚无知也然而愚者皆不自知其愚肆然妄说而不以为非醉而生梦而死不以为愧智者则不然言必依乎理而炯然知其所以生死愚者之所昧皆其所明而所言皆其所不屑出诸口此无他识为之也是故学而无识虽工文章负气节如子瞻者犹君子所不取也天下之理譬如味然有才者能造为饮食者也有学者能食者也此皆不必为知味惟有识者乃能别之是故人不知味虽能造为饮食而不必为正味虽能食且多而不必皆食所当食语以至味亦未必信而自知味者观之彼昧昧然无所辨别极其弊虽与以粪秽而不辞而乃沾沾焉自以为得天下之正味不亦哀乎明鄞人屠隆予始于明史文苑传见之以为多读书工着作一博雅士也及见鸿苞集所言鄙倍荒诞皆二氏唾馀而君子所不道乃掩卷而叹以为人之无识有如此者其记诵才致适足以为鄙倍荒诞之资耳鸿苞者谓无所不有也其所造所食盖广收博取而无所择者呜乎可知也已苏子瞻兄弟常哓哓然自以为知道而隆亦自称曰道民昌黎韩氏所谓道其所道非吾所谓道者乎尚友堂文集卷下征乡先生事迹遗文修梓乡文献引迈尝怪魏邑自汉至今历千有九百馀年而后废必多有名臣伟士负才能工文章者出于其中而考之史传自盖宽饶杜正伦父子诸人而外了不可多得岂果无其人哉孔子曰十室之邑必有忠信魏地虽平壤无山川之奇然县属大名久大名于唐为雄镇于宋为陪京魏与接壤相距数十里度其时奇才异能卓然可表见者必不当如此少也意其人泯没而不传者多耶明之王永寿申┸刘瑭当时颇负重名号为三杰窃料其气节行谊邑之人无不知之而今称道者绝鲜即文亦不必尽传由三人推之其不幸而无闻者岂少也哉岂非以后起者莫有深识远志无所纪载而然与夫人偶闻一善偶知一才虽数千里外尚必访其行事购其文辞以遂其仰慕倾倒之怀而况乡先生为一邑模楷幸得生同地沐其馀光尤当考究其生平文行以明着之简编既借手以自附于乡先君子之后而后生小子闻其风诵其文者亦得以感慕兴起有所据依以自拔于习俗乃竟事迹湮没遗文散亡使有志者无所考证而久远之馀子孙或不自知其宗祖此亦前人之遗憾也然则今之仕宦陵夷人才堕壤亦何怪其然哉迈生也晚不获亲炙于乡先生间尝欲考其文行而稽之县志筒略不详其馀纪截阙如无以征一邑文献之全因妄不自揣欲罗纪次勒为梓乡文献一书以补前人之憾分其卷为二一以载事一以载文用告同邑诸君子凡家有藏书者或先世家传或先达文集及他书所载有关于邑之人物文章者并求借览俾得荟萃考订以成此书庶较县志稍为广备则前代之可传者更有所借以传之永世而后进之士览此书亦得有所观感焉不然邑今废矣数世之后将复不知有魏又何有于千百年以上之人是千有九百馀年而魏曾无数人传也岂非一邑之耻哉明考功郎申┸传申┸字仪卿双井镇人少警敏为诸生时与同邑王永寿刘礻唐以文章气节相砥砺乡人称为三杰登嘉靖二十三年进士授固始县知县以治闻迁刑部主事二十九年俺答犯京师兵部尚书丁汝夔得罪吏部左侍郎王襄毅公邦瑞摄兵部尚书事兼督京营兵以营制久弛极陈其弊遂罢十二团营复为三大营以咸宁侯仇鸾总督之邦瑞亦改兵部协理京营戎政因荐┸知兵改兵部职方司主事分理京营事┸上明职守疏大略言陛下允吏部拟臣专管营务之请自刑部改臣今职臣当殚心竭力凡有裨于营务者必告于总督协理总督协理宜同寅协恭忘己为国苟有补于营务则采而用之若事关利害告而不听者许臣得以疏闻如此则陛下用臣于营务非惟可以备帷幄之咨且隐然有耳目之寄又言军务久废不乘此更新之初先从见在者而整齐之乃远待于清勾逃亡补足原额然后行事则动经年月逃亡者未至而见在之锐气销矣整齐之法大要不过三事先点验次拣选次操练宜急布号令严行立法必躬必亲痛革积弊鼓舞以赏罚而严惩其玩忄曷时鸾方专横见疏深忌之阴中以事被杖四十谲莱州推官督收泰山香钱声名大着鸾败复官车驾司改职方署员外事┸无他兄弟父干素有风疾年已七十六┸疏请归养奏下而继母周氏凶问至时三十二年也归七年不出四十年七月以原官起┸仍不出迫于父命至京供职时当防秋职方司事也既毕即上疏请终养不报自是屡请不能得初┸之补官也当事者皆重其才望吏部尚书欧阳必进欲用之吏部兵部尚书杨博欲用之兵部竟由兵部起本官迁吏部验封司郎中转考功司时尚书为严文靖公讷承严嵩当国之后吏道杂讷雅意振刷慎择曹郎遂与陆庄简公光祖俱自他部改吏部故事官吏部者锁其私门避嫌谢客┸大开其门语人曰他人锁门不锁心予锁心不锁门交际若常而风采赫然人不敢干以私京师因为语曰异哉申铨君锁心不锁门武官诰命吏得贿而后与多贫不能给诰命积司中甚多┸出示令武职官躬诣部以取不费一钱武官大感悦称为吏部官第一竟以父忧归未几亦卒┸以清直自许性刚负气在考功日与文选郎南轩争坐位至以拳相殴怜才爱士县卢仲木冉初未知名尝自太学归过┸大哭问其故曰太学贤士渊薮虚无人焉众讶其狂┸命赋紫骝马冉操笔立就┸待以上客为之延誉┸先世山西潞城县石流里人因号潞石以示不忘云淡然陈君墓志铭君讳廷章字焕文号淡然姓陈氏其上世当明初以军功世袭千户代有显仕入国朝家始微君生十岁而孤母沈守节以教子君亦励志于学既壮北游京师图功名数年无所遇已而以奔丧南归君笃于至性学以行谊为先不屑屑究心举业于数学最精研究周易河洛之旨蹑根探窟洞彻理奥旁通奇门遁甲星历卜筮阴阳堪舆诸家上穷天事下监人物推断无不应验然以不切于干时故人不能用而君复不急于求用遂终不克用以卒君先世居于闽后以军事分屯浙江之馀姚因家焉君之居北方也安其风土既归葬母遂迁居于保定今为保定清苑人君既号淡然貌亦冲淡居平默然不见其喜愠之色意趣浑浑若万事无足置念者与人交不能作翕翕热然其中甚燠急于济人遇有急难或贫困者无不极力绸给之虽路人无休戚必使得所济乃已尝客游藁城民有逋粮者吏追之急将鬻妻以偿君在旅舍闻墙外痛哭声询知其故即倾囊金保全其夫妇友人妻孀居抚一男二女而贫不能自存君给以衣食婚嫁之资俾遂其志节萧山某于君为中表君既北迁闻其殁后子复失明穷无所依赖即自保定岁寄金以养赡之无阙者有周某自通判宦归窘于事需金甚急无所措因自立券贷于君君焚券而与如其数其周济人类如此呜唿人惟淡于交人而后能济人之急今世所称善交者遇素不相知人一识面间即抵掌接膝倾肝胆誓死生视其辞语气色慷爽激扬若慨然真如古豪侠人有缓急足恃者然果使有困濒于死者求其一举手之援则摇首而不应虽平日情浃意洽较亲兄弟不若者亦不能得其一钱之赠盖存于中者既薄故不得不以忠厚欺人迨世故日深则真情日漓于是乎貌愈厚言愈甘而情愈薄而世之浅丈夫方且即貌信心谓真可宗者在此不在彼至求之不应然后知其人不足信遂以为天下人皆不古若而不知冷于面者乃独热于中有如君者也君自负甚高不能与时俯仰以求升斗之禄取苟且之名故于名利益淡初亦欲得一命以为母荣既丧母遂不复求仕进有故霸州知州以堪舆出入布政使门下然其人实无所知识一皆取决于君既其人以君名告布政使因劝君往一见君不可曰吾有其实君成其名足矣何必使知出自吾耶吾岂借是以博当道之知者哉终不往此岂仆仆奔走薰心于富贵者所敢望哉君年七十五以干隆三十二年三月一日卒以某年某月某日葬于清苑县某乡之新茔祖讳某父讳某皆不仕配周氏男四人长恕次忠皆先君卒次惠壬午科举人次立纲女一人适诸生冯绍元孙六人镛铨皆恕出铨新补县诸生锦钅广皆惠出铣镇皆立纲出曾孙二人某某皆镛出俱幼君既卒之八月其孤子惠乞铭于同年生大名崔迈迈为作铭曰君之德淡而弥章君之室既藏君之后必昌吾于其子孙是望二从母传二从母者吾外王父之长女次女也长适崔氏为余远房伯母次适仇氏二从母皆以节着云伯母年十七而归于从伯有三君二十五岁而寡生子再周矣先是继姑韩氏亦少寡不能理家政赀粮不食用而尽未几卒既而有三君亦卒伯母守遗产抚弱弧外和亲姻内束婢仆条理井然而仇氏从母适人十载而寡时年甫二十九夫名国祚亦世家从母之归家已落既寡与一婢纺绩以给衣食岁馀婢亦亡贫益甚伯母家故饶裕性复俭啬善经理田增于旧乃改建室宅为楼以居富甲崔氏俾孤子礼亭从伯叔行以读而仇氏从母无所出独居五年夫兄天祚举次子元龙则乞为嗣又九年卒是时伯母子礼亭已补县诺生与长吏交游以母节闻于当道得旌于朝母生日亲族宾客举觞上寿为文书之屏称崔母李太孺人而仇氏从母独以守节未及三十年例不得与旌典自卒后元龙废学游荡春秋伏腊无为祭神扫墓者伯母晚年亦丧子然孙成立为选拔贡生复善治生益富于前曾孙女曾孙亦长矣始卒卒之日不及八十岁者两月耳嗟乎人各有幸有不幸何二从母守节同而遭遇苦乐之殊耶富者有子且寿又表扬其节以荣于乡族而贫者无子且早死虽苦节然不得旌异至于一坏之土亦无所天之报施善人何其异哉伯母承因循之后以一孀妇经纪收拾使家日隆不替提携孤子树立门户卒之身荣名着其才亦有不易及者独是有子且富无所苦于守而仇氏从母无子女无衣食至一婢亦不存忍死以待嗣子然无一日之乐守虽同其难易岂可同日语哉此尤扶持世教者所宜留意也干隆己卯余兄以仇氏从母事闻于郡守朱公载名府志而始末不详丁酉摄守谢清问使州县举节孝余复胪其事实清问为书贞节二字然伯母以被旨旌表得入祠建坊而魏自漳水入城后仇氏无家元龙无迹虽得贞节字亦表见无所也余姑类次其事以贻后之人云尔故太仓州知州徐历山像赞己丑夏余在京师寓同年友李君振文处时余姚徐云帆亦客于此既久而欢以间询其家世云帆因请曰先君子历山公滞京师十馀年始得一官以出职繁而危虽小蹶幸无有大颠越其后获以才擢既勤且仁尚克有能名惠声于上下终以辨民冤被吏议事白待任一夕卒潢时以幼弱善政不能多记忆惟闻清铜弊防水灾诸事诚尽厥心力者不幸所施不究潢恐后之不光也子为我赞于像以垂永久维余少且贱何足以为君重然古文辞余固乐为之不辞君讳良模字尔交自号历山康熙辛卯举人通判苏州松江二府转知太仓州云帆和朴士潢其名也赞曰维历山徐公余识其嗣君交人以和质温而气醇何以育之必有其先不愆不替遗像之珍余不克见其面貌而想见其精神盖凛然以严毅者明于义方必期于有子而端然若忧虑者劳于官事不自爱其身惜所施之不竟遘谬语以投闲事大白以待用倏其躬之不存名不于灭永永斯文海山集序韩退之言欢愉之辞难工穷苦之言易好而欧阳永叔亦谓诗必穷而后工余尝验之于今盖穷者易工而工者不必皆穷然不穷者之工亦必以一时之穷激之故其工也无不在于感触慨叹羁旅行役之际今夫水发之平原泻之旷土洼而流坎而止纡徐委蛇之状非不可爱也然而动心骇目则不若长江大河高涌而深注激之以石荡之以风汹涌澎湃之势可以使文人学士探奇爱险之俦流连观玩而不能置人之为诗也犹水也出之者平则观之者厌故必有戚触慨叹羁旅行役以激荡之然后其词始工寿光李振文富甲其邑生二十一年而入翰林此宜若不必有诗者干隆己丑余在京师振文出其海山集以示读之语壮而景真绝不类志得意满者铺陈软媚之作盖是时振文已改外职不肯就居京邸无聊因归家省坟墓既而出古北口有事于热河沿山并海往返数千里故其诗见于戚触慨叹羁旅行役之际而工若是也夫士幸而富贵则必逐于声色之好役于世务之烦故鲜不废学学矣而无以激之亦不足以见长振文既好学不倦而又以一时之穷激之宜乎其工外职之改振文所不乐然使振文今为翰林自若吾乌知其诗不亦出于铺陈软媚也然则不幸之幸振文又何以戚戚为余为振文同年友而穷独以久窃自幸其诗可以工今观振文之诗之所以工余因以一时之穷为振文幸而愈以穷自幸顾予之诗所以得力于穷者今尚未知何如而振文以一时之穷工已若此则由海山集而进之岂可量其所至耶虽然诗犹水也必激之而后工则感触慨叹羁旅行役之况为诗者不可一日无而振文福泽未艾其感触慨叹羁旅行役必不若余之久也穷达工拙之间振文将何所取哉太初遗稿序昔云南龙坡朱公仕畿辅所至遇异才辄奖拔成就之或俾入署同诸子诵读其登甲乙第者在任邱则李学士中简边运使廷抡庞知县淑敬心在大名则余兄弟而在广平则得栗太初太初十五岁应童子试时公以广平同知摄府事得太初拔置榜首遂读书署中明年公擢知大名府而太初实从成干隆辛巳进士公量移永州致仕而太初选四川纳县知县以卒太初与余居隔一舍既同出朱公门遂相与为文字交其为人聪颖能记诵广搜博览于书无所不窥下至小说传奇以及子平堪舆杂占验之害皆评抄而究心焉工为骈体杂文其为诗警敏流畅无艰难晦涩之态至或限字限韵集古句用故事人所视为险绝不可为者太初操笔立成皆有巧思而归于妥贴其后复学为古文辞亦有可观者焉太初之卒年仅三十三既卒其诗文已有散失岁丙申太初弟魁上林寄其遗稿于馀而属为选订余少时喜为词曲骈俪之学而吾邑无可以文字往来者每有所作用质之太初辄叹赏不置是太初知余也然则太初之文固宜选订于余欤呜乎朱公所拔士类皆仕进或至高位惟太初甫入仕即卒太初卒而朱公亦卒而余犹潦倒于乡科其顽钝自废无以副公一日之知顾以穷愁之故得日从事于笔砚间以删定亡友遗文亦足悲矣然以年视太初则亦有可自慰者故余每览其书未尝不有感于怀也既选录其诗文若干首因题于简端与友人书去岁两次到馆不获一见今移馆益远见面当愈难仆与足下同邑人耳辄一二年不得相见可叹也前曾与足下言欲修梓乡文献一书因作一引以征乡先生事迹文章既恐搜辑艰难卷帙少不足以自成一书而大名一州六县其人文皆无后进者为之裒集散逸之患实与魏同乃复欲修大名文存甲午之夏颇事抄录已而中辍近复以此为事检阅颇勤而无人代为抄写以久病之身躬此烦劳甚以为苦然不敢辞也仆身以前无肯为此事者身以后当亦可知事虽于天下无补然表章先达以兴起后生向慕效法之意则于一郡一县未尽无益也故愚意不成是书不止然辑则诚有不易者北方藏书家至少藏书者多不乐借人而魏之遗书故籍则大半没于漳水北人不好名诗文多不存稿存稿者又未必发刻子孙不能世其业则用以饱蠹鱼煳窗裹物无所不至大都存者少不存者多而仆方名位卑下言语不足取重于人数年来告人者屡矣皆掉头不为意仆又苦家贫无车马资用身多疾病兼以家务为累不能躬至各乡县购访是以有此志已七八年而辑未及十之一二又深虑此书之难成也吾乡先达着作知之而未见者隋杜正元白鹦鹉赋及诸杂文杜正藏诗赋百馀篇唐公乘亿朱林集宋郭申锡边鄙守御策李青臣韩魏公行状刘安世尽言集明朱师恕纠选法疏刘礻唐蛩昔小稿张应福论十事疏郑国仕游艺堂集李养正中州疏稿漕抚奏议徐楠岫蕃集消长疏略郑师元明天正论兵论四以草刘永锡洹水遗诗国朝李慎行べ竹堂诗草先方伯公护抚疏稿而郑仰元刘绍璇张愿路遵制牛耀台刘体仁诸人县志称其有文名或能诗者今一字一句亦未之见仆尝念昔人着书类皆有同志之友佐助之故其书易成今书中凡例往往列其人之姓名如朱彝尊词综至二十馀人以仆之寡陋尤不能无需乎此足下好读书志识超乎流俗前与足下言此事似不以为无用为者故敢望足下于知交间代为搜访如前所列或此外有关于大名一府人物文章者并为寄示以便抄录使仆得成此书则佐助之功岂直仆不敢忘而已实乡先生之所赖以不朽者惟留意焉不宣与李振文书振文大兄足下前岁留滞京师辱吾兄眷顾依止饮食者两月有馀复蒙假以行资友谊所及感愧交至别来忽忽及岁居僻鲜人便不得时一通书问心中甚忄良々也比闻有事天津得非所意代为太息者累日然传闻不得其详未知目下定局何似穷达贵贱皆有一定似当听其自然古人有言但恐富贵逼臣来臣无心求富贵也以足下材能自不当如今所得而止然不可强求求之过急则往往有意外之虞如所闻今日之事是也倘能镇之以静藏器待时既不愧古人难进易退之节亦犹缘木求鱼必无后虑以此颐无急急孔子曰君子疾没世而名不称焉大丈夫生于世必不肯以利禄自安也必别有所树立以为百世之计夫太上立德其次立功其次立言立德诚不易至于功也言也皆吾党分内之事非若利禄仅为身外物而已得其位则立功不得其位则立言柳子所谓贤者不得志于今必取贵于后者也今仕宦既不得意非言之求立而何求焉去年与足下周旋甚熟观足下天资超悟甚留意于学问之事第年少气锐于仕途未免热中耳然身外物似不宜恋恋恐非丈夫所以自期待之意自古文人学士赋性恬澹者大都慕简静外荣利故闲居自得谓之清福而宋元以来则又多以文史书画鼎彝为乐此虽未足为知道然其贤于奔走干没辈必也足下好读书工吟诗多蓄古名迹器物家又素封不迫于禄养夫岂有所不足于己而尚为此郁郁也传曰君子居易以俟命今何不暂为闲人享世间清福着书立言以追踪古丈夫之事至他日学积而名流其乐孰与为官轻重此既不为世用已足自得而无所恨又况时有兼得者耶为彼为此孰得孰失愿足下留意幸察然足下之事以告者不详实不知果如所闻否目下想已有定局亦不知进退之机复能自足下决之否迈与足下以文章气谊相交胸有所见不敢自外窃效古人忠告之义言过切直皆世俗朋友所讳者足下不以世俗自处知必不怪斯言矣迈自归家后穷窘益甚米盐琐屑之务扰扰方寸中学业日就荒弃惟待一官作生计所言于足下者皆不得身试之以为大戚然区区之志虽贫困幸终无衰堕家事之暇偶亲书卷便自觉浩浩落落不知终能有所得否也所作海山集序匆匆未及点窜中多未安者今另写一本寄去前稿幸无示人也草草不宣答秦太瞻书五月辱手翰慰诲殷至深感故人情意重厚悯其困穷而不弃其愚陋然所言无以命途蹇涩遂思自弃若专以科第得失为愚虑此不知愚之心也愚今家方贫困无仰事俯蓄之资不得不以一官为急然生平志愿岂以一官终哉屈子曰民生各有所乐兮予独好修以为常贾子曰贪夫狗财烈士犭旬名夫士之志之殊也若寒暑之异宜若舟车之不可相假必不能出于一途也故最上为道德其次经济次文章递降其等而后及于利禄世人各行其志然贤否则必有分矣愚虽不肖诚不敢以庸众自待科第之得失尚不以分荣辱于胸中也昔韩退之苦家贫急于求仕三以书自通于宰相后人讥其躁进然当是时退之家累三十口衣食无所资故不得不出于此夫饥之求贪寒之求衣虽圣贤与庸众同其高自位置则必别有寄焉故曰其小得盖欲以具袭葛养穷孤其大得盖欲以同吾之所乐于人耳其他可否自计已熟诚不待人而后知退之上书虽多皆非其真面目其真面目在答崔立之一书足下试求取观之必有以知愚矣今世士大夫不识文章以举业为文章不识经济以簿书期会为经济愚皆心非之故窃有以自处既与世殊趋世之见者往往不喜其穷且困未必不以此然本志不可改今家贫上有父母下有妻子亦不敢矫情言吾能安贫乐道遂绝意富贵然所谓文章经济者则固讲求之矣遇不遇命也终吾身焉已耳不有得于世必有得于已不有得于今必有得于后又安能舍吾之所乐而从世俗之好以为工也然则命途虽蹇岂自弃哉岂自弃哉迂阔之见蓄之已久聊向足下一吐之以为然乎否乎其亦有合于屈贾韩三子之所云乎复之教之幸甚且借以观足下之志古人书问往还类不作今世浮泛语私窃慕之故敢以所学为覆亦将以古人期足下也言虽狂毋以为怪书到便思一答以无便人故迟至数月罪甚不宣枝人说凡手皆五指而枝者独六五者不必其废于事也六者不必其便于事也则将留之乎则将去之乎留之无所用去之则伤于手而痛于心指而无知也指而有知为无用之物附于人身而见恶焉不将以为大戚乎天之生予也若有意若无意若漠然不知有是人而任其遭遇也者若故生之使穷极人世之苦也者历二十五年卒卒然无一刻之欢既无所用于世又不能安其身年愈长而身愈困爱者无以全其爱而恶者亦无道以去之欲存不可欲亡不可呜唿是亦枝人而已矣五指而去一焉则非手也如人之不可缺者也指而枝必手所不乐有亦如人之见恶于世也其有也无为其无也罔缺人与指同其情则亦惟指知人之苦指与人同其遇则人亦可以冒指之名故曰枝人然枝指不言动不衣食无求于人人亦不我用始虽恶之久则相忘于无事矣人则不能也是又枝人之所慕于枝指者也蠹人说余少时心志广侈尝独层自念谓丈夫生而以弧矢射天地四方长而业诗书则必功业昭于时言语垂于后学为世师而仕宦至于建牙开府春时风景丽和人意骀荡则携二三朋好乘扁舟着芒╂游大江之南登涉山水访奇吊古啸傲于烟杏霭花柳明媚之间及秋高风厉人亦气劲志壮则率幽燕健儿凋弓大羽驰马出塞外校猎于古中五原之地如曹景宗生啖黄獐犹赋竞病诗故事斯雄心之一逞也及长而屡踬棘闱不能得一第家日益贫因贫日益病年已三十六往来不得一文字交登乡科十馀年未致身于一官一邑日颠倒于米盐琐屑中不能作跬步游盖昔时之志无一得者惟贫病之暇从事于典籍文章者为专且久然质本钝弱又以病之故心虚烦不可用神志凋落昏毛遗忘虽专且久亦无得焉夫天下之专且久于书而不他及者无蠹鱼若也其日在书之中而无所得者亦无蠹鱼若也余生六岁受书三十年于其间而鲜所得与蠹鱼何异宋儒谓人生而无补于世徒衣服饮食耗天下物力者为世之蠹余居家而无所裨日衣服饮食而不能干谒耕殖博资财以仰事俯蓄处世而无所用耗天下之物力而不能利益于人呜乎岂非一蠹人也哉鱼而蠹物也世不之责也人而蠢人也世岂能以恕物者恕人哉故蠹鱼无知而不自愧也人有知者也虽为蠹其情必不甘不甘为蠹而不能免于蠹奈之何哉奈之何哉因为歌曰与蠹异形而有同情既有其实不辞其名其行茕茕其知芒芒伤乎伤乎其竟以蠹而毕其生乎多愁赋事皆不得意人无可与言处愁城而困顿向苦海以盘桓遭逢百千万端未尽毕生之苦阅历二十六载曾无一日之欢若夫春景方和气华竞媚对鸟语与花容值山巅而水ㄛ居客襟怡游人心醉原同视听偏伤一寸之心岂异登临独洒千行之泪又如红烛争辉华筵竞乐词客有怀才人善谑谊哗抵掌之声激昂赏心之作谈非无柄悬河之口如缄赋亦有才生花之笔独阁又或摊书求古觅句吟情开卷而心偏惘惘伸纸而泪已盈盈前人之苦乐殊形无事而不成可叹当景之惨舒异致有呜则不得其平古有同心惜唐衢之不见今无具眼知东野之犹生所以醉不成乡乐何能国徒闻思妇之萱无益将军之食肠回万结借剑割而无眉压千钧倩风吹而无力塞默低头之状竟似生成频繁开口之声无非叹息嗟乎人同此心心同此理我岂异人愁多不已只枯菀之分途遂戚欣之异轨天实为之谁能遗此但恐忧不永年敢云痛则思死观优赋若夫时当正月节值元宵征歌北里选地东郊闪酒旗之缥缈叠戏鼓之喧嚣奏歌舞于梨园彷佛太平之点缀假衣冠于优孟招邀世俗之游遨于是举国若狂游人如骛家家村妇提男负女而来处处乡愚耸袂轩眉而赴浓脂厚粉光照耀于大堤啸侣唿俦迹纵横于长路或兀兀而坐观亦遥遥而立顾场开三面人集四周优伶竞其百伎士女注其双眸鼓竞锣喧才登场之伊始波翻岳震已喝采之无休态以丑而为妍曲以哇而为雅巴人是奏固知听者之多白雪无闻岂为和人之寡因端傅会则三兄弟之盟彻底虚空则两亲家之打语尽出于齐东事难考于柱下尔乃爱情形之谑浪嘉事迹之新奇送枕捎书群夸正旦小旦喊桥打棍争说唐时宋时千百年往行前言无非是时迁盗甲廿一史提纲举要不过如李渊祭盔顿觉胸襟之扩且知筋力之疲独有人焉于斯时也想元虚于老庄咀英华于屈贾身未填夫沟壑杜甫之歌自豪意有感于文章唐衢之泪又洒掩雅耳于呜蛙制放心于奔马任门外之纷纭曾何足以累其灵台者淡巴菰戒辞西南海中国曰淡巴有草生焉厥名为菰素花绰约绿叶扶疏土人采叶暴如干蔬层叠缕切如丝如麻以铜为筒端如仰盂实以是物弹丸之多微火灼之口吸气呵喷烟氤氲雾蒙遮其气酷烈香臭相和毒瘴外辟暖燠内舒食之而甘人不能祛有明季世初入中华始于闽越蔓延北区人争嗜之甘如醍醐日计百筒不离口牙贵贱一致男妇不殊有不能者谓为怪迂揆之物理见闻不诬匪曰无益害如之何人之脏腑平和乃嘉不寒不燥用健无虞火日焚灼气耗血枯丹田内乏动而喘吁胃管藁氵啬舌根不濡面生蓓蕾眼如观花壮者生疾弱者增疴始不觉害以渐而加筒刺咽喉火焚衣裾伤财失物其小者欤余自弱冠始与俗俱虽学食之好不敢过如是十年病而弃诸今年之夏忽若相须因复为之弥月不除痼疾骤动忧悔无涯乃叹乃奋自审自诛天地有意覆吾载吾守先待后谓之曰儒而乃为此以祸其躯与俗同好何为者乎损以窒欲岂其不图决弃此物永矢不他何以为警是用作歌尚友堂说诗论文详而文壤说诗多而诗亡天资既卑学识又浅前人谬立宗门后生误为附和无不是其所是非其所非优其所优劣其所劣诗学至今如荆棘满野不复知何者为涂径矣余不能随人俯仰聊复以其所见着之简编非敢果于自信亦不过是非其所是非优劣其所优劣而已然不可不传诸其人茫茫九州悠悠千载岂无杨子云乎读书好古穷理养气志识高广胸眼阔大者诗之源泉根柢也性情境地时事景物者诗之质也意者诗之骨也词者诗之肉也章法者诗之形体也顿挫者诗之动作也承接转折唿应开阖者诗之血脉也安雅婉约豪放凌厉者诗之神气态度也才情者所以鼓铸也笔力者所以锤链也故实者诗之器具也学问者诗之府藏也温柔敦厚者诗之品也高古雅正者诗之格也阔大纤细典雅朴质闲澹浓丽敷腴寒瘦者诗之面貌肤革也本之以性情出之以本色之以学力运之以真气四者不备不可言诗王贻上之诗无性情朱锡鬯之诗无本色渔洋诗话三卷无一语及性情者只如赏名花评美人矜夸其声容丰度而已然名花美人犹天然去雕饰者其所赏乃缯花矜剪枝缀叶之巧所评乃时妓夸梳头缠足之工于真诗毫无涉也仇沧柱注杜记明季萧云从作杜律细平仄用转音改拗从顺于北城击柝复欲罢一诗全载其说乃知人之无识有如此者读书虽多只以供其卑陋耳沧柱谓虽考证详洽但恐多此转折其说是矣然沧柱亦有近此者与子避地西康州一诗谓与远久一皆作平声读此生任春草谓任字平声春字上声细草偏称坐称字义从去声读作平声之类皆属可笑然此皆自吴才老叶韵始作俑之罪乌可逭也俗人无诗伪人无诗不读书人无诗杜之排律往往重韵韩白用韵亦多出入虽系大家不可学也凡事皆有化工有画工惟诗亦然当为化工不当为画工化工可以兼画工昼工不能兼化工也谢茂秦诗说得失相半想头一语茂秦自言其得力所在然是语有病近于释氏灵明作用及姚江良知之旨人未有不多读书广识见浸淫于古而作诗想头可以超拔者也若概以是语之必堕汗漫支离之病非徒无益而又害之才士之诗不患无本色真气而患于无学力故其诗多不入格然较之摹仿者与其不逊也宁固今人之诗下者无论已高者总不离乎摹仿二字其一摹杜所主在格而无杜之才气故常失于平庸而甚者不知所云其一摹王孟所主在丰韵而无王孟之才气故常失于短弱而甚者至于幽僻摹格者如乡原学圣人不知其有经天纬地神明变化之才而但以规行矩步为圣人摹丰韵者如清客学名士不知其有通今博古经济文章之学而但以清谈痛饮为名士均为识者笑而已史家三长曰才曰识曰学非止作史为然也诗文无不然三者识为最难不知作诗者不知论格无诫者也论格而止求其貌不求其所以然犹之乎无识也王渔洋才学皆万人敌于古人之格亦能学之而止得其貌不求其所以然正坐识不足也谢茂秦诗说有云当取初唐盛唐十四家选其集中最佳者录成一帙熟读之以会神气歌咏之以求声调玩味之以裒精华得此三要则造乎浑沦不必塑谲仙而画少陵也此语自妙至其所载天灯诸句亦不过广于搜索情景钅追链字句耳何得自诧神奇至谓想头落于不可测处支离其说以惑人耶炼想头固不可少然想头出自心则炼心更为第一层工夫心为诗心则想头自不远于诗心为浸淫稔熟十四家之诗之心则想头自近于十四家心为笼盖古今包含宇宙之心则想头自落于不可测处茂秦又云作诗别有想头能暗合古人妙处法在其中矣如为将者当熟读兵书又不可执泥神奇自从裹许来此语自较亲切然亦不明备余尝观黄山谷大雅堂记石刻杜诗记此老为善言杜诗者及见元好问杜诗学引云近世惟山谷最知子美而山谷未尝注杜诗试取大雅堂记则知此翁注杜已竟乃知豪杰所见大略相同黄山谷善言杜诗而自作诗殊不见其佳余数年前曾见其集谓此老为不能诗文者及观大雅堂记又恐余枉此老因欲复求其集而一时不可得家中止仇注杜诗载其题杜子美浣花溪图一诗急取观之格调卑弱尚不及陆何逮于苏人以苏黄并称殊不可解山谷大雅堂记云子美诗妙处乃在无意为文语略而意晦恐开后世师心自用之端使浅率者得以借口不如元好问所言语详而意明也今载于此窃尝谓子美之妙释氏所谓学至于无学者耳今观其诗如元气淋漓随物赋形如三江五湖合而为海浩浩瀚瀚无有涯如祥光庆千变万化不可名状固学者之所以动心而骇目及读之熟求之深含咀之久则九经百氏古今精华所以膏润其笔端者犹可彷佛其馀韵也夫金屑丹砂芝术参桂识者例能指名之至于合而为剂其君臣佐使之互用甘苦酸咸之相入有不可复以金屑丹砂芝术参桂名之者矣故谓杜诗为无一字无来处亦可谓其不从古人中来亦可也前人论子美用故事有着盐水中之喻固善但未知九方皋之相马得天机于灭没存亡之间物色牝牡人所共知者为可略耳可谓古今论杜诗者第一耳然犹若有未尽者在韩文公题杜子美坟诗词意浅俗气格卑靡系元明以来人伪作断非韩之真笔仇沧柱谓似非后人伪亦可谓无目力者此诗与韩诗如黑白之异一望而知中惟天光晴射二语较佳耳沧柱又引容斋随笔所载昌黎窦牟韦河南寻刘师不遇分韵得寻字诗甚佳的系中唐人手笔也谈笼录言尝举沉舟侧畔千帆过病树前头万木春二句于王阮亭阮亭曰余所不解余谓阮亭非不解二句也并不知诗为何物阮亭之于诗犹释氏之于心也心之虚灵具众理而应万事至广大也而释氏小用之所谓止作一番光景玩弄过者也诗之为道咏歌舞蹈以发之温柔敦厚以本之其为物大可以笼天地小可以入毫芒而其要归于吟咏性情长于讽谕其极也至于美教化移风俗动天地咸鬼神非徒以文彩风流相夸尚而已也阮亭之于诗止用出雕镂修饰以为玩好之物而已所谓情动于中而形于书发乎情止乎礼义者阮亭固不知也赋且不解而况于比兴乎文有议论叙事诗亦有议论叙事视一时所当用耳王阮亭作诗如小学生学作对联止求其精工可听于议论叙事固茫然不解也余因忆刘梦得上牛僧孺诗云昔年曾忝汉朝臣晚岁空馀老病身早见相如成赋日后为丞相扫门人因思往事咨嗟久幸喜清光笑语频犹有当时旧冠剑待公三日拂埃麈若使阮亭当此必无所措手矣何也譬若富贵人子弟终日安坐惟事修容饰貌讲求威仪学习言语为一便利美俊之人而忽欲使之理烦治剧折冲御侮必不能也诗以道性情一语今人视为老生常谈矣余谓作诗必本于性情犹为国必以仁义也虽是极平常道理然当邪说误人之际此即为对症要药孟子当战国时以仁义劝齐梁之君为其君皆骛于功利也诗道自王阮亭之后人不复知有性情矣故今日必以诗以道性情一语为标的杜诗存没口号二首每首二人对起亦以二人对收非章法当然乃文义必如此方清晰也注杜者引黄山谷诗云闭门觅句陈无己对客挥毫秦少游正字不知温饱味西风吹泪古藤州为学杜此体然山谷诗后二句竟似一人之事则以不解文义故也余最爱杜少陵吾宗老孙子一首乃近体中之汉魏也字字常句句真而风韵气骨无美不备极意雕琢而元气浑涵此五言律中第一首也馀诗视此非剑拔弩张则涂朱抹粉矣少陵赞太白云清新庾开府俊逸鲍参军偶举所长非谓太白之诗尽于此亦非谓诗必当如是也后人以出自少陵太白二大家遂以清新俊逸为诗之标准不知刻意清新必失纤弱刻意俊逸必失轻滑美未必臻而累随之矣赵饴山有言清新俊逸老杜所重要是气味神采非可涂饰愚谓清新俊逸必当于沉雄稳老中见之韩文公识高一代于唐人诗独推李杜他人则不置论调张籍诗一首推之至矣至荐士则云国朝盛文章子昂始高蹈勃兴得李杜万类困陵暴后来相继生亦各臻阃奥虽语属兼及而分寸自在后人井娃之见何不以韩文公之言为折衷耶少陵于当时人多推许其诗于孔巢父则云诗卷长留天地间于李白则云李侯有佳句往往似阴铿清新庾开府傻逸鲍参军于毕曜则云才大今诗伯于薛华则云座中薛华善醉歌歌辞自作风格老近来海内为长句汝与山东李白好于许十一则云诵诗浑游衍四座皆辟易应手看捶钩清心听呜镝精微穿溟氵幸飞动摧露雳陶谢不枝梧风骚共推激于郑谏议则云思飘物外律中鬼神惊毫无遗憾波澜独老成于阮隐居则云清诗近道要于孟浩然则云赋诗何必多往往凌谢鲍于严武则云新诗句句好于高适岑参则云高岑殊缓步沈鲍得同行意惬关飞动篇终接混茫于张彪则云诗兴不无神于郑审李之芳则云律比昆仑竹音知燥湿弦风流俱善价惬当久忘筌于刘伯华则云神融蹑飞动战胜洗浸陵妙取筌蹄弃高宜百万层于薛璩则云曹刘不待薛郎中于孟卿则云数篇今见古人诗于王维则云最传秀句寰区满如斯之类未可悉数几于家探骊珠人怀和璧矣然他日诗又云才力应难跨数公凡今谁是出群雄却看翡翠苕上末掣鲸鱼碧海中则举当时能诗之士又一洗而空之乃知此老许可之馀另有皮裹阳秋耳寸心知诗集颉刚案右诗两卷古近体凡二百五十首录出其目以便观览陶梁畿辅诗传卷四十四载先生杂诗一首薄命辞一首皆此册所未有则知陶氏未见此书而先生之诗实不止于是也东壁先生于考信附录中谓其少年颇好词赋凝上沐七发等体缤纷陆离读书几不能句尤爱小词仿宋柳耆卿名其稿曰步柳集又记其所着书曰自订其诗曰寸心知集凡二卷词曰梦窗呓语凡一卷步柳集与梦窗呓语当为一书之异名今其赋之存于文集者仅二篇而词乃不存一首然即此遗诗已足见先生一生之经历与心情其颠连憔悴于贫病之间欲读书而不得欲仕宦而不能困之以顽童厄之以猾吏百感交侵呻吟待尽较之乃兄之遭遇痛苦奚止十倍然后知一文人或一学者之成就虽云穷而益工淡可养志要必具有维持生活之最低限度方可言之苟并此而不存则惟有以哀伤折其天年又安所望于着述乎先生秉卓荦之才华副之以锐敏之观察为文为学两可成功不幸赋性绝俗遂寡交游名场失志横逆频来年未三十已婴痼疾自后以底于亡长为病废之人然己病而家中大小十六口蓄养之责萃于一身何有养息之望身既陷于绝境是以虽谙医理曾不得自疗也此中悲愤岂丰衣足食者所可识知乎后之读此书者苟其境尚不如先生之厄尽必当有以自释其牢愁而努力于其所蕲向之业矣一九三五年四月二十五日记又案以此集与知非二馀针馀诸稿合读得稍稍识其消息卷一有和家兄秋兴原韵检知非集知是秋思之误又有和嫂氏书怀原韵今原作不见于二馀集知已亡失成孺人自序云所作多率意过即弃之所存无几也可证其不虚卷二雾树诗二首为和东壁者惜原作不存不克一较高下其小庭中丁香桃花金雀三种盛开漫成一题适与针馀吟稿中慈母命咏金雀丁香桃花三事合意者亦山于母命乎步韵酬广平学博孙子明一诗与知非集和广平孙学师寄赠原韵为一事又红瘦绿肥二首与知非集中绿添红减遥相应和虽非同韵而为同体意者亦埙篪之酬倡乎独是东壁夫妇诗篇赠答彼此列于集中而德皋夫人刘氏据野纪便览亦颇能诗今寸心知集二卷中乃不睹其一字何也同日记寸心知诗集自序吾之诗何作作吾诗也吾有诗乎吾有性情则安得无诗古之作诗者众矣其品格高下将何学吾无学也世之论诗者众矣其优劣去取将何从吾无从也吾自作吾诗云尔马祖曰即心是佛吾于吾诗亦云吾之诗与古今同乎吾不得而知之也吾之诗与古今异乎吾不得而知之也吾之诗为汉魏乎六朝乎李杜韩白乎欧黄苏陆乎吾皆不得而知之也非特不知也吾亦不问是与非悉听之人吾自作吾诗云尔庄子曰唿我为马者应之以为马唿我为牛者应之以为牛吾于吾诗亦云吾初作诗皆不存自庚辰始存诗其间忽作忽辍以至于戊子之冬凡九年矣合之得若干首录为一卷有吾索者吾与之观有吾爱者吾与之观否则吾秘之索与否吾亦不强也爱与否吾亦不求也吾自作之则吾自存之云尔扬子曰后世复有子则知子霎矣吾于吾诗亦云干隆戊子十二月初三日枝人书寸心知诗集卷一五言古体春日晓起我生懒成性况复春宵短晓梦觉苦迟日高不知晚起来出庭院两目春光满语燕穿天低微风弄树软万物何欣欣会心不在远大哉造化机胸中暗流转古意君层山之巅我居水之曲茅屋各数间幽清隔尘俗愿同君来往此外休置足君有琴一张我有剑双股君应为我弹我应为君舞试问风尘中更有知己否君有一斗酒我有双尾鱼有鱼复有酒不乐将何如去去共沉醉携手返太初旅合偶成梦中故乡近梦觉故乡远故乡本不远铜壶漏自短苦寒吟惨日月冷风悲天地鸣愁人亦切切浩歌心不平入骨皆寒气出口成寒声悲鸟牛空立和歌韵亦清与君不相知何为如友生回看华檐雀一粟群相争不寐九月二十七日夜崔子读书既倦乃灭烛而寝拥布被倚角枕敞罔徙倚营营至曙目终不可得合斯时于耳则为水增波为树叶落为大风仆物为人语为犬吠为人唿犬为栖鸡振翼为归鸿叫群为蛩鸣为鼠斗为鼠入橐中不得出众声繁会胥人所不愿闻者于身则为乍塞乍热为右股麻木为腹胀为胃脘痛为肠鸣幽々为蚤啮痒不可支为搔多肤破血满指甲于口则为消渴为嗳噫为喘为叹苦状丛Ш胥人所不能受者变态杂出不可究诘然皆总汇于心心故多愁酒不得而驱多思禅不得而伏今乃愁益甚思益深欲以梦辟除之梦居无何有之乡闻予有烦于彼去而益远使者冠盖相望而卒不可招致不得已勉强收心定志遗弃一切游思骋神赋诗二章吟甫毕而日光融融射目矣秋风入我骨秋月照我颜对景不能寐枕衾如水寒一身集百忧梦短心不闲贫病交相侵亲知谁相关虫鸟而情物中宵伴长叹当昼日偏疾入夜日独迟知我不慊夜相虐故尔为古人欲夜长打杀长鸣鸡我今反其意长昼无夜时无夜天何晓鸡亦不须啼夜闻风雪入夜窗不黑疏帘动有声犹覆昨日衾微觉轻寒生梦回闻簌簌方知风雪并馆中书怀结根不得地栓柏同椿樗抱才无人识骥骥为蹇驴平生负奇气郁郁无时舒今春别家室授徒来村墟荆棘满地生鹿豕盈村居村童十馀人顽然皆狂且只可事耕凿而乃来读书颜面积灰尘衣裳无襟裾惟知爱嬉戏不知惜居诸提撕复鞭朴童心难暂除善诱虽有方蒙昧吾莫如有如石田耕手足空拮据茅屋两三间庭院五尺馀柴扉日长闭十朝头一梳无人共往来形影自相于花开映阶戚月光照庭闾对此时独酌顽然卧孤鹤立鸡群清荷生污渠只因贫所累遂负心之初泽中非可猎山头非可渔微利向此觅贫室胡不一审详而遽登征车既来难即去譬彼涸辙鱼一身集百忧临风向谁摅时于深夜中面壁长欷高堂有椿萱深闺有茹艹虑骨肉轻别离终为计之疏归与赋应早去去莫徐徐天久不雨一夕喜见阴弥月不得雨我忧心如焚微风东南来矫首见氤氲长官畏荒歉祈祷将浃旬诚意果感格自由天公仁不忍久赫炎坐令饥馑臻所以泰山中触石生密旱魃已就戮神龙来效勤伫望顷刻间滂沱遍坤垠馆中对月称坐不觉暮矫首见明月斜光入低廊照耀愁人小楼初徽平高天渐能抹今昔此一规悲欢共圆缺往当童稚时知识未开豁良夜长徘徊光辉爱清绝嬉戏父兄前往来子弟列吟玩不知疲每欲高飞掇幼小倏成长世事渐改辙阳侯肆猖狂狼狈逃水厄甲第委波涛图书就沉没阖家五六口性命仅能活四处寄踪迹一身独萧瑟露宿大堤头两耳波声聒四顾何茫茫月夜自呜咽转辗六七年阅历多曲折浮迹几飘流清晖数明灭奔走足生胝旷望眼流血贫贱身何底功名志难夺读书恨无成从师自愤发朋友四五人时时共欢悦乐饮醉无归清谈夜不歇靓妆妒霓裳高居羡瑶阙晨夕送迎间朔南分手别零陵迫行舟秋风五两疾南望楚天长北征卫水阔往者射策初霜蹄曾一蹶璞玉终须剖忍便老蓬摹再作长安游丹桂问月窟战艺棘闱中斗大室搴帘肠乍回伏枕心如结月色何苍凉旅情共凄切高堂在故乡客子独天末举目无亲知惨澹向谁说归来为饥驱村塾帐偶设顽童勤嬉游终日费嗔喝茅屋两三间未能避风雪六月炎蒸时晚照烁肌热况此村居人性情尽恍惚酬酢懒々朝夕甘兀兀每于深夜中皓月沁肌骨对此心不怡浩歌声激烈浮生事无常嘉会欢易竭日月隙中驹繁华水中沫胜地弹指变佳筵转头失昔日周旅人或化为异物即今在乡曲偃蹇未超越后遇知何如回思已骚屑二纪年未至百境值将毕万事梦中过梦醒知何日却羡天边轮千秋长皎洁杂诗二首贫为士之常乐天心不忧高堂有老亲禄仕终必求怀奇赴京阙再献乃一收仕路限资格家食归故邱小得竟何益不足梁稻谋郁郁奇士心戚戚贫子羞会将笔砚焚努力服田畴养亲贵养志岂必在宦游着作归传世操觚念身后德艰功在时立言亦不朽早年慕古人高怀欲尚友纸笔随地置苦吟赠辍口冥心狂搜索忄然如木偶吐词神鬼惊落笔蛟龙吼闭门造古车新辙不可走问世亦有心持赠更缩手名山且珍藏无令覆酱瓿客夜秋雨扰扰愁千斛盈盈泪万缕今夕最凄凉凄凉在何许远道久客夜孤眠听秋雨不寐二首尘世多苦心睡乡颇适性秉烛游何为高眠夜必竟迩来事多忤不寐为我病夜长梦不长身定魂未定倚枕忧万族纷来不可罄渺哉陈希夷千古睡之圣震雷破我梦暴雨清我神惊电照我眼疾风吹我身众蚊肆长喙呜蛙声纷纭遐哉北窗下高卧羲皇人遥送朱松田自永州归南二十韵相识已十年相处才五月相别卫水长相思楚天阔我昔年一纪甲子君与同而我应府试识君官署中八哉家兄交还往余偶尔岁在壬之春始克同砚几我生鲜青眼对君不自知君意不可见颖脱余未期怜才今古殊肝胆谁相闻零陵去舟迫双袂无言分别来三年强诗筒识精进我亦投俗好鹏翮偶一奋去年我书往意气慨以慷今年君书来规劝理亦长性命期深交愧谢还自许相知同席时异地复何取君今归南此去何日返所嗟会面难不惜去益远闻君启行日临风遥送君凭将河北泪洒向荆南馆中杂诗四首四顾寂无人蟋蟀鸣虚堂秋风渐萧瑟衣带生微凉抚时怀往事俯首心徨逢秋自生悲非关在他乡三春全盛时桃李争芬芳时序一朝易草木成萎黄人物理不殊曷云身无伤况乃有知识所遇多锋愁肠为之断弱体为之创贫病何日已悲愤盈空囊辗转不能寐泪与秋夜长闭门独悲秋俗尘不能侵寒蝉响欲歇时感幽人心清露凝百草悲风鸣树林秋光逼人来勉强为开襟有酒自斟酌抗首抒清吟歌罢再三叹伤哉无知昔渥洼有神骏往来同众马只眼识不凡以术致厩下斯马遇何奇斯人今已寡盐车困骐骥有泪向谁洒松柏廊庙材结根贵得处挺节深山中工人过谁顾樗栋有先容散材栋梁具沦落自甘心羞争凡木遇狂风狂风有馀怒鼓荡力不竭飞尘塞天地日月光欲灭万物生有时当春尽萌柝大块噫不止恐令气太泄彼苍仁爱心胡不稍敛节而乃纵飞廉作兹狂暴孽吾欲代万物问天计何拙天路无阶梯大门有扃惜哉不得往矫首意空切晚归夕阳势渐低新月生微光耕人各归去野色争苍茫我时乘蹇驴揽辔悲途长高歌激汉肃肃零秋霜劳役非所辞遭遇何苍黄忆昔少年日浩气不可量忽忽逾二纪悲愤盈肝肠投足无一枝抚心抱千创樊笼困鸷鸟有翼安能翔骅骝服盐车偃蹇登大行何当脱缰系奋然游八方途中长贫叹家食伏剑事远游岂无儿女情慷慨不可留揽襟起行日时序当深秋霜林若丹红落叶随风浮浩然即长路四顾心悠悠畴昔少知旧东西安所投双亲筋力衰念远添新愁家事日陵替一兄谁分忧北望燕山高南望滏水流故乡不得见泪下谁能收道中苦寒亥年节候早立春冬之季其前寒尚微其后寒乃肆我时客异国油然起归思皑皑霜雪满惨惨北风利阴蔽羲和寒光塞天地慷慨戒归装傲骨聊一试嗟余本贫士未能狐貉备重寒即长路透骨勐于刺面目冻成疮肌肤裂欲碎指直结袜难唾出成冰易挟纩竟何术村醪取一醉归囊苦羞涩此志竟不遂因思汉袁安大雪独僵睡又闻宋陈三却衣致不讳前贤何为者遇寒节乃厉余独负何德而能不憔风霜寒固宜冰玉清不愧岂为阮嗣宗漫洒穷途泪拟妾薄命五首桃李无返花江河无回波此理自今古薄命感慨多与君初结婚同心誓偕老春华犹未歇中途不自保恩爱宁不念何期忽暌乖欲去更踯躅留待郎心回妾如恋林鸟郎如不转石如石岂不佳所嗟在今日男儿恩情薄娶妻易见弃寄言后来人努力事夫婿七言古体苦昼短飞光飞光尔何为灵苦行一何疾终日不暂宁去如隙中之奔马来如天上之流星君不见风流文士清狂客觅句联吟共闲击钵逡巡声未停晚阴黯黯遥相迫又不见五陵公子楚王孙华堂高宴酣金樽琵琶斜抱扬州伎一曲霓裳红日昏百年三万六千日满眼风光转头失自古生年满百难即今七十谁能必呜唿安得手持虞公之剑向中天指住红轮不得前终古长释羲和辔一日直如千万年大雪歌阴费色如漆曜灵藏形不敢出朔风飒飒摇天关海冰吹碎飞人间乍疑天妃掩面泣粉泪凝成珠粒粒又如丹山白凤凰霜毛斗落纷飘扬百千园林春一色缺尽蟾规夜不黑敲冰作糜煮不开鸟兽半死雪为埋此时有客方高卧柴门径灭无人过起来峰顶赤脚行大声一唿天地惊宝剑行直如矢曲如月精芒照耀光越越手持杀人不见血一朝零落黄泉中尘渍霜锋匣欲裂张华不生雷焕死万古千年埋狱底浩歌骑折丹山凤凰翼谪居尘世无人识天上言语人不知向天自吟天上词题成鬼神泣啾啷金声敲响玻黎日狂歌目短卢玉川奇句心轻李长吉嫦娥厌听羽衣曲纤阿为住辚辚毂偷遣仙人向空读老兔彷徨玉杵停寒蟾侧耳听不足不辞上达蕊珠宫莫教零落人寰中醉歌有客悲秋吟不彻傲人骨棱棱仙骨洁早年俯首业诗书乐事关心醉花月可怜贫贱身无暇况值风尘足屡刖米盐琐屑方累人文字纵横谁击节半生窒阂无坦途方枘圆凿殊相竦出门独作高世态儿童拍手争揶揄人生称意不必在低首安能勉强俯仰随庸奴功名富贵从有无且可衔杯作酒徒醉乡安稳无避忌愁城不敌酒兵锐高歌大笑豪士欢求田问舍奇男累当年阮籍亦爱酒白眼对人终日醉堪笑世人常苦辛碌碌名利徒纷纭石崇死后自金谷李斯老去伤东门到头万事不得力身没惟有枯骨存酒不到刘伶坟上土生前慎勿抛樽俎可叹文物风流更无主满城只解耽歌舞仕宦凋零近百年繁华输与青楼女青楼家在苎萝东宋玉墙头人不同自有登徒偏好色缠头裙赠石榴红早暮相依不相弃鸳鸯比目朝朝誓买笑黄金一旦空绿杨马有他人系晚归空林日暮鸦欲栖我行自乡徒步归秋风凄怆透人骨落叶萧索拂我衣此身长病久无力数里已觉双足胝裘马翩翩行如骛少年富豪知是谁世俗荣贵非所慕筋柔骨脆何能支大块劳我固有意胡不竟与行路资人生苫乐每偏得富者健壮贫者衰俯首感激不自崎岖归路忘所为天光漠漠就昏黑暗行适与柴门期入室上床脱双履茫然身在雾驰夜半神魂就安定高眠一枕来朝曦自成安返鸡泽我自成安返鸡泽百二十里一日间六月大热铄金石弱体奔驰如等闲君不见贵人安坐高堂下挥扇餐冰恨炎夏人生赋命有穷达得失苦乐谁知者五言律诗春城晚眺春城闲骋目独立对斜曛雨过垂杨重风来瘦竹分绮霞明远树飞燕点晴幽兴何曾倦钟声野寺闻秋月秋月小于镜一输天地明关山随处影鸿雁过来声薄不知度风微相与清应怜同坐客愿共一杯倾冬日怀周新斋同郡不相识异乡携手初订交千里外握别二年馀冰劲鱼游少风高雁过疏一行书不寄何以慰离居客邸秋雨客邸闻寒雨悲秋意转深迷茫千里目惨淡一时心梦破梧桐叶魂伤枫树林可能沽酒去泥泞欲沾襟冰四围方荡漾一夜结于风冷色连白寒光夺日红路通深浅处月照有无中皎洁尘何染居心正与同下第后作趋世原无术归来卧草堂地偏忻客少性懒笑人忙病是闲身诀愁为避谷方参芪并曲蘖应得两相忘漫赋永日身耽卧经年眼倦开病从无妄得愁逐有生来傲骨终难屈芳心不可灰何当家襄熟一吸尽千杯雨中赴馆作缘贫作累兄弟各东西径滑征车慢深客路迷春风因别惨细雨替人啼多少农家子田间手正携馆中对雨孤馆坐寂寞数声风雨来耳惟闻鸟语眼似待花开泥径难沽酒村翁不爱才闲愁不可极搔首意迟回村童村童慵诵读书室等闲来得隙还偷出嫌拘愿早回罢嬉泥在手学爨面留灰费尽提撕力童心不肯开夜立抱膝孤吟客更深独倚门百愁消永书一醉度黄昏地俗心方僻人轻道自尊新诗吟赏处犬吠满荒村柳嫩已争春色浓还作晚阴枝随风上下花任水浮沉带雨添妖态经霜改素心道傍骑马客攀折意何深蝉底事鸣如故年年恨不平低枝凄已足清露饮谁争薄翼终何用徽躯空尔成秋风重起处顷刻笑浮生翼薄谁知惜声清自怜高枝长避俗晓露且随缘生死从天地歌吟自岁年蜕皮应有日未必限鸣蝉登尊经阁不辞今古恨高阁又登临比屋人民少环城草木深天穷孤鸟没沙远夕阳沉几树无知柳当时旧晚阴何处难忘酒何处难忘酒飘零水后家波涛争第宅书籍葬泥沙粗蛎双亲禄逢茅八口衙此时无一盏魂梦足咨嗟何处难忘酒功名志未酬玉堂犹旷望银榜竟迟留瘦骨虚宛马寒光厌斗牛此时无一盏浩气激清秋何处难忘酒金兰绝素交寻常避珠玉富贵薄蓬茅古调琴从奏清吟句自敲此时无一盏惭愧盍簪爻何处难忘酒胸中鬼尘多侧身天地小入梦古今过见树嗟如此闻歌唤奈何此时无一盏清泪溢江波春望春望双眸回晴光一径遥花明人面艳泥硬马蹄骄草送天迢递尘浮野动摇兴多奚背重归路晚烟招送灶二首媚灶依心法朝天值旧时有求斟酒满多诉送神迟奠为长贫薄心缘久困痴尽情传近况好使玉皇知果铺陈夜冠裳拜跪时影低烧烛短烟细散香迟幽思终身恨高情半世痴生成弧僻性不要玉皇知长安春暮二首尽日心如噎春归客未归待看鹏北徙先送雁南飞地俗园林少交疏宴会稀无聊惟酒有泪足沾衣闻说前贤训家贫不仕非捧求毛义檄舞旷老莱衣望到白住梦随鸿雁归门闾长倚望何以报春晖下第归途中作春明不得意归去更何言又洒英雄泪空思国士恩征轺输梦疾落絮伴愁繁千里谁相送风尘到故园三家店早发旅况悲千里伤心计五更晓鸡冲梦起残月逆人明衣重征尘满车安古道平前途谙久客笑语识新城不寐永夜千忧集危魂一睡难家贫空颐醉人瘦独知寒隐雾文犹泽巢林枝未安剑光应似旧频向斗牛看九日自邯郸晓发客里逢佳节飘然马上身菊开孤店泪酒醉异乡春晓日明歧路秋风送渡人家园已百里回首氵蜀漳滨旅舍二首旅店孤眠夜心旌不自由异乡身寂寞故国梦迟留月暗重绵薄风悲两鬓秋满怀游子恨无语独搔头挥手真无策回头尚有思客囊孤剑笑心事短檠知梦稳三更后愁空一醉时雁行声起处悲切恨分离偶成时在鸡泽地僻难佳景入贫少胜游从来春易误况是客为愁丝竹喧花径秋千出画楼芳情空怅望向卷中求闻说三首闻说金陵好繁华六代遗庭常开玉树井亦带胭脂女学宫妃步人传狎客词何当吊陈迹兴废问黄鹂闻说姑苏好口口景不群歌萦吴苑水人布虎邱石发西施迹山头范相坟何当一吊古杯酒酪江溃闻说馀杭好风光满一湖岸晴花簇锦波朗月抛珠地势连吴越堤名记白苏何当学灵鹫飞去访林逋春暮感遇愁思连天发凄凉昼夜同梦归芳草外春尽落花中日暖欢飞絮风高速去鸿独怜踪迹误弧馆泣秋蓬馆中交疏无过客孤馆独支颐卧病春归后怀人月上时一贫求世拙百里到家迟生计真鸡肋灯前泪暗垂七言律诗览镜戏成青镜闲来偶一窥昔年容貌是耶非骚人泽畔三年放说客秦中十上归沈约半因多病瘦陈平不为食糠肥羊车莫更游街市枣栗从今掷者稀楼望壤堞当楼列翠屏晚烟楼势接青冥凭栏直尽南湖水倚壁遥瞻北斗星醉眼几回窥月窟壮怀何日天庭几年奔走艰衣食羞见青衿困一经阅西湖志馀赋馀杭佳丽久驰神胜地寻游未有因曲院风荷空艳色画桥烟柳自青春利名缰锁何由释图籍流传总不真逸兴几回归想像风流怅望白苏尘题陈氏园林园林幽静径无尘万种名花次第春重荫覆阶擎翠盖落英铺地借红ブ临池嫩萼妆窥镜带雨斜柯醉泥人惆怅桃源容易别重来难觅武陵津荒城二首满城佳丽百年雄水逝烟销一夜中麦种当衢游野雉芦生废沼落春鸿荒祠有壁留孤月枯木无枝任朔风开尽瓮城砖百万夕阳映土坡红满目萧条春可怜晴光黯淡水潺园荒雨后闲生草宅废人来学种田梁燕迷巢栖不定野花无主艳徒然儿时记得疏狂甚踏遍春城万井烟余兄归自囊中有诗一纸乃与嫂氏及成四兄自堂唱和之作为题者三为诗者九人各一唱和者倍之馀暇中戏为拈笔一韵三押共得九章适与原数相合然自写其怀非敢云和珠玉在前当不谓后来居上也家兄秋兴原韵几幅春衫积泪痕那堪踪迹寄孤村花如中酒飞春暮鸟似怀人叫月昏怨极心灰千里梦痴多情系隔年魂等闲莺燕谁相识题作新诗纸上论成自堂九日原韵寂寞生涯判似幽每凭黄卷一青眸心原抱恨非关别性自多悲不为秋闹处消除闲里思醉中酿醒时愁伤春惯作年年病满院花枝懒掉头嫂氏书怀原韵济胜奇资付卧游等闲榴酒一浇愁眼收潋滟三春景身住がテ百尺楼车马稀疏真僻宅陂池围绕竟深秋自从谪后留仙骨想像蓬山最上头归城中故居料峭秋风欲授衣空城人又逐寒归一庭泥嫩犹缘木满院墙颓不掩扉病体樵苏生计薄雅怀歌啸识人稀固穷尚抱风尘恨几度低头愧息机偶成酿花天气半阴晴新暖馀寒递重轻宿麦笼烟千亩碧绿阳迎日一堤明身才中酒怜诗瘦人到伤春望梦成多少闲情浑未减羞将心事儒生喜春雪一夜浓阴飞五出三更晓色耀双眸纸窗风定声犹续翠被寒生暖欲收天意有时回盛怒麦苗垂死荷洪庥共知仁爱关丰歉想见春农尽解愁自叹上林空望一枝栖佳士凭谁得品题敢谓玉成天意邈可怜金尽士颜低十年灯火劳鸡骨千里风尘足马蹄今日穷愁仍故我凄凉踪迹魏城堤漫兴穷愁自古恨难平疏懒从来世共轻贫借清吟酬岁月傲羞闲梦到公卿心缘觅句全无力眼为看书渐不明莫怪新来偏爱静南华读后悟无生雪夜过赵州朔风吹雪满平畴一夜冲寒过赵州冷透衣绵仍傲骨暖舒村酒暂轻裘马嫌蹄嘶乡梦雁趁行低叫客愁辗转车轮停不得寸心知共几千周馆中夜雨夜寒轻减睡初宜雨过西窗客枕知隔岁敝裘新典后故园芳草又生时离愁碎滴心千点春病长悬气一丝零落杏花人不觉暗移春到绿杨枝春柳一夜阳和入柳枝乍含春意欲舒眉嫩经晓雨真无力倦倚东风似有思歧路影分愁折后画楼烟绕忆眠时风流张绪还如此谁向灵和殿内移感怀百年心事误儒冠尘里青萍气自寒骐骥足虚千里逸鹪鹩身愧一枝安头风谁信陈琳愈眼白原非阮籍看一自杜陵人寂寞怜才长恨较才难馆中杂兴六首鹿闭深严鹤闭巢更无踪迹到青郊招邀吟兴周窗草点缀春光宋宅茅借去书皆归蠹腹觅来琴尽待鸾胶何堪寂寞空斋里芳意华只暗抛俗子生涯诗兴少愁城踪迹病魔侵才非用世真堪弃语不惊人亦枉吟药物因循缘地僻梦魂飘漾又春深客中无镜窥潘鬓但觉休文瘦不任深春孤馆昼恹恹困倚书床百不恢尘惯飞来慵洗砚香思去待钩帘谩抽锦轴心如醉闲拨冰弦手自谦坐对杏梁惭睡燕芳魂何处梦初甜贫里生涯不自由惯从孤馆任萍浮残杯冷炙穆生醴败屋颓垣王粲楼地僻喜无花惹恨春深怕见柳牵愁客中佳节又寒食归计不成双泪流清明又向异乡抛孤馆牢愁叹系匏莺唤诗魂归柳陌蝶招春梦到花梢闲挑窗纸看蜂出虚掩柴扉待客敲勉强尘中作幽事暂将回首笑浮泡病中高卧生涯懒客里酣歌醉兴狂长把酒杯遗世法暂抛书卷养心方日永神游广莫野月明人到黑甜乡交疏新结忘形友安处凭虚共一堂漫兴几年辛苦学书淫逐日虽勤力未任早遇江淹还锦梦长辜董子下帷心贫中岁月劳生计病里情怀怯苦吟便可从兹焚笔砚不关琴碎为知音诸生二首久游黉序不知名惯捻髭须剩几茎冠服常存旧时样功名犹有少年情十分志气终三等八股文章过一生何事门墙多受业犹将衣钵误聪明自辞乡塾入黉宫戚族同声唤相公满架图书堆制义一门桃李列村童胥徒恨不尊头上经史甘无到眼中莫怪犁锄常在手由来耕读是家风有怀醉摇青辔逐秋鸿卧拥红云咽草虫这却一生孤馆里收将万恨寸心中纱窗不掩中天月罗幌长开尽夜风满眼云山愁不极梦魂何处问西东题扇上菊花几年陶令植篱东移入齐纟丸翠一丛为爱韩公标晚节莫随班女怨秋风眼看秀色餐何极手发幽香送不穷须信秋英原未落怪他介甫笑文忠入都道中古道崎岖逐晓行征车渐近范阳城云争捧日趋东海山为朝天拱北京驿路尘高迷柳色塞垣寒近咽鸿声乡关回首真千里怆尽天涯客子情五言长律病中作二竖苦相依秋风又中肌神清缘体瘦梦短自更迟耳目娇雏闹呻吟病妇随参芪闻圣药和缓忆良医乌几尘盈久青编蠹饱时头风孔璋檄秋疟杜陵诗古语应难信今人不可欺但知颐养术乐命更何疑题曲周尉汤美涉园图三十六韵豹隐频回首鸾栖暂折腰功名归仕宦心事在渔樵往者幽人癖萧然野鹤僚诛茅追庚信巢树乐唐尧地僻园何小林深境不嚣未须轻绂冕且用傲松乔筠满千竿竹心舒一寸蕉鸣蛙喧鼓吹啼鸟奏笙箫春草浮新翠塞松挺后凋溪声茶鼎和云影石床飘衣制荷长足篱编杜自绕书香看子读花渴课童浇荡漾琴歌兴留连风月朝一邱身洒落三径客游遨乐志闲居赋开襟独酌谣赏心终日醉清福几年消捧檄萱堂养输赀汉代招自然能制锦无乃笑题桥高足乘时奋循声到处昭从兹征利器无事赋归桡霄汉将游骋烟霞暂寂寥网蛛萦道帙泥燕ネ诗瓢吏隐纡黄绶山居素绡卧游仍远志图画见清标遍满群贤咏殷勤倦客邀抚胸惭锦绣何句答琼瑶我素深情抱年来壮志销文章真有用踪迹竟无聊设帐常如马栖林尚愧鹪半生官旷望五亩宅萧条进退悲藩触绸缪怅室摇迂疏求世拙贫贱向人骄飞动驰情远清闲入梦遥披图心艳艳作吏意萧萧隐见神俱静行藏迹总超不时应渐木有地待悬轺支遁宁须买王维且自描岂知操翰客对此恨萍漂七言长律春日偶赋长律十四韵春光澹沲可人时深巷幽栖乐遁肥室有琴书堪破寂门无车马且忘机花经细雨红方润柳洗轻尘绿正菲小麦葱茏初有浪雏莺婀娜渐于飞应酬景物惟凭酒吟赏风光不掩扉庑下萧条栖异宅道旁慷慨忆前徽阳侯肆虐生涯薄苍帝施仁乐事归会见双驰东野马且看频戏老莱衣椿萱郁郁堂前茂子妇嘻嘻膝下围几缕祥烟盈院落一团和气溢庭闱清贫不碍休风播富贵常随晓露寄迹醉乡甘落拓埋头尘世慢欷桓荣久笑矜稽古罗隐何劳羡赐绯偶尔联珠似泉涌不缘韦玉岂山辉五言绝句古别离君去不可挽问君何日归明年春信早莫待燕双飞孤村不寐帘透霜华白窗摇烛焰青谁怜羁客梦一夜百回醒七言绝句归城中故居漫成河伯驱人似转蓬归来林下起秋风庭前半亩莳花处不见新栽月月红叠字口号悠悠忽忽三杯酒寂寂寥寥一卷书碌碌庸庸终此世生生死死总成虚漫作二首学书学剑总无成杯酒犹图后世名二十年来成底事多愁多病一儒生豪气纵横二十春磨成霜刃欲生尘只今燕赵依然在慷慨悲歌得几人空城春望雪尽草抽前月烧冻销泥润隔年淤春情不此世情薄犹有馀光到废墟魏城竹枝词七首连甲第几多年卖尽残砖竟是田春种高粱秋种麦时时耕出旧钗钿仡仡崇墉已尽ㄨ沧桑更变实堪哀城百万砖开尽剩土如今又作坏败屋低垣渐次颓残砖几许土中堆春风暖透泥初软日日人人荷插来野蔬春到尽抽尖挑菜村姑各带篮也自踏青人不少只应佳丽让江南学宫房舍寂寥寥卖得钱来各下腰留却文昌高阁在偷儿犹彀几冬烧斗鸡走狗竞奢华击鼓撞钟闹晚衙四百年来繁盛地城头人住两三家家资水逝书生困第宅波流宦裔贫闻说偷将砖木卖年来新富几家人秋夜和秦大瞻韵一枕秋清梦未成绵衣添尽觉寒轻离愁几许无人识自数窗前落叶声和店壁韵征鞍日日厌风尘小憩荒园意暂新旅况离情诗满壁可怜俱是倦游人店中不寐集句题壁时他客多狎妓者挑尽寒灯梦不成西峰半夜鹤来声轮他双枕鸳鸯睡遮莫邻鸡下五更题小青传后扬州不合琼花死幻取花魂作小青花貌花心花态度早随风雨又飘零寸心知诗集卷二五言古体咏怀忽忽不能寐寸肠百忧并岂徒为衣食终日心营营丈夫生世间抗首怀高情所希有用才尤贵没世称虽为饥寒迫岂傍庸众行惭彼悠悠人徒为草木荣世人善奔竞我性懒更疏所嗟走衣食勉希世人趋奔竞各有媒我独无所俱言词既蹇容貌复凋枯所恃文与学文学今谁誉劳劳竟年岁抚心惭所图贫穷日益甚不如还读书丈夫别有志岂必为区区抗心希古人古人渺难作俯首随今人今人复我薄独立一世间影形何寥廓寒风振天地万象俱萧索块然守吾庐寸心浩无着勿为阮生悲且寻庄子乐遥遥身后名百年别有春雨和风转长空细雨不成雪萌芽半出土新青洗逾洁万物各自私生机喜潜泄宿麦蒙沾濡苗叶觉暗别三冬涓滴无或疑阴气结佳哉太平雨润物得其节群情期颖栗望望宽肠热饿瘠尤欣然再生颇白决感彼造化功势穷一改辙薪米春更艰贫家晴亦忧况当春雨急泥泞不可求借问里巷间悲叹胡啁啾富人尽闭籴岁饥为身谋爨烟何茫茫薪湿焰不浮三冬亦已寒饥饿何时休居人皆如此我亦抱穷愁无聊发此曲此曲声悠悠哭平儿我归自鸡泽汝生已弥旬啼声似英物骨相亦可观吾兄喜有侄吾父喜有孙吾亦颇慰意借奉高堂欢孰知寿不长命只八月存汝疾初起时谓当数日安吾忝谙医理疗治竟因循汝生尚无知亡亦无悲欣所恨吾负汝早使魂魄捐哀情结肺腑痛觉双眼昏为诗当一哭汝岂泉下闻我身故多疾生汝质颇壮谓当少呻吟成长殊可望岂期强易折一病竟云丧文葆未周ㄧ神魂遽飘荡我方鉴前车只忧夏令王秋气已高爽脾疾起无妄调和枉药力祈禳艰神贶自愧作父人不良为汝妨蒙庄寿殇子达观语终诳有命虽自天谁能不凄怆穿坎及三尺浅土封小圹送汝入黄泉吾归剩惆怅耳边声杂Ш啼笑宛无恙生时未有知死后理难量何当来梦中一现平生状永年刘母节孝诗世运相迁流气化日以薄节义几人能况复在闺阁卓哉刘氏母秉志何磊落觏闵毒若荼誓贞皓如鹤早年施苫席孤影甘寂寞上奉高堂欢下任遗孤肃然洁氵氵随白有馀乐教子一何勤家声恐萧索淑范耀乡族高风振寥廓生长本儒家大义幸无怍魂入夜台远恩纶照冥漠千载有聪山芳声共磅礴寄同年李振文振文负俊才脱然与我友三年穷达别相见意弥厚然灯深夜谈滚滚悬河口说诗有根柢论古得八九遂出囊中编觅途问蒙瞍初读玉堂集醉人若卯酒璀璨三春花鲜新少年妇近作名海山立言渐不苟雕琢入深稳摆腾出泥垢由来长爪郎不惜心肝呕想见惨淡时苦志羞覆瓿忆昔初相识棘闱大如斗片语得素交邱山倚培娄幸同鹿鸣宴分作南宫偶并翼升天衢联翩逐左右明春乃独奋瞠然余在后鸾凤翔霄鸾鸠困林薮金门遂阔步茅屋或低首从此判升沉不敢窥篱牖邂逅自嫌身愀然一怩忸金良须再炼木贵乃遭揉忽闻仙客谪我时在田亩逾年至京师寻君速趋走故人苦契阔失翅忍相负萧萧门罗雀忽忽柳生肘英雄一洒泪慰借两握手因下豫章榻旋折青门柳归成千里遥别遽一年久近闻赴津门非意遭击掊屈伸寻常事进退复何取古人重三立富贵心无有所争身后名永世不能朽况君璋器判不同瓦缶登用自有时而今亦何丑且当崇令德岂必恋组绶文章共砥砺身世一抖擞寄此迂疏言莫如枘凿否偶成僻性无深谈幽情耽独坐尽日掩松关喜无俗客过花放只自看诗成不须和兴来何所为对月斟芳糯夜坐良夜寂无俦闲庭坐孤暝残月有寒色秋无定影落叶时一闻微风过逾静夜深人不知所觉衣袖冷贫病交迫晓起独坐自伤强吟排闷朔风起新寒终夜苫旧病俗务早相迫晓眠何能定披衣坐虚堂欲动力不竞幽々流水声肠鸣自相应买薪已数日妇云今无剩入市岂惮劳囊中钱久罄晨炊即不举生死终有命黄菊已放花相看一歌咏以事出门借车马不得漫成十年多病身三里不能步以兹慵出门庆吊鲜所预外侮无端至忧心迫路寸函屡迁移一仆几来去向人借车马如乞千金赂掩耳如不闻摇首谁复顾人情厌贫贱富贵亲戚惧致位实无才炎凉何足怒市侩原多朋书生独寡助踪迹由来殊谁能情愫秋雨久旱得雨艰既雨亦难住浓疑泼墨三日散还聚秋霖势舒缓初起细如雾风里游蛛丝空中堕玉筋连昏晓万里势谁布檐熘声淙淙庭渠窦争赴花垂半开菊叶坠将凋树漏痕满书床寒威入袍絮阶前苦泥淖有足不能步独坐思无聊穷愁赋新句三伏苦骄阳逮秋雨未足种麦半生死十无一亩绿季秋已下旬始觉天地肃一夜初同三朝雨如沐农夫惜物力晚种恐难熟收获终在天丰凶谁能卜九月未授衣寸心已忄丙々朔风送秋雨愈觉寒威劲大儿年七龄怯冷自天性小儿始孩抱触寒嗽方盛以兹多忧思未及老夫病病体怯樵苏买薪十年强九月薪已贵雨中价愈翔遗仆走墟市归来色不扬湿薪不能然有妇泪盈眶我亦何所为翘首观彼苍忧旱阴气藏何所孤阳亢为厉名山无灵厚地失天意焦枯物不苏烦熟人生疠深井涸难汲长川浅可揭宿麦如晨星薄收不偿费秋禾半未种种者生死际吾乡旧风俗祷雨岁有事丰登逾十年久逸劳自废上天虽示警陈粟众所恃徒增老夫忧苍皇夜少睡橙枕买此自长安棘闱出入共千里远携归微物必有用炎天苦烦促长日倦讽诵高枕得清凉逍遥蝴蝶梦吾闻王介甫方枕独珍重有此亦可怜录功为之颂苦雨祈晴秋苦沉沉秋雨常萧萧彼苍何为尔贫士惨不骄终岁桂为薪泥中何所要岂无数升尚待脱粟劳况兼秋禾熟黄穗垂四郊所忧委泥淖弃掷同蓬蒿我愿苍者天飒然起凉飚吹归空际送日来青霄有得春治无薪或可樵农夫各获刈钱及时操庶慰老夫忧谁云天听高可叹我生苦不学十六尚游戏有悔实明年幡然爱文艺读书如啖蔗早暮自淬砺博览无精粗惟求饱腹笥当时作骈体辞赋颇流丽后知为文章且复学经济考古贱章句观书览大义读史推兴衰穷经索精粹勤苦四寒暑胸中浩然异为文汨汨来议论有根柢抵掌谈千载奋髯二氏颇先天下忧欲任儒者事掉臂游文苑韩欧亦吾辈无何一病缠遂使二竖恣精销气力乏痰动胸膈滞思乱旧业荒神昏宿根昧时时亲书卷茫不知所谓有口不能读有心不能记回忆十年前恍然如梦寐况兼家事繁俗务苦相累庆吊走远近米盐计琐碎囊空惜锱铢食少爱秉穗俯首入田亩汗颜过市肆书室坐无时往来但屠侩文字当长别身名分永废今秋心微清稍稍萌旧志殷勤理前业觊幸偿夙嗜抄书忘烦劳闭户任讥谇百端委婢仆不问省与费病久力不任数旬辄废弃人生七十稀君子疾没世我今三十六未足传后代四十转瞬间无闻不足畏十年逃水厄十年营家计岁华病里过精力忙中退壮志终无成岂其有天意三复叔孙言抚心长叹喟感秋酷暑有馀力太阳骄不休一夜风萧萧飒然天地秋清商遂用事祝融已回玉绳直两偶大火星西流四序自回斡我生何所求如何气高爽翻觉生百忧乃知悲秋人感慨不自由七言古体干隆己丑夏余在都门寓同年李振文处时馀姚徐潢帆亦客焉霖雨弥旬并兴归思李君遂以诗戏君有如夫人宠爱之极珍藏弥甚因用戏酬勿嫌过虐长安霖雨声簌簌历乱檐前响修竹滴玉跳珠无日无恼乱客情眠不熟归期未卜已惆怅有梦不成漳水曲千里故乡泪两眸五月孤客愁万斛是时江左徐帆五年京邸着征衫客囊羞归不得羁愁旅思纷莫芟有时与我同静坐共商归计相讠南々少年作客自古有如此况复残杯冷冶炙愁酸咸有主人日开宴佳客留连情不倦无钱便欲典春衣有美由来闭深院几回笑我苦思乡复言徐生游未惯爱客频叨玳瑁筵佐欢何惜芙蓉面雷声隐隐西南来急雨倾洒争喧う吾辈壮怀若风雨感慨况在黄金台儿女之泪何为哉解衣脱帽且为乐高歌大笑休徘徊便可一倾三百杯永年刘母节孝诗永年刘氏之贤母淑范贞心两不朽育德原自儒家生秉义能将姆训守早鸣珩佩相夫子郁有贤名曰佳妇庆光复苦不常称未亡人甫十九秋风惨淡摧兰蕙寒月苍茫暗窗牖存留身命几踌躇下有遗孤上姑舅夜台偕逝寻常事勉为其难死不苟养亲以敬葬以礼妇德子职两无咎藐孤怙恃在一人不为始息废教诱辛勤俯仰四十年在耳成言几回首死者不悔生不愧地下庶几告无负毕生茹苦松柏心五夜医贫纟光手复闻治家和且肃秩然而亲可以久至今婺女归九天遗烈犹在乡族口世间大义明者谁节概乃于巾帼有圣朝政教重彝则树之风声以励后千载而下钦芳型读歌应知作者某戏吟遣兴三十六年辛卯春正月四日为良辰贾人早起开肆门千声万声爆竹喧我在睡乡方昏昏惊回晓梦如波奔开眼已见红朝暾牵衣欲起还逡巡年来自叹清且贫饔殓不继着破输彼市井盈仓美酒大肉饱且醺养成意气何轩轩古人有言生在勤慵懒自废何所怨市门逐争多苦辛高眠晏起躬不烦人生苦乐原相均且当暂作羲皇人得此失彼亦足珍何必碌碌劳吾身雾树雾树即古所谓树稼也每冬月雪后逢务多有之万树争辉百里一色洵奇观也雪压树梢了无生致霜益不足道矣余兄首作是题兼有序以道其详戚好中和者数人余亦补作长空霏微堕元雾三日冥冥失朝暮万木凌晨忽一色垂垂皎洁皆珠树柴门乍出何晃耀倦眼初抬更惊顾寸条尺蔓共形质倒缀斜粘各丰度想见鬼工并力时搏酥搓粉争相傅凌空皓色递阴暗如洗清标绝尘污姑射仙人驭气游洛水神女凌波步高枝娇困扶不起静影亭亭立清曙美人欲睡体力慵释子无言性灵悟密芷未愁鸟雀啄冷香应被蝶蜂妒微风斜过落无声轻于梨花重于絮三冬景物苦萧索奇卉谁烦化工铸江南老梅江北希得此真堪傲素琪花瑶草徒闻名诞语无征此足据助幽最宜月竞爽惜美应希日回驭枯肠搜尽笔屡呵为尔沈吟雾花句既作雾树诗间一二日其景益奇因复题数句连朝晓林斗妍洁雾花此日尤奇绝细瓣纷披密芷攒大枝小枝无分别碎剪冰绡缀异葩琼株有种玉生芽梅李桃杏不复数天公亦厌寻常花小庭中丁香桃花金雀三种盛开漫成空城萧索人意俗但有桑麻少花竹先生小院何芳菲烂熳春光照庭屋丁香妍洁桃花丽红颊玉颜争妩媚金雀疏野亦可怜依稀莱妇庐仝婢去年却忆游京华日日满面飞尘沙三春何曾见桃李归来惟怅绿阴赊今年爱花益成癖日事栽花靡朝夕花神似识主人心故逞娇容倩人惜先生善病已六年废书止酒百无缘但愿此身共花在年年岁岁相周旋自遣生不能负心与屈膝入世谋生苦无术男儿事业在诗书饥来万卷囊空溢迂疏无能世俗笑钝拙难得友朋恤面目可憎常闭门心事谁论懒入室长安往来十五年好恶有司自心出豹隐元雾文虽泽骥服盐车足空逸忄亢慨欲请终军缨柔弱难投班超笔漳滨抱病只自怜生计驱人卧无日履亩刈麦炎威酷入市买薪晓寒栗舌耕犹复觊斗升拂耳骚心苦啾唧愁思如何忧端与山共西忽念古人旷达胸万事空虚一无实驹隙光阴贵意回首已恨东隅失我生原自太虚来身世纠缠亦何必为铜且当随造化失马谁能判凶吉抱琴荣启何逍遥乞食陶潜自超轶君不见富贵多少争夺人九原白草同萧瑟重九感旧二十年前遇重九登高每登礼贤台外瞰原野内潴水堂室上峙老柏栽浊漳东流形如带大行西矗山崔嵬万家鳞次一目尽游人如织纷往来我时亦从父兄后来拾柏子坐莓苔瞻仰笔峰共叹息抚摩石碣相徘徊虽无酒肴与丝竹凭吊今古亦快哉其东有台曰迓旭童冠往往三五偕沽酒席地作俚语我亦和韵同诙俳秋光怡人暮始返是谓佳节情亦佳一朝洪波事荡涤无端内外生蒿莱漳水迁移积水涸屋宇毁废高城ㄨ十年蓬转绝游览踪迹久与胜地乖其后定居魏台下徒存售址馀灰回忆往事如隔世少年豪健今虺颓每过佳节如嚼蜡独坐希心斋虽有小门面台辟索然无兴何曾开今年重九更不怿百忧如麻相攻摧秋禾枯藁未收获无米豆厨无柴天气凉冷授衣迫囊中不有钱一枚况兼外侮苦见逼积羽折轴难差排登临岂复有佳意鸣唿一任寒鸦哀醉乡何处欲投止六截痼疾抛尊庭中黄菊旱几死花开憔悴如病娃闭门抱膝觉日永无聊拈笔句勉裁长歌大叫天感动西风飒飒生黄埃丁酉戊戌间吾乡大荒诸所见闻足可慨叹偶成数首以待采风者推鹿车推鹿车妇人前挽夫后趋车声轧轧载何物寝食朝暮器用俱复有数月儿在上常哌哌老妪力薄不足用拄杖勉强随征途征途遥遥何所行人欲言泪如雨终岁枯旱无甘霖数十年来此年苦五月小麦半枯茎八月收谷亩升许种麦已待至深冬四境萧条犹赤土俗薄民愚竞酒肉从来此地无积蓄一年荒歉遂难支十家绝粮九家哭田产鬻卖谁复买牛马强半入人腹居人到此更无聊几多束手转沟渎闻道东南禾黍丰人家充裕无哀鸿斗米百钱食易觅邻里争往为人佣亦携母妻乐土不惜十月当寒风沿途乞食不足耻且免浑家俱饿死一犁春雨待明年复可推车归田里我闻人生重故乡胡为掉臂无徨煳口四方非得已无奈饥饿煎中肠牧民有人享天禄谁绘流民图上告年年安食民脂膏忍见境内逃亡屋珠团团珠团团玉皎皎妇女佩戴颜色好丰登已久人心奢家家解事爱珍宝前年阿翁嫁女时购买不惜增高赀入门便得舅姑喜左右俯仰生光仪陡逢大旱苦无食鹄形鸠面无颜色眼看珠玉虽可怜欲疗饥肠疗不得街头商贩何处人买珠买玉唿声频晨炊无米火不举珠玉无用何足珍手持向客不知价约略索值值已下摇首故说物低微欲去还留不厌诈十减五六方成交得钱换米米价高闺中少妇亦自惜无奈饥火相煎熬乡人乡人听我语饥饿今年亦自取习俗僭侈不自知丰年买玉凶年苦天意警尔重俭德为问将来知足否舂槐豆舂槐豆舂槐豆南邻北里几人忙隐隐杵声声辐凑我问槐豆舂何为乡人欲言先嗟咨连年田亩收丰沃但知食肉不积谷何期遇旱田不收八口嗷嗷食无粥今年种豆豆不成却喜槐豆满树生天意不教人饿死多生此物救饥氓此物不但味苦清水频浸火熟煮盛来略用微盐调亦可下咽充饥腑虽然不如五谷良犹胜枵腹徒徨有人更食棉花子可怜苦尤难当吁嗟乎我业诗书作贫士一年食肉日无几汝为田舍轻我贫今年汝亦贫如此劝汝以后无相轻人生贫富偶然耳借门牌借门牌去复回欲何往旧城隈平粜米官仓开每升制钱十有八贱于市价胡不来广借门牌向戚友论丁给米添丁口多多益善人岂知一牌五升十五斗接牌者谁曾相识递牌者谁强有力递牌容易得米多市头贵粜利可得此时老弱真可怜远者近者来纷然竟日守候不得米买饭还须多费钱登屋逾墙千百状吏缚送官官与棒满街詈骂如不闻怯弱书生更何望从来古语相传闻不贵治法贵治人假手胥吏不过问良法美政徒纷纭君不见平粜原因济贫弱或登龙断填溪壑平民沾丐无几家独有酒肉得大嚼人生苦乐原不同谁令若此官聋我今扶抑苦无力为作新诗待采风秋霖叹隔年大旱地如赭禾黍今秋始盈野万人鼓舞歌丰年八月拟将新谷打秋无端布满空黯黯三日不生风酝酿愁霖势不止连朝竟夜声丁东藁秸登场尚无几露积强半生黄耳田中未刈刈未收半委泥涂半入水我闻天意无偏颇昔雨何少今何多秋禾大熟不得食天乎天乎将奈何郭氏双节歌代徐涞作魏城之北漳水曲绰楔乌头高于屋太原旧系今清门世节峥嵘耀乡族当年淑媛被兰芳鸣玉来登君子堂结誓拟同终始岂期比翼成分张是时忍泪权生死勉为其难抱有子教儿似续大君门不愧九原人再起素帷孤影自徘徊佳儿长成佳妇来丸熊截发情何极埋玉摧兰事可哀白再为文伯哭少妇茹荼泪相续霜寒对绩乌夜啼一灯荧荧照双柚阿姑秉义留芳规阿妇遵志礼无违堂上欢颜儿秀起一门双节闺中师即今宝婺归天上肃肃清风犹竞爽兔颖翻飞文士歌笼章炳焕天书奖苍松孤高翠柏寒蟠根下有青琅梓里菲才苦好事吟成自愧词ょ斓五言律诗听雨戏呈李振文最怪阶前雨偏惊客里心有声皆傍枕与泪共襟归梦疲征马浮踪愧倦禽九旬千里外离恨一时深滞雨通宵急闲庭五月秋人悲孤帐冷草忆故乡稠感慨真燕客幽沈竟楚囚清狂君最爱斗酒为沽不己丑岁苦旱麦禾并歉是秋种麦者十无二三苗亦枯黄欲死十月朔乃雨虽未足亦可晚种枯者尚有生意也喜而成咏天怒初消日人心暂慰时荒田返疆畎病麦起疮痍礼贤台暮望落日回馀影遥村出晚烟横天山岫风起乱沙田城汇留台古家贫得地偏礼贤思往事搔首意茫然雨夜时在枣林村收获秋禾将以明日重九归家竟夜听秋雨空斋独卧时有声惊梦早何意阻归迟瘦体新寒怯高情俗务悲年年贫病客此地一凄其重过院家堡观音堂乙酉岁馀授徒于此野寺谈经地郊行又一过闭门梁燕少寻径野花多斜日澹篱落晚风吹薜萝从游人不见凄绝牧童歌晚归落日归途晚遥天瞑色来暮千嶂合新月一弓开傍岸渔人宿投林倦鸟回自怜犹踯躅急为渡舟催正月初三日新月斜阳始天末新月已端此夕初三是今年第一看输残形未稳春早色犹寒几日抬明镜山河见影团礼贤台怀古礼贤式干木曾说魏文侯士气今犹壮古风谁与修一台存旧迹孤影照寒流卜宅吾来此喜同仁里求伤魏县万家歌哭地此县旧知名一夜成陈迹千秋有恨声晚风吹积水落日澹孤城剩有寒鸦在哀哀向客鸣读王阮亭诗集艺苑惟吾辈骚坛尽尔曹一时争附尾没世已吹毛故实真无忝丰神只自高如教遇何李犹未数诗豪读朱竹诗集诗岂雕虫技古人真气垂如何求貌合不复惜神离学富性情隐才多氵亭蓄奇辛巳秋余乘舟落水没顶一跃扳舟幸得不死忆而成咏堕水惊非意登舟幸有身死生天地力顷刻古今人病体仍当世馀年又十春即今无恙在何以答苍题画马纸土看神骏高堂奔驷来向人心惨澹顾影意徘徊想像渥洼种生成骐骥材何当奋绝足千里一尘开雪向晚风逾急凌空雪尚飞龙蛇应惨潜天地共光辉愁思翻嗔酒寒威不避衣明朝如僵卧谁与辟柴扉闭门生世逾三十依然贫贱身一官长旷望百亩自艰辛久困亲知厌为儒里巷嗔闭门聊守拙寂寞对松筠雨望雨势混青冥凭轩接远过林俱润叶入水乍开萍地气通无碍山出有灵为农扶杖望处处醉苗醒苦熟到处阳光烈深居火气炎如焚心不定似洗汗常挥扇难辞倦移床未觉タ时时窥早晚翘首祝冰蟾吹面风还热浇胸水未凉从嗔须袒跣欲食恶腥香床几身愁即琴书事任妨时时转方枕席地觅羲皇僧服心应羡山居志未销地高深积雪寺古得凉飙叵耐喧卑甚仍兼疾病饶新居来十载岁岁苦炎吾乡吾乡称善俗近岁不堪论商富青衿贱官庸皂隶尊人情轻义气风俗媚淫昏自愿真迂拙甘心独闭门雨中同徐融川涞坐谈浓书室暗雨湿布帘明草洗千株色蕉传一叶声深谈留客久高兴得诗清幽闷凭谁豁如君慰我情自去年六月不雨至是年四月叹燥殊甚初夏已热不可当入夜不凉雷轰电激时洒雨数点辄暴风起吹而去终日大风扬尘黯如黄雾睹斯旱象殊益忧煎漫成斯咏首夏阳光烈通宵阴气微雷轰带雨落风急妒归白日苍茫度黄尘Е洞飞何时诛旱魃明决奋天威五月杪得雨至六月遂霪雨弥旬始不忧旱遂复忧水又成风伯威才敛云师势已张遂疑天遽漏不忿日频藏几处愁潴水何人有宿粮死生关万户造物意茫茫秋月秋月明如此闲庭独望时乍穿花影乱久坐树阴移人健金风爽思清玉露垂洒然吟兴发欲忘二毛衰十年婴痼疾此月任迁移吟望当今夕襟怀似旧时气清天皓皓人静夜迟迟有妇惭苏子曾无酒一卮清光尔不良夜我能抛厚贶疑知己遥襟素交明能照衰朽高不弃蓬茅何日乘往尘寰付水泡杂诗龃龉子负非常之才怀非常之志而遭非常之贫遘非常之病谋生居业靡所从顾影抚躬惟馀悲愤乃更事愈多故吾可惜识日以定气日以平前后吟咏得诗十首虽不免愤激之辞而动心忍性之功亦彷佛见一斑焉诗不一时意多近复总命之杂诗云尔搔首嗟今尔回头惜故吾心劳营桂玉舌彻较锱铢锐志销磨矣高才困顿乎百忧无定培覆任洪炉地僻文章贱家贫学业疏何人来问字连月废观书心事迷巢鸟生涯涸辙鱼可怜今日士不敢避怀居惨澹高情改苍茫旧业沈一贫成俗士百计废文心衣食怀农圃琴书罢古今昌黎伤变化中夜泪如霖寡交人共嗤多病百难为乞米成何往蕉薪困不支壮怀空负气薄命已低眉中馈人摧我家贫有所思入室有交谪出门无素心长贫疏卷帙抱病废讴吟深狱犹埋剑高山莫奏琴牛生飞动意夫老已销沉疗饥竟何益世不重儒林问字曾无酒求文孰有金徒劳身似仆未饱腹如覃一艺能煳口文章枉用心贫极命相争愁多志不平无聊歌梦梦何益悔营营积德回天意收心远俗情好存真面目迂僻是平生郊居虽有宅负郭竟无田贾儿心喜舂炊女手胼瘦妻嗔补缀老仆厌回旋书味惟吾得何能向若传如梦终乌有为铜任太虚暂闲惟养病偶健一观书酿酒巾能漉栽花手自锄新来厌劳攘幽事亦消疏安贫缘有得耐辱为无能自顾看翔鸟人欺被冻蝇萧条同旅客懒病似山僧况味真堪笑长吟对一灯闻鹊漫成时将度岁野鹊何为者鸣唿不厌烦僻居稀好客当路弃闲人遗褥应惭杜听车不到陈惟余旧春色隔岁一相亲七言律诗将附栗太初车旋里留别杨鹤然曹秋皋王有孙遥天影望清漳燕市羁栖惹梦长秋色雁回归有伴上林花尽折无方满梁月冷陈蕃榻千里尘盈季子囊傲语长安同客辈较君应是早还乡遥送李振文之官江西忽惊仙客谲炎方绾绶初登单父堂天近斗牛瞻气色地多山水得文章风帆饱送江船远树悲看驿路长此后相思一回首檐花夜落雨灯凉守拙守拙原甘卧敞庐十年多病友朋疏频避市肆缘赊药偶到人家为借书生计萧条惭负贩壮怀慷慨付樵渔身名已分同樗栎白酒黄花且自如登礼贤台无事不见柴门开今辰偶遇登高台白日苍茫起后西风萧飒雨飞来惊沙卷地行人绝积水连天去雁哀酒醉不辞双眼倦诗成斗觉寸心灰闻李振文调官南昌故人东观旧仙郎墨绶铜符作吏忙花县移栽仍百里琴堂再鼓已三霜诗当有句题滕阁榻为何人下豫章忆否长安文赋客即今贫病卧清漳故人作吏近如何记得廉公五歌大邑难为勤出入小民易虐省催科清风好听庭罗雀美政须传虎渡河学术迂疏官苟且待君一为挽颓波连岁苦病已成废人因事栽花以乐馀年自伤壮志之无成也漫吟四首连年抱病减心情拟学园翁过此生满架图书寻竹谱一襟风月续花评文章竟负当年志农圃何论异代名从此烟霞真有癖已同鸥鹭结新盟分将邱壑老荷衣幽事关心愧息机种树不生疑土恶栽花未稳祝风微地偏喜见黄鹂啭昼永闲看粉蝶飞几见清贫来俗客已经三日掩柴扉小圃如何得地宽家贫真觉买花难忧思合栽萱草富贵还嫌植牡丹水面新荷四五叶雨馀弱竹两三竿几时俗累全抛却扶病犹能尽日看抱病始知生有涯闲居忽觉幽意赊无朋可开蒋诩径有地不种东陵瓜门垂杨柳幽人宅庭植蒲葵野老家自分此身成弃掷为亲鱼鸟送年华雪晓即事苍茫平野接天垠遍染空林净远村行客全迷开鸟道层人半起辟柴门街头奇货薪增贵室里寒威火退温自笑书生无别况清吟惟庆麦宜根步韵酬广平学博孙子明闲居无计代躬耕乐志何曾足使令作苦已成司马病长贫自减伯舆情迂疏到处轻三拜钝拙逢时愧一呜珍重邮筒传锦句不禁飞动忆平生附原诗寄迹微员只代耕折腰久已愧陶冷驰驱升斗终非计散遗生徒尚有情旧友音书稽雁足新知寥落少嘤鸣欣闻有道标芳躅安得联床话此生红瘦忽惊春事已阑珊数点疏花掩映间画槛风多无计避锦屏人远更谁攀愁来几日销红颊老去何方驻绛颜吟赏莫嫌憔悴甚醉眠犹趁地斑斑绿肥雨横风狂花乱飞一庭春尽绿添肥映人已恨红颜去拂户初疑翠幛围吟傍池塘波影暗步当轩砌月光稀从兹蜂蝶无情思密叶深枝任鸟归自笑余以贫故勉学授徒二三年间来者复去若以余为无知者夫圣人且自居于无知而鄙夫来问必竭两端以告之余之无知亦何足怪况耳提面命非不尽心但邑多英杰鲜空空之鄙夫耳此余所以不知自愧也余性好古学而学者专学举业余即以举业教之盖常忆吕东莱语若不以举业教人门前草深一丈矣然犹不足以招徕后学岂非以所授举业亦先辈冷淡生涯未能以时世所爱尚导以先路欤此又余不能不愧也闲中自嘲兼以自解漫成七言诗一首病躯无力怯樵渔生计萧条学授书化雨沾濡青草长春风飘荡绛帷虚心传一任迁乔木耳食何嫌入异闾自笑不才真弃物残编独拥闭门居狂言艺林搔首涕阑干何事孤怀久郁盘文献凋零同志少邑居偏僻借书难抱残岂独讥冯道乘兴何能访戴安我欲弃儒甘习静终朝趺坐向蒲团一无分此相于抑志关门赋索层名士惟甘亲小吏故家谁许借遗书襟期方欲讥鹏鸟典籍还留饱蠹鱼果是方圆殊枘凿几令豪俊笑迂疏自伤抑郁胸怀寂寞身半生无事不名场家难长卿病水厄年荒原宪贫未必他才皆似我深知吾命不如人几回愤欲依僧去满眼亲人总不亲九日登高朔风凌厉送寒威响振平林落叶飞秋日暖多新麦盛晓霜零早晚禾稀十年身病慵赊酒九月囊空苦授衣佳节虚逢聊骋目啼鸦绕树雁南归秋兴我生多病感于秋为甚情绪纷来不能自己每欲见之吟咏披写胸怀而迩年多病心烦思钝有作辄止今年秋偶成诗十二首因以秋兴为目昔少陵秋兴八首雄视古今其才力固有馀亦尔时之情与景有以助之吾既家贫未获承乏一官亦未尝久居京邸游览他邦而魏邑既无山川之奇自漳水入城吏裁县废愈不过平壤荒村衰林白草而已情拘则思滞景常则语平岂其有诗然余多感人也生于魏而心不止于魏惟其心能不止于魏也故于魏之废兴今昔山水景物人民风俗先贤古迹无日不低徊于心而不能己而况遭遇之艰难胸怀之抑郁有迫之使出者哉所以诗虽不及古人而数乃多于古人也倘博雅君子不鄙我而知我是所愿也西风凄紧雁飞声漠漠黄绕废城大地霜凝秋野净寥天气肃浊流平空林叶堕愁人泪幽菊花含玻客情时序又逢双杵急头颅真见二毛生少年豪气逐秋生头戴儒冠喜侠名风急霜郊闲纵马夜长楸局寓淡兵百年寄兴惟诗酒九日登高有弟兄故我蹉跎今老大穷愁吟望不胜情芦荻花明枫树红登临何处哭秋风侧身天地能蛇蛰矫首山虎豹空清梦变迁书剑外壮怀零落米盐中年华无计回流水皮骨谁怜逐转蓬荒台小筑得鹪栖踪迹伶俜到大堤故宅萧条种禾黍新居Τ侧远涂泥陈平负郭车谁驻庾信诛茅赋自题怅望风期千载隔逡巡颜色十年低郊居回首旧蓬庐深巷幽斋世泽馀鸟语花香千日酒风朝月夕一床书寻朋宅近乘无马荐客盘充食有鱼午夜惊涛翻渤废兴弹指一华胥重城百雉带漳流积水潺匝四周外皆水莲花甚盛城内亦多潴水莲艇翩翩红夹棹鱼杆弱々碧沉钩礼贤倚郭重开馆览胜临波别建楼满眼风华图画地黄沙白草可怜秋地交齐晋魏偏都小邑分封自漠图西倚大行山山列山施南临清卫水萦纡膏腴万亩田如绮烟火千村米似珠为问琴堂谁抚字年来里巷赋无孺龙潭曾此驻鸾舆天保遗碑字有无葛筑城迷馀鸟雀宽饶墓圮宿鼠生鼯长桥几里横波卧西井何时与塔俱我欲驱车问陈迹寒烟衰草满平芜平沙广远气苍茫落月寒古战场隋贼北趋曾僭帝唐兵东讨不来王骄儿肆虐身为﹃亚子寻仇国再昌今日太平生聚久万家歌舞乐耕桑司隶清刚志不移一门三秀重当时雄文淇水千秋业间气元城百世师高士易传康节数孝廉春兴少陵诗仰怀前哲生何晚慷慨长吟后知城郭丘墟但有村昔年文献更无存地稀阀阅乡人贵俗贱诗书县吏尊狐袖翩跹新上客牛衣冷落旧清门自知迂拙难逢世闭户传经遗子孙年投四十尚田间贫贱逢人一惨颜几度风尘鸡有肋半生书卷豹无斑愁繁才尽思焚笔命薄心微想抱关搔首苍天万馀里不知何地置疏顽五言长律涿州谒张桓侯庙屠贩遭英主风起布衣艰难图霸业沉勇合兵机夷险心如一君臣志不违人功虽渐拓大命竟难归姜尾樽前忽鱼肠帐下挥崎岖双骏蹶惨澹五飞故里留祠庙行人仰武威鼎分遗恨在瞻对一欷余自迁居体贤台下若无书室己丑冬买邻地数弓有敝屋两间暂为书室坐吟之暇喜成十二韵几年居Τ仄买地得东邻茅屋因人旧书斋到眼新户除关后网梁扫爨馀尘泥壁烟痕减煳窗日色匀盖穿新补葺椽蠹旧因循欹案枝撑设残书次第陈帘疏常透月室暖早知春久苦烦嚣地初为洒落人坐深常至夜来早不逾晨有兴开书帙无为养病身沉酣儒氏学爱惜道家神暂比陶元亮羲皇以上民秋雨连绵艰于薪米即事戏为俳体凶荒不饿死秋稔转无聊有粟胡能食多柴未许烧浓日澹薄天漏雨漂摇泥淖艰舂簸淫霖罢采樵晒薪嗟抱病ソ穗惜垂髫谷贱钱难得丁繁米易销郁蒸勤布席狼戾独持笤寒早衣何授烟迟腹半枵偏摧声聒聒请问羽谯谯离菊甘芜没庭花共寂寥营求心计拙乞假土风浇人富马牛贵岁丰僮仆骄一贫身肮脏百虑飘萧道味何由饫书林己任凋徒然思负贩悔不事刍尧且幸家醪熟开眉醉一瓢哭致仕永州府知府石屏龙坡朱公五十韵灵气分南纪循声茂北疆归田赴箕尾怀旧哭门墙家世游文囿平生乐性汤乡书年齿少春榜姓名香未几分符去从兹作吏忙赤城当僻小花县始芬芳帘掩山阴署琴鸣单父堂应烦民不扰行简事无妨计日将高足看倏鉅创给期虽十月守礼必三霜再绾边城绶频邀制府章莫亭初展布刺史遂翱翔先事筹灾敏求情决狱良丰碑人爱戴丽彩帝褒扬偶佐州理旋操魏郡纲单车先奏绩五马遂生光饮水期留犊行春课种桑孟尝来合浦汲黯卧淮阳流冗收鸿雁追唿慑虎狼多方救决水尽力扑飞蝗僚属俱清节闾阎得小康御河春潋滟宋相乐徜徉旧治虽芜没前徽足仰望池亭疏筑好宾客识游长涤暑千荷绿怡秋万菊黄倦怀思故国归计就炎方移换深心合登临夙颐偿扁舟过吴越纡道赴潇湘遽罢陈蕃榻轻移陆绩装波涛离宦海图史列山房清俸周三族高风动一乡弄孙娱晚暮杖国幸康强尚系苍生念俄惊一老亡龙湖惨淡秀岭色苍凉何日飞丹千秋响白杨作人为嗜好爱士异寻常员氏风施古文翁教化详抡材收杞梓辨玉爱琳琅根壅孤生竹锋脐百炼钢品题歌郢曲指点入时妆令子同灯火夫人赐药汤单寒怀煦妪蒙昧识津梁经笥边韶腹仙才李白肠登龙鱼变化附骥马腾骧愧迈微材耳承公一顾尝以愚蒙教诲如瞽得扶将卫水随征棹清源送去航绛帷嗟隔别む帐飒飘扬报德身贫贱凭棺路渺茫为诗当一奠南望泪裳七言绝句以事早过李振文时尚在梦中戏题陇西公子醉温柔梦入阳台晓未休赢得长安孤客妒故将闲事恼风流早秋感怀连朝急雨收残暑一夜微风送早凉看偏傍人休苦热独馀之子赋无裳酬吕恒直东山京师迟友三十头颅贫病身谁将青眼照风尘年来已绝怜才望忽向天涯得故人少时豪气欲飞扬中岁灰心罢激昂早是二毛年已过莫从掷果认潘郎落拓行踪常自笑清狂意态喜君同由来感慨悲歌士不在高车驷马中满眼琳琅席上珍会将腾奋出埃尘愿同努力光桑梓甘作看鸿送骥人附原诗高冠长斗新妆春满皇州日正长纵有清歌谁解误一声檀板忆周郎双凤齐鸣古所闻博陵昆季更超群中原才子属英妙赤帜高标振北军金台雪色映骅留青眼高歌念旧游魏郡由来多国士就中小陆最风流巍峨醉态侣张颠燕市悲歌对酒眠非是客窗多感兴故人相别已三年无题诗郡城闺秀某某氏女也能吟咏善丹青玉貌兰心盖系出王谢固崔卢之匹也适乡间一富人武生而年且四十矣闻其抑郁不乐终日楼居不肯下嗟乎天下之宝当为天下惜之连城之玉自有卞和何至与无目人支床砌厕哉吾郡如此女盖不数数观而乃遭逢不偶如此岂果犯造物之忌耶漫成数首以志恨事云尔珠玉都从咳唾成清如天上步虚聋前身应是瑶池伴试向飞琼认小名脉脉深情欲泥谁灵犀一点个人知东风不识名花品狼借无端任富儿五楼阁拟三山东望仙踪缥缈间闻说玉容颦蹙后高居下易到尘寰青天搔首问空频花叶遭逢梦幻身莫怪吟诗近哀怨此生原是断肠人北方春寒花晚常苦多风而魏自废县后无城郭宫室予居于堤上地高而燥低垣漏屋风尤甚盖无日不在尘沙簸荡中也戏成一绝遣闷弹指光阴二月中郊原不见一花红由来景色人知否终日南风与北风自叹少年多病壮年衰万事无缘志尽隳验取迩来心力短髭须捻断不成诗戏示侄亭亭玉树植阶除破浪长风志有无卿叔虽痴还不死竹林他日好相俱杂言黄孝子诗湘之水驶以清衡山高神必灵气磅礴奇人生维黄君以孝名黄君孝孝何如常与变至性俱贼兵起何犭皮猖肆劫杀如豺狼楚粤间沸如汤维黄君有父母弃妻子扶以走贼获之欲与手君大恸泪如縻白刃前致辞人老瘦杀何为释二亲身代之盗惊顾此孝子纵之去无一死逃山中食无米孰遗金天所使君得之奉甘旨君失恃在早龄事继母如所生善居丧无饰情终身悲风不宁山径辟溪桥成强为善贻令名君之孝信于乡大吏闻阐幽芳告之帝帝褒扬树风声维纲常百年来名益光我作歌志不忘人师之勿徨五杂组五杂组锦绣文往复还千里身不得已且安贫五杂组百结儒往复还长安车不得已还读书逐雀雀汝其归汝鸟之微汝何为然入室而飞吾书满几汝遗以矢吾酒盈樽汝播以尘汝穴吾壁吾不汝责汝巢吾檐吾不汝嫌不安其分不量其身以区区者而虐大人汝去无阻有牖有户吾心不甘人禽杂处何为歌天高高赤土厚吾生其间独无偶秋风萧萧壁夜吼百感苍茫寸心有昼不食宵不眠自问何为不知其然惘然如病酒起来霜满天夜悄悄人不多吾不少低檐斜月鸡鸣早千古愁人鬓空老附佚诗杂诗癖性耽孤介俗士多所忤闭门稀出游狡隘迫于路往者游长安求名不终遇幡然归故林颇得隐居趣入室酒满尊挂壁琴一具虽无牺牛乐且免神龟惧啸傲招隐诗吟咏归田赋却怜世间人醉梦几时寤薄命辞宋戴石屏薄游江西有富家翁怜其才妻以女居二三年告妻以曾娶欲作归计妻白之父父怒妻宛转解释尽以奁具赠行作祝英台近以饯石屏既别遂赴水死词云惜多才怜薄命无计可留汝揉碎花笺忍写断肠句道傍杨柳依依千丝万缕抵不住一分愁绪如何诉便教缘断今生此身已轻许捉月盟言不是萝中语后回君若重来不相忘处把杯酒浇奴坟土余哀其志为赋薄命词惜多才才多情未多松柏不可见兔系附女萝怜薄命命似君心薄杨花失故枝风中自零落君来见说身茕茕绸缪为结同心盟解道良缘千载合争知别泪一朝零知音误认弹琴偶使君自有家中妇恩情总付道傍花行踪遽折亭前柳故人恩义重新人忍抛新特思旧姻闺中已负娉婷质客里宁怜憔悴身高堂爱女心难忍当时苦恨情相隐愧非嘉耦与郎偕自合红颜为君尽君归无计可留君封君肠断写回文他年到此不相弃浊酒一杯浇妾坟