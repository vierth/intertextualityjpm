通雅提要钦定四库全书子部十通雅杂家类二提要等谨案通雅五十二卷明方以智撰以智字宻之桐城人崇祯庚辰进士官翰林院检讨是书皆考证名物象数训诂音声首三卷分五子目曰音义襍论曰读书类畧曰小学大畧曰诗説曰文章薪火皆不入卷数书中分二十四门曰疑始专论古篆古音凡二卷曰释诂分缀集古隽謰语重言四子目凡七卷曰天文分释天厯测阴阳月令农时五子目凡二卷曰地舆分方域水经注地名异音九州建都考释地五子目凡五卷曰身体曰称谓各一卷曰姓名分姓氏人名同姓名鬼神四子目凡二卷曰官职分仕进爵録文职武职兵政五子目凡四卷曰事制分田赋货贿刑法三子目凡二卷曰礼仪曰乐曲乐舞附以乐器共三卷曰器用分书札碑帖金石书法装潢纸墨笔研印章古器襍器卤簿戎器车类戏具十三子目凡五卷曰衣服分彩服佩饰布帛彩色四子目凡二卷曰宫室曰饮食曰算数各一卷曰植物分草竹苇木糓蔬四子目凡三卷曰动物分鸟兽虫三子目凡三卷曰金石曰谚原曰切韵声原曰脉考曰古方解各一卷明中叶以后以博洽着者称杨慎而陈耀文起而与争然慎好伪説以售欺耀文好蔓引以求胜次则焦竑亦喜考证而习与李䞇游动輙牵缀佛书伤于芜杂惟以智崛起崇祯中考据精核迥出其上风气既开国初顾炎武阎若璩朱彞尊等沿波而起始一扫悬揣之空谈虽其中千虑一失或所不免而穷源遡委词必有徴在明代考证家中可谓卓然独立者矣干隆四十六年二月恭校上总纂官纪昀陆钖熊孙士毅总校官陆费墀自序通雅自序函雅故通古今此鼓箧之必有事也不安其艺不能乐业不通古今何以协艺相传讵曰训诂小学可弁髦乎理其理事其事时其时开而辩名当物未有离乎声音文字而可举以正告者也尔雅之始于释诂而綂当名物也十三经从之博而约哉自篆而楷也声而韵也义而释也三苍五雅註疏字说金石古文日以犂然匿庸嗜竒一袭一臆两皆不免沿加辩驳愈成纰缪学者纷拏何所适从今以经史为槩遍览所及輙为要删古今聚讼为征攷而决之期于通逹免徇拘鄙之误又免为竒僻所惑不揣愚琐名曰通雅虽挂一漏万然从今以往各出所核岁月甚长备物致用採获省力谅亦汲古者所乐游之苑囿也辛巳夏日皖桐方以智密之题于上江小馆学惟古训博乃能约当其博即有约者通之博学不能观古今之通又不能疑焉贵书簏乎古有博于文画者博于象数者典制者笺註者词章者名物者隠怪者经史既别各有专家小学原流忽为细故上下古今数千年文字屡变音亦屡变学者相沿不考所称音义传讹而已上古𦕈矣汉承秦焚儒以臆决至郑许辈起似为犂然后世因以为典故闻道者自立门庭糟粕文字不复及此其能曼词者又以其一得管见洸洋自恣逃之虚空何便于此考究根极之士乃错错然元本不已苦乎摭寔之病固自不一属书赡给但取渔猎训故专己多半傅㑹其以博自诩者造异志怪学子横子年且不逮岂许差肩曼倩茂先间乎反不若君道至能草木状虞衡志为足佐景纯元恪有禆多识矣宋之编考夹漈颇有所见马章次之伯厚次之金石则比辑于欧赵吕王而原父子固彦逺长睿辩考为力朱子每慕六一而于存中泰之襍说亦无不畱心也洪武初刘宋之根极琼山荆川之编彚潜谷本清之图纂皆冒大略少有是正子元仁寳琐琐记之陆文裕于文定时有一端京山若有所窥矣支与流裔未委悉也李大泌阮雾灵可谓强记李属方子谦补韵㑹其疎略犹之直翁无大发明也新都最博而茍取僻异实未㑹通张东莞学新都窃取尤多岭南之九成子行也澹园有功于新都而晦伯元美元瑞驳之不遗余力以今论之当驳者多不能驳驳又不尽当然因前人备列以贻后人因以起疑因以旁徴其功岂可没哉今日之合而辩正也固诸公之所望也壬午夏以智又记凡例通雅凡例此书本非类书何类也强记甚难随手笔之以俟后证久渐以襍襍不如类矣亦子谦愚公俟子孙之意也尔雅为十三经之小学故用其分例释诂则合其言训而附以謰语重言一字之诂则别编字书此可不必矣其余释地释天释器之类则有专有合服食乐附器皆器也古人不似后人之求详整也然后人之详整便故分之草木鸟兽之后畜各为条此则附焉其意犹之尔雅之笺翼也常所称用不烦疑辩者无所事载矣古人倣尔雅体若广埤之类皆与方言释名同规不载所出直是以意取玉篇之字耳无益后学此书必引出何书旧何训何人辨之今辨其所辨或折𠂻谁是或存疑俟考便后者之因此加详也士生古人之后贵集衆长必载前人之名不敢埋没此书每则上标一语倣尔雅之遗使观者望而知之然后㝷绎下方此书主于折𠂻音义其无辨难者或为语不经见又所忽畧或旧名纷纠为删举其要以便省览又有异者疑者偶书以俟正故无断词经传字义连用者此则引之以为原本至于解经大指大经大制此不及也别载经学编中少受河洛于王虚舟先生又侍中丞于法司闻黄石斋先生之易别有折中论说此天人大原象数律厯之微尽本诸此通雅类中或偶举大槩不敢细述别作图考辨证以经史为本旁及诸子百家志书小说难可尽信然引以相叅自可证发方域官制容编一图此举其错乱之尤者经制诸欵本非小学所收偶有音义论及因撮其槩此书主于辨当名物徴引以证其义不在钞集编纂也草木鸟兽之名最难考究盖各方各代随时变更东璧穷一生之力已正唐宋舛误十之五六而犹有误者须足迹徧天下通晓方言方能核之尔雅诗注汉晋即多谬缺存中渔仲元晦伯厚升菴元美诸公皆不能定古人之名物而可责人乎天地岁时推移而人随之声音亦随之方言可不察乎古人名物本系方言训诂相传遂为典实智考古今之声大槩五变此事无可明证惟以经传诸子歌謡韵语征古音汉注汉语徴汉音叔然以后有反切等韵矣宋之方言与韵异者时或见之至徳清而一改终当以正韵为主而合编其下为一书攷究之门虽卑然非比性命可自悟常理可守经而已也必博学积久待征乃决故事至难而易漏若待全而后録则前者复忘之矣此藏智于物之道也人失弓人得之古今相续而成物恶其弃于地也不必藏于己力恶其不出于身也不必为己此则颙望后之君子临文不讳然同太之例自古有之此有论字者惟减其画也卷首一钦定四库全书通雅卷首一明方以智撰音义杂论古今以智相积而我生其后攷古所以决今然不可泥古也古人有让后人者韦编杀青何如雕板龟山在今亦能长律河源详于濶濶江源详于缅志南极下之星唐时海中占之至太西入始为合图补开辟所未有可画定禹贡之积石岷山太初之天官不必求多哉子思在鲁缪时核以迁表自不得见孔子焦弱侯曰伯鱼生子思而卒在孔子前犹不决耶不告而娶在底豫后孔子无诛少正卯之事三一公断断然也学庸贵阐礼经之心不必苦辨古文画卦即是文字不必苦辨仓帝诗之为乐琴曲之为兔园左传非丘明夹漈得之俊卿之论鲁礼戴埴之言泮宫非学戴和之论雝和张柬之明二十五月禫史绳祖明常仪为官升菴以脩文御览定西施之死郝京山之言周官春秋明辨类函言老子出于管子颐生微论明内经之附上此皆独发虚舟子衍河图为洛书漳浦公衍天方图尤为絶学旷代始闻智常见数千年不决者輙通攷而求证之春王正月聚讼词费明堂朝庙不悟通称昭穆祫禘胶执其名绘绣斋斧遂成典故合止祝敔乃限六声黍离王风岂得言降四时五行即为六宗娶妻生子辟卦周七春官庿乐无商二十八调无徴葢必非缺一之说也生今之世承诸圣之表章经羣英之辩难我得以坐集千古之智折中其间岂不幸乎客有过曼寓者问通雅音义而及之且识其小辛巳涂月浮山愚者密记古人说理事之音义转假譬喻为多不可执后人之详例以论也况有巵寓附㑹者乎杨氏曰说筑傅巗之野筑犹居也楚辞予筑如云卜筑王楙曰傅说胥靡乃佣也而古今以为刑人葢板筑胥靡刑人相沿也庄子曰傅说骑箕尾此后世取以名星耳灊草曰鼎有实慎所之伊尹负鼎言负才也乃谓庖人遂作汤液天问縁鹄饰玉竟有修饰玉鼎之註弋说曰割烹如借箸聚米说命和羮之云也韩婴引诗汉有游女而称孔子至楚见佩瑱浣女使赐挑之王逸方朔皆曰路女方桑孔父取以自待子高荅平原君曰阿谷漂女之言出于近世何待容斋之辨乎禆谌草创左氏遂谓谋野甯戚饭牛遂作相牛之经青鸟来时註称简狄吞卵丣酉互取而旗画乌兎之象共触娲补夸逐羿射上古荒唐随人傅㑹如云蛇身牛首犹鸢肩燕颔也尔雅云西至于王母穆传西王母献享天子其为西方国名明矣章亥歩地不必胼胝阊阖天门非关冲举挂瓢恶声仍是枕流潄石之话骑龙弄鳯其寔不过鹪鹩之枝自子思荅乐朔观之训词喜于深厚加以上古方言后世属文袭取生割是用约通其故以助读书者但㑹其意勿为刻画讔语所迷孔融曰郊天鼓必麒麟之皮写孝经当曽子家䇿乎汉儒解经类多臆说宋儒惟守宰理至于考索物理时制不逹其寔半依前人庿中行礼天子永无南面沂必温泉正月何爱风凉半月周御分日可笑大房夏屋明证反遗束晳补六笙诗大学补格物章赘矣或问西山饿夫不食周粟有之乎程子曰不食周禄耳乐正子三月不下堂果禁歩乎速贫速朽蚤知有为靡有孑遗不以词害郑声淫非郑诗淫也可知回何敢死决不上告夫子血流漂杵孟子多此一疑美丘欲葬则瑗请前决不如陈澔之解矣学易斋稿曰世以庄列寓言而寓实始于易方圆图书万变毕具初未尝言理言事也画前画后非造闭解闭之所出耶龙狐牛马杞苋梯茹皆象教引触不作譬况者也化而言之曰法身曰牛车曰䤈眼曰六臂曰千手摩尼寳珠随人变色破尘经巻龙树入澥嗅而知之果恃鼻乎如㭨子大贮万卷书天在山中大畜之象乘云气骑日月惟逹观者方可与语硎谷襍烧周易灵素以卜筮医药而全博士所职图籍可收原自歴歴不独弇中共壁也陈农购后托者加者譌者应不免耳古文尚书梅鷟议之郭公夏五显然阙失明堂戴记汉儒补苴他如山经穆传周末好事握竒六韬以兵而造秘焉尧日至虚而汲冢周书起牵牛秦节曰腊爵曰庶长而乃见春秋左氏传豨黥韩覆乃载李斯之苍颉篇若鹖冠鬻子鬼谷子华之类讵免张霸刘炫之忍俊耶刘子𤣥云郭子横洞冥王子年拾遗全搆虚词用惊愚俗任昉述异殷芸小说沈约四公子唐杜阳襍编天寳遗事宋云仙散録清异録相沿猬起温公作通鑑亦误取天寳遗事况下此者乎西京襍记本葛洪作而以伪刘歆亢仓子本唐王士源作乘梼杌乃吾衍作元经出阮逸世以逸作孔丛出宋咸世以咸作朱子以麻衣出戴师愈黄东发以文子出徐灵府宋景濓以闗尹出孙定元美以元命包出张昇元瑞以三坟出毛渐升菴疑隂符出李筌赤鸟果然飞去龙威何处蔽辜贤刦追辨七言大是痴人说梦贝编壶史总属诺臯隠形碔碌云騢何为而受欺乎姑妄言之姑妄聴之但以消闲小学技艺皆可东坡招人说鬼固不如博奕也马子卿以石鼓为宇文时造弱侯以苏绰传证之吾衍郑瑗之断比干盘永叔少游之断季札碑黄伯思以诅楚亚駞在乌氏而董断为滹沱是也㑹稽李斯碑元申屠駉所刻范云所读在秦望山后分吴㑹葢古㑹稽大也何疑涂山为㑹稽乎元瑞据晋武咸宁五年讥升菴太康二年魏安釐王之误则未见广川书跋与书史也秦少游言南齐雍州发楚王冢得竹简则襄阳也秦玺久亡段义杨桓熊翀所上者炫也周敬山之疏当矣段书不必尽信贵明其理或以考事或以辨名当物或以验声音称谓之时变则秦汉以来之所造所附亦古今之征也即如素问本草业者㳂加岂可以汉郡名而疑神农周公尔雅学者随时増益自是通训岂可以张仲而黜之不列十三经乎周髀捐闷夕桀畴人传之寔乃有用之度数天然之至理禹之所治不可忽也何疑吐哺中无商高乎若嗜浅恶深一切疑之永叔疑文言象山慈湖疑系传至今郝京山何元子信文王八卦而疑伏羲先天图岂不可笑辛巳曼寓随笔辨证説是正古文必借他证乃可明也博狼葆祠绰约果陏皆以史汉互证苏煴火有召信臣之㸐藴火为证与语区脱有汉书传之瓯脱为证食货志一黄金一斤得晋灼说巴志黄龙而证观于假贷乞匄而匄贷以明观荀子之区盖刋谬之丘区而丘盖亦可明矣焦字孝然是光非先匡续子孝因讹俗而讹裕田畴子春史避作泰陶言无终其明证也观公卿表通鑑之张谭可知匡衡传之甄谭即张观古今人表之尾生高尾生亩与小颜之尾生注而论语之微生为尾矣楚䇿黄歇说秦昭鬼神狐祥无所食得春申之孤伤新序之潢洋而明杨由传风吹削哺得家训削林浒浒而明本草留师密得郭璞黑蜂为笛师而明葵菘通称何疑菜部得诗传之园葵论衡之葵韭而明脱跳脱足明平脱昆吾木吾足明金吾仆姑脉肚瓜椎终葵土瓜曰钩姑足明𤓰葵魁椎之声碑下叭嗄足明负下未易居之语如旖旎十四变逶迤三十二变皆謰謱通证而得也智每驳定前人必不敢以无证妄说坤后得主六二直方之读明有文言猗嗟名兮居居究究明见尔雅故敢于补攷亭耳观于三献爓一献羮献而汁献涗于醆酒何疑浴尸必先掘坎为池推柩时填之则填池何疑康成竟读汁献为汁挲填池为奠彻非犹是箕子荄兹旅獒酋豪之臆耶刋落折中说虞仲翔断桺戼之失杜元凯有门闰之辨缁衣注疑割厥之声西京杂记言璞朔之类鲁论之通归馈鸡口转为鸡尸往往而然渔仲谓武从右军改陈从车稚川加彡为影于理茍通虽剏何硋泀浉可别而丘则衍逢逄可分而佮敆实复安石喜为凿说何异王育宦光主为专别甚于佩觿盖自篆籒流为真草卫包改去古文所存旧迹定有乖异北齐大颜曰世间小学不通古今必依小篆是正书记凡尔雅三苍説文岂尽苍颉本指哉亦是随代损益何况后来夹漈所谓眼学耳学日以难矣管子六峜光武纪绣镼沮渠人赵山海经之广韵字彚韵㑹小补皆漏谓宜略耶孙休名子武曌强造何具録乎不羮音郎金选音刷陆法言孙愐皆遗之而先儒己误者牺尊音娑业见辨于刘董玉篇之䵬久条论于家训之推反皆收列全不分疏又况道㗖蹈函之承误较顜讲斠之纷辨而望其攷定耶𨽻变传写偶尔随笔有之后人专主僻异则过矣七发之母贾子之牙元常之茤荛逸少之郗公南史之僧常璩之秭北周书之莫郍南梁书之惣督此随笔也以䦱门为闯门而反讥韦昭之误以士雅为士稚而反指晋书为讹以龟兹为兹朱龟为侏虬亦与通志不合汉译何为用竒字乎柳作橮改昳为映昃讹吴丩造㢧小黄讹小王牢丸作牢九祆自非祅葖自非紫菘即萝卜苏颂不知谓菘入北而变封禅书导一茎六穗于庖而造瑞禾之䆃凡夫不知反讥汉志导官河鼓讹黄姑马永卿不知尔雅两牵牛而王道俊犹谓黄姑为牛宿阏氏读胭脂而竹坡怪乐天用支贡父讥颜解皇后岂知遏安焉之转乎马流即马留而程泰之但引夜奢马人龙家即䮾家而元美但记入水崑仑为龙戸李謩擫笛讹笛而子贤竒之嬃女讹㜑女而仁寳异之穆䕶转木斛而山谷竟作木瓠孙愐以为而季疵遂作馨志林误引相讯笔丛犹用九京李济翁以行李作而永卿彭乗皆误夏彦刚以襟穿为船而王元之觉范皆误八采卢郎虎臣证以白八采名而今犹用张祐八米诗刘蜕霭迺歌次山作欵乃歌而洪驹父遂作霭咄嗟咄唶咄叱自通贡父以司空图咄喏而办讥石崇之咄嗟则不必矣刚卯縢綔讹为縢陶九成谓无此字则未攷汉志也陆友仁讶吴彩鸾钞二十三先则未见孙愐韵也凿空掠虚也唐诗谓空中行而升菴犹引开山洞御儿亭讹语儿陆广微附㑹之而陈胡反以訾杨耶注释正字说伯于为公子公羊已识仲尼之叹助语为鸟名尔雅亦有鸒斯之误朱子改素隠为索隠因班孟坚退之改昼寝为画寝得水经注澅邑而信彖言全体爻言分体不必引毛犀不必篆己亥宗祀即尊祀明堂别于坛侧匿论月魄朓朒犹嬴缩蔡许之说决无此理宗庙彞器用绘衣裳用绣最细曰纤粗白曰缟岁以星一周祀以祭一徧年以禾一熟载以一岁事毕才终又始唐虞三代原通用也且月为焦涂月为除左个即左间河干即河间尚书百姓为百官公姓子姓谓公孙子孙也大麓为大録内録谓宰相也玉敦犹瓒盘举案犹禁嶡五更为五叟田更为田叟鄂不为萼不显为丕显昧谷为栁谷执礼为蓺礼翦商是戬商放桐为敎之攷据故实自当收存因昆吾知昆于因孰哉证安哉雉噫矦兮于蒍舆謣之声榆沈䘏勿樊缨负剑之説黄淡郁泥巻娄之名韬沓即烬湆定之解九拜谨空盐之辨虽属细故随见而识之偶得之鸡肋亦足供后人之一匕也巻为衮端为冕佛时为弼调饥为周旦明为神相传久矣敦弓之为雕弓手仇之为手㪺此以器徴菆涂为攒縿幕为绡䊷衣为缁此以事据台鲐为狐苔恶池为滹沱此以地知故赤白翟之圜洛以银州而定为圁洛邓禹传之元二李贤直改为元元吾则是之魏了翁言贾公彦误爂为㸑王勉夫喜师古解割炙为名云母屏风为云岳吕览瞽叟拌瑟为瞽寔则讹耳汉时载籍类多别本石经碑刻文画假借然后世好古之士宜博稽广参取其近理者从之疑则阙之异则并存之直去本文径加改字此京山之笑康成吴师道之恨鲍彪也又有为国讳者通严曳人之类而阳秋景午至今犹不知改司马康没于靖康前何乃预以乌桓为乌元邪寒鼈三竒戍白鸥波浩荡夜䦨更秉烛曽闪朱旗北斗殷酷吏传之媮快胜任今作愉快货殖传之千树萩今刻作荻相习而忘之晋之干寳邓潜谷赵凡夫作于荀朂公曽马维铭刻为公鲁新刋监本尔雅李时珍本草纲目陆元恪皆作士衡是则所当急改耳古书参差说古人称引略得其概则以意摛辞予乗四载孔注尸子淮南说文史汉各异瑚琏之制明堂位与论语春秋正义左传注异菑畬新田尔雅与郑氏异甯戚饭牛歌凡三见介山龙蛇歌凡五见智尝怪新序说苑皆子政作而说苑载舟之侨歌与介之推歌同何自决漏如此国语左传皆丘明作而单襄火觌里革断罟鸡丘异年夗支异名不特叔向咨才一字之讹也又奚问扈乐顷熊履緰轩酌欧蛇屈银浩油郜郎之于公谷乎又奚问为腊艾之于列女传棼冒勃苏之于战国䇿乎至于诸家经本易字甚多焚后闇记口传或误方汉购之容无伪邪子长言楚庄王相孙叔敖有虞丘子荐左传无所谓虞丘子也赵世家景公二年司冦屠岸贾杀赵朔程婴公孙杵臼匿赵孤十五年左传无此三人与如许年也自汉以后班马异同吾可得而折中矣一人之书文重思烦刋落不尽时自牴牾毋寡或为毋鼓粟客或谓票客表殊年月温公尝以厯知荀纪有差凌氏攷定其失即莫烦于姓名地里合集诸证亦有绪也雾灵曰屯田必举充国而赵寔未尝屯也东坡叹二疏见韩杨之诛则年次差矣垣䕶之裔避钦宗讳改亘氏因曰亘䕶之自非史讹李密表少仕伪朝亦后人改也史记以张良为申徒潜夫论以良为信都即司徒也楚汉春秋谓韩王名信都知㡬訿迁固罗璧识遗又訿知㡬欧阳集古子固且议而彦远又议考究随笔本待后证岂相讳乎六书形声转假说用脩曰六书当分六体班固云象形象事象意象声假借转注是也四象为经假借转注为纬渔仲论假借是以偏旁谐声为转注则非老从匕音化考从丂音巧非反考为老也毛晃萧楚程端礼王栢皆驳叔重张谦中曰假借者因其声借其义如甲拆借为甲乙兵甲转注者转其声注其义如贲敦七音弱侯曰转注为六书之变而赵古则所云双音并义旁音协音又转注之变也愚者曰汉时碑记过于通如漯芉阳形刑陆睦之类説字家过于别如同詷合佮敆詥之分叔重主分别者也加以附入舛牴益多夹漈乃明假借撝谦杨焦乃明转注凡夫复主考老以偏旁为转注拘矣请通论之人所贵者心而不离五官始造文字皆意也而不离五者则当以意为第一然先形事者以就可见者起意也名为五官用时并用名为六书一字并存如见日月之事而指为日月之意即㑹焉特以因形立事附声见意而意多字少转借为多总言之惟形与声两端而意在其中意事与形声为两端而转借寓焉形声事意皆有转借而纵之平仄横之宫商填字归韵伦论必不可紊使宣尼生今日吾知其必乐遵正韵用新谱也说文槩论庾元威云许慎穿凿贾氏乃奏说文同时郑氏即驳之何待少温渔仲辛泉合溪子才敬甫辈乎孙徐尊许尤多回穴姑槩论之以俟明者有草无有纱无妙有无频无躐而通作猎犹有説也有浏镏而无刘无妥而绥从妥无春而有无踪而车部有䡮无跬而下读若跬无而有无希而禾部有稀俛凂勉冕皆免声而无免各部引声而无即非纰缪岂无传讹其他通用异笔輙乃复载而复训之鼓鬲䰜不应为二鞠分为五企别为四躇又有逪又有徐本瓜见复有脉践有俴湼湼双从两吁重出娈挛讹发鸠无涷妴何分于婉孚保互引古文其解字立义更多牵强麦为金生火死从来有穗从文逐为遯走頫从逃省臼为合爪止为取象于艹劳为荧火烧门舟竟两岸为亘变形登天为真至孙徐之妄析造音尤不知所据矣古自传疑抄或错简必为曲説何益说文本多㡉令所加云胜所注楚金所系今皆遗失固当因他书捜集之备参攷也守何为说文引逸周书有竘匠士分民之祘周书维緢有稽緢旄丝也戋戋巧言自是遗文可无论矣引易噬干乗马驙如引传癹夷藴崇之以备陈三愙孟子滰淅诗既禡既禂周书王三宿三祭三㓃此或古文他如因亢龙作忼因再三渎作黩其牛掣作觢丰其屋作的颡作馰五品不逊作愻藻火粉米作璪黺䋛刚塞作㥶缾罄作谖草作藼启予之足作跢立卓作敌王所忾作鎎费誓作䉾谅闇作瘖丛脞作䐝㑹弁作䯤弁我兴受其败作䢙襍而不越作既微且冲作曾㸃作言偃作㫃有能俾乂作䢃我之弗辟作菲饮食作餥秣马作䬴常伯作弼成五服作邶䙝裘长作絬衣长毁宗躐行作惟家之索作壹戎衣作彛伦攸斁作服牛乗马作瑟彼玉瓒作璱振振鹭作䟴衣裳信誓冕旒作瑬含玉作琀率循作䢦将率作枯骨作骷厖凉作溃烂作大夫死曰卒作黧黑作神主作朞作稘石作祏然作嘫之类不可胜数皆因有一义即专一字以别之又如引畎浍距川川训引作濬袾字引静女其袾祋字又引其祋秩秩或引诗豑豑秩秩天或引作袄又引作䄏几几引作掔又引作己羽猎韦绔或作引鸟兽毛字亦引毛汜引诗江有汜洍又引江有洍蕲䓄三字通言江夏亭名训愉为薄而引私觌之愉愉训坫为屏必误重上文之树塞夕惕若夤乃合艮之列夤诏志峯免诸叙注有之而无其文可谓之不漏乎攷叔重时石经已定何独异如此大氐汉以后名多事起称谓易淆故稍别之或转其音晋唐所加附録牴牾愚者曰爰歴凡将训纂皆没汉籍惟此岿然因以攷古自是苑囿歴代辨论今可集成金石汉碑之通何必强合説文重复之文又何必强分乎学者但当依石经史汉旁证诸家以通古人比时义耳同文盛事有正韵在赵宧光长笺也必作殹注必作丶好作像作襐毕作重作緟方作匚入作臸姑论其一二籒为本匜器因用助词加匜别之匚本是筐古方作口太简故借方今不借数千年所常用之也与方而乃新借殹与匚乎说文漏略李巽岩叹之如直翁伯厚考异所引多非今本合溪动引唐本蜀本徐本吴正仪之说文亦不同正当辑之而凡夫于六书故所引尚书之亮皆不信别书所引则似未过目也大约止翻字书未淹经史如旅于泰山不知旅与胪通故为祭名不知夏屋为房爼不知䳀餔鼓之出尔雅不知襐餙之出急就章外戚传日月为易乃汉儒说虞翻主之吾衍不从凡夫但云周伯琦改日月为易岂知伯琦抄合溪之说乎极字以懐素改为负笈而不知负笈先见于李郃疻痏见内经薛宣传而乃以翻胃释痏旪用见五行志而笑宋人之舌则未读汉书也米襄阳天马赋籋云出天马歌而乃讶籋字则未阅乐苑与汉志也琅玕似珠而欲改株则未阅素问也既泥五十作卒亦不知乃刘元城之说则未见易解也莤酒是郑司农说而不引以证则未见周礼注疏也改子云令升之姓强责昌黎名愈之非宁知悆愈古义姓苑昭然哉又可讶者史传百家从不援引而数引渚宫旧事何其独爱此书也如引渚宫茹黄之狗则吕览甚详何不引吕览耶惟论门法可取而改音又失䫻飓飓之讹主臣皇恐之草犹可存证专精扁之法是其所长韵㑹小补字彚盛行舛误不少姑举一二魏了翁曰左传齐有豸鲁无鸠为好对襄十六年宣子曰匄在此敢使鲁无鸠乎宣十七年范武子曰使郄子逞其志庶有豸乎韵㑹小补曰鸠有纸音春秋传庶有鸠乎徐邈读按此则大误矣郦食其传握齱増韵误见握之本而直翁升菴引之吴越春秋甘密九欓直翁误作丸欓以证越椒子谦诞生皆对本抄载他如汉书于越不攷狥高诱之于越列子墨尿不攷竟收墨屎之讹漆城光光踵升菴天命不謟仍书林噫古籒用篆不必改楷说魏华甫熊与可以篆寓𨽻体王师鲁赏兰台碑为书法取态也命臩之类王起刘杳酒识之则已藏弆亦可藏㧁粕不若糟魄䀌伤内奰可矣䀌哭喜奰可乎如康作即作作作作作作亢作作字彚例收欲篆则篆改楷失矣周礼之飌柝史汉之㵒䬠尚且不必獭祭况纬书之覞庡碑本之漯昭隔乎金石古籀摹印则雅复篆汉𨽻可用颜署文以析理叙事诗以比兴陶情所贵流动入人自深饾饤竒古反伤体致古篆随意増减说六书略云古今殊文者如黄帝货货作斤帝喾货货作高阳货货作忻又作之类是也有一代殊文者如太昊金昊作又作高阳金高作又作又作尧泉尧作又作垚又作之类是也有诸国殊文者如晋姜鼎通作虢姜鼎通作宋公鼎公作鲁公鼎公作之类是也峄泰之篆汉碑之皆一篇间作可知古篆或复或减时出新意矣六书綂言庚拜作子孙尊彛佳寳等字多至百计岂非三代之増减倍于钟王乎秦一于秦汉渐别之晋唐乃严好事家倣碑𨽻者皆陆颜所指为俗书者也以古文正小篆之失直至夹漈乃得大端由纵而横各还本象后来杨戴周赵魏王吴朱皆因此推论今用以属文则不可存以泝源则有合者安得谓后人不如前人哉推论止戈受辛皆一时随意之言如赋诗断章取所求耳后之推论岂可少哉平之从水亘之从月者之为穗之象形从车之为㠱之为跽之象髪之为呵之为肾少温之论首虫渔仲之论戊季昭之论古乿辛泉之载合溪之论㿝伯温之言亚子才之论亥完泝原以为傩总要反身为臣郁仪之言皆有补于前人不能尽引姑举大端若疑之省文为之如射相儗画即为畵寸即通又由义因田温从亚日断䒶繇㕦之讹决剬利迣迾之别因用之从才而知周为古琱为官守而知官从宦省家因伏几之形而转从豕牙犬毌丘音贯而知毌为古冠屋履从而义非从尸卧古作而非从卧春华卉其原相因其形初变因毌焸音而足知为臦讹因觜觿巂而隽巂之象鸟尾推至丶一之始正可相商方言说刘歆取方言书曰诏问遒人轩使岁八月循路采童謡歌戱欲颇得其最目因从事郝隆求之但有其目闻子云採取先代絶言异国殊词非子澹雅沈郁不能成此欲騐考坐知雄曰先代輶轩奏籍皆藏周秦之室严君平林闾深好训诂犹见輶使所奏言君平财有千言耳是固国职而好学者増访也北史刘延明亦着方言苏林曰如今秘书学外国书也汉北海刘熙作释名吴韦昭作辨释名北史李铉正经注中谬字曰字辨永徽中符玺郎颜扬庭上父师古刋谬正俗唐祭酒李涪亦有刋误服䖍通俗文阮孝绪云李䖍葢俗说也愚者曰古今方言亦变矣左传鬬谷于莵虎也高诱注淮南楚人谓恨不得为柸治谓牢曰霤招魂余声为些去声陈渉传伙頥货殖传果陏注今语为果揺服䖍曰楚人谓桥曰圯音頥苏林曰南方人谓抱小儿为面雍树如淳曰齐人以不知为丘章懐谓汉以蜀为叟水经注谓冢为琴之类今皆无此乡语方言所载十半与今不合即郭璞所云㤿憸䦧谷们浑肥䑋憡遽矜黠姞了戾胎律踞等语亦在彷彿间世说朴近如所云宁馨尔馨何乃訇虺瓦弔俱无此声于江南则声与读两相转耳其可推者些去为平乃訇为那行是也愚歴考古今音义可知乡谈随世变而改矣不攷世变之言岂能通古今之诂而是正名物乎互详谚原汉以来传注每用方言党所也踊豫也㤜狂也昉适也于诸置也如即不如读伐长言之殷如衣帨为纷觓为鼓祭为堕渜作湪疾为戚衡如椵絼为雉地坚为汤热为观浩酒曰涤穿地曰竁蛤灰为义灰土釜为牟器秃楬橥绳缄杯杆掉磬挟提脾肶乌翅转辚伏兎胡孑侏大等皆以此训解后世卷帙浩汗何暇于察迩言间见才老读务为䝉新都读日如热京山转母为模岂无稽者乎欲通古义先通古音声音之道与天地转岁差自东而西地气自南而北方言之变犹之草木移接之变也歴代训诂䜟纬歌謡小说即具各时之声称惟畱心者察焉四声通转说桓帝时謡曰嚼复嚼今年尚可后年铙铙叶铎提之为掷毬之为鞠啸或读歗亚乌转恶西方字母阿或兼遏固已明矣攷许慎召陵人郑氏高密人服䖍荥阳人何休任城樊人蔡邕圉人应劭南顿人高诱河东人徐邈徐广东莞姑幕人沂青相近亦北人也音皆有入声如莽啗鳆鱼登莱唿近报字而注音蒲角切可谓正矣吾故曰古不似今中原之入声皆寄入三声也四声通转惟所用耳荀子石中人觙音触以笛轴钑矟声可証也伯厚云巵觝觯相通日磾读密低低从氏而月氏音支故知古唿觯磾鼎簟时转也礼记荐豆执校执豆之跗也沈瓒戏犯王亮父猷之讳曰犬傍无骹尊骹即脚也可知校脚一声汉晋变古音沈韵填汉晋音说汉书当蔡谟集解之时有二十四家而孟康音义或云服䖍史记自后汉延笃乃为音义又有音隠直至徐广音注裴骃解释始略详定自服郑应许之时已变古音广等沿之及沈韵出特取汉晋之音填入耳挺斋尽恨休文用四明土音能无诬乎然严切始于孙炎讲求见于东晋释文所载史汉注所取皆本于此时之书是其音响江左为多杭州唿负为阜三吴唿家麻皆与沈合是也所以能知前代之音者如允吾音铅牙中国竟译以铅牙而乃作允吾乎译南模为南无亦其类也康成鉏牙即龃龉景纯迮牙即错互孟坚规橅即规模则汉晋时犹有牙如吾无如毋之声罗敷行言可共载不不与敷叶则不归尤韵可知矣洚水者洪水也周末已具二音而孟子合之紫玉歌双协鳯光则已江阳合韵矣不字平声起杯读佳画为加化果待温公戴氏哉浮本从孚隽本从佳狻竣本从夋其音涪剪酸旋者皆方言之转一儒偶注而后人典据也智尝曰广韵遵沈而古音尽泯亦有功焉举世不知其故不能正论亦不敢妄改正叶时宜端在今日嗟乎以千年中原儒者不能着中原之音而待徳清耶徳清无入声今赖正韵其万世所当永奉者乎辛巳夏日笔音韵通别不紊说旋韵以中和均平之声音为四正支湾放闭为四隅伦论森然其通转之㡬于发送收余可知矣都俞发声也㗋中满唿合脣为吾吾侷脣为余撮脣为都抵齿为诸泻齿为遮此模麻韵之通也于转噫吾转唯此鱼支之通也胡与㗋转矦与维转此尤支模之通也于转爰云圆转环丸此先鱼寒山之通也些之助词犹斯也从麻䃺从靡此支歌麻之通也噫亦转僾此皆支之通也他如东阳庚通真先寒山通萧尤侵覃通通以脣舌分伦而填韵自各别也双声如彷彿徨徜徉匍匐纷纭趑趄栖迟肸响萧森踟蹰龙种臲卼謰语如昆仑昆吾侏儒沧浪嵻㟍泭沤属娄肃爽忽雷鎕锑戚施大约謰语亦双声也崔嵬澎湃以声形容岣嵝巃嵸各随所读姓氏三十二类槩矣贲音肥不音彪玉音肃遗音惟吞音天能佴音耐柏伯袁爰之同疏棘桂痛之变京嵇自取贺师避讳统谱详哉然儿倪本为一姓鄩寻又合斟寻颜籒不知求即裘伯厚且分角甪员半千慕子胥何必音运毋丘即贯而毋丘音无何也至如䨲轷褟䎰侴之类直自造耳观之因厥毑之因姐竒姓传讹何限不如聴之地名多异且举得证者例之曲逆鲖阳葰人狋氏邪龙畨吾同并盢町朐䏰淳于物名异者茶首屏蓬押不卢酋耳服匿方良榻布得董鹿笃䅶都卢鹿卢搔劳夹膝桃不落柹心枕杫偏诸师比毋追和门謻门辟祴央渎由此论之隆准音䪼文颕即以服应为非矣鱼须音斑庾氏已知陆氏之非矣存中讥乐天以殍音孚田汝成笑颜籀读廷为定问竒集讥人读嘏为古沈宁菴讥徳清收浮于模夫岂知其故乎檀弓免音问马鬛封音窆筭选率刷夀璹束夫岂知其故乎灵素之炅当与热同沈约雌蜺亦可平声退之咏芍药何必附文选之勺略京山知刘杳何更以羲献父子附牺娑落魄不必音拓繁缨不必作鞶杜用张翰音汉中兴音仲香山一番音泛舎㖞而造夭音歪元美讥王敬夫以物作䕶正吴编论晚挽同收而异读史㷖蜀音三省辨误必以太守环攻与上治同例总是古通后别不得不然诗律词谱时借用耳愚者曰汉末孙炎尔雅音义始为反切魏通释书此法大行音一定故莫逃字有尽故转借然有古可通今不必通楷可借篆不可借者郭恕先分屯虵蛇勭动嚻嚣审审况况则造说也郑魏推古意吴杨攷古音是也执古废今则非若执古之讹误者更不必矣断之曰古通有伦谬误宜正雅音宜习正韵为经学者讲求声韵之故旁参列证以补前贤之未尽使万世奉同文之化是所望也邵子叹韵一行旋应韵鑑纵横中原隂阳确矣智尝因悉昙泰西两㑹通之酌正韵定正叶焉别作一编以俟知者音义始论音义何始乎无声有声而义生焉音心曰意而用于形声其事咸宜其义乃显尝自思惟风轮噫气寓窍唱于冬雷艮震帝与物出风雷益雷风恒圣时思睿万古不壊此贯乎有声无声而冒如斯者果何义耶人生下地徼观其窍中发而收何人不同阿哇之声即是吾余脣㗋岂有造作哉五音止是宫商而商皆归宫平上去入止是平仄而仄皆归平试以五方而音之中起东南西而敛于北东西南北中惟北为入声一二三四五六七八九十惟三为平声仄声直而入声敛足验字头平声则有余声发㗋收㗋皆其用也六七八九即一二三四而十即中五之四破旋为四时分十二律以此辨字头辨发送辨余收其用宁有遗乎万法尽于小衍请以声衍吾余者中五之声也一之声为噫二之声为唲三四之声为思隂阳意言皆一之因也你汝若人皆二之端也生死时事皆三四之参也二舌声三四齿声一与五㗋声而脣腭㑹矣九专腭八专脣七则齿之精六则舌之尽十者宫商之时也中者宫商之统也东为舌头西为齿收南为舌收北则专合脣以㑹宫者也春聚声夏放声秋收声冬侷声秩叙变化妙哉叶乎不入微至之门且置勿论通雅卷首一卷首二钦定四库全书通雅巻首二明方以智撰读书类略提语士以读书明理为业犹农工之刀耜也志道游艺外内一致张弛鼓舞全以此养之而化之文章即性道岂曼语哉进徳必居其业立诚用在修词大畜日新道寓于器㑹通典礼赜不可恶效天法地道不逺人所贵振衣挈领播种培根一树全仁何碍葱蔚吾尝曰诗书礼乐扩充之灰斗优游之桑薪也㑹心开眼乃第一义发为手笔挥洒天然力能攷究取资证据仲尼不厌叮咛罔殆子思曰吾尝深有思而莫之得也于学则寤焉见性之人学问视为衣食中材出楔古今即是参苓子弟少年先洗温饱面目好古砺志庶免波流敦诗书悦礼义之人无忝立本即未能叶落归根且随夏秋气候故专就读书一门列其博约之槩书示弟子古今大矣随人所好殊途同归吾祖父相传中和正论汝等勉之澹泊真实其本也闲雅潇洒其度也枕籍今古徴举咏歌其饮食也崇祯壬午浮山愚者识于曼寓桐川宁澹语禔躬警心备矣孝弟学文诗礼象勺终世如斯贵知味耳周公但无骄吝之我则材蓺即无技也孔子博学无所成名即空空也士首三民文传四教知心必泯于事故合内外先后而表其伦物之经以诗书礼乐安万世之井灶费其智力即隠其智力矣朱子曰时时穷理之谓居敬终身攷究事物不厌廷尉公曰毋自欺而好学正谓道存于忘忘㤀于勤材智之士岂甘郁塞因此养之而熏之不则栏牛遂鄙耳画鬼掠虚耳乌能禁乎天伦师友羣居丽泽一室自娯诗书交古山川适性笔墨唱酬福有大于此者哉明经正业今尚大全夫曰大全者谓合诸家之异同而使参详也执一乎水济水耳四明施公曰天下病虚攷亭捄之以实天下病实新建醒之以虚王虚舟师曰用实者虚用虚者实虚实本一致也当合汉宋及今参集大成焉文孝先生曰虚灵备万本如是也理明而贯实事乃享中节时宜君子虚受即是充实愿力诚实自然虚公岂以我见滞寔之病而扫伦物学问之实务乎岂以掠虚欺人之病而讳虚明神化之本体乎躬行自贤而凌物嫉人是以诚寔而为虚憍也逃空䕶短而訿恶实学其为我见滞实也大矣究竟人不一事而理自㑹通时位有常变而君子道其常各炼短而用长勿欺则同然而好学不厌綂御万世者此圣人之所以光大中正也白安石曰朱子教人半日静坐半日读书有错行之用焉鬼神通之精神之极也有翕辟之几焉圣人表中正以与万世化诸子各出一竒以与天下争逹士遣放自怡耳才士标新博趣耳䇿讽必中隠情之利害琦辨必用惠秉之颠倒读书知言主仆明矣读圣作当虚心以从经览百氏当化书以从我察其两端由中道行中备四时随其环应廿一史为纬通鑑为经其旁史则犹之涑水攷异也邵子编年温公日録加酌略焉开卷征盗贼之起止宰相谏官贤者之去留天下事皆系宰相与谏官每一事追视所言按其时势岂不犁然学校选举赋役兵屯河漕盐钱诸事利弊时宜贵知要领渔仲约通典为志洪洲续贵与通攷稗编函史可撮㑹之理原易简史事自繁经济类编古论大观实用编学古适用编弋说千百年眼尚论快编皆可折𠂻指其偏礉拘胶之两病以醒后人约编在处寘之谟文词可略治在君相人在师教学在实讲公明而已不明时势而执成式者迂腐之弊愚一以翻案见竒者偏锋之弊荡井田封建可印泥乎牛李蜀洛贤者不免追论古事好恶蜗争何况同朝能无朋党欧阳朋党论高忠宪畅之不可不知也唐丹稜言各尽其说不以同异为诛赏贵和贱同臣下同则人主孤矣唐太宗曰卿等劝朕纳谏卿等亦纳谏否宗一公以此畅藏恕之喻切矣邓潜谷曰古方物出谋明于事情与权不激其心也以不激于言宋贤方守径遂主犯不知讽复过求不合则仇多拂物理而病人情湛六公曰姚安偏才自遂因官败而敢于隠怪诟名以为名赞曌赏瀛翻案见竒偏訿洛闽以媚纵情灭礼者楚望几亭痛矣二无公曰今谓宋儒与晋清谈同弊过矣伊阳守礼严闲而文人尚洒脱经济言权变故龃龉耳蜀洛则争子瞻之服濂溪何如耶疆埸危疑岂堪局外吹疵髙人遁迹宁以常规自白体道者不刻深胶柱也大人綂天从类辨而容之张弛互用时为大矣胡安定教学分科安石选材以騐古今皆一法也约于大学之休休公也能好能恶明也仁智乃不偏见矣政府立而宰君民矣泰二晋五鼎铉井收匪躬即涣羣盍簪即由颐矣读书者有宰古今之权焉薛文清曰国制礼律皆观攷之正虞好古而戾时宜也舎之则藏渊明曰因疾守闲得体矣岂自髙而壊世法耶虚舟师曰生死鬼神疑城也既为生死所惑而谈超生死者又惑之告之曰万物皆备于我去来皆备于今一神于二即器是道必反隠骛希竒讵自信乎孔子屡称鬼神而黄帝曰道无鬼神盖体道者鬼神无如之何通昼夜而知之惟心识造庄子曰以有形象无形而定矣善吾生所以善吾死通一寓庸而縁不得已神明至诚贵贯仁智百姓之用耳三一公曰仙定者出世之毛道也庄禅者出世之圜几也秋涛曰二氏隠士之深者遯世无闷消心果有方便知其故乎无欲从心过生死关造命知命非言所及河洛卦䇿征其端㡬物理毕矣岐伯曰六合之内不离于五邵明小衍其约几乎肢官蜕蝡象纬声光是造化物理之符厯律医占为盈虚损益通类引触之籥世士苦于世累好修则守常理有才则溺词章豁逹则喜放嬾谁肯精致开成以决质俟之疑乎平子冲一行康节间出难遇也太西质测颇精通㡬未举在神明者之取郯子耳朔易大衍圣人以厯徴㡬律袭旋宫伦类不差节度人身一天地也医騐微宻受命如向占摄诚神此种论辨别彚一编以俟研极可也石斋先生曰吾道最忌儱统交盘不得开眼者转文字不被文字转乘物天游矣澄懐丧我羮墙遇之设身别路随物巻舒贯蝨弄丸之候在人自得襍学攷究类略博物君子优游太平养士讲问是飞耳长目也欧阳归田原父遗以汉字存中笔谈朱子采问大昌识威斗之承天周谱访杳老昏屈于刘显陆倕击节赞宁知昼夜牛犹之刦灰韦若虚辨豹䑕而鼨鼮未竟讵以藻兼桐鱼附㑹萍实羵羊一例耶䇿事聊以嗺酒书厨正可代劳竒文欣赏疑义相析岂不乐乎戊辰与周农父孙克咸泽社读书暇相问难皆以经辨史疑药性物理为条不独董逌之𤓰吕徽之之驴也且曰消闲温公曰备万物之体用莫过于字包衆字之形声莫过于韵是理事名物之辨当管库也正韵注取毛晃孙吾与韵㑹取黄公绍黄取孟昶书林而子谦补之字彚抄之大约字书㳂集未淹经史何恠其舛漏讹谬耶今遵正韵牋详攷诸家上收金石古今辨难皆决其下此小学必不可少者也近代魏王吴朱因郑杨戴周而造附古文二徐张郭二赵柴李专守说文古人寄託通用后加分别今不可不知其故临文通九经史汉而槩依正韵已矣署书行槀取态不拘字从篆始方知画沙印泥之妙沈约知四声珙温谱七音徳清明隂阳士龙并浊复吕张约字母愚者徧攷经籍证出歴代之方言始知其所以讹所以通耳音定填字伦论不淆岂人力哉今日定序正韵为万世宗免王伯良音路未清之议固杨去奢之志乎声度妙叶通于乐律此物理微至之门别有精论虚舟师授河洛为详约之纲宗而乃叹图学之妙也秩叙变化顿时全举使人㑹通多即一矣天文地理器象制度之类非图岂易学哉秦不焚图萧何取之故律令章程绵蕝指掌而定向歆略图任宏七略于兵有图王俭七志一志专收图谱郑夹漈见杨佺期洛京图方省张华知汉宫千门万户之由见杜预公子谱方觉武平一知鲁三桓郑七穆之故近世章本清作图书编韩苑洛于象数礼乐有图卢庐江刻天祥图于石亦饩羊也马贵与曰汉易诗礼训诂家传而制氏铿锵徐生之容京费之占无能知者数既亡则义孤行而袭谈虚冒久之陈腐翘明者厌之逃于洸洋于是乎图书之秩叙奥衍万物之伦变㡬表竟絶学矣郡县更变最易淆乱孟子指夫差之䢴沟以为禹迹墨翟相如误说江湖桑钦水经江入㑹稽郦道元遂谓扬子有口通淛淛即渐江以古㑹稽郡大后分吴㑹也陶𢎞景不知沙苑孔安国不知大别襄鄢荆郢安陆乃建郢曲阳春之楼宋之应天乃是归徳伯厚不知沮县之沔退之南阳乃在懐庆而传作邓州人何责一统胜略不能分歴山首阳新刋资治通鑑卷首妄以城固为广固乎当以修攘攷朱思兼图约一统志官制贵与为槩而王邓纂之侍中汉加官六朝为宰相尚书侍郎古小今大唐之舎人权重汉太守方面统兵今皆逺甚矣小颜误注金吾欧公不知有秩况后人乎当编一图自子长冤宰我分伯翳与费益姓名本末苦于纷纠不识撑犁乃皇甫谧而永叔以为陆机知豹䑕者窦攸而艺文类聚以为终军裴松之以慿黠为慿黙名画记以虎头将军为小字长睿讥崇文总目不知徳山为宣鉴扪虱讥古今人表分士㑹与范武子仁寳曰都南濠误以王伦为王旦葛常之韵语阳秋误以三国吴人曹弗兴为曹霸李少温见于宣和书谱吾子行乃云阳冰为潮之子亦犹眺公武以张唐英为张君房也升菴辨矣而以刘徳昇为刘表索幼安为管宁王筠误融孙奕误慥孝标孝绰本非一家王褒陈咸张敞王浑自非一人若删统谱附僧杲録一经掲出便自不淆朱子緑竹不从笺而执幽兰不可佩贞白笑伭不识而信苏合为狮屎闲因段柯古呉虎臣而攷之病学本草而辨之传讹甚多然攷究以资后人后人因辨加详则皆前功也郭璞以楩为杞颜籀以鵙为鹃张揖以蝼为鼫叔重元恪分巂周研北因野王以㯶为蒲葵尔雅并举六鱼而毛许谬解草木状金楼子一木数香而成式因误陶驳祝蛉实则螫杀唿活之存中取石枣核医皆弃之山谷以土卵为芋景卢以山矾为玉蕋杨邓以鬼芋为蒟酱焦顾以鳜为鲇鮰核实难哉孔子以鸟兽草木与事君父并称傥亦方言物理有足引触者乎医尤贵明时珍辨唐宋十半犹未也学者各有一证集以贻后宓山解曰茹吐古今一切淡泊矣一多相贯深造者泯薪火矣理学经济性命树幡愈高觏而多责逃虚空乎勿欺而已时宜而已中和而已贤者识大不贤者识小乐天曰人各有一僻我僻在章句东坡曰君看厌事人无事乃更悲故知学问饮啖也百物不废各以类统不安其蓺不能乐业皋比尊幢愿以奉人其卑卑不屑为者随手度日以省后人之力是贤于博奕耳然何不可以万物为坐隠耶更堪浮白藏书删书类略经部凡十史部凡十四子部凡十二集部总别凡七余部凡六小学大略小学有训诂之学有字书之学有音韵之学从事苍雅说文固当旁采诸家之辩难则上自金石钟鼎石经碑帖以至印章欵识皆所当究心者谨略论其源流以便省览困学纪闻曰诚斋云画非卦也伏羲之字也干凿度以八卦之画为古文天地风山水火雷泽字此是推原而闇合耳真诰曰三皇之世演八㑹之文为龙鳯之章云篆之迹凡书分破二道壊真从易配别分支乃为六十四种之书而竺典言造书凡三人曰梵曰伽卢曰仓颉梵者光音天人也以梵天之书传于印度其书右行伽卢创书于西域其书左行其季仓颉居中夏其书下行王弇州笑之智曰声明之原起于西方理自闇合左右两行而季下行复上殆表縁因中道乎自仓颉创六字周氏教六书秦有大篆小篆符书虫书摹印署书殳书𨽻书之八体汉兴有尉律学课最为尚书史书字或不正輙举劾焉大篆十五篇宣王太史史籀着也仓颉一篇又云七章秦李斯作爰歴六章车府令赵高作博学七章太史令胡毋敬作所谓秦篆即小篆也秦官狱繁多以趣约易下杜人程邈为衙狱吏得罪系云阳狱狱中作篆始皇出以为御史使定书世人以邈徒𨽻谓之𨽻书新莽甄丰改定之时止有六书一曰古文孔壁科斗文字北平侯张苍献春秋左氏传书体与孔壁类者也二曰竒字即古文异者隋唐志有古文竒字一巻卫宏为之序三曰篆书小篆也四曰佐书秦𨽻也五曰缪篆以摹印也六曰鸟虫以幡信也汉闾里书师合仓颉爰歴博学三篇㫁六十字为一章武帝时司马相如作凡将篇无复字元帝黄门令史游作急就章成帝将作大匠李长作元尚篇皆仓颉中正字也元始中召天下通小学者以百数各令记字未央庭中杜邺爰礼秦近曽此被赏仓颉多古字俗师失其读宣帝时征齐人能正读张敞从受之扬雄取诸家有用者作训纂易仓颉重复之字凡八十九章班固复续扬雄作十三章今皆不存而张竦家之学传至外孙之子杜林为作训隋志云梁有仓颉二巻汉司空杜林注亡后魏书江式祖强上书三十余法延昌三年式表甚详欲撰集古来文字以许慎説文为主上篆下𨽻其书竟未能成愚考𨽻书即今楷书淳化帖有邈天得一以清一则甚明也黄伯思皆以为伪然体本楷式后人摹倣耳徐铉曰贾鲂作三仓之书皆为𨽻字𨽻字始广而篆籀转微误以八分为𨽻则自欧阳脩作集古録耳自是凡汉石刻皆目为汉𨽻东魏大觉寺碑题曰𨽻书今楷字也千文曰杜藁钟𨽻唐孙过庭草书谱曰元常专精于𨽻书伯英尤工于草体二美逸少兼之此以真行为𨽻也八分者书苑曰蔡琰言割程𨽻八分取二分割李篆字二分取八分或曰邕有八体各分其一也汉石经乃蔡邕八分书钟繇善八分泰山铭有隼尾波章草以章帝名或以急就名若淳化首则讵可信乎北海敬王睦善史书世以为楷则永平中帝驿马令作草书尺牍十首杜伯度张芝㫤崔子玉所善者也文选鹤书注萧子良古今篆𨽻文体曰鹤头书与偃波书俱诏版所用在汉谓之尺一简自秦废古文汉教学童并藁书楷书悬针垂露飞白偃波鹤头芝英倒薤等二十余种之势因事生变也李阳冰云秦始皇时王次仲制八分书萧子良曰汉灵时上谷王次仲与秦人同姓名作八分书元常谓章程书始为楷法云出新意者言钟王増减笔法也由今考论古篆即有新意错综取态増减矣其称最古者颉墓禹碑孔壁汲冢石鼓坛刻比干季札墓秦篆则诅楚文斯篆则峄泰㑹稽是也欧阳脩始为集古而刘攽吕大临赵明诚王楚黄伯思董逌夏竦宗子克继薛尚功洪适叶梦得王球蔡珪吾衍杨慎都穆陈鉅徐献忠王家瑞赵崡田汝耔朱云等俱事编集而印章之篆则自萧子良合刻符摹印之体宋宣和谱之杨克一王厚之颜叔夏姜䕫赵孟頫皆有谱録班班可考至书法笔势则又小学中之绪余矣并详见书札碑帖诸条下雅苍者概言五雅三仓也扬雄荅刘歆以尔雅为游夏之徒所记谓为周公书者因刘向以史佚教其子以尔雅三朝记孔子曰尔雅以观于古足以辨言矣元命包曰子夏问夫子作春秋不以初哉首基为始何是以知为周公所造也窦攸豹䑕之对其业乃显由今论之周公吐哺用人之长安知非彼时集之而卜商弟子㳂加乎叔孙通梁文有増补者犹神农本草而别録大观补之也有犍为文学注及刘歆李廵孙炎樊光郭璞等注陆徳明毋昭裔音义邢昺疏今注疏主郭邢小尔雅乃陈渉博士孔鲋撰扬雄方言刘熈释名皆倣释诂而作者也广雅乃魏博士张揖着隋曹宪为之音解避炀帝讳更名博雅唐志有刘伯庄续尔雅一卷梁刘杳撰要雅李商隠蜀尔雅刘温润羌尔雅皆取其名耳宋元丰中陆佃为埤雅罗愿作尔雅翼郑樵有尔雅注饘煳襺袍古多通音讥之非是其曰峩峩丁丁之不逹物情则果然矣谓其释离骚涷雨唿草木笋茭为江南人或后补者岂足概全书乎隋志言郭璞注三仓汉和帝永元中郎中贾鲂叔郎作滂喜篇为仓颉训纂之下巻曰三仓又张揖撰埤仓樊恭撰广仓説文系传以仓颉爰歴博学为三仓并训纂为四篇吴敬甫谓史游急就倣尔雅作非也乃倣凡将皆从三仓一例者列字而无训汉石经灵帝熹平四年所立洛阳记曰太学在洛阳城南开阳门外讲堂长十丈广二丈堂前石经四部本碑凡四十六枚西行尚书周易公羊𫝊十六碑存十二碑毁南行礼记十五碑悉崩坏东行论语三碑毁礼记碑上有谏议大夫马日磾议郎蔡邕名为古文科斗小篆八分书隋志三字石经尚书九卷又五巻春秋三巻唐志三字石经尚书古篆三巻左传古篆书十二巻又蔡邕今字石经论语二巻水经注曰汉光和六年刻石镂碑载五经立大学讲堂东侧又蔡邕熹平二年自书丹于碑使工镌之岂两刻邪智以为范史之熹平其经始也水经之光和其告成也魏陈留邯郸淳特善仓雅説文衞恒曰正始中又建三字石经于汉碑西即淳所书赵明诚金石録曰石经字蔡邕小字八分书后汉书儒林𫝊叙云为古文篆𨽻三体者非也盖邕所书乃八分而三体石经乃魏时所建也洪适𨽻续曰石经见于范史帝纪及儒林宦者传皆云五经蔡邕张驯传则曰六经惟儒林传云为古文篆𨽻三体书法三字石经唐志所载古篆两种与隋志所书异同其目又有一字石经相承以为七经正字东魏末武定四年自洛阳徙于邺至河阳投于水至邺者不满大半此高澄迁洛阳汉魏石经五十二碑于邺齐皇建元年列学馆周大象元年徙洛阳隋开皇六年又自邺载入长安置于祕书内省议欲补缉立于国学隋乱事寝营建之司用为柱础贞观初魏徴始收聚之十不存一矣一字石经者易一巻尚书六巻鲁诗六卷仪礼九巻春秋九巻公羊传九卷论语一巻典论一巻魏明帝有诏先帝典论刋石与石经并以永示来世晋裴頠转祭酒奏脩国学刻石写经世説新语注嵇康写石经古文于太学后魏孝文太和十七年九月幸太学观石经神龟元年祭酒崔光请命博士李郁等补汉所立石经之残缺唐开元着録所载今字石经易篆三卷书五卷郑元书八卷毛诗三卷仪礼四巻左传经十巻公羊传九巻蔡邕今字论语二巻三字石经尚书古义三巻左传古义十二巻合五十九巻由此观之则所称一字石经者皆补立今字也字说曰天寳中刻九经于长安礼记以月令为首从李林甫请也此其命卫包改古文之时乎大厯十一年司业张参承诏定诸经鑱石文宗太和七年郑覃以宰相领祭酒建言准汉旧事镂石太学乃表周墀崔球张次宗孔温业等是正其文刻于石唐元度覆定开成二年冬石经成其曰九经字様则唐𤣥度请附以通古文者也后唐长兴三年令以西京石经本抄写刻板颁天下命马镐陈观田敏详勘后周广顺三年字様版成田敏上之蜀相毋昭裔取唐太和本琢石于成都学宫与后唐本不无小异干道眺公武参二本着考异亦刻于石张又为注文考异焉宋石经七十五卷杨南仲书具真篆二体石室十三经即孟蜀所镌者故周易后书广政辛亥惟三传至皇祐方毕故公羊传后书大宋皇祐元年己丑九月工毕周易孙逢吉书尚书周徳正书周礼孙羽吉书毛诗仪礼礼记张绍文书论语尔雅张徳钊书春秋经传公谷孝经孟子不书题人至和石经者至和元年命皇姪右屯卫大将军克继书国子监石经以上所写石经论语书石帝从其请嘉祐石经者仁宗命国监取易诗书周礼礼记春秋孝经为篆𨽻二体刻石两楹嘉祐三年王洙荐大理丞杨南仲石经有劳草泽章友直篆石经毕诏补将作监友直不愿仕赐银绢同篆殿中丞张次立与堂除绍兴御书石经者绍兴十三年内出御书左氏及史记列传宣示馆职又内出御书周易尚书毛诗上又书论语孟子皆刋石立太学首善阁及大成殿后之廊庑淳熈四年诏知临安府赵磻老于太学建阁置碑阁下墨本阁上以光尧石经之阁为名是则石经本固已多矣胡三省曰既已七经为蔡邕书矣又云魏立一字石经乃其误也范晔时三体石经与熹平所镌并列于学宫故史笔误书其后人袭其譌错或不见石刻无以考正赵氏虽以一字为中郎所书而未见三体者欧阳氏以三体为汉碑而未尝见一字者近世方勺作泊宅编载其弟匋所跋石经亦为范史隋志所惑指三体为汉字至公羊碑有马日磾等名乃云世用其所正定之本因存其名岂非谬论北史江式云魏邯郸淳以书教皇子建三字石经于汉碑西按此碑以正始年中立汉书云元嘉元年度尚命邯郸淳作曹娥碑时淳巳弱冠自元嘉至正始亦九十余年式以三字为魏碑则是谓之邯郸淳所书非也智按式依卫恒说耳今在陜西搨来者动即一车且经向拱韩缜之厄或有补者总非其旧嗟乎是又何可据乎笔麈曰唐文宗以宰相郑覃判国子祭酒创立石壁九经即今陜西石经也孟蜀毋昭裔刻石经有注故知今是郑书升菴曰朱子论语注引石经者谓孟蜀石经也宋淳化刻于汴京然亦有掘碑旧搨如长睿彦远伯厚所载母劮母兄之残文者亦有如贾虞石经大学东𬈑信之汝稷驳之者又见夫温陵黄虞稷俞邰有石经攷言张孟竒以熹平四年为谢承书石经则误矣承三国人尝着后汉书也西安石经金至大中省幕王公琛元骆天骧两脩立之说文分别部居十四篇九千三百五十三文立一于耑毕终于亥永元庚子孟陬演赞其志安帝建光元年九月二十慎子沖上之前以诏书校东观教小黄门孟生李喜等诏召沖诣朱雀右掖门赐布四十匹强令吕忱因之作字林陈顾野王因之作玉篇陆法言采为切韵孙愐广之后蜀林罕撮为偏旁小说梁有演说文庾俨黙注宋雍熈三年右散骑徐铉等献新校定说文三十卷反切异同以孙愐为定元丰诏知礼院王子韶置局光禄丞陆佃同脩五年赐银币百而书不行铉弟锴作说文系传朱翺反切当时称之熈宁中李行中制字源吴淑正仪撰正义张有作复古编僧昙域包希鲁倪镗许谦皆有补说智按说文有唐本蜀本二徐本中有新附今字学家但执铉本残书又未淹贯经籍何从知其漏与复乎智决之曰泝其原当因古籀而推之备小篆当遍攷诸籍以补之庆同文当因正韵牋而详载其源流焉通此则无书不可读而字学家纷然者皆土苴矣岂不幸甚先儒音止譬况孙炎始为反切晋谢安举徐邈专撰定五经音义隋仁夀中陆法言切韵取之韵纂则秦王俊召学士为之桂苑珠丛则唐曹宪与诸儒撰者太宗有竒难字輙问宪具为音注诸葛颕撰略要后魏字统则阳尼造其从孙承庆撰成陆徳明经典释文三十卷其总集也大氐自吕静夏侯该周思言李季节杜台卿等各有乖互唐仪鳯二年多田县丞郭知元拾遗绪正朱笺而孙愐因之天寳十载书成号曰唐韵唐开元文字音义三十卷韵英五卷则𤣥宗天寳十四载四月付集贤院张九龄所奏吕证郑钦甘晖卫包音释者干禄字书颜元孙撰从子真卿书号颜氏字様娄机广之以四声为次具俗通正三体宋干徳四年陈鄂受诏编韵对天禧五年鄂之孙僧溥上雍熈召句中正等定正景徳四年颁行丘雍亦定韵略祥符元年改为大宋重脩广韵景祐元年诏直史馆宋祁郑戬王洙刋脩广韵为广略命知制诰丁度李淑详定寳元二年书成若吴棫韵补乃集协古韵者王安石字说则臆解耳崇文目有程迥古韵通式刘熈古切韵拾玉舒知雄献字母图陈淳作字义李焘刘镕钱承志皆有集音贾昌朝曽请礼部韵略窄韵十三听学者通用又作羣经音辨康定刋行绍兴十一年进士黄启宗随韵补辑十四年杨朴上礼部韵括遗三十二年毛晃上増脩互注韵略张贵谟上补遗干道中郏升卿撰韵类熊忠举要王文郁刘渊皆有韵略元韩道昇道昭有改併五音集韵黄公绍韵㑹撮孟蜀之书林韵㑹也当时孙吾与因之方日升因为小补辩许氏者郑氏颜之推已然矣李阳冰刋定说文郑渔仲六书略七音略益从而辨证之详论假借推古文正小篆之失元杨桓作六书统门人刘泰畅之永嘉戴侗起而训定是非相半周伯琦正讹大半侗书也孙季昭示儿编赵叔向肯綮録则时取一端论说耳当时赵古则着六书本义魏校着六书精藴造形附理王应电因作同文备攷吴元满有原正义六书分类宗夹漈而更创之杨升菴有转注古音略字说六书索隠朱谋㙔焦竑间论皆拾前人之辨况李士龙张位朱光家程至善辈乎诸家推论字原者不肯并列聴人折𠂻乃尽废以往独立臆说徒乱学者耳目反不如恪守陈迹为愈矣赵宧光说文长笺止守徐铉本痛诋郑戴魏吴升菴为臆而匚殹之类犹臆也乌知说文新附非尽许氏书又乌知许氏之未尽汉学邪郝楚望一扫而通之又过矣古自可通今不必通学者要当知其原委耳闽绥安谢兆申序朱郁仪竒字曰杨桓统而博薛尚功释道泰韵钟鼎而不辨王楚黄伯思博古而不释罗更翁吕大防王球考古集古而弗伦徐锴张有赵古则胶旧而好强魏校王应电吴元满狥臆而立变惟朱公忠古而理智按其书亦未㑹通经史如以纱沙当从与而谓少声不近则全不知古音转注之原委以名从为鸟至夕而鸣噪则全未见古命名通用为一字也又何异武子之以窜为写子才之以兰造乎等韵之学元魏时释神珙始显唐元和阳甯公南阳释处忠撰元和韵谱崇文目有三十六字母图僧守温撰四声等第图僧宗彦撰切韵指元论王宗道撰焦弱侯引释广宣诸经音义序曰说文在汉字止九千韵集出唐言増三万自佛教东翻六百余载梵筴中积三千余㢧随部出音闻之往说殷鉴羣録末曰大观元应法师校雠勘阅由半字满字之教也智骞造衆经音及苍雅字苑宏叙周赡皁素共推其所定楚词音朱子取之相浄着天竺字源以华梵对翻景祐中进仁宗御制序之鉴聿为韵总欧阳永叔序之曰必待乎用心专者而能之然后儒者有以取焉指掌图乃治平四年司马光上者四十五卷文三万一千三百一十九因为指掌图以字母总三百八十四声别为二十图郑樵有字始连环有象类书又论梵书隋史载后汉得西域诸书以十四字贯一切音文省义广谓之婆罗门书龙龛手鑑辽僧行均撰兼释华梵智光后题统和丁酉时至道三年也黄公绍韵会则论音一本温公者赵宧光遵许太泥而论门法之病则甚得理陈荩谟黄极韵图则发源邵子而声字取正韵者也郝氏但删为十二韵要之切法吕独抱李士龙约之甚便西域音多中原多不用也又当合悉昙等子与大西耳目资通之详见杂论中原音韵高安周徳清着以荅萧存存托张汉英作词之问也学士虞集序之其平声分隂阳前所未发也入声𣲖入三声者广其韵耳张萱谓之北雅智谓北人未尝无入声也洪武正韵宋濓王僎赵壎孙蕡等定正本高安而存入声依三衢毛居正论字画扬时伟笺之王应电曰正韵间以小篆正楷书之譌而未尝以古文正小篆之谬且严于章奏而略于经史故刀笔之吏或所玩习而经生学士多未识知愚者曰世岂无畅杨去奢范仲闇之志者乎崇祯辛已桐城方以智宻之编宋景濂遣子仲珩受业于赵撝谦故仲珩较正韵用其说赵卒于岭表有门人柴广进作声音文字通邝氏取之老父后采其说所论定者说文止是小篆加别尚有晋唐増厠之譌非攷古不能泝原非博洽旁通不能知古知其故矣仍遵正韵征用则十三经史汉是艺林也同声易简惟是音和门法支离乃不达前人方言而附㑹者耳详见等切声原不肖次男中通拜识通雅巻首二卷首三钦定四库全书通雅巻首三明方以智撰诗说姑以中边言诗可乎勿谓字栉句比为可屑也从而叶之从而律之诗体如此矣驰骤回旋之地有限矣以此和声以此合拍安得不齿齿辨当耶落韵欲其卓立而不可迻也成语欲其虚实相间而熨帖也调欲其称字欲其坚字坚则老或故实或虚宕无不郑重调称则和或平引或激昂无不宛雅是故玲珑而落抗坠而贯珠流利攸扬可以歌之无尽如是者论伦无夺于节奏所谓边也中间发抒藴借造意无穷所谓中也措词雅驯气韵生动节奏相叶蹈厉无痕流连景光赋事状物比兴顿折不即不离用以出其高高深深之致非作家乎非中边皆甜之蜜乎又况诵读尚友之人开帱覆代错之目舞吹毛洒水之劔俯仰今古正变激扬其何可当由此论之词为边意为中乎词与意皆边也素心不俗感物造端存乎其人千载如见者中也俗之为病至难免矣有未能免而免免者存闻乐知徳因语识人此㡬知否关尹子曰道寓天地寓舎可指可论之中边则不可指论之中无可寓矣舎声调字句雅俗可辨之边则中有妙意无所寓矣此诗必论世论体之论也此体必论格论响之论也韩脩曰汲汲乎惟陈言之务去数见不鲜高懐不发此诵读咏歌之情即天地之情也冒以急口媮快优人之白牧童之歌与三百乎何殊然有说焉闽人语闽人闽语故当闽人而与江淮吴楚人语何不从正韵而公谈夫史汉韩苏骚雅李杜亦诗文之公谈也但曰吾有意在则执樵贩而问讯唿市井而诟谇亦各有其意在其如不中节奏不堪入耳何此一喻也谓不以中废边法矣词赡矣无复懐抱使人兴感是平熟之土偶耳倣唐泝汉作相似语是优孟之衣冠耳天分有限又不肯学良工不示人以朴不如勿作然有解焉不作诗论随人示朴何伤乎诗以言志言之不足故长言之长言之不足故咏叹之咏叹之不足故不知手之舞之足之蹈之一石一叶性情毕具谁非舞蹈毫端者乎经解曰温柔敦厚而不愚深于诗者也孤臣孽子贞女高士发其菀结音贯金石愤讆感慨无非中和故曰怨乃以兴犹夫冬之春贞之元也五至而终于哀三无而终于丧志气塞乎天地曽知之乎此深于温柔敦厚而愚即不愚者也苦此心之难平困以必不能而消之塞以不可解而寘之顿引寥濶以旷之息诸蒙汜以㝠之亦壎箎之牖耳至人无情无不近情必貌此冒语以为至语以为至语而忌讳一切以责永言谕志之正叶乎时而述事时而游览时而咏物神在其中各有不得已者存焉不用相强果一真乎无汝回避处诗者志之所之也反覆之引触之比兴而已矣世亦有知比者未可以言兴也兴之为比深矣赋之为比兴更深矣数千年之汗青蠧简竒情寃苦犹之草木鸟兽之名供我之谷唿击节耳何谓不可引故事何谓不可入议论何谓不可称物当名何谓不可逍遥吞吐指东画西自问答自慰解耶故曰兴于诗何莫学夫诗诗之广大配天地变通配四时惜乎日用而不知虽兴者亦未必知也水不澄不能清郁闭不流亦不能清发乎情止乎礼义诗以宣人即以节人老泉曰穷于礼而通于诗立礼成乐皆于诗乎端之春秋律易言之者无罪闻之者足以戒皆于诗乎感之道不可言性情逼真于此矣言为心苗有不可思议者谁知兴乎知易为大譬喻尽古今皆譬喻也尽古今皆比兴也尽古今皆诗也存乎其人乃为妙叶何用多谈有读千载上之一言而下泣者矣有诵千载上之一言而起舞者矣此自当人之所志所造不同耳前不见古人后不见来者念天地之悠悠独怆然而泪下泪下不亦诞乎弹琴而见文王魂来而愁蛟龙月明而啸峰顶谓之诞皆不免乎诞古人竒懐突兀跃而骑日月之上愤而投潢污之中不可以庄语故以竒语写之竒者多剏剏剏于不自知俗人效歩邯郸则杜撰难免矣然而竒之极者又转平地或险诨或故问或影略或冷汰或即事实叙或无中生有瞿唐龙门乎通都桥梁乎宫阙参差乎荒村茆舎乎各从其类自行其开合纵横顿挫之致不以平废竒不以竒废平莫竒于平莫平于竒时因时创綂因创者存乎其人清新俊逸子美尝称太白自谓不如也耶太白得古诗之竒放专效之者久则索然老杜以平实叙悲苦而备衆体是以平载乎竒而得自在者也姑分体裁而言之古诗直而曲近而逺质淡而不靧追琢而不刿或以数句为一句或分章以为篇或平衍而突立别峰或激起而旁数歴落或中断以为回环或琐屑而寓冷指转折之法如作古文竒矫屈诘尝类謡谚殊非黭浅所能梦见也人不能反复于三百楚词汉魏乐府乌有能藴借温雅者乎六朝组练骈丽别为选体佳者不数篇倣之者似乎遒郁实拙滞耳河梁十九首之后其曹阮陶杜乎昌黎太生割取其莽苍可也太白竒放次山朴直东野痛快高岑取黄初之爽健王孟取靖节之清远后而元白后而宋元各有所长日趋纎薄其能免乎七言古若李杜之奔腾长吉之险激文昌子初之峻踔宋元至今各有陡峭之篇至于陶铸庄骚风驱电巻犹有待焉近体因陈隋之比俪而初盛以高浑出之气格正矣调至中唐乃称雅刻露取快则晚唐也究当互取宁可执一杜陵悲凉沉厚以老作态是运斤之质也钱刘皇甫之流利义山温许之工艳香山放翁之朴爽何不可以兼互用之自然光熖万丈宁须沾丐残膏后世尊杜太过者溲泄亦零陵香矣不善学古人者专学古人之疵累徒好画龙见真龙必怖而走何怪乎近代学诗非七子则竟陵耳王李有见于宋元之卑纎凑弱反之于髙浑悲壮宏音亮节铿铿乎盈耳哉雷同既久浮濶不情能无厌乎青田浩浩无所不有崆峒秋兴深得老杜诸将之气格歴下娄东固不逮也文长从而变之公安又变之但取卑近苛痒而已竟陵诗归非不冷峭然是快巳之见急翻七子之案亦未尽古人之长处亦未必古人之本指也区区字句焉摘而刺之至于通章之含蓄顿挫声容节拍体致全昧今观二公之五言律有幽淡深峭之情一作七言则佻弱矣时流乐于餙其空疎羣以帖括填之且以评语填之趋于亾俚识者叹户外之琵琶焉宋后好註诗诗有不必注者挂席拾海月海月为江柱使风帆而拾蚌是何况耶竹林为我啼清昼王母昼下云旗翻竹林王母鸟名袭王蔡鲁黄之解且曰不读万巻不行万里不能知老杜嗟乎老杜之破万巻岂在此乎此宋景濂所叹揎攘而丛脞者也一饭不忘君有之矣率尔咏叹迁就而为之说则所不必山谷曰庾信止于清新鲍昭止于俊逸不能兼互谓北地寒故树有花少实江东水乡多蜃故云色駮文体亦然欲与白细论此耳然乎哉此山谷见宗门之语映带表法而取以论诗耳其实杜意不如此也宋以山谷为杜之宗子号曰江西诗𣲖严羽卿辟之专宗盛唐然今以平熟肤袭为盛唐又何取乎或看翡翠兰苕上未掣鲸鱼碧海中龙文虎嵴皆君驭歴块过都见尔曹别裁伪体亲风雅转益多师是汝师此子美之论也横空盘硬妥贴排奡垠崖崩豁干坤雷硠此退之所取也读书深识力厚才大笔老乃能驱使古今吞吐始妙如或未然又增嗤㸃且从王孟钱刘入而深造及此可耳才各有限学必深造然后自用所长岂必执一以相訾耶崇祯壬午夏与姜如须论此而笔之汉立乐府练时日诸篇词皆雕组铙歌芳树石流不可读者大字属词细字属声声词合録耳收中吾妃唿豨奴何奴轩是也郑渔仲集解题郭茂倩左克明梅禹金皆以其名彚之实不可奏诸管絃也唐宋以来二十八调今传十三无言其分合者所谓乐府之题约如二郎神新水令随人填词岂据郎神新水而解意乎初起或然唐之用汉乐府题作歌者借名自行其意耳相传清平调旗亭则絶句也今故难强诗人拟古自有别致尝与同社约取古一解二解之句而各写其懐何不可以填词和古作因创之嚆矢乎休文知四声韵多江南之音岂能知隂阳七音之精乎诗可寛叶正韵时宜古仍可通也词则必论挺斋内外中声矣七言二六既谐其余自谐非谓可不谐也拗体亦谐拗体之响古风自谐古风之调作家老手定叶天然我有万古宅青阳玉女峰常留一片月挂在东谿松写景乎懐抱乎泰山忽破碎泾渭不可求回首叫虞舜苍梧云正愁此老㑹心处不在远亦不在近也繁霜被野草岁暮亦云已黄鹄游四海中路将安归此哭途中之休歇处乎万物各有託孤云独无依此北窻之休歇处乎虚舟子曰青青河畔草絶不是青青河畔草但可曰青青河畔草知此比兴外之比兴否一气叙至他乡异县忽然曰枯桑知天风海水知天寒拘者必谓针线不续矣乃以双鱼曲折收以上言加飡食下言长相忆知此格否老杜之在山泉水清出山泉水浊韦苏州之热者不思火寒者不思水知此格否鸡鸣孔雀诸篇之长叙断结北征诸篇用之香山亦用之而各自为致太沖咏史以遇贵即贱二语断之此振衣濯足之竒格也璧遗镐池君明年祖龙死秦人相谓曰吾属可去矣一往桃花源千春隔流水此太白之竒格也蜀道难有所思其以明远之行路而从骚变者乎六朝堆滞中而得爽句故以句传天际识归舟枫落吴江冷之类是也唐五言古以造句传者狂风吹归心马上续残梦之类是也一句之致易晓通章之致难论况言先乎劒截云泷白雨割昏晓海水立此以一字逼出长吉好以险字作势然如汉武秦皇聴不得直是荆轲一片心原自浑老杜陵之冯夷击鼓羣龙趋黑入太隂雷雨垂何尝不作竒语吓人山谷曰宁律不谐勿使句弱用字不工勿使语俗故古诗中亦可过对指㸃律诗中亦可直行不对东坡曰灿烂之极乃归平淡外枯而中膏渊明子厚之流张为列宾主句司空图一鸣集皆刻峭中平淡者也寒郊痩岛正以冷蒨写生台阁香奁总是鑑空谷响岂以干剥剥为清真乎鍊字如壁龙㸃睛鍊句如䖝蛀印文鍊章如黄回舞劒鍊意如山川出云使事如幡绰啼笑状物如大帝弹蝇顿节如挝鼓露板滑声如笛弄歌喉极工巧极天然极浑成极生动以弄丸之胸懐出㸃金之手眼其乐何如杵声不为客一絃清一心禹力不到处河声流向西造语刻至匪夷所思谢臯羽曰纷纷古人唿不起郑所南曰至今首阳山不生周草木如此抉痛非吹毛之劒乎有一意而出之不同者碛里征人三十万一时回首月中看则凄切于一夜征人尽望乡矣渼陂行向来哀乐何其多则落节深凉如何不饮令心哀则索然矣又有一意分取其致者退之云长安百万家出门无所之与出门无至友动即到君家孰胜耶避人焚諌草骑马欲鸡栖与君恩深汉帝且莫上虚空孰胜耶如今腐草无萤火终古垂杨有暮鸦与禾黍高低六代宫孰胜耶军败鼓声死与霜重鼓寒声不起孰胜耶庾信吴均之合浦叶太白云因为洞庭叶各自为致耳雨色风吹去南行拂楚王岭上千重万重雨断絃收入泪痕深河梁曰长当从此别且复立斯须沈约云勿言一樽酒明日难重持杜云别离已昨日应见古人情艳歌何尝行云吾中道与卿共别离各写警切亦互相取杜云落日辞王母微风倚少儿宫中行乐秘少有外人知讽天寳也义山云武皇内传分明在莫道人间总不知长恨歌辞津阳百韵讽亦激矣懐古感今妙在借事反复冷风中人不知所指各体虽异藴借则同起三百之人于今安知其不七言而长律乎声依永律和声以乐通诗则近体之叶律定格谓为补前人之未备也可愚者曰一菀一枯一正一变一约一放天之寒暑也过甚则偏矫之又偏神之聴之终和且平是其人不欺其志皆许之矣穷则变变则通通则久使人继声继其志也诗不必尽论论亦因时诗未尝不可以析理析理之诗非诗之胜地也手无斧柯奈龟山何今问夫子曰手有斧柯奈龟山何夫子岂再答乎利劒不在掌结友何须多以何为劒以何为斧乎曰心曰性曰静曰理诗归望见必极赏之或以为禅此禅家之醯鸡耳况老将不谈兵耶圣人之教书叙正语诗以兴之茍知兴之侧语反语皆是矣礼以制节乐以和之茍知和之有声无声皆是矣格莫竒于三百牛羊之章先叙饮讹之状忽曰牧人乃梦变鱼变旟从而占之何其幻乎采緑忆远忽而作计此后永不相离薄言观者冷缀便收至于正月小弁雨无之沉悼萋菲彼何人斯之激怒章法次第最称神品皆非后人所能彷彿也离骚之登天入水作如何㑹华胥之钧天作如何㑹古诗之结婚遗鲤书字不灭作如何㑹渊明之干戚掷杖乞酒与年作如何㑹其指逺矣渔父鼓枻而去屈原似为所诃矣且问是一人耶二人耶东方有一士又曰我欲观其人我是谁东方之士是谁文章薪火灊草曰性道犹春也文章犹花也砍其枝断其榦而根死矣併掘其根以求核中之仁而仁安在哉言扫除者权夺也欲人之读真书耳非必惩咽废食也固陋托以夸毗而絃诵反自废耶夫核仁入土而上芽生技下芽生根其仁不可得矣一树之根株花叶皆全仁也圣人知之故老任斯文删述大集与万世共熏性与天道岂忧其断乎既知全树全仁矣不必避树而求仁也明甚既知全树全仁矣培根也䕶榦也除蠧也收实也条理灌输日用不离也明甚以冬炼夏乃贯四时则无寒无暑之在寒暑中也明甚无妄大畜一多相贯两间森罗无非㸃画俯仰逺近皆备于我矣文明以止用光得薪雷雨出云有开必先羲文周孔不能违时酬酢佑神此最上之神于文章者乎道统且置姑就文章论文章文传四教士首三民生乎图书经史明备之后简毕犹耒耜也本于大一协于分艺不兴其艺不能乐业乗物游心一室自娱鼓舞可羣万世相告笔舌之縁均无所避有正用通用之中道焉有中理旁通之发挥焉有统类焉有体裁焉不可不知三知终于知言此格人我格内外格古今之大用也不能知言又安能自逹其所言乎有专言徳行者专言经济者专言文章者专言技艺者专言权势者专言兵符者专言法纪者专训诂者专记事者专寓喻者统而言之无非道也无非性命也而有专言性命之道者离事离法以明心而举其冒统者也因有专言生死鬼神者因有废世事以专言仙定者因有专言养生者因分忘世之言出世之言因有别传善巧若竒兵者要不出于质论通论攷测天地之家象数律厯声音医药之说皆质之通者也皆物理也专言治教则宰理也专言通㡬则所以为物之至理也皆以通而通其质者也百家纷如何以折中圣人罕雅藏用弥纶道器优优乎洋洋哉读书必开眼开眼乃能读书三才之槖籥万理之㑹通有所以然者存不明所以然中之各各当然而用当然之所以然则百家坚白同异之舛午何一不可疑我我则惑矣支离动赜之象数何一不可难我我则恶之非白首纷纠则芒芒䖝豸非饰陋巧通则强銲冯河安能不徇不遗物物而不物于物乎由此言之茍非专精深几眼何能开又况闭而开之开而闭之习此坎窞丧身失命故知不少虽然如此亦视其人文章之先当知所以为文章者文章成列当知为何等之文章或大或小或正或竒或中或偏是其人皆可不是其人皆浮逐也不知为不知而就事言事皆可未得为得而专作夸已扫人之词又不如藏拙矣易竒而法谓因物之天然而衍之者也方圆密显同时变化人能读此书者尠矣龙马狐豕杞瓜葛藟圭绂黄矢跻陵渉川有谓无谓乎无谓有谓乎沧澥寳珠随人变色扬眉举歩何非雷雨日风程子曰系辞之文化工生物虚舟曰灵光冲旋倐忽异常更生曰圣人赞易如赵叜跋禊帖一条又一条随曲生澜不知重沓典谟尔雅训体约厚隆古尚简故耳春秋乃以事还事之笔不可増损礼记论语则通方时义之雅言也诗道性情穷于礼而通于诗观其深乎左传巧练未免隽伤国语伸之与戴记近郑渔仲辨左传者十郝京山曰三晋之文士笔刘歆以为丘明便让博士耳邹夹不传公谷皆未亲见尼山者也刻核推断文则峭矣臆故不免战国短长言则捭阖飞箝之技也周末文胜生才若是后未有盛于此者邹邑正正之旗密转握竒之籥神于惧创不避者乎屈子开渔父之眼而甘以诶诒竭忠故其词沉笃气塞穹苍神于怨创不避者乎庄子休具黑白之眼而甘以巧激旁寓善用竒兵神于怒创不避者乎三子同时而不相遇屈专尽人而㝠于惟危之心庄专得天而㝠于惟微之心孟合天人而以不得已为用本可㑹一宗其文亦可合而互之此当俟之间出之士老子杨墨皆近孔子前后自老子正言若反而惠施交易之其歴物也大其小小其大长其短短其长虚其实实其虚而已公孙龙遂为隠射钩距之机皆杨墨之流也庄宕于无何有之乡而乐在㝠应善用之因物还物天载两忘是有见乎无首者不善用之比之无首矣其词近于为我其机则破相宗也杨子执其随墨子丰其蔀告子艮其限别墨之謑髁纵脱倍谲不仵则浚恒振恒者也其见偏至其文亦偏至管子在老子之前其内业篇与老子合其治近功故名法之家祖之因而附益之申商韩皆是也商韩文最决絶如其法然荀子主礼法文故明当关尹子后起者也其论道器颇平鹖冠亢仓捜剔铦锋甚则为隂符竒其事为山海经穆天子传守其业而浸广之灵枢素问也皆周末笔隂符关尹鹖冠亢仓则晋唐笔也吕览淮南则养客撮衆人之英者也不韦预知焚书而寓之一束始发此智更巧于招隠矣嗟乎周公不骄吝而收天下之材艺此无继矣吕刘之智亦无继之者耶将以虞预何法盛宋齐丘为智耶不堪喷饭子长以郁折而成史记收合百家洽古宜时散近乎朴变藏于平善序事理真不虚也自庄生剽剥钩县尝借人物叙事藏其议论史记直为叙事据欵结案何用犯手装面而强浚之强括之乎以此读者更快其情以为天然孟坚整严之中亦能错落范史因东京平对而顺载之伯喈则喜比偶矣趣至六朝尚丽掞藻势也徐庾始唐宋遂为别体吾取其流爽者韩脩振起八代之衰为其单行古文法也子长为质上泝周秦气骨自古曲折作态尽乎技矣其言正直润色雅故故超于技徒谓平淮西碑为嫓典谟毛颖传酷似子长浅之乎退之有时生割刻意形容琢古磨石未免乎痕痕亦何累乎退之斯文后死存乎其人不在钩章棘句以为工不在鄙倍芜累乃为笃论为学道之亚也去其痕而一以平行之则欧曾也苏则锋于立论而衍于驰骋八家大同小异要归雅驯学者鼓箧门从此入至于尽变更须开眼文章之开阖主賔曲直尽变手眼之予夺抑扬敲唱双行何非一在二中之几乎以过而化其不及以不及而化其过以中而化其过不及以过不及而化其中易之参两错综全以反对颠推而藏其不测有悟此为文章者张旭之闻鼓吹观劒器纪昌之目承挺贯蝨心不是过矣君安骊姬是我伤公之心也以约过而吞吐始悲使𦕈者御𦕈者跛者御跛者以详数而形容生色且缓急亦人之所时有也锐发一论遂转别论听讼吾犹人也必也使无讼乎下士闻道大笑之非虚语也歴引不绎锦絅輶毛之章歴引而绎之各尽其致亦古今得失之林也何必异闻反掉作波不抑不扬平准书叙至卜式曰烹𢎞羊天乃雨借刀杀人不置一断突然而住荆轲传倚柱而笑此㸃睛也前有鲁句践后有高渐离竒峰湍流互相穿激昌黎叙睢阳述南八详其闻此者张籍云正法此传惟恐其冷落无余声耳此善请客之妙也妙高峰七日不见而见之别峰道寓于器正意寓于旁意何往不然琢句割字刻画之小品也长河千里一曲不在乎此然㸃缀之间神亦与之俱动周公曰坐乎将母子产止兀者曰子母乃称灌夫曰毕之姬得赫蹏书问上何如曰憆也攷工檀弓仪礼叙事状物俱以简尽论语鲜矣仁孟子豕交之也何常不竒韩退之赏樊綘碑和卢月蚀称长吉之鲸呿鳌掷正以为人不可行怪而忍俊不禁何妨笔墨间洩其竒气耶由今论之鬼母泣天虾蟇蚀月多祗生厌何竒之有若如黄原玦天铣溪虬石则铅粉恶装并不得以棘刺母猴画䇿龙蛇相例古人用意更善竒变刘须溪曰宰我问短丧所以激圣人之定案也宗一曰劒逼乎子贡之问去食与信也二者何先此待问乎此谓答在问处使民战栗激发哀公尼山三声雪上加霜耳今人竟作呵宰我说何啻千里宰我子贡擅言语之科井有仁焉岂必改字桃应一问不必以事实论也师弟互相逼唱不过欲蹴出一敝屣耳庄子逍遥游尧见四子汾水之阳窅然丧其天下歌舞排塲费尽撩天之舌曾有出乎敝屣之外者否世必以胶柱为笃论岂可与神游康衢见藐姑耶元气不足一浴一风犹恐外感子长作史记常尊其父讳谈为同自序甚明年表用臣迁谨按则太史公为禇辈所加未可知也班彪曰子长一人之思刋落不尽故明授其子孟坚汉书竟不称归于父何哉蔚宗目睫徒饰笑耳黄溍言文章非应用应用非文章着论本本而布严雍容者澄湖不波一碧万顷鱼龙潜伏不动而洞不可犯云吴莱立夫言作文如用兵有正有竒正者文之法竒者不为法缚千变万化坐作击刺一时俱起者也及止部还伍则肃然未常乱马存赠盖邦式序曰子长之文章不在书以书求之则终身不知其竒予有史记一部载天下名山大川壮丽竒怪之处将与子周游而歴览之庶几可以知文矣子长生平喜游将以尽天下之大观以助吾气然后吐而为书程子云子长着作微情妙㫖寄之文字蹊径之外孟坚之文情㫖尽露于文字蹊径之中读子长文必越浮言者始得其意超文字者乃解其宗班氏文章亦称博雅但一览之余情词俱尽张辅以文字多寡为优劣此何足以论班马哉冯开之曰读书太乐则漫太苦则澁董遇之百遍攷亭之半日渊明之不求甚解东坡之每事一过庾嵩之开巻一尺王筠之重览兴深其各得于轮扁之甘苦者乎吴季子书宪曰短册恨其易竭累牍苦于难竟读贬激则髪欲上冲读轩快则唾壶尽碎读滂沛而襟拨读幽愤而心悲读虚无之𣺌论而谲诞生读拘儒之腐陈而谷神死读遯照者欲尽相以穷神读岨峿者期妥贴以惬志读阙文而思补读朦胧而思参读寂漠者非惨吻不开读竒藻者非清华则靡故每读一册必配以他部用以节其枯偏之情调悲喜愤快而各归于适不致辍巻而叹掩袂而泣则配之说也弄风研露轻舟飞阁山雨来溪云升或豪集或孤访鸟出啼花冷笑则配之适也时辛已秋书动则曰唐宋大家抑知唐宋大家皆有深造之火候乎今欲一蹴而偃袭之唐宋大家未许也韩退之答李翺曰古立言者无望其速成无诱于势利养其根而俟其实加其膏而希其光学二十余年矣非圣人之志不敢存处若忘行若遗俨乎若思芒乎若迷注于手也惟陈言之务去戛戛乎难哉如是有年识古书之正伪徐有得也汨汨来矣人笑之则喜誉之则忧犹有人之说者存也如是有年浩乎沛然矣平心察之其皆醇也然后肆焉然不可不养也水大而物之浮者大小毕浮气盛则言之短长与声之髙下皆宜虽如是敢自谓成乎处心有道行已有方用则施诸人舎则传诸其徒垂空文而为后世法亦足乐乎志乎古必遗乎今吾诚乐而悲之栁子厚曰吾少以辞为主及长乃知文以明道不茍为炳炳烺烺采色夸声也未敢轻心掉之惧其剽也未敢怠心易之惧其弛也未敢昏气出之惧其襍也未敢矜气作之惧其骄也本诸书以求质诗以求恒礼以求宜春秋求断易以求动此取道之原也参之谷梁厉气孟子畅支老庄肆端国语博趣离骚致幽太史公着洁此旁推交通而以为文也李习之曰六经创意造言皆不相师故读春秋也如未尝有诗读诗也如未尝有易读易也如未尝有书读屈原庄周也如未尝有六经义深意逺理辩气厚则辞盛而文昌今尚异者曰竒险而已好理者曰叙意而已溺时者曰文当对病时者曰文不当对爱难者曰宜深不宜易便易者曰宜通不宜难此皆情有便滞古人深于义当于理文之以其辞而已不知其对与否易与难也学古文者说古人之行爱古人之道也持己莫如恭自责莫如厚接衆莫如𢎞用心莫如直进徳莫如勇受益莫如择友好学莫如改过苏明允曰孟子之文语约而意尽不为巉刻斩絶之言而其锋不可犯韩子之文如长江大河浑浩流转鱼鼈蛟龙万怪惶惑而抑遏蔽掩不使自露而人望见其渊然之色亦自畏避不敢迫视欧阳子之文纡余委备往复百折而条达疎畅无所间断气尽语极急言竭论容与简易无艰难劳苦之态此三者断然自为一家之文也惟李翺之文俯仰揖让其味黯然而长其光油然而幽其别有以服之乎又曰二十七始知读书后困甚觉古人之出言用意与已大异时复内顾其才则又似夫不止于是而已者尽烧曩时所为文取论语孟子韩子介然端坐读之者七八年久之豁然以明若人之言固当然者试书之浑浑乎来之易矣若或启之若或相之诗人之优柔骚人之清深孟韩之温淳迁固之雄刚孙吴之简切投之所向无不如意然未敢以为是也潜谷曰子瞻名理类庄治体类贾陆其嘻笑怒骂猝然愤然皆成文可书其大者驰骋纵逸如行云流水浑沦光怪雄视百代所自得为多矣子由深思澄蓄汪洋澹泊不愿人知如其人然秀杰之气不可掩谢叠山曰东坡自庄子觉悟来袁中郎曰坡评道子画如灯取影横见侧出逆来顺往各相乘除余谓公文亦然舞女走竿市儿弄丸横心所出腕无不受其至者如晴空鸟迹水面风痕有天地来一人而已阮雾霛曰坡长于驰坂而短于顿郁故恶扬之囏深今学苏者平衍易袭而精奥不传矣必学六经史汉仅乃韩苏愚者曰极深研㡬因象数而㑹通之斯文错综之本乎宋人好平易一往其时尚然也故韩魏公不与永叔言易子厚非月令国语执道之变动相诘难彼乌知有统类秩叙之端几哉放翁曰东坡岭外喜子厚文及北归与钱济明书乃痛诋子厚时令断刑四维贞符诗篇可见学问转变好尚顿异未可以杀活语也好学不已歴年必变平而竒竒而平不好学而依趣彷彿即执一而不变矣极深变尽之后无深无浅然后知圣人之文章皆致中和如未至此或平或竒聴人之才亦可互救以为鼓舞要期于自成节奏远鄙倍而已李文饶谓气不可以不息不息则流宕而忘返李翰言文如千兵万马寂然无声曹子桓谓气之清浊有体不可力强而致然小大异量各自完吾分耳陈龙川曰君子行权于正用智以理过于智而不以仁义礼信行之则贼矣昔人谓胸中先有六经语孟然后读前史史既治则读诸子是古人治心积学之方往往有叙有要奈何渉猎凌鬬于尺幅间况非史非子徒以凌鬬之气壊吾人乎合从连衡炽而六国入秦顾厨俊及标而汉祚为墟即至濓洛诸君子倡明理学厥力不细而韩侂胄犹诬为伪学而残噬之繇斯以观䜿一说者伏一敌至乎各树其说并对一敌而天下事不可为矣今时流辈大率渊源无素爱竒者闻诡而惊聴浮慧者观绮而跃心迂疎者以浅俚为古朴填砌者以六朝为冶丽此由胸智不多未更老成故也又好诋诃前辈旁人甚怜其愚而造之者扬扬以为得意盖文士之矛足酿兵争之祸歴观古来应若指掌陈兴霸之言应矣痴山曰前辈论文有专取厚重以为风教所关福泽所出者固也其间政自有辨阿荦山身重三百五十斤顾当时见称乃在运其三百五十斤之躯盘舞如飞不然司马保八百孟业千斤刘荆州大牛何异哉钟有径广者容可万石顾其肉郭必不能厚厚则石而音咽矣惟其灵也惟其动也小巧以为灵凌轹以为动又弗取也临以生平之魄力收古人之精英久而出之古人与我郁勃而不可已心醖而口咀迫而吐之其声乃流至于泣风雨惊鬼神歌舞愤涕不形于外而洋溢于毫端如是者谓之能尽其才能尽其才而养之方为贵耳宋九青曰先辈岂生今而薄今耶时未至也其智之变亦不暇至此也不学则前人之智非我有矣学而狥迹引墨不失尺寸非盐铁论所谓呻吟枯简诵死人之句乎桺子谓淮西碑有帽子习扬大年谓杜陵为村夫子子美谓太白少缜密太白谓子美困琱镌秦少游谓醉翁亭用赋体尹师鲁以岳阳楼用传体大约才人各伸其所独至少陵欲倣汉魏不难子瞻欲摹周秦亦易惟不肯蹈袭耳然末世之空腹高心不能茹吐古今者率其鄙倍亦曰我不蹈袭也未可借口智谓世以智相积而才日新学以收其所积之智也日新其故其故愈新是在自得非可袭掩石塘师曰自以拖沓为笃实而古文风致尽矣何谓远鄙倍乎好古者以史汉之追章琢句拔之久而袭为剽贼矣贵神识者以唐宋大家救之侯广成曰杂怪难识以为博空疎不学以为灵此谓妄居其创者至狂子僇民羣起粪扫六经师心杜撰于是乎㝠趋倒行愈变愈下嫌钟鼓玉帛为刍狗而遂甘为鬼魅也可乎末世才固日生而好学者少文以礼乐尼山所望即以文章致其中和亦安艺息游琢玉继声之道也辛已孟夏将之登州书与曼公谭苑醍醐曰辞达而已矣恐人溺于辞而忘躬行也浅陋者借之易传春秋孔子之特笔其言玩之若近寻之益逺陈之若肆研之益深天下之至文也岂止达而已哉夫意有浅言之而不达深言之而乃达者详言之而不达略言之而乃达者正言之而不达旁言之而乃达者俚言之而不达雅言之而乃达者故东周西汉之文最古而其能道人意中事最彻今以浅陋为达是乌知达哉夫脱于口谓之言爻于文谓之辞书曰政贵有恒辞尚体要以言乎政令之辞也仪礼聘记曰辞多则史少则不达辞茍足以达义之至也以言乎礼聘之辞也左传曰辞之不可以巳也如是非文辞不为功慎辞哉以言乎使命之辞也记曰有其容则文以君子之辞遂其辞则实以君子之德又曰情欲信辞欲巧以言乎相接相示之文辞也凡谓之辞未有不贵达者亦未有达而犹贵枝叶者也夫子恶巧言而曰辞欲巧则知辞非言例也易有圣人之道四焉以言者尚其辞圣人之情见乎辞修辞立其诚所以居业也韦编三絶铁镝三折漆书三灭曰假我数年若是我于易则彬彬矣彬彬者辞达之谓也系终六辞尽天下之情哉艺苑巵言云吾尝论孔荀以前作者理苞塞不喻假而达之辞后之为文者辞不胜跳而匿诸理六经理而辞者也两汉事而辞者也错以理而已自儒林道学岐分而经义帖括为剥啄之瓦贤者舍经而楼上驾楼以讲道高自标目而不肖者滉漾自恣莫可穷诘矣邓潜谷曰宋贤等文学于功利于根本固笃而苛求多拂物理徒生其鹰击飏去之心虚舟子曰尼父辙环至老终以志事託之斯文安万世之火于灶使之可羣乐业而薫陶自化聴上者之通神明类万物次亦各食其力各消其智或依循或达材皆鼓舞不能自己扫除者无乃暗倣别𫝊乎曽知为宋元王造闭解闭之滑疑哉潜草曰好学者理明事正辞自然达惟诐遁之辞不达方且以不达诒人浮山之孤曰学必悟而后能变化悟必藏于学而后能善用同人达辞之道亦然通其故则不为所惑不为所惑则善用之皆药矣学足识尽而用其才行乎不得不行止乎不得不止秩叙变化同时中节知达之神者乎不以辞害意言近而指逺吾无隠乎尔造适不及笑知达之本者乎愚者偶书通雅卷首三通雅卷一钦定四库全书通雅卷一明方以智撰疑始古寤即悟悟字不见六经昉于西干乎黄帝经云神乎神耳不闻目不明心开而志光慧然独悟若风吹云然不必此也子思曰吾尝深有思而莫之得也于学则寤焉寤即悟也悟者吾心也邵子曰天之大寤在夏此与复见天地之心显南面而看北面矣贞即真真字六经不见昉于庄子亦昉于黄帝之经许慎説文以真为化形登天支矣愚按慎独之慎从真何谓真非古有乎正亦平声贞与真通篆作鼑因贞悔而设也古作则贞真之通明矣文王于剥复之后不曰贞卦而曰无妄亦可参也因真有妄觉妄归真果然无妄真亦不立慎独之中安得不研几至此乎大畜天衢一多相贯之薪火正因也柴广进曰真从正声善从神声体从理声用从容声专从中声通从同声即此声明一端亦可引触学敎觉俱从爻学字本于孝声生于觉孝觉始于爻交而爻则二乂也乂古五字一画倍之而交午也古孝从爻从子作谓子效父也效孝通矣古即通为学以人子而交古今孝天地也加冂冋之也臼左右手奉之也古即通为教加攴也后作斆礼记引説命曰学学半非其通乎从敎发声则觉之声也小篆乃分别从老部耳可信学也者觉悟交通诵习躬效而兼言之者也心外无物物外无心道以法用法以道用全用全体吾人本具者也悟从吾心吾从五而口自问之中乂加二为五此一用二之交格交贯者也吾所从来请从此入宗尊一字礼有宗从宀从示藏神祇而尊之于室中也孝经宗祀注尊祀也宗尊同音古帝尊卢氏一作宗卢左传伯宗公羊作伯尊禋于六宗宗亦为尊宗彝乃尊彝贾逵以宗盟为尊盟也升菴曰仪礼注布八十缕为一宗宗古升字也按古音升作宗易彖传曰天险不可升也与以刚中也叶是其证智按中叶军如风别即分别之类耳因不失其亲亦可宗也吾人所最亲切者在何处耶是何因耶庄子曰以天为宗以徳为本以道为门兆于变化谓之圣人提宗实见于此子思提于穆之天命而标未发之中然不急口曰我以何为宗也仲尼不铎悟而铎学孟子道性善明仁义切切人道不得不尔后世谈道之病躁于标宗而行解不相应则管东溟所谓高标絶学导浮启伪者也时至机发又不得已惟在开千古眼发大愿力者因邪拨正纶而弥之一字疑惑也其切从子从止幼子多惑㑹意矣声徐锴曰矣古文矢正讹作説文又曰矣锋也孙氏昨木切字亦其切説文曰语未定也伯温曰从古化字变化未定㑹意智以为即之省文也周生豆铭曰朱云亦载王庶子碑作郭昭卿字指作存乂切韵作省文作魏子才创为字吴元满作以为佁佁即痴字古疑实有疑痴凝嶷四声然以为佁惜他无足证也赵凡夫泥训语未定而训惑则凡遇疑词断之当用字不知未定之训即是惑意且许氏説文亦自用疑无用者其为重文更何俟辩或以为拟有吴无㕦古人少家麻音皆入他韵智前论之详矣诗曰不吴不敖吴音话亦家麻入模之一端也何承天以为话当作㕦从大口讹为吴此由不知古音吴从口从亦人身卬首之形话言之义其所当然何为复造㕦字乎楚金好凿惟此为是王仲行知天吴鋘斧之音误已见谈薮戴合溪乃更主承天之説生立㕦字后人且引魤为㕦愈支离矣吴之为㕦犹角本有禄音而复造甪字也王伯厚博矣而诗考亦引説文作不㕦不敖岂未见徐氏本邪张子厚理窟专主㕦字之説杨升菴信之乃云吴自吴㕦自㕦并戴就传之鋘斧亦作甚可咲也吴慎之知㕦字而又曰谬音吴为华此不知古汉相转处耳有角无甪角古音禄诗以叶屋东方以叶足仲长统以叶俗升菴曰宋史崔偓佺对真宗分刀下用与一撇者咲其不考古而作传者亦盲弱侯曽以对壬辰主考陈玉垒而叹士俗不可医可谓明着矣智按孙愐唐韵载甪于沃韵云又音觉韵学大成莫如唐韵而郭恕先佩觿乃致辩角甪为两字因而王伯厚之博洽作姓氏急就亦分角甪而不知其误此犹在前如近代李士龙朱光家张位程至善各着字书以此自任李士龙之音义便考又弱侯序而刻之者经升菴弱侯累辩明析而诸公仍复断断以角甪为二此何故邪升菴言宋史崔偓佺传事见东郭事略宋史无崔传升菴滇南书所记忆一时失考耳有繇无繇繇之有宙音始于颜师古其説曰左传始作繇曰汉典引五繇前文纪注占谓其繇本作籀字籀乃史籀之名后因以大篆为籀文或者占辞亦籀文也方子谦曰韵㑹原注又尤宥韵而宥韵字误作集韵本作繇近见周启明考误云繇二字不同萧宥二韵当各出按説文止有从系作繇字书并无字子谦之辩可谓明甚今见梅氏字彚分出字议之且确此类正误后学不得不为提出智方谓左传所称占辞之繇者仍是谓其来由之词耳以古史之名为篆书之名因而为占词之名殊不必也又况分作此字乎説文作繇随从也汉朱龟碑作省作繇推原毋母亦属周秦间分别之学又况窀仝㒰底㡳圯圯之类乎然世变既繁不得不尔所以合所以分皆当知之世以六书为细故复古编佩觿集之所以分原在所忽又何由详所以合乎如吾所论道本易简免读为婫之原檀弓免焉之免注郑氏曰以布广寸从顶中而前交于额又却囘绕髻别作絻音问管子夏三月五政其三政曰禁扇去笠毋扱免注云禁扱衽免袒者不欲恶盛阳之气也信如此説则禁扇去笠何为盖不过作其敬耳免谓免冠也后世相沿称五服为袒免唐有议袒免礼宋有诏宗族袒免之后不复推恩袒免之内以试出仕袒袒其衣免免其冠今之始丧者披发以布裹头是其遗也如此则止当读勉音何必更音问问之音盖乡语谓以布蒙头也陈书婫以鸭肉数脔胡三省曰江东以物蒙头曰婫此其汉人之遗音乎程泰之确言免不当音问董彦逺戴合溪皆然郝公主之推其原盖汉时事变义起不得不分别故未分字先分音取其易记耳汶㟭文免之音汶有三音岷多作汶注去声辽东汶城读如文此皆各处方言分别耳按汶书作岷注在齐南鲁北境上晋书成帝纪济岷太守刘闿降于石勒㟭山导江亦作㟭以岷山为北㟭汶上为南㟭可知古人皆读汶如民转而读文文音近氲转而为问故免亦读敏敏转而穏故分免为穏因转而读免为婫淮南子刍狗之始文以青黄纒以绮绣注文纒皆去声此文字即婫字免字音义封别为堋窆礼记县棺而封请似机封皆读为窆字窆方騐切下棺封土也亦作堋封之为义以手封土易曰不封不树其义甚明后人好分别而借音则止当用堋广川书跋曰元祐二年永城下得石如丰碑其上刻铭曰沛国临濉时窆石室永建六年郑众曰窆谓葬下棺也读如氾祭之氾左氏谓之傰檀弓谓之封昔人谓其声同也盖周汉之声与今自异尝谓墓志有铭在汉则杜邺甄丰然树之于外其后如缪袭辈刻官代纳之圹中皆在永建后然刻铭墓中不知何时而于所见者永城窆石最先由此言之则窆音方騐切乃汉末方言之讹者也智按贾公彦改音窆方騐切又载刘音窆后人止知仲师读氾音梵耳不知古泛亦通沨凡亦生风故泛驾造覂字音捧吕后传自起泛孝惠巵徐广音捧今欲别封则转声为堋可也正合仲师之训牺献不当音娑须不当音班准不当音拙魄不当音拓牺尊音娑五歌韵收之此縁郑氏注周礼牺尊故也康成注礼器云画作鳯凰尾婆娑然故音娑此何所据直是臆説耳南史刘杳传曰刻木为鸟兽凿顶及背以出纳酒魏时鲁郡得齐子尾送女器永嘉中贼曹嶷于青州发齐景公冡得二樽亦为牛象阮谌三礼图画为牛象王肃主此説按此则直作本音原无娑音五歌韵不当收入矣董彦逺黄长睿言从首受酒后复合之非凿背以此斥阮谌刘杳之误智谓古器不拘岂无有凿背者如今寳鸭之类乎董黄偶见一种耳其可咲者孙愐收歌韵而今日韵书不敢删去陈皓集礼记注尚依郑氏之谬説周献豆亦曰刻画鳯羽故名夫物之婆娑岂必鳯羽邪郊特牲曰醆酒涚于清汁献涚于醆酒注汁献读如汁挲言为摩娑秬鬯及郁金之汁夫可献神者曰汁献甚通而乃以摩娑改献为挲乎山草堂必知其误而读书通载牺献为娑且云右军父子以此名试问右军七子何以处操之徽之乎可以一咲笏大夫以鱼须文竹陆徳明音须为班而疏引庾氏説以鲛鱼须成文与应氏説合驳之明矣而字彚须字尚收班音正如濌从重颜氏家训㔾明辩玉篇之误收䵬矣而各书尚载䵬字也以准音拙者服䖍音汉高传隆准而误也盖臆与䪼通䪼字见素问文颕即以服应二説为非矣以皇象之碑观之则拙乃当日之方言相混也准字本之允切以水取平也考工记权之然后准之或曰冦莱公为相行文书者改之或曰蔡京家讳也然唐韵及颜氏干禄书巳并出准准二字以准为俗书汉郦食其传落魄郑氏音薄应劭如字今问竒集乃音落拓而指南从之总因编书者胷无考核就便抄袭耳字彚因韵㑹韵㑹因唐韵玉篇经史诸儒之辩论全未寓目也近日方公禹修因张洪阳作问竒广误皆此类吾独讶焦氏刋误如颜之推驳曲逆不当音去遇明矣而焦仍音去遇王元美载台台为二字王焦读书人何乃与凡夫谦甫随行逐队邪鲖误音纣汝南郡有鲖阳县应劭曰在鲖水之阳孟康曰鲖音纣红反襄四年左传犹在繁阳注在鲖阳县南鲖音纣每讶其竒后汉书隂兴子庆封鲖阳侯注鲖音纣孙愐东韵鲖字下云又直蒙直栁二切字彚鲖丈九切此皆地理志注之音纣红而讹失其下红反二字也戴氏定为徒红篆蛹二切韵㑹补定音冡则縁纣红而改为上声也鲖从同自音同推因古人口齿同重相混如种穜通用冲冲钟钟皆是一声后汉书引爞爞为炯炯可证今人所争而是正者皆守晋唐之音释也橐臯之音拓姑九江郡有橐臯县孟康曰音拓姑此或因春秋洛姑而误及橐臯耳或当时有此方言而今变邪恐是讹音然未如鲖有纣红反之确证故不敢羹音郎之原左传楚城陈蔡不羹注羹音郎汉书作更盖古八庚多通七阳更字读如冈冈又讹转为郎耳诸公但知楚词皆读羹为郎而不知其为更古人韵粗更郎相近则直音为郎或此之故繁不必音鞶左传曰曲县繁缨又曰其可以旌繁乎繁读如鞶周礼曰王之玉路钖樊缨金路钩樊缨象路朱樊缨康成曰樊读如鞶盖繁本附袁切丝采繁缛也或作絣马之饰有繁缨亦借用樊字何必读为鞶乎説文繁马髦饰也声按繁通用樊字则当音樊明矣鞶乃郑氏泥而不通处也繁则有婆音繁延夀繁钦之姓音婆一作緐选音刷之原乃音算也萧望之传张敞曰有金选之名应劭曰选音刷师古以选作锊智考之因史记其罚百率即百锾锾即锊也汉末读刷如率故以刷音之若今人刷在札韵则益逺矣其实选岂音率乃算字之讹古选算通音如汉书武帝诏引诗九变复贯知言之选音算叶贯齐语选具左传鍼惧选于寡君并与算同公孙贺传赞引斗筲之人何足选即论语何足算也韩进学解不可选记谓算记其曰率者算之要也今唐韵韵㑹诸字书不但不知此义并不载金选有刷音矣当是以刷为选声转入耳麤之于觕等之于埓此不可一也世之学古者皆以觕即麤字此縁陆孙而误也广韵麤麄觕皆收为一字俗作粗韵㑹因之引公羊传曰觕者曰侵精者曰伐殊不知觕乃粗义而非粗音也即如麤为草履为皮恶其音同粗皆后人所造汉书蓻文志曰庶得麤觕一处用二粗字有是理邪考公羊传注觕音才古反是也广韵却以俗作之粗为徂古切此则当时乡语矣世人亦读埓为等淮南子等埓用在一处则亦蓺文志之麤觕也埓当音锊又按説文襁觕颣也笺云觕当是触误智按颣训丝节则觕为粗意何疑古盖各造粗字至汉分之麤为尘起之粗平声觕为一切之粗上声故班固连用之耳然古人有连用则异声分用则同字者亦当辩丘之于区斗之于主扰之于揄此可通者也刋谬正俗曰曲礼不讳嫌名谓宇与禹丘与区宇禹合矣丘之与区今唿则异然寻古语其声亦同陆机诗暜厥丘宇又晋宫阁名所载若干区者别为若干丘今江淮田野人犹谓田丘为区俗书驱字作駈亦遗音也楚元王传谓空为丘王武传训丘为区桓十二年曲池公羊作欧蛇则读曲为区读欧亦如区也沟洫志泾水一石歌其泥数斗与长我禾黍叶韵古文易日中见斗作主郑氏注酌以大斗音主仪礼有枓音主枓斟水器也亦与㪺通诗宾载手仇读为㪺即主音之转也周官舂人女舂扰二人康成注引诗或舂或扰诗本作揄可知虞尤韵通矣丘区声通故区有瓯音楚有仆区之法晏子言豆区釜钟皆音瓯韵瑞收仆区于虞韵误矣苏武传区脱边外空土室也一作瓯脱平阜之圩曰瓯臾亦作区臾故鬼臾区取以为号博物志甘泉歌千人唱万人讴金陵下余石大如土屋可以知区脱为当时之语沴不当音戾沴字本当音章忍切其义则戾也妖气也説文水不利也孙氏音郎计切与戾为一字又即盭字故今人有用沴戾沴盭者博古之士皆咲之以为是重用戾戾也不知沴原从㐱㐱乃止忍切故轸胗畛紾袗駗诊皆以㐱谐声説文引诗㐱发如云与通新生羽而飞也由此论之沴何从独有戾音乎类篇曰沴㲽溼相着也霉之亦作沴其音可知説文广韵但以沴有戾义遂入霁韵此明是前人之误而后人泥古不觉耳古我义字通台余吾我一声陈球碑释文曰汉人隷法有所谓省文如爵之为鹤之为寉是也经传多书蚁作蛾似亦是省文左传蛾析戴记蛾子时术列子末聚禽兽虫蛾黄帝纪淳化鸟兽虫蛾元帝纪白蛾羣飞蔽日长杨赋扶服蛾伏皆读蛾为蚁隷释仲秋下甸碑有蛾附之句此云蜂聚蛾动亦蚁省也鲁峻碑释文曰周官注云仪义二字古皆音俄诗以实惟我仪协在彼中河乐且有仪恊在彼中阿太𤣥亦以各遵其仪协不偏不颇徐广音檥船作蛾汉碑凡蓼莪皆作蓼仪此碑又作蓼莪智因此益知台之为我也按义説文本云宜竒切故韵补专辩此音今凡夫乃改宜竒作宜寄而谓韵补之误此直不知古音耳古余台一声而余亦通吾如驺虞亦作驺吾鱼山亦作吾山是也石古文即戊字吾我一声之转吾从古五字作因作可证也吴氏以反身为臣以为身是矣而以我篆作与子才之则太造盖本戟名古作可推以声借吾而吾转为乌可之音耳古文戈则古之我当是形或从勿作义即我加羊卤簿仪刀仪锽沿起自汉岂非古之遗称其曰威仪之锽者本臆説也可咲元美列台台二字台音苔台音怡陋至此乎周易豫怠叶来来音犁怠音怡国语得时勿怠时不再来亦然乃推知古人怠怡一字一音而二义也专以怡悦为事则懈怠矣后因我台之台有三台之音则怡有怠音分别之学既起专以怡为悦而怠为懈耳按颜氏刋谬正俗曰世因郑氏云予余古今字皆读予为余尔雅并列説文一以为予相推予也一曰余词之舒也各有意义非古今字别也考诗叶韵予皆上声郭忠恕亦曰予本无余音后人读之也智按古实相通曰予一人义既为余则声亦随之矣古以余为斜故以予为余俣衙读语与可平声牙读互此其证矣説文专主分别有不得不如此説者以似巳之原赵撝谦曰分隷有匕无七有无有冖无冂有禾无禾循而至于支攴同书殳竝作萅之首无异己巳弓㔾之体莫别好古君子论至于此岂直三叹而已哉智按胡感切者作以作巳时之巳作卩作李斯作加人説文唐本作而徐本作李阳冰曰为虵象形借为巳止之巳反巳为㠯用也刘勰曰子思弟子于穆不似音讹之异此非子思弟子之讹乃后人所见本书加人之则为似矣王右军帖此心以驰于彼俱用以为已可证敬甫分㪅叜相近蔡邕明堂论三老五更应作五叟嫂字女旁叟今亦作㛐以此騐知应为叟也此説最是而当时诸儒断然不从何其执邪后且有议伯喈者説文系传云蔡邕硕学而云色丝为絶殊不知絶字纟旁为刀刀下为巴郭恕先引李阳冰曰蔡中郎以丰作豊李丞相持朿作亦按色丝乃古人取巧之説毋论其果伯喈也自止戈为武止干为战古人亦随文就形犹之歌诗断章岂似章句家之泥耶丰之于豊乃是隷笔从省耳丁固梦井中生枽以为四十八字东方曰朔来朔来知为枣郭璞言永昌二日一行言两角女子为安此可据以为典要而责之哉升菴且引汉时隷书枣字从二来盖似来而非也引史游作困学纪闻言列子禾子伯㝛于田更更亦老之称升菴取之则伯厚与升菴皆不从蔡説智曰安知列子之更非叟误乎按列子有张湛注湛注曰更当作叟此足以为伯喈之助盖更乃即鞭字见説文从人持攴加画作或作㪅取丙声古文之打鞭读顶丙丙转为扁故更又转鞭也古叟作叜象老人持杖形与父同意叜象老人瘦形不必凿説故瘦从之叜形与㪅近其讹复何待言伯喈岂无见而发此论乎仓公大小溲后遂作大小便此与晋人㛐帖俱可亘证注列子者晋张湛非白马生复谏之张湛也𢋫本为续纛本为説文续训下赓古文续从庚贝臣铉等曰今俗作古行切此甚无谓急当还本音者而古已读庚谓其形近也徒到切翳也舞也诗左执翿后人遂作纛而读若毒则愈逺矣弱侯刋误作纛智按从毐得音耳毐本音歹世説林公曰檀越既以载纛贫道何为不执鍮盖以盗偷㑹意是晋人犹读纛为道也温不当从囚从昷乌浑切㬉也字书韵㑹等书皆曰凡昷之字从囚从皿智以为从囚者非正当从日作温见日自温此是正理从囚实无义也史记有曣㬈字扬雄传作晏温谓日晏而温㬈乃人増加耳篆日或作或作明或作皆由取笔太简故増画以取遒态昷遂有从者皆日之讹也伯百从白百白声説文曰百从白古作从自白亦自也今子才作谓自一至百也凿矣合溪曰伯从人白声百亦当以白为声钟鼎文凡百皆通作白以白为自凿而不通然古文白亦作又是鼻此则敬甫子才作者近之丁字有尾非字升菴丹铅总録庄子曰丁字有尾以证古有隷笔外集又云世人谓曲波为尾丁子二字左行曲波亦是尾也观此则庄子之时巳有八分书不始于秦王次仲矣此已大误智按庄子末篇言惠施厤物之意曰惠施以此为大观于天下而晓辩者天下之辩者相与乐之卵有毛鸡三足郢有天下犬可以为羊马有卵丁子有尾火不热山出口此皆言物理变化本无定形定名自我言之无所不可耳旧注丁子有尾丁子蝌斗也尔雅名活东虾蟆也初生正如丁有尾及长则有足无尾杨复所刻庄子注甚确而庐陵罗勉道着庄子循本乃云丁字子字即有尾与荀子之钩有卵有毛同夫曰钩有谓钩有倒也若钩为字尾则卵毛何字乎庄子上下文犬为羊马有卵火不热山出口何字乎升菴亦云李颐注云丁字曲波此注者之谬也不能辩前注之谬但欲取一节之论而引之不论其通与不矣即以字论小篆作古作丁父丁卣作一戊丁爵作汗简作则直下即为尾矣岂必左右波邪陈晦伯作正杨一书专辩升菴之失而此一条反云曲波非向右也以此驳升菴升菴服否元美巵言亦因王楙以不识丁为个或即十字引庄子丁子有尾左引非右引又秦苻坚载记秦州别驾姜平子诗丁字直而不曲则元美亦未细读庄子者也焦弱侯笔乘庄子此语论字尾其作庄子翼且删去旧注此何见乎或曰惠施反言此正语乎或曰施唿蛙为丁子谓蛙有尾指后而见初也若谓丁字子字有尾亦正误矣乃之譌乃之譌茶经曰其馨也注香至美曰音备徧考无此字洪刍香谱曰香至美曰智见惟孙愐收字香至美也音使则茶经之确为字无疑其音备者则使转去声而方言记讹耳然説文有列也音肄岂孙愐收之误从史邪呙本音周礼蕐离注蕐读为哨之邪离絶也即今歪字説文不正也故董逌言程邈四简篆书扁应势弱侯引国语䦱门而与之言䦱音今按韵㑹在淮韵而䦱音委説文辟门也当与撝通此弱侯见集韵有字耳陈水南引作闯门更误矣今字学指南合䦱为一而无字智按魏武帝阳为面㖞此正音歪盖説文呙口戾不正也乃鬲属锅也亦借其音不如用呙字为正白乐天自夭斜为歪则是未看説文又不记孟徳事而随用俗説之字耳今字彚又收咴以为㖞字按咴见文心雕龙引緑图咴咴与雉雉叶不必用也因于黦黦因于涴涴因于宛宛有郁音韦庄应天长词云想得此时情更切泪沾红䄂字书并无此字惟元词中马骤人语喧北音作平韦词意则涴而叶韵必转入智按乃黦字耳黦见唐韵于月切盖以古宛有菀音从郁转越诗菀栁苑结荀子宛暍是也此等字正无所事用之然升菴提出又未正其源流故及之古以涴为汚古今文诂云三染绛为黦亦谓其汚也汚勿郁亦此一声相转耳无通为无亾勿毋莫末没毛耗蔑㣲靡不曼瞀盖一声之转也反有为无易经无俱作无一曰从天天炁虚无也又通作亾论语亾而为有与无同又通作勿论语非礼勿视又通作毋论语毋意毋必书无逸史鲁世家作毋逸洪范无偏无党史宋世家作毋偏毋党春申君传毋望之福毋望之祸凡史记无多作毋又通作莫莫毋无声近相通诗莫敢不来享俱与无同又通作末论语末由也已礼记文王世子末有原皆与无通又通作没尽也论语文王既没没阶俗谓无为没南齐豫章王嶷临终召诸子曰吾无后当共相勉厉即没后又通作毛后汉冯衍传饥者毛食注与无同毛晃音耗为毛佩觿集曰河北谓无曰毛智按河北读没为门铺切而江楚广东则唿无曰毛黄绰幡赐绯毛鱼袋则信古有此语矣无又通作蔑左传蔑以加于此史孔子世家蔑由也巳又通作微诗微我弗顾国语战也微谋又微我晋不战矣又通作靡诗靡不有初杨子曰刺客之靡者也月令靡草死皆与微同细草也又通作不诗不识不知又通作曼杨子寡见篇曼是为也注无同言学者无如是为之又汉书高帝纪韩王信将有曼邱臣注曼邱与毋邱同智按毋邱自是贯邱而当时口语与注者之语皆以无曼毋声近亘通也字从无与从曼同如蔓菁作芜菁后汉桓帝永兴二年诏郡国种芜菁助食即蔓菁又通作瞀不明皃庄子伯昬瞀人列子之齐遇伯昬无人射措杯水于肘上无人即瞀人智又按卢仝诗左道官虽乐刚肠得健无功名生地狱礼教死夭囚自注无侯切盖读无如牟也今字以毋从禁止母从二乳乃字书家説也古盖母转为没没转为无耳此郝公所彚因而详之谓其相转则然谓其共是一字则不可也故竝举相类者数则附于左方其始本一音也因有一音则借一字配之学者知此原委则解书省力可免费辞辩之者曰字之纷也即縁通与借耳若事属一字字各一义如逺西因事乃合音因音而成字不重不共不尤愈乎尔你而若乃一声之转尔又为尔尔又音宁礼切俗作你犹儿之有倪音也祖祢为姓亦音你徒特独但第同声相转第亦用地丙吉传西曹地忍之欸唉嗳欸乌开切又于解于亥于皆三切楚辞曰欸秋冬之绪风当平声亚父曰唉当去声又作方言曰欸然也孙氏唉读若埃又欸乃摇橹声详释诂条又为饱声亦作嗳古皆从伊转艾故噫僾有二音可即以此推之喑哑伊优嘻噫史记项王喑哑叱咤汉书作意乌喑于今切哑倚下切又乙格切震卦哑哑笑声也又于加切东方朔伊优亚或因为欧哑伊哑优亚今用喑恶恶从乌音古亚恶通也嘻许其切嘻嘻微笑声噫嘻叹声也开声为呜唿哑呀阖声为噫嘻嘻或作譆嚱诶亦通作戏太白蜀道难首用之噫又于介切饱食息也今有读五噫为于介者误也亘见释诂讴欧呕古皆通用讴字古用讴谓气出而歌也俗亦作謌字犹之讴也説文欧吐也讴齐歌也通亦作呕平声朱买臣歌呕道中呕吐亦作欧上声汉书曰欧泄霍乱张良传欲欧之音呕谓拳欧也欨昫呴煦姁咻歆翕歙呷欱皆内气也欷歔欨唿呵皆出气也欱别作哈歔别作嘘欨况于切温吹也欨呵为阳吹唿为隂欲㬉者欨之欲凉者吹之以气㬉物为欨去声亦通作昫又作呴煦记曰煦妪覆育万物郑曰体曰妪气曰煦汉书愉愉呴呴又借用休传曰民人痛疾而或噢休之亦作咻又作姁汉书曰言语姁姁亘见释诂培坯陪四字书传多亘用培篆作为栽培蒲枚切又为培塿薄口切晋语松柏不生埤部靡切埤本避支切为埤益培塿一作部娄步枚切以土封罅隙也记曰坏墻垣又蛰虫坯戸亦作阫庄子曰日中穴陪又步侯切坯舗枚切塼土也塼瓦之未烧者为坯俱从论见不字下晅㬉煗煖亘用煖本与暖同皆乃管切在上声旱韵而大宗师煖然似春音暄岂汉末音异邪谖諠皆音喧宜煖之从爰当有暄音也暄又作晅皆许元切按书传晅㬉煖煗多亘用大氐从耎者当乃管切从爰从亘者当许元况晚切煖暄之相通则以意通歉嗛慊谦惬嫌经传多亘用孟子曰吾何慊乎哉晋语曰嗛嗛之徳不足就也谷梁传曰一谷不升谓之嗛则以慊嗛为歉孟子曰不慊于心则馁庄子曰必龁啮俛列尽去而后慊史记曰先生以为慊于志则又以慊为惬大学自谦则又以谦为惬汉书曰嗛让而弗发也则又以嗛为谦説文曰慊疑也荀子曰臭之而无嗛于鼻汉书亦曰偷得避慊之便则又以慊嗛为嫌大氐古书虽多通用亦有传冩错亘者歉嗛皆若簟切歉气馁也广韵又作苦减切嗛猿藏食处慊亦同音为慊恨苦感切歉之甚也别作歁来釐厉濑同声隠十一年㑹时来公羊作祁黎左文作郲注荥阳县东有釐城郑地也釐音来此不知来字古音黎又岂知釐音来之故史记亡赖注江湖谓无利入于家曰亡赖犹言亡俚石濑亦作厉汉南越传下厉将军与东越传下濑将军同濑乡亦作厉乡有老子祠庄子厉即癞字敦铭释文作受釐从则古釐殆从字永叔言邓乂碑即艾书乂用三徳一作艾用三徳盖古佳来皆与齐微通俚聊赖相通季布传其画无俚之至耳晋灼曰无所聊赖今或言无聊无赖小补引朱子楚辞后语曰孟子不理于口汉书无俚之至皆训为赖则理固有赖音也此不知古赖有利音而改理音赖鄂州曰来牟又为釐麰説文来麰一来二缝秠一稃二米则秠即来牟也智按尔雅疏引郑志答张逸曰秠稃皆皮古今语耳公绍以郑解失实刘向封事贻我釐麰古者来釐秠三字相通方言江淮谓之北燕谓之关西谓之貍彼虽説兽而以一名通三音则此物亦然啐哜㗱噍咀嚼同声义㗱即入切粒食曰噍肉食曰嚼啐子内切又子律切小歠也亦作哜在诣切饮沾唇至齿也又啑子狎切亦作唼噆作答切亦作𠯗皆欶也吮欶从唇啑噆从唇舌惟维唯通用其本义惟思之专也维绳索匡系也唯为应之速父命唯而不喏因为口开翕皃诗其鱼唯唯喏即诺也钟鼎文惟皆作本音追借用为口声曰伊曰侯曰猗曰繄皆其声详见释诂雉噫条下扰挠搅声义相沿扰篆从尔沼切指纷绕也因生驯扰之义书曰敷五典扰兆民挠女巧切以手斡旋物也搅古巧切旋搅抄翻也扰又尼交切搔也俗作又女敎切挠之而曲也挠与挠通敲声义相因轻重如其声敲口交切説文横击也击头也又作摮公羊传曰以斗摮而杀之或又作搞攷苦老切击也通作考诗曰子有钟鼓弗鼔弗考即叩又作扣噭若厚切又去声小击也説文曰扣牵马也此乃惑于扣马之説貉貈狢貊獏多错亘用辩者曰説文曰貉北方豸种盖以此为蛮貊之貊矣貈似狐善睡引论语狐貈之厚以居舟声铉曰舟非声字林亦曰貈似狐善睡郭氏曰牝名乃考切江东通唿为独音乌郎山吏切以为各非貊音舟非貉音固也貈之为貉盖本尔雅貈子貆注乎各切也貉之与貊古音相借如掩骼音各又音格颜氏曰角有支曰觡记曰角觡生亦古百路洛二切且安见蛮貊之称非因北地多狐貉而称之乎北地多此种常夜入人家取食人气弱者为彼所摄气而去人能吓之则彼忽然不见色白有尾小如狗智在京师曽五更醒而见之一喝不见北人谓之皮狐子又曰之读若媷盖北人读貉字入声转而成薅音耳敬甫以貌即貊圭蠲涓同声蠲古絃切説文曰马蠲也明堂月令曰腐草为蠲此盖指蠋耳书传用为蠲洁与圭涓通诗曰吉蠲为饎礼曰哀子圭为而哀荐之汉有中涓涓人师古曰涓洁也主知洁清洒扫之事周礼曰除其不蠲因为蠲除蠲赦蠲免吕尊师篇务轻煗必蠲洁注絜一作祭蠲读曰圭榭序豫音相近而转也屋无室曰榭亦谓之序礼又作豫台上之屋四达亦曰榭乡射礼曰豫则钩楹内堂则由楹外又曰序则物当栋堂则物当楣序浅而堂深也豫序也西廊也序又借为次序与叙同用为文序箦第榨同声而迮笮窄措因之箦阻戹切牀先用箦也屋椽上必用窄窄之后安瓦今人曰栈即尔雅所谓筄也筄羊昭切压酒者曰笮又读侧嫁切与榨通本作泲第亦箦也篆作迮窄措见謰语湁潗湒霵霫雭漝子集切小雨不辍也医书言汗出因作其声相近者有湁潗湒霵霫雭漝子入阻七入丑入似入仕戢是汁色失入直凡数音相如赋湁潗鼎沸郭璞曰水㣲转细涌皃説文曰湒雨下也一曰沸涌皃濈和也湁湒沸也盖即以湒为潗孙愐曰汗出儿水溼湒雨皃霵雨下又暴雨霫大雨也潗泉出漝水皃雭小雨声诸书一义而有数字一字而有数音形容双声率不过假借何必强为分析乎仆踣偾三声合一而匍伏百服因之偾夫问切踣覆也仆夫遇切偾仆同声其义一也古无仆字又暜小芳豆二切别作踣䞳庄子注音踣为匐今在职韵亦音蒲北切余见謰语喉胡咙一音之转喉前咽后又谓之胡金日磾捽胡投莽何罗汉童谣曰士买马君具车请为诸君鼔咙胡哇呕哕咯喀各象其义声咯古通作壳吉角切大喀也柄秉柲柲兵媚切柄也考工记曰戈柲六尺有六寸盖柄柲同声皆秉之转也周礼柄作棅古未有柄字士丧礼弓有柲郑氏曰弓檠也引诗竹柲绲升菴以柲为今之攒竹极确汉时曰积竹绥緌妥多亘用揉染擩撋挼捼皆相转之声记曰车绥旌陆氏耳隹切此以绥为緌者也记曰执天子之器上衡国君平衡大夫则绥之又曰国君绥视大夫衡视康成皆读为妥此以绥为妥者也楚词揉方为圆揉转为染染转为撋撋转为擩擩转为挼挼转为捼士虞取菹擩于醢谓入醢中染之以祭左传染指于鼎与擩同诗注烦撋之与擩同或作㨎作捼擩之与撋犹需之与輭也捼之与挼如緌之与绥也挼音搓又音那不有十四音不方于切诗云鄂不韡韡郑氏曰承华者曰鄂不当作柎柎鄂足也夹漈曰不象蕐蕚蒂形与尃通疏柎作跗又作趺故束晳用白华绛趺唐诗红蕚青趺因之又俯九切説文曰不鸟飞上翔不下来也亦作否借为否词又平声孙愐甫鸠切又否卦音痞徳明备美切孙愐符鄙切否痞同音古切尚踈其拘者又守门法备美符鄙皆轻重交亘门也韵㑹小补又宥韵方副切弗也又分勿切音弗又沃韵逋沃切项安世家説曰孙奕言浮否押诗赋可也官吏指挥乡校敎训必以逋骨切唿之陈正敏云举世同辞必有自始逋骨一切殆不可废广韵勿韵不与弗同而礼部韵不出此音徒见佛书作弗声读今以司马温公切韵指掌图考之明举一杯字以发声信乎有此音矣本四音礼韵有二广韵有三䝉古韵略于逋入声襮下收不音与卜同自正敏説而始疑自温公图而音始定故表出之智按陈项谓四音则尚未收鄂不直翁收之章道常言有七音谓北人读不为帮铺反与否浮弗卜尃痞为七韵㑹小补有八音细论逋骨亦用门法未今读故戴氏作布没切依沈韵布没切如今扬州人语矣其布木乎逋骨布木二音韵脚不同晓然易别或唐宋先有逋骨之音而温公乃定为杯入以正之子谦曰昌黎子为俗用多故剏帮母则当时俱有数音而韵书守旧不收耳又转注略曰悲虬切与彪同晋有汲郡人不准又读为比孙愐卑履切阮籍诗愿为双飞鸟不翼共翶翔不翼即比翼苏氏又采才老诸説何用不臧不臧即否臧盖恕先之説否塞之否与比声近宜其借也智按论语予所否者论衡引作鄙荀子赋篇简然易知而致有理者与君子所敬而小人所不者与谓小人所鄙也盖古人口齿如此今依中原定音痞贫弭切音比边美切不用门法使人易知又考此字有攀悲切通为丕张参曰石经作㔻六书总要不或作则丕乃之转形㔻乃丕之通丕也书曰丕显丕承诗曰不显不承旧説以为岂不显乎仍是岂不韡韡乎之见解耳秦和钟铭曰不显皇祖诅楚文曰不显大沈乆湫不显大神巫咸不显大神亚驼此最可騐者尔雅左顾不类右倪不若注不发声也淮南杯治之杯亦发语音呸可亘证也大诰尔丕克逺省陈士元曰丕马融作不又读上声又按丕与负背通书曰是有丕子之责于天史记作负子索隠引郑氏曰丕读为负石经尚书亦作负子京山尚书辩解丕子之责注作背正以古负背一字也按史记鲧负命毁族注作背命淮南女娲氏背方州抱圆天文子作负方州负郭即背郭杜诗背郭堂成䕃白茅以此证知丕亦读背背即不之第三声也又尔雅佳其鳺䲹古作夫不诗疏亦引夫不本草亦载小鸠皆曰佳曰夫不不音铺以説文之铺鼓后讹为布谷今俗唿勃以此知之则有十四音彪比二音升菴所出丕背铺三音则自直翁韵㑹升菴古音𢎞家韵辑道常大成子谦小补皆未收入以不知不显即丕显负背丕不相通布谷铺鼓夫不一鸟也细推本原则发口之不音坏者乃音之母凡坏杯皆从之借象华不与否辞而鸟不下来乃许氏之説也谐声之字惟从华不絶无从鸟不与否辞者以此推知不字为母贲字十四音陆徳明释文云彼伪反徐广甫寄反李轨府瓫反傅氏云古斑字王肃符文切似与李轨同然瓫文异韵隂阳亦分今据训诂故仍分列之古文尚书黒贲用宏兹贲淮南鼈三足曰能龟二足曰贲人食化为水俱音坟礼记广贲之音作而民刚毅荀子下比周贲溃以离上矣音父吻切与郭象注冯气之冯同犹愤也又沸也谷梁传覆酒于地而贲又方问切礼记贲军之将与偾同刘昌宗读虎贲为奋又音肥周勃为襄贲令地在东海史黥布传赵将贲赫又音奔虎贲氏舍则守王闲闲梐枑也又音潘山海经桂林八树作贲隅今广东番禺读潘集韵韵补音孚袁切则为蕃字又音陆韩文注陆浑山古作贲浑集韵引山海经贲浑山即陆浑智按昭十七荀吴灭陆浑之戎公羊作贲浑可证又与濆通叔弓败莒师于蚡泉音分谷梁作贲泉公羊作濆濆泉者直泉也按济志濆泉即湓泉湓音匹问切据唐韵濆喷一字暜魂切今中原读喷去声即与湓同郝氏曰淮南子贲海即渤海子谦言贲星一作孛星升菴言释文贲有七音当有九音智按释文止有五音今考有十四音一曰贲浑因字而讹敦有十七音笔乘问竒集皆云敦有九音今小补列十四音日月灯抄之灰韵音堆诋也诗敦琢其旅敦彼独宿注独处不移皃宾戏欲从堥敦而度高乎泰山堥敦皆小邱名元韵音惇大也姓敦名洽卫之丑人又音豚敦煌郡名诗铺敦淮濆郑笺音屯寒韵音团聚皃诗敦彼行苇萧韵音雕画弓天子弓也一作弴准韵音准布帛幅广也周礼内宰出其度量敦制阮韵音遯左传浑敦队韵音对器名周礼珠槃玉敦愿韵音顿䜿也又太嵗在子曰困敦智又按尔雅敦邱注引诗至于顿邱号韵音导覆也覆焘一作敦周礼司几筵毎敦一几郑氏读皓韵陆徳明读敦一几尤韵刘昌宗读敦一几直由切又他昆切与憝同则又可音怼子谦载真韵殊伦切与敦同郑氏引淳制又先韵都伭切凡十七音盖古人亦未必是以淳制即纯音准纯转真韵而敦亦随之每敦一几音焘而焘又音倒音䌷则自焘字音也此皆汉人之强而后人无特见姑且从之至音都伭切乃以东坡贤叶敦遂改此音子谦不知贤叶忻如天叶人之类也苴有十七音升菴弱侯曰苴有十四音日月灯曰十五音子谦十四音今有十七音苴子余切有子麻庄俱切汉时姓宗苏切茅苴借祭也与蒩通布交切天苴地名在益州见史记注又天苴与巴同锄加切水中浮草子邪切菜壤似嗟切苴城名再吕切履中草荐侧下切粪草才野切慢也将预切糟魄也侧鲁切説文酢菜也又平声臻余切亦酢菜也水草曰苴一作又作浾今作渣非是又有直家切之音又都贾切土苴不精细也张曰川䖃苴音鲊智按焦弱侯所载子余切之包苴即子闾切之苴杖乃一音二义也若吕豫石所编曰七余切麻子也又曰子余切有子麻也音义岂有二乎今巳删二公之同者而乃多至十七音以中原音韵増入时运所转之音车遮家麻两分两转加古之为鱼模韵读之则三处通平上去入三通分轻重查鲊嗟菹租祖之例唿之则三十音矣凡字皆有隂阳平上去五声转一韵即有十声但古人未尽借用今方言未尽唿及也我故曰音有一定之转而字随填入无如后世定为典要则不得不重考究以通古今耳擐拴㩊㩱之因颜之推曰王制臝股肱郑氏注㩊衣出其臂胫今书皆作擐甲之擐国子博士𤣥该云擐当作㩊音宣擐是穿着之名非出臂之义智按㩊不别见古书何因而有宣声诞生书前载为古文受字秦惠文王诅楚文应皇天上帝智见金石文载钟鼎有説文受从舟省声师毛卣作秦钟志作岂可以意改作楷书字今㩊加手耳何不作授字读邪诞生亦收㩱字子略切㧏也捎也择也再考孙愐于爵字后载古字作又载㩱字捎也捎亦鞲衣可通者必是㩱字然则前人之宣音或当如世俗所唿拴字乎而㩊自是孙愐之㩱拴音当近霜关反俗谓拴衣是也升菴载贾生攌若囚拘苏林音欺全反智谓汉晋时方言相通耳董仲舒日朘月削孟康朘音揎谓转蹇踧也俗语谓缩朒为朘缩升菴尝不知章衡陈振孙用揎酿字智以孟康解合之详见谚原则此语自汉至今用之古作揎今唿拴转注曰俗有裸袖揎拳之语东坡诗玉腕半揎云碧袖则揎正拴字殍音从孚野客丛谈曰沈存中笔谈云唐士人专以小诗着名而读书灭裂如乐天诗俱化为饿殍作夫字押杜牧之杜秋娘诗厌饫不能饴饴乃饧非饮食也晋王荟以私粟作粥饴饥者郄鉴甚穷乡人共饴之饴字岂不作饮食用然考晋音乃音嗣非贻字也牧之用作贻字必别有所据又观后汉许扬传举谣歌曰饴我大豆烹芋魁饴字无音乃知牧之用字有所祖也饿殍之殍作夫字用按唐韵敷字下收之抚俱切又平表切皆饿死也是则殍字有二音乐天所押盖从唐韵之平声者二字皆有所据存中自不深考安可以读书灭裂非之扬雄箴曰野有饿殕智按古用饴为饲字与飤同晋盛彦传婢使蛴螬炙饴之与王荟饴饥者飤同谓之借音则可殍之音孚则本音孚之与保古当通声説文曰古文从人从省又曰古文孚从按既从古文孚孚又从古文前氏讥其错戾以㜽与孚字相近故致差耳殍茅以为声桴莩浮以孚为声智论其原古从从孚一义故相借详见下包孚干干安焉亶单耑之原包藨声近礼记苞履不入公门仪礼疏屦者藨蒯之菲也相如赋苞荔注苞藨也鱼胞俗唿鱼膘麃以鹿走俗唿跑马肥俗唿臕故就今之方言可推古之方言惟人遵字説之音释反不察本来大原委耳如葭莩之莩何以又为饿莩之莩此何解邪饿脬如莩后别作殍殍本音孚后别为标存中咲白香山宁知此故邪古包与孚通包从象子在胞中易中孚象鸟孚子从爪从子京山曰元气动于子妊于㔾也竹中膜亦曰孚生意在中孚包于外故包通孚字从包与从孚同如脬与胞桴与枹莩与苞浮与泡捊与抱之类亘通左传隠九年及莒盟于浮来公谷作包来包牺一作庖牺炮牺即伏羲孚俯付伏可知古唿包如孚矣浮从孚中原音韵收入鱼模而沈韵在尤故吴人议徳清此皆习字书之训而忘其本耳説文古文饱古文保又引古文孚后人讥之盖本同原相因即许氏亦未之知也人知干有干音而不知䖍亦有干音诗是是迁方斵是䖍谓山木斵之使干燥也今赣州即古䖍州犹䖍有干音京山又云干从龙省䖍以虎变自咲字説之凿而亦效之邪古读干卦亦如干系词为干卦可证也䖍之以干犹干之与闲个之与介坛之与墠也南史周颙传䱇脯即鱓鱼鱓又作鳣杨震三鳣是也今作鳝盖䄠与袒禅与䄠殚与勯飦与饘之类皆然也安之与焉犹干䖍之喉音也吕览其主安重其主安轻与焉同礼三年问焉使倍之故再期也荀子礼论作案使倍之即安使也又吕览月令季春天子焉乘舟淮南作天子乌乘舟注乌犹安也在传赵简子家臣董安于韩非子十过篇董安于简主之才臣储説七术董阏于赵上地守即安于也故知阏本音遏其平声为安阏氏为焉氏阏逢一作焉逢是也六书统以为焉字此据旧金石释文音安为焉也安之于阏犹何之为朅也转注古音引行夫焉介之焉音夷音夷则居字首音烟则居字末此拘矣焉本鸢字借与安焉相转其音夷者注书之方言也耑抟团揣縳卷漙湍輲辁輴之转犹安焉干干也耑古字车从专为转从耑为輲惴慱从心从漙湍从水篿篅从竹其音亦相借如礼輲车注团也通作輴音春而大夫之輴郑注改作辁音船庄子辁才讽説注音权则又一变矣大司徒其民专而长音团汉五行志蜺再重赤而专亦团字贾捐之弃珠崖议颛颛独居大海注圜皃与团同新序以百金与抟黍示儿子考工记抟身而鸿即团身贾谊赋何足控揣即控抟长笛赋冬雪揣封乎其枝谓抟聚封闭也尔雅十羽谓之縳百羽谓之緷縳旧音团今音卷緷即绲也庄子抟扶摇而上旧音团今音卷故揣之音转为捶或作垂改反如圌山本即团字今读为垂又读为殊为船皆方言转变也平隂阳上去入共五声京山谓入声后増一声非也阳起而隂收中国以平统之西字父多入入声简而多转中国上古固以入声分诸声又能以诸声转入用之不似今日中原之无入声也入无余声声短则音准入声之余声皆平声也方言开口便有余声故入最易混试举一二如滑稽铜歴之即隔荆尸授师孑之即㦸刘懐真传劣通车轴胡藩劣容指之即略素问凝之音濇此本声易知也如提之音掷以攴止至掷也提本音持持与支近史记冒絮提文帝萧该音抵吴王濞传引博局提吴太子索隠音底其实提即掷也夏无且以药囊提荆轲淮南説林握火提人俱与掷同古文作擿非音谪也革之即㪅以㪅之即革也管子山权篇丁氏妇革筑室赋籍藏龟注革更也吕览子肉也我肉也尚胡革求肉而为魏䇿吾巳许秦不可革矣俱与㪅同语植其杖与檀弓行并植于晋国音置与贽音至同庄子贽然至则又转入声至则执之去声也挚贽质鸷通用吕览月令孟春行冬令霜雪大鸷即大至也他如由之为笛因由有丢音丢入则笛矣笛又作篴古笛逐声近也故车轴象形从之犹倜之为俶萧之从肃也杓之为标则勺转平与标叶马援都布注即答布毋转为没没移而莫哑之音厄恶之音乌州之为祝嗟之为咤捭豚之音擘趣之为促故知卑陬为迫促亦在人因此推彼勿以叔然休文横据胸中以为典故则可以推经传属文之原矣本隠也加殳转为殷勤殷色六书正伪竟曰反身为依而废依字此大谬矣子才主之智按经传及金石古文无作依字用者不过古方言有依声耳中庸壹戎衣注疏衣读为殷声之误也齐人言殷声如衣吕览慎大篇汤为天子夏民亲郼如夏注郼如衣兖州人谓殷曰衣又吕览愤势篇汤其无郼武其无岐丰也郼殷旧封国名升菴特取郼之为殷智按不韦之称郼乃称殷之封邑岂以郼为殷字哉然唿殷为衣汉时有此方言明矣虞夏商周氏者颇多今姓有衣者殷之胄欤元命包曰靡返音隠退也即字今字书又有作殷者皆因讹故别耳而赵氏本义朱氏竒字乃从伯琦之説可咲戴氏亦倚谨切转身也智推论转身即是隠义诗殷其雷注疏音隠相如赋雷殷殷吕览殷殷皆音隠汉刘熙碑民隠作民殷可证其转十五删之殷者犹隠之为暗隂之为韽也史汉称古文未改皆用依字扆亦从衣负依通用此最明显衣即有依身之声义矣乃反舍之而因古人一处之方言穿凿定説以为典要哉铏钘一字铏戸经切盛粥器也又作钘汉书歠土刑单作刑钘经天切説文曰似钟而颈长字林曰似小钟而长颈一曰似壶而大庄子曰求钘钟也以束縳按二字多亘乱庄子宋钘即孟子所谓宋牼牼钘声相近郭象读为坚而钘钟之钘读为铏皆误也智按古硎亦作研则铏钘之通用可知钘之为硁为牼则借耳委不从禾隖毁切説文曰委随也从女从禾戴氏曰按钟鼎文皆作乃从省竟改委作则不必矣受讹为纣从秦钟文作师毛卣文作尚书皆作商王受他经传皆从纣一人不应两名且自商纣之外皆无用纣字者盖受之讹也方言以为緧緧即秋敬甫则以为爰爰当从于省得声为是遯以豖声説文从豚省徐锴曰豚走而豕追之不通甚矣且遯已从遯逐乃豖声渔仲犹不知此而以逐列于第三之例胥疋雅相通之原所菹切説文曰足也从止上象腓肠弟子职曰问疋何止古文以为诗大疋字或曰胥字足字一曰疋记也或曰大疋即大胥小胥也升菴又引三㿿爵音雅智按古无家麻韵疋有胥音胥有斜音或曰古雅字省作牙牙讹为疋也胥讹为骨故胥母山讹为骨母七发弭节五子之山通厉骨母之塲韩非子曰蓇之骨今折矣即胥字郁仪以正为华夏之夏止即趾象足掌形二止为步説文曰下基也象草木出有址故以止为足按足辵走步之属皆从止止乃足非取象于草通雅卷一通雅卷二钦定四库全书通雅卷二明方以智撰疑始页即首纟即丝䖝䖵即虫説文首页分三部头也首古文以象髪页头也从首从人古文䭬如此孙氏胡结切夫首之为犹㜽之为子之加人犹䨓之加雨説文俱训头不当分为三説文页训头以为古䭬首之首未尝有他音孙氏胡结之音非也李阳冰曰页音首不当音颉况自有颉字而页无他义古今书传未尝有用页字者凡头颅颠顶颡额之类俱从页页之即首明甚合溪发明阳冰之説是也如丝纟部虫䖵䖝部亦然盖亦非叔重所分矣説文曰有足谓之虫䖵虫之总名也䖝蝮也孙氏䖝许伟切䖵音昆按虺特一物何以为䖝类之宗古书无有以䖝为虺者而融则以为声以此知䖝与䖵特为虫之省文非有二字也字有象其多者于天文则有于动物则有虫于植物则有草有竹焦澹园犹讥试録以虫作䖝则拘于字説耳昆虫者谓浑而言诸䖝也孟子昆夷即诗之混夷而混混即浑浑古昆混浑通用可证陆孙以下乃以䖵附㑹昆虫之昆岂不可笑有明眼説破矣而犹守陆孙之金科玉律不敢移可为浩叹子才谓页为䭬首之䭬惜其无据而古虺作象形遂与近理或有之䖝象其蟠形虺象蛇形也其言蛇亦作而它作象丝出于絸息兹切説文曰细丝也读若古文丝蚕所吐也从二纟徐锴曰一蚕所吐为忽十忽为丝纟五忽也按丝非一絸之绪故两其象以义其有偏㫄者则从省文耳或省作絸可证音莫狄切者亦陆孙辈附㑹分别之学也直当音丝古文亥作即荄字后人加草耳豕彘豨彖皆一声李阳冰曰古文亥比豕减一画耳本象豕形篆文乃作二首六身説文谓彖为豕为脩豪豕彖为豕走则既为古文豕又为古文亥是彖豕二字而音义则一彖豕一字而音义有三也戴氏曰彖为豕头犹之有之有从马之有也自不得别为字况可为母乎凡此皆文之乱也説文之读已难据而孙氏之音又与説文舛説文豕读与豨同而孙氏于豕则式视切于豨则虚岂切此一舛也説文读若弟而孙氏至切此二舛也説文谓今世误以豕为彘以彘为豖以啄琢从豖蠡从彘明之按啄琢乃以豖为声与涿㧻同而蠡亦未尝从彘故徐省骑以此为后人所加凡此皆声之乱也按坠蠡皆以豕为声汉书蠡吾侯单作蟸从豕瑑篆縁喙椽掾皆以彖为声当自有吐乱之音豕之老者为彘加彑焉牙长也稺为豚加肉焉通谓之豕晋语曰少于豕牢韦昭曰厕也豕盖与矢同音式视切与豨之虚岂声相近也豕韦氏又为豨韦封豕又为封豨豨苓又为猪苓明一字也豨自虚喜而转又有虚改之音故药有豨莶亦谓海莶海亥声相近也豕亥物也虵巳物也巳亥既为辰名故虵豕不得不自为文犹乌于之为二字也彖彘特一字直例切彘从彖而谐以矢声犹之生声齿之止声自直例而转则有直掾之音自直掾而转则吐乱之音焉方言曰北燕朝鲜谓之豭关东西或谓彖或谓豕南楚谓之豨其子或谓豚或曰膎吴扬之闲谓之猪今定以彖篆为又作彘二为肆篆作以为亥説文作智按何孟春余冬序録言彖为豚易借以言全体而以爻言分体因爻为卦爻故又作肴加肉焉郝氏从之此説甚当盖为古遯字汉书曰逃窜伏戴音遯豚彖之音转也吴敬甫以亥象滋荄之形推古文作此论有理而创形太竒当是字豕彘豨亥荄同声转注略亥音几易林叶起管子叶征説文亥荄也赵宾以箕为荄则荄箕同音可知子才特创字为彖则㪅甚于日月为易矣爻即古字彖豚也全体也爻也体解也爻从二㐅㐅古字説文曰象易六爻头交也按易因文以名书书初不因书以名叔重支矣亦通作殽淆㸚孙氏力凡切亦无谓尔字从此为古肆息利切陈牲也取二彖陈之义周官奉牛牲羞其肆又曰祭祀羞羊肆诗曰或肆或将皆谓解而陈之也周礼县钟磬半为堵全为肆故乐有肆市有肆刑戮有肆引之为放肆为发语辞説文曰古文篆之譌也又作肆説文曰极陈也从长隶声此许氏不知其原而分之当为鼍徒何切説文曰䖝也从䖝而长象宛曲垂尾形上古草居故相问无它孙氏汤何切鼍音同説文曰水䖝似蜥蜴而长大郭璞曰卵如鹅卵甲如铠甲皮坚厚可冒鼓晋安海物记曰鼍宵鸣如桴江淮闲谓之鼍㪅以其夜鸣也按它鼍疑寔一字説文以它为虵谓象虵之夗曲观其文絶不类虵而黾则从它龟鼈鼋鼍类也皆从黾故知它即为鼍説文鱼部又有鱓字鱼名也皮可为鼓亦鼍之衍文也鼌借鼌声直遥切説文曰匽鼌也扬雄説匽鼌虫名杜林以为旦鼌篆文从皀林曰从皀篆文省作鼌子云以为䖝杜林以为朝夕之朝失矣或谓鼌自是䖝而音近朝古人借为朝夕之朝临海水土记云音迷麻又有鼌俱以鼊生海边沙中鼌腹如羊胃可啖古文龟居追居求二切説文曰从它龟头与它头同天地之性广肩无雄龟鼈之类以它为雄按説文以它为虵龟龞皆有雌雄野人目击其尾接龟乃有能食虵者其头不与虵同许氏之説殆牵纽矣尔雅载十龟龟为神物故以卜龟背中十三围廿四备隂阳之数也老阳䇿十三老隂䇿二十四亘从月为正古登切月弦也诗如月之恒引之遂用恆瑟别作絙緪又竟两曰亘去声别作説文恒在二部曰常也从心从舟在二之闲上下心以舟施恒在木部竟也古文作亘徐锴曰舟竟两岸然古文从月引诗如月之恒按许氏徐氏之説甚曲而不通古文从月乃见于其义炳然从舟月之讹也古则士龙皆主舟竟岸之説何其无见也子才从月而别作以好作迂谈故耳一曰二即恒字天地定位有常所也后加月为上弦中天之象后又加心为恒而亘专为去声或曰左苍屿氏以为莫恒于日当从日同文为朢扶放切又作説文朢在部臣朝君也从月从臣从朝廷也又作望在亾部戴氏曰按易以月几望为疑于易日月遥相望不得谓之臣朝君之为朝廷甚牵强从臣者亾之变体也智按师望敦铭作穆公鼎作师秦宫鼎作大约古之书史各以意变以望于人者惟臣本反身屈服之形亦从之而卧朢亦声相转但今字家定望朢为两用则愚矣寔古之重文也朱氏曰古望字从谐声古诳字后乃作晨之原因作説文又有字从臼无谓或从作曟省文作晨以别十二辰之辰而䢅则之譌也敬甫反以从臼者为正非是自有此篆而兠不从当侯切説文曰从从皃象左右雝蔽读若瞽戴氏曰兠自象人被首铠初非取象于而从皃尤无义且亦不成文凡文有相类而非相资者非取圜于口邱山非取地于一儿非取囟于非取角于非取角于㷼非取尾于火麀非取足于匕非取鳞于仌取尾于火果非取实于田壶非取盖于大观其通可也凡夫直欲废瞽字而专用字竟改礼记之无相荀子成相篇如无相因魏呉氏之也母声之转满鄙莫古莫后莫假四切古书母马同音皆莫古切今俗马母同音莫假切淮南子曰西家子谓其母曰社説文曰蜀人谓母姐齐人谓母妳又谓㜷吴人谓母媒方音不同皆自母而变今鱼有马鮆蚻有马蚻蓟有马蓟皆其类之特大者盖母之讹也俗遂作妈姥文子为学老女为母㪅生为苏皆齐梁间俗书妳又作嬭唐韵曰妳乳也别穪曰妪曰媪妪衣遇切媪乌皓切郝氏竝不分毋母二字以为母音转没没音转无其曰禁奸则字学凿説也愚以为上古本通为一字而随后即分毋之别母自周列国时即分矣转为无莫等详别条大一字説文分二部孙氏音大为徒盖切介籀文孙氏他达切按古籀特字势少差许氏分一字为二部孙氏又别其音尤非矣笺亦议之而子才尚分二字者何也夷从转㞡足箕坐也説文曰从大从弓或曰弓何义疑乃㠯声智谓执绋以弔古作弗象垂绕之形从弗省亦非持弓转为弟而加丿以别之勑㩽勅敇饬之原欧阳公跋汉韩明府修孔子庙器碑永夀二年青龙在涒滩霜月之灵皇极之日盖桓帝永兴三年改元永夀明年丙申云霜月皇极莫晓其意智按霜月言九月皇极之日言中十日也韩明府名勑字叔节前世史传未有名勑者董逌曰勅从束谓诫也韩明府自名勅尔古者以劳赉为勅勅为赉音其文为徕别体当南齐时有刘勑为始兴内史则古人名勑何世无之永叔何疑乎时文嘉谟作县楼架㩽书于昌乐㮄为敕书蜀中县多作敕者説文敕自音䇿马箠也敕音竒木别生也嘉谟盖勋之子智按古列国之篆惟取文美形近则混如㩽作勅犹枣作也古多亘用易明罚勅法即饬法饬音饰省巾加力耳齐语饬其子弟相语以事张良传明饬长吏守丞马援传谨勑上孙愐赉勑两韵皆附勅字司马氏定以为徕字韩字叔节名勅自指㩽字彦逺何必为强説乎凡夫笺㩽字曰唐御笔草书毎作制字谬读作㩽非也勑见于易矣特古人借笔耳焦氏谓勑非而勅是则説文之马䇿也智以敕为䇿亦是説文误分从攴从文何别乎盖勅马之声近于㩽古人借之也若依説文则董彦逺所主之勅字亦俗书矣杨大年言古不见用勑字始于周兴嗣元美举北齐百年书勅字见杀南徐龙驹代帝画勑以驳之葰霍之音史记绛侯世家从高帝击反韩王信于代降下霍人注邑名音锁樊哙传从攻韩王信于代自霍人以至云中注作葰人音虽孙愐音锁又数瓦切则虽之转声也汉地理志太原郡葰人县郝京山曰尔雅大山宫小山霍谓大山在外围绕小山即锁义也郝公凿矣此乃荽音转锁岂有锁义乎又曰説文葰可以香口即霍音按説文葰䕬属乃荽也即今之芫荽其味辛臭古人有气触者统谓之香岂定霍香考霍亦苗之总名偶以之名霍香郝公通人何复勉强如此智按霍自有虽音何也葰之音虽谓其绥绥然仪礼既夕茵者用荼寔绥泽焉绥即胡荽泽芗泽之类如泽兰也文选雪赋靃靃霏霏靃音虽晋石崇传论春畦靃靡梁书陵王纪传殿柱生花靃靡可爱盖霍靃从佳佳本职追切唯谁睢虽等从之应有荽音其音鹤者因与寉近也故攉因㩁鸖因鹤而得其音后人沿习説文闻霍音荽则以为竒即雪之靃靃今作霍霍亦以寉读之而不考其本注音虽矣臾块凷之原去衍切许氏曰商小块也从臾古字引论语何臾象畚形也金石韵府又载汗简作説文作今无此字岂唐本邪林罕曰臾古字徐铉误以为古字此罕因而误也臾或作㬰邝氏曰臾与块通按块古作凷而郝氏谓凷块蒉篑㙺蒯傀魁魏通用言庄子魏然即块然列子块然即魏然此恐不必耳礼运蒉桴而土鼓论语方覆一篑即一块荷篑者担土墣者也周礼注蒯桴苇籥史记孔子弟子传蒉瞶孔悝乱春秋作蒯瞶荀子傀然独注块同东方客难魁然无徒注与块同又见升菴以为块字本地名里旧音魂孙愐作误赵古则以为山形似甑臾者亦作巚借作甗吴敬甫以从不当从古人以形借用之义未尝不通敬甫辈止见其一不见其二耳乃之讹即好也説文有好美也又有人姓也引周书无有作去声故周伯琦专以为好恶之好智按今有姓音丑去声下引周书与切乃后人误入也凡夫改作妞戴氏本载字盖即好篆傍讹为丑耳説文偶载之而宂䖝见小者附㑹其説夫一好字止转上去二音尚欲专一字则古人不通甚矣今高丽国以好作姦以姦作好使中国当日如此今亦相沿从之如甘本舌字象形舌本甘字从干入口自小篆颠倒用之今岂可改乎可见六书亦易之象也可以为典要而不可为典要也子才以子女为好不可为训改从母作㝀迂哉迂哉为古省郑夹漈曰从生从自是古文姓邝氏疑为古省今篆作借作灾𤯝夹漈从自者或有是重文耳説文从睂省敬甫谓省从而是相字小篆讹作相戴氏作从少冏则渔仲所云少目之説得一佐矣夤本即説文夤敬惕也籀文引易曰夕惕若夤今无此文应误记艮其限列其夤厉薫心以夤厉亘用也徐本翼真切从夕寅声或曰寅有虎形故从寅与畏同义説文于寅为髌寅之説㪅曲而不通邝氏曰以同寅之义思之当是古以寮为寅而臣于寅檐祗候故有寅恭之训戴氏祖张氏以寅夤皆声而夤则作据王辅嗣解易列其夤当肉也从肉为是从夕者讹耳説文有后人或讹作胛夤应是重文明矣许氏以夤附夕部已误引夕惕若之易则从夕又安可据乎六书本义言本为嵴月而借为寅恭寅时寅或加月古作皆象形智按秦和钟铭有龚夤即恭寅盖信嵴肉为本而敬与时乃借用也愽南引堕泪碑寅作盖寅从古肉字讹作宍从象嵴月之形甚确考古文寅作则㪅可騐矣总从束以形㑹意长笺曰本形作像艹木萌芽如申之形许氏勥从臼㑹意逺矣古文有作者有作者或作者则许氏滥觞也或以七月属与十二时之申则萌芽不合不知先有屈之义而后借此以为十二时之説文言神也吏晡时听事旦政也此语为拙若体自束从臼六字之训未尝不是盖象人身之臼象腰嵴也或曰与古文不合余曰上古缪篆取态且安知非上古象萌芽之而斯篆㑹通象人身之乎字孙氏居玉切盖合臼为一字以度之则臼自为一篆矣智又考周礼注信圭音刻人形也躬圭刻人形屈也晋书乐志七月之辰谓之者身也言万物身体皆成就也此可合看説文束之意敬甫以为取字则尤非画画划皆一字戴侗分画画为二字二音此何异今之分画音或畵音化乎古止有一字或音一转而为化耳画本字也因用聿作画划因古用刀笔又作后人因音同不便专主故分为二字赵凡夫曰本当作加聿则字画之画若田界用笔何説也升菴引庄公六年寔来公羊曰慢之曰何以慢之化我也谷梁曰画我也故简言之也按是桓公六年寔来州公名也州公自曹朝鲁以失国而名之也化画同音则春秋时之中原音何不据此乃从江左乎智按古化有讹音或周末渐转有之又作子亦切説文背吕也读若即今乖字唐本作从大又有字背吕也李阳冰曰背心也手足之所不及故谓之千背文肉文按寔一字后人加肉犹云䨓之加雨也今世不虚心服李公之説而且辩之音乖非之乖而改造一乖字徒纷纷耳甸乘同音犹陈田通音也浑良夫乘衷甸两牡杜预曰一辕卿车陆徳明曰甸之证反贾公彦曰四邱为甸出车一乘古者甸与乘同故诗维禹甸之与命叶荀子王制篇注亦云盖古田与陈通战国䇿陈轸史或作田轸陈敬仲世家作田敬仲荀子田仲史䲡田仲即陈仲子诗应田县鼓宋书乐志引诗应悬鼓今诗注疏应田作文从陈周礼音为应亦非当音陈匚为古筐方为古㫄口为古方説文匚府良切又有匚巫礼切赵古则并为一可也然终以为方故凡夫废方字而用匚为四方之匚智按匚古作象形即筐字后人加竹从匡耳或古人筐方音近如吴人之读罔无等字乎非孙叔然之音非则必门法初出时轻重交亘门以轻切重之所误也如必方舟专用而不可通则㫄放何以又从方得音而不从匚乎邝氏言方即防字智以为古㫄字皆古人字象正侧之形方盖傍全人之象士丧礼注楼为纋㫄为方荀子方皇周浃注方音㫄可証借为方舟乃渐起或讹笔未可知也口乃古文方因与围圆混故借用方噐以从工为近噐説文从犬守噐其説甚支郑氏吴氏作噐从工有理伯琦作六书统作朱王孙以即车虺虺有声也噐物有方有圆省作又省作㐅讹为犬智按古作即省作月令其噐疏以达陆释文作多夕皆有宐音多有移侈之音台有怡蚩之音侵覃两韵相通犹阳庚也夕亦有平声如宐从多亦从夕也吕览正坐于夕室谓宫斜而正其坐也夕与邪同鵩庚子日施汉书作日斜褒斜谷汉碑作余古怡余同音也今人见夕为宐音则怪之只本从佳当平声反读为掷贾谊书楚昭与吴战何惜此一踦履管子其狱一踦腓一踦屦注作一只屦汉五行志匹马觭轮无反者注只轮也盖只乃踦之入声夕亦宐之入声也古人脣齿相近则借之不推至此何以知古今之原流邪敬甫不知此原而造彡字音移因古文多也辛泉云宫中二人当夕谬甚郁仪以为古晦字智疑是先以撱迤之形生撱迤之声而后转为得何切也心古作自象形不必倒火倒论也睂公秘笈毕少董论水字中直不须曲只画一坎卦出耳余因思张有言心字是倒火字岂知心字画一离卦☲哉上一㸃中二㸃下一包上之一钩也智按喻子才云王介父以心从倒言无不张谦仲谓凡火炎上而心火欲下故从倒火非倒也王説已凿辩之亦凿睂公又凿矣字岂有从今日楷书义者哉古篆象形耳师敦作小篆作得臣为贤古但作臤得古文楚辞作䙷乃之讹戴氏作以手得贝为义又即手寸即臣为贤古省作臤亦得臣之意也声则臣臤贤一声陈重雷义善语曰胶漆自谓坚不如雷与陈白虎通曰臣者坚也汉人好以韵解字于此可推臣乃反身故望人事人藏身皆用之古文身字小篆改作溧阳长潘干校官碑洪景伯释文刬去其刀贤去其贝可作臤为古贤之证得贝为得説文作䙷又作郑赵扬皆从见六书故作从贝朱氏曰从鬲省又曰从见又曰从贝何无见也盖古文有诸文今据正贝形见乃讹耳又按则字从贝或从以贯贝为准则也得贝为得从寸从意同可与得臣为贤同㑹意𧦬不音讹葯不音拙孙季昭示儿编云𧦬音讹跫音凶作蛩音非俗以焮为欣以奈为耐以葯为约今考各书𧦬乃辩之讹巧言曰辩亦作有功曰辩俗字也隋有栁𧦬传灯録有衢州灵曜寺𧦬良又𧦬光善书自隋唐以来用之无音讹者葯亦音约无音拙者宋孙季昭名奕升菴云孙慥示儿编不知何据得毋以曽慥为奕邪麋夀即睂夀眉原作荀子用须麋集古録曰汉故北海相景君碑铭有云不永麋夀余家集録三代古噐铭有云睂夀者皆为麋夀盖古字简少通用至汉犹然也六书索隠曰三代鼎彝睂夀字多作转为亹字易诗用之説文偶遗而徐铉遂以娓代亹误矣智按舋有门音尔雅虋冬是也舋本象两之形如门门睂音近故借之按伯硕父鼎作史頙鼎作穆公鼎作叔液鼎作而合溪则曰鼎文睂作则齐莽史鼎铭孟姜敦铭也故邝氏作字若论识文则郁仪载之甚详要皆讹异耳舋斖衅爂之分杨南仲曰亹古作衅衅芑之衅用之为声今为许刃切智按舋门睂斖衅古皆相通后人从酉以为许刃切谓衅牲者于门外也升菴曰衅亦作贾谊传衅面吞炭注薰也周礼女巫衅浴谓薰香沐浴也或作衅乐记车服衅而藏之亦作兴礼记既兴噐用币亦作爂若轻爂用火则音剽作非爂也合溪以作若则与同亘声之例説文颠蹎阗以真为声烟咽以甄为声驯紃以川为声诜駪以先为声此皆先真韵中亘为声也如天亦叶人田之音陈可知古先真多通亦犹覃侵东蒸之通麻多入虞灰多入微庚多入阳之类也升菴曰舜居陶甄为甄氏孙坚入洛见甄官井气得玺以甄与㔾名音叶后吴人为讳故改音真又引庄季裕鸡肋篇甄彻登第林摅唱名为坚音上以为真音摅不逊坐贬智按墨庄漫録载元丰五年暨陶登第苏颂唿入声大观三年有甄陶者唱名为坚不应陶自言之人切则所传何参差若此至引王逸楚辞鹿谿兮猯狢兮蟫蟫鹯鹞兮轩轩鹑䳺兮甄甄以为音坚此不知轩亦可音欣蟫亦音寻不足据也孙季昭尝怪学者不知甄押真韵为欧阳氏之误张蕐女箴以甄叶人则固可不拘矣智按古无甎字説文止有匋也从瓦垔声居延切博雅曰甄陶窰也则古以甄为甎无疑沿汉以来唿甄为真故又甎字正邪之原渔仲曰左氏曰反正为乏正无义也正乃射侯之正象形也正以受矢乏以藏矢正相反也邪正之正无所象故正用侯正之正邪用琅邪之邪竝恊音而借者也智谓正本指四方平正之形射侯之正亦指其在中正方也犹今俗简面写正字耳邪从地名地名何因乎古邪音余如汉书归邪音归余牙音吾故与亘通允吾县音铅邪本外国之唿中国以字配之何不竟配牙字而配以吾字则汉人犹有读牙为吾之音此可证也邪为余余为斜褒斜谷亦作褒余此又一证也不正则斜人行不正亦谓之邪故用邪字后又以衣裔杀缝作衺字故亦通用竒衺之民而衺则衣之余幅斜迆也余亦有斜迆竒零之义推原其始丿即斜字音移贾日斜又作日施日暆与吕览夕室俱音移可证厶了之原渔仲曰韩子曰自营为厶厶象男子之势故又音鸟与了象形也智按乃了字乃私字古谓隂亦曰私则厶即了也渔仲何辩之有书史尝有隂私之私太减故从私了为完了之义自汉有之借音也古文竒字了作即缭字又按汉时有㭬也二称别详彦原条畾叠之原子云以曡为古理官决罪三日得其宐乃从三日从宐此説已支渔仲谓叠古作曡祭肉之积在噐也从晶音精象积肉形宐祭噐也智按子才以品为叠敬甫以为叠合溪谓古絫字智以畾皆象累形后加土纟作累垒汉书用絫黍絫息则畾即明矣叠正取畾之意宐形也子云三日之説渔仲晶肉之説皆支乃象畾物于噐上也从晶者畾之省文之増文或篆作耳古文叠作説文无畾而从畾者多皆言从畾而不言从靁省明畾自为一字徐铉曰畾不成字当从靁省故此辩之盖古畾或三四皆象叠累之形初作或非从田从日也以韵训字不可执一渔仲言从亡战从单戮从翏戢从咠戣从癸是矣又曰记曰祖者且也祖非从且徂祖之类从且音徂又曰刑者侀也谓刑之若井而有侀之义则剏也井也耕也亦可曰刑乎智谓古人解字皆属借义如歌诗章自左氏止戈已然不必责以正体也若周末至汉皆以韵解之如韩婴曰君羣也王也先生先醒也郑𤣥贾逵刘向班固刘熙杜预诸人皆袭此以为正训如父矩也母枚也兄况也弟悌也子孜也孙顺也男任也女如也姑故也姊咨也夫扶也妻齐也妾接也宫中也商章也角触也征祉也羽宇也冬终也夏假也秋愁也也春蠢也徳得也祖且也舍舒也寅螾然也卯茂也辰蜄也已阳气已尽也率以已意牵合此弱侯之所以痛恨也然亦有闇合者皆属借意不为不可如祖之为且且乃借声助词其谐马韵乃是周末汉初之音若古之且夫之且亦音祖犹借古音籍如开口用猗用维用侯用爰之类转声则用𦂳用祗用即用庸渠其用逎字亦读同尔故中有尔乃之语其用且字常使即字今史汉中语犹然渔仲直以今之家麻上声唿之邪彼时以韵解字祖者且也如今读则不谐矣説文且子余切乃孙氏误也且本俎豆之且象形因为借义所专故加半仌作俎即以曽子之言可证説文子余之误而渔仲乃笑之邪吴氏总要亦作且谓且古作小篆作且智见钟鼎有作者戴氏作弱侯尝恨汉儒之解姊姑等字而自解亦凿如姑从古齿徳俱尊观舅从臼可知也姉从市古绂字蔽膝在前观妺从末可知也此不惟义强而六书亦误姊从篆作非市也妹从未篆从若从末则作矣其实姑姊妹皆谐声耳子象形男女夫妇皆特之字父象老人持杖作母从女加乳夫与大同意象人肢男从力田㑹意或曰从囟妻古文作从齐谐声小篆改妻亦如妇持箕帚事人之意也率㪅不音律弱侯谓唐率㪅今皆音律因升菴之説也智按胡身之注十率府与率㪅皆所律切彀率藻率则音律耳弱侯又曰量名音刷此缘金选音刷本百率即百锊而误也盖选有算音而古人通用之诸家皆未知也鼠有施声史记灌夫传首鼠两后汉邓训传首施两注犹首鼠也西羌传亦云首施两按古已唿鼠为施矣今吴中唿水为矢建昌人唿水为暑即此可推古鼠施之通声黾不必音蔑升菴曰抱朴子语曰寒素清白浊如泥高第良将怯如黾泥音湼后汉书引论语泥而不滓可证黾音蔑尔雅引黾勉或作蠠没可证也晋书作怯如鸡盖不得其音而改之智谓泥自有湼音然説文有字水䖝人食之今人称蛙为水鸡田鸡是其字也奚即蛙音此为重文晋书改鸡亦字之讹也凡夫则竝以匪鸡则鸣苍蝇之声为青蛙之声湿溼漯显以形相借説文湿水名音他合切即禹贡之漯孟子瀹济漯也汉志后靡县漯水至无终入庚水魏书道帝如马邑观漯水注即紫河也出雁门隂馆县补头山一曰治水师古曰漯力追切丁度集韵漯㶟湿三字同水出雁门合而证之则古湿水音榻今漯水音累二音相通智按湿从㬎説文㬎五合切或以显从㬎而音㬎为显者盖古文象茧出丝形后作而为两丝相合之形音五合切其声近榻今绩麻者亦唿榻麻㬎有搨音亦有积音故卑湿从之而字别有溼累则累省耳汉人见形相似即借用之如郙阁碑漯即潮溼熊君碑显作之类古人求书甚难郡邑二三操笔为文之士以意随用岂尽皆考究之儒者哉一字力轨切説文曰诔谥也讄祷也引论语讄曰祷尔于上下神祇今语解不然非以诔为也诔者谓撰其徳行以哀悼之因而命谥竟以诔为谥亦误合溪曰谥字宜从益徐本説文作谥兮声而谥为笑皃益声孙氏伊昔唿狄二切唐本无谥但有谥行之迹也字林从智按史汉皆用谥汉书赐之令又作乃知谥谥一字重文也凡夫以史汉误用谥按谥为笑不见经传多因误而因笑言哑哑而误钟鼎之即若説文择菜也从艹从日出东方抟木也籒文孙氏而灼切按书传不闻以若为择菜者抟桑叒木之説无稽古钟鼎文凡若皆从盖从口而讹为耳籒即若字也石鼓诗而出竒正若字又有乃箬字也宋元诸家主此説春若花卉之原皆见商钟杨桓説楚王彝説文无而有后人遂补字丹铅四録古鑑铭春夏秋冬作或曰春屯声从日暖也以古文他文考之皆从卉由此推论卉乃花之声花古作蕐读如作转而为辉音如今闽中之读花为辉也花既近辉或转为卉遂作蕙字蒍字蓶字后人乃分用若则从卉而声则从花蕚转也啻有抑音説文曰意从音心察音而知意也此甚牵附盖音为声或啻讹为音也史记喑恶汉书作意乌音与意同声也説文又有字即亿字俗作忆字论语抑与之与汉石经作意与之与可见意有抑音古通用也如愔亦有抑声有声可証详见重言条宁甯皆本于丁切説文从宀从心在皿上又愿辞从丁声又定息也从血省声汉郊祀歌穰穰复正直甯王莽传永以康甯甯与宁通汉书甯成史记作宁甯越一作宁越即寍宁三字亦必相因许氏殆牵合耳盖从覆噐象安置之形丁则加声从心象皿中之形何必作安心之説邪石鼓诗有㝕字即寍春秋甯毋谷作宁母公孙宁仪行父公羊作甯滕子宁卒公作甯郑伯宁卒公作甯商洛鼎铭刘原父以丁为宁彦逺是之其从交手矩悚切又借为共敬别作恭为共奉别作供平声因为同共去声説文曰从廿古文共之从廿其义迂曲古文交手乃其正也𨽻书趋省为廿耳吴氏以为共即笔説文聿手之疌巧也孙氏尼辄切与肃皆从帇帇所以书也楚曰聿吴曰不律燕曰弗从帇一声孙氏余律切按书传无字且手之疌巧何以取义于巾其实笔聿一字后加竹耳借为发语词别作欥慎之主此説有辞治娈之音説文古文字乱也一曰治也孙氏吕员切集韵卢玩切古孝经同又作説文曰治也幺子相乱治之也读若乱古文又乱治也从乙乙治之也孙氏郎叚切按辞以为声説文盖以为治而为郎叚切孙氏误以郎叚付而今古淆矣辞为辞受之辞辤为古字词为言词籀文作辝以台叶音也合溪曰与即治字书治皆作乱殆之讹也从从犹言理辠也孙奕季昭示儿以乿为治字平小切子才以为礼干切以为治字总之观辞之从或作辝则治之得声灼然矣观娈鸾之声则之为乱灼然矣而古或以形声相借犹煗儒輲团枹桴之类故加乙加攴以为笔态犹高颐碑后昆作绲吕君碑萧条作莜也頄頯颧一字渠追渠爰二切颊骨也又作頯戴氏竟曰与颧一字説文曰九达道也似龟背故曰髙也頯权也按尔雅九谓之逵亦借作馗许氏不知其为假借故为曲説如此颧馗通声犹魁渠毬鞠邱区之类详别条自有声説文从力荧省荧火烧门用力者劳古文从悉许氏之説凿矣荦亦以为声二火当门为燎力之声义亦合敬甫曰当作或作因作劳赵氏专音荧余谓从二火冂声𠞰勦后分六书刋误以无勦説安用勦民为从力平声征𠞰之𠞰为从刀然古书时有借用者智按古𠞰作劋王莽传劋巫子是也陈氏九经考异引汉书作恐是劋讹寸与又通义六书故知又之为手不知手以关上为寸关下至腕臂为尺尺寸之本也故从寸即从手之意石鼓诗字字本㫄也又皆作寸可知古人篆法随时加减见钟鼎甚明必拘拘如㝊之类一旦改之何怪人之怪乎如贝有古文岂能尽贝傍皆作则可咲矣亦篆文将欲存而废乎甚矣其泥也即牀在良切説文从木声李阳冰曰右为片左为徐锴曰説文无字李妄也夫皆从声唐本説文有部张参五经文字亦有之郑樵曰殳也亦判木也音古作后作又加敬甫主之今𨽻皆作丬正与木左半之説合即析字古象形作蒯㕟之合库拜切也诸家作字説文曰㕟声徐铉曰説文无㕟字当是字之省而声不近未详疾正切説文无㕟乃遗耳总要以为蒯当音密説文深屋也延切合溪以钟鼎文之而竟改广从此甚不必但鱼俭切为无据耳智以从冂如为鼎之扃音密仪礼古文鼏皆作密则密一字招魂勺即密勺也盖或有把故作而屋之象宇形后小篆与宀同而説文音绵以密音而转也子才敬甫宫室从其穴从则太造矣家非豭省伯琦曰家与牢同意畜豕故从因用为室家之家牢牛屋因借用为牢狱之牢説文谓从豭省谬甚泉从口豕为家合溪从即族字讹为豕智按本矢镞而閦才六切从众堕泪碑众作众从也吴氏窃合溪之説而又音为吟则㪅牵强矣又急就章家伏几也今谓之夹膝王伯厚曰犹杨子所谓椠人也隋炀帝嚫戒师有夹膝唐陆鲁望以竹夹膝赠皮袭美总按古文家或作则知本伏几之噐借声为家古读近姑即吾字之声也因有从犬从豙者言家先畜也亦有从身者吾所居之意也从牙者谐声也从穼而卨声説文曰盗自中出从穴从米从廿卨谐声戴氏改为则随手杜撰矣或以粝为声万之首讹为廿也邝氏曰从穼而卨声讹为窃耳即穼式鍼切説文曰深也一曰灶突从宂从省类篇又所禁切俗谓深黒为窨穼商颂曰穼入其阻説文作按毛氏曰深也疑即穼字作无义伯温主入曰周也突则为深字之本凡夫则又取入其阻之説而撝谦乃作字智以穼无别用即是深字止有李鼎祚载晋人穼衷升菴考旧本音森智谓森深音近即是一字古人释字口齿微粗耳如今松江人森深有别否邪官从宦省秦权作古丸切説文曰吏事君从犹众也与师同意戴氏以官声古环字讹为㠯秦权文官正作吾子行非之谓为寰字夫又安知古寰官之不相通乎六书统公舍也推论古因宦省作官诗三嵗贯女石经作宦女可征古宦转擐音则转官音明矣汉张公庙碑国无灾即灾患以官有宦音此又一证也备考与精藴从环古文守字或从或作则臣通用此又一证也钟鼎有从官绾有作者秦权从各国文随取耳説文谓从省孰与从宦省乎徐曰与师同意师本象狮改作师耳师旅以统率得声率转借犹今省笔作帅为将率也午杵之原断木为杵借为子午説文五月隂气午之説甚曲所以知其为午臼之杵者从午从臼此明证也昌与切父乙鼎文作庚午鬲文作借为子午午贯错午戴氏主此伯琦撝谦俱从之子才敬甫别作为午字京山曰古午五通日中为午一纵一横之象推之或作变为午饟饷曩之原式亮切又作又有饟説文曰周人谓饷曰饟孙氏人羕切陆氏式亮切其实饷饟一字吾尚欲合曩者为向者何况饷饟乎鬲一字郎激切説文鬲鼎属实五斗二升曰象腹交文三足或作䰛汉令作又曰也象孰饪五味气出按鬲一字犹与与百不当分也亦作鬲借为阻鬲即鍑方复切无足鬲也又作别作按説文福辐葍逼副富幅匐并畐声而籀文副作作以此推之乃之变即也即香説文皀孙氏皮及切合溪曰乡从齐侯钟乡作宋君夫人鼎餗作季伯庶父郱牧其㫄皆作亦从疑此特字字象形其下讹而为匕也伯琦从之敬甫从其形而不从其音夫乌知香之为吸乃平转为入乎子方作朱王孙曰古字为一部戴侗云不可晓智以履屦从尺省屋从户广变形亦象屋上有宇而后有也尸之为主为陈亦从此生意非从尸也象人僵形故作尸祭尸从尸主义吴氏别作各处自为象形形偶相近非从尸也气为古气却利切象气起皃借为乞与之乞又转为气匃之气却讫切今作乞反以气禀之气为气而加饩黄老家又作炁子才作敬甫作标票从卑摇切説文从戴氏作从要谐声要即腰也篆象形朱氏曰古文作即肋魏吴俱从之厃即危鱼为切人在厂上危也又作又为以巳谐声犹曐之复谐以生也或曰危妃肥配皆以已为声即耎软从车欠不可解又作偄腝輭素问耎弱皆作耎又奴乱切按有濡音与耎近故多亘错皆以从耎为是説文耎而兖切郑司农説柔需之需可证六书统作扪摸一字扪莫奔切又摸字末各切扪也説文以此为摹字古无摸字即扪也音有二转故説文并收摹扪而𨽻书犹以摹勒为抚勒因规模为规橅也即掷直只治革二切投也説文搔也又作摘庄子擿玉毁珠又作掷古无掷故借提见史汉合工噐寸以彡为声士箴切唐本不从口而从几唐𤣥度林罕云古文从寸从尺推原古读如穰又读如宁凡囊襄多从之字从者示凡噐物之耳此从又寸度噐而彡则参之声也反正当为丐皆古文正字左氏反正为乏藏矢之具或曰反正为丏丏蔽矢短也郑𤣥曰四尺曰正二尺曰鹄郑説失之正居侯三分之一不可定也反正当为丐讹为乏尔正月之正为平声相传避始皇之名然正自有平声诗云不出正兮与名清成叶从行来余忍切长行也从此説文又有㢟字曰安步㢟㢟也从廴从止孙氏丑连切按书传未尝有用㢟者从巾几皆象形定作以为从巾不从几此合溪之泥也亦虎头几非虎尾乎小篆之变笔也分为五説文同音而异字凡五一曰鞠蹋鞠也匊声或作从其二曰穷理罪人也从㚔从人从言竹声或作䉅其三曰曲也省声其四曰穷也其五曰穷也䉅声与同俗又有毱皮毛丸也又有諊躹文淆乱而义不明盖説文载者汉人所分又太多事矣戼之分卯酉戼开而合也后乃别作酉酉乃酒字故用酉酒乃加水皆以为声王莽谓刘为刚金刀盖已不知矣虞翻曽论之鑮鏄之分又作鏄补各切许慎及郑氏皆以鑮为钟之大者国语则鏄细于钟鑮鏄多亘説文则以鑮为钟而鏄为田噐可见当时皆是臆解干榦之原居寒切唐本説文曰干溼之干也徐本无干字又作漧借为支干去声又作干盖古干䖍二音通唿如䖍州即贑州可证详见前凡夫不信有説文别本故谓为俗字余见他书所引説文语为今本所无者甚多凡夫自不广读书耳匕非反人卑履切襍记曰匕以桑长三尺或曰五尺少牢馈食礼左手执俎却右手执匕柄缩于俎以受于羊鼎西司马在鼎东二手执挑匕柄挹湆注于疏匕升以受尸尸却手授匕柄坐祭齐之此所谓挹湆也郑氏曰挑读如或舂或之作挑者秦人语也挑长柄可以抒物于噐者今文挑作郑氏又曰二匕皆有浅深如饭槮説文误从匕为反人又谓匕一名柶非也柶小于匕古以扱醴及䤈酱匕之类也鬯从匕象形也化则从倒人为即匜弡伯仲姞也字以支切又上声沃盥噐也有流以注水象形亦作又作秦刻石文作説文女隂也此説甚舛或当时有此方言耳伯琦亦从匜説借为词助羊者切凡夫因説文女隂遂废也字而借殹以亾为声甫切左氏曰止戈为郑夹漈曰非从止乃声也古文歌舞之舞作抚绥之抚作廊庑之庑作有无之无亦从皆以为声古文有作戊者象执戈扬盾之形有作者取习用干戈之义既曰止戈而又曰偃则复矣伯琦亦宗夹漈此説而敬甫反不从乃沾滞左传又宗子才子才好作理谈以止戈易立论也则古庑字象屋覆形古旅字人在下转王音资暇集以亡为无以亾为亾盖未知其原耳戊茂古通莫候亾遇二切父已祖匜沈子盉父戊同周姜郑樵曰戊亾抚切即字许氏中宫六甲五龙之説妄矣赵彦卫曰戊本读茂茂避唐讳读如或如务宋永亨搜採异闻録五代史梁开平时司天监言日辰内戊字请改为朱温父名诚以戊类成也按茂以戊为声诗吉日维戊与阜丑叶赵説是也魏吴作楙晟也象根柢分布形后加艹作茂鼔多分説文又有按鼓不应有二字説文于弢字又曰㞵垂饰与鼓同意盖不能自一其説从攴为是击鼓为鼓犹着衣为衣非有二字㞵乃攴之讹佳嘉入麻韵説文曰美也人部又有佳字善也古膎古牙二切盖古无佳字楚辞始有之实一字也智谓佳既有古牙切许孙何故不入麻韵六书统即嘉从匡者加礼也幺无二字説文小也象子初生之形陆机絃幺徽急注小也尔雅幺幼注豕后生者俗唿幺豚班彪论幺即今所用么么也又有幺贝亦小贝也俗讹作么丁度乃云么乃词令名有小么令幺么不同夫六么本于骰子之小㸃岂有二字之理韵㑹小补复收此説而不正之故为説破鹖冠子曰无道之君任用么么退之诗曰么么微螽斯羌乃羊声説文曰牧羊人也从羊古文按羌羊声许氏説非肃萧声转説文曰从帇在上战兢也甚牵强按歗啸萧鱐皆以肃为声诗条其歗矣与淑叶古文箫按萧与肃实同声肃转平声则合也古文从心从才老以箫萧啸皆音肃智按陆本条其啸矣即歗甸师共萧茅郑大夫云肃字或为莤莤读为缩缩酒也可证崧嵩一字孙愐徐铉合为一字者通戴侗非之不必矣説文止有崧嵩乃新附氾洍重文详里切尔雅曰水决复入为汜一曰穷渎也説文与尔雅同引诗江有汜又洍水名引诗江有洍分诗一字为两必误矣洍乃汜之重文也一二太减故时作壹贰弌弍丶冫之为主凝亦犹是也程大昌曰在颜师古时江充传固已讹大台为太壹薛宣传壹为乐而乃作壶矢可知古以壹为一智按李斯刻即有以一为壹者古取文画茂密耳以声通用左传自参以上颜子不贰过岂知后世作㭍捌玖拾欲使人难容奸伪邪隷笔以一文太减故加弋为声弍弎则从弌转仌文亦减故加水作冰而加疑作凝丶文太减故通用主而加水作注今长笺必用为注字用为主字泥矣如仌笔陵切徐传説文必以冰为凝故张且读李阳冰为佞字宣和谱阳冰字少温其为氷明矣张孟竒曰仌于隷楷不能独成文故后人加水别之凝之从仌从水无义当从今文智谓六书之道知其原而以适用为主非谓后人必无当也亖呬通用四即道书吹唿吸呬之呬从口从八作张平子怬河林之蓁蓁注怬息也与呬同盖古以一二三亖为文四乃呬也胡一桂书三亖字作或以四为呬而为数古盖通用后乃分之按月表中土之音满一音一名或兼二名而数目自十后十一二十一悉以二音三音唿一数于文尤难谐协乃用单字易之如卄之为入卅之为飒册之为昔皕之为秘原有幷字即卆虽非数名亦妙有适合然不全耳因于字类求其相近可假借者编成一百诵注记筭乃易易也太西氏十字皆只一画作不烦两笔亦取其简便耳刕乃诸家新造诸家字书皆造一刕字音𠢐郑渔仲曰列也又作又作茘珕从刕协勰从劦説文有劦无刕故茘珕不得其声故曰𠞰券从刀智按荔从力耳且曰荔子非刀不割尤为牵强如颿之风不叶而凡叶故又作帆至凤之以则建类也建类者弍凰之类也贯休曰书家作字省文如鳯皇鸳央庙郎下一字俱省其例起于六书建类如弌字以弋声而弍弎非声以弌为建类凤从凡声而凰非凡声以凤为建类也汉隷随笔之异隷释所载急就章曰自三苍滂喜亡小学不絶如线字书行于今者篇莫加于类篇韵莫善于集韵所载𨽻古以石刻校之则攟摭尚多脱畧隷法皆以悠作此碑又省作悠稽之篇韵咸无焉聊因论此拟急就之一章云滂喜昘世异载禹陈鲁戋暴䟭夒吕礼垂偄显霜露庆血犠涤䄢鸠麟边通䢫出凡此之类皆非假借字书所不应弃蔡伯喈奉熹平之诏列鸿都之碑晚学咸所取正未尝一字好竒也如前急就虽曰汉人典刑亦石经之所不取今之学者事不师古乃縁手随笔变㸃画偏㫄以取新尚怪为能闲有所据不过魏晋以后字体尔此膏肓之疾也𢎞农太守张君碑释文曰汉人用字有假借者有通用者有竒古者有变易偏㫄及减省者隷释皆已表出其间㸃画小异寻之而可识者皆不复释如此碑农上安西之类是也颜之推论揖下无耳鼔外设皮离则配禹皐分泽外咸以世俗为非今𨽻字皆然盖各是一家之书不可拘以古法也其详已类之𨽻韵略举数字于此平声则灵通上声则秉去声则裔入声则属凡巍字山皆在下魏字却有山在上者惟字皆从心独尚书维字从纟尔智以永叔集古时记异文如识方锢辞隤纳乡之类宗资宋均且合为一非子扉子定是秦先南丰㫄考曲红李翕仌证亖之説束观论定文参任𦙍王纯州辅成阳仲定之实广川致辩孙饶高朕漯圏禄自亮矜寡乃宪既延之故洪景伯所释尤详而文征仲尚言荡隂张君碑金石隷释皆无其文升菴言鲁峻碑隂欧赵洪皆未收入以余所见有之或是宋元人倣古耳至如堕泪碑潜作潜逮作逯冦作众作寅作大歴扶风夫子庿碑子作唐作游作曹作碧落寺碑尤尚古僻皆后人追放前迹多有取法竒矫而失其本指者自泰山之以隔为融吾即以不信矣况后来者乎周时列国各有造书秦并天下但令从秦篆而已李斯之法行于世书碑之事自有任之者何所见为斯自书邪少温僻古故作惊服言耳岂有李斯之学而偏借隔为融者乎余故録此二则使人知分隷之变大槩如此万勿采以行文也通雅卷二通雅卷三钦定四库全书通雅卷三明方以智撰释诂执礼乃蓺礼也论语诗书执礼传者云礼独言执者以人所执守而言似费分疏陆文裕公曰即埶字埶艺古通用所谓游于艺也执礼之文无再见况子不语怪力乱神与此章亘相发各是四者古称六经亦谓之六艺此之雅言或是诗书礼乐耳盖易具性命子所罕言乐一埶也故又曰成于乐智按説文埶种也从坴引诗曰我埶黍稷鱼祭切王子侯表宛朐侯埶师古曰埶音艺鲁公倣右军东方朔碑改作艺以此益确文裕之言敬甫作埶注疏本作子所雅言诗书执礼皆雅音也注孔郑曰读先生典法必正言其音其义乃全不可有所避讳掲衷熙曰记者盖谓诗书执礼皆雅常之言故夫子亦雅常言之固实即故实固籍即故籍或曰故志或曰故事楚语庄王使士亹傅太子葴问于申叔时曰敎之故志周语樊穆仲曰鲁侯事行刑必问于遗训而咨于故实史世家作固实赵牛赞谏曰国有固籍兵有常经晋士伯曰吾视诸故府檀弓曰夫鲁有初注初谓故事也魏相传甚称上意好观汉故事及便宜章奏晁错传为太常掌故应劭曰主故事侯霸张纯郭贺皆以晓习故事称野同録曰用虚于实即事显理此治心之薪火也感而遂通天下之故子舆曰茍求其故此故之原雅故雅言训故也尔雅者藏逺于迩而以深厚训之也孟坚叙传曰函雅故通古今张晏曰包含雅训之故也管子曰圣人博闻多见蓄道以待物知其故乃不惑心必函外以为内本通而两忘也申公为鲁故韩婴为韩故皆训故也通作诂尔雅第一篇曰释诂尔迩也雅正也常也子思所谓训词深厚也薫化其燥而逺鄙倍也史迁首提雅驯知言哉邝氏曰雅者昜宐一之音也故者古文也乌雅通转而一与五之通声可知其原矣诗説大小疋即雅正也戴周魏吴故从古乆説文从攴故使为也古乆不已复乎诅楚文乆湫即古湫或合乆古以成篆隷从古文许氏増故耳説文古故也徐曰十口所传是前言也则古已函诂义而故乃故也即旧字在今连用可用训故单用则尔雅之诂正矣凡夫且以叶为古智按叶从日作旪见汉五行志省作叶耳古文古字朱氏以为鼔象建鼓之形加古谐声按即固离经者丽经而时习也离辞者学文而摛词也句度者句也倍文者背书也通而声之曰诵睦于物而熟之曰读日月为易四时和于春秋礼本大一而丽器曰礼象乐在曰乐持志曰诗笔着曰书学记离经辩句谓丽于六经使时习之先辩其句读也徐邈音豆马融察度于句投丁度作句皇甫茂正云读书未知句度下视服杜度即读所谓句心也大司乐注曰兴于诗者以善物喻善事道以书者言古以剀今也倍文曰讽以声节之曰诵发曰言达述曰语疏曰倍文者谓不开读之诵亦背文又加吟咏如文王世子春诵智按倍背古通柴氏曰诵从通省古睦字音育声通于诵縁熟于读也敎学详前邝氏曰顺双手而日月相循曰习犹学之爻也元邓锜曰习坎从二月一日作讹为羽表月有明暗而日统之习伏众神所谓继明而享其不习也郑厚曰包为易此变易不易本恉也虞翻主汉儒日月为易凡夫谓伯琦改已陋而定主蜥蜴羲自画卦不能命一易字乎礼运曰本于大一故古作礼礼取文茂耳即噐是道履其体理也乐象形好乐悦乐中和之生机成于乐也志所之而时持之曰诗聿即笔説文书着也璇玑铃曰书如也如其心也春熏也秋揫也生杀仁义用二贞一表冬夏酷寒暑之日少而春秋和平之用多也姚义曰春秋断物志定而后及也恐人尅刻也易以知命而后及也恐人𤣥虚也故藏罕言于雅言而诗尤易兴书先释诂三物一贯六深自造矣史记属书离辞犹属文攡藻也子云作攡古丽即丽潜草曰火丽薪而用其光安于灶而享其熟物之功心物交格而享其通所谓丽正丽泽也用在继明分辩之所谓攡也以斯文藏性天圣人所以大畜古今之神而安万世之灶乎隽永者味㫖也蒯通着书八十一篇曰隽永説文曰隽肥肉也从弓以射佳曰隽永言其味长也许冲曰达神恉得㫖而甘别加从心也按隽是鸟尾象形从弓凿矣陆羽茶经其第一者为隽永又为姓汉有隽不疑隽舍又地名下隽属长沙今辰州沅陵县并昌之崇阳通城皆下隽地也颜师古于隽不疑传音徂兖反于蒯通传音字兖反其声近翦俗读俊者固非读忝者亦未正也公羊曰得隽曰克今本为㒞隽与俊通子峻切别作㒞传曰壶何为焉其以中㒞也后汉朱隽字公伟今通鑑书作儁加山者譌耳巂戸圭切而越巂则音髓此合溪所以复附将遂切于隽也王子侯表柳康侯无音当是隽字智细思説文进从蔺省则蔺从谁乎盖从隽省声也古当读俊翦随读耳隽有翦音犹平有便音甄有坚音竣有全音也试问狻猊何以音酸鵕䴊何以音俊乎盖古夂音随象形孙氏音上声夋从之转而为俊梭酸竣四音汉人注书偶以方言注之后人别无所考遂据为定案既知其原委仍之可也曰比辑曰整比曰雠比皆谓雠对排比而缀辑之也儒林传公孙𢎞比辑其义唐志𤣥宗命马懐素禇无量曰内库篇卷错乱卿为朕排比乃敕于东都干元殿东箱部彚整比开元八命元行冲整比羣书宋咸平元诏朱昂杜镐与刘承珪整比三馆秘阁书籍陆鲁望雠比勤勤比辑整比旧皆去声犹字栉句比之比高诱序淮南言朝晡事毕比方注解则音上声按后汉东观雠校注雠对也则比亦对也辑又与楫揖集缉通用如汉辑濯令即楫櫂儿寛传统楫羣元注楫辑集三字同诗揖揖即缉缉史记注以揖志为辑京山积集竝通攈摭采获也或作摭攟拓捃摭通作捃拾刑法志萧何攈摭秦法注攈九问反摭之石反孙愐与捃字同收入问韵音居运切攈又作攟与捃皆一字史记表捃摭春秋蓺文志杨仆捃摭遗纪奏兵録范冉捃拾自资韵㑹引刑法志作摭集韵曰摭古作摕本作拓唐书用攟拓一作拾柴氏以古庶作也夏侯建左右采获淮南聘善易九人从之采获履曰犹采掇掎摭而得也采从爪木俗加手分占分其所口占也汉陈遵口占书増韵曰隠度其辞口以授人曰口占与流民自占之占同音皆章艳切去声唐王剧当五王出阁剧召五吏分占其辞粲然东汉虞延占拜可观谓拜起致词有仪度也唐张荐字孝举占对详敏三使絶域源干曜占对有序苏颋于后阁口所占授隂氏分占占拜皆收入平声或曰五吏分占分其口占而书之也青史言汗青也蓺文志有青史子五十七篇风俗通引青史子书大戴礼保傅篇青史氏之记曰古者胎教隋志有梁青史子一卷文心雕龙云青史曲缀于街谈新书载青史氏言就于蒌室一则即胎教之文也古者杀竹青以成文曰汗青以削刀书之元美曰汗灸去其汗故不蠧此青史所由名也北史言刘向受诏校书每一书竟辄言臣向书长水校尉臣恭书太常博士书中外书合若干本以相比较然后杀青列子定着八篇或字误以尽为进以贤为形及在新书有栈校雠从中书已定以杀青书风俗通曰刘向典校书籍皆先书竹为易刋定可缮冩者以上素也吴祐传父恢欲杀青简写经书祐谏止注谓汗青孔子韦编三絶颜渊鐡镝三折皆指竹书扬雄鈆椠亦书竹板者也曰流别曰种别言区别其流裔也挚虞撰古今文章类聚区分为三十卷名曰流别集隋志总集类文章流别等一百七部二千二百十三卷谢混流别本十二卷孔甯续流别三卷自刘子政有别録歆乃集六艺羣书种别为七略言各种分别也孟坚曰亦六经之支与流裔遂有流别之称唐集库分为三曰楚辞曰别集曰总集子厚但以为文有二道着述者流比兴者流汪藻曰左屈稍与经分至后世流别而为六也去经愈逺矣闲编言闲厠而编之也楚元王传后载歆责让博士书言孝成帝陈发秘藏校理旧文得此三事以考学官所传经或脱简传或闲编师古曰脱简遗失也闲古苋反闲编谓旧编烂絶前后错乱也智按古但有闲后人増间因闲厠其间遂为去声淹中佚礼也稷下书天口骈也北史云淹中稷下八儒三墨之异汉书礼古经出鲁淹中苏林曰里名智谓即弇中哀十四失道于弇中注狭路也论衡谓宣帝时河内女子壊老屋得佚礼即刘歆所欲逸礼也道家田子二十五篇名骈游稷下号天口骈吕览作陈骈盖古田陈通音或曰华严柂茶字母第九韵兹列可证连丛孔臧续孔丛子也以为孔甲盘盂非矣邯郸书目曰孔丛子一名盘盂取事杂也嘉祐四年宋咸上注赐三品服子止云孔鲋撰孔臧以所着与书谓之连丛汉志儒家杂家各载之又云鲋或名甲而田蚡学盘盂书注应劭曰黄帝史孔甲铭也文选注引七略云盘盂书黄帝史孔甲为之而人遂以附㑹孔丛子直斋言其记问篇子思与孔子问荅孟子言鲁缪公与子思同时则孔子没且七十年矣元瑞谓孔氏子孙杂记其先世之言行也宋景濓因咸注而以为咸伪作又疑之太过矣伯鱼卒在孔子前则子思无不见孔子者史记表不足信也中黄子慕黄帝问道于中黄之名也伯厚载书目唐严从撰中黄子三卷开元中着作郎按抱朴子言黄帝到青丘见紫府先生见中黄子受九品之方水经注引作九加之方严从慕此名耳聱隅子因聱书而作也聱隅子歔欷琐微论十卷晁氏曰黄晞撰序曰聱隅者枿物之名智考晞蜀人嘉祐韩琦荐为太学助教又按唐沈颜有聱书十卷説文聱不听也五交切退之用诘曲聱牙类书始于皇览通考类书始于梁元帝同姓名録晁氏曰齐梁喜征事类书之起当在此时智按唐志类事之书始于皇览而直斋止于祖珽李征撰修文殿御览不引前有皇览类苑徧略等书则世已无其书皆并合入新编内矣考魏志刘劭传黄初中受诏集羣书以类相从号皇览魏略云常侍王象撰八百余万字隋志杂家皇览百二十卷缪卜等撰何承天徐爰合之萧抄之而史记注皇览记先代冡墓是魏人王象缪袭等撰则当时亦止就修文御览等书引用未及核其全书也宋李昉等太平御览杨亿等册府元龟各千卷然御览之类见一字相同则连引之而本类之应有者反不载于杂书多引而见正史与注疏中者徃徃遗漏册府爱抄文章三十一部千一百四门各序尚有可观者近时永乐大典洪洲云命解缙纂集初名文献大成复命姚广孝刘季箎等征四方宿儒増辑二万二千九百卷仁寳曰胡广王洪等辑大典目録六十卷其表文载蟫精隽中盖创见书也𢎞治中曽重抄之今散失矣履按永乐大典藏于文楼嘉靖中火上亟命捄得免复命儒臣摹抄隆庆元始竟万厯中因三殿火书遂亡成相助力之歌也荀子有成相三章相者助也举重劝力以申其邪许嘘喻之声也史所谓五羖大夫死而舂者不相杵是已淮南王有成相篇汉艺文志有成相杂辞十一篇正如荀卿之説託此以讽谕也东坡志林曰不解成相为何语乃引及治乐以相讯也此大误矣乐记治乐以相讯疾以雅相与雅皆二乐噐相以糠实其中佹诗盖谲谏之意也荀子曰天下不治请陈佹诗佹即诡诡谲其词以为讽也僖九年晋侯诡诸卒左氏作佹诸公谷作诡李百药佹得不死相如连卷欐佹犹考工之葘爪不相佹也皆与诡同方子谦小补失载佹诗亦不知佹即诡字周礼大司乐大傀异烖言大怪也傀刘音诡盖从鬼当先有诡音后转为怪屏风格词头式也汉帝令相如视草唐以后除命皆有词头其制敕有底有宣有案详书札类博物志太原以北生屏风草依岸而生故帖旧文属稿者曰屏风草履按别録屏风草即防风东轩笔録曰人言陶谷宣力太祖有葫芦之诮周必大玉堂杂记值未详其体院吏必以片纸録旧作谓之屏风儿何子元曰此所谓葫芦様邪人以屏风语为纳被祭鱼比者非障车文却扇诗皆催妆也柯古言北朝婚礼设青芦夫家领百余人挟车唿新妇子催出来唐遂有催妆之语中宗时守嵗以乳媪配窦从一令诵却扇诗数首三省曰即催妆诗李义山代董秀才却扇诗云莫将画扇出帷来此中须教桂花开孟竒言唐天祐中南平王钟傅女适江夏杜洪子时又昏暝令人走乞障车文于汤篔篔命小吏四人执纸倚马而成即催妆也何论试题也宋韵略载进士所习有何论一首陆务观云施肩吾及第敕亦列其所习何论一首何论者如三杰佐汉孰优四科取士何先智谓如今吏部考假之类假如者设为赵甲钱乙之事而判之竒侅一作竒胲竒咳竒賌兼垓兼晐胲存皆以兼该义也賌犹该也庄子胲而存言该备也汉艺文志有五音竒胲用兵二十三卷五音竒胲刑徳二十一卷淮南子兵略训明于星辰日月之运刑徳竒胲之数注竒賌竒秘非常术也史记仓公传教唐安以竒咳即竒胲盖谓竒秘兼賌也説文侅竒侅非常也垓曰兼垓晐曰兼胲而该曰军中约也读若心中满该故凡夫用兼晐虚舟子曰漆园寓言游心归于极物而止西干本藏表法而滑疑以护其神非大竒咳邪遣放消心知则不惑流演轨革易占也卦影图占也子止言周易流演五卷唐道士成𤣥英撰演九宫直月日或曰释仁英撰又易轨一卷伪蜀蒲干贯撰专言流演智谓本于京君明随有逆刺唐有错卦即其书也元祐八高丽进书有京氏周易占十卷伯厚以为即隋志之占十二卷也景迂曰前是小王变四千九十六卦后有管辂定干之轨七百六卦复有入坤之轨六百七十二知之者可以语邵子三易矣智按伯厚言焦小黄盖汉书焦赣补小黄令举最当迁増秩畱卒于小黄汉陈畱郡有小黄外黄县晁氏未必讹今吴中刻易传皆讹作小王以土语黄王不分也京管以来遂行轨革之説孟竒以分野犹轨革之分爻通考火珠林一卷即京氏法轨革之道又有卦影东坡志林曰费孝先言得之睂山老人壊一竹牀书定年月当壊遂师之老人授以易轨革卦影东轩笔録曰孝先常为李璋作卦影为五鳯五图后验独王平甫不喜曰卦影验于事后何足问邪今推背图之类也李筌传骊山老母之言百言演道百言演法百言演术此所传隂符元义也春秋有演孔图宋五行志言刘向广演洪范皆因大衍而流为此名聿斯星算家言也宋史蓺文志有都利聿斯经四门经陈振孙曰唐待诏陈用辅撰聿斯歌青罗布衣王希明撰贵与未判原委按唐志都门聿斯经二卷本梵书唐贞元初有都利术士李弥干至京推十一星行厯知人命贵贱陈辅修之即文殊所説宿曜经宋楚衍刘熙古皆明聿斯説珞琭三命吕才言本季主而李虚中论之晁氏曰小运本説文空亡本史记丛辰日苑有自来矣人溺祸福反不安命圣人在隂阳中能转隂阳所贵知命岂指此哉俗餬口而已旋式抱隂阳式法也灵棋经棋即占局之棋也罗经本㫄罗也方圆图大式也日者传旋式正棊周礼太史抱天时郑司农云抱式以知天时蓺文志有羡门式法隋志有黄帝式经三十六用一卷唐李鼎祚有连珠明镜式经唐六典三式曰雷公太一六壬其局以枫木为天枣心为地刻十二神下布十二辰月令正义按隂阳式法梁元帝洞林序曰羡门五将韩终六壬后汉高彪传太一五将三门注太一式今之所谓三式则太一竒门六壬也通考灵棋经东方朔撰又云张良刘安晋颜幼明宋何承天注唐李逺叙曰棋者即旋式正棊之棊也南史载灵棋经之繇罗经亦式也所谓㫄罗日月星辰也河洛方圆图非太式乎潜草曰神无方准不乱环中四旋㫄罗本具洪范向威征纪稽疑易示吉㓙贞胜因济平时以静正通神明而问则受命如向物物皆蓍龟也触其端机何思何虑须信心自本灵诚自不爽末世捷术绐人而汨陈矣万毕言万灋毕于此也唐志淮南正万毕术一卷龟䇿传禇先生云臣为即时见万毕石朱方此即汉之䢣兴轻举倒景黄冶淖溺五仓之术也厚斋曰唐隂阳家有王灿吕才二家他如白泽图黄帝集灵王须臾淮南万毕周宣占梦咸着于篇潜草曰刘向献黄冶而下狱退之戒服食而毙于硫何如范文正却化金东坡勘破致梦之黄衣邪岐黄曰内经言身内也内业篇言大道也内景者黄庭之义疏也灵素今号内经管子内业篇专言道故詹以元谓老子出于管子智按汉志别有内业篇盖古有是书而管老取之乎六一题跋曰黄庭经永和中刻石世传右军书而笔法非右军今道藏别有三十六章曰内景而谓此一篇为外景盖内景者乃此一篇之义疏也流俗有中景尤为繁杂余一本得于殿中丞裴造者周益公题向芗林家藏曰山谷书南华玉篇即内景也后汉方技言内学为秘术谶纬之事今日内事专指容成等术惪曰儒合内外而出世小乘扫外重内故曰内典关尹曰圣人知内外之本合故或言内或言外玉帐兵书也斗击厌胜之方也子美送严入朝云空畱玉帐术愁杀锦城人王洙云兵书也智按唐蓺文志有金匮绛囊玉帐经一卷笔乘按颜之推观我云守金城之汤池转绛宫之玉帐又袁㔬遁甲专征云或倚直使之游宫或居贵神之玉帐玉帐乃兵家厌胜之方出于黄帝遁甲以月建前三取之如正月建寅则已为玉帐李白司马将军歌身居玉帐临河魁戍为河魁谓玉帐在戍也汉志曰推刑徳顺斗击因五胜智按厯谓冬至斗建曰斗分戍为河魁斗魁所抵也此即斗击之説接要即捷要魏纪注抄集诸家兵法名曰接要接与捷通郑伯捷公羊作接可证黄伯思校雠师春非杜预所言之师春也黄长睿校雠师春五篇乃汲篆古文杜预言别有一卷集老氏卜筮事而伯思所见全异纪诸国世次及十二公嵗星所在并律吕谥法等末乃书易象变卦则预所见非全书也师春乃钞集人名也其书䜌乃宋景公名与宋公䜌餗鼎合谓是西晋人集録元瑞曰伯思説与通考陈氏説同然纪年即今冠以竹书者而黄以师春当之亦大卤莽矣智按升菴所称琐语亦不得见不过所引数条此师春一卷何以独全杜预所见或尚是真伯思所见则后人附之者琐语固妄生封缴书可知也自周末至晋歴年近六百安得竹简无恙邪鸡次之典乃离次之典也楚䇿昭王反郢五官失法蒙谷献鸡次之典而百姓治注一作离次之典当以离次为正古离犹丽也次次第也一曰书有畔官离次因法治之遂为书名诺皋有三説夷坚之支甲支癸犹续俎之支动支植也天咫玉格壶史贝编亦犹金海玉海甘树萱金荃兰畹也吴曽言姚寛以左传献子诺巫皋事晁伯道谈助云取寄生木咒曰诺皋能隠形抱朴子言诺皋太隂名见遁甲经陶九成言续集有支动支植因悟干支之支夷坚志有支甲支癸正取此也成式篇名天咫玉格壶史贝编皆名造语宋人多骇其称按天咫言七曜事玉格言玉检事壶史言道术贝编言释门梁帝撰金海张融撰玉海朱遵度丽藻三曰玉海九流应麟效之李商隠作甘子言悦口也温飞卿词名金荃荃荪也元好问诗金荃怨曲兰畹词唐人词曲集名兰畹如王铚树萱録设怪以忘忧耳唐刘餗乐府解题曰淮南大山小山犹诗之大雅小雅也而高濮阳谓为人名按既云安与苏飞李尚左吴田由雷被毛被伍被晋昌八人则八公指此矣大山小山或是篇名如支甲支癸之类未可知也秘辛犹令丙也令丙犹令甲令乙也汉秘辛一卷亦以次第名唐之甲厯则奏钞底案也樊南甲乙集则李义山之四六也丛书甲乙丙丁则陆鲁望之泽集也江东生甲乙集则罗昭谏之诗也丁卯集许浑诗也浑居丁卯桥而名荀勗因郑黙中经㪅着新簿即分甲乙丙丁伯厚载景部丁部此唐讳丙也北史孙惠蔚依卢㫤撰者即北魏甲乙新録也宋以甲乙名书者多齐谐即庄夷坚即列齐谐夷坚皆古志怪之名后人或作续齐谐説洪迈遂作夷坚志胡元瑞曰志怪小説率以祖齐谐夷坚然齐谐即庄夷坚即列升菴言张华作博物志汉前已有博物记元瑞因类书有载博物记言魏郭后事证非汉人夫安知汉前不㪅有博物记邪茂先续之耳李石又续之如广客谈通本辍耕録皆钞之赞宁物类相感志十卷説郛载一卷曰东坡着今见曹明仲格古要论全抄之脞説犹丛谈也目丛脞之语也揣篇摩篇附㑹苏秦摩燕乌者也捭阖讹为押阖越絶疑传越纽揣摩通作揣靡小説家或曰樷谈或曰脞説许慎引丛徐铉作脞从目智按脞为肉之纷脞从目反曲鬼谷子有揣篇摩篇捭阖篇人或信苏秦揣摩本此鬼谷即鬼庾区曽知为无是公乎伪作者因秦揣摩成而附㑹耳前人四六曰谁传洞歴懒解王鈇押阖不借聊苍圉弋难拘坚白空藏越纽之姓字何论驾辩之宫商且隠栎园闲抄朮序按七畧纵横家有聊苍一篇晏子有圉弋篇鹖冠子有王鈇近迭篇论衡引周长生洞厯十卷记故事或以为赵晔神渊张衡算罔之类非也越纽即越絶升菴曽言之而元瑞驳之其实絶纽文近大招伏戏驾辩楚劳商只注伏羲造瑟始造此曲皮日休诗白月半忩抄朮序道藏有紫微夫人撰朮序巵言据之押阖袭用乆矣智按乃捭阖之讹排而夺之阖而闭之也副冩谓副书也文选家有副书指班斿传赐以秘书之副春官内掌书王命遂贰之注康成曰副写藏之今称正本副本廋辞讔喻谓隠书也离合诗井谜商灯其流也晋语有秦客廋辞于朝注廋隠也新序曰齐宣王发隠书而读之东方朔曰乃与为𨼆耳汉志有隠书十八篇吕审应篇成公贾之讔喻高注曰讔语刘勰曰讔者隠也还社喻井叔仪歌佩玉伍举言大鸟齐客言海鱼庄姬託龙尾臧文书羊裘皆隠也吴虎臣言廋辞起于春秋传范子廋辞于朝东坡和王定国诗巧语屡曽遭薏苡廋词聊复託芎穷宋康时歙人汪东叟若海游张叔夜幕作麟书亦廋辞也胡元瑞以隠书为隠士之书非矣孔融作离合诗曹娥碑隂八字叅同契后序与越絶书隠袁康吴平皆后汉人伎俩也此后如大明寺壁东坡砚盖遂为商谜灯牌矣谜见玉篇鲍照有井谜京师记有商灯皆隠语也智按曹娥上虞人旧説曹孟徳不及杨修三十里孙权据越曹何以至因杨修知鸡肋而附㑹耳或曰榻碑也解此等事别有机颕非关博学郑钦悦之解钟山铭新唐书采小説而载之商洛隠者非创名乎沈存中尝谓李嗣真车一铎求得砧石者妄也张率㪅叩润州玉磬而东掘应闰者欺也一人传虚众人传实㑹稡㑹蕞其语本于㑹最转为㑹撮櫽栝言隠括也或作马永卿曰郑䖍着书目为㑹粹老杜哀台州司户诗云荟蕞何技痒后人乃误唿为㑹粹智按古有此语霁韵入泰韵庄子项椎为㑹撮音转入声谓其㑹撮而起也䖍之书名则本尔雅序云㑹稡旧説刘向别録曰铎椒抄撮八卷授虞卿三国志桓范抄撮汉书刘之遴亦言撮搜犹之㑹稡也字本作萃䖍本传苏源明名其书为㑹稡柴氏曰㑹撮合音为括因有隠括荀子櫽括之侧多曲本揉邪者为櫽正方者曰括故今祖构编书家亦曰櫽括成书后汉邓训传考量隠括魏书张吾贵传隠括两家异同即櫽栝凡论文曰删拾曰采掇曰钩䤨曰刋落皆喻言也士安所云祖构以匠喻士衡所云警䇿以马喻也崖穴喻深隠也鞶悦喻表饰也扬子曰学者绣其鞶悦犹相如之言合纂组也后汉儒林赞曰繁其章条穿求崖穴犹子干之言囘穴也子长曰欲自彫琢即琱篆盐鐡论画脂镂冰关尹曰吹影镂尘言凿空也因客泥升菴讥窈窕为宫室非为女容故举此以解之又按括篆以骚之末用乱用歌或用讯或用谇或用叹字曰文行文曰言成篇曰章然古可通也屈原用乱曰贾生用谇曰史记作讯曰刘向用叹曰此犹章句论解之家在汉曰故曰林曰微曰笺曰注曰疏曰解曰通然后人各以意名书千百其变而楚词尚守此数法歴至今日三李杨王无别创者其曰永言之道近于性情乎国语指那颂卒章为乱辞摘小宛首章为篇目左传所引数章之末谓之卒章一章之末句亦谓之卒章一句谓之一言一字亦谓之一言盖古人不拘也连珠始于韩子文章辩体连珠体陆机演之陈证黄芳刘祥梁帝谢灵运皆作未知所始北史李先传魏帝召先读韩子二十二篇任彦升文章縁起谓连珠之名始于扬雄非也沈约刘勰皆言雄始韩子比事初此名而组织短章之体则子云也勰曰雄覃思文阁碎文琐语笔为连珠是可想已三辅决録注赵岐拟前代连珠之书四十章上之韩説奏连珠蔡邕𫝊毅刘珍皆着连珠汉时已盛人止见文选演连珠而定体耳或作聨珠窦氏聨珠集则诗也五窦之父叔向字遗直左拾遗出为潥水令唐书称其以诗自名诗苑类格上官仪云萧萧赫赫为连珠对二十四名诗之流也十二体博学宏辞之科也二十体林衡鉴所析也三十六体俪偶之体也元稹乐府古题序诗之流为二十四名曰曰颂曰铭曰赞曰文曰诔曰箴曰诗曰行曰咏曰吟曰题曰怨曰叹曰章曰篇曰操曰引曰谣曰讴曰歌曰曲曰词曰调博学宏辞十二体曰制曰诰曰诏曰表曰露布曰檄曰箴曰铭曰记曰赞曰颂曰序范文正公林衡鑑析二十门分其体势如叙事纪功假象体物㫄喻双关之类是也李之仪姑溪集以过对语为律半格唐书用俪偶相夸号三十六体以李商隠温庭筠段成式三人皆行第十六金銮密记唐翰林学士入院试文曰五题谓诗制书批答也蓺文志杜元颖五题一卷歇后影略尊题建除百一宫体香奁皆因体而名也鲍明逺有建除诗号建除体应璩有百一诗号百一体宫体起于徐摛和凝作香奁托名韩偓而弱侯犹为偓惜则王建宫词赵与峕何复为沾沾十诗邪元和体长庆体则以号名也渊明诗再喜见友于杜亦用之到荩传得毋假手于贻厥乎六朝用盇各则百之语皆歇后也郑棨特以歇后诗名耳当时应乆有此语贾岛有影略句韩退之喜之韵语阳秋曰作文强此弱彼谓之尊题钟常侍诗品嵇康良有凿裁司空表圣言贾岛附于寒澁因徐彦伯之澁体也谓其不流便耳流便言清便也任昉传用事过多不得流便世説言洮洮清便言洮汰世故而清且便也严羽仪卿曰玉台体因徐陵所序玉台集之纎艳而名西崑体即温李及本朝杨刘诸公而名又谓文选古诗为选体七言句句一韵者柏梁体起汉也八病之外又有折腰聫句辘轳又有退韵囘文反覆扇对探题诗格固多杜云或㸔翡翠兰苕上未掣鲸鱼碧海中真能诗者岂斤斤此乎险诨覆窠犹曼倩之口谐少孺之笑也杨诗品云吴均诗秋风泷白水鴈足印黄沙为沈约所笑唐人以此为险诨句太平广记有伊风子诗时谓之覆窠体犹云打油也杜公谓之俳谐体唐人有张打油北梦琐言有胡钉铰诗书不尽信明其理事文气时变而无逃矣矞宇嵬琐謑髁弔诡各视其才不为所惑可也渊明叹六籍无一亲敢轻议乎梅鷟之驳古文尚书安石之废麟经永叔不信文言杨简且疑系词不必矣周末文胜诸子各造一竒即托者亦可观汉出之七十二纬则无足取因仲尼倾盖有子华因柱史出关有尹喜鬻文鹖冠之类徃徃而然葛洪之托刘歆卫元嵩之托苏源明赵蕤之托关朗庆虬之托相如又奚似何法盛之于郗绍宋齐邱之于谭峭邪元瑞谓王士元补庚桑而元美不知也王袆言吾子行作乗梼杌与晏子相似元瑞亦未之知也智以为俶诡连犿各出于才不能忍知其隠劣而显胜不为所惑斯已矣亦视其有开必先之理事何者实长耳不必概以阮逸毛渐宋咸孙定戴师愈李筌一例而谳也于忽操是王禹偁拟作宋文粹载之亦犹苏妻答诗李陵答书也人生而静四语升菴谓出鬻子岂知子书摭礼记乎文言四语永叔谓先见于穆姜岂知传取文言措笔乎王铚信之作龙城録托名于柳犹杜註之托名于苏也周辉所得之碌即魏泰托名圣俞之碧云騢也李徳裕门人作周秦行纪以构竒章有之乎大抵小説可一览而置之其志怪频袭者尤无谓洪何必夷坚胡何必集异苑邪搆虚惊愚刘知几早叹之矣矞宇嵬琐荀子之非诸子也矞谲也宇大言也嵬竒怪也琐细也庄子言弔谲犹钓竒也慎到謑髁謑言诙谐也髁言炙毂輠之滑也参云理本易简尽于圣经事则宜详后世尤贵辩当而攷究之家水落石出于已甚劳后学有益此其功苦岂与冒虚者搆词者较难易哉天地律歴质测其故医药小学别纪存野要非㑹通者亦不能也咏歌题跋陶情自娱足矣至于淫狂诡诞叠架相袭絶无竒也何不以雅驯为至乐七略七志七録相因荀勗始为四部而后因之刘歆七略首曰辑略曰六艺曰诸子曰诗曰兵书曰术数曰方术王俭七志一经典二诸子三文翰四军书五隂阳六术艺七图谱及佛道二家名七而九又作九篇条列阮孝绪七録一经典二纪传三子兵四文集五伎术六佛七道魏荀勗始因郑黙中经为新簿分四部甲六艺小学乙诸子兵术丙史记皇览丁诗图赞至唐而史居子上次经佛老附子而终之以集定为四库元载当国増为十二库仍四部也宋相沿袭景徳二龙图阁下列六阁则四部加天文图画也郑氏通志略十二类一经二礼三乐四小学五史六子七星数八五行九艺术十医十一类书十二文又总天下古今书籍为羣玉㑹记三十卷又作求书阙记七卷外记十卷今马氏通考竝遗此数名马氏于经籍分四部经十二类一易二书三诗四礼五春秋六论语七孟子八孝经九乐十䜟纬十一仪注十二小学史十三类一正史二编秊三起居四杂史五传记六故事七职官八地理九刑法十时令十一谱録十二史钞十三史评子二十类一儒二道三法四名五墨六纵横七杂家八小説九农十天文十一歴算十二五行十三占筮十四刑法十五兵十六医十七神仙十八佛十九类书二十杂艺集四类一别二诗三歌四总集藏书家皆四部法而献臣邯郸图书志于四部外又増四焉共成十志莆田郑寅仍为七録又按陆子渊目一曰经二曰性理书三曰史四曰古书五曰子六曰文七曰诗八曰类书九曰杂史十曰诸志十一曰韵书十二曰小学医药十三曰杂流又特为一録以次宸章目曰制书西汉三万三千九十卷东汉万三千二百六十九卷晋二万九千九百四十五卷东晋三千一十四卷孝増益三万余卷刘宋四千五百八十二卷隋志以为六万齐万五千七十四卷永明増益万八千一卷梁二万三千百六卷梁晋通増集三万余卷隋志万五千大业中三万七千唐开元中八万二千三百八十四卷开成中五万六千四百余宋庆厯中三万六百六十九淳熙中四万四千八十六桓谭新论言汉梁子初杨子林手録万卷梁任昉四万唐苏弁二万李泌三万皆存总目而阮孝绪之四万类例足征宋世家藏各目俱不见惟尤延之遂初堂目今传若説郛节本则寥寥矣李淑二万三千三百八十田镐三万晁陈二目最善见马氏书晁氏二万四千五百南阳井度传録蜀中书甚富举以与公遂作读书志周密谓陈直斋宦中得五姓之书乃能至五万一千八十卷又言前代杜兼万卷韦述二万卷吴兢西斋万三千四百周密家亦有四万濮安懿王之子宗绰蓄书七万卷南都王仲四万三千余曽南丰及李氏山房亦一二万叶少藴之十万复也近来藏书家大约不过五万上下今时刋本多但有其资亦易集也因撮其数于此令后人一览而兴懐焉古今书籍之大厄有十而小厄不与焉其曰八水二火者误也牛𢎞谓五厄秦火也王莽也汉末也永嘉南渡也周师入郢也后又有五厄大业也天寳也广明也康也绍定也大业时烬于广陵见通考僖宗广明黄巢称齐厄水者董卓迁都载舟西上罹宼沈溺仅数船存此见旧唐书经籍志后序又隋嘉则殿书乱后存八万卷王世充平命宋遵贵舟载之经砥柱漂没风浪十仅二三见隋志王伯厚引之此厄不在十厄之内隋志又云齐末兵火延烧秘阁梁初任昉殷钧复部集之此亦一厄也祥符八秊三馆火玉堂逢辰録亦记荣王宫火典籍都尽焚屋宇二千余闲陈振孙曰唐末五代之仅存又厄于此亦一厄也合此论之朝廷书籍之厄凡十有三魏了翁言江元叔所藏为仆窃入于安陆张氏者亦焚宋宣献书元符中焚晁文元累世之书政和甲午焚李叔言宋缓家藏书为火所尽周密亦言无不厄于兵火者其家藏亦失王仲言云叶少緼藏书于霅川丁卯与宅俱焚而李泰发家书亦是嵗火物聚必灾亦其理也智毎叹藏书难读书难编论尤难汉隋唐之志皆因朝廷之力此王尧臣陈骙所以易从事也宋士夫藏书如李淑宋缓尤袤晁子止陈振孙之辈皆称好事各有书目闲为评叙较唐吴兢西斋杜信东斋为盛矣夹漈之略贵与之考此至今昭昭者也夹漈言前人编録有见名不见实者有见前不见后者以杂史上下分为二家隋唐二志不成条理崇文目评广记云博采分门则何以异于御览又讥孟坚之无伦类不知班依子骏之旧也贵与乃痛诋之以窃通典之细注而疎于田等夫七音六书前所未发经制之事俱有成文彼详于难者耳夹漈之卓荦岂可没哉编志依通典犹汉书取史记史记取国䇿世本不得不相因也以董无心为墨氏弟子玉格入谱録树萱入草木则诚为少室山房所笑矣贵与所编之经籍考但取公直斋二録中亦未免重误何以议人如李济翁之资暇一云李匡义一云李匡文文乃义之讹也渚宫故事云后周余知古撰又渚宫旧事云唐知古撰载荆楚事此晁氏少载其姓而以其书言事止于唐也西夏须知一卷晁云刘温润守延州编蕃尔雅一卷不载姓名而别条又有羌尔雅元端亦并载之不知其即蕃尔雅也按宋史艺文志直载刘温润蕃尔雅此应据崇文目也编秊通载晁氏曰有朝张衡撰又见别条断论亦作张衡按衡乃得象之孙嘉裕二年进士第一则是章衡浦城人矣黄长睿讥王尧臣之失而不知张万福郦炎皆有同名书史縁羊欣之目而附㑹学士陈遵程懿卜原治篇遂据之王洪洲自云补通考之漏而自漏不免又多以宋人书置元人之后升菴以示儿编为孙慥以抄书者为王融犹云刻误如玉海笔丛之母照尢襄也而叙母照为母昭裔后引管宁别传以证幼安银钩之语无乃如晦伯之所料乎曩在都门有闻见略记少为廷尉公所藏家君从玺卿还逐日课之所有经史诸监本诸子百家及诸大类书文集表表者皆具但无异书及宋元诸经解小説天下志书未全耳秊二十出游徧访诸藏书家就抄其目许借者借之欲走越就祁公之四部又以家信返止与卧子定交问其所藏书正不必异书也流寓白门收焦顾两家之遗吴中所刻小説亦多方选古今诗风从事文集终日谐际潦倒诗酒仆仆中偶然过目而已固常自恨通籍后即值老父在西曹不与宴㑹掩寓则读书又与巩鸿图吴恭顺徃来所收金石古文汉唐碑搨生平未见之书举其副悉以相遗或得抄之因以所见録其大略不必尽我所藏也其宋唐以上有名无书者辄列其名或他书所称引如升菴弱侯辈所载皆别记条目或好事家藏有论叙者因而记之概之曰闻大约异书多伪亦无大书如永乐大典俱不可得见然吾家藏亦自足枕籍也讵知流离至此尽弃不问追忆所记彷彿梦中嗟乎若天许我还故乡抱少伯之漆书毕朱虚之木搨欲求寻常书册盈尺皆难况其异乎嗟乎生平雅志在经史而不自我先如此从刀箭之隙伏穷谷之中偷朝不及夕之䕃以誓一旦之鼎镬随笔杂记作挂一漏万之小説家言岂不悲哉愚道人今秊三十六矣读书固有命通雅卷三通雅卷四钦定四库全书通雅卷四明方以智撰释诂凿空犹弄空也凿行谓生事也凿隷作泝古作凿前汉书张骞传云然骞凿空注颜师古以为空读如孔谓凿孔以通山路此则迂谬极矣后人遂以远征用凿空字唐诗胡无人行曰十月繁霜下征人远凿空云揺锦车节海照角端弓升菴以为征人向空中行如凿空然不察其沿误而又赏之且引唐地记山洞置珍州凿空文言之开洞质言之如此足喷饭者何晦伯元瑞遂让此老邪智按骞凿空者史断语也谓武帝好大骞善为远大奇瑰之言以动至尊犹今人所谓弄空走空耳又按公羊传曰公凿行也犹㪅造之意公本欲会晋伐秦途过京师复生事修朝礼故曰凿行此可相证亦将以凿孔解之乎凿集韵作凿凿又作巵言曰汉司隷杨厥碑通石门洪适不识为何字葢即凿字如匝作迊匹作匣作陋作谓之隷变干禄字书可考唐人书叶法师碑宋人书杜诗禹凿寒江之句皆作智按亦讹乃隷作陈大科曰介甫父子穿是也然今隷韵杨厥碑作凿而六一题跋载杨厥碑文巛灵定位川泽攸用余谷之川其泽南隆凡此四道垓鬲允艰至于永平其有四秊诏书开余凿通石门中遭元二四荒虚残桥梁断子午复循于是杨厥字孟文奏请度经至建和二秊汉中太守王升字稚纪勒石颂辞大略如此以巛为坤以余为斜独建定帝位以汉诋焉未详建和桓帝秊号此永叔时已释凿字何言洪适不识邪智在巩鸿图处见有飜刻搨者亦不作或飜者改之乎永叔且记巛为坤余为斜诋未详倘是字岂不指出或巵言亦抄他人语邪张公神作凿阁颂作凿礼殿记作凿六书统作总考说文糳从象舂形而无凿盖即古字象形而小篆分加糳凿耳乃之省文变体也六峜六计也管子轻重戊篇曰虙戏作造六峜以迎隂阳作九九之数以合天道而天下化之周人之王循六峜行阴阳旧以峜字未详一切字书皆不收入智按委宛编以六计解之升菴之说也则当为计音以企本是跋音也又辛子文号计研汉碑作峜研王若谷曰六峜其如周髀算法乎又按宋景祐中得一钟有铭在其腹曰峜作朕皇祖文考宝钟峜其万秊子子孙孙永宝用享与王朴夷则清声合而其形侧垂王伯厚载之今释作走矣篆从大屈其一画向上非从山也邝湛若言峜为司计之官名智以为人名董逌跋此钟曰託于下自汉如此周人未甞有此夫以作宗器荐之祖庙宜刻名以自列况于子孙其可以名废邪礼官曰铭称皇祖文考谓祖文王也世数虽远葢推本原不然昔卫庄公曰皇祖文王列祖康叔文祖襄公古人称文祖文考不必举谥如襄公曰文祖则可以考矣岂必文王之子而谓文考以其皇祖称考又不可不附其说古器刻铭若赓作文考尊师艅作文考彞戠作文考敦岂皆以文王享乎今考钟铭篆作峜古法走从夭此非走明矣当是作钟之人名或即峜字未可知也亭毒存养也列子曰亭之毒之注亭以品其形毒以成其质此毒音余六切古毒与育同周易以此毒天下归藏易大畜小畜作大毒小毒盖毒亦畜也今人毎用亭毒而唿为荼䓯误久矣其言荼䓯者说文䓯厚也害人之草徃徃而生从草从毒徒沃切孙陆复收䓯字后人省草借义久而正义本音反忘之矣毒有歹音从土当有读音此必有所因而今流失为从士耳荼䓯之䓯从草育之上从生下从母今尚有毓字从母从音突子初生也余断以为毒害之毒从艹毒声孙愐未详㪅加字梅氏亦未分明又有音买当是音歹若欲楷别当从䓯元满曰生厚也音笃说文讹从艹毐混毒按笃竺畜育古通音则音笃可通而从毐之原不可废欸乃揺船声也欸此字用欸乃音袄霭久矣黄公绍案项氏家说曰刘蜕集有湖中霭廼歌刘言史潇湘诗有闻歌霭乃㴱崃里元次山有湖南欸乃歌后人因桺子厚有注云一本作袄霭遂欲音欸为袄音乃为霭不知彼注甚明非竟音也黄山谷不加㴱考遂从而实之智又按昭武严次山有欸乃集陈氏曰欸音霭乃如字盖霭廼袄霭不妨并行戴合溪岂未见直翁贵与之书乎其云者欸之误欸有霭音也阅冷斋夜话载洪驹父曰桺子厚诗霭一声山水绿音奥而世俗乃分为两字误矣其第五卷又重载一条曰霭三老相唿声此必详考矣岂所传之本异乎姚寛言今人误合二字为一王元美并不引诸说但曰子云之款乃湘中人泣舜之余声也此说殊支赵凡夫作丂款专附袄霭之声相于犹阿与也杜诗良友幸相于曹子建乐府曰广情故心相于向以为相于二字如此智阅孔北海集与韦甫休书曰闲僻疾动不得与足下岸帻广坐举杯相于以为邑邑则汉末常语也字书说尔汝之汝作女女者相于之辞后人借汝水以别之方言䛳与也荆秦曰䛳与犹秦晋言阿与阿与阿䛳皆口声朴言之曰阿与文言之曰相于即如今人称交好为相与于字之转也于于舒缓也庄子于于以葢众注以为夸毗非也此葢谓其揖让舒缓之貌易则易于则于于于然亦谓此也于为发声于为气出连用之正状其声容耳株橜言高橛不动也退之送文畅师胷豁劚株橜此用庄列也列子曰吾处也若橜株驹李熙曰橜竖也株驹树木也崔譔曰断树也庄子作橛株枸说苑曰呉王曰今日吾讥晏子也犹倮而訾高橛者古人皆以好高拘执为橛株之目犹今云一橛头禅荀子言周公身如断葘葘立木亦谓如橛也昆干犹昆吾也说文㱎昆干不可知也古浑切笺云未详余久疑之一日见六书索隠载㱎昆干不可知也禹父名今作鲧并非音混古浑乃孙氏之音浑亦可上声也王昭明同文备考亦引说文昆干不可知也为古文混张氏曰乃字今草鱼曰鯶鱼㱎正从小篆作加笔改爲眔也按说文昆吾圜器也始知昆吾昆仑者古皆以爲圆浑之通称故山象之而名崑崙奴言其状混仑犹言混沌也昆吾是圆椎之象如汉执金吾程大昌考爲金釦之仗执金吾爲驾前侍卫也智见茶经挝若今河陇军人木吾可知当时唿圆椎之类爲吾师古谓金吾爲鸟名误岂待言哉吾之声多通爲于古称我爲吾亦爲予瓠子歌吾山即鱼山驺虞一作驺吾吾丘夀王文选作虞丘可证也如淳于之形敦敦然圆浑故唿之其匾者曰盂亦谓其圆也说文训㱎葢言爲圆椎混仑之状不可知耳屈原言鲧倖直或状其厚貌浑沦而名之证昆干爲昆于确然无疑錞于音淳似有淳于县也古淳与敦同自当读錞于爲敦于又按吾于之声嘬唇㸃舌则爲都卢唐人以觜尖爲都卢国语曰侏儒扶卢韦氏谓扶缘也上高竿者汉曰都卢师古曰都卢国人善缘陈后山以唐人名都卢缘谓矛㦸之秘也按考工记之庐读作卢洪景卢奇之凡圆者谓之卢古语因吾于而转也戈㦸之柄圆故谓之卢不必引攒竹爲秘也瓠曰瓠卢后以其可盛曰壶卢头圆故名头卢后人加骨加页别之可证久之犹拄之也说文久从后灸之象两胫后有距也引周礼久诸墙以观其挠今考工卢人灸诸墙以眂其挠之均也注灸拄也横拄之两墙闲以审其卢柄本京强弱均否许氏所云从后灸之亦谓从后拄之也士丧礼夏祝鬻余饭用二鬲于西墙下幂用疏布久之康成注乆谓若灸以葢塞口也公彦曰灸塞义既夕曰苞二筲三瓮三甒二皆木桁乆之合溪疑所乆者在木桁此不必矣注桁所以也古乆注音通正犹斗之音主丘之与区揄之为尢也考工疏灸音救故康成别之犹今言拄有去声诗负之诗怀之犹言持之也内则世子生卜士负之言者斋宿朝服寝门外诗负之注诗承也少秊馈食礼诗怀之挂于季指注诗犹承也京山曰诗志也志在负之愚以爲诗持声通注疏亦言维持扶抱而不指通声之原曰诗负之慎重其事负之而又持之诗怀之谓怀之勿露而又持之恐失故挂于季指挂犹挂一之挂言夹也古俗好吹竽故有盗竽滥竽之喻言老子曰服文采带利劔厌饮食资货有余是谓盗竽今本作盗夸弱侯依韩非子解作盗竽竽五声之长竽先则钟瑟皆随言大姦唱则小盗和也然陆声苏子由吕吉甫李息斋皆主盗夸之说升菴载文子亦有盗竽之语今人曰滥竽则因齐宣王吹竽必三百人刘实崇让论亦引之庾易传有懐鼠知惭滥竽自耻之语竿摩犹干劘也竿牍竹简也列御㓂篇小夫之人不离苞苴竿牍注相问遗也雁门太守行财用钱三十买绳礼竿升菴曰即庄子所谓竿牍也京山曰古唿㵎爲干唿简爲竿则竿牍即简牍犹鳱之爲雁个之爲介也智按考槃在㵎韩诗作干可证董卓传时人号爲竿摩车竿摩犹干劘也今俗以事干人亦谓相竿摩今人合而解之曰竿牍干渎也因事借说可耳升菴转注古音亦不知干之爲㵎不之爲丕负之爲背柸治与诶诒佁互通诶即痴诶道应训曰𤣥鬓齤然卢敖上驾柸治悖若有丧也注柸音坯楚人谓恨不得为柸治犹今之痴也痴转爲獃犹咍之有嗤音也柸乃发语声说文诒相欺诒也音盈之切庄子达生篇诶诒数日注佁失魄魂貌李轨音台今代韵音怠此二字可读噫蚩可读爱泰史记绐注音治江南唿欺曰诒通作绐三国志裴松之曰毛嘉蚩騃语辄自谓侯身蚩騃即痴騃方言曰残骂谓之钳又谓之㽹痴騃也景纯音吾骇反此晋时语昌邑王清狂不惠注苏林曰清狂如今白痴林字彦友魏秘书监则魏时先有白痴之语雉噫之声犹兮噫之声也兮与侯通侯与唯通升菴引杨子与冲波传孔子雉噫之歌彼妇歌是也雉噫歌叹声智按子云甘泉赋列辛雉于林薄即辛夷则子云读雉平声也且以足其叹声之意文心雕龙所引咴咴雉雉亦声也雉雉葢咍哆之转淮南啳哆咴正言开口出声之丑而高诱音权葵夸麾说文音哆爲丁可切皆非也毛诗音扯口微张貌得之矣如咍今音台不知本音也三侯三兮也史乐书高祖过沛诗三侯之章索隐曰侯兮皆语词沛大风诗有三兮按古兮侯通用侯又与唯通唯多作维或用诗末或用发语唯从口隹声转而爲应声耳本固与咴通唐歌于蔿于蔿亦咴声也以六书本指论之出口爲亏启齿爲兮嘬口送爲满口爲唯后因唯爲应声故或用维或用咴耳唿与胡近胡与喉通謡歌鼔咙胡即鼔咙喉可以推矣开口或作伊或作繄或作于或作爰于爲叹词而轻则为于又转爲爰于时爰处是也兮亦作猗亦作忌秦誓断断猗大学作兮大宗师我犹爲人猗诗叔善射忌皆语词或以论语雌雉三嗅为三噫乃彼妇出走四句之后一章丘葢区葢也申公传疑者丘葢不言如淳曰齐人以不知为丘师古曰非也引葢有不知而作我无是也用孔子之名直翁曰丘与区通区葢不言也智按说文表徯有所藏匿也区踦区藏匿也从音徯胡礼切是凡言区者有所藏也荀子曰言之信者在乎区葢之闲若依颜说引孔子之名而下连葢字则比六朝人之盇合㪅不通矣丘之与区古人通用楚元王传谓空爲丘王武传训丘爲区刋谬正俗言丘区宇禹余前论引详悉可以互证逗畱止也光武纪逗畱注李贤曰逗古住字今有豆音以古之斗有主音斗与逗通也唐韵收入宥韵作逗俗乃作逗露用朅来忽来犹何来也今语词用朅来犹聿来也楚辞车即驾兮朅而归旧注朅去也又吕览胶鬲见武王于水曰西伯朅去无欺我也武王曰不子欺将伐殷也胶鬲曰朅至武王曰将以甲子日至升菴曰朅犹盇也以盇而来为㪅胜邝氏曰朅忽也忽与朅同韵不惟其通其音亦近矣朅而归与胶鬲之言朅去皆以忽训爲顺文选注刘向七言曰朅来归耕永自疎颜延秊秋胡诗曰朅来空后辞亦作忽来解佳按朅从何来何转入声是矣得其原又奚争盇与忽几将犹言几欲也荀子曰时几将矣注将去也此解非也葢言几将是矣歇后语也列子注佹成者几欲之貌汉郊祀歌九荒宾将将从也北史将牢太过犹言持牢耳此各有声意不可执一危得犹言殆也汉书宣元六王传我危得之注危殆也我殆得为天子犹今之言险不得之也唐李抱真传饵孙季长二万丸而病季长谓太𤣥曰危得仙后人曰殆字直如几将之意南史颜师伯摴蒱曰几得求即营求讂充言营营而动也管子曰讂充言心也心欲忠末衡言耳目也耳目欲端讂音楦按从夐音唿正切近兄去声营求也又音绚说文引尚书求诸野则即营字矣典引曰上哉乎则言其㢠远也吕览明古乐府于嗟兮上林赋鯈远去与㢠同亦与泂通远也葢因营而转为上声耳今作者误讂充当是营充言心之营求充动也雠夷之言因于鸱夷谓踞而熟视也淮南子雠夷熟视貌按夷者踞也鸱夷爲壶名亦谓踞地之状故芋魁庳沓亦号蹲鸱水经注曰汉水之山开山图谓之仇夷其顶平有田百顷煮土成盐因顶平曰夷夷踞谓与地等夷也王观国学林新编论鸱夷子引范蠡及酒箴升菴辨西施之死以伍子胥曽盛鸱夷投之江犹未及墨子鸱夷一事墨子曰孔子怒景公不封已乃树鸱夷子皮于田常之门孔子作诘墨言孔子无此事陈水南辨鸱夷子皮告阚氏之难非范蠡每生慿生也贾谊赋品庶每生孟康注每生贪生也班固叙传每生有旤又后汉孔融赞曰岂有圆刓委曲可以每其生哉史记作品庶冯生冯犹慿河之慿一徃慿恃之意也方言慿苛怒也楚曰慿天问曰康回慿怒葢慿恃即有怒意淮南帽慿而为义言冒昧慿恃而爲之则每生有冒生昧生之意古尚书昧昧与梅梅媒媒每每通声古人以声状多半如此墨杘借籰器之滑而状人之诈也杘本李士龙音你络丝器借为多诈貌列子墨杘单至眠娗憋懯婩斫㺒㤉皆言诈状孙愐寘韵收杘尸利切杘嚜多诈方言央亡墨杘姡狯也戴侗引墨杘音睂痴何子元余冬序录曰列子墨杘单至眠娗音睂痴战咥缅淟皮日休反招魂上暖妹而下墨杘方子谦止收纸韵之柅本作杘而屎字下复云寘韵墨屎欺也别见列子本乎此大误矣顾遯园诠俗笑曰嚜尿音迷兮亦是因讹而造屎自有音民今方殿屎是也说文引诗民之方唸叨郭璞读方言脉蜴如觅析㦒如丽醯谓轻易蚩弄也则与顾音嚜尿之意同温蠖言尘滓㴱曲之状也楚辞渔父篇安能以皓皓之白而受世俗之尘埃乎史记作温蠖朱子曰白音薄与蠖叶韵然或汉时楚人改之必当时解温蠖为尘埃也智谓北人读白爲帮该切则正与埃叶不必以此正史记之是也甘泉赋天子璇题玉英渊蜎蠖濩之中注屋中㴱广也黄公绍曰刻镂貌此言温蠖者温去声言尘滓㴱曲之状也郝氏谓温蠖之合音为汚歉款言式也秦权铭有曰不壹歉款者皆壹明之彦远书开皇二秊长安得秦权㫄有涂金䥴字家训所传从鼎而此从贝壹从壶吉声专也颜之推甞被诏为读谓史记隗林当从权作状乆远书讹也李元吉又得一秦权铭曰平阳斤其文同京兆田氏亦得铜锾有篆即秦权铭说文作省作歀今所见权篆作款则款反有自来矣歉款言天下不一而歉于款者犹式也说文违背宜作智按此说是一作壹者取其文茂美耳峄碑已用之矣必以专壹解之者彦远之拘也钩䤨分析也裁木为器曰䤨裂帛为衣曰槻汉艺文志曰譥者为之则茍钩䤨析乱而已譥讦也䤨破也智按钖韵不收当是噼之緟文蜀都赋曰䤨槻兼呈注裁木为器曰䤨裂帛为衣曰槻䤨从辰见方言今作䤨此二字他无合用者太沖取其为梁益方言耳升菴作爪是韩道昭所收从者声从爪者意俷徳犹偝徳也偝与背倍北悖皆通史记三王世家母俷徳注俷败也其寔与背字通楚望引之智又按班幽通赋滔滔而不萉兮卒捐身乎世旤注萉避也一本作腓此亦悖字之履按汉书作母棐徳薄也与菲同监寐假寐也或作鉴寐后汉刘陶传屏营傍徨不能监寐南齐武帝诏永思民瘼弗忘鉴寐梁武帝诏兴言夕惕无忘鉴寐并与假寐同监视也寐而未瞑故借监鉴作字谯诟言谯让垢辱也谯让一作诮让吕览曰鸡狗牛马不可谯诟遇之贾生奊诟亡节伍贠刚戾忍訽訽诟皆与垢同石奋传不谯让一作诮让说文谯娆譊也读若嚼才肖切诮古文谯书曰未敢诮公让相责让今读上声康囘言安思囘邪也图㢠廻言囘环思也乆湫文康囘无即道释者欲改康为庸非矣犹左传言州吁阻兵而安忍也荀子图㢠廻天下于掌上㢠廻即囘墨子㢠廻车欧阳曰古无廻字盖囘即雷水囘为囘后人加别为㢠廻天问康囘慿怒即共工满谰犹谰也言谩而嚂口也元命包丑臸臸言谰谰到也毛晃曰诋谰也丁度亦作譋谰前书谷永传满谰诬天唐郎余令传兄余庆为交州都督有司马裴敬敷与余庆雅故以事笞余庆婢父婢方嬖谮敬敷死又裒货无艺民诣阙讼之使者按余庆满谰则满谰即谰也古作谩汉表有靣谩急就有谩九章曰或谩而不疑楚辞用慢龟筴传诞谩注诞一作午交午午割皆谓中分四也午一作蠭午礼记外传注主四向孔穴午相通内则翦髪为鬌男角女羁注夹囟曰角午曰羁疏云仪礼注曰一纵一横曰午言在顶正中角则两角相对羁者只也㫄蠭通音亦谓直冲曰午横旋曰蠭汉有交午木亦指交午之象特牲馈食礼肵俎心舌去本末午割之注午割纵横割之勿没勿絶也谓四破如副瓜亦交午也魏书张渊传或取证于逄公或推变于冲午谓午之对冲为虚㝛裨灶占知周王楚子死愅诡犹弔诡也荀子愅诡注变异感动之容直翁引说文愅音革今按说文无愅有諽饰也㪅也读若戒北人读革为戒耳革有极音故亦称极诡庄子弔诡旧说如弔由灵之弔至也愚谓弔诡犹钓诡今之钓誉非诡而何熏轑言熏灼轑轹也前书杜邺奏方进熏轑天下又曰熏胥又曰刻轹宗室熏轑即熏轹也音歴轑为车弓椽轮亦有轑轮而践轹声义皆通汉书得之重栎或言重橑可证也后汉马廖传声熏天地隋书李徳林传崔谌减骑余五曰不得令李生怪人燻灼唐书熏为太平宋表煄匋煄薫熏同通侻犹轻脱也王粲传刘表以粲体弱通侻隋书陆爽传侯白性通侻蜀志李譔体轻脱浑脱犹言活脱也唐郭山恽传宗晋卿舞浑脱张洽舞黄麞王省曰长孙无忌以乌竿毛为浑脱氊帽人效之号赵公浑脱如意初里歌曰黄麞黄麞艹里藏弯弓射尔伤杜有公孙大娘浑脱舞诗浑脱者亦卞戏拍张之遗也哀纪时览卞射武戏甘延夀传试弁注弁手抟也弁卞同呉兴有卞山形如弁纬略作抃戏文按鞳以杀小牛羊为浑脱曰浑脱舞者亦蕃语也中国浑脱葢活脱之转艹名活兑音活脱即通脱木言其灵通活脱也则当时人有此语可知三国志子建见邯郸淳科头拍袒正拍张浑脱也论伦辨而有序也乐书论伦无患论雅颂之词伦律吕之音郝氏曰论辨也犹皦如也伦序也犹绎如也此解是郑氏易屯象以经纶陆徳明曰一本作经伦磨蝎忌犯也梁书太清元行大舍曰羯磨东坡志林曰退之诗云我生之辰月㝛直斗乃知退之磨蝎爲身宫而仆乃以磨蝎爲命平生多得谤誉殆同病也术家之磨蝎本于羯磨梵云蝎磨此云作白作白犹布萨也受戒三畨每月自白其所犯作白令其白也歍钦犹歍也伯牙水仙操曰歍钦伤宫仙不还伯姬引亦用歍钦何辜说文歍才六切歍即呜说文又有歑则乌乎于戏呜嘑歍歑一也汉樊敏碑歍嘑怀氏可证听然即冁然也咍嗤也吕安谓嵇康我辈稍有菜色反为肉食辈所哂通作听上林赋无是公所然而笑注作断齿本也又通作吲晋书王勐辞司徒疏田千秋一言致相匈奴吲之又通作矧曲礼笑不至矧注齿本也大笑则见宋书王𢎞传孙叔未进优孟见弞又通作冁庄子桓公冁然而笑一本作冁左思东呉王孙冁然而咍并与哂通此字当从说文之弞为正笑不坏靣也通作矧别作哂吲听冁冁通作矧楚人谓相笑为咍楚辞曰众咷所咍旧音胎余按即是嗤字古台音怡观今治怡之音则可想矣嗢噱大笑也魏志注裴松之曰钟繇得书嗢噱陆法言曰嗢噱大笑也班伯谈笑大噱或作㖸通作谷亦通作䐘广韵曰䐘䐘大笑也校猎赋注口中之上下曰噱则是嘉肴脾臄之臄也余甞不解笑字之以为竹得风而笑未敢安也长笺曰笑竹笋放二叶也汉书多作咲薛宣传壹关相乐注关古笑字则当以咲为正宋温革隐窟杂志涂抹鞋底之事传为嗢噱嗢乙骨切张彦远载庾元威论书曰许慎门徒居然嗢噱卢胡笑在喉闲声也后汉应劭传宋愚夫宝燕石缇䌌十重观之者掩口卢胡而笑孔丛子曰卢胡大笑按胡喉也汉书捽胡捽其喉也卢胡正状其掩口之声或曰狼跋其胡亦跋其喉闲肉也喉闲肉垂故云又曰掩口则笑不出声非哄然大笑矣轩然轩渠也后汉方技蓟子训传轩渠笑自若天禄阁外史曰韩王轩然仰笑即轩渠也轩本前昻故借为轩轩与轩仰也东坡书山谷艹书后云他日黔安见之当捧腹轩渠正用此字捧腹出日者传黄朝英曰轩渠字举体就之也与謣邪许举重唱唿也举大木者前邪后许邪在中原韵为享遮反许音虎古诗纪有邪许歌又有嘘歌注与邪许同刘昼曰牵石拕舟必歌嘘昔有谓声重为邪许声轻为嘘者由今论之嘘亦不读作许与矣凡将篇曰淮南郑蔡舞嗙喩乐苑载螃喩于遮皆曲名是皆指其声也南史曹景宗传宅中邪唿可以知亨遮之音矣乐府有企喻歌当亦嗙喻之遗吕览淫辞篇举大木者前唿与謣后亦应之淮南子作邪许方子谦曰今人上梁之中称儿郎伟即邪虎类也此何孟春说也亄费犹出纳之吝也太沖呉都赋简其华质则亄费锦缋吕延济曰亄费依稀也按方言贪而不施曰亄或谓之啬亄音意汉书不足以壹费讹为亄方言臆造而左思采获之耳震攇犹搴挐也蜀志许慈胡潜时寻楚以相震攇攇虚晚反孙愐曰以手约物曰攇说文有㨜字因掀重其声即㨜也巨言切汉书矫虔吏即挢㨜也赵氏曰呉言以肩负重曰㨜借相讦告曰㨜孙愐不收㨜字増攇字或曰攇乃攐字之转耳攐但当作搴敭厯言明扬阅厯也汪太函李本宁阮邵武下笔甞用敭歴中外后人袭之讹为敡歴又讹读为踢歴殊可笑也按温公鑑牛仙客加尚书九龄曰惟旧相及歴中外者爲之按说文古文扬与章切敡侮也以䜴切今人读踢歴者固非即读试歴者亦非若以书序有歴试诸艰之文则当用歴试何必敡歴岂张曲江误邪敡歴则是厯矣温子昇舜庙碑感梦长睂明陋可证介倪犹那倪也庄子曰马知介倪音云介倪犹那倪也崔云介出俾倪也介音戛愚谓读如戛囓韵㑹陧作危臬集韵又作掜可证拱押犹拱挹也荀子议兵篇汤武之诛桀纣拱挹指挥仲长统传拱押天人矣注拱执也押槛也此不知古音也邑有压音拱押即拱挹之转也挹本与揖通晏子曰下车挹之即揖也或曰拱押即检押扬子蠢检押注櫽括也坴梁即陆梁也陆溺犹陆沉也史记南越陆梁言屈强也说文坴训下一曰坴梁此自是古人口语也东方朔歌陆沈于俗桓温言神州陆沈言陆地沈陷也鹖冠子用陆溺亦是此意直禄尸禄犹持禄也汉书马宫传赞醖借可也然皆持禄保位鲍宣传黙拱尸禄朱灵传亡以益民皆尸位素餐许后传旷职尸官师古皆曰尸主也智谓恶之之辞葢谓行尸持禄耳韦贤传曰岂不牵位亦云主位乎管子曰上惽则隟不计而司声直禄谓言者素飱也郊祀志鼎铭张敞迹古文曰王命尸臣官此栒邑师古曰尸臣主事之臣也此则主训为是拊犹拮隔也荀子尚附之司马贞曰拊谓悬钟格长杨赋拮隔呜球师古曰拮隔击考公绍音拮为戛睢剌旤乱也南都赋天地之睢剌大史公书私心剌谬刘向传朝臣舛午胶戾乖剌此数剌字皆读如谥法之剌从束从力音即切与刺字不同刺绣刺靣刺船皆七迹切谒人名刺则音次以刺剌别之些之助辞犹斯也楚辞注音苏个切韵㑹又入麻哿霁韵存中曰䕫崃湖湘人凡禁咒语末皆云娑婆诃三合而为些也巖下放言非之博物志有止些山杜诗和亲逻些城则因罗娑川而借用也其实些字之音本于斯字张氏曰诗恩斯勤斯彼何人斯之类并与些同方子谦曰斯字亦在先韵音诗有兎斯首笺云斯白也今俗语白之字作齐鲁之闲声近斯孔颖达曰鲜而变为斯者齐鲁之闲其语斯声相近歌韵叶音梭孔子临河歌狄之水兮风扬波舟楫颠倒㪅相加归来归来斯爲斯斯合韵音莎如楚辞之些此知些梭斯为一音也俗今以少为些汉左雄传乡官吏部职斯禄薄言官小也斯与些同凡时少曰斯须物少曰些须其义本同一声之转耳晋后则专用入车遮韵升菴引唐人爲些字智则以为古些字见石经有屋恫疑犹洞疑也阴喝犹虚喝也迁后小序惠之早霣诸吕不台大臣洞疑遂及宗祸此得力大臣之疑也国策苏秦说齐宣王曰恫疑虚喝高跃而不敢进注喝一作偈恫痛也言疑之甚也智谓恫正是史记之洞言秦以虚声喝齐故作险谲深洞之谋使人疑也窦宪𫝊阴喝不得对喝又作猲王子侯表平城侯礼河闲宪献王子也坐恐猲取鸡免葛魁侯寛坐縳家吏恐猲受赇弃市升菴引此表恐猲作㤟猲供张供具张设也疏广传供张东都门外黥布传供张如王者居龚遂传王生为水衡丞典上林禁苑共张宫馆张去声左传张吾三军又曰羸师以张之班超传雄张南道张絃亦曰张侯录载晏叔厚诗主张繁华得几时亦用去声左传君谓许不供供亦去声汉文帝诏共养于高庙共养长信宫华严法供东坡怪石供皆去声梯几凭几也山海经西王母梯几而戴胜注梯几凭几也说文凭依几也皮氷切周书凭玉几今文作冯冯马行疾也俗又加作慿而不用正凭似以凭为俗何也梯言斜倚也古从梯从夷相通如稊一作䄺是也古谓阶如梯阶梯亦斜倚之意污邪犹瓯臾也滑稽传瓯窭污邪瓯窭音楼高地狭小之区污邪下地也智谓污邪当音污臾古家麻韵归鱼模韵厯书归邪于终邪音余此明证也流丸止于瓯臾正谓平阜而中圩为能止丸也淮南曰属臾之貌注恭也或曰犹瓯臾以其为平阜故以比龎厚之貌耳支阂犹叀碍也陈遵传一旦叀碍叀音绢隗嚣多设支阂支与叀皆言其有枝角易罣碍也虞诩谓太守乞不拘阂即碍也后方术传序虽云大道其硋或同隋设无㝵大㑹于太极殿注㝵与碍同法言曰无所系輆智亦曰碍也俗作碍测术有曰叀术者言罣于空中而算得之砥属平服也史记五帝纪莫不砥属注砥平也四皆平而来属服砥音止一作厎说文柔石也与底别底在荠韵其在纸韵作底者厎柱也音诸市切敬甫言古不分底厎而后人分之史记抵掌而谈抵音止今多读底或分抵扺本自通声剬义以断制也颛顼纪依鬼神以剬索隐注剬古制字淮南主术篇曰人君揄策庙堂剬有司高诱注剬音端此以声言也六书故但有制为古文以剬爲朱遄㫖兖二切说文剬断齐也剸也如此则剬竟是剸字两注皆失之法言因鲁仲连易而不剬注曰古制字余亦作剸字读葢古者专耑不分犹丘区魁渠之声如湍与漙甎与㼷之类可推若以为古制字则形近而讹或连而借也因剸制而即以剸为制犹飘𣺌而即以翲爲抄然此例断不可用表薄在野也莫敖子华曰叶公诸梁身获于表薄而财于柱国柱表野外薄林也言其初起侧陋也周勃传织薄曲薄苇薄也韦昭曰北方谓薄爲曲其称林薄者木为林艹为薄也厮乩当是乩笔谈曰西戎用羊卜谓之跋焦卜师谓之厮乩智按说文引书七卟疑集韵或作乩通作稽今稗海注乩音必定反非也纬略宋祁言苏颋颂曰有乩虞氏不识乩字后得杨备古文尚书释文乃知为稽字此开元以楷易古文之失也靡如梯之靡也埤雅曰列子因以爲靡读如稊诗言葇荑稊荑也月令靡草故知与頺靡义通智按庄子应帝王因以爲靡注作頺一本作龟葢篆弔从又从之此乃古文之近者以頺稊音近相借耳揃搣欲其姸瀞也谓鬄拔睂发也小颜曰去其不齐整者使其姸瀞也瀞才性反即静字石鼔诗瀞字即瀞也庄子外物篇皆搣可以休老眦一作揃三苍曰揃犹翦也字林曰批也千米反公绍引庄子皆搣曰灭也伯厚解急就自序揃搣之所出取于庄子者此也智以揃即剪字前从刀复乃俗字也左传翦灭此而朝食公绍曰当作揃搣史记成王病周公自揃其蚤投之河李愬曰吾先人曾以揃大盗主臣皇恐也陈平谢曰主臣注主击也臣服也言击服惶恐也此说甚曲智谓发语敬谢之辞犹主在上臣在下自然敬恐也凡夫曰当是草书皇恐二字讹为主臣匄贷犹假贷也朱建母死匄贷服具貣师古曰音土得反史记作贷萧何传客又说自汚贳貣皆谓借贷也楼䕶传使郡国获假贷注谓官以物贷贫人也韩王信传旦暮乞貣蛮夷主父偃排摈匃贷一用匃貣陈汤传匃貣无节朱买臣上计吏㪅乞匃之春秋传弃疾在邓不强匃广川王越传尽以善绘匃诸宫人注匃与也窦武匃施贫民亦与也汉高武负贳酒相如就阳昌贳酒石氏賖贷郡国贳即賖也古人用去声若扬终坐事贳出之晋周敏劾阮裕谢安上贳之此借作赦字用也旧说乞音气与也音乞求也按乞如字求也其与人之乞即给字晏子曰免粟之食饱士之一乞也炙三弋士之二乞也五卯士之三乞也婴无倍人之行而有三士之食注乞与给同谢安曰以野乞汝杜诗愿有苏司业时时乞酒钱皆给也夘是都养扈养也公传厮式支切又去声役扈养韦昭曰析薪为厮炊烹为养张耳传曰厮养卒亦贱卒通称耳倪寛为弟子都养亦谓炊食淮南子储与扈冶扈冶褒大意也跋扈之扈亦是大意磬讦也见周礼介妇注虽有勤劳不敢磬庾氏云齐人谓之讦崔氏曰北海人谓相激之事为磬𨼆义曰相绞讦爲磬即贾生反唇相稽之意也今人讦辨谓之舌或谓之刁肯刁即之转肯去声亦磬之转也赾张斜立而拨弩也汉令曰赾张百人车者切距也韵㑹音耻格切在陌韵跬步也毛晃曰半步也一曰距也梅氏音且去声以手发弩曰擘张以足发弩曰蹶张空手拳舞曰拍张通雅卷四通雅卷五钦定四库全书通雅卷五明方以智撰释诂淑离言独善也橘颂篇曰淑离不淫梗其有理兮注淑善也离离立犹孤特也梗强也智以梗为橘梗解爲强者非洒㳻治路也汉律曰及其门首洒㳻说文㳻所以壅水山责切孙愐收入陌韵毛黄皆畧之氷衿犹言冷也世说曰郄鉴欲规王导意满口重言殊不流王劝郗莫谈郗大瞋氷衿而出乐预传人笑褚公至今齿冷云臯书氷衿齿冷正用此搏撠挶持也孙膑传曰救鬭者不搏撠子云赋撠胶葛五行志物如苍狗撠高后腋通作㦸㦸古作㦸诗传注㦸挶弊梗弊败梗塞也管子春令谨祷弊梗谓时方开通而有弊败梗塞祷神以通之文莹以繁华对弊梗批伔椎击其要也淮南曰解捽者不在于捌格在乎批伔高诱音沈韵书皆无此字说文有抌字竹甚切深击也又萧韵又作今唐韵沁韵惟有揕字史记右手揕其胸揕即伔也批又作挺以指也孙膑批亢擣虚之批则又音薄结切直翁以爲批与㧙捩之㧙通雥集杂沓而至也赵古则以雥为集升菴非之按许善心神雀颂曰嘉贶雥集雥音杂雧乃集字窳犹苦窳也行敝言脆薄也行窳犹行滥也汉书曰江南民窳媮生而无积聚颜曰短弱也窳音紫愈舜作什器于寿丘器不苦窳苦读如盬粗也病也史记货殖作呰窳荀子曰窳楛不便利者弱楛与苦同唐韩琬传器不行窳又黙啜㓂嬀檀曰与我金银器皆行滥三省注曰市列为行行作滥恶也郭璞曰劳苦者多惰窳又注毳为脆谓物之行蔽也言行敝也焦澹园曰懒人不能自起如瓜瓠在地又懒人恒在室中故从宂㼌攻苦即功沽绾绰即祈绾绰谓盘旋而延长也晋姜鼎铭百二十一字中有取乃吉金用作宝尊鼎用绾绰眉寿保其子孙三寿是利伯硕父鼎铭五十字惟六年八月初吉巳子史伯硕父追孝于朕皇考釐仲王母乳母尊鼎用祈丐百禄眉寿绾绰永命万年无疆又孟姜敦铭叔孙父作孟姜尊敦绾绰眉夀永命弥生绾绰甚古今工云绾绰雷文谓贯穿也又伯硕父鼎丐百禄释作祈困学记闻引石湖曰绾绰是古人祝延常语按汉书安世房中歌克绰永福师古曰绾绰也亦谓延长盖在钟鼎云雷囘互之文谓之绾绰取其盘旋延长之意媒但诡谲也鸿烈解曰媒但者非学谩也但成而生不信高诱曰但犹诈也智以但与诞通说文诞词诞也徐曰妄为大言也然又为语词如诞寘之隘巷明借用诞是发语之诞乃借但之音而媒但之但乃借诞之义也但又与亶通又与邅通说文解曰古文但为袒字袒为绽字以是知但字转通多也卤簿有诞马亦谓但引马不骑也媒但之媒则取媒孽之媒意盖齐人名麴爲媒谓酿蓄诡诈也厌案擪服也国䇿曰举左案右举右案左厌案万乘之国厌音益涉反与揖按通用即按验也又通作頞史西南志𫝊秦尝頞畧通五尺道注音按登来立至也公羊隠五年登来之也注登读言得来齐人名求得为得来作登来者其言大而急也今广州谚以来到爲登按薛用翁集异记叙萧颖士遇二少年登令召至邢曹进梦僧拔眼镞及寤登言于毉薛唐人可知彼时多以登为立至之义登得之声相转也遗苞言苞苴也字苑云苴履底因说文履中艹之训也孔丛子吾于木𤓰见苞苴之礼行诗笺以果实相遗者必苞苴之故曰遗苞言以此苞相遗管子曰大凶则衆有大遗苞矣注升斗包裹以相遗春官葅馆注杜子春作葅饱茅裹肉也则葅饱郎葅苞軥录拘搂之转也拘搂伛偻之转也丁度曰拘搂聚也言卷聚也荀子軥录力病正言拘搂用力之疾也伛偻或在语韵或在尤韵古多通用抱朴子言拘录则术家拘䰟之术名干没犹言白没之也张汤传始为小吏干没如淳曰豫居物以待之得利为干失利为没此解非也苏鹗谓干没如陆沈隋书王劭赞干没营利宋子京撰刘待制墓铭吏得傍缘干没干犹言干得之也没犹言没为已有也今人动言落钱没即落字意干从干得音本音干借为干卦之名音䖍集韵乃更作漧字俗分干字或又分亁字皆非臯牢或作犹牢笼也马融传臯牢陵山注犹牢笼也孙子臯牢天下郭璞注方言曰僇麤大皃洛胶反则臯牢之声也淮南子牢笼天地高诱注牢音楚人谓牢曰此自方言然须知古牢有畱楼之音易林同枕其牢叶子孙封侯仪礼士丧礼握手用𤣥纁褁长尺二寸广五寸牢中旁寸注组系郑注牢读为楼楼爲削约握之中央以安手也今文楼爲纋㫄为方悳曰臯当作皐啻諟犹谛视也瞻谛言风止也昧揥犹言未审也说苑扁鹊曰于物故有昧揥而中蛟头韩诗外传作昧投而中蟁头毛传提提之诗曰媞媞安谛谓行步安舒而审谛也魏志韩宣阂潦障扇不避曹植道文帝免其縳裈腰不下而去帝曰此家有瞻谛之士也张融风止诡越可动瞻諟言风度举止也说文啻諟也方言瘱审也諟也呉越曰郭璞曰亦审諟牙见其意也音帝智按谛揥一字牙见者互见也以胹合驩言调和也庄子宋钘尹文以胹合驩以调海内注胹和万物合则驩矣此字从肉而丁度遂收作公绍收作一从耳一从目今字彚耳部目部并载之并引庄子即以二者言之必有一讹矣论其义则胹和正调和也又有唐韵足证三家之讹更何疑乎胹熟煮也方言秦晋之郊谓熟曰胹左传胹熊蹯史记臑熊蹯内则濡豚注濡读为而集韵作臑广韵亦作臑龙龛亦作希颜犹之希世用事也公孙𢎞传希世用事晋虞溥传希颜之徙希皆与睎同说文睎望也海岱之闲谓盼曰睎淹数言迟速也数读如速曽子问不知其已之迟数注读为速集韵曰速古作籀作遫通作数贾谊赋淹数之度是也唿瓝犹唿㬥也灌夫传謼服谢罪注晋灼音服为瓝瓝与考工薜㬥之㬥同声音弼角切关西俗谓小儿啼唿曰唿瓝握齱犹握也卑陬乃迫促之转也司马相如传委𤨏握广韵龌龊迫也郦食其传间胜梁将皆握齱好荷礼注急促之貌荷与苛同増韵或作引前郦食其传握好苛礼今无此字或所见有别本乎唐𤣥宗泰山铭方士虚无儒书龌龊其曰趢趗朴樕局促卑陬皆是者非也卑陬乃迫促之转也庄子注亦未注明郭若虚画记赵邈龊以不修饰称正握齱之声也今俗有此语齱当从耴今监本皆齱踔絶犹踔也趋赵犹钊超也踔勅角切孔光传踔絶之能韩文集序曰汗澜卓踔庄子趻踔而行楚辞曰春秋逴逴而日高霍去病逴行殊远逴与踔同赵岐注孟子曰子张踸踔踔不常也京山曰挟泰山以超北海超即掉字声转有之智又谓与赵钊通方言钊超远也说文趌怒步也趋赵也则钊正赵之音义诗其尉斯赵则是钊字朱氏谓赵即逍则或先有肖声啽呓呻唿衆声也一作唵喔咿嚅唲在喉舌间也见列子啽呓呻唿升庵引列子注作唵余尝曰啽语含口也呓寐语谓语不成句也呻儵呻而唫也唿有声而无字也啽音庵唐杨玚传公卿啽黙唯唯可知四字为形容嚅嗫之声长笺引卜居作促訾斯喔咿儒儿此皆形容之词粟斯一作栗斯以声状之无不可者岂必改订附合掞挺挏以手状之淮南子曰掞挺挏世之风俗言求利便之状也撢徒含切周官撢人掌诵王志道国之政事以巡天下之邦国而语之陆氏他南切与探同徐本说文曰探也唐本曰掬也孙氏他绀切掞音闪可上可去此用撢掞当读探毯挺挏皆上声㥛凌谇以言状之㥛一作极謇喫列子曰㥛凌谇好凌辱责骂人也谇字张湛音碎字林及殷敬顺音崒公绍收昨律切贾生之乱亦用谇曰注告也史记作讯㥛吃也说文曰急性也方言㥛吃也或谓之轧谓之歰郭璞曰江东曰喋皆谓口吃好言之状长沙弔屈而乱辞用谇正谓狂愤无聊之至朱子释告尚不足以尽其意耳升庵因史汉同异必以为谇即讯字此不必也盖有孟坚所改者如灌夫毕之即属之乎世说张敏集头责秦子羽文或謇喫无宫商喫广韵音唶啧为小声嚄唶则为大声咄唶则为叱声嚄唶一作护諎咄唶一作咄嗟咋唶窋䆛转为叱咤猝嗟信陵传晋鄙嚄唶司马氏曰多辞句也嚄屋虢切唶侧伯士革二切声烦杂也亦作啧咋传曰啧有烦言亦为叹声说文曰啧大唿也或作謮諎大声也集韵曰唶叹声合溪曰尔雅行扈唶唶白居易诗啧啧雀引雏乐府乌生篇唶我是也皆是细微之声传曰季植子咋谓林楚盖㗱口声也许氏大唿大声不知何据合溪迂矣古人借音开合随时形容何必以字同爲碍邪柳子厚晋问跳浮嚄唶既云跳浮岂小声乎唶我惜我也敛口之声与唶唶同状细微啧啧也嚄唶则唶随嚄音大唿大声也当以侧白之切爲是故丁度作护諎正欲别之若咄唶则音窋䆛晋书咄嗟而辨集韵作咋唶古乐府作咄唶孙权见吕䝉病中咄唶灵光殿赋绿房紫菂窋䆛垂珠潘岳芙蓉赋窋䆛星罗韩信传意乌猝嗟即喑哑叱咤也嗟从差本可差去声而人忘之因所习深耳刘贡父以司空图咄喏而辨断石崇之咄嗟而辨为误则又拘泥可笑㗖齰𠻳获即嚄唶之声而痛言之也此见宋玉风赋盖形容小民被雌风愁病中风促口嚼齿之声状也汉灌夫传齰舌自杀史作齚舌通作咋荅客难曰狐豚之咋虎此齰之本字也风赋语意齰因唶声获即嚄声言其嚼齿欲㗖促口喷嚄累而状之古人无此成语自玉辈创撰下字之惊厉痛切如此必曰获得也岂能曰𠻳而有所得乎惟声音可通古今人物之情文字其寄託者也即此小节可见一端担挢矫然飘拂之意也矫䖍应作挢㨜楚辞远游曰欲度世以忘归兮意恣雎以担挢担丁但切拂之重也挢居桀切朱子曰担挢轩举也愚谓担挢者有拂袖挥麈矫然高放之意挢居小切犹矫也说文曰举手也一曰擅也史记舌矫然而不下汉书矫䖍吏乘埶以侵下此因书之夺攘矫䖍以生意也考工记曰挢干欲熟于火而无赢挢角欲熟于火而无燂士师之八成五曰挢邦令皆矫枉矫激之义强哉矫与矫矫风节则赞词非专爲矫强也但以矫反其偏释挢则义漏矣庄子乔诘卓鸷乔亦音矫说文因矫䖍有㨜字烦撋犹捼莎也字畧云烦撋捼莎此见诗薄汚我私注烦撋也捼即挼字挼音傩谓摩挼也礼曰共饭不泽手康成注曰泽挼莎也亦作摩挲即摩挼也广韵撋或作擩公绍音撋爲而宣切唐艺文志哜擩道真集韵亦作㨎捼擩又音乃度切集韵作㨎字误矣晋书刘裕与刘毅樗蒲裕挼五木久之王珍国张稷以黄油裹东昏首遣范云送石头右卫将军王志取庭树叶挼服之伪闷不署名身之曰挼奴禾反西凉李暠谓梁中庸曰我何能千里外挼长绳绞其头邪成式用挼捘即捼挲拫格犹批拫也毛晃曰呉楚俗谓牵引前郄为拫格博雅曰拫攎引也韵㑹引灌夫传引绳枇根根与拫通拫胡恩切格曷各切转注略曰今本误作根株之根非也黄山谷送公定诗引绳痛排拫自注拫音病今宗吾刻本一条字字作根不又误矣山谷谓排摈也愚按从艮当以痕狠艮为声者近山谷之音未敢信连犿谓宛转连环也庄子谬悠荒唐无端崖之辞不傲倪于万物其书虽瓌玮而连犿无伤也注犿音汴言书虽惊世骇俗而善体物情连环宛转也毛晃竟收入元韵以犿音翻不知何据章黼韵犿即獾音欢即懽忭本相通而后人分爲二音并用心仪心拟也切儗犹比拟也汉外戚传皆心仪霍将军女仪音螘即心拟也高唐赋殊为物类之可仪与互折曽累叶则亦音拟拟议有揣度凖拟之意故有比拟借拟之意通作比儗舞赋经营切儗记曰儗人必于其伦食货志远方之能疑者并举而争起师古曰疑读曰拟苏秦传疑于王者从拟转嶷凝故仪礼疑立即嶷立礼记疑丞即凝承枝梧犹支拄抵捂也项羽传莫敢枝梧注如淳曰音悟臣瓒曰小柱为枝邪柱为梧字当作捂司马迁传或有抵捂注师古曰抵触也捂相支拄不安也方言支註谓以言语支拄也史记序今屋梁上斜柱是也斜触谓之捂下触谓之抵抵捂言其参差也枝言枝梧也说文嫸字训好枝格人语也凡夫因玉篇媞伎也疑为伎格非矣摸扪搎也此解见唐韵韵会今俗实有扪搎之语南史暗中摸始有此二字戴氏讥为俗字余以为即摹字杨子三摹九据今特移手于旁耳后人特转平声为入声如苏味道摸稜尚是平声増韵又载摸巵言卢氏杂记味道拜相时以手摸牀稜焦氏曰当作莫索汉逢盛碑摸作园郑重即珍重之转汉注频烦犹言殷勤也汉王莽传称非皇天所以郑重降符命之意注云郑重犹言频烦也颜氏家训云吾亦不能郑重聊举近世切要以启寤汝耳沈存中笔谈言石曼卿事云他日试使人通郑重则闭门不纳亦无应门者魏志倭人传云使知国家哀汝故郑重赐汝好物也智谓郑重乃珍重之转芥隠笔记引乐天谢庾顺之送紫霞绮诗云千里故人心郑重可知即珍重矣遮莫犹言尽教也盖侔莫也陈骙杂识云方言侔莫强也若云努力栾肇言勉强为文莫尽教即是强意犹解郑重为频烦当以言外会之干令升记雷孔章谓茂先以犬诫狐狐曰遮莫千试万虑则自晋人已有此语不自遮莫邻鸡下五更也或曰遮莫犹诸莫也方言抾摸言持去也诸莫亦抾摸之声若公莫篇则曰公莫舞公莫舞非此解矣八米当是八采姚寛西溪丛话曰八米关中语歳以六米七米八米分上中下北齐卢思道文宣帝崩文士各作挽歌魏收阳休之祖孝征不过一二首思道独有八篇时人称爲八米卢郎唐张祐寄载诗少见双鱼信多闻八米诗智按吴虎臣以孔毅父续世说载北卢思道此事作八采又以五木戏其八为珉采王采之中有采曰白因谓之白八近时姚寛盖臆说也而今之古诗纪仍刻西溪丛话健慕犹健羡也徐文长路史载健慕见广记智按闗尹去慕文子忘键皆本史记去健羡也庄子鞬韄与适莫畔羡同㫖去健正谓去键解何问其何分疏也匡衡传乐安乡闽佰爲界听曹为之解何犹分疏也张辟疆谓陈平曰解未言能解否也胶西王传故为无訾省犹言不省事也说文妍一曰不省录事也可以推知省录事爲汉人尝语于诸寘也于遮即于诸之声也哀六年公竿传于诸其家何休注于诸寘也齐人语也六饮疏曰纪莒之间名诸为滥内则桃诸梅诸言干蕃者曰诸贾谊偏诸襻也光武纪诸于半臂也相如赋于遮注曲名亦于诸之音也智谓诸者古人语词犹今之言这言着也着又转而爲子今吴人多曰子是也差须犹少待也选间犹少间也淮南屈宜若忧吴起之差须言少时也吕览选间食熟古文或用顷之或用俄顷或曰亡何或曰少选或曰少焉或曰未几或曰巳曰既义皆通用孰何问之也犹曰谁何也过秦论陈利兵而谁何音苛苛细诘问也汉有大谁卒师古曰大谁主问非尝之人有大谁长黄图曰王褒带劒入北司马门至非常室中乃公车大谁也集韵或作噍亦作谯史记卫绾传景帝立岁余不谯呵绾注谯音谁呵音何以谯呵爲怒让此言不谁何但不问之而已汉书作不孰何武帝册曰孰之复之应劭以谁何爲掌讙呵者后学辄改此书谁字爲讙违本文矣贵与说进孰言进成孰之言也文孰言文法孰烂也张骞传少从进孰谓以孰言进于天子干凿度曰自上古及下帝孙文孰文孰者孰成道法也言世渐増文法而人孰烂也董仲舒曰孰烂如此古孰从专主孰烂后因谁转爲孰故火以别之五行志以盛圣而易孰恶师古曰孰成也此言文法犹文具文爲之文也严安传之文刻严延年传之文致赵禹传之文深周阳由传之文恶董仲舒传之文系萧何之文母害张汤之舞文皆谓法律之文也若翟方进所云託文成许后所云文陈则谓文书文字也无虑都凡也犹云亡论也广雅曰无虑都凡也赵充国传亡虑万二千人注大计也与录同智按此因虑囚为录囚而知其音相通也若亡虑者盖言不待计虑而知之犹言无论也何必转录字乎如蔿艾使封人虑事此乃录事也而注乃云无虑计功元美论无虑之虑音闾非也发凡犹汎言大氐也最凡诸凡之最目也诸妄言诸凡望此者也望犹视也左传序发凡以言例景帝纪凡号石奋万石君犹汎言之也司㑹注谓簿书契其最凡也智按如今印契其凡目所最处印之小宰疏凡要亦是簿书又曰簿书之最目曰契刘歆取方言书曰欲得其最目此明证矣大氐即大抵言大约也汉书李广𫝊诸妄校尉以下材能不及中以军功侯者数十人注张晏曰妄犹凡也即诸凡郝京山遂以凡妄为一恐未必然智按妄犹望也望犹视也如视二千石之词即假司马一例也国䇿朱英言无妄之人史记作无望可证大约或云大要见陈万年传子长用要难张骞不得要领其义始于腰领后则爲通语矣要束即约束陆䞇曰怀光都不要借亦谓约结而借其力也几所犹几许也里所犹里许也疏广传问金余尚有几所师古曰几所犹言几许张良传父去里所复还师古曰行一里许而还古许所声近如伐木许许汉人引爲伐木所所可证以不犹与否也李夫人传是邪非邪师古曰言所见之状定是夫人以否按古以与之声相通诗不我以燕礼君曰以我安注犹与也魏书李顺传此年行师当克以否即与否退之剥啄行凡今之人急名以官注韩文与多作以其解乐记之噍以杀之以爲与则非矣犹古诗之萋已緑也临高台以轩则尚可以与字解之将母得亡母乃称皆发问之声也韩诗外传客见周公周公曰何以道旦也曰入乎将母曰请入曰坐乎将母曰请坐曰疾言则翕翕徐言则不闻言乎将母方言无写谓相见有得亡之辞也庄子子产曰子母乃称左氏用以转语庄韩用以结句古人善摹人之声音神状如此阮千里曰将母同本谓得母乃同乎犹言能毋同也叶梦得爲之解曰本自无同何因有异此是东坡所谓设械匿形推堕滉漾之伎俩耳行李行使也即装任也昭十三年曰诸侯靖兵好以爲事行理之命无日不至古臯陶爲李理官也古李理通用僖三十年烛之武曰行李之往来注云行李使人也襄八年晋责郑曰亦不使一个行李注曰独使也升庵引唐李济翁资暇録云古使字作李今按李文正作此何据乎马永卿懒真子彭乘墨客挥犀曰左传注皆止解行李爲使而今人以行装为行李则非也永卿载亳州祁家收孙宣公奭书尺有云行李鼎来盖行使也古李字从山下人人下子作后人转作李此并非资暇所说之矣不知本义爲行理而使人行必有装郑当时之治行孟子之治任是已则相沿以行李为随行之物亦何不可甚矣马彭之拘也孟子说解李与梩虆通谓杙之可以担物者寻人招帖一曰零丁升菴引齐谐曰有失儿女零丁谢承后汉书戴良有失火零丁犹今之寻人招子也盖古以纸书之县于一竿其状零丁然霝始霝终即令始令终也广川跋曰鼎之铭曰霝始霝终跋叔䜌鼎铭曰三代鼎彛有铭多矣而此曰霝终古者以霝爲善其文与令同此其谓善颂者也智按书弔由灵灵善也古盖令灵霝并通凡令名令闻之令皆从灵来以人为天地之灵心爲人之灵故训为善而多借令字䜌音銮智又按集古录龚伯彛铭曰其熈万年无疆霝终霝始嶭尚功释曰令终令命令命即令名领闻即令问史记命与名通礼生子咳而名之左传君命太子曰仇叔孙获长狄侨如以命宣伯与名同史曰命世之宏才即名世天官书免七命注辰星谓之免星有七名张耳传亡命谓脱名籍逃亡也智又按说文名从口夕言㝠不相见故以口自名此说甚曲朱谋玮谓鸟以夕而鸣作则尤曲矣盖令从从命从令名从命省作本一字而平去二音也令无重文故平去声通用之命有重文之名故分用之又按长笛赋求偶鸣子曹植诗鸣俦啸匹侣何承天诗日夕游无际归禽命同栖命即鸣则鸣且与命通益足以破朱氏鸟因夕鸣之惑矣扬子曰君子纯终领闻郝京山谓即令闻诗注令闻礼注谀闻皆去声故亦用令问后汉马融与高彪书承服风问注谓风猷令问也汉书注李竒曰领礼所闻故后人曰领袖声闻也师古曰领令也然如唐书踵领谓踵前人而领其事安知法言非造合者乎故两存其说汉书元朔五年详延天下方闻之士谓大方多闻也董仲舒传讲闻高谊则平去皆可贯行谓一皆遵奉也东平宪王苍传光武营建陵地诏裁令流水而已孝胡大孝无违奉承贯行谓一一奉行也谷永传曰以次贯行固执无违摽季犹叔末也党锢传序叔末浇讹王道陵缺注犹季世也太史公用輓近犹晚近谷永曰当阳数之摽季言摽末季世也王莽青戎摽末之功注摽与蔈同蔈即秒也淮南言律数十二蔈可证县迟犹言思迟县切也赵壹传昭其县迟按肃宗诏思迟直士迟去声言迟待也县迟正谓县县迟望之意徐陵用迟县谢安与道林书计辰倾迟醖借藴借也潦倒言頺落之态也南史云宋武帝举止行事似刘穆之此非醖借潦倒士邪又北史崔瞻列传云自太保以后重吏事谓容止醖借者为潦倒而瞻终不改诗饮酒温克郑笺云犹能温借自持以胜陆音去声礼运温之至也注为温借汉书作醖耤倾戏揆庼言倾斜也汉樊敏碑立朝正色能无揆庼音倾言其方正或曰揆倾季也或曰言揣度倾斜也按丧祝劝防注引柩也𤣥谓劝犹倡帅前引者防谓埶披以备倾戯贾公彦曰音亏使持制之不至倾亏然则揆庼当即倾亏之语又记此碑有释者一作揺庼俟有书可读时再考骑危登极骑衡言其危也魏世家曰范痤上屋骑危而上书信陵以免死庄子夫妻登极者萧思话好骑屋栋打细腰鼔史记袁晁传骑衡注衡楼边栏楯也大氐横者谓之衡谓之登极亦可总言危道如垂堂之意也空外犹单外也何并传造王林卿曰冡间单外后汉书张禹传请邓太后还宫以爲久处单外杜诗用尽闺中力君听空外音空字去声暴挫锯项推减蝮鸷状酷吏之猜祸刻治也酷吏论曰冯当暴挫称璞锯项骆壁推减般周蝮鸷暴挫言暴虐以挫人锯项如锯之刻挫如缿之钩谲也推减能故深文以出入罪也蝮鸷状之而已犹鹰击乳虎毛鸷为治也袁盎传丝欲刻治言以刻深治辨也王温舒传请召猜祸吏应劭曰言善猜疑作祸害者用之史记作徙诸名祸猾吏言吏之以祸猾名者薛宣传使掾平镌令如淳曰平镌激切使自知过也古人亦随意造字如此何责退之辈邪媒蝎言媒蘖而蝎蠧也宋公称过庭录曰景文记程元振恶李光弼言媒蝎以疑之春秋传云虽蝎谮焉避之者蝎音曷木蠧也言谮由中出如蠧殆合媒蘖与此而用之今按唐书宦官列传又云如媒而成如蝎之蠧合用何疑宋所引春秋乃国语也滥耳滥口皆谓滥说也史记邹衍传始也嚂耳战国䇿横人滥口利机淮南曰不嚂于辨相如虚词滥说嚂即谓滥也说文引论语穷斯滥矣㜮滥嚂可通啜汁犹拾沈也哀三年富父槐曰无备而官办者犹拾沈也注沈汁也尺审反智按魏世家欲啜汁者衆注冀功勲也与此互证沈即汁也沈约酒有音汁者斟审甚汁同声故古人借之礼记潘字本泔也或疑沈之讹而庄子之审爲渊则蟠字潘当音翻姑存俟证苛亷犹刻亷也荷礼苛礼也苛问呵问也国䇿楚之史举以苛亷闻于世汉朱建传刻亷绂直苛刻一意苛小艹也唿戈切借爲苛细烦刻之意郦食其传握齱好荷礼即苛礼王莽传掖门仆射苛问即呵问也苛荷呵通声今人读为谿毋又一变矣古文奇字皆从呵止爲义苛乃借用偏宕谓偏奇跌宕也孔融传发辞偏宕南史萧惠开偏奇相尚邹阳曰系俗牵世系偏奇之浮辞哉宕与荡逿盪通而说文分之跌宕作跌踼相盪用相潒荡止爲荡阴水名上声宕洞深也颜瑯琊子急就序人用已私流宕忘返即流荡颜最明字学者正以从水从宀其借同也谐际谓谐合交际也唐书房琯传与吕向隐陆浑十年不谐际人事此字曽见六朝人用之庄子贵际注贵交际也按说文际壁㑹也际见之白也隙壁际空也则壁相交㑹之名故借用之拆唿犹罅漏也韩文补苴鏬漏即罅字说文罅裂也烧缶善裂㙤作罅笺曰一字緟文张位特定罅漏音夏乃因说文之唿讶切与陆徳明之读也尔雅翥丑罅注谓蝉属剖拆母背以爲孔罅而生郑渔仲曰蛙虫有角甲者啮桑类罅张拆也此虫之僻在乎张角拆甲此解是矣郑康成注易甲拆曰拆唿也正以唿爲罅古家麻韵多归鱼模汉去古未远犹有此声尔雅注孔罅之语广韵取之陆徳明以当时方言定其读不知古人从虖甚明如纯嘏本音古与鲁许宇叶今张焦李朱之字说刋误反以读假爲正读古者为非竟忘其本皆此类也嗟乎声音之道变极反本何苦止守晋唐之泥格而强自然之原乎诸公亦以读书不深有所不知耳望衍望而延之也招弭犹招敉也男巫望衍授号冬堂赠春招弭以除疾病注子春曰衍祭也𤣥曰有牲粢盛者延进也弭读爲敉招招福也敉言安凶祸也子春堂赠爲堂矰盖赠犹送上言赠恶梦犹送恶梦也训隽曰望而延之爲是何必指牲粢乎今谓弭止也止犹安也敉宁本谓弭宁邦汋言激乱者司㓂士师八成一曰邦汋注谓斟酌司农曰斟酌盗取国家宻事若今时刺探尚书事疏言斟酌私知此非也训隽曰夫盗贼而有斟酌量度之心岂爲乱乎说文汋激水声邦汋者奸民乘上之隙而激衆以倡乱如水之激而逆行也廞陈廞兴廞塞廞藏皆随文立训者也大丧廞五兵司农曰故书作滛读作廞释曰先郑一部之内廞皆从滛则廞爲汉字先郑所换也训陈郑氏训兴因尔雅也又因圉人廞陈并列故主兴义训隽主廞藏之说唐崔祐甫独孤及墓铭廞衣楚挽徘徊墓田李华权文公墓铭廞隧纳书礼优軄衰宋祁真宗挽歌廞翣浮晨旭皆谓廞藏智按韵补引唐沧州无埭渠久廞塞薛大鼎浚之此因考工善防者水滛之司农曰滛为廞水淤泥土畱着助之爲厚郑氏不从而宋祁复用此作廞塞盖嵚巖有藏从山从广可通而谓爲陈为兴则借其音耳说文廞许音切集韵嵚或作廞可推屈笮委曲也迮狭即窄狭和洽传魏武令曰高祖毎在屈笮萧曹恭顺此言受委曲也古无窄字笮即窄也今人以处约不如意为受委曲唐宋间文以官家所商议爲委曲于文定云亦称从容张飞传山道迮狭即窄狭后汉樊毅华岳碑言十月斋祀西岳以传窄狭庙舍旧久墙屋倾亚则汉已有窄字传传舍也推筑旁推觉之也今人有用推筑其义若下石者误也按三国志颜裴传帝召军市吏于裴前杖一百时典农私推筑裴谢斐白宣王曰典农窃见推筑假令斐谢是㪅为不得明公意也推音他囘切盖从旁推筑令觉也其曰筑杀者则用手击人也巩篆故亦作关戾机捩也杜阳杂编言新罗献万佛山击钟则行道之僧礼首至地盖关戾在钟也智按罗隠妖乱志言张守一刻木鹤中设机棙词隐曰曲有偷吹待拍有务头顚落种种关棙子优家有戾家把戯灯录黄檗谓牛头尚不知向上关捩子盖一义也捩本力霁切琵琶之拨曰棙又木名善破血又音列爲关捩之义古通用戾棙后分用捩从手玉篇始收捩字曰抝捩也在屑韵然今唐韵十六屑中亦收戾字则古戾亦有列音十二霁亦收捩字解曰琵琶拨则捩亦有丽音矣古列戾声通如祭法厉山氏即烈山氏郑氏读葘栗爲裂厉禁为迾禁湥则厉爲列石渡水是也唐人所爲捩晕则专音列苏鹗曰大中末小儿叠布蘸水向日张之谓之捩晕物异考作拔晕河因于范河活沙存中曰越人谓淖沙爲范河北人谓之活沙子过无定河渡活沙百步外人马然一陷则駞车俱没此即流沙也字书亦作埿蒲滥反术书河取此按今禄后一辰曰河盖谓陷运唐六典亦载河之目但埿字无蒲滥反乃唐人造字耳程泰之作陷河三命谓受命遭命随命之三科也祭法七祠曰司命注司命主督察三命孔颖达曰援神契云命有三科有受命以保庆谓年寿也有遭命以谪暴谓行善遇凶也有随命以督行谓随其善恶而报之阽危壁危也阽也康也檐也皆一声也魏志和洽传阽危注松之案文纪曰阽于死亡食货志阽危若是注曰阽音盐如屋檐近边易堕之意也堂亷句亷亦谓边稜阽檐亷一声而义亦因之智按亦可去声马援传跕跕堕水中亦当音占去声或音帖乃当时注者之方言也楚辞阽余身而危死亦有读战者生达有条达之义故转爲挑达一作㞵作事顺利谓之遂达汰过轻忽谓之佅㒓忽遽谓之忽达相勉谓之争生民毛传曰达生也驿驿其达正义苗达生也京山曰条达也其音与挑相转青矜笺佻达往来相见貌说文引㞵兮达兮渐子引许端夫曰遂易也佅㒓言汰过轻忽也忽达言矜忙也余一时未有所证忽阅方言而知之方言曰忽达芒也又曰茫矜奄遽也吴扬曰茫智乃知古无忙字故用芒芒然亦作茫然故茫矜又用茫字郭言草杪芒出此其本耳人忙则有忽达之状遂逹之语见康成长发笺能以徳自遂达于天是也孙愐曰佅㒓又曰汰过乃是滑汰意韵会亦作㣵达此因挑达生轻易之意也智又按汉人有争达之语争去声谓强自争立发达也沈汝纳胡孝辕所刻汉杂事太后谓帝曰吾入宫后知有㓜妹中外隔濶目所未见不谓争达如尔此书出于王子充诸韵书皆未考出故载于此顿愍犹顿门也氐惆犹怟㥴也方言倱顿愍惽也江湘谓之顿愍或谓之氐惆郭音丁弟丁牢反顿愍顿闷也智按周本琱字转为周说文怟㥴不忧事也正读氐琱平声又曰袛裯短衣裯音都牢切郭亦曰祗裯弊衣可见氐惆之音乃汉晋之常语终古终今终之爲言常也诗振古如兹毛曰振自也郑以爲古古如此因尔雅曰振古也智以此有脱简若训振爲古则复矣考工记注齐人言终古犹言常也楚词曰吾焉能忍而与此终古南粤传文帝赐佗书愿与王分弃前患终今以来通使如故师古曰从今通使至于终久智以终古犹终身终世之例古人有意多字少即简促言之终今者犹言自今以往常如此也振即常也声亦相转诈谖怀谖皆言虚谩也暖姝则言其柔悦也艺文志上诈谖而弃其信师丹传怀谖迷国师古谖诈也此据说文智谓谖从虚声旁转遂有虚泡之意故曰诈曰忘谖艹言忘忧也因作萱终不可谖因作諠或作愃实一字相生也庄子暖暖姝姝之状崔烈传反不知姝邪姝姝犹好好也通雅卷五通雅卷六钦定四库全书通雅卷六明方以智撰释诂彷彿一作仿佛方佛放弗髣髴㑂佛放通作放物方物盖因恍惚而轻唇出之也恍惚一作洸忽慌惚怳惚荒忽通作怳广韵作放弗又作方弗甘泉赋仿佛其若梦典引仿佛注犹槩也远游篇作髣髴卫恒𫝊盗发魏襄王冡得髣髴古书汉练时日章相放震澹心师古注作方弗㑂亦古仿字易林曰㑂如旦饥杨氏引陆云用㑂佛郝氏引汉郊祀志民神杂扰不可放物与放弗同按放物即方物也然古读物与弗近如没作物蠠没转爲密勿别条详论古实相通毋谓郝公好竒如旧说不可方物爲不可比方其物又何尝非臆决乎旧注仿佛爲梗槩亦未切当智谓虚唿其声爲恍惚以轻唇出之爲仿佛实一声也祭义以其慌惚以与神明交史记大人赋西望崑崙之轧沕洸忽兮汉书作荒忽又孝明八王传下邳惠王衍病荒忽老子惚兮恍兮庄子心神恍惚凡夫引九歌怳忽兮远望韩退之和山南郑相公诗指画变怳或为歘字亦忽之轻音也焦氏刋误言曶怳出法言作惚恍非智按曶即忽字而不许人用惚恍拘矣逶迤一作委蛇蜲蛇逶蛇委佗遗蛇委它倭迟倭夷威夷威迟郁夷袆迆袆隋袆它倭他委移归邪陭委陀委维委壝靡匜迆委蟡蝛踒跎逶迱委迆各异其连唿声义则一也左传引诗委蛇苏秦嫂委蛇蒲伏索隠曰靣掩地而进若蛇形此缘国䇿作蛇行蒲伏蛇音移言逶迤也蜲蛇泽鬼紫衣朱冠齐桓所见古人原以逶迤之状名之犹庄子山有䕫野有方皇亦以徬徨名鬼也后因加䖝作蜲蛇岂可反本此说以解逶迤邪汉书礼志旗逶蛇西京赋声清畅而蜲蛇庄子作逶蛇韩诗作逶迤任光邳彤賛委佗还旅方朔传遗蛇其迹郝氏谓即逶迤智亦以遗读移则与下复古时遗从䝿必有馈声今用遗蛇为逶迤犹扬雄用迟爲栖迟也后汉儒林传方领矩步者委它其中注曰它音迤诗周道倭迟与逶迤同释文作周道倭夷文选注周道威夷薛君曰威夷险也又作威迟尔雅威夷长嵴而泥注威夷长而弱也汉地里志扶风有郁夷县注师古曰周道倭迟韩诗作郁夷言使臣乘马于此道王伯厚诗攷载韩诗外传袆即委迤又衡方碑袆在公即诗委蛇在公也考隷释有之费鳯碑阴逢盛碑皆作迆方子谦引石经作迆又作袆隋尔雅音义引袆它李铉字辨作倭彵离骚经载云旗之委蛇一本作逶迤一本作委移注云旗委移长也刘向九叹遵江曲之委移韩愈诗委陀结斜汉即逶迤字邝氏字说曰天官书归邪读如委蛇言其状逶迤也说文䧦郑地坂许为切陭上党坂于离切则二坂亦以地形逶迤而名赵撝谦卒于岭南有遗文在东莞张氏内用岂以娄寿严发碑皆有字邪智谓何必据汉碑按汉书衡门古从者亦以彳又山海经赤水东苍梧之野舜与叔均所塟也爰有文贝离俞鸱久鹰贾委维郭璞曰委维即委蛇也又周礼爲坛壝宫棘门三行平地筑坛又委壝土起睂埒徐广音壝为羊谁反则委壝音义与委迤通又玉藻曰疾趋则欲发而手足母移注移之言靡匜也疏言谓靡匜摇动也言疾趋则不必翔步逶迤纡徐矣古靡如微微字中原读如袆则靡匜亦逶迤之声也依戴合溪作迆依魏子才作委依说文长笺则作蟡蝛又按易林大壮之鼎曰长尾蜲跎其师之咸长尾蜲蛇一首与之同文以蜲蛇証则读逶迤以状长尾可知其繇下叶思字中叶河字盖古蚁蛾通多有怡音则何读奚明矣洪景卢言逶迤有十二变升菴转注古音委蛇字下云韵会未尽故广之止有八变方子谦所列有十七变楚望止收十变智今举所知凡三十二变学究亦不须此如合溪子才辈改篆作楷势所难从子谦所引石经袆隋恐讹未考吾尝笑升菴弱侯秭归作秭襁褓列襁䙗乃归讹䙗乃讹而顾效尢与偶因二字之变据古今而别之见当以声通义如此岂欲学者用之哉徬徨一作傍偟㥬惶房皇方皇彷徨急则为张皇一作徨慞惶通爲仓皇苍皇礼书房皇周浃即徬徨一作傍偟荀子方皇周浃乎天下注方音旁犹徘徊也庄子芒然傍偟乎尘垢之外吴语王亲独行屏营彷徨于上林之中荆轲传傍偟不能去集韵有㥬惶即徬徨有徨即张皇韵㑹彷徨犹征营也陶𢎞景周氏冥通记整心建意勿慞惶也书张皇六师不宁之状杜甫送郑䖍仓皇已就长途往北山移文苍黄翻覆韩祭女挐文苍皇分散旧唐书僖宗广明二年王处之衆苍黄溃乱李端叔曰杨元发苍黄失据郝氏直以张皇爲仓黄智谓徘徊为徬徨舒徐爲徜徉急遽则舌齿激声为张皇又穿齿愤声为仓黄则更迫矣徜徉一作倘佯尚羊常羊相羊相徉忀徉儴佯襄羊倡佯常翔相翔通为彷徉仿佯方佯郊祀歌周流常羊思所并即徜徉楚辞聊逍遥以相羊又用忀徉文选上林赋招揺乎儴佯史汉及李善本作襄羊郭璞曰襄羊犹彷徉也西京赋儴佯乎五柞冯衍赋乘翠云而相佯淮南俶真训尚羊物之终始韩盘谷序终吾生以徜徉柳子厚用倡佯老子指归作常翔周礼有相翔史记吴王濞传彷徉天下汉书作方佯后汉东平王传消揺仿佯楚辞用仿佯敞罔一作惝恍敞惘转爲怆怳凔况仓兄敞难蜀文敞罔靡徙注失志貌韵畧加心大人赋听惝怳而无从思𤣥赋䰟敞惘而无畴转爲怆怳九辨怆怳懭悢兮诗仓兄塡兮即怆怳或作凔况齿两之音转则爲惆怅他朗之音转则爲懭悢丁度集韵作敞蔡邕石经尚书残碑母兄曰今日则兄曰敬德兄即遑字盖古兄荒皇况通音九经考异误刻兄作凡洸洋一作潢洋瀇瀁潢漾通为旷漾罔养史记言庄子洸洋自恣以适己战国䇿狐祥不可食新序引此语作潢洋可証太𤣥井潢洋终不得食淮南子瀇瀁极望马融颂瀇瀁沆漭上林赋灏溔潢漾皆一也鲍照赋旷漾敞罔后汉书马严传㪅共罔养以崇虚名皆潢瀁之声所转也履按罔养犹之罔象是亦一义徘徊一作㣣徊俳囘裵囘思𤣥赋马倚辀而俳囘史相如传裵囘关尹子分用见重言宋子京作唐书陆季疵击木裵囘应合鼎臣意鼎臣言徘徊衣寛貌字当用裵囘按徘徊行伫傍偟之貌高后纪徘徊往来息夫躬鸾徘徊兮注徘徊不得其所也庾信文有㣣徊唐松陵集有迟徊皆徬徨不进貌茂陵书屋皆徘徊重属屋两翼亦名两徘徊盖以行伫起意耳焦氏刻误曰裵囘作徘徊并非泥徐氏也寂寞一作莫漠嗼漠漠漠说文本作嗼即寂寞也一作莫邝氏字说作漠楚辞作漠又作漠集韵一作諔又作按漠字恐因碧落碑上文泬寥一作泬漻泬廖廫犹寂寥也寂寥一作寂廖寂寂漻通作寂聊淑湫九辨用泬寥一作泬漻集韵寥本作廫亦作九辨七章老廓而无处王逸本泬寥作相如赋寂漻无声庄子漻乎其清通作廖退之华山女坐下廖落如明星安仁赋幽谷豁以寥音哮高气也大宗师闻之参寥参高也寥旷也此字兼冷旷之意从山从宀象其远寂也凡夫以泬廖当作䆷廫四子讲徳论作寂聊管子曰耳之所听非特雷鼔之声也察于淑湫即智按翏本寥畱二音锹乃音操湫本音剿尗有叔二音犹轴笛之有逐廸音也倜傥即俶傥故增韵寂寥读作寂歴唐诗空山寂歴道心生用之古时四声通转此异代所难解者庄子刀刀之翏翏翏亦音畱则刀亦音去丢转入爲笛笛与逐近故古笛作篴可证又以笛管借车轴之管兼指事而名之曰轴推原论之寂寥本有啾翏焦尞歴三转旁通则有寥落寥歴嘹戾藰涖嘹亮劳利诸转声拉沓一作翋䳴邋遢犹拉襍也拉襍一作拉飒转为㯓腊汉铙歌云枭母五枭子六拉沓高飞暮安宿博雅遂有翋飞也广韵作䳴又作拉又作搚㩉焦氏収邋遏不谨也马拉沓不行也拉卢合切晋孝武太元末京口謡黄雄鸡莫作雌衣被拉飒栖犹拉襍也有所思篇拉襍摧烧之东坡曰学者作拉襍变便自谓长卿世说殷融曰㯓腊亦放何必其鎗铃邪旑旎本作猗难阿那阿傩因作橠㰙橠妸娜婑媠亦作旑施倚移猗萎猗柅椅柂楚辞旑旎乎都房注王逸引诗旑旎其华今诗作猗傩长卿子云子渊旑旎皆从诗楚辞来当读阿那亦可转音古旎读傩犹蚁蛾仪俄也升菴载古作橠其枝又作橠㰙此乃分别家所作附古文耳洞箫赋阿那腲腇注舒迟貌即猗傩戴氏曰古单作猗难与那同或作袲自子虚作猗柅遂为女矢切矣孙愐有猗狔从风貌上林赋则用倚移从风一本作旑施高唐赋用猗狔江赋猗萎即猗移正其字作椅柂而阿那又作妸娜韩愈元和圣徳诗天兵四罗旗常妸娜又作婑媠列子杨朱篇公孙穆好色择稚齿婑媠者重俯伏之音为匍匐一作匍扶服扶伏蒲服蒲伏匍百俯伏轻唇匍匐重唇故古人之字通转檀弓引诗扶服救之左传宋公子城射张匄折股扶服而击之汉书传扶伏称臣霍去病传扶伏叩头范雎传蒲服韩信蒲伏胯下七发蒲伏连延即匍匐也丁度又作匍邝氏曰秦和钟铭高引有庆匍百四方言四方匍匐归命也逍遥古作消揺稍揺消揺又爲须臾诗河上乎逍遥檀弓负手曳杖消揺于门东平王苍传消揺仿佯汉书消揺即逍遥又读爲须臾盖古音揺臾抌揄两借如诗或舂或揄揄亦爲尤是也毗昙云一昼夜共三十须臾臾之本义说文曰束縳抴爲臾从申从乙后汉方术传序有武王须臾一卷言立成之法也徐曰逍遥字林所加泥说文耳郁仪曰古赵即逍京山引太𤣥翕首虽欲捎揺天不之兹注作逍遥智按考工捎沟注捎读如桑螵蛸之蛸可証消揺者轻转其音也飘然悠扬则转爲飘摇之声招指动揺则转爲招揺之声招揺一作招招繇见天文下飘揺一作飘漂揺彯摇飘姚髟鼬嫖姚剽姚票姚票鹞诗风雨所漂揺鲍照诗飘飖无所定则以漂揺近于剥落故专作飘飖从风马融广成颂羽毛纷其髟鼬章怀注飞扬貌音必由羊救切此拘沈韵耳实即飘飖古尤萧固通音也飞扬则以飘揺为得声状其音去声者注者之方言也伏䖍音票姚为平声王融曲水序彯揺武勐则指票姚校尉之类升菴主荀悦去声以票鹞取名爲武勐不知古人不拘如因杅贰师楼船随意取名岂如后世称龙虎鹰扬始勐邪或言彯揺远举或缨羽之容票鹞之名亦以能票鹞高飞也以平声为悠扬李夫人传武帝赋缥飘姚乎愈庄即飘揺也又郊祀诗雅声远姚姚以揺声通用决无去声之理故子美恐是霍嫖姚直用平声升菴博极援引有功然惜胶于好异见音释不同者必迁就从之不暇问前人之讹误矣故惊汉晋之燕石为元珠火齐者犹之奉沈孙之门戸为金科玉律也但古人音读常存之以证古今自然之转变勿为所縳乃能㑹通诪张一作侜张辀张倜倡通作周章舟章徟周慞侏张书曰无或诪张一作侜张一作侏张汉书燕盖诪张晋张华传辀张跋扈南齐语曰莫辀张付桓康刘琨诗自倾辀张即周张也太元去首物咸倜倡诗曰谁侜子美注侜张予之所美陈忠传周章道路葢侜张倜倡诪张侏张实一字苻坚报慕容垂书侏章幽显布毒存亡魏书恩倖传侏张不已桓氏传𤣥侏张北齐源彪传吴贼侏张古周有侏音泰伯后慕歌梧桐萋萋生于道周宫榭徘徊台阁既除李兴表武侯闾以周叶余可证其用倜为俶傥之俶者则又一转矣周章微分亦可通用困学纪闻云大传引乐曰舟张辟雍鸧鸧相从乐乐经也舟张周张也文选笺曰日周张于省览字书有徟盖词赋所用増加彳旁耳观佛三昧经言伽楼罗王八千歳饥逼周慞求食此与贞白用慞惶同犹与一作犹豫冘与由与与去声本作豫杨敞犹与无决代王犹豫未定陈汤传椎破印将卒犹与谓疑也犹兽名闻有声则豫上树犹又作冘后汉书来翕伏隆传皆用冘豫未决冘亦音淫高诱注吕览作由与老氏用犹兮与兮淮南犹犹与与俱以二字分用河东赋三军穷冘阏与亦分冘与二字间用之注冘行也阏止也音于庶反冘又音遥智谓其分冘与字则冘仍音犹矣至容与之与上声长卿用翺翔容与闲适也九歌容与叶渚淮南子储与扈冶则平声一作诸与子云赋储与乎大浦聊浪乎宇内服䖍曰相羊也引淮南子阴阳诸与聊浪放浪也与音余履按高后纪犹与未决邹诞生音以兽反轗轲一作坎坷埳坷轲平声轗轲则上声音同坎坷蹭蹬意毛晃曰车不行即轗音卢敢切广韵坷从省作舀者误纷纭一作纷云纷员汾沄赤雀诗六纷员即纷纭也韵会本作智按从员又从云重复无义也亦通作沄扬雄传汾沄沸渭唐扶颂碑亦用汾沄张衡赋沄沄涌涛则沄之正义矣纷纭又作纷云郊祀志纷云六幕浮大海六幕六合也相如传戚武纷云赵凡夫据说文作坱轧本爲坱圠贾谊赋槃物坱轧即坱圠也槃汉书作播方言曰坱圠不测也招隠士曰坱兮圠山曲吴都赋地势坱圠甘泉赋坱圠无垠贾生借用轧耳轧之本义车辗也汉书传有罪小者轧傝䢇一作阘茸㲩茸㲩公绍收傝䢇字与阘茸通贾谊传阘茸尊显师古曰下材不肖之人或作㲩䢇从宂宂从宀人宫中宂食也俗作冗次且一作跙恣雎易其行次且俱平声字书作集韵作又作跙若则太赘矣易经考异或作跙古文作恣雎王郑马皆作子厚答问趑趄批捩怗懘一作惉滞㤐慸处亷尺制切见乐记郑氏曰敝败不和貌史记引作惉滞又作㤐慸怗又多忝切静也托恊切服也叆叇一作暧曃霭挨云状也玉篇暧曃不明貌又作霭张有复古编作挨俗改叆叇以说文有也晻一作晻霭晻薆暗蔼奄蔼烟蔼菴蔼郊祀歌露夜零昼晻即掩蔼之转也或作晻霭诸家诗作奄蔼烟蔼甘泉赋傧暗蔼兮降清坛相如赋晻薆咇茀则言草卉之芳蔚滃郁也晋左贵嫔作杨后诔本支菴蔼香谱作馣奄忽一作䬍鳯亭编本载以辛泉作省作也李登声类曰僾俙之作叆霼犹奄忽之作䬍也僾俙不明莫如云奄忽迅速莫如风因论奄霭附举于此嘈襍一作嘈嘈见博雅此乃当时方言字也丁度韵作嘈囋囋亦音襍墨庄漫录曰读纬书见引张平子天象赋云河鼔集军以嘈杂囋囋与赞同丁黄误引耳镗鞳一作铛䶀闛合闛莫大羽钟鼔声也相如赋铿锵闛鞳史记作铿锵铛䶀潘尼释奠颂铿锵闛合合音沓集韵又作阘晋挚虞思游赋闛莫大羽兮识故居集韵又作则神人畅曰鼚乎鼔之亦当音堂矣丁度互引阊闛二字扬雄赋西驰闛阖即阊阖盖古人读昌与堂近萧索通作萧瑟本作萧依说文当作萧转而爲萧飒谢灵运骚屑出宂风东京赋飞流苏之骚杀庄子知北游谓衰飒皆此声之变也郝氏以酸削幷合之非矣夸毗一作䠸䠸韵㑹曰䠸体柔也唐人所别制者集韵作䠸戚施一作䙾䠞駞蠒集韵或作韩道昭作诗戚施注读爲䠞驼叶鸿则离古离读罗施读驼杨氏引诗疏作说文引诗得此即戚施故薛君章句以戚施为蟾蜍而升菴遂以鼁为戚施误矣苏𢎞家韵辑载蠒注音去秋出说文此沿升菴鼁之误而又收字书讹省之字也依违一作猗违伊违依韦师丹传猗违者连歳师古曰犹依违也又依又违言两可也郊祀歌五音六律依韦响昭注不相乖离貌汉书作伊违盖古象二体行步相违也韦即违背之意后人以此为韦革字借义夺正义故加辵作违栖迟一作栖迟西迟遟说文屖遟也从尸辛声徐曰不进也扬雄赋灵遟兮遟音栖音迟严发碑西迟即栖迟苏氏作蹒跚一作媻散通作媥姺蹁跹平原君传有躄者槃散行汲注与蹒跚同韵㑹引相如赋媻姗勃屑与武帝姗姗来迟此音同跚而义则美好恐非一类姗又有音先者则姗姗竟是纤纤矣仍当音跚龙龛韵有即蹒跚也庄子跰而鉴于井正蹒跚字而人读作轻声如骈先之音故韵会又以姗音先或作姺又引相如赋便姗嫳屑则六臣本也史记作媥姺徶㣯郝氏谓与盘桓为一则何异升菴之以翠微爲崔巍邪盘桓者媻姗之重声激腭也当是古文字隷笔取之盘桓一作磐桓畔桓洀桓般桓伴奂半汉管子洀桓即盘桓汉张表碑有畔桓利贞之语𨽻释引衡方碑作畔桓智以诗伴奂尔㳺亦盘桓之声也依说文义当作般桓张平子东京赋平乐都塲示远之观龙雀蟠帵天马半汉半汉当读盘桓九经考异失载汉碑云刘向传兄弟据重宗族磐互谷永传百官盘互知磐盘通陵迟本作夌徲通作陵夷说文徐说引史记夌徲子谦引作夌徲史记泰山跛羊牧其上夌徲故也冯夷一作冯迟可证咇茀一作苾勃馝馞相如上林赋晻薆咇茀汉书作苾勃博雅馝馞香也扬雄传香芬茀以穷隆旁薄一作旁礴盘礴旁魄庄子旁礴太𤣥中首昆仑天之气旁礴地之形又赋旁薄羣生相如封禅书旁魄四塞又画史解衣盘礴肸蠁一作肹响翕响肸芗说文肸响布也从十从䏌䏌者振䏌也引甘泉赋肸响丰融又子虚赋肸响布写注盛作也汉书本作肸蠁太冲蜀都赋景福肸蠁之兴作则有鬼神仿佛之意注如虫羣起而多又郊祀罔不肸饰师古曰肸振也玉篇作肹响说文曰蠁知声虫也蠁子入土爲蝇毛氏曰古响即向羊舌肸字叔向是也肸孙愐羲乙切六臣注引司马彪曰肹过也吕延济曰肹蠁中天游气也论衡曰晓俗以鸿文犹振聋以肸蠁也甘泉赋芗呹肸以棍根兮注芗与响同笛赋纷纶翕响萧条一作萧莜莜霄雿张平子碑作萧莜淮南作霄雿汉𨽻作莜吕君碑作萧莜萧森一作萧蔘揱参箾蔘櫹槮史记上林纷容萧蔘六臣本作纷溶箾蔘纷溶犹丰茸也张衡用櫹槮此声乃萧疎之转也考工注郑司农曰揱读为纷容揱参之揱即萧森参差一作差参縒篸柴池差池又转为蹉跎崔隤之声相如赋柴池茈虒柴池即参差作差池说文有槮参篸之别实一字累加也差池转为蹉跎古池佗互从可证也左传子产曰何敢差池注一音蹉跎又作蹉跌赵壹曰蹉跌不面葢失与池转也又转为崔隤一作摧頽汉广川王传日崔隤时不再注崔隤犹言蹉跎茈虒一作偨傂柴傂跐豸音此齿相如赋柴池茈虒又作偨傂总言不齐貌茈傂之声正因柴池但上二字平声下二字上声故多互用扬雄赋柴傂参差张衡赋増婵娟以跐豸京山曰后汉志术氏冠差池逦迤四重即偨傂踟蹰一作歭䠧迟伫踟跢跦转为踌躇踯躅本作彳亍一作踯䠱蹢躅掷䠱说文䠧歭䠧不进也刘宋书乐志引五马立歭躇长笺引诗搔首歭䠧升菴引跢跦冨嘉丽色赋用迟伫茅山碑用迟蹰陆士衡诗用踯躅五臣本作彳亍又作踯䠱又有掷蠋亦谓其行貌也易释文古本蹢躅作一本作掷䠱酩酊一作茗艼茗仃晋山简传作酩酊世说作茗艼升菴引简文帝曰刘尹茗仃有实理今本一作茗柯误此杨有见而陈氏辨之非龙钟一作陇种躘蹱儱偅转爲笼东泷涷荀子曰陇种而退注遗失貌余以爲即龙钟字埤苍作躘踵或作㣫然古多通用杜弼爲侯景檄梁曰龙钟稚子王裒与周𢎞正书龙钟横集裴度曰见我龙钟元载别妻诗谁不厌龙钟退之诗白首夸龙钟或言老或言泪或训小人行总皆状其潦倒笨累耳指南作儱偅北史宇文泰战败敌兵追及李穆以鞭击泰骂曰笼东军士尔主安在笼东犹陇种说文泷涷沾渍也兵败披靡而退如冒雨衣湿之状俗谓水湿爲泷涷又三国吴志周鲂诱曹休书卒奉大畧伀蒙狼狈伀音钟伀蒙犹龙钟也郝京山以淮南茏苁辽巢为一则非矣林氏曰方言泷涿谓之霑音笼冡此与说文相证可存姚文燮曰竹曰龙钟生罗浮地亦谓其大而笨累也顚覆一作覆通作蹎仆顚踣顚匐蹎䟺贡禹一旦蹎仆蔡邕释诲荣显未副从而顚踣柳宗元诗连蹇困顚踣魏书裴叔业兄子裴绚传比因大水蹎䟺不免梁书王僧孺辞府笺倾蹷必然顚匐可俟唐李石传曰晋君臣夷旷以致覆即顚字葢因扬雄幷州牧箴太上耀徳其次耀兵徳兵俱靡不悴荒公羊爲已傎矣亦是顚字晋志用傎倒仆覆之通犹负否也仆踣之通犹负之于背背之于北也夷犹一作夷由楚辞君不行兮夷犹广成颂作夷由尔雅夷由爲鼯鼠名优游一作优犹优嗂优繇荀子优犹知足荅宾戏陆子优楚相碑优游字作优嗂柳佩韦赋吉优繇而布和怫郁一作弗郁茀郁沸郁魏乐府曰中心何怫郁汉书瓠子歌鱼弗郁兮柏冬日景十三王赞内茀郁史记河渠书作沸郁绰约一作繛约淖约因爲婥约说文本作繛相如传便嬛繛约汉书作绰约扬雄传竞淖约兮荀子淖约以察说文又有也笺曰本作愺恅一作嘐吴曾引陆机文赋曰愺恅栏慢裨苍曰嘐寂静也文士以作事迫促谓之老草智按王子渊洞箫赋有愺恅澜漫吴引误也嘐即愺恅今人作潦草屏当一作併当摒挡摒档阮孚传言祖约屏当不尽去声刘平水作摒挡吴虎臣言世说为曹夫人併当筐箧即屏当也冥通记竟夕栟档字攷収偋当以荀子偋即屛也龃龉因有鉏铻鉏䥏岨峿䶥龉鉏牙牀吕鱼吕切本齿相差着也敔有三十六龃龉因作鉏铻专为不相当之意文赋或岨峿而不安则又因山立义说文本作鉏䥏考工玉人大琮十有二寸射四寸注射其外鉏牙疏言其外八角锋也鉏牙即龃龉古吾与牙声通都俞古文字考作鉏剡栘扊扅同音琰夷门关也百里奚妻琴歌炊扊扅颜之推曰一作剡栘又曰扂与扊通与扅通蓬勃因有𡋯烽㶿㶿韵略曰𡋯烟尘襍起也俱见集韵广韵词赋家用之总言勃郁蓬起之状因义増加蓬勃之声又转为旁勃见尔雅疏轇轕㶀㵧本于胶葛㶀㵧水广也孙愐曰轇轕㦸形又驰驱貌见子云赋通用胶葛总言多而广相纷纠之状也指南乃作轕不知何据当是胶之误耳混沌一作浑敦坤屯困敦倱伅庄子七日而混沌死元气未判貌通鑑盘古氏一曰混敦氏左传浑敦注即驩兠张衡灵宪注坤屯不分尔雅子曰困敦韵会作倱伅皓旰一作皓涆澔汗浩瀚史河渠书瓠子歌皓皓旰旰兮闾殚爲河上林赋采色澔汗梁张缵南征赋观百川之浩涆或作浩汗浩瀚风裁一作风采风彩丰采后汉李膺传天下仰其风裁霍光传天下想闻其风采南齐王俭谓庾杲之蝉冕所映更生风采吴志诸葛瑾传未尝切愕微见风彩或作丰采谓丰容华采也升菴尝言风裁之裁当上声憔悴一作蕉萃癄瘁噍杀焦瘁顦顇悴孟子民之憔悴于虐政吴语人民离落日以憔悴又逸诗无弃蕉萃索隐引此诗作顦悴后汉应卲传引作憔悴汉礼乐志纤微癄瘁之音作而民忧思乐记作噍杀班固答宾戯朝爲荣华夕而焦瘁唐人诗为报故人顦顇尽并通说文专主顦顇履按广雅作悴汍澜一作萑兰汍滥丸兰后汉书冯衍赋泪汍澜而雨集陆机弔魏武文涕垂睫而汍澜言流泪纵横也又汉息夫躬絶命辞涕泣流兮萑兰又班固答宾戯汍滥而测深乎重渊又扬子太𤣥密首阳气亲天万物丸兰注盛貌堙郁一作抑郁抑惌壹郁泱郁湮郁伊郁史贾谊传独堙郁兮其谁语气不通也汉书作壹郁文帝纪注奏请受禅疏大禹必郁悒于㑹稽之山何晏景福殿赋感溽暑之伊郁岣嵝碑曰禋郁昬徙左传湮郁不育息夫躬诗元灵泱郁皆此堙郁音义也升菴引有抑惌忼慨一作慷慨忼忾感慨感槩史袁盎传引大体忼慨项羽本纪悲歌忼慨高帝纪慷慨伤怀后汉齐武王演传刚毅慷慨魏武帝乐府慨当以慷晋陆机议论忼忾史季布传赞婢妾贱人感慨而自杀汉书游侠郭解传少时阴贼感槩后汉范滂传论奋迅感槩岂弟今用恺悌其用闿圛者别一义也岂本岂歌之鼔借为岂悌后岂歌作凯而岂字爲虚助矣齐子岂弟笺岂弟作闿圛古文尚书以弟爲圛圛明也疏曰古文尚书即今郑注者也无以弟爲圛之字惟洪范稽疑论卜兆有五曰圛注云圛者色泽光明葢古文作悌今文作圛贾逵以今文校之定以爲圛故郑依贾氏所奏智按今尚书洪范七稽疑曰驿言络驿不续其兆爲金郑笺所云闿圛亦云与齐子发夕同意言络绎也今将以闿圛爲岂弟之奇文乎按凯风和乐也凯泽亦和意或作闿泽史司马相如传昆虫凯泽汉书作闿泽晋纪曕传六合闿拓则是开拓音相转借也凌轹一作陵轹辚轹躏轹凌猎通爲陵厉輘借史灌夫传凌轹宗室谓虐害也汉书又有谓陵轹边吏后汉朱浮传陵轹同列上林赋车徒之所辚轹汉书作躏轹尔雅猎虐也注凌猎暴虐即凌轹李白诗独鹤思凌厉后汉亷范传曰自相輘借从容一作纵臾将养怂慂傱勇从谀礼从容中道史衡山王传日夜从容王密谋反事汉书作纵臾又衡山王有逆计日夜从容劝之汉书作日夜将养劝之注奖劝也方言南楚凡已不欲喜怒而旁人说者谓之怂慂汉书郊祀歌般从从旌容容注如人相傱勇作恶之傱勇汉酷吏传赞杜周从谀并与从容同矣呕喁本于吁俞之声一作姁媮呴愉煦妪呴喻转为愉呴噢休噢咻韩退之连理木颂奋坢姁媮注与吁俞同京山谓即吁俞郭璞曰怤愉犹呴愉也晋书夏侯湛传逐巧㸃妍呕喁辩佞呕喁即姁媮子美赋小人呴喻记曰煦妪覆育戴氏谓与汉书愉愉呴呴同又借用休左传或噢休之因作噢咻今问奇读妪许谓噢休非葢不知本吁俞之声而因有出气嘘育之义故转音爲妪许亦可转音育休亦可闪揄一作陜输东汉赵壹疾邪赋荣纳由于闪揄注揄音抒曹大家女箴动静轻脱视听陜输与闪揄同皆轻脱意犹闪烁吴志丁厷掞张掞与闪同亦谓其闪灼张设也专一一作抟壹竱一抟揖孟子志壹则动气注志之所向专一则气为之动左传如琴瑟之抟壹史秦始皇琅邪台颂普天之下抟心揖志与专一同注以爲辑志辑揖自通然此是专一按管子内业篇一意抟心耳目不淫虽远若近韩愈郓州堂记竱心一力以借国家之职此可爲连称分用之证排笮即排迮转作迫唶迫筰迫迫迮迫蹙偪侧逼窄滵瀄迮迮起也南史江革传迮轻艚压也唐李商隠诡薄共排笮之与排迮同考工注司农云柞读为迫唶之唶康成前注云迫筰则迫唶迫莋皆迫迮也后汉窦融传嚣势排迮不得进退注迫慼也王莽传迫措青徐盗贼注措读窄唐李逢吉传裴度为逢吉排迮唐元结舂陵行袛有迫蹙期韩愈秋雨联句蛬宂何迫迮杜诗偪侧何偪侧注引赋滵瀄即偪侧隐赈一作隐展殷陈殷轸淮南子士卒殷轸南都赋邑居隐赈注冨盛貌西京赋商旅联槅隐隐展展注重载声与吕览合详见重言京山又引李斯逐客书民以殷盛与此为一侵寻一作浸寻寖寻浸淫浸潭浸浔武帝纪天子始巡郡县侵寻于泰山封禅书作浸寻郊祀志作寖寻上林赋浸淫促节汉书齐王肥传浸淫闻于上又作浸潭与浔同剧秦美新景曜浸潭之瑞潜史难蜀文浸浔衍溢辜较一作酤榷辜𣙜估较辜㰌转为𣙜酤史郑庄𫝊为大司农僦人多逋负注僦人辜较也索隠辜较作酤榷榷独也酤卖也又后汉宦者单超传姻亲为州郡辜较百姓与盗贼无异董皇后纪辜较在所珍宝货赂悉入西省又陈万年传浸入辜榷财物注辜罪也榷专也翟方进传贵戚子弟多辜榷爲姦利者注已自专利他人取者輙有辜罪也此随字作训耳后汉灵帝光和四年豪右辜榷马一匹注辜障也榷专也障余人买卖而自利也又作估较晋书南蛮传徼外诸国赍宝物自海路贸货日南太守估较大半又作辜榷王莽传滑吏姦民辜而㰌之㰌与榷同按汉武帝始爲榷酤之法榷较通算也官自酤酒计较专利也私酤者有罪故后转为辜较凡官税民间一例科敛者皆谓辜较一切之名孝经葢天子之孝葢诸侯之孝注葢犹畧也疏云辜较之辞犹梗槩云尔料简一作聊拣料捡张湛列子序且将料简世所希有魏志赵俨传料简诸姦结叛者八百余人裴潜传奏正分职料简名实韩愈和侯喜咏笋诗妇懦咨料拣晋书周顗传王导料捡中书故事葢古读料字平声臲卼一作臬兀𣙗刖跀危屼揑杌棿杌倪㐳转作杌𣙗嵽嵲墆霓硉矹易困于臲卼言高而危也杜甫太清宫赋神器臬兀而小人呴喻文选长笛赋巓根跱之𣙗刖即臬兀韩非子外储说子臯仕卫逃出门跀危引之逃于门下室中注跀者行步危也又李白梁甫吟大人屼当安之或作揑扤又作杌太元䦯首圜分杌棿京山曰又作嵽嵲杜甫御榻在嵽嵲韩退之丰陵行嵽嵲遂走元宫闾注山小而不进貌又作墆霓文选直墆霓以高居墆音迭说文𣙗不安也引易曰又杜诗瘦马行骨骼硉兀如堵墙注引郭璞江赋巨石硉兀以前却皆危意葢臬兀之声也智按易劓刖古作齀一作倪㐳晁作棿杌王荀陆作臲郑作倪㐳则棿杌倪㐳确是臬兀累垸一作累丸列子痀偻者累垸五而不坠犹掇之也与累丸同淮南时则训圆而不垸即丸也考工重三垸亦以其丸之重为权也功苦一作攻苦功沽国语辨其功苦功与攻同坚也诗我车既攻精专曰攻粗恶曰苦周礼注有攻有沽又史舜陶于河濵器不苦窳亦作楛通作沽仪礼丧服传冠者沽功也注犹麤也论语沽酒恶酒也古读假为沽如纯嘏与土字叶家之为姑皆其声也今京师言行滥物曰假沽犹以二字连称毰毸一作毰毢陪缌文选敷藻翰之陪缌注奋怒貌公绍作毰毸丁度作毰毢羽张也又有毰鳯舞也音义同幼眇一作要妙杳眇杳杪汉元帝赞分刌节度穷极幼眇中山靖王传毎闻幼眇之声不知涕泣之横集注作要妙老子是爲要妙北史魏世祖纪大延二年诏方寸玉印有三字鸟文要妙奇巧上林赋俛杳眇而无见晋衞恒四体书势序杳杪邪趣不方不圆智按说文无妙字而有纱丝急也后人遂作玅字而妙见于易凡夫欲借杪爲妙想取之衞恒尔落魄一作落泊洛度落度乐託拓落託落史郦食其传家贫落魄陈书杜稜少落泊不为当世所知晋佛图澄传铃声云胡子洛度又大安童謡元超兄弟大落度上桑打椹为茍作注东海王超字元超茍谓茍晞蜀志杨仪传往者丞相亡吾举兵就魏氏宁当落度如此邪世说王耆之乐託出自门风又扬雄传何为官之拓落又晋慕容暐传孤危託落䀒瞑一作阡眠阡绵南都赋青冥阡瞑注幽昧貌陆机赋精丽芊眠又作阡绵条畅一作条鬯条昶汉志条鬯该成长笛赋清和条昶即条畅也魏王昶字文舒可知取舒畅之意也离娄转爲丽廔说文廔屋丽廔也广韵作廲廔皆平声离娄言其透明也郝氏曰古之至明者因以为名转爲歴录余以歴录尚远若丽廔则实因离娄也说文瞴莫浮切瞴娄微视也读若眸娄以此益证离娄为至明古有此语或称离朱山海经作离俞音近相借如春秋邾娄为邹可推劻勷一作俇攘躟狂勷楚辞逢此世之劻勷一作俇攘一作躟注狂遽貌韵会劻勷急遽貌故子谦合之韩诗浑奔肆狂勷抢攘一作伧囊囊庄子在宥篇卷脔伧囊注犹抢攘也贾谊传国制抢攘唐武则天赞神器韵㑹引为皴字彚引为瓤子谦引作皆误即抢攘不知何所出岂宋公自爲邪师古读抢攘爲伧儜升菴引说文宜从之又崔本庄子作戕囊六书故别作勷躟纕谅阴一作谅闇韽瘖高宗谅闇语作谅阴郑氏读如䳺长笺于瘖字训下引书作韽又引作谅瘖旁罗一作旁蠡歴离史记旁罗日月星辰考灵曜作旁蠡升菴曰罗犹地罗也晦伯引大戴礼作歴离倍游即陪游易林都邑倍游即陪字尔雅注陪位爲朝鲁语士有陪乘故后人用爲趋陪常语通雅卷六通雅卷七钦定四库全书通雅卷七明方以智撰释诂征营一作正营怔营通作屏营后汉邓骘𫝊惶窘征营蔡邕钟离意郎顗𫝊俱用征营前书王莽𫝊人民正营晋王濬自理书惶怖征营无地自厝张奂𫝊惶惧屏营注与征营同三国志周鲂表伀蒙狼狈注伀犹怔也方言沐征伀遑遽也郭璞曰沐喘貌征伀即怔忡之声不庭一作不亭不享左传以征不庭言不来在王庭者史记作不享索隠曰旧本作不亭亭直也今人称日午为亭午即直午之义此孟奇説智以廷古读去声廷直相因不廷即不直今人作挺直带介通作蔕芥慸葪虿芥䘍介蒂芥贾生赋细故慸葪索隠葪作介慸介犹鲠刺也相如赋曽不蔕芥升菴载虿芥䘍介慸葪而指南复载蒂芥冠子世兵篇细故袃蒯迳廷即迳庭旧説激过也又曰隔逺貌庄子曰大有迳庭毛晃韵増与韵㑹皆收入去声音他定切师古音朝廷之廷为去声亦因此也或曰迳庭言迳路之与中庭偏正殊絶犹言霄壤也西京赋望䆗窱以径廷峰距一作峰岠言峰稜机距也王茂𢎞曰卞望之峰距言其神峰崖㟁峻然距闭使人不敢犯也毛晃曰凡刀锋倒刺皆曰距赵广汉善为钩距晋灼曰距闭也或作张揖注相如赋之雄㦸曰北地有者毛氏曰钩距如钩之有距吐之则逆使人入其术中以钩索其隠情也其曰超距一作歫抢头撞地也史注拔距注两人以手共据地为力而能拔起之也臼许切又作岠晋书作卞望之峰岠世説作距食货志元龟岠冉孟康曰冉龟中缘岠至也依説文以超距为超歫又曰㖖即㖕字语相诃歫也吕鉅即旅距销距销其距也汉文曰吾未能销距且无议军凡言距者如钩之有距也恐后陆梁负固尚以峰距我未能销之耳马援𫝊黠羌旅距庄子一命而吕鉅注吕鉅骄矜也或曰距与怇同怇本恇之讹后周文帝纪欢稍懐旅距金华子杂编曰王式袄子半臂曳履危坐斩徐州银刀都无敢旅距者正用马援𫝊之旅距储偫即储跱犹言储置也孙宝𫝊为除舎设储偫后章帝巡狩诏郡县无设储跱元和南巡诏无设储跱又通作庤峙诗以峙其粻庤乃钱镈是也説文庤储置屋下也郝楚望曰汉西域𫝊车师后国有新道通玉关车师后王以道当为拄置心不便拄置犹言储偫遂以后世之处置当储偫云狥齐一作叡齐彗齐史黄帝幼而狥齐注狥迅也齐疾也家语作叡齐大戴礼作彗齐智按尔雅宣狥徧也疾齐速也狥乃徇之讹言圣悊徧知而神速也锲薄即刻薄刘陶𫝊寛锲薄之禁按左传阳虎借邑人之车锲其轴晋乐府锲臂饮清血锲即刻字且与契通吕览察今篇契舟求劒张衡应间契船而求劒淮南子契其舟范陆孙别立一音乃未知古声尔翲忽即嫖忽古通秒忽史记自序曰间不容翲忽五家之文怫异注犹秒忽也按广川王去歌背尊章嫖以忽此即飘忽嫖翲皆飘字其曰通秒者説文秒定淮南作蔈定故知古通古人于连字分则借之如飘渺之眇或借飘通眇庙貌之貌或借貌为庙前有此説然史记本文即谓其翲渺几忽于理亦顺闵勉闵免僶勉一也转为密勿蠠没又转为侔莫文莫汉五行志闵勉即黾勉刘公干诗僶俛安能追殷仲文表僶俛从事旧唐书朱全忠请讨沙陀天子僶勉从之俛乃俯字此用为黾勉汉五行志谷永谏成帝微行闵免遯乐注与黾俛同刘向封事引诗作密勿从事注即黾勉文选注引谷风诗密勿同心盖古读勿如末如昧如没故昧爽作昒爽没身作圽身尔雅蠠没勉也蠠亦作勔愐刘勔孙愐以此取名可推也陈骙杂志方言侔莫强也相勉以努力曰侔莫晋书栾肇论语驳曰燕齐谓勉强为文莫莫之声又转为务又转为楙黾之声转为睯故尔雅曰茂勉也务睯强也傥一作傥荡惝荡转为跌踼一作迭逿佚荡汉书史丹𫝊傥荡不备陈汤傥犹言豁达也音荡又作逿仓公𫝊曰重阳者逿心主徐广音唐盪也王式佯醉逿坠颜音荡为是丙吉𫝊皇孙敖盪正与逿通俗有跌荡之称丙吉驭吏逋荡阮嗣宗庄论跌失迹去声扬子法言作数荡字皆相通文选思𤣥赋藐以迭逿即跌荡扬雄𫝊为人简易佚荡礼乐志詄詄荡荡乐府天门开詄荡荡皆读如迭广韵韵㑹跌踼俱因説文徐説藁㬥藃㬥藃剥熇嗃曝藁与藃同唿高乎报二切考工曰以火养其隂而齐诸其阳则毂虽敝不藃注司农藃当作耗𤣥谓藃藃㬥隂柔后必桡减帱革㬥起戴氏作藃谓木不孙理藃剥也荀子曰木揉以为轮其曲中规虽有藃㬥不复挺者韵统载熇即藁㬥也孙愐载嗃大唿也逢俉犹逢遌也寤生犹遌生也鄂谢即晤谢朗寤即朗悟俉音晤相逢而惊也史记逢俉化言化为讹叙𫝊遌神即此意韵㑹作迕与俉遌同尔雅遌遇也注遌今为晤左传庄公寤生惊姜氏言寐觉而生则非矣言遌生也遌逆也如今之倒生此笔乘载敬甫解也按史灌夫𫝊武安鄂谢汉书作晤谢晋温羡以朗寤见称即与王戎颖悟之悟同项羽𫝊赞尚不觉寤亦觉悟也相证益知古人之借叱㦉譇慸即侘傺离骚忳邑郁余侘傺兮注侘立也傺住也宋玉九辨曰傺而沈藏谓冬时物止也此因方言傺眙逗也南楚谓之傺郭璞曰逗即住也傺音际今字书傺尺制切侘丑亚切智谓当以声取之状其咄怪尔赵凡夫曰侘傺本又作譇慸呉氏言当用咤㦉此取説文重文合其音尔邪揄一作歋捓揄歋瘉冶由歈邪揄举手笑也王霸收兵于市举手歋之罗友见鬼捓揄揄动也郊祀歌神之揄广韵揄扬诡言也又抒也或舂或揄揄摇之也邪揄乃笑人之声与状尔别作歋説文曰人相笑为歋凡夫曰今改作捓揄张有复古编特正之李白诗谑浪掉海客喧唿傲阳侯半道逢呉姬卷帘出捓揄则读揄为尤湘素杂记引李左车𫝊邪苏鄂曰即今俗谓之冶由也今误刻冶田按贾谊新书冶由女子笑貌即邪揄转尤之声小补曰歋又作擨省作搋许顗彦周诗话引王元之诗泽畔离骚正憔悴道旁山鬼谩歈此宋人随意书者漫羡即漫衍汉艺文志盪者为之则漫羡而无所归心羡音衍本从㳄㳄涎也心慕欲则口流涎羊可羡也借为羡余之羡去声墓道曰羡音延老子埏埴以为器作埏周礼典瑞壁羡以起度音衍地名沙羡音夷学者须别之但以漫羡为漫然可羡则非矣郭忠恕分羡慕从㳄沙羡从次字家説也踳駮踳驳即舛驳梁书用律者多蹖駮孝经序踳驳尤甚此本扬雄耳对卧也唐韵作踳驳亦作僢淮南子分流僢驰舛僢踳一字今韵书乃音踳为尺尹切误也按王制南方曰蛮注卧则僢疏云首在外而足向内典瑞注僢为同邸庾元威曰衆议丛残音词䮞牙䮞牙即舛互訽即奊诟升菴谓荀子訽今本误作謑訽贾生用奊诟亡节智按説文有謑诟语故竝存之庄子失元珠使喫訽索之而不得喫音口懈反契古通刻加口契声稷卨借音可证盖古人韵粗殆奊诟之通称也至以喫作食于声实逺而方言便之已载説文岂汉人有此语邪然古人无用喫者惟见庄子又非本义郝氏以庄謑课与奊诟为一林钺误作诟跋剌即拨剌杜诗跳鱼拨剌张衡赋弯威弧之拨剌注力达反李白诗跋剌银盘欲飞去皆言其声何必分箭与鱼邪薛越即屑越升菴引荀子薛越之中野我今将聚之于仓廪贾闰甫谓李密曰民以食为天而有司屑越如此注狼戾也乃引薛草名越可为布则迂矣説文䊝散之也即屑越之意䊝与屑通彫攰本作彫㩻弊也魏蒋子通𫝊彫攰之民倘有水旱不为国用葛洪字苑攰作卼音九为切毛晃曰窦苹音媿今字彚攰音贵以读媿如贵也智又按韵㑹引广韵攰瘦极也升菴引作疲极今按孙愐唐韵即广韵本止有㩻瘦极也而媿字下无攰字则知彫攰本作彫㩻即彫匮之音义也又按颜之推曰张揖吕忱云支傍刀是剞字蒋济自造支傍力怇扰本是恇扰梁鑑呉承伯奄至呉兴吏民恇扰史㷖释文作怇扰註音巨胡身之曰字书无怇字梁鸿诗恇恇隂氏引作怇字智按恇怇不应相通定是讹耳魏书裴灿𫝊合家恇惧用礼记之匡惧也升菴读恇为慌周礼扰万民郑氏音饶汉书刘累扰龙颜师古音饶按此当音上声偃佒即偃仰古作偃卬庄子缘循偃佒佒音恙郭璞曰偃佒不能俯执者也智谓仰有去声北人唿仰为养则通佒矣诗或栖迟偃仰释文作偃卬此古仰字史大人赋低卬夭矫则为低昻辟倪通作俾倪陴隦睥睨壀堄上匹计切下硏计切斜目詹相也古通作俾倪亦作辟倪信陵𫝊曰矦生辟倪故久魏其武安𫝊曰辟倪两宫间汉书作辟睨城上女墙可蔽以瞻敌者因名睥睨别作壀堄唐卤簿有俾倪宋志载䁹睨汉乘舆用之如花盖而小颜籀注急就俾倪谓持盖之杠在轼中央环为之所以止盖弓之前却也今曰俾倪扇詀讘即呫嗫颞颥即讘吺灌夫曰效儿女曹呫嗫耳语呫尺涉切切切附语也嗫本作聂尼辄质涉二切附耳语聂之也説文又有讘字多言也即嗫字或用为詟嗫孙愐叶韵两収之作呫嗫以喋为便语㖩为多言而以嗫为口动呫为尝也音他协切狐讘县名在清河郡又有颞字用为颞颥即讘吺吺汝朱切説文讘吺多言也唐本殳声徐本投省声韩昌黎口将言而嗫嚅殳声是也驩兠之兠亦有作吺者故孙氏音当矦切而徐投省则失之逺矣葛洪字苑㖩而嗫嚅遮迣当作遮迾汉书男女遮迣注迣古列字天马歌迣万里注迣逝字此何其两借邪按迾古列字迣当专为逝广韵迾下复引迣字泥晋灼之注耳史记天马歌作跇万里贾生赋凤漂漂其髙遰音逝南齐倖臣𫝊后史臣曰式候还麾遮迾清道正遮列字也阿匼即阿邑张汤𫝊以知阿邑人主注谄䛕迎合貌同呜唈之唈音遏合切唐萧复𫝊谄䛕阿匼杨再思阿匼取容正阿邑也増韵邑匼二字附出唈字下是也而公绍分之乌匼巾名匼匝周绕貌俱见杜诗璀璨一作翠粲綷䌨縩嵇康琴赋新衣翠粲缨微流芳翠音崔班婕好赋作綷䌨升菴又引縩直翁引説文玉光璀璨老学菴曰东坡牡丹诗一朶妖红翠欲流乃知蜀语鲜翠犹言鲜明抏敝犹刓弊食货志百姓抏敝以巧法师古曰抏讹也説文刓剸也徐锴曰印刓弊前汉书刓印不予苏林曰手弄角讹孔融𫝊赞注园即刓字庄子五者园而几向方矣注圭角泯铄也集韵或作㝴韵㑹通作玩史记印玩而不能授按説文以剸解刓则是同剜心割肉之剜字借用作刓弊耳负兹一作负子方子谦引曲礼不能则辞以疾注疏引白虎通云天子有疾称不豫诸侯称负子子民也言忧民不复王也按公羊𫝊属负兹注蓐席也史记康叔封布兹兹者借席之名索隠曰一作茊公明草也则负子者兹子之借声相通也白虎通凿解耳笔乘引吕览今兹美禾来兹美麦为来年则负兹为负嵗月益牵强矣絜楹一作絜盈卜居曰突梯滑稽如脂如韦以絜楹乎絜楹朱子未详一曰楹屋柱亦圆物梁氏谓两楹酬酢之地此总言其圆转逢迎应答容悦之状絜楹犹言盘旋酬酢也御览引作絜盈公绍引説文楹盈盈然对立之状考工之程与楹同即柱也犹栾盈之为栾逞岳柯作桯史弱矦曰岳亦斋取此义庄子曰举筳与楹楹即桯谓皆圆物小大不同耳一曰屋四周为楹言旋转也一曰犹捧盈之语言处盈也污一作窊隆窳隆后汉桓彬辞隆就窊霍谞𫝊人心不同辟若其面窊隆丑美蜀志郄正作释讥道有隆窳物有兴废渊明命子诗时有语黙运同隆窊又诗曰肆志无窊隆窊窳皆与污通声负扆一作负依背依倍依史鲁世家索隠述赞周公摄政负扆据图𫝊记多作负斧扆汉严助𫝊负黼扆徐乐书南面背依史世家南面倍依王莽𫝊负斧依南面又负依践阼盖古陪倍负背北皆相通负尾即陪尾负郭即背郭淮隂𫝊吾岂可以乡利而倍义与向背同诗言树之背谓北堂也北本二人分背之形作借作南北之北汉行幸萯阳宫李斐曰萯音倍怐愗一作怐瞀瞉霿怐区霿备霿沟瞀五行志区霿无识师古区口豆反霿莫豆反又曰青眚牛旤也不敬而霿之所致也荀子愚陋沟瞀沟音叩无知也又曰沟犹瞀儒亦是分沟瞀用之楚辞直佝愗以自苦一作怐愗韵㑹作怐愗或作瞉霿湛若作傋抄集韵字也韩昌黎南山诗堛塞生怐愗注引楚词怐愗即佝瞀音冦茂今直翁収二字于宥韵古盖务贸雾雺蒙眊毣俱通减熘即涵流管子减熘大成注减尽也熘发也君既均施物尽发于善按减与涵通释文引诗僭始既减説文引作即涵字熘与流通涵流犹言涵泳同流而归大成之化也存证沙劘挲磨即磋磨王褒九懐贵宠沙劘谓陵轹之犹磋磨也与挲靡同挲靡则挲音磋摩娑则音梭乐府曰一日三摩娑或作靡挼捼莎见古隽类虚戾即墟厉国䇿秦人逺迹不服而齐为虚戾注引庄子国为墟戾居宅无人曰墟死而无后曰厉又公子魏牟説赵王社稷为墟戾卓荦一作逴荦逴跞卓砾蜀秦宓𫝊卓荦超伦荦音落文选蜀都赋卓荦奇谲班固𫝊作逴荦文选注作逴砾祢衡传英才卓砾呉志骆统表理张温卓砾冠羣林离一作淋漓淋漓通为渗漓流离转为流丽藰莅飂戾又转飉戾嘹唳重其声则为劳利相如赋丽以林离后人用淋漓省作淋漓河东赋渗漓而下降即淋漓之声也转作流离陆机赋流离濡翰注曰林离流离通用诗曰流离之子则有流落之意或以指鸟亦谓鸟流离也黄离留此转声也又转为流丽上林赋藰莅芔歙即流丽歘吸唐诗流丽鸣春鸟马融𫝊戫汨飂戾即留戾鲍照诗飉戾江上讴亦作嘹唳通作劳利乐府有雀劳利卉汨一作卉歙轧忽一作轧沕轧芴五神章曰卉汨胪汨于笔反言疾忽也胪陈也相如用卉歙子云用旭卉亦是此意或用䀜霍与忽同升菴曰芔歙即歘吸古作见石鼔文省作芔而五臣以为卉智按郊祀诗用卉汨则卉歙一声也史记瞋盼轧忽汉书作缜纷轧芴天马歌作轧忽此皆声转沕卉歘嚖皆声也流落一作留落孔平仲杂钞曰霍去病传诸宿将常留落不耦今世俗多作流落或议史记无此语乃见汉书卫青𫝊诸将常坐留落不遇注迟留零落不遇合也智按去病在青𫝊后实去病𫝊语凌本作不遇万厯十年南监髙启愚修本依刘之同所校此语正作留落不耦方禹修问奇广引作史卫青𫝊误暴乐一作剥落剥脱驳荦尔雅毗刘㬥乐也注树叶缺落䕃希也太元图败损乎七剥落乎八汉五行志剥落万物始大杀矣水经汾水东过晋阳注单碑独存文字剥落又荀子剥落之砥砺之上林赋赤瑕驳荦注采㸃也不纯之名韩愈纳凉联句大壁旷凝净古画奇驳荦其声又与薄落通见后牢落者寥落也一作辽落廖落厯落者磊落也拓落者脱落也一作跅落濩落者呉落也彫落者刋落也枳落者篱落也薄落者各落也凿落者错落也上林赋牢落陆离文赋心牢落而无偶一作辽落退之用廖落即寥落权徳舆诗牢落寒原㑹素车盖牢为寥之洪声古常通唿桓彞周顗叹茂𢎞嵚崎厯落即磊落也北魏张渊𫝊用磥落扬雄为官拓落盖脱落之意又汉书注跅落无检局也庄子濩落史记呉落呉与濩通尔雅檴落则木名汉书彫落洪支班彪𫝊刋落不尽刋即彫意后汉书枳落言藩落也藩篱也呉徐盛从建业筑薄落围袁绍在薄落津此言地聚枳落因以为名景福殿赋櫼栌各落以相承言其状也王建用薄薄落落状其纷乱貌韵㑹曰错落闲厕貌退之用凿落指酒器亦谓错落也扶于犹扶疎也通作扶疏扶苏扶胥扶扶疋搏疋史记上林赋垂条扶于郭璞曰扶于犹扶疎也五臣本竟作扶疎疎乃俗字故李善改作疏字急就颜本扶疎端拱本作扶疏昔和人于字用相于白于已竟而客议无扶于字以所见近本作扶疎也才老曰古赫胥氏一作赫苏智按古于疎胥苏余皆相通扶苏之诗子贡诗𫝊作郑灵公弃世臣而任狂狡子良忧之赋扶胥徐景山引山有搏疋考异又戴毛氏作扶疋犹姑苏之为姑胥姑余也太元首小宋本作升菴曰之解云外物咸扶即扶疎也孟浪一作浪何子元言庄子孟浪之言古本作浪升菴言孟获之孟音莽则浪同韵可证智按古庚皆合阳孟津作古读明为芒也孟卯为芒卯其证更明孟今在径韵中原在送韵转而漾韵与浪相应与放浪荡漾同例此其常也槎蘖一作茬蘖由蘖一作甹枿甹説文引书甹一作椊国语山不槎蘖汉货殖𫝊山不茬蘖伯厚引説文作甹枿憋懯即憋怤列子憋懯婩斫憋音撇懯音付婩音略按方言钳㽹憋恶也相侮以为无知谓之聑诺革反或谓之斫郭璞注曰憋怤急性也斫郄斫顽直之貌则憋怤即憋懯郄斫即婩斫之声董卓𫝊有谓憋肠狗态谓恶肠也懐协即懐挟后汉方术𫝊懐协道艺即懐挟挟又与夹侠通呉大帝东兴堤侠筑两城汉华山亭碑有云吏卒侠路晋宋书有夹毂队周礼挟日而敛谓夹一日言三日也康成改为浃何费事邪仪礼妇人事男子侠拜谓夹一拜在中也士丧礼妇人侠牀东面侠古夹切考工注侠钟乳即夹字叔孙通𫝊殿下郎中侠陛师古曰侠与挟同钩剥即句驳剥异即驳异胡广𫝊议者剥异五家之文怫异唐杨崇礼在太常毎句驳省便又韩太沖深文钩剥即句驳宇文融𫝊钩检一作钩校钩较省言节也便随便取赢也缧绁一作累绁累绁史记孔子世家起累绁公冶长在累绁论语作缧绁子长自序幽于缧绁汉书作累绁淫佚一作淫失淫泆姚佚淫逸婬佚淫佾淫屑汉地里志汉中淫失枝柱久湫文淫失眈乱与淫佚同庄子姚佚姚与淫通姚乃转借耳依説文当作婬佚左传作淫佚九经考异引书淫逸于匪彞淫佚有辞陆作淫佾马作淫屑慢侮一作嫚娒嫚姆嫚㑄汉书张良𫝊以上嫚娒士史作嫚姆士一作嫚㑄㑄见説文陈平𫝊资㑄人又见中山王卫姬𫝊説文以娒为母师音母沖澹一作祌䄡祌禫荀子祌䄡其辞禹行而舜趋是子张之贱儒也注即沖澹严遵老子指归作祌禫䫜顤即凹硗説文作赘顤卢照邻文用䫜顤即凹硗也皮陆唱和皆押此䫜字按説文赘顤髙也五到五弔切此孙氏方音也实即䫜顤古用磝碻谓不平也借以状面部不平遂造赘顤字选耎一作㢲蠕㢲輭㢲懦史记选蠕观望注与㢲輭同汉书西南夷𫝊恐议者选耎耎正软字不知何以用软后汉清河王𫝊选懦之恩西域𫝊公卿选懦容头过身懦音软柔需即柔耎契需即怯懦周礼考工脂之则需注故书作少师曰读为柔需之需即耎字六书统耎一字説文耎稍前大也从介而声读若畏偄而沇切説文之説不明但以偄为软而杨桓竝改而沇切为人之切盖需耎皆软字而需濡懦皆相转故少师以需为软则许杨可谓糢煳矣又行数千里马不契需注司农云契读如爰契我龟之契需读为畏需之需释文契古结反需音须又乃乱反公彦疏谓从易需卦之需则并不知先郑意又何以解契需乎前又何以解柔需乎以愚论之即读怯软亦可京山谓马不喫撋殆谓马不喫挼此不如怯软之为切近矣骏厖一作骏蒙恂䝉骏駹缀旒一作畷邮赘瘤荀子引为下国骏蒙大戴礼引作恂䝉董氏曰齐诗作骏駹谓马也礼记注引为下国畷邮其实言赘瘤与缀旒声通窈窕一作窅窱䆗窱挠挑杳窱转为窎窕窎窅释文引诗窈窕作窅窱説文于窱训杳窱也于窎训窅深也于窔训䆞窔深也皆上声则窎窅䆞窔皆一声之转耳西都赋杳窱而不见阳西京赋望䆗窱以径廷庄子挠挑无极注幽远之义杜诗影动窎窕冲融间郑嵎津阳门百韵诗迎娘歌喉玉䆗窱蛮儿舞带金葳蕤升菴曰方言美心为窈美容为窕不宜专主女子凡夫以窈窕专为宫室用而关雎窈窕当作杳窱愚曰古人形容俱是借字如状宫室用潭潭赞人曰渊源必曰此言水也又当作何字乎又按方南明广韵藻作窱当是窅窱之误蚴蟉本作窈纠夭蟜一作蟉诗舒窈纠兮劳心悄兮纠音矫与悄叶犹秦纠作秦艽音交也窈纠纒绕貌史大人赋低昻夭蟜屈折之状上林赋青龙蚴蟉于东箱汉书用蟉总之萧尤二韵古通窥窬一作闚觎闚𨵦转为觊觎企喻晋陶侃𫝊潜有窥窬之心后汉乐恢𫝊注干人主之闚觎河间孝王𫝊闚觎神器魏志齐王芳纪费祎隂图闚𨵦晋书段灼𫝊奸雄之所闚𨵦左传下无觊觎音计俞古规有几音故转为去或曰乐府有企喻歌谓相觊觎懽好也姑存襂纚通作襳襹褷䙰反之为䙰褷籭簁离纚离簁木华海赋履阜乡之畱舄被羽翮之襂纚注秦始皇宴安期于阜乡畱舄而去其衣襂纚然也草堂刻作西京赋被毛羽之襳襹退之诗视物隔褷䙰注引王维诗独立何䙰褷又陆羽茶经作籭簁嵇康琴赋作离纚古乐府作离簁攫挐通作攫搦捉搦后转为娖拿扬雄解嘲攫挐者亡旧唐书高宗永隆二年商贾富人厚加越礼严加攫搦李徳裕奏禁圣水百姓渡江日三五十人已加捉搦可知是拿字韩琬𫝊不务省事而务捉搦乐府有捉搦歌郝氏以世俗捉拿合之是也而未知其原古挐从如即音拏卫青𫝊昏相纷挐又曰祸拏不解皆纷如之意而擩亦从需音濡后转为耨音又转为懦音乃转为拿音初以儒汝孺弱四声轮之故知搦即挐字而后人口角渐分郭璞注方言渠挐音诺猪反此唿挐为奴也鱼麻韵通故奴转为拿而搦有捻音犹今青登莱人唿那为宁借反也然唐人尚或唿捻为稔为穏者则皆弱字如字之本音未忘也蹑蹀通作蹀𨄌蹀躞转为捷摄撇屑撇屑一作徶㣯䠥文选南都赋罗袜蹑蹀而容与祢衡传参挝蹀𨄌而前或作蹀躞白头吟蹀躞御沟上鲍照行路难安能蹀躞重羽翼赵壹疾邪赋捷摄逐物日富月昌犹蹑蹀又脣送之为䠥之声相如赋姗撇屑史记媥姺徶㣯南都赋䠥蹁跹或作重脣为勃屑郝公收庄子敝跬为撇屑非也逡巡一作遁巡逡循通为遵循蹲循遵遁巡遁逊遁上林逡巡避席东都逡巡降阶庄子至乐篇忠谏不聴蹲循勿争过秦论遁逡而不敢进管子戒篇蹵然逡循汉书平当逡循有耻萭章𫝊逡循甚惧赵飞燕𫝊逡循固让管子小问篇公遵遁缪然晏子春秋巡遁而对后汉扬伦𫝊逊遁不行古人不惟借声见形义近者时牵率书之故遁以借逡又以借巡耳云麓漫抄因此欲以遁甲为循甲缺望觖望即缺望元美引楚燕世家刘泽独此尚觖望解为缺字今作鞅望解非按汉书卢绾𫝊为羣臣觖望今又作缺望孙宝𫝊擿觖即擿缺郝京山引史记淮隂𫝊守儋石之禄者阙卿相之位今监本凌本无此字郝别见麻沙本邪宴娭即宴嬉古作燕喜南娭即南嬉抵陒即抵巇房中诗神来宴娭即宴嬉诗之燕喜即此二声也如妺喜崔琦作妺嬉可证史相如大人赋吾欲乎南嬉汉书作南娭娭又与戏熙俱通淮南木熙庄子鼓腹而熙是也汉杜周𫝊赞业因是而抵陒注读若戏险也鬼谷子有抵巇篇智按戏有麾音故与陒通皮傅即皮附张衡𫝊皮傅河洛本以左𫝊皮之不存毛将安傅山木篇从其彊梁随其曲傅东都赋嬴氏傅翼注引周书无为虎搏翼竝与附同而凡夫争以附益之附当用坿以説文附但训附娄耳不知从土从阜有何异乎收责即收债责家即债家国语冯煖为孟尝君收责于薛即收债自周礼小宰称责即谓债髙帝纪两家折劵弃责即弃债后汉樊衷𫝊责家闻者即债家唐裴韦作相天下无债帅此后多用债字责有去声故多如此读踵系即踵继卬系即仰系袁绍𫝊絶臣军粮不得踵系即踵继郑𢎞𫝊汎海而至沈溺相系即继晋谢氏𫝊蜀汉顺流幽并系至续晋阳秋许询与刘真长造䣛赏对夜以系日李固𫝊圣嗣未立羣下继望即系望徐陵与智者禅师书倾心麦冷仰系何言凭此誓心以䇿西暮毛尚书喜与智者书累年卬系即仰系雁行犹颜行管子轻重甲篇士争前战为颜行史严助𫝊越人蒙死儌幸以逆执事之颜行前行曰颜通作雁韩非子先为雁行以向秦军战国韩策韩居为隠蔽出为雁行燕䇿使弱燕雁行晋王羲之𫝊我书比钟繇当抗行比张芝犹当雁行皆谓颜行也本借用后又为之解曰雁飞大者居前故世习称雁行而不知用颜行证曏即証向征辞即证辞庄子秋水篇知量无穷证向今故郭子言曰曏明也吕吉甫解为向犹曩也庄子盖曰証其忽为曩者而今已成故矣古语向者作乡髙帝纪乡者夫人儿子皆以君向之为曩犹饷之为饟也字家因説文以证为是証为俗按証见国䇿士蔚以証靖郭君証为左验引据以谏也从正于理更顺古以征为证京山以无征不信读证智按隠十一年不征辞註音证宋人引谷永庶证序于下厚斋引魏证即魏征避仁宗同声也转注略曰庄子九征至而不肖人得矣唐人有唐九证命名本取庄子魏子才以征为征召而以为证辨数即辩诉陈涉世家自辨数乃置注数音朔智谓即辩诉也古借声通用管子版法解微贱者无所告五行志引论语肤受之愬则愬从朔亦如数之可音朔也诉古作刘宋书徐湛之𫝊并受辞马失马迭即马逸轶事即逸事淮南孔子游行马失食农夫之稼吕览孔子行道而息马逸家语东野毕马将迭与佚同史记管晏赞以是不论论其轶事即逸事孔明与关公书未若髯之絶伦逸羣也即轶羣古多借用石画即硕画硕交即石交按史记有石画之臣即硕画魏志裴潜𫝊注黄朗与右姓王惠朗为硕交曹操与孙权书明弃硕交即石交孔明与张裔言石交谓金石也后汉书孙嵩字宾石三国志注作宾硕斗量之名亦作硕汉志嵗收亩一硕半目击犹目及后汉郅恽𫝊子张但目击而已人遂解为颔额之意盖击借及字也庄子目击而道存淮南人间训将筑修城西属流沙北击辽水竝与及同慹服即慑服汉书朱博𫝊豪强慹服即慑服按説文慑失气也服也㒤心服也皆之涉切慹悑也之入切其实皆一字重文也庄子虑叹变慹又曰慹然似非人今刻南华真经本作变热焦本正作慹郝氏谓慑服詟服与此为一局趣即局足局促趚跼䟉趚通作跼蹐局迹局嵴武安𫝊局趣效辕下驹注音局促仲长统𫝊人事可遗何为局促郑衆𫝊局足狐疑崔灵恩诗注以䟉趚为跼蹐乐毅𫝊云岂其局迹当时陈氏九经考异引韵注曰説文作局嵴诸经音义作跼趚之为蹐皆因説文侧行也诗曰不敢不速此从束故音蹐然古实通转也郝氏趢趗勃窣瑟缩卑陬为一则强矣仓卒一作苍踤苍猝汉平帝纪仓卒时横赋敛者偿其值杜诗贫窭有仓卒后汉六朝多用苍猝説文踤触也一曰苍踤郝氏引卢植𫝊论当追帝河津之间排戈刃赴戕折按戕折犹仓卒智谓此自是戕折仓卒二字浑唿之曰突方言卒相见谓之棐相见郭璞曰仓卒也当音弗零落一作苓落霝尚书大传用苓落即零落也説文霝也秦和钟用字夏小正有栗零总擥即总揽汉刑法志总擥英雄注即总揽史袁盎𫝊竝车擥辔梁昭明弔张缅书擥笔无次皆揽字濯造即濯灶士丧礼濯造于西阶即濯灶按膳夫卒食以乐彻于造注谓造作饮食之处即灶也史龟筴𫝊卜先以造灼钻注灶也木禺即木偶刘表𫝊表欲卧收天运拟踪三分其犹木禺之于人也汉郊祀志木寓龙木寓车马寓即偶也史殷纪武乙为偶人孟子作俑则寓之转声也㝛夜即夙夜㝛心即夙心祭莫重于武㝛夜注武曲名武王至商郊停止㝛夜士卒皆欢乐舞以待旦故名焉任昉表㝛心素志即夙心依説文作夙又古文作扤即摇刖贾谊䇿人心扤与文选七命摇刖峻挺同葢兀者即刖者马融赋𣙗刖即臬兀可証雍睦通作讼缪陈登曰闺门雍穆即谓雍雍穆穆也淮南泰族训恬淡讼缪注讼容也缪静也穆一作缪讼缪与雝穆同薄遽即迫急小极即小䜪严助𫝊事薄遽与迫急同剧有极音如晋人皆以为极可証王导小极对之疲倦是也方言倦也极也郭璞户畏反今江东唿极为于下注亦曰唿极为外𫝊予病矣一字是之讹相如赋徼受诎注疲极也六朝亦称罢剧底厉即砥砺邹阳底厉名号者不以利伤行萧望之𫝊底厉锋锷即砥砺底有止抵古音通用后分砥磨音止伊于胡底音邸耆定音致遂分厎厎字学家説也渐靡一作渐靡煎靡韩非子罢露百姓煎靡货财枚乘𫝊渐靡使然即渐靡也堆髻一作椎结魋结货殖𫝊程郑冶铸贾椎结之民富埒卓氏度尚𫝊椎结鸟语之人置于县下李陵𫝊巫服椎结西南𫝊魋结耕田陆贾𫝊尉佗魋结箕居注结音计庄子灶有髻司马彪曰灶神赤衣音结彪盖唿结为计肥礉即肥硗淮南泰族训察陵陆水泽肥礉髙下之宜孟子地有肥硗礉之于硗犹徼之于侥也跂匡犹跂尩荀子正论篇伛巫跂匡注尩同此如檀弓暴尫之尫也亦作㑌其王霸篇贱之如㑌亦尩也萆山犹蔽山竝河即傍河韩信𫝊间道萆山注如淳读蔽依山自蔽而行也始皇纪竝河以东注谓傍河郊祀志竝海上庄子竝流而拯之鲍宣𫝊贪吏竝公俱训依与傍同沟洫志作旁南山周礼牵徬谓在傍也元諆即元祺张衡𫝊同志朅来同元諆注音基智谓即祺言福也説文以諆为欺字以欺乃气也琦辨即竒辨倚人倚事即奇人奇事荀子非十二子好治怪説玩琦辨注读为奇异之奇又云饰姦言为倚事又云倚魁之行庄子南方有倚人皆即奇字梨面即剺面耿秉𫝊梨面流血子美诗花门剺面管子博带梨大袂列淮南子剖梨之皆与剺与离通乡饮酒肺皆离注与𠢐同卷握即拳握张堪𫝊樊显言述破时卷握之物足富十世而堪去折辕车布被囊而已卷握即拳握古拳拳即卷卷老子指归宛拳即夗卷可证末杀即抹摋退之贞曜先生墓铭与世抹摋或议此字太粗智按汉书谷𫝊欲末杀灾异满谰诬天即抹摋字后人加手耳则西京已有此语墯孏即惰嬾王丹𫝊酒肴劳勤农者墯孏者皆厉唐李程性孏即嬾字张敞衎衎被轻媠之名注媠古惰字乃言敞轻訬婑媠耳谓之古通可也笞傌即笞骂贾谊𫝊笞傌之法注傌即骂字许氏好言正俗乃反不收贾䇿之傌字可知其漏唐韵作弭节通作靡节弭耳亦作弥耳弭定即敉定相如赋弭节徘徊子云𫝊作靡节淮南龙乃弭耳掉尾又曰狐之捕雉乃卑体弥耳以待士丧礼巫掌招弥注弥读敉田齐世家弭人民即敉人民段颎𫝊西羌于此弭定即敉定旦宅即神宅京山曰庄子有旦宅而无情死即神宅也郊特牲交于旦明即神明昊天曰旦即神旦晨也不能晨夜晨即旦也旧谓旦为字之讹非矣殆古以旦为晨字省文为旦而后人分之乎黎萌即黎民良萌即良民兆䝉即兆民管子其人力同而宫室美者良萌也力作者也乐毅𫝊施及萌𨽻三王世家姦巧边萌后汉宦者𫝊剥割黎萌汉礼乐志郊祀歌兆蒙祉福注即兆氓与民同海濒即海滨前书外戚侯表叙公孙𢎞自海濒而登宰相龚遂𫝊海濒遐逺又王莽𫝊引诗率土之宾则宾濒皆滨矣沈墨一作沉薶淮南卢敖汰沃篇犹穾奥也南游乎罔䆡之野北息乎沈墨之乡论衡引之俱同但穾奥作穾屼沈墨一作沉薶穾一作窔㛯咨犹勉咨魏缪袭注尢射一巻㩩悛民干时诵太史胴采作尤射惟㛯咨即勉咨也百姓讟踊而上讟也方言抱㛯耦也郭注㛯音追万反耦亦迮牙见其义耳迮牙即错互则抱㛯非㛯咨之义矣疑抱㛯即今之分㛯风别犹分别周礼少师注𫝊别故本作辨辨读为风别之别荒辨注亦引之今山西及旌徳皆谓风如分古有此音升菴亦云古孚金切诗骚韵可据珪洁即蠲洁孟子圭田注圭之言珪洁也古与蠲通仪礼飨礼圭为而哀荐之圭与蠲同蠲亦与㳙通摩锏即磨鑢考工注少师曰庐如纑或曰摩锏之器疏力庶反通典言钱磨鑢即此二字履即履隟易林履自敌一作履隟呉语注间隟也世语有仇隟即隙即辜穰春疈辜祭四方注疈裂牲也辜磔禳也汉书地里志冯翊云阳县注有禳祠三所与辜禳同囘遹一作囘鴥囘泬回穴释文引诗谋犹回鴥薛君作回泬文选注作回穴卢植𫝊今之礼记特多囘穴唐书裴延龄赞君臣囘泬孕育一作嬴育粥管子妇不销弃注孕同又春嬴育夏养长嬴即孕太𤣥好恶粥周礼薙氏秋绳而芟之绳读孕絪緼一作烟煴氤氲緸緼説文引易作典引作烟烟煴煴魏大飨碑同烟煴抱朴子用緸緼魏元丕碑作壹緼醳荣即释荣杨着碑醳荣投黻即释字景君碑农夫醳耒郙阁颂醳散关之漯皆用作释智按战国䇿王欲醳臣则臣请归醳事史记魏世家与其以秦醳魏不如以魏醳魏淮隂𫝊醳兵盖古人读绎醳译皆如释射之为言绎也重译来朝谓释其语言也以此推知之澣洗通作浣洒盥洗石建浣洒即澣洗郝曰仪礼盥洗同斋肃一作齐宿齐速齐遫孟子齐宿而后敢言九歌吾与君兮齐速玉藻见所尊者齐遫决骤犹蹶骤庄子麛鹿见之决骤注音桂新都取之盖谓蹶骤也蹶音桂乌桓𫝊句决即句簂足证通音隃度即遥度隃谓即遥谓踰言即遥言赵充国𫝊兵难隃度隃音遥黥布𫝊隃谓布何苦而反冯衍赋陟陇山以隃望皆与遥同礼记投壶毋踰言注踰或为遥逺谭语也犹或揄为或冘摇狄为揄狄也妖蛊即妖冶文选舞赋妖蛊蛊即冶广成诵古冶子作古蛊子平子西京赋妖蛊亦同总之古少家麻音故冶读如蛊犹榭之为序迓之为御也桃部即桃棓操杯即操棓新都曰文子羿死桃部即棓山海经蛇巫之山有人操杯而东向立注杯或作棓字史天官书天棓苏林音棓打之棓得之索隠音皮韦昭音剖郭璞注山海音抔皆非智按杨收棓于绛韵即棒也掊排榜朴声皆相转如杯阫培埤皆其切响也字本从作戴氏以楷作桮司马贞河内人读皮如坏韦昭音剖与瓿音同郭璞直音耳苏林音棓打之棓后乃转棒观榜击音篣棰击转揣敲朴转攷可推矣通雅卷七通雅卷八钦定四库全书通雅巻八明方以智撰释诂踊跃一作甬龠涌趯踊䟑李寻𫝊涌趯隂邪裴光逺集缀作踊䟑或省作甬龠粃谬即纰缪卢植𫝊周礼诸经特多粃谬唐于志宁𫝊本草纰缪四百余物姚文燮云语用䚹谬儗㤰即疑怍荀子儒效篇卒然起一方则举统类而应之无所儗㤰注谓疑滞惭怍也禺山用疑㤰㮚即悚慄沈约宋书孝义龚颍𫝊追惧纰妄内憎㮚㮚即栗即悚见汉书刑法志罢敝一作疲惫罢敝田叔𫝊士卒罢敝他处作疲惫汉书西域𫝊杜钦説王凤罢弊所恃瀸濇即渐渍淮南要略训内洽五藏瀸濇肌肤即渐渍也朱穆𫝊当以天地顺道渐渍其心绸缪一作蜩蟉盖纒緜之转也大人赋绸缪偃蹇汉书作蜩蟉裒尅即掊克捊取即裒取南齐书竟陵王子良守宰相继务在裒尅即诗之掊克郑氏註易捊取谓裒取其多也媟黩即䙝凟贯渎即惯黩枚皐𫝊媟黩爰延𫝊上下媟黩即䙝渎后人减作凟与四渎别左传贯渎鬼神宋魏泰用惯黩昬怓通作讙哓贾公彦于大司马注引诗以谨讙哓退之尝用讙呶作説与凿説通王莽𫝊其文尔雅依託皆为作説作与凿同京山説襍厝即襍错举厝即举错汉志秦五方襍厝注即错刘氏𫝊为陛下惜此举厝败材伤锦忸忕与狃恃通后汉西羌𫝊傅育死忸忕边利章懐注忕时制切犹狃恃也剹流即周流张衡用剹流智谓樛转周可知古人亦唿周为樛矣虚霩即虚廓淮南道始虚霩即廓古霍廓豁声近相借髙诱以为虚霍可征蜰遯蜚遯即肥遯见西溪引古易京山引作蜰遯若飞即蜚乃尝见者如蜚龙刺蜚之类威用通作畏用洪范威用六极史宋世家引作畏用书天明畏即明威诗蛮荆来威畏也无㙬无圻即无垠楚辞其大无垠淮南芦苻之厚通于无㙬又曰四达无竟通于无圻皆与垠同南南伪即南讹史记引书平秩南譌王莽𫝊南伪註讹同诗尚寐无吪亦讹字鸡斯通作筓纚礼记亲始死鸡斯徒跣注作筓纚京山音腮第二声諟正即是正陈姚察研覈古今諟正文字即是正蜀志来敏是正文字相迿即相徇公羊𫝊推刃之道也朋友相卫而不相迿也音巡注曰先也按即徇字厈执即斥执谷梁𫝊曰晋侯厈执又曰以晋侯而厈执曹伯恶之也范注厈即斥踶跂与忮懻通马蹄篇踶跂为义音直氏丘氏反按即汉书忮懻字级兆即缀兆乐书级兆疾徐乐记作缀兆言舞者之行位兆节也张氏引石经作级兆葆祠即宝祠葆就即保就畱侯𫝊葆祠黄石注葆与宝通西南夷𫝊稍令犍为自葆就汉书作保就史记九鼎保玉鲁世家无坠天之降葆命光武纪珍珤万倍皆宝字古文宝字过百以古器存者多足征三代时书法自以意造然讹失不少颛巳即专巳汉志沛楚之失急疾颛巳刘歆书专巳守残五行志颛断即专断字书有断祝即呪诅汉五行志刘屈釐复坐祝要斩即诅祝有喌音故借为呪呪字从梵书出衰城即蓑城定元年晋人执宋仲几于京师公羊曰仲几之罪何不蓑城也何休注曰若今以草衣城是也汉志曰宋中几忘尊天子之心而不衰城师古曰衰城谓以差次受功赋也一曰读若蓑师古未见公羊邪汉时公羊先盛志正引公羊𫝊若谓蓑城之义不安则公羊髙揣摩之説也林钺取差次之解即冀幸即希觊説文觊㰟也㰟也居气切与冀同而冀为地名故㰟字因左氏用觊觎又收觊字而不知其合文王世子注大夫勤于朝州里于邑按是爰神契语颖达曰慕之即希觊也集韵骥亦作因韩勑碑故人用希冀与希同其用冀幸则常语也转注略误记州里为卿士绪正即序正张苍绪正律厯作程品即序正或用叙代序尔雅绪序也用绪与䌷金匮之䌷同东坡祖讳序凡序作叙财察即裁察财哀即裁哀张安世𫝊财哀深辞言裁夺哀怜之也古才才裁财通用酷吏𫝊上财察汉书作裁察史魏其𫝊令财取为用晁错𫝊资财即资材廉裾即廉倨贵居即贵倨赵禹文深为人廉裾注裾即倨郅都𫝊条侯至贵居也居读倨吕览懐宠篇无道据傲即倨傲解后一作邂逅迦逅解遘太𤣥迎首迎父迦逅注迦与邂同古用解后别之加辵説文载邂逅释文见此解遘解逅不固之貌阔达即豁达后汉马武𫝊嗜酒阔达敢言即豁达汉书辨知阔达即谓豁达有大度也史记齐世家其民阔达多匿知通鑑孙䇿阔达聴受善于用人失即失䇿鹖冠子邪臣失即策字古䇿多作筴黄帝推筴汉书天授汉筴史记龟筴又曰诸灵数㓨莫或汝信书谱云真行书须略知篆文如刺之与㓨盖汉人相承以刺为夹襐饬即襐饰颜注急就襐饰刻画无等双襐音象襐饰盛服饰也山谷曰襐未筓冠之首饰端拱本作襐饬古饬饰通汉书平后𫝊立国将军成新公孙建世子襐饰将毉往问疾后大怒师古曰在两耳后刻镂为之音丈又音象当以盛饰之解为正説文襐饰也因此收之凡夫并不引急就汉书止创论形象当用襐引易象者襐也既陋又妄布濩即布䕶相如赋布濩闳泽郭璞曰布濩犹布露也封禅书汜布护之师古曰言布遍也才须即才谞郑氏注易归妹以须谓有才须之称即才谞也削蔑即消灭易释文楚俗有削蔑之言削或谓消荀蔑作灭败败即败秽视其理欲其易也注无败薉也本作败淫缅即淫湎易林淫缅无测有同文者作淫湎皯䵴即䵟晕佛书天女颜色端妙无诸皯䵴升菴曰与䵟晕同华即华洞急就章乘风悬钟华洞乐皇象书洞作音同犹通也宛拳即夗巻稸积即畜积见老子指归旧解宛拳作郁拳盖夗巻也説文蓄一作蓄当作畜谓畜元田相因也君平用稸积诋诃作呧呀卤莽作集韵所载皆词赋家用此类甚多不能尽引㦸挶通为拮据説文有㦸挶之语即拮据之通声也露袒一作路亶路单荀子路亶新序路单皆即露袒凡夫云当用膻他如淮南天下讼见之髙诱注曰即公见也汉书王商𫝊周勃就国卒无憷悐忧即憷惕王褒𫝊虞侍即娯侍考工郑注周密致也疏密致易林诎指韩诗外传诎身俱屈字老子憺怕即澹泊唐人亦用淡薄谷永疏将军忘湛渐之义与沈潜同仪礼栗阶注栗即厯公羊曰少辽缓之祭仲之权也即聊缓三王世家愚憧而不逮事即愚戆诸侯王表姗笑盪灭即讪笑西域𫝊翔实即详实汉武悼李夫人赋樔絶即勦絶礼记石经九秢即九龄班固𫝊注仱抹译语即禁韎淮南子手柿即手拨梁冀𫝊洞精傥眄即矘盼管子吏以买誉即攘夺墨子围心即违心管子诎信浧濡即澄濡释文陆郑皆以频顣即嚬慼大约古多转假后多増加缀文之士随手通书推论之家分别专主中有异而同同而异者不能尽引在学者因此而通之通之仍遵正韵好古属文经史连引可也岣嵝本作句娄人句娄谓其形也因之龟有句娄山有句娄言其背髙也大禹岣嵝碑即南岳也岣共于居侯果羽古后四切娄龙朱郎侯陇丑郎豆四切史记注音茍楼问奇音两去声此皆各以其方言形容之声而言犹巃嵸茏苁可平可上也东坡书单道开𫝊后言稚川乞岣嵝按葛洪乞勾漏令非衡山也抑此字可通用邪培塿通作部娄附娄抔搂古文用部娄其本字为培塿上声史记瓯寠注裴侧之地一曰抔搂也抔搂即培塿之转説文引古文左氏附娄无松柏郝氏则以为通于蓓蕾蒲卢总指其敦然一堆之状裴侧亦以培侧通声崔巍一作陮隗隗㟸隗或用畏隹平声亦上声崔别作㠑陮嵬别作隗廆畏庄子山林之畏隹乃倒用嵬崔也司马注隹如崔字可知皆声通形状之辞也转注略汉书崔嵬作㟸隗转为嵯峨又为嵯㕒㕒别作㠖甘泉赋云谲波诡嶊嶉而成观旧注嶊嶉声余以为即崔嵬峥嵘或为崝嵤嶒巆外声为崚峋转为嶙峋峻嶟崚嶒説文嵘崝嵘也髙唐赋俯视崝嵘扬子似紫宫之峥巆又甘泉岭巆嶙峋集韵嵘亦作嵤又作峵峥或作嶒广韵载峻嶟崚嶒崎岖一作踦区陭䧢㠊踦䧢説文区踦区藏匿也晋书顾荣𫝊崎岖艰险之中刘琨𫝊史臣赞踦汾晋契阔獯戎宋书庐江王袆𫝊徼倖䧢仅得自免巀嶪一作嶻嶭转为岌嶪节彼南山借用节依字书作楷作岊三都赋用之説文本音蘖通作嶭转为屴崱崒硉郁嵂嵽嵲皆是意也巀今作嶻嵚崟一作䃢碒转为钦巖钦嵒又转为嵁巖嵌巖又转巉嵒磛巖公羊𫝊殽之嵚巖谷梁曰巖唫之下音钦増韵嵚崟或从石韵略嵌巖山险貌庄子处嵁巖之下嵁音丘衔切则与嵌同音矣嶃嵒之嵒乃古巖字嶃牀咸切即是巉巖汉相如𫝊崭巖尖鋭貌杜诗虎饥下巉嵒説文碞磛碞也韵㑹载嵒嵒总之侵覃盐咸声皆相通或词赋家随用者韵书因而收之计敏夫载李洞赠无可将法𫝊来穿泱漭把诗吟去入嵌岩㝩㝗崀山宀可通今武冈新宁有崀山之为空因宝康瓠之注也广韵分㝩㝗为宫室空㝩崀为山谷空尔雅作又作漮空也水阜山宀皆可通用盖康空一声皆属溪母今正韵孔字犹用康董切为音和此为确证长门赋委参差以槺梁注槺与㝩同则槺梁即是㝩㝗磝硗一作嶅碻敖鄗硗确一作䂭埆左传晋师在敖鄗之闲説文引嶅鄗説苑峣埆之地吕览䂭埆硗别作塙确别作㙾礐硞閜砢一作相如赋抗衡閜砢言颗砢也韩次公用其声本于磊砢选赋用之此皆磊落之转音也遂有磊硌字磊又作礨説文磊即陲谽一作㟏岈本于唅呀唅呀张口中空貌因之以空谷为谽谺上林赋用之懐英用㟏岈砰磅一作硑硼訇礚一作渹或以磞硑硼皆砰字此盖与磅声相借訇实与轰同音又与䃜硁互通他如岛字汉书作堤或为隄为坞渚为陼䂥珉砇通为一字其曰渚不当从陼隗当从嵬字家説也澎湃一作滂㵒滂沛澎濞文选上林赋汹涌澎湃史记作汹涌滂㵒又与滂沛通司马彪又引澎濞渟瀯一作濎瀯音亭营上声甘泉赋梁弱水之濎瀯杜笃赋洛水之渟瀯唐韵迥韵有濎曰濎泞而无瀯字复有汫濙字小水也庚韵有濴波回貌濴从二水则复当以瀯为是孙陆失载耳泓潧或用噌吰通作噌王沈释时论空嚣者以泓噌为雅量当在蒸韵今附鎗下其以噌吰为钟音噌为市人声无所别也东坡石钟记用噌吰较若一作讲若顜若觏若较然元美尝讥升菴讥温公改帷帐作幄改斠若作较不知较与幄乃汉书改也智按今凌以栋本曹参𫝊作讲若画一注曰或作较史记作顜若注徐广音古项反一音较汉书作讲一作觏以此证之以栋本之讲若非讹矣元美所见温公所取皆别本也较若之较亦音角与诗猗重较同音延笃𫝊闇于大较律厯志大搉常数亦大较也盖本音角转为去耳大较犹大略也孝经注疏辜较犹梗槩也孔光𫝊较然甚明升菴作斠则以公绍引説文斠平斗斛也从斗冓声徐曰斠量之通作较今説文无徐曰以下之语公绍取孟蜀书林韵㑹本此乃书林所引蜀本説文也按古但作角礼角斗斛角即斠字沱若一作池若沲若若易出涕沱若荀作池若一作沲若古本作然犹介然僴然即撊然汉书文帝诏曰朕既不能逺徳故然念外人之有非注然犹介然不安貌京山主之韵书收入撊然下形音似近而义则介然近矣按説文愉也户间切僴撊武貌于此文不合盖古介与闲近孟子闲于齐楚即介于齐楚解嘲范雎界泾阳谓离闲秦王兄弟也左个即左闲古闲与个与介与干皆互通今人犹有闲介之言王叔文王伾僩然自得即左传之撊然宋子京本説文也荀子曰陋者俄且僩注晋魏谓勐为僩古闲即间而平去又通繟然与坦然啴然互通老子繟然而善谋焦氏翼曰繟音阐王作坦严作黙不如作繟为长智按王辅嗣注作坦然者亦通盖单与亶古通犹嬗之于禅儃之于啴也啴音单亦音善缓也其音啴以缓故唐人用啴然呒然即怃然韩信𫝊呒然阳应呒文府切不精明也孙愐怃然失意説文怃不动也韵书失收呒字傀然魁然即块然客难曰魁然无徒注即块然陈汤𫝊耿育讼曰使汤块然荀子傀然独立天地之闲而不畏注块同㞕然犹肸然武帝纪用事八神㞕然若有闻注㞕与屑同按説文㞕即屑以无屑字故人谓屑俗其实当从肖也㞕从䏌当音肸事神之意当是肸然踹然即揣然鹖冠子滥首不足益以累重嚖意为摸踹然其为分等也即揣然言善揣度也杀然与洒然通仓公𫝊望之杀然黄徐广曰音苏葛反一曰今北人唿杀为沙上声窢然即侐然庄子其风窢然注音阒按今无窢字即是阈字古文作䦗侐唐人用侐然是也閺乡乃音闻从此从狊惧然即瞿然去声䀠本双目视人瞿瞿之意荀𫝊惧然顾化注即瞿然东方朔王莽申屠刚袁安𫝊用惧然皆注惊也与瞿同翛然削然即萧然庄削然反琴而絃歌注即萧然又大宗师翛然而往舎然奭然犹释然秋水篇奭然四解沦于不测即释然列子天瑞篇其人舎然大喜即释然烝然通作尘如诗烝然罩罩郑笺引作尘如古如即然也率然即飒然风赋飒然而至非有先生论率然髙举逺集呉地注率然即飒然礭然确然即确然宋书良吏陆徽𫝊确然守志不求闻达与确然同崔寔言辨而确即确也魏书辛雄𫝊不能礭然守正论者讥之即确疑然譺然即嶷然仪礼妇人疑立于席西旧註疑然立定之貌即嶷然褚先生补龟筴斋戒以待譺然注音嶷岿然魏然即巍然庄子魏然即巍然又天下篇岿然而有余注亦作魏与巍同张有为林摅书碑以巍魏一字林以为非谦中曰巍一字二音説文所无手可断字不必书也偘然即侃然北史李雄𫝊当官正直偘然有不可犯之色呉志虞翻𫝊傍聴钟鼔侃然之乐萧然即骚然食货志江淮之间萧然有烦费矣师古曰萧然犹骚然故知骚屑之声本萧索也嘳然芔然即喟然史上林赋喟然兴道而迁义汉书作芔然芔即卉与喟声通晏子春秋襍上退朝而乘嘳然而叹喟同扢然即慨然让王篇子路扢然执干而舞即慨然此京山説盖气古气字转气凡曰乞与则音气古从气从旡从乞互通故知扢即慨也苇然即煟然汉书王莽𫝊苇然注变动貌唐书煟然或作蔚然蔚又音郁惄然然即蹙然説文惄然也孟子曽西然梁氏曰古人借声汉儒论义故各附㑹之如易戚嗟若子夏𫝊作嘁子六反韩氏集韵作宜闲居襍编之顣然然皆可用也彼用蹙然谓其蹙蹙之容也芒然即茫然赵世家丈人芒然庄子芒乎即茫乎列子恾然无以应总以艹生芒忽而通沧茫也恾为今之忙府然即俯然管子腐儒府然若渠堰注即俯然䵱然犹赩然方言䵱色也郭璞曰䵱然赤色貌音奭按白虎通引韎韐有赩即有奭故知相通赩谓赤色也唐人有赫赤之语湛若曰赩又与赫㦦通赫蹏亦作赩蹄傫然即累然僓然即頽然赵世家傫然退之用累然僓然见外物篇孙愐一作頽墤㢈铿尔一作愌尔莞尔一作尔唍尔䫉尔考异曰集韵引论语作愌尔舍瑟而作智按愌与铿转假无因恐是误记莞尔而连文于舍瑟乎集韵莞字下或作苋作唍苋为苋陆即莞陆也唍则专主笑矣铿字下无引愌尔之语后见王伯厚艺文志注引之必别见一本又文选注李善引论语莞尔而笑依説文当作䫉尔赵氏以苋尔为正帅尒即率尔甘泉赋帅尒隂闭霅然阳开即率尔皤如一作燔如波如槃如贲如皤如郑陆作燔荀作波董作槃翰如一作寒如贲白马翰如一作寒如音同借书也艴如孛如即勃如考异色勃如也説文作艴如又作孛如俛焉一作强焉儳焉表记俛焉日有孳孳陆徳明作强焉熊安生作儳焉智谓俛儳不相通因形而讹奓即宣侈即婚婣龚夤即恭寅寴即亲巡即亲戚诅楚大沈乆湫文两邦绊以袗以齐盟曰万子孙毋相为不利今楚王熊相康囘无道淫失眈乱奓竞从变输盟刺内之䖈不姑刑戮孕幽刺兼俖十八世之诅盟率者侯之兵任烕我百逑取边城新及今又悉兴其张矜怒饰甲底兵等语秦和钟铭龚夤天命即恭寅古以龙为宠故加于共上耳秦泰山刻寴逺黎彦逺音亲邻刻误耳徐敦立音亲巡以史记亲巡逺方黎民合之为是凡此等字不可轻用张平子用心奓彼是汉人聴其取合我辈在数千年之下勦袭一字便觉席地冠毋追不情甚矣曩在北都见有冩亲家作寴家者何不取亚驼作家邪书津作以説文流涉皆二水长笺创作字而效之耳受长笺之毒深矣㯏香即馨香百即百谷俱见山海经此结构异耳无奇也他如穆天子𫝊即长宝山䧙即山陵歕玉即喷玉干坤凿度即隂阳元命包倔弜即倔强亢仓子㸘物即万物古文易归匨即归藏𥘉即𥘉坤归藏易今作𥘉奭讹也古作巛愚者曰金石钟鼎如晋姜鼎孟姜敦之用祈绾绰三诅楚之枼万子孙秦权之不壹歉欵泰碑之抟心揖志明载于史记或见释于诸家即山海经穆天子𫝊中峚山歕玉亦自可用若凿度之亢仓之㸘物不必矣故列以为例陖陗即峻峭即牵挽焦弱侯言汉碑陖陗即峻峭捺即牵挽智按古自山土皆通如陭䧢即崎岖之类也捺恐讹考𨽻释惟唐扶颂以牵作又言即致即肴即盘即敏即就中有讹笔按严䜣碑作郭究碑作今作非矣是之讹西狭颂作非矣不知所出西狭作逢盛作敏就但作就楚相作江原长作就今非矣大氐翻刻之误也漯即潮溼平惨即平燥郙阁号万柱碑永叔尝疑醳散关之漯徙朝阳之平惨彦逺曰古字湿作又作漯故汉人湿又作漯则漯即借湿燥通作惨盖喿与同体醳则易也至谓遭遇隤纳则以倾隤地壊自纳于渊汉人文陋不足道然用字亦本古也升菴以醳为释甚是智按古人形相似则随笔用之漯湿溼㶟互通而后汉熊乔碑显亦作余尝谓伯喈碑文最无古意况其下乎郡邑之撰文书碑者不尽皆汉之学者何足责也慕古太甚虽古之败笔讹文皆奉之若神工沮颉复生能无笑邪翛翚即萧晖卫觊华山碑神乐其静翛翚无形注翛翚与萧晖通黄庭经姹女窈窕翳霄晖锢辞当是固辞六一跋后汉郑固碑逡遁退让以疾锢辞锢当作固又疑谓疾已锢而辞又熊君碑髙颐碑欧阳作欧羊北齐石浮图记黑太即黑闼识方即职方永叔跋汉樊毅华岳碑以职方氏为识方氏盖当时周礼之学如此比踪作比纵外黄令碑莫与比纵鲁峻碑亦用比纵郭仲奇碑徽纵淳于表碑铭纵先轨皆以纵为踪黎庶作犂庶菞庶帝尧碑作犂庶礼器碑作菞庶或作蔾庶他如繁阳令碑犁仪瘁伤仪读如旄倪之倪呉仲山碑张寿碑作蓼仪即蓼莪洪适载刘熙碑民殷即民隠杨引汉碑景丙即景响楚相碑涿摩即硺磨郙阁碑壅蔼即壅遏杨统碑骆驿即络绎范镇碑即鸳雏谯敏碑覃恩即谭恩苞苴即苞组高颐碑后昆作后绲费凤碑遮几作遮郭仲奇碑奈何作奈㜰的即铄灼唐扶颂典坟作典桐柏庿碑庭坚作霆坚张掖作长掖愚者曰尝以急就𨽻文即图籍偄即儒术之类今好奇者采以属文毋乃强乎列国有各国之书宜其不同古人凡事通省故多借用汉人当秦焚之后师承钞笔各守所𫝊又郡邑之儒生安能博考偶尔为文就便襍陈以意出之今人生诸儒辨别之后字有可通有不必通者经𫝊史汉或连引其文可也何必特搜残缺之碑取汉之无名乡里之臆笔施之篇什以为奥内乎然博雅者以备参考一篑通作一匮一凷一㙺论语考异载作匮而篑实凷班固𫝊注作一匮按汉王莽𫝊纲纪咸张成在一匮是也此似与匮通史记䌷石室金匮汉书同京山引蔡邕译诲九河盈溢非一凷所防又后汉书马昭序为山霞髙不终一㙺古与臾块魁俱通旅占即胪占仪礼士冠礼东面旅占古文旅作胪智按旅弓即胪弓旅于泰山祭名谓胪也升菴亦不知此义而凡夫以旅于泰山为师旅可笑左股作左般明夷于左股马融王肃皆作左般云日随天左旋也姚作右槃智按古从舟从月相近汉碑盘或作股史记股股之兽即班班可证盇簪之簪或作贷撍臧宗戠捷攒豫四朋盍簪簪字古文作贷一作京蜀作撍马作臧荀作宗虞作戠丛合也希声作捷速也李鼎祚曰旧读作攒升菴取戠泾即淫朋洪范无有淫朋石经作泾见周应宾刻本故书多作傰如邦傰类是也平章一作便章辩章平秩一作秩平豒便程辩秩今文尚书辩章史记作便章马融作秩説文平豒史记便程汉书及尚书大𫝊作辩秩有即有蠢劢相即迈相洮沬即洮颒庶訧即庶狱贸迁即楙迁审核即审覈伯厚载汉儒引书之异姑载数端勗简即楙简予其楙简相尔石经作勗简周本刻作勖説文引勗哉夫子乃误记为楙字曰从力冒声下云许玉切则附㑹勗音或勗即古楙字而汉儒读束者以勗寡人礼记作以畜寡人注是鲁诗故有束音勗建即楙建乃劮乃宪既延即乃逸乃谚既诞毋兄即无皇鲜光即耿光此蔡邕石经残碑字惩忿一作征忿证忿室欲一作恎浴懫欲瘠欲窒欲郑刘易本作懫孟作恎陆作瘠蜀本惩作证陆惩作征拖绅或作紽绅拕绅扦绅考异曰加朝服拖绅説文作紽龚胜𫝊作拕正韵作扦三嗅或作三戛三臭三嗅而作石经作戛云鸣也尔雅作臭云舒两翼也智按尔雅无此文或云三噫之讹韩愈作呜扶尹浮筠肤姇即孚尹古文礼记作肤姇旁达或作扶尹郑注孚尹作浮筠采色嚚庸即嚚讼尚书嚚讼可乎马融本作嚚庸古讼颂皆音容故庸与讼通声藁饫即犒饫尚书有藁饫篇升菴谓藁即犒竝以周官槀人为犒姑存疑字微即孳尾转注略史夏纪引鸟兽字微即孳尾尾生即微生可证古音掌这即掌讶周礼掌讶古本作掌这后人用这为遮去声故恕先讥之今人下笔既不逺鄙避这写者写遮亦不必也鞠凶即吉凶刘向引诗日月鞠凶古吉音鹄故与鞠近耗斁即秅斁耗射即耗殬石经秅斁下上繁露作耗射説文耗殬执傹即执竞周礼注引诗执傹傹又为僵荀子曰可吹而傹也端颐即朶颐伯厚曰集韵引易观我端颐京房作瑞颐者讹滂池即滂沱史记引俾滂池矣説文引淲沱北流可以互证竹䪐即竹秘周礼注作竹䪐仪礼注作竹秘谧我即溢我广韵引誐以谧我古假音我或音古载发即载斾荀子引作载发説文引作载坺以斾叶拨也小疋宵雅即小雅礼记作宵雅申培诗作小疋大疋朋淫作堋淫朋来作崩来京氏易崩来无咎自上下者为崩书朋淫于家汉儒引作堋淫之水即扬之水衣即绿衣斯即螽斯见诗𫝊相𫝊子贡所述仪饇即宜饇曣晛即见晛释文引如食仪饇曣晛聿消渥赭渥沰释文引诗颜如渥沰韩诗外传作渥赭此借义矣靡腜即靡膴释文引诗民虽靡腜犹言无几何也祠兵即治兵左传庄八年治兵公作祠兵古治平声近祠官女宦女即贯女诗攷补遗引三嵗官女石经三嵗宦女借声读惯旪用即协用汉书五行志向言洪范曰旪用五纪説文劦部协古文作旪从日十或作叶又与汁通周礼注卿士汁日礼记注黒帝汁光纪文选西京赋五纬相汁皆叶字謩勋即谟训尹吉即尹告他如考异石经锁锁婣娅周礼婣即姻字五经文字诗秉心无倞即无竞董氏及韩诗引古之人无择即无斁楚辞章句引肆筵设机即设席韩诗释文作緑文选注作緑䓯即緑竹周礼注及集韵引其镈斯㨄即斯赵子夏𫝊盱豫作纡豫京作污姚作旴薛君章句列女𫝊引诗如燬作如尚书考异大即大诰郑氏説涉级即拾级儒行徐作陨获即陨获汉书引栞木即刋木天畏棐忱马本作匪谌释文谁之永号作咏号用乂雠敛马作稠敛沈潜刚克左传作沈渐陆释文藴作煴隆韩诗輖饥即调饥汉书鬺之即觞之颜注曰鬺烹也仪礼疏引诗軷涉即跋涉释文引诗二矛重鷮即重乔石经子䘳即子衿孟子赵注引七月鸣鴃即鸣鵙汉书小卞即小弁音盘释文引烝在薪即栗薪左传鬷假即奏假子夏易𫝊抍马即拯马白虎通引韎韐有赩即有奭王肃告公用圭作桓圭郑氏注易桴多即裒多算徳即撰徳广韵引诗勿剪勿扒释文韩诗勿刬勿伐申培诗説寴台即新台左大眚公羊作省左渝平公羊作输平如此类者不可胜纪愚者曰説文所引经𫝊异文前已举之曩者尝列十三经之异同以便参证今失其本书少难编略举大槩而已此类皆古人各书所𫝊可以征当日之音其中沿失原自不少学者因此旁考可也㑹即要㑹始即终始汉志作即之讹也韩氏收于亚部作尤可笑矣他如秃即得失排即排斥即戾即提携愁即忧愁惠㤅即惠爱即率由即散乱宷眎即审视旋即周旋叚借即假借鬼即鬼神咨即畴咨分即分别偁谓即称谓细即微细中即中逵匋即甄陶即勇敢褱袌即怀抱从即徒从䢐徃即徂往饕飻即饕餮即敷施迻予即移予以説文之字为此等之语不能悉载举此见端其许氏自连语则犹可引耳别见条论如升菴所引説文襁䙗襁今无此字如所引䭈乃合説文之字耳则不胜合也即此二字鬻飦粥皆可吾故曰若此类不必用也又如集韵祉䨒即征羽李商隠字略㷖即㷖曜鼎韵飞即飞扬裴光逺集缀甡即性情复古编集説文即周匝即廉纤王仲宣诗庄馗即庄逵周礼注𤣥黦即𤣥纁字林园即流苏奇字略斑即斑阑周成难字緧即秋千六书统表即表着六书故言即讹言广川书跋堌即古冡此皆撮合字书之字而编之者好奇者勿贪此为陆离魏华甫熊与可以篆寓𨽻体智谓图书碑署可也名讳欲免雷同可也钩章棘句所谓生割謷牙者也唐人组织初汨没于绮藻若修武者殆放古𨽻之通体召陵之训而陶铸采获者乎绍述已险涩矣然以竝铣溪虬户所胜多多宋景文规橅修武识者犹或少之用古人足矣则今日而造者诚所不必也如退之文苗薅发栉目擩耳染目訹心刃迎缕解钩章棘句间见层出曹诛五畀变索噎喑他如喁噞瘢痆婠妠窋窡此类甚多皆对广韵钞撮而又颠倒用之故意謷牙鹿门以为生割甚为退之不取也若樊宗师绛守园池记陴孤颠跒倔𤣥武踞穹鞠觑㢲间黄原玦天墆捩蹴墉险而不妥袁淑谓王景元诉屈岂相逺哉黄长睿言段柯古靖居寺碑虽不似樊绍述之甚亦轧轧难句矣新唐书幸不至是然亦好造其有本者亦自雅也汉如亭伯用纷繷公理用骞短仲任用泷漉孔才用鹻已让西京人况六朝以后乎但深心于经𫝊史汉自能辨之如元澹𫝊钞掇整次芟砻宂脞李淳风诋摭张藴古上箴挺切陆贽蹈王伾遳陋颜师古踵领欧阳询寝侻啖助甘足疏糗缝䘺属缀摭讪三家春秋慿私臆决孙平子为博士所合轧见迮于礼官房琯𫝊箝索戎情儒学𫝊鉏颣要荒风纚露沐鋭情经术秀艾负素煟然勃兴踵堂八千余人纡侈袂曳方履誾誾秩秩帝又雠正缪稡为义疏𤣥宗博彚羣书禄山之祸一为炎埃官幐私楮丧脱几尽文艺𫝊唐初絺句绘章揣合低卬𤣥宗时稍厌雕瑑大厯贞元辈出擩哜道真涵泳圣渥韩愈倡之宗元翺湜和之排逐百家抵轹晋魏上轧汉周矣必简𫝊后曰恃华者质反好丽者壮违人得一槩皆自名所长至甫浑涵汪洋千彚万状他人不足甫乃厌余残膏賸馥沾丐后人愈推曰光燄万丈长岂不信哉亦是题跋小品石塘曰后来以朴近幽折为趣较若胜之至其末流趋于亡俚苏黄小品皆具胷中藴借深厚偶尔流衍无其学问而欲仓卒效尤自谓能创非饾饤则鬼鬽耳嗟咨一作赍咨资易赍咨与嗟咨同太𤣥乐首哭泣之资即嗟咨酬酢一作醻醋讐柞詶昨説文作醋战国䇿着之盘盂属之讐柞周礼注作詶昨説文以酢为今之醋醋为酬酢盖酢从作作有做音做有助音故祚从之旗翼与期颐通百年曰期颐荀子寿于旗翼通雅卷八通雅卷九钦定四库全书通雅卷九明方以智撰释诂憴憴譝譝绳绳承承相通升菴字説载憴憴戒也説文引逸诗今按説文无此字而尔雅有竞竞憴憴戒也邢昺曰抑篇子孙绳绳小心戒慎也绳绳音义同智以惟绳能直绳其祖武正言戒慎而绳法之闗尹子曰譝譝兮如将孩言其直朴也管子宙合篇绳绳乎慎其所先孙愐曰譝称举也憴同则憴譝绳相通明矣诗考引外𫝊抑篇子孙绳作承承诜诜駪駪骍骍甡甡莘莘侁侁觲觲觪觪兟兟升菴引诗诜诜駪駪甡甡引宋玉赋纵纵莘莘引楚辞章句往来侁侁註诗侁侁征夫国语亦引侁侁引説文觲觲角弓燊燊征夫智按説文焱部燊字训盛皃读若诗曰莘莘征夫但证其同音耳升公竟以换莘字误矣莘莘可改用燊燊则亦可用䯂䯂矣考异诜诜兮引説文作骍骍角弓引説文作弲弲人或议之此见注疏释文按説文弲角弓也洛阳名弩曰弲乌𤣥切而觲字下实引觲觲角弓韵㑹作觪湛若曰王柏言之讹此因集韵或作也孙愐又收兟此等皆汉人用诗之駪駪而造者或分篆倣复篆而为之许氏收入耳以人衆盛用侁侁草木用莘莘马用骍骍角用觪觪字学家之分别也今韵书駪在真韵觪在庚韵依説文俱从有何分音乎朱子注骍骍角弓亦息营反因徳明徳明因炎愐也汉𤣥儒娄先生碑有朋自逺冕绅莘莘则正谓往来侁侁衆多之意此以知注疏所引弲弲必当时有别本説文子厚晋问师师兟兟则取孙愐韵昧昧通用梅梅媒媒毎毎可上可去平声则腜腜即也古文尚书我思之今作昧昧楚辞日昧昧其将暮淮南曰昧昧晽晽左传何没没也音昧玉藻视容梅梅音昧庄子媒媒晦晦音昧唐韵收毎于昧后曰数也今人称数数也庄子胠箧篇天下毎毎大乱此亦数数也今作上声唐人作去声説文毎以屮作则本音当先平声原田是也智按原田舎其旧而新是图以叶图当音模诗周原膴膴亦作周原肥美也左思魏都赋腜腜垧野即也注引周原腜腜古人读无与模音近译曩模为南无则以膴膴证之非其验乎邝氏曰毎即亩字毎毎犹亩亩也智按史记异母同颖注母即亩字又作畮则毎为亩可推矣状腴田之禾为毎毎犹乐府状莲叶何田田也又按没没如字亦自有义犹淹淹泯泯也戴氏作楚望曰昧昧我思之犹耿耿也説文夰部臩引周书伯臩臦古文囧徐铉不详古囧而但依孙氏居况切戴氏作燛从火者近是辛泉曰古囧字囱牖开明也即臦象窓櫺两扇之形故臩从之子长伯臩即伯囧杜佑疏云伯景为大仆是囧臩古与景通可知也然则乃臦臦之讹慎之专以臦为诳字因孙氏之居况切须知居况亦囧之转声或古人曽一借用耳唐书毋煚董冲音俱永切则煚为燛讹为臦讹明矣鲁炅因煚省作炅而素问炅字无音按当读热燮云楚已有唿日如热者矣扃扃犹囧囧也冏即烱又与耿通耿与景颎憬古一字也左传周道挺挺我心扃扃叶上声注明察也退之诗月吐窓囧囧即烱烱烱烱即耿耿小明也汉碑作悠悠通作遥遥攸攸繇繇浟浟恣通作就就説苑引雄雉之诗曰遥遥我思则古人繇犹两通也前叙𫝊攸攸外㝢韦贤𫝊犬马繇繇黄肃翁曰与悠悠同其指水者引淇水滺滺集韵或作浟浟大招弱水浟浟秦刻作汥汉书引易其欲浟浟则音涤矣子夏易𫝊作攸攸荀爽作悠悠刘瓛作跾跾葢古读由如丢转入为笛也此字通作悠説文攸行水也尔雅注引诗攸攸我思汉碑作滺滺则滺滺为重文后人所加耳升菴又引为悠悠出石鼓文旂斾智以为是优优又以管子浩浩白水鯈鯈之鱼为悠悠智按儵是倐而庄子鯈鱼或音稠其因此乎或从攸从鱼有此音乎説文有㥑故楚词之懮懮当用㥑㥑而加夂之忧则训和行优与盖郭忠恕之所分也吕下贤篇曰就就乎其不肯自是注就读如由与之由今本或作由与之由就以尤转平为近若与则逺矣洍洍怊怊召召炱炱敦铭曰其洍洍犹怊怊也或曰即熙字即愿字呉越春秋采葛妇歌葛不连蔓棻棻召召音怡石鼓文炱炱释作显显怡怡董逌作仍仍犹耎耎也意膬也淮南精神训穷鄙之社叩盆拊瓴击建鼓撞巨钟乃始仍仍然羞也子谦又收仍于支鱼二韵而陾亦音仍故诗借陾陾以状筑声耎乃软字按説文㒄意膬也盖以㒄为软而通用仍长笺作仍厌厌也揭揭偈偈也愔愔有懕懕抑抑之声义淮南兵略训曰因其怠乱冻暍推其挤其揭揭此谓因势音谙欲卧也揭揭欲拔也字诸韵书不收盖旌旗偃卧之意当是㫃字加音耳㫃音偃揭揭一作偈偈庄子曰偈偈乎揭仁义毛苌曰偈偈疾驱也汉书王吉解此诗曰揭揭者是非古之车也韩诗引诗愔愔夜饮列女𫝊引诗愔愔良人则愔有懕音而升菴乃以为愔读作祈招愔愔之音智按意音抑愔亦音抑转为平声入诗歌之调耳以古人簪镡淦黔之音考之愔可读懕可读谙可读音可读抑无碍也世説谢车骑见王文度虽潇洒相遇共复愔愔竟夕此是闷坐淹抑之意唐昭宗谓杜让能曰朕不甘心为孱懦之主愔愔度日此二愔愔岂当读如祈招之愔愔乎录录鹿鹿陆陆蹗蹗琭琭睩睩鼀鼀圥圥坴坴彔彔逯逯毛遂曰公等录录广韵引作公等娽娽灌夫𫝊帝在即录录注犹碌碌萧曹赞注师古曰犹鹿鹿也言在凡鹿中马援𫝊陆陆音义并同淮南作蹗蹗老子曰琭琭如玉冯衍用作碌碌如玉又诗训厯录言厯厯录录也王逸九思曰衰世兮睩睩言视貌碌碌也升菴引説文圥詹诸也又博雅逯逯衆也智按説文作圥鼀詹诸也其鸣詹诸其皮鼀鼀其行圥圥又坴字训土块坴坴也一曰坴梁彔字训刻木彔彔也逯字训行谨逯逯也升菴何止曰逯逯出博雅而不言説文又不载説文之坴坴彔彔邪此类借声不必论字然与其用颛顼之妻老子之琭玉与鹿豕之鹿固不若取説文之坴坴彔彔为字声之本庸庸碌碌古亦用容容左雄𫝊白璧不可为容容多后福犹庸庸也寓诸庸则容于世矣若楚辞云容容兮而在下郊祀歌旌容容骑沓沓则与融融近状其纷沓耳师古注外戚𫝊傛傛犹言奕奕也翛翛飕飕萧萧䬒䬒翏翏飂飂俱可萧修二韵叶之翛翛也音飕飕诗话补遗载甄后塘上行树木何晋书乐志作古本楚辞风飒飒兮木今本作萧萧而亦叶音飕一作㮴㮴此诗亦作萧萧或作翛翛飕字丁度作颾博雅䬒䬒风也亦用䬒飂亦用飂飂庄子翏翏李本作飂飂飂亦作飗广韵又有䬟风行声即飗也九叹曰秋风浏浏以萧萧乃不用翏翏飗飗而借浏其清矣之浏重之以状风此岂足以后人之绳墨责之乎詑詑詍詍施施蛇蛇遗遗暆暆延延詑詑自得貌犹瞡瞡也孟子作詍詍又作施施集韵作礼韵续降作施又蛇蛇巧言沈约读委委蛇蛇皆音石鼓诗音宜旗动也即施字之古篆文赵䇿曰出遗遗之门注此门义取胡者古今所遗正义曰无据而缪智按方朔𫝊遗蛇其迹蛇音移谓委蛇也管子曰遗遗乎若有从治此遗遗之门亦谓其路委蛇耳释文引诗其鱼遗遗説文言其行也式支切引诗得此説文又云日行暆暆呉越春秋渔父歌日昭昭乎浸以暆今作施延延犹迆迆也桓帝末童谣云白盖小车何延延河间来合谐延延行貌智按延当音夷乃与谐叶谐字汉以前亦多读奚更始时南阳谣曰谐不谐在赤眉周泽语居世不谐为太常妻则延之为夷晓然矣沈沈耽耽沊沊通作潭潭转作啿啿湛湛碪碪陈涉世家伙颐涉之为王沈沈者注沈音长含切言宫室之深广也初不解此音盖古沈与湛通湛有耽音故也注者亦以乡音注耳宋避暑録话竟引此作耽耽又沊沊音淡水声即沈字也丁度通作㽎亦通作潭韩诗外传逢天之暑思心潭潭又退之诗潭潭府中居邹子乐青阳诗羣生啿啿惟春之祺啿音徒感反汉志注即湛湛亦徒感反相如𫝊纷湛湛其差错兮湛湛音髧实为水名荆州之浸颍湛是也束晳补亡诗黮黮重云亦徒感反亦作䨢盖霮䨴之云状也毛晃曰啿啿丰厚貌庄子太甘而嘾亦徒感反含深也亦与啿通又碪碪厚貌亹亹本作斖斖亦作娓娓斖斖勉也易诗作亹亹郑注没没也礼记君子达亹亹焉楚辞时亹亹而过中汉书王莽𫝊斖斖翼翼郄正释讥粲乎斖斖通作娓娓毛晃曰不倦也徐铉曰字书所无不知所从当作娓崔灵恩集注作娓娓文王六书索隠曰古文睂三代鼎彞睂寿字多作此形后转为亹亹字易系辞𫝊诗大雅皆有之説文偶遗此字而徐铉辈遂以娓代亹误矣升菴独未见汉书与蜀志之斖斖乎从文以别之説文补亦载斖字盖改古文从今文之后惟史汉尚存古字最可信也惓惓通作卷卷拳拳卷卷卷卷犹拳拳也让王篇曰卷卷乎后之为人葆士之力也卷音权今通用惓惓宋邦乂刻吕览作桊桊䙟䙟䙌䙌或即洄洄溃溃又作聩聩愦愦説文引尔雅䙟䙟䙌䙌徐云尔雅今无此文説文无䙌字世俗自唐有圈䙌语犹言文貌笼络中也説文又有洄㴑洄也又有涠浊也又有溃漏也湛若言用洄洄溃溃正当用䙟䙟䙌䙌则以为洄溃之重文説文聩耳不聪溃溃也别作班固诗百男何愦愦三国志杨敏毁蒋琬愦愦南史萧恪𫝊曰主人愦愦不如客王导曰后人当思我愦愦蕄蕄即萌萌通作瞢瞢梦梦儚儚贸贸孙愐引尔雅存存蕄蕄则所见异本或古文也诗视天梦梦音蒙蒙正当作瞢瞢檀弓贸贸然来髙诱注吕览引作瞢瞢然来尔雅又有儚儚亦平声古萌亦通东韵非如今在蒸韵也瞢转为贸犹无转为没没转为毛也故蒙蒙毣毣皆通见后茂茂当是通作绋绋岪岪凡夫曰班婕妤𢷬素赋移妍误作笑笑则升菴所引古文苑误矣九辨曰左朱雀之兮注与绋绋同状其绥绥茸茸也古诗纪载笔铭曰毫毛茂茂水可脱文不活茂音房月反当是按见太平御览其戉加艹作茂或借茂转音末邪管子曰美哉岪岪则与绋绋同言兴起貌至墨子弗弗字则不墨子曰君必有弗弗之臣上必有詻詻之下言匡拂之臣献可替否古动言唯唯否否弗弗正否否之意若诗飘风弗弗则状风声今作颰颰别之儃儃墠墠坦坦庄子儃儃然不趋荀子墠墠非变也与易坦坦同首首犹言頯頯也鬻子曰其道首首然言首在上昻昻示人犹頯为馗骨常在面上頯頯然也公绍曰説文引庄子其颡頯頯智按説文无此语想是唐本蜀本今老子谓成䋭曰而容崖然而颡頯然怇怇乃恇恇之譌也梁鸿𫝊嗟怇怇兮谁畱注恐也臼许切又慢也古乐苑古诗纪皆作恇恇隂复春引作怇怇唐韵竟无怇字隂氏无恇字説文怯也即恇记衆不匡惧读匡为荒列子滴滴乃滂滂之譌也荀子作汸汸荀子汸汸如河海与滂通升菴引列子美哉国乎郁乎芊芊若何滴滴去此国而死乎音步郎切智按此非奇字滂讹为滴耳桥桥佼佼翘翘硚硚皆矫矫乔起之声意也髙允矫矫风节文子桥桥然即矫矫俱乔起之声意刘盆子𫝊光武曰铁中铮铮庸中佼佼邝引翘翘硚硚皆言矫矫出羣广韵佼又与姣通好也赵世家齐之事王宜为上佼而今乃罪佼犹行也苏茂相引后汉书铁中鏳鏳憃憃之转也憧憧一作説文引左传王室日憃憃焉原本作蠢蠢与憧憧同音陟降切京房作陆徳明音丈冡反説文又有丑龙切凡夫直引礼记䚎䚎其何之荀子卯无相何䚎䚎丑尨之音盖与憃憃同声易林胷舂即是憃意殷殷陈陈犹隠隠展展也孙愐引吕览敐敐莫不载悦今文作殷殷陈陈升菴曰陈音轸吕览曰舜为天子陈陈殷殷莫不被泽按今本作丈夫女子振振殷殷史苏秦説魏王輷輷殷殷殷音隠郊祀歌灵殷殷是也文选隠隠展展展与轸通故又用隠赈之家而文选又用振振䡘䡘读为阗阗孔雀篇隠隠复甸甸智按此音当作䡘䡘䡘即填填字故韵书亦音吕览之为䡘䡘其实古陈田通音而䡘讹为犹䡘讹为也敐即振字无疑易林慎慎一作坟坟盖即隠隠填填也存证瑟瑟通为槭槭飋飋因为槭槭通作索索橚橚瑟瑟本碧珠也借为风貌亦用飋飋乐天琵琶行枫叶荻花秋瑟瑟正言其萧索也公绍引此句作槭槭音色责切丹铅四録曰梁武帝诗瑟居超七净瑟与索同萧索字亦作萧瑟则索居亦得作瑟居矣盖瑟索借用字正作槭古诗泪如霜后叶槭槭下庭柯韦诗古刀寒锋青槭槭少年结交平陵客刘禹钖诗松风自萧槭依戴氏则作摵摵从手纪事曰郑愚大沩铭雨槭槭风凄凄陶𢎞景记比者情志何甚索索元结诗令橚橚以梴梴皆借声状之扬都赋橚檆即楸杉因山海经之橚以肃之平声为萧萧尢通声也韵辑啸箫萧皆息六切引萧墙施于门内故肃敬之处也陆徳明条其歗矣作啸可知其声矣韵宝曰淮南子至隂飂飂与肃肃同可与条互观悤悤譌为忩忩怱怱匆匆因有勿勿之説勿勿犹忽忽也説文作悤本即窻也或作囱借为囱霝囱遽晋王彪之𫝊无故悤悤魏志华佗𫝊李成见佗被收怱怱不忍从求呉志孙和𫝊无事忩忩吕览曰怱怱乎其心之坚固也注明貌则与聪明同此古用怱怱之始非囱遽之义也颜之推曰説文勿勿州里所建之旗也所以趣民事故怱遽称为勿勿智按此乃附㑹穿凿艹书常有匆匆乃悤字讹为怱而行艹省作匆耳何必强定勿勿乎勿勿盖忽忽之残缺记曰忽忽乎其欲飨之也注犹勉勉也按义亦非勉盖恍惚也闗喜一宇篇曰勿勿乎似而非也此明证矣朱郁仪曰檀弓丧事欲其总总尔当是勿勿尔讹为总姚秦时有天水太守王松怱不知取名何义傱傱从从也稯稯总总也因悤悤而转也华章曰般傱傱音才公反言骑从沓沓也扬雄赋风傱傱注又音竦陆孙收入肿韵走貌又用总总撙撙皆衆貌礼记丧事欲其总总尔注读作悤楚辞用纷总总正谓其茸乱也九辨后辎椉之从从即傱傱也皆以悤遽之义即生茸乱之意其平声上声则各随方言转耳庄子孔子之楚舎于蚁丘之浆其邻有夫妻臣妾登极者子路曰是稯稯何为者邪注极屋栋也稯稯犹总总言其发蓬蓬也左传余发如此种种正是稯稯之意升菴引汲冡周书殷政总总若风艹又作缌两存之若言其乱当是总总僔僔譐譐噂噂蹲蹲撙撙墫墫尊尊皆樽樽之声也南都赋森尊尊而刺天言其蔚多也子云赋总总撙撙亦言衆多皆上声音义正同博雅僔僔衆也亦作譐譐易林噂噂慑慑説文引墫墫舞我俱是衆沓之意説文墫从士乃许氏特造之説自监本尔雅以及王氏诗攷陈氏九经攷异皆作墫墫从土唐宋人有用墫墫者细推墫亦撙之讹从土无谓况从士乎踁踁䃘䃘誙誙胫胫硻硻䂩䂩礥礥犹硁硁也晋范𢎞之𫝊虽有踁踁之称公绍以为即踁字韩退之曰焉能守䃘䃘李颐曰誙誙趣死貌増韵引庄子誙誙如也汉书杨恽𫝊胫胫者未必全亦言硁硁之状若曰胫去声则踁亦在径韵皆为足骭此借其声故知通也赵岐孟子注引悻悻然小人哉则声讹耳王昭明作硻硻元次山文怪石临渊䂩䂩自颠盖硁硁也集韵误以䂩为砚字升菴引作绮竞切读为莹字此与怪石自颠不合唐代文人多以意造字䂩䂩为硁硁亦犹虫声之薨薨改为翃翃以石声则为鼓之咽咽则为鼘鼘一类也履按太𤣥礥礥即硁硁耾耾犹薨薨輷輷也法言问道篇非雷非霆隠隠耾耾乃大声也隠隠即殷殷喻雷也今字书乃云耾聋也拘于耳字傍矣实皆与薨薨輷輷皆以声取字皆轰轰也渊明后记陈斐伯裘跳踉訇訇作声磕磕即相如赋浪浪磕磕王褒九懐东注兮沸沸汤汤犹涫涫也涫涫犹滚滚也滚滚即混混浑浑也西山经峚山丹水注于稷泽其源沸沸汤汤盖言滚沸之声状也今诗书注汤汤皆音商故唐韵韵㑹以汤汤为尸羊切其实当读他郎切又曰浑浑泡泡庄子涫涫纷纷孰知其形龟筴𫝊肠如涫汤音沽灌切沸也此声因滚字来通用衮孟子原泉混混音衮世説裴仆射谈名理混混有雅致扬子虞夏之书浑浑噩噩荀子财货浑浑史记上林赋汨乎浑流汉书作混流子美不尽长江滚滚来即混混也韵书平声收浑不收混盖不知原是一字郭璞诗巨海混混与昆叶即沸字峚音密漎漎犹淙淙也子美太清宫赋中漎漎以回复此字前无人用当因淙而重之以状水声卢鸿终南有云锦淙陈秋涛园在石淙粼粼一作磷磷潾潾白石粼粼陆徳明作磷磷説文水生石间粼粼也韩氏韵作潾潾又金潾交趾地名见张籍诗淈淈犹汨汨也上林赋潏潏淈淈音骨淮南子混混汨汨亦音骨其义亦同盖汨罗之汨从日音密汨乱之汩从曰説文有㳷有皆重文也魏子才取下之为海字涆涆犹汗汗也上林赋澔澔涆涆左思赋彪彪涆涆江赋汗汗沺沺骈字説引作海赋汗汗洄洄误矣汗汗为涆涆犹彪彪作滮滮也沺沺本于田田广韵沺沺水广貌郭璞江赋用之古乐苑江南可采莲莲叶何田田正状莲叶耳柯古与梦复聮句暾暾田田簇簇一作族族笶笶丛丛説文束之族族也石鼓文䠶之又彤矢笶笶注释作簇六书故以众为族而族专为箭镞之镞以閦才六切从众得声也尚书大𫝊八风循道卿云丛丛注丛一作族盖丛之入声即族转注略南史掞丛云之奥词丛云即族云唐唐臧臧犹堂堂藏藏也严君平文始经曰胡然唐唐尔胡然臧臧尔杨氏又引论唐唐含冥冥今人语或云昻昻藏藏澫澫缦缦漫漫曼曼大𫝊冬伯之乐舞齐落歌曰缦缦卿云歌糺缦缦兮石鼓诗鲁之澫澫郑音漫即漫漫也缦莫半切本无文之缯借为双声杂乐为缦乐则音平声楚辞长夜之曼曼亦漫漫也今孙愐寒韵皆遗此音糺即纠人或误唿为札豚豚沌沌也与噋噋屯屯焞焞敦敦推推皆相通转管宙合篇曰豚豚乎莫得其门玉藻圏豚行不举足注豚之言循谓徐趋之法曳转循地而行也遯从豚古亦借用诗宁俾我遯与闻叶是也圏豚之豚注亦上声圏亦作圂邓析子曰猎熊虎者不入外圂噋噋犹屯屯之声也广韵引大车噋噋説文作焞焞啴啴则音堆以声则当从口盖敦本有堆音也庄子啍啍已乱矣注啍与谆同故广韵以噋噋别之解曰重迟也他昆切智谓言其声非重迟也吕览注䵍如车𥫱之𥫱𥫱即与噋噋同声敦敦推而不移之貌也推推犹堆堆也敦音堆诗敦彼独宿朱氏曰独宿不移貌谚云敦敦不动又王事敦我注投掷也説文敦怒也诋也一曰谁何也以都来之音想之今人亦有此口语素问推推亦读都来切刘歆庙议引啴啴推推可知其音蓊蓊本作翁翁滃勃而起也黄宪外史曰晋儒之名翁翁焉周礼注成而翁翁然浓貌集韵云起貌方子谦载翁翁葱白也上声章黼曰可平廱廱雝雝也诗雝雝鸣雁楚辞雁廱廱而南游郭璞引诗作肃雍和鸣晋书阖门邕穆古作壅水也转为平声和也通为和鸣之声尔雅前云廱廱优优和也后又云噰噰喈喈民协服也则和鸣从噰雝为鸟名廱为辟廱古人本分之而仍通用䅟䅟参参森森嵾嵾南史王子年歌三禾䅟䅟林茂滋即森森也义熙谣芦橙橙此两叠字极古升菴皆未引入止以穼穼为森森按穼当是深而李士龙张位皆音森者本抄松江音耳李鼎祚周易集解晋有穼衷音森思𤣥赋长余佩之参参水经注逺望嵾嵾若攒图之屹霄飘飘通作漂漂缥缥剽剽贾谊赋凤漂漂其髙扬雄河东赋作缥缥陵云古人通用后乃分羽飞为翲翲长组为彯彯风为飘飘三都赋清尘彯彯五臣作剽剽嗸嗸通用謷謷敖敖熬熬嚣嚣食货志天下謷謷荀子天下敖敖然若烧若焦诗攷版篇一作敖敖陈汤𫝊熬熬苦之董仲舒𫝊嚣嚣若不足注与嗸同郭忠恕曰嚻牛刀切喧也嚣虚娇切声也此乃字家强分请问喧非声乎通志专作嚣嚣本从页气从头出今作嚣从贡非同文分㗊即呶音哓嚣音浇覢覢睒睒剡剡闪闪楚辞皇剡剡谓光在上也苍颉篇覢覢视貌亦作睒韩诗残月晖晖太白睒睒注闪同王卲曰忽雷矆睒今谓电也呉志丁厷掞张亦当音闪杜诗闪闪浪花翻郝公既以睒睒为闪字又谓睒睒为燄字得毋迁就乎然古亦有两借者比比犹即即也毛晃曰比比犹总总比音怭次也房中歌硙硙即即师象山则注即即充实也郝氏以硙即为堆积字智谓比比犹栉比之比即即与䆅䆅秩秩翼翼儗儗同意退之用陛陛亦犹比比言衆多而层次也其用籍籍狼籍也庄子嵴嵴大乱注犹籍籍也乙乙思欲出而屈郁也通作轧轧士衡文赋思乙乙其若抽注乙音轧李善本竟作轧轧元结补乐章叙曰乙乙冥冥有纯古之声乙亿姞切燕乙作乙其形举首下曲厄戛切𨽻文既通为乙而音亦同矣轧乙黠切律书乙者轧轧也盖古皆转假后因分之甲乙鱼肠乙𤣥鸟乙子才分三形臆也子美南郊赋顿层城之轧轧轶万户之荧荧伯思曰轧轧难句纪事载齐已诗金梭札札文离离即用札札弄机杼札札声义亦从轧轧来㞕㞕切切也契契犹㞕㞕也切切又与漆漆窃窃通崔骃达㫖曰吾亦病子㞕㞕而不已也説文㞕动作切切也今作屑智别有论方言屑屑不安也王良曰何其往来屑屑不惮也屑屑僁僁则为呻吟之声祭义济济漆漆郑氏读如切切庄子用窃窃爚爚犹烁烁灼灼也文选西都赋震震爚爚搜神记异儿眼爚爚集韵或作烁亦作挚虞思游赋要华电之煜汉成许后𫝊咎败灼灼若此古诗亦用灼灼盖即熠熠之转右军帖尝用恒灼灼落落犹硌硌也冯敬通曰硌硌如玉韵略曰硌硌石坚不相入貌耿弇𫝊落落难合则落落正从硌硌起义即磊磊落落亦状石而因以状人之魁儡也山海经其清洛洛杜预赞落落乎其有飈者也説文詻詻孔子容也玉藻言容詻詻墨子上必有詻詻之下五陌切智谓詻从落加言者也当音落升菴言老子珞珞如玉与厯厯同言其少也按今本作本欲琭琭如玉落落如石古本作珞珞如石冯衍引作碌碌如玉无读厯厯者詻又与噩通见后鞅鞅本为怏怏韩信居常鞅鞅亚夫鞅鞅非少主臣石显𫝊塞其鞅鞅曣曣犹晏晏也晏晏犹安安也后汉陈宠传数诏羣僚𢎞崇晏晏注引尚书考灵曜曰尧聪明文塞晏晏即书之安安也博雅曣曣温温也因尔雅有晏晏温温史记有曣㬈字扬雄𫝊作晏温故博雅作曣字説文以侒字为晏而又有妟字引诗以妟父母逢逢犹蓬蓬也龟筴𫝊夏后开铸鼎于昆吾使翁难乙灼白若之龟繇曰逢逢白云淮南叙录引淮南谣一斗粟饱蓬蓬又逢逢鼓声别见趌趌气动也即惵惵唐扬齐庄自突厥逃囘与知微同诛气殜殜未死心趌趌然跃不止趌起逸反今韵㑹不载此字老子圣人惵惵为天下浑其心东都赋黔首即惵惵也貌貌亦作邈邈古用藐藐诗藐藐昊天又曰既成藐藐皆芒角切与邈通盖邈字为新附古通用藐字藐从貌貌亦有芒角之音韩文用貌貌楚辞神髙驰之邈邈韵叶乐字彤彤即融融也张衡思𤣥赋展洩洩以彤彤广成颂丰彤对蔚作肜非肜从肉商祭名推论古作日光也后因作肜又取茂美作䑣非从舟舟何谓乎字説强分耳晢晢非晳晳张衡思𤣥赋虽司命其不晣小雅庭燎晣晣音浙又作㫼陈风明星皙皙则音析本从析从白即媛媛相如赋柔挠音义与媛媛同文选或作钟鼎文即愿字加女为以二目斜视也偞偞即僷僷升菴引尔雅奕弈偞偞美名也今尔雅无此文乃方言有之弈僷容也自闗以西美容谓之弈或谓之僷其字作僷而非偞字见韵㑹引玉藻若祭为巳偞卑又与涉切偞偞轻薄美好貌后人亦有用弈弈僷僷者谓出尔雅则误矣按今礼记亦作卑必有一误郝氏解为屑邝氏赫赫叶叶乃因方子谦小补载尔雅疏引赫赫业业按疏引赫赫业业乃误书也㶣㶣炎炎也説文引诗忧心㶣㶣从火干声诗无此语焦弱侯谓廉察当作覝覝正从㶣按字林㶣直廉切小热也广韵误作㶣有赤黄色其音画从㶣説文有乃正燅字燅即周礼之爚肉也则㶣为火炎之义明甚㶣以干火㑹意干非声也与栝为进火木之意同或是炎炎之异文耳忧心炎炎状如火熏故尔雅云爞爞炎炎熏也陈氏九经考异忧心如惔韩诗作炎字书作焱説文作㶣㶣如惔如焚韩诗汉书引作如炎以此足证旳旳即的的説文作旳从日从勺徐曰光的然也増韵实也端也丁度韵作䵠亦丁厯切増韵作菂误易曰为的颡射鹄因曰的女当姅变以丹注面的的王粲赋免先筓施华的升菴引𤣥的丹的论者谓本于守宫亦泥矣子夜歌我思欢的的淮南曰的的者获提提者射提音时栁子厚用荧荧的的转注略丹的𤣥的之的音灼潘岳以的叶爚故集韵作䵠许氏作旳从日乐府作的从白未尝不可才调集杜羔妻赵氏诗良人的的有奇才则的确义也纪事作刘氏姼姼媞媞褆褆提提徥徥汉书序𫝊姼姼公主乃女乌孙音时东方七谏曰西施媞媞而不得见嫫母勃屑而日侍姼媞音义同説文嫢媞也因归飞提提音翨翨而然也説文又曰徥徥行貌是支切衣部又有褆褆则亦因好人提提而作者也俱从是则低时二音皆通礼吉事折折本谓磬折揖厌之从容而注疏音提盖读如时亦征汉时折有时音时之入即折也慱慱抟抟专专颛颛团团九辨椉精气之抟抟兮抟音度官切即谓团结也石鼓诗即洋即抟九辨又曰计专专之不可化兮即慱慱也诗有敦瓜苦𫝊曰犹专专也敦音团疏曰蔓生专专然也则注疏即以专专为团团贾捐之议弃珠崖郡颛颛独居一海之中注圜貌与团团同愚又按之邝氏作正以豚彖同声歊歊即通熇熇説文气出貌髙声西都赋吐金景歊浮云汉书言王根歊歊公绍引作子云解嘲曰泰山不嶕峣则不能浡滃云而散歊蒸歊音浇气上出也説文又引多将熇熇髙声转入丁韵作燣毛云与歊通禗禗諰諰鳃鳃葸也赤蛟篇曰灵禗禗荀子曰諰諰然常恐天下之一合而轧已汉书刑法志鳃鳃常恐唐韵收禗入支韵汉志注上声鲁灵光赋心以发悸即论语之葸字凡夫曰葸不成字不知何见眑眑即窅窅通作杳杳説苑将将之台窅窅其谋韩退之琴操目窅窅兮唐山诗粥粥音送细齐人情清思聈聈经纬冥冥聈聈即窈窈则与窅窅通儡儡即累累累累缧缧轠轠淮南子不免于儡身注身不见用儡儡然也三都赋累累辫发汉书诸侯累累从楚牢石歌印何累累绶若若古作或作作畾易林挒洁缧缧缔构难解栁子厚用轠轠辚辚佹佹犹姽姽也列子曰佹佹成者俏成也初非成也佹佹败者俏败也初非败也故迷生于俏俏与肖同説文姽闲体行姽姽也过委切此即佹佹与诡本一字详佹诗下神女赋既姽婳于幽静亦古委切列注佹音危盖谓危得之耳眊眊犹毣毣贸贸也鲍子都上言极竭毣毣退入三泉注如淳曰谨愿貌师古曰犹蒙蒙也音沐公绍收入屋韵然亦与眊眊通檀弓贸贸然来亦此声也韩诗外𫝊曰先生犹言先醒也冥于得失眊眊乎其犹醉也定音木者亦一时一方之音也荀子瞀瞀然瞀与目冒通眊亦与髦旄通又与瞢梦互通其从耳者为眊仍吏切氅眊羽毛饰也绎绎一作圛圛通作驿驿弈弈羊益切前五行志星陨如雨绎绎未至地灭説文引商书曰圛圛升云半有半无盖逸书也郑氏曰岂弟之弟古文尚书作圛据贾逵所定也古文实无此字鲁颂駉駉篇以车绎绎释文崔本作以车驿驿广释名曰弈之下子亦谓其连络弈弈也世説奕奕在前周礼注引新庙绎绎即弈可证儵儵或作欻欻歘歘王国宝谓王绪曰汝为此歘歘曽不虑狱吏之为贵乎歘歘犹言倐忽速变之意元命包大壮仡仡趯歘歘注欻许勿切説文有所吹起陆法言曰暴起也二火三火义同甯戚见管仲急称浩浩乎儵儵乎即歘俗作倐裔裔亦通泄泄一作洩洩相如赋淫淫乎裔裔羣行貌本衣边也故四裔之义生焉容裔纵肆貌加水为溶㵝则为水貌郊祀诗神哉沛般裔裔亦谓行旋容容也説文于泄字下载多人貌诗曰行者泄泄兮与裔皆以制切则相通矣洩洩舒散貌世本改为曳唐避讳也尔雅作洩洩伈伈廪廪懔懔凛凛贾生曰嵗恶阽危直为此伈伈也注危也盖与懔懔通食货志晁错曰为此懔懔本因寒气凛凛而有此危惧之义集韵或作沁沁平水曰沁恐貌韵略曰伈伈俔俔恐也韩文作伈伈睍睍蔪蔪栈栈残残戋戋息夫躬诗丛棘栈栈音仕山反今诸韵书皆仕限切当与㟞通㟞一作嶘易戋戋子夏𫝊作残残説文引书戋戋巧言此戋戋之本音也尚书大𫝊曰微子过殷墟见麦秀之蔪蔪兮禾黍之绳绳也曰此父母之国乃作歌蔪亦平声升菴引作蝇蝇误智按子贡诗説渐渐作嶃嶃杜牧之杜秋诗崭崭整冠珮与蔪蔪及渐渐之石声义皆通孳孳孜孜兹兹滋滋言其汲汲生也説文孳汲汲生也周书孜孜无怠与表记俛焉日有孳孳同孔丛子滋滋汲汲史记陈杞世家赞曰苗裔兹兹有土者不乏焉言至今在也解者只引説文有两字一从一从史记布兹公羊负兹此尔雅蓐谓之兹也此兹兹则是孳孳之义彬彬一作份份旼旼邠邠封禅文旼旼穆穆旼即彬彬也説文份从人文质备也盖附㑹文质份份之言古作彬徐铉曰俗作斌非彦达用邠邠晋有江虨为虎文实亦彬也按髟从彡音彪音标音衫文茂彯垂者用之通作郁郁㦽㦽彧彧茂美貌乙六切诗云黍稷古通作郁别作㦽荀子佹诗郁乎其遇时之不祥也则与郁郁同或曰石鼓文希徼即也芸芸云云抎抎通为沄沄魂魂营营慕容廆见封释子悛抽曰此家芸芸千斤犍也説文抎从髙而下也扬子钟鼓不抎注声也则上声矣智谓言其盛犹芸芸也老子夫物芸芸注叶盛貌庄子万物云云与芸芸同其䄠亭亭云云则泰山下小山也云云又与魂魂沄沄通见身体类晋问用榛榛沄沄同纭纭硏硏姸姸刘祥言事蒙逊曰汝闻刘裕入闗敢硏硏然也斩之魏书作姸姸言得意貌升菴以为即宪宪此未必然按易林喭喭谔谔王文考齿崖崖以齴齴喭齴音义同硏硏盖喭喭之声乎芃芃犹汎汎也汎汎即沨沨也通作檒檒凤凤颿颿梵梵説文引诗芃芃黍苗徐曰汎汎然若风之起又有芃者狐正义云言芃芃然也汉郊祀歌泛泛滇滇从髙斿当音帆帆田田左传季札曰美哉沨沨乎师古曰浮貌玉篇曰水声沨又在凡韵梵韵徐邈读则竟以沨即汎字矣故知凤谐凡声泛驾即古之方音相借不定余故曰窆即堋不当音皮验切而改封亦音皮验切也六书索隠汉街弹碑檒檒声也音义与芃同智以此与牟子之凤凤越王夫人之颿颿同盖梵梵也谸谸通作芊芊阡阡仟仟説文谸望山谷谸谸青也芊草盛也笺引陆机赋青丽谸眠今文选作精丽芊眠而南都赋又有青冥䀒瞑又选诗逺树暧阡阡李善本作仟仟列子曰郁郁芊芊唐诗古碑无字艹芊芊李白赋移艹兮芊眠升菴拘説文之解而疑之不知皆借千加谷加艹可通用也今韵㑹仍分谸去声芊平声纂纂犹攒攒也古乐府枣下何纂纂古诗纪曰一作攒攒状其纂聚耳重其声则为纂纂升菴引安仁赋朱实离离而遂以纂纂为枣花泥矣分分纷纷荀子分分兮其有终始也淮南子曰祸之生也分分同纷纷凡夫作或以分分去声犹忿忿不平貌忡忡当作一作蛩蛩通作冲冲秦焚之后汉儒初出各书其所记以声取义偶作忡忘其与忠字相混也楚九歌极劳心兮当是此字石水引九叹志蛩蛩而懐顾兮魂眷眷而独逝与同忡忡犹冲冲也古素问作心中怔忪亦是冲意古如怡怠忠忡移位异义至相悬逺盖古人偶取一字谐声随意通借耳后始定为典要也虫虫爞爞烔烔藴隆虫虫周应宾考异本载韩诗作烱烱尔雅作爞爞按韩诗作烔烔尔雅爞爞注引此诗烱之讹恐误后人故正之古虫同声合如童重互用心之亦谓炎熏上冲亦作冲春秋夫童即夫钟可推也转注略引尔雅爞爞省作烛烛姚姚犹繇繇也亦与遥遥陶陶通声説苑指武篇曰孔子以由为愤愤谓赐僲僲谓囘曰美哉徳乎姚姚者乎姚姚谓繇繇然也繇古通摇音礼记犹犹训如繇繇説文繇繇气出貌又引诗悠悠作遥遥则古之通读也祭义陶陶遂遂注疏陶音遥遂一作燧墨子曰大水不潦潦大火不燎燎王徳不尧尧言髙也问奇姚姚即尧尧恐未必然尧尧本作垚垚甘泉赋直峣峣以造天即其义也彚函刻説苑作跳跳而侯晋阳评云跳跳太生此由不知其讹韕韕㬑㬑犹言廓廓也管子曰韕韕乎莫得其门字书无之余以为即鞹言其廓廓落落犹无毛之皮也樊绍述绛守园池碑㬑㬑千幅亦言廓廓也谔谔咢咢卾卾噩噩詻詻韦贤𫝊咢咢黄发师古曰直言也史记赵世家不闻周舎之卾卾与不如一士之谔谔同扬子曰周书噩噩尔义兼浑浑而声则通也尔雅曰作噩汉书曰作詻则墨子所云弗弗詻詻即噩噩其义则谔谔也面谓之岳岳犹巖巖也一作严严礥礥荀子曰严严兮其能钦已也旧音俨俨按羣经音辨引诗维石严严君平老子指归清风飂烈霜雪严严汉书五鹿岳岳朱云折其角以岳岳状人之圭角犹以严严赞人之崖岸也説文五角切面前也灵光殿赋神仙于栋间又九懐注嶷嶷岳岳海中山名属交趾太𤣥礥礥京山以为即巖巖薿薿一作儗儗转为嶷嶷言其凝立也史记髙辛纪其色郁郁其徳嶷嶷其服也士诗克岐克嶷嶷音卾力切孙愐鱼力切俗多读作拟龟筴𫝊譺然音义与嶷同九嶷山之嶷旧説谓其相疑当音疑而戴氏以为鱼力切谓其山形凝立也总皆疑之四声説文引诗岐嶷作㘈仪礼妇疑立于席西诗靡所止疑疑皆入声前食货志引诗作黍稷儗儗委委通作袆袆逶逶緌緌尔雅音义引诗袆袆它它晋唐人用逶逶緌緌浼浼通作浘浘弥弥沔沔释文引诗新台有漼河水浘浘一作浼浼诗集补曰其鱼唯唯亦是尾尾释文弥弥又作沔沔亦与浘浘声通或作沵沵尔尔耳耳䋙䋙垂辔沵沵释文作尔尔毛曰衆也六辔耳耳宗吾编引载䋙䋙呉谣黄金班烂耳按诗之耳耳犹沵沵也耳尔古通交交嘄嘄胶胶嘐嘐咬咬嵇叔夜诗咬咬黄鸟集韵咬咬通作胶胶然诗注交交好貌则与佼通要自借字耳太平御览引凯风简简黄鸟则因睍睆睍字之音而误记也説文有嘄声嘄嘄然也凡夫遂引嘄嘄黄鸟叟叟一作溲溲溞溞浮浮当作烰烰诗注疏作溲溲烰烰尔雅溞溞疏引释之叟叟正作㜲㜲犹盈盈方言曰娥㜲好也秦曰娥宋魏曰㜲郭璞曰言娥娥㜲㜲也㜲音盈按声义如此再无他见则十九首之盈盈楼上女即此㜲㜲矣汉时即分别之造此㜲字直翁引説文曰楹之言盈盈然对立之状按嬴从嬴省加女作㜲已复盖当时止欲别秦之姓耳粥粥四明周氏刻攷异本儒行粥粥若无能也引徐作按注疏释文无字韵㑹不收唐韵有生田也道昭则载卑谦貌智以殆鬻之省文而讹也説文有鬻鬻或作慔慔犹莫莫也通作没没诗君妇莫莫尔雅有慔慔而説文立慕字去声立慔字入声因尔雅也升菴以慔慔音慕凡夫争以慔为禁止之莫智按慔慔即莫莫言静也借为禁止何碍易林莫莫辑辑夜作昼匿则字同而义异谓摸摸也释文曰郑氏云亹亹没没也王肃曰勉也盖古蠠没与黾勉侔莫通声佌佌小舞貌小貌犹言些些也呰呰訿訿则诋毁也説文引诗彼有屋以囟为小儿囟门言其小也石经作佌升菴言石经彼有屋荀子引诗噏噏呰呰皆平声而孙愐以佌收入上声訾訾即訿訿管子訾讆犹訿毁也今诗读平声汉书引歙歙訿訿尔雅作翕翕释文曰訿訿不善之貌智按升菴于箇韵引些些少也今转遮韵诗屡舞傞傞説文引作姕姕盖古之此转为斯如恩斯勤斯之斯为余声后转为些音梭楚骚转为去今又转为平斯有撕音即如梭转些些之音石经从徙从幺可证汉之方言谓即些些亦有因矣升菴俗言集载唐诗一名闲物要即些字段成式引荆州些些和尚涣涣通作洹洹灌灌汉书引诗方灌灌兮后汉书引方洹洹兮注疏韩诗作洹洹音丸説文作汎汎音父弓反今本无此语而老夫灌灌又与懽懽款款通菁菁通作蓁蓁葏葏韩诗引作蓁蓁者莪文选注薛君曰集韵葏葏者莪王伯厚以葏葏为菁菁眅眅即反反版版即板板韩诗威仪眅眅释文同尔雅版版指上帝板板也板板止当音反䔩䔩皆本速速后汉书引诗速速方毂即䔩䔩也芜城赋䔩䔩风威皆以声取之亦作遫遫石鼓文射骖即駷駷字也言马之速也成式用䔩䔩为缩缩动貌韡韡一作炜炜艺文类聚引夫栘之华萼不炜炜説文部引诗萼不而又于车后立华部彼不知古转音也慎之作俗作礼韵本出字罩罩一作説文引烝然升菴引烝然又作盖因説文有字敬甫以为罹凡夫以为罩俣俣一作通作扈扈初学记引诗硕人扈扈释文引硕人盖古吾呉衙鱼虞娯为一声麀鹿説文引作噳噳亦此声也故衙衙亦可作上声读俣俣大也或曰俣俣犹㦛㦛也尢射曰鸡鸣鸥鸥白鹤捂捂即噳噳也啴啴或作痑痑驒驒通作幝幝或作张张説文引痑痑骆马汉书注作驒驒骆马又引诗啴啴推推即焞焞也释文引诗檀车张张音幝别有见本不可直读张张为幝幝也石经作檀车䡲䡲韩诗作英英通作泱泱白华诗英英白云韩诗作泱泱白云前汉书礼乐志云帝喾作五英英英华茂也省作央央㽦㽦即畇畇周礼疏㽦㽦原隰即禹甸之畇畇文选原隰畇畇坟衍斥斥佻佻一作苕苕嬥嬥楚辞章句苕苕公子释文引嬥嬥公子即佻佻公子也通雅卷九通雅卷十钦定四库全书通雅卷十明方以智撰释诂泜泜犹蚩蚩也蚩蚩即痴痴即嘻嘻其合欪欪者非矣诗言蚩蚩即痴痴之声义也蔡邕释诲曰泜泜庶类含甘吮滋直借此声魏明帝纪注张飞谓秦宜禄人夺汝妻而为之长乃蚩蚩若是苏茂相𢎞家韵辑载诗垊之欪欪今作蚩苏氏皆抄南都所刻升菴字说止载省作㰞或以为咥字又载欪欪同上而杨鳯亭编其祖学乃载㰞㰞欪欪下注氓之蚩蚩智按伯厚诗攷周应宾所刻陈应城九经考异无此语说文字训戯笑貌从欠之声许其切欪字咄欪无慙丑律切丑律之音近咥唐人收在质韵而收于嘻下智故定以为即嘻嘻升菴竟以欪欪作嘻嘻未敢安也字家杂说臆改者何限可通则存以俟证否则当辩正之如成化闲唐韵本嘻下之刻作欮亦欲列欮欮邪以咥为蚩止见韵寳又答李仁夫举之咥之平声亦可通蚩然无古引助证且出说文本训而欪字未尝连叠经史又无用者不过生合见竒耳圣圣嗀嗀其类也因蚩通咥因欪似遂作欪欪智以士生后世人人横造沵漫何极而博雅前辈复误之故不得不为白其原委条条怊怊犹刀刀之声也皮日休悼贾浮沅波之滃洫兮或漾棹以夷犹望灵君之没所兮䚔其心之怊怊怊与犹叶按庄子刀刀之翏翏注翏亦音留则刀亦音丢萧尤二韵无不相转萧音修凡从攸者有条修二音聊劳皆音留升菴曰尔雅条条秩秩智也条音由余亦以为然盖丢转入为笛笛之从由本此此未可与拘胶刻舟之人道也嗃嗃一作确确熇熇謞謞考异家人嗃嗃荀作确确刘作熇熇尔雅謞謞音虚各反则亦嗃嗃声义从言从口何分乎涤涤一作菽菽濯濯言涤尽也踧踧通作儵儵狄狄跃跃趯趯㣙㣙悐悐言行躅也转其声则为浟浟逐逐宗吾本说文引诗踧踧山川又同上释文引诗菽菽山川智按说文草旱尽也诗山川诗攷攷异所引俱同其杨氏误记邪说文亦引踧踧周道杨又引尔雅注儵儵周道孟子若彼濯濯与涤同诗跃跃兎音剔韩诗史记引作趯趯翟本有狄声儵从条犹鯈之音条也条之入为涤故知为一说文行㣙㣙也音狄荀子狄狄然莫莫然楚辞记潏潏其前后兮悼来者之悐悐与惕通然此详文意乃是行貌攸攸逐逐见攸攸条下蹇蹇一作謇謇晋王豹传引王臣謇謇徐铉曰俗作謇非则楚辞之博蹇亦误李徳裕述梦诗尽规徒謇謇凡夫遇説文分别之佮詥例则定从之如遇説文偶漏之謇则定不许用非通论也威威一作畏畏康诰威威显民汉书作畏畏天明畏即天明威可证即徃徃子云赋离宫般以相烛兮又作子云传横江湖以南师古曰即徃烛犹属也吴王传徃徃而有董仲舒咸宣匈奴传皆用之释名作暀盖古徃从而彳与又相通从土非山也今作山下王亦讹彊彊通作姜姜韩诗作鹊之姜姜礼记注姜姜贲鬭恶貌聱隅子用强强发发因作鱍鱍鲅鲅韩诗引鳣鲔鱍鱍庶姜䡾䡾释文亦然说文作鲅鲅凡夫作癹癹纠纠胶胶诗纠纠葛屦升菴云读如药名秦艽之艽音交诗注纠纠犹缭缭也今有缭缭绕绕之语智按庄子胶胶扰扰旧说胶胶犹搅搅以此观之胶胶与纠纠固通声也然升菴止谓纠读如艽不知艽本音纠以纠讹为糺故唐本草有秦糺今神农本经艽音九出秦中罗纹交纠者佳故方言转为交后周书屡有糺发如以彪萧入尤韵例之则胶亦可读纠明矣后汉书注引纠纠武夫则与亦通庄子又用挠挠以游无端注挠音扰弱侯言庄子之胶扰古语也緍緍犹泯泯也与民民绵绵通转庄子喙鸣与天地为合其合緍緍循本曰如千丝之合也音咸巾则读为䜣矣因䜣合之字也口义谓緍緍即泯泯言无道也吕览衆庶泯泯常武诗绵绵翼翼韩诗释文引作民民翼翼逮逮与棣棣通礼记与汉书注引诗威仪逮逮朱稷注引威仪棣棣不可算也古棣逮声近江左唿堤为埭南史何𦙍传北埭之游是也今岭南以堤为埭濌濌重沓也誻誻若水流沓沓也一作譶譶龘龘濌託合切音与闼同颜氏家训兖州号羊曼为濌伯此字更无音训梁孝元曰惟张简宪唿为沓自尔遵之又有濌濌语葢无所不施无所不容之意也顾野王从黒故广韵遂收䵬此取重沓黒无义也荀子誻誻然而沸谓多言也又作诗註疏作噂噂亦是多言意元命包曰倔弜胥执誩胥絷直譶譶曲㗊㗊倔音臻到切弜音竒音惩誩音竒两切譶音蛰㗊音戢倔刚弜强罪也誩争譶䜣㗊諠也字多不见字书纬书多伪作以此见奥耳今诸家譶皆音沓左思赋涩譶泶㺒正音沓则譶譶即濌濌也三言言其多亦重沓之意柳子厚乞巧沓沓骞骞吴曾引程季明嘲热客诗吟何多元美引字书有龘龘今蜀唿屐曰踏踏集韵又佯䜚䜚孟子以沓沓解泄泄而说文引诗竟作无然呭呭荀子辩利非以言是则谓之詍注引诗无然詍詍尔雅洩洩注引此诗集韵亦作㖂䛖此非诗有别本直是前人以意通之耳沓从水曰㗲㗲啧啧也法言曰通诸人之嚍嚍莫如言注犹愤愤也宋吴本作㗲㗲礼韵新制但引扬子作㗲㗲广韵又有㦎字㦎㦎快辨也出音谱何逊诗蘧居向北阙㦎㦎不道车集韵或作咟升菴故造咟咟神女赋即姽婳干幽静韵㑹姽字下引作姽嬧左思赋用以韰倮为嬧而韵书竟无嬧字嬧是婳讹訔訔䜣䜣言言龂龂龈龈訔訔争辨也子云曰后世之訔訔即誾誾谓和悦而诤而石奋传僮仆䜣䜣或作言言公绍收入誾字下礼记三爵而言言斯康成曰和敬貌无争辨之义其兼争辨者乃龂龂也龂即龈地里志洙泗之间龂龂如也㓜者患苦长者愤愧自守故让渡曰鲁道衰按此乃傅㑹之言太𤣥争首争射龈龈刘向传朝臣龂龂颜注忿嫉貌龂自有咬牙争辨之义用为双声则随人以声取矣龈龈龂龂之声亦因狺狺来见九辨子美用㹞㹞坚之氏曰离骚其詈余从狺狺来犹古信有伸音譨譨喁喁諵諵含口之一声也㗃㗃嚾嚾满口喧喧之声也䜄䜄谆谆而缓也呿呿卧声也局局声欲出口也喅喅郁郁之声寣寣小儿号也契契唌唌叹也王逸九思曰令尹兮謷謷羣司兮譨譨哀哉淈淈上下同流广韵諵諵喁喁也諵谀则怒言也檄巴蜀曰喁喁向风荀子曰嚾嚾然不知其非也即喧喧也喧本作吅雚从吅从萑汉书曰五门讙讙但闻豚声即嚾嚾也扬子着古昔之㗃㗃或作㖧㖧荀子众积䜄䜄乎说文语谆䜄也公绍曰呿呿卧而呿呿也庄子曰局局然笑说文音声喅喅也余六切寣小儿号寣寣也火滑切契契欺结切读气者非唌唌以然切梁鸿适吴诗咸先佞兮唌唌韵㑹唌唌谗急貌又音颠说文唌叹也啍啍即谆谆一作訰訰通作忳忳庄子悦夫啍啍即谆谆也中庸注引诗诲尔忳忳亦作訰訰陆徳明读谆谆为去声㔬茂传劳心谆谆今当以平声为近王伯厚诗攷抑篇作訰訰譻譻謍謍小声也或作嘤嘤借作营营瀯瀯说文引诗謍謍青蝇小声也张衡赋鸣玉鸾之譻譻广韵曰譻小声扬子曰言败俗直翁以譻譻即嘤嘤唐文粹瀯瀯之声与耳谋则亦借用謍謍也哓哓憢憢譊譊后汉儒林赞譊譊之学各习其师蜀志孟光与来敏争左氏常譊譊讙咋今人用作哓哓伯厚诗攷作维音憢憢因尔雅也或作説文曰铦善自用之意引书今汝懖懖古文作从耳今本作聒聒篆从音括若墨子五锥铦铦者先挫则从舌息廉切捷捷截截即誱誱也諓諓乃戋戋之转也咠咠乃聂聂之原也书截截善谝言谝即辨字韵㑹截字下不引尚书截截以公羊之諓諓为正也何不据説文之善谝言乎説文引书曰戋戋巧言今无此书智以公羊曰諓諓善竫言自是从戋戋得音与息夫之栈栈子夏之残残同玩音尖上声不必附尚书之截截也截截与诗之捷捷通广韵作誱誱是也説文又引诗咠咠幡幡聂语也今人作嗫嗫即聂聂也咠从口耳聂从三耳㑹意最确自以聂聂为声或加口或加言尔雅之枫欇欇亦状其声也卙卙蚕盛貌当即字画讹徐氏不敢合而聴其分列耳论见后卙卙揖揖缉缉相通説文蚕盛曰卙卙盛也又有字引诗辞之矣今诗作缉吴氏曰卙亦音子入切即是字如诗用宜尔子孙揖揖兮即是缉缉揖缉本二音尚通用况卙现音缉蚕盛一事古人何必特为一字又况经史子传从无用之者乎荀子状蚕以呥呥即裸呥即东方朔曰蚕之状啄呥呥似马色斑斑似虎董逌用作喙类马色邠邠类虎今吴中刻作䐓䐓误矣嗝嗝即喀喀列子据地而吐之喀喀然伏而死今医学作咯咯王文考王孙赋或嗝嗝而嗝嗝即喀喀也升菴又引嗀嗀即出说文智按説文嗀即左传㱿之之㱿未有叠字升菴之意亦倣退之则何不作㱿为更古邪邑邑刺刺抑抑戚戚也节节足足唧唧啧啧迹迹屑屑僁僁转为力力皆此声也短长说曰亚父归彭城邑邑刺刺唇燥吻涸邑邑本当作悒悒说文不安也史记安能邑邑待十数百年管子焉能去刺刺而为咢咢乎焦弱侯音七迹切秦和钟铭刺刺正篆作或为唈呜唈也成帝赞可为乌邑皆通用也庄子俋俋乎耕而不顾音虽同义则为行貌勇貌张汤阿邑人主唐书用阿匼遏合切謟谀迎合也刺字从朿七赐切转音七刺刺借其声犹慽慽也俗以刺音辣非隂复春曰韩退之送殷员外文入直三省顾婢子语刺刺不旧音卢达切非今收入陌韵此葢与唶唶通矣世说和峤踢嬲不得休晋书作刺促不得休刺亦音七程子止以刺刺音辣则犹守旧説也如古乐府力力晋太初课恻恻力力皆一声之转天老言鳯鸣节节足足本取説文爵节节足足用之犹唧唧啧啧也严羽沧浪诗话曰木兰歌促织何唧唧文苑英华作唧唧何切切又作歴歴乐府作唧唧复唧唧乐天诗啧啧雀引雏凡此皆以声取方言迹迹屑屑不安也江沅曰迹迹秦晋曰屑屑或曰塞塞省省葢迹迹即刺刺之声也郭璞注尔雅音声僁僁音屑即屑屑也广韵僁僁呻吟也先结切胡胡唿唿犹譆譆出出也苏鹗杜阳杂编代宗广徳元年梦黄衣童歌中五之徳方峩峩胡胡唿唿可柰何左传呌于庙中譆譆出出当作嘻嘻咄咄皆是状鬼神之声说文引春秋传曰诶诶出出谓譆譆为火状者非易家人嘻嘻张作嬉嬉陆作喜喜说文即嘻嘻见前阿阿则则犹㖞㖞恻恻也又作侧侧测测李端叔姑溪集云楚令尹子西将死家老则立子玉为之后子玉直则则于是遂定昭奚恤过宋人有馈彘肩者昭奚恤阿阿以谢尔后阿阿则则更为叹息声杨元发偶有所系屡诘之辄阿阿则则湛若作㖞㖞恻恻智按毛传畟畟犹测测也㖞㖞字见焦弱侯刋误或曰华严字母以阿阿为第一音㗔㗔嘕嘕傿傿子谦曰方言曰㗔㗔欢貌集韵或作嘕则嘕㗔一字矣一曰嘕嘕笑貌大招宜笑嘕只宋玉嫣然一笑嫣即嘕也汉书又用傿傿青藤路史曰蔫蔫者菸也此音同而别一义哅哅匈匈兇兇凶凶汹汹詾詾恟恟吕览曰中主以之哅哅也止善贤主以之哅哅也功与讻同通作匈汉髙帝纪天下匈匈劳苦数载注喧扰也亦作讻赵云谓公孙瓒曰天下讻讻未知孰是通作凶蔡邕传凶凶道路荀庄皆用匈匈翟方进传羣下兇兇晋宣帝纪天下汹汹易林争讼恟恟或作詾詾喋之声分为聂聂帖帖魏其沾沾自喜正义曰自整顿貌音帖智以为音帖即与呫呫通矣唐书王叔文呫呫小人张释之传喋喋利口史记作谍谍人见为利口即训喋喋为多言见呫呫小人与呫嗫耳语即训呫呫为小貎詀諵音占詀讘音帖此因用者假借故音者亦两存之大抵口旁言旁多相通也有谓中行说谓汉使顾无多辞令喋喋而佔佔冠固何当喋喋佔佔用而升菴乃以呫呫即喋喋母乃复乎不知喋自借呫而呫佔沾本音占此缘正义误音魏其佔佔自喜为帖帖耳黄公绍衣动貌集韵或作袩亦作佔汉匈奴传佔佔注师古曰衣裳之貌通作襜韩诗风条坐襜襜楚辞裳襜襜而含风升菴竟造方岳贡问竒广云谍谍一作乃谍省作谍讹作得非见麻沙本乎説文子路盛服孔子曰是襜襜者何也注襜音籖此前人口齿不明耳退之用帖帖则从帖服义细论占有詹贴二音荀子詹唯则节庄子詹詹从从言谓沾沾而言也从文减则作呫其音贴者聑也音业者聂也从文减亦作呫盖占之入声为折而帖摄声近故借用之其后字书乃定呫为入声而佔沾平声耳慎之曰聑讹为贴襜既与佔通则詹詹岂不与沾沾通乎裾裾犹褏褏也班固叙传曰乐安裒裒匡衡封乐安侯言其仪象开盛也与褎通汉诏子大夫褎然为举首诗曰褎如充耳褎由救切本义禾盛貌诗所云实种实褎也毛氏曰盛服也郑氏曰褎然塞耳如聋聋者多笑朱因曰褎多笑貌此説皆不通矣盛则是也褎即䄂字因有领袖之称荀子曰由是裾裾注衣盛貌与班固用褎褎皆以裾袖重言之以见其威仪之盛此古人下字法庚庚犹伉伉也说文秋时万物庚庚有实汉文卜曰大横庚庚言文伉起也庚庚有实正言其伉伉而盛起也后汉书难经伉伉刘太常亦言其名盛起之意庚桑即亢仓可证升菴引堪舆言甲甲喜晴庚庚喜雨又引谭子化书东家之鱼可名庚庚西家之鱼可名䇿䇿将以凑庚庚乎智按化书言庚氏以竹为凭栏辛氏为木栏其声似之是庚氏之鱼可名筞筞辛氏之鱼可名堂堂所引亦误豑豑祑祑虽见説文然皆未指以为秩秩也説文于字曰读若诗大猷直质切大也于字训也读若诗威仪祑祑直质切于豑训曰爵之次第也虞书曰平豑东作直质切笺引诗左右豑豑赵凡夫意但以豑为爵之秩当作豑而秩秩徳音秩秩斯干仍有原字以人谓説文引诗大猷与威仪秩秩皆非也智按说文本为诸家因残补凑之书其曰读若某字者或因上文而误书耳既曰豑豑为秩秩矣又曰读若诗威仪秩秩岂非衣旁禾旁相似而误乎以凡夫酷尊许氏者而犹不信况今日哉骈书彚抄恐误后人故表之唐儒学𫝊序誾誾秩秩黄公绍引作誾誾秋秋今亦将以秋秋列秩秩条乎九经考异止载而不载豑豑袟袟敬甫引大猷则臆说也沛沛犹㤄㤄也升菴引说文引白华诗视我㤄㤄即迈迈今按説文无白华字而韩诗亦作视我㤄㤄或以为逸诗然㤄与迈近其实迈迈隽永状去去而不相顾也汉王符自叙赞曰厯数冉冉庚辛或际虽惧终徂愚犹沛沛即㤄㤄也或解为诗经胡不旆旆之斾犹国䇿之心揺揺如悬旌也旌旌犹斾斾也王褒九懐过万里分旌旌穲穲䅻䅻因离离而设也问竒广引离离䅻䅻为一盖因彼黍离离韵㑹载説文引诗禾黍䅻䅻今説文无此字王伯厚亦谓説文引诗䅻䅻孙愐收穲云穲穲黍稷行列也而䅻字下则曰长沙人谓禾二把曰䅻此或见别本亦或古人误不可不详考如升菴言説文引四牡抄诗攷耳今止有䮸无或别载当考之陈氏攷异又言説文作䅻䅻而不载孙愐之穲穲伯厚之䅻䅻墨墨嚜嚜黙黙脉脉屈原曰于嗟墨墨战国䇿曰墨墨之化匡衡传嚜嚜不自安十九首脉脉不得语或作脉脉皞皞翯翯皓皓皜皜颢颢灏灏昦昦上林赋翯翯乎滈滈楚辞太白颢颢诗白石皓皓古多通用皆上声今或去声又因昦作昊至皞从日从皋俗用臯久故加白作皞误矣矻矻仡仡犹搰搰也与汲汲刼刼通转矻屰讫苦忽二切多石不夷也汉书王褒传终日矻矻言用力状也説文马行仡仡引诗崇墉圪圪书曰仡仡勇夫仡仡亦言用力勇貌声固相通耳言凝立不动之状曰屹或曰嶷嶷亦鱼力切皆此声也矻之有苦忽切者则又与搰通庄子曰搰搰然用力甚多郭象曰用力貌古忽切吴语曰狐埋而狐搰之韦昭曰发也则与掘同又作篆作荀子曰太古薄塟故不杨倞曰穿也吕览曰水之性清土者之高诱曰浊乱也若韩退之诤臣论孜孜矻矻韵㑹以为扬子禹汤文武汲汲之汲未知是否又韩文人皆刼刼智谓此刼刼乃汲汲之意说文欲去以力胁之曰刼退之深于古而好古尝自以意用之而闇有古意然吾不愿人学其臆造也柳州仡仡还环正用力貌坡公御试䇿曰矻矻乎难入或以为岌岌危貌盖亦言其费力无用也升菴于搰搰下又列圣圣此字无用之者不过因月韵中有圣字汝颍谓致力于地曰圣从从土则因而重之若然则同音同义有䯇字抇字何不曰䯇䯇抇抇乎大凡字书竒字无连文经𫝊子史未用则多是俗所累别増加者用自不必懤懤怞怞九懐永余思兮怞怞又楚辞惧吾心兮懤懤音抽忧也皆从中心且妯生意怦怦当如㤣㤣九歌心怦怦兮评直心急也中直也曼倩七谏比干恲恲兮灵枢经曰㤣腹憹痛㤣音烹愐亦以暜耕切怦犹躳躳也史记鲁世家如畏即谨慑之意音穷故平水韵増有穷字曲躳也本因字音穷又曰与㑋通则北人读曲为平耳实则曲躬之状子厚佩韦赋退而莫服升菴字説亦作复矣音去声则依刘渊之音也智谓不必音穷而况去声乎赵徳甫言令狐先庙碑刘禹钖撰碑本有若奉盈𢎞家本作若奉盈转道昭讹作匔匔沇沇犹原原也沇沇水流貌集韵作渷古作沿汉郊祀歌沇沇四塞苏氏引作允允文选沇沇溶溶孟坚原原本本学问如水之源木之本也孟子原原而来説文引作謜謜姚孝宁説犹沿沿而来娖娖一作龊龊汉书言陶青刘含等廉谨备员而已史记作娖娖然货殖传复言邹鲁乃以分用见竒邪文中子龊龊焉自保音测角切齿相近声娖辩也郦食其传握齱好荷礼注荷与苛同急促也齱音与同义亦之意急促二字不足以尽之今江北江左乡语皆以握齱二字之音为俗垢尘浊之称或曰从蹙蹙来龙龛曰娖本作娕或作使好竒者又将列矣豤豤犹款款也款款一作歀歀㱁㱁謱謱犹慺慺也款款通为灌灌懽懽之声刘向传豤豤欲奸死亾之诛注诚款意诗注灌灌犹款款也豤即字俗或作恳记曰颀乎其至也亦音豤意亦正同颀本音渠衣切説文笺引悃悃㱁㱁即款款庾亮表悾悾屡陈丹款悾悾诚也慺慺龙珠切悦也一曰慺慺㳟谨貌杨赐传伯献慺慺注音力侯切犹言竭其貇貇款款也又有用缕缕者亦覼缕之意也覼本作覶音罗柳子厚尝用之説文有謰謰拏也謱亦力侯切謱謱语不休也謱覶语烦也管子娄娄然不忍水旱言歴歴也尔雅懽懽愮愮忧无告也疏引老夫灌灌毛传云灌灌犹款款也灌灌音义同俗作欵误慅慅懆懆草草操操诗劳人艹艹京山谓即慅慅懆懆智按诗异同补遗引巷伯草草作慅慅而念子懆懆亦通惨惨抑篇我心惨惨五经文字引我心懆懆葢即一声也京山未引诸证故为广之然草草二字终以如字为有怨叹此乃汉人分别增造者犹洞箫赋加心作愺字也又按考异惨惨劬劳陆本一作操操益知古从喿与从参通衎衎侃侃偘偘唐薛延陀传偘偘不干虚誉与侃侃同南史羊偘即侃字后汉樊宏传樊准每䜩㑹则论难衎衎注和乐貌袁安传誾誾衎衎蜀志杨戏赞费宾伯当官理任衎衎辩举与侃侃同前书张子高衎衎亦是此意盖敞任职本侃侃也又按唐韵侃衎二字同收旱韵侃强也又侃侃训和乐貌可知古为一矣京山又以坎坎鼔我亦和乐也则竷竷欿欿可合蔚蔚郁郁菀菀仲长统昌言彼之蔚蔚皆匈詈腹诅幸我之不成注即郁十九首郁郁园中柳古本作菀菀杨氏引洛中何菀菀葢诗有菀者柳菀结荀子宛暍管子郁下班氏序传蔚为词宗淮南五藏无蔚气皆读郁字易林域域牧牧忧和相伴犹郁郁穆穆也曀曀㙪㙪翳翳晏子星之昭昭不如月之曀曀与文选张协诗翳翳结繁隂森森散雨足同董氏解诗曰㙪㙪其隂天隂尘也説文亦引㙪㙪其隂洸洸皆本光光秦和钟铭其音雝雝孔煌此言其声之大也诗言武夫洸洸言其状多而动容也韵㑹以为当作僙僙集韵或作恍或作趪盐铁论引诗武夫潢潢平子赋勐簴趪趪郭宪语曰闗东觥觥郭子横此正与趪趪僙僙通以觥即古周礼之觵字古庚皆阳韵也方子谦小补载史记优旃曰漆城光光升菴亦引史记漆城光光音旷又引后汉书天下光光刘子相选诗光光大使古乐府月明光光星欲堕苏氏亦引漆城光光智按史记监本皆作漆城荡荡冦来不能上絶无作光光者岂所见异本或类书误引邪谓光光有去声则可广广懬懬汉书燕王歌横术何广广兮注音旷庄二十八年狄之广莫注狄人旷絶之地洛阳广莫门取广莫风言旷漠也説文懬广也大也湛若作懬懬淮南曰将军之心滔滔如春如夏湫瀑如秋典凝如冬音圹或作懬前书光帝纪众僚久懬师古曰空也古旷字亦通作圹武帝赋託沈隂以圹久韦𤣥成赋五世圹僚荀子敬谋无圹又通作广前五行志师出过时兹用广荀子人主胡不广然注读若旷凿凿犹言齿齿也凡有凿可枘之处与龃龉之状皆名为齿凿或音造庄子音槽古人常并言如习凿齿取以为名是也退之柳碑白石齿齿刘勰引録图曰啴啴咴咴纷纷雉雉犹齿齿也古读雉上声而咴字字书音与䦱㖞同此疑为䃣字䃣古毁字也又按扬子孔子雉噫注雉噫犹歌叹之声梁鸿五噫字可平可去雉与咴皆形容其声纬书虽伪造然可以察汉人之方言以证古音之转变故载之顼顼旭旭庄子子贡卑陬失色顼顼然不自得行三十里而后愈顼顼一本作旭旭説文头顼顼谨貌黄公绍曰旭旭骄蹇貌通作顼今顼为敬谨则与骄蹇相去逺矣此当取其声貌也子云嘻嘻旭旭正状讙合之声顼顼则言其貌也轻其声为旭旭重其声为属属礼记洞洞属属是也淮南作洞洞灟灟髙诱曰洞音同灟音钃轩轩犹言僊僊也庄子僊僊乎归矣説苑辨哉士乎僊僊者乎诗屡舞僊僊注僊僊轩举也内经轩轩储储庄子轩轩然笑淮南子曰轩轩然方迎风而舞苏𢎞家引世説轩轩韶举李白轩轩霞举凡夫曰垒字曰轩轩本当用仚仚又溷读㒨不知轩轩古与僊僊声近而义则轩轩者如车前之轩轩昻昻然也然古读僊僊当如轩轩弱侯以大人赋僊僊有凌云之气读为飘飘僊古通用智谓此未必然葢翩僊翩字与飘字相转有之耳柳答问用蹮蹮㦛㦛即与与通为于于吾吾因而有成行之鱼鱼衙衙叙传曰长倩懙懙弋于切説文作㦛余吕切趣步㦛㦛也丁度作故骈字有黄公绍曰与与如也舒也威仪适中也玉篇曰谨谨貌智谓懙懙舒徐有余之貌郊祀歌旉与万物言开舒也黍稷与与平声谓其舒而有余也其声则与于于鱼鱼衙衙相通庄子其卧徐徐其觉于于注自足貌又行貌韩文于于然而来通作吾吾因行貌而成行列者谓之鱼鱼衙衙左传曰暇豫之吾吾不如乌乌则于于之意也九辨曰通飞廉之衙衙则谓成行也故退之用鱼鱼皇甫湜为元次山作诗曰石屏衙衙溪口扬素濑説文曰芋犹吁吁惊辞也亦从此声槃槃犹般般也晋语曰大才槃槃谢家安谓其般般也古言班班今言般般礼记通解曰弁犹槃槃然嗛嗛犹慊慊也晋语曰嗛嗛之徳不足就也嗛嗛上声少之也后汉志桓帝时尾毕逋之謡云以钱为室金为堂石上慊慊舂黄粱言永乐太后好聚金钱慊慊常若不足汉志合于易之嗛嗛则谦谦矣姁姁即呕呕呴呴喣喣吕览谕大篇燕雀处堂子母姁姁务大篇又曰区区相乐注即呴呴汉书韩信传言语姁姁史记作呕呕东方传愉愉呴呴与礼记煦妪之煦同易林候时煦煦吴志注魏三公奏孙权少蒙翼卵昫伏之恩昫与呴同子厚与顾十郎书蜂附蚁合喣喣趄趄泽泽释释郝郝诗其耕泽泽注犹释释也尔雅郝郝注引此诗郝从赤故音近之泽有铎音郝亦近之古人无徃不通也弥弥言甚甚也杨震传弥弥滋甚注弥弥犹稍稍韦孟在邹诗弥弥其失岌岌其国智谓弥弥言益甚也谷梁传爰娄传君子闻之曰夫甚甚之辞焉适适犹恜恜也庄子适适然惊规规然自失也颜氏家训曰卜得恶卦反令恜恜音适惕也此字别无所见须知即庄子之适适借声用之宀宀緜緜説文矏目旁薄致宀宀也武延切字不见也声义皆同别本遂有韵㑹音緜集韵作矏矏或作通作大招曰靡颜腻理遗视矏些方言曰瞳之子曰戴氏引作郭璞曰邈也与䫵同瞡瞡犹睽睽也或作䁤䁤转作睆睆睴睴荀子曰学者之见瞡瞡然即庄子之规规韩文之睽睽也规从见已有目意裴松之论郭修规规然糜身于非所亦谓小见也睽睽张目貌易林曰六目睽睽退之曰万目睽睽章黼韵作一作瞡唐韵瞡去声凡两见而纸韵有䁤火癸切则阮借庄论之奕奕然步䁤䁤然视也庄子睆睆然在纒缴之中睆睆穷视貌睴睴大出目九峯问禾山逺来睴睴随衆即睆睆一声也凡目周章曰睢睢张目望视曰盱盱恨视曰盻盻淮南曰其行蹎蹎其视瞑瞑卧倨倨兴眄眄眄即盻瞑瞑侗然得和也文选目矎矎而丧精即夐加目上声章孟曰睮睮谄夫睮睮谄视也眐眐犹瞪瞪也楚辞魂眐眐以寄独兮孙愐庚韵收眐独视貌其实即瞪瞪庄子瞠若汉书赵后传曰憆也皆丑庚切直视貌与瞪训同韵㑹又作瞠上林曰留视瞠眙注直视貌湛若载瞠瞠瞋瞋练练之声因于烂烂其义则以练状之江淹丽色赋色练练而欲夺吴均诗练练坡中月杜诗练练峯上雪此言其白而艶也声本于烂烂古乐府东方欲明星烂烂古涟亦为澜栏亦音楝连石音烂石外其声则为灿烂内其声则为㶑滟恂恂逡逡逊逊祝睦碑云乡党逡逡刘修碑云乡党逊逊如也史记李将军悛悛如鄙人汉书作恂恂唐人用循循李膺传注引夫子恂恂然善诱人可征通用荡荡汤汤盪盪惕惕四书考异鲁论作君子坦汤汤凡夫据説文作荡荡古汤荡盪通汉天文志四星若合是谓大汤即盪诗荡荡上帝尔雅版版盪盪僻也注引此诗谓邪辟乱浊郑熊番禺记壻先饮一杯曰盪风音汤隋大业末童謡上山喫鹿獐下山喫牛羊忽闻官军至提刀向前盪则通音古矣愈愈庾庾瘐瘐诗异同补遗载正月忧心愈愈作瘐瘐不详所出按尔雅瘐瘐病也注引此诗今见陈氏引尔雅瘐瘐按説文有瘉徐铉曰今作愈非而説文又引周书有疾不愈愈谓瘳也交相为瘉岂得为瘳至忧心愈愈本谓甚甚也尔雅有后人增者见愈为忧病即作瘐字而传者或省作庾耳郁仪曰愈乃古豫字赫赫燚燚燚燚赫赫宗周考异引读诗记作燚燚智按邝氏依説文作燚燚易林赫赫则吓吓也郎顗传引赫赫王命考异曰即肃肃説郛嬾真子汉大守䓇䓇即赫赫泥泥苨苨柅柅文选总茎柅柅注引维叶柅柅张揖作苨苨淠淠一作渒渒韩诗外传作雚苇渒渒周氏本引其畀从而与混邪平平便便辩辩采菽诗平平左右左传引作便蕃韩诗作便便京山曰论语便便言即辩辩言尚书平章作辩章剥牀以辨牀面版与平同汉武纪便门桥即平门古音通也从斤古文亦古文从古文字周书曰猗集韵作伯厚引作至九思曰鹿蹊兮则曈曈也有短傥二音辛泉曰㫖兖切朱氏以为剸字盖古专耑相通而耑又转通也绥绥通作夊夊随随有狐绥绥齐诗作夊夊解见下方内经随随然亦夊夊之音义也当作通声为畟畟谡谡肃肃蹜蹜宿宿粟粟説文行也读若仆义卜切葢即畟畟之声也俱从夊夊来夊楚危切本训行迟曵夊夊象人两胫有所躧也世説谡谡如松下风与肃肃通仪礼尸谡谓神去尸起也有收缩疾速两义字转形即夋字古未见有用者説文葢以此当蹜蹜玉藻举前曵踵蹜蹜如也马作宿宿易林有头无目赫赫粟粟与缩缩同六书总要音㜅行而迟也小篆作梅氏音局升菴引音仆明是説文之又载行迅也与夙同按见唐韵即老子之䘒而説文作朘乃董仲舒之日朘月削孟康音揎者也大氐字书疑揣传讹一字尝作数字升菴瞥见即引之岂暇辨哉翩翩篇篇偏偏泰卦翩翩陆徳明释文作篇篇子夏传作翩翩向本同云轻举貌古文作偏偏徐徐荼荼余余子夏易传困卦作来荼荼王肃作余余释文徐徐疑惧貌马云安行疉疉叠叠易林曰軥軥岁莫编敝又曰疉疉累累苏颂言荳蔲花叠叠作朶不散俗从省文宐作宐也邝氏作此因古文竒字作扬雄作㬪魏氏作品吴氏作足征象形通义耳畾为累为晶星或云为疉俱不必用昻昻仰仰卭卭盎盎周礼保氏注引军旅之容阚阚仰仰即卜居之昻昻韩诗外传用盎盎然亦是昻昻卷阿诗作卭卭都都俞俞颛颛顼顼裵裵回回冯冯翊翊烟烟煴煴萋萋且且岐岐嶷嶷町町疃疃婆婆娑娑犹犹与与㔬㔬荦荦掣掣曵曵剥剥啄啄文文章章皆可因成语而重之齐侯鏄钟铭释文外内开辟都都俞俞又齐鈇镐钟铭亦有内外传词都都俞俞之文篆作将楷作邪此古人因都俞而叠用之者也説文训颛顼字头颛颛谨貌头顼顼谨貌后如关尹子以裴回作裵裵回回韩诗外传以冯翊作冯冯翊翊班固以絪緼用烟烟煴煴故升菴亦造诗笺疏以萋且作萋萋且且以岐嶷作岐岐嶷嶷王充论衡有町町如荆轲之庐石鼓文原陉既垣彊理疃疃则町疃亦可叠用黄庭经金铃朱带坐婆婆文选修初服之娑娑则婆娑亦可叠用淮南兵略训击其犹犹陵其与与史记此其荦荦大者楚词用㔬㔬唐陈京传㔬㔬特异则㔬荦可叠用海赋曰或掣掣曵曵于倮人之国韩退之剥啄行用剥剥啄啄樊绍述綘守园池记用文文章章王建梦看梨花云歌云薄薄落落雾不分皆成语而叠之麤麤负负忍忍变变驱驱起起报报复复具具色色味味非叠其声而形容之也管子曰心之所虑非特知于麤麤也言麤而又麤也后汉张歩答苏茂曰负负无可言者负而又负也后汉崔琦𫝊情懐忍忍言忍之又忍也王令言曰变变韩诗外传孔子曰驱驱郑𤣥梦孔子告之曰𧺫起犹唯唯否否也巴志曰汉桓时郡守贪国人刺之曰钱钱何难得令我独憔悴又曰温温乱国民业业仰前修钱钱重唿之温温重祝之耳墨子曰报报之反墨墨之化言此报彼而彼又报此也匡衡传所更或不可行而复复之注下复扶目反马永卿曰中兴颂云复复指期非谓复两京用二复字也荀子曰具具而王具具而霸言具其所具也列子有色色味味者言有所以为色味者重𤣥也三略世能祖祖鲜能下下言祖其祖也升菴云司马法骄骄慑慑人人正正辞辞火火不知何解智按一火与一火犹之人其人也军法十人为火有火长溱溱漉漉汗出也厌厌聂聂脉澁而足也招招迢迢也喘喘累累言其实也责责辟辟急也朁朁滑也憺憺动也乌乌稷稷言气至而应也俱见内经累累如循琅玕曰心平厌厌聂聂如落榆荚曰肺平耎弱招招如掲长竿末稍曰肝平如鸡践地曰脾平喘喘累累如钩按之益坚曰肾平其真肝脉至责责然如刃真肾脉至辟辟然如弹石真心脉至如循薏苡子真肺脉至如似毛羽中人真脾脉至弱而乍数乍疏是也肺肾脾毛折乃死诊以平旦经脉未盛络脉调匀定息五动曰平人又曰见其乌乌气至也见其稷稷气应也此言九鍼也又曰木形则佗佗然遗遗然随随然推推然括括然火形则核核然肌肌然慆慆然鲛鲛然颐颐然土形则敦敦然婉婉然吹吹然枢枢然兀兀然金形则錞錞然廉廉然脱脱然监监然严严然水形则延延然颊颊然纡纡然絜絜然安安然又曰太隂之人其状黮黮然黒色念然下意临临然长大腘然末偻少隂之人其状清然窃然太阳之人其状轩轩储储隂阳和平之人其状委委然随随然颙颙然愉愉然然豆豆然衆人皆曰君子此黄帝时之叠声是叠字最初法也或曰灵枢果黄帝言乎然为秦汉前笔明矣傥傥犹儃儃也迭迭犹轶轶也旬旬言聚而视也逃逃言惊而獝也茁茁言乙轧之速也停停言朴遫不长也关尹子曰心傥傥物迭迭鸟兽俄旬旬俄逃逃艹木俄茁茁俄停停旧説牵晦葢言心自适而物徃来忽静忽动忽疾忽迟之貌皆聴其自然也此虽伪书然见前人用字法智按旬本是旬即眴字如荀子缀缀然瞀瞀然是子弟之容也儢然离离然䀯䀯然瞑瞑然是学者之嵬也子书善用叠声宗吾本未引当补之员员言头晕也岑岑指其痛上颠顶也内经头痛员员正谓作晕故今人言头悬汉书许皇后曰我头岑岑谓颠顶上痛以岑字状之子美伏枕诗行药病涔涔用此加水大大犹夫夫乃古篆借用也秦碑斯篆大夫作大大彦逺徳甫曰古文相似者则借之犹礼记之夫夫也太𤣥用赤子扶扶读如夫夫则以㓜小相扶起义欠欠欯欯气也通俗文曰张口运气谓之欠欯诗终风注嚏作欯今俗云欠欠欯欯欯或作呿庄子曰呿而不合纳纳包容也说文丝溼纳纳也裴逊之诗纳纳如海流杜诗纳纳干坤大正取诸此然刘子政九叹曰裳䄡䄡而含风衣纳纳而掩露葢谓其缝綊纳纳何必言丝溼乎叔重在子政后二百余年当以子政为是渐子曰直可省作内内通作呐呐邴邴崔崔言喜而不能止也文成张本庄子大宗师篇邴邴乎其似喜也崔崔乎其不得已也邴地名当是㑂㑂崔犹催也㑂古仿字左传祊公谷作邴㑹于防公羊亦作邴可证从方从丙古有通音丙指南方火位也吴氏作悢悢犹眷眷也悢力仗切后汉陈蕃传天之于汉悢悢不已韵略悢悢悲也又眷眷也抱朴子黄发终否而不悢悢也按河梁诗悢悢不能辞有含语难吐之意五臣本陆机表不能不悢悢韦左司诗还当守故扄悢悢乖幽素问竒广又载惊惊则抄升菴升菴以集韵又作而重之耳小明睠睠懐顾文选注引作眷眷洛神赋执眷眷之款实昔昔夜夜也列子昔昔梦为国君乐府有昔昔盐曲即劳劳渚也昔为夜故为徃昔之义曰通昔曰在昔畴昔是也昔篆作㫺干肉也上取诸肉从日以晞之借为古昔之昔又曰昔夕同声义亦同当通作夕曾曾犹言伶伶也本通层层许冲后叙自言曾曾小子吾氏赋曾曾挠波则为层层相如赋坌入曾宫子云用增宫葢因层而有增义曾象层也借为助词许氏未知而传其説生生犹进进也孔安国注生生曰进进于善又曰进进皆自用功徳按説文生字训曰进也则孔正与许合折折矩折之容也礼记吉事欲其折折尔旧注音提提因好人媞媞而附㑹之此葢言磬折威仪从容盘辟之容也淮南子矩折之容言方步迂缓也管子内业篇折折乎如在于侧忽忽乎如将不得亦以媞媞解之乎而转注略复收折于齐韵则非注疏之音矣冬冬渊渊简简坎坎逢逢咽咽堂堂鼔声也即冬冬渊渊本作囦囦因作鼘鼘咽咽因作鼘鼘逢逢作䩼䩼韸韸坎坎本作竷竷通作欿欿秦女休篇冬冬击鼔赦书下至今各处方言唿之徒冬切説文鼓声也徒冬切孙愐作二冬有䩼集韵韸韸説文引诗竷竷鼓我灵枢经然不坚唐有侧堂堂挠堂堂之曲皆鼔声堂与镗通音汤文选闛鞈是也渊渊咽咽逢逢堂堂皆状鼔声或分简简坎坎为击鼔外缘之声诗异同补遗引欿欿伐轮总皆假借以形容其声凤凤熊熊鹤鹤鹿鹿鱼鱼雅雅皆借物物而状之山海经南望崑仑其光熊熊其气魂魂魂魂犹营营解见身体类升菴引牟子曰凤凤列叙苍苍舛度凤凤读梵梵通史缴大凤于青丘音梵谓凤字当从马作太怪亦当作颿吴越春秋越王夫人歌颿颿兮独徃白鸟鹤鹤状其色也鹿鹿状其蹗蹗也退之文鱼鱼雅雅行成陈也葢因铙歌朱鹭鱼以乌乌与鸦一声雅即鸦字又本衙衙吾吾之音以合之故虽杜撰而直同尔雅如法言之仪仪师师即以威仪师表状麟鳯也以鳞鳞状鳞次犹儠儠之状鬛起也巤巤言分张毅毅言也九歌曰鱼鳞鳞兮媵予鲍昭诗鳞鳞夕云起猎猎晓风遒説文长壮儠儠也引长儠者相今文为鬛又训髪巤巤字林髪鬛鬛也石鼔文邋邋即躐躐也日者传猎缨言马鬛分张也崔骃逹旨作擸缨注持也非矣笔乘载瓢本汉书述云淮隂毅毅仗劔周章毅毅本于豙毛怒也蟫蟫蝡蝡状其动也马融广成颂蝡蝡蟫蟫物动貌蟫蠧书蛃鱼也马懐素传文籍盈漫炱朽蟫断蟫音淫説文冘淫淫行貌今用蟫蟫与淫淫同蝡音耎即软字淮南子曰藜藿之生蝡蝡然日数寸北魏唿柔然为蠕蠕即蝡蝡北齐书作茹茹唐禇遂良传苪芮兴突厥亡茹茹芮芮即蠕蠕獶獶獜獜獡獡犷犷以犬状之也説文獜獜引卢令令獡犬獡獡而附人也南楚相惊曰獡读若愬式略切犷犬犷犷不可附也古勐切㺒犬獶獶咳吠也女交切用此者班固叙传曰犷犷亡秦灭我圣文瀌瀌一作麃麃熝熝駓駓伾伾俟俟一作騃騃骏骏考异陆作麃一作熝説文作伾马融传注作駓韩诗作駓駓骏骏智按薛君章句作騃騃骏恐騃之讹秋秋跄跄之转声也子云赋秋秋跄跄以声得之犹之锵锵将将玱玱鎗鎗鸧鸧皆鸾玉之声也説文引书鸟兽牄牄引诗管磬文选注引诗应门嶈嶈考异却未引及荀子鳯凰秋秋注犹跄跄公绍引唐儒学传叙誾誾秋秋亦此意也送其声为啾啾今按监本唐书作誾誾秩秩嘊嘊牙牙也管子齐人东郭謡曰东郭有犬嘊嘊日夕欲噬我猳西郭北郭重言之嘊嘊即牙牙音义皆同曹爽传台中三狗謡二狗崖柴不可当崖柴音牙义司空图文女则牙牙学语男则㕍㕍成行此牙牙犹鸦鸦言其声也跦跦几几左传鸜鹆跦跦其字正合説文之曰鸟之短羽飞也孙愐收作几俗多混几故用殳殳淮南作䟝䟝朱朱犹喌喌也角角犹喔喔也伽蓝记曰沙门寳公曰把粟与鸡唿朱朱犹喌喌程大昌曰绍兴中有诗曰唿鸡作朱朱唿犬作卢卢古人尢与虞有相借者喌又音祝故喔喔为鸡声王建诗城头山鸡鸣角角读如喔喔退之诗角角雄雉鸣转注略云角音谷刘梦得诗城中晨鸡喔喔鸣关关雚雚古文竒字曰古字鸟和鸣然也即关关雎鸠之关湛若曰关关或作讹也当是雚雚周周鵙鵙唶唶啧啧哜哜哠哠哑哑楂楂鸟声也周周衔羽之鸟即其声也周从口可证説文啁则嘲也尔雅行扈唶唶宵扈啧啧论语疏公冶长知鸟语唶唶啧啧白莲水边有车覆粟则唶唶即节节之声啧啧即足足之声也説文总言雀鸣而好事者专属凤鸣反陋凤矣子建师古不知鹄为何鸟而谓鹄鹄之声即哠哠也鵙鵙鵙鸣也班彪北征赋鵾鸡鸣以哜哜李太白用哑哑用乌乌哑哑引弓射之乐府也退之用鸟鸣声楂楂重鸦之声也此类甚多又如鸟兽竒名蛩蛩禺禺狪狪蛮蛮罗罗生生精精獙獙濩濩䰽䰽鳛鳛鮯鮯之类神名如林林央央人名如七七八八同同小小青青好好田田钱钱之类俱不可胜载至若衣佩之声容山野之气色水泉风雨花木烟月之间学者读书既深随意缀之俱是古人所已用生千载下正不必古人不用者然后用也石鼓文䟏䟏騝騝駻駻䮯䮯可谓竒僻其有旁证确释者掇拾赋颂可也入诗古文能免滞累哉説文疉字頵頵闛闛腆腆肎肎詽詽䭹䭹豸豸㛍㛍媕媕椭椭朶朶芮芮甬甬蔽蔽铃铃倝倝其引书鸟兽牄牄引诗其叶溱溱威仪佖佖鸾声钺钺风雨湝湝四牡輨輨騯騯棘人脔脔衣裳伐木所所墫墫竷竷信誓前列亦多采之故不具载若秩秩三借尚属疑词桃之夭夭作枖枖又作赤舄几几作掔掔又作巳已必有一误愉薄也引私觌愉愉如也则已误以媮薄之偷作愉矣引书曰来就惎惎音忌此皆前人有者不敢幷而义相通者必分之故徃徃冗列其引误或后传写误耳不则与夕惕若寅同病无疑矣安知非释文之檀车张张太平御覧之简简黄鸟乎大氐秦焚汉兴之时诸家师传已异抄写又异分别之学起而增加遇四牡管管作痯痯彭彭作騯騯孟子原原作謜謜尚桓桓作狟狟纎纎作㩥㩥自左传引战战矜矜汉书引有车辚辚歙歙推推韩薛释文注疏所引异字皆当时所分别者许氏取而载之耳余前论之甚详好古汲汲一经前人手笔自当存之以备观览然如信誓旦旦言每旦而信誓也依説文作反无意致凡夫又欲以惕惕改荡荡䚎䚎改伥伥惊惊羍羍换兢兢业业则更不必矣捪捪一作㳚㳚赵凡夫笺説本作奯音近豁王伯厚载薉薉一作㳚㳚通雅卷十通雅卷十一钦定四库全书通雅卷十一明方以智撰天文䒶之为天譌也唐韵有䒶古天字智按䒶墬字一也墬字各书皆载即汉书用之不一䒶字则未尝用也从艹从曵实与天无义直是讹传耳精六书者如张有杨桓戴侗周伯琦赵古则皆载字而芟䒶字升菴索隠子才精藴敬甫总要载三象干而无䒶字朱郁仪辑古文竒字详考六书统古天字共十四文而无䒶字已明证为讹文矣乃本字后作汉以来变体用之张平子墓碑作更説文从一大已非本意矣惟金石韵府载出古老子智以述异记曰濑乡石堂有老子篆书道徳经蔡邕于旁以𨽻书证之唐以李姓尊老君人伪为之岂非如近日周易全书之篆文古易乎又考碧落碑曰释为大道莫尊咸通十一年庚寅七月朔郑丞规奉命释文吾乡徐守和赏鉴好古士也藏此本岂非因本碑后有释为昊天不惠则前之字非天可知矣永叔以为总章三岁李汉为黄公李训譔朱晨考依金石录载唐龙兴宫碧落碑咸亨元年陈惟玉书永叔云据李璇之言也以内有碧落字故曰碧落碑今碑中碧释为伏愿栖祯碧落亦与碧落文异唐潘逺言碧落碑有二本广川䟦有别本碧落碑宋吴烱曰綘州碧落碑篆在石像背泽州立佛龛西翰王刺二州也或以为陈惟正李湛李瓘书不可辨其字杂出竒怪守和言绛州残缺不堪则今所传者岂非更刻者耶金石韵府亦载碧落文天篆作益知近本之非旧矣又考宰辟父敦铭有字释为鋚革此一証也姑且勿论即以碧落之䒶为天则亦不过唐人之好竒者拓拾耳李阳氷但爱其笔势岂重其六书合古哉自经传钟鼎汉𨽻皆无此字而唐人始为之此后惟潜虚用䒶字乃温公门人续成有意示瑰异如元包耳又洪武二年命翰林定官民书礼仪式禁革民间名字有先圣贤大国君臣竝汉晋唐宋等字正统十年进士登科録凡天字皆作䒶云出内阁意景泰中幸太学表内阁自为之中有管窥霄蠡测海葢亦避天字也自宋宣和时禁君天等八字非始洪武矣武则天改埊等字岂䒶亦唐制所改而史不载此细事欤讲求博雅者向未道破近见张司业朱谦甫各着字书方引䒶以见博捃摭之士窜以行文余故着之又有引一大为天二小为地者则何燕泉引姚孝宁之説也此皆因形借説耳古天曰神地曰示篆从示象旗岂从二小乎谓古天为汀因切与神同韵地与示同韵则可而以此立义则王安石矣仄慝即侧匿言月魄也五行志作仄慝蔡邕曰元朔而月见西方谓之侧匿説文曰朔而月见东方谓之朒晦而月见西方谓之朓朓健行朒缩迟郝氏谓律厯志赢朒苏竟传盈缩缩即朒也以厯法言之则説文所言朔而月见东方晦而月见西方必无此理乃失歴也岂太初之疎至此乎抑许氏之妄説邪幽通赋遭罹而赢缩吴志聂友与滕𦙍书一朝盈缩人情万端皆借用赢缩字昒昕曶爽也厌旦应旦也荀子厌旦于牧之野注厌掩也夜掩于旦谓黎明昧爽也黎明亦作邌明或作犂昧爽一作曶爽曶又作昒班固用昒昕昒即昧字周礼厥明献贤能又曰质明弊旗诗曰向晨皆一义也诗明发不寐注疏从明而至夜则地闇至旦而明则地开发此解亦费力矣盖言天将明而光发动也昉日初明也大昕日将出也申旦重旦也弟子职对客章应旦遂行正厌旦之义也三商三刻也士昏礼日入三商为昏公彦曰商谓商量诗东方未明注疏云尚书缉谓刻为商马氏曰日未出未没皆二刻半三商据整数也夏文庄莲华漏铭五夜持宵三商定夕苏子美亦云三商而眠髙舂而起智谓商乃漏箭所刻之处古以刻镌为商所谓商金商银是也刻漏者刻其痕以验水又有谓三滴省作啇者升菴弱侯取之新毗奈耶云佛言应作商矩法取细筹长二尺许折一头四指竖至日中度影长短是谓商矩可与商刻之商互证曣㬈晏温也史记封禅书至中山曣㬈汉书扬雄传晏温谓日晏而温也昷当从日不当从囚已详疑始条郝氏以为氤氲之转其説亦强柳谷日色也周礼翣柳注引书曰分命和仲度西曰柳谷疏曰济南伏生书传柳者诸色所聚日将没其色赤兼有余色故云柳谷吴虞翻奏郑氏解尚书违失古篆卯字当读为古柳卯同字而以为昧今本作宅西曰昧谷如仲翔之言则是康成改柳为昧矣古篆开而篆阖即酉柳正从篆仲翔所説亦未大较也杨用修引为橮谷字谷见説文淮南言日入崦嵫经细柳柳非木也橮字诸书无及者多是字海加日作榗而升菴外集刻作橮耳学者不可误用黅天即黔天素问丹天之气经于牛女黅天之气经于心尾智按説文黔黎也巨淹切又古咸切黄黒也当是黅字而别其音论其原黔黎即谓其黄黒色也黔又音禽唐韵两收之左传邑中之黔实慰我心黔敖人表作禽敖又作黚地名楚有黚阳蜀黚江皆可二读如肣音禽又音函淦可音甘男南入侵簪潭潜湛皆是也昴当作吴澄书经纂言曰昴音畱在天之酉位字从丣音莫饱切非诗疏昴之为言畱也汉志二十八宿舍言阳气之稽畱也后讹为昴便叶音旄朱氏曰古作从丣省日仄因作日日昃日侧日通作日稷西狭颂言劬劳日稷用谷梁子曰下稷之文与尧母碑日稷不夏费凤碑干干日稷同按孟喜本易作日中则稷晁氏曰稷古文昃王嗣宗作仄智以为音近借用耳按説文引易日之离铉曰俗作非而转注略与才老韵补仍作日乃昃之改体疑亦之讹而考异本又刻作既夕礼曰日侧注侧昳也疏谓日昃倍僪一作背谲背穴吕览明理篇日有鬬蚀有倍僪注日旁气也在旁反出为倍在上反出为僪淮南览㝠训作背谲汉书天文志作背穴今泬水或作潏水可证顿于连石旹也淮南子曰顿于连石是谓下舂至于悲谷谓之晡时注晡音逋续博物志云连当音烂今各韵书字书皆遗此音説文澜或作涟可知古连阑音通也隣几杂志曰同州民谓连雨为烂雨文选用东汜西汜西流南流皆因蒙汜造语子建用南流谓南陆也字様旹即晡时列缺电光也阳气从云决裂而出故名列缺毛晃曰电光㷖处谓之列缺服䖍曰列缺天闪易元包曰噬嗑列缺搏䃱磹灼传云列缺搏雷之动也䃱磹灼电之耀也扬雄赋霹雳列缺吐火施鞭博物志以霹雳为噼歴张揖谓陵阳子明经云列缺气出地二千四百里狮山掌录曰无厚东方电名顺流南方电名堕光西方电名百生树北方电名此是臆造仙传言天嘘开口而笑为电则更诞矣太平广记月支献兽两目如䃱磹之炎光䃱先念切磹徒念切智谓即闪电之音也纬畧取之此因元包䃱磹灼之语字学指南复收蛚字加虫可笑释文曰蜀本易以霆为电雨霓曰雪花曰霙今説文止有霄字升菴且曰徐铉之误当作音屑稷雪也即今之粒雪韩诗薛君章句曰霰霙也冯嗣宗引曰雪花谓之英雪花六出朱子曰一六之数也雪古作䨮智以升菴亦未知按説文肖从小声私妙切䏌振䏌也从肉入声许讫切新附佾舞行列也而肸亦从十从䏌古六䏌即佾也㞕动作切切也从尸䏌声私列切説文无屑字故附解于此而韵书以𨽻作屑智以武帝纪事八神㞕然若有闻详其意是肸然而注以为屑泥説文也屑当从肖声説文残舛近于霄字可考升菴亦仍拘屑从㞕之説耳谓霄有屑音则可日者日晖也日暆曰昳梁元帝纂要曰初出曰旭在午曰亭午在未曰昳晚曰旰西落曰反照月令广义引在未曰映此因升菴也外集载日字出纂文即日映也别条又引王仲宣诗山冈有余映谓日昃也此更可笑元美亦引日映其所刻峄阳石箧之左逸有曰代于时为映智按皆昳字诸书误作映而月令广义皮以映为正误之误矣葢昳音迭而古通帙音从绳省故亦有帙音升菴所见本偶讹作映即果为映字又安知非梁元帝之讹耶元美则沿升菴耳天文志候风有食至日跌为稷以跌証昳益明格泽旬始妖气也天冲怪云也格泽音鹤铎相如赋建格泽之脩竿张揖曰格泽气如火状黄白色起地至天下大上鋭天文志云旬始出入斗旁如雄鸡其怒青黒色象伏鼈李竒云怒当音帑晋灼曰帑雌也或曰怒则色青宋均云怒则芒角刺出河图稽燿钩曰填星散为旬始主招横春秋合诚图曰旬始主兵争春秋考异邮曰旬始㷖其下必有灭主楚辞造旬始而观清都注者又谓之皇天名文选东京赋欃枪旬始羣兇靡遗明以为妖星妖气而召兹羣慝也张伯起乃谓欃枪见浃旬始退卓征甫注藻林又以旬始为皇天之居此又讹矣近术家所云旬始者乃谓一旬之首见也吕览言天冲者云若苍衣赤首白鹄又有云旍滑马皆云妖也今本冲作衡陈无功作天冲野马阳炎也白驹亦非景庄子注野马日光一曰游丝水气也笔谈曰野马尘埃是两物吴融云动梁间之野马韩渥云忩里日光飞野马皆以为尘实乃田野浮气耳龙树大士曰日光着微尘风吹之野中转名之为阳燄愚夫见之谓之野马渇人见之谓之流水翻译名义云摩利支此云阳炎在日前行或曰野马犹言白驹过隙耳语见魏豹传师古曰白驹日景也程大昌引刘孝标答刘沼书曰隙驷不畱李善注曰墨子言人之生乎地上辟犹驷之过隙二世谓赵髙曰人生居世间如骋六骥过决隙也今人或于暑晨登髙山尝见山腰以下巨浸茫茫惟夏秋间有之故曰阳燄实则雾也少选日髙则失九鬿九纪皆北斗九星也招豁落也酉阳杂俎云北斗魁第一星神名曰执隂第二星曰叶诣第三星曰视金第四星曰洰理第五星曰防午第六星曰开寳第七星曰招揺此是段误葢七星曰揺光第八星曰招揺第九星曰𤣥戈张东莞以豁落招揺为一按李白诗身佩豁落图腰垂虎盘囊均藻云豁落北斗名因昔人有解招揺在上者统称北斗亦可曰招揺则即豁落为北斗可也汉书招揺作招担才本作招升菴言汉书作招謡误星家言北斗九星以应九州王伯厚谓九星即九纪指逸周书小开武篇则非矣刘向九叹曰讯九鬿与天神注九鬿北斗九星也王冰注素问九星曰天蓬天内天冲天辅天禽天心天任天柱天英乃后人立名耳萧该音义以招揺作臯揺天雁地雁彴约也彴约奔星见尔雅郭璞云流星也艺海泂酌云流星色青赤小者名地雁坠则兵起青赤长二三丈者名天雁虹蜺曰挈贰曰蛪示曰帝弓贰谓其副贰也弓谓其如弓桥也虹蜺鲜者雄闇者雌一曰赤白曰虹青白曰蜺入声亦可平声沈约作郊居赋以示王筠读至连蜷雌蜺作入声约大笑曰恐人读作倪字然楚辞注遇雌蜺则音入声遇云霓则音平声霓音研奚切又倪歴切虹平声范蜀公召试用彩霓为平司马公曰约但谓声律便美非谓不可平也尔雅虹为挈贰郭璞云蜺雌虹挈贰其别名见尸子白虎通曰天弓虹也又谓之帝弓蜺者斗之精失度则蜺见态主惑于毁誉西域亦谓虹为天弓汉天文志抱弭重蜺即虹史天官书其蛪者类阙旗注蛪亦作蜺此因蜺音儿歴切也升菴曰天文志有赮䖝谚曰东鲎日头西鲎雨指蝃蝀为鲎又曰旱龙非今闽中鲎帆之鲎也或称挈贰即蛪贰周礼眂祲九曰隮注虹也丼氏星经曰蛪示示音旗夜即滇越谓虹曰水椿江北人唿虹如今泗州虹县去声陆佃曰以水噀日自侧视之晕为虹霓此可以证矣冯嗣宗谓饮薛愿之酒淫陈济之妻则因主内淫之説而然也或者又曰虹虽日映云气亦由人目视之而成云实未变也水噀日晶侧映皆有之水与晶曷尝变色耶又曰虹本圆形半在地者不见天精即天晴阳晶即阳精史记天精而景星见注精即晴直翁引作天暒今本注韦昭曰精谓清朗也汉书作夝亦作暒正讹主夝按夝不见经传从夕生无义反不若晴字之为当也六书统古月字子才以为晴古文竒字收为古晴字则晴正合古文徐铉不知耳古精亦通晶晶为星光昜林阳晶隠伏即阳精朱氏以精为米细故精神亦作晶神雺淞凝雾也张子贤墨庄漫录曰寒气如雾结木如珠见睍乃消齐鲁人谓之雾淞谚云雾淞重雾淞穷汉置饭瓮盖岁穰之兆也曾子固齐州冬夜诗香清一榻氍毺煖月淡千门雾淞寒又有雾淞诗雾淞开花处处同舞人齐挿玉笼松东坡送曹仲钖诗祗有千林䰒松花䰒松即雾淞音梦送智按今唐韵淞在平声别有淞在送韵冻淞氷也尔雅天气下地不应曰雺雺在宋韵音蒙弄切雾淞之雾音梦正是雺字一日閲曾公衮与韩子苍作泠语有曰千林霿水揺风此正得之但字不见字书集韵雺本作霿又作雾淞字则正为吴淞江淞字为冻反在平声此则前人未尽载通转之音而各时方言异也今江北霿淞俱平而唿雺如毛矣郑樵注尔雅雺即蒙字转注去声汉书引易传云有蒙雾上下合也又曰德不试空言禄兹谓主窳臣天蒙起而白下相攘善兹谓盗明蒙黄浊下耑刑兹谓分威䝉而日不得明古文尚书雨霁雺圛克今作蒙才老外御其务音蒙此其証也有称迷宫歩障者此见清异録柴世宗谓韩彦卿曰迷宫步障雾也威屑霜也教水露也水子雹也气母虹也屑金星也秋明大老天河也凡此是小家臆造之绮藻终近俗艶非雅故也祅神即迻称天神也墨庄漫録曰东京城北有祅庙音唿烟切孟元老亦载右掖门祅庙祅神本出西域贞观五年大秦穆䕶同入中国俗以火神祠之名波斯寺更名大秦寺字从天误作祅从夭故张有戴侗辈皆以䄏祅妖訞合为一字黄公绍韵会作馨烟切于萧韵祅字引元结颂蠲除祅灾又虚烟切故方子谦合为一处智尝按此字起于唐唐官品有祅正既通西域因其言而造祅字以为其神故在新附例长笺曰旁门大半事天为宔释典有九十五种外道又言九十六小椉禅在其中汉时佛法初来祅字未立唐𤣥奘有西域记始详其法故徐铉补之又按杜预注左传有雎入泗水次有祅神皆社祠之则火祅自晋已入中国矣姚寛曰段成式载孝亿国事祅相传渐入中国自穆䕶之入唐立祅正则自唐始正其名耳同经佛谓心生天地故压天王儒言所以为天者太极固统天地者也物所以物即天所以天心也性也命也圣人贵表其理其曰上帝就人所尊而称之奔月当为坌肉犹黄姑当为河鼔也河鼔三星见天官説文引何鼔是荷负也故俗名担鼔星古乐苑东飞伯劳歌曰黄姑织女时相见子美用星落黄姑渚葢因河鼓音近而讹为黄姑也王道俊𤣥象博议谓黄姑乃牛宿之异名智尝笑马永卿不知尔雅有两牵牛今王君又尔邪郝楚望曰淮南览冥训羿请不死之药于西王母姮娥窃以奔月当作坌肉死畜之肉以药坋之可令复生后世误作奔走入月耳髙似孙引梁丘子郁仪奔日结隣奔月七圣记曰郁华赤文日精也结隣黄文月精也説郛宋敏求长安志引作结麟六典作结鳞此皆后造姮娥即嫦娥总以史绳祖常仪占月为是曰奔月亦是附会史绳祖以常仪为官名郝楚望以常娥常仪纎阿为一赵凡夫言姮娥改为嫦娥姮娥即嫦娥或作常仪仪娥古同音赵凡夫言为娙娥后改恒娥避文讳改常娥或作姮娥郝公又以纎阿即常娥则不必矣方子谦曰古者羲和占日常仪占月皆官名也左传有常仪靡即常仪氏之后一作常羲后世讹为常娥此升菴因史绳祖佔俾绪论也山海经曰羲和生十日常羲生月十有二生盖主字之讹吕览作占日占月哀乌即依乌天官书一十五星蔚然曰郎位汉书作哀乌此盖班马各用字形容之皆谓其攒聚纷芒之状也按星经作依乌故晋唐人皆作依乌因谓郎官为依乌府郝氏以归邪读为龟蛇以蔚然读为哀乌暧郁皆非也归邪状如太白注邪音蛇此读作夷而非龟蛇也郝公未考耳古无皆来韵哀字作衣音如僾俙读为依稀月魄谓之决鼻干凿度曰月八日成光穴鼻始明注穴决也决鼻兔也纬书为汉人所造则汉时方语必有以月魄为穴鼻者望舒月御言月至望而舒也古人造词尝以意为之蔚蓝犹碧落也或曰紫落或曰青冥或曰黄干或曰泰鸿犹今之言彼苍言穹苍耳老学菴笔记曰蔚蓝乃隐语天名非可以义理解也杜子美梓州金华山诗云上有蔚蓝天垂光抱琼台犹未有害韩子苍乃云水色天光共蔚蓝乃直谓天与水之色俱如蓝恐又因杜而失之智谓放翁泥矣蔚蓝者正犹碧落亦指天之色也王勃曰翟楚贤有紫落赋即碧落也以此知碧蓝皆指其色明矣楚辞注青冥天也东汉书黄干皇天也鹖冠子言泰鸿谓天也无功引黄甲青丙为天名此则算法立界之名耳陶谷曰晋出帝唿天为碧翁翁孟郁碑浩苍即昊苍段成式言天姓张名坚字刺渇妄之妄矣八风所引不同陈侍中王叔斋籁纪云条风一曰炎风起自变天方土之苍门从东北来明庶风一曰谷风起自界天开明之门从东方来清明风起自阳天波母之门从东南来景风一曰凯风又曰薫风亦曰巨风起自赤天之暑门从南方来凉风起自朱天编驹之白门从西南来阊阖风亦曰盲风又曰飂风亦曰泰风起自成天之阊阖门从西方来不周风一曰丽风起自幽天幽都之门从西北来广莫风一曰寒风又曰凉风起自𤣥天之寒门从北方来吕览八风东北焱风东滔风东南薰风南巨风西南凉风西飂风西北厉风北寒风焱一作条巨一作景字彚作西䬍音歘韵㑹作西飕非䬍字今吕览本西方曰飂风东北曰炎风黄梅必有误矣阊阖一作阊谷风一作谷风王莽传其夕谷风迅疾即谷风莽传又曰列风即烈风説文作颲风䬓䬔飓风也沈佺期夜泊越州诗䬓䬔萦海若霹雳耿天吴䬓䬔音暗俞葢指飓风也韵书向无此二字子瞻飓赋断霓饮海而北指赤云夹日以南翔此其兆也常以五六月发飓音具在遇韵言东西南北之风皆具也春夏夏秋之交见断虹状名曰飓母夏秋间大风㧞木扬沙谓之风潮并水湓溢近海之地多崩陷名曰海笑皆与飓风同作者也元美以飓母好对孟婆赵凡夫以説文止有䫻字大风也于笔切遂不信有飓字以为䫻讹为飓而好事者强解为飓智谓此字在海上相唿上古造字时何能一一名之今惟䫻字见于史册唐有䫻海道总管苏海政讨龟兹又有谢䫻王特勒而飓字止见于孙韵是一疑也故存其説天文昕天轩天也李石曰释天六等一曰盖天二曰浑天三曰宣天旧説云殷代之制四曰昕天昕读为轩言天北髙南下若车之轩吴时姚信所説五曰穹天虞氏所説六曰安天晋时虞喜所论今按黄赤二圏切线二极欹斜正似轩形纬略引贺道养浑天记近世之术一曰方天二曰轩天九苍九重九关九干九灵九阂九陔九位皆言九天也阮籍用九苍之髙天问云圜则九重王逸注招魂九关即九重也崔骃逹旨用九干王褒九懐与魏张渊赋用九灵扬雄用九闳相如用上畅九垓乐志逝九阂垓陔皆阶也灵显言天有九位道书言九霄大霄琅书亦分九天之名九天之名分析于太𤣥详论于吴草庐覈实于利西江按太𤣥经九天一中天二羡天三从天四更天五睟天六廓天七咸天八沈天九成天此虚立九名耳吴草庐澄始论天之体实九层至利西江入中国而畅言之自地而上为月天水天金天日天火天木天土天恒星天至第一重为宗动天去地六万四千七百三十二万八千六百九十余里地心至月天四十八万二千五百二十余里地球周九万里日轮大于地球百六十五倍又八分之三大于月轮六千五百三十八倍又五分之一而地球大于月者三十八倍又三分之一诸曜各以例推之此九层相包如葱头日月星辰定在其体内如木节在板因天而动而天体本明通透如琉璃毫无限隔也恒星分为六等其第一等大于地球一百零六倍又六分之一次者渐减此以自然之数度推之地与海本是圆形而同为一球居天球之中如鸡卵黄在青内有谓地为方者乃语其定而不移之性非语其形体也天既包地则二极周度纬度赤道皆相应但天包地为甚大其度广地处天中为甚小其度狭直行北方二百五十里北极出髙一度足征地形果圆周九万里厚二万八千六百三十六里零三十六丈上下四傍皆生齿居如蚁之游大气鼓之各以足所履为下首所向为上利公自太西浮海入中国至昼夜平线见南北二极皆平转南过大浪山见南极出地三十二度则大浪与中国正对矣故以瓜喻之自北蒂而南脐为五带曰北极圏内曰南极圏内逺日而冷者也曰在昼长昼短二圏之间其地甚热应赤道近日故也曰在北极昼长二圏之间曰在南极昼短二圏之间此二地谓之正带日迤照者也又以地势分五大州曰欧逻巴南至地中海北至卧兰的亚及冰海东至大乃河墨河的湖大海西至大西洋曰利未亚南至大浪山北至地中海东至西红海仙劳冷祖岛西至河折亚诺苍即此州只以圣地之下微路与亚细亚相聨其余全为四海所圏曰亚细亚南至沙马大腊吕宋等岛北至西増白腊及北海东至日本岛大明海西至大乃河墨河的湖大海西红海小西洋曰南北亚墨利加全为四海所围南北以微地相聨曰墨瓦腊泥加尽在南方惟见南极出地而北极常藏焉其界未审何如故不敢订之惟知其北边与大小𤓰哇及墨瓦腊泥崃为境大约各州有百余国愚者曰金水附日为轮其言日大于地百倍余余不谓然日光甚烈人在地上必然死矣写天日大于地以地影尽而言之也不知光尝肥影尝瘦不可以直线取灯漏沙漏皆因漏刻而名也厯家大抵以漏刻极长于六十极短于四十尝闻前辈言惟正统已巳官厯昼刻三十九夜刻六十一以为隂过故有土木之变元授时厯则长极于六十二刻短极于三十八刻以为验于燕地稍偏北故然外国有蒸羊胛未熟而天明者则短又不止于三十八刻而已灯漏今不传其制沙漏今多有之以瓶贮沙漏下定刻皆本于水漏以水浮箭也逺公弟子于匡山作芙蓉漏浮水上便于转水吴处厚曰龙图燕公肃任梓橦青社作莲花漏刻倣匡山也漏水之制以铜作四柜一夜天池二日人池三平壶四方分壶自上而下一层低一层以次注水入海浮箭刻分而上每刻计水二斤八两二箭当一气每气率差二分半四十八箭周二十四气其漏箭以百刻分十二时每时八刻二十分每刻六十分初初正初各十分故每时共五百分十二时总计六千分岁统二百十六万分悉刻之于箭以今尺度箭之刻分尺之一分准刻之十分初初正初如尺之一分初一正一如尺之六分此其大略也议者谓冬寒水澁不能如法流行近有以铁丸圜转代流水者如今自鸣钟亦一法也又元朝立简仪为圆室一闲平置地盘二十四位于其下屋背中闲作圆窍以漏日光可以不出户而知天运此与日晷之用正同才可施之晴昼耳出外别有灯漏沙漏色目人有玲珑仪皆巧制也云汉细星之光也夏小正七月汉案户言天河直戸也埤雅曰河精上为天汉杨泉物理论曰水气发而升精华浮上西学以窥天镜窥之皆为至细之星如郎位旄头而微望之则若河耳智来岭表数年又见一竒事河汉以十月收以二月见天下皆然而岭表腊月晴煗之夜仍见河汉总不收隠此从古无人道破者今西图増入微星又测觜入参度四十分皆前所未有博物志言天河与海通浮槎见织女归访君平乃寓言耳天官列宿日月五星之所经宿也史记天官书二十八宿少一宿北宫𤣥武不载璧宿何也尔雅有东璧而不载女晋志始详载亢音刚牛曰牵牛女曰须女室曰营室璧曰东璧室璧曰定觜曰觜觿音资参罚一曰参伐井曰东井鬼曰舆鬼周语曰龙言房心尾为龙尾也十二次舍降娄降平声河鼔亦曰牵牛与织女对河后河鼓讹为黄姑梁乐府云黄姑织女时相见因而为牛郎织女之説矣宿为日月五星之所经宿曰宿当音夙后读作秀解颐新语曰元命包以柳为五星天文志星经以柳为八星心以三月见东噣以正月见东诗言三五在东乃一时所见耳心噣见东方不能同时则五非噣明矣此郎仁寳所以笑王厚斋孙季昭不识天文也然又曰亢氐房心合十五星智按书言三五言其稀耳何必如此拘拘耶如三光为日月星此常谈也乡饮酒义注三光三大辰也昭十七年星孛大辰公羊曰大火也北辰亦为大辰以此为三此可不谓迂乎懒真子言亢不当音刚氐不当音低觜不当音訾智谓亢如头头亢原音刚觜为口觜古原音资后人转为上声耳氐为天根当如四圭有邸之氐中宫黄龙谓轩辕也𤣥象博议曰五行五纬五事而二十八宿何不言中央耶石氏星经曰中宫黄帝其精黄龙为轩辕首枕星张又灵宪言黄耳轩辕于中与苍龙朱雀白虎𤣥武为五然后知土位夏季轩辕亦寄居鹑火主雷雨之神后宫之象雷电风雨雾霜露云虹蜺背矞抱珥十四变皆主之亦犹土之无定位而金木水火赖以成与章闰闰法也朱子言厯家以一日为九百四十分据当时之四分厯法也所谓九百四十分日之二百三十五者是一日内二百三十五分也所谓余分之积五千九百八十八者一㑹余四百九十九以十二㑹乗之得五千九百八十八也所谓如日法九百四十而一者如算日之法以九百四十分为一日也得六者得六日也不尽三百四十八者将余分五千九百八十八除之六日外犹余三百四十八分也日行积三百六十五日九百四十分日之二百三十五与天会是一岁日行多五日又二百三十五分也月行积三百五十六日九百四十分日之三百四十八为十二会是一岁而月行少五日又五百九十二分也将日行所多五日又二百三十五分合月行所少五日又五百九十二分通得十日又八百二十七分一岁之闰率也三岁一闰合三岁之间日行所多月行所少通得三十二日又六百单一分也五岁再闰合五岁之间日行所多月行所少通得五十四日又三百七十五分也十九岁七闰合十九岁日行所多月行所少通得整日一百九十每岁余分八百二十七以十九乗之得一万五千七百一十三以日法九百四十分而一除之得十六日犹余六百七十三分并一百九十日通二百单六日又六百七十三分也今为七闰月每月二十九通二百单三日每月余分四百九十九分以七乗之得三千四百九十三以日法九百四十分为一除之得三日犹余六百七十三分并二百单三日通二百单六日又六百七十三分也所谓气朔分齐者十九年合气盈朔虚得二百单六日不尽六百七十三分也闰月亦二百单六日不尽六百七十三分气之分与朔之分至十九年而皆齐此所谓气朔分齐而为一章也齐东野语咸淳庚午十一月三十日冬至至后为闰十一月浙西安抚作章歳积日图力言置闰之误谓厯法以章法为重章法以章岁为重葢厯数起冬至十九年为一章七闰以第七闰在冬至之前必章岁至朔同日此其纲领也闰法厯宗通义曰回回厯西域马可之地阿剌必时异人马哈麻之所作也其元起于隋开皇十九年己未之歳其法以三百五十五日为一歳歳有十二宫宫有闰日凡百二十八年闰三十有一月又以三百五十四日为一周周有十二月月有闰中凡三十年闰十有一月厯千九百四十二年而宫月甲子再㑹其白羊宫第一日日月五星之行与中国春正定气日之宿值同其用以推步分经纬之度着凌犯之占厯家以为最密元之季世其法始东齐东野语曰杜征南长厯窃有疑焉如隐公二年闰十二月五年七年亦皆闰十二月然犹是三岁一闰五岁再闰如庄公二十年置闰其后则二十四年以至二十八年皆以四岁一闰僖公十二年闰至十七年方闰二十五年闰至三十年方闰率以五岁一闰如定公八年置闰其后则十年以至十二年四年皆以二岁一闰失之愈䟽矣闵之二年辛酉既闰僖之元年壬戌又闰僖之七年八年哀之十四年十五年皆以连岁置闰愈䟽之甚至于襄之二十七年一岁之间顿置两闰盖曰十一月辰在申司厯过也尤觉其谬殆不可晓沈存中云近世精于厯者莫若魏朴春秋日食三十六诸厯通验密者不过得二十六惟一行得二十七朴乃得三十五朴能不用算惟古今日月食但口诵乗除不差一算至姚虞孙乃出新意舛差不验至宣和间方士魏汉津倡为黄帝夏禹声律身度之説不以累黍而以帝指妄也通书少厯之始谓之上元必以日月全数为始于前更无余分以此为端首由汉以来以厯数名家者惟太初厯以四千六百一十岁为一元以八十一为分岁已尽都无丝髪之余重新起厯是时定十一月甲子朔旦夜半冬至日月合璧五星如连珠乃新厯之第一日故谓之厯元汉元封七年始当其时故改秦厯用汉厯改秦正用夏正古厯十九岁为一章章有七闰八章三年闰九月六年闰六月九年闰三月十一年闰十一月十四年闰八月十七年闰四月十九年闰十二月若于后渐积余分大率三十二月则置闰每月三十日余以日月㑹为一月则每月惟二十九日余每月参差气渐不正但观中气所在闰前之月中气在晦闰后之月中气在朔无中气则为闰月直指问曰扐按厯法十九年七闰为一章其间五岁再闰者二余亦不满六岁故举其大数曰五岁再闰二十七章为一㑹三㑹为一统三统为一元四千六百一十七岁冬至甲子朔旦无余分此太元之厯法也是谓天统千五百三十九岁甲辰朔旦冬至无余分是谓地统又千五百三十九岁甲申朔旦冬至无余分是谓人统凡元二百四十三章也大约论之西法行阳厯以太阳为岁自今岁冬至至明岁冬至三百六十五日分十二月三十日或三十一日为一月也所余四分度之日为三时积四年而为一日故每四年闰一日有闰日之月无闰月之年中国以大隂为厯故有盈虚以月为主而大阳节气反分注于月之下大阳厯则以节气为主而朔朢分纪于节气下矣章蔀纪元厯之大槩积数也厯古法以纪蔀为宗从伏羲先天甲寅积周一千八百一十四纪再入十五纪人元一十有二蔀当癸酉蔀岁在己丑而生帝尧至甲辰岁十有六即位越二十有一岁得甲子而演纪作厯是年天正冬至日在虚一度按干凿度皇极经世及汉皇甫谧所载并然尧在位七十二年舜五十年夏四百三十二年商六百二十九年周八百六十七年秦庄襄终二世四十三年前后汉合四百二十六年至太初一百三年太初至唐开元甲子凡八百十七年开元甲子至宋朝庆厯甲申凡三百二十一年三统厯七十六年为一蔀二十蔀为一纪积一千五百二十岁凡纪首皆岁甲寅日甲子即以甲子之日为初蔀名甲子蔀一也满七十六岁其后年初日次癸卯即以癸卯为蔀首二也从此以后壬午为蔀三也乙酉蔀二十也是一纪之数终而复始以今括而言之汉之章蔀纪元之説十九年七闰而至朔同日谓之章七十六年四章而至朔同在甲子日谓之蔀凡一千五百二十岁而至朔同在甲子时谓之纪凡四千五百六十岁而至朔同在甲子年谓之元此作厯之本也康节元㑹运世以年月日时为确证以二六与五六相乗以通期自乗十二万九千六百之数符元其元无尽也此恒法也入厯自以盈虚质测定之赵爽周髀算经二十蔀为一遂三遂为一首首四千五百六十岁周髀云冬至日照三不覆九夏至照九不覆三谓分十二方而言也又尝按诸太西云自开辟至崇祯甲申六千八百四十年依所制稽古定仪推之止五千七百三十四年先儒胡一桂云伏羲神农去洪荒未逺不当知夫羲农以前可以千计不可以万计也岁差黄道积差也今之法密于古矣元史郭守敬之授时厯一以考测为主以至元辛巳前冬至日时分杪为气应以冬至距朔之日为闰应而歴代积年之法俱废矣以日为万分分百为杪而歴代日法俱废矣推其岁日加气应即来岁之冬至也以岁实加闰应满朔实去之即来岁之闰余也以今考之古之厯自黄帝迄秦末凡六改汉凡五改魏文迄隋末十二改唐髙祖迄周末十六改宋凡十八改金熙宗迄元末凡三改夫亦以理与数揆之有不容不改者在也尝考尧时冬至初昏昴中日在虚七度汉元和三年冬至日在斗二十一度晋大元九年在斗十七度宋元嘉十年在斗十四度唐开元十二年在斗九度半宋改统天厯在斗二度元改授时厯退在箕十度至近时嘉靖间冬至初昏室中日在箕二度起尧甲辰至于今计年凡三千九百有竒度之差已五十余矣自汉邓平改厯洛下闳谓百年后当差一度汉末刘淇作干象厯有岁余之法晋虞喜始以天为天岁为岁立差以追其变而算之以五十年退一度然失之太过后何承天倍增其数约百年退一度而又不及至隋刘焯折取二家中数为七十五年唐僧一行大衍厯则八十二年宋统天厯则六十七年惟元郭太史守敬及许衡王恂辈测景验气以至元辛巳为厯元减周岁为三百六十五日二十四分二十五抄加周天为三百六十五度二十五分七十五抄强弱相减差一分五十抄积六十六年有竒而退一度定为岁差上考徃古则母百年长一下騐将来则每百年消一又推自春秋献公以来二千一百六十余年凡四十九事而不合者仅十事耳及至洪武中刻漏博士元统以洪武十七年甲子岁前冬至为大统厯虽不用消长之法而积分犹仍授时之制也然行之已乆不能无差如正统十四年己巳朔二至之晷有昼夜六十一刻之文正徳九年八月朔日食十三年五月朔日食厯官所报分抄起复数俱不合嘉靖初掌钦天监事华湘奏自元辛巳至元统上言时仅一百四十迨今则二百五十年授时厯法每岁差一分五十抄约六十余年差一度今合差三度余西法定以六十六年八閲月而差一度厯立经度纬度日月食分各省时刻分杪可谓密矣又王曰俞言每岁差一分三十五抄葢日纒者日之行积三百六十五日四分度之一而与天㑹是为一岁也月离者月之行每日一周不及十二度十九分度之七积二十九日九百四十分日之四百九十九而与日㑹是为一月也日与天㑹者一岁一次而二十四气由之以生然二十四气凡三百六十五日有竒而周则是与三百六十外盈五日也月与天㑹一岁十二次而十有二朔由之以生然十二朔凡三百五十四日有竒而周则是于三百六十之中虚五日也日法者分一日为十二时又细分为百刻又细分之则如四分厯以为九百四十太初厯以为八十一大衍厯以为二千四十是也葢取其便于歩推气朔而已日何尝有法乎斗分者斗柄指十二辰而又细分为二十四气又细分之则于太初以为三百八十五大衍以为七百九十九是也今西法改万分百抄为六十抄以便于三分四分无竒零也要之本无定法惟善推者得力在捷耳岁差二万五千年而一周约六十八年八閲月差一度崇祯时立局修厯玉山魏太乙奉㫖别局改修授时大统诸法已并用汤罗两西士立局讲求而究不能定则当事无决之者北海薛氏曰中厯不及西士者凡有数种一曰经星度差由于黄赤道二极不同心星繋赤道而执黄道之部次以求合故自洛下闳以及郭守敬诸名家测验无符者一曰宫分今古不同由于黄赤交道西行自有书契来春分日纒角中渐西至进贤又至左执法于是而执一定之説遂至寳瓶等十二宫皆差八度有竒一曰月将之差由于节气二者皆太阳行度也宁有节气已到而月将未到者乎一曰节气之差由于均分平年太阳行度之有赢缩定朔与交气皆用之过宫之行岂二十四平除可尽乎一曰推步不同中厯止于句股割圆而西分正弦余弦切线割线等八法二者其类不同粗细亦分焉能一一符合一曰测景不同中厯测于二至西法独重二分太阳本轮既殊赤黄交极各异且青蒙差多焉能在在不爽一为交食分数日食本于月影月食本于地影即如大都之东近海清蒙差多西逺海清蒙差少非一日之赢缩月之迟疾可无遗䇿也一为五星纬度经度如二仪之朔望纬度如二仪之交蚀即如太隂犯昴太隂犯土之类每九年一次十二月多然此天地之情也偶尔目力所及暗隂互异岂遂得真也天道十年一变实无时不变也今大统本于授时授时本于大明千二百余年于此矣焉得无差而西厯于万厯癸丑方经改定崇祯戊辰尚多测改其疏密可知也至于五星则自张氏至今千余年人未问及测步不合委之失行何以西厯推其经纬更真于日月邪法更立正弦余弦正切余切正割余割等线始以三角对数法为测量新义详见天步真原爕曰列宿有进退度数有増减日月有上跳下跳黄赤相距有逺近非特古今之不同究时时有差变也未可立一定法算惟随时测之乃凖耳唐之水臬即考工之置𣙗眡景也匠人水地以县置𣙗以县眂以景为规此郝氏读也故书𣙗或作弋𤣥谓即臬通卦验曰立八神植八尺之表考灵曜曰从上向下八万里故以八尺为法四角四中故须八神神即引也伯厚曰神即垂非也宋天文志韩显符造铜候仪之制有九九曰水臬十字为之以水平满而凖也七襄有七易之説王道浚若谷曰七襄更肆者今占步家将一夜昏旦五更中星分之为七由昏而递晓中星凡七易所谓七襄也若云自卯至酉是七时且专言日昼之事如上文维天有汉监亦有光将谓日中见天汉之光岂理也哉下章维北有斗西柄之揭则斗柄指申葢秋时也秋分昼夜均星行之次日与夜无以异故曰终日七襄智按魏朴言日襄斗襄法甚详葢古时谓旁曰襄二十八宿分四方方为七而星家以七曜细配之或当时有此语而诗人借义言之此篇正多借义距度言赤道与黄道相距也旧法赤道去黄道相距二十四度西法考定二十三度今更考之得二十三度一分葢数千年而一逺一近者也太阳之行亦有髙有低葢数千年而与世近又渐与地逺也星土分野隋唐之志为详然自西法图成则两戒之説荒唐矣两戒即两界天文分野秘占所云鬼料窍青田书本之相传各有入度余求其説难通夫天常运而不息地一成而无变以至动求合至静未易以齐此其难通者一也若以形象所主必有相当气类之应乃出自然不应各有入度之限况天之一度当地之九千二百余里则天大而地小尤碍脗合此其难通者二也且以舆地言之闽粤交广东通吴㑹谓之扬州实当中国之半而分星所属止斗牛女三宿则又地广而天狭矣此其难通者三也智尝谓隋志载见南极老人星下尚有大星无数此已明矣利玛窦为两图一载中国所尝见者一载中国所未见者天河自井接尾箕尽垓埏万方而分度界之真可谓决从古之疑一行两戒之论辨若县河以今直之皆妄臆耳其以北斗分野太极干支分野或自一术云两戒即两界因天官书星茀乎河戒也今天法一度当地二百五十里未见之星如海石火鸟金鱼小斗曰满剌加星者满剌加国始见也天官书曰甲乙四海之外日月不占晋注曰甲乙主海外以逺不闗中夏事故不占也智按汉艺文志有海中占岂汉时亦有言海外星者中国置之甲乙科而不问邪按晋志角亢氐属郑兖州房心宋豫州尾箕燕幽州斗牛女吴越扬州虚危齐青州室璧卫并州奎娄胃鲁徐州昴毕赵冀州觜参魏益州井鬼秦雍州柳星张周三辅翼轸楚荆州通雅卷十一通雅卷十二钦定四库全书通雅卷十二明方以智撰天文昜者一易之音也一而已日月为易加一为昜而覆云为一也易也昜也皆卷舌之喉音也即音可知其原矣加为山之隂阳凿度作手足三隂阳参两而倍之也五运周六气乗为三十而倍之也一隂厥隂二隂少隂三隂太隂一阳少阳二阳阳明三阳太阳是隂阳二而参之手足各三则十二经矣天五地六而鬼臾区曰天以六为节地以五为制示本一也五六乗为三十凡千四百四十气而又两之为六十则甲子一周大轮元㑹细轮唿吸皆此几矣运气先举丹黅用五六之中数而表坤艮也新洛隂洛用八九之环维而表干巽也向以三月辰龙月建为化智按十数中于五六而戊巳当之河汉在天经井尾为坤艮今见西图首尾相衔此一征也先举丹天黅天戊己之分火土终始化气而相生次序也是河图之寅申丑未开几也坤土补夏季而四时环生然君火耗而相火用事坤土补不足对冲艮土以制有余岁中岁限之符也心不用而用包络与命门曰心主曰小心亦是一证灵枢九宫八风篇曰太一常以冬至居叶蛰宫四十六日明日居天留如是而仓门隂洛上天𤣥委仓果新洛周而复始居叶蛰矣太一日游日从一处至九日复反于一如是无已智按洛书巽顺射干分刚柔卦此以新洛隂洛称之表干巽也是洛书之己亥辰戌开几也郑𤣥注凿度张衡传注皆言太一下行九宫为洛书数𤣥宗时术士言遯甲九宫贵神司水旱请立坛即今厯书三白图法一六八为白二黒三緑四碧五黄七赤九紫亦以四时一周论之阳陇隂陇子午之桥起闗也内经言夜半隂陇日中阳陇而脉行应之犹言拥起为陇而过此渐平迤也庄子曰于是桥起堪舆一作堪余龛舆古言岁时方者也保章氏注曰堪舆虽有郡国所入度非古数也疏曰古黄帝时堪舆亡后代有堪舆者虽非古数时有可言占梦注天地之㑹建厌所处之辰今八㑹其遗象也疏曰堪舆大㑹有八小㑹亦有八堪舆天老曰假令正月阳建于寅隂建在戊张逸问厌对之义答曰案堪舆黄帝问天老事云四月阳建于已破于亥隂建于未破于癸是为阳破隂隂破阳故四月有癸亥为隂阳交㑹十月丁巳为隂阳交㑹艺文志有堪舆金匮十四卷注许慎云堪天道舆地道也孟康曰堪舆神名造图宅书者公羊疏引堪舆云九月日体在大火日者传楮先生云孝武时问其日取妇堪舆家曰不可后汉王景参衆家数术堪舆日相集为大衍𤣥基唐吕才曰按堪舆黄帝对天老始言五姓后魏殷绍以黄帝四序经文撮要为四姓堪舆引汉志注堪舆天地总名犹言龛舆也龛与堪戡并通杨子刘龛南阳刘峻辩命论龛乱在武功陆澄用龛郭璞用堪黎即戡也萧子显南齐书拯溺龛㬥即戡㬥可证隋志八㑹堪余一卷堪余厯二卷即堪舆今则专指风水称引郭璞𦵏经谓之形家丛辰日苑日者家言也汉艺文志有钟律丛辰日苑按日者传曰丛辰家曰大凶葢六壬以日干为主小则选择者流也吴越春秋有六壬课如伍子胥金匮第八及范蠡玉门第一即六壬竒门之征阳九百六有三说汉书律厯志九戹四千五百岁为一元一元之中九度阳戹五隂戹四阳为旱隂为水一説九七五三皆阳数也故曰阳九之戹刘琨表曰阳九之㑹其数四千六百一十七万为一元初入元百六岁有戹故曰百六之㑹董卓传百六有戹遇剥成灾灵寳运度经三千三百年为小阳九小百六也九千九百年为大阳九大百六也天厄谓之阳九地亏谓之百六洪景卢疑之者则王湜太乙肘后备检云四百五十六年为一阳九二百八十八秊为一百六者也大氐太乙论隂阳之阨自是一数託之阳九百六乃𫝊㑹其名耳邵子元㑹运世又是一法以秊月日辰为确証以三百六十自乗为数符许慎解干支之字皆因气候直时书之説也书史言相如作凡将篇妙辩六律测㝷二气采日辰之禽屈伸其体升伏其势象四时之气为之兴降曰气候直时书又后汉东阳公徐安子捜诸史籕得十二时书皆象神形也王偣目有十二时书许慎説文于干支诸字必有曲説隂阳之气可见当时好立此义乆矣或曰干支初为阏逢困敦等称并无甲子之名之字而术家专以此配五行谈生克不推其原安得不惑哉十二生肖即十二时书而为之説也方言以十二生肖配十二辰为人命所属莫知所起周宇文䕶母留齐贻书䕶曰昔在武川镇生汝兄弟大者属鼠次者属兔身属蛇当时已有此语北方人每以十二生肖配秊为号所谓狗儿秊羊儿秊者岂皆译语邪或曰皆不全之物子丑寅卯辰巳午未申酉戍亥王逵非之曰子为隠极幽潜隠晦配鼠藏迹午为阳极显易刚健配马快行丑为隂俯而慈爱配牛䑛犊未为阳仰而秉礼配羊跪乳寅三阳阳胜则㬥配虎性㬥申三隂隂胜则黠配猴性黠卯酉为日月二门二肖皆一窍兔䑛雄毛则孕感而不交也鸡合踏而无形交而不感也辰巳阳起而变化龙为盛蛇次之故龙蛇配辰巳龙蛇者变化之物也戌亥隂敛而拘守狗为盛猪次之故狗猪配戌亥狗猪者圏守之物也子卯因桀纣也断屠月因帝释之察也月忌避中宫也时日之忌固小道也世俗亦有所自来子卯谓之疾月又有徃亡日刘裕李愬皆以徃亡日成功檀弓曰子卯不乐葢本于桀纣之事唐朝新格又以正月五月九月为忌月至今仕宦上任避之此本无谓房𤣥龄等损益隋律亦存之以不行刑谓之断屠月此佛书智论言帝释以三五九月察南赡部洲也月忌以洛书一二三四五数之五值中宫至十四二十三皆值中宫故避之纳甲有数説蠡海集曰干坤父母总摄内外上下故子午丑未配甲壬乙癸而六子长中少从上下生以位配之京房易传所谓系爻制爻义爻寳爻专爻即今之火珠林也其纳甲用干纳甲壬之説虞翻曰日月县天成八卦象三日暮震象月出庚八日兑象月见丁十五日干象月盈甲壬十六日旦巽象月退辛二十三日艮象月消丙三十日坤象月灭乙晦夕朔旦则坎象水流戊日中则离离象火就巳戊已土位象见于中日月相推而明生焉魏伯阳参同契则不列壬癸今堪舆家用之音起于西商故纳音甲子首金犹六十律旋相为宫法也凡气始于东方而右行音起于西方而左行隂阳相错而生变化所谓气始东方者四时始于木右行传火火传土土传金金传水所谓音始西方者五音始金左旋传火火传木木传水水传土辍耕本于笔谈瑞桂堂暇録所载即王逵説也今法曰纳音按支位隔八相生分三合三元依序排列首金者金声最清也其位为羽羽五音初轮之音也观天气倚乎地则十二干顺布用地支六气尊六甲以为头逐地而右转察地位负乎天则十二支逆排用天干五运列五子以为首随天而左旋堪舆家曰干支相因遁演成六十施于罗经内盘名曰地纪用于土圭外盘名曰天纪重六十而百二名曰分金皆宗纳音五行也诀云六旬甲子妙絶𤣥七七抽除地与天五减零求生数理纳音得此几人传此则又非王陶所説者智按汉志有五音竒胲用兵刑徳一行以定八山即古吹律听军定姓之法触几于微至之门也抱朴子曰黄帝审攻战纳音古有之日精在氐房言东方也月精在昴毕言西方也若谷曰日一星在房之西氐之东日者阳宗之精也为鸡二足为乌三足鸡在日中而乌之精为星以司太阳之行度月一星在昴之南毕之北月者隂宗之精也为兎四足为蟾蜍三足兎在月中而蟾蜍之精为星以司太隂之行度亦犹太白在亢岁星在室辰星在星荧惑在心填星在南斗为五星居庙也智按星家有此説然推其理谓日生东方氐房东七宿之中也月生西方昴毕西七宿之中也后遂凿附其説天文周公月令因夏小正吕览因月令淮南因吕览记有异同非后人笔也陆德明以为吕氏春秋后人所删蔡邕王肃以为周公所作先儒以赞杰俊遂贤良行爵出禄非太尉之职太尉秦官决非周公之书予谓不然月令之书自大挠作甲子占斗所建伶伦制十二律以节四时之度尧命羲和敬授人时分四仲以定中星验之于人占之于鸟兽应之于事终以允釐咸熙此夏时之所由起夏小正之书辞简理明固已备月令之体周以农开国犹以时令为先务大概具见七月周公制礼作乐得无一代之成书使此书尽出不韦之手不应以十二令为纪各以数释解释于后合为六十一篇太尉固秦官所命冡宰司徒司空司马与太史乐正乐师泽人虞人四监之类皆周官也不韦不过改周司马为太尉耳葢赞俊杰遂贤良与行爵出禄虽非太尉之职而设仪辨位进贤兴功制畿内封则大司马之任也大率周公増益夏小正不韦增益周公之书其间岂得无改窜淮南时则训比吕氏十二纪又有异同此可为证戴埴鼠璞极重月令唐明皇有御删月令李林甫注多异同葢唐有读时令之典即月令也宋贾昌朝撰时令十二卷一行议李淳风专用吕氏春秋柳子厚言月令分行政事之谬今取七十二候之説分配以七十二卦则月令未可全非也智按古人举配之端几而推行化裁寓矣一切法皆可环之若不列言将土块耶章俊卿考索以月令为然七修类稿曰七十二候后魏载之于厯欲民知验气序也陈澔注多谬説康成亦多譌处王砅着素问亦引吕令与今世行吕氏春秋及厯迥有不同如雷乃发声下有芍药荣田鼠化鴽下有牡丹华王瓜生作箭生苦菜秀作吴葵华麦秋至作小暑至半夏生下有木槿荣蛰虫坏户下有景天华通卦验亦引物候而其书亡智按郎瑛以五技为鼫鼠以蝼蝈好夜出而皆指蝼蛄既辩鸣鵙非虾䗫矣而复引博劳恶鸟即枭鹖旦作鵕䴊之类不必然矣雉呴于朝若呴于鼎之类果雌雄交鸣邪王砅唐太仆令自号启𤣥子陈晁皆作砅本草六书故月令广义皆引作冰何子元曰月令章句豕韦孟春立春惊蛰降娄之次雨水春分至后汉志始依今序又汉以前谷雨为三月节清明为三月中岁以纪天步故始于仲冬秊以序人事故始于孟春升菴引陆贾十二遂元瑞辩之六书索隠直引尚书四时成㒸以㒸为古岁岁乃秦字十月为首故从戍步也焦弱侯引尔雅夏曰岁取岁星木生于亥而周于戌也释名云岁越也越古限也智谓刘熙从戊以声取义曹子建平原公主咏城阙之诗以日踰岁况我爱子神光尝灭则乡音读岁为薛耳陆佃曰禾千为秊步戌为岁秊取禾一熟岁期两稔故步至戌谓之岁九月建戌也智谓古唿稔字如秊葢稔有念音故转平声葢古尚书丁度韵作耳宋奉先厯曰厯法布步岁之法以冬至斗建所抵至明秊冬至所得辰刻襄杪谓之斗分故岁文从步戊戌者斗魁所抵也要论之戌声耳陆佃取一熟两稔义已支矣禾生春成于秋春作夏长秋敛冬藏人事周而复始故秊从禾四时周为一秊也岁以纪天步故始于仲冬秊以序人事故始于孟春周官太史掌正岁秊以序事此岁年之辩也郑𤣥以正岁为孟春夏之正月也正月为仲冬周之正月也于始和不得其説则曰言始和者犹若改造云尔于凌人不得其説则又曰以季冬为正岁可谓强矣孙氏曰尧典成岁舜典岁二月东巡狩则唐虞不特曰载禹贡十三载乃同则夏不特曰岁太甲曰三年复归于亳则商不特曰祀洪范惟十有三祀周礼三岁计郡吏则周不特曰秊也葢载以始一岁而终岁以星一周祀以祭一岁徧秊以禾一熟当时或班诏用之示改朔之意史官纪文则可通矣改月聚讼亦此故也犹知府知县不得称守令也鼎铭十有亖月之文曾南丰以为复篆董彦逺以自即位之月数也刘原父得商洛鼎铭曰惟十有亖月傍死魄曾南丰曰古如作人作此亖特二字耳董逌曰或谓周十四月为夏二月元命包曰夏以十二月为正管子有十三月令人之鲁二十四月鲁梁之民归齐二十八月莱吕之君请复之语邢子才曰四十二月之科一依恒式彼自其君即位后以月为数其时则已再改秊矣此亦一説也智按王厚之印谱汉关内侯印作此作当时刻南丰跋语误为耳原治编曰古器铭云十有三月十有四月十有九月或云正月乙子或曰丁子吕与叔考古图谓嗣王踰年未改元故以月数乙子即甲子丁子即丙子世质人淳取其同类彦逺曰用其刚必取柔以成之今术犹然岁阳岁名异同阏逢旃蒙柔兆强圉着雍屠维上章重光𤣥昭阳摄提格单阏执徐大荒落敦牂协洽涒滩作噩茂大渊献困敦赤奋若尔雅以干为岁阳支为岁名今人多杂称之汉人各记其所传或冯臆决故多错舛刘曜时玉文曰噩酉小衰困嚣丧谓酉与子也窉月即寎月三月为寎直翁曰郭璞音丙故收上声孙炎音况病切按疏音孚柄切郑樵音柄唐韵引尔雅三月为窉或曰自正至三月甲乙丙也余未敢必之寎实古病字且月犹焦月尔雅六月为且邢音子余切渔仲从之京山以为焦月葢因上林赋巴且即巴蕉知古音通六月盛热故曰焦霜月朽月九月也博南引宋诗九月不虚为朽月谓多霑也汉韩敕修孔庙器碑霜月之灵九月也永叔笑其不成语或曰称菊月竹醉月与韩鄂浴兰月不尤可笑乎来月亦曰明月月晦曰提月左传明月言后一月也公羊传提月六鶂退飞提月者何逮是月也何休注提月边也鲁人语也大月良月皆十月也后九月秦归闰于终也吕览任地篇草諯大月髙诱注曰大月孟冬月也諯字无训智疑长笛赋冬雪揣封之揣音团秦以十月为首故曰大月韩鄂以十月为良月引传曰使以十月入良月也就盈数焉秦二年后九月即归余于终之法也髙后文帝时屡书后九月则汉犹未改秦厯也橘滁言岁将除也李石引十二月得丙曰橘滁智按尔雅作十二月为涂注涂音徒愚谓当音除葢谓岁将除也故李石竟作橘滁又按通鑑修堂涂亦音除即今滁州此可证也唐有两除夜谓除岁与冬住也老学菴曰陈师钖家享仪谓冬至前一日为冬住广记卢项传是夕冬至除夜乃知唐冬至前一日亦谓除夜诗日月其除去声陈氏𫝊其语耳八神谓八引也转注畧曰易通卦验冬至日置八神树八尺之表神读作引言八引者树杙于地四维四中引绳以正之故名引智按礼其慎也注作引应田县鼔注田为𦙍即信亦谓伸足证神之为引吁荼言长养也尚书大𫝊曰南方者何任方也夏者假也吁荼万物养之外也吁荼读曰嘘舒山谷以恢台释长赢山谷䟦希圆禹庙诗髙阁无恢台直言无暑气耳楚辞恢台之长夏恢大也台胎也尔雅曰夏为长赢即恢台也髙阁无长赢可乎智按恢台犹説文灰炱也言火气也犹炎燀也文选注引国语曰水无沉气火无炎燀音初延切蜀王衍立当面㕑烹燀傅毅舞赋舒恢炱之广度其义大也而字以炱盖火气发扬即有动盪广大之意希圆诗自不佳然于恢炱之本训郄合山谷主大胎之説反谬迁方西方也前汉志少隂者迁方白虎通云西者迁方也万物迁落也郊祀歌象载瑜白集西食甘露饮荣泉先俞山即西隃则知汉时读西为迁故毛晃收入先韵音迁余谓当音先如洗在荠韵又在铣韵也説文有拪字迁迻也可证西之先音凡夫竟欲改余粮栖畞为栖畞则不必耳隂溼之色曰霉霉音梅轸一作霉溼气着衣物生斑沫也又作沴埤雅以梅子黄时雨曰黄梅雨人遂以霉天为梅天今韵㑹是之四时纂要云闽人以入夏逢庚入梅芒种逢壬出梅今江淮以芒种逢丙始入小暑逢未乃出溽暑曰宛暍荀子曰夏不宛暍宛读作藴诗我心菀结菀音藴亦可音愠集韵亦作惌又省作宛仓公传宛笃不发有菀者柳音郁淮南子六月天子衣菀黄苑菀藴宛皆相通假大宛及宛县则音鸳暍受暑也内经曰中暍重暍太惢秋祀也升菴引管子秋至而禾熟天子祀于太惢惢与葳𬎼音义同草木葳垂也今广韵分蕊惢为二而六书索隐复以为古昊字太惢乃太昊也则何以又音蕊而训葳垂乎以式言古多复篆如星作品累作畾飍焱之类天有五帝星心宿其一也为天子之心心中一星曰天王其次舍曰大火秋为七月流火之候而东方宿属木金令克木故祀之惢乃心宿之聚象也姑存其説又按古太字亦作从三太可以为惢即心字之证揫敛一作敛敛汉书厯志秋也物敛乃成合溪引作即揫字将由切礼记乡饮酒秋之为言愁也注读曰揫説文束也増韵敛也升菴引宋人秋日书启金秩序玉宇敷凉吾尝笑升菴爱此等前人用金商白商既可杜撰金则亦可以白揫素揫矣或者让前人杜撰而我用之乎觱发一作毕发㓖冹栗烈一作䬆颲栗冽考异一之日觱发説文作毕发诗攷作㓖冹二之日栗烈説文作䬆颲董氏作栗冽智按説文未引诗但䬆读若栗以此知之转注畧谓栗亦有冽音时雨曰澍雨即淫雨小春月内三雨曰药雨繁露曰雨幸大澍易林曰沾洽时澍陆机要览夏澍名锦雨説文乆雨也胡男切霎小雨也南阳谓霖鉏箴切陈士元韵注古月令雨早降即淫雨霑雨也今人曰入霑亦曰入液太𤣥经溟沐即霢霂岁时记小春月内三雨则百虫饮而藏蛰唿为药雨实义则液雨也江隣几杂志同州民谓沾足为烂雨梁益记称大漏天小漏天皆谓霖淫也杜诗鼓角漏天东升菴言蜀九月曰汃月青旛土牛着于汉志其理则宋人论之矣汉礼仪志立春日令吏服青䙌立青旛施土牛耕人于门外陈氏曰土胜水牛善耕胜水故可胜寒气善耕故可以示农耕之早晚后世土牛法以岁十干色为首甲乙青丙丁赤之类也十二支色为身寅卯青巳午赤之类也纳音色为腹以立春日干色为角耳尾支色为胫纳音色为蹄宋景祐元年以土牛经四篇颁天下丁度为序膢腊谓秋膢冬腊也祈谷食新曰膢类竒云膢腊皆猎取禽兽以祭之名膢以立秋腊以十二月韩非子曰山居而谷汲者膢腊而相遗以水后志貙膢以八月一作貙刘蜡腊在岁终报神而祭祖也伊耆始蜡蜡索也陈祥道曰蜡所以报本反始息老送终也王𤣥冕而有司皮弁素服葛带榛杖牲醴疈辜乐六茎豳颂土鼓舞兵舞帗舞夏曰嘉平殷曰清祀周曰大蜡秦始谓之腊魏纪曰王者各以其行盛日为祖衰日为腊汉火徳用午祖戍腊王肃曰魏未社丑腊今谓腊癸祖先一事玉烛寳典曰蜡者报百神腊者祭先祖同日而异祭也前朝四孟享庙户灶霤门井分五时又于岁暮享庙命官兼祭五祀葢本月令腊享五祀也蜡祭缺焉而各俗尚傩腊明言腊明日也天文志魏鲜集腊明正月旦决八风上文言候岁始或冬至日产气始萌腊明日人衆卒岁壹食饮食发阳气言腊之明日也重三犹重九也张説大集以三月三日为重三九日之节以九九为长乆也修禊谓之戒浴司巫註疏一月有三巳据上旬之巳而为祓除之事见今三月三日水上戒浴束晳举羽觞随波是也寒食有三説汉有龙忌唐犹钞火则因司烜狥火之故事也荆楚岁时记云冬至百五日曰寒食连昌宫词初过寒食一百六特出宫中许然烛后遂以三月三当之谓之冷节桓谈新论太原郡民以隆冬禁烟五日周举传以介子推之故太原有龙忌之禁一月寒食举以盛冬去火损残民命乃作书置庙而俗改则此节在仲冬淮南龙忌注中国谓鬼神日忌北塞南越谓之避龙初学记载琴操注介子推以五月五日焚厄晋又禁民间不得举火一作子绥则此説有三按惟晋乗及新序言子推焚死事殆不足信晋乗傅㑹刘向耳孟竒以左传火记为信焚火之説则始于司烜氏仲春以木铎狥火禁于国中注云为季春将出火也今寒食适当其时后人缘饰遂为别説实以息旧火出新火后世遂沿之刘向亦多集战国杂家之説如申生雉经而説苑以为伏劒之类是也魏武令不许絶火辇下记言唐寒食钞火虎臣泰之皆言钞火人家火其罚甚严清明尚食乃钻火洪洲曰介子推姓王名光清明出游曰脚宋清明禁卫作乐四出曰脚四月有开煮东京记宋时㸃检所以四月开煮作台阁妓乐戏大酺也上已五日皆躤柳文昌杂录曰五日走马谓之躤柳焦氏类林作籍音札元美作躇柳演繁露曰壬辰三月三閲李显忠军尝折柳揷毬塲走马射断之曰躤柳音借唿若乍其矢镞最阔取其断也其蹛林之故事乎冬节有关扑梦华录京师重冬节更新衣享先祖官放关扑一如年节池苑内亦纵人关扑有以一笏扑三十笏者以上数名皆踵五代时人杂习大半译语犹之寄库陶里桦也下元有寄库午日有讨赛咿唲上已有陶里桦通考曰十月十五日一时进垜国主与押番臣僚望木叶山奠酒拜番字书状同焚曰寄库木叶山在蓟州马兰外诸山明初三卫地也辽史爇节午日曰讨赛咿唲上已日射雉为乐曰陶里桦陈无功引作陶里化六月十八宴国舅族曰里郎瑛曰金元正月十六日放偷犹今之走街也除日焚柴曰籸盆月令通考吴中风俗除日送旧神焚松柴谓籸盆或曰以松栢桃杏爇火曰生盆孙愐曰籸粉滓也韵㑹曰粥凝岁时杂记除夕作蕡烛以麻籸浓油如庭燎律有元日油籸之义今籸盆也或作音莘青藤曰俗谓之丧盆或烧冬青树武林旧事南郊用之又元夕有蕡烛籸盆以亥日为市曰亥市青箱杂记蜀有亥市亥音皆言如痎疟间日一发也讳痎故曰亥市徐筠水志曰荆吴俗取寅申巳亥日集于市又分宁县本常州亥市智按吴曾曰豫章古渔父诗云鱼收亥日妻到市醉卧水痕船信风张借江南曲云江村亥日长为市落帆度桥来浦里后见李淳风易镜占渔猎胜负篇云取鱼卦宜二水又云鱼宜见水忌土葢亥子属水乃知鱼收亥日所自天文劳田及时摩劳也欧阳公通进上书云乆废之地其利数倍于劳田本六韬劳地之劳诸刻作荣田适姚叔祥得临川曾得之较本益知为劳田叔祥因着欧文考异又齐民要术云春耕寻于劳秋耕待白背劳凡秋耕欲深春夏欲浅犁欲廉劳欲再后汉书刘般传区种法增耕法言上农区田区土壅禾根也御覧汜胜之奏曰汤有旱灾伊尹为区田智按区近沤声借艿借艹也艿乃仍字时征切张华博物志赵襄子狩于中山借艿燔林唐裴延龄妄言长安得陂艿数百顷艿乃旧艹未芟而新艹生也世説言新亭借卉亦借艹意也青藤路史曰烧田中艹木曰熂炉汲冡周书曰如艹既薙厥聚其犹有缀艿杀翳也齐民要术曰凡山泽开荒皆七月芟人之艹亁而焚之林木大者杀之叶死不扇便任耕种三岁后根茎枯朽焚而耕之中为谷田乌茎切此即所谓葘也从甾艹诗其葘其翳一作荀子曰周公身如葘尔雅曰木立死曰借义与栽通又为灾害之甾冒橛土长也月令艹木萌动注农书曰土长冒橛陈根可㧞耕者急发国语土乃脉发注亦引之汉书艺文志农书有九家百一十四篇郑𤣥所引农书先师以为汜胜之书也汉书注成帝时为议郎使教田三辅也土长冒橛者谓置橛以俟土智按橛谓直立则正可通解耳急发即拨也一作垡焦弱侯曰耕起土块曰垡树嫁木介也唐书宁王宪疾时寒甚疑霜封树谓之树介春秋雨木氷曰木介即树介也言象介胄也宪见而叹曰此俗谓树嫁者也谚曰树嫁逹官怕吾其死矣今问竒集直注木介之介音驾凡夫曰嫁树当为犗树俗讹为嫁此并不知木介耳骟树接树也月令广义有骟树法崔寔月令正月接树则古有之矣接则实大而甘美俞宗本有种树书言接树法甚详宿麦言隔岁种也夷下谓麦后种禾豆也国史补言五月有麦信月令孟夏麦秋至白安石师曰今山东唿麦熟为麦秋薙氏注郑司农云今俗间谓麦下为夷下言芟夷其麦以其下种禾豆也汜胜之曰子欲富黄金覆为壅麦根也夏至后七十日寒地可种宿麦説文曰春麦为㯔此芮切犹言穏也通雅卷十二通雅卷十三钦定四库全书通雅卷十三明方以智撰地舆河东河西河南河北河内河东淮北淮西江北江南山东陜西章潢所采宋人之论详矣有兖州之河东有幷州之河东有雍州之河西有凉州之河西有中土之河南有边境之河南有中国之河北有边方之河北有指一郡而言者有指一州而言者有指一道而言者故周之河内异乎汉之河内汉之河东异乎唐之河东古之淮北乃宋之淮南而宋之河北乃古之河东淮西一名也有在京东有在京西江西一名也有在江北有在江南江南一地也有称江左有称江右山东一名也有指河南而言者有指河北而言者陜西亦一地也虞夏曰雍州商周曰西土春秋为秦国战国称闗中楚汉之际谓之三秦两汉又名山西宋始为陜西路耳书称河亶甲居相即今之相州也春秋卫侯燬灭郉即今之郉州也楚子入陈楚师灭陈皆今之陈州也齐师灭莱即今之莱州也楚子围郑即今郑州之新郑县也齐侯侵蔡即今蔡州之上蔡县也若此类未易概举葢履其地不敢没其名也然而迁徙不常考証或疎至有巳非其地而空存其名者如春秋呉师入郢近于今之郢州而非也秦师入滑近于今之滑州而非也楚人灭舒近于唐宋之舒州而非也楚人灭黄近于今之黄州而非也楚人伐徐近于今之徐州而非也传称允姓之戎居于瓜州近于今之瓜州而非也有西亳南亳北亳而皆非今之亳州也有东虢西虢南虢而皆非今之虢州也有东楚西楚南楚而皆非宋之楚州也古之酒泉在河南而今之酒泉在河西古之丹阳在荆南而今之丹阳在江东古之豫章在江北今之豫章在江南而皆呉楚之境也古之澶渊在河南今之澶渊在河北而皆宋卫之郊也乐蟠始臧毛氏新喻中庐丹阳匡山谢阳之譌皆王楙之説也庆州有乐蟠县本汉畧畔道地后讹为乐番镇戎军有笄头山隗嚣使王元勐塞鸡头道即此也后讹为訮屯山凉州有姑臧县河西旧事谓旧塞外葢藏城也后讹为始臧婺州长山县本长仙县其地赤松子採药之所后讹为长山北京馆陶县有屯氏河汉沟洫志谓河北于馆陶分为屯氏河后讹为毛氏河临江新喻县本新渝县葢有渝水故名而唐天寳后相承作新喻隰州石楼县本汉吐军县后魏置吐京县亦音语之讹也楚鬻熊始封丹阳则在今归州秭归县后楚文王徙都江陵府枝江县亦曰丹阳汉于宛陵置丹阳郡隋于丹州置丹阳郡唐于京口置丹阳郡其地不一而西汉志乃以曲阿之丹阳为楚所封误矣汉文帝封淮南王长子阳周侯赐为庐江王应劭曰庐子国即卢庸之地按左传卢戎自在宜城山中劭误以中庐之庐为庐江之庐矣舜渔雷泽正城阳之雷泽而周处风土记乃以呉之太湖大雷山小雷山为舜渔之所子胥之胥山在嘉兴东南而张晏乃以太湖之承胥二山为子胥之山李白少读书于匡山正绵州大小匡山而寰海旧注乃指江州匡庐山为白读书之所或白游处焉耳后汉樊丹封谢阳侯正诗所谓申侯番番既入于谢之谢地也而传乃以为射阳按射阳在山阳西即髙祖封项纒之地非丹封地也樊毅碑曰谢阳之孙此可验也韩退之南阳在修武非邓州也南阳懐州修武县有南阳城左传曰晋于是始启南阳即此智按韩退之正修武人今为懐庆府修武县孟县亦有韩愈别墅俗唿韩庄金石志载孟县皇甫湜撰韩碑世人以邓州之南阳为退之之里误矣其称昌黎者其先昌黎人也愈封昌黎伯今永平府昌黎县有韩祠马融曰晋地自朝歌以北至中山为东阳朝歌以南至轵为南阳应劭曰秦改名修武臣瓒云韩非书秦昭越赵长平而伐修武时秦未兼天下修武之名乆矣秦昭纪魏入南阳以和张仪传魏絶南阳白起传攻南阳太行道絶之舆地广记修武本商之寗邑武王伐纣勒兵于寗更名修武萧何南阳之酇在楚之光化非沛之酇也当时在南阳者今在襄阳之光化县此萧何封邑也沛县之酇本作音嵯今亦不在沛县在归德府考城县之乡间尚有酇城桥古今分画境界学者一时未考宜其随声听讹耳余尝论之曰汉地理志载南阳酇县侯国不言沛之为侯国非明验乎沛之为酇误于班固之碑王莽之改水经注之引也班固泗水亭碑曰文昌四友汉有萧何序功第一就封于酇合溪曰孟坚必知封地则南阳之酇有嵯音智直谓古时韵粗班固乱叶耳江统徂淮赋言何封于沛矣水经注涣水迳酇县故城南襄十年公㑹诸侯及齐世子光于酃王莽之酇治矣朱谋㙔曰字误三传皆作㑹于柤古文柤通应劭曰作嵯汉地志沛郡酇县注本作王莽曰酇治故遂以为酇古人读书己浮何怪今人邪又曰沔水过酇县谓之酇头髙帝五年封萧何薛瓒曰今南乡酇头茂陵书曰在南阳王莽更名南庾沔水又过筑阳东师古曰南阳萧何封邑音赞本春秋隂国唐为懐州隂城县有何庙何薨髙后封何夫人同为酇侯小子延为筑阳侯文帝罢同封封延元时为光化军今则为县属襄阳府酇字本义则百家为酇音赞寒韵存此则声转而广韵收之歌韵有酇註曰封邑则误矣升菴弱侯定以沛为萧何封邑而云师古无据者大谬也一统志载永城县有酇侯城为何食邑以讹传讹亦犹承天府之阳春亭以宋玉生此郢州耳总之汉志分侯国延为筑阳侯二证最确而班固之韵乃古通转之口齿犹攒之从赞难之读娜也恕先云江淮以韩为何京山云闲介之转为个此可推矣诗六月篇之镐非丰镐之镐也灵夏等地即六月所谓侵镐及方也有什贲故城汉置朔方五原郡孔氏曰刘向疏云吉甫之归周厚赐之其诗曰来归自镐镐去京师千里王肃以为镐京王基驳之朱氏曰刘向以为千里之镐疑即朔方也昆明池正镐京地也潘岳闗中记曰昆明池曰灵池尧治水讫停船此地葢尧已有池汉因而深广之智按此説大谬昆明滇池名汉武开以名之曰习水战已为凿説况尧停舟乎徐广曰丰镐相去二十五里通典曰京兆长安县西北灵台乡丰水上是也镐今昆明池镐陂是也昆明凿而镐京为池隋城亡而汉都为苑称引古昔者岂可不一覈耶陶令八十日之彭泽非今小孤前之彭泽也古彭泽县在今湖口县东三十里汉置晋隋因之凡左蠡而北大孤而东皆其地也唐武德五年改彭泽为浩州迁于浩山下至今湖口九都号五栁乡八都号彭泽乡有三学寺祀渊明有洗墨池玩月台呉草庐为记南唐始析五栁彭泽二乡之地为湖口县见九江志若以小孤江之彭泽县为渊明解绶地则非矣大别在汉阳非安丰也孔氏言大别在寿州霍山县宋之六安也史记索隠云在安丰县此误矣其实在汉阳府亦曰甑山鲁山左传楚拒呉济汉而陈自小别至于大别小别在汊川今汉口世传大别龟山黄鹤楼矶蛇山也智又考水经云水出庐江雩娄县南大别山注云俗名檀山岘即安丰西南葢大别有同名而注尚书者误嵞山有四古㑹稽竝辖淮南涂山实在寿春非山隂也淮水过当涂县非今太平之当涂也涂山在寿春东北濠州钟离县西九十五里禹㑹诸侯周穆亦㑹智又按晋常璩巴志言禹娶涂山今江州涂山是也江州县郡治涂山有禹王庙及涂后祠北水有铭曰张太守于此仙去有粉水世谓江州堕林粉也水经注引哀十年禹㑹诸侯于涂山杜预曰涂山在寿春东北史记索隠又以涂山在今九江余按国语仲尼曰禹致群臣于㑹稽防风后至杀之其骨专车刘向王肃竝有此説则郦君似以涂山在㑹稽王伯厚确以为在寿春或者禹所至山别有㑹稽之名乎地理志当涂侯国也淮水过之禹娶涂山即其地吕览曰江淮以辛壬癸甲为嫁娶日此足证也太平之当涂乃侨立名耳杜预所谓涂山在寿春县东説者云今濠州是也呉越春秋亦以㑹稽有涂山又兼载涂山之歌应劭云涂山在永兴北或云萧山县是已疑矣苏鄂演义云涂山有四一㑹稽二渝州三濠州四当涂皆有禹迹葢傅㑹耳章本清谓栁子厚涂山铭苏子由涂山诗指在濠州皆非是此疑未决耳王楙引翠㣲考异以宣之当涂正禹之娶所则楙犹无识矣当是古之㑹稽所辖者大如战国之楚则徐州南京皆是也句践灭呉则呉地皆越故通称㑹稽汉分为呉郡㑹稽郡故又合言呉㑹或曰濠州之涂山甚小岂能容诸侯不知古言其㑹地岂直在山上耶寿春有荆山因迁郢而名也楚自昭王之后又歴十一传至考烈王始徙都寿春韩非子所载卞和献玉事乃在厉武文三王之际昭王上接武王已越十世当三王时钟离何尝属楚而彊谓卞和至此山邪新序又谓抱玉而泣在共王时杂记又谓在懐王及其子平王时平王乃昭王父下距懐王九世共王上至武王六世差矣陈霆尚以懐逺荆山为卞和获璧处更误首阳有三一蒲坂二陇西三洛阳王勉夫以夷齐在洛阳论语註谓在蒲坂非也夷齐令支人冡在肥如汉志辽西令支有孤竹城水经注雷首名独头山夷齐所隠都穆谓中条为雷首下有水曰雷泽歴山有五一河中府二齐州歴县三冀州四濮州雷泽县五绍兴曽南丰齐州堂记云舜耕歴山渔雷泽陶河滨作什器于寿邱就时于负夏郑康成释歴山在河东雷泽在济隂负夏在卫地皇甫谧释寿邱在鲁东河之北河滨在济隂定陶西南陶邱亭耕稼陶渔皆舜之初事在一时地宜相近孟子又谓舜东夷之人吕览舜葬于纪市按鸣条在今赣榆县有苍梧山近莒之纪也歴山在齐者是图记谓南山为歴山以泺水出歴县也世因河东雷首山一号歴山沩水所出舜娶尧女所居谓歴山为雷首之别号附㑹也陆鲁望云世谓舜田歴山象耕鸟耘圣徳感之非也葢耕深似象步耘疾如鸟啄李石载周处记舜葬上虞始宁剡县多柞呉㑹以柞为枥故曰枥山此尤附㑹赵之扞闗非楚之扞闗也赵扞闗在陆道楚扞闗在水道楚肃王四年为扞闗以拒蜀李牧所取方城非汝叶之方城也左传之方城在汝州叶县西南唐勒论作万城万之讹邪汉广阳郡方城县后汉属涿郡一曰燕方城县唐贞观时自章信城移固安县治此李牧伐燕取方城王肃曰今涿郡方城县有韩侯城又上庸堵水东迳方城此亭名也上庸今竹山县有方城山堵水注于汉曰堵口下有涝滩下蔡为硖石城非独陜州之硖石也通典梁大同中于硖石山筑城拒东魏天监十五年魏崔亮攻硖石即今颍州下蔡也水经曰淮水迳山硖谓之硖石周世家克寿州徙州治此魏诸葛诞举事王昶据硖石以通诞即此城又晋胡彬援寿春既陷退保硖石亦此城也钟离非今中都城郡县志濠州阻淮带山晋淮南郡钟离县安帝立钟离郡宋兼置徐州为重镇萧惠休萧坦之昌义之康绚所守是也隋唐为濠州通典钟离县东四里有古钟离城即鲁昭四年楚城钟离又县东一里有小东城秦始皇筑之以镇濠州者终犂即钟离史伍子胥传呉拔楚钟离居巢注古钟离子之国世本作终犂石城非石头城也羊祜传呉石城守去襄阳七百余里祜以诡计令呉罢守祜以孟献营虎牢而郑人惧晏弱城东阳而莱子服乃进据险要开建五城收膏腴之地石城以西尽为晋有郡县志郢州长寿县城本古之石城背山临淮水呉于此置牙门戍城羊祜亦置戍焉郢州西北至襄阳三百余里水经注沔水南迳石城西城羊祜所立元康元年分江夏西部置竟陵郡治此即今之承天也郢本为荆州承天为郢州则自北周改名而唐因之耳庾亮欲移镇石城蔡谟曰沔水之险不及大江非庙算之胜亮不果移乐府有石城莫愁郢有莫愁村弱侯争以为白下石头城女子误矣河中之水歌是又一莫愁也且石城非一魏牵招传孔明在祁山遣使结连轲比能比能至故北地石城与相首尾又高州府贑州府皆有石城叙州府金华府永康县皆有石城山山名石城石门者不可胜数孙权初都京京口也十七年权作石头城临江欧阳公于役志言次江口夜大风次清凉则今之洲乃数百年间事也石头有四韩退之有次石头驿寄江西王中丞阁老诗故今洪州石头驿皆以为证大观三年汪藻彦章为江西提学作石头驿记呉曽言江西有两石头石头迁住南岳地名石头与白下石头为四姑苏或作姑胥姑余巵言曰王顺伯高徳基谓姑苏乃姑胥也凡山与台皆以伍胥得名呉人乡语以须为苏故误曰姑苏后遂为苏州按续图经纪云姑苏台一名姑余史记正义云在呉县西南三十里山水记阖闾作又云夫差作越絶书云阖闾造九曲路以游姑胥之台然则姑苏之或谓姑胥或谓姑余不可知而始于阖闾成于夫差岂得云因伍胥而误也姑苏自是故名第古以名台今名驿而正徳中纂志书者冠以姑苏却大可笑畨丽梅里也太伯居梅里今之横山浒墅本为虎疁因唐讳虎钱王讳镠而改虎邱剑池四字世传颜鲁公书乃譌也鲁公无不讳虎者唐人修晋书巳称武邱武林神武门矣皋桥皋奉卿居也蛇门梅福所隠也岝㟧支硎也俱见呉地志汉议郎皋伯通字奉卿居皋桥梅福隠蛇门或称夷门支硎山支道林所居白马升云而去今名岝㟧山越中新昌县天姥对峙沃洲山亦云支遁居之语儿亭当为御儿隽里地县南有语儿亭言蠡与西施通生一子此附㑹最可笑者而陈晦伯胡元瑞乃引以驳升菴西施沈死之説岂不更可笑邪按呉语曰吾用此御儿临之韦昭注御儿越北鄙在今嘉兴言呉边兵若至吾以御儿之民临敌之元瑞未读此乎雅宜山旧名娜如元美曰娜如山元虞伯生改为雅宜凡夫曰南朝张廷尉女曰雅儿死葬处讹为雅宜呉士王宠字履吉别字雅宜今其山又改为笯筎干言二地而今为一山诗干与言二地曹氏以为发干县隋志邢州内邱县有干言山今北直顺徳府唐山县西北四里有干言山汝阳之天中山天之中也舆地以河南为中而汝宁又居河南之中故汝阳县北三里有山曰天中云测影植圭莫凖于此然则取黍于上党亦偏矣或曰或言此地夏至日中无影非也此地距北陆黄道十度日晷恒在南广州则无影耳醋沟在山氏城北岑参诗雁塞通盐泽龙堆接醋沟方囘云醋沟不知何地升菴按阚骃十三州志山氏城北为髙踰渊又东北醋沟水出焉水在中牟郭縁生述征记酱魁城至醋沟十里盐泽见穆天子传即盐池卢睾即卢沟呉起云夏桀之国卢睾在其北升菴曰即卢沟也睾古皋字则今桑干河矣春秋之江黄非今黄州九江也江国在汝南安阳县安阳故城在蔡州新息县西黄国在汝南弋阳县今光州定城县水经注黄水入淮曰黄口有黄城公瑾破曹在乌林非坡公之赤壁也韩子苍知黄州访栖鹘之危巢不复存矣询赤壁乃赤矶也顾起元曰赤壁有五汉阳汉川黄州江夏惟嘉鱼西南八十里江滨乌林南岸赤壁是也杜牧有寄岳州李使君诗云乌林芳草逺赤壁徤帆开此则是矣或曰谢叠山犹于嘉鱼南岸石崖间见赤壁二字出弗其山之汶非水经寿张入济之汶也蜀之汶则岷矣又有辽东汶城淮南子曰汶出弗其髙诱云弗其山名在朱虚县东郦氏曰是乃东汶非水经所谓入济者也汶出太山莱芜县原山过奉髙县博县无盐县自桃乡四分曰四汶左二水双流至无盐郈乡平陆故城合为茂都淀次一汶至寿张故城为渚右一汶迳旧宿国与洽乡注长直沟然今不可考惟汶上县水至明若秦宓所云汶山江出其腹即岷也又有辽东之汶城盛辅之曰即孤竹国也辽东音文山东音问四川音民貉逾汶则死岷山也今一统志列为三曰堑汶徐汶青汶本清曰入济之汶见禹贡论语之汶上书传谓之北汶即今大清河入潍之汶见汉书入沂之汶见水经齐有三汶清河为大述征记泰山郡水皆名汶有北汶嬴汶柴汶牟汶皆源别流同又在三汶之外升菴云古作南㟭北㟭或曰王又新汶志言汶遏于南旺戴坝甚详留侯封邑在沛非陈留也张良封留侯留在徐州沛县今留城镇有留侯庙存焉或以陈畱为子房封处庙貌巍然误也王洙曰宋武北征过陈畱下教修复其失已乆矣按傅亮为刘裕修张良庙教云涂次旧沛停驾留城本谓沛县之留城一统志巳载之王洙语误沛之蕲非江夏之蕲也苞水入渔迳蕲县蕲县汉属沛郡洨水潼水蕲水皆注于淮陈涉起兵于蕲大泽即此也江夏有蕲春县有蕲水出五蛮中晋改蕲阳县即今之蕲州也汉中有沔阳城非今之沔阳州也水经沔水迳沔阳故城南注萧何所筑昭烈即汉王位于此城南对定军山有孔明庙习隆表召伯甘棠范蠡金像而立者也今沔阳州则属承天府父城非城父郦道元误引为一汉地理志颍川有父城县而沛郡有城父县水经注言汝水迳郏县故城合滶水滶出晋阳将孤山东入父城县与柏水㑹迳贾复城此正颍川之父城乃忽引楚平王大城城父居太子建杜预曰襄城之城父也此误矣一统志汝州寳丰县有父城古蹟云即左传楚之城父城郢鄢即荆襄鄢襄阳府郢荆州府也正义曰鄢故城襄州率道县南九里郢城在荆州江陵县东北六里楚又自丹阳徙郢后九世平王城郢后十世秦拔郢徙陈呉曽曰郢江陵之纪南城是也春秋有鄢水左传楚屈瑕伐罗及鄢乱次以济是也其后曰夷水谓之汉水又曰蛮水道元所云避桓温名改者也白起壅灌拔鄢为县汉惠改曰宜城春秋有数鄢其曰郾者战国䇿作鄢楚昭阳伐魏取郾汉属颍川唐郾城县属蔡州宋属颍昌府此时属开封府许州即汉之颍川也郑伯克段于鄢周语注妘姓国为郑武公所灭汉陈畱有鄢县应劭曰克段此地也升菴引赵匡曰鄢当作邬在缑氏县南为近后汉鄢属梁国又晋败楚鄢陵汉颍川有鄢陵县注云六国曰安陵宋东京鄢陵县也此时属开封之鄢陵郑邑战国安陵也郡县志故鄢在宋州宁陵县南五十二里郑伯克段于此今宁陵属归徳府莒亦有鄢陵公孙敖逆妇于莒郊鄢陵登城见之美其曰郢亦不一楚徙寿春亦命曰郢其为郢州者竟陵古郧国郡县志云在今郢州长寿界竟陵大城是也今为承天府明初安陆州也三国魏曰郢州晋分江夏西部置竟陵郡后周以其地置郢复二州武昌府刘宋时亦曰郢州宋孝武分荆湘江三州之八郡为郢州镇夏口此武昌府也隋平陈改为鄂州今郢都白雪概多误用而承天古蹟且有白雪楼阳春亭其误已乆沈存中皆以安陆为郢他可知矣哀郢曰顾龙门而不见孰两东门之可芜注云楚都南门三门一名龙门一名修门两东门郢都东闗有二门也今分荆鄢音焉鄢城音偃又有三荆通典独孤信略定北荆州即今河南府伊阳县东荆州后改曰淮州今唐州西荆州今邓州北史独孤信都督三荆州是也经外杂钞曰东晋王忱督荆州始于江陵营城府曽南丰言襄州韩公井即昭王井有楚故城谓之故墙即郢也西鄂邓州东鄂武昌传曰翼九宗五正逆晋侯于随内诸鄂晋人谓之卾侯杜氏曰晋别邑纣时鄂侯或此地乎舆地记曰今卾州武昌楚之东鄂也汉为江夏鄂县孙权改为武昌邓州南阳汉之西鄂张衡西鄂人今南阳有平子墓鄂君之歌则东鄂也邾邹一也邾邹声转春秋邾莒用夷故邾谓之邾娄娄亦两音力俱切者合邾娄之音为邾力沟切者合邾娄之音为邹也舆地广记曰淄州邹平县古邹国也兖州邹县邾文公所迁本绎邑也楚宣王灭邾迁之江夏故江夏有邾城今为黄州黄冈县扈鄂一也书曰启与有扈战于甘説文曰鄠县有扈谷甘亭舆地记今京兆鄠县有甘水出南山甘谷此入渭今鄠县属西安府秦曰甘亭鲁庄㑹齐侯于扈征南曰郑地在荥阳卷县西北元为郑州原武县近朝原武县不𨽻郑州而属开封汉之卷县属河南郡又有扈渎在今上海县北十里本海盐之东堰晋袁山松筑垒以御孙恩者西安府洛南县有𤣥扈山古读扈如虎巩之鄩非斟鄩也元凯曰北海平寿县有鄩亭今在青州潍县即斟鄩也周子朝之乱二师围郊鄩溃杜注河南巩县西南有地名鄩中水经注云洛迳偃师县南鄩鄩水注之有上鄩下鄩又有鄩地周大夫鄩肸之旧邑九江为寻阳今作浔又广西有浔州府音皆同或曰与鄩通非也尝按古舆图志考曰地志青州寿光县古斟灌城北海县斟鄩城大康营阳夏相徙商丘相近而依之非居也鄎新息也鲁㑹呉伐齐师于鄎説文姬姓之国在淮北今汝南新鄎近时汝宁府有息县是新息正当单作息鄎乃齐地也后汉书马文渊封息侯亦单作息白马之口定胥之口韩非初见秦王曰决白马之口以沃魏氏张仪説赵曰守白马之津后汉注属东郡今滑州白马县有白马山在县东北水经注黎阳东㟁有故城竹书纪年梁取枳道与郑鹿郑鹿即是城也故亦曰鹿鸣津又曰白马袁绍攻刘延于白马即此处又名黎阳津黎阳今濬州也慕容徳从滑台至黎阳津氷合夜济改为天桥津周世宗北征命学士为文祭白马祠访于尹拙拙歴数郡国祠白马者凡十余处杜牧曰黎阳距白马津三十里五代属澶州今之开州也濬滑皆为大名县定胥之口正义曰淇水出卫州清淇县东至黎阳入河魏志云武帝于清淇口东因宿胥故渎开白沟道清洪二水入焉水经注宛水东南入淇水右合宿胥故渎渎受河于顿邱县遮害亭东黎山西北立石堰遏水东北注魏武嘉其功故苏代曰决宿胥之口即指是渎也通典曹公于水口下大枋木成堰遏淇水入白沟时人号枋头沟洫志黎阳遮害亭西十八里至淇水口晋桓温败于枋头即此苻洪归枋头遣使来降谢尚使戴施据枋头后魏移汲郡治此顿丘今亦在开州地又延津迳滑台城今开封府延津县即酸枣曹公遣于禁守延津曹公又北救刘延至延津即其地一名灵昌津即左传之廪延也黄卷坂桃林塞即新安潼闗也潼冲也潼闗在华州华隂东北三十九里古桃林塞也晋使詹嘉处瑕以守桃林之塞注云华隂东潼关关西一里有潼水秦函谷关在汉𢎞农县即陜州灵寳县西南十一里汉元鼎三年杨仆为楼船将军本宜阳人耻居闗外请以家僮七百人徙闗于新安帝从之初平二秊董卓胁帝出函谷闗自此以其闗竝在新安至建安十六年曹公破马超于潼闗是中闲徙于今所河之北岸则风陵津北至蒲闗六十余里黄卷坂在虢州阌乡县西北即潼闗路水经注河水自潼闗东北流水侧长坂曰黄卷通谓之函谷闗今攷古函谷闗在陜州灵寳县西南潼闗在华州华隂县自潼闗至函谷歴陜华二州之地俱谓之桃林塞项羽坑秦卒在新安世民入闗先破新安今仍为河南之属县名潼音昌容切谓河水自龙门南流冲激华山故名冲闗后讹为潼闗智按潼即有冲之音义非冲讹为潼也寻阳原在江北柴桑在江南晋曰江州温峤之所移也寻阳汉属庐江通典旧县在江北蕲州界晋温峤移于江州柴桑汉属豫章晋志有湓口闗今为九江府庐江郡以大江望庐山名敷浅原庐山也禹贡表山岂彭蠡髙山如庐而不表之邪古华作旉如华不注山以此称之唐韵浅流疾儿犹渐嶃之类勿泥深浅也原古源字庐山瀑最多其为敷浅原乎庐江今为一县秦汉以名郡必以庐山为望明矣水经庐江出三天子都谓彭蠡出饶而源于徽之大鄣率山也率山名三天子鄣鄣一作都或曰敷浅原在德安朱子辨之一统志崇阳县西百一十里云谿山是敷浅原亦附説也庐山在山海经为柴桑之山张孟奇曰庐山旧名柴桑山因匡君庐而称庐山郭璞註曰柴桑山与庐山相连据后世渊明柴桑里山为庐山之麓而言也东兴即东闗也巢湖在巢县西周回五百里南出于东闗口北至合肥界东南有石渠是名闗西相传云夏禹所凿嘉平四年诸葛恪于东闗作大堤遏巢湖巢一名焦后汉记作漅东闗今在和州含山县西九十里含山东晋龙亢地慎阳当作滇阳荀淑至慎阳见袁闳师古曰慎字本作滇音真后误为慎耳今独有贞丘徳阳县此时有真阳县属汝宁府固当日之汝南也阚骃曰永平五年失印更刻误以水为心今犹有真丘沙漒洮嵹之汉也吐谷浑复兴沙漒皆附之洮水出嵹台山东北迳吐谷泽中自洮嵹南北三百里中莫草皆是龙须而无樵柴谓之嵹川与漒通渠良切海先零之水也杨轨降于乌孤西奔海汉书有西羌曰先零音怜金城郡令居亦力延切令零实相通遐荒之地名记者随音而记之耳士雅山因祖逖而名也梁武遣马仙琕救义阳元英结垒上雅山胡三省注上雅当作士雅水经注义阳之东有大木山即祖逖将衆避难所居也智又见魏书中山王英传于士雅山结垒与曹景宗相抗温公误作上宋人小説以祖士雅为士稚陈眉公以为确然今据此仍是雅矣沮中即柤中也沮亦音柤呉赤乌四年诸葛瑾取柤中朱然传征柤中柤中在上黄界去襄阳一百五十里魏夷王梅敷兄弟屯此沔南之膏腴郡县志柤山在襄州南漳县汉临沮界东北一百八里房陵东山沮水所出八阵圗凡四郡县志在夔州奉节县西七里薛氏曰圗之可见者三一在沔阳之髙平旧垒即汉中府西县东南十里一在新都之八阵乡即成都府新都县北十九里李膺益州记曰稚子阙北五里其一在鱼复永安宫南江滩水上鱼复即今奉节县现今府学是也即白帝城白帝因公孙述时白龙见城与赤甲山接东临瀼溪山上尚有鱼复城古蹟成都圗经云在䕫者六十有四方阵法也在弥牟者一百二十有八当头阵法也新都县有弥牟镇在棋盘市者二百五十有六下营法也南市一名棋盘市与元志西县亦有之则八阵圗凡四薛氏曰汉都肄已有孙呉六十四阵窦宪勒八阵击北军晋马隆又用八阵复凉州是则武侯之前有八阵后亦未尝亡也桓温曰是常山蛇势徒妄言耳魏刁雍表采诸葛八阵李靖对太宗曰臣本亮八阵法也孔明受封武乡谷在南郑县葬定军山在沔阳故城南今汉中府沔县㝠阨之塞即鄳阨也魏攻㝠阨即此吕览淮南九塞其一也定四年楚左司马戍曰还塞大隧直辕㝠阨春申君传秦踰黾隘之塞而攻楚楚世家楚人对项襄王曰涉鄳塞而待秦之倦也战国䇿荘辛曰穰侯受命秦王填黾塞之口而投己于黾塞之外苏氏残均陵塞鄳阨均陵即均州鄳申州罗山县申州宋为信阳军此时改州罗山其属县即汉鄳县也塞鄳黾并音萌戴氏音鄳为毋杏切信阳州在汉为平氏县魏为义阳后魏郢州入川有四栈道三谷旧志以为一者非也何仲黙三秦记曰自秦入蜀有三谷四道三谷者其西南曰褒谷南曰骆谷从洋入东南曰斜谷从郿入其所从皆殊旧志谓首尾一谷非是其栈道有四从成和阶文出者为沓中隂平道邓艾伐蜀由之从两党出者为故道汉髙帝攻陈仓由之从褒鳯出者为今连云栈道汉王之南郑由之从城固洋县出者为斜谷道武侯屯渭上由之此四道三谷者关之险阨攻取所从来固矣旧志云骆谷党谷同一谷褒谷斜谷同一谷马鸣阁道利州栈道也徐晃传与夏侯渊拒刘备于阳平备遣陈式等絶马鸣阁道水经注褒水出衙岭山迳大石门歴故栈道下谷俗谓千梁无柱孔明与兄瑾言云前赵子龙退军烧壊赤崕以北阁道縁谷一百余里其阁梁一头入山腹其一头立柱于水中今水大而急不可安柱此其穷极不可强也又曰顷大水㬥出赤崖以南桥阁悉壊时赵子龙与邓伯苖一戍赤崕屯田一戍赤崕口但得縁崖与伯苖相闻而已此即褒斜道一名石牛道子房烧絶者魏延先退而焚亦是道也后修路者无复水中柱杨平关在汉中褒城县西北与江关白水闗为三蜀闗今在宁羌州类要马鸣阁在利州今保宁府广平县即秦葭萌地舆志昭化县有马鸣阁剑州有剑阁栈道褒城谓之连云栈郙阁李翕所修西峡阁道也汉武都太守李翕建宁五年立碑曽南丰跋辨永叔郙阁颂跋之失西阳石阳满宠知呉必袭西阳西阳在黄冈县东南石阳故城在黄陂县西呉征江夏围石阳不克而还刘表使黄祖于此筑城镇遏因名黄城镇晋志魏文分汝南立弋阳郡治西阳宋之光山县也晋为弋阳郡治黄州黄冈永嘉后始移西阳置故邾城上流五里舆地广记黄冈本汉西陵地故今人多穪之而陆抗破步阐陆逊所守之西陵则今之夷陵州也蜀分南郡立宜都呉孙休分宜都立建平通典崃州楚夷陵魏武置临江郡蜀改宜都呉黄武元年破蜀改夷陵为西陵邾城在黄冈东南百二十里呉克邾城使陆逊以三万人城而守之陶侃不肯分兵镇邾城亦是一见庾亮以毛寳戍之果败下溠戍邓塞也通典在随州枣阳东南隋志汉东郡唐城县西魏改㵐西为下溠庄四年楚除道梁溠营军临随注溠水在义阳厥县西东南入郧水今枣阳县属襄阳府随州属徳安府义阳今信阳州也通典又云襄阳三百里是魏马圏镇陈显达攻围不拔在邓州穰县北邓州即所穪沔北也楚豫连接分割易混王昶言屯宛去襄三百里急不相赴遂从屯新野宋之穰县此时仍为新野县属南阳府南阳即宛也宛平声春秋称申南阳今有唐县古时唐县大故汉兼下溠之地而今小耳唐近楚楚之重镇在鲁山鲁山为襄蔽汉之堵阳今之裕州汝州即楚之方城也魏时重樊郡县志襄州临汉县本汉邓州古樊城也今襄阳府志古蹟现在仲山甫之国也一曰邓塞呉陆士衡称下江汉之卒浮邓塞之舟是也曹操救樊驻军摩陂摩陂在颍川郏县宋之颍昌府郏县也智按宋颍昌是今开封之许州而郏县乃属汝州郇阳在郧汉之间非顺阳新阳也汉中旬阳县旬水南入沔郦商攻旬闗正义曰在金州金州后汉末为西城郡魏改魏兴申仪为太守屯洵口苏秦所谓郇阳即洵洵旬郇三字通徐广以为顺阳顺阳在邓州穰县西新野也索隠以为新阳新阳在蔡州真阳县西南汝宁也皆非也今汉中兴安州魏之金州也楚与秦盟黄棘秦复与楚上庸正义括地志云今房州竹山县及金州是项襄十九年割上庸汉北地予秦正义谓割金房均三州及汉水之北今汉中府之石泉县亦汉上庸也丁度云洵水在晋阳涂唐今滁州也涂音滁滁州也晋瑯琊王佃出滁中即此地呉赤乌十三年作堂邑滁塘以淹北道汉堂邑属临淮后汉属广陵九域志真州六合县楚之棠邑也今名瓦梁河晋咸和议作涂塘祖约曰弃我也太元四年谢石师行师屯涂中东阳不一刘裕灭广固筑东阳城沈文秀守之而陷即青州府治东城荀羡镇下邳屯田东阳石鼈固是同名汉临淮郡有东阳县是也按即邳州今浙又有东阳县清河郡亦有东阳县清河桓帝改甘陵唐之贝州宋之恩州今恩县属东昌府左传赵胜帅东阳之师以追齐是也今广平府清河县属唐贝州散闗南北之界也寳鸡南二十里为大散闗和尚原在焉山自西来即秦岭一支不独为秦蜀之界亦中国南北之界也凡水在岭南者南行通名曰江水在岭北者北行通名曰河朱子释河亦曰北方流水之通名通雅卷十三通雅卷十四钦定四库全书通雅卷十四明方以智撰地舆汉之南郑今汉中府县是也京兆桓公友封邑之郑曰西郑亦曰南郑今属华州无其名矣因郑有圃田曰圃郑因迁曰新郑今属开封之郑州是也荥阳中牟管城则歴代分合今仍存其名为县皆新郑之地也墨庄漫録疑汉中南郑京兆有西郑亦曰南郑又疑新郑之名因穆天子传屡书天子入于南郑傅瓒谓穆王所都第五卷祭父自圃郑来谒瓒所谓郑父之丘是也智考之汉京兆有郑县通鑑外纪宣王二十二年封季弟友于郑都咸林括地志在华州郑县西北三里其曰西郑者以圃郑为东也曰南郑者华州在镐京之南也瓒谓郑桓公无封京兆之文师古又曰穆王以下无西郑之事瓒説非也此皆混于其名耳穆王出游入必返西郑郑近都葢圻内之邑也或别宫在焉应劭曰友封于西郑其子与平王东迁更称新郑一统志汉中府附郭曰南郑即下郑桓公没于犬戎其民南奔居此因曰南郑此皆附㑹之説葢汉中自在京兆之南也镐京称西郑曰南郑乃当时都人之称也穆王时已有圃郑矣地名相同者多耳水经注竹书纪年晋文侯二年同王子多父伐郐克之乃居郑父之丘名之曰郑是为桓公世纪云有熊氏之墟黄帝所都也服䖍云郑取郐而不居其都杜预曰郐在荥阳密县东北新郑在荥阳宛陵县西南由此观之或者桓先封华州后伐郐而封郑乎是未可知也尔雅曰郑有圃田注一名原圃渔仲曰在中牟西北七里郑州管城县东三里管城管叔所封或疑宋时中牟管城相去仅得十里而分两县邪葢谓县距其泽边如此耳其泽东西五十里南北二十六里西限长城东极官渡上承郑州管城界曹家陂又益西北流为二十四小陂小鹄大鹄小斩大斩之类此见善长所记犹有大灰小灰散吓羊圏等名今开封府郑州领荥阳而禹州领新郑又别立中牟即广武地而西北圃田泽在焉则分其地也今之陜西华州在唐宋皆领郑下邽华隂渭南蒲城五县于郑则曰郑桓公所封邑有大华山灌水沈水金改全安军以商州为支郡所领亦与唐宋同元复为华州领三县至今因之后以渭南属西安府惟领华隂蒲城二县下郢之郢如程书序曰维周王季宅程孟子文王卒于毕郢史记正义引周书云惟周王季宅郢郢故城在雍州咸阳县东周之郢邑也诗正义周书称文王在程作程寤程典皇甫谧云文王徙宅于程葢谓此阚骃以为右扶风安陵是智来苍梧见土人称梧州北四十里曰下郢读之如程可知古郢字有程音故相通也崆峒或为空桐空同汉书作空同尔雅北戴斗极为空桐故云在梁国虚城东三十里焦氏误刋黄香九宫赋作洞唐地理志在岷州溢乐县西今西和州史记黄帝至空桐韦昭曰在陇右正义曰笄头山一名崆峒在原州平髙县今平凉府西即崆峒山有广成子宫临洮府亦有崆峒山括地志在肃州福禄县东南今肃州卫即汉酒泉郡汉武亦于陇西登空桐水经注获水迳空桐泽哀二十六年宋景公游空泽卒大尹奉公自空桐入是也又贑州吉水汝州肇庆阳江县皆有崆峒山北陵雁门也山海经雁门之山无草木雁出其间有雁门水经注云即北陵在髙栁北髙柳在代中今雁门闗在太原府代州有句注雁门山广陵之称扬州自隋始也通鑑樊毅克广陵楚子城非江都之广陵也按魏太和中蛮帅田益宗纳土于魏魏为立东豫州治广陵城五代志汝南郡新息县魏置东豫州则此广陵乃新息之广陵也又梁武帝置楚州于汝南郡之城阳县治楚城即楚子城也秦氏曰凡称扬州者东汉指歴阳或寿春或曲阿中原自魏至周指寿春或合肥江左自呉至陈指建业或㑹稽隋唐五代乃指广陵广陵在二汉时为呉国江都广陵国广陵郡刘宋为南兖州北齐为东广州后周为呉州唐初亦为刋州其为扬州自隋始也祖逖中流誓所对京口旧濶四十余里今濶十八里合渎渠即呉掘之䢴沟东北道射阳湖亦曰山阳渎水经注曰下邳城汉徙韩信为楚都文颍曰秦置东阳郡今下邳晋灼曰本属临淮明帝分下邳后分属广陵故张晏曰东阳郡今广陵也伯厚言唐韩皋误者因皋谓广陵散指俭诞举事而散于广陵也刘邠中山诗话谓扬州治寿春俭诞皆死寿春则韩皋之言诚误矣嵇康得广陵散于华阳亭则在密县汉魏之扬州今寿州也通典寿春郡后汉扬州刺史领郡六治此魏曰淮南仍扬州为重镇俭诞治此晋元帝永昌中豫州刺史祖约自谯还镇于此宋义熈刘义庆又镇此永元初裴叔业以城降魏后魏曰扬州梁武普通七年克之置南豫州后降魏陈太建复得寿阳为豫州隋改寿州今寿东四十里宋殷琰筑四垒于此宋之安丰军古寿春也其城筑自楚考烈王徙都而经始焉陆口蒲口也鲁肃吕蒙屯陆口在鄂州蒲圻县南寰宇记曰即陆溪口也水经注练浦东合练口江浦也直南练洲江之右岸得蒲口即陆口也水出于下隽县三山溪一合坞城宜阳也六国表秦惠文王二年拔韩宜阳韩昭侯廿四年也秦武王四年拔宜阳城韩襄侯四年也汉属𢎞农郡隋志洛州宜阳县后魏置宜阳郡东魏置扬州后周改曰熊州通典曰河南府福昌县汉宜阳县也县城即魏之一合坞城东南北三面峭絶天险宇文周重兵于此以备髙齐水经注曰一合坞惟筑一面伯厚误作一金坞葢黾池县治南对金门坞水南五里旧宜阳县治也呉㑹呉郡㑹稽郡也永建四年分㑹稽为呉郡呉志朱桓部伍呉㑹二郡庄子释文云浙江为呉㑹分界是也后人误以为一处非矣陆广㣲曰汉顺帝永建四年分呉郡㑹稽为两浙淞江去水乃以名郡松江本縁淞江得名其地下每有水灾乃去水而作郡呉淞江今呉江寳带桥一路是也亦名松陵眉州有江亦名松江即蜀江分派过州城与醴泉江合教山教水即崤也三崤又名嵚崟山在河南汝宁县北三十八里自东崤至西崤三十五里舆地广记崤连入硖石界所谓南陵夏后墓北陵文王避风雨者也晋败秦于殽陜州石壕镇本殽县后魏改硖石汜水县又有古殽关其名同也山海经教山教水即殽字成山䦠水即涿字蛾眉谓其似也陆文裕曰峨眉本以两山相对如蛾眉故名字当从䖝今分二峨又汀州归化县邵武泰宁县广西太平府汝州皆有蛾眉山而东西梁山名蛾眉亦以采石望之似也字书加艹加木加邑加山者多矣荆楚古通称曰荆舒舒古属楚春秋庄十年书荆僖元年始书楚孔氏曰殷武荆楚并言之楚之称荆乆矣熊绎在荆山后居郢即荆州以其居荆故称荆荆楚于字义亦一物也舒有羣舒舒鸠舒蓼舒庸之属今有舒城其遗也舒鸠今无为州巢县舒蓼在安丰今之六安也舒庸以为东方国谓之羣舒皆偃姓皋陶后又有龙舒地理志在庐江县西今为敝邑桐城唐称舒州总言皖郡也楚伐呉至衡山今之横山也楚伐呉克鸠兹至于衡山鸠兹今芜湖非衡山明矣然横山亦不一南京溧水之南乡有横山广德有横山松江有横山湖州有横山颜鲁公呉兴地记乌程县境有颛顼冡圗经云晋初衡山见颛顼冡有营丘圗言衡山即楚伐呉克丘兹之衡山也今曰横山颛顼都帝丘今濮阳大名岂有冡在此岂舜葬苍梧禹葬㑹稽之事乎乌程又有杼山言夏杼巡狩至此杼夏七世王也禹㑹㑹稽杼自至此安知南方非舜禹所收而商周复弃之耶鲁口夏口也沙羡也晋以武昌名郡通典所谓鄂州也庾亮南楼正在此而伯厚以为在武昌县则沿旧説也春秋曰夏汭自后汉末曰夏口亦名鲁口呉録黄祖为江夏太守始于沙羡置屯山简自襄奔夏口庾翼为荆州治夏口刘毅以为夏口二州之中请刘道规镇之六年自临鄣徙镇夏口城据黄鹄矶晋地理志沙羡夏口对沔口呉黄武二年城沙羡通典曰即鄂州刘表传注夏口即鄂宋武平义宣分为郢州镇夏口隋复为鄂州夏本江之沱自江陵东南流东过华容云杜入沔谓之堵口冬竭夏流总合襄汉至鲁山东入岷江曰沔口今曰汉口江南即江夏黄鹤楼今武昌府治也沙羡宋之鄂州而武昌县为故东鄂晋有鄂县是也伯厚因此遂曰庾亮南楼非鄂也岂孙呉巳城沙羡而庾镇尚不居要地耶凡都督必居形胜之地一语可断唐武徳中以此地称武昌军节度而晋书庾翼为荆州治夏口自黄祖屯此知为兵冲要地岂建节反取山僻邑耶前人注解牵泥旧名而攷究家承之实不然也刘锜顺昌之捷今之颍州也宋赵彦卫曰一州四名如㑹稽郡名越州名绍兴府名镇东军额一州三名如呉郡名苏州又名平江有交互难别者如颍州曰顺昌府许州曰颍川之类晋新亭非呉新亭今之新亭非晋新亭矣宋时建康新亭在朱雀航西五里俗名鹅顶程大昌谓晋之新亭在长干寺南不当在鹅顶按晋刘氏世説呉新亭旧基已沦隆安中司马恢徙创今地安知此地不又徙乎今则并非王导正色之地矣丹阳记有三亭司马恢一亭太元中谢石创征虏亭三呉缙绅创冶亭旧名北苑茶今作北源下晋公有北苑茶録三卷世多指建州茶焙为北苑故姚寛丛语谓建州龙焙面北遂谓之北苑此説非也李氏都建邺其苑在北故得称北苑水心有清辉殿张洎为清辉殿学士别置一殿于内谓之澄心堂故李氏有澄心堂纸其曰北苑茶者是犹澄心堂纸耳今则徽州松萝以北源名中潬河阳之中城也河阳三城南城在河阳县西即孟津亦曰富平津中潬城东魏元象元年筑唐李光弼守此御史思明方勺曰河阳中城曰中潬黄河西派贯三城之间潬音诞尔雅曰沙出也江东唿水沙堆为潬越人以川流浅急处为潬潬滩实一字皆他丹切説文曰滩水濡而干也引诗滩其干矣孙氏唿旱切竟作暵字楞严经干为州潬此方人据字书而抄其音释耳智曰夫非房融笔受耶二周之地以东莱为确然成周谓之总名有之巩洛今河南巩县洛阳县也二周威烈王之后西周河南也曰王城东周洛阳也曰成周徐广曰东周比亡之时凡七县河南洛阳谷城平隂偃师巩缑氏自考王封其弟揭于河南以续周公之职是为河南桓公在阳城故地威烈王嗣位西周惠公封其少子班于巩以奉王实东周惠公此东西周分之始也按左传昭二十六年晋师克巩周纪惠公封其子于巩东周王所居洛阳也巩班之采邑也马贵与亦载巩为东周所居误矣显王二年赵与韩分周为二显王虽在东周特建空名于上耳周本纪云赧王时东西周分治非也赧王特徙都西周耳吕东莱大事记曰西周河南即夹鄏武王迁九鼎周公营以为都曰王城东周洛阳周公所营下都以迁顽民是为成周鲍彪注国䇿即以赧王为西周君为正统此误也邵子经世亦误公羊传曰王城者何西周也成周者何东周也昭二十六年天王入成周三十二年城成周葢敬王定迁在既城之后而孙莘老胡康侯皆以成周即京师亦未考王城成周之实而误合为一也智按续汉志河南县周公所城雒邑也春秋时谓之王城东城门名鼎门北城门名干祭岂非因郏鄏定鼎而名乎帝王世纪曰河南城西有郏鄏陌在汉时河南郡有雒阳县成周也有河南县郏鄏王城也卜涧水东瀍水西平王居之今苑内故王城是也又卜瀍水东是为成周今河南府故洛城是也地道记曰王城去雒城四十里今之河南府有洛阳故城在府城之东洛水之北即成周自东汉西晋后魏皆都之新安县则为春秋时西周地伯厚曰洛水之北亦有鼎中观成周有狄泉在城中据通典则狄泉在洛阳城东三十余里吕氏又曰洛阳虽有二城而成周则其总名杜预孔颍达皆以下都为成周谓敬王避子朝之乱自王城徙都之其説非一端也升菴再引之而智谓总名亦有其理华亭在密县史记秦昭王三十二年白起攻魏拔华阳走芒卯斩首十五万司马彪曰华阳亭名在密县嵇叔夜常採药于山泽学琴于古人即此亭非松江之华亭县也唐李茂贞于陇州废华亭县以县为州治宋改仪州后废州以县属渭州桐丘城在许洧水又东南迳桐丘城春秋左传庄公二十八年楚伐郑郑人将奔桐丘即此城也杜预曰在颍州许昌城东北又兖州路有桐城驿敝邑之名桐城则自唐始徐铉稽神録言舒州桐城县双港有风吹钱过市事又言僧徳材至桐城永叔传梅圣俞曽歴桐城主簿马总曰咸通中孔威剌舒进龙骨云桐善政乡龙鬭死今志未载芣騩即大騩具茨山也水经潩水出河南密县大騩山注云即具茨黄帝登具茨升洪堤受神芝圗于黄葢童子史伯答桓公曰如前莘后浊左洛右济主丕騩而潧洧郑语作主芣騩而食溱洧韦昭曰芣騩山在密县田悦改魏州曰大名而大名之魏在蒲州毕万曰大名之魏在今之蒲州宋之永乐县也而唐魏州乃曰大名今号大名府五代以大名为邺都李氏得之改其府曰兴唐石氏得之改其府曰广晋而其军曰天雄总之故魏州也田悦改大名见国都下秦亭即街亭马谡与张郃战于街亭今在灵昌府秦州所谓秦亭即街亭也以为在南郑即误矣秦州古成纪地汉天水也蒙茶在蜀非山东之蒙也谚云蒙山顶上茶乃今雅州之蒙山唐李徳裕入蜀得蒙饼沃于汤缾移时尽化而兖州费县之蒙山亦载蒙顶茶青州蒙隂之蒙山亦戴其巅产茶乃草药也爕曰禹贡蔡蒙一云蒙在云南蔡沈云同在雅误齐桓葵丘在考城非青州之葵丘也齐桓㑹诸侯之葵丘据括地志在曹州考城县东南一里考城今属归德府矣非青州临淄之葵丘也説文作鄈丘又有鄈地在临汾汉祭后土处管子轻重丁篇有峥丘注即葵丘濮潞霍瑯琊不一伊尹为四方献令正南百濮郑语楚蚡冒始启濮通典有尾濮木绵濮尔雅南至于濮铅不独大名之濮阳也南中志谈藁县有濮獠又有闽濮水经注异水迳长杜南濮北濮水出焉衞灵闻靡靡之乐于此渔阳有鲍丘水又名潞水檀州密云县有潞水自塞外流入今通州有通潞亭非独山西之潞安也滁州全椒有瑯琊山瑯琊谿青州府诸城有瑯琊山始皇常留此三月即勾践观台也尚有瑯琊城汉瑯琊郡治此职方冀州山镇谓之霍大山在晋州霍邑东北三十里今之霍州又潜山县天柱峯名霍山汉武所望封庐州又有霍山县舆地记以鳯阳府之霍丘县为周霍叔所封则称平阳之霍州为霍叔者必有一误矣熊耳介两省非有二也洱记曰熊耳山在商州上洛县南四十里商州今属西安府其洛南县即汉上洛也禹导洛自熊耳则在虢州卢氏县界卢氏今属河南府之陜州舆地记曰两峯若熊耳即达磨葬处是有两熊耳矣智按熊耳在陜西河南之界舆地于商州熊耳载伊水所出而伊水出卢氏闷顿岭经洛阳入洛可征矣水经注曰宜阳有熊耳山双峦并举光武破赤眉樊崇积甲仗与熊耳山齐齐桓登熊耳望江汉极目也山际有池世谓之黾池均水出淅县北山即熊耳之枝章华干谿有数处皆譌传也笔谈曰天下地名错乱乖谬率难考信如楚章华台亳州城父县陈州商水县荆州江陵长林监利县皆有之干谿亦有数处据左传楚灵王七年成章华之台与诸侯落之杜预注章华台在华容城中华容即今监利县非岳州之华容也至今有章华故台在县郭中与杜预之説相符亳州城父县有干谿其侧亦有章华台故其台下徃徃得人骨云楚灵王战死于此商水县章华之侧亦有干谿薛综注张衡东京赋引左氏传乃云楚子成章华之台于干谿皆误説也左传实无此文章华与干谿元非一处楚灵十二年王狩于州来使荡侯潘子司马督嚣尹午陵尹喜帅师围徐以惧呉王次于干谿此则城父之干谿灵王八年许迁于夷者乃此地十三年公子比为乱使观从从师于干谿王衆溃灵王亡不知所在平王即位杀囚衣之王服而流诸汉乃取葬之以靖国人而讣以干谿灵王实缢于芉他年申亥以王柩告乃改葬之而非死于干谿也昭王二十七年呉伐陈王帅师救陈次于城父将战王卒于城父而春秋又云杀其君于干谿则后世谓灵王实死于是理不足怪也成阳与城阳自别黄长睿曰永叔集古録灵台碑以为史记地志水经诸书皆无尧母葬处予按汉章帝纪注述征记咸阳县东南有尧母庆都墓又按水经注今成阳城西二里有尧陵陵南一里有尧母庆都陵集古又云俗本多作城阳独此碑为成阳予攷成阳与城阳自别成阳县属济隂城阳乃汉齐悼惠王之子章所封之国名集古又云廷尉某姓名磨灭予按廷尉仲定碑云迁廷尉卿託病乞归修尧灵台黄屋三十余而灵台碑中有云济隂太守成阳令各遣大掾辅助仲君故知仲定无疑傅险傅説所隠窟也地理志傅险即説所隠之窟名升菴曰险古巖字圣人窟今在陜州泰垧即太行山升菴曰汤归至于泰卷陶索隠曰邹诞生卷作垧则卷当作垧与尚书同非衍字也慎按泰垧即太行行元有此音列子作太形山海经五行之山按行有刑音则与垧音近耳汲黯卧治之淮阳在陈州非淮安也淮安淮隂也汉髙夷彭越分梁地为二国立子恢为梁王子友为淮阳王文四年徙代王武为淮阳王通典汉淮阳郡故城在陈州宛丘县西南汲黯卧治此也后魏尉元曰先定下邳平宿豫镇淮阳城东安则青冀诸镇可不攻而克舆地广记曰淮阳县在泗扬之间有淮阳城梁置淮阳郡而隋废之唐贞观省入下邳水经注淮阳城北临泗水宋为淮阳军今淮安府汉属临淮郡曰淮隂晋曰山阳唐宋之楚州也祖逖屯淮隂刘隗镇守即此地南齐志永和中荀羡云淮隂地形都要水陆要冲故立城池寰宇记故淮隂县城在山阳县宋陈敏曰楚州为南北襟喉长淮二千余里河道通北方者五淮汴涡颍蔡是也其通南为楚州运河一处周世宗自北神堰凿老鹳河通战舰入大江而南唐遂失淮南之地刘季裴曰谢𤣥八千人当苻坚九十万扬行密清口三万人当朱全忠八州之师则扼淮之力也薛氏曰自孙氏作涂中东兴塘邓艾筑石鼈以营田在寳应西荀羡填下邳屯田于东阳之石鼈南唐瓦梁堰障蔽长江南唐修东西瓦梁城皆为扼淮之助其曰角城者晋义熈中立大宁中刘遐退屯泗口即其地葢淮泗之㑹也今属宿迁县中牟有二一在河南一在河北能改斋漫録辨之吕梁有三庄子吕梁在吕梁县南泗水上有石梁司马彪曰吕梁在离石县南水经注浦水出善无县歴吕梁之山为吕梁洪今吕梁在徐州下百二十里三河唐尧都河东殷都河内周都河南故称三河升菴曰黄河析支河湟河亦称三河唐诗曰天子三河募少年三楚淮北沛陈汝南二郡此西楚也彭城以东东海呉广陵此东楚也衡山九江江南豫章长沙此南楚也或曰楚文王都郢楚昭王都鄂楚考烈王都寿春故曰三楚三秦项羽三分关中地封章邯雍王司马欣塞王董翳翟王故称三秦三呉圗经云汉分㑹稽为呉与呉兴丹阳为三呉通典同水经以呉兴呉郡㑹稽为三呉指掌圗以苏常湖为三呉其説不同七修稿云春秋之呉都苏常之间汉封之呉都㑹稽三国之呉初为㑹稽太守封呉侯备记之三梁三齐三蔡谓南梁大梁少梁齐及济北胶东新蔡上蔡下蔡三关不一阳平江闗白水乃蜀汉三关也平靖武阳黄岘郡县志载义阳三闗也晋秦始割南阳置义阳郡上党壶口石陉冯衍传上党三闗也益津闗在霸州瓦桥闗在雄州淤口闗在信安军此周世宗所取三闗也偏头倒马紫荆山西之三闗也五岭不一张耳传秦南有五岭之戍师古曰西自衡山南东穷海一山之限耳而别标五者裴渊广州记曰大庾始安临贺桂阳揭阳是为五岭邓徳明南康记曰大庾一桂阳骑田二九真都龎三临贺萌渚四始安越城五舆地记一曰台岭一曰塞上即大庾也二曰骑田三曰都龙四曰萌渚五曰越岭按九真太逺当以裴説为是伯厚曰骑田即彬州腊岭都龎即道州永明岭甿渚即道州白芒岭则道州有二可疑也广川书跋唐李侗为衡州刺史言衡阳为五岭门广川辨之以裴潜所説为是葢或又一五岭也有崑崙有小崑崙有崑崙塞有崑崙丘禹本记崑崙髙二千五百余里山海经内崑崙虚帝之下都方八百里而有九折五门郭璞曰此自别有小崑崙也淮南子曰崑崙虚中有増城九重木禾珠树玉树瑄树不死树十洲记之崑陵即崑崙故曰有五角神异经云崑崙有铜柱因河圗天柱説也张骞渡西海至大秦乌迟国复有西海海滨有小崑崙髙万仭方八百里永平窦固出炖煌崑崙塞击破白水军于蒲类海上章懐太子注谓崑崙山名因以为塞在今肃州酒泉县西南周穆王见西王母于此山有石室博物志引河圗括地象曰崑崙广万里泉南流入中国曰河八十城布绕之中国居一分是姦城也今南宁府泉州永春县皆有崑崙山梧州陆川县有崑崙水燮曰崑崙言其形浑沦髙大不可测也地球为五大州环海包之毎州必有中髙崑崙亚细亚之中髙也故其水皆分面而趋九山九川九州之山川也此禹贡九山刋旅九川涤源注极是史记正义以汧壶口砥柱太行西顷熊耳嶓冡内方汶为九山索隠曰汧壶口砥柱太行西倾熊耳嶓冡内方岐是九山也古分为三条故地理志有南北条之荆山焉马融王肃皆因之郑𤣥以为四列一行以为两戒索隠之言则以弱黒河瀁江沇淮渭雒为九瀁即漾漾即西汉也吕氏春秋九山㑹嵇太山王屋首山太华岐山太行羊肠孟门郑樵曰州县之设有时而更山川之形千古不易所以禹贡分州必以山川定经界使兖州可移而济河之兖不可移使梁州可迁而华阳之黒水梁州不可迁后之为史者主为州县州县移易而其书废矣陉言径也岘言崄也太行八径两路入燕谢康乐诗苕递涉陉岘陉为径之平声岘为崄之外声青州襄阳以岘着太行以陉着山海有少陉山御览谓在荥阳齐桓伐楚次于陉楚世家魏取陉山苏秦于韩曰南有陉山于楚曰北有陉塞楚子治兵于汾注在襄城智按属汝州所谓汾陉之塞在汝郑二州非山西之汾陉也太行八陉专在北方吕览淮南皆云太汾渑阨荆阮方城殽坂井陉令疵句注居庸为九塞元和郡县志太行山首起河内北至幽州凡有八陉轵陉太行陉白径陉在河内滏口陉在邺西井陉飞狐陉蒲隂陉在中山军都陉在幽州镇州获鹿县井陉闗曰土门太行第五陉也第四滏口陉对邺西滏水燕慕容垂出滏口入天井闗唐李光弼出土门破史思明军韩信击赵东下井陉今真定有井陉县获鹿与太原府平定州皆有井陉关水经注所云长岭通道即钘陉也穆传之钘队三隥也代州灵丘县西北有石铭题冀州北界号石铭陉愚者曰紫荆北口浮圗峪为飞狐军都陉即居庸此二陉为燕背腋李存朂命周徳威出飞狐入幽执刘守光父子同光三年阿保机从居庸围幽州唐主遣李嗣源救徳威宣和四年金阿骨打从居庸入燕嘉定四年鐡木真克宣府懐来金保居庸乃留兵拒守而大兵趋紫荆入拔易涿反自南攻破居庸而卒入燕此其势也率山即三天子都今之张公山也朱大同曰徽之张公山即率山在黟绩间智考之在今休宁婺源间汪南溟辨证甚详晰呉澄地理表曰率山乃江南诸山之祖山海经所云三天子都实彭浙两源乃断然知是张公山而以昔所谓黟山率山大鄣者本一山也石上尚有三天子都刻字水经曰渐江出三天子都卢江出三天子都都一作鄣水流彭蠡又流渐即浙也堪舆承讹言庐山出天子地即以形家论彭湖之水过宫反背矣芝岳太和山也即武当也今曰太和山𤣥帝之先净乐国王治䴢今均州也有榔梅祠𤣥帝曽折梅寄榔曰道成当结实后果然旧为武当县南山如负扆惟𤣥武足以当之其宫制视汉未央宫宋讳𤣥称真武阙里因石阙而名曲阜志西南三里有双石阙即灵光之南阙也按今兖州府有灵光殿有阙里云鲁共王壊孔子宅处仪封属开封类考云开封兰阳有仪城即封人见孔子处智按今开封属有仪封县兰阳县孔子初失位去鲁适卫北自夷仪入后又自蔡反卫南自石门入互乡今在雎州互乡名古廧里王无咎云鹿邑之外有互乡城始兴之鼻天子冡非象庳也有鼻即有庳零陵县有有鼻墟一统志始兴鼻天子冡有人掘得铜人无数三代以前岂有铜人殉葬之事必非象也罗长源作路史乃以始兴鼻天子冡为象庳张东筦云舜墓是商均所葬葢因山海经苍梧舜与叔均之所葬也比景当是北景汉日南郡有比景县晋亦如之隋平林邑立比景郡唐于驩州南境侨立景州比景县非正比景也贵与曰比音芘䕃之芘按古曰北户谓开北户以向日唐万年县尉段公路文昌之孙作北户録是也太平御览曰交州去路九千余里孙悚云立表效景景在表南其古郡以日南为名其斯义乎又有比景县比北二字相似据此则应是北景周礼大司徒土圭正日景有南景北景之説当时或以此名然自汉以来传讹作比矣木叶城在三卫徐文长记木叶城在辽东余于辽史始见有此名今説诗者以沈云卿九月寒砧催木叶之句为地名以对辽阳则合掌痴极毫无风致矣智考木叶城在蓟州外马兰诸山今三卫地文长以为在辽东亦非花门堡在甘州呉曽曰杜子美好言花门按唐志甘州有花门山堡东北千里至囬鹘衙帐故有畱花门诗一首又云花门𠢐面请雪耻又云闻道花门将论功未肯归又云闻道花门破和亲事却非杨巨源亦有送太和公主和番诗云芦井寻沙到花门度碛㸔薫风一万里来处是长安岑参送封常清西征叙曰天寳中朔方囘纥冦边踰花门三骁即三苖在尧时为译地在今日则为中国乃湖广江鄂岳之三州故今三州人尚有苗姓升菴引国名记三苗作三骁朱子曰三苗当作猫与犵狑獠为四种溪峒之民説苑曰舜时有苗不服者大山在其南殿山在其北左洞庭之波右彭蠡之川以此言之则当是衡州长沙之东袁州之西一带今不知曽有苗獞之遗种而五溪蛮乃在辰州黒白苗乃在沅州麻阳之左古寳庆武冈新宁所在有獞其説苑臆耶或古今变异耶三危陈氏引韵注説文作古文尚书作或作峗燮曰舜所窜止于三苗之君故其种类仍居湖北也广有䗺户南海记蜒蛮以舟为室蜒有三一为鱼蜒善举网二为蚝蜒善没海三为木蜒善伐材木今广东有蛋户音旦字书本作䗺蜒仍音延常璩巴志曰涪陵郡诸县北有獽䗺刘宋时广州刺史羊希使刘思道伐俚李延寿曰其流曰蜑曰獽曰俚曰獠曰㐌㐌音夷今则粤西有狼有獞有猺琼州之蛮曰黎人沅靖贵州之蛮通谓之苗麻阳蛮有犵狫或曰狚獦狑又俚别种盘瓠五溪蛮也本于白犬故附㑹髙辛嫁女之説盘瓠蛮誓状云某等既充山职今当钤束男姪男行持棒女行把麻任从出入不得生事上有太隂下有地宿其翻背者生儿成驴生女成猪举家灭絶不得翻面説好背面説恶不得偷寒送煖上山同路下水同船男儿带刀同一边一㸃一齐同杀盗贼不用此欵者并依山例山例者蛮言诛杀也具载范文穆公桂海虞衡志陆文裕又载南诏乞书药文习夫子之言便有华风附诗亦是唐律今辰州地即古五溪蛮长源引伯益经曰卞明生白犬为蛮人之祖乃人名也后遂云髙辛之犬衔犬戎呉将军首以少女妻之生六男六女风俗通载之然髙昌之祖牝狼负人刘宋元嘉婢为狗妇何讶古事但定髙辛以女嫁之则荒唐矣蛮溪丛笑多言彼中风俗今山海经作弄明生白犬苴城云南近遵义之地也薛能闻官军破吉浪诗越通游客苴閙聚蚊又西县诗野色生肥芋乡仪捣散茶梯航经杜宇烽火彻苴则为迷麻反唐书李晟曲环救蜀合击吐蕃南诏破之异牟寻惧筑苴城今云南大理府一统志以为地龙户䮾家马人马流也巵言曰韩退之诗衙时龙户集上日马人来呉垧云长安有龙户见水即知有龙或引出但如鳅鱼按此是潮州时上广帅作非长安也马人演繁露引毘奢利王时有如马裸露王分身为蚕被乃得衣马人感恋恐非也按俞益期牋云马文渊立铜柱岸北有遗兵居寿泠岸南对铜柱悉姓马号曰马留又记一小説龙户在儋耳其人目睛皆青碧入水能伏一二日葢即所谓崑崙奴也升菴则以象奴为崑崙奴智按今方隅胜畧自有龙家马人二种龙家为䮾氏之后其种有四马人散处南海当是马流耳俞益期本作马流段成式作马留䮾当是駹駹古与龙通音如交州都龎音龙可証故駹家转而为䮾家又转而为龙家耳者乐甸本马龙他即甸勐摩之地云南有者乐甸长官司或曰此亦名龙户然则退之与马人并举者乃龙户之在岭粤者而此亦其类也殑伽天堂河也大藏西域记云阿耨达地在香山南大雪北周八百里东南流入海者曰殑伽河西南流入海者曰縳刍河西北流入海者曰徙多河又潜流地下出积石山东北流入海者为中国之河源阿耨达华言无烦恼似指所谓星宿海者殑伽华言天堂縳刍华言清徙多华言冷殑渠京切字书殑欲死也不知译者何独借此字林邑古越裳而老挝亦古越裳地也云南有老挝宣慰司俗唿挝家通交趾暹逻入海狼㬻躶国也水经注九真水度淮北岸有桥即彭龙区粟之通逵檀和之大战东桥处也水又迳船官口源出徐狼外衆皆裸身以竹筒树叶掩形名狼㬻惟依㝠夜与人交市闇中齅金皆知好恶离耳即儋耳也山海经曰离耳雕题在郁水南林邑记九郡有儋耳民徒跣耳广垂以为饰以黒为美离骚所谓𤣥国然则儋耳即离耳也淮南言耽耳在其北方则南北皆有此名今儋州属琼州府九彛在徐州莒鲁之间刘敞説也冯厚斋以朝鲜东彛九种非也或曰孔子喜郯子与程本李白书禹穴在蜀丹铅曰史迁言上㑹稽总呉越也探禹穴言巴蜀也后人误解禹穴在㑹稽按禹生蜀石泉县古碑禹穴李白所书也古人文不重复如云土梦作乂括江南北千里蔡蒙旅平蔡在雅州蒙在云南亦括千余里智按禹穴竒在委宛书耳庐山禹刻亦云石穴凡禹到皆名之通雅卷十四通雅卷十五钦定四库全书通雅卷十五明方以智撰地舆论江之源别出吐蕃非止岷山也江出岷山在今茂州汶山县发源不一而滥觞甚㣲及閲云南志则谓金沙江之源出于吐蕃之犁石南流渐广至于武定之金沙巡司经丽江鹤庆又东过四川之㑹川建昌等卫以达于马湖叙南然后合于岷江缅甸宣慰司志谓金沙江阔五里余缅恃以为险远近大小言之江源出于吐蕃犁石即崑崙之南河出朶甘思即崑崙之西可画守积石岷山已邪禹贡九江为洞庭三江为汉岷彭胡秘监旦晁詹事説之皆以九江为洞庭而郑樵独谓东滙泽为彭蠡东为北江入于海十三字为衍文朱子取之古九江郡乃在江北江汉徃㑹之説味别之説洲别之説皆支经凡例曰考之过九江至于东陵者言导岷水而是水之横截乎洞庭之口以至东陵也是汉水过三澨之例也过九江至于敷浅原言导岷阳之水而导山之人至于衡山之麓遂越洞庭之尾东取小路至敷浅原也是导岍岐荆山而逾于河以尽常山碣石之例也汉志豫章领县十八彭蠡县下注云禹贡彭蠡泽在其西余则言水入湖汉者八入大江者一而湖汉一水则又自雩都东至彭泽入江行千九百里山海经曰入江彭泽两者本谓迳彭蠡县之西而入江也语意不明耳汉志不知湖汉之即为彭蠡又不知大江者亦潴于彭蠡又不知湖汉之为湖则皆承禹贡之衍疑而弗深考也智按导漾汉导江二条合观之过九江至于东陵东匜北㑹为滙东为中江入于海则前条之北江岂衍乎禹治水详于泛澜之处而南方为略从杨子言三江则漾汉为北岷江为中彭蠡为南不言南互见之矣胡晁九江指洞庭是而九江郡名即下流以称之也滙言其合处也萧该言彭蠡古作彭丽又按彭蠡一名宫亭九江三江别详于下考河源者莫详于元河源出吐蕃朶甘思泉百余泓淖弱不胜物从髙视之灿若列星曰星宿海译言火敦脑儿海也羣流滙二巨泽译言阿剌脑儿也东行一日成川名赤宾河又行与亦里水合又与忽兰水乜里术水合始曰黄河然水清又一二日程为九度河水八九股可度也又四五日程水始浑浊土人抱革囊或乗马过之亦有象舟傅革以济继是束以两山广一二里深叵测矣又曰朶甘思东北鄙有大山积雪不消所谓崐崘也自九度至崐崘约计二十日程河行崐崘南半日程又四五日程至阔郎及阔提二地相属又三日程始至哈剌别里赤儿崐崘之西人迹简少多处山南又行五六日合细黄河与乞儿马朮二水转崐崘北二日程少东又北流半月程至贵徳州州𨽻河州元所置吐蕃宣慰司也又四五日程始至禹贡所谓积石又五日程至河州安乡闗又一日程至打罗坑东北行一日合洮河水又一日至兰州过北卜渡至鸣河州过应吉里州正东行至宁夏南又东行即东胜也世言黄河九折彼地有二折葢乞儿马朮及贵徳州必赤里也张骞曰河有两源一出于阗一出于葱岭唐薛元鼎使吐蕃得河源于闷磨黎山元太祖过九度渡在崑崙西南宪宗命弟旭烈征西域拓地四万里而河源在域内至元庚辰世祖命招讨使都寔徃通互市自河州行五千里抵河源还图以闻又使其弟阔阔出阔阔囘授学士潘昻霄撰述而临川朱思本于八里吉家得帝师所藏梵字图书译之九河以近碣石者为是旧曰马颊即马笃河徒骇即徒河在济南境而胡苏河简河洁河皆在沧州汉得其三唐得其六欧阳志舆地记又得其一皆似是而非班固以滹沱为徒骇谬矣郑氏乃曰齐桓塞九为一蔡九峰非之郦善长曰九河碣石苞沦于海程子宗之今碣石在海中去岸五百余里则今之言九河故道者空穿凿矣荥汴济渠也豫州之川荥雒荥阳荥泽是也荥泽与济隧合出河之济即隂沟之上原也康成曰今为平地荥阳民犹谓其地为荥泽郑州图经敖山在县北荥阳在县北四里郦道元曰济水于此又兼邲春秋宣十二年晋楚战于邲即是水也戴恫曰邲音卞则即汴水矣又作汳京相璠曰济自敖山北溢为荥潴而后泄遂为汴水即禹贡道济所谓东出于陶丘北而汉书地理志注所谓狼汤渠首受泲东南至陈入颍过郡四行七百八十里者是也后世荥既不潴又汴在战国谓之鸿沟马迁史记谓之荥阳漕渠汉书谓之狼汤渠汉建武中张泥修之谓之济渠永平中王昊治之谓之浚仪渠郦道元谓之隂沟故名实遂难暁耳南丰曽氏曰昔禹于荥泽下分大河为隂沟出之淮泗至浚仪西北复分二渠其后或曰鸿沟始皇疏之以灌魏郡者是也或曰浪宕渠自荥阳五池口注鸿沟者是也或曰浚仪渠汉明帝时循河流故渎作渠渠成注浚仪者是也或曰石门渠灵帝时于敖城西北累石为门以遏渠口者是也石门渠东合济水与河渠东注至敖山之北而兼汴水又东至荥阳之北而旃然之水东流入汴荥阳之西有广武二城汴水自二城闲小涧中东流而出济水至此乃絶桓温将通之而不果者晋太和之中也刘裕浚之始有湍流奔注而岸善隤塞裕更疏凿以漕运义熈之闲也皇甫谊发河南丁夫百万开之起荥泽入淮千有余里更名之曰通济渠者隋大业之初也裴耀卿言江南租船自淮西北泝鸿沟转相输纳于河隂含嘉太仓等仓凡三年运米七百万石者唐开元之际也后世因其利焉太宗尝命张洎论着其兴凿漕运之本末如此宋至道之间也苏氏曰自淮泗入河必道于汴世谓隋炀帝始通汴入泗禹时无此水道以疑禹贡之言此特人不攷耳禹贡九州皆记入河水道而淮泗独不能入河帝都所在理不应尔意其必开此道以通之晋王濬伐呉杜预与之书曰自江入淮逾于泗汴泝河而上振旅还都以濬舟师可知汴水大小非隋炀开创也陈后山曰汉末河入汳永平道至千乗入海而河之故渎在新渠之南水经注所谓絶河而受索自此始隋因汉旧大业合河索为通济渠入淮而故道竭今于畿为白沟于宋为沙于单为石梁于徐为汴而入于南清南清故泗也説文荥为小水无所见别作潆瀯滢濴濙沇泲即兖济㶌亦沇也沇即兖济亦作泲汉地理志泲河惟兖州是也水经注俗唿为衍水山海经曰王屋之山㶌水出焉汉书曰王屋之山沇水出焉李濓曰㶌沇声近也沇发源王屋山顶厓下既见而伏东出于孟州济原县有东西二源合流至温县是为济水歴虢公台西南入于河溢而出河之南为荥即荥波也又东出于陶丘北在今定陶县又东至于菏又东北至寿张县安民亭合汶水至今青州博兴县入海郦道元谓济水当王莽之世川渎枯竭其后水流迳通津渠势改寻梁衇水不与昔同然则荥泽济河虽枯而济水未尝絶流也程氏曰济入河适㑹河满溢出南岸溢出者非济水因济而溢故禹还以原名命之此解溢字亦通然河浊而荥清非河之溢明甚溢葢指荥而言非指河也先儒皆以济水性下劲疾故能入河穴地流注显伏许慎引禹贡浮于淮泗达于菏音柯焦弱侯主此説南丰曽氏曰泰山北与齐东南诸谷水滙于黒水湾又滙于柏崖湾至渇马厓下则泊然而止又至歴城西五十里有泉涌出曰趵突泉人谓有弃糠于黒水湾者而见之于此葢自渇马之厓潜流地中而至此复出也其注而北则谓之泺水达于清河以入于海舟之通于济者皆于是乎达也齐多甘泉其显名者十数而色味皆同葢泺水之旁出者也东阿井亦济所经故胶能下鬲用搅浊水则清是济之伏流乃物性程氏非之顾弗深考耳南北清河皆古济流也㑹泗注淮者济之至菏而分者也东北兼汶与同入海者济之正𣲖也今浊河巳行南济而北济自青州博兴县一百七十里至滨州入海増多汉百七十里宜禹迹之难考也菏泽在定陶东北曹州图志济隂南三里有菏水俗谓五丈河今名广济河説文以泲为沇济而别载济为出常山郡赞皇山东入泜想有同名者诗出宿于泲毛氏曰地名此又一泲也蜀江甚多沔汉实二孔安国曰漾水东流为沔与沔合至汉中为汉水是通称也程氏曰水经叙汉自西乐城以上为沔以下为汉后人以南阳水为沔非也一曰西流南流者沔东流者汉按汉武时有言从南阳入袤可漕此殆南阳之沔欤司马徽居沔北非欤合溪曰岷江之外其水有七出于绵之神泉曰緜水出于什邡之章洛山曰洛水分流于永康之湔堰者湔水緜水自緜竹紫巖山迳徳阳洛水自什邡入雒湔水迳导江崇宁九陇蒙阳亦入雒三水皆合于雒自雒迳懐安简资富顺至泸与江水㑹总曰内水发源于刚氐道徼外㑹江油之清川迳緜潼遂东至于合曰涪水发源于沔之青泥岭迳大安利阆果至合与涪水㑹曰嘉陵水发源于小巴岭迳巴蓬之伏虞西南以至于渠曰巴水出万顷池迳明通又至渠与巴水合曰渠水巴渠二水既合迳广安新明至合与嘉陵涪水㑹以达于渝而江始大此七水与江别合之大畧也由此入中国分名有三曰青衣曰羊山曰马湖青衣出来山迳严道洪雅夹江而下羊山出鐡豹岭迳汉源出嘉定之南与青衣水合入于江马湖自译都流至叙亦入于江其旁出于郡邑山泽自岷至䕫甚衆大者如盛山之万顷池则骊流有四一入于渠三入于䕫惟汉出嶓冡分流趋襄阳竟陵至汉阳后与江合此蜀衆水之大略也合溪犹未明江源出金沙而嘉陵之水即西汉即漾也胡文定曰欲固上流必保汉沔武侯筑二城筑汉城于沔阳乐城于城固即今汉中府城固县洋县皆城固地也汉与江合今曰汉口古曰沔口夏侯尚围江陵使文聘别屯沔口止石梵自当一队青龙后属呉今汉阳府也王贡击侃督䕶郑攀于沌阳又败朱伺于沔口齐张仲传梁王出沔口围鲁山即大别山沔左有郄月城沙羡县治也黄祖所守夏口即鲁口山简奔夏口庾翼为荆州治夏口城据黄鹄矶边江临沔春秋时谓之夏汭呉黄武二年城沙羡西角为矶楼名黄鹤沙羡即江夏也水经注夏水本江之别出自江陵东南流又东过华容又东至云杜县入沔谓之堵口冬竭夏流智按是夹港也何尚之曰夏口在荆江之中正对沔口智按此指夏口城即武昌也鲁肃吕蒙屯陆口在武昌蒲圻县南即今蒲矶口也水出下隽县西三山溪沌口者沌水上承新阳县之太白湖东南流为沌水迳县南注于江曰沌口竟陵郡新阳县分云杜立者也郭舒留屯沌口陶侃刺荆镇沌口陈侯安都讨王琳至沌口后梁华皎与呉明彻战于沌口皆此地华阳志云汉二源东源出武都氐道漾山因名漾禹贡漾流为汉是也西源出陇西嶓冡山㑹白水经葭萌入汉戴氏曰有三源其一在兴州三泉县总之汉因初源谓之漾因合沔而通谓之沔或谓之羌今沿汉水而东有宁羌州有沔县又东有洋县即古洋州也洋漾声相近宁羌州汉之沮县晋之武都也王伯厚断以为一混矣戴説汉漾沔未明升菴曰苏代谓汉中之甲出巴者源出西和州徼外经阶沔与嘉陵水合阆水即漾水也浪漾亦通垫江出江谷泽经仇池出宕渠至巴郡入江智按桑钦叙漾汉而尾言西汉水又按巩昌西和县有嘉陵江故决之曰源出秦州之嶓冡至重庆江津县之嘉陵江而入岷江者西汉水也所谓导漾为汉也出汉中府沔县之嶓冡至汉阳大别山汉口入岷江者东汉水也所谓沔与汉合也漾至沮县即为汉水沔水自出武都沮县东狼谷中汉至鲋嵎山与沔合曰沮口沮县今汉中略阳惟漾至沮为汉而沔又出于沮县故言者混外水即岷江内水即涪江中水即沱江宋刘裕遣朱龄石伐蜀冦谯纵衆军悉从外水取成都臧禧从中水取广汉老弱乗髙舰从内水上黄虎史炤通鑑释文曰巴郡今之重庆正对上水口右则涪内水左则蜀外水自渝上合州至绵州曰内水自渝上戎泸至蜀谓之外水按外水即岷江自重庆上叙州嘉定是也内水即涪江自重庆上合州遂宁潼绵是也中水即沱江自泸州上富顺资简金堂汉州曰四川者则取岷江沱江黒水白水四大川以为名尔沈约宋书资江为中水涪江为内水它流曰沱潜曰潜禹贡于梁州言岷嶓既艺沱潜既道于荆州又曰沱潜既道浮于江沱潜汉又曰岷山道江东别为沱水经曰江水自彭天关东迳汶闗氐道县北东别为沱汉志蜀郡郫县禹贡沱江在西东入江蜀郡汶江县沱江在西南东入江杜佑通典沱在蒙阳郡唐昌县鼌氏曰今永康军导江县西北二十里有沱江汉志水经所志之沱其源岷江是也自导江东南流至彭州永昌县西为都江者杜佑所志之沱也自江都至天勑山分而为二一名泸水自天勑山十五里复合于都江一名广济江自天勑山东流至彭州九陇县复合于都江自永昌之都江东南流至成都府郫县北为郫江者汉志所谓禹贡沱江者也伯厚诗地理攷曰通典沱水在彭州唐昌县今崇宁县水经氐道江水东别为沱云开明之所凿也郭景纯谓玉垒作东别之标今茂州汶山县梓潼张氏曰凡梁之山左皆曰岷右皆曰嶓出于岷者皆为江江之别皆为沱出于嶓者皆为汉汉之别皆为潜凡此皆梁州之沱也汉志又曰沱出南郡枝江县入江康成曰华容有夏水首出于江尾入于沔所谓沱也葢以此为荆州之沱一曰与江别而复入于江曰沱此则有似于夹江特其首尾长耳建安蔡氏曰枝江之沱水入于江非出于江也承天府之潜江安庆府之潜山俱有潜水非首尾如夹江也沱潜之称可谓难明矣诗江有汜江有渚江有沱沱潜汜渚皆为通名故训潜为潜流沱为佗流谓与江别耳五湖太湖也史记正义旧太湖射贵湖上湖洮湖滆湖索隠与郭璞江赋注曰具区洮滆彭蠡青草洞庭或曰太湖与楚州射阳岳州青草润州丹阳洪州宫亭此未确也水经注江南东注于具区谓之五湖口国语越伐呉战于五湖范蠡返至五湖而辞越虞翻曰是湖有五道韦昭曰书谓之震泽尔雅谓之具区今名太湖或曰长塘曰射贵曰滆冯衍传注曰滆洮射贵太以兼小支而得五名也或曰五湾曰游莫贡陵胥九江洞庭也禹贡释文及寻阳地记以为乌白江蚌江乌江嘉靡江畎江源江廪江提江菌江张须元緑江图以为三里江五州江嘉靡江乌上江白蚌江白乌江菌江沙提江廪江始于鄂陵终于江口㑹于桑落洲汉志在寻阳县此皆泥在寻阳九派也太康地记曰刘歆以为湖汉九水入彭蠡水经云在长沙下隽西北胡氏以洞庭为九江曽氏谓过九江至于东陵东陵今之巴陵巴陵之上即洞庭也攷之前志沅水渐水辰水叙水酉水沣水资水湘水皆洞庭楚人唿水皆为江揭衷熈曰以岷江至沣旁大水入江者为九江曰羊山曰青衣在嘉入曰金沙马湖在叙入曰绵漾嘉陵曰北涪曰巴在重庆合入曰贵乌江合南涪以南入曰方湖之流北从巫崃入曰施南之水南从夷道入是也由今论之何不以鄱汉洞庭而并三夷水南北涪与巴嘉陵为九乎三江不一孔安国云自彭蠡江分为三入震泽遂为北江而入海孔葢泥彭蠡既潴而牵合之也彭蠡震泽入海各殊而三江岂可强同乎虞林犹持孔氏説与桑钦水经班固地理志相附而乃谓南江自牛渚上桐水过安吉歴长渎出松江入海者则又谬甚矣郭景纯以岷淛松为三江韦昭以松淛浦阳为三江亦疑孔安国之言而臆説邪郦道元引以为据何哉程大昌所进禹贡山川道里圗边实所修崑山续志类讹承而舛踵之耳惟张守节曰三江在苏州自西南至太湖曰松江自东南入白蚬曰上江亦曰东江自东北下三百余里入海曰下江亦曰娄江葢得之矣呉地记与庾仲初扬都赋註朱长文呉郡续圗经其所言虽有详略葢皆本诸守节者也以今攷之太湖与呉江长桥东北合龎山湖者松江也又东南分流出白蚬入急水淀之山东而入海者东江也自龎山过大姚东北经崑山石浦安亭由青浦入海娄江也但淀湖之东流既塞而安亭亦失其故道乆矣此单锷所谓开白蚬安亭通龙镇以入海者也王介甫云一江自义兴一自毗陵一自呉县皆小水不合子瞻云岷江为中江汉为北江豫章为南江曽氏云北江中江皆禹所导南江乃其故道故经不之志余安庆亦号为三江口正谓合汉蜀豫章江也此呉㓜清之説也以江行汉水彭湖水之中为中江人不达禹贡之文辞耳周礼职方扬州三江疏云江至寻阳南合为一东行至扬州入彭蠡复分为三道入海此谬极矣熈云按震泽居松江之上多震动禹贡既云三江既入遂云震泽底定则守节之论确矣沂有二源水经云沂出葢县艾山道元则曰沂有二源一出祚泉一出鱼穷山又曰沂水北对稷门鲁之城门也隔水为云坛智按今蒙隂县东北地名南河川小阜之下有曰狗泉此沂源也东南迳马头固山有泉东流与之合北望沂山五十里殊无别源据周礼沂山因水得名郑𤣥齐儒不应有误疑沂山水源古流今竭耳何振卿名山记沂山瀑数十丈丹水有七泽州髙平县有泫水一曰丹水汉上党髙都县莞谷丹水所出东南入泫水髙都泽州晋城县隋曰丹州汉丹水属𢎞农郡以为白起坑赵卒水尽赤故曰丹水山海经洛水出讙举山东与丹水合丹水出竹山洛合丹然后合尸水乳水蛊尾之龙余水阳虚之𤣥扈水自讙举至𤣥扈凡九山玉板曰仓颉为帝南巡登阳虚临𤣥扈龟负丹甲青文之圗即此处也其内乡县之丹水乎水经注隂沟即狼汤渠亦名汳水又云丹泌乱流故汳兼丹水之称又水经丹水出上洛冡岭山至丹水县入于汋迳三户城合于南阳之淅水其迳南乡县北所谓商于之地也吕览曰尧有丹水之战以服南蛮此水也竹书纪年曰宋杀其大夫皇缓于丹水之上是获渠亦兼丹水之称朱虚县有东丹水西丹水出丹山今作凡山讹也夷水迳夷道县合丹水水有赤气故名兰溪有二兰溪在唐为两县名一属蕲州沛水改为兰溪一属婺州杜牧之诗兰溪春尽水泱泱葢蕲州之兰溪也杜守黄州作此诗黄承兰溪下流故耳浯水有二演繁露曰世传浯溪元结自名之説文浯水出琅邪灵门壶山入潍则非元造矣程泰之独不引淮南子之渪浯乎山东之浯乃吾山之水也吾山即鱼山瓠子歌用之元次山之浯则在道州漳有十一以清浊合流而名赵晋之闲有清漳浊漳沮水迳当阳麦城与漳水合巩昌有漳县灨上有漳水过豫章郡为章江漳州有漳浦亳州有漳水安州有漳水即徳安府大洪山之漳水此地汉称豫章陈留濄水迳城父县沙水枝分注之世谓之漳水宜章有大小二章水存中以清浊相蹂者为漳章者文也别也漳谓两物相合有文章且可别也清漳浊漳合于上党当阳即沮漳合流灨上即漳泳永贡合流漳州予未曽目见章郡即西江合流亳漳则漳涡合流云梦则漳郧合流此数处皆清浊合流色理如螮蝀数十里方混洛水有九蜀有雒县雒水自章山至新都谷入湔蜀都赋浸以緜雒职方氏雍州其浸渭洛易氏曰左冯翊懐徳县即彊梁原之洛水边有圁洛北条荆山在县西正洛水源也孔安国注禹贡漆沮亦曰洛水出冯翊北又一洛水出庆州洛源县有于白山洛水所出东流至鄜州洛交县又东南流至京兆府云阳东又径同州澄城西北此皆非导洛自熊耳之洛也淮南地形训洛出猎山注猎山在北地西北边外洛东南流入渭诗云瞻彼洛矣是也括地志言出广州一名漆沮至华隂南流入渭王氏朱氏皆云诗之瞻洛尚是东都之洛也东都洛出𢎞农即上洛县熊耳山水经谓出讙举山至巩县入河此三洛矣水经注又广汉泉出临洮西倾山迳洛和城南洛和水出和溪迳黒水城而北注白水此一洛也又有平洛水出玉女台下平洛㵎注于颍是亦洛水也鹊南溪水注于洛水洛涧北歴秦墟下注淮谓之洛口此又一洛也琅邪临沂县有洛水注之洛水出太山南武阳之冠石山此又一洛也圗书编引延安洛记云洛水出庆阳府环县即古洛阳县也经延安府甘泉县即古雕隂县也经鄜州宜君县子午岭至中部县入西安府界经耀州及同官县至富平县合沮水歴蒲城同州至朝邑县东南入渭沿河三府之人至今皆唿为洛河漆沮之名亦不知也古今郡县庆阳有洛源县延庆有洛川县及三川洛其一也朝邑有洛苑乡水经言延安形胜云洛水之交汉志亦云雍州其浸渭洛註云洛水经北条荆山而东南入渭此尢为明证汉志又云洛都襄洛皆延安近洛之地略无一字及漆者独汉上郡志有曰漆垣又不知何所指颜师古曰洛水即漆沮也此后世指洛为漆沮之由岂洛亦名漆与作记者不知鳯巩自有漆沮二水以二漆为一水而莫究其源但云自同官县界来不知自同官来者洛也一统志遂言同官之漆出自鳯翔不知漆水为泾汭所闲其能飞度泾汭来同官邪秦士徃徃疑此故详攷而着之又按粤西栁州有洛容县云南兰沧亦名洛则洛有十一矣黒水不一山海经黒水出崑崙西北隅唐书黒水在髙昌西北顾起元曰黒在大幕北宋谓三姚冡族沈括云奉使帐宿其下山之土石紫黒似磁下即黒水彼谓黒为卢水为龙卢龙即黒水也集韵作潶栁子厚云雍西之漆为黒水曽子固言弃糠黒水见于趵突赞宁云悉唐即黒溪智按黒水不一北史元魏伐蠕蠕过黒水蜀南泸江亦黒水疑与禹贡入南海不合今又按之黒水经三危者属雍州在沙州炖煌之东南势亦西流入南海者属梁州在滇云巂筑之南如所谓叶渝诸川俱黑是也又云崑崙西南有嘉湖分为潞江大居槟榔安义四大江皆折数千里入南海而无源弱水黒水其入流沙而出此乎履按李元阳曰西洱海出浪穹是黒水伏流别派也㸃苍山后濞水漾水合而㑹兰沧江入南海兰沧即黒水也其辨曰潞江兰沧皆由吐蕃西北来潞尚逺兰沧至交趾入海水内为汉人水外为夷人则禹导惟兰沧为近孟津㑹有髳人在北胜濮人在顺宁地理志南中山曰昆弥水曰洛山海经曰洱水西流入于洛则兰沧亦名洛也元史至正八年大理劝农官张立道使交趾竝黒水跨云南以至其国则兰沧为黒水明矣三危山不在丽江当亦不逺葢陇蜀滇鼎立陇则西南斜长入蜀滇则西北斜长近陇蜀则尖长入陇滇之间正如三角旛黒水之源正在旛头故雍以黒水为西界对西河而言也梁以黒水为南界对华阳而言也其大所言分为二而不俱南流或所引四大江出于流沙南一湖者其弱水之伏流出乎中履尚有一疑岷江旁合马湖缅甸之金沙江为江水之源而黒水之源与陇雍近则无乃穿金沙江而过如溢为荥之例乎抑黒水之源止于马湖缅甸之内乎抑金沙江曲入吐蕃而回入马湖合青芉与岷乎如此则黄河源大江源黒水源皆崑崙南干嵴上之南北分水乎俟考龙门之名不一水经注魏土地记曰梁山北有龙门山大禹所通孟津河口广八十步巖际镌踪尚存有庙祠前有石碑三一碑可识太和中立括地志龙门在同州韩城县北五十里近黄河禹所凿禹贡正义云龙门在冯翊夏阳县北禹凿以通河东郡之西界也而史记正义乃云徐州龙门县何也如以名同水经注陈留汳水东龙门故渎出焉屈原过夏首顾龙门郢之东门也今广州府有龙门县保宁府昭化县郧阳府延平尤溪县沔县峨睂县大同宣府山隂县皆有龙门山漳州漳平县有龙门洞广西贺县有龙门滩巩昌成县有龙门镇其名山衡庐台宕以龙门名者不可胜数姚文燮曰黄河自积石折入北方界中二千余里若韦精以下其间险峻如龙门称龙门者不知凡几惟壶口以南乃为禹所凿所谓悬崖千仭声若万雷者是也夹右碣石入于河非长城所起之碣石也平州石城县西南有碣石即汉右北平郡骊山县水经注曰骊城枕海今歴乆为水所沦入海去岸五百余里此则禹贡夹右碣石入于河之碣石也山海经碣石之山绳水出焉注在辽西临渝县南水中秦皇刻碣石处通典碣石山在汉乐浪郡遂城县长城起于此山东截辽水而入髙丽遗迹犹存此则又一碣石也今以平州之赴海者为右碣石以髙丽中为左碣石汉武东巡海上亦至碣石今永平昌黎有碣石山抚宁孤山亦碣石也孙阁辅承宗复关外八城议守觉华岛即截辽水之碣石旧云入髙丽乃可以入髙丽耳江南为梦江北为云后人或合称之郭景纯注尔雅以岳阳巴丘湖为楚之云梦非也笔谈曰旧尚书禹贡云云梦土作乂太宗时得古本尚书作云土梦作乂诏改从古予按孔安国注云梦之泽在江南不然也据左传呉人入郢楚子涉雎济江入于云中王寝盗攻之以戈击王王奔郢楚子自郢西走涉雎则当出于江南其后涉江入云中遂奔郢则今之安陆州涉江而后至云入云然后至郢则云在江北也左传曰郑伯如楚王以田江南之梦杜预注楚之云梦跨江南北曰江南之梦则云在江北明矣元丰中予自随州道安陆入于汉口有景陵主簿郭思者能言汉沔间地理亦谓江南为梦江北为云予以左传验之思之説信然江南则今之公安石首建宁等县江北则长沙监利景陵等县乃水之所委其地最下江南二浙水出稍髙方土而梦已作乂矣此古本之为允也智谓存中説是然因其同为湖浸或亦通称如子虚之云梦必谓一泽也至呉人入郢之郢乃今江陵存中以为安陆误矣李轨读云梦平声燮云地志云梦在江北徳安涢水左右诸湖是左近山稍髙为梦跨江南北者言跨江涢非大江也孟诸一作盟猪即孟猪望诸在虞城东坡有去杭十五年后游西湖诗断章云谁怜寂寞髙常侍老去狂歌忆孟诸髙适有两诗言孟诸其一云朝临孟诸上忽见芒砀间赤帝终已矣白云常不还其后又有封丘诗云我本渔樵孟诸野一生自是悠悠者乍可狂歌草泽中寕堪作吏风尘下东坡所用乃后一篇也左传孟诸之糜尔雅作宋薮孟诸职方氏青州薮泽望诸禹贡作孟猪古文作盟猪在梁国睢阳即今归徳府虞城县揭衷熈曰禹时为济水所被故曰孟猪淮源在信阳而入海在盐城今为黄河所幷矣淮水出信阳州胎簪山过唐州桐柏山歴光蔡颍寿盱眙至淮安盐城北入海此故道也今幷于河丘文庄曰洪武二十四年河决原武之黒阳山寿州正阳镇而全入于淮正统时又决荥阳至懐逺入淮淮独当大河又况加清口之沁泗沂哉贾让上䇿不能行而歳费数百万智谓不如听之听之而上䇿乃可行也崇祯壬午贼决河灌开封城守且年亦以河为救而汴城为河矣文庄若在不更叹乎此固古今之变郎仁寳曰淮源当依禹贡出桐柏山不可依水经出胎簪山胎簪低于桐柏百余丈源又小智以为凡水之源皆小愈合而愈大禹贡亦就所见言之耳桐柏胎簪皆源也若江不源金沙而止源于岷岂足据哉渐江即淛江也水经有渐江山海经有淛江庄子曰淛河秦始皇至钱塘临淛江呉越春秋曰越王至浙江之上望见大越山川重秀天地再清渐与浙淛异文耳避暑录话曰桑钦水经两淛独略钦北人未尝至东南但取山海经为证尔山海经三天子都在彭泽安得至此今钱塘江乃江北之下流虽自彭泽来葢衆江所㑹不应独取此一水为名渐即淛乎智按水经曰渐江出三天子都注云山海经谓之浙江地理志水出丹阳黟县汉志注云渐江水出南蛮水而郭璞注山海经曰浙江出新安黟县南蛮东入海今钱塘浙江是也黟即歙也今始分为二县三天子都今率山张公山也右水下饶州彭蠡左水注浙渐江南有博江江有灵鼔成帝鸿嘉封广徳国渐江迳遂安县有四十七濑而合桐谿又合于潜县北之天目山水过杭入海叶少藴不知三天子都为徽州率山故误谓自彭泽来耳什谷即洛汭张仪曰塞什谷之口即洛汭也河南府巩县洛水东经洛汭北对琅邪渚入河又名洛口又名什谷山海经曰洛水成皐西入河以巩县或属成皐也什一作寻书曰泾属渭汭孔氏曰水北曰汭职方氏雍州之川泾汭郑氏曰汭豳地诗云汭之即左传曰㑹于汉汭以相入为説康成依职方以汭为水名所引诗今本作芮鞫毛氏曰芮水厓也陆氏曰芮本作汭水之外曰鞫汉志芮水出古扶风汧县职方之汭自为水名智按本以内为汭之义而因为水名康成不善説耳圣水今瑠璃水也水经注圣水出上谷有白鱼出穴迳玉石山过良乡县合大防山之水又合乐水桃水涞水涿邪水孙汝登曰即今琉璃河其卢沟即桑干与湿水也范文穆成大使金过涿州诗曰琉璃河上㸔鸳鸯即此地溹涫即桑干也桑干水即溹涫水潜承大原静乐县之天池伏流至马邑从雷山阳发为浑泉天池澄渟镜净若朝那之湫渊有人以车坠池而获于桑干伏流也静乐为唐管州有管汵山湿水出雁门隂馆县过代郡桑干县南㑹桑干水又㑹如浑水羊水崞水过鉅鹿㑹居庸清彛水水经云过广阳蓟县北道元曰蓟南七里有清泉河葢水经误矣此即湿水同流也孙汝登曰广阳今京师蓟州今大兴大兴为京师首县则一处也武王封尧后于蓟封召公即于此秦灭燕以为广阳郡今之蓟则古之渔阳也清泉河上承桑干河东与潞河合入渔阳而枝分谚云髙梁无上源清泉无下尾是也沈水乃泬水也水经渭迳渭城南而沈水注之注云渭城即故咸阳汉髙更名新城武元鼎二年别为渭城沈水承皇子陂于樊川迳杜伯冡下杜城与昆明池水合过璧玉门而北流注渭亦谓是为潏水也吕忱曰潏水出杜陵説文潏涌出也颜籀曰此即今沈水字本作泬与沈相似人因名沈水丁度作泬潏与泬声通而讹也天文志晕适背穴孟康曰穴或作鐍此可证也潏音诀水口今皖之张家湾也水经注希水口水出灊县霍山西麓所谓天柱山即皖公尖也曰希湖即石门湖也唐糺口今所谓嶅山也水经云资水出零陵都梁县路山注云出武陵无阳县界唐糺山迳武冈县县乃分都梁之所置也以与无阳相邻则罗公山近之罗公洞口水今为西澬嶅之水为东澬又合夫夷水而下寳庆即古邵陵也糺即纠字经云过夫夷县误矣土人唿夫鱼水经夷望溪即今常徳鱼网溪瓠冈即瓠子无定河即圁水三户城在内乡汉寿在广元陈后山曰瓠子在雷泽土人谓之瓠冈唐志银州载无定河即圁水三户城在南阳内乡西南春秋时即有此城汉寿在保宁府广元县闗公封亭侯者此也越絶书言范蠡生于宛槖徐文长言范蠡生于三户城则三户其宛槖乎澧注于涀非沣州之澧也南阳衡山非南岳也涀水即瀙水也水经注南阳雉衡山即山海经所云衡山郭璞以为南岳非矣汝水条下有澧水迳叶公庙北山海经曰澧水东流注于涀水孙汝登涀或作亲按当为瀙瀙水今在南阳鸿沟官渡也今汴河也氾氾古通而后别也河渠书荥阳下引河东而为鸿沟文颍曰即官渡水也葢为二流一南经阳武为官渡水一东经大梁城即河沟今之汴河是也或曰始皇疏凿以灌魏然苏秦已言鸿沟矣莨菪渠自荥阳五池口东注之鸿沟即出河之沟官渡在中牟台下近时属河隂县地有鸿沟其云官渡台者袁绍起土山以逼垒魏武亦起髙台以捍之即中牟台也今阳武县在官渡之南官渡之西南为荥阳成皐氾水厫仓虎牢按成皋今为氾水县荥阳故东虢国秦置厫仓楚汉战京索间是也汉髙帝即位汜水之阳则在曹州汜水音杞若侯表氾乡侯何武则音凡韵㑹氾在韵曰汜郑地在许州襄城县汉髙即位氾水与汉史传汜邑汜胜之皆音凡而汜在纸韵江有汜水别复入也与日入蒙氾同音又水名在成皋县皆音祀智曰成皋之氾非汉髙即位处邪互引而别其形音何也春秋天王出居郑汜注音凡此谓南氾秦与晋围郑军氾南此东氾也毋乃古一字互写而后别之又误别之乎史记索隠载氾音有四音梵音凡音祀音圮智按祀圮偶通互而氾汎形讹故説文以氾汜别之书仲丁迁于嚣诗搏兽于敖左传晋师在敖鄗之间二山名敖在荥阳西北临河有太仓曰敖仓在石门之东北临汴水汉髙因敖仓筑甬道下汴是也汜水县古东虢国郑之制邑汉之成皋襄二年城虎牢即成皋也地理志注穆天子传云七萃生捕虎献天子天子畜之东虢曰虎牢孔明渡泸非今之泸州也升菴曰泸州古之江阳而泸水乃今之金沙江即黒水也其水色黒故以泸名之从吐蕃可跋海入西洱河曰漾濞水又出㑹川乃为泸水沈黎古志孔明南征由今黎州路黎州四百余里至两林蛮自两林南瑟琶部三程至巂州十程至泸水泸水四程至弄楝即姚州也今之金沙江在滇蜀之交一在武定府元江驿一在姚安之左郄据沈黎志孔明时所渡当是今之左郄也瑟琶一作虱琶两林今卭部长官司按一统志属四川行都司水经叙大江过㑹稽余姚入海此桑君长之大误也水经舛误郦道元亦屡辨之至于叙岷江水至豫章口而止及叙沔水当自汉口入江而止乃言其过中渚石城分为二江是大小失伦矣江淮河济为四渎谓独为主也今顾以沔为渎而岷江附之失矣二江谓一为焦山下海之江一为丹徒向姑苏之小河大小混称更失矣若叙沔至石城分为二其一过毗陵而南江过宁国又与桐水合此皆不能通又曰松江出焉﨑分三江口又东至㑹稽余姚县东入于海此大误矣郦道元全不能正其失而又曰南江枝分歴乌程南通余杭县则与浙江合阚骃十三州志曰江水至㑹稽与浙江合此尤误极浙江即渐江自为一水岂与苏松嘉湖之水相通乎桑郦皆在北方宜其误耳郦好𫝊㑹纪异闻舛错不少如揣拟天台赤城之流误引弥明为翳桑之饿可尽举乎墨子相如郭璞孔安国之言江湖皆未考也上林赋叙水入川东注太湖郭璞江赋云注五湖以漫漭灌三江而湍沛墨子曰禹治天下南为江汉淮汝东流注之五湖孔安国曰自彭蠡江分为三入于震泽后为北江而入于海此皆未详考郁水出广信东入海此应劭之误也山海经曰郁水出象郡东南注南海入海入项陵东南者也应劭曰郁水出广信东入海水经注曰言始则可终则非矣智谓言始亦非葢汉之广信为交州治所即今之梧州也郁亦非今之郁林州其水合牂牁而来即今左右两江于梧州始合府江则郁水至广信与漓水合而下端州广州入海岂始于广信乎唐志总载水数本水经注也唐六典水部掌天下川渎陂池之政令凡天下水泉三亿三万三千五百五十九其在中国江河大水也百三十五水是中川也千二百五十二水是小川也桑钦水经所引天下之水百三十七江河在焉郦善长注水经引其支流一千三百五十二唐志水经桑钦撰旧志则云郭璞撰隋志与通典水经无名氏考儒林传桑钦君长汉成帝时人经云永安顺帝更名是顺帝以后纂序又考经云武侯垒乃孔明也河水北薄骨律镇城元魏镇名也智谓后人沿加耳后汉书注尸佼二十篇一篇言九州水泉所起金蔡伯坚子珪着水经补亡四十篇或云水包地外出地中天下川源处处有之安可悉数如岭外之左右江发源滇黔经流两粤受二十余水折三四千里而南入于海其势与淮等可为一大渎禹时无割汤之虞亦未详及然中国所见者悉东南流耳其在崑崙西蒲昌海折八千里西入北髙海饮马土剌旺吉阿鲁札黒金山隂山诸水在沙漠外折六七千里入北水海安义河系嘉湖西派亦受三十余水折三千余里西南入榜葛剌海此皆见其源而不知其尾者余作禹书经天合地圗参泰西地毬画度补入之通雅卷十五通雅卷十六钦定四库全书通雅卷十六明方以智撰地舆雍州与雍奴雍丘俱去声今梅氏音平声雍奴今顺天府武清县黄直翁音于容切水经曰四方有水曰雍不流曰奴冦恂封雍奴侯雍丘晋属陈留古雍国把国今为开封府之杞县故城临汴祖逖为豫州刺史治此左传郜雍曹滕杜氏曰雍国在河内山阳县西今怀州脩武县是怀庆府矣或古雍国地寛耶雍通作邕雝籀作祋祤县名在冯翊者祋都外切师古音丁活反祤音羽又音戸説文祋从示殳殳也引诗何戈与祋一说城郭市里高县羊皮有不当入而入者暂下以惊牛马名曰祋祋祤冯翊属县前汉郊祀志鳯皇集祋祤毛晃曰监本从衣误今西安府之耀州与同官县及延安府之宜君县皆其地也江休复曰赵师民自耀州过同州说祋祤城有祋祤庙是一兵械其秦祷兵之祠乎又按王厚之印谱有祋栩丞印栩作木鄜州音孚左冯翊县今属延安府者说文作鹿与麃声皆不谐不知其故智谓古孚与包通声麃与包近故有孚音厔音周窒汉县今属西安府者山曲曰水曲曰厔五柞宫现在厔县本义说文引击也攴见血也邰斄土来切一字也汉志稷封斄在右扶风师古曰斄读曰邰今武功县五丈原即在此鳯翔郿县亦有五丈原亦有斄亭郃阳郃音合古莘国今为西安府之同州集韵莘或作通作㜪史注在陈留又按鳯翔之郿亦古郃地鲁又有郿鹑觚在泾州汉属北地郡作鹑觚城在平凉府之灵台县灵台周密须国也蒙恬筑长城时觚爵奠祭有鹑集觚上因名平凉汉安定朝那也庆阳府秦之北地今一统志以鹑觚属安定必有疎略矣郁郅属北地郡注泥水出北方界中有牧师菀官今庆阳安化县汉郁郅也庆阳有环县环县有灵武台肃宗即位于此环葢古朔方地也宁夏有灵州城隋置灵武郡亦云肃宗即位于此宁夏卫属朔方赫连勃勃都此浩亹孟康音合门汉属金城今临洮府之金州也靖卤卫亦属金城金城又有令居枹罕二县因羌名也令音怜枹音夫今河州卫隋曰枹罕乐涫音官酒泉郡所属县又有天䧇县䧇音衣酒泉今之肃州卫也稒阳音固属五原郡五原谓龙游原之地干原青岭原可岚原正原横槽原九㚇音宗山在冯翊谷口相如赋曰夷㚇筑室今醴原县屯留县有三㚇山篆作㚇从㚇非莫䵣丁葛反五原郡之属县今延安府神木县即汉五原河西地本秦九原改为五原褒余即褒斜汉志武功县斜水出衙岭山北至郡入渭武功今郿县也梁州记曰万石城泝汉上七里南口曰褒北口曰斜长四百七十里武侯尝出武功屯五丈原即此路也五丈原在郿县西南二十五里湟中今西宁也唐鄯州宋改乐州或读去声葢与潢通积水池也龟兹汉上郡有龟兹县音丘慈此因有龟兹国而名也详见外国名条郏县音夹属汝州此乃楚公子圉葬郏敖于郏杜氏曰属襄城宋为颍昌府郏县今时之汝州郏县也郏鄏说文曰河南县直城门宫陌地在临汝即今汝州河南府之陜州音闪古西虢也篆作郏篆作从二人夹一人也夹以冉切说文曰盗窃怀物也从亦有所持或曰字说家所分不羮楚子城不羮注音郎今南阳府舞阳县有定陵城是其地也韵㑹广韵阳韵皆未收此字殆漏失耳本作更古阳庚通更读如冈又转为郎耳羛阳即戏阳戏平声光武亲破五较于羛阳注引杜预言戏阳左传荀盈卒于戏阳今彰德府城东有戏阳城渑池渑音勉汉属𢎞农今属河南府即永宁县亦渑池地淄渑之水渑则音绳在今青州府又汉江夏郡有鄳县母杏切又作㝠阨黾塞皆鄳也王伯厚鄳黾㝠皆音萌正与盲音近阌乡阌本作无分切讹为受𢎞农湖县有乡今为县属河南陜州唐之鼎州也旻火劣切目使也又忽域切则与通恤皆一音也郭璞作汝授切非缑氏缑音沟今河南府偃师县有缑山轘辕山左传栾盈过周王使候出轘辕注曰缑氏县东南所谓武关者则在西安府之商州左传楚司马起丰析以临上雒使谓隂地之命大夫曰将通于少习以听命杜注少习商县武关也货殖传南阳西通武关郧关武关秦之南关也今人或指缑氏之轘辕为武关则误矣大山作大苦山海经大之山多㻯琈之玉其阳狂水出焉有三足龟食之已肿水经注作阳城大苦口狂水经纶氏县南灈阳县属汝南郡应劭曰灈水出吴房东入瀙瀙七吝切汝南今为汝宁府吴房今遂平县也汝南有鲖阳县孟康曰鲖为纣红反今新蔡有鲖水方子谦上声音纣误详见始潘乡即孙叔敖子孙所封寝丘也汉志作世祖更名固始今属汝宁之光州延熹三年立叔敖饶碑封于潘乡即固始溵疆溵水名一作又作于谨説文曰水出颍川阳城少室今登封县东至今陈州商水县入颍隋之溵州则又在汝阳县涅乃结从曰土作涅非上党有涅氏县因涅水名南阳亦有涅南县亦因涅水四川亦有涅汉志益州郡铜濑县注有谈卤山迷水所出东至谈藁县入涅县壅山一音瓮水经注晋水出县雍山笺曰孙云壅山海经作雍音瓮蔚州音郁今属大同府又西魏蔚州是今庆阳府合水县又后魏蔚汾在今岢岚州之兴县岢岚音可蓝崞县崞音郭今属太原之代州九域志有崞山地理志名山无崞山而有五台山道经以为紫府内经以为清凉山也今代州仍有五台县汉之虑虒也与䌓峙接界峙音止本汉县地理志作畤今仍之方与音房豫左传城郎注杜预曰高平方与有郁郎亭今泽州高平县战国之长平汉之泫氏也秦破赵长平即此显徳元年次泽州及刘旻战于高原败之追及于高平又败之魏相封高平侯又平凉府固原州汉高平据汉志方与县在山阳郡房豫晋灼之音也阳夏夏音槚冯异封阳夏侯阳夏地名尚徳论曰太康被羿所距营阳夏城居之今拱州太康县是或读如字葰人葰数瓦切梅氏音鎻本音虽即荾字荽也葰人县属上党郡绛侯世家霍人注音锁樊哙传霍人注作葰人葢霍本有虽音见文选注洓水洓息録切音疎吕相絶秦曰伐我洓川杜曰出河东闻喜县今解州闻喜县是至蒲州入河今光山有洓水书院洓水司马温公别号光父池为邑令时生光于此转注略洓音疎沁音侵去声沁州沁源县泽州又有沁水县沁州是晋铜鞮也曲逆旧音去遇当如字平城围解高祖南过曲逆改陈平戸牖侯为曲逆侯音去遇颜之推讥之据孟康曰中山蒲隂县又有曲遇曹参传破杨熊曲遇攻雍斄曲音丘羽反遇音颙此殆关中地水经注濡水注博水濡水出蒲隂县囘湍曲复谓之曲逆水故县名曲逆哀四年齐国夏伐晋取曲逆即汉高帝击韩王信自代过曲逆之地也章帝章和二年以名不善改曰蒲隂焉今澹园与朱光家张位李登犹以曲逆当音去遇耶或曰今保定之完县乃曲逆侯国干侯音干左传注疏及杜林合注皆不音汉书注颜师古音干今广平府成安县古干侯地与干时同音谓其水尝干也见水经注说文有因此立字耳襄贲开阳二县地理志属东海郡贲音肥广记襄贲废入沂州临沂县沂巾衣二切今沂州属兖州府后魏北徐州隋临沂唐琅琊也开阳本鄅国春秋叔孙州仇城启阳汉避景帝讳改开阳复废入临沂荀卿子说齐相曰楚人则有襄贲开阳以临吾左是也今徐青之水以沂名者三惟出太山者为大郦道元谓一出尼丘径鲁之雩门一出太山之冠石山一曰沂过临沂之东承县之西下邳县入泗以智考之与河泗合也泗在黄河南沂在河之北岂得言入泗乎贲之音肥以坟音转也新郪音妻又十六年盟于郪丘应劭曰秦伐魏取郪丘汉兴为新郪苏秦说魏曰南有新郪则非汉改是名也后汉郭竟封新郪侯注属汝南郡故城在今颍州汝隂县西北今汝宁府商城县汉新郪也颍州宋为顺昌府即汉之汝隂今虽分属鳯阳然正与汝宁商城连界又汉广汉郡有郪县史记注郪丘又音七系反今之潼川州射洪县正汉郪县地射音食洹水洹户干切传曰济洹之水杜氏曰水出汲郡林虑县本隆虑避殇帝讳音林闾洹水入张甲河至修入漳项羽与章邯盟洹水南殷虚上林虑今亦属彰德府后周分相州临漳界置洹水县后省入大名府成安今魏县古洹水也山海经神囷之山黄水出焉东流注于洹隋图经谓安阳河即声伯梦涉之所滍川直几切光武败莽兵于昆阳大雨滍川盛溢出鲁山南经昆阳城东北至颍阳定陵入汝阳处父与楚子上夹泜而军泜即滍字昆阳城在今南阳府之叶县叶音摄泜则直尼切水出常山入河斩陈余泜水是也阏与韩地阏音焉与去声胡三省音阏为遏正义秦韩相攻于阏与而赵奢破秦军郡县志阏与山在磁州武安县今磁州属彰德府又郡国志上党涅县有阏与聚括地志曰今名乌苏城在潞州铜鞮县铜鞮宋之威胜军今为沁州沁州之武乡县即汉涅县地又仪州和顺城亦云韩阏与和顺春秋榆城仪州即今辽州如耳曰魏伐赵断羊肠拔阏与是也羊肠正义云太行山坂道名南属怀北属泽按秦上党郡今泽潞辽沁四州之地兼相州之半韩总有之至七国时赵得辽沁韩犹有潞州及泽之半半属赵魏沁州在羊肠之西辽并代三州在句注山之南今太原晋阳西北通河西上郡关曰羊肠坂是通典太原阳曲县有干烛谷即羊肠坂后汉邓训传注今岚州界羊肠坂是也隋炀登太山问崔赜对曰上党壶关县有羊肠坂又皇甫谧地书云太原北九十里有羊肠坂战国䇿说秦曰西攻脩武踰羊肠郡县志羊肠在太原交城县东南五十三里是有数羊肠坂句注句音钩其音章句之句者非也山在代州雁门县西北苏厉曰齐反巠分先俞于赵正义巠音邢分当作山括地志云句注山一名西陉山俞容朱切尔雅西隃雁门是也郭注曰西隃即雁门先西声相近白虎通曰西方者迁方也漳滏属磁吴起曰殷纣之国左孟门而右漳滏注云水热若出于釜故名滏今在磁州清漳出沾山大要谷今太原府平定州乐平县少山也乐平即汉沾县浊漳出潞安长子县鹿谷山即发鸠山东至彰德府入清漳九域志冀州衡水县长芦河即禹贡衡漳之故渎也洺水至广平永年县东南二十里洺漳合流二漳本入河河南东徙漳遂专达于海赵王谓公子成曰吾国东有河薄洛之水徐广曰安平经县西有漳水津名薄洛津袁绍在薄洛津闻黑山贼信是也按汉信都安帝更名安平通典贝州经城县宋省入大名府宗城县在此时为广宗县属顺德府漳有十见前番吾即蒲吾苏秦曰秦甲渡河踰漳据番吾则兵必战于邯郸之下矣括地志蒲吾故城在镇州房山县东今之真定府平山县即汉蒲吾也番当音蒲史记番君音婆岭南番禺音潘鄄城音绢属濮州古颛顼之墟曰帝丘夏昆吾氏所居春秋卫成公都此汉鄄城隋濮州今仍为濮州属东昌府魏武之兴全赖荀彧为守鄄城吕布攻鄄城不下西屯濮阳操曰布不能据东平断亢父泰山之道吾知无能为也濮阳今属大名之开滑昆吾之伯想兼有之亢父属东平国正义曰故城在兖州任城县今之济宁州也沛公还军亢父光武征龎萌至亢父于越即于越作干者非也荀子劝学篇于越夷貊之子注于越犹言吴越吕氏春秋荆有佽飞得宝劔于于越高诱曰于吴邑也方子谦收入寒韵作干智按是于字于粤犹句吴也王㑹篇曰于越纳补注曰春秋定哀三书于越汉书于越注于发语声子谦或据前人小说须知与豸鸠同误耳澶市连切卫地杜氏曰在顿丘县南今名汚卫地也汚音纡宋御辽于澶渊今大名府开州滑县是古卫地顿丘一作敦丘亦其地也平谷音裕问竒集曰裕峪同今属顺天府梅氏峪音育广韵韵㑹诸书皆无峪字智按北人唿谷为裕犹唿緑为虑也县贯县属鉅鹿郡师古曰若么反贯式制反王子侯表贳乡侯平音式制反当是贳字讹为贯也督亢音刚燕丹献督亢图水经注涞水一名巨马河合流督亢沟水耗则伏而显于逎县包方城县为督亢泽涿志有督亢亭固安县有督亢陌督亢泽南为白沟水又鳯阳怀逺县有督亢城逎古遒字属涿郡亦见侯表朔方郡又有唿遒县蓚音条河间府景州春秋晋条地汉广川隋蓚县高允封隆之皆蓚人㶌水音辇即沇水山海经王屋山㶌水注于泰泽水经注笺引此㶌水智谓即沇见前兖济条宛朐音寃劬今曹县靳歙以中涓从起宛朐歙音翕徐广曰煑枣城在宛句大宛国之宛南阳县之宛县皆音鸳平音之疑切今属东昌府汉东郡有荘平县泰山郡在荘县今讹为茌音持货殖传山不櫱师古曰古槎字也单父音善甫吕览言宓子行其术于亶父犹禅䄠墠坛之类可知古亶单皆有二音必读善甫者亦一儒之音释也㡉县音坚属东莱郡有盐官吕忱为㡉令今通考引用皆省作弦费县音秘音蜚后为姓或作鄪㵒赵明诚曰费长房费祎音蜚琅邪费氏音秘瓡属北海郡师古曰即执字北海又有平的县泺水卢谷切又郎狄切鲁㑹齐侯于泺杜曰水在厯城西北入济説见济下问竒集音粕兖州府东平州梁山泺当音泊负尾即陪尾泗水出兖州府泗水县陪尾山经曲阜滋阳济宁又韵㑹陪尾山汉地志作倍尾江夏安陆横尾山水经注洛水过五零陪尾北与涧瀍合今德安府城东北有陪尾山三辅黄图萯阳宫萯音倍可知古通用矣乘丘千乘皆去声今济南府滨州汉千乘地尔雅如乘者乘丘注形似车乘谓稻田塍埓庄十年公败宋师于乘丘属汉泰山郡集韵堘畻塖即说文之塍郓城音运今属济宁府乃汉廪丘地隋为郓城唐为郓州东平州则隋之郓州也青州沂水县乃春秋郓邑古今错乱大为难记如济南府齐河禹城县皆汉祝阿地而祝阿城乃载于长清长清又载为汉卢县地武王封黄帝后于祝在此如郓城为汉廪丘而廪丘城又在东昌府之范县至廪延则是酸枣今为开封延津县汉志琅邪郡东莞莞音官故郓城有术水即沭水也今广州又有东莞吾山在东阿县吾音汉武瓠子歌云功无巳时兮吾山平即此瓠子曰宣房在大名开州其下流经此汉东海郡有郚乡县亦音湿即漯他合切说文曰水出东郡东武阳元为开德府朝城县今朝城属东昌府之濮州本商王畿地也汉志作漯禹贡浮于济漯累于他合之音难谐汉平原郡有漯隂县佩觹集曰有以水名之湿为下湿者六书故曰说文曰从日丝微杪也从日中视丝古以为显字或曰读若唫或以为茧茧者絮中徃徃有小茧也孙氏五合切疑此即茧而又读若榻汉碑溼漯多通详见襍说不其如淳音基县属瑯琊郡有太乙祠明堂弱侯论不字如旉㘰鄩即斟鄩故城在青州北海郡今斟灌城在夀光县东地理志作㘰今㘰城是黄堌贾鲁河道自黄陵南达白茅放于黄堌等口即今贾鲁河故道也白茅在曹县黄堌在单县万厯丙申黄堌河决由贾河故道出符离集等处葢即元人所挑矣濡水音乃官反汉志辽西肥如县注青水东入濡水入海阳王莽曰肥而师古曰濡乃官反今字书韵书皆无此音车犬音大属江夏汉王霸子符徙封车犬侯后汉书作车犬音犬智按说文车犬特计切韵㑹引汉地理有车犬县徒葢切而唐韵韵㑹铣韵无车犬字可知车犬讹洣水出荼陵县地志谓之泥水洋湖所注也上有峨山郦道元咏曰登武阳观乐薮峨岭千蕤洋湖口乐浪音狼汉置元莵乐浪乐浪有邯县音男后汉王景八世祖仲以济北王兴居反欲师仲仲奔乐浪家于邯又有不而县而或音倪又有黏蝉县服䖍曰蝉音提钖县汉属汉中之县应劭音阳师古曰即春秋所谓钖穴也隋曰郧乡唐曰南丰曰淅川此时为郧阳府今一统志音释不详何怪时人之唿为钖耶𢎞农郡注有甲水出秦岭山东南至钖入沔即此也谯周子同为钖令佷山县属武陵郡音恨出药草蔡邕传卓自佷用佷当与狠同篆当作王莽儿佷元命包曰愀然佷然注户恳切荼陵属长沙国小颜音弋奢反益知古人唿荼为涂而古之荼即茶字也㵋水出豫章艾县左传吴公子庆忌谏夫差不纳居于艾是也水过长沙罗县积为町湖䣕水经注音存骂汉县属犍为在朱提旁六书故作孱䣕则王莽时改也犍为属嘉定之县古为郡名如马湖府及叙州之长宁县眉州之青神县即青衣皆属汉犍为犍为有牛鞞县刘裕遣臧熹同朱龄石入蜀谯小茍塞打鼻熹至牛脾进攻即牛鞞也青衣禹贡蒙也有大渡水至南安入渽高守恒诗犍为牛鞞朱存马豹领蛾眉青合羊亦巧语也証知存马加邑旁耳冉䮾音龎今四川之松潘地也武帝开冉䮾为汶山郡唐置松州宋为茂州灌叠皆所属维州在其外邪龙属益州孙愐音邪为牵升菴曰孙愐音邪龙为顚智按唐韵与汧蚈雃并列疑是邢之讹收靡县味县皆属益州李竒曰靡音麻升麻所出孟康曰味音昧盢町山从山皆属益州益州律高县有盢町山出银鈆师古曰盢音唿鵙反来唯县从山出铜音胡工反益州又有叶榆县叶如字人或误读为摄有叶榆泽在东贪水首受青蛉水南至邪龙入仆水又有不韦县智按常璩南中志汉武置巂唐不韦二县徙吕嘉子孙实之因名不韦以彰先人恶行人歌之曰汉徳广开不宾渡博南越兰津渡兰沧为他人朐䏰属巴郡其地多此虫遂以为名问竒集音瞿闰字彚朐作音润戴氏亦云朐讹为朐也尺尹切䏰尔轸切则瞿闰之音误矣今夔州府云阳梁山二县是弜头音竒译名常璩巴志言在朐䏰华阳国志言张仪城江州司马错自巴涪水取楚商于之地为黔中郡白虎为患有秦精者作白竹弩杀之秦王刻石与盟其时号白虎复夷即今弜头虎子也西汉时有扶徐荆州着石楚访有弜头白虎复夷又曰扳揗蛮即今弜头虎子弜强貎䢼亭居容切晋郭璞传有物大如水牛到宣城下璞卜曰是䢼亭驴山君鼠也智按南康志有䢼亭湖䢼亭庙亦作宫亭其庙神能分风景纯所言驴山得无即庐山神乎冷斋夜话载安息王子高安世次䢼亭湖庙庙神言多嗔至此求为作寺正此地也剡溪今绍兴音闪见梅氏音注智按古皇剡剡即光睒睒音义与闪同厹犹今之泗州通典泗州涟水县汉厹犹县南齐设冀州治涟口智按郡县志沭水俗名涟水今沭阳县也汉之厹犹今泗州也春秋仇犹国今之太原府盂县也有仇犹城智伯欲伐厹由遗之大钟即此罗氏路史谓智伯所伐为涟水大误矣厹由仇犹字通国䇿作厹由史樗里传作仇犹韩子仇繇高注或作仇首吕览作厹由讹为夙由皆一也新淦音甘去声属临江府又姑南切南越地名汉严助传处之七淦说文淦水入船中也一曰泥也一作汵虹县今唿为绛水经注沟首对获世谓之洪沟昭八年蒐于红杜预曰沛萧县有红亭即地里志之虹县王莽所谓贡也汉碑曲红即曲江贡虹红洪相通可証以知北魏时三江犹属东冬同音矣郸音多沛郡之县功臣表有郸侯师古音多智以为此单音之转庱亭庱音逞吴地苏峻乱立大业曲阿庱亭三垒胡身之作丑升反龙兊音夺见张位音注史记樊郦传战龙脱在易州赵世家孝成王丹十九年赵与燕易土以龙兊汾门临桑与燕龙兊邢子励赵记所谓龙山四麓各有穴出风者也以兊或为脱则音脱耳槖皐汉县与浚遒属九江郡孟康音拓姑详见疑始羸汉县与龙缅朱䳒属交趾音连搂见孟康音注今唐韵先韵中竟造一字泠即夀泠属交趾音麋零马援传征侧为麊泠县雒将之女韵㑹引县名作泠水经注曰卢容水迳区粟城与夀泠水合朱谋㙔笺曰晋志作麊泠沈约宋书作夀泠今从宋志牂牁音近臧戈系船橛也汉书作牂牁郡地故且兰且音苴沅水所出或作䍧牱亦作桩柯常璩作戕牁郭忠恕作戕引玉篇系船大杙也今刻佩觿集编作戓或彧以为戓升菴作戙戨言贵州江难渡两岸立两杙舟人循绳而渡盘江崇安江皆然因悟古人字义按水经注笺盘江在贲古县南朱裒之反李恢追至盘江者也此本是盢町山水盢音唿鵙反讹为盘耳智疑盘讹为盢有鄨县不狼山鄨水所出音蔽又音鼈有句町县音劬挺谈挋县挋一作指梦得玉涧襍书曰浔阳记郡西松言陶公牂牁伐此树渊明搜神后记言新淦封溪有吴聂友截梓树板涛牂牁处则此语晋时犹存同并音伴县名属牂牁汉昭纪同并二十四邑又西南志传牂牁同并汉书亦借并为傍字此并音笨乃并之粗脣声也越巂汉郡音髓其县有卭都定莋大莋莋秦灊街苏示师古曰示读如祗江在西北古彛字越巂今为四川行都司犹有武侯城是五月渡泸处非汭溪合江之泸水也僰人㸑人即今云南之黑罗罗白罗罗也又有么些秃光些侬人沙人沵河寻丁蛮栗㱔之类古曰乌蛮白蛮今偏沅之间曰黑苗赤苖浈迻汉所云靡莫也元封中以兵临浈王举国降且虑音苴庐又音秋闾属辽西隆虑以避讳音林闾在河内夏馥所入山也又无虑在辽东取虑在临淮昌虑在东海汉志俱音闾取虑音趋闾尔稽即尼谿史记孔子世家齐景公欲封孔子以尼谿之田晏子春秋外篇公悦之欲封之以尔嵇即尼谿峚山音密山海经峚山渊明诗乃在峚山阳郑鄤取以为号今广韵字彚皆遗亚驼即嘑沱一作虖池恶池唿沲恶沱虖勺史苏秦説燕南有嘑沱汉光武纪至嘑沱河周礼职方幷州川虖池山海经泰头之山共水出焉南注于虖池又礼记晋人将有事于河必先有事于恶池即虖沱秦穆公伐楚诅楚文曰告盟于不显亚驼大神即滹沱之神韩非初见篇中山唿沲以北不战而毕为燕法言吾子篇浮沧海而知江河之恶沱注恶沱浅水也音义同博南言山海经虖勺一作多即滹沱也此水自代郡卤城今繁畤也流至参合云州文安霸州入海光武所渡在定州今曰危渡口焦国即谯国焦澹园曰焦国名又姓一作谯国名记焦谯一也江淹诗焦山作谯山可証什方即什邡汉书张良传汉高帝恶雍齿欲杀之用良计封为什方侯犹言释放后汉儒林传杨仁拜什邡令注益州县名音十方离枝即令支史齐世家桓公北伐山戎离枝孤竹地里志辽西令支县有孤竹城离令声近令音零侲即肃慎后汉东译传挹娄古肃慎之国孔融传肃慎贡楛矢丁零盗苏武牛羊文苑传杜笃论都赋所称昆弥侲即肃慎按周礼大司马大兽公之注兽五岁曰慎亦作麎礼逐疫与挽歌用侲童侲麎慎互通王㑹又作稷慎史记作息慎后为女眞辽兴宗名宗眞改为女直离即堆前地理志李冰凿离晋灼曰古堆字晋胡奋传作离塠河渠书离碓集韵堆又作升菴引周憬碑作犂魋同李冰穿二江者王茍屚即勾漏晋书葛洪传闻交趾出丹砂求为勾漏令县名前汉地理志交趾郡有茍屚县即勾漏子同即梓潼王莽自云定命于子同即此地也山后偶二音升菴言宜兴汉封蒋澄为亭侯当是函字之省陈懋仁音后今桐城有山音偶西渳一作西洱西二西珥唐鑑𤣥宗戊寅皮逻阁彊大注身之曰渳河即西渳河今作西珥汉志作西洱升菴引隋书作西二五阮即五原説文阮代郡五阮关也升菴云诗侵阮徂共即五原之地今作原智按张氏曰阮国名共阮之地名皆在今泾州今有共池诗地理考注云氏族略阮商诸侯在泾渭之间汉五原郡边河西今时延安府神木县皆其地本秦九原郡汉改五原而绛州辽州皆有九原山乃同名也五阮自为五原而侵阮之阮则别一阮耳升菴想未考也罢谷音摆山海经洱水出罢谷山罢皮买切王僧孺姬人怨以罢叶解买余亦谓方言之摆音摆淮南拘罢亦音摆古葢有此音郉即耿史殷纪祖乙迁于郉索隠曰郉音耿今河东皮氏有耿乡正义绛州龙门县耿城是则此郉非邢洺之郉诗地理考引通典郉州治龙冈县祖乙迁郉即此则杜佑与王应麟皆失考邪郉州今北直顺德府存考錞于县属北海以其形似錞干而名乐器之圎敦者名錞釪山海经巍山是錞于西海又竹山錞于江注錞犹堤錞也敦堆声近葢山川之形有似圜堆深筩者如玉甑峰钴鉧潭之类大岯书至于大伾陆作大岯一作大史记作大邳丰镐汉书传复居于丰镐封禅书沣滈有昭明壶鲐即狐骀见檀弓左传郪丘公羊作犀丘谷作师丘石经作菑丘金潾交趾地名张籍蛮中诗铜柱南边毒草春行人㡬日到金潾水经注所谓金潾清渚也今刻本作麟非范石湖言交趾鹤扇螺笠贵人坐輓车挂幅内曰抵鵶上已抛毬曰飞駞其论交趾交胫而今不交则迂矣觻得觻音鹿张掖郡所属县今之甘州即张掖也朴音蒲环武威所属县又有苍柗县古松字允吾音鈆牙属金城今庄浪楈次音苴咨属武威郡渠搜朔方之县禹贡渠叟属西戎而汉县之大古要字北地郡之县也当是字乌氏音焉支索隠曰乌于然反属安定郡眴卷音旬箘二县皆属安定郡莲勺师古音辇酌左冯翊地平舆水经注汝水过平舆县朱谋㙔曰舆音豫狋氏音拳精县属代州陶即汪字从㞢从土属雁门郡即裴音肥汉县属魏郡今大名彰德地皆汉魏郡也题师古曰古莎字汉属清河郡雊瞀二字工豆莫豆反属上谷郡厗奚厗音题或作蹄属渔阳郡猇蔡謩音由又音鸮属济南郡高山名壶山浯水所出入淮属琅琊即柘字浯音吾卢维职方兖州其浸卢维音雷灉番汗音盘寒属辽东郡汨罗音密在湘隂县屈子沈处徙县属蜀郡师古徙音斯水在蜀郡源县音夀母椵与梲同属益州嵊县音盛或作在绍兴又平声亭名在吴里顾野王曰洛阳有里音魂又作浑升菴音块殊是曲红即曲江见汉周府君碑曾子固言之甚详盓江即乌江见玉篇无虑即无闾见九域志引医无虑山西虞即西吴管子贲隅即番禺山海经桂林八树作贲隅楪榆朴榆皆叶榆国荆荼史记引荆舒作荆荼户孙即乌孙国见吕览博狼即博浪汉书贲浑即陆浑见山海经乃之讹余汗即余干汉书乌亘即乌桓晋书作乌丸西零即先零铜濑即汉志同劳地在益州见水经注作铜濑天苴张仪传天苴即天巴鄑城即訾城左传注铜庭即洞庭山海经罘即之罘见张九龄诗扶扫即扶史记荡隂即汤隂九域志终隆即终南淮南子陈宲即陈宝说文引陈宲赤刀坶野即牧野说文羭次即榆次山见山海经有鄠即有扈史记刬道即栈道史记田叔传四窦即四渎周礼注终发即穷发南荒地庄子垧泽即荥泽杜预引竹书纪年汃国即豳国尔雅卭即卭𤏡汉碑三陜即三崃见升菴引字諟仓吾即苍梧见汲冡芮与鞠同汉地志注韩诗皆引芮之即周礼注作纳又作㘲九乃上声毬转入为鞠故蹴鞠即击毬祁黎左传隠十一年㑹时来公作祁黎左文作郲荥阳县东有釐城欧蛇桓十二年左传盟于曲池谷作浀池公作蛇须昫左作伐邾取须句公作须昫首戴僖五年左㑹首止公谷俱作首戴泥母左甯母谷作宁母杜注高平方与县东有泥母亭母又音无訾楼僖三十三年伐邾取訾娄公作丛娄谷作訾楼垂敛左文二年盟垂陇公谷作垂敛斐林宣元年㑹蜚林伐郑公作斐林注引礼记必将有事于蜚林即配林无娄宣十五年㑹无娄公作牟娄袁娄作爰娄贸戎成元年王师败于茅戎公谷作贸戎琐泽成十一年㑹琐泽公作沙泽苕丘公作招丘善道襄五年㑹吴于善道公谷作善稻偪阳襄十年灭偪阳谷作傅阳大卤公谷作大原屈银公羊屈银左作厥憗皐鼬公羊作浩油蕖蒢定十五齐卫次于蕖蒢公作蘧蒢郕公作盛祊谷作㑹于防公亦作邴夫钟作童奚作郎禚作郜滑作郎柽作朾郦作犁作丽下阳作夏阳盂公作霍谷作雩或作宇缗作闵蓼作鄝辰陵作夷陵郓作运鄵作橾邿作诗桃作洮祝柯作祝阿此俱字同音异与音同字异者通雅卷十六通雅卷十七钦定四库全书通雅卷十七明方以智撰地舆九州分合以禹所作者为正周礼疏云自神农以上有大九州黄帝乃于神州内分九州驺衍所云赤县神州是也外有大瀛海大九州淮南墬形训东南神州农土正南次州沃土西南戎州淊土正西弇州开土正中冀州中土西北台州肥土正北济州成土东北薄州隠土正东阳州信土臆造名耳帝王世纪云冀兖青徐扬荆豫梁雍九州颛帝所建帝喾受之叶氏曰祭法共工氏霸九州其子曰后土能平九州九州之名旧矣舜十二州冀兖青徐扬荆豫梁雍幽并营汉地理志云尧遭洪水天下分絶为十二州禹平水土更制九州与孔马之説异禹九州冀兖青徐扬荆豫梁雍帝王世纪云尧遭洪水分为十二州今虞书是也及禹平水土还为九州今禹贡是也山海经称禹使大章歩自东极至于西垂二亿三万三千五百里七十五歩竖亥歩南极尽于北垂如之言歩筭也尔雅九州两河间曰冀河南曰豫河西曰雝汉南曰荆江南曰扬济河间曰兖济东曰徐燕曰幽齐曰营孙炎曰此葢殷制以异禹贡周礼耳陆氏曰禹贡有青徐梁而无并幽营尔雅有徐幽营而无青梁并职方有青幽并而无徐梁营葢周九州扬荆豫青兖雍幽冀并又中土作白土台州作柱州济州作𤣥州薄州作咸州信土作申土四极四荒非立圎当以地球五大州准之尔雅泰远邠国濮鈆祝栗曰四极觚竹北戸西王母日下曰四荒邠说文作汃国觚竹者汉地理志辽西令支有孤竹城在平州卢龙县南唐平州今永平府也北戸者即日南郡西王母者西荒经崐崙之丘有人戴胜虎齿曰西王母穆天子纪其迹于弇山名曰西王母之山日下者日所出处其下之国倭一名日本自云国在日边吕览曰东至开梧南抚多类西服夀靡北怀儋耳四极内东西五亿有九万七千里南北亦然尸子曰有君长者东西二万八千里南北二万六千里张平子灵宪云八极之维径二亿三万二千三百里南北则短减千里此非立圎也今太西以天球地球应度二百五十里移一度则知地周九万里计地面至中心隔一万四千三百十八里零十八丈愚者叹曰庄子以六月息九万里表法已知之邪极九六而闇合耳十二而举其半犹六爻之藏万理也驺衍大九州县臆耳修多罗香水华藏图如塔然表心量耳今资太西之质测以証周髀归于河洛则不定皆一定矣乃悟圣人之差别智本易简也郡县大小不一春秋郡属于县战国后县属于郡周书作雒篇曰千里百县县有四郡说文引之智按周官有在乡之县有在遂之县有采邑之县有闲田之县故王畿谓之县其名不一有以一村为一县者矣吕氏曰春秋时郡属于县赵简子誓衆所谓上大夫受县下大夫受郡是也战国时县属于郡秦纪惠文十年魏纳上郡十五县是也方孝公商鞅时并小县为大县县一令尚未有郡牧守称及魏纳上郡之后十余年秦纪置汉中郡或者山东诸侯先变古制而秦效之与战国䇿楚王以新城为主郡是也汉兴置立诸侯王国武帝开广三边故自高祖增二十六文景各六武帝二十八昭帝讫于孝平凡郡国一百三侯国二百四十一晋志云郡国一百十一而汉志云一百三或有未考也元封五年初置部刺史十三人通典云十三部不常治后汉司𨽻治河南今河南府豫治谯今亳州兖治昌邑今兖州府金乡县金乡犹有昌邑城徐治郯今邳州青治临淄今青州府凉治陇今巩昌府之秦州秦安县非今鳯翔府之陇州也并治晋阳今太原府冀治鄗今真定府赵州髙邑县幽治蓟今北京扬治歴阳今和州荆治汉夀今常德府武陵县益治雒今成都府之汉州交治广信今梧州关中复置雍州后罢兴平元年分凉州河西四郡为雍州是为十四州三国魏州十二蜀置益梁二州吴置交广荆郢扬五州晋平吴凡十九州南北侨立自侈而已隋改州为郡凡郡一百九十唐改郡为州太守为刺史分十道凡州府三百一十五而羁縻之州葢八百二十四都督开元二十一年分十五道置採访曰京畿治西京城内曰都畿治东都今河南曰关内多以京官遥领曰河南治汴今开封府曰河东治蒲今蒲州曰河北治魏州今大名府曰陇右治鄯州今西宁卫曰山南东治襄阳曰山南西治兴元今汉中曰剑南治成都曰淮南治扬州曰江南东治苏州曰江南西治洪州今南昌曰黔中治黔州曰岭南治广州置十节度岭南五府经略此外长乐经略东莱东牟两守捉宋二十三路至道三年定十五路咸平四年分川崃为四益梓利夔天圣分江南为二康定二年分陜为四秦鳯泾原环庆鄜延庆厯四年分河北为四定州高阳眞定大名皇祐三年分淮南为二扬庐熙宁五年分京西为南北陜西又为六路八年分河北为东西共二十三路元以各州为路分为行省今时仍省名改为府云麓漫抄言汉刺史无所处之地以戴叔伦抚州㕔壁记云居靡定处权不牧人遂确以为无治所此未见通典邪居靡定处言出巡耳古都虙羲巩昌府秦州人都陈今陈州宛丘今时陈州属开封府陈州见有伏羲庙及陵神农随州人都陈又徙营曲阜春秋称鲁大庭氏之库黄帝陜西中部县人都涿鹿上谷之涿鹿世本云涿鹿在彭城则上谷亦名彭城或曰都有熊河南新郑是也涿州今有涿鹿驿而保定府乃秦之上谷鉅鹿汉之涿郡今保定府有涿鹿山黄帝破蚩尤于此少昊自穷桑登位徙曲阜颛顼自穷桑徙帝丘东郡濮阳是也濮阳故城在今澶州濮阳县东明朝为开州郡县志载高阳故城在汴州雍丘县西南或曰颛顼高阳都杞帝喾都亳河南偃师是也尧舜禹俱都平阳尧始封唐中山唐县是也都平阳今临汾县舜都蒲坂唐河中今蒲州属平阳府平阳府古亦通称蒲州禹生石纽都安邑陜州夏县汉为安邑属河东后魏改夏县此时安邑属平阳府之解州隋为虞州禹受封夏伯今河南阳翟也舆地志言宿州虹县本夏丘恐非商都八迁封商在上洛商是也昭明居砥石迁于商汤始居亳有三亳二在梁国一在河洛之间谷熟为南亳即汤都也蒙为北亳即景亳汤所受命也偃师为西亳即盘庚所徙也宋州谷熟县即此时归德府之考城县考城今有亳城有大蒙小蒙蒙与谷之亳尚有分邪本清曰汤迁南亳即归德府亳一作薄荀子汤以薄管子曰汤以七十里之亳地理志山阳郡有薄县注汤都亳说文亳京兆杜陵亭名则又一亳也吕览所言之郼其始封邑也升菴以郼即殷字非是详见襍论仲丁迁于嚣敖仓是也今之开封府郑州荥阳县秦置敖仓于此河隂县有敖山河亶甲居相去邺四十里殷墟南今舆地记以为大名内黄祖乙迁于耿河东皮氏县在今为平阳蒲州之河津县迁邢即襄国今顺德府邢台县所谓龙冈也音耿为邢者索隠之说也盘庚迁亳殷偃师也通志溵水出阳城东至西华汝阳入于颍古人并谓颍为溵诗补传曰溵同音今陈州之商水县也武乙徙河北居朝歌即汉野王今怀庆府河内县也或曰竹书纪年南庚三年迁奄在淮夷北则商凡八都矣周建都后稷岐山县人封邰扶风斄城是也即今鳯翔府公刘徙豳今西安府邠州也鳯翔府郿县云是古邰国有邰城一作氂城釐城骀城见左传注此古人字形相通台怡之音亦通也太王邑岐今有岐山县古岐周地云在阳是武功县非今之扶风县也王季宅程周书作郢文王徙酆在京兆鄠县东南武王都镐汉凿昆明池是也周公营洛即今河南府懿王徙伏丘秦曰废丘京兆槐里是也今之兴平县厉王居彘通典晋州霍邑汉彘县今霍州平王徙洛两周正义曰王城及巩非也桓居河南惠居洛阳详见前秦都咸阳孝公作咸阳自栎阳徙居之关中四塞旧说引及居庸误矣栎阳即万年县近朝为临潼县汉都初居栎阳冯翊万年县今西安府之咸宁临潼县也七年都长安即秦咸阳京兆所治县也光武枣阳人入雒阳幸南宫却非殿遂定都焉三国蜀都成都魏都邺今彰德府吴始都于丹阳筑京城徙秣陵改为建业黄初徙鄂改武昌后还章浦曰吴都武昌乃武昌县王伯厚曰庾亮南楼非鄂皆因旧志注而然也两晋南北朝都晋武都洛为西晋元迁建业为东晋宋齐梁陈皆因之北魏猗卢自马邑为代王什翼犍更营盛乐珪都云中徙都平城孝文迁洛阳改元氏云中代即大同府盛乐在朔州唐之朔州即马邑属定襄定襄马邑今皆属太原县平城即云州定襄县通典曰即云州隋云内常安镇也地在今府隋都长安新建大兴城唐五都高祖单隂县人都长安改大兴县复为万年县𤣥宗幸蜀以成都为南京至德二载以鳯翔为西京西京为中京上元元年置南都于荆州宝应元年诏曰五都五代都朱晃都汴后唐庄即位于魏州迁洛晋石敬塘太原即位都洛徙汴汉刘暠即位于太原都汴周郭威都汴宋四京西京洛阳开宝八年修洛宫室南京应天府祥符七年升太祖以归德军节度使即位也北京大名府庆厯二年升按晋赐毕万魏卜偃曰魏大名也为河中之永乐今蒲州也非元城之魏也后汉以大名名此舛矣又阅旧唐书田悦称魏王以魏州为大名府其失始此元大都上都元以燕为大都即京师明初名北平府永乐改顺天古为蓟城广阳即金之中都也绍兴二十年金主亮徙都之名大兴府治蓟春秋燕国都碣石前汉为蓟县旧治燕都有桑干水慕容儁都此元之上都则今开平卫在延庆靖胡怀来土木之北一统志云云州独石卫在元之上都城内宣德五年筑城又曰即金桓州地有查河元初建都于和宁即哈剌禾林也有迷河温泉老父中丞公边略曰自以大宁靖难弃为三卫而宣辽隔矣后又以抚赏失节边将杀熟丁报级而属于建矣天子自守边而项后古北潮河不二日至安定门徐中山亦出塞而入取燕者也蓟密昌庸重哉五霸夏伯昆吾东郡濮阳县唐武德四年析濮州濮阳置昆吾县今属开德府智按濮州在东昌府大名府滑县与开州又属古濮阳地地相近也今开州境有濮阳城商伯大彭今徐州豕韦东郡白马县东南有韦城今滑州韦城县智按亦是滑县地滑县有白马山所谓黎阳津即白马之津也韦津一作围津周伯齐桓初太公都营丘即临淄胡公徙居薄姑智按今青州博兴县也其应劭所云瑯邪姑幕为古薄姑非是今博兴县有薄姑城莒州有姑幕城可以较矣献公复都临淄晋文叔虞封唐在绛州翼城县西子燮徙晋水傍穆侯自晋阳徙都绛孝侯改绛为翼一名故绛后为曲沃武公所并又命曰绛景公迁新田又称新田为绛郝氏曰隠公初年周室东迁郑庄公始射天子专征伐是伯之始也闵僖之间齐继之晋文继之成襄以来楚继之昭定以来吴继之此説是十二诸侯鲁都曲阜祥符改为仙源齐晋秦楚宋都商丘宋更名曰睢阳正义曰今宋州宋城县也今为归德府卫都朝歌即汲郡今卫辉府淇县伯厚云朝歌故城在卫州卫县西二十二里卫县今省入濬州黎阳戴公庐于曹即滑州白马是也齐桓城楚丘而居文公焉今开州境成公迁濮阳元君徙野王今怀庆府河内县陈都宛丘今陈州治汉颍川地也蔡本畿内地采邑蔡仲改封汝南平侯徙新蔡昭侯徙州来以州来为下蔡汝南为上蔡今夀春县智按颍州颍上县梁名下蔡夀州之乡有下蔡乃汉县也今有下蔡镇曹都曹今定陶县郑桓公友初封郑故城在华州郑县西北三里武公取虢郐十邑之地居之即郑州新郑县今时为开封府禹州新郑县禹州秦阳翟地新郑故郐国郑州荥阳古东虢国即秦置敖仓之荥阳也燕吴都吴正义曰太伯居梅里今无钖至十九世夀梦居之都勾吴诸樊徙吴至光使子齐筑阖闾城今苏州也越都㑹稽今绍兴六国赵自晋献赐赵夙耿注今河中龙门县东南后名为蒲州赵襄居原今属孟县简子居晋阳献侯治中牟索隠曰在河北非郑之中牟敬侯元年始都邯郸即磁州县智按磁州今属彰德府而广平府邯郸县正古赵都葢地近今分属两省耳魏自晋献封毕万魏城在陜州芮城县五里汉河北县舆地广记河中府永乐县古魏国智按平阳府平陆县是汉河北县地而芮城县正与平陆接壤河中即蒲州古今分属异耳悼子徙治霍今平阳府霍州魏绛徙安邑即禹都惠王三十一年徙大梁今开封韩武子封于韩原今韩城县宣子徙居怀州武德县今为河内县贞子徙平阳哀侯灭郑徙都郑今新郑县战国䇿谓韩惠王曰郑惠齐田和都临淄即太公之营丘齐诗曰子之营兮楚熊绎当周成王时封居丹阳徐广曰在南郡枝江括地志归州巴东县东南四里南郡今荆州府也文王都郢今荆州括地志在江陵县东北六里昭王徙鄀即襄州乐乡县后省入宜城今襄阳府楚复还郢襄王时秦拔郢保于陈城今陈州考烈王徙夀春命曰郢燕武王封召公于燕都蓟太史公世家以姞姓之燕仲父伐周惠王者为北燕误矣括地志燕山在幽州渔阳县东南六十里今蓟州也即此时京城西汉末诸国赤眉樊崇立盆子于长安彭宠据渔阳王郎帝邯郸刘永据睢阳卢芳据安定今平凉泾州隗嚣据天水今秦州秦丰据黎丘今襄阳宜城县黎丘城张歩据临淄董宪据东海今海州李宪据庐江今庐州公孙述据成都燮曰外有钟武侯刘望起汝南龎萌称东平王与董宪连述将延岑据汝宁田戎据翼江晋十六国晋载记刘渊以惠帝永兴元年据离石即石州智按即汾州府永宁州宁乡县临县俱离石地也称汉都蒲子今隰州称帝徙平阳刘曜徙长安号赵李雄以永兴元年称帝都成都号成夀改为汉后九年石勒据襄国今顺德府邢台县谓后赵石虎据邺张轨先据河西姑臧即凉州今鎭番地是岁石勒后三十六年也重华自称凉王据敦煌即沙州曰前凉近时犹有沙州卫已弃敦煌画嘉峪关为界后一年冉闵据邺称魏后一年苻坚据长安称秦慕容廆居棘城棘城在营州城东南一百七十里称燕是岁苻坚后一年也儁始僭号葢皝以咸康三年即燕王位筑龙城改柳城为龙城县七年都之号新宫曰和龙通典营州柳城县有和龙城通志即大辽之黄龙府也田畴引魏武上徐无山出卢龙口越白檀之险厯平冈登白狼堆至柳城胜乌丸是也后三十年后燕慕容垂据邺都中山春秋白狄古鲜虞地汉卢奴县其新乐县汉新市县秦赵郡鉅鹿二郡地高帝置常山中山即今眞定府定州后秦姚苌据长安后二年西燕慕容冲据阿房是岁乞伏国仁据枹罕今河州称秦通典曰都苑川在兰州五泉县后曰子城县北史筑勇士城都之干归迁金城近时设兰州卫于金城乞伏是曰西秦后一年慕容永据上党称帝于长子是岁吕光据姑臧称凉谓之后凉近时于姑臧地置镇番卫后十二年慕容德据滑台今滑县称南燕都广固曹嶷所筑乃青州益都县西四里晋志苻朗以州降以辟闾彬为刺史为德所灭𤣥文説刘裕曰石虎塞五龙口而曹嶷降慕容恪又塞之而段龛降裕又塞之而超擒通志宋青州治广固则正今之府治也今广舆记并不载广固之名而苏刻通鑑卷首国都且以广固为陜西成固县矣是岁秃发乌孤据廉川今秦州上邽县西南隆安元年称西平王曰南凉乌孤更称武成王后三岁徙于乐都通典鄯州湟水县一名乐都又云乌孤都广武张骏置广武郡兰州广武县也唐更名金城县明乃设兰州卫于金城段业据张掖称北凉明朝设甘州五卫于张掖地后三年李暠据敦煌称西凉迁酒泉此时为肃州卫后一年沮渠蒙逊杀段业都张掖迁姑臧总谓北凉后四年谯纵据蜀称成都王后二年赫连勃勃据朔方都统万称大夏今宁夏后二年冯跋据和龙称北燕为战国者一百三十六载和龙即柳城姚文燮曰冉闵慕容冲谯纵年数短促不在十六国之数隋末诸国郑王世充据东都即河南府魏李密据巩在河南府属县梁萧铣据江陵夏窦建德据乐夀即瀛州县今河间迁洺州今广平燕高开道据渔阳梁梁师都据朔方即宁夏凉李轨据武威秦薛举据金城即兰州永乐李子和据榆林定杨刘武周据马邑为定杨可汗汉东刘黑闼据洺州吴李子通据江都吴杜伏威据厯阳即和州梁沈法兴起吴兴今安吉州宋辅公祏据丹阳即陈故宫都之今镇江府楚朱粲据南阳今邓州元兴操师乞据豫章楚士林𢎞据䖍州今赣州鲁徐圎朗据兖州燮曰其时宇文化及据江都称许杨士林据武昌称楚汪华据歙称吴王须拔据上谷称燕罗艺据涿称燕刘季眞据离石今汾州属县地称刘王邵江海称新平王俱在十三年内后五代十国吴杨行密都广陵唐李昪后称江南都金陵迁豫章复都金陵前蜀王建成都后蜀孟知祥吴越钱镠钱塘闽王审知福州汉刘隠广州楚马殷潭州今长沙荆南高季兴南平即江陵北汉刘旻五代史曰东汉太原后王延政以建州称殷即闽也以梁初论之天下为十一国刘道原曾作十国纪年或曰西岐李茂贞李从曮北燕刘仁㳟刘守光晋李克用楚之后复分武陵周行逢虽皆称王帝不列十国之数地舆地重言其地贵重也货殖传汧雍地重重为邪索隠曰地重言重于耕稼也陈明卿曰非也葢言土厚耳智谓言关中之地近天子多公卿富厚贵重也下文秦文孝缪居雍隙陇蜀之货物而多贾旧以隙为句非也当以隙属下为句言开隙于陇蜀之间也立泉瀑布也亦谓之泄庄子县水三十仞班固终南山赋傍吐飞濑上挺修林立泉落落密阳沈沈韩愈诗县瀑垂天绅孟郊诗檐熘掷天绅苏轼诗余波犹足挂天绅县水立泉天绅皆指瀑布浙江合浦阳江迳诸暨与洩溪合有三洩陆㳺㑹稽志言诸暨泄溪造云壁立上洩高二百余丈土人号瀑为泄尔舆地志作五泄溪水经注言县河雷抃漰注漭盪散氛雾合樊宗师绛守园地记言水腔瀑三丈洄涟皆状瀑语夷庚平路一曰徃来要道也左传以塞夷庚繁钦辨惑吴人以舟楫为舆马巨海为夷庚陆机辨亡旋皇舆于夷庚诗序曰由庚万物得由其道是以庚为道也趵突即瀑流也张邦基曰济南为郡在厯山之隂水泉清泠凡三十余所舜泉瀑流金线眞珠洗钵孝感玉环之类皆竒李格非尝为厯下水记叙述甚详曾子固作诗以瀑流为趵突未知孰是今济南府志则载趵突泉矣此尔雅之瀵大出尾下也疏曰汾隂有水口如车轮曰瀵魁又冯翊郃阳有一瀵夹河又一瀵皆潜通郃阳今同州酉阳杂俎有大极泉葢神瀵盎浆之类列子所云甔甀有水曰滋穴神瀵也升菴言蜀有七瀵盆溢瀵起也陈忠谏伯崇徃来甘陵疏曰隔并屡臻海水盆溢注盆与湓同沟洫志曰河水湓溢葢满起貌晋志水涝瓫溢此因盆用瓫耳相如坌入曾宫之嵳峩唐儒学传坌集京师庄子隠坌皆谓满起也湓又作㖹当与瀵歕通水疾崖倾曰碥滩碛相凑曰沝升菴曰四川有阎王碥燕子碥水疾崖倾曰碥滩碛相凑曰沝沝音子今有石危子折危子又云大小巫湖曰二巫外里曰两按沝乃孙氏妄立之音不必以此文蜀之乡语子也撝谦敬甫皆以沝为古流字子才以沝为古委字水溪濑中谓之究竺枝扶南记山溪濑中谓之究水经注曰九眞郡九德浦迳越裳究九德究南陵究进得横山度比景庙横山即今南宁府之横州也合口水泆谓之涣漭盪者谓之洪衡漳㑹雩池谓之合口又分二川当其水泆处名之曰李聪涣曰洪者如鸡翘洪吕梁洪之类是也水合阔溢谓之溠乐成陵县北衡漳迳弓高县合柏梁溠如沔北有下溠戍皆岐水合若杜工部用溠溠则自以意用也又作汊地名雁汊韩文曹成王碑行跐川汊辽有三岔河嘉靖雷礼修卢沟河令岔河水归故道淀浸之漘涘浅水也音殿魏都赋掘鲤之淀注在河间如渊而浅也今北方傍水草之地皆谓之淀倪鸿宝领司徒曾议诸淀欲堤之以为屯田水经注范阳城西易水盐亭陂通梁门淀又清淀水发西淀转注略史记河渟水放之海前西域传其水亭居考工记奠水皆一字则即淀字矣渟淀之音奠犹廷转音定又转为殿也湖淀之波漾者曰淀水经注易水又东渥水注之谓之大渥淀小渥淀又水㑹博水迳阳城县散为泽渚为叠舸折芰之所曰阳城淀益昌有濩淀今松江府有薛淀湖尘垢或作塜坸塳堁通作蓬块其曰跋跌言尘埜也存中曰博物志曰徐州人谓尘土为蓬块吴人谓之跋跌韵辑转注曰庄子尘垢崔本作塜垢塜音塳齐谓风尘曰塳堁宋玉用堀堁亦尘块也九怀曰霾土忽兮塺塺音枚集韵作㙁古诗云䟤跋红尘下则马践尘起也博雅注塺即烟煤吕览煤室入甑中注煤室烟尘之煤也郁栖粪壤也堇块粘土也至乐篇陵舄得郁栖则为乌足宋碧虚子陈景元注曰郁栖粪壤也乌足俗唿墨草乌髭方用之刘守光围沧州城城中食堇块堇块粘土也埠头水也说文从步故水边亦谓之步青箱襍记曰退之罗池碑言步有新船或以步为涉非也智按任昉曰上虞有石駞步吴江中有鱼步龟步湘中有灵妃步昉按吴楚间谓浦为步则非特唐有此音矣后人遂作埠北方曰务如宋赵彦卫云麓漫抄东京至女眞御寨行程有蓟州永济务辽河梁虞务今通州有河西务东昌府有李开务元至正六年盗扼李开务闸河今积贩泊商之所曰埠头刻日交市北方曰集南方曰墟水畔曰沜犹漘也广韵有沜音畔唐书王维传有芙蓉沜片为木之半故得音亰古原字檀弓晋献文子曰武也全要领以从先夫子于九亰也智按古亰字篆作亰周礼师大篆也尔雅高平曰原通用则九原犹九地也汉九原郡改五原绛州九原山如洛北邙晋都绛故文子观而叹之俗不知亰为古原凡用两京书作两亰及用九原书作九京矣直翁反云檀弓误胡元瑞笔丛犹用九京以从无人言及耳原又与阮通见后江膂犹言江心也水经注曰若水至𤏡道县又谓曰马湖江绳水泸水孙水淹水大渡水皆合焉县人隗叔通为母汲江膂水天为出平石至江膂中今谓之孝子石应璩引此以为江裔水㝮塞外道也陆贽关中事状倘有贼臣蹈㝮注音萃塞外道也此字别无所本敬舆条奏何为用竒字必当时语也古文尚书作㝮三苖说文㝮塞也虞书曰㝮三苖粗最切则是窜字亦音萃乎説文穴部复有窜字七乱切此何解乎葢因俗文而附入之耳泷滩也岭南急流谓之泷韶州乐昌有泷水音霜欧阳公有泷阡严陵七里滩亦曰泷叶少藴曰土人谓泷为笼初至为入泷旣尽为出泷大凑为四方所辐辏也则土言法也作雒篇第四十八周公俘殷献民迁于九里俾康叔宇于殷俾中旄父宇于东乃作大邑成周于土中城方千七百二十丈郛方七百里南系于洛水北因于郏山以为天下之大凑制郊甸方六百里周西土为方千里分以百县县有四郡设丘兆建大社于国中其壝东青土南赤西白北骊中央黄将建诸侯凿取其方一面之土包以黄土苴以白茅以为土封故曰受则土于周室乃立五宫大庙宗宫考宫路寝明堂咸有四阿反坫重亢重郎常累复格藻梲设移旅楹惷常画内阶文阶堤唐山廧应门库台元阃水拖犹堰也晋太元九年谢𤣥于吕梁遣督护闻人奭用功九万拥水立七拖以利运漕水经注泗水之上有石梁今名吕梁洪在徐州彭城东五十七里宋景公弯弧东射矢集彭城之东饮羽于石梁陈吴明彻以舟师北破下邳进屯吕梁堰泗水灌徐州是也石的石壁之最着者也水经注荥阳阳城乡李胜祠庙前有石跖跖上有石的笺云石的疑作石碣非也智谓石的乃谓壁立着明如射侯之的也㑹稽记有射的山山有石壁方二丈濗注浅水也水经注斥漳县水入青洹故渎水旧断溪东北出涓流濗注而已玉篇曰濗莫厯切水也琴城冡也水经注楚人谓冡为琴六安县都陂中有大冡民曰公琴即臯陶冡也鲖阳县有葛陵城有楚武王冡民谓之瑟城笺曰瑟当作琴盐䴚卤泽也水经注胶水北厯土山山悉盐坈笺云坈当作䴚按玉篇音亢云盐泽也北史杨义臣以辽东还兵入豆子䴚讨贼譌作䴚省作坈耳存中言尧梢水乃解泽之浊水败盐者也町疃田间道也毛苌因町疃鹿场则训町疃为鹿迹许愼亦曰町疃禽兽所践处可谓泥矣町田间道曰町疃葢言其荡荡也左传町原防井衍沃干宝注平川可井者井之原阜不可井者则町之町小顷也张衡赋编町成篁注谓畎亩庄子舜举于童土之地注童土疃也如山无草木曰童伊川曰庐旁陇畦也征夫久不归町疃之地践为鹿场非谓町疃即鹿场也集韵作堹䵯公绍依说文疃土短切今山东方言以路平行便为町疃读如汀汤江北则唿为汀汤白子皮为余言之解果犹蟹螺也韰惈言狭而果也升菴以解果韰惈蟹螺为一引荀子解果其冠魏都赋风俗以韰惈为嬧説苑淳于髠言祠田蟹螺者宜禾汚邪者百车蟹螺高地也今作伛偻智按今作瓯寠史记瓯寠注犹培塿也左传部娄无松柏荀子注引説苑蟹螺宜禾言蟹螺之背微高韵补引史记注裴侧之地犹培侧也以培塿言冠言冠之状中髙而旁撱耳则解果当言蟹裸若左思之用韰惈为嬧智见嬧一作婳韰又作㒠狭也㒠犹扬雄质䪥之䪥隘也唐韵有惈苍颉篇果敢作惈敢则左思之用韰惈葢言风俗以隘狭果敢为快也婳古音坏与快近也音义全与解果蟹螺不同刘子𤣥史通曰苍梧人风婐划地年歊瘴正用韰惈为婳而作婐划唐人好造如此沈泽犹沈斥也渿正言菜沮洳也陈无功引传曰沈者莽也沈泽言泽无水如斥卤之类也智见风俗通山泽篇有沈有沛升菴引之犹汉书言沈斥也又按公绍列二沛引一为地名一为水草王制沮泽注沮谓菜沛草所生曰菜水所生曰沛公羊传草棘曰沛崔骃达旨蝱蚋之趣大沛子谦合之説文本无二沛但作普葢切而又有渿之训玉篇波皃笺曰从省山胁今之冲坂也説文坡者曰坂一曰泽漳一曰山胁韩信并山谓傍山胁也今山冲小坂是也朝夕池海名言潮汐也枚乗传朝夕池潮有朝夕之期山海经朝夕池一名天池风俗通海为百谷王亦曰朝夕池水经注平乐县南有朝夕塘一日再增再减同于潮汐详质测尾闾归墟也荀子渤海东有大壑其下无底名曰归墟八纮九野之水天汉之流莫不注之而无增无减一名归塘即庄子所谓尾闾者也智曰地中多窍水吸则物随之弱水不载必下有气吸收黄河乍清或水物吸收耳总归气论各海气归各处之峰顶此何疑乎土有立土横土土穴谓之户说文武永切北地谓地空又曰北方谓土穴为户陈后山曰颍中田理有立土不可稻何子元言山陜间穴居亦言有立有横横土可居又言有土界水界之说唐僧泓告张说土界水界有龙守之宜铸铁牛以防二龙又宜埋玉埋硫此说虽不可知而葬家从未言及或曰玉之能和百神固未可知而硫性则可辟虫蚁絶水脉䆟即凹凸坳垤终南太乙云䆟出苍颉篇新都曰即凹凸陈懋仁曰经史直音䆟音渴合也音亦穴也智谓字书臆解支遁云地有坳垤周伯温取坳垤反以凹凸古字为俗神异经大荒石湖无凹凸画记一乘寺名凹凸寺魁父犹块附也周语高山广川大薮幽王荡以为魁陵粪土沟渎京山曰魁陵即丘陵赵简子梦帝谓嬴将大败于范魁之西范魁即范丘又言列子魁父即丘阜梁父即梁阜智按列子曰以子之力不能损魁父之丘魁丘并用自非可通谓为块附之丘犹可葢培塿一作附娄魁然即块然曰不注曰不其谓如花故培阫有丕音夫音与不字可音否又可音夫正同窎田逺庄寄业也骆田架田即葑田也王伯淮奏议曰交乡窎佃谢华启秀以封水熂山对之熂山见南宋西阳王子尚奏熂音戏在未韵即徐文长所谓熂炉谓借艿也见农时条说文窎窎窅深也多啸切子谦遗之今方言即以隔远为窎远新都又言葑田音去声元瑞驳之据阚骃十三州志云百粤有骆田王氏农书架田即葑田骆亦音架交趾有架田此何能驳邪元美言吴有门曰葑广湖边田今唿为葑江赋所指即此句廉岸曲之稜也赵充国传辛武贤击䍑入鲜水北句廉上服䖍句音钩师古曰句廉谓水岸曲有廉稜也韵㑹引说文廉仄也徐曰廉稜也今说文不载徐说而徐解正合按丧大记即位于堂廉楹乡饮酒设席于堂廉东上注皆谓侧边廉稜也稄即廉之转声而闭口也屋稜曰檐厈稄曰厱壁危曰阽皆廉稜之声息壤坌土也鲧窃帝之息壤以堙鸿水罗泌路史云息生之土长而不穷汉时临滁地涌六里又无盐危山土起唐江陵南门地隆起如伏牛马去之辄复又柳子所言永州龙兴寺地如负瓮起皆为息壤庄子隠坌亦谓弅起也顾遯园曰王襄敏公㕔事有土坟起古息壤也智以息壤是理窃帝者竒其字法耳莱芜之石自立资州之石上坡临平之湖自开厯阳由拳自陷何独于息壤而疑之详见质测九有犹九囿也外记曰人皇居中州以制八辅此引春秋命厯叙文也古称九有有与囿通都为中囿八辅则余八囿也故本清以八索为八泽旧说八索八卦也通雅卷十七通雅卷十八钦定四库全书通雅卷十八明方以智撰身体鼻祖先生任督消息之自也胚具命门生鼻隧为小环而渐长成形即为任督二脉之宗隧脤生脾肝肺心生其胜己者心生小肠大肠胆胃膀胱三焦生其已胜者谓之鼻祖言气息也将寐则目不用已而耳不用鼻息则寤寐一如耳目横而鼻中直鼻从自卑声篆即鼻天卑也以二孔相代错生息而消息也自心之籥也膻音亶信也任任其下督督其上焦泌三焦泌汁于三隧也营衞归宗而唿吸昼夜为脉㑹人身之天地也受天地之中以生中未易言姑以身而物之顶圎颏方天地定位也鼻岳口山泽通气也眼外耀而舌下津水火不相射也喉出响而耳收声雷风相薄也脏腑应运气十二经应时半举之六爻也骨节三百六十五周天也宗气搏而积于膻中行上焦唿吸为一隧中焦泌水谷之精气注肺应刻数化血荣四末行经脉中曰荣隧行分肉之间下焦别回肠济泌渗膀曰卫隧太隂肺主内太阳膀主外而平旦㑹于寸口子午用卯酉帝出夏时非其征邪任督叶之昼夜五十营行八百一十丈为万三千五百息石斋先生疑与易䇿异智尝穷之葢洛书之数也六十四日大周为八十六万四千息而具䇿㑹矣五仓五藏也六腑纳输而脏本藏也谷永谏成帝化色五仓之术左道欺罔李竒曰思身中有五色五仓神则不饥不死今医言倒仓其遗也子云梦五藏堕地内经脾为孤藏萟文志五臧六府后加草肉作脏脏隂通于气喉腑阳通于食咽人身惟此二道魂魄亦称营魄精神气化也老子载营魄抱一京山曰即魂魄焦氏翼训营为魂太𤣥告魂魂万物动而营冲智按古读魂为云以韵解义故曰魂营营也孝经说魂芸也白虎通魂者沄也又按薛君章句聊乐我员作魂则魂音云明矣郁仪作魂魄晶神邝作神由情生神申于天易曰精气为物游魂为变祭义曰神者气之盛也魄者鬼之盛也子产曰旣生魄阳曰魂书曰徂魂升落魄降关尹曰精神水火也精无人神无我神动名意意动名魂凡造化所玅皆吾魂所有皆吾魄医言肾藏精为命心藏神为性子瞻曰志胜气为魂气胜志为魄黄勉斋曰精之神曰魄气之神曰魂愚者曰气古气字气乃饩也因气化而形化圣人重在理化理与心来知则能用心之精神是谓圣泯则本泯也心之精必亲已而疎物心之神必用外以为内精神皆气也精凝气而神神则统精气性命一隂阳也然有转隂阳传精神尽性命者可茫然邪圣人合内外形神虚实而明其中之理故善用其神化不则且为精神性命隂阳所惑戴干丰上也面额高满曰戴干干凿度云泰表戴干郑氏注云表者人形干盾也隋书王劭言上有龙颜戴干之表禅师有丰干因貌以为号仲任言颛顼戴午恐是戴干之讹然子才昭明敬甫皆谓古午作或取此邪大宅面王也内经言面王面部也黄庭经曰灵宅旣清玉帝逰梁丘子注曰面为灵宅一名大宅大洞经曰面为尺宅或作赤泽七发曰满于大宅泰之揣枚乘在汉已见道书而李善等不详所出辅铭言辅颊与也尔雅目上为名猗嗟名兮注曰为可名也支矣升菴云玉篇引此句作眉目之间也智按大𤣥辅铭灭麋言陷及颊以没眉犹易涉灭顶也西京赋眳藐流眄注眳眉睫之间也不知引尔雅目上为名郝氏亦未收西京之眳灭麋即灭眉古通也荀子须麋即须眉孟康曰眉上为衡陈崇奏莽功德曰盱衡振色续博物志曰杨雄谓扬眉曰扬衡梓师注仲师曰衡麋衡也即谓眉衡今谓眉面目曰龎武敏拇文也诗履帝武敏尔雅注拇迹也武与无曼莫毛通转而岷汶䂥砇通用故知武为拇敏为文葢谓足拇之迹文也礼布武谓步也诏侑武方即无方吕览凷桴瓦缶武喿从之谓眊噪也可推古之声通腹尺言腹肥也三国志赵稚长有腹尺故正平笑之后人或称腹负因东坡腹负将军语或云是党进柏耳迫耳也北史许公宇文述素好着竒云定兴曰入内耳冷乃制挟头巾令深柏耳人学之名为许公柏势按柏与迫通瓠子歌柏冬日汉高曰柏人者迫于人也八彩谓八眉其跳踦跳也参漏渗漏也仳脇即骈脇末偻谓背偻也尚书大传曰尧八眉舜四瞳子禹其跳汤扁文王四乳八者如八字也其跳者踦也扁者枯也淮南言禹耳参漏谓渗漏今之漏耳论衡遂曰三漏荀子言仲尼蒙倛如蒙魌头也傅说如植鳍言干瘦也论衡言重耳张仪仳脇周公背偻臯陶马口孔子反羽谓反脣也庄子曰老莱子之弟遇仲尼曰修上而趋下末偻而后耳末偻谓背在后为末也史记注言老子耳有三门谓耳门三曲也管子曰子产日角晏平仲月角尾生犀角柳下惠史鱼反角角者额也日言满月言阙犀谓直骨隠起犀角在中也反谓拗骨也方言倚踦竒也体不具谓之踦传曰踦闾而语淮南曰男女切踦皆竒足邪倚管子必有菅屩踦犹今之言踹也后人用箕踞即其跳之踦也古作丼即箕字借为语词旧注其跳之其为助语者非差肩犹比肩也肩迫犹驾肩也阮籍庄论曰闚鑑整饬推年蹑踵差肩而坐犹豫相林差肩言骈集层次相林犹言相视如林此嗣宗字法也田儋传併肩而事主师古曰併音步鼎反严大子哀时命曰衆比周以肩迫兮芜城赋言驾肩状济济也肩迫则犹有竞进之意曾挠犹曾波也招魂曰娭光眇视目曾波些曾重也摹冩娭笑轻眇囘波层折之态已极致矣大招用曾颊注南修务训流眄曾挠正谓眇视若笑也肺腑或作柿附肺胕胏附肺附史记武安传蚡以肺附为京师相注如肺肝相附着年表诸侯子弟若肺腑注作柿附如札柿之附木太𤣥亲首肺附干糇注肺削也柿附木如肺附肝中山王靖传得蒙肺附刘向封事臣幸託肺胕又后汉卢芳传以胏胕之故赦臣芳罪按当以肺附为正诸借音或形近而通用注者不知源流各为曲说说文金藏也芳吠切食所遗也从肉仕声易曰噬干阻史切扬雄说作楷别之作胏故形近而乱也腐烂也扶雨切藏府作脏腑则肉在旁在下何别乎故作胕国䇿汗明曰尾湛胕溃是也秃楬谓秃也明堂位注齐人谓无发为秃楬丁度作秃亦作博雅广韵作秃鬝音丘入切梓人顅注郑司农云读如鬝头之鬝疏曰今以无发为鬝田蚡曰共一秃翁足以大指为将手以中指为将小指为季指汉以食指为啑盐指阖庐伤将指注足大指也宣四年注疏五指巨指食指将指无名指小指定十四年注则明手以中指为将矣仪礼少牢馈食礼诗怀之挂于季指注诗犹承也季犹小也服䖍曰食指俗所谓啑盐指也故知是汉语康成注仪礼饭大擘指本也姚文燮曰唐皇甫松以蹲鸱钓㦸玉柱潜虬竒兵为五指名欲宍自恋其躯也淮南子原道训曰欲宍之心亡于中则饥虎可尾注宍古肉字太𤣥数五五为土为食为宍古乐苑载吴越春秋古孝子弹歌曰断竹续竹飞土逐宍但从宀从六或古籀之形讹邪诸书不收惟孙愐收之以为俗作宍颜元孙亦曰宍俗肉字推论寅从灾当古有肉字讹为宍䏚中侠季胁两旁虚耎处也素问曰冬脉不及令人䏚中清王冰注云䏚在季脇下侠脇两旁虚软处肾外当䏚今唐韵韵㑹字彚日月灯皆遗䏚字当音渺挠腘言屈体也荀子曰屈要挠腘古获切䣛后曲节中也王冰曰肘䣛后肉如块谓之䐃后人因谓䐃即腘非也䐃渠陨切素问曰脱肉破䐃或曰腹中胎也智谓䐃当音肫谓腹中之积聚成形块膜也嫶妍言憔悴而妍也李夫人传嫶妍注瘦曰嫶冥嫶音憔言以瘦而美也顉颐折頞顉即颔也子云解嘲言蔡泽以噤吟而笑唐举注顉颐之貌又曰蔡泽顉颐折頞说文顉低头也五感切左传迎于门者顉之而已颌颔也颐也也颔靣黄也戸感切按颔是班超燕颔楚词顑颔之颔而今左传作颔之何与顉混集韵又作若诸字为重文何故又互训邪必后人各附矣孙愐顉又音钦或作领周燮传用钦颐蹙頞亦此音直书也则顉与颔讹邪抑侵覃通邪邝氏谓噤吟即顉颐之讹初学记蔡泽歛颐乃钦之讹耽耳即儋耳淮南曰耽耳在其北方注耳垂肩上汉南海有儋耳郡注作瞻大耳说文曼无轮廓曰老耼以此名子长疑太史儋即老则儋瞻一字今儋州即儋耳好戴椶帽如大笠其屠苏障日覆两耳之意乎淮南在北方或讹举或同名乎互详方域离耳匾蹙齃齃鼻茎也蔡泽曷鼻魋颜蹙齃膝挛即孟子之蹙頞也齃又作乌曷切法华经鼻不匾谓蹙也周燮传泽敛颐蹙頞注頞鼻茎也髻鬠本作结括䰀鬌本于婀媠逋发言蓬首也䰀鬌上邬果切下吐火切髻鬟松慢貌髻鬟鬠皆后人所加古但作结括説文有髻士冠礼曰将冠者采衣紒注曰古文为结鬠音计括括或通作㑹庄子㑹撮指天是也松亦作䯳鬌本为发隋记曰子生三月之末剪发为鬌男角女羁否则男左女右郑氏曰夹囟曰角午达曰羁李阳冰本曰堕也隋削肉也葢因夹囟之发为角偏存为羁诗髧彼两髦注象幼时鬌亲没不髦古有猗傩阿那之语因有婀媠䰀鬌列子有择婑媠者左克明乐府读曲歌逋发不可料逋发发散乱也首如飞蓬託怨之词也头如蓬葆则苦状矣孙夀作堕马髻后人因为抛堕宋元嘉时作飞天紒始自东府近世作蓬头即飞天之意古读结如髻李陵椎结注音髻又谓之纽小颜注急就曰纽谓结之䰎也䰎即鬠字跔即徒跔说文跔天寒足跔也邝氏以徒跔音勾跳也史张仪曰虎贲之士跔科头裴骃曰跳跃也投石超距亦跳越也集韵曰偏一足曰跔或作侷䞤或谓是筋斗智按是拍张嗔拳之飞脚县蹆也疑耀据孙吾与韵㑹以筋斗当作跟头眵目蔑也师古曰眵谓眇目之蔽垢也目眦伤赤也黄氏曰眵目汁凝也眵充支切音兠本篾与昧通宋玉风赋得目为篾广韵作䁾易纬作病急就亦作古作露骨曰骼肉腐曰骴説文禽兽之骨曰骼古覈切鸟兽残骨曰骴骴可恶也明堂月令曰掩骼薶骴资四切或作今文作埋胔非专指禽兽骨也释文以露骨有肉分之吕览作髊周礼庶氏注作㱴集韵作圣母帖霄骼鲜妍䶋㗩䙹丑也咍台即台之声也王沈释时论鼻而刺天音寥顤戴埴音寥弔王延夀王孙赋鼻齁以䶋齿崖崖以齴齴音刲齁音吼䶋音吸音呷又曰脣㗩以䙹眙腕朡而䁑音麻音披䙹音现閟口貌初学记作腕音椀朡宜作朡音㚇音觅䁑音阳如此等字他无所见恐文考亦未免饾饤耳按歙鼻翕气也欱与䶎通䶋即歙欱世说许噪于丞相帐咍台大鼾由相如佁儗不前之语陆法言㘆之字思之则咍台固晋人常语也鼠璞曰衞恒王沈成公绥劳曹今之尝谈古人已用之可知此类皆当时之方言也首犹言头面净好也说文好貌说引诗首疾正切笺曰乐工类倡优弄人一曰俗用净字或疑是靓字此诗应是逸诗然其意可得而解也或是诗之螓首汉人别本作此字负墙负扆负劔皆状其背也礼负劔辟耳诏之注负谓置之于背劔谓挟之于傍永叔作泷冈阡表云囘顾乳者劔汝而立于傍升菴方称其妙智按负古与背通如周公负扆子夏负墙而立之貌岂谓背上堆墙乎负劔言负者以手抚童子之肩背若负劔然岂必挟之如带劔乎如㦸手谓交手也亦将曰带㦸乎宣发蒜发也升菴曰宣转第三声为蒜今少年白发曰蒜发徐文长则谓劳心计算则发易白曰算发易㢲寡发古本作宣发仲师曰头发皓落曰宣宣其半白乎智疑是寡之讹募俞胸与背也内经曰治之胆募俞注曰胸腹曰募背嵴曰俞汉书西域传钱面钱幕幕谓背也仓公传爪幕按背穴也骫骳痿痺也枚臯传自诋娸骫骳曲随其事是借骫骳为委被之意也相如大人赋容以骫丽兮文选崔错癹骫类篇曰骳胫曲也小颜曰骫古委字唐韵骳音靡戴氏部美切说文骨耑骫也说郛载朱昻续骫骳集作骳误按晁氏志晦翁从父朱弁作骪骳说从卂俗作丸六书总要作骫马援与隗嚣将杨广书萎腇咋舌即谓骪也淡隂即痰饮古医方有淡隂之疾俗作痰饮升菴言初月帖淡闷干呕即痰闷干呕也南齐书豫章王嶷遗命干饭槟榔掣纵曰瘈瘲手足掣纵即筋惕肉㫬也瘈尺世切瘲音纵贾长沙用亦谓掣纵反戾也伤寒彊急角弓反张掣纵为痓痓一作痉顚厥掣纵曰癎小儿多有之汉艺文志有瘈瘲方说文作疾从依正韵可噤㾕感寒健忍之状也説文曰寒病也孟郊诗毛各噤㾕又作瘆瘆参上声㾕所禁切酸痟犹酸削也胫痠骨酸也周官春时有痟首疾管子曰其泉白青其人终无痟酲说文曰酸痟头痛郑𤣥曰酸削也㾓亦酸痛素问曰痿厥腨㾓又曰胫痠即酸列子曰心㾓体烦类篇曰骨酸也合溪引说文曰疕酸痟也周礼疕疡注亦谓秃也故史游曰痂疕漂疽即瘭疽千金方肉中忽生㸃豆肿泡逐衇入藏者死名曰瘭疽南人名曰羽着毒通作漂庄子曰漂疽㽿痈与瘑同最恶者曰瘅疽左传曰荀偃瘅疽生疡于头素问曰消瘅伏热也又曰瘅成消中王砅曰湿热也又瘅虐但热当音单疻痏伤痕也诸氏荣美切薛宣传廷尉引传曰遇人不以义而见疻者与痏人之罪钧罪不直也说文曰痏疻痏也应劭曰以丈与手殴人剥其皮肤青墨而无瘢痕律谓之疻痏类篇曰疻血肿也吕览齐王疾痏赵凡夫曰方书谓之翻痏又谓之翻胃强以胃作痏大谬胪胀谓腹皷胀也左传晋侯将食张即胀也急就曰寒气泄注腹胪胀胪音闾胀去声皷胀也下文又言痈疽瘈瘲痿痺痮颜籀曰痮四体强急难屈申也痮似混胀按碑本作痿疲疢古庚入阳则疢可读敞急就下文病响让相叶足证说文胪皮也通释曰今人亦言皮胪易纬云病胪虺胝䐢腄厚也重趼即重茧骈踬即胼胝苏𢎞家曰胝一作䟡一作踬禹稷骈踬素问曰多食酸则肉胝䐢胝皮肉生茧不仁也䐢脯也庄子手足胼胝亦称重趼重茧腄瘢胝也淮南子包胥曾茧重胝段颎传士皆重茧易林曰胝胼为疾又曰胝茧为疾又与此同则趼茧一声葢本用胝茧而后人因作趼音胼又因趼而通乎转注略曰趼古人止字汉𨽻用为足茧字说文引脇臣铉等曰胝今别作非泥甚懑让懑烦闷也让大便节藴积而利也此小颜注史游语节藴即所谓五泄之大泄谓后重也仓公传不得后溲正谓频涩方言腹满曰偪注言勅偪也又曰毗顮懑也此是汉人语谓郁郁意説文曰心中满该又曰髌寅于下徐锴曰髌斥之意髌顮可通毗发语声故知汉人常语晋书阮孚告温峤内迫即谓偪也皲瘃涷疮也龟手拘拆也庄子不龟手注龟音均月令书引之音斤此附㑹皲字也赵充国传将士寒手足皲瘃从军音均从豖音筑说文曰中寒肿覈文颕曰寒创也䠅亦训瘃向秀曰龟坸拆也司马彪曰文拆如龟文则不必改音矣今或读皴愠狐腋也崔令钦教坊记载范汉女亦是竿木家开元出内有姿媚而微愠愠谓腋气今所谓狐臭也瘯蠡一作族絫瘰瘯戴合溪引陆徳明言左传不疾瘯蠡说文作瘰或是唐蜀本凡夫以为当作瘯智按说文小肿也一曰族絫铉曰今作瘯蠡非是今内经曰烝成瘕郁乃痤即瘯蠡之病也手毒手心热者黄帝医书有官能之篇曰疾毒言语轻人者可使唾痈咒病爪苦手毒为事善伤者可使按积抑痺各得其能其名乃彰何子元曰手毒可使试按龟五十日而龟死手甘者复生葢人手心有火故能运脾助煖有极热者按物易化悻卢言愁郁都卢之状也说苑景公畋梧丘坐睡梦五丈夫北面悻卢唐人以撮口不快为都卢此言悻悻而都卢也目望阳曰望视见春秋传今曰羊眼人贾山传戴目而视言逺望仰视也饮泣犹吞声也凡声之吞转皆可曰饮贾捐之传饮泣巷哭师古曰泪流被面以入于口故曰饮此解迂甚然则鼠思泣血甚言泪尽继之以血思之伏匿如鼠耳岂眞眼中流血邪梁武通声饮正谓吞喉声也蔡邕饮章则匿名章矣三律者栗发也荀子礼论不沐则濡栉三律而止注律理发也今秦俗以批发为栗发当是沥发楚辞晞发沥之而晞也尸夺即尸厥也桥引案杬言矫摩也说苑扁鹊言太子尸厥耳中焦焦用八成汤砥取三阳五输子游矫摩太子复生韩诗外传作尸蹶仓公传言尸夺者形敝又曰鑱石桥引案杬揲荒爪幕案摩也杬音玩则阳篇言桥起桥运谓矫然而起也管见即以桥然训之吕览桥言无择高注桥戾也孟竒曰杜兰香别传唿药为消摩消摩按摩也智按今搜神记作消魔小遗小溲也汉书东方朔小遗殿上南史谢㡬卿小遗沾令史谓小解也仓公言大小溲前后溲溲溺也左传廷以夷射姑旋焉旋溲也庄子之偃谓偃处便也小通小使也韩诗外传言男八岁而龆十六而精化小通女七岁而齓十四而精化小通水经注曰可以小使皆言人道也贾谊五饵言偶人无时韩诗言不失时以偶国语丹朱坋身以仪之仪即偶也夏小正言绥多士女谓牉合也䏩肩歙肩犹脇肩絫足犹重足一迹也张衡应闲干进茍容我不忍以歙肩歙即脇吴王濞传脇肩絫足犹惧不见释注脇与翕同歙也脇肩谄笑韵注云郑𤣥笺作䏩肩汉书汲黯传言重足而立谓股弁也义纵石显传重足一迹皆絫足之意絫即累介特言单身也左个即左介介犹闲也因作界字昭十四年收介特注单身民也一介行李介麋俱与个同此介之为介也因作箇按方言絓挈介特也物无耦曰特兽无耦曰介个音又转为竒古只字即竒字详见算数条今闽中唿个如基字可想古音曰宣曰磬折曰跗曰趺曰嵴曰脣曰肉好曰冲牙曰渠眉之类皆以身状之考工半矩曰宣注宣人头之长也柯半曰磬折谓人之腰也豆足曰跗碑承曰趺瓦亦曰趺劔夹曰嵴陶旊有脣钱曰肉好佩中衡者曰冲牙其言面言目言首言耳言口言齿往往而是渠眉玉面之追欵也典瑞璧羡以起度驵圭璋璧琮琥璜之渠眉疏璧琮以敛注郑司农云驵外有捷卢也驵读为驵疾之驵疏读为沙谓圭璋璧琮琥璜皆为开渠为眉琢沙除以敛尸令汁得流去也𤣥读驵为组渠眉玉饰之沟瑑也疏曰六玉两头有孔为沟渠两畔稍高为眉智按渠魁颧頄古通凡言渠魁者犹头目也魁梧魁岸状其伟也此谓玉之瑑欵如人之渠眉然易之丘颐亦谓渠颐也笑曰轩渠皆状口腮也又唐时谓人曰渠今唿如其或坑蛇反如居亦音基区亦通丘之类以此益信古渠魁丘其馗之为一声称谓之始人身之形与天地闲之形皆相因唿之沟渠背面无不通合如培塿陪尾犹人之背负微高也沟洫志商颜山额也陈遵传井上曰眉五行志旁着岸脇尾闾如人之后穴尾上有闾口也闾之因吕犹门之因眉短罢犹短痺也司乐注少师曰陂读为短罢之罢此言短痺也痺转为牌音故罢转为摆音方言通语也其时已有此音矣古罢但音罴借为疲今读罢为彼驾反亦后来之转也方言委痿谓之隑企又曰隑陭也企与跂同隑本音踦而转为恺犹矮本从委而今唿为蔼也隑有恺音痺有摆音故痿有矮音后汉书童谣见一㾨人上天注即矮人足徴古齐微韵而后转皆来韵也详见谚原金口即噤口荀子金口蔽舌金即噤古噤唫吟随用素问呿唫闭口为唫韩非子杨权篇公子旣众宗室忧唫太𤣥唫首皆与噤同史晁错传恐天下之士噤口不敢复言日者传怅然噤口不能言亦作説文口闭也退之联句直辞一以荐巧舌千皆梁冀传口吟舌言谓语吃也亦噤意墨子近臣则喑逺臣则唫即吟吕览审应篇君呿而不高注呿开闭是唫讹三盆手曰三淹一作三掩祭义缫三盆手注三盆手者三淹也九缫每淹大总而手振之以出绪也智按注疏淹一作掩释文去声若以今唿当菴鑑反苛痒一作苛痒疴痒内则疾痛苛痒古本与陆本皆苛养一作疴痒荷与苛通故借扼腕一作搤腕扼㧖掔搤捥搤掔説文从手臤声扬雄曰掔握也乌贯切敬甫但作臤今作腕捥左传捘衞侯之手及捥士丧礼设丽于掔自饭持之设握乃连掔郑注掔掌后节中也饭大擘指本也以韦为之设握綦系连结之古文丽为连掔作捥六书故引握乃连掔以掔为古闲切也智按此切乃孙陆等所附不足据也古文竒字曰大篆古文按从又从手复矣智因大篆从月知为夗讹据仪礼左传当以为正集韵亦作但无卓识定其原流耳汉书作臣者亦象捥形非从臣也明有古文何故不从史记封禅书莫不搤捥自言有禁方张仪传作搤腕亦书作汉书扼掔游谈郊祀志四方瞋目㧖掔国䇿偏袒扼腕隗嚣传王遵与牛邯书吟啸㧖腕搤又作搹乙革切圏握也丧服传曰苴绖大搹康成曰搹㧖也中人之㧖围九寸夹嵴曰凡肉肥耎处曰腴小腹边肉曰膘䣛耑曰髌骹骨曰骭腓肠曰水臁曰踵根曰跟急就曰腴胸脇喉咽髃股脚膝膑胫为柱踝跟踵相近聚注音身非也即寅为寅卯加作夤详见疑始腴指腰腹耎肉处如腰俞亦腰腴未可拘腹下肥之训也直翁引说文髃肩前也徐引诗传上杀中髃今说文本无此语必错本也集韵作腢皆音偶非是按注疏大庖不盈毛传自左膘而射之达于右腢为上杀射右髀达于右为下杀膘频小反王苍曰小腹两边肉也髀蒲礼反一本作于小反水臁也髃音愚智考亦入东韵急就叶柱聚正愚音转仄也水臁即腓闲颜曰一作踹俱时兖反踝户把反跟音根膑一作髌音牝说文䣛耑也去声黄氏曰膝葢骨为柱者髋髀之下如屋有柱也尔雅曰骭疡为微甯戚至骭是已胫骨也胫去声灵枢经下至骭长九寸音曷干与骭混凡夫曰髌训混丘媿切䣛胫闲骨也两膊闲曰脾肩甲即肩胛说文髆肩甲也补各切按肩甲即肩胛刘平水曰背胛与胸脇相㑹阖后汉张宗传中矛贯胛注背上两膊闲膊即髆戴仲若以瓦官像面瘦乃胛肥大令桓江州帖胛痛不可堪而比作书则是臂膊明矣夜耳言耳垂如掖也犹之耳食耳剽植耳之字法也转注略夜音惕列子师旷方夜耳俛首而听之愚谓夜当音掖方与俛首相洽汉志东海夜县今作掖礼乐志侠嘉夜茝兰芳注夜如液此但证夜有掖音而嘉夜之意正不必解也植耳见淮南耳食耳剽见史记颉当是颉啎吕览明理篇引子华曰乱世之民长短颉百疾高诱注曰疾病也长短者无节度也颉犹大遌也百疾变诈也智按说文啎逆也音忤字考曰戾也郭璞曰触遌音晤又音噩庄子作孙愐遂收颚字以义推之当是颉言愕逆之状也吕览传抄笔讹如涿乃字之类一瞚即一瞬吕览安死篇夫死其死视万世犹一瞚也注颍川人谓相视曰瞚一曰瞚者谓人卧死觉也智按瞬瞚眴瞤眣一字庄子曰豚子食于死母少焉㫬若弃之而走崔氏曰目动也一本作瞬远游篇眴注即瞬项羽纪项梁眴籍又作旬伤寒有瞤症孙愐眞韵载瞤眴为一而去声载瞬眴瞚眣为一公羊传文七年眣晋大夫使与公盟注以目通指曰眣音舜一作䀵讹作眣耳殗殜握递病状也琼敷言半卧半起为殗殜智按此景纯解方言也凡病而不甚曰殗殜今读奄帖又管子入国篇注疾者两手相拱着而不伸曰握递道昭作殗又作病也月客姅变也说文曰汉律见姅变不得侍祠故以丹的注面谓月事也神仙服食经曰仙药有阳丹隂丹隂丹妇人乳汁也妇人十五已上下为月客有事月客絶上为乳汁燮曰家山道地以留情岭名双乳灵源左乳下芦花为右乳下结药在乳尸解犹言蝉蜕也问竒集尸解音假方谷城宗之智按葢因后汉注尸解者言登仙假託为尸以解化也此以假解之岂音假乎又前书燕人为方仙道形解销化服䖍曰尸解也张晏曰如山中龙解骨则以尸解注形解甚明又按唐张果卒好异者奏以为尸解胡三省注曰解佳买反仙家所谓尸解譬犹蝉蜕蝉飞而蜕在也此说此音最是故特表之汉读时有方言陆德明一切取之而又误取误音学者不考其原而反执异音相驳邪虚舟子曰蜕形见气蜕气知神蜕神归空蜕空明理蜕理还物则践形者神也谈引道家曰形神离则死而老曰死而不亡者夀大乘诃鬼窟神我正须穷尽此心乃能不惑步引道引也汉志有黄帝杂子步引十二卷梁肃有导引图序曰朱少阳得其术于黄帝外术义加以元禽化禽之说乃演而图之隋志有引气道引图唐六典有按摩博士一人华陀六禽之戏此步引之一端也抱朴子曰黄帝论导养而质𤣥素二女着体诊则受雷岐眞西山曰养生说出于老子谷神章庄子曰伏戏得之以袭气母黄帝得之以登云天列子天瑞篇引黄帝书曰谷神不死是谓𤣥牝则此语有由来而老子引之耳智按神仙方伎也庄子提养生之主明矣祝因为祝由祝尤咒尤说文祝也即祝由内经有祝由徐文长引物原曰禁咒名越方汉武信南越而禁咒方始智按后汉传赵炳善越方汉书有禁方古有祝科至汉通外国而更竒如西域幻人之类南史薛伯宗徙痈柳树上洪迈夷坚志漂阳巫犁灶灰而骨鲠愈亦其类也今太医院第十三科为祝尤又曰咒尤为咒而愈病如周礼之祝也厌代犹厌世也王皥太宗厌代之夕事出暧昧史照以厌为厌魅胡三省曰谓升遐也井观琐言曰厌世字出庄子千岁厌世去而上仙唐讳世为代犹言即世弃世捐馆之词三省未引及此或曰顺世即厌世之称肉烟上之俗犹捐毒之茶毗也异闻録引列子曰楚南有炎人国亲戚死其肉弃之秦西有仪渠亲戚死焚之燻则烟上谓之登遐然后为孝音寡博物志亦引此言事见墨子周日用曰佛国之法可知是上古外国之俗也智按列子作依小篆作讹为即朽字山海经有㱙涂之山注与朽同月令其臭朽陆作㱙可证商氏书音寡误矣或读剐字古剐与朽相通如刳之音枯犹枯与朽相因魁与丘相借也韵略拾遗周礼之庮即朽字孙愐作㽲通雅卷十八通雅卷十九钦定四库全书通雅卷十九明方以智撰称谓天家大家官家宅家县官官家皆指谓国家也至尊亦称巨公崖公独断曰百官小吏称天子曰天家亲近侍从官称大家又曰官家李济翁资暇集云至尊以天下为宅故曰宅家公主曰宅家子史记封禅书老父牵狗言欲见巨公谓天子也或作鉅公唐语林唐崇曰今日崖公甚蚬斗散乐唿天子为崖公以欢为蚬斗家家嫡母也北朝称天子曰家家北齐唿嫡母亦曰家家髙俨矫诏诛和士开曰士开谋废至尊剃家家髪为尼是也唿乳母为姊姊妇为妹妹后世宫中总称孃孃或以大小东西别之苏辙龙川杂志曰仁宗谓刘氏大孃孃李氏小孃孃北国以后为阏氏突厥以皇后为可敦北史突厥传号其妻为可贺敦南齐书魏国传佛狸所居云母等三殿余食厨名阿真厨皇后可孙恒出此厨求食则以可敦为可孙也辽史以皇后为忒里蹇孟侯太子之称唐称长子为大枒尚书大传太子年十八曰孟侯孟侯者于四方诸侯来朝迎于郊者问其所不知也韩诗外传曰自唐虞已上经传无太子称号夏殷虽传嗣其文畧矣至周始有文王世子之制吕览太子之不仁过涿音册髙诱解云涿不仁之人也智按説文有即瞶字又有字痴不聪明也五怪切其二字之讹乎唐纪述髙力士对𤣥宗曰但从大枒注谓肃宗也金史唿长子为阿迭别子有三诗正义诸侯之子始为卿大夫谓之别子是嫡夫人之次子或衆妾之子别异于正君继父故曰别子丧服记曰别子为祖注别子有三一是诸侯适子之弟别于正适二是异姓公子来自他国别于本国者三是庶姓之起于是邦为卿大夫而别于不仕者皆称别子也古以妾子为公子玉藻公子曰臣孽孽音五葛反注适而传世曰世子余则但称公子而已比之木生之余故以臣孽自称古人称私有别家臣称私士于大夫曰外私不独姊妹之夫曰私也外私见礼记北道名禾主人曰私见説文燕服曰私见薄污我私注军将谓之马容隋鑑摩阿马容刺叔陵注便鞍马壮军容谓之马容幢主即部大也学海注北人一部之长唿为部大按北史一军有幢曰幢主北周分军主六品幢主七品北齐隋又有诸幢主九品阁下门下之别古者三公开阁郡守比古侯伯亦有阁故书题有阁下之称前辈唿刺史太史亦曰节下与宰相大僚书徃徃唿执事言阁下者少刘子𤣥为史官与监脩宰相书唿足下韩文公与使主张仆射唿执事即其例也记室宾佐也他人亦非所宜执事则指斥左右之人尊卑皆可通用侍者士庶尽可用之近日官至使府御史及畿令悉唿阁下至于初命宾佐犹唿记室今则一例阁下其执事才于举人侍者止行于释子而已古多自称生尊人为丈今则以丈为见轻忽而喜为兄弟之称或称翁称台崇祯中枚卜史馆可自外入则有称老年阁者此亦可一笑也今总以阁下为尊称门下为轻薄丈因于长长笺谓古文譌为丈此非也长者转为去声则借大通用且老人有杖或亦因此白乐天岁日张侍御二十丈又殷判官二十三兄诗云独有夸张少年处笑唿张丈与殷兄如子美上韦五丈则是尊长者之称足下之称始于晋文刘宋刘敬叔异苑曰晋文公哀介之推拊木视其屐曰悲乎足下古曰堂老今曰阁老唐以政事堂故宰相称堂老两省相谓曰阁老今则尊宰相为阁老矣老龙大龙小龙皆龙图学士之称也官龙图学士则人称为龙图其分老龙大龙小龙详见官制侍御曰端公谓殿中侍御史如今掌河南道者也其次曰杂端唐之里行如今试御史于文定谓今人误称宰相为端公任一方曰方面唐有方面之称倪若水传冗官擢方面皆以为下迁今犹有此称曰开府则晋已然仕宦转变曰查郎集韵按类説唐明皇唿人为查郎言士夫如仙查随流顺变升天入地能处清浊也不歴京官领使者曰麁官唐诗纪事长安以不歴台省出领亷访节镇者唿为麁官王彦威诗麁官到底是男儿薛能谢寄茶诗亦用麁官麁从麤省可知唐人用此字称父不一列子曰家公执席前汉书郊祀志天子为天下父故曰鉅公古人称父祖或曰公孔融称先君孔子安国称先公先人之类可证也今吴下称父多曰老相自江北至北方曰老子其曰爷曰爹者通称也韩退之祭女拏文注爹徒可切南史歌曰始兴王人之爹赴人急如水火其韵固当音妥方言周秦晋陇谓父为翁今人作书与子亦自称阿翁称人之父亦曰乃翁因汉髙之称而翁若翁也祖为王父亦称太翁齐废帝称高祖为太翁隋囘纥传以父为多演繁露曰唐人草檄曰致赤子之流离自朱邪之板荡此朱邪是北人大昌引之非矣唐韵爹羌人唿父也读若遮徳宗贞元六年囘纥可汗谢其次相曰惟仰食于阿多史释之曰北唿父为阿多闽以父为郎伯方言曰尊老谓之或谓之父南楚瀑之闲母谓之媓谓妇妣曰母姼妇考曰父姼葢古通以考妣为生存之称古叔姪亦称父子如疏广与兄子受子称父母古皆谓之大人范滂称母尝称为大人北朝南阳王绰兄弟皆唿父为兄兄姥诸称皆母之转语也齐人唿母为李贺称母阿弥江南曰阿妈或作姥或唿为妳因作奶江南唿母曰阿姐皆母字之转也説文曰蜀谓母为姐淮南谓之社黄伯思曰江东人唿母曰媞庾亮法帖奉告书箱先为媞子作案未知目何戚也升菴曰媞一作恀音恃淮南传假母注假继母或曰父之旁妻也小妻也卫青传民母注民母嫡母也王莽传刘子舆称成帝下妻子唐鉷传瑨侧出子也皆谓婢妾所生古相谓为公卿或尊或卑随其意也尊称曰公谓三公也汉策此六七公皆亡恙又相唿曰公平原君传公等碌碌是也亦相谓为官庾信谓萧韶曰官今日形容大异又妇谓舅为公贾谊策曰与公併倨晁错父谓错为公史陆贾曰毋久溷公为也则是父唿子为公矣次于公者为卿故古以卿为平称昭烈遗诏后主唿子为卿亦犹世之称尔汝耳颜之推曰班固书集亦云家孙妇人卿夫为不敬见世説今士夫家妻称夫曰尊卿本此当用夫子先生如栁下惠妻是也袁盎字丝其兄子谓盎曰丝能日饮亡何史记作君是唿叔之字矣胡母辅之字彦国其子谦之唿曰彦国自贻伊慼是唿父之字也字子者孟徳下教称子桓右军谓子敬飞白大有势至宗室诸母曰文叔则臣字其君矣崽囝皆子也江右谓子曰崽音宰水经注曰娈童丱女弱秊崽子闽人谓子曰囝青箱杂记云顾况有哀囝一篇谓父为郎罢囝音枧升菴曰老人自称少子曰暮鹨么豚因雉之少子名鹨也凤毛之称因谢庄跨灶之称因王朗杂识也宋帝谓谢庄曰超宗殊有凤毛刘道隆覔之诚可笑也桓公望王敬伦曰大奴固自有凤毛王朗云家人有严君焉井灶之谓也吴崇贺人生子云寄语王浑防跨灶是也其曰桥梓者因商子曰南山之阳有木曰桥髙髙然而上父道也隂有木曰梓晋晋然而循子道也何子元曰康叔所见之商子即商容也公姓即公孙诗振振公姓注即公孙玉藻缟冠𤣥武子姓之冠楚语率其子姓从其时享越语凡我父兄昆弟及国子姓有助寡人谋而退吴者淮南曰子之年长矣子姓有可以使求马者乎汉书田蚡传跪起如子姓皆谓子孙葢古读姓如生白虎通姓者生也左传叔孙穆子见庚宗妇人问其姓注问其所生子也女生曰姓本音同生故借姓作孙韵书分鼻音读生撮唇读孙去声读姓皆后人分之今人仍分为便但执字书之説以论古人音义则非正的即正嫡韩非子姦刼篇废正的而立不义即正嫡仪礼无适孙梅福传圣庶夺适皆谓嫡适人即敌人史记田单传始如处女适人开戸即敌人论语无适也亦然由子即游子焦氏易林曰下有由子即谓游子育子稺子胄子书考异教胄子史记作敎穉子説文作育子锴曰不顺子也不顺子且教况顺子乎智按㐬为子突出加毓为养育省作育安得有不顺之意胄本甲胄从月因胄子而从肉作胄非也长子为头生子或长字之音旁转胄耳许氏引教育子倘见别本乎又收胄𦙍也足徴説文非一时一人之书保林因保母而名汉杂事秘辛一卷有建和元年保林吴姁秘缄事诸公喜异书而跋者或疑保林智按汉外戚序无涓共和娱灵保林良使夜者皆视百石师古曰涓洁也无所不洁也共即㳟娱灵以娱乐情灵也保林安衆如林也夜者主夜事按姁与妪通宣纪有阿保之功保林自是保母之称娱灵是宫中主祠祀者无涓之解费力命名何苦如此因涓人中涓推之疑是母涓之讹耳孙即仍孙惠记内外公孙耳孙应劭曰元孙之子也但耳闻之李斐曰耳孙曾孙也晋灼曰元孙之曾孙也诸侯王表在八世师古曰平纪耳孙音仍尔雅仍孙从已而数是为八叶仍耳声近葢一号也班氏惟存古名而计其叶数则错王勉夫主此説家人家子栾布传为家人时师古曰编戸之人也辕固传此家人言注言童𨽻之属此正合俗所谓家人郊祀志家人尚不欲絶种祠师古曰家人谓庶人之家也冯唐传士卒尽家人子师古曰庶人之家子也下中下辈下人宵人细士佥人纎儿灌夫传荐宠下辈李广传为人在下中师古曰在下辈之中许宣后传下人乃闗内侯师古曰人材下劣萧望之传下走班倢伃赋下陈皆此谓也武五子传母迩宵人小人也南粤传近细士信谗臣细士犹小人也书曰佥人是也晋陆纳曰好家居纎儿欲撞壊之耶或曰有即音是义故称宵细佥纎其声皆小尺口谓家口尺以上也董卓杀隗基家尺口以上自云八口之家即称家口捉搦歌只生口谓多此一口也小儿黄口因雀借称而口数遂云始生为黄姪乃后世以义立字者也出之孙曰离孙言逺离己也男子谓姊妹之子为出女子谓兄弟之子为姪公羊传葢舅出是也姪从其姑对姑方云姪今则对叔伯皆云姪矣又改为侄字古人则但称兄子某从子某字书侄本音质坚也又痴也侄仡不前也俗误改谓兄为况本于荒者释名兄荒也荒大也故青徐人谓兄曰荒白虎通兄况也况父法也广雅兄况于父今江南北犹唿兄为况诗鹑之奔奔鹊之疆疆人之无良我以为兄兄虚王反石经以兄为皇字尹翁归字子兄颜师古读曰况诗仓兄即仓况古文从即兄字南诏考蛮谓兄为容计有功曰元季川名融次山之弟也次山作处规曰季川曰兟复不言兟有意乎注兟兄之别称丘嫂即巨嫂楚元王传髙祖过丘嫂餐史记作巨嫂巨与丘犹丘与区也嫂本作㛮晋帖作㛐舍弟之称起于曹魏吴曾曰魏文与钟繇书曰是以令舍弟子建因荀仲茂从容喻鄙旨今称舍弟本此戴称安道曰家弟蜀谓老为波爱日斋丛抄言范氏吴船録嘉州王波渡又有天波月波宋景文谓波当作皤字山谷贬涪州号涪皤可証阿戎从弟也王思逺小字阿戎为王晏从弟故唐人沿之杜甫于从弟杜位宅守嵗诗云守岁阿戎家是也称妻曰乡里蕯蕯爱根未䝉迻称也沈约山隂栁家女诗还家问乡里讵堪持作夫乡里谓妻也南史张彪唿妻曰我不忍令乡里落他处姚寛曰今㑹稽人言家里其意同也金志夫谓妻为蕯蕯妻谓夫爱根李肇国史补曰西蕃唿赞普之妻曰未䝉周有判妻入子之名秦有寄豭逃嫁之称周礼媒氏凡娶判妻入子者皆书之判妻出妻再嫁者入子媵妾不聘者张氏曰汉有八子其入字讹乎此非也女官有七子八子九子必以入子为八子亦如赵凡夫以九子为子矣秦碑文曰夫为寄豭杀之无罪男秉义程妻为逃嫁子不得母咸化亷清尊章犹言舅姑也姑曰威姑汉广川王歌曰背尊章嫖以忽黄公绍曰夫之兄曰兄嫜杜诗何以拜姑嫜释名曰兄忪亦曰兄章舅忪亦曰舅章释名曰姑故也故弱侯以古老为姑之字原妇称姑为威姑犹子称父为严君説文引汉律妇告威姑王昭明以古威字作古唿姐如姊汉或谓孟晋唿姉如市方言娋孟姉也注外传曰孟啖我是也今江东江越间唿姉如市娋未详智按姉即姊字古少麻韵读姐为姊汉书彡姐反注姐音姊且本是俎转为姊转为姐妐夫之兄也尔雅夫之兄为兄公夫之姊为女公郭璞注今俗唿兄钟语之转耳礼记奔丧篇唯嫂叔注正言嫂叔尊嫂也凡公于弟之妻则不能也容斋随笔引玉篇妐音钟省作公容斋岂知为语转而别音遂别作妐乎吕览遇合篇姑妐知之曰为我妇而有外心不可畜楚人谓妹曰媦説文引公羊传曰楚王之妻媦云贵切唐书妹多作宗室传同安公主髙祖同母也今人以媦比考妣嫔筑娌即妯娌或谓长妇曰稙曰熟皆妯之转也方言筑娌郭璞曰闗西兄弟妇相唿为筑里广雅始作妯娌吕东莱紫薇杂记言吕氏母母受婶房婢拜婶见母母房婢拜即答是母母亦尊尊之意也释名青徐人谓长妇曰稙长禾苗先生曰稙取名于此荆豫人谓长妇曰熟熟祝也祝始也封禅书神君先后宛若孟康曰犹妯娌也女人称我曰姎译女自称曰婸徒郭璞注尔雅引説文曰女人称我曰姎转为卬后汉书南蛮传外痴内黠相唿曰姎徒元美曰南译女人自称曰婸徒婸音阳巴人自称曰阿阳智按古文易兊为妾为婸则古有此字矣在广西见猺人之老者一寨唿之曰婆其老妇则唿之曰公外甥亦曰外生谢绚父重即王胡之外孙与舅不协绚失礼乎其舅袁湛湛曰两世无渭阳情魏舒为外家甯氏所养相宅者云出贵甥舒曰当为外祖成此宅相世説曰桓豹奴是王丹阳外生形似其舅则外生即外甥然晋时多通称自古借字也如谢重为袁湛之外孙则以甥为孙魏舒传云出贵甥是指外孙为甥也今人竟以渭阳宅相相称古人偶语耳何无忌酷似其舅可称曰酷似否耶然贻厥友于已成歇后之语又按古壻亦称甥孟子帝馆甥故岳亦称舅古谓老男老女为诸君小男小女为吾子管子曰吾非籍之诸君吾子有二国之籍者六千万注诸君老男老女吾子小男小女也即旄倪之意姑息有二解一作息升菴引尸子纣弃黎老之言而用姑息之语注姑妇女息小儿也元美仍主姑息为且休之辞焦弱侯曰姑姏姑也息顽童也智按唐韵作息曹植传大发士息前后三送言士卒子息也博南言许妻刘夫人碑孙息盈房今亦有嗣息弱息之语吕先识篇辟逺箕子爰近姑与息太平御览引武王曰纣爱近姑与息则爰是爱讹以此徴之确指儿女子辈元瑞讥升菴正未必当累重谓家属也西域传有累重敢徙者诣田所赵充国传终不敢将其累重陈武帝答沈烱诏已遣所由相迎尊累累重谓妻子家属也后汉杜林传细弱陈龟奏侮略良细杜甫囏窭孺弱饿死泰山泰水摭遗云欧阳永叔谓今人唿妻父为岳公以泰山有丈人峰又唿妻母为泰水不知出何书也今大孤山下有石曰丈人峰因以孤讹为姑也裴松之注三国言献帝舅董卞谓古无丈人之名故谓之舅松之元嘉时人唿妇翁为丈人已见此时汉书塞外言汉天子我丈人行丈人古为尊老言经效方云青城山丈人皆此类也黄氏笔记曰汉郊祀志大山川有岳山小山川有岳壻山或出于此聓即壻一曰卒便干禄书又作聟风俗通怪神女新从聓家来是汉时所造字故方言聓谓之倩郭璞注曰今俗唿女壻为卒便一作平便博物志王粲与族兄凯依刘表表有女周率谓粲非女聓才乃妻凯孟康曰西方有亡女壻曰丘壻丘空也字书壻傍从士媪壻为阿㸙㸙音奢唐中宗以韦后乳媪嫁窦懐贞世谓媪壻为阿㸙懐贞自署皇后阿㸙人谓之国㸙轩然不慙婢亦谓之上清栁珵上清传温公考异引之言窦参知败嘱上清定为宫婢当为白上后果入宫言银器字为州县希指事事虽不可信然当时称婢为上清亦常语也八八乃迻语之称巴巴也唐书徳宗以懐光外孙燕八八为后八八盖迻语称老成者曰八八或巴巴今囘囘教以老成者唿八八其声近把仙传陶八八肃宗时道士以丹授颜真卿者伍伯一作五百五伯彤驺本于绛驺巵言以前导为伍伯元瑞以皂𨽻亦号伍伯见苏世长传大昌引虞诩传注续汉志伍伯公八人曹节传节弟见五百妻有色注引韦昭云五伯本作伍伯黄祖怒祢衡令五百将出杖之升菴引宋人用褚亮诗彤驺字即五伯也始于唐人智按彤驺即南史之绛驺不自唐始也客旅曰宾长官曰正日者传曰卑疵而前孅趋而言比周宾正以求尊誉索隐曰客旅曰宾长官曰正张氏曰宾迎也导也列也服也管子飞蓬之问不在所宾注宾敬也此盖谓比周之状逢迎敬服而请正也説文所敬也声集韵古作宾子才以为从负或曰下迎人之眉故后用宾智按眉亦声古字转音绵与通衙前散从犹今之内外班也见韩魏公奏今上司后有内班外班宋时曰衙前犹长随也散从犹聴用也升菴直以衙前为门子亦未确唐称两中尉曰两广皮光业见闻录曰崔慎由开成中寓直夕忽内召见左右二广然蜡而坐欲废文宗慎由固争乃曰为此拗木枕措大慎由縢其事付𦙍称二广因楚之二广谓军容掌兵也又唐各镇岁进阉儿号曰私白犹今之唿纱裹也孟元老曰东京唿宫门上进膳有人唿喝谓之拨食家次有紫衣者谓之院子家今唿老公中人出入曰中大人邓禹传禹孙康诰太后所使中大人岳珂桯史曰神宗朝王襄敏韶幼子宷观灯失所旬日有中大人下宣旨抱南陔出车南陔即寀也门生门童弟子故吏故民处士义士义民之别孔碑阴载门生四十二人门童一人弟子一人故吏八人故民一人𨽻释谓汉儒开门授徒亲授业者则曰弟子次相传授则曰门生未冠则曰门童总称曰门生旧所治官府其掾属则曰故吏占籍者则曰故民非吏非民则曰处士素非所莅则曰义士义民永叔跋文翁学生题名言有典学从事各一人司仪主事各二人左生七十三人右生三十人唐选大臣子孙工书者曰书手后为吏书之名今人谓吏书手曰书手智按唐志贞观中选五品以上子孙工书者为书手缮写藏于内库以宫人掌之以时暴凉陶九成止载宋衎元和中为盐铁院书手葢未读唐志也魏书江式表言书生五人专令抄写此书生即谓书手一字之称曰尊余冬序録曰至尊官家之称皆昔人以称君上者魏晋六朝间称君多但曰官称其所私事亦多曰官称父曰尊称伯叔季父及其所私事亦多曰尊一字为称唐宋间无闻矣眺错传公卿言邓先犹言先生也今京师或曰老先吴中曰老生先辈之称有两谓唐宋间人唿谓有先辈之称或曰此互相推敬耳然不闻施之同朝同官同年而所谓皆未任官职未登第之士观欧苏书札可见李方叔东坡门人坡书称方叔为先辈按北梦琐言王凝知举日司空图第四王谓衆曰某叨沗文柄今年榜帖为司空先辈一人而已则是所谓先辈者实未达士也唐王福畤杂録文中子谓魏徴及房杜曰先辈虽聪明特达非董薛程仇之比然则是称隋唐初盖已如此自此而后多以在我前者为先辈今词林以七科为前辈避马一科以上但让马使者为信古人谓使为信黄伯思法帖刋误炎报帖故遣信还逸少帖遣一信见告古称小生朱云曰小生欲相吏耶张禹传新进小生李阳氷曰斯翁之后直至小生鲍明逺诗寄语后生子作乐当及春所由言事所必由也徐文长引广记徃徃捉捕有所由名色辑畧云所由即今保正又云予前注为逻卒亦近之智按唐𤣥宗曰严挺之为罪人请属所由崔咸举觞罚裴度曰丞相不应许所由官呫嗫时指京尹刘栖楚也三省曰京尹任烦剧唐人谓府县官为所由官项安世家说曰今坊市公人谓之所由文长乃未读温公全通鑑耶牙郎谓之互郎刘贡父诗话今人以驵侩为牙谓之互郎吴曾曰唐人书互作牙牙似互安禄为互市牙郎此自一事智按如允吾作铅牙之类盖古声通不但形近然牙行实以市平称不可混互也牙市又曰经纪今人称牙侩为经纪其语有自来按唐书滕王元婴与蒋王皆好聚敛太宗尝赐诸王帛勅曰滕叔蒋兄自能经纪不须赐物韩昌黎作栁子厚墓志云舅弟卢遵又能经纪其家金史有牙例课黄冠有妻孥者曰寄褐燕翼诒谋録宋禁宫观寄褐谓今之火居道士也诶诒録谓之哑叱枳房千里曰师郎祠祝即庙祝今人以守庙道士唿为庙祝此盖有本汉表景中六年更名大祝为祠祝武本初元年更名曰庙祝跛撃跛觋也朶觋滇中巫人之称楚语观射父曰在男曰觋音檄荀子伛巫跛撃之事注撃读觋古者废疾之人主巫觋之事升菴曰滇中巫人曰朶觋至曰珤眊者乃古今注所载取无患木制鬼者也段柯古亦载无患木制鬼鬽其人瑶智以为当是瑶眊何子元曰云南夷罗巫师曰朶兮薄杀鸡籖其腿骨即鸡卜也镣子下役之称宋仁宗游后苑还宫索浆甚急宫嫔曰大家何不于外宣索而受渇仁宗曰吾屡顾不见镣子恐问之则所司有得罪者升菴曰镣子亦庖人之别称音力吊切智按今王府勋戚称手下曰牢子大内门军亦曰牢子或牢镣音转而讹作此字然官家各时习成称唿因为典故未可臆㫁也重台贱称巵言学羊欣书为重台盖梁武评欣书如婢学夫人也左传晡时为仆日昳为台又曰皁臣舆舆臣台重台言婢之婢也智按説文嬯迟钝也闟台亦如之笺云闟嬯浙之方言曰阿带平声改作懛马曰驽骀盖本㚢台之贱称也目痴为九百陈无己曰世人以痴为九百爱日斋丛抄言东坡亦用之张平子赋曰乃有秘书小説九百虞初虞初事汉号黄衣使者亦号九百俗縁其小説琐碎耳敌手曰对家魏文言以单攻复对家不知所出古概称人曰家裴徽为荀粲与傅粲通二家骑驿故相沿议论着作遂有当家作家之名孔明与李子丰曰方之气类犹为上家橛竖压獠皆贱称也崔浩曰屈丐橛竖小人竖贱称也橛言直立崛强如橛也北史周文帝讨诸獠获其生口以为贱𨽻谓之压獠资暇録髙欢时唿奴为邦五色线唐唿左右为都公其因冯子都乎宰相苍头曰宜禄见沈约杂记袁褧曰于庆改名丁宜禄投丁谓谓喜曰吾大拜矣称男子曰南北犹称物为东西也逌旃琐言曰世指好男子穷者咤曰好南北无东西猘儿狢子三国曹操唿孙策为猘儿闗公骂孙权使为狢子唐代宗以孚名贺知章子盖戏其为爪子也爪借音为獠今山西有爪子之称秦人汉子老学菴笔记曰今人谓贱丈夫曰汉子盖始于五季纷攘时北齐魏恺自散骑常侍迁青州长史固辞宣帝怒曰何物汉子与官不就此其证也陶九成引成式庐陵官下记有研朱汉子语佃客田驺衣食客晋书百官志诸公及开府从公给菜田十顷田驺十人光禄大夫菜田六顷田驺六人又当官品第一第二者佃客无过五十戸此晋武平吴后制王公近郊有刍藳之田又得廕人以为衣食客及佃客也东晋寓居江左都下人多为诸贵人左右佃客典计衣食客之类列子田更详疑始辟邪宜禄魏明帝使给使辟邪召司马懿辟邪给使之号犹汉之丞相苍头唿为宜禄也汉书苍头庐儿又言苍头军犹义子也事力犹黄囘之快手也宋书萧惠开有舫十余事力二三百人戴明寳使黄囘募江楚快手八百𨽻刘勔搜神记县吴望子事贵人乗船挺力十余即事力之意首坐谓之客唐谓之坐头确酒者谓之白席左氏臧纥为客唐李尚书益与宗人尚书益赴饮上坐笑曰今日两副坐头俱李益执事劝酒谓之白席人亦谓四司人自汉已有酒保之称文长曰两见鹖冠子智按李燮杜根皆谓酒家保大伯焌㷮厮波札客撒暂泛索勘宅驩门梦华录要曰量酒博士至店中小儿子谓之大伯妇人繋青腰为客换茶汤者谓之焌㷮歌唱献菓子香药者客散得钱谓之厮波妓不唿自来谓之札客散菓食客然后求钱谓之撒暂泗水潜夫记作撒非时取唤谓之泛索就人贸易扑物事者谓之勘宅铺靣朱绿装饰谓之驩门輀车之夫曰体夫唐懿宗咸通十二年葬同昌公主赐酒饼餤四十槖驼以饲体夫注体蒲本反体夫舆柩之夫也部色教坊称也教坊有部头有色长升菴曰周伯清误唿部头为务头可笑也按今九宫谱有务头言填词之法非唿人也其説施俊语亦非盖谓其发声处当用隂阳字之类参军苍鹘末泥孤装首皆剧家之称元瑞曰副凈古之参军副末一名苍鹘一名末泥一名孤装见陶氏辍耕录智閲南唐书隆演鹑衣髽髻为苍鹘升菴谓汉郊祀有饰女妓即装旦之始凡夫以净作首李义山娇儿诗忽复学参军按声唤苍鹘爆炭都知录事皆青楼中之称也孙棨北里志妓假母曰爆炭即今之鸨也卢嗣业醵钱诗曰未识都知靣频输复分钱注曰妓之头角者为都知其为酒纠则称录事孟綮本事诗引元稹云余曽为觥录事称较书者因薛涛也三老太翁船长之称也催碃郎篙师也古今诗话谓川崃以篙手为三老乃推一船之最尊者杜有长年三老歌陶九成曰海舶中唿司柁曰太翁是亦长老三老之意云麓漫抄曰浙江东南溪篙用竹扣铁钻有肩篙另篙另读如列催碃郎舟师也束手攧篙诸人皆齐力葱打智见粤西漓江滩至险㮄又用荻篙下施钻如钝锥上以木作月牙抵胸竝脇数百斛之艑不借弹牵惟以十二篙左右急更驾涛而上以使力便也饼师工师花师犹子云之载亭公弩父也方言亭父谓之亭公卒谓之弩父丹铅载善蒸饼者称饼师计有功纪事载宁王还饼师之妇龙城録宋单父善种艺上皇召至骊山植花内人唿为花师即木匠曰工师意也如待诏郎中则以官称之翁仲犹石丈铜人谓之金翟则通称也鸿桷集曰始皇铸金人十二金翟也武帝承露盘铜仙也魏明列东都者翁仲也从晋春秋误以铜仙为金翟宋钱颖误以翁仲为铜仙师古又误以翁仲为金翟程大昌据华峤后汉书复误以徙铜人为汉明帝独李贺诗小序得实而又误景初三年为青龙九年不知魏青龙止于五年也石人号翁仲犹米颠之称从人中声亦兼㑹意洱记曰平仲种种棉丝树故唿杜仲是也鸿桷辨之乃以通雅卷十九通雅卷二十钦定四库全书通雅卷二十明方以智撰姓名姓氏论曰百官族姓见于尧典司商吹律以协名姓故谱牒世表史迁记之然蜀秦宓见帝繋之时五帝皆同一族辨其不然张説曰古未有姓自炎帝之姜黄帝之姬始因所生地而为姓则康成所云炎帝姓姜太皥所赐黄帝姓姬炎帝所赐皆臆説也隐八年无骇卒羽父请谥与族公问族于衆仲对曰天子建德因生以赐姓胙之土而命之氏诸侯以字为谥因以为族官有世功则有官族邑亦如之公命以字为展氏释例曰别而称之谓之氏合而言之则曰族例言别合者若宋华向出戴桓公独举其人则曰华氏向氏竝指其宗则云戴族桓族记谓之庶姓者以始祖为正姓髙祖为庶姓庶姓亦氏族之别名也姓则受之天子族则禀之时君其不赐者各从其父之姓族黄帝之子兄弟异姓周之子孙皆姬姓者古今不同赐姓者亦少惟外姓妫满之徒赐族者有大功德宜世享祀者方赐之王朝大夫不封为国君者王赐之族春秋尹氏之徒鲁挟郑宛皆未赐族故单称名其士㑹之帑处秦者为刘氏伍员之子在齐为王孙氏知果自别其族为辅氏皆身自为之襄十年伯舆之大夫曰平王东迁吾七姓从王赐之骍旄之盟襄十一年盟亳曰七姓十二国之祖可知氏族一也姓尤为重姓之为言生也氏之为言类也吕东莱曰三代时曰姓者统其祖考之所自出也百世而不变曰氏者则子孙之所自分也数世而一变以智论之姓氏皆有别称通称岂可执汉儒之训诂哉如尧舜姬姓称陶唐氏有虞氏禹姒姓有夏氏成汤子姓有商氏此因国语帝胙禹以天下赐姓曰姒氏曰有夏胙四岳国命为侯伯氏曰有吕而槩称国号曰氏耳上古至中古人渐繁故以氏族分之氏族始有定名至周始详古则但为名号若上古之氏则一国号也陶唐氏有虞氏犹之伏羲氏神农氏今之称汉家唐家也因生赐姓者立有徳为诸侯因其所由生以赐姓若舜由妫汭故陈为妫姓诸侯以字谥为族者位不敢同天子故氏其王父字或即其谥称以为族元凯十六族兄弟也世代久而人繁族大则族亦一姓也又有如观射父所称物赐之姓以监其官谓之百姓则姓之别称亦犹是也汉去古近麒麟博陆称曰霍氏以氏代名盖美称耳此知氏亦可以为通称也以左氏之説字谥官邑才四者而已栁芳曰后世或氏于国则齐鲁秦吴于谥则文武成宣于官则司马司徒于爵则王孙公孙于次则孟孙叔孙于字则展氏臧氏驷氏国氏于居则东门北郭于志则三乌五鹿青牛白马于事则巫乙匠陶通志则分以国以邑以乡以亭以地以姓以名以次以旌以事以谥以吉德以凶德以爵系国系族系名氏国爵邑系官名邑谥谥氏爵谥代北复姓闗西复姓代北三字姓四字姓诸方复姓凡三十二类一切皆姓国则有代号庙号士夫有爵有谥无爵者有字有号衆所同然共止六例岂不亦简便乎愚者曰三代时姓氏分而为二男子称氏妇人称姓氏以别贵贱贵者有氏贱者有名无氏姓所以别婚婣故有同姓异姓庶姓之别三代之后姓氏合而为一皆所以别婚婣而以地望明贵贱魏晋置中正以门第官人李唐论相惟重八姓天监士流案谱贞观禁约鬻婚抑巳末矣洪武四年废图谱局岂非厌其繁缛已甚乎葢重贤过于世家也按仰莱姓氏考曰庖牺氏而风姓烈山氏而姜姓似氏大于姓中古不得赐姓因氏其王父字谥似姓大于氏殷五世通婚婣姓犹尠也至百世不通其姓已繁然仍有姓有氏如师尚父姜姓吕氏姓则不迁氏则屡迁后世以氏为姓无复分别男子称姓女子称氏一也而有百姓千姓之书百七十门万姓之统谱矣自有统谱原引粲然然未必尽当无舛也如所氏引伐木所所以古有虞衡因主伐木遂以为姓此亦支矣风俗通所姓宋大夫华所事之后谷梁传隐九年侠卒侠者所侠也此与颜籀已异朱以为舜臣朱虎后似之东观曰其先宋微子之后周衰宋灭奔砀易姓为朱广韵本自髙阳后周封于邾为楚灭子孙去邑氏朱则朱有三説路氏国语妘姓陆终子求言后别封路广韵唐世系姬姓帝挚后封路急就篇注路水名在涿郡界居者氏焉此亦三説也苟艹名所居饶之因命氏又云晋荀氏后避难改姓姓苑又云黄帝后説亦参差今闗中音茍去声其实説文茍字从芊省古文也龎为高屋之名其先殷富好为室屋审引审曲面势当为司空之官则尤囘穴矣儿倪本为一姓鄩寻文合斟寻即是裘而师古不能原角本无甪而应麟分为二又何在是正闳阁逄逢以为功哉观通志所载移避所更相伯袁爰之为一疏棘桂痛之更变京嵇之自取贺师之避讳吞之音他前遗之音惟贲之音肥不之音彪玉之音肃能佴二姓之音耐员慕子胥则平声不当音运毋丘即贯则双姓不得音无加以遗复沿改无常博雅者不能无漏宜矣是用裒集列其稀僻者备遗忘可也奠繋定世周谱为法周礼世奠繋小史定繋世疏曰天子谓之帝繋诸侯谓之世本世本十五篇刘向言与左氏合载在汉志世本叙黄帝以来祖姓所出史迁所从取以作史记者隋经籍志谓汉初得其书葢出于秦焚之后宋洪景卢谓其书今亡不知于何时亡耶唐志宋衷世本四卷春秋正义曰今之世本与司马迁言不同迁言多误通鑑外纪曰世本经秦歴汉儒者改易则唐以来混之非亡也古重赐姓今重别婚姓非天子不可以赐而氏非诸侯不可以命姓所以繋百官之正统氏所以别子孙之旁出族则氏之所聚而已葢别姓则为氏别氏则有族族无不同氏氏有不同族故八元八凯出于髙阳氏高辛氏而谓之十六族是氏有不同族也商氏条氏徐氏之类谓之六族陶氏施氏之类谓之七族宗氏华氏之类谓之戴族向氏谓之桓族是族无不同氏也盖古以国为氏号故旁支谓之族自汉以后族即一姓矣半千姓慕伍员不当去声而姓苑苑凉之员则以姑幕员亭之声而误唐员半千本宋刘凝之十世孙因受齐禅奔元魏自慕伍员改姓员人即附于前凉员家遂与姑幕县南员亭之员俱作去声按半千以慕伍员改员杜预音云员字子胥诗乐我胥为余辞聊乐我员亦余声可知伍员平声乃宋人讥之升菴曰伍员之员音运艮齐等书祖之朱光家乃造分员贠为二字毋丘当音贯史田世家伐卫取毋丘注索隠曰毋丘即贯古国名今作毋字残缺耳然今广韵韵㑹虞韵毋字下载复姓引毋丘误矣此因汉书有曼丘臣师古曰曼丘毋丘本一姓故遂以为毋然则汉时毋已讹为毋毋与曼声近升菴曰汉有毋丘兴毋丘长毋丘毅魏有毋丘俭今分为二曰毋曰丘而毋为父母之母母氏子孙亦不知矣七脩类藁曰毋丘音贯见在济隂县南今为曹县按毋古字后人加贝毋葢古冠象建簪形借为贯串之毋升菴亦未知也左丘明姓丘单姓丘者亦不本于毋丘孔平仲杂钞曰左丘明姓丘李太虚侍郎虚中言昔湖州有人发古冡得碑乃南朝丘迟其言迟乃左史丘明之后王元美駮之元美安知左丘明之确姓左耶孟竒有丘明不姓左之说郗郄本分而声亦相借东观余论曰郗姓音絺而俗作郄因读郄诜之郄诜乃晋郄縠后郗鉴乃汉郗虑后陆鲁望诗一段清香染郗郎亦误矣然观右军帖以郗为郄误自此始退之所以贬为俗书也智按说文在河内丑脂切晋大夫叔虎邑绮㦸切郄讹为郄故亦混郗毋亦絺绤相因郗转入为郄乎隋书袁充传冬尚衣葛客曰絺兮絺巾ㄙ兮凄其以风则谷吝随人属书久矣刘杳云酒音振而升菴音为郗将以吝同而及郗耶音振无因尝以沈约酒亦是汁酒当縁汁转平为絺犹郄转郗也戏可平去故剧亦音戏古人读郄亦与嘻近故鲁望借声作诗耳籛省为秦彭祖姓籛名铿转注古音曰籛本禾名𨽻省为秦此説出国名记杨龟山曰论语称老彭谓老子彭祖也武夷志籛铿二子长曰武次曰夷扬自非杨升菴曰晋有羊舌氏叔向子伯石食邑于扬曰扬食我晋既灭羊舌氏分其田为三县曰平阳曰杨氏则羊也阳也杨也同出一姓扬子云自以为蜀无他扬字不从木而杨脩曰吾家子云特子云好竒耳智以姓亦何竒之有古今𣺌莽姓谱皆附㑹其説不一子云自云姓扬甚明杨脩少年聪颖之笔考究未深且古人凡事假借诙谐故曰吾家子云今乃欲改子云之姓则何不改扬州为杨乎赵凡夫亦以子云为木旁杨皆坐此故司徒通作申徒信都申屠司徒以官为氏史记项梁立韩成为韩王以张良为韩申徒即司徒庄子有申徒嘉又有申徒狄皆复姓西汉申屠嘉东汉申屠刚与申徒同宋罗璧识遗云史通讥迁固谓韩王名信都亦误矣潜夫论拜良为信都又曰信都者司徒也楚汉春秋作信都注信音申此与史记申徒可互推古人信与申通司因信转之故堂谿即唐溪风俗通吴王夫槩奔楚封堂谿因为氏延笃传少从颖川唐溪典受左氏传魏志曹胜在省闼荐颍川堂谿典即唐溪典水经注作棠谿典邓名世谬穆翟狄之疑黄溍笔记言邓名世姓氏辨证以穆为宋缪后缪为秦穆后非也此因皮日休有秦穆谥谬论耳如谬忌正作谬而邓亦不引翟方进汝南人而谓方进音迪汝南之翟音宅何自相矛盾耶稽嵇吕览秦贤者稽黄汉货殖稽发黄帝臣泰山稽之后嵇康之姓则音奚奚本夏车正奚仲之后康为上虞人徙亳州嵇山之下遂为姓嵇绍在晋为铚县人即今之宿州也宿州有嵇山説文嵇字乃因嵇氏而新附者又复姓有温嵇氏后周耿豪赐姓诸嵇氏洪洲奚姓之下失收嵇洪昌洪果非洪氏𢎞宪非𢎞氏容斋曰国朝所脩新源韵补可笑如五代有参知政事洪昌洪果皆刘䶮之子及晟嗣位用为知政事本连𢎞字以国朝讳追改之非姓洪也洪庆喜序丹阳𢎞氏云有𢎞宪者元和四年跋辋川图不知𢎞宪乃李吉甫之字三眷三祖五代史裴氏号东眷居西凉者西眷居河东者中眷按唐宰相世系表东眷有居道休澈垍冕度西眷有寂矩中眷有光廷遵度枢贽又韦氏潜号西眷穆号东眷其号三祖者则崔李郑薛也崔殷子双为东祖邯为西祖寓为南祖亦号中祖李楷五子叡为东祖芬与弟劲共称西祖辑与弟晃共称南祖郑温子晔为北祖简为南祖恬为中祖薛懿三子诙号北祖雕南祖兴西祖见唐世系表此言祖者犹言宗也言夏子者禹汤也徐乐传名何必夏子服䖍曰夏禹也子汤也汤子姓又如杜周传览宗宣之飨国韦昭曰宗殷髙宗也宣周宣王也即即厥汉有彡姐羌见冯奉世传后合彡姐为音陜近时有登进士者御笔改为音陜云今字彚作从贝讹也博雅有毑即姐字皆时造也如汉赐衡山妾厥氏集韵古作后又造字短也氏京兆人今字彚作按古尚书厥作以篆也厥音近遂讹为厍音赦即音库之转后汉窦融传金城守厍钧今字书音赦不知古多鱼模渐转家麻库之为赦犹垀罅恶亚也如晋中郎㬊清音缓葢古煖音暄庄子煖然音暄是也煖或作暖师古以爰书为换为其音近今吴人读援如玩屯莫如音沌风俗通混沌太昊之良佐因以为氏汉有屯莫如儒林传作毛误矣沌即屯今洪洲通考姓氏愿韵遗收屯姓又姓谱亘姓引亘䕶之今南史作垣䕶之此非南史误盖桓氏避钦宗讳改为亘氏洪洲载绍兴时甚明升菴以为南史误则又误矣毋煚姓在麌韵升菴七麌载毋照开元含象亭十八学士之一其后孟蜀有毋煚多藏经史号曰蜀本宋末有毋制机亦名士元瑞尝讥丹铅录云毋昭裔孟蜀人其子毋煚藏书最富今合此条知升菴懒于常翻正史喜阅小説小说偶以煚讹为而遂以为开元之毋耳今王伯厚书亦尝作毋煚即笔丛亦间作毋煛岂便引用乎或云安知非前人之误智谓新旧唐书皆作毋煚董衡特作音训音煚为葢燛之讹窦苹亦音杨公之误明矣然收毋姓于麌韵最是洪洲止入有韵而子谦竟不载矣葢有韵者乃晋人之音如易林中田膏黍以享王母后汉语前有召父后有杜母可証元美作毋煛收于虞韵亦误乃傰之讹弇州説部载姓音多汉宗又载傰音朋汉南山盗傰宗此误也王尊时南山盗倗宗倗或作剻傰傰茤六字通用道昭洪洲皆详朴姓音标六合有朴姓自云音标葢出自髙丽智谓不准之不古平声有读为紑声者故转注畧音彪朴与不近标又彪之转也姓氏字音变易有不得不因之者杨氏曰如䨲音万轷音唿褟音喧厍音赦余本余而转作入音蛇乜音弥也切字皆生造若岚昋炅本桂姓避雠而分为四字伯厚音桂道昭音携原无其字他若音盘音拱音亥䎰音昨侴音丑䚋音运卤音罪音暴音孤求之音义了不可知想前代吞之音天亦此类乎氏族书有吞景灵晋有吞道元与吞公牋今类书引之改吞作查书叙指南所引犹是吞字葢古天有汀真切则吞有他前切乃其理也非从俞乃説文姓而加之者也爰音倒乃叟字古改人在上作遂书作此姓苑之失也然瓽金姓䣊而作瓽或本于党虫达本蛊省而蛊又音冶孟获读莽获而莽何罗乃以逆改此中沿失岂是一端又言宣德中王骥征麓川有土司三人乞赐姓骥以怕刀刴为三酋姓其后三人得华风渐识字改怕为帕刀为刁刴为隋又有游商言隋为裂肉乃改为多诸如此类莫可胜纪是以姓氏一事最难是正不如听之姓名有各本异载而实同者伏牺一作虙羲庖牺包牺炮羲伏戏律厯志作炮羲帝王世记作包牺庄子伏戏得之以袭气母罗泌云名苍牙姓苑伏胜伏后宓子贱皆伏羲后韵㑹作虙子贱家语作宓不齐三国有秦宓古实通借而字书分虙为虎儿宓安也遂成二音而竟以言虙子贱者为误泥矣姓韵一屋有虙而四质无宓可证旧説作网取禽兽供庖厨故曰庖牺氏智按古包孚一声如枹桴脬胞之类孚甫付伏故包伏亦相通神莀神由崔希裕略古以神农作莀董逌钱谱作神由伊帆即伊祁又作伊几古天子号或曰即帝尧尧姓伊祁保定府完县有伊祈山尧母所居周礼有伊耆氏疑古有此称遂为职名大即大禹山海经舜称帝俊禹称艺文志有大禹三十七篇字作王氏引作史记注禹名文命字密之类何可信也鼔叟即瞽叟古今人表尚书作瞽瞍字书作叜吕览瞽叟伯厚升菴引作鼓乃古篆之讹文然吕览瞽叟亦瞽者通称不必即舜父也伯鮌即伯鮌见书注升菴以为鮌楚辞作鮌尚书作鲧字考作阮公坚之每据屈子以鮌为寃智又因东坡言四族非四凶为左传流传之过益信其人殆刚直犯上者帝芒即帝荒见夏纪孟浪一作浪本血音荒去声今犹以慌恾连称牟光即务光见人表伯昏无人即瞀人盖古务牟无模通声帝予即帝杼夏纪颜鲁公吴兴地记乌程有杼山言夏七世王杼巡狩至此续身即续牙舜七友之一也战国策颜斶曰舜有七友注七友雒陶方囘续牙柏杨东不訾秦不虚灵甫也见陶潜圣贤羣辅录尸子止载六人班固人表载五人师古曰秦不虚或作秦不宇雒陶一作雄陶伯即伯或作臩燛唐杜佑疏伯景即伯仲即仲虺荀子引仲蘬亦仲虺也古雷又为雷声音虺辛泉载是也九经考异作仲与石经仲傀而不载仲蘬伯翳即伯即益元瑞考订确以为是一人而史记误分也据竹书费侯伯益出就国则知大费为国封矣吕览作化益世本化益作井宋衷曰伯益也又作伯嗌吺鴅吺即驩兜尚书古文作鴅吺韩退之有闗弓射鴅吺书疏引驩头郝氏一作讙朱弱侯引韩诗作殳即大丙列子曰主车则造父为御为右葢善御者或曰周穆王车名石林燕语曰王起所不识者惟二字王起唐武宗时人王伯厚音为秦丙近代屠纬真作序曰唐辨止存王起王元美胡明瑞作其引穆天子传又作䓢为右则又以讹传讹矣梅氏音齐合旧音泰丙按淮南钳且太丙之御可证伯厚之秦丙乃刻者之误梅氏之齐合抄道昭篇海耳柏誉虞书作伯与人表作伯誉咎单尚书序作臯善末斨古文尚书作殳斨中曶仲忽古今人表如张中中山甫于陵中子皆仲字周八士四产八男之説向无所徴今徴之董仲舒郊祭篇包咸据此作注言㫃即言偃説文㫃蹇之貌古人名偃字子游谓旗之九斿也卑湛古今人表作裨谌伯犕即伯服周襄大夫犕音避牛八嵗曰犕有读服匿为避匿者箙一作可知古人服与避为一声禽敖齐有黔敖古今人表作禽敖犁鉏孔子世家犂鉏请以女乐遗鲁韩非子作犂且申棠笔乗曰论语申枨郑氏云即申续史记申棠字周家语申续字周史记以棠为党家语以续为续传写之讹也后汉王政碑有羊羔之洁无申棠之欲以枨为棠则申枨申棠一人尔开元封申党召陵伯又封申枨鲁伯宋祥符封枨文登侯又封党淄川侯竝列从祀嘉靖九年祀止存枨李士龙曰棠字非音棠棣之棠葢与枨即一字而两书耳观古文膛亦作瞠撑亦作橖鎗亦音鏿六字并音铛皆谐声字也掁亦音枨本作亦谐声字可见棠亦音枨史记有申党无申棠信讹也智以古庚合阳枨亦读仓故与棠近考工之䟫即撑可証续则枨之入声曾藏即㸃説文乃作巫马旗即巫马期见吕览季次一作季沈仲尼弟子季沈游侠传作季次即公晳哀不肯为家臣子华子有季沈语曹刿即沫左传曹刿史记作曹沬柯之盟执匕首刼齐桓又作曹翙因刿而讹甯戚甯戉甯越淮南子作甯戉智按古钺作非戊己之戊也史记作甯越一作宁越通考作宁经讹也吕览勿躬篇管子请以甯遫为大由诱註即甯戚屠蒯即杜蒉礼杜蒉自外来郑注或作屠蒯左传作屠蒯文伯歜左传孟文伯谷庆父孙其父穆伯公孙敖也娶莒曰戴已生文伯声己生惠叔礼记注文伯歜即谷也季悼之子公甫靖是穆伯穆伯妻敬姜生文伯据世本而文十五年公孙敖之丧亦有声已帷堂而哭之之事逄䝉荀子吕览俱作蠭门王褒作逢门七畧作蠭䝉古通用逄逄后别逄䝉之弟名鸿超杨朱之弟名布见列子亢仓即庚桑庄庚桑楚老子弟子列子耼弟子有亢仓子今亢仓子书乃唐王士源作孟浩然集序自言修亢仓子九篇精目列子爰精目狐丘父之盗餔之张衡应间旌瞀注即精目孰姑即夀诸郝氏曰世本吴孰姑徙句吴注孰姑吴王夀梦也春秋称吴子乗或谓之乗诸诸与姑夀与孰声近本一人今之常孰姑苏本此智按乐记封尧之后于祝或为铸后又省为夀宗吾本曰今姓有夀乃铸之后此足証孰姑即夀诸之音如唐初使突厥之郑元璹音束则亦北人孰夀二字唿之为一故随手以束字音释之而胡三省据为典故不敢改耳史记左氏鱄设诸相如赋作剸诸即史专诸礼记世栁即泄栁集韵任即迟任世本然王即赧王赧古人扇切示眯祈弥即提弥左传提弥明搏獒史记作示明索隐作祈弥考异有扈氏古文作汉书作戸有扔氏即有仍氏见人表莫嚻即莫敖嚻嚻亦与嗸嗸通可証字当作嚻而恕先又分为二字谷于菟音垢乌涂今遂有字字即孙叔敖即蒍艾猎列女传作蒍猎艾永叔跋孙叔敖碑名饶今字书又作无侅谷梁作无騃裂繻公羊作纪履繻州吁谷梁作祝吁文十四年晋人纳捷菑公羊即杵臼屠颜贾即屠岸贾左赵盾弑彛臯公作彛獋昭元年齐国弱公作国酌轩虎公羊作罕虎公作成熊谷作成虎夷昧公羊作夷未郄宛谷梁作郗宛伯举公羊作伯莒陈孔奂公作孔瑗以古读援如玩意如公羊作隐如弁琴操作卞和棼冒勃苏即申包胥见国策棼乃申音冒勃乃包音苏乃胥音知过人表作智果秦穆公时方歅善相马庄子作九方歅通作諲音因又音烟李轨音乌兮切又作九方皐韵㑹作一名皇孙愐作歅洪洲但云九方甄作九方臯既漏又误薛烛説劒者抱朴子作薛灼文选注薛蜀痈疽瘠环説苑作雍雎孟奇谓字书不相通字书自不知古人之通也赵岐谓瘠为姓孟竒谓瘠如巫尫之类颜雠由孔子所主史记作颜浊邹师古注人表颜浊邹即颜涿聚也郭太谓左原曰颜涿聚梁甫之巨盗段干木楚国之大驵卒为忠贤注见吕览推雠由当与仇繇雠夷鸱夷声转似因人形而唿之疑浊邹二字亦是古方言丑语也石经孟子鼃即蚳䵷见杨桓六书统鬼谷升菴以为即鬼容区又作臾区一统志曰姓王名谢洪洲作名诩其实仪秦所师乃託言耳乌有先王也郁釐史记把文公卒弟平公郁立索隠作郁釐引谯周云名郁来然则青田之郁离子本此乎计然计研计倪峜研见史记及吴越春秋即辛文子一曰名钘研之讹也孟卯即芒卯战国策人孟获亦读莽获古读浪可証吕览商文与吴起语相事史记作相田文与吴起语渐子谓孟尝封于商愚谓尝商音近相借叴由韩子作仇繇修文御览引吕览曰中山有繇者智伯欲攻之遗以钟升菴引作夙繇则吕览之讹本也今本皆是夙繇厹由又作㕤由吕氏春秋荆人佽飞刺蛟或作次非马融颂引作兹飞注即佽飞汉武以为校尉之名博物志注周日用曰余尝行经荆将军墓墓与羊角哀隣昔安伯施云为荆将军所伐乃在此也其地乃苑陵之源求见其墓碑将军名轲字次非岂古先有壮士次飞而轲慕之以为字乎此与管子之称西施可互証也固乗新序作固桑説苑作古乗人表云晋舩人固来师古曰即固乗也见黄朝英説景师古曰子何反即景荖宋玉弟子也今作差洪洲载一作景庆南荣畴即南荣趎汉表作畴而庄子注音趎为畴葢侏张即侜张古音通也徐市即徐福秦方士以童男女入海者市即古芾字故与福音通陈水南曰今倭之北京有徐福祠亦自以福为其祖也金仁山言日本云吴太伯后则吴亡其支庶入海赤麋即赤眉王莽传苦唒贼名见朱隽传九州春秋作苦哂悔母即嫫母妲改䵣己即妲己字统作䵣己説文有改女字也自当为妲己而设公羊圣姜即声姜顷熊公谷以嬴氏为熊氏敬嬴作顷熊或曰秦姓嬴其先史作熊渠熊通可証闾须闾娵闾姝孟娵明娵闾娶魏策曰闾须南威之美荀子佹诗闾娵子奢莫之媒也楚策孙子赋闾妹子奢莫之媒兮七谏谓闾娵为丑恶哀帝命陇亷与孟娵同宫后语作明娵因孟讹为盟又讹为明集韵引荀子闾娶则移体耳先施即西施古先西通音国策鲁连曰岂毛廧先施哉七发使先施阳文皆谓西施管子西施毛墙盛怒气于面不能以为可好管子去吴越数百年则古有此美人而越女慕之为名耳庄子厉与西施司马彪注云夏姬不知何据或夏姬亦名西施邪或曰或吴时人借此相美洪洲曰西施姓郑名旦此不足据罗紨即罗敷马永卿言昌邑王妻中一人严罗纣纣音敷智按汉书昌邑传臣敞故知执金吾严延年字长孙女罗紨前为故王妻察故王清狂不惠师古曰紨音敷此即慕罗敷之名而名之永卿引作纣又见误本有谓莫愁非女者有谓曲名而以人当之者卢家其一也河中女其一也焦澹园争莫愁为白门拘矣宋曾三异以石头城在楚之郢中今有莫愁村智按三异説是但石城为今承天承天非郢中乃后周改为郢中耳三异又云曾见莫愁之像有石本衣冠甚古乃古之神仙者流非女子也此姑勿论石城乐臧质为竟陵时所作莫愁曲云闻欢在扬州相送楚山头楚山必在楚澹园谓扬州近白门则承天之客不下扬州乎唐人诗村近莫愁连竹坞人歌楚些下苹洲则莫愁属楚梁武乐府云河中女儿名莫愁洛阳亦有莫愁洱记云莫愁乃曲名而以人当之仁寳言宋有苏小小武林小説言自古至今凡有二十许名小小者可以为澹园争莫愁解嘲有无字无名而后人考出者青阳帝夋髙密少昊名挚字青阳帝喾名夋成汤字高密见帝王世纪按山海经以帝俊山林为舜林而帝俊生后稷郭璞注又以为喾得毋附㑹者因此两讹耶虚舟先生曰古书错讹未可尽信推论俊与舜声近虞幕为舜所自出郑语桓公为司徒简于史伯中云虞幕能聴协风以成乐物生者韦𢎞嗣注虞幕者舜之后虞思也按虞幕为舜所自出史赵曰自幕至于瞽叟无违命舜重之以明德观自幕至叟及舜重之之语则非舜后明矣三国志韦昭字𢎞嗣吴云阳人晋史作曜避晋讳也许由槐里人见庄子释文何子元云字武仲茂先谓司马迁云无尧让许由事杨子云亦云夸大者为之尚论曰举为四岳而辞智按无据传曰许大岳之后许由亦弃官而隠者耳臯陶字庭坚或引左传臯陶庭坚不祀忽诸并称则疑非一人臯陶一作咎钟繇字元常取咎繇陈谟彰厥有常之义世説庾翼谓钟㑹曰何以望君遥遥不至葢戏其父讳也今人读由非孤竹君姓墨名台见孔丛子注伯夷名允一名元字公信叔齐名智字公达见论语疏正义引春秋少阳篇或曰姓墨胎氏或曰其父名初字子朝姓纂墨氏即墨胎音眉孟竒曰国名记墨台即禹之师一曰墨怡孔丛子注孤竹又有子名伯辽陈继儒撰逸民史而不能详夷齐名氏故为补之智按地道记孤竹在肥如南秦为离支汉为令支齐桓曾至其地今山海闗北十里有孤竹君墓凡此皆附㑹原当彷彿聴之后周辽西人怡峯云本姓黙台子产一名美见左传注或云字子美宋人诗话言人讥东坡诗用子美不知正谓子产易牙名巫见孔颖达左传疏何子元云名亚则牙之转音也巫又亚之讹古牙与互通或音之讹扬子作狄牙不能齐不齐之口即易牙也文种字子禽见吴越春秋吕览注云文种字禽楚鄞人孟轲字子舆又字子居见汉书并孔丛子又圣证论字子居曾参字子舆参当音叅乗之骖今读为森子居或是车讹车因舆讹孟子父母孟子父孟孙激公宜母姓仉妻姓由智按古掌字作有反爪为之説玉篇续考与字彚皆作仉皆因梁四公子之仉䏿也晋有琅邪掌同前凉掌据陈仲子字子终见皇甫谧髙士传失马塞翁姓李见髙谷诗序此寓言也而后人实之庄子字子休见列子注成元英疏杜康字仲宁见魏武短歌行注酉阳杂俎吴刚李贺诗作吴质叔孙敖名饶费补之云得延熹碑封潘乡今固始也欧阳公集古表之汉太公名煓又名煴后汉书注髙祖父名煓皇甫士安曰名煴字执嘉元美引作名耑马永卿曰唐宰相世系表叙刘氏所自出言从大梁徙沛生仁号丰公生懦字执嘉即太公懦音湍项伯名纒字伯见汉书注孔藂即丛字表有蓼夷侯孔藂以执盾前元年从起砀师古曰前元年谓初起之年胡亥元年也此即史记所谓孔将军居左者叔孙通名何见楚汉春秋曹参字子敬见博物志史记注参字敬伯参以敬言故音骖益知曾参之名以参舆音骖丁公名固见楚汉春秋申公名培见史记注辕秉崔廓朱晖周述髙士传东园公姓辕名秉字宣明或云姓国姓庚姓韦夏黄公崔廓字少通或云名廊绮里季朱晖字文季或云吴实字子景甪里先生周述字元道或云字道元又按东观余论园作圏匡谬正俗有圏称陈留风俗传云自序圏公之后为秦博士避地南山惠帝以为司徒今得汉石刻有云圏公神座绮里季神坐姓氏书多以圏为园公之后周密又引留侯世家注东园公姓唐又言太伯之后周述字无道元无相近也𤣥元相近而唐人避讳以𤣥为元通考所云姓庚唐之误也姓韦乃袁之误也崔廊廓之讹也又按周密引元道作无道而今本史记注皆作元道又索隐引陈留志园公姓唐字宣明夏黄公姓崔名广字少通甪里先生姓周名术字元道京师号曰霸上先生孔父秘记作禄里皆王勃据崔氏周氏谱及陶潜四八目而为此説壶闗三老茂姓令狐见荀恱汉记令狐氏谱引之侯芭字铺子见论衡杨王孙名贵见西京杂记伏生名胜字子贱见西汉碑葢祖伏羲与宓子贱字説家言宓虙非一字而古人借声久矣侯叶少藴云汉金乡侯长君碑云讳成字伯盛防人当汉之兴济太上皇于鸿沟谥安国君曾孙封明统侯光武中兴𤣥孙霸为大司徒封于陵侯此汉书所不详者智按从无字当即黼字耳张夷陈心叔名疑曰东方朔本姓张氏父名夷字少平一曰金氏朔母田氏生三日母亡邻母拾之东方始明曰东方朔见太平广记黄子亷黄溍笔记陶诗昔有黄子亷注引黄葢传南阳太守子亷之后按黄香之孙守亮字子亷为南阳太守梓潼文君名参成臯令任碑名𦙍东观余论曰文翁学生题名碑其郡望有云江阳宁蜀遂宁晋原以晋书志考之江阳蜀置此郡宁蜀遂宁晋原皆是宣武平蜀后置周公礼殿记云甲午年故府梓潼文君不审文君之名予云华阳国志载文参字子竒梓潼人平帝用为益州太守记中文君乃此人也甲午乃光武建武十年云且如汉成臯令任碑云字伯嗣又论水经与汉碑刻不同者多如王纯碑道元注云王纷碑又州辅碑道元注云周苞如表良碑道元注云袁梁又为蜀国都尉王君碑道元注云蜀都太守姓王字子雅又按文翁名党字仲翁见张崇文歴代小志许靖为子将从兄巵言曰真诰谓蜀司徒许靖字文休是长史六世族祖徴士邵字子将是五世族祖尤误按子将于文休为从兄俱知名并有人伦之称而私情不协子将为郡功曹排摈不得齿叙以马磨自给今注似靖与邵父子何也黄长睿欲引以证黄庭之误耶曹瞒一名吉利通鑑许攸唿操曰某甲三省注操一名吉利曹黠三国志注裴松之曰一狗凭黙作疽囊按陆鲁望小名记作一狗凭黠作疽囊以今测之当以黠为是楚狂接舆名陆通见庄子注智按列仙传㑹槖卢木实及芜菁子隠峨眉尸子曰接舆耕于方地即黄城山楚辞曰接舆髠首圣贤冡墓记黄城山即沮溺耕处下有东流亦名苦菜山臣瓒姓傅史记集解多引臣瓒裴骃言臣瓒莫知姓氏索隐以为傅瓒而刘孝标以为于瓒穆天子传目录云傅瓒为校书郎与荀朂同校定穆天子传何法盛传于瓒不言有注汉书之事按文纪注臣瓒引禄秩令及茂陵书姬并内官秩比二千石茂陵书禄秩令此二书亡失不得过江明此当是晋中朝人当是傅瓒墨庄漫录曰校书郎中傅瓒乃荀公曾和峤所部校穆天子传官属也故取此传以注汉书曰臣瓒曾皈彦和亦云云可为确証君苖姓应旧云君苖无姓按应玚有与从弟君苗书则应氏昆仲矣陆士龙与兄书曰君苖见兄文欲烧笔砚花卿名敬定见旧唐书元瑞以子美赠花卿自是歌者张璲即僧一行见续博物志剡国公谨之孙武功令檀之子嫉武则天出家嵩山至天台国清寺得算术𤣥宗迎入光泰殿辞官出华严寺定大衍厯从幸新丰端坐而逝年四十四谥大慧大师建塔铜人原始安张鸣凤西迁注曰新安西三十里阙门镇青龙山有薛敦礼一行大师塔铭为张曲江公季子盖唐有两一行皆姓张此则没于元和间无名僧是梁补阙宗殆山谷云后周以美官诱之誓七不可东坡之号苏因白也洪迈曰白乐天在忠州有东坡种花二诗步东坡诗子瞻自叙曰平生自觉出处老大粗似乐天非东坡之名偶尔同也张和仲云东坡祖名序故作叙王介甫初字介卿父名葢故作盖又曰老泉是子瞻号智按允明嘉祐集十数年前有一老翁苍头白髪伛息泉上就之则隠而入于泉洵甃建亭而为之铭眉州志老翁泉在蟇颐山东二十里或允明时书其地名而子瞻落欵时亦偶书此地名耶饭伍员之女子姓史陈霆两山墨谈言吴越春秋濑上撃绵女子发其饭浆与员投水死女子无姓氏徐天祐亦无注今读李太白贞女碑乃知女子史姓溧阳黄山里人清英洁白事母纯孝手柔荑而不龟其自投时年三十矣自守未适唐时立祠其地云溧阳今名三塌荡云子胥报恩以金豆投之水涸时有得金豆者人用之即不利卫夫人名铄字茂漪见翰墨志李矩妻充之母恒之从妹详书法条右军师其法耳后遂伪作弟子王逸少之帖緑珠姓梁白州人见小传今广西志载之博白县緑珠井在双角山下生女汲此水洗之有姓名异音者㪙手舜妹史记正义亲戚谓弟象妹颗手等颗古果反人表作㪙手舜妃女英作女孟竒引说文画嫘舜妹也史正义作颗又云繋画始于嫘故曰画嫘女趫禹妃涂山氏女生启师古曰趫丘遥反不窟弃之子也师古曰窟竹出反曹参之子名窋注音张律反此一音也庆誧鬻子曰汤得庆誧伊尹湟里且东门虚南门蠕西门疵北门侧七大夫人表有庆节公刘子汤时人或曰即誧毛晃音怖又平声上声谋也博雅曰誧谏也五灯有禧誧禅师曹操遣王誧拜孙策策求将军号隤音頽哀左哀二十一年有史黯音于咸切升菴曰汲黯亦当读平声智以古每字四声亦当旁转特不尽用黯之平声是古时之读法或注者之方言重其声则为上声何必争长孺之名乎黯与闇暗俱通亮隂作谅闇康成读䳺则闇即菴音古读暗上声今中原唿暗去声凡如此类学者但当知其原委不在强从旧读即用之诗赋亦不必以古叶为竒也咸亦有上声汉咸宣即减宣梼杌梼音稠升菴曰史记上有梼蓍下有伏龟徐广音稠左传梼戭汉书艺文志有公梼生师古梼直由切独孟子梼杌音涛杌葢因陆德明九经释音而误也智按古萧尤二韵相转寊音贞周齐王子诸盭音宙执之第三声如西安盩厔县则第一声也狼瞫瞫音沈此侵韵转上声即沈字亦可平可上庚䨹音叔晋人曹时师古曰即曹欣时许其反各字书无惟龙龛作丑脂切又未引此名王子音拟𨽻作薿盛貌灵光赋芝栭攒罗以戢孴晋西河王子孴籀作集韵作又音弋入切转注略战国策人名有周最才勾切从日从取若最则从月也愚谓此亦后人好事嫪毐音劳霭升菴引俗言婟嫪即此嫪字赵氏言毒以此得声当读如仄字戴氏读如倒字説文从士因其谓人而臆説也郦食其音歴异饥审食其赵食其皆然此盖当时语钟离昧昧莫活切投韩信者今多误作眜音外汉北平侯此即説文与吕览涿可以互推晁错音措史作鼌错文中子作厝玉海引隋志朝错集三卷即晁错仆黚黚音䵣䵣音丁葛反汉表有易侯仆黚金日磾封秺侯秺音妬日磾音密低后汉有马日磾李棽即庈字音琴王莽掌牧大夫春秋有费庈父李傕古岳反与郭汜同乱今或误读作催钟辿钟㑹诛原毓子辿官爵如故裴松之曰辿物连反今韵书皆失载吴孙休创八字名其子雨单壾昷按昷疑是昷孙愐屋韵有注吴王孙休三子名音禄此时潢派以五行相传礼部书名皆以字配金木水火土后世又増无数竒字矣赵牧犍遣使建康献杂书及敦煌赵所撰甲寅元歴各字书不载字智谓即斐魏书李业兴传以世行赵歴节气后辰下算从匪文作可証郭黁音偷吞反姚秦时人善术数仚定説文曰人在山上也唐韵音市连切轻举貌见萧梁纪有梁仚定为下所杀北史有泉仚西魏上洛公梁四公子传一曰蜀闯二曰䨲杰三曰䴰䵎四曰仉䏿託名沈约可笑也曹绍刘餗隋唐嘉话曰曹绍沈之弼皆为大乐令监享御史有怒于而杂扣钟磬暗名之无误者是夔讹李阳冰音佞以为冰冰即凝凝本去声戴氏以为不成文故加水当立凝字宣和书谱阳冰字少温赵郡人可知其名为冰于頔音迪唐山南节度懒残可平声子元曰东坡次韵毛滂芋火对懒残懒字作兰读栁玭问竒集音骈因广韵也智按説文玭步因切孙愐云又作蠙而蠙珠妣嫔有读骈者以古真先韵通也李昪音弁南唐主宋有都转运使李昪兴造西内刘䶮刘鋹䶮音俨南汉主自取飞龙于天之意鋹音敞降宋冯堃音坤宋名将朱氏古文竒字载堃古坤字张淏音昊清貌赵宋时有张淏字清源单父人着云谷杂记万俟卨音墨其屑谄秦桧者唐有万俟着因万俟之部落而为姓北史有万俟支派有引古人讹或时代误而证出之者大师疵少师疆史记列大师疵少师疆于师挚八人之后误合两事为一智又按史记抱祭器归周者即太师疵少师疆而尚书微子篇亦称父师少师故讹传微子抱祭器归周弋説曰商立微子周立伯邑考则已矣微子去国最先不可以抱祭器归周掩之以为全宗祀者非也今得此证最快箕子名咠余比干名胥余见尸子庄注司马彪曰箕子名胥余于庄本文不复耶君陈为周公之次子索隠云周公元子就封于鲁次子留相王室代为周公按即君陈重黎为火正后或分合称之而复以其名名之宋黄朝英缃素杂记曰左传以重为少皥氏叔黎为颛顼氏子则二人也迁谓重黎为颛顼之曾孙是一人也按律歴志火正黎司地幽通赋云犂醇耀于髙辛皆其证也又许慎注淮南子云祝融颛顼之孙老童之子吴囘也一名犂为高辛氏火正一云老童即卷章也按楚世家犂先祝融其后吴囘代之则许慎误矣智谓古称多同或先有二人名重黎或古重黎为官名或又因名名之又按苏子由古史云重出于少昊黎出于髙阳当髙阳之世重黎实二人至帝喾世火正兼称重黎重黎诛而以吴囘为重黎然楚之先实黎而非重也又歴书曰颛顼受之乃命南正重司天以属神命火正黎司地以属民是迁亦以为二人共和不一旧説为共伯和伯或曰又有周召秉政一曰古有共伯名和者厉王世之贤诸侯也诸侯皆徃宗焉因以名其年谓之共和凡十四年按汲冡纪年共伯和于王位故曰共和左传王子朝奔走告于诸侯曰厉王戾虐万民弗忍居于彘诸侯失位以间王政宣王有志而后效官则厉宣之间诸侯有去其位而代王为政者矣庄子曰共伯得乎丘首释文云共伯在河内共县西鲁连子云共伯后归于国逍遥得意共山之首郡县志卫州共城县本周共伯国共伯奉王子靖立为宣王共伯复归于国按正义以史记为二人者是庄子注司马彪曰共伯名和修余言与鲁连子同王伯厚主鲁连子説而王元美疑之卫州共城县两汉方有之鲁连亦赝书也阚止字子我即宰我迁不误也宰我死难而曰与田常为乱则误矣东坡言之京山详之窦鸣犊舜华为二人此史世家所载家语曰杀窦犨鸣犊及舜华索隠曰窦犨字鸣犊琴操与史同战国策颜师古説二人曰鸣犊窦犨説苑曰赵有铎名窦犨舜华或作庆华通考但云作鸣铎作庆华按以鸣犊为字与犨甚叶索隐説是古今人表误分士㑹范武子为二人宋陈善扪虱新话曰范武子士㑹也而古今人表置士㑹于中上裂武子于上中名且未识能定其髙下乎法言曰昔者颜囘尝晞夫子矣正考父尝晞尹吉甫矣公子奚斯尝晞正考父矣此亦子云之误据正考父本非作颂之人而公子奚斯者又但作寝庙而已何所晞之有其后王文考鲁灵光殿赋便云奚斯诵僖歌其路寝此又可笑然其误已自子云始智按此言人表之误是矣后説子云文考误不当古人语话岂必正考父作颂而后晞之乎又按人表两士鞅一在上中一在中下同时不逺同名者或有然不着名之人又何取列之以此知其误耳或曰人表是孟坚未竟业之书匡续字子孝隠庐山汉武封之故名匡庐此载志书吴曾引志字君平又皇舆考方舆胜略广舆记皆作匡俗且有云字子希者万姓统谱作匡裕唐类函亦作匡裕按字子孝则取似续之意当以续为是俗乃音之讹希乃孝之讹裕乃俗之讹耳子孝兄弟七人隐庐周时人元瑞以匡俗子希在玉笥匡俗子孝在匡庐又字君平又字公季此皆不悟前人之附㑹耳朱龟朱虬汉𨽻朱龟碑升菴作侏音虬智考诸金石无作又碑文全在龟字伯灵可証龟兹音丘慈则古龟与丘通音也田子春仁寳曰渊明诗闻有田子春节义为士雄谓刘泽传之田生也晋灼曰楚汉春秋田生字子春后人乃附㑹田畴字子春智按三国志畴字子泰各本皆然而李氏藏书以畴字子春详陶拟古诗曰辞家夙严驾当徃志无终问君今何行非商亦非戎闻有田子春节义为士雄斯人久已死乡里习其风田畴乃无终人后入徐无山渊明所指正田畴也田畴重春故字子春陶去三国世近当确今监本承讹耳晋讳春故孙盛名晋阳秋董无心汉艺文志儒家董无心一卷注称难墨子歴朝载之宋吴秘尝为注释今其书不传马总意林引纒子云董无心者言脩而谬盖纒乃墨家贬董自尊也渔仲谓无心为墨氏弟子误矣书史误载陈惊坐书史陈遵字孟公三为二千石封嘉威侯善篆𨽻又云杜陵陈遵西汉人善篆𨽻每书一坐皆惊时人谓之陈惊坐又云五十六种书周法鱼书因素鳞跃舟所作又云汉武逰昆明池学士陈遵所作不觉失笑此縁唐张彦逺爱宾法书要录而然也齐王僧䖍录羊欣采古来能书人名列之然止曰杜陵陈遵而不别列三为二千石之陈孟公则知羊欣张彦逺所载即真孟公一人也前书陈遵在游侠传字孟公杜陵人善书与人尺牍人皆藏去以为荣韵㑹引为藏弆而新都虞公尝用之即此事也传又曰有同遵名氏者既而非是号为陈惊坐今以每书一坐皆惊谓之陈惊坐误矣敬元岂不读汉书耶或当时有小説而误信之爱宾因之至鉅昌又载云汉武游昆明学士陈遵所作则陋甚矣汉安得有学士之官名耶陈仲弓野客丛谈陈寔仲弓碑字仲躬邓艾碑作又古字通用石经又用三徳为艾用三德是也洪氏谓借作弓正以古人通用孟竒谓洪误则必当改仲弓为仲躬耶有四世之字五世之字六世之字孔平仲言王羲之子徽之徽之子桢之三世之字元美以右军子六世之字智按南史王恱之父靖之祖献之乃四世之字王裕之父茂之祖胡之裕之之子瓒之瓒之子秀之此五世之字其六世者王彪之子临之临之子纳之纳之子准之准之子舆之舆之子进之平仲固陋而元美亦误鑑误以萧方等为箫方卢鸿一为卢鸿佛方等经萧取为名着三十国春秋厚斋云纲目误去等字卢鸿一取视㕍者以为鸿以为乙而鑑误去一字蔡融来鹏长睿谓二人皆唐人见丹阳集元瑞以二子皆晚唐人融集见通志畧鹏集今尚传丹阳集殷璠所辑十八人皆髙岑先后编次之时二子盖未生也智按东观余论作来朋或当时更见一丹阳集耶虎溪三笑本不同时白莲结社亦不必一日聚也杨铁崖疑三笑智按宋楼钥以吴筠简寂观碑断矣王袆曰晋义熈十二年丙辰逺公八十二卒宋元徽五年丙辰陆脩静七十三卒相去六十载元嘉末陆来庐山逺陶死二三十年安得三笑自长公作三笑图赞而山谷实之又考东林结莲社在晋武太元十五年庚寅至义熈七年辛亥生公入社宋景平元年癸亥周续之四十七卒元嘉二十年癸未宗炳六十九卒戊子雷次宗六十三卒当结社嵗续之才十三炳才十四次宗四嵗耳葢总计也一曰佳话听之可礼三不讳雅音无避后世讳名太泥隔代犹避之谬矣讳名説曰郝京山云秦皇名政废正月之声正言为端言汉髙名邦改国吕雉改野鸡文帝名恒改常山景帝启改微子开武帝名彻改蒯通通侯宣帝名询改孙卿光武名秀改茂才明帝名庄改老严郑严殇帝名隆改隆虑为林虑安帝名庆改庆氏为贺氏吴太子名和改禾兴为嘉兴晋文名昭改韶穆明君三国志愍帝名业建业改建康简文郑后名阿春春秋改阳秋富春改富阳田子春为子泰梁武名阿练唿练为绢隋炀名广广陵为江都唐髙祖名虎虎贲虎林改武避太宗改世为代民为人民部为戸部髙宗名治改理代宗名豫豫章改钟陵宋英宗名署薯预改为山药唐德宗名适括州改处州石晋敬瑭拆敬为文氏茍氏孝元后父名禁改禁中为省中刘安父名长淮南书长改修迁史改谈为同李翺祖父名楚金改今为兹晋世子毗毗陵改晋陵钱镠改石榴为金樱刘氏改金氏杨行密时唿蜜为蜂糖贾曾以父名至中不拜中书舍人李贺父名晋肃元稹讥之不赴进士栁公绰以祖讳不拜礼计尚书李涵为太子少傅吕滑劾其不避父名刘温叟以父讳岳不聴丝竹桓氏以王忱唿温酒流涕呜咽刘道隆索凤毛谢超宗徒跣还内由是论之当法孔子二名不偏讳言徴不言在是也孔安国郑氏曰读书正言其音毋有所讳文王名昌诗雝曰克昌厥后书曰使羞其行而邦其昌周礼曰昌本之俎武王名发诗噫嘻曰骏发尔私商颂曰长发豳风曰觱发成王名诵而崧髙曰吉甫作诵厉王名胡而宣王诗曰胡不相畏胡为虺蜴后稷名弃书大诰曰弗弃基庄公名同而书同盟僖公名申而书成申定公名宋而书宋仲几孔子父叔梁纥而书臧孙纥献武废二山而具敖亦错见左传也诗书不讳临文不讳庙中不讳卒哭乃讳如子蒲之不当临哭唿灭周人不得斥言文王昌武王发耳通雅卷二十通雅卷二十一钦定四库全书通雅卷二十一明方以智撰姓名同时及异代同姓名湘东王有同姓名録如颜囘为羌帅曾参为市人平原哭堕井之毛遂翟公疑秋胡不许婚是也巵言列之两韩信俱髙时一楚王一韩王三召平一故秦东陵侯一为陈王上柱国一齐相两王俱武帝时一浩侯一大行谋诱北军者两王臧武帝朝一郎中令二年自杀一六年为太常两王商俱成帝外戚一丞相乐昌侯一成都侯两王章俱哀帝时一建平三年为右将军一四年为京兆直言死两王崇俱平帝时一丞相嘉子一大司空扶平侯两王莽一见霍光传魏两王烈一字彦方化盗一有道术谓嵇康不遇者两王浑一戎父一济父两王澄一济弟一戎从弟两孙秀一吴降将一赵王伦嬖臣俱骠骑封侯两周抚一王敦将一彭城内史朱梁两王琳一散骑常侍一徳州刺史唐两李光进俱代宗朝一为光弼弟一为光颜兄俱蕃将赐姓为节度封公两李继昭俱昭宗时一为孙德昭一为符道昭俱赐姓名降朱梁为使相宋两王着俱太祖时一以文学典制一以书学待诏又曰两庆忌一王僚子一夫差将两庄硚一庄王时盗一庄王裔孙平滇两王凤一元后兄一为更始成国上公两王谭一宜春侯一平阿侯两徐干一作中论一班超司马晋两刘毅一光禄大夫一卫将军两张禹一丞相一太傅俱封侯两解系一见陶璜传一自有传两王恺一武帝舅一安帝时为丹阳尹两萧钧一萧鸾子一萧瑀从子元两伯颜一太傅淮阳王一大丞相秦王两张昌宗一髙宗初学士一则天时两王方庆一则天时相一领尚药奉御若异代同姓名者两王肃一曹魏一元魏两王彦章一梁将一吴统军两王溥一唐懿宗朝一周世宗相两李通一汉一魏两王孙贾一魏大夫一齐大夫两徐邈一魏字景山一晋字仙民两张辽一魏一汉两江革一汉一晋三李密一养祖母一后魏一隋末又不在此例则元瑞所彚有八李祐六李福四李晟李绅岂止两副座头俱李益耶元瑞曰三孙子三邹子世所共知又有不得不辩者二孔甲一黄帝史一仲尼孙俱着书名盘盂二牟融一汉太尉一布衣俱书曰牟子两严遵一君平一子陵皆易姓两樊崇俱贼帅一赤眉一尤来两李育俱贼将一属王郎一属公孙宋两李定一弹苏子美一弹子瞻两韩文公一昌黎一南唐熈载两少室山人一李筌一李渤两吕东莱祖居仁孙伯恭俱以东莱名集两石林居士一吴县人位执政见宋史一松江人官至尚书见一统志两李商隐一𤣥宗朝见旧唐书一义山两李抱真一抱玉弟一李匡威寮属两李克宁一李澄子一克用弟两李伯禽一太白子一见通幽记智按此类甚多如史记两淳于髠一见孟子传后一见滑稽三国志两王双蜀斩王双而吴亦斩其将王双必二人也陶𢎞景刀劒录有王双与曹真换刀王胡皆未载然胡所编为功亦伙洪洲全搜依然有漏惟取全史作通编始成全书今特撮其要者以便观览耳七脩类藁言汉髙帝有谒者贡禹武帝时王褒朱买臣元帝时有尚书左仆射王褒武昌太守朱买臣智又按梁元帝遣朱买臣尝以杨何弟子之京房公孙康所遣之张敞最易混目近见人论贾充之父通经汉腊之人非讇则以两贾逵两陈咸为一矣诸公擿辩大有益于学者元瑞言五王褒而汉有三一字子渊武帝时人上得贤臣颂者一字子澄武帝时人得道治王屋山与郊祀志之王褒为三又后周王褒字子渊唐避讳改子深智按郊祀志者即五行志之天帝使我居此者以上得贤臣颂之王褒为武帝时则非矣褒传魏相奏知音赵定龚徳等刺益州王襄乃请子渊作中和乐章乃徴之此宣帝时人元瑞又言三王建前汉表元延元年有广陵太守王建为京兆尹反遗之而路史言有十余可见淹攷一事须暇豫彊识藏书最富乃能胜任耳路史曰昔闻唐尧虞舜矣梁史又有虞舜官丞太常荐明堂之议而汉更有唐尧为临武长尧舜而可名哉予既述祝融共工帝魁青阳髙阳浑敦夏后启商汤有巢豕韦之不同矣如刘𢎞王褒皆有十一张良有九而张敞王吉皆有八士匄相鞅夀梦臣越书才四代载两伯夷而论语有两南宫适王羲之仕苻徤张华之佐慕容德皆其类也萧绎陆善终俱着同姓名录然特不能包刺请诵其涉史曰古有庸成氏而黄帝臣亦曰庸成伏羲曰苍牙而天雷之吏亦曰苍牙羲臣曰巫咸而来乂商家帝臣曰朱宣而为唐刺濮离娄事黄帝则论彼商臣张若事黄帝则指夫秦士赵隠仕商国而亟举魏贤冯夷友费昌而竟谈河伯覩叔均而思稷子见习朋而思齐臣赞风后而为轩师疑伍胥为楚族谓赤松为炎帝诸侯季连为栁惠等伍仲衍为戏之弟孔甲为孔子之孙帝喾之臣有穷之君俱曰羿以射名少昊之子鲁国之士皆曰般以巧着虞仲之孙实曰虞仲蔡昭侯申实蔡文侯申曾孙之子也汉赵王如意而广宗又名之唐义成曰琮矣而奉天又名之郁林曰恪矣而建王又名之此何为耶晋王氏一谱有两浑两恺两绥两乂两澄两处仲两安期岂惟他族慕用而无识哉智按所云两浑之类非矣晋书昶子浑字𤣥冲太原晋阳人浑弟湛字处冲非处仲也王濬冲父浑乃瑯琊临沂人澄字平子而王𤣥冲之弟亦名澄乌得谓太原王瑯琊王为一族乎其曰汉唐尧为临武长者亦误按后汉书和帝纪旧南海献龙眼茘枝以临武长唐羌上状省之章懐注云羌得报即弃官还家今乃以羌为尧注止引范志范乃据后汉书罗偶见本讹耳且尧舜为名甚多不足异也汉赵尧赵禹张禹絮舜又永光元年大司农尧元延元年䕶军都尉甄舜绥和二年执金吾谢尧为大鸿胪宋制科题有尧舜禹汤所举何如乃魏相引髙帝时言宫中谒者赵尧举春李舜举夏倪汤举秋贡禹举冬各职天子所服也如此类可尽数耶又按有同名称不必实同姓名者有四孔子朱张杨震刘现迦叶三颜子孔融王宪儿童四曾子汉成都张霜号张曾子北朝南昌滕昙恭号滕曽子平棘李士谦其伯父杨曰吾曾子唐桐庐陈京曰如曾子孟子字子舆曾子亦字子舆孔伋字子思秦人燕级亦字子思级亦从学圣门如是者亦不可胜数两羿一弑夏后者一尧时射落乌者见天问注或以琴谱之羿为三葢即有穷也説文引善射按其辞曰羿射日落九乌以羿射为句一日而落九乌非射日也后人误读耳扁鹊秦少齐成式笑任道昇唿扁鹊为褊后读甄立言本草引曹宪音布典反乃信之又言扁鹊姓秦字越人扁县郡属渤海智按地志无扁县而周礼释文引史记姓秦名少齐越人此为近之然今史记无少齐二字其曰扁鹊者黄帝时有扁鹊而秦越人在战国时人号之为扁鹊今所传难经乃越人作非黄帝之扁鹊也託名耳宋雷斆作炮灸三卷亦非黄帝时之雷公汉志有黄帝扁鹊俞附方隋志有雷公注神农本草四卷此乃非战国之越人宋之雷斆然必伪託者师古注人表轮边即轮扁扁音偏足知古皆平声其作鶣者海篇之误收也两士匄昭六年左传齐侯如晋请伐北燕也士匄相士鞅逆诸河礼也疏曰士匄是范宣子即士鞅之父也不应取其父同姓名人以为介董遇王肃本作王正为是王元规云古人质口不言耳何妨为介按士文伯是士鞅之族亦名匄今相范鞅即文伯也鲁仲婴齐庄之孙即公孙婴齐之从祖郑公孙段字子石而印段亦字子石古人自不为嫌两张禄范雎入秦为张禄学者盖不知秦先时自有张禄也初孟尝君恱张禄先生奉之黄金文织禄辞不受谓孟尝君曰秦四塞国也游宦者不得入焉愿为吾为丈尺之书寄我于秦王徃而遇乎固君之人也徃而不遇乎虽人求闲谋固不遇矣孟尝君因为之书寄之秦王徃而大遇考田文之卒在范睢未入秦之先则张禄入秦居雎前久矣雎入秦踵名张禄岂禄尝有闻于诸侯秦特令雎冒其名以诳邻国耶此笔乗抄之南山墨谈者五公孙𢎞一在齐为孟尝君见秦昭王一在中山为参乗言司马喜相求其一在越㫁髪其一为汉平津侯其一明帝时幽州从事交通楚王英见虞延传𢎞字次卿见邹长倩书此平津侯也着书之张万福不必武将五代之郦炎集不必东汉之文胜也长睿讥崇文总目张万福唐人有传而云不详何代人郦炎集当在前谓为字文胜者也按有三张万福一德宗朝救阳城人所共知者一与栁芳同时见酉阳杂俎第七卷以医名一撰五等朝仪见通志畧乃道家者流又通志五代有郦炎集后汉亦有郦炎集或五代时有同名者未可知也升菴以薛仁贵能诗安知不更有一仁贵耶正与张郦同类两智永元美曰一梁画僧一宋画僧按智永禅师右军徽之后安西成王谘议彦祖之孙庐陵王胄昱之子谢少卿之外孙也与兄少宾俱出家当梁时歴陈阅隋年百余乃终研北志云智永本名法极但着心成颂其一无所为而姑以笔簏游于天地之间者乎宋智永见邓椿公夀画继成都僧也宇文季䝉龙图请住院永辞曰永亲在未能也尝作潇湘夜雨图上邵西山姓名钟馗一作钟葵终葵唐人题吴道子画钟馗曰明皇骊山还宫不怿因痁梦大鬼制小鬼吴道子画之熈宁五年上令画工摸搨钱版印赐两府辅臣各一本是嵗除夜遣入内供奉官梁楷就东西府给赐钟馗之象观此题似始于开元李石曰北史尧暄本名钟葵字辟邪于劲字钟葵宋宗悫母妹名钟葵按皇祐中金陵上元县发一塜有一石志乃宋征西将军宗懿母郑夫人之墓汉大司农郑衆女也懿有妹名钟馗智以此即李石所云宗悫妹懿悫字近也汉郑衆相去逺或其曾孙女乎后汉有李钟馗隋将有乔钟馗杨钟馗然则钟馗之名非起开元升菴引杼上钟葵首钟葵菜止证其有此謰语也元瑞曰六朝已有钟馗后人附㑹作传诸取名者皆以鬼神为名也砚石钟馗以其形耳周礼注齐人谓椎曰终葵神茶一作荼与郁垒郁雷郁櫑郁律山海经二神神荼郁垒升菴引风俗通作郁律陆法言韵垒音律神荼者神舒也沈休文曰郁垒者屈律也又为王充云郁垒㟪㠥之类沈又作黦古文作宛嵂智按演繁露曰东海度朔山大桃二神一曰荼与一曰郁雷王㮊作郁引括地志曰度朔桃二神一名郁一名郁垒屈律音转随人分合随人书名耳唐人尚有屈律语纪事曰田八二十一果头三屈律言黄巢也傩鬼东方朔骂鬼书有伧儜之名按即果毅二字后人造此字以名鬼耳陈无功引作傩鬼或曰音拂灶一作灶杂俎人影九重皆有名第七重曰灶以其幺小而幻故作囘禄谓吴囘禄终也吴曾曰楚世家云颛顼生称称生卷章章生重黎黎为髙辛氏火正帝喾命曰祝融共工氏作乱帝喾使重黎诛之不尽帝乃以庚寅日诛重黎而以其弟吴囘为重黎后复居火正为祝融吴囘生陆终终生子六人六曰季连楚其后也可知祝融后为吴囘陆终囘禄合称禄陆音通也故今称火灾曰囘禄张僊乃孟昶花蕋夫人入宋宫悬故主蜀王挟弹图于壁即孟昶也艺祖诘焉夫人曰蜀祀张僊神令人有子蜀人刘希召秋官説苏老泉时去孟蜀近应知之水神属隂故曰天妃今以为林氏天妃宫江淮间滨海多有之其女子三人俗传神姓林氏遂实以为灵素三女太虚之中惟天为大地次之故天称皇地称后海次于地者宜称妃耳葢所祀者海神也元用海运故其祀为重司马温公谓水隂类神当为女子或云宋宣和中遣使髙丽遭飓风赖神以免使者路允迪言于朝始有祀一统志云天妃宋巡检林愿女按宋时巡检今都抚类冯夷河伯有多名穆天子传作无夷山海经作冰夷河图言姓吕名夷淮南作冯迟金匮言名冯循元瑞曰竹书洛伯用与河伯冯夷鬬河伯自为诸侯而冯夷原诸侯姓名智又按淮南冯夷大丙之御容斋随笔曰此别一冯夷或诸侯同名干寳言宋时𢎞农冯夷八月上庚溺死天帝署为河伯五行书曰河伯庚辰日死不可治船逺行梁简文帝船神记云船神冯耳智按俗唿耳与以混故冯夷讹冯耳河自神而名则附㑹也梓潼神张亚子一作蝁子其所注化书名挥始造弦张网罗因以张为姓张仲事宣王幽王初以直谏赐死为雪山神寻为赵王如意又生嫁张翁陷城邑救父母以杀多谴为卭池龙遇释迦脱罪又生西晋时跨白驴去又见姚苌按王氏见闻所载陷河神张恶子事略类惟云隽州不言卭池北梦琐言梓潼张蝁子神乃五丁拔蛇之所也一统志建炎以来景封晏公为水神元人尸解江楚祀之明封为平浪侯杨囘即王母集仙传言王母姓侯而酉阳杂俎言王母姓杨名囘字婉妗按郭璞注尔雅以西王母在西山海经言虎齿有尾曰西王母此谓外国之人耳穆天子传西王母正如外国之君长后乃附㑹以与东王公相对麻姑两説建昌府志麻姑为王方平之妹而黄州志云麻姑乃石勒麻秋之女鲁公碑降括苍蔡经家建昌志又云降吴门蔡经家此鲁公笔神耳城阳景王江左愤王江神子胥汉夀闗帝水府屈子巵言曰古称生为名臣殁为名神其最炳着者北土则城阳景王江左项王神于吴兴尤烈及江神伍员按景王即朱虚侯刘章平吕氏乱封王二年而卒项羽据吴兴太守正衙为祠太守履任杀车牛祭不然即死而临汝侯萧猷至每享神对饮神像亦色赭尝为猷破盗智又按南史萧琛传吴兴名项羽为愤王琛迁之于庙卒无恙云子胥有素车白马驱江潮之异故祀为江神唐狄仁杰采访江南尽毁诸淫祀独留员及泰伯季札祠而移檄项王毁其庙按吴兴项王碑隂有颜鲁公题云西楚霸王秦末与叔梁避仇吴中葢湖州也观此题则颜公时庙尚在岂狄公既毁而湖人竟复之耶汉之闗忠义至隋世于荆州玉泉寺见灵迹至宋崇宁时帝勅天师张虚靖召闗公破蚩尤复盐池见灵遂封崇宁真君永乐北征本雅失理经濶滦海斡难河勒铭禽巫山每见神前驱如闗公其马白凯还居民言有白马立正阳门殿至暮汗出乃制崇祀五月十三祭万厯四十二年遣司礼李恩捧旒袍封大帝水府庙为屈平大夫各处祠之张天师陵之后也正一嗣教大真人张氏始祖张陵与张角同法持九节杖为符祝病人叩头思过以符水饮之为三符一着山上言天也一埋地一沈水曰三官病者家出五斗米智按三国志裴注角事露至反族灭而陵在蜀僻传子衡孙鲁遂据蜀汉垂三十年曹操破之请降封侯传国至唐宋间复世掌道教李膺蜀记云张陵避疟丘社得咒鬼书遂解使鬼入鹄鸣山自称天师汉熹平末为蟒蛇所噏子衡奔走寻尸无所乃假设权方以表灵化生縻鹤迹置古崖顶光和二年遣信告曰正月七日天师昇𤣥都衡为系师鲁为嗣师以遂惑天下李膺非元礼汉葢有两张衡两李膺也而隋又有张衡南史又有子平张衡亦字子平为汉刺史仙去道家因附㑹之灵济二真君太宗尝梦二神人言南处海滨来辅家国明日礼官言闽中灵济二真君事遂遣使函香请神像作宫祀之英宗初加封记称南唐义祖之子知证封江王知谔封饶王按南唐书知证后封魏王真武帝君碧霞元君武当岱岳今最感重永乐建真武庙于太和山几竭府库设大珰及藩司守之而二庙嵗入香银亦以万计真武封号且百字盖北方𤣥武神以避宋宣祖讳改真武龟蛇表北方耳碧霞元君起于华山小石池冬夏不涸号玉女洗头盆因附㑹为王母七女讹而为泰山按神异经云西方大荒中有圣人焉长丈腹围九尺践龟蛇戴朱鸟然则后人于大石中得龟蛇像归之真武者疑即此徴也若谓神农时有净乐国王皇后之説尤不经矣武当又有谢允仙事故名谢罗山甄异记甚详而郦善长谓为罗令续搜神记言谢允从武当山在桓宣武坐言及左元放为曹公致鲈事老子名号名耳字伯阳一名雅字伯宗一名志字伯光一名石字孟公一名重字子文一名定字元阳一名元字百始一名显字元生一名德字伯文其化生曰万法天师曰盘古先生有古大先生曰郁华子曰大成子曰广成子曰随应子曰赤精子曰录图子曰务成子曰尹夀子曰真行子曰钖则子曰燮邑子曰育成子曰经成子曰郭叔子曰河上公云三皇时曰𤣥中法师金阙帝君或云化为范蠡又云周武王时为守藏史昭王时过函谷闗又降蜀青羊肆㑹尹喜同渡流沙穆王时复还中夏平王时复出闗开化苏邻诸国还中夏秦时两度散闗葢过函谷者一而出散闗者三老子母曰𤣥妶玉女亦称尹氏化胡经称老子投净妙夫人体为释迦顾欢所举者也又按前凉录老子父名干字元杲迁疑耼即太史儋班因以太史儋列中上与孟子同时而孔子时无耼王乔不一七脩类稿曰汉明帝时叶令王乔乃飞舄者周时王子乔乃吹笙者神仙传蜀人王乔乃食肉芝者史记封禅书注缑氏仙人庵王侨犍为武阳人凡四王乔元美载二元瑞载三王子乔即晋王非姓也又王乔有弟周益公跋大皋渡永兴观旧碑王仙讳子繇字大皋庐陵有王山王田村嘉福观大皋度值夏市皆其迹也碑谓晋永嘉飞升而郡人葛导岷云汉王乔至晋永嘉二百余年按湘东王古今同姓名录有晋庐陵太守王乔仙其太守弟耶而大皋为渡畧见南史干通五年记羡门司马相如传注羡门偈石山十仙人羡门高也问竒音延则此仙居羡道也车子侯汉武帝与奉车子侯登泰山封禅后暴卒奉车者官也子侯者小侯也霍去病之子仙传因误为车子侯曰扶风人汉武帝稍迁其位至侍中一朝仙去其误如此洪崖有二郭璞诗所称者姓张或云黄帝之臣伶伦也又云神农师尧时已三千嵗矣汉武时入华山寻其叔叔卿真诰云洪崖先生今为洞真其隐迹在豫章西山洪井在伏龙山宋人画跨白驴衣红蕉葛衫从者五人曰橘栗木葛拙负六角扇垂云笠方木镫二𤣥书此张藴也笔丛以为唐张氲号洪崖子世多以尧时之洪崖姓张亦犹金华之皇初平号赤松子而刘孝标遂以金华赤松子为雨师初平之兄初起亦改名鲁般罔象方相罔像仿像稍异周礼方相氏掌逐疫鬼作罔像庄子失元珠问罔象孔丛子水石之怪龙罔象又晋书载纪刘元海传仿像相符杜甫渼陂诗仿像识鲛人郝氏以为罔象即仿象方相智按方相即倛头也因彷彿罔象而名之荀子曰面如䝉倛南史沈云祯传𦵏不须轜车灵舫倛头也孙愐收䫏魌而无倛葢一字也愐偶遗耳成式曰僛一名苏一曰狂阻一曰触圹费长房识李娥药丸谓之方相脑罔两作方良罔䆡罔阆蝄蜽魍魉左传螭魅罔两通作方良见礼注张衡东京赋斩委蛇脑方良淮南道应训南游乎罔䆡史相如哀二世赋精罔阆而飞扬史孔子世家夔罔阆鲁语作蝄蜽家语作魍魉商羊毕方槖水火之怪皆如鸟一足尸子木之精为毕方一作必方淮南注木精如鸟一足方朔所对即此也见则邑有譌火孔子言商羊一足何水火之怪皆一足耶槖亦如枭一足又山萧鸟临海志有独足鸟声如人将雨转鸣是商羊也唐韵曰土精也似㕍一足黄色薛综注东京赋鬾小儿鬼毕方老父神如鸟一足衔火作灾陈后主时一足鸟集殿以觜画地成文曰独足上髙台盛草变成灰藻兼即藻亷水木之精见幽㝠录东方朔所言也唐陆勋集异志拾遗记作藻各类书作藻亷甲作胇胄雄伯腾兰揽诸伯倚彊梁祖明委随错断穷竒腾根十二皆傩神后汉礼仪志逐疫中黄门倡侲子和曰甲作食胇胄食虎雄伯食魅腾兰食不祥揽诸食咎伯倚食梦彊梁祖明共食磔死寄生委随食观错断食巨穷竒腾根共食蛊按段安节乐府杂录曰甲作食㐫者胇胄食梦者腾兰食不祥者揽诸食名者祖盟强梁食其磔死寄生者桃根食虎者与柯古所引字亦微异倍阿屋东北方鬼庄子倍阿鲑蠪林鬳齐云云道函作窔堪坯一作堪鲑蠪即白泽之徯龙忖留桥柱像也水经注冯翊石柱桥北首垒石水中旧有忖留神像此神与鲁班语曰我貌狞丑卿善图物容我不出班拱手令出头以脚画地置其像于水惟背以上立水上董卓后焚此桥魏更脩之忖留之像曹公骑马见之惊定州张平子事与此同三齐略记载始皇巧人以脚画石塘相见之海神神怒负约可知附㑹聻魙皆渐张续宣室志曰裴渐隠伊上李道士曰当今制鬼无如渐耳时朝士书聻于门成式曰元日书门息疟辟邪符尾勅魙捜真玉镜作聻博物志汉旧史傩立桃人苇索沧耳虎等聻葢沧耳也诺皐太隂神也段成式云唐乗言诺皋太隂将星神名有诺皋记甲子日神曰弓阴入水唿之不溺甲戍神名执明入火唿之不烧日名张表月名文申雷公江赫冲电母秀文英风伯方道彰雨师陈华夫俱见道经艺苑巵言载之此定臆造其字亦多造者如曰生天陪耳述聂左天发廷挻智谓唿皋复而应诺故取以为阴神之名青女淮南曰秋三日青女乃出降霜雪髙诱曰青腰玉女生霜雪梁昭明曰青女司寒杜诗飞霜任青女翟公巽诗青女霜如失黄人日故迟王道俊曰玉厯祥异赋云外国之入贡也若黄人守日而立郭禅灶神见后汉隂就传无功引之智按其祖隂子方以黄羊祀灶章懐注灶神名禅字子郭不言姓郭杭州刻本草作隂子万误矣元瑞云灶神姓张名单字子郭夫人字卿忌一曰灶神名壤子广济厯曰伏龙庄子灶有䯻傒囊两山之间鬼如小儿诸葛恪引去故地即死䊧而述秦文公时猎得兽若彘二童子曰此名䊧而述䊧而述亦曰二童子名寳鸡得雄者王得雌者霸巫支祈水神岳渎经言禹导淮获巫支祈似猴李肇曰楚人得古铁锁青猴即山海之无支竒陈水南言泗州龟山寺井锁水母即毋支祈𢎞治十六七年有水怪曰赶浪曰神木殆即此羽家金汞之子见归藏启筮淮南作羽嘉崒一作峷直翁引庄山有峷智谓以崒安名而讹夔魖獝狂耗鬼恶鬼也甘泉赋捎夔魖而抶獝狂魖音虚獝音橘犂小人国之灵鬼也山海经小人国有神人面兽身曰犁之尸道函有离道昭载䚕䚖黔嬴造化神名逺逰曰召黔嬴而见之兮为余先乎平路白泽云隂阳变化之精曰岱委挚虞赋用黔雷大沈久湫河神也秦惠王祀巫咸久湫亚駞所谓诅楚三文也久与故通苑窳蚕神也见汉旧仪妇人寓氏公主凡二人曰公主尊称之也语忘敬遗主妇产柯古曰妇产唿之不害二鬼长三寸三分上下乌衣折丹山海经神名术士唿东风符用之相传日本有此法梵书有真丹徐锷四六龙持贝叶亟传摩朅之诚象负莲花遂满真丹之境摩朅鱼庄饰门柱也真丹震旦也古圣帝时通荒外之事安知折丹非真丹之语存疑俞儿即蜲虵管子言俞儿见者霸御览引俞而庄子王子敖告齐公以委蛇即此事博物志泽有委蛇短毂长辕见者霸特易其名耳详见謰语䳃无功引山海经女和月母国有人曰䳃按胡文焕百家名书本作䳃郭璞音婉游光伯强皆厉鬼风俗通以游光为厉鬼名魏志谤语曰李丰兄弟如游光向不得解观此便知天问伯强大厉鬼也疑即伯倚强梁二名为一靊霳蜚亷屛翳㲾异解淮南子季春三月丰隆乃出雷师也应劭曰云师韵㑹作靊霳水经作封西京杂记云师曰屛翳吕览曰屏翳雨师葢云兴即雨也古师与帅通转乃一字后人分之耳风俗曰雨师为𤣥㝠风伯为蜚亷即飞亷元美引孟婆风姨河图书曰大伯下为雨师荧惑下为风伯遁甲开山图有㲾即雨师二字顼天竺笙依倚后帝卑皆厠鬼杂俎曰顼天竺厠鬼也一名笙白泽图曰故溷之精曰卑如女持镜唿之使人知愧又曰厠精名依倚异苑曰厠精曰后帝陶侃尝见之曰蛟曰夔曰挥曰金累皆山精也抱朴子曰山精如小女曰蛟唿之即不敢犯一曰超空又曰山精如鼓一足曰挥又衣裘带笠名曰金累如龙曰飞龙𤣥中记山精食三蟹千岁蟾蜍食之白泽图曰山精名夔百嵗狼化女曰知火精曰必方木精曰樟侯木中虫曰贾金之精曰苍如豚使人不宜妻水之精曰罔极象如小儿赤色可烹故门之精名野如朱儒见人则拜唿之宜饮食故宅之精名挥文又曰两贵故废墓之精曰元如老役夫又名狼鬼又有山冕如蛇两头唿之可使取金银故道径之精名忌唿之不迷泽鬼曰庆忌道之精名作器故池之精名意又名髠顿井之精名观故市精曰毛门室精曰徯龙堂下被髪曰沟顾恺启蒙记曰玉精曰委如女青衣桃㦸刺之可得元中记曰玉精为白虎金精为车马铜精为僮奴铅精为老妇柯古载蛇鬼曰石圭一名廛马鬼名赐衣服鬼名甚辽即刺天孙召魂博物志曰援神契云五岳之神坚四渎之神仁太山天帝孙也主召人魂白虎通曰轸星逐鬼张星拘魂东井还魂也王子秊曰融皋山上有飜魂即返魂也稚川有太乙召魂魄丹卒死三日折齿内一丸即活灵笈七籖与龙鱼河图诸神名皆臆造也黄庭内经曰髪神苍华字太元脑神精根字泥丸眼神明上字英元鼻神王垄字灵坚耳神空闲字幽田舌神通金字正伦齿神锋字罗干心神丹元字守灵牙神皓华字虚成肝神龙烟字含明肾神元㝠字育婴脾神尝在字魂停胆神龙曜字威明龙鱼河图曰髪神夀长耳神娇女目神珠映鼻神勇卢齿神丹朱夜卧当唿之藏经心虫名斑駮七籖曰司命曰发纽目神曰虚监舌神曰始梁九闗魂名曰绿道河图又曰泰山圆常龙衡山丹灵峙华山浩郁狩恒山登僧嵩山夀逸羣泰山将军唐臣衡山将军朱丹华山将邹尚恒山将莫惠嵩山将石元东海冯脩夫人朱隠娥南海视赤夫人翳逸寥西海勾太丘百夫人灵素简北海禹帐里夫人结连赵汲冡曰蓐收居山而太公金匮所言四海之神即祝融𤣥㝠五帝也注疏引东方灵威仰南方赤熛怒中央含枢纽西方白招矩北方叶光纪典略曰虚主刀名大房荧惑主矢名防隍角主弓名曲张张主弩名逺望参主㦸名大将战时细祝之或以五日作赤灵符着心前或丙午月作龙虎三囊符太公又载刀神脱光箭神续长矛神跌跄河图曰斧神狂章春秋佐助期云司弓弩神曰推亡水经注云皋通神人能治弓弩类山载镜神紫珍笔神佩阿佐助期又云麦神福集黍神侜佞兰郝豆神灵赵姓药无功作灵殖涌幢小品云善睡之神曰宜楙三彭三姑三尸犹三虫三毒也庚申表西杀也酉阳杂俎上尸青姑伐人眼中尸白姑伐人五脏下尸血姑伐人胃命凡庚申日三尸言人过玉函祕典上尸彭琚小名阿呵中尸彭瓆小名作子下尸彭小名季细守尸之鬼曰破射元科三尸甲寅游手剪手爪甲午游足剪足甲藏经言三虫两鼠之类也栁宗元有骂尸虫文皮日休白乐天皆守庚申许浑诗年长每劳推甲子夜长初共守庚申道士程紫霄曰任汝三彭説是非皮白何惑乎文人滑稽自娱耳通雅巻二十一通雅卷二十二钦定四库全书通雅卷二十二明方以智撰官制辟举犹古之兴甿也宰夫书其能者与其良者以告于上卿大夫三年则大比考其徳行道艺而兴贤者能者礼賔之遂大夫大比帅其吏而兴甿郑司农曰兴贤若今举孝亷兴能若今举茂才也汉髙帝诏其有意称明徳者必身劝为之驾遣诣相国书行义年文帝二年举贤良方正直言极諌者武帝建元亦举丞相绾奏罢之昭宣元成皆举贤良直言茂材异等后汉每因日食灾异或初即位輙诏举士而孝弟力田自髙祖举为三老惠帝举者复其身髙后元年初置孝弟力田二千石者一人文帝十二年以户口率置三老孝弟力田常员武帝尝遣存问赐帛元封六年举独行君子诣行在所元光元年初令郡国举孝亷各一人又举有道至孝延平中举隐士建初辟士四科一徳行二学通三明法四多略公府亦以此辟士光禄四行即以此第其即从官也魏州郡皆置中正以选举刘毅言其弊晋太始举贤良方正直言又举异行其秀孝则策试之隋诏以志行修谨清平干济二科举人唐贤良方正直言皆制举试之中者称及第贞观十七年举孝亷茂才异能开元设直言极諌科其举选不由馆学者谓之乡贡州县试已至省疏名结款通保由户部集阙而闗于考功试之开元宝应贞元皆举孝弟力田宋干徳三科亦举贤良经学吏理然皆吏部试策论三道开宝举孝弟徳业嘉祐举行实隆兴举逸民亷吏世降化薄辟举亦属夤縁特异亦藏诡伪琐闱执簿犹唿卢耳所教非所用矣偃风勉善自得其真苏轼曰举孝亷则勇者割股怯者庐墓此文人之偏词欲造舟而先忧溺人耶科目里选竝行而徴聘闲举总在君相类物情而鼓舞之胡瑗分斋教学安石积验法有寔行者乎周宣干欲罢三十年科举痛其积习也末世治以例而教学不讲即使破格徒为奸资诚使取士先以文学但优而不用必徳行特闻始行辟举得为吏如此则士益其修文行两取庶于资格少差耳汉有甲乙丙科射策者以应令为中萧望之以射策甲科为郎注师古曰谓为难问疑义书于策量为大小书甲乙之科列而置之不使彰显有欲射者随其所取得而释之以知优劣射之言投射也对策者显问以政事观其文辞定髙下也匡衡以射策甲科不应令除为太常掌故禇先生曰数射策不中至九中丙科儿寛以射策为掌故马宫翟方进何武王嘉竝以射策甲科为郎房凤以射策乙科为太子掌故召信臣以明经甲科为郎儒林𫝊平帝时嵗课甲科四十人为郎中乙科二十人为太子舎人丙科四十人补文学掌故光武时颜氏博士缺试策第一拜博士永元十四年徐防疏博士及甲乙策试宜从其家章句开五十难以试之论语不宜射䇿诏从防言李廵以为博士试甲乙科争第髙下更相告言乃刻石经争者用息顺帝阳嘉元年増甲乙科员由师古注论之今尝以射策为对策者非矣余以为量为大小列而置之随人欲射之説恐未必然或似今出题试法耳摭言且言题于几上令士人以矢投之此説尤非唐有六科二科九科四科六典载六科一曰秀才二曰明经三曰进士四曰明法五曰书六曰算试秀才置进士科始于隋至唐初秀才最髙贞观中有举而不第者坐其州长由是废絶士族趋向惟明经进士二科而进士为尤重帖经及试杂文则调露二年从刘思之请也显庆五年诏五品以上四科举人一徳行二经史三词藻四亷直肃宗干元御宣政殿试四科举人宣宗大中十年奏见置科目开元礼三礼三𫝊三史学究道学明法书算童子等九科通典曰明经虽有甲乙丙丁四科进士有甲乙二科自武徳以来明经惟有丁第进士惟乙科而已进士试诗赋时务策五道帖一大经全通为甲第策通四帖过以上为乙第及第缀行通名诣主司谢乃叙齿赴期集又有曲江㑹题名席红绫饼餤所谓衣骨皆香李赞皇言臣祖登第后家不置文选朝廷官须公卿子弟以少习其业自熟朝廷事也当国时奏设科取士而附党背公自为门生自今一见有司而止其期集参谒曲江题名皆罢其曰别头试者唐礼部侍郎亲故移试考功谓之别头贞元十六年髙郢奏罢之变曰帖纸令论一经义为帖括宋干徳置三科太平兴国八科景徳六科天圣十科绍兴复元祐十科又定两科干徳二年诏置制举三科一曰贤良方正二曰经学优深三曰详嫺文理开宝六年御讲武殿覆试进士宋凖等御试举人自此始以诗赋取士自开宝六年至嘉祐八年凡三十六举兴国二年御殿覆试礼部合格八科举人得九经一人开宝通礼四人三礼八十人三𫝊五十三人三史三人学究四十一人明法十四人凡百九十六人并赐本科及第其九经五经七人不合格亦赐同三𫝊出身唐进士每嵗三十人咸亨上元増七八十人寻亦复故比兴国几五百人又未命官而赐緑袍鞾笏淳化三年加论一道以三题为准又诏律赋依平仄用韵殿试煳名祥符四年晁迥定礼部贡院条制上发解进士条制天圣元年定科塲条贯景徳复六科贤良博经才识吏理韬畧边寄等科也天圣十科加书判拔萃科又置髙蹈丘园沉沦草泽茂材异等共十科也并许白衣举人绍兴二年以朱胜非请复元祐十科乃司马光所请者十五年分经赋为二科进士赐御诗袍笏闻喜宴自兴国二年始唱名自雍熈二年始廷赐袍笏自祥符元年始煳名始淳化而诸州煳名自明道二年始易书于祥符而诸州易名自景祐四年始廷试不黜始于嘉祐二年三嵗一举始于治平四年宋经义词赋更为废兴已合为一又分为二温公尽变安石法惟经义取士不变甚是绍圣初年令进士纯用经义而改置宏词一科于进士登科后试之取不过数人即今之馆选也元仁宗始从李孟之请制三嵗一开科八月郡县乡试明年二月㑹试中者策之于廷赐及第出身有差即今制也但彼以蒙古色目为右汉人南人为左各命题耳登名上闻也史记周纪武王曰维天建殷其登名民三百六十夫亦见周书随巢子司马贞曰登进名贤之人犹言升闻也如淳引吕氏春秋曰魏文侯胜齐天子赏文侯以上闻樊哙𫝊破李由军赐上闻爵晋灼曰名通于天子也新士新试士也王制论秀士升之司徒曰选士升之学曰俊士皆曰造士告于王升之司马曰进士学记中年考校周礼曰大比此犹之试士也夏官司士故士注曰故为士者疏曰新升试士未得正爵者为新士重试曰覆试旧説武后覆试崔沔第一覆试自此始唐志髙祖诏诸州明经秀才俊士进士县考试州长重覆嵗随方入贡此唐法也汉左雄议举士先试之公府又覆之于端门张成除此科黄琼言覆试之作将以覆虚实滥不宜改革则汉已有覆试事矣干徳六年诏举人有父先食禄者覆试绍兴于后省覆试今童生犹覆试鏁㕔弥封煳名誊録皆详于宋而后因之呉康斋见搜简叹曰辱士至此遂出天顺中李贤荐徴为春坊辞归岂可以尹蹇斋之吹疵而抹杀哉汉有童子郎唐宋开童子科汉左雄奏汝南谢亷河南赵建年十二能通经拜童子郎臧洪十五拜童子郎黄琬以公孙拜童子郎梁天鉴七年岑之敬十六擢髙第除童子奉车郎唐志十歳以下能通一经及孝经论语诵文十通者予官通七者与出身员半千裴耀卿王丘皆擢童子科李泌杨炯则举神童矣淳化二年赐泰州童子谭孺卿出身雍熈得杨亿咸平得宋绶景徳得晏殊仁宗时童子赐出身者十人宝元罢天下举念书童子髙孝时皆有童子求试而受官者今则试秀才例称童生而已景泰中李东阳六嵗召见书龙凤龟麟字八嵗试益稷篇打毷氉下第也李肇国史补曰进士为时所尚久矣其都㑹谓之举塲通称曰秀才投刺曰乡贡得第谓之前进士互相推敬谓之先辈俱㨗为同年有司为座主京兆府考而升者为等第外府不试而贡者曰㧞解将试自保曰合保羣居而试曰私试造请权要曰闗节激扬声价曰往还既㨗列名慈恩寺曰题名㑹大宴于曲江亭曰曲江㑹籍而入选曰春闗不㨗而醉饱曰打毷氉匿名造谤曰无名子退而肄业曰夏课挟藏而入曰书策打毷氉见地理志即打眊矂也觅举梯媒言闗节也薛登曰方今举士诏下陈篇希恩奏记誓报俗号举人皆称觅举礼部采名故预投公卷柳宗元上权徳舆温卷后周窦仪请进士省卷纳五轴以上崔郾试士呉武陵以杜牧阿房赋予之请以第一人处牧之钱徽不听段文昌李绅託而贬苏轼以题致李廌而为二章得可见科塲采名或以闗节买举自昔然矣陶九成言闗节谓之梯媒初登第有烧尾宴大臣献食亦曰烧尾大臣拜官献食天子曰烧尾苏瓌独不进韦嗣赵彦照崔湜转官中宗皆令于兴庆池烧尾邵氏闻见録士人登第必展欢宴谓之烧尾説曰虎化人惟尾不化须得烧去又曰新羊入羣须烧其尾又曰鱼化龙必有雷火烧其尾唐太宗问宋子奢烧尾事以烧羊为对石林燕语亦莫能折衷也笔丛作朱子奢淡墨氊书贡院榜也摭言进士榜用黄纸以淡墨氊书礼部贡院四字于首贾公谈録云李纡侍郎放榜未填榜首四字疾命吏士昶昶善书时醉以氊笔染不能加墨迨明方觉字体浓淡相间反致其妍后遂为故事后汉始有选部晋有选例梁有选品唐有三铨有小选东选南选干徳参选雍熈置三班院元丰定四选绍兴编七司例册汉成帝建始初置尚书有常侍曹主公卿事又有二千石曹掌郡国二千石后汉始改为吏曹主选举祠祀尚书令总之后又为选部灵帝以梁鹄为选部尚书魏改选部为吏部陈蕃为光禄勲与五官中郎将黄琬共典选举疏曰陛下宜择从忠善尺一选举委尚书三公吕强疏曰旧典选举委三府三府有选参议掾属咨其行状若无可察然后付之尚书今但任尚书或复敇用葢汉时尚书官小也晋李𦙍刋定选例而着令王戎领吏部始为甲午制刘宋大明中分吏部尚书置二人齐和帝时梁武帝表选部天监中徐勉撰选品唐六典曰三铨曰尚书铨中铨东铨四事曰身言书判三类曰徳才劳凡流外兵部礼部举人郎官得自主之曰小选太宗时以嵗旱谷贵东人选者集于洛州谓之东选髙宗时以岭南五管黔中都督府得即任土人而官或非才乃遣郎官御史为选补使谓之南选吏部员外郎掌选院谓之南曹长安志选院在尚书省南选人㸔榜处干徳二年诏流内铨听四时参选不俟冬集雍熈四年置三班院供奉官殿直承㫖为三班嘉祐徙三班院于文思院西志曰三班院文臣两制以上武臣诸司使以上掌之元丰五年吏部分选有四文臣自朝议大夫大理正以下非敇授者归尚书左选武自皇城使以下非宣授者归尚书右选自初仕至幕职归侍郎左选自监掌至供奉官归侍郎右选神宗谓三代两汉无文武之别故命苏颂定之绍兴四年诏吏部编七司例册淳熈修七司法绍兴十九年上吏部续降七司通用法续降者续降朝㫖也愚者曰汉袭秦郡县犹有封建意守令自用其属而吏皆上达耳目亲而试之明故汉最得人自隋夺天下权予吏部责一手知天下人才公者执例而已崔铣胡世寕髙束陈建之议宜写一通以进注拟选册也山涛每缺启拟后因品格注其人才以四事三类定其留放谓之注拟唐三品以上册授五品以上制授六品勅授皆由尚书省奏拟厌唱选人受注而唱名也唐法五品以上不试上名中书门下六品以下始集而试观其书判已试而铨察其身言已铨而询注其便利已注而唱下厌者得反通其辞三唱而不厌听冬集过官过门下省也故事三铨三注三唱而后拟官季春始毕乃过门下省犹今之过堂也杨国忠兼文部尚书密定员阁于都堂试唱于是门下过官三铨注官之制皆废奏受具题也厌者为申上于仆射乃上尚书有给事中读之黄门侍郎省之侍中审之然后以闻主者受㫖而奉行焉谓之奏受按今文选单月急选双月大选掣籖于棕棚具本曰题其私情或陈谏则曰奏奏本长题本一寸吏部掣籖选官始于太宰闗中孙公丕扬后遂踵之凡拜官则给告身唐制拜官之日即给告身其人先输朱胶绫䌷价方准书给大将军告身一通止易一醉此犹今之空头札也唐选举志曰三铨注拟奏受视品及流外则补皆给以符谓之告身此似今之文凭于文定谓告身即今之告勅也宋之制亦然每至宣麻诞告锁院演纶词头以下外人未知其密且重如此汉有课第有功次魏有都官考课法晋有九班制元魏有勲书唐有考簿宋有磨勘汉选部犹周官司士也三歳稽士任而进退其爵禄犹后世之考功也汉御史中丞总领州郡奏事课第诸刺史刺史课郡国二千石郡又课县两府九卿杂考郡国之计天子受相国之要光禄第郎从官孝元使尚书选第中二千石选第犹课第也课其殿最也其曰连最连称最也功次计功几次也儿寛为掌故功次补廷尉文学卒史冯奉世为郎功次补武安长薛恭本县孝者功次稍迁卫绾为郎功次迁中郎将是也尤异最尤异也魏明帝诏散骑常侍刘卲作都官考课七十二条晋九班制刘颂为吏部尚书所建杜预受诏为黜陟之课略曰末世疑心而信耳目疑耳目而信简书汉刺史嵗终奏事不制算课而清浊粗举魏氏考课即京房遗意失于苛细以遗大体故厯代莫能通也诏书以考课难成听通荐例卒不行矣元魏朝堂黜陟郭祚奏景明考格卢同为左相閲吏部勲书检覈窃阶者三百余人唐考功差以九等叙以四善外有二十七最贞观嵗定京官望髙者二人分校京外官考给事中中书舎人各一人莅之考功郎中判京官员外判外官考故事考簿朱墨咸通王徽建议以墨其六条黜陟则遣使行也唐虞九载魏晋以后六周唐因隋为四又减为三考宋以三年为满四朝志曰考功以七事考监司以四善三最考守令淳化四年以考校京朝官为审官院幕职州县官为考课院旋以考课院归流内铨祥符九年磨勘京朝官天禧诏审秩及三年审官院磨勘嘉祐有考绩新书磨勘以中丞学士典领绍兴举荐按察四条沈该効司马光所请也年劳迁叙也唐志凡居官必四考四考中中进年劳一阶叙凡年劳嵗一叙给记阶牒宋立月限考满即迁即年劳也书考自书其课迹也宋太宗罢嵗月序迁之制欲修唐制书考之事兴国六年诏京朝官釐务于外者咸给御前印纸令书治迹雍熈四年知州通判给御前印纸书课绩曰流内者自隋始曰流外者自唐始隋置九品品各有从自四品以下每品分为上下凡三十阶自太师始焉谓之流内流内自此始又置视正一品至九品品各有从自行台尚书令始焉谓之视流内自此始唐因隋制又置视正五品视从七品以除萨宝及符祓正谓之视流内又置勲品九品自诸卫録事及五省令史始焉谓之流外自此始刘祥道言嵗入流千四百人欲嵗定为五百人魏元同言诸色入流嵗以千计曰流外者犹今言未入流也假版班品之卑者陆机表注凡王封拜谓之版官即汉尺一版拜用之遗也隋官志曰陈有版咨议参军版长史之类晋华谭传谨奉还所假左丞相军咨祭酒版晁错言里有假士连有假五百五百师名也邑有假侯后志有军假司马赵充国从贰师班超从窦固皆假司马似今之札付官晋立行台之时所在承制拜封皆假官也官京师曰京官常参曰升朝官京朝官葢有分别陆务观曰唐自相辅以下皆曰京官常朝曰常参官宋初以常参预朝谒曰升朝官元丰以预宴坐曰升朝官合之则曰京朝官抹阶辞免除授之故事也学士院辞免除授赐诏皆留其章叶石林曰今降批表院中用纸连其章后书省表具之字必长作表字傍一瞥通其章阶立上谓之抹阶使不复用旧衔意以他官兼曰贴职史馆昭文馆集贤院为三舘皆寓崇文院直舘直院谓之舘职以他官兼者谓之贴职刘禹钖集荆门县记云禹钖方以郎位帖职于计台帖职字当始此元吏房三科三曰贴黄今奏本约其事曰贴黄而清黄则两选核黄封也官制汉赐民爵唐曰赐民古爵宋赐髙年爵大事记普赐天下民爵自惠帝始后汉书注刘卲爵制曰春秋不更庶长己见商鞅修其法品为十八级合闗内侯凡二十等百官表曰爵一级曰公士二上造三簪袅四不更五大夫六官大夫七公大夫八公乗九五大夫十左庶长十一右庶长十二左更十三中更十四右更十五少上造十六大上造十七车庶长十八大庶长十九闗内侯二十彻侯避武讳曰通侯赐爵自公士以上不得过公乗赐爵者有罪得赎贫者得卖与人髙纪诏曰民各归其县复故爵又曰七大夫公乗以上皆髙爵也异日秦民爵公大夫以上令丞与抗礼今吾于爵非轻也其令诸吏善遇髙爵于文定言汉赐民爵不知其制智按唐刘知几所陈海内具僚九品上每嵗赐赦必赐勋阶至于㑹宴绯服多于青衣象版多于木笏可见其滥葢庶官普加阶级而不及平民与汉异宋遇郊赦普赐恩阶所及虽多而时颇希阔与唐亦异于文定言唐宋无赐民爵事殆未考耳智按唐髙宗纪干封元年封禅改元中宗神龙元年祀明堂大赦𤣥宗天宝八载谒太清宫大赦徳宗大厯十四年即位大赦皆赐民古爵宋端拱元年赐髙年百二十人爵为公士开宝中澶密等州民年八十以上赐爵公士咸平五年赐京城父老百十九嵗祝道嵒爵公士祥符三年赐祥符等县年八十以上者爵公士祥符二年以天书降赐爵王伯厚曰秦汉以后不复赐民爵自借田礼成端拱诏始复赐焉智按魏文帝黄初元年赐天下男子爵人一级三年立皇后赐爵二级明帝太和元年赐天下男子爵人二级青龙元年亦然则魏犹踵故事也文定所言汉赐民爵不知其制智亦疑之疑天下民尽赐爵立社稷即位皇太子改元恩诏重复则几无百姓矣常见汉诏赐髙年帛又因宋赐民爵必以髙年乃始较然于汉诏所称民殆乡老或里长之谓乎犹今之耆民夀官也其公乗以下观髙帝诏令诸吏善遇髙爵则公士等犹夫民耳即汉诏所云久立吏前曽不为也特用以赎罪而已惠帝元年民有罪得卖爵三十级以免死罪应劭曰一级值钱二千凡为六万若今赎罪入三十疋缣矣六年令民得卖爵入粟拜爵晁错之议也六石为上进稍増至四千石为五大夫各以多少级数为差景帝时修卖爵令裁其贾以招民武帝置武功爵食货志曰级十七万凡直三十余万金是何其贵也又何不分上下之等岂造士与军卫同价乎刘氏曰级为十七衍万字也臣瓒曰茂陵中书有武功爵一级曰造士二曰闲舆卫三曰良士四曰元戎士五官首六秉铎七千夫八乐乡九执戎十政戾庶长十一军卫则止十一级杨仆𫝊以千夫为吏功臣表陆量侯须无曽孙秉铎圣灌婴曽孙官首匿皆武功爵也魏志建安二十年始置名号侯爵十八级闗中侯十七级皆金印紫绶置闗内外侯十八级铜印龟纽墨绶五大夫十五级铜印环纽墨绶皆不食租与旧列侯闗内侯凡六等以赏军功裴松之以为今之虚封葢自此始爵曰不更言不更卒也后左右中更言用更卒也簪褭旧注御驷马者騕褭古之名马也驾驷马者其形似簪智不谓然葢导加冠曰簪以组带马曰褭也考洪武时曽赐民爵里士乡士周五等汉用其二魏凡六等晋五等唐九等宋五等明用三等汉二等爵魏咸熈元年建五等爵晋立五等有大国次国小国郡公郡侯自魏黄初三年制封王之庶子为卿公嗣王之庶子为县侯公侯之庶子为亭伯晋泰始二年诏曰本为县侯者𫝊封次子为亭侯为卿侯为闗内侯皆食本户十分之一唐百官志司封凡爵九等一曰王食邑万户正一品二曰嗣王郡王五千户从一三曰国公三千户正二四曰开国郡公二千石从二五曰开国县公千五百户正三六曰开国县侯千户从三七曰开国县伯七百户正四八曰开国县子五百户正五九曰开国县男三百户从五通典并云其上加实封者仍给租庸凡封户三丁以上为率嵗租三之一入朝廷食实封者得真户分食开元勅诸食实封并以三丁为限开元十年诏宰相共食实封三百户以七丁为限堂封自此始将帅封王自天宝九载始宋用五等以勲阶进明朝封爵止公侯伯三等而位俱在一品之上异姓王但有追封而已景风绍封以夏封也和纪永元诏曹相国后容城侯无嗣求近亲宜为嗣者须景风绍封以章厥功注春秋考异邮曰夏至四十五日景风至则封有功三王世家因盛夏吉时定皇太子位月令立夏之日封诸侯下邳惠王衍传注和帝赐彭城王恭诏差次下邳诸子上名将及景风拜授印绶冯异传安帝诏二十八将絶世者分别署状上将及景风章叙旧徳卢植规窦武曰准之前事将有景风之祚餐钱月奉也髙后纪列侯幸得赐餐钱奉邑注餐钱赐厨膳钱也奉邑本所食邑也周礼太宰注禄若今月奉疏曰古者禄皆月别给之汉之月奉亦月给之古制禄不计钱陆贽曰三代以食人衆寡为差两汉以石数多少为秩史记燕哙自三百石吏以上而効之以石计禄始见于此后百官志百官受奉例大将军三公奉月三百五十斛逓减至佐史月八斛凡诸受奉半钱半谷外戚𫝊傛华秩视真二千石汲黯𫝊以诸侯相秩居淮阳注如淳曰律真二千石月百五十斛嵗得千八百石是石与斛之数无殊石即斛也然则量数百五十斛以名禄则曰千八百石犹有古制禄不计钱之遗意晋有官表注曰汉延平中中二千石奉钱九千米七十二斛真二千石月钱六千五百米三十六斛则汉百官俸多钱少于此可见其数减于前汉者后汉裁之也古时大臣禄赐甚厚既有国土而赐予动千万如黄金百斤其常也开元二十四年定百官俸一品月三十千逓至九品月一千九百余大厯十二年加京官俸三公宰相每月各一百二十贯又有职分田一品嵗七百石自㑹昌以后三师二百万三公一百六十万侍中百五十万令仆百四十万尚书御史大夫一百万节度使三十万此计一嵗而言也一万当为十缗二百万则为二千缗矣宋干徳置俸户祥符五年加职官月俸三师三公百二十贯此与大厯相近北汉刘崇以太原建国宰相月俸百缗乃今一统宰相月俸犹不能半郑端简曰禄凉于宋而蠲复之恩科愈厚至推三代一如见爵则千古旷絶之恩矣宋元封赠大父母降父母一等封赠父母降本身一等斗食禄少也通典斗食太常明堂员吏至雒阳令员吏月十一斛斗食差优于佐史佐史月八斛秦范雎曰自斗食以上有非相国之人者乎王剪归斗食以下秩薛宣传为大司农斗食属师古曰斗食一嵗不满百石寄禄官犹今之勋阶也梦得曰制寄禄官银青光禄大夫与光禄正议中散朝议皆分左右朝议中散有出身人皆超右其余并以序迁宋太祖阶级法曰一阶一级全归伏事之仪续演繁露曰政和三年勅特进至承务郎为寄禄官承直郎至廸功郎为阶官葢元丰时未分寄禄与阶官故人以非职官为阶官近制则以特进正尹少尹为勋以大夫郎为阶而无寄禄例寉料幕府官俸也松陵唱和皮日休云酒坊吏到常先见寉俸符来每探支注云呉都有寉料宋景文祁笔记不知鹤料王洙李淑皆不知按墨荘漫録曰曽文彦知滁州有和表弟西斋诗寕羡一囊供寉料㑹㸔千里跃龙媒注云唐幕府官俸谓之寉料通雅卷二十二通雅卷二十三钦定四库全书通雅卷二十三明方以智撰官制三名公卿大夫也周礼疏引易通卦验云天地成位君臣道生君有五期辅有三名注公卿大夫也政教君臣起自人皇之世至伏羲因之故丈耀钩曰伏羲作易名官者也黄帝有五官九工少皞五正唐虞有六官九官史记黄帝建立五行于是有天地神祗物类之官是谓五官管子吕览皆言黄帝五官以正人位文选王融策文九工开于黄序注黄帝也云官有五人有同徳四人合为九少皞五正见于蔡墨之説五行正也通典尧置天地四时之官为六卿舜为六官以正天地四时説苑曰尧时舜为司徒契为司马禹为司空稷为田畴䕫为乐正倕为工师伯夷为秩宗皋陶为大理益掌敺禽为九职刘向𫝊舜命九官济济相让注禹司空弃后稷契司徒咎繇士垂共工益虞伯夷秩宗䕫典乐龙纳言周礼疏曰尧舜官号稍改其时官名葢曰稷曰司徒是天官稷也地官司徒也又云命羲和仲叔使分主四方注仲叔亦羲和之子尧既分隂阳四时又命四子为之官掌四时者字曰仲叔则掌天地者其曰伯乎是有六官分命仲叔注云官名葢春为秩宗夏为司马秋为士冬为共工通稷为司徒是六官之名郑𤣥分隂阳为四时者分髙辛时重黎之天地官使兼主四时耳共工注水官也尧天官为稷又司徒士此三官是尧时事舜述前功秩宗舜时官也惟无夏官之名夏𫝊曰司马在前则羲叔为夏官是司马也郑𤣥曰初尧冬官为共工舜举禹治水尧知其必成功故改命司空以官名宠异之非常官也禹登百揆之任舍司空之职为共工与虞垂益是也始羲和之时主四岳者谓之四伯后分至八伯尧初天官为稷至试舜谓之百揆舜命禹为之即天官也崔灵恩曰舜改地官为司徒秋官为士冬官为司空春官秩宗五官配五行也自黄帝建立五行少昊五鸠氏颛顼立五行之官唐虞百揆四岳象天之有五行也孔颕逹周官疏曰百揆一人四岳内典四时之政四人也孔平仲则谓四岳为一官俱是县拟曲礼曰天子建天官先六大次五官注此葢殷时制吕氏曰殷人尊神即尧命羲和舜齐七政洪范首五行之意也其实唐三代皆有六官皆有九卿考工记疏六官之记可见者尧育重黎之后羲和及其和叔四子掌天地四时夏书乃召六卿商周稍改职名六官之数则同通典曰夏制九卿殷因亦如之三少六官也智尝论六宗之名与二肾之説以为凡数五即有六五为生数之宗六为成数之始从一至十五六固天地之中数也如五礼即有六乐五音即有六律五运即有六气皆自然之理东曰青龙南曰朱雀西曰白虎北曰𤣥武𤣥武者龟与蛇也木曰勾芒火曰祝融土曰后土金曰蓐收水曰𤣥㝠𤣥𡨕则少皞之二子曰修曰熈也人身一心一肺一肝一脾而肾有二六宫贵神则土有二六气则火有二葢土为终水为始而水火相交水土相成也龙马言曰六官之名冡大也宰制也司徒徒衆也宗伯礼以宗为先司马兵以马为先司冦冦所常防治也司空之空为何物乎尧制司空之官以宠禹即宰相也汉三公以司空配之犹古意也商以太宰为前列周并列而重其权葢冡宰兼相职而司空实相位也以五行言之地官为土天一生水则天与水犹二水也然则司空篇亡非亡也本无职掌以宰相时兼之耳此説甚竒故存之以备论汉有官簿有仪品魏晋有品令唐有格令宋有班簿有具员安帝诏举刺史长令相清白敇身率下者无拘官簿注谓不拘常牒也后百官志曰班固着百官表职分未悉故依其官簿粗注职分以为百官志注曰百官簿刘昭补志序所云百官就乎故簿是也应劭有汉官仪隋志王隆作汉官解诂胡广注樊长孙与刘千秋书曰张平子次述汉事莫能立顾见汲令王文山小学汉官篇足知旧制仪品荀攸撰魏官仪徐宣瑜晋官品晋志又载魏晋官品令后魏志曰晋品令有正无从唐开元刋定职次着为格令宋开宝诏除授京官依朝官例降勅御史台班簿十日一上中书太宗閲班簿择近臣举官庆厯中中丞张方平言臣在翰林见天圣中具员元丰六年李清臣为备选具员十册此如今之御览册也按表少府若卢注引汉品令则汉先有品令之书矣唐寔録宣宗命宰相作具员御览中台尚书省东台门下省西台中书省也中台亦称都台始于汉成置尚书至后汉而权重唐龙朔改曰中台都堂居中左右分司都堂东有吏户礼部三行西有兵刑工部三行每行四司凡二十四司中书旧有其官魏晋始谓之中书省北魏曰西台龙朔亦然光宅曰凤阁开元曰紫薇自黄初置监晋因之又置舎人齐通事舎人四员各住一省曰四户权倾天下晋孝武来常居内殿以省官一人司诏诰位在西省因曰西省郎唐中书舎人为文士之极任门下省后汉谓之侍中寺晋志曰给事黄门侍郎郎中俱𬋩门下衆务龙朔改曰东台光宅曰鸾台开元曰黄门省给事中加官也隋置吏部给事郎炀帝移为门下之职又有七谏议属门下炀帝废之唐武徳复置四人贞观于门下省置起居郎二人即起居注也相沿皆谓之三省曰台者别称也谢灵运晋书曰汉尚书为中台御史为宪台谒者为外台曰三台蔡邕以侍御史转持书御史迁尚书三日之间周厯三台其曰八座者六典曰后汉以令仆射六曹尚书为八座今以二丞相六尚书为八座唐不置令也宋齐有三台五省谓尚书中书门下秘书集书省元丰制门下中书増建后省置谏官笔麈曰霍山録尚书有上书言其罪者山屏不奏其书后上书者尽奏封事輙使中书令出取不闗尚书可见尚书是士人中书则宦官也及江左至唐乃以中书尚书列为两省中书传命尚书受而行之则尚书外庭吏也唐之设翰林学士于禁中専掌制命而中书亦少疎矣及元设中书省而以尚书𨽻之则中书外廷臣也今之内阁则汉之尚书令唐之中书省而司礼中官则汉之中书令也汉制大将军位三公下及窦宪伐北国还位次太傅在三公之上自是东汉官制太傅第一大将军次之太尉次之司徒故丞相也又次之司空故御史大夫也又次之西汉有三府丞相御史大夫大将军也其后増二将军谓之五府东汉有五府太傅太尉司徒司空大将军也西汉所谓三公者丞相太尉御史大夫而已其后以大将军代太尉而以大司马号冠之然犹一官耳东汉承元成之旧以司徒代丞相司空代御史大夫司马代太尉为三公而大将军位三公之上与司马为二官矣曹操为丞相位三公上而丞相与司徒亦为二官矣东汉之末以太傅总百揆为首相太尉次之司徒次之司空次之而大将军号或在太傅之下太尉之上有五公矣晋初以太师太保司徒司空为文官公而以左右光禄大夫开府者为从公大司马大将军太尉为武臣公而以骠骑车骑开府者为从公有八公矣已而齐王冏之徒又自为丞相不在八公之数则又冗矣智按江左自刘宋以后宰相无常员惟人主所与议论政事委以机务者不论衔之大小皆真相也陈后政事并由中书有舎人五人分掌二十一局各当尚书诸曹并为上司尚书听受而已荀勗以为凤凰池即其端矣此中书之重也北朝惟重门下三公尚书非带侍中衔不得闻政此门下之重也唐则并重巳而逓重巳而重中书云内録録尚书事也桓温固让内録是也人称㑹稽王道子为东録世子元显为西録东第可设雀罗言朝在西元显执权也今詹府有録事小官也然亦因其名孔丛子桓子新论皆以大麓为大録晋以后之侍中乃宰相非秦汉之侍中也秦侍中本丞相史也五人往来殿内东箱奏事谓之侍中汉为加官分掌乗舆服物武帝以孔安国儒者掌御唾壶朝廷荣之表曰侍中左右曹诸史散骑中常侍皆加官侍中中常侍得入禁中诸曹受尚书事诸史得举法散骑骑并乗舆车给事中亦加官志曰属少府比二千石周礼太仆干宝注曰若汉侍中西汉侍中有严朱东方吾丘苏武欧阳地余王商师丹诸人班穉为黄门郎中常侍朱穆曰中常侍故事参选士人建武以后悉用宦者矣晋志曰黄帝时风后为侍中周为常伯之任秦汉无定员后汉曰侍中寺即门下省也冠武弁大冠加金珰附蝉为文貂尾为饰三省既立则侍中为门下省之长官给事黄门侍郎散骑常侍俱属门下称曰黄散唐初因隋为纳言后屡更改总之自晋以后门下省长官即宰相也汉有丞相府唐宋有政事堂非今之东阁也邓通诣丞相府鹖雀飞丞相府是也唐志曰三省长官议事于门下省政事堂后裴炎自侍中迁中书令乃徙政事堂于中书省开元十一年张説为相又改政事堂号中书门下列五房于后神宗史志中书门下在朝堂西榜曰中书为宰相政事之所又有中书省门下省者存其名列皇城外中书省但掌册文覆奏考帐门下省主乗舆八宝朝㑹位版流外考校而已中书令侍中不任职元丰官制行悉釐正之乃废中书门下省之在皇城外者併朝堂西之中书堂为门下中书两省以左右仆射兼门下中书侍郎又以两侍郎副之神宗曰中书省揆而议之门下省审而覆之尚书省承而行之哲宗立吕公着言唐太宗以三省长官共议从之建炎三年始合三省为一按今之东阁则学士之房耳故无文移可行太府汉丞相府也以张汤甯成掾以汤为无害言大府调茂陵尉注师古曰大府丞相府也赵禹为丞相史周亚夫曰文深不可以居大府蔡质汉仪曰司徒府与苍龙阙对厌于尊者不敢号府应劭曰不然丞相旧位在长安时府有四出门随时听事明帝欲依之廹于太尉司空但为东西门耳荀绰晋官表注曰汉丞相府门无䦨不设铃不警鼔深大广远无节限也唐宋政事堂皆在朝堂之西唐门下省为政事堂裴炎移入中书省政事堂有北门过中书舎人院咨访至常衮乃塞之李华有中书政事堂记言裴炎之非李庾赋曰西则月华重启银台内向中书在焉周密宰相旧记广徳二年令射生自光范门送郭子仪注大明宫含元殿西为光范门韩愈上宰相书伏光范门外是可推也宋官志曰中书在朝堂西是为政事堂宋中书门下并列于外又别置中书于禁中为政事堂与枢密院对掌大政干徳二年置参知止令就宣徽㕔上事宰相有平章参知同三品之名唐也尚书令侍中中书令为宰相不轻授人常以他官假以他名贞观八年李靖辞位三两日一至中书门下平章事平章事起此萧瑀以太子太保李勣以詹事同中书门下三品同三品起此然二品不専用髙宗以后为相者必加同三品而张文瓘以东台侍郎同东西台三品同三品入衔自文瓘始永淳元年以郭待举等同承受进止平章事平章事入衔自待举等始通典曰侍中中书令为真相尚书令则太宗曽为之郭子仪恳辞是也其以他官参掌者但加同三品及平章事知政事参知机务参与政事之名并为宰相即汉韩安国张汤为御史大夫行丞相事之例也葢髙宗以郭待举岑长倩郭一正魏𤣥同为相以其资任尚浅未可与诸相同名且令预政事与中书门下同受进止平章事此时虽不设尚书令而左右仆射即为真相同三品者次之同平章事又次之至宋时遂以同平章事为正相而以参知政事为次相然则宋之参知政事即唐同平章也元以丞相居平章事之上则犹唐始立平章之意也宋之丞相即参政也元乃以参政居左右丞之下中书枢密宋之两府然考汉唐之始名皆宦官也汉之中书令本宦官也至江左而为宰相唐之枢密使本宦官也至五代时以枢密使为内辅臣宰相为外辅臣而枢密之权重于宰相如宰相兼枢密则得専大政如罢枢密之权但为宰相其任反轻亦如唐之左右仆射也葢郭崇韬之于荘宗安重诲之于明宗然皆以佐命元功入为枢密刑赏黜陟无不由之其势然也后晋太祖惩其横肆遂废枢密以印付中书而宰相之任始専矣唐初枢密之设葢于政事堂后列五房有枢密房设以主曹务乃宰相文书之所也宣宗以后始设东西枢密两院以宦者为使而枢密之任归之其权与宰相等矣唐荘宗即位以豆卢革卢程同平章事郭崇韬张居翰为枢密使始以外官为之而枢密之任亲于宰相以其与闻宥密也有宋建国因五代之旧以中书为相枢密为将谓之两府而宰相之权重于枢密矣唐末两枢密使及左右中尉柄事禁中与宰相表里号为中贵亦称内大臣枢密即今之司礼中尉即今之东厰也唐金吾卫属南衙即今之锦衣羽林卫属北衙即今之东厰李辅国欲选羽林骑士五百以备廵逻葢欲以北牙禁旅侵南牙之职故宰相李揆急奏止之辅国又署察士数十人潜令于人间听察细事有所追索诸司无敢拒者鱼朝恩専权亦于北军置狱使坊市恶少年罗告富室没其家资则成化崇祯间之西厰矣仪同三司同三公之三司也东汉太尉司徒司空谓之三司邓隲为车骑将军仪同三司自是南北因之有仪同三司之名矣唐又以盐鐡度支户部为三司天祐三年以朱全忠为盐鐡度支户部三司都制置其名始于此三司使名始于后唐张延朗𤣥宗时杨国忠至兼领数十使然未立此名也唐志凡寃而无告者三司诘之此谓御史大夫中书门下为三司太子监国则詹事庶子为三司古小而今大者尚书侍郎也古大而今小者检校提举也汉成置尚书官小侍郎则郎中满三嵗者后权日重遂为公卿晋有检校御史唐尝加检校尚书宋治平二年中丞贾黯请皇子及宗室卑属除检校三师官熈寕遣使提领转运有提举常平司又署都大提举麟台故事旧有提举官政和七年置提举秘书省又有提举太史局又有提举宫观之名今则检校提举皆为小职仆射秦官其职最小后渐为宰相汉有司𨽻校尉城门校尉八校尉戊巳校尉而今为锦衣卫之班役今之省中専指给事古之六部郎皆省中也给諌原属门下省今六科封驳犹其遗也尚书省向谓之中台刘宋设在建礼门内曰内台北齐曰都省曰北省唐神龙定为尚书省都堂居中左右分司都堂之东有吏户礼部西有兵刑工部故称吏部曰东曹兵部曰西曹通典曰吏兵部为前行户刑为中行礼工为后行给事本加官刘向为郎中给事黄门六百石秩孔放李息卓茂皆为之所谓暮对青锁门拜之夕郎也汉之诸郎非尽尚书郎也汉官云尚书郎初从三署郎选诣尚书台试每一郎缺则试五人先试笺奏初入台称尚书郎中满嵗称尚书郎三嵗称侍郎田蚡少为诸曹郎是尚书郎冯唐为郎中署长直不疑盗同舎郎金颜驷为郎扬雄为侍郎及诸言以赀为郎父任为郎皆三署郎也曰外郎者散郎也中郎者省中郎也吕氏曰三署五官左右也续志议郎六百石以文属光禄勲通典曰尚书郎西汉置四人光武分六曹并左右丞为三十六人更直五日于建礼门内入直官供青缣白绫被或以锦绣为之奏事明光殿含鸡舌香与黄门侍郎对揖侍郎称已闻乃出丞郎月赐赤管大笔隃糜墨固已宠矣依乌郎府也晋志郎位十五星在太微帝座东北一曰依乌郎府也周之元士汉官之光禄中散諌议议郎郎中是其职也后人解依乌谓为后扆乐府射乌辞言明帝东廵有乌鸣乗舆虎贲郎射中之遂令亭壁皆画乌此附㑹也汉书作哀乌古时哀有依音详见天文五花六押非今之舎人也唐故事中书有军国政事则中书舎人各执所见襍署其名谓之五花判事李泌曰给舎分司押事故舎人谓之六押葢晋以后之舎人即汉尚书郎魏置中书通事舎人梁去通事字隋改内史舎人唐武徳改中书舎人又称西台凤阁紫薇舎人元丰官制行遂以中书舎人判后省之事今则内阁舎人为宰相承行与两殿舎人皆非正途惟中书科之舎人准考选然非昔之任矣唐以舎人年久者为阁老非今所称阁老也故事舎人年久者唿为阁老宰相相唿为堂老胡邦衡除龙图阁学士周益公贺诗有龙图便为黄阁老之句学士古史之遗而任遇殊矣周官有左右史葢今起居之本汉武有禁中起居注后汉马后撰明帝起居注则起居似女史之任其后则近侍之臣记録也厯代有其职而无其官后魏始置起居令学士重于唐而亦昉于后魏文帝招文儒之士置崇文舘贞观中崇文舘有学士直学士员不常置也葢自汉制侍中为侍从之选出入禁闼掌直承明润色典诰谋议政事已暱近矣而礼遇犹未尊严也魏改秘书令为中书令监等官掌赞诰命记㑹时事典作文书而晋之舎人拟为凤池可谓权要然所司犹冗也至有翰林则为枢机宥密之地而业是官者清华极矣唐初设𢎞文舘中宗用上官昭容之言置学士四人象四时直学士八人象八节学士十二人象十二时游幸禁苑无不毕从大学士之名起此至宋时即以为宰相兼其官矣萧梁有夀光殿学士之号殿学之名始此笔麈曰李肇翰林志曰唐翰林院在银台门内开元二十六年别建学士院徳宗移于金銮坡㑹要曰翰林院在银台门内麟徳殿西厢重廊之后学士院在禁中凡十㕔南㕔五间北㕔五间中隔花甎承㫖居北㕔第一间其任最重第三间曰槐㕔相传居此必相中书门下二省皆供奉外官随朝士入见谓之内供奉随翰林院班者谓之翰林供奉即今之两殿两房皆翰林供奉之遗法也唐自中宗以后学士之权重于宰相如陆贽之在奉天郑絪之在贞元裴洎李绛在元和之初皆以帷幄密谋军国大计用人行政惟所献替及其为相宠遇反不若焉即有所建白视在北门亦若少减地之亲疎不同也汉所谓不任三公政归台阁如此元大徳七年郭守敬以先朝旧徳累请谢事不许自是凡翰林太史官不得致仕遂着为令彼所谓画林者兼有书画供设之流所谓太史者即今之钦天监官非词林也今之词林则兼古之宫僚礼官中书秘书学士舎人着作郎起居郎螭头珥笔之任矣宰相以本学士而加官故无印止有文渊阁印以封进御览此外即支俸皆借翰林院印故于翰林院堂上设公座视相公几位则几座故曰中堂智谓今时宰相无其官而有其权地其权之渐重正似唐之学士而但论机务不论官正似江左辽北面有大林牙院掌文翰曰北面都林牙南面有翰林都林牙林牙亦通名如将作监都林牙太仆有羣牧林牙詹事春坊本宫僚也詹事秦官掌皇后太子家成帝省之并于大长秋长信詹事更名长信少府又改长乐少府又有将行者应劭曰皇后卿也景帝更名大长秋或用士或用中人后魏有太子左右詹事唐置詹事府宋东宫有詹事少詹但品俱正六今制则詹事正三少詹正四也左右春坊葢沿北齐及隋有门下坊唐龙朔改门下坊为左春坊左庶子为左中䕶改隋典书坊为右春坊右庶子为右中䕶左右谕徳唐置以拟散骑常侍贞观改中书舎人为中允龙朔改赞善今并存其名司经局自晋以来有之梁之典经局唐之桂坊也皆以洗马领之元有太子司经其曰校书正字昉于刘宋至北齐有太子校书郎隋司经局置正字二人由唐宋以后宫僚可谓多矣近日则以翰林兼充之侍读侍讲则始于开元三年命马怀素禇无量更日侍读遂置此名而宋仍之汉有太子家令寺十率府卫太子率更令太子仆今皆省但有舎人每正旦东宫于文华门之左门设坐受朝贺则舎人及东宫卤簿卫立皆选良家子为之非官也十率府率更之率胡三省音所律反者是升菴弱侯音律者非秘书着作史舘前代分之今则皆词林事也拾遗记黄帝有四史宋衷世本曰沮诵仓颉为左右史吕览淮南皆言夏太史终古殷太史向挚周有五史侯国亦置如苏墨屠黍倚相廖虢是也秦有太史令汉武始置谈迁为之宣帝以其官为令行太史公文书修撰之职以他官领于是太史之官惟知占候而已王莽改置柱下五史后汉至隋惟魏明太史中史职𨽻中书其余多𨽻秘书唐武徳因隋属秘书省着作局贞观移史馆于门下省宰相监修李元纮奏罢史职其修撰史事以他官兼领宋以宰相监修修撰直馆检讨无常员修撰以朝官充直馆检讨以京官以上充掌修日厯及典修图籍之事凡国史别置院于宣徽北院之东以藏之谓之编修院天圣修真宗史宰相提举编修官以三馆秘阁校理以下及京官充事毕即停麟台故事曰实録院提举如国史从官为修撰余官为校讨修撰之名始于唐张昌龄为北门修撰孙逖为集贤修撰蔡京分修撰为三等直阁为六等此皆谓之贴职汉图籍所在有石渠石室延阁广内贮之于外府又有中丞居殿中掌兰台秘省及麒麟天禄二阁藏之于内禁后汉图书在东观桓帝始置秘书监一人属太常晋武併入中书省惠帝复别置自是秘书之省始居于外东晋元康四年除着作佐郎着作西观撰晋书隋秘书省领着作太史二曹龙朔改兰台太史天授改麟阁神龙复旧其后国史太史分为别曹而秘书但主书写校勘矣宋建崇文舘招文院端拱初建秘阁其实秘书郎校书郎着作郎正今之史舘也刘向校书扬雄典校已有其任而未设官名马融为秘书郎诣东观典校书蔡邕拜郎校书东观是即校书郎也魏明帝太和中始置着作郎官𨽻中书省掌国史后又置佐郎刘卲为秘书郎出乗鹿车王肃表论秘书丞郎乗鹿车此魏制也唐龙朔为司文郎中咸亨复旧宋初为寄禄官元丰定名始有职掌修纂日厯祭祀祝词则着作郎佐之职略曰初除林希为大着丰稷为小着是也其刋写分贮集贤院史舘昭文舘秘阁则秘书郎主之髙承以侍读起于明皇呉曽引陶𢎞景为侍读起于梁汉有讲郎侍讲之所自也章帝诏髙才生虽不立学官然皆擢髙第为讲郎张辅子蕃以郎侍讲赵典拜议郎侍议禁内此其端矣病坊言其闲也类要曰唐以秘书监望虽清雅而实非要剧以监为宰相病坊丞及着作郎为尚书郎病坊秘书郎及着作佐郎为监察御史病坊大蓬言其仙也郑氏谈绮曰秘书监曰大蓬后汉邓章传时称东观为老氏藏室道家蓬莱山王元长曲水序记言事于仙室谓藏室也视草起草也淮南王安𫝊上报书及赐令相如等视草尚书郎主作文书起草沈括笔谈曰学士院有视草台每草制则具衣冠据台而坐唐有视草亭唐太宗属文遣上官仪视草诗人号上官体李徳裕传安邑里第有起草院两制者翰林学士为内制中书舎人为外制李之仪姑溪集答呉子阳书曰唐开元末以翰林供奉为学士入院一嵗迁知制诰不作文书但备顾问参侍行幸而已廷班随本官若侍宴则座次宰相下故学士号内相其知制诰谓之内制用白麻写从内降付外廷宣读中书舎人是宰相属官其知制诰谓之外制押案遇有所命则申之以词而行下者也今官制行此等合改正智按此书则当时亦未改正矣后晋天福五年诏翰林学士院公事直并归中书舎人自是舎人昼直者当中书制夜直者当内制至齐王开运元年复诏翰林学士与中书舎人为两制各置六员唐永徽中命学士一人待制宋景徳置龙图阁待制天圣有天章阁待制治平有宝文阁待制杨徽之等两制皆预故事学士二员分直有大除拜过二制上则并召二员谓之双宣又曰双日锁院只日降麻故亦谓之双锁能改斋漫録曰武后谓员半千宜留待制此其始也汉但名待诏所任亦逺神铃铃索也苏续志唐学士院深严人不可入中夜宣事必先动铃索长庆中河北用兵铃夜作声鸣急则兵事急鸣缓则兵事缓李徳裕诗曰银华悬院榜风撼引绳铃摛文堂即玉堂之署也元城语録太宗飞白书玉堂之署四字玉堂殿名疑武帝所造李寻𫝊曰久污玉堂之署宋英宗曽撤去呉草庐秘笈云元丰中有学士乞摘去下二字榜院门诏可是乞以殿名名其署也续㑹要云徽宗政和五年御书摛文堂榜学士院有花砖道在北㕔前堦日影及五砖为入直之候李程嬾故号八砖假龙老龙大小龙皆龙图之称也方勺曰旧制直龙图阁谓之假龙待制谓之小龙直学士谓之大龙学士谓之老龙总唿龙图叶梦得曰亦称龙阁龙学又曰吏部尚书补外则除龙图五曹则除枢密直学士相唿谓之密学得周官六典之遗意者今日之六卿也石斋黄公曰莽倣古矣然羲和司农纳言合为一官秦倣古矣然冢宰司徒司伯系之三公斯岂古乎魏道武取云鸟之号唐则天取鸾凤之名皆泥古而不通于今前代亦有六部然属于省中唐户部无版图兵部无戎帐虞水不管山川金仓不司钱谷而职名虚设宋既有吏部又有审官院既有刑部又有审刑院既有兵部又有枢密院既有工部又有三司使而分散不一诚不若近制逺矣隐史曰黄公以周礼二千余年仅见行于今日愚独叹者缺第一事也一者何奄寺不统于冡宰虽有鐡牌庸能不彻乎郑端简曰析一相而六此其初意讵知学士加官之为真相邪周官冢宰之权固重矣然自舜禹以来司空即为冢相智别有论周官大体是而文字不必尽信诚如朱子论其内外相维之善诚如郑节卿所论而琑屑不必相倣则诚如马贵与所论矣宋郑伯谦字节卿作太平经国书发明周礼徐九一重刻之又按古时命官六卿有人公孤之人不别见是知公孤即六卿而立之犹今六部加师保也省眼天官也选司亦谓之南曹亦谓左曹司勲亦谓勲府亦谓右闼刘禹钖为韦陟神道碑云是曹在南宫为眉目在选士为司命鹤㕔考功㕔也唐考功员外㕔事有薛稷画鹤故云今吏部有古藤或称藤轩版部地官也亦称民部魏有严部郎中唐司徒四属曰户部曰度支曰金部曰仓部唐张博济为户部郎中部有考堂天下嵗㑹计处司金亦称司珍司仓亦称司庾司储唐户部侍郎有二员判使按者别一署谓之左户容台春官也唐虞曰秩宗商容为商礼官故称容台汉郡国有容史旧説礼部郎中掌省中文翰谓之南宫舎人杜牧顷求小仪小秋不遂郑谷寄同年诗小仪澄澹转中仪故今以为礼部司务之称石林燕语礼部郎中元丰官制行谓之名表郎郎官别有印曰名表郎印春明退朝録云礼部员外为瑞锦窠因话録云祠部唿氷㕔言其清冷也冰去声五兵夏官谓中兵外兵骑兵别兵都兵也魏始置五兵尚书晋太康又置七兵尚书以中外兵加分左右也都官秋官也汉成帝置三公曹主狱亦曰贼曹刘宋三公比部皆主法又置都官尚书主军刑狱领都官水部库部功论四曹开皇始改刑部唐因之天宝改为宪部亦曰西台亦曰白云司起部冬官也共工冬官汉魏领于民曹自晋迄陈有所营作权置起部尚书役竣则省隋始置工部尚书唐因之领工部屯部虞部氷部四曹屯田一曰司田通雅巻二十三通雅卷二十四钦定四库全书通雅卷二十四明方以智撰官制台主宪长也秦御史大夫位上卿汉仍之选郡守相髙第为之任职者为丞相复置两丞一曰御史丞一曰中丞成帝更名大司空元魏踵此而中丞出外为台主更名御史长史魏初改中丞为宫正晋厯南北朝并不置大夫以中丞为台主唐因隋设大夫一丞二后改为司宪不久复故宋仍唐而无大夫以中丞为台长今则犹西汉也中丞至六朝卤簿出入干歩绛驺清道与皇太子分道王公逊避尝曰避中丞赤棒唐制大夫中丞午后三刻出回避宰相如午前出宰相回避大中大夫节卿曰丞相犹太宰御史大夫犹小宰御史之中丞少府之尚书犹宰夫大长秋犹内宰而属少府自武帝时中丞始不得居中制事而光武政归台阁不任三公此周官之大体所必不可复也按汉表成帝省詹事并属大长秋而少府下言诸仆射署长中黄门皆属持书御史即治书也严延年传注天子欲有拜诏持书御史发符下太尉通典曰中丞旧持书侍御史也胡广曰宣帝斋居事令侍御二人治书魏置治书执法隋先于相府置察非掾后改为治书侍御史唐为中丞汉表在殿中兰台掌图籍外督举劾建武中特诏与司𨽻校尉尚书令三司各専席而坐曰三独坐梁重其选给三驺执盛印青囊后魏北齐曰南台或曰南司唐御史台门北辟取隂杀也宋天禧时置言事御史六员元丰复六察以御史専领汉御史乗属者天子出御史除二人为乗曹䕶车马武纪御史乗属在庙傍是也御史里行始自马周以布衣令于监御史里行遂有此名㑹要曰始于龙朔用王立本为之南床杂端也通典言侍御史职有四谓推弹公廨杂事知杂事者谓杂端最为雄剧食坐之南设横榻谓之南床或曰即转南省此如今掌河南道京畿道也里行葢如今之试御史也今称御史为乌台以朱博𫝊御史府中列栢木常有野乌数千也于文定泥颜氏家训以为鸟误作乌智按唐宋来皆用乌府考汉书原作乌字或颜别见一本邪三院台院殿院察院也御史在周为柱后史秦为侍御史监理诸郡亦谓监察御史汉罢监察之名魏置掌八部兰台二人居殿中侧陛而坐晋复置检校御史隋改检校为监察唐仍隋而置三院一曰台院侍御史𨽻焉号台端二曰殿院殿中侍御史𨽻焉号副端三曰察院监察御史𨽻焉号分察三院几二十员而内供奉里行各如正员之半宋仍唐三院以知杂为侍御言事而殿中侍御六察为监察近时十三道不分三院内纠外按人人可以言事然初为试厯三差后为道长亦其遗意也六察察六事又察六部也监察御史第一人察吏礼部第二人察兵工部第三人察户刑部唐百官志又载察六事一察官善恶二察户口帐籍赋役三察农桑仓廪四察贼猾私蠧五察徳行才能六察黠吏豪宗其察六部乃兴元元年事也元和四年以新人不出使无以观能否乃令颛察尚书省号六察官唐之献纳院宋之检院古纳言也唐虞纳言以出纳帝命故今以通政司为古之纳言周官内史掌叙事之法受纳访以诏王所治葢其职也秦汉以来统于三省门下省侍中黄门侍郎掌出纳帝命中书省掌制诏宣𫝊尚书省令丞掌通章奏北周保定改侍中为纳言唐因之又改侍中又改左相掌献替赞相礼仪审覆奏抄垂拱置匦以谏议充知匦使中丞为理匦使天宝九载改为献纳使宋雍熈改匦为检景徳改登闻检院命直学士张咏判又有鼓院凡文武臣僚阁门无例通进文字并先经鼓院未经鼓院者检院不得收接周礼逹穷者与遽令郑司农云穷寃击此鼓以逹于上则敢谏之鼓此其遗矣匦使属谏议大夫即属门下省则犹纳言属也宋又有通进司银台司掌受天下章奏进御院进奏院掌受勅及百司符牒故今称通政司为银台宋朝通进银台司旧𨽻枢密院凡内外奏覆文字必闗二司然后进御枢密学士向敏中请别置局淳化四年以宣徽北院听事为通进银台司命敏中及张咏同知二司事发勅司旧録中书寻命银台司兼领之又以给事中封驳𨽻通进银台司由此观之通进银台其职在禁中或如今之㑹极门收本之文书也明徳元年文徳殿两廊门赐名左右嘉福又东西上阁门内正南门曰左右长庆北曰左右嘉肃次北门曰左右银台学士翰林院在其内李肇记学士出银台乗马是也大棘廷尉也有虞曰士夏曰大理周为司冦秦制廷尉汉景更名大理武帝复名廷尉哀复名大理后汉复名廷尉葢汉无司冦故廷尉为重有正监及平谓廷尉三官隋名大理寺唐宋因之宋有大理狱官左断刑右治狱分左右㕔㕔各五案郑氏绮谈云大理曰大棘晏公类要云棘司近日既有刑部又设大理寺与都察院称三法司有大狱则公断之汉以后之九寺棘卿非三代之九卿也夏商九卿周六官与三少周礼朝士掌外朝之法左九棘孤卿大夫位焉六卿三孤也汉袭秦自丞相御史大夫外有正卿九太常光禄勲卫尉太仆廷尉鸿胪宗正大司农少府亦曰九寺大卿又至十二卿有执金吾大长秋将作大匠魏晋宋齐如旧梁置十二卿北齐九寺唐亦因之皆曰棘卿宋设九卿皆以为命官之品秩而无职事元丰正名始有职掌中兴以来併省冗职除太常寺大理寺不罢外宗正以太常兼而卫尉并工部太仆併驾部太府司农併户部光禄鸿胪併礼部绍兴复置太尉司农余遂废废之是也今制以六部都通大为九卿此外则太常太仆光禄鸿胪尚宝而已三珪之位谓三卿皆执珪也楚昭王迎屠羊説以三珪之位藻衣花绶卿服也汉官仪曰衣裳卿大夫藻火又曰绶青地桃花尚书里行太常也秦为奉常景帝六年改为太常汉官解诂曰太常为九卿之首职略曰太常在六曹之下与尚书承郎同次谓之尚书里行属有大乐令大予雅乐郎大祝太宰今用大史令大卜令医令大官令汉有宗伯乃宗正卿非礼部也汉平元始五年诏曰宗室自太上皇以来族亲各以世民郡国置宗师以纠之致教训焉二千石选有徳义者以为宗师考察不从教令有寃失职者宗师得因邮亭书言宗伯请以闻晋灼曰宗伯宗正也近时宗人府以勋戚领之周语曰仲山甫曰古者司民协孤终司商协名姓注司商掌赐族受姓之官此即宗正之职矣今之光禄寺非昔光禄勲汉之光禄勲乃秦之郎中令也秦郎中令掌宫殿掖门户汉更名光禄勲解诂曰勲之言阍也此解不通北齐曰光禄寺兼掌膳食帐幕唐龙朔改司宰光宅改司膳自此与光禄勲絶特袭其名耳宋仍唐元丰官制属有大官令上林司而自宋及元复有宣徽院客省使亦掌燕飨饔饩前代初置宣徽院后改光禄寺与古悬远而进阶有光禄大夫犹古遗意也汉光禄勲属有諌议大夫中郎三将郎中三将骑郎将羽林令监奉车都尉骑都尉谒者光禄郎表有中大夫太初改光禄大夫大农令秦之治粟内史也汉因秦置景帝更名大农令武帝更名大司农掌钱谷货币以当时无户部也属有太仓令均输令平凖令都内令借田令导官令斡官廪牺令騪粟都尉市长导官主舂御米及作干斡官斡盐鐡也秦汉之少府犹周之玉府内府也掌山海池泽之税名曰禁钱志曰掌中服御宝货珍膳属有符节令大官令尚食五尚太官献丞汤官令丞乐府令若卢令荘戈令织室令黄门令给事中钩盾令尚方令御府令掖庭令守宫令上林令凡太医大官守宫上林四官属少府自侍中至御史皆以文属焉宋中兴裁司农少府併于户部极是惜又复之耳秦汉之卫府周之宫正也掌宫门卫屯兵实宫正之职而秦郎中令亦掌宫殿掖门户或曰亦宫正也锦衣卫考略以为郎中令似锦衣之职此特谓羽林属之耳汉表自有中尉太初更名执金吾掌循徼京师有缇骑二百人然今锦衣卫司朝内卤簿䕶卫则正兼卫尉之任矣而唐之内宦主军如神策军使正中尉也古今之官名相倣而职掌不同安能强定而合之乎卫尉属有公车令大谁长卫士令卫司马卫侯旅贲令执御前驱犹古太仆之遗意也周礼有太仆下大夫掌正王之服位出入王之大命王出入则自左驭而前驱周穆置太仆正以伯冏为之秦特袭其名耳汉太仆领五监六廏王莽改太御后汉复名太仆天子每出奏驾上卤簿用大驾则执御魏因之晋宋不尝置郊祀则权置执辔事毕则省唐领乗黄典廏典牧车府等四署天下监牧置八使宋初舆马之政分𨽻郡牧骐骥院太仆但掌天子五辂属车耳今之太仆则竟管马政矣汉太仆属有骑马令未央廏令考工令车府令牧师菀令汉之鸿胪秦之典客周官之大行人也周官有行人掌大賔客之礼象胥掌蛮夷闽貉之国使秦有典客掌诸侯及归义蛮夷即是官也汉名鸿胪应劭曰鸿声也胪𫝊也属官有行人译官别火三令丞及郡邸长丞凡事之尊重者遣大鸿胪而轻贱者遣行人也景帝改名大行令武帝更名大鸿胪秦有典属国成帝併入大鸿胪隋开皇废之入太常寻复置唐曽改司文司賔皆复旧领典客司仪二署宋南渡併入礼部近代鸿胪卿専为胪赞之官士夫不厯此官惟南都之鸿胪卿为大老回翔之地耳周行人司聘问春秋列国皆有之风俗通曰周秦以八月遣輶轩之使采异代方言皆是也艺文志曰纵横家者流葢出于行人之官秦汉以后奉使者不名行人如巡行之博士直指之绣衣观风之八使按察之六条其职尊其事重矣今日之行人司正古行人职也汉之谒者今鸿胪之职也仆射为谒者台率常侍谒者五人谒者三十人初为权谒者满嵗为给事谒者表曰掌賔赞受事智以为正鸿胪鸣赞之事也而汉鸿胪属国之职则今有提督四蛮舘属之太常少卿舌人译官也周语使舌人体委与之注舌人能逹异方之志象胥之官也周礼大行七嵗属象胥谕言语司农云象胥译官也汉志象来致福注象译也汉表典属国属官有九译令符玺令合典瑞掌节之职也春官有典瑞地官有掌节汉因秦置符玺令位次御史中丞别为一台晋併兰台置符节御史齐置主玺令史隋有符玺局置监属门下省炀帝改为郎唐因之宋元仍置符宝郎属门下殿中此时为尚宝司大均祭酒也胡广曰凡祭酒者賔得主馔老者举酒祭地言为长也大均即成均也虞命典乐教胄子周礼有师保成王时彤伯入为祭酒战国荀卿为祭酒汉呉王濞年老为刘氏祭酒祭酒之名久矣汉置博士祭酒一人晋立国子学宋太始置总明观祭酒一人有四科齐梁号为国师北齐曰国子寺隋置太学大业改为国子监有祭酒司业丞主簿録事博士助教唐龙朔改为司成馆天宝置广文馆宋置判监事元丰始名祭酒司业南渡併归礼部近日设之専以词林升转将作少府周官之匠人也景帝更秦之将作少府曰大匠光武省以谒者领之章帝复置隋改监匠为大令唐复为匠宋建炎併归工部绍兴复置节度开府赐旌节者也唐初道有将一人曰大总管巳更名大都督太宗时行军曰总管在其本道曰大都督髙宗永徽都督带使持节者始谓之节度使然犹未以名官通典曰自景云二年始以贺㧞延嗣为凉州都督充河西节度使通鑑纲目景云元年冬以薛纳为幽州经略节度大使节度之名自此始考孙权初置节度官使典掌军粮汉顺帝时武都太守赵冲平羌有功诏冲督河西四郡兵为节度节度之义起此质帝时以滕抚中郎将都督扬州军事都督之义起此唐髙宗仪凤元年遣大臣分道廵抚以宰相来恒为河南道大使薛元超为河北道大使左丞崔知悌司业郑祖𤣥为江南道大使后又谓之存抚于文定曰此巡抚所由起也智谓名义巳起于后汉事任巳起于魏隋通鑑与实録皆载武徳元年淮安王神通为山东道安抚大使山东诸军并受节度㑹要载武徳中唐俭为并州道安抚大使李靖为岭南抚慰大使郑善果为山东招抚大使又后魏太和中广陵王羽持节安抚六镇郦道元慰抚闗右隋杨素为河北安抚大使岂必以存抚之名为近于巡抚哉其实自黄帝以四监舜以五长周以十连秦汉而后名称杂出汉文遣丞相出刺光武置部刺史察州宣帝置都䕶加官魏文置都督军事或领刺史晋武置大都统后周改总管此后废大都督府置大行台即节度也贞观别置经略又遣人使巡省则有巡察安抚存抚诸名元和置宣抚宣慰大中置招讨要之使名虽多而主其事任者道止一人而已加官有大小大至使相其曰开府一也嗣是有以边阨开府以总制者即古制置总管都督节度宣抚等也有开府以巡抚者即古安抚等使而専省提封亦有都督节度之权特官次于总督犹之魏晋大都督为上次有监将军督诸军使持节与假节隋有大都督师都督都督也时有宰相经略开府者即古大都统招讨使相也有以盐法屯田漕储河渠开府以总理者即古总领经制度支营田之任也开府之名昉于魏黄权以车骑将军开府仪同三司是也唐初遣御史按察十道即今之巡按立二十四府都督即今之巡抚已复停止改为五十四道采访使以刺史领之又一变也宋宣抚甚重即今总制也郑刚中为宣抚副使大将呉璘官至少师请讲钧敌之礼刚中曰少师虽尊犹都统制耳倘变常礼是废军容璘乃惶恐听命曽见边帅于制府犹此礼也元用御史台言各路按察嵗二月分廵按治十月还司此乃各省设行台行台御史其体轻也近代廵方嵗更与汉时遣刺史法同唐宋以来未行也近日坏天下者廵方此官在得人岂官制不善乎智对徳政殿谓用兵之地撤监军并撤廵方以其掣督抚肘也今以方伯称藩司亷使称臬司谓其近似也何武曰刺史古之方伯上所委任一州表率也其实汉刺史秩卑于太守非古方伯之位也今遂以刺史事比藩臬汉遣刺史一嵗而更有似乎今之巡方而绣衣乃闲遣者也今两司则外官矣观察提举大约相似自唐置廵察使开元置採访处置使其有戎旅之地即为节度使宋有转运使又有提举是唐之州县不过一使临之而宋则有帅漕宪仓四司故州县极难承奉葢节度主兵观察主民然节度多兼之各道虽有度支营田招讨等使然亦多兼使名虽多而主其事者一人而已宋则监司各有建台之所元设行中书省故官为多明亦因之改承宣布政按察之名余常笑两府一道而有巡方则监司亦大知府耳絶非有古刺史之权也呉曽曰徐邈与范寗书曰择公方之人以为监司监司名见此京部置尹古今所同也秦京师为内史景帝分左右武帝更右名京兆尹左名左冯翊秦有主爵中尉景帝更名都尉武帝更名扶风是为三辅治长安城中尹一人丞二人后汉置河南尹三辅不改号但减秩耳又以左冯翊右扶风属司𨽻校尉寻省魏晋因之江左为丹阳尹北魏曰代尹东魏曰魏尹北齐清都尹北周及隋复为京兆尹唐京兆本雍州置牧亲王领之别驾贰牧永徽改长史开元改京兆尹少尹二人魏晋有治中隋改司马炀改赞治后改为丞五代有开封尹宋置权知府以待诏以上充蔡京乞罢之置牧尹各一牧以皇子领尹以文官充崇寕中定京畿四府明制南北两京尹丞皆与京堂一例治中而下以他流充之唐判司有双曹徐抗当徳宗时奏省之古今州郡之名异刺史太守之任亦异春秋时县大而郡小左𫝊曰上大夫受县下大夫受郡周书作雒篇曰千里百县县有四郡战国时郡大而县小甘茂谓秦武王曰宜阳县大名曰县其寔郡也汉有郡国皆统于州然州乃部之名或十二或九后汉分十四部至南北朝天下有余州而郡犹属焉隋废郡存州州即郡也炀帝又改唐又罢郡置州宋元以来设府于州府即州也明制以州属府则分为二矣此郡国州县名实之辨也智以为古州县之名亦有同时同名而实不同者作雒篇亦未可据也别有论秦罢侯置守汉景帝中元二年更名太守郡为诸侯王国者置内史成帝省内史以相治民如太守或以尚书令仆射出为郡守钟离意黄香桓荣胡广是也或自郡守入为三公虞延第五伦桓虞鲍昱是也汲黯以诸侯相秩居淮阳冯野王为大鸿胪以秩出为上郡太守此秩尊于守也京房守魏郡以八百石居黄霸守颍川以比二千石居官后归颍川故官以八百石居郡此秩卑于守也晋郡守皆如将军后魏初郡置三太守北齐制郡九等隋如之至开皇罢郡以州统县大业又改郡唐武徳改州改太守为刺史加号持节后加号为使持节诸军事而实无但颁铜鱼符而已天宝初改州为郡自是州郡史守更相为名其实一也垂拱间诸州都督刺史准京官带鱼长安中以台阁省寺分典大州于是凤阁侍郎韦嗣立御史大夫杨再思二十人以本官检校刺史后有兵镇刺史皆加圑练使五代仍刺史之号宋召诸镇于京师赐第留之分命朝臣出守列郡号权知军州事与后文武官参为知州军事及带中书枢密院宣徽使职事称判太守亦称知府张文定方平权知开封府张忠定咏知益州曰尔辈得好知府矣元置上路逹噜噶齐上路总管兼府尹正三品又有下路上州中州下州至五品而止近时知府上有监司抚按户工刑三部郎为之间有台臣年例转知府以为大辱权轻极矣今人用太守事犹可借若用刺史称今之知州则相去殊逺秦有郡丞汉因之设治中别驾从事晋省丞隋改别驾治中为长史司马炀帝罢之置通守又置赞治位通守下唐废丞改别驾已复为长史宋置诸州通判诏知府公事并须长史通判佥议聫书方许行下又考唐天宝后有判官之名后汉长兴间诏有两使判官防团推官于时判官多本州自辟举清泰中始择朝士为之宋两司置判官推官余州亦置判推二官元止置司马焉司理参军则因五代以来诸州皆有马歩狱以牙校充马歩都虞侯掌刑法谓之马歩院宋开宝始置诸州司冦㕘军进士及选人为之后改为司理掌讼狱勘鞫之事不兼他职是亦唐之司法㕘军也今日特重司理耳即拜就其所在拜授也成帝即拜班伯定襄守哀帝即拜龚舎为泰山守文帝就加魏尚亦即拜也旧云即拜者便道之官其曰策拜者初除之官大行奏策如萧昱为南郡太守入殿受策是也秦汉以来县分二等北齐分九等隋复古分令长唐六等宋三等其曰畿赤者京县与畿内也郑珣瑜𫝊贞元初诏择十省郎治畿赤唐县有赤畿望紧上中下六等赤畿为一等也一作七等京都所治为赤县旁邑为畿县明代初县亦分三等上县命从六品中正七下从七已定命并七品今选亦分大小而京县反无甲科按周有县正秦制县万户以上为令减万户为长汉因之绥和初长相墨绶建平间复黄绶晋制不经宰县不得入为台郎后魏县置三令长北齐置县为九等唐分六等宋建隆初诸县除赤畿外有望紧上中下五等始以朝臣为知县干徳初诏京官知县以三年为任于文定曰宋大县四千户以上选朝官知小县三千户以下选京官知故知县与县令异县令即古长吏之职知县则以京朝官之衔知其县事非外吏也朝官京官亦自有别朝臣知县自大理正奚与等始元县各有逹鲁花赤掌县印以知县为县尹掌判县事而丞也尉也主簿也皆古有之元之唿赤者言正掌职事也凡官皆有赤绍兴中诏将作监丞簿等任满已改官来厯民事者各与堂除知县一次并借绯章服寻诏吏部自后县差文臣又诏非两任县令不除监察御史干徳诏京官知县以三年为任今则进士初选为之考选与中行评博皆以四年四月为期榆墩集曰唐虞之诸侯不世及而受黜陟于朝政与后世守令同特名异耳周成王曰唐虞建官惟百内有百揆四岳外有州牧侯伯故知唐虞诸侯皆天子之官也观于虞夏分州而知郡县非秦始也铃阁铃下阁中也铃阁之下侍卫不过十数人三省曰铃铃下阁阁中官有铃下威仪之名是也今人皆似以辕门郡阁之类视之误矣管辂为安平太守王基言乌与燕鬬者老铃下之妖卢充见铃下唱客前日官周日正也程本曰召子元而训之曰昔吾之宗君为周日正周公定鼎郏鄏修和周郊吾宗君荐其所以为祥者曰井田之璞大山之器车唐叔异畆之禾始有蒲璧以朝作程典令其显庸书在故府左𫝊桓十七年天子有日官诸侯有日御日官居卿以底日注谓典厯数者张衡再转复为太史令曰曩滞日官今又原之史记有日者𫝊因日官主日故善卜者以为名陈渉世家周文视日谓能择日也畴官世习以为官也如淳曰律年二十三𫝊之畴官各从其父畴学之史厯书畴人子弟分散乃习天文者如淳曰家业世世相𫝊为畴智按汉仪注民二十三为正为卫士材官曰畴官犹言常规官法也管子曰人与人相畴家与家相畴言习为常也后山以为筹人言筹算也弱侯曰俦辈也与亮采惠畴之畴同计相主计也北平侯张苍为计相注如淳曰计相官名主计㑹掌故掌故事也晁错儿寛匡衡皆为之应劭曰掌故六百石主故事属太常而表与志不载汉官仪太史有掌故三十人房凤射策乙科为太史掌故又有文学掌故稗官小官也蓺文志小説家出于稗官如淳曰王者欲知闾巷风俗故立稗官使称説之师古曰稗音稊稗之稗小官也汉名臣奏唐林请省署吏公卿大夫至都官稗官减什二三工官谓考工室右工室东园匠也见贡禹𫝊师古注皆属少府谷永𫝊有工服官续志郡有盐官鐡官工官都水官元纪罢齐三服官地理志南海郡有圃羞官交趾嬴有羞官严道有木官䏰鱼复有橘官丹阳铜官桂阳金官唐六典注汉将作属有甄官亲蚕有蚕官此表志多遗者或云唐虞有殳斨以所事名亦工官也鼎官鼎士也东方朔𫝊夏育为鼎官注今殿前主鼎者邹阳书全赵之时武力鼎士盐鐡论戏车鼎跃咸出补吏正谓举鼎之士也静室令即请室令也续志光禄勲有请室令车驾出在前请所幸贾生造请室注亦引此言此官有别狱史记作清室后汉张禹表曰王者止则交㦸清道而后行清室而后御文纪注应劭曰遣静室令令先案行清静殿中以虞非常杨秉传警跸而行静室而止注静室谓先使清宫也前书音义曰静室令汉有之由此论之必有一讹在前请所幸之説乃傅㑹矣大与主爵禄之官也阏氏侯冯解散以代大与降汉师古曰大与主爵禄之官游徼乡之游行徼循督察者也有被杀伤者亭长与游徼相参杂诊之十里一亭亭有楼候望乡啬夫治之游徼即啬夫之所统也徼工钓切凡边疆通称徼王宫之边亦为徼道游循所部之境亦曰徼徼边路也臧宫少为县亭长游徼黄霸少为阳夏游徼门候周之门下士也周礼司门干宝注如今城门校尉每门下士二人如今门侯公车谁长之类蔡仪覆盎门侯萧望之小苑东门候周秩官有门尹闗令尹喜是也宋有门尹郑有北门之管夜士注如今都候谓行夜徼候者辑濯船官也表水衡有辑令刘屈氂𫝊太子矫制发辑濯士注辑濯行船者短曰辑长曰濯与楫櫂同元后传张周惟辑濯越歌地理志京兆尹船司空注本主船之官遂以名县傔人倅也唐制大使副使皆有傔人别奏大使傔二十五人河西节度崔希逸袭破吐畨于青海㑹希逸傔人孙诲入奏事説文新附曰傔从人类篇曰侍从也智按即今之承差也古者副谓之倅倅又通为萃又谓之簉杜预曰副倅左传曰翟泉人之女奔孟僖子僖子使助薳氏之簉后判后司也周礼赞治注曰赞治若今起文书草也疏起文书草乃后判是赞治之法今请人专管文移刑名因号之曰后司尉氏古狱官也汉志注陈留尉氏应劭曰郑之狱也因以名其县鸡人歌鸡鸣者也蔡质汉仪曰凡中官漏夜尽鼓鸣则起钟鸣则息卫士甲乙徼相𫝊甲夜毕传乙夜相传尽五更卫士传言五更未明一刻后鸡鸣卫士钟丞郎趣严上台候朱雀门外守传鸡鸣于宫中鸡鸣歌也周礼鸡人夜嘑旦以百官象其知时也庭燎注王有鸡人之官王不正其官而问夜早晚巾车大祭祀鸣铃以应鸡人东坡志林曰汉官仪汝南出长鸣鸡王洙曰谓取能歌鸡鸣之人也晋太康地记曰后汉固始公安细阳鲖阳四县卫士习鸡鸣曲于阙下歌之颜师古不考本末妄破此説唐有绛帻鸡人舒元舆御史台中书院记监察御史二人立朝堂甎道鸡人报㸃押百官由通干观象入宣政门近制升殿有鸡人于东廊下唱日出晓之歌有秩乡吏之名号也黄长睿论欧阳集古録有疎脱处如䟦汉仓颉庙碑云此碑有莲勺左乡有秩池阳左乡有秩池阳集丞有秩皆不知是何名号余按前汉书张敞以乡有秩补太守卒史后汉百官志乡置有秩三老游徼本注曰有秩郡所署秩百石掌一乡人又注引汉官仪载户五千则置有秩风俗通有秩则田间大夫智按礼记缁衣注纶今有秩啬夫所佩也疏引汉百官公卿表十亭一乡乡有三老有秩啬夫枝官校官也赵彦卫曰溧阳有东汉潘长史枝官碑或疑其为校官字按后汉书永平十年南巡狩祠章陵日北至又祠旧宅召校官子弟作雅奏鹿鸣帝自御埙竾和之则东汉乡县有校官矣导官掌导择米麦者唐作䆃官汉导官属大司农张汤治它狱导官谷永请省导官费用唐史作䆃张文林曰相如封禅书导一茎六穗于庖注云导择也説文䆃瑞禾也引封禅书导一茎六穗误矣反改汉导官为䆃官详见谷蔬类里士乡士即古之乡三老也顾隣初曰洪武十九年诏赐耆老粟帛京师应天府凤阳府民年七十以上天下民年八十以上赐爵里士应天凤阳民八十以上天下民九十以上赐爵乡士与县官平礼并免襍役冠带服色别议颁行正官嵗一存问此爵似即今之夀官而人多不知其名即汉之三老公乗爵级也智按管子有士舎士谓里尉每里置舎使士居焉则有职掌与近日之里士乡士不同殆二十等之公士上造簪褭不更乎通雅卷二十四通雅卷二十五钦定四库全书通雅卷二十五明方以智撰官制黄帝命大将夏始有本兵独孤及八阵图记云黄帝法文昌以命将李靖曰黄帝始立丘井之法虚其中大将居之丘氏曰唐虞时兵政兼于刑官未有専司至仲康始命𦙍侯掌六师是本兵之官始于夏也古礼乐为二官而兵刑为一后则礼乐为一而兵刑为二古详于化而后详于政也祈父司马也襄十六年穆叔赋圻父注周司马掌封畿之兵甲诗注亦曰司马疏曰通作畿字古字通用尚书作祈司马掌禄士故司士之官属焉是爵禄黜陟由司马也其属又有司士之官主勇力之士故爪牙属司马也司右掌羣右之政令谓戎右齐右道右也齐右兼王路之右戎右兼田路之右将军始于周而秦汉以后文武通为之在国则为卿大夫长正在军则为将军司马卒伍古也表将军周末官左传阎没谓魏子为将军国语郑使詹伯为将军呉有将军司马秦因之位上卿汉不常置或有左右前后其职为太尉省太尉则置大将军骠骑将军位次丞相武帝以卫青大将军位在诸公上或置大司马或大将军兼大司马如三公后志比公者四第一大将军次骠骑次车骑次卫将军东平王苍以骠骑位公上则以其王也四征兴于汉代四安起于魏初四镇通于柔逺四平立于丧乱晋之刺史郡守皆有将军衔领晋武帝甚重兵官故兵校多选朝廷清选之士居之后之都督元帅都统总管节度团练防御皆汉之将军也督军之名起于汉都督之名起于魏建武八年张宗以谒者督诸郡军平青冀盗永初元年召龎参拜谒者使西督三辅诸军屯髙彪传第五永为督军御史顺帝末以冯绲持节督扬州诸郡军事建康元年拜滕抚中郎将督扬徐二州延熹四年皇甫规为中郎持节兼闗西兵明年奏免督军御史张禀九年张奂为䕶边疆中郎将九卿秩督幽并凉三州及度辽乌桓二营于文定但引质帝时已为漏矣魏有上大将军都督司马懿征蜀加号大都督唐分诸道各置都督府则都督正汉之将军也唐又有天下兵马元帅副元帅晋太元间置河西大都督唐因黄巢乱置诸道行营都统宋之诸军都统制自渡江前已有之然未为官称建炎元年置御营司遂擢王襄愍渊为都统制名官自此始此正唐之元帅而唐尝以储位领之犹宋以储位领京牧也汉加大将军亦都统也宋有马歩军副都总管遇出征则加以都统制之名又有统制统领唐在本道曰大都督征讨曰大总管宋诸州亦有总管总之持节一方则谓之节度团縳防御因兵以名亦汉之将军也古文武并用郡守即称州将加官有大小不外于为将之意宋之都指挥亦将军也石林燕语云自梁置在京马歩军都指挥使后唐改为侍卫亲军周世宗更名殿前司宋因而为三卫率以武臣充之今仍存其名于各卫而领兵则曰总兵官亦専以武臣充之而将军遂为挂印之号及武职之勲阶矣今之勲将古之戎右也或称戎副或曰偏师或曰军倅今之参将本参戎之意也古有游击今称游佐击古有凖备今称守备皆偏裨也五军始于五营五府因于五督汉北军有五营文帝置中垒后汉省之但置中候续志曰北军中候一人掌监五营即五校也魏晋逮江左皆置五校智按齐内政楚荆尸即有中前后左右五营汉以后因之耳晋有左右前后四将军已为二卫三部已又置虎贲羽林上骑异力四部并命中为五督此今日五军都督府之所自也唐之三卫汉之郎卫也唐五府三卫志曰亲卫之府一曰亲府勲卫之府二曰勲一府曰勲二府翊卫之府二曰翊一府曰翊二府以资䕃补之朝㑹之仪三卫番上分为五仗号衙内五卫又有十率府自晋有中卫率隋分置十府唐因之皆以备天子东宫宿卫也武徳七年改亲卫骠骑将军为中郎将勲卫车骑将军为郎将此正汉以郎执㦸宿卫之意也三卫非权势子弟彻退番后三卫益贱人罕趋之太和五年停资䕃近代之五府亦以世袭之侯伯充之五府但管京城之卫禁兵乃在京营戎政而宿卫大仗则属于锦衣卫大汉将军以一驸马领之红盔明甲将军以一勲臣领之此正似唐千牛卫所掌耳户卫户将也表郎中令属官郎中有车户骑三将如淳曰主车曰车郎主户卫曰户郎杨恽传户将尊师古曰官名功臣表郭蒙以户卫起薛虫逹无害皆以户将王嘉坐户殿门失阑免注守殿门前五行志门卫户者葢寛饶行郎中户将事廏将主闲廏也重将主辎重也林将犹言羽林也城将筑城之兵也弩则有弩将射则有楼烦将骑则有郎骑将慎将言谨慎也特将言勇特也粟客治粟也军匠军工也骈隣并两骑为军翼也説卫卫军行之止舎也掌军门则有门尉掌旗帜则有职志掌蔽遮则有塞路执矛执盾各有其职牛司马骑司马各効其用长队将二队将三队将各因其材而游击将军以游击为事长鉟都尉以长鉟为事此皆汉初军制官名功臣表右司马齐受以家车吏许盎以骈隣从起昌邑以説卫入汉説卫犹税卫也周昌以职志击秦阳城延以军匠韩信为票客当是粟客周灶为长鉟都尉张良以廏将陈豨以特将为游击将军郭蒙为城将宣虎为重将室中同秦同为弩将耐跖为门尉陈涓虫逹以二队将戎赐以三队将亚将爰类以慎将许瘛用赵右林将丁复为楼烦将髙邑为上队将郭亭为塞路文纪曰塞疏洪迈曰史记皆无此官名唐之千牛卫宋之奉宸队街仗犹今之锦衣卫也今称锦衣卫为执金吾此似而非也秦中尉掌徼循汉改为执金吾列九卿复掌京师盗贼考按从事后汉掌宫外戒司非常水火之事而卫尉巡宫中与金吾相表里唐神策称中尉则中官矣锦衣卫考云本秦汉之郎中令也郎中令掌宫门户汉名光禄勲期门羽林属焉而卫尉实掌宫门卫屯兵则锦衣亦似卫尉论职为都指挥使则有似乎宋之殿前司今人称校尉为缇骑则本于汉金吾之缇骑也唐金吾卫掌宫中京城廵警烽候道路水草之宜而千牛卫掌侍卫及供御兵仗以千牛备身左右执弓箭宿卫以主仗司戎器朝日领备身升殿列侍殆为近之宋有捧日队殿前诸班也奉宸队殿前诸直也奉宸即唐千牛营二队称亲扈卤簿又皇城司掌入殿门圆号入宫门方号略似之而皇城司在内尝以亲王提举非其职也其金吾街仗乎淳化金吾四营则魏丕新募太子亲选如禁兵之制祥符七年金吾引驾仗是也明朝十二卫亦直宿卫而锦衣所掌者乃卤簿仪仗旗手所司乃旗纛金鼓诸卫皆统军卒而锦衣卫独领校尉力士师周之虎贲旅贲也本以待功臣之子孙而今以内寺之戚缉事之功升焉诏狱系之则又异矣汉执金吾属有中司马武库令式道候应劭曰吾御也师古曰金吾鸟名主辟不祥崔豹古今注曰金吾棒也铜为之金涂两末礼小司㓂大賔客前王而辟郑司农曰若今时执金吾下至令尉奉引扬雄执金吾箴曰吾臣司金敢告执璜程大昌以为金釦其末唿曰封杖又见一条言汉志以为马则鸟讹也茶经谓椎曰木吾可为左证互详昆于条下羽林者天有羽林星羽林孤儿者取从军死事之子孙养羽林官教以五兵也师古曰如羽之疾如林之多巖郎羽林郎也掌宿卫侍从常选以六郡良家补蔡质汉仪曰羽林郎百十八人无常员府次虎贲府本武帝以便马从猎还宿殿陛下室中故号巖郎演繁露引为宣帝误佽飞熊渠取力士名也古之刺蛟者见吕览淮南服䖍曰因以材力名官师古曰取古勇人以名官如熊渠之类是也唐武卫外府熊渠畨上者分配之冯奉世传发越骑迹射佽飞彀者羽林孤儿表注少府有佽飞佽飞本合弋武帝改之韩非子卫弋有左弋者期门期诸殿门也东方朔传微行始出常用饮酹已八九月中与侍中常侍武骑及待诏陇西北地良家子能骑射者期诸殿门故有期门之号属郎中令平帝更名虎贲郎甘延夀试弁为期门上官桀为羽林期门郎傅介子传有期门郎遂成续志有虎贲中郎将非虎贲校尉也虎贲中郎将属光禄勲平帝所改期门郎也虎贲校尉属北军掌轻车后汉并射声国语叔孙穆子曰天子有虎贲习武训也诸侯有旅贲御菑害也大夫有贰车备承事也士有倍乗告奔走也卫武公在舆有旅贲之规蜀之散骑非黄门之散骑也蜀志诸葛亮上言有賨叟青羌散骑武骑汉别有卫将军非卫尉亦非郎卫也文帝拜宋昌卫将军领南北十一月罢卫将军此在南北军之外三月发中卫材官属卫将军长安十四年中尉周舎为卫将军军渭北宣帝拜张安世车骑将军数月罢车骑将军屯兵更为卫将军两宫卫尉城门北军兵属焉怯薛元之宿卫也元志有四大怯薛言分宿卫供奉为四北国亦有都赤入直负骨朶于背黄头习流也枚乗上呉王书遣羽林黄头循江而下注苏林曰羽林黄头习水战者也邓通以濯船为黄头郎注土胜水其色黄故刺船之郎皆着黄㡌史记勾践发习流二千伐呉言习水战也索隐引流宥五刑谓流放者使习战迂矣舟虞掌舟官也国语叔向退召舟虞与司马注舟虞掌舟称娖守捉也中山王焉传显宗报曰今五国各官骑百人称娖前行皆北军游骑唐初兵之戍边者大曰军小曰守捉曰城曰镇而总之者曰道如东莱守捉长乐守娖志曰守捉将千人汉之言娖正如唐之守捉其音义相因可无疑也康傅圭发土团赴代州至城北娖队不发言娖整其队而不行也路钤即路将也宋实録曰陜西诸路四十二将河北诸路三十七将东西十三将其曰路钤以为兵马钤辖也宋以朝官及诸司侯以上充或一州或一路或两三路嘉祐诏内臣钤辖都监者逐路止置一员但当官髙资深者加都字称都钤辖也建炎三年要郡守臣兼兵钤辖武臣为之副改都监为副钤辖绍兴三年守臣罢兼兵职朝野杂记曰武臣为路钤亦无尺籍伍符每嵗犹徃诸郡按閲特存故事而已元之万户府正今之都司也汉列郡有都尉唐之军城守捉实散在各道节度而下有防御防御正宋之钤辖都监也元有行枢密院洪武初改翼元帅府又改行都督府已定为都指挥使掌都司管卫所戎政按元人既平江南于浙东一道置三万户府髙邮参州置两万户府扬州建康置七万户府杭州行省置四万户府其体貌责任若今都阃之体而权力倍之洪武初卫所亦重后遂凌夷今紫低眉奔走于使者之前矣军正军司马也艺文志军正杨仆纪奏兵録昭纪军正王平击益州胡建守军正丞师古曰南北军各有正正又置丞卫青问其罪于正闳注张晏曰正军正也史记穰苴召军正问杨敞郑衆梁飒班勇皆为军司马一曰军司空主法之官即军正也孔颕逹曰上士得号行司马及在军二十五人长中士号两司马五人长下士号公司马以司马主军军事立严虽卑亦同号也䕶军之名起于秦都䕶起于汉志䕶军都尉秦官武元狩四年属大司马成绥和元年居大司马府比司直哀更名司㓂平更名䕶军陈平为䕶军中尉班固为大将军中䕶军韩安国为䕶军将军魏置䕶军将军主武官选晋志百官曰魏以韩浩为䕶军史渔为领军非汉官也建安十二年改中䕶军中领军用蒋济曹休元帝省明帝太寕复置领䕶各领营兵江左以来领军不复别领营䕶军犹别有营也都䕶之名始于郑吉葢从前轮台渠黎皆有田卒置使者校尉领䕶是时独䕶南道日逐王降汉神爵三年乃因使吉并䕶北道遂名都䕶治乌垒城表言地节二年误也唐大都䕶府大都䕶一人副大都䕶二人副都䕶二人宋开宝以丁琏为安南都䕶以其奉贡也建炎元年置都统制以王渊为之其下分为五军绍兴称神武五军俄又改为行营五䕶军候奄军候也晋张老为元候国语范献子为候奄注候奄元候也士富代张老也襄十九公享晋卿于蒲圃赐三命之服军尉司马司空舆尉候奄受一命之服汉有军候又有假候中兴不置中垒但置中候一人周有候人左传使候出诸轘辕候本送迎賔客之官军中候望之义也授钺坛拜也唐浑瑊传徳宗廵狩山南瑊以诸运卫谷口帝临轩授钺用汉拜韩信故事终军传大将军秉钺抗旌桥𤣥传四府举𤣥为度辽将军假黄钺呉陆逊假黄钺晋成加王导假黄钺谢安御苻坚特假黄钺虎文武服也后百官志武官服曰虎文袁绍𫝊被以虎文注曰虎贲将冠鹖冠虎文单衣襄邑嵗献织成虎文衣唐百骑衣五色袍乗六闲驳马虎皮鞯为游幸翊卫挟经秉枹挟兵书秉枹鼓也呉语曰系马舌出火灶陈士卒百人以为彻行百行行头皆官师拥铎拱稽逹肥胡奉文犀之渠十行一嬖大夫建旗提鼓挟经秉枹十旌一将军载常建鼓挟经秉枹万人以为方陈肥胡幡也稽棨㦸也左传之行首即彻行也斋斧斋戒受斧也典故始于北魏然实因附㑹斋斧之易説也魏志凡将出必斋戒之庙受斧故名斋斧本因资斧或作斋斧故沿立此名陈琳檄孙权要领不足以膏齐斧毛修之传使齐斧停柯又宋前废帝资鈇电断是也智按陆徳明释文旅卦得其资斧子夏及衆家竝作齐斧张轨云齐斧葢黄钺斧也张晏曰整齐也应劭曰齐利也虞喜志林曰齐当作斋斋戒入朝而受斧下卦同因此附㑹之説北朝耳食而立事制遂为典故出处天下可笑者寕止此一端邪兵政周之丘井葢本于黄帝也李靖问对曰黄帝始立丘井之法其形井字间方九焉五为阵法四为间地此所谓数起于五也虚其中大将居之环其四面此所谓终于八也风后握竒图不外是矣一作握机史记黄帝以师兵为营卫正义曰环绕军兵为营以自卫若辕门即其遗像周制五伍十聫后世未有出此者也周礼五人为伍十人为聫五家为比十家为聫四闾为族八闾为聫军师旅卒两伍即乡州党族闾比遂县都酇里隣易氏曰总不出五人之伍百人之卒也尉缭子伍制令五人为伍十人为什五十人为属百人为闾周书大聚云五户为伍以首为长十夫为什以年为长管子内政亦伍其鄙特以万人为军与司马少异此苏轼所谓王用繁曲而伯用简直之説乎其法五家为轨有长十家为里有司四里为连有长十里为乡有良人焉以为军令五十人为小戎乡有二千人为旅五乡为帅故万人为一军三万人以方行天下五鄙者五大夫各治一属也呉语王孙雄设法百人为行十行一旌十旌一将军引司马法曰十人之帅执铃百人帅执铎千人帅执鼓万人帅执大鼓晋蒐被庐作三军襄十三年蒐绵上新军无帅使其什吏率其卒乗官属以从下军正义曰什吏谓十人长也则晋人为军皆以什计之亦管子之法也鲁三军閟宫颂僖公曰公徒三万郑𤣥曰举成数也迂矣按乗马之法甸六十四井出戎马四匹兵车一乗牛十二甲士三人卒七十二人旧説此畿外邦国法司马法同方百里万井三万家革车百乗士千人徒二千人旧説此畿内采地法李靖之言三甲则指乗马法矣开敦闾伯之元卒即齐之申驱贰广启胠大殿楚之右辕左追蓐前茅卢无中权后劲也周书武顺解曰五五二十五曰元卒一卒居前曰开犹启也一卒居后曰敦犹殿也左右一卒曰闾四卒成卫曰伯一长三伯一长曰左一长曰右三右一长曰正三正一长曰卿一长曰辟君也此谓诸侯三军襄十三年齐伐卫有前锋军曰先驱次前驱曰驱公副车曰贰广左翼曰启右翼曰胠后军曰大殿宣十二年言荆尸陈法在军右者挟辕为战备在左者追求草蓐为宿备虑无如今有斥候蹹伏见骑贼举绛幡见歩贼举白幡茅明也或时以茅为旌识此分中前后左右以立营阵也鱼丽郑也荆尸楚也句卒越也皆伍法也桓五年郑为鱼丽之陈先偏后五五承弥缝注司马法车战二十五乗为偏以车居前以伍次之宣十二年荆尸即二广也广有一卒卒偏之两注十五乗为一广古旷反司马法百人为卒二十五人为两车十五乗为大偏今广十五乗亦用旧偏法复以二十五人为承副哀十七年越子为左右句卒注钩伍相着别为左右屯此皆用伍法也有谓注説不一者智按杜预以十五乗为大偏九乗为小偏尤大者有二十五乗之偏鱼丽尤大之偏也二广大偏也巫臣所舎之偏小偏也伍即什伍也升菴引兵法㑹要五人为伍有参聚十人为有行列今作保鸨字从此材官骑士犹六韬选法也太公六韬选车士骑士法取年四十以上长七尺以上名曰武车武骑之士髙纪注如淳曰髙不满六尺二寸以下为罢癃汉仪注民年二十三为正一嵗为卫士一嵗为材官骑士习射御骑驰战陈五十六乃免韩诗説二十从役三十受兵班昭曰古者十五受兵六十还兵光武纪注髙祖选能引闗蹶张材力武勐者为轻车骑士材官楼船以立秋肄讲光武罢复民伍刑法志曰踵秦置材官补兵志曰材官骑士属郡都尉八月㑹都试水处为楼船火子长火也府兵十人为火火有长火彍骑之制内弩手择六户白丁宗丁品子孙壮强者为四籍十人为火五火为团通典一人曰烛二人曰比三人曰参比参曰伍伍人为烈烈有头二烈为火立火子五火为队则彍骑之团也府兵以三百人为团则大团也汉鸿胪属官有别火倘亦主外国随从之卒长等乎木兰诗有火伴今为通称曲制者部曲幡帜金鼓之制也官者百官之分道者粮路也主用者主军费用也孙武子曰法者曲制官道主用也青藤路史引鹖冠子作曲制官备主用今孙武子作官道西京曰都肄东京曰乗之皆閲习也刑法志武帝歳时讲肄习武备通典十月都课试葢汉承秦制十月幸长安水南门㑹五营士为八阵进退髙纪十一年注材官骑士常以八月太守都尉令长丞㑹都试课殿最水处则习楼船燕王旦传将军都郎羽林注张晏曰都试也光禄挈令诸当试者不㑹都所免之王莽传董忠方讲兵都肄后志立秋斩牲之礼曰貙刘一曰貙膢兵官皆肄孙呉兵法六十四陈名曰乗之魏閲兵东郊晋大閲于宣武观唐礼志以仲冬讲武都外其狩田曰围田宋大閲西郊光武门外有西教塲太平兴国筑台于千秋门外之杨村曰讲武台尝閲诸军都试元及今日皆曰下操凡府县皆有教塲尺籍兵簿也汉立尺籍五符小宰聴政役以比居聴师田以简稽注比居谓伍籍也简稽士卒兵器簿书程不识治军簿长史急李广之莫府上簿羡卒卒之副也采芑笺曰宣王承乱羡卒尽起羡谓家之副丁公刘诗其军三单笺曰大国三军以其余卒为羡单者无羡卒疏曰单而无副也古者国有游倅田有余夫军有羡卒所以副其正也大司马修闾氏与其国粥疏曰谓国家粥养入正卒且为羡卒者遂人疏曰天子六乡六遂合有十二军而止言六军葢六乡为正六遂为副倅至大国之三乡三遂次二乡二遂小一乡一遂莫不皆然但以王家迭用之则常六军耳周之七萃汉之八校也春官车仆掌戎车广车阙车苹车轻车之萃凡师共革车各以其萃㑹同亦如之萃犹副也萃与倅通穆天子传曰七萃之士生捕虎天子蓄之东虢号曰虎牢又曰赐七萃之士注萃聚也犹传有七舆大夫聚集有智力者为王爪牙也王元长曲水序七萃连镳虞羲诗云屯七萃士白乐天云周设七萃汉列八屯汉初为五营五校武帝増置八校尉表有中垒屯骑歩兵越骑长水游骑射声虎贲而游骑不常置故刑法志曰内増七校外有楼船建武改为五营其曰青巾即越骑也灵帝西园八校尉则上中下典助佐军左右凡八而五校之称自魏晋建江左皆因之卫尉之八屯非八校也城门之八屯又非卫尉之屯也西京赋卫尉八屯植铩垂瞂注曰八校尉诸屯皆卫尉掌之此失之矣校尉北军卫尉南军宫门四面皆有公车每门各有二司马凡八司马故曰八屯元纪初元五年司马注师古説是也城门八屯者表城门校尉掌城门屯兵有司马有十二城门候注师古曰八屯各有司马王伯厚曰卫尉自有八屯与此不同卫尉主宿卫此主城门环济要畧曰城门校尉髙帝置从缇骑百二十人武帝始増屯兵汉选募之士曰勇敢曰奔命曰伉健曰豪吏曰应募其罪徒曰谪民恶少曰亡命曰徒曰犯刑曰罪人曰应募罪人武纪天汉中发勇敢士击外国昭始元初发犍为蜀郡奔命击益州注应劭曰旧时郡国皆有材官骑士以赴急难今有急常兵不足以讨之故选精勇闻命奔走者李斐曰平居发者二十至五十为甲卒今十五至二十为奔命丙吉传边郡发奔命宣本始中大发伉健习骑射者从军赵充国奏四月草生发属国游骑伉健各千倅马什二就草王温舒𫝊㑹宛军发诏召豪吏宣神爵元年发弛刑徒及应募佽飞射士充国愿罢骑兵留弛刑应募及私从者其罪徒七科即弛刑之目又按天汉四年发天下七科讁愚谓即罪徒七科而张晏曰吏有罪一亡命二赘壻三贾人四故有市籍五父母有市籍六大父母有市籍七想有据也又按呉起以弃城失守欲除其丑者聚为一卒曰军之鍊鋭王莽募天下囚徒以御外国名曰猪突宣帝遣郑吉将免刑田渠黎以攻车师光武发马援将十二郡弛刑四万佐击五溪蛮呉王僚罪人三千先犯胡沈陈三国勾践死囚五百属劒前行元用抜都鲁牌攻安丰则用此者不乏也曰烝徒曰崇卒皆歩兵也左传有徒兵荀呉崇卒鲁言公徒充国曰歩兵九校晁错曰此歩兵之地也等杖兵様也建隆初置剰员以处退兵所汰之兵也又蒐强壮曰兵様其后更为木梃差以尺寸髙下之制谓之等杖祥符重定等杖为五等唐之十二卫为南衙汉之南军也六军为北衙汉之北军也宋为三衙其实两军也汉宫城门内为南军宫卫屯兵属焉卫尉主之京城门外为北军京辅兵卒𨽻焉中卫主之唐兵志十六卫㑹要惟叙十二卫而监门千牛附列百官志曰左右卫骁卫武卫威卫领军卫金吾卫监门卫千牛卫各有左右外为折冲果毅府李泌曰府兵为卫士神策为禁军唐初有元从禁军即父子军以曰渠腴田给之太宗择善射于北门长上从猎曰百骑又置北衙七营号飞骑髙宗置左右羽林武后改百骑曰千骑睿宗改万骑𤣥宗平韦氏改龙武军以万骑𨽻焉至徳二载改曰神武天骑制如羽林总曰北衙六军又置衙前射生手曰供奉射生此时以左右龙武左右神武左右神策号六军也徳宗幸梁还号奉天定难总曰十军自此属于内臣号天子禁兵云五代有私兵而亲军之号始于明宗后又有殿前都指挥使亦亲军也殿前司始于周世宗宋以此禅遂不除都检㸃以殿前司与侍卫司马歩军为三衙其实两司而侍卫司都指挥使外又分置马歩军都指挥使殿前司亦参马歩军总千都指挥使天下之兵领于此矣近代设锦衣等上十二卫以卫宫禁设留守等四十八卫以卫京城亦南北军也永乐都燕増至七十二卫而复有五军营三千营神机营于少保选三大营为十营团操成化为十二营自此卫军渐为虚名而锦衣止于仪仗䕶卫三大营十二万无南北名要以内官提督而勋臣统之添设戎政尚书佐之一科一道廵视竟曰北军可也天启中老父为职方见兵部唿应委骩乃奏立本部标兵三千而债帅皆恃奥援参辽逃将皆不行职方且供台省颐指李邦华汰京营而戎政出矣老父前以不封魏良卿伯忤珰削籍崇祯赐环居火房絶请託止能依御览册推选为公而知将鼓砺非一手足之任枢在宥密平素不讲惟有上容毋动为大耳己巳尚宝假归着全边略记列师中表汉之更代唐之畨上也南北军后有召募长从犹府兵后变而彍骑也汉武增置八校凡越骑皆属中尉而北军始有召募之兵又于光禄勲増羽林期门而与卫尉同掌宫门而南军始有长从之兵后乃远调已募外兵募吏民而更代之法寖弛更代者一嵗为卫士一嵗为材官骑士葢寛饶𫝊卫卒愿更留一年是郡国畨上于南军之制黄霸为京兆尹发骑士诣北军是三辅畨上于北军之制魏相传相守河南河南戍卒都官者二三千遮大将军言愿复留作一年以赎太守罪师古曰来京师诣官府为戍卒若今卫士上畨分守诸司是也府兵始于西魏大统中周文帝与苏绰之策而备于隋唐因之凡发府兵下符契当宿卫有畨上兵部以远近给畨自府兵坏卫佐为僮仆执役诋訾者唿为侍官谚曰将军大彍骑卫佐小郎官张説置长从于南衙开元十三年号彍骑十六年改为羽林骑又百骑改十骑改万骑亦名羽林肃宗时有供奉射生官代宗还京有禁旅都以神策为号鱼朝恩领之自此而方镇横于外宦官以禁军横于内矣魏五兵晋六军五校则魏晋迨江左未之有改也五兵即中外骑别都也后魏为七以中外分左右也晋以领䕶左右卫骁骑游击为六军武纪泰始元年初置四䕶军以统城外诸军又置中军将军以统宿卫七军六典注魏武为丞相有武卫营太康十一年王佐为北军中候领禁兵则仍有南北军之制也五校则屯骑歩兵越骑长水射声也厢军起于唐而宋之厢军号及天下禁军称自汉而宋之禁军亦徧天下唐本用李靖兵法分左右厢自变彍骑遂谓禁兵诸道变为长征谓之镇兵朱梁以镇兵之制用之京师京师兵有四厢而诸军两厢遂有厢军之名周世宗于方镇寄招禁军别立营部由是州郡始有禁军宋太祖作阶级法専治禁军而天下镇兵通谓之厢军元丰兵令悉以雄节之类升同禁军由是禁军始徧天下熈寕部分诸将总𨽻禁旅谓之将兵宋法三司禁旅就粮州郡亦不常坐食于京师自列郡各置禁军于是严差出占破之令而壮城作院各置指挥由是在京禁旅无就粮者而厢军亦升禁军不复戍役矣丁度兵録一曰禁兵殿前马部三司𨽻焉二曰厢兵诸州𨽻焉三曰役兵郡有司𨽻焉四曰民兵农之徤而材者籍之此四者尽矣蜀有叟兵有坛丁董卓传叟兵蜀兵也在吕布军中唐杨师立数陈敬瑄罪自言集本道坛丁十五万人路振九国志孟知祥言蜀中诸郡有坛丁昭义歩兵山河子弟雄边子弟唐之民兵也李抱真在泽路以射赏罚遂号昭义歩兵雄冠山东吕元膺留守东郡募抚山棚曰山河子弟李徳裕节西川三百户取一人教之曰雄边子弟立十一军咸平保毅景徳弓箭手康定宣毅庆厯义勇保㨗治平潮循枪手熈寕邕州峒丁元丰保甲建炎团结廵社绍兴荆鄂双丁枪杖子弟干道淮南神劲皆宋之乡兵也真宗咸平四年命使陜西税人户家出丁一号曰保毅置标枪旁牌试之遂置广㨗兵景徳二年知镇戎军曹玮言应募弓箭手者请给以闲田许之仁宗庆厯募闗中民补振武军以呉遵路议复民兵简河北强壮刺手背为义勇又刺河东又简陜西弓手为保㨗胡宿且请刺縁边军司马光争之是时弓箭社寨户土丁拏手敢勇蕃兵各因其方名之通谓乡兵而保甲之制则元丰以诸路义勇改为保甲也西边神㨗改名万胜二十营京东西淮浙江南荆湖置宣毅军则康定庆厯已置矣建炎从李纲募兵诏诸军团结旋即罢之以诸路民兵为忠义廵社英宗治平间广东已置枪手熈寕间广西置峒丁以防遏交阯率以三等户五丁取一以充团结绍兴三年许中帅广西调峒丁静江防拓三十一年诏淮汉间取主户之双丁十户为甲五甲为团团有长荆门守臣姚岳籍民兵置枪杖号壮子弟张栻益修其法孝宗干道元年漕臣冯忠嘉言教閲保甲湖北王炎言荆南团结义勇虞允文言兴元义士可用令晁公武访弓箭手旧法得之泸州为一书録上神劲军则淮南弩营也真州尝置营寨要之宋时大势业已失计迄于败亡于民兵何责乎陈傅良曰国初州郡无禁兵自骑射至牢城名额二百余总为本城而已禁军皆三司之卒分屯更戍今屯泊驻泊之名而钤辖都监监押之官所部领也三边之兵间因事宜升为禁军者所谓四十四处禁军是已是为就粮自元昊叛而西北有保毅王伦起而东南有宣毅于是列郡稍置禁军至嘉祐中置威果凡二十五指挥亦九大郡要害之处熈寕按天下厢军籍五十万人而不知战于是教閲之法起其后以厢军圑併为额今两浙崇节福广保节之类是已教閲之兵因别为额而𨽻之将下今两浙雄节福建广节之类是已方成法之行也三司禁旅转徙于四方而州郡厢军大抵以供百役葢劳之则易使散之则易养此艺祖神谋也自州郡各有禁军三司之卒不出常坐食于京师于是养兵始为大患苏轼以宋遣禁兵戍天下为非是东鲁王桢载河北锄社与弓箭社同意本周寓兵于农所谓用其生力为死力也按今时之民兵仍宋保甲若各地所产当时如直𨽻保定徐邳箭手河南嵩卢渉及永寕登丰宜阳灵宝等县之毛葫芦矿夫角脑江南太仓崇明嘉定沙兵四川白桿子浙金华义乌东阳钯牌处州坑军杭嘉湖盐徒湖广抢弩钩䥥闽漳环被籐牌江右长寕大旗闽粤縁山赤脚少林伏牛五台莲花寺选皆系民兵之素錬籍之即为精良者少从犹傔也客从以他客相从也私从私所募也义从所在以义收合也张骞𫝊少从进执犹言大使少使也旧説少年从使非也丙倩初以客从入汉留肹以客吏初起赵充国愿留淮阳汝南歩兵与吏士私从者私从亦客从客吏之类由战国养客以来士皆称客李陵曰竒材剑客是也雷被愿奋击北部曰私从李广𫝊负私从者不与邓训传章和二年为校尉湟中皆言待我恩信训抚养其少年勇者数百人为义从顺帝诏赵冲督河西兵胜兵分在湟中令居号义从郑泰传义从八种魏志梁习传承髙干后次发诸丁强以为义从其言义作则助公家之力役也积射士材官驺发也鲜卑𫝊元初五年发縁边积射士六年邓遵发积射士追击阳嘉四年发积射士度辽营谓积能善射之士也晁错所云材官驺发亦谓善射也驺矢之善者是与菆同冯奉世𫝊发越骑迹射即积射也晋咸寕中樊震为积射将军西城牙门坞壁屯守也元初元年遣兵屯河内通俗冲要皆作坞壁董卓郿坞阳嘉元年縁海各屯兵而扶风汉阳三百坞魏郡恒山六百十六坞晋永嘉乱后以坞自守皆曰坞主魏浚屯洛北石梁坞魏该聚衆据一泉坞祖逖破蓬陂坞主陈川是也呉玠在陜因家计砦连七十砦即是坞壁北府兵京口兵也君子营义兴人也呉中子弟荆楚剑客宣润拏手皆东南兵也刘牢之领精鋭号北府兵东晋谓京口兵可用刘超为义兴守拜中书侍郎其人多义随超因以宿卫号君子营以越有君子六千人也汉髙祖用闽越兵孝景用东瓯兵武帝用㑹稽兵光武用江夏兵周瑜胜赤壁谢𤣥胜淝水虞潭以东方兵共平僭乱刘裕平南燕入长安陈霸先以韶州兵平侯景皆未尝募之西北也汉置都尉九十而九江临淮㑹稽丹阳豫章财各一尉唐府兵六百三十余所江淮两道不过八九葢近都为多耳北善骑南善歩斫营伎从来称之亦在乎用兵者耳背蒐大将亲军之称也云麓漫抄言北人唿酒瓶为大将令人负之大昌引章氏摘简赘笔曰背嵬即圆牌也朱漆金花予见都统郭纲乃韩蕲王背嵬也读嵬平声沈括诗曰银装背嵬打囘囘则为去声王应麟曰宋时大将别置一军曰背蒐莫是以蒐为嵬而讹邪干道九年赵撙以所领五军骑歩各一千人为亲蒐选锋军诏可唐藩镇有牙兵有银都皆亲兵王智兴徐州置银刀都王式除之杨行密有黒云都蜀崔安潜与忠武有黄头军呉曽曰乐彦祯亲兵谓之子将分团之名起于西魏而后因之西魏二十四军分团统领随征辽东歩卒八十队分为四团唐有将军分统四府府有郎将副郎将坊主团主以相统治府兵之制士以三百人为团团有校尉唐六典言闗内团结兵建炎以李纲议诏诸军团结以五人为伍五之以至甲队为部一千二百五十人为军其后以厢军团併为额向日京营分十二团营后为三大营下操曰团操其曰团练团结皆乡兵也常选用常所选也卫青𫝊所将常选长上长直不畨上也苻坚下诏长上将士长上者长上宿卫将士也贞元置十六卫上将军左右卫以下皆有长史録事仓曹兵曹骑曹胄曹司阶中候司戈执㦸长上又百骑亦曰北门长上智按长上不独将士之名也咸平二年按故事开元置侍读后有侍讲因以杨徽之等为侍读邢昺为侍讲设直庐于秘阁侍读更直侍讲长上八月徽之等赴职赐宴秘阁两制皆预上作七言诗赐之崔令钦教坊记以每日长在至尊左右曰长入亦此意也直日之名自汉有之文王世子御者注如今小史直日矣白直队直也刘裕遣白直队主丁旿渡北岸竖白眊南齐曹武与戴僧静各领白直三百人江左诸王有白直夹毂队宋杜镐言唐给百官厚加以白直执刀防阁掌故之类悉许私用役使白直言白身上直也凡言直者皆为队直宋太平二年改簇御马为簇御龙直骨䤪子直曰御龙骨䤪子直军头引见司有马歩两直禁卫有军头藩镇有㕔头宋艺祖取太原兵以为龙卫取幽州兵以为神武员僚本藩镇㕔头也白徒犹白身也管子乗马篇白徒三十人奉车两犹府兵之取白丁也唐宦官又有品官白身之名魏召白民入五百粟赎其身则可知白徒白身之称矣游奕游阙也左传楚潘党率游阙四十乗注游车补阙者晋以来有游奕绍兴八年三衙马军每十将为五军九年改衙兵为游奕军干道八年西兵为御前游奕军今之言握竒阵法者以后为游兵即其意也快手健丁也黄回募江楚快手八百𨽻刘勔乃伉健勇敢之称今専为郡县所督捕衙役之名晋太康元年去州郡兵大郡置武吏百人小郡五十人此今日快手之自也角手军中吹角者也唐兵志角手吹大角一通犹今之称吹手也排䂎手短枪彭排也隋时有岭南排镩手小矟也余以钻即镩字唐兵志以骑而射者为越骑其余为歩兵武骑排䂎手歩射䭾幕法言备什物也宋祁言唐兵每十为五䭾法马牛任从所便什物锅幕皆具乞检求唐䭾幕法按唐兵志府兵十人为火备六䭾马初置八䭾后改为六凡火具乌布幕鐡马盂布槽锸䦆凿碓筐斧钳锯皆一甲牀二鎌三队具火钻一胷马绳二首羁足绊皆三今人以边装弓箭撒袋等为什物葢本于此以什长而备物也翘闗负米选飞骑之法也兵志贞观十二年置左右屯营于𤣥武门领以诸卫将军号飞骑其法取户二等以上长六尺阔壮者试弓马四次上翘闗五负米三十歩者翘闗长丈七尺径三寸半凡十举后手持闗距出处无过一尺膺云持闗头而翘举其末也射长垜唐武举之法也六典兵部员外郎掌贡举有二科一曰平射一曰武举其试用有七曰射长垜骑射马枪歩射材貌言语举重长安二年始置武举制有长垜马射歩射平射筒射又有翘闗负米天宝元年敇长垜限以十箭六载制武举谒太公庙每嵗不过十人郭子仪以武举异等补左卫长史宋咸平天圣治平皆定武举法尝于殿试策熈寕二年侍御刘孝孙请武科分三塲凡武举人射两石弓马射九斗谓之絶伦虽程文不合格并赐及第王卿月始以武举锁㕔登进士第江文虎淳熈八年武举第一人十一年进士授承事郎后罢锁㕔之命限腰引弩琵琶车轴募膂力也马隆为武威太守募限腰引弩三十六钧弓四钧立摽简试自旦至日中得三千五百人宋张舜民画墁録言艺祖选琵琶腿车轴身取多力隋之击磬唐之网铃皆罗闉狗附类也国语盟于宋候遮扞卫不行注候候望遮遮罔也昼则候遮夜则扞卫扞卫谓罗闉狗附也去垒五十歩而陈周军之前后左右彉弩注矢以谁何谓之罗闉又二十人为曹辈去垒三百歩畜犬其中或视前后或视左右谓之狗附皆昏设明罢候遮日居狗附处以视聴候望明设昏罢隋设六合版城次内布鐡菱角次内施蛰鞬中施拏牀牀桄挿钢锥皆长五寸谓之虾须其外又以矰周围一铃一柱施槌磬连缯名为击磬扞御可谓精密唐御突厥有网设铃以犬䕶之皆罗闉狗附之法也通雅卷二十五通雅卷二十六钦定四库全书通雅卷二十六明方以智撰事制名数户版也周礼天官小宰听闾里以版图春官天府祭天之司民司禄献民数谷数则受而藏之秋官小司宼大比登民数周语宣王料民太原仲山甫曰王治农于籍于农隙耨获亦于籍狝于既蒸狩于毕时是皆习民数者也汉高纪五年诏相聚保山泽不书名数石庆传元封四年关东流民无名数者四十万师古曰若今户籍孔霸传子福还名数于鲁司㑹疏云汉之户籍皆以版书之宫伯注郑司农云今时乡户籍谓之户版废负逋赋也呉志部界无废负唐元载以江淮犹有资产籍举八年违负正今时所云未完也樊鯈传典负者坐死盖主典未完经承之人谓其侵渔故坐之雁户流庸也汉书流亡他土庸作曰流庸唐书编民有雁户谓如雁来去无常也白着白取也唐元载相时郡县白取民钱曰白着渤海高云有白着歌曰上元官吏务剥削江淮之人多白着春明退朝录云一曰世谓酒酣为白着曰搜牢曰打稽曰淘掳曰斢数曰陆掠皆卤掠也后汉董卓传搜牢盖为钞掠意牢音去声南史梁正徳等四凶谓之打稽王建传谓之淘掳广韵载斢㪹兵夺人物也一曰钞畧史货殖传秦破赵卓氏见掳畧高帝纪毋得卤掠王莽传撗五日后汉书应邵传陆掠残害京山引作陆略牟利犹谋利也汉书富商大贾无所牟大利言如牟虫食禾也国䇿曰下牟百姓李广利传以将吏侵牟之物故者衆景帝纪渔夺侵牟牟本牛鸣宫声也声主同故为侔等因牟之状为头牟岑牟兠鍪通谋通谟则声转也淮南卢牟六合此牟与模通注言规模也侵牟则与蛑通谓蛑贼之也渔夺侵牟犹法猎也日者传法猎农民以官为威以法为机一曰渔夺又用圉夺亦见汉书退之用渔劫废举即废居今之屯积乗时逐利者也子贡好废举尚书楙迁有无化居汉书曰废居又曰蹛财役贫史记与钱通今放印子钱也石氏持钱訾次如苴赊贷郡国隋书谓之出举兴生唐李泌知边客皆举质取利举质即质剂以收称贷之利也魏志高柔传颇复举人钱不周礼注若今时加贵取息黄册以黄小而名也近时黄册凡郊祀以赋籍陈发毕收藏着为成式每嵗总数十年攒造黄册今其造册所在南京𤣥武湖中唐制凡民始生为黄四嵗为小故相沿号曰黄册东门行下为黄口小儿广韵简䉳今人户版籍也土断断土着也晋以后流寓者多遂为侨户后行法不便乃一以土着论之名曰土断晋兴宁二年大閲户口土断刘裕表庚戌土断咸康诏实王公以下至庶人皆主土断白籍按江左之制诸土着实户用黄籍侨户土断用白籍若依史照注以为白丁之籍则王公岂白丁哉地着犹土着也前食货志曰理民之道地着为本故必建步立畮正其疆界六尺为步步百为畮师古曰地着谓安土也管子地员犹周官之土会土均也提封定垦限民名田正欲使安着乐业也李忠守丹阳流民着者五万余口貌閲閲年貌也隋文命貌閲高颎请为输籍法閲貌者閲年貌也今谓之年貌册荒閲大閲也国语文王之法曰有亡荒閲注荒犹大也后以大閲为演武之名荫户犹隐户也燕贵戚民为荫户唐谓之匿户如今之隐户也庾冰隐实实其隐也刓隐规影如今之影射也宇文融言刓隐诡脱唐志又云规影徭赋如今影射亦曰飞寄其言绐隐官息钱即欺隐干没也空最言空有覆田括户之计最也唐𤣥宗时覆田使张空最务多其获而流客颇脱不止如今报屯田开清增数也徒有空名便称簿最订出犹料出也通鑑订出雉头鹤氅白鹭缞齐梁之间谓赋民为订説文订平议也逈径二韵皆收庾冰隐实户口料出无名万余人以充军实料出言检料出也隐实者犹商鞅隐覈也使急递也笔谈曰驿传旧有步马急递三等急递最遽日行四百里即刘屈氂传乗疾置也世説曰唐𤣥宗思嘉陵江山水假呉道𤣥驿递令往写貌熙宁中又有金字牌急角递如古羽檄也唐郭处瓘兼安西请自募关中兵皆给递䭾按古但作代字代本徒耐切又特计切迭更也即递字周礼注过所文书即今舖递也俗作逓金章宗泰和六年初设都控逓舖官元制转送十舖一邮长有漆绢革带县铃手枪袯襫赍文以行元又立水站递旧唐书吐蕃传举兵以金箭为契有急驿人加银鹘愚又按杨升菴引元乐府玉兔鹘为证云南挿鸡毛火炭亦古羽书之遗也周礼递令谓驿马军书急闻者刘晏传初州取富人主邮逓谓之捉驿齐有刀敇御刀者分日帖敇也东昏亲信左右御刀应敇等分日帖敇曰刀敇御刀捉御刀在左右者应敇在左右祗应敇命者虑事录事也虑囚录囚也隽不疑传录囚徒注曰省录之知其情状有寃滞与不今云虑囚本录之去声力具切遂讹为虑囚北京人唿绿布为虑布菉豆为虑豆是可推也蒍艾使封人虑事即录事也书纳于大麓孔传作录言舜大录万机之政也高似孙主大麓为山麓之説按孔丛子桓子新论皆言歴试之使大麓万机之政故阴阳和风雨时应其説与注疏合孟竒谓大麓者为坛于国外会诸侯或云大麓必山麓治水随山是也若风雨时应则九年洪水不为菑邪续食给驿食也汉武纪元光元年征吏民明当世习圣术者县次续食令与计偕宣帝元康二年诏吏饰㕑传以称誉过客㕑续食传传舍也管宁传文帝诏吏从茵蓐道上㕑食李泌言复府兵约开地为永业田令州府给长牒续食宋元皆曰供顿近日曰口粮曰供应豹直即儤直见闻録御史初入台陪直比五日衆官皆出此人独留故曰豹直一作儤直杨鉅翰林旧规有儤宿例即儤直也李济翁以豹直为豹雾之义迂矣立儤以别暴而借豹耳黄朝英引职林曰起居郎五直一儤御史入者七直两儤杂入者一直三儤徐渭作懪正牙下牙即衙牙即今所谓衙也唐朝正牙视事执政曰执堂事亦曰南牙武曌曰南牙宰相地宇文化及帐中南面坐人有白事者不答下牙方取启状注犹古之朝退也刘冯事始曰后世官府早晚军史两谒亦谓之牙号衙府或曰衙晡程大昌曰始于爪牙为义或以象牙饰旗智按建牙为旗旗门因为牙门晋傅咸疏郡县多空校牙门即谓衙门滕辅袁宏顾恺之陈子昂皆有祭牙禡牙文牙旗也因牙门而谓之衙门若谓以象饰旗此则拘矣通俗文客堂曰庌汉书有庌舍孔平仲谓衙非牙字则尚在梦中籖求犹今之佥叙也马仙琕籖求应赴史照曰邮籖按延寿南史故事府州部论事皆籖前直叙所论之事后云谨籖月日下当时王府有典籖官今吏书承行亦以红籖裁帖其旁以便批决故外官坐穿堂谓之籖押参怀犹参知也晋已后预机务相参酌曰参怀如宋之参知即入衘矣刘宋纪有参怀素门平进转帖犹今之知㑹也唐武后甲申转帖百官令拜表百官但赴拜不知何事盖若今之都吏送知㑹部堂堂帖使司官知之注色注其履歴也隋虞世基纳贿多者超越无者注色而已宋时未参选者具脚色状谓之根脚迩来下司初见上司犹递手本上开出身履歴曰脚色是也曰旬休曰下沐曰请急皆假也急请急跨月也初学记汉律吏五日得一下沐郗超请急省其父急假者五日一急一嵗以六十日为限晋令急假者一月五急释名曰急及也古休假名王尼传䕶军与尼长假顾琛传假装至假去声宋敏求退朝録有连假之名永叔题跋尝言旬休或休假书古作㤂𨽻作急或作急史记周宣王告急于晋傅咸相谕草曰黄纸故事铺不上门急范寗启衆官管改解故事音枯智按唐韵有扝字元喜起居注曰请急跨月可以互证禀假犹今预支也黄门从官驺蹋踧陈蕃曰死老魅复能夺我禀假不又续汉志诸将军府有禀假音彼锦反假者预借于官也彼锦之切恐非当是饩禀之禀移病称病移文也称病者移文门籍疏广传移病吕强传託病符融辞病皆称病也天子曰不豫诸侯曰负兹移病为汉百官注籍之名予宁丁艰也汉哀纪博士弟子父母死予宁三年后汉祝讽言光武絶告宁之典陈忠争之翟方进后母终三十六日起视事薛宣驳其兄修又按解嘲注应邵曰汉律以不为亲行三年服不得选举乃知汉制时改也乞身乞骸骨也东汉李通传以病上书乞身即乞骸意予告命也赐告恩也高纪注孟康曰汉律吏二千石有予告有赐告上郡太守冯奉世子野王逡病满三月赐告与妻子归杜陵就医药大将军鳯风御史中丞劾奏野王赐告养病而私自便持虎符出界归家奉诏不敬杜钦奏记于鳯曰窃见今日二千石告过长安谒不分别予赐今有司以为予告得归赐告不得是一律两科失省刑之意夫三最予告令也病满三月赐告诏恩也令告则得诏恩则不得失轻重之差又二千石病赐告得故有故事得去郡亡着令传曰赏疑从予所以广恩劝功也罚疑从去所以慎刑阙难知也今释令与故事而假不敬之法甚违阙疑从去之意即以二千石守千里之地任兵马之重不宜去郡将以制刑为后法者则野王之罪在未制令前也鳯竟免野王病赐告不得归家自此始范公称言予告赐告皆非假后人因告而复起官故亦谓之假去声貤封迻予也貤以豉切移与也説文曰重次第物也汉书民卖者无所流貤相如赋曰貤丘陵下平原师古曰延也説文又有貱字迻予也盖专以迻作移字用孙愐彼义切韵㑹引小颜曰欲卖爵者无有差次不得流行故为差级凡物一重为一貤集韵或作又支韵今士夫貤封即本此投缿之缿如扑满而大也人知赵广汉为缿筩钩距按王温舒传言少年投缿购告言姦温舒为中尉当武帝时在广汉前又按缿从缶説文曰受钱器后购切即邹长倩所谓扑满投其中不可出也今汉书本皆误作銗音项八枳言维籓也徳枳维大人大人枳维公公枳维卿卿枳维大夫大夫枳维士国枳维都都枳维邑邑枳维家见周书小开篇言上下相维逓为籓蔽也后汉冯衍赋曰揵六枳而为篱东观记作八枳小补引汉高纪降枳道旁枳可为籓也发軵推车也説文反推车令有所付冯奉世传再三发軵注引淮南子内郡軵车而饷音而陇反集韵作辑今按淮南览冥训厮徒马圉軵车奉饟注軵音拊犹拊推也吕氏春秋曰树相近而靡或軵之也附拊皆从付声而軵独音冗以㑹意取耶如泛有捧音是一例也请寄请託也鲍宣奏赏人反惑请寄为姦言关説也关説见梁孝王世家谓关隔其説也后汉明帝纪权门请记即请託也曹丘生数招权顾金钱谓请託钱也杜宻多陈託守令梁松数为私书请託郡县免南史裴松之为长沙郡丞刺史王藴之曰贫无还资士有一礼之命者我为行之曰岂以鸿都仰累清风盖谓説嘱情分也唐𤣥宗言严挺之请属所由关䇿犹关説也或曰交关梁孝王传有关説谷永传无所关䇿五行志捐身关䇿石奋传宁不关决于庆鑑交关谤毁后因以书约为交关徐勉与子言交关已定或曰关署其事先游先为之游扬道地也邹阳书曰先谈即先游也张耳雅游言雅能游也又言先容国语先导亦谓先容道地也导郄至使政晋田延年传光欲为道地郦食其传莫为我先师古曰先绍介也张汤传不能为地灌夫传婴愧为资皆此意声地声价门地也江绩劾秦桓修免修声地今人每言品地言品格地位也后汉书袁本初坐作声价大诺批答也梁陈伯之为江州刺史不识书得文牒辞讼惟作大诺而已齐江夏王锋高帝使作鳯尾诺以玉麒麟赐之唐纪曰凡诸侯牋奏皆批曰诺而草书若鳯尾形宋明帝纪胡毋辅专权语曰禾绢闭眼诺胡毋大张槖禾绢谓帝也此即文书后之押字也自汉有之宗资任范孟博歌曰南阳宗资主画诺张绪曰一生不解作诺汾晋之间尊者唿左右云咄左右必诺刘义叟曰咄嗟而办当作咄诺而办此又不必矣详办见释诂条江左诏书画诺唐时画闻即今之画知也李肇曰堂帖押名曰花押韦陟五朶云体是也归田録言学士院用押字咨报殿最一曰殿邮直翁曰督邮主诸县罚负殿邮纠摄之唐宋之对移即汉之换县今之调也薛宣传奏粟邑令尹赏与频阳令薛恭换县而皆大治泊宅编云今官不振职者许郡将部使臣两易之曰对移余见唐已有此语今则曰调繁调简末作谓末业也周礼币余注曰占卖国中之斥币皆末作疏曰不入大府指斥出而卖之故曰斥币重农为本故谓之平民非农民则为末作子长所以叹末业也古今口数湖册为详遯园曰侯鲭録天下生齿之数止据宋㑹要户数言耳今以后湖志载古今人口数参诸史册禹九州口千三百五十五万三千九百二十三周成王时口千三百七十万四千九百二十三汉自高祖讫于孝平口五千九百五十九万四千九百七十八东汉光武中元二年口二千一百万七千八百二十桓帝永寿三年口五千六百四十八万六千八百五十六晋平吴之后口千六百一十六万三千八百六十三隋大业二年口四千六百一万九千九百五十六唐天寳十四载口五千二百九十一万九千三百九宋治平三年口二千五十万六千九百八十熙宁十年口三千八十万七千二百十一绍圣元年口四千二百五十六万六千一百四十三元符三年口四千四百九十一万四千九百九十一大观四年口四千六百七十三万四千七百八十四洪武中户一千六十五万二千七百八十九口六千五十四万五千八百一十三𢎞治十五年户九百六十九万一千五百四十八口六千一百四十一万六千三百七十五嘉靖二十一年户九百九十七万二千二百二口六千二百五十三万一百九十五万厯六年户一千六十三万一千四百三十六口六千六十九万二千八百五十六数较前代独多然今之隐漏者实伙总之册籍虽具漫难凭据㑹典称休养既久生齿渐繁户籍分合及流移附属并脱漏不报者多其数乃减于旧此探本之论也改元不宜雷同亦有避忌学古适用编曰洪武初命政府改年号不可同前而永乐天启皆载正史者何大臣之不学若此智按梁王琳奉萧氏改元天启方腊改元永乐又按马令南唐书张遇贤为中天八国王改元永乐丘天民㑹编年号一书然旁见则未免漏矣其所当避忌者如桓𤣥号大亨有识者以为二月了而𤣥之败实在仲春隋开皇初梁主萧琮改元广运江陵父老曰运之为字军走也北周武帝改元宣政萧归离合其字为宇文亡日炀帝大业识者曰离合为大苦末也陆文裕曰正字以一止为文前代多讳之如齐文宣太子般字正道帝曰正一止也吾儿其替乎梁武陵王纪改元曰天正人以为一年而败乱亡之事或出偶然考之帝王建元自汉武始两汉无有以正纪年者至魏齐王芳改元正始高贵乡公改正元竟俱不祥金炀王有正元正隆之号金哀宗亡国之年亦曰正大元顺终于至正岂尽偶然耶后世临文亦宜稍避所谓宰相须用读书人也田赋辕田易田也晋语曰作辕田即左传之爰田也左氏注曰分公田之税应入公者爰之于所赏之衆贾侍中曰辕易也为易田之法服䖍孔晁曰赏衆以田易其疆畔汉志秦孝公用商君制辕田开仟佰张晏曰周制三年一易以同美恶孟康曰三年爰土易居古制也鞅复爰田上田不易中一易下再易食货志曰嵗耕种者为不易上田休一嵗者为一易中田休二嵗者为再易下田三嵗更耕之自爰其处赵过为搜粟都尉能为代田一亩三甽嵗代处故曰代田古法也后稷始甽曰以二耜为耦广尺深尺曰甽仟佰即阡陌蔡泽曰决裂阡陌阡陌乃井之旧开者乃刬削而非剏置也方田均田归于定籍则井田至今在也本周官均土之意董仲舒言井田难率行宜限民名田师丹请于成帝不行哀帝时行之王嘉传诏书罢苑而以赐董贤二千余顷均田之制从此堕坏王莽有王田之议区博谏止之晋大康十年有男子与七十亩之制元魏孝文以李安世之言均授而旋罢隋均田且给永业田唐太宗定口分永业田丁男十八以上人一顷八十亩为口分二十亩为永业分寛乡狭乡后渐敝失永徽报罢宇文融言户版刓隐去籍诡脱开元九年括田融请籍收匿户羡田为覆田使周世宗诏行元稹均田法宋熙宁五年修方田法元丰罢之崇宁复行宣和又罢端拱景徳且讲方田于边得其人故可行也惟张横渠确以为井田可行朱子曰须大乱后董日铸曰后儒以井田截若棋局泥矣殷更五十为七十周更百亩必易井而界之不暴于商鞅乎是所谓在籍不在田者也孟子曰其实皆什一也方田而定之万厯江陵柄国行丈量法即方田也窦俨曰小亩步百周之制也中亩二百四十汉之制也大亩三百六十齐之制也今所用者汉之中亩唐突厥传杜佑言商鞅佐秦以为地利不尽更以二百四十步为亩是汉制乃秦制也宋郭谘传谘摄肥乡令以千步方田法四出量括遂得其数收逋赋八十万沈括增折会方田法欧阳修言谘方田法简而易行详见算数潜草曰周礼载师以宅田士田贾田任近郊之地以官田牛田赏田牧田任逺郊之地以公邑之田任甸地以家邑之田任稍地以小都之田任县地以大都之田任畺地凡此诸田无非一夫百亩之内田也颜渊郭外内六十亩宁自耕耶贾而私之佃于农夫若古无私田之人则古无贫富之家矣井田之中全不硋富人之田将谓夺富人以与贫民耶圣贤之道未有不合天地人而咸宜者也故曰限田均田自难民生日繁地辟已定以井田之意而定公田此易简之王道也世所疑难井者周公九章勾股方田之道久不讲矣古岂无山谿险隘之薮乎周礼华离注云邪离絶也孟子之截长补短可推论矣今之佃即古之受也后湖之鱼鳞册非古意乎公田之籍一正则官民易于守法奉公而贪汚不利于干没隐射故皆欲乱其籍也算事算丁赋也事役也汉高四年初为算赋如淳曰汉仪注民年十五以上至五十六出赋钱人百二十为一算治库兵车马二年注如淳曰律年二十三传之畴官应卲曰汉律人出一算惟贾人与奴婢倍算贾捐之传孝文民赋四十丁男三年不事贾山传高年九十者一子不事八十者二算不事景纪令年二十始传后二年诏令訾算十以上乃得官朕甚愍之訾算四得官服虔曰訾万钱也应卲曰十等十万也卖人有财不得为吏廉士无訾不得官故减訾四算武纪建元诏八十复二算九十复甲䘚宣纪地节诏流民还归者勿算事言不出算赋及杂徭役也复甲䘚者不豫革车之赋周礼大司徒注若今癃不可事不算䘚可事者半之也卿大夫注若今九十八十复羡䘚也大宰注赋口率出钱也若今算泉民或谓之赋币余谓占卖国中斥币皆末作当增赋者若今贾人倍算矣昭纪减天下口钱昭帝加元服毋收四年五年口赋汉仪注民年七嵗至十四出口钱武帝加口钱十三贡禹传武帝征伐重赋于民产子三嵗则出口钱故民生子輙杀宜令男七嵗去齿乃出口钱年二十乃算建武诏口赋勿收责明帝诏囚诣五原朔方又复其口算亦曰收事三辅民就贱者且毋收事师古曰收谓租赋事役使过更更役也如淳曰更有三品有䘚更践更过更古者正卒无常迭为之一月一更是卒更也贫者欲得顾更钱次直者出钱顾之月二千是践更也天下人皆直戍边三日亦名为更律所谓繇戍也丞相子亦在调行者往不见还因便住一嵗一更诸不行者出钱三百入官官以给戍者是过更也食货志曰月为更卒已复为正此汉初因秦耳师古曰更卒谓给郡县一月而更正卒谓给中都官者呉王濞卒践更予平贾谓庸直也晋灼曰借人自代为卒者官为出钱顾其时庸和帝时流民更赋安帝除三年逋租过更虞诩传永平章和中州县以走卒钱给货贫民走卒伍伯之类令出资钱不役其身其言践者人直一月犹践履而去若顾人当随时价谓之平贾汉钱贵不得定为二千也若不直而入钱于官谓之更赋其畨上尉主之不役而收其直亦曰更赋唐法嵗役二旬不役者收其庸日三尺过更者言三日之戍过之即更犹更率一月名践更非谓出钱入官乃名过更索隐引姚氏言五月而休颜以为三月居更三日戍边总九十三日此则不能考其是非矣曰复卒者晁错曰令民有车骑马一匹者复卒三人除三夫不作甲䘚也元平诏减外繇外繇者杂徭役也功臣表东茅侯刘到坐事国人过员免信武侯靳亭祝阿侯高成坐事国人过律免皆文帝时三国志作太初官州郡皆义作言于常役之外供役助朝廷也乡帐乡计簿也唐六典一曰租二曰调三曰役四曰杂徭役即庸也凡里有手实嵗终具民之年与地阔狭为乡帐又有计帐具来嵗课役以报度支大厯元年天下苗一亩税钱十五号青苗钱又地头钱每亩二十此即两税之意徳宗建中元年杨炎始定两税法当时议之今天下用条编何其便民也宋手实青苗之名亦因于唐而当时沸议以智论之非常之原黎民惧焉如保甲顾役制艺诸法何其便于近代乎其弛钱禁而收青苗钱此可笑者官与民为市则末世吏胥之奸丛矣通商惠工而官增行其钱盐中边中京而屯足以养兵则大道也王者岂讳富哉安石鱼水之遇而不达物情大为可惜会计㑹所上之计也史记禹㑹诸侯江南计功命曰会稽会计也周有司会嵗会月要日成士㑹法曰要会者士师嵗终正要会定计簿也曰比要者要会其簿也曰役要者役之章程民徒数也鲁语曰收攟而蒸纳要也汉受计者受郡国上计簿也其上簿之使即谓之计武帝诏明世务习圣术者令与计偕与计使偕来也张苍为计相后更以列侯主计严助上书愿奉三年计最如淳曰当使丞奉嵗计今助自欲入奉之最凡要也非殿最也匡衡位三公领计簿光武纪越巂人任贵自称太守遣使奉计后遂有奉计之称卫宏汉旧仪朝㑹上计律常以正月旦受羣臣朝贺天下郡国奉计最贡献表元狩二年上谷太守郝贤坐计谩免晋张实送玺长安遣王该帅步骑援且送诸即贡计言贡土物与计帐也唐六典一嵗一造计帐三年一造户籍王彦戚上占额图又上供军图皆帐簿也宋金耀门文书库藏三司帐籍元丰有六曹架阁绍兴五年张绚言苏辙常倣景徳皇祐作元祐会计録未及上今宜作绍兴会稽録干道号为都籍此即急就章之所谓集课録也职田职分田也载师疏大夫以上有采有赏田及加田又有士田及圭田左传楚子重请申吕为赏田魏惠王求吴起后赏田二十万汉昭赐苏武公田二顷晋王导有赐田陈骞卫瓘皆给㕑田隋开皇始给职田以苏孝慈言官司出举兴生烦扰百姓请禁止给地以营农从之开皇中又给公廨田唐通典曰晋公卿各有菜田及田驺后魏孝文给刺史太守公田唐食货志言给禄颇减隋制职分田一品十二顷减至九品二顷诸州都督都䕶亲王府官镇戍关津岳渎官三卫中郎将上府折冲都尉等皆有田又有永业田流内九品以上口分田终其身六十以上私停乃收又有公廨田供公私之费后以用度不足京师俸赐而已诸司置公廨本钱以番官贸易取息计员为月俸料贞观以职田给逃还贫户每亩给粟二斗谓之地子十五年置公廨本钱以诸司令史主之号捉钱令史褚遂良疏罢之复给百官俸十八年复给职田光宅元年有纳库品于开元收田与逃还贫民十九年初置职田顷亩簿永泰元年百官请纳职田充军粮矣建元复减百官料钱李泌又增百官俸会要曰李绛请抽一分职田收贮以备水旱公廨钱自开元收之以税钱充俸杨绾传故事舍人年久者为阁老其公廨杂料独取五之四绾悉均给之汉儿寛传注师古曰若今诸司公廨牛羊宋真宗兴复职田检讨杜镐言晋制有刍藁之田又得荫人为衣食客及佃客后魏宰人之官各给公田刺守以下至县令丞亦有六顷职分田起于此矣唐月俸之余有食粮杂给禄粟之外又有利息本钱加以白直执刀防阁掌固之类悉许私用役使潜有所输五代废职田而本朝兴之故事无输税之文上从之天圣诏曰吏给职田所以养廉节也庆厯均公田复限职田绍兴复职田东南诸路收圭租有过给者智见茅鹿门评苏文曰老泉欲以职分籍没之田作养兵之费不知当时通天下有是田否自是鹿门全未之考也金元志官皆有职田初亦增行省㕘政公田洪武十年赐百官公田租以后公田俱入官止给俸禄郡邑所在田皆起科陆文裕曰不闻有公田之名乃未考也边方大将有养廉地土颇收其入以代公费其职田之遗乎为官营田曰浮户通典宇文融括隐田曰浮户十共作一坊官立闾舍谓之营田户弱侯曰令浮户为官营田曰营田户勿以为屯田户也通雅卷二十六通雅卷二十七钦定四库全书通雅卷二十七明方以智撰货贿白选汉白金币也汉志内府多银钖铸白金三品一曰重八两圜之其文龙名白撰直三千二曰以重差小方之其文马直五百三曰复小撱之其文龟直三百更铸三铢钱史记作白选重差作重荖谓此以半斤差为三等也今误解以重差复小为二品三品之名则非矣皆名白选也尔雅白金谓之银而汉白金以银钖为之货殖传金钖连徐广曰铅未鍊者莽钱布殽以连钖注李竒曰铅钖璞名曰连应卲曰连似铜师古曰李孟説非许慎曰链铜属也此下文又云能采金银铜连钖益知连非钖矣殆真铅与银钖之类也唐建中初判度支赵赞采连州白铜铸大钱一当十亦白选遗意也续会要曰开寳中减桂阳监嵗入白金三之一至道废卲武成州金场又废衢州银冶景徳中建州寳通山出银以图来献天圣中䖍州石城产银置义丰场按诸处言银则桂阳监之白金为白铜明矣是自汉之白金币非真银后遂以白铜为白金耳白铜亦称青铜庆厯中知商州皮仲容采青水青铜铸钱张鷟号万选青钱曰青者别其非红黄也红铜加铅则黄铅太多则色杂近黝铸者煮黄之惟有万厯钱最好千钱直一两与开元通寳制合铸用白铜民间每多用之号曰白沙赤仄赤铜钱也平凖书铸钟官赤侧赤仄也钟官铸钱官也一当五应卲曰所谓子绀钱也如淳曰以赤铜周郭不知作法云何智曰即赤铜钱尝见青緑古钱其质地皆赤应卲所云子绀子盖紫之讹耳今人亦唿为紫铜肉好好空也其圜实为肉周景王铸大钱曰寳货肉好皆有周郭以劝农赡不足百姓蒙利焉尔雅肉倍好谓之璧好倍肉谓之瑗肉好若一谓之环问竒集音肉为柔去声尔雅注疏不音肉而好为去声愚谓皆不必也钱形似璧故亦称肉好旧解肉为边非钱边曰郭肉在边之中也盗摩钱质而取鋊故更铸五铢钱周郭其质令不得摩取鋊鋊音浴铜屑也南齐曹武制钱皆厚轮大郭除其肉郭而重五铢者梁女钱也谓阴孔好也无轮郭不磨鑢而重二铢者宋景和之耒子荇叶也杜佑通典耒子作来子自此而外虽光天之铁钖五铢开元之偏鑪钱稜钱亦有轮郭要其重曰当千者孙呉曰永通万国者北周之当千曰直百者蜀与梁曰得壹者史思明皆一当百也曰大泉者王莽曰重轮干元者唐肃皆一当五十曰嘉禾者呉之一当五百也曰比轮者东晋之初渡曰大货者陈一当五铢之十曰四柱者梁一准二十后准十曰两柱者梁末也曰八铢者汉曰大布者后周曰干封者唐高曰干元者唐肃皆一当十曰赤仄者汉曰布泉者后周皆一当五也要其轻曰榆荚者汉曰四分者晋曰风飘水浮者元魏曰沈郎者沈充铸曰耒子曰荇叶宋之二铢曰小钱者莽之一铢曰鹅眼綖环梁末以至隋也其轻重得中者五铢武之上林三官钱亦五铢也光武复五铢董卓更铸小钱曹公复用五铢刘宋四铢梁后魏隋之初皆五铢其敝则轻矣唐武徳四年铸开元通寳重二铢四参十钱重一两其文以八分𨽻篆三体此其古今之得中者乎淳化御书钱乃太宗亲书作真草行三体此正倣开元式也自后改元必更铸以年号为文近朝京师所用者正五铢后亦四铢天下所用者皆与开元近后之二钱一缗者乃崇祯末矣古禁散用银故钱行今在交赋者官收其钱则钱行然官不收钱者以无羡余也此别有议九佰钱以九十为百也梁武帝普通更铸鐡钱人皆私铸岭东八十为百名曰东钱江郢以上七十为百名曰西钱京师以九十为百名曰长钱大同诏闻外闲用九佰钱今可用足陌钱此自宋晋平王休祐用短钱赋即唐皇甫镈之垫钱也五代汉隐帝时王章以七十七为陌曰省佰钱详见算数条下飞钱会钱也唐贞元中禁钱出骆谷散关商贾委钱诸道进奏院及诸军诸使以轻装趋四方合券取之号飞钱卢坦请许于三司飞钱每千增给百钱然商人无至者开寳三年诏于两京置便钱务使陈鄂监倣唐飞钱也此即交子务交子始于蜀薛田张若谷请官置交子务时天圣元年也大观元年改交子为钱引绍兴元年张俊置见钱关子于婺州后行于淮南江东钱端礼造㑹子三十一年立㑹子务以千万缗为一界小宰七曰听称责以傅别注谓券书亦其遗乎商信朝廷而中边中京之法行于淮领钱或盐则钞亦行矣纪钱制者泉谱泉志晁氏志梁顾烜唐张台有谱封演辈广之李孝美合之成十卷金光袭有录董逌有谱陶岳撰货泉录一卷绍兴十九年洪遵得古泉百余品攟摭为泉志十五卷郑樵曰泉者形如泉变而为器再变而圜故代以钱文而泉专为流泉用泉之篆下体不从水也先儒不知本末为流于泉布于布寳于金利于刀皆㳂凿之义智以泉篆为正象有原之水原以泉为水源则泉非象水而何堨水解池取盐法也山西解池周一百四十里紫色水出石盐自然印成惟暴雨则耗公私共堨水径防其淫滥谓之堨水山海经所谓盐贩之泽池西又有一池曰女盐泽今説以南风成盐后志注河车池有别御盐四面刻如印齿文章唐志有盐池十八井六百四十负海在外业盐者为亭户渠展齐盐也禺荚之商终月大男食盐五升少半大女食盐三升少半吾子食盐二升少半禺读为偶少半犹劣弱也吾子小男小女也渠展之盐煮水为之十月至正月成三万六千钟下令曰孟春农事起无得煮盐此则坐长十倍桓公粜之得成金万一千余斤委府均输笼货物之府也汉少府属官有御府尚方典作衣服具白委府郡置输官曰均输开委府于京师以笼货物后志凡山泽陂池之税名曰禁钱属少府天子藏钱曰少府诸侯曰私府少内中黄内藏也丙吉传少内啬夫自吉注师古曰少内掖庭主府藏之官也淮南时则训六月官少内景纪以大内为二千石置左右内官主天子私财曰少内桓纪建和元年芝草生于黄藏府韦彪传中藏府受赐钱莽传黄门钩盾藏府文选注曹植令曰皇帝损乗舆之副竭中黄之府晋志少府统中黄左右藏等言中黄门左右藏也魏为白藏库隋阙左为左藏院自汉灵已重左驺矣唐分左右藏各有库有木雌契一只与大府主簿合之折租贮左杂送物贮右和市犹周之质人也周礼地官质人掌成市之货贿珍异凡卖儥者质剂稽市之书契同其度量壹其淳制淳与准同此即后世之平凖和市也均输笼货物作委府太甚耳王莽立五均六干徒为烦扰唐裴耀卿𫝊为长安令旧有配户和市法人厌苦耀卿责豪门坐贾豫给以直絶僦欺之弊唐百官志金部掌和市之事宋天圣四年置西界和市场后遂为榷场僦欺诈人之僦直也凡以钱顾庸作或赁屋定租皆谓之僦汉志言僦直僦费是也山郎出沐钱也出钱给文书得出沐曰山郎杨恽移长度白罢之长度谓移文言其长计于度支也度支亦曰䧴度雇山言雇人给薪也哀帝纪女徒已论归家复雇山钱月三百左驺输东园钱也桓灵时拜三公皆输东园礼千万名左驺羊续举緼袍示使故不登公位其时又有导行费修宫钱义钱金选罪赎也虞翻上疏乞除义钱义钱者长史听百姓谪罚者输赎者也即今之罪赎金布令有赎罪呈金偿有纸赎亦曰罚赎萧望之传罪赎有金选之品选音刷谓锾之率也详见杂説金布令有罚赎故今人亦称罪赎为赎锾榷会侩也武纪初榷酒酤注师古曰榷者步渡桥尔雅石扛今之略彴是也禁闭其事总利之官而下无由以得利有若渡水之榷因立名焉如淳曰榷音较较亦有古岳切也赵王彭祖传使使即县为贾人榷会注榷禁他家独会两家之贾智谓会与侩同货殖传节驵侩孟康曰节物贵贱也谓除估侩其余利颜曰侩合㑹二家交易者驵者其首率也音子朗反侩盖汉之月平唐之经纪也月平见周礼注经纪见唐书驵与奘通俗语以粗大为奘今江广盐每县砠盐之标盖驵盐也辜榷辜障也榷专也此汉书音义之解后汉纪亦言豪右辜榷陈咸钩校辜榷宦者传辜较百姓较本音古岳切转为古孝切故如淳以较音榷此章辜较即辜榷也智谓榷虽有桥义然实与较通古作㰌王莽传豪吏滑民辜而㰌之正谓笼障而专取也博雅扬榷都凡也説文徐曰榷之言罩也人谓粗略而举之曰扬榷毛氏曰榷从音泂不从宀也互详謰语以估较为是进奉门户犹今之门单也唐徳宗宫市贱卖人物仍索进奉门户及脚价等钱门户者进奉所经门户皆有费用汉灵帝时谓之导行费吕强尝谏之即如今门单钱入京城有囊幞皆所不免此尚为轻其最苦者十库本色之铺垫塌地剰茶茶税也唐武宗时崔珙增江淮茶税诸道置邸谓之塌地钱贞元江淮茶为大模一斤至五十两咸通中于悰每斤增税钱五曰剰茶钱温公自陜归洛以俸余买布洛市价高即以陜贾卖之南轩曰不如伊川塌麦有问者曰依市价可知当时称塌之例语封桩宋激赏之库也宋太祖别立封桩库太宗改为景福内库专备边用也绍兴取户部窠名可必者尽入御前桩管激赏库张浚至行在诏浚随行钱物𨽻内藏为封桩激赏库绍兴改为封桩下库仍隶户部干道建左藏封桩库于都省内遵蓺祖景福之遗意以为军旅之备自南渡有四百余万缗号月桩盖朱胜非当国时取之头子头㑹也政和间陈亨伯为陜西转运使始议创经制钱大率添酒价增税额官卖契纸头子钱其后行之东南靖康初废吕颐浩叶梦得请复之于是先取钞傍定帖钱命提刑掌之毋得擅用经制钱总制之法创于绍兴五年孟庾请头子钱增十钱又收耆户长雇钱又收常平五文头子钱智按汉书头会箕敛旧谓见人头而敛钱以箕收之因以抽头为头子钱下碇洋舶之始至也孔戣拜岭南节度蕃舶泊步有下碇税始至有关货宴戣禁止之海船用木毛沉之水中谓之下碇王方庆于崑崙舶秋毫无所索卢钧不贱售海舶之珍皆以得名宋市舶使或置于杭或增置于泉州賨倓钱外税也秦置黔中郡汉改武陵嵗令大人输布一匹小口二丈是为賨布唐诗汉女输賨布巴人颂芋田是也顺帝永和武陵守言增租赋虞诩奏增之必怨叛不从蛮争贡布遂叛秦惠王并巴中君长嵗出赋二千一十六钱三嵗一出义赋千八百钱民户出布八丈二尺鸡羽三十鍭汉兴南郡守靳疆请依秦故事秦昭王复版楯之人顷田不租十妻不算杀人以倓钱赎高祖发版楯定三秦复渠帅七姓不输租赋余户入賨钱口四十永平中郑纯与哀牢夷人约邑豪嵗输布贯头衣二领盐一斛以为常今之版楯则在西粤头顶一版以发纒之媍以二尺竹片贯发如簪刑法法比都目律令科品也魏文侯师李悝着法经六篇有囚捕通鑑作纲捕以律始于盗贼也萧何除参彝连坐增部主见知益事律擅兴廏戸三篇叔孙通傍章十八篇张汤越宫律二十八篇赵禹朝律六篇即张斐所称朝㑹正见律又汉时决事集为令甲三百余篇及司徒鲍昱法比都目凡九百六卷令甲者如淳曰令有先后故有令甲令乙令丙师古曰若今第一第二篇耳决比者辞讼决事比也陈忠上决事比三十三条有科条遂为之都目刘祐传移书所在依科品没入之安帝诏旧令制度各有科品宣帝纪品式备具孔光为尚书观故事品式应卲撰具律本章句尚书旧事廷尉版令决事比例司徒都目五曹诏书及春秋断狱凡二百五十篇崇文目春秋决事比即献帝时应卲所上董仲舒春秋断狱也贵与讥其缘饰淫刑然哉版挈版令也租挈收田之挈令也田律蒐田律也水令用水之约束也张汤传书于谳法挈令韦昭曰在版挈也即应卲之廷尉版令元鼎六年上曰令内史稻田租挈重师古曰租挈收田租之约令也儿寛奏开六辅渠定水令师古曰用水之次定为法令召信臣作均水约束黄香迁魏郡守内外园田与人分种香曰田令商者不农表貉誓民注誓民以犯田法之罚也誓曰无干车无自后射疏曰此据汉田律而言秋官士师五禁注今野有田律是也周礼有司凡法令皆谓之公令何竝传注如淳曰公令吏死官得法赙公孙𢎞为学官请着功令师古曰功令篇名史记曰余读功令至于广厉学宫之路索隠曰即今之学令是也智以为此皆泥事作解功令即公令也晋志言汉哀时王嘉亏除先帝旧穿令断律凡百余事言改除其律令也唐有唐令三十卷赵绰金科易览三卷宋有窦仪修刑统三十卷元丰断例六十卷租铢租税律也史记大事记孝文十三年除田租税律贡禹传上书曰除其租铢之律注师古曰租税之法皆依田亩不得杂计百物之铢两竒请它比别请它例也成帝河平中诏曰竒请它比日以益兹师古曰竒请谓常文之外主者别有所请以定罪也它比谓引它类以比附之竒居宜反听请听私请也王子侯表沈猷侯受坐为宗正听请不具宗室耐为司宼师古曰受为宗正人有私请求者受听许之于宗室之中事有不具也巧请巧于上请也汉书责杨仆巧请又王温舒传巧请惊事律以惊事告急也六典魏命陈羣等采汉律为魏新律十八篇增汉萧何律劫掠诈伪毁亡告劾系讯断狱请贿惊事偿赋等九篇有以惊事为变事者变事令上言变事也廏律廏置事例也魏新律中令序曰秦旧有廏置乗传副车食㕑汉初不改后以费稍省故后汉但设骑置无车马而律犹着其文故除廏律名例刑名法例也名例律即李悝第六篇具律也魏改汉具律为刑名第一晋于刑名中分法例律北齐併刑名法例为名例冠于篇首酎金律八月饮酎而诸侯助祭贡金也后志注丁孚汉仪曰酎金律文帝所加以正月旦作酒八月成名酎酒因令诸侯助祭贡金汉律金布令曰皇帝斋宿亲帅羣臣承祠宗庙羣臣宜分奉诸侯以民口数率千口奉金四两竒不满千口至五百口亦四两皆会酎少府食邑九真交阯日南者用犀角二长九寸以上若玳瑁甲一郁林用象牙一长三尺以上若翡翠各二十凖以当金萧望之传高纪臣瓒注晋志皆引金布令三尺书律之简也盐铁论曰二尺四寸之律古今一也客谓杜周书不循三尺法周曰三尺安在哉朱博传三尺律令人事出其中言三尺者周尺八寸三八二十四也深故故不直也赵禹传曰缓深故之罪表注晋灼曰律脱出为故纵入罪为故不直谓文深故入其罪即所云舞文文内也严延年文致不可得反皆此类也搏揜揜人而夺其物也安丘侯拾坐入上林谋盗鹿又搏揜完为城旦师古曰抟击揜袭以夺人物一曰六博也揜意钱也邔严侯遂生揜搏夺公主马此有明验意钱之解何为乎邔鉅已反首匿自首出其所匿也首谓出首首去声匿藏匿也功臣表临汝侯灌贤以婴孙绍封元朔五年坐子伤人首匿免干户典略骆曜教民缅匿法乏兴猥逮诇讂皆律条也律有乏兴之法谓官有所兴发而輙稽留阙乏其事也韩延年坐留外国书一月乏兴入谷赎完卜式传北边有兴猥乌贿切盛多也逮传捕也猥逮者矫为官府多有逮捕也诇谓知处宻告之也淮南王安传为中诇孟康曰西方人以反间为诇讂音睊隠语谓侦伺官府利害隐宻其事有所追求也説文讂流言也流言之解是急就章曰乏兴猥逮诇讂求是也通雅卷二十七通雅卷二十八钦定四库全书通雅卷二十八明方以智撰礼仪今言三礼实有四礼而定于二礼仪礼周礼皆云周公作后有大戴礼小戴礼是曰四礼小戴今礼记也最后而列五经以述孔子语也仪礼周礼列十三经大戴不列学官大小戴雷同家语而大戴载曾子语独多则汉萟文志称曾子十八篇此类是也正义叙云周礼仪礼是礼记之本书有一礼必具一义礼本周公义本孔子经明于传四礼定于二礼矣大学中庸礼经之心百世可知此易简之至理也礼运曰礼本于太一分为天地转为阴阳变为四时列为鬼神人者天地之心五行之端协于分艺道徳仁义非礼不成藏智崇于礼卑内外本合易礼会通而幽明一矣司马谈宗道家而迁尊孔子继春秋礼乐二书详哉言之洋洋美徳乎宰制万物役使羣衆岂人力也哉此卓见也此迁所以为孝也古作礼后作礼以礼运运礼器也使人履其体理也后世或失拘牵故曰礼时为大顺次之体次之宜次之称次之祭以孙为尸将嫁教于王宫三月大飨已废夫人之礼而谓后世可泥古之迹乎郊祀疑天地分合宗庙疑昭穆迭毁太学令太常择民明堂遵玉带之图汉始绵蕞其后止此唐贞观礼出𤣥龄显庆礼出无忌韦公肃有礼阁新仪王彦威有曲台新礼宋聂崇义进三礼图陈祥道着礼书刘温叟上通礼卢多逊有纂义王皥贾昌朝有新编新礼王洙尹师鲁有礼器礼象而朱子家礼则儒者所宗也洪武革钹笠都纳之后举徐一䕫梁寅周子谅胡行简刘宗弼董彝蔡深滕公琰修礼书宫闱外戚驸马除前代弊祭祀而省俎豆冠服而省五冕训储而议再拜封拜而严本支父母均丧三年冠昬逮于士民三年大明集礼成谕陶凯曰教化必先礼义政刑非所先也叔孙虽礼糠粃然创制于煨烬两生迂待百年朝廷之礼废矣时哉大哉庙以昭穆叙代因以班行为等辈之称説文作佋穆大传作昭缪王制天子七庙三昭三穆郑𤣥马融谓七庙刘歆王肃谓九庙黄氏曰左昭右穆父子序者常礼也祖功宗徳不迁者义也周公制礼时文武在四亲内而未祧故止七庙懿王时文武已在三昭穆外而不祧故为九庙也原庙之游衣冠始于孝惠饰非叔孙舞礼别室之藏神主始于孝明遗诏而孝章如之孝宣别祠戾园光武别祠舂陵晋庙至七代十一室唐庙至九代十一室宋初祀四亲末祀十二帝而同堂异室则先儒所永叹也朱子曰后世不能考古各庙而合为都宫又以昭常为昭穆常为穆祧则子孙竟居父祖之上夫坐序宾主各以序迻即各庙而迻其室何难乎仪礼曰卒哭明日以其班祔记曰祔必以昭穆周礼冢人先正葬居中以昭穆为左右祭统曰祭有昭穆有事于太庙则羣昭羣穆咸在而不失其伦凡赐爵昭为一穆为一昭与昭齿穆与穆齿大传曰合族以食序以昭缪此因父昭子穆而称其行辈犹云伯叔行常为伯叔行兄弟行常为兄弟行或祖孙几代相齿故曰咸在而不失其伦左传曰大王之昭王季之穆文之昭武之穆据父子班行而指其分族也汉旧仪昭西面穆东面据庙向南而左右指之也昭穆不可易而祖考子孙之次序反可乱越乎况世已同堂异室可更泥邪夏言之议是也礼因义起汉儒臆説岂孔子之意哉晋讳昭而读韶或改为佋佩觿曰説文有佋穆智谓晋唐新附耳集韵作巶禘尝通名祫与犆别推始祖亦称为禘而周礼实无大禘诸儒皆未洞也王制春礿夏禘秋尝冬蒸天子犆礿祫禘祫尝祫蒸诸侯礿则不禘禘则不尝尝则不蒸蒸则不礿诸侯礿犆禘一犆一祫尝祫蒸祫犆与特同智考周礼无禘改为春祠夏禴祭统特牲多言禘阳尝阴盖以四时举阴阳则曰春禘秋尝合祭曰祫与一特一祫之禘槩而言之则曰祫禘而禘其始祖所自出则以禘为字法大禘即祫也禘以祫为大以犆为小以每嵗为大以越嵗为小若曰天子禘诸侯祫礼无此明文若曰祫外有大禘岂周天子最隆之大禘而不设职掌于周官哉贾逵刘歆马融王肃郑𤣥张纯皆混智别有论释菜即舍菜致献也或曰醳也拾也设也月令上丁乐正习舞释菜文王世子凡学春官释奠周礼大胥春入学舍菜合舞谓设而致献也史记张仪传杖而醳之即释説文释从釆而诗释之叟叟改作释从米渍也邝氏曰讽籀九千者少古亦顺手借音则渍醳拾设音义皆通自陆贾奏新语汉高遂祀孔子贞观尊孔子为宣父明皇褒为文宣王宋立庙门㦸真宗欲谥为帝礼臣议为至圣元皇帝而李清臣以周陪臣止之成化时周洪谟杨守陈皆有尊帝议张璁改木主称师幸学释奠八佾加笾司成坐讲则定礼也吕柟王鏊议兴礼乐惜未行也圣人万世为师虽为周陪臣而百代以道帝之璁阳尊而巧抑耳仪适仪注也太史读礼书而协事疏曰若今仪注太仆诏法仪小臣相王之小法仪注趋行拱揖之容也隋志曰仪注之兴久矣唐虞以上分之为三在周因而为五周官宗伯所掌而太史执书以协事之类是也如淳晋灼尝引汉仪注灼又曰卫宏汉仪所説多不实丁孚又作汉仪式章帝纪及祭祀志皆引之春秋正义引魏晋仪注冩章表别起行头者谓之跳出晋新定仪注晋安成太守傅瑗撰隋志曰梁武始命羣儒裁成大典陈许亨奏曰梁仪注曰一献为质三献为文事天之事故不三献梁有五礼仪注明山宾贺玚严植之陆琏司马褧所撰唐志仪注有六十一家宋三辑礼书绍兴中太常复定仪注此二字至今相承用之仪适者窦融先遣从事问㑹见仪适谓仪注适合也三朝外朝中朝内朝也地官稾人疏天子三朝路寝庭朝是图宗人嘉事之朝太仆掌之又有路门外朝是常朝之处司士掌之又有外朝在臯门内库门外三槐九棘之朝是断狱蔽讼之朝朝士掌之师氏居虎门之左司王朝注路寝门也谓之燕朝以路寝安燕之处也文王世子曰公族朝于内朝亲之也路门外之朝曰治朝其臯门内库门外曰外朝询衆庶之朝也通典曰周制四朝一曰外朝在臯门内听讼之朝朝士掌之二曰中朝在路门外司士正其位三曰内朝即路寝燕朝太仆掌之四曰询事之朝在雉门外小司宼掌其政常言三朝者以询事之朝非常朝也易氏曰小司宼掌其政朝士掌其法言外朝特详则以通典四朝之説为非矣按先郑之释朝士外朝在路门外而康成援郊特牲小宗伯之文证之诚足以破后学之惑至小司宼之外朝则曰在雉门外何欤贾公彦为之説曰在雉门外则亦在库门外要当以是説为正云汉亦有中朝外朝内朝之称刘辅系狱中朝左将军辛庆忌等俱上书救之注孟康曰中朝内朝也大司马左右前后将军侍中常侍散骑诸吏为中朝丞相以下至六百石为外朝王嘉事下将军中朝者韦𤣥成诏中朝臣具复毁庙之文翟方进奏陈咸不当蒙方正举备内朝臣又按稾人注司徒府中有百官朝会殿天子与丞相决大事是外朝之存者此语未敢谓然霍氏家亦曰殿古之通称前代天子常幸臣子家则或过司徒府耳岂可谓之朝乎唐六典正至御承天门以听政古之外朝也朔望坐太极殿视朝古之中朝也常日两仪殿听朝视事古之内朝也会要曰房𤣥龄请三日一临朝贞观二十三年诏每日常坐显庆二年隔日视事永徽二年太极殿五日一视事唐制以只日视朝文宗用双日贞元十八年罢正衙奏事正衙御前殿也入阁御便殿也宋庠言唐有大内有大明宫在大内之东北世谓之东内谓大内为西内自高宗以后天子在大明宫宫之正门曰丹鳯门门内第一殿曰含元正至大朝会则御之对北第二殿曰宣政谓之正衙朔望大册拜则御之对北第三殿曰紫宸谓之上阁亦曰内衙只日常朝则御之会要曰贞观五年诏谏官入阁贞元七年诏常参官入阁不得奔走文宗开成元年诏入阁日次对官班退立于东阶松下入阁者入宣政殿两门所谓东西上阁门也五代史李琪传明宗诏羣臣五日一随宰相入见曰起居琪请罢之而复朔望入阁然唐政事朔望日御宣政殿立仗正衙或御紫宸殿则唤仗入曰入阁前无此制开元以朔望上盘食𤣥宗避正殿遂移紫宸唤仗始有入阁之名敬宗寳厯初始以月朔御紫宸入阁后之言唐故事者遂曰天子日御殿曰常参朔望荐食诸陵寝有思慕之心不能临前殿则御便殿曰入阁按衙朝也其礼尊阁宴见也其礼杀僖宗干符后因乱礼缺正衙常日废仗而朔望入阁有仪其后习见以入阁为重至出御前殿犹谓入阁误也宋淳化二年张洎奏曰今干元殿即唐含元殿也在周为外朝唐为大朝至正仗卫在此今文徳殿即唐宣政殿也周为中朝汉为前殿唐为正衙朔望起居册拜试䇿在此今崇徳殿即唐紫宸殿也周为内朝汉为宣室唐为上阁即只日常朝之殿也东晋太极殿有东西阁唐制紫宸上阁法此制也今以文徳正衙权为上阁非宪度也洎所言当朝朔望亦与唐不同或者总合唐之初末而言之乎太平兴国入阁旧仪军校不入殿庭起居文武官入沙墀再拜鞠躬不唿万嵗绍兴中王赏言前殿正衙设黄麾半仗紫宸垂拱系别殿不设仪仗十三年紫宸殿设黄麾角仗于是讨论朔日文徳殿视朝紫宸殿日参望参垂拱殿日参四参之制今时朔望御正殿百官公服幞头朝参而不引见奏事每日御门视事百官锦绣诸司奏事盖以朔望御殿备朝贺之礼而以日朝御门为奏对之便较之唐宋善矣正殿皇极殿御门则皇极门也日朝后以三六九而羣臣一体无六参九参之分至受俘宴餔则御午门而常日召对则或在中极殿或在中左门或在文昭阁或在徳政殿徳政殿即中左门之左煖阁也中左门中右门即唐之宣政殿东西上阁门也正至大朝贺则御皇极殿皮弁服百官朝服鸿胪寺前二日奏请升殿俄眉班侍从先立班也宋准旧仪侍从官先入起居毕分行侍立于丹墀下谓之俄眉班然后宰相率正班入起居俄眉即蛾眉也近时大朝则执事侍班官先于中极殿行礼分侍殿中然后外大班于殿下行礼三六九门朝侍班同行一拜三叩头礼即前依陛螭分立由此观之前朝之常朝亦侍班官先行礼也横行横班也宋初沿唐故事百官日赴文徳殿宰臣押班谓之常朝休假三日以上内殿起居官毕集谓之横行宰相以下应见谢辞者皆先赴文徳殿谓之过正衙犹今之辞见谢恩先在午门外行礼后入就门陛前致辞叩头也元丰四年御史满中行言今垂拱内殿宰臣以下既以日参而常朝不废至于横行正衙必俟天子御殿日乃可行之虚名谬例欲望罢去诏从之嘉祐三年诏立定横行员数客省使至阁门使曰横班宣和官滥横行至百十有八人宋敏求退朝録曰旧制凡连假三日而着于令者宰相至陛朝官尽赴文徳殿参假谓之横行次日百官仍赴内殿起居近年连假后多便起而废横行之礼表着班位也左传叔向曰朝有着定会有表会朝之言必闻于表着之位注着定朝内列位常处门屏之间曰着野㑹设表以为位景祐四年刊石为百官表位绍兴中以内诸司为垂拱殿四参于殿门外设位版后请四参石位装字以黄蜡日参石位以红蜡今皇极丹墀有品级山子是也廊餐赐食廊下也五代会要曰唐制常参官每日朝退赐食谓之廊餐舒元舆记御史押百官入宣政门则分押于钟鼓楼下若两班就食廊下又分殿中一人为使涖之自干符后月旦入阁日赐食礼毕阁门放仗羣臣俱拜谓之谢食建隆元年仗退赐廊下食云廊下食起唐贞观小见燕见也史记褚先生曰侯王朝天子汉法凡当四见始到入小见正旦奉皮荐璧玉法见后三日为王置酒赐金钱财物后二日复入小见辞去留长安不过二十日小见者燕见于禁门内饮于省中非士人所得入也夕者暮见也栁宗元曰古者旦见曰朝暮见曰夕诗莫肯朝夕传朝而不夕礼记曰日入而夕朝不废朝暮不废夕晋叔向夕楚右尹子革夕齐子我夕赵文子砻其椽张老夕知襄子为室士茁夕皆暮见也汉仪夕则两郎向琐闱拜谓之夕郎亦出是名也春曰朝秋曰请呉王传使人为秋请注孟康曰律春曰朝秋曰请如古诸侯朝聘宣纪时会朝请舍长安尚冠里张禹傅喜冯参俱奉朝请一曰请字去声常参日朝参也唐志文武职事九品以上及二王后朝朔望文臣五品以上及两省供奉官监察御史员外郎太常博士日参号常参官武官三品以上三日一朝号九参官五品以上及折冲当番者五日一朝号六参官转对次对也唐制百官入阁有待制次对官兴元中诏延英坐日常令朝官三两人面奏时政得失后唐天成中五日内殿起居废待制次对之官每遇起居日令百官转对言事晋天福中五日起居以两人转对宋建隆三年御札朝臣以次转对淳化二年诏复百官次对咸平中诏转对章疏别録一本留中绍兴二年行在百官日轮一人转对又诏轮对已周复令转对孝宗诏百官日轮面对引奏门司仗家引入奏事也唐时有门籍者皆得出入殿庭直至御前如其无门籍者若有急奏许门司仗家引奏无得关碍故贞观以来羣臣士庶皆得进言今时之引奏如门朝鸿胪引承差入奏通议在前读其大要承差则跪桥边是其遗也御殿閲马宋礼也宋太宗至道元年御崇政殿閲骐骥院所进马仁宗明道二年正月御端明殿閲马今时元旦大宗伯同执事官中极殿行礼毕奏曰行礼毕请上位㸔马朝毕御马监从会极门引马入上中左门智尝怪此礼行于元旦古所不载也优策优礼策拜也南史禇渊传为録尚书事有司疑立优策尚书令王俭议中朝以来三公王侯则优策并设官品第二策而不优优者褒美策者兼明委寄尚书职天官品虽第三拜必有策录尚书事与本官同拜故不别有䇿即事縁文不宜均之凡庶宜有策书用申隆寄既异王侯不假优文从之失䦨失䦨入之禁也汉王嘉传户殿门失䦨免注阑止人也成帝纪阑入尚方掖门应劭曰无符籍妄入宫西域传阑出不禁説文作妄入宫掖也即阑字门籍置牒于门以案出入也汉居宫中者皆有口籍以官名为铁印文符门案省符乃内之若外人以事当入本官长吏为封棨传元纪令从官给事宫司马门中者得为父母兄弟通籍注应劭曰籍者为尺二竹牒设其年纪名字物色挂之宫中案省相应乃得入也梁王传梁之侍中郎谒者着引籍窦婴𫝊太后除婴门籍京房传愿得通籍殿中奏事唐百官志左右监门卫掌诸门禁卫及门籍文武官九品以上每月送籍于引驾仗及监门卫卫以帐报内门凡朝参奏事待诏官及繖扇仪仗出入者问其数监察御史正门无籍天授中诏侧门置籍得至殿庭司门郎中掌门关出入之籍凡着籍月一易之仪卫志平明传㸃毕内门开监察御史领百官入夹阶监门校尉二人执门籍曰唱籍既视籍序班于通干观象门南武居文之次入宣政门至阁门亦如之夹阶校尉十人同唱会要贞元八年十月复命金吾置门籍于文定谓门籍始于唐盖失考耳郑注诗诂之解九皆非也周礼即拜字九一稽首二顿首三空首四振动五吉拜六凶拜七竒拜八褒拜九肃拜郑注竒为一屈一膝或为倚拜毛郑以褒拜为持节拜郑大夫以振动相击其説固非诗诂谓顿首置首于地即起振动谓恐悚迫蹙而下手吉拜雍容下手褒作报字恐亦未必然智谓稽首如今之跪拜礼头随手至地而起揖者也顿首如今之叩头之类首叩至地也臣言稽首顿首谓先行稽首礼而临起复叩头也空首首不至地但下手司农所谓撎正如今所谓长揖宋以后所谓声喏振动如仪礼之揖厌推手曰揖引手曰厌今所谓打躬连拱手是也吉拜盘辟雅拜如今鞠躬拜兴兴拜之类凶拜稽颡而后拜也竒不偶也不再拜如今常朝但一拜士大夫久不相见或有同四拜者常时止一拜见长者则一跪而已褒拜褒衣致谢或致辞或答拜之类肃拜如所説妇人拜是也公羊僖二年注以手通指曰揖凡夫曰揖为前后手撎为上下手䭬为头触地顿为伏地稽颡则触地而伏也撎乌计切揖撎䭬稽分四字此字书之説也古揖且与挹通岂撎不与揖通乎曰长揖为声喏至地则曰揖之为拱手躬躬可知也字书好分别耳观古人长揖足证古人本通用也涪翁杂説曰唐人书末言谨空盖九拜之空首也智以谨空者犹今之柬末左沖耳拘罢矩折言磬折之容也磬折即所谓平衡匑匑揖厌威仪也记磬折垂佩西门豹簪笔磬折钩命决言孔子向北斗磬折言句倨曲躬也淮南曰勾践无拘罢矩折之容而胜注拘罢圆也矩折方也按罢当音摆今翔步必揺摆其来旧矣荀子平衡曰平下衡曰稽首至地曰稽颡注平衡谓磬折首与要平檀弓吉事欲其折折尔旧注如提字亦强盖谓矩折周旋中礼耳声喏犹唱喏也哑揖咄散告喝笼门屈揖宋仪也老学菴笔记曰先君言旧制朝参拜舞而已政和以后增以喏然绍兴中余造朝已不复喏矣淳熙末还朝则迎驾起居阁门亦喝唱喏然未尝出声也又绍兴中朝参止磬折遂拜今阁门习使先以笏叩额拜拜皆然谓之瞻笏亦不知起于何年也又曰古所谓揖但举手而已今所谓喏乃始于江左诸王支道林入东见子猷兄弟曰见一羣白项乌唤哑哑声即今喏也石林燕语曰三衙内见宰执皆横杖子文徳殿后主廊阶下唱喏宰执出笏阶上揖之外遇从官于通衢皆敛马避敛马之制久废前辈记之矣惟内中横杖子之礼迄今不敢废也又曰中丞侍御史上事台属皆东西立于㕔下上事官拜㕔已即与其属揖而不声喏谓之哑揖以次升阶上事官据中座其属后列坐于两旁上事官判按三道后皆书曰记谘而后百司人吏立于庭台吏事㕔上厉唿曰咄则百司人吏声喏急趋而出谓之咄散然后属官始再展状如寻常叅谒之仪始相与交谈前此盖未尝语也案后判记谘恐犹是方镇宪衔时沿袭故事记谓记室谘谓谘议不知哑揖咄散为何义然至今行之不改存中曰百官于中书见宰相九卿而下即省吏高声唱一声屈躬趋而入宰相揖及进茶皆抗声赞喝谓之屈揖待制以上见则言请某官更不屈揖临退仍进汤皆于席南横设百官之位升朝而坐京官以下皆立又曰唐制丞郎拜官即笼门谢今三司副使以上拜官则拜舞于阶上百官拜于阶下而不舞蹈此亦笼门故事也遇雨而旋亦笼门又曰三司开封府外州长官升㕔事则有衙吏前导告喝今时之制在禁中惟三官得告宰相告于中书翰林学士告于本院御史告于朝堂皆用朱衣吏谓之三告官所经过处阍吏以梃扣地警衆谓打杖子卷班班退也起居毕宰执升殿尚书以次各随其班次第相踵从上卷转而出谓之卷班今门朝宰相升阶百官归班归始立之班也大朝军卫朝罢犹有卷班之仪左右各出皇极门之王门百官则散出一墢一耜之墢也周语虢文公曰土乃脉发先时九日太史告稷稷以告王曰史帅阳官王其祇祓监农不易王耕一墢班三之注一耜之墢也王无耦以一耜畊班三之下各三其上也神仓借田仓也汉置借田仓以给粢盛置令丞古甸师也唐宋曰神仓县邑常以乙未祀先农先农神农也晋志汉仪县邑以乙日祀先农乃耕于乙地东京赋注帝借田在国之辰地亲耕乗芝车青衣帻按辰方即乙方今六壬家以寅纳甲辰纳乙而空子午卯酉是也宋赐福酒即劳酒之意也月令劳酒自南齐行之江总有劳酒赋唐宋皆行劳酒礼明道元年耕十二跬赐百官福酒月令躬耕帝籍反执爵于大寝命曰劳酒青箱隋也青绫縚宋也隋书借田令以青箱穜稑之种跪呈司农诣耕所晒之唐不行此礼宋明道以制成御耒耜青箱等奏御青箱无盖两头设襻饰以青中分九隔隔设一种覆以青帊求太宗所御耒耜而青绫縚依然如新于是即用旧縚缀祭曰醊食后汉张武传祭醊广韵醊祭也説文餟祭酹也酹缀祭也颜师古曰醊谓连续之祭也音缀武纪其下四方为餟食史封禅书为醊食羣臣从者一作腏郊祀志作腏与餟醊缀并同后志中八陛陛五十八醊合四百六十四醊刉也説文以血有所涂祭也引周礼肆师掌祈珥者衅礼之事旧书祈为徐曰假借作祈本作字也礼记成庙则衅之雍人举羊升屋自中屋刲羊血乃降门夹室皆用鸡或作刉周礼小子珥于社稷祈于五祀郑注珥当为衈祈或为刉士师凡刉珥衅礼之事用牲毛者曰刉羽者曰衈集韵亦作又作禨肆师祈珥郑𤣥注祈当作进禨之禨按刉祈禨相通刉是一字音畿五射白矢参连剡注襄尺井仪也白矢矢贯侯过见其镞白也参连前放一矢后三矢连续而去也剡注羽头高镞低而去剡剡然也襄尺臣与君射不与君并立襄君一尺而退音让井仪四矢贯侯如井之容仪也智谓白矢谓告矢即乐师之以行告也参连言耦立参连也襄不必读让正如两服两襄之义如厯家之襄亦谓从旁记数也司射扬触梱复扬触谓矢扬而中侯也梱复谓不着而还复中也扬触即剡注井仪谓四正具举之仪也四正具举见貍首诗周礼卿大夫退而以乡射之礼五物询衆庶曰和曰容曰主皮曰和容曰兴舞亦五射也洪武三年诏行大射礼儛卫试矢也周礼矢人夹而揺之注今人以指夹矢儛卫是也智按儛卫谓夹揺之声也试矢者以手捻箭镞去有声以征其直参亭后为三停诗行苇疏参亭谓三分矢一在前二在后轻重钧亭也今画龙画人者皆分三停正谓三段均停因其停处有停笔体量之意五御鸣和鸾逐水曲过君表舞交衢逐禽左也鸣和鸾者和在式鸾在衡升车则马动而鸾鸣和应也逐水曲者御车逐水势屈曲而不坠水过君表者毛诗传曰褐纒旃以为门君表即褐纒旃也舞交衢者谓御车在交道车旋应于舞节逐禽左者御驱逆之车逆驱禽兽使左当人君以射之见保氏注按诸名皆汉儒所分贾公彦曰先郑以意而言曾慥以五射五御谓天子诸侯卿大夫士其説亦顺吕览曰寒袁作御列子曰造父之师曰泰豆氏草止茇舍也夏官教茇舍注草止之也军有草止之法宋人札子尝言军行草止善为颂言能为颂貌威仪也故有容史儒林传徐生善为颂孝文时为礼官大夫传子至孙襄亦以颂为大夫言礼为颂由徐氏注苏林曰汉旧仪有二郎为颂貌威仪事有徐氏张氏天下郡国有容史皆诣鲁学之书式商容之闾一曰商之礼官也故今礼部称容台按颂乃古容字从页公平声汉唐生褚生应博士弟子选抠衣登堂颂礼甚严又作汉书容系一作颂系借为雅颂之颂借义夺正义故颂皃反借用容内之容一曰诗序云颂者美盛徳之形容也正当作余封切读诗纪载舟张辟廱之诗末引周官注所载曰敇尔瞽率尔衆工奏尔悲诵肃肃雝雝无吉无凶诵音容是皆颂之转声则颂为容字益明矣绵蕞即绵蕝立竹及茅索营之也本音蕝与蕞同史记注蕝即纂徐广曰蕞子外反中原韵㑹对收入齐微则蕞正与今读合耳九域志䕫州八阵碛在鱼腹平沙上凡六十四蕝升菴引纂文曰葩今之纂字包恺作既悦切贾逵曰束茅以表位也智按此则葩即绵蕝之蕝考篆巴作卩作説文普巴切从而不从其纂文所造邪抑声通邪卤簿以大橹为卫而纪之簿也仗曰卤簿卤橹也兵卫以甲揗居外为前导皆着之簿故曰卤簿汉有甘泉卤簿应劭有汉官卤簿图大驾备千乗万骑属车八十一乗五营填卫仲师注宫正曰若今时卫士填街跸也祠宗庙用小驾减损副车后汉得公孙述瞽师乐器葆车诸物始备晋增流苏马迹禽凿斧之类唐宋相沿代有增饰侍中版奏中严外办鼓三严其志乃详可考也元之舆服乃以渐改究亦虚文仍以笠骑为便耳升菴以卤为罏谓罏香导引为卤簿其説曲矣今时曰鸾驾有库锦衣卫供掌红盔大汉将军一驸马都尉一侯伯领之如诞马扇筤附此余俱附器用类扇筤言以扇盖为筤也驾头之后有绣扇绯罗绣曲盖俱内臣马上执之谓之扇筤在细仗前一云在乗舆后嘉祐六年中丞韩绛请以阁门祇候内侍各二员挟驾头左右次扇筤又以皇城亲从其后驾头乃初即位之御坐也三朝志七寳牀一覆以绯罗绣帕内臣马上捧之谓之驾头孙愐云筤车篮也唐韵曰一名笑笑音替张瑶星曰今有卓影者每常朝在御座傍内藏三刃外以黄纱䕶之形如纨扇有机可施遇大风则彻之此前伐所未有但马遂名诞马诞马散马也江夏王义恭传平乗诞马不过二唐有紫诞带不知诞何义也今外官仪从皆有散马前行名曰座马亦曰引马程氏演繁露曰王义恭言诞马犹言徒马也酉阳杂俎齐迎南使传诏二人骑马荷信在前罩繖绛衫引从但马在车后王琼以诞马并乗鞍与太保则知诞马即但也淮南媒但即诞字王元美引大昌作袒马谓其非是按大昌所载原不作袒辽史作䩥马注即诞马双引者二朱衣人引马也重金者金带悬鱼也东轩笔録学士一人引马带用金而无鱼至入两府则双引重金石林燕语学士止赐御仙花带而不佩鱼元丰制行学士得佩鱼故苏轼谢学士表云玉堂赐篆寳带重金狨坐以金丝狨饰鞍坐也石林燕语狨坐不知其始太平兴国中诏商庶许乗乌漆素鞍不得用狨毛煖坐天僖中定自中书舍人节度以上方许用老学菴笔记言墨敇盛行有视待制者晁叔用以视待制可对如夫人往往赐金带然犹不敢坐狨故当时谓横金无狨韀与阁门舍人等耳相如赋蛭蜩玃猱颜师古注曰今狨皮为鞍褥者狨一名猱谓之金线狨则唐时已用此狨坐矣今之贴黄乃古之引黄唐制诏敇有更改以纸贴之曰贴黄叶石林曰今札子皆白纸揭其要以黄纸别书谓之贴黄失之矣其表章略举事目见于前封皮者谓之引黄今时即以引黄为贴黄而竝不用黄纸李肇曰帖黄或曰押黄龙川志曰富郑公上章贴黄言臣与韩琦言不当起复是以引黄为贴黄也江隣几杂志曰贴黄上更加撮白引喤即驺唱也梁制令仆中丞各给威仪十人武冠绛鞴皆唿入殿引喤至阶一人执仪囊不喤喤音横类篇曰喧也以七人同声唱导也程泰之言令仆中丞驺唱得入宫门朱仲逺诸准朝式在军鸣驺宋谓之喝又曰腰喝嗺酒一作酒即催酒也元有喝盏之仪李涪刋误言酒三十拍促曲名三台合作啐盖送酒也资暇录言与涪同程大昌言内燕抗声索乐但云酒字书屈破也当是啐酒之转名贤诗话王仁裕诗芳尊每命管絃嗺又赵勰交趾事迹言嗺酒逐歌可知嗺酒乃唐人熟语宋相沿不改也义当用催而别作嗺何必强引啐字三台者作乐时部首拍版三声然后管色振作李济翁以为邺中三台刘公嘉话言高洋筑三台愚谓乃曲名耳陶九成曰宴飨一人执拍版赞曰干脱执觞者和之曰打弼则节一版而衆乐皆作谓之喝盏别奏曲则曰谒盏靸鞋白事中书此学士蹑履礼也梦溪曰学士舍人蹑履见丞相用平状扣阶乘马近嵗多用靴简东轩笔录曰故事学士白事于中书皆公服靸鞋章惇直院人皆鞹足秉笏而惇散手系鞋忽行此礼中丞邓绾怒之压角隅坐也裴廷裕东观奏记曰令狐绹举裴坦知制诰故事谒谢丞相毕便于本院上事四辅送之施一榻压角而坐程泰之曰此即压角故事以今按之是名佥坐犹今之都察院之佥都坐法也宋次道云舍人上事紫褥面北拜㕔角阁老立褥之东北隅曰压角五代会要言所存压角之礼则是次道所言也怀宴物归起于唐子渊曰廷宴余物怀归起于唐宣宗时宴百官罢拜舞遗下果物怪问咸曰归献父母及遗小儿上敇大官今后大宴给食两分与父母别给果子与男女所食余者听以帕子怀归洪武赐宴谨身殿东西庑有大宴中宴常宴小宴嘉靖有宫殿落成书成之宴大宴御午门百官席列椶棚前墀中宴毕顶门行礼长班各持其牲脯经筵赐宴内廊日讲不设召对先赐茶食犹唐宋廊餐也若宴宰执于御苑大诰言君臣用游发为咏歌后有召宰辅乗马入并其金爵赐之此倣祖宗朝之旷典也纳币笲实有胶漆九子之称今犹古也遯园曰金陵人家行䀻礼行纳币礼其笲盒中用柏枝及丝线络菓作长串或翦綵作鸳鸯又或以糖浇成之又用胶漆丁香粘合綵绒结束或用万年青草吉祥草相诩为吉庆之兆考通志婚礼后汉之俗䀻礼三十物以𤣥纁羊鴈清酒白酒粳米稷米蒲苇卷柏嘉禾长命缕胶漆五色丝合驩铃九子墨金钱禄得香草鳯皇含利兽鸳鸯受福兽鱼鹿乌九子妇阳燧钻凡二十八物又有丹为五色之荣青为东方之始共三十物皆有俗仪不足书按此则今俗相沿之仪物固有所自来矣酉阳杂俎言纳采九事曰合驩曰嘉禾曰阿胶曰九子蒲曰朱苇曰双石曰绵絮曰长命缕曰干漆九事皆有词各有取义智又按器之追乳者皆言百子至今尚百子杯枫忩小牍言百子帐桊栁为圏相连琐百张百阖演繁露言唐大婚有百子帐今其制如穹庐通雅卷二十八通雅卷二十九钦定四库全书通雅卷二十九明方以智撰乐曲诗三百篇皆乐也正调即雅乐也乐不过高下疾徐中节而已五经无乐独以乐记当之乎记曰诵诗三百歌诗三百絃诗三百舞诗三百周礼太师以教国子内则十三学乐诵诗舞勺成童舞象春秋大夫赋诗谕志犹遗风也孔子修之以教弟子取瑟及琴造次不辍故晏子有繁絃歌鼔舞以聚徒之讥子曰兴于诗立于礼成于乐六经遗三何哉盖以书治政事春秋操是非易穷神化若自成童庶士刻不相离而泯于日用薰陶鼔舞则诗礼乐最切而已藏易书春秋矣教鲤学诗礼而乐亦藏矣小子何莫学夫诗而礼乐亦藏矣郑夹漈曰魏得汉雅乐即杜䕫仅能歌文王鹿鸣驺虞伐檀太和惟存鹿鸣至晋又亡汉有齐鲁诗毛注郑笺皆言义不知音六亡诗所谓笙诗束晳补之不亦赘乎邹肇敏曰南陔即天保白华即頍弁华黍即常棣由庚即瓠叶崇丘即伐木由仪即菁莪亦一臆耳愚者曰雅乐拘于汉宋之泥説终已不复而学者无以节宣拘则疲循扃则大溃愈溺于淫靡之俗乐矣杨椒山告韩苑洛其槩也夫元声冒统也节奏乐器实事也声之中节本自易简不过高下疾徐错综而合节奏为调法耳十五字七调五音三等不能违也较今俗乐侧调低二字为正调即雅矣管色均絃人声依律唐之絶句皆入乐府理学歌诗林希恩歌学谱止执一法是则三百篇不必旋十二律非拘而何声音之故微至之门律度出于河洛而未观其通柷敔所以节奏而不知其用又何言哉黄钟损益犹之人身两乳之尺度各自为短长而不差者也必待截管候气乎伦论天然不限古今惟神解者乃可与言律吕子短午长者表阴阳升降也以九寸损益者表数度也葭灰缇素候十二月之中气也不符寒暑消息者不可用也黄帝使伶伦断嶰竹吹之为黄钟之宫吕览以黄钟三寸九分故含少论因之自史迁志律以黄钟为九寸蔡氏新书因之老父曰下生倍其实三其法上生四其实三其法不过阴位以倍阳位以四而已倍即三分损一也四即三分益一也六阳辰当位自得六阴辰则居其冲其林南应三吕在阴方数无所改其大夹中三吕在阳方则用倍数盖阴从阳也子寅辰午申戌为阳余为阴而子至巳又为阳方午至亥又为阴方故志以六阳下生六阴上生而郑蔡以蕤宾生大吕目为上生正此故耳知戌数为黄钟之丝则知范畴之五十三万一千四百四十一乃黄钟之忽数也参分损益至中吕生子为二十六万二千一百四十四既适符律两之四又符十八变爻之数岂偶然哉西山曰郑𤣥言分寸审度之法迁以损益而假设权制也学者当知声数之理非独为管设也参天两地其能外乎陈氏曰六律吕是候气管名以候气则阴阳升降也寒暑必渐增减气出必冬至短夏至长故李文利主黄钟三寸九分含少之论以黄子蕤午为经十律为纬三十九分者黄钟阳始也四十八分大吕五十七分太蔟六十六分夹钟七十五分姑洗八十四分仲吕九十分者蕤宾阳极也八十一分林钟七十二分夷则六十三分南吕五十四分无射四十五分应钟子午天地之中左右升降不能过也纪阳不纪阴故于蕤下六律不言阴之生但纪阳之降耳一百二十九分者黄三十九蕤九十分之合也凡冲皆然旋则流行以三因之律皆三也以九因之律皆九也瞿九思畧更定之智按此犹先天圆图也均则皆均摊派可也其言清浊原可互更犹内经脉与叔和脉也候气説见班志埋管于宻室三重之内实以葭灰言轻也覆以缇素纱蒙管口也王肃魏台访议曰杜䕫制律吕候气灰悉不飞沈括言冬至阳气距地面九寸正月自太蔟八寸达此臆也且问十月应钟管四寸一分半何以忽接十一月之九寸乎试令各地多截管验之旧説必不合矣太史公曰细若气微若声圣人因神而存之虽玅必効总言其理耳其所列则损益数之度也辟如后天八卦尚有先天八卦在王少夫曰黄钟九寸当其三寸九分开孔得声为始史愚甫云黄钟不为诸声后此迂极矣五音在每调中皆迭相错综者也智谓古定黄钟犹均钟木也犹梁之十二饮也故曰不为诸律役存中亦言十六声不用老黄钟是也今古尺殊要于至理各自为度如今之箫三倍于黄钟即以今箫为九寸其孔亦自为度犹琴絃之度也一説十二辟卦阳九阴六自合九寸七始七音之始也汉律厯志书曰予欲闻六律五声八音七始咏以出纳五言女听今本七始咏三字作在治忽安世诗七始华始注曰七者天地四时人之始也升菴七始之咏谓宫商角征羽变宫变征也汗简隶作夹始古七篆作桼桼与夹似故讹耳智按隋志郑译曰周有七音之律黄钟林钟太蔟为天地人之始姑洗蕤宾南吕应钟为春夏秋冬之始智尝考之黄生林太南姑而数三分余一故止五环图观之各闲一律而林去姑南去黄皆二律故姑复生应生蕤而始均故乐元曰五均而鲍业曰旋宫以七声为均乐文章谱曰旋宫以明均律迭生二变方协七音乃以变征之声循环正征复以变宫之律回演清宫其变征以变字为文其变宫以均字为谱唯清之一字生自正宫倍应声同终归一律雅乐成调无出七声咸施十二均备八十四调约曰宫商角变征羽均蔡氏均作闰陈䃤菴以等韵来日为半喉舌智谓亦变征变宫之几验也琴增二絃曰少宫少商亦变均用七也五音统于宫而备于商人称五音而曰宫商者犹称平上去入而止曰平仄也商征相通几可推矣周礼三乐礼天地人无商者祭尚柔商尚刚邪唐杨收曰商声刚二少声下所以取其正裁其繁此皆牵合盖不用商而商通于征即角征羽皆商也别有清乐曰清商曲辞岂废角宫征羽哉明于律娶妻吕生子之説者是又在易之十二辟卦图矣究竟七音止用五亦无定名详见别论九招犹九奏也九奏一作九族云翘云招也招固乐之通名也九㲈即九韶也一作九招元命包曰舜之民乐其绍尧之业九㲈之乐周礼大司乐舞大㲈乐记注韶之言绍也尚书大传曰招乐兴于大麓之野报事还归二年然乃作大唐之歌招为宾客雍为主人始奏肆夏纳以孝成皆乐章名也又曰元祀代泰山贡两伯之乐焉东岳阳伯之乐舞株离其歌声比余謡名曰晳阳仪伯之乐舞鼚哉其歌声比大謡名曰南阳中祀大交霍山贡两伯之乐焉夏伯之乐舞谩或其歌声比中謡名曰初虑羲伯之乐舞将阳其歌声比大謡名曰朱于秋祀栁谷华山贡两伯之乐焉秋伯之乐舞蔡俶其歌声比小謡名曰苓落和伯之乐舞𤣥鹤其歌声比中謡名曰归来幽都𢎞山祀贡两伯之乐焉冬伯之乐舞齐落歌曰缦缦并论八音四会贡正声而九族具成此文上下有脱辞族与奏通太蔟音奏可证若分九奏当九韶名则少其二矣竹书曰夏后启舞九韶帝王世纪启升后十年舞九韶山海经云夏后开得九辩九歌以下始歌九招之声于大穆之野禹命登扶氏为承夏之乐史记言禹兴九招之乐周礼曰六代之乐黄帝曰云门大卷尧曰大咸舜大㲈禹大夏汤大濩周大武以乐舞教国子也墨子言汤循九韶吕览亦曰汤有晨露九招六列之乐可见夏商之乐皆有招名九韶犹九奏也故周礼别舜乐为大㲈白虎通曰舜乐为箫韶説文曰舜乐名箾韶尚书大传所引之名皆乐曲之别名也祈招云翘皆韶也孔光传奏诸族乐人兼云招给祠南郊用六十七人不可罢注招与翘同则后志八佾舞云翘之舞亦当读作韶矣后来如陈以韶名乐唐太宗改法曲为仙韶曲李固言传节度西川以云韶雅乐即临臯馆送之宋开寳中平岭南择广州内臣教坊习乐赐名箫韶部雍熙改云韶部虽倣古取名然要之韶实通名也圻招即祈招子贡诗传小疋传第二章有圻招祭公谏穆王申培説诗曰穆王西征七萃之士咸怨祭公谋父作圻招以风左传作祈招招音韶文始汉之招也汉文始五行舞本舜招乐也高祖六年更名曰文始示不相袭也昭容乐礼容乐亦六年作昭容犹古昭夏也牛𢎞曰昭容生于武徳舞礼容生于文始舞矫秦之五行舞也秦始皇二十六年更周舞名曰五行魏文侯最好古孝文时得其乐人窦公献其书乃周官大宗伯之大司乐章武帝时河间献王作乐记献八佾舞与制氏不相逺汉志汉兴有制氏世世在大乐官但能纪铿锵鼔舞不能言其义叔孙通因之制宗庙乐迎神奏嘉至入庙奏永至为行步之节犹采齐肆夏也干豆上奏登歌不以乐器乱人声犹古清庙之歌也再终下奏休成之乐皇帝就酒东箱坐定奏永安之乐陔即祴祴乐宾出奏也笙师掌教龡竽笙埙籥箫篪篴管舂牍应雅以教祴乐注祴夏之乐宾醉而出奏祴夏杜子春曰祴读如陔鼔之陔仪礼乡饮酒乡射正作陔困学纪闻以南陔亦为祴束晳之补迂矣祴夏在九夏之中钟师掌金奏王夏肆夏昭夏纳夏章夏齐夏族夏祴夏骜夏其三夏者大司乐出入奏王夏尸出入奏肆夏牲出入奏昭夏穆叔曰三夏天子所以享元侯也与此不相蒙杜预云九夏之二曰肆夏一名樊三曰韶夏一名遏四曰纳夏一名渠击钟而奏此三夏曲又肆夏文王鹿鸣俱称三谓其三章也国语曰金奏肆夏繁遏渠天子所以享元侯所谓三夏吕叔玉曰肆夏繁遏渠皆周颂也肆夏时迈也繁遏执傹也渠思文也观元凯所引韶夏即昭夏樊即繁也吕叔玉又以繁遏为一章又以执竞为执傹当时各有见本阶步齐梁之祴也齐有前后舞阶步歌隋志曰乐舞出入皆奏曰阶步阶即陔字房中之乐奏于堂上之房也周有房中乐至秦名寿人高祖乐楚声房中乐楚声也惠二年令夏侯寛备箫管名曰安世乐盖殿自有房中不尽指后妃之事周礼注与通志所説皆泥矣王粲所作登歌安世诗专以思咏神灵及鉴享之意不及后妃正始之説缦乐杂乐也哀帝罢乐府有缦乐鼓员十三人盖犹周之缦乐也磬师祭祀奏缦乐注缦乐谓雅声之和乐者也疏谓杂弄调和钟师奏燕乐掌鼙鼓缦乐盖作缦乐击鼙以和之学记曰不学操缦不能安弦是杂弄调和也大予汉乐名因以名官蔡邕礼乐志曰汉乐四品一曰大予乐典郊庙上陵殿诸食举二曰周颂雅乐典辟雍飨射六宗社稷之乐三曰黄门鼔吹天子以燕乐羣臣四曰短箫铙歌军乐也即周官之凯乐本之于黄帝岐伯者也宋志章帝元和二年宗庙乐故事食举有鹿鸣承元气二曲三年自作诗四篇一曰思齐皇姚二曰六麒麟三曰竭肃雍四曰陟叱根陟叱根一本云涉叶相合前共六曲以为宗庙食举加宗庙重来上陵二曲合八曲为上陵食举减承元气一曲加惟天之命天之厯数二曲合七曲为殿中御饭食举又大乐十三曲魏时省逺期承元气海淡淡三曲皆大予乐官掌之后汉依䜟改大予之名大钧魏乐也古乐之存者至魏犹有鹿鸣驺虞伐檀文王四曲皆古声辞魏武平荆州获雅乐郎杜䕫故始设轩县及太和中左延年改夔驺虞伐檀文王三曲更自作声节惟鹿鸣不改每正旦大会太尉奉璧君后行礼东厢雅乐常作者是也后又改三篇曰于赫曰巍巍曰洋洋以当鹿鸣驺虞文王而除古伐檀此郑渔仲之所叹也四会上寿曲也杜佑曰汉故事上寿四会曲有钟鼔无歌诗孔光奏有齐楚巴铫四㑹员魏初作四㑹有琴筑无诗雅乐郎郭琼云青龙二年以长笛食举第十二古大置酒曲代四㑹又易古诗名曰羽觞行用为上寿曲鹿鸣以下十二曲名食举乐而四㑹之曲遂废有鼓吹有骑吹有云吹其曰横吹鼓吹之一奏也建初录曰列于殿廷者名鼓吹列于行驾者名骑吹水行谓之云吹又曰其鼔吹陆则楼车水则楼船在庭则以簨簴为楼朱鹭临高台诸篇鼓吹也务成黄雀则骑吹也水调河传则云吹也今楼船所吹名曰河调即水调也总谓之鼓吹吹去声汉有鼓吹横吹诸曲古今乐录曰横吹塞乐也张骞入西域传其法摩诃兠勒一曲李延年因之更造新曲二十八解乘舆以为武乐后汉以给边将万人将军得之智谓横吹本因长笛以名笛更因篪生亦未必出于羌也或其曲调有自羌传者唐仪卫志鼓吹五部曰鼓吹曰羽葆曰铙吹曰大横吹曰小横吹共七十五曲曲名有元驎合逻元咳大至游渔阳单揺等其长鸣中鸣一曲三声则今之号通与大觱篥也二者以代角与笳笳一作箛唐之横吹用角笛箫笳觱篥桃皮六种则横吹或始以笛名今云横吹曲则不专为笛矣大昌曰宋有六州歌头本鼓吹曲也多以古今兴亡事填词非艳词比穆䕶煞西曲也乐府有穆䕶沙升菴曰隋朝曲也与水调河传同时皆隋开汴河时作其声犯角至今讹沙为煞云智见唐有大秦穆䕶祅僧二千余人今以曲名盖西方之音如伊州曲梁州曲也墨庄漫录曰苏阴和尚作穆䕶歌又地里风水家亦有穆䕶歌皆以六言为句而用侧韵黄鲁直云黔南巴僰闲赛神者皆歌穆䕶其畧云听唱商人穆䕶四海五湖曾去因问穆䕶之名父老云盖木瓠耳曲木状如瓠击之以节歌耳西溪丛语曰刘梦得刺夔州有牧䕶诗以赛神唐乐府有牧䕶曲者其始起火祅穆䕶而苏溪作歌正谓旁门小道以为戏也智按两説皆非沈宠绥论北调失之江以南当留之河以北乃歴稽彼俗所传大名之木儿彰徳之木斛沙陜右之阳关三叠东平之木兰花慢已莫可得而问也智按木斛沙即穆䕶沙始或以赛火祆之神起名后入教坊乐府文人取其名作歌野人歌以赛神乐人奏以为水调皆可乐曲必煞煞讹为沙而升菴反谓沙讹为煞唐有十部乐有两部乐有四部乐唐仍隋九部乐一䜩乐二清商三西凉四扶南五高丽六龟兹七安国八疎勒九康国㑹要通典所载如此志无扶南有天竹伐高昌收其乐付太常增为十部杜佑曰乐用钟磬柷敔晋鼓节鼓琴瑟筝筑竽笙箫笛篪埙铙铎抚拍舂牍等谓之雅乐惟郊庙元会冬至及册命大礼则辨曲度章服而分始终之次祖孝孙吕才张文收等定为十二和以和为名开元又造祴和丰和宣和共十五和清商伎有编钟编磬独絃琴击琴瑟秦琵琶卧箜篌筑筝节鼓皆一笙箔箫篪方响跋膝皆二歌二人吹叶一人舞四人并习巴渝舞天竹伎有铜鼔羯鼔都昙鼓高丽伎有弹筝鳯首箜篌龟兹伎琵琶五弦设五方师子平高昌有箜篌铜角琵琶五弦横笛箫觱篥答腊鼓腰鸡娄羯鼓𤣥宗时分为二部堂下立奏曰立部伎堂下坐奏曰坐部伎裴瑾为太常主簿作坐立二部伎图俗乐之调有七宫七商七角七羽合二十八调而无征调刘贶太乐令壁记曰自周隋以来管絃杂曲数百多用西凉乐鼓舞曲多用龟兹乐惟弹琴家犹传楚汉旧声及清调瑟调蔡邕杂弄艺文志崔令钦教坊记一卷固其盛也其䜩乐张文收所作又分四部崔邠传大閲四部乐都人纵观圣寿乐武后所作行列成字韦臯所献亦如之五方师子有十二人红拂红袜曰师子郎太平破阵乐用之此隋唐杂用雅俗大略谨撮其槩于此十二和旋宫也旋宫久丧汉章时鲍业请用累代黄钟一均变极七音则五钟废不击曰哑钟祖孝孙张文收造十二和乐合四十八曲八十四调王朴曰唐初虽有旋宫而用典与礼文相违庶孝孙是建隆窦俨等改十二顺为十二安干徳用雅乐登歌二舞是也和岘曰西京铜望臬可校古法取王朴所定尺校之短于古尺四分于是内出上党羊头山秬黍累尺校律重造十二律管元符吴雍刘几等言太常钟乐凡三等曰王朴乐曰李照乐曰胡瑗阮逸乐朴音太高照下一律胡阮比朴微下以铸钟成或疑其声弇郁遂不用臣请下王朴二律以定中和之声即用李照乐加四清声而奏乐成初范镇与几同定乐镇曰必求真黍及诏赐赉镇曰此刘几乐也臣何与焉元祐之乐乃镇定也声饮以声相转而合也梁武善钟律自制四器名之为通每通施三絃因以通声转推月以写通声饮盖乐有饮声随其声酌其清浊高下也郑译因琵琶九调以其所捻琵琶絃柱相饮为七均侧调侧出诸调也唐志言瑟工传楚汉旧声及清调琴调蔡邕五弄楚辞四弄谓之九弄杨收曰琴通黄钟姑洗无射三均侧出诸调宋书曰第一平调二清调三瑟调四楚调五侧调文选谢灵运乐府注三调清平侧也马少良琴谱三均以姑洗为中吕系声乐府以声言乐也郑樵着绍兴系声乐府三百五十一曲系风雅声八十四曲系颂声百二十曲系别声四百十九曲系遗声崔豹以义説名吴兢以事解目然樵亦终不能知乐也唐志有呉兢乐府古题要解郗昻乐府题解段安节乐府杂録元稹序乐府古题刘次庄郭茂倩皆有乐府集晁公武志取古今乐府分二十门梅禹金古乐苑正依晁氏与左克明自芳树石流诸铙歌及蜨蝶行拂舞巾舞诸篇皆不可句读声词合录其説或然六朝拟者作六朝诗唐拟者作唐诗崆峒沧溟揣摩彷彿诗家借此以自熟其风度耳必曰我知其声岂不诬哉李东阳乐府直是唐长短歌行若言入乐不如填词黄淡思估客乐也乐府有黄淡思古今乐録但释思为相思之思引李延年横吹有黄覃子此非也智按齐武帝作估客乐使释寳月被之管弦数乗龙舟游江中以红越布为帆緑綵为帆纤鍮石为篙足篙榜者悉着郁林布作淡黄袴舞此曲用十六人今黄淡思曲有曰江外何郁拂龙舟广州出象牙作帆樯緑系作帏繂正相符合言广州出者皆广货也蹋歌蹋地为节也升菴引戚夫人侍儿贾佩兰歌上灵之曲连臂地以为节丑犯切踏地歌也扬雄赋凄秋发阳春智按孙愐收字乃讹耳襄阳白铜鞮一作蹋铜蹄刘宾客嘉话录云踏揺娘曲乃蹋地揺身而歌因名踏揺娘唐阎知微与突厥黙啜连手蹋万嵗乐于城下陈令英在城上曰尚书为戎蹋歌李太白诗忽闻岸上踏歌声是也踏蹋一字唐志又有葱岭西曲士女蹹歌为队蹹亦踏也道调林钟宫也唐高帝制道调自以李氏老子之后也会安林钟宫世号道调道曲唐俗乐二十八调有道调属七宫也玉宸宫凉州曲也西凉献乐其声本宫调有大遍小遍贞元初乐工康崑仑寓其声于琵琶奏于玉宸殿因号玉宸宫调合诸乐则用黄钟宫有滚遍是大遍小遍之遗王灼曰霓裳羽衣道调也今存瀛府献仙音二曲王建诗有风声水声之句永叔不解蔡绦曰唐西域记龟兹王与知音者大山闲听风水声后翻入中国沈括言蒲中逍遥楼上有霓裳谱和声即纒声也又有嘌唱有敦有掣有住古乐府有声有辞连属书之如曰贺贺贺何何何之类皆和声也今管絃之中纒声是其遗法补笔谈又言有三声曰敦曰掣曰住智以敦犹今之顿也掣言掣起高也住言停声待节奏也演繁露曰即旧声而加泛滟者名曰嘌唱读之如瓢玉篇嘌字音飘引匪车嘌兮嘌嘌无节度也此正谓掣起声耳水经注高渐离击筑宋如意和之为壮声哀声罗唝犹来罗也云溪友议曰元公赠採春曰选词能唱望夫歌即罗唝之曲也唝音烘上声金陵有罗唝楼乃陈后主所建宋以后俗曲有来罗之词又言刘採春女周徳华罗唝之歌不及其母晋庾揩镇歴阳人歌曰重罗黎重罗黎即来罗之声也今京师以小曲数落为喇亦啰唝类阳关四叠亦三叠也仇池笔记曰阳关三叠每句皆平唱而首句不叠若通一首又是四叠皆非是又志林曰余在宻州有文勋长官云得古本阳关乃知唐本三叠偶得乐天对酒云相逢且莫推辞醉听唱阳关第四声注第四声劝君更尽一杯酒以此知之又按渑水燕谈曰欧公守滁僧智仙作亭沈遵以琴写之为宫声三叠可知古无不三叠者自唐以絶句入乐府第三第四二句合为一叠此三叠也至每句再唱此复声乃名为叠安得曰每句再叠乎然或各方变换未可知也如今土歌亦有作四者亦有用五句者乐府有解有艳有趋有乱古今乐録曰伧歌以一句为一解中国以一章为一解王僧䖍曰古曰章今曰解大曲有艳有趋有乱艳在曲前趋与乱在曲之后亦犹呉声西曲前有和后有送也升菴以艳与和为今之引子趋与乱与送若今之尾声羊优夷伊那何若今之哩啰嗹唵唵吽也智谓艳是引子宋元时诗余今皆作引子数版歌之一曰慢词呉音之和正如今曲前先作和合之谱如弹絃作马道人使三絃提琴合拍然后度曲也趋者𦂳版所谓繁弦激管也中或变谓之入破琴谓之入慢皆古乱之遗也尾声亦必入慢而收但只一二句北曲有多句曰煞尾与古曲后彷彿应不相逺升菴曰呉趋趋去声孙氏赋哀曼亦谓慢声也客座赘语载顿仁所言歌章色正谓慢词曲𦙍即曲引文选笛赋曲𦙍之繁会即曲引京山谓酳媵皆引𦙍则不必矣引与𦙍通又转为艳又转为盐详左盐即曲之艳也丹铅余録曰盐曲之别名也智按礼曰盐诸利与艳同谓如吟行曲引之类正是曲前之艳但歌此曲不定为曲前曲中直如九宫谱之所谓慢词也唐宋以来直作盐或以炎唿之盖盐既与艳通则艳亦有平声矣京山谓盐诸利为盬之讹盐与蛊通亦自费力又无别证则不知古盐艳之相通也龟兹乐太和初有米万搥有小天疎勒盐疎勒有昔昔盐一台盐之类容斋洪氏笔录曰薛道衡空梁落燕泥之句其诗曰昔昔盐凡十韵唐赵嘏广之为二十章按乐苑以为羽调曲𤣥怪录载籧篨三娘工唱阿鹊盐又有突厥盐黄帝盐白鸽盐神雀盐疎勒满座盐归国盐唐诗媚赖呉娘唱是盐更奏新声刮骨盐然则歌诗谓之盐者如吟行曲引之类云今南岳庙献神曲有黄帝盐而长沙志载为黄帝炎按施肩吾诗云颠狂楚客歌成云妩媚吴娘笑是盐盖当时语也武曌时民饮欧歌曲终而不尽者谓之族盐王灼碧鸡杂志盐角儿嘉祐杂志云梅圣俞説市盐于纸角得一曲此非也盖仍从曲艳得名犹云盐杖鼓耳元陶宗仪载乐府拴搐艳段如鞍子艳蛮子艳之类不知为古曲前之艳唐之盐而强改燄段曰如火燄易明而易灭也一何陋邪毋乃借西击东以雪郁邪摘遍犹今之滚遍也大遍犹古之满曲也存中曰元稹连昌宫辞有逡巡大遍凉州彻所谓大遍者有序引歌㽂嗺哨催攧衮破行中腔踏歌之类凡数十解每解有数叠者裁截用之则谓之摘遍今人大曲皆是裁用悉非大遍也王灼碧鸡杂志言史及脞説云凉州有大小遍非也大曲有二十四段管絃家不肯从首至尾吹弹今人以为全套周宻宫禁典仪言乐部诸色段数有新水爨孝经备衣爨瑶池爨早行孤迓行孤睡孤又有四孤好四孤擂服药酸滥哮负酸单兠双搭诸名十二月按律乐歌即取诸唐俗乐二十八调中也按律乐歌曰正月太蔟本宫黄钟商俗名大石如万年春之类二月夹钟本宫俗名中宫如玉街行三月姑洗本宫太蔟商俗名大石如贺圣朝四月仲吕本宫无射征俗名黄钟正征如喜昇平五月蕤宾本宫姑洗商俗名中管双调如乐清朝六月林钟本宫夹钟角俗名中吕角如庆皇都七月夷则本宫南吕商俗名中管商角如永太平八月南吕本宫南吕宫俗名中管仙吕如鳯皇吟九月无射本宫无射宫俗名黄钟如飞龙引十月应钟本宫姑洗征俗名中吕正征如龙池宴十一月黄钟本宫夷则角俗名仙吕角如金门乐十二月大吕本宫大吕宫俗名高宫如风云会唐俗乐二十八调曰正曰高曰中吕曰道调曰南吕曰仙吕曰黄钟是为七宫曰越调曰大食调曰高大食调曰双调曰小食调曰歇指调曰林钟是为七商曰大食曰高大食曰双曰小食曰歇指曰林钟曰越是为七角曰中吕调曰正平调曰高平调曰仙吕调曰黄钟曰般涉调曰高般涉是为七羽唐乐志俗乐二十八调皆从浊至清迭更其声下则益浊上则益清徐晏安书曰俗乐调有宫商角羽而无征调征在商之中也今九宫谱北曲十六调南曲十三调皆本诸此段安昌乐府杂录二十八调以平上去入纪之但于末记之云商角同用而宫逐羽音此可推矣隋志周文时龟兹人言五之名以华言译之即均也辽史有四二十八调曰婆陀力即七宫也曰鸡识即七商也曰沙识即七角也曰沙侯加滥即七羽也其声凡十曰五凡工尺上一四六勾合蔡元定尝为燕乐一书证俗失以存古义今采其略附此黄钟用合字大吕太蔟用四字夹钟姑洗用一字夷则南宫用工字无射应钟用凡字各以上下分为清浊其中吕蕤宾林钟不可以上下分中吕用上字蕤宾用勾字林钟用尺字其黄钟清用六字大吕太蔟夹钟清各用五字而以下上𦂳别之𦂳五者夹钟清声俗乐以为宫此其取律寸律数用字纪声之略也一宫二商三角四变为宫五征六羽七闰为角五声之号与雅乐同惟变征以于十二律中阴阳易位故谓之变变宫以七声所不及取闰余之义故谓之闰四变居宫声之对故为宫俗乐以闰为正声以闰加变故闰为角而实非正角此其七声高下之略也声由阳来阳生于子终于午燕乐以夹钟收四声曰宫曰商曰羽曰闰闰为角其正角声变声征声皆不收而独用夹钟为律本此其夹钟收四声之略也宫声七调曰正宫曰高宫曰中吕宫曰道宫曰南吕宫曰仙吕宫曰黄钟宫皆生于黄钟商声七调曰大石调曰高大石调曰双调曰小石调曰揭指调曰商调曰越调皆生于太蔟羽声七调曰般涉调曰高般涉调曰中吕调曰平正调曰南吕调曰仙吕调曰黄钟调皆生于南吕角声七调曰大食调曰高大食角曰双角曰小石角曰揭指角曰商角曰越角皆生于应钟此其四声二十八调之略也存中曰十二律并清宫四声当有十六声今之燕乐止有十五声盖今乐高于古乐二律以下故无正黄钟声只以合字当大吕犹差高当在大吕太蔟之间下四字近太蔟高四字近夹钟下一字近姑洗高一字近中吕上字近蕤宾工字近林钟尺字近夷则上字近南吕高工字近无射六字近应钟凡字为黄钟清高凡字为大吕清下五字为太蔟清高五字为夹钟清法虽如此然诸调杀声不能尽归本律故有偏杀侧杀寄杀元杀之类合字音似呵四字似思一字似伊尺字似扯六字音灵悠切凡字音似翻高凡字似泛五字音呜即今箫管七调诸法也朱子曰半律通典谓之子声后人失之惟存四声有四清商声即半声也王洙有古今乐律通谱云今胡部乐乃古之清商遗音总论之凡乐无五音即不成声犹声高下不备即不成歌外国各有其五音也乐府之以清商名者调法之名也如今山坡羊曰商调山桃红曰越调之例陈旸乐书曰乐有歌歌有曲曲有调故宫调北云婆陀力调又名道调婆罗门曰阿修罗声也商调北名大乞食调又名越调又名双调婆罗门曰帝释声也角调北名涉折调又名阿谋调婆罗门曰大辩天声也征调北名多婆腊调婆罗门曰那罗延天声也羽调北名般涉调又名平调移风婆罗门曰梵天声也变宫调北名阿诡调也金华文统曰太常乐本大晟之遗法也自汴蔡没而东严侯得其故乐部之国初征乐东平太常徐公遂典乐其义不能究矣崇宁之世魏汉律乃以蜀一黔卒造大晟乐府遂颁其书律尝私谓其弟子任宗尧曰乐律高北方𤣥鼎水又溢出是不久矣乐有古雅乐有俗部乐汉采讴已不古六代多吴音北乐袭外国乃隋平得乐存者什四世以为中外正声盖俗乐也至是沛国公郑译复因龟兹人白苏祗婆善琵琶而翻七调遂以制乐故今乐家犹有大石小石大食般涉等调大石等国本在西域而般涉即是般瞻华言羽声隋人且以是为太蔟羽矣教房色长张俣曾制大乐𤣥机论七音六十律八十四调不脱白苏之旧正行四十大曲常行小节四部絃管尚循唐耒棃园之遗此非鄙俗杂行乎宜雅乐之未易复也崔遵度作琴笺非止夏至之音也一自中而左泛有三焉右泛有三焉及其应也一必于四二必于五三必于六焉茍尽法而考之乃有二十三徽焉是一气也尺絃具之丈絃亦具之作易者天地之象也作琴者天地之声也愚者曰大操皆自七徽起者中也声起于中两头分尽鼓虽击边声亦中起八音匏土革木一声耳竹止十三声高下借用金石以厚薄备十三声则无所不备矣此絃所以均钟而琴瑟所以不彻也通典以应钟为变宫蕤宾为变征淮南子曰姑洗生应钟不比于正音故为和应钟生蕤宾不比于正音故为缪按二变不得为调以其非正声也所谓和缪者盖以缪和之取济助耳医家有缪刺左病则鍼右恐其意亦当然陆子渊曰通典八音之外又有三舜时用八音金石丝竹匏土革木计用八百般乐器至周时改用宫商角征羽用制五音减乐器至五百般至唐又减乐器至三百般太宗朝三百般乐器内挑丝竹为戎部用宫商角征羽竝分平上去入四声其征音有其声无其调八音之中金声最高竹革之声次之匏音次之丝音又次之石音最低艺苑巵言何元朗云北人之曲以九宫统之九宫之外别有道宫高平般涉三调道宫至低南亦有九宫然南歌或多与丝竹不协岂所谓土气偏诐邪智按不然今南歌皆可合竹但不以合丝以北曲促而弦宜连响也南曲则缓故难合耳若精论之皆可合也元美谓贯酸斋马东篱王实甫关汉卿张可久乔梦符郑徳辉宫大用白仁甫元曲擅长但大江以北渐染土语沈约四声遂阙其一余按北无入声不始于元时而外国忍收之语非无入声愚者曰大氐五音二变之名不得已而立者实则变动不拘也其生也以竒一而止五必加七而循环始均闲处各一故以名记之犹勾股之记甲乙耳推及声原虽音有七而用则用五大经所言七调正与律原合而谓诸名宜扫除之此不必也易不可为典要而有典常也使浑浑然以吚嚘相视岂能定哉以笛列七则尺上乙五六凡工也尺生六六生上上生凡凡生乙乙生工工生五五生尺轻之重之如十六钟加清声谓之寄声半声此则可高可低六字即有合字五字即有四字每一调则闭二字如闭凡上二字则为平调闭凡乙二字则为正调闭五尺二字则为梅华调闭六尺二字则为弦索调闭五工则为凄凉调闭乙工则为背工调闭上六则为子母调北调则微犯之名曰犯此凡吹人皆能言之琴有七絃宫商角征羽少宫少商是也以二声相合命之曰仙翁以和其调则七而用五其细分十三徽定五音者乃定格耳岂尽循环之妙哉不得已而名之曰由低而高曰宫商角征羽至第二调则又变矣此须与解人言精箫管者止能用其法而莫能推原其理啸法附啸有正毕啸法也啸㫖有十五章权舆正毕十二法曰外激曰内激曰含曰藏曰散曰越曰大沈曰小沈曰疋曰叱曰五太曰五少内激大小沈终以疋叱则刘根命鬼之声备矣流云之鳞轣十二闲无约束不散越则阮氏之逸韵矣先发五太五少沈激内外一十二法得苏门之音矣权舆章第一流云二湥谿虎三高蝉栁四空林夜鬼五巫崃猿六下鸿鹄七古木鸢八龙吟九动地十苏门十一刘公命鬼十二阮氏逸韵十三正章十四毕章十五此见异苑及炙毂子后人别刻之容有附会余洪江见王少夫善啸或以指入口能作诸声通雅卷二十九通雅卷三十钦定四库全书通雅卷三十明方以智撰乐舞三象周舞也吕览曰仲夏纪古乐篇成王立商民反王命周公践伐之商人服象为虐于东方周公以师逐之至于海南乃作三象淮南子曰周乐大武三象棘下注三象棘下武象乐也左传象箾南籥皆文王之乐内则十三舞勺成童舞象注先学勺后学象文武之次也熊氏曰勺籥也学舞籥之文舞则象乃武舞也周公修广之岂讵如张楫之説乎楫説本吕览耳勺又为汋繁露曰周公辅成王作汋乐以奉天又为酌以诗有酌篇告成大武也墨子三辨篇武王因先王之乐又自作象成王因先王之乐命曰驺虞按此则象非周公创作明矣周三舞诗曰以雅以南以籥不僭雅即万舞也公羊𫝊曰万者何干舞也籥者何羽舞也左𫝊将万焉公问羽数则合为一矣吕东莱亦合之公羊又説武王以万人服天下殊不知夏小正万入用籥公羊误矣武宿夜犹夙夜也六成大武之节奏也礼记舞莫重于武宿夜注曲名止商郊士卒歌舞待旦犹夙夜也申培诗説武大武一成之歌也赉二成也时迈三成也般四成也勺五成桓六成也舍利曼延皆兽名因以名舞汉之巴渝砀极舞也蔡质汉仪曰正月旦天子幸徳阳殿临轩作九賔彻乐舍利从西来戏激水化比目鱼作雾化成黄龙有两倡女行绳上切肩不倾乐毕作鱼龙曼延小黄门吹三通此所谓巴歈也武帝增加之曰砀极舍利曼延皆兽名角觝者文颖曰两两相当角力角技犹今跌打也通典文帝改汉巴渝舞曰昭武舞鞞铎巾拂舞也隋志牛𢎞请存鞞铎巾拂等四舞与新伎并陈鞞舞汉巴渝舞也唐志明之君汉鞞舞曲也至章帝造鞞舞辞铎舞傅𤣥代魏辞云振铎鸣金乐録以木铎号令天下故取以为名拂舞者沈约宋志云吴舞吴人思晋化其辞本云白符鸠是也巾舞者公莫舞也伏滔云项庄剑舞项伯纡长袖以扞之传为此舞当时项伯亦拔剑起舞非袖也説亦牵附鞞即小鼓巴渝既为曼延之总名何又为鞞舞之名邪髙帝喜巴人之勐健故象其舞吕览曰帝喾令人作鼙鼔之乐鞞舞当不起自汉也古新成安乐宫辞曰盘鼓钟声张衡舞赋盘鼓焕以骈罗李善云般鼓之舞似舞人更迭蹈之而为舞节则鞞舞自是一舞非巴渝明矣郑樵曰舞与歌相应自六代之舞至于汉魏并不着辞舞之有辞自晋始若然则汉章帝造鞞舞辞为诬也即乐苑所载吾咄邪吾何婴之辞又岂晋人所造乎盘舞七盘舞也鞶舞汉曲至晋加之以杯谓之世宁舞平子赋厯七鞶而屣蹑王粲释云七鞶陈于广庭鲍昭云七鞶起长袖鞶与盘通太康中手接盃盘而反覆之歌曰晋世宁舞盃盘今京师犹有舞翠盘及打碟子之戏蹀马马舞也鹤舞马舞竹书穆天子𫝊有之宋鲍昭有舞鹤赋𤣥宗有舞马宋翔麟凤苑廏有蹀马俯仰腾跃皆合曲朝会用乐则兼奏之今之字舞鞞拂犹存无蹀马鱼龙之戏剑器乃武舞之曲名健舞武舞也輭舞文舞也通考有剑器曲用女妓而雄装空手舞子美公孙大娘歌无一字涉剑可知矣徐文长载此崔令钦曰垂手罗回波乐春鸎半社渠借席乌夜啼谓之輭舞阿辽柘枝黄麞拂林大渭州达磨谓之健舞窟子即傀儡子唐戏之首舞也起汉髙平城陈平秘计造木偶人运机关舞于陴间乐家翻为戏具引歌舞有郭郎者发正秃颜氏家训言之今则为鲍老唐段纶使杨思齐造傀儡太宗怒削纶阶凡夫曰今谓之提休智按上江曰提彄挼曲谓舞曲也梦笔録曰内宴时肩足应拍羣舞曰挼曲子后舞终曲曰舞末羽调有柘枝词商调有掘柘枝舞曲也乐苑云二女子藏莲花中花折而后见对舞相顾温庭筠蓝纸诗写尽襄阳掘柘词唐苏郎中戏即苏葩戏后周士人苏葩好酒落魄自号郎中衣緑袍戴席帽赤面曰苏郎中戏犹今之鲍老郭郎也舞郎亦谓之品子舞人隋以品子为之号为二舞郎汉谓之舞子乐师帗舞注帗析五采缯今灵星舞子持之是也以此知汉称舞子灵星汉称帗之状也今太常有乐舞生乐器乐均调乐器也伶州鸠曰律所以立均出度也注均者均钟木长七尺有弦系之以均钟者度钟大小清浊也汉大予乐官有之后志冬夏至合八能之士聴乐均冬至阳气应则乐均清夏至隂气应则乐均浊乐叶图征曰圣人承天以立均谓以中声定律也显徳六年王朴疏曰宣示古今乐録令臣作律准十三弦用七声为均均有七调声有十二均合八十四调后魏志春秋昭二十年晏子曰七音服子慎注云黄钟之均黄钟为宫太蔟为商姑洗为角林钟为征南吕为羽应钟为变宫蕤賔为变征一垂十九钟十二垂二百二十八钟八十四律晋孙登抚一弦琴唐清商伎有独弦琴智以为此皆均之遗也匀均韵古通因作韵雅乐器之增损𫝊失之也隋志大业元年栁顾言等言雅乐合十二器金之属二曰镈钟每钟垂一簨簴曰编钟十六垂于一簨簴唐志又有歌钟为铙为镯为铎石之属一曰磬唐志分为三曰大磬编磬歌磬丝之属四曰琴曰瑟曰筑十二弦曰筝十三弦秦声蒙恬所作唐志以丝第五以颂瑟为筝又有阮咸竹之属三曰箫十六管长尺曰箎长尺四寸八孔曰笛凡十二孔邱仲作唐志竹第八有管有舂牍匏之属二曰笙曰竽笙有十九管竽三十六管唐志匏第七有巢有和土之属一曰埙六孔唐志第三有大壎也革之属五曰建鼓灵鼓灵鼗八面雷鼓雷鼗六面路鼓路鼗四面又有节鼓唐志革第四有县鼓有柎有相木之属二曰柷曰敔以节乐止乐唐志木第六有椎有应智按汉已襍用隋唐日加如铙镯自是军乐今庭乐用小铙钹节乐以不知用柷敔也乐记注相即柎以韦为之装之以糠疏曰击柎辅相于乐筝之入雅乐由不知和琴瑟也唐常有五弦琵琶亦入此乎别分北部可耳前志孔光奏主调篪员注篪七孔广雅云八孔笛有七孔以应七声风俗通亦然三礼图则曰六孔笛涤也今之箫则六孔所谓洞箫无底箫也今之管七孔短于箫师古曰刚及别柎皆鼓名柎音肤节鼔即今之杖鼓版也舂牍笙师注以竹大五六寸长七尺短者一二尺其端有两空髹画以两手筑地应长六尺五寸其中有椎雅状如漆筩而弇口大三围长五尺六寸以羊革鞔之有两组疏画此笙师本以教祴乐祴乐不用柷敔故用舂牍筑地以节乐也似今之鱼鼓通典节鼓状如博局中开圆孔适容其鼓击以节乐合止柷敔节也智常作论曰事有数千年相袭以讹而究不知正者不少矣柷敔之用其一也郭璞云柷如漆桶方二尺四寸深一尺八寸中有椎柄连底挏之敔如伏虎背上有二十七鉏铻刻以木长一尺擽之击柷之椎名为止戛敔之木名为籈其用之也乐之初击柷三声以作之乐之末戛敔三声以止之自马融郑𤣥李循白虎通其説皆然唐六典协律郎举麾鼓柷而乐作偃麾戛敔而后止遗法举羽或提灯笼是已然则柷敔之用果此六声而已邪总因尚书合止柷敔误解合为始合止为终止也合止者合而止之一字一转或数止焉节之谓也吾观时乐得之矣时之度曲可以使人人一律者版为之也版有眼故加节焉十畨之奏一声版二声鱼皆以木为之取其音清裂不为衆乐所掩夫柷敔之声犹是也伶州鸠曰革木一声木音直非若金石之铿锵革之闛鞈丝竹之嘹喨绵长可悦也不过挏擽相击砉然而止正如版鱼用为节奏曲之迟疾视此为准雅相之声近乎拉飒悄然以辅柷敔之间此度曲之所为大衬小衬也柷敔不得其用今乃用铜钹杖鼓以补之琴瑟设而不作亦以不知版眼也琴曲中有入慢则有趋可知矣今之单弹琴者犹度清曲也使其引喉转声以意长短不合拍按岂可聴乎琴与瑟合遂与六琴六瑟合遂与衆乐合皆恃拍按之节以一之若専以静逺缓细为髙无复版眼则竟可随意短长是焉能与衆合邪人之用声声有常止止以更气止以言乎齐也合止明矣春官教舂牍如柷小舂谓之应以应大舂所倡之节又云牍以应柷则柷非三声而毕可知也房庶曰金石钟磬也而变为方响丝竹琴箫也而变为筝笛木柷敔也而贯之为版马贵与亦编九拍版六拍版于柷敔之后胡以代抃唐名乐句宋以檀若桑为之非明征乎贵与亦疑之而不敢耳递钟编钟也王褒颂曰伯牙操递钟即编钟也隋卢贲曰周武克殷得鹑火天驷之应其音用七汉加应钟故十六枚而在一簴郑𤣥注周礼以二八为十六簴诸儒泥八音加倍非也智按十二律正倍合二十四声后以不能尽用存十二律加四清声合为十六今宫谱北曲亦十六调可证也编磬亦如之编钟磬外别有歌钟玉磬商颂依我磬声磬亦玉磬也郊祀歌璆磬金鼓璆美玉名元祐编磬特磬是其遗也徐景安乐书甲丙庚壬设编钟以应阳也乙丁辛癸布编磬以应隂也陈十二镈钟自子至亥各当其位以应律节声也建鼓配干艮巽坤之位合二十四架象节气也柷在寅敔在戌当亥子丑之左右其次歌钟以节登歌之句者曰歌磬即周礼颂磬也䪫钟钟篆有茎者也博古图有宋公䪫钟铭䪫字与茎通用大晟乐书应天得六钟篆其带曰茎钟因颛顼六茎取名耳钟乳篆闲之枚也考工记舞上谓之甬篆闲谓之枚枚谓之景即今之钟乳也今乳侠舞闲每处有九面三十六汉法一带有九智以为盖四面也博古图有周辅乳钟李照曰钟之有乳以节余声陆氏曰乳取于养也鼎乳以养口钟乳以养耳皆养也石名钟乳亦以其垂似之南京方山定林寺有乳钟凡百二十乳亦四面分直甬面各三十乳乳各为声追蠡追处剥落也赵岐以追为钟纽止因旋虫谓之干而附会也洞天清録曰今人以器物用久而剥落者为蠡盖古铜器欵文追起者剥落漫灭也追与堆通画家滴粉令起谓之堆粉金银犀玉之工皆谓堆起为顶装诗追琢其章正谓顶装作法也如钟之旋带篆枚若是追起者笔乗讥纽絶是矣然以为槌系之追殊所未安㪇泛琴声也纹蛇腹当作蛇蚹乐书曰弦合声以作主晖分律以配臣有用晖者即琴徽也九叹用弹纬升菴曰徽亦迳作纬志林曰嵇中散琴赋云闲辽故音痺弦长故微鸣所谓痺者犹今俗云㪇声也㪇音鲜出羯鼓録两弦之间逺则有㪇故曰闲辽弦鸣云者今之所谓泛声也弦虚而不按乃可按故云弦长而微鸣也五臣皆不晓妄注吴曾引晁无咎云浮云栁絮为泛声轻非丝重非木也喧啾百鸟羣忽见孤凤凰为泛声中寄指声也胡元瑞曰琴谱有叠蠲谓二指后先齐下也雷威唐大厯中西蜀人善制琴姚令威曰先公有雷威琴又言赵彦安得一纹琴真虵蚹也中题云雾中山后得蜀郡草堂闲话云雷氏斵琴多在蛾眉无为雾中三山今人重梅花牛毛断蛇腹断蛇腹当作蛇蚹庄子曰吾待蛇蚹蜩翼邪注蚹蛇腹下龃龉可以行者曹昭曰唐时雷文张越二家善制琴龙池凤沼间有铉余处悉洼令关声而不散姚作雷威文威一声之讹也崇祯中命造琴五百张其式各种文华殿中书文震亨言此灵开渠雅州之灵开山材也南部新书裴説在韦皋幕取灵开山桐为琴谓之灵开渠东坡藏琴有铭云开元十年造雅州灵开材其下池铭曰雷家记八曰合盖声出两池其背微隆使之隘而声徘徊也智疑是八日合説郛载东坡为陈季常襍书琴事有此条至虞汝明所记古琴疏皆后人造名也伏羲婴硁贡梓帝命下相柏皇为琴曰丹维曰祖床帝俊琴曰电母俊之子晏龙琴曰菌首曰白民伊陟琴曰国阿周宣王琴曰向风铭曰情有耳伏宼在是祝牧琴曰太古楚王子无亏抚琴为洞庭木秋之歌琴曰青翻崔骃琴曰卧冰戴逵琴曰黑鹄逵之子仲若琴曰跃鲂兄勃琴曰应谷栁文畅琴曰春风摛藻家用之羲之婴硁贡梓舜之电母恐是附会山海经以俊为舜俊之子晏龙岂商均之别名乎中兴书目有琴经一卷诸葛亮撰此伪必矣余尝见杨大经所得琴经言十三徽中音为主在七徽两头各六琴身分三断各七音而七弦十三徽又细分宫商角征羽转声之处南海陈乔生曾刻其略今不见有此书崔遵度琴笺亦言其端矣大经教人先唱琴如学箫先唱五六工之例故易得节奏方与诸乐器合王伯厚引吕览曰尧命质为乐乃以麋辂置缶而鼓之乃拊石击石以象上帝玉磬之音以致兽舞鼓乃拌五弦之琴作为十五弦之瑟命曰大章舜立鼓延乃拌鼓之所为瑟益之八弦为二十三弦之瑟乃令质修九招六列六英以明帝徳或作拌一作析杨升菴引之智按吕览本作瞽叟两山墨谈曰集韵秦有父子争瑟者各入其半故名筝吕氏古乐纪曰瞽叟拌五弦之琴为十五弦之瑟帝舜立仰延乃拌瞽叟之所为瑟为二十三弦王杨或别见本岂叟作叟又因膄讹邪若谓父子相争而引此非矣瞽者皆可称叟安知即舜父乎琴首更絃者曰临岳焦尾曰龙龈董彦逺曰李阳冰琴铭十字奇古冰小篆惟见于此沈存中言南溟伽陀罗纹如银屑坚岂琴材是未曾见琴其铭亦未尽见也今铭曰以为临岳等昔孙绰云回风临岳刈饰流离成公绥亦曰临岳则齐州之丹林颜黄门曰琴首更弦者名临岳琴必以坚木借弦欲其不刻入也临岳本山神名因以名玉因以名琴之首其尾曰龙龈龙龈至临岳应通期数四分用三以排徽贺若瑟曲也程泰之曰瑟中有贺若乃唐文宗时贺若夷善琴乐府襍録曰贺若夷令人琴而自以瑟合之锦瑟五十弦乃尔雅之洒也二十五弦为瑟十三弦为筝刚鼓即鼖谓㧏之也在前曰朔鼙后应曰应鼙骑鼓也周礼以鼛鼔鼓役事长丈有二尺长则声缓故以节力役古通作皋皋缓也以鼖鼓鼓军事八尺而两面或作䩿古通作贲扶云切鼗有柄两耳鼓也播以节乐又作鞉鼙小鼓又作鞞鞞中军执以令鼓所谓朔鼙也旅长执以应之所谓应鼙也司马法曰鼙声不过闟説文曰骑鼓也大司马有执提注马上有曲木置鼓鬛上故谓之提汉卤簿有刚鼓孔光何武奏刚别柎员晋作㭎鼓唐作㧏鼓夹金钲皆十二南史舆不得重㧏㧏鼓大使人㧏之也今时有金鼓有襜如襦以系挂于后项手两桴击之其节奏名得胜鼓今士大夫家用之不过二十面然南都始用也岂唐之中鸣小鼓羽葆鼓乎又午门角楼上鼓乃御朝时发煦者偶一面壊宗伯工部入估直见其制乃纸布裱成者以无此大皮也涂金镂环司礼计费千余金亦破冒耳陈祥道言八面六面犹言八枚六枚也智按此乃康成之説若作一鼓而八出为面直可喷饭而韩苑洛志乐犹主其説而图之迂哉楚严即今之发也大鼜晨戒发皆严鼓也司马法曰昬四通鼓为大鼜夜半三通为晨戒旦明五通为发昫周礼曰军旅夜鼓鼜发擂以三百六十为一通卫公兵法军城及行军在外日出没时鼓手挝三百三十三搥为一通鼓音止角音动吹十二声为一叠虎钤经十万兵以上大角二十四具大鼓六十四面日没前二刻先吹小角次吹大角一会十六声三会四十八声为一曲发钲一百五十声唐马周请置六街鼓号冬冬鼓乐志楚严鼓员一人因中严而𫝊严鼓元帝擿铜丸声中严鼓之节驾将出奏中严亦曰一严再严三严张衡赋用楚严周遵道豹隠纪谈曰杨诚斋诗天上归来已六更不知其解宋内五更絶梆鼓遍作谓之虾蟆更其时禁门开而百官入所谓六更也如方外之攒㸃郭青螺曰即今之发擂耳演繁露曰五夜分二十五㸃景阳楼钟今墉城钟皆以记漏南史齐髙帝改用铁磬以记㸃也植鼓谓之建鼓亦曰县鼓何并𫝊王林卿剥寺门建鼓官司通曰寺师古曰植鼓也建木而旁县鼓也城上乌謡曰梁下有县鼓羯鼓两杖鼓各有异名𤣥宗好羯鼓而宁王善吹笛帝尝称羯鼓八音之领袖盖本两杖鼓其曰荅腊鼓则龟兹鼓也毛员鼓则天竺伎也笔谈曰羯鼓曲今唯有邠州一父老能之有大合蝉滴滴泉唐之杖鼔曰两杖鼓者两头皆用杖今之杖鼓一头以手拊之则唐之汉震第二鼓也明皇宋开府皆善此鼓其曲多独奏如鼓笛曲是也今时杖鼓当时只是打拍鲜有専门独奏之妙古曲悉皆散亡顷年王师南征得黄帝炎一曲于交趾乃杖鼔曲也炎或作盐今杖鼓谱中有炎杖声或曰大乐之鼓无繁滚但用一椎此用二椎故曰两杖鼓与拍鼓唿杖鼓者异今时杖鼓版専以衬节渔阳参咢也徒击鼓谓之咢祢衡未易服一鼓既易服又一鼓徐文长言余姚人及董尧章并能此调有倚伏舞势曰余姚鼓乃渔阳之讹也参上声今作掺挝徐铉引古歌辞边城晏开渔阳掺黄尘萧萧白日暗又汉书注引王僧孺诗散度广陵音参写渔阳曲博南掺去声朋肯手拍鼓声也宋璟善鼓尝曰不是青州石末即是曾山花甆捻小碧于头上掌下须有朋肯之声朋去声据此乃是汉震第二鼓也且蹂用石末花甆固是腰鼓掌下朋肯声是以手拍非羯鼓也又谓头如青山峰手如白雨㸃此羯鼓之能事也璟孙沇亦知音律邪婆色鸡鼓曲也李琬聴乐工击此知之出韩卓羯鼓録羯鼓承牙牀以两杖击之明列合太簇一均在鸡娄鼓之上都昙答腊之下世谓两杖鼓用山桑卷用铜铁杖用黄檀狗骨花楸曹王皋得二卷为至宝杜鸿渐得二杖为尤物李琬知邪婆色鸡以掘柘急偏解之打断宋街市鼓曲也一名太平鼔吴曾曰崇宁大观以来内外街市鼓笛拍版名曰打断至政和初禁之民间改名太平鼓又曰通同部鼓江古心宣政襍録言臻蓬蓬鼔今北京腊正小儿皆以绵裹枹击铁环太平鼓无笛拍沙锣羯鼔皆外国器而中国用之钲与锣近故用相代也古尝以解严叩钲今无其制説文曰钲铙也铙如铃余尝以铎钲铙镯形皆如小钟有舌而锣为尝用乃无之唐韵七歌有锣乃云钞锣器也意古必有此形或诸公失注邪俗间用篥之乐皆用铜鼓以间之马援致骆越铜鼓铸为铜马唐时有铜鼓入贡今云贵两粤到处有之声闻十里其形平面而中沤起击沤起处每二架有雌雄今雅乐教坊乐队舞皆不用此不知唐宋时用否马贵与曰鼓吹钲即説文铮形圆如铜锣宋志曰钲如大铜叠南蛮之器也刘渊曰钞锣铜器乐书有铜锣自后魏宣武以后好北音胡羯鼓铜钹打沙锣其音原出西域音常式切云麓漫抄曰今人唿洗为沙锣又曰厮锣近代赐契丹西夏使人皆用此语究其説军行不暇持洗以锣代之智以此説附会盖中原人以击锣为筛锣东南方亦有言之者筛沙音相近筛又为厮又小转也书𫝊曰养马者为厮所执之锣为洗曰厮锣以锣为洗正如秦汉用刁斗可以警夜又可以炊饭取其便耳宋志驾前皆棒厮锣元志作水礶鐁锣南宋市肆记亦言酒器沙锣水盆以金银为之即如今之铜面盆也丁宁钲也读如丁令因作叮咛通为真泠丁东一作丁当丁宁本口语丁宁故作叮咛以是名钲取其声也犹铁马名曰丁当玉珮亦曰丁当或作叮当或曰语叮嘱曰丁宁本此庄子真泠禹曰之真泠即丁宁也丁东声也珮声弦声皆称之又作丁当者盖东当二音古通用也诗小东大东叶可以履霜空亦如匡可証铜钹今之铙钹也广韵但言铃钹不知其详铜钹乃南齐穆士素所造其圆数寸大者出于扶南髙昌疎勒之国其圆数尺隠起如浮沤以韦贯之相击以和乐释书有之唐燕乐曲有铜钹相和之乐铜钹谓之铜盘司马承祯制𤣥真道曲大罗天曲有铙钹盖其小者今亦用以节乐或谓之草子或谓之铺钹箛即笳唐之铜角是其遗也仗有大鼓长鸣长鸣今时之号通也口圆而长如竹筩一尺五寸又有小柄空管从筩中抽出吹之晋即有鸣葭葭即笳应劭卤簿图有骑执箛箛即笳或谓其始似葭管后以铜作大篥桓𤣥制龙角所谓铜角也今俗云喇叭锁哪直口曰号通辕门吹角十二叠是也今制有画角在前又有大铜角小铜角胡俨言曹子建制角曰为君难为臣难难又难不知何所本将于淳于之类也北海郡有淳于县春秋淳于公国在此县因以为氏其实本乐器名圆如碓头大上小下乐作鸣之与鼓相和淳因作錞周礼鼓人以金錞和鼓即此南齐始兴王鑑𫝊有什邡人段祖以淳于献鑑髙三尺六寸六分围二尺四寸后周自蜀得之斛斯征曰此錞于也依干宝周礼注以芒筒捋之其声极振周礼疏曰錞于之名出于汉大予乐官按晋语赵宣子曰战以錞于丁宁儆其民也吴语鸣钟鼓丁宁錞于五代后周有将于其錞于之类乎形似瓦缶以簴县之宋时虢州上古钟董逌以为淳于故考击不受而无攠隧也当音敦于琵琶本借枇杷转为鼙婆或作擘㮰一名国腹説文止有枇杷字借当乐器遂作琵琶一名鼙婆即琵琶声之转也赵凡夫以为当用擘又作㮰其可笑者在竟改唐人诗字也字有俗而通者琵琶是也又安知非説文之漏失乎推手曰琵郄手曰琶傅𤣥琵琶序云汉送乌孙公主起杜挚以为秦长城之役百姓弦鞉而鼓之武夷山记国腹即琵琶元有白翎雀大曲张思㢘歌曰一十四弦喑一抹盖秦与琵琶合奏也王元美琵琶有小大忽雷按南部新书曰韩晋公入蜀伐竒树坚致如紫石匠曰为胡琴槽他木不可并遂为二琴大曰大忽雷小曰小忽雷后献徳皇晦伯编入琴类已非而元美以为琵琶或后凡乐器之有槽轸者皆借称之邪琵亦音擘容斋引乐天忽闻水上琵琶声为证古诗何拘邪纪事载宣宗弔白居易律诗云童子解吟长恨曲塞儿能唱琵琶篇此知唐人有擘琶之音洞箫本是筒箫説文筒通箫也徒弄切箫本编排而成形象凤尾曰凤箫尔雅所谓言也后加作䇾筒乃单竹故曰通箫后乃通作洞箫王子渊作洞箫赋泠箫泠人以箫合咏也鲁语曰泠箫咏歌乃鹿鸣之三景王铸无射泠州鸠非之泠氏掌乐官周语曰泠人诗简兮卫之贤者仕于泠官郑𤣥曰泠官乐官钟仪曰泠人也因黄帝使泠伦取竹为古乐师故后世号乐官为泠既以泠为官故别作伶唐之管色犹古之钟均也古有一弦之均以均衆声唐贺懐智琵琶谱一册其序曰琵琶八十四调内黄钟太蔟林钟宫声弦中弹不出须管色定弦余八十一调即以此三调为准管色犹均声以为相合之准今之调琴须先用管色合字定宫乃以宫弦下生征征弦生商上下相生终于少商凡下生者隔二弦上生者隔一弦取之凡弦声皆当如此古人仍须以金石为准商颂依我磬声是也今之弹三弦者初亦使人吹箫定调散弹小弦以合箫中伊字然后定轸可以合和合字音近于葛词隠所云轮过髙徽则其字头低出之声箫管合和不着曰挐曰卖正所谓合曲也笛簻非马策也马融笛赋裁以当簻李善注簻马策也裁笛以当马簻便易持梦溪笔谈曰簻管也古人谓乐之管为簻故潘岳笙赋云修簻内辟余箫外透裁以当笛者余器多裁衆簻以成音此笛但裁一簻五音皆具不假繁猥所以便而易持也升菴引此元瑞讥其全抄西溪丛语云当作檛不当作簻智按簻檛音义皆同因有方言而后造此字马鞭名之笛管亦名之何碍乎必欲改檛字以别又可笑矣有雅笛有羌笛周礼笙师掌教羌笛融所赋长笛空洞无底剡其上孔五孔一出其背正似今之尺八李善注七孔长一尺四寸此乃今之横笛太常鼓吹部中之横吹也融赋曰易京君明识音律故本四孔加以一君明所加孔后出是谓商声五音毕沈约宋书亦云京房备其五音周礼笙师注杜子春云篴乃今时所吹五空竹篴今三礼图正横设而有五孔此雅笛也后乃增为六又增为七擫㩶一作擪扢手执之状也王褒洞箫赋挹抐擫㩶顺叙卑迖抐音女立切擫乌协切㩶即捻五臣作擪扢墨庄漫録引连昌宫词李謩笛傍宫墙见玉篇指按于笛曰智谓乃擪讹而张子贤以为奇邪吹脣即所谓也即叫字集韵又作嘄或以土为之今人以口作声曰叫亦谓之肉笛庄子吹剑首者而已矣北魏围南阳吹脣沸地即口吹也匏属总言笙簧分言之则多管曰簧笙竽巢和簧皆匏属而隋志乐匏止有笙十九管竽三十六管唐志二匏有巢有和此取尔雅之名冯嗣宗疑月令仲夏调笙竽竾簧并言四事或簧别是一器邪朱子则以匏中金叶为簧汉武内𫝊鼔震灵之簧神仙𫝊有五舌竹簧宋时民间有铁叶簧智以仙𫝊小説不可据大约合言则匏中管曰簧分言则多管是簧耳竾即篪控即空侯升菴乐书云师延为空国之侯所制臆説也沈约宋书控宫引第一商引第二即管篌也风俗通作坎侯吴兢云汉武灭南粤令乐人侯晖造竷竷音坎以侯姓名坎侯集韵作篌复矣凡夫禁用箜篌大泥拍版今版之始也拍版本无谱明皇遣黄幡绰造谱乃于纸上画两耳以进上问之对曰但有耳道自然中节韩文曰乐句研北襍志曰赵氏独子固不仕元醉歌乐府执红牙以节曲牙版也火不思即今之琥珀词也元志天乐一部有琵琶管篌二火不思二胡琴二火不思制如琵琶直头无品有小槽圆腹如半瓶以皮为面四弦皮絣同一孤柱陶宗仪言乐器有秦明琴浑不似曲则有口温舍舍之类即火不思智见今山陜中州皆弹琥珀词其制似之盖浑不似之转语也通考曰琵琶修颈而小曰秦汉子今京师有吴拨四土儿密失义儿机等俞琰曰北地琵琶昭君笑曰浑不似遂讹觱篥一作箄篥悲慄宋太宗时三大宴皇帝升座宰相进酒庭中吹觱篥以衆乐和之唐九部塞乐有漆觱篥比部安国乐有双觱篥银字觱篥银字管也唐徳宗朝有将尉迟青素善觱篥冠絶古今时幽州有王麻奴河北推为第一手后访尉迟令于髙般涉调中吹勒部羝曲曲终尉迟颔颐而已谓麻奴曰何必髙般涉也即自取银字管放般涉中吹之麻奴愧谢朱子曰箄篥原名悲栗元美载武夷山古记魏子骞会乡人于幔亭吕荷香戛国腹黄次姑挥悲慄悲慄即箄篥国腹即琵琶通雅卷三十通雅卷三十一钦定四库全书通雅卷三十一明方以智撰器用古以木片为札削竹为策编策为简成帙为册方版谓之方牍朴谓之椠插羽之牍谓之羽檄书刀谓之削聘礼曰加书将命百名以上书于策不及百名书于方既夕礼曰书赗于方若九若七若五书遗于策文多者书之策少者书之方木片曰札説文曰牒也汉书曰谷子云笔札光武一札十行汉人皆以此为简牍削竹为策编策为简与柬通成帙为册册必有卷论衡曰断木为椠版长三尺削木也木削为颜之推引后汉书杨由𫝊云风吹削哺为柹此是削札牍之耳苏竟书云摩研编削之才子云提铅椠吴恢欲杀青简皆刀策也康成注论语序以钩命云春秋二尺四寸书之孝经二尺二寸书之故知六经之策皆长二尺四寸伯皆言二尺者天子策书所用与六经异也简容一行字牍乃方版羽檄之书説文曰二尺书也颜子籕曰以木简为书长尺二寸此近是魏武奏事云有急则臿羽曰羽檄吐蕃用金箭急则加银鹄升菴曰云南急递插鸡毛乃羽书之遗也筑氏为削长尺博寸合六而成规郑曰今之书刀也东观记以书刀赐马严朱博投刀削所记用简牒吏皆以刀笔自随蒙氏已制笔汉兼用书刀曰刀笔博古图有汉刀笔文翁吏诣京师减省少府用度买刀布蜀物遗博士如淳曰金马书刀今赐计吏者作马形刀环金镂之杨仆请官蜀刀此刀也唐禧宗干符六年徐云䖍使南诏骠信待云䖍厚授以木夹宣和书谱章孝规为路鲁瞻书云南木夹彼方谓之木契犹有古椠之遗或以茶经竹夹相比非矣尺一诏策也汉以单于书以尺一牍选举召拜亦书之尺一版杨政以箭贯候辇持章乞杨生师即尺一出升范升也李云言尺一拜用陈蕃言尺一选用委尚书三公阳球𫝊不得稽留尺一所谓勅也通用勅详见疑始字説中汉以后诏诰因有定名唐志有七一曰册书二曰制书三曰慰劳制书四曰发勅五曰勅㫖六曰论事勅书七曰勅牒而尚书省之制六制勅册天子用之令则皇太子用之教则亲王公主用之符则省下州州下县者下之达上有六一曰表二曰状三曰笺四曰启五曰辞六曰牒而门下省又有奏钞奏弹露布议四者与表状共六制诸司相质其制有三一曰关二曰刺三曰移赵宧光谓札从乙尺一当作尺乙不知何以解丈二之组耶诏书有真草又有案有宣三王世家禇先生曰谨论次其真草诏书编于左方郑崇𫝊持诏书案起案者写诏之文智以为存案如今之底稿也唐故事中书舍人掌诏诰皆写两本一为底一为宣身之曰在中书可覆谓之正宣唐朝臣以兵送李泌写宣以郄之崇文目有宣底八卷唐王起𫝊帝常以疑事令使者质起具榜子附使者上凡成十卷号曰写宣会要曰大顺中令诏书别録小字本留内永为定式广川跋同光四年宣周之复逆犹秦汉之奏事上书也宰夫执叙羣吏之治以待诸臣之复万民之逆注复谓于朝廷奏事逆为上书太仆掌诸侯之复逆注郑司农曰复谓奏事逆为受下奏七国未变古式言事于王皆称上书秦初改书曰奏后又曰封书曰封章谓重封以上蔡邕以皁囊封上章奏所谓囊封也大诺批答也梁陈伯之为江州刺史不识书得文牒辞讼惟作大诺而已齐江夏王锋髙帝使学凤尾诺以玉麒麟赐之唐纪曰凡诸侯牋奏皆批曰诺而草书若凤尾形宋明帝纪胡母辅専权语曰禾绢闭眼诺胡母大张槖禾绢谓帝也此即文书后之押字也自汉有之宗资任范博歌曰南阳宗资主画诺张绪曰一生不解作诺汾晋之间尊者唿左右云咄左右必诺刘义叟云咄嗟而办当作咄喏而办智按咄嗟与咄唶咄咤同非诺也江左诏画诺唐时画闻即今之知道也归田録言学士院用押字咨报季肇曰堂帖押名曰花押韦陟五朶云体是也刘后村曰王文康坐莱公贬苏子美坐祁公废二人皆为妇翁累也帖尾托人相花字似是通人一蔽则花字寻常皆用之长睿与刘焘论书言及施结喜收古今人押字伯思曰梁朱异唐懐光沈炽文等题名纸缝或谓之押缝谓之押尾蔡廓曰我不能为徐干木署纸尾唐宋有熟状有进草笔谈曰本朝要事对禀常事拟进入画可然后施行谓之熟状事速不及待报则先行下具制草奏知谓之进草熟状白纸书宰相押字他执政具姓名进草即黄纸书宰臣执政皆于状背押字堂检宰执背不押唯宰属于检背书日堂吏书名用印此拟熟状有词宰相押检不印避暑録言李暹告中书省官书姓而门下尚书省则不书甘露寺牒亦可证知也隋唐以来自朝廷下至郡县决事皆有词谓之判牒议呈草曰画知今会推公题犹然呈草画知止列姓会题尾衔曰臣某臣某不书姓札子移牍也唐人奏事非表非状者谓之札子亦谓之録子又谓之榜子陆贽有榜子集苏轼有进陆贽奏议札子约鬼章讨阿里骨札子绍兴四年着令领宣抚使者皆见任二府故行移用札子韩世忠宣抚淮东诏于所部州县用札子则下行之文移矣宋徐度敦立曰唐宰相治事之地曰政事堂故所下书曰堂帖国初犹因此制赵韩王权重有诏禁止其后中书指挥事凡不降勅者曰札子犹堂帖也牍为书版徐锴曰古者为公案也原涉𫝊削牍注木简也后人折成简帖故以书简为尺牍周勃𫝊狱吏书牍背示之则公案之牍也汉以来文移通为之牒徐曰议故未定短牒谘谋则是牒短于牍矣匡衡随牒在逺方注随常牒无超擢也南史蔡樽为吏尚用王筠帝推白牒于香橙地此白事除官之牒也马援随牒解释此官府之谘议移文也又讼词亦曰牒今惟皇宗属籍曰玉牒仍唐宋旧名及给僧度牒其平行文移曰咨曰手本亦曰关曰牒曰照会下行上曰牒呈上行下曰牒札假以职名曰札付露布露封也军中报捷露版不封欲其宣布耳王缄曳布可笑矣于文定但専以为捷状县之漆竿亦未尽也智按凡露封者皆曰露布光武以鲍昱为司隶怪当司徒露布李云𫝊乃露布上移副三府东观书有司奏孝顺号曰敬宗露布奏可献帝春秋曰荀彧卒于夀春夀春亡者告孙权言曹操欲荀彧杀伏后彧不从故自杀孙权露布于蜀魏改元景初诏曰司徒露布咸使闻知蜀建兴五年诏曰丞相其露布天下唐则载为门下省之典制矣文章縁起言露布始于蜀误也其引文露沉武露布以解此者更支空首幅曰需头或曰需章需批答也胡广𫝊文吏试笺奏注汉杂事曰凡羣臣上通者四品一曰章二曰奏三曰表四曰驳议章者需头称稽首上以闻谢恩陈事诣阙通者也奏者亦需头其京师官但言稽首言下稽首以闻其中有所请若罪法劾案公府送御史台卿校送谒者台也表者不需头上言臣某言下言诚惶诚恐稽首顿首死罪死罪左方下附曰某官臣甲乙上通谓之疏原涉𫝊削牍为疏既用帛纸故须折之其曰需头者空前幅一面也杨万里知筠州谢表曰需章匃外唐人书末言谨空犹今左冲也条刺分条刺书也条宜表左列于左方也汉外戚𫝊成帝答许皇后诏曰皇帝有所疑便不便其条刺使大长秋来白也师古曰条谓分条之刺谓书之于刺版也汉武使刺六经封禅谓刺书之也条对即今条陈也分条言一项者犹一首也今条奏谓之开坐考蔡邕𫝊谨条宜所施行七事表左开坐其开左之讹借乎饮章飞书匿名书也汉蔡邕𫝊一入牢狱促以饮章辞情何縁复闻注饮犹隠也即今匿名文书梁松𫝊县飞书注匿名书孔融𫝊侯览刋章下州郡以名捕俭注刋章谓削去告人姓名愚谓刋章若榜行郡县因朱儁刋定州奏遂以刋为削盖刋即刻也汉即无今版印或刻书其大章于版以遍行捕之汉书言章大者数千若文书全案也下手书即画指券也月平今之榷会牒也周礼质剂注质剂谓两书一札而别之也若今下手书疏汉时下手书即今画指券与右质剂同也𫝊别质剂皆今之券书也俗有手印事八成注郑司农曰质剂今时月平是也平音病韩曰一市必立之平今经纪当行官给印牒是其遗制殿上大言州郡行状谓之举謡言应劭曰每嵗州郡聴採长吏臧否民所疾苦还条奏之是谓举謡言言謡言者掾属令史都会殿上主者大言某州郡行状条约谓之禁书士师五禁注古之禁书亡矣今宫门有符籍官府有无故擅入城门有离载下帷野有田律军有嚣讙夜行之禁其捔可言者又三禁注军礼曰无干车无自后射此其类也旧案谓之事比郑司农云士之八成者行事有八篇若今时事比疏凡言成者皆旧有成事品式后人依而行之事依前比类之鲍昱有法比都目详见刑法类至大比注若今八月案比党正注如今小案比此汉时案比之名犹今之比较也事比则条律书名晋志有汉事令甲三百篇徽识之书今之编册也司常掌九旂之物名各有属以待国事注属谓徽识也言事名号皆题别疏云大𫝊云殊徽号昭公二十一年宋㕑人濮曰扬徽者公徒也是名徽也织文鸟章笺云识徽识也是名识也郑又云徽识之书则云某某之事某某之名某某之号今各衙门各典故皆有编册列之识音志即周之属也説文徽衺幅也一曰三纠绳也幑帜也以綘徽帛着于背引春秋𫝊扬幑者公徒若今救火衣集韵或作㫎或曰琴节曰徽亦有识意乐书作晖古作本通而后别跳出出格题头也春秋正义引魏晋仪注写表章别起行头者谓之跳出智以为即今之出格尊称题式也或上条陈开坐则亦分欵题头叶少藴曰见开元李暹一告有低头起项折简折而叠之也笺书谓之尺牍折而分版谓之叶子编集谓之书册其以卷名者古也古之简容一行而后有折简牍本方版而后但以笺书为尺牍古书皆卷而唐始有叶子简与柬通今人总以折叠者谓之柬帖奏谓之本报答谓之书短而单幅谓之笺以叶子装钉谓之书本王凌曰卿直折简召我谢朓折简写孔顗表此折简也陈遵与人尺牍人皆藏去以为荣鲁王睦𫝊上令草书尺牍杂志曰晋宋兵革之间禁书疏非弔丧问疾不得行尺牍故羲之首云死罪此尺牍也后山谈丛曰古书皆卷唐始有叶子今书册是也昭文馆版本淳熙进读陆贽奏议令日读五版此叶子书也説文帖他叶切帛书署也今用柬帖已置帛书署之义専以尺牍所书为帖若今俗则唿名刺为拜帖矣宋子京以手简为手毕宋元丰中诏中书例写一本纳执政分令诸房揭贴谓揭而贴之古贴帖通用世説以如意帖之是也今人因有揭帖之名方书书于方也张苍𫝊秦御史主柱下方书注四方文书此解非是盖持方策以待书也因为通称禇先生曰臣为郎好读外家𫝊语作六章编之左方以附益上方之三章笏所以记对命也后为手版笏度二尺六寸中博三寸其杀六分去一受命于君前则书于笏笏字説文新附籕文作今字彚以楷作大误矣王会注曰晋宋以来谓之手版蜀秦宓以簿拄颊簿即手版也王坦之见桓温倒执手版沈瓒之于上前以手版四面指严安之以手版画地人不敢犯是自对君与公礼相见皆用之宇文周时百官始执笏今无象与鱼须文竹之制但四品以上用象牙五品以下用木以粉饰之宋庾道愍精相手版齐恩倖綦母珍之有相手版者曰富贵殳书书于殳者萧子良古今篆隶文体曰殳书伯氏之职也古者文既纪笏武亦书殳秦八体有殳书新莽去大篆刻符殳书加古文奇字书姓名于奏白曰刺或曰名纸唐曰门状祢衡懐刺漫灭郭泰符融赍刺入仇览房是也释名曰书姓名于奏白曰刺简以奏事白事故曰奏白今刺姓名于简上行平行皆用之或曰奏刺上行也今人谓之拜帖上行谓之手本通书曰禀帖文移之手本则又平行之称髙彪𫝊访马融融疾不见彪覆刺遗书谓取回其帖书其后以遗之也爵里刺即今之履厯手版也世语曰夏侯荣渊之五子也七嵗属文经目辄识魏文闻而请焉賔客百余人人各奏刺悉书其乡邑名氏世所谓爵里刺也荣一日遍览不谬今脚色手本履厯亦相谓为手版其亦古之奏刺者乎何思澄名纸必尽孔平仲谈苑曰古刺以纸书曰名纸李徳裕贵后人具衔候起居谓之门状补笔谈又曰大状老学菴曰元丰后盛行手刺又按周礼司刺掌三刺讯吏臣民此言讯也诗序风刺因作誎蹳剌从束刺从朿刺亦曰谒翟义𫝊内谒径入师古曰内谒通名也曲礼问子曰可典谒矣张耳𫝊上谒注上其谒而见也谢见再投启事谓之温卷渑水燕谈曰国初袭唐宋士风举子见先达先投刺谓之请见既与之见他日再投启事谓之谢见又数日再投启事谓之温卷骈缄曰双书老学菴笔记曰骈俪笺启与手书俱行者主于笺启故谓手书为小简然犹觉为一缄已而或厄于书吏不能俱达于是骈缄之谓之双书绍兴初赵相元镇贵重时方多故人恐不暇尽观双书乃以爵里或更作一单纸直叙所请而并上之谓之品字封今自两司以下通函两台必作大小两启亦双书之遗雕本印书也隋唐有其法至五代而行至宋而盛今则极矣叶梦得言栁玭训序在蜀见字书雕本不始自冯道监本始道耳挥麈録言母昭裔有版镂之言陆深河汾燕闲録云隋开皇十三年勅废像遗经悉令雕版则此又在栁先疑者以隋有此法唐何不行或止奉崇释教邪沈存中曰庆厯中有毕昇为活版以胶泥烧成今则用木刻之用铜版合之麻沙印本之初出未精者也老学菴笔记曰尹少稷日能诵麻沙版本书一寸又云三舍法行教官出易义云干为金坤又为金诸生曰恐麻沙本也今精本用墨汁或上烟重印乃黑帖经以试曰试帖举人总括经文以应帖试曰帖括唐调露二年考工员外郎刘思立请帖经及试杂文𤣥宗时杨玚奏问以孤经絶句请今并帖平文后举人乃总括经文类聚之诵习以应帖试谓之帖括今縁以为八股制义之称器用帖刻于石而搨之曰法帖自有石经碑刻应有搨帖而未着称蔡邕𫝊言观及摹者车日千两摹则今之墨搨也会要贞观六年正月命整理御府古今工书钟王等真迹得一千五伯一十卷开元六年整理数同十六年内出二王真迹及芝昶等古迹一百六十卷付集贤院依文搨两本进内分赐诸王两本者分真迹与真草迹也真迹卷帙以贞观字为印缝真草迹令禇遂良真书小字帖纸影之所谓搨影不知比今何法也若但描临安能逼肖邪当时亦唿搨写兰亭一本入昭陵又一本太平安乐公主奏借出外搨写遂失所在六典𢎞文馆搨书三人习其法也意其兼学双钩过朱之法乎禇遂良𫝊帝方慕羲之故帖莫质真伪遂良独论所出无舛冒登善影本今犹相𫝊宋自太平兴国诏访笔迹于是荆湖献张芝草书潭州献唐明皇所书道林寺王乔观碑昇州献二王及桓温等十八家石版书迹七年钱惟治以钟王等墨迹七轴献钱昱献钟王墨迹八轴旧説六百年而神去七百年而纸壊以淳化四年四月之勒上距魏晋约五百余年冀得其真如米所评又寥寥矣元祐中刘次庄为法帖释文十卷靖国初刘焘续之淳熙中刻秘阁续法帖宋至我生之初不满五百年而宋初搨阁帖遂为稀有价值千金余曾在陈眉公顽仙庐见一本乃董𤣥宰宗伯藏者旁有黄山谷朱书释文字体微肥又一在嘉兴项氏石经已混陜碑在西安府学不必汉魏多是唐郑覃书蜀母昭裔所书石经今有注宋何拱镇长安摹搨二千余本民以为害往往鑱削其字韩缜修霸桥督工急民磨碑石供之罹此二厄全者遂少世所谓曹全碑则汉八分之至明者矣相𫝊石崖崩而碑出故搨少而明也圣教不断本李比海娑罗岳麓云麾皆难得万厯初内乡李䕃令宛平发地得柱础六乃唐李邕书云麾将军碑因建古墨斋崇祯壬午智房师𫝊海峰为顺天府尹修书斋又掘得二圆扁石亦北海云麾碑有李琇名其前所得者未尽邪升菴常言断裂在蒲城而正徳中刘逺夫铁束之物之显晦固各有时淳化阁帖宋太宗命侍书王着临搨以枣木镂刻至仁宗又诏僧希白刻石于秘阁前有目録卷后无篆题世𫝊以为二王府帖者非也又有髙宗绍兴中国子监本其首尾与淳化略无少异当时御前拓者多用匮纸盖打金银箔者也自后碑工作蝉翼本且以厚纸覆版上隠然为银挺㾗以愚人初徽宗建中靖国间刻续法帖大观中又摹搨刻石于太清楼字行稍髙而以建中靖国续帖十卷易去嵗月名衔以为后帖又刻孙过庭书谱及贞观十七帖总为二十二卷谓之大观太清楼帖绛帖者尚书郎潘师旦以官帖摹刻于家为石本而𫝊写字多讹舛世称为潘驸马帖单炳文曹士晃各有模刻本又有新绛本北方别本武冈新旧本福清乌镇彭州资州本皆绛帖之别也潭帖者庆厯中刘丞相帅潭日以淳化官帖命慧照大师希白摹刻于石置之郡斋增入伤寒十七日王蒙颜真卿诸帖而字行颇髙与淳化阁本差不同逐卷有慧照大师希白重模字而嵗月各异中间谬处甚多朱文公讥之是也潭帖之别则有刘丞相私第本长沙碑匠新刻本三山木本庐陵萧氏本戏鱼即临江帖也元祐间刘次庄以家藏淳化阁十卷摹刻戏鱼堂除去篆题而增释文又有淳熙修内司本北方印成本乌镇张氏福清李氏本刘后村云阁帖为祖绛帖次之临江又次之武冈又次之大观尤妙武冈佳者可乱绛临江佳者可乱阁潭乃僧希白所摹有江左风味希白工于摹字屈于寻行数墨文理错缪然其字比之淳化帖为胜东坡推潭帖胜阁帖韩侂胄开羣玉帖字好薛绍彭亦有家塾帖好又按蔡京党碑遍刻粤洞不以憝废然吴凫客直指凿星巖北魏大武作始皇峄碑人欲字香宜自珍重又得近搨一本因叹元祐诸公姓名史不备者反赖以𫝊宋陆友仁研北杂志曰定武禊序唐文皇模本所刻故毫发无踰矩至徧赐诸王羣臣则皆一时能书所临精神横逸虽抵掌相似然犹以为优孟也予所见元嘉赐本第一神龙第二苏才翁家第三才翁本则祖神龙禇河南悞字本第四冯承素本第五禇延诲本第六陆柬之本第七赵模本第八最后见米老所倣禇河南第九倣冯承素第十绍兴内府藏本第十一与定武微别又皆蠒纸非双钩响搨所作独张似之家绢本云是汤普彻所摹为不同耳刘克庄跋林竹溪家藏定武本乃薛氏续刋本不如其断石本逺矣又有云段石本乃婺州倅㕔本前辈评其为定武典刑亦名梅华本陶九成言兰亭百十七刻装褫作十册宋理宗所藏有图书钤缝玉池后于陆国瑞处録其目姜白石又有禊帖偏傍考今𫝊于世能几本邪孟頫摹定武本在北京禇摹兰亭归徳府同州学俱有石刻好善掘得玉版兰亭万厯中颍井夜光探得六铜罍刻石兰亭黄庭董𤣥宰定为米南宫书潜草曰双钩过朱惟恐失神鲁公家僮修改米元章叹之而李端叔见庐山石刻字有精神因知模勒之妙有以假借致然偶遇南唐人陈格从事于此十二世矣曰临摹曰硬黄曰响搨皆学帖法也临谓置纸在傍学之摹谓以薄纸覆摹硬黄谓置纸热熨斗上以黄蜡涂匀俨如鮀角毫釐必见响搨谓以纸覆就明忩映光摹之此宋张世南説今之油纸摹帖盖硬黄之遗也古帖逺者墨浓者坚若漆挨之纎毫无染兼以摹㺯日久纸面生光且有异香以此为辨研北杂志曰北碑刻深谓之沟道后汉𫝊方者曰碑员者曰碣宋黄长睿辨阁帖伪者几半于真米海岳亦然宣和书画有瓢印孙宗鑑东皋襍録言汉碑额多篆身多隶隶多凹篆多凸此偶见耳皆凹者又汉额多凿圆孔有蝉翅搨乌金搨颜籀解史游章曰蝉缯之轻薄者若蝉翼也纸亦有如蝉翼者或云用薄纸搨石则锋稜毕出梁虞和论书表曰搨书悉用薄纸赵希鹄言北搨色淡而纹绉曰夹纱作蝉翅搨也南纸纹䜿墨用油烟以蜡故黑而有光为乌金搨金石之集则欧赵之功也古无蒐金石为书者博南言郑条兴古文在欧阳前而集古名録则自欧阳公始而赵徳甫金石録所收更多凡二千本元祐中吕大临考古图十卷政和中王楚集博古图二十卷洪适隶释隶续序曰欧阳七十五卷徳甫多九十三卷而阙其六予尚阙赵録四之一而近出者亦三十余绍兴中钱塘薛尚功用敏为欵识二十卷重广钟鼎篆韵七卷于是大备石刻九江自永叔作集古而跋之刘原甫黄长睿曾南丰周益公董彦逺皆有论辨子充不甚确惟长睿掊击永叔而子固亦有四端辨正四明楼大防又指其璇题甘蔗以是益知考古之难田槩有京兆金石録叶梦得有金石类攷蔡松年子珪续欧阳金石遗文六十卷奉符党懐英善篆为韵补杨信父銁合作钟鼎篆韵熊与可序曰汉所得齐器周鼎柏寝之刻栒邑之铭皆有能按其欵识者唐初盛摹临始有以褚搨碑碣为墨本者东巡之石偃师之盘岐阳之鼓延陵季子之摹篆石泐而墨𫝊然犹未有能摹钟鼎之欵者皇祐始命太常摹厯代器欵为图三馆之士不能尽识于是欧刘李吕等録渐广宣和以后为书遂多博古图之外有晏元开蔡天启赵明诚荣资道董彦逺以至黄伯思张耆年薛尚功诸家相继论述彝鼎古器亦多政宣之间物常聚于所好也初夏氏倣二徐韵例以唐韵系古篆而器欵未备至用敏始详临川杨信父益以奉符党氏韵补可谓富矣元吾衍喜王球啸堂集古録而作学古编都穆作金薤琳瑯杨慎有金石古文徐献忠金石文王家瑞咸阳金石遗文赵崡石墨镌华杨嗣昌徳山金石録各纪所见不妨异同大抵好古之士存玩则可采获词章大不必矣柴氏曰玺印方填盘盂方识铜龟私印髙平刻鹊印之章元晖记虎儿之字不可胜纪即李龙眠金铜㦸泥金六虫书徐延之言唐莹质鑑背铭李仲芳家南塘蟾蜍砚滴铭皆奇士自为异篆耳邝氏曰南海熊羽人以薛用敏篆韵为宋之奇书柯九思周伯温赵松雪皆有鉴定印释梦英有卧云叟篆书孙克𢎞有手书钟鼎文十卷姚江陈鉅若溪隆万间合刻之为古篆韵三种若朱叔望金石韵府未善也于司直奕正作天下金石志刘同人曰华亭孙雪居不核李翕郙阁陜则曰冀颍川荀淑碑吴则曰颍黄州周少鲁不胲志冀之域失仲舒汉赞矣志宛平失天宁寺隋碑矣司直之增周本者十七正孙本者十四是时吴国华惟英巩鸿图永固收藏装帙为精云研北杂志曰永叔集古缺西汉字刘原父敞出守永兴因以林华宫行镫莲勺宫博山炉槃及谷口铜筩三铭遗之智按集古録云林华宫行镫重一斤十四两五凤二年造其莲勺槃亦五凤中造宣帝本纪云困于莲勺卤中不言有宫史家非因事不尽载也谷口筒乃甘露中造赵徳甫金石録谓西汉文字世不多有今按有五凤二年鲁共王修池数字胡承公资古绍志集云阳翔甎字要亦非真即偃曝余谈所言夏县之禹字甎也栁贯云新莽恶称汉徳凡有石刻皆仆䃺之然洪字隶释有哀帝建平五年郫县一碑或云伪作又云西汉纪功多寓之金自东汉石刻始盛书契既作字体悉具其端则篆隶之笔古兼用矣董彦逺曰临淄得桐棺前和外隠起为铭齐太公六世孙胡公之墓惟三字是古余同汉隶乃知书文相变不能逃古但数穷即改自然相合罗泌曰周公之时未改籀已有六书之教孔子之时已改籀尚存科斗之书则明知篆籀并作矣熊朋来云事有用于一时而废后复袭之与古符者多矣黄帝刀布已作小篆葛天之金帛与今隶无异急就章方有波磔钩踢而钱谱所载尊卢太昊至帝喾之金币文及近世掘得周世镜铭皆古篆有钩踢乃知后世所有者上古已有之丹铅总録亦据水经注古棺前和有八分书唐人钱谱太昊氏金尊卢氏币其文有今笔又言在京得太公阛钱在滇得黄帝刀布可验八分不始于秦小篆不始李斯也书契既作字体悉具如岣嵝则用科斗石鼓则用籀书即今之𫝊世文字也至于民庶婚姻之约市井交易之券则从简易止用小篆都𤣥敬跋坛山石刻吉日癸巳四日在赞皇县晋卫夫人谓李斯见周穆王书七日兴叹盖指此也永叔谓庆厯宋祁摹之而赵州守将龛其州廨之壁赵明诚以穆王时皆古文而此字小篆疑非其真盖不知古亦用小篆也宋有皇祐五年权部事李中祐跋宋景濂摹其字重刻蒲阳山房谓吉日字与周淮父卣伯硕父鼎齐鏄钟诸欵识合明诚已信石鼓不当于此疑之又按宋吴兴施宿谓州廨旧石以政和五年取入内府皆所当知故并着之智曰渔仲谓石鼓有秦权文者亦周时先有此文而秦权用之耳陈懿卜学古余録载李斯字通古少从荀卿学参古文复篆籀书颇知改省作小篆着仓颉九章世谓玉筯篆又谓八分小篆盖此籀文十存其八李斯小篆之祖也渔仲金石畧云诅楚文李斯篆按方氏跋以为秦惠文王二十六年石湖亦谓当惠文王之世后百余年东巡泰山石刻则小篆非出于李斯按古实通用大小篆兼有分隶钩踢之笔若専门以小篆立体则自斯始耳阁帖载李斯田耕耨一则米元章亦不知何人书黄长睿考为李阳冰篆王密所篆明州刺史裴公纪徳碣文篆无铢黍差李阳冰篆最妙得李斯笔意韩退之言李服之授科斗孝经汉卫宏官书则阳冰之子也从子腾亦善篆石刻説文字源在滑县古文总目之科斗非谓颛顼所作也仓颉之迹止𫝊藏书台之墓石禹迹则岣嵝紫霄夏县之甎也石鼓籀文也窦公乐书孔壁汲冢皆周篆也上古文难识总谓之科斗文字非専以科斗书之如曰炎帝见禾入穏作穏书一作八穗黄帝云书太昊龙书少昊凤书颛顼作科斗书古应有此然确以何帝所作则不必信矣书史又言文王史佚作虎书武王时作禽书鱼书如鲁恭壊孔子宅得古文夏侯婴掘地得石椁铭叔孙通曰此科斗书直谓其形似耳书史言孔甲盘盂沮诵鸟迹伏羲命子襄作六书今皆无考侯冈龙颜侈哆四目好怪之説也路史言仓帝史皇乃上古之帝非黄帝史智以上古必已造字而黄帝史亦名仓颉更造六书未可知也上古事逺当推其大槩而聴之汉文帝时窦公古文乐书乃周礼大司乐章宣帝时河内女子壊老子屋得古文二篇与汲冢册书仓颉墓石刻皆称极古仓颉墓在北海号藏书台阳虚石室有石刻二十八字李斯识八字云上天作命皇辟迭王叔孙通识十二字任昉不信也详考二句乃冦谦之所纂黑帝安和国王禁文也仓颉造字台在开封城北岑参有诗此台其后造乎岣嵝碑在南岳宋嘉定何子一得观摹刻岳麓书院嘉靖潘叠峰释七十二字今栖霞李临淮家扬州甘泉书院滇安宁州法华山翻岳麓本庐山紫霄峰有禹刻仅识鸿荒漾余乃六字此豫章诗话所载也水经注云禹刻与偃曝余谈言夏县甎篆为三禹书石鼔文初潜陈仓野中至唐始出贞观中吏部侍郎苏勉纪其事郑余庆取置凤翔之夫子庙而亡其一皇祐四年向傅师得之民间十数乃合大观二年移汴辟雍嵌金其字金人辇至燕剔其金元大徳十一年虞集教授得之泥草中始置国学大成门内欧阳修好之而有三疑郑渔仲则谓秦鼓以秦权文识之也杨慎谓晋王右军唐章懐太子尝言之胡世将资古録云蔡京作辟雍取十鼓置讲堂谓周宣王鼓韩愈张懐瓘窦臮赵明诚也谓文王鼓宣王刻诗韦应物也谓成王鼓程琳董逌也虞伯生云鼓北徙留王宣抚宅宅后为大兴府学则沦入济河与金人弃之之説皆不足信今在北雍圣殿仪门金时马子卿谓是宇文时造弱侯以苏绰𫝊魏文十一年狩岐阳考武保定元年又狩岐阳命绰倣大诰则诗体倣诗可知然当时何以不刻年月岂故为此迋后世抑失其一鼓邪李日华曰东坡有手钩石鼓文篆籀全音释备逺胜潘迪等所録凡三百二十五字存以比干墓铜盘为孔子书者法书苑河南志也吾衍郑瑗辨其非以吴季札碑为孔子篆者张燕公张从绅萧定也欧阳永叔秦少游断其非唐开元中武之奇耕地得铜盘按地志殷太师碣在卫辉府城北都𤣥敬使西日记淇县有方石刻殷比干墓四字字径八寸元吾子行定为汉人笔闽南郑瑗井观琐言曰宣和博古多伪齐侯钟晋姜鼎宰辟父敦等则真比干盘则伪也汲郡北有比干墓偃师亦有比干墓唐开元偃师人得铜盘其铭曰右林左泉后冈前道万世之藏兹焉是宝予观其文匀丽不似三代其伪无疑故欧公集古録不收智又按墨庄漫録程唐贾朝孺于凤翔府破商比干墓得铜盘径二尺余中有欵识一十六字道君皇帝曰忠贤之墓岂可掘乃罢朝孺退出其盘祁寛曾见之刘袤延仲言比干墓在卫州西山去城数十里有汉唐刻甚多而此云墓在关中又与开元武之奇同得一铜盘可疑哉季札碑在江隂黄田山下相𫝊阁帖鲁司冦仲尼书是季氏墓铭也唐张从绅记云开元中𤣥宗命殷仲容摹搨大厯中萧定又刻于石此小者后人倣为之也永叔言孔子未尝至吴或曰言游从孔子记题者臆也秦观曰真季子墓铭犹疑非仲尼书况倣者然张説谢碑额表云孔篆吴札之文秦存展季之陇故诸家因之升菴言吴子二字类小篆延陵之墓四字类大篆谓大小篆三代通行复又云孔子篆比干墓及吴季札墓尚是科斗则升菴未亲见邪陈鉅昌云余从曲阜得孔庙翻刻比干碑全类汉隶季札碑今有新刻在云阳南城下则大小篆也先秦之篆诅楚三石夹漈引方氏跋诅楚者乃方勺泊宅编也勺言巫咸碑在凤翔府学亚駞文在洛阳刘沈家书同而偏傍小异史记楚子连熊于名者二十二独无熊相以事考之自成王来未尝与秦难及懐王熊槐苏秦合从而楚为长今碑文熊相率诸侯之兵以加临我盖史记误以熊相为槐耳其后五年懐王忿张仪复攻秦故碑云今又悉兴其衆以逼我边境是嵗秦襄王二十六年而夹漈谓方氏言秦惠文王二十六年盖自永叔已疑熊槐熊横当秦惠文王及昭襄王时而史记或失之矣彦逺跋大沈故湫渊在安定朝那仁夀中宜居湫水移于始平巫咸河在女丑北祀在安邑巫咸山下临盐水亚駞即滹沲在周为沤夷一名水顾野王考其地在灵丘黄伯思以乌駞在乌氏按竹书穆公十一年取灵丘当以灵丘为是曰熊相者楚本熊穴后世以熊为号又以其𫝊自熊霜又谓熊相其间如熊相禖熊相宜僚熊相祁而姓书熊相为芊姓诅盟非一人列国书不主名则称楚以姓也其时则楚顷襄也都𤣥敬言吾子行以先秦古器比较不类而宋世诸公爱其笔路无有异论予固不得而论也合刘斯立以验江邻几则泰山李斯之篆为最确矣彦逺曰泰山碑累石固趾以存考其词寴逺黎民大义着明史作休明陲于后世史作于后世皇帝躬聴史作躬圣男体顺史作理顺或皆史误然昭隔内外或谓为融古字相借不然则格与隔不可兼用也陲为边陲若垂后世则当作昔卫宏尝言古一字有两名者就注之御史大大则大夫也莒公亦曰夫中有大如千人书千千今考礼记檀弓曰夫夫是也庄子曰且而属之夫夫则字盖如此此李斯所得据也大人贯簪为夫则夫夫同文义亦可知永叔集古録言江邻几守官奉符亲到碑下云石完不可镌风雨所剥止有此数十字而已徐敦立却扫编曰其后东平刘斯立常登泰山絶顶其石埋土中似方非方人止搨其一面其三面皆有字而残闇末有制曰可三字于是泰山之篆遂为全篇如寴逺黎史作亲巡逺方黎民施于后嗣作后世昆作后则史误也智按似方非方则似义兴之囤碑孙皓立石颂徳形如鼔吴天玺元年立俗谓之囤碑可知古有此制矣碑文寴即亲巡昭融不当作隔皆子长所改岂直秦史误乎今彦逺谓寴为亲邻非也瑯邪台苏轼所摹峄山碑郑文宝所刋会稽碑申屠駧所刻之罘则遗文也苏东坡守髙密托庐江文勋摩之石置超然台上有记金石録曰秦瑯邪台刻石在今密州其颂诗亡矣独从臣姓名及二世诏书然残缺熙宁中子瞻所摹刻也从臣姓名五大夫作五大大泰山篆亦如此或曰古大与夫同恐不然余家所藏古器欵识有用大夫始鼎及秦权铭黔首大安皆用大字盖古人简质凡字㸃画相近及首同者多假借用之东汉时碑刻尚多如此王元美言瑯邪秦刻向谓颂诗已亡余家藏乃宋莒公刻本仅十有七字皆颂诗中语之罘山刻亦秦二世诏也仅存二十一字永叔谓其文与峄泰语同而字画皆异惟泰山为真李斯篆耳或云麻温故学士于登州海上得片木有此文岂杜甫所谓枣木失真者邪水经注又言赣榆有秦刻石去海一百五十步今迷矣峄山碑在峄李斯篆杜诗云峄山之碑野火焚枣木𫝊刻肥失真或曰魏太武自东平过邹见始皇刻使人排仆之焚在此时永叔曰峄山碑史记不载其字特大不类泰山于氏金石志南京应天府有唐刻峄山碑李处巽刻元祐八年邹令张文仲复刻于石置峄隂堂説郛云今峄山实无此碑乃南唐徐铉摹刻石于长安者郑文宝记自以徐所授模本复刻石于长安国子学都𤣥敬云文宝刻徐氏本其后翻刻颇多申屠駧跋会稽碑曰峄山颂淳化间太常博士郑文宝刻于长安泰山颂至元间行台侍御李处巽得刘跋所摹本刋于建业郡庠予考始皇抵越取断江岑石刻颂亦斯笔也余乃以家藏旧本模勒置于会稽黉舍但史记攸长作修长世字作三十追道作进首乃作追守轨度作度轨今则依石刻水经注言始皇稽山刻石尚存孙畅之述征书曰斯篆石山石形似空上有金简玉字之书智谓皆影响也郦道元且谓扬子江自芜通山隂何足证稽山秦刻邪杭州绍兴皆有秦望山范云所读何山渔仲云疑在越州元至正初申屠子迪为绍兴推官以家藏刻于路学即今所𫝊也不知其先何从得之然则元美所藏宋莒公刻本可知矣金石志淮安近海有秦始皇碑茅山有秦碑李斯篆汲冢楚冢今不能分故有琐语乱竹书之疑也书史云太康二年汲郡人不准盗魏襄王墓或言安釐王竹书数十车漆书科斗武帝以付束晳随疑分释皆有义证又广川书跋太公庙碑今在卫州共县晋太康十年立碑曰太公望者此县人太康二年县之西偏有盗发冢而得竹策之书书藏之年当秦坑儒之前八十六嵗竹书最古当魏安釐王时国史也则所书宜可信其言服𤣥禳而説文无此字惟曰汉令解衣耕谓之襄而卫宏字説与郭昭卿字指则有之如许慎所遗古文衆矣昭卿因宏以有记非得是碑岂知宏之为有据哉晋纪言咸宁五年盗发汲郡冢与此碑太康二年异知史误也胡元瑞据武帝咸宁五年讥升菴太康安釐之误直未见广川书跋与书史邪若淮海题跋言太康元年盗发魏襄冢则少游误记也不准姓音彪陈鉅昌原治篇引作卞准非少游又言齐文惠太子为雍州时盗发楚王冢得竹简书青丝纶简广数分长二尺皮节如新王僧䖍谓是科斗书记周官所阙文则皆仓颉遗法也法书苑则言楚昭王墓在习池北南齐建元中盗发冢得古竹简沈约得数篇示刘绘曰周礼逸文也智按南齐之雍州即襄阳此二条正是一事通雅卷三十一通雅卷三十二钦定四库全书通雅卷三十二明方以智撰器用有三十六种书有五十六种书有六十四种书有十八体有七十二篆有百体皆因形分名者也宋王愔文字志三卷张彦逺云未见此书有此目云古书有三十六种真诰书史言五十六种尚方大篆程邈所述后人饬之六国时各以异体为符信曰芝英书即五十六种书也洪州载唐韦绩纂五十六种书又曰汉武时有灵芝因述芝英书僧梦英十八体李伯时轻之管夫人七十二篆本六十四种书百二十体屏风式也梁庾元威曰王融图古今襍体有六十四书湘东王令韦仲定为九十一种谢善勋增九法合成百体宗炳出九体书又造画瑞应图二百一十物删拾之外所存书法犹一百二十体署书者户册也宋景文公云萧何自题苍龙白虎二阀后世署书由何始书史言萧何与张良陈隠等论笔者意也时谓之萧籀其题观谓之署书又有名鹤头书偃波书蚊脚书者皆诏版所用説文曰扁署也从户从册户册者署门户之文也薤叶垂露曹喜所作也璎珞篆刘徳昇所作也栁叶篆云书卫家法也璎珞篆者羊欣犹不详何许人王愔书目作刘徳昇字君嗣张懐瓘书断曰颍川刘徳昇在桓灵时以造行书擅名胡昭钟繇并师之世谓行狎书是也书史谓徳昇夜观星宿而为此法而建初间扶风曹喜作薤叶垂露篆邯郸淳师喜韦诞师淳又𫝊汉章帝重县鍼书悬帐内曰曹喜之书如金盘㵼珠则刘徳昇在喜后璎珞又倣薤叶也卫氏三世攻书卫瓘因父觐之学作栁叶篆类薤叶而不真莫能得学其殆今之草篆乎子恒作云书虽名倣轩辕其实巨山自变伯玉家法耳卫夫人铄字茂漪恒之从妹汝隂太守李矩之妻充之母云受法于蔡琰乃饰説也曰为右军师右军师其法耳阁帖所收弟子王逸少一帖自非其真也书史又云右军作龙爪篆题柱作飞字遂称龙爪其梦英之寓言乎唐韦续五十六种书法言殷汤时仙人务光作倒薤书未必可据曹喜作薤叶或先驾言耳又言鲁秋胡妻涴蚕而作虫书皆后人撰説长睿曰少陵送顾八分文学诗即顾诫奢也碑首倒䪥亦自奇古不独八分可赏点因书势而造也卫恒论书势曰点状如连珠絶而不离点而识之谓之相连也恒又本之崔子玉记楚词或黕点而汚之智谓即点也魏志董绥问字指墨法点注之间注即升菴又以乙为而乙乃也东观跋逸少尚书十二帖黵二灭一注五缺七黵即黕拨镫堆垜书法也王右军有拨镫法王氏谈録曰江南李主及二徐𫝊二王法曰蹲送谓蹲锋迎送也太宗书法有云堆垜即欧阳询所谓排叠避就也梁武帝观钟繇书法十二意曰平曰直曰均曰密曰锋曰力曰轻曰决曰补曰损曰巧曰压钩格抵李后主拨镫之法七曰擫曰压曰钩曰格曰抵曰导曰送陈伯敷拨镫之法七曰擫曰捺曰钩曰揭曰抵曰拒送李华有二字至神之方曰截曰押翰林密论十二种隠笔法曰迟曰疾曰顺曰逆曰涩曰倒曰涡曰转曰提曰啄曰罨曰趯傅练伯冶曰按拨镫法者笔管着中指名指尖圆活易转动也镫即马镫笔管直则虎口开如马镫也又足踏马镫浅则易出入手执笔管欲浅则易拨动也智按伯冶因广川跋语耳邬融问拨镫于懐素素曰如并乗镫不相犯其实从音拨镫犹言拨顿也何必凿解广川曰后世论书法太严尊逸少太过如谓黄庭清浊字三㸃为埶上劲侧中偃下潜挫而趯锋乐毅论燕字谓之聨飞左揭右入告誓文客字一飞三动上则左右揭一合用二兼用三解橛四平分此唐经生等所为若尽求此逸少未必能合也晁无咎补之曰唐人最善二王然观欧无虞覩颜忘栁若蹈迹者今院体书矣故曰寻常之内学者谨毛而失貌刘静能曰钟王不能变蔡邕邕不能变籀古钟王虽变新竒而不失古意庾谢萧阮守法而法在欧虞禇薛窃法而法分降而为黄米诸公之放荡犹持法外之意周吴辈则慢法矣下而至张即之怪诞百出郑子经虞伯生皆诋之徐季海之浊在跛偃坡得之李北海之浊在敧斜米得之李端叔曰手和笔调作字乃佳前人任为一事终身蹈践悲欢穷通亦未始不在也退之序髙闲谓僚之于丸秋之于奕渠不谅哉山谷曰要须年髙手硬心意闲澹乃入微耳愚者曰今之刻造结搆亦力量不能髙妙而恃法也其随意飘飏以为秀脱亦学力少不厯诸法而大言自我者也先得篆籀法方知画沙印泥之妙其钩踢牵带乃无意流行者耳世人力量单薄学识又浅乃専恃牵带委靡反曰骨格为火气未化岂不哀哉强纸弱笔亦谓骨力与姿致能尽其方员断续之势宁専以媚为遒耶凡学先苦于不成后苦于不化未琢先磨以涂鸦观剑器不免银钩虿尾言章草法也陶隠居解真碑云幼安银钩之敏允南风角之妙索靖字幼安其章草法有银钩虿尾升菴直以为管宁别𫝊字画如银钩胡元瑞谓刘徳升善书升菴误以为刘表善书希白潭州僧也升菴则曰希白钱易也擘窠言擘书窠分也巵言云苏文忠擘窠大书源自鲁公行书稍有墨猪之诮最为淳古墨猪言肥也梁武帝曰世宗钟王元常谓之古肥子敬谓之今瘦而书史又言胡昭钟繇同学于刘徳升胡肥钟瘦则胡不近墨猪乎此仍是钟肥胡瘦耳匾侧戾善书者自善用之本不碍中锋也书法有正有偏今死执中锋也董彦逺言陈邈篆能匾应势黄长睿言宋儋学钟书但作侧戾可善书取态各自兼到但不宜耑用斜侧成墨猪耳吾衍曰李少温篆多非古法效崔子玉周伯温师徐铉张有其势皆匾独吴敬甫作古文善用栁叶法升菴引崔融禹碑赞云龙画蜾书小篆号蜾匾法篆篆作书谱讹作今以蜾字代之岂未见广川跋邪见説文章程行狎者即八分与行藁也击石波者缺波也王次仲之八分钟繇谓之章程书行书谓之行狎书又曰藁行右军书卫夫人笔阵图后曰繇弟子宋翼言一波三过折笔又言掷笔安㸃惟章草及章程行狎不用此势惟用击石波而已击石波缺波也八分有隼尾波羲之改学诸体尔时年五十有三凡言波今所谓捺特健药唐宋标书题也陆友仁曰颜鲁子侍郎之孙家有钟绍京书黄庭经纸尾题特健药三字按武平一徐氏法画苑云中宗驸马武延秀家法书漆轴黄麻纸标题云特健药一云宋以之标法书上品洪景卢诗云曾有髙明标健药陶九成作特健药八面窠分布置法也蚕头燕尾用力势也张子贤引书论智永八面已少钟法丁道䕶欧虞始匀古法亡矣太乙之殿分四窠分葛洪天台之观飞白妙欧阳询道林之寺寒俭栁公权国清寺不相称米元章又曰颜真卿使家僮刻字不会主人意修改波撇致大失真惟吉州庐山题名得其真无做作凡俗乃知颜出于禇也真迹皆无蚕头燕尾之笔与郭知运争坐位帖有篆籀气颜杰思也愚谓坐位亦正以无造作耳畵槩画画畵一也畵麈谓世知封膜作畵不知自舜妹嫘始智谓自虙羲画卦始矣始于象形妙于写意人物山水翎毛花卉其槩也南齐谢燚曰畵有六法一气韵生动二骨法用笔三应物象形四随类赋彩五经营位置六𫝊移模写唯陆探微卫协备之而唐马朗言晋明帝师王廙卫协师曹不兴张彦逺论顾恺之𦂳劲超忽意存笔先陆探微精利润媚皆用一笔书法张僧繇㸃曳斫拂依笔阵图吴道𤣥搜笔法于张旭则知书畵用笔同矣不滞于手不凝于心疎密二体皆合造化怪石崩滩始于道子成于李思训树坡之状妙于韦偃成于张通而后论遂分南北二宗北宗则李思训父子着色山流为宋之赵干赵伯驹骕以至马逺夏珪辈南宗则王摩诘始用渲淡一变钩斫之法𫝊为张璪荆浩关同郭忠恕董巨米家父子元四大家茅一相曰人物牛马近不及古山水花石古不及近莫是龙曰有轮廓而无皴法谓之无笔皴而无轻重向背明晦谓之无墨赵大年平逺絶似王右丞此派𫝊之云林米虎儿谓多见王维刻画不足学也惟以云山为墨戏张伯雨题倪迂画云无畵史纵横气迂自题云此真得荆关意非王蒙辈所能梦见也初宗董源晚年自变渐老渐熟不从北苑筑基岂易至哉纵横习气即黄子久未断幽淡天真则胸次自别也若集大成未可一层峦叠嶂如歌行长篇逺山疎麓如五七言絶北苑派在云间孟頫派在金阊彼此门户遂至相非士夫天分文秀正苦法力不足畵家熟于匠法所乏逺韵丰神自非上根几能神悟野狐藏丑匿附南宗以不学夸絶学又可许乎魏子一曰画法干与埃耳古人读万卷行万里乃有此竒俊拔俗之胸山林溪石云气变宕日在天地间吾自师之而遍征诸家法与之俱化矣唐人云漫漫汗汗一笔耕一草一木栖神灵畵中有物物中有声大痂以畵为乐意到笔随拈花击竹又是一论邓椿曰其为人也不文虽有晓画者寡矣山谷曰丘壑须胸次有之笔墨那可得也粘叶谓之蝴蝶装王原叔云书册粘叶为上缝缋嵗久断絶张子贤言宋宣献令家録作粘法予旧见三馆书黄本白本皆粘叶上下栏界出于纸叶孙莘老钱穆父亦如此孟竒言秘阁宋版书如试録谓之蝴蝶装王古心笔録有老僧永光言藏经接缝用楮汁飞麪白芨煳则坚如胶漆造澄心纸亦用芨煳潢治者装潢也岐王范𫝊图书湮放募访稍出长安初张易之奏潢治乃使摹肖窃其真藏于家欧阳修言秘阁初为太宗藏书之府并以黄绫装潢谓之太清本潢犹池也外加縁则内为池装成卷册谓之装潢潢即表背也唐告用色背绫白背绫隋正御书皆装翦华绮宝轴锦标必已有其法矣能改斋漫録曰俗以罗列于前谓之装潢子自唐已有此语程泰之曰广韵潢匠引释名曰染书也唐六典崇文馆有装潢匠五人秘书省有熟纸匠装潢匠十人王氏谈録言公好永禅师书手自褫褙即装潢也今曰裱褙元美引贾思勰装潢法浸蘖汁入潢其纸减白便是唿裱褙为装潢盖为马大年所误然相沿久矣九成言裱褙十三科眉公曰装潢之佳自范晔始陆放翁跋汉隶言繇伯謩亲装标又云装褫白莲图癸辛襍识有内府装褫分科格式有粘裁折界染古等又言阑道标合卷轴引首后以绫贴褚曰贉用修言有楼台锦贉蠲纸贉樗蒲锦贉唐人曰玉池纬畧言宣和殿画磹卷即贉也陶九成言贉卷纸有夹背蠲鸾绫引首裱里姜牙方拱叠胜八晕诸锦周密记庄宗古裱书画有球路柿红龟背衲锦玉龙簪顶轴檀香桿钿匣盛燕尾袠标也武帝纪注封禅金䇿石函金泥玉检谓以玉为检束也一曰俗谓燕尾今世书袠签公孙瓒𫝊皂囊施检注曰今俗谓之排公绍曰又今俗谓文章稿为检子以此观之则是今手卷书套外之幐头签徐铉所言书函之盖或同名耳今避御讳以简字代之或省画作检大约古之检乃匣也后借以指束卷带头之小褉或曰躞或曰籖即签也而裁纸绢为书面题条亦谓之籖其曰燕尾者盖画上之标带也负袠袠犹帙也或谓之沓黄长睿以为书㨭升菴以为縚隋志曰光武笃好文雅明章继轨四方鸿生鉅儒负袠自逺而至华陀别𫝊佗以线为书袠杨厚𫝊祖春卿命子统曰吾绨袠中有秘记晋中兴书曰傅𤣥盛书有青缣袠布袠绢袠梁昭明有咏书帙诗六书故以为施鞶袠又作帙即一字直一切隋正御书皆装翦华绮唐四库皆有轴带帙籖袠犹幐也书衣也今世谓之套殻东观余论杨凝式赛过珊瑚树一帖写洛中僧房书㨭上即书襻也避暑録话晏元献不弃一纸千百为沓诺皋记笔錔即笔套也宋志金辂有金镀铜套筒始见于此可知今曰套古曰沓一声转耳凡夫谓豅大长谷也俗误以大长二字合为套升菴引元稹从骑爱奴丝布衫臂鹰小儿云锦韬羣臣利己安僭差天子临轩空悯悼又徐干七喻县明珠于长韬亦音套智按大射设吷朱极三郑𤣥注韬指也而诗童子佩韘注𤣥又云韘之言沓所以抠沓手指此知沓声近套或借用縚升菴未考及此故着之阮氏七録以五卷为一帙其制见此金题书籖也海岳书史云隋唐藏书皆金题玉躞智按梁虞和论书表有金题玉躞织成带注金题押头也犹今书面籖题也玉躞言带头小褉或以牙玉为之玉筠诗灵图白玉检宝黄金题研北杂志张伯雨藏智永月仪献嵗神品上上后有明昌七印泥金题籖今在梁溪倪元镇家月仪索靖所书帖名董逌曾跋之凡言轴带者皆卷也陆澄谓王俭曰君虽一览便谙然见卷轴未必多仆隋炀帝秘阁书上品红琉璃轴中品绀琉璃轴下品漆轴唐集贤院书会要注记隋旧事用广陵麻纸写作萧子云体赤轴绮带旧经籍志开元时甲乙丙丁四部书各为一库皆以益州麻纸写经库钿白牙轴黄带红牙籖史库钿青牙轴缥带緑牙籖子库雕紫檀轴紫带碧牙籖集库緑牙轴朱带白牙籖可谓緑字金版之丽矣邺侯架亦分四色牙籖文选注刘歆七略曰尚书有青丝编目録亦谓轴带帙籖也宋武入关收苻姚书赤轴青纸跋尾书卷尾也卷前谓之序卷后谓之跋亦谓之书后禇无量上言贞观御书皆宰相书尾臣位卑请与宰相聨名跋尾不从一㢧一卷也升菴曰㢧音周道书以一卷为一㢧智按本出真诰而周音可疑孙愐尤韵丩篆作説文纠缪也将以此音一卷之㢧乎隋经籍志唐蓺文志何逊集皆八㢧诗纪刻作字盖縁陶九成説郛以㢧纪书而作也黄伯思曰小宋太一宫诗仙图几弔开盖误用㢧为弔也真诰所谓㢧即卷字陈景元据真诰以㢧即篇字亦误㢧盖卷篆之省文耳则音周者皆因近纠而误也智又思书称一函函本从从弓音一㢧盖一也省文作弓讹而为㢧黄卷黄本也故曰铅黄曰官黄魏郑黙制中经荀勗因着新簿盛以缥囊书用缃素缃浅黄色也穆天子𫝊序谨以二尺黄纸写上会要天宝中勅御史依旧置黄卷书阙失古人用黄卷者有误可以雌黄减之又能防蠧北齐书制五条写于诏牍以版长二尺二寸雌黄涂之狄仁杰云黄卷中方与圣贤对语李庾西都赋秘书典籍品命校郎横阁三重阐正铅黄谓黄卷也韦述蓄书二万卷皆手校定黄墨精谨宋崇文院白本书多蠧崇文院者在左昇龙门即三馆秘阁也祥符八年馆阁火移寓右掖门外曰崇文外院嘉祐命陈襄蔡抗苏颂陈绎编定遂用黄纸写印正本以防蠧败欧阳修提举三馆秘阁写版请降旧本遂诏龙图天章宝文阁太清楼管掌内臣检所缺书録上于门下省誊写以所写黄本一万六百五十九卷黄本印书四千七百三十四卷悉昭文馆王洙有雌黄墨磨以少藤黄尤佳山谷诗拂杀官黄却有思谓黄本官书也坡诗硬黄小字临黄庭唐法帖皆用硬黄纸临余谓即今棰油纸类涂乙涂窜钩止也褚先生言东方朔用三千奏牍两人共持举人主上方读之止辄乙其处二月乃尽谓以笔钩断画止也开宝六年命卢多逊扈蒙张澹叅详长定循资格涂注乙二十条李义山韩碑诗曰㸃窜尧典舜典字涂改清庙生民诗唐门下省给事中凡百官奏钞侍中既审则驳正违失诏勅有不便者涂窜而奏还谓之涂归李藩所争是也天圣二年陈从易等校太清楼所藏十代兴亡论妄加涂窜降职升菴以涂乙读为涂后讹作涂註然则开宝之分涂注乙何以分为画绘曰坐今作帧晋书志东海气如圆焦弱侯曰俗作绢画在竹格也智按段成式説晋徐景于宣阳门外拾得锦麝坐乃绣佛也升菴以为圆帧陆鲁望诗谱为聴琴閲阁因看海坐画帧也焦所云竹格谓棚子也今人以一幅为一帧非必在矾棚上也在格上之坐人安从拾之坐即字韵宝引唐诗吴松一帧秋山谷诗画出西楼一坐秋陆放翁有跋画橙即油素上素也扬雄四尺油素谓其光如油也説文素白致缯也小颜曰素谓绢之精白者用写书刘向典校书籍缮写用上素古诗中有尺素书谓绢也生绡可以作画韩诗生绡数幅垂中堂李成工山水人以诗赠之云六幅氷绡挂翠屏纸絮一苫也古以𢷬絮为纸曰幡纸裁缣帛书也麻纸生布作纸也谷纸谷树皮也茧纸犹今之髙丽也説文曰纸从系氐声古人书于帛故裁其边幅如絮之一苫释名曰砥也古以𢷬絮汉和时蔡伦始用树肤及敝布鱼网为之不始自蔡也初学记古以缣帛依书长短随事截之名繙纸以生布作纸丝綖如故名麻纸谷皮纸亦曰楮楮乃扁谷谷乃桑谷楮皮宜为纸谷皮粗宜为茵帐又有藤皮纸法书要録曰王羲之用蚕茧纸䑕须笔书兰亭唐国史补有茧纸韩驹诗王卿赠我三韩纸谓髙丽纸也宣和殿书磹卷亦用茧纸今髙丽纸有三等上者即宣徳镜面笺也巵言曰班史称赫蹏三辅故事卫太子以纸塞鼻皆前于蔡伦伦和帝中常侍也萧子良云左子邑之纸研妙辉光在伦后东宫旧事皇太子初拜给赤纸缥红麻纸勅纸各一百唐髙丽嵗贡蛮纸衬书卷日本国出松皮纸又大秦出蜜香纸一云香皮纸微褐纹如鱼子极香而坚韧晋武赐杜预万畨又有侧理纸赐张华扶桑国芨皮纸中国有桑皮纸蜀中藤纸江南竹纸楮皮纸黟歙凝霜纸浙中有麦稻秆纸宋张永制纸尚方不及齐髙帝造银光纸赐王僧䖍段成式在九江造云蓝纸湘东王奉简文红纸二千畨又特送五色纸三万枚吴越有温州蠲纸乌程由拳纸南唐有澄心堂纸细薄光润为一时之甲智按赵希鹄洞天清録宋有亳间乌丝栏歙之龙须纸黄白经笺匹纸长三丈至五丈有藤白有观音帘有鹄白有竹纸元有彩粉有蜡笺罗纹笺皆出绍兴白藤观音出江西希鹄元及明初丛书中误刻宋人赵与时賔退録临安有浆粉纸谓之蠲纸言以榔汁蠲之也永乐于江西西山造纸曰连七曰观音纸有奏本出铅山有榜纸出浙之常山庐之英山松江潭笺不用粉造以荆川连褙厚蜡石砑之新安倣造宋藏经笺皆此类大内各笺故不如宣纸有楮皮者茸细而白可作画有宣徳五年造素馨纸印有桑皮者牙色有矾光者可书出纸则兴国州泾县敝邑桐城浮山之左然皆名连四以其渐小耳东坡志林曰竹纸古未有也王右军竹叶帖长安水丘氏𫝊宝之岂因其名而造纸邪今曰倣纸造纸者谓之抄纸幅谓之畨治楮者沤之投黄葵之根则释而为淖麋酌诸槽抄之以帘其薄者单抄再抄厚者至五抄六抄覆诸煏干而揭之右军守会稽谢公乞笺纸库中有九万版悉与之杜暹为婺州参军吏以纸万畨赆受百畨张华博物志赐侧理纸万畨集贤院学士大府供纸五千畨陈后主供智者藤纸一堕今人以折成叶子者谓之版其大者谓之畨百张谓之刀五百谓大刀㡗即赫蹏一作绨赩蹄赤纸也成赵后𫝊发箧中药二枚赫蹏书孟康曰蹏犹地也染纸令赤应劭曰薄小纸也晋灼曰今谓薄小物为赫蹏又曰赤纸又作㡗广韵韵会皆载之西京杂记称薄蹏或作绨则以説文大赤也升菴作赩蹄又引太公丹书左𫝊丹书注近世魏律縁坐没为乐工杂户者皆赤纸为籍其卷以铅为轴此丹书之遗乃古人之法律书名升菴自名其书曰丹铅果取诸此亦自不佳陈晦伯特辨丹书非法律书陟釐一作侧理陟俚苔纸也晋武赐张华侧理纸南越以海苔为纸其理侧故名王子年拾遗记云本陟釐纸汉人语讹尔又作陟里隂劲弦收入支韵陆友仁引汉人言陟俚蜀云母笺薛涛之遗也涛本小笺而今则与连四同式但加矾与云母粉耳韩浦有十様鸾笺出益州之诗升菴引作十様蛮笺元瑞讥之不知升菴乃依笺谱亦非自改也成都古今记载其目曰深红粉红杏红明黄深青浅青深緑浅緑铜緑浅云凡十様又有松花金沙流沙彩霞金粉桃花冷金之目蜀志王衍以霞光笺赐张蠙又有百韵长笺学士笺短于百韵薛涛笺短可书四韵又元稹寄薛云菖蒲花发五云髙今世所重薄则澄心堂厚则髙丽茧其次则无灰连四纸若古所称五色霞光之类尤为可恶百年后墨皆脱落当以白版心纸为贵智按东坡志林又言川中布头笺冠天下唐国史补言蜀之麻面屑末滑石金花长麻鱼子十色笺费着蜀笺谱言谢公笺在薛涛先谢司封景初师厚所造也元美何不引此唐用绫纸麻纸藤纸又用销金牋金凤纸鱼牋花牋黄纸除官自刘宋泰始二年版不能供始用黄纸陈制铨选补用以黄纸録名八座通书奏可以名帖鹤头版此徐陵所谓黄札易营也六曲注勅用黄麻纸勅㫖论事勅勅録用黄藤纸书用绢贞观中始用黄纸写勅制李肇翰林志凡赦书立后储拜免公相并白麻纸双日起草只日宣郑絪奏故事惟封王命相用白麻唐初将相官告用销金纸及金凤纸书之余皆鱼牋花牋又曰凡赐予征召宣索处分曰诏用白麻纸慰抚曰书用黄麻纸荐告词文用青藤纸朱书谓之青词宰相及使相告用色背绫金花纸节度用白背绫金花纸命妇金花罗纸元和八年吏部定官告纸轴之色物所云背绫即今裱绫也今时诰勅自五品以上用五花乃文思院织成五云绫每轴分段间色其诏勅则用墨拦黄纸疑耀曰颜文忠公于公牒背作文稿黄长睿于鸡林纸背倣索靖书予获校秘阁如宋版书治平类书四十卷皆元符二年公私文牒故纸乌丝笺之画栏者也自六朝即用栏墨后或以花为栏霍小玉𫝊越州姬乌丝栏素段三尺授李生生授笔成章李肇曰宋亳间有织成界道绢素谓之乌丝栏朱丝栏许浑有乌丝栏手书诗见海岳书史广川跋云翟湛尝以乌丝栏求鲁直书苏子瞻渊明诗墨以九蒸万杵为贵松烟鹿胶今失久矣辍耕録曰上古竹挺㸃漆中古以石磨汁魏晋时始有墨丸乃漆烟松煤为之晋人用凹心砚者欲贮沈耳自后有螺子墨巵言曰韦诞之墨一㸃如漆六朝无过张永五季无过奚超及其子廷珪宋有常和沈珪陈赡皆妙品也张遇以龙香剂进御有隠君子王迪者止用逺烟鹿胶而自有龙麝气当胜之至潘谷而妙骎骎乎廷珪流亚矣元朱万初又谷流亚也苏浩然澥自制墨皆作松纹皴皮坚致如玉石王迪流也宋徽宗苏合烟墨法至金章宗乃以苏合油搜烟为之价同黄金宣庙有龙凤大定外有查文通龙忠迪方正苏眉阳罗小华汪中山邵青丘及子格之方于鲁程君房汪仲嘉吴左干丁南羽今则潘嘉客方凯吴名望去尘墨法曰虬松取烟鹿胶相揉九蒸回泽万杵力扣古用松烟今用油烟古自制鹿胶今用广胶矣桐油乃黑菜油则白䄷油䄷烟者轻五䄷油一䄷烟者重以漆与紫草入油六石得一石烟则望之碧而日中紫矣自谓敌程君房其法不用氷麝而止用猪胆万杵之以氷麝能夺墨之色也试法磨各墨于研俟其干置水中则上者乃黑次则逈白惟李廷珪作蓝色聿即笔后人加竹周公绥管夫子絶笔蒙恬始为笔兔毫笔也有柱有被有心有副右军笔经曰中山兔肥毫长故可用世𫝊张芝钟繇用䑕须笔尝谓东晋已失中原右军安能必得中山毫兰亭用茧纸䑕须笔书茧纸或泛溟来乎博物志有虎仆毛笔山岭外少兔以鸡雉毛亦妙子瞻所云三钱鸡毛笔也又云蜀石䑕曰毛可为笔眉公妮古录宋时有鸡毛笔檀心笔小儿胎发笔猩猩毛笔䑕尾笔狼毫笔笔有四徳鋭齐健圆今人毫少而狸苘倍之安见徳乎古有以金以银斑象玳瑁玻瓈镂金为管或緑沉漆管棕竹紫檀花梨管然皆不若白竹之薄标者最便持用南朝有姥善作笔开元中笔匠名铁头宣州有诸葛髙常州许颖谓栁学士不如右军父子者诸葛也近时陆继翁王古用皆湖人住南京吉水有郑伯清吴兴有张天钖今俱失𫝊其妙散卓者笔也广川引皇象曰欲作草书漫漫落落宜得精毫笔宛转不叛散者张友正草字用笔过为锋长音而兖切即借作耎字山谷书吴无星笔言能作无心散卓若提笔去纸则诸葛笔败矣侍其瑛亦能之南阳张乂祖喜用郎奇枣心散卓作瘦劲字此总谓宛转满志耳彦逺论书言右军有行草分寸即县笔之用也其跋张旭郎官石柱记言锋鳞勒峻磔抑左升右仰䇿轻揭𦂳䟐闇收此君固善形容用笔矣研即砚也今以端石为上博物志引砚谱载天下之砚四十余品以青州红丝石砚为第一端州斧柯山石为第二歙州龙尾石为第三自汉天子用玉砚魏武有纯银参带台砚张华于阗青铁砚栁公权用青州石末而次绛州后始重端歙临洮又有澄泥砚未央瓦铜雀瓦正谓其澄泥也自今论之细润发墨总不如端而歙次之驼矶庐山以次皆不及也吴曾云许浑自广至新兴诗云洞丁多斵石蛮女半淘金自注云端州斵石李贺砚歌云端州石工巧如神踏天磨刀割紫云李肇曰端溪紫石砚天下通用程泰之曰歙龙尾砚李主创之唐未见也见王中舍砚谱东坡破栁公权青州石末之论刘原甫证李士衡天宝端石之伪叶少藴讥欧阳公之称歙石则端之妙由来久矣端州以钦宗时升为肇庆府杜绾曰石出斧柯山灵羊崃对望山也凡四种曰巖石曰小湘石曰后厯石曰坑西巖之下巖为胜龙巖乃唐初取砚处色紫而不及下巖其眼有晕数十重他眼色黄又曰大秋风小秋风曰桃花诸类今肇庆水坑尚在有将军坑梅花坑老坑诸坑以水巖为最辨之以蕉叶白火纳文为真此亦石病其全色者尤妙特其紫色淡耳张世南论端石砚有火黯即火纳也其他曰屏风背色紫而石坚磨之即滑不如水巖之嫩而有锋也朱子暇宦此最留心水坑石有理横断者极发墨宋所未有又何取乎砚山哉陆文裕曰洮河緑石出洮州卫上关西与西畨接境唐以来名人採以制砚宋失其地故士夫尤贵重之色有浅深体有老嫩猿头斑𤓰皮黄蚤子纹者为佳雪花无景者不足贵今泯州亦产砚石似一类云元美言得周益公砚有洮琼二字唐开元间猎人叶氏得石于长城里琢为砚遂闻天下山在羊鬬岭之巘两水夹之水尽处乃产砚石有坑一曰𦂳足次曰罗纹今唿为旧坑又次曰庄基三坑相去百余步而石品逈异旧坑又自为三曰泥浆曰枣心曰緑石去旧坑才数尺而石品复异自庄基北行二里泝溪而上曰眉子坑则东坡所歌者今在水底不可斵矣旧坑丝石为上生在石中斵者先顽石次得砚材然极粗工人名曰麤麻石石心最𦂳处为浪出至慢处为丝愈慢出为罗纹故曰𦂳处为浪慢处为丝如木理然然丝之品不一曰刷丝曰内里丝曰丛丝曰马尾丝独吐丝为奇正视之疎疎见黑㸃如洒墨侧视之刷丝灿然工人谓之砚宝盖石之精云惟枣心坑或有之他产则劣故三衢丝石黑而顽南路丝石暗黝绵潭丝石浮而滑夹路丝石红而枯水池山丝石枯而燥皆不甚宜笔墨云宋谢暨知徽州时尝于旧坑取石贡理宗初坑上尝有五色云气如锦衾郡檄随云所覆处斵之得佳石有白文绕两舷宛如二龙既发为砚云气不复见矣秦以前印玺通名汉以来章与印亦分矣运斗枢曰舜为天子黄龙负玺世本曰鲁昭始作玺欧阳作五代史曰玉玺𫝊授遂古无闻则直不信耳郑注玺节今之印章也卫宏曰秦以前民皆以金玉为印龙虎钮惟其所好秦以来天子始独以玺独以玉汉旧仪云诸侯王黄金玺槖佗钮列侯三公前后左右将军黄金印龟钮文曰章中二千石银印龟钮千石至二百石皆铜印鼻钮文曰印建武则诸侯王皆金印陈制金章或龟钮貔钮豹钮银章或龟钮熊钮罴钮羔钮鹿钮银印或珪钮兔钮铜印率环钮吾衍云汉有摹印篆其法方正王球啸堂集古録所载古印正与相合凡屈曲盘回唐篆始如此今碑刻有鲁公官诰尚书书省印可考其説汉晋印章皆用白文大不过寸许朝爵印文皆铸盖择日封拜可缓者也军中印文多凿盖急于行令不可缓者也古无押字以印章为官职信令唐用朱文古法渐废至宋南渡絶无知此者故后宋印文皆大谬白文印皆用汉篆轩亝等印古无此式唯唐李泌有専居堂白文玉印三字屋扁唐印有之字印不当用印字以乱名汉张安字幼君有印曰张幼君唐吕温字化光有印曰吕化光李阳冰曰摹古之法有四曰神曰竒曰工曰巧赵彦卫云古印文作白文盖用以印泥紫泥封诏是也今之米印及仓敖印近之矣自有纸始用朱字间有为白字者通典云北齐有木印惟以印籍缝今龊合缝条印盖原于此秦有八体书三曰刻符即古所谓缪篆五曰摹印萧子良以刻符摹印合为一体徐锴谓符者竹而中刻之字形半分理应别为一体摹印屈曲填密则秦玺文也子良误合之宣和谱四卷杨充一图书谱一卷又名集古印格王厚之复斋印谱颜叔夏古印谱二卷姜䕫集古印谱一卷吾衍古印文二卷赵孟頫印史二卷今日去古愈逺而印章必篆方填之法必本秦汉世多以篆入楷吾所不安而刻印倣古则虽竒无碍也真能好古者以意为之亦有缪篆古意不然者虽倣古亦时人耳岂故作烂碎漫灭遂为秦汉邪顾元方魏子一尝作厚边细篆朱文曰倣秦未识印吾衍曰汉晋印白文唐用朱文古法渐废而秦反先作朱文乎或后人以朱倣白而相𫝊承之张舜民言唐印文丝发今如筯八龙云篆玉箓蘂书皆道家之书也路史所谓灵书玉劵圣纪所谓金壶墨汁犹之河图所谓緑图黄章也道门大论有三元五徳八会成飞天之书紫微夫人説八龙云篆是根宗所起曰玉箓曰琅蚪琼文曰琅简蘂书曰福连之书曰白银之编皆无始之文也此等俱后人所造蘂从草又从木复矣路史有灵书八会三洞苍元经玉劵十华言三皇之印也圣纪云浮提国善书二人出金壶墨汁老君以写道经河图云黄帝梦两龙挺白图斋视之天老跪而授之名曰録图一作緑图舜以大尉即位黄龙五彩负图以白玉为检黄金为绳紫芝为泥章曰天黄符玺又曰龟负赤甲青文宛委书言赤文緑字杜撰何问然赋颂家用之宋段义元杨恒所上之𫝊国玺非秦玺也永和复归江左者晋玺也自两燕𫝊六朝隋谓之神玺者慕容玺也刘裕得之关中者姚秦玺也女贞所获者石晋玺也则𢎞治熊翀所上者可知矣升菴云元朝至元三十一年木华黎曾孙硕徳卒其妻出古玉印货之中丞崔彧秘丞杨桓辨其为𫝊国玺上之慎按秦始皇之玺一曰皇帝夀昌一曰既夀永昌已𫝊疑有二矣至朱梁亡入于后唐又唐主存勗谋即位魏州僧以𫝊国玺献遂即位则后唐之玺盖有二也必有一赝矣是以今日既曰与潞王从珂同焚于洛阳之真武楼矣而他日段义又得之以为宋哲宗献今日既曰入金与金哀宗同焚于蔡州之幽兰轩矣而翟朝宗又得之以为宋理宗献若果赝而酷肖则徽宗正衒名受欺者又何疑其检无螭角无缺却之不用而别制定命玺乎即赝迹在宋屡败露矣而元之崔彧杨桓又何得之寡妇而献之余意桓着六书统必私刻之谋于崔彧而托为之欲迎合皇太妃以翊戴成宗为此昡曜耳按通典云秦得蓝田白玉为玺曰受天之命皇帝受昌孙坚见甄官井上光浚得汉𫝊国玺文曰受命于天既夀永昌又按北齐制𫝊国玺鸟篆书文曰受天之命皇帝夀昌汉书注卫恒曰秦玺题是李斯书其文曰受命于天既夀永昌十国纪年晋开运末北军侵境少帝重贵遣其延煦献𫝊国玺于辽主讶其非真宋哲宗元符元年五月咸阳民段义劚地得玉玺蔡京及讲议官十三员奏曰皇帝夀昌者晋玺也受命于天者魏玺也有徳者昌唐玺也惟徳元昌者石晋玺也则既夀永昌者秦玺可知夫京辈何惮于欺人乎困学纪闻周恭叔跋秦玺文曰呜唿斯乎其刻画吾忍观之哉李微之曰秦玺者李斯之鱼虫篆也其围四寸至汉谓之𫝊国玺迄于献帝所宝用者秦玺也厯代皆用其名永嘉之乱没于刘石永和之世复归江右者晋玺也太原之末得自西燕更涉六朝至于隋代者慕容玺也刘裕北伐得之关中厯晋暨陈复为隋有者姚秦玺也开运之乱没于邪律女真获之以为太宝者石晋玺也盖在当时皆误以为秦玺而秦玺之亡则已久矣𢎞治十三年熊尚书翀为副都御史节填陜西八边见宝气公命掘之得古玉玺一颗文有受命于天既夀永昌八字纳之天启时亦出玉玺此亦河图之天黄符玺也善哉山东太学生周敬心之䟽乎守位曰仁仁乃宝耳天子岂畏白版之目哉至郭海岳赞叹蒙古用本国篆乃兴王之制印薮曰秦小玺疢疾除永泰休万夀宁螭钮国子博士文承夀曰九字成文制作精妙其书乃李斯小篆旧藏沈石田处既归陆昇平后为袁尚之所得今在顾光禄处遭火变黑色矣此小玺之真伪不可知而又云秦得楚卞和璧命篆玉人孙夀刻之即𫝊国玺则不问而知其妄矣东观记载马援上光武书言臣所假伏波将军印书伏波大文外向城皋令印皋字为白下羊丞印四下羊尉印白下人人下羊即县长吏印文不同恐天下不正者多符印所以为信所宜齐同荐晓古文字者事下大司空正郡国印章后千余年嵯峨山中得古印十余涂金驼钮文如援书此与秦小玺皆一类宋曾三异同话録王莽遣将率易单于印曰汉赐单于玺武后改玺为宝填篆方填书也书史曰填篆者周之媒氏以仲春之月判会男女则以此书表信来及魏明帝使京兆韦仲将㸃定芳林苑中楼观王廙王隠皆云字间满密故云填篆亦曰方填书今用九叠文乃时制也其他图书用小篆而改体向方谓之满白皆其遗法半通半章也扬子法言不由其徳五两之纶半通之铜亦泰矣仲长统昌言身无半通青纶之绶注十三州志曰有秩啬夫得假半章即半通也银黄谓先银印而后金也银艾谓银印艾绶也陈鉅昌曰前汉书黄金印银绶是谓银黄此非也绶无言银者按杨仆𫝊懐银黄垂三钮夸乡里盖有银印又有黄金印也张真曰吾十腰银艾银即印艾即绶亦非定指緑绶也汉印小多佩之如朱买臣见会稽太守章是也此后称金紫银青则腰带鱼袋之类古以泥封检而印之曰斗检封周礼司市注玺节章如今斗检封矣疏曰案汉法斗检封其形方上有封检其内有书则周时印章上书其物识事而已説文检书署也徐曰书函之盖也三刻其上绳缄之然后填泥题书而印之汉书金泥玉检后汉公孙瓒𫝊皂囊施检后用纸作黏黏而印之殊为省事封函用泥后以为印色舆地志汉封诏玺用武都紫泥续汉书金泥水银和金为泥也东都记曰邓训好用黎阳青泥据徐铉曰填以泥题书而印之后縁此以印调色封之亦曰泥晋为诏以青纸紫泥即印色也今部堂用紫粉印宝则用朱通雅卷三十二通雅卷三十三钦定四库全书通雅卷三十三明方以智撰器用古器有款识谓其有窾而可识也山文叶文云雷钿窠绾绰篆识皆款识也巵言曰款是隂字凹入者识是阳字挺出者此因博古图之説也博古图又云款在外识在内夏器有款有识商器无款无识识音炽智按始于尔雅鼎款足谓之鬲史封禅书汾隂巫锦掊视得鼎大异于衆鼎文镂无款识注师古曰款刻也识记也説文从省毛氏曰从出省从土作款今作欵本象出气纡曲因以肯䏿加穴为窾而诚款因之然古通也庄子导大窾又用款启寡闻之人即窾䏿也司马迁𫝊实不中其声者谓之款注空也后人因此见器之形制谓之款様盖谓其有款而可识凹凸附会之説也井观琐言曰宣和博古图天子好之童蔡逢迎之几何不伪古器仰曰山文俯曰叶文因山文向上叶文垂下而立此名也云回相绾绰古铭借其义用祈绾绰后人谓其地曰钿窠或又分花纹为款篆刻为识皆因形分立之名古器谓之匫辩之者固有其道也説文古器也唿骨切笺曰今谓骨董即匫董之讹也九成引张子贤曰辩古器则有所谓款识腊茶色朱砂斑真青緑井口之类方为真古其制作有云纹雷纹山纹轻重雷纹垂花雷纹鳞纹细纹粟纹蝉纹黄目飞㢘饕餐蛟螭虬龙麟凤熊虎龟蛇鹿马象鸾䕫牺蜼凫双鱼蟠虺如意圜络盘云百乳鹦耳贯耳偃耳直耳附耳挟耳兽耳虎耳兽足䕫足百兽三螭穟草瑞草篆带星带辅乳碎乳立䕫双䕫之类凡古器制度一有合此则以名之如云雷钟鹿马洗鹦耳壶之类是也如有款识则以款识名如周叔液鼎齐侯钟之类是也古器之名则有钟鼎尊罍彞舟卣瓶爵斗巵觯角桮敦簠簋豆甗锭斚觚鬲鍑盉壶盫瓿铺罂鑑匜盘洗盆鋗杅磬錞铎钲铙戚镦奁鑑节钺戈矛盾弩机表坐旂铃刀笔杖头蹲龙鸠车提梁龟蛇砚滴车辂托辕之属此其大槩赵希鹄洞天清録集古钟鼎彞器辩云夏尚忠商尚质周尚文其制器亦然商器质素无文周器雕篆细密此固一定不易之论而夏器独不然余尝见夏琱戈于铜上相嵌以金其细如发夏器大抵皆然嵗久金脱则成隂窾以其刻画者成凹也铜器入土千年纯青如铺翠其色子后稍淡午后乗隂气翠润欲滴间有土处或穿或剥并如蜗篆自然或有斧痕则是伪也铜器坠水千年则纯緑而莹如玉未及千年緑而不莹其处如前今人皆以此二品体轻者为古不知器大而厚者铜性未尽其重止能减三分之一或减半器小而薄者铜性为水土蒸淘亦尽至有鉏击破处并不见铜色惟翠緑彻骨或其中有一线红色如丹然尚有铜声𫝊世古则不曾入水土惟流𫝊人间色紫褐而有朱砂斑甚者其斑凸起如上等辰砂入釜以沸汤煮之良久斑愈见伪者以漆调朱为之易辩也三等古铜并无腥气惟上古新出土尚带土气久则否若伪作者热摩手心以擦之铜腥触鼻伪古铜器其法以水银杂钖末即今磨镜药是也先上在新铜器上令匀然后以酽醋调细碙砂末笔蘸匀上候如腊茶面色急入新汲水满浸即成腊茶色候如漆急入新水浸成漆色浸稍缓即变色矣若不入水则成纯翠色三者并以新布擦令光莹其铜腥为水银所匮并不发露然古铜声微而清新铜声浊而閧不能逃识者之见薛尚功款识法帖及广钟鼎韵宣和博古图吕大临考古图王球啸堂集古録黄睿东观余论董逌广川书跋等书皆当熟味徧参而断之以经庶可言精鉴也今宣铜罏永成宣嘉之窑器果园厰漆器宫川扇苏金扇镂版之书北源庿岕之制皆精于古得董得鞛即得宝也匫董之原也郭朝请曰唐引船歌曰得董纥那邪纥那得董邪河里船车扬州铜器多得董之得音丁纥反又按唐𤣥宗幸望春楼观韦坚新潭陜尉崔成甫锦半臂缺胯緑衫裼之红袹首居前船唱得宝歌胡身之注曰先是俚歌曰得体纥那邪其后得宝符于桃林成甫乃更纥体歌曰得宝歌又按计有功唐诗纪事作纥囊得体邪体音都童反则得体即得董又按太真外𫝊叙此事曰制曲曰得宝子又曰得方孔反考字书絶无字恐是鞛字乃琫之俗文因思鞛董声近观成甫因得董为得宝可知唐人方言唿宝为鞛而得董纥那之音即今骨董二字之原灵詧讨贺莫达干立黑姓骨咄则此语从外国来唐宋小纪又有骨笃犀故转为骨董而説文有匫字古器也其唐人所附乎指南引名物考言惠州有骨董羮则鹘突羮耳南齐书扶南𫝊遣那伽仙献瑠璃苏鉝二口或曰鉝即然无据或曰捞转为搜拉之声御览载林邑记苏鉝音正乃立之讹古以鼎为重器本象作伯厚似孙详载诸名升菴抄之无所考辩元美元瑞俱未有定论兹约存其槩耳别集诸公辩难自为一目以备参考子华子黄帝采铜首山铸神鼎曹植有黄帝三鼎赞墨子夏后铸鼎四足而方説文禹铸鼎荆山之下帝王世纪在冯翊懐徳之南史记武王命南宫括史佚展九鼎宝玉威烈王二十三年九鼎震后汉郡国志雒阳东城门名鼎门九鼎所从入唐志许康佐九鼎记四卷书目陈太子中庶子卤荔撰鼎録一卷録自古鼎形象款识始于夏九鼎终于王羲之书鼎崔骃达㫖注蔡邕铭论曰吕尚作周太师封于齐其功铭于昆吾之鼎墨子耕篇夏后开使飞㢘铸于昆吾使翁难雉乙卜于白若之龟龟曰鼎成四足而方不炊而自亨不举而自藏不迁而自行乙又言兆之繇曰飨矣逢逢白云一南一北一东一西九鼎既成迁于三国鼎録太公于渭水得玉潢铸一鼎刻其文曰璜鼎外纪及説苑吕览汤时大旱翦发断爪身婴白茅祷桑林持三足鼎楚词天问縁鹄饰玉注伊尹修饰玉鼎以事汤智按此因伊尹负鼎于汤而附会此説论详别条淮南周鼎铸倕使衔其指明大巧之不可为也吕氏春秋周鼎着饕餐有首无身周鼎着䑕令马履之为其不阳也明堂位崇鼎贯鼎大璜封父龟天子之器也周膳夫注牢鼎九陪鼎二左传昭七年晋赐子产莒之二方鼎金石録有方鼎铭藏岐山张舜民云夏时器也服䖍云鼎三足则员四足则方吕氏春秋齐攻鲁求岑鼎鲁君载他鼎以齐侯弗信史记秦武王与孟説举龙文赤鼎韩非子齐伐鲁索谗鼎鲁人以其雁谓赝也智按此即吕览岑鼎一事他如正考父鼎郜鼎齐甲父鼎吴夀梦鼎晋刑鼎卫舒鼎见左传卫孔悝鼎铭见祭统鼎録萧何为丞相铸一鼎大如三石罋自表己功郊祀志夏六月汾隂巫锦为民祠魏雎后土营旁见地如钩状掊视得鼎迎至甘泉至中山晏温有黄云有麃过议尊宝鼎东方朔𫝊夏育为鼎官宣帝时美阳得鼎献之神爵元年为周康宝鼎立祠未央宫中明帝永平王雒山出宝鼎庐江太守献之东观记庐江献鼎诏召郑众问齐桓公之鼎在柏寝台见何书春秋左氏有鼎事几众对状除郎中郡国志汝南鲖阳注皇览曰永平中葛帔城北祝里社下于土中得铜鼎而铭曰楚武王之冢窦宪𫝊南单于遗献古鼎容五斗旁铭曰仲山甫鼎桥𤣥三鼎东鼎铭建宁二年八月丁丑延公入于玉堂前廷为司空中鼎铭曰四年延公登于玉堂前为司徒西鼎铭曰光和元年延公入崇徳前殿为太尉晋成帝咸和元年宣城春谷县山岸摧获石鼎咸康八年庐江春谷县留珪夜见光取得玉鼎元嘉十三年武昌县章山出神鼎江州刺史南谯王义宣以献二十一年新阳获古鼎有篆书四十二字雍州刺史萧思话以献泰昭五年南昌获古铜鼎容斛七斗王景文以献七年义阳获铜鼎吴赤乌宝鼎出临平湖又出东部县南齐永明二年丹水上下得古鼎一枚唐贞观二十二年泫水获古鼎开元十三年万年人王庆筑垣获宝鼎五献之二十一年眉州献宝鼎县本汾隂开元十年获宝鼎更名册府元龟云获古铜鼎二其大者容一斗咸平三年干州献古铜鼎句中正与杜镐详其文曰维六月初吉史信父作鬵甗期万年子子孙孙永宝用宋祥符五年南康军献古鼎皇祐五年铸鼎十有二员丘用五宗庙七又作鸾刀命阮逸胡瑗铸刘敞为新律钟鼎鸾刀铭崇宁三年以魏汉津言铸鼎中曰帝鼐八方曰苍彤晶宝魁阜牡风上为鼐铭帝鼐曰隆鼐八鼎曰育明藏正健顺龢洁宣和元年安州得商六鼎上之大观三年以铸鼎之地作宝成宫宝箓宫神霄殿遂为十八鼎博古图厯代之鼎形制不一有腹着饕餐而间以雷纹者父乙鼎之类是也有鍊色如金着饰简美者辛鼎癸鼎之类是也有縁饰旋花竒古可爱者象形鼎横戈父癸鼎之类是也有密布花云或作云雷迅疾之状者晋姜鼎云雷鼎之类是也有隠起饕餐间以云雷或作细乳者亚虎父丁鼎文王鼎王伯鼎之类是也或如孟鼎之侈口中鼎之无文伯硕史頙鼎之至大金银错鼒之絶小或自方如簠或分底如鬲或设盖如敦曰崇曰贯则名其国也曰谗曰刑则着其事也曰牢曰陪则设之异也曰神曰宝则重之极也智以谗与馋通或作岑可知其借矣宣徳铜炉最贵泸十二次镕于钢格滴格下者铸炉余作他器初倣宋烧斑已用䗶茶本色或栗笳棠梨褐而末以淡胜其款皆备以乳足㦸鱼耳为雅色若藏经纸而橘皮发光畜火愈妙彩烂善变不似青緑鼎彝之安银胆也真适用之神品哉手举酋也周礼疏彝尊同是酒器盛鬯者为彞盛酒者为尊尧衢尊虞泰尊夏山罍殷着尊周牺尊着无足之尊也周有六尊六彞夏琖殷斚周爵夏鸡夷龙勺殷疏勺周黄目蒲勺夏樽周又有兕觥大尊山尊大罍瓢赍修概散瓢赍甘瓠割去抵以齐为尊修概散皆漆尊也诗称金罍束晳引周公流水汎酒逸诗羽觞随波鲁有四代尊博古图有父乙祖乙祖丙父戊祖己巳举爵商觚十六商觯三周乙举尊觯谓之举也牺象尊全作牺牛形而开背为尊郑阮之谬灼然矣凫尊瓢尊䕫龙尊牺首罍素牺罍象首罍周斚一十五又有着尊壶尊龙凤方樽盖商器也汉桂尊秦尊梁孝王有尊髙纪奉玉巵古作觝师古曰觝饮酒员器也博古图有汉建光巵铭曰建光中室有四又汉牺首杯瓠斗螭首巵云雷巵蝉纹巵又有汉虎斚髙克尊铭师艅尊铭穆卣铭曰是宝尊彞子象之子洪作旅卣王钖賔朋用作毋乙彞梁刘之遴献古器四种于东宫其一镂铜鸱夷二铭曰建平二年造二金银错镂古樽二篆铭曰秦容城侯适楚之嵗造与元封龟兹澡灌初平澡盘为四智按龟兹岂知汉篆此器之伪明矣齐刘悛于司州得古礼器铜罍瓶豳山铜罍樽铜定钟各二献之汉有岐山铜器章帝章和中出河内悛勔之子非真长也倅樽副尊也犹之从彞也韩诗外𫝊晋平公使范昭观齐昭愿得齐君之倅樽以为夀晏子曰撤去樽孔子曰不出俎豆之间折冲千里智按周礼以倅为副此云倅樽必副尊以盛酒也文王方鼎单鼎作尊彞又曰作从彞何也尊彝宗彞也从去声即陪鼎之意乃副尊也罍为大尊兽尊大尊也凡上尊曰彞中尊曰卣下尊曰壶彦逺曰传曰彞卣罍器也观上中尊则罍为大尊可知其制皆云回后因以名瓮而壶亦称尊壶昆吾圜器也古廷设罍泌水戴延西征记太极殿有大铜樽容三十斛石虎正会有白龙樽作金龙于东箱樽受龙口受五十斛晋元会设白兽樽杜举遗式也唐回纥𫝊贞观二十一年陈十部乐设髙坫置朱提瓶其上潜泉浮酒自左门通坫注之瓶转受百斛镣盎回纥数千人饮毕尚不能半朱提音殊时诸葛书曰汉嘉金朱提银唐之曲州今叙州府城西有朱提山唐有鹤尊背上注酒则一足倚宋有百宝酒船大抵唐宋皆倣三代铸尊罍巵卣之类入博古图皆三代也白兽樽即白虎尊唐讳虎作武或作兽鼎爵卣觯可名举者杜举之类也李公麟得古爵于夀阳紫金山腹有二字曰己举王玠获古爵于洛下有二字曰丁举广川跋周举鼎曰己爵为举丁卣为举此鼎亦名举凡可举以进皆曰举杜篑谓之杜举是也新平张氏得癸举人以为觚乃觝也䜌餗鼎糁鼎也宋鼎铭曰宋公䜌作餗鼎又宋夫人鼎铭曰宋君夫人之餗鼎又有叔䜌鼎广川曰竹书有宋景公䜌而史为头曼孙炎以䜌为头曼合声今考班固汉书犹有兠䜌亦着其声如此古有左鼎陪鼎特鼎𫝊曰糁谓之餗又曰笋之为菜餗也则餗鼎糁有菜之鼎也东观余论以师春内有宋公名䜌可为此鼎之证而陆文裕又疑䜌女为一字不必矣觞豆实酒之器武王于觞豆为铭大戴礼践阼篇言受师尚父丹书之戒而铭几席诸类也觞豆之铭曰食自杖食自杖戒之憍憍则逃憍居夭反注卢氏曰无求醉饱自杖而已考工记以瓦为豆醢人四豆为木齐晏子言四升为豆以金为之公羊𫝊田狩一曰干豆注祭器为状如镫干言以撩薧实豆也晏子所言则量器矣古器之遗者如祖癸豆姬寏毋豆皆铜豆也瓬豆实三而成觳则亦可量也按觞豆固与祭祀之楬豆玉豆有分盖尝用以饮食者非但盛干物也唐六典光禄式言簠簋居前各四登钘次之各六笾豆为后簠簋大居前笾豆小居后也一升曰爵五升曰散簋实一觳孔颖达曰笾如豆者皆面径尺柄尺亦依汉制知之其实皆容四升説文觯受四升郑曰受三升者是孔氏曰觥受五升或七升梓人为饮器勺一升爵一升觚三升爵以献而酬以觚一献而三酬则一豆矣食一豆肉饮一豆酒中人之食也康成曰觚当作觯彦逺引作觗智按古豆与斗通巵觗觯一声后乃分用有跗曰镫无跗曰锭镫都藤切锭徒径切其形若杆而中施釭有跗者曰镫无跗者曰锭谓下施足也尔雅瓦豆谓之豆注即髙镫也欧阳集古録林华宫行镫楚辞兰膏明烛华镫错注镫锭也徐铉曰锭中置烛故谓之镫今作灯登以肉加又与异説文曰礼器也读若镫公食大夫礼大湆不和实于镫宰右执镫左执盖记曰夫人荐豆执校执醴授之执镫康成曰镫豆下跗也授醴之人授夫人以豆则执镫按郑非是夫人荐豆当错于筵前执醴则当授尸故豆则执校醴则执镫岂一豆而执校复执镫乎酌醴用觯镫或为觯之跗名乎盖登为豆之深者故可以盛湆注膏油其中则可以然照加锭者所以插烛也今人又谓倾银曰锭陆孙收入径韵博古图有锭铭曰王氏铜虹烛锭字画与汉五凤鑪相类楚词之所谓县火即宋以来之提镫也王保定摭言曰胡钲与裴庆会犯分者击以铁跻铁跻灯台也韩愈短檠歌则唿灯台为檠今以置烛为锭烛头曰烛即管子右手执即尹知章读即为精谓烬也诗纪注引作杜阳杂编以烛为脂炬徳山吹灭纸烛乃今纸捻也尔雅虽以木瓦分豆登然有铜者执校则豆之跗也执镫则醴觯之跗也广川曰房中之羞主妇右之则有羞豆加豆有镫有校故醴曰夫人荐豆执校执醴授之执镫则执豆之跗也此彦逺据康成説也智按校镫不当重言镫乃醴觯之承者解见上文矣细推古书镫镦皆谓其敦然在下者转音别字读镦为对耳又推脚转去声为校则执校即脚也京山引南史王亮𫝊亮父讳猷晋陵令沈瓒好犯亮讳向亮作无骹尊旁犬为犬旁无骹尊骹即脚也谓猷字尊旁犬也説文以别郑吴作马镫当从去声则以灯别之楬豆木柄朴豆也又为敔名曰楬橥者表识也记曰鞉鼓椌楬郑曰柷敔也椌苦工苦江二切楬苦瞎切説文曰楬桀也引春秋𫝊楬而书之孙氏其谒切尹子心𫝊注楬着姓名是也明堂位夏楬豆商玉豆周献豆注楬无异物之饰也方氏曰楬豆以木为柄若蜡氏之楬而已玉豆于楬之上又饰之以玉献豆若周官再献之献是夏豆可谓朴矣唐褚遂良𫝊言禹雕其俎谏者十余不止何邪鲁祀周公用玉豆雕篹注玉豆即殷玉豆雕篹将兼用夏制邪韩非子曰禹作祭器墨染其外而朱画其内楬豆亦未必无饰也蜡氏置楬注引今时楬橥职金楬而玺之郑司农曰今时之书有所表识谓之楬橥孔颖达疏即今之版所谓以木为柄柄即豆之下承豆之茎跌也上加漆画理亦宜之或曰敔即楬楬有虎形背如鳞次其画虎斑与乳篆乎是未可知矣三尺桑之毕非毕翳之毕也毕以载牲博三寸长八寸柄长二尺四寸丹漆两头见三礼图引诗云有捄天毕载施之行礼曰毕用桑长三尺刋其柄末毕所以助主人者月令曰罔罗毕翳注云罗小而柄长谓之毕大东𫝊云毕所以掩兔象毕宿为之混引非也卤簿有罼㱃盖㱃盂也广川跋王子吴㱃云潞国文公所得铭曰王子吴择其吉金自作㱃书家考古无此字而见三苍知为鼎也而又款为享器智按诸书并无字金石韵府亦无㱃殆即盂字乎董又云宝和钟铭与季姜㱃盂及石鼓皆以甘为其既有季姜㱃盂则此㱃即饮盂是一证也篆书各国之书自取茂美如则可从则亦可从亦可从也觚与觝同觝即觯也以圜与稜分不必斤斤论大小也彦逺得亶甲城觚以为觯又得李氏觚无坛宇㢘隅郑𤣥谓梓人之觚字当为觝觝与觯同制礼器制度曰觚大二升觯大三升馈食礼主人洗爵献长兄弟于阼阶上长兄弟洗觚为加爵则觚倍于爵其当二升古人之论尽如此余是以知梓人之书误也智按韩婴谓一升曰爵二升曰觚三升曰觯四升曰散注疏或曰五升曰散亦揣摩分大概耳古者权量三不当今之一彦逺未必即确古器亦时有增减列国自造岂尽准考工如今人造酒器洗器盛器但分大小其细微宁可拘乎今有飞㦸出口之瓶亦谓花觚虽非其物乃其遗称也伯厚曰古巵亦作觝是古巵觝觯皆通而后分之浅者为巵深者为觯耳有稜者曰觚无稜者曰觯觯常有最青緑花纹者不能容今之一升则不能容古之三升明矣觚本以觚稜名急就竒觚谓其一稜之面可书则以稜辨酒巵何疑瑚琏一作瑚槤胡辇论语载夏曰瑚商曰琏而明堂位言夏后四琏殷六瑚説文瑚槤也里典切笺引汉韩勅修孔庙礼器碑有胡辇器用句按此乃簋之类或以木为之因其实故又从玉徐铉必以琏为俗非也桮有足曰嶡桮有槃曰案周礼掌次王大旅上帝则张氊案设皇邸祭祀朝觐会同师田皆设案康成曰以氊为牀也六书故亦曰榻类此岂牀榻乎在今为香案之案以氊饰之古无此则是几耳与纯席之类比若以几为牀后人自汉晋来俱以所坐之椅为牀如元凯连榻江斆移牀何与于几邪案又为盌案之案史游槃案并列孟光举案齐眉正谓盌案周礼玉人案十有二寸亦非几席也文选注汉春秋淮隂侯曰汉王赐臣玉案之食万石君对案不食案正与棜禁之类相同若今台上作小几数寸者上以承炉盒诸物举案者如举酒巵者并舟而举也舟今之酒衣杯之盘也朱博不好酒色案上三桮升菴直以案为椀恐尚微别鲁用梡嶡梡虞俎也珠盘玉敦敦音对槃类汉礼有瓒盘大五升口径八寸下有槃口径一尺其遗也盐铁文桮画案方言案陈楚宋魏谓之杯秦晋曰盌赵魏曰椷或曰盏大者谓之閜吴越间曰齐若平原以东或谓之桮小桮曰㔶音感元美有意驳升菴至曰孟光能石臼而况案乎则更可笑矣何燕泉曰举案当读如盌升菴取之元美何不并讥燕泉邪洞案氊案之遗也宋祁笔记正仗设洞案于两螭间修注官夹案立盖通朱漆为案曰洞案唐郑谷用之当音平声小瓯曰䀁即卣也説文䀁于救切或作按即博古图之卣卣之中尊也吴慎之作酉古人不知茶瓯之称所谓瓯小盆盎之类也匋即窑柴汝官哥定固不若永宣成嘉之尽善也宋人言河南土中有羽觞无色泽者舜之陶也此或是秦汉物耳元美云柴窑柴世宗进御未也宋叶寘垣斋笔衡曰秘色窑器世言吴越王钱镠烧陆龟蒙诗九秋风露越窑开夺得千峰翠色来乃知唐世已有非始于钱镠宋朝以定州白磁器有芒遂命汝州造青窑器故河北唐邓耀州悉有之汝窑为魁江南则处州龙泉县窑质麤厚政和间京师自置官窑中兴渡江邵成章提举袭故京遗制置内窑号邵局澄泥为范为世所珍后别立新窑大不侔矣余如乌泥余杭续窑皆非官窑比陆文裕曰哥窑浅白断文号百碎宋时有章生一生二兄弟皆处州人主龙泉之琉田窑生二所陶青器纯粹如美玉为世所贵即官窑之类生一所陶者色淡故名哥窑正类董窑其曰均州有五色即汝窑一类也窑变则时有之报国寺观音窑变也今假哥窑碎文不能铁足铁足则不能声倣定曰象窑有蟹爪纹色白者亦非龙泉不能得其淡色淡则无声格古録霍器出霍州元朝金匠彭君宝效古定制折腰様故又曰彭窑髙丽窑则似龙泉古饶器有枢府字者毛口者低于定大食窑则以铜作身用药烧成五色与拂郎嵌相似今发蓝或曰佛菻能为之广语唿林为郎永乐窑质贵厚成化窑质贵薄或淡青或烧宝石为綵色宣徳有散青者苏勃泥青也嘉靖时有填白坛琖约宣嘉万回青以重色贵古于宋于四罗六罗则景徳唿瓯碟式也官窑土骨坯干经年重用车碾薄上泑候干数次出火泑漏者碾去上泑更烧之故汁水莹厚如堆脂其纹鸡橘质料腻实不易茅蔑也磨弄嵗深火色退浄果然妙于前代镳鑪见于广雅其文见于弡医刘原父弡仲医铭有鏖鑪盛米具诸字广雅有镳鑪刘与欧阳公以弡为张字黄长睿曰弡音其勿反与饱同音嚼按其勿之音亦不必是黄亦据字书音耳考唐韵入声无弡字巨从工而似即匡犹与张近古长亦作或其变体永叔原父似为近之升菴作弡中吴协三代鼎器録则竟作张仲董逌曰上方张簋独无旅簠大观元中荆仲冯以其藏古器上之其曰弡仲医本当作其文中作则与簠同原父又言弡仲是匧弡之忍切此又一説也智按即冢宋人所改乃今刻广川书跋讹作耳锉今之也釜也土鍪也颜师古曰鍪小釜今所谓锅亦谓之镞秦名曰即锅字方言北燕洌水之间谓之錪陈楚之间曰锜或曰镂吴扬之间曰鬲汉𫝊云多赍铺鍑铺古釜字此不音釜正谓锉矮锅也亦谓之烙锅烙饼之锅也类篇曰锅器也至今烙饼平锅唿为有足曰锜无足曰釜鬵今之鼎锅也锜亦作䰙釜亦作鬴镬类也诗维锜及釜毛氏曰有足曰锜无足曰釜齐四升为豆四豆为区四区为釜釜之实凡六斗四升按鬴本享器加耳与臂为量尔雅甑谓之鬵鬵鉹也烹鱼诗注釜属许氏曰大釜也一曰鼎大上小下若甑曰鬵古文作按此今南楚黔粤之鼎锅也敧器侑巵也文子守弱篇三皇五帝有观戒之器命曰侑巵注敧器也荀子宥坐篇孔子观鲁桓公庙有敧器问守庙者曰此宥坐之器扬子重黎篇或问持满曰㧖敧注敧器也唐文粹李徳裕作敧器赋许敬宗韦肇亦有赋隋志小説部鲁史敧器图一卷刘徽注器准图三卷后魏志信都芳撰安丰王延明所集乐説并诸器物准图二十余事而注之文选注曹大家有敧器颂杜预传周庙敧器至汉东京犹在御坐汉未丧乱不存形制遂絶预创意造成武帝嘉叹南齐永明中竟陵王子良好古祖沖之造敧器献之后汉安丰王延明使祖暅之作敧器漏刻铭后周文帝大统四年宣光清徽殿初成薛憕之颂又造二敧器一为二仙人共持一钵同处一盘一仙人持金瓶倾水灌山而注乎器形似觥而方满则平溢则倾憕各为颂隋艺术𫝊耿询有巧思进敧器炀帝善之曹王皋𫝊常自创意为敧器以髹木上出五觚淳化中学士苏易简内直尝以水试敧器即召问之曰此江南徐铉所作盉镬声转盖小镬也説文盉调味器玉篇以盉为味陆法言以盉为调五味镬董逌曰伯王㝅子作宝盉据广韵调五味镬今以镬为鑴而以鑴为瓽瓽为盆之大者孙强以盉为大镬而镬大鼎也刘臻吕忱以鑴为大钟据少牢馈食礼曰羮定雝人陈鼎五三鼎在羊镬之西二鼎在豕镬之西而礼经改盉为镬则失其制久矣按实鼎曰实俎曰载有前体后体体荐体解各异盉盉别一鼎盉中肉熟各升于鼎故取于盉以实鼎取于鼎以实俎然后以飨食以荐熟礼之成也盖盉与镬一声之转后又有大镬则盉为小镬明矣互即亚仓董彦逺曰田仲方得铜亚鎗识曰互余知为亚仓汉制东宫给铜龙头鎗是也智按説文有古器也而为奇字仓南史子良贻何子晳徐景山酒鎗鋗鉇温器也鋗鉇即匜黄氏曰鋗铜铫也説文鋗小盆也博古图有梁山鋗元康元年造鉇有柄可以注水广韵杯匜似桸以注水铫烧器也説文铫温器也世本曰倕作铫今世俗之扱灰者亦有火𤣥之音曰杴亦以铜为之其烧器曰铫者音近弔钴䥈即钴鉧也钴䥈温器也按䥈即鉧字钶一作锕钴䥈也李时珍曰铜钴鉧一作钴䥈即熨斗也升菴引王莽威斗则絶非熨斗后亦出世变为古物永州有钴鉧潭以形似之金鉔香毬也西京杂记曰长安巧工丁缓作被中香罏环转而罏体常平字彚以为金鉔丁缓所作引相如美人赋金鉔薰香黄伯思跋钱镇州回文曰宝子不知何物乃迦叶之香罏也但圜若重规其丁缓被中之制乎智按干禄书帀正迊俗且无匝字郑𤣥注周礼五就五帀也始自北史绕七匝唐志循牲一匝杜诗马头金匼匝方用之金刘迎诗绣鞯金匼匝貂袖紫蒙茸故知鉔为后加华錜小钗也王粲七释云杂华錜之葳㽔孔炜七引云紫錜承鬓而聘辉孙愐收入叶韵韵会删之以金银镂铜铁曰鋄张衡赋金鋄银镂谓铁质金文饰马辔也马融广成颂金鋄银镶今俗以鞍辔什物曰鋄银事件细者曰丝鋄片者曰片鋄鋄一作后汉志金鍐方讫升菴以鍐作鋄宋志百官鞍勒金涂银装牡丹枝具雉子白鞯陷银镫所谓陷银即今之鋄银也元志作简银弱侯作䤴银以金银丝戗器曰商谓镶嵌也元美曰赵希鹄云夏时器多相嵌讹为商嵌用修以为镶嵌智谓本商嵌盖古谓刻为商商金商银乃古之遗称也张懐瓘书録言三代钿金今之所谓抢金宣盒即唐之戗金也今作去声曹昭以为金两钞摘腴曰鞗革有鸧笺云鸧金饰貌戗金出此鋀金曰鋈曰釦鋀一作镀诗疏言销白金以灌沃靷环非谓鋈为白金也韵会曰犹今以银为质金镀其外也以金饰器曰釦蜀有釦刀唐六典有十四种饰金法偏提酌酒注子也唐元和间改曰偏提今辨古器指卣巵之类或有提梁或有单耳者亦称偏提或云避郑注三㿿酒閜也升菴曰东观汉记嵗首请上雅夀雅酒閜也魏文帝典论荆州牧刘表子弟以酒器名三爵曰伯雅受七胜中雅受六胜季雅受五胜即升温革隠窟杂志宋时阆州有三雅池古有修此池得三铜器状如酒杯各有篆文曰伯雅中雅季雅当时虽以名池而不知为刘表物也广韵㿿注云酒器吴均诗聊倾三雅巵按尔雅或作尔疋诗作大疋小疋其雅省用牙牙又作㸦遂溷为疋邪此凡夫之説智又按説文有疋字音胥古无家麻韵则雅当为予予近胥邪抑雅省牙用㸦而讹疋邪纬略载毛泰买一玉洼八十八万亦酒閜也雅之名转而为洼转而为閜匹制犹今之沓桮也古今诗话曰刀约使契丹有诗云饯行三匹制匹制以大小甖为之如黄漆此盖今之沓桮俗曰套杯或六或五外大内小笼络之器亦曰桮笿不必杯槃也转为不落説文笿也向不知其解智以为即落字犹宋人钲上之茖从省文也又按㔶桮也则桮落谓笼类也方言桮落又谓之豆筥孟子桮桊赵岐曰桮素也智谓如今之蒸笼栁斗之类后世则称桮託酒託亦称酒衣或云韩愈用凿落即本説文此则不必也凿落言其工巧光文错落耳清异録曰白乐天送春诗银花不落从君劝不落酒器也乃屈巵凿落之类开运宰相冯家有滑様水晶不落一只智按不落反语则当为托承槃即柈也説文本作槃籀作盘承盘也徐按中山王文木赋制为槃杆古乐苑奉药一玉柈南史刘穆之以金柈盛㯽榔即盘字也集韵古作槃汉曰承盘今曰托盘宋谓之托子程泰之谓始于崔宁名之曰托因资暇録也又有鬲塞者乃楪子环蜡遗制也黄伯思曰北齐画图已有之盖初止谓酒台盘为托而后縁以为茶盘之名佥载酒令连台拗倒谓杯置台中之蒂也陶谷曰刘张有鱼英托镂言以鱼魫为酒台盏也汉时唿扇为摄礼置翣注以布衣木如摄是汉时之扇以翣思之正掌扇之状也今闽中有金漆竹掌扇薄如纸者内外士夫皆得用之郑𤣥恐人不识翣体故云今以扇为箑箑音亦与翣同人或读为捷非徐无鬼篇叔孙敖甘寝秉羽而郢人投兵秉羽谓扇也其俾倪扇拥扇见卤簿器内折扇起于东裔而盛于今日折扇之妙则此时为盛古但有团扇直扇如张敞便面之类耳方面障面竹纸薄扇也今世所用折叠扇亦名聚头扇子渊曰张东海先生以为贡于髙丽永乐间始盛行于中国予见南宋以来诗咏聚扇者多予收得杨妹所写绢扇面折痕尚存东坡谓髙丽白松扇展之广尺余合之止两指许正今折扇盖自北宋已有之智按游宦纪闻曰宣和二年髙丽贡松扇三合折叠扇二只倭人亦制为泥金面乌竹骨充贡唐韵有搊扇殆亦折扇之萌芽乎通雅卷三十三通雅卷三十四钦定四库全书通雅卷三十四明方以智撰器用笭䇸笭籝皆笭箵也说文曰笭车笭也一曰笭籝博雅曰笭䇸竹席也又曰车中筵刘氏曰舟中箦曰笭箵笭箵亦作笭箐智考笭箵小笼也又唐新语曰渔具总曰笭箵元结传载自释语曰能带笭箵全独而保生能学謷齖保宗而全家则箵与笭箐之音合要论之舟中篷箬之席为笭又唿笭箵或作籝䇸箐皆其声相借也渔具簔网亦近篷箬参差之状故因而唿之聚偻犹之卷娄也偻娄借言篓也庄子死得于腞楯之上聚偻之中注聚偻筐筥也无鬼篇䁔妹濡需卷娄三者卷偻者舜也羊肉不慕蚁蚁慕羊肉舜有羶行百姓悦之旧觧卷娄拘挛此理解耳仇池笔记以卷娄即羊亦非葢盛羊肉之器也合聚偻筐筥之注观之故知是曲篓无疑籧篨今芦席之类也广韵曰籧篨芦䕠也籧篨织竹如席规以为囷以贮谷粟或以取鱼拥肿不能俯者似之故因以名其疾晋语曰籧篨不可使俯吴隠之以籧篨为屏风可知竹簟薄曲之类概可通唿耳周勃传注韦薄为曲月令曰具曲植与竹篾有分然北方水淀亦有织楷苇成帘以取鱼者裴潜妻子织藜芘孙愐藜芘荆籓也篅𥫱则竹簟专为粟用者说文曰以判竹圜以盛谷淮南曰守其篅𥫱本作囤俗至今唿之籫即算器也史记郑当时传餽遗人不过算器食徐广曰算竹器汉书作具器食算从竹从具又作算笇史记曰笇军食永嘉引说文蜀本竝古文律厯志引书曰先其算命二百七十枚成六觚为一握升菴引作又引垂帘下为子才曰古文固象纵横之形也算加匡为匴仪礼士冠礼云各一匴注古文为篹记曰食粥于盛不盥食于篹者盥康成曰竹筥也雕篹注笾属或作簨陆氏本义作匴说文籫竹器也读若纂孟坚借用论篹古之撰纂音亦通用小颜注急就曰籫盛七箸之笼也斗囘取水之筌也㝠筌笱也见文选吴都赋注庄子作筌一曰积柴取鱼则罧也一曰鱼笱斗囘葢唐人之方言今则谓之兠篮或曰花篮程大昌言有倒须谓之笱即筌也因有倒须故谓之回一曰㝠筌李善引笱横溪为梁开缺而设笱筌蹄谓鱼笱与兔蹄也后人合称之遂以名篮得者忘蹄得鱼者忘筌筌笱也有逆须蹄系蹄也战国䇿魏魀谓建信君曰人有置系蹄者而得虎虎没环寸之蹯而走兔蹄亦以机绳縻兔者也段公路北户録曰新州作五色藤筌台梁刘孝仪谢太子五色藤筌蹄一枚按此乃借筌蹄之称其实则织藤为篮也筌台又筌蹄之讹也广人唿蹄为台扈业纬萧也障鱼曰槎头障蟹曰蟹断庄子有纬萧者取鱼也吴都记曰江濵竹绳编之以取鱼谓之扈业陆龟蒙蟹志曰渔者纬萧承其流而障之名曰蟹断刘宋张敬儿奉槎头鳊与齐高帝杜诗漫寄槎头缩项鳊孙炎以养鱼槮为槎头槮谓之涔亦作罧非槎义也高似孙引襄阳耆旧传常禁人捕以槎断水谓之槎头鳊智按断水是也为禁人而断水之槎则支墙居薫笼也即篝也篝一名笿笿音落楚辞秦篝齐缕郑绵络注篝落也又笼也可薫衣方言陈楚宋卫谓之墙居注今薫笼桮落又曰豆筥葢又为盛桮器笼说文篝笿也可薫衣史记篝火注以笼覆火也合香曰调香曰襍馥曰练香内则衿缨容臭正合诸香也通典有襍馥合香也李贺诗练香薫宋鹊陶九成以为合香此乃今之甜香香饼之类非容臭佩之者也华严经曰粥香长者善调香镜籨镜匣也籨即奁也后汉明帝视太后镜奁中物和凝托名韩偓香奁体当从籨唐韵作匳注俗作韵㑹或作南史江夏王锋传大发桓温女冢得金巾箱织金蔑为严器即籨器也屈竹为器唿曰䇭考老加竹或作栲栳言其屈也即古之簝受盛器也周官牛人共牛牲之互与其盆簝盆受血簝受肉葢即笲筥之形如无柄之笊篱耳俗作笊篱明皇为禄山作银笊篱说文解䈰为饭筥受五升秦谓筥曰䈰即斗筲之筲一曰箄今俗唿甑箄为箄笊篱即古之所谓䉛䉛炊之漉米箕也或谓之缩或谓之或谓之江东唿淅籖汉书音义烽如覆米䉛字林云漉米籔纂要曰淅箕也古杜康作箕帚大率筥圆而筐方筴长笥也篓者疏目之笼其孔楼楼然方言之籧则非尽指箄也如筲籔簝皆谓其形似常借唿耳郑注笲曰如今之莒即字广雅曰映也即筥唐孟棨本事诗载中宗时囘波词曰囘波尔时栲栳元志玉辂用栲栳轮葢五台山大尖是北台栲栳山言形曲也极即笈说文极驴上负也凡夫言怀素改作笈智按李固负笈从师何至唐始有笈乎广韵因此训笈为书箱满爰竹器言满而易援也扑满土器言满然后扑也说文曰篰满爰也博雅曰满爰篰也徐锴曰满爰简牍也或非之葢今虎林唿竹庄之类可以盛简牍是细篾箱簏也犹之扑满为受钱之器亦曰铭其名不可觧耳扑满邹长倩遗公孙𢎞者欲其聚而散也抒井今之水兠也说文量物之器一曰抒井笺曰方言篮曰武林谓之水兠澡槃浴盆也浴盆最古见于王㑹王㑹篇堂后赤㡩浴盘在其中注礼曰杅谓玉藻之出杅也荀子曰杆圆则水圆魏武上襍物疏有容五石铜澡盘述征记逍遥宫澡盘面径丈二异苑言铜澡盘鸣傅𤣥有澡盘铭南史刘悛奉齐武帝澡鑵又造金浴瓫即盆字刘虬家藏龟兹国澡灌一口剔齿纎刺齿也蔡泽云刺齿肥纬略引陆云与兄机书有剔齿纤一枚以寄兄酉阳襍俎曰仙人郑思逺骑彪故人许隐齿痛郑㧞彪须与之挿齿即愈今人曰剔牙杖极重象尾能去火京师鬻柳杖隐背曰养和程大昌载李泌采异木蟠枝以隐背号曰养和按松陵集皮日休以五物送魏不琢一曰乌龙养和且曰有桐庐养和皮陆皆有诗葢今之靠背也宋志辇中有靠背椅绍兴作大安辇雕香龙椅靠背上饰水晶珠此云乌龙状其蟠屈今亦有木根坐榻之类条脱或作跳脱条达吴曾曰唐卢氏杂说文宗问宰臣条达是何物宰臣未对上曰真诰言安妃有金条脱为臂饰即今钏也真诰蕚緑华赠羊权金玉条脱各一枚余按周处风土记曰仲夏造百索繋臂又有条达等织组杂物以相赠遗唐徐坚撰初学记引古诗绕腕双条达智按后汉繁钦定情篇云何以致契阔绕腕双跳脱南部新书载温岐卿言跳脱出南华真经令狐绹怒之诗话总龟曰南华无此事宋人误记也胡元瑞言岐卿即飞卿北梦琐言跳作条非智曰此类之名皆以声唿何拘之有元美误作跳盪葢在今日改其字则不可服席即服匿汉书于靬王赐苏武服匿穹庐晋灼曰东方界人唿小石甖曰服匿南史竟陵王子良得古器小口方腹而底平以示陆澄澄曰此名服匿单于以赐苏武子良视其款识良然程泰之言南唐张僚使高丽曰丽多铜器如斯罗刀斗又有温器名服席如铛而底方高丽所谓服席即北方所谓服匿也阮雾灵言匾瓶可县身王元美服匿音避匿智谓许慎引易服牛作牛人读为备而以避音服耳如意因于爪杖而谈者以代麈尾齐高祖赐隐士明僧绍竹根如意梁武帝赐昭明太子木犀如意石季伦王敦皆执铁如意音义指归云如意者古之爪杖也或骨角竹木作人手指柄三尺许嵴痒可搔如人之意清谈者执之铁者兼藏御侮屈戍即屈膝或作銊李长吉宫娃歌屈膝金铺锁阿甄陆友仁曰金铺为门饰屈膝葢铰錬上二乗者为下三衡为銊李商隐诗销香金屈戍张伯雨有一器是香炉葢有锁者屈戍乃受锁之搭连卷口也金铺是门环铺首今人定以屈膝作帐钩非也凡钩上之络索可名屈戍瓶谓之罃备火长颈瓶也韵㑹罃即罂集韵又作甖甇备火之名亦见于隋唐葢兵五十人有火一火有长故称火伴谓备一火伴之用也甀缶小口罂也甀篆作缶盆盎一类耳缶即盎也大腹而歛口盆则歛底而寛上缶字或作瓿瓿甊小罂也说文甂也淮南子曰抱甀而汲列子云状若甔甀战国䇿醯壶酱甀广韵缶瓦器钵也方言闗西河汾大者谓之甀中者谓瓿甊闗东赵魏之郊曰瓮或曰罂齐海岱谓之甔周洛韩郑谓甀或谓罂缶谓之瓿㼴小曰瓶罃甈谓之盎闗西或曰盆曰盎小者曰升瓯尔雅缶注瓿谓之瓵瓵一作瓻葢罃长颈瓶也罃亦曰㼶总之在今俗为盆钵瓶瓮缸缸一作瓨货殖传醯酱千瓨瓽大瓮今俗曰曰埕独瓯之称异于古今谓茶钟曰瓯古则曰甂瓯瓦杅大口而庳淮南曰狗彘不择甂瓯此确指小甂盆非今之茶钟也方言亦作㼵子卢小瓮说文曰卢饭器小颜曰卖酒之区曰卢即相如传注累土为卢也张子贤言东坡在儋求一具理酒亦罂也甑盆之膻今之甑箄也韩诗外传舜甑盆无膻古史考黄帝始作甑甑又唿为鉹白虎通曰王者德至山陵丹甑见陶人为甗实一鬴厚半寸脣寸盆甑实二鬴鬲实五觳注甗无底甑左传齐赂晋以纪甗释文玉甑也宋太宗时长安民得甗其状下为鼎三足上为方甑中设铜箄可以开阖有钩在其侧勾中正识其文曰甗也遂藏秘阁甑盆无膻正无底甑也今人曰甑杼或曰饭杼箄膻犹身之膻中也淮南子弊箄甑瓾甑带也朱子以箄为甑带按带在外而甑孔在底膻乃安于窐者合溪以窐通窊王敬则以刀环塞窐孔甑空也三省曰门旁有孔三角以窥外人智按圭窦窐孔言小也不必三孔泥圭盋盂钵也方朔传注盂者今所谓盋盂也即今之钵盂也唐人以钵为盋盂堲周也巵言曰舜作瓦棺土堲见古史史系天监五年丹阳山南得瓦物高五尺围四尺上锐下平如盒沈约云此盂也死则坐葬之檀弓夏后氏堲周是也屛风有叠扇可开阖曰连屛贾公彦云屛风之名出于汉世春秋后语云孟尝君屛风后尝有侍史记客语则前已有屛风掌次设皇邸注邸后版也疏后版者为大方版于坐后为斧文言屛风者据汉法况之曲礼当依而立疏依状如屛风觐礼郑注云依如今绨素屛风也东方朔淮南王有屛风赋郑𢎞传置云母屛风升菴引此作云岳屏风注即云气山岳也今无此说不知何见古今注孙亮作琉璃屏风魏志太祖平栁城以素屛风素冯几赐毛玠魏征传帝以所上疏列为屛障唐刺史姓名録于屛风太宗命冩列女传于屛风世南暗疏之李绛传元和二年为学士宪宗命绛与崔羣钱徽韦𢎞景白居易等捜次君臣成败五十种为连屛张便坐旧纪元和四年御制君臣事迹十四篇书于六扇屛风是月出书屛以示宰臣李藩等表谢之绍兴中作君臣事迹屛高宗命郑谌书盘庚无逸诗之车攻篇孝经孝治章列于左右尝以谕辅臣干道元年晚御选德殿御座后有金漆大屛分画诸道以黄签标识軄位姓名上指示洪适等曰朕新作此屛其背是华戎图三年郑闻奏司马光进五规简当明白乞命翰墨之臣书为连屏上从之智按连屏虽见于唐然南史王逺如屛风屈曲从俗梁萧子云上飞白书屛风十二牒牒与叠同则已非独扇直体屏风矣七修类稾言古有硬屏无软屏软者围屏也围屏与洒金綵漆皆出于日本此仁未考古连屏屈曲之义肆说也屛亦有唿削哺者后汉方术杨由传风吹削哺注曰削哺屏障名颜氏家训曰风吹削为削札牍之是也然章怀太子集诸儒注后汉书亦必有依据当时之谚应有以屏障唿削哺者黎美周曰哺与铺通汉謡曰城上乌尾毕逋唐人多用平铺字毕逋平铺之转也唐诗舞阁金铺谓防风屛障也王志逺𤣥亭偶笔曰清防屏风名见颜延年诗车送亡者之纸篓也酉阳杂俎送亡者以黄卷蜡钱兔毫弩机纸疏挂树之属又作车古篓也篓似屏今京师有古篓方尺许厚二三寸似小屛麄楮为之粘饰以银箔送亡之资即此物欤按篓当似箱古人谓箱为屏挡故亦以屛唿之法苑珠林云纸钱始于殷长史唐王玙用之祠祭爱日斋丛抄引洪庆喜杜诗辨诬云齐废帝东昏好鬼神翦纸为钱朱文公谓与纸衣冠何别则𡨕襁亦刍灵也柯古又曰魂衣曰上天衣褮鬼衣也桐人起虞卿明衣起左伯桃挽歌起绋讴倚㔬之名见于唐宋余记唐末小说有倚字宋黄朝英言椅木名棹与櫂通但当用倚㔬杨亿谈苑云咸平景德中主家造檀香倚㔬俗以为椅子㔬子宋卤簿有金倚张九成见宗杲推倒㔬子元史大定七年肆赦仪设鸡盘置金鸡衔赦书于应天门外设㔬子阁门官取赦书于㔬子读同话録曰交椅谓之绳牀敌制也欧公不御敧案斜搘之具也陆云言曹公物有攲案隋炀帝嚫戒师有白檀搘颐一枚山谷䟦阎君校书图有云搘颐一酒榼果櫑十五一人右手执卷左手据搘颐是其类也榆欓以榆木为经函也水经注谷水迳白马寺东明帝发使天竺写致经像始以榆欓盛经朱谋玮曰吴越春秋尝有甘蜜九欓文笥七枚之文欓与瓽通智按直翁引为丸欓以证越椒误矣欓乃桶之转声齐民要术云榆十五年后中为车毂及蒲萄知以榆木为逺致蒲萄也瓽欓三字互通则榆欓乃以榆木为经函耳鹿卢兠铃也丧大记注以绋绕碑间之鹿卢今作辘轳井上汲水名之一作轳一作樚轳子云赋轠轳不絶音雷卢即谓辘轳环转也唐人以联句为辘轳体亦谓其转也光武纪注烽燧有兠零今所谓零当轳也桔槔用辘轳船上桅樯之兠零谓之五两有此则挂㠶轻㨗古玉图攷有鹿卢云佩环也古衣服令曰鹿卢玉具劔今见其物葢方环上有辘轳铜转纽耳厕牏秽噐也牏徒侯与俱二切说文曰筑墻短版也贾逵解周官楲虎子也智以楲与秽通窬行清受粪函或作㢏与牏通史记石建取亲中裙厠牏身自浣洒苏林曰行清也孟康曰行圊中受粪者东南人谓凿木空中如槽者为牏晋灼曰世谓反门小袖衫为侯牏乃别是一名侯鲭録言李广射虎断头为枕铸铜象之为溲器曰虎子亦曰虎枕智以此为流传之说然溲器为虎子固方言也晋谚曰仕进不止执虎子谓为侍中亲近䙝器也庄子漆智伯之头为饮器或以为䙝器刺客传饮器为虎子吕览作溲杯尝攷汉书传有言以老上所破月氐王头为饮器者共饮血盟则饮器与虎子自二物矣陈水南曰兽子者䙝器也或以铜为马形便于骑以溲也俗曰马子葢沿于此然则古之受大小溲者或俱以虎子唿之踏犂人耕也淳化五年武允成献踏犂一具不用牛以人力运此亦赵过教以庸輓犂之遗也陈尧叟赍踏犂往宋州景德二年内出式凡四五人力可比牛自尚方造様唐王方翼传为耦耕法张机键力省而见功多今𤣥扈徐公以西法编为农书有机转耒省力代牛详矣东坡志林曰湖北农夫用秧马行泥中极便唐书囘鹘部族黠戞斯传云其人以竹马行水上以版荐之以曲木支腋下一蹴輙百余步意殆与秧马同类云南志夷畴三人使二牛以一日为双以二乏为己二巳为角四角为双说文㹃两壁耕也智谓当音排钤䥦钩铚犂与鎌也钤䥦大犂也广韵钤作鉆说文亦曰钤䥦大犂玉篇作䥦钩即鎌形如钩亦曰锲说文锲鎌也龚遂传注钩鎌也方言刈钩江淮陈楚谓铭锅闗西曰钩鎌锲今天下皆唿钩鎌刈禾短鎌曰铚诗奄观铚艾注铚获也管子曰一农之事必有一铚一耨一铫小尔雅截颖谓之挃则今沅靖苗中之法也用勒铁一片刈穗成束而仓之㭭杷平田疏田器也无齿为㭭有齿为杷广韵朳无齿杷也又作㭭方言杷宋魏谓之渠挐或谓渠疏渠广韵作㴃贡禹传捽草杷土释名曰齐鲁四齿杷为欋大𤣥进以欋疏唐謡曰欋椎侍御史盌脱校书郎言其易也说文楎六义犂也柫连枷也穜楼也一曰烧麦柃也㔴田器也笺引㔴其田换易字不必兹其鉏也周礼薙氏春始生而萌之注萌之者以兹其疏曰汉时兹其即今之锄也国语曰耨兹其也孟子作镃基阴幼达作镃錤释名曰鉏助也即锄谓镃通作葘非也考工察其葘注郑司农云葘读如杂厠之厠泰山平原所树立物为葘传立袅棊以为葘瓠子歌捷石葘谓臿石填土也庄子身如短葘一作木立死也葘从草从田巛音灾川壅也尔雅田一岁曰葘始反艹也水排炊火之车也排一作㰆杜诗传诗守南阳造作水排铸农器力少功多百姓便之注冶者为排以炊炭今激水鼓之当作㰆大和二年内出水车様令京兆造给此即水翻车也今西法水车尤巧魏志韩暨为监冶谒者旧时冶作马排每一就石用马百疋更人排又费功力暨乃因长流为水排利益三倍想即水碓水硙之制杜预作人排南史韦孝寛以皮排吹之稗苍韵㑹作吹火韦囊也或作蜀䀋井用筒井法甚巧碓硙舂䃺也扇隤风箱车也碓以舂硙以䃺亦谓之䃀见方言古者雝父作碓鲁班作硙广雅碓碓也通俗文曰轓车杜预有连机碓孔融论水碓之巧王戎有水硙李元纮传权家傍渠立硙是也后魏书曰崔亮在雍州读杜预传见其为八磨遂教民为碾扇扇车也隤扇车之道也隤或作之言坠也俗号风车或曰扇箱艑艖浅船也䑦大艑也唐刘崇龟传乗艑艖亡去此即今之浅船也形扁故唿为扁子其在滩河中则曰扁滩北堂书钞云豫章城西有䑦州去度支前二里是吕䝉作䑦大艑处水经注作谷鹿州笺云是句辘广雅䑦船也最小曰艓小而深者曰小而长者曰须虑长艓杜诗最能行贫穷取给行艓子通鑑隋时善安遣刺客乗艓杀黄州总管周法明方言南楚唿或作舼礼韵之即也今皖之太湖唿小而深者曰艚讹为艚越絶书越人唿船为须虑长即鸼䑠也俔谓之綄一曰五两刘平水曰船上候风羽楚谓之五两淮南子云俔之见风王维诗恶说南风五两轻候风者一曰相竿巵言古今注曰夏禹作伺相竿也误合二字牵谓之百丈亦谓之增韵曰挽舟索一名百丈本作掔长笺作纤今俗唿去声按国䇿纒牵长则已读去声矣南史朱超石传沿河南牵百丈有漂度北岸者演繁露曰白乐天入崃诗苒蒻竹篾即百丈也腰舟即中流之一壶也鹖冠子中流失船一壶千金壶与瓠同庄子瓠樽司马彪曰樽若今所谓腰舟也前人方言有腰舟之语䑽即也大舫也外装蒙者曰艟短深曰䑰长曰鸼䑠哨船曰金翅歇艎本之余皇因作艅艎皇言大也大船曰见隋纪夏侯明彻杀兰鼓持勃首降囚安都等置所坐䑽下即也孙愐曰两槽大船也所用鸼鸼船长皃侯景召石头津主张賔使引淮中䑡䑰及海艟方言船短而深谓之䑰艟即艨艟也樊毅谓袁宪曰京口采石各须锐兵并出金翅二百船名也是哨船类刘晏为歇艎此本吴之余皇又作艅艎或作䑽取寛容平榻正艎属王濬造连舫四出门驰马即䑽类也博雅艒䑿也隋志有龙州艒䑿梁睿请伐陈文帝诏曰若命水龙终当相屈水龙谓战舰也杨圭永安造五牙之类独鹿小罟也乐苑有独鹿篇独鹿独鹿水深泥浊荀卿成相杂辞曰独鹿弃之江注为网名王元美曰独鹿罜鹿也葢是罜䍡字罜当从艹土之得声讹为主字若罣则音卦音独张位问奇集朱光家指南皆作䍡罣音六独则其误更过于元美十倍矣撩罟谓之樔毛传汕汕注樔也笺曰樔今之撩罟殆独鹿之类覆车翻车网也罦为覆车今掷倒技戏中有手足跃转成轮者名曰翻车网至今称之窭籔竹器也李石言窭籔引王叡云东方朔以为寄生卖饼人结茅为绖以戴头上状如环杨恽传鼠不容穴衔窭籔东方朔注亦云戴于头者广韵窭籔四足几葢筥簏套篮之类或有足或方或员皆是也所谓不容穴者言衔竹器则不能入筥篾之类不论大小只状其瑯当楼樕耳寄生附木而枝叶扶疎窭籔口大而下小今以卖饼绖言之亦指其瑯当楼耳今语搂捜亦云罗娑亦云搂罗窭籔正取搂搜之音髹漆谓之西皮因话録曰马自黒而丹自丹而黄五色相叠曰西皮以髹倣为之智按宋漆有犀毗即史师比借称其杂采也云南棋礶香盘皆五色相叠是其类矣陶九成曰胎骨曰卷素胶和嵌缝曰梢当然后加三灰日久糙漆停久磨之始用黑光其漆加鸡子青日晒试𦂳慢多入触药乃成黑光既干乃揩石磨出漆颣揩石所谓鸡肝石也鳗水煎桐油入丹粉无名异也格古要论曰元西塘扬汇有张成杨茂剔红即雕漆也次曰堆红又元嘉兴彭君实能作金漆器宋内府有细螺即螺钿也游宦纪闻言宣和六年李资德富辙上螺钿砚匣皮日休诗襄阳作髹器中有库露真升菴曰今唿书格曰库露格即方言之鹿觡今谓鹿角颜注赵后传殿上髤漆今关东器再着漆谓之梢漆梢即髤声之转闗西云黒髤盘朱髤盘桼从木下象形作漆非永乐果园厰制最精大约剔红填漆戗金倭漆螺钿宋多金银为素近以钖木为胎旧称蒋制倭漆与潘铸倭铜正綂杨埙描漆隆庆方信川螺䖲黄平沙剔红云南作者刀不藏锋稜未磨也近徽吴漆绢胎鹿角灰磨者螺钿用金银粒者皆佳熐蠡一作蠡谓瓢蠡䈿葢之类子云长杨赋烧蠡张晏曰干酪母也此是臆说别无出处智按说文蠡瓢也方言蠡或谓之瓢周礼瓢赍集韵一作盠从仪礼有扃鼏谓幕鼎也董逌叔䜌鼎铭有彞尊鼎说者谓以木横贯鼎而举之谓此解亦拙矣今作葢炊器膻盘或纽葢可举者类韵略有䈿畚带也车拘篓谓之䈿皆因生义从㝠者省耳吕向曰各部聚落烧之使尽此为得解何定以为酪毋乎直植木曰椸横架曰桁立曰橛横曰桯庋谓之架阁平架谓之禁古乐府东门行曰还视桁上无县衣尔雅在曰楎竿谓之椸则亦桁之类凡直植曰椸横架曰桁曲礼楎椸之架明是今之衣架也在者置之壁间或壁间县一桁皆是也方言别作椸以为榻前几非矣古架谓之阁阁也今人曰阁版或作鹿角架钉在壁上架小者谓之禁架士昏礼注庋甒有禁因而承尊者亦有架记曰大夫士棜禁郑曰制如今大木轝上有四周无足又曰如今方案椭长局足高三寸此与余所解椀案略同但局足耳康成以棜为无足者非矣厚盘之类也又曰横者曰桯植者曰橛弱侯曰牀前横木曰桯牀前几亦曰桯岳珂桯史取此晋朱雀桁乃航庄子桁杨乃夹胫刑具也皆借用今之立馈古之阁也补笔谈曰大夫七十而有阁天子之阁左五右五阁者版格以膳羞者正是今之立馈今吴人谓立馈为厨者原起于此以其贮食物也故谓之厨俗作橱立馈亦作立柜阁格一声相转筳篿或作挺专九姑课折艹卜也楚辞曰索琼茅以筳篿朱子曰筳小折竹也旧註楚人结草折竹以卜曰篿说文筟筳也繀丝筦也筟车即纺车筳小管也详见柅篗下庄子举筳与楹一作筳智谓其举小与大耳东方朔曰以筳撞钟言其小耳急就有槫榼椑榹槫一作椯小巵说文作其形团槫与篿通竹木异耳其实篿圜竹器也或曰并举而言筳为直竹茎篿为团竹格也六书故音篿为徒官切正与此合以竹片围而编成或以筥或以圏皆是也椑圆扁榼汉书美酒一椑榹槃也后汉书方术传序有逢占梃专须臾之术逢占逢人所问而占之也注曰梃专即筳篿梃八股竹辍耕録言九姑𤣥女课折草一把以三除之不及者为卦论其䜿横有太阳老君太吴洪石等九号楚辞注曰琼茅灵艹也楚人结草折竹以卜其此类乎说文专六寸簿也笺云不可解智按后汉书单用梃专方言博局亦曰夗专篿以叀加寸竹葢编竹为之檷柅杘一物也说文曰柅实如黎杘篗柄也檷络丝跌郑夹漈曰篗柄也陆氏曰读若昵一曰柅止车木易繋于金柅者以金为之㔬地为固孟子止或尼之其通义也络丝跌因以为名温州至今云络柅也列子墨杘亦见方言杘即之省文耳墨音眉因其转滑寓多诈义小补引作墨屎误矣檷柅实一字丝之筳即篗柄合溪何疑焉说文收丝者也方言曰篗榬也亦作蒦又作䈅今江南收丝似小搅车中有柄听丝旋其外而中轴自转总曰络子凡楄而附于木曰柎柎阑足也传曰楄柎所以籍干者楄卑眠切杜预曰棺中苓牀也考工弓人曰于梃臂中有柎焉故剽郑曰侧也又曰为弓方其峻而高其柎又曰下柎之弓末应将兴为柎而发必动于閷郑曰弓柎卑应弦则柎动少仪颖削授柎亦谓木片也士冠礼曰素积白屦以魁柎之柎方于切魁蜃蛤灰柎注也以木片附涂之令白也汉灵时师宜官善楷甚矜其能每书輙削而焚其柎梁鹄乃益为版而饮之候其醉而窃其柎此木柹也镫锭之柎则趺也柹篆作芳吠切削木札也说文陈楚谓牍为黏斗古之贮黏麴器也赵希鹄言有古铜小提卣有提梁索股有葢盛乃古之黏斗也黏谓煳也俗作黏砚北杂志宋学士王㝢谢赐笔札记云有琴光螺甸匣贮黏麴涂金方奁古文用蜡灸缄启谓之蜡斗御览载东宫旧事曰漆貊灸大函一具叆叇眼镜也洞天清録载叆叇老人不辨细书以此掩目则明此出元人小说作叆叇出西域误作耳方舆胜略满剌加国出叆叇今西洋有千里镜磨玻瓈为之以长筒窥之可见数十里又制小者于扇角近视者可使之逺卜筊当为卜教或作盃珓演繁露言盃珓用两蚌殻或以竹根义山襍纂曰殢神掷校是也各书无珓字荆楚岁时记曰秋社拟教于神石林燕语高辛庙有竹桮筊以一俯一仰为圣筊説文筊竹索也大昌作珓细要今则子也王符潜夫论有细腰青藤路史曰衽形如今银则子俗所云锭様也故文曰古者棺不用丁汉时唿为小腰即今天平法马也衣箱合处曰衽棺与葢合处亦曰衽先凿木衽然后束之唐以平脱帖白名器唐鑑𤣥宗辛卯为禄山治第曰彼眼大有帖白檀牀二银平脱屏风酉阳杂俎又载金平脱犀头匙箸金银平脱隔锟钝盘平脱着足叠子银平脱破觚银平脱食台盘贵妃赐金脱装具玉合按古以平而凹起为脱如土室为瓯脱如瓯之脱也高宗时欋椎盌脱之语谓如盌所脱之易也今以木为凹印以饴饼印之谓之脱言易成而滑脱也故手钏曰跳脱言滑也此曰平脱有专言镶托者非葢自是前人语帖白谓缘饰帖边之类㧞髪谓之銸后作镊南齐书废帝言太翁高祖曰为人作曾祖而㧞白发乎即掷镜镊按说文銸鉆也玉篇銸㧞发也凡夫曰兼銸江北曰折镊枕杫者枕几也方言曰俎几也西南蜀汉之郊曰杫郭璞音赐智按后汉书钟离意传言药菘尝无被枕杫食糟糠自此赐餐及皁袍俎几葢陈食隋槃有足者如盌案之案非慿玉几之几又况今日之香几书几乎杫集韵亦作因古徙作延也界尺曰隔笔简硏北杂志曰宋太祖以柏为界尺曰隔笔简王㝢谢赐笔札记有象尺殷芸小说庾后以牙尺打帝头可知古人衡方者为界尺取其塡压也饭槮挟提谓匙箸也仪礼有司彻注挑谓之㰱二七如饭槮又曰今人或谓箸为挟提黄屑细香也案龛案也搔劳箩也顾遯园考金陵诸志载陈后主施瓦官智者禅师有阚宝楼案一面小羊麈尾一柄又宣口勅不许让口又送扶月供沈后致书送扶月供薫陆沉檀各十斤黄屑一斗隋炀帝嚫戒师铜搔劳一口白檀支颐一枚南橊夹膝桃一枚柹心笔格一枚鍮石庄柹心经格一具智按阚即嵌即龛即鬛六朝之末随意创字也扶月犹言依月今云逐月送供是也黄屑香之细者开元十道志驩州贡黄屑嚫者释家言嚫施也搔劳箩之声也方言曰缩曰皆搔之转也松陵集陆鲁望以竹夹膝赠皮袭美即急就所谓家也伏几也桃与挑同南橊即鬬斑柟廮子木也柹心犹枣心也唐人曾用之朱子䟦蔡藻笔试所制枣心様山谷言即奇枣心散㔬其檀心笔谓瘦而白色也古柹即柿柿与枣声相转羊柿一名㮕枣可证六典三式局枣心为地则是枣木之心重鞇即重茵古作东观汉记蔡遵有病诏赐重茵韩诗外传子夏谓公孙悁曰东至阿遭齐君重鞇而坐吾君单鞇而坐我从十三行之后揄其鞇考吴敬甫魏子才皆作字象形后加草革尉佗象牀锦茵霍禹加绣茵慿蒐白席地隔之类也刘宋起居注元嘉中为御史中丞奏风闻广州刺史韦朗于州部作蒐白席三百二十领请以事追陈乔生曰即畨舶地隔也茅蒐染红故曰蒐白姚以式从濠镜得之一名嘉文席即拾遗记之蕖席也又言崑崙有葭红色可编为席今是染色织作细方胜两末有櫺星或垂绥以防虫蚁东宫旧事太子有独坐龙须席崔豹谓之虎䰅席即今肇庆金渡之细席也蔑席则桃枝竹席古人通称席以借以障则苇席也后世筵席本此昔席细席皆谓平日之讲席也尸子引子夏曰侉于五兵而辞不慑临大事不忘昔席之言荀子曰临患难不忘细席之言注细席讲论之席王吉所云广厦细旃也按御览引此转注畧因此以昔入霁韵音细然古人随时造语其句偶同昔席或谓昔日讲席之所言安哉之器葢言也太平御览李尤有安哉之铭曰安哉令名甘旨是盛埏埴之巧甄陶所成食彼美珍思此鹿鸣则为饮食之器明矣智以古哉与裁载通说文设饪也从丮从食才读若载慎之曰见石鼓文考石鼓北谓载西载北也又考华岳丈作古老子作师敦作碧落文作云台碑作文有讹异或作虚字用然证知说文有本证知哉载同音而安哉之为安近是矣黄方阴凌韵书皆未收安哉与仲雍之孰哉上古未必如今日佻巧其用哉非才意必是载意曰者正谓载熟食于器也吴世家注系本云吴孰哉居籓篱宋衷曰孰哉仲雍字籓篱今吴之余暨也周礼饔人饔孰食也通作雝雍周语佐雝者尝焉记雍人注厨也则仲雍正取孰食之义为字而孰哉之为孰又何疑乎盨之即㔶说文曰盨负戴器也正作㔶小桮也说文葢以箱笼为桮落耳今人转杠去声作槓韵㑹遗盨椑棺曰榇小棺曰槥木为匵棺前曰和墙曰樿傍韵㑹说文榇棺也引左传士舆榇按礼杝椑棺椑也汉成纪给槥椟葬埋师古曰小棺也韩安国传槥车相望服䖍音卫今作才芮切别作槥秽穗杨王孙传曰尧木为匵葛藟为缄下不乱泉上不泄殠谓棺也周兴藴匵古今则通用椟匣藴藏之义文选弔古冡文见棺前和水经注见胡公棺前和吕览季歴葬涡山之尾栾水啮其墓见棺之前和是也葢谓横木为桓桓和相转详见宫室门庄子曰七围八围贵人富商之家求樿榜者斩之注樿音善司马曰棺之全一边者谓之樿可为栉公绍音展葢如今黄杨木类木细理者难大七围八围不必此也或曰司马言全一边则当音单矣智谓樿乃椑之讹檀弓为椑音僻按当读如坯器用钑㦸即闟㦸犦矟刻犦于首也史记秦赵良曰持矛而操闟㦸者㫄车而趋索隐曰亦作钑史照音榻三省非之当依唐韵音翕智谓古通二音说文钑音苏合切细镞金银为文钑㦸无掌有小横木钑挿也本挿车㫄小㦸也考工冶氏注戈今之句孑㦸或曰鸡鸣曰拥颈疏据汉法而言符似鸡鸣或曰拥肿塞曲也方言㦸其曲者谓之钩孑镘符汉书赐单于戏㦸十张敞晋东宫旧事门各楯鸡鸣㦸十张此又一敞也平子东都赋闟㦸轇轕薛综曰四戟函车边张协有手㦸铭皆是也矟者大驾出金吾将军执犦矟骑棒以黄金涂以扈跸开元礼仪锽形如劔而三刄连柄共长三尺五寸虎豹皮为袋其制起秦汉李辇下记曰取尔雅牛牴触百兽之象伏内有矟库刻牛首于上宋八矟安朝堂行礼以前导其夹大将军者亦名卫司爆矟从矛䂍字字书不载开宝礼作犦宋景文笔记云刻犎牛犎即也朱光家又作䂍槊今亦有之但用木饰凡卤簿仪刀仪锽仪铤皆木为之锽钺属起秦汉唐用为仪仗矟之诸家解作击声此解殊失今人不击也立春矟之舞则有击声耳氅眊以羽饰于障也氅眊广韵专指鹙毛其实凡羽皆氅也唐有六色氅孔雀鹦鹉鸡毛等氅贬损格禁朔眊孔雀白氅宋志氅缉鸟羽今为四角小葢绣云龙孔雀白鹅隋时鹤自㧞氅毛是也仪鋋有眊刘裕遣白直队主丁渡北岸事毕竖一白眊李叔明献孔雀眊今人大帽上系鹙翎即氅眊也尔雅注江东取白头翅背上长翰毛以为睫名曰白露纕拥扇大障扇也百官皆有卤簿在京亦有之王导辞鼓葢王俭鸣笳列驺南朝御史中丞建康令皆有卤簿王僧孺传遇中丞卤簿又避中丞赤棒褚渊入朝腰扇障日有士笑之颜籒正俗匡谬有拥扇正今行路所拥者南史诸王鄣扇不得雉尾尤射曰报以承泽二又曰赍以追扪缪袭注曰皆实扇名今京官不敢张葢用軄事惟见任者四品以上开甘蔗棍五品以上前导安龙或交牀持障日扇而已即古所谓腰扇拥扇也四品以上扇始帖片金五品京堂入朝掌扇帖金词林开坊五品则大小扇皆金红安笼五品以下别衙门则持手扇障日以竹织者其曰扇筤见礼仪内有曰俾倪扇即方团诸扇见释诂内勘箭如古之勘契也卤簿有勘箭其牡谓之雄牡箭牝谓之辟仗箭沈括曰如古之勘契也熙宁中罢之渑水燕谈曰以札为箭镂金缄以泥金绛囊刻擅为鱼又为坎以容曰勘契以油囊韬棨㦸曰油㦸后志公以下至三百石县长二人带劔持棨㦸揵弓䪅九鞬古今注曰殳前驱之器也木为之后代刻伪无复典制以赤油囊韬之谓之油㦸王公以下通用之以前驱西京赋武库禁兵设在兰锜即䪍棨也刘宋志皇太子夜开诸门墨令银字棨以传信王昙首传开门须白虎幡银字棨此亦有衣之㦸也唐有门㦸庙社宫殿门二十四乗宫门十八一品门十六二品及京兆大都督大都䕶门十四三品及上中都督上都䕶上州之门十二下都督都䕶中下州各十崔琳与弟珪瑶俱列棨㦸号三㦸崔家张俭五弟五㦸号五㦸张家李愿父子赐㦸韦绥为山南帅请门㦸十二以行今之百官軄事有钖矟以皮为衣自县令以上皆用前驱即棨㦸之遗也泰之引汉杂事郭躳谓窦固曰汉制假棨㦸以当斧钺今节钺乃有旗牌乃得斩人赵凡夫言钖矟与释氏钖杖皆误为钖竟以钖为之通雅卷三十四通雅卷三十五钦定四库全书通雅卷三十五明方以智撰器用甲始以革而后以金故名之曰铠古甲胄用革后用铁秦时有鍪铠之名管子葛芦之山出金蚩尤制为剑铠矛㦸按桓公定三革偃五两韦注三革甲胄楯五两刀剑矛㦸矢未有铁铠也铠一曰介兠鍪急就作鉾葢本岑牟纒首之象鍪似釜而反唇取其形耳汉书鞮鞪犹皮也錏鍜颈铠也盔后垂者曹植表曰先帝赐臣黒光明光各一具两当铠一领琰鏁铠一领马铠一领今昇平乞付铠曹琰锁即锁子甲也晋有重铠浴铁庾翼与燕王书致襦铠后周时南宁州献马蜀铠隋太子饰蜀铠铠皆浴铁为精刘宋御仗有孔明筩袖铠铁帽宋明曾以赐殷孝祖建安王休仁以赐王𤣥谟唐六典有锁子甲与明光甲光要甲细鳞甲山文甲乌鎚甲白布甲皂绢甲布背甲歩兵甲皮甲木甲马甲共十三制子美诗称金锁甲苻坚使熊邈造细铠金为线以缧之实録贞观遣使于百济取金漆涂铁甲锁甲五环相互一环受簇诸环拱䕶故箭不能入钾俗别也徐商襞纸为铠劲矢不能洞宋康定四年诏江淮淮南造纸甲三万给陜西实倣商法也铎鞘浪剑郁刄淬铁也德宗遣袁滋册异牟寻南诏遣请平宫尹辅犹等七人谢天子献铎鞘浪剑郁刄铎鞘状如残刄有孔傍逹出丽水饰以金外国尤宝月以血祭之浪剑郁刄铸时以毒药并治取迎耀如星者十年乃成淬以马血王佩此传七世矣旧纪贞元十年南诏献铎槊浪人剑㑹要以为浪人剑乐浪在高丽从南诏来邪自荀子言桓公之葱太公之阙文王之録庄君之曶陶𢎞景撰刀剑録言禹庚戍之铸吴越春秋之言风胡欧冶越绝书之言湛卢宋志言闽中有山名湛疑湛山之鑪也三辅黄图拾遗记言鬼方所作灵金内府之类常疑其凿然祭淬之法有之蒲元于斜谷为孔明铸刀淬以蜀江之水典论建安二十四年魏太子丕造百辟宝剑淬以清漳厉以礛䃴晋太康地记汝南西平县有龙渊水可淬刀剑此所称江心百鍊也飞蝱即飞矛铣鋧标子之类也司弓矢注枉矢者取名变星飞行有光今之飞矛是也或谓之兵矢絜矢二者皆可杀敌东观记光武作飞蝱攻赤睂又正义曰弧旌枉矢以象弧也汉时名此以为飞矛今滇兵皆用标枪空掷谓之标子陈书侯安都饮萧摩诃摩诃掷铣鋧正中其西域人面铣小凿也鋧广韵不载隋纪有岭南排镩子小矟也宇文化及将樊文超帅江淮排䂎礼书曰宛之鉅铁钻如蠭虿恐此铣鋧之类升菴以鋧为秦琼所用之简元瑞驳之蔺石渠荅鼌错传具蔺石布渠荅苏林曰渠荅铁蒺藜也如淳曰蔺石城上雷石也墨子曰城上二歩一渠立程长三尺冠长十尺臂长六尺二步一荅荅广九尺袤十二丈若墨子之言渠是今拒马木品字坑矣周礼疏云枪雷守城扞御之具说文徐铉曰䜿散木为区落曰柴离疾黎虎落也一作虎格虎路子云赋虎路三㚇即三义蒺藜盖草木细枝初生曰㚇山尖曰㚇故知是三义也赵充国传为壍垒木樵樵谯同敌楼也垒礌也壍坑也李崇槎山分聚礌石临崖下之李陵传乘隅下垒石即蔺石也李光弼守太原撤民屋为櫑石车车二百人挽之石所击輙数百人唐禇遂良传翔㑹云輣注机石也古以石为砲火砲起自外国而中土传之砲或作礮乃桔槔以反发石也今有火器用硝黄乃从外国传此法因立神机营有伏狼机大将军百子诸制后得红彛砲尤为神器可发二十里逺西洋以鋴尺量之测逺度之发无不中惜今未有尽其用者智按宋真宗咸平五年召暜言能发火毬火箭上召至崇政殿试之先是开宝二年岳义方上火箭法赐束帛岂所谓枉死洁死结火以射敌者乎且有火毬必为火药矣钉铰安鍉也释名镝敌也齐谓之镞闗西谓之钉铰贾谊过秦论销锋鍉即镝也今凡刀柄鞍首皆有钉铰云溪友议曰胡生为钉铰之业祭列子墓梦划腹而觉即吟咏葛党钩镶钩镡也鋋鍦锬皆矛也铍鏦刀也兵器却偃而外利其如钩而内利者钩镶也韩延寿铸钩镡是也沈括曰吴钩弯刀南蛮谓之葛党刀或有矛属而钩者鋋铁杷小矛也或曰鍦鋋或谓之鏦汉书余善鏦杀郢鼌错传戈鋋之地吴都赋藏鍦于人铍则刀属非矛属也方言锬谓之铍吴王僚左右持长铍左传虞人以铍盾夹之说文唐韵韵㑹皆以锬为长矛考传称铍盾盾手必用刀刀为差是或古互称邪史游曰铍镕谓刀之锼平水曰锼铁镯也镡者剑刄之本入把者也镞剑口也尔雅金镞翦羽谓之鍭箭镞也与缑不同缑剑头纒縩也魏志文帝少晓持复名双㦸为坐铁室镶楯为闭木户张衡赋钩膺玉瓖通作镶谓马带玦也借为镶嵌棓谓之梲椎首谓之檛一曰骨朶粗曰檛细曰杖梲小棓棓即棒今俗唿为袖棁淮南曰袖梲而狎犬祢衡持三尺梲杖说文曰梲木杖也檛与薖同广韵捶也南齐书高祖纪有华爪用铁囘钉宋有骨朶直卤簿用骨朶即长柄手挝卧爪立爪拳握之类吴处厚曰徐知训在广陵作朱柄骨朶曰朱蒜鐎斗刀斗也鐎音凋后人别为刁字李广传程不识击刀斗魏孟康曰以铜作鐎受一斗昼炊食夜击持行夜今在荥阳库中苏林曰形如鋗无缘师古曰鋗即铫也鐎鋗盆也一曰无足铛也汉旧仪卫宫城击刀斗木柝博古图有汉小足鐎斗梁山销龙首鐎斗程泰之言高丽至今唿刀斗孔平仲说苑曰潘岳谓斗刀曰金柝金铜㸃是也方言无升谓之刀斗大黄黄闲之大者合蝉连弩也一曰白闲李广传以大黄射其裨将服䖍曰肩砮名晋灼曰即黄闲大黄其大者也经总要曰古弩有黄连百竹八檐双弓擘张之类今有参弓合蝉小黄其遗法也李陵传发连弩射单于注张晏曰三十絭共一臂刘贡父谓如今合蝉魏了翁不解合蝉之名直是少谙耳世传诸葛弩弩牀上起箱内盛十矢可连发之但力小射近即连弩也然不始自乡侯秦始皇自以连弩候射大鱼汉艺文志兵技巧家有望逺连弩射法十五篇魏氏春秋曰亮损益连弩谓之元戎矢长八寸十矢俱发魏马钧见亮连弩曰巧则巧矣未尽善也言作之可令加五倍司马懿征公孙渊为发石连弩射城中唐李元谅节度陇西筑连弩台卢躭节度西川为大桧连弩南诏惮之智见兵器考或以长竿压数十弩机动则俱发古时连弩或有此类者孔明法则一弩连发十矢也陈寿谓亮立法施度工械技巧物究其极破张郃获𤣥铠五千角弩三千此亦心服矣何谓承祚以挞百故贬邪御览引风俗通白间古弓名升菴谓西都赋招白闲今改作鹇非按上下文知杨牵纽筒箭亦连发之箭也王郢东至明州刘巨容以筒箭射杀之余按唐制举有筒箭仆姑遂作镤辜因左传金仆姑而作此字其实推古人于凡物头员谓之孤都宋景文所云胍肚也花蕋曰辜淮南曰皇辜尔雅曰黄华也可以后世之语推测上古而得其彷彿者此类是也则仆姑是大头矢或曰鸣镝之声其方言之平题头乎吕沈字林以镤为鹿矢可证葢古瓜亦音孤如孤狐弧笟柧皆从瓜得声土瓜曰钩姑亦谓其突栾也故今曰瓜椎汉人曰吾凡浑圆曰昆吾曰昆于别详论之矣矢曰仆姑即不姑之声也古读仆如逋齐地薄姑亦作蒲姑又吴都赋建祀姑注幡名言其幡干也发语蒲口为姑故为姑且之辞为辜负之语俗以愁苦尖喙曰孤都因以栾栾孤独为可怜之状黄公绍曰小儿羸病曰摹姑是也规模作规橅无有模音则摹姑之声亦从无辜来辜之为罪正谓其粗恶堪怜也读书解字不必如此然其音义相沿则自有源流假借之故弩以韦为之韛也初学记织竹曰以皮曰箙周礼追笼箙矢箙矢箭也集韵或作鞴鞴亦作輹通作前汉书张安世传注师古曰麾弩东京赋弩重旃亦通作服国语檿弧箕服诗象弭服拱稽之稽葢梲檛之类也河陇谓之木吾吴语曰夫差陈士卒百人为彻行行头皆拥铎共稽周礼听师田以简稽注亦引此唐尚书曰稽棨㦸也稽以共言殆棨㦸之属柳子厚拱稽致命执锐忘生正用此也以铎与稽竝言则知之矣茶经炭挝若今河陇军人木吾犹言鎚耳执金吾亦杖稽以御之名而解作鸟名者非道昭曰吴俗谓木椎为柠头曰㕹芮曰瞂曰蒙伐曰拨曰干橹曰彭排皆盾也吴语曰奉文犀之渠渠楯也夏宫有五盾齐语管子制重罪赎以犀甲一㦸轻罪赎以鞼盾一㦸伊尹商书已载鲛瞂秦之龙盾见于小戎苏秦传革袂㕹芮㕹与瞂同芮其系也韩非子曰赵简子围卫犀楯犀橹立于矢石之所及橹大楯也陶公故事曰臣侃奉献金华大羌楯五千幡青绫金革楯五十幡杨泉物理论古有苏家之瞂元魏马头楯破蠕蠕李尤楯铭曰吴旂橹瞂方言闗以东曰瞂即楯字张衡赋植垂孔子世家矛㦸剑拨鼓操而至注拨音伐木楯也通作伐诗蒙伐有苑儒行干橹郑云大盾小盾毛苌云中干诗诂曰干为小盾橹为大盾伐中盾也橹或作卤卤簿以此立名集韵或作其在车上者曰彭排南史朱超石设彭排今又谓之搪排盾音食允切博学家因赵盾音遯而竝读矛盾之盾如遯误矣柯欘转为柯舒又为哥舒王伯厚曰白干鎗矟也柯舒黑漆棒也智按考工车人一欘有半谓之柯苍颉篇有柯欘石赵时梁犊作乱以斧施一丈柯后遂有棒兵能破铁骑柯舒即柯欘之转语也马贵与曰唐有白柯枪矟也宋志有白椅枪五十哥舒棒十即柯舒也即鞬鞴即箙建櫜即健櫜也可负曰䪍如柜曰韇如匣曰医櫜鞬乐记衅藏倒载名曰建櫜注建读如键兵甲之衣曰櫜言闭藏兵甲也杜预曰櫜以受箭鞬以受弓夫襓弓衣也又作智以为即今之挿袋也石虎赵志有赤剡金银歩义左传曰右属櫜鞬今边装行伍弓箭挿袋正于右而左悬刀陜人曰靸袋䪍则盛之而人负者韇则藏弓矢之匮也箙一作鞴今之箭桶也靸靫箭室或曰靸袋外有皮挿三箭者外以衣罩之宋幰弩加箭二有靫是也医盛弓矢之匣也说文从匚引齐语兵不解医戴氏曰刘原父得张中医铜器有葢识文作止从匡也智见欧董诸公所跋不同或作医或作但以证匡则可诗疏曰鬯与韔同弓囊也棚箭筒葢也容刀鞞也遰刀鞞也鞞刀室也毛苌既曰琫上饰珌下饰又曰下鞞上琫巳自矛盾释名因曰下末曰琕孔仲逹附㑹之其实珌乃言宝饰之璀璨耳刀室曰鞘即箾也鸣鞘即鸣跸之名鞘刀室也古通曰削诗鞞琫注与左传鞞鞛注皆云鞞刀鞘琫饰也鞛即琫也唐齐传八岁能文太宗召试赐所佩金削刀张说作碑云赐以佩刀金鞘称曰神童古乐府独漉篇云刀鸣箾中倚牀无施即鞘字与象箾韶箾之音不同象箾王之舞音近箫后人因韶箾而以为即箫误矣汉制可证也汉羽籥注韶舞所持以拟南籥天门十一饰玉梢以舞歌梢竿饰玉葢拟象箾也又师交切元制跸出前有鸣鞘以跸行者音正近稍黄质紫斑文有绦帉博雅曰䪎谓之鞘緌也或曰即歴代长鸣鸣葭此自非是宋志鸣鞭唐有之周条狼氏之遗法也在扇筤之间今谓之静鞭朝班定击于地而鸣也俱质朴耳胡禄箭室也府兵人具弓一矢三十胡禄横刀砺石大觿氊㡌氊装行縢皆一韵㑹作胡簶集韵或作䩮襍俎一将军取败障泥胡盝修理食之谓其皮物也胡盝一作胡鹿苏𢎞家作箶簏汉人唿辔为龙头綂即羁靮也说文箸掖鞥也鞥辔鞥一曰龙头綂智按即今所唿笼头也勒靻也鞅颈靼也鞣革也则正今之缰也左传曰臣负羁靮靮音的其实勺声当音约鞁具犹驾具也鞁车驾车也䩪鞁具也又谓之鞁通作犕说文引易犕牛乗马国语两鞁将絶犹今言双肚带也䩸䩞鞍上罽也䩸即茸䩞鞌毳饰也广韵亦作魏百官名有紫茸题头高桥鞍宋人狨坐即䩸䩞也器用即桥葢今之轿也古谓之檋一作輂河渠书载禹山行即桥与樏檋异此古文纷纷而子长取其近似者耳桥本渠娇切梁也絜皋之衡曰桥即桔也记奉席如桥衡康成谓低昻如桔槔愚矣智谓平衡如桥也陆氏居庙切古有桥音矣士昏礼筓加于桥以笲者智见凡器有横梁者工匠皆唿曰桥今之肩舆亦谓其如桥也山行之桥本是轿类严助传淮南上书舆轿而隃岭陀舟而入水注平声则自汉以前之音也汉制有衣车㕑车轩车藩车輓辂舆轿曲礼注安车坐乘若今小车车千秋得乗小车李尤有小车铭即儋舆也卢怀慎荐马怀素褚无量令乘肩舆无量老为造腰舆㑹要有腰舆辇有七舆有三常平腰李叔明传朝京师令官士肩舁以见阎立德传德制腰舆有典法绍兴中后受册乗肩舆至穆清殿合溪言高宗跸维扬以塼街滑许百官乗轿智按自政和三年以雪泞许百官乗轿矣今遂通称去声考用人之始井丹笑隂就桀驾人车六典注人牵为辇始皇去轮而舆之北都自万厯末年四品以下乘小轿喝道三品以上则固当安车也熹庙时逆珰示威责问乘轿荅云竹兠有㫖禁之复乘马南都则向来乗轿矣大内腰舆近时亦然舆两傍干各八人用帛勒之过肩手按至腰平行与腰平上施二青葢葢宫中皆然也说文山行乘檋或作梮韵㑹曰亦作轿屩则指史记之即桥也说文又有輂字音同大驾车马也引史记淮南王传輂车五十乘又有直辕车也徐以为载物之车又土也通作挶按说文云车衡三束也曲辕縳直辕縳凡夫曰当是则輂挶皆是一义箯舆编舆也晋以来谓之蓝舆或曰担子犹兠子也张耳传贯高以箯舆前师古曰编竹木为舆若今食舆博雅曰箯棊舆也公羊传文十五年笋将而来注笋者竹箯一名编舆自宋以来谓之担子或曰兠子唐㑹要开成五年朝官乘驿马不合更乘担子宋兴国七年李昉言工商庶人听乗车兠子不得过二人今按说文䉃剖竹未去节也葢因公竿传笋将而来又曲为之解耳蓝舆即兰舆文颖曰軨猎小车前有曲舆不衣也李奇曰兰舆轻车也左右有栏以安轼可慿也渊明举蓝舆亦谓小车意兰写为蓝耳周官注汉有嬴兰车卧子谓载䪍棨之车弩矢室也韩延寿传骑士抱弩负兰竟作籣籣又传写为兰也嬴兰车与定张车旧言不可考智按蒲蔽注郑司农云嬴兰车以蒲为蔽天子丧服车贾公彦曰汉时有嬴长兰乗不善之车羊车注羊车若今定张车疏云汉去今久逺亦未知定张车何用但知在宫内故差小为之谓羊车也晋有羊车宫人挿竹叶引之则以羊驾车矣曰渠衡曰䡴輣皆临冲也荀子渠冲攻城之车光纪䡴輣橦城注䡴陷阵车輣楼车也徐锴引史记淮南造輣车韩诗威畅捐䡴輣南梁传云梁鹅车赵彦卫言天桥对楼鵞车洞子贼攻当涂城用此等皆䡴輣之属也天桥即云梁鵞车以梯作蔽近城则拂城堞以上洞子今之木牛也有置传驰传乗传一封轺传田横乘传如淳曰律四马高足为置传四马中足为驰传四马下足为乗传一马二马为轺传急者驰一乗传文帝从代乘六乘传平帝元始诏亲迎立轺併马注立乘小车併马骊马也五年召天下通晓逸经古记者在所为驾一封轺传注曰律当乘传及发驾置传者皆持尺五寸木传信封以御史大夫印章其乗传参封之有期㑹累封两端端各两封凡四封也乘置驰传五封之两端各二中央一也轺传两马再封之二马一封也食货志算轺车注轺小车也袁盎归报条侯乗六乘传㑹兵荥阳帝以蒲裹轮驾驷迎申公弟子二人乘轺传从相如往使西南国驰四乗之传昌邑王乘七乘传鲍宣迁豫州牧行部乗传去法驾驾一马龚胜曰征贤者宜驾上曰大夫乗私车来邪梅福求假轺传诣行在所条对急政晋志一马曰轺车二马曰轺传汉世贵辎軿而贱轺车魏晋重轺车而贱辎軿三品将军以上尚书令轺车黒耳有后户漆毂轮谚曰仕不止车生耳汉旧仪玺书使者乗驰传其驿驹也三骑行日夜千里为程隋志轺车按六韬一名遥车葢言遥车四顾之车也轺市昭切又音遥传去声有蔽之车曰辎軿字林曰軿车有衣蔽无后辕有后辕谓之辎有邸曰辎无邸曰軿张良传强载辎车注衣车也周礼良车散车注若今辎车后户之属疏曰汉时辎车与古者从军所载辎重财货之车皆车后开户宋志传元子曰周曰辎车辎车即辇也列女传齐孟姬曰妃后踰阈必乗安车辎軿今立车无軿非所敢受命也使者更取安车按有邸无邸之说得无以辎重有邸以载物軿则为立乘乎若与底通车岂有无底者四圭有邸邸谓其本也辎軿要皆有屏蔽之车如鱼轩亦有幨帷者但或有坐卧之车或轏车之类耳南齐书灵王尝给油络车油碧帷也故诸裕之传言加幢络平隔车耳也说文较音傕本作䡈古今注车较车耳诗猗重较兮注引周礼舆人云较两輢上出轼者今之平隔也诗诂云輢是两旁植木较横较輢上故曰重较觼舌轼上繋辔之环也诗鋈以觼軜音玦纳说文觼环之有舌者今俗唿觼舌或作诗诂曰扄之非施于车也愚按古矞夐相通琼璚其证也环而有舌自设机轴与锁鐍相类故有其名未可知也軜亦作纳荀子三公奉轨持纳罨头托义扶勾阑者也毛苌所谓阴也揜也宋志金辂有罨头钹面罨头小托义马贵与言有勾兰台银裹铁钩龙头鱼钩锦䏝褥银装画梯托义毛传曰阴揜也笺云揜在轼前垂辀上周礼注音范南史作軓依说文作今作轨者误淮南有蝉车类也鞇车中冯也靯车中借也鞇即裀褥也韦囊在车中人所慿伏也曰隐囊今用扶手其面韦中以糠实之使要可伏其遗也靯音杜薄车中重荐也又云是鞴靫箭室也䩱即鞹靬也诅楚文䩱栈舆释作鞹即诗之所谓鞹鞃也以皮饰车内釭鐗鉆铁锢也急就章连用之釭毂中铁鐗轴上铁所以䕶轴使不摩垦也键以䜿闗若门牡之属小尔雅键谓之籥月令修键闭鉆以铁有所镊取也仓颉篇鉆持也说文铁辄也音义与钳通以铁片合两头木缝锢之亦曰钳亦曰鐈师古曰以铁有所辅助若桥梁之形也此谓两缝或转角处以铁片两头钩钉之耳仪礼疏曰汉时名转轴为转辚栈枥言围养之也栈编柴为栈也又作传曰之以棘车以栈曰栈车士乘有漆庶人役车则直编櫺如栈矣栈车每日所行为一栈俗乃作站木以通险曰栈道编木养马曰栈枥庄子曰编之以厚栈徐氏曰编木作櫺似牀以御湿崔氏曰棚也枥说文曰㯕椑指也人多未详此葢谓细栅栏如指排也汉书马不伏枥单作歴周官夏庌马䕃之也栈枥围养也櫺棚近是似牀则非或曰编为槽则尤非矣戏具罫布曰卦圃罫棋枰线目也古人称方格谓之目如纱有方目之名是也罫音话碍也韦昭奕论所务不过方罫之闲昭葢谓棋枰方画线道耳画有话音若曰碍也直是罣碍音卦矣退之虢州三堂诗罫布畦堪数桓谭新论守边隅趋作罫以自活于小地或作卦圃言疏圃列畦成行如卦画分明可数也朱光家作因集韵之误也元瑞言邯郸淳艺经十七道柳子厚言棋十八道此恐误耳世本曰尧作围棋乌曹作博冯鑑续事始曰齐灵王初作侧楸棋局局取广平故曰枰方言有广平之称张华推枰由来用之凡夫借泥矣其引萦造法式曰器之有文而平者通曰平其即枰棋乎智按晁氏志萦造法式宋熈宁中将作李诚撰罫沈韵音坏葢即画字别造者今当读化势子曰相当曰芇通𤣥集围棋两无胜负曰芇音緜又上声升菴引马融棋赋迫兼棋兮颇弃其装音义与岳同谓四面与中心为五岳也智按是讹五木用五子六博用六子楚辞昆蔽象棋有六博王逸注云投六箸行六棊已与刘裕挼五木异矣程大昌为图说甚详以五木五子六博当六子如今之骰子也说文以为六箸十二棋李贤引鲍宏博经曰用十二棋六白六黒所掷头谓之琼琼五采此又一说据刘裕按喝五木成卢则其形当长椭而尖一子为两面面一黑一白黑画犊白画雉投子者五皆黑曰卢此为上采故曰唿卢其次四黒一白曰雉后或名枭或曰捷骰子六面着齿采多今世蜀地织绫其文两尾尖削而中寛广不象花亦非禽兽曰摴蒱锦其遗象乎按元丰九域志贡摴蒱锦岂天子而取锦以供摴蒱可以正名乎程说是也辍耕録载标画有摴蒱锦徐文长引唐诗画栏红紫鬭摴蒱葢言其锦文也诸说附左方五木经曰摴蒱五木𤣥白判厥二作雉背雉作牛王采四卢白雉牛采六开塞塔秃橛金为王驳为皆𤣥曰卢厥筴十六皆白曰白厥筴八雉二𤣥三曰雉厥筴十四牛三白三曰犊厥筴十雉一牛二白三曰开厥筴十三雉如开厥余皆𤣥曰塞厥筴十一雉白各二𤣥一曰塔厥筴五牛𤣥各二白一曰秃厥筴四白三𤣥二曰撅厥筴三白二𤣥三曰厥筴二矢百有二十设闗二闲矢为三马筴二十厥色五凡撃马及王采皆又投马出初闗叠行非王采不出闗不越坑入坑有镝行不择筴马一失为坑按王采为全色贱也闲别也刻木为闗每聚四十矢大率戏时不过五人五色者各辨其所执也撃马谓打敌人子也打子得隽王采自专故皆许重掷马出闗亦自专之义也名为打坑通志载之不言李翱贵与列子部唐李翱撰元革注纬略曰外国亦为摴蒱唐李肇国史补曰洛阳令崔师本好为摴蒱其法三分其子三百六十限以二闗人执六马其骰五枚分上为黑下为白黑者刻二为犊白者刻二为雉掷之全黑者为卢其采十六二雉三黑为雉其采十四二犊三白为犊其采十全白为白其采八四者贵采也开为十塞为十一塔为五秃为四撅为三枭为二六者杂采也贵采得连掷得打马得过闗余采则否新加进九退六两采许博昌博术云方畔揭道张张究屈𤣥高能改斋漫録曰鲍宏以博塞音苏代反然李翱法有开十二塞十一以开对塞则当如字西京杂记许博昌善陆博窦晏好之法用六箸或谓之究酉阳杂俎曰六博齿采妓乗乘去声唿无齿曰乗据博塞经云无齿为绳三齿为杂绳据晋书刘毅事掷得穉今作雉博采又有名牟者见大招注韵㑹以作犍非也晋谢艾云枭邀也六博得邀者胜可知其音矣考工察其菑注郑司农曰博立枭棊亦为菑陈遵传数负进谓博所输也杜注师氏瞻曰今博有猪有豹或曰投琼或曰出玖或曰操橩或曰六赤或曰六么皆骰子也箟蔽局也摴蒱博之总名也大招之昆蔽元美作箟蔽崑玉也蔽棋箸也或曰箟竹也蔽局之墙也方言簙或曰或曰箭里或曰夗专或谓之璇或曰棊投博曰枰或曰广平行台曰局或曰曲道蔡泽曰博者或欲大投班固奕指博悬于投不必在行投者掷也桓𤣥曰刘毅摴蒱一掷百万先用木石已用玉牙故列子曰投琼律文曰出玖御览载繁钦威仪箴曰操弄棊橩与琼同唐世镂骨涂采巧者取相思红子嵌之温庭筠诗曰玲珑骰子安红豆入骨相思知也无北史周文命丞郎掷摴蒱头齐书李安民五掷皆卢后周王思政与太祖掷卢皆此也古人如葛洪不晓棋道不识摴蒱齿数古如握槊双陆皆曰摴蒱故所解打马行棊皆相近也博物志言老子入符作摴蒱五木也宋人诗曰骰子逡巡手里拈或因吕览去尤篇以黄金者殆证庄子之以金注者㱪解注为投则骰子之始说文摴蒱乃新附也升菴引李洞集赠李郎中先梦六赤后打叶子诗有彩镂方牙六赤掷印之句六赤者古之琼今之骰子也陶谷曰骰子为惺惺二十一又曰象六元瑞曰外国骰四面智谓微物必具六合或两面无㸃耳宣室志见四眼闪烁则惟四为绯乐天王建诗皆用六么琵琶曲有緑腰本作録要后转唿緑腰六么段安节曰録要王灼专主緑腰破録要之说总属附㑹宋何剡诗按撤梁州更六么子瞻诗连娟六么趂蹋踘正以緑腰録要皆支说也升菴以为始于骰子之六么今逢一㸃白者曰么或曰采岂尚白安知采名不有一时忽尚者乎楚辞之唿五白子美用之若拘唿卢则不当白矣王采以纯色为贵或时取五白六么未可知也握槊长行局波罗塞双陆要一类也后魏李卲曰曹植作长行局胡王作握槊亦双陆也唐李肇国史补曰今之博戏长行局子黄黑各十五掷采之骰有二其法生于握槊变于双陆后人新意长行出焉又有小双陆围透大㸃小㸃游谈凤翼之名然无如长行也凡强名争胜谓之撩零假借分画谓之囊家囊家十一而取谓之乞头其工者近有浑镐崔师本围棋次于长行其工者近韦延祐扬芄弹棊甚古鲜为之者近有吉达高越首出焉鄱阳洪遵作谱双以握槊长行波罗双陆四名为一要是相近古用箟蔽亦谓局也李清照序打马图乃倣古创意为之者也格五向谓蹙戎徐文长谓即摴蒱宋黄朝英湘素杂记曰汉吾丘寿王以善格五召待诏注云格五簺也说文曰行棊相簺谓之簺鲍宏簺经曰簺有四采塞白乘五是也乗五至五即格不得行故云格五又世俗有蹙戎之戏谓以一局取一道人各行五棊即所谓格五也唐资暇集谓生于黄帝蹙鞠意在军戎也又引庾元威着座右方蹙戎者今之蹙融也然则格五为蹙鞠乎非矣沈存中乃以撃鞠为击木毬子与蹵鞠异反以为传冩之误智谓蹙撃一也徐文长曰唐崔龟从自叙摴蒱即五木恐格五即摴蒱今之双陆也智谓摴蒱乃骰子打马则十二棊握槊即双陆之局以五木投子为掷唿也格五或是五木后乃用六子骁者投壶反激之名也栁恽言投壶骁不止神异经东王公与玉女投壶千二百矫升菴曰矫音尻矢跃出也智按矫即骁旧有倚竿龙首龙尾狼壶带剑之称司马温公作投壶新格皆废其算谓其斜倚不正也捶丸弄丸之遗也元有丸经言捶丸之制让采索窝忘撺成算亦熊宜僚之遗意乎庄生寓言然当时必有其戏今有弄七丸二常在手五常在空或置鼓其下者殊为絶伎与空中掷七剑者同丸经所立法又非此类曹植作五椎跳丸飞鸟三筹藏彄之戏也辛氏三秦记曰钩弋夫人作藏彄之戏艺经庾阐作钩字周处成公绥皆作彄字风土记曰义阳腊日叟妪儿童藏钩分二曹以効胜人奇即以一人为逰附名曰飞鸟一钩藏在数手中当射知所在一藏为一筹三筹为一都或曰此戏令人生离异苑曰晋海西公时有贵人藏钩忽有毛手寻为桓温所诛列子黄帝篇以瓦抠者巧以黄金抠者惛张湛曰抠揬也一作彄列子与吕庄相似但注抠三字异耳成式言石旻善打彄象棋始于唐周之象经非今象戏也象经载太平御览甚详周造象戏分天文地理十二类非今车马象戏元瑞曰象棋唐世已有之见广记岑顺下事物纪原引雍门周谓孟尝曰足下㷼则鬭象棋此古之棋皆谓其有象也惟唐𤣥怪録足徴然止言金象将军观司马温公论则宋时车马之棋始备然尚分列国与今时不同又按宋玉招魂箟蔽象棋有六博注象牙为棊也叶子格曰鹤格犹今之纸牌也升菴引李后主周妃编金叶子格晦伯又引咸定録及归田録曰叶子格起唐中世杨大年好之别演为鹤格门下客郑戬章得象皆能之又按王辟之渑水㷼谈録曰唐太宗问一行世数禅师制叶子格进之言二十世李也后有柴氏赵氏格蜀人贵红鹤格近世职方曹谷损益旧本用六骰有犀牙师子十事自盆帖而下分十五门泗水潜夫载舖牌斗叶亦谓此或曰叶子青撰者非也然自折简后缝䙌书成亦名叶子吴彩鸾唐韵李郃彩选以叶子冩故彩笺亦名册叶非此叶子格也元瑞杂引驳杨似未破此疑耳房千里骰子选格开成三年作则今之升官图也近年马吊角戏成风果戏塲哉意钱一曰诡亿曰射意曰射数曰持掩皆摊钱也见何承天纂文梁冀传意钱注亦引之王符论曰或以游博持掩为事注博六博掩意钱也故安丘注汉表即严侯揜搏为意钱亦坐此误也子美诗白昼摊钱高浪中吴曾曰博戏有出九入十之说曰摊赌鬭草之戏自古已然申公诗说曰芣苢童儿鬭草嬉戏歌謡之词赋也据此则周时有之至安乐鬭百草翦康乐所舍南海祗洹维摩须亦此戏极变矣盂八蹋鞠之彩名也吴处厚青箱杂记曰韩魏公应举时梦打毬一捧盂八时魏公年仅弱冠一上登科则一捧盂八之应也徐坚说鞠又作加手耳曰鞠毬通者犹丘之于区也内戏曰白打王建诗寒食内人尝白打库中先散与金钱韦庄诗内官初赐清明火上相闲分白打钱白打戏名按刘贡父中山诗话曰柳三复能蹴踘曰背装花屈膝白打大亷斯则白打亦毬采之名一曰两人对蹴曰白打击壤今之棒杖也乐苑撃壤歌注以木为之两头小中大以杖撃之此正今之棒杖也京师曰柭柭纬畧引艺经释名风土记以为如履蜡节以此中彼皇甫谧与从姑子梁柳等撃壤吴盛彦有击壤赋智按虽有此戏乃因尧时而名尧时老人当是以杖筑地而歌也逸士传因此造尧时有撃壤文元美言在郧见篐土撃壤歌曰击壤宋世寒食有抛堶之戏北堂书钞载东方朔与公孙𢎞书抚尘而游葢童子之戏若佛书所谓聚沙也南齐书永明中市里以铁相击于地谓之鬭凿今有之谓之铁丁迷藏今之藏朦也过庭録有学于鲁直者题扇上画小儿迷藏诗云谁翦轻纨织巧丝春深庭院作儿嬉路郎有意嘲轻脱只有迷藏不入诗温麻小说有藏朦事小儿多此戏旧画有此图者京师曰替鬼摸鰕其法一朦面余悄以手犯之朦者应手摸之获则代惜千千转轮戏也南宋市肆记载京瓦儿戏之塲有惜千千葢如京师之放空钟抽陀螺乎形扁丸有脐以绳卷而放之其转不已谓之千千或其遗称卷白波鞍马皆唐人酒令也汉贾逵尝作酒令至唐而盛宋永亨捜採异闻録曰白乐天诗鞍马唿教住骰盘喝遣输长驱波卷白连掷采成卢又曰打嫌调笑易饮讶卷波迟注云卷白波莫走鞍马皆当时酒令皇甫松醉乡日月载骰子令云聚十双骰子齐掷自出守六人依采饮马堂印本采人劝合席碧油劝掷外三人骰子聚于一处谓之酒星依采散聚次改鞍马令又有旗幡令闪擪令抛打令今人不复晓其法矣手打令谓之拇阵李肇曰麟德中邓𢎞庆剏平索看精四字令至李稍而大备李商隐杂纂唐人酒令其杀风景一条有十三事陆友仁曰陈圣观音杀如晒窦子野载粘头续尾酒令即今之绩麻令赵与时賔退録载司举隐君子之酒令近李宝之如圭作汉法酒令庆厯中锦江赵景撰饮戏助欢三卷元丰中窦譝譔酒令知黔南县黄铸亦作玉籖诗李庭中作捉卧瓮人格又言有撃鼓射字之伎智按马者枚之转声堂印得绯也木熈即都卢缘橦之戏也淮南曰木熈者据句柱即今之上高竿汉有都卢唐名戴竿一曰竿木陈师道曰唐人以缘橦者为都卢缘按国语胥臣对晋文公曰侏儒扶卢韦氏谓扶缘也卢矛㦸之柲缘之以为戏智按小颜曰都卢国人善缘高有跟挂腹旋之名世因称之释名曰都卢负屋则侏儒柱也唐人曰觜都卢谓其独耸也今京师曰爬竿立竿三丈缘其顶舒臂按竿通体空立者移时也受竿以腹而项手足张轮转移时也衔竿身平横空如地之伏手不握足无垂也背竿髁夹之则合其掌拜起于空者数也葢倒身忽下如飞鸟堕北史沈光上竿号肉飞仙唐梯今之翻空梯也追人犹言缒人也盐铁论言汉代百戏曰唐梯追人奇虫吴妲戏娼舞像升菴以唐梯为上高竿追人为割截人易牛马首按此乃幻人也今有缒人绾索而上坠而复上且舞者有人倒掷以梯安足上使一人上梯从梯蹬中翻转蜿蜒而上胡妲即汉饰女伎今之装旦也奇虫总言龙漫衍也高絙今之踹索也躧硚长硚伎也汉晋以来有高絙长硚两女子切肩绳上是也今曰踹索趫戏今曰踹高硚山海经乔国郭璞曰今伎家乔人葢象此也江右有高絙紫鹿笇鼠梁有长硚伎踯倒伎今京师有觔斗喇筒子马弹解数诸戏觔斗者俯翻反据又仰翻之腰如折连三五不止也置竹片圜于地指而仆尔翻则穿一以至乎三身仅容而圜不动也叠案焉去于地七尺无所据而空翻从一至三若旋风焉喇者掐拨数唱谐杂以诨焉呜哀如诉也筒子者三筒在案诸物械藏示以空空发藏满案有鸽飞有猴跃焉已复藏于空捷耳非幻也解数者马之解方驰忽跃而立焉倒㔬焉跃而左右焉擿鞭忽下拾而登焉镫而腹藏焉秋而尾赘焉观者岌岌愁将落而践也弹之解播丸于空或二或三及其坠而随弹之叠碎也踵丸反身弹之移踵则碎置丸童顶弹之碎矣童不知也两人相弹丸适中遇而碎非纪昌邪蹴踘颠于顶且数百不堕以竿承磁盘而任其偏翻习伏衆神熟而已偶附于此桃餤之戏红餤竿也以脂粉作红餤竿夹杂画带以妓乐游曲江曰曲江桃餤其红绫饼餤则赐曲江进士者又非此戏角戏开塲曰嗔拳以队舞曰角觝嗔拳卞戏拍张浑脱皆其类也事物纪原江淮俗作诸戏先必设嗔拳岁时记曰戴面如戎状作勇势曰嗔拳又梦笔録曰唐有嗔面戏刘吃陁努能不用手而以足加颈曰跌打面具谓壮面也前志象人可罢注今之着假面孟康曰戏狮子者江夏王义恭舞伎正冬袿衣不得庄面近时舞曰跳队装面以前代故事演成或舞仗成字王侯以下皆用之但人数渐少如八佾有八八二八之分唐高祖圣寿乐舞行列成字十六变而毕韦皋献南诏奉圣乐亦舞成字如今金陵迎春舞矟瞂亦跳队也舞以三十六人装假面执瞂相击成声京官到任亦用教坊舞一曲或四人六人对舞清波杂志言于狄似处见其五世祖武襄公收侬智高所带铜面具谓面甲如面具也䮢俳戏人也升菴引诸经音义苍鹘参军详见称谓卷中通雅卷三十五通雅卷三十六钦定四库全书通雅卷三十六明方以智撰衣服古分冕弁冠然亦通称犹汉晋来分帻巾帽而亦通称也古冠制三曰冕者朝祭服所谓十二旒九旒而下是也惟有位者得服之曰弁亚于冕所谓夏收殷周弁是也曰冠亚于弁所谓委貌毋追章甫是也弁与冠自天子至士皆得服之按古文奇字象形弁亦此声而稍别作则通称执刘钺之人皆冕冕亦通称犹之月即帽也荀子言王者务而拘领注务读如冒尚书大传作冒而句领此非古之帽乎古冒务无毋牟莫勉皆一声之转委貌之貌毋追之毋章甫之甫皆此声也旧说哻名出于幠幠覆也收收发也毋发声也追推也委安也智谓委緌也毋追犹堥堆即牟敦古语堆起之状幠亦因此汉人用闵免密勿即僶勉即尔雅之没方言之侔莫故知冕帽貌甫相通哻当是冔毋别有解推原上古异说不妨幷存以听折衷也郊特牲巻冕即衮冕管子作緷絻汲冡用绋絻高承事物纪原云世本云黄帝作旃冕通考载此说智以旃冕乃旒冕之譌吴曽考世本云伯余初作衣裳胡曹作冕黄帝臣也有虞氏皇而祭康成皇邸皇舞皆为凰皇此为画羽之冕周舍以为画凤羽之衣说文为自始之说含神雾遂引天皇之皇不知上古造字必先近取而后及逺开口喉声莫如王字从正坐与相比故成三画连中之象皇为冕象从似自形也后乃追尊帝号曰皇而天皇之皇与凤皇皆因此起乃反据以解有虞之皇邪大氐古自有取象通声之原而后因称配字不得不别注释不知其故随字凿说矣声称相因而分用当别弁冔收皆爵弁以𤣥缯为之三加之冠也委貌章甫毋追皆缁布冠始加之冠也皮弁弁以皮为之再加之冠也其帻巾帽见后端委委犹緌也缫旒紞纮䆳延皆委也笄梁皆衡也左传刘定公曰吾端委以治民晏平仲端委以立于虎门晋语董安于曰臣端委以随宰人周语曰晋侯端委以入武宫盖端言正也𤣥端委貌也此为冠冕之通称岂但齐服𤣥端素端乎委言其垂下之緌旧解委为安者非矣玉藻䆳延弁师𤣥冕朱里延纽缫旒朱纮皮弁玉璂象邸玉笄左传注衡维持冠者紞冠之垂也纮缨从上而下也綖冠上覆也或以紞为垂瑱充耳康成曰衡笄葢凡横者曰衡今之梁亦衡也古以旒分至晋宋齐犹然唐通天冠二十四梁宋亦用之今则惟朝冠有梁贾子朝委裘孟康曰若容衣吕览曰尧之容若委衣裘言少事也汉平冕晋黑介帻汉明纪永平二年祀明堂注引汉官仪天子公卿特进诸侯祀天地明堂皆冠平冕三礼图冕以四十升布漆而为之广八寸长三寸前下后高晋志平冕王公八旒卿七王公衣九章卿七章齐梁因制平天冠隋志平冕俗所谓平天冠也晋志通天冠高九尺金博山颜与平冕黒介帻竝用平冕加于通天冠之上后或加附蝉或用二十四梁皆通天冠也黒介帻即后世之翼善冠以至扑头进贤冠皆是漆灰张其题屋翼善冠昉于唐太宗改周幞头为之又制进徳冠以赐贵臣玉綦制如弁服以金饰梁花趺三品以上加金络五品以上附山云则是近时之朝冠矣朱子论幞头铁张犹后起也近省五冕惟冕以享庙常服乌纱折角向上巾即古帻幞翼善之类御殿服皮弁亦冒乌纱十二缝缝各五采玉十二玉簪导毋冠也易贯以宫人宠徐邈读贯为冠谷永传以次贯行所陈众条以次相续行之韵增收入平声是贯有冠音矣贯古作毌毌邱地名象人冠形而名遂有毌邱氏后讹为毋诸家复姓毋邱音无升菴曰当音贯梁氏言毋追亦毌字象形释名曰冠贯也所以贯韬发则毋追当音冠堆不必音牟堆矣此亦一说毋之音牟因毋转为淳毋之模模转为牟汉人谓绞头布为牟祢衡岑牟是也汉魏晋以来谓漆纱之冠曰帻通用曰巾帻通典古者有冠无帻其戴也加首有頍所以安物故诗曰有頍者弁秦加将首为綘袙以表贵贱后稍作颜题汉孝文高其颜题续之为耳崇其巾为屋上下羣臣贵贱皆服之文者长耳者短耳称其冠也春服青帻立夏乃止尊其方也吏常赤帻成其威也未冠童子帻无屋示未成人也通典载汉旧仪鸿绀绩霜帻东观记曰段颎灭匡诏赐颎赤帻大冠一具董仲舒止雨书曰执事皆赤帻为公服常服则当是巾帻矣魏管宁在家常着皁帽苏辙以为白帽宋制黑帽缀紫标以缯为之后制高屋白纱帽陈名白纱者为高顶帽后魏咸着突骑帽垂裙覆带葢索发遗象隋文开皇着乌纱帽大业通服折上巾唐制白纱帽又制乌纱帽按隋志曰六国时魏赵之间通谓巾为承露袁绍战败幅巾渡河按此则庶人及军旅皆服之全服皁而向后扑发谓之头巾俗人谓之扑头后周武帝时初服常冠以皁纱全幅向后扑发仍裁四脚俗谓之扑头唐㑹要折上巾军旅所服今扑头是也东晋制以葛为巾形如帢而横着之尊卑共服太元中国子生见祭酒博士冠角巾至齐立学王俭议更存焉唐始用巾子尚平头小様者宋端拱中扑头巾子幷为条制智按所谓耳者即近代之帽趐所谓高蝉也扑头作方稜两级谢恩及朔望服公服方袖则戴扑头自朝冠进贤冠头巾而外士夫居家则制忠靖冠四品以上金线分轮卷五品以下以绿分之常服之巾随人取名巾帽为古之通称陈师道曰布扑头则自英宗崩宋次道误为之也银叶弓脚五代之幞五代汉干祐中有银叶弓脚幞头尚宫一人又有高脚幞头朱子语録言横两脚以铁张之本是偃脚以木作山子名曰军容头纒首曰岑牟祢衡传鼓史着岑牟单绞之服岑牟鼓角士胄也智谓如今之南兵以布纒头也作铁胄者因谓之兠鉾一作兠鍪说文曰鍪属从金以鍪为胄亦以其形似耳夏毋追音牟堆冠礼作牟追苻登刻鉾铠为死休字隋杨𤣥感反于黎阳取㠶布为牟甲谓为头牟与甲也唐剑南道贡弥牟布亦谓其可纒头也后周书曰突厥之先臣于茹茹为铁工居金山金山形似兠鍪其俗谓兠鍪为突厥因以为号因幅巾而有幧头即幓头也一曰袹首说文帗一幅巾也后汉冯衍幅巾降光苻融幅巾奋褏列子北国之人鞨巾而裘以皮为之何𦙍着鹿皮巾魏时作缣巾又造白帢横缝其前以别后名曰颜帢六朝白纱巾其介帻则公服也谢安传理发迟缓取帻桓温曰令司马着帽进以此可证方言络头陌头也纱缋䰎带䰂带㡋幧头也或谓之承露䰂音菜或曰覆䰂郭璞注今结笼是也陌上桑诗脱巾着幧头向栩綘绡头周党着谷皮绡头绡当作幧仪礼注如今着幓头自项交额绕髻周𢎞正着红裈锦绞髻踞开善寺门听讲陈暄以玉帽簪挿髻红丝布裹头上徐陵坐韦坚令陜尉红袹首唱得宝歌即幧头也又作鞨方言曰鞨巾俗人帕巾是也毛晃幷以帓为帕误帓带也青籐路史言抹额是大禹制音綪或曰袜袹声转北人戴帽以帕缚之南惟兴泉人喜去巾裹乌帕闺妆包头下路通尙矣巾褠巾帻禅衣也江南人士交际褠为盛服葢次于朝服雷次宗以巾褠侍读朱修之不肯以巾褠到殷景仁之门以漆胶纱曰漆纱隋皮弁用漆纱为之董巴曰以鹿皮为之何稠用漆纱施象牙簪弁加簪导亦自稠始也青箱襍记曰天圣以前乌帻用光纱自后始用南纱南纱今之绉纱在漆纱外者也按后汉书长冠一曰齐冠漆纚为之即漆纱也纚音斯斯有纱音朱子言斫木作军容头后用藤骨仁宗时方以漆纱为之谓免木骨耳非古无漆纚也弁缺四隅曰㡊言撱其隅也唐韵即帢又作㡊巾夹弁缺四隅也魏始制成帝制使尚书八座丞郎三省侍郎乘车白㡊低帏出入掖门又二宫直官着乌纱㡊往往士人宴居皆着㡊矣集韵亦作按当从月从臽然则唐韵之即集韵之乎要当作从冃臽帽之屠苏垂者曰裾亦曰裙反裙覆顶者所谓洞宾巾也倚劝今之窝玉也假两今之鞔胷兠也齐书海陵王纪以生纱为帽半其裾而折之曰倚劝又着下屋白纱帽两反裙覆顶上令反裙向下和帝时百姓及朝士以方帛填胷名曰假两襎裷谓其繙㠾也方言襎裷谓之幭郭璞曰即帊幞也则非足下之袜矣按庄子孔子繙十二经注繙㠾乱取之也今据郭读烦寃则繙裷即繙㠾何疑言帊幞垂覆繙㠾之状吕览幡薄高诱注幡亦薄也重戴言繖下服帽也有席帽有裁帽有凉衫宋之衫帽犹唐之帷帽羃䍦也石林㷼语曰唐至五代时初京师皆不禁繖五代始命御史服裁帽蜀王衍好戴大裁帽葢欲掩已而有泥首之兆淳化初命公卿皆服之既有繖又服帽故曰重戴自祥符后始禁惟亲王宗室得张繖今席帽裁帽分两等中丞御史与六曹郎中则于席帽前加皁纱围其半为裁帽非台官及员外而下则无席帽清波襍志曰预备衫帽朝退服以入堂葢已得请矣一时骤㪅衣制力或未办乃权宜以凉衫为礼习以为常干道间王自严内相申请谓环一堂而围座色皆浅素极可憎乞仍存紫衫至今四十年不改前此仕族子弟未受官者皆衣白今非跨马及吊慰不敢用又曰士大夫马上披凉衫妇女步通衢以方幅紫罗障蔽半身俗谓之葢头葢唐帷帽之制也贵与曰重戴唐士人多尚之五代以来新进士亦重戴遂以为俗脱白即止元美言石林加繖之说误而青箱襍记曰曳袍重戴又云席帽自随亦非也葢席帽垂檐以蔽日即名重戴智按张舜民画墁録曰王朴尝便服顶席帽行浚仪桥是则有似于笠矣裁帽者裁其檐之褣也资暇録曰永贞之前组藤为葢曰席帽取其轻后以细色罽曰氊帽裴晋公以此免淄青盗刄仅折其檐太和末作叠绡帽羃䍦障面也新唐志妇人施羃䍦以蔽身永徽中始用帷冒施帬及颈后时帷冒益盛中宗后无复羃䍦矣山简倒着白接䍦䍦似幅巾羃则似罩耳今人眼罩是也唐豆卢囘诗羃䍦野烟起借作烟皃周邦彦有苏幕遮之曲乃高昌女子所戴油帽李石曰鹭有长毛翰江东取以为睫摊名之曰白鹭纕解见氅眊湛若以为障头饰非唐书宋务光传比见坊邑浑脱队骏马戎服曰苏慔遮慔乃幙讹以白饰首曰白题或以唿笠服䖍注曰白题国名也按题额也因谓头为题汉书题凑以木头为题此白题国首好饰白故名张子贤以下马拾白题定为氊笠亦拘安知非白莞笠或白眊乎中人帽曰爪拉徐文长曰辽主名查刺或服是帽转为爪拉近有奄帽是高丽王帽京师唿爪拉范文穆干道使金接伴裹蹋鸱簂即发鼓步揺即仙围挑牌结子类也凡衡簪者曰笄凡附饰䥖蔽者曰副髻假紒也皇后谒庙服绀上皁下蚕青上缥下假结步揺簪珥步揺黄金为山题贯白珠为桂枝相樛一爵九华熊虎赤熊天鹿辟邪南山丰大特六兽诗所谓副笄六珈者周礼追师注副之言覆也其遗象若今步揺疏汉之步揺谓在首之时行步揺动江充冠襌纚步繇飞翮之缨慕容廆载记唿步揺讹为慕容往时男女皆可饰男冠如曲缨葳㽔之类妇人之饰则今之挑牌结子也智谓副笄之副乃如今之花钿所谓䥖蔽髻也自魏有七䥖蔽髻晋皇后十二䥖隋志作钿顾氏曰掩鬓即所谓两博鬓也耳坠古之耳珰也耳塞古之填也急就簪簧注簧即步揺也王伯厚以簧或为簂周礼注若今假紒即假笄则汉已有此名乌桓传髻着句没犹中国有簂步摇天宝语曰义髻抛河里黄裙逐水流义髻即假紒杨妃所作今曰丫髻以铁丝为圏外编以发名曰鼓在汉曰翦氂簂殆周礼之所谓编乎其曰头髲则诗之髢也李山宫中诗云母洒宫月夜夜白如水赚得竿车来低扇遮黄子即簧也犹称花子朶子之类此从无解者如须以为华的而智以为花子朶子首饰也古今注言冠子起于始皇今妃嫔戴芙蓉冠挿五色通艹苏朶子即华錜钿钗之类也遯园曰今之睂间俏古曰花子隋炀令宫人通天百叶冠子挿瑟瑟细朶夏后铜笄即后之头笄也曰簂亦冠字之转音唐人称閙扫髻则谓盘鸦堕马梳粧也北齐偏髻即偏髾也宋元嘉飞天紒始自东府即孙寿堕马也李石云僖宗内人束发急曰囚髻又云唐末两鬓抱面为抛家髻搔头一名擿头导亦可簪仪礼栉笄注榛笄有首者若今时刻镂摘头矣汉太后皇后入庙簂簪珥以玳瑁为摘长一尺端为华胜梁冀使人劾李固曰搔头弄姿遯园曰即今掠子疑即古之导按导以导髪入于冠因簪之南齐高祖碎玉导又晋书冯迁追及桓𤣥𤣥拔头上玉导与之证知导之可簪衣有龙文曰衮鸟文曰鷩兽文曰毳杂文曰希无文曰𤣥郝京山于十二章有二十二疑周礼既伪而郑𤣥又附㑹之虞书观古人之象日月星辰山龙华虫七者以作绘于宗庙之彞此器之象也华即花与虫为二藻火粉米黼黻六者皆薄绘刺绣成五采施五色作服此服之章也象言形色言彩文甚明此说近是智按绣用絺通作希其纳锦用纱之意乎或古人唿绣曰絺绣谓其鍼紩交织之状曰絺未可知也器不可绣故画服不可画故绣凡器物宜饰者皆画此象不定为宗庙之彞言彝先宗庙也曰藻言其华曰火言其明曰粉米言其细黼黻言其绣黹之文也未尝不可以七象绣之于服特虞书非如𤣥之分定耳歴代之制皆沿郑𤣥之说后或稍变终不能明其臆误也按孔安国注蕐谓草蕐虫雉也作㑹宗彞句注云宗庙彞器亦以山龙蕐虫画之郑司农注考工画缋则直谓蕐与虫康成乃专以雉为蕐虫以宗彞为虎蜼虎彞蜼彞亦是二者不知置山罍龙勺鸡彝鸟彞于何处乎六尊六彞有黄彞彝黄目画稼也深衣犹折子也深衣篇曰应规矩绳权衡陆氏曰连衣裳而纯之以采也有表谓之中衣以素纯谓之长衣正义曰长衣中衣及深衣其制度同玉藻曰长中继揜尺若深衣则縁而已京山曰长即袂之长中犹齐也长与肘齐而外又继续使揜过肘一尺智谓中者言袂之中寛可囘肘也不必训齐蓝田吕氏曰深衣之用上下不嫌同名吉凶不嫌同制男女不嫌同服智谓此古人常服在外者通名深衣犹后世曰通裁曰长衣曰直身曰道袍也考其制则十二幅合素积终辟之说即谓细襞折而叠缝之逢掖即此类茍子曰其衣逢不必解逢为大也吾衍闲居记曰深衣方领即方盘领钩边钩于肩续袵所添两襟若以斜为方岂圣人之意朱子非是智以朱子直领而下亦是折衷温公康节之意耳旧解以袵当㫄定为裙袵而不知有襟袵郑注曰钩边若今曲裾前曰襟后曰裾此亦分说大抵领㑹曰襘交领曰衣眦眦下即襟襟之下皆可曰裾故曰曳裾谓磬折则前幅先垂曳也尔雅衣眦谓之襟衱谓之裾此明证也衱与袷皆音刼子谦引衱谓之裙误矣直翁引杜珠压腰衱穏称身入声智按此诗当读平声裾当与裳幅四袧之袧同衱即升菴所云襋衱近作一撒者同曳裾之裾则说文之袭衭也总之襟袵在腰以上袵当㫄谓结小带在㫄耳襟与䘳衿通而衿谓之袸则专指衣之小带矣曲袷如矩以应方自是方领袷交领也葢袷之言合犹袼之言各也袂当掖缝故曰袼音各夹衣曰袷而领用裌故亦曰袷大抵细分之其说如此而綂言之则名亦互通古人既有勾领为圆领则应方之领当是直领常服深衣取其便耳子行之言庸讵是乎近世折子衣即直身而下幅皆襞积细折如裙更以绦环束要正古深衣之遗温公居独乐园而后服之吕荥阳朱子必休致而后服之温公访于康节康节曰雍今人也亦服今之服而已智闻吾乡三十年前士夫多服襜褕敞衣也襌衣单直身也袷复夹衣也褶袴戎服也蔽膝鞸也直裾襌衣也记曰襌为絅通作褧单衣也襜褕取其襜襜寛裕小尔雅谓之童容方言作褣诗渐车帷裳疏容葢谓之童容四垂曰襜所谓鼈甲縁边之裧也衣似之故亦曰褣安侯衣襜褕入宫不敬注云若妇人服智以为襜褕大敞无两腋襞积故曰似妇人服也黄氏因小尔雅注与小颜说亦谓之襜直以襜褕为蔽膝此特拘衣蔽前谓之襜耳孔文举以边文礼为九州被则不足为襜褕则有余言遮一身也岂蔽膝乎汉书葢寛饶断其襌衣江充衣纱縠单衣马援都布单衣陆闳越布单衣方言江淮曰襟闗东西曰襌今吾乡谓之亵子即褋音也通曰长衣或曰直身故两京通称道袍即汉之通裁也士丧礼浴衣于箧注浴之已浴所衣之衣布为之其制如今通裁方言褒明谓之袍汉谓长衣为褒魏明半褒言半大也郭若虚画记隋唐谓之冯翼今唿直裰即缝掖也袷夹衣无絮也唐德宗在梁洋尚服袷褚之以绵曰复褚装衣也南越传上褚五十衣注绵装也褶袴也唐韵袷也玉藻帛为褶注有表而无着袷一作袭说文袭左袵袍此则又近乎吾乡之所谓亵矣说文但以袴褶为戎服而不知与褶通之袭别自有义宁非误乎物原曰宋太祖制海青截褶效南蛮也今吴中唿直身曰海青恐是借其色则截褶亦谓亵也许慎既以袴褶解袭而孙愐又以袷释褶太淆混矣褶自可训袷衣因袴褶立名遂有左袵袍之目耳师古曰褶谓重衣之罩在上者其形若袍短身而广袖一曰左袵之袍也袴胫衣也大者曰倒顿小者曰䘨皆上声此引方言也方言止言袴未言袴褶恐师古亦误郭璞曰倒顿今雹袴也䘨今袴也袴之两股曰襱郭璞曰今俗唿袴踦为襱袴一作绔朱博褒衣大袑袴也方言曰曰襱左传褰与襦注褰袴也无之袴谓之襣今犊鼻裈合裆谓之裈汉外戚传竆绔注即今之裩裆相如犊鼻注今之衯也姚令威云医书膝上二寸为犊鼻穴裈长才至此此解未确智按古袴上连衣故戎衣谓之袴褶吕范自请为孙策都督出便释褠着袴褶师古所解重衣在上正谓今之罩甲半臂而短戎衣也戎衣或从边塞之制故有曰左袵者若单着袴而不着裙襦则脚口象犊鼻耳开元礼皇太子正至受羣臣贺若服袴褶羣官及宫臣皆袴褶太宗视朝衣白练裙襦常服则有袴褶与平巾帻通用翼善冠其后朔望视朝仍用弁服三朝志云窄袍乌纱帽便坐视事服之开元李适之奏冬至朝参幷六品清官服朱衣以下通服袴褶天宝志五品以上着珂伞贞元十五年归崇敬以百官朔望朝服袴褶非古礼罢之奏可蔽膝者于衣裳上着以蔽前也诗曰赤芾笺云冕服谓之芾其他谓之鞸一曰韨方言曰袆曰被曰袡襦曰曲领曰䘴曰絜襦皆汉时四方之语近朝服以金织之前后二服曰黼黻以加襟裾其遗制也古人则庄服常服皆用之方言曲领于蔽膝不切或是圆领相近之他称说文㡓幒也幒或作师古曰裈今之䘴也子云随手记之亦未切耳务而句领谓冒而圆领也通典成王问舜冠周公曰古之人有帽而句领荀子哀公篇鲁哀公问舜冠于孔子三问不对曰古之王者有务而句领者注务读为冒拘与句同曲领也尚书大传冒而句领康成注冒覆顶也句领绕颈也唐志天子白罗方心曲领非圆领乎艹木子曰纱帽圆领唐服也仕者用之巾笠襕衫宋服也中环襈领金服也帽子系腰元服也庶民用之矣方折领曰拥咽礼记曲袷注谓方领也疏曰如今拥咽若小儿衣领但方折之宋曰涎衣俗名嚵袷说文䙔编枲衣一曰头䙔一曰㳄里衣㳄里衣即涎衣也分裾曰䙆襕衣言下有栏縁也襞积之掖幅谓之摆上马衣分裾曰四䙆唐宦者䙆衫侍从是也裳幅之屈曰袧亦可通裾襞裳折襞积也师古曰今谓之襈说文曰衣也铉曰革中辨也省作裳用横幅谓之襕衣李昉言禁举子白襕下服紫唐初士人以棠苎襕衫为上服贵女功之始也其开骻者曰缺骻衫朱子君臣服议曰上领有襕者今礼也国恤有大袖襕衫朱子谓布襕者服直领布衫则兼服布裙也亦是揣度语今生员襕衫谓有襕缘也方言帬陈魏曰帔闗东或谓之摆摆音碑智按今唿碑乃切至元十年言祭先圣宜变常服陪位亦合襕衫戴唐巾以不上船为襟穿者误也续演繁露曰范传正作李白墓碑云𤣥宗泛白莲池白不在宴皇欢既洽召作序白已被酒于翰苑中命高力士扶以登舟按此即杜诗谓天子唿来不上船者也或者谓方言以衣襟为船误矣智按以不上船为衣者冷斋夜话也蜀人唿衣繋带为穿好奇者以穿作船冷斋附㑹奇说故取之吴曾曰始于王𤣥之诗话以夏彦刚云蜀以襟头为船无据裆言裲裆之葢其外也六朝乐府有绣裲裆铁裲裆解者但以为袴裩此葢褶之外如罩甲类也唐大仗有裲裆螣蛇朝集从事立外州品子服之有大口袴紫附褠文官骑马服之则去裲裆螣蛇以此知为罩甲也唐文或郎黄纱袍黒领襈白练裆布大口袴后晋定乐八佾有白练裆正谓其上也元史裲裆制如衫吴处厚曰天祐末广陵人服短袴谓之不及秋布母繜小衣也棉胎曰核黄山谷曰江东谓鹪鹩为布母布母繜小衣也犹犊鼻耳方言注鹪鹩江东唿为布母说文薉貉中女子无绔以帛为胫空用絮补核名曰繜衣智见粤猺及南楚苗妇人皆无袴惟以布一幅斜鞔其体自胫以下露之南丹及贵州赤溪以西之苗则妇着裙富者衣数裙织绒为锦縁之织縁曰偏诸贾谊传治安䇿緁以偏诸缘师古曰偏诸若今之织成以为腰襻及褾领者古谓之车马裠唐四品木路五品轺车皆碧里青偏幰偏言边也师古注急就又云绦一名偏诸以县系承尘诸于绣镼半臂也光纪三辅吏士东迎㪅始见诸将过皆冠帻而服妇人衣诸于绣镼莫不笑之元后传独衣綘缘诸于师古曰诸于大掖衣即袿衣之类是今之披风敞袖也说文因作诸衧绣镼注字书所无智按广记载韩晋公见少年单练即段成式之单练与镼同谓今之半臂也方言无缘之衣谓之䘪䘿亦谓下无绕衿之帬缘非长衣也戎衣有罩甲所谓重衣在上而短者前似袿衣或肩有袖至臂臑而止今曰齐肩边闗号曰䙃裸又谓之褂子汉以无袂衣曰䙃则今唿正自合古魏明帝常被缥绫半褒杨阜谏其制正与诸于半臂近㪅始将一时掠取裁着之耳鵫衣亦帽罩于外也后周后服鵫衣鴩衣则苏绰所造因鴙名而立字南史舆服志有鵫四色鵫白色也与鴩相讹唐隋尚半除宋尚背子炙毂子曰隋内官多服半除即今长袖唐减为半臂智以宋之背子即半除也陆务观云成都大家子弟着芦心布衣红勒帛狭如一指大又云往时执政签书文字率着帽衣盘领紫背子至宣和犹不变也童子时见前辈犹系头巾带于前作胡桃结背子背及掖下皆垂带率以紫勒帛系之散腰则谓之不敬石林㷼语云大父时及家居㷼见宾客率多顶帽而系勒帛犹未甚服皆于帽下戴小冠簪以帛作横幅约髪号额子处室中则去帽见冠簪或用头巾也古者士皆冠帽乃冠之遗制头巾贱者不冠之服耳勒帛亦有垂绅之意虽施之外不为简背子本半臂士服何取于礼乎或云勒帛不便于搢笏故稍易背子然须用上襟掖下与背皆垂带大观间见宰执接堂吏押文书犹冠帽用背子今亦废矣而背子又引为长袖与半臂制亦不同马贵与曰今朝服之礼非巾单乃不经之服如紫袍皁褙之类又言禁卫班直等绯绿红盘雕背子褙即背也元以来女服褙子乐妓惟皁褙子是也今命妇用霞帔背子元之命妇服金答子即帔也霞帔之名起于肃宗赐司马承祯红霞帔程大昌以背子即襌中襌即江充之襌衣误矣襌衣对复袍而言也正如今之单直身而内有衬衣故曰中襌背子面直襟而下掖无摆宋时或有以之衬公服者岂可以背子中襌襌衣为一乎宋晋阳王栐言妇人衫褑谓复衣也团花曰只逊因元之质孙也政和七年正月礼制局请墨车驾士衣皂夏缦皂质绣五色团花锦衣校尉自擡辇以至持扇锽幡幢鸣鞭者衣皆红青𤣥纺绢地织成团花五綵名曰只逊其帽曰包按元大宴服质孙冬则纳石宝里夏则钹笠都纳质孙汉言一色服也无定制上下皆服精粗不同同称只逊今单以衣校尉而书作只逊耳其包即五代时之鬅头也䜿褐因名短褐贱士之服也小颜云裋僮仆所衣布长襦也犹䜿褐也方言自闗以西襜褕短者曰裋褕汉书裋褐不完后人多误为短褐今见人论杜诗凡短褐皆改为裋褐此又拘矣方言复襦曰郭亦音䜿或曰筩褹今筩袖之襦也音䜿必从邝作假钟今之一口钟也周𢎞正着绣假钟葢今之一口钟也凡衣掖下安摆襞积杀缝两后裾加之世有取暖者或取冰纱暎素者皆畧去安摆之上襞直令四围衣边与后裾之缝相连如钟然被头谓之被识郑氏注紞曰以组类为之缀之领侧若今被识矣疏曰领为被头侧谓被㫄识谓记识士丧礼缁衾頳里无紽复陶羢褐也左传楚灵王皮弁秦复陶注秦所遗羽衣也一作毳衣又为主衣服之官绛县老人使为君复陶说文曰褐编枲韈也或曰短衣师古始解为织毛布然则叔慎止知有氊韈乎今精者曰姑姑羢出兰州曰兰羢葢倣吐噜织法也元美答于鳞寄姑姑羢诗曰我欲报之吴缟带何以遗予秦复陶古以黑为羔裘今以白为羔周礼祀天郑曰服黑羔裘冯嗣宗曰朱子以羔裘为大夫㷼居服其注桧风又曰诸侯朝服则矛盾矣陈祥道以羔裘为礼服燕居必狐貉智以为古人偶用之罗愿曰羔裘用白素丝亦羔色此因近日羔裘白而言也䙝服曰衩衣僖宗干符元年王凝崔彦昭同举进士凝先及第尝衩衣见彦昭博雅袩衽谓褛衩又有服宴䙝之服而遇服交际之服者必谢曰衩袒无礼言便人袖短也可见衩衣之语起于唐人李陵传衣师古曰谓着短衣小褏也黄鲁曾博闻本误刻作小褒帖领曰偃领礼记被顈黼注卿大夫之妻㓨黼以为领如今偃领矣尔雅黼领谓之襮㓨黼文以褗领孔颖逹曰偃领之制亦无可知说文褗䙔领也笺未详智按谓偃领也领以绣缘二十年前大家皆尚之方言帍领谓之被巾注妇人领巾也言文也必曰绣斧文非矣襌襂中单也仪礼中带注若今之襌襂葢衬通裁之中衫也今吴人谓之衫北人谓之褂襌襂正今兠袖单衣无摆者也㑹典朝服祭服内单衣皆曰中襌本古名也唐侍御史六人衣朱纁裳白纱中襌宋人通称内衣曰中襌则中襌即汗衫矣孔平仲曰汉高与项羽战汗透中单改名汗衫程大昌以中单为襌衣而非汗衫辨之按汗衫谓其近身中单谓其在中理本可通今以中单为公服而汗衫为亵称安知古不通称乎成国曰汗衣诗谓之泽衣或曰鄙袒或曰羞袒羞袒即今贴身小背心杭人曰搭嵴衣圭交输裁也江充传曲裾后垂交输如淳曰交输割正幅使一头狭若燕尾垂之旁见于后礼深衣续絍钩边贾逵谓之衣圭苏林曰如今新妇袍上褂全幅缯角割名曰交输裁礼记素纱注如今袿袍襈重缯也疏曰汉有袿袍其袍下之襈以里缯为之宵衣薄绢也士昬礼曰姆纚笄宵衣康成曰宵如素衣朱绡之绡姆亦𤣥衣以绡为领因以为名馈食礼曰主妇纚笄宵衣康成曰绡绮属此衣染之以黑其缯本名曰绡诗有素衣朱绡记有𤣥宵衣按诗无素衣朱绡康成二处一作绡一作宵必有一误一以为领一以为衣亦自相舛矣绡又作縿记曰縿幕鲁也注读如绡生丝薄缯也加景即幜仪礼士昬礼加景注景之制如明衣加之以行道御尘智谓非御尘以为蔽也北齐纳后礼有所谓加幜去幜即此字今俗亲迎羃其首曰葢头诗絅衣一作顈衣苘衣景衣加幜亦尚絅之遗行縢偪也诗邪幅在下幅偪也偪束其胫自足至膝内则单作偪杜郑皆曰如今行縢也唐府兵人具行縢有胡禄大鑴氊帽氊装行縢皆一唐卤簿服饰有赤綦袄紫诞带行縢吴下曰脚带龙具牛被也王尊传牛衣注编麻为之俗唿为龙具葢敝之幞被也张思光脱衣赠人披牛被而返刘孝绰笑到溉黄卧具谓被也今猺人惟织粗絮絁为被其纬粗如小指西粤唿为㮄被当是被韵増罽或方文斜文音㮄朱黼溪蛮丛笑言犵狫揉茅花为被㠲敝㡜残也山谷注急就曰㠲㡜裂也说文㡜残帛也敝败衣也㠲说文作当𨽻作㠲须捷犹言细屑楼裂犹言蓝缕方言曰布而无缘敝而紩之谓之褴缕又曰楚人衣被丑敝谓之须捷亦曰楼裂亦曰挟斯智以楼裂即蓝缕之转音也陈后山和黄预久雨诗贫可舀须捷恩当记扊扅蓝缕一作蓝蒌楚世家荜露蓝蒌说文褴裯谓之褴缕褴无縁也正取方言之语谓无饰也凡夫乃欲以襕衫为繿衫而疑世之称褴缕为贫敝之状则未閲方言也秫绌麤缝也赵世家却冠秫绌战国䇿作鳀冠秫缝一本作鲑冠黎绁秫綦鍼也言女工内毕之拙秫谓鉥也仪礼外毕斩衰也内毕齐缝向内也却冠者絺绤之绤借用却也旧说鳀鲑以鱼皮为冠者非也葢言其粗耳唐谓袪曰袖头小称宋谓袖口曰袖缴即出袖缘口也说文袪尺二寸引春秋传披斩其袪徐曰今衣袖口俚言袖缴也礼记玉藻注疏云谓袂末又檀弓注褏缘袂口也诗裘豹袪疏云是袖之大者袪是袖头小称洪定庶民袖桩广一尺袖口五寸袖古作褏通作褎郑注司服以袂侈之为等杀正谓袖椿曾三异以貉袖为罩子徐克曰搭䕶秃袖衫鵄纳僧迦鵄之纳也郁泥言其色也舍勒内衣袛支即覆腋衣也遯园考金陵襍志载隋炀帝嚫戒师圣种纳袈裟一缘黄纹舍勒一腰绵三十屯郁泥南布袈裟一缘郁泥南丝布褊袒一领郁泥丝布方裙一腰鵄纳袈裟一领鵄纳褊衫二领四十九尺旛七口丝布袛支二领和香二盒又施天台山五十三佛织成经襢七张顾公因其名奇而载之智按言嚫谓衬施也西域记云僧袛支正名僧迦鵄此云覆腋衣竺道祖云魏时请僧于内遂作此衣因缀于左边袛支上今号两袖曰褊衫七条曰郁多罗僧用三种坏色青黑木兰青谓铜青黑谓襍泥木兰即树皮也舍勒译云内衣也郁泥谓郁多罗泥色也梁简文帝有谢赐郁泥纳袈裟表以陆务观尼罗解此泥字非矣经襢谓诵经之也应法师旧作毟葛洪改袈裟具云迦罗沙曳此云不正色屏息奉献以掩鼻者遯园曰太常供奉祭品如羹醢之类其奉献人口鼻用物作长袋系颈后俗名抵须非也志名曰屏息太庙以黄罗他祀以红纻绢为之家君戊寅署南太常篆智随殿上窃瞻典礼不见有奉献带屛息者故事之废岂一哉惟邹公济所记求趺材之石龟犹存长尺余首昻彷彿而已殿上设御榻张帟帷二宝座设黄绫茵褥前一朱案案皆凿俎豆圜于案上以牲脯陈之两傍设四十席亦无名号皆云旧制如此绷襁緥也一作强葆襁褓繦说文绷束也墨子曰禹葬㑹稽桐棺三寸葛以绷之公绍曰孟康曰襁褓今小儿绷一作绷史鲁世家成王少在强葆之中注即襁褓用布约小儿于背也史三王世家皇子或在繦褓而立为诸侯王封禅书叶隆于繦升菴引说文作襁䙗又作襁而焦氏刋误言襁緥别作繦褓非智按说文緥也引诗载衣之他计切襁负儿衣居两切緥博抱切臣铉曰俗作褓非弱侯守徐说耳然说文有繦字觕颣也包儿衣非用粗絁为之乎从衣从纟原属累加可以襁緥即可繦褓加艹加竹而独于空侯目宿不许用箜篌苜蓿何邪升菴之襁䙗则误以緥也之训遂作襁而又误为䙗或刋误乎则之讹裺即衣裻也汉文帝顾见其衣裻一作方言绕谓之裺衣督嵴也即裻字身毒一称天笃礼记负绳及踝以应直注绳谓裻与后幅相当之缝谓背缝也凡夫谓内经脉不当作督脉拘甚衣外饰曰襮即谓表也说文襮黼领也引诗素衣朱襮今诗作襮毛氏曰领也诸侯绣黼丹朱中衣尔雅因毛传许氏因尔雅故后人以尔雅为人所增附葢此类也襮与表褒声转重之为袍说文古文表又作褾裱字本从毛朱博传褒衣大绍谓在外之寛袍也襮亦音抱可思其声吕览狄入卫食懿公之肉舍肝𢎞演啼曰臣请为襮正表㬥之缝解曰绽补绽曰䋎说文袒衣缝解也直翁载徐曰今俗作绽内则衣裳绽裂增韵亦作䋎崔寔传期于补䘺坏枝柱邪倾古艳歌行兄弟两三人流荡在他县故衣谁当补新衣谁当绽礼韵䋎字各出今附智按艳歌下文曰览取为吾䋎䋎䘺同押则异明矣细论皆分出之字而当时亦有通借者凡夫讥人以但裼为袒裼肉膻为肉袒而不知引此诗为证又按说文裼袒也则许氏又以袒裼相通称矣安知非缝解之袒字误邪古定有殿音䘺与县叶鞜裒生革履也䋐缘履圆绦也靸跣履也络缇长翁鞾也革履之缺前者也单底曰履或丝为之复底而有木者曰舄鞜生革履也急就履舄鞜绒縀紃颜本作鞜裒谓鞜之深大者也长杨赋圣人革鞜不穿䋐织綵为之说文䋐采章也广韵䋐纻布也则潜夫论葛子升越之越矣缎履跟之帖也以䋐为帖也黄氏当作音段㑹典品官居家服履亦有紃作结而复长垂之𤣥履紃缘即古絇繶也靸今跣而着之鞮薄革小履也周礼鞮鞻氏注鞮鞻四彛舞者所厞也今时倡蹋鼓沓行自有扉鞻读屦徐锴曰今鞮亦履也外国履连胫谓之络缇即今长翁鞾也仪礼疏无絇谓之鞮屦鞮屦欲下不蹶当卬其角举足乃行说文䩕角鞮属䩕鞾靴实一字古无之说文新附鞾字自周隋以戎服为朝服故今朝服皆鞾习而不察之过也隋文帝听朝以赭黄文绫袍乌纱帽折上巾六合鞾与贵臣通服德宗谓陆䞇受靴鞭是也新唐书西域传足曳履说文鞵䩕靲并有鞮训郑崇用革履古以皮为履者多宋有㷼北杂礼言契丹兴宗禁国人服金玉犀带及黑斜喝里皮红虎皮靴道宗弛此禁泰之言有徐吕皮即黑斜喝里谓囘纥野马皮也红虎皮者囘纥獐皮也木舄曰屐草履曰屩苞枲织曰藨屐以木为之两齿以践泥也屩广韵鞵屩即今鞋也冯驩蹑屩见孟尝虞卿蹑屩担簦注屩草履也圆头掩上之履也说文䋽枲履广韵小儿皮屦音菶又巴讲反智以为今之鞋帮升菴所云高墙也藨麻枲杂履之名曲礼苞屦注凶服苞藨也薄借不借乃舄之转声汉文帝履不借临朝陆放翁诗穿林双不借取水一军持子谦与京山皆引作唐人诗遂曰艹鞋人人所有可不借而得此因小颜注急就也果尔则不律为笔何以解乎古人用不字为发语声正如夫字如夫襓为剑衣也借字古少家麻音亦读为昔昔与鹊腊错通声周礼玉璂注有薄借綦即不借也仪礼丧服绳屦注今时不借也通雅卷三十六通雅卷三十七钦定四库全书通雅卷三十七明方以智撰衣服鞶带革带也古垂末而今围之功服宫袍带犹垂之遗式也左传鞶厉游缨昭其数也注鞶绅带也一名大带厉大带之垂者庄二十一年夏郑伯享惠王王以后之鞶鑑与之注鞶带而以鑑为饰今西方制为然古之遗服襄二十九年吴季札聘郑见子产与之缟带注大带也定六年卫公叔文子曰定之鞶鑑易鞶带诗都人士垂带而厉疏礼大带垂三尺芃兰垂带悸兮鸣鸠淑人君子其带伊丝笺大带用素丝有杂色饰焉礼男鞶革女鞶丝妇事舅姑施鞶袠周礼疏凡带有二大带大夫以上用素士用练即绅也今挿笏者于身之外带之内又有革带所以佩玉带剑王有带铭鲁语卿之内子为大带注缁带也扬子今之学者绣其鞶帨田单黄金横带智按但云大带则今之鸾带与行服彯带之类鞶带则后世金银带之权舆矣或以衣衿带为小带则围带通可谓之大带其云缁带则必耎带也孝文遗北地黄金饬具带一黄金犀毗一注孟康曰要中大带智谓饬具带正沈休文移孔张思光寛至髀是也若犀毗则鞓带也晋志革带古之鞶带也其有囊绶则缀于革带邓遵礼图曰珰缀于革带阮谌以为有印章则佩之隋李德林传开皇元年勅德林与于翼高颎等同修律令事讫赐九环金带唐志唯天子之带有十三环元魏帝解所服金缕玉梁带赐侯莫陈顺房𤣥龄传太宗赐𤣥龄黄银带开元七年徙宋王宪为宁王上自解红玉带李载传太和三年平李同捷文宗赐白玉带裴度传御通化门临遣赐通天御带旧纪云犀带白敏中兼邠宁节度赐通天带李德裕进太尉封敖艹其制解所赐玉带赠之李光颜传还镇忠赐玉带李破萧铣时所赐于阗玉带十三胯宋建隆元年赐宰相枢密犀玉带熙宁解白玉带赐王安石宣和七年赐皇太子碾龙排方玉带拱中作瑞艹毬路文方团胯带景德四赐太子太师吕蒙正金带六种御仙花带毬文四方五团御仙花排方金涂带九种有宝缾荔枝双鹿之别伎术官银带金束带八种犀带二种熙宁中宗旦宗谔告谢特赐毬文方团金带宣和后宰执侍从以花犀带入朝高宗开大元帅府服排方玉带熙宁八岐王颢嘉王頵言蒙赐方团玉带凡玉带乘舆排方东宫不佩驸马都尉赐白玉带宗室服金雕玉白玉通犀带今时革带前合口曰三台左右各排三圆桃排方左右曰尾有辅弻二小方后七枚前大小十三枚唐之十三胯即此式之初式也但下必有小环系如今驸马管领红盔大汉者披执殿门则有閙粧带其式近之白乐天诗亲王辔閙粧因其名而名带也唐高祖赐李靖七方六刓胯各附金环佩火鑑大觿算囊㭨杯等物是也李昉言荔支带非恩赐者官至三品乃得服宋陈隋隠着带格王及西府有笏头一字蕐士海揵内侍用毬路教坊用凹面今时谢恩公服幞头四品以上用荔支金带㫄垂一带尾带头垂者曰䤩尾宋志以垂头名䤩尾取顺下之即尾也辽史衮服有玉鹅七䤩尾元志用金打钑水地龙鹅眼䤩尾今夸官带曰挞尾挞尾亦唐名也王洙曰唐挞尾刻字李昉有带刻六龙朔某秊紫宸殿宣赐郑畋程大昌载黄繙绰取獭尾着腰恐不因此犀毗通作胥纰师比或转为卑鵕今之鞓带也汉文和亲东夷使系虖浅来予以绣裕绮衣比疎一黄金犀毗一比疎史记作比余师古曰辩发之饰也实即比梳史记犀毗作胥纰张晏曰卑郭络带瑞兽名也东邮好服之楚辞小腰秀颈若卑只注带头言腰颈细如束带也又名师比战国策赵灵王赐周绍兴带黄金师比延笃云弧革带钩也淮南主术训赵灵王贝带鵕而赵国化之注鵕二字三合音私鈚头也即犀毗三国志魏文帝赐刘祯郭络带梁吉士瞻得金革钩晋泰始中相尚以氊为陌头及络带袴口吴謡钩络钩带也汉鹖冠贝带制与此相近辽官束䩞带扞腰即钩络今曰鞓带郭若虚记七事跕蹀从韦从革从足通用钩䚢即所谓螳螂拘也晋语矢集于桓钩葢革带有钩以拘之后世谓之钩䚢阮谌曰䚢螳螂拘谓之拘䚢茍卿曰缙绅而无钩带陈旸礼书曰唐以玉为钩䚢与古异矣按隋志采用东齐之法十二等衣有织成升龙白纱内单黼领青褾襈裾革带玉钩䚢大带素带朱里纰其外皇太子则金钩䚢此唐因隋隋因江南也绣袍肚即勒帛腰围也宋大卿监以下不给锦袍者加以黄绫绣袍肚即包肚也勒帛者以帛勒腰也襍俎载谷城石人刋其腹曰磨兠鞬磨兠鞬慎勿言智以兠鞬即兠肚如马之鞬勒也崔实论马骀其衔方将拑勒鞬辀以救之櫜鞬亦言包也他处所引如诗纪作磨兠坚声近相借耳博雅裲裆谓之袹服袹服即抹腹葢兠鞬也恐非裲裆㱾改刚卯也汉灵殳佩也冲牙佩中瑀璜之梁也縢綔言其丝也袋合符之也唐以袋盛宋以饰袋明帝乃为冲牙双瑀璜以白玉落以白珠公卿采丝佩刀金通身貂错半鲛鳞金漆错雌黄室五色罽隠室蕐侯王金错环半鲛黑室公卿皆黑不半鲛小黄门雌黄室将白虎文以白珠鲛为口之饰刀锋白佩双印长寸二分方六分一本云方七分乘舆诸侯王公列侯以白玉中二千石至四百石皆以黑犀三百石以下皆以象牙上合丝乘舆以縢贯白珠赤罽蕤诸侯以下以綔赤丝㽔縢綔各如其印质刻书文曰正月刚卯既灵殳四方赤青白黄四色是当帝令祝融以教䕫龙疾曰严卯帝令䕫龙谨尔周伏化兹灵殳既正既直既觚既方庶疲刚瘅莫我敢当凡五十八字王莽传刘之为字卯金刀也正月刚卯金刀之利皆不得行注服䖍曰刚卯以正月卯日作佩之长三寸广一寸四方或用玉或用金或用桃着革带佩之晋灼曰刻其上面作两行书云云师古曰今土中往往得玉刚卯者韩诗外传齐桓公出游遇一丈夫带着桃殳问之曰人之戒在桃殳来正月庶人皆佩智按卯为黄道之门故取卯日也此制后代不沿而冲牙至今用之今叮当中两横三垂是也但不用珠耳天子诸王露垂之百官以红纱囊映之唐宋以来皆佩砺石金袋今亦无此唐初职事官三品以上赐金袋刀砺石一品以下有手巾算袋佩刀砺石睿宗时罢佩刀砺石而五品以上佩䪓韘七事佩刀刀子砺石契苾真哕厥针筒火石是也泉男生率衆内附高宗赐袍带金钿七事带之制三品以上玉梁宝钿五品以上金梁宝钿六品以下金饰隐起而已腰带一品二品銙以金六品以上以犀九品以上以银元和郑余庆请自今唯职事官佩剑绶㑹要永徽京官文职事四品五品竝给随身袋天授元改内外官佩为龟至神龙复佩朝野佥载上元中佩刀砺算袋纷帨为形结帛作之开元元令特进佩散职佩自兹始后恩制赏绯紫例兼袋谓之章服景云二袋着紫者金装绯者银装炙毂子曰袋古之算袋取合符之宋雍熙郊祀毕内出袋赐近臣由是文皆佩紫以金绯以银马永卿曰今袋乃古符必以者分左右可以合符唐以袋盛宋以饰袋王麟洲得一古刚卯巵言曰刚卯㱾改也因陶九成之说也玉篇作开改即以开音㱾程大昌讥说文分音㱾字疑王莽所铸此时改而大之邪今按说文甚明但汉志未载㱾改耳陶九成又云得黄山谷辨刚卯说但云丝绳也古无此字葢所引汉志赤丝蕤縢是綔误为耳綔即绔字变体纶䋎縌绶印绂也纶青丝绶也有秩啬夫所带纠青丝绶张华云纶如宛转绳仲长綂传身无半通青纶之命舆服志百石青绀纶采宛转缪织长丈二尺组绶类也周礼典丝受文丝组战国策卫君束组三百绲景帝诏纂组注纂赤组也组者今绶纷绦是也縌绶之丝古佩璲也汉青绶以上縌皆长三尺二寸与绶同采而首半之自五霸迭兴解去韨佩畱其系璲以为章表故诗曰鞙鞙佩璲韨佩既废秦乃以采组连结于璲光明表章转相结受故曰绶汉承秦制加以双印佩刀之饰明帝为大佩冲牙自侯王盭绶而下有紫青墨黄以别高卑朱浮言绶工李渉穹六家所织绶不能具丙丁文能如组状募能为丙丁文谨图画一绶丙丁制度纶之二音智以为删韵虨又音彬又音班瞵本邻又音阑皇甫谧释劝文用青紫班瞵矜亦读鳏殷转为乌闲切故蜀侯纶巾读若鳏此汉末之音而唐以来止读为伦耳升菴以音闗者作其实古无字笔犹簪笔也汉书张安世持橐簪笔事帝数十秊注张蕐曰橐契囊也近臣负橐簪笔从备顾问或有所纪也师古曰囊所以盛书无底曰槖簪笔者挿簪于首西门豹簪笔亦如此注魏志明帝见殿中侍御史簪白笔侧阶而问曰此何官也辛毗曰御史簪笔晋志古者贵贱皆执笏笏者有事则书之故常簪笔今之白笔是其遗象三台五省二品文官簪之王公侯伯子男卿尹及官不簪加内侍者乃簪之尚书令仆手版头复有白笔以紫皮裹之智按谈苑曰梁职仪八座尚书以紫纱裹手版垂白丝于首如笔宋志朝服肩上有紫生袷囊缀之朝服外俗唿曰紫荷或云汉代以盛奏事负荷以行晋志八座尚书荷紫以生紫为袷囊缀之服外加于左肩昔周公负成王制此服至今以为朝服智按周舍问着紫荷囊于刘士深即此索隠注史记簪笔乃以目击本朝之制揣摩古人耳其实安世西门豹之簪笔犹之载笔带笔岂必挿笔于首乎晋有此制宋绍兴中礼官言皇子七梁额花冠金镀银笔金元志亦有貂蝉笔金笔银笔之分以昭官阶今无此制即起居注不过袖笔而已李靖传五世孙彦芳太和中献家藏太宗赐靖诏书有佩笔以木为管金玉饰之汉赐笔札笔刻云北宫工作洪公侯朝冠犹有笔之名笏囊始于萧梁唐史言张九龄始为笏囊盛笏葢自萧梁已有紫囊盛笏矣笏详书札部类算幐算袋也前外戚传中黄门持诏记盛緑绨方底注厚绨方底盛书囊形如今之算幐本艹言乌鲗乃秦始皇算袋所化算袋即算幐则天赐朱前疑绯算袋又曰照袋睂公记王太保从苍头携照袋贮笔砚照袋以乌皮为之陶谷曰唐有方便囊帉錔帘緌也三朝记属车上施紫通幰络带门帘皆绣云鹤紫丝网帉錔楚谓大巾曰通作纷内则右佩纷帨周礼莞筵纷纯注纷如绶有文而狭即今汗巾有緌者也錔说文以今有所冒也广韵曰器物錔头外戚传切皆铜沓冒即錔字此言车上垂帘网络纷冒也广韵有字李肇言青绮方褡宋敏求言官诰分红紫丝网金银通帣鞴钩袒也淳于髠传帣鞴鞠说文曰囊也今盐官三斛为一徐广曰收衣也小司马曰纪免切智按即今之络袖类篇曰囊有底曰鞴扞臂也又与跽同小跪也如今之半跪安传半膝席是也董偃緑帻传鞴张充放绁脱鞴皆谓臂上帣鞴也钩袒周礼注如今擐衣也释文作㩊疏曰若汉时人擐衣以露臂皆谓如今巻袖或鞴臂亦相近列檦剽带也北魏礼志方陈卤簿列步骑四重列檦建旌南史王琨传曰初征谢晦有紫檦在匣中檦即从票增加耳葢施彯带之类也陶贞白与梁帝启曰蒙给二卷伏览褾帖皆如圣旨升菴引晋志中官紫檦外官绛檦晦伯正阳非之非也王伯厚亦载此葢摽彯剽皆通用而本于标今本或作褾而通典通考作摽金史有酱瓣桦口乃刀箭饰也淮南曰鸡栖井榦檦枺欂栌则亦谓栥梲拱斗之伸出者魏书裴粲传善自置它言节烈门闾者甚多即作标表用爻闾帐息也汲冢王㑹解曰外台之四隅张赤帟为诸侯欲息者息焉命之曰爻闾注每角帐息者随所近也诸侯称爻愚未知其解乡射礼受算之处曰闾兽名如驴一角岐蹄古大射刻木象之为受算一曰交闾近世撑木加互以建帐其行时撤而载之如今可坐者曰交牀此闾仍象屋门爻有交象交木撑帐也唐宴餔百官皆有幔舍见徐坚传周礼帟幕之制是也石林㷼语载宋殿庐幕次繖因古之縿晋舆服志功曹吏繖扇骑从退之用张大伞伞始见于南史王缙以伞覆面魏书裴延儁传山奴持白伞白幡按说文縿旌旗之斿尔雅纁帛縿注众旒所着正幅为縿此即繖之原升菴谓伞亦古文衣服无文曰缦刺绣曰䋃锦绣之质曰地锦织綵为文也绣刺綵为文也左传注五色备谓之绣缦无文之帛也汉律曰赐衣者缦表白里周官卿乗夏缦郑氏曰无瑑也传曰绛服缦杜氏曰无文也音与漫鞔通凡祭祀奏缦乐谓琴瑟之属被之以丝学记操缦是也䋃谓刺也凡锦绣皆有地魏志赐女倭以绛地交龙锦绛地绉粟罽裴松之不知乃欲改地为绨引汉丈弋绨殊可笑也最细曰纤稍粗曰缟湅绉曰练幷丝曰缣扁绪曰小颜解䋤为素之精者而又曰缟此皆由康成臆说以纎为黑经白纬故后人无慿耳按礼以缟为未纯吉之服而缟冠以素纰之明缟粗于素也祥而缟禫而纤则细耎如常其解缟为细缯者非矣禹贡厥篚𤣥纎缟𤣥白二色而纤缟二种纤为最细缟稍粗也确矣其曰练者湅缯也煑缣而熟之也㡛氏湅丝湅帛马后衣大练是也单曰素者绢之精白用书写也素白致缯也小尔雅谓缯精曰缟缟粗曰素皆臆耳刘向典校书籍先书竹可缮冩者以上素淮南子曰素之质白缣之性黄此以缣为今之生丝绡矣说文缣幷丝缯此以为今之双丝矣当以淮南为是二丈为二为匹兼也说文扁绪也唐贡豫州双丝绫锦州双紃兼丝也杭曰白编扁绪也郭璞曰短度绢曰叶输言薄也薄者扁绪今杭州杭绪应是此类织素为文曰绮光者曰绫冰素方空縠罗皆纱也纱至轻者曰轻容绨厚缯也䌳绵䌷也䌷之粗者曰絓精者曰绵甚粗曰絮绮文缯也织素为文曰绮魏都赋罗绮朝歌子虚赋杂纤罗巳明是今纱罗之罗矣陆务观曰遂宁出越罗似㑹稽尼罗今三梭罗师古曰绫今之杂小绫也戴氏曰絁地而织文者也唐润州贡方碁水波绫豫州鶒绫定州两窠绫澧州龟子绫阆州重莲绫释名曰縠纱也所云雾縠言其细而起云耳章纪诏齐省氷素方空縠吹纶絮皆纱许氏曰细绢不如刘熙矣纱之至轻者曰轻容唐类苑云轻容无花薄纱也王建宫词嫌罗不着爱轻容李贺诗蜀烟飞重锦崃雨测轻容元微之寄白乐天诗白轻容是也宾退録言宋贡轻容方纹纱伯厚以绉与縠幷称曰纺丝而织之诗有绉絺葢今之绉纱实双丝纺线而织者也重三斤五两谓之平䌷范睢绨袍注葢今之絁也络即生䌤䌤即䌳字俗作絁一曰今之绵䌷是也说文䌳粗绪也广韵䌳缯似布茧古作蚕丝白色也衣以茧絮之曰茧纩为茧緼为袍记曰子羔之袭也茧衣裳郑曰若今大䙱抽引粗茧纺而织之曰䌷䌷之粗者曰絓茧滓所抽头丝也今河南与桐城皆有狠头土䌷甚粗衣之起毛可作袍渍茧擘之精者曰绵粗者曰絮今谓新者曰绵故者曰絮古言纩即绵自古至唐初尚未知木绵之可以为絮董京乞残碎缯絮陶潜言败絮自拥皆非今之絮也北周制庶人以上听衣绸绵绸丝布圆绫纱绢绡葛布九种绵绸即绵䌷丝布以丝襍布缕织之身之曰今兼丝布圆绫土绫也纱方目纱也绢细缣绡生丝而薄也古莦縿通葛布葛越夏布今人丝兼绵纱织成温耎不知古人杂麻何如也身之即以为今兼丝恐尚不同元丰九域志言贡物有隔织十八匹缥丝絁二十匹宫缬即宫锦也诗锦衣狐裘礼玉藻居士锦带以五色丝为之字从金言贵也唐明皇以宫锦袍赐李白通作缬杜牧之诗花坞团宫缬杜甫诗内蘂繁于缬魏书高阳王传奴婢不得衣绫绮缬止于缦缯而已北周书宇文䕶传着紫织成缬通身袍幷与锦同小说裴晋公午桥庄有文杏百株碎锦坊韩退之诗碎缬红满杏注作醉缬引李长吉醉缬抛红网碎缬即碎锦唐𤣥宗以韦妃蜀缬袍覆学士韦绶唐有夹缬之名薛涛诗夹缬笼裙绣地衣元染工有夹缬檀缬三套诸名唐语林曰𤣥宗时栁婕妤妹适赵氏使工镂版为杂花打为夹缬因献王皇后一疋上赏之遂广其制葢即锦文也夹缬言夹锦也元林珅诚斋杂记亦言此事计敏夫载崔詹事遗王璘夹缬数匹璘翼日以作单襜褕衣之元费着蜀锦谱有八答晕六答晕锦簇四金雕锦盘毬锦大窠马大毬锦双窠云雁锦辍耕録言贉卷有姜牙方拱叠胜囘文诸锦升菴言有楼台锦摴蒱锦毬路锦毬路即今毬门锦费着所列不全钿窠锦上云龙之地也冕上辂上亦用之宋仁宗景祐诏冕版犀瓶琥珀瓶悉罢之以青罗绘龙麟饰冕筩补空地以云龙钿窠九章衣亦云钿窠及珠玑饰绍兴制大安辇有结绦云龙钿窠霞子通考误作细窠今按金史元史皆有簪窠款幔组带钿窠又言金钑花钿窠服琐服之纹如连琐也緰㠿钖布之尤精者也緰㠿说文无此字当是赀通有曰緰赀布也师古曰服琐细布织为连琐之文也緰㠿钖布之尤精者也郊祀歌曳阿钖注阿细缯也钖细布也淮南子言弱緆罗纨士丧礼曰明衣裳縓綼緆郑氏曰裳饰在幅曰綼在下曰緆似是臆说说文緆细布也或作㷼礼公尊寞用绤若钖钖緆通钖十五升抽其半缌加灰钖治使滑易也西京杂记曰五丝为䌰倍䌰为升倍升为緎倍緎为纪倍纪为緵倍緵为襚䌰丝接岐也繲亦䌰也庄子挫鍼治繲史景帝令徒𨽻衣七緵布正曰葢今七升布言粗也戴侗曰如西京杂记之说当为八升七緵当为五十六升矣侗恐误算智按倍䌰为升言十丝也一緵当为八十丝七緵正七升也汉书十緵布二匹孟康曰緵八十缕也一缕即一丝升即十字之转声也繐衰三升半大功布九升小功布十一升则以多为细缌十五升一曰两麻一丝布也唐地理志泗州楚涤黄莱密州贡赀布䕫州贡钖布又巴渝賨布此时或木绵已入中国当为绵布矣外国自古有绵布如楞严结白叠巾南史载外国多白㲲布皆以吉贝树花为之唐陇右道贡白㲲剑南道贡交梭弥牟布岭南赋蕉纻按外国志荅烈古大宛也有琐伏花毬洪洲载织乌毳为琐伏又作锁袱今实有琐服自广舶来今广州人亦能假之似素纺绢而自起云京师唿为琐附左机子云蜀都赋细都弱析析即緆也列子衣阿钖张湛曰阿细縠钖细布淮南亦云弱緆细布也升菴云阿钖对齐纨阿地名此又一说刻丝法起于宋出定州见庄季裕鸡肋周密陶九成皆作克丝有纳文者曰纳布刘裕微时伐荻有纳布衣袄以付长公主缁流有纳头因书为衲遂有极精工者细襞积绉而起也今松江织成有指甲鳞水波之纹智按王㑹图曰于越纳注谓纳贡也诸国各书贡物而于越总言纳字非也必其时已有细纳绉积之布矣太平御览有汲衣子妻李氏与夫书幷致纳一高丽传言高丽渡水见一人衲衣隋炀帝嚫戒师有鵄纳袈裟褊衫火毳火浣布也又有琐琐有石绒有火蚕绵神异经南荒外火山有鼠毛作布十洲记炎洲火林山有火鼠织其毛为布郭氏𤣥中记曰炎山在扶南国之东加营国之北诸薄国之西从四月而火生十二月而火灭正二三月火不然但出云气而艹木生枝条至四月火然艹木叶落如中国寒时行人正二三月行过此山取此木以为薪然之无尽取其皮为火浣布南史亦载扶南东大涨海海有二洲洲有诸薄国又千余里有洲洲上树生火中为火布今有之微黄白似木棉丝垢则投火中即洁后汉书外夷传火毳注云火浣布也梁冀服之圣证论曰汉制旧优曰史利云初不信正始中得火浣布乃信即此物也元史别怯赤山出石绒即火浣布升菴曰火浣布出蜀建昌白如雪出于石隙元史所谓石绒也陶九成言囘纥野川有木曰锁锁烧之火不灭不灰取根制帽如火鼠布今火州又出火蚕绵则琐琐与石绒与火鼠布火木布火蚕绵葢五种矣孟奇以逸周书所谓疑雪当之外国布曰白㲲唐地理志陇右道厥赋有毛毼白㲲剑南道有交梭弥牟布南史高昌国出艹实如纑曰白叠子可为布中天竺亦出白叠楞严经言白叠巾即此布所为也林邑国有古贝树花如鵞毳作布智以古贝即吉贝也今广东有之亦曰木棉高数丈吕宋人来载西洋布白腻精密云有艹织成又有毛布以纒头者即弥牟也李石亦言古吉之讹李东璧云当是古字古贝是木棉木本古终是木棉草本自宋入中国邓潜谷云元时入中国智按李石唐人已言之山诗蛱蝶飞廻木绵薄方勺引李宗诗腥味鱼中墨衣裁木上棉梁帝有木棉皂帐其来中国乆矣外国志刘宋元嘉时伽毗黎献金刚指环吉贝等物吐蕃贡霞㲲即今红氆升菴引扬雄蜀记云南越毭氆氇也作者音转耳晋载记有㲜毛布也方言揄铺毳也皆氍毺氆氇之声也越也卉也皆艹服也榻布即荅布也越蒲属可缉布礼有越席书卉服即葛越文选孙氏檄丈葛越布于朔土注葛即葛藟越即蕉苎黄艹之属马援都布单衣注即荅布郝氏引史记货殖传榻布注榻布白叠布汉邓后赐周冯贵人白越潜夫论葛子升越荆州记秭归女尽织布至数十升谓之升越六硏斋笔记大食国贡白越议晋令曰士卒百工不得服越叠葢两种布也按榻即荅畨布之稍粗者南史言外国白叠艹为布或言安子艹织㲲者字书加毛耳凡夫改叠作不必矣高似孙引汉书苔布此荅之讹弥牟兰干言细纻也唐志剑南贡交梭弥牟布山南贡綵纶兰干蕐阳国志言宁州有梧桐花可绩为布幅广五尺此即木棉树开花常璩误记耳又言有兰干细布织成文如绫锦兰干獠言纻也弥牟言细也或曰牟为纒首者方子谦载橦木花可为布即常璩之言桐花可为布也或当时彼方之言以木棉为橦又唐胜银州贡女稽布滁沔麻赀布黄州纻赀布苏州红纶布凡布细而疏者谓之繐见仪礼繐衰裳注今南阳有邓繐疏言邓氏造繐余谓邓州所产也后凡丧帐曰繐帐速夫毛布也纳石失纳贴可皆金锦也元史天子质孙服青速夫囘囘毛布之精者又有怯绵乃翦茸也宝里服之有襕者也纳石失纳贴可皆金锦也元冕服及舆褥用之西域细布谓之屈眴睒婆瀛涯胜览云㮄葛剌国出沙塌儿布濶三尺五长四丈若三梭有蓦黑蓦勒濶四尺长二丈背面皆毳绒厚可五分即兠罗锦也日南国棉布名考泥哑古里国布名撦黎此云西洋布也濶四尺五曰卑泊者㮄葛剌荜布名曰满者提亦其国姜布名曰沙细者巴附者亦其国密实布名濶五尺如生罗即罗布也吴録交趾定安县有木棉树高大实如酒杯作布名緤一曰毛布南蕐志六祖信衣九条金缕即屈眴布西域以屈眴大细布也晱婆木棉也迦波罗刼贝也即木棉则辨古贝吉贝者証以刼贝则吉为近洪洲载夷贡有苾布油红布绞节智布撒荅刺布八者蓝布觊木里布者抹黑荅布外国罽曰毲后汉西京南国传能作青顿毲乌桓传作氀毼注剡也智谓剡乃毯耳说文引诗毳衣如亦以为毯也南史高昌国献蒲桃氍氀即今所谓蒲桃锦氍毹也风俗通织毛褥曰氍毹亦作氍毹古乐府坐客氊氍毹五木香即毾㲪中天竺有毾㲪今曰氆氇秦蜀之边多有之似褐五色方锦从外徼来广中洋泊亦有至者又名多罗羢其大者曰罽方数丈彼中依堂作氊故也伊尹献令曰请今以丹青白旄纰罽江歴龙角神龟为献注江歴珠名西海有文旄何承天纂文曰纰氐罽也说文作又作㓹西胡毳布范成大言黎单黎幕今海南有之皆以绒作锦或织成字广西辰州土司皆有洞锦皆绒纳之非毛毳也唐沦洪寿等州贡葛楚州贡孔雀布谓花文如孔雀即南州班布之类无功载㲔翅细葛也见通俗文按道昭㲔㲍罽也唐韵作㲍恐误生苎谓之黄润凡将篇黄润美宜制禅蜀都赋筩中黄润一数金左思赋黄润比筒葢筒中细布也今之叠布者必成筒一筒十古无木棉乃细麻布黄润者生苎也麻布细者为絟粗者为苎荃即絟也曰葛曰綀曰縠纑皆其类也絺绤为葛之细粗其实凢麻苎之物细皆为絺粗皆为绤书曰黼黻絺绣是也纻禹贡豫州贡纻高帝纪贾人毋得衣锦绣绮縠絺纻罽说文苘属细者为絟粗者为纻苘通作颖䔛絅苘礼浴用二巾上絺下绤非必葛葛不收水如今苏州麻布扬州余东辰州洞巾是也汉闽王繇遗江都王荃葛注荃细布本作絟葛亦麻枲之类故亦称絟说文枲着也通释曰丝曰絮枲曰緼列子曰田夫衣緼黂内则女子执麻枲周官有典枲淮南子贱尚枲仪礼苴经麻之有蕡蕡麻子也枲是雄麻麻之牡者不实小颜言纻及疏属疏亦作綀隋姚察传门生送南布花綀伯审曰吾止麻巾蒲练于吾何用桂海虞衡志綀子出两江州洞似苎有花曰花綀智见冈洞口有布如三梭罗即綀类也福建之苎金坛之葛有花者外国纻亦作斗文或绩蕉丝为之唐潮贡蕉布韶贡竹布振贡班布江南贡纱编绫编蕉葛綀凡绩之缕为纑朱子曰辟纑纑綀麻也史记曰山西饶材竹縠纑司马贞曰山中纻可为布也芮温絮纩也吕览必已篇不食谷实不衣芮温注以为絮葢言絮纩细耎也列子瞀芮注芮细也或曰芮温古人直借芮唿絮耳褚遂良传芮芮兴则茹茹蠕蠕也可証软絮通转絮幕曰牵离释名煮茧曰莫莫幙也贫者着衣可以幕絮也或谓之牵离煮烂牵引使离散如绵也衣服黪紫浅紫也北紫今之正紫也油紫今之藕合也重紫今之青莲色也真紫则累赤而殷者宋景赵彦卫曰仁宗晚秊京师染紫变其色而加重先染作青徐以紫艹加染谓之油紫后人指为英宗绍綂之谶自后以重色为紫与朱不相类何谓夺淳熙中北方染紫极明中国亦效之目为北紫葢不先青而改绯为脚用紫艹少诚可夺朱按周礼疏以朱湛丹秫三月朱乃炽之即以炊下汤淋所炊丹秫取其汁考工记三入为纁五入为緅七入为缁又尔雅一染谓之縓再染谓之赪三染谓之纁士冠有朱䋁之文郑云朱则四入是更以纁入赤汁则为朱论语绀緅者纁入赤汁则为朱不入赤而入黑汁则为绀㪅以此绀入黑则为緅色若㪅以緅入黒汁则为𤣥是六入为𤣥也㪅以此𤣥入黑汁则七入为缁矣则知古之朱赤汁染之紫与朱实相近今之浅紫是矣其紫近绛谓之北紫緅是今之酱色也石林㷼语曰太平兴国中李文正公昉举故事禁品官绿袍举子白纻下不得衣紫葢宋以绯紫为章服故重之故其色亦屡新也则天施黪紫帐即浅紫油紫今之深藕合色重紫则近今之青莲色皆以月白或蓝为初染地而加以红花成之今又有真紫色则乆乆加大红其色自紫恶其夺朱者正谓浅紫色艳耳总曰朱以赐曰绯以艳曰红正红曰赤大赤曰绛言深红之光曰繎翘红曰缙雀头曰丹黄曰缇縓赪纁緅缁次第之色今有水红银红桃红古但谓之红荔枝沉香则綪緅之类也合古今之称推之以大赤曰绛丹黄曰缇韎韦之跗注今时伍伯缇衣古兵服之遗色韎是蒨染赤色也缙亦赤说文引礼有缙缘按礼止有縓缘二音相近或即一字未可知也绀深青扬赤色小颜缙浅赤色也红色赤而白此则谓今之水红耳綪亦赤缯仪礼不綪则读为䋫绯亦赤也今以茜加苏木曰翘红毋乃缙乎繎红色之尤深许氏曰丝劳染而又染为劳也如今西洋布可以受三四十金之红又如纺绢绫縀皆先染丝而后织者类或是耳雀头也微黑如绀浅也故引用为与才裁通臙支见艹类月白曰缥浅黄曰缃苍艾曰綦緑艾曰缥緑曰綟黄白之闲曰半见白光曰䋤黄绢曰支黝黑曰皁石辗之曰硟缥青白色缃浅黄色东汉舆服志列侯以上得用锦缯采十二色贾人缥缃而已以其色轻也缥是今之月白色魏明常被之綟苍艾色其艹名䓞可染畱黄或曰䓞即藐茈艹也盭绶与戾通綦一作綼艾苍色书曰四人綦弁诗曰綦巾记孔子佩象环五寸而綦组绶又诗其弁伊骐当与綦通急就有郁金半见缃白䋤缥綟緑纨皁紫硟烝栗绢绀缙红繎郁金染黄也半见言黄白之闲烝栗亦微黄色也䋤白䋤之精光䋤䋤然也纨即素之轻细者说文有艹草二字草斗栎实也后人以草为艹木之艹别作皁或从皂黑黝也借为𨽻之皁烝栗黄色若烝孰之栗绢生曰缯似缣而疏者周礼内司服注素纱者今之白縳縳即绢字縳又为束名百羽为抟十抟为縳縳为衣里如今杭绪素纱则直是纱也一名支广雅曰支绢也子虚赋注缟支今所谓素硟以石辗缯色光泽也小颜音说文尺战切石扞缯也正与辗近葢即葱色说文浅青色今曰翠蓝栁蓝诗言葱珩言其色也急就春艹鸡翘凫翁濯颜曰今染家言鸭头緑翠毛碧后志云䍐编羽繋幢民谓鸡翘非也山鸡翘正用属车编羽染色之鸡翘则为艹名亦以如鸡尾翘起耳濯绛合墨赭之色也今曰紫赯正古之淡也说文淡即浾字一作泟为䞓之重文䞓即頳也浾䞓棠枣之汁孙愐收赯字如今人称紫赯色正指浾棠色也画家以赭石和淡黑染山石曰濯绛又曰浅绛郭若虚曰设色轻拂丹青曰吴装唐世染色曰退红唐诗香注小薫笼韶州新退红与褪同谓浅红也半新半旧曰褪说文褪卸衣也音退绿沈湥绿也说文青黄为绿今以藤黄合靛青即为苦绿周竹坡以子美绿沈枪为卧于苔为緑所沈大谬王勉夫引梁食緑沈瓜闻任昉卒刘卲赋绿沈黄闲吴曾曰六典鼓吹工人服绿沈古乐府緑沈明月弦唐太宗羽骑绿沈弓宋元嘉广州作绿沈屛风石虎作绿沈色扇王右军笔经人以绿沈漆笔管见遗其为色明矣赵德麟侯鲭録引陆龟蒙诗以绿沈为竹所见亦未广也升菴见此耳绿沈言其色湥沈正今之苦绿色其以黄加𤣥者曰油绿黑绿凡言窃言盗皆借色浅色闲色也鸟九扈有窃脂窃蓝等色尔雅虎窃毛谓浅色也扈之窃脂言其色如靠肉也窃蓝浅蓝也八骏有盗骊盗亦窃意谓浅骊也古人善巧炼字大率如此环济要略曰正色五青赤黄白黑也闲色五绀红缥紫流黄也升菴曰似绿者曰校葱暝色也檀面色也鵻草色也罨画生色也墨客挥犀曰罨画今之生色高续古引秦韬玉诗花明驿路臙脂暖山入江亭罨画开李西台卢赞元诗皆用罨画刘商隠爱兴罨画溪通雅卷三十七通雅卷三十八钦定四库全书通雅卷三十八明方以智撰宫室凡前听事古皆曰庿后曰寝仪礼庿即庙宫前曰庙后曰寝今王宫之前殿士大夫之㕔事是也虞箴曰民有寝庙巧言之诗曰奕奕寝庙左传曰鼠不穴于寝庿犹后世俗言庙朝庙堂也死则异为宫而祭之有庿而无寝谓之祖庿称庙通谓之宗庙觐礼诸侯觐前朝皆受舎于朝既乃右肉袒于庿门之东乃入门右听事听古作后人作㕔康成谓四时朝觐受之祖庿葢不知朝之为庿而误以为宗庿也若果受之于宗庙则天子不容负依南面矣尔雅曰室有东西厢曰庙无东西厢有室曰寝无室曰榭庙皆有室犹今士大夫五架梁两㫄之房也廷堂下南除也説文曰廷朝中也庭宫中也古者廷不屋诸侯相朝雨霑衣失容则废后世屋之加广焉实无二也郭忠恕曰廷去声庭平声智谓古初无庭字也古者朝寝堂室通谓之宫廷在堂下如今朝贺皆在丹墀后人加广耳或者陛上之台如今衙堂作巻蓬乎殿本师行甬者殿后取意借为宫殿智按殿亦廷之转声廷之于殿犹陈之于田如雷电亦作雷霆可证也师古读朝廷如定田汝成笑其为方言岂知古实有此音如庄子迳庭非去声乎屋髙巖通谓之殿如霍光传枭鸣殿前树上古不分上下称也明堂亦通称坛以稷配天故屋以文王配上帝齐有明堂乃行在所也故孟子曰王者之堂神农天府黄帝合宫尧衢室舜总章夏世室殷重屋九室十二堂皆説者类附之适室正寝也古文説文从㝱省从宀丬牀也所寝处也仪礼适室如适子之适谓正室也周礼王六寝注路寝一小寝五京山曰隂数六也智按庄公薨于路寝僖公薨于小寝内寝也路大也总言后寝之大曰路寝指其房闲曰小寝或厢或别寝皆可曰小鲁直诗公虚采苹宫行乐在小寝葢谓别寝杜预揣以小寝定夫人寝也今人讣曰终于正寝统言其在后堂耳陆放翁以为误则又误矣待漏院即朝房也唐之朝堂在宣政门之外仪卫志文列于两观监察御史列于东西朝堂甎道传㸃毕内门开领百官入监门校尉唱籍序班于通干观象门南入宣政门六典註曰栖鳯阙下即朝堂葢若今五鳯楼内皇极门外之两庑也元和中置待漏院于建福门外令百官朝以避风霜宋设待漏院于丹凤门之右王元之作记左个左闲也北史李谧传左个即寝之房也升菴以为卷蓬智按卷蓬在前亦称屠苏所谓轩也个乃介字左传一个行李古画相近个或为介音亦相转如今有件字亦介个之转也凡曰介者闲也介在二者闲也声亦通雝和周之二宫也谯周曰成王作辟上宫周器之铭多有曰王在雝上宫辟雝葢二宫名也古鼎铭又曰惟三月初吉壬寅王在和宫大夫始钖作彝文曰王在辟宫献工钖章雝和也和宫殆雝宫之异名乎智按凡木之衡植者曰和或曰桓和其辟雝之㫄衡一堂邪汲冢载大庭小庭即正殿旁殿也和犹若雝之㫄殿也河间献王献雅乐对三雍宫应劭曰辟雍灵台明堂由三雍宫可想二宫之称葢听人称之黄图曰汉明堂在长安西南七里灵台在西北八里辟雍在西北七里河间对三雍即此东都赋言赤水朱光清池泱泱左制辟雍右灵台辟雍象璧圜雍以水牛𢎞传言汉明堂亦有璧水李尤明堂铭云流水洋洋是也袁准驳蔡邕明堂辟雍合论钟繇传言辟雍非大学甚明戴埴以鲁因泮水作宫非学校也汉儒半水之说甚妄合溪升菴畅其説因此明三雍宫之説而雝和为二宫明矣说文作廦廱解曰廦墙也廱天子享宴廦廱也鲁诗解云驺虞文王囿名辟雍大王宫名也王制汉时笔也既曰辟雍而颂曰西雍考古图又有胥雍则辟雍西雍胥雍皆为宫名无疑商中商庭西庭也郊祀志作建章宫其西则商中数十里如淳曰商中商庭也师古曰商金也序在秋故谓西方之庭为商庭内中犹唐言南内今言大内也汉元封二秊甘泉宫内中产芝注内中后庭之实此解已拘葢犹今言大内也尔雅其内谓之家官家则曰大内唐诗月明南内㪅无人人谓或称西内非矣唐三内西内太极宫东内大明宫南内兴庆宫孔光传供养行内师古曰行在所之内中也按天子在宫何言行在所当是班行之内或曰大行行礼次也乞活台古之吹台今之繁台也陈畱风俗𫝊曰仓颉师旷城上有列吹台北有牧泽中出兰蒲土多儁髦衿带俗称蒲关泽梁王増筑以为吹台城隍迻灭略存故迹阮籍诗驾言发魏都南向望吹台箫管有遗音梁王安在哉晋世丧乱乞活慿居削堕故基遂成二层上基犹方四五十步髙一丈余世谓之乞活台又谓之婆台城梁水经此有隂沟鸿沟之称焉按此台在浚仪县续述征记以睢阳为师旷城言郭縁生践迻门升吹台郦道元非之谓此乃梁氏之台门魏惠之朝居非吹台也文昌襍録曰东京记天清繁台梁孝王之吹台后有繁氏居其侧里人唿为繁台李白尝登之吹去声睢阳虎圏台即蠡台也司马彪郡国志睢阳县卢门亭有蠡台续述征记曰回道似蠡则当读为螺矣郦氏非之阙子宋景公登虎圏之台援丸牛之弓射之矢踰孟霜之山则蠡台即虎圏台也御览引阙子文选鲍照诗注皆作西霜惟艺文类聚作孟霜之山睢阳梁孝王封国今归徳府也门别门也前侯王表周有逃责之台服虔曰周赧负责逃此刘徳曰洛阳宫謻台是也文选謻门曲榭谓别门也晋载记刘曜𫝊謻门旦空智考石林燕语东蕐门直北有东向门与内东门相直谓之謻门而无㮄内香药库在謻门外伯厚曰謻门始标额于熙宁即謻公绍引陆云与兄书云曹公所为屋折其謻堂不可坏直以斧斫之方子谦又引陆云集云曹公有謻塘刘孝绰诗反景照謻塘智谓塘何用斧折必刻误而子谦误引也说文誃离别也簃阁边小屋也徐铉引尔雅楼边小屋解誃台集韵簃通作誃则誃即尔雅之簃乎如此止当读移而音侈音多则古多有迤池二音也多见其不知量古作㩼与祗禔通迻从多可推也又按尔雅屋上薄谓之筄连筄谓簃韵会字彚何以不详引尔雅而且遗失筄字夏屋屋两下也屋翼一名抟风一名两徘徊郑注檀弓曰夏屋今之门庑也两下为之四阿今之四注屋殷人始为四注屋即重屋复窄也疏曰复窄重承壁材智以为双檐也夏后之屋南北两下而已周制天子诸侯得为殿屋四注卿以下两下则南北有而东西有荣是以燕礼言东霤而大夫士礼则言东荣也若诗之夏屋渠渠则指房俎矣其下处谓之霤在傍谓之荣演繁露曰荣翼也今谓之两徘徊四注则曰东西霤今谓之金厢道士冠篇贾公彦疏荣屋翼也即今之搏风也伯厚作博风凢夫曰轩曲辀藩车借为堂垂檐下别起敞房曰薄水陆㳺作扑水李翊作泊暑庭燎庭陛设火也石勒作大庭燎两层下层可置二十人曾以油倾烧死今皇极殿前置六庭燎于陛阶之间如小亭上覆琉璃瓦傍如窻櫺表以纸内建大烛营卫之士自午门外别用芦薄麻稭作三葼架以一炬然之诗注燎去声广韵通平去罘罳网缀交疏也明堂位鲁大庿之饰山节藻梲复庿重檐刮楹达乡反坫出尊崇坫康圭康音抗疏屏注屏谓之植今浮思也刻之为云气虫兽如今阙上正义疏刻也汉时谓屏为浮思天子外屏匠人注云城隅谓角浮思也汉时东阙浮思灾浮思小楼也文纪七秊未央宫东阙罘罳灾注罘罳谓连阙曲阁渭陵延陵园门亦有罘罳加网状其雕刻櫺栊宫阙屏门皆有之即楚辞所称网户朱缀刻方连也苏鹗曰师古释名释罘罳皆误按谓织丝唐文宗实録甘露之变出殿北门裂断罘罳而去温庭筠补陈帝书罘罳昼卷阊阖晨开皆非曲阁屏障之意程大昌两存之智按宫阙上拱斗雕櫺用铜丝帖金网之下用黄丝作网垂于楹槛上下皆可谓之罘罳刻版网缀总象罘罳元稹诗网索西临太液池注网索在太液池上学士候对于此葢随驾张设耳元美竝未细閲古人以网解罘罳之意将但以为照墻乎夫古号疏屏则屏树之间亦必栥拱雕刻网缀故唿罘罳汉灾实指此类至唐宋则真有网索宁责其不用邪升菴言籒文作罘释名作思其曰覆思则旧注训也屋极谓之柍桭屋极屋栋也子云赋日月才经于柍桭服虔曰柍中央也桭屋梠也韦昭曰宸屋霤也天子之居曰枫宸今言宸极宸屋上栋隆之所居也旧説帝居惟枫修大可构故曰枫宸此义亦牵强枫木岂可作柱此语不见经文人以枫丹因丹扆丹宸遂用枫宸耳楼阙两观也元志阙南曰崇天北曰后载东曰东蕐西曰西蕐崇天两观皆三楼琉璃瓦饰檐嵴直有大明门在崇天门内今北东西三宫俱因元旧不改嵴直谓立金寳瓶也植立表坊曰桓门柱之植立曰桓双桓曰桓门汉尹赏𫝊时红阳长仲轻侠浩商杀义渠长少秊探丸为弹分赤黑白赏选三辅髙第为长安令作虎穴捕少秊恶子内之瘗出寺门桓东旧亭大版贯柱四出名曰桓表县所治夹两邉各一今犹谓之和表师古曰即蕐表揭着姓名有桓东少秊塲之歌曰安所求子死桓东少秊塲桓门之东戮人处也桓门亦谓和门亦谓蕐表桓谭新论晋中经簿作蕐谭桓和华一声也古通而今分周礼曰以旌为左右和之门唐礼讲建旗为和门谢惠连祭古冢序曰两头无和俗云怀头版和讹为怀也诸侯塟植桓楹穿中为鹿卢以县率下棺天子斵石为碑以为鹿卢记曰公室视丰碑三家视桓楹后人效之因刻碑以志墓曰桓碑桓圭则以其博直如桓也别作瓛篆作从囘不从亘佁蹷之机即门内之畿也毛传曰畿门内也读诗记曰韩愈诗白石为门畿以畿为阃吕览曰出则以车入则以辇务以自佚命曰佁蹷之机髙诱曰佁丑吏反至也蹷机门内之位冯嗣宗曰畿机同姑因此以存汉説其实详吕本意与下文烂肠之食伐性之斧句类则何必如此拙解两㫄贴方曰枨门中可橛关者曰闑闑古臬字郑𤣥曰闑古文作槷热省声説文曰臬从自从木射准的也李阳氷曰劓省声尔雅枨谓之楔橛谓之闑又樴谓之杙在墙曰楎在地曰臬此等甚混以经传考之槷植木于地也故亦谓橛亦曰弋考工曰置槷以县可见谓槷为橛为弋则可谓阃为臬则不可夫礼所谓枨者门两㫄长木今谓贴方陆徳明曰两㫄木楔是也礼所谓臬者门中关木今所谓古诗谓扊扅俗谓之直拴其横者唿为槓小者谓拴其门大则须直立木作拴也辟门虽不设闑而闑之位存君出入中门则当闑也介拂闑以佐君也大夫中枨与闑之间则加逺也士介拂枨则逾逺矣冠礼筮日席西闑西阈外闑之不可谓阃明矣阃即阈门限也又作梱説文曰梱门橛也此由不知橛为直立之义耳古者门通车故中必去限故为短限余则有连限者礼行不履阈谓当跨过之也説文楔櫼也櫼精廉切徐铉曰即尖字戴氏非之云櫼古砧字夫安知古不二音乎门限曰切一曰门榍汉赵后传切皆铜沓冒黄金涂谓门限也阈之上稜为切説文一曰门榍先结切智永作铁门限结艹木为小庐曰菴庐直翁曰圜屋集韵或作蓭通作菴古无庵字郑𤣥释谅闇曰读如䳺鹑之䳺犹庐也菴是菴闾耳后汉皇甫规身入菴庐巡视三军感悦汉胡建传注区者小室之名若为菴屋之类北周武帝攻北齐设柏菴其遗也升菴引蜀都菴蔼王充菴丘至晋有菴慢菴闾之语独不言皇甫之菴庐邪又欲用古篆之葊石鼔文之元人止菴印章之盦有汉之菴字不用而及此支矣冬穾窔复室也招魂曰冬有穾夏夏室寒些注谓复室也史记上林赋巖穾洞房汉书作巖突师古曰如灶突也何费力邪林钺引作子虚非矣説文窔窔深也音杳广韵尔雅室东南隅谓之窔俗作穾而黄公绍韵会啸韵载穾字引庄子鹑生于穾九辨冬有穾智按是不知穾夏为窔厦而又以招魂为九辨也徐无鬼鹑生于穾齐物论宎者咬者宀穴近也仓琅根椒图铺首也嬾真子曰杜牧之花蕚楼诗云千秋佳节名空在承露丝囊世已无唯有紫苔偏称意秊秊应得上金铺金铺出甘泉赋云排玉户而飏金铺注云金铺门首也智按门之铺首所以衔环者铺平声哀帝元寿中孝元广殿门龟蛇金铺鸣童谣曰木门仓琅根注仓琅根宫门铜锾也锾读与环同椒图龙之一子似螺师其闭户故立椒图于门汉注音铺去声一曰螺首夹门堂曰塾因为家衙为谒舍三辅黄图曰未央宫外有塾门外舍也臣来朝君至门外当就舍㪅熟思所应对之事古今注亦云塾之言熟也孙炎曰夹门堂周礼考工匠人门堂三之一注以为塾货志春将出民里胥平旦坐于右塾邻长坐于左塾师古曰门侧之堂曰塾又礼记家有塾注古者仕巳老归教于里闾朝夕坐门侧之台谓之塾集韵或作赘矣王莽𫝊有里区谒舍升菴以不宿客为里区宿客之舍曰谒舍智按谒舍犹今客坐也衙门有候谒㕔里区总言里中区也管子有士舎注士谓里尉毎里置舎使尉居焉重轑犹重栎言其宻互也张敞传得之殿屋重轑中苏林曰重棼也音老师古曰今之廊舎一边虚为两夏者按轑为车葢弓此当是橑説文曰橑椽也楚辞兰橑孙愐曰橑檐棼亦椽桴也吴志太史慈传射贼贯贼手着棼时贼攀楼也棼橑之间何以藏人乎褚少孙载曼倩识驺牙之事言得之重栎中重栎栏楯之下重栏也栎音歴与轑读了相转耳或曰栎音药引子美药栏非光门即横门长安北出西头第一门也三辅黄图棘门在横门外水经注引西三门曰雍门又曰函里门又曰光门又曰突门王莽改横门为霸都门左幽亭如淳曰横音光则两存横光二门乎葢古庚韵通于阳韵横读曰黄讹为光耳吴人至今唿横为黄蒿宫犹言茅茨土阶也蒿柱或曰蒿宫言茅茨意耳必如大戴礼言周时徳泽和洽蒿茂大以为宫柱名曰蒿宫此则奇矣然宋人小説言粤中有大蒿甘艹笳梗皆可作柱屈柱趺瓦柱头之斗拱瓦筩相交承者也水经注文昌殿文石为基一基下五百武屈柱趺瓦悉铸铜为之笺云屈当为屋智按是拱斗月牙之短柱也其文与趺瓦相对趺瓦谓如足趺相蹑即夗央筩瓦也洹水迳邺建春门外有石梁矩螭趺勒甚佳亦言其相承蹑之形也朴角犹白屋也淮南子曰尧朴角不斵素题不枅董逌跋韩退之徐偃王碑徐放所书其曰故制朴角昔人尝改集中为桷字愈葢用淮南语也桷榱也覆海藻井也一曰鬬八一曰愚项存中曰屋上覆撩古人谓之绮井又谓之覆海今令文文中谓之鬬八吴人谓之愚项唯宫室祠观为之智按藻井乃今之拱斗一曰升斗若覆撩则古之棼橑屋椽也薄版曰望版或用望甎存中葢谓重出之飞檐耳升菴以为天花版葢鬬八谓承仰版之拱斗也其形似之元有盝顶殿盝顶之制三椽其顶若笥之平今所谓燕窝制也常居上有承尘今曰仰尘刘䶮昭阳殿以金为仰阳银为地面士夫阀閲之门亦谓之阙唐宋敬则以孝义世被旌显一门六阙相望又杨炎祖哲父播三世以孝行闻门树六阙阙言额也又尹仁恕曽祖养祖怦父慕先一门四阙史功臣表明其等曰伐积日曰閲汉书赍伐閲上募府后因作阀閲元之品制有爵者为乌头阀閲册府元龟言阀閲二柱相去一丈柱端安瓦筒号为乌头染即为之阙柱端之筒谓之㧺头又曰䕶朽陆文量菽园杂记引博物志虭蛥似龙而小好立险故立于䕶朽上所谓露柱也灶额灶突也都灶大灶也陈晦伯引庄子仲尼作春秋老踞灶觚而听之问何书曰春秋也困学纪闻曰灶觚灶额也何孟春记宋人曽以灶觚为窔奥智谓觚犹隅也韵会曰郑武公掘突突灶囱也荅宾戏曰墨突不黔桓谭新论称淳于髠言曲突徙薪人为徐福上书亦用曲突谓烟时突出也説文突犬从穴暂出也㴱也㴱今作深一曰灶䆦从穴从火从求省凡夫曰溷用或是从灰会意智按六书故作引商颂穼入其阻説文作毛氏曰㴱也疑即穼字作无义俗谓㴱黑为窨穼凡夫急诋戴氏忽从戴奇矣又改从灰吴敬甫作突从穴谓突乃屋㴱而借为㴱逺㴱乃桂阳水名耳智谓水名㴱正以其㴱也借水借屋何异乎灶门亦可称灶突矣五行志元鳯元秊燕王宫豕出圂坏都灶师古曰圂豕牢也都灶烝炊之大灶也金史胡剌即灶突也突亦未必从犬从犬许之臆也石承礩础也尚书大传曰庶人有石承当柱下而已不外出以为饰此今之石颡也柯古言罗公逺隠形于石磶中是唐人谓础为磶甓裓今之甃地也伯厚引堂涂注曰汉时明堂涂为令甓裓令甓则今之塼也裓则塼道也智按郑注考工记堦前若今辟裓分其督傍之修以二分为之峻中央为督欲去水故中峻而边迤也汉尹赏传以令辟为郭尔雅瓴甋谓之甓説文曰瓴甓也墼瓴适也郭氏曰即今甎㼾也累以甎㼾为障按瓴甓即今甓瓴本仰瓦之沟也所谓建瓴也塼坏曰墼垒砌曰甃甃地中平四边必通匽则亦沟意也今街道及庭院多以砖侧累之园亭有累瓦成水纹者取其泸水有似于瓴中饱边庳匠唿曰鰿鱼背此之谓瓴甓裓裓陔阶皆通用央渎匽猪隂沟也漏井渗坑也匽隠曲也传曰规匽猪周礼曰为其井匽郑氏曰匽猪下地今阳沟升菴曰漏井今渗坑匽猪今隂沟御览引庄子逸篇羊沟之鸡称按荀子有央沟鲁灵光赋言澧腾涌于隂沟今以塼墁下沟曰隂明作沟者曰阳地官注谓御沟植杨曰杨沟中蕐古今注曰羊喜触藩为沟隔之曰羊沟此皆强説也荀子入其央渎注中渎也即人家水沟央羊杨皆阳之借声屋头头也湘素襍记曰李济翁云如厠为屋头一説北齐文宣帝怒魏郡丞崔钦钻以汁沃头因谓之头庚桑篇观室者周于寝庙又适其偃焉注偃谓屏厠也屏厠则以偃溲此但小溲于偃处耳凢两夹之间曰厠溷厠其一名也武帝据厠见卫青时巳为大将军亦不应如此凢言厠者皆为其在两物之间汉文居霸北临厠使慎夫人鼔瑟韦昭曰髙岸夹水为厠水经曰今白鹿原夹二水矣霸水自北原来合浐也智按金日磾奏厠心动乃遇莽何罗葢宫殿中之夹合处师古曰奏向也智谓奏即凑字又与趣通以淮南指趣即指奏也若晋景公之张如厠陷管宁遇海风念尝如厠不冠刘季和如厠过香炉刘实如石崇厠反走王敦食枣郭璞设醊衔刀则真溷矣垩塈圬墁也山海经陆䣀之山其下多垩大次之山其阳多垩今本艹则载白墡以嫌白恶字改为墡不知乃白垩周礼祧则黝垩之匠人白盛蜃灰也扬雄传人注古之善涂塈者塈今之仰泥也智按俗作雪洞承尘多用仰涂之法説文引杇槾或从土唐虢国召工圬墁取蝼蚁蜥蜴记数言其上下四周密致也伯温因周恶夫印并谓恶垩亚为一本作啧室即衢室之遗也汉有交午亦谤木也管子对桓公黄帝立明台之议尧有衢室之问舜有告善之旌禹立建鼓之朝汤有总街之庭以观人诽武王有灵台之复公曰吾欲效之名曰啧室以东郭牙为之即谤木建鼓之意也崔豹古今注荅程雅问尧谤木曰蕐表木形似桔槔大路交衢悉施焉秦除之汉复修今西京谓之交午木注服䖍曰尧作桥梁交午柱头交午作工以子午为直或曰交衢之柱下有撑木者是也今谏鼓犹存唐垂拱置四铜匦涂以方色列朝堂以给事为理匦使宋雍熈元秊改匦院为登闻院至道改为登闻检院天圣七秊置匦函又置检理使以中丞为之建炎从李纲言诏隷谏院今时登闻鼓日以一科员直之汉有皁囊书版亦士传言之意也凢章表皆启封言密事得皁囊光和元秊诏蔡邕陈政要以皁囊封上礼仪志冬夏至八能士书版言事封以皁囊送西陛跪授尚书晋元会设白兽樽献直言发此樽饮酒乃杜举之遗式也唐显庆置嘉石垂拱时许挝鼔立石者御史受状为奏长安故宫阙前有唐肺石尚在长八九尺形如垂肺肺主声声所以达其寃也四色匦是武后置代宗诏不许匦使閲投匦人文状开元十九秊正字于休烈奉表投丹匦招谏匦也杜甫进三赋投青匦延恩匦也高郢建造寺投丹匦李渤孟简俱曽以知匦事称渤言事大者以闻次白宰相下以移有司有司不当许再纳匦诏可此有体之言也唐有甲库藏奏钞之地也龎元英文昌杂録曰如令甲令丙程大昌曰唐中书门下吏部各有甲厯凡三库以若干人为一甲在选部则名团甲太和九秊勅六品以下自称旧官皆下甲库检勘有无正元四年吏部奏三库勅甲又经失坠乃至制勅旨甲皆被改毁宋时有勅甲旨甲之称犹今言底言案也辽史有架阁库管勾元有左右部架阁库即唐之甲库也宋人讳贞元为正元街弹在乡之旗亭也过所犹今之逓舖也里宰以嵗时合耦于锄注锄者里宰治处也若今街弹之室在街置室检弹一里之民于此合耦使相助佐金石録汉都乡正街弹碑在汝州界故昆阳城中嵗月略可观葢中平二秊正月而其额题都乡正街弹碑莫知其为何碑也水经鲁阳县有南阳都乡正卫弹碑平氏县有南阳都乡正卫弹劝碑𨽻释亦以为卫弹碑葢未考此注也酸枣令刘然碑云愍念烝民劳苦不均为作正弹造设门㪅司关以节传出之注传如今移过所文书智以过所今驿逓小逓即舖兵舖逓也因以过所文书亦名过所司布市以次序分地注次谓吏所治舎思次介次也若今市亭然张平子西京赋廓开九市通阛带阓旗亭五重俯察百隧周制大胥今也惟尉注汉宫阙疏曰长安立九市其六市在道西三市在道东史记褚先生曰臣为郎与方士会旗亭下介次市亭之属别小者也遗人十里有庐三十里有宿注庐若今野候徒有庌也宿可止宿若今亭有室矣疏汉时野路候迎賔客之处皆有庌舎与庐相似汉法十里有亭有三老人皆有宫室故引以为况也今所谓亭则独立柱空敞而已国语畺有寓望注境上有寄寓之舎候望之人䒃梁浮桥也秦始皇作浮桥见春秋后传史记秦昭襄五十秊初作河桥元和志河阳浮桥驾黄河为之列船亘通典曰孟津亦曰富平津杜元凯造浮桥东晋有朱雀浮桁与丹阳竹格骠骑为四航孝武宁康元秊除四桁税唐六典造舟之梁四河三洛一河则蒲津太阳明津洛则孝义也段国沙州记吐谷浑于河上作桥曰河厉絙桥县度也释法显曰葱岭入北天竺路临新头河度七百渡梯蹑县絙过河汉之张骞甘英皆不能至也郦道元曰罽賔之境絙桥相引郭义恭曰乌秅之西有县渡之国引绳而渡髙仙芝恐士卒惮险令人诈为阿弩越城守者迎降云阿弩越赤心归唐沙夷水藤桥已斫断矣即弱水通吐蕃之路也藤桥其所谓县度者乎今贵州通云南过盘江桥江急两岸以铁绳架桥峨睂山西有铁索桥子美诗却背五绳桥伽蓝记言钵卢勒国向乌塲铁琐为桥县虚为度乌蒙有索桥升菴言绳上施木筒以解西域度索寻橦之语行马梐枑也宋谓之宫府门设之古赐第亦门施行马今曰欓衆宫阙用朱官寺用黑宋以来谓之东京梦蕐録官司于御廊安立黑漆路心安朱漆是也六韬所谓扶胥即行马也其行军施于营之四周者谓之拒马枪牢籍牢筴也庄达生篇祝宗人𤣥端以临牢筴説彘牢豕室筴木栏与栅通列子仲尼篇长幼羣聚而为牢籍注即牢栅今人皆唿木栏为木栅则庄子之筴竟当读栅其音近色井干言阑干纵横也或谓之银牀説文井垣也从韦取其帀也倝声𨽻省作韩今作榦或作干文选谢𤣥晖诗注铜雀台一名井榦楼汉书武帝立井榦楼高五十丈音韩师古曰积木髙于楼若井干之形也井干井上木栏也亦作韩其形四角或八角又谓之银牀皆井栏也扬子重黎篇或问茅焦歴井榦之死司马注曰谓始皇杀谏者二十七人积之如井榦支矣京山解井卦言曾见古井以木交午叠起成井曰井干团焦团标也北齐书神武徙并州抵邑人龎氏团焦中团标也焦弱侯曰标音瓢今人曰团瓢谓为一瓢之地也方中斥上也张汤传治方中注陵上土作方也或言斥上其曰温明题凑者东园温明形如漆筩开一方画之以镜置中县尸上题凑者梓宫便房黄肠题凑以栢木黄心头皆向内题头也下里蒿里田延秊传积贮诸下里物孟康曰死者归蒿里𦵏地下故曰下里其曰下里巴人之歌即蒿里薤露之类也古人好挽歌以为适颜延之挽歌酒市桓伊善歌挽歌袁山松道上行殡亦谓好此声也王商歌露周举病之即薤薤露蒿里皆下里挽歌蒿里説文作薧里当作䪥羡道今谓之发圏劵堂墓前明堂也俗为劵台史记共伯入釐侯羡沈自杀羡音延始皇纪毕已藏闭中羡下外门尽闭仙人有羡门子其居于羡道者乎发圏谓如桥衖也程大昌言铁劵形如半破木甑有四孔穿縚其文于面镌陷金其所谓向山买地之劵乎堪舆有劵台之説清异録亦言𦵏家用朱书铁劵甃方石二尺曰劵台贫者谓之土筵席智按何子元云墓前明堂亦名劵堂朱子言初不晓后见唐诏改名即研北杂志所言也碑额之圜空所以堋也古碑文额多有圆孔金䪥琳琅疑之礼记丰碑桓楹注甚详葢竖石凿窍贯木县堋后乃书题死者之功绩于石智按今用绳布甚便而圜孔者多是汉碑岂汉犹存此礼乎今以独题名谥曰表详志生卒如铭志曰碣兼题哀辞曰诔碑有名石濶者夷白斋诗话引古乐府石濶生口中含悲不得语亦作石阙归田録言阙口庿唿豁口大王故知阙阔通声葢石阙即石郭石郭亦碑石也古人通借如此野狐落即宫人斜春明退朝録云唐内人墓谓宫人斜无功曰唐以前已有之隋炀帝塟宫人有玉钩斜在江都治西智按青藤路史云唐宫人塟处名野狐落葢地之偏斜者皆唿斜如褒谷斜谷以斜名乐府有狭斜宫人塟处其地亦名斜故因谓之负下即霸下文选曰负下未易居葢龙之一子为负屃好负重故处碑下转其声为叭嗄遂曰霸下又曰负下郝氏曰负与背声相借犹垻之音霸也或曰负贝之讹蚩尾或作鸱尾祠尾鸱吻苏鹗曰蚩海兽也汉武作柏梁有上疏曰蚩尾水精能避火灾颜子推曰东宫旧事唿鸱尾为祠尾又唿为鸱吻黄朝英按倦㳺杂録言汉以宫多灾术者言天上有鱼尾星宜为象冠屋以禳之陈书三公黄阁听事置鸱尾萧摩诃以功寝室并置鸱尾北史宇文恺传云自晋以前未有鸱尾江南野録用鸱吻此直一声之转必欲改蚩字又牵与蚩尤辨水陆兽则曲矣大业杂记干阳殿鸱尾髙百七十丈石林燕语以设吻者为殿巖廊峻廊也董仲舒传舜逰巗廊李义训曰屋垂曰宇宇下曰庑步檐曰廊峻廊谓之巖后汉人尝用之羽林郎一名巖郎后志注曰言从逰猎宿巖下室中自程大昌合引一处而博学家竟以巖郎即巖廊此因宣示帖庙廊省广作郎而误也承谓之笕程大昌曰説文屋水流也堂中有天井处智按説文屋水流也竝无下语天井乃院中露处解反支老学菴笔记曰临江萧氏五代时祖仕湖南亡命匿人家槽中江湖谓为笕世世祠笕头神戴氏笕一作枧古作建建瓴是也檀弓疏承以木为之宫中以铜用行水俗唿阁漏方言之即仪礼东门内月令祀中注古复穴开上取明澑雨因名室之中庭为中左传士季三进及杜佑皆引穴居为説迂矣説文别之为智按大堂接轩中有水笕即中也巴飞柂即笆犂也或作芭篱亦唿抢篱即古之储胥柴离也长杨赋储胥注以为竹抢累愚按累与篱音近相通通俗文曰柴垣曰柂木垣曰栖南土悉押竹为之斜织者曰巴飞柂广韵押篱壁也史张仪传注芭犂即织木茸为苇蓠今江南曰笆篱篱又作攡攡竹亦名笆谓可作笆篱也博雅椤落亦谓篱也説文柴离徐铉曰树竖散木为区落今世皆作巴唐薛用弱集异记刘方𤣥宿巴陵馆㕔其西有巴篱因篱落用聚落屯落比落附落屯落见管宁传比落见后汉书姜诗传仇览传庐落注今人谓院为落前王子侯表江阳侯仁坐役使附落免师古曰有衆落来附者辄役使之非法制也后之用储胥者犹言御苑也扬雄长杨赋云木雍枪累以为储胥吕延济云枪累作木枪相累为栅也苏林注云木雍栅其外又以竹枪累为外储也颜师古曰储峙也胥须也以木拥枪及累绳连结以为储胥张衡西京赋云既新作于迎风加露寒与储胥注云武帝先作迎风馆后加露寒储胥二馆沈约应教诗云南赡储胥观北望昆明池李义山诗云风云长为䕶储胥宋子京伤孟昭图云密疏叩储胥又思归老云至今三借在储胥又荅朱彭州云九番官老储胥又读春词云苍龙驱暖入储胥丽谯谯楼也原父之解不必矣陈胜传战谯门中注师古引巢车谓城楼为谯楼却扫编曰刘原父以为陈北门通谯郡故曰谯门智按庄子有丽谯注谯楼也赵充国木谯注谯楼也则当时实有此语不必强为别训升菴引谯楼为呵谯晦伯讥之是也僧㜑窣堵波者鴈塔也段成式曰慈恩寺鴈塔题名自张苔始栁氏序训言韦肇始董逌跋石氏所得陈昭题名曰苔登科在天寳陈昭所书在开元九秊考封氏记自神龙以然矣栁在中和秊则废而复兴也马懒真子曰宋宣和初栁瑊集刻之石不载鴈塔本末葢𤣥奘贞观三秊取经至十九秊正月还居洪福寺翻译四嵗于晋昌里建大慈恩寺永徽二秊师造甎浮屠以藏梵本言王舍城有僧㜑窣堵波唐言鴈塔也昔此地伽蓝食鴈犊鹿三净食有鴈飞堕应供者僧感泣建塔埋之故云太宗制圣教序皇太子又制还圣记𢎞福寺怀仁集右军字勒二文于碑及鴈塔成褚遂良乃书二帝序记安碑塔上遂为逰人地智又按外国志于阗死者火化共塟一塔云佛见鴈死以沙塟之称为鴈塔则又一説也中国亦有以讹传讹之事况外国乎梵言浮图聚相也或称浮图沙门或称桑门有云甎塔始此葢自北魏矣孙愐収塔于合韵徐氏新附説文许慎止有荅小未也凢夫曰借为应声智按诗有听言则荅尔雅俞畣然也都俞然否皆应词畣即荅也今遂制墖曰十六角曰七级皆塔也殴阳跋永乐十六角题名曰十六角者庸俗所造佛塔其后又书云进十六角镇国大浮图而后魏时又有常山义七级碑精庐犹精舍也广川跋御史台精舍记唐崔湜撰湜谓佛之所舍摩腾至洛建精舍为始误也包咸东海立精舍教授此在西汉末魏武尝曰谯东五十里筑精舍徐庶折节学问精舍阮孝绪以鹿车为精舍徐伯珍立精舍蒙山陈实立精舍讲授戴颙立黄鹄山竹林精舍张汉直弟出精舍遇之古人于其居也以是名之葢精舍言精一斋心也智谓凡屋之傍斋即曰精舍言洁也姜肱传其盗谢肱于精庐亦是其读书处今指兰若反坫与台门囘阿相连凢垒土甓成台可阁物者皆谓之坫説文以坫为屏误也朱子云程泰之小论可取因看笔谈云有人误以屏为反坫后见説文坫屏也因问泰之曰存中辩是然不是某人误乃説文误耳按笔谈引黄东发以明堂位反坫出尊崇坫康圭士虞礼僎于西坫上则累土而为之皆可名坫疑郑注坫在两楹反爵其上为非智怪存中不引尔雅垝谓之坫注堂角也亦累土为之存中又引汲冢书曰囘阿反坫注曰外向室也据反坫与囘阿相连礼记反坫与台门相连论语反坫与树塞门相连智按此均谓宫室崇饰之制今人堂内堂外或楹阶作小楯下甃庳壁上平以版或亭阿之内依隅砌台皆有之台门之间可以作坫囘阿可以作坫两楹亦可作坫长笺曰今开肆陈物通谓之坫俗改为店此是其源流也念室动止稽畱皆拘系之称因指圜土若因诸尉氏居室若卢共工发于东冶皆因官因地而有狱有系非定以此皆豻户之名也广雅曰夏曰夏台殷曰羑里周曰囹圄博物志曰夏曰念室殷曰动止周曰稽畱韩诗传曰朝廷曰狱乡亭之系曰犴通作岸或曰圜扉今画狴犴其遗象犴言守也郑𤣥曰狱者埆也尉氏因古狱官而名县也公羊传南里者何因诸也注因诸齐狱名汉书颂系或在请室或系居室有若卢狱有共工狱黄门北寺则今所云诏狱也千乗贞王传注前书音义曰北寺狱即若卢狱也崔瑗传东郡发于狱晋宋东冶亦有狱西溪丛话引淮南云武王破纣杀之于宣室许叔重云宣室狱也未央有宣室温室宣音暄见集韵按説文宣天子宣室也须縁切无狱名之説姚寛误矣説文㺇狱司空也息兹切郎瑛载司空为狱名司空官名㺇乃司空之狱也贾谊传大臣造请室而请罪史记袁晁传作清室应劭曰若今钟下宋有京瓦通谓勾栏其始名则犹阑干也东京梦华録有桑家瓦中瓦或曰京瓦南宋市肆记有瓦子勾栏自南瓦至龙山瓦凡二十三瓦又谓之邀棚辽志瓦里官府名宫帐部皆设之想五代时有此称而宋因之也升菴引段国沙州记言吐谷浑作桥勾栏甚严王建宫词四面勾栏在水中李义山帘轻幕重金勾栏李长吉蟪蛄吊月勾栏下古今注汉成帝顾成庿玉鼎金罏槐树悉为扶老拘栏画飞龙云角虚于其上至宋以后名教坊曰勾栏东箱即东厢汉书杨敞传夫人东箱参语周昌传吕后侧耳东箱听师古曰正寝东西室曰箱似箱箧之形此解迂甚古厢箱通用仪礼公食大夫礼公揖退于箱即厢尔雅室有东西厢曰庙説文厢相声凡在㫄谓之相金玉其相是也亦谓之襄七襄曰襄服襄是也如曰屋似箱箱何似而名乎室之光处谓之白祭法注当室之白谓之阳厌谓向阳光明处也庄子虚室生白亦谓生光屋蒙谓之甍甍一作一曰屋穏门上衡架者曰楣木柯曰桷故以名椽亦谓之榱亦谓棼橑椽端沿檐谓之櫋梠亦谓之㮰亦谓之槾或曰雀梠曰连绵説文甍屋栋也梠楣也所训皆不确智按释名屋嵴曰甍甍蒙也在上覆蒙屋也蒙屋最切但拘定屋嵴耳左传庆舍援庙桷动于甍岂能及屋嵴乎集韵或作而无所出考方言谓之景纯曰即屋穏也今字作甍音萌音以萌证蒙合矣而上皆甍岂非谓屋上之筄薄邪但壮丽者用木不用竹耳尔雅注桴屋穏或取穏义也栋虽为嵴亦梁之总名古或借称之故为通今之诂曰凡屋多五架正中衡梁曰栋次曰屐下架曰楣楣下多设门故曰门楣如人之睂今唿楣坊是也射礼曰序则物当栋堂则物当楣又曰豫则钩楹内堂则由楹外楹外故当下架之楣射必在外亷以是知之尔雅注曰楣门户上横梁也易得其桷谓鸿不能木栖葢指木柯条也因为屋椽榱言其垂也棼橑言其承列之纷也详见前子尾抽桷击扉三岂必抽宫殿之椽乎许氏以楣训梠则以楣为櫋聫殆误矣梠以聫椽之端沿檐栏之刘熈曰梠谓之槾緜聫榱头使齐平也方言屋梠谓之棂注雀梠即屋檐也亦唿为连緜智思雀梠之名葢因诗松桷有梴松桷有舄也毛传曰梴长皃舄大皃此则不当疏曰舄是桷状智谓梴即緜聫之意舄谓椽头雀出也履之名舄亦谓其首合晋人雀梠之称思之更有何疑康成释檐亦不当礼记复庙重檐郑曰承壁木也或古屋四周皆墙如今土库乎前昻曰轩轩前独非檐乎垂宇谓之檐亦作櫩壛徐铉曰俗作檐非相如赋步櫩周流尔雅檐谓之樀注屋梠邢叔明曰屋梠又名宇谓四垂也士丧礼为铭置宇西阶上注宇梠是也今曰滴水义台犹仪门庄子义台即仪台尔雅阇谓之台古有台门犹今二门曰仪门集韵古作绀珠集引穆天子传作古文作台子亭谓别小亭也李白传𤣥宗坐沈香子亭以沈香为子亭李汉谏敬宗沈香亭材是也柳公权为翰林文宗夜召对子亭宫人以蜡液濡纸继之辇路即辇道楼陛阁道也疑曜曰李周翰注文选辇路楼陛也上林赋辇道纚属如淳曰辇道阁道也世以为车辇所行之路非矣又甬路亦飞阁之复道六朝谓奉道之静室曰治异苑云钱塘杜明师夣有人入其馆是夕谢灵运生旬而悬亡家送灵运于杜治养之十五方还都故名客儿注云治音稚奉道之家静室也智推治乃处字之转声吴人犹作此语通雅卷三十八通雅卷三十九钦定四库全书通雅卷三十九明方以智撰饮食曰酎曰醖酘也酘以酒重投之也字林曰酘重醢也误矣广韵曰酘重酿酒也宋朱翼仲酒经言齐民要术桑落酒有六七投故知五酘五投也梁元帝乐府宜城投酒今行熟停鞍驻马暂栖宿是张蕐九醖酒所谓多投汉之酎酒三重酒也酎酒一曰九醖张蕐取其名耳马永卿之七舅何乃以五酘当五木解乐天杭州之诗致永卿亦疑苏秀道中之五木邪辇下嵗时记寒食钞火后钻火赐宰臣以下酴醾酒白帖赐李綘酴醾即重酿酒也荼花以酒得名而人反谓酒以花得名上尊𤣥鬯也汉书赐丞相养秊上尊注糯米酒一斗为上尊稷为中粟为下师古非之是也自有醇醴岂分米邪刘𢎞都督荆州旧有斋中酒听事酒猥酒三品𢎞禁之斋中上尊也抱朴子云𤣥鬯醇酒也周礼三酒注事酒酌有事者之酒其酒则今之醳酒也昔酒今之酋乆白酒所谓旧醳者也清酒今中山之酿接夏而成内则酒清白仪礼之醙白酒也浊醪今浮滓酒也恬酒即甜酒酇白若缥清白酒也下酒谓曹床酒也造清陈酿也酒正五齐泛者如今宜城醪也醴犹体也成而汁滓相将如今恬酒也盎犹翁也如今酇白矣缇者成而红赤如今下酒矣疏曰曹植酒赋曰宜成醴醪苍梧缥清若马融所云今之宜城会稽稻米清似宜城以为酒名恬酒于五齐中为恬酇白萧何所封地名酇下酒谓曹床下酒其色红赤故以缇名之汉时造清熟则滓沈故以况沈齐也按酇白释文所谓白酒也酇有䣜字音故借之谓酇地出酒非也古酉时为丣而酉即酒字莤即糟字曹床糟床也恬即甜字辨才设缸面酒即今之瓮头蚁浮甘酒也説文芳万切酒疾熟也孙愐作一宿酒也即系切䣺也今作沥漂玉漂醪漂言其清也枚乗赋尊盈漂玉爵献金浆梁人蔗酒也不释漂玉漂玉见西京杂记元魏大武赐崔浩漂醪酒清曰漂千日酒𤣥石中山也张茂先载文𤣥石从中山酒家饮归塟而酒家来发之适醒又有赵英事同南史刘杳所言程乡千里酒窦苹引为千日误矣弇州曰醉十日而始醒者枸楼国仙浆酒也酒或唿青州从事或唿顾建康野客丛谈曰徐彭秊引湘江野録谓青州从事善造酒考世説则桓公主簿别酒谓好酒曰青州从事恶者曰平原督邮葢青为齐郡而平原有鬲县好酒下脐而恶者在膈也南史顾宪之令建康甚清都下饮酒者醇辄号为顾建康索郎桑落之反语也又转为桑郎水经注载刘堕者善酿王公庶友牵拂相招者毎云索郎有顾思同旅语索郎反语为桑落也智按桑字切索郎耳相传河中桑落坊井所酿魏馈黄宪桑落酒庾开府诗蒲城桑落酒碧湖杂録言桑隂时制曲邹阳酒赋关中白薄向説即指刘白堕居其下人酤其酒千里送人名曰鹤觞其曰崑崙觞则魏贾锵苍头接黄河水以酿者也吴曾曰旧京唿桑落为索郎周繇看牡丹赠段成式云寄语集山唿索郎黎美周诗剰有荔枝供木客新开㭨子胜桑郎今阳信县有桑落镇造桑落酒兰陵酒即曲阿酒非金华也李东壁曰东阳酒即金华酒古兰陵也太白所谓即此非矣旧传曲阿美酒今之丹徒武进也又名兰陵图经言髙丽山原因女神覆酒沈入曲阿诞矣曲阿后湖水及髙骊覆船山马陵溪水味甘酿酒醇烈其称兰陵酒即曲阿也或以峄县名兰陵李白在山东咏之此説亦非大约诗人随兴不必苦註也疑耀曰兰溪河清酒自宋元已有名第其时已有甘滞不之訾见范成大骖鸾録酃渌因作醽緑醽醁广韵训醽为渌酒则以渌为清酒矣按衡阳县有酃湖今之酃县也土人取以酿晋平吴荐醽酒于大庙荆州记云渌水出豫章康乐县其间乌程县有井官取水为酒与湘东酃酒秊常献之吴都赋飞琼觞而酌酃醁杂俎有緑醽法集韵作渌水经注言郴县有緑水注于耒谓之程乡置官醖献同酃也此説近是或曰酃湖水緑故名酃緑加酉为醁醽耳若乌程在西浙湖州秦时有程林乌金二家善酿南岸曰上箬北岸曰下箬故名箬下酒岂与豫章之水相近邪今广东又有程乡县今一统志两载之郴州兴宁县志有程乡水醽醁泉则竝称醽醁阿剌吉酒烧酒也饮膳正要烧酒之法自元始有无功引暹罗国以烧酒复烧入异香二三秊人饮三杯即醉此法即碧琳腴今曰密林檎宋窦苹酒谱有㰂酒烧春升菴特赏烧春之名余谓是烧酒耳㰂酒见沈约诗又皮日休诗云㰂酒三瓶寄夜航五色线引广韵㰂式径反木名山海经木甘为酒式径反则与近升菴以音瓻邝氏以㰂音汁孟竒引乐天曰茘枝新熟鸡冠色烧酒初开琥珀香今庐州有镜面烧广州尚茘枝烧芦酒咂嘛酒也谓置芦植管于中而羣饮也今陜西家家以此款客洞蛮名此为钓藤酒杜诗黄羊饮不羶芦酒还多醉何子元曰谓之琐力麻酒百末当是百味汉景星歌曰百末旨酒布兰生师古曰百艹蕐之末龙城録曰太宗赐魏征诗渌称兰生翠涛过玉薤玉薤隋炀帝酒名醽渌翠涛皆魏左相酒名兰生乃汉武之百味旨酒也骆宾王用百味将爱百末新邪汉时酒名如拾遗记之洪梁大招注之楚沥巵言未载若西凉蒲萄苍梧竹叶秦时之二箬与曲阿宜城郫筒西市睦郎官清等多以地名洞𡨕之瑶琨酒安期之𤣥碧酒王母饮帝以金液寿光之酒穆王荐琬琰之膏以为酒则造名耳汶人窦苹酒谱称唐名酒有琼花露蔷薇露玉窟春石炼春烧春金陵春洞庭春蓬莱春锦波春又如裴晋公鱼儿酒武宗起望仙台荐无忧酒宋名酒有向恭伯玉井秋香芗林秋露段子新娇黄范才元蕚緑香易毅夫瓮中云胡长文银光范至能云露杨万里桂子香冷冽香无功载周弁翁秋玉永叔氷壶春东坡称雪酿陆友仁称瀑酿今称南茶北酒京师薏内易沧涞水皆醇玅刀酒则太甘羊膏醍醐则浓青州从事桑落犹存古名绍兴豆酒青金蕐麻姑红髙邮蒿酒苦苏州蒋家三白芜隂水杨充之而苏人但饮老酒江北楚中皆有数十秊腊酒但以地名不必让此曲酒母鱼列切周礼媒氏注今齐人名麴曰媒汉书注孟康曰媒酒教小颜亦引齐人以麴饼为媒书曰尔惟麴蘖蘖即也李陵传媒蘖其短字本作酶正谓酿成祸隙也释名曲朽也今北方唿酒麴为丘上声説文䴭胙哉切空谷切䴳户八切俱训饼也蘖牙米也即麴俗作曲金文宗天厯元秊额外课十八曰酵泰和四秊定糟酵钱酵即孟康之教糟郑司农作莤齐民要术曰女麴小麴也今人以朽块为大麴麴丸为小麴释名一作杇转注略收麴丘上声郁郁使衣生杇败也则以杇为朽字细论丘上声即曲音之转犹鞠之为毬丘之与区也米友石家以面造麴不用马蓼等药酿酒极醇止酒之程也奇之切已俱切説文稽止也一曰木名通释云者诎曲不伸之意字书曰曲枝果也枳椇枝上作房似珊瑚核在其端曰木蜜其木近酒能薄酒味葢象枳椇之诎曲为酒经程寓止酒之义殷俎亦似椇故急就曰稽檠程檠乃之讹耳韩诗所传齐桓置酒令大夫后者饮一经程管仲后当饮一经程饮其半而弃其半赵徳麟曰陶器有酒经晋安郡人向酒云一经二经至五乃五缾也修酌注齐人命浩酒曰涤如今号酒也厌通作餍周之饫歌谓立饮也国语卫彪傒曰武王克殷作厌名之曰支曰天之所支不可坏也其所坏亦不可支也夫礼之立成者为饫少曲与焉韦昭曰立行礼不坐也立曰饫坐曰宴今人因取觯之仪号曰立饮説文引诗作饮酒之或作饇秗通作淤后汉书广成颂曰淤赐犒功注与饫同书序虞书有藁饫篇説文一作厌也通作餍大饮为上顿宋明帝文章志曰王忱嗜酒醉经日自号上顿世谚以大饮为上顿起自忱也又置食之所曰顿见乡语条隋置驿宫艹顿徐度却扫编曰宋行大礼犹准唐故事置五使有桥道顿递使则京尹为之惟顿递司例造酒分饷步爵犹行酒也大传曰禨者醮者有折俎不坐未步爵不尝羞注步行也无算爵之礼行爵之后乃得尝羞仪礼曰腾羞乃入又之庶羞也禨音暨沐而饮酒也仪礼崇酒充酒也智按禨字同叽史大人赋叽琼蕐注叽小食也即吃之平茶饮之妙古不如今元美曰建州之北苑先春龙焙洪州之西山白露鹤岭穆州之鸠阬东川之兽目绵州之松岭福州之柏巖雅州之露芽南康之云居婺州之举岩碧乳宣城之阳坡横纹饶池之芝福合禄合莲合庆合蜀州之雀舌鸟觜片甲蝉翼潭州之独行灵彭州之崖石苍临江之玉津袁州之金片緑英龙安之骑火涪州之宾化建安之青凤髓岳州之黄翎毛建安之石巖臼岳阳之金膏冷此唐宋时产茶地及名也曰唐茶不重建以建未有竒产也至南唐初造硏膏继造蜡面又佳者号京挺宋初置龙鳯模号石乳又有的乳白乳而蜡面始下矣丁晋公进龙凤团至蔡君谟又进小龙团神宗时复制密云龙即东坡供佳客者哲宗改为瑞云翔龙则益精而小龙团下矣徽宗品茶以白茶第一又制三色细芽而瑞云翔龙下矣宣和庚子漕臣郑可闻始创为银丝氷芽葢将已检熟芽再剔去祗取其心一缕用清泉渍之光莹如银丝方寸新胯小龙蜿蜒其上号龙团胜雪去龙脑诸香详赵长白茶史宋黄儒茶品要録曰精者曰鬭曰亚鬭西溪丛话曰建茶嫩者曰乌带曰白合有十纲以前后分之郭相奎引学林新编曰茶佳者造于社前其次火前谓寒食前其下则雨前谷雨前也齐已诗曰髙人爱惜藏巖里白甀封题寄火前已亦未知社前佳也今人制茶精不在嫩故不贵社前火前耳元美又言虎丘天池髙于而六安龙井下矣宜兴老庿后之片岂非第一乎六安贡尖多致者不一二掬更能养人而又香白若松萝则动火矣蜀之蒙顶建之的乳已不必问又况窃山东之石苔而元美无功犹信以为茶邪不托餠也薄夜薄餠也起溲今之蒸酥也方言餠谓之饦齐民要术青䴹麦面堪作饭及餠饦五代史李茂真传朕与宫人一日食粥一日食不托不托当时语也后加䬪饦又作馎饦王辟之渑水燕谈曰筵馔以䬪饦在水饭前近蒲左丞相坐先食之曰世谓䬪饦为头食范尧夫谪居永州以书寄人曰此中羊面无异北方毎日餐馎饦不知身之在逺束晳言春馒头夏薄托秋起溲冬汤䬽起溲即今发酵入油糖之酥也汤䬽以汤沃之襍俎作薄衍阴复春又作薄持归田録作薄持疑即今煎夹子陈无功所载一作薄扞荀氏四时列馔传夏祀以薄夜代馒头夹子者殆今之合餠乎六朝又唿餠为䬳南史郭原平感文帝文帝崩月食麦䬳一枚齐衡阳王钧生母病不肯食五色䬳林洪引崔元亮方作地黄䬪饨则不饦之讹也冰糖糖霜之凝者茧糖窠丝糖也见齐民要术煎甘蔗成糖霜凝为冰糖窠丝糖今内府有之后汉显宗纪有猊糖狮子乳糖也乳糖今曰吹糖王灼有糖霜谱遂宁有糖冰牢九乃牢丸也段成式食品有笼上牢丸汤中牢丸元美曰即子瞻误以为牢九者也东坡惠州诗岂惟牢九荐古味要使真然晋已误用之束晳赋终嵗饱食惟牢九乎注牢九馒头类永叔归田録亦疑之今阴氏韵书收此事入九字下皆相沿未考智按所谓笼上牢丸乃馒头扁食之类汤中牢丸乃今元宵汤丸或水饺饵之类説文鬻粉餠也即饵后谓之粉角北人读角如矫遂作饺饵粔籹膏环安干饆饠餦餭环饼粺皆寒具粣子也桓谭新论曰孔子匹夫莫不祭之下及酒脯寒具致敬而去楚辞粔籹注吴谓之膏环亦曰寒具通俗文曰寒具谓之餲一曰安干卢湛祭法曰四时祠皆用安干粔籹之伦干寳周礼注祭用晋唿为环餠晋时客食寒具汚桓𤣥衣𤣥自是不设刘禹钖佳话以寒具为捻头通鑑有茗粣一省曰粣粽也南史虞悰作扁米粣即今馓子一曰寒具一曰粔籹一曰饆饠升菴以饆饠为波波磨磨粔籹则纽形者饆饠有馅者餦餭则粉和饧者古所谓餈饵也此皆可充干物若京饨糯糍则必濡湿而热食者南粤志闽中十月一日作糯糍或京饨以祀祖告冬楚是日亦裹京饨充节物嵗时记是日黍臛荆楚十月一日食燋糟或作燋糖糯糍今擣糍成餠者也京饨今之浑饨亦曰饺饵时珍以捻头环饼寒具粺为一物寒具一曰巨胜奴郎瑛注繁祈雨引祭之以露毋注云礼有食乃饴米也黄朝瑛曰资暇集云蕃中毕氏罗氏好此味因谓之毕罗后人加食为饆饠又元和中有姦僧鉴虚以羊之六府特造一味时号之曰鉴虚又加食为然则煳饼谓之煳可知矣玉篇䭅饼也谐声别画耳柯古曰格糈粰馓也䭞䭣䬧饵也宾退録以糈专为神供见山海经粣即馓字礼记餈即糍煳皴饼上之纹也煳饼蒸饼也老学菴笔记杨朴诗数个煳皴彻骨干一壶村醪胶牙酸南楚新闻亦云一楪羶根数十皴盘中犹自有红麟红麟当作红绫葢唐进士有红绫饼餤市中饼或作豚耳狗舌之形见束晳赋所谓安干也顾遯园载南唐烈祖受禅有鹭鸶餤駞蹄餤珑璁餤子母馒䬦即馒头餤非毛诗之餤葢与馅通欧公所笑酸䭑为馂馅者燕翼贻谋录言仁宗诞日赐包子即馒头逰水委綖即水引也今之切面也𢎞君举食檄云催厨人作茶饼刚輭中适然后引水傅𤣥七谟曰蕤宾之时面忽游水而清引进飞羽之薄衍即束晳所云弱似春绵皆谓今之切面也六朝人常言水引饼齐书太祖好水引饼何戢令妇自执事设上即水面也程大昌载毛植之为蝴蝶面今山陜有此语餫饨本浑沌之转鹘突亦混沌之转程大昌言馄饨出于浑氏屯氏智按乃混沌之转食物志言苏家馄饨可以瀹茗鼠璞戴埴何疑其食边邪煑切面过冷水重作汤下之言其清也近时又名鹘突释稗曰鹘者浑之入突者暾之入梦蕐録有馉饳菜指南引名物考有骨董羮烧树根为榾柮升菴作浊凡浑沌馄饨煳涂鹘突榾柮皆声转蜀有竹蜜石崖有白蜜高昌国有刺蜜梁四公子纪高昌国贡蜜杰公曰刺蜜是盐城所产非南平城者竹蜜于竹上结窠者今火州产羊刺刺上生蜜扬州人避杨行密名故唿蜜为蜂糖刘梦得以蜜名甘少府郭璞注方言黑蜂穿竹木作孔亦有蜜者或唿笛师蜜藏器曰方言竹蜂留师误也本艹遂列留师蜜看食饤坐也角子小粽也锢子粘果油燋物膸饼䭔饠也老学菴笔记曰淳熙间集英殿宴金国人使九盏第一肉咸豉第二爆肉双下角子第三莲花油饼骨头第四白肉煳饼第五羣炙大平毕罗第六假圆鱼第七柰花索粉第八假沙鱼第九水飰咸䜴旋鲊瓜姜看食枣䭅子膸饼白胡饼环饼智按蜀人以蒸饼为䭔云溪友议曰李日新题仙娥驿诗曰商山食店大悠悠陈黯䭔饠古䭃头更有鬲中牛肉炙尚盘数脔紫光毬䭃头即捻头也看食今人列围卓上者古称钉坐谓钉而不食者唐刘逺人目为钉坐棃宋祁益部方物图云海红豆蜀人用为果钉嵇含曰人面子仁南海用为饤饾牙盘看食盘也看卓一名香药卓唐少府监御馔器用九饤食以牙盘九枚装食亦谓之看食演繁露曰据此即是以牙饰盘矣此説拘甚或曰牙盘谓其色白也一曰看食饤坐如今粘果高卓牙列在前谓之牙盘隋唐皆以牙盘进食高似孙言奉祀攒陵得牙盘食有薄饵甘脆食经言五色小饼盛盒累积曰鬭饤今曰春盛是也因作饾饤鼠璞曰香药卓乃看卓也坡公与章质夫帖云公会用香药卓皆珍物为番商坐贾之苦今公宴以香药别卓为盛礼私家亦用之寛焦今之薄脆真珠船曰今三原市卖饼有曰侧厚按东京梦蕐録煳饼店卖寛焦侧厚乃知其称有自即武林旧事所谓寛薄脆者今但名薄脆髙似孙以安干即薄脆一名甘脆范注祠制曰孟夏祭有甘脆䴹䵃麧皆麦屑也皇甫谧曰况臣糠䵃糅之雕胡䵃音鑛麦之麸殻也安庆绪淘墙䴬䴬麦殻破碎者也要术云䴹者也唐将作寺丞以课麸迟晚类篇曰麦茎也唐韵作䅌䵀麦覈屑也见説文汉书食糠麧注今京师谓粗屑为麧头陈平𫝊食糠覈杜诗黎民糠麧窄韩诗士不厌糠籺籺覈即麧也亦作通作纥甘麮煑麦为甘粥也小颜曰麮之言龋也龋烂也一曰麮者糗也糗亦作今人通以麨米麦为之麮甘麮以蜜和糗味甘也孙愐曰麮麦粥汁也麨亦作荀子曰夏日则与之瓜麮言其膏也周礼玉人注瓒读为之疏云醢人有食汉时有膏按即饘字粥也释名曰粥粥然也一曰糜周谓之饘宋谓之煳説文以煳为奇食而以鬻为饘粥之煳説文又有饡以羮浇食也以作旦之音则当是饡今人以食物濡汤汁或酱醋曰饡周礼四饮注浆今之酨浆也酏今之粥疏酨言载米汁汉时名为酨浆内则有黍酏酏饮粥之清也凉州异物志高昌以粥为罗阇古人多麦饭故説文着其方言曰䬯曰餥曰䭡䭓曰飵皆相谒食麦之名也説文䬯餥飵䭡䭓不知于食麦饭一事而各记其方言何详也葢古多北人北人食米饭者少耳今山陜之民有终身不识大米饭者饭作饼飰熬煑之麦曰逢朝事之笾其实麷蕡注熬麦也河间以北煑穜麦卖之名曰逢贾公彦引汉法证麷是熬煮之麦侊饭盛馔也国语侊饭不及壶餐又作觥饭觥本作觵周礼闾胥比觵是也其状觵觵然今犹得古玉觥者葢觯类是也觥饭葢行觞而后饭也今吴下犹然中原韵读觥如公青䭀饭乌饭也今释家四月八作或以乌桕或以枫一曰青精饭纲目作饭乃䭀讹也智谓因青精而造耳吴曾曰神仙王褒传太极真人以太极青精饭方授之褒鍊服五秊色如少女杜诗惜无青精饭使我颜色好是也青精用南天烛叶染之所谓乌饭树也林洪以南烛即旱莲草误矣沈括云今人家所种之天竹有红子者智按不然登真隠诀饭方始创䭀字云子饭言其白也汉武内传炼丹以赤者为风实白者为云子杜诗饭抄云子白宋许顗彦周诗话曰云子雨也言如雨㸃耳出荀子云篇智按荀子赋篇託地而逰宇友风而子雨可以饾饤解云子乎葛洪丹经用云子碎云母也今蜀中有碎砾状如米粒圆白云子石也可证称云子者方言耳杜偶用之红白相杂曰桃花米崔祖思称宋武帝节俭有五盏盘桃花米饭问奇广曰红白杂也智按是迟芒稻其米赤号桃花米或曰赤米早稻名鬼见愁后饭者先服药也岐伯曰病名酒风治之以泽㵼术各三五分糜衔五分合以三指撮为后饭注曰先服药而从容饭也温淘渗溲面也溲面説文从泔也或作溞即古所谓也今南京皆以温面为温淘东坡志林曰南都拨心面作槐芽温淘糁是也轻髙面发酵起面也萧子显齐书曰永明九秊正月诏大庙四时祭荐宣皇帝起面饼注曰今发酵也智按韦巨源食单有婆罗门轻髙面正笼蒸馒头发酵浮起者也贾公彦解食为起胶饼即此辽元志有酵课按齐民要术奇字有酵餢糭䊦籷漤元美亦抄之幷云无音其别条乃云餢起面也陈懋仁曰海篇作倍偷饼也元美书多令客纂集得毋误见上文之酵起面也而遂以下文之餢合之乎以义论之贾氏甞以酻饇为泡起而转其字为餢葢亦发酵之类是也裹精菜餗蒸也醢人食糁食贾公彦曰以酒为饼若今起胶饼郑司农曰糁食菜餗蒸疏曰若今之煑菜谓之蒸菜涪翁杂説曰起胶饼今之炊饼蒸菜葢今裹鲭智按新安与江左皆作蒸菜起胶即起面胶即酵也裹鲭葢面煎鲙也唐元澹谓狄仁杰曰脯脂膎胰参术芝桂膎胰谓以菜炒肉襍膓胰之类也膎一作鲑注东人谓之鲑菜京山以鲑菜即虾菜肺䐣肉蒸菜也卢湛祭注曰四时祭皆用肺䐣切热肉于血中和也释名肺䐣赞也全米糁之如膏饡也即今蒸菜和菜谓之冒七发肥狗之和冒以山肤注即七启𤣥熊青肤之肤隋志山肤水豢襍俎载伊尹干汤言具三羣之虫又云五味三材九沸九变三臡七葅具酸楚酪楚苗挫槽山肤大苦或曰山肤石耳之类尔雅蘦大苦或曰荼也郁养彊孰冬生茹也贡禹传言藴火所生郁养彊熟诸菜安帝永初六秊诏凡供荐新味郁养彊孰多非其节史照改彊上声为去蜀音也今北京元旦献牡丹花一切瓜豆皆孰正地炕蓄火逼成冬生之菜芥荃芥脃也説文䵵一曰短黑读若以芥为虀名曰芥荃初刮切按荃训芥脃也即今之芥辣脃俗作脆幽菽具染豆䜴也説文谓䜴为配盐幽菽者咸䜴也吕览有具染注酱豆䜴也史㳺始言芜荑盐䜴史货殖言盐䜴千答没録言前队大夫范仲公盐䜴蒜果供一笾善幽者不外醋盐酱柯古曰醦醶䣳䤕醅也䴛盐也䤉䤅酱也此唐人字书所编醅谓酸酒也冥果蜜煎藏果也三苍曰靘冥果青色也冥果蜜煎果也以铜青浸之加蜜而冥于缶中故曰冥果与幽菽同按古以冥为鼏犹幕之也故大招用勺长杨用蠡鼏从鼎而葢之省作冥耳非冥漠意祭青今之蜜青梅类也杏炙今之杏酪也成式食品有祭青杏炙即今之杏酪也陆翙邺中记曰寒食三日煮粳米及麦为酪捣杏仁煮粥玉烛寳典曰今人麦粥研杏仁为酪今京师勋戚犹然体荐言全蒸也折俎言半体房蒸也齐蒸言列馔也烝亦作脀周语曰禘祀之事则有全烝王公立饫则有房蒸亲戚冥飨则有肴蒸全蒸全体也房蒸半体也故曰体荐肴蒸骨折也故曰折俎士会曰王享有体荐宴有折俎公当享卿当宴即仪礼所谓脀体仪也冯嗣宗曰有荐爓乃中古礼有荐熟乃近代礼宋以重席所设为体荐折俎其代饷亦云折俎乃借义也大昌驳之谓当音浙拘矣膹脍肌䐞细切之也肌肤也祭有肤鼎少牢馈食礼雍人伦肤肉表皮里曰䐞山谷曰脆腝也膹粗切生肉也脍细切生肉也成式脍有万凿蟁足言其细也説文膹也虞悰曰何曾食疏有黄颔康成注膷臐膮今时又作臛説文曰臛肉也通鑑起面饼鸭祢衡在黄祖艨上会设黍臛衡先自饱食不顾衆宾惟举抟黍戏弄臛羮柯古曰膜膎胀膰肉也䐞膜也臇䐣臛也宋杨伯嵒臆乗曰内则去其皽注云皮肉上魄莫也正谓膜䏝胳腿肉也馈食礼升羊豕肩臂臑䏝胳葢髀下为䏝犹前足之臂䏝下为胳犹前足之臑也説文曰䏝切肉也乡饮士虞特牲皆作肫然注则曰后胫骨二䏝胳也葢注音犹未舛误胳字馈食作胳少牢礼作骼当以胳为正考工记旊人器中䏝䏝崇四又方四寸郑氏读如辁既祔泥而转其均凯䏝其侧以拟度端其器也髙于此则垺不能相胜厚于此则火气不交因取式焉室之肉烧肉也周礼朝事之笾注鲍者于室中干之出于江淮疏云室者土为室也説文以火焙肉也本作集韵或作煏又作㷶陆务观所记爆肉即此少仪燔亦如之注燔烧肉也曲良翰能驴骏驰峰炙即焙肉汁谓之湆湆滓曰䏙湆凝曰定公食大夫礼云宾三饭以湆酱郑云每饭歠湆以殽擩酱食正馔也湆肉汁也亦曰定大羮之定言肉汁凝定也湆音泣博雅曰谓之䏠造䏠竝造也集韵因作湆曰当从泣肉不当从水音因説文湆幽湿也徐锴曰今人多言浥湆韵略以湆为肉羮误矣然则十三经监本之湆亦误矣今章黼韵学集成从之説文血醢也他感切礼记有醢以牛干脯梁盐酒也铉曰䏙肉汁滓也智断曰䏙即湆之滓定乃湆之凝者湆葢汁之通称聂切曰䐑内则皆聂而切之説文䐑薄切肉也集韵或作亦作腯胲肥肉也肥盛为腯腯方言曰腯也腯郭璞音腞左传音突豚曰腯肥庄子曰腊者之腯胲腯亦音盾今人但知元凯音突而不知彖遯楯三音之相因血羮曰䘓今谓之説文䘓羊凝血也苦绀切徐曰宋时大官作䘓削藕皮血不凝知藕散血然则䘓血羮也今説文无徐语直翁必见别本凡夫直未见也智按俗谓凝血皆曰考説文血也春秋传士刲羊亦无也唿光切俗转为去声耳方言兄也荆扬谓之桂林谓之注未详智以古兄如荒石经母兄即无遑葢谓乃也音兮即血之声腹下肥曰腴山谷曰燕人脍鲤方寸切其腴以啗所贵此出天官笾人注证膴亦是腹腴子美诗云偏劝腹腴贵秊少按説文螽丑螸垂腴也腹下肥也今人曰鱼肋广川跋孔戣志言隋炀贡海错鮸鱼虾子含肚脍蜜拥剑桂蠧鲤腴动辄千品鲤腴专取鲤肋或之以献九成言江邻几襍志云丁正臣赍玉腴来馆中沈休文云福州人谓之佩羮即今鱼脬是也成式言细飘鳔汉有称羊猪戋者唐谓羊猪脂为考工博以帴注谓如俴浅之浅又为羊猪戋之戋疏曰俗以羊猪脂为素干反故知汉唐有此语乌翅干脯也煦煅即腶脩也庖人注士虞礼注皆曰今凉州乌翅疏曰汉时干脯似之如今闽中千里脯色黝紫江楚酱脯色黑类也方言曰吴越曰煦煅干惨也礼注薄析曰脯棰而施姜桂曰腶脩左朐朐谓中屈也天官庖人注腒干雉䐹干鱼刑膴䐑肉大脔而腊人膴胖注则曰鱼之反覆可谓无定解矣説文膴无骨腊也扬雄説乌腊也周礼有膴判判即胖误也腒字曰北方谓乌腊曰腒传曰尧如腊舜如腒智谓此言其干瘠也总不必分乌腊雉腒皆指干肉腊以析言腒即中屈之煦汉曰解肆见周礼干肉注疏言寒者冻肉之类也盐铁论羊淹鸡寒子建寒鼈七启寒龟升菴所谓今人改寒为搴者也其曰本韩鸡为韩国之法则迂矣嵗时记鸡寒狗热是其意也周礼六饮有凉注如今寒粥脍大者曰轩细者曰㔅亦曰纤南史赵鬼食鸭㔅诸鬼尽着调㔅与调叶当音萧细剉肉糅以姜桂也葢即説文䐹䐹之䐹郑𤣥误解定为干鱼耳轩见内则鸡纤细擗其腊令纤兔亦如之见释名今谓之鸡䐫肉䐫鱼䐫笔乗曰特牲馈食佐食举干注牲肉长脇也可证干讹为轩又礼记考异轩或作胖热洛何烙腥食也唐𤣥宗射生官射鲜鹿血煮其膓食之谓之热洛何赐安禄山今塞外皆然南方猺獞亦唤肉生虽炮炙之然犹有血谓之肉脆如广东人食鱼生以为美鮨即鲊鱼鲊曰藏鱼蟹醢曰蟹胥尔雅鮨音耆乃鲊字也説文鲊藏鱼也周礼庖人注曰若荆州之鲊鱼青州之蟹胥説文胥蟹醢也襍俎有蟹豆乳脂酥即豆腐也物性志曰豆以为腐传自淮南王以豆为乳脂为酥唐宋本艹止有豆黄卷乃以生豆为芽蘖也宋时称之按老学菴笔记仲殊长老上堂辞衆自缢而舎利五色性嗜蜜豆腐面觔牛乳皆蜜渍东坡为作安州老人食蜜歌食单食经好事者为之茶酒之书笔乗详矣何曾有安平公食单韦仆射巨源有烧尾宴食单段丞相文昌有食经五十卷号邹平公食宪艹庖榜曰炼珍堂在途曰行珍馆虞悰有食方谢讽有食经各十卷孟蜀食典一百卷酉阳泗水所载随时自创耳笔乗曰癸未读田子秇日札载宋大隠朱翼中北山酒经三卷乃知即翼中作然又有李保续北山酒经三卷前此更有汝阳王琎甘露经王绩追焦革酿法为酒经又采仪狄杜康以来善酿者为酒谱窦子野亦有酒谱酒録一卷胡节还醉乡小略五卷白酒方一卷食图四时酒要一卷藏酿方一卷刘炫酒孝经一卷贞元饮略三卷皇甫崧醉乡日月三卷阳曾龟令圃芝兰集一卷小酒令一卷同尘先生庭萱谱一卷近又有酒史三卷田汝成醉乡律令一卷陆羽茶经三卷茶记三卷皎然茶诀三卷陆鲁望茶品一篇温庭筠採茶録三卷张又新煎茶水记一卷蜀毛钖茶谱一卷丁谓北苑茶録三卷又北苑拾遗一卷蔡宗颜茶山接对一卷又茶谱遗事一卷北苑煎法一卷曾伉茶苑总録十四卷茶法易览十卷蔡襄有进茶録黄儒有品茶要録熊蕃有宣化北苑贡茶録熊客有北苑别録田秇蘅有煮茶小品客坐赘语载近时茶酒之名颇㚌通雅卷三十九通雅卷四十钦定四库全书通雅卷四十明方以智撰算数九数方田粟米差分少广商功均输盈朒方程勾股也周髀捐闷皆周公之法也夕桀汉名也叀缀新率也周礼保氏注九数曰方田以御田畴界域曰粟米以御交质变易曰差分一名衰分以御贵贱禀税曰少广以御羃积方圆曰商功以御功程积实曰均输以御逺近劳费曰盈朒一云赢不足以御隠襍互见曰方程以御错糅正负曰勾股一云旁要以御髙深广逺郑司农云今有重差夕桀即旁要即勾股也章懐曰九章周公所作凡九篇考工记註引粟米法玉人疏引盈不足术曰玉方寸重七两石方寸重六两诗绵疏引九章算术云穿地四为壌五为坚三厯谱有许商算术二十六卷杜忠算术十六卷㔬茂刘瑜郑𤣥马续翟酺何休张衡皆通之成帝时嵩真曹元理竝明算术吴志赵达南史顾越北史刘焯苏绰皆善算术隋志古之九数圆周率三径一其术疏舛自刘歆张衡刘徽王蕃皮延宗之徒各设新率未臻折衷宋祖冲之更开宻法以盈朒数三丈一尺四寸一分五釐九毫三杪六忽正数在盈朒二限之间密率圆径一百一十三圆周三百五十五约率圆径七周二十二又设开差羃立兼以正圆参之指要精密算氏之最也所着书名缀术子暅之更精志载徐岳甄鸾重术二卷李遵义疏一卷杨淑九九算术二卷岳鸾等撰别术二卷刘徽九章六曹算经一卷重差图一卷又有孙子赵夏侯阳张丘建算经五经算术黄钟算法张浚九章推图经法又刘炫着算术一卷李淳风注九章算术要畧孙子算经谢察微算经二卷徐岳记遗曰世人言三不能比两乃云捐闷与四维注引艺经曰捐闷者周公作也先本位以十二时相从徐爰称捐闷乃是竒两之术三不能比两者孔子所造也四维东莱子所造也李籍音义云包牺氏立法其传自周公受之扵大夫商高周人志之故曰周髀周髀有赵君卿爽注海岛算经一卷甄鸾撰李淳风等注崇文目云魏刘徽注周官测日景立四表望逺及因木望山之术故辄造重差唐志有九章有周髀有海岛有孙子有五曹有张丘建有夏侯阳有五经算有缀术有集古有纪遗凡三等数凡十二家大史丞王孝通缉之宋元丰中秘书监赵彦若等校定于地续狭斜之法凡二十术邵蔡皆取资焉和较勾股之斜要也周商高云数出扵方圆圆出扵方方出扵矩矩出扵九九之数故折矩以为勾勾广三矩脩四径隅五方之外半一矩而两之以环于一成三四五为长二十有五谓之积矩此数之自生也如勾四尺股三尺求勾至股则四尺开方为十六三尺开方如九合九与十六为二十五以二十五开方则边径为五扵是知勾股之斜较为五尺此可推也汉法曰㫄要谓从㫄而要之也智按夕桀当是迤而桀之古夕通迻而唿桀为的讹註夕也上亷下亷从亷隅亷从方益方益从方则立方之斜和步则量逺也正弦余弦正切余切正割余割皆举经线围线而名羃积者开方开立算其积实也开方充边径之数四方布其实也开立平步而推之六羃皆方也积实谓之羃积如黄钟管九寸以平方羃法推之一平方分通有面羃一万万忽九平方分深九十分则空围内当有八百一十立方分之类是也大约边径求积不过自乗倍之而以边求积之形则有法在隙积即今之圆容也两边杀而首齐者曰堑堵四面皆杀而髙曰刍童堑堵者立方如土墻两边杀两头齐其法併上下广折半以为之广以直髙乗之又以直髙为勾以上广减下广余者为股勾股乗弦以为斜髙有刍童者谓如覆㪷四面皆杀其法倍上长加入下长以上广乗之倍下长加入上长以下广乗之併二位法以髙乗之六而二也隙积者谓积之有隙者如累棊层坛及积罂之类虽以覆㪷四面皆杀縁有刻缺及虚隙处用刍童法求之常失于数少今用刍童法为上行下行别列下广以上广减之余者以髙乗之六而一併入上行利公着圆容较义于九章则为少广叀术即今之测量器也祖暅之缀术宋卫朴専明叀术叀音罥挂也挂空取线而算之总曰缀术今测量器作一方版安两耳纽一隅繋线目穿两耳纽以直物杪则线必下垂视其所直分数以三率乗除之其神捷者竝不须方版矣三率者异乗同除法也以第二率第三率相乗得数以第一率为法除之变测者第一率二率相乗而以三率之数分除知之然凡乗除无徃而非三率也若事务人数嵗月数工直数则用重测凡学者屏欲尊精乃能慧解如精耗病散则目光为日光水光所夺必迤且支而不准立圆者圆圆也非痺圆与筩圆也自乗平方以径再乗之即立方矣痺圆者方四分而除一也细核之径一围三则有余径七围二十二尚不足也径十七周五十二始无差筩圆以圆加积耳立圆者滚圆也最难得法度数衍自乗而自乗而九乗之其积即四四立圆之积也今以自又自乗又九之而四四除即得立圆之羃方田今曰丈量方五尺为步二百四十步为畞长十六广十五也广一丈长六十丈亦一畞也广不齐者多量之合而折之两量则两折三量则三折四量则四折折则小大皆匀以与直相乗而以六除之弓步用二十四除丈尺用六除祘命算学也汉志引书曰先其算命二百七十一枚成六觚为一握长八寸计厯数者也外国法用筹算古人持筹会计岂无法乎升菴引作祘命祘乃古算字説文算从竹弄引逸周书曰士分民之祘均分以祘之也读若算此许氏疑而未决耳又作笇吴王濞𫝊上方与晁错调兵笇军食宋书二凶𫝊详加笇考子才曰祘象纵横之形同律度量衡同扵黄钟之法也説苑曰以黍生之十黍为一分十分为一寸十寸为一尺十尺为一丈十丈为一引十六黍为一豆六豆为一铢二十四铢为一两十六两为一斤三十斤为一钧四钧为一石十二黍为一龠十龠为一合十合为一升十升为一斗十斗为一石公绍引一曰龠实八十一黍者误也后汉志注引説苑曰十粟重一圭十圭重一铢汉志曰量始于龠合于合登于升聚于斗角于斛度分于分忖于寸蒦于尺长于丈信于引百黍为铢刻法也二十四铢为一两时法也时有上下也十六两为一斤一斤为三百八十四铢合一年闰月之数三十斤为一钧月法也一月三十日四钧为一石四时也徐锴曰一钧为万有一千五百二十铢虚舟子曰两者两黄钟之数也智以度量皆以十为法而权衡独依律法嵗月葢权衡为其大者一事而有二名焉以十为法者以河洛之数尽于十而用九也蔈定秒定也淮南子曰秋分蔈定蔈定而禾熟律之数十二故十二蔈而当一粟十二粟而一分十二分而一铢十二铢而半两説文曰春分而禾生夏至晷影可度禾有秒秋分而秒定律数十二秒而当一分十分而寸其以为重十二粟为一分十二分为一铢故诸程品皆从禾今厯大率一分百秒或八十秒函葢则每度六十分一分六十秒其义葢本乎此也周礼总义曰十二时每时八刻二十分每刻六十分秒因之则古已有六十分之法矣十髪曰程章程法式也汉髙纪张苍定章程如淳曰章厯数之章术程者权衡斗甬丈尺之法説文曰程品也十发曰程十程为分十分为寸秦之程书则犹称秤之襧也因有程课之义以计路则曰路程四圭曰撮撮者合也六十四黍曰圭五首成一文亦曰圭律厯志不失圭撮注四圭曰撮三指撮之李东璧曰丸散之刀圭者十分方寸匕之一准如梧桐子也方寸匕者作匕正方一寸秒散不落为度一撮者四刀圭也匕即匙也六十四黍为一圭四圭为一合然则撮即合矣又凡合单丝为一纟四纟为一扶五扶为一首五首成一文文彩淳为一圭按圭与挂同古皆来韵归齐微也篆家以玉圭从而圭为挂形卦爻之卦亦取此加卜会意后又加手絫黍锱铢言其微也律厯志十黍为絫十絫为铢或曰十丝为絫东璧则曰十纟曰釐四釐曰絫八两曰锱伯厚曰六铢曰锱按以六铢为锱正合陶贞白所云十分若曰八两则已重矣非古人言较锱铢之意也沈存中曰唐书开元钱重二铢四参今蜀郡亦以十参为一铢参乃古絫字加为累累相𫝊讹耳律度量衡今大扵古能候律者得古准矣宋张子贤言京口甘露寺二铁镬有文梁天监造仏殿前又一行云五十石镬然形制不能容今之五十石可知古斗斛小六朝时巳大扵古而今又大扵六朝时也仏古佛字梦溪笔谈曰钧石之石重百二十斤后人以一斛为一石自汉已如此饮酒一石不乱是也汉之一斛亦是今之二斗七升以钧石之石百二十斤今秤记之当三十二斤亦今之三斗酒也挽蹶弓弩古人以钧石率之今人乃以粳米一斛之重为一石凡石者以九十二斤为法乃汉秤三百四十一斤也今卒蹶有九石者计其力乃古之二十五石弓有挽三石乃古之三十四钧又曰考乐律及受诏改铸浑仪求秦汉以前度量斗记六斗当今一斗七升九合秤三斤当今十三两为升中方古尺二寸五分十分分之二今尺一寸八分百分分之四十五强宋时杂注曰古一斤当今四两三分两之一一两当今六铢半智按通典魏初杜䕫造斛大于昔时晋志魏景元四年刘徽注九章商功曰当今大司农斛圆径一尺三寸五分五釐深一尺积一千四百四十一寸十分之一王莽铜斛扵今尺为九寸五分五釐径一尺三寸六分八釐七毫魏斛大尺长莽斛小尺短程大昌曰杜佑叙六朝赋税而论其总曰唐志一尺二寸为大尺二籥为合三斗为大斗十斗为斛大要度量三升当今一升秤则三两当今一两尺则二尺当今一尺陆文裕深曰虞书曰乃同律度量衡三代共之至秦不师古而后纷纶莫定矣迨南渡六朝割裂之际乃有大升大两长尺之法当时调钟律测晷景及冠冕制用小升小两自余公私用大升两或曰三两三升尺二寸隋制也董彦逺亦云古量不及今三之一胡三省曰北魏髙祖已有废大斗去长尺之令矣陶贞白曰古秤惟有铢两而无分名今则以十黍为一铢六铢为一分四分成一两十六两为一斤虽有子谷秬黍之制从来均之已久依此用之苏恭曰古秤皆复今南秤是也后汉以来分一斤为二斤一两为二两李果曰六铢为一分即二钱半也二十四铢为一两古之三两今之一两古之二两今之六钱半也近世李时珍曰初吐丝为忽十忽为丝十丝曰釐四釐曰絫十釐曰分四絫曰字二分半也十絫曰铢四分也四字曰钱十分也六铢曰一分二钱半也四分曰两二十四铢也八两曰锱二锱曰斤镒斤半也准官秤十二两三十斤曰钧四钧曰石一百二十斤也今古异制古之一两今用一钱可也由此论之三两为两三升为升尺二为尺不始于唐隋而先行于南北朝以李东垣之言前汉已有复秤以文裕之言则变古始于秦以张子贤之言则赵宋之斗斛又大于萧梁时以李时珍之言一两用一钱则十之一矣其将候气截管以取律度然后而定邪数有十等亿兆京垓秭壤沟涧正载三等上中下也京垓亦曰经畡十垓之秭亦曰楚语曰百姓千品万官亿丑兆民经入畡数天子之田九畡以食兆民王取经入焉以食百官又曰计亿事材兆物收经入行姟极注数极扵姟万万曰姟是九州之极数也韦昭曰九州之内有畡数兆民耕食其中也法华经注梵言那由佗此云畡数十京曰畡合溪谓数今亡矣智谓垓姟畡一字也子华子曰受九垓之经夏侯阳算经序算数起自伏羲而黄帝定三数为十等𨽻首因以着九章徐岳数术纪遗云黄帝为法数有十等及其用也乃有三焉三谓上中下十谓亿兆京垓秭壤沟涧正载也诗云万亿及秭毛氏曰数万至万曰亿数亿至亿曰秭应邵曰万生亿亿生兆兆生京京生秭秭生垓垓生壤壤生沟沟生涧涧生正正生载地不能载矣与徐合略倒秭扵垓上耳秭有四説説文曰布十缕为緵五緵为秭徐锴曰秭六万四千斤也与毛苌徐岳所説为四矣増韵十垓曰补集韵作䋠亦作古作俌合溪曰数今亡未考诸説耳律度量衡总名五量不独量有五也家语黄帝设五量曰权衡曰升斛曰尺丈曰里步曰十百汉志五量则龠合升斗斛以身仞之曰仞以两手寻之曰寻以两足步之曰步説文伸臂一寻八尺徐锴曰六尺曰寻小尔雅曰四尺曰仞倍曰寻包咸郑𤣥皆以仞为七尺汉书应邵注五尺六寸颜籒曰非也八尺曰仞取人伸臂一寻书为山九仞释文云七尺左𫝊仞沟洫孟子掘井九仞注八尺也仞即俗之认儒林𫝊仞其説是也以身认之其长曰仞两手寻之亦如是也两足步之亦如是也戴氏皆以为八尺葢古尺短周尺八寸以今度之一寸又减二分应邵之説据汉尺也郑𤣥七尺之説疑八尺太长耳步寻皆八尺其言四尺曰寻六尺为步皆以周尺约之耳周制寸尺咫寻常皆以人之体为法侧手为肤案指知寸布手知尺公羊𫝊注曰侧手为肤按指为寸投壶注曰铺四指曰扶一指案寸肤扶字通大戴礼曰布指知寸布手知尺舒肱知寻智以尺寸本合人手故加一为自闗上鱼际为寸自闗至肘为尺又曰各人以中指一节为寸谓屈而视其内肉纹耳医经骨度两乳之间九寸自中指至腕九寸大尺曰施墨者工师之五尺也国语注五尺为墨倍墨为丈今木匠各用五尺以成宫室以国语注言之其名当为墨管子地员篇其施七尺注施者大尺之名施音遗智谓正如今之五尺宋之尺法凡十五等曰周尺曰晋田父玉尺曰梁表尺曰汉官尺曰魏尺曰晋后尺曰后魏前尺曰中尺曰后尺曰东魏后尺曰蔡邕铜籥尺曰宋氏尺曰隋水尺曰杂尺曰梁俗闲尺此见宋志又见绀珠集宋程週玉器图义言宋景文公定以周尺为之本以考诸尺知胡阮之失按蔡邕断曰夏十寸为尺殷九寸为尺周八寸为尺通鑑外纪曰禹十寸为尺汤十二寸为尺王八寸为尺汉章帝时泠道舜祠下得玉律以为尺谓之汉官尺泠道即零陵道州也晋始平中得古铜尺晋律志两尺长短度同礼记周尺注曰按礼制周犹以十寸为尺六国变乱法度或言周尺八寸则步更为八八六尺四寸以此计之古者百畞当今百五十六畞二十五步古者百里当今百二十五里賔退録曰温公图以周尺当今布帛尺七寸五分弱于今浙尺为八寸四分朱晦菴谓伊川省尺五寸五分者误葢从温公也步百为畞商鞅改制二百四十步为畞六尺为步步百为畮畮百为夫夫三为屋屋三为井方一里井十为通通十为成方十里十成为终十终为同方百里同十为封封十为畿方千里司马法及通典皆曰商鞅改制二百四十步为畞十千为耦三十里地也诗十千为耦注三十里万夫之地四㫄有川内方三十二里有奇万人为耦而竝耕八寸曰咫説文曰中妇人之手长八寸谓之咫周尺也国语曰隼集陈庭楛矢贯之石砮长尺有咫广韵引贾逵曰八寸曰咫郑志纯三只只八寸只即咫也集韵一作䟳今时之尺则有七法家礼言古尺五寸五分周尺七寸五分汉尺较长今有钞尺有三司布帛尺有工匠尺术家尺鲁班九天𤣥女尺皆门式尺也厯家有晷度尺医家有全身尺即説文所称全身尺也郎瑛曰夏十寸为尺商周八寸为尺秦比周七寸四分汉官尺比周一尺三分七毫刘歆铜斛尺后汉建武铜尺与周同三国吴蜀同周魏比周一尺四分七毫后魏前尺比周一尺二寸七釐中尺比周一尺二寸一分一釐后尺比周一尺二寸八分一釐晋田父玉尺与梁法尺比周一尺七釐后晋比周一尺六分二釐宋齐尺比周一尺六分四釐梁表尺比周一尺二分陈尺同后晋东魏比周一尺五寸八釐市尺与后魏后尺同隋开皇官尺同上万寳常所造木尺比周一尺一寸八分六釐唐尺与古玉尺同开元尺度以十寸为尺尺二寸为大尺五代世短多相应袭志亦无考也惟周王朴所定尺比周一尺二分有奇及宋二景表尺比周一尺六分有奇胡瑗乐书黍尺比周一尺七分司马光布帛尺比周一尺三寸五分元尺𫝊闻至大志无考焉半步曰蹞五为步司马法曰一举足曰跬跬三尺两举足曰步步六尺跬或作顷礼顷步而不敢忘荀子作蹞蹞即跬字仪礼不及地注迹也中人之迹尺二寸疏云汉礼云五为步步六尺迹尺二寸葢据此而言也木八尺为步以八寸之尺约言六尺耳三百六十步为一里即三百弓曰三百步者举大槩也二尺为一肘四肘为一弓三百弓为一里风俗通曰路程以三百六十步为一里里者止也公羊疏曰六尺为步三百步为里其曰一尺五寸为一肘者附会公羊疏説也正义曰凡此候道虎九十弓熊七十弓豹麋五十弓今之射者布地犹论弓云四尺曰鹄举大槩也郑司农曰方十尺曰侯四尺曰鹄二尺曰正四寸曰质正鹄皆鸟之捷黠者郑康成谓鹄小鸟而难中中之为隽按其实数葢三分其广而鹄居一则侯中丈八尺者鹄方六尺侯丈四尺者鹄四尺六寸侯一丈者鹄三尺三寸司农之説未当也康成鹄小鸟皆非也鹄即鹤岂小鸟乎盖谓其逺举射的期中逺也正则谓射的之正中质谓其地也诗诂曰发彼有的毛云的质也周礼注郑衆马融云鹄之中二尺曰正四寸曰质王肃又引小尔雅云鹄之中谓之正正方二尺正中谓之𣙗𣙗则质也今按乡射记天子熊侯白质诸侯麋侯赤质大夫布侯画虎豹士布侯画鹿豕凡画者丹质郑云白质皆谓采其地又荀子质的张而引矢至焉杨倞注云质射侯也的正鹄也然则毛以的为质郑马谓四寸曰质王谓正之中为𣙗而𣙗为质者皆误矣城三堵曰垁韵㑹作埃集韵作垁今通作雉杜预曰方丈曰堵三堵曰雉一雉之墻长三丈髙一丈公羊説五版为堵五堵为雉正义曰堵四十尺雉二百尺百雉当二万尺周十一里三十二步二尺王肃曰城髙一丈曰堵三堵曰雉肃之説即预之説也坊记注百雉为长三百丈方五百步则亦三堵之説也郑𤣥曰版六尺何休取韩诗版长八尺五巂五轮之规也曲礼立视五巂音携规也轮一周为一规五规九十五尺是十六步二丈曰端五两曰束两者匹也士昏礼注束帛十端子夏易𫝊曰五匹为束三𤣥二纁襍记曰币帛一束束五两两五寻是每端二丈曽子问注丈八尺为端杜预曰二丈为端一端为两所谓匹也小尔雅曰倍两谓之匹周礼媒氏入币纯帛无过五两注云必言两者欲得配合之名十者象五行十日相成也此解牵强如此説则铢两亦配合之名邪内宰序制注天子巡狩礼云制币丈八尺纯四纯谓幅广制谓正长是则有丈八尺之端有二丈之端矣仪礼中十尺注方者也用布五丈今官市幅广二尺二寸㫄削一寸疏曰此言十尺用布五幅两畔各削一寸为缝郑志纯三只只八寸二尺四寸者据缯幅也然则四者讹邪广制布帛六丈为端四丈为疋纬谓之绺绵谓之绣锦绣谓之纯曰絩曰总曰首汉律也曰屯曰絇曰綟唐令也纬十缕曰绺音栁沈佺期七夕曝衣篇上有仙人长命绺至今人唿栁绵二片曰绣或曰一片曰绣音透苏秦𫝊锦绣千纯音徒浑切注凡丝绵布帛一段为一屯诗白茅纯束非纯广之纯上声二算之纯音全汉律曰绮丝数谓之絩布谓之总绶组谓之首説文絩音治小切杜佑曰唐令绵六两为屯丝五两为絇麻三斤为綟綟郎计切唐鑑云赐贵近人丝一綟小颜注急就曰绨重三斤五两今曰平䌷锦绣千纯音屯正音唐令之屯也布八十缕曰緵总与緵通又与鬷通诗越以鬷迈笺云鬷总也疏曰麻缕为数一升用绳编之説文䋉乎切缕一枚也洁古屑切麻一耑也稯秅秉数也稯子红切秅宅加切又作秺秺又音丁故切此上古无家麻音也聘礼禾四秉曰筥十筥曰稯十稯曰秅秅四百秉也筥又为半斛説文秅秭也二秭为秅引周礼为二百四十斤为秉周礼注又曰十六斛曰薮十薮曰秉小尔雅曰把谓之秉秉四曰筥筥十曰论语注六百四十斛为稯徐锴曰秭六万四千斤黄公绍曰稯从禾止为十筥之名緵从纟八十缕丝数也总从纟缝饰也韵书不明徐锴之説误以八十缕训稯集韵又曰通作緵总则又以丝数之緵缝饰之总与稯为一矣韵书不明诗疏之説误以丝数训总増韵又曰与緵同则又以緵总作一字矣复古编云稯布八十缕别作緵非此又但知稯之不可以为緵而又不知稯之非八十缕也亦误匊大于升礼书曰匊二升二匊为豆四升秉有四名徐锴引论语禾数百二十斤为䄷二䄷为秉四秉为筥粟五秉十石也又仪礼米数米斛为莒十六斛为秉又小尔雅二钟谓之秉又把谓之秉左𫝊或取一秉秆诗此有遗秉诗诂曰盈手曰秉韩诗外𫝊鸿鹄千里者六翮耳背上之毛腹下之毳益一把不为加髙损一把不为加下则古汎言曰把䅑禾四把也长沙谓禾二把曰䅻禾四把曰䅑音㽔丁度作䅗䊪糳毇皆舂数也粝本作䊪糳从毇莘省莘音仕朔切经𫝊通用凿左𫝊粢食不凿是也毇许委切粲加作説文曰粟重一石为十六斗大半斗舂为米一斛曰䊪䊪米一斛舂为八斗曰毇九斗曰凿又曰稻重一石为粟二十斗为米十斗曰毇为米六斗大半斗曰粲智按粝一斛舂为八斗曰毇又曰粟二十斗为米十斗曰毇而説文解斛字十斗也岂不牴牾其抄讹邪召旻彼疏斯粺毛苌曰粺精也説文粺毇也郑笺云疏谓粝米也米之率粝十粺九凿八侍御七粺非稗正义曰九章粟法云粟率五十粝米三十粺二十七凿二十四侍御二十一言粟五升为粝米三升以下则米渐细故数益少四种之米皆以三约之韵会引説文粝粲皆云粟重一䄷唐人别石耳薮即庾斔即斞合四者而一之又非矣薮素口色缕二切説文炊䉛也䉛漉米籔也于六切借为量名智按以色缕切为正聘礼门外三十车车秉有五籔康成曰今文籔或为逾十斗曰斛十六斗曰籔韦昭注国语引聘礼十六斗为庾然则籔即庾明矣疑汉末时籔竟有逾音也考工记漆三斞又曰庾实二觳厚半寸唇寸豆实三而成觳按此与釜庾之庾异釜庾之庾其实有十六斗而此二十有四升疑当为斞庄子曰斔斛不敢出于四境注六斛四斗曰斔即斞也则又与实二觳之庾不合矣公绍曰庾有二法智按有三法一则十六斗之庾一则二十四升之庾一则六斛四斗之斔岂注者所记不确邪六斛四斗之斔则十釜矣釜六斗四升説者曰籔逾庾斔斞皆一数非也齐四量豆区釜钟则以四加也区音讴齐四豆为区四区为釜釜十则钟注区斗六升釜六斗四升钟六斛四斗小尔雅釜二有半谓之籔籔二有半谓之缶缶二有半谓之钟注八斛也则四斛为缶一斛六斗为籔六斗四升为釜韵会引尔雅注二匊为豆匊二升四豆曰区四区曰釜釜二有半曰庾此则十六斗之庾今小尔雅与韵会所引二或为三或脱有半则误也陈师道曰天寳元载勅麫以三斤四两为一斗管子轻重丁篇百泉则鏂二十也注二升八合曰鏂鸟区切智以为即豆区之区名同实异犹今之各方斗斛同一名而大小异也豆有四名豆为豆笾周礼醢人掌四豆之实注实容四升族人为簋实一觳崇尺厚半寸豆实三而成觳觳十二升实三豆正四升之豆也説苑十六黍为一豆六豆为一铢豆又与斗通诗酌以大斗一作豆古作易林树耘一豆考工中人食豆肉豆酒皆谓一斗详见器觞豆下㪶与斛同斛与觳不同觳数即筲数也晋胡奋𫝊弟烈谅讨凉屯扵万㪶堆注㪶与斛同説文曰鬲实五觳十二升曰觳徐锴曰五觳六斗也斗筲注筲容十二升五筲即罍尔雅疏彛受三斗卣五斗罍六斗二斛也鼔十二斛也説文曰今盐官三斛为一礼记量鼓疏隠义云东海乐浪人唿容十二斛者为鼔二十四两为镒因一溢而名也或曰镒二十两或曰三十两当以二十四两为是合三锊之数也镒从溢来孔丛子曰两手曰掬一手曰溢所谓朝一溢米也镒或为饼锭之通名孟子百镒可推宋大两为七十二铢即一钱为七铢畸十分铢之一此则三两为一大两明矣皇祐新乐图有秤铢干图有星一系一盘正似民间金银等子倍举曰锊锊也锾也镮也率也鋢也选也算也一也小尔雅二十四铢曰两两有半曰捷倍捷曰举倍举曰锊锊谓之锾宋咸曰举三两锾六两考工记重三锊注引説文锊锾也今东莱称或以大半两为钧十钧为环环重六两大半两则三锊为一斤四两疏曰王肃之徒皆以六两为锾吕刑其罚百锾注音镮亦通作镮汉五行志宫门铜锾谓环也説文引周礼重三锊北方以二十两为锊东莱以镮为权重百二十斤亦曰锊以此而言则非百率之锾六两也师古曰锊重十铢二十五分铢之十三是又非六两之锊也孙棨北里志曲中常价一席四镮见烛即倍此以镮为数者以今古约之六两是今二两字彚锊音劣又音刷又有鋢字亦音刷三鋢为一斤智按鋢乃锊之讹尝考萧望之𫝊金选音刷周本纪其罚百率徐广曰率即锾秋官注疏以为古之率多作锾汉人读率为所劣切故以刷音率即以刷音选愐绍皆失载何望及选算之通乎详见疑始字説中一石为石再石为儋故后人以儋唿石汉书一石为石再石为儋言人儋之也货殖注一石两甖也斗斛之斛今谓之石此量也钧石之石百二十斤此衡也乐府射乌辞呜呜哑哑引弓射洞左腋陛下寿万年臣为二千石则韵为硕音俗乃唿担盖因儋之误也秦以一镒为一金汉以一斤为一金史记一黄金一斤注索隠曰如淳云时以钱为贷黄金一斤值钱万非也臣瓒曰秦以一镒为一金汉以一斤为一金程大昌演繁露曰公孙闬使人操十金卜于市注二十两为一金此因秦镒言也蜀文谷备忘小抄云四两为一斤秦不用银汉制金为币非散用故以一金为名也智甞作用币説曰前食货志云太公为周立九府圜法黄金方寸而重一斤钱圜函方轻重以铢小颜曰言黄金以斤为名钱则以铢为重也李竒解圜法圜即钱也圜一寸而重九两师古非之以太府玉府内府外府泉府天府軄内軄金軄币为九府圜谓均而通也秦并天下币为二等黄金以溢为名上币铜钱质如周钱文曰半两重如其文而珠玉龟贝钖银之属为器饰寳藏不为币汉兴以为秦钱重难用更令民铸筴钱黄金一斤而不轨逐利之民蓄积余赢以稽市物痛腾跃平准书更命民铸钱一黄金一斤约法省禁云云智按黄金一斤四字上下文不甚洽疑有脱简师古曰复周之制更以斤名金其他又云马至匹百金功爵凡直三十余万金陆贾槖装直千金赐斥上将军四十金之类讵如今俗之以一金为一两邪恵纪视作斥上者将军四十金二千石二十金六百石以上六金五百石以下至佐吏二金注郑氏曰四十金四十斤金也晋灼曰斥上二千石赐钱二万此言四十金实金也下言黄金真金也不言黄谓钱也食货志黄金一斤值钱万师古曰诸赐言黄金者皆与之金不言黄者谓与万钱也公羊百金之鱼何休注百金犹百万也古者以金重一斤若今万钱矣智考晋灼所引食货志黄金一斤值钱万此乃王莽之法也黄金何其贱欤下又云朱提银重八两为一流直一千五百八十它银一流直千是为银货二品本八两银矣乃直千钱何其悬絶毋乃为大钱乎莽大钱径寸二分重十二铢文曰大钱五十言当五十小钱也小钱直一重一铢次曰么曰幼曰中曰壮则小钱正鵞眼钱环之比矣大钱五十止可当银一分耳智固以莽之所谓黄金一斤朱提银一流者乃货品而以金襍之犹帝之白选曰白金也承上文钱货六品而言下又云是为银货二品其义明甚独疑周之黄金方寸而重一斤曰一斤则一斤矣何为重言方寸乎此承上文九府圜法而言为九府之一币必有制度所云方者或如汉白金之二品曰重差小方之乎李竒曰圜一寸而重九两未可厚非也可因而推知方寸一斤之説矣平准所云更令民铸钱一黄金一斤者盖谓一黄金铸币号曰一斤也食货志又曰今半两钱法重四铢郑氏曰其文为半两实重四铢也然则周之方寸汉之白选莽之银货应皆别有实法今不载其法耳古不许民散用银必成币而后令用之是秦之币二等不及银者固有以也银即在金镒中矣世代既殊称谓移易迁固文字古简自魏晋唐诸人即以臆揣作注臣瓒曰秦以一镒为一金汉以一斤为一金此説为近犹可㫄考县断耳徐锴曰书金作赎刑古赎皆用铜汉始用黄金少其斤两后魏以金难得合金一两收绢一疋禹贡金三品康成曰铜三色则或者曰金币是铜鋈金者乎晋志引汉金布律有罚赎入责以呈黄金为价科有平庸此自钧金之遗然金有髙低况汉制金为币或有倣半两而实重四铢者乎故须呈价也景帝六年定铸钱伪黄金律元封五年酎祭少府省金金轻色恶者夺爵王子侯表地节四年襄隄侯圣坐酎斤八两少四两免五凤四年朝侯固城坐酎金少四两免太始元年更黄金为麟趾褭蹏师古曰旧金虽以斤两为名而官有常形制亦犹今时吉字金挺之类亦曰马蹄金往往于地中得之武帝表祥瑞故暜改铸钱为麟趾褭蹏之形以易旧法尔常璩巴志言黔中弜头虎子夷秦精秦王刻石与盟杀人顾死倓钱盟曰秦犯彝输黄龙一双戎犯秦输清酒一钟所云黄龙一双乃当时之金币也由此观之余谓不许散用金银而金币有形此确证也董彦逺曰汉一金金四两直二千五百文此揣古今而两不没尔方勺曰汉法聘后用黄金二万斤为钱二万万又曰当时黄金一两才六百银一两才二百东坡但怪古黄金之多此未考尔智以李时珍之言一当十则太少酌以沈存中程大昌之言则古一斤为今五两而少一两为今三钱而少然则汉之四铢钱正如唐开元之二铢而少汉之筴钱则轻极矣宋王梂燕翼贻谋曰真宗问曰咸平中银两八百金两五千今何増踊如此银谓之鉼亦谓之笏犹今之锭也周礼軄金注祭五帝则供鉼金鉼音饼公绍解为金钗非也三国志魏郭修刺费袆赐其子银千鉼水经注岭南林水石室有银有奴窃其三鉼归即死墨庄漫録曰崇宁中朱芾为太常博士诏以黄庭小楷作千文以献赐白金十六笏江休复曰令狐揆托序献李彞庾彞庾使送银二笏智按今闽瓯湖南皆倾银作鉼此即鉼之遗也他处皆倾作锭今之一锭犹古之一金也古一金以一斤制币虽未必实重一斤然定有常形如今之锭唐人所云吉字挺正如锭耳后世分两渐改锭有大小相沿遂以一两为一金矣韩滉担夫与白金一版版犹鉼也千钱曰仟百钱曰佰汉志仟佰之得注仟谓千钱佰谓百钱今俗犹以百钱为一佰音陌梦溪笔谈曰佰借正如什与伍耳唐自皇甫镈为垫钱法至昭宗末乃定八十为佰后汉隠帝时三司使王章每出官钱又减三钱以七十七为百至今输官有八十佰者智考五代史王章钱谓之省佰钱自宋晋平王休祐即以短钱赋梁帝暜通中铸铁钱岭东八十为佰曰东钱江郢以七十为佰曰长钱大同诏闻用九陌钱今可用足陌钱非始自唐皇甫镈也佰陌字通匡衡𫝊闽佰为界佰即陌也梁纪用足陌钱陌即佰也一只亦可曰觭汉五行志匹马觭轮无反注一只之轮段会宗𫝊亦足以复鴈门之踦应劭曰只也此皆读数奇之奇可通用也太宗踦赢二赞亦谓其奇零説文踦一足也今人读掷掷即踦之入声甲楯谓之被被音披绛侯世家甲楯五百被通作披犹言副也双玉曰瑴五瑴为区瑴音觉与珏同二玉相合也区如字数弩曰张亦谓之絭絭即弮字李陵𫝊连弩注三十弩共一弦张晏曰三十絭共一臂也旧按三十弩共一弦之説非是今诸葛弩连弩也每发不过十矢兵法有伏地之弩亦曰连弩横设扵地以机发弦一发尝三十张带一围亦名一腰犹一称一领也老学菴记周帝赐李贤御十三环金带一腰是也世説王大见王恭坐六尺簟曰可以一领及我凡一重谓之一袭不独衣称袭也文选应门八袭又十袭珍藏皆谓重数也田十有二顷曰囩又作㽦见转注古音引汉碑引诗㽦㽦原隰子才以为㽦殆因㽦生乎一斗曰匚见肻棨録伯温曰本古方字借为受物之器隷作即筐字一抱谓之囗汉成帝纪大风拔木十围以上古作囗象四匝之形后人加作围木四方为棱八棱为柧见通俗文説文徐锴按字书三棱为柧通为觚班固赋上柧棱而栖金雀半矩曲尺也其股谓之宣其句谓之欘车人半矩谓之宣一宣有半谓之欘今之曲尺所以为矩也其直而句者必长于横而股者有半是其遗制也度屋曰楹一列为一楹程伊川言斋七楹唐王盈孙曰太庙二十三楹一丈曰筵説文引周礼度堂以筵筵一丈又铺陈曰筵礼司几筵疏初在地者一重谓之筵船以艘名亦以翼名七命浮三翼注引越絶书大翼中翼小翼然实大艘直以翼唿之颜延年诗千翼泛轻波注千艘也汉食货志漕舩五百艘广韵作䑹説文曰本作徐曰犹俗言船一搜也艘音骚酒席添换次第亦以琖名醆与琖通言上一肴催酒一巡也石林燕语曰宼莱公宴会至三十醆好舞柘枝用二十四人每舞连数醆号柘枝颠言其久也珠五百枚为一琲音佩一説珠十贯或书作㻗孙权贡珠百㻗什一曰仂礼记祭用数之仂注什一也疏曰分数之名考工以其围之力捎其数注力三分之一也与仂同倍洒即倍蓰也史记引穆王命其罚倍洒注洒与蓰同孟子或相倍蓰注数五倍曰蓰马二百一十六匹为廏徐锴曰周礼为匹为乗乗马一师四圉三乗为皂一趣马二皂为系一驭夫六系为廏一仆夫凡二百一十六应干之䇿説文一十四误也艺文类聚曰马光景一匹长故曰匹廏俗作廐乐舞一击一刺为一伐乐记驷伐注驷当为四每奏四伐一击一刺为伐今南中卓瞂之舞瞂与伐通当有此意朋者合人而言也故两贝曰朋两尊曰朋诗朋酒斯飨汉志注两贝曰朋韵书引五贝曰朋此诗钖我百朋注也本草曰大贝牝贝𤣥贝小贝不成贝此汉食货志之五贝也今云南用贝唿为海以一为庄四庄为手四手为苗五苗为索魏王谓朋当作賏投壶之数曰扶二算为纯投壶礼二算为纯音全戴氏以为如字室中五扶堂上七扶庭中九扶注曰铺四指曰扶公羊𫝊扶寸而合注侧手曰扶按指曰寸扶寸一作肤寸十二矢为一发见汉书韦昭曰射礼三而止每射四矢四为乗矢今人则以九矢为一堋堋当作弸三里曰圱圱即圲字见仓颉篇一层谓之一成説文山丹成曰岯音培大岯山在黎阳又十里为一成纸以番名羽亦当以番名番音翻智按纸谓其可翻故以番数之因以一次为一番杜诗会须上番看成竹独孤及诗近日霜毛一番新此诗人假借或取方言真率故有饭音不可以为据也列子蜺旋之沈为渊沈音盘庄子止水之审为渊简文曰蟠聚也往古借音因思周礼羽人十羽为审注审亦束也此亦当借音翻枚谓之个个乃屋东西厢也象形左𫝊寘馈扵个月令右个是也因屋有闲遂用为数檀弓国君七个又考工记梓人为侯上两个与其身三下两个半之读为干枚本木之小干犹个也故以为数又为鞭枚为衔枚以其小干为钟枚以其乳可数也曰枚枚言其多而深难悉数也个一作箇竹称个货殖𫝊竹万个杨仆表云入竹二万个一片亦称一半汉书李陵𫝊令军士各持一半冰注一半犹一片也片判木也从半木本匹见切又匹半切庄子曰雌雄片合别作牉仪礼䘮服𫝊夫妇牉合也刘勰曰或㭊文以为妙字彚谓析字误作㭊此不知也片又通辨后汉祭祀志祫祭仪太牢中分之左辨上帝右辨上后是析字汞以百两为一铫胡演曰邕州烧取水银一百两为一铫铫之制似猪脬外煳纸贮之或撒失在地以川椒末茶末收之或以真金鍮石引之数马以噭犹鱼以尾鹿以头也噭喙也货殖𫝊马蹏躈千唐崔光逺传得马二千噭范石湖曰黎鸣谓鸡雌雄曰一鬭十鸡併种当得六鬭吴中市鱼以斗计一斗为二升半松陵唱和诗一斗霜鳞换浊醪是也曰屈曰头皆数也段公路北户録曰刘孝威谢官赐交州米䴵四百屈葢今数也且如前朝有唿食为头以鱼为斗茗为薄为夹衣为裁袈裟为縁奴为头麝为子槟榔为口胡桃为子晋元帝谢赐功徳净馔一头又谢赍功徳食一头又刘孝威谢赐果食一头梁科律生鱼若干斗温贡茗二百尺薄又梁科律薄若干夹沈约有谢葛衫一裁简文帝云蒙惠袈裟一縁又言安成王饷符子一头齐建中有麝香如干子陆陲谢安成王赐槟榔一千口并胡桃一千子陈后主施瓦官智者禅师扶月供有藤纸一堕沈后施烛十挺细纸五百张获生人亦名级卫青𫝊斩三千七百级小颜曰本以斩敌一首拜爵一级因复名生获一人为一级见演繁露南朝唿笔四管为一牀见搜神记又北齐赋民之法以一夫一妇为一牀见读礼图称寿遇旬曰袠乃秩也宋人皆以白乐天诗行开第八秩可谓尽天年自注云时俗谓七十以开第八秩又云已开第七秩屈指㡬多人龚简封芥隠笔记云礼年八十曰有秩故以八十为八秩七十乃借用也今年五十六十皆曰五袠六袠讹也壹贰参桼古借以为数伍陆捌玖则后人所借也邝氏曰一字秦碑作壹古孝经作弌古老子作弌史晨碑作壹二字无名碑及贝丘长碑长作弍夫召经幢作弍籀文作希裕略古作杨统樊安碑作梁作㒃三字贝丘长碑作弎云台碑汗简作彡四古作亖借用四即呬字或曰为数四为呬冯绲碑作曲异体也五古作乂或作义云章作则借吾字六古老子作窅七石经论语作古老子作九商钟作借鸠形也十字华岳碑作拾字也髙克尊作十惟八无奇文智按经史借用者薛宣𫝊壹关为乐左𫝊自参以上颜子不贰过太𤣥文君臣之制上下以际棿拟之二漆即二七言河图二七火数居上也攡运诸桼政即七政其用㭍者见水经漆水注长安西有渠谓之㭍渠通雅卷四十通雅卷四十一钦定四库全书通雅卷四十一明方以智撰植物凡称幽兰即黄山谷之所名兰蕐也凡称兰之兰即今省头香楚辞注兰为都梁香与泽兰似泽兰又名虎兰龙枣虎蒲或曰泽兰即省头香陶隠居云泽兰名都梁可浴吴普曰水香楚望曰都梁之合为兰今纲目曰生水㫄紫茎赤节髙四五尺緑叶光润纎长有岐叶阴小紫五六月蕐红白而香曰燕尾香诗所云秉蕑也泽兰纤微有毛方茎荆州记都梁山下水生兰即今冈州陶蘓以下皆无定识也图经以为兰生水傍泽兰生水泽中及下湿地为异朱子曰今兰虽香而不可佩离骚纫秋兰为佩当是都梁合溪曰骚多託辞然兰固古人所佩服容臭者智谓从前溺于牵引攷亭以山兰春蕐不知其四时蕐也九歌春兰秋菊可以不泥秋矣首插袖怀皆佩岂必末之入扵缨乃为容臭佩邪谱曰春兰叶细夏兰叶细而长秋兰叶大而泽冬兰叶差大叶皆不冬凋春兰一榦一蕐夏秋冬兰皆一榦十数蕐山兰瘠而小建兰肥而大闽广处皆多丫兰最贵蕐茎生岐枝也庐山幽兰亦有一榦十数者但叶狭耳其类称兰者挂兰连根挂活一名不死艹马兰生水泽傍似泽兰而气臭味辛主破血郑𤣥注郁金似兰萝摩雀瓢亦名芄兰瞿麦名大兰狼牙曰支兰石斛山栀皆曰林兰石苇曰石兰白菖蒲曰溪荪𢎞景以为兰孙蒲芦曰野兰白茅曰兰根麦冬曰珍珠兰兰固芳艹之通名也东璧引汉书兰以香自烧按龚胜𫝊薰以香自烧凡可烧者曰薰宁专指蕙邪内经言治之以兰所谓都梁香正今之省头香也大抵入药当如纲目所説若称幽兰在深谷不以无人而不芳左𫝊曰兰有国香岂有非今之兰花者乎夫曰国香矣曽谓此省头艹而当之哉蕙则薰也本艹麻叶方茎赤花黑实陈藏器曰即零陵香也今平乐府昭平有之编之为荐黄鲁直曰一榦一花者兰一榦数花者蕙如鲁直説则夏秋冬之兰皆蕙矣兰之蕙各别山谷强安以名王洙曰藿香为蕙艹亦泥木生者曰木兰又名林兰杜兰非元美所谓玉兰也木兰皮似桂而香生零陵及泰山图经曰昭州生与桂同取中肉为桂心葢桂中之一种耳湖岭蜀所生木髙数丈叶有三道纵文皮如扳桂有纵横文香味劣于桂任昉述异记云木兰在寻阳江中有鲁班刻木兰舟今黄陂有木兰山相𫝊木兰将军塟此郭外西寺唐时旧有大木兰蕲州旧属寻阳也説文栾木似栏而无栏类篇栏桂类南方鱼子兰树似桂冬不凋花如细子香于兰有木本艹本岭北唿赛兰广有髙数丈者或曰是栏桂取花同香曝収曰兰熏黄熟以鱼子兰黏物香不散也王元美以木兰为玉兰扬雄所谓辛雉相如之流移也白曰玉兰外紫者曰辛夷时珍引白乐天集广心树曰木莲四月蕐似莲此真木兰智按段成式续集木莲出忠州鸣玉溪及邛州叶似辛夷花似莲花魏王花木志有木莲状亦如之老学菴笔记载乐天忠州木莲诗序云予逰临卭白鹤山寺佛殿前两株髙数丈叶如桂中夏花发如芙蕖香亦酷似花折时有声周益公益部方物略记木莲赞曰葩秀木颠状若芙蓉不实而荣馥馥其敷状之甚明须知莲兰古声通转石龙刍莞之长者可席者也莞灯心艹也苮席其细者也草续断龙珠龙须方宾蜀本以为一山海经贾超之山艹多龙修郭曰龙须也郑缉之东阳纪仙姥巖下尽出龙须春官駹车雚蔽雚即萑细苇席也尚书敷重丰席莞席笋席蒻也史㳺急就篇蒲蒻蔺席王肃曰底席青蒲席郑𤣥又云蔑纤致席智谓笋席乃竹席仪礼注所谓桃枝席也齐书三齐苮席葢细蒲艹席也诗曰下筦上簟莞古丸切蒲茎中虚白者今灯草席也尔雅莞苻离䑕莞释曰䑕莞纤细似龙䰅师古曰夫离也今谓葱蒲别作戴氏谓莞即灯心草是也今见肇庆之龙䰅席则与灯艹有别矣一类而尤细也燕支今作胭脂古通焉支阏氏燕脂字书因作脂云麓漫抄曰清微子服饰变古録云燕脂纠制以红蓝赐宫人号桃花粉崔豹云燕支叶似蘓花似蒲出西方土人以染名燕支中国亦有红蓝西河旧事云失我焉支山使我妇女无颜色北方有焉支山山多红蓝北人采其花染绯取其英鲜者作燕脂故单于妻号曰阏氏音焉支字书遂作元志有鹰房臙脂人户总管习凿齿与燕王书作烟支泰之引作烟脂升菴引王予可诗作脂周紫芝竹坡诗话不晓白乐天何以用燕支二字疎矣旧言染红者三物茜蔓艹叶似枣而鋭对生节间根紫色可染绛通作蒨郑𤣥曰齐人谓蒨为韎瓯人谓曰刺诗茹芦在坂又曰缟衣茹藘尔雅曰茹藘茅蒐陆玑曰一名地血齐人谓茜徐谓牛蔓红蓝花者夏花花下作毬彚多刺花蕊出毬上圃人承露采之至冬毬中结实白颗如小豆其花暴干以染真红及作胭脂一名黄蓝博物志云张骞所得也今洋船多贩红花至广则知博物志之言验矣疑耀引唐睿宗代国长公主作烟支弃子于堦后乃丛生是则非艹此曲説也紫草者所谓紫丹紫芙图经引尔雅藐广雅谓之茈苗似兰茎赤节青二月花紫白色妄引红花为茹藘则误矣智又恠本艹于紫草既引尔雅之藐而柴胡又引藐茈艹唐本注云茈是古柴字竟作茈胡又证以相如之茈姜且云此根亦紫色不亦诬乎又有茈蓠晋傅咸劾令史新立茈篱此当读为柴篱此茈柴通借证也智按货殖𫝊千畞巵茜徐广曰巵今鲜支也茜一名红蓝乃知今之红花古亦称茜而今又有乌红用蘓木染成者洋货以紫染成者曰胡胭脂俗唿紫梗洋货有紫梗锦紫出真腊国树汁近刻杂俎作紫䤵误矣是染红者凡五物萝摩即羊婆奶白环藤也诗芄兰之枝胡官切尔雅曰雚芄兰説文曰莞也陆玑曰芄兰一名萝藦幽州谓之雀瓢本艹曰萝藦似女青谚云去家千里勿食萝藦枸把蘓恭曰大如枣禹钖引景纯注曰雚芄蔓生断之有白汁可啖如此注则雚芄一名兰或𫝊误也大约雚与芄皆泽艹音近相误白芷一名莞一名苻离宁将合而为一乎尔雅注疏及广埤玑説文本艹牵引多混蕲即芹当归芎䓖皆有蕲名本艹曰芎䓖一名蕲苗曰麋芜左𫝊曰有山鞠穷长卿赋作穹穷説文作营䓖荀子谓兰槐之根是为芷兰槐离骚所谓兰也苗为兰根为芷也白芷一名芷又载䖀莞泽芬诸名九歌曰辛夷楣兮葯房王逸注葯白芷也淮南子曰乱人若芎䓖之于藁本蛇床之扵芜芷麋离各为一物自尔雅蕲糜芜竝言然后纷淆説文曰麋芜楚谓之蓠齐谓之晋谓之䖀故又曰江蓠麋芜也尔雅曰莞苻离其上蒚乃谓莞席本艹但见苻离之名略与蓠同遂又并之芷下误矣芹渠巾切古作蕲水艹也麋芜似芹故有蕲之名当归似蕲而粗大广雅曰山蕲当归也当归亦有蕲名岂可直以当归芎䓖为芹乎周礼芹葅兔醢尔雅芹楚葵是也又有薜山蕲茭牛蕲薜白蕲讵能一之芹名水英有两种白赤别有马芹马芹即牛蕲也今陆地亦生芹可啖得非所谓查芹回芹乎屠苏濶叶艹也因为屋名为冠名为饮名萧子云雪赋曰韬罦罳之飞栋没屠苏之髙影杜子美冷淘诗曰愿凭金騕褭走置锦屠苏菴也广雅曰屠苏平屋也魏略云李胜为河南太守郡㕔事前屠蘓坏应璩与韦仲将书屠苏发撤升菴云孙思邈有屠蘓酒方葢取菴以名故元日有屠苏饮又大冠亦曰屠蘓礼曰童子帻无屋凡冠有屋者曰屠苏晋元康中商人着大鄣谚曰屠苏障日覆两耳曾见暍儿作天子诗话补遗曰周王褒诗绣桷画屠苏屠苏艹也画于屋上因以名屋遂作屠苏智谓解定画扵屋上以取名亦非葢濶叶艹也今广西猺人中唿大叶似蒿者为头苏头屠音近正因其有荫而名屋也紫者曰紫苏荏曰白苏水苏曰鸡苏荆曰假苏积雪艹曰海苏石香薷曰石苏苏亦辛艹之总名㳺宦纪闻曰三山亦唿茨菰叶为大苏赵彦卫云麓漫抄屠苏千金方又云敷于散则知敷于之音转为屠苏姑记其説天棘天虋冬也王仲正言老杜诗江莲揺白羽天棘蔓青丝髙秀实曰天棘天门冬冷斋曰天门冬一名颠棘非天棘也王元之诗水芝卧玉腕天棘舞金丝智所见天门冬榦如指大枝弱下垂叶细似胡芦萉南人庭种而架之苗可茹则蔓青丝正是天门冬今纲目亦增天棘万嵗藤抱朴子曰天冬在东岳曰淫羊藿西岳曰菅松北岳曰无不愈南岳曰百部其治肺者以根多又一百部也艹茂为虋省为门耳徐渭以天棘为柽柳则渔仲説也或同名耳曰蔚曰繁曰艾曰萧曰藾曰茵陈曰夏枯艹九牛艹皆蒿类也因尘即茵陈张揖吴普并作因尘藏器曰此蒿类冬不死更因旧苗生故名因陈今考之冬亦枯藁但后于诸蒿耳繁之丑秋为蒿言至秋而老通唿为蒿也张揖谓白蒿为繁母即此意茵陈背白者也菁菁者莪为莪蒿即䕲蒿嫩时可啖以结角曰角蒿也采蘩为皤蒿即本艹白蒿今所食蓬蒿也鹿食为青蒿叶背面皆青所谓蒿所谓菣即今艹蒿也匪莪伊蔚为牡蒿即齐头蒿也茺蔚臭甚曰马矢蒿讹为马先蒿又讹为马新蒿者也蒌蒿即蔏蒌一名购生于湖地者也在水者曰㳺湖即尔雅之繁由胡郭云未详者也艾叶按之成绒者也叶如艾其背有白毛者九牛艹也广中亦产之陈嘉谟以九牛艹为蕲艾或别有所见邪卢氏杂説云唐文宗言苹非藾萧郑渔仲以苹为蒌蒿岂附会文宗邪元美以蒌蒿为藾蒿则更牵强王遵巖讥陆佃取安石説以鹿食之苹不从郑笺而从尔雅则水苹岂鹿食邪此遵巖未全读尔雅尔雅有萍又有苹郑𤣥郭璞以苹为藾蒿皆本尔雅也存中以苦躭为酸浆升菴以灯笼草为酸浆酸浆葴也东壁合之曰龙葵酸浆一类二种也酸浆苦蘵一种二物也大为酸浆小者苦蘵若败醤一名苦蘵与此异佛耳草一名茸母即䑕耳或曰米曲尔雅之蔝蔜也佛耳治寒咳𠻳灯笼治热咳𠻳酸浆亦治热故升菴合之茹艹编曰佛耳艹即巖蕊头三月采食酸浆艹即蟠蜞青二三月炒食灯笼艹结果曰红姑娘乃红𤓰嚢之讹押不卢葢活鹿艹之类也蕐佗以酒服麻沸散剖破治病然后缝腹膏磨此事太奇余冬序録载活鹿草事北史西域𫝊説般国真君九秊遣使送幻人能割喉碎首血出数升以草药灌之须臾血止养疮复常无痕瘢时取死罪囚试之验云中国诸名山皆有此草周密癸辛杂志云囘囘国有药名押不卢者土人采之磨酒饮则麻痺而死至三日别以少许投之即活御院中亦储之世有𫝊百日丹者方舆胜略黙徳那国有押不卢药异域志木兰皮国胡羊尾大如扇春剖腹取膏再缝而活蕐佗之术出乎此郎仁宝言曼佗罗花为末饮人醉死始信蒙汗药有之东璧言山茄花作酒饮之昏昏割疮针灸可先服之则不甚毒如香红散迷人则莨菪云实类透山根黄冶之草也土宿真君万毕术岣嵝神书多言黄冶尝云石茵蔯能伏硇钩芺即苦芺地胆艹入炉火用紫背天葵煑八石拒火乌头奚毒伏丹砂砒石紫蝴喋煑雄黄雌黄伏丹砂能拒火羊踯躅伏丹砂硇雌黄观音莲一名海芋一名隔河仙可变金煅砂五毒草即赤地利伏丹砂羊蹄菜蓄秃菜也叶可擦鍮其子可制铅汞金星艹即石苇紫背金盘亦制汞至透山根则岣嵝神书所称㸃铁成金者也吴普言唐本艹菜部水堇言其苗也本经石龙芮言其子也水堇俗称蝴蝶菜金英艹之类透山根潜山出之生长于此未见识者与为刘子政乐得为范文正藚泽㵼也诗言采其藚尔雅藚牛唇毛氏曰水蕮陆玑曰今泽㵼也本艹又以蕍蕮为泽泻莎香附也台夫须山莎也夏小正曰薃者莎䔺媞者其实尔雅薃侯莎其实媞説文曰莎镐侯本艹一名水香稜叶如三稜根名香附子三稜即上林赋蒋芧青薠之芧也香附苗似细兰艹青薠似莎而大相如用薛顾野王曰莎也江表𫝊曰魏文帝遣使于吴求雀头香东壁谓即香附子智以淮南陇西皆产莎艹魏何求于吴邪本艹又以夫须为香附此因郭注夫须为莎耳尔雅既云薃侯莎又曰台夫须必二种矣薃是薠薛台可为笠夫所须也纂文云台即山莎名蓑衣艹谓垂石上如蓑非谓作袯襫也郑氏因台笠而曰台皮为笠则莎岂可作笠韦昭曰芧蒲䔲苙也茅或作萌言荀箨也今笠亦用箬叶説文所谓箁箬也夹漈以台夫须即云台菜邝氏曰台夫须是猴姜根上有箨如枯叶可作笠姑存其説昌羊谓之䒢一曰尧韭淮南曰昌羊云蚤蝨而耒蛉竆即昌蒲也吕览菖蒲名尧韭笔乗引唐诗涧有尧时韭山余禹日粮以为工智按説文䒢昌蒲也䓉䒢䓉也荪香艹也不言昌蒲本艹止载荪为菖蒲而未载䒢名赵宧光以䓉为㭨子非矣海藤花曰藤黄郭文恭广志曰蕊散落石上收之曰沙黄就树采之谓之臈艹酸澁有毒主蚛牙蛀齿㸃之便落今所唿铜黄谬矣铜藤语讹也按此与石泪采之无异画家丹灶家用之或指用蛇黄误矣今画家用者乃煎成之物洪洲载暹罗贡藤竭藤黄芪母即母今之知母也説文有芪芪母又有艹名玉篇母即知母药艹也明是一字而徐氏别之郭邢以蕐白者曰葍赤者曰茅博雅以为乌麮葍戴侗以葍之蔓即木通诗曰言采其葍尔雅曰葍富又曰葍蔓茅毛氏曰恶菜也郑曰商陆也恐非陆玑曰幽州谓之燕䔰其根白烧啖之可御饥风土记曰葍蔓生被树而外实状如牛角一枝数枚合溪曰其蔓即木通此正名通艹而俗所谓妆花之通艹乃通脱木也活莌宼脱即通脱木也尔雅曰离南活莌又曰倚商活脱山海经名宼脱升山多宼脱郭璞云髙丈许茎中有瓤正白零陵植而日灌之以为树渔仲曰可作首饰俗唿通艹则自宋时己误唿通脱木为通艹矣薯蓣山药与藷也藢紫鹯芋也蓣通作预生苗蔓延秋生实如铃又名山药一名修脆南中有一种根细如指其皮紫者性冷名藷藷音殊味太甜山海经曰景山北望小泽其艹多藷藇即薯蓣也类篇曰藷薯蓣也葢亦以藷与山药为一物薯音相通葢薯为紫蓣为白二物也益部方物记有紫鹯芋字书曰藢音止紫芋也零余子薯蓣藤上之果也避唐代宗改为薯药宋避英宗名改为山药芋别名蹲鸱一作踆鵄大者曰芋魁见汉謡亦作芋渠马融颂芝荋芋渠注芋魁也葢渠魁相通杜若即髙良姜补笔谈曰杜若即今之髙良姜后人不识又别出髙良姜条髙良姜花或穗芳蕐可爱土人用盐梅汁淹以为葅南人亦谓山姜花又曰荳蔲花本艹图经云杜若苗似山姜花黄赤子赤色大如棘子中似荳蔲出崃山岭南北正是髙良姜其子乃红蔲也南楚见人采髙良姜乃似巴茒或髙州有此种今䖍州以青皮树为杜若叶冬不凋树皮烧之香薄荷或作荷茇葀菝菝葀茇䒷畨荷陈士良食性本艹作菝扬雄甘泉赋攒并闾与茇葀吕忱字林引作茇䒷孙思邈千金方作番荷参同契注作梅氏作陈嘉谟作蔢荷皆一物也苏州者佳可作茶饮俗唿新罗薄荷天寳单方所云连钱艹是也别録积雪草即府薄荷其曰龙脑薄荷者乃水苏也陈嘉谟蒙筌谓因苏州府学地名智谓因㜑律龙脑之香而名宜兴取薄荷霜足称㜑律之亚苏颂言江南山茵蔯又名龙脑薄荷乃石香葇也则龙脑有三説矣朱光家以菝葀为瑞艹乃抄孙愐愐抄玉篇耳百灵艹䕶门草也神农本经云常山有艹名神䕶置之门下每夜吠人赞宁曰持呪种之盗不入门曰百灵艹王筠寓直诗云霜被守宫槐风惊䕶门草曲阳记言恒山有神艹十九种䕶门其一也汉避文讳称常山纒枝牡丹乃旋葍鼓子花之千叶者也织锦雘画笺栏尝作纒枝牡丹匠皆谓之旋花旧名旋葍今作旋覆花即尔雅之蕧盗庚也席箕塞芦也庶物异名疏曰李贺塞上诗天逺席箕愁刘㑹孟注席箕如箕踞升菴曰秦韬玉塞上曲云席箕风𦂳马豪此岂箕踞义乎终不知何物李大泌曰席箕艹名出太平广记音涎邝氏谓即笾箕艹一名笾箕柴智按段成式续集曰席箕一名塞芦生北边外地旨苕为翘饶非陵苕也苕之蕐陵苕也即凌霄花好生髙阜元恪以䑕尾为陵苕误矣旨苕则苕饶幽州人谓之翘饶蔓生茎如劳豆而细叶如蒺藜而青可生食如小豆藿好生下溼冯嗣宗以陵苕断即蔓木上之女葳而湛若曰染皂之葝䑕尾亦有陵翘之名是三物皆名苕濮氏以荍蚍为紫荆花郭氏以为荆葵郑氏误以为蜀葵郭璞曰荍为荆葵菺为蜀葵渔仲总以荍菺为蜀葵误矣荆葵似戎葵而紫色稍小戎葵即蜀葵谢氏曰花似五铢钱濮氏直以为紫荆花生干上自根至杪如虮窠故尔雅名蚍俗曰大虮此似有理鬼目非一郭璞尔雅苻註江东有鬼目艹茎似葛叶圆而毛如耳珰赤色丛生广志曰鬼目似梅南人以下酒嵇含曰鬼目树大者如木腰子小者如鸭子七月八月熟色黄味酸以蜜煑之交趾诸郡有之吴孙皓时黄狗家鬼目菜东观按图以为芝艹本艹白英子名鬼目即排风子又羊蹄艹一名鬼目开山图曰辽东襄平有鬼目蛇鱼守之似指芝菌类今湖南有鬼目艹人过则粘衣江北唿为鬼指甲元美曰嘉靖间奸人王全以药傅巨木生芝成五色何必以鬼目为芝乎一曰鬼指甲即尔雅之蘮拏一名窃衣者也按今艹子粘衣者亦非一种狗尾之莠葽非逺志之葽绕也狗尾曰莠犹狼尾曰稂也诗四月莠葽尔雅曰葽绕棘广雅曰棘逺志也苗曰小艹似麻黄亦似大青刘向説此味苦苦葽一曰狗尾艹此相去甚逺葢莠为狗尾艹孔子恶之岂可以莠葽而存两可之説乎尔雅孟狼尾説文曰董蓈或作稂如狼尾犹言狗尾也皆有实如黍号曰稂莠时以大小迟速分耳相如赋藏莨蒹葭戴氏谓即稂又载䕞𦿆同一条非也莨菪一作䕞𦿆安禄山以莨菪酒坑奚契丹一名横唐一名行唐妖术用此迷人曰行唐酒是也仓公𫝊臣意饮以莨𦿆有两夏枯艹神农本经曰夕句曰乃东者所谓燕面铁色夏枯艹也其节节生穂三四月花五月枯其蕚内有三稜子四粒者茺蔚益母艹也益母一名夏枯艹朱震亨曰臭郁艹即茺蔚有臭味夏枯艹不臭夏枯先枯而无子郁臭后枯而结子陈无功曰夏枯艹亦有细子四粒丹溪云无子误拾遗有錾菜方茎对节白花此即益母白花者尔雅曰蓷紫花者尔雅曰蒉陆玑曰蓷益母也故曾子见之感思青葙之扵鸡冠当一类也纲目分二条以青葙为艹蒿为崑崙艹子亦名明非芵也青葙鸡冠一物但分家鸡冠野鸡冠耳如鴈来红余亦以为春不老也枫忩小牍曰鸡冠花汴中谓之洗手花中元节儿童唱卖以供祖先大苦黄药也郭璞以为甘艹吾未信也笔谈曰尔雅云蘦大苦注甘艹也蔓延生叶似薄荷而青黄茎赤有节节有枝相当此乃黄药也其味极苦谓之大苦非甘艹也甘艹一名蕗艹枝叶悉如槐髙五六尺但叶端微尖而糙澁似有白毛实作角生如相思角熟则角折子如小匾豆极坚开寳曰黄药子一曰红药以根赤色干则黄耳东璧曰人以入染蓝中曰易变色四川苦药子即黄药子一名地不容解一切毒今説文甘艹作苷后山谈丛曰谚曰甘艹生则麦熟苦艹生则黄蒿交趾甘草成树东璧惊讶之此如闽越之木芙蓉数丈两广之茄不枯陜边之枸把合抱不足异也鹤虱即豕首之实豕首豨莶一也天蔓青讹为天名精有玉门麦句姜刘㦎活鹿地菘蟾蜍兰诸名即尔雅之茢薽豕首也沈存中曰人不识天名精又妄认地菘为火蔹本艹鹤虱出波斯者良葢如苜蓿出西域而中国饲马皆是特前不知用耳本艹又出鹤虱一条今按地菘即天名精其叶皱似菘鹤虱即其实也世间有单服火蔹法乃是服地菘耳不当服火蔹火蔹本艹名稀小蔹即是猪膏母后人不识亦重复出之智按尔雅注疏地菘已属天名精何至宋时存中始辨正之苏颂曰南人唿其花为火杴按火杴即豨莶存中云单服火蔹是服地菘言亦自戾今专用以去风湿成汭张咏皆表进豨莶丸天坛卖豨莶酒服之有騐智谓尔雅豕首注云豨豕陶贞白曰天名精即今之豨莶时珍曰豨莶对节稜茎有斑毛地菘不对节茎圆无稜无斑毛王少夫曰豨莶皆识之天名精无识者东璧据所见之艹耳豨莶去风有騐古名豕首必其常用者智按古通名而实别耳即葈耳非薋菉葹也旧以卷耳为苍耳因尔雅以为苓耳而郭璞以为葈耳亦云胡枲仲恪故引耳中珰一名爵耳渔仲云即今卷菜如连钱者若苍耳但堪入药或诗所采别是一艹如芝栢地耳之类罗愿云即檀菜实如䑕耳多刺着人衣一名葹即离骚之资菉葹一名羊负耒智按葹乃卷斾草拔心不死者也仓颉篇耳即葈耳説文蓩卷耳也诸虑乃葛藟图经曰藟延木上叶如蒲萄而小四月茎汁甘五月花七月实青黑微赤冬凋叶此葛藟也苏恭以千嵗蘽为蘡薁藤者非千嵗蘽乃万嵗藤也蘡薁藤乃野蒲萄别种也湛若曰诸虑即柘虆古语如此古称郁金香非药中之郁金今之郁金皆蕉本也杨孚南州异物志云郁金出罽宾国色正黄似莲花嫩裹者可以香酒唐书太宗时伽毘国献郁金香叶似麦冬九月花开状如芙蓉色紫碧香闻数十步而不实此与郑𤣥所説郁金似兰相合矣古文称郁金苏合香左贵嫔郁金颂大氐皆指此东璧分两条是矣酒和郁鬯昔人言大秦国所产郑渔中言是此物大秦国三代未通中国智谓此迂矣周公不制指南车以送外人邪安知非外人转贡者邪一统志栁州罗城出郁金香正古郁林地也罗愿尔雅翼云此根和酒令黄如金故谓之黄流此则药中之郁金矣姜黄名蒁郁金亦名蒁东璧又曰郁金姜黄蒁药三物苏恭不能别乃为一物今蓬莪荗一作蒁似姜黄但不黄耳广中言郁金似红蕉本根即姜黄㫄附即郁金也形似蝉肚岂亦如淮南红蒲根之为三稜蒲萄梗之为木通邪杬去水艹也又为木名尔雅曰杬鱼毒郭景纯曰大木生南方皮厚汁赤堪藏卵果此説误矣其生南方藏卵果者自别一杬木乃左思吴都赋所云緜杬杶栌者耳非毒鱼之杬也杬名去水又名杜杬根名蜀桑今以芫字别槖吾非款冬本艹以为一误矣傅咸款冬赋序言仲冬之月氷凌积雪款冬独敷蕐艳则谓红花者俗唿蜂斗叶其黄白花当是槖吾今本艹纲目合槖吾颗冻为一智按急就章曰半夏皁荚艾槖吾又曰款东贝母姜狼牙师古注曰槖吾似款冬而腹有丝生陵地蕐黄色一名兽须款东即款冬生水中花紫赤色一名兔奚分言二物明甚今有花粘者粘肺害人可要辩菴䕡谓其可覆菴庐而名也菴庐见皇甫规𫝊菴在覃韵状类蒿治腰痛长卿赋曰奄闾轩于魏博士周元明以蓷为菴䕡韩诗及三苍悉云蓷为充蔚充蔚益母艹也又䕡茹苗似大㦸而花淡黄浅红无子根似来卜断之汁出干则凝黑又谓漆头本艹漆头与菴闾两载之轩于莸猴姜曰石菴䕡即骨碎补黄独土卵也黄山谷曰老杜诗黄独无苗山雪盛黄独者芋魁小者耳江南名曰土卵两川多食之而俗人易曰黄精墨客挥犀冷斋夜话竝载此条按苏恭辩赭魁之説曰赭魁如斗蔓生叶似杜蘅陶所説乃土卵也梁汉人食之名黄独又名土豆土芋实非芋类须以灰汁煑食之山谷以为芋子亦非潜谷以黄独为山药类或曰麻姑僧掘食黄独似而团大色黄白由跋虎掌天南星也苏颂言之甚明由跋是新根如半夏者大者为虎掌或言江州一种叶大如掌面青背紫四畔有牙三四叶为一本冬青不花实此名虎掌纲目言根如星曰南星叶如虎掌故曰虎掌此非也南星之叶不似虎掌七叶一枝花即蚤休也一茎六七叶似王孙鬼臼萞麻根如大菖蒲蒙筌详之或曰帝休五衢亦是此类野葛一名黄藤即钩吻也一名断肠草一名火把花言其红也南方草木状曰野葛一名胡蔓艹彼以毒人不半日即死山羊食其苗即肥亦如䑕食巴豆也贞白谓钩吻似黄精因博物志之竝论也苏恭谓黄精叶似柳似竹及龙胆徐长卿纫坚钩吻蔓生叶似柿藏器曰钩吻野葛也何子元曰有野葛之地必生蕹菜以蕹汁滴野葛苗当时萎死蕹今作有水陆魏习啖野葛以食蕹也䕭麻即荨麻图经有荨麻一作毛䕭音爓李时珍曰荨字本作䕭杜子美有除䕭艹诗智按张子贤墨庄漫録曰川陜间有一种恶艹土人唿为䕭麻音瓒其枝叶拂人肌肉即成疮疱刘袤延仲至蜀尝见之今考叶有毛芒触人如虿以人溺洗之可解也或又作䕭乃䕭之讹以爓音瓒其土音耳宋子京益部方物记有燖麻赞芝曰苬者秀之转也紫脱紫芝也五芝皆可轻身延秊何名为苬郭云一嵗三华故九歌曰采三秀兮于山间三秀芝也秀转而为苬耳礼斗威仪曰君乗木而王政太平蔓竹紫脱为之长生齐民要术曰紫脱北方物孙氏瑞应图曰紫达王融曲水序紫脱华朱英秀文选注瑞草也宋人进芝贺表用之拒霜即木芙蓉断肠艹亦名芙蓉花古称芙渠为芙蓉今岸生秋开者名木芙蓉函史云木芙蓉名拒霜花一日三换色曰三醉刈之明秊长辄七八尺智见闽广皆成大树有大红者西湖张幼青快雪堂前已髙二三丈矣叶最疗疮时珍以为杹相如赋作蕐此误矣赋用蕐枫枰栌皆指大木而内地芙蓉皆艹本冬凋者杹盖指桦也唐诗纪事冷斋夜话皆云太白诗昔作芙蓉花今为断肠艹陶𢎞景仙方注断肠艹不可食其花名芙蓉花乃知诗人无一字闲话愚者曰太白寃哉艹不妨同名诗人何心作注解邪萱有三种丹棘忘忧即诗谖艹因作萱风土记佩之生男故曰宜男鹿别良艹而食之故曰鹿葱丹家谓鹿劒吴普谓伎女花晏元献公谓鹿葱花中有鹿斑文与萱异开花亦不并时一种小而纯黄曰金萱甚可食智以皆鹿葱因诗之谖而名萱一物有赤黄斑三种泺贯衆即凤尾艹郭注泺贯衆引广雅贯节一名贯渠冬不死疏曰一名百头虎卷篇附伯萍药藻老鸱头郑樵曰泺即凤尾艹时珍曰一名黑狗嵴按黑嵴即猪嵴一名凤尾叶似凤尾竹干如大猪鬉可治遗精者也贯衆似蕨叶开张近小茅姜亦名凤尾又金星艹一名凤尾白幷㜑妇即百部也别録曰白幷一名王富主治与百部同推此即百部之转声日蕐子曰㜑妇艹亦百部之转其曰似小竹叶似天门冬古人不善状物如钩吻实蔓生似柿叶而乃云似黄精此类不少通雅卷四十一通雅卷四十二钦定四库全书通雅卷四十二明方以智撰植物射干乌盖二种也乌扇乌吹乌蒲鳯翼鬼扇扁竹仙人掌紫金牛野萱花草姜黄薳时珍收为一物土宿曰射干即今扁筑也智按扁竹乃紫胡蝶苗似鹿葱而阔四月花六出紫碧色结房如拇指陈蔵器引人所种鳯翼而实之日华曰根如良姜苏颂曰叶类蛮姜狭长张疎如翅则似碎骨补此或如荀子阮公所云好生髙崖巳与紫胡蝶草别矣当以鸢尾乌翣鬼扇为一物扁竹野萱花为一物俱曰射干偶同名耳鬼肉即蒟蒻也英霍山中所食之鬼肉乃鬼芋也宋开宝号为蒟蒻根如天南星叶如由跋但多班㸃升菴潜谷以此为蒟醤大误矣灰汁同煑方成积粉以辛芼之霍山人言其性善走种者石压之苗抂园内根常抂园外食之瓨盛灰水手磨右旋不得作声恐手麻也其梗如花蛇徽宁山中人至今唿蒟蒻别名蒻头雀芋大奚毒也今两广最多苗大于芋根大如椀至毒段成式云雀芋置干地反湿湿地反干飞鸟触之堕造酒家以此汁封瓮头曰奚头成式又言建宁郡乌勾山有牧靡草鸟误食乌喙毒必急食此草以解之此不知何药也按雀芋之类正与鬼臼独脚莲西畨莲相似叶更大耳鬼臼亦有毒山谷所云唐婆镜宋祁所云羞天花东坡所云璚田草渔仲所云八角盘也隔河仙可变金即观音莲一名海芋羞天草纲目未敢决耳海芋雀芋鬼芋鬼臼蚤休盖一类也菅芒也説文谓菅即茅非矣苞藨蒯属也皆谓其穂之芒蒻也菅大于茅叶似茭草花白穂斾斾然而茎圆直宜为帚其蒻柔忍宜为屦白芒者柔忍不及黄芒八九月花白而轻诗云沤菅丧服菅屦此也芒又作莣尔雅莣杜荣郭璞曰莣似茅皮可为绳索履屩説文谓菅即茅非也茅但可覆屋菅宜饭牛茅不可食牛菅根赤茅根白也藨苞也蒯属可为履者左𫝊言无弃菅蒯蒯篆作类篇蒯芉即菅蒯也丧服传曰藨蒯之菲曲礼曰苞屦不入公门此皆谓草穂之芒蒻也故覆盆之苺亦通称藨今之稻秆亦可作屩俱取其柔忍耳苞蒯竟为此类之总称异物志香菅则又一种伯厚诗异考则并以秉蕑为菅盖古声借耳升菴菅蔽又作菅蒉菅葌茢荑茅揠也茅之初生曰荑今人食之谓之茅揠凡初生皆称之易枯杨生梯康成注作荑盖荑梯字通尔雅翼梯有尖而细孟子不如荑稗庄子抂苐稗説文本作蕛集韵或作穉䄺又作一也大鲇本作鮷故子路称鳀説文作鮧可知古人从弟从夷之通包茅菁茅书曰包匦菁茅郑𤣥曰菁茅有毛刺者括地志辰州泸溪有包茅山阳记山出包茅有刺而三嵴今讹为巴茅两广湖南皆生之有刺其生江右江东者小而无刺但叶边毛能割手耳又有仙茅其根大补泽葵莓苔也卷栢陆苔也即长生不死草芜城赋泽葵依井苔原作菭有台迟二音总名莓苔今附土如小松叶者泽葵类也其稍大者名长松入酒补人智又见湖南有一种小草似松土人云置卧处则生离卷栢一名豹芝干之可收以水浸之即青翘滋茂故名不死草广中有不死草则挂兰也又有石栢石松即所称千秊栢万秊松也生石上长四五寸紫花芝栭菌蕈也抂地曰芝抂木而栭香者曰香蕈尔雅中馗菌郭璞曰江东名土菌曰馗厨孙炎曰地蕈亦曰地鸡獐头蕈出闽粤北方有蘑菰芉肚天花猴头曰肉蕈韩退之言树鸡成式言猢狲眼即猴头钟山孝陵有松蛾云南有鸡堫或曰菌或曰蕈皆髙脚繖头也边上有榆肉为最榆之瘿也地耳也桑耳曰桑黄桑臣槐耳曰赤鸡说文䓴木耳也一曰萮茈内则芝栭徐作芝檽㙡当作葼宋陈仁玉作菌谱平西有㫁椿榆构斧其皮久雨烂之以米潘沃之雷则出蕈矣不雷则大斧击之而蕈亦出海藻曰海萝一曰落首邓氏曰如蓬蒿者曰聚藻时珍以尔雅之为海藻音覃旧以为莐藩为蝭母即知母也南越志有品藻苔如品也生水者陟釐生陆者鬼丽生于水者青緑如发海濵之人多取裛而食之尔雅组似组纶似纶东海有之海粉是也本草亦不能辩只附昆布海藻之条晋帝赐张华侧理纸千张王子秊云即陟釐也一名水绵顾野王起兵讨侯景引兵来军士无膎御甘露厨有干苔分给之注苔生于海其形似发则海粉紫菜类也藫石衣一名石发即今石耳也张乗言发生水底每月七八日可採迟则烂盖随月盛衰者生水者曰陟釐生陆者曰乌韭一名鬼即丽以篆作楷故竒耳元美曰生海中者曰紫䓴生土墙上曰石马騣生屋上曰屋游生屋隂曰垣衣总曰垣嬴曰昔邪草笔谈曰崔融为瓦松赋不知为木与草段成式咲之梁简文诗依檐映昔邪成式以昔邪为瓦松殊不知昔邪乃是垣衣瓦松自名昨叶何草成式亦自不识元美以昔邪为总名诸君正不必纷纷也陈无功曰瓦游一名博衣晋唐襃入林虑食石蕋亦屋游之类盖石上之苔也一名蒙顶茶一名石芥新刻唐诗纪事载崔融瓦松赋慙魏宫之乌悲注云未详智按乃乌韭之讹又别録麦冬一名乌韭海藴紫菜也海带昆布之类也纶似纶组似组正谓海之二藻东璧曰昆布为纶布之转以纶音闗也石尊即紫菜之带緑色者龙须菜其细者大叶冬紫菜烘干下茶最佳石花鹿角鸡脚一物也东璧分之其实一也石花有红白二色鹿角紫黄色稍粗似鸡爪曰鸡脚故邓潜谷止载为一郭璞海赋所谓玉珧海月土肉石花是也一曰璚枝琼花玉蕊山矾栀子升菴一之明瑞四之以山矾为七里香则沈括所谓芸也曽慥以玚名郑花周必大言讹为玚故戴侗以山矾为㮳笔丛曰用修孟浪合此四种自洪容斋王勉夫俱失之惟葛立方韵语阳秋辩析而麟折衷之琼花者扬州后土观中物世无别种者也玉蕋者长安唐昌观中物仙女折花赴玉峰之期者也山矾者玚花春开而鲁直易名山矾者也栀子者夏开六出薝卜也四者悬若天壤栀子染黄以子而山矾染黄以叶二物迥殊玉蕋仅见唐昌及禁苑而玚花纷布野中易辩也智按周文益公有玉蕋辩证一册庆元二秊作元瑞取此耳自二宋以琼花为玉蕋刘原父和之晏元献苏文忠承之然失之未逺也洪景卢曽端伯蔡寛夫傅子容以山矾为玉蕋则失之顿逺然本之唐人伪帖也用脩直以山矾为栀子谬矣智按七修类稿以栀子即玉蕋改为山矾升菴採仁宝之説也琼花大而瓣厚色淡黄蕋与花平不结子聚八仙花小而瓣薄色㣲青叶有芒而结子判矣山矾俗名椗花木髙数尺凌冬不凋花白未开时似木犀开时香秾号七里香有千叶者元瑞又言琼花植于唐荣于宋再荣于宋末一揭于金再枯于元世无复种者智谓无种则已有种则生生不已琼玉皆称词相似则互称之有一种小异移地则变者无乃唐昌观之玉蕋抂扬州为琼花邪余见勋戚园植琼枝亦唿琼花似郁李三月开红白二色岂可谓此即扬州之琼花岂可谓此㫁不可名琼花乎説文曰芸似苜蓿杜阳编言芸出于阗国元载造芸辉堂是也梦溪曰辟蠧用芸今七里香叶类豌豆丛生秋间㣲白如粉汚辟蠧殊验南人採置席下能去蚤虱王氏谈録曰文丞相秦亭分遗种之家庭如苜蓿尤香此乃牛芸尔雅所谓权黄华者东璧曰山矾有七里椗柘㻛春桂诸名春桂曽慥説也周必大曰柘音南史之故荆俗讹为郑矾郑又讹为㻛也合溪以即㮳又作五倍子名㮳与山矾殊矣山谷曰江南野中椗花极多野人采叶烧灰以染紫为黝不借矾成予因易其名为山矾按外国之芸为木汁中国枫汁似之亦名芸香辟蠧之芸则七里香也两广有九里香髙丈而花白甚香五六月开谢灵运以栀子大者曰林兰刘禹钖咏为越桃按周吉甫金陵琐事曰人以栀子为薝卜非也鳯台门外白云寺近牛首太监郑强塟地傍有薝卜一丛乃三宝太监西洋取来者花瓣似莲而稍瘦外紫内淡黄色嗅之辛辣触鼻㣲有清香正佛经所云也此花今不闻毋亦后土观之琼花絶种乎佛书赡博一作瞻匐黄色香花也讹作薝匐古言芍药即兼牡丹汉称木芍药此其证也广雅以芍药为挛夷不知何据山海经条谷之章多芍药洞庭之山多芍药不知是本草所谓白木余容否古琴疏帝相元秊条谷贡桐芍药帝命羿植桐于云和命武罗伯植芍药于后苑王立之诗话载杨子华北齐人有画牡丹白乐天诗归到江南无此花又唐人诗国色朝酣酒天香夜染衣文忠公花品序何得谓无人形篇什邪呉曽按古今注有草芍药木芍药安期生服鍊法有金芍药木芍药木即牡丹温庭筠诗山寺明媚木芍药智按王砯所引吕览月令雷乃发声下有芍药荣田鼠化为下有牡丹华则周末已名牡丹矣欧阳既谱牡丹后有李述着庆厯花品凡四十三品宋又有丘寺丞濬作牡丹志以姚黄为正魏红为妃黄朝英言芍药破血为赠女握椒养阳为女赠何必如此解髙似孙谓诗指木芍药丹皮女药此亦一説韩诗曰离草也言将离赠此草也冯嗣宗引古今注谓芍药可离唐本草则云可离江篱也子虚赋作勺药韩退之郾城聨句用勺药注文选四见皆音酌畧智按文选注言勺药之和乃鱼肉等物为醢故音酌畧岂可咏花而读酌畧乎华苹并头莲也援神契王者徳至地则华苹感注云并头莲韩诗秉蕳注蕳莲也今人注蕳为兰兰连音近误也荷一作茄铙歌食茄下西京赋注茄藕茎也古今注荷一名水芝衍义曰千叶者不实今禁中有碧莲埤雅曰的中青为薏皆倒生两牙一成芰荷一蕅荷也又生一牙为华按蕅即藕芰是菱此因旧楚词注而附㑹也段成式曰莲子曰湖目问竒广芙蕖古作扶渠诗疏一作夫渠莲花三出一层凡六层千叶者重台薢茩草决明也王逸许慎以为芰蔆非矣嬾真子曰士人简尺以解茩易邂逅非也离骚芰荷王逸注芰蔆也秦人作薢茩音皆茍仆仕闗陜不闻此唿后读尔雅薢茩芵光注芵明也或云蔆闗西谓薢茩仆谓芵光今草芵明初可为茹子治目疾其以解去垢秽名乎又尔雅蔆厥注水中蔆芰则蔆自不乱薢茩也然则古误乎曰古者信传信疑传疑郭璞引骚承王逸之疑耳按尔雅薢茩芵光郭注曰草决明也何待嬾真子辩邪今有马蹄决明青葙子亦名草决明一种类茳芒子秌开澹黄花结角如豇豆长中有子此马蹄也一种茳芒决明救荒本草所言小扁豆也稍小不昼开夜合皆入曲曰独占豇升菴以芰为芡谬矣黄茋亦名芰草将曰菱芰邪解后通邂逅用茩则误萍苹荇一类也靡苹田字草也天问靡苹九衢言枝叶分为衢道也邓潜谷谓其有根而大盖有二种生湖中大田中者小所谓青苹也水中破铜钱曰白苹尔雅萍䓑其大者苹郭璞曰江东曰薸説文曰薲大䓑䖂凫葵苏恭言萍三种中荇大苹此据尔雅本文东璧何得非之而専以破铜钱为苹也殆据呉普本草水亷乎破铜钱名四叶菜又唿十字草湖塘田中皆生之能医鸡蒙眼拾遗陈蔵器谓之芣菜正是升菴巵言谓之田字草又谓四叶菜为莕莕即荇也谓莕类耳倘所谓藻乎古人字尝通用东璧以叶径一二寸有一缺而圆如马蹄者莼也似而稍尖长者莕也花黄白叶径四五寸如小荷而结实如小角黍萍蓬草也即楚王䓑实此不必然萍结实者名水粟水㮚荇菜韩诗作莕即凫葵接余苻也江东谓之金莲子今江北冬莤其根楚辞谓之屏风云紫茎屏风之緑波是矣莼一名茆贾思勰以为莼颜之推曰蔡朗父名纯改为露葵或曰锦带一唿马蹄草陆广㣲曰灵巖池有莼即长者丝莼老曰葵莼甚滑美入口即化无功引蹗草干宝谓即菜一名水炙鹿食之苹则蒿也茆音卯女萎一名茆是音柳韵㑹不知反以毛晃为误少辛细辛也细辛与马蹄香鬼督邮徐长卿白薇白前皆相似山海经曰浮戏之山多少辛管子曰五沃之土群药生少辛即细辛也笔谈曰东南所用细辛皆杜蘅即马蹄香也黄白拳局而脆干则作团细辛出华山极细而直深紫色嚼之辛甚于椒襄汉间有一种细辛极细而直色黄白乃是鬼督邮东璧曰似鬼督邮而色黒者及已也叶似小桑根似细辛㣲粗长黄色辛而有羶气者徐长卿也叶似柳而味苦者白薇也似白薇而白直味甘者白前也今分南北北为良东璧谓蘧麦石竹为洛阳花近矣而非一也説文蘧麦徐曰今瞿麦又名句麦尔雅大菊蘧麦也若尔雅出隧蘧蔬则菰菌矣东璧谓蘧麦名石竹子南天竹草日华本草以为燕麦杜姥草者误葢燕麦即雀麦雀瞿相讹至曰石竹子即洛阳花今名洛阳锦絶不似竹有五色其后此而开者曰翦春罗大者曰翦绒花原自不一瞿麦则野生也石竹子是王留类南天竹是种之庭中结子如珠秋冬红者北人以虞美人为鸎粟母乃似之虞美人亦有呉蜀二种碧鸡杂志所言桑景舒作虞美人曲而此草即动辩其呉音相应形容耳屈龙即游龙所谓荭蘬也诗传龙头草也淮南子曰海闾生屈龙屈龙生容华龙鸿也屈龙即游龙尔雅所云荭茏古其大者蘬乃大蓼也又马蓼曰墨记草叶中有黒㸃者水蓼即虞蓼泽蓼青蓼人食之紫蓼赤蓼以色名香蓼以香名结缕胡绳也游猎赋云布结缕尔雅𫝊横目注一名结缕俗曰鼓筝草师古曰结缕蔓生着地之处皆生细根离骚索胡绳之纚纚胡绳葢结缕也南方草木状之邪悉茗今广州之素馨花也草木状言邪悉茗与末利皆自西国移植南海陆贾南越行纪曰此二花独芳与橘化为枳异矣段成式曰野悉宻出拂林波斯花五出白色不结子与岭南詹糖相类西域人采花压油智按素馨花四瓣此㣲异耳或作那悉名所谓詹糖即旃檀之转也五羊城外三十里有花田云南汉刘鋹之姬曰素馨死塟于此故曰花田多生邪悉茗即以素馨唿之其香不及茉莉之清也丹铅録曰晋书都人簪奈花即今茉莉也压油取露皆用此与野蔷薇又有雪瓣花指甲花含笑花其成树者九里香皆其类也茉莉或作抺厉末丽抹利没利又名奈花洛阳名园记作抹厉王十朋作抹利洪景卢作末丽佛书末利花言柰花也柰则曰菴罗沖云蒸花露法熊三拔有锅灶式非压油取留求子使君子也嵇君道言南海交趾出留求子如栀子稜瓣深而两头尖似诃犁勒半黄已熟中肉色白甘如枣其核大治婴孩之疾此即使君子也可谓善状物矣但如榧子而甘非如枣甘也始因一使君用此救小儿故名今汀卲皆生其云诃梨勒树似木梡花白子形如橄榄六路皮肉相着可作饮变白髭发令黒出九真薢菝葜土茯苓一类而三物也土中块生者多以𤓰名𤓰蒌泽姑括楼之转括楼又果臝之转也治风湿者俗唿冷饭团故蒙筌合萆薢菝葜土茯苓为一郑𤣥萆挈土𤓰也则以土𤓰即萆薢月令王𤓰一作王萯吕览作王善生王冰引作王葥生宋本草王𤓰一作芰葜尔雅菲息菜菲芴郭云菲土𤓰或以为黄独葢以土中得成块者名𤓰古𤓰姑通声如苽音菰以𤓰谐声天花粉郭陆以为王𤓰土𤓰智按即尔雅之钩姑也説文蔩兔𤓰笺以为天花粉音寅薇衔本作衔或为麋衔一名独揺呉普一名无颠縻衔矢醴素问所先矢醴鸡矢酒也郦道元水经注云魏兴钖山多生薇衔草有风不偃无风独摇寰宇记曰均州天心山有草曰徽蘅其草有风不偃无风自摇徽蘅葢衔之讹也今李克家水经注亦讹作薇蘅草古谓之藨今谓之苺覆盆子也曰寒苺大麦苺世唿插田藨尔雅之茥缺盆也稍大者唿割田藨亦谓蓬藟也此皆一枝五叶五月实熟乌赤者一枝三叶实如樱桃曰田藨即尔雅所谓藨麃陈蔵器所谓茅苺也一种树生藨尔雅曰葥山苺陈蔵器所谓悬钩子树苺也就地蔓生黄花则蛇藨蚕苺尔雅所谓猋藨芀也又葎草一名来苺草五爪龙藤一名五叶苺一名龙葛江东唿虎葛蔓生有稜名乌蔹敷痈神效禹余粮有七石中黄粉名禹余粮又有太一禹余粮丹书中又云铜坑禹余粮博物志蒒草如麦名禹余粮别録麦冬一名禹余粮赤茯苓名萆禹余粮存中曰赭魁南人以染皮名禹余粮纲目未考出故列之独揺有八一羌活一鬼臼一鬼督邮一天麻一薇䕔一白杨一栘杨又媚药有无风独揺草又抱朴子云独摇芝一薇蘅智攷薇蘅即糜衔白杨即栘杨除此共八花蕋谓之蓓藟亦谓之葧韵畧曰蓓藟如华也青箱杂记曰刺桐花深红色一枝数十蓓藟尔雅蕍芛注芛音羊捶切孙愐芛音矞草木初生为䝐韵㑹作䔺苗茎初生又为䓈皆当音蕋余邑谓之桲留或转为叵臝北人谓之孤音若孤都即宋景文所云胍盖本字为草含生儿麻花曰麻勃亦麻蕋也齐民要术曰麻放勃时拔去雄者勃即桲也榠樝之小者曰榅桲亦谓其小似花蕋耳晋童謡桑生蓓雷张有琲瓃精藴作琲宗吾编因作藟皇辜谓初生之葟也淮南子醴泉生皇辜皇辜生庶草皇辜葢言草木初生之葟而有葧也胍之音正本此葟见尔雅蓶扈苞也马融广成颂蓶扈蘳荧郭璞注蓶与芛通集韵作芟蓶扈花苞也蘳黄花也智按芛笋栒箰皆一字因芛与蓶通故又音蕋扈蘳因皇辜之声荧芟因荣声青怸谓茁也牛膝一名怸崔希裕畧古曰怸古文悉字郑𤣥曰齐人谓狂生曰怸一作㤜智按㤜则公羊之㤜也管子五位之土青怸以苔五隠之土青怸以肥淮南所谓穷谷之污生以青苔也字林云怸即牛膝也以管子之语详之自非牛膝或同名耳怸谓初生茁长也荏即苏也亦唿为䓊説文荏桂苏而毛郑以为戎菽则管子之胡豆非矣菽豆也荏苏也徐曰荏白苏桂荏紫苏方言闗东西谓之苏或谓之荏周郑间谓之公蕡沅湘闲谓之小者谓之䖆葇郭璞曰公蕡音翡翠今江东人唿荏为䓊长沙唿野苏为䖆葇荲葇也按説文引楚辞䓊萧此其通名乎荲葇则香薷也阿魏草木汁也段柯古记佛菻僧弯所説波斯国树唿为阿虞叶似鼠耳㫁其枝汁出如脂取米豆屑合成阿魏智又按髙昌即车师地元时号畏兀儿产阿魏有草本者根株独立枝叶如葢臭气逼人生取其汁熬煎成之此与僧弯説合但草木异耳涅槃经曰央匮蒙古曰哈昔泥走马射阿魏贾胡神其説而好事者笔之如贞白信苏合为狮屎之类竹苇员丘即路人竹由衙太极云母濮竹沙摩皆大竹也无节曰通竹长节曰篔筜晋武昌戴凯之竹谱凡六十一大者员丘帝竹即山海经衞丘俊林竹郭注舜林者也岳山寻竹生焉䈏与由衙土人用为梁柱神异经曰竹名太极长百丈南方以为船嵇含曰云丘竹一节为船出扶南即此负丘当作员丘王㑹曰路人大竹注以潞为赤狄恐在北方无此大竹也河图曰少室山大竹堪为甑器广志云母竹最大李石言汉竹大者一节受一斛晋常璩南中志言宁州有濮竹节相去一丈受一斛许即李石所谓矣元刘美之云桂岭竹之花出者曰沙摩竹东璧曰有无节竹出溱州空心直上即通竹也竹谱篔筜但云多植水渚智按罗浮山竹节中过丈此东璧所称篔筜也其曰龙公竹叶若芭蕉其龙钟大竹之説乎两广今多刺竹竹生卷曲烦猥竹谱名为笆竹李石名为攡竹可作篱笆也嵇云九真交趾出石林竹可切象皮又出簟竹大秦出簩以镑犀象利于铁东璧谓澁者以错甲谓之簩簟竹凯之作单今梧州有单竹泥竹之称单竹可为篾慈孝竹则丛竹四时笋江南竹则叶肥干薄不可为篾箬叶大可裹粽夹蓬者也竹小者曰鳯尾竹潇湘竹草木状言越王竹髙尺余东璧言辰州龙丝竹细仅如丝髙不盈尺今庐山有千里竹髙亦数寸而叶不甚小又一种也邓潜谷载观音竹种之于盆可玩广志有观音竹璎珞竹析尾竹方竹出君山闽浙詹同以方竹献取其四稜廉隅益部方物记賛方竹中实但小耳此未见北户録澄州之大方竹也紫竹斑竹皆有大者又有极小如潇湘竹者广西仙回湥山有之条竹实心䇢竹刺竹及䈥竹皆实心瑶星曰旸谷漫録载安福西乡周俊叔者尝得十二时竹一根植于家十秊余笋而竹者才得三枝绕节凸生十二字㸃画可数智以此近妖异如柳叶䖝文耳如顾遯园所记华严寺佛面竹作筒即人面竹之大者僧侈其名遂信之邪襍俎言䈄堕如绣画百叶为一枝五色线引梁简文修竹赋有玉润桃枝鱼肠金母之名此不足异也鱼肠筋竹金母谓黄淡竹也笋亦曰箘箭苛禹贡之篠尔雅礼器之箭竹也吕览越骆之箘注竹笋也考工疏箘竹聆风或竹䇹箆箭竹也湛若曰俗谓之䈛苛䈛苦怪反智按冬献笋即冬笋也箭竹丛生小而疎节节或长二尺山涧旁生南方作矢白下取为箸谱曰亦箘徒谓之䈛竹可蓬可矢荆州贡箘簵楛皆可为矢陆玑曰楛似荆赤茎似蓍上党人为牛筥智按楛木为矢非箭竹也箘簵坚竹篠箭竹簜大竹桃枝非一种范成大言桃枝似小稯刘美之亦曰椶竹皮叶皆似椶亦谓之桃竹则与尔雅桃枝四寸有节者又殊今南都扇肆中假充椶竹者名桃丝竹或即桃竹賛宁笋谱有三棱竹笋状若椶阔茎柄有三嵴东坡曰子厚诗桃笙葵扇安可常偶阅方言簟谓之笙乃悟桃笙以桃竹为簟也梁简文曰五离九折出桃枝之翠笋桃竹出巴渝闲杜子美有桃竹杖引智考桃竹觔竹蔓竹之类也最细然大于篠箭肇庆志有桃竹东璧曰滑者为席曰桃枝凯之曰方志赋桃枝皮赤编之滑劲顾命篇所谓篾席也郭璞注尔雅加竹字人言桃竹短节余见节长踰尺豫章有之山海经木有桃枝又广志桃枝出朱提郡曹爽所用者也则草族木类自别有桃枝耳智见今有夹竹桃枝叶如竹而花如桃花太平广记俱那衞叶如竹三茎一层茎端分条如頳桐花小类木檞出桂州罗浮山记云那卫外国树英花红粉此亦夹竹桃之类也山海经有桃枝钩端箭䉋郭注曰钩端桃枝类汉中出䉋竹厚里而长节东璧且以鳯仙为夹竹桃扶竹即卭竹山海经龟山多扶竹郭注卭竹也名扶老竹陶潜䇿扶老又见蔡顺𫝊注今所谓桂竹古之筀竹也旴江曰筀竹可丝以制器又可刺船江楚常用之本草以为桂竹谱之桂竹云二尺围而皮赤潮州出赤竹是也山海经曰灵原桂竹伤人则死是桂竹又有二种矣矛竹非苗竹也邓潜谷以为猫竹竹谱有矛竹刘渊林云外国有以史叶竹为矛余所闻是䈥竹智按即广之利竹实中坚韧者也纲目以为矛竹又载苗竹云一节尺余出呉楚潜谷曰笋如猫头故名刘美之载猫儿竹笋重十余斤又载毛竹出武夷此竹江楚赖之凡事可用嫩者造纸谱无此名倘即所谓荡竹葢竹乎猫竹不生于北方北方竹皆筀也朱子改王刍箓竹为今竹邓潜谷是之然北方大都竹少水经注美沟水东南注淇水博物志谓之奥水流入于淇汉武塞决河用淇园之竹寇恂守河内伐竹淇川治矢今无复此物惟王刍萹草矣澁勒竻竹也无功言庾新野诗防露动林于见竹谱智按今谱作箊字王洙笔録有书箖箊亭额东坡诗倦㸔澁勒暗蛮村澁勒岭南竹也草木子竹叶一名斤斤辍耕録竹沥名火泉智按肇庆府志有竻竹即李石所言之攡竹也有刺而坚村村以为籓落土人唿为勒竹或云棘勒东坡所谓澁勒应是海南一带乡语耳本草纲目有竹今韵书无者孙愐收竻字音勒以为竹根纲目之正竻字之讹升菴以簩即澁勒笋一作箰蓶笋许慎训为竹胎一曰龙孙马援以禹贡之包即笋也宋人小説曰老杜诗曰竹根稚子无人见沙上凫雏并毋眠唐人食笋诗曰稚子脱锦䙀骈头玉香滑因竹孙名稚子也賛宁曰竹根大鼠名竹豚亦名稚子按是玉篇䶉也庄子羊奚比乎不箰即笋字又作蓶栒簨尔雅笋竹萌以旬而成竹也周宻以竹萌出周礼注何不直引尔雅程泰之言老杜稚子为雉雏唐人食笋诗未可据也笋谱曰马援见冬苞笋上言禹贡厥包橘柚之包即此冬苞笋猫竹笋也广志魏汉中守王图毎冬献笋越中粪地㫁竹种根土坼十字即锹其笋拭而蒸之焙之玅甚天目青笋庐山拳笋皆小竹也南岳擣为笋膏闽笋如木下矣似竹之小草有十一种曰緑即説文之䓞汉书盭绶晋灼注云盭草出瑯琊似艾可染是也北人唿緑为戾古者贡草入染人故谓之王刍而进忠者谓之荩故又名荩草孙炎曰菉即菉蓐草今唿鸱脚莎引注菉竹猗猗智按菉蓐草即萹竹而东璧犹引菉竹菉蓐鸱脚莎仍为所牵矣鸱脚莎即鸭跖草一种曰萹竹一作蓄筑节间有粉郭璞云似小藜赤茎节则又似萹竹注王刍矣紫蝴蝶名萹竹实似萱不似竹时珍以为射干一种曰淡竹叶根名碎骨子根数十结子似麦冬但坚硬耳今采作酒曲一种曰鸭跖草即蓝胭脂草也杭州以绵染其花作胭脂为夜色一名竹鸡草耳环草蓝姑草碧蝉花亦曰淡竹叶永嘉记青田县以产草似箬唿为竹青而县名青田一种曰水竹叶生水中叶如竹而短小可生食能去虮虱与虱建草牛扁特同功一种曰竹荚菜好生土墙头及园傍节疎而弱不直起叶如竹人采为茹一种曰木萹筑方家用之即説文所谓也一种曰緑竹草诗注作王刍萹竹二草陆玑以緑竹为一草名冯嗣宗曰即今木贼草一种曰千里竹髙七八寸叶似竹而干似芦根实草也庐山有之可以降火一种曰锦竹杜诗有锦竹两三丛或疑竹纪之蒸竹䈄堕竹其皮类绣升菴阅梅宛陵集锦竹诗自注此草似竹而斑又二种名似竹而不甚似竹者曰芩陆元恪疏曰芩茎如钗股叶如竹蔓生泽中牛马喜食之今图经黄芩茎如箸叶従地四面作丛生不知是陆疏所言者否又瞿麦名石竹子乃洛阳锦之一种至名竹而全不似竹者黄精曰菟竹鹿竹萎蕤曰玉竹菼薍萑荻蒹一也葭芦苇一也尔雅蒹薕葭芦苇丑方萧荻骓薍説文蒹萑未秀者葭苇未秀者苇大葭也菼萑之初生薍也孙炎郭璞以芦薍为二李巡樊光以芦薍为一夏小正注埤雅皆纷纷矣按诗毳衣如菼八月萑苇注疏初生为菼长为薍成为萑戴氏曰菼薍萑荻蒹一物五名今人特谓之荻茎短小而实其末曲如钩类马鞭节其叶陿长而色重于芦有白嵴其花先紫脆后白如散丝今人以为帘箔淮南子曰荻苖类絮是也苇于虺切芦陵如切葭闲加切孔氏曰初生为葭长为芦成为苇葭芦苇一物三名今人特谓之芦芦干大而虚中其末直其叶阔大而色浅其花褐色穂生如狐尾今人以覆屋织璧编䕠作笔管箱筥绞绳皆芦也葭中白皮曰莩汉书曰非有葭莩之亲是也诗曰八月萑苇曰葭菼揭揭曰蒹葭苍苍今人言芦荻皆对举之词也按苇籥葭管皆以芦为之升菴引凡将篇芦蔏即荻嗣宗説与戴同而葭又名华菼又名鵻蒹一名薕江东谓之鸟蓲本草纲目仍混孔平仲谈苑曰江东芦贱而荻贵退滩之地先一秊所生者芦也明秊所生者荻也唐韵曰蕟芦也一作䕠抂队韵方言注江东称蘧篨为䕠自六朝已有此语従草従废名见刘敞𫝊陆公㴱曰乡人谓织席时芦毎飞起故飞声转而为废亦方言也通雅卷四十二通雅卷四十三钦定四库全书通雅卷四十三明方以智撰植物栝结子松也枞鳯尾松也桧椈皆柏也檆叶如鎞鍼而罗汉松似之皆理直后凋者也尔雅曰柏叶松身曰桧松叶柏身曰枞孔安国谓柏叶松身为栝孔颖达谓诗书之桧栝为一物説文曰柏鞠也其兼柏叶者谓之二色桧栝生北方实似小栗书曰杶干栝柏杶亦作槏小颜曰似樗而实尸子曰松柏之鼠不知堂宻之有美枞记曰鬯曰以掬郑氏曰柏也此即许氏所谓鞠今世有罗汉松璎珞松剔牙松金松小松璎珞柏扁柏栁柏血柏圆柏圆柏即刺柏所谓桧也定以结子曰栝子松宋子京有峨眉竹松賛言干是柏而箨似竹恭曰今枞不知何木智按鳯尾松叶细丛鬛非鍼而干皮如柏其枞乎去皮用其木葢杉类也陈后山曰柏叶松身所谓丝杉智按璎珞柏是也庐山大林寺前宝树十余围正鳯尾松又有丹桎木栅木皆杉类松叶谓之鬛鍼桧柏有刺杉如鎞鍼木其理皆直汁厚凌冬松根遇石则盘顶柏杉必不曲矣尔雅柀煔煔一作檆汉安永初五秊春合浦杉叶飞入洛阳以为瑞嵇含言披杉通志言西域传奄苏国柽松南都赋注李善曰柽松似松而香又引山海经注㮨似柏有刺潜谷以柀似杉为榧别録作棑神农本经有柀子今江楚两广唿松为丛木江北唿杉为纱木或曰㯳木或曰刺斗指其叶也五粒当为五鬛萧炳言五粒一丛五叶如钗即新罗海松子如小栗三角其仁香美按粒是鬛误或有两鬛七鬛者李贺有五粒小松歌成式曰李衞公言二鬛松与孔雀松别松火烧松枝取液也大观本艹作㶆纲目作玉篇曰檞松樠也樠液樠也皮上緑衣名艾蒳与㯽榔艾蒳皆可合香邵文伯所钞宋五色线引为松雔艾纳则又因㶆而转为雔耳雔音雠榕当别出状木始于嵇含分字始于戴侗説文以为古松字六书故以古松字为而榕为南方之榕榕实南方巨木嵇含已详载矣柳宗元诗榕叶满庭鸎乱啼后山谈丛言蔡州壶公观有大木四垂傍出人莫能知张戣闽人尝至蔡为余言乃榕木此木无用惟枝上垂根㬥之可作火绳以发炮又可染黒賛宁志所云倒生木不死树横枝生根下地如柱即榕无疑楸梓萩椅槄楰榎一类尔雅曰槐小叶曰榎大而皵楸小而皵榎又曰椅梓槄山榎榎一作槚而槚为苦荼郭曰槐当作楸樊光曰大而皵者老而皮粗皵也陆玑曰楸之疏理白色而生子者为梓梓实桐皮曰椅槄今山楸也亦如下田楸皮叶白色才理宜车版能溼可为棺宜阳贾思勰曰白色有角曰角楸子楸黄色无子曰柳楸暴梓角冬初种之一秊薅二秊迻之楸无子掘根取栽乐彦以楸即梓非也按诗椅桐梓漆并称胡广以椅为梧桐非也桐叶三岐实不似梓椅木皮青与黒殊楰鼠梓其椅乎陆玑曰苦楸也今江东有虎梓説文曰梓一作榟楸即萩周宪王曰有刺楸梗闲多大刺楸秋垂条如线曰楸线子谦谓楸与梓异生子不生角智谓今辩宜明古或以皵者通唿楸耳山海经之橚即楸谷一曰构扁谷谓之楮其髙大皮驳实如枫实熟则红玑曰幽州谓构为谷桑书所云桑谷并生者也一种皮白叶长实小似覆盆子其木不能髙大俗谓扁谷所谓楮也楮皮宜纸谷皮粗宜为茵帐本艹极言楮实之益东璧合之檓藙榝欓皆椒也秦椒似蜀椒而大初秋花秋末实即尔雅之檓也蜀椒即川椒一名唐藙汉律㑹稽献藙一斗陶隠居曰俗唿为蔱通志曰唐藙名陆拨蜀人唿食茱萸为艾子扬雄赋木艾椒蓠升菴曰藙即艾也益部方物记艾子实正緑蔓椒俗唿为樛似椒欓小不香耳或曰金椒欓野椒也子出闽中直翁引呉越春秋越以甘蜜丸欓报呉増封之礼以证越椒今本文为甘蜜丸欓文笥七枚狐皮五双晋竹十庾则直翁误矣欓一字二用也渔仲曰欓子即食茱萸又有崖椒四季採皮入药陆玑又云竹叶椒成臯山中比蜀椒毒热可着饮食子长而不圆按此即今畨椒大如小指头上尖下平正赤嗣宗谓即胡椒非也续汉书天竹出胡椒异域志入不国出胡椒段柯古云胡椒蔓生两两相对毕澄茄其类也今广舶有玉椒色白总按尔雅檓大椒椒榝丑莍説文曰榝似茱萸郭璞曰榝似茱萸而小实大者名檓李巡曰檓茱萸也记三牲用藙康成曰煎茱萸也説文无椒字芘一曰芘茮木徐锴曰豆尗作尗则茮即今之椒也椒丛生如蔷薇非木也智按今椒皆成树古人将以茱萸为椒也椒専达阳行下川椒皮内白其子黒而光不光者土椒闭气栏栋子也㡛氏以栏为灰栏即今之川练子也一名金铃子一名石茱萸獬豸食之蛟龙畏之智按古连兰相通连石音烂石説文澜或作涟可证椅桐荣桐白桐即泡桐也陆玑以椅为梧桐因陶隠居之説也青桐即梧桐之无实者冈桐即油桐又名荏桐叶如枫而刺者曰刺桐外国之种曰海桐小而真红花者曰頳桐唐宋本艹纷无定名陶贞白云四种青桐青而无子梧桐皮白有子尔雅榇又名荣皆梧也白桐即椅桐与冈桐无异但有花子冈桐无子堪作琴瑟戴氏曰冈桐似毛桐叶细而不毛毛桐易枯冈桐能大宜作琴瑟陆玑曰白桐宜琴图经又曰梓实桐皮曰椅油桐即膏桐子可压油本艹又曰南人唿作油者曰冈桐前既云冈桐无子何従压油乎钱氏诗话作琴入药惟白桐冈桐窄油陶误皇祐陈翥桐谱分六种花有紫白白者理粗而体性慢叶圆大而尖长其花先叶而开紫者理细而性𦂳不及白花者易生庄子所谓桐乳致巢至八月复有花一种油桐一种刺桐叶如枫有刺一种梧桐有子可噉一种身青髙三四尺便有红花曰赪桐李时珍止分四种亦未考也言椅桐白桐泡桐为一青桐梧桐为一冈桐油桐为一海桐刺桐頳桐为一智按诗称椅桐梓漆古诗云椅桐倾髙鳯嵇叔夜琴赋曰惟椅桐之所生古人以椅为髙大疎理之称故曰椅梓曰椅桐以别于本梓本桐耳古或通指今则専以青桐为梧桐以桐谱言之则白紫花二种皆今泡桐先花后叶尔雅谓之荣桐荣即泡也冈桐作油又有实如甖子粟者可作油陈蔵器所云甖子桐也唐诗刺桐花下莫淹留岭外多生自外国来者曰海桐与刺桐相似頳桐秋开红花无实云南桐子大而撱又西域鄯善出胡桐其海桐之本名乎孟康曰似桑而多曲沫流为胡桐泪可以汗金银今肃州有之今白门别有海桐叶不似桐花开与橘柚同时凌冬不凋云是郑和西洋移种榆类不一陆氏言榆有十冯嗣宗曰尔雅无姑其实夷注无姑姑榆也叶圆厚剥取皮合渍之味辛香所谓芜夷此一也枢今之刺榆即广雅所云梗榆此二也本草榆皮一名零榆此三也郎榆味甘有滑汁秋生荚此四也尔雅榆曰枌郭氏曰枌榆生叶后着荚此五也广志有姑榆有郎榆无荚任车用贾思勰言梜榆凡榆陆玑又言驳马梓榆戴氏曰沙榆叶大榔似榆而稍毳其皮下水令人睡叔夜所云也今南京止谓作什器者曰细榆又或曰据榆其北方生荚者曰鑚天榆四民月令曰二月榆荚成而朗榆八月有荚其殆万毕术所云八月榆檽令人不饥者乎大氐朗榆即榆檽即挟榆即郎榆或抂广南不生荚耳説文楩山枌榆也有刺实为芜荑芜荑即无姑之荑然则楩即是榆因姑榆作橭榆壶涿以橭贯象齿制水怪注橭也山榆榉柳即杞柳尔雅注作柜与榉同杜诗榉柳枝枝弱即把柳也杞于榉犹丘于区也讹为鬼柳今盱泗间谓之榉榆而唿冻杉为柳版説文椲可屈而为杅即鬼柳也潜谷杞榉为二泥其名异耳把作切版让刀不烂北人屈为柳斗则楛与蒲柳枝皆可用柽杨近水生须近赤者也元恪言柽叶似松沈炯赋柽似柏而香则牵混丝杉矣扬者杨垂者柳观音柳垂至地者尔雅杨蒲柳旄泽柳柽河柳古故互称枸把为檵谓棘如枸茎如把也冦宗奭知别棘枸而误引杞柳郭璞误以楩为杞毛苌误以枳椇为枸説文误以枸木可为醤杨升菴邓潜谷误以蒟蒻为蒟醤故考正之枸杞甚甘而本经止言其苦寒图经载分枸杞与枸棘又溲疏条注李当之云子赤甘溲疏有刺枸杞无刺衍义知分别枸棘为徒劳小则多刺大则少刺然又以为孟子把柳则大谬矣何怪仙人杖白棘之见叹于子昻乎把大木也诗曰无折我树把左传曰杞梓皮革孟子杞柳为桮桊此与杞梓并称大木也诗北山采把隰有杞桋此可采者枸杞也尔雅曰枸杞檵陆玑曰名苦杞一名地骨春叶条可茹㣲苦今敝乡曰甜甜芽子秋熟正赤存中曰陜西极边枸杞髙丈余大可作柱大即无刺郭璞以楩为杞非也榉杞见前诗南山有枸毛苌曰枳枸也此是椇矣曲礼椇榛木似白杨枝端生指数寸如饴八月熟曰木蜜俗称厉汉指説文曰枸木也南越食蒙以蒟醤荅自牂牁按蒟醤蔓生叶似王𤓰而厚大辛香实似桑椹皮黒肉白西戎亦将来交爱多种谓苗为浮留藤取叶合㯽榔食之汉书作枸故许慎牵引不决蒟给即蒟醤其藤曰浮留今谓之蒌太冲蜀都赋先言竘蒻茱萸后又言蒟醤流味于畨禺之乡六臣注蒟弱为蒟醤故升菴潜谷因之而误也刘渊注是智按常璩巴志蔓有辛蒟蜀志言有蒟给嵇含曰蒟醤荜菱也生于蕃者大而紫曰荜茇生于番禺小而青谓之蒟焉蒟子调食故谓醤焉孟竒不知此故疑蒟为醤此因徐广而误广谓木生岂足据乎荜茇即毕拨今为二种毕茇艹生蒟蔓生两广唿留为蒌借字也云南人食㯽榔用蒌子广东冬用蒌根蒟蒻则鬼芋详前有栾花有木栾有牡荆黄荆也栾荆紫荆也説文曰栾木似栏按説文无栏字白虎通曰天子树松诸侯柏大夫栾士槐本艹栾木似木堇而细华黄似槐而稍长大子㱿似酸浆中有实如豆堪为数珠存中云一种可为念珠曰木栾叶似石南经冬不凋黄荆亦谓之土栾本草又有栾荆补谈曰艹栾栾花是也丛生可为杖捶曰黄荆即本草牡荆唐人又补紫荆一条亦曰栾荆非古人所谓栾荆也蔵器言紫荆夏秋子熟如小珠者误叶三桠比黄荆稍大圆实如樗英着树连冬不脱园亭上种之亦非今之紫荆花也宁浦有三荆金荆可作枕紫荆作牀白荆作履乃天南之别种焦弱侯曰方曰荆圆曰楚黄斤乃食葛非衣葛也罗愿曰鸡齐一名鹿藿一名黄斤生蔓延生食甜脆亦可蒸食今之食葛非为絺绤者也今南楚两粤専採葛根作粉食此藤即可布粉可作丸曰葛粉广人以假西国米能醒酒或曰广昌种葛如土𤓰栲臭椿也杻枍诣也尔雅曰栲山樗杻檍説文曰山樗也陆氏曰山樗与下田樗无异叶差陿尔呉人以其叶为茹俗无有名此为栲者栲则更有栲栎郭氏曰栲似樗色小白一曰桼谚曰櫄樗栲漆相似如一樗臭椿也古人常通指之樗古音户今音丑居切与椿同毋宜其合也臭樗有荚椿有花而俗称椿荚正此故也庄子且因恶木而生大椿之説樗又作㯉一名鬼目叶脱处樗蒲子类之故以为名杻叶似杏而纎花如楝一名土橿考工柘为上檍次之説文曰檍杶也梓属今官园种之取亿万之义谢朓诗风动万秊枝是也三辅黄图载有枍诣宫枍诣即檍也升菴以枍诣即榽橀齐谚榽橀先殚今按注疏齐谚作挈橀尔雅作榽橀一説榽橀俗唿朴树其木如檀其实大如梧桐子而黄按朴即梓榆荚蒾即檕迷今纲目作击迷误矣诗注疏檕迷一名羿先引齐谚曰上山斫檀榏先殚斫檀不谛得檕迷檕迷尚可得驳马陆元恪疏曰檀木皮正青滑与檕迷相似又似驳马驳马梓榆檕迷一名挈橀唐本草檕迷名荚蒾苏恭曰叶似木槿及榆子如疏溲两两相对而色赤味甘广志云檕迷树子如糯粟可食檕音计陈无功音谿按榏挈橀榽橀皆一引书偶讹耳升菴以为檍今人以为朴许慎以樗为檴而以㯉为樗相如以华通而颜籀以桦为檴陆玑以檴为榔榆尔雅檴落郭注曰可为杯器素邢昺曰素谓朴也陆玑曰㭨榆也皮坚韧剥之长数尺可为絙索甑带杯器则素乃索之讹许慎曰桦樗木也渔仲以檴为柽杉此或通名按荘子原宪华冠縰履相如赋华枫枰栌师古曰华即今之桦皮贴弓者许非而颜是也樗是臭椿㯉檴当一字呉中广要书以檴为㭨榆因尔雅疏合溪引陆玑作榔榆㭨乃榔讹紫檀即赤檀檀即白檀陆玑曰木皮正青滑泽与檕迷相似又似驳马驳马梓榆之皮斑者也紫檀皆出岭南来自外舶檀香为旃檀畨曰真檀真紫檀出盘盘国云南人唿为胜沈香即赤檀也两广西溪峒亦生之东璧言总名旃檀而有三色圣贤冢墓记曰孔子茔中有柞枌雒离五味檀之属檀白檀也上林赋有欃檀皇览亦曰孔子墓有之善木也有黄白二种苏颂曰亦檀香类但不香耳水经注曰檀马成林石檀者梣槻今秦皮也説文曰梣或作淮南子曰梣色青治翳目髙诱曰苦歴木也按即今之秦皮是也木似檀取皮水渍之碧色一名石檀又作挦集韵曰樊槻皮能渍水和墨以书不脱樊规即梣椐灵夀尔雅椐陆氏曰节中肿似扶老今人以为杖及马鞭乂名灵夀本草根皮止水生剑南山谷孔光秊老赐灵夀杖小颜曰木似竹有节唐书李靖迁右仆射乞骸骨加赐灵夀杖即也今天台山有之南都为几案者别有椐木乃是大者可以水磨潜谷曰制器者槠也山海经广都之野灵夀实华常璩巴志䏰县产灵夀木水经注来水合溱水湘水千秋水水出万嵗山山生灵夀木按今之天台灵夀杖自然肿节乃藤也吉贝即刼贝木棉树也虞文靖言杜仲即木棉树非也谓皮有丝则川槿皮切㫁其丝白茸亦谓生棉花乎古无木棉絮皆丝茧唐有木棉花诗通典有木绵濮详见布帛条以佛书刼贝证古贝为吉贝攀枝花作褥生中原者小今岭南木棉树髙数丈春开红花陶九成云松江乌泥泾种木棉黄道婆自崖州来敎以纺织则棉布始盛耳史记荅布外国白㲲布皆此类孟竒言闽中唿棉花为吉贝近于家贝橙柚橘楱枳柑一类橙一作枨柚一作橘居聿切楱千候切类篇曰小橘出武陵智以为即金橘金豆黄淡子之类也东方朔连称橘柚吕览曰果之美者有云梦之柚橘踰淮为枳而南方亦有枳粤人以小橘生者为枳小柚生者为青皮瓯谓橙为朱栾香者为香栾香筩香橼佛手柑皆橙类也柑亦不一有宻罗柑皮皱桂海志有馒头柑又有罗䝉子大如橙张子贤言有回青柑本草曰乳柑子有沙柑青柑山柑惟山柑皮疗咽喉痛余者皮不堪用今槩收为陈皮盖药用橘皮而南方橘柑相似故不分也东坡误以卢橘为枇杷而陶九成始疑之以广州之壶橘为卢橘眉公引花木志曰卢橘乃蜀书给客橙橘以闽为佳呉中亦产朱橘但小于福橘耳纲目以朱栾为柚非是也朱栾葢朱橘也或曰金橘卢橘也最小者金豆所谓楱也呉丹阳守李衡植柑谓子曰有木奴千头嵗绢千疋归田録言景祐初金橘竹子俱至京师久留者于菉豆中蔵之楠即枬今作柟譲木也娑罗则外国之让木也陆文裕曰成都庭院植成行列枝叶若相回避谓之让木文潞公有移植虞芮闲之诗周益公有叶叶相让之賛实似母丁香粤中今分香楠青楠粥以为榇又有石楠叶似枇杷有刺凌冬不凋本草别为一物成式言衡山有三色石枬其曰栅木者时珍谓枬字之讹娑罗树叶似枬相让皮如玉兰色葱白最洁鸟不栖䖝不生子能下气今处处有之贝多叶有三种此亦其一嵩髙寺思惟树亦贝多也成式续集武陵志白雉山有交让木更嵗迭荣説文枝枝叶叶相当笺以为娑罗树木今乌木也王㑹篇卜人以丹砂彛用木注木生水中黑色而光其坚若铁崔豹古今注乌文木出波斯国南方草木状文木树髙七八丈色黒如牛角梅氏误作急木橡様栩栎梠一物皆物也槲与栎相类俱有斗尔雅栎其实梂桋赤梀白者梀孙炎曰栎实橡梀也説文无梀橡而有栎様栩孙收养韵读象上声栩芧柞栎橡一物因橡声而作様因赋芧而作别机杼也栎斗为胜曰皁斗又曰橡栗曰杼斗可染可澄粉食夏统采梠杜诗天寒橡栎随狙公一也渔仲以栩杼为柞木而秦风之苞栎仍是一物茎叶皆名若槲若杜若禾若丹若是也杜若非杜衡也槲若疗血痢止渴木髙丈余若其叶也与栎似斗小不中用杜若是楚辞别名白芩白连杜连一名杜衡而非杜衡叶似姜花赤色根似髙良姜子如豆蔲杜衡味辛苗叶都似细辛一名马啼香今俗以及已代之非也山海经曰天帝之山草如葵可以走马食之已瘿言马得之而健走耳以作浴汤衣香甚佳非杜若也王逸注楚辞全混今或谓红蔲为杜若或唿青皮香树为杜若説文苏把取禾若也又曰禾若柍欀也则禾稭亦谓之若石榴谓之丹若南史朱百秊伐采若枬榴乃鬭斑樱木非涂林之丹若也呉张纮有枬榴枕赋人多疑为石榴也智按后山谈丛曰嘉州产紫竹楠榴葢木有瘿瘤取其材多花斑谓之瘿子木书作樱子木讹为影子木张纮之枬榴枕亦如杂俎所言色绫木枕乎陈后主施瓦官寺有南榴枕即枬榴今马湖府志楠秊深向阳者结成花纹俗唿鬭柏楠乃鬬斑楠状其瘿榴文耳卢氏杂记言人寄槐瘿与裴度欲削为枕天中记骰子香楠当是语讹安石榴亦谓县如瘤也一名丹若陆士衡与弟书言张骞使外十八秊得涂林安石榴柯古续集大食勿斯离国石榴重五六斤李衞公言石榴曰天浆能已乳石毒伽蓝记语曰白马甜榴一实直牛则言白马寺奈榴也三都赋林薮石留而芜秽注土地多石有留结也国䇿得成皋石留之地无所用之则石榴正以留结得名夹漈注尔雅以刘为石榴白者曰甘棠赤者曰杜梨贾思勰曰梨一核十余子种之生一二梨余皆生杜尔雅杜赤棠白者棠陆氏以白棠为甘棠棠杜实二物赤杜葢小梨郭氏谓杜梨是也杜实小于梨而大于棠棠则海红榅桲之类郑樵曰海棠子名海红尔雅赤棠也樝似梨而酢本草曰柤木𤓰类似榅桲而小絶似木𤓰者蛮樝也讹为樝陶𢎞景曰郑𤣥不识樝方言杜硚涩也赵曰杜郭注曰今通言涩如杜杜梨子涩因名即棠梨则晋时唿为杜黎棠棣常棣实一物也尔雅曰常棣棣唐棣栘説文曰棣白棣也陆氏曰郁李也亦曰雀梅亦曰车下李郭璞曰棣子如樱桃唐棣似白杨江东唿夫栘沈存中曰扶栘即白杨也宋本草白杨扶栘为两条扶栘出陈蔵器彼不知扶栘白杨一物也扶栘亦曰蒲栘蔵器引论语唐棣之华郑注栘也误矣逸诗唐棣乃白栘小木比郁李稍大非此蒲栘蒲栘乃乔木也诗曰六月食郁及薁唐棣郁棠棣薁也诗注曰郁白栘也又谓之车下李是以唐棣郁白栘车下李为一物薁即郁李薁郁同如樱桃曰薁可见常棣薁郁李为一物与蒲栘不相涉本草续添郁李一名车下李时珍因之亦误也晋宣室阁名曰华林园中有车下李三百十四株薁李一株明车下李与郁李自为两物也常棣或作棠棣笔画误尔冯嗣宗邓潜谷分为二物非也总之以白杨误为唐棣沈存中辩之甚明以樱薁为郁李其误更细棣髙不过五六尺红而重出者名锦带白而单出者结实如小李同时熟其大仅如樱薁故谓郁李又曰雀李也七月诗所谓薁即樱薁也蔓生类蒲萄六月熟瓯越谚曰樱薁孰食新粥存中误以此为郁李失之矣智近见呉中刻诗疏广要反主冯嗣宗説是智一言㫁之常棣之华鄂不韡韡鄂不即萼惟郁李花连蒂放苞方与韡韡之称合若白杨之扶栘有何花可称而曰偏其反乎所以误者韩诗篇名夫栘艺文类聚引夫栘之华则因尔雅之栘棣加夫为口词而白扬之蒲栘一作扶栘故相混耳郝氏直解常棣为梨亦误戴氏曰常棣唐棣棠棣特一物尔犹夫栘扶栘蒲栘之为一物也自尔雅分棠棣常棣为二物遂启后误此説有理又曰棠则嘉庆海棠来禽之类此非也沈立海棠记曰李賛皇言外国来者以海名之中国有甘棠赤棠而海棠则后加名者嘉庆则李别种也东璧以山蒲萄为蘡薁乃是苏恭所説千嵗虆之蘡薁东璧乃黜苏而谓蘡薁藤研㫁通气智谓蒲萄藤本通气人以充木通则此直是蒲萄别种耳非六月食之薁也刋谬正俗曰言陶𢎞景以蘡薁为蒲萄北土兼有婴奥斯则谓豳风之薁也山海经太室山有木叶如梨赤茎曰栯李殆郁李也苏武栘中监古今注以为栘杨则白杨也椑柿緑柿即漆柿也椑柿同类柿实赤而椑乌緑故谓乌椑以染罾扇曰柿漆其牛奶柿则桾迁子也柯古言柿有七絶陆文裕曰今清化之异柿衢州之橘田皆异他产饶信之闲柏亦异冬初叶落结子放蜡作十字裂若梅花柿有纹稜者治痈最神本草醂谓以盐渍之今见岭南大乌榄以盐渍之亦唿榄柿梅枬古有异名时英则今之梅花也孙炎曰荆州曰梅扬州曰枬智按今无此称蜀志曰蜀名梅为䕩此因礼记而言也其实凡干果皆可曰䕩后汉长沙王草为䕩是也西京杂记上林苑有燕梅侯栗侯梅冯嗣宗谓即诗之侯栗侯梅此误矣侯发声也尔雅三释梅时英梅注以为雀梅似梅而小者也智以时英正言梅花之梅与摽梅同葢古梅作某而枬则名梅故又曰梅枬其曰朹檕梅则山查糖毬也説文既以梅为酸又谓梅枬为可餐误矣樼皆榛也榛实当作蜀都赋樼栗罅发樼与榛同郑𤣥曰鄜坊多故从秦非也秦辛皆声説文果也榛木也引左𫝊女摰不过栗或欲别于榛楛耳冯嗣宗曰诸家所云茎既似栎子又如杼两榛俱有实如栗今之榛实并与栗胡桃不同此诸家不善説物葢谓如奥栗之至小者耳今以塞外之与云南之为美并唿为榛南方诸志且作蓁栗而树更髙何得曰不似栎邪岭表録异曰核桃出毕占国仁似新罗松子味元美亦云巴旦杏不堪食而仁甘于榛松于榧嗣宗独何疑胡桃之不足以比子味乎栵栭小栗树也一曰尔雅栵栭郭注如槲而庳小子如细栗今江东唿为栭栗则今之芧栗也上林侯栗柯栗皆其类也古人称榛似栗棘实圆尖葢非一种俗所云圆椐栗即栵也沈存中以庄子狙公赋芧为芧栗韵书芧栗也赵魏闲栗小者曰莍猬栗房骇栗房绽也房之中颗曰栗楔东观书曰骇栗蓬转栗房破也埤雅曰栗有莍猬自裹夏小正八月栗零栗熟自零也栗莫大于绍兴诸暨大有过于拳者沈约𫝊言豫州献栗径寸半此犹小矣六朝侨立豫州不过抂江北江北今无此大栗想亦邮致者耳西京杂记上林栗有四种峄阳都尉所献大如拳三秦记云御宿园出栗大如梨宜春下苑有梨园梨甚大洞冥记涂山梨大如斗凡言外域果实大者甚多且非本物如言枣大如𤓰则火蕉之实非枣也平仲银杏也一名檘一名火槖木白果叶如鸭脚宋初入贡永叔有诗纪之初唐沈佺期诗芳春平仲緑清夜子规啼左太冲呉都赋桾櫏平仲注刘成曰平仲之木其实如银故无功决之上林赋华氾檘栌五臣注引郭璞曰檘平仲木氾当作枫六臣本檘作枰君迁子梬栗也司马温公名苑云君迁子似马奶即今牛奶柿也以形得名崔豹曰牛奶柿即㮕枣叶如柿而小纲目合而一之陈无功亦引温公名苑又引魏王花木志君迁树似甘焦子如马乳一曰子如瓠形不花而实子従皮出此则是古度树与温公所説牛奶柿殊矣按子虚赋有梬栗注梬枣也东璧㮕枣条亦载广志梬枣则梬枣即梬栗西京杂记列梬枣于枣类非也离支荔枝也上林赋荅离支史记作搭荔枝荔本为马蔺薜荔合溪敬甫俱云从刕三刀茘乃协也其实无此字但以力得荔音以附离为义也荔支闽为上广次之蜀又次之兴化十八娘増城黒叶皆核小肉满如水晶而香成都所无也旧説蜀抂广上岂古今风土殊变邪龙眼真荔奴矣黄图载扶荔宫宫以荔枝名汉武时自交趾移植百株于庭无一生者连年移植一株稍茂终无华实一旦萎死守吏坐诛遂不复莳矣后汉安帝时交阯守陈其弊遂罢今按孝和帝纪载南海献龙眼茘枝十里一置五里一候临武长唐羌上状得报非安帝时也人皆艳记明皇时一骑红尘耳孟竒笑顾文荐负暄録以龙眼为荔枝而元李京云南志言土獠以採荔枝为业则以为马荔之枝此又何邪其曰荔实者乃蠡实也所云马蔺扫帚也一名豕首房中诗窅窊桂华都荔遂芳注谓草木芳茸之貌今阳朔县主山名都荔山以荔枝得名来禽即林檎也频果曰频婆言相思也菴罗林禽乃柰之种荅沓似李即柰也九月熟如小橙右军帖来禽日给皆囊盛为佳果古来音近离离林声相讹耳日给沙果也味甘来众禽者强矣东璧曰即文林即来禽广志曰林檎北人唿为频婆此非也时珍则以频婆为柰按左安门外韦虨寺有频婆树三里有柰子树频花红于柰花非一物也宛委曰频婆相思也即今北方频果智按岭表别有频婆子非频果也实红色如肥皂核如栗煨熟之与栗同潜谷言大而长者为柰圆者林禽菴摩罗大于林擒小者梣一蒂十五实或七实乃大柰也张掖有白柰酒泉赤柰西方多柰张载诗称之杏仁曰巴旦乃大宛种也今京师称巴旦杏仁而不知其故按荅烈古大宛也有蒲萄巴旦杏永乐七年么赉等朝贡南威味谏皆橄榄名呉曽言有五种罗晃余甘则其似者也太平广记橄榄名南威呉録地里志髙凉安宁县余甘初苦后甘山谷诗注余甘一名味諌今称谏果元美言余甘子梭形疑是橄榄则未见之故也余甘之名正言回味也升菴言有余甘子煎广州记木威子如橄榄而坚酉阳杂俎云珠崖橄榄独抱枝东向曰木威南向曰橄榄呉时嵗贡本朝自泰康后亦如之周益公言余甘子或号菴勒呉曽言橄榄有五种一丁香榄二故榄三蛮榄四新妇榄五丝榄范成大言有乌榄方榄或三角四角罗晃子如橄榄皮七重智按何子元称青子今江南唿青果自闽来者小而香入沸水中色淡碧入广如法泡之色黄味不香乃知皆余甘子木威之种也大者曰榄柿即丝榄尤可厌取榄者凿树以盐纳之其榄尽落张孟竒辩余甘子为油柑子説文棪遬其也笺曰与榄同即棪则山海经堂庭山之棪亦榄邪郭璞云实似柰赤可食木腰有二种西宁粤中猪肉子即元美所云肉树也智寓徳庆州久尝过东安南乡食所谓猪腰子正如腰子合六瓣成一毬如𤓰切而蒸食之一种如大鵞卵煏干压匾土人以作钥牌曰猪腰子性可已痈即开寳所言象豆藤子也元美言侯骚即简子合蠡荠言之蠡荠如不纳子人面子弹丸类者而侯骚见酉阳杂俎与广志乃蔓生子如鸡卵洱河纪事以为猪腰子非矣猪腰木本所生水松水杉也闽广海塘边皆生之如鳯尾杉又如松其根浸水生须如赤杨范至能言有石梅石柏生海中乃小如铁树非此种也石帆今之铁树也铁树生海底出水即坚髙尺余色如铁太冲赋草则石帆水松是也七修类槀言粤西铁树有忽开花者乃别一种也牡桂非木犀之桂也尔雅木桂叶似枇杷而大嵇含曰桂出合浦冬夏常青自为林交阯置桂园有三种叶如柏皮赤者为丹桂似柿叶者为菌桂叶似枇杷者为牡桂智以此木桂即牡桂大观本草空纷纷矣今出浔州三四月花全类茱萸九月成实木如石榴四月华又有巖桂乃菌桂之类菌桂一曰筒桂以其皮嫩而卷成筒医所用肉桂桂心皆版桂也尸子言桂春华秋英正谓此南越献桂蠧亦桂之蠧也不知后人乃以木犀花为桂木犀八月黄华亦有四季丹花者李卫公言诗称桂花秋耐日张曲江诗桂花秋皎洁智按汉房中诗窅窊桂华浔州之桂岂植于长安邪或古通称木犀为桂乎墨庄漫録曰木犀花湖南九里香江东曰巖桂浙人曰木犀王以宁周士有闻九里花香诗本草有九里香乃草也今两广复有九里香树六七月白花似柚花香非木犀也宋人动称桧花似又以桧为木犀老学菴笔记言亳州太清宫桧至多桧花时蜂多曰桧花蜜欧阳守亳诗曰蜂采桧花村落香若桧栝之桧又安有花可玩乎王㑹曰自深桂山海经曰招摇之山多桂花奴王蒸岭南谓之扶桑花即椵榇木槿也郭注尔雅白曰椵赤曰榇齐鲁谓之王蒸时珍引作玉蒸诗称舜华故又作蕣两广总唿扶桑有数色草木状名日及或作日给抱朴子潘尼谓之朝菌升菴以为佛桑花其重台者永昌名花上花伏牛正今之虎刺也苏颂曰伏牛似黄檗叶茎有刺葢谓似小檗也小檗叶有齿刺但虎刺小耳睦州上虎刺云凌冬不凋今呉人种之为玩生红实雁宕至多平西猺中有极大者南方草木状所言枫人即占斯枫柳也枫上占斯曰枫柳占斯者寄生也博物志占斯李当之云是樟树上寄生嵇含曰枫久有瘤一夕雷雨其树赘暗长三尺曰枫人越巫取之作术旧説泥之致雨豫樟香樟钓樟豫樟生七秊而辩名木最大而香洁理有文章江右以此名郡钓樟乌樟郑渔仲曰钓樟即尔雅棆无疵禁娄无患子也今以为患子念珠分铜患铁患言其色也崔豹言此木厌鬼故曰无患时珍以为即菩提子然今菩提子与患为二物葢薏苡珠也薏莎一名簳珠其仁曰解蠡其苗曰芑有一种者止可为念珠即今菩提子矣又有畨菩提则车旋桄榔子鸡心㯽榔而名之耳元丰九域志象州嵗贡槵子念珠十串成式续集曰滛用此木制鬼升菴引作瑶眊本草作眊此以声译耳大理府有念珠树毎穂实百八枚飞穰佛手柑也即枸橼也无功引钮滔毋孙琼与定夫人书此中果有胡桃飞穰出自南州胡桃本生西羌外刚内柔柑质似古贤欲以奉贡艺海泂酌云飞穰一名佛手柑红桂即莽草续谈言莽草世用多殊本草言误今莽草圆宻叶光厚而香烈花红色大小如杏花六出反卷向上心有新红蕋倒垂下满树垂动襄汉间渔人採以捣饭饲鱼皆翻上乃捞取之南人谓之石桂白乐天有卢山桂诗唐人谓之红桂以其花红也李徳裕诗序曰龙门敬善寺有红桂树乃是蜀道莽草徒得佳名但毒鱼而已掌禹钖以尔雅葞春草即草葞乃白薇今纲目作䒽草乃篆网加草耳一曰䑕莽宗奭曰周礼以䒽草薰虫如石南叶揉之其臭如椒苏颂曰藤生亦是臆度又有茵芋亦相似别録一名卑共柽子即不灰之木也东方朔神异经言火山有不烬之木有火䑕水经注引齐地记曰卢水侧有胜火木方俗音曰柽子其木炭不灭即方朔云不灰之木也又徐无山有不灰之木色黒似炭而无叶有赤石磨之则火发以然不灰之木可以终身即瑛自言得不灰木须石脑油涂之始然智见北京小炉莹白火炼不壊见水则靡是不灰木所造枸榾今之猫刺也顾野王曰枸榾木中箭谓其有刺今此树到处有之曰猫头刺冬不凋大者可充黄杨制器时珍言狗骨与冬青相乱枸榾叶长四方而有八稜稜有刺与冬青逺甚若云冬不凋不凋者多矣荼即茶皋卢苦艼也以茶之美而古人不一及邪升菴曰谁谓荼苦其甘如荠即茶信然但未发明古音家麻入鱼模耳如家为姑衙为予野为暑下为户之类余音韵中论之详矣荼改从木以别之汉地理志长沙有荼陵注师古曰茶音式奢反即今之茶陵或曰茶之名见于王襃僮约葢未读尔雅耳尔雅有五诗用三焉菅茅之华曰荼既夕礼茵着用荼周官荼人掌聚荼以共丧事郑𤣥曰茅秀也诗有女如荼呉语呉王白常白旗白羽之绘望之如荼言白茅花轻而白也亦为荼毒之荼诗堇荼如饴又曰以薅荼蓼注云苦菜或曰苦藜非苦苣也三则今之茗又有蒤虎杖蒤委叶亦与荼通尔雅曰槚苦荼茶经一曰茶二曰槚三曰蔎四曰茗五白荈古取为饮鸿渐至今方精耳合溪取集韵之梌今广东卖棺者以梌木为上此乃大木何得以为荼邪广人又饮苦艼茶按皋芦叶苦平南越志曰龙川县出皋芦叶叶大而澁南海谓之过罗今唿为苦艼艼见广韵纲目作䔲又按砚北杂志李仲賔学士言交阯茶如緑苔味辛烈名之曰登范石湖集曰江出栾茶治头风葢石楠树叶也毛文钖茶谱云湘人四月采杨桐汁作饭则必采石楠芽作茶乃能去风故知范説栾茶指此蜜香一树八香恐亦酉阳杂俎一树五香也南方草木状曰交阯蜜香树一树八香木心为沈香与水面平为鸡骨香根为黄熟香干为栈香细枝为青桂香根节轻而上者为马蹄香花下成实为鸡舌香今以母丁香为鸡舌智按沈速色黄故称黄熟熟速声近东莞马蹄冈香亦名之东莞张萱云取各香花与白木香封而暴之曰薰香宋叶寘论香品广呉氏薰香获富遂名呉香佛山估曰东莞香生一二十年截其干留旁蘖枝封以淤泥朽自外沁其形如牙曰牙香不制过曰生香应贾急与香共蒸之曰黄熟擿之重而有声者佳其发青者淋头中黒㸃也又有通体黄色并无黒焰此自内朽似乎不坚而多脂更觉甜渥此种难辩号曰选香妙于沈水沈香贵琼洋香烧之味酸伽楠贵洋而琼为上伽楠矣郎瑛曰潘希曽使安南其国作竒蓝星槎胜览作棋楠洪洲载𤓰哇占城贡竒南香又见金楼子及俞益期云扶南人一木五香则知段成式为此所误鸡舌香即今丁香也段成式云一木五香根旃檀节沈香花鸡舌叶藿胶薰陆此谬甚矣旃檀与沈香两木今药品藿香自是草叶薰陆小木而大叶海南薰陆乳头乃其胶也五物皆非存中笔谈第二十六卷曰予集灵苑方论鸡舌香以为丁香母今考齐民要术曰鸡舌香似丁子故名丁子香日华云三省郎官日含鸡舌香正谓丁香治口气又古方五香连翘汤用鸡舌香千金方五香连翘汤内无鸡舌却有丁香此最明验本草又出丁香一条未深考也今世鸡舌香乳香中得之大如山茱萸剉开中如柿核治疾殊谬陆务观笔记笑存中不见齐民要术以陆未全阅笔谈也乳香即薰陆也本名薰陆以其滴下如乳头曰乳头香镕塌地上者曰塌香如腊茶之滴乳白乳岂分二物总因本草收杂俎之误洪刍曰薰陆名罗香乳香最明者的乳次曰楝香又次曰瓶香乳之至细曰香纒笃䅶亚悉龙延迷迭艾纳西国香也古乐府曰行胡従何方列国持何来氍毺五木香迷迭艾蒳及都梁五木香即今广木香迷迭出大秦国魏畧云文帝自西域移植庭中同子建应玚等赋排草类也艾纳出西国如细艾陈蔵器言有耕香出乌许国亦排草类不知即迷迭否东坡诗凭伏幽人收艾纳国香和雨入青苔此谓松蒳也外国之蒳或亦外国之树苔乎又岭南㯽榔木上亦有艾蒳合泥香烧之能发香今撒马儿罕即汉罽賔也有渴石迭里迷诸城迷迭因此名乎笃槈一作笃耨笃禄张子贤曰宣和重异香有笃槈龙涎亚悉金颜雪香褐香软香之类笃䅶有黒白二种白者曰瓠香以瓠壶盛之泊宅编载市舶张苑进笃禄香得学士时号笃禄学士亚悉或曰乌香葢今之唵叭也本草作胆八香金颜香今真腊国所产褐香软香今之贡香类也按外贡考占城贡金银香即金颜香也兠末香汉武故事曰兠渠国献大如豆涂宫门香闻十里此未足信大约与苏合安息皆树汁也龙涎有屿抂花面国傍独立南海中彼人言于树收之最收香气今大内甜香用之唐称杂馥练香亦此类也香谱竟无笃䅶亚悉褐香诸名陆文裕曰栝松百年皆有白衣如粉吾乡钱鼒先生号艾蒳葢取诸此笺香即馢香今作栈香香谱曰馢香亦沈香类桂海志作笺香鲁应龙括异志言华亭黄翁以柏枝藤头假笺香片子南方草木状作栈徐渭曰李贺诗练香薰宋鹊练香合香也陈后主施智者禅师有薰陆黄屑唐贡有黄屑葢香之细者陈蔵器曰黄屑従西南来冰作屑染黄用之树如檀主破血治目黄波律或作婆律即今之冰片也酉阳杂俎云龙脑香出波律国干脂曰龙脑香清脂曰波律膏香谱误分两条智按张邦基自制鼻观香楂液渍水沈屑加婆律一钱人不知其解葢即波律也今广舶来者以梅花片为上伪者升韶州樟脑为之西域记云羯布罗香折木之中有香干之色如冰雪即龙脑香又有色近赤者名父婆律婆律又为凝块之名流螺厣曰甲香洪刍云甲香唐本草蠡类生云南如掌南人亦煮其肉啖今合香多用能来香烟南州异物志云甲香大者如瓯苏颂云海螺即流螺厣曰甲香述异记有龟甲香乃桂香之善者非此物也魏泰记汉宫香方郑康成注沈水二十四铢着石蜜复汤鬻以指尝试能饮甲则已注云南海贾胡贵一种香木末如蜜房色泽正黄可灭甲然则甲香者煮香时用以凝合发香者也饮甲者汤汁凝于甲上不脱也成大言㯽榔艾蒳功同甲香唐人谓之甲煎义山诗沈香甲煎为庭燎蔵器曰甲煎以药及美果花烧灰和蜡治成可作口脂通雅卷四十三通雅卷四十四钦定四库全书通雅卷四十四明方以智撰植物丛木灌木犹林也蜀有桤柴即山海之机也方子谦曰丛又音祖外切灌木也周续之説尔雅榇采薪注曰樵薪西征赋注菆井者麻蒸市也菆音子外切抽分簿有椵柴杂柴薥楷桿蔂草或曰丛音祖外乃杂柴二合也智谓榇攅菆丛脞夎同为送气齐齿故相通转夎音子代切今新安唿拚柴为栽是其遗也陆龟蒙樵诗能谙白云养注去声山家谓柴地为养程大昌言浙东作林字老杜诗饱闻桤木三年大为致溪边十畆隂注蜀人以桤为薪东坡诗芋魁经尺谁能尽桤木三年已足烧虞文靖杂録成都樵业秧桤平地迻于山一年可樵按説文取谷或作穛樵散木也山海经单狐之山多机木郭云机似榆可烧以粪稻田出蜀中升菴曰即桤周益公桤薪賛有水蜡树菁蜡树不独女贞放蜡也琴操言鲁处女贞木作诗是也故冬青名女贞而有二种自陈嘉谟以女贞为蜡树而时珍因之不知今江南北放蜡者曰水蜡树常种之池塘堤上根可固堤又易生冬落叶非若冬青之不凋也南楚城步广西猺中皆于菁䌷树放蜡不独女贞苌楚铫芅之羊桃非今闽广之羊桃也戴合溪尝论苌楚絶非羊桃以其所见五稜子也五稜亦作五敛嵇含曰南人唿稜为敛其状如爪椎五稜而凹甚深稜甚狭色青闽广蜜之为珍果范至能作五梭子注诗者北人岂得知之今或书作阳桃又有三亷子亷亦稜也尔雅苌楚铫芅注羊桃一名鬼桃茎大如指似树而弱如蔓保昇景纯云花叶皆似桃子细如枣核东璧曰叶大如掌似苎而团有毛此又不一矣猕猴桃乃藤梨东璧曰闽人唿为阳桃是又一阳桃朹檕梅山查也尔雅朹檕梅郭注子赤如指头可食东璧曰山樝似樝故名苏颂云棠梂子朹讹也陈蔵器曰赤爪即䑕樝梂也智按今大者唿餹毬胥余即楈枒㭨子也仁频㯽榔史记上林赋留落胥余六臣作胥邪平子赋用楈枒郭璞曰楈枒似栟榈智以为即㭨子嵇含所称越王头也㯽榔稍长者曰大腹李当之曰一名賔门相如赋仁频即㯽榔也蒙筌谓日食㯽榔为引斧自伐葢两广不烹茶㯽榔为便大家或用苦䔲上客乃煎茶江淮饮茶亦清利也两广㯽榔以灰蒌散之然病用承气汤即脱不治又考六朝时江东好此豫章王嶷遗言惟陈干饭㯽榔任昉母嗜之故终身不食刘穆之以金柈盛㯽榔其来逺矣北京勋戚子弟无不袖㯽榔包食之不知此风何自而起罗浮山疏有小㯽榔一名蒳子六臣注选引仙药録曰㯽榔一名椶然又马㯽榔讹为冯金囊生滇金齿沅江诸地蔓生结实紫色味甜不可当比闾即栟榈玉篇研北杂志西溪丛语以椶为蒲葵误矣椶古作一名鬛葵玉篇椶一名蒲葵智笑其误又阅陆友仁研北杂志蒲葵扇唐韵椶字注蒲葵也乃椶扇耳其误更甚按孙愐曰椶榈一名鬛葵此必宋人修玉篇而误以鬛葵为蒲葵耳姚寛西溪丛语引李商隠诗何人书破蒲葵扇蒲葵棕榈也商隠误合二事用之愚者曰姚令威独不自知其误乎蒲葵为扇従广中来王导捉中宿令之蒲葵扇俗唿芭蕉扇似其大叶耳蒲葵与椶皆蕉本而非一物蒲葵必生髙雷而椶则江南北秦蜀皆产郑渔仲则以葥王彗为椶榈方言木细枝曰葼虎落三㚇山多尖曰㚇椶叶似之王㑹篇白州比闾葢椶闾也戎类有老白比言其骈也石鼓文庸庸即椶古文容斋曰甘泉并闾注如淳曰并闾叶随时致致平则平致不平则倾师古曰如氏所説自是平虑耳孙皓时荬菜生呉平家东观案图名荬为平虑唐景龙亦生苦荬菜其非并闾明甚任昉述异记园抂定陵汉官仪曰供染緑绶小蓝曰各字书无或葼讹甘蔗亦曰藷蔗曰诸柘或作曹子建有都蔗诗六帖云张协有都蔗赋呉氏林下偶谈曰甘蔗亦谓之诸蔗智按説文藷藷蔗也笺曰甘蔗一名甘藷智以古无麻韵遮与庶音近故后人合诸称之相如赋诸柘巴且诸柘即蔗也东方朔説南方有林皆假作者臆造也巴且巴蕉也史记相如子虚赋诸柘猼且汉书作诸蔗巴且注且蘘荷也东璧曰蘘荷一名覆苴引説文作葍苴上林作猼且大招云醢豚若狗脍苴王逸注曰苴蒪音博蘘荷也孙愐作音粕曰蒪苴大蘘荷名韵㑹芟之是也崔豹曰白曰蘘荷紫曰葍蒩叶似蕉根似姜丹铅録曰急就章注蘘荷即今甘露智按二者迥别蘘荷髙五尺干叶似大髙梁黍阔二三寸长尺余而巴蕉叶阔二尺长五六尺本髙数丈岂相类乎蘘荷抽心红紫畧似红蕉之蓓蕾吾毎笑古人説物未工大都此类此子虚语东璧引作上林亦误矣班固改为巴且即是芭蕉确证且相如既用诸蔗猼且而又用茈姜蘘荷一手所成上呈天子岂有重出者乎此又一确证也嵇圣赋曰竹布实而根苦蕉舒花而株稿蜀人谓之天苴陆佃曰一叶舒则一叶蕉巴巴亦蕉意也岭南冬不壊髙则结子曹叔雅异物志曰芭蕉结实其皮赤如火殆误记美人蕉之红心邪万震谓蕉如芋形容拙甚顾玠近之蕉子蒸暴干之最甘猺啖蕉花冬食其根或绩蕉皮为布今人曰甘露古人或曰甘蕉三辅黄图载甘蕉三十南方竒木多椶蕉本曰㭨子曰栟榈曰构桹曰蒲葵曰桄榔曰㯽榔大腹曰莎面欀木曰海椶鳯尾蕉曰波罗宻曰古度树皆椶蕉之类也桄榔蒲葵㯽榔㭨子最相似结子歴年乃熟悬之如璎珞欀木有面如桄榔面其皮理亦肖之如椶竹斑升菴谓欀即桄榔非也魏王花木志言都勾似栟榈木中出屑如面如桄榔海椶即海枣一名无漏子智按即鳯尾蕉多年髙大者叶心漏日不漏月烧红铁钉之则茂因其辟火曰火蕉嵇含云交阯多所谓安期斗枣按泰康五年林邑献海枣杂俎言波斯枣如蕉是也呉都赋构榔绵杬注异物志云构榔如栟榈出广州波罗直起无枝古度子従皮出亦是此类辍耕録言成都金果树刀剥青皮蜜浸之畨人名为苦鲁麻枣神异经言如何树核如枣长尺金刀割则饴外国志阿丹有万年枣占城有海枣但神异经言三百嵗作花九百嵗作实为诞耳穆天子𫝊姑繇大木山海经寻木千里或千里成林果一木䕃千里乎槐不妨名玉树而甘泉所赋则寳树也国史异纂言云阳界树似槐而叶细土人谓之玉树太冲误讥子云矣三辅黄图言甘泉谷北岸有槐今谓玉树杨震闗辅古语云相𫝊此树即子云所赋长安记云宋人多是此説惟程大昌曰按汉武故事得栾大即甘泉宫造甲乙帐前庭植玉树葺珊瑚为枝以碧玉为叶花子或青或赤悉以珠玉为之故颜师古注云玉树者武帝集衆寳为之用供神也乌饭树一名杨桐非沈括所谓南天烛也存中曰本草南烛草人少识之乃木也多植于庭茎如朔藿有髙节庐山有盈丈者叶畧似楝至秋实赤如丹智按俗所谓天竹也东璧以南烛即乌饭树今按别一种更有乌饭草乌饭树结子黒可啖南天烛结子赤或老则有髙节或一类二种乎枫桦乌桕皆可青精广或以榕古今诗话曰乌饭名杨桐似小冬青非杨栌也杨栌名空疏生篱间有荚李当之以为溲疏登真隠诀曰南天烛世唿染叔一名惟那木一名后草一名猴菽郑樵注蘧麦云是人家所植南天竹则指洛阳锦类羊柰即胡頽子刺瓨即金樱子智自沅靖苖中出至洪江洞口山间小儿采羊柰子刺瓨询之刺瓨即金樱子开寳刺梨子又名山石榴江北及黄汉曰糖礶者也其羊柰子皮㸃如小棠梨指大者圆而椭即贞白所云胡頽子雷斆所云雀儿酥襄汉唿黄婆奶刘绩霏雪録言安南之卢都子是也此物止痢最验同伴病痢者皆食此而愈后隠昭州平西山山中有此而圆絶似棠梨痢者食之亦愈植物稌即稻音相转耳或以稌即穤诗十月获稻今晚稻也六月収者曰早稻籼稻占稻七八月收者曰菊花籼唐𤣥宗时扬州生稆稻自生稻也细名甚多不可枚举自江淮以南田多三收隋书婆登国有月熟之稻一月一熟一统志雷阳界稻十一月下种扬雪耕耘四月熟智笑此语雷州安得有雪邪稻故为通名东璧専以穤为稻殆泥获稻之注乎晚稻未必尽是穤也又引诗黍稷稻粱禾麻菽麦故以稻为穤而以禾为稉耳今诗本文作重穋又内则曰菽麦蕡稻黍粱秫惟所欲七者以稻与秫称秫为穤稻为粳粳即秔渊明种秫以取酒是也有此确证可以正本草之误矣七修类稾曰宋真宗闻占城稻早求种分给故作秥曰粱者良也米粒长大皆称粱宜陆故曰髙粱稻宜水言其滔而湿也黍稷稻粱麦为五加菽为六分二麦为七分二菽为八加麻为九皆举大畧也穄即稷吕览阳山之穄笔谈曰齐晋人谓即积皆曰祭乃其土音也本草又名糜子大雅秬秠糜芑皆黍属以色别之丹黍谓之糜音门今河西人音糜邓潜谷曰陶隠君生江南已不识稷为何米谷稼尚不能明况芝英乎稷又本与粟通尸谡言肃也诗曰既齐既稷亦肃意葢秋气也谷秋成曰稷百谷皆秋成故粟又为总名㯏即谷乃也山海经百㯏自生冬夏播琴升菴曰今本误改作谷齐民要术所引可证按当作特与谷异位耳字书分谷从禾为五谷而谷从木为楮谷古则一也㱿声升菴岂见要术讹刻之以为古字邪荀子五㯏蕃孰已讹矣函史作皆此类也以䆃为瑞禾者误也汉少府有导官主导择米谷唐因之志作䆃官从禾説文䆃瑞禾也引封禅书䆃一茎六穂故字林因之误久矣按相如封禅书导一茎六穂于庖牺双觡共抵之兽牺犹言牺牲之也与导皆虚字若以䆃为瑞禾则何以对牺字乎陈无功犹引瑞䆃为竒赵凡夫反谓汉书作导为误岂不可笑也䕝湖麻黒脂麻也章黼韵䕝即巨胜笔谈古止有火麻曰汉麻张骞得油麻种来故曰湖麻智按九谷八谷皆有麻素问即以麻麦稷黍豆为五谷以麻为首岂汉以前中国䵄蕡熬葈实但食火麻子乎火麻子甚不可食何以为珍当五谷之首乎必其时已有油麻而张骞乃得八稜黒麻来耳尔雅翼曰巨胜胡麻之黒者宋嘉祐本草立白油麻一条可证也仁宗注意修书麻谷之间必有稽察存中亦曰湖麻有八稜六稜者当是中国本有四稜者耳古人言枲即麻安知葈实非白油麻乎若据今纲目则枲为雄麻安得有实邪青蘘其苗也巨胜言其大而胜也今大同専有一种巨胜大而黄色广雅曰藤𢎞别録曰鸿蔵公绍曰苰蕂胡麻杜宝拾遗曰隋大业四年改湖麻曰交麻其曰苘麻䔛麻也一作但可为绳尔雅葋艼荧注未详智疑是苎苘之讹荅小豆也説文荅小尗也董仲舒注云菽是大豆有两种小豆名号三四种时珍以为赤小豆穆天子𫝊黒水之阿爰有埜麦爰有答仅答即荅也东观汉记闵仲叔唅菽饮水张氏解定小豆亦迂豍豆豌豆也佛豆蚕豆也今人讹唿为安豆唐史有毕豆崔实月令作跸豆管子山戎荏菽注云即湖豆谓豌与蚕豆升菴引唐六典有眢豆音弯即豌豆也益部方物畧记有佛豆秋种春敛即蚕豆也䜶䝄豇豆也广雅指为胡豆误矣故孙愐因之豍豆匾豆也或作藊今谓蛾眉豆凡夫曰扁豆一名扊扅豆䝁豆今所谓豆也隋末子通攻江都夏侯端采䝁豆食之身之曰野豆也鲁刀切陈留耆旧𫝊言赤眉以䝁豆与桓牧焦弱侯曰野田小豆曰音劳越絶书以谷豆分甲乙辛货燕麦野稷也容斋三笔曰刘禹钖再游𤣥都观诗序云惟兔葵燕麦动摇春风北史邢卲书国子无教授何异兔丝燕麦南箕北斗哉尔雅兔葵蘥雀麦郭注似葵叶小如藜雀麦即燕麦有毛古歌曰田中兔丝何尝可络道边燕麦何尝可获见于太平御览上林赋箴析苞荔张楫注曰析似燕麦音斯叶庭珪海録碎事云兔葵苗如龙芮花白茎紫燕麦草似麦亦曰雀麦升菴不知为何物又引范文正所进江淮乌昧草当之乌昧乃蕨也又以乌麦为燕麦而乌麦乃荞麦也日华子以为瞿麦则误视其字耳智按野稷似麦米细尾毛大于莠荒年采食之似稗稍长即燕麦也北有种之者五台僧食之云形长于麦穆天子𫝊爰有埜麦即燕麦也内经曰阿师韩雨公告余甚明子干綘也东坡曰刘贡父戏谓黎錞为黎子一日闻市有唱是果粥之者吾谪海南居有此霜实垒垒今湖北粤西多有之髙数尺有刺开花落瓣则为子九月闲红熟可生採食之皆唿为梦子子也彼汾沮洳言采其莫陆玑云茎大如箸赤节二三叶似柳厚而长有毛刺今人缫以取绪味酸而滑谓之酸迷子如楮实而红冀州谓之干綘河汾谓之莫埤雅曰干綘呉越唿为苺子一作茂子按似柳则非古谓菜为葵晋以来曰菘今谓之菜图经曰冬葵子秋种经冬至春作子性滑利叶作菜茹此外有蜀葵尔雅菺戎葵也花五色白者主痎疟午日取花挼手亦去疟黄者涂痈小花者名锦葵大茎小叶紫黄色呉人唿为繁露尔雅蔠葵蘩露也菟葵若藜有毛啖之甚滑尔雅莃兔葵也亦名天葵别有凫葵莕菜也荆葵所谓荍芘芣也大黄葵独花心大如饼向日葵也邓潜谷曰葵十月种五月初更种总按诸葵惟冬葵苗入菜时珍以倾日葵作露葵曰葵为五菜之主今不复食故移入草部如本草所説葵有何味而古人动言烹葵自智论之古人竟以葵为唿菘菜野菜之通称耳昔楚相拔园葵韩诗外𫝊马践园葵古歌井上生旅葵采葵待作羹论衡曰调和葵韭不必易牙王维诗松下清斋折露葵直谓菜也苔名泽葵药名天葵龙葵苗中唿灰涤为老葵地英为地葵此非古通称邪菘亦为菜之总名周颙荅文恵太子曰秋末晚菘正今之白菜也陶隠居云菘子可作油非油菜云薹称菘乎白曰白菘牛肚菘叶最大紫菘萝卜亦曰温菘芥曰芥菘京口菘为上曰箭竿白北京则黄芽菜旧説北土将子种之而变芜菁苏颂汪机不知紫菘即萝卜而谓白菜变误矣古今乡谈异耳今无有唿菜为菘者故知古亦唿菜为葵或曰建昌唿竒菜者即葵性冷滑葖芦萉即萝卜东璧无功作音要误矣旧説来为麦而萝卜能服之实音转也尔雅监本葖芦萉本草纲目引作穾庶物异名疏作音要误矣一名拉以其状也紫菘苗也南京有紫赤皮者他处皆白陜西边上有一车载两枚者安庆志有山葖则山葫苔也朝生暮长二尺中空味脆大龙山山产之或曰采者须天未明日出则萎或曰金谿出大芦肥如斗芜菁与莱菔全别谓之诸葛菜亦有二种蔓菁四时皆有春食苗夏食心亦谓之薹子秋食茎冬食根河朔尤多刘禹钖嘉话録曰诸葛亮所止令兵士种蔓菁蜀荆唿诸葛菜尔雅须薞芜即此坊记疏陈宋曰葑方言蘴荛蔓菁也齐鲁谓之荛闗西谓之芜菁赵魏谓之大芥书曰包匦菁茅孔安国曰菁以为菹茅以缩酒周官菁菹鹿臡郑氏曰蔓菁又名𡨕精则葑也须也芜菁也蔓菁也薞芜也荛也芥也七者一物也东璧曰陈蔵器谓飱无为酸模郭璞注须薞无云似羊蹄而稍细味酸可食则掌禹钖以薞无为蔓菁误矣智按北京闭瓮菜即芜菁根也唐韵曰蘴蔓菁苗也南京一种诸葛菜春夏初紫花食叶不食根朱辅山溪蛮丛话曰獠猺产马王菜味涩多刺即诸葛菜皆非蔓菁南都赋秋韭冬菁注曰韭之华谓之菁则又一菁也薞芜或两名之苽封即菰葑以葑为蔓菁者今当作蘴説文葑蕦苁也尔雅须葑苁菰根也台中黒者曰茭郁根相结而生嵗久浮于水上谓之菰葑有苗茎者名菰蒋结实即彫胡米西京杂记太液池彫胡紫箨緑节中有子即菰米淮南子大旱苽葑今以葑蘴别之葑田取名详地舆蓏大者莫如𤓰投𤓰副𤓰见于诗礼秦故东陵𤓰美始以味称谓之𤓰果茶𤓰实边飨客为其解渴也广志云𤓰以辽东庐江炖煌之种为美故炖煌郡有𤓰州庐江今庐州南康九江地南康之𤓰殊不佳五代史载胡峤为萧翰掌书记随翰出塞外契丹破回纥因得西𤓰如中国冬𤓰而味甘近世叶子竒又谓自元征西域始得西𤓰岂误以契丹作元邪王麟洲谓洪皓携归神仙𫝊青登𤓰大如斗魁𤣥表丹里似西𤓰矣魏刘祯𤓰赋所云蓝皮宻理素丹瓤者此何物也岂本一物而西种特嘉乎月令所载王𤓰生今以早熟条𤓰有刺者唿之阎尚友云王𤓰本生土中俗称土豆张秋厓云有二种𫝊曰田中有𤓰淹之为葅菜𤓰也小而白色曰银𤓰黄曰金𤓰条而斑曰筲𤓰㣲小色黄曰黄𤓰架而垂生至尺余者曰纺线丝𤓰并蒂生者曰嘉𤓰广志载鱼𤓰羊核𤓰女臂𤓰其类也有花类海棠而实大如桃者曰木𤓰可治脚气闽中生如葛曰土𤓰一名落䳋𤓰尔雅菲芴郭曰芴土𤓰也瓝瓞也集韵亦作诗疏近之𤓰小如瓝即説文瓞㼎也广雅曰冬𤓰也郭义恭广志载𤓰名详矣瑶星以王𤓰即今黄𤓰言𤓰之最首出者曰王果陏犹言果蓏也货殖传楚越之地饭稻羮鱼果陏蠃蛤不待贾而足张守节正义陏音揺果摇犹摇叠包果也升菴引説文椭车笭中椭椭器也尔雅贝小而椭狭长也急就章注椭秃颇切小桶也以盛盐䜴正义既谬杨説甚支按汉书作果窳可谓明证窳当是蓏説文抂木曰果抂地曰蓏郎果切玉篇蔓生无核曰蓏椭蓏音通而隋从椭省此易解也今狭长之椭作椭从手䔇即䔾子虚之䔮即尔雅之皇守田也吕览菜之美者有云梦之䔇广雅曰似蕨生水中字书䔾似蕨生水则一物也子虚赋葴䔮苞荔注䔮生水中其花可食张揖曰菥似燕麦文选䔮作菥尔雅皇守田郭云一名守气生废田中似燕麦如彫可食本草拾遗有草时珍纲目以为守田迷阳棘草也庄子楚狂歌迷阳旧注曰亡阳任独也胡明仲云丛生修条四时出颖其皮多刺春夏花繁腴条可食唿为迷阳故曰无伤吾行无伤吾足此见困学纪闻元瑞言元美云词场尺寸地迷阳罥足余读此而解以蔡顺𫝊之扶老藤对之朱子曰薇亦谓之迷蕨嗣宗谓即明仲所云迷阳也薇小巢菜也三秦记曰夷齐食之三年颜色不异武王诫之不食而死郑樵曰蕨虌莽芽也四皓食之而夀夷齐食之而夭渔仲愚矣程子曰夷齐不食周禄耳采薇饿死言菜食以没世也説文曰薇似藿诗之采薇作于嵗莫至夏而刚也公食大夫礼铏芼豕以薇非尔雅薇垂水元恪曰薇山菜非垂水广志曰薇叶似萍本草有薇有白薇疑即苦益菜冬晚抽牙至春柔美夏而刚宜芼豕项安世曰今之野豌豆也蜀人谓之小巢菜豆谓之大巢子瞻曰巢元修嗜之因名元修菜诗正义亦云茎叶似小豆蔓生渔仲以薇为金樱芽朱子以薇为迷阳演繁露曰吾乡唿薇为苦遮项安世戴侗则以为大巢菜蔵器曰巢菜翘揺即尔雅之杜夫摇车也蕨有蕨箕狼箕蕨箕初如小儿拳根粉可食曰乌昧亦曰乌稬尔雅曰蕨鼈紫萁一名月尔即紫蕨也月令广义曰薇灰涤菜也红者佳白曰蛇灰有毒宋嘉祐本草作灰藋智按即藜也名曰独扫老可拄杖盱眙冯应京分之极是然可通称也白薇紫薇蔷薇莱即尔雅之釐也尔雅曰釐蔓华説文曰莱蔓华则莱即釐矣古莱音釐韵㑹引草木疏曰莱藜也叶可茹兖州曰莱蒸一名落帚旧説莱为夫须乃薹也按是灰涤菜而蒿莱可通称娘菜孟菜姐菜蕺菜也强阳健行生四明诸山一名厄菜冬夏常有天台谚曰天台山上好孟菜吃不老㑹稽蕺山以生戢菜名説文曰蒩菜也今俗曰菜魏王花木志言江淮有孟娘菜并益肉食或曰即今之姜孟芽二三月采天台孟菜八九月亦可采食荼苦菜非独苦荬也月令四月苦菜秀夏月火炎味苦感之而秀生北地冬凋江南冬不凋苦荬名芑俗唿黄麦生腌食止洩此邓潜谷所分者也今纲目合之贝母龙葵败醤枸杞苗皆有苦菜之名冯嗣宗曰尔雅有五种惟一为荼诗用三焉严坦叔论详矣陶贞曰以茗为苦菜朱子以谷风之苦菜为良耜之委叶荼蓼也陆农师以苦菜茅莠是一物则并合英荼矣英茅花也大颜以江南苦菜为蘵云即龙葵龙葵无䐨苦蘵子有殻又相似而不同蒍子䓈菜即鸡雍茎也芡食庄子名鸡雍管子名卵蔆方言云芡子茎谓之蒍亦曰䓈蒍一名水流黄俗名鸡头盘花下结实嫩茎名蒍南方草木状所言绰菜夏生池沼叶类茨菰根如藕条食之思睡唿为瞑菜管子地员曰其种雁膳即鸡头亦名雁喙鸿头退之诗鸿头刺芡实夹漈以钩芺即鸡头藿犹苗也鹿藿藿香各以为名白驹诗曰食我场藿毛氏曰藿犹苗也公食大夫礼铏芼牛藿康成曰豆叶也汉书曰山有勐兽藜藿为之不采尔雅曰蔨鹿藿其实莥郭氏莥鹿豆也蔓生叶似大豆根黄而香本草曰苗似椀豆则以鹿豆为菉豆者误矣又药名藿香説文又以蔍为鹿藿一曰蒯属徐锴曰説文误以蔍为鹿藿合论之藨乃苞声苺子皆名藨葛一名鹿藿白葛曰白兔藿乃知藿者苗之总名也藿本音绥今读壑荾芫荽息遗切汉武赋曰函荾荴以俟风又作荽孟康曰荾华中齐也智按言花须也别作葰説文葰姜属可以香口胡荽实颇类华荽而香即今之芫䕑也菠稜本作颇棱刘賔客嘉话曰菠稜菜自西方僧将来韦绚以为颇稜国讹为波其根赤又名赤根菜觚卢菰芦也子虚赋莲藕觚卢注扈鲁也智以觚卢即菰芦今史记本作菰芦矣言菰茭芦笋皆可食者也孔明曰东呉菰芦中乃有此人言菰蒲芦苇间也扈鲁则壶卢矣古人壶匏瓠皆通南史文伯留瓠扁鹊镜经瓠瓢也陶隠居作瓠长柄为悬瓠故今人唿茶酒瓢为悬瓠音转蒲卢今即以药壶卢为蒲卢蒲卢土蜂也其腰约故象之陈善扪虱新话亦以匏瓠卢蒲卢为一类成式续集儋产瓠可受石余祘胡蒜也夏小正十二月纳祘音殻戴氏曰祘本如卵南方有沙蒜直翁曰小蒜根名薍子卵薍音近可证古今注十许子萚幕之名为胡祘宋元时以银蒜押帘正象之也苏颂言禇澄以苏治李道食鸡子病时珍曰乃蒜非苏也百合也玉篇以为百合蒜一名蒜脑藷别録一名摩罗呉晋一名中庭一名强瞿陶曰强仇之转也凡物旁生谓之瞿义出韩诗外𫝊智按陆佃曰生于两旁谓之瞿异名疏引通志川强瞿山丹也此别是一物即如畨煎柽乳松泪地黄等并血名曰质汗而益母亦名土质汗信州有羊亦名茆质汗强瞿或此类也南都赋藷蔗姜䪤六臣注小蒜也不知其为百合麻子大者海东来者也麻子有大如莲实出海东屯罗岛其次上郡北地所出亦大如大豆正如云南之梧桐子长椭如豆也崖蜜石樱桃也鬼谷子樱桃一名崖蜜尔雅揳荆桃孙炎注即今樱桃按説文曰鸎桃礼荐含桃即鸎所含也东坡橄榄诗曰待得余甘回齿颊已输崖蜜十分甜余甘橄榄也鼠璞云读南海志崖蜜子殻薄味甘虽不知与樱桃为一物要其类也太平广记以崖蜜为石樱桃赵与时以崖蜜为蜜物有名同者程大昌以石蜜为为糖霜崖蜜为野蜂蜜糖霜则今之冰糖粉也鹿药即延夀果也开寳本草有鹿药甘温似黄精鹿食其根胡洽言鹿食九种解毒之草此其一也或云即是萎㽔今北京尝食延夀果一名鹿跑草言鹿好淫既惫而仆羣牝鹿衔此根与食之即复起其味甘而㣲澁比黄精细长于司直曰鹿药凫茨或作符訾刘𤣥𫝊人掘凫茨而食注续汉书作符訾今曰蒲荠或曰葧荠江北人曰土栗凡草木之苗皆可茹也先辩其味而已入口平淡酸者无不可食其辛辣者以矾水浸之亦可食苦者置之可也又按花木考言㸃苍山有髙河菜莱州之龙须菜嵇含所言绰菜优殿菜广州之鸡侯菜东坡之藤叶即今之滑菜也考亭之蔊菜即蔛菜也建武山涧亦有罕菜可食扈累尚能食菁葙芫花况薛令之之苜蓿乎即如今江南北之所谓破破衲丝荞荞枝荞荞野落篱油灼灼猪殃殃诸蒿诸根诸树头诸花瓣诸药草苗皆足茹也特人不能识或俗各异名耳通雅卷四十四通雅卷四十五钦定四库全书通雅卷四十五明方以智撰动物鹏即鳯讹为鹏説文古文鳯象形亦古文葢鳯飞羣鸟従以万数故借为鹏党今朋字横斜非二月字因也戴侗谓崩弸棚鬅輣皆谐朋而无鳯声夫安知鳯风从凡缝脣转为鬬脣乎伽楼罗金翅大鹏鸟亦逍遥怒飞之鹏耳彪注庄曰鹏者鳯也董逌跋鳯钟言古文鳯但画鳯尾小篆转以为智又按齐侯镈钟与鈇镐钟皆有造而朋㓷篆皆作此则稍变者魏呉曰賏从二贝而古或借朋耳鹏又讹为䳟九叹曰従𤣥鹤与鹪䳟法言曰鹪䳟遴集上林赋掩焦明难蜀文鹪䳟已翔寥廓韩愈诗啄场翙祥䳟指鳯明矣好事者五方名之建武中大鸟集东郡五采备沈约曰焦䳟至水之感也东方曰发明南方曰焦明西方曰鹔鹴北方曰幽昌中央曰鳯皇郁离子曰南方鸟曰昭明五采性好乱蔡衡曰赤多者鳯青多者鸾黄多者鹓紫多者鸑鷟白多者鹔鹴相如赋前长离而后裔皇此中央雌雄二鳯也或曰长离谓禽之长古禽离字通元命包曰火离为鳯韩诗外𫝊天老曰雄鸣曰节节雌鸣曰足足行鸣曰归嬉止鸣曰提扶夜鸣曰善哉晨鸣曰贺世飞鸣曰郎都知我者惟黄持竹实来六象九苞词人附㑹又曰瑞鶠言百鸟见之偃伏也南方鹑首火尾因以赤鳯曰鹑此縁朱雀义耳罗存斋尔雅翼曰南恩州百甘山有鳯皇巢水经注益州叶榆县有弔鸟山鳯死于此衆鸟来弔蔡绦曰博白渌含村有鳯皇智近闻云贵中有衆鸟攅飞䕶一大鸟之事鳯皇台鳯所栖之下掘土有白物如石也蔵器曰恐是麟鳯洲有之如汉时所贡续絃胶鳯髓造成者曷足怪哉吕览曰丹山之南有鳯鸟之卵沃民所食又安知非此邪山海经有鳯丸山升菴曰即鳯卵鹄即鹤本作寉或作鸖鶮其通为鹖者非也埤雅本草皆分释寉鹄然鹄鹤一声之转古书互用诗従子于鹄音鹤叶白石皓皓淳于髠献鹄于楚旧注即寉后汉呉良传賛大仪鹄发注白发即鹤发应休连与岑文瑜书泥人鹤立于阙里曹植表实懐鹄立企伫之心即鹤立刘孝标辩命论龟鹄千嵗即龟鹤法书要録鹤头书一作鹄头书嵇康琴赋下逮谣俗蔡氏五曲王昭楚妃千里别鹤音鹄与曲叶汉书黄鹄下建章宫大液池中作歌名黄鹤又别鹤操云雄鹄雌鹄则知鹄即鹤矣庚桑楚篇伏鹄古鹤字今武昌黄鹤楼下曰黄鹄矶此确证也古称鸿鹄举其大者颜师古曰鹄水鸟其声鹄鹄康成解正鹄之鹄为小鸟难中此皆臆説葢鹄能逺举射者视小如大耳鹤皆卵生亦作鶮亦作鸖一曰独舂北山移文蕙帐空兮夜鸖怨汉李傕晋食货志作李扬㩁或作扬攉则知寉霍通矣郝楚望引艺文志鹖冠子注以鹤羽为冠杨修书对鹖而辞作即鹤此乃字讹鹖鬬死之鸟取为武冠与鹤岂可混乎时珍以鹄大于雁即辽之天鵞畏海青鹘容或同名然古人寉鹄一声䯓颊䯔耳鹤相也鹤又谓之隂羽博物志鹤䯓颊䯔耳响则聴逺眼赤则逺大毛落丛毛生其色如雪百六十年不食生物千六百年形定饮而不食与鳯为羣神言之耳俞琰曰龟寉运任脉故夀喜降真香粪能化石稗海作䯓刺䯔耳王㑹篇张赤㡩隂羽注隂鹤也相鹤经曰鹤阳鸟而游于隂禽经曰鹤爱隂易鸣鹤在隂故以隂为鹤鹤可作鸖而焦弱侯引易鸣鹤在隂且曰鸖恶阳故从雨鹭恶露故去雨此説支矣颜元孙干禄书以鸖为俗而指南复作字催归杜宇杜鹃子巂秭归谢豹皆怨鸟子规也以鶗鴂音题圭作子规者因颜师古注扬雄赋而误也其以周鷰子巂为子规者因説文误读尔雅而误也禽经曰鸥越曰怨鸟邓潜谷専名子规蒇器引蜀王本纪曰蜀王望帝淫其相臣鼈灵妻亡去一説以慙死化为子巂鸟一説杜宇称帝化鸟故称杜宇扬雄𫝊注鶗鴂一名买䤥即秭归按常璩曰杜宇称帝㑹有水灾其相开明决玉垒山以除害帝遂委以政事升西山隠焉时适二月子鹃鸟鸣故蜀人闻鹃辄悲思之按蜀志宇悦朱提梁女以为妃移治郫或瞿上七国称王杜宇曰望帝更名蒲卑相开明除水害帝遂禅授而隠盖亦因取女事而讹据此则鹃非帝化君臣皆贤可为望帝白寃矣陆务观曰呉人谓杜宇为谢豹当啼时渔人卖虾曰谢豹虾笋曰谢豹笋唐顾况送张衞尉诗云緑树村中谢豹啼其谓谢豹为虫者此虫以谢豹鸣时脑裂也扬雄赋有鶗鴂乃鵙也师古注是子规因巂近规而称子巂依説文作周燕因子规作秭归故无功东璧因之巂周鷰详下升菴弱侯引华阳国志作秭因汉碑有用者随笔而讹退之用唤起催归二鸟名作诗巂周也燕燕也乙也别三名也説文曰巂周鷰也户圭切从象其冠也冏声别作规雉尔雅本文曰巂周燕燕乙陆玑曰巂周子规也燕燕则乙也説文失尔雅之句读误以周燕释巂智又按孙炎曰尔雅别三名也曰燕燕者古人重言之如汉成帝时谣曰燕燕尾涎涎诗燕燕于飞是也乙又作鳦郭氏音乌拔反故黄氏分为二字此不必矣巂周或是燕名陆元恪何据而以为子规倘因规巂音近乎后人因陆玑之解则不当従许慎之句读而复用其所説周燕为子规矣汉晋切法尚粗读巂如规故复作子巂而又讹书作隽隽则音翦故子美用子嶲作仄声读古人名物多通不必専泥然周燕巂燕相沿两借之误明矣燕因乙音转意儿故庄子有鷾鸸又按吕览曰肉之美者有巂燕之翠无功引髙诱曰鸟名翠竦考髙诱注吕览无此语今本作隽臙凡鸟之尾皆曰翠故俗作臎字据嶲燕而论巂周非燕名乎南部新书曰龙畏蜡爱竹及空青嗜烧燕食燕肉人不能渡海则燕有食者矣不闻有食子规者俟证夹漈註尔雅曰巂周蜀巂州多子规乃望帝所化燕燕则乙也乃释燕燕于飞之诗智按越巂今之播贵以南此亦一解至曰望帝所化乃齐东语耳可为证乎凡鸟之岐尾者曰巂即嶲字亦尾肉也冏皆象形觜宿曰觜觿觜言前一星似喙觽言二星岐似觽尾也佩觽者谓其尾尖也周周之鸟衔羽爱其尾也尔雅葢曰巂者周也燕燕者乙也説文䳼水鸮也凡夫以燕为社鸥则以鸥为燕类拘矣智按七修类稾以燕本水鸟故称𤣥鸟而终入水人入水者勿食燕此或一理也孟竒既不知周燕之原流而又引义山望帝春心託杜鹃之句为杜工部讹误更甚唐屠鸄即阿滥堆也阿滥堆骊山鸟也明皇采其声为曲李白诗羌笛横吹阿亸回即阿滥堆也玉篇唐屠鸄音呌似乌酉阳杂俎曰此鸟色黄一变为青鴘而带灰色鴘转之后乃至累变横理转细臆前㣲㣲渐白又曰白唐唐者黒色也谓斑上有黒色一变为青白鴘升菴作鷃烂堆衍义则以罗鹑至中秋后谓之白唐青佳即黄褐侯斑佳所化也鴶鵴布谷也鷽鸠阿鵴也庶物异名疏曰斑鸠春分化为黄祸侯埤雅云鸮大如斑鸠所鸣其民有祸一名黄祸侯俗唿车载版草木疏贾生所赋鵩也此条误甚车载版乃恶枭也本草曰斑鸠春化为黄褐侯秋分化为斑䳡黄鹖侯青䳡也佳本音锥本草作䳡复矣黄褐言其色也埤雅竟作祸字无功又附㑹之邪小鸠皆曰隹曰夫不或曰曰荆鸠楚鸠皆是也鸠之子曰䳕鸠曰役鸠曰糠鸠曰即皋曰辟皋以其文则曰锦鸠五鸠以祝鸠性壹而孝故为司徒祝噎养老意也尸鸠性壹而慈故合之有尸祝之号雎鸠司马则鹗也鷞司冦则鹰也鶌司事则鹘鸼短尾青黒春来冬去备四时之事也鸤鸠即布谷所谓郭公也化鹞者即此鹘鸼一曰鷽鸠杂俎曰阿鵴其羽蓝缕亦曰鷜好食桑椹方言以鸤为戴胜邢氏已辩其非又云或谓之鶭鸦此即释鸟所云鶭鸅虞非鸤鸠也则其他鶝䲹服诸名益误矣冯嗣宗曰鹘鸠飞翔不逺而説文谓鸣鸠迅羽入云中以庄子证之许説误也説文铺豉也徐铉云铺豉鸟名智按即鹁鸠也俗讹唿鹁姑子因説文足详尔雅铺豉其鼓之讹乎伯鹩伯劳伯赵鵙鴂姑恶苦吻鸟也夏小正作伯鹩诗疏作博劳郭璞注尔雅曰鵙似鶷而大服䖍云鶷音辖干白项鸦也则误矣张华曰伯劳形似鸲鹆鸲鹆喙黄伯劳喙黒许慎曰鸜鹆似鵙有帻王充言博劳食蛇曹植言血可昏金其声鵙鵙反骚改离作鷤䳏故颜子籀以鴂为子规王逸注楚辞谓鴂为巧妇方言谓鵙为鹖旦陈正敏遯斋闲览谓鵙为枭李肇谓鴂为布谷丹铅録谓鵙为驾梨鷑鸠张许则似百舌郭説则似苦鸟鵙单栖鸣则蛇结而百舌不能制蛇他説益逺要当以郭説为正则今之苦吻子也如鸠黒色以四月鸣曰苦苦又名姑恶俗以妇被姑苦死而化今东坡自注姑恶诗曰水鸟也亦误矣古今谚郑志道谕俗编云伯劳食母代代相成此则囙遯斋谓鵙为枭伯劳寃哉伯赵即伯劳之声古语相近而讹升菴引李卲楚雀即布谷以释黄鹂甚于伯厚之疑搏黍矣元瑞言王伯厚不知搏黍为黎黄彼犹疑之也升菴引诗注仓庚商庚也即黄鹂也李卲曰一名楚雀方言曰齐人谓之搏黍今布谷也此鸟当名博谷智按黄莺黄栗留载陆玑疏与本草甚明布谷则郭公鸟鸤鸠也与黄鹂霄壤而升菴且改布为博何居鶷鹖反舌也先为百舌芒种后五日则反舌无声五月后毛尽脱东璧引易通云能反复为百鸟之声故名鶷鸟俗唿为牛矢哥灰黒色㣲有斑㸃先无声者反舌也后无声者伯劳也秧鸡䳾鸡也食物本草有秧鸡又有䳾鸡未攷也夏至后夜鸣达旦秋后即止皆其类也书之以察物候寒鸦慈乌也鹎鶋楚乌也于乌鸦鸒因此而转反哺曰慈乌鹎鶋鸒也今曰老鸦尔雅曰鸒斯鹎鶋字林曰楚乌也郭璞曰鸦乌也小而多羣腹下白江东唿鹎乌按鸒斯犹螽斯鹿斯也尔雅读诗已误矣何况禽经与法言乎俗遂作字葢乌与雅为一声之转而鸒与乌亦一声之转本篆作后以于为助词而立乌字易林疋鶋楚乌即卑居古卑与匹近喜鹊曰干鹊一曰飞驳鸟张茂先陶贞白皆谓鹊为飞驳以其色杂也鹊古文作舃其通于爵者小雀也鷽则山雀也一曰山鹧淮南曰干鹊知来而不知往説文则以鷽为知来鸟陈后山诗话谓人必欲押刍尼字亦甚无味刍尼梵语鹊也纲目云鹊啄槐实结玉于脑谓之鹊玉此鹊不复鸣戴玉之鹊与燕同羣识宝故也王安石以干鹊音虔谓健鹊也陆佃曰𫝊枝受卵不堕地故曰干鹊庄子曰乌鹊孺𫝊枝而孚生也因𫝊枝而名鳷鹊雀古作爵曰賔雀者误也鹊古作舃雀古作爵今人混之非也雀性淫酒器一升曰爵戒淫泆也俗曰瓦雀在堂檐闲也老而斑曰麻雀小者黄口曰黄雀其曰賔雀者误读月令也崔豹曰雀名嘉賔又因误耳后遂有客化为雀之説月令正月鸿雁来自南而北也九月鸿雁来賔爵入大水为蛤因八月鸿雁来自北而南也此乃别之曰来賔陈澔注曰以仲秋先至者为主季秋后至者为賔言渐多也今读者以賔爵入大水为蛤则八月九月复言鸿雁来矣临海异物志曰南海有黄雀鱼常以六月化为黄雀十月入海为鱼则雀化蛤者此也家雀何常见其化乎今嘉兴出黄雀甚美又有飞鸡似雀而大甚肥曰刺毛鹰松江以为美味两者皆以时出过时则化矣然考古人称黄雀如子建野田黄雀行岂尽嘉兴之黄雀乎又曰白雀纬书以为瑞姚苌以之改元不常有其矢曰雀苏即白丁香批颊戴胜庶物异名疏引丹铅録云唐卢延逊诗树上谘诹批颊鸟王半山诗借草聴批颊元人诗批颊穿林呌新緑韩致光诗城头批颊伴啼鸟批颊不详何状或即鹎颊也批颊可对题肩时珍以批颊为升菴之驾犁一名乌臼五更名架架格格者也滇人以为榨油郎又曰鳯皇皂𨽻汴人唿为夏舌如燕黒色长尾有岐头上戴胜是即尔雅之鵖鴔戴鵀矣鵖鴔音匹及切匹及之音转为批颊耳然又引尔雅之鵧鷑以为当名鷑鸠岂尔雅重出邪罗愿以乌臼为祝鸡更误尔雅鷽山鹊头上戴胜赤咮足长尾郑樵以鷽为喜鹊结辽即吉了鹦鹉之大者也今曰了哥续文献义物攷曰泸南人蓄秦吉了外国买之吉了曰我汉鸟也不愿入异方遂不食死仇池笔记甚详头有黄茸舞则开花倒悬昔人所云倒挂緑毛妖鳯即此类也唐书林邑出结辽鸟即吉了也熊太古曰大者鹦母小者鹦哥非也称哥亲之也有五色丹咮白身者佳摩其背则瘖寒则颤饲余甘子可解蔡绦丛谈曰西瓯鹦鹉初丹喙中黒后丹雌名木戾木戾即结辽之转木乃外国发语词或曰黠獠元稹诗果然皮似锦吉了语如人小説言情人所化曰情急了者妄矣今濠镜有持赤鹦鹉习之使与犬鬭即谢朓所赋者也其大于吉了而尾长者曰青鸡桂海虞衡志曰乌鳯师旷禽经鹦鹉一名干皋伪作禽经者因淮南出寒皋㫁舌使语注鸜鹆也埤雅亦云干皋㫁舌则此名尚属鸜鹆耳或曰柯古言兠兠鸟其声自号形如鸲鹆是名寒皋非也濠镜即香山隩张思正倦游録海有黄鱼化鹦䳇鸟名王母竹林犹之山和尚雨道士也不可以解杜诗升菴曰杜诗子规夜啼山竹裂王母昼下云旗翻今齐郡函山有鸟名王母智谓诗人寓言耳紫桃轩杂缀少陵七歌曰竹林为我啼清昼同州有鸟色正青如雀善啼杜本用此陈无功引之程大昌曰竹林啼风乃状风竹之声如落霞孤䳱解落霞为飞蛾已迂极矣郎瑛言亲见内珰畜落霞鸟大于吉了而笑飞蛾之説不知南昌府有吉了与野鸭齐飞乎海月为江瑶柱然挂席拾海月决非挂㠶拾江瑶柱也水落鱼龙夜山空鸟鼠秋陆农师姚令威引水经鱼龙以秋日为夜解之皆拘泥可笑陆文裕曰嘉定州有鸟一名山和尚一名雨道士堪作对偶今可以王母稚子作一类矣鹪鹩一作鹪鳭鹩尔雅曰桃虫鹪其雌鴱鹑其雄鶛又曰鳭鹩剖苇説文曰鹪挑虫也刀鹩剖苇食其中虫説苑曰鹪鹩巢于苇苕着之以发俗唿韈雀陆玑曰鹪鹩㣲小于黄雀其雏化为雕故俗云鹪生雕郭璞曰鳭鹩江东唿为芦虎夫鹪鹩鹪鳭鹩皆一声之转耳小鸟之巧于为巢者有桑飞俗唿桑钱又不若黄头绣眼之巧黄头又不如茅雀之巧也小毖之诗曰肇允彼桃虫拚飞维鸟毛公谓桃虫为鹪鸟之始小终大者郑氏则以为题肩或曰鹗也毛郑皆谓鹪化大鸟以为题肩以为鸮则因鸱鸮鸋鴂之误陆玑则谓鹪生鵰其説又转幻矣鵰葢鳭鹩声近之讹埤雅以桑鳸窃脂鳭鹩剖苇为一类陆农师以鳭为鳸固非然今江南北所谓剖苇者又自不同若鳭鹩则实因鹪鹩倘因此而名苇雀乎鸱鸺怪鸱旧留车载版鸱久鸺鹠鵄鸺䲹一物头如猫亦如猫鸣或有时而连啭如休留之声白日不见丘山夜能拾蚤虱以为拾人爪甲者讹也此鸟有大于鹰者而东璧曰小如鸲鹆但据其小时耳山海经南海苍梧有离朱鸱久即鸱旧也国策宋王偃时有雀生于城之陬即鸺鹠也俗谓鬼鸟博物志一名鵄鸺万毕术曰鵄鸺能致鸟王元美集有鈙䲹行䲹在支韵鸱也鈘当即擒字鲁公书颜君庿碑禄山反捦其心手而元美加攴于右一也説文皆收萑老鵵似鸺而小头有角似兔头毛脚夜飞好食鸡者也今本草作雚非雚乃是鹳古人既不借今何为乱之枭鸱土枭训狐鵩幸胡鵋䳢鸲鵅一物如母鸡有斑头如鸲鹆目如猫好食桑椹人唿为幸胡者是枭也异物志曰鵩如小鸡郭璞所云鸲鵅谓似鸲鹆之按此当是一种矣训狐者幸胡之讹也大抵恶鸟一类古人通言鸱枭而鸮字亦借用皆硩蔟氏所覆之夭鸟也后人不能定指为何物而大小形声实有三类鸱或为鸋鴂而鸮又有青鸮可羮者异名疏则以训狐为鬼车姑获一物其实姑获鬼车别一鸟也此三类皆雏时美好而长大则丑尔雅谓之鹠鷅此是总解亦不指定此三类也注引流离之子为解故今本草附流离之名于枭下其实诗意琐尾流离言琐屑劳苦流徙离别也何必泥此解鸟名邪东璧载名䰟鵰鹫鷢鹰隼鹯鹞鸮杓窊皆鸷鸟也皂鵰最大其俊者曰海东青在西南夷中曰鹫鹰头有三角曰角鹰罗愿曰在北曰鹰在南曰鹞此非也鹞小于鹰即所谓鹯隼击征题肩尔雅之鷣负雀也时珍以为即鸢即茅鸱宋太宗赐邪律休哥旗鼓杓窊印窊乌爪切杓窊鸷鸟总称以为印绶取疾速之义凡调发军马则用之鷢见雎鸠条见下非鹑也鹑为䳺淳鸟也不越横草不乱其匹又诗匪鹑匪鸢毛氏曰雕也公绍寒韵引説文鵰也音圑故戴侗改诗匪鹑为匪欲别于䳺鹑也集韵作智按当音敦敦鵰同母也敦淳皆从古皆通谐今纲目以为鹫山海经暴山多就注即麂就即鹫题肩或作鶗鵳鶙鵳即鹞也尔雅曰鶌鸠鹘鸼亦鹞类鶗鵳后人加鸟韵㑹复收鶙鵳陆玑曰鹯似鹞青黄色燕颔勾喙乡风摇翅因风疾击鸠鸽食之即鹞之一名也説文曰晨风也戴氏按诗鴥彼晨风郁彼北林若晨风为鹯则当言集彼北林不得言郁自尔雅误认鴥为鸟飞因以晨风为鹯俗遂制鷐字鹯别作古作鳽今説文亦以鴥为鹯飞貌误矣鴥亦通作矞记曰鸟不矞别作獝风之卂疾者也亦作河梁诗愿因晨风发送子以贱躯亦谓风也今人亦以鹞实之何谓乎禽经之亦因鹯而造也隼鹞属也齐人谓之击征李阳冰曰隼卂省声孙氏思允切陆玑曰隼鹞属齐人谓之击征或曰题肩或谓雀应春化布谷者埤雅曰即鹘也按説文不以隼为鸷鸟而诗疏引説文乃曰隼鸷鸟也可知説文随人所附焉当是而乃鹗也省为鸢因省为弋戴侗以焉为鷴或曰焉从正乃射鹄之正以其疾飞髙摩与鹄同意此且勿论也人不知鹄即鹤亦不知焉即鸢渔仲决之説文无鸢字而徐以为鸢考其声即鹗也汉书梅福𫝊有鹊遭毒左𫝊有鞮曲礼载鸣鸢人作纸鸢亦取其髙翔也省为鸢夏小正十二月弋注当作鸢天禄外史嘉陵之墟有鸢鴽鸋鴽鴾䳺鹑也青州谓之鴾母一名鴽或作鹌不木处一曰鹌鹑一物二种无班者鹩也埤雅以鴳为鹌智谓鴳即鷃字庄子所谓斥鷃也旧注鷃小鸟岂即鹑乎杨亿谈苑曰鹑由蛙化列子所谓蛙声为鹑也万毕曰蟇得𤓰化为鹑交州记南海黄鱼九月为鹑始以化成已而卵生鴽由鼠化终亦为鼠固其理也时珍以鳸名鹑依杜预当曰老鳸智以老鳸鷃鷃当别一鸟也潜谷曰安鸟曰鴳或鴳当音鹌而鷃当音晏邪内则雉兔鹑鷃乃四类物岂一种而两分之邪后又曰爵鷃蜩范又曰鹑羹鸡羹絮醸之蓼则鷃非鹌鹑明矣时珍以鹌鹑分二物以鴽为鹌合观内则鹑羹鴽醸可知已注鴽不为羹惟蒸煮而已鹌即鴽之説既明而不及鷃则鷃自一物也弱侯引禽经曰雉上有丈鷃上有赤雉上飞能丈故计丈曰雉鷃上能赤与尺通亦作斥庄子斥鷃是也是小雀耳何子元谓䳺不当作鹌鹌乃鸭字见丁度説此是后人分别作意立説耳从甲为鸭矣又为乙又作何复取声于鹌乎鵽鸠突厥雀也唐书髙宗时有鸣鵽羣飞入塞边人惊曰此突厥雀南飞则必入寇已而果然按此即尔雅之鵽鸠寇雉也郭璞曰鵽鸠生北方沙漠地大如鸽毛似雌雉鼠脚无后趾岐尾为性憨急羣飞孙愐收鵽于十五辖内庄子注青鵽爱其子忘其母是也禽经曰夺曰鵽正谓此也物异考载此曰蕃雀窃脂自以色名然别有肉雀别有窃脂也邢氏以为浅白而郑注以为蜡觜有脂色谓窃肉者郭璞所言青雀也淮南子与郭相证而欧阳氏亦有食肉之论葢尔雅两言桑鳸窃脂又有鳸鴳则名同者多未可定为脂色也山海经云崌有鸟焉如鹗赤身白首其名窃脂絶不相类则又一窃脂也智在平西山中二年见有雀如鸠青黒色长咮切鱼者去肠于溪侧竟来啄之猺人谓之嚵鸟鹧鸪越雉也张华注禽经曰臆多白㸃飞必南翥晋安曰懐南江左曰逐影自鸣钩鸼格磔行不得也哥哥时珍曰性好洁人以竿粘之陆佃以鹘鸠司事与尔雅鶌鸠鹘为鹧鸪引唐诗云木呌钩辀即説文鹘鸼智按是林逋诗非唐也夜飞覆木叶亦未必然古云偃鼠饮河不过满腹鹧鸪衔叶才能覆身谓其宿也志常南向不思北徂故吊履善者作鹧鸪词雉文而介者也尔雅列其名禽经别其色素备采曰翚青备采曰鹞朱黄曰鷩白多曰黄多曰鳪黒曰秩秩尾长而健曰鸐鷮大鷩小即鵕䴊也也鶾锦鸡鹝绶鸡也鹝采在嗉鶾采在身外文内介故士贽雉説文鷩赤雉也鵕䴊鷩也左𫝊丹鸟司闭杜注鷩雉西山经鸟多赤鷩可御火相如赋射鵕䴊颜注鷩似山鸡而小冠背黄腹赤项緑秦汉初侍中冠鵕䴊其倣周之孤服鷩冕乎智按淮南赵武灵王贝带鵕注即犀毗按与贝带复矣安知非冠鵕䴊安知不插雉尾乎尔雅南方曰愐收尤韵雉也顾野王曰鵕䴊鳯属未攷矣象类书曰翚从辉鹞从瑶鵫从逴鳪从朴从俦鶾即翰鵕䴊从俊仪鷩以蔽身余尾也翟从隹羽美㑹意以好敌为音故司服揄狄阙狄通借也吐绶鸟曰鹝诗卭有㫖鹝绶草似鸟故尔雅作虉绶崔豹谓之锦嚢以反哺曰孝鸟以爱嗉曰避株凡雉别于鸠以尾长而飞丈也华虫郑𤣥説也王㑹篇蜀人以文翰若皋鸡注鸟有文彩者皋鸡似凫冀州谓之泽特尔雅鶾天鸡注赤羽逸书曰文鶾若彩鸡鲁郊以丹鸡祝曰以斯翰音赤羽去鲁侯之咎其曰一名鷐风者误也王氏博古辩曰古玉多刻天鸡纹其尾翅轮如鸳鸯正锦鸡也一曰鶾雉王㑹注以为似凫正谓其尾翅轮耳泽特则正属王雎鸠之类秩秩海雉则鹖䲸黒雗之类鹖亦黒雉类也似雉黒黄两鹖鬬必至死以为武冠其青色曰䲸説文䲸似鹖出羌中张敞舍鹖雀飞集丞相府颜注音芬本作鳻尔雅春鳸鳻鶞此是讹非可借音白鷴白雗也李昉命为闲客尔雅雗雉鵫雉注白鵫也雗鶾翰一字音寒本草作鶾南人唿闲如寒则鷴即雗音之转也广志南越献白鷴黒鷴葢雉亦有黒者可徴秩秩海雉之説盇旦一作鳱旦鹖旦渴旦䳚旦寒号也此升菴之确论坊记引诗相彼盇旦尚犹患之註云盇旦夜鸣求旦之鸟盐铁论亦载此即鳱旦七发用之月令作鹖鴠或作渴旦又作䳚旦方言鳱旦有定甲独舂城旦倒悬之名周书时训曰大雪之日鹖旦不鸣升菴定以为寒号其鸣曰鳯皇不如我至冬毛落鸣曰得过且过顾野王曰鹖旦似雉而大青色有毛角鬬死乃止昼夜鸣似鸡如此则武弁之鹖冠即一物师古曰非也鹖雀之鹖音芬本作鳻此师古所见乎本草五灵脂乃寒号粪如小鸡四足有肉翅不能飞逺夏月毛生五色医用北地者良其早寒也雁也鸿雁来雁北乡雁父母也鸿雁来賔候雁北雁之子也白雁曰霜信小雁也盐铁论引诗雍雍鸣鳱以鳱为雁当音㟁师旷禽经鳱以水言自北而南张华注鳱音雁随阳鸟也冬适南方集于江干之上故从干开元文字雁又音岸即鳱而䳚鴠亦省作鳱故作者误也分大雁为父母小雁为雁子乃晋干宝説而宋人述之一名翁鸡一名沙鹑一名仓今霜降前十日来者曰白雁即候雁故曰霜信然今多是苍白色故春秋公孙彊白雁献曹伯汉武得白雁上林十九章曰白集西以为瑞也负釜一作负金鹳也元恪曰鹳似鸿而大长颈赤喙白身别名黒尻其巢大如车轮卵如三升杯望见人按其子令伏竟舍去一名负釜一名背灶一名皁裙泥其巢一傍为池含水养鱼杀其子一村旱皂裙或作皁君广雅作皂帔无功引作旱羣负釜作负金或云负日为金或云周思方养鹳縦之负金串来妄也张华注禽经曰取礜石绕卵以助煖气智按考之不验尔雅翼云生子三一为寉江南谓羣鹳旋飞为鹳井王应麟诗考异雚鸣于垤引説文曰小爵也或是尔雅之鹳鷒鹝鶔乎鹳鷒音欢团古人因物安名随手借书而忘其相碍周周衔羽之鸟也阮籍诗周周尚衔羽蛩蛩亦念饥转注畧周音诛韩子言周周首重而屈尾饮河则颠乃衔羽而饮庄子曰周周衔羽以济太平御览引禽经曰鹯鹯之信不如雀周周之智不如鸿今禽经无此语止有鷃雀啁啁或亦冲波𫝊子路所云荧荧周周之鸟乎自欲行文不必有其物也然鸟衔羽有之余曽见平西猺中白鷴时自衔尾葢自爱其羽也九头鸟姑获渠逸皆鬼车也白泽图之苍鸆孔子所见之竒鸧也白泽图言苍鸆有九首孔子与子夏见竒鸧九首而歌或作九尾此鸟海上多有智在松江亲闻之市人争作犬声相逐相传一头流血着人家即凶夷坚志言李夀翁得之唿为渠逸鸟十脰环簇其一无头而滴血𤣥中记姑获一名天帝少女好取人小儿养之㸃血其衣以为志荆楚记言以为姑获一名勾星衣毛为鸟脱衣为女闻者捩犬耳灭烛禳之蜚亷神禽也三辅黄图谓飞亷为神禽能致风气身似鹿头如雀有角而蛇尾文如豹郭璞云蜚亷龙雀也焦氏笔乗云飞龙鸟名鳯头龙尾其文五色以象五方一名飞亷一名龙雀汉铜铸其象以彰瑞应明帝至长安迎取飞亷天马置平乐馆按赫连勃勃造刀名曰龙雀取是义也沈括于姑熟王敦城下得一铜钲刻曰诸葛士全茖古落字此部落之落士全部将名其钲中间铸一物有角羊头旁两字曰飞亷淮南转运使韩持正亦有一钲所图飞亷及篆字与此同阮雾霛尝言见一铜鼓内篆此正飞亷也此为风伯又为禽名存中则以为兽今船尾皆画之以唿风世称为飞虎云飞亷又为药名漏芦也又人名纣臣鵸䳜即献茅鸟也王融曲水序曰竒干善芳竒干北狄也善芳令人不昧昧或曰眯眯目也山海经翼望之山鸟三首六尾而善笑名曰鵸䳜音猗余服之使人不厌太平御览善芳作献茅狮子大雀食火鸟驼蹄鸡骨托皆驼鸟类也博物志曰条支国西海有狮子大雀郭义恭广志曰安息国贡大雀似槖駞其卵如罋今之駞鸟也汉元帝时有大鸟如马驹时人谓之爰居杨震死致大鸟不知何状唐髙宗永徽中吐火罗献鸟如驼食铁刘郁西域记富浪有大鸟驼蹄食火炭费信星槎録云竹步国阿丹国俱出駞蹄鸡墨客挥麈云骨托鸟如鵰髙三尺余食铁石取丝系三寸白石即吞之良久牵出石如泥矣吾学编云洪武初三佛齐贡火鸡大于鹤方隅胜畧言苏门荅剌产鹫髙四尺似骆驼噉羊祖法儿国产駞鸡有肉鞍可乗凡此诸説大同小异必其类也以汉马驹鸟为爰居者尚非䴙䴘须鸁即今之䴇油鸭也尔雅䴙䴘须鸁注以为䴙鹈水鸟今时珍作须鸁一名水古以其血涂刀剑孙愐则曰鸁桑飞鸟也直翁删之䴔䴖今之茭鸡䴔䴖一名交矑以睛交者也尔雅曰鳽禽经云白鹢相睨而孕䴔䴖睛交而孕又曰旋目其名鷃方目其名鴋交目其名鳽鶂鷧鹢一字之转尔雅鹚鷧注以为鸬兹今之水老鸦捕鱼者也𢎞景曰此鸟不卵生口吐雏冦宗奭言此説误其卵碧色鶂似鸬鹚而白庄周所谓白鶂相视而风化鶂与尔雅之鷧声相近后人或作鹢故画舟首曰鹢首方言艗艏又称青雀舫其青鶂即乌海上化乌鲗者也説文鶂又作鹝引相如作按鹝即㫖鹝绶鸟也按此三字音义相因而鸟实有别大约鷧为鹚而鶂鹢大鶂又有鶂视风化之説故为白鶂苍鶂而鹢为船首青雀之称鹝则时借鶂説文不能辩反曰鶂又作鹝耳黄宪天禄阁外史曰徐渊蜀山见禽曰其苍鶂乎孕不交而感不交而生生也以睨气化载于尔雅觚竹之荒有鸟曰翼生于股荧惑见则孕禽感于星也嘉陵之墟有鸟曰鸢临溪啄影则孕吐于口而生感于水也扶桑之野鸟曰揺光感日之精千嵗孕形如龟感于日也此三禽者尔雅不得而载焉今按尔雅并无苍鶂其因庄子之白鶂而立苍鶂之名其鸟乎嘉陵乃重庆漾江之口今此下至巴东皆有神乌则所谓嘉陵之鸢殆指此也外史亦后拟者鸬鹚一名乌鬼老杜遣闷诗家家养乌鬼顿顿食黄鱼沈存中以为鸬鹚一名乌鬼马永乡驳存中谓鸬鹚能捕黄鱼乎崃中士夏立夫云乌鬼猪也家养一猪以祭鬼智谓存中言捕鱼何必捕黄鱼安知非黄颊鱼邪冷斋夜话曰川崃路祀乌蛮鬼智按巴东路有乌就人舟行必掷肉饷之不则不吉其乌鬼乎王楙引刘禹钖诗有青鬼碧溪诗话引元稹诗病赛乌称鬼巫占瓦作龟程大昌主鬼升菴云崃中人养鸡雏带铜钖环献神名曰乌鬼按仓颉篇鸬鹚似鶂而黒即尔雅之鹚鷧注即鸬鹚也尔雅翼曰鸬鹚崃中号为乌鬼此存中一助也东璧以乌鬼蛇头长项即尔雅所谓头鱼鲛又存中一助也智按尔雅作鴢头䴔鴢音拗其曰蜀水花用去鼻皶又研水服之㫁酒葢鸬鹚屎也至以此解杜诗则所不必翠鹬非鱼狗之翠也鱼狗为翠鸟一名鱼虎即尔雅之鴗天狗也翅尾亦可作首饰而翡翠鸟自在海上乃尔雅之所谓翠鹬者也南越献汉翠鸟五十双左𫝊鹬冠即此翡翠屑金则玉也陆鲁望以鱼狗为翠碧知雨之鹬非翠冠之鹬也陈蔵器曰求泥涂鸣鹬鹬人以为田鸡所化鹌鹑类也説文曰鹬知天将雨则鸣时珍言田间小鸟将雨则鸣或近之苏秦云鹬蚌相持即此鹥渠鸥也尔雅䳭鸰渠即嵴令也郭云飞则鸣行则摇水鸟也又作庸渠似凫灰色鸡脚邓潜谷以为即鹥也苍颉解诂曰鹥鸥也其随潮往来者曰信凫陆佃作沤列子沤鸟百往而不止鹥通作翳相如𫝊有拂翳罗愿引陆龟蒙言凫蔽天而来江南常以涂枝得凫名秃鹙一名扶老或以为爰居秃鹙説文作俗曰鹚䳓如鹈鹕爪如鸡取其毛为鹙鸰本草引景焕闲谈云海鸟鶢鶋即今之秃鹙正杨曰蜀景焕闲话云孟㫤时有鹦鶋俗唿秃鹙升菴引之又一条以秃鸧为急就章之乗风即爰居汉元帝时瑯琊有大鸟如马驹时人谓之爰居智则谓以马驹鸟当鲁爰居岂讵是邪秃鹙水鸟较近耳急就注一名杂县乃因尔雅也樊光云似鳯凰皆非秃鹙一名扶老见古今注蛮蛮即鹣鹣也山海经崇吾之山鸟曰蛮蛮如凫一翼一目即尔雅比翼鹣鹣也郭璞賛曰似凫青赤见则大水管子西海致比翼之鸟注曰拾遗记成王时燃丘国献之如鹊而多力张华以为一青一赤在参嵎山水经注曰林邑有比翼鸟不比不飞鸟名归飞鸣声自唿俞益期与韩康伯书此鸟背青腹赤丹心外露鸣情未达终日归飞据林邑言之则尔雅南方为是管子西海非乎然崑仑西海原连南海禹贡黒水入南海皆指崑仑西南雎鸠鸳之类非鹗也雎鸠王雎为鹗曰沸波下窟乌禽经曰雎鸠鱼鹰也尝疑鸷鸟累百不如一鹗鵰也岂水上之鸠乎王雎名鹗因附尔雅白鷢而讹也尔雅杨鸟白鷢注如鹰尾上白説文曰鷢王雎也智按皆互相揣附也长笺谓王雎如鸭与谿异风土记疑为苍鷃近代冯元敏云状似鸳鸯然则鴡鸠其属玉乎蔵器曰属玉如鸭长项赤目毛紫绀色他经𫝊未常引之时珍以属玉为鸑鷟鸑鷟类鳯岂此乎荆楚记云鸯名节木鸟罗氏曰杏黄色头戴白长毛尾翅黒者鸳也五采缨者鸂鷘也朱子谓生有定耦而不乱引列女𫝊未常见其乗居而匹处葢因诗生意耳徐铉草木图至谓闗雎在河洲上为俦偶未尝移处是又傅㑹在河之洲诗本谓雎鸠之声闗闗后人合闗雎为篇名安得遂以闗为鸟名黄直翁引夹漈曰凫类在水边尾有一㸃白旧説鵰误郝氏以雎鸠为布谷亦非钱氏曰王雎杜鹃也杜诗百鸟饲其子乃知有君臣故谓王雎秋鸠化鹰故在河洲将谓子规击鸟乎化鹰乎石塘谓挚贽鸷古通曲礼前有挚兽妇挚榛栗则䳱雁皆贽鸟也智按尔雅鴡鸠王雎王即玉也其属玉乎据尔雅王雎矣又据别条白鷢邪皆因毛臆而许附之郭陆附之故疑至今鸅鸆洿泽即今之淘河也广韵鸅鸆即䕶田也丁度或作通作泽以其形论之是鹈鹕也颔下有胡荘子曰鱼不畏网而畏鹈鹕者以其能竭泽一名洿泽魏文帝曰诗人所谓洿泽刺共公逺君子近小人尔雅鶭泽虞郭璞注婟泽即洿泽也无功引婟嫪为恋池泽则迂矣蒌鹅也玉篇有按説文鵱蒌鹅也谓在芦间乃野鹅也家鹅谓之舒雁禽经曰鹅月谓伏月卵则向月取其气助卵也智谓向月光之説亦非陶谷曰鹅为兀地奴洞冥记日出时衔翅而舞名喜日鹅其与雁通声详见杂辩鸭一名鴄因庶人之挚匹也以乙唿鸭者呉人语也家鹅为鹜与木通性质木也双鸭为匹庶人卑匹故曰末匹广雅加鸟傍耳曲礼读匹为木亦属多事王勃借用孤鹜不必为曲説也博雅鹜也司马温公曰匐于泥不能鸣飞集韵作野鹜为沈凫即尔雅之鸍鸍音施当读夷洞冥记有昇蕖鸭曰丹毛凫凫本象鸭尾故鸟尾乔卷者亦称之孟竒疑鹜易凫事智按太平御览引董子繁露曰张汤欲以凫代鹜祠祀宗庙董仲舒不可则自汉以鹜为鸭凫为野鸭明甚后人用舒凫孤鹜则犹惺惺为禽兽也长笺曰本作乙乙训𤣥鸟矣乙又解曰其鸣自唿按唐陆龟蒙为中使弹杀其鸭龟蒙诒曰能言之鹜将献至尊何遽伤害中使赏以千缗曰愿闻其言曰能自唿其名详此则乙为舒凫审矣字书以乙乙分形鸡为积阳一曰烛夜説题词曰鸡积阳故日出而鸣先鼓翼野鸡积隂故鸣后鼓翼旧説闻天鸡鸣而鸣妄也崔豹曰烛夜鸡也广志有胡髯五指金骹反翅之类大者蜀小者荆九真出长鸣鸡向以汝南出长鸣鸡乃学鸡鸣之人也七发似以鵾鸡为野禽则因鹍字误用也王襃曰鱼瞰鸡睨李善以为鱼日不瞑鸡好邪视是也升菴曰音岑即鲁鸡也方言鸡雏徐鲁谓之秋侯子鹤顶乃䴌非鹤之顶也丹铅録曰䴌即今鹤顶犹负之皮为鹤筒也世有鹤顶杯俗或以鹤之顶所为刘欣期交州志云䴌即越王鸟水鸟也大如孔雀喙长尺余南人以为饮器竺真罗山疏䴌粪似薰陆山人以为香入药治疮此鸟又名象鵰言其大也人因作䴂字䲰日即运日鸩也𢎞景曰鸩与䲰日二种鸩如孔雀䲰日如黑伧鸡作声似云同力江东唿同力鸟昔人用鸩毛为毒酒苏恭曰羽画酒杀人亦是浪证郭璞曰鸩大如鵰长颈赤喙食蛇説文广雅皆以鸠为䲰日淮南曰晖日知晏今讹为睴目交广人云䲰日即鸩更无如孔雀者陶为人所诳也罗愿曰鸩状如鸮紫黒色雄名运日雌名隂谐函史曰有蛇虺羣唿同力数十声石崩树倒蛇无脱者蛇入口即烂惟犀解其毒智记晋王恺养一鸩司𨽻傅祗奏于都亭烧之亦言似鵰而玉篇载䲰鸟名似乌一名同力説文不载亦无作鸠之説运䲰一声鸩亦沈去声道昭载鸩䲴三字为一或䲰之讹渐子云似雉黑色按尔雅秩秩海雉注如雉而黑在海中山上则秩秩即鸩乎遯斋闲览曰蕲州黄梅有鸩巢通雅卷四十五通雅卷四十六钦定四库全书通雅卷四十六明方以智撰动物麒麐通作麒麟殆天鹿乎公羊传曰有麕而角者孔子曰孰为来哉京房曰狼额马蹄五彩陆玑曰麕身牛尾马足黄色圆蹄一角角耑有肉皆相传说耳拂林僧言天鹿即麟涌幢小品曰麟之青曰耸狐赤曰炎驹白曰素㝠黑曰角端黄曰麒麟雄鸣曰游圣䳄鸣曰归昌皆附㑹也演繁露言唐以麒麟名廐因改骐麟骐马色也马出冀州多良故作骥世用骐麟阁者多矣智按谷梁传已作驎说文麒麐仁兽也麟大牝鹿也石经通作麟而经传别无以麟为大牝鹿者尔雅有麐为緟文汉武帝获麟实鹿之异者相如赋曰射麋脚麟此麟并州界有之大小如鹿罗愿指此为麟皆本说文集韵鄜讹郭璞曰麒似麟而无角元美讥陶九成是也雾霛曰㹀感龙生麟篆家分音其为鹿象牙为白暗犀角为黑暗言斑犀者谓正透倒透腰鼓挿也汉平帝时黄支贡犀有夜明犀或山海经之白犀也开元遗事交趾贡辟寒犀如金六帖唐文宗有辟暑犀岭表录异有辟尘犀杜扬编有蠲忿犀与所云分水犀见形犀皆难得之宝渑水燕谈曰犀生邕管交趾者角纹如麻生大食者文如茱茰异者曰通天如宋之蛮子牵狮带乃犀玩物形于角者有正挿倒挿有腰鼓挿犀亦嵗退角堷土如象西域谓犀为竭伽角为毗沙拏言一角也东璧曰凡三种山犀水犀有鼻额二角兕犀止有一角抂顶洪武中九真贡独角犀牯角文大牸角文细郭璞三角讹传也智按所谓鼻角曰食角即鼻骨也通天者纯白而中有一线黑也水犀角中一线光明是真骇鸡犀也今之粟鬉全黄者多矣岂有竒乎墨客挥犀曰波斯以象牙为白暗犀角为黑暗故杜诗曰黑暗通蛮货陆务观曰靖康括金羣臣金带以犀易之执政则正透从官则倒透建炎草创犹用此制唐㑹要章服太和六秊一品二品服犀玉及斑犀斑谓黑黄相间也演繁露曰黑质中或黄或白曰正透外晕皆黄而中涵黑曰倒透智以犀贵白而乆则黄白透为正黑中透白为倒花中花曰重透暹罗为上鬉纹粟而有髙骨其纹细无髙骨曰大角舶来毛角难辨故称黑暗元史浩两钞摘腴曰今骨掘犀乃蛇角也葢名蛊毒犀凡犀牸曰沙犀罗愿以兕即牸亦臆葢三种犀各有牯牸也尔雅所云兕似牛犀似豕者近是古人通言兕今人通言犀耳吕览随兕注小牛也则牛亦称兕矣犀亦从牛湛若曰说文无狮有余谓兕皆象形皆声转也象大者六牙柯古曰象管环王国一牡象管牝三十国以代樵今云南亦取之缅甸诸处其牙有交互鬉纹以血牙为上微带红色壶涿氏以橭贯象齿制水怪陶贞白言夏月合药须置象牙于傍合四灶以象牙夹灶得雷声能发光象胆随时而孟竒言象房象死胆在腹中或曰四时之首易地而后皆在腹乳虎最勐小虎曰彪因虎文而名也豹因彪声山海之犳即豹古文作又作象形今说文虎文也古文虒委虎虎有角者也变从虎非从中几俱象尾耳即彪因虎文而名小虎斐旻射彪是也左传于菟汉书作乌檡今作䖘赘矣或曰狸儿转为李耳彭乘曰虎食一人耳成一缺汀州得一虎两耳如锯岂此名乎李父伯都见方言淮南曰鸟雄鸷兽牝勐故罴为熊之牝狼为獾之牝虎牝曰乳虎于菟者乳头之转音也南诏谓虎为波罗蛮人唿虎为罗罗张耒言存中闻关中人曰此中有程遂以为庄子程生马之程不知秦声谓虫为程谓虎为大虫也刘贡父亦言关中唿虫为尘而旧说以程是豹说文豹勺声狼贪豹廉程度取食故从勺则更凿矣豹亦虎所生当是彪声转豹而立豹字从以谐包也尔雅虎有甝虪猫而豹止有貘白豹即白毛而黑文者也黑多曰𤣥豹近苍曰赤豹其无文者曰土豹陶谷子妻曰南山𤣥豹雾雨七日欲泽其衣毛即洞㝠记所云青豹也即貘也诗名义疏谓貘齿可假佛牙佛骨以铁椎之铁皆碎落武夷志言魏王头颅骨大如斗嘉定州凌云寺有佛牙皆貘齿也苏颂曰唐画貘为屏白乐天有诗赞之郭璞曰貘食铜铁粪可为兵王㑹屠州黑豹补注曰屠各山有白豹黑文今出建宁郡毛黑白臆似熊而小䑛铁顿进数十斤此殆成式所云伽毘叶献之天铁熊乎天铁谓吮铁也彼指驺吾白虎黑文令升曰虎五指者皆是貙山海经犳尾郭注犳之乐反智按即豹尾又阳山多犀兕虎犳㸲豺又豺亦作犲证知犳即豹蔡苴机两头鹿也屎主虵毒蔡苴机两头麋也出永昌郡博协志蔡余义兽似鹿两头其胎中屎四时取之蔡余义即蔡苴机也范晔后汉书云云阳县有神鹿两头能食毒草即蔡余义月令广义引博物志云云南郡出茶首是两头鹿胎可治蛇虺毒以四月取之茶首音蔡茂按即蔡苴机余与茶苴与首茂与义相沿而讹王㑹曰区阳以鼈封前后有首盛𢎞之记荆州武陵郡阳山有兽如鹿前后有头元瑞曰即山海经之并封在巫咸东又大荒山名鏖鏊鉅有兽左右有首曰屏蓬郭注曰即并封升菴元美皆载茶首皆不知蔡苴之讹李时珍曰当作苜机晋常璩南中志曰云南郡蜀建兴三秊置有熊仓山神鹿一身两头食毒草段柯古曰邪希两头鹿也夷谓鹿为邪矢为希熊罴魋一类也黑者熊大而黄白者罴黄赤者魋尔雅熊虎丑貔白狐玑曰似熊辽谓白罴尔雅翼曰有猪熊马熊人熊按马熊即罴或作人熊即魋蜀有兽如熊曰勐氏子虚赋旋勐氏葢魋也天问鬿堆或作鬿魋其以为山海经之鬿萑非也鬿萑北号山白首䑕足之鸟也祖冲之述异记曰东土唿熊为子路古以熊配虎为旗又执罼者冠熊谓之旄头乘舆之出则前旄头而后豹尾以熊出而不迷豹往而能返也关西唿貑罴罴善扑臕能即熊又为三足鼈之名史正义鲧之羽山化为黄熊入羽渊熊乃来切下三㸃为三足也束晢发蒙记鼈三足曰熊韵㑹曰熊即左传黄能入寝之能不知张守节何据有三㸃之说也按说文本兽名山海经从山多三足鼈大苦山多三足龟阳羡君山池有三足鼈尔雅鼈三足曰能音乃来切束晢牵附耳释文曰兽非入水物故是鼈一曰神兽入水东海人祭禹庙不用熊白及鼈岂鲧化为二物乎智谓祭禹者因所闻而然岂足据耶张叔皮论曰賔爵下革田䑕上腾牛哀虎变鲧化为熊乆血为燐积灰生蝇则熊皆以能叶韵然左传葬敬嬴谷梁作倾熊古熊亦在庚韵如天官三能即三台楚词以能叶佩大约古人方音随读而借也因羽山言羽渊总为地名如鸡泽孟津之类何必以入水为疑邪赞宁引山经或作即能任昉述异记云江淮中有兽名能音耐蛇精化也冬为雉春复为蛇酋耳驺吾瑞应图云酋耳似虎絶大不食生物见虎豹即杀之太平则至景纯曰即驺虞也白虎黑文尾长于身山海经林氏国驺吾日行千里注六韬云闳夭之徒得此献纣乃释文王大传言散宜于陵氏取怪兽间尾名曰虞注间大也淮南言散宜得驺吾鸡斯之乘吾即虞曼倩识驺牙吾与牙通䑕璞考诗之驺虞为官名此亦一说不妨自有驺虞兽也陈无功曰王㑹史林以尊耳元美亦作尊耳今考王㑹作史林以酋耳无作尊者王道俊曰驺虞又谓之素毳颜延秊曲水序頳茎素毳竝柯共穗之瑞注素毳白虎也白虎黑文曰驺虞汉书相如传股股之兽史作般般言其文薛道衡曰麐也智谓指驺虞曲水序頳茎素毳则白叠草也升菴引山海经吾乃省笔之说唐已黄腰蜀志有黄腰鼬身貍首长则食母能食虎牛孙愐以为豰似豹而小腰以上黄函史曰食母猴独食猿者也即豰也一曰鼬亦食母酉阳杂俎黄腰一名唐已按乃之讹猩猩或作狌狌狒狒或作费费一曰贑嘄阳枭羊山都吐喽上蝼吴都赋猩猩啼而就擒笑而就格山海经汜林狌狌荀子水经注皆同说文成王时州麋献北人谓上蝼或谓狒狒周书作费费北人谓之吐喽海内经谓之贑俗名山都南康以此名水即今贑州智按山海经载枭阳而别载上蝼或随地异名也汉书注作枭阳张衡作枭羊王文考梦赋批毅音费葢指狒今异名疏分山都与作二条岂未考邪梅氏曰本作亦舛一角曰天禄二角曰辟邪汉书西域𫝊乌弋有桃拔孟康曰一名符拔似鹿长尾一角为天鹿两角为辟邪似虎正黄有髯耏尾端茸毛大如斗章帝时月氏献之和帝时安息献之存中曰至和中交趾献麟如牛一角而考之不合麟余以为天禄后汉中平铸天禄虾蟆注云天禄兽名今邓州南阳县宗资碑旁两兽镌其膊一曰天禄一曰辟邪元丰中余过邓闻此石兽尚在使人墨之其兽有角鬛鳞如手掌与交趾所献相类升菴以天禄为虾蟆未见笔谈邪沈约宋书天鹿即天禄拂菻僧言天鹿一角端有肉即麟大者为白色角端有似鹿似牛之别智按南齐书芮芮传献师子皮时有贾胡在蜀曰此非师子皮乃扶拔也即符拔星槎胜略作武拨朴握言朴朔也汉唿兔为鼻说楛云兔名朴握见古文苑一作朴朔东坡诗寒牕煖足来朴握古乐府木兰篇雄兔脚朴朔䳄兔眼迷离大传麕为辟鸡兔为宛脾皆聂而切之古云兔吐子望月而孕前辈曰不验韦绚云巴州兔作貍斑干凿度注鼻兔也郝氏曰鼻与阙通岂以阙脣而遂曰阙鼻乎狨猱也沐猴猕猴母猴也汉西域注沐猴即猕猴也转注略音沐为猕智按猕猴即母猴也母音转为马又转为弥方言唿母曰㜷此其证也兽以雌强今猕猴亦谓大者犹凡物之大者曰马蓝马蓟之类猱即也一名狨其毛茸而长金色异采世以为鞯褥谓之金线狨今香山隩有来贸者其毛柔长可借制字从柔以此蟨䑕即跳兔王㑹独鹿卭卭距虚注谓卭负虚尔雅注谓卭卭岠虚负蹷吕说言卭卭岠虚䑕后兔前故须蟨食以甘草小颜曰今雁门有相负之兔曰蟨䑕沈括使辽见跳兔前足寸许一跃蹶地此即蟨也纬畧曰狼狈是二物狈前足絶短毎行常驾两狼失狼则不能动张揖曰岠虚似驘而小岂狈邪狖蜼果然一物也狖羊就切楚辞常用猨狖顾野王曰黑猿也仓颉篇曰似貍颜师古曰似猴仰鼻长尾据籀说即所谓犹也崔浩曰犹仰鼻长尾性多疑一曰似麑居山中闻人声豫登木无人乃下世谓不决曰犹豫此也段柯古曰狐性好疑鼬性好豫以鼬通犹耳智考此即蜼矣邓潜谷曰狖也黄黑色罗愿曰蜼一名果然人捕其一则羣啼相赴以其来之可必也大者为禺小者为狖犹与蜼尔雅两载之或更有同名者与獬豸一作獬廌觟䚦太𤣥作觟䚦广雅作角狒神羊也何古曰开元二十一年富平县产一角神羊肉角当顶白毛议者以为獬豸香髦文貍即类也本草有灵猫自为牝牡其隂如麝异物志亦云云段成式言香貍有四外肾大理香猫如貍文如豹即楚辞文貍王逸注为神貍者也南山经皆言亶爰之山有兽曰类自为牝牡庄列取之东璧合为一物是也升菴言云南蒙化府有此兽曰香髦今之野猫即貍则此可知矣瑶星言两类曰类曰奇类即罗愿所载者也智按即字十八宿真形图心房二宿皆具两体天下何事不有而诞者附㑹腐儒不信俱可一笑蒙颂活耨地捕䑕者也蒙颂又蜼之小者紫黑色能捕䑕或作蒙贲蒙贵广志曰獴有黑白黄者暹罗最良捕䑕百捷于家猫猫一名衔蝉见拾遗记韵府猫一名乌员唐书波斯伊嗣侯遣使献活耨地形类䑕青色长八九寸能入䑕穴取䑕物类志曰耨地温公之义猫曰虪或温公名之也社君䑕也白者曰仲能黄者曰沙䑕曰貔貍抱朴子䑕百嵗则色白曰仲能善凭人而卜云仙杂志山中谓社君嗣宗曰又有票䑕其毫可制笔沙䑕今之黄䑕也陈无功引诗语刀约使契丹诗宻赐一貔貍如䑕而大北敌以为珍又曰令邦东璧谓即黄䑕甚确陈水南亦以为黄䑕而渑水言肥腯今讹为豚故人以为疑耳岑南獠人食蜜唧即嫩䑕也东坡诗曰朝盘见蜜唧夜枕闻鸺鹠方言宛野谓䑕为宛南阳也鼯鼺为飞生鼫䑕为拱䑕非一物也说文误以为鼫䑕五技而穷故张揖广雅崔豹古今注遂曰蝼蛄一名硕䑕邢昺亦谓蔡邕合之而后人遂以鼯鼫为一物智按尔雅鼫䑕为䑕属于鸟篇又曰鼯䑕夷由则非一物明矣陆玑于相䑕疏曰河东大䑕能人立交前两足于颈或曰即雀䑕或曰貔貍即今黄䑕称珍味者时珍又分硕䑕为䑕蜀人所唿鼯肉翅蝙蝠翅尾顶胁毛紫赤色背上苍艾色腹下黄喙颔杂白脚短长尾三尺许飞且乳亦曰飞生䑕声如人唿食火烟此其蝙蝠之大者乎飞生䑕一名鼺所谓能飞不能过屋能縁不能穷木能游不能渡谷能穴不能掩身能走不能先人五技而穷者一曰夷由谓其能以髙赴下不能从下上髙故夷由也今人以徘徊未决为夷犹冯嗣宗亦误以五技䑕为鼫鼶鼬䑕郎也大平御览有䑕郎邢昺以鼷为䑕郎凡夫曰夏小正有鼶鼬即䑕郎也今曰狼猫江北曰黄䑕狼按玉篇鼫䑕头似兔尾有毛黄黑色此状即狼猫也朱子注鼫䑕但以大训之蜀图经所云虎䑕即䑕则刺猬也猬一作彚一名猬䑕谈薮言虎居草者畏木上有䑕也䶂一声省为䶂音豹道昭音灼非此尔雅之豹文鼮也娄比肩之类异物志南方有飞头蛮夜以耳为翼飞去食物将晓而还搜神记吴将军朱桓一婢头能夜飞韩诗外传娄更食而更视不相得不能饱其尔雅之比肩民乎山海经云三首国一身三首在崑崙东周致中异物志载三身国在凿齿国东一臂国在西海之北半体比肩又有一目国在北海外天中记引外国图言男女同颈异头共身四足曰蒙双民干坤怪未了也太西言无海录襍事曰岭南有一足反踵者雄曰山丈雌曰山姑夜扣人门此自一兽又有似人者曰前儿曰在子前儿似猴声似小儿在子鼈身人首灸之以藿则鸣曰在子郁林博白山中有似鼈而首有毛能杀人或即此物乎闻之寗孝㢘之客白奥即白泽兽见石鼔诗用修受学于李文正公者言奥为泽轩辕记帝登桓山于海濵得白泽神兽能言因问天下鬼神之事令写为图作祝邪之文以祝之元世祖遇角楚材云是白泽能言者人语而彼应之似解言者因以为䜟轩辕记溢言耳集韵泽或作臭乃奥字之譌郭璞云角似猪角在鼻上李陵以角端弓十遗苏武唐诗海照角端弓是也獱即猵或曰䍧獱獭类也又作猵淮南子曰畜池鱼者必去猵獭庄子曰猨猵狚以为雌言非类为牝牡也猵狚獱獭之譌也猵狚一物邓潜谷曰一种曰獱獭大头如马身如蝙蝠升菴言䍧以猿为雌即猵狚也范成大虞衡志有山獭一名挿翘性淫闻牝不得则刺木石而入红玛瑙茸鹿茸之上者也鹿阳麋隂分男女用之泥矣兽骨之速长而坚无如鹿麋不过两月重二十斤如茄子茸长数寸有力破之肌如朽木茸端如马瑙红玉者佳存中曰北方有麋麖麈駞麈极大而色苍麂黄而无斑茸俱可用时珍从东坡鹿补阳麋补隂之说王勉夫楙以麋茸补阳利男子鹿茸补隂利妇人葢月令仲夏鹿角解仲冬麋角解鹿肉煖麋肉寒以阳为体者以隂为末末者角也元美弱侯主此说智按所谓补阳补隂非必分男女也男子自有隂阳大约麋鹿皆补血麋角取其滋阳耳热则俱热用鹿角者同类相益也相体禀用之有饮鹿血鼻出血者髠屯犐㹋丑牛状也水牛亦名州留淮南子髠屯犐㹋音坤豚科言其状丑也州留老牛名古人驾牛皆有名号如王济赌八百里駮茍晞千里牛西丰骆乐山乌之类州窍也尔雅马白州驠州留者色如骝也郁林异物志州留水牛而角若担茅与虎为仇柯古言句漏潜牛即州留也广志言州留项上肉大如斗金楼子西符有牛曰白及伯乐相马亦言白州升菴言山海经仑山之熊其川在尾上郭注川窍也然则州当是川字求子牛也广雅作求子牛集韵作一曰腾䝏也月令累牛腾马累与通今注乃云累系之牛腾跃之马使逰牝于牧则未见字也犙㸬特犗本草喜犍牛肉急就章犙㸬特犗犙三嵗牛也一曰长嵴牛犙音苏含反㸬音贝犗音界特舜典用特一牛也说文犅特牛也世説云千斤犗特犗㓺牛也以刀去牛势亦作犍庄子曰任公子五十犗以为饵郭音卦徐音界説文云騬牛也音贝字应从相牛经曰璧堂欲阔兰株欲大阳盐欲得广阳盐夹尾前两臁上也璧堂脚股间也罗愿列名甚多如杂毛曰㹁之类小者每牛吕览随兕也毛犀即氂牛尔雅言犘牛山海经之㸲牛也西人唿为竹牛氂或作牦升菴曰毛犀即彖也古人谓之猫猪交广谓之猪神或曰旄牛小而牦牛大一种也尾毛可为餙颜师古曰旄牛即犏叶盛水东日记云毛牛与封牛合则生犏牛封驼也大月氏有封驼背上有肉峯唿为犎牛相如传言即犎牛也骆駞本有肉鞍或其类更有高者尔雅谓之牛穆天子传谓之物牛南史滑国有两脚驼葢有怪驼时而人立耳八骏之名各异骅或作义或作蚁骥或作蘎玉海引穆天子传癸酉命驾八骏之乘右服骝而左騄耳右骖赤而左白仪造父为御为右次车之椉右服渠黄而左踰轮右骖盗骊而左山子参伯为御奔戎为右笔丛引骅作骥作灶白义作白列子曰右服骝而左绿耳右骖赤骥而左白造父为御为右次车右渠黄而左踰轮左骖盗骊而右山子柏夭主车参百为右博物志载八骏为赤骥飞黄白蚁骅骝騄耳騧騟渠黄盗骊王子年八骏曰絶地翻羽奔霄超影踰辉飞光腾雾挟翼赵与引八骏与博物志同惟騧騟作踰轮何其参差也古义字升菴曰古牺字王伯厚音秦丙当是泰丙诞生生音齐合屠赤水作范摅云溪友议载无功曰列子本传赤骥作蘎作今字彚作本升菴也葢即古骅字韵㑹引列子作应是讹耳山子一作屾子升菴云今之叱拨玉抱肚也张睿甫曰字下似缺骝字升菴遂以服为骅骝误字刘氏音义曰盗骊窃骊也一作温骊荀子作纤离窃浅青色骊纯黑色尔雅疏谓窃即古浅字窃脂窃𤣥窃黄之类皆指色也纤亦借浅音窃脂别有説今之戴星马即古所云白颠的颡㔬上也觐礼曰奉束帛匹马㔬上九马随之一曰的卢蜀志昭烈乘的卢渡檀溪相马经白额入口者榆雁曰的卢准上有旋毛曰的吻皆不宜乘潜谷以庄子月题即的卢智按庄子齐之以月题而后知介倪闉阨似是辔当面之餙潜谷误矣清波杂志曰碧云騢廐马旋毛也碧如霞如云然贵而不掩旋毛之丑魏泰驾言梅圣俞借此名书马名各异追风白兔耶影追电飞翮铜爵晨凫始皇七马也浮云赤电絶羣逸骠紫燕骝绿螭騘龙子驎驹絶尘汉文九马也啮膝乘旦绿虵牝靡驳龙紫鹿文的鱼启服肃爽蒲梢决波騟皎云飞霞标翔麟紫奔虹拳毛什代赤白蹄乌特特勡骠飒路紫青骓玉花骢照夜白九花虬翠云虬黄芝叱拨一丈乌玉逍遥荏铁铁獭飞越峯瑞颕玉麟飞白玉驯碧玉桥照夜璧银河练瑶池骏飞云白名在人取不可胜纪咙哅闾渠状马子也晋惠时谣城东马子莫咙哅比至来年纒汝鬉永元童谣野猪虽嗃嗃马子空闾渠马懐孕曰重马刘屈氂传重马伤耗师古曰重谓马懐孕者也駮兹白王㑹曰义渠以兹白白马锯牙食虎豹即山海经之駮齐桓乘骏马管仲言及是已飞黄訾黄翠黄乘黄吉量古皇吉光吉黄一物白民乘黄犬戎吉皇似骐有两角汉郊祀歌有訾黄注一名乘黄黄帝乘之而仙封禅书翠黄孟康曰翠黄乘黄也又名紫黄淮南子曰飞黄服皂注乘飞黄寿三千嵗吉量者山海经犬戎文马目若黄金曰吉量乘之寿千嵗注六韬以此为鸡斯之乘大𫝊作吉光一作古皇驮驴之子也似驴之竒兽曰闾曰福禄曰鼰伯厚曰䭾能䭾负也古今注曰驴牝马牡则生驘霍去病传单于乘六驘汉书西域传龟兹王学汉仪制湖人曰驴非驴马非马龟兹王所谓驘也南史言王子敬书如骑驿骎骎欲度骅骝明皇乘骡入蜀见坡诗注䭾本作佗赵充国传一马自佗子元引释常谈称驴为卫子崔豹曰驴牡马牝则生韩道昭收䮰䮮骡属䮮即东璧曰牡马交驴生駃騠牡驴交牛生音叱陌牡牛交驴生䮰蒙牡牛交马生駏驉牡驴交马生骡汉昏礼有受福禄兽具体心慈其形未闻一统志忽鲁谟斯国产福禄似驴而花文可爱仪礼乡射于郊则闾中注兽如驴一角又曰皮树似驴王㑹北唐以闾闾似踰冠山海经县雍之山其兽多闾注闾即羭也似驴而岐蹄角如霝羊尔雅鼰秦人谓之小驴注曰似䑕而马蹄一嵗千斤兰子豚也彖豚也何承天纂文云梁州曰䝕齐徐以小猪为䝒东璧曰青兖徐淮者耳大燕冀者皮厚梁雍者足短辽东者头白岭南者花白多生江南者耳小曰江猪孟诜曰白猪花猪黄胪者不可食涌幢小品曰彖张腹而臧毕露者也升菴谓为猫猪说文帚音异修毫兽丁度作曰河内豕也崔豹古今注谓豕为参军云仙襍志曰黑面郎列子曰牢有栏子张湛注曰凡物不知生之主谓之兰以肉言则豚为全体爻为分体智按古遯作彖即豚也详见疑始合溪以豕即亥升菴以豕音希豕豨彘一声彖豚一声见襍说中麢羊九尾羊也说文麙山羊也山海经作羬角以细蹙节挂痕为真真白言一角而藏器非之山羊山驴羚羊相似寰宇志实载有一角者为真羚羊二角不蹙节者皆山羊所谓羱羊苋羊之类说文曰细角者山驴则王㑹仪礼之所谓闾也广西多山羊血治跌伤能起死回生羊名羶根羖䍽黑夏羊也仇池笔记曰王中令赋蒸豚诗若把羶根来比竝羶根自合喫藤条羶根羊也亦名卷娄见庄子陈无功取之智按庄故寓言然详上文卷娄非羊名葢盛羊肉之器犹聚偻也若旧解拘挛则俚语耳尔雅夏羊牡羭牝羖注牡羭黑羝也今以牂羖为白黑羊名疏云白牝牂黑牝羖焦光歌本为杀牂羊更杀羖䍽言无白黑今东璧以羖为牡岂尔雅误乎古今异称乎叶盛水东日记庄浪卫近雪山有饕羊土人嵗取其脂不乆复满郭义恭广志云西域驴羊今洮羊重百斤是也此羊羊皮蹄可以割黍又有地生羊姚桐寿乐郊私语言楚石禅师诗自言羊可种不信茧成丝尝以为疑后见吴立夫有西域种羊皮书褥歌刘有出使西域记言以羊脐种闻雷生脐惊以木声脐乃断至秋可食脐内复有种名珑种羊叚公路北户录言大秦国地生羊脐与地连走马击皷以惊絶之吴䇿渊颕集言以胫骨种可信物理犹今以火灰伏鸭卵饭合秆暴日掩土而种虫饲鸡也大尾羊即灵羊细毛薄皮西藩以为纸杭州以作灯达名䍻子刋缪正俗曰吕忱字林䍻未晬羊也今言小羊为旋子者讹当言䍻子也达亦小羊诗先生如达狗一名重工一名喾重工见穆天子传说苑客谓孟尝君曰周氏之喾天下之疾狗也石药尔雅白狗胆一名瓠汁耳上血曰白龙柒葢以槃瓠为狗名故称瓠汁耳殷虞晋獒楚黄韩卢宋㹱狼狐㹥獖竝犬属见广雅吕览曰楚文王杀茹黄之狗凡夫但引渚宫故事之茹黄而不知其早载吕览也卞彬禽兽决録载狗名黑龙即搜神后记张然之犬郎瑛所云乌龎也又张平狗名飞燕若驴南史张彪犬名仓黄犹士衡之黄耳华隆之的尾以色为名不足异也刘贡父以黄耳为仆名干宝言懐瑶张懋闻地下之犬即尸子所云地狼夏鼎志所云贾也又云猳国兽窃女生子送还家皆姓杨水经注孤独母有犬曰鹄仓即徐偃王则与盘瓠同骇矣以刘宋元嘉孟慧度婢蛮之事及明帝时交三日不离者则盘瓠与高昌之牝狼何怪焉賨犬即贙又有狡犬有鼩犬异兽似犬者生生祸斗两贵通典大秦国有賨出西海有养者似狗智按尔雅贙注西海大秦犬有养者则賨即贙之讹也音铉杜八哀诗赠苏源明不恶悬黄金胡为投乳贙注音犬出大秦国今从舶来西洋犬多皆曰獒有极犷者贙类也王㑹北漠狡犬渠叟鼩犬都郭生生欺羽生生如黄狗鼩犬即山海经马成山之露犬如白犬而黑头者能逐虎王融曲水序用纨牛露犬是也太平广记祸斗如犬食火粪亦为火能烧人屋白泽图台屋之精曰两贵状如赤犬见而以其名唿之使人目明兀儿䑕本周儿雀即同穴之鸟䑕也甘肃志凉州地有兀儿䑕者似䑕尾若赘疣有鸟曰本周儿者似雀色灰白常与兀儿䑕同穴而处郭璞注尔雅鼵如人家䑕而短尾鵌似鵽而小黄黑色突入地三四尺䑕内鸟外在陇西首阳县孔传云共为雌雄张氏地理记云不为牝牡渔仲曰首阳在今熈州渭源贵与曰在渭州曰青雀山今渭源县属临洮府有鸟䑕山物之白者时有其种不必异也顾遯园曰癸丑见京口徐氏白兔雪毛赤眼云得之天台洞中有猿鸜鹆穿山甲蜈蚣皆白石埭金都阃家有白猿似习禅定者余家淮水饮虹桥河房有白䑕白物不必长年不必瑞自有此种顾公知之何又信天台洞之五白物邪崇祯初白兔自外舶来直百金后渐多甚贱姚有仆南海署中畜白兔每月生子亦非吐出时为黄貍攫去墨客挥犀言雀出殻时以蜜和饭饲之即白后汉方储以孝致白兔金哀宗时邠州进白兔何古以为瑞而今日忽多邪牝畜为草何燕泉曰俗以牝畜为草如草狗之类其言有自晋郭钦谓魏杜畿课民畜㹀牛草马宋丝曰李君有国土之分家有騧草马生白额驹此其时也鸟兽之身多名各以意称之或方言也鸟觜曰咮曰喙爪曰距尾曰翠一作臎一名尾罂内则舒雁翠膍胫曰奥礼不食鸨奥陇为亢为员官粻为嗉翅为翮翎春秋传害鸟帑注鸟尾曰帑疑是鸟雏鸟脚短者多伏脚长者多立脚近翠者好步脚近臆者好踯翼右掩左者雄左掩右者雌又粪尖者雄圆者雌山禽咮短而鋭水禽咮短而圆山禽尾多修水禽尾多促陆鸟曰栖水鸟曰宿独鸟曰止衆鸟曰集朝鸣曰嘲夜鸣曰㖡鸡白蠧肥脂雌鸡之生肠也雄鸡矢乃有白按神农本经作白台谓鸡子白之凝者一名父公台藏器以为槖时珍以为蠧鸭有肫衣雁颈曰殊礼乐志赤雁集六分员殊翁襍五采文孟康曰殊雁颈也此解未必当或当时有此语蝙蝠矢曰夜明砂神农本经曰䑕法鹞子两翅各有复翎左名撩风右名掠草凡走兽及牛马诸畜肝胆之间有肉囊累累多至升许大者如鸡子曰鲊荅陶九成辍耕录言之京房易占曰兵强主武则牛腹生石生于癞犬腹中则为狗寳熊太古冀越集曰马有墨在肾牛有黄在胆狗有寳鹿有玉鹊亦有玉丑寳牛黄也牛项乘曰胡蹄肉曰百叶曰膍又曰析见周礼角胎曰腮玉篇曰牛牶曰㮲腹草未化曰圣虀矢曰洞説文胘牛百叶也服虔曰有角曰胘无角曰肚一曰胄之厚肉俗曰肚胘音弦凡畜之外肾曰石子豕两肾间似脂非脂曰豕卵曰颠畜之草积曰胲马矢曰通猪矢曰零吕览曰肉之美者旄象之约葢约通小便处也述荡之掔高诱曰掔蹈也当是唐本草有底野迦西邮以猪胆作之为丸赤黑色熊胆曰白掌曰蹯虎有乙骨目光入土如白石曰虎魄狼脂曰臅虫之䘒曰螸言埀腴状之也凡类曰丑鼈窍亦曰丑海狗之肾曰腽肭脐今南方有鹿鞭鹿外肾也凡鱼脑骨曰音枕曰丁尾曰魩音抺曰鲴曰乙骨曰鲠曰刺脬曰鳔白又曰细飘见成式翅曰鳍曰鬛子曰鮇曰䲑臞仙肘后经曰骟马宦牛羯羊阉猪镦鸡善狗净猫通雅卷四十六通雅卷四十七钦定四库全书通雅卷四十七明方以智撰动物红娘子樗鸡也青娘子蚖青也尔雅螒天鸡注黑身赤头曰樗鸡又引莎鸡则在莎草中者此虫在臭椿上翅内尽红蚖青居芫花上者色纯青绿本作元青葛上亭长亦赤头黑身因其在葛故曰亭长三虫实一类也地胆为蚖青所化居地中太平御览引尔雅地胆地要青蠵也今尔雅无此文陆玑所云似蝗而斑幽州谓之蒲错乃莎鸡也此皆尔雅注并引而误蜻蜓或作青蛉又作虰蛵或曰负劳曰诸乘曰胡黎曰纱羊曰莣曰䗧蛜曰江鸡曰青卒曰綘绉曰青衣使者曰赤弁丈人曰绀蠜曰白宿曰螂蛉一物也尔雅曰负劳陶氏曰诸乘崔豹曰小黄曰胡黎鄱阳曰江鸡余则以色称之耳淮南子虾蟆为鹑水虿为蟌莣青蛉也一名白宿造化权舆云水虿为䗓本草作蟌则䗓为讹莣即蟌莣之讹异名疏叙青蜓引方言雌蜻谓之疋音祖是重误矣方言此条言蜩蝉也胥本音胥其诗类考蟋蟀一名蜻蜓亦前人之误也方言蜻蜓谓之螂蛉注六足四翼江东名狐黎淮南曰䗧蛜正蜻蜓也道家曰眼可化为青珠能止精挞末蛱蝶也一称胡蝶木蠧菜蠧皆化之陆徳明曰蝶一名胥因庄子蝴蝶胥也崔豹曰挞末蝶也江东所唿色白背青者是也列子谓乌足之叶化蝶或言百合花化蝶北户录言树叶化蝶如丹青野史谓綵裙化蝶丹铅录南海蝶大如满㠶称肉八十斤海南有鬼蝴蝶在红蕉上者曰红蝙蝠岭南有树蝶树蜂树蚁皆连于树上丹良萤也古单作萤尔雅萤火即照或作蚈月令夏季腐草为萤吕览作化为萤蚈淮南子作腐草化为蚈注蚈为马蚿出冀名曰秦渠则失矣合溪曰亲见萤产草中不信腐草为萤不知实阳气蒸腐草湿热所化也或先气化而后相生有之毛苌曰熠燿燐也燐萤火也诸家据説文燐为鬼火非之毛指其光耳今人即以熠燿宵行作萤之二名亦非月令注引夏小正注丹鸟丹良也皇氏以为萤火王符曰蓬中拾自照谓萤火也陆佃曰蚈音溪非宵行也如蚕尾后戴火可见萤有二种一飞一行潜谷言西北萤火大如枣庄子之虿博雅之虿皆因意立名也虫毒曰故有恶飒万即范蜂也赤翅蜂窠土或木食蜘蛛巴中蛒蜂在褰鼻蛇穴内最毒元有诗此虿也庄子曰虿之尾注长尾曰短尾曰虿音頼后人以其溷蛎改作蝲故博雅曰虿蝎也蝎尾长当别名耳蝎一名主簿虫説文粗外切乃虫蠚之名音转为蛔俗作按无他用虿重文耳墨客挥犀曰有虫如扁蝉隐屋壁及书册前如蟹螯郑房为所螫遇良医曰此名恶飒不治杀人智在皮朗被左苗中常有引螯扁虫入人书簏螫人土人谓之渴沙蜾蠃螉蒲卢皆螫蜂也陶贞白谓蜾蠃自生子如粟粒捕取螟蛉以饲其子韩保昇冦宗奭皆云然列子纯雄无雌名曰穉蜂庄子细腰者化亦道听也诗人据所见圣人取其教子似续之大意耳注诗者泥解彭乘曰陶説不妄泥巢屋壁者曰蜾蠃穴地巢者曰螉窠于书卷或笔管者曰蒲卢即捕桑蠖及小蜘蛛螉捕蟏蛸与蟋蟀捕得皆螫杀置穴中生子其上以泥隔之旬日子大成蜂能飞而虫尽矣王少夫曰余验其螫杀而后唿活之王浚川曰必附虫而子乃生借气也説文引诗蜾蠃易林曰蜾生子深目黑丑三卦同爻一作蜗螺知即果蠃绿金蝉即吉丁虫也吉丁虫背正绿有翅在甲下出岭南人取带之令人相媚渔仲云尔雅蛂蟥蛢也甲虫绿色似金者也北戸录云金龟子甲虫也背如金贴成竺法眞罗浮疏云金花虫文如金宋初益部记利州金虫皆谓其绿甲有泥金之光彩非谓如金黄色今为簪钗餙曰绿金蝉顚当土蜘蛛葢蛈蝪之转语也尔雅王蛈蝪郭注螲蟷也跌蝪音迭汤声转为顚当鬼谷谓之蛈母金楼子谓之钧槖陈无功本引尔雅王蛈蟷误此即土中结网之蜘蛛也叚成式曰颠当穴土为葢大如榆荚秦中儿谣曰颠当颠当牢守门螉冦汝无处奔月令仲春祭马祖季春享先蚕禁原蚕为伤马也蚕神曰宛窳蚕与马同神蚕为龙精其首类马星属天驷月直大火则浴其种故周礼禁原蚕吴都赋八蚕之绵李善注引刘欣期交州记一岁八茧出日南吴录曰南乡郡一岁蚕八绩高似孙引海物异名记曰八蚕共为一大茧东壁曰南粤有四眠两生八出者其溺曰沙皮曰蜕瓮曰茧蛹曰螝蛾曰罗卵曰初出曰䖢自殭色白𢎞景云盐度非也荀卿蚕赋曰此夫身女好而头马首者与氾胜之言蚕法陆龟蒙作蚕赋説郛载淮南王蚕经伪书也升菴曰马头神蚕神也后汉志曰宛窳山海经载女子欧丝其蚕神乎今术家末僵蚕𫝊马口即不能啮草何子元曰后世遂有蚕女儿马明菩萨马头娘之説见于中华古今注及捜神记乘异集何其妄也天蝼土狗与蝼蝈鼫鼠蟪蛄并载者误也土蚁亦谓蝼而蝼蛄乃土狗也好攻土夜飞傅火以其好攻土故属之于蝼尔雅天蝼蝚蠬蝼注曰蝼蛄类也方言蛄诣谓之杜蛒蝼螲谓之蝼蛄或谓蟓蛉南楚谓之杜狗今引者作土狗汉晋声近也本草图经引夏小正三月则鸣甚是郄误引广雅曰蝼蛄一名硕䑕以为五技而穷之鼯鼠则大误矣或以蝼蛄为蟪蛄亦谬蟪蛄葢蝉类前人见一字相同则牵纒而不能决然则因论蝼蛄而可引蝼蝈乎孟夏蝼蝈鸣蝼蝼蛄蝈鼃也李东壁称能考正者亦以蝼蝈鼫鼠蟪蛄并载何也嗪蜩螗蟟螀蚻蟪蛄蝉也蜕曰复育王充曰蝉之生复育也闿背而出段成式云未蜕时名复育相传蜣螂所化冬附树根朽处葢蝉朽木所化也剖腹中有朽木一名齐女崔豹言齐王后所化异矣古今称此类殊混故别之以尔雅言则蜩为总名螓蜩蝉之大者颡广而方故诗称螓首也小正曰鸣蚻虎县蚻即螓也东壁谓螓小非矣夏鸣大而黑者蚱蝉也又曰蝒曰马蜩豳诗五月鸣蜩是也东壁曰头有花冠曰蜩螗曰蝘曰蝴蝉荡诗如蜩如螗是也戴氏曰诗两称之蜩螗明是二物而其声杂也具五色者曰蜋蜩夏小正曰匽之兴五日翕望乃伏注匽唐蜩也东壁改作蜋耳小而文曰麦小而青绿曰茅蜩曰茅蠽秋月鸣而青紫曰蟪蛄曰蛁蟟曰蜓蚞曰螇螰曰蛥蚗音舌小而青赤曰寒蝉曰寒螀曰蜺未得秌风则瘖不能鸣曰瘖蝉二三月鸣而小于寒螀曰母陶隠居以蟪蛄为寒蝉甚确司马彪曰即蝭蟧崔譔曰即蛁蟧也陶谓蟪蛄为二物则惑于蝼蛄耳蝉别作䗃蜩或作蜻蛚即蟋蟀一作蛳乐府有蜻蛚篇即蟋蟀一作説文作蟋墨泽善鬬吴中养之以仰头卷䰅练牙踢腿为四病七月鸣又曰趣织乐府作促织虎丘曰趱织一名孙旺陆玑曰楚人谓之王孙博雅因作蚟孙而反语谓之孙旺耳尔雅曰蟋蟀蛩或作蛬一曰秦谓蝉蜕曰朱子云斯螽莎鸡蟋蛳一物随时变化而异其名今所见同时齐鸣形类各别冯嗣宗甞恨许愼以蟋蟀为即且土蛇之误按此乃淮南注引即且为蟋蟀旧云许愼注陈直斋曰题许愼注详序文即是髙诱而説文蟋蟀下无此解商蚷秦渠冯功马蚿百足刀环虫也即且蜈蚣蠖蠼螋一类也鲁连引古语曰冯功之虫三段不僵墨子引作百足之虫三断不蹶则冯功即百足矣尔雅曰蛽马䗃方言曰马蚿北方曰蛆蟝大曰马轴轴亦作淮南子曰若蚈之足衆幽州曰秦渠一曰马陆其大如指庄子曰使商蚷驰河即刀环虫也即且之説不一淮南注即且为蟋蟀郭璞以为似蝗大腹此皆失矣尔雅曰蒺藜即且广雅曰蜈蚣也日者传后曰即且甘带腾虵游雾而殆于即且此其证也蒺藜亦状蜈蚣之形耳尺蠖似百足多生桑上即今蝍一名步屈小而多足之毛虫曰蠼螋俗唿为溺能疮人蜚害苗虫也负螌则又一蜚也山海经曰白首之蜚又一蜚也春秋书有蜚尔雅曰蜚蠦蜰即负螌臭虫也广雅则以为跖刘氏五行传以为负蠜其实蟅为土鼈负蠜草虫螽类也智以草闲大臭虫随地生之何关春秋之书通志曰害稼始谓蜚蝱则螽类者近是升菴论蜚不为灾亦引负蠜牵未判耳山海经有兽白首如牛一目见则有兵疫曰蜚亦引为一乎邓潜谷引论曰食苗心曰螟食叶曰蟘食节曰贼食根曰蟊食花曰蜚此因尔雅四种而増一种也今按此虫又有四种一曰蜚蠊则滑生茶婆虫也一曰负盘虫则盘虫行夜者也蟅则簸箕虫过街土鼈也负蠜则草虫螽类也即螽螽即也尔雅曰䘀螽蠜草螽负蠜蜤螽松蝑蟿螽螇蚸土螽蠰谿疏曰负蠜一名常羊蜤螽周南作螽斯七月作斯螽一名舂黍毛氏亦曰螽斯蜙蝑也汉志曰春秋为螽今谓之蝗説文曰螽蝗也蝗螽也以股鸣者蔡邕亦曰螽蝗也李巡曰螽蝗子也陆玑曰今人谓蝗子为螽兖人谓之螣蝗螽一物也草虫负蠜常羊一物也蜤螽幽人谓之舂箕即舂黍蝗类也长而青其股似玳瑁五月中以股相切作声蟿螽螇蚸似蚸䗥而细长飞翅作声者土螽蠰谿今曰土江南唿咤蛡即咤蜢今作蚱蜢虴蚱一字似蝗而小善跳向解牵扰此其槩也合溪必以斯为助辞螽乃常有之物不可谓蝗是殆未深考耳崔豹曰辽海间有蜚虫如蜻蛉名绀繙七月群飞阇天彞人食之云是虾为之又杜台卿淮赋曰蝗化为雉入水为蜃尔雅蝝蝮蜪字书引作螎陶董仲舒刘向曰螟始生一曰蝗始生五行志刘歆曰蝝螕有翼者嫓蠧即蚍蜉也何休曰始生为蝝长大为螽鲁语虫舍蚳蝝韦昭亦曰复陶也冯嗣宗曰凢经传直谓之螽者蝗也凡似蝗不为灾岁时恒有者通得螽名故有阜螽草螽蜤螽蟿螽土螽之别㫄不肯即蠈也东坡志林曰元祐八年雍丘令米芾书县有虫食麦叶不食实适㑹金部郎中张元方见过云子方虫为害甚于蝗有小甲虫见禾輙断其腰而去俗谓之㫄不肯前此吾未尝闻也智按尔雅食苗心螟食叶蟘食节贼食根蟊广韵蟘作音特贼作蠈食禾节者也东坡独不看尔雅邪程泰之曰徽州唿横虫汪彦章曰有㫖恤虫灾言徽州蝻虫为害蝻即横虫也横本有黄音智又按齐民要术言糓虫曰虸蚄即子方乃食菜之蛘也平水韵増云虸蚄食苗唐书宋史皆载虸蚄害稼或方语通称邪㫄不肯之名果竒然见説文训党字蠰不过也则汉时已有此等名矣张有曰虸蚄古但作子方郑𤣥解方以类聚曰行虫其强蛘乎唐宋史借称螟类智按方㫄古通子方当是子㫄子言小也从㫄断禾之节郎中可以诘盗续博物志唐武徳四年官市郎巾有疑为狼筋者有老僧云曽以一千子贾胡市得三枚状如巨蛹两头光带黄色泾帅段祐宅失银物器集衆炙之贼人脣瞤与虫俱动柯古亦有此条又一条言狼巾赞宁志直言为狼之筋蝜蝂善负小虫也尔雅虫部傅负版郭璞云未详吴曽按柳子厚集云蝜蝂者善负小虫也行遇物輙持取仰其首负之背愈重虽困不止也螘即蚁尔雅曰蚍蜉大螘小曰螘蠪朾螘飞螘方言曰齐鲁之间谓蚍蜉曰蚼蝝西南梁益之间谓之𤣥燕谓之蛾蛘大而赤色者名蠪要论之白蚁居土中有城郭君王蠧屋化而羽夏月隂雨坌飞殆蚍蜉乎蚍或作螕者误螕乃扁虫着牛马食其血者也白蚁亦曰蝼亦曰土蚁𤣥蚁尤蕃遇羶负曳大头不负曳若纠率者故世以惰群者为大头蚁小而微黄曰黄蚁稍大好啖羣蚁曰虎蚁有蛆蚁状如墨蚁化而羽能螫人尔雅所谓丁蚁也有臭蚁好縁木为窠此其略也蚁与蛾通用记曰蛾子时术之音蚁蚁子蚳籀作按鼈人共互物内有蚳醢注蚳蚁卵今按本文有凢貍物则蚳必水物龟鼈之类恐非蚁子里革言国语曰鱼禁鲲鲕虫舎蚳蝝鲲鲕蚳蝝似为虫鱼孕育之通名非专言蛾子也强蛘黑米虫也毛虫雀瓮之蛅蟖非蛄䗐也尔雅曰蛄䗐强蛘又曰彊蚚疏曰今米糓中小黒虫也江东谓之加虫建平人谓之蛘子智按广东谓之米牛绍兴唿为米象齐人又唿小蚁为蛘説文曰蛘搔䖹也蛄䗐强䖹也强从虫𢎞声锴曰𢎞非声秦刻石文从口疑籀文戴氏曰籀文即蛘邝曰省作强而人通以强作彊矣尔雅复有蟔蛅蟴音近蛅䗐亦黑虫也贞白曰蛅蟖蚝虫也石榴树作雀瓮曰蛅蟖房以黏音蛅则毛其名蟔乎白鸟蚊蚋也张邦基曰子美寄刘伯华云江湖多白鸟天地亦青蝇人多指鹭按月令仲秋羣鸟养羞注引夏小正曰九月丹鸟羞白鸟説文谓蚊蚋也金楼子云齐威公卧于柏寝白鸟营饥而求饱公开翠纱之㕑而进焉知足者肉而退不知足者饱而腹溃葢戒贪也弱侯终以子美白鸟为鹭者是不妨二物一名五色线言南海虫无骨曰泥因以一日不斋醉如泥谓如此虫宋人拘泥可笑孑孓生蟁蚋蚋其细者水中赤虫曰蜎蠉一名孑孓俗唿沙虫説文曰孑无右臂孓无左臂游水际遇人则沉以腰有力通其音为蛣蟩淮南子曰孑孓为蟁高诱曰了孓倒跂虫也子才作蟁即蚊亦作蟁説文作蜹秦晋曰蜹楚谓之蚊其实蚊蚋为二物蚋虫之讷者荀子曰䤈酸而蚋聚葢生䤈中曰䤈鸡乱飞曰蠛蠓占家以旋主风冲主雨蠁亦甚细然为知声虫今人以䤈鸡为蠁非也又有鸟曰蟁母郭璞曰似而大黄白杂文声如人呕其吐纳皆蚊邓氏曰鷆也蟾蜍一作瞻诸詹诸蟾蜍之蜍又作储古蝉作詹诸王㑹济中瞻诸尔雅曰鼁蟾诸即虾蟆也淮南谓之去文升菴引作鼁音戚施误矣詹诸蛤蚾也身大背黒多琲磊曰蛤蚾一名去甫一名苦蠪俗以虾蟆为鼃之通名而谓此为癞虾蟆萧炳神其説言蟾下有丹书八字故陈藏器疑惑而且以虾蟆与蟾蜍辨何泥也尔雅蟼蟇郭音惊又上声此谓青也蝈皆总名大而青嵴者俗名土鸭鸣甚壮黑色者南人唿为蛤子食之至美亦名水鸡亦唿田鸡衍义曰大声蛙小声蛤月令所谓雀入大水化为蛤者也杂爼曰灶无故自湿者赤虾蟆名钩注居之去则止其大者曰田父能食蛇又曰蜦张子贤云眉州曰炙蟾括苍人曰风蛤徳兴毛山捕大虾蟆名石撞眉人恨不脱得锦袄子即此物也䘆地龙䖤蟺坚蚕螾螳螾䏰附引皆蚯蚓也余冬序录云孟子巨擘葢齐地有虫类大蚯蚓人谓之巨擘善擘地以行此説亦竒蚓转为螾一曰歌女一曰坚蚕音遣沗䏰以名其县江南北唿为曲蟺或唿寒欣或上声字书遂造䘆二字吴氏曰白颈螳螾一名附引其矢曰六一泥成式续集曰李贻孙见木枝化蚓椒图嗄赑屃霸下鸱吻嘲风蒲牢蜥蜴囚牛虬蜗狴犴睚眦饕餮吻哆皆龙子者因一二而傅㑹也以狻猊亦龙子者妄矣狻猊𠯗子也升菴云龙生九子各有所好椒图似螺蛳好闭故立门上词曲门迎驷马车户列八椒图即谓此见菽园襍记陈无功曰尸子云法螺蚌而闭户后汉书礼仪志殷以水徳王故以螺着门户此即舖首也好负重今碑下兽鸱吻好望今屋上兽蒲牢好鸣今在钟上蜥蜴好水今立桥上狴犴好讼今狱门上睚眦好杀今在刀上饕餮好饮食故立于鼎又曰好水立于桥柱虭蛥好险故立于䕶朽上嘲风好险今殿角作之狻猊好烟火今在香炉囚牛好音今胡琴上形智按此多参差亦后人附㑹也霸下乃赑屃之转碑趺象之即句类也黄宪外史曰向者豻之劳则以为陛音矣犴是犬类善守非好讼也虬螭即蜥蜴虭蛥即虬螭升菴不能折𠂻而反争注蛥为舌折二音邪葢古多字有移侈二音故螭之笞音相近虭则虬字之讹耳嘲风即鸱吻又或以为蚩尾水物可以厌火亦系乎人之説耳立于殿角者亦名阳马此人象之而名也即如狻猊岂尽龙之子乎狻音酸师子也古师作象狮形黄省曽以虓为狮子説苑云师旷言骏食豹骏即狻猊从犬从马一也然狻则可读俊灵龟大者为蟕蠵负屃小者曰鼊应邵注汉书曰灵蠵大龟也雌曰蟕蠵雄曰玳瑁时珍曰秦龟是山龟蟕蠵是泽龟岭表录异蟕蠵俗谓之兹彝人以木楔其肉吼如牛乃煮拍之如玳瑁吴都赋巨鳌赑㞒又作赑屃韵㑹作奰屓诸经音义作奰杂爼及杨孚岭南异物志作系臂刘欣期交州记云蚼似瑇瑁大如笠四足缦胡玳瑁有四鬛而无足万初腰带曰玳瑁带实即青花带也又有龟筒出南海中似玳瑁而无斑又有鱼顶红如血名鹤鱼以龟筒夹鹤鱼为梳名鹤顶梳王莽传作毒冒即瑇瑁崔希裕略古作蜥蜴总曰螭大者曰山龙子縁木曰蝘蜓在草泽者曰螈蝾在屋曰守宫捕蝇曰蝎虎言其变曰十二时虫有如蛙首者曰蛤蚧蜥蜴亦作刺易蚖蝾守宫蝘蜓蠦一名石龙子俗谓之壁虎亦唿螭虎苏恭谓之蝎虎方言作嗁䗔也而误作螔螔则蜗牛矣谓其捕蝇皆一物也大小长短异耳蝘蜓为大者丹碧色则短尾纯青色则长尾守宫以养丹砂而成蛤蚧出岭表似蜥蜴故方言曰桂林之中守宫能鸣即蛤蚧也尝自唿其名一歳能鸣一声其头似虾蟆获其雌雄合者益阳此顾珍海槎录所説赵宧光云鼸鼬蜥蜴也不知何据説文一曰蟥蜓蝘蜓也睩聴千歳蝮木仆茍印当一类也吕忱云睩听如蜥蜴居树上啮人与苏颂所言千嵗蝮相似説曰有四足啮人上树曰砍木斫木即不可救曰博叔博叔者可急治之成式曰木朴若龟尾长数寸居树上食人藏器曰茍印一名茍斗出潮州如蛇四足蟂即蛟也雉入水化之乃蛟属之非蛤蚌之蜃也蛟有四足蛟之属有蜃似蛇而大有角陆佃云蛇交龟则生龟交雉则生蜃类书蛇与雉交而生子曰蟂似蛇四足蟂音枭即蛟也陆禋续水经及鲁至刚云正月蛇与雉交生卵遇雷即入土数丈为蛇形二三百年能升腾卵不入土但为雉耳任昉述异记曰能者蛇所化也冬为雉春复为蛇即鲧化之黄能此皆泥鲧入羽渊而为此説耳吉弔脂紫稍花龙盐也孙光宪北梦琐言曰海上人云龙每生二卵一为吉弔多与鹿游或于木上遗沥直流槎则枯着如蒲槌或青黄或灰色号紫稍花升菴曰道枢所谓盐即吉弔紫稍花也按裴渊广州记云弔生岭南蛇头龟身其膏至轻利铜瓦盛皆漏惟鸡卵盛之不漏则弔固一物也藏器误以为予何逺春渚纪闻曰宋徽宗时萧注破南蛮得盐龙长尺余养之以海盐饲之盐出鳞闲収取能兴阳説郛内南墅闲居录载丁谓龙精石谓龙交海上精流于石者它即鼍也合溪曰説文以它为虵虵葢已也古即象蛇形后别为虵或作蛇其实它本是鼍其音同也神农本经鼍作鮀此是一证亦因后世字乱加鱼于旁也纲目以为鼍非鲨鮀之类改之博物志谓之土龙鸣应更鼓曰鼍鼓陆佃曰它身具十二生肖肉惟蛇肉在尾最毒密丁铜钉也朗晃圆蛤也海物异名记密丁魁蛤之子也兴化志有空豸朗晃形厚脣黑智在闽中见有圆蛤号曰铜丁者正是其类今俗唿异名耳蝏䗒马刀细长蛤也䗯扁蛤也陈藏器曰扁而多毛如淡菜类担罗新罗之蛤也蛤蜃蠙蠯蚌蚶䗾䗯蛏蛎蚝蠃皆海介物两殻相合者也蛤不一圆大者曰蛤亦作蛤蜊西施舌亦蛤类也本草以车螯为大蛤尔雅蜃小者𫝊曰用蜃炭蠙蠯蚌三字乃一声之转实一物也鼈人掌取互物共蠯蠃蚳尔雅曰蜌蠯蚌含浆説文曰蠯蜌也修为蠯圆为蠇蚌蜃属也蠙大而产珠多故曰蠙珠蠙因作璸玭琕蠯又作蛃蚌又作蜯蠬説文曰蚌也又有魮山海经曰状如覆铫是生珠玉蚶厚如屋瓦亦曰魁陆似蚌而肉甘毳䗾似蛤蜊而小广人以蚬隋书刘臻父显嗜蚬唿为扁螺其稍大者唿为蠡䗯陿长而卢黒又作蛏修长如指闽中有至小者甬东人种之至大薄䐨而大其柱最珍别作珧䖴即所称江柱也蛎厚䐨附石崖而生曰蛎房异物志曰古贲牡蛎也一名石云慈韩保昇曰又有蛎形短蚝旅生相附如山谓之蚝山广亦槩唿大蠡大蚬为蚝其䐨以之代砖作墻蠃即螺通作蠡别作脶海蠃有絶大者临海志乌头似蚶蚶有径四尺者姚寛曰蛤蜊文蛤皆一潮生一晕海月江瑶柱也古曰玉珧江赋注大如镜白色彚苑一名膏叶盘即江瑶柱东坡以此敌荔枝风格升菴曰今之马甲柱古曰玉珧是也其别条又以江瑶柱为蛎黄则误矣元瑞言奉化四月风起江瑶或一再上如蚌而大肉腥而䏰后有肉牙长寸许圆白如珂雪此柱也余在广州市角带子即蚌之柱而干者也在宁波则曰江瑶柱蛎黄一曰蛎房以附石而生闽中最多升菴之误审矣或曰江瑶柱其肉香而脆言腥而䏰者非䗻蟳䘋螠彭蜞蝤蛑狗沙皆蟹类也郭索蠏行儿广雅蟹雌曰博带雄曰蜋螘出于海者名䗻亦作蠽今高州志有蠘是也説文有蛫子蛫即跪也荀子曰蟹六跪而二螯俗作不必也同类有蝤蝥亦作蛑其敖不毛后跪薄而阔如櫂故又名拨擢一名蟳又名蝤䗋蟳䐨㫄有两尖彭螖尔雅螖蠌小者蟧又作大约似蟹而小别有彭蜞拥剑似彭螖而大似蟹而小蔡谟误食即此也拥剑一名桀步一螯偏小以大者鬬小者食一名虎蟳其䐨阔而多黄者名䘋出南海中又有螠似彭螖可食薄䐨而小今松江复有极小如指大者名沙狗以酿渍之䐨软可食凡夫曰蟹讹为鲎鲎讹为狗又有倚望竭朴芦虎数丸一曰沙丸江赋注江似蟹而小有十二脚林逋诗水泥行郭索云木呌钩辀用太𤣥郭索蟹行儿字彚以郭索为蟹海扇车渠镏积霏雪录曰海扇甲物形如扇文如屋瓦一名车渠则车渠正似蚶之大者大长数丈蚶名瓦龙子又名魁陆正谓其如屋瓦也程大昌言尚书大𫝊散宜生軰取大贝如车渠谓如车轮之沟渠辙迹也存中讥康成注大传渠车罔也康成葢不识车渠智以车渠似车轮故以名之存中又误讥矣玉篇作砗磲移角姑劳羊蹄皆车螯属也临海水土记云似车螯而角不正者曰移角䐨薄者曰姑劳小者曰羊蹄车螯本蜃蛤之属周礼蜃珧以为餙蜃炭取其灰钟岏为何𦙍作説车螯蛤蛎宜充庖㕑是也陈藏器罗愿戴侗则皆误以蛤蜃之蜃为蛟蜃之蜃矣璅结即海镜也南越志璅结大者二三寸腹有蟹如榆荚出取食还入腹岭表录异曰石镜述异记曰石筯赞宁志曰蓟蚌即此物也又有寄生螺蛤皆蟹奴郭璞赋琐结腹蟹水母目鰕陶隠居言寄居似蜗牛腹有小蟹出入此名蚌奴汉志㑹稽有鲒埼亭师古注有蚌腹小蟹又汉律㑹稽郡献鲒酱其此物乎广川䟦李后主蚌帖下属州责蚌酱知有宗庿为重恐滋味䤔䣸引汉鲒酱鲒即蚌葢其类也大贝牝贝𤣥贝小贝不成贝此汉之五贝也径尺贝紫贝珠贝绶贝霞贝贝之珍也诗钖我百朋注五贝曰朋谓汉食货志有此五种贝也朋则贝二为朋贝古作曰贝齿滇以为其尔雅之乎尔雅列之颇详今有以相贝经合尔雅所列未知当否其书云朱仲受于琴高以遗严助曰径尺如轮以明目赤电黑云曰紫贝可愈疾素质红章曰朱贝以明目青池绿文曰绶贝以消气障黑文黄画曰霞贝能制蛆虫其他无竒功浮贝使人寡慾黑白各半惠贝使人喜忘醟贝使童愚女淫青脣赤鼻碧贝使人盗委贝能伏鬼魅雨则轻霁则重石明九孔螺也旧説肉为鳆鱼非矣以紫贝代之者非杨倞注荀子以为龟脚亦非也本草以鳆鱼附石而生其石有孔即石明业师白安石司理登州言鳆鱼自一物不附石也所言九孔螺者即蚌也大者如掌其蚌䐨有孔与鳆絶非一物不知千古何以讹传岂古是一物而今二邪紫蜐紫即今之仙人掌也荀子曰东海有紫紶鱼盐杨倞曰紫紫贝也紶未详按紶当是蜐江淹石赋又名紫得春雨则生华郭璞所云石蜐应节而杨葩是也无功引谢眺诗紫晔春流升菴赞云兰陵紫蜐江淹紫是惟蚌类发花应春又名龟脚陶隠居曰大者如手蜐附厓生似龟爪大如婴儿手説文渠脚曰天社凢夫曰海中有甲虫二种曰一字龟脚不字龟脚智见闽中有仙人掌颇长寸许谓之似龟脚亦可根附石处有嚢如腕上生五指始为前人此一物今纲目载为紫误矣无功紫一条又引九孔螺九孔螺是石明出登莱非此物也郎君子相思螺其相感一也阳遂足海燕燕鱼亦其类也李珣曰郎君子雌雄似杏仁青碧放醋中雌雄相逐顾玠海槎录相思子如螺大如豆置醋中盘旋不已临海水土记有阳遂足青黑腹白有五足不知头尾异物志有燕鱼隂雨则飞起图经海燕出东海状扁面圆背青黑腹白口㫄有五路今永州南宁俱出石燕置水中即相就天雨常飞正其类也扬雄赋用石䲛升菴以为即此石燕石鱼之类水经注言罗山石燕云母石有鱼形烧作鱼腥水虎即水唐也鼻厌其隂也水经注曰沔水迳黎丘故城又南与疎水合疎水出中庐县西南东流至即县北界东入沔水谓疎口也水中有物如三四嵗小儿鳞甲如鲮鱼射之不可入七八月中好在碛中自曝膝头似虎掌爪常没水中出漆头小儿不知欲取弄戏便杀人有生得者摘其皋厌可以小使名为水唐者也后汉郡国志注引盛氏荆州记云生得者摘其鼻厌可少小便名为水庐十道志引襄沔记云或有生得者摘其鼻可小使之名曰水虎孙汝澄云皋厌者水虎之势也可为媚药善使内也皋厌与鼻相讹物类相感志讹为水唐而疎水作涑水蜮射影也又有魅蜮如鼈三足而小广雅曰蜮短狐也一名溪毒一名射工俗唿水弩凫鸭能食之大招并称鰅鳙短狐蜮伤躬则短狐与蜮似非一物诗诂引柳宗元説水中以气射人者曰射工居水㫄山林含沙射人者曰沙虱説文所谓如三足鼈能也非蜮也一曰璚璜凢夫以为蜮又东方朔传人主之大蜮师古音或魅也公绍以诗为蜮即是魅蜮音或陆氏释文因沈音而误蠧鱼蛃鱼衣鱼壁鱼即尔雅之蟫白鱼也化为脉望注疏蟫音淫衣书中白鱼一名蛃鱼本草曰衣鱼亦曰壁鱼马懐素传炱朽蟫断是也杂爼记建中何讽得黄纸书中髪卷规四寸如环道者曰仙经云蠧鱼三食神仙字则化此名曰脉望夜以规映天中星星使立降原化记亦载之或曰名脉然见人用脉望者多元瑞务博考者亦曰建中道者知脉望且望夜则无星可映也大抵小説不可尽信天下物理变化有之其名则好事者所立也按酉阳杂爼补阙张周封言甞见壁上白𤓰子化为白鱼固知列子言朽𤓰为鱼之义六目龟者四目皆斑纹也游宦纪闻曰东坡谒吕微仲见绿毛龟此易得耳唐庄宗时有进六目龟敬新磨献口号一觉抵别人三觉岭海襍志六目龟出钦州只两目余四目乃金黄花纹圆长中黑与真目排比动物鲤鳣鳢鲩鰋鲇尔雅之首列也许慎毛苌分而释之误矣尔雅六名并举而读者以鳣释鲤鲇释鰋鲩释鳢毛氏説文并蹈此误説文又并下文以鮀为鲇尤误矣鲤最常食大小皆有黑㸃三十六鳞鳣自是今之鳇鱼判然两物岂能牵合为一鳣或借为鱓用杨震三鳣是也説文不知直曰鲤也一名蝼洛侯切一名鳒古甜切又引诗鳣鲔发发则并不知鲔何物也叔重召陵人宜不明长江中事耳陆佃曰黄鱼谓之玉版此亦指鲟之脆骨而佃不能分也鲟鳃曰玉梭衣严氏曰本草以鳣为鱑鱼俗作鲟是合鲟鱑为一此如今九江敝府作鲊者合二鱼为一处也集韵或作䱳周官春献王鲔鲔即鲟鱼一作大者为王鲔小者为叔鲔一名鮥肉东莱辽东谓之尉鱼或疑诗之鳣鲔在衞未必有千斤之蟳蝗智谓黄河中或不甚大耳郭璞当晋时知有江之鳣鲔今则知有蟳蝗而已此古今异称也韵㑹亦为説文所惑鲤注鳣真可咲鳢连第切一作蠡又作鲖音冡误音纣详见襍论一作鱼之摰者鳞黑驳首左右各有窍如七星雌雄相随将子啖衆鱼能夜向北拱斗今黑鲤鱼也图经陶隠居云是公蛎蛇所变至难死犹有蛇性鱼胆皆苦惟鳢胆独甘説文鲖也鳢鳠也又分鳢为二物毛苌注鱼丽亦曰鳢鲩也陆玑谓鲩即鲍鱼陶隠居云此鲍鱼乃是鳙尤可喷饭矣鲩即鯶鱼也鯶江北唿为混鱼通唿鲩为草鱼以其食草池州人至今谓之鲩若鲍今淡浥鱼也微用盐曰鰎沔州复州作之货殖传鮿鲍千钧䏝鱼不盐也即魏武食制之萧折鱼也奈何以释鲩乎鰋一作鰋额白鱼潜谷曰其游好偃陆佃曰鰋偃鲤俯鳢圆鲂方今毛郑皆以为鲇许以为鮀而注鮀为鲇矣鳠实鲇之大者许又注魾鳢为鳠注为鳢则鲇鮀鳈鰋鲤一物也有是理乎鲇口方无鳞江东谓之鮧又名鮠今南都江北并称鲇鮠而鮷鮧鳀皆汉晋以前之语亦一字也鮠即鮰而合溪分二字鮠之大者曰鳠鱼登莱谓之阔口鱼此皆无鳞之鱼而微有别口腹俱大者名鳠背青口方者名鲇背黄腹白者名鮠家语曰大鳀鱼即鳠也説文鳠俱音化有吹沙之小鲨有海中之大鲨诗云鱼丽于鲿鲨陆氏曰狭而小常张口吹沙智考此实是吹沙小鱼黄皮有黑斑文正月先至但身前半阔而扁附沙而游后方而狭陆氏以为狭小则又失矣余乡至今唿为鲨鮀则合溪之辨并及于鲨鮀又未考矣海中所产以其皮如沙哆口无鳞胎生其类尤大鮀本即它许氏以为虵戴氏以为鼍特以河中之小鮀专此鮀字耳诗曰鲿鲨一名黄杨今黄颊鱼是也山海经番条山减水鰔鱼郭注一名黄颊音感智按此是鯮鳙鲢鱮一物而微分鱮似鲂而弱鳞俚语网鱼得鱮不如噉茹其类尤大而肥者徐州谓之鲢或谓之鳙幽州曰鸮鶟或谓之胡鳙智按今俗以肥而食草鱼矢者为鲢头稍小身稍扁韵㑹并不収鲢字其头最大者鳙也俗唿为头啖鱼头者辄烹之鱮其总名也説文鲂下别作音似近之母亦古以鲂为而以鯾为为鳊乎陶隠居以鳙为鲍则尤非矣鲂今之鳊也语曰居就粮梁水鲂九罭称鳟鲂客座赘语谓鳊大曰多腴有俗所名火筩觜也鳟鳞细眼赤鱼也鱄亦赤目士丧礼鱄鲋九或曰绀目荷包鲫也鱄郭注山海之鱄音团鳏是亦鳙类郑𤣥以为鲲子者非鲋符注切别作鲫鰿以附土而行曰鲋也似鲋而黑俗曰鱼婢江东曰妾鱼即所谓鱊鮬鳜鯞也鳙又作鰫説文分二字皆鱼名相如赋曰鰅鰫鰬魠郭璞曰鰫似鲢而黑则鱮类也海鱼肉如彘曰鳙今沿海人多脯之其陶所谓鲍乎鰅元钟切徐广音娯説文曰鱼皮有文出乐浪东暆神雀四年捕输考工鰬音虔博雅大鱓谓鰬魠他各切説文曰哆口鱼也䲔即鲸雄鲸雌鲵以庄子鲵䲡为之制则小鱼也以左传取其鲸鲵则大鱼也吕览曰鲋入而鲵居高诱曰鲋小而鲵大尔雅曰鲵大者谓之虾此虾似非指鰝也鲵亦为二名两用无疑鲸古作䲔魶即鳎相如赋曰禺禺鳎史记作魶説文曰似鼈无甲有尾无足口在腹下与鮀相类鮀水母目虾之物今名折头鳎则福州之铜盆鱼也唐韵鳎似鲇四足则单据郭説也鳘鮸皆鲈也鲈巨口细鳞似鳜但四腮耳海鲈肉粗曰鮸説文鱼出邪头国亦作鳘梧州出嘉鱼亦似鲈忽雷鳄也洽闻志鳄鱼别号忽雷熊能制之握其嘴至岸食之一名骨雷秋化为虎三爪鹿甚畏鳄説文似蜥蝪长丈笺曰鳄也自退之驱鳄后至宋咸平中通判陈尧佐捕鳄获之其害殆絶牛鱼即北方之鲔类也契丹主逹鲁河钩牛鱼以其得否为嵗占王易燕北录曰牛鱼嘴长鳞硬头有脆骨重百斤即南方鱏鱼程大昌非之岂必牛鱼真似牛乎物易地而少变则理有或然鲛海沙鱼之大者也鲛其皮粗错坚厚可餙刀室后汉舆服志载之本草云䱜鱼皮也唐本注云出南海似鼈无脚而有尾陈藏器本草云一名沙鱼一名鳆鱼鳆乃音雹出山东大不过数指与鲛何啻天壤得无因雹音而误以鲛字为驳字乎鲛腹容四子常从口入母腹而复出柯古曰海鱼千嵗为剑鱼一名琵琶鱼一名虎鱼即大鲨也江豚曰鯆鯆又作类篇皆曰江豚也能拜风广韵曰鯆䱐晋书夏统用鯆䱐广韵収之尔雅鱀是鱁释曰䱜属也体似鲟尾如䱡大腹小喙鋭而长齿罗生上下相衔鼻在额上能作声少肉多膏智以为即今之鱀鱼南史载宋明帝嗜宻渍鱁鮧一啖数升一曰盐藏鱼肠也本草曰鱁鮧鱼鳔也即鱼白胶此説是也齐民要术有造鱁鮧法取石首魦鱼鲻鱼三种肠元美引此语作鱼误沈存中专以鱁鮧为墨鱼肠者非当魱鯦也魱见説文尔雅注似鳊而大鳞肥美多鲠江东唿其大者曰当魱六书故曰魱似鳊而大生江海中四五月大上肥美而多骨江南珍之以其出有峕又谓峕鱼别作鲥韩道招作鲥智甞怪此珍品而古无之独唐韵有魱字曰当魱鱼名郭云似鳊肥美多鲠皆近但大鳞不合耳合溪葢以大属上文鳞下或遗细字其海鱼似鳊纤鳞少骨曰昌亦作鳉海鱼似鳊而小肥曰鯬孙愐云时鱼出江东何大复称其银鳞细骨彭渊材恨其美而多刺袁逹禽虫述曰鲥冒网而不动䕶其鳞也鳞㬥干可作花钿黄勉之曰广州谓之三鯬之鱼人鱼曰似鲇而四足长尾声如小儿善登木本草则以为鲵鱼即人鱼似鲇四足陶云鳗鲡能上树苏云鲵鱼能上树非鳗鲡也本草诸公亦揣摩竒物而误耳如鮻鱼人面人手鱼身亦曰人鱼薄鱼如鳣一目音如人呕见则天下水何罗鱼二首十身鮨鱼鱼身人首何罗乃今之八带鱼也真腊有浮湖鱼八足嘴如鹦鹉水经注水唐如三四嵗小儿如鲤鲮岂得尽注以人鱼乎鯼石首鱼也小者曰䱕鯼一名免鱼小者名黄花鱼干曰鲞又有勒鱼海上听水声取之干曰勒鲞头有骨如鹤喙形葢鯼之一种也南京总曰黄鱼以冰从海上持来通唿鲞鱼説文作鲞食疗本草以鯼为鯮故时珍分出一条曰鯮生江湖中口在颔下能噉鱼大者三十斤此大鳡之类也尔雅翼云鮆与石首鱼皆以三八月出江赋曰鯼鮆顺时而徃还此鯼即石首鱼也今浙人但唿薧鱼为鲞而江淮以石首为鲞故曰白鲞䱕福温多有之即黄花鱼温海志名黄灵鱼即小石首鱼也鮇鱼嘉鱼也汉口沔县有二丙穴又嘉州雅州梁山大邑顺政诸县皆有丙穴嘉鱼李善注左思赋鱼以丙日出穴蜀人唿为拙鱼河阳唿为鮇鱼山海经诸钩山寐鱼郭璞曰即鮇鱼梧州江亦出嘉鱼范成大言桂林出竹鱼形味似之则竹鱼即嘉鱼也墨鱼乌鲗也鲗足生口傍两须如缆谚曰乌鲗噀墨八足在口又名墨鱼宁波者曰脯图经云乌所化其云秦王东游弃算袋化为此形则诬矣禹时贡乌鲗之酱蒙筌言其墨作劵隔年而字灭张氏曰不验其无骨者名柔鱼又更有章举石距二物与此相类而差大味更珍好小者曰锁管见泉州志今曰银瓶鱼临海志言其怀版含墨故号小史鱼鯸䱌䲅鲐鲑皆今之河豚也鯸䱌䲅鲐鲑背青黑腹白触物即怒亦曰乌狼一曰探鱼黄者黄䲅大观本草可笑既列河豚为一条又列鯸鮧为一条性皆相似此不过见䲅鯸字竒遂以为别是两种鱼耳鲐鲑是河豚此潜谷説物类志湖夷鱼即河豚广志鮠鱼一名河豚鲑又为鱼菜之总名如庾即食鲑是也乌𤓰切张华载䱦鱼心肝头毒司马潜虚用鯸䱦之浮必是河豚误以䱦为鲑耳説郛载尤延之言河鲀起于左思赋郭注山海赤鲑音圭潘岳沧海赋鯸临海记䱦鯺智按即此鱼之大者鲋鰿也礼用鲋十有五谓其小也神异经祖州烜湖内鲫长八尺食之宜暑而辟风寒成式亦载之又寻阳青林湖鲫大者二尺可止寒热今滦河鲫以冰合之来京师动亦数斤䲙即所谓荷包鲫也一曰魮鲫或曰䲙为栉化其説附㑹鼢鼠化鲫则有其理尔雅曰鳜鯞郭璞所谓妾鱼婢鱼崔豹所谓青衣鱼皆此物也鱼经又有附土者曰京鱼一曰吐智按即杜父鱼一名黄䱂音么俗名舩矴鱼鲚刀曰鮆鮆尔雅鮤韈刀即今之鲚刀鱼江隂有小鱼名子鲚山海经浮玉山北望巨区苕水出其隂中多鮆巨当作具东坡诗知有江南风物否桃花流水鮆鱼肥石桂鱼即鳜也作者非昔有仙刘慿食石桂鱼即此鲈似鳜而四腮山海经洛水多䲢如鳜可治瘘注䲢音滕日华子以鳜为水豚可知此一类也笔乘谓鳜有肚能嚼名鮰鱼遯园亦以鳜鱼为鮰引张志和桃花流水鳜鱼肥此误矣葢因乡语谓鳜为计故以鳜本音桂与鮠近也王余银鱼或曰鲙残鱼博物志阖庐所弃或作越王事又云梁武以食寳志公志公复吐出化为此海中出者曰龙头鱼福州一种曰水晶鱼下汤即起明如水晶惟有细嵴一条而已北京寳坻银鱼则不通明不过如指大临海志曰鱵鱼一名姜公鱼形如鲙残但有一细骨如针此即龙头鱼也鱊鱼麦鱼也一名春鱼春时有之北户录恩州出鹅毛脡细如毛郭义恭言武阳小鱼大如鍼今处处有之江北名为麦鱼时珍引尔雅鱊鯞非矣曰魪曰魼曰鳒曰版鱼曰左介曰曰婢簁曰奴屩曰箬叶曰鞵底皆尔雅之鲽所谓比目鱼也尔雅比目鱼名鲽吴都赋曰魪上林赋曰魼刘渊林以此为王余误矣鲒即魪魪即鲽也南越志曰比目亦曰版鱼曰左介故作魪北户曰鳒异物志曰箬叶鱼俗唿鞋底鱼魪一名道昭収䰺䱄皆字讹也临海志曰婢簁风土记曰奴屩鱼皆因鞋底生意今杭州钱塘江日夕餐此章举石距今之章花鱼望潮鱼也章举石距临海志曰鱼今闽中名章花鱼浙中曰望潮鱼蕃蹋鱼今铜盆鱼也蕃蹋鱼一名邵阳鱼韵书作鲄鱼或曰鯆魮曰鲼形如大荷叶长尾口在腹下无足无鳞福州唿为铜盆鱼魏武食制云蕃蹋鱼大者尾如箕长数尺是矣修文类书作蕃踰鱼误岭表录异作海鹞鱼山海经魮之鱼如覆铫得毋此类乎鯈䱁阳鱎也荀子曰浮阳之鱼杨倞曰鱼名今字书无䱁字惟字彚载之音乔转注畧曰䱁从本音叨故䱁音乔今作䱁则音钵故或以为白鱼之转声开寳本草以鱎鱼为白鱼言其头尾向上也説苑阳桥之鱼岂其此乎元美以为即荀子儵钵者为浮阳之鱼阳字相近耳鲦鯈鲰鰦皆小鱼也毛公曰白鲦也即秦桧妻所谓子鱼也庄子曰鯈鱼出游李氏音由白鱼也徐氏音条类篇合鲦鯈为一亦自有见鲰亦浮阳小鱼也故士自称曰鲰生鰦或作鲻尔雅鮂黑鰦景纯曰即白鯈也江东唿为鮂鱼按黑鰦亦鯈类而色不白矣今海味専重鰦鱼子又有子鱼絶相类其白者北方以寳坻为美淮扬之间通州有成片者福州之水晶鱼最妙在甬东则唿为龙头临海记鱼如指长七八寸亦此类永嘉鱼则长寸其曰似鱦即一字谓似绳也䲡鱓鳗鲡鳛皆一类也䲡别作鳅鱓别作䱇鳝南史王使人吞䱇今时珍音䱇为旦非矣鳗别作説文鳛䲡也䲡鳛也山海经曰涿光之山多鳛鳛如鹊而十翼衔火语曰䱇则似蛇鳛闻有翼或曰鳗鲡即漫鳢説文鲡与鳢同此鱼有雄无雌以影漫于鳢鱼而生子故名桂林有石鳗出于洞穴性凉广州海鳗最大曰狗鱼其涎即能杀虫不独其骨矣孟诜云歙州溪中一种五色入药最胜今曰白鱓以别于黄鱓也古与鳣通杨震三鳣是也山海经展水师水皆多鱃鱼郭注今虾䲡或作鱃音秋时珍则以鱃为头鱼子曰鲲鲕鲁语曰鱼禁鲲鲕尔雅曰鲲鱼子逍遥游之言原无稽韦昭曰鲕鱼未成也吕览曰有东海之鲕又有䲊説文曰鱼子已生者也籀文今讹矣郑𤣥又曰鳏鱼子也孔丛子曰衞人钓得鳏其大盈车葢是大鱼郑为误酉阳襍爼有印鱼东坡所称通印子鱼则泉州通应侯庿前之子鱼也陈善曰泉州有通应侯庿其下临海出子鱼甚美世唿通应子鱼者记所出也荆公诗遂误用为长鱼爼上通三印东坡又以通印子鱼对披绵黄雀此皆是传闻之误孟子讥缘木求鱼者以其无有也而范蜀公言按蜀中实有一种鱼在树上声如女儿啼名曰鲉鱼此则孟子未闻者也荀子曰蟹六跪而二螯然蟹实八跪方知蔡谟未识蟛蜞未足多笑元美曰今实有印鱼东坡亦未为误智按印鱼者酉阳襍爼所载曰印长一尺三寸额上四方如印诸大鱼应死者先以印封之其言如此则安得以通印子鱼当之东坡误矣荆公用金鱼印名岂在爼上或烹鱼芼粉作印邪诗人借用耳涝户谓鱼秧也陆文裕曰今人家池塘所蓄鱼其种皆出九江谓之鱼苗或曰鱼秧南至闽广北越淮泗东至于海无别种也葢江湖交㑹之间气候所钟每嵗于三月初旬挹取于水养之舟中渐次长成亦有赢缩其利颇广九江设厰以课之洪武十四年钦差总旗王道儿等至府编佥渔人谓之涝户黄省曽鱼经曰户以稍长鱼苗曰有难长之秧曰艋艘其首黄色曰螺蛳青唐韵有涝俗作潜鹿鱼头似鹿者也元美曰潜鹿鹿头鱼此据左思吴都赋沈虎潜鹿注鱼身而头似鹿异物志载有䍼鹿自是郑氏所云益州之鹿䴧勿误用也黄省曽曰鲟鳇两颊之肉谓之鹿头鱼而异物志竒其説邪成式言羊头鱼其头似羊又物类相感志载鹿鱼南海春夏有鱼跃上洲化为鹿其説尤怪通雅卷四十七通雅卷四十八钦定四库全书通雅卷四十八明方以智撰金石鉒金鉒银卝也玉海引管子曰上有铅者其下有鉒银上有丹砂者其下有鉒金上有慈石者其下有铜金此山之见荣者也博雅曰鉒署置也平水韵増一曰以物送终谓之鉒音註亦谓在土中为鉒耳轩辕述寳藏论金有二十种五真金十五皆药成者银十七种四种真银十三种药成者梵书谓金为苏伐罗银为河路巴谓生金生银也还金丹生丹砂穴中为上沙金为𤓰子麦金麸金山金为马蹄金银生鑛中石缝如乱丝色红有曰老翁须者为上有白如草根有衔黑石者生乐平鄱阳产铅之山一名龙牙一名龙须者是正独孤滔丹房镜源所云银笋为至药根本也波斯国银曰钖蔺脂魏缪袭注尤射一卷乞肤金于我注即今银也按今金有𤓰子金有麸金碎金也肤金当是麸金生金也云南叶子西畨囘囘钱熟金也无声而烧不黑杂红铜者曰气子又名张公又名身子则掷之有声古云半両钱即所云紫金今人用赤铜和金为之尔雅璗镠鉼铣之名皆炼成后之色耳説文谓鋈为白金者非鋈乃镀金之法也方书所云黄牙葢指金也陶隠居曰仙家名金为太真梁渐子随笔曰温峤字太真正以丹峤产金故取为字黄银非一种鍮石石中之铜卝似金也唐太宗赐房𤣥龄黄银带欲及杜如晦为已设帝曰世传黄银鬼神畏之更取金带春秋运斗经曰人君秉金徳而生则黄银见山海经皋涂山多银黄其真黄银乎隋辛公义守并州甞大水流出黄银以上于朝程大昌曰世言鍮石太原所产为最而太原即并州则公义所上其自然之鍮乎元和志曰大原出赤铜大昌则竟以黄银即鍮而鬼畏鍮者畏铜也方勺曰黄银出蜀中与金无异但上石则白色唐志章服有青鍮石带辽元志载用鍮石处甚多鍮音偷自吕览淮南甞言鍮石似金而今本草纲目竟无鍮石条惟言水银在地鍮石可引上寳藏论假金有鍮石金李时珍曰世人以黄银为鍮非也鍮即药成黄银也按髙似孙引丹砂伏火化为黄银日华子载雄黄银雌黄银丹砂雄黄杀精魅太宗赐如晦曰鬼畏者若非丹砂银其雌雄黄银乎王元美亦不知丹砂雄黄银今一统志荅儿密古之丹眉流国产鍮石紫于文定不解为石为铜宜其难识矣苏州开元寺大佛三尊传言海上浮来乃鍮石所装夜甞放光后一啇装金而光遂隠要论鍮乃自然铜之精者也而卢甘石所煮鍊者乃假鍮也辽元之贱用鍮石皆指卢甘鍮耳金阙顶用风磨铜价贵于金或曰黄银乎鍮又作鋀玉篇并作鋀鉐秦淮海录刘壮愍公遗事冦莱公表之盗刼倒藁得一䃋石带去则又从石作䃋紫乃真腊树汁虫食汁结于树上染家取作胭脂今刻杂爼误作紫䤵连真铅也货殖传江南出枬梓姜桂金钖连徐广曰连铅之未炼者今本草纲目不载连名亦一缺也寳藏论有流黄气紫背即熟铅之精华也能碎金刚钻其曰负版铅铁苗也不可用雅州钓脚铅亦可干汞上宿真言曰铅能伏五金而死八石波斯铅第二嘉州利州出草节铅何子元曰嵩阳产铅民业胡粉其法县铅块于酒缸内闭四十九日则铅化粉矣不白者炒为黄丹其渣为蜜陀僧然铅气甚毒枵腹入其中必死今业久之家长幼多痿黄风挛鑐铁熟鐷也陶𢎞景曰生铁是不破礝鎗釜之类钢铁是杂鍊生鑐苏子容曰销拍可以作鐷者为鑐铁亦曰熟铁陈藏器曰经用辛苦者曰劳铁钢铁一名跳铁笔谈曰世间用柔铁屈盘以生铁陷其间泥封炼之锻令相入谓之团钢灌钢此乃伪钢耳余出使至磁州锻坊识真钢钢如面中筋锻百余火一锻一轻至累锻而斤両不减则纯钢也何孟春曰铁碪锻金银百十年不壊以椎皂角则一夕破宾铁出波斯郭璞云白貘食铜铁埤雅云貘粪可为兵切玉又神异经有囓铁兽禽书所言豻拾遗言记昆吾兔皆能食铜铁唐书吐火罗献大兽食铜铁日行三百里其矢可铸刀其言西域苍鹅饲铁取粪作刀即駞鸟之类也呉王武库兔腹中肾胆皆铁取铸劔切玉如泥元有都局院造作镔铁铜钢鍮石东南简铁沙里陀等物元成宗定辽阳等处都提举司掌办金银铁等课何孟春曰晋书赫连勃勃以铁伐为氏按契丹号辽实以镔铁为号又有定铁出甘肃赞宁言镔铁出南宾县铁落铁蛾即铁化也锴精铁有白光也锴好铁也春秋传有文之锴平子赋铜铁钖锴大冲赋铜锴之垠説文曰九江谓铁曰锴一曰白铁也髹工晒漆以触药入之触药即铁浆沫以醋合者也方诸明水阳燧明火皆鑑取之也吕览淮南甞言之皆以阳燧为阳起石方诸为大蚌或为水晶按司烜氏以夫燧取明火于日鑑取明水于月考工记曰铜钖相半谓之鑑燧之剂是火为燧水为鑑也高堂隆曰阳燧一名阳符取火于日隂燧一名隂符取水于月并以铜作之谓之水火之镜干寳搜神记云金钖之性一也五月丙午日午时铸为阳燧十一月壬子日子时铸为隂燧铜钖为水火之精隂阳相征葢其微哉纬略乃以司烜之鉴取明水于月为方诸大蛤乃一端也阳燧面洼出火倒景之理详见质测澒即汞也广雅曰水银谓之澒淮南青澒五百年为白澒丹家作汞硇杀之胆矾硫结之铅凝之灌尸如生紫河车伏之川椒嚼茶収之本艹言以金银铜铁置其上则浮王虚舟先生曰非也铜铁则浮金银则沉金银取出必损几分以其蚀也今制水银手以持金器赤金亦白矣濯之以盐金仍如故其性易走然帽可盛旧言佛菻取水银以金箔人马引之落坑今辰州邕州取水银者不尔但水银气伤人有死者须先服药䕶之张萱言西粤志泗城州埋人取澒之説走马吸水银犹走马射阿魏贾胡竒其説耳槖籥沙可以范铸邢沙可以碾玉姚令威曰仁和县图经出槖籥沙县东海际用鼓铸铜钖之模皆来采亦邢沙可以碾玉也今到处极细之沙重罗过者曰面沙皆可铸范外洋沙易碾金刚石宋试玉有玉等子凢玉与寳石皆石之精者耳似珠而大者曰玉目道家唿玉为𤣥真葛洪抱朴子曰服𤣥真者其命不极王㑹权扶玉目注权扶南蛮玉目寳玉似大珠者也大中十二玉有如意寳珠后魏李预餐玉而以酒色死曰死必有异于人毒热时停四日而体色不变口无秽气今御馔曰玉食时有碎玉之法游宦纪闻后晋天福中使于阗者记玉河出崑山有白玉河绿玉河乌玉河大观中创寳求玉于阗贡者踰二尺如截肪西夏五台山亦出玉宣和殿有玉等子凢玉来比即知之元志于匪力沙令淘户淘玉屑金之翡翠碧玉也详见物理小识永乐二年打鲁哇亦不刺金贡玉璞打鲁哇即于阗也白玉如酥最贵所云羊脂也餐色油色雪花次之有沙子玉乃子儿石也有甘黄甘青菜墨则贱古玉有血玉尸玉有墨古渠古甄古土古石似玉者多説文璁㺨琟瑂玕琎珢琂璒㻸玤㻦鳿玽璶㻨璓黑次玉者玖黑石似玉者瑎而总以玪为名珉则碔砆也今用茅山石与夷陵石水石亦有刀刮不动者夷陵石即珉至罐子玉则药烧成者矣靺鞨木难鸦鹘猫精皆寳石也山海经骢山是錞于西海其中多采石穆天子传重氏之黑水爰有米石之山即寳石五采也升菴疑即今所谓寳山寳井智按今寳石出西番囘鹘诸坑井内云南辽东亦有之红者名刺子碧者名靛子翠者名马价珠黄者名木难紫者名腊子又有鸦鹘石猫精石榴子红扁豆金星石碧者唐人谓之瑟瑟红者宋人谓之靺鞨元志求猫精琭谓祖母绿也程大昌谓木难出翅乌口中沫所成碧色珠也按木难乃黄色崔豹作莫难升菴直以木难为祖母绿智以木难色黄是今之硇子亦似猫精有一线先摇动者穆天子传重氏之所守曰枝斯璇瑰瑶琅玕玪玕琪㣲尾智以是瓮字即寳字即琭字是长字是璅讹赵凢夫曰马㻝桃花㻝当用㻝字辍耕录载明绿色为助木刺祖母㻝之语也墨庄漫录载宣和贡绿猫精能息火然炭方炽投之即灭又云能解虫毒之药此为贵云升菴谓靺鞨即肃慎地产寳石而正杨讥之智谓靺鞨乃红韦色转为靺鞨以其声名其国寳石之红靺鞨言其色耳北敌亦好装红唐太中时贡十二玉有红靺鞨哈密贡速来蛮石把咱石玛瑙文石也水精水玉也拾遗记曰玛瑙是鬼血所化更谬辽元立玛瑙局或曰㻞玛瑙也水晶也凢夫以为即峨眉六面石九成言玛瑙有浆水红则所谓西洋玛瑙也今以楚石假之试玛瑙以砑木不热者为真至竹叶玛瑙土玛瑙出沂州可作屏风若外国之鬼工石似玛瑙甚小而贵有锦红合子纒丝酱斑拍枝诸名广雅曰水晶石英也山海经曰水玉即水晶本艹言有黑白二色信州武昌有水晶倭国多产智按今闽中极多有五色番水晶更坚眉公销夏部曰玉精盌盛水不腐陆文裕曰金刚钻可以刻玉其质类水晶其色微黄出西域土人于鸟粪中得之生极髙峰峦鹰鹞之属打食于上遂吞而复出其大者极难得一云生百丈水底盘石上如钟乳扶南人没水取之竟日乃得智按今濠镜多有之大者一二寸镶嵌于首勒白莹射人岂鹰鹞所吞乎玻璃本作颇黎颇黎国也𤣥中记云大秦有五色颇黎梁四公子记扶南人来买颇黎镜蔡绦曰御库有波黎母集註曰流璃火齐珠也魏略大秦国出火齐玫瑰唐书罗刈国有火齐续汉书云哀牢地出火精琉璃演繁露谓天竺有火齐如云母则同名者也説文鎕锑火齐也近三保太监出西洋㩦烧玻瓈人来故中国玻瓈顿贱唐书元载诛得路嗣恭所遗琉璃盘径尺北史言月氏人在京师铸石为五色琉璃煮不动曰蕃琉璃又自有如师古所言自然琉璃石大昌勿竟驳也陈藏器曰自然灰生南海畔如黄土灰可澣衣玉石玛瑙之类以此灰埋之即耎易雕刻今益都用礁煮石为琉璃详小识珠非尽出于蚌古有辟尘珠辟寒珠夜光照乘大者径寸或出于龙鱼鼋异物之腹中蛇亦有珠非独出于蚌也陆佃曰龙珠在颔蛇珠在口鱼珠在眼鲛珠在皮鼈珠在足蛛珠在腹皆不及蚌珠山海经滥水注汉水多魮之状如覆铫是生珠玉数厯山楚水多白珠今蜀郡平泽出青珠左思云青珠黄环西国琅玕碧殊皆寳石而名之以珠者也玉㑹江厯珠也穆天子传天子舍于珠泽注珠泽在越巂水经注若水傍有光珠穴今之洛浦涠川殆其类也物类志梁武帝有蛇寉珠唐太宗时㜑利国贡火珠顺宗朝拘珍国贡履冰珠罽宾天寳中献上清珠照一室水旱祷之皆验又贞观中佛菻献绿金精又有阆风珠走珠也帝青珠大秦国珠也熊太古冀越集云南珠色红西洋珠色白北海珠色微青随方色也甞见蜑人入海取得珠子树如栁枝蚌生于树树生于石此亦异闻元志元贞元年人都扬村直沽口听民捞採广州于大歩海采他如鄂诺吹达喇珲塔哈三河之珠胜州延州乃延城之珠至元闲始采又成宗时有雅库特大珠含之则不渇熨面使目有光有明珠池于亷州府设禁时亦开采万厯中粤按李时华言涠川奸徒而罢之葢自雷亷接交趾六池即六海连亘千里珠出断望者上次竹林次杨梅次平山至于污泥下矣曹昭格古要论有北珠南珠又有马价珠出西番色青有指面大者能拂尘其瑟瑟之类乎眉公曰今寸以上曰大品大而底平曰珰珠次曰走珠滑珠磥珂珠此语出南越志此文下有官珠雨珠税珠葱符珠所谓玑也今大而不光曰胡珠古或以珠为寳称故广雅与张铣注西京皆以珊瑚为珠不则如孟竒所笑矣广州珠池乃海之港也刘恂岭表录谓海边有岛岛上有池池底与海通瑟瑟碧珠也广雅曰瑟瑟碧珠也瑟瑟与槭槭通故孙愐作璱璱以别之髙仙芝袭石国得瑟瑟十余斛𤣥宗幸华清宫五家瑟瑟珠玑狼借于道唐㑹要吐蕃官章餙有五一曰瑟瑟明皇又于汤中垒瑟瑟虢国夫人赏圬匠瑟瑟三斗髙似孙引唐懿宗赐公主瑟瑟幕程泰之引唐语林卢昂有瑟瑟枕宪召估之曰至寳无价研北杂志言张梦卿有太康墓中紫金钿铜天禄其嵌珠瑟瑟等多脱元仁宗皇庆元年有启金州献瑟瑟洞请采之不从或曰碧珠如琅玕之类或曰寳石纬略确以为珠类泰之则曰今世所传瑟瑟皆鍊石为之智按瑟瑟有三种寳石如珠真者至寳透碧畨烧者圆而明中国之水料烧珠亦借名瑟瑟汤中之垒圬匠之赏其殆水料乎垩白墡也赭即所谓华隂赤土也上中曽青亦谓之碧子虚赋丹青赭垩雌黄白坿钖碧金银注张揖曰垩白墡也白坿白石英也赭代赭石也钖青金也碧玉之青白色按一句俱説金钖内入一玉不伦碧乃自然铅铜在土中色碧淮南曰偏土生曽青是其类也垩古音恶嫌其音改为白善而又和土耳陆广㣲曰呉县陆宛坟有白土充贡曰白墡即白垩也山海经青䨼音艧殆碧垩乎水碧水玉也或以为泠石赭或以为水脂碧程大昌疑为水苍玉而又以为缥青水晶大昌论水碧引太白过彭蠡诗水碧或成采金膏秘莫言按前此江淹诗水碧验未黩金膏灵讵锱谢灵运金膏灭明光水碧辍流温葢縁山海经耿山多水碧又云紫桑浔阳其下多碧庐山有鑛故两用也太昌曰古佩水苍玉其用此乎今信州水精不莹多缥青之色姚寛西溪藂语曰山海经今名赫未知何物余见墨子道书大药中有水脂碧者当是郭青螺曰寛误也按山海经旧本作泠石赭李邕用氷碧广志曰有缥碧有绿碧出越巂今分西碧南碧出西番者有黑子出云南者或绿或白绿世人贵西特贵逺耳非定论也元河林㑹川采碧甸子其珠砂水银碧甸子课下云碧甸子在㑹川者至元十一年输一千余块和州今之和宁在大同外㑹川在云南四川之界非河间之㑹川也陶九成曰尼沙布尔即囘囘甸子竒尔玛勒即河西甸子荆州石即襄阳甸子今作碧靛子青绿色与马价珠相似虎魄蜜腊一类异色亦有石类不独木脂也向説茯苓千年化琥珀乃误传也孙愐曰枫脂入地为虎珀不特松脂𤣥中记亦言枫脂世説言桃沈化淮南曰兔丝琥珀苗也韩保昇曰木脂皆化而松枫多脂耳琥珀色赤曰血珀从云南来而淡者曰金珀曰蜜腊皆从闽畨舶来近年尤多亦不经用久则油坏大非坚物或以为药与木脂所炼无异转思博物志烧蜂巢所作之语岂无因邪成式言龙血入地为虎珀南蛮记宁州沙中有折蜂岸崩则蜂出土人烧治以为虎珀畨人鬻货好为大词夸中国即有入地之松脂亦不易得定有同类如近日之波璃亦番烧也今人以香辨真伪或曰桃樟杂脂皆能成此黳珀色黑入土更久山海经平丘三桑东爰有遗玉字书云瑿遗玉也髙昌分木瑿𤣥瑿晋书山涛传赐涛司徒蜜印新沓伯蜜印正蜜腊珀也逺西云其国海中出黄石通明发光谓之蜜腊蜀都赋虎魄李善本作琥珀注一名江珠太隂𤣥精盐根也天下所用𤣥精乃绛州山中绛石耳水经注曰鱼腹县有盐石即盐阳石即盛𢎞以为廪君射盐神化神女处也蜀志云盐母谓盐石纬略曰河东有盐田𤣥精乃池中盐根生解池大卤中渠土内得之大者如杏叶小者如鱼鳞悉皆尖角端止如龟甲其裙襕小撱其前则不剡正如穿山甲相掩之处全是龟甲更无异也色绿而莹彻叩之则直理而折火烧过则悉解折薄如栁叶片片相离白洁可爱沈括曰此乃禀积隂之气凝结故皆六角也淮安盐城古盐仓下土中又有一物六稜如马牙硝彼方亦名大隂𤣥精然喜㬥润如鹻熊公云蜀盐井煎盐处亦有𤣥英石成六角文正是𤣥精石又戎盐部中有盐药似芒消崔昉炉火书言醎卤煎成燄消石据此则与乌塲青消石今用之朴硝凡三种矣君王盐水晶盐也陆盐无水生末者也青赤盐戎盐也盐盐霜果盐树也朱余越盐官也风盐解泽也尧梢壊盐为其浊也繖子盐朐䏰井盐也北魏太武至𤓰州饷武陵王以九种盐其白盐曰君王盐即赐崔浩之水精盐也酉阳杂爼曰昆吾有陆盐其泽无水自生末盐月满则味甘博物志曰戎盐累卵即青盐之大颗者也凉州异物志载姜頼之墟生赤黑盐今安宁卫盐井即青盐山丹卫即张掖有池产红盐元史坏州红盐皆戎盐而今医家用青者越絶书有朱余注越人谓盐曰余陈藏器曰盐麸树一名叛奴盐蜀人谓之酸桶其穗曰凷一统志载女直盐生木枝上中国有盐生呉蜀云南有盐霜果朐䏰井名繖子盐形如伞今万流驿是也存中曰解州盐泽北有尧梢水一曰巫咸河大卤水须甘泉和之乃成盐尧梢水浊一入则坏智闻南风成盐雨则壊淮北则日晒成盐色白淮南则煎灶所成梢黑浙盐白而淡广盐梢黑亦煎成者东坡曰蜀井陵州最古淯井富顺盐亦久惟卭州蒲江县井乃祥符中民王鸾所开自皇祐来蜀始用筒井法圆刅凿而盌大深者数十丈以巨竹去节复以小竹挿其中以机械吸水温州南天富北天富至岱山皆熬波也自鸿鹤汤村则刮鹻以淋卤姚令威曰用铁盘淋者色青白晒灰者少黑竹盘涂石灰以淋者少黄徐度郄扫编盐塲编竹泥之火烧不焚智谓盐属火与同类也乌丁泥孙儿茶也一作乌叠一作乌爹出𤓰哇暹罗诸国今云南老挝暮云塲造之以茶入竹筒埋污泥中日久取出洪州载榜葛刺贡乌爹泥即硇砂孙愐硇砂一作即今硇砂言青海射月附盐而成彼人采取煎炼成块以黝礶悬火上则常干近泠得湿即化为水或渗失北庭砂为上今西城火州是也硇砂性毒遇物即化而东璧曰狄人以当盐食此因大明日华子曰硇一名狄盐遂为此説耳然少用渍肉则不腐人亦有服砒礜者或此等食法邪今分气硇番硇二种云南有气硇硇色贵白观流黄名黄硇可知也㑹要雍熈使髙昌曰北庭出硇砂其山有烟夕如炬照见禽鼠皆赤采之者着木底即焦按此即硇也拾遗言有特蓬杀出贺州山内似硇砂今问贺县土人乃为大硼砂声讹耳湼石矾也山海经曰女牀之山其隂多湼石孟门之山多金玉黄垩湼石景纯曰矾石也升菴以湼石为石墨曰𤣥丹非矣楚人名湼石秦人名羽湼陶隠居以为羽泽枯者曰巴石有五色能使铁为铜有云母波斯崑崙之号蕃硝绿矾盐留窑器内水和火煎刷金而烧之即为诈药盐矾硝皂合丹砂可升灵药皆不离矾无为有矾山出明矾有束鍼文者有炼沸飞出成花者倘所谓矾胡蝶乎胆矾胆上石绿皆铜英也周辉曰信州铅山胆水自山下注势若瀑布用以浸铜铸冶是頼盛于春夏㣲于秋冬古传一人至水宾遗匙钥翼旦得之已成铜矣近年水流断续浸铜费工凢古坑有水处曰胆水无水处曰胆上胆水浸铜工省利多胆上煎铜工费利薄水有尽上无穷今上林三官提封九路检踏无遗矣本经曰胆矾一曰毕石当之曰君石吴普曰铜勤又曰立制石出蒲州山穴鸭嘴色者为上出羌里者色少黑次之信州又次之颂曰信州者煎炼而成其曰立制石则矾石也异苑载王粲随孟徳讨乌桓掘一棺礜石则山无草木按曹讨乌桓粲尚在荆此説非矣容亝言刘表问粲杜绾云林石谱云信州铅山产石绿又一种融结如山其石青则惟滇中者佳货石青者有天青大青西域囘囘青佛头青而囘青尤贵其如碧者曰碧青谓之白青又曰目青畵家不用计然曰白青出𢎞农豫章新淦青色者善淮南毕万术法云白青得铁即化为铜或曰石绿铜之苗大青金之苗今之胆矾死汞大青炼之则成钩金或亦一理也乌塲消石乃青消也昇𤣥子伏汞图云乌塲国消石青色能消金石若鹅管者佳试炙白石英热㸃上便消西溪丛话狐刚子粉图曰青消为北亭𤣥珠化曽青方正用之然则世间消石自非正也士安言有石碑同制法石流黄今作硫黄犹朴消之为硝也或作石流丹消石能消化物世讹为消姚寛载仁和县图经盐消炼成朴硝透光曰霜花亦名剑嵴消可証也前説舛谬今分水硝火硝二种水硝煎练结芒曰芒硝如马牙曰牙硝凝底成块通名朴硝其气味咸寒神农硝石火硝也煎鍊亦有芒牙其凝底成块者通为硝石其气味辛苦而温姚寛云仁和县盐消炼成朴硝透光曰霜花剑嵴葢水硝也硫黄古作流黄机上流黄亦取流黄之色也説文䓞可以染畱黄葢言染色即流黄色也资荣州磵中秋潦已收里人布茅水上流沫拥聚取而熬之复投于水则成硫黄或言多年厠木煎淋得硫留流硫并通唐冯贽云仙杂记言元载饮食冷物用硫黄碗纬略引仙传曰许由巢父服箕山石流丹抱朴子曰石流丹山之赤精葢石流黄之类也太𤣥赨黄乃雄黄丹粟丹干皆丹砂也王㑹卜人以丹砂补注曰卜即濮尔雅南至濮铅永昌郡传多夷濮禹贡荆州贡丹职方氏荆州其利丹银山海经柜山多丹粟注细丹砂如粟荀子南海有丹干本草丹砂生符陵山谷今出辰宜阶州而辰最胜多出锦州界诸獠峒锦州即今麻阳范至能言宜山出砂与湖北犬牙山北为辰砂南为宜砂宜山乃今之庆逺府去湖北辰州逺甚其今之靖州黎平皆宋之辰州邪又言宜砂老者白色有墻壁如镜生白石牀上红质嫩者多上坑砂邕州亦有砂图经云融州有砂今无当是邕误耳色鲜明成长纹者曰芙蓉砂曰箭头砂不实曰肺砂碎则有趢趗砂有砂牀犵狫以火攻取亦有外国来者生则可服炒则有毒杀人然升炼丹砂服食者何邪辟邪定心神去秽恶日以砂牀盂水视之最能飬神段成式曰红沬炼丹砂为黄金碎以染笔入石中削去愈明然不言红沬何物智按龟溺研丹砂作字入石石炭煤也别有一种陆文裕张孟竒皆以石炭即煤东北人谓之楂南人谓之煤山西人谓之石炭平定所产尤胜坚黑而光极有火力史称女娲氏炼五色石以补天今其遗灶在平定东浮山此即后世烧煤之始然智按今山陜别有石炭一种永乐抽分书分煤与石炭为二项东坡曰陆机与云书言铜雀曹公藏石墨寄一螺大业拾遗记宫人必蛾绿畵眉亦石墨之类也近世无此物沈存中帅鄜延以石烛烟作墨坚重而黑在松烟之上曹公所藏岂此物邪智按水经注言铜雀台有冰室室有数井井藏冰及石墨石墨可书又燃之难尽则郦道元亦谓煤为石墨矣散关南九曲坂曰九阿豪水入洛其侧有石墨山山石可以书疏本艹煤炭一名石墨铁炭乌金石焦石援神契云王者徳至山陵则出墨丹酉阳杂爼曰无劳县出石墨夷坚志言彰徳南郡产石墨宜阳有石墨山汧阳有石墨洞燕之西山楚之荆州兴国州江西庐山袁州丰城贑州皆产石炭可以炊㸑即此黟县有石墨岭出小石片研之可作字但不光耳医磨以涂舌疾或曰石墨曰石炭二种互称宜坡公之不知矣李东壁曰煤炭音相近上古以书字则曹公之石墨是此邪又有可以畵眉曰畵眉石者乃黑石脂也存中所云石烟墨乃石脑油烧烟作者絶非此类煤中铜石可烧青矾其臭者青州颜镇炼为礁以煮琉璃有火井有刚火有井油有然石蜀志临卬火井以家火投之如雷竹筒盛其光可拽行终日不灭以此火煮盐井水斛得五斗盐家火煮则耗异苑载武侯瞰而火盛即此井也又古石山有石矿火烧之成流支铁甚刚又台登县孙水入马湖有絮石火烧成刚铁禹贡赋砮是也南中志戕牁郡广谈县母敛县有刚火景耀元年以烛投即灭正徳末嘉州开盐井偶得油水可以照夜土人作炬唿为雄黄油曹叔雅异物志云豫章有石黄色以水灌之便热可以烹鼎张华谓之然石火玉火珠皆寳石类也越裳今占城有勐火油周显徳中来献三佛齐宋淳熈时献火油南海诸国又有泥油併船则用之寰宇记三齐海中石有小燄得而烧之有硫黄气能制铅汞寒火即凉燄也康节曰世有温泉无寒火葢未见也西京杂记引董仲舒曰火至阳而有凉燄又抱朴子曰火体宜炽而有萧丘之寒燄刘子从化篇亦言萧丘寒燄今海水以杖击之火星勃然此周密説木𤣥虚海赋云隂火潜然海晦则波如火元㣲之送客游岭南诗曙朝霞睒睒海夜火燐燐鱼蜃置隂处亦有火光今鳇鱼亦有火本草言十二种火不可不知其理后山丛谈曰油绢纸石灰麦糠马矢粪草皆能出火陆石承石皆磁也缕悬鍼蜡可以指南不必磁也存中曰磁石磨鍼锋则指南然常微偏丙不若缕悬善其法取新纩中独茧缕以芥子许蜡缀于鍼腰无风处悬之则鍼常指南㓂宗奭曰以鍼横贯灯心浮水上亦指南管子曰上有陵石下有赤铜地镜圗云山有磁石下有金铜或云陵石即磁石也磁石一名处石又名青石即磁石之黑色者无功引春秋考异邮曰承石取铁瑇瑁吸芥也承石磁也地气与磁鍼相应之理见质测通雅卷四十八通雅卷四十九钦定四库全书通雅卷四十九明方以智撰谚原鍫鎌今人唿鍫必唿秌萧切及见鍫字反读为秋音唿刈获之钩刀为鎌刀音近亷及见鎌字反读若缣诗曰以薅荼蓼汉律曰疁田茠草唐书陆龟蒙茠刺无休人皆知芟草为茠茠音近蒿与薅同及见薅字反读若耨甚矣世人读书之浮也木鍫曰杴虚严切今俗亦唿之急就注有曲把䒩锹下𤓰切前未见此字亦颜氏所耳熟之乡语也风山西人乡语皆读若分吾乡泾县旌徳唿风亦为分向甞咲之六书故本载专戎专今二切则可为汾晋旌泾解嘲周礼司㓂传别注郑司农曰辨读为风别之别谓分别也转注略音孚金切引诗骚风叶林招魂枫叶心可证賸以证切用余也郑䍐逹字子賸賸羡声义相近説文作曰物相増加也一曰送也新唐书每用賸字所监切今以屋东西荣柱外之字为智见工匠谓屋两头为山犹其遗声实是字桩朱江切説文新附曰橛弋也橛短曰今人通称之东越曰榸桩皆切瞿月切庄子曰处身若橛朱枸橛桩皆木之已翦伐者又为门阃今泊船钉桩系缆亦唿为橛唐宫中女优有弄假官戏其绿衣秉简者谓之将军桩通唤呻唤转为生含小颜正俗匡谬曰太原俗唿痛而呻吟为通唤周书痛癏是其义江南谓呻唤关中谓呻恫今江北谓痛楚作声为生含袱房六切类篇曰梁也今人以木枋附大木之上为袱浙人亦以梁为袱江北曰压袱槮所禁切积柴水中以聚鱼而取之俗至今曰槮坑説文木长貎不足了此孙氏所今切又作渗罧尔雅曰槮谓之涔郭云今作罧者升菴引最详栝他念切进火木也又作㮇梄俗至今唿之柏之棔从此从舌筅苏典切析木为帚以洒洗也今船上必有此物曰担筅正是此字簁所宜所皆二切治粒物别粗细也即今世俗之筛字又作籭簛又作倚切説文曰簁箄竹器也籭可以取粗去细广韵簁箩也今人亦曰箩筛簏卢木切説文曰竹髙匧也别作箓今人作盝杭州乡语至今唿簏即遇小纸匣亦唿之曰纸簏国语曰市无赤米而囷鹿空虚圆曰囷方曰鹿方则有角角鹿通也笕吉典切续竹通水也古单作建所谓建瓴也亦作枧今屋前合卷棚必以枧去流水曰枧沟深山取水曰笕水各处至今唿之延平有水老笕水以给一城人家弹牵船上水曳牵即牵字去声其竹索谓之弹子大者曰缆音转昵洽切即笝字合韵作䈫笚又有字亦竹索也自莫切説文曰筊也汉有卭筰杜诗架竹为长桥连笮动袅那即筰也䉭滂丁力巤切类篇曰舟车蓬也粗箔也音近枰与片声义相转今韵书无此字而江湖船上时时称之或单称船仓中蹋足隔货者曰䉭或作笭䉭讹为筌簆簆丘候切织所以贯经而前郄之者也至今唿之䈏方六切织所以张其幅俗又名柺婫公浑切陈蒨馈米鸭千头人以荷叶裹饭婫以鸭肉数脔今江东人犹谓以物蒙头曰婫与檀弓免焉之声近字彚以婫为女字则未考陈鑑也淮南文以青黄注文音问即免义互见疑始艇小舟也广东人至今唿之蛋戸之船曰蛋艇髙梢四橹者曰髙尾艇艇即艓也杜诗曰最能行贫穷取给行艓子张善安遣刺客乘鱼艓杀黄州总管周法明此楚称也舸则大船小舸曰今有误用者酵通鑑起面饼鸭起面饼亦谓卷饼程大昌曰起面饼入教麫中今书作酵弶其亮切施弧于道以罥鸟兽曰弶今山中人尚为之俗唿强子强去声缉緁刺説文绩缉互训戴氏曰缉缏衣缝也汉时乡谈唿作緁贾生曰緁以偏诸是也缏毗连切緁衣也俗今作上声绩则绩麻专用缉则古通用刺史记刺绣文是也绦组紃合缕以为纮缨綎绶之属园曰组扁曰紃郑𤣥曰绦也音叨今俗皆以束腰丝辫为绦疿方吠切素问曰污出见湿乃生痤疿痤昨禾切説文曰痤小肿也一曰族累唐韵痤疖也今俗通以触热肤生细疹曰疿子顿唐刘世让曰突厥数寇良以马邑为之中顿注顿是食也置食之所曰顿犹今言中火也俗总以一飱为一顿北史农为中军寳为后军相去各一顿麋鹿鱼为菹注今益州有鹿于为切疏将鹿肉畜之烂今俗谓之煨烂正于为切此即饘粥之饘然又音赞内则小切狼臅膏以与米为酏注狼胸臆中膏也以煎米则似今膏矣此周礼酏食也今俗亦以胶粘之食为赞或以酱䤈赞物皆当是字㢅集韵曰弄厦也一作㢅唐韵㢅屏也南史郁林行至西弄杀之今江北谓长㢅广昌亦然醭普木切酒上白也至今通唿之酒覈为糟醴醅为酒酿至今造酒蒸米时唿为酿饭酒厚曰酽皆至今称蹲徂尊切曲股立也又作诗蹲蹲舞我或作墫以但尊之音正今之通语也或谓之敦诗之蹲蹲或音七伦切至左传蹲甲而射之则音攒又作躜类篇曰聚足貎其实蹲甲之义亦当如字郭璞注山海经以踆为古蹲字泔沽三切潘也説文曰周谓潘曰泔今人通谓米泔水又戸感切汉书曰秬鬯泔淡妗巨今切亦作今人谓舅之妻曰説文曰妗也孙氏尹亷切妗也一曰善笑貎孙氏火沾切乡语唿妗婆音近黥婆説文作媻奢也一曰小妻也徐铉曰俗作婆非其实未必非以古有婆娑字即可推用今南人以老而统事者唿为婆以説文之奢言之唐窦从一为国奢葢谓乳母之夫得毋其遗意乎张耒明道襍志曰王圣美言经传无婶与妗字考其説婶字乃世母二合妗字乃舅母二合也智按説文有妗或古有此语而借用此字温㬮和煦而不烈也孙愐曰㬮奴案切按説文读若水温㬮乃昆切今俗语以水㬉而不甚热曰温㬮寔乃昆之音也仞而震切周尺八尺为仞度髙深以仞长短以寻度地以步传曰仞沟洫借为识仞之仞汉书孟喜不肻仞赵宾説今俗相传作认謷庄子曰謷乎大哉謷有甚意今楚黄人谓事之甚者曰謷亦此意也楥説文楥履法也所劵切鞋工木胎为楥头改作楦至今唿之鞔説文曰履空也徐曰履空履也吕览曰宋子罕之南家为鞔缦乐之缦与此同音今人谓作鞋底曰鞔底钉鼓皮曰鞔鼓靴履破而补空隙曰䩩子裁衣余帛曰帵子俱音剜音亏今消皮家亦曰皮此字见周礼鲍人卷而抟之欲其无迤也注谓革不今凢帽鼓皆谓之詨韵㑹曰呉人谓呌唿为詨者虚交切或作謼引田蚡传謼服谢罪智以为古但有号字因而为号本平声詨即号也如謼服之謼即是唿字或书作嘑謼耳班伯曰式号式謼可证也集韵詨亦作謞又作誟䜎通作嗃脬披交切仓公传风瘅客脬此即今人所唿胞字谓溺胞即膀胱也抛古通用摽抱今人谓掷曰抛按公羊传曹子摽剑而去之左传长木之毙无不摽也史记褚先生传抱之江中并与抛同集韵又作元美又作耗有毛音毛晃収耗入毛字下曰无也引汉书靡有孑遗耗矣通作毛后汉冯衍传饥者毛食佩觹集曰河朔谓无曰毛智按今北人无言毛者不过唿没字如门铺切之声耳湖广江西广东则谓无曰毛此葢没字之转也毛晃音耗为毛黄繙绰曰赐绯毛鱼袋故附説于此亦足为江广解嘲也罢休呉曽曰呉人有此语呉王阖闾语孙武曰将军罢休其本诸此宁宁馨此唿语词呉曽定以为不佳语山涛宋王太后皆以儿为非馨此説迂矣今云能亨可平可仄古人笔之于书甞假借字阿堵犹今之这箇也不可定指为钱顾恺之正在阿堵中张谓诗家无阿堵物门有宁馨儿亦就事作语也马永卿懒真子曰阿堵犹今所谓兀底也宁馨犹今云恁地也磨鋊音裕今人有此语五音谱磨渐消曰鋊䈾师交切説文陈畱谓饭帚曰䈾或曰饭器或作筲一曰宋魏谓箸桶为筲今则有箕之名合之古饭器之语是已饭帚则今之刷箸也笪音妲郭璞曰江东谓蘧蒢直文而粗者为笪斜文为䉬音废一名筕篖今䉬与筕篖籧篨之名皆不言而篾笪之名至今唿之大约以埀而遮雨旸者谓之篾笪仰屋承尘为筕篖亦谓搪隔籧篨则今之芦蓆谷簟之类耳折杂记实见间而折入注承席也形如牀无足疏云折犹也方凿连木为之今人或以竹连之唿为牀折子其木匡穿藤者则曰藤替子趽説文趽曲胫马也读与彭同凡夫曰方言谓匍匐曰趽江北则近杷字借曲胫小犬曰矮趽狗又曰蟹趽狗拜谓之屈后转为抯或转为踽诗勿翦勿拜注拜屈也今南人谓妇人拜曰屈升菴曰俗谓折断为屈而广韵作抯读为屈者反説文有踽字长笺言妇人相见半跪为礼曰踽此呉门方语耳或谓之处又谓之扶扶説文帛骓色引诗曰毳衣如今诗作菼合溪以为即今毯字骓色谓其苍黑杂色也磊䇏长笺曰磊䇏重聚也丁罪切今呉方言有之凡事物烦积而无条理曰磊䇏智按今方语皆作累堆累字平声沓套避暑录话晏元献平居不弃一纸虽封皮亦十百为沓犹今之言一套也郑氏以韘为沓亦套之意也世説注罗友二百五十沓乌樏宋志金辂有金镀铜套筒诺皋记言大虾蟆扶二笔錔谓笔套也升菴引元㣲之诗韬字为套韩韵载后唐与梁战于胡卢套凡夫曰説文礲大长谷也俗误以大长二字为套互见器用书袠下踏趿呉曽曰俗有踏趿语自唐以然酉阳杂俎钱知买卜为韵语曰足人踏趿不肯下钱升菴以为腊䨿字姓䨿者嫌非字改作䪞今以为矬古以㾨为矮説文矮短人也小补曰通作竒后汉书童谣见一竒人言欲上天古文作㾨智按古皆来作支微如僾俙即依俙哀有衣音之类桂海杂志今桂林俗以为矮字张子贤言有物黑而矬肥京师里语曰形容短矮曰报国寺松横枝号曰矬松文选有脆之语唐书王伾传形容遳陋音七禾切雕当宋景文曰人谓作事无据曰没雕当智按今语曰不的当即此声也汉有雕悍之语唐以来有勾当之语故合之匾瓯谓之匹结切今世多匾酒杯为按演繁露载御前赐茶不用建盏用大汤色白东坡诗云病贪赐茗浮铜叶铜叶指也乃渹犹云那行也世説真长见王导曰何乃渹刘出曰惟闻呉语程大昌按玉篇言渹虚觥反今乡俗状凉冷之状曰冷渹此解非也八庚与七阳通渹当作亨康切呉人之声甞有之意以为何如则曰那行行字亦音亨康切老学菴笔记曰阁门促人曰那行是即何乃渹之声也胍骨朶宋景文笔记曰关中人以腹大为胍音孤都俗谓杖头大者曰胍后讹为骨朶今北京唿花蕋亦曰胍乖刺东方朔谓吾强乖刺而无当杜预谓陛下无乖刺之心刺音卢逹切王㮊曰今人有此语余乡骂人㖞刺亦乖刺之转宋子京谓俗以不循理曰乖角顾手牢汉志官与牢盆苏林曰牢价直也今世言顾手牢如淳曰盆鬻盐盆也郄扫编曰今炙盐之盘也按今亦有顾手劳酬劳之语应作劳字古借声用后汉应奉传牢赏谓资给也跐蹈跐浅氏切又侧氏阻买二切大步也列子曰躇步跐蹈庄子跳黄泉而登大皇以今乡语考之阻买之音为近俗便书作踹字捘即拶左传捘卫侯之手祖寸切今讹为祖简切徐文长言拶当是捘屎説文迻也斯氏切屎古文徙今省作屎或作古但用矢溺搂罗即娄罗黄朝英曰梁元帝词云城内网雀搂罗苏鄂曰骡大曰搂骡顾欢传云蹲夷之仪娄罗之辨五代史刘铢传云诸君可谓娄罗儿矣坐草郎英曰今谚谓临产曰坐草起自晋也按陈仲弓为太丘长出捕盗闻民有坐草不起子者回车治之筐当説文槶筐当也古悔切韩子曰玉巵无当言无底也今人犹有此语打夜狐跳鬼唐敬宗自捕狐狸谓之打夜狐今民称跳鬼为打夜狐讹为野胡王八青藤山人曰因五代时王建盗骊贩盐人骂王八贼见五代史鸡素本鸡斯文长曰鸡斯之制以约髪近小荷包云鸡素相沿误也智按鸡斯即笄縰或因其名而改亦未可知然或是鸡嗉鸡以嗉盛食此以盛物故云六韬云太公等求得鸡斯之乘鸡斯葢国名岂其国佩此囊邪撅头即掘头巵言曰王僧虔用掘笔幽明录云磨十指垂掘搜神记荀序得撅头船张志和渔父词用撅头船撅掘通邪即歪斜周礼形方氏正其封疆无有乖离之地注乖读为哨之正之使不邪离絶苦蛙切古无麻韵正合今之歪音弱侯以䦱音歪智以当用呙孟徳阳㖞可证也説文又有字董逌言匾乐天作天详见卷首纯音衮仪礼青絇繶注絇言拘也以为行戒鼻在屦头繶缝中紃也纯縁也纯音衮犹今言衮边葢因于此末厥犹言短后也何楼活络之转语也刘贡父诗话今人唿秃狗为厥尾衣短后亦曰厥故欧公记陶尚书诗语末厥兵何子元曰末厥可对卑凢字又曰世语虚伪为何楼始于京师有何家楼其下皆行滥货此非也智以为活络一转耳庄列橛株焦弱侯曰短木曰榾柮即橛之转语也方言曰短也郭璞曰蹶短小儿音剟説文有喫古通用食焦弱侯曰汉书攻苦敷淡俗作喫杜诗楼头喫酒楼上卧皆当作敷智以敷即击字按汉书作攻苦食啖其言敷畜者言系畜也説文已有喫字吃乃口吃吃也古通用食今闽中唿即甲切广东唿亦甲切江右唿怯甲切不耐烦不耐烦三字见宋书庾登之弟仲文博阿谁汉诗曰家中有阿谁又见三国志龎统传囋周宻曰俗以人语烦数曰葢囋也音赞荀子问一以告二谓之囋注囋即赞字智以从口从言本通乃儳言声也密又曰今人书感激曰矶感引孟子是不可矶也智谓是极感字周以庐陵乡语耳絮方言以濡滞不决为絮史浩两钞摘腴曰富郑公偶疑不决韩魏公曰公又絮刘夷叔词云休絮休絮我自明朝归去顐即诨吕氏童蒙训摘总龟诗话顐即诨今打顐是也唐元结议曰谐臣顐官怡愉天颜李栖筠传娼优襍诨贞一不徃唐有险诨诗文长又引方言云们浑肥满也浑去声则古通用浑字而后别为顐说文昼食也襍韵用今岭南作剧半本啖饭食曰午沙魂隣几襍志曰门里俗唿野人为沙魂永叔戏呉长文披沙而拣金又甞戏马遵旧日沙而不哨今人讹为厮诨欺负引韩延寿传待下吏㤙施厚而约誓明或欺负之者延寿痛自刻责底有笃音江北人唿物之底其音近笃唿凡物之底下则曰笃下按郭璞东海外大壑赞曰写溢洞穴暵昬龙烛爰有大壑号为无底列子无底之谷名曰归墟韵㑹屋韵有底都木切即此音渇睡言貉睡也昼睡为黄嬭韵补襧或作嬭唐人唿昼睡汉为黄嬭朱子语录言秦兵曹瞌睡眉公读书镜引胡旦谓吕文穆作渇睡汉懒真子载举人求易韵事曰老人渇睡实当用貉睡言貉好睡也賗即劵升菴曰文字指归云支取货契曰賗今仓库収帖曰串子或作劵袔袖袖掖也掖袖曰袔袖滇云之称用之或曰鹤袖縍袄襋衱縍音傍呉人谓絮曰縍袄今北方唿襋衱今讹作一撤子细北史源思礼传为政当举大纲何必太子细也杜诗野桥分子细了茑魏明帝使公卿负土修凌云台公卿鶽其面了茑其衣了茑本作了鸟升菴谓其义鄙媟男子之私也了茑字书作頫智按方言佻抗县也郭注曰了佻县物丁小反胡身之注鑑曰船长曰䑠鸼衣长曰䘨谓其形窎窱也其为隂称或非古语汉广川王传㭬其隂中伏生书传言椓因见昭烈戏张裕曰诸毛绕涿居乎则汉人谓势为涿犹说文之也为女隂也止有此二处可证其文言之则皆曰隂曰私嫪毒以其隂秘辛言私处坟起是也渔仲以上古指了殆未必然舞弄列子邓析顾其徒曰为若舞彼来者奚若注云世或谓相嘲调为舞弄智按自史汉舞知舞文即是舞弄意响卜一曰镜听李郭王建俱有镜听词即今听响卜也南楚曰街卜以镜置胸而出听之外后日老学菴曰后三日为外后日意其俗语耳偶读唐逸史裴老传乃有此语裴大厯中人也今以后日之后为老外后日餪女侯鲭录曰世嫁女三日送食曰煖女唐韵有餪正云嫁女送食也初产子曰首子亦用萌字踙䟠升菴曰吴越春秋太子友谏曰黄雀盈绿林徘徊枝隂㣲进欲啄螳螂按字书及说文无字玉篇有踙䟠字踙细行两足不相过䟠急行而轻也于义亦合当音聂越今蜀滇之间有此语将牢即把穏晋载记后秦诸将谓姚苌曰若値魏武王不令苻登至今陛下将牢大过耳将牢犹俗言把穏五代史庄宗亦有持牢之语无万数宾退录曰谚云无万数出汉成帝纪语黄溍笔记按绎山碑世无万数则秦时有此语矣艺经捐闷周公作今桐城谓无万数曰闷数物背曰幕筭其实曰羃闷是羃幕之声说文炮肉以㣲火温肉也乌痕切今俗有此称卢本切疃行无亷隅也俗戏体肥者为子今亦唿笨子如南史笨伯是也朱子甞语之觰觰竹家切张貎俗云觰开耵聍耵聍耳垢也耵都挺切聍乃挺切牢愁转为劳慒牢愁聊慒离骚扬子字异而义同艐艐船着沙不行也口个切升菴曰谚云干艐若今小硬物手足挺背曰艐亦音屇义亦通屇从人横于凷上令日即另日战国策赵燕拜武灵王戎服之赐曰敬循衣服以待令日即异日也注谓令为善非胜常犹万福老学菴笔记王广津宫词云见人忘郄道胜常胜常犹今言万福也前辈尺牍有云尊候胜常者胜字平声无写犹言无甚也写之为音犹些也得亡犹言无他否也方言沅澧之原凡言相怜哀谓之嘳或谓之无写江滨谓之思皆相见驩喜有得亡之意九嶷湘潭之间谓之人兮智以兮思嘳写皆余声也古人相见曰无恙无他即得亡之意也犹曰得无有他乎或曰无甚甚转为申驾反呉中见故旧皆有此语余音或近思或近些写即些之转也武林见人则相唿一声皖麻之间怜人曰儿那南楚或曰人那可想人兮之遗脇䦧葢敛口歙嗅之声也方言怒而噎噫谓之脇䦧郭璞曰脇䦧犹䦧糓也按噎噫谓含怒而出气也今人惧而敛口之声曰歙嗅嗅见广韵与翕欻相近说文翕气也歙缩鼻也故知其原本一声也庄子生者喑醷物也谓郁闷于中之状噎噫与喑醷同意褰踧犹朘缩也今谓之揎蹙杨氏引宋章衡得象之孙嘉祐大魁着编年运厯其序曰诸家浅陋揎酿又陈振孙因革礼䟦云繁简失中以揎酿目之不知何物智按此语载在通考晁氏作张衡误董子曰日朘月削孟康曰朘音揎谓转褰踧也俗谓缩肭为朘缩则褰踧犹揎蹙也以此解揎酿或是揎攘之义快谓之愃方言逞苦了快也郭曰今江东人唿快为愃相縁反考今江东语惟以风快为风愃行路快者谓之愃燥愃音上声燥如扫去声坎㰤即欷㰤顾遯园以谈笑曰欷㰤音希哈智按韵㑹㰤大笑也又关中谓权卧为㰤一曰㰤不意俱音丘驾切又箇韵㰤㰤大笑也当是亨下反说文戏笑儿葢许氏以欷为叹声故别作字曰斟曰职犹今之言着也方言相益又少曰不斟病少愈而加剧亦曰不斟或曰何斟呉越间相爱怜者谓之怜职郭注曰犹言斟酌也以俗徴之葢如今言不着耳江右则谓着如之字皖舒则如职字呉中则如子字不论何语皆有此声如坐曰坐着之类是也覗方言窃视曰䀡曰覗曰督督音丽曹参传伺得魏勃即覗字今动曰闚覗江北则唿覗如雌说文䙻觑闚观也其因方言而立者乎憨唐韵有憨字愚也按方言纷怡喜也或曰巸已或也沅澧间凡言或如此者曰如是郭璞注曰此亦憨声之转智以憨从酣来酣古通用甘庄子甘寝注音酣秘辛建和元年保林呉姁自言愚憨则汉桓时已有憨字唐诗纪事虞世南嘲袁寳儿埀肩亸袖太憨生玷捶敠庄子捶钩者注玷捶钩之轻重玷音㸃捶音朶故今有此语澹园曰以手称量物之轻重曰敠智按此二字乃字书所作焦音颠掇则白下之方言也䟫即䠆一作牚今作撑俗唿撑为雌争反按考工䟫之注仲师读如牚距之牚方言跪为之䠆言䠆距如堥堆也古牟母堥务冒皆通则古文用䟫汉时用䠆与牚明矣绵药即眠药疑耀曰两粤溪洞毒药傅弩矢曰绵药按子云方言凡饮药而毒东齐海岱谓之眠乃知绵药当作眠药智谓方言之眠葢指瞑眩之瞑也古眠多作瞑应读去声黄六疑耀曰今京师勾栏中诨以绐人者曰黄六葢必黄巢兄弟六人也东西齐豫章王嶷传嶷谓上曰南山万嵗殆似貎言以臣所怀愿陛下极寿百年上曰百年亦何可得止得东西一百于事亦济则谓物曰东西透水王孙传透水死者千余人羊侃传侯景欲透水羊鵾抽斩之按意即是泅水而书作透字问竒广以为六朝赴水之方言成式言婆罗遮以透索为戏谓走索方言逹獡透惊也郭注獡音铄透音式六反则透当如突孙愐収透于屋韵可证晵昼转注略曰陆粲曰呉中雨而昼止曰晵如牵去声谚曰晵昼不如晚晴説文晵即启或曰今江北谓雨中日出曰日生毛铺颁铺排方言东齐曰铺颁犹秦晋言抖薮也郭曰谓斗薮举索物也铺音敷今谓治办铺设亦有铺扮铺排之语是其转声唐韵抖擞即斗薮文丞相荅谢教授寒檐积雨抖擞无悰纷母方言广大谓之恒慨东瓯谓之蔘绥或谓之羞绎纷母林氏曰纷吾既有此内美分谨存其说大抵皆余声如怒曰魏盈展物曰勃舒今犹有此声狡姡讉诒方言胶谲诈也郭曰汝南人谓欺为讉或曰诒音殆智按汉高纪绐为谒是也胶乃狡声郭又曰建平人唿狡为姡今俗曰姡毒頼余冬序录言云南夷俗牒言诬陷人曰頼之事因灌智谓灌乃泼字之讹今人犹有泼頼之语京师谓物之行滥者曰頼亦泼頼之转北人不能唿泼字入声故唿如彭葢之音或曰建武有地名瀬湃亦頼之翻语山岐曰岔水岐曰汊二音同金陵地名有岔口顾公引作䟕路口韩公曹成王碑行跐汊川是也又路之岐道亦曰䟕唐诗枯木岩前䟕路多倰僜蔑楔人不省事曰倰僜新睡起曰木不方正曰櫗楔作事不方正曰㩢揳人不方正曰㒝偰皆此二音而别之儱侗直行曰徿㣚未成器曰儱侗身不端正曰䡁衣寛曰襱按儱侗字唐禅师甞用之知是唐谚贯物木丁曰栓关门机曰法帖谱系淳化帖有银锭痕焦氏音删非当作淳山切尲尬弱侯曰不恰好曰尲尬今反云不尲尬误智按今葢曰不间界也又按说文乌光切从大象偏曲之形故笺作尤作尣者周伯温之说也腼面惭曰腼音腆诗云有腼面目范蠡曰虽腼然人面实禽兽也鉋木工平木之器曰推鉋音㬥一曰鉋子与圉人刷马之鉋字同器异释名曰鉋鐁音斯言鐁弥之使平也詇以言託人曰詇一作咉俗作央㑗偅妇人怀孕曰有㑗又曰㑗偅音申重集韵㑗偅妊也目郭曰眶一作匡史记淮南王安传云泪满匡而横流字书因泪阑干遂以阑干为眼眶郎瑛取之然则北斗阑干何以解邪此皆言横斜之状也连枷今作连耞打糓之器曰夹焦氏曰正韵作连耞智按说文柫连枷也划船撑小舟曰划音华今俗唿小舟为划子按汉有戈船将军音划合溪主之渔仲划胡𤓰切舟进篙谓之划今通志刻作进竿古麻与歌通当转华音汉武纪南粤传皆云置戈师古以张晏之说谓以戈置船下以驱蛟鼍此则谬矣夹鱼小网曰一作罱音览孙愐上声収罱而说文有㘝女洽切后人加四耳䊝舂䑔説文䊝㪚之也今作撤䊝即屑舂米曰䑔见唐韵音罚因梯蚕作字移蚕就寛曰音揥一作又作俗唿体蚕体揥音近而讹而揥亦楴之讹因语而造㡩带大带曰㡩带又称舞风带或作鸾带俗省作帟非帟音亦奲广雅奲音扯敞阔无収束也庄子作奓今江右以去声唿之予亦谓之过辰州人谓以物予人曰过此语有自按唐诗纪事元稹自述曰延英引对碧衣郎江砚宣毫各别牀天子下帘亲考试宫人手里过茶汤此过予意云溪友议载此诗为元公秀字紫芝者作其江砚为红砚某因于厶么因于么老学菴笔记曰今人书厶以为俗糓梁桓二年蔡侯郑伯㑹于邓范寗注曰邓厶地陆徳明释文曰不知其国故云厶地智按稗海刻此作么呉士元所修监本作某葢放翁亦不知厶之因么也么者言甚么也厶近省简故借某某古梅字母畆每马声皆通转故今京师曰作么读如麻江北与楚皆曰么事读如母而南都但言甚苏杭读甚为申驾反中州亦有此声而秦晋之咱则怎之转也亄飵俱见方言巨源曰贪而欲得为亄音意悭而不肯为武计切鲁意切偷视窥觇唿警其人飵宗压切闽人唿食饭为飵飰智谓乃啬之古文铳䨻仁寳言山谷集有奊铳䨻蜀语也奊见说文奊胡结切头衺骪态也古屑切头倾也仁寳未考説文何为蜀语顾隣初曰俗以捧物不敬曰奊音轩遮七修类槀载宋刻杂字以二字为轩遮之状桂海杂字范成大桂海杂志曰邉远俗陋牒诉劵约专用土俗书桂林诸邑皆然今姑记临桂数字虽甚鄙野而偏傍亦有依附不长也坐于门中穏也大坐亦穏也仦小児也奀人痩弱也人亡絶也不能举足也女大及姊也山石之巖窟也闩门横关也俗书刋误所载皆前人分别之学累加臆造者弱侯一槩収之耳鼻病曰㿬不净曰㛺赃虚胀曰㠮大目曰䀰又曰睔目小曰骨鲠在喉曰䯊尾下孔窍曰豚一作鼓钉曰葢屋版曰楻俗唿望版晃版旺版溅水上衣曰灒撑屋使不欹邪曰牮造屋承桁条之木曰枅枋小儿吐乳曰哯风中杨糓去秽曰秽言曰迦譟爪有大口曰奲铁束物曰物穿曰䆔掘出汁曰䍤切草刀曰铏物未精曰补不足曰找船上铁猫曰镃漆光曰或作釉小儿留髪曰䯾简妆曰粧耳埀曰耷皮寛曰㿴猪发土曰厥门键曰钌吊屋梁曰庝积物曰积儹手足生坚皮曰泥坐瓦曰布列曰㧳手足指纹曰脶牛犊曰㹙纳头水中曰羡财曰以财相酬曰䝵谋人财物曰以财问卜曰䝪开张画缯曰物完曰囫囵斩金之小凿曰錾与人交易更换财物曰嬥换以拳触人曰又曰身肿曰打鼓边曰偷视曰渻赤子曰儿俗称鱼以三十斤为一去渣曰滗顾邻初客座赘语所载诠俗以言两挑之使动或鬬䦧焉曰物寛缓不帖帖者曰南都言人物之长曰媌条不聪敏曰勺铎败事曰郎当人之谿刻曰趷落曰窭数通雅卷四十九通雅卷五十钦定四库全书通雅卷五十明方以智撰切韵声原人先平心静气自调脣舌腭齿喉为羽徴角商宫之槩又调脐轮鼻轮之折摄为大宫商之槩勿泥乡音少所习熟然后可以知古今万国之时宜矣音有定字无定随人填入耳各土各时有宜贵知其故依然从之故以洪武正韵之称谓为槩古人平仄互通其韵但麤叶耳沈约始定平上去入四声韵鑑入始明横有脣舌腭齿喉半喉舌之七声其为初发声送气声忍收声之三迭也喉用脐鼻贯四声之独尊也五音六律七十二旋音之止是宫倡商和也究之数十年矣而乃知其自然如此约则止明开合开合止是一隂一阳隂阳清浊轻重留为通称故权以啌喉之隂平声嘡喉之阳平声例曰啌嘡不以溷开合之隂阳清浊之隂阳也其轻重则曰粗声细声其清浊则曰初发声送气声不以混上声浊去声清平声清仄声浊啌声清嘡声浊之通论也自郑渔仲温公朱子吴幼清陈晋翁熊与可章道常刘鑑广宣智骞吕独抱吴敬甫张洪阳李如真赵凡夫皆有辩说聚讼久矣今以配位通几言之以易律厯徴之学者省力不亦便乎请从此入如曰帮滂合口非合口也乃鬬脣耳如曰侵监闭口乃声尽而闭耳如曰穿牙齐齿之类只是口不闭耳论切之称与论韵之称不同今故先定十二种开合之例以便学者举论后人因攷辩而积悟之自详于前前人偶见一端而况有传讹强争者乎今定此例乃便于穷古今之法非胶执此例也若用旧法旧法现枉人当细心知其所以然耳不律谓笔于菟谓虎终葵为椎侠累为傀轩辕为韩奈何为那何莫为合音古矣然切叶之道今日明备圣人礼乐甚精而叶切用浑时也后人详之时也详而讹谬不得不更详定之时也有开必先圣人留象数律厯唿吸翕辟为徴亦已明矣书镂枣纸搊扇絮木棉饮岕露诗至长律书至行草皆阔阔缅志之源江河金鱼火鸟之补天汉也何必定以古人掩后人乎且如一行之说邵子之说有知其故者乎且如律吕新书之定史汉通典与李文利瞿九思之说有折中者乎声音为㣲至之门切韵乃字头之端几耳且如王宗道以见溪为宫喉温公以帮滂非㣲为宫喉以影晓为羽脣章黼半取之熊朋来两疑之将何法乎玉钥云知㷖影喻相通是何故乎且悉昙金刚文殊问五十字母华严大般若用四十二舍利用三十珙温用三十六以后或取二十四或取二十一今酌二十此中自有不定而一定之妙可顸乎管子谓五音出于五行此初配位图也王宗道以牙为宫温公以四时序配横图以喉为羽韵㑹依之章道常又改其半按汉书羽聚也为水为智乐书曰声出于脣而齿开吻聚此为确证徽传朱子法以河图生序脣古腭齿喉为羽徴角商宫律生之后黄钟上旋南吕囘旋自然符合即郑渔仲所明七音韵鑑也究竟五音之用全不拘此等切字头端㡬系焉初译之时取中土字填之孙炎反切与婆罗门书十四横贯适相符通吕介孺曰舍利定三十字珙温加六真空玉钥见前人反切不合増立门法岂知各时之方言异乎洪武正韵改沈约矣而各字切响尚袭旧註因作例明之端帮精三列皆两层而见晓二列止一层故置两头又从开窍而至含口如华严始佒悉昙始迦邪蘓始丫也了义初排人未明其故耳首腭终喉列一层舌脣齿列二层者舌齿相通腭脣喉相通也疑泥明心皆喉其犹土旺四季乎天一生水三生木五生土三阳同类故腭脣喉相通地二生火四生金二隂同类故舌齿相通此槩也声无非喉而脣为总门腭为中堂故宜其近齿为中门舌为转键独能出入灵动与齿相切来日二变实符蕤应来乃泥之余日乃禅孃之余此徴商之究宫也徴商㑹于知而宫角羽㑹于疑影㣲脣司开闭舌为心苗冲气输于丹田而上窍于鼻常用之气畜于肺管宫徴羽为三綂出角比羽而清终夹钟以折摄之二用五以三綂之参用两实以一用六也旧云来字半舌齿日字半齿舌献可以来字半喉舌日字半舌喉智以律吕徴之符矣实是商徴合宫之二半声也发送收三声啌嘡上去入五声定论也中土用二十母足矣外域知七音而不知啌嘡上去入金尼亦言入中上乃知之即古韵亦平仄互通者也细别知以舌卷䑛中腭而㷖乃伸舌就上齿内而㣲缩焉愚谓若氊专之类也孃则尝穰之间耳疑喩之分谓疑用力蔪腭声横牙间而喻影但虚引喉与腭无涉也仪礼疑立即凝立故儗嶷从之如真是以存影然疑凝则同泥矣其以角收转为宫发乎愚攷孙陆于安恩咢昻等俱用五字乌字作切响而今半作腭声果古未精但趋近似邪吴音唿㷖如皂唿牀如藏则同精从矣度谱曰知字真吹切之字舌不抵齿枝字舌抵齿而颤声既有此别音即当存此音状彻穿对较当是折彻摄与专穿拴之别为喉根而非㣲乃外脣之最㣲者非夫二字皆送气声以非字最轻标外脣之起耳㣲字之用最少惟万物无文问味等字中原人多读深喉影母吴人或切焚扶又混夫矣智按万物至㣲故取此声无与靡没莫蔑相转汉书规橅即模从无谐声可证也缝脣无初发声深浅喉无忍收声惟商用啌收而嘡发不用此一理也今表字为折摄中轮非字为外脣风始故存二十六切实二十四若通知㷖则二十一也直法二十母以影喩合疑而以晓居夫㣲之初此如琴徽取其响者纪法也琴徽空度有不得声者讵废度乎平上去三十六韵而入止得十八韵然归入皆可重唿今欲分知㷖者亦可重唿也凡议増母者为迮状粗细不同也今分注其下因曰真嗔神谆春纯张昌商庄窻霜则知母之粗细状耳商徴之间是一中声也刚康昻光匡王角有二状何不二别乎它韵更迮如东之中专改知状萧之超彻改穿状也吴幼清陈晋翁熊与可赵凡夫皆欲加母以迮状不明也吕独抱吴敬甫皆废门法张洪阳定二十字李如真存影母括二十一字谓平有清浊仄唱不用故以清兼浊此即指啌隂嘡阳也但未明前人何以讹耳萧尺木取张说也新谱洪阳早梅诗二十字约矣浊声法如真辩其为平声隂阳而仄声可省矣而帮滂明见溪疑晓夫㣲端透泥精清心知彻审来日不期而符或曰四音皆合发送收宫不合者何也曰凡收皆喉大收也缝脣合宫一生水五生土之终始也土旺四时无非中宫之用也中间细分各以韵析一定中不定不定中一定无徃不然或曰五音而曰宫倡商和何也曰两间至理一在二中凡可说者皆两端也平上去入止是平仄两端仄无余声平有余声故仄綂于平而平中之隂阳亦两端也宫商角徴羽止是宫商两端犹五行止是隂阳也外辩者唇舌牙齿而内出者喉亦两端也脣腭激喉枉中为一类舌齿引喉穿外为一类七风六用五音二变槩也约为宫倡商和而已凡音枉脣腭中皆谓之宫音穿齿外皆谓之商无非鼻窍也而羽角合宫用鼻为多无不自脐也而徴商交用自脐穿出尝翫河图三阳二隂分类互根其始几乎列则以生序轮序言之今谱则天唱地和分类辩之特合真文庚青一韵而指其各母之异状焉大畧皆有粗细二状而见溪疑晓则有四状舌齿之合约为彻穿来随泥后日随禅后皆自然不可强之序也论古皆音和说切响期同母行韵期叶而已今母必麤细审其状焉韵审啌嘡合撮开闭焉指南于切母一定者反通其所不必通于行韵可通者反限定于一格且自矛盾不画一也详攷经传史汉注疏说文沈孙以至藏释皆属音和但于粗细不审而舌齿常借脣缝常溷耳此各填其方言或各代之口吻然也存旧法攷古今可也岂守其混与借以立法哉日月灯与字彚四法仍为前惑者也二十门纒绕无论且以类隔门言之谓以端母切知知母切端此不过因孙愐桩字一切也然四切已违其三矣都江切桩非古读都如诸则讹耳攷说文桩啄江切韵会桩株江切非确证乎至于陟经切丁则尤可喷饭诗伐木丁丁陆徳明释文丁陟耕切葢读如铮也指南乃以丙丁之丁附此门法寃哉孙叔然以来即有经坚丁颠等转法指南鄙之岂知其理乎声为韵迮其状即异惟真温庚青一韵声多于翕辟嘻缝撮侷忍送之状字字皆备其次惟先天之韵然已不如温亨之尽矣旋韵真青正当春秋二分之候故其声和平自然相应以此调唱其窍自谐春秋之用岂人力可思议者哉先天本从真转古通一韵今中和立南北之极而旋元适以先天合和亦用三余一之符乎何谓迮状曰唿见母于东韵则为京翁合而无其字故成公唿见于寒韵为干唿见于鱼韵为居唿喩于逶韵为伊唿喩于汪韵为昻唿风于侵韵则无声矣惟唱真青诸状不迮平仄以平为名身心性情之灵形于声音以韵为轮可不知所以平乎问浊声法废乎曰清浊通称也将以用力轻为清用力重为浊乎将以初发声为清送气声为浊乎将以啌喉之隂声为清嘡喉之阳声为浊乎李如真言之详矣平有清浊即啌隂嘡阳也仄唱不用故以清兼浊而羣定竝从牀等可幷也谱列董动借填配位耳一行曰上声去声自为隂阳犹平声之自为隂阳也今必曰上声亦有清浊将谓上声有啌喉嘡喉乎若曰用力轻重则何以处夫啌平声之用力轻重嘡平声之用力轻重乎支分太细则另俟之此论纲纪也如沈约知平上去入四声宁知啌嘡上去入之五声横之七音亦韵鑑入而传者也今之发送收确证自然如此更复何疑配位圆用先通其理如五行可四可六可约四为两端而参之岂有碍耶字韵论古音之亡于沈韵犹古文之亡于秦篆也然沈约之功亦犹秦篆之功何也罗泌谓古有苍帝而颉乃黄帝之史前此已有书矣六书既出各时増改古文籀大小篆波磔之笔至周列国縁饰俱备如六书綂所载一字至一二百秦一天下始禁列国之书专从秦篆故汉之说文仅存但知小篆者也自秦篆行而古文亡矣然使无李斯画一则晋汉而下各以意造书其纷乱可胜道哉古音随自然之气至有七音韵鑑而叔然之反切始明东晋谢安乃属徐广兄弟作音释因取江左之方言而沈约増定之陆法言陆徳明孙愐因之宋广韵因之故自沈韵行而古音亡矣然使无沈韵画一则唐至今皆如汉晋之以方言读其纷乱又可胜道哉音託于字故转假用多同类应声则叶之为韵后人不能淹贯经史旁攷曲证止便习熟而成编之易为功也遂守斯篆以论古圣制字之意遵沈约以斥中原自然之声则使人益痛李与沈之过矣颜之推即叹小学依小篆是正为不通古今何况今日耶吾故曰音有定而字无定切等既立随人填入耳汉以来有通用者有分别者魏王吴朱因渔仲合溪而随手剙造长笺守徐郭主汉篆则泥而不通何怪郝京山之一扫而通之乎然有古可借今不必借者自卫包改古文之后史汉尚存旧文石经时可徴引惟当明其原委乃不为辩攷者之所惑耳音韵之变与籀楷同天地推移而人随之今日之变沈即沈之变上古也上古之音见于古歌三百汉晋之音见于郑应服许之论註至宋渐转元周徳清始起而畅之洪武正韵依徳清而増入声者也必如才老取宋人之叶必如升菴狥汉读之异亦何贵乎凡此数者皆当通知然后愚者之所折𠂻可得而论矣韵攷古韵中通天人亨阳知来无多道咎寒还华严字母阿佒鞥翁乌熝哀医因安音谙讴阿神珙谱通止愚果宕曽流深江蟹臻山效假梗咸邵子衍多良千刁妻宫心开丁安牛牙鱼男禾光元毛衰龙寻囘君湾侯瓜乌罨沈韵三十平分上下上去二十九入十七唐韵东冬江支㣲鱼虞齐佳灰真文元寒删先萧肴豪歌麻阳庚青蒸尤侵覃盐咸平上去入徽州传朱子谱绷逋陂牌賔崩波巴邦包豪鞭班中原音韵东逢支词凄㣲迂模皆来真文欢桓山寒先元萧豪歌摩车蛇家麻江阳庚廷幽侯侵寻尖㢘监咸洪武正韵东董冻笃支纸寘齐荠哜鱼语御模母暮灰贿诲皆解戒真轸震寒旱翰曷山汕散杀先诜霰屑萧篠啸高杲诰歌果箇瓜寡卦嗟姐借阳养漾药庚梗更格尤有宥侵寝沁缉覃沓盐琰艶叶郝京山谱同迟危虞孩真田调摩邪强求金尼阁金尼阁字父十五字母五十陈䃤菴皇极纵横图横列三十切母纵约为三十六韵十二开合说声阳韵隂声为律韵为吕以合口开口撮脣齐齿尾闭论一韵之声亦标槩耳与切母法别韵有大开合声为韵迮故出字有舒逼古人舒者用之逼者倂之故止有十二槩耳前人细分而不善说是以着之总余之合余声之合含口之合阿口之合满唿之合缝口之合鬬脣之合尾闭之合张侷之合撮口之合升鼻之合窘纽之合大开之开通平之开嘻脣之开升鼻之开咬缝之开侷口之开逼纽之开窘纽之开穿混之开独韵之开独字之开旋韵图说邵子曰韵法辟翕律天清浊吕地先闭后开者春也纯开者夏也先开后闭者秋也冬则闭矣衔凡冬声也隐老曰言翕辟之音而清浊之声在其中晁公曰一行撰五音新书以人姓五音验八山也卦影用之心㡬之徴乎智曰元㑹唿吸律厯声音无非一在二中之交轮㡬也声音之㡬至㣲因声起义声以节应节即有数故古者以韵解字占者以声知卦无定中有定理故适值则一切可配缕析而有经纬故旋元则一切可轮因此表之原非思议所及前人依违愚以洪武酌凖若欲攷古可徴贯也旋为大翕辟析徴小翕辟全隂全阳本乎自然向未提出若破天荒耳冬夏两翕辟也亥至巳一翕辟辟翕也午至戍一翕辟辟翕也四节皆有土郁又一辟翕也起冬至含唿为东逢韵而旁转迂模至凄支而畧开矣皆来正开矣至真文而与升鼻之庚廷相对为春秋平分矣春开复平交夏入霉犹调发徐平而后纵之乃收也欢桓而山寒而先天则三元之音正圆矣此如调中之换头也歌和则以和应中为中和南北之冲矣东乌之韵阿口而含先歌之韵则阿口而放也家车则极放也江阳则放荡而复转庚廷之鼻音矣再转萧豪而幽侯收侵寻亷咸则闭口矣此十六摄之槩也东乌槩黄钟宫支皆槩太簇商真温槩姑洗角湾先槩蕤賔变徴歌阿槩林钟徴阳庚槩南吕羽尤闭槩应钟变宫闭则转逼上鼻加清复起何谓不可以古今人声论十五等之七调乎古皆来与凄支相通寒山先天相通歌麻相通阳庚相通萧尤相通侵覃相通盐咸相通为其连也歌麻又綂通于乌者南北癸丁对冲也东当天汀风分朋肱相通者四正之转也女丑有以相通者收转丑寅之生人方也支为独韵虽开而逼狭也麻车正开而细分靴瘸不为不逼狭也侵咸尾闭固逼狭矣而欢山转元亦逼狭也古之所混者皆四隅也此四季之郁也寅艮为发用之门户坤申为成养之家乡故逼狭比亥巳为广矣巳为㢲风熏木火之闗山比之干金巉巖之坎窞其逼狭又为寛矣然侵至咸实寒元青之尾闭而韵则已复葢归余于终之闰道也六十节后之孚过二济也以中原洪武韵更韵头而已喉音唱领则翁乌逶隈温剜湾元阿哇汪亨爊讴音谙也脣音唱领则绷餔卑排奔般斑编波巴梆兵标彪琴凡以闭韵无鬬脣之声故借宫角也音初闭幷无㸃舌之声至覃而有担之舌头音矣至咸而有凡之脣缝音矣可信非㣲一列居中为宫角羽之㑹而动转则羽唿徴以流商者也专商则脣全不用矣专喉则全藏商角徴而脣为之阿放矣明道尝言中声全赐所云黄帝五钟宫角徴显仁而羽商藏用羽缦于角徴流于商此亦一证也此礼义显仁而智信藏用之大证也细分十六摄之小翕辟为三十六先半先翕后辟后半先辟后翕此隂阳阳隂之理也收中原韵而併亷纤监咸于西北併家麻车遮于西南者北之亥丑辅子南之己未辅午孔子曰干祖㣲而据始坤臣道正终也此二处韵皆大开大闭而开处之字与闭处之字皆少细分其音皆逼非至理乎细论虽分小辟翕然字少音逼所谓併之以便用者也支为独韵五音俱不相配故附透而立韵又有儿为独字韵亦当附此寅支之地矣儿即日母人然让柔饶如矣此商声全出㑹舌报喉之故也恩为声根而混故浑仑为字声之根君臣之后立一韵也幢混附光矣蒸混附庚矣闭之二摄共为四韵亦字少音窘故併之以音辟谙翕淹辟咸翕应用此酌之䃤菴而主正韵者也中土常用二十母唱洪武韵足矣若畧外内中声开闭阿支之状而浑叶之曰翁从曰于吾曰逶支曰隈开曰温清曰阿摩曰哇邪曰汪阳曰爊萧曰讴侯曰烟元曰欢湾十二韵耳闭口韵本与元湾相应而天亦读汀故始闭之侵亦应之此所以移湾元作亥方之轮也姑以最多状全之温清一韵言之齐齿收真侷脣收君升鼻收庚青蒸而重撮收吞闭则收侵是以韵自全叶而唿时析之前人为其声广韵乎故以此示外声中声内声也因人性情声音平心者也郝京山亦分十二而都尤则乡言也然乡言亦古言也愚谓古今之字入韵听人旁纽而音则一定岂可强乎万国之声喉同而用脣舌者异独中土为中声善用其全末全本犹万类以人为受天地之中也约綂于六余声皆折摄脐鼻之音也乌阿之余声即本声支开之余声为邪哇之余声为爊讴之余声为其余则皆矣余者尾也出字则头也总之唿三吸一去而复来升鼻之本于脐约为小翕辟大翕辟藏于全翕全辟之用而巳日用不知是故硏㡬为难潜老夫曰干之元亨利贞自东右旋坤之西南东北自西左旋太极以中通旁即四时之旁为千嵗之中即声数之旁为贯有无之中明矣张大慧曰三在两中四在一中春为聚声夏为放声秋为收声冬为侷声适叶所值之轮位可悟一切本天然矣声之触㡬葢其㣲哉声义相因声数应节则适值之位翕辟之理无非表法无非心几何不可引触乎亥至巳阳也而贯隂中午至戍隂也而贯阳中声与无声之交轮一声之开收交轮尽如是也巳上之剜湾圆与尾闭相应而侵为闭首即为收终乃春秋用中和之声音平分其名成此三轮使禁声而寻音也故曰三元应三闭而外中内三声分三韵以交收其音此一轮论伦之表也东西为春秋平分之门庭南北为中和圆通之公用旋而论之引触颇㣲梦英衍注干支隂阳五行伦常形体数目皆有其说愚者曰礼言春蠢也夏假也秋愁也冬中也韵义有由来矣可知始因声生名而义起义又谐声声义互用讹义晦而况声先表声乎形容之叠语平仄抑扬无非就声配字后乃典故耳古司商恊名姓吹律听声卦影配爻闻响占断岂非得㡬之一端哉心声转变犹絃管也论伦谐永何往而非是乎抂翕辟中多即是一声气不坏风力自转五音皆宫五行皆土脐鼻折摄为而疑泥明心皆喉是其端矣五方言异啼笑自同中五为吾而转我即阿阿门也古麻来与支虞韵通以喉多而敛口也吾吾阿阿即哇哇也万国万世儿生下地同此一声自中发焉中者綂宫也一二即咿唲也儿惟吾我咿唲长则知用舌齿外国喉音独多中土舌齿详正华严悉昙囘囘秦西可以互推一即深喉二即日也儿在支韵独字无和二转成人其声乃舒董子曰仁人也义我也二五为爻天与人交心与物交声与音交而二即一矣易一声也阳隂亦一声也商徴㑹于知故支韵不叶衆音即徴商舌齿脣皆知母一层字也惟舌脣齿为三动物故徴为宫角羽之㑹而来日为宫商徴之㑹用在脣舌齿声在喉腭鼻无非脐也七风而六用也平声以啌嘡为隂阳上去亦一隂阳也入声有起有伏亦一隂阳也是应六爻脣齿腭舌喉鼻亦应六爻一极参两而律厯符之唿吸之身不必以数而后用然天地生人适此秩序易岂穷天下之物以合数而后作哉自然理数吻合而至大至㣲无违者人与天地万物同根而心声为神明之㡬不可言数而数与应节即可度其数而即物则物矣以旋韵周期为臆乎亦天地之臆也天地成坏一轮一年一轮一日一轮一时一轮则一唿吸元其元矣何讶开承转纵合不应天地之轮哉知其说者原始反终始之一圆也知声数同原则易律厯不相离也明矣干支之㑹于六十犹参两之初㑹于六爻也恒法密率何非自然之节乎姑以二十母乘三十六韵为七百二十五声乘为三千六百矣二十四母乘三十六韵为八百六十四以五声乘为四千三百二十以五声轻重乘为八千六百四十则与贞悔爻具爻通期甲子㑹矣四之即三其具䇿也二十一母则三八损三也四之则八十四调也九六㑹至百二十六而三七者㑹矣倍为二百五十二倍为五百有四倍为千有八而四之则通期辰法也三百七十八则半调之九周差于通期者十八耳八乘为六千四十八则八十四调乘七十二韵之㑹也万一千三百四十缩半期而㑹矣四百三十五万四千五百六十则大㑹矣以之积分消闰不过盈虚无不可者律参黄钟参法也律两者两法也五百八十九万八千二百四十具䇿与律两之㑹也午为用数而亥当更转范极五十三万一千四百四十一者十三转黄钟之参尊一不用犹十二也十八变爻亦尊一不用者也通雅卷五十通雅卷五十一钦定四库全书通雅卷五十一明方以智撰脉考养生之说老子有云外其身而身存庄子曰澹然无极衆美从之缘督善刀火传无尽养其生之主矣神仙家言方技也特附𤣥牝耳守尸鬼窟大乘呵之死而不亡者夀何谓非仁者夀无量夀乎噫嘻生固累人生亦何负于人执之皆病善用之皆药攷亭注恭同契亦以闲居职简者无嫌乎此顺性命之理者不可不穷尽而至也不以播精魂贩异而以郄疾病平民心孰非仁夀之域欤艮背行庭坎离交济镂丸本然革囊本然用之治世用之理身何分于因物付物之大公邪塞两间皆气也知其所以为气气即神矣知其神于精神精神谓之圣矣夭夀不贰颜子无硋三十二尧舜无硋百余嵗也防其自私而忽正务故畧言之已一生死矣何用言之其寔生即无生养身养徳无二道也平心而已矣心谁肯平乎以养生之澹耆欲少嗔恚隂平阳秘恬愉自得使人适从而致中和此黄帝之心哉今且为医衍法一曰治神谨芟支蔓约指槖籥于此尝读黄帝运气篇三叹三已以数十年㑹易范之通徴律厯之㡬乃始豁然两间之莫逃于运气也千之万之无非隂阳也物生谓之化物极谓之变隂阳不测谓之神神用无方谓之圣一用于二二即一也不于二中明纲纪父母生杀之本始交网旁罗参两代错又焉能神明其㡬乎在天为𤣥在人为道在地为化化生气味道生智𤣥生神是天地在人之智藏神而善用耳絶待运于对待参两运于五六受中生者经络藏腑脉病药治无非运气也非止一嵗也一时一息之暂五六交轮在焉非特一物也一毫一芒之细五六交轮备焉仰观五星倍减之应下推草木虫鱼之验精穷心㡬倐忽之感是何故邪天五御曰寒暑燥湿风不言火莫非火也人五化曰喜怒忧思恐而性命之理见乎情矣节情所以适性适性即所以节情太过不及皆病然即因过不及以平之执平言平乌有此邪槩约之是天与日之森穆藏运也是水与火之继济律袭也医者用之其一端也世人不知消息加以怠学而欲雄其固陋各以术餬又有褚氏扫挠𨽻人为之说执一恶别则运气之经可废矣曽知人为即天道乎曽知图书之符圣人之所制所表皆非人力思虑之所及乎不然者则又丹溪所云马宗素之徒也余故要其纲布列之为图因此分端之㡬㑹其推行之通㡬亦已简省力矣善硏极者欲知其合先言其分有天之运气焉地之运气焉人之运气焉天本何厯乎人以日星厯之而天不能违易之象数也差即在其中而差归于恒合矣四时时亦反常反常亦不违于大常者也地气不同温冷各异人禀不同所当各异内外两因随时感触太过不及胜负虚实亢则害承乃制知其所以然不得不然讵可胶执乎虚舟子曰圣人先表其恒法在人深造自悟其㡬用耳医有运气经脏脉理病症药性医方之要既知其常又尽其变随大医以厯之岐伯所谓一言而终果何在乎约言之身中循环之三隧任督旋者宗气也隂行脉中者荣也阳行分肉之际者卫也有上下通之二路前则通于脏而藏精是三隂也后则通于腑而输泄是三阳也口故有二窍前曰喉肺管也肺下连心心系肾肝脾此五脏满而不实者也后曰咽食管也胃脘为贲门入胃从幽门循小肠䦨门接大肠及直肠出魄门此六腑实而不满者也小肠泌别清浊䦨门旁为膀胱达前隂上管而下管即肾系是下二窍前后溲而前溲复有二窍也精属肾而曰五脏藏精脏不泄而独肾泄葢小心焦火泄之也故曰口之合脏腑者脾胃也味养气而出入也前隂之合脏腑者肾也精与小心焦火藏用者也目之合脏腑者神也色通内外而心之表也脏与脏交者心肺也腑与腑合者胃与大小肠也脏腑相合者肝胆脾胃也而肾与膀胱大相县絶者也形不相通而气相通也手足十二隂阳烦矣仲景诊手而复诊趺阳太谿正谓三阳以胃为主三隂以肾为主也脉㣲矣不出浮沉迟数虚实滑澁详其上下来去应其体症察其声色而已三部九候也五部九道八竒也上候上下候下以诊胸腹小腹也配六表里以候运气也左血右气左外感右内伤皆槩㡬也仲景曰寸以候气尺以候血又捷㡬也药不过辨气味症不过内外三因治不过对治从治㵼补而已而初中末三法和取从折属之五治虚实冷热邪正内外之八要不可不辨也古人以费知隐以外形知脏腑以肤之舒迫定脉缓急以五志约为好恶两端以所嗜所畏所梦与其天时地气病人声色而脉知之各以其类相从而审常变饮上池见垣外人知其故而慴伏衆神耳岂鬼术哉河间子和丹溪东垣立斋今如聚讼气有余即是火而又曰火与元气不相立何以决之经曰少火生气壮火食气又曰阳气若天与日人身以阳气为主医又言真阳真隂真火真水寔则不二不一果何以决之若以运气经脉相徴五脏六腑十一而十二经又曰十一脏取决于胆心无原而用心包曰心主曰亶中曰小心曰命门相火同耶别耶虞天民辨命门为中枨而人镜分左肾右命门何以决之此谓穷其本内经有三部九候上部天上部地上部人中部天中部地中部人下部天下部地下部人下部之天以候肝地以候肾人以候脾胃之气中部之天以候肺地以候胸中之气人以候心上部之天以候头角之气地以候口齿之气人以候耳目之气三而三之合则为九九分九野为九藏九藏者神藏五形藏四也十二动脉大渊阳谿冲阳冲门隂郄天窗委中太谿劳宫和髎县钟太冲中部寸口法尺外以候肾尺里以候腹中附上左外以候肝内以候鬲右外以候胃内以候脾上附上右外以候肺内以候胸中左外以候心内以候膻中前以候前后以候后上竟上者胸喉中事也下竟下者少腹腰股膝胫足中事也㣲论曰外以候阳内以候隂肾肝胃肺心皆近背之阳故从外取鬲脾腹胸与膻中皆近腹之隂故从内取也胸中配肺膻中配心大肠小肠皆在下焦腹中故候之尺里经文明矣枢要亦以左尺主小肠膀胱前隂之病右尺主大肠后隂之病亦明甚矣㣲莫㣲于经脉黄帝曰若窥深渊而迎浮云何如其难哉自高阳生妄诀讹传天下尽汨何天下信内经不如信妄诀邪经谓上竟上者胸喉中事也大小肠皆在下部而越中部候之寸上耶谬矣金匮真言曰肝心脾肺肾五脏为隂胆胃大肠小肠膀胱三焦六腑为阳此止十一经耳何以称十二乎手之厥隂果无属乎灵兰秘典曰心者君主之官神明出焉肺者相传之官治节出焉肝者将军之官谋虑出焉胆者中正之官决断出焉膻中者臣使之官喜乐出焉脾胃者仓廪之官五味出焉大肠者传导之官变化出焉小肠者受盛之官化物出焉肾者作强之官伎巧出焉三焦者决渎之官水道出焉膀胱者州都之官津液藏焉气化则能出矣此以膻中足十二脏之数然则配手厥隂之经者不在膻中欤灵枢之叙经脉虽有胞络而无膻中然其曰动则喜笑不休正与喜乐出焉之句相合夫喜笑属火之司则知其与心应也独膻中称臣使者对君主之名也由是言之则心包络即为膻中断无可疑而膻中以配心脏尤有确据乃脉诀竟不之及则厥隂为虚位乎叛内经矣灵枢曰上焦如雾中焦如沤下焦如渎葢胸为上焦气之原也鬲为中焦血之原也腹为下焦水之原也素问所以有胸鬲腹之异候灵枢经脉曰手少阳之脉起小指次指端循手表腕出臂外贯肘臑外上肩入缺盆布膻中散落心胞下膈循属三焦则非下焦之可得綂者且难经云上部法天主胸以上至头之有疾即上焦之部中下两部即中下两焦分候明矣自三因方之好异也谓三焦有形如膜附于两肾夹嵴果尔则内经必言之矣而灵枢论心主之脉又何歴络三焦云乎脉诀专以右尺候三焦谬矣攷明堂铜人等图命门一穴在嵴中行督脉第十四椎下陷中两肾之间与脐相对夫两肾者乃生命之蒂至隂之位也虽为水脏而相火寓焉葢太极之理静为动本隂为阳基故冬至子之半一阳生于至隂之下也虞天民曰两肾总号为命门齐侍中褚澄以心肺在上两寸候之肝肾在下两尺候之脾在中闗候之是一理也其言女反男之六部则谬矣葢男寸常盛男左大右小为顺女右大左小为顺此其差别也华谷储泳以褚为是而戴起宗同父谓褚氏以女之心肺诊于尺部倒装五脏其谬为甚叶龙溪信朱丹溪之说是也朱子曰古人察脉非一道今世惟守寸闗尺之法所谓闗者多不明俗传脉诀词最鄙浅非叔和本书乃能指高骨为闗东阳栁贯曰王叔和西晋人撰脉经十卷宋之中世人伪托以歌诀朱子取其高骨为闗之说不知其正出脉经也庐陵谢缙翁曰陈孔硕言脉诀出而脉经隐陈无择三因方言高阳生剽窃作歌刘元賔从而和之戴超宗辨之草庐吴澄曰寸闗尺手太隂肺经之一脉也分其部位以候他脏之气耳脉行始于肺终于肝而复㑹于肺肺为气所出入之门户故名曰气口而为脉之大㑹以占一身焉丹溪朱震亨曰黄钟数九气口亦九分脉之动也阳得九分隂得一寸男子寸盛而尺弱肖乎天也女尺盛而寸弱肖乎地也世诵高阳生之妄作欲以治病其不杀人也㡬希李濒湖曰诊察五十动不止者五脏皆足内有一止则知一脏之脉不至据此推之则以肺经一脉候五脏六腑之气者可心解矣褚储泥矣而慈溪继宗分位亦泥葢不知脉随五脏之气行于经隧之间也赵本于宋人王宗正难经图解岂知脉分两手出于素问脉要精㣲论而越人推明闗脉而及一脉十变难经非始于叔和也若如其说则一脉十变何以推之邓潜谷曰王叔和实始于寸闗尺分三部九候于经文絶异倘经所谓隂阳之理引而伸之可千可万者乎依岐伯当于尺候大小肠而寸难曰假令心脉急甚者肝邪干心也心脉㣲急者胆邪干小肠也脉经曰左手闗前寸口阳絶者无小肠脉也阳实者小肠实也右手闗前阳絶者无大肠脉也阳实者大肠实也岂非岐伯从其位越人脉经从其络哉互徴之原不相悖愚者曰凡皆知其一端而不知其又有一端也天下之理即差别是根本圣人知类之为綂每以方圆适值之分位配合而硏其㡬焉推行变化从此入神但守配位而不知推行是胶柱鼔瑟也但言推行变化而不精各类配位之端㡬又安得而硏之乎播五行于四时衍中五于六虚以参两九六硏隂阳用二六三四之十二此无往而不然之约㡬也五脏六腑为十一而有膻中臣使之官心无原以包络为心主与三焦表里有名无形是为十二经专配五位则褚说安矣合十二为六部能不究此通㡬乎三部九候一㡬也十二经动脉一㡬也以中部约之尺寸又一㡬也以上竟上下竟下配之是一㡬也以六表里配之又一几也以五部九道兼候八竒经又一㡬也脉以胃气为主者中候之际应手中和也六候皆候也岂执右闗浮胗为胃脉哉亦在神明者之善巧耳心包络三焦而名心主也膻中者心主之宫城也七节之傍爰有小心岂非臣使贵相而真火自天根动乎少阳相火之属三焦也两肾之中枨为命门也肾水中之火也其以左右分之者强分乎是曽有深硏其几属同属别者邪心不用而用心主曽有深硏及此者邪十一脏皆具相火皆用相火者也曽有深硏反此者邪脉㑹太渊左右手口扁鹊指为脏府气血始终之处是也气㑹三焦即膻中穴也天地间一气而已矣尺寸肺气一部所行也因气㑹而知一身之气血焉因气血而知上下之应知表里之通焉观其㝠㝠是谁慧然独悟邪人迎在结喉旁王氷本注而龎安常发明者也然喉旁之人迎亦分左右因以太渊之左右分候之何不可乎命门为两肾之中枨虞天民之定论也然一在二中不可左右分亦何不可左右分乎人生之真命水即真命火曽悟此邪阳从右起天曜右旋曽徴之邪脉要曰望其色闻其声问其故而切其脉智譬则巧焉耳浮沉迟数滑澁虚实概得之矣经曰察色按脉先别隂阳脉诀不以隂阳细别而以七表八里九道为歌支离而蛇足也实非表也迟非里也许𦙍宗曰幽而难明口莫能宣若形容之可得尽乎曰鼓曰搏曰喘曰坚曰横曰急曰躁曰钩曰疎曰溢曰覆曰格仲景有惵卑高章纲损纵横顺逆岂二十四字之所能毕哉脉有神机指下难明然固有定象也比类以晰其似对举以别其殊辨兼至以详形察平脉以昭治分六气以推证按政运以观应审真脏以知亡此为要约之门比类而言之迟缓之别沉伏之别数𦂳滑之别浮虚芤之别濡弱之别细㣲之别弦长之别短动之别洪实之别牢革之别促结濇代之别对举而言之浮沉迟数虚实长短滑濇结促洪㣲𦂳缓动伏兼至而言之脉独见为症者鲜合衆脉为症者多合衆脉之形为一脉者合衆脉之形为一症者有二脉合有三四脉合者然又有一脉独见而为病亦多者以平治之纪为例若太过之纪其气未至从节前十三日为度不及之纪其气至而未至从节后十三日为度太过之嵗从左尺浮分起立春不及之嵗从左闗中分起立春依次而推右图乃六气至理而方书未具者必于晨早隂气未散阳气未动饮食未进之时清心絶虑逐部细究则时令之病可预知已诊六部俱平则已茍有独沉独浮独大独小独长独短与各部不同或在浮分在中分在沉分依图断之无不神验者假如左闗中分脉独絃大已知雨水后惊蛰边有风热之患葢絃主风而大主热也况左闗又为风木之令乎右尺沉分脉独缓滞而实大已知芒种后夏至边有湿热之病葢缓滞主湿实大主热也若缓滞虚大乃湿热相火为患葢缓滞为湿而虚大为相火也况在沉分沉亦主湿又在相火之位乎如久病者六脉俱独滞惟右寸中分脉得从容和缓而清净无滞已知霜降后立冬边必愈矣余倣此按政运者所以明不应之脉葢不应者沉细也反其诊则见矣凡值此不应乃嵗运合宜不必求治若悞治之反伐天和又土运为甫政土位居中南靣行令故也其余四运以臣事之北靣受令故为不应甲巳二年为土运南政如遇少隂司天则两寸不应厥隂司天则右寸不应太隂司天则左寸不应若少隂在泉则两尺不应厥隂在泉则右尺不应太隂在泉则左尺不应乙丙丁戊庚辛壬癸八年皆北政遇少隂司天则两尺不应厥隂司天则右尺不应太隂司天则左尺不应少隂在泉则两寸不应厥隂在泉则右寸不应太隂在泉则左寸不应如尺当不应而反浮大寸当浮大而反沉细寸当不应而反浮大尺当浮大而反沉细是谓尺寸反内经曰尺寸反者死又如右当不应而反浮大左当浮大而反沉细左当不应而反浮大右当浮大而反沉细是谓左右交经曰左右交者死察平脉者明手足隂阳本部之常脉也未精则无病妄药能免乎察真脏者明不治之脉也弹石雀啄屋漏解索鰕游鱼翔釜沸此七絶脉也五十动不一代者五藏皆受气四十动一代者一藏无气三十动一代者二藏无气二十动一代者三藏无气十动一代者四藏无气不满十动一代者五藏无气予之短期愚按病而脉代者其病使然无病而代是为气衰内经曰肾絶四日死肝絶八日死心絶一日死肺絶三日死脾絶十二日死手三阳从手至头长五尺手三隂从手至胸中长三尺五寸足三阳从足至头长八尺足三隂从足至胸中长六尺五寸两足硚脉从尺至目长七尺五寸督脉任脉各长四尺五寸凡脉长一十六丈二尺人一唿脉行三寸一吸如之十息行六尺百息行六丈二百七十息脉行一十六丈二尺气血周身一度漏水下二刻焉至明日寅时周身五十度脉行八百一十丈为一万三千五百息循环无端气主呴之血主嚅之脉在其中为之枢纽也二分昼夜两停脉五十度冬至后行四十度以气血凝澁而脉道迟也夏至后行六十度以滑利而疾也暴热亦疾暴寒亦迟此经脉之度每度周于身者也荣卫则行阳周诸腑行隂周诸脏隂阳各二十五度为五十度周脉相合而㑹于寅也故曰肺朝百脉变见寸口别络十五皆因其原真行曰经旁行曰络唿吸以宗气而气血脉各从以灌输无一息停者也唿出心与肺吸入肾与肺问经言水谷入胃其糟粕津液宗气分三隧者何分乎曰宗气者真气也受于天与谷并充于身宗气抟而不行积于胸中命曰气海行于上焦出于肺循喉咙以贯心肺而行唿吸焉唿出吸入大数出三入一马莳所谓八㑹之气㑹于膻中谓之宗气自为一隧者也唿出心与肺吸入肾与肝言其总相应也营气者水谷之精气也出于中焦泌糟粕蒸津液化其精㣲上注于脉以应刻数调和于五脏洒陈于六腑乃化而为血以荣四末以奉生身莫贵于此得独行于经隧中常营无已马莳曰宗气隂精太极分为隂者也由中焦生清者为营营言运也㑹于太隂肺所谓太隂主内也卫气者水谷之悍气也其气慓疾滑利不能入于脉行于四末循分肉皮肤之间熏于肓膜散于胸腹而不休下焦别回肠脐沁渗于膀胱是所属也马莳曰宗气阳精太极分为阳者也由下焦生浊者为卫卫言䕶也㑹于足太阳膀胱所谓太阳主外也愚者曰三焦三隧若三气然者实一气也隂阳和平血气岂有病乎人但平心宗气自顺经隧营卫未有不俱顺者明理诊察则不可不精究其差别之故矣愚者曰本当以虚环相应则四也六也八也十二也二十四也三十六也通期也皆相应也小而唿吸大而元㑹律秒闰差皆可缀率矣岐伯曰前部如外者足太阳膀胱也中部如外者足阳明胃也后部如外者足少阳也前部如内者足厥隂肝也中部如内者足太隂脾也后部如内者足少隂肾也前部中央直者手少隂心手太阳小肠也中部中央直中者手厥隂心主也后部中央直者手太隂肺手阳明大肠也前部横于寸口丸丸者任脉也三部俱浮直上直下者督脉也三部俱牢直上直下者冲脉也前部左右弹者阳硚也中部左右弹者带脉也后部左右弹者隂硚也从少隂斜至太阳者阳维也从少阳斜至厥隂者隂维也张紫阳八脉经曰冲脉在风府穴下督脉在脐后任脉在脐前带脉在腰隂硚脉在尾闾前隂囊下阳硚脉在尾闾后二节隂维脉在顶前一寸三分阳维脉在顶后一寸三分凡人八脉俱属隂神闭而不开神仙以阳炁冲开而隂硚为先次督任冲三脉要知西南乃坤地尾闾之前膀胱之后小肠之下灵龟之上此天地逐日所生炁根产铅之地也二维主一身之表里以干坤言也二硚起跟中主一身左右之隂阳以东西言也督循背任循腹夹脐以南北言也带横束腰以六合言也人身营魄变化人身小天地四大升降生息无刻有停无论五脏六腑之官传送停泄与风雨露雷相应即皮膜之间一小筋皆有为而生饮食所纳初化为膏饧再化为精液皆借真火甄镕最麤则后降火必求妃妃乃在水隂实则坎离交隂虚则阳燄腾如天地之火非借水土壅合以利民生则横鹜飈发不可御矣至于我之灵台包括县寓记忆今古安寘此者果在何处质而稽之有生之后资脑髓以藏受也髓清者聪明易记而易忘若印板之摹字髓浊者愚钝难记亦难忘若坚石之镌文人身命根奚託任督之脉𤣥牝之门与天地同天地内外莫载莫破宰人身者肤骨内外无歉无羸而究竟莫测其何象此之谓真宰脉诀至朱子始议之李时珍编而论之内经之附上至李士材始明之然天下皆用滑氏之诀治病各依所传之方尝试而已宓山曰天地推移其中细变难明灵素残书亦有后人发明得其证佐者五运六气岂天下同时犯此客疾乎故当论其变也张鹤腾明伤暑之科与伤寒同重足补岐黄仲景之所未发葢前此多在北方未至天南察其风土耳两粤之人素服㯽榔病则不可专以承气大黄荡涤有一下而不可救者故粤志着熊胆之方此不必泥前人之常法也泥常法而不知变则河间之清火丹溪之滋隂东垣之补阳皆适足以为病核之以理理亦迁就肯堂证治凖绳且四五百卷未尝不备然未尝无迁就之理徒滋后人之疑而已况医家又未尝一读未尝一疑者乎凡物皆有隂阳燥湿之性人之肠胃亦然有喜温者有喜凉者人本重阳喜温其常也喜凉者其变也古之针砭以人之气补人今恃药饵亦因病治病已耳乃欲以六根七情凿削劳煎之体求服食以纵嗜慾故末世之病变症益多非古法所得而拘者当有愽物之君子出为之推明其故以广世之守残业恃见闻者可也通雅卷五十一通雅卷五十二钦定四库全书通雅巻五十二明方以智撰古方解神农本草数应周天其后陶苏李韩继增唐慎微益千五百种经八百余家万厯中李时珍补遗三百七十四种然世之明医用不过二百余博物君子于此观物理焉天地生万物者五气五气定位则五味生气者天也温热者天之阳寒凉者天之隂阳则升隂则降味者地也辛甘者地之阳酸苦咸者地之隂阳则浮隂则沉其香臭腥臊膻与平淡澁滑毒则附气味以为厚薄者也气坚则壮故苦可养气脉耎则和故咸可养脉骨收则强故酸可养骨筋散则不挛故辛可养筋肉缓则不壅故甘可养肉辛散也其行之也横甘缓也其行上苦泻也其行下酸收也其行缩咸软也其行舒故有使气者有使味者有气味俱使者有先后使者明者知其产观其色得其气味而性可识也不识其性又安所讲君臣炮制乎人身有上中下药身应之如当归柴胡防风黄芩之类是也有因其相畏而制㐲使之者如牛黄恶龙骨而龙骨得牛黄更良黄茋畏防风而黄芪得防风其功愈大之类是也有相反者雌黄胡粉画家黯妬甘草甘遂术家以之动脣之类是也古闻月死螺膲蚕咡絶絃随灰缺晕鲸死彗出虎啸风生龙吟云起鹤知子午蝠伏庚申凡物相制寔有其理故磁石引针琥珀拾芥漆得蟹而散麻得漆而涌桂得葱而软树得桂而枯蟾蜍软玉翡翠屑金人气粉犀凫茨画铜獭胆分巵戎盐累卵硇砂制伏五金牡荆通神见鬼牛膝象牙瞿麦煮可出刺齿垽黑蝨白梅即出箭头白芨敷山根可以止衂苎根安脐上可止腹痛附子涂涌泉可愈口疮萆麻涂足心则下胎涂顶门则收肠预知子缀衣领遇毒则有声侧侧理有同然岂尽诬哉明者知之加以炮制使之上下如左右手贵熟识其性而已以今本草注引如林然尚有出处异同寒热互载粳米全甘而反着其苦山查甘酸而或未载牵牛嚼之辛辣泄气而止言其苦寒粉霜再经火煅而谓之无毒凡属方书之药动称延年轻身其间岂可尽信乎又在乎博物者自考耳续谈曰仙灵脾本草用叶南人郄用根赤箭本草用根今人反用苗如此未知性果同否如古人远志用根则其苗谓之小草泽漆之根乃是大㦸马兠铃之根乃是独行其主疗各别不同而言其根苗葢有不可通者如巴豆能利人唯其殻能止之甜瓜蒂能吐人唯其肉能解之坐挐能懵人食其心则醒楝根皮泻人枝皮则吐人邕州所贡蓝药即蓝虵之首能杀人蓝虵之尾能解药鸟兽之肉皆补血其尾角鳞鬛皆破血鹰鹯食鸟兽之肉虽筋骨皆化而独不能化毛其类甚多悉皆一物而性理相反如此山茱萸能补骨髓者取其核温澁能泌精气不泄乃所以补骨髓今人或取肉而弃其核大非古人之意如此皆近穿凿若用本草中主疗当依本説或别有主疗改用根茎者自从别方若蛇性上窜而引药蝉外脱而退翳蝱饮血而用以治血鼠善穿而用以治漏因其性而用也弩弓速产杵糠下咽因以使也萍不沈水可以胜湿独活不揺风可以治风因其胜也麻木谷而治风豆水谷而治水气相同则相求也牛土畜乳可以止渇疾豕水畜心可以镇恍惚因其气相克则相制也熊肉振羸兎肝明视因其气有余补不足也鲤之治水鹜之利水气相感以意使也蜜成于蜂蜜温而蜂寒油生于麻麻温而油寒同质而异性蘼芜生于芎䓖蓬虆竝于覆盆名异而实同也汤液四物汤当归熟地黄白芍药川芎右水煎服四君子汤人参白术白茯苓甘草右姜三片枣肉二枚水煎服六君子汤即前汤半夏陈皮右姜三片枣肉二枚水煎服八珍汤取前四物四君子二汤合用姜三片枣二枚水煎服十全大补汤人参茯苓白术甘草当归熟地黄白芍药川芎肉桂黄茋水煎服二陈汤茯苓半夏陈皮甘草姜三片水煎服附子理中汤人参白术干姜甘草附子右每服共八钱水煎服补中益气汤黄茋人参甘草归身白术陈皮升麻柴胡姜三片枣二枚水煎服升阳散火汤升麻葛根独活羌活白芍药人参柴胡防风甘草右水煎服忌食寒凉之物归脾汤人参白术茯苓龙眼肉酸枣仁远志归身木香甘草黄茋右姜三片水煎服人参养荣汤白芍药人参陈皮黄茋桂心当归白术甘草熟地黄茯苓五味子逺志右姜三片枣二枚水煎服加味逍遥散当归白芍药白茯苓白术柴胡甘草牡丹皮栀子右水煎服当归补血汤黄茋当归右水煎空心服清心莲子饮黄芩麦门冬地骨皮车前子甘草石莲肉白茯苓黄茋人参右水煎服茵陈五苓散茵陈猪苓茯苓泽㵼白术桂右水煎服萆薢分清饮川萆薢石菖蒲乌药益智仁右水煎服龙胆㵼肝汤柴胡黄芩五味子生甘草山栀知母天门冬麦门冬黄莲人参龙胆草右水煎服当归六黄汤黄茋黄芩黄莲黄栢生熟地黄当归右水煎服三子养亲汤紫苏子白芥子萝葡子水煎服橘皮竹茹汤橘皮竹茹人参生姜甘草大枣右水煎服丁香柿蒂汤柿蒂丁香人参生姜五片水煎服温胆汤竹茹枳实半夏甘草陈皮生姜右水煎服内经半夏汤秫米半夏又用千里水八升扬之万遍取五升煮沸入前药煮一升半毎服一杯日进三服以利为度病新发者覆杯即卧汗出则已乆者三服生脉散人参五味子麦门冬水煎服清暑益气汤人参白术陈皮神曲泽㵼黄茋苍术升麻甘草干葛五味子水煎服十味香薷饮香薷人参陈皮黄茋白术扁豆甘草厚朴茯苓木瓜水煎服百合固金汤百合芍药细甘草麦冬当归懐生地熟地黑𤣥参贝母桔梗水煎服清脾饮青皮厚朴白术黄芩半夏柴胡茯苓草果甘草右姜三片水煎服紫菀汤紫莞阿胶知母贝母桔梗人参茯苓甘草五味子水煎服导气汤木香茴香川练子呉茱茰用长流水煎服香苏饮紫苏香附陈皮甘草右姜三片葱一茎煎服黄连解毒汤黄连黄芩黄栢山栀水煎服为丸即名三黄金花丸秦芃升麻汤升麻干葛甘草芍药人参秦芁白芷防风桂枝葱白水煎服桂枝汤桂枝芍药甘草生姜大枣水七升微火煮至三升服一升覆令微汗不可令如水流漓若汗出病瘥不必尽剂不瘥再服麻黄汤麻黄桂枝甘草杏仁水九升先煮麻黄减二升去沬纳诸药煮取二升半温服八合覆取微汗大青龙汤麻黄桂枝甘草杏仁生姜大枣石膏水九升先煮麻黄减二升去沫纳诸药煮取三升温服一升取微汗一服汗者少停服汗多亡阳遂虚恶风燥烦不得眠也白虎汤知母石膏甘草粳米水一斗煮米熟汤成温服一升日三服大承气汤枳实厚朴芒硝大黄水一斗先煮枳朴取五升去滓纳大黄煮取二升去滓纳芒硝微火一二沸分温再服大柴胡汤柴胡黄芩枳实芍药生姜半夏大枣大黄水一斗二升煮六升去滓再煎服一升日三服小柴胡汤柴胡黄芩人参甘草半夏生姜大枣右水一斗二升煮取六升去滓再煎取三升温服一升日三服大陷胸汤甘遂芒硝大黄水六升先煮大黄取二升去滓纳芒硝煮一二沸纳甘遂末温服一升得快利止后服小陷胸汤半夏黄连栝蒌实水六升先煮括蒌取三升去滓纳诸药煮取二升分温三服半夏㵼心汤半夏黄芩亁姜人参甘草大枣水一斗煮六升去滓煎三升温服一升日三服加甘草一两即甘草㵼心汤治痞鞭噫气真武汤茯苓白术芍药生姜附子水八升煮三升温服七合日三服建中汤胶饴甘草桂枝芍药大枣生姜水七升煮三升去滓纳胶饴微火消解温服一升日三服呕不用建中以甜故也枝豉汤枝子香䜴水四升先取枝子煮二升半去滓留豉更煮二升半分二服温进一服得吐者止后服扺当汤水蛭蚊虫桃仁大黄水五升煮取三升温服一升未利再服九味羌活汤羌活防风苍术细辛川芎白芷黄芩甘草生地黄右生姜三片葱一茎水煎服出汗须热止汗用温散方瓜蒂散瓜蒂赤小豆右为细末取一钱用豉一合汤七合煮作稀糜去滓取汁和散顿服之不吐少加得吐乃止诸亡血虚家不可与服稀涎散牙皂白矾共为末每进三字水下平胃散苍术陈皮厚朴甘草共为末白滚汤㸃服参苓白术散人参甘草山药茯苓白术扁豆砂仁薏苡仁莲肉桔梗共为末姜枣汤调服玉屏风散黄茋防风白术共为末毎服三钱白汤下六一散滑石甘草右为末每用五钱新汲水调服二玅散黄栢苍术右二味各等分为末空心酒服三钱十灰散大蓟小蓟栢叶荷叶茅根茜根大黄栀子丹皮棕榈皮右烧灰存性研细碗葢地上一夕出火毒用时先将藕汁或萝卜汁磨京墨半碗调服五钱丸方六味地黄丸懐庆熟地黄山茱茰干山药牡丹皮白茯苓泽㵼右为末炼蜜丸如梧桐子大空心淡盐汤下七味丸即前丸加肉桂一两去皮忌火八味丸即前丸加熟附子一两童便浸透切片以姜衬面包蒸三炷香金匮肾气丸熟地黄白茯苓山茱茰干山药川牛膝牡丹皮车前子泽㵼肉桂附子右共为末炼蜜为丸梧桐子大空心白汤下枳术丸白术枳实右为末荷叶煨陈米饭为丸如椒目大白汤下木香枳术丸即枳术丸加木香一两忌火越麴丸香附栀子苍术神曲抚芎右为末神曲煳为丸如川椒大空心白汤下如血郁加桃仁红花湿郁加白芷热郁加青黛食郁加山查痰郁加南星海石半夏气郁加木香人参固本丸人参天门冬麦门冬生地黄熟地黄右为末蜜为丸如椒目大白滚汤下天王补心丹人参白茯苓𤣥参丹参远志桔梗五味子当归身麦门冬天门冬栢子仁酸枣仁生地黄右为末炼蜜丸如椒目大白滚汤下班龙丸鹿茸鹿角胶鹿角霜阳起石肉苁蓉酸枣仁栢子仁黄茋当归黒附子熟地黄辰砂右为细末酒煳丸如桐子大空心酒下虎潜丸黄栢知母熟地黄虎胫骨锁阳当归陈皮白芍药牛膝龟版右为末煮羯羊肉捣为丸桐子大淡盐汤下四神丸肉荳蔲破固纸五味子呉茱萸右为末红枣四十九枚生姜四两切片用水煮枣熟去姜取枣肉和药为丸如桐子大空心盐汤下香莲丸黄莲木香右为细末醋煳为丸如椒目大米汤下左金丸黄莲呉茱茰右为细末水运为丸如椒目大白滚汤下约脾丸麻仁杏仁枳实厚朴芍药大黄右为末蜜为丸如桐子大白滚汤下化虫丸寉虱胡粉苦练根槟榔芜荑使君子枯白矾右为末水为丸麻子大上旬空心米饮下礞石滚痰丸大黄黄芩青礞石沉香右为末水丸如椒大量人强弱用之大黄蟅虫丸大黄黄芩甘草桃仁杏仁芍药亁地黄干漆蝱虫水蛭蛴螬蟅虫右为末蜜丸如小豆大酒服五丸日三服膏方地黄膏生地黄归身白芍药甘枸杞人参地骨皮牡丹皮知母甘草水二斗煎一斗去滓熬炼成膏参术膏人参白术薏苡仁莲肉黄茋茯苓神曲泽㵼甘草水二斗熬一斗去滓再熬成膏琼玉膏生地黄白茯苓白蜜人参右用地黄汁同蜜熬沸搅匀用绢泸过将参苓为细末和匀前汁入磁瓶用绵纸十数层加箬封札瓶口入砂锅内以长流水煮没瓶颈用桑柴火煮三昼夜取出换油纸札口以蜡封固悬井中一日取起仍煮半日白汤㸃服五味子膏北五味子以蜜三觔共熬成膏㣲火为妙右每服二三匙空心白汤下龟鹿二仙胶鹿角龟版枸把子人参右用铅镡如法熬胶初服酒化一钱五分渐加至三钱空心下白术膏白术右用水百碗桑柴火煎取三十碗加白蜜二觔熬成膏每服一酒杯淡姜汤㸃服通雅卷五十二