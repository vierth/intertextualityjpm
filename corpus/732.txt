宋书目録钦定四库全书史部一宋书目録正史类梁沈约撰帝纪十志三十列传六十凡一百卷帝纪宋书卷一帝纪第一武帝上宋书卷二帝纪第二武帝中宋书卷三帝纪第三武帝下宋书卷四帝纪第四少帝宋书卷五帝纪第五文帝宋书卷六帝纪第六孝武帝宋书卷七帝纪第七前废帝宋书卷八帝纪第八明帝宋书卷九帝纪第九后废帝宋书卷十帝纪第十顺帝志宋书卷十一志第一志序宋书卷十二志第二厯上宋书卷十三志第三厯下宋书卷十四志第四礼一宋书卷十五志第五礼二宋书卷十六志第六礼三宋书卷十七志第七礼四宋书卷十八志第八礼五宋书卷十九志第九乐一宋书卷二十志第十乐二宋书卷二十一志第十一乐三宋书卷二十二志第十二乐四宋书卷二十三志第十三天文一宋书卷二十四志第十四天文二宋书卷二十五志第十五天文三宋书卷二十六志第十六天文四宋书卷二十七志第十七符瑞上宋书卷二十八志第十八符瑞中宋书卷二十九志第十九符瑞下宋书卷三十志第二十五行一宋书卷三十一志第二十一五行二宋书卷三十二志第二十二五行三宋书卷三十三志第二十三五行四宋书卷三十四志第二十四五行五宋书卷三十五志第二十五州郡一扬州南徐州南兖州兖州宋书卷三十六志第二十六州郡二南豫州豫州江州青州冀州司州宋书卷三十七志第二十七州郡三荆州郢州湘州雍州梁州秦州宋书卷三十八志第二十八州郡四益州宁州广州交州越州宋书卷三十九志第二十九百官上宋书卷四十志第三十百官下列传宋书卷四十一列传第一后妃孝穆赵皇后孝懿萧皇后武敬臧皇后武张夫人少帝司马皇后文元袁皇后文路淑媛孝武文穆王皇后前废帝何皇后文沈媫妤明恭王皇后后废帝江皇后顺陈太妃顺谢皇后宋书卷四十二列传第二刘穆之王宏宋书卷四十三列传第三徐羡之傅亮檀道济宋书卷四十四列传第四谢晦宋书卷四十五列传第五王镇恶檀韶向靖刘懐慎刘粹宋书卷四十六列传第六赵伦之到彦之王懿张劭宋书卷四十七列传第七刘懐肃孟懐玉刘敬宣檀祗宋书卷四十八列传第八朱龄石毛修之傅宏之宋书卷四十九列传第九孙处蒯恩刘钟虞丘进宋书卷五十列传第十胡藩刘康祖垣䕶之张兴世宋书卷五十一列传第十一宗室长沙景王道怜临川烈武王道规营浦侯遵考宋书卷五十二列传第十二庾悦王诞谢景仁袁湛褚叔度宋书卷五十三列传第十三张茂度庾登之谢方明江夷宋书卷五十四列传第十四孔季恭羊元保沈昙庆宋书卷五十五列传第十五臧焘徐广傅隆宋书卷五十六列传第十六谢瞻孔琳之宋书卷五十七列传第十七蔡廓宋书卷五十八列传第十八王惠谢宏微王球宋书卷五十九列传第十九殷淳张畼何偃江智渊宋书卷六十列传第二十范泰王准之王韶之荀伯子宋书卷六十一列传第二十一武三王庐陵孝献王义真江夏文献王义恭衡阳文王义季宋书巻六十二列传第二十二羊欣张敷王微宋书卷六十三列传第二十三王华王昙首殷景仁沈演之宋书卷六十四列传第二十四郑鲜之裴松之何承天宋书卷六十五列传第二十五吉翰刘道产杜骥申恬宋书卷六十六列传第二十六王敬宏何尚之宋书卷六十七列传第二十七谢灵运宋书卷六十八列传第二十八武二王彭城王义康南郡王义宣宋书卷六十九列传第二十九刘湛范晔宋书卷七十列传第三十袁淑宋书卷七十一列传第三十一徐湛之江湛王僧绰宋书卷七十二列传第三十二文九王南平穆王铄建平宣简王宏晋熙王昶始安王休仁晋平刺王休祐鄱阳哀王休业临庆冲王休倩新野懐王夷父巴陵哀王休若宋书卷七十三列传第三十三颜延之宋书卷七十四列传第三十四臧质鲁爽沈攸之宋书卷七十五列传第三十五王僧达颜竣宋书卷七十六列传第三十六朱修之宗悫王元谟宋书卷七十七列传第三十七栁元景颜师伯沈庆之宋书卷七十八列传第三十八萧思话刘延孙宋书卷七十九列传第三十九文五王竟陵王诞庐江王祎武昌王浑海陵王休茂桂阳王休范宋书卷八十列传第四十孝武十四王豫章王子尚晋安王子勋松滋侯子房临海王子顼始平孝敬王子鸾永嘉王子仁始安王子真邵陵王子元淮南王子孟晋陵孝王子云南海哀王子师淮阳思王子霄东平王子嗣武陵王赞宋书卷八十一列传第四十一刘秀之顾琛顾觊之宋书卷八十二列传第四十二周朗沈懐文宋书卷八十三列传第四十三宗越吴喜黄回宋书卷八十四列传第四十四邓琬袁顗孔顗宋书卷八十五列传第四十五谢庄王景文宋书卷八十六列传第四十六殷孝祖刘勔宋书卷八十七列传第四十七萧恵开殷琰宋书卷八十八列传第四十八薛安都沈文秀崔道固宋书卷八十九列传第四十九袁粲宋书卷九十列传第五十明四王邵陵殇王友随阳王翙新兴王嵩始建王禧宋书卷九十一列传第五十一孝义龚颖刘瑜郭世道严世期吴逵潘综孙法宗蒋恭张进之许昭先余齐民孙棘何子平宋书卷九十二列传第五十二良吏王镇之杜慧度徐豁陆徽阮长之江秉之王歆之宋书卷九十三列传第五十三隠逸戴颙宗炳周续之王宏之阮万龄孔淳之刘凝之龚祈翟法赐陶潜宗彧之沈道䖍郭希林雷次宗朱百年王素刘睦之闗康之宋书卷九十四列传第五十四恩倖戴法兴戴明寳徐爰阮佃夫于天寳夀寂之姜产之李道儿王道隆杨运长宋书卷九十五列传第五十五索虏宋书卷九十六列传第五十六鲜卑吐谷浑宋书卷九十七列传第五十七夷蛮南夷扶南国西南夷呵罗单国媻皇国媻达国阇婆达国师子国天竺迦毗黎国东夷髙句骊国百济国倭国荆雝州蛮豫州蛮宋书卷九十八列传第五十八氐胡胡大且渠䝉逊张掖宋书卷九十九列传第五十九二凶元凶劭始兴王濬宋书卷一百列传第六十自序等谨案宋书一百卷梁沈约撰约为是书本于何承天山谦之苏寳生所撰旁采徐爰之说晁公武谓其志兼载魏晋失于限断叶适则谓其可补两汉三国之阙说各有取今借以参考诸史虽失之烦杂而厯代故实借以尚存后裴子野更删为宋畧三十卷虽曰有功亦伤芜秽刘知几之论正非过毁耳干隆四十年九月恭校上总纂官纪昀陆钖熊孙士毅总校官陆费墀宋书卷一钦定四库全书宋书卷一梁沈约撰本纪第一武帝上髙祖武皇帝讳裕字徳舆小名寄奴彭城县绥里人汉髙帝弟楚元王交之后也交生红懿侯富富生宗正辟彊辟彊生阳城缪侯徳徳生阳城节侯安民安民生阳城釐侯庆忌庆忌生阳城肃侯岑岑生宗正平平生东武城令某某生东莱太守景景生明经洽洽生博士𢎞𢎞生瑯邪都尉悝悝生魏定襄太守某某生邪城令亮亮生晋北平太守膺膺生相国掾熙熙生开封令旭孙旭孙生混始过江居晋陵郡丹徒县之京口里官至武原令混生东安太守靖靖生郡功曹翘是为皇考髙祖以晋哀帝兴宁元年嵗次癸亥三月壬寅夜生及长身长七尺六寸风骨竒特家贫有大志不治亷隅事继母以孝谨称初为冠军孙无终司马安帝隆安三年十一月妖贼孙恩作乱于㑹稽晋朝卫将军谢琰前将军刘牢之东讨牢之请髙祖参府军事十二月牢之至吴而贼縁道屯结牢之命髙祖与数十人觇贼逺近㑹遇贼至衆数千人髙祖便进与战所将人多死而战意方厉手奋长刀所杀伤甚衆牢之子敬宣疑高祖淹乆恐为贼所困乃轻骑寻之既而衆骑竝至贼乃奔退斩获千余人摧锋而进平山隂恩遁还入海四年五月恩复入㑹稽杀卫将军谢琰十一月刘牢之复率衆东征恩退走牢之屯上虞使髙祖戌句章城句章城既卑小战士不盈数百人髙祖常被坚执锐为士卒先每战辄摧锋陷阵贼乃退还浃口于时东伐诸帅御军无律士卒暴掠甚为百姓所苦唯髙祖法令明整所至莫不亲赖马五年春孙恩频攻句章高祖屡摧破之恩复走入海三月恩北出海盐髙祖追而翼之筑城于海盐故治贼日来攻城城内兵力甚弱髙祖乃选敢死之士数百人咸脱甲胄执短兵竝鼓噪而出贼震惧夺气因其惧而奔之竝弃甲散走斩其大帅姚盛虽连战尅胜然衆寡不敌髙祖独深虑之一夜偃旗匿衆若已遁者明晨开门使羸疾数人登城贼遥问刘讳所在曰夜已走矣贼信之乃率衆大上髙祖乗其懈怠奋击大破之恩知城不可下乃进向沪渎髙祖复弃城追之海盐令鲍陋遣子嗣之以吴兵一千请为前驱髙祖曰贼兵甚精吴人不习战若前驱失利必败我军可在后为声援不从是夜髙祖多设伏兵兼置旗鼓然一处不过数人明日贼率衆万余迎战前驱既交诸伏皆出举旗鸣鼓贼谓四面有军乃退嗣之追奔为贼所没髙祖且战且退贼盛所领死伤且尽髙祖虑不免至向伏兵处乃止令左右脱取死人衣贼谓当走反停疑犹有伏髙祖因唿更战气色甚勐贼衆以为然乃引军去髙祖徐归然后散兵稍集五月孙恩破沪渎杀吴国内史袁山松死者四千人是月高祖复破贼于娄县六月恩乗胜浮海奄至丹徒战士十余万刘牢之犹屯山隂京邑震动髙祖倍道兼行与贼俱至于时衆力既寡加以歩逺疲劳而丹徒守军莫有鬬志恩率衆数万鼓噪登蒜山居民皆荷担而立高祖率所领奔击大破之投巘赴水死者甚衆恩以皷排自载仅得还船虽被摧破犹恃其衆力径向京师楼船髙大值风不得进旬日乃至白石寻知刘牢之已还朝廷有备遂走向郁洲八月以髙祖为建武将军下邳太守领水军追恩至郁洲复大破恩恩南走十一月髙祖追恩于沪渎及海盐又破之三战竝大获俘馘以万数恩自是饥馑疾疫死者大半自浃口奔临海元兴元年正月骠骑将军司马元显西伐荆州刺史桓𤣥𤣥亦率荆楚大衆下讨元显元显遣镇北将军刘牢之拒之髙祖参其军事次溧洲𤣥至髙祖请击之不许将遣子敬宣诣𤣥请和髙祖与牢之甥东海何无忌竝固请不从遂遣敬宣诣𤣥𤣥尅京邑杀元显以牢之为㑹稽内史惧而告髙祖曰便夺我兵祸其至矣今当北就髙雅之于广陵举事卿能从我去乎答曰将军以劲卒数万望风降服彼新得志威震天下三军人情都已去矣广陵岂可得至邪讳当反复还京口耳牢之叛走自缢死何无忌谓髙祖曰我将何之髙祖曰镇北去必不免卿可随我还京口桓𤣥必能守节北面我当与卿事之不然与卿图之今方是𤣥矫情任筭之日必将用我軰也桓𤣥从兄修以抚军镇丹徒以髙祖为中兵参军军郡如故孙恩自奔败之后徒旅渐散惧生见获乃于临海投水死余衆推恩妹夫卢循为主桓𤣥欲且辑宁东土以循为永嘉太守循虽受命而寇暴不已五月𤣥复遣髙祖东征时循自临海入东阳二年正月𤣥复遣髙祖破循于东阳循奔永嘉复追破之斩其大帅张士道追讨至于晋安循浮海南走六月加髙祖彭城内史桓𤣥为楚王将谋簒盗𤣥从兄卫将军谦屛人问髙祖曰楚王勲徳隆重四海归懐朝廷之情咸谓宜有揖譲卿意以为何如髙祖既志欲圗𤣥乃逊辞答曰楚王宣武之子勲徳盖世晋室微弱民望乆移乗运禅代有何不可谦喜曰卿谓可尔便当是真可尔十二月桓𤣥簒帝位迁天子于寻阳桓修入朝髙祖从至京邑𤣥见髙祖谓司徒王谧曰昨见刘裕风骨不恒盖人杰也每游集辄引接慇懃赠赐甚厚髙祖愈恶之或说𤣥曰刘讳龙行虎歩视瞻不凡恐不为人下宜蚤为其所𤣥曰我方欲平荡中原非刘裕莫可付以大事闗陇平定然后当别议之耳𤣥乃下诏曰刘讳以寡制衆屡摧妖锋汛海穷追十殄其八诸将力战多被重创自元帅以下至于将士竝宜论赏以叙勲烈先是高祖东征卢循何无忌随至山隂劝于㑹稽举义高祖以为𤣥未据极位且㑹稽遥逺事济为难俟其簒逆事着徐于京口图之不忧不尅至是桓脩还京髙祖託以金创疾动不堪歩从乃与无忌同船共还建兴复之计于是与弟道规沛郡刘毅平昌孟昶任城魏咏之高平檀慿之琅邪诸葛长民太原王元徳陇西辛扈兴东莞童厚之竝同义谋时桓修弟𢎞为征虏将军青州刺史镇广陵道规为𢎞中兵参军昶为州主簿乃命毅潜往就昶聚徒于江北谋起兵杀𢎞长民为豫州刺史刁逵左军府参军谋据歴阳相应元徳厚之谋于京邑聚衆攻𤣥竝尅期齐发三年二月己丑朔乙卯髙祖託以游猎与无忌等收集义徒凡同谋何无忌魏咏之咏之弟欣之顺之檀凭之凭之从子韶弟祗隆与叔道济道济从兄范之高祖弟道怜刘毅毅从弟藩孟昶昶族弟懐玉河内向弥管义之陈留周安穆临淮刘蔚从弟珪之东莞臧喜从弟寳符从子穆生童茂宗陈郡周道民渔阳田演谯国范清等二十七人愿从者百余人丙辰诘旦城开无忌服传诏服称诏居前义衆驰入齐声大唿吏士惊散莫敢动即斩脩以徇髙祖哭甚恸厚加殡歛孟昶劝𢎞其日出猎未明开门出猎人昶道规毅等率壮士五六十人因开门直入𢎞方噉粥即斩之因收衆济江义军初尅京城脩司马刁𢎞率文武佐吏来赴高祖登城谓之曰郭江州已奉乗舆反正于寻阳我等竝被宻诏诛除逆党同㑹今日贼𤣥之首已当枭于大航矣诸君非大晋之臣乎今来欲何为𢎞等信之收衆而退毅既至髙祖命诛𢎞毅兄迈先在京师事未发数日髙祖遣同谋周安穆报之使为内应迈外虽酬许内甚震惧安穆见其惶骇虑事必泄乃驰归时𤣥以迈为竟陵太守迈不知所为便下船欲之郡是夜𤣥与迈书曰北府人情云何卿近见刘讳何所道迈谓𤣥已知其谋晨起白之𤣥惊惧封迈为重安侯既而亷迈不执安穆使得逃去乃杀之诛元徳扈兴厚之等召桓谦卞范之等谋拒髙祖谦等曰亟遣兵击之𤣥曰不然彼兵速锐计出万死若行遣水军不足相抗如有蹉跌则彼气成而吾事败矣不如屯大衆于覆舟山以待之彼空行二百里无所措手锐气已挫既至忽见大军必惊惧骇愕我案兵坚阵勿与交锋彼求战不得自然走散此计之上也谦等固请乃遣顿邱太守吴甫之右卫将军皇甫敷北拒义军𤣥自闻军起忧惧无复为计或曰刘讳等衆力甚弱岂办之有成陛下何虑之甚𤣥曰刘讳足为一世之䧺刘毅家无担石之储樗蒱一掷百万何无忌刘牢之甥酷似其舅共举大事何谓无成衆推髙祖为盟主移檄京邑曰夫治乱相因理不常泰狡焉肆虐或值圣明自我大晋阳九屡搆隆安以来难结皇室忠臣碎于虎口贞良毙于豺狼逆臣桓𤣥陵虐人鬼阻兵荆郢肆暴都邑天未亡难凶力繁兴踰年之间遂倾皇祚主上播越流幸非所神噐沉沦七庙毁坠夏后之罹浞豷有汉之遭莾卓方之于𤣥未足为喻自𤣥簒逆于今厯年亢旱弥时民无生气加以士庻疲于转输文武困于造筑父子乖离室家分散岂唯大东有杼轴之悲摽梅有倾筐之怨而已哉仰观天文俯察人事此而能乆孰有可亡凡在有心谁不扼腕讳等所以叩心泣血不遑启处者也是故夕寐宵兴援奖忠烈潜搆崎岖险过履虎辅国将军刘毅广武将军何无忌镇北主簿孟昶兖州主簿魏咏之宁逺将军刘道规龙骧将军刘藩振威将军檀凭之等忠烈断金精贯白日荷戈奋袂志在毕命益州刺史毛璩万里齐契扫定荆楚江州刺史郭昶之奉迎主上宫于寻阳镇北参军王元徳等竝率部曲保据石头扬武将军诸葛长民收集义士已据歴阳征虏参军庾颐之等潜相连结以为内应同力协规所在蜂起即日斩伪徐州刺史安城王脩青州刺史𢎞首义衆既集文武争先咸谓不有一统则事无以辑讳辞不获已遂总军要庻上凭祖宗之灵下罄义夫之力剪馘逋逆荡清京辇公侯诸君或世树忠贞或身荷爵宠而竝俛眉猾竖自効莫由顾瞻周道宁不弔乎今日之举良其㑹也讳以虚薄才非古人接势于己替之机受任于既頺之运丹诚未宣感慨愤跃望霄汉以永懐眄山川以增厉授檄之日神驰贼廷以孟昶为长史摠摄后事檀凭之为司马百姓愿从者千余人三月戊午朔遇吴甫之于江乗甫之𤣥骁将也其兵甚锐高祖躬执长刀大唿以冲之衆皆披靡即斩甫之进至罗落桥皇甫敷率数千人逆战宁逺将军檀凭之与髙祖各御一队凭之战败见杀其衆退散髙祖进战弥厉前后奋击应时摧破即斩敷首初髙祖与何无忌等共建大谋有善相者相髙祖及无忌等竝当大贵其应甚近惟云凭之无相髙祖与无忌密相谓曰吾等既为同舟理无偏异吾徒皆咸富贵则檀不应独殊深不解相者之言至是而凭之战死髙祖知其事必㨗𤣥闻敷等竝没愈惧使桓谦屯东陵口卞范之屯覆舟山西衆合二万己未旦义军食毕弃其余粮进至覆舟山东使丐士张旗帜于山上以为疑兵𤣥又遣武骑将军庾袆之配以精卒利噐助谦等髙祖躬先士卒以奔之将士皆殊死战无不一当百唿声动天地时东北风急因命纵火烟爓张天皷噪之音震京邑谦等诸军一时土崩𤣥始虽遣军置阵而走意已决别使领军将军殷仲文具舟于石头仍将子姪浮江南走庚申髙祖镇石头城立留台总百官焚桓温神主于宣阳门外造晋新主立于太庙遣诸将帅追𤣥尚书王假率百官奉迎乗舆司徒王谧与衆议推髙祖领扬州固辞乃以谧为録尚书事领扬州刺史于是推髙祖为使持节都督扬徐兖豫青冀幽并八州诸军事领军将军徐州刺史先是朝廷承晋氏乱政百司纵弛桓𤣥虽欲釐整而衆莫从之髙祖以身范物先以威禁内外百官皆肃然奉职二三日间风俗顿改且桓𤣥虽以雄豪见推而一朝便有极位晋氏四方牧守及在朝大臣尽心伏事臣主之分定矣髙祖位微于朝衆无一旅奋臂草莱之中倡大义以复皇祚由是王谧等诸人时衆民望莫不愧而惮焉诸葛长民失期不得发刁逵执送之未至而𤣥败𤣥经寻阳江州刺史郭昶之备乗舆法物资之𤣥收畧得二千余人挟天子走江陵冠军将军刘毅辅国将军何无忌振武将军刘道规率诸军追讨尚书左仆射王愉愉子荆州刺史绥等江左冠族绥少有重名以髙祖起自布衣甚相凌忽绥桓氏甥亦有自疑之志髙祖悉诛之四月奉武陵王遵为大将军承制大赦天下唯桓𤣥一祖后不在赦例初髙祖家贫尝负刁逵社钱三万经时无以还逵执録甚严王谧造逵见之密以钱代还由是得释髙祖名微位薄盛流皆不与相知唯谧交焉桓𤣥将簒谧手解安帝玺绂为𤣥佐命功臣及义旗建衆竝谓谧宜诛唯髙祖保持之刘毅尝因朝㑹问谧玺绂所在谧益惧及王愉父子诛谧从弟谌谓谧曰王驹无罪而义旗诛之此是剪除胜已以絶民望兄既桓氏党附名位如此欲求免得乎驹愉小字也谧惧奔于曲阿髙祖牋白大将军深相保谧迎还复位光禄勲丁承之左卫将军褚粲游击将军司马秀役使官人为御史中丞王祯之所纠察谢牋言辞怨愤承之造司宜藏髙祖与大将军牋白粲等备位大臣所懐必尽执宪不允自应据理陈诉而横兴怨忿归咎有司宜加裁当以清风轨竝免官桓𤣥儿子韶聚衆向厯阳髙祖命辅国将军诸葛长民击走之无忌道规破𤣥大将郑钤等于桑落洲衆军进据寻阳加髙祖都督江州诸军事𤣥既还荆郢大聚兵衆召水军造楼船噐械率衆二万挟天子发江陵浮江东下与冠军将军刘毅等相遇于峥嵘洲衆惊下击大破之𤣥弃衆复挟天子还复江陵𤣥党殷仲文奉晋二皇后还京师𤣥至江陵因西走南郡太守王腾之荆州别驾王康产奉天子入南郡府初征虏将军益州刺史毛璩遣从孙祐之与参军费恬送弟丧州下有衆二百璩弟子脩之时为𤣥屯骑校尉诱𤣥以入蜀至枚回洲恬与祐之迎射之益州督䕶冯迁斩𤣥首传京师又斩𤣥子昇于江陵市初𤣥败于峥嵘洲义军以为大事已定追蹑不速𤣥死几一旬衆军犹不至𤣥从子振逃于华容之浦中招聚逆党数千人晨袭江陵城居民竞出赴之腾之康产皆被杀桓谦先匿于沮川亦聚衆以应振为𤣥举哀立丧廷谦率衆官奉玺绶于安帝无忌道规既至江陵与桓振战于灵溪𤣥党冯该又设伏于杨林义军奔败退还寻阳兖州刺史辛禺怀贰㑹北青州刺史刘该反禺求征该次淮隂又反禺长史羊穆之斩禺传首京师十月髙祖领青州刺史甲仗百人入殿刘毅诸军复进至夏口毅攻鲁城道规攻偃月垒皆拔之十二月诸军进平巴陵义熙元年正月毅等至江津破桓谦桓振江陵平天子反正三月天子至自江陵诏曰古称大者天地其次君臣所以列贯三辰神人代序谅理本于造昧而运周于万叶故盈否时袭四灵通其变王道或昧贞贤拯其危天命所以永固人心所以攸穆虽夏周中倾赖靡申之绩恭伦载窃实二代是维或乗资借号或业隆异世犹诗书以之休咏记策用为羙谈未有因心抚民而诚发理应援神噐于己沦若在今之盛者也朕以寡昧遭家不造越自遘闵属当屯极逆臣桓𤣥乗舋纵慝穷凶恣虐滔天猾夏遂诬㒺人神肆其簒乱祖宗之基既湮七庙之飨胥殄若坠渊谷未足斯譬皇度有晋天纵英哲使持节都督扬徐兖豫青冀幽并江九州诸军事镇军将军徐青二州刺史忠诚天亮神武命世用能贞明协契义夫向臻故顺声一唱二溟卷波英风振路宸居清翳暨冠军将军毅辅国将军无忌振武将军道规舟旗遄迈而元凶传首回戈叠挥则荆汉雾廓俾宣元之祚永固于嵩岱倾基重造再集于朕躬宗庙歆七百之祐皇基融载新之命念功惟徳永言铭懐固已道冠开辟独絶终古书契以来未之前闻矣虽则功髙靡尚理至难文而崇庸命徳哲王攸先者将以𢎞道制治深闗盛衰故伊望膺殊命之钖桓文飨备物之礼况宏征不世顾邈百代者宜极名噐之隆以光大国之盛而镇军谦虚自𠂻诚旨屡显朕重逆仲父乃所以愈彰徳羙也镇军可进位侍中车骑将军都督中外诸军事使持节徐青二州刺史如故显祚大邦启兹疆宇髙祖固譲加録尚书事又不受屡请归藩天子不许遣百僚敦劝又亲幸公第髙祖惶惧诣阙陈请天子不能夺是月旋镇丹徒天子重遣大使敦劝又不受乃改授都督荆司梁益宁雍凉七州并前十六州诸军事本官如故于是受命解青州加领兖州刺史卢循浮海破广州获刺史吴隠之即以循为广州刺史以其同党徐道覆为始兴相二年三月督交广二州十月髙祖上言曰昔天祸皇室巨狡纵簒臣等义惟旧隶豫蒙国恩仰契信顺之符俯厉人臣之愤虽社稷之灵抑亦事由衆济其翼奨忠懃之佐文武毕力之士敷执在已之谦用亏国体之大辄摄衆军先上同谋起义始平京口广陵二城臣及抚军将军毅等二百七十二人并后赴义出都縁道大战所余一千五百六十六人又辅国将军长民故给事中王元徳等十人各一千八百四十八人乞正封赏其西征衆军须论集续上于是尚书奏封唱义谋主镇军将军讳豫章郡公食邑万户赐绢三万匹其余封赏各有差镇军府佐吏降故太传谢安府一等十一月天子重申前令加髙祖侍中进号车骑将军开府仪同三司固譲诏遣百僚敦劝三年二月髙祖还京师将诣廷尉天子先诏狱官不得受诣阙陈譲乃见听旋于丹徒闰月府将骆氷谋作乱将被执单骑走追斩之诛氷父永嘉太守球球夲东阳郡史孙恩之乱起义于长山故见擢用初桓𤣥之败以桓冲忠贞署其孙𦙍至是氷谋以𦙍为主与东阳太守殷仲文潜相连结乃诛仲文及仲文二弟凡桓𤣥余党至是皆诛夷天子遣兼大常葛籍授公策曰有扈滔天夷羿乗衅乱节干纪实挠皇极贼臣桓𤣥怙宠肆逆乃摧倾华霍倒㧞嵩岱五岳既夷六地易所公命世英纵藏噐待时因心资敬誓雪国耻慨愤陵夷诚发宵寐既而嵗月屡迁神噐已逺忠孝幽寄实贯三灵尔乃介石胜机宣契毕举诉苍天以为正挥义旅而一驱奔锋数百势烈激电百万不能抗限制路日直植城遂使冲鲸溃流暴鳞奔汉庙胜逺加重氛载涤二仪廓清三光反照事遂永代功髙开辟理微称谓义感朕心若夫道为身济犹縻厥爵况乃诚徳俱深勲冠天人者乎是用建兹邦国永祚山河言念载懐匪云足报往钦哉俾屏余一人长弼皇晋流风垂祚晖烈无穷其降承嘉策对敭朕命十二月司徒録尚书扬州刺史王谧薨四年正月徴公入辅授侍中车骑将军开府仪同三司扬州刺史録尚书徐兖二州刺史如故表解兖州先是遣冠军刘敬宣伐蜀贼谯纵无功而返九月以敬宣挫退逊位不许乃降为中军将军开府如故初伪燕主鲜卑慕容徳僭号于青州徳死兄子超袭位前后屡为邉患五年二月大掠淮北执阳平太守刘千载济南太守赵元驱畧千余家三月公抗表北讨以丹阳尹孟昶监中军留府事四月舟师发京都泝淮入泗五月至下邳留船舰辎重歩军进琅邪所过皆筑城留守鲜卑梁父莒城二戍竝奔走慕容超闻王师将至其大将公孙五楼说超宜断据大岘刈除粟苖坚壁清野以待之彼侨军无资求战不得旬月之间折棰以笞之耳超不从曰彼逺来疲劳势不能乆但当引令过岘我以䥫骑践之不忧不破也岂有预芟苖稼先自䠞弱邪初公将行议者以为贼闻大军逺出必不敢战若不断大岘当坚守广固刈粟清野以絶三军之资非唯难以有功将不能自反公曰我揣之熟矣鲜卑贪不及逺计进利尅获退惜粟苖谓我孤军逺入不能持乆不过进据临朐退守广固我一得入岘则人无退心驱必死之衆向懐贰之虏何忧不尅彼不能清野固守为诸君保之公既入岘举手指天曰吾事济矣六月慕容超遣五楼及广宁王贺赖卢先据临朐城既闻大军至留羸老守广固乃悉出临朐有巨蔑水去城四十里超告五楼曰急往据之晋军得水则难击也五楼驰进龙骧将军孟龙符领骑居前奔往争之五楼乃退衆军歩进有车四千两分车为两翼方轨徐行车悉张幔御者执矟又以轻骑为游军军令严肃行伍齐整未及临胊数里贼䥫骑万余前后交至公命兖州刺史刘藩弟并州刺史道怜谘议参军刘敬宣陶延夀参军刘懐玉慎仲道索邈等齐力击之日向昃公遣谘议参军檀韶直趋临朐韶率建威将军向弥参军胡藩驰往即日䧟城斩其牙旗悉虏超辎重超闻临朐已拔引衆走公亲鼓之贼乃大破超遁还广固获超马伪辇玉玺豹尾等送于京师斩其大将叚晖等十余人其余斩获千计明日大军进广固即屠大城超退保小城于是设长围守之围髙三丈外穿三重壍停江淮转输馆谷于齐土抚纳降附华戎欢悦援才授爵因而任之七月诏加公北青冀二州刺史超大将垣遵遵弟苖竝率衆归顺公方治攻具城上人曰汝不得张纲何能为也纲者超伪尚书郎其人有巧思㑹超遣纲称藩于姚兴乞师请救兴伪许之而实惮公不敢遣纲从长安还泰山太守申宣执送之乃升纲于楼上以示城内城内莫不失色于是使纲大治攻具超求救不获纲反见虏转忧惧乃请称藩求割大岘为界献马千疋不听围之转急河北居民荷戈负粮至者日以千数録事参军刘穆之有经畧才具公以为谋主动止必谘焉时姚兴遣使告公云慕容见与隣好又以穷告急今当遣䥫骑十万迳据洛阳晋军若不退者便当遣䥫骑长驱而进公唿兴使答曰语汝姚兴我定燕之后息甲三年当平闗洛今能自送便可速来穆之闻有羌使驰入而公发遣已去以兴所言并答具语穆之穆之尤公曰常日事无大小必赐与谋之此宜善详之云何卒尔便答公所答兴言未能威敌正足怒彼耳若燕未可拔羌救奄至不审何以待之公笑曰此是兵机非卿所解故不语耳夫兵贵神速彼若审能遣救必畏我知宁容先遣信命此是其见我伐燕内已懐惧自张之辞耳九月进公太尉中书监固譲伪徐州刺史叚宏先奔索虏十月河北归顺张纲治攻具成设诸竒巧飞楼木幔之属莫不毕备城上火石弓矢无所用之六年二月丁亥屠广固超踰城走征虏贼曹乔胥获之杀其亡命以下纳口万余马二千疋送超京师斩于建康市公之北伐也徐道覆仍有闚𨵦之志劝卢循乗虚而出循不从道覆乃至番禺说循曰夲住岭外岂以理极于此正以刘公难与为敌故也今方领兵坚城之下未有旋日以此思归死士掩袭何刘之徒如反掌耳不乗此机而保一日之安若平齐之后小息甲养衆不过一二年间必玺书征君若刘公自率衆至豫章遣锐师过岭虽复将军神武恐必不能当也今日之机万不可失既尅都邑倾其根夲刘公虽还无能为也循从之乃率衆过岭是月㓂南康庐陵豫章诸郡守皆委任奔走于时平齐问未至即驰使徴公公之初尅齐也欲停镇下邳清盪河洛既而被徴使至即日班师镇南将军何无忌与徐道覆战于豫章败绩无忌被害内外震骇朝廷欲奉乗舆北走就公寻知贼定未至人情小安公至下邳以船运辎重自率精锐歩归至山阳闻无忌被害则虑京邑失守乃卷甲兼行与数十人至淮上问行旅以朝廷消息人曰贼尚未至刘公若还便无所忧也公大喜单船过江迳至京口衆乃大安四月癸未公至京师解严息甲抚军将军刘毅抗表南征公与毅书曰吾往习击妖贼晓其变态新获姧利其锋不可轻宜须装严毕与弟同举又遣毅从弟藩往止之毅不从舟师二万发自姑孰循之初下也使道覆向寻阳自寇湘中诸郡荆州刺史道规遣军至长沙为循所败迳至巴陵将向江陵道覆闻毅上驰使报循曰毅兵衆甚盛成败事系之于此宜并力摧之若此克㨗天下无复事矣根夲既定不忧上面不平也循即日发巴陵与道覆连旗而下别有八艚舰九枚起四层髙十二文公以南藩覆没表送章绶诏不听五月刘毅败绩于桑落洲弃船歩走余衆不得去者皆为贼所擒初循至寻阳闻公已还不信也既破毅乃审凯入之问竝相视失色循欲退还寻阳进平江陵据二州以抗朝廷道覆谓宜乗胜径进固争之疑议多日乃见从毅败问至内外汹扰于时北师始还多创痍疾病京师战士不盈数千贼既破江豫二镇战士十余万舟车百里不絶奔败还者竝声其雄盛孟昶诸葛长民惧寇渐逼欲拥天子过江公不听昶固请不止公曰今重镇外倾彊寇内逼人情危骇莫有固志若一旦迁动便自瓦解土崩江北亦岂可得至设令得至不过延日月耳今兵士虽少自足以一战若其克济则臣主同休茍厄运必至我当以死卫社稷横尸庙门遂其由来以身许国之志不能逺窜于草间求活也我既决矣卿勿复言昶恐其不济乃为表曰臣讳北讨衆竝不同唯臣賛讳行计致使彊贼乗间社稷危逼臣之辠也今谨引分以谢天下封表毕乃仰药而死于是大开赏募投身赴义者一同登京城之科发居民治石头城建牙诫严时议者谓宜分兵守诸津要公以为贼衆我寡若分兵屯则测人虚实且一处失利则沮三军之心今聚衆石头随宜应赴既令贼无以测多少又于衆力不分若徒旅转集徐更论之耳移屯石头乃栅淮断查浦既而羣贼大至公策之曰贼若于新亭直进其锋不可当宜且回避胜负之事未可量也若回泊西岸此成擒耳道覆欲自新亭白石焚舟而上循多疑少决每欲以万全为虑谓道覆曰大军未至孟昶便望风自裁大势言之自当计日溃乱今决胜负于一朝既非必定之道且杀伤士卒不如按兵待之公于时登石头城以望循军初见引向新亭公顾左右失色既而回泊蔡洲道覆犹欲上循禁之自是衆军转集脩治越城筑查浦药园廷尉三垒皆聚以实衆冠军将军刘敬宜屯北郊辅国将军孟懐玉屯丹阳郡西建武将军王仲徳屯越城广武将军刘黙屯建阳门外使宁朔将军索邈领鲜卑具装虎班突骑千余匹皆被练五色自淮北至于新亭贼竝聚观咸畏惮之然犹冀京邑及三吴有应之者遣十余舰来拔石头栅公命神弩射之发辄摧䧟循乃止不复攻栅设伏兵于南岸使羸老悉乗舟舰向白石公忧其从白石歩上乃率刘毅诸葛长民北出拒之留参军徐赤特戍南岸命坚守勿动公既去贼焚查浦歩上赤特军战败死没有百余人赤特弃余衆单舸济淮贼遂率数万屯丹阳郡公率诸军驰归衆忧贼过咸谓公当径还拒战公先分军还石头衆莫之晓解甲息士洗浴饮食之乃出列陈于南塘以赤特违处分斩之命参军诸葛叔度朱龄石率劲勇千余人过淮羣贼数千皆长刀矛鋋精甲曜日奋跃争进龄石所领多鲜卑善歩矟竝结陈以待之贼短兵弗能抗死伤者数百人乃退走㑹日暮衆亦归刘毅之败豫州主簿袁兴国反叛据歴阳以应贼瑯邪内史魏顺之遣将谢寳讨斩之兴国司马袭寳顺之不救而退公怒斩之顺之咏之之弟也于是功臣震慑莫敢不用命六月更授公太尉中书监加黄钺受黄钺余固辞以司马庾悦为建威将军江州刺史自东阳出豫章七月庚申羣贼自蔡洲南走还屯寻阳遣辅国将军王仲徳广川太守刘钟河间太守蒯恩追之公还东府大治水军皆大舰重楼髙者十余丈卢循遣其大将荀林寇江陵桓谦先于江陵奔羌又自羌入蜀伪主谯纵以为荆州刺史谦及谯道福率军二万出寇江陵适与林㑹相去百余里荆州刺史道规斩谦于枝江破林于江津追至竹町斩之初循之走也公知其必寇江陵登遣淮陵内史索邈领马军歩道援荆州又遣建威将军孙季髙率衆三千自海道袭番禺江州刺史庾悦至五畆峤贼遣千余人据断峤道悦前驱鄱阳太守虞邱进攻破之公治兵大办十月率兖州刺史刘藩宁朔将军檀韶等舟师南伐以后将军刘毅监太尉留守府后事皆委焉是月徐道覆率衆三万寇江陵荆州刺史道规又大破之斩首万余级道覆走还盆口初公之遣索邈也邈在道为贼所断道覆败后方达自循东下江陵断絶京邑之问传者皆云已没及邈至方知循走循初自蔡洲南走留其亲党范崇民五千人髙舰百余戍南陵王仲徳等闻大军且至乃进攻之十一月大破崇民军焚其舟舰收其散卒循广州守兵不以海道为防是月建威将军孙季髙乗海奄至而城池峻整兵犹数千季髙焚贼舟舰悉力而上四面攻之即日屠其城循父以轻舟奔始兴季髙抚其旧民戮其亲党勒兵谨守初公之遣季髙也衆咸以海道艰逺必至为难且分彻见力二三非要公不从勑季髙曰大军十二月之交必破妖虏卿今时当至广州倾其巢窟令贼奔走之日无所归投季髙受命而行如期克㨗循方治兵旅舟舰设诸攻备公欲御以长筭乃屯军雷池贼扬声不攻雷池当乗流迳下公知其欲战且虑贼战败或于京江入海遣王仲徳以水舰二百于吉阳下断之十二月循道覆率衆数万方舰而下前后相抗莫见舳舻之际公悉出轻利鬭舰躬提幡鼔命衆军齐力击之又上歩骑于西岸右军参军庾乐生乗舰不进斩而徇之于是衆军竝踊腾争先军中多万钧神弩所至莫不摧陷公中流蹙之因风水之势贼舰悉泊西岸上军先备火具乃投火焚之烟爓张天贼衆大败追奔至夜乃归循等还寻阳初分遣歩军莫不疑恠及烧贼舰衆乃悦服召王仲徳请还为前驱留辅国将军孟懐玉守雷池循闻大军上欲走向豫章乃悉力栅断左里大军至左里将战公所执麾竿折折幡沉水衆竝恠惧公欢笑曰往年覆舟之战幡竿亦折今者复然贼必破矣即攻栅而进循兵虽殊死战弗能禁诸军乗胜奔之循单舸走所杀及投水死凡万余人纳其降附宥其逼畧遣刘藩孟懐玉轻军追之循收散卒尚有数千人迳还广州道覆还保始兴公旋自左里天子遣侍中黄门劳师于行所宋书卷一卷一考证宋书卷一考证武帝纪上彭城县绥里人诸夲同南史绥下有舆字按刘延孙传刘氏在彭城者分为三里帝室居绥兴里南史刘康祖传作绥舆里兴舆二字相近未知孰是宋胡三省通鑑註又作绥徳里误也晋朝卫将军谢琰晋书谢琰为卫将军与下句前将军刘牢之书法正是一例并无阙文因诸夲多同姑仍其旧讳当反复还京口耳反复通鑑作反服注谓反初服也应从通鑑或说元曰刘讳龙行虎歩视瞻不凡南史此乃桓元妻刘氏之语视瞻一本作瞻视非刘裕莫可付以大事夲纪内凡遇帝名皆以讳字代之此独出裕字似未画一但诸夲皆同或者因此处乃追述桓元之语特用变例未可知也尚书王假率百官奉迎乗舆假南史作嘏由是王谧等诸人时衆民望汲古阁衆作失民作人衆惊下击大破之惊当作军下当作进与参军费恬送弟丧州下州下南史作下州宋书卷一考证宋书卷二钦定四库全书宋书卷二梁沈约撰本纪第二武帝中七年正月己未振旅于京师改授大将军扬州牧给班劒二十人本官悉如故固辞免南北征伐战亡者并列上赙赠尸丧未反遣主师迎接致还本土二月卢循至番禺为孙季髙所破收余衆南走刘藩孟懐玉斩徐道覆于始兴晋自中兴以来治纲大㢮权门并兼彊弱相凌百姓流离不得保其产业桓𤣥颇欲釐改竟不能行公既作辅大示轨则豪彊肃然逺近知禁至是㑹稽余姚虞亮复蔵匿亡命千余人公诛亮免㑹稽内史司马休之天子又申前命公固辞于是改授太尉中书监乃受命奉送黄钺解冀州交州刺史杜慧度斩卢循传首京师先是诸州郡所遣秀才孝亷多非其人公表天子申明旧制依旧策试征西将军荆州刺史道规疾患求归八年四月改授豫州刺史以后将军豫州刺史刘毅代之毅与公俱举大义兴复晋室自谓京城广陵功业足以相抗虽权事推公而心不服也毅既有雄才大志厚自期许朝士素望者多归之与尚书仆射谢混丹阳尹郗僧施并深相结及西镇江陵豫州旧府多割以自随请僧施为南蛮校尉公既知毅不能居下终为异端宻图之毅至西称疾笃表求从弟兖州刺史藩以为副贰伪许焉九月藩入朝公命收藩及谢混并于狱赐死自表讨毅又假黄钺率诸军西征以前镇军将军司马休之为平西将军荆州刺史兖州刺史道怜镇丹徒豫州刺史诸葛长民监太尉留府事加太尉司马丹阳尹刘穆之建威将军配以实力壬午发自京师遣参军王镇恶龙骧将军蒯恩前袭江陵十月镇恶克江陵毅及党与皆伏诛十一月己卯公至江陵下书曰夫去弊拯民必存简恕舍网脩纲虽烦易理江荆彫残刑政多阙顷年事故绥抚未週遂令百姓疲匮嵗月滋甚财伤役困虑不幸生凋残之余而不减旧刻剥徴求不循政道宰莅之司或非良榦未能菲躬俭茍求盈给积习生常渐不知改近因戎役来渉二州践境亲民愈见其瘼思欲振其所急䘏其所苦凡租税调役悉宜以见户为正州郡县屯田池塞诸非军国所资利入守宰者今一切除之州郡县吏皆依尚书定制实戸置台调癸卯梓材庚子皮毛可悉停省别量所出巴陵均折度支依旧兵运原五嵗刑已下凡所质録贼家余口亦悉原放以荆州十郡为湘州公乃进督以西阳太守朱龄石为益州刺史率衆伐蜀进公太傅扬州牧加羽葆鼔吹班劒二十人九年二月乙丑公至自江陵初诸葛长民贪淫骄横为士民所患苦公以其同大义优容之刘毅既诛长民谓所亲曰昔年醢彭越今年诛韩信祸其至矣将谋作乱公克期至京邑而每淹留不进公卿以下频日奉候于新亭长民亦骤出既而公轻舟密至已还东府矣长民到门引前却人闲语凡平生于长民所不尽者皆与及之长民甚説已密命左右壮士丁旿等自幔后出于坐拉焉长民坠牀又于地敺之死于牀侧舆尸付廷尉并诛其弟黎民旿骁勇有气力时人为之语曰勿䟦扈付丁旿先是山湖川泽皆为豪彊所专小民薪採渔钓皆责税直至是禁断之时民居未一公表曰臣闻先王制治九土攸序分境画疆各安其居在昔盛世人无迁业故井田之制三代以隆秦革斯政汉遂不改富彊兼并于是为弊然九服勿扰所託成旧在汉西京大迁田景之族以实闗中即以三辅为乡闾不复系之于齐楚自永嘉播越爰託淮海朝有匡复之筭民复思本之心经畧之图日不暇给是以宁民绥治犹有未遑及至大司马桓温以民无定本伤治为深庚戌土断以一其业于时财阜国丰实由于此自兹迄今弥歴年载画一之制渐用穨弛杂居流寓闾伍弗脩王化所以未纯民瘼所以犹在臣荷重任耻责实深自非改调解张无以济治夫人情滞常难与虑始所谓父母之邦以为桑梓者诚以生焉终焉敬爱所託耳今所居累世坟垄成行敬恭之诚岂不与事而至请凖庚戌土断之科庶子本所𢎞稍与事着然后率之以仁义鼓之以威武超大江而跨黄河抚九州而复旧土则恋本之志乃速由于当年在始暂勤要终所以能易伏惟陛下垂矜万民怜其所失永懐鸿鴈之诗思隆中兴之业既委臣以国重期臣以宁济若所启合允请付外施行于是依界土断唯徐兖青三州居晋陵者不在断例诸流寓郡县多被併省以公领镇西将军豫州刺史公固让太傅州牧及班劒奉还黄钺七月朱龄石平蜀斩伪蜀王谯纵传首京师九月封公次子义真为桂阳县公以赏平齐及定卢循也天子重申前命授公太傅扬州牧加羽葆鼓吹班劒二十人将吏百余敦劝乃受羽葆鼔吹班劒余固辞十年息民简役筑东府起府舍平西将军荆州刺史司马休之宗室之重又得江汉人心公疑其有异志而休之兄子谯王文思在京师招集轻侠公执文思送还休之令自为其所休之表废文思并与公书陈谢十一年正月公收休之子文寳兄子文祖并于狱赐死率衆军西讨复加黄钺领荆州刺史辛巳发京师以中军将军道怜监留府事休之上表自陈曰臣闻运不常一治乱代有阳九既谢圯终则泰昔簒臣肆逆皇纲絶纽十世未改鼎祚再隆太尉臣讳威武明断首建义旗除荡元凶皇居反正布衣匹夫匡复社稷南剿卢循北定广固千载以来功无与等由是四海归羙朝野推崇既位穷台牧权倾人主不能以道处功恃宠骄溢自以酬赏既极便情在无上刑戮逆滥政用暴苛问鼎之迹日彰人臣之礼顿缺陛下四时膳御触事县空宫省供奉十不一在皇后寝疾之际汤药不周手与家书多所求告皆是朝士共所闻见莫不伤懐愤叹口不敢言前扬州刺史元显第五息法兴桓𤣥之舋逃逺于外王路既开始得归本太傅之𦙍絶而复兴凡在有怀谁不感庆讳吞噬之心不避轻重以法兴聪敏明慧必为民望所归芳兰既茂内懐憎恶乃妄扇异言无罪即戮大司马臣徳文及王妃公主情切计逼并狼狈请命逆肆祸毒誓不矜许寃酷之痛感动行路自以地卑位重荷恩崇大乃以庶孽与徳文嫡婚致兹非偶实由威逼故卫将军刘毅右将军刘藩前将军诸葛长民尚书仆射谢混南蛮校尉郗僧施或盛勲徳𦙍令望在身皆社稷辅弼恊讃所寄无罪无辜一旦夷灭猜忍之性终古所希臣自惟门戸衰破赖之获存皇家所重终古难匹是以公私归冯事尽祗顺再授荆州辄苦陈告自以才弱位隆不宜久荷分陜屡求解任必不见聴前经擕侍老母半家俱西凡诸子姪悉留京辇臣兄子谯王文思虽年少常人粗免咎悔性好交逰未知防逺羣丑交构为其风声讳遂翦戮人士逺送文思臣顺其此㫖表送章节请废文思改袭大宗遣息文寳送女东归自谓推诚奉顺理不过此岂意讳包蔵祸心遂见讨伐加恶文思构生罪舋羣小之言逺近噂而臣纯愚闇信必谓不然寻臣府司马张茂度狼狈东归南平太守檀范之复以此月三日委郡叛逆寻有审问东军已上讳今此举非有怨憎正以臣王室之干位居藩岳时贤既尽唯臣独存规以翦灭成其簒杀镇北将军臣宗之青州刺史臣敬宣并是讳所深忌惮欲以次除荡然后倾移天日于事可易今荆雍义徒不召而集子来之衆其㑹如林岂臣无徳所能绥致盖七庙之灵理贯幽显辄授文思振武将军南郡太守宗之子竟陵太守鲁轨进号辅国将军臣今与宗之亲御大衆出据江津案甲抗威随宜应赴今绛旗所指唯讳兄弟父子而已湏尅荡宼逆寻续驰闻由臣轻弱致讳凌横上惭俯愧无以厝颜休之府録事参军韩延之故吏也有干用才能公未至江陵密使与之书曰文思事源逺近所知去秋遣康之送还司马军者推至公之极也而了不逊愧又无表疏文思经正不反此是天地之不容吾受命西讨止其父子而已彼土侨旧为所驱逼一无所问往年郗僧施谢邵任集之等交构积嵗専为刘毅谋主所以至此卿等诸人一时逼迫本无谶衅吾处怀期物自有由来今在近路正是诸人归身之日若大军登道交锋接刃兰艾吾诚不分故具示意并示同懐诸人延之报曰承亲率戎马逺履西畿阖境士庶莫不惶骇何者莫知师出之名故也今辱来疏始知以谯王前事良増叹息司马平西体国忠贞欵爱待物当于古人中求耳以君公有匡复之勲家国蒙赖推徳委诚每事询仰谯王往以微事见劾犹自表逊位况以大过而当嘿然邪但康之前言有所不尽故重使胡道谘白所怀道未及反已奏表废之所不尽者命耳推寄相与之怀正当如此有何不可便兴兵戈自义旗秉权以来四方方伯谁敢不先相谘畴而迳表天子邪谯王为宰相所责又表废之经正何归表使何因可谓欲加之罪其无辞乎刘讳足下海内之人谁不见足下此心而复欲欺诳国士天地所不容在彼不在此矣来示言处懐期物自有由来今伐人之君啗人以利真可谓处怀期物自有由来者矣刘藩死于闾阖之内诸葛毙于左右之手甘言诧方伯袭之以轻兵遂使席上靡款懐之士阃外无自信诸侯以是为得筭良可耻也贵府将佐及朝廷贤徳寄性命以过日心企太平久矣吾诚鄙劣尝闻道于君子以平西之至徳宁可无授命之臣乎未能自投虎口比迹郗任之徒明矣假令天长丧乱九流浑浊当与臧洪逰于地下不复多言公视书叹息以示诸佐曰事人当如此三月军次江陵初雍州刺史鲁宗之常虑不为公所容与休之相结至是率其子竟陵太守轨会于江陵江夏太守刘䖍之邀之军败见杀公命彭城内史徐逵之参军王允之出江夏口复为轨所败并没时公军泊马头即日率衆军济江躬督诸将登岸莫不奋踊争先休之衆溃与轨等奔襄阳江陵平加领南蛮校尉将拜值四废日佐史郑鲜之禇叔度王𢎞傅亮白迁日不许下书曰此州积弊事故相仍民疲田芜杼轴空匮加以旧章乖昧事役频苦童耄夺养老稺服戎空戸从役或越绋应召毎永懐民瘼宵分忘寝诚宜蠲除苛政𢎞兹简惠庶令凋风弊政与事而新宁一之化成于朞月荆雝二州西局蛮府吏及军人年十二以还六十以上及扶养孤幼单丁大艰悉仰遣之穷独不能存者给其长赈府州久懃将吏依劳铨序并除今年租税四月公复率衆进讨至襄阳休之奔羌天子复重申前命授太傅扬州牧劒履上殿入朝不趋賛拜不名加前部羽葆鼓吹置左右长史司马从事中郎四人封公第三子义隆为北彭城县公以中军将军道怜为荆州刺史八月甲子公至自江陵奉还黄钺固辞太傅州牧前部羽葆鼓吹其余受命朝议以公道尊勲重不宜复施敬䕶军既加殊礼奏事不复称名以世子为兖州刺史十二年正月诏公依旧辟士加领平北将军兖州刺史増都督南秦凡二十二州公以平北文武寡少不宜别置于是罢平北府以併大府以世子为豫州刺史三月加公中外大都督初公平齐仍有定闗洛之意值卢循侵逼故其事不谐荆雝既平方谋外畧㑹羌主姚兴死子泓立兄弟相杀闗中扰乱公乃戒严北讨加领征西将军司豫二州刺史以世子为徐兖二州刺史下书曰吾倡大义首自本州克复皇祚遂建勲烈外夷勍敌内清姦宄皆邦人州党竭诚尽力之效也情若风霜义贯金石今当奉辞西斾有事闗河弱嗣叨蒙复忝今授情事纒绵可谓深矣顷军国务殷刑辟未息眷言怀之能不多叹其犯辠系五嵗以还可一原遣文武劳满未蒙荣转者便随班序报公受中外都督及司州并辞大司马琅邪王礼敬朝议从之公欲以义声怀逺奉琅邪王北伐五月羌伪黄门侍郎尹冲率兄弟归顺又加公北雍州刺史前部羽葆鼔吹増班劒为四十人解中书监八月丁巳率大衆发京师以世子为中军将军监太尉留府事尚书右仆射刘穆之为左仆射领监军中军二府军司入居东府摠摄内外九月公次于彭城加领徐州刺史先是遣冠军将军檀道济龙骧将军王镇恶步向许洛羌缘道屯守皆望风降服伪兖州刺史韦华先据仓垣亦率衆归顺公又遣北兖州刺史王仲徳先以水军入河仲徳破索虏于东郡凉城进平滑台十月衆军至洛阳围金墉泓弟伪平南将军洸请降送于京师脩复晋五陵置守卫天子诏曰夫嵩岱配极则干道増辉藩岳作屏则帝王成务是以夏殷资昆彭之伯有周倚齐晋之辅鍳诸前典仪刑万代翼治扶危靡不由此太尉公命世天纵齐圣广渊明烛四方道光宇宙爰自初廸则投懃王国妖蝥孔炽则功存社稷固以四维是荷万邦攸赖者矣暨桓𤣥僣逆倾荡四海公深秉大节灵武霆震𢎞济朕躬再造王室每惟勲徳铭于厥心遂北清海岱南夷百越荆雍稽服庸氓顺轨克黜方难式遏宼虐及阿衡王猷班序内外仰兴絶风傍嗣逸业秉礼以整俗遵王以垂训声教逺被无思不洽爰暨木居海处之酋被髪雕题之长莫不忘其陋俭九译来庭此盖播诸徽策靡究其详者也曩者永嘉不纲诸夏幅裂终古帝居沦胥戎虏永言园陵率土同慕公明发遐慨抚机电征亲董侯伯稜威致讨旗旝首涂则八表响震偏师先路则多垒云彻旧都载清五陵复礼百城屈膝千落影从自篇籍所载生民以来勲徳懋功未有若此之盛者也昔周吕佐叡圣之主因三分之形把旄仗钺一时指麾皆大启疆宇跨州兼国其在桓文方兹尤俭然亦显被宠章光钖殊品况乃独絶百代顾邈前烈者哉朕每𢎞鉴古训思遵令图以公深秉沖挹用阙大礼天人引领于兹歴载况今禹迹齐轨九隩同文司勲抗策普天增伫遂公髙挹大愆国章三灵眷属朕实祗惧便宜显答羣望允崇盛典其进位相国摠百揆扬州牧封十郡为宋公备九钖之礼加玺绶逺逰冠位在诸侯王上加相国绿綟绶策曰朕以寡昧仰纉洪基夷羿乗舋荡覆王室越在南鄙迁于九江宗祀絶飨人神无位提挈羣凶寄命江浒则我祖宗之业奄坠于地七百之祚翦焉既倾若渉渊海罔知攸济天未絶晋诞育英辅振厥㢮维再造区物兴亡继絶俾昬作明元勲至徳朕实赖焉今将授公典策其敬听朕命乃者桓𤣥肆僣滔天冺夏拔本塞源颠倒六位庶僚俛眉四方莫䘏公精贯朝日气凌霄汉奋其灵武大殱羣慝克复皇邑奉帝歆神此公之节始于勤王者也授律羣后泝流长骛薄伐峥嵘献㨗南郢大憝折首羣逆毕夷三光旋采旧物反正此又公之功也出藩入辅𢎞兹保弼阜财利用繁殖生民编戸嵗滋疆宇日启导徳明刑四境有截此又公之功也鲜卑负衆僣盗三齐狼噬冀青䖍刘沂岱介恃遐阻仍为边毒公蒐乗秣驷夐入逺疆冲橹四临万雉俱溃窃号之虏显戮司宼拓土三千申威龙漠此又公之功也卢循妖凶伺隙五岭乗虚肆逆侵覆江豫旍拂寰内矢及王城朝野丧沮莫有固志家献徙卜之计国议迁都之规公乗辕南济义形于色嶷然内湛视崄若夷摅畧运竒英谟不世狡宼穷衂丧旗宵遁俾我畿甸拯于将坠此又公之功也追奔逐北扬旍江濆偏旅浮海指日遄至番禺之功俘级万数左里之㨗鱼溃鸟散元凶逺迸传首万里海南肃清荒服来款此又公之功也刘毅叛涣负舋西夏凌上罔主志肆奸暴附丽协党扇荡王畿公御轨以刑消之不日仓兕电泝神兵风扫罪人斯得荆衡清晏此又公之功也谯纵怙乱宼窃一隅王化阻阂三巴沦溺公指命偏师授以良图凌波浮湍致届井络僭竖伏锧梁岷革偃此又公之功也马休鲁宗阻兵内侮驱率二方连旗称乱公投袂星言斫其上畧江津之师势踰风电廻斾沔川实繁震慑二叛奔迸荆雍来蘓𤣥泽浸育温风潜被此又公之功也永嘉不竞四夷擅华五都幅裂山陵幽辱祖宗懐没世之愤遗氓有匪风之思公逺齐伊宰纳隍之仁近同小白灭亡之耻鞠旅陈师赫然大号分命羣帅北徇司兖许郑风靡巩洛载清伪牧逆藩交臂请罪百年榛秽一朝扫济此又公之功也公有康宇内之勲重之以明徳爰初发迹则竒谟冠古电击彊妖则锋无前对聿宁东畿大造黔首若乃草昧经纶化融于嵗计扶危静乱道固于苞桑辩方正位纳之轨度蠲削烦苛较若画一淳风美化盈塞宇宙是以絶域献琛遐夷纳贡王畧所宣九服率从虽文命之东渐西被咎繇之迈于种徳何以尚兹朕闻先王之宰世也庸勲尊贤建侯胙土襃以宠章崇其徽物所以协辅皇家永隆藩屏故曲阜光启遂荒徐宅营丘表海四履有闻其在襄王亦赖匡霸又命晋文备物光钖惟公道冠前烈勲髙振古而殊典未加朕甚懵焉今进授相国以徐州之彭城沛兰陵下邳淮阳山阳广陵兖州之髙平鲁泰山十郡封公为宋公钖兹𤣥土苴以白茅爰定尔居用建冡社昔晋郑启藩入作卿士周召保傅出总二南内外之重公实兼之命使持节太尉尚书左仆射晋宁县五等男湛授相国印绶宋公玺绂使持节兼司空散骑常侍尚书阳遂郷侯泰授宋公茅土金虎符第一至第十左竹使符第一至第十左相国位无不总礼絶朝班居常之名宜与事革其相国总百揆去録尚书之号上送所假节侍中中外都督太傅太尉印绶豫章公印策进扬州牧领征西将军司豫北徐雍四州刺史如故公纪纲礼度万国是式秉介蹈方罔有迁志是以钖公大辂戎辂各一𤣥牡二驷公抑末敦本务农重积采蘩实殷稼穑惟阜是用钖公衮冕之服赤舄副焉公闲邪纳正移风改俗陶钧品物如乐之和是用钖公轩县之乐六佾之舞公宣美王化导扬休风华夷企踵逺人胥萃是用钖公朱戸以居公官方任能网罗幽滞九臯辞野髦士盈朝是用钖公纳陛以登公当轴处中率下以义式遏宼雠清除苛慝是用钖公虎贲之士三百人公明罚恤刑庶狱详允放命干纪罔有攸纵是用钖公鈇钺各一公龙骧鳯矫咫尺八纮括囊四海折冲无外是用钖公彤弓一彤矢百卢弓十卢矢千公温恭孝思致䖍禋祀忠肃之志仪刑万方是用钖公秬鬯一卣圭瓉副焉宋国置丞相以下一遵旧仪钦哉其祗服往命茂对天休简恤庶邦敬敷显徳以终我髙祖之嘉命置宋国侍中黄门侍郎尚书左丞相随大使奉迎枹罕虏乞伏炽槃遣使诣公求効力讨羌拜西平将军河南公十三年正月公以舟师进讨留彭城公义隆镇彭城军次留城经张良庙令曰夫盛徳不冺义在祀典微管之叹抚事弥深张子房道亚黄中照隣殆庶风云言感蔚为帝师大拯横流夷项定汉固以参轨伊望冠徳如仁若乃神交圯上道契商洛显晦之间窈然难究源流渊浩莫测其端矣涂次旧沛伫驾留城灵庙荒残遗象陈昩抚迹怀人慨然永叹过大梁者或伫想于夷门逰九原者亦流连于随㑹可改构榱桷脩饰丹青苹蘩行潦以时致荐以纾懐古之情用存不刋之烈天子追赠公祖为太常父为左光禄大夫让不受二月冠军将军檀道济等次潼闗三月庚辰大军入河索虏歩骑十万营据河津公命诸军济河击破之公至洛阳七月至陜城龙骧将军王镇恶伐木为舟自河浮渭八月扶风太守沈田子大破姚泓于蓝田王镇恶克长安生擒泓九月公至长安长安丰稔帑蔵盈积公先收其彛器浑仪土圭之属献于京师其余珍寳珠玉以班赐将帅执送姚泓斩于建康市谒汉髙帝陵大㑹文武于未央殿十月天子诏曰朕闻先王之莅天下也上则大寳以尊徳下则建侯以襃功是以成勲告就文命有𤣥圭之钖四海来王姬旦飨龟蒙之封夫翼圣宣绩辅徳𢎞猷礼穷元赏宠章希世况明保沖昧独运陶钧者哉朕以不徳遭家多难云雷作屯夷羿窃命失位京邑遂播蛮荆艰难卑约制命凶丑相国宋公天纵睿圣命世应期诚贯三灵大节宏发拯朕穷于巢幕廻灵命于己崩固已道穷北面晖格八表者矣及外积全国之勲内累戡黎之伐芟夷彊妖之始藴崇奸猾之源显仁蔵用之道六府孔脩之绩莫不云行雨施能事必举谅已方轨于三五不容于典策者焉自永嘉丧师绵踰十纪五都分崩然正朔时暨唯三秦悬隔未之暂賔至令羌虏袭乱淫虐三世资百二之易守恃函谷之可闗庙筭韬畧不谋之日久矣公命世抚运阐曜威灵内研诸侯之虑外致上天之罚故能仓兕甫训则许郑风偃钲钺未指则瀍洛雾披俾旧阙元阳复集万国之轸东京父老重覩司𨽻之章俾朕负扆髙拱而保大洪烈是用逺鉴前典延即羣谋敬授殊钖光启疆宇乗马之制有陋旧章徽称之美未穷上爵岂足以显报懋功允塞民望藩辅王畿长辔六合者乎实以公每秉谦徳卑不可踰难进之道以宠为戚是故降损盛制且有后命也自兹迄今洪勲弥劭稜威九河魏赵底服廻辕崤潼连城冰泮遂长驱灞浐悬旍龙门逆虏姚泓系颈就擒百稔梗秽涤于崇朝祖宗遗愤雪于一旦涉禹之迹方行天下至于海外罔有不服功固万世其宁惟永岂金石雅颂所能讃扬实可以告于神明勒铭嵩岱者己朕又闻之周道方逺则鸑鷟鸣岐二南播徳则麟驺呈瑞自公大号初发爰暨告成灵祥炳焕不可胜纪岂伊素雉逺至嘉禾近归而已哉朕每仰鉴𤣥应俯察人谋进惟道勲退惟国典岂得遂公髙挹而久藴盛策便宜敬行大礼允副幽显之望其进宋公爵为王以徐州之海陵东安北琅邪北东莞北东海北谯北梁豫州之汝南北颍川北南顿凡十郡益宋国其相国扬州牧领征西将军司豫北徐雍四州刺史如故十一月前将军刘穆之卒以司马徐羡之代掌留任大事昔所决于穆之者皆悉以谘公欲息驾长安经畧赵魏㑹穆之卒乃归十二月庚子发自长安以桂阳公义真为安西将军雍州刺史留腹心将佐以辅之闰月公自洛入河开汴渠以归十四年正月壬戌公至彭城解严息甲以辅国将军刘遵考为并州刺史领河东太守镇蒲坂公解司州领徐冀二州刺史固让进爵六月受相国宋公九钖之命令曰孤以寡薄负荷殊重守位奉藩危溢是惧朝恩隆泰委美推功遂方轨齐晋拟议国典虽亮诚守分十稔于今而成命弗廻百辟胥暨内外庶僚敦勉周至借运来之功参休明之迹乘菲薄之资同盛徳之事监寐永言未知攸託隆祚之始思覃斯庆其赦国内殊死以下今月二十三日昩爽以前悉皆原宥鳏寡孤独不能自存者人赐粟五斛府州刑罪亦同荡然其余详依旧凖诏崇豫章公太夫人为宋公太妃世子为中军将军副贰相国府以太尉军谘祭酒孔季恭为宋国尚书令青州刺史檀祗为领军将军相国左长史王𢎞为尚书仆射其余百官悉依天朝之制又诏宋国所封十郡之外悉得除用先是安西中兵参军沈田子杀安西司马王镇恶诸将军复杀安西长史王脩闗中乱十月公遣右将军朱龄石代安西将军桂阳公义真为雍州刺史义真既还为佛佛虏所追大败仅以身免诸将帅及龄石并没领军檀祗卒以中军司马檀道济为中领军十二月天子崩大司马琅琊王即帝位元熙元年正月诏遣大使徴公入辅又申前命进公爵为王以徐州之海陵东海北谯北梁豫州之新蔡兖州之北陈留司州之陈郡汝南颍州荥阳十郡増宋国七月乃受命赦国内五嵗刑以下迁都夀阳以尚书刘懐慎为北徐州刺史镇彭城九月解扬州十二月天子命王冕十有二旒建天子旌旗出警入跸乗金根车驾六马备五时副车置旄头云罕乐舞八佾设钟簴宫县进王太妃为太后王妃为王后世子为太子王子王孙爵命之号一如旧仪二年四月徴王入辅六月至京师晋帝禅位于王诏曰夫天造草昧树之司牧所以陶钧三极统天施化故大道之行选贤与能隆替无常期禅代非一族贯之百王由来尚矣晋道陵迟仍世多故爰暨元兴祸难既积至三光贸位冠履易所安皇播越宗祀堕泯则我宣元之祚永坠于地顾瞻区域翦焉已倾相国宋王天纵圣徳灵武秀世一匡頽运再造区夏固以兴灭继絶舟航沦溺矣若夫仰在璇玑旁穆七政薄伐不庭开复疆宇遂乃三俘伪主开涤五都雕颜卉服之乡龙荒朔漠之长莫不廻首朝阳沐浴𤣥泽故四灵効瑞川岳启图嘉祥杂沓休应炳着𤣥象表革命之期华裔注乐推之愿代徳之符着乎幽显瞻乌爰止允集明哲夫岂延康有归咸熈告谢而已哉昔火徳既微魏祖底绩黄运不竞三后肆勤故天之歴数寔有攸在朕虽庸闇昩于大道永鉴废兴为日已久念四代之髙义稽天人之至望予其逊位别宫归禅于宋一依唐虞汉魏故事诏草既成送呈天子使书之天子即便操笔谓左右曰桓𤣥之时天命已改重为刘公所延将二十载今日之事本所甘心甲子策曰咨尔宋王夫𤣥古权舆悠哉邈矣其详靡得而闻爰自书契降逮三五莫不以上圣君四海止戈定大业然则帝王者宰物之通器君道者天下之至公昔在上叶深鉴兹道是以天禄既终唐虞弗得传其嗣符命来格舜禹不获全其谦所以经纬三才澄序彛化作范振古垂风万叶莫尚于兹自是厥后歴代弥劭汉既嗣徳于放勋魏亦方轨于重华谅以协谋乎人鬼而以百姓为心者也昔我祖宗钦明辰居其极而明晦代序盈亏有期翦商兆祸非唯一世曽是弗克矧伊在今天之所废有自来矣唯王体上圣之姿苞二仪之徳明齐日月道合四时乃者社稷倾覆王拯而存之中原芜梗又济而复之自负固不賔干纪放命肆逆滔天窃据万里靡不润之以风雨震之以雷霆九伐之道既敷八法之化自理岂伊博施于民济斯黔庶固以义洽四海道威八荒者矣至于上天垂象四灵効徴图谶之文既明人神之望已改百工歌于朝庶民颂于野亿兆抃踊倾伫惟新自非百姓乐推天命攸集岂伊在予所得独专是用仰祗皇灵俯顺羣议敬禅神器授帝位于尔躬大祚告穷天禄永终于戏王其允执其中敬遵典训副率土之嘉愿恢洪业于无穷时膺休祜以答三灵之眷望又玺书曰葢闻天生蒸民树之以君帝皇寄世实公四海崇替系于勲徳升降存乎其人故有国必亡卜年着其数代谢无常圣哲握其符昔在上世三圣系轨畴咨四岳以𢎞揖让惟先王之有作永垂范于无穷及刘氏致禅实尧是法有魏告终亦宪兹典我世祖所以抚归运而顺人事乗利见而定天保者也而道不常泰戎夷乱华丧我洛京蹙国江表仍遘否运沦没相因逮于元兴遂倾宗祀幸赖神武光天大节宏发匡复我社稷重造我国家惟王圣徳钦明则天光大应期诞载明保王室内纾国难外播宏畧诛大憝于汉阳逋僣盗于沂渚澄氛西岷肃清南越再静江湘拓定樊沔若乃永怀区宇思一声教王师首路则伊洛澄流稜威崤潼则华岳褰霭伪酋衔璧咸阳即序虽彛器所铭诗书所咏庸勲之盛莫之与二也遂偃武脩文诞敷徳政八统以驭万民九职以刑邦国思兼三王以施四事故能信着幽显义感殊方自歴世所賔舟车所暨靡不讴歌仁徳抃舞来庭朕毎敬惟道勲永察符运天之歴数实在尔躬是以五纬升度屡示除旧之迹三光协数必昭布新之祥图谶祯瑞皎然斯在加以龙颜英特天授殊姿君人之表焕如日月传称惟天为大惟尧则之诗云有命自天命此文王夫或跃在渊者终飨九五之位勲格天地者必膺大寳之业昔土徳告沴传胙于我有晋今歴运改卜永终于兹亦以金徳而传于宋仰四代之休义鉴明昬之定期询于羣公爰逮庶尹咸曰休哉罔违朕志今遣使持节兼太保散骑常侍光禄大夫澹兼太尉尚书宣范奉皇帝玺绶受终之礼一如唐虞汉魏故事王其允答人神君临万国时膺灵祉酬于上天之眷命王奉表陈让晋帝已逊琅邪王第表不获通于是陈留王䖍嗣等二百七十人及宋台羣臣并上表劝进上犹不许太史令骆达陈天文符瑞数十条羣臣又固请王乃从之宋书卷二卷二考证宋书卷二考证武帝纪中遣主师迎接致还本土主一本误王师一本作帅或非良榦未能菲躬俭躬下当有节字或俭下脱一用字休之府録事参军韩延之故吏也一本延之下有公之二字文意更明刘藩死于闾阖之内闾通鑑作阊爰暨木居海处之酋酋监本讹首今改正再造区物物南史作㝢宋书卷二考证宋书卷三钦定四库全书宋书卷三梁沈约撰本纪第三武帝下永初元年夏六月丁卯设坛于南郊即皇帝位柴燎告天策曰皇帝臣讳敢用𤣥牡昭告皇天后帝晋帝以卜世告终厯数有归钦若景运以命于讳夫树君宰世天下为公徳充帝王乐推攸集越俶唐虞降暨汉魏靡不以上哲格文祖元勲陟帝位故能大拯黔首垂训无穷晋自东迁四维不振宰辅凭依为日已乆难棘隆安祸成元兴遂至帝主迁播宗祀堙灭讳虽地非齐晋衆无一旅仰愤时难俯悼横流投袂一援则皇祀克复及危而能持颠而能扶姦宄具歼僭伪必灭诚兴废有期否终有数至于大造晋室拨乱济民因借时来实尸其重加以殊俗慕义重译来庭正朔所暨咸服声教至乃三灵垂象山川告祥人神协祉嵗月滋着是以羣公卿士亿兆夷人佥曰皇灵降鉴于上晋朝欵诚于下天命不可以乆淹宸极不可以暂旷遂逼羣议恭兹大礼猥以寡徳託于兆民之上虽仰畏天威畧是小节顾探永懐祗惧若霣敬简元辰升坛受禅告类上帝用酬万国之情克隆天保永祚于有宋惟明灵是飨礼毕备法驾幸建康宫临太极前殿诏曰夫世代迭兴承天统极虽遭遇异涂因革殊事若乃功济区宇道振生民兴废所阶异世一揆朕以寡薄属当艰运借否终之期因士民之力用获拯溺匡世揆乱安国宁民业未半古功参曩烈晋氏以多难仍遘厯运已移钦若前王宪章令轨用集大命于朕躬惟徳匪嗣辞不获申遂祗顺三灵飨兹景祚燔柴于南郊受终于文祖猥当与能之期爰集乐推之运嘉祚肇开隆庆惟始思俾休嘉惠兹兆庶其大赦天下改晋元熙二年为永初元年赐民爵二级鳏寡孤独不能自存者人谷五斛逋租宿债勿复收其有犯乡论清议赃污滛盗一皆荡涤洗除与之更始长徒之身特皆原遣亡官失爵禁锢夺劳一依旧准封晋帝为零陵王全食一郡载天子旍旗乗五时副车行晋正朔郊祀天地礼乐制度皆用晋典上书不为表答表勿称诏追尊皇考为孝穆皇帝皇妣为穆皇后尊王太后为皇太后诏曰夫微禹之感叹深后昆盛徳必祀道隆百世晋氏封爵咸随运改至于徳参微管勲济苍生爱人懐树犹或勿翦虽在异代义无冺絶降杀之仪一依前典可降始兴公封始兴县公庐陵公封柴桑县公各千户始安公封荔浦县侯长沙公封醴陵县侯康乐公可即封县侯各五百户以奉晋故丞相王导太傅谢安大将军温峤大司马陶侃车骑将军谢𤣥之祀其宣力义熙豫同艰难者一依本秩无所减降封晋临川王司马寳为西丰县侯食邑千户庚午以司空道怜为太尉封长沙王追封司徒道规为临川王尚书仆射徐羡之加镇军将军右卫将军谢晦为中领军宋国领军檀道济为䕶军将军中领军刘义欣为青州刺史立南郡公义庆为临川王又诏曰夫铭功纪劳有国之要典慎终追旧在心之所隆自大业创基十有七载世路迍邅戎车嵗动自东徂西靡有宁日实赖将帅竭心文武尽効宁内拓外迄用有成威灵逺着寇逆消荡遂当揖让之礼猥飨天人之祚念功简劳无忘鉴寐凡厥诚勤宜同国庆其酬赏复除之科以时论举战亡之身厚加复赠乙亥立桂阳公义真为庐陵王彭城公义隆为宜都王第四皇子义康为彭城王丁丑诏曰古之王者廵狩省方躬览民物搜扬幽隠拯灾䘏患用能风泽遐被逺至迩安朕以寡闇道谢前哲因受终之期託兆庶之上鉴寐属虑思求民瘼才弱事艰若无津济夕惕永念心驰遐域可遣大使分行四方旌贤举善问所疾苦其有狱讼亏滥政刑乖愆伤化扰治未允民听者皆当具以事闻万事之宜无失厥中畅朝廷乃眷之旨宣下民壅隔之情戊寅诏曰百官事殷俸薄禄不代耕虽国储未丰要令公私周济诸供纳昔减半者可悉复旧六军见禄粗可不在此例其余官寮或自夲俸素少者亦畴量增之己卯改晋泰始厯为永初厯秋七月丁亥原放刼贼余口没在台府者诸徙家竝听还夲土又运舟材及运船不复下诸郡输出悉委都水别量台府所须皆别遣主帅与民和市即时裨直不复责租民求办又停废虏车牛不得以官威假借又以市税繁苦优量减降从征闗洛殒身战塲幽没不反者赡赐其家己丑陈留王曹䖍嗣薨辛卯复置五校三将官増殿中将军员二十人余在员外戊戌后将军雍州刺史赵伦之进号安北将军征虏将军北徐州刺史刘懐慎进号平北将军征西大将军开府仪同三司杨盛进号车骑大将军甲辰镇西将军李歆进号征西将军平西将军乞伏炽磐进号安西大将军征东将军髙句骊王髙琏进号征东大将军镇东将军百济王扶余映进号镇东大将军置东宫冗从仆射旅贲中郎将官戊申迁神主于太庙车驾亲奉壬子诏曰往者军国务殷事有权制刼科峻重施之一时今王道维新政和法简可一除之还遵旧条反叛滛盗三犯补冶士夲谓一事三犯终无悛革主者顷多并数衆事合而为三甚违立制之旨普更申明八月戊午西中郎将荆州刺史宜都王讳进号镇西将军辛酉开亡叛赦限内首出蠲租布二年先有资状黄籍犹存者听复夲注诸旧郡县以北为名者悉除寓立于南者听以南为号又制有无故自残伤者补冶士实由政刑烦苛民不堪命可除此条罢青州并兖州戊辰诏曰彭沛下邳三郡首事所基情义缱绻事由情奨古今所同彭城桑梓夲乡加隆攸在优复之制宜同丰沛其沛郡下邳可复租布三十年辛未追谥妃臧氏为敬皇后癸酉立王太子为皇太子乙亥诏曰朕承厯受终猥飨天命荷积善之祚借士民之力率由令范先后祇严宣训七庙肇建情敬无违加以储宫备礼皇基弥固国庆家礼爰集旬日岂予一人独荷兹庆其见刑罪无轻重可悉原赦限百日以今为始先因军事所发奴僮各还夲主若死亡及勲劳破免亦依限还直闰月壬午朔诏曰晋世帝后及藩王诸陵守卫宜便置格其名贤先哲见优前代或立徳着节或宁乱庇民坟茔未逺竝宜洒扫主者具条以闻丁酉特进左光禄大夫孔季恭加开府仪同三司辛丑诏曰主者处案虽多所谘详若衆官命议宜令明审自顷或总称参详于文漫畧自今有厝意者皆当指名其人所见不同依旧继启又诏曰诸处冬使或遣或不事役宜省可悉停唯元正大庆不在其例郡县遣冬使诣州及都督府亦停之九月壬子朔置东宫殿中将军十人员外十二人壬申置都官尚书冬十月辛卯改晋所用王肃祥禫二十六月仪依郑𤣥二十七月而后除十二月辛巳朔车驾临延贤堂听讼二年春正月辛酉车驾祠南郊大赦天下丙寅断金银涂以扬州刺史庐陵王义真为司徒以尚书仆射镇军将军徐羡之为尚书令扬州刺史丙子南康揭阳蛮反郡县讨破之己卯禁丧事用铜钉罢㑹稽郡府二月己丑车驾幸延贤堂䇿试诸州郡秀才孝亷扬州秀才顾练豫州秀才殷朗所对称旨竝以为着作佐郎戊申制中二千石加公田一顷三月乙丑初限荆州府置将不得过二千人吏不得过一万人州置将不得过五百人吏不得过五千人兵士不在此限夏四月己卯朔诏曰淫祠惑民费财前典所絶可竝下在所除诸房庙其先贤及以勲徳立祠者不在此例戊申车驾于华林园听讼己亥以左卫将军王仲徳为冀州刺史五月己酉置东宫屯骑歩兵翊军三校尉官甲戌车驾又幸华林园听讼六月壬寅诏曰杖罚虽有旧科然职务殷碎推坐相寻若皆有其实则体所不堪文行而已又非设罚之意可筹量觕为中否之格车驾又于华林园听讼甲辰制诸署敇吏四品以下又府署所得辄罚者听统府寺行四十杖秋七月己巳地震八月壬辰车驾又于华林园听讼九月己丑零陵王薨车驾三朝率百僚举哀于朝堂一依魏明帝服山阳公故事太尉持节监䕶葬以晋礼冬十月丁酉诏曰兵制峻重务在得宜役身死叛辄考傍亲流迁弥广未见其极遂令冠带之伦沦陷非所宜革以𢎞泰去其密科自今犯罪充兵合举戸从役者便付营押领其有户统及讁止一身者不得复侵滥服亲以相连染己亥以凉州胡大帅沮渠䝉逊为镇军大将军开府仪同三司凉州刺史癸卯车驾于延贤堂听讼以员外散骑常侍应袭为宁州刺史三年春正月甲辰朔诏刑罚无轻重悉皆原降壬子以前冀州刺史王仲徳为徐州刺史癸丑以尚书令扬州刺史徐羡之为司空录尚书事刺史如故抚军将军江州刺史王𢎞进号卫将军开府仪同三司太子詹事傅亮为尚书仆射中领军谢晦为领军将军乙卯以辅国将军毛徳为司州刺史乙丑诏曰古之建国教学为先𢎞风训世莫尚于此发䝉启滞咸必由之故爰自盛王迄于近代莫不敦崇学艺修建庠序自昔多故戎马在郊旍旗卷舒日不暇给遂令学校荒废讲诵蔑闻军旅日陈爼豆藏噐训诱之风将坠于地后生大惧于墻面故老窃叹于子衿此国风所以永思小雅所以懐古今王畧逺届华域载清仰风之士日月以冀便宜博延胄子陶奨童蒙选备儒官𢎞振国学主者考详旧典以时施行二月丁丑诏曰豫州南临江浒北接河洛民荒境旷转输艰逺抚莅之宜各有其便淮西诸郡可立为豫州自淮以东为南豫州以豫州刺史彭城王义康为南豫州刺史征虏将军刘粹为豫州刺史又分荆州十郡还立湘州左卫将军张纪为湘州刺史戊寅以徐州之梁还属豫州三月上不豫太尉长沙王道怜司空徐羡之尚书仆射傅亮领军将军谢晦䕶军将军檀道济竝入侍医药羣臣请祈祷神祗上不许唯使侍中谢方明以疾告庙而已丁未以司徒庐陵王义真为车骑将军开府仪同三司南豫州刺史上疾瘳己未大赦天下时秦雝流户悉南入梁州庚申送综绢万匹荆雝州运米委州刺史随宜赋给辛酉亡命刁弥攻京城得入太尉留府司马陆仲元讨斩之夏四月乙亥封仇池公杨盛为武都王平南将军杨抚进号安南将军丁亥以车骑司马徐琰为兖州刺史庚寅左光禄大夫开府仪同三司孔季恭薨五月上疾甚召太子诫之曰檀道济虽有干畧而无逺志非如兄韶有难御之气也徐羡之傅亮当无异图谢晦数从征伐颇识机变若有同异必此人也小郄可以㑹稽江州处之又为手诏曰朝廷不须复有别府宰相帯扬州可置甲士千人若大臣中任要宜有𤓰牙以备不祥人者可以台见队给之有征讨悉配以台见军队行还复旧后世若有㓜主朝事一委宰相母后不烦临朝仗既不许入台殿门要重人可详给班劔癸亥上崩于西殿年六十七秋七月己酉葬丹阳建康县蒋山初宁陵上清简寡欲严整有法度未尝视珠玉舆马之饰后庭无纨绮丝竹之音宁州尝献虎魄枕光色甚丽时将北征以虎魄治金创上大悦命𢷬碎分付诸将平闗中得姚兴从女有盛宠以之废事谢晦谏即时遣出财帛皆在外府内无私藏宋台既建有司奏东西堂施局脚牀银涂钉上不许使用直脚牀钉用鐡诸主出适遣送不过二十万无锦绣金玉内外奉禁莫不节俭性尤简易常着连齿木履好出神虎门逍遥左右从者不过十余人时徐羡之住西州尝幸羡之便歩出西掖门羽仪络驿追随已出西明门矣诸子旦问起居入阁脱公服止着裙帽如家人之礼孝武大明中壊上所居隂室于其处起玉烛殿与羣臣观之牀头有土鄣壁上葛灯笼麻绳拂侍中袁顗盛称上俭素之徳孝武不答独曰田舍公得此以为过矣故能光有天下克成大业者焉史臣曰汉氏载祀四百比胙隆周虽复四海横溃而民系刘氏惵惵黔首未有迁奉之心魏武直以兵威服衆故能坐移天厯鼎运虽改而民未忘汉及魏室衰孤怨非结下晋借宰辅之柄因皇族之微世擅重权用基王业至于宋祖受命义越前模晋自社庙南迁禄去王室朝权国命递归台辅君道虽存主威乆谢桓温雄才葢世勲髙一时移鼎之业已成天人之望将改自斯以后晋道弥昏道子开其祸端元显成其末衅桓𤣥借运乗时加以先父之业因基革命人无异心髙祖地非桓文衆无一旅曾不浃旬夷凶翦暴祀晋配天不失旧物诛内清外功格区宇至于钟石变声祡天改物民已去晋异于延康之初功实静乱又殊咸熙之末所以恭皇髙逊殆均释负若夫乐推所归讴歌所集魏晋采其名髙祖收其实矣盛哉宋书卷三卷三考证宋书卷三考证武帝纪下性尤简易常着连齿木履履一夲作屐史臣论元显成其末衅末衅一夲作衅末髙祖收其实矣盛哉诸本此下竝注阙字今观文义本无阙文从南本删宋书卷三考证宋书卷四钦定四库全书宋书卷四梁沈约撰本纪第四少帝少帝讳义符小字车兵武帝长子也母曰张夫人晋义熙二年生于京口武帝晚无男及帝生甚悦年十嵗拜豫章公世子帝有膂力善骑射解音律宋台建拜宋世子元熙元年进为宋太子武帝受禅立为皇太子永初三年五月癸亥武帝崩是日太子即皇帝位大赦尊皇太后曰太皇太后六月壬申以尚书仆射傅亮为中书监司空徐羡之领军将军谢晦及亮辅政戊子太尉长沙王道怜薨秋九月丁未有司奏武皇帝配南郊武敬皇后配北郊冬十一月戊午有星孛于营室十二月庚戌魏军克滑台明年春正月己亥朔大赦改元为景平元年文武进位二等辛巳祀南郊虏将达奚卬破金墉进围虎牢毛徳祖击虏败之虏退而复合拓䟦木末又遣平安公渉归寇青州癸卯河南郡失守乙卯有星孛于东壁二月丁丑太皇太后崩沮渠䝉逊吐谷浑阿犲并遣使朝贡庚辰爵䝉逊为大将军封河西王以阿犲为安西将军沙州刺史封浇河公辛未富阳人孙法光反寇山隂㑹稽太守褚谈遣山隂令陆劭讨败之三月壬寅孝懿皇后袝葬于兴宁陵是月髙丽国遣使朝贡甲子豫州刺史刘粹遣军袭许昌杀虏颍川太守庾龙乙丑虏骑寇髙平初虏自河北之败请修和亲及闻髙祖崩因复侵扰河洛之地骚然矣夏四月檀道济北征次临朐焚虏攻具乙未魏军克虎牢执司州刺史毛徳祖以归秋七月癸酉尊所生张夫人为皇太后丁丑以旱诏赦五嵗以下罪人冬十月己未有星孛于氐指尾贯摄提向大角仲月在危季月扫天仓而后灭是嵗魏主拓䟦嗣薨子焘立十二月丙寅省宁州之江阳犍为安上三郡合为宋昌郡二年春正月癸巳朔日有蚀之废南豫州刺史庐陵王义真为庶人徙新安郡乙未以皇弟义恭为冠军将军南豫州刺史乙巳大风天有五色云占者以为有兵髙丽国遣使贡献执政使使者诛义真于新安夏五月江州刺史檀道济扬州刺史王𢎞入朝帝居处所为多过失乙酉皇太后令曰王室不造天祸未悔先帝创业弗永弃世登遐义符长嗣属当天位不谓穷凶极悖一至于此大行在殡宇内哀惶幸灾肆于悖词喜容表于在慼至乃徴召乐府鸠集伶官优倡管弦靡不备奏珍羞甘膳有加平日採择媵御产子就宫腼然无怍丑声四达及懿后崩背重加天罚亲与左右执绋歌唿推排梓宫抃掌笑谑殿省备闻加复日夜媟狎羣小慢戏兴造千计费用万端帑藏空虚人力殚尽刑罚苛虐幽囚日增居帝王之位好皂𨽻之役处万乗之尊悦厮养之事亲执鞭扑敺击无辜以为笑乐穿池筑观朝成暮毁徴发工匠疲极兆民逺近叹嗟人神怨怒社稷将坠岂可复嗣守洪业君临万邦今废为营阳王一依汉昌邑晋海西故事奉迎镇西将军宜都王义隆入纂皇统始徐羡之传亮将废帝讽王𢎞檀道济求赴国讣𢎞等来朝使中书舍人邢安泰潘盛为内应是旦道济谢晦领兵居前羡之等随后因东掖门开入自云龙门盛等先戒宿卫莫有御者时帝于华林园为列肆亲自酤卖又开渎聚土以象破冈埭与左右引船唱唿以为欢乐夕游天泉池即龙舟而寝其朝未兴兵士进杀二侍者于帝侧伤帝指扶出东合就收玺绂羣臣拜辞送于东宫遂幽于吴郡是日赦死罪以下太后令奉还玺绂檀道济入守朝堂六月癸丑徐羡之等使中书舍人邢安泰弑帝于金昌亭帝有勇力不即受制突走出昌门追以门闗踣之致殒时年十九宋书卷四卷四考证宋书卷四考证少帝纪突走出昌门追以门闗踣之闗一本作开者误宋书卷四考证宋书卷五钦定四库全书宋书卷五梁沈约撰本纪第五文帝太祖文皇帝讳义隆小字车儿武帝第三子也晋安帝义熙三年生于京口卢循之难上年四嵗髙祖使谘议参军刘粹辅上鎭京城十一年封彭城县公髙祖伐𦍑至彭城将进路板上行冠军将军留守晋朝加授使持节监徐兖青冀四州诸军事徐州刺史将军如故闗中平定髙祖还彭城又授监司州豫州之淮西兖州之陈留诸军事前将军司州刺史持节如故将镇洛阳仍改授都督荆益宁雍梁秦六州豫州之河南广平扬州之义成松滋四郡诸军事西中郎将荆州刺史持节如故永初元年封宜都王食邑三千戸进督北秦并前七州进号镇西将军给鼔吹一部又进督湘州是嵗入朝时年十四长七尺五寸博渉经史善隶书景平二年七月中少帝废百官备法驾奉迎入奉皇统行台至江陵进玺绂侍中臣琇散骑常侍臣嶷之中书监尚书令䕶军将军建成县公臣亮左衞将军臣景仁给事中游击将军龙乡县侯臣隆越骑校尉都亭侯臣纲给事黄门侍郎臣孔璩之散骑侍郎臣刘思考员外散骑侍郎臣潘盛中书侍郎臣何尚之羽林监封阳县开国侯臣萧思话长兼尚书左丞徳阳县侯臣孙康吏部郎中骑都尉臣张茂度仪曹郎中臣徐长琳仓部郎中臣庾俊之都官郎中臣袁洵等上表曰臣闻否泰相革数穷则变天道所以不謟卜世所以灵长乃者运距陵夷王室艰晦九服之命靡所适归髙祖之业将坠于地赖基厚徳深人神同奖社稷以宁有生获乂伏惟陛下君徳自然圣明在御孝悌着于家邦风猷宣于蕃牧是以徴祥杂沓符瑞㸌煇宗庙神灵乃睠西顾万邦黎献望景託生臣等沗荷朝列豫充将命复集休眀之运再覩太平之业行台至止瞻望城阙不胜喜说凫藻之情谨诣门拜表以闻上答曰皇运艰弊数钟屯夷仰惟崇基感寻国故永慕厥躬悲慨交集赖七百祚永股肱忠贤故能休否以泰天人式序猥以不徳谬降大命顾已兢悸何以克堪辄当暂归朝廷展哀陵寝并与贤彦申写所懐望体其心勿为辞费府州佐史竝称臣请题牓诸门一依宫省上不许甲戌发江陵八月丙申车驾至京城丁酉谒初宁陵还于中堂即皇帝位元嘉元年秋八月丁酉大赦天下改景平二年为元嘉元年文武赐位二等逋租宿债勿复收庚子以行抚军将军荆州刺史谢晦为抚军将军荆州刺史癸卯司空录尚书事扬州刺史徐羡之进位司徒衞将军江州刺史王𢎞进位司空中书监䕶军将军傅亮加左光禄大夫开府仪同三司抚军将军荆州刺史谢晦进号衞将军鎭北将军南兖州刺史檀道济进号征北将军甲辰追尊所生胡媫妤为皇太后谥曰章后衞将军南徐州刺史彭城王义康进号骠骑将军冠军将军南豫州刺史义恭进号抚军将军封江夏王立第六皇弟义宣为竟陵王第七皇弟义季为衡阳王戊申以豫州刺史刘粹为雍州刺史骁骑将军管义之为豫州刺史南蛮校尉到彦之为中领军己酉减荆湘二州今年税布之半九月丙子立妃袁氏为皇后二年春正月丙寅司徒徐羡之尚书令傅亮奉表归政上始亲览车驾祠南郊大赦天下三月乙丑左将军徐州刺史王仲徳进号安北将军夏五月戊寅特进谢澹卒秋八月甲申以关中流民出汉川置京兆扶风冯翊等郡乙酉骠骑将军南徐州刺史彭城王义康为开府仪同三司新除司空王𢎞为车骑大将军开府仪同三司以右军长史江恒为广州刺史冬十一月癸酉以前将军杨𤣥为征西将军北秦州刺史三年春正月丙寅司徒录尚书事扬州刺史徐羡之尚书令䕶军将军左光禄大夫傅亮有罪伏诛遣中领军到彦之征北将军檀道济讨荆州刺史谢晦上亲率六师西征大赦天下丁卯以车骑大将军江州刺史王𢎞为司徒录尚书事扬州刺史骠骑将军南徐州刺史彭城王义康改为荆州刺史抚军将军南豫州刺史江夏王义恭改为南徐州刺史己巳以前䕶军将军赵伦之为鎭军将军闰月丙戌皇子劭生二月乙卯系囚见徒一皆原赦戊午以金紫光禄大夫王敬𢎞为尚书左仆射豫章太守郑鲜之为尚书右仆射建安太守潘城有罪伏诛庚申特进范泰加光禄大夫是日车驾发京师戊辰到彦之檀道济大破谢晦于隐矶丙子车驾自芜湖反斾己卯擒晦于延头送京师伏诛三月辛巳车驾还宫夏五月乙未以征北将军南兖州刺史檀道济为征南大将军江州刺史中领军到彦之为南豫州刺史戊戌以后将军长沙王义欣为南兖州刺史乙巳骠骑大将军凉州牧大沮渠蒙逊改为车骑大将军诏曰夫哲王宰世广达四聪犹廵岳省方採风观政所以情伪必审幽遐㒺滞王泽无拥九皋有闻者也朕以寡薄猥纂洪绪虽永念治道志存昧旦愿言傅巖发想宵寐而邱园之秀藏器未臻物情民隠尚隔视聴乃眷区域辍寝忘飡今氛祲袪荡宇内宁晏旌贤𢎞化于是乎始可遣大使廵行四方其宰守称职之良闺荜一介之善详悉列奏勿或有遗若刑狱不䘏政治乖谬伤民害教者具以事闻其髙年鳏寡㓜孤六疾不能自存者可与郡县优量赈给博採舆诵广纳嘉谋务尽衔命之㫖俾若朕亲览焉丙午车驾临延贤堂聴讼六月己未以镇军将军赵伦之为左光禄大夫领军将军丙寅车驾又于延贤堂聴讼丙子又聴讼以右衞王华为中䕶军冬十一月戊寅以梁南秦二州刺史吉翰为益州刺史骠骑参军刘道产为梁南秦二州刺史己亥以南蛮校尉刘遵考为雍州刺史十二月癸丑以中书侍郎萧思话为青州刺史壬戌前吴郡太守徐佩之谋反及党与皆伏诛四年春正月乙亥朔曲赦都邑百里内辛巳车驾亲祠南郊二月乙卯行幸丹徒谒京陵三月丙子诏曰丹徒桑梓绸缪大业攸始践境永懐触感㒺极昔汉章南廵加恩元氏况情义二三有兼曩日思播遗泽酬慰士民其蠲此县今年租布五嵗刑以下皆悉原遣登城三战及大将家随宜隠䘏丁亥车驾还宫戊子尚书右仆射郑鲜之卒壬寅禁断夏至日五丝命缕之属富阳令诸葛阐之之议也夏四月庚戌以廷尉王徽之为交州刺史五月壬午中䕶军王华卒京师疾疫甲午遣使存问给医药死者若无家属赐以棺器六月癸卯朔日有蚀之庚申以金紫光禄大夫殷穆为䕶军将军五年春正月乙亥诏曰朕恭承洪业临飨四海风化未𢎞治道多昧求之人事鉴寐惟忧加顷隂阳违序旱疫成患仰惟灾戒责深在予思所以侧身克念议狱详刑上答天谴下恤民瘼羣后百司其各献谠言指陈得失勿有所讳甲申车驾临𤣥武馆阅武戊子京邑大火遣使廵慰赈赐夏四月己亥以南蛮校尉萧摹之为湘州刺史戊午以始兴太守徐豁为广州刺史五月己卯以湘州刺史张邵为雍州刺史六月庚戌司徒王𢎞降为衞将军开府仪同三司京邑大水己卯遣使检行赈赡以江夏内史程道恵为广州刺史秋八月壬戌特进左光禄大夫范泰卒冬十月甲辰车驾于延贤堂聴讼闰月癸未以右军司马刘徳武为豫州刺史辛卯安陆公相周籍之为宁州刺史十二月庚寅左光禄大夫领军将军赵伦之卒是嵗天竺国遣使献方物六年春正月辛丑车驾亲祠南郊癸丑以骠骑将军荆州刺史彭城王义康为司徒录尚书事领平北将军徐州刺史三月丁巳立皇子劭为皇太子戊午大赦天下赐文武位一等辛酉以左衞将军殷景仁为中领军夏四月癸亥以尚书左仆射王敬𢎞为尚书令丹阳尹临川王义庆为尚书左仆射吏部尚书江夷为尚书右仆射五月壬辰朔日有蚀之癸巳以新除尚书令王敬𢎞为特进左光禄大夫甲午以抚军司马刘道济为益州刺史乙卯于雍州置冯翊郡七月己酉以尚书左丞孔黙之为广州刺史是月百济王遣使献方物九月戊午于秦州置陇西宋康二郡冬十月壬申中领军殷景仁丁艰去职十一月己丑朔日有蚀之十二月丁亥河南国西河王遣使献方物七年春正月癸巳以吐谷浑慕容璝为征西将军沙州刺史是月倭国王遣使献方物三月戊子遣右将军到彦之北伐水军入河甲午以前征虏司马沖为司州刺史甲寅以前中领军殷景仁为领军将军夏四月癸未诃罗单国遣使献方物六月己卯以冠军将军氐杨难当为秦州刺史秋七月戊子索虏碻磝戍弃城走丙申以平北谘议参军甄法䕶为梁南秦二州刺史戊戌索虏滑台戍弃城走甲寅林邑国诃罗佗国师子国遣使献方物冬十月甲寅罢南豫州并豫州以左将军竟陵王义宣为徐州刺史戊午立钱署铸四铢钱戊寅金墉城为索虏所陷十一月癸未虎牢城复为索虏所陷壬辰遣征南大将军檀道济北讨右将军到彦之自滑台奔退十二月辛酉以南兖州刺史长沙王义欣为豫州刺史司徒司马吉翰为司州刺史乙亥京邑火延烧太社北墻兖州刺史竺灵秀有罪伏诛八年春正月庚寅于交州复立珠崖郡癸巳以左军将军申宣为兖州刺史丁酉征南大将军檀道济破索虏于东夀张二月乙卯以平北司马韦朗为青州刺史戊午以尚书右仆射江夷为湘州刺史辛酉滑台为索虏所陷癸酉征南大将军檀道济引军还丁丑青州刺史萧思话弃城走以太子右衞率刘遵考为南兖州刺史三月甲申车驾于延贤堂聴讼戊申诏曰自顷军役殷兴国用増广资储不给百度尚繁宜存简约以应事实内外可通共详思务令节俭夏四月甲寅以衡阳王师阮万龄为湘州刺史乙卯以后军参军徐遵之为兖州刺史六月乙丑大赦天下己卯割江南及扬州晋陵郡属南徐州江北属兖州以徐州刺史竟陵王义宣为南兖州刺史司徒司马吉翰为徐州刺史闰月庚子诏曰自顷农桑惰业游食者衆荒莱不辟督课无闻一时水旱便有罄匮不深存务本丰给靡因郡守赋政方畿县宰亲民之主宜思奖训导以良规咸使肆力地无遗利耕蚕树艺各尽其力若有力田殊衆嵗竟条名列上扬州旱乙巳遣侍御史省狱讼申调役丙午以左军谘议参军刘道产为雍州刺史秋八月甲辰临川王义庆解尚书仆射丁未割豫州秦郡属南兖州冬十二月罢湘州还并荆州九年春三月庚戌衞将军王𢎞进位太保加中书监丁巳征南大将军江州刺史檀道济进位司空夏四月乙亥以䕶军将军殷穆为特进右光禄大夫建昌县公到彦之为䕶军将军五月壬申中书监录尚书事衞将军扬州刺史王𢎞薨六月甲戌以左军谘议参军申宣为青州刺史分青州置冀州戊寅司徒南徐州刺史彭城王义康改领扬州刺史己卯以司徒参军崔諲为冀州刺史壬午以吐谷浑慕容延为平东将军吐谷浑拾䖍为平北将军吐谷浑辉伐为镇军将军癸未诏曰益梁交广境域幽遐治宜物情或多偏可更遣大使廵求民瘼置积射彊弩将军官乙未以征西将军沙州刺史吐谷浑慕容璝为征西大将军西秦河二州刺史陇西王北秦州刺史氐杨难当加号征西将军壬寅以抚军将军荆州刺史江夏王义恭为征北将军开府仪同三司南兖州刺史前将军临川王义庆为平西将军荆州刺史南兖州刺史竟陵王义宣为中书监中军将军征虏将军衡阳王义季为南徐州刺史秋七月戊辰以尚书王仲徳为鎭北将军徐州刺史庚午以领军将军殷景仁为尚书仆射太子詹事刘湛为领军将军壬申河南国西河王遣使献方物九月妖贼赵广宼益州陷没郡县州府讨平之冬十一月壬子以少府甄法崇为益州刺史癸丑于广州立宋康郡十二月甲戌以右军参军李秀之为交州刺史庚寅立第五皇子绍为庐陵王江夏王义恭子朗为南丰县王十年春正月甲寅竟陵王义宣改封南谯王镇北将军徐州刺史王仲徳加领兖州刺史淮南太守叚宏为青州刺史己未大赦天下孤老六疾不能自存者人赐谷五斛后将军豫州刺史长沙王义欣进号镇军将军夏四月戊戌青州刺史叚宏加冀州刺史封阳县侯萧思话为梁南秦二州刺史五月林邑王遣使献方物六月乙亥以前青州刺史韦朗为广州刺史阇婆州诃罗单国遣使献方物秋七月戊戌曲赦益梁秦三州于益州立宋宁宋兴二郡八月丁丑于青州立太原郡辛巳䕶军将军到彦之卒冬十一月氐杨难当宼汉川丁未梁州刺史甄法䕶弃城走难当据有梁州十一年春正月亡命马大𤣥羣党数百人宼秦梁州郡讨平之二月癸酉以交阯太守李耽之为交州刺史夏四月梁秦二州刺史萧思话破氐杨难当梁州平五月丁卯曲赦梁南秦二州剑阁北戊寅以大沮渠茂䖍为征西大将军凉州刺史是月京邑大水六月丁未省魏郡是嵗林邑国扶南国诃罗单国遣使献方物十二年春正月辛酉大赦天下辛未车驾亲祠南郊癸酉封黄龙国主冯𢎞为燕王夏四月乙酉尚书仆射殷景仁加中䕶军丙辰诏曰周宗以宁寔由多士汉室之隆亦资得人朕寐寤乐贤为日已久而俊哲难阶眀扬莫効用令遗才在野管库虚朝永懐前载慙徳深矣夫举尔所知宣尼之笃训贡士任官先代之成准便可宣敇内外各有荐举当依方铨引以观厥用是夜京郡地震六月丹阳淮南吴兴义兴大水京邑乘船已酉以徐豫南兖三州㑹稽宣城二郡米数百万斛赐五郡遭水民是月断酒师子国遣使献方物秋七月乙酉阇婆娑达国扶南国并遣使献方物八月壬申于益州立南晋夀新巴西三郡乙亥原遭水郡诸逋负九月蜀郡贼张寻为㓂冬十一月以右军行参军茍道覆为交州刺史十三年春正月癸丑上有疾不朝㑹三月己未司空江州刺史檀道济有罪伏诛庚申大赦天下以中军将军南谯王义宣为镇南将军江州刺史夏五月戊辰镇北将军徐兖二州刺史王仲徳进号鎭北大将军庚辰以征北司马王方俳为兖州刺史六月髙丽国武都王遣使献方物秋七月己未零陵王太妃薨追崇为晋皇后葬以晋礼八月庚寅尚书仆射中䕶军殷景仁改为䕶军将军九月癸丑立第二皇子濬为始兴王第三皇子讳为武陵王十四年春正月辛卯车驾亲祠南郊大赦天下文武赐位一等孤老六疾不能自存者人赐谷五斛二月壬子以歩兵校尉刘道眞为梁南秦二州刺史夏四月丁未以辅国将军周籍之为益州刺史秋八月戊午以尚书金部郎中徐森之为交州刺史冬十二月辛酉停贺雪河南国西河王诃罗单国并遣使献方物十五年春正月丁未以平东将军吐谷浑慕容延为鎭西将军秦河二州刺史夏四月甲辰燕王年遣使献方物立皇太子妃殷氏赐王公以下各有差己巳以倭国王珍为安东将军五月己丑特进右光禄大夫殷穆卒辛卯镇北大将军徐州刺史王仲徳卒壬辰以右衞将军刘遵考为徐兖二州刺史秋七月辛未地震甲戌以陈南顿二郡太守徐循为宁州刺史八月辛丑以左衞将军赵伯符为徐兖二州刺史甲寅以始兴内史陆徽为广州刺史丁巳以兖州刺史王方俳为青冀二州刺史是嵗武都王河南国高丽国倭国扶南国林邑国竝遣使献方物十六年春正月戊寅车驾于北郊阅武庚寅司徒录尚书事扬州刺史彭城王义康进位大将军领司徒余如故征北将军开府仪同三司南兖州刺史江夏王义恭进位司空刺史如故特进左光禄大夫王敬𢎞开府仪同三司癸巳复分荆州置湘州二月己亥以南徐州刺史衡阳王义季为安西将军荆州刺史丁未以始兴王濬为湘州刺史癸亥割梁州之巴西梓潼南宕梁南汉中南秦州之南安懐宁凡六郡属益州分长沙江夏郡立巴陵郡属湘州夏四月丁巳以鎭南将军江州刺史南谯王义宣为征北将军南徐州刺史平西将军临川王义庆为衞将军江州刺史六月己酉陇西吐谷浑慕容延改封河南王癸丑以吐谷浑拾寅为平西将军吐谷浑繁暱为抚军将军秋八月庚子立第四皇子铄为南平王闰月乙未鎭军将军豫州刺史长沙王义欣薨戊戌复分豫州之淮南为南豫州癸卯以左衞将军刘遵考为豫州刺史戊申以湘州刺史始兴王濬为南豫州刺史武陵王讳为湘州刺史冬十二月乙亥皇太子冠大赦天下是嵗武都王河南王林邑国高丽国竝遣使献方物十七年夏四月戊午朔日有蚀之五月癸巳领军将军刘湛母忧去职秋七月壬寅以征虏谘议参军杜骥为青州刺史壬子皇后袁氏崩八月徐兖青冀四州大水己未遣使捡行赈䘏九月壬子葬元皇后于长宁陵冬十月戊午前丹阳尹刘湛有罪及同党伏诛大赦天下文武赐爵一级以大将军领司徒录尚书扬州刺史彭城王义康为江州刺史大将军如故以司空南兖州刺史江夏王义恭为司徒录尚书事戊寅衞将军临川王义庆以本号为南兖州刺史尚书仆射䕶军将军殷景仁为扬州刺史仆射如故十一月丙戌以尚书刘义融为领军将军秘书监徐湛之为中䕶军丁亥诏曰前所给扬南徐二州百姓田粮种子兖两豫青徐诸州比年所寛租谷应督入者悉除半今半有不收䖏都原之凡诸逋债优量申减又州郡估税所在市调多有烦刻山泽之利犹或禁断役召之品遂及稚弱诸如此比伤治害民自今咸依法令务尽优允如有不便即依事别言不得茍趣一时以乖隠䘏之旨主者眀加宣下称朕意焉癸丑尚书仆射扬州刺史殷景仁卒十二月癸亥以光禄大夫王琳为尚书仆射戊辰以南豫州刺史始兴王濬为扬州刺史湘州刺史武陵王讳为南豫州刺史南平王铄为湘州刺史是嵗武都王河南王百济国遣使献方物十八年春二月乙卯以豫章太守庾登之为江州刺史夏五月壬申卫将军南兖州刺史临川王义庆征北将军南徐州刺史南谯王义宣竝开府仪同三司癸巳于交州置宋熙郡是月沔水泛溢六月戊辰遣使廵行赈赡辛未领军将军刘义融卒秋七月戊戌以徐兖二州刺史赵伯符为领军将军冬十月辛亥以巴东建平二郡太守臧质为徐兖二州刺史乙卯省南徐州之南燕濮阳南广平郡十一月戊子尚书仆射王琳卒己亥以丹阳尹孟顗为尚书仆射氐杨难当又宼汉川十二月癸亥遣龙骧将军裴方眀与梁秦二州刺史刘真道讨之十二月晋宁太守松子反叛宁州刺史徐循讨平之是嵗肃特国高丽国苏靡黎国林邑国竝遣使献方物十九年正月乙巳诏曰夫所因者本圣哲之逺教本立化成斆学之为贵故诏以三徳崇以四术用能纳诸义方致之轨度盛王祖世咸必由之永初受命宪章𢎞逺将陶钧庶品混一殊风有诏典司大启庠序而频遘屯夷未及脩建永瞻前猷思敷鸿烈今方隅乂宁戎夏慕向广训胄子实维时务便可式遵成规阐扬景业夏四月甲戌以久疾愈始奉初祠大赦天下五月庚寅梁秦二州刺史刘真道龙骧将军裴方眀破氐杨难当仇池平闰月京邑雨水丁巳遣使廵行赈䘏六月壬午以大沮渠无讳为征西大将军凉州刺史秋七月以梁秦二州刺史刘真道为雍州刺史龙骧将军裴方眀为梁南秦二州刺史甲戌晦日有蚀之冬十月甲申芮芮国遣使献方物己亥以晋宁太守周万嵗为宁州刺史十二月丙申诏曰胄子始集学业方兴自微言冺絶逝将干祀感事思人意有慨然奉圣之𦙍可速议继袭于先庙地特为营造依旧给祠直令四时飨祀阙里往经宼乱黉校残毁并下鲁郡脩复学舎採召生徒昔之贤哲及一介之善犹或卫其邱垄禁其刍牧况尼父徳表生民功被百代而坟茔荒芜荆棘弗翦可蠲墓侧数戸以掌洒扫鲁郡上民孔景等五戸居近孔子墓侧蠲其课役供给洒扫并种松柏六百株是嵗婆皇国遣使献方物二十年春正月于台城东西开万春千秋二门二月甲戌江州刺史庾登之为中䕶军庚申以庐陵王绍为江州刺史仇池为索虏所没甲申车驾于白下阅武三月辛亥安西将军荆州刺史衡阳王义季进号征西大将军以巴西梓潼二郡太守申坦为梁南秦二州刺史夏四月甲午立第六皇子诞为广陵王五月癸丑中䕶军庾登之卒秋七月癸丑以杨文徳为征西将军北秦州刺史封武都王辛酉以南蛮校尉萧思话为雍州刺史甲子前雍州刺史刘真道梁南秦二州刺史裴方眀有罪下狱死八月癸未以廷尉陶愍祖为广州刺史冬十二月庚午以始兴内史檀和之为交州刺史壬午诏曰国以民为本民以食为天故一夫辍稼饥者必及仓廪既实礼节以兴自顷在所贫罄家无宿积赋役暂偏则人懐愁垫嵗或不稔而病乏比室诚由政徳弗孚以臻斯弊抑亦耕桑未广地利多遗宰守微化道之方氓庶忘勤分之义永言𢎞济眀发载懐虽制令亟下终莫惩劝而坐望滋殖庸可致乎有司其班宣旧条务尽敦课游食之徒咸令附业考覈勤惰行其诛赏观察能殿严加黜陟古者躬耕帝籍敬供粢盛仰瞻前王思遵令典便可量䖏千亩考卜元辰朕当亲率百辟致礼郊甸庶几诚素将被斯民是嵗河西国高丽国百济国倭国竝遣使献方物是嵗诸州郡水旱伤稼民大饥遣使开仓赈䘏给赐粮种二十一年春正月己亥南徐南豫州扬州之浙江西竝禁酒大赦天下诸逋债在十九年以前一切原除去嵗失收者畴量申减尤弊之䖏遣使就郡县随宜赈䘏凡欲附农而种粮匮乏者竝加给贷营千亩诸统司役人赐布各有差戊午卫将军临川王义庆薨辛酉以太子詹事刘义宗为南兖州刺史二月庚午以领军将军赵伯符为豫州刺史己丑司徒录尚书事江夏王义恭进位太尉领司徒庚寅以右卫将军沈演之为中领军辛卯立第七皇子宏为建平王甲午以广陵王诞为南兖州刺史夏四月晋陵延陵民徐耕以米千斛助䘏饥民五月壬戌以尚书何尚之为中䕶军谘议参军刘道钖为广州刺史六月连雨水丁亥诏曰霖雨弥日水淹为患百姓积俭易致乏匮二县官长及营署部司各随统检实给其柴米必使周悉秋七月丁酉扬州刺史始兴王濬加中军将军南豫州刺史武陵王讳加抚军将军乙巳诏曰比年谷稼伤损滛亢成灾亦由播殖之宜尚有未尽南徐兖豫及扬州浙江西属郡自今悉督种麦以助阙乏速运彭城下邳郡见种委刺史贷给徐豫土多稻田而民间専务陆作可符二镇履行旧陂相率脩立并课垦辟使及来年凡诸州郡皆令尽勤地利劝导播殖蚕桑麻纻各尽其方不得但奉行公文而已八月戊辰征西大将军荆州刺史衡阳王义季为征北大将军开府仪同三司南兖州刺史征北将军徐州刺史南谯王义宣为车骑将军荆州刺史南兖州刺史广陵王诞为南徐州刺史九月甲辰以大沮渠安周为征西将军凉州刺史封河西王冬十月己卯以左军将军徐琼为兖州刺史大将军参军申恬为冀州刺史二十二年春正月辛卯朔改用御史中丞何承天元嘉新歴壬辰抚军将军南豫州刺史武陵王讳改为雍州刺史湘州刺史南平王铄为南豫州刺史二月辛巳以侍中王僧朗为湘州刺史甲戌立第八皇子袆为东海王第九皇子昶为义阳王夏六月辛巳以南豫州刺史南平王铄为豫州刺史秋七月己未以尚书仆射孟顗为尚书左仆射中䕶军何尚之为尚书右仆射雍州刺史武陵王讳讨縁沔蛮移一万四千余口于京师乙酉征北大将军南兖州刺史衡阳王义季改为徐州刺史九月乙未开酒禁冬十月起湖塾废田千顷十二月乙未太子詹事范晔谋反及党与皆伏诛丁酉免大将军彭城王义康为庶人庚戌以前豫州刺史赵伯符为䕶军将军二十三年春正月丁巳以长沙内史陆徽为益州刺史庚申尚书左仆射孟顗去职迁汉州流民于沔次二月癸卯以左卫将军刘义宾为南兖州刺史三月索虏宼兖豫青冀刺史申恬破之夏四月丁未大赦天下六月癸未朔日有蚀之交州刺史檀和之伐林邑国克之秋七月辛未以散骑常侍杜坦为青州刺史八月癸卯揭阳赭贼攻建安郡燔烧城府九月己卯车驾幸国子学策试诸生答问凡五十九人冬十月戊子诏曰庠序兴立累载胄子肄业有成近亲策试覩济济之美缅想洙泗永懐在昔诸生答问多可採览教授之官竝宜沾赉赐帛各有差十二月丁酉以龙骧司马萧景宪为交州刺史是嵗大有年筑北堤立𤣥武湖筑景阳山于华林园二十四年春正月甲戌大赦天下文武赐位一等系囚降宥诸逋负寛减各有差孤老六疾不能自存人赐谷五斛蠲建康秣陵二县今年田租之半三月壬申䕶军将军赵伯符迁职夏四月甲戌青州刺史杜坦加冀州刺史六月京邑疫疠丙戌使郡县及营署部司普加履行给以医药是月以货贵制大钱一当两秋七月乙卯以林邑所获金银寳物班赉各有差八月乙未征北大将军徐州刺史衡阳王义季薨癸卯以南兖州刺史刘义賔为徐州刺史九月己未以中领军沈演之为领军将军辛未以太子詹事徐湛之为南兖州刺史冬十月壬午豫章胡诞世反杀太守桓隆之前交州刺史檀和之南还至豫章因讨平之壬辰以建平王宏为中䕶军十一月甲寅立第十皇子浑为汝隂王二十五年春正月戊辰诏曰比者氷雪经旬薪粒贵踊贫弊之室多有窘罄可捡行京邑二县及营署赐以柴米二月庚寅诏曰安不忘虞经世之所同治兵教战有国之恒典故服训眀耻然后少长知禁顷戎政虽脩而号令未审今宣武场始成便可克日大习衆军当因校猎隶武讲事闰月己酉大蒐于宣武场三月庚辰车驾校猎夏四月乙巳新作阊阖广莫二门改先广莫门曰承眀开阳曰津阳乙卯以抚军将军雍州刺史武陵王讳为安北将军徐州刺史癸亥以右衞将军萧思话为雍州刺史五月己卯罢大钱当两六月庚戌零陵王司马元瑜薨庚申安北将军徐州刺史武陵王讳加兖州刺史丙寅车骑将军荆州刺史南谯王义宣进位司空秋七月壬午左光禄大夫王敬𢎞薨八月己酉以抚军参军刘秀之为梁南秦二州刺史甲子立第十一皇子讳为淮南王九月辛未以尚书右仆射何尚之为尚书左仆射领军将军沈演之迁职吴兴太守刘遵考为领军将军二十六年春正月辛巳车驾亲祠南郊二月己亥车驾陆道幸丹徒谒京陵三月丁巳诏曰朕违北京二十余载虽云密迩瞻涂莫从今因四表无尘时和嵗稔复获拜奉旧茔展㒺极之思飨䜩故老申追逺之懐固以义兼于桑梓情加于过沛永言慷慨感慰实深宜聿宣仁惠覃被率土其大赦天下复丹徒县侨旧今嵗租布之半行所经县蠲田租之半二千石官长竝勤劳王务宜有沾钖登城三战及大将战亡坠没之家老病单弱者普加赡䘏遣使廵行百姓问所疾苦孤老鳏寡六疾不能自存者人赐谷五斛遣使祭晋故司空忠肃公何无忌之墓乙丑申南北沛下邳三郡复又诏曰京口肈祥自古着符近代衿带江山表里华甸经涂四达利尽淮海城邑髙眀土风淳壹苞总形胜实唯名都故能光宅灵心克昌帝业顷年岳牧迁回军民徙散㕓里庐宇不逮往日皇基旧乡地兼蕃重宜令殷阜式崇形望可募诸州乐移者数千家给以田宅并蠲复五月丙寅诏曰吾生于此城及卢循肆乱害流兹境先帝以桑梓根本实同休戚复以蒙稚猥同艰难情义缱绻夷险兼偹旧物遗踪犹存心目嵗月不居逝踰三纪时人故老与运零落眷惟既往倍深感叹可搜访于时士庶文武今尚存者具以名闻人身已亡而子孙见在优量赐赉之车驾水路发丹徒壬午至京师丙戌婆皇国壬辰婆达国竝遣使献方物秋七月辛未以江州刺史庐陵王绍为南徐州刺史广陵王诞为雍州刺史八月己酉以中䕶军建平王宏为江州刺史癸丑以南丰王朗为湘州刺史冬十月广陵王诞改封随郡王甲辰以中军将军扬州刺史始兴王濬为征北将军开府仪同三司南徐兖二州刺史南徐州刺史庐陵王绍为扬州刺史二十七年春正月辛未制交宁二州假板郡县俸禄听依台除辛卯百济国遣使献方物二月辛丑右将军豫州刺史南平王铄进号平西将军辛巳索虏宼汝南诸郡陈顿二郡太守郑琨汝阳颍川二郡太守郭道隠委守走索虏攻悬瓠城行汝南郡事陈宪拒之以军兴减百官俸三分之一三月乙丑淮南太守诸葛阐求减俸禄同内百官于是州及郡县丞尉竝悉同减戊寅罢国子学乙酉以新除吏部尚书萧思话为䕶军将军夏四月壬子安北将军徐兖二州刺史武陵王讳降号镇军将军六月丁酉侍中萧斌为青冀二州刺史秋七月庚午遣宁朔将军王𤣥谟北伐太尉江夏王义恭出次彭城总统诸军乙亥索虏碻磝戍委城走冬闰月癸亥𤣥谟攻滑台不克为虏所败退还碻磝辛未雍州刺史随王诞遣军攻𢎞农城克之丙戌又克关城十一月戊子索虏䧟邹山鲁阳平二郡太守崔邪利没甲午随王诞所遣军又攻陜城克之癸卯左军将军刘康祖于夀阳尉武戍与虏战败见杀丁未大赦天下十二月戊午内外戒严乙丑冗从仆射胡崇之太子积弩将军臧澄之建威将军毛熙祚于盱眙与虏战败竝见杀庚午虏伪主率大衆至瓜歩壬午内外戒严二十八年春正月丙戌朔以宼逼不朝㑹丁亥索虏自瓜歩退走丁酉攻围盱眙城是月宁朔将军王𤣥谟自碻磝退还歴下二月丙辰索虏自盱眙奔走癸酉诏曰玁狁孔炽难及数州睠言念之寤寐兴悼㓙羯痍挫迸迹逺奔彫伤之民宜时振理凡遭宼贼郡县令还复居业封尸掩骼赈赡饥流东作方始务尽劝课贷给之宜事从优厚其流寓江淮者竝聴即属并蠲复税调甲戌太尉领司徒江夏王义恭降为骠骑将军开府仪同三司辛巳镇军将军徐兖二州刺史武陵王讳降号北中郎将壬午车驾幸瓜歩是日觧严三月乙酉车驾还宫壬辰征北将军始兴王濬觧南兖州庚子以辅国将军臧质为雍州刺史戊申徐州刺史武陵王讳为南兖州刺史甲寅䕶军将军萧思话为抚军将军徐兖二州刺史夏四月癸酉婆达国遣使献方物索虏伪宁南将军鲁爽中书郎鲁秀归顺戊寅以爽为司州刺史五月乙酉亡命司马顺则自号齐王据梁邹城丁巳婆皇国戊戌河南王竝遣使献方物己巳骠骑将军江夏王义恭领南兖州刺史戊申以尚书左仆射何尚之为尚书令太子詹事徐湛之为尚书仆射䕶军将军壬子以后将军随王诞为安南将军广州刺史六月壬戌以北中郎将武陵王讳为江州刺史以振武将军秦郡太守刘兴祖为青冀二州刺史秋七月甲辰安东将军倭王倭济进号安东大将军八月癸亥梁邹平斩司马顺则冬十月癸亥高丽国遣使献方物十一月壬寅曲赦二兖徐豫青冀六州是冬徙彭城流民于瓜歩淮西流民于姑孰合万许家二十九年春正月甲午诏曰经宼六州居业未能仍値灾涝饥困荐臻可速符诸镇优量救䘏今农事行兴务尽地利若湏田种随宜给之二月庚申虏帅拓跋焘死庚午立第十二皇子休仁为建安王夏四月戊午诃罗单国遣使献方物以骠骑参军张永为冀州刺史五月甲午罢湘州并荆州以始兴临贺始安三郡属广州丙申诏曰恶稔身灭戎丑常数虐虏穷凶着于自昔未劳资斧已伏天诛子孙相残亲党离贰闗洛伪帅竝懐内款河朔遗民注诚请効拯溺荡秽今其㑹也可符骠骑司空二府各部分所统东西应接归义建绩者随劳酬奖是月京邑雨水六月己酉遣部司廵行赐樵米给船抚军将军萧思话率衆北伐以征北从事中郎刘瑀为益州刺史秋七月壬辰汝隂王浑改封武昌王淮阳王讳改封湘东王丁酉省大司农太子仆廷尉监官八月丁卯萧思话攻碻磝不㧞退还九月丁亥以平西将军吐谷浑拾寅为安西将军秦河二州刺史己丑抚军将军徐兖二州刺史萧思话加冀州刺史兖州如故冬十月癸亥司州刺史鲁爽攻虎牢不㧞退还十一月壬寅扬州刺史庐陵王绍薨十二月辛未以骠骑将军南兖州刺史江夏王义恭为大将军南徐州刺史录尚书事如故三十年春正月戊寅以司空荆州刺史南谯王义宣为司徒中军将军扬州刺史以南兖州并南徐州庚辰以领军将军刘遵考为平西将军豫州刺史壬午以征北将军南徐州刺史始兴王濬为卫将军荆州刺史戊子江州刺史武陵王讳统衆军伐西阳蛮癸巳以豫州刺史南平王铄为抚军将军领军将军青徐州饥二月壬子遣运部赈䘏甲子上崩于含章殿时年四十七谥曰景皇帝庙曰中宗三月癸巳葬长宁陵世祖践祚追改谥及庙号史臣曰太祖幼年特秀顾无保傅之严而天授和敏之姿自禀君人之徳及正位南面歴年长久纲维备举条禁眀密罚有恒科爵无滥品故能内清外晏四海谧如也昔汉氏东京常称建武永平故事自兹厥后亦毎以元嘉为言斯固盛矣授将遣帅乖分阃之命才谢光武而遥制兵略至于攻日战时莫不仰聴成㫖虽覆师丧旅将非韩白而延宼蹙境抑此之由及至言漏衾衽难结商竖虽祸生非虑盖亦有以而然也呜唿哀哉宋书卷五卷五考证宋书卷五考证文帝纪以吐谷浑慕容延为平东将军平东各本皆讹东平今据下文十五年作平东将军及鲜卑传改正慕容延鲜卑传作慕延以大沮渠茂䖍为征西大将军凉州刺史茂䖍魏书作牧犍婆皇国遣使献方物婆夷蛮传作媻皇监本误黄许慎说文有媻字徐铉云媻俗作婆若婆皇国屡献方物自文帝十七年以后其字皆作皇不应此年独用黄字今改正豫章胡诞世反诞诸本皆讹延今据彭城王义康传及胡藩传改正安不忘虞经世之所同虞一本作危当因挍猎隶武讲事隶当作肄史臣论难结商竖商一本作凶宋书卷五考证宋书卷六钦定四库全书宋书卷六梁沈约撰本纪第六孝武帝世祖孝武皇帝讳骏字休龙小字道民文帝第三子也元嘉七年秋八月庚午生十二年立为武陵王食邑二千戸十六年都督湘州诸军事征虏将军湘州刺史领石头戍事十七年迁使持节都督南豫豫司雍并五州诸军事南豫州刺史将军如故犹戍石头二十一年加督秦州进号抚军将军眀年徙都督雍梁南北秦四州荆州之襄阳竟陵南陵顺阳新野随六郡诸军事宁蛮校尉雍州刺史持节将军如故自晋氏江左以来襄阳未有皇子重镇时太祖欲经略闗河故有此授寻给鼔吹一部二十五年改授都督南兖徐兖青冀幽六州豫州之梁郡诸军事安北将军徐州刺史持节如故北镇彭城寻领兖州刺史始兴王濬为南兖州上觧督南兖二十七年坐汝阳战败降号镇军将军又以索虏南侵降为北中郎将二十八年进督南兖州南兖州刺史当镇山阳寻迁都督江州荆州之江夏豫州之西阳晋熙新蔡四郡诸军事南中郎将江州刺史持节如故时縁江蛮为宼太祖遣太子歩兵校尉沈庆之等伐之使上总统衆军三十年正月上出次西阳之五洲㑹元㐫弑逆以上为征南将军加散骑常侍上率衆入讨荆州刺史南谯王义宣雍州刺史臧质并举义兵四月辛酉上次溧洲癸亥冠军将军柳元景前锋至新亭修建营垒甲子贼劭亲率衆攻元景大败退走丙寅上次江宁丁卯大将军江夏王义恭来奔奉表上尊号戊辰上至于新亭己巳即皇帝位大赦天下文武赐爵一等从军者二等赃汚清议悉皆盪除髙年鳏寡孤幼六疾不能自存人赐谷五斛逋租宿债勿复收长徒之身优量降宥崇改太祖号谥以大将军江夏王义恭为太尉录尚书六条事南徐州刺史庚午以荆州刺史南谯王义宣为中书监丞相录尚书六条事扬州刺史安东将军随王诞为衞将军开府仪同三司荆州刺史雍州刺史臧质为车骑将军开府仪同三司江州刺史征虏将军沈庆之为领军将军抚军将军兖冀二州刺史萧思话为尚书左仆射壬申以征虏将军王僧达为尚书右仆射改新亭为中兴亭五月甲戌辅国将军申坦克京城乙亥辅国将军朱修之克东府丙申克定京邑劭及始兴王濬诸同逆并伏诛庚辰诏曰天歩艰难国道用否虽基构永固而气数时愆朕以眇身奄承皇业奉寻歴命鍳寐震懐万邦风政人治之本感念陵替若疚在心可分遣大使廵省方俗是日觧严辛巳车驾幸东府城甲申尊所生路淑媛为皇太后乙酉立妃王氏为皇后戊子以左衞将军栁元景为雍州刺史壬辰以太尉江夏王义恭为太傅领大司马甲午曲赦京邑二百里内并蠲今年租税戊戌以抚军将军南平王铄为司空建平王宏为尚书左仆射东海王袆为抚军将军新除尚书左仆射萧思话迁职六月壬寅以骠骑参军垣䕶之为冀州刺史甲辰以山阳太守申恬为青州刺史丙午车驾还宫初置殿门及上合屯兵以江夏内史朱修之为平西将军雍州刺史御史中丞王昙生为广州刺史戊申以新除雍州刺史栁元景为䕶军将军己酉以司州刺史鲁爽为南豫州刺史庚戌以梁南秦二州刺史刘秀之为益州刺史太尉司马庞秀之为梁南秦二州刺史衞军司马徐遗寳为兖州刺史宁朔将军王𤣥谟为徐州刺史衞将军随王诞进号骠骑大将军尚书右仆射王僧达迁职丹阳尹褚湛之为尚书右仆射丙辰以侍中南谯王世子恢为湘州刺史丁亥诏曰兴王立训务𢎞治节辅臣佐时勤献政要仰惟圣规每存兹道猥以眇躬属承景业阐扬遗泽无废厥心夫量入为出邦有恒典而经给之宜多违常度兵役糜耗府藏散减外内衆供未加损约非所以聿遵先㫖敬奉遗图自今诸可薄已厚民去烦从简者悉宜施行以称朕意庚申诏有司论功班赏各有差辛酉安西将军西秦河二州刺史吐谷浑拾寅进号镇西大将军开府仪同三司庚午还分南徐立南兖州辛未改封南谯王义宣为南郡王随王诞为竟陵王义宣次子宜阳侯恺为宜阳县王闰月壬申以领军将军沈庆之为镇军将军南兖州刺史癸酉以䕶军将军柳元景为领军将军丙子遣兼散骑常侍乐询等十五人廵行风俗甲申蠲寻阳西阳郡租布三年甲午丞相南郡王义宣改为荆湘二州刺史骠骑大将军荆州刺史竟陵王诞改为扬州刺史南蛮校尉王僧达为䕶军将军是月置衞尉官秋七月辛丑朔日有蚀之甲寅诏曰世道未夷惟忧在国夫使羣善毕举固非一才所议况以寡徳属衰薄之期夙宵寅想永懐待旦王公卿士凡有嘉谋善政可以维风训俗咸达乃诚无或依隠辛酉诏曰百姓劳弊傜赋尚繁言念未乂宜崇约损凡用非军国宜悉停功可省细作并尚方雕文靡巧金银涂饰事不闗实严为之禁供御服膳减除游侈水陆捕採各顺时日官私交市务令优衷其江海田池公家规固者详所开弛贵戚竞利悉皆禁絶戊戌以右衞将军宗悫为广州刺史己巳司空南平王铄薨八月辛未武皇帝旧役军身尝在斋内人身犹存者普赐觧戸乙亥尚书左仆射建平王宏加中书监中军将军丁亥以沛郡太守垣闳为宁州刺史抚军司马费沈为梁南秦二州刺史甲午䕶军将军王僧达迁职九月丁巳以前尚书刘义綦为中䕶军壬戌新亭战亡者复同京城劭党南海太守萧简据广州反丁卯辅国将军邓琬讨平之冬十月癸未车驾于阅武堂聴讼十一月丙午以左军将军鲁秀为司州刺史丙辰停台省衆官朔望问讯丙寅髙丽国遣使献方物十二月甲戌省都水台罢都水使者官置水衡令官癸未以将置东宫省太子率更令歩兵翊军校尉旅贲中郎将冗从仆射左右积弩将军官中庶子中舎人庶子舎人洗马各减旧员之半孝建元年春正月己亥朔车驾亲祠南郊改元大赦天下壬寅以丹阳尹萧思话为安北将军徐州刺史甲辰䕶军将军刘义綦迁职以尚书令何尚之为左光禄大夫䕶军将军戊申诏曰首食尚农经邦本务贡士察行宁朝当道内难甫康政训未洽衣食有仍耗之弊选造无观国之羙昔衞文勤民高宗恭黙卒能收贤巖穴大殷季年朕每侧席疚懐无忘鉴寐凡诸守莅亲民之官可详申旧条劝尽地利力田善蓄者在所具以名闻褒甄之科精为其格四方秀孝非才勿举献答允值即就铨擢若止无可採犹赐除署若有不堪酬奉虚窃荣荐遣还田里加以禁锢尚书百官之元本庶绩之枢机丞郎列曺局司有在而顷事无巨细悉归令仆非所以衆材成构羣能济业者也可更眀体制咸责厥成纠覈勤惰严施赏罚壬戌更铸四铢钱丙寅立皇子子业为皇太子赐天下为父后者爵一级孝子顺孙义夫节妇粟帛各有差是月起正光殿二月庚午豫州刺史鲁爽车骑将军江州刺史臧质丞相荆州刺史南郡王义宣兖州刺史徐遗寳举兵反乙亥抚军将军东海王袆迁职己卯领军将军栁元景加抚军将军壬午曲赦豫州辛卯左衞将军王𤣥谟为豫州刺史癸巳𤣥谟进据梁山丙申以安北司马夏侯祖欢为兖州刺史三月癸亥内外戒严辛丑以安北将军徐州刺史萧思话为安南将军江州刺史抚军将军栁元景即本号为雍州刺史癸卯以太子左衞率龎秀之为徐州刺史徐遗寳为夏侯祖欢所破弃衆走丙寅以辅国长史眀𦙍为冀州刺史夏四月戊辰以后将军刘义綦为湘州刺史甲申以平西将军雍州刺史朱修之为安西将军荆州刺史丙戌镇军将军南兖州刺史沈庆之大破鲁爽于歴阳之小岘斩爽癸巳进庆之号镇北大将军封第十六皇弟休倩为东平王未拜薨五月甲寅义宣等攻梁山王𤣥谟大破之己未觧严癸亥以吴兴太守刘延孙为尚书右仆射六月戊辰臧质走至武昌为人所斩传首京师甲戌抚军将军栁元景进号抚军大将军镇北大将军沈庆之并开府仪同三司丙子以征西将军武昌王浑为雍州刺史癸未分扬州立东扬州分荆湘江豫州立郢州罢南蛮校尉戊子省录尚书事庚寅义宣于江陵赐死秋七月丙申朔日有蚀之丙辰大赦天下文武赐爵一级逋租宿债勿复收辛酉于雍州立建昌郡以㑹稽太守义阳王昶为东扬州刺史八月庚午抚军大将军栁元景复为领军将军本号如故壬申以游击将军垣䕶之为徐州刺史壬辰以安西司马梁坦为梁南秦二州刺史九月丙申以彊弩将军尹懐顺为宁州刺史丁酉左光禄大夫何尚之觧䕶军将军甲辰加尚之特进丙午以安南将军江州刺史萧思话为镇西将军郢州刺史冬十月戊寅诏曰仲尼体天降徳维周兴汉经纬三极冠冕百王爰自前代咸加襃述典司失人用阙宗祀先朝逺存遗范有诏缮立世故妨道事未克就国难频深忠勇奋厉实凭圣义大教所敦永惟兼懐无忘待旦可开建庙制同诸侯之礼详择爽垲厚给祭秩丁亥以秘书监东海王袆为抚军将军江州刺史于郢州立安陆郡十一月癸卯复立都水台置都水使者官是嵗始课南徐州侨民租二年正月壬寅以冠军将军湘东王讳为中䕶军二月己丑婆皇国遣使献方物丙寅以镇北大将军南兖州刺史沈庆之为左光禄大夫开府仪同三司辛巳以尚书右仆射刘延孙为南兖州刺史三月辛亥以吴兴太守刘遵考为湘州刺史壬子以行征西将军杨文智为征西将军北秦州刺史夏四月壬申河南国遣使献方物壬午以豫章太守檀和之为豫州刺史五月戊戌以湘州刺史刘遵考为尚书右仆射前军司马垣闳为交州刺史庚子以辅国将军申坦为徐兖二州刺史癸卯以右衞将军顾觊之为湘州刺史丁未以金紫光禄大夫王偃为右光禄大夫六月甲子以国哀除释大赦天下庚辰以曲江县侯王𤣥谟为豫州刺史秋七月癸巳立第十三皇弟休祐为山阳王第十四皇弟休茂为海陵王第十五皇弟休业为鄱阳王戊戌镇西将军萧思话卒己酉以益州刺史刘秀之为郢州刺史槃槃国遣使献方物甲寅以义兴太守到元度为益州刺史八月庚申雝州刺史武昌王浑有辠废为庶人自杀辛酉以南兖州刺史刘延孙为镇军将军雝州刺史斤陀利国遣使献方物三吴民饥癸酉诏所在赈贷丙子诏曰诸苑禁制绵逺有妨肆业可详所开弛假与贫民壬午以新除豫州刺史王𤣥谟为青冀二州刺史青州刺史申恬为豫州刺史甲申以右衞将军檀和之为南兖州刺史九月丁亥车驾于军武场阅武庚戌诏曰国道再屯艰虞毕集朕虽寡徳终膺鸿庆惟新之祉寔深百王而恵宥之令未殊常渥永言勤虑寤寐载懐在朕受命之前凡以辠徙放悉聴还本犯衅之门尚有存者子弟可随才署吏冬十月壬午太傅江夏王义恭领扬州刺史骠骑大将军扬州刺史竟陵王诞为司空南徐州刺史中书监尚书左仆射中军将军建平王宏为尚书令将军如故十月戊子中䕶军湘东王讳迁职镇军将军刘延孙为䕶军将军青冀二州刺史王𤣥谟为雝州刺史甲午以大司马垣䕶之为青冀二州刺史辛亥高丽国遣使献方物十二月癸亥以前交州刺史萧景宪为交州刺史三年春正月庚寅立第十八皇弟休范为顺阳王第十九皇弟休若为巴陵王戊戌立第二皇子子尚为西阳王辛丑车驾亲祠南郊壬子立皇太子妃何氏甲寅大赦天下二月癸亥右光禄大夫王偃卒甲子以广州刺史宗悫为平西将军豫州刺史丁卯以新除御史中丞王翼为广州刺史丁丑始制朔望临西堂接羣下受奏事壬午内外官有田在近道聴遣所给吏僮附业三月癸丑以西阳王子尚为南兖州刺史闰月戊午尚书右仆射刘遵考迁职癸酉鄱阳王休业薨庚辰停元嘉三十年以前兵工考剔夏五月辛酉制荆徐兖豫雍青冀七州统内家有马一匹者蠲复一丁壬戌以右衞将军刘瑀为益州刺史六月上于华林园聴讼秋七月太傅江夏王义恭觧扬州丙子以南兖州刺史西阳王子尚为扬州刺史秘书监建安王休仁为南兖州刺史八月戊戌以北军中郎谘议参军费淹为交州刺史丁未以尚书吏部郎王琨为广州刺史九月壬戌以丹阳尹刘遵考为尚书左仆射冬十月癸未以寻阳太守张恱为益州刺史丙午太傅江夏王义恭进位太宰领司徒丁未领军将军柳元景加骠骑将军尚书令建平王宏加中书监衞将军抚军将军江州刺史东海王袆进号平南将军十一月癸丑淮南太守袁景有辠弃市十二月丙午以侍中孔灵符为郢州刺史大眀元年春正月辛亥朔改元大赦天下赐高年孤疾粟帛各有差庚午䕶军将军刘延孙迁职右衞将军湘东王讳为中䕶军京邑雨水辛未遣使检行赐以樵米二月己亥复亲民职公田索虏宼兖州三月壬戌制大臣加班剑者不得入宫城门梁州獠求内属立懐汉郡夏四月京邑疾疫丙申遣使按行赐给医药死而无收敛者官为敛埋庚子省湘州宋建郡并临贺五月吴兴义兴大水民饥乙卯遣使开仓赈䘏癸酉于华林园听讼乙亥以左衞将军沈昙庆为徐州刺史辅国将军梁瑾葱为河州刺史宕昌王六月己卯以前太子歩兵校尉刘祗子歆继南丰王朗辛巳以长水校尉山阳王休祐为东扬州刺史丁亥休祐改为湘州刺史以丹阳尹颜竣为东阳州刺史秋七月辛未土断雝州诸侨郡县八月戊戌于兖州立阳平郡壬寅于华林园聴讼甲辰司空南徐州刺史竟陵王诞改为南兖州刺史太子詹事刘延孙为镇军将军南徐州刺史冬十月丙申诏曰旒纩之道有孚于结绳日昃之勤已切于姬后况世弊教浅嵗月浇季朕虽勠力㝢内未眀求衣而识狭前王务广昔代永言菲徳其愧良深朝咨野怨自达者寡恵民利公所昧寔衆自今百辟庶尹下民贱隶有懐诚抱志拥郁衡闾失理负谤未闻朝聴者皆聴躬自申奏小大以闻朕因聴政之日亲对览焉甲辰以百济王余庆为镇东大将军十二月丁亥顺阳王休范改封桂阳王戊戌于华林园聴讼二年春正月辛亥车驾祀南郊壬子诏曰去嵗东土多经水灾春务已及宜加优课粮种所湏以时贷给丙辰复郡县田秩并九亲禄俸壬戌诏曰先帝灵命初兴龙飞西楚嵗纪浸逺感往纒心奉迎文武情深常隶思𢎞殊泽以申永懐吏身可赐爵一级军戸免为平民二月丙子诏曰政道未着俗弊尚深豪侈兼并贫弱困窘存阙衣裳没无敛槥朕甚伤之其眀敇守宰勤加存䘏赙赠之科速为条品乙酉以金紫光禄大夫褚湛之为尚书左仆射丙戌中书监尚书令衞将军建平王宏以本号开府仪同三司中书监如故丁酉骠骑将军栁元景以本号开府仪同三司甲辰散骑常侍义阳王昶为中军将军三月丁未中书监尚书令衞将军建平王宏薨乙卯以田农要月大官停杀牛丁卯上于华林园聴讼癸酉以宁朔将军刘季之为司州刺史夏四月甲申立皇子子绥为安陆王甲午以海陵王休茂为雍州刺史辛丑地震五月戊申复西阳郡六月戊寅増置吏部尚书一人省五兵尚书丁亥左光禄大夫何尚之加开府仪同三司戊子以金紫光禄大夫羊𤣥保为右光禄大夫丙申诏曰往因师旅多有逋亡或连山染逆惧致军宪或辞役惮劳茍免刑罚虽约法从简务思𢎞宥恩令骤下而逃伏犹多岂习愚为性忸恶难反将在所长吏宣导乖方可普加寛申咸与更始秋七月甲辰彭城民髙阇等谋反伏诛癸亥以右衞将军颜师伯为青冀二州刺史八月乙酉河南王遣使献方物丙戌中书令王僧达有罪下狱死己丑以彊弩将军杜叔文为宁州刺史交州刺史费淹为广州刺史南海太守垣阆为交州刺史甲午以宁朔将军沈僧荣为兖州刺史九月癸卯于华林园聴讼壬戌以宁朔将军刘道隆为徐州刺史襄阳大水遣使通行赈赡庚午置武衞将军武骑常侍官冬十月甲午以中军将军义阳王昶为江州刺史乙未高丽国遣使献方物十一月壬子扬州刺史西阳王子尚加抚军将军十二月己亥诸王及妃主庶姓位从公者丧事聴设㐫门余悉断闰月庚子诏曰夫山䖏巖居不以鱼鼈为礼顷嵗多虞军调繁切违方设赋本济一时而主者玩习遂为常典杶檊瑶琨任土作贡积羽羣轻终致深弊永言𢎞革无替朕心凡寰衞贡职山渊採捕皆当详辨产殖考顺嵗时勿使牵课虚悬睽忤气序庶简约之风有孚于品性恵敏之训无漏于幽仄庚申上于华林园聴讼壬戌林邑国遣使献方物是冬索虏宼青州刺史颜师伯频大破之三年春正月丁亥割豫州梁郡属徐州己丑以骠骑将军领军将军栁元景为尚书令尚书右仆射刘遵考为领军将军丙申婆皇国遣使献方物二月乙卯以扬州所统六郡为王畿以东扬州隶扬州时欲立司隶校尉以元㓙已立乃止抚军将军扬州刺史西阳王子尚徙为扬州刺史甲子复置廷尉监官荆州饥三月甲申原田租布各有差庚寅以义兴太守垣阆为兖州刺史壬辰中䕶军湘东王讳迁职以中书令东海王袆为衞将军䕶军将军癸巳太宰江夏王义恭加中书监夏四月癸卯上于华林园聴讼丙午以建宁太守苻仲子为宁州刺史乙卯司空南兖州刺史竟陵王诞有罪贬爵诞不受命据广陵城反杀兖州刺史垣阆以始兴公沈庆之为车骑大将军开府仪同三司南兖州刺史讨诞甲子上亲御六师车驾出顿宣武堂司州刺史刘季之反叛徐州刺史刘道隆讨斩之秋七月己巳尅广陵城斩诞悉诛城内男丁以女口为军赏是日觧严辛未大赦天下尚方长徒奚官奴婢老疾者悉原放孝子顺孙义夫节妇赐粟帛各有差王畿下贫之家与近行顿所由并蠲租一年丙子以丹阳尹刘秀之为尚书右仆射丙戌分淮南北复置二豫州以新除车骑大将军开府仪同三司南兖州刺史沈庆之为司空刺史如故戊子以衞将军䕶军将军东海王袆为南豫州刺史衞将军如故江州刺史义阳王昶为䕶军将军冠军将军桂阳王休范为江州刺史癸已以前左衞将军王𤣥谟为郢州刺史八月丙申诏曰近北讨文武于军亡没或殒身矢石或疠疾死亡并尽勤王事而敛槥卑薄可普更赙给务令丰厚己酉以车骑长史庾深之为豫州刺史甲子诏曰昔姬道方凝刑法斯厝汉徳初眀犴圄用简良由上一其道下淳其性今民浇俗薄诚浅伪深重以寡徳弗能心化故知方者尠趣辟寔繁向因廵览见二尚方徒隶婴金屦校既有矜复加国庆民和独隔凯泽益以慙焉可详所原宥九月己巳诏曰夫五辟三刺自古所难巧法深文在季弥甚故㳂情察讼鲁师致㨗市狱勿扰汉史飞声廷尉逺迩疑谳平决攸归而一蹈幽圄动逾时嵗民婴其困吏容其私自今囚至辞具并即以闻朕当悉详断庶无留狱若繁文滞劾证逮遐广必湏亲察以尽情状自后依旧聴讼壬辰于𤣥武湖北立上林苑冬十月丁酉诏曰古者荐鞠青坛聿祈多庆分茧𤣥郊以供纯服来嵗可使六宫妃嫔修亲桑之礼庚子镇军将军南徐州刺史刘延孙进号车骑将军戊申河西国遣使献方物庚戌以河西王大沮渠安周为征虏将军凉州刺史十一月己巳高丽国遣使献方物肃慎国重译献楛矢石砮西域献舞马十二月戊午上于华林园聴讼辛酉置谒者仆射官四年春正月辛未车驾祠南郊甲戌宕昌王奉表献方物乙亥车驾躬耕借田大赦天下尚方徒系及逋租宿债大眀元年以前一皆原除力田之民随才叙用孝悌义顺赐爵一级孤老贫疾人谷十斛借田职司优沾普赉百姓乏粮种随宜贷给吏宣劝有章者详加襃进壬午以北中郎司马柳叔仁为梁南秦二州刺史左将军荆州刺史朱修之进号镇军将军庚寅立第三皇子子勋为晋安王第六皇子子房为寻阳王第七皇子子顼为歴阳王第八皇子子鸾为襄阳王二月庚子侍中建安王休仁为湘州刺史己未以员外散骑侍郎费景绪为宁州刺史三月甲子以冠军将军巴陵王休若为徐州刺史丁卯以安陆王子绥为郢州刺史癸酉以徐州刺史刘道隆为青冀二州刺史索虏宼北隂平孔堤太守扬归子击破之甲申皇后亲桑于西郊夏四月癸卯以南琅邪隶王畿丙午诏曰昔紩衣御㝢贬甘示节土簋临天饬俭昭度朕绨帛之念无忘于懐虽深诏有司省㳺务实而嵗用兼积年量虚广岂以捐丰从损允称约心四时供限可详减太半庶裘絺顺典有偃民华纂组伤工无竞㙻市辛酉诏曰都邑节气未调疠疫犹衆言念民瘼情有矜伤可遣使存问并给医药其死亡者随宜䘏赡五月庚辰于华林园聴讼乙酉以徐州之梁郡还属豫州丙戌尚书左仆射褚湛之卒以抚军长史刘思考为益州刺史庚寅以南下邳併南彭城郡秋七月甲戌左光禄大夫开府仪同三司何尚之薨八月壬寅宕昌王遣使献方物己酉以晋安王子勋为南兖州刺史雍州大水甲寅遣军部赈给九月辛未以冠军将军垣䕶之为豫州刺史甲申上于华林园聴讼丁亥改封襄阳王子鸾为新安王冬十月庚寅遣新除司空沈庆之讨㳂江蛮壬辰制郡县减禄并先充公限十一月戊辰改细作署令为左右御府令丙戌复置大司农官十二月乙未上于华林园聴讼辛巳车驾幸廷尉寺凡囚系咸悉原遣索虏遣使请和丁未车驾幸建康县原放狱囚倭国遣使献方物五年春正月丁卯以宕昌王梁唐子为河州刺史二月癸巳车驾阅武诏曰昔人称人道何先于兵为首虽淹纪勿用忘之必危朕以聴览余闲因时讲事坐作有仪进退无爽军幢以下普量班钖顷化弗能孚而民未知禁逭役违调起触刑网凡诸逃亡在今昧爽以前悉皆原赦已滞囹圄者释还本役其逋负在大眀三年以前一赐原停自此以还鳏贫疾老详所申减伐蛮之家蠲租税之半近籍改新制在所承用殊谬寔多可普更符下聴以今为始若先已犯制亦同荡然甲寅加右光禄大夫羊𤣥保特进夏四月癸巳改封西阳王子尚为豫章王丙申加尚书令柳元景左光禄大夫开府仪同三司戊戌诏曰南徐兖二州去嵗水潦伤年民多困窭逋租未入者可申至秋登丙午雍州刺史海陵王休茂杀司马庾深之举兵反义成太守薛继考讨斩之甲寅以第九皇子子仁为雍州刺史五月癸亥制帝室朞亲朝官非禄官者月给钱十万丙辰车驾幸阅武堂聴讼六月丙午以䕶军将军义阳王昶为中军将军壬子分广陵置沛郡省东平郡并广陵秋七月丙辰诏曰雨水猥降街衢泛溢可遣使廵行穷弊之家赐以薪粟丁卯高丽国遣使献方物庚午曲赦雍州八月戊子立第九皇子子仁为永嘉王第十一皇子子真为始安王以北中郎参军费伯𢎞为宁州刺史己丑诏曰自灵命初基圣图重逺参正乐职感神眀之应崇殖礼囿奋至徳之光声寔同和文以均节化调其俗物性其情故临经式奠焕乎炳发道丧世屯学落年永狱讼微衰息之术百姓忘退素之方今息警夷嶂恬波河渚栈山航海乡风慕义化民成俗兹时笃矣来嵗可修葺庠序旌延国胄庚寅制方镇所假白板郡县年限依台除食禄三分之一不给送故衞将军东海王袆以本号开府仪同三司九月甲寅朔日有食之丁卯行幸琅邪郡囚系悉原遣甲戌移南豫州治淮南于湖县丁丑以冠军将军寻阳王子房为南豫州刺史闰月戊子皇太子妃何氏薨丙申初立驰道自阊阖门至于朱雀门又自承眀门至于𤣥武湖壬寅改封歴阳王子顼为临海王冬十月甲寅以车骑将军南徐州刺史刘延孙为尚书左仆射领䕶军将军尚书右仆射刘秀之为安北将军雝州刺史以冠军将军临海王子顼为广州刺史乙卯以东中郎将新安王子鸾为南徐州刺史十一月壬辰诏曰王畿内奉京师外表衆夏民殷务广宜思简恵可遣尚书就加详检并与守宰平治庶狱其有疑滞具以状闻丁酉増置少府丞一人十二月壬申以领军将军刘遵考为尚书右仆射甲戌制天下民戸嵗输布四疋庚辰以太常王𤣥谟为北平将军徐州刺史六年春正月己丑湘州刺史建安王休仁加平南将军辛卯车驾亲祠南郊是日又宗祀眀堂大赦天下孝子顺孙义夫悌弟赐爵一级慈姑节妇及孤老六疾赐帛五匹谷十斛下四方旌赏茂异其有懐真抱素志行清白恬退自守不交当世或识通古今才经军国奉公廉直高誉在民具以名奏乙未置五官中郎将左右中郎将官二月乙卯复百官禄三月庚寅立第十三皇子子元为邵陵王壬寅以倭国王世子兴为安东将军乙巳改豫州南梁郡为淮南郡旧淮南郡并宣城丁未辅国将军征虏长史广陵太守沈懐文有辠下狱死四月庚申原除南兖州大眀三年以前逋租新作大航门五月丙戌置凌室修藏氷之礼壬寅太宰江夏王义恭觧领司徒六月辛酉尚书右仆射䕶军将军刘延孙卒秋七月庚辰以荆州刺史朱修之为领军将军广州刺史临海王子顼为荆州刺史甲申地震戊子以辅国将军王翼之为广州刺史辛卯以西阳太守檀翼之为交州刺史乙未立第十九皇子子云为晋陵王八月癸亥原除雍州大眀四年以前逋租乙亥置清台令九月戊寅制沙门致敬人主戊子以前金紫光禄大夫宗悫为中䕶军乙未尚书右仆射刘遵考为尚书左仆射丹阳尹王僧朗为尚书右仆射冬十月丁巳以山阳王休祐子士𢎞继鄱阳哀王休业上林苑内民庶邱墓欲还合葬者勿禁十一月己卯陈留王曹庆秀薨辛巳以尚书令柳元景为司空尚书令如故七年春正月癸未诏曰春蒐之礼着自周令讲事之语书于鲁史所以昭宣徳度示民轨则今嵗稔气荣中外宁晏当因农隙葺是旧章可克日于𤣥武湖大阅水师并廵江右讲武校猎丁亥以尚书右仆射王僧朗为太常衞将军颜师伯为尚书右仆射己丑以尚书令柳元景为骠骑大将军开府仪同三司庚寅以南兖州刺史晋安王子勋为江州刺史癸巳割吴郡属南徐州二月甲寅车驾廵南豫南兖二州丙辰诏曰江汉楚望咸秩周禋礼九疑于盛唐祀蓬莱于渤海皆前载流训列圣遗式霍山是曰南岳实维国镇韫灵呈瑞肇光宋道朕驻驆于野有事岐阳瞻睇风云徘徊以想可遣使奠祭丁巳车驾校猎于歴阳之乌江己未车驾登乌江县六合山庚申割歴阳秦郡置临江郡壬寅诏曰朕受天庆命十一年于兹矣凭七庙之灵获上帝之力礼横四海威震八荒方廵三湘而奠衡岳次九河而检云岱今恢览功成省风畿表观民六合蒐校长洲腾沙飞砾平岳盪海鼖晋合序铙钲协节献鬯如礼馌兽倾郊敬举王公之觞广纳士民之夀八风循通卿云丛聚尽天罄瑞率宇竭欢思散大极之泉以福无方之外可大赦天下行幸所无出今嵗租布其逋租余债勿复收赐民爵一级女子百戸牛酒刺守邑宰及民夫从蒐者普加洽赉又诏曰朕弱年操制出牧司雍承政宣风荐歴年纪国歩中阻治戎江甸难夷情义寔系于懐今或练蒐训旅渉兹境闾故邑耆旧在目罕存年世未逺歼亡太半抚迹惟事倾慨兼着太宗燕故晋阳洽恩世祖流仁济畿畼泽永言往猷思广前赉可蠲歴阳郡租输三年遣使廵慰问民疾苦鳏寡孤老六疾不能自存者厚赐粟帛髙年加以羊酒凡一介之善随才铨贯前国名臣及府州佐吏量所沾钖人身已往施及子孙壬申车驾还宫夏四月甲寅以领军将军朱修之为特进丙辰以尚书湘东王讳为领军将军甲子诏曰自非临军战陈一不得専杀其辠甚重辟者皆如旧先上湏报有司严加聴察犯者以杀人辠论五月乙亥抚军将军扬州刺史豫章王子尚进号车骑将军辅国将军始安王子真为广州刺史丙子诏曰自今刺史守宰动民兴军皆湏手诏施行惟边隅外警及姦衅内发变起仓卒者不从此例六月甲辰以北中郎司马柳元怙为梁南秦二州刺史戊申芮芮国高丽国遣使献方物戊辰以秦郡太守刘徳愿为豫州刺史七月乙亥征东大将军高丽王高连进号车骑大将军开府仪同三司秋七月丙申诏曰前诏江海田池与民共利歴嵗未久浸以弛替名山大川往往占固有司严加检纠申眀旧制八月丁巳诏曰昔匹妇含怨山燋北鄙孀妻哀恸台倾东国良以诚之所动在微必着感之所震虽厚必崩朕临察九野志深待旦弗能使烂然成章各如其节遂令炎精损河阳偏不施嵗云不稔咎寔朕由大官供膳宜从贬撤近道刑狱当亲料省其王畿内及神州所统可遣尚书与所在共讯畿外诸州委之刺史并讯省律令思存利民其考讁贸袭在大眀七年以前一切勿治尤弊之家开仓赈给乙丑立第十六皇子子孟为淮南王第十八皇子子产为临贺王车驾幸建康秣陵县讯狱囚九月乙卯诏曰近炎精亢序苗稼多伤今二麦未晩甘泽频降可下东境郡勤课垦殖尤弊之家量贷麦种戊子诏曰昔周王骥迹寔穷四溟汉帝鸾轸夙徧五岳是皆所以上对幽灵下理民土自天昌替驭临宫创图礼代天郁世贸兴毁皇家造宋日月重光璇玑得序五星顺命而戎车嵗动陈诗义阙朕聿含五光奄一天下思尽寳戒之规以塞谋危之路当㳂时省方观察风俗外详考旧典以副侧席之懐庚寅南徐州刺史新安王子鸾兼司徒乙未车驾幸廷尉讯狱囚丙申立第二十七皇子子嗣为东平王冬十月壬寅太子冠赐王公以下帛各有差戊申车驾廵南豫州诏曰朕廵幸所经先见百年者及孤寡老疾并赐粟帛狱系刑罪并亲聴讼其士庶或怨郁危滞受抑吏司或隐约洁立负摈州里皆聴进朕前面自陈诉若忠信孝义力田殖谷一介之能一艺之美悉加旌赏虽秋泽频降而夏旱婴弊可即开行仓并加赈赐癸丑行幸江宁县讯狱囚车骑将军扬州刺史豫章王子尚加开府仪同三司癸亥衞将军开府仪同三司东海王袆为司空中军将军义阳王昶加开府仪同三司丙寅诏曰赏庆刑威奄国彛轨黜幽升眀辟㝢恒宪故採言聆风式观侈质贬爵加地于是乎在今类帝宜社亲廵江甸因觐岳守躬求民瘼思𢎞眀试之典以申考绩之义行幸所经莅民之职功宣于徳即加甄赏若废务乱民随諐议罚主者详察以闻己巳车驾校猎于姑熟十一月丙子曲赦南豫州殊死以下廵幸所经详减今嵗田租乙酉诏遣祭晋大司马桓温征西将军毛璩墓上于行所讯溧阳永世丹阳县囚癸巳车驾习水军于梁山有白爵二集华盖有司奏改大眀七年为神爵元年诏不许乙未原放行狱徒系东诸郡大狱壬寅遣使开仓贷䘏聴受杂物当租十二月丙午行幸歴阳甲寅大赦天下南豫州别署敇系长徒一切原散其兵期考袭讁戌悉停歴阳郡女子百戸牛酒高年孤疾赐帛十匹蠲郡租十年己未太宰江夏王义恭加尚书令于博望梁山立䨇阙癸亥车驾至自歴阳八年春正月甲戌诏曰东境去嵗不稔宜广商货逺近贩鬻米者可停道中杂税其以仗自防悉勿禁癸未安北将军雍州刺史刘秀之卒戊子以平南将军湘州刺史建安王休仁为安南将军江州刺史晋安王子勋为镇军将军雍州刺史徐州刺史新安王子鸾为抚军将军领司徒刺史如故辅国将军江夏玉世子伯禽为湘州刺史二月辛丑特进朱修之卒壬寅诏曰去嵗东境偏旱田畆失收使命来者多至乏絶或下穷流穴顿伏街巷朕甚闵之可出仓米付建康秣陵二县随宜赡恤若温拯不时以至捐弃者严加纠劾乙巳以镇军将军湘东王讳为镇北将军徐州刺史平北将军徐州刺史王𤣥谟为领军将军夏闰五月辛丑以前御史中丞萧恵开为青冀二州刺史壬寅太宰江夏王义恭领太尉特进右光禄大夫羊𤣥保卒庚申帝崩于玉烛殿时年三十五秋七月丙午葬丹阳秣陵县巖山景宁陵史臣曰役已以利天下尧舜之心也利己以及万物中主之志也尽民命以自养桀纣之行也观大眀之世其将尽民命乎虽有周公之才之美犹终之以乱何益哉宋书卷六卷六考证宋书卷六考证孝武帝纪以宁朔将军刘季之为司州刺史季监本误秀按季之迁宁朔将军益州刺史在孝建之初大眀二年以宁朔将军为司州刺史次年反叛被诛特以字形相近遂致讹舛今改雍州刺史海陵王休茂杀司马庾深之举兵反义成太守薛继考讨斩之按休茂传薛继考乃为休茂尽力之人此于帝纪忽以讨休茂之功归之何一书之中互相悖谬至此南史载参军尹元庆起义讨之传首建邺殆是其实宋书卷六考证宋书卷七钦定四库全书宋书卷七梁沈约撰本纪第七前废帝前废帝讳子业小字法师孝武帝长子也元嘉二十六年正月甲申生世祖镇寻阳子业留京邑三十年世祖入伐元㐫被囚侍中下省将见害者数矣卒得无恙世祖践祚立为皇太子始未之东宫中庻子二率并入直永福省大眀二年出东宫四年讲孝经于崇正殿七年加元服八年闰五月庚申世祖崩其日太子即皇帝位大赦天下太宰江夏王义恭觧尚书令加中书监骠骑大将军栁元景加尚书令甲子置录尚书太宰江夏王义恭录尚书事骠骑大将军栁元景加开府仪同三司丹阳尹永嘉王子仁为南豫州刺史六月辛未诏曰朕以眇身夙绍洪业敬御天威钦对灵命仰尊凝绪日鉴前图寔可以拱黙守成诒风长世而寳位告始万㝢改属惟徳弗眀昧于大道思宣睿范引兹简恤可具询执事详访民隠凡曲令宻文繁而作治闗市僦税事施一时而姦吏舞文妄兴威福加以气纬舛𤣥偏颇滋甚宜其寛傜轻宪以救民切御府诸署事不湏广雕文篆刻无施于今悉冝并省以酬氓愿藩王贸货壹皆禁断外便具条以闻戊寅以豫州之淮南郡复为南梁郡复分宣城还置淮南郡庚辰以南海太守袁昙逺为广州刺史秋七月己亥镇军将军雍州刺史晋安王子勋改为江州刺史中䕶军宗悫为安西将军雍州刺史镇北将军徐州刺史湘东王讳为䕶军将军中军将军义阳王昶为征北将军徐州刺史庚戌婆皇国遣使献方物崇皇太后曰太皇太后皇后曰皇太后乙卯罢南北二驰道孝建以来所改制度还依元嘉丙辰追崇献妃为献皇后乙丑抚军将军南徐州刺史新安王子鸾觧领司徒八月丁卯领军将军王𤣥谟为镇北将军南徐州刺史新安王子鸾为青冀二州刺史己巳以青冀二州刺史萧恵开为益州刺史己未皇太后崩京师雨水庚子遣御史与官长随宜赈䘏九月辛丑䕶军将军湘东王讳为领军将军癸卯以尚书左仆射刘遵考为特进右光禄大夫乙卯文穆皇后祔葬景宁陵冬十月甲戌太常建安王休仁为䕶军将军戊寅辅国将军宋越为司州刺史庚辰原除扬南徐州大明七年逋租十二月乙酉以尚书右仆射颜师伯为尚书左仆射壬辰以王畿诸郡为扬州以扬州为东扬州癸巳以车骑将军扬州刺史豫章王子尚为司徒扬州刺史去嵗及是嵗东诸郡大旱甚者米一升数百京邑亦至百余饿死者十有六七孝建以来又立钱署铸钱百姓因此盗铸钱转伪小商货不行永光元年春正月乙未朔改元大赦天下乙巳省诸州台传戊午以领军将军湘东王讳为卫将军南豫州刺史䕶军将军建安王休仁为领军将军秘书监山阳王休祐为豫州刺史左卫将军桂阳王休范为中䕶军南豫州刺史寻阳王子房为东扬州刺史二月丁丑减州郡县田租之半庚寅铸二铢钱三月甲辰罢临江郡五月己亥割郢州随郡属雍州丙午以后军司马张牧为交州刺史八月己巳左军长史刘道隆为梁南秦二州刺史乙亥安西将军雍州刺史宗悫卒壬午卫将军豫州刺史湘东王讳改为雍州刺史尚书令骠骑大将军柳元景加南豫州刺史秋八月辛酉越骑校尉戴法兴有罪赐死庚午以尚书左仆射颜师伯为尚书仆射吏部尚书王景文为尚书右仆射癸酉帝自率宿卫兵诛太宰江夏王义恭尚书令骠骑大将军栁元景尚书仆射颜师伯廷尉刘徳愿改元为景和元年文武赐位二等以领军将军建安王休仁为安西将军雍州刺史卫将军湘东王讳还为南豫州刺史甲戌司徒扬州刺史豫章王子尚领尚书令射声校尉沈文秀为青州刺史左军司马崔道固为冀州刺史乙亥诏曰昔凝神伫逸磻溪讃道湛虑思才傅巖毗化朕位御三极风澄万㝢资鈇电断正卯斯戮思所以仰宣遗烈俯𢎞景祚毎结梦庖鼎瞻言板筑有劬日昃无忘昧旦可甄访郡国招聘闾部其有孝性忠节幽居遯栖信诚义行亷正表俗文敏博识干事治民务加旌举随才引擢庶官克顺彛伦咸叙主者精加详括称朕意焉以始兴公沈庆之为大尉镇北将军青冀二州刺史王𤣥谟为领军将军庚辰以石头城为长乐宫东府城为未央宫罢东扬州并扬州甲申以北邸为建章宫南第为长杨宫以冠军将军邵陵王子元为湘州刺史丙戌原除吴吴兴义兴晋陵琅邪五郡大明八年以前逋租己丑复立南北二驰道九月癸巳车驾幸湖熟奏鼔吹戊戌车驾还宫庚子以南兖州刺史永嘉王子仁为南徐州刺史丹阳尹始安王子真为南兖州刺史辛丑抚军将军南徐州刺史新安王子鸾免为庻人赐死丙午以兖州刺史薛安都为平北将军徐州刺史丁未卫将军湘东王讳加开府仪同三司特进右光禄大夫刘遵考为安西将军南豫州刺史宁朔将军殷孝祖为兖州刺史戊申以前梁南秦二州刺史柳元怙复为梁南秦二州刺史己酉车驾讨征北将军徐州刺史义阳王昶内外戒严昶奔于索虏辛亥右将军豫州刺史山阳王休祐进号镇西大将军甲寅以安西长史袁顗为雍州刺史戊午以左民尚书刘思考为益州刺史是日觧严车驾幸瓜歩开百姓铸钱冬十月癸亥曲赦徐州丙寅车驾还宫以建安王休仁为䕶军将军己卯东阳太守王藻下狱死以宫人谢贵嫔为夫人加虎贲靸㦸鸾辂龙旂出警入跸实新蔡公主也乙酉以镇北大将军豫州刺史山阳王休祐为镇军大将军开府仪同三司十一月壬辰宁朔将军何迈下狱死新除太尉沈庆之薨壬寅立皇后路氏四厢奏乐赦扬南徐二州䕶军将军建安王休仁加特进左光禄大夫中䕶军桂阳王休范迁职丁未皇子生少府刘胜之子也大赦天下赃污淫盗悉皆原除赐为父后者爵一级壬子以特进左光禄大夫䕶军将军建安王休仁为骠骑大将军开府仪同三司戊午南平王敬猷庐陵王敬先安南侯敬渊并赐死时帝㐫悖日甚诛杀相继内外百司不保首领先是讹言云湘中出天子帝将南廵荆湘二州以厌之先欲诛诸叔然后发引太宗与左右阮佃夫王道隆李道儿宻结帝左右夀寂之姜产之等十一人谋共废帝戊午夜帝于华林园竹林堂射鬼时巫觋云此堂有鬼故帝自射之夀寂之懐刀直入姜产之为副帝欲走寂之追而殒之时年十七太皇太后令曰司徒领䕶军八座子业虽曰嫡长少禀㐫毒不仁不孝着自髫齓孝武弃世属当辰歴自梓宫在殡喜容腼然天罚重离欢恣滋甚逼以内外维持忍虐未露而㐫惨难抑一旦肆祸遂纵戮上宰殄害辅臣子鸾兄弟先帝钟爱含怨既往枉加屠酷昶茂亲作扞横相徴讨新蔡公主逼离夫族幽置深宫诡云薨殒襄事甫尔丧事顿释昬酣长夜庶事倾遗朝贤旧勲弃若遗土管絃不辍珍羞备膳詈辱祖考以为戯谑行㳺莫止淫纵无度肆宴园陵规图发掘诛剪无辜籍略妇女建树伪竖莫知谁息拜嫔立后庆过恒典宗室宻戚遇若婢仆鞭捶陵曵无复尊卑南平一门特钟其酷反天灭理显暴万端苛罚酷令终无纪极夏桀殷辛未足以譬阖朝业业人不自保百姓遑遑手足靡厝行秽禽兽罪盈三千髙祖之业将冺七庙之享㡬絶吾老疾沈笃每规祸鸩忧煎漏刻气命无㡬开辟以降所未尝闻逺近思奋十室而九卫将军湘东王体自太祖天纵英圣文皇钟爱宠冠列藩吾早识神睿特兼常礼潜运宏规义士投𬒮独夫既殒悬首白旗社稷再兴宗祏永固人鬼属心大命允集且勲徳髙邈大业攸归宜遵汉晋纂承皇极主者详旧典以时奉行未亡人余年不幸婴此百艰永寻情事虽存若殒当复奈何当复奈何葬废帝丹阳秣陵县南郊坛西帝幼而狷急在东宫毎为世祖所责世祖西廵子业启参承起居书迹不谨上诘让之子业启事陈谢上又答曰书不长进此是一条耳闻汝素都懈怠狷戾日甚何以顽固乃尔邪初践阼受玺绂悖然无哀容始犹难诸大臣及戴法兴等既杀法兴诸大臣莫不震慑于是又诛羣公元凯以下皆被敺捶牵曵内外危惧殿省骚然初太后疾䔍遣唿帝帝曰病人间多鬼可畏那可往太后怒语侍者将刀来破我腹那得生如此宁馨儿及太后崩后数日帝梦太后谓之曰汝不孝不仁本无人君之相子尚愚悖如此亦非运祚所及孝武险虐灭道怨结人神儿子虽多并无天命大运所归应还文帝之子其后湘东王绍位果文帝子也故帝聚诸叔京邑虑在外为患山隂公主淫恣过度谓帝曰妾与陛下虽男女有殊俱託体先帝陛下六宫万数而妾唯驸马一人事不均平一何至此帝乃为主置面首左右三十人进爵㑹稽郡长公主秩同郡王侯汤沐邑二千戸给鼔吹一部加班劒二十人帝毎出与朝臣常共陪辇主以吏部郎褚渊皃羙就帝请以自侍帝许之渊侍主十日备见逼廹誓死不回遂得免帝所幸阉人华愿儿官至𣪚骑常侍加将军带郡帝少好讲书颇识古事自造世祖诔及杂篇章往往有辞采以魏武帝有发邱中郎将摸金校尉乃置此二官以建安王休祐领之其余事迹分见诸列传史臣曰废帝之事行着于篇若夫武王数殷纣之舋不能絓其万一霍光书昌邑之过未足举其毫釐假以中才之君有一于此足以霣社残宗汚宫潴庙况总斯恶以萃一人之体乎其得亡亦为幸矣宋书卷七卷七考证宋书卷七考证前废帝纪二月丁丑减州郡县田租之半租监本讹禄今改正以尚书左仆射颜师伯为尚书仆射一本上尚书下无左字下尚书下有左字按二本俱误据师伯传当云以尚书右仆射颜师伯为尚书左仆射下文云王景文为尚书右仆射替师伯之任也丁未皇子生少府刘胜之子也刘胜南史作刘蒙符瑞志大明七年有寻阳太守刘蒙或即其人其后湘东王绍位果文帝子也故帝聚诸叔京邑虑在外为患按上二句当在故帝聚诸叔二句下宋书卷七考证宋书卷八钦定四库全书宋书卷八梁沈约撰本纪第八明帝太宗明皇帝讳彧字休炳小字荣期文帝第十一子也元嘉十六年十月戊寅生二十五年封淮阳王食邑二千户二十九年改封湘东王元凶弑立以为骁骑将军加给事中世祖践阼为秘书监迁冠军将军南兰陵下邳二郡太守领石头戍事孝建元年徙为南彭城东海二郡太守将军如故鎭京口其年徴为中䕶军二年迁侍中领游击将军三年徙卫尉侍中如故又为左卫将军卫尉如故大明元年转中䕶军卫尉如故三年为都官尚书领游击将军卫尉如故七年迁领军将军八年出为使持节都督徐兖二州豫州之梁郡诸军事镇北将军徐州刺史给皷吹一部其年徴为侍中䕶军将军未拜复为领军将军侍中如故永光元年又出为使持节散骑常侍都督南豫豫司江四州扬州之宣城诸军事衞将军南豫州刺史镇姑熟又徙为都督雍梁南北秦四州郢州之竟陵诸军事宁蛮校尉雍州刺史持节常侍将军如故未拜复本位寻以本号开府仪同三司废帝景和末上入朝被留停都废帝诛害宰辅杀戮大臣恒虑有图之者疑畏诸父并拘之殿内遇上无礼事在文诸王传遂收上付廷尉一宿被原将加祸害者前后非一既而害上意定明旦便应就祸上先已与腹心阮佃夫李道儿等密共合谋于时废帝左右常虑祸及人人有异志唯有直合将军宋越谭金童太一等数人为其腹心并虓虎有干力在殿省乆衆并畏服之故莫敢动是夕越等并外宿佃夫道儿因结寿寂之等殒废帝于后堂十一月二十九日夜也事定上未知所为建安王休仁便称臣奉引升西堂登御坐召见诸大臣于时事起仓卒上失履跣至西堂犹着乌㡌坐定休仁唿主衣以白㡌代之令备羽仪虽未即位凡衆事悉称令书施行己未司徒扬州刺史豫章王子尚山阴公主并赐死宋越谭金童太一谋反伏诛十二月庚申朔令书以司空东海王祎为中书监太尉镇军将军江州刺史晋安王子勋进号车骑将军开府仪同三司癸亥以新除骠骑大将军建安王休仁为司徒尚书令扬州刺史镇军将军开府仪同三司山阳王休祐进号骠骑大将军荆州刺史崇宪衞尉桂阳王休范为镇北将军南徐州刺史乙丑改封安陆王子绥为江夏王泰始元年冬十二月丙寅上即皇帝位诏曰髙祖武皇帝德洞四瀛化绵九服太祖文皇帝以大明定基世祖孝武皇帝以下武宁乱日月所照梯山航海风雨所均削衽袭帯所以业固盛汉声溢隆周子业凶嚚自天忍悖成性人面兽心见于龆日反道败德着自比年其狎侮五常怠弃三正矫诬上天毒流下国寔开辟所未有书契所未闻再罹遏密而无一日之哀齐斩在躬方深北里之乐虎兕难柙慿河必彰遂诛灭上宰穷舋逆之酷虐害国辅究孥戮之刑子鸾同生以昔憾殄殪敬猷兄弟以睚眦殱夷徴逼义阳将加屠脍陵辱戚藩槚楚妃主夺立左右窃子置储肆酗于朝宣淫于国事秽东陵行污飞走积舋罔极日月滋深比遂图犯𤣥宫志窥题凑将肆枭獍之祸骋商顿之心又欲鸩毒崇宪虐加诸父事均宫阃声遍国都鸱枭小竖莫不宠暱朝廷忠诚必加戮挫收掩之㫖虓虎结辙掠夺之使白刃相望百僚危气首领无有全地万姓崩心妻子不复相保所以鬼哭山鸣星钩血降神器殆于驭索景祚危于缀旒朕假寐凝忧泣血待旦虑大宋之基于焉而冺武文之业将坠于渊赖七庙之灵借八百之庆巨猾斯殄鸿沴时褰皇纲絶而复纽天纬缺而更张猥以寡薄属承干统上缉三光之重俯顾庶民之艰业业矜矜若履冰谷思与亿兆同此维新可大赦天下改景和元年为泰始元年赐民爵二级鳏寡孤独不能自存者谷人五斛逋租宿债勿复收犯乡论清议赃污淫盗并悉洗除长徒之身特赐原遣亡官失爵禁锢旧劳一依旧典其昬制谬封并皆刋削己巳以安西将军南豫州刺史刘遵考为特进右光禄大夫辅国将军歴阳南谯二郡太守建平王景素为南豫州刺史庚午以荆州刺史临海王子顼为镇军将军徐州刺史永嘉王子仁为中军将军左衞将军刘道隆为中护军辛未改封临贺王子产为南平王晋熙王子舆为庐陵王壬申以尚书左仆射王景文为尚书仆射新除中护军刘道隆卒壬午诏曰朕戡乱宁民属膺景祚鸿制初造革道惟新而国故频罹仁泽偏壅每鉴寐疚心罔识攸济巡方问俗𢎞政所先可分遣大使广求民瘼考守宰之良採衡闾之善若狱犴淹枉伤民害教者具以事闻鳏寡孤独癃残六疾不能自存者郡县优量赈给贞妇孝子髙行力田许悉条奏务询舆诵广纳嘉谋每尽皇华之㫖俾若朕亲览焉乙亥追尊所生沈媫妤曰宣皇太后后军将军垣闳为司州刺史前右将军长史殷琰为豫州刺史丙子诏曰皇室多故糜费滋广且乆岁不登公私歉弊方刻意从俭𢎞济时艰政道未孚慨愧兼积大官供膳可详所减撤尚方御府雕文篆刻无益之物一皆蠲省务存简约以称朕心戊寅崇太后为崇宪皇太后立皇后王氏镇军将军江州刺史晋安王子勋举兵反镇军长史邓琬为其谋主雍州刺史袁顗率衆赴之辛巳骠骑大将军前荆州刺史山阳王休祐改为江州刺史荆州刺史临海王子顼即留本任加领军将军王𤣥谟镇军将军壬午车驾谒太庙甲申后将军郢州刺史安陆王子绥进号征南将军右将军会稽太守寻阳王子房进号安东将军前将军荆州刺史临海王子顼进号平西将军子绥子房子顼并不受命举兵同逆戊子新除中军将军永嘉王子仁为䕶军将军二年春正月己丑朔以军事不朝㑹庚寅以金紫光禄大夫王僧朗为左光禄大夫开府仪同三司壬辰骠骑大将军江州刺史山阳王休祐改为南豫州刺史镇歴阳镇军将军领军将军王𤣥谟为车骑将军江州刺史平北将军徐州刺史薛安都进号安北将军安都亦不受命癸巳以左衞将军巴陵王休若为镇东将军新除安东将军寻阳王子房为抚军将军司徒左长史袁愍孙为领军将军甲午中外戒严司徒建安王休仁都督征讨诸军事统衆军南讨以青州刺史刘祗为南兖州刺史丙申以征虏司马申令孙为徐州刺史义阳内史龎孟虬为司州刺史申令孙孟虬及豫州刺史殷琰青州刺史沈文秀冀州刺史崔道固湘州行事何慧文广州刺史袁昙逺益州刺史萧惠开梁州刺史栁元怙并同叛逆兖州刺史殷孝祖入衞京都仍遣孝祖前锋南伐甲辰加孝祖抚军将军丙午车驾亲御六师出顿中兴堂辛亥骠骑大将军南豫州刺史山阳王休祐改为豫州刺史统衆军西讨吴郡太守顾琛吴兴太守王昙生义兴太守刘延熙晋陵太守袁摽山阳太守程天祚并举兵反镇东将军巴陵王休若统衆军东讨壬子崇宪皇太后崩是日军主任农夫刘懐珍平定义兴永世县民史逸宗据县为逆殿中将军陆攸之讨平之丙辰以新除左光禄大夫开府仪同三司王僧朗为特进左光禄大夫如故二月乙丑僧朗卒尚书仆射王景文父忧去职曲赦吴吴兴义兴晋陵四郡吏部尚书蔡兴宗为尚书左仆射吴兴太守张永右军将军齐王东讨平晋陵癸未曲赦浙江东五郡丁亥镇东将军巴陵王休若进号衞将军建武将军吴喜公率诸军破贼于吴吴兴㑹稽平定三郡同逆皆伏诛辅国将军齐王前锋北讨辅国将军刘勔前锋南讨贼刘胡领衆四万据赭圻三月庚寅抚军将军沈攸之代为南讨前锋贼衆稍盛袁顗顿鹊尾聨营迄至浓湖衆十余万壬辰以新除太子詹事张永为青冀二州刺史丙申镇北将军南徐州刺史桂阳王休范总统北讨诸军事丁酉以尚书刘思考为徐州刺史戊戌贬寻阳王子房爵为松滋县侯乙已以奉朝请郑黒为司州刺史辛亥镇北将军南徐州刺史桂阳王休范领南兖州刺史壬子断新钱专用古钱癸丑原赦扬南徐二州囚系凡逋亡一无所问夏四月壬午以散骑侍郎明僧暠为青州刺史五月壬辰以辅国将军沈攸之为雍州刺史丁酉曲赦豫州丁未新除尚书仆射王景文为中军将军以青冀二州刺史张永为镇军将军庚戌以宁朔将军刘乘民为冀州刺史甲寅葬崇宪皇太后于修宁陵冠军将军益州刺史萧惠开进号平西将军六月辛酉镇军将军张永领徐州刺史京师雨水丁卯遣殿中将军检行赐䘏以左军将军垣恭祖为梁南秦二州刺史秋七月己丑镇北将军南徐兖二州刺史桂阳王休范进号征北大将军辛卯镇军将军徐州刺史张永改为南兖州刺史丁酉以仇池太守杨僧副为北秦州刺史武都王壬寅以男子时朗之为北豫州刺史乙巳龙骧将军刘道符平山阳辛亥又以义军主郑叔举为北豫州刺史镇军将军南兖州刺史张永复领徐州刺史甲寅复以冀州刺史崔道固为徐州刺史八月己邜司徒建安王休仁率衆军大破贼斩伪尚书仆射袁顗进讨江郢荆雍湘五州平定之晋安王子勋安陆王子绥临海王子顼邵陵王子元并赐死同党皆伏诛诸将军帅封赏各有差甲申以䕶军将军永嘉王子仁为平南将军湘州刺史九月乙酉曲赦江郢荆雍湘五州守宰不得离职壬辰骠骑大将军豫州刺史山阳王休祐改为荆州刺史分豫州立南豫州癸巳六军解严大赦天下赐民爵一级甲午以中军将军王景文为安南将军江州刺史戊戌以车骑将军江州刺史王𤣥谟为左光禄大夫开府仪同三司䕶军将军庚子以建安王休仁世子伯融为豫州刺史辛丑卫将军巴陵王休若即本号为雍州刺史雍州刺史沈攸之为郢州刺史庚戌以太子左衞率建平王景素为南兖州刺史十月乙卯永嘉王子仁始安王子真淮南王子孟南平王子产庐陵王子舆松滋侯子房并赐死丁卯以郢州刺史沈攸之为中领军与张永俱北讨庚午以吴郡太守顾顗之为湘州刺史戊寅立皇子昱为皇太子曲赦扬徐二州以辅国将军刘勔为广州刺史左军将军张世为豫州刺史十一月甲申以安成太守刘袭为郢州刺史壬辰诏曰治崇简易化疾繁侈远闗隆替明着轨迹者也朕拯斯坠运属此屯极仍之以凋耗因之以师旅而识昧前王务艰昔代俾夫旧赋既繁为费弥广鉴寐万务毎思𢎞革方欲缓繇优调爱民为先有司详加寛惠更立科品其方物职贡各顺土宜出献纳贡敬依时令凡诸蠧俗妨民之事趣末违本之业雕华靡丽竒器异技并严加裁断务归要实左右尚方御府诸署供御制造咸存俭约庶淳风至教㣲遵太古阜财兴让少敦季俗又诏曰矢机询政立教之攸本举贤聘逸𢎞化之所基故负鼎进䇿殷代以康释钓作辅周祚斯乂朕甫承大业训道未敷虽侧席忠规竚梦巖筑而良图莫荐竒士弗闻永鉴通古无忘宵寐今藩隅克晏敷化维始屡懐存治实望箴阙王公卿尹羣僚庻官其有嘉谋直献匡俗济时咸切事陈奏无或依隐若乃林泽贞栖邱园耿洁博洽古今敦崇孝让四方在任可明书搜扬具即以闻随就褒立以建平王景素子延年为新安王以新除左光禄大夫开府仪同三司王𤣥谟为车骑将军南豫州刺史丙申制使东土经荒流散并各还本蠲衆调二年十二月己未以尚书金部郎刘善明为冀州刺史乙丑诏曰近衆藩称乱多染舋科或诚系本朝事縁逼迫混同证锢良以怅然夫天道尚仁德刑并用雷霆时至云雨必解朕眷言静念思𢎞风泽凡应禁削皆从原荡其文武堪能随才铨用辛未以新除广州刺史刘勔为益州刺史前巴西梓潼二郡太守费混为广州刺史刘勔克寿阳豫州平辛巳以辅国将军刘灵道为梁南秦二州刺史薛安都要引索虏张永沈攸之大败于是遂失淮北四州及豫州淮西地三年春正月庚子以农役将兴太官停宰牛癸卯曲赦豫南豫二州衞将军巴陵王休若降号镇西将军闰月庚午京师大雨雪遣使巡行赈赐各有差戊寅以游击将军垣阆为益州刺史二月甲申以御史中丞羊南为广州刺史是日车驾为战亡将士举哀己丑以镇西司马刘亮为梁南秦二州刺史索虏寇汝隂太守张景逺击破之丙申曲赦青冀二州三月丙子以尚书左仆射蔡兴宗为安西将军郢州刺史戊寅以冠军将军王𤣥载为徐州刺史宁朔将军崔平为兖州刺史夏四月癸巳以前司州刺史郑黑为司州刺史乙未冠军将军北秦州刺史杨僧嗣进号征西将军庚子立桂阳王休范第二子德副为庐陵王立侍中刘韫第二子铣为南丰王丙午安西将军蔡兴宗降号平西将军五月丙辰宣太后崇宁陵禁内坟屋瘗迁徙者给葬直蠲复家丁戊午以车骑将军南豫州刺史王𤣥谟为左光禄大夫开府仪同三司辛酉罢南豫州并豫州壬戌以太子詹事袁粲为尚书仆射六月乙酉以侍中刘韫为湘州刺史秋七月壬子以左光禄大夫开府仪同三司王𤣥谟为特进左光禄大夫䕶军将军薛安都子伯令略据雍州四郡刺史巴陵王休若讨斩之八月丁酉诏曰古者衡虞置制蝝蚳不收川泽产育登噐进御所以繁阜民财养遂生德顷啇贩逐末竞早争新折未实之果收豪家之利笼非膳之翼为戏童之资岂所以还风尚本捐华务实宜修道布仁以革斯蠧自今鳞介羽毛肴核衆品非时月可採噐味所须可一皆禁断严为科制壬寅以中领军沈攸之行南兖州刺史率衆北讨癸卯诏曰法网之用期世而行寛惠之道因时而布况朕尚德戡乱依仁驭俗宜每就𢎞简以隆至治而频罹兵革繇赋未休军民巧伪兴事甚多蹈刑入宪谅非一科至乃假名戎伍窃爵私庭因战散亡託惧逃役且往诸沦逼虽经累宥逋窜之党犹为实繁宵言永懐良兼矜疚思所以重播至泽覃被区宇可大赦天下加新除左光禄大夫王𤣥谟车骑将军丙午遣吏部尚书褚渊慰劳缘淮将帅随宜量赐戊申以新除右衞将军刘勔为豫州刺史九月癸丑镇西将军雍州刺史巴陵王休若进号卫将军平西将军郢州刺史蔡兴宗进号安西将军乙卯以越骑校尉周宁民为兖州刺史戊午以皇后六宫以下杂衣千领金钗千枚班赐北征将士庚申前将军兼冀州刺史崔道固进号平北将军甲子曲赦徐兖青冀四州冬十月壬午改封新安王延年为始平王戊子芮芮国遣使献方物辛丑复郡县公田镇西大将军西秦河二州刺史吐谷浑拾寅进号征西大将军十一月立建安王休仁第二子伯猷为江夏王改封义阳王昶为晋熙王乙卯分徐州置东徐州以辅国将军张谠为刺史高丽国百济国遣使献方物十二月庚辰以宁朔将军刘休賔为兖州刺史四年春正月己未车驾亲祠南郊大赦天下庚午衞将军巴陵王休若降号左将军乙亥零陵王司马朂薨二月辛丑以前龙骧将军常珍竒为平北将军司州刺史珍竒子超越为北冀州刺史乙巳右光禄大夫车骑将军䕶军将军王𤣥谟薨三月己未以游击将军刘懐珍为东徐州刺史戊辰以军司马刘灵遗为梁南秦二州刺史谯南太守孙奉伯为交州刺史交州人李长仁据州叛妖贼攻广州杀刺史羊南龙骧将军陈伯绍讨平之夏四月己卯复减郡县田租之半东海王袆改封庐江王山阳王休祐改封晋平王改晋安郡为晋平郡辛丑芮芮国及河南王并遣使献方物甲辰以豫章太守张辩为广州刺史五月乙未曲赦广州癸亥以行雝州刺史巴陵王休若行湘州刺史㑹稽太守张永为雝州刺史湘州刺史刘韫为南兖州刺史秋七月乙巳朔以吴郡太守王琨为中领军丙辰始平王延年薨己未以侍中刘袭为中护军庚申以骁骑将军齐王为南兖州刺史八月戊子以南康相刘勃为交州刺史辛卯分青州置东青州以辅国将军沈文靖为东青州刺史丁酉安南将军江州刺史王景文进号镇南将军九月丙辰以骠骑长史张悦为雝州刺史戊辰诏曰夫愆有小大宪随寛勐故五刑殊用三典异施而降辟次网便暨钳挞求之法科差品滋逺朕务存钦䘏每有矜贷寻剏制科罪轻重同之大辟即事原情未为详衷自今凡窃执官仗拒战逻司或攻剽亭寺及害吏民者凡此诸条悉依旧制五人以下相逼夺者可特赐黥刖投畀四逺仍用代杀方古为优全命长户施同造物庶简惠之化有孚羣萌好生之德无漏幽品庚午曲赦扬南徐兖豫四州冬十月癸酉朔日有蚀之发诸州兵北讨南康建安安成宣城四郡昔不同南逆并不在徴发之例甲戌割扬州之义兴郡属南徐州五年春正月癸亥车驾躬耕籍田大赦天下赐力田爵一级二月丙申分豫州扬州立南豫州以太尉庐江王袆为车骑将军开府仪同三司南豫州刺史三月乙卯于南豫州立南义阳郡丙寅车驾幸中堂聼讼己巳河南王遣使献方物夏四月辛未割雝州随郡属郢州乙酉割豫州义阳郡属郢州郢州西阳郡属豫州戊子以宁朔将军崔公烈为兖州刺史戊戌新除给事黄门侍郎杜幼文为梁南秦二州刺史六月辛未晋平王休祐子宣曜为南平王壬申以安西将军郢州刺史蔡兴宗为镇东将军癸酉以左卫将军沈攸之为郢州刺史以军兴已来百官断俸并给生食丁丑车骑将军南豫州刺史庐江王袆免官爵戊寅以左将军行湘州刺史巴陵王休若为征南将军湘州刺史壬午罢南豫州丙戌以新除给事黄门侍郎刘亮为益州刺史秋七月己酉以辅国将军王亮为徐州刺史东莞太守陈伯绍为交州刺史甲寅以山阳太守李灵谦为兖州刺史壬戌改辅国将军为辅师将军八月己丑以右将军行豫州刺史刘勔为平西将军豫州刺史壬辰以海陵太守刘崇智为冀州刺史九月甲寅立长沙王纂子延之为始平王戊午中领军王琨迁职己未诏曰夫箕颍之操振古所贵沖素之风哲王攸重朕属横流之㑹接难晦之辰龛暴剪乱日不暇给今虽闗陇犹霭区县澄氛偃武修文于是乎在思崇廉耻用静驰薄固已物色载懐寝兴竚叹其有贞栖隐约自事衡樊凿坯遗荣负钓辞聘志恬江海行髙尘俗者在所精加搜括时以名闻将贲园矜德茂昭厥礼羣司各举所知以时授爵乙丑以新除平西将军豫州刺史刘勔为中领军冬十月丁卯朔日有蚀之十一月丁未索虏遣使献方物闰月戊子骠骑大将军荆州刺史晋平王休祐以本号为南徐州刺史征南将军湘州刺史巴陵王休若为征西将军荆州刺史辅师将军孟阳为兖州刺史义阳太守吕安国为司州刺史十二月戊戌司徒建安王休仁解扬州刺史己未以征北大将军南徐州刺史桂阳王休范为中书监左将军扬州刺史吴兴太守建平王景素为湘州刺史辅师将军建安王世子融为广州刺史庚申分荆益州五郡置三巴校尉六年春正月乙亥初制间二年一祭南郊间一年一祭明堂二月壬寅司徒建安王休仁为太尉领司徒癸丑皇太子纳妃甲寅大赦天下巧注从军不在赦例班赐各有差三月乙亥中䕶军刘袭卒丁丑以太子詹事张永为䕶军将军夏四月癸亥立第六皇子爕为晋熈王五月丁丑以前军将军陈𦙍宗为徐州刺史丁亥以冠军将军吐谷浑拾䖍为平西将军戊子奉朝请孔玉为宁州刺史六月己亥以第五皇子智井继东平沖王休倩庚子以侍中刘韫为抚军将军雍州刺史前将军郢州刺史沈攸之进号镇军将军扬州刺史桂阳王休范为征南大将军江州刺史癸卯以镇南将军江州刺史王景文为尚书左仆射扬州刺史尚书仆射袁粲为尚书右仆射己未改临贺郡为临庆郡追改东平王休倩为临庆沖王七月丙戌第五皇子智井薨九月乙丑中领军刘勔加平北将军戊寅立总明观徴学士以充之置东观祭酒癸未以第八皇子智涣继临庆沖王休倩冬十月辛卯立第九皇子赞为武陵王乙巳以前右军马诜为北雍州刺史己酉车驾幸东堂听讼十一月己巳髙丽国遣使献方物十二月癸巳以邉难未息制父母陷异域悉使婚宦戊戌以始兴郡为宋安郡丙辰䕶军将军张永迁职七年春正月甲戌置散骑奏举郎二月癸巳征南大将军荆州刺史巴陵王休若进号征西大将军开府仪同三司戊戌置百梁陇苏永宁安昌富昌南流郡又分广交州三郡合九郡立越州己亥以前将军刘康为平东将军妖寇宋逸攻合肥杀汝阴太守王穆之郡县讨平之甲寅骠骑大将军开府仪同三司南徐州刺史晋平王休祐薨戊午以征西大将军荆州刺史巴陵王休若为征北大将军南徐州刺史湘州刺史建平王景素为荆州刺史三月辛酉索虏遣使献方物壬戌芮芮国遣使奉献夏四月辛丑减天下死罪一等凡敇系悉遣之甲辰于南兖州置新平郡癸丑金紫光禄大夫张永领䕶军五月戊午司徒建安王休仁有罪自杀辛酉以宁朔长史孙超之为广州刺史尚书左仆射扬州刺史王景文以刺史领中书监庚午以尚书右仆射袁粲为尚书令新除吏部尚书褚渊为尚书左仆射辛未监吴郡王僧䖍行湘州刺史丙戌追免晋平王休祐为庶人六月丁酉以征南大将军江州刺史桂阳王休范为骠骑大将军南徐州刺史征北大将军巴陵王休若为车骑大将军江州刺史甲辰芮芮国遣使献方物秋七月丁巳罢散骑奏举郎乙丑新除车骑大将军江州刺史巴陵王休若薨桂阳王休范以新除骠骑大将军还为江州庚午以第三皇子准为抚军将军辛未以太子詹事刘秉为南徐州刺史戊寅以宁朔将军沈懐明为南兖州刺史乙酉于冀州置西海郡八月戊子第八皇子跻继江夏文献王义恭庚寅以疾愈大赦天下冀州刺史刘崇智加靑州刺史戊戌立第三皇子准为安成王九月辛未以越骑校尉周宁民为徐州刺史冬十月戊午百济国遣使献方物十二月丁酉分豫州南兖州立南豫州以歴阳太守王𤣥载为南豫州刺史泰豫元年春正月甲寅朔上有疾不朝㑹以疾患未痊故改元赐孤老贫疾粟帛各有差戊午皇太子㑹万国于东宫并受贡计二月辛丑以给事黄门侍郎王瞻为司州刺史三月癸丑朔林邑国遣使献方物己未中书监扬州刺史王景文卒夏四月辛卯以抚军司马蔡那为益州刺史癸巳以右衞将军张兴为雍州刺史己亥上大渐骠骑大将军江州刺史桂阳王休范进位司空尚书右仆射褚渊为䕶军将军中领军刘勔加尚书右仆射镇东将军蔡兴宗为征西将军开府仪同三司荆州刺史镇军将军郢州刺史沈攸之进号安西将军诏曰朕自临御亿兆仍属戎寇虽每存𢎞化而惠弗覃逺军国凋弊刑讼未息今大渐维危载深矜叹可缓徭优调去繁就约因改之宜详有简衷务以爱民为先以宣朕遗意袁粲褚渊刘勔蔡兴宗沈攸之同被顾命是日上崩于景福殿时年三十四五月戊寅葬临沂县莫府山髙宁陵帝少而和令风姿端雅早失所生养于太后宫内大明世诸弟多被猜忌唯上见亲常侍路太后医药好读书爱文义在藩时撰江左以来文章志又续衞瓘所注论语二卷行于世及即大位四方反叛以寛仁待物诸军帅有父兄子弟同逆者并授以禁兵委任不易故衆为之用莫不尽力平定天下逆党多被全其有才能者并见授用有如旧臣才学之士多䝉引进参侍文籍应对左右于华林园芳堂讲周易常自临听末年好鬼神多忌讳言语文书有祸败凶丧及疑似之言应回避者数百千品有犯必加辠戮改騧邉为𤓰亦以騧字似祸字故也以南苑借张永云且给二百年期讫更启其事类皆如此宣阳门民间谓之白门上以白门之名不祥甚讳之尚书右丞江谧尝误犯上变色曰白汝家门谧稽颡谢乆之方释太后停尸漆牀先出东宫上尝幸宫见之怒甚免中庶子官职局以之坐者数十人内外常虑犯触人不自保宫内禁忌尤甚移牀治壁必先祭土神使文士为文词祝䇿如大祭飨泰始泰豫之际更忍虐好杀左右失㫖忤意往往有斮刳断截者时经略淮泗军旅不息荒弊积乆府藏空竭内外百官并日料禄奉而上奢费过度务为彫侈每所造制必为正御三十副御次副又各三十须一物輙造九十枚天下骚然民不堪命其余事迹别见衆篇亲近䜛慝剪落皇枝宋氏之业自此衰矣史臣曰圣人立法垂制所以必称先王盖由遗训余风足以贻之来世也太祖负扆南面实有君人之懿焉经国之义虽𢎞而隆家之道不足彭城王照不窥古本无卓尔之姿徒见昆弟之义未识君臣之礼冀以此家情行之国道主猜而犹犯恩薄而未悟致以呵训之㣲行遂成灭亲之大祸开端树隙垂之后人虽天伦之重义殊凡戚而中人以下情由恩变至于易衣而出分苦而食与夫别宫异门形疎事隔者宜有降矣太宗因易隙之情据己行之典剪落洪枝顾不待虑既而本根无庇幼主孤立神噐以势弱倾移灵命随乐推回改斯盖履霜有渐坚冰自至所从来逺也宋书卷八卷八考证宋书卷八考证明帝纪以尚书左仆射王景文为尚书仆射南史无尚书左仆射五字考前废帝纪及王景文传当云以尚书右仆射王景文为尚书左仆射晋安王子勋举兵反镇军长史邓琬为其谋主邓琬诸本皆作刘琬按子勋传及邓琬传为子勋谋主乃镇军长史邓琬并无刘琬之名今从南史改正尚书仆射王景文父忧去职下文蔡兴宗为尚书左仆射此尚书下亦当有左字以仇池太守杨僧副为北秦州刺史武都王僧副南史作僧嗣按氐胡传泰始二年所封正是僧嗣乃元和之从弟也当从南史以吴郡太守顾顗之为湘州刺史列传载顗之事多作顗之按顗觊二字音义各殊晋周顗字伯仁觊之亦字伟仁似当以顗为是而本传作觊通鑑从之或又作凯作恺未知孰是并着之以俟考者左军将军张世为豫州刺史按张兴世本单名世太宗益为兴世此在泰始二年尚未益兴字故仍书原名立桂阳王休范第二子德副为庐陵王桂阳王传休范第三子名德嗣今作德副误也封庐陵王事传不载立侍中刘韫第二子铣为南丰王南史称刘韬第三子误以右卫将军张兴为雍州刺史按张兴事他处不见张兴世传兴世于泰始五年转左卫将军泰豫元年为雍州刺史与此纪合其为误脱世字无疑宋书卷八考证宋书卷九钦定四库全书宋书卷九梁沈约撰本纪第九后废帝废帝讳昱字德融小字慧震明帝长子也大明七年正月辛丑生于卫尉府太宗诸子在孕皆以周易筮之即以所得之卦为小字故帝字慧震其余皇子亦如之泰始二年立为皇太子三年始制太子改名昱安车乗象辂六年出东宫又制太子元正朝贺服衮冕九章衣泰豫元年四月己亥太宗崩庚子太子即皇帝位大赦天下尚书令袁粲护军将军褚渊共辅朝政乙巳以护军将军张永为右光禄大夫抚军将军安成王为扬州刺史己酉特进右光禄大夫刘遵考改为左光禄大夫五月丁巳以吴兴太守张岱为益州刺史戊辰缘江戍兵老疾者悉听还班劔依旧入殿六月壬辰诏曰夫兴王经制实先民隐方求广教刑于四维朕以㷀𦕈夙膺宝历永言民政未接听览眷言乃顾无忘鉴寐可遣大使分行四方观採风谣问其疾苦有咈民法不便俗者悉各条奏若守宰威恩可纪廉勤允着依事腾闻如狱讼诬枉识事纰缪惰公存私害民利己者无或隐昧广纳刍舆之议博求献艺之规巡省之道务令精洽深简行识俾若朕亲览焉又诏曰夫寝梦期贤往诰垂羙物色求良前书称盛朕以冲昧嗣膺宝业思仰述圣猷勉𢎞政道兴言多士常想得人可普下牧守广加搜採其有孝友闻族义让光闾或匿名屠钓隐身耕牧足以整厉浇风扶益淳化者凡厥一善咸无遗逸虚轮伫帛俟闻嘉荐京师雨水诏赈䘏二县贫民乙巳尊皇后曰皇太后立皇后江氏秋七月戊辰崇拜帝所生陈贵妃为皇太妃闰月丁亥罢宋安郡还属广兴己丑割南豫州南汝阴郡属西豫州西豫州庐江郡属豫州甲辰以新除征西将军开府仪同三司荆州刺史蔡兴宗为中书监光禄大夫安西将军郢州刺史沈攸之为镇西将军荆州刺史南徐州刺史刘秉为平西将军郢州刺史新除太常建平王景素为镇军将军南徐州刺史八月戊午新除中书监左光禄大夫开府仪同三司蔡兴宗薨冬十月辛卯抚军将军刘韫有罪免官辛未护军将军褚渊母忧去职十一月己亥新除平西将军郢州刺史刘秉为尚书左仆射辛丑护军将军褚渊还摄本任芮芮国髙丽国遣使献方物十二月索虏㓂义阳丁巳司州刺史王瞻击破之元徽元年春正月戊寅朔改元大赦天下壬寅诏曰夫缓法昭恩裁风茂典蠲宪贷眚训俗彜义朕临驭宸枢夤制氓㝢式存寛简思孚矜惠今开元肆宥万品惟新凡兹流斥宜均𢎞洗自元年以前贻罪徙放者悉听还本土二月乙亥以晋熙王燮为郢州刺史三月丙申以抚军长史何恢为广州刺史婆利国遣使献方物戊戌以前淮南太守刘灵遗为南豫州刺史夏五月辛卯以辅师将军李安民为司州刺史丙申河南王遣使献方物六月壬子以越州刺史陈伯绍为交州刺史乙卯特进左光禄大夫刘遵考卒夀阳大水己未遣殿中将军赈䘏慰劳丙寅以左军将军孟次阳为兖州刺史秋七月丁丑散骑常侍顾长康长水校尉何翌之表上所撰谏林上自虞舜下及晋武凡十二卷八月辛亥诏曰分方正俗着自虞册川谷异制焕乎姬典故井遂有辨闾伍无杂用能七教克宣八政斯序虽绵代殊轨㳂革异仪或民怀迁俗或国尚兴徙汉阳列燕代之豪闗西炽齐楚之族并通籍新邑即居成旧洎金行委御礼乐南移中州黎庻襁负扬越圣武造运道一闳区贻长世之规申土断之制而夷险相因盈晦逓袭嵗馑凋流戎役惰散违乡寓境渐至繁积宜式遵鸿轨以为永宪庻阜俗昌民反风定保夷胥山之险澄瀚海之波括河圗于九服振玉轫于五都矣秘书丞王俭表上所撰七志三十卷京师旱甲寅诏曰比亢序愆度留熏燿晷有伤秋稼方贻民瘼朕以眇疚未𢎞政道囹圄尚繁枉滞犹积夕厉晨矜每恻于怀尚书令可与执法以下就讯衆狱使寃讼洗遂困弊昭苏颁下州郡咸令无壅癸亥镇军将军南徐州刺史建平王景素进号镇北将军庚午陈留王曹铣薨九月壬午诏曰国赋氓税盖有恒品往属戎难务先军实徴课之宜或乖昔准湘江二州粮运偏积调役既繁庻徒弥扰因循权政容有未革民单力弊岁月愈甚永言矜叹情兼宵寐可遣使到所明加详察其输违旧令役非公限者并即蠲改具条以闻丁亥立衡阳王嶷子伯玉为南平王冬十月壬子以抚军司马王𤣥载为梁南秦二州刺史癸酉割南兖州之钟离豫州之马头又分秦郡梁郡历阳置新昌郡立徐州十一月丙子以散骑常侍垣闳为徐州刺史丁丑尚书令袁粲母丧去职十二月癸卯朔日有蚀之乙巳司空江州刺史桂阳王休范进位太尉尚书令袁粲还摄本任加号卫将军癸亥立前建安王世子伯融为始安县王丙寅河南王遣使献方物二年春正月庚子以右光禄大夫张永为征北将军南兖州刺史二月己巳加护军将军褚渊中军将军三月癸酉以左衞将军王寛为南豫州刺史夏四月癸亥诏曰顷列爵叙勲铨荣酬义条流积广又各淹阙岁往事留理至逋壅在所参差多违甄饬赏未均洽每疚厥心可悉依旧准并下注职五月壬子太尉江州刺史桂阳王休范举兵反庚寅内外戒严加中领军刘勔镇军将军加右衞将军齐王平南将军前锋南讨出屯新亭征北将军张永屯白下前南兖州刺史沈怀明戍石头衞将军袁粲中军将军褚渊入衞殿省壬辰贼奄至攻新亭垒齐王拒击大破之越骑校尉张敬儿斩休范贼党杜黒蠡丁文豪分军向朱雀航刘勔拒贼败绩力战死之右军将军王道隆奔走遇害张永溃于白下沈怀明自石头奔散戊午抚军典籖茅恬开东府纳贼贼入屯中堂羽林监陈显达击大破之丙申张敬儿等破贼于宜阳门庄严寺小市进平东府城枭擒羣贼赏赐封爵各有差丁酉诏京邑二县埋藏所杀贼并战亡者复同京城是日解严大赦天下文武赐位一等戊戌原除江州逋债其有课非常调役为民蠧者悉皆蠲停诏曰顷国赋多骞公储罕给近治戎虽浅而军费已多廪藏虚罄难用驭逺宜矫革淫长务在节俭其供奉服御悉就减撤雕文靡丽废而勿脩凡诸游费一皆禁断外可详为科格荆州刺史沈攸之南徐州刺史建平王景素郢州刺史晋熙王燮湘州刺史王僧䖍雍州刺史张兴世并举义兵赴京师己亥以第七皇弟友为江州刺史芮芮国遣使献方物六月庚子以平南将军齐王为中领军镇军将军南兖州刺史癸卯晋熙王燮遣军尅寻阳江州平戊申以淮南太守任农夫为豫州刺史右将军南豫州刺史王寛进号平西将军壬戍改辅师将军还为辅国秋七月庚辰立第七皇弟友为邵陵王辛巳以抚军司马孟次阳为兖州刺史乙酉镇西将军荆州刺史沈攸之进号征西大将军镇北将军徐州刺史建平王景素进号征北将军并开府仪同三司征虏将军郢州刺史晋熙王燮进号安西将军前将军湘州刺史王僧䖍进号平南将军八月辛酉以征虏行参军刘延祖为宁州刺史九月壬辰以游击将军吕安国为兖州刺史丁酉以尚书令新除衞将军袁粲为中书监即本号开府仪同三司领司徒加护军将军褚渊尚书令抚军将军扬州刺史安成王进号车骑将军冬十月庚申以新除侍中王蕰为湘州刺史甲子以游击将军陈显达为广州刺史十一月丙戌御加元服大赦天下赐民男子爵一级为父后及三老孝悌力田者爵二级鳏寡孤独笃癃不能自存者谷五斛年八十以上加帛一匹大酺五日赐王公以下各有差十二月癸亥立第八皇弟跻为江夏王第九皇弟赞为武陵王三年春正月辛巳车驾亲祠南郊明堂三月丙寅河南王遣使献方物己巳以车骑将军张敬儿为雍州刺史其日京师大水遣尚书郎官长检行赈赐闰月戊戌诏曰顷民俗滋弊国度未殷嵗时屡骞编户不给且邉虞尚警傜费弥繁永言夕惕寝兴增疚思𢎞丰耗之制以惇约素之风庻偫蓄拯民以康治道大官珍膳御府丽服诸所供拟一皆减撤可详为其格务从简衷夏四月遣尚书郎到诸州检括民户穷老尤贫者蠲除课调丁壮犹有生业随宜寛申赀财足以充限者督令洗毕丙戌车驾幸中堂听讼六月癸未北国使至兼司徒袁粲尚书令褚渊并固譲秋七月庚戌以粲为尚书令壬戌以给事黄门侍郎刘懐珍为豫州刺史八月庚子加护军将军褚渊中书监九月丙辰征西大将军河南王吐谷浑拾寅进号车骑大将军冬十月丙戌髙丽国遣使献方物十二月乙丑以冠军将军姚道和为司州刺史四年春正月己亥车驾躬耕籍田大赦天下赐力田爵一级贷贫民粮种壬子以梁南秦二州刺史王𤣥载为益州刺史二月壬戌以歩兵校尉范栢年为梁南秦二州刺史丁卯加金紫光禄大夫王琨特进夏五月以宁朔将军武都王杨文度为北秦州刺史乙未尚书右丞虞玩之表陈时事曰天府虚散垂三十年江荆诸州税调本少自顷以来军募多乏其谷帛所入折供文武豫兖司徐开口待哺西北戎将裸身求衣委输京都益为寡薄天府所资唯有淮海民荒财单不及曩日而国度引费四倍元嘉二衞台坊人力五不余一都水材官朽散十不两存备豫都库材竹俱尽东西二塼瓦双匮敇令给赐悉仰交市尚书省舎日就倾頽第宅府署类多穿毁视不遑救知不暇及寻所入定调用恒不周既无储畜理至空尽积弊累耗钟于今日昔嵗奉敕课以扬徐衆逋凡入米谷六十万斛钱五千余万布绢五万匹杂物在外赖此相赡故得推移即今所悬转多兴用渐广深惧供奉顿阙军器辍功将士饥怨百官骞禄署府谢雕丽之器土木停缇紫之容国戚无以赡勲求无以给如愚管所虑不月则嵗矣经国逺谋臣所不敢言朝夕祗勤心存于匪懈起伏震遽事属冐闻伏愿陛下留须臾之鉴垂永代之计发不世之诏施必行之典则氓祗齐懽髙卑同泰帝优诏答之庚戌以骁骑将军曹欣之为徐州刺史六月乙亥加镇军将军齐王尚书左仆射秋七月戊子征北将军南徐州刺史建平王景素据京城反己丑内外纂严遣骁骑将军任农夫领军将军黄回北讨镇军将军齐王总统衆军曲赦南徐州始安王伯融都乡侯伯猷赐死辛卯豫州刺史段佛荣綂前锋马歩衆军甲午军主左军将军张保战败见杀黄回等至京城与景素诸军战连破之乙未尅京城斩景素同逆皆伏诛其日解严丙申大赦天下封赏各有差原京邑二县元年以前逋调辛丑以武陵王赞为南徐州刺史八月丁卯立第十皇弟翙为南阳王第十一皇弟嵩为新兴王第十二皇弟禧为始建王庚午以给事黄门侍郎阮佃夫为南豫州刺史乙酉以行青冀二州刺史刘善眀为青冀二州刺史九月丁亥割郢州之随郡属司州戊子骁骑将军髙道庆有罪赐死己丑车骑将军扬州刺史安成王进号骠骑大将军开府仪同三司安西将军郢州刺史晋熙王燮进号征西将军冬十月辛酉以吏部尚书王僧䖍为尚书右仆射宕昌王梁弥机为安西将军河凉二州刺史丙寅中书监护军将军褚渊母忧去职十一月庚戌诏摄本任五年春二月壬申以建宁太守柳和为宁州刺史四月甲戌豫州刺史阮佃夫歩兵校尉申伯宗朱幼谋废立佃夫幼下狱死伯宗伏诛五月己亥以左军将军沈景德为交州刺史骠骑将军全景文为南豫州刺史丙午以屯骑校尉孙昙瓘为越州刺史六月甲戌诛司徒左长史沈勃散骑常侍杜幼文游击将军孙超之长水校尉杜叔文大赦天下七月戊子夜帝殒于仁寿殿时年十五己丑皇太后令曰衞将军领军中书监八座昱以冢嫡嗣登皇统庻其体识日𢎞社稷有寄岂意穷凶极悖自幼而长善无细而不违恶有大而必蹈前后训诱常加隐蔽险戾难移日月滋甚弃冠毁冕长袭戎衣犬马是狎鹰隼是爱皂枥轩殿之中鞴緤宸扆之侧至乃单骑逺郊独宿深野手挥矛鋋躬行刳斮白刃为弄噐斩害为恒务舍交㦸之衞委天毕之仪趋歩阛阓酣謌垆肆宵逰忘返宴寝营舍夺人子女掠人财物方筴所不书振古所未闻沈勃儒士孙超功臣幼文兄弟并豫勲効四人无罪一朝同戮飞镞鼓劒孩稚无遗屠裂肝肠以为戏谑投骸江流以为懽笑又淫费无度帑藏空竭横赋闗河専充别蓄黔首嗷嗷厝生无所吾与其所生每厉以义方遂谋酖毒将骋凶忿沈忧假日虑不终朝自昔辛癸爰及幽厉方之于此未譬万分民怨既深神怒已积七庙阽危四海裭气废昬立眀前代令范况廼灭义反道天人所弃舋深牧野理絶桐宫故宻令萧领军潜运眀略幽显协规普天同泰骠骑大将军安成王体自太宗天挺淹叡风神凝逺德映在田地隆亲茂皇歴攸归亿兆系心含生属望宜光奉祖宗临享万国便依旧典以时奉行未亡人追往伤懐永言感絶太后又令曰昱穷凶极暴自取灰灭虽曰罪招能无伤悼弃同品庻顾所不忍可特追封苍梧郡王葬丹阳秣陵县郊坛西初昱在东宫年五六嵗时始就书学而惰业好嬉戏主师不能禁好缘漆帐竿去地丈余如此者半食久乃下年渐长喜怒乖节左右有失㫖者辄手加扑打徒跣蹲踞以此为常主师以白太宗上辄敕昱所生严加捶训及嗣位内畏太后外惮诸大臣犹未得肆志自加元服变态转兴内外稍无以制三年秋冬间便好出逰行太妃每乗青篾车随相检摄昱渐自放恣太妃不复能禁单将左右弃部伍或十里二十里或入市里或往营署日暮乃归四年春夏此行弥数自京城尅定意志转骄于是无日不出与左右人解僧智张五儿恒相驰逐夜出开承明门夕去晨反晨出暮归从者并执鋋矛行人男女及犬马牛驴値无免者民间扰惧昼日不敢开门道上行人殆絶常着小袴褶未尝服衣冠或有忤意辄加以虐刑有白棓数十枚各有名号鍼椎凿锯之徒不离左右尝以铁椎椎人阴破左右人见之有敛眉者昱大怒令此人袒胛正立以矛刺胛洞过于耀灵殿上养驴数十头所自乗马养于御牀侧先是民间讹言谓太宗不男陈太妃本李道儿妾道路之言或云道儿子也昱每出入去来常自称刘统或自号李将军与右衞翼辇营女子私通每从之逰持数千钱供酒肉之费阮佃夫腹心人张羊为佃夫所委信佃夫败叛走后捕得昱自于承明门以车轹杀之杜延载沈勃杜幼文孙超皆躬运矛鋋手自脔割执幼文兄叔文于𤣥武湖北昱驰马执矟自往刺之制露车一乗其上施篷乗以出入从者不过数十人羽仪追之恒不及又各虑祸亦不敢追寻唯整部伍别在一处瞻望而已凡诸鄙事过目则能鍜鍊金银裁衣作㡌莫不精絶未尝吹篪执管便韵天性好杀以此为懽一日无事辄惨惨不乐内外百司人不自保殿省忧遑夕不及旦齐王顺天人之心潜圗废立与直阁将军王敬则谋之七月七日昱乗露车从二百许人无复卤簿羽仪往青园尼寺晩至新安寺就昙度道人饮酒醉夕扶还于仁寿殿东阿毡幄中卧时昱出入无恒省内诸合夜皆不闭且羣下畏相逢値无敢出者宿衞并逃避内外无相禁摄王敬则先结昱左右杨玉夫杨万年吕欣之汤成之陈奉伯张石留罗僧智钟千载严道福雷道赐戴昭祖许启戚元宝盛道泰钟千秋王天宝公上延孙俞成钱道宝马敬之陈宝直吴璩之刘印鲁唐天宝俞孙等二十五人谋共取昱其夕敬则出外玉夫见昱醉熟无所知乃与万年同入毡幄内以昱防身刀斩之奉伯提昱首依常行法称敕开承明门出以首与敬则驰至领军府以首呈齐王王乃戎服率左右数十人称行还开承明门入昱他夕每开门门者震慑不敢视至是弗之疑齐王既入晓乃奉太后令奉迎安成王史臣曰丧国亡家之主虽适末同途发轸或异也前废帝卑逰䙝幸皆龙驾帝饰传警清路苍梧王则藏玺懐绂鱼服忘反危冠短服匹马孤征至于殒身覆祚其理若一姬夏之隆质文异尚忘国之道其亦然乎宋书卷九卷九考证宋书卷九考证后废帝纪张敬儿等破贼于宜阳门庄严寺宜一本作宣鄱阳王传亦作宣豫州刺史段佛荣统前锋马歩衆军段诸本俱讹殿或误为殷今据建平王传改正晋熙王燮进号征西将军征西一本作镇西与晋熙王传合当从之宋书卷九考证宋书卷十钦定四库全书宋书卷十梁沈约撰本纪第十顺帝顺皇帝讳凖字仲谋小字智观明帝第三子也泰始五年七月癸丑生七年封安成王食邑三千户仍拜抚军将军置佐史废帝即位为扬州刺史元徽二年进号车骑将军都督扬南豫二州诸军事给鼓吹一部刺史如故四年又进号骠骑大将军开府仪同三司班劒三十人都督刺史如故元徽五年七月戊子夜废帝殒奉迎王入居朝堂壬辰即皇帝位昇明元年改元大赦天下赐文武位二等甲午镇军将军齐王出镇东城辅政作相丙申诏曰露台息构义光汉徳雉裘焚制事隆晋道故以检奢轨化敦俭驭俗顷甸服未静师旅连年委蓄屡空劳敝莫偃而丹雘之饰糜耗难訾宝辂之费征赋靡计今车服仪制实宜约损使徽章有序勿得侈溢可罢省御府二署凡工丽彫镌伤风毁治一皆禁断庻永昭宪则𢎞兹始政征西大将军荆州刺史沈攸之进号车骑大将军开府仪同三司尚书左仆射中领军镇军将军南兖州刺史齐王为司空录尚书事骠骑大将军刺史如故中书令衞将军开府仪同三司抚军将军刘秉为尚书令加中军将军安西将军郢州刺史晋熙王燮为抚军将军扬州刺史南阳王翙为郢州刺史辛丑尚书右仆射王僧䖍为尚书仆射右衞将军刘韫为中领军金紫光禄大夫王琨为右光禄大夫给司空齐王钱五百万布五千匹癸卯车驾谒太庙丙午以安西参军明庆符为青冀二州刺史武陵王赞为郢州刺史新除郢州刺史南阳王翙为湘州刺史司空南兖州刺史齐王改领南徐州刺史征虏将军李安民为南兖州刺史雝州大水八月壬子遣使赈䘏蠲除税调以骠骑长史刘澄之为南豫州刺史山阳太守于天宝新吴县子秦立有辠下狱死戊午改平凖署辛酉以宣城太守李灵谦为兖州刺史癸亥司空袁粲镇石头丁卯原除元年以前逋调复郡县禄田戊辰崇拜帝所生陈昭华为皇太妃庚午司空长史谢朏卫军长史江斆中书侍郎褚炫武陵王文学刘侯入直殿省参侍文义齐王固譲司空庚辰以为骠骑大将军开府仪同三司九月己丑诏曰昔圣王既没淳风已衰龟书永湮龙圗长秘故三代之末德刑相扰世沦物竞道陂人谀然犹正士比毂竒才接轸朕袭运金枢纂灵瑶极负扆巡政日晏忘疲永言兴替望古盈虑姬夏典载犹传缃帙汉魏余文布在方册故元封兴茂才之制地节剏独行之品振维务本存乎得人今可宣下州郡搜扬幽仄摽采乡邑随名荐上朕将亲览甄其茂异庻野无遗彦永激遐芬己酉庐陵王暠薨冬十一月己酉倭国遣使献方物丙午员外散骑侍郎胡羡生行越州刺史以交州刺史沈景德为广州刺史十二月丁巳以骁骑将军王广之为徐州刺史车骑大将军荆州刺史沈攸之举兵反丁卯录公齐王入守朝堂侍中萧嶷镇东府戊辰内外纂严己巳以郢州刺史武陵王赞为安西将军荆州刺史征虏将军雝州刺史张敬儿进号镇军将军右衞将军黄回为平西将军郢州刺史督诸军前锋南讨征虏将军吕安国为湘州刺史都官尚书王寛加平西将军庚午新除左衞将军齐王世子奉新除抚军将军扬州刺史晋熙王燮镇寻阳之盆城壬申以骁骑将军周槃龙为广州刺史是日司徒袁粲据石头反尚书令刘秉黄门侍郎刘述冠军王蕰率衆赴之黄回及辅国将军孙昙瓘屯骑校尉王宜兴辅国将军任侯伯左军将军彭文之宻相响应中领军刘韫直合将军卜伯兴在殿内同谋录公齐王诛韫等于省内军主苏烈王天生薛道渊戴僧静等陷石头斩粲于城内秉述蕰踰城走追擒之并伏诛其余无所问豫州刺史刘懐珍雝州刺史张敬儿广州刺史陈显达并举义兵司州刺史姚道和梁州刺史范栢年湘州行事庾佩玉拥衆懐贰甲戌大赦天下乙亥以尚书仆射王僧䖍为尚书左仆射新除中书令王延之为尚书右仆射吴郡太守刘遐据郡反辅国将军张瓌讨斩之闰月辛巳屯骑校尉王宜兴有辠伏诛癸巳沈攸之攻围郢城前军长史柳世隆固守攸之弟登之作乱于吴兴吴兴太守沈文秀讨斩之己亥内外戒严假录公齐王黄钺辛丑宁朔将军北秦州刺史武都王杨文庆进号征西将军乙巳录公齐王出顿新亭二年春正月沈攸之遣将公孙方平据西阳辛酉建宁太守张谟撃破之丁卯沈攸之自郢城奔散己巳华容县民斩送之左将军豫州刺史刘懐珍进号平南将军辛未镇军将军雝州刺史张敬儿克江陵斩攸之子光琰荆州平同逆皆伏诛丙子解严以新除侍中柳世隆为尚书右仆射是日录公齐王旋镇东府丁丑以江州刺史邵陵王友为安南将军豫州刺史左衞将军齐王世子为江州刺史侍中萧嶷为领军镇军将军雝州刺史张敬儿进号征西将军平西将军郢州刺史黄回进号镇西将军二月庚辰以尚书左仆射王僧䖍为尚书令尚书右仆射王延之为尚书左仆射癸未录公齐王加授太尉衞将军褚渊为中书监司空甲申曲赦荆州丙戌抚军将军扬州刺史晋熙王燮进号中军将军开府仪同三司戊子蠲雝州缘沔居民前被水灾者租布三年辛卯郢州刺史新除镇南将军黄回为镇北将军南兖州刺史南兖州刺史李安民为郢州刺史癸巳以山阴令傅琰为益州刺史丙申左军将军彭文之有辠下狱死行湘州事任侯伯杀前湘州行事庾佩玉传首京邑三月庚戌以广州刺史周槃龙为司州刺史辅国将军刘悛为广州刺史丙子给太尉齐王羽葆鼓吹夏四月己卯以逰撃将军垣崇祖为兖州刺史辛卯新除镇北将军南兖州刺史黄回有辠赐死甲午辅国将军淮南宣城二郡太守萧映行南兖州刺史五月戊午倭国王武遣使献方物以武为安东大将军辅国将军行湘州事任侯伯有辠伏诛六月己丑以前新㑹太守赵超民为交州刺史丁酉以辅国将军杨文𢎞为北秦州刺史封武都王八月辛卯太尉齐王表断竒饰丽服凡十有四条乙未以江州刺史齐王世子为领军将军抚军将军丙申以领军萧嶷为江州刺史九月乙巳朔日有蚀之丙午加太尉齐王黄钺都督中外诸军事太傅领扬州牧劔履上殿入朝不趋赞拜不名置左右长史司马从事中郎掾属各四人中军将军扬州刺史晋熙王燮为司徒戊申行南兖州刺史萧映为南兖州刺史甲寅给太傅齐王三望车己未芮芮国遣使献方物癸酉武陵内史张澹有辠下狱死冬十月丁丑宁朔将军淮南宣城二郡太守萧晃为豫州刺史孙昙瓘先逃亡己卯擒获伏诛壬寅立皇后谢氏减死罪一等五岁刑以下悉原十二月壬子立故武昌太守刘琨息颁为南丰县王癸亥临沣侯刘晃谋反晃及党与皆伏诛甲子改封南阳王翙为随郡王改随阳郡十二月丙戌皇后见于太庙戊子髙丽国遣使献方物三年春正月甲辰以江州刺史萧嶷为镇西将军荆州刺史尚书左仆射王延之为安南将军江州刺史安西长史萧顺之为郢州刺史乙卯太傅齐王表诸负官物质役者悉原除辛亥以骁骑将军王𤣥邈为梁南秦二州刺史领军将军抚军将军齐王世子加尚书仆射进号中军大将军开府仪同三司丙辰加太傅齐王前部羽葆鼓吹丁巳诏太傅府依旧辟召以征西将军雝州刺史张敬儿为护军将军新除给事黄门侍郎萧讳为雝州刺史二月丙子安南将军南豫州刺史邵陵王友薨三月癸卯朔日有蚀之甲辰崇太傅为相国总百揆封十郡为齐公备九钖之礼加玺绂逺游冠位在诸王上加相国绿綟绶其骠骑大将军扬州牧南徐州刺史如故丙午以中军大将军讳为南豫州刺史齐公世子副贰相国绿綟绶庚戌临川王绰谋反绰及党与皆伏诛丁巳以齐国初建给钱五百万布五千匹绢千匹夏四月壬申进齐公爵为齐王增封十郡甲戌安西将军武陵王赞薨丙戌命齐王冕十有二旒建天子旌旗出警入跸乗金根车驾六马备五时副车置旄头云罕乐儛八佾设钟簴宫县进世子为太子王子王女王孙爵命之号壹如旧仪辛卯天禄永终禅位于齐壬辰帝逊位于东邸既而迁居丹阳宫齐王践阼封帝为汝阴王待以不臣之礼行宋正朔上书不为表答表不为诏建元元年五月己未徂于丹阳宫时年十三谥曰顺帝六月乙酉葬于遂宁陵史臣曰圣王膺录自非接乱承微则天歴不至也自三五以来受命之主莫不乗沦亡之极然后符乐推之运水徳迁谢其来久矣岂止于区区汝阴揖禅而已哉宋书卷十卷十考证宋书卷十考证顺帝纪武陵王文学刘侯入直殿省侯一本作候宋书卷十考证宋书卷十一钦定四库全书宋书卷十一梁沈约撰志第一律志序左史记言右史记事事则春秋是也言则尚书是也至于楚书郑志晋乗楚杌之篇皆所以昭述前史俾不冺于后司马迁制一家之言始区别名题至乎礼仪刑政有所不尽乃于纪传之外剏立八书片文只事鸿纤备举班氏因之靡违前式网罗一代条流遂广律歴礼乐其名不变以天官为天文改封禅为郊祀易货殖平凖之称革河渠沟洫之名缀孙卿之辞以述刑法采孟轲之书用序食货刘向洪范始自春秋刘歆七略儒墨异部朱赣博采风谣尤为详洽固并因仍以为三志而礼乐疏简所漏者多典章事数百不记一天文虽为该举而不言天形致使三天之説纷然莫辨是故蔡邕于朔方上书谓宜载述者也汉兴接秦坑儒之后典坟残缺耆生硕老常以亡逸为虑刘歆七略固之艺文盖为此也河自龙门东注横被中国毎漂决所渐寄重灾深堤筑之功劳役天下且闗洛髙垲地少川源是故镐酆潦潏咸入礼典漳滏郑白之饶沟渠沾溉之利皆民命所祖国以为天沟洫立志亦其宜也世殊事改于今可得而略窃以班氏律歴前事已详自杨伟改创景初而魏书阙志及元嘉重造新法大明博议回改自魏至宋宜入今书班固礼乐郊祀马彪癸祀礼仪蔡邕朝㑹董巴舆服并各立志夫礼之所苞其用非一郊祭朝飨匪云别事旗章服物非礼而何今总而裁之同谓礼志刑法食货前説已该随流𣲖别附之纪传乐经残缺其来已逺班氏所述止抄举乐记马彪后书又不备续至于八音衆噐并不见书虽略见世本所阙犹衆爰及雅郑讴謡之节一皆屏落曽无概见郊庙乐章毎随世改雅声旧典咸有遗文又案今鼓吹铙歌虽有章曲乐人传习口相师祖所务者声不先训以义今乐府铙歌校汉魏旧曲曲名时同文字永异寻文求义无一可了不知今之铙章何代曲也今志自郊庙以下凡诸乐章非淫哇之辞并皆详载天文五行自马彪以后无复记录何书自黄初之始徐志肇义熙之元今以魏接汉式遵何氏然则自汉髙帝五年之首冬暨宋顺帝昇明二年之孟夏二辰六沴甲子无差圣帝哲王咸有瑞命之纪盖所以神明宝位幽赞祯符欲使逐鹿弭谋窥觊不作握河括地緑文赤字之书言之详矣爰逮道至天而甘露下徳洞地而醴泉出金芝𤣥秬之祥朱草白乌之瑞斯固不可诬也若夫衰世徳爽而嘉应不息斯固天道茫昧难以数推亦由明主居上而震蚀之灾不弭百灵咸顺而悬象之应独违今立符瑞志以补前史之阙地理参差事难辨魏晋以来迁徙百计一郡分为四五一县割成两三或昨属荆豫今隶司兖朝为零桂之士夕为庐九之民去来纷扰无暂止息版籍为之浑淆职方所以不能记自戎狄内侮有晋东迁中土遗氓播徙江外幽并冀雝兖豫青徐之境幽沦宼逆自扶莫而裹足奉首免身于荆越者百郡千城流寓比室人伫鸿鴈之歌士蓄懐本之念莫不各树邦邑思复旧井既而民单户约不可独建故魏邦而有韩邑齐县而有赵民且省置交加日回月徙寄寓迁流迄无定託邦名邑号难或详书大宋受命重启邉隙淮北五州翦为宼境其或奔亡播迁复立郡县斯则元嘉泰始同名异实今以班固马彪二志晋宋起居凡诸记註悉加推讨随条辨析使悉该详百官置省备有前説寻源讨流于事为易元嘉中东海何承天受诏纂宋书其志十五篇以续马彪汉志其证引该博者即而因之亦由班固马迁共为一家者也其有漏阙及何氏后事备加搜采随就补缀焉渊流浩漫非孤学所尽足蹇途遥岂短策能运虽斟酌前史备覩妍媸而爱嗜异情取舍殊意毎含毫握简杼轴忘飡终亦不足与班左并驰董南齐辔庻为后之君子削藁而已焉黄帝使伶伦自大夏之西阮隃之阴取竹之嶰谷生其窍厚均者断两节间而吹之以为黄钟之宫制十二管以聼凤鸣以定律吕夫声有清浊故协以宫商形有长短故检以丈尺器有大小故定以斛斗质有轻重故平以钧石故虞书曰乃同律度量衡然则律吕宫商之所由生也夫乐有器有文有情有官钟鼓干戚乐之器也屈伸舒疾乐之文也论伦无患乐之情也欣喜欢爱乐之官也是以君子反情以和志广乐以成教故能情深而文明气盛而化神和顺积中而英华发外故曰乐者心之动也声者乐之象也周礼曰乃奏黄钟歌大吕舞云门以祀天神乃奏太蔟歌应钟舞咸池以祭地祇四望山川先祖各有其乐又曰圜钟为宫黄钟为征姑洗为羽雷鼓雷鼗孤竹之管云和之琴瑟云门之舞冬日至于地上之圜丘奏之若乐六变则天神皆降可得而礼矣地祇人鬼礼亦如之其可以感物兴化若此之深也道始于一一生二二生三三而九故黄钟之数六分而为雌雄十二钟钟以三成故置一而三之凡积分十七万七千一百四十七为黄钟之实故黄钟位子主十一月下生林钟林钟之数五十四主六月上生太蔟太蔟之数七十二主正月下生南吕南吕之数四十八主八月上生姑洗姑洗之数六十四主三月下生应钟应钟之数四十三主十月上生蕤賔蕤賔之数五十七主五月上生大吕大吕之数七十六主十二月下生夷则夷则之数五十主七月上生夹钟夹钟之数六十七主二月下生无射无射之数四十五主九月上生中吕中吕之数六十主四月极不生宫生征征生商商生羽羽生角角生姑洗姑洗生应钟不比于正音故为和应钟生蕤賔蕤賔不比于正音故为缪日冬至音比林钟以浊日夏至音比黄钟以清以十二月律应二十四时甲子中吕之征也丙子夹钟之羽也戊子黄钟之宫也庚子无射之商也壬子夷则之角也古人为度量轻重皆生乎天道黄钟之律长九寸物以三生三三九三九二十七故幅广二尺七寸古之制也音以八相生故人长八尺寻自倍故八尺而为寻有形即有声音之数五以五乗八五八四十尺为匹匹者中人之度也一匹为制秋分而禾䅺定䅺定而禾孰律之数十二故十二䅺而当一粟十粟而当一寸律以当辰音以当日日之数十故十寸而为尺十尺为丈其以为重十二粟而当一分十二分而当一铢十二铢而当半两衡有左右因而倍之故二十四铢而当一两天有四时以成一嵗因而四之四四十六故十六两而一斤三月而一时三十日一月故三十斤而为一钧四时而一嵗故四钧而一石其为音也一律而生五音十二律而为六十音因而六之六六三十六故三百六十音以当一嵗之日故律歴之数天地之道也下生者倍以三除之上生者四以三除之扬子云曰声生于日律生于辰声以情质律以和声声律相协而八音生宫商角征羽谓之五声金石匏革丝竹土木谓之八音声和音谐是谓五乐夫阴阳和则景至律气应则灰除是故天子常以冬夏至御前殿合八能之士陈八音聼乐均度晷景候钟律权土炭效阴阳冬至阳气应则乐均清景长极黄钟通土炭轻而衡卭夏至阴气应则乐均浊景短极蕤賔通土炭重而衡低进退于先后五日之中八能各以候状闻太史令封上効则和否则占候气之法为室三重户闭涂衅周宻布缇幔室中以木为案毎律各一内库外髙从其方位加律其上以葭莩灰布其内端案歴而候之气至者吹去散人及风所动者其灰聚殿中候用玉律十二唯二至乃候取𢎞农宜阳县金门山竹为灰三代陵迟音律失度汉兴北平侯张苍始定律歴孝武之世置协律之官元帝时郎中京房知五音六十律之数受学于小黄令焦延夀其下生上生终于中吕而十二律毕矣中吕上生执始执始下生去灭终于南事而六十律毕矣夫十二律之变至于六十犹八卦之变至于六十四也宓羲作易纪阳气之初以为律法建日冬至之声以黄钟为宫太蔟为商姑洗为角林钟为征南吕为羽应钟为变宫蕤賔为变征此声气之元五音之正也故各统一日其余以次运行当日者各自为宫而商角征羽以类从焉礼运篇曰五声六律十二管还相为宫此之谓也以六十律分一朞之日黄钟自冬至始及冬至而复阴阳寒煖风雨之占于是生焉房又曰竹声不可以度调故作凖以定数凖之状如瑟长丈而十三弦隐间九尺以应黄钟之律九寸中央一弦下有画分寸以为六十律清浊之节房言律详其术施行于史官候部用之续汉志具载其律凖度数汉章帝元和元年待诏候钟律殷肜上言官无晓六十律以凖调音者故待诏严嵩具以凖法教子男宣愿召宣补学官主调乐器诏曰嵩子学审晓律别其族协其声者审试不得依託父学以聋为聪声微妙独非莫知独是莫晓以律错吹能知命十二律不失一乃为能传嵩学耳试宣十二律其二中其四不中其六不知何律宣遂罢自此律家莫能为凖灵帝熹平六年东观召典律者太子舎人张光等问凖意光等不知归閲旧藏乃得其器形制如房书犹不能定其絃缓急音不可以书晓人知之者欲教而无从心达者体知而无师故史官能辨清浊者遂絶其可以相传者唯候气而已旧律度新律度旧律分新律分黄钟九寸九寸十七万七千一十七万七千一百四十七百四十七林钟六寸六寸一氂十一万八千十一万八千二九十八百九十六二十五太蔟八寸八寸二氂十五万七千十五万七千八百四百六十四六十一十四南吕五寸二五寸三分六十万四千九十万五千五分三氂氂百七十六百七十二三姑洗七寸一分七寸一分五氂十三万九千十四万七百六一氂九百六十八十二二十八应钟四寸七四寸七分九九万三千三九万四千三分氂百一十二百五十七蕤賔六寸三六寸三分八十二万四千十二万五千六分二氂氂四三十六八六太吕八寸四分八寸四分九十六万五千十六万七千二二氂氂八百八十八百七十八三十一夷则五寸六分五寸七分十一万五百十一万二千一一氂九十二百八十一二十夹钟七寸四七寸五分八氂十四万七千四十四万九千分九氂百五十六二百四十四九无射四寸九五寸九氂半九万八千三十万二百九分九氂百四十三十四中吕六寸六六寸七分七氂十三万一千七十三万三千二分六氂十二百五十七二十五黄钟八寸八九寸十七万四千十七万七千分八氂七百六十二一百四十七论曰律吕相生皆三分而损益之先儒推十二律从子至亥每三之凡十七万七千一百四十七而三约之是为上生故汉志云三分损一下生林钟三分益一上生太蔟无射既上生中吕则中吕又当上生黄钟然后五声六律十二管还相为宫今上生不及黄钟实二千三百八十四九约实一千九百六十八为一分此则不周九寸之律一分有奇岂得还为宫乎凡三分益一为上生三分损一为下生此其大略犹周天斗分四分之一耳京房不思此意比十二律微有所增方引而伸之中吕上生执始执始下生去灭至于南事为六十律竟复不合弥益其踈班氏所志未能通律吕本源徒训角为触征为祉阳气施种于黄钟如斯之属空烦其文而为辞费又推九六欲符刘歆三统之数假託非类以饰其説皆孟坚之妄矣蔡邕从朔方上书云前汉志但载十律不及六十六律尺寸相生司马彪皆己志之汉末亡失雅乐黄初中铸工柴玉巧有意思形噐之中多所造作协律都尉杜夔令玉铸钟其声清浊多不如法数毁改作玉甚厌之谓夔清浊任意更相诉白于魏王魏王取玉所铸钟杂错更试然后知夔为精于是罪玉及诸子皆为养马主晋泰始十年中书监荀朂中书令张华出御府铜竹律二十五具部太乐郎刘秀等校试其三具与杜夔及左延年律法同其二十二具视其铭题尺寸是笛律也问协律中郎将列和辞昔魏明帝时令和承受笛声以作此律欲使学者别居一坊歌咏讲习依此律调至于都合乐时但识其尺寸之名则丝竹歌咏皆得均合歌声浊者用长笛长律歌声清者用短笛短律凡絃歌调张清浊之制不依笛尺寸名之则不可知也朂等奏昔先王之作乐也以振风荡俗飨神佐贤必协律吕之和以节八音之用是故郊祀朝宴用之有制歌奏分叙清浊有宜故曰五声十二律还相为宫此经传记籍可得而知者也如和对辞笛之长短无所象则率意而作不由曲度考以正律皆不相应吹其声均多不谐合又辞先师传笛别其清浊直以长短工人裁制旧不依律是为作笛无法而和写笛造律又令琴瑟歌咏从之为正非所以稽古先哲垂宪于后者也谨条牒诸律问和意状如左及依典制用十二律造笛像十二枚声均调和器用便利讲肄弹击必合律吕况乎宴飨万国奏之庙堂者哉虽伶夔旷逺至音难精犹宜形古昔以求厥衷合于经礼于制为详若可施用请更部笛工选竹造作太乐乐府施行平议诸杜夔左延年律可皆留其御府笛正声下征各一具皆铭题作者姓名其余无所施用还付御府毁奏可朂又问和作笛为可依十二律作十二笛令一孔依一律然后乃以为乐不和辞太乐东厢长笛正声已长四尺二寸令当复取其下征之声于法声浊者笛当长计其尺寸乃五尺有余和昔日作之不可吹也又笛诸孔虽不校试意谓不能得一孔輙应一律也案太乐四尺二寸笛正声均应蕤賔以十二律还相为宫推法下征之孔当应律大吕大吕笛长二尺六寸有奇不得长五尺余令太乐郎刘秀邓昊等依律作大吕笛以示和又吹七律一孔一校声皆相应然后令郝生鼓筝宋同吹笛以为杂引相和诸曲和乃辞曰自和父祖汉世以来笛家相传不知此法而令调均与律相应实非所及也郝生鲁基种整朱夏皆与和同又问和笛有六孔及其体中之空为七和为能尽名其宫商角征不孔调与不调以何检知和辞先师相传吹笛但以作曲相语为某曲当举某指初不知七孔尽应何声也若当作笛其仰尚方笛工依案旧像讫但吹取鸣者初不复校其诸孔调与不调也案周礼调乐金石有一定之声是故造钟磬者先以律调之然后施于厢悬作乐之时诸音皆受钟磬之均即为悉应律也至于飨宴殿堂之上无厢悬钟磬以笛有一定调故诸絃歌皆从笛为正是为笛犹钟磬宜必合于律吕如和所对直以意造率短一寸七孔声均不知其皆应何律调与不调无以检正唯取竹之鸣者为无法制輙部郎刘秀邓昊魏邵等与笛工参共作笛工人造其形律者定其声然后器象有制音均和协又问和若不知律吕之义作乐音均髙下清浊之调当以何名之和辞毎合乐时随歌者声之清浊用笛有长短假令声浊者用三尺二笛因名曰此三尺二调也声清者用二尺九笛因名曰此二尺九调也汉魏相传施行皆然案周礼奏六乐乃奏黄钟歌大吕乃奏太蔟歌应钟皆以律吕之义纪歌奏清浊而和所称以二尺三尺为名虽汉魏用之俗而不典部郎刘秀邓昊等以律作笛三尺一寸者应无射之律若宜用长笛执乐者曰请奏无射周语曰无射所以宣布哲人之令徳示民轨仪也二尺八寸四分四氂应黄钟之律若宜用短笛执乐者曰请奏黄钟周语曰黄钟所以宣养六气九徳也是则歌奏之义当合经礼考之古典于制为雅书曰予欲闻六律五声八音在治忽始周礼载六律六同礼记又曰五声十二律还相为宫刘歆班固篹律歴志亦纪十二律唯京房始创六十律至章帝时其法已亡蔡邕虽追古作其言亦曰今无能为者依案古典及今音家所用六十律者无施于乐谨依典记以五声十二律还相为宫之法制十二笛象记注圗侧如别省圗不如视笛之孔故复重作蕤賔伏孔笛其制云黄钟之笛正声应黄钟下征应林钟长二尺八寸四分四氂有竒正声调法黄钟为宫应钟为变宫南吕为羽林钟为征蕤賔为变征姑洗为角太蔟为商正声调法黄钟为宫宫生征黄钟生林钟也征生商林钟生太蔟也商生羽太蔟生南吕也羽生角南吕生姑洗也角生变宫姑洗生应钟也变宫生变征应钟生蕤賔也下征调法林钟为宫南吕为商应钟为角黄钟为变征太蔟为征姑洗为羽蕤賔为变宫清角之调以姑洗为宫蕤賔为商林钟为角南吕为变征应钟为征黄钟为羽太蔟为变宫凡笛体用角律其长者八之短者四之空中实容长者十六三宫二十一变也伏孔四所以便事用也大吕之笛正声应大吕下徴应夷则长二尺六寸六分三氂有奇太蔟之笛正声应太蔟下征应南吕长二尺五寸三分一氂有奇夹钟之笛正声应夹钟下征应无射长二尺四寸姑洗之笛正声应姑洗下徴应应钟长二尺二寸三分三氂有奇蕤賔之笛正声应蕤賔下征应大吕长三尺九寸九分五氂有奇林钟之笛正声应林钟下征应太蔟长三尺七寸九分七氂有奇夷则之笛正声应夷则下征应夹钟长三尺六寸南吕之笛正声应南吕下征应姑洗长三尺三寸七分无射之笛正声应无射下徴应中吕长三尺二寸应钟之笛正声应应钟下徴应蕤賔长五尺九寸九分六氂有奇朂又以魏杜夔所制律吕检校太乐总章鼓吹八音与律乖错始知后汉至魏尺度渐长于古四分有余夔依为律吕故致失韵及部佐着作郎刘㳟依周礼更积黍起度以铸新律既成慕求古器得周时玉律比之不差毫氂又汉世故钟以律命之不叩而自应初朂行道逢赵郡商人县铎于牛其声甚韵至是搜得此铎以调律吕焉晋武帝以朂律与周汉器合乃施用之散骑侍郎阮咸讥其声髙非兴国之音咸亡后掘地得古铜尺果长朂尺四分时人咸服其妙元康中裴頠以为医方民命之急而称两不与古同为害特重宜因此改治权衡不见省黄钟箱笛晋时三尺八寸元嘉九年太乐令钟宗之减为三尺七寸十四年治书令史奚纵又减五分为三尺六寸五分太蔟箱笛晋时三尺七寸宗之减为三尺三寸七分纵又减一寸一分为三尺二寸六分姑洗箱笛晋时三尺五寸宗之减为二尺九寸七分纵又减五分为二尺九寸二分蕤賔箱笛晋时二尺九寸宗之减为二尺六寸纵又减二分为二尺五寸八分宋书卷十一卷十一考证宋书卷十一考证律志序版籍为之浑淆职方所以不能记以字疑衍黄帝使伶伦自大夏之西阮隃之隂汉书作昆仑之隂犹宜形古昔以求厥衷形当作型宋书卷十一考证宋书卷十二钦定四库全书宋书卷十二梁沈约撰志第二歴上夫天地之所贵者生也万物之所尊者人也役智穷神无幽不察是以动作云为皆应天地之象古先圣哲拟辰极制浑仪夫阴阳二气陶育羣品精象所寄是为日月羣生之性章为五才五才之灵五星是也歴所以拟天行而序七耀纪万国而授人时黄帝使大挠造六甲容成制歴象羲和占日常仪占月少昊氏有凤鸟之瑞以鸟名官而凤鸟氏司歴颛顼之代南正重司天北正黎司地尧复育重黎之后使治旧职分命羲和钦若昊天故虞书曰朞三百有六旬六日以闰月定四时成嵗其后授舜曰天之歴数在尔躬舜亦以命禹爰及殷周二代皆剏业革制而服色从之顺其时气以应天道万物羣生䝉其利泽三王既谢史职废官故孔子正春秋以明司歴之过秦兼天下自以为水德以十月为正服色上黒汉兴袭秦正朔北平侯张苍首言律歴之事以颛顼歴比于六歴所失差近施用至武帝元封七年太中大夫公孙卿壸遂太史令司马迁等言歴纪废壊宜改正朔易服色所以明受之于天也乃诏遂等造汉歴选邓平长乐司马可及人间治歴者二十余人方士唐都分天部洛下闳运算转歴其法积八十一寸则一日之分也闳与邓平所治同于是皆观星度日月行更以算推如闳平法一月之日二十九日八十一分日之四十三诏迁用邓平所造八十一分律歴以平为太史丞至元凤三年太史令张夀王上书以为元年用黄帝调歴令阴阳不调更歴之过诏下主歴使者鲜于妄人与治歴大司农中丞麻光等二十余人杂候晦朔弦望二十四气又诏丞相御史大将军右将军史各一人杂候上林清台课诸疏宻凡十一家起三年尽五年夀王课疏逺又汉元年不用黄帝调歴效劾夀王逆天地大不敬诏勿劾复候尽六年太初歴第一夀王歴乃太史官殷歴也夀王再劾不服竟下吏至孝成时刘向总六歴列是非作五纪论向子歆作三统歴以説春秋属辞比事虽尽精巧非其实也班固谓之宻要故汉歴志述之校之何承天等六家之歴虽六元不同分章或异至今所差或三日或二日数时考其逺近率皆六国及秦时人所造其术斗分多上不可检于春秋下不验于汉魏虽复假称帝王祗足以惑时人耳光武建武八年太仆朱浮上言歴纪不正宜当改治时所差尚微未遑考正明帝永平中侍诏杨岑张盛景防等典治歴但改易加时弦望未能综校歴元也至元和二年太初失天益逺宿度相觉浸多候者皆知日宿差五度冬至之日在斗二十一度晦朔弦望先天一日章帝召治歴编䜣李梵等综核意状遂下诏书称春秋保干圗曰三百年斗歴改宪史官用太初邓平术有余分一在三百年之域行度转差浸以缪错璇玑不正文象不稽冬至之日日在斗二十二度先立春一日则四分之立春日也而以折狱㫁大刑于气已逆用望平和盖亦逺矣今改行四分以遵尧顺孔奉天之文同心敬授傥获咸熙于是四分法施行黄帝以来诸歴以为冬至在牵牛初者皆黜焉和帝永元十四年待诏太史霍融上言官漏刻率九日增减一刻不与天相应或时差至二刻半不如夏歴宻其年十一月甲寅诏曰漏所以节时分定昬明昬明长短起于日去极逺近日道周圜不可以计率分官漏九日增减一刻违失其实以晷景为刻宻近有验今下晷景漏刻四十八箭其二十四气日所在并黄道去极晷景漏刻昬明中星并列载于续汉律歴志安帝延光二年中谒者亶诵上书言当用甲寅元河南梁丰云当复用太初尚书郎张衡周兴皆审歴数难诵丰或不能对或云失误衡等参案仪注考往校今以为九道法最宻诏下公卿详议太尉恺等参议太初过天一度月以晦见西方元和改从四分四分虽宻于太初复不正皆不可用甲寅元与天相应合圗谶可施行议者不同尚书令忠上奏天之歴数不可任疑从虚以非易是亶等遂寝灵帝熹平四年五官郎中冯光沛相上计掾陈晃等言歴元不正故盗贼为害歴当以甲寅为元不用庚申乞本庚申元经纬明文诏下三府与儒林明道术者详议羣臣㑹司徒府集议议郎蔡邕曰歴数精微术无常是汉兴承秦歴用颛顼元用乙卯百有二嵗孝武皇帝始改太初元用丁丑行之百八十九嵗孝章帝改从四分元用庚申今光等以庚申为非甲寅为是按歴法黄帝颛顼夏殷周鲁各自有元光晃所援则殷歴元也昔始用太初丁丑之后六家纷错争讼是非张夀王挟甲寅元以非汉歴杂候清台课在下第太初效验无所漏失是则虽非圗谶之元而有效于前者也及用四分以来考之行度宻于太初是又新元有效于今者也故延光中亶诵亦非四分言当用甲寅元公卿参议竟不施行且三光之行迟速进退不必若一故有古今之术今术之不能上通于古亦犹古术不能下通于今也又光晃以考灵耀为本二十八宿度数至日所在错异不可参校元和二年用至今九十二嵗而光晃言阴阳不和姦臣盗贼皆元之咎元和诏书文备义着非羣臣议者所能变易三公从邕议以光晃不敬正鬼薪法诏书勿治辠何承天曰夫歴数之术若心所不达虽复通人前识无救其为敝也是以多歴年嵗未能有定四分于天出三百年而盈一日积代不悟徒云建歴之本必先立元假言谶纬遂闗治乱此之为蔽亦已甚矣刘歆三统法尤复疏阔方于四分六千余年又益一日扬雄心惑其説采为太𤣥班固谓之最宻着于汉志司马彪因曰自太初元年始用三统歴施行百有余年曾不忆刘歆之生不逮太初二三君子言歴几乎不知而妄言欤光和中谷城门候刘洪始悟四分于天疏阔更以五百八十九为纪法百四十五为斗分造干象法又制迟疾歴以歩月行方于太初四分转精微矣魏文帝黄初中太史丞韩翊以为干象减斗分太过后当先天造黄初歴以四千八百八十三为纪法一千二百五为斗分其后尚书令陈羣奏以为歴数难明前代通儒多共纷争黄初之元以四分歴久逺疏阔大魏受命宜正歴明时韩翊首建黄初犹恐不审故以干象互相参校歴三年更相是非舍本即末争长短而疑尺丈竟无时而决按三公议皆综尽曲理殊涂同归欲使效之璇玑各尽其法一年之间得失足定合于事宜奏可明帝时尚书郎杨伟制景初歴施用至于晋宋古之为歴者邓平能修旧制新刘洪始减四分又定月行迟疾杨伟斟酌两端以立多少之衷因朔积分设差以推合朔月蚀此三人汉魏之善歴者然而洪之迟疾不可以检春秋伟之五星大乖于后代斯则洪用心尚疏伟拘于同出上元壬辰故也魏明帝景初元年改定歴数以建丑之月为正改其年三月为孟夏四月其孟仲季月虽与正嵗不同至于郊祀迎气祭祠烝尝巡狩蒐田分至启闭班宣时令皆以建寅为正三年正月帝崩复用夏正杨伟表曰臣揽载籍㫁考歴数时以纪农月以纪事其所由来遐而尚矣乃自少昊则𤣥鸟司分颛顼帝喾则重黎司天唐帝虞舜则羲和掌日三代因之则世有日官日官司歴则颁之诸侯诸侯受之则颁于境内夏后之代羲和湎淫废时乱日则书载𦙍征由此观之审农时而重人事者歴代然也逮至周室既衰战国横骛告朔之羊废而不绍登台之礼灭而不遵闰分乖次而不识孟陬失纪而莫悟大火犹西流而怪蛰虫之不藏也是时也天子不协时司歴不书日诸侯不受职日御不分朔人事不恤废弃农时仲尼之拨乱于春秋託襃贬糺正司歴失闰则讥而书之登台颁朔则谓之有礼自此以降暨于秦汉乃复以孟冬为嵗首闰为后九月中节乖错时月纰缪加时后天蚀不在朔累载相袭久而不革也至武帝元封七年始乃寤其缪焉于是改正朔更歴数使大才通人造太初歴校中朔所差以正闰分课中星得度以考疏宻以建寅之月为正朔以黄钟之月为歴初其歴斗分太多后遂疏阔至元和二年复用四分歴施而行之至于今日考察日蚀率常在晦是则斗分太多故先宻后疏而不可用也是以臣前以制典余日推考天路稽之前典验之食朔详而精之更建宻歴则不先不后古今中天以昔在唐帝协日正时允釐百工咸熙庶绩也欲使当今国之典礼凡百制度皆韬合往古郁然备足乃改正朔更歴数以大吕之月为嵗首以建子之月为歴初臣以为昔在帝代则法曰颛顼曩自轩辕则歴曰黄帝暨至汉之孝武革正朔更歴数改元曰太初因名太初歴今改元为景初宜曰景初歴臣之所建景初歴法数则约要施用则近宻治之则省功学之则易知虽复使研桑心筭𨽻首运筹重黎司晷羲和察景以考天路歩验日月究极精微尽术数之极者皆未如臣如此之妙也是以累代歴数皆疏而不宻自黄帝以来改革不己壬辰元以来至景初元年丁巳嵗积四千四十六筭上此元以天正建子黄钟之月为歴初元首之嵗夜半甲子朔旦冬至元法万一千五十八纪法千八百四十三纪月二万二千七百九十五章嵗十九章月二百三十五章闰七通数十三万四千六百三十日法四千五百五十九余数九千六百七十周天六十七万三千一百五十纪日嵗中十二气法十二没分六万七千二百一十五没法九百六十七月周二万四千六百三十八通法四十七㑹通七十九万一百二十朔望合数六万七千三百一十五入交限数七十二万二千七百九十五通周十二万五千六百二十一周日日余二千五百二十八周虚二千三十一斗分四百五十五甲子纪第一纪首合朔月在日道里交㑹差率四十一万二千九百一十九迟疾差率十万三千九百四十七甲戌纪第二纪首合朔月在日道里交㑹差率五十一万六千五百二十九迟疾差率七万三千七百六十七甲申纪第三纪首合朔月在日道里交㑹差率六十二万一百三十九迟疾差率四万三千五百八十七甲午纪第四纪首合朔月在日道里交㑹差率七十二万三千七百四十九迟疾差率一万三千四百七甲辰纪第五纪首合朔月在日道里交㑹差率三万七千二百四十九迟疾差率一十万八千八百四十八甲寅纪第六纪首合朔月在日道里交㑹差率十四万八百五十九迟疾差率七万八千六百六十八交㑹纪差十万三千六百一十求其数之所生者置一纪积月以通数乗之㑹通去之所去之余纪差之数也以之转加前纪则得后纪加之未满㑹通者则纪首之嵗天正合朔月在日道里满去之则月在日道表加表满在里加里满在表迟疾纪差三万一百八十求其数之所生者置一纪积月以通数乗之通周去之余以减通周所减之余纪差之数也以之转减前纪则得后纪不足减者加通周求次元纪差率转减前元甲寅纪差率余则次元甲子纪差率也求次纪如上法也推朔积月术曰置壬辰元以来尽所求年外所求以纪法除之所得算外所入纪第也余则入纪年数年以章月乗之如章嵗而一为积月不尽为闰余闰余十二以上其年有闰闰月以无中气为正推朔术曰以通数乗积月为朔积分如日法而一为积日不尽为小余以六十去积日余为大余大余命以纪算外所求年天正十一月朔日也求次月加大余二十九小余二千四百一十九小余满日法从大余命如前次月朔日也小余二千一百四十以上其月大也推弦望加朔大余七小余千七百四十四小分一小分满二从小余小余满日法从大余大余满六十去之余命以纪筭外上弦日也又加得望下弦后月朔其月蚀望者定小余如所近中节间限限数以下者筭上为日望在中节前后各四日以还者视限数望在中节前后各五日以上者视间限推二十四气术曰置所入纪年外所求以余数乗之满纪法为大余不尽为小余大余满六十去之余命以纪筭外天正十一月冬至日也求次气加大余十五小余四百二小分十一小分满气法从小余满纪法从大余命如前次气日也推闰月术曰以闰余减章嵗余以嵗中乗之满章闰得一月余满半法以上亦得一月数从天正十一月起筭外闰月也闰有进退以无中气御之大雪十一月节冬至十一月中小寒十二月节大寒十二月中立春正月节雨水正月中惊蛰二月节春分二月中清眀三月节谷雨三月中立夏四月节小满四月中芒种五月节夏至五月中小暑六月节大暑六月中立秋七月节处暑七月中白露八月节秋分八月中寒露九月节霜䧏九月中立冬十月节小雪十月中推没㓕术曰因冬至积日有小余者加积一以没分乗之以没法除之所得为大余不尽为小余大余满六十去之余命以纪筭外即去年冬至后没日也求次没加大余六十九小余五百九十二小余满没法得一从大余命如前小余尽为㓕也推五行用事日立春立夏立秋立冬者即木火金水始用事日也各减其大余十八小余四百八十三小分六余命以纪筭外各四立之前土用事日也大余不足减者加六十小余不足减者减大余一加纪法小分不足减者减小余一加气法推卦用事日因冬至大余六其小余坎卦用事日也加小余万九十一满元法从大余即中孚用事日也求次卦各加大余六小余九百六十七其四正各因其中日六其小余推日度术曰以纪法乗朔积日满周天去之余以纪法除之所得为度不尽为分命度从牛前五起宿次除之不满宿则天正十一月朔夜半日所在度及分也求次日日加一度分不加经斗除斗分分少退一度推月度术曰以月周乗朔积日满周天去之余以纪法除之所得为度不尽为分命如上法则天正十一月朔夜半月所在度及分也求次月小月加度二十二分八百六大月又加一日度十三分六百七十九分满纪法得一度则次月朔夜半月所在度及分也其冬下旬夕在张心暑也推合朔度术曰以章嵗乗朔小余满通法为大分不尽为小分以大分从朔夜半日度分满纪法从度命如前则天正十一月合朔日月所共合度也求次月加度二十九大分九百七十七小分四十二小分满通法从大分大分满纪法从度经斗除其分则次月合朔日月所共合度也推弦望日所在度加合朔度七大分七百五小分十微分一微分满二从小分小分满通法从大分大分满纪法从度命如前则上弦日所在度也又加得望下弦后月合也推弦望月所在度加合朔度九十八大分千二百七十九小分三十四数满命如前即上弦月所在度也又加得望下弦后月合也推日月昏眀度术曰日以纪法月以月周乗所近节气夜漏二百而一为眀分日以减纪法月以减月周余为昏分各以加夜半如法为度推合朔交㑹月蚀术曰置所入纪朔积分以所入纪交㑹差率之数加之以㑹通去之余则所求年天正十一月合朔去交度分也以通数加之满㑹通去之余则次月合朔去交度分也以朔望合数各加其月合朔去交度分满㑹通去之余则各其月望去交度分也朔望去交分加朔望合数以下入交限数以上者朔则交㑹望则月蚀推合朔交㑹月蚀月在日道表里术曰置所入纪朔积分以所入纪下交㑹差率之数加之倍㑹通去之余不满㑹通者纪首表天正合朔月在表纪首里天正合朔月在里满㑹通去之表在里里在表求次月以通数加之满㑹通去之加里满在表加表满在里先交㑹后月蚀者朔在表则望在表朔在里则望在里先月蚀后交㑹者看食月朔在里则望在表朔在表则望在里交㑹月蚀如朔望㑹数以下则前交后㑹如入交限数以上则前㑹后交其前交后㑹近扵限数者则豫伺之前月前㑹后交近扵限数者则后伺之后月求去交度术曰其前交后㑹者今去交度分如日法而一所得则却去交度也其前㑹后交者以去交度分减㑹通余如日法而一所得则前去交度余皆度分也去交度十五以上虽交不蚀也十以下是蚀十以上亏蚀微少光晷相及而已亏之多少以十五为法求日蚀亏起角术曰其月在外道先交后㑹者亏蚀西南角起先㑹后交者亏蚀东南角起其月在内道先交后㑹者亏食西北角起先㑹后交者亏食东北角起亏食分多少如上以十五为法㑹交中者蚀尽月蚀在日之冲亏角与上反也月行迟疾度损益率盈缩积分月行分一日十四度益二十六盈一初二百八十二日十四度益二十三盈积分一十一万八千五百三十四二百七十七三日十四度益二十盈积分二十二万三千三百九十一二百七十四四日十四度益十七盈积分三十一万四千五百七十一二百七十五日十四度益十三盈积分三十九万二千七十四二百六十七六日十三度益七盈积分四十五万一千三百四十一二百六十一七日十三度损盈积分四十八万三千二百五十四二百五十四八日十三度损六盈积分四十八万三千二百五十四二百四十八九日十二度损十盈积分四十五万五千九百二百四十四十日十二度损十三盈积分四十一万三百一十二百四十一十一日十二度损十五盈积分三十五万一千四十三二百三十九十二日十二度损十八盈积分二十八万二千六百五十八二百三十六十三日十二度损二十一盈积分二十万五百九十六二百三十三十四日十二度损二十三盈积分十万四千八百五十七二百三十一十五日十二度益二十一缩初二百三十三十六日十二度益十九缩积分九万五千七百三十九二百三十五十七日十二度益十七缩积分十八万二千三百六十二百三十七十八日十二度益十四缩积分二十五万九千八百六十三二百四十十九日十二度益十一缩积分三十二万三千六百八十九二百四十三二十日十二度益八缩积分三十七万三千八百三十八二百四十六二十一日十三度益四缩积分四十一万三百一十二百五十二十二日十三度损缩积分四十二万八千五百四十六二百五十四二十三日十三度损五缩积分四十二万八千五百四十六二百五十九二十四日十三度损十一缩积分四十万五千七百五十一二百六十五二十五日十四度损十七缩积分三十五万五千六百二二百七十一二十六日十四度损二十三缩积分二十七万八千六十九二百七十七二十七日十四度损二十四缩积分十七万三千二百四十二二百七十八周日十四度损五十五缩积分六万三千八百二十六二百七十九推合朔交㑹月蚀入迟疾歴术曰置所入纪朔积分以所入纪下迟疾差率之数加之以通周去之余满日法得一日不尽为日余命日算外则所求年天正十一月合朔入歴日也求次月加一日余四千四百五十求望加十四日日余三千四百八十九日余满日法成日日满二十七去之又除余如周日余日余不足除者减一日加周虚推合朔交㑹月蚀定大小余以入歴日乗所入歴损益率以损益盈缩积分为定积分以章嵗减所入歴月行分余以除之所得以盈减缩加本小余加之满日法者交㑹加时在后日减之不足者交㑹加时在前日月蚀者随定大小余为日加时入歴在周日者以周日日余乗缩积分为定积分以率损乗入歴日余又以周日日余乗之以周日日度小分并之以损定积分余为后定积分以章嵗减周日月行分余以周日日余乗之以周日度小分并之以除后定积分所得以加本小余如上法推加时以十二乗定小余满日法得一辰数从子起算外则朔望加时所在辰也有余不尽者四之如日法而一为少二为半三为太又有余者三之如日法而一为强半法以上排成之不满半法废弃之以强并少为少强并半为半强并太为太强得二强者为少弱以之并少为半弱以之并半为太弱以之并太为一辰弱以所在辰命之则各得其少太半及强弱也其月蚀望在中节前后四日以还者视限数五日以上者视间限定小余如间限限数以下者以算上为日斗二十六牛八女十二虚十危十七室十六壁九北方九十八度奎十六娄十二胃十四昴十一毕十六觜二参九西方八十度井三十三鬼四柳十五星七张十八翼十八轸十七南方百一十二度角十二亢九氐十五房五心五尾十八箕十一东方七十五度中节日所在度日行黄道去极度日中晷景昼漏刻夜漏刻昏中星眀中星冬至百一十五度丈三尺四十五五十五奎六亢二小寒百一十三丈二尺三寸四十五五十四娄五氐七大寒百一十丈一尺四十六五十三胃十一心半立春百六九尺六寸四十八五十一毕五尾七雨水百一七尺九寸五十四十九参六箕惊蛰九十五六尺五寸五十三四十六井十七斗初春分八十九五尺二寸五十五四十四鬼四斗十一清眀八十三四尺一寸五十八四十一星四斗二十一谷雨七十七三尺二寸六十三十九张十七牛六立夏七十三二尺五寸六十二三十七翼十七女十小满六十九尺九寸六十三三十六角危芒种六十七尺六寸六十四三十五亢五危十四夏至六十七尺五寸六十五三十五氐十二室十二小暑六十七尺七寸六十四三十五尾一奎二大暑七十二尺六十三三十六尾十五娄三立秋七十三二尺五寸六十二三十七箕九胃九处暑七十八三尺三寸六十三十九斗十毕三白露八十四四尺三寸五十七四十二斗二十一参五秋分九十五尺五寸五十五四十四牛五井十六寒露九十六六尺八寸五十二四十七女七鬼三霜䧏百二八尺四寸五十四十九虚六星三立冬百七丈八寸四十八五十一危八张十五小雪百一十一丈一尺四寸四十六五十三室三翼十五大雪百一十三丈二尺五寸四十五五十四壁轸十五右中节二十四气如术求之得冬至十一月中也加之得次月节加节得其月中中星以日所在为正置所求年二十四气小余四之如法得一为少不尽少三之如法为强所以减其节气昏眀中星各定推五星术五星者木曰嵗星火曰荧惑土曰填星金曰太白水曰辰星凡五星之行有迟有疾有留有逆曩自开辟清浊始分则日月五星聚扵星纪发自星纪竝而行天迟疾留逆互相逮及星与日㑹同宿共度则谓之合从合至合之日则谓之终各以一终之日与一嵗之日通分相约终而率之嵗数嵗则谓之合终嵗数嵗终则谓之合终合数二率既定则法数生焉以章嵗乗合数为合月法以纪法乗合数为日度法以章月乗嵗数为合月分如合月法为合月数合月之余为月余以通数乗合月数如日法而一为大余以六十去大余余为星合朔大余之余为朔小余以通数乗月余以合月法乗朔小余并之以日法乗合月法除之所得星合入月日数也余以朔通法约之为入月日以朔小余减日法余为朔虚分以歴斗分乗合数为星度斗分木火土各以合数减嵗数余以周天乗之如日度法而一所得则行星度数也余则度余金水以周天乗嵗数如日度法而一所得则行星度数也余则度余木合终嵗数千二百五十五合终合数千一百四十九合月法二万一千八百三十一日度法二百一十一万七千六百七合月数十三月余万一千一百二十二朔大余二十三朔小余四千九十三入月日十五日余百九十九万五千六百六十四朔虚分四百六十六斗分五十二万二千七百九十五行星度三十三度余百四十七万二千八百火合终嵗数五千一百五合终合数二千三百八十八合月法四万五千三百七十二日度法四百四十万一千八十四合月数二十六月余二万三朔大余四十七朔小余三千六百二十七入月日十三日余三百五十八万五千二百三十朔虚分九百三十二斗分百八万六千五百四十行星度五十度余百四十一万二千一百五十土合终嵗数三千九百四十三合终合数三千八百九合月法七万二千三百七十一日度法七百一万九千九百八十七合月数十二月余五万八千一百五十三朔大余五十四朔小余千六百七十四入月日二十四日余六十七万五千三百六十四朔虚分二千八百八十五斗分百七十三万三千九十五行星度十二度余五百九十六万二千二百五十六金合终嵗数千九百七合终合数二千三百八十五合月法四万五千三百一十五日度法四百三十九万五千五百五十五合月数九月余四万三百一十朔大余二十五朔小余三千五百三十五入月日二十七日余十九万四千九百九十朔虚分千二十四斗分百八万五千一百七十五行星度二百九十二度余十九万四千九百九十水合终嵗数一千八百七十合终合数万一千七百八十九合月法二十二万三千九百九十一日度法二千一百七十二万七千一百二十七合月数一月余二十一万五千四百五十九朔大余二十九朔小余二千四百一十九入月日二十八日余二千三十四万千二百六十一朔虚分二千一百四十斗分五百三十六万三千九百九十五行星度五十七度余二千三十四万四千二百六十一推五星术曰置壬辰元以来尽所求年以合终合数乗之满合终嵗数得一名积合不尽名合余以合终合数减合余得一者星合往年得二者合前往年无所得合其年余以减合终合数为度分金水积合偶为晨竒为夕推五星合月以月数月余各乗积合余满合月法从月为积月不尽为月余以纪月除积月所得筭外所入纪也余为入纪月副以章闰乗之满章月得一为闰以减入纪月余以嵗中去之余为入嵗月命以天正起筭外星合月也其在闰交际以朔御之推合月朔以通数乗入纪月满日法得一为积日不尽为小余以六十去积日余为大余命以所入纪筭外星合朔日也推八月日以通数乗月余合月法乗朔小余并之通法约之所得满日度法得一则星合入月日也不满为日余命日以朔算外入月日也推星合度以周天乗度分满日度法得一为度不尽为余命以牛前五度起算外星所合度也求后合月以月数加入嵗月以余加月余余满合月法得一月月不满嵗中即在其年满去之有闰计焉余为后年再满在后二年金水加晨得夕加夕得晨也求后合朔以朔大小余数加合朔月大小余其月余上成月者又加大余二十九小余一千四百一十九小余满日法从大余命如前法求后入月日入以月日日余加入月日及余余满日度法得一其前合朔小余满其虚分者去一日后小余满二千四百二十九以上去二十九日不满去三十日其余则后合入月日命以朔求后合度以度数及分如前合宿次命之木晨与日合伏顺十六日九十九万七千八百三十二分行星二度百七十九万五千二百三十八分而晨见东方在日后顺疾日行五十七分之十一五十七日行十一度顺迟日行九分五十七日行九度而留不行二十七日而旋逆日行七分之一八十四日退十二度而复留二十七日复迟日行九分五十七日行九度而复顺疾日行十一分五十七日行十一度在日前夕伏西方顺十六日九十九万七千八百三十二分行星二度百七十九万五千二百三十八分而与日合凡一终三百九十八日百九十九万五千六百六十四分行星三十三度百四十七万二千八百六十九分火晨与日合伏七十二日百七十九万二千六百一十五分行星五十六度百二十四万九千三百四十五分而晨见东方在日后顺日行二十三分之十四百八十四日行百一十二度更顺迟日行十二分九十二日行四十八度而留不行十一日而旋逆日行六十二分之十七六十二日退十七度而复留十一日复顺迟日行十二分九十二日行四十八度而复疾日行十四分百八十四日行百一十二度在日前夕伏西方顺七十二日百七十九万二千六百一十五分行星五十六度百二十四万九千三百四十五分而与日合凡一终七百八十日三百三十八万五千二百三十分行星四百一十五度二百四十九万八千六百九十分土晨与日合伏十九日三百八十四万七千六百七十五分半行星二度六百四十九万一千一百二十一分半而晨见东方在日后顺行百七十二分之十三八十六日行六度半而留不行三十二日半而旋逆日行十七分之一百二日退六度而复留不行三十二日半复顺日行十三分八十六日行六度半在日前夕伏西方顺十九日三百八十四万七千六百七十五分半行星二度六百四十九万一千一百二十一分半而与日合凡一终三百七十八日六十七万五千三百六十四分行星十二度五百九十六万二千二百五十六分金晨与日合伏六日退四度而晨见东方在日后而逆迟日行五分之三十日退六度留不行七日而旋顺迟日行四十五分之三十三四十五日行三十三度而顺疾日行一度九十一分之十四九十一日行百五度而顺益疾日行一度九十一分之二十一九十一日行百一十二度在日后而晨伏东方顺四十二日十九万四千九百九十分行星五十二度十九万四千九百九十分而与日合一合二百九十二日十九万四千九百九十分行星如之金夕与日合伏顺四十二日十九万四千九百九十分行星五十二度十九万四千九百九十分而夕见西方在日前顺疾日行一度九十一分之二十一九十一日行百一十二度而更顺迟日行一度十四分九十一日行百五度而顺益迟日行四十五分之三十三四十五日行三十三度而留不行七日而旋逆日行五分之三十日退六度在日前夕伏西方逆六日退四度而与日合凡再合一终五百八十四日三十八万九千九百八十分行星如之水晨与日合伏十一日退七度而晨见东方在日后逆疾一日退一度而留不行一日而旋顺迟日行八分之七八日行七度而顺疾日行一度十八分之四十八日行二十二度在日后晨伏东方顺十八日二千三十四万四千二百六十一分行星三十六度二千三十四万四千二百六十一分而与日合凡一合五十七日二千三十四万四千二百六十一分行星如之水夕与日合伏十八日二千三十四万四千二百六十一分行星三十六度二千三十四万四千二百六十一分而夕见西方在日前顺疾日行一度十八分之四十八日行二十二度而更顺迟日行八分之七八日行七度而留不行一日而旋逆一日退一度在日前夕伏西方逆十一日退七度而与日合凡再合一终百一十五日千八百九十六万一千三百九十五分行星如之五星歴歩术以法伏日度余加星合日度余满日度法得一从全命如之前得星见日及度余也以星行分母乗见度分如日度法得一分不尽半法以上亦得一而日加所行分分满其母得一度逆顺母不同以当行之母乗故分如故母而一当行分也留者承前逆则减之伏不尽度除斗分以行母为率分有损益前后相御凡五星行天迟疾留逆虽大率有常至犯守逆顺难以术推月之行天犹有迟疾况五星乎唯日之行天有常进退有率不迟不疾不外不内人君德也求木合终嵗数法以木日度法乗一木终之日内分周天除之即得也求木合终合数法以木日度法乗周天满纪法所得复以周天除之即得五星皆放此也魏黄初元年十一月小己卯蔀首己亥嵗十一月己卯朔旦冬至臣伟上刘氏在蜀不见改歴当是仍用汉四分法吴中书令阚泽受刘洪干象法于东莱徐岳字公河故孙氏用干象歴至于吴亡晋武帝泰始元年有司奏王者祖气而奉其终晋于五行之次应尚金金生于己事于酉终于丑宜祖以酉日腊以丑日改景初歴为泰始歴奏可史臣按邹衍五德周为火行衍生在周时不容不知周氏行运且周之为歴年八百秦氏即有周之建国也周之火木其事易详且五德更王唯有二家之説邹衍以相胜立体刘向以相生为义据以为言不得出此二家者假使即刘向之説周为木行秦氏代周改其行运若不相胜则克木者金相生则本实生火秦氏乃称水德理非谬然斯则刘氏所证为不値矣臣以为张苍虽是汉臣生与周接司秦柱下备覩圗书且秦虽㓕学不废术数则有周遗文虽不毕在据汉水行事非虚作贾谊取秦云汉土德葢以是汉代秦详论二説各有其义张苍则以汉水胜周火废秦不班五德贾谊则以汉土胜秦水以秦为一代论秦汉虽殊而周为火一也然则相胜之义于事为长若同苍黜秦则汉水魏土晋木宋金若同贾谊取秦则汉土魏木晋金宋火也难者云汉髙断虵而神母夜哭云赤帝子杀白帝子然则汉非火而何斯又不然矣汉若为火则当云赤帝不宜云赤帝子也白帝子又何义况乎葢由汉是土德土生乎火秦是水德水生乎金斯则汉以土为赤帝子秦以水德为白帝子也难者又曰向云五德相胜今复云土为赤帝子何也答曰五行自有相胜之义自有相生之义不得以相胜废相生相生废相胜也相胜者以土胜水耳相生者土自火子义岂相闗崔寔四人月令曰祖者道神黄帝之子曰累祖好逺逰死道路故祀以为道神合祖赋序曰汉用丙午魏用丁未晋用孟月之酉曰莫识祖之所由説者云祈请道神谓之祖有事于道者君子行役则列之于中路丧者将迁则称名于阶庭或云百代逺祖名谥彫㓕坟茔不复存于铭表㳺魂不得託于庙祧故以初嵗良辰建华葢扬綵旌将以招灵爽庶衆祖之来慿云尔晋江左时侍中平原刘智推三百年斗歴改宪以为四分法三百年而减一日以百五十为度法三十七为斗分饰以浮説以扶其理江左中领军琅邪王朔之以其上元嵗在甲子善其术欲以九万七千嵗之甲子为开辟之始何承天云悼于立意者也景初日中晷景即用汉四分法是以渐就乖差其推五星则甚踈阔晋江左以来更用干象五星法以代之犹有前却宋太祖颇好歴数太子率更令何承天私撰新法元嘉二十年上表曰臣授性顽惰少所闗觧自昔幼年颇好歴数躭情注意迄于白首臣亡舅故祕书监徐广素善其事有既往七曜歴每记其得失自太和至泰元之末四十许年臣因比嵗考校至今又四十载故其疎宻差㑹皆可知也夫圆极常动七曜运行离合去来虽有定势以新故相渉自然有毫末之差连日累嵗积微成着是以虞书着钦若之典周易明治歴之训言当顺天以求合非为合以验天也汉代杂候清台以昏明中星课日所在虽不可见月盈则蚀必当其冲以月推日则躔次可知焉舍易而不为役心于难事此臣所不觧也尧典云日永星火以正仲夏今季夏则火中又宵中星虚以殷仲秋今季秋则虚中尔来二千七百余年以中星检之所差二十七八度则尧冬令至日在须女十度左右也汉之太初歴冬至在牵牛初后汉四分及魏景初法同在斗二十一臣以月蚀检之则景初今之冬至应在斗十七又史官受诏以土圭测景考校二至差三日有余从来积嵗及交州所上检其増减亦相符验然则今之二至非天之二至也天之南日在斗十三四矣此则十九年七闰数微多差复改法易章则用算滋繁宜当随时迁革以取其合案后汉志春分日长秋分日短差过半刻寻二分在二至之间而有长短因识春分近夏至故长秋分近冬至故短也杨伟不悟即用之上歴表云自古及今凡诸歴数皆未能并己之妙何此不晓亦何以云是故臣更建元嘉歴以六百八为一纪半之为度法七十五为室分以建寅之月为嵗首雨水为气初以诸法闰余一之嵗为章首冬至从上三日五时日之所在移旧四度又月有迟疾合朔月蚀不在朔望亦非歴意也故元嘉皆以盈缩定其小余以正朔望之日伏惟陛下允廸圣哲先天不违劬劳庻政寅亮鸿业究渊思于往籍探妙㫖于未闻穷神知化罔不该览是以愚臣欣遇盛明効其管穴伏愿以臣所上元嘉法下史官考其疎宻若谬有可採庶或补正阙谬以备万分诏曰何承天所陈殊有理据可付外详之太史令钱乐之兼丞严粲奏曰太子率更令领国子博士何承天表更改元嘉歴法以月蚀检今冬至日在斗十七以土圭测影知冬至己差三日诏使付外检署以元嘉十一年被勅使考月蚀土圭测影检署由来用伟景初法冬至之日日在斗二十一度少检十一年七月十六日望日蚀加时在卯到十五日四更二唱丑初始蚀到四唱蚀既在营室十五度末景初其日日在轸三度以月蚀所冲考之其日日应在翼十五度半又到十三年十二月十六日望月蚀加时在酉到亥初始食到一更三唱蚀既在鬼四度景初其日日在女三以冲考之其日日应在牛六度半又到十四年十二月十六日望月蚀加时在戌之半到二更四唱亥末始蚀到三更一唱食既在井三十八度景初其日日在斗二十五以冲考之其日日应在斗二十二度半到十五年五月十五日望月蚀加时在戌其日月始生而已蚀光己生四分之一格在斗十六度许景初其日日在井二十四考取其冲其日日应在井二十又到十七年九月十六日望月蚀加时在子之少到十五日未二更一唱始蚀到三唱蚀十五分之十二格在昴一度半景初其日在房二以冲考之则其日日在氐十三度半凡此五蚀以月冲一百八十二度半考之冬至之日日并不在斗二十一度少并在斗十七度半间悉如承天所上又去十一年起以土圭测景其年景初法十一月七日冬至前后阴不见影到十二年十一月十八日冬至其十五日影极长到十三年十一月二十九日冬至其二十六日影极长到十四年十一月十一日冬至其前后并阴不见到十五年十一月二十一日冬至十八日影极长到十六年十一月二日冬至其十月二十九日影极长到十七年十一月十三日冬至其十日影极长到十八年十一月二十五日冬至二十一日影极长到十九年十一月六日冬至其三日影极长到二十年十一月十六日冬至其前后阴不见影寻校前后以影极长为冬至并差三日以月蚀检日所在已差四度土圭测影冬至又差三日今之冬至乃在斗十四间又如承天所上又承天法每月朔望及弦皆定大小余于推交㑹时刻虽审皆用盈缩则月有频三大频二小比旧法殊为异旧日蚀不唯在朔亦有在晦及二日公羊传所谓或失之前或失之后愚谓此一条自宜仍旧员外散骑郎皮延宗又难承天若晦朔定大小余纪首値盈则退一日便应以故嵗之晦为新纪之首承天乃改新法依旧术不复毎月定大小余如延宗所难太史所上有司奏治歴改宪经国盛典爰及汉魏屡有变革良由术无常是取协当时方今皇猷载晖旧域光被诚应综覈晷度以播维新承天歴术合可施用宋二十二年普用元嘉歴诏可宋书卷十二卷十二考证宋书卷十二考证歴志上甲寅纪第六交㑹差率十四万八百五十九监本率下误注阙字今从南本删满气法从小余满纪法从大余满纪下监本脱法字今从南本增入推卦用事日此条当提起另作一行其冬下旬夕在张心暑也按句内必有误字今莫可考推合朔交㑹月蚀入迟疾歴术以通周去之周诸本俱讹界今改正清明注胃一半监本脱半字今增入小满危危监本误作亢今改正以日所在为正正监本讹作求今改正伏不尽度尽监本讹作书今改正秦氏乃称水德理非谬然斯则刘氏所证为不値矣按値当作直贾谊取秦云汉土德葢以是汉代秦葢诸本皆讹益今改正以字当在是字下七十五为室分按室分即元嘉歴法所云度起室二也宋书卷十二考证宋书卷十三钦定四库全书宋书卷十三梁沈约撰志第三歴下元嘉歴法上元庚辰甲子纪首至太甲元年癸亥三千五百二十三年至元嘉二十年癸未五千七百三年算外元法三千六百四十八章岁十九纪法六百八章月二百三十五纪月七千五百二十章闰七纪日二十二万二千七十度分七十五度法三百四气法二十四余数一千五百九十五岁中十二日法七百五十二没余三十六通数二万二千二百七通法四十七没法三百一十九月周四千六十四周天十一万一千二十五通周二万七百二十一周日日余四百一十七周虚三百三十五会数一百六十交限数八百五十九会月九百二十九朔望合数八十甲子纪第一甲戌纪第二甲申纪第三甲午纪第四甲辰纪第五甲寅纪第六推入纪法置上元庚辰尽所求年以元法除之不满元法以纪法除之余不满纪法入纪年也满法去之得后纪推积月术置入纪年数算外以章月乘之如章歳为积月不尽为闰余闰余十二以上其年闰推朔术以通数乘积分为朔积分满日法为积日不尽为小余以六旬去积日不尽为大余命以纪算外所求年正月朔日也求次月加大余二十九小余三百九十九小余满日法从大余卽次月朔也小余三百五十三以上其月大也推弦望法加朔大余七小余二百八十七小分三小分满四从小余小余满日法从大余命如前上弦日也又加之得望又加之得下弦推二十四气术置入纪年算外以余数乘之满度法三百四为积没不尽为小余以六旬去积没不尽为大余命以纪算外所求年雨水日也求次气加大余十五小余六十六小分十一小分满气法从小余小余满度法从大余次气日也推闰月法以闰余减章岁余以岁中乘之满章闰得一数从正月起闰所在也闰有进退以无中气御之立春正月节雨水正月中惊蛰二月节春分二月中清明三月节谷雨三月中立夏四月节小满四月中芒种五月节夏至五月中小暑六月节大暑六月中立秋七月节处暑七月中白露八月节秋分八月中寒露九月节霜降九月中立冬十月节小雪十月中大雪十一月节冬至十一月中小寒十二月节大寒十二月中推没灭术因雨水积以没余乘之满没法为大余不尽为小余如前所求年为雨水前没日也求次没加大余六十九小余一百九十六满没法从大余命如前雨水后没日也雨水小余三十九以还雨水六旬后乃有推土用事法置立春大小余小分之数减大余十八小余七十九小分十八命以纪算外立春前土用事日也大余不足加六十小余不足减减大余一加度法而后减之立夏立冬求土用事皆如上法推日所在度法以度法乘朔积度不尽为分命度起室二次宿除之算外正月朔夜半日在度及分也求次日日加一度经室去度分推月所在度法以月周乘朔积日周天去之余满度法为积度不尽为分命度如前正月朔夜半月所在及度分求次月小月加度二十二分一百三十三大月加度二十五分二百四十五分满度法成一度命如前次月朔月所在度及分也厯先月法以十六除月行分为大分如所入迟疾加之经室去度分推合朔月食术置所求年积月以会数乘之以所入交㑹纪差加之满会月去之余则其年正月朔去交分也求次月以会数加之满㑹月去之求望加合数朔望去交分如合数以下交限数以上朔则交㑹望则月食推入迟疾厯法置所求年朔积分所入迟疾差加之满通周去之余满日得一日不尽为日余命日算外所求年正月朔入歴求次月加一日日余七百三十四求望加十四日日余五百七十五半余满日法成一日日满二十七去之除日余如周日日余不足减减一日加周虚推合朔月食定大小余法以入厯日余乘入厯下损益率以损益盈缩积分为定积分以入厯日余乘列差满日法盈减缩加差法为定差法以除定积分所得减加本朔望小余为定小余加之满日法合朔月食进一日减之不足减者加日法而后减之则退一日値周日者用周日定数推加时以十二乘定小余满日法得一辰数从子起算外则朔望加时所在辰也有余者四之满日法得一为少二为半三为太半又有余者三之满日法得一为强半法以上排成一不满半法弃之以强并少为少强幷半为半强并太为太强得二者为小弱以并少为半弱以并半为太弱以并太为一辰弱以所在辰名之推合朔月食加时满刻法各以百刻乘定小余如日法而一不尽什之求分先除夜漏之半卽昼漏加时刻及分也昼漏尽又入夜漏在中节前后四日以还者视限数在中节前后五日以上者视间限数月食加时定小余不满限数间数者皆以算上为日月行迟疾度损益率盈缩积分列差差法一日十四度益二十五盈二二百六十二日十四度益二十三盈万八千八百二二百五十八三日十四度益二十盈三万六千九十六二百五十五四日十四度益十六盈五万一千一百三十六二百五十一五日十三度益十一盈六万三千一百六十八二百四十六六日十三度益六盈七万一千四百四十六二百四十一七日十三度益盈七万五千九百五十二二百三十五八日十三度损五盈七万五千九百五十二一百三十九日十二度损九盈七万二千一百九十二二百二十六十日十二度损十二盈六万五千四百二十四二百二十三十一日十二度损十五盈五万六千四百三二百二十十二日十二度损十八盈四万五千一百二十二二百一十七十三日十二度损二十盈三万一千五百八十四二百一十五十四日十二度损二十二盈一万六千五百四十四二百一十三十五日十二度益二十四缩一二百一十一十六日十二度益二十二缩一万八千四十八二百一十三十七日十二度益二十缩三万四千五百九十二二百一十五十八日十二度益十七缩四万九千六百三十二二百一十八十九日十二度益十二缩六万二千四百一十六二百二十三一十日十三度益六缩七万一千四百四十六二百二十九二十一日十三度益缩七万五千九百五十二二百三十五二十二日十三度损五缩七万五千九百五十二二百四十二十三日十三度损九缩七万二千一百九十二二百四十四二十四日十四度损十三缩六万五千四百二十四二百四十八二十五日十四度损十七缩五万五千六百四十八二百五十二二十六日十四度损二十缩四万二千八百六十四二百五十五二十七日十四度损二十三缩二万七千八百二十四二百五十八周日十四度损二十五缩一万五百二十八二百六十推合朔度以章岁乘朔小余满通法为大分不尽为小分以大分从朔夜半日日分满度命如前正月朔日月合朔所在共合度也求次月加度二十九大分一百六十一小分十四小分满通法从大分大分满度法从度经室除度分求望加十四度大分二百三十二小分三十半二十四气日所度日中晷影昼漏刻夜漏刻昏中星明中星雨水八尺二寸五十四十九觜一尾十一惊蛰六尺七寸五十二四十七井九箕四春分五尺三寸五十五四十四井二十九斗四清明四尺二寸五十八四十二栁十二斗十四谷雨三尺二寸六十三十九张十斗二十五立夏二尺五寸六十二四十七翼十女三小满一尺九寸六十三三十六轸十虚二芒种一尺六寸六十四三十五角十危七夏至一尺五寸六十五三十五氐五室五小暑一尺六寸六十四三十五房四壁六大暑一尺九寸六十三三十六尾八奎十二立秋二尺五寸六十二三十七箕三胃二处暑三尺二寸六十三十九斗三昴七白露四尺二寸五十八四十二斗十四毕十六秋分五尺三寸五十五四十四斗二十五井九寒露六尺七寸五十二四十七牛八井二十九霜降八尺二寸五十四十九女十一柳十一立冬九尺九寸四十八五十一危二张八小雪一丈一尺三寸四十六五十三危十三翼八大雪一丈二尺四寸四十五五十四室九轸八冬至一丈三尺四十五五十五壁八角七小寒一丈二尺四寸四十五五十四奎十五亢九大寒一丈一尺三寸四十六五十三胃四氐十三立春九尺九寸四十八五十一昴九心四推五星法合岁合数日度法室分木三百四十四三百一十五九万五千七百六十二万三千六百二十五火四百五十九二百一十五六万五千三百六十一万六千一百二十五土三百八十三三百七十一十一万二千四百八十二万七千七百五十金二百六十七一百六十七五万七百六十八一万二千五百二十五水七十九二百四十九七万五千六百九十六一万八千六百七十五木后元丙戌晋咸和元年至元嘉二十年癸未百十八年算上火后元乙亥元嘉十二年至元嘉二十年癸未九年算上土后元甲戌元嘉十一年至元嘉二十年癸未十年算上金后元甲申晋太元九年至元嘉二十年癸未六十年算上水后元乙丑元嘉二年至元嘉二十年癸未十九年算上推五星法各设其元至所年算上以合数乘之满合岁为积合不尽曰合余多者以合数除之得一星合往年得二合前往年不满合数其年以合余减合数为度分以周天乘度分满日度法为积度不尽日度余命度以室二算外星合所在度也以合数乘其年内雨水小余并度余为日余满日度法从积度为日命以雨水算外星合日也求星见日法以法伏日及余加星合日及余满日度法成一日命如前星见日也求星见度法以法伏度及余加星合度及余满日度法成一度命如前所见日也以星行分母乘见度余满日度法得一分乃日加所行分分满其母成一度逆顺母不同当各乘度余留者承前逆则减之伏不尽度经室去分不足减者破全度木初与日合伏十六日日余四万一千七百八十行二度余七万七千八百四十七半晨见东方顺日行二十三分之四一百一十五日行二十度留不行二十六日而逆日行七分之一八十四日退十二度又留二十六日顺一百一十五日行二十度夕伏西方日度余如初与日合一终三百九十八日日余八万三千五百六十行星三十三度余五万九千九百三十五火初与日合伏七十一日日余二万四千八百一十半行五十四度度余四万九千四百三十晨见东方顺疾日行七分之五一百八日半行七十七度半小迟日行七分之四一百二十六日行七十二度而大迟日行七分之二四十二日行十二度留不行十二日而迟日行十分之三六十日退十八度又留十二日顺迟四十二日行十二度小疾一百二十六日行七十二度一百八日半行七十七度半夕伏西方日度余如初与日合一终七百七十九日日余四万九千六百二十五行星四百一十四度余三万三千五百除一周定四十九度一万七千三百七十五土初与日合伏十八日日余四千四百八十二半行二度度余四万六千八百四十七半晨见东方顺日行十二分之一八十四日行七度留不行三十六日而逆日行十七分之一一百二日退六度又留三十六日顺八十四日行七度夕伏西方日度余如初与日合一终三百七十八日日余八千九百六十五行星十二度度余九万三千六百九十五金初与日合伏四十一日日余四万九千六百八十四半行半五十一度度余四万九千六百八十四半见西方顺疾日行一度十三分之三九十一日行一百十二度而小迟日行一度十三分之二九十一日行一百五度又大迟日行十五分之十一四十五日行三十三度留不行八日而迟日行三分之二九日退六度伏西方伏六日退四度而与日合又六日退四度晨见东方逆九日退六度又留八日顺四十五日行三十三度小疾九十一日行一百五度大疾九十一日行百一十二度晨伏东方日度余如初与日合一终五百八十三日日余四万八千六百一除一周行星定二百一十八度度余三万六千七十六一合二百九十一日余四万九千六百八十四半行星如之水初与日合伏十七日日余七万一千二百一十半行三十四度度余七万一千二百一十半见西方顺疾日行一度三分之一十八日行二十四度而迟日行七分之五七日行五度留不行四日夕伏西方伏十一日退六度而与日合又十一日退六度而晨见东方留四日顺迟七日行五度疾十八日行二十四度晨伏东方日度余如初与日合一终一百一十五日日余六万六千七百二十五行星如之一合五十七日日余七万一千二百一十半行星亦如之盈加缩减十六除月行分日法除盈缩分以减度分盈加缩减推卦因雨水大小余加大余六小余三百一十九小余满三千六百四十八成日日满二十七日余不足加减不加周虚元嘉二十年承天奏上尚书今既改用元嘉歴漏刻与先不同宜应改革按景初歴春分日长秋分日短相承所用漏刻冬至后昼漏率长于冬至前且长短增减进退无渐非唯先法不精亦各传冩谬误今二至二分各据其正则至之前后无复差异更增损旧刻参以晷影删定为经改用二十五箭请台勑漏郎将考验施用从之前世诸儒依图纬云月行有九道故画作九规更相交错检其行次迟疾换易不得顺度刘向论九道云青道二出黄道东白道二出黄道西黑道二出北赤道二出南又云立春春分东从青道立夏夏至南从赤道秋白冬黑各随其方按日行黄道阳路也月者隂精不由阳路故或出其外或入其内出入去黄道不得过六度入十三日有竒而出出亦十三日有竒而入凡二十七日而一入一出矣交于黄道之上与日相掩则蚀焉汉世刘洪推检月行作阴阳歴法元嘉二十年太祖使着作令史吴癸依洪法制新术令太史施用之元嘉歴月行阴阳法阴阳歴损益率兼数一日益十七初二日益十六十七三日益十五三十三四日益十二四十八五日益八六十六日益四六十八七日益一七十二八日损二七十三九日损六七十一十日损十六十五十一日损十三五十五十二日损十五四十二十三日损十六二十七分日二千六百八十五半损十六大十一歴周五万五千五百一十七半差率一万一百九十微分法一千八百七十八推入隂阳歴术日以会月去入纪积月余以㑹数乘之以所入纪交会差加之周天乘之满微分法为大分不尽为微分大分满周天去之余不满歴周者为入阳歴余皆如月周得一日算外所求年正月合朔入歴也不尽为日余求次月加二日日余一千三百三十一微分一千五百九十八如法成日日满十三去之除日余如分日阴阳歴竟平入端入歴在前限余前后限余后者月行中道求朔弦望定数各置入迟疾歴盈缩定积分以章岁乘之差法除之所得满通法为大分不尽以微分法乘之如法为微分盈减缩加阴阳日余盈不足以月周进退日而定以定日余乘损益兼数为时如定数推夜半入歴以差率朔小余如微分法得一以减入歴余不足加月周而减之郄一日郄得分日如其分半微分为小余即朔日夜半入歴歴余小分也求次日加一日日余十六小分三百二十小分如会从余余满月周去之又加一日歴竟下日余满分日去之于入歴初也不满分日者値之加余一千二百九十四小分七百八十九半为入次歴求夜半定日以朔小余减入迟疾歴日余不足一日却得周日加余四百一十七即月夜半入歴日及余也以日余乘损益率盈缩积分为定积分满通法为大分不尽以会月乘之如法为小分以盈加缩减入隂阳日余盈不足进退日而定也以定日余乘损益率如月周以损益兼数为夜半定数求昏明数以损益率乘所近节气夜漏二百而一为明以减损益率为昏而以损益夜半数为昏明定数也求月去黄道度置加时若昏明定数以十二除之为度其余三而一为少不尽为强二少弱也所得为月去黄道度大明六年南徐州从事史祖沖之上表曰古歴疎舛颇不精密羣氏纠纷莫审其要何承天所奏意存改革而置法简略今已乖逺以臣校之三覩厥谬日月所在差觉三度二至晷影几失一日五星见伏至差四旬留逆进退或移两宿分至乖失则节闰非正宿度违天则伺察无凖臣生属圣辰逮在昌运敢率愚瞽更剏新歴谨立改易之意有二设法之情有三改者其一以旧法一章十九岁有七闰闰数为多经二百年辄差一日节闰旣移则应改法歴纪屡迁寔由此条今改章法三百九十一年有一百四十四闰令郄合周汉则将来永用无复差动其二以尧典云日短星昴以正仲冬以此推之唐代冬至日在今宿之左五十许度汉代之初即用秦歴冬至日在牵牛六度汉武改立太初歴冬至日在牛初后汉四分法冬至日在斗二十二晋时姜岌以月蚀检日知冬至在斗十七今参以中星课以蚀望冬至之日在斗十一通而计之未盈百载所差二度旧法竝令冬至日有定处天数既差则七曜宿度渐与歴舛乖谬既着辄应改制仅合一时莫能通远迁革不已又由此条今令冬至所在嵗岁微差郄检汉注竝皆审密将来乆用无烦屡改又设法者其一以子为辰首位在正北爻应初九斗气之端虚为北方列宿之中元气肇初宜在此次前儒虞喜备论其义今歴上元日度发自虚一其二以日辰之号甲子为先歴法设元应在此岁而黄帝以来世代所用凡十一歴上元之岁莫値此名今歴上元岁在甲子其三以上元之岁歴中衆条竝应以此为始而景初歴交会迟疾亦置纪差裁合朔气而已条序纷互不及古意今设法日月五纬交会迟疾悉以上元岁首为始则合璧之曜信而有征连珠之晖于是乎在羣流共源寔精古法若夫测以定形据以实效县象着明尺表之验可推动气幽微寸管之候不忒今臣所立易以取信但深练始终大存整密革新变旧有约有繁用约之条理不自惧用繁之意顾非谬然何者夫纪闰参差数各有分分之为体非细不密臣是用深惜豪氂以全求妙之准不辞积累以成永定之制非为思而莫悟知而不改也窃恐赞有然否毎崇远而随近论有是非或贵耳而遗目所以竭其管穴俯洗同异之嫌披心日月仰希葵藿之照若臣所上万一可采伏愿颁宣羣司赐垂详究庻陈锱铢少增盛典歴法上元甲子至宋大明七年癸卯五万一千九百三十九年算外元法五十九万二千三百六十五纪法三万九千四百九十一章岁三百九十一章月四千八百三十六章闰一百四十四闰法十二月法十一万六千三百二十一日法三千九百三十九余数二十万七千四十四岁余九千五百八十九没分三百六十万五千九百五十一没法五万一千七百六十一周天一千四百四十二万四千六百六十四虚分万四百四十九行法分二十二小分法一千七百一十七通周七十二万六千八百一十会周七十一万七千七百七十七通法二万六千三百七十七差率三十九推朔术置入上元年数算外以章月乘之满章岁为积月不尽为闰余闰余二百四十七以上其年有闰以月法乘积月满日法为积日不尽为小余六旬去积日不尽为大余大余命以甲子算外所求年天正十一月朔也小余千八百四十九以上其月大求次月加大余二十九小余二千九十余满日法从大余大余满六旬去之命如前次月朔也求弦望加朔大余七小余千五百七小分一小分满四从小余小余满日法从大余命如前上弦日也又加得望又加得下弦又加得后月朔也推闰术以闰余减章岁余满闰法得一月命以天正算外闰所在也闰有进退以无中气为正推二十四气术置入上元年数算外以余数乘之满纪法为积日不尽为小余六旬去积日不尽为大余大余命以甲子算外天正十一月冬至日也求次气加大余十五小余八千六百二十六小分五小分满六从小余小余满纪法从大余命如前次气日也求土用事加冬至大余二十七小余万五千五百二十八季冬土用事日也又加大余九十一小余万二千二百七十次土用事日也推没术以九十乘冬至小余以减没分满没法为日不尽为日余命日以冬至算外没日也求次没加日六十九日余三万四千四百四十二余满没法从日次没日也日余尽为灭推日所在度术以纪法乘朔积日为度实周天去之余满纪法为积度不尽为度余命以虚一次宿除之算外天正十一月朔夜半日所在度也求次月大月加度三十小月加度二十九入虚去度分求行分以小分法除度余所得为行分不尽为小分小分满法从行分行分满法从度求次日加一度入虚去行分六小分百四十七推月所在度术以朔小余乘百二十四为度余又以朔小余乘八百六十为微分微分满月法从度度余满纪法为度以减朔夜半日所在则月所在度求次月大月加度三十五度余三万一千八百三十四微分七万七千九百六十七小月加度二十二度余万七千二百六十一微分六万三千七百三十六入虚去度也迟疾厯月行度损益率盈缩积分差法一日十四益七十盈初五千三百四二日十四益六十五盈百八十四万二千三百一十六五千二百七十三日十四益五十七盈三百五十五万七百六五千二百一十九四日十四益四十七盈五百五万八千三百五千一百五十一五日十三益三十四盈六百二十九万七千八百五十七五千六十六六日十三益二十二盈七百二十万二千六百九十一四千九百八十一七日十三益六盈七百七十七万二千一百一十一四千八百七十九八日十三损九盈七百九十四万九百五十二四千七百七十七九日十二损二十四盈七百七十万七千四百一十五四千六百七十五十日十二损三十九盈七百七万二千一百四千五百七十三十一日十二损五十二盈六百三万五千七四千四百八十八十二日十二八损六十盈四百六十六万三千一百四千四百三十七十三日十二损六十五盈三百九万三百三四千四百三十四日十二损七十盈百三十八万三千五百八十四千三百六十九十五日十二益六十七缩四十五万七千六十九四千三百八十六十六日十二益六十二缩二百二十三万七百五十五四千四百二十十七日十二益五十五缩三百八十七万五十四四千四百七十一十八日十二益四十四缩五百三十一万九千三百八十五四千五百三十九十九日十二益三十二缩六百四十八万四百四四千六百二十四二十日十三益十九缩七百三十一万六千六百八二十一日十三益四缩七百八十一万七千九百九十六四千八百一十一二十二日十三损十一缩七百九十一万七千六百七四千九百一十三二十三日十三损二十七缩七百六十一万五千四百四十五千一十五二十四日十四损三十九缩六百九十万一千四百九十五五千一百二十五日十四损五十二缩五百八十七万二千七百三十五五千一百八十五二十六日十四损六十二缩四百四十九万九千一百五十九五千二百五十三二十七日十四损六十七缩二百八十五万七千七百三十二五千二百八十七二十八日十四损七十四缩百八万二千三百七十九五千三百三十一推入迟疾厯术以通法乘朔积日为通实通周去之余满通法为日不尽为日余命日算外天正十一月朔夜半入厯日也求次月大月加二日小月加一日日余皆万一千七百四十六厯满二十七日日余万四千六百三十一则去之求次日加一日求日所在定度以夜半入厯日余乘损益率以损益盈缩积分如差率而一所得满纪法为度不尽为度余以盈加缩减平行度及余为定度益之或满法损之或不足以纪法进退求度行分如上法求次日如所入迟疾加之虚去分如上法阴阳厯损益率兼数一日益十六初二日益十五十六三日益十四三十一四日益十二四十五五日益九五十七六日益五六十六七日益一七十一八日损二七十二九日损六七十十日损十六十四十一日损十三五十四十二日损十五四十一十三日损十六二十六十四日损十六十推入阴阳厯术置通实以㑹周去之不满交数三十五万八千八百八十八半为朔入阳厯分各去之为朔入阴厯分各满通法得一日不尽为日余命日算外天正十一月朔夜半入厯日也求次月大月加二日小月加一日日余皆二万七百七十九厯满十三日日余万五千九百八十七半则去之阳竟入阴阴竟入阳求次日加一日求朔望差以二千二十九乘朔小余满三百三为日余不尽倍之为小分则朔差数也加一十四日日余二万一百八十六小分百二十五小分满六百六从日余日余满通法为日即望差数也又加之后月朔也求合朔月食置朔望夜半入阴阳厯日及余有半者去之置小分三百三以差数加之小分满六百六从日余日余满通法从日日满一厯去之命日算外则朔望加时入厯也朔望加时入厯一日日余四千一百九十八小分四百二十八以下十二日日余万一千七百八十八小分四百八十一以上朔则交会望则月食求合朔月食定大小余令差数日余加夜半入迟疾歴余日余满通法从日则朔望加时入厯也以入厯余乘损益率以损益盈缩积分如差法而一以盈减缩加本朔望小余为定小余益之或满法损之或不足以日法进退日求合朔月食加时以十二乘定小余满日法得一辰命以子算外加时所在辰也有余者四之满日法得一为少二为半三为太又有余者三之满日法得一为强以强并少为少强并半为半强并太为太强得二者为少弱以并太为一辰弱以前辰名之求月去日道度置入阴阳厯余乘损益率如通法而一以损益兼数为定定数十二而一为度不尽三而一为少半太又不尽者一为强二为少弱则月去日道数也阳厯在表阴厯在里二十四气日中影昼漏刻夜漏刻昬中星度明中星度冬至一丈三尺四十五五十五八十二二百八十三小寒一丈二尺四寸四十五五十四八十四二百八十二大寒一丈一尺二寸四十六五十三八十六二百八十立春九尺八寸四十八五十一八十九二百七十七雨水八尺一寸七分五十四十九九十三二百七十三惊蛰六尺六寸七分五十二四十七九十七二百六十八春分五尺三寸七分五十五四十四百二二百六十四清明四尺二寸五分五十八四十一百六二百五十九谷雨三尺二寸六分六十三十九百一十一二百五十四立夏二尺五寸三分六十二三十七百一十四二百五十一小满一尺九寸九分六十三三十六百一十七二百四十八芒种一尺六寸九分六十四三十五百一十九二百四十七夏至一尺五寸六十五三十五百一十九二百四十六小暑一尺六寸九分六十四三十五百一十九二百四十七大暑一尺九寸九分六十三三十六百一十七二百四十八立秋二尺五寸三分六十二三十七百一十四二百五十一处暑三尺二寸六分六十三十九百一十一二百五十四白露四尺二寸五分五十八四十一百六二百五十九秋分五尺三寸七分五十五四十四百二二百六十四寒露六尺六寸七分五十二四十七九十七二百六十八霜降八尺一寸七分五十四十九九十三二百七十三立冬九尺八寸四十八五十一八十九二百七十七小雪一丈一尺一寸四十六五十三八十六二百八十大雪一丈二尺四寸四十五五十四八十四二百八十二六求昏明中星各以度数如夜半日所在则中星度也推五星术木率千五百七十五万三千八十二火率三千八十万四千一百九十六土率千四百九十三万三百五十四金率二千三百六万一十四水率四百五十七万六千二百四推五星术置度实各以率去之余以减率其余如纪法而一为入岁日不尽为日余命以天正朔算外星合日求星合度以入岁日及余从天正朔日积度及余满纪法从度满三百六十余度分则去之命以虚一算外星合所在度也求星见日以术伏日及余加星合日及余余满纪法从日命如前见日也求星见度术以伏度及余加星合度及余余满纪法从度入虚去度分命如前星见度也行五星法以小分法除度余所得为行分不尽为小分及日加所行分满法从度留者因前逆则减之伏不尽度从行入虚去行分六小分百四十七逆行出虚则加之木初与日合伏十六日余万七千八百三十二行二度度余三万七千五百四晨见东方从日行四分百一十二日留二十八日逆日行三分八十六日又留二十八日从日行四分百一十二日夕伏西方日度余如初一终三百九十八日日余三万五千六百六十四行三十三度度余二万五千二百一十五火初与日合伏七十二日日余六百入行五十五度度余二万八千八百六十五晨见东方从疾日行十七分九十二日小迟日行十四分九十二日大迟日行九分九十二日留十日逆日行六分六十四日又留十日从迟日行九分九十二日小疾日行十四分九十二日大疾日行十七分九十二日夕伏西方日度余如初一终七百八十日日余千二百一十六行四百一十四度度余三万二百五十八除一周定行四十九度度余万九千八百九土初与日合伏十七日日余千三百七十八行一度度余万九千三百三十三晨见东方行顺日行二分八十四日留三十三日行逆日行一分百一十日又留三十三日从日行二分八十四日夕伏西方日度余如初一终三百七十八日日余二千七百五十六行十二度度余三万一千七百九十八金初与日合伏三十九日余三万八千一百二十六行四十九度度余三万八千一百二十六夕见西方从疾日行一度五分九十二日小迟日行一度四分九十二日大迟日行十七分四十五日留九日迟日行十六分夕伏西方伏五日退五度而与日合又五日退五度而晨见东方逆日行十六分九日留九日从日迟日行十七分四十五日小疾日行一度四分九十二日大疾日行一度五分九十二日晨伏东方日度余如初一终五百八十三日日余三万六千七百六十一行星如之除一周定行二百十八度度余二万六千三百一十三合二百九十一日日余三万八千一百二十六行星亦如之水初与日合伏十四日日余三万七千一百十五行三十度度余三万七千一百一十五夕见西方从疾日行一度六分二十三日迟日行二十分八日留二日迟日行十一分二日夕伏西方伏八日退八度而与日合又八日退八度晨见东方逆日行十一分二日留二日从迟日行二十分八日疾日行一度六分二十三日晨伏东方日度余如初一终百一十五日日余三万四千七百三十九行星如之一合五十七日日余三万七千一百一十五行星亦如之上元之歳岁在甲子天正甲子朔夜半冬至日月五星聚于虚度之初阴阳迟疾并自此始世祖下之有司使内外博议时人少解厯数竟无异同之辩唯太子旅贲中郎将戴法兴议以为三精数微五纬㑹始自非深推测穷识晷变岂能刋古革今转正圭宿案沖之所议毎有违舛窃以愚见随事辨问案沖之新推厯术今冬至所在岁岁微差臣法兴议夫二至发歛南北之极日有恒度而宿无改位古厯冬至皆在建星战国横骛史官丧纪爰及汉初格候莫审后杂觇知在南斗二十二度元和所用即与古厯相符也逮至景初而终无毫忒书云日短星昴以正仲冬直以月推四仲则中宿常在卫阳羲和所以正时取其万世不易也沖之以为唐代冬至日在今宿之左五十许度遂虚加度分空撤天路其置法所在近违半次则四十五年九月率移一度在诗七月流火此夏正建申之时也定之方中又小雪之节也若冬至审差则豳公火流晷长一尺五寸楚宫之作昼漏五十三刻此诡之甚也仲尼曰丘闻之火伏而后蛰者毕今火犹西流司厯过也就如冲之所误则星无定次卦有差方名号之正古今必殊典诰之音代不通轨尧之开闭今成建除今之夀星乃周之鹑尾即时东壁已非𤣥武轸星顿属苍龙诬天背经乃至于此沖之又改章法三百九十一年有一百四十四闰臣法兴议夫日有缓急故斗有濶狭古人制章立为中格年积十九常有七闰晷或虚盈此不可革沖之削闰坏章倍减余数则一百三十九年二月于四分之科顿少一日七千四百二十九年辄失一闰夫日少则先时闰失则事悖窃闻时以作事事以厚生以此乃生人之大本厯数之所先愚恐非沖之浅虑妄可穿凿沖之又命上元日度发自虚一云虚为北方列宿之中臣法兴议沖之既云冬至岁差又谓虚为北中舍形责影未足为迷何者凡在天非日不明居地以斗而辩借令冬至在虚则黄道弥远东北当为黄钟之宫室壁应属𤣥枵之位虚宿岂得复为北中乎曲使分至屡迁而星次不改招摇易绳而律吕仍往则七政不以玑衡致齐建时亦非摄提所纪不知五行何居六属安託沖之又令上元年在甲子臣法兴议夫置元设纪各有所尚或据文于图谶或取效于当时沖之云羣氏纠纷莫审其会昔黄帝辛卯日月不过颛顼乙卯四时不忒景初壬辰晦无差光元嘉庚辰朔无错景岂非承天者乎沖之茍存甲子可谓为合以求天也沖之又令日月五纬交会迟疾悉以上元为始臣法兴议夫交会之元则食既可求迟疾之际非凡夫所测昔贾逵略见其差刘洪觕着其术至于疏密之数莫究其极且五纬所居有时盈缩即如岁星在轸见超七晨术家既追算以会今则往之与来断可知矣景初所以纪首置差元嘉兼又各设后元者其竝省功于实用不虚推以为烦也沖之既违天于改易又设法以遂情愚谓此治厯之大过也臣法兴议日有八行各成一道月有一道离为九行左交右疾倍半相违其一终之理日数宜同沖之通同与㑹周相觉九千四十其阴阳七十九周有竒迟疾不及一匝此则当缩反盈应损更益沖之随法兴所难辩折之曰臣少锐愚尚専功数术搜练古今博采沈奥唐篇夏典莫不揆量周正汉朔咸加该验罄策筹之思究疏密之辨至若立员旧误张衡述而弗改汉时斛铭刘歆诡谬其数此则算氏之剧疵也干象之弦望定数景初之交度周日匪谓测候不精遂乃乘除翻谬斯又厯家之甚失也及郑𤣥阚泽王蕃刘徽竝综数蓺而毎多疏舛臣昔以暇日撰正衆谬理据炳然易可详密此臣以俯信偏识不虚推古人者也按何承天厯二至先天闰移一月五星见伏或违四旬列差妄设当益反损皆前术之乖远臣厯所改定也既㳂波以讨其源删滞以畅其要能使躔次上通晷管下合反以讥诋不其惜乎寻法兴所议六条竝不造理难之闗楗谨陈其目其一日度岁差前法所略臣据经史办正此数而法兴设难征引诗书三事皆谬其二臣校晷景改旧章法法兴立难不能有诘直云恐非浅虑所可穿凿其三次改方移臣无此法求术意误横生嫌贬其四厯上元年甲子术体明整则茍合可疑其五臣其厯七曜咸始上元无隙可乘复云非凡夫所测其六迟疾阴阳法兴所未解误谓两率日数宜同凡此衆条或援谬目讥或空加抑絶未闻折正之谈厌心之论也谨随诘洗释依源征对仰照天晖敢罄管穴法兴议曰夫二至发歛南北之极日有恒度而宿无改位故古厯冬至皆在建星沖之曰周汉之际畴人丧业曲技竞设图纬寔繁或借号帝王以崇其大或假名圣贤以神其说是以谶记多虚桓谭知其矫妄古厯舛杂杜预疑其非直按五纪论黄帝厯有四法颛顼夏周竝有二术诡异纷然则孰识其正此古厯可疑之据一也夏厯七曜西行特违衆法刘向以为后人所造此可疑之据二也殷厯日法九百四十而干凿度云殷厯以八十一为日法若易纬非差殷厯必妄此可疑之据三也颛顼厯元岁在乙卯而命厯序云此术设元岁在甲寅此可疑之据四也春秋书食有日朔者凡二十六其所据厯非周则鲁以周厯考之检其朔日失二十五鲁厯校之又失十三二厯并乖则必有一伪此可疑之据五也古之六术并同四分四分之法乆则后天以食检之经三百年辄差一日古厯课今其甚踈者朔后天过二日有余以此推之古术之作皆在汉初周末理不得远且却校春秋朔并先天此则非三代以前之明征矣此可疑之据六也寻律厯志前汉冬至日在斗牛之际度在建星其势相隣自非帝者有造则仪漏或阙岂能穷密尽微纤毫不失建星之说未足证矣法兴议曰战国横骛史官丧纪爰及汉初格候莫审后杂觇知在南斗二十二度元和所用即与古厯相符也逮至景初终无毫忒沖之曰古术讹杂其详阙闻乙卯之厯秦代所用必有効于当时故其言可征也汉武改创检课详备正仪审漏事在前史测星辨度理无乖远今议者所是不实见所非徒为虚妄辨彼骇此既非通谈运今背古所诬诚多偏据一説未若兼今之为长也景初之法寔错五纬今则在冲口至曩已移日葢略治朔望无事检候是以晷漏昏明并即元和二分异景尚不知革日度微差宜其谬矣法兴议曰书云日短星昴以正仲冬直以月推四仲则中宿常在卫阳羲和所以正时取其万代不易也沖之以为唐代冬至日在今宿之左五十许度遂虚加度分空撤天路沖之曰书以四星昏中审分至者据人君南靣而言也且南北之正其详易准流见之势中天为极先儒注述其义佥同而法兴以为书説四星皆在衞阳之位自在己地进失向方退非始见迂廻经文以就所执违训诡情此则甚矣舍午称己午上非无星也必据中宿余宿岂复不足以正时若谓举中语兼七列者觜参尚隐则不得言昴星虽见当云伏矣奎娄已见复不得言伏见不得以为辞则名将何附若中宿之通非允当寔谨检经旨直云星昴不自衞阳衞阳无自显之义此谈何因而立茍理无所依则可愚辞成説曾泉桑野皆为明证分至之辨竟在何日循复再三窃深难息法兴议曰其置法所在近违半次则四十五年九月率移一度沖之曰元和日度法兴所是唯征古厯在建星以今考之臣法冬至亦在此宿斗二十二了无显证而虚贬臣厯乖差半次此愚情之所骇也又年数之余有十一月而议云九月渉数毎乖皆此䫫也月盈则食必在日冲以检日则宿度可辨请据效以课疏密按太史註纪元嘉十三年十二月十六日中夜月蚀尽在鬼四度以冲计之日当在牛六依法兴议曰在女七又十四年五月十五日丁夜月蚀尽在斗二十六度以冲计之日当在井三十依法兴议曰日在柳二又二十八年八月十五日丁夜月蚀在奎十一度以冲计之日当在角二依法兴议曰日在角十二又大明三年九月十五日乙夜月蚀尽在胃宿之末以冲计之日当在氐十二依法兴议曰日在心二凡此四蚀皆与臣法符同纤毫不爽而法兴所据顿差十度违冲移宿显然易覩故知天数渐差则当式遵以为典事验昭晢岂得信古而疑今法兴议曰在诗七月流火此夏正建申之时也定之方中又小雪之节也若冬至审差则豳公火流晷长一尺五寸楚宫之作昼漏五十三刻此诡之甚也沖之曰臣按此议三条皆谬诗称流火葢略举西移之中以为惊寒之候流之为言非始动之辞也就如始说冬至日度在斗二十二则火星之中当在大暑之前岂隣建申之限此专自攻纠非谓矫失夏小正五月昏大火中此复在衞阳之地乎又谓臣所立法楚宫之作在九月初按诗传笺皆谓定之方中者室辟昏中形四方也然则中天之正当在室之八度臣厯推之元年立冬后四日此度昏中乃自十月之初又非寒露之日也议者之意葢误以周世为尧时度差五十故致此谬小雪之节自信之谈非有明文可据也法兴议曰仲尼曰丘闻之火伏而后蛰者毕今火犹西流司厯过也就如沖之所误则星无定次卦有差方名号之正古今必殊典诰之音时不通轨尧之开闭今成建除今之夀星乃周之鹑尾也即时东壁已非𤣥武轸星顿属苍龙诬天背经乃至于此沖之曰臣以为辰极居中而列曜贞观羣像殊体而阴阳区别故羽介咸陈则水火有位苍素齐设则东西可准非以日之所在定其名号也何以明之夫阳爻初九气始正北𤣥武七列虚当子位若圆仪辨方以日为主冬至所舍当在𤣥枵而今之南极乃处东维违体失中其义何附若南北以冬夏禀称则卯酉以生杀定号岂得春躔义方秋丽仁域名舛理乖若此之反哉因兹以言固知天以列宿分方而不在于四时景纬环序日不独守故辙矣至于中星见伏记籍毎以审时者葢以厯数难详而天验易显各据一代所合以为简易之政也亦犹夏礼未通商典濩容岂袭韶节诚天人之道同差则蓺之兴因代而推移矣月位称建谅以气之所本名随实着非谓斗杓所指近校汉时已差半次审斗节时其效安在或义非经训依以成说将纬候多诡伪辞间设乎次随方名义合宿体分至虽迁而厥位不改岂谓龙火贸处金水乱列名号乖殊之讥抑未详究至如壁非𤣥武轸属苍龙瞻度察晷实效咸然元嘉厯法夀星之初亦在翼限参校晋注显验甚衆天数差移百有余载议者诚能驰辞骋辩令南极非冬至望不在冲则此谈乃可守耳若使日迁次留则无事屡嫌乃臣厯之良证非难者所宜列也寻臣所执必据经史远考唐典近征汉籍谶记碎言不敢依述窃谓循经之论也月蚀检日度事验昭着史注详论文存禁阁斯又稽天之説也尧典四星竝在衞阳今之日度远准元和诬背之诮寔此之谓法兴议曰夫日有缓急故斗有阔狭古人制章立为中格年积十九常有七闰晷或盈虚此不可革沖之削闰坏章倍减余数则一百三十九年二月于四分之科顿少一日七千四百二十九年辄失一闰夫日少则先时闰失则事悖窃闻时以作事事以厚生此乃生民之所本歴数之所先愚恐非沖之浅虑妄可穿凿沖之曰按后汉书及干象説四分厯法虽分章设部剏自元和而晷仪衆数定于嘉平三年四分志立冬中影长一丈立春中影九尺六寸寻冬至南极日晷最长二气去至日数既同则中影应等而前长后短顿差四寸此厯景冬至后天之验也二气中影日差九分半弱进退均调略无盈缩以率计之二气各退二日十二刻则晷影之数立冬更短立春更长竝差二寸二气中影俱长九尺八寸矣即立冬立春之正日也以此推之厯置冬至后天亦二日十二刻也嘉平三年时厯丁丑冬至加时正在日中以二日十二刻减之天定以乙亥冬至加时在夜半后三十八刻又臣测景厯纪躬辨分寸铜表坚刚暴润不动光晷明洁纤毫㦎然据大明五年十月十日影一丈七寸七分半十一月二十五日一丈八寸一分太二十六日一丈七寸五分彊折取其中则中天冬至应在十一月三日求其蚤晩令后二日影相灭则一日差率也倍之为法前二日减以百刻乘之为实以法除实得冬至加时在夜半后三十一刻在元嘉厯后一日天数之正也量减竟年则数减均同异岁相课则远近应率臣因此验考正章法今以臣厯推之刻如前窃谓至密永为定式寻古厯法竝同四分四分之数乆则后天经三百年朔差一日是以汉载四百食率在晦魏代已来遂革斯法世莫之非者诚有效于天也章岁十九其疏尤甚同出前术非见经典而议云此法自古数不可移若古法虽疏永当循用谬论诚立则法兴复欲施四分于当今矣理容然乎臣所未譬也若谓今所革剏违舛失衷者未闻显据有以矫夺臣法也元嘉厯术减闰余二直以袭旧分麤故进退未合至于弃盈求正非为乖理就如议意率不可易则分无增损承天置法复为违谬节气蚤晩当循景初二至差三日曾不觉其非横谓臣厯为失知日少之先时未悟增月之甚惑也诚未覩天验岂测厯数之要生民之本谅非率意所断矣又法兴始云穷识晷变可以刋旧今复谓晷数盈虚不可为准互自违伐罔识所依若推歩不得准天功絶于心目未详厯纪何因而立案春秋以来千有余载以食检朔曾无差失此则日行有恒之明征也且臣考影弥年穷察毫微课验以前合若符契孟子以为千岁之日至可坐而知斯言实矣日有缓急未见其证浮辞虚贬窃非所惧法兴议曰沖之既云冬至岁差又谓虚为北中舍形责影未足为迷何者凡在天非日不明居地以斗而辨借令冬至在虚则黄道弥远东北当为黄钟之宫室壁应属𤣥枵之位虚宿岂得复为北中乎曲使分至屡迁而星次不改招摇易绳而律吕仍往则七政不以玑衡致齐建时亦非摄提所纪不知五行何居六属安託沖之曰此条所嫌前牒已详次改方移虚非中位繁辞广证自搆纷惑皆议者所谬误非臣法之违设也七政致齐寔为天仪郑王唱述厥训明允虽有异说盖非实义法兴议曰夫置元设纪各有所尚或据文于图谶或取効于当时沖之云羣氏纠纷莫审其会昔黄帝辛卯日月不过颛顼乙卯四时不忒景初壬辰晦无差光元嘉庚辰朔无错景岂非承天者乎沖之茍存甲子可谓为合以求天也沖之曰夫厯存効密不容殊尚合谶乖说训义非所取虽验当时不能通远又臣所未安也元値始名体明理正未详辛卯之说何依古术诡谬事在前牒溺名丧实殆非索隐之谓也若以厯合一时理无乆用元在所㑹非有定岁者今以効明之夏殷以前载籍沦逸春秋汉史咸书日蚀正朔详审显然可征以臣厯检之数皆恊同诚无虚设循密而至千载无殊则虽远可知矣备閲曩法疎越寔多或朔差三日气移七晨未闻可以下通于今者也元在乙丑前说以为非正今値甲子议者复疑其茍合无名之岁自昔无之则推先者将何从乎厯纪之作几于息矣夫为合必有不合愿闻显据以覈理实法兴曰夫交㑹之元则蚀旣可求迟疾之际非凡夫所测昔贾逵略见其差刘洪粗着其术至于疎密之数莫究其极且五纬所居有时盈缩即如岁星在轸见超七辰术家既追算以会今则往之与来断可知矣景初所以纪首置差元嘉兼又各设后元者其并省功于实用不虚推以为烦也沖之既违天于改易又设法以遂情愚谓此治厯之大过也沖之曰迟疾之率非出神怪有形可检有数可推刘贾能述则可累功以求密矣议又云五纬所居有时盈缩岁星在轸见超七辰谓应年移一辰也案岁星之运年恒过次行天七帀辄超一位代以求之厯凡十法并合一时此数咸同史注所记天验又符此则盈次之行自其定准非为衍度滥徙顿过其冲也若审由盈缩岂得常疾无迟夫甄耀测象者必料分析度考往验来准以实见据以经史曲辩碎说类多浮诡甘石之书互为矛盾今以一句之经诬一字之谬坚执偏论以罔正理此愚情之所未厌也算自近始衆法可同但景初之二差承天之元寔以竒偶不恊故数无尽同为遗前设后以从省易夫建言倡论岂尚矫异盖令实以文显言势可极也稽元曩岁羣数咸始斯诚术体理不可容讥而讥者以为过谬之大者然则元嘉置元虽七率舛陈而犹纪恊甲子气朔俱终此又过谬之小者也必当虚立上元假称厯始岁违名初日避辰首闰余朔分月纬七率竝不得有尽乃为允衷之制乎设法情寔谓意之所安改易违天未覩理之讥者也法兴曰日有八行合成一道月有一道离为九行左交右疾倍半相违其一终之理日数宜同沖之通同与会周相觉九千四十其阴阳七十九周有竒迟疾不及一匝此则当缩反盈应损更益沖之曰此议虽游漫无据然言迹可检按以日八行譬月九道此为月行之轨当循一辙环帀于天理无差动也然则交会之际当有定所岂容或斗或牛同丽一度去极应等安得南北无常若日月非例则八行之说是衍文邪左交右疾语甚未分为交与疾对为舍交即疾若舍交即疾即交在平率入厯七日及二十一日是也値交蚀既当在盈缩之极岂得损益或多或少若交与疾对则在交之冲当为迟疾之始岂得入厯或深或浅倍半相违新故所同复摽此句欲以何明臣览厯书古今略备至如此说所未前闻远乖旧准近背天数求之愚情窃所深惑寻迟疾阴阳不相生故交会加时进退无常昔术着之乆矣前儒言之详矣而法兴云日数同窃谓议者未晓此意乖谬自着无假骤辩既云盈缩失衷复不备记其数或自嫌所执故汎略其説乎又以全为率当互因其分法兴所列二数皆误或以八十为七十九当缩反盈应损更益此条之谓矣总检其议岂但臣厯不密又谓何承天法乖谬弥甚若臣厯宜弃则承天术益不可用法兴所见既审则应革剏至非景极望非日冲凡诸新説必有妙辩乎时法兴为世祖所宠天下畏其权既立异议论者皆附之唯中书舍人巢尚之是沖之之术执据宜用上爱竒慕古欲用沖之新法时大明八年也故须明年改元因此改厯未及施用而宫车晏驾也宋书卷十三卷十三考证宋书卷十三考证厯志下日法七百五十二按周日日余与周虚竝即日法法与景初同而数不同大抵元嘉设数减于景初求次月加大余二十九加监本误作如今改正不满限数间数者皆以算上为日监本脱限字今增二十四气日所度按所下疑脱一在字昴九注少少字下监本有一四字衍文今删晨见东方监本日字误在度字下今改正十八日行二十四度监本脱日行二字今增请台勅漏郎将考騐施用从之勅诸本俱讹勒今改正元法五十九万二千三百六十五二千监本误作三千今改正宋书卷十三考证宋书卷十四钦定四库全书宋书卷十四梁沈约撰志第四礼一夫有国有家者礼仪之用尚矣然而厯代损益每有不同非务相改随时之宜故也汉文以人情季薄国丧革三年之纪光武以中兴崇俭七庙有共堂之制魏祖以侈惑宜矫终歛去袭称之数晋武以丘郊不异二至并南北之祀互相即袭以讫于今岂三代之典不存哉取其应时之变而已且闵子讥古礼退而致事叔孙创汉制化流后昆由此言之任已而不师古秦氏以之致亡师古而不适用王莽所以身灭然则汉魏以来各揆古今之中以通一代之仪司马彪集后汉衆注以为礼仪志校其行事已与前汉颇不同矣况三国鼎峙厯晋至宋时代移改各随事立自汉末剥乱旧章乖弛魏初则王粲卫觊典定衆仪蜀朝则孟光许慈创理制度晋始则荀顗郑沖详定晋礼江左则荀崧刁协缉理乖紊其间名儒通学诸所论叙往往新出非可悉载今抄魏氏以后经国诞章以备此志云魏文帝虽受禅于汉而以夏数为得天故黄初元年诏曰孔子称行夏之时乘殷之辂服周之冕乐则韶舞此圣人集羣代之美事为后王制法也传曰夏数为得天朕承唐虞之美至于正朔当依虞夏故事若殊徽号异器械制礼乐易服色用牲币自当随土徳之数毎四时之季月服黄十八日腊以丑牲用白其饰节旄自当赤但节幡黄耳其余郊祀天地朝会四时之服宜如汉制宗庙所服一如周礼尚书令桓阶等奏据三正周复之义国家承汉氏人正之后当受之以地正犠牲宜用白今从汉十三月正则犠牲不得独改今新建皇统宜稽古典先代以从天命而告朔牺牲壹皆不改非所以明革命之义也诏曰服色如所奏其余宜如虞承唐但腊日用丑耳此亦圣人之制也明帝卽位便有改正朔之意朝议多异同故持疑不决乆乃下诏曰黄初以来诸儒共论正朔或以改之为宜或以不改为是意取駮异于今未决朕在东宫时闻之意常以为夫子作春秋通三统为后王法正朔各从色不同因袭自五帝三王以下或父子相继同体异徳或纳大麓受终文祖或寻干戈从天行诛虽遭遇异时歩骤不同然未有不改正朔用服色表明文物以章受命之符也由此言之何必以不改为是邪于是公卿以下博议侍中高堂隆议曰按自古有文章以来帝王之兴受禅之与干戈皆改正朔所以明天道定民心也易曰革元亨利贞有孚改命吉汤武革命应乎天从乎人其义曰水火更用事犹王者必改正朔易服色也易通卦验曰王者必改正朔易服色以应天地三气三色书曰若稽古帝舜曰重华建皇授政改朔初高阳氏以十一月为正玉以赤缯高辛氏以十三月为正玉以白缯尚书传曰舜定钟石论人声乃及鸟兽咸变于前故更四时改尧正诗曰一之日觱发二之日栗烈三之日于耜传曰一之日周正月二之日殷正月三之日夏正月诗推度灾曰如有继周而王者虽百世可知以前检后文质相因法度相改三而复者正色也二而复者文质也以前检后谓轩辕高辛夏后氏汉皆以十三月为正少昊有唐有殷皆以十二月为正高阳有虞有周皆以十一月为正后虽百世皆以前代三而复也礼大传曰圣人南靣而治天下必正度量考文章改正朔易服色殊徽号乐稽曜嘉曰禹将受位天意大变迅风雷雨以明将去虞而适夏也是以舜禹虽继平受禅犹制礼乐改正朔以应天从民夏以十三月为正法物之始其色尚黒殷以十二月为正法物之牙其色尚白周以十一月为正法物之萌其色尚赤能察其类能正其本则岳渎致云雨四时和五稼成麟凰翔集春秋十七年夏六月甲子朔日有蚀之传曰当夏四月是谓孟夏春秋元命苞曰王者受命昭然明于天地之理故必移居处更称号改正朔易服色以明天命圣人之宝质文再而改穷明相承周则复始正朔改则天命显凡典籍所记不尽于此略举大较亦足以明也太尉司马懿尚书仆射卫臻尚书薛悌中书监刘放中书侍郎刁干慱士秦静赵怡中候中诏季岐以为宜改侍中缪袭㪚骑常侍王肃尚书郎魏衡太子舍人黄以为不宜改青龙五年山茌县言黄龙见帝乃诏三公曰昔在庖牺继天而王始据木徳为羣代首自兹以降服物氏号开元着统者旣膺受命厯数之期握皇灵迁兴之运承天改物序其纲纪虽炎黄少昊颛顼高辛唐虞夏后世系相袭同气共祖犹豫昭显所受之运着明天人去就之符无不革易制度更定礼乐延羣后班瑞信使之焕炳可述于后也至于正朔之事当明示变改以彰异代曷疑其不然哉文皇帝践阼之初庻事草创遂袭汉正不革其统朕在东宫及臻在位毎览书籍之林摠公卿之议夫言三统相变者有明文云虞夏相因者无其言也厯志曰天统之正在子物萌而赤地统之正在丑物化而白人统之正在寅物成而黑但含生气以㣲成着故太极运三辰五星于上元气转三统五行于下登降周旋终则又始言天地与人所以相通也仲尼以大圣之才祖述尧舜范章文武制作春秋论究人事以贯百王之则故于三微之月毎月称王以明三正迭相为首夫祖述尧舜以论三正则其明义岂使近在殷周而已乎朕以眇身继承洪绪旣不能绍上圣之遗风扬先帝之休徳又使王教之弛者不张帝典之阙者未补亹亹之徳不着亦恶可已乎今推三统之次魏得地统当以建丑之月为正考之羣艺厥义彰矣改青龙五年春三月为景初元年孟夏四月服色尚黄犠牲用白戎事乘黑首之白马建太赤之旗朝会建大白之旗春秋冬孟仲季月虽与岁不同至于郊祀迎气礿祀烝尝廵狩蒐田分至启闭班宣时令中气晩早敬授民事诸若此者皆以正岁斗建为节此厯数之序乃上与先圣合符同契重规叠矩者也今遵其义庶可以显祖考大造之基崇有魏惟新之命于戏王公羣后百辟卿士靖康厥职帅意无怠以永天休司徒露布咸使闻知称朕意焉案服色尚黄据土行也牺牲旂旗一用殷礼行殷之时故也周礼巾车职建大赤以朝大白以即戎此则周以正色之旗朝以先代之旗即戎魏用殷礼变周之制故建大白朝大赤即戎也明帝又诏曰以建寅之月为正者其牲用𤣥以建丑之月为正者其牲用白以建子之月为正者其牲用骍此为牲色各从其正不随所祀之阴阳也祭天不嫌于用𤣥则祭地不得独疑于用白也天地用牲得无不宜异邪更议于是议者各有引据无适可从又诏曰诸议所依据各参错若阳祀用骍阴祀用黝复云祭天用𤣥祭地用黄如此用牲之义未为通也天地至尊用牲当同以所尚之色不得专以阴阳为别也今祭皇皇帝天皇皇后地天地郊明堂宗庙皆宜同其别祭五郊各随方色祭日月星辰之类用骍社稷山川之属用𤣥此则尊卑方色阴阳衆义畅矣三年正月帝崩齐王即位是年十二月尚书卢毓奏烈祖明皇帝以今年正日弃离万国礼忌日不乐甲乙之谓也烈祖明皇帝建丑之月弃天下臣妾之情于此正日有甚甲乙今若以建丑正朝四方会羣臣设盛乐不合于礼博士乐祥议正日旦受朝贡羣臣奉贽后五日乃大宴会作乐太尉属朱诞议今因宜改之际还修旧则元首建寅于制为便大将军属刘肇议宜过正一日乃朝贺大会明令天下知崩亡之日不朝也诏曰省奏事五内断絶奈何奈何烈祖明帝以正日弃天下毎与皇太后念此日至心有剥裂不可以此日朝羣辟受庆贺也月二日会又非故也聼当还夏正月虽违先帝通三统之义斯亦子孙哀惨永怀又夏正朔得天数者其以建寅之月为岁首晋武帝太始二年九月羣公奏唐尧舜禹不以易胙改制至于汤武各推行数宣尼荅为邦之问则曰行夏之时辂冕之制通为百代之言盖期于从政济治不系于行运也今大晋继三皇之踪踵舜禹之迹应天从民受禅有魏宜一用前代正朔服色皆如有虞遵唐故事于义为𢎞奏可孙盛曰仍旧非也且晋为金行服色尚赤考之天道其违甚矣及宋受禅亦如魏晋故事魏明帝初司空王朗议古者有年数无年号汉初犹然或有世而改有中元后元元改弥数中后之号不足故更假取美名非古也述春秋之事曰隐公元年则简而易知载汉世之事曰建元元年则后不见宜若古称元而已明帝不从乃诏曰先帝即位之元则有延康之号受禅之初亦有黄初之称今名年可也于是尚书奏易曰干道变化各正性命保合太和乃利贞首出庶物万国咸宁宜为大和元年诏周之五礼其五为嘉嘉春秋左氏传曰晋侯问襄公年季武子对曰会于沙随之岁寡君以生晋侯曰十二年矣是谓一终一星终也国君十五而生子冠而生子礼也君可以冠矣大夫盍为冠具武子对曰君冠必以祼享之礼行之以金石之乐节之以先君之祧处之今君在行未可具也请及兄弟之国而假备焉晋侯许诺还及衞冠于成公之庙假钟磬焉礼也贾服説皆以为人君礼十二而冠也古尚书说武王崩成王年十三推武王以庚辰岁崩周公以壬午岁出居东以癸未岁反礼周公冠成王命史祝辞辞告也是除丧冠也周公居东未反成王冠弁以开金縢之书时十六矣是成王年十五服除周公冠之而后出也按礼传之文则天子诸侯近十二远十五必冠矣周礼虽有服冕之数而无天子冠文仪礼云公侯之有冠礼夏末造之王郑皆以为夏末上下相乱簒弑由生故作公侯冠礼则明无天子冠礼之审也大夫又无冠礼古者五十而后爵何大夫冠礼之有周人年五十而有贤才则试以大夫之事犹行士礼也故筮日筮賔冠于阼以着代醮于客位三加弥尊皆士礼耳然汉氏以来天子诸侯颇采其议志曰仪从冠礼是也汉顺帝冠又兼用曹襃新礼襃新礼今不存礼仪志又云乘舆初加缁布进贤次爵弁武弁次通天皆于高庙王公以下初加进贤而已按此文始冠缁布从古制也冠于宗庙是也魏天子冠一加其説曰士礼三加加有成也至于天子诸侯无加数之文者将以践阼临民尊极徳备岂得复与士同此言非也夫以圣人之才犹三十而立况十二之年未及志学便谓徳成无所劝勉非理实也魏氏太子再加皇子王公世子乃三加孙毓以为一加再加皆非也礼词曰令月吉日又以岁之正以月之令鲁襄公冠以冬汉惠帝冠以三月明无定月也后汉以来帝加元服咸以正月晋咸宁二年秋闰九月遣使冠汝南王柬此则晋礼亦有非必岁首也礼冠于庙魏以来不复在庙然晋武惠冠太子皆即庙见斯亦拟在庙之仪也晋穆帝孝武将冠先以币告庙讫又庙见也晋惠帝之为太子将冠也武帝临轩使兼司徒高阳王珪加冠兼光禄勋屯骑校尉华廙赞冠江左诸帝将冠金石宿设百僚陪位又豫于殿上铺大牀御府令奉冕帻簪导衮服以授侍中常侍太尉加帻太保加冕将加冕太尉跪读祝文曰令月吉日始加元服皇帝穆穆思𢎞衮职钦若昊天六合是式率遵祖考永永无极眉夀惟祺介兹景福加冕讫侍中系𤣥紞侍中脱绛纱服加衮服冠事毕太保率羣臣奉觞上夀王公以下三称万岁乃退按仪注一加帻冕而已宋冠皇太子及蕃王亦一加也官有其注晋武帝太始十年南宫王承年十五依旧应冠有司议奏礼十五成童国君十五而生子以明可冠之宜又汉魏遣使冠诸王非古典于是制诸王十五冠不复加命元嘉十一年营道侯将冠诏曰营道侯义綦可克日冠外详旧施行何祯冠仪约制及王堪私撰冠仪亦皆家人之可遵用者也魏齐王正始四年立皇后甄氏其仪不存晋武帝咸宁二年临轩遣太尉贾充策立后杨氏纳悼后也因大赦赐王公以下各有差百僚上礼太康八年有司奏昏礼纳征大昏用𤣥纁束帛加珪马二驷王侯𤣥纁束帛加璧乘马大夫用𤣥纁束帛加羊古者以皮马为庭实天子加谷珪诸侯加大璋可依周礼改璧用璋其羊鴈酒米𤣥纁如故诸侯昏礼加纳采吉期迎各帛五匹及纳征马四匹皆令夫家自备唯璋官为具之尚书朱整议按魏氏故事王娶妃公主嫁之礼天子诸侯以皮马为庭实天子加以谷珪诸侯加以大璋汉高后制聘后黄金二百斤马十二匹夫人金五十斤马四匹魏聘后王娶妃公主嫁之礼用绢百九十匹晋兴故事用绢三百匹诏曰公主嫁由夫氏不宜皆为备物赐钱使足而已唯给璋余如故事成帝咸康二年临轩遣使兼太保领军将军诸葛恢兼太尉䕶军将军孔愉六礼备物拜皇后杜氏即日入宫帝御太极殿羣臣毕贺非礼也王者昏礼礼无其制春秋祭公逆王后于纪谷梁左氏説与公羊又不同而汉魏遗事阙略者衆晋武惠纳后江左又无复仪注故成帝将纳杜后太常华恒始与博士参定其仪据杜预左氏传説主婚是供其婚礼之币而已又周灵王求婚于齐齐侯问于晏桓子桓子对曰夫妇所生若而人姑姊妹则称先守某公之遗女若而人此则天子之命自得下逹臣下之荅径自上通先儒以为丘明详録其事盖为王者婚娶之礼也故成帝临轩遣使称制拜后然其仪注又不具存康帝建元元年纳后褚氏而仪注陛者不设旄头殿中御史奏今迎皇后依昔成恭皇后入宫御物而仪注至尊衮冕升殿旄头不设求量处又案昔迎恭皇后唯作青龙旂其余皆即御物今当临轩遣使而立五牛旂旗旄头毕罕并出即用故至今阙诏曰所以正法服升太极者以敬其始故备其礼也今云何更阙所重而撤法物邪又恭后神主入庙先帝诏后礼宜有降不宜建五牛旗而今犹复设之邪既不设五旗则旄头毕罕之器易具也又诏曰旧制旣难准且于今而备亦非宜府库之储唯当以供军国之费耳法服仪饰粗令举其余兼副杂器停之及至穆帝升平元年将纳皇后何氏太常王彪之始更大引经传及诸故事以正其礼深非公羊婚礼不称主人之义又曰王者之于四海无非臣妾虽复父兄之亲师友之贤皆纯臣也夫崇三纲之始以定干坤之仪安有天父之尊而称臣下之命以纳伉俪安有臣下之卑而称天父之名以行大礼逺寻古礼无王者此制近求史籍无王者此比于情不安于义不通案咸宁二年纳悼皇后时𢎞训太后母临天下而无命戚属之臣为武皇父兄主婚之文又考大晋已行之事咸宁故事不称父兄师友则咸康华恒所上合于旧也臣愚谓今纳后仪制宜一依咸康故事于是从之华恒所定六礼云宜依汉旧及大晋已行之制此恒犹识前事故王彪之多从咸康由此也惟以取妇之家三日不举乐而咸康羣臣贺为失礼故但依咸宁上礼不复贺也其告庙六礼版文等仪皆彪之所定也详推有典制其纳采版文玺书曰皇帝咨前太尉参军何琦浑元资始肈经人伦爰及夫妇以奉天地宗庙社稷谋于公卿咸以宜率由旧典今使使持节太常彪之宗正综以礼纳采主人曰皇帝嘉命访婚陋族备数采择臣从祖弟故㪚骑侍郎准之遗女未闲教训衣履若而人钦承旧章肃奉典制前太尉参军都乡侯粪土臣何琦稽首再拜承制诏次问名版文曰皇帝曰咨某官某姓两仪配合承天统物正位于内必俟令族重申旧典今使使持节太常某宗正某以礼问名主人曰皇帝嘉命使者某到重宣中诏问臣名族臣族女父母所生先臣故光禄大夫雩娄侯祯之遗𤣥孙先臣故豫州刺史关中侯恽之会孙先臣安丰太守关中侯叡之孙先臣故㪚骑侍郎准之遗女外出自先臣故尚书左丞胄之外曽孙先臣故侍中关内侯夷之外孙女年十七钦承旧章肃奉典制次纳吉版文曰皇帝曰咨某官某姓人谋龟从佥曰贞吉敬从典礼今使持节太常某宗正某以礼纳吉主人曰皇帝嘉命使者某重宣中诏太卜元吉臣陋族卑鄙忧惧不堪钦承旧章肃奉典制次纳征版文皇帝曰咨某官某姓之女有母仪之徳窈窕之姿如山如河宜奉宗庙永承天祚以𤣥纁皮帛马羊钱璧以章典礼今使使持节司徒某太常某以礼纳征主人曰皇帝嘉命降婚卑陋崇以上公宠以典礼备物典策钦承旧章肃奉典制次请期版文皇帝曰咨某官某姓谋于公卿大筮元龟罔有不臧率遵典礼今使使持节太常某宗正某以礼请期主人曰皇帝嘉命使某重宣中诏吉日惟某可迎臣钦承旧章肃奉典制次迎版文皇帝曰咨某官某姓岁吉月令吉日惟某率礼以迎今使使持节太保某太尉某以迎主人曰皇帝嘉命使者某重宣中诏令月吉辰备礼以迎上公宗卿兼至副介近臣百两臣蝝蚁之族猥承大礼忧惧战悸钦承旧章肃奉典制其稽首承诏皆如初荅孝武纳王皇后其礼亦如之其纳采问名纳吉请期迎皆用白鴈白羊各一头酒米各十二斛唯纳征羊一头𤣥纁用帛三匹绛二匹绢二百匹虎皮二枚钱二百万玉璧一枚马六头酒米各十二斛郑𤣥所谓五鴈六礼也其珪马之制备物之数校太康所奏又有不同官有其注古者昏冠皆有醮郑氏醮文三首具存宋文帝元嘉十五年四月皇太子纳妃六礼文与纳后不异百官上礼其月壬戌于太极殿西堂叙宴二宫队主副司徒征北鎭南三府佐扬兖江三州纲彭城江夏南谯始兴武陵庐陵南丰七国侍郎以上诸二千石在都邑者竝豫会又诏今小会可停妓乐时有临川曹太妃服明帝㤗始五年十一月有司奏按晋江左以来太子昏纳徴礼用玉一虎皮二未详何所准况或者虎取其威勐有彬炳玉以象徳而有润栗珪璋既玉之美者豹皮义兼炳蔚熊罴亦昏礼吉徴以类取象亦宜竝用未详何以遗文晋氏江左礼物多阙后代因袭未遑研考今法章徽仪方将大备宜宪范经籍稽诸旧典今皇太子昏纳征礼合用珪璋豹皮熊罴皮与不下礼官详依经记更正若应用者为各用一为应用两博士裴昭明议案周礼纳征𤣥纁束帛俪皮郑𤣥注云以杂皮仪注以虎皮二太元中公主纳征以虎豹皮各一具岂谓婚礼不辨王公之序故取虎豹皮以尊革其事乎虎豹虽文而征礼所不用熊罴吉祥而婚典所不及珪璋虽美或为用各异今帝道𢎞明徽则光阐储皇聘纳宜准经诰凡诸僻谬并合详裁虽礼代不同文质或异而郑为儒宗既有明説守文浅见盖有惟疑兼太常丞孙诜议以为聘币之典损益惟义厯代行事取制士婚若珪璋之用实均璧品采豹之彰义齐虎文熊罴表祥繁衍攸寄今储后崇聘礼先训逺皮玉之美宜尽晖备礼称束帛俪皮则珪璋数合同璧熊罴文豹各应用二长兼国子博士虞龢议案仪礼纳征直云𤣥纁束帛杂皮而已礼记郊特牲云虎豹皮与玉璧非虚作也则虎豹之皮居然用两珪璧宜仍旧各一也参诜龢二议不异今加珪璋各一豹熊罴皮各二以龢议为允诏可晋武帝太始十年将聘拜三夫人九嫔有司奏礼皇后聘以谷珪无妾媵礼贽之制诏曰拜授可依魏氏故事于是临轩使使持节兼太常拜夫人兼御史中丞拜九嫔汉魏之礼公主居第尚公主者来第成婚司空王朗以为不可其后乃革凡遣大使拜皇后三公及冠皇太子及拜蕃王帝皆临轩其仪太乐令宿设金石四厢之乐于殿前漏上二刻侍中侍臣冗从仆射中谒者节骑郎虎贲旄头遮列五牛旗皆入虎贲中郎将羽林监分陛端门内侍御史谒者各一人监端门廷尉监平分陛东西中华门漏上三刻殿中侍御史奏开殿之殿门南止车门宣阳城门军校侍中㪚骑常侍给事黄门侍郎㪚骑侍郎升殿夹御座尚书令以下应阶者以次入治礼引大鸿胪入陈九賔漏上四刻侍中奏外办皇帝服衮冕之服升太极殿临轩南面谒者前北靣一拜跪奏大鸿胪臣某稽首言羣臣就位谨具侍中称制曰可谒者赞拜在位皆再拜大鸿胪称臣一拜仰奏请行事侍中称制曰可鸿胪举手曰可行事谒者引护当使者当拜者入就拜位四厢乐作将拜乐止礼毕出官有其注旧时岁旦常设苇茭桃梗磔鸡于宫及百寺门以禳恶气汉仪则仲夏之月设之有桃卯无磔鸡案明帝大修禳礼故何晏禳祭据鸡牲供穰衅之事磔鸡宜起于魏也桃卯本汉所以辅卯金又宜魏所除也但未详改仲夏在岁旦之所起耳宋皆省而诸郡县此礼往往犹存上代聘享之礼虽颇见经传然首尾不全叔孙通传载通所制汉元会仪纲纪粗举施于今又未周备也魏国初建事多兼阙故黄初三年始奉璧朝贺何承天云魏元会仪无存者案何祯许都赋曰元正大飨坛彼西南旗幕峨峨檐宇𢎞深王沈正会赋又曰华幄映于飞云朱幕张于前庭絙青帷于两阶象紫极之峥嵘延百辟于和门等尊卑而奉璋此则大飨悉在城外不在宫内也臣按魏司空王朗奏事曰故事正月朔贺殿下设两百华镫对于二阶之间端门设庭燎火炬端门外设五尺三尺镫月照星明虽夜犹昼矣如此则不在城外也何王二赋本不在洛京何云许都赋时在许昌也王赋又云朝四国于东廵亦赋许昌正㑹也晋武帝世更定元㑹注今有咸宁注是也传𤣥元会赋曰考夏后之遗训综殷周之典艺採秦汉之旧仪定元正之嘉㑹此则兼採衆代可知矣咸宁注先正一日守宫宿设王公卿校便坐于端门外大乐鼓吹又宿设四厢乐及牛马帷阁于殿前夜漏未尽十刻羣臣集到庭燎起火上贺谒报又贺皇后还从云龙东中华门入谒诣东合下便坐漏未尽七刻羣司乘车与百官及受贽郎下至计吏皆入诣陛部立其陛卫者如临轩仪漏未尽五刻谒者仆射大鸿胪各奏羣臣就位定漏尽侍中奏外办皇帝出钟鼔作百官皆拜伏太常导皇帝升御座钟鼓止百官起大鸿胪跪奏请朝贺治礼郎赞皇帝延王登大鸿胪跪赞蕃王臣某等奉白璧各一再拜贺太常报王悉登谒者引上殿当御座皇帝兴王再拜皇帝坐复再拜跪置璧御座前复再拜成礼讫谒者引下殿还故位治礼郎引公特进匈奴南单于子金紫将军当大鸿胪西中二千石二千石千石六百石当大行令西皆北靣伏大鸿胪跪赞太尉中二千石等奉璧皮帛羔鴈雉再拜贺太常赞皇帝延君登礼引公至金紫将军上殿当御座皇帝兴皆再拜皇帝坐又再拜跪置璧皮帛御座前复再拜成礼讫赞者引下殿还故位王公置璧成礼时大行令并赞殿下中二千石以下同成礼讫以贽授贽郎郎以璧帛付谒者羔鴈雉付太官太乐令跪奏雅乐以次作乐乘黄令乃出车皇帝罢入百官皆坐昼漏上水六刻诸蛮夷胡客以次入皆再拜讫坐御入三刻又出钟鼓作谒者仆射跪奏请羣臣上御谒者引王公至二千石上殿千石六百石停本位谒者引王诣尊酌夀尊跪授侍中侍中跪置御座前王还自酌置位前谒者跪奏蕃王臣某等奉觞再拜上千万歳夀侍中曰觞已上百官伏称万歳四厢乐作百官再拜已饮又再拜谒者引诸王等还本位陛者传就席羣臣皆跪诺侍中中书令尚书令各于殿上上夀酒登歌乐升太官令又行御酒御酒升阶太官令跪授侍郎侍郎跪进御座前乃行百官酒太乐令跪奏奏登歌三终乃降太官令跪请御饭到陛羣臣皆起太官令持羮跪授司徒持饭跪授大司农尚食持案并授侍郎侍郎跪侍御座前羣臣就席太乐令跪奏食举乐太官行百官饭案遍食毕太乐令跪奏请进儛儛以次作鼔吹令又前跪奏请以次进衆伎乃召诸郡计吏前授敇戒于阶下宴乐毕谒者一人跪奏请罢退钟鼓作羣臣北靣再拜出江左更随事立位大体亦无异也宋有天下多承旧仪所损益可知矣晋江左注皇太子出会者则在三恪下王公上宋文帝元嘉十一年升在三恪上魏制蕃王不得朝觐明帝时有朝者皆由特恩不得以为常晋太始中有司奏诸侯之国其王公以下入朝者四方各为二番三歳而周周则更始若临时有解却在明年来朝之后更满三岁乃复不得从本数朝礼执璧如旧朝之制不朝之岁各遣卿奉聘奏可江左王侯不之国其有授任居外则同方伯刺史二千石之礼亦无朝聘之制此礼遂废正旦元会设白虎樽于殿庭樽盖上施白虎若有能献直言者则发此樽饮酒案礼记知悼子卒未葬平公饮酒师旷李调侍鼓钟杜蒉自外来闻钟声曰安在曰在寝杜蒉入寝厯阶而升酌曰旷饮斯又酌曰调饮斯又酌堂上北面坐饮之降趋而出平公唿而进之曰蒉曩者尔心或开予是以不与尔言尔饮旷何也曰子夘不乐知悼子在堂斯其为子夘也大矣旷也太师也不以诏是以饮之也尔饮调何也曰调也君之䙝臣也为一饮一食忘君之疾是以饮之也尔饮何也曰蒉也宰夫唯刀匕是供又敢与知防是以饮也平公曰寡人亦有过焉酌而饮寡人杜蒉洗而扬觯公谓侍者曰如我死则必无废斯爵至于今既毕献斯扬觯谓之杜举白虎樽盖杜举之遗式也画为虎宜是后代所加欲令言者勐如虎无所忌惮也汉以高帝十月定秦旦为歳首至武帝虽改用夏正然朔犹常飨会如元正之仪魏晋则冬至日受万国及百寮称贺因小会其仪亚于歳旦晋有其注宋永初元年八月诏曰庆冬使或遣不役宜省今可悉停唯元正大庆不得废耳郡县遣冬使诣州及都督府者亦宜同停孙权始都武昌及建业不立郊兆至末年太元元年十一月祭南郊其地今秣陵县南十余里郊中是也晋氏南迁立南郊于己地非礼所谓阳位之义也宋武大明三年九月尚书右丞徐爰议郊祀之位逺古蔑闻礼记燔柴于大坛祭天也兆于南郊就阳位也汉初甘泉河东禋埋易位终亦徙于长安南北光武绍祚定二郊洛阳南北晋氏过江悉在北及郊兆之议纷然不一又南出道狭未议开阐遂于东南己地创立丘坛皇宋受命因而弗改且居民之中非邑外之谓今圣图重造旧章毕新南驿开涂阳路修远谓宜移郊正午以定天位博士司马兴之傅郁太常丞陆澄并同爰议乃移郊兆于秣陵牛头山西正在宫之午地世祖崩前废帝即位以郊旧地为吉祥移还本处北郊晋成帝世始立本在覆舟山南宋太祖以其地为乐游苑移于山西北后以其地为北湖移于湖塘西北其地卑下泥湿又移于白石邨东其地又以为湖乃移于钟山北京道西与南郊相对后罢白石东湖北郊还旧处南郊皇帝㪚斋七日致斋三日官掌清者亦如之致斋之朝御太极殿幄坐着绛纱襮黑介帻通天金博山冠先郊日未晡五刻夕牲公卿京兆尹衆官悉坛东就位太祝史牵牲入到榜禀牺令跪白请省牲举手曰腯太祝令绕牲举手曰充太祝令牵牲诣庖以二陶豆酌毛血其一奠皇天神座前其一奠太祖神座前郊之日未明八刻太祝令进馔郎施馔牲用茧栗二头羣神用牛一头醴用秬鬯借用白茅𤣥酒一器器用匏陶以瓦樽盛酒瓦圩斟酒璧用苍玉蒯席各二不设茵蓐古者席藁晋江左用蒯车驾出百官应斋及从驾填街先置者各随申摄从事上水一刻御服龙衮平天冠升金根车到坛东门外博士太常引入到黑攒太祝令跪执匏陶酒以灌地皇帝再拜兴羣臣皆再拜伏治礼曰兴博士太常引皇帝至南阶脱舃升坛诣罍盥黄门侍郎洗爵跪授黄帝执樽郎授爵酌秬鬯授皇帝跪奠皇天神座前再拜兴次诣太祖配天神座前执爵跪奠如皇天之礼南靣北向一拜伏太祝令各酌福酒合置一爵中跪进皇帝再拜伏饮福酒讫博士太常引帝从东阶下还南阶谒者引太常升坛亚献谒者又引光禄升坛终献讫各降阶还本位太祝送神跪执匏陶酒以灌地兴直南行出坛门治礼举手白羣臣皆再拜伏皇帝盘治礼曰兴博士跪曰祠事毕就燎博士太常引皇帝就燎位当坛东阶皇帝南向立太祝令以案奉玉璧牲体爵酒黍饭诸馔物登柴坛施设之治礼举手曰可燎三人持火炬上火发太祝令等各下坛坛东西各二十人以炬投坛火半柴倾博士仰白事毕皇帝出便坐解严天子有故则三公行事而太尉初献其亚献犹终献太常光禄勲也北郊斋夕牲进孰及乘舆百官到坛三献悉如南郊之礼唯事讫太祝令牲玉馔物诣塪置牲上讫又以一牲覆其上治礼举手曰可霾二十人俱时下土填塪欲半博士仰白事毕帝出自魏以来多使三公行事乘舆罕至矣魏及晋初仪注虽不具存所损益汉制可知也江左以后官有其注魏文帝诏曰汉氏不拜日于东郊而旦夕常于殿下东靣拜日烦䙝似家人之事非事天郊神之道也黄初二年正月乙亥朝日于东门之外按礼天子以春分朝日于东秋分夕月于西今正月非其时也汉郊祀志帝郊泰畤平旦出行宫东向揖日其夕西向揖月此为即用郊日不俟二分也明帝太和元年二月丁亥朔朝日于东郊八月己丑夕月于西郊此古礼也白虎通王者父天母地兄日姊月此其义也尚书大传迎日之词曰维某年某月上日明光于上下勤施于四方旁作穆穆维予一人某敬拜迎日于郊吴时郎陈融奏东郊颂吴时亦行此礼也晋武帝太康二年有司奏春分依旧车驾朝日寒温未适可不亲出诏曰礼仪宜有常如所奏与故太尉所撰不同复为无定制间者方难未平故毎从所奏今戎事弭息唯此为大案此诏帝复为亲朝日也此后废殷祠皇帝㪚斋七日致斋三日百官清者亦如致斋之日御太极殿幄坐着绛纱襮黑介帻通天金博山冠祠之日车驾出百官应斋从驾留守填街先置者各依宣摄从事上水一刻皇帝着平冕龙兖之服升金根车到庙北门讫治礼谒者各引太乐太常光禄勲三公等皆入在位皇帝降车入庙脱舄盥及洗爵讫升殿初献奠爵乐奏太祝令跪读祝文讫进奠神座前皇帝还本位博士引太尉亚献讫谒者又引光禄勲终献凡禘祫大祭则神主悉出庙堂为昭穆以安坐不复停室也晋氏又有阴室四殇治礼引阴室以次奠爵于馔前其功臣配飨者设坐于庭谒者奠爵于馔前皇帝不亲祠则三公行事而太尉初献太常亚献光禄勲终献也四时祭祀亦皆于将祭必先夕牲其仪如郊晋武帝太始七年四月帝将亲祠车驾夕牲而仪注还不拜诏问其故博士奏厯代相承如此帝曰非致敬宗庙之礼也于是实拜而还遂以为制太康中有司奏议十一月一日合朔奠冬烝夕牲同日可有司行事诏曰夕牲而令有司行事非也改择上旬他日案此则武帝夕牲必躬临拜而江左以来复止也晋元帝建武元年十月辛夘即晋王位行天子殷祭之礼非常之事也孝武太元十一年九月皇女亡及应烝祠中书侍郎范甯奏案丧服传有死宫中者三月不举祭不别长㓜之与贵贱也皇女虽在婴孩臣窃以为疑于是尚书奏使三公行事昔汉灵帝世立春尚斋迎气东郊尚书左丞欧杀陌使于南书寺于是诏书曰议郎蔡邕博士任敏问可斋祠不得无不宜邕等对曰按上帝之祠无所为废宫室至大陌使至微日又寛可斋无疑甯非不知有此议然不从也魏及晋初祭仪虽不具存江左则备矣官有其注祠大社帝太稷常以歳二月八月二社日祠之太祝令夕牲进孰如郊庙仪司空太常大司农三献也官有其注周礼王亲祭汉以来有司行事汉安帝元初六年立宗祠于国西北城亥地祠仪比㤗社日月将交会太史上合朔尚书先事三日宣摄内外戒严挚虞决疑曰凡救蚀者皆着赤帻以助阳也日将蚀天子素服避正殿内外严警太史登灵台伺候日变更伐鼔于门闻鼓音侍臣皆着赤帻帯劒入侍三台令史以上皆各持劒立其户前卫尉卿驰绕宫伺察守备周而复始日复常乃皆罢鲁昭公十七年六月朔日有蚀之祝史请所由叔孙昭子曰日有蚀天子不举乐伐皷于社诸侯用币于社伐皷于朝礼也又以赤丝为绳系社祝史陈辞以责之社勾龙之神天子之上公故责之合朔官有其注昔汉建安中将王会而太史上言正旦当日蚀朝士疑会不共诣尚书令荀文若谘之时广平计吏刘邵在坐曰梓慎禆灶古之良史犹占水火错失天时礼诸侯旅见天子入门不得终礼者四日蚀在一然则圣人垂制不为变异豫废朝礼者或灾消异伏或推术谬误也文若及衆人咸喜而从之遂朝会如旧日亦不蚀劭由此显名魏史美而书之魏高贵乡公正元二年三月朔太史奏日蚀而不蚀晋文王时为大将军大推史官不验之负史官荅曰合朔之时或有日掩月或有月掩日月掩日则蔽障日体使光景有亏故谓之日蚀日掩月则日于月上过谓之阴不侵阳虽交无变日月相掩必食之理无术以知是以尝禘郊社日蚀则接祭是亦前代史官不能审蚀也自汉故事以为日蚀必当于交毎至其时申警百官以备日变故甲寅诏有备蚀之制无考负之法古来黄帝颛顼夏殷周鲁六厯皆无推日蚀法但有考课疏密而已负坐之条由本无术可课非司事之罪乃止晋武帝咸宁三年四年并以正旦合朔却元会改魏故事也晋元帝太兴元年四月合朔中书侍郎孔愉奏曰春秋日有蚀之天子伐皷于社攻诸阴也诸侯伐皷于朝臣自攻也案尚书符若日有变便伐皷于诸门有违旧典诏曰所陈有正义辄敕外改之至康帝建元元年太史上元日合朔朝士复疑应却会与否庾冰辅政写刘劭议以示八坐于时有谓劭为不得礼意荀文若从之是胜人之一失故蔡谟遂着议非之曰劭论灾消异伏又以慎灶犹有错失太史上言亦不必审其理诚然也而云圣人垂制不为变异豫废朝礼此则谬矣灾祥之发所以谴告人君王者所重诫故素服废乐退避正寝百官降物用币伐鼔躬亲而救之夫敬诫之事与其疑而废之宁慎而行之故孔子老聃助葬于巷党以丧不见星行故日蚀而止柩曰安知其不见星也今史官言当蚀亦安知其不蚀乎夫子老聃豫行见星之防而劭废之是弃圣贤之成规也鲁桓公壬申有灾而以乙亥尝祭春秋讥之灾事既过犹退惧未巳故废宗庙之祭况闻天眚将至行庆乐之会于礼乖矣礼记所云诸侯入门不得终礼者谓日官不豫言诸侯既入见蚀乃知耳非先闻当蚀而朝会不废也引此可谓失其义指刘劭所执者礼记也夫子老聃巷党之事亦礼记所言复违而反之进退无据荀令所善汉朝所从遂使此言至今见称莫知其谬后来君子将拟以为式故正之云尔于是冰从衆议遂以却会至永和中殷浩辅政又欲从刘劭议不却会王彪之据咸宁建元故事又曰礼云诸侯旅见天子不得终礼而废者四自谓卒暴有之非为存其事而徼幸史官推术缪错故不豫废朝礼也于是又从彪之相承至今耕籍之礼尚矣汉文帝修之及昭帝㓜即大位耕于钩盾弄田明帝永平十五年二月东廵耕于下邳章帝元和三年正月北廵耕于怀县魏三祖皆亲耕籍晋武帝太始四年有司奏始耕祠先农可有司行事诏曰夫民之大事在祀与农是以古之圣王躬耕帝籍以供郊庙之粢盛且以训化天下近代以来耕籍止于数歩中空有慕古之名曾无供祀训农之实而有百官车徒之费今修千畆之制当与羣公卿士躬稼穑之艰难以帅天下主者详具其制并下河南处田地于东郊之南洛水之北平良中水者若无官田随宜便换不得侵民人也自此之后其事便废史注载多有阙止元哀二帝将修耕籍贺循等所上注及襄宪为胡中所定仪又未详允元嘉二十年太祖将亲耕以其乆废使何承天撰定仪注史学生山谦之已私鸠集因以奏闻乃下诏曰国以民为本民以食为天一夫辍耕饥者必及仓廪既实礼节以兴自顷在所贫耗家无宿积阴阳暂偏则人懐愁垫年或不稔而病乏比室诚由政徳未孚以臻斯弊抑亦耕桑未广地利多遗宰守微化道之方氓庶忘勤分之义永言𢎞济眀发载懐虽制令亟下终莫惩劝而坐望滋殖庸可致乎有司其班宣旧条务尽敦课游食之徒咸令附业考覈勤隋行其诛赏观察能殿严加黜陟古者从时覛土以训农功躬耕帝籍敬供粢盛仰瞻前王思遵令典便可量处千亩考上元辰朕当亲率百辟致礼郊甸庶几诚素奨被斯民于是斟酌衆条造定图注先立春九日尚书宣摄内外各使随局从事司空大农京尹令尉度宫之辰地八里之外整制千畆开阡陌立先农坛于中阡西陌南御耕坛于中阡东陌北将耕宿设青幕于耕坛之上皇后帅六宫之人生穜稑之种付借田令耕日太祝以一太牢告祠先农悉如祠帝社之仪孟春之月择上辛后吉亥日御乘耕根三盖车驾苍驷青旂着通天冠青帻朝服青衮帯佩苍玉蕃王以下至六百石皆衣青唯三台武卫不耕不改服章车驾出衆事如郊庙之仪车驾至籍田侍中跪奏尊降车临坛大司农跪奏先农已享请皇帝亲耕太史令赞曰皇帝亲耕三推三反于是羣臣以次耕王公五等开国诸侯五推五反孤卿大夫七推七反士九推九反籍田令率其属耕竟亩洒种即耰礼毕魏氏虽天子耕籍其蕃鎭诸侯并阙百亩之礼晋武帝末有司奏古诸侯耕籍百亩躬秉耒耜以奉社稷宗庙以劝率农功今诸王治国宜修耕籍之义然未施行宋太祖东耕后乃班下州郡县悉偹其礼焉周礼王后帅内外命妇蚕于北郊汉则东郊非古也魏则北郊依周礼也晋则西郊宜是与借田对其方也魏文帝黄初七年正月命中宫蚕于北郊按韦诞后蚕颂则于时汉注已亡更考撰其仪也及至晋氏先蚕多采魏法晋武帝太康六年㪚骑常侍华峤奏先王之制天子诸侯亲耕千亩后夫人躬蚕桑今陛下以圣眀至仁修先王之绪皇后体资生之徳合配干之义而教道未先蚕礼尚阙以为宜依古式备斯盛典诏曰古者天子亲籍以供粢盛后夫人躬蚕以备祭服所以聿遵孝敬眀教示训也今籍田有制而蚕礼不修中间务多未暇崇备今天下无事宜修礼以示四海其详依古典及近代故事以参今宜眀年施行于是使侍中袁粲草定其仪皇后采桑坛在蚕室西帷宫中门之外桑林在其东先蚕坛在宫外门之外而东南取民妻六人为蚕母蚕将生择吉日皇后着十二笄依汉魏故事衣青衣乘油盖云母安车驾六马女尚书着貂蝉佩玺陪乘载筐钩公主三夫人九嫔世妇诸太妃公太夫人公夫人及县郷君郡公侯特进夫人外世妇命妇皆歩摇衣青各载筐钩从蚕桑前一日蚕官生蚕着薄上桑日太祝令以一太牢祠先蚕皇后至西郊升坛公主以下陪列坛东皇后东靣躬桑采三条诸妃公主各采五条县乡君以下各采九条悉以桑授蚕母还蚕室事讫皇后还便坐公主以下以次就位设飨赐绢各有差宋孝武大眀四年又修此礼汉献帝建安二十二年魏国作泮宫于邺城南魏文帝黄初五年立太学于洛阳齐王正始中刘馥上疏曰黄初以来崇立太学二十余年而成者盖寡由博士选轻诸生避役高门子弟耻非其伦故学者虽有其名而无其实虽设其教而无其功宜高选博士取行为人表经任人师者掌教国子依遵古法使二千石以上子孙年从十五皆入太学眀制黜陟陈荣辱之路不从晋武帝太始八年有司奏太学生七千余人才任四品听留诏已试经者留之其余遣还郡国大臣子弟堪受教者令入学咸宁二年起国子学盖周礼国之贵游子弟所谓国子受教于师氏者也太康五年修作眀堂辟雝灵台孙休永安元年诏曰古者建国教学为先所以导世治性为时养器也自建兴以来时事多故吏民颇以目前趋务弃本就末不循古道夫所尚不淳则伤化败俗其按旧置学官立五经博士覈取应选加其宠禄科见史之中及将吏子弟有志好者各令就业一歳课试差其品第加以位赏使见之者乐其荣闻之者羡其誉以淳王化以隆风俗于是立学元帝为晋王建武初骠骑将军王导上疏夫治化之本在于正人伦人伦之正存乎设庠序庠序设而五教眀则德化洽通彞伦攸叙有耻且格也父子兄弟夫妇长㓜之序顺而君臣之义固矣易所谓正家而天下定者也故圣王蒙以养正少而教之使化沾肌骨习以成性有若自然日迁善逺罪而不自知行成徳立然后裁之以位虽王之嫡子犹与国子齿使知道而后贵其取才用士咸先本之于学故周礼乡大夫献贤能之书于王王拜而受之所以尊道而贵士也人知士之所贵由乎道存则退而修其身修其身以及其家正家以及于乡学于乡以登于朝反本复始各求诸已敦素之业着浮伪之道息教使然也故以之事君则忠用之莅下则仁即孟轲所谓未有仁而遗其亲义而后其君者也自顷皇纲失统礼教陵替颂声不兴于今二纪传曰三年不为礼礼必坏三年不为乐乐必崩而况如此其乆者乎先进渐忘揖让之容后生唯闻金革之响干戈日寻爼豆不设先王之道弥逺华伪之风遂滋非所以习民靖俗端本抑末之谓也殿下以命世之资属当倾危之运礼乐征伐翼成中兴将涤秽荡瑕拨乱反正诚宜经纶稽古建眀学校阐扬六蓺以训后生使文武之道坠而复兴方今小雅尽废戎虏扇炽节义陵迟国耻未雪忠臣义士所以扼捥拊心礼乐政刑当并陈以俱济者也茍礼义胶固纯风载洽则化之所陶者广而德之所被者大义之所属者深而威之所震者逺矣由斯而进则可朝服济河使帝典阙而复补王纲弛而更张饕餮改情兽心革靣揖让而蛮夷服缓带而天下从得乎其道者岂难也哉故有虞舞干戚而三苖化鲁僖作泮宫而淮夷平桓文之霸皆先教而后战今若聿遵前典兴复教道使朝之子弟并入于学立德出身者咸习之而后通德路开而伪涂塞则其化不肃而成不严而治矣选眀博修礼之士以为之师隆教贵道化成俗定莫尚于斯也㪚骑常侍戴邈又上表曰臣闻天道之所运莫大于阴阳帝王之至务莫重于礼学是以古之建国教学为先国有眀堂辟雝之制乡有庠序黉校之仪皆所以抽导幽滞启广才思盖以六四有困蒙之吝君子大养正之功也昔仲尼列国之大夫耳兴礼修学于洙泗之间四方髦俊斐然向风受业身通者七十余人自兹以来千载寂漠岂天下小于鲁国贤哲乏于曩时厉与不厉故也自顷遭无妄之祸社稷有缀旒之危冦羯饮马于长江凶狡虎歩于万里遂使神州萧条鞠爲茂草四海之内人迹不交覇主有旰食之忧黎民懐荼毒之痛戎首交并于中原何遽笾豆之事哉然三年不为礼礼必坏三年不为乐乐必崩况旷载累纪如此之乆邪今未进后生目不覩揖让升降之礼耳不闻钟鼓管弦之音文章㪚灭胡马之足图谶无复孑遗于世此盖圣逹之所深悼有识之所咨嗟也夫治世尚文遭乱尚武文武迭用乆长之道譬之天地昏眀之术自古以来未有不由之者也今以天下未壹非兴礼学之时此言似是而非夫儒道深奥不可仓卒而成古之俊乂必三年而通一经比须寇贼荡夷天下平㤗然后修之则功成事定谁与制礼作乐者哉又贵游之子未必有斩将搴旗之才亦未有从军征戍之役不及盛年讲肄道义使眀珠加莹磨之功荆随发采琢之美不亦良乎愚以世丧道乆民情玩于所习纯风日去华竞日彰犹火之消膏而莫之觉也今天地造始万物权舆圣朝以神武之德值革命之运荡近世之流弊继千载之絶轨笃道崇儒创立大业眀主唱之于上宰辅笃之于下夫上之所好下必有过之者焉是故双劒之节崇而飞白之俗成挟琴之容饰而赴曲之和作君子之徳风小人之徳草实在所以感之而已臣以闇浅不能逺识格言谓宜以三时之隟渐就经始太兴初议欲修立学校唯周易王氏尚书郑氏古文孔氏毛诗周官礼记论语孝经郑氏春秋左传杜氏服氏各置博士一人其仪礼公羊谷梁及郑易皆省不置博士太常荀崧上疏曰臣闻孔子有云才难不其然乎自丧乱以来经学尤寡儒有席上之珎然后能𢎞眀道训今处学则阙朝廷之秀仕朝则废儒学之美昔咸宁太康元康永嘉之中侍中常侍黄门之深博道奥通洽古今行为世表者领国子博士一则应对殿堂奉酬顾问二则叅训门子以𢎞儒学三则祠仪二曹及太常之职以得借用质疑今皇朝中兴美隆往初宜宪章令轨祖述前典世祖武皇帝圣徳钦眀应运登禅受终于魏崇儒兴学治致升平经始眀堂营建辟雍告朔班政乡饮大射西合东序图书禁籍台省有宗庙太府金墉故事太学有石经古文先儒典训贾马郑杜服孔王何颜尹之徒章句传注衆家之学置博士十九人九州之中师徒相传学士如林犹是选张华刘寔居太常之官以重儒教传称孔子没而微言絶七十子终而大义乖自顷中夏殄瘁讲诵遏密斯文之道将坠于地陛下圣哲龙飞阐𢎞祖烈申命儒术恢崇道教乐正雅颂于是乎在江扬二州先渐声教学士遗文于今爲盛然方之畴昔犹千之一也臣学不章句才不𢎞道阶缘光宠遂忝非服方之华寔儒风邈逺思竭驽骀庶增万分愿斯道隆于百代之上搢绅咏于千载之下伏闻节省之制皆三分置二博士旧员十有九人今五经合九人准古计今犹未中半九人以外犹宜增四愿陛下万机余暇时垂省览周易一经有郑𤣥注其书根源诚可深惜宜为郑易博士一人仪礼一经所谓曲礼郑𤣥于礼特眀皆有证据宜置郑仪礼博士一人春秋公羊其书精隠眀于断狱宜置博士一人谷梁简约隠要宜存于世置博士一人昔周之衰下陵上替臣弑其君子弑其父上无天子下无方伯善者谁赏恶者谁罚纲纪乱矣孔子惧而作春秋诸侯讳妬惧犯时禁是以微辞妙旨义不显明故曰知我者其唯春秋罪我者其唯春秋时左丘明子夏造䣛亲受无不精究孔子旣没微言将絶于是丘明退撰所闻而为之传其书善礼多膏腴美辞张本继末以发眀经意信多竒伟学者好之儒者称公羊高亲受子夏立于汉朝辞义清俊断决眀审多可採用董仲舒之所善也谷梁赤师徒相传暂立于汉时刘向父子汉之名儒犹执一家莫肯相从其书文清约诸所发眀或是左氏公羊所不载亦足有所订正是以三𫝊并行于先代通才未能废今去圣乆逺斯文将坠与其过废宁过而立也臣以为三传虽同一春秋而发端异趣案如三家异同之説义则争战之塲辞亦劒㦸之锋于理不可得共博士宜各置一人以传其学元帝诏曰崧表如此皆经国大务而为治所由息马投戈犹可讲艺今虽日不暇给岂忘本而道存邪可共博议之有司奏宜如崧表诏曰谷梁肤浅不足立博士余如所奏会王敦之难事不施行成帝咸康三年国子祭酒袁瓌太常冯怀又上疏曰臣闻先王之教也崇典训眀礼学以示后生道万物之性畅爲善之道也宗周既兴文史载焕端委治于南蛮颂声逸于四海故延州入聘闻雅音而嗟咨韩起适鲁观易象而叹息何者立人之道于此爲首也孔子恂恂道化洙泗孟轲皇皇诲诱无倦是以仁义之声于今犹存礼让之风千载未冺畴昔陵替丧乱屡臻儒林之教蹔頽庠序之礼有阙国学索然坟卷莫启有心之徒抱志无由昔魏武身亲介胄务在武功犹尚息鞌披览投戈吟咏以为世之所须政治之本宜崇况今陛下以圣眀临朝百官以䖍恭莅事朝野无虞江外静谧如之何泱泱之风漠焉无闻洋洋之美坠于圣世乎古人有言诗书义之府礼乐徳之则实宜留心经籍阐眀学义使讽颂之音盈于京室味道之贤典谟是咏岂不盛哉疏奏帝有感焉由是议立国学征集生徒而世尚庄老莫肯用心儒训穆帝永和八年殷浩西征以军兴罢遣由此遂废征西将军庾亮在武昌开置学官教曰人情重交而轻财好逸而恶劳学业致苦而禄荅未厚由㨗径者多故莫肯用心洙泗邈远风雅弥替后生放任不复宪章典谟临官宰政者务目前之治不能闲以典诰遂令诗书荒尘颂声寂漠仰瞻俯省能弗叹慨自胡夷交侵殆三十年矣而未革靣向风者岂威武之用尽抑文敎未洽不足绥之邪昔鲁秉周礼齐不敢侮范会崇典晋国以治楚魏之君皆阻带山河慿城据汉国富民殷而不能保其强大吴起屈完所以爲叹也由此言之礼义之固孰与金城汤池季路称摄乎大国之间加之以师旅因之以饥馑为之三年犹欲行其义方况今江表晏然王道隆盛而不能𢎞敷礼乐敦眀庠序其何以训彛伦而来远人乎魏武帝于驰骛之时以马上为家逮于建安之末风尘未弭然犹留心逺览大学兴业所谓顚沛必于是真通才也今使三时既务五教并修军旅已整爼豆无废岂非兼善者哉便处分安学校处所筹量起立讲舍参佐大将子弟悉令入学吾家子弟亦令受业四府博学识义通渉文学经纶者建儒林祭酒使班同三署厚其供给皆妙选邦彦必有其宜者以充此举近临川临贺二郡并求修复学校可下聼之若非束修之流礼教所不及而欲阶缘免役者不得为生眀为条制令法清而人贵又缮造礼器爼豆之属将行大射之礼亮寻薨又废孝武帝太元元年尚书谢石又陈之曰立人之道曰仁与义翼善辅性唯礼与学虽理出自然必须诱导故洙泗阐𢎞道之风诗书垂轨教之典敦诗悦礼王化以斯而隆甄陶九流羣生于是乎穆世不常治道亦时亡光武投戈而习诵魏武息马以修学惧坠斯文若此之至也大晋受命值世多阻虽圣化日融而王道未备庠序之业或废或兴遂令陶铸阙日用之功民性靡素丝之益亹亹𤣥绪翳焉莫抽臣所以远寻伏念寤寐永叹者也今皇威遐震戎车方静将洒𤣥风于四区导斯民于至徳岂可不𢎞敷礼乐使焕乎可观请兴复国学以训胄子班下州郡普修乡校雕琢琳琅和寳必至大启羣蒙茂兹成徳匪懈于事必由之以通则人竞其业道隆学备矣烈宗纳其言其年选公卿二千石子弟为生增造庙屋一百五十五间而品课无章士君子耻与其列国子祭酒殷茂言之曰臣闻𢎞化正俗存乎礼教辅性成徳必资于学先王所以陶铸天下津梁万物闲邪纳善潜被于日用者也故能疏通𤣥理穷综幽微一贯古今弥纶治化且夫子称回以好学为本七十希仰以善诱归宗雅颂之音流咏千载圣贤之渊范哲王所同风自大晋中兴肇基江左崇明学校修建庠序公卿子弟并入国学寻值多故训业不终陛下以圣徳𤣥一思隆前美顺通居方导逹物性兴复儒肆佥与后生自学建弥年而功无可名惮业避役就存者无几或假託亲疾真伪难知声实浑乱莫此之甚臣闻旧制国子生皆冠族华胄比列皇储而中者混杂兰艾遂令人情耻之子贡去朔之饩羊仲尼犹爱其礼况名实兼丧靣墙一世者乎若以当今急病未遑斯典权宜停废者别一理也若其不然宜依旧准窃谓羣臣内外清官子姪普应入学制以程课今者见生或年在扞格方圆殊趣宜听其去就各从所安所上谬合乞付外参议烈宗下诏襃纳又不施行朝廷及草莱之人有志于学者莫不发愤叹息清河人李辽又上表曰臣闻教者治化之本人伦之始所以诱逹羣方进徳兴仁譬诸土石陶冶成器虽复百王殊礼质文参差至于斯道其用不爽自中华湮没阙里荒毁先王之泽寝圣贤之风絶自此迄今将及百年造化有灵否终以㤗河济夷徙海岱清通黎庶蒙蘓凫藻奋化而典训弗敷雅颂寂蔑乆凋之俗大弊未改非演廸斯文缉熙宏猷将何以光赞时邕克隆盛化哉事有如賖而实急此之谓也亡父先臣回绥集邦邑归诚本朝以太元十年遣臣奉表路经阙里过觐孔庙庭宇倾顿轨式頽弛万世宗匠忽焉沦废仰瞻俯慨不觉涕流既逹亰辇表求兴复圣祀修建讲学至十四年十一月十七日奉被眀诏采臣鄙议敕下兖州鲁郡准旧营饰故尚书令谢石令臣所须列上又出家布薄助兴立故镇北将军谯王恬版臣行北鲁县令赐许供遣二臣薨徂成规不遂陛下体唐尧文思之美访宣尼善诱之勤矜荒余之凋昧愍声教之未浃愚谓可重符兖州刺史遂成旧庙蠲复数户以供扫洒并赐给六经讲立庠序延请宿学广集后进使油然入道发剖琢之功运仁义以征伐敷道徳以服远何招而不怀何柔而不从所为者微所𢎞甚大臣自致身辇毂于今八稔违亲转积夙夜匪宁振武将军何澹之今震扞三齐臣当随反裴回天邑感恋㒺极乞臣表付外参议又不见省宋高祖受命诏有司立学未就而崩太祖元嘉二十年复立国子学二十七年废魏高贵乡公甘露二年车驾亲率羣司行养老之礼于太学于是王祥为三老郑小同为五更今无其注然汉礼具存也晋武帝太始六年十二月帝临辟雝行乡饮酒之礼诏曰礼仪之废乆矣乃令复讲肄旧典赐太常绢百匹丞博士及学生牛酒咸宁三年惠帝元康九年复行其礼魏齐王正始中齐王毎讲经使太常释奠先圣先师于辟雍弗躬亲晋惠帝眀帝之为太子及愍怀太子讲经竟并亲释奠于太学太子进爵于先师中庶子进爵于颜渊元帝诏曰吾识太子此事词讫便请王公以下者昔在洛时尝豫清坐也成穆孝武三年亦皆亲释奠孝武时以太学在水南县远有司议依升平元年于中堂权立行太学于时无复国子生有司奏应须二学生百二十人太学生取见人六十国子生权铨大臣子孙六十人事讫罢奏可释奠礼毕会百官六品以上元嘉二十二年太子释奠采晋故事官有其注祭毕太祖亲临学宴㑹太子以下悉豫兵者守国之备孔子曰以不教民战是谓弃之兵凶事不可空设因蒐狩而习之凡师出曰治兵入曰振旅皆战陈之事辨鼓铎镯铙之用以教坐作进退疾徐䟽数之节遂以蒐田献禽以祭社仲夏敎茇舍如振旅之陈遂以苖田如蒐之法献禽以享礿仲秋教治兵如振旅之陈遂以狝田如蒐之法致禽以祀方仲冬教大閲遂以狩田献禽以享蒸蒐者蒐索取其不孕者也苖者爲苖除害而已狝者杀也从秋气所杀多也狩者冬物毕成获则取之无所择也汉仪立秋日郊礼毕始扬威武斩牲于郊以陵庙名曰貙刘其仪乘舆御戎路白马朱鬛躬执弩射牲太牢令以获车送陵庙于是乘舆还宫遣使以束帛赐武官肄孙吴兵法战陈之仪率以为常至献帝建安二十一年魏国有司奏古四时讲武皆于农隙汉西京承秦制三时不讲唯十月都试今兵革未偃士民习素可无四时讲武但以立秋择吉日大朝车骑号曰治兵上合礼名下承汉制奏可是冬治兵魏王亲金鼓以令进退延康元年魏文帝为魏王是年六月立秋治兵于东郊公卿相仪王御华盖亲令金鼓之节眀帝太和元年十月治兵于东郊晋武帝太始四年九年咸宁元年大康四年六年冬皆自临宣武观大习衆军然不自令进退也自惠帝以后其礼遂废元帝太兴四年诏左右卫及诸营教习依大习仪作鴈羽仗成帝咸和中诏内外诸军戏兵于南郊之塲故其地因名鬬塲自后蕃镇桓庾诸方伯往往閲习然朝廷无事焉太祖在位依故事肄习衆军兼用汉魏之礼其后以时讲武于宣武堂元嘉二十五年闰二月大蒐于宣武塲主胄奉诏列奏申摄克日校猎百官备办设行宫殿便坐武帐于幕府山南冈设王公百官便坐幔省如常仪设南北左右四行旌门建获旗以表获车殿中郎一人典获车主者二人收禽吏二十四人配获车备获车十二两校猎之官着袴褶有带武冠者脱冠者上缨二品以上刀备槊麾幡三品以下带刀皆骑乘将领部曲先猎一日遣屯布围领军将军一人督右甄䕶军一人督左甄大司马一人居中董正诸军悉受节度殿中郎率获车部曲在司马之后尚书仆射都官尚书五兵尚书左右丞都官诸曹郎都令史都官诸曹令史干兰台治书侍御史令史诸曹令史干督摄糺司校猎非违至日会于宣武塲列为重围设留守填街位于云龙门外内官道南以西为上设从官位于云龙门内大官阶北小官阶南以西为上设先置官位于行止车门外内官道西外官道东以北为上设先置官还位于广莫门外道之东西以南为上校猎日平旦正直侍中严上水一刻奏搥一鼓为一严上水二刻奏搥二鼔为再严殿中侍御史奏开东中华云龙门引仗为小驾卤簿百官非较猎之官着朱服集列广莫门外应还省者还省留守填街后部从官就位前部从官依卤簿先置官先行上水三刻奏搥三鼔为三严上水四刻奏外办正次直侍中㪚骑常侍给事黄门侍郎军校劒履进夹上合正直侍郎负玺通事令史带龟印中书之印上水五刻皇帝出着黑介帻单衣乘辇正直侍中负玺陪乘不带劒殿中侍御史督摄黄麾以内次直侍中次直黄门侍郎䕶驾在前又次直侍中佩信玺行玺与正直黄门侍郎从䕶驾在后不鸣鼔角不得諠譁以次引出警跸如常仪车驾出驺赞陛者再拜皇太子入守车驾将至威仪倡引先置前部从官就位再拜车驾至行殿前回辇正直侍中跪奏降辇次直侍中称制曰可正直侍中俛伏起皇帝降辇登御坐侍臣升殿直卫钑㦸虎贲毛头文衣鹖尾以次列阶正直侍中奏解严先置从驾百官还便坐幔省帝若躬亲射禽变御戎服内外从官以及虎贲悉变服如校猎仪钑㦸抽鞘以备武衞黄麾内外从入围里列置部曲广张甄围旗鼓相望衔枚而进甄周围会督甄令史奔骑号法施令春禽怀孕蒐而不射鸟兽之肉不登于爼不射皮革齿牙骨角毛羽不登于器不射甄会大司马鸣皷蹙围衆军皷譟警角至武埸止大司马屯北旌门二甄帅屯左右旌门殿中中郎率获车部曲入次北旌门内之右皇帝从南旌门入射禽谒者以获车收载还陈于获旗北王公以下以次射禽各送诣获旗下付收禽主者事毕大司马鸣鼓觧围复屯殿中郎率其属收禽以实获车充庖㕑列言统曹正㕑置尊酒爼肉于中逵以犒飨校猎衆军至晡正直侍中量宜奏严从官还着朱服钑㦸复鞘再严先置官先还三严后二刻正直侍中奏外辨皇帝着黑介帻单衣正次直侍中㪚骑常侍给事黄门侍郎军校进夹御坐正直侍中跪奏还宫次直侍郎称制曰可正直侍中俛伏起乘舆登辇还卫从如常仪大司马鸣皷㪚屯以次就舍车驾将至威仪倡引留守填街先置前部从官就位再拜车驾至殿前回辇正直侍中跪奏降辇次直侍中称制曰可正直侍中俛伏起乘舆降入正直次直侍中㪚骑常侍给事黄门侍郎㪚骑侍郎军校从至合亦如常仪正直侍中奏觧严内外百官拜表问讯如常仪讫罢宋书卷十四卷十四考证宋书卷十四考证礼志一周之五礼其五爲嘉嘉按此下三条皆言冠礼周之五礼四字当提起另作一行所缺之字疑是冠礼二字旧时嵗旦按自此至往往犹存是禳礼当另爲一条诸本皆误上代聘享之礼按自此句起亦当另爲一条其亚献犹终献太常光禄勲也犹字当移在终献二字之下太祝令牲玉馔物诣塪寻绎文义令字下当有一奉字考上元辰文帝纪上作卜犹是选张华刘寔居太常之官以重儒教犹当作由殿中郎率获车部曲在司马之后获诸本讹䕶按上文言殿中郎一人典获车此当作获殿中中郎率获车部曲入次北旌门内之右获诸本并讹䕶今从南本改正宋书卷十四考证宋书卷十五钦定四库全书宋书卷十五梁沈约撰志第五礼二古者天子廵狩之礼布在方䇿至秦汉廵幸或以厌望气之祥或以希神仙之应烦扰之役多非旧典唯后汉诸帝颇有古礼焉魏文帝值参分初创方隅事多皇舆亟动畧无宁歳盖应时之务又非旧章也明帝凡三东廵所过存问髙年恤人疾苦或赐谷帛有古廵幸之风焉齐王正始元年廵洛阳赐高年力田各有差晋武帝太始四年诏刺史二千石长吏曰古之王者以歳时廵狩方岳其次则二伯述职不然则行人巡省撢人诵志故虽幽遐侧微心无拥隔人情上通上指逺喻至于鳏寡罔不得所用垂风遗烈休声犹存朕在位累载如临深泉夙兴夕惕明发不寐坐而待旦思四方水旱灾眚为之怛然勤躬约己欲令事事当宜常恐衆吏用情诚心未着万机兼猥虑有不周政刑失谬而弗获备览百姓有过在予一人惟歳之不易未遑卜征巡省之事人之未乂其何以恤之今使使持节侍中副给事黄门侍郎衔命四出周行天下亲见刺史二千石长吏申喻朕心恳诚至意访求得失损益诸宜观省政治问人间患苦周典有之曰其万人利害为一书其礼俗政事敎治刑禁之逆顺为一书其悖逆暴乱作慝犯令为一书其扎䘮凶荒厄贫为一书其康乐和亲安平为一书每国辨异之以反命于王以周知天下之故斯旧章前训今率由之还具条奏俾朕昭然鉴于幽逺若亲行焉大夫君子其各悉乃心各敬乃事嘉谋令圗苦言至戒与使者尽之无所隐讳方将虚心以俟其勉哉朂之称朕意焉挚虞新礼议曰魏氏无巡狩故事新礼则巡狩方岳柴望告至设壝宫如礼诸侯之觐者摈及执贽皆如朝仪而不建其旗臣虞案觐礼诸侯觐天子各建其旗章所以殊爵命示等威诗称君子至止言观其旂宜定新礼建旗如旧礼然终晋世巡狩废矣宋武帝永初元年诏遣大使分行四方举善旌贤问其疾苦元嘉四年二月己卯太祖东巡丁卯至丹徒己巳告觐园陵三月甲戍幸丹徒离宫升京城北顾乙亥飨父老旧勲于丹徒行宫加赐衣裳各有差蠲丹徒县其年租布之半系囚见徒五歳刑以下悉皆原遣登城三战及先大将军并贵泥关头败没余口老疾单孤又诸战亡家不能自存者竝随宜隐恤二十六年二月己亥上东巡辛丑幸京城辛亥谒二陵丁巳㑹旧京故老万余人往还飨劳孤疾勤劳之家咸䝉䘏赉发赦令蠲徭役其时皇太子监国有司奏仪注某曹闗某事云云被令仪宜如是请为牋如左谨闗右署衆官如常仪尚书仆射尚书左右丞某甲死罪死罪某事云云参议以为宜如是事诺奉行某年月日某曹上右牋仪凖于启事年月右方闗门下位及尚书官署其言选事者依旧不经它官太常主者寺押某署令某甲辞言某事云云求告报如所称详检相应今听如所上事诺明详㫖申勤依承不得有亏符到奉行年月日起尚书某曹右符仪某曹闗太常甲乙启辞押某署令某甲上言某事云云请台告报如所称主者详检相应请听如所上事诺别符申摄奉行谨关年月日右关事仪凖于黄案年月日右方关门下位年月下左方下附列尚书衆官署其尚书名下应云奏者今言关余皆如黄案式某曹关司徒长史王申启辞押某州刺史丙丁解腾某郡县令长李乙书言某事云云请台告报如所称尚书某甲参议以为所论正如法令报听如所上请为令书如左谨关右关门下位及尚书署如上仪司徒长史王申启辞押某州刺史丙丁解腾某郡县令长李乙书言某事云云州府縁案允值请台告报年月日尚书令某甲上建康宫无令称仆射令日下司徒令报听如某所上某宣摄行如故事文书如千里驿行年月朔日甲子尚书令某甲下无令称仆射司徒承书从事到上起某曹右外上事内处报下令书仪某曹关某事云云令如是请为令书如右谨关右关署如前式令司徒某事云云令如是某下所属奉行如故事文书如千里驿行年月日子下起某曹右令书自内出下外仪令书前某官某甲令以甲为某官如故事右令书板文凖于诏事板文年月日侍御史某甲受尚书下云云奏行如故事右以凖尚书勅仪起某曹右并白纸书凡内外应关牋之事一凖此为仪其经宫臣者依臣礼拜刺史二千石诫敕文曰制诏云云某动静屡闻右若拜诏书除者如旧文其拜令书除者令代制诏余如常仪辞关板文云某官粪土臣及某甲临官稽首再拜辞制曰右除粪土及稽首云某官某甲再拜辞以令曰代制曰某官宫臣者称臣皇太子夜开诸门墨令银字传令信太史每歳上某年厯先立春立夏大暑立秋立冬常读五时令皇帝所服各随五时之色帝升御坐尚书令以下就席位尚书三公郎以令着録案上奉以入就席伏读讫赐酒一巵官有其注傅咸曰立秋一日白路光于紫庭白旂陈于玉阶然则其日旂路皆白也晋成帝咸和五年六月丁未有司奏读秋令兼侍中散骑侍郎荀奕兼黄门侍郎散骑侍郎曹宇駮曰尚书三公曹奏读秋令仪注新荒以来旧典未备臣等参议光禄大夫臣华恒议武皇帝以秋夏盛暑常阙不读令在春秋不废也夫先王所以从时读令者盖后天而奉天时正服尊严之所重今服章多阙如比热隆赫臣等谓可如恒议依故事阙而不读诏可六年三月有司奏今月十六日立夏案五年六月三十日门下駮依武皇夏阙读令今正服渐备四时读令是祗述天和隆赫之道谓今故宜读夏令奏可宋文帝元嘉六年六月辛酉朔驸马都尉奉朝请徐道娱上表曰谨案晋博士曹𢎞之议立秋御读令上应着缃帻遂改用素相承至今臣浅学管见窃有惟疑伏寻礼记月令王者四时之服正见驾苍龙载赤旂衣白衣服黑玉季夏则黄文极于此无白冠则某履某舄也且帻又非古服出自后代上附于冠下不属衣冠固不革而帻岂容异色愚谓应恒与冠同色不宜随节变綵土令在近谨以上闻如或可採乞付外详议大学博士荀万秋议伏㝷帻非古者冠冕之服礼无其文案蔡邕独断云帻是古卑贱供事不冠人所服又董仲舒止雨书曰其执事皆赤帻知竝不冠之服也汉元始用衆臣率从故司马彪舆服志曰尚书帻名曰纳言迎气五郊各如其色从章服也自兹相承迄于有晋大宋受命礼制因循斯既歴代成凖谓宜仍旧有司奏谨案道娱启事以土令在近谓帻不宜变万秋虽云帻宜仍旧而不明无读土令之文今书旧事于左魏台杂访曰前后但见读春夏秋冬四时令至于服黄之时独阙不读今不解其故魏明帝景初元年十二月二十一日散骑常侍领太史令髙堂隆上言曰黄于五行中央土也王四季各十八日土生于火故于火用事之末服黄三季则否其令则随四时不以五行为分也是以服黄无令其后太祖常谓土令三公郎每读时令皇帝临轩百僚备位多震悚失常仪宋唯世祖世刘勰太宗世谢纬为三公郎善于其事人主及公卿竝属目称叹勰见宗室传纬谢综弟也旧説后汉有郭虞者有三女以三月上辰产二女上已产一女二日之中而三女竝亡俗以为大忌至此月此日不敢止家皆于东流水上为祈禳自洁濯谓之禊祠分流行觞遂成曲水史臣案周礼女巫掌歳时祓除舋浴如今三月上已如水上之类也舋浴谓以香薰草药沐洛也韩诗曰郑国之俗三月上已之溱洧两水之上招魂续魄秉兰草拂不祥此则其来甚乆非起郭虞之遗风今世之度水也月令暮春天子始乗舟蔡邕章句曰阳气和暖鲔鱼时至将取以荐寝庙故因是乘舟禊于名川也论语暮春浴乎沂自上及下古有此礼今三月上已祓于水滨盖出此也邕之言然张衡南都赋祓于阳濵又是也或用秋汉书八月祓于霸上刘祯鲁都赋素秋二七天汉指隅人胥祓除国子水嬉又是用七月十四日也自魏以后但用三日不以己也魏明帝天渊池南设流杯石沟燕羣臣晋海西钟山后流杯曲水延百僚皆其事也官人循之至今汉文帝始革三年䘮制临终诏曰天下吏民临三日皆释服无禁取妇嫁女祠祀饮酒食肉其当给䘮事者无跣绖带无过三寸当临者皆旦夕各十五举音服大红十五日小红十四日纤七日而释服文帝以己亥崩乙巳葬其间凡七日自是之后天下遵令无复三年之礼案尸子禹治水为䘮法曰毁必杖哀必三年是则水不救也故使死于陵者葬于陵死于泽者葬于泽桐棺三寸制䘮三日然则圣人之于急病必为权制也但汉文治致升平四海宁晏废礼开薄非也宣帝地节四年诏曰今百姓或遭衰绖凶灾而吏徭事不得葬伤孝子心自今诸有大父母父母䘮者勿徭事得收歛送终尽其子道至成帝时丞相翟方进事父母孝谨母终既葬三十六日除服视事自以为身备汉相不敢踰国家典章然而原渉行父䘮三年显名天下河间惠王行母䘮三年诏书襃称以为宗室仪表薛脩服母䘮三年而兄宣曰人少能行之遂兄弟不同宣卒以此获讥于世是则䘮礼见贵常存矣至汉平帝崩王莽欲眩惑天下示忠孝使六百石以上皆服䘮三年及莽母死但服天子弔诸侯之服一弔再㑹而已而令子新都侯宇服䘮三年及元后崩莽乃自服三年之礼事皆姦妄天下疾之汉安帝初长吏多避事弃官乃令自非父母服不得去职是后吏又守职居官不行三年䘮服其后又开长吏以下告宁言事者或以为刺史二千石宜同此制帝从之建元元年尚书孟布奏宜复如建武永平故事絶刺史二千石告宁及父母䘮服又从之至桓帝永兴二年复令刺史二千石行三年服永夀二年又使中常侍以下行三年服至延熹元年又皆絶之后汉世诸帝不豫竝告泰山𢎞农庐江常山颍川南阳河东东郡广陵太守祷祠五岳四渎遣司徒分诣郊庙社稷魏武临终遗令曰天下尚未安定未得遵古百官临殿中者十五举音葬毕便除服其将兵屯戍者不得离部帝以正月庚子崩辛丑即殡是月丁卯葬葬毕反告是为不踰月也诸葛亮受刘备遗诏既崩羣臣发䘮满三日除服到葬复如礼其郡国太守相尉县令长三日便除服此则魏蜀䘮制又竝异扵汉也孙权令诸居任遭三年之䘮皆湏交代乃去然多犯者嘉禾六年使羣臣议立制胡综以为宜定大辟之科又使代未至不得告告者抵罪顾雍等同综议从之其后吴令孟仁闻䘮辄去陆逊陈其素得减死一等自此遂絶晋宣帝崩文景竝从权制及文帝崩国内行服三日武帝亦遵汉魏之典既葬除䘮然犹深衣素冠降席撤膳太宰司马孚太傅郑沖太保王祥太尉何曾司徒领中领军司马望司空荀顗车骑将军贾充尚书令裴秀尚书仆射武陔都护大将军郭建侍中郭绥中书监荀朂中军将军羊祜等奏曰臣闻礼典轨度丰杀随时虞夏商周咸不相袭盖有由也大晋绍承汉魏有革有因期于足以兴化致治而已故未皆得返情素同规上古也陛下既已俯遵汉魏降䘮之典以济时务而躬蹈大孝情过乎哀素冠深衣降席撤膳虽武丁行之于殷世曾闵履之于布衣未足以喻方今荆蛮未夷庶政未乂万机事殷动劳神虑岂遑全遂圣㫖以从至情加歳时变易期运忽过山陵弥逺攀慕永絶臣等以为陛下宜回虑割情以康时济治辄敕御府易服内省改坐太官复膳诸所施行皆如旧制诏曰每感念幽冥而不得终苴绖于草土以存此痛况当食稻衣锦诚佹然激切其心非所以相解也吾本诸生家传礼来久何心一旦使易此情于所天相从已多可试省孔子答宰我之言无事纷纭也言及悲剥奈何奈何孚等重奏伏读明诏感以悲懐辄思仲尼所以抑宰我上问圣思所以不能已已甚深甚笃然今以干戈未戢武事未偃万机至重天下至衆陛下以万乘之尊履布衣之礼服麤席藁水饮疏食慇忧内盈毁悴外表而躬勤万机坐而待旦降心接下仄不遑食所以劳力者如斯之甚是以臣等悚息不宁诚惧神气用损以疚大事辄勅有司改坐复常率由旧典惟陛下察纳愚欵以慰皇太后之心又诏曰重览奏议益以悲剥不能自胜奈何奈何三年之䘮自古逹礼诚圣人称心立衷明恕而行也神灵日逺无所告诉虽薄于情食㫖服美朕更所不堪也不宜反覆重伤其心言用断絶奈何奈何帝遂以此礼终三年后居太后之䘮亦如之泰始二年八月诏书曰此上旬先帝弃天下日也便以周年吾焭焭当复何时壹得叙人子情邪思慕烦毒欲诣陵瞻侍以尽哀愤主者奏行备太宰司马孚尚书令裴秀尚书仆射武陔等奏陛下至孝蒸蒸哀思罔极衰麻虽除毁顇过礼疏食麤服有损神和今虽秋节尚有余暑谒见山陵悲感摧伤羣下窃用悚息平议以为宜惟逺体降抑圣情以慰万国诏曰孤焭忽尔日月已周痛慕摧感永无逮及欲奉瞻山陵以叙哀愤体气自佳其又已凉便当行不得如所奏也主者便具行备又诏曰昔者哀适三十日便为梓宫所弃遂离衰绖感痛岂可胜言顾汉文不使天下尽哀亦先帝至谦之志是以自割不以副诸君子有三年之爱而身体廓然当见山陵何心而无服其以衰绖行孚等重奏臣闻上古䘮期无数后世乃有年月之渐汉文帝随时之义制为短䘮传之于后陛下以社稷宗庙之重万方亿兆之故既从权制释降衰麻羣臣庶僚吉服今者谒陵以叙哀慕若加衰绖近臣期服当复受制进退无当不敢奉诏诏曰亦知不在此麻布耳然人子情思为欲令哀䘮之物在身盖近情也羣臣自当案旧制期服之义非先帝意也孚等又奏臣闻圣人制作必从时宜故五帝殊乐三王异礼此古今所以不同质文所以迭用也陛下随时之宜既降心克已俯就权制既除衰麻而行心䘮之礼今复制服义无所依若君服而臣不服虽先帝厚恩亦未之敢安也参量平议宜如前奏臣等敢固以请诏曰患情不能企及耳衣服何在诸君勤勤之至岂茍相违泰始四年皇太后崩有司奏前代故事倚庐中施白缣帐蓐素牀以布巾裹凷草轺辇板舆细犊车皆施缣里诏不听但令以布衣车而已其余居䘮之制一如礼文有司又奏大行皇太后当以四月二十五日安厝故事虞着衰服既虞而除其内外官寮皆就朝晡临位御除服讫各还所次除衰服诏曰夫三年之䘮天下之逹礼也受终身之爱而无数年之报奈何葬而便即吉情所不忍也有司又奏世有险易道有洿隆所遇之时异诚有由然非忽礼也方今戎马未散王事至殷更湏听断以熙庶绩昔周康王始登翼室犹戴冕临朝降于汉魏既葬除释谅闇之礼自逺代而废矣惟陛下割高宗之制从当时之宜敢固以请诏曰览省奏事益增感剥夫三年之䘮所以尽情致礼葬已便除所不堪也当叙吾哀怀言用断絶奈何奈何有司又固请诏曰不能笃孝勿以毁伤为忧也诚知衣服末事耳然今思存草土率常以吉夺之乃所以重伤至心非见念也每代礼典质文皆不同此身何为限以近制使逹䘮阙然乎羣臣又固请帝流涕久之乃许文帝崇阳陵先开一日遣侍臣侍梓宫又遣将军校尉当直尉中监各一人将殿中将军以下及先帝时左右常给使诣陵宿卫文明皇后及武元杨后崩天下将吏发哀三日止泰始元年诏诸将吏二千石以下遭三年䘮听归终宁庶人复除傜役太康七年大鸿胪郑黙母䘮既葬当依旧摄职固陈不起于是始制大臣得终䘮三年然元康中陈凖傅咸之徒犹以权夺不得终礼自兹至今往往以为成比也晋文帝之崩也羊祜谓傅𤣥曰三年之䘮自天子逹汉文除之毁礼伤义今上有曾闵之性实行䘮礼䘮礼实行何为除服若因此守先王之法不亦善乎𤣥曰汉文以末世浅薄不能复行国君之䘮故因而除之数百年一旦复古恐难行也祜曰且使主上遂服犹为善乎𤣥曰若上不除而臣下除此为但有父子无复君臣三纲之道亏矣习凿齿曰傅𤣥知无君臣之伤敎而不知兼无父子为重岂不蔽哉且汉废君臣之䘮不降父子之服故四海黎庶莫不尽情于其亲三纲之道二服恒用于私室而王者独尽废之岂所以孝治天下乎诗云猷之未逺其傅𤣥之谓也泰始十年武元杨皇后崩博士张靖议太子宜依汉文权制割情除服博士陈逵议太子宜令服重尚书仆射卢钦尚书魏舒杜预奏谅闇之制乃因自古是以高宗无服䘮之文唯称不言而已汉文限三十六日魏氏以既虞为断皇太子与国为体理宜释服博士叚畅承述预㫖推引礼传以成其説既卒哭太子及三夫人以下皆随御除服自汉文用权礼无复禁歴代遵用之至晋孝武崩太傅録尚书㑹稽王道子议山陵之后通婚嫁不得作乐以一朞为限宋高祖崩葬毕吏民至于宫掖悉通乐唯殿内禁宋武帝永初元年黄门侍郎凖之议郑𤣥䘮制二十七月而终学者多云得礼晋初用王肃议祥禫共月遂以为制江左以来唯晋朝施用搢绅之士犹多遵𤣥议宜使朝野一体诏可晋惠帝永康元年愍怀太子薨帝依礼服长子三年羣臣服齐衰朞晋孝武太元三十一年孝武帝崩李太后制三年之制宋武帝永初三年武帝崩萧太后制三年之服晋惠帝太安元年三月皇太孙尚薨有司奏御服齐衰朞诏通议散骑常侍谢衡以为诸侯之太子誓与未誓尊卑体殊䘮服云为嫡子长殇谓未誓也已誓则不殇也中书令卞粹曰太子始生故已尊重不待命誓若衡议已誓不殇则元服之子当斩衰三年未誓而殇则虽十九当大功九月誓与未誓其为升降也微斩与大功其为轻重也逺而今注云诸侯不降嫡殇重嫌于无以大功为重嫡之服大功为重嫡之服则虽誓无复有三年之理明矣男能奉卫社稷女能奉妇道各以可成之年而有己成之事故可无殇非孩齓之谓也谓殇后者尊之如父犹无所加而止殇服况以天子之尊为无服之殇行成人之制邪凡诸宜重之殇皆士大夫不加服而令至尊独居其重未之前闻也博士蔡克同粹祕书监挚虞议太子初生举以成人之礼则殇理除矣太孙亦体君重由位成而服全非以年也天子无服殇之仪絶朞故也于是御史以上皆服齐衰晋康帝建元元年正月朔晦成恭杜皇后周忌有司奏至尊朞年应改服诏曰君亲名敎之重也权制出于近代耳于是素服如旧非汉魏之典晋孝武太元元年崇徳太后禇氏崩后于帝为从嫂或疑其服太学博士徐恭议资父事君而敬同又礼传其夫属乎父道者妻皆母道也则夫属君道妻亦后道矣服后宜以资母之义鲁讥逆祀以明尊尊今上躬奉康穆哀后及靖后之祀致敬同于所天岂可敬之以君道而服废于本亲谓应服齐衰朞于是帝制朞服晋安帝隆安四年太皇太后李氏崩尚书祠部郎徐广议太皇太后名位允正体同皇极理制备尽情礼弥申阳秋之义母以子贵既称夫人礼服从正故成风显夫人之号昭公服三年之䘮子于父之所生体尊义重且礼祖不厌孙宜遂服无屈而缘情立制若嫌明文不存则疑斯从重谓应同于为祖母后齐衰朞永安皇后无服但一举哀百官亦一朞诏可宋文帝元嘉十七年七月壬子元皇后崩兼司徒给事中刘温持节监䘮神虎门设凶门柏歴至西上合皇太子于东宫崇正殿及永福省竝设庐诸皇子未有府第者于西廨设庐元嘉十七年元皇后崩皇太子心䘮三年礼心䘮者有禫无禫礼无成文世或两行皇太子心䘮毕诏使博议有司奏䘮礼有禫以祥变有渐不宜便除即吉故其闻服以綅缟也心䘮已经十三月大祥十五月禫变除礼毕余一朞不应复有禫宣下以为永制诏可孝武孝建三年三月有司奏故散骑常侍右光禄大夫开府仪同三司义阳王师王偃䘮逝至尊为服缌三月成服仍即公除至三月竟未详当除服与不又皇后依朝制服心䘮行䘮三十日公除至祖葬日临䘮当着何服又旧事皇后心䘮服终除之日更还着未公除时服然后就除未详今皇后除心制日当依旧更服为但释心制中所着布素而已勒礼官处正太学博士王膺之议尊卑殊制轻重有级五服虽同降厌则异礼天子止降旁亲外舅缌麻本在服例但衰绖不可以临朝飨故有公除之议虽释衰袭冕尚有缌月之制愚谓至尊服三月既竟犹宜除释又议吉凶异容情礼相称皇后一月之限虽过二功之服已释哀䘮所极莫深于尸柩亲见之重不可以无服案周礼为兄弟既除䘮以及其葬也反服其服轻䘮虽除犹畜衰以临葬举轻明重则其理可知也愚谓王右光禄祖葬之日皇后宜反齐衰又议䘮礼即逺变除渐轻情与日杀服随时改权礼既行服制已变岂容终除之日而更重服乎案晋太始三年武帝以朞除之月欲反重服拜陵频诏勤勤思申棘心于时朝议譬执亦遂不果愚谓皇后终除之日不宜还着重服直当释除布素而已太常丞朱膺之议凡云公除非全除之称今朝臣私服亦有公除犹自穷其本制膺之云晋武拜陵不遂反服此时是权制既除衰麻不可以重制耳与公除不同愚谓皇后除心制日宜如旧反服未公除时服以申创巨之情余同膺之议国子助敎苏玮生议案三日成服即除及皇后行䘮三十日礼无其文若竝谓之公除则可粗相依准凡诸公除之设盖以王制夺礼葬及祥除皆宜反服未有服之于前不除于后虽有齐斩重制犹为功缌除䘮夫公除蹔夺岂可遂以即吉邪愚谓至尊三月服竟故应依礼除释皇后临祖及一周祥除并宜反服齐衰尚书令中军将军建平王宏议谓至尊缌制终止举哀而已不须释服余同朱膺之议前祠部郎中周景逺议权事变礼五服俱革缌麻轻制不容独异谓至尊既已公除至三月竟不复有除释之义其余同朱膺之议重加研详以宏议为允诏可大明二年正月有司奏故右光禄大夫王偃䘮依格皇后服朞心䘮三年应再周来二月晦检元嘉十九年旧事武康公主出适二十五月心制终尽从礼即吉昔国哀再周孝建二年二月其月末诸公主心制终则应从吉于时犹心禫素衣二十七月乃除二事不同领曹郎朱膺之议详寻礼文心䘮不应再禫皇代考验已为定制元嘉季年祸难深酷圣心天至䘮纪过哀是以出适公主还同在室即情变礼非革旧章今皇后二月晦宜依元嘉十九年制释素即吉以文帝元嘉十五年皇太子妃祖父右光禄大夫殷和䘮变除之礼仪同皇后晋孝武太元十五年淑媛陈氏卒皇太子所生也有司参详母以子贵赠淑媛为夫人置家令典䘮事太子前卫率徐邈议䘮服传称与尊者为体则不服其私亲又君父所不服子亦不敢服故王公妾子服其所生母练冠麻衣既葬而除非五服之常则谓之无服从之宋孝武大明五年闰月皇太子妃薨樟木为榇号曰樟宫载以龙輴造陵于龙山置大匠卿断草司空告后土谓葬曰山茔祔文元皇后庙之隂室在正堂后壁之外北向御服大功九月设位太极东宫堂殿中监黄门侍郎仆射并从服从服者御服衰乃从服他日则否宫臣服齐衰三月其居宫者处宁假大明五年闰月有司奏依礼皇太后服太子妃小功五月皇后大功九月右丞徐爰参议宫人从服者若二御哭临应着衰时从服者悉着衰非其日如常仪太子既有妃朞服诏见之日还着公服若至尊非哭临日幸东宫太子见亦如之宫臣见至尊皆着朱衣大明五年闰月有司奏皇太子妃薨至尊皇后并服大功九月皇太后小功五月未详二御何当得作鼔吹及乐博士司马兴之议案礼齐衰大功之䘮三月不从政今临轩拜授则人君之大典今古既异赊促不同愚谓皇太子妃祔庙之后便可临轩作乐及鼔吹右丞徐爰议皇太子妃虽未山茔临轩拜官旧不为碍樟棺在殡应县而不作祔后三御乐宜使学官拟礼上兴之又议案礼大功至则辟琴瑟诚无自奏之理但王者体大理絶凡庶故汉文既葬悉皆复吉唯县而不乐以此表哀今准其轻重侔其降杀则下流大功不容撤乐终服夫金石賔飨之礼箫管警涂之卫实人君之盛典当阳之威饰固亦不可久废于朝又礼无天王服嫡妇之文直后学推贵嫡之义耳既已制服成䘮虚悬终窆亦足以甄崇冡正标明礼归矣爰参议皇太子朞服内不合作乐及鼓吹明帝泰始中陈贵妃父金宝卒贵妃制服三十日满公除晋穆帝时东海国言哀王薨踰年嗣王乃来继不复追服羣臣皆已反吉国妃亦宜同除诏曰朝廷所以从权制者以王事夺之非为变礼也妇人传重义大若从权制义将安託于是国妃终三年之制孙盛曰废三年之礼开偷薄之源汉魏夫之大者也今若以丈夫宜夺以王事妇人可终本服是为吉凶之仪杂陈于宫寝綵素之制乖异于内外无乃情礼俱违哀乐失所乎蕃国寡务宜如圣典可无疑矣宋文帝元嘉四年八月太傅长沙景王神主随子南兖州刺史义兴镇广陵备所加殊礼下船及至镇入行庙大司马临川烈武王神主随子荆州刺史义庆江陵亦如之元嘉二十三年七月白衣领御史中丞何承天奏尚书刺海盐公主所生母蒋美人䘮海盐公主先离婚今应成服撰仪注参详宜下二学礼官博士议公主所服轻重太学博士顾雅议今既咸用士礼便宜同齐衰削杖布带疎履朞礼毕心䘮三年博士周野王议又云今诸王公主咸用士礼谯王衡阳王为所生太妃皆居重服则公主情礼亦宜家中朞服为允其博士庾邃之颜测殷明王渊之四人同雅议何惔王罗云二人同野王议如所上台案今之诸王虽行士礼是施于傍亲及自已以下至于为帝王所厌犹一依古典又永初三年九月符脩仪亡广徳三主以余尊所厌犹服大功海盐公主体自宸极当上厌至尊岂得遂服台据经传正文并引事例依源责失而博士顾雅周野王等捍不肯怗方称自有宋以来皇子蕃王皆无厌降同之士礼着于故事缌功之服不废于末戚顾独贬于所生是申其所轻夺其所重夺其所重岂縁情之谓台伏寻圣朝受终于晋凡所施行莫不上稽礼文兼用晋事又太元中晋恭帝时为皇子服其所生陈氏练冠縓縁此则前代施行故事谨依礼文者也又广徳三公主为所生母符脩仪服大功此先君余尊之所废者也元嘉十三年第七皇子不服曹媫妤止于麻衣此厌乎至尊者也博士既不据古又不依今背违施行见事而多作浮辞自卫乃云五帝之时三王之季又言长子去斩衰除禫杖皆是古礼不少今世博士虽复引此诸条无救于失又诘台云蕃国得遂其私情此义出何经记臣案南谯衡阳太妃并受朝命为国小君是以二王得遂其服岂可为美人比例寻蕃王得遂者圣朝之所许也皇子公主不得申者由有厌而然也台登重更责失制不得过十日而复不詶答既被催摄二三日甫输怗辞虽理屈事穷犹闻义耻服臣闻䘮纪有制礼之大经降杀攸宜家国旧典古之诸侯衆子犹以尊厌况在王室而欲同之士庶此之僻谬不俟言而显太常统寺曾不研却所谓同乎失者亦未得之宜加裁正𢎞明国典谨案太学博士顾雅国子助敎周野王博士王罗云颜测殷明何惔王渊之前博士迁员外散骑侍郎庾邃之等咸䝉抽饰备位前疑既不谨守旧文又不审据前准遂上背经典下违故事率意妄作自造礼章太常臣敬叔位居宗伯问礼所司腾述往反了无研却混同兹失亦宜及咎请以见事并免今所居官解野王领国子助敎雅野王初立议乖舛中执捍愆失未违十日之限虽起一事合成三愆罗云掌押捍失三人加禁固五年诏叔敬白衣领职余如奏元嘉二十九年南平王铄所生母吴淑仪薨依礼无服麻衣练冠既葬而除有司奏古者与尊者为体不得服其私亲而比世诸侯咸用士礼五服之内悉皆成服于其所生反不得遂于是皇子皆申母服孝武帝孝建元年六月己巳有司奏故第十六皇弟休倩薨夭年始及殇追赠谥东平沖王服制未有成准辄下礼官详议太学博士陆澄议案礼有成人道则不为殇今既追胙土宇逺崇封秩圭黻备典成孰大焉典文式昭殇名去矣夫典文垂式元服表身犹以免孺子之制全丈夫之义安有名颁爵首而可服以殇礼有司寻澄议无明证却使秉正更上澄重议窃谓赠之为义所以追加名器故赠公者便成公赠卿者便成卿赠之以王得不为王乎然则有在生而封或既没而爵俱受帝命不为吉凶殊典同备文物岂以存亡异数今玺筞咸秩是成人之礼羣后临哀非下殇之制若䘮用成人亲以殇服末学含疑未之或辨敢求详衷如所称左丞臣羊希参议寻澄议既无画然前例不合准据案礼子不殇父臣不殇君君父至尊臣子恩重不得以㓜年而降又曰尊同则服其亲服推此文㫖旁亲自宜服殇所以殇者唯施臣子而已诏可孝建元年六月湘东国刺称国大妃以去三十年闰六月二十八日薨未详周忌当在六月为取七月勒礼官议正博士丘迈之议案吴商议闰月亡者应以本正之月为忌谓正闰论虽各有所执商议为允宜以今六月为忌左仆射建平王宏谓迈之议不可准据案晋世及皇代以来闰月亡者以闰之后月祥宜以来七月为祥忌及大明元年二月有司又奏太常鄱阳哀王去年闰三月十八日薨今为何月末祥除下礼官议正博士傅休议寻三礼䘮遇闰月数者数闰歳数者没闰闰在朞内故也鄱阳哀王去年闰三月薨月次节物则定是四月之分应以今年四月末为祥晋元明二帝并以闰二月崩以闰后月祥先代成准则是今比太常丞庾蔚之议礼正月存亲故有忌日之感四时既已变人情亦已衰故有二祥之杀是则祥忌皆以同月为议而闰亡者明年必无其月不可以无其月而不祥忌故必宜用闰所附之月闰月附正公羊明议故班固以闰九月为后九月月名既不殊天时亦不异若用闰之后月则春夏永革节候亦舛设有人以闰腊月亡者若用闰后月为祥忌则祥忌应在后年正月祥渉三载既失周朞之议冬亡而春忌又乖致感之本譬人年末三十日亡明年末月小若以去年二十九日亲尚存则应用后年正朝为忌此必不然则闰亡可知也通闗并同蔚之议三月末祥大明五年七月有司奏故永阳县开国侯刘叔子夭䘮年始四歳傍亲服制有疑太学博士虞龢领军长史周景逺司马朱膺之前太常丞庾蔚之等议并云宜同成人之服东平沖王服殇实由追赠异于已受茅土博士司马兴之议应同东平殇服左丞荀万秋等参议南面君国继体承家虽则佩觽未闗成人得君父名也不容服殇故云臣不殇君子不殇父推此则知傍亲故依殇制东平沖王已经前议若升仕朝列则为大成故鄱阳哀王追赠太常亲戚不降愚谓下殇以上身居封爵宜同成人年在无服之殇以登官为断今永阳国臣自应全服至于傍亲宜从殇礼诏景逺议为允后废帝元徽二年七月有司奏第七皇弟训养母郑修容䘮未详服制下礼官正议太学博士周山文议案庶母慈已者小功五月郑𤣥云其使养之命不为母子亦服庶母慈已之服愚谓第七皇弟宜从小功之制参议并同汉魏废帝䘮亲三年之制而魏世或为旧君服三年者至晋泰始四年尚书何祯奏故辟举纲纪吏不计违适皆反服旧君齐衰三月于是诏书下其奏所适无贵贱悉同依古典魏武以正月崩魏文以其年七月设伎乐百戏是魏不以䘮废乐也晋武帝以来国有大䘮未除正㑹亦废乐大安元年太子䘮未除正㑹亦废乐穆帝永和中为中原山陵未脩复频年㑹辄废乐是时太后临朝后父禇裒薨元㑹又废乐宋世孝武太元六年为皇后王氏䘮亦废乐宋大䘮则废乐汉献帝建安末魏武帝作终令曰古之葬者必在瘠薄之地其规西原上为寿陵因高为基不封不树周礼冢人掌公墓之地凡诸侯居左右以前卿大夫居后汉制亦谓之陪陵其公卿大臣列将有功者宜陪寿陵其广为兆域使足相容魏武以送终制衣服四箧题识其上春秋冬夏日有不讳随时以歛金珥珠玉铜鐡之物一不得送文帝遵奉无所增加及受禅刻金玺追加尊号不敢开埏乃为石室藏玺埏首示陵中无金银诸物也汉礼明器甚多自是皆省矣文帝黄初三年又自作终制礼国君即位为椑存不忘亡也寿陵因山为体无封无树无立寝殿造园邑通神道夫葬者藏也欲人之不能见也礼不墓祭欲存亡之不黩也皇后及贵人以下不随王之国者有终没皆葬涧西前又已表其处矣此诏藏之宗庙副在尚书祕书三府明帝亦遵奉之明帝性虽崇奢然未遽营陵墓也晋宣帝豫自于首阳山为土藏不坟不树作顾命终制敛以时服不设明器文景皆谨奉成命无所加焉景帝崩䘮事制度又依宣帝故事武帝泰始四年文明王皇后崩将合葬开崇阳陵使太尉司马望奉祭进皇帝密玺绶于便房神坐魏氏金玺此又俭矣泰始二年诏曰昔舜葬苍梧农不易亩禹葬㑹稽市不改肆上惟祖考清简之㫖外欲移陵十里内居人一切停之江左元明崇俭且百度草创山陵奉终省约备矣成帝咸康七年杜后崩诏外官五日一入临内官旦一入而已过葬虞祭礼毕止有司奏大行皇后陵所作凶门柏歴门号显阳端门诏曰门如何处凶门柏歴大为烦费停之案蔡谟説以二瓦器盛死者之祭系于木表以苇席置于庭中近南名为重今之凶门是其象也礼既虞而作主今未葬未有主故以重当之礼称为主道此其义也范坚又曰凶门非古古有悬重形似凶门后人出之门外以表䘮俗遂行之薄帐即古弔幕之类也是时又诏曰重壤之下岂宜崇饰无用陵中唯洁扫而已有司又奏依旧选公卿以下六品子弟六十人为挽郎诏又停之孝武帝太元四年九月皇后王氏崩诏曰终事唯从俭速又诏逺近不得遣山陵使有司奏选挽郎二十四人诏停宋文帝元嘉十七年元皇后崩诏亦停选挽郎汉仪五供毕则上陵歳嵗以为常魏则无定礼齐王在位九载始一谒高平陵而曹爽诛其后遂废终魏世晋宣帝遗诏子弟羣官皆不得谒陵于是景文遵㫖至武帝犹再谒崇阳陵一谒峻平陵然遂不敢谒高原陵至惠帝复止也逮江左初元帝崩后诸公始有谒陵辞陵之事盖由眷同友执率情而举非洛京之旧也成帝时中宫亦年年拜陵议者以为非礼于是遂止以为永制至穆帝时禇太后临朝又拜陵帝㓜故也至孝武崩骠骑将军司马道子命曰今虽权制释服至于朔望诸节自应展情陵所以一周为断于是至陵变服单衣巾夹烦渎无凖非礼意也至安帝元兴元年尚书左仆射桓谦奏曰百僚拜陵起于中兴非晋旧典积习生常遂为近法寻武皇帝诏乃不使人主诸王拜陵岂唯百僚谓宜遵奉于是施行及义熙初又复江左之旧宋明帝又断羣臣初拜谒陵而辞如故自元嘉以来每歳正月舆驾必谒初宁陵复汉仪也世祖太宗亦每歳拜初宁长宁陵汉以后天下送死奢靡多作石室石兽碑铭等物建安十年魏武帝以天下雕弊下令不得厚葬又禁立碑魏高贵乡公甘露二年大将军参军太原王伦卒伦兄俊作表德论以述伦遗美云祗畏王典不得为铭乃撰録行事就刋于墓之阴云尔此则碑禁尚严也此后复弛替晋武帝咸宁四年又诏曰此石兽碑表既私襃美兴长虚伪伤财害人莫大于此一禁断之其犯者虽㑹赦令皆当毁坏至元帝大兴元年有司奏故骠骑府主簿故恩营葬旧君顾荣求立碑诏特听立自是后禁又渐頽大臣长吏人皆私立义熙中尚书祠部郎中裴松之又议禁断于是至今顺帝昇明三年四月壬辰御临轩遣使奉玺绶禅位于齐王悬而不乐宋明帝泰始二年九月有司奏皇太子所生陈贵妃礼秩既同储宫未详宫臣及朝臣并有敬否妃主在内相见又应何仪博士王庆绪议百僚内外礼敬贵妃应与皇太子同其东朝臣隶理归臣节太常丞虞愿等同庆绪尚书令建安王休仁议称礼云妾既不得体君班秩视子为序母以子贵经着明文内外致敬贵妃诚如庆绪议天子姬嫔不容通音介于外虽义可致䖍不应有牋表参详休仁议为允诏可泰豫元年后废帝即位崇所生陈贵妃为皇太妃有司奏皇太妃位亚尊极未详国亲举哀格当一同皇太后为有降异又于本亲朞以下当犹服与不前曹郎王燮之议案䘮服传妾服君之党得与女君同如此皇太妃服宗与太后无异但太后既以尊降无服太妃仪不应殊故悉不服也计本情举哀其礼不异又礼诸侯絶朞皇太后虽云不居尊极不容轻于诸侯谓本亲朞以下一无所服有惨自宜举哀亲疎二仪凖之太后兼太常丞司马燮之议礼妾服君之庻子及女君之党皆谓大夫士耳妾名虽总而班有贵贱三夫人九嫔位视公卿大夫犹有贵妾而况天子诸侯之妾为他妾之子无服既不服他妾之子岂容服君及女君余亲况皇太后妃贵亚相极礼絶羣后崇辉盛典有踰东储尚不服朞太妃岂应有异若本亲有惨举哀之仪宜仰则太后参议以燮之议为允太妃于国亲无服故宜縁情为诸王公主于至尊是朞服者反其太妃王妃三夫人九嫔各举哀宋孝武帝孝建三年八月戊子有司奏云杜国解称国子檀和之所生亲王求除太夫人检无国子除太夫人先例法又无科下礼官议正太学博士孙豁之议春秋母以子贵王虽为妾是和之所生案五等之例郑伯许男同号夫人国子体例王合如国所生太常丞庾蔚之议母以子贵虽春秋明义古今异制因革不同自顷代以来所生䝉荣唯有诸王既是王者之嫔御故宜见尊于蕃国若功高勲重列为公侯亦有拜太夫人之礼凡此皆朝恩曲降非国之所求子男妾母未有前比祠部郎中朱膺之议以为子不得爵父母而春秋有母以子贵当谓传国君母本先公嫔媵所因借有由故也始封之身所不得同若殊绩重勲恩所特赐时或有之不由司存所议参议以蔚之为允诏可大明二年六月有司奏凡侯伯子男世子䘮无嗣求进次息为世子检无其例下礼官议正博士孙武议案晋济北侯荀朂长子连卒以次子辑拜世子先代成凖宜为今例博士傅郁议礼记微子立衍商礼斯行仲子舎孙姬典攸贬歴代遵循靡替于旧今胙土之君在而世子卒厥嗣未育非孙之谓愚以为次子有子自宜绍为世孙若其未也无容逺搜轻属承纲继体传之有由父在立子允称情典曹郎诸葛雅之议案春秋传云世子死有母弟则立弟无则立长年均则贤义均则卜古之制也今长子早卒无嗣进立次息以为世子取诸左氏理义无违又孙武所据晋济北侯荀朂长子卒立次子亦近代成例依文採比窃所允安谓宜开许以为永制参议为允诏可大明十二年十一月有司奏兴平国解称国子袁愍孙母王氏应除太夫人检无国母除太夫人例下礼官议正太学博士司马兴之议案礼下国卿大夫之妻皆命天子以斯而推则子男之母不容独异博士程彦议以为五等虽差而承家事等公侯之母崇号得从子男于亲尊秩宜显故春秋之义母以子贵固知从子尊与国均也彦参议以兴之议为允除王氏为兴平县开国子太夫人诏可大明四年九月有司奏陈留国王曹䖍季长兄䖍嗣早卒季袭封之后生子铣以继䖍嗣今依例应拜世子未详应以铣为世子为应立次子错太学博士王温之江长议并为应以铣为正嗣太常陆澄议立错右丞徐爰议谓礼后太宗以其不可乏祀诸侯世及春秋成义䖍嗣承家传爵身为国王虽薨没无子犹列昭穆立后之日便应即纂国统于时既无承继䖍季以次袭绍䖍嗣既列庙飨故自与出数而迁岂容蒸尝无阙横取他子为嗣为人𦙍嗣又应恭祀先父案礼文公子不得祢诸侯䖍嗣无縁降庙既寝铣本长息宜还为䖍季世子诏如爰议宋文帝元嘉十三年七月有司奏御史中丞刘式之议每至出行未知制与何官分道应有旧科法唯称中丞专道传诏荷信诏唤衆官应诏者行得制令无分别他官之文既无尽然定则凖承有疑谓皇太子正议东储不宜与衆同例中丞应与分道扬州刺史丹阳尹建康令并是京辇土地之主或检校非违或赴救水火事应神速不宜稽驻亦合分道又寻六门则为行马之内且禁卫非违并由二卫及领军未详京尹建康令门内之徒及公事亦得与中丞分道与有其准参旧仪告报参详所宜分道听如台所上其六门内既非州郡县部界则不合依门外其尚书令二仆射所应分道亦悉与中丞同孝武帝大明六年五月诏立凌室藏氷有司奏季冬之月氷壮之时凌室长率山虞及舆隶取氷于深山穷谷涸隂沍寒之处以纳于凌阴务令周密无泄其气先以黑牡秬黍祭司寒于凌室之北仲春之月春分之日以黑羔秬黍祭司寒启氷室先荐寝庙二庙夏祠用鑑盛氷室一鑑以御温气蝇蚋三御殿及太官膳羞并以鑑供氷自春分立秋有臣妾䘮诏赠祕器自立夏至立秋不限称数以周䘮事缮制夷盘随氷借给凌室在乐游苑内置长一人保举吏二人三公黄合前史无其义史臣按礼记士韠与天子同公侯大夫则异郑𤣥注士贱与君同不嫌也夫朱门洞启当阳之正色也三公之与天子礼秩相亚故黄其合以示谦不敢斥天子盖是汉来制也张超与陈公笺拜黄合将有日月是也史臣按今朝士诣三公尚书丞郎诣令仆射尚书竝门外下车复度门阃乃纳屐汉世朝臣见三公竝拜丞郎见八座皆持板揖事在汉仪及汉旧仪然则竝有敬也陈蕃为光禄勲范滂为主事以公仪诣蕃皆执板入合至坐蕃不夺滂板滂投板振衣而去郭泰责蕃曰以阶级言之滂宜有敬以类数推之至合宜省然后敬止在门其来久矣宋书卷十五卷十五考证宋书卷十五考证礼志二司徒长史王申王汲古阁本误壬又王申一本作王申后一条同皇太子夜开诸门墨令银字传令信一本无信字伏读明诏感以悲怀辄思仲尼所以抑宰我上问圣思所以不能己巳甚深甚笃按上字当作之字之问二字属上句圣思二字属下句文明皇后及武元杨后寻绎文义此不应有阙字进皇帝宻玺绶于便房神坐密当作蜜三公黄合前史无其义此当另为一条诸本皆与上相连宋书卷十五考证宋书卷十六钦定四库全书宋书卷十六梁沈约撰志第六礼三国之大事在祀与戎自书契经典咸崇其义而圣人之德莫大于严父者也故司马迁着封禅书班固备郊祀志上纪皇王正祀下录郡国百神司马彪又着祭祀志以续终汉中兴以后其旧制诞章粲然𢎞备自兹以降又有异同故复撰次云尔汉献帝延康元年十一月己丑诏公卿告祠高庙遣兼御史大夫张音奉皇帝玺绶䇿书禅帝位于魏是时魏文帝继王位南巡在颍隂有司乃为坛于颍阴之繁阳故城庚午登坛魏相国华歆跪受玺绂以进于王既受毕降坛视燎成祀而返未有祖配之事魏文帝黄初二年正月郊祀天地明堂是时魏都洛京而神祗兆域明堂灵台皆因汉旧事四年七月帝将东巡以大军当出使太常以一特牛告祠南郊自后以为常及文帝崩太尉钟繇告谥南郊皆是有事于郊也明帝太和元年正月丁未郊祀武皇帝以配天宗祀文皇帝于明堂以配上帝是时二汉郊禋之制具存魏所损益可知也四年八月帝东巡过繁昌使执金吾臧霸行太尉事以特牛祠受禅坛后汉纪章帝诏髙邑祠即位坛此虽前代已行之事然为坛以祀天而坛非神也今无事于上帝而致祀于虚坛未详所据也景初元年十月乙卯始营洛阳南委粟山为圆丘诏曰盖帝王受命莫不恭承天地以彰神明尊祀世统以昭功徳故先代之典既着则禘郊祖宗之制偹也昔汉氏之初承秦灭学之后採摭残缺以备郊祀自甘泉后土雍宫五畤神祗兆位多不经见并以兴废无常一彼一此四百余年废无禘礼古代之所更立者遂有阙焉曹氏世系出自有虞氏今祀圆丘以始祖帝舜配号圆丘曰皇皇帝天方丘所祭曰皇皇后地以舜妃伊氏配天郊所祭曰皇天之神以太祖武皇帝配地郊所祭曰皇地之祗以武宣皇后配宗祀皇考高祖文皇帝于明堂以配上帝十二月壬子冬至始祀皇皇帝天于圆丘以始祖有虞帝舜配自正始以后终魏世不复郊祀孙权初称尊号于武昌祭南郊告天文曰皇帝臣孙权敢用𤣥牡昭告皇皇后帝汉飨国二十有四世歴年四百三十行气数终禄胙运尽普天㢮絶率土分崩孽臣曹丕遂夺神器丕子叡继世作慝窃名乱制权生于东郊遭値期运承干秉戎志在拯世奉辞行罚举足为民羣臣将相州郡百城执事之人咸以为天意已去于汉汉氏已终于天皇帝位虚郊祀无主休徴嘉瑞前后杂沓厯数在躬不得不受权畏天命敢不敬从谨择元日登坛柴燎即皇帝位唯尔有神飨之左右有吴永绥天极其后自以居非中土不复脩设中年羣臣奏议宜脩郊祀权曰郊祀当于中土今非其所重奏曰普天之下莫非王土王者以天下为家昔周文武郊于酆镐非必中土权曰武王伐纣即阼于镐京而郊其所也文王未为天子立郊于酆见何经典复奏曰伏见汉书郊祀志匡衡奏徙甘泉河东郊于长安言文王郊于酆权曰文王徳性谦让处诸侯之位明未郊也经传无明文由匡衡俗儒意説非典籍正义不可用也虞喜志林曰吴主纠駮郊祀追贬匡衡凡在见者莫不慨然称善也何承天曰案权建号继天而郊享有阙固非也末年虽一南郊而遂无北郊之礼环氏吴纪权思崇严父配天之义追上父坚尊号为吴始祖如此説则权末年所郊坚配天也权卒后三嗣主终吴世不郊祀则权不享配帝之礼矣蜀汉章武元年即皇帝位设坛建安二十六年夏四月丙午皇帝臣备敢用𤣥牡昭告皇天上帝后土神祗汉有天下厯数无疆曩者王莽簒盗光武皇帝震怒致诛社稷复享今曹操阻兵安忍子丕载其凶逆窃居神器羣臣将士以为社稷堕废备宜脩之嗣武二祖龚行天罚备惟否徳惧忝帝位询于庶民外及蛮夷君长佥曰天命不可以不答祖业不可以久替四海不可以无主率土式望在备一人备畏天之威又惧汉邦将湮于地谨择元日与百寮登坛受皇帝玺绶脩燔瘗告类于大神惟大神尚飨祚于汉家永绥四海章武二年十月诏丞相诸葛亮营南北郊于成都魏元帝咸熙二年十二月甲子使持节侍中太保郑冲兼太尉司隶校尉李憙奉皇帝玺绶䇿书禅帝位于晋丙寅晋设坛场于南郊柴燎告类未有祖配其文曰皇帝臣炎敢用𤣥牡明告于皇皇后帝魏帝稽协皇运绍天明命以命炎曰昔者唐尧禅位虞舜虞舜又以禅禹迈徳垂训多歴年载暨汉徳既衰太祖武皇帝拨乱济民扶翼刘氏又用受禅于汉粤在魏室仍世多故几于顚坠实頼有晋匡拯之徳用获保厥肆祀𢎞济于艰难此则晋之有大造于魏也诞惟四方之民罔不祗顺开国建侯宣礼明刑廓清梁㟭苞怀扬越函夏兴仁八纮同轨遐迩驰义祥瑞屡臻天人协应无思不服肆予宪章三后用集大命于兹炎惟徳不嗣辞不获命于是羣公卿士百辟庶僚黎献陪隶暨于百蛮君长佥曰皇天鉴下求民之瘼既有成命固非克让所得距违天序不可以无统人神不可以旷主炎䖍奉皇运畏天之威敢不钦承休命敬简元辰升坛受禅告类上帝以永答民望敷佑万国惟明徳是飨泰始二年正月诏曰有司前奏郊祀权用魏礼朕不虑改作之难今便为永制衆议纷互遂不时定不得以时供飨神祀配以祖考日夕叹企贬食忘安其便郊祀时羣臣又议五帝即天也五气时异故殊其号虽名有五其实一神明堂南郊宜除五帝之坐五郊改五精之号皆同称昊天上帝各设一坐而已北郊又除先后配祀帝悉从之二月丁丑郊祀宣皇帝以配天宗祀文皇帝于明堂以配上帝是年十一月有司又议奏古者丘郊不异宜并圆丘方泽于南北郊更脩治坛兆其二至之祀合于二郊帝又从之一如宣帝所用王肃议也是月庚寅冬至帝亲祠圆丘于南郊自是后圆丘方泽不别立至今矣太康十年十月乃更诏曰孝经郊祀后稷以配天宗祀文王于明堂以配上帝而周官云祀天旅上帝又曰祀地旅四望四望非地则明堂上帝不得谓天也往者衆议除明堂五帝位考之礼文正经不通且诗叙曰文武之功起于后稷故推以配天焉宣帝以神武剏业既已配天复以先帝配天于义亦不安其复明堂及南郊五帝位晋武帝太康三年正月帝亲郊祀皇太子皇弟皇子悉侍祠非前典也愍帝都长安未及立郊庙而败元帝中兴江南太兴元年始更立郊兆其制度皆太常贺循依据汉晋之旧也三月辛卯帝亲郊祀飨配之礼一依武帝始郊故事初尚书令刁协国子祭酒杜夷议宜须旋都洛邑乃脩之司徒荀组据汉献帝居许即便立郊自宜于此脩奉骠骑王导仆射荀崧太常华恒中书侍郎庾亮皆同组议事遂施行按元帝绍命中兴依汉氏故事宜享明堂宗祀之礼江左不立明堂故阙焉明帝太宁三年七月始诏立北郊未及建而帝崩故成帝咸和八年正月追述前㫖于覆舟山南立之是月辛未祀北郊始以宣穆张皇后配地魏氏故事非晋旧也康帝建元元年正月将北郊有疑议太常顾和表曰太始中合二至之祀于二郊北郊之月古无明文或以夏至或同用阳复汉光武正月辛未始建北郊此则与南郊同月及中兴草剏百度从简合北郊于一丘宪章未备权用斯礼盖时宜也至咸和中议别立北郊同用正月魏承后汉正月祭天以地配而称周礼三王之郊一用夏正于是从和议是月辛未南郊辛巳北郊帝皆亲奉安帝元兴三年三月宋高祖讨桓𤣥走之己卯告义功于南郊是年帝䝉尘江陵未返其明年应郊朝议以为依周礼宗伯摄职三公行事尚书左丞王纳之独曰既殡郊祀自是天子当阳有君存焉禀命而行何所辨也齐之兴否岂如今日之比乎议者又云今宜郊故是承制所得命三公行事又郊天极尊唯一而已故非天子不祀也庶人以上莫不烝尝嫡子居外庶子执事礼文炳然未有不亲受命而可祭天者又武皇受禅用二月郊元帝中兴以三月郊今郊时未过日望舆驾无为欲速而无据使皇舆旋反更不得亲奉遂从纳之议晋恭帝元熈二年五月遣使奉䇿禅帝位于宋永初元年六月丁卯设坛南郊受皇帝玺绂柴燎告类䇿曰皇帝臣讳敢用𤣥牡昭告皇皇后帝晋帝以卜世告终厯数有归钦若景运以命于讳夫树君司民天下为公徳充帝王乐推攸集越俶唐虞降暨汉魏靡不以上哲格文祖元勲陟帝位故能大拯黔黎垂训无穷晋自东迁四维弗树宰辅焉依为日已久难棘隆安祸成元兴遂至帝王迁播宗祀湮灭讳虽地非齐晋衆无一旅仰愤时难俯悼横流投袂一麾则皇祚尅复及危而能持顚而能扶姦宄具歼僭伪必灭诚否终必泰兴废有期至于拨乱济民大造晋室因借时运以尸其劳加以殊俗慕义重译来款正朔所暨咸服声敎至乃三灵垂象山川告祥人神和协歳月兹着是以羣公卿士亿兆夷人佥曰皇帝降鉴于上晋朝款诚于下天命不可以久淹宸极不可以暂旷遂逼羣议恭兹大礼猥以寡徳託于兆民之上虽仰畏天威畧是小节顾深永懐祗惧若厉敬简元日升坛受禅告类上帝用酬万国之嘉望克隆天保永祚于有宋惟明灵是飨永初元年皇太子拜告南北郊永初二年正月上辛上亲郊祀文帝元嘉三年车驾西征谢晦币告二郊孝武帝考建元年六月癸巳八座奏刘义宣臧质于时犯顺滔天作戾连结淮岱谋危社稷质反之始戒严之日二郊庙社皆已遍陈其义宣为逆未经同告舆驾将发丑徒冰消质既枭悬义宣禽获二寇俱殄并宜昭告检元嘉三年讨谢晦之始普告二郊太庙贼既平荡唯告太庙太社不告二郊礼官博议太学博士徐宏孙勃陆澄议礼无不报始既遍告今贼已禽不应不同国子助敎苏玮生议案王制天子巡狩归假于祖祢又曾子问诸侯适天子告于祖奠于祢命祝史告于社稷宗庙山川告用牡币反亦如之诸侯相见反必告于祖祢乃命祝史告至于前所告者又云天子诸侯将出必以币帛皮圭告于祖祢反必告至天子诸侯虽事有小大其礼畧钧告出告至理不得殊郑云出入礼同其义甚明天子出征类于上帝推前所告者归必告至则宜告郊不复容疑元嘉三年唯告庙社未详其义或当以礼记唯云归假祖祢而无告郊之辞果立此义弥所未逹夫礼记残缺之书本无备体折简败字多所阙畧正应推例求意不可动必征文天子反行告社亦无成记何故告郊独当致嫌但出入必告盖孝敬之心既以告归为义本非献㨗之礼今舆驾竟未出宫无容有告至之文若陈告不行之礼则为未有前准愚谓祝史致辞以昭诚信茍其义舛于礼自可从实而阙臣等参议以应告为允宜并用牲告南北二郊太庙太社依旧公卿行事诏可孝建二年正月庾寅有司奏今月十五日南郊寻旧仪庙祠至尊亲奉以太尉亚献南郊亲奉以太常亚献又庙祠行事之始以酒灌地送神则不灌而郊初灌同之于庙送神又灌议仪不同于事有疑辄下礼官详正太学博士王祀之议案周礼大宗伯佐王保国以吉礼事鬼神祗禋祀昊天则今太常是也以郊天太常亚献又周礼外宗云王后不与则赞宗伯郑𤣥云后不与祭宗伯摄其事又説云君执圭瓒祼尸大宗伯执璋瓒亚献中代以来后不庙祭则应依礼大宗伯摄亚献也而今以太尉亚献郑注礼月令云三王有司马无太尉太尉秦官也盖世代弥久宗庙崇敬摄后事重故以上公亚献又议履时之思情深于霜露室户之感有怀于容声不知神之所在求之不以一处郑注仪礼有司云天子诸侯祭于祊而绎绎又祭也今庙祠阙送神之祼将移祭于祊绎明在于留神未得而杀礼郊庙祭殊故灌送有异太常丞朱膺之议案周礼大宗伯使掌典礼以事神为上职总祭祀而昊天为首今太常即宗伯也又寻袁山松汉百官志云郊祀之事太尉掌亚献光禄掌三献太常每祭祀先奏其礼仪及行事掌赞天子无掌献事如仪志汉亚献之事专由上可不由秩宗贵官也今宗庙太尉亚献光禄三献则汉仪也又贺循制太尉由东南道升坛明此官必预郊祭古礼虽由宗伯然世有因革上司亚献汉仪所行愚谓郊祀礼重宜同宗庙且太常既掌赞天子事不容兼又寻灌事礼记曰祭求诸阴阳之义也殷人先求诸阳乐三阕然后迎牲则殷人后灌也周人先求诸阴灌用鬯逹于渊泉既灌然后迎牲则周人先灌也此谓庙祭非谓郊祠案周礼天官凡祭祀赞王祼将之事郑注云祼者灌也唯人道宗庙有灌天地大神至尊不灌而郊未始有灌于礼未详渊儒注义炳然明审谓今之有灌相承为失则宜无灌通闗八座丞郎博士并同膺之议尚书令建平王宏重参议谓膺之议为允诏可大明二年正月丙午朔有司奏今月六日南郊舆驾亲奉至时或雨魏世值雨高堂隆谓应更用后辛晋时既出遇雨顾和亦云宜更告徐禅云晋武之世或用丙或用已或用庚使礼官议正并详若得迁日应更告庙与不博士王爕之议称遇雨迁郊则先代成议礼传所记辛日有徴郊特牲曰郊之用辛也周之始郊日以至郑𤣥注曰三王之郊一用夏正用辛者取其齐戒自新也又月令曰乃择元日祈谷于上帝注曰元日谓上辛郊祭天也又春秋载郊有二成十七年九月辛丑郊公羊曰曷用郊用正月上辛哀元年四月辛巳郊谷梁曰自正月至于三月郊之时也以十二月下辛卜正月上辛如不从以正月下辛卜二月上辛如不从以二月下辛卜三月上辛以斯明之则郊祭之礼未有不用辛日者也晋氏或丙或已或庚并有别议武帝以十二月丙寅南郊受禅斯则不得用辛也又泰始二年十一月己卯始并圆丘方泽二至之祀合于二郊三年十一月庚寅冬至祠天郊于圆丘是犹用圆丘之礼非专祈谷之祭故又不得用辛也今之郊飨既行夏时虽得迁却谓宜犹必用辛也徐禅所据或为未宜又案郊特牲曰受命于祖庙作龟于祢宫郑𤣥注曰受命谓告退而卜也则告义在郊非为告日今日虽有迁而郊礼不异愚谓不宜重告曹郎朱膺之议案先儒论郊其议不一周礼有冬至日圆丘之祭月令孟春有祈谷于上帝郑氏説圆丘祀昊天上帝以帝喾配所谓禘也祈谷祀五精之帝以后稷配所谓郊也二祭异时其神不同诸儒云圆丘之祭以后稷配取其所在名之曰郊以形体言之谓之圆丘名虽有二其实一祭晋武舍郑而从诸儒是以郊用冬至日既以至日理无常辛然则晋代中原不用辛日郊如徐禅议也江左以来皆用正月当以传云三王之郊各以其正晋不改正朔行夏之时故因以首歳不以冬日皆用上辛近代成典也夫祭之礼过时不举今在孟春郊时未过値雨迁日于礼无违既以告日而以事不从禋祀重敬谓宜更告高堂隆云九日南郊十日北郊是为北郊可不以辛也尚书何偃议郑𤣥注礼记引易説三王之郊一用夏正周礼凡国大事多用正嵗左传又启蛰而郊则郑之此説诚有据矣衆家异议或云三王各用其正郊天此盖曲学之辩于礼无取固知谷梁三春皆可郊之月眞所谓肤浅也然用辛之説莫不必同晋郊庚巳参差未见前徴愚谓宜从晋迁郊依礼用辛燮之以受命作龟知告不在日学之宻也右丞徐爰议以为郊礼用辛有碍迁日礼官祠曹考详已备何偃据礼不应重告愚情所同寻告郊克辰于今宜改告事而已次辛十日居然展斋养牲在涤无縁三月谓毛血告牷之后虽有事碍便应有司行事不容迁郊衆议不同参议宜依经遇雨迁用后辛不重告若杀牲荐血之后値雨则有司行事诏可明帝泰始二年十一月辛酉诏曰朕载新宝命仍离多难戎车遄驾经畧务殷禋告虽备弗获亲礼今九服既康百祀咸秩宜聿遵前典郊谒上帝有司奏检未有先准黄门侍郎徐爰议虞称肆类殷述昭告盖以创世成功徳盛业逺开统肇基必享上帝汉魏以来聿遵斯典高祖武皇帝克伐伪楚晋安帝尚在江陵即于京师告义功于郊兆伏惟太始应符神武英断王赫出讨戎戒淹时虽司奉弗亏亲谒尚阙谨寻晋武郊以二月晋元禋以三月有非常之庆必有非常之典不得拘以常祀限以正月上辛愚谓宜下史官考择十一月嘉吉车驾亲郊奉谒昊天上帝高祖武皇帝配飨其余祔食不关今祭尚书令建安王休仁等同爰议参议为允诏可泰始六年五月乙亥诏曰古礼王者每歳郊享爰及明堂自晋以来间年一郊明堂同日质文详略疎数有分自今可间二年一郊间嵗一明堂外可详议有司奏前兼曹郎虞愿议郊祭宗祀俱主天神而同日殷荐于义为黩明诏使圆丘报功三载一享明堂配帝间嵗昭荐详辰酌𠂻实允懋典縁谘参议并同曹郎王延秀重议改革之宜实如圣㫖前虑愿议盖是仰述而已未显后例谨寻自初郊间二载明堂间一年第二郊与第三明堂还复同嵗愿谓自始郊明堂以后宜各间二年以斯相推长得异嵗通闗八座同延秀议后废帝元徽二年十月丁巳有司奏郊祀明堂还复同日间年一脩汉文帝初祭地祗于渭阳以高帝配武帝立后土社祠于汾阴亦以高帝配汉氏以太祖兼配天地则未以后配地也王莽作相引周礼享先妣为配北郊夏至祭后土以高后配自此始也光武建武中不立北郊故后地之祗常配食天坛山川羣望皆在营内凡一千五百一十四神中元年建北郊使司空冯鲂告高庙以薄后代吕后配地江左初未立北坛地袛衆神共在天郊也晋成帝立二郊天郊则六十二神五帝之佐日月五星二十八宿文昌北斗三台司命轩辕后土太一天一太㣲钩陈北极雨师雷电司空风伯老人六十二神也地郊则四十四神五岳四望四海四渎五湖五帝之佐沂山岳山白山霍山毉无闾山蒋山松江㑹稽山钱唐江先农凡四十四也江南诸小山盖江左所立犹如汉西京闗中小水皆有祭秩也二郊所秩官有其注宋武帝永初三年九月司空羡之尚书令亮等奏曰臣闻崇徳明祀百王之令典宪章天人自昔之所同虽因革殊时质文异世所以本情笃敎其揆一也伏惟高祖武皇帝允协灵祗有命自天𢎞日静之勤立蒸民之极帝迁明徳光宅八表太和宣被𤣥化遐通陛下以圣哲嗣徽道孚万国祭礼久废思光鸿烈飨帝严亲今实宜之高祖武皇帝宜配天郊至于地祗之配虽礼无明文先代旧章每所因循魏晋故典足为前式谓武敬皇后宜配北郊盖述怀以追孝跻圣敬于无穷对越两仪允洽幽显者也明年孟春有事于二郊请宣摄内外详依旧典诏可晋武帝太康二年冬有司奏三年正月立春祠时日尚寒可有司行事诏曰郊祀礼典所重中间以军国多事临时有所妨废故每从奏可自今方外事简唯此为大亲奉禋享固常典也成帝祠南郊遇雨侍中顾和启宜还更克日诏可汉明帝据月令有五郊迎气服色之礼因採元始中故事兆五郊于洛阳祭其帝与神车服各顺方色魏晋依之江左以来未遑脩建宋孝武大明五年四月庚子诏曰昔文徳在周明堂崇祀高烈惟汉汶邑斯尊所以职祭罔諐气令斯正鸿名称首济世飞声朕皇考太祖文皇帝功耀洞元圣灵昭俗内穆四门仁济羣品外薄八荒威憺殊俗南脑劲越西髓刚戎裁礼兴稼穑之根张乐协四气之纪匡饰坟序引无题之外旌延寳臣尽盛徳之范训深劭农政高刑厝万物捸通百神荐祉动协天度下沿地德故精纬上灵动殖下瑞诸侯轨道河溓海夷朕仰凭洪烈入子万姓皇天降祐迄将一纪思奉扬休徳永播无穷便可详考姬典经始明堂宗祀先灵式配上帝诚敬克展幽显咸秩惟怀永逺感慕崩心有司奏伏寻明堂辟雍制无定文经记参差传説乖舛名儒通哲各事所见或以为名异实同或以为名实皆异自汉暨晋莫之能辨周书云清庙明堂路寝同制郑𤣥注礼仪生于斯诸儒又云明堂在国之阳丙已之地三里之内至于屋宇堂个户牖逹向世代湮缅难得该详晋侍中裴頠西都硕学考详前载未能制定以为尊祖配天其义明着庙宇之制理据未分直可为殿以崇严祀其余杂碎一皆除之参详郑𤣥之注差有凖据裴頠之奏窃谓可安国学之南地实丙巳爽垲平畅足以营建其墻宇规范宜拟则太庙唯十有二间以应朞数依汉汶上图仪设五帝位太祖文皇帝对飨祭皇天上帝虽为差降至于三载恭祀理不容异自郊徂宫亦宜共日礼记郊以特牲诗称明堂羊牛吉蠲虽同质文殊典且郊有燔柴堂无禋燎则鼎爼彞簋一依庙礼班行百司搜材简工权置起部尚书将作大匠量物商程克今秋缮立乃依頠议但作大殿屋雕画而已无古三十六户七十二牖之制六年正月南郊还世祖亲奉明堂祠祭五畤之帝以文皇帝配是用郑𤣥议也官有其注大明五年九月甲子有司奏南郊祭用三牛庙四时祠六室用二牛明堂肇建祠五帝太祖文皇帝配未详祭用几牛太学博士司马兴之议案郑𤣥注礼记大传称孝经郊祀后稷以配天配灵威仰也宗祀文王于明堂以配上帝配五帝也夫五帝司方位殊功一牲牢之用理无差降太祖文皇帝躬成天地则道兼覆载左右羣生则化洽四气祖宗之称不足彰无穷之美金石之音未能播勲烈之盛故明堂聿脩圣心所以昭𤣥极汎配宗庙先儒所以得礼情愚管所见谓宜用六牛博士虞龢议祀帝之名虽五而所生之实常一五徳之帝迭有休王各有所司故有五室宗祀所主要随其王而飨焉主一配一合用二牛祠部郎颜奂议祀之为义并五帝以为言帝虽云五牲牢之用谓不应过郊祭庙祀宜用二牛明帝泰始七年十月庚子有司奏来年正月十八日祠明堂寻旧南郊与明堂同日并告太庙未审今祀明堂复告与否祠部郎王延秀议案郑𤣥云郊者祭天之名上帝者天之别名也神无二主故明堂异处以避后稷谨寻郊宗二祀既名殊实同至于应告不容有异守尚书令袁粲等并同延秀议魏明帝世中护军蒋济奏曰夫帝王大礼巡狩为先昭祖扬祢封禅为首是以自古革命受符未有不蹈梁父登泰山刋无竟之名纪天人之际者也故司马相如谓有文以来七十二君或从所繇于前谨遗迹于后太史公曰主上有圣明而不宣布有司之过也然则元功懿徳不刋山梁之石无以显帝王之功布生民不朽之观也语曰当君而叹尧舜之美譬犹人子对厥所生誉他人之父今大魏振前王之弊乱拯流遁之艰危接千载之衰继百世之废始自武文至于圣躬所以参成天地之道纲维人神之化上天报应嘉瑞显祥以比往古其优衍丰隆无所取喻至于歴世迄今未发大礼虽志在扫尽残盗荡涤余秽未遑斯事若尔三苗堀彊于江海大舜当废东巡之仪徐夷跳梁于淮泗周成当止岱岳之礼也且昔歳破吴虏于江汉今兹屠蜀贼于陇右其震荡内溃在不复淹就当探其窟穴无累于封禅之事也此仪久废非仓卒所定宜下公卿广纂其礼卜年考时昭告上帝以副天下之望臣待罪军旅不胜大愿冒死以闻诏曰闻济斯言使吾汗出流足自开辟以来封禅者七十余君尔故太史公曰虽有受命之君而功有不洽是以中间旷逺者千有余年近数百载其仪阙不可得记吾何徳之脩敢庶兹乎济岂谓世无管仲以吾有桓公登泰山之志乎吾不敢欺天也济之所言华则华矣非助我者也公卿侍中尚书常侍省之而已勿复有所议亦不湏答诏也帝虽拒济议而实使高堂隆草封禅之仪以天下未一不欲便行大礼㑹隆卒故不行晋武帝平吴混一区宇太康元年九月庚寅尚书令卫瓘尚书左仆射山涛魏舒尚书刘寔张华等奏曰圣徳隆茂光被四表诸夏乂清幽荒率从神䇿庙算席卷吴越孙皓稽颡六合为家巍巍之功格于天地宜同古典勒封东岳告三府太常为仪制瓘等又奏臣闻肇自生民则有后辟载祀之数莫之能纪立徳济世挥扬仁风以登封泰山者七十有四家其谥号可知者十有四焉沈沦寂寞曾无遗声者不可胜记自黄帝以来古传昧畧唐虞以来典谟炳着三王代兴体业继袭周道既没秦氏承之至于汉魏而质文未复大晋之徳始自重黎实佐颛顼至于夏商世序天地其在于周不失其绪金徳将升世济明圣外平蜀汉海内归心武功之盛实由文徳至于陛下受命践祚𢎞建大业羣生仰流唯独江湖沅湘之表凶桀负固歴代不賔神谋独断命将出讨兵威蹔加数旬荡定覊其鲸鲵赦其罪逆云覆雨施八方来同声教所被逹于四极虽黄轩之征大禹逺略周之奕世何以尚今若夫𤣥石素文底号前载象以姓表言以事告河圗洛书之征不是过也加以驺虞麟趾衆瑞并臻昔夏殷以丕崇为祥周武以乌鱼为美咸曰休哉然符瑞之应备物之盛未有若今之富者也宜宣大典礼中岳封泰山禅梁父发徳号明至尊享天休笃黎庶勒千载之表播流后之声俾百代之下莫不兴起斯帝王之盛业天人之至望也诏曰今逋寇虽殄外则障塞有警内则民黎未康此盛徳之事所未议也瓘等又奏今东渐于海西被流沙大漠之阴日南北户莫不通属茫茫禹迹今实过之则天人之道已周巍巍之功已着宜有事梁父脩礼地祗登封泰山致诚上帝以答人神之愿乞如前奏诏曰今隂阳未和政刑未当百姓未得其所岂可勒功告成邪瓘又奏臣闻处帝王之位者必有厯运之期天命之应济生民之大功者必有盛徳之容告成之典无不可诬有不可让自古道也而明诏谦沖屡辞其礼虽盛徳攸在推而未居夫三公职典天地实掌民物国之大事取议于此汉氏封禅非是官也不在其事臣等前奏盖陈祖考之功天命又应陛下之徳合同四海述古考今宜循此礼至于克定嵗月湏五府上议然后奏闻请冩诏及奏如前下议诏曰虽荡清江表皆临事者之劳何足以告成方望羣后思隆大化以宁区夏百姓获又与之休息此朕日夜之望无所复下诸府矣勿复为烦瓘等又奏臣闻唐虞二代济世𢎞功之君莫不仰答天心俯协民志登介丘履梁父未有辞焉者盖不可让也今陛下勲高百王徳无与二茂绩宏规巍巍之业固非臣等所能究论而圣㫖劳谦屡自抑损时至弗应推美不居阙皇代之上仪塞神祗之款望使大晋之典谟不同风于三五臣等诚不敢奉诏请如前奏施行诏曰方当共𢎞治道以康庶绩且俟他年无复纷纭也太康元年冬王公有司又奏自古圣明光宅四海封禅名山着于史籍作者七十四君矣舜禹之有天下巡狩四岳躬行其道易着观民省方礼有升中于天诗颂陟其高山皆载在方䇿文王为西伯以服事殷周公以鲁蕃列于诸侯或享于岐山或有事泰山徒以圣徳犹得为其事自是以来功薄而僭其义者不可胜言号谥不泯以至于今况高祖宣皇帝肇开王业海内有截世宗景皇帝济以大功辑宁区夏太祖文皇帝受命造晋荡定蜀汉陛下应期龙兴混壹六合泽被羣生威震无外昔汉氏失统吴蜀鼎峙兵兴以来近将百年地险俗殊民望絶塞以为分外其日乆矣大业之隆重光四叶不覊之寇二世而平非聪明神武先天弗违孰能巍巍其有成功若兹者欤臣等幸以千载得遭运㑹亲奉大化目覩太平至公之美谁与为让宜祖述先朝宪章古昔勒功岱岳登封告成𢎞礼乐之制正三雍之典扬名万世以显祖宗是以不胜大愿敢昧死以闻请告太常具礼仪上复诏曰所议诚前烈之盛事也方今未可以尔便报絶之宋太祖在位长久有意封禅遣使履行泰山旧道诏学士山谦之草封禅仪注其后索虏南寇六州荒毁其意乃息世祖大明元年十一月戊申太宰江夏王义恭表曰惟皇天崇称大道始行揖让迄于有晋虽聿脩前绪而迹沦言废蔑记于竹素者焉可单书绍干维建徽号流风声被丝管自无怀以来可传而不朽者七十有四君罔仁厚而道灭鲜义浇而徳宣钟律之先旷世绵絶难得而闻丘索着明者尚有遗炳故易称先天弗违后天奉时盖陶唐姚姒商姬之主莫不由斯道也是以风化大洽光熙于后炎汉二帝亦踵曩则因百姓之心听舆人之颂龙驾帝服镂玉梁甫昌言明称告成上灵况大宋表祥唐虞受终素徳山龙启符金玉显瑞异采腾于轸墟紫烟蔼于邦甸钖冕兆九五之征文豹赴天厯之㑹诚二祖之幽庆圣后之㝠休道冠轩尧惠深亭毒而犹执沖约未言封禅之事四海窃以恧焉臣闻惟皇配极惟帝祀天故能上稽干式照临黔首协和穹昊膺兹多福高祖武皇帝明并日月光振八区拯巳溺之晋济横流之世拨乱宁民应天受命鸿徽洽于海表威稜震乎沙外太祖文皇帝体圣履仁述业兴礼正乐颂作象厯明逹通于神祗𤣥泽被乎上下仁孝命世叡武英挺遭运屯否三才湮灭廼龙飞五洲凤翔九江身先八百之期断出人鬼之表庆烟应高牙之建风耀符发迹之辰亲翦凶逆躬清昏壒天地革始夫妇更造岂与彼承业继绪拓复禹迹车一其轨书罔异文者同年而议哉今龙麟已至凤凰已仪比李已实灵茅已茂雕气降雰于宫榭珍露呈味于禁林嘉禾积穗于殿甍连理合榦于园籞皆耀质离宫植根兰囿至夫霜毫𤣥文素翮頳羽泉河山岳之瑞草木金石之祥方畿憬涂之谒抗驿絶祖之奏彪炳杂㳫粤不可胜言太平之应兹焉富矣宜其从天人之诚遵先王之则备万乘整法驾脩封泰山瘗玉岱趾延乔松于东序诏韩岐于西厢麾天阍使启闗谒紫宫朝太一奏钧天咏云门赞扬幽奥超声前古岂不盛哉伏愿时命宗伯具兹典度诏曰太宰表如此昔之盛王永保鸿名常为称首由斯道矣朕遭家多难入纂絶业徳薄勲浅鉴寐崩愧顷麟凤表祯茅禾兼瑞虽符祥显见恧乎犹深庶仰述先志拓清中㝢礼祗谒神朕将试哉四年四月辛亥有司奏曰臣闻崇号建极必观俗以树敎正位居体必採世以立言是以重代列圣咸由厥道𤣥勲上烈融章未分鸣光委绪歇而罔臧若其显谥略腾轨则系缀声采征略闻听爰洎姬汉风流尚存遗芬余荣绵映纪纬虽年絶世祀代革精华可得腾金綵奏玉润镂迹以燻今镌徳以丽逺而四望埋禋歌之礼日观弛脩封之容岂非神明之业难崇功基之迹易泯自兹以降讫于季末莫不欲英𢎞徽位详固洪声岂徒深黙脩文渊幽驭世而已谅以縢非虚奏书匪妄埋击雨恕神淳廕复树安得紫坛肃祗竹宫载竚散火投郊流星奔座宝纬初基厌灵命厯徳振㢮维功济沦象𤣥浸纷流华液幽润规存永驭思详树逺太祖文皇帝以启遘泰运景望震凝采乐调风集礼宣度祖宗相映轨迹重晖圣上韫箓蕃河竚翔衡汉金波掩照华耀停明运动时来跃飞风举澄氛海岱开景中区歇神还灵頽天重耀储正凝位于兼明衮岳蕃华于元列故以祥映昌基系发篆素重以班朝待典饰令详仪纂综沦芜搜腾委逸奏玉郊宫禋珪𤣥畤景集天庙脉壤祥农节至昕阳川丘夙礼纲威巡袪表绥中甸史流其咏民挹其风于是涵迹视阴振声威响歴代之渠沈望内安侯之长贤王入侍殊生诡气奉俗还乡羽族卉仪怀音革状边帛絶书权光㢮烛天岱发灵宗河开宝崇丘沦鼎振采泗渊云皇王岳摛藻汉并角即音栖翔禁籞衮甲霜咮翾舞川肆荣泉流镜后昭河源故以波沸外闗云蒸内泽若其雪趾青毳𤣥文朱綵日月郊甸择木弄音重以荣露腾轩萧云掩阁镐颖孳萌移华渊禁山舆竚衡云鹣竦翼海鲽泳流江茅吐荫校书之列仰笔以饰辞济代之蕃献邑以待礼岂非神勰气昌物瑞云照蒱轩龟轸泉淳芳太宰江夏王臣义恭咀道遵英抽竒丽古该润图史施详閟载表以功懋往初徳耀炎昊升文中岱登牒天闗耀冠荣名摛振声号而道谦称首礼以虚挹将使𤣥祗缺观幽瑞乖期梁甫无盛徳之容介丘靡声闻之响加穷泉之野献八代之驷交木之乡奠絶金之楛肃灵重表珍符兼贶伏惟陛下谟详渊载衍属休章依征圣灵润色声业辰稽古肃齐警列儒僚展采礼官相仪悬㽔动音洪钟竦节阳路整卫正途清禁于是绩环佩端玉藻鸣凤竚律腾驾流文间綵比象之容昭明纪数之服徽焯天阵容藻神行翠盖怀阴羽华列照乃诏聨事掌祭賔客赞仪金支宿县镛石润响命五神以相列辟九闗以集灵警卫兵而开云先雨祗以洒路霞凝生阙烟起成宫台冠丹光坛浮素霭尔乃临中坛备盛礼天降祥钖寿固皇根谷动神音山传称响然后辨年问老陈诗观俗归荐告神奉遗清庙光美之盛彰乎万古渊祥之烈溢乎无穷岂不盛欤臣等生接昌辰肃懋明世束敎管闻未足言道且章志湮微代往沦絶拘採遗文辨明训诰簉访邹鲁草縢书堙玉之礼具竦石绳金之仪和芝润瑛镌玺干封惧弗轨属上徽燀当王则谨奉仪注以闻诏曰天生神物昔王称愧况在寡徳敢当鸿贶今文轨未一可停此奏汉献帝建安十八年五月以河北十郡封魏武帝为魏公是年七月始建宗庙于邺自以诸侯礼立五庙也后虽进爵为王无所改易延康元年文帝继王位七月追尊皇祖为太王丁夫人曰太王后黄初元年十一月受禅又追尊太王曰太皇帝皇考武王曰武皇帝明帝太和三年六月又追尊高祖大长秋曰高皇夫人吴氏曰高皇后并在邺庙庙所祠则文帝之高祖处士曾祖高皇祖太皇帝共一庙考太祖武皇帝特一庙百世不毁然则所祠止于亲庙四室也至明帝太和三年十一月洛京庙成则以亲尽迁处士主置园邑使令丞奉荐而使行太傅太常韩暨行太庙宗正曹恪持节迎高皇以下神主共一庙犹为四室而已至景初元年六月羣公有司始更奏定七庙之制曰大魏三圣相承以成帝业武皇帝肇建洪基拨乱夷险为魏太祖文皇帝继天革命应期受禅为魏高祖上集成大命清定华夏兴制礼乐宜为魏烈祖更于太祖庙北为二祧其左为文帝庙号曰高祖昭祧其右拟明帝号曰烈祖穆祧三祖之庙万世不毁其余四庙亲尽迭迁一如周后稷文武庙祧之礼孙盛魏氏春秋曰夫谥以表行庙以存容皆于既殁然后着焉所以原始要终以示百世者也未有当年而逆制祖宗未终而豫自尊显昔华乐以厚敛致讥周人以豫凶违礼魏之羣司于是乎失正矣文帝甄后赐死故不列庙明帝即位有司奏请追谥曰文昭皇后使司空王朗持节奉䇿告祠于陵三公又奏曰自古周人归祖后稷又特立庙以祀姜嫄今文昭皇后之于后嗣圣徳至化岂有量哉夫以皇家世妃之尊神灵迁化而无寝庙以承享祀非以报显徳昭孝敬也稽之古制宜依周礼先妣别立寝庙奏可以太和元年二月立庙于邺四月洛邑初营宗庙掘地得玉玺方一寸九分其文曰天子羡思慈亲明帝为之改容以太牢告庙至景初元年十二月己未有司又奏文昭皇后庙京师永传享祀乐舞与祖庙同废邺庙魏文帝黄初二年六月以洛京宗庙未成乃祠武帝于建始殿亲执馈奠如家人礼何承天曰案礼将营宫室宗庙为先庶人无庙故祭于寝帝者行之非礼甚矣汉献帝延康元年七月魏文帝幸谯亲祠谯陵此汉礼也汉氏诸陵皆有园寝者承秦所为也説者以为古前庙后寝以象人君前有朝后有寝也庙以藏主四时祭祀寝有衣冠象生之具以荐新秦始出寝起于墓侧汉因弗改陵上称寝殿象生之具古寝之意也及魏武帝葬高陵有司依汉立陵上祭殿至文帝黄初三年乃诏曰先帝躬履节俭遗诏省约子以述父为孝臣以系事为忠古不墓祭皆设于庙高陵上殿屋皆毁坏车马还廐衣服藏府以从先帝俭徳之志及文帝自作终制又曰寿陵无立寝殿造园邑自后至今陵寝遂絶孙权不立七庙以父坚尝为长沙太守长沙临湘县立坚庙而已权既不亲祠直是依后汉奉南顿故事使太守祠也坚庙又见尊曰始祖庙而不在京师又以民人所发吴芮冡材为屋未之前闻也于建邺立兄长沙桓王䇿庙于朱爵桥南权疾太子所祷即䇿庙也权卒子亮代立明年正月于宫东立权庙曰太祖庙既不在宫南又无昭穆之序及孙皓初立追尊父和曰文皇帝皓先封乌程侯即改葬和于乌程西山号曰明陵置园邑二百家于乌程立陵寝使县令丞四时奉祀宝鼎元年遂于乌程分置吴兴郡使太守执事有司寻又言宜立庙京邑宝鼎二年遂更营建号曰清庙遣守丞相孟仁太常姚信等备官僚中军歩骑以灵舆法驾迎神主于明陵亲引仁拜送于庭比仁还中吏手诏日夜相继奉问神灵起居动止巫觋言见和被服颜色如平日皓悲喜悉召公卿尚书诣合下受赐灵舆当至使丞相陆凯奉三牲祭于近郊皓于金城外露宿明日望拜于东门之外又拜庙荐飨比七日三祭倡伎昼夜娱乐有司奏祭不欲数数则黩宜以礼断情然后止蜀汉章武元年四月建尊号于成都是月立宗庙祫祭高祖已下皆绍世而起亦未辨继何帝为祢亦无祖宗之号刘禅面缚北地王谌哭于昭烈之庙此则是庙别立也魏元帝咸煕元年增封晋文帝进爵为王追命舞阳宣文侯为晋宣王忠武侯为晋景王是年八月文帝崩谥曰文王武帝太始元年十二月丙寅受禅丁卯追尊皇祖宣王为宣皇帝伯考景王为景皇帝考文王为文皇帝宣王妃张氏为宣穆皇后景王夫人羊氏为景皇后二年正月有司奏天子七庙宜如礼营建帝重其役诏宜权立一庙于是羣臣奏议上古清庙一宫尊逺神祗逮至周室制为七庙以辨宗祧圣㫖深𢎞逺迹上世敦崇唐虞舎七庙之繁华遵一宫之尊逺昔舜承尧禅受终文祖遂陟帝位盖三十载正月元日又格于文祖此则虞氏不改唐庙因仍旧宫可依有虞氏故事即用魏庙奏可于是追祭征西将军豫章府君颍川府君京兆府君与宣皇帝景皇帝文皇帝为三昭三穆是时宣皇未升太祖虚位所以祠六世与景帝为七庙其礼则据王肃説也七月又诏曰主者前奏就魏旧庙诚亦有凖然于祗奉神明情犹未安宜更营造崇正永制于是改创宗庙十一月追尊景帝夫人夏后氏为景怀皇后太康元年灵寿公主脩丽祔于太庙周汉未有其凖魏明帝则别立庙晋又异魏也六月因庙䧟当改治羣臣又议奏曰古者七庙异所自宜如礼诏又曰古虽七庙自近代以来皆一庙七室于礼无废于情为叙亦随时之宜也其便仍旧至十年乃更改筑于宣阳门内穷壮极丽然坎位之制犹如初尔庙成帝率百官迁神主于新庙自征西以下车服导从皆如帝者之仪摰虞之议也至世祖武皇帝崩则迁征西及惠帝崩又迁豫章而惠帝世愍怀太子太子二子哀太孙臧沖太孙尚并祔庙元帝世怀帝殇太子又祔庙号为阴室四殇怀帝初又䇿谥武帝杨后曰武悼皇后改葬峻阳陵侧别立𢎞训宫不列于庙元帝既即尊位上继武帝于礼为祢如汉光武上继元帝故事也是时西京神主堙灭虏庭江左建庙皆更新造寻以登怀帝之主又迁颍川位虽七室其实五世盖从刁协以兄弟为世数故也于时百度草创旧礼未备三祖毁主权居别室太兴三年将登愍帝之主于是乃定更制还复豫章颍川二主于昭穆之位以同惠帝嗣武帝故事而惠怀愍三帝自从春秋尊尊之义在庙不替也至元帝崩则豫章复迁然元帝神位犹在愍帝之下故有坎室者十也至明帝崩而颍川又迁犹十室也于时续广太庙故三迁主并还西储名之曰祧以凖逺庙成帝咸和三年苏峻覆乱京都温峤等入伐立行庙于白石告元帝先后曰逆臣苏峻倾覆社稷毁弃三正污辱海内臣亮等手刃戎首龚行天罸惟中宗元皇帝肃祖明皇帝明穆皇后之灵降鉴有罪剿絶其命翦此羣兇以安宗庙臣等虽陨首摧躯犹生之年咸康七年五月始作武悼皇后神主祔于庙配飨世祖成帝崩而康帝承统以兄弟一世故不迁京兆始十一室也康帝崩京兆迁入西储同谓之祧如前三祖迁主之礼故正室犹十一也穆帝崩而哀帝海西并为兄弟无所登降咸安之初简文皇帝上继元皇帝世秩登进于是颍川京兆二主复还昭穆之位至简文崩颍川又迁孝武皇帝太元十六年改作太庙殿正室十六间东西储各一间合十八间栋高八丈四尺堂基长三十九丈一尺广十丈一尺堂集方石庭以塼尊备法驾迁神主于行庙征西至京兆四主及太子太孙各用其位之仪服四主不从帝者之仪是与太康异也诸主既入庙设脯醢之奠及新庙成帝主还室又设脯醢之奠十九年二月追尊简文母㑹稽太妃郑氏为简文皇帝宣太后立庙太庙道西及孝武崩京兆又迁如穆帝之世四祧故事安帝隆安四年以孝武母简文李太后帝母宣徳陈太后祔于宣郑太后之庙元兴三年三月宗庙神主在寻阳已立新主于太庙权告义事四月辅国将军何无忌奉送神主还丙子百官拜迎于石头戊寅入庙安帝崩未及禘而天禄终焉宋武帝初受晋命为宋王建宗庙于彭城依魏晋故事立一庙初祠高祖开封府君曾祖武原府君皇祖东安府君皇考处士府君武敬臧后从诸侯五庙之礼也既即尊位乃增祠七世右北平府君六世相国掾府君为七庙永初初追尊皇考处士为孝穆皇帝皇妣赵氏为穆皇后三年孝懿萧皇后崩又祔庙髙祖崩神主升庙犹从昭穆之序如魏晋之制虚太祖之位也庙殿亦不改构又如晋初之因魏也文帝元嘉初追尊所生胡媫妤为章皇太后立庙西晋宣太后地孝武昭太后明帝宣太后并祔章太后庙晋元帝大兴三年正月乙卯诏曰吾虽上继世祖然于怀愍皇帝皆北面称臣今祠太庙不亲执觞酌而令有司行事于情礼不安可依礼更处太常华恒议今圣上继武皇帝宜准汉世祖故事不亲执觞爵又曰今上承继武帝而庙之昭穆四世而已前太常贺循博士傅纯以为惠怀及愍宜别立庙然臣愚谓庙室当以客主为限无拘常数殷世有二祖二宗若拘七室则当祭祢而已推此论之宜还复豫章颍川全祠七庙之礼骠骑长史温峤议凡言兄弟不相入庙既非礼文且光武奋劒振起不策名于孝平豫神其事以应九世之䜟又古不共庙故别立焉今上以䇿名而言殊于光武之事躬奉烝尝于经既正于情又安矣太常恒欲还二府君以全七世峤谓是宜骠骑将军王导从峤议峤又曰其非子者可直言皇帝敢告某皇帝又若以一帝为一世则不祭祢反不及庶人于是帝从峤议悉施用之孙盛晋春秋曰阳秋传云臣子一例也虽继君位不以后尊降废前敬昔鲁僖上嗣庄公以友于长㓜而外之为逆凖之古义明诏是也穆帝永和二年七月有司奏十月殷祭京兆府君当迁祧室昔征西豫章颍川三府君毁主中兴之初权居天府在庙门之西咸康中太常冯怀表续奉还于西储夹室谓之为祧疑亦非礼今京兆迁入是为四世逺祖长在太祖之上昔周室太祖世逺故迁有所归今晋庙宣皇为主而四祖居之是屈祖就孙也殷祫在上是代太祖也领司徒蔡谟议四府君宜改筑别室若未展者当入就太庙之室人莫敢卑其祖文武不先不窋殷祭之日征西东面处宣皇之上其后迁庙之主藏于征西之祧祭荐不絶护军将军冯懐表议礼无庙者为坛以祭可别立室藏之至殷禘则祭于坛也辅国将军谯王司马无忌等议诸儒谓太王王季迁主藏于文武之祧如此府君迁主宜在宣皇帝庙中然今无寝室宜变通而改筑又殷祫太庙征西东面尚书郎孙绰与无忌议同曰太祖虽位始九五而道以从畅替人爵之尊笃天伦之道所以成教本而光百代也尚书郎徐禅议礼去祧为坛去坛为墠嵗祫则祭之今四祖迁主可藏之石室有祷则祭于坛墠又遣禅至㑹稽访处士虞喜喜答曰汉世韦𤣥成等以毁主瘗于园魏朝议者云应埋两阶之间且神主本在太庙若今别室而祭则不如永藏又四君无追号之礼益明应毁而无祭于是抚军将军㑹稽王司马昱尚书刘劭等奏四祖同居西祧藏主石室禘祫乃祭如先朝旧仪时陈留范宣兄子问此礼宣答曰舜庙所祭皆是庶人其后世逺而毁不居舜上不序昭穆今四君号犹依本非以功徳致礼也若依虞主之瘗则犹藏子孙之所若依夏主之埋则又非本庙之阶宜思其变别筑一室亲未尽则禘祫处宣帝之上亲尽则无縁下就子孙之列其后太常刘遐等同蔡谟议博士张凭议或疑陈于太祖者皆其后毁主凭案古议无别前后之文也禹不先鲧则迁主居太祖之上亦可无疑矣安帝义熙九年四月将殷祭诏博议迁毁之礼大司马琅邪王司马徳文议太始之初虚太祖之位而縁情流逺上及征西故世尽则宜毁而宣皇帝正太祖之位又汉光武帝移十一帝主于洛邑则毁主不设理可推矣宜从范宣之言筑别室以居四府君之主永藏而不祀也大司农徐广议四府君尝处庙室之首歆率土之祭若霾之幽壤于情理未必咸尽谓可迁藏西储以为逺祧而禘飨永絶也太尉咨议参军袁豹议仍旧无革殷祠犹及四府君情理为允祠部郎臧焘议四府君之主享祀礼废则亦神所不依宜同虞主之瘗霾矣时高祖辅晋与大司马议同须后殷祀行事改制晋孝武帝太元十二年五月壬戍诏曰昔建太庙每事从俭约思与率土致力备礼又太祖虚位明堂未建郊祀国之大事而稽古之制阙然便可详议祠部郎徐邈议圆丘郊祀经典无二宣皇帝尝辨斯义而检以圣典爰及中兴备加研极以定南北二郊诚非异学所可轻改也谓仍旧为安武皇帝建庙六世三昭三穆宣皇帝剏基之主实惟太祖亲则王考四庙在上未及迁世故权虚东向之位也兄弟相及义非二世故当今庙祀世数未足而欲太祖正位则违事七之义矣又礼曰庶子王亦禘祖立庙盖谓支𦙍授位则亲近必复京兆府君于今六世宜复立此室则宣皇未在六世之上须前世既迁乃太祖位定尔京兆迁毁宜藏主于石室虽禘祫犹弗及何者传称毁主升合乎太祖升者自下之名不谓可降尊就卑也太子太孙隂室四主储嗣之重升祔皇祖所配之庙世逺应迁然后从食之孙与之俱毁明堂圆方之制纲领已举不宜阙配帝之祀且王者以天下为家未必一邦故周平光武无废于二京也周公宗祀文王汉明配以世祖自非惟新之考孰配上帝邈又曰明堂所配之神积疑莫辨按易殷荐上帝以配祖考祖考同配则上帝亦为天而严父之义显周礼旅上帝者有故告天与郊祀常礼同用四圭故并言之若上帝者五帝经文何不言祀天旅五帝祀地旅四望乎人帝之与天帝虽天人之通谓然五方不可言上帝诸侯不可言大君也书无全证而义容彼此故太始太康二纪之间兴废迭用矣侍中车𦙍议又曰明堂之制既其难详且乐主于和礼主于敬故质文不同音器亦殊既茅茨广厦不一其度何必守其形范而不知𢎞本顺民乎九服咸宁河朔无尘然后明堂辟雍可崇而修之中书令王珉意与𦙍同太常孔注议太始开元所以上祭四府君诚以世数尚近可得飨祠非若殷周先世王迹所因也向使京兆尔时在七世之外自当不祭此四王推此知既毁之后则殷禘所絶矣吏部郎王忱议明堂则天象地仪观之大宜俟皇居反旧然后脩之骠骑将军㑹稽王司马道子尚书令谢石意同忱议于是奉行一无所改晋安帝义熙二年六月白衣领尚书左仆射孔安国启云元兴三年夏应殷祠昔年三月皇舆旋轸其年四月夏应殷而太常博士徐干等议云应用孟秋台寻校自泰和四年相承皆用冬夏干等既伏应孟冬回复追明孟秋非失御史中丞范泰议今虽既祔之后得以烝尝而无殷荐之比太元二十一年十月应殷烈宗以其年九月崩至隆安三年国家大吉乃修殷事又礼有䘮则废吉祭祭新主于寝今不设别寝旣祔祭于庙故四时烝尝以寄追逺之思三年一禘以习昭穆之序义本各异三年䘮毕则合食太祖遇时则殷无取于限三十月也当是内台常以限月成旧就如所言有䘮可殷隆安之初果以䘮而废矣月数少多复迟速失中至于应寝而脩意所未譬安国又启范泰云今既祔遂祭于庙故四时烝尝如泰此言殷与烝尝其本不同既祔之后可亲烝尝而不得亲殷也太常刘瑾云章后䘮未一周不应祭臣寻升平五年五月穆皇帝崩其年七月山陵十月殷兴宁三年二月哀皇帝崩泰和元年五月海西夫人庾氏薨时为皇后七月葬十月殷此在哀皇再周之内庾夫人既葬之后二殷䇿文见在庙又文皇太后以隆安四年七月崩陛下追述先㫖躬服重制五年十月殷再周之内不以废事今以小君之哀而泰更谓不得行大礼臣寻永和十年至今五十余载用三十月輙殷皆见于注记是依礼五年再殷而泰所言非真难臣乃以圣朝所用迟速失中泰为宪司自应明审是非羣臣所启不允即当责失奏弹而諐堕稽停遂非忘旧请免泰瑾官丁巳诏皆白衣领职于是博士徐干皆免官初元兴三年四月不得殷祠进用十月计常限则义熙三年冬又当殷若更起端则应用来年四月领司徒王谧丹阳尹孟昶议有非常之庆必有非常之礼殷祭旧准不差盖施于经常尔至于义熙之庆经古莫二虽曰旋幸理同受命愚谓理运惟新于是乎始宜用四月中领军谢混太常刘瑾议殷无定日考时致敬且礼意尚简去年十月祠虽于日有差而情典允备宜仍以为正太学博士徐干议三年一祫五年一禘经传记籍不见补殷之文员外散骑侍郎领着作郎徐广议寻先事海西公泰和六年十月殷祠孝武皇帝宁康二年十月殷祠若依常去前三十月则应用四月也于时盖当有故而迁在冬但未详其事太元元年十月殷祠依常三十月则应用二年四月也是追计辛未嵗十月来合六十月而再殷何邵甫注公羊传云祫从先君来积数为限自僖八年至文二年知为祫祭如此履端居始承源成流领㑹之节逺因宗本也昔年有故推迁非其常度宁康太元前事可依虽年有旷近之异然追计之理同矣愚谓从复常次者以推归正之道也左丞刘润之等议太元元年四月应殷而礼官堕失建用十月本非正期不应即以失为始也宜以反初四月为始当用三年十月尚书奏从王谧议以元年十月为始也宋孝武帝孝建元年十二月戊子有司奏依旧今元年十月是殷祠之月领曹郎范泰参议依永初三年例须再周之外殷祭寻祭再周来二年三月若以四月殷则犹在禫内下礼官议正国子助教苏玮生议案礼三年䘮毕然后祫于太祖又云三年不祭唯天地社稷越绋行事且不禫即祭见讥春秋求之古礼䘮服未终固无祼享之义自汉文以来一从权制宗庙朝聘莫不皆吉虽祥禫空存无綅缟之变烝尝荐祀不异平日殷祠礼既弗殊岂独以心忧为碍太学博士徐宏议三年之䘮虽从权制再祥周变犹服缟素未为纯吉无容以祭谓来四月未宜便殷十月则允太常丞臣朱膺之议虞礼云中月而禫是月也吉祭犹未配谓二十七月既禫祭当四时之祭日则未以其妃配哀未忘也推此而言未禫不得祭也又春秋闵公二年吉禘于庄公郑𤣥云闵公心惧于难务自尊成以厌其祸凡二十二月而除䘮又不禫云又不禫明禫内不得禘也案王肃等言于魏朝云今权宜存古礼俟毕三年旧説三年䘮毕遇禘则禘遇祫则祫郑𤣥云禘以孟夏祫以孟秋今相承用十月如宏所上公羊之文如为有疑亦以鲁闵设服因言䘮之纪制尔何必全许素冠可吉禘纵公羊异説官以礼为正亦求量宜郎中周景逺参议永和三年九月十日奏傅亮议权制即吉御世宜尔宗庙大礼宜依古典则是皇宋开代成凖谓博士徐宏太常丞朱膺之议用来年十月殷祠为允诏可宋殷祭皆即吉乃行大明七年二月辛亥有司奏四月应殷祠若事中未得为得用孟秋与不领军长史周景逺议案礼记云天子祫禘祫尝祫烝依如礼文则夏秋冬三时皆殷不唯用冬夏也晋义熙初仆射孔安国启议自泰和四年相承殷祭皆用冬夏安国又启永和十年至今五十余年用三十月辄殷祠博士徐干据礼难安国干又引晋咸康六年七月殷祠是不専用冬夏于时晋朝虽不从干议然干据礼及咸康故事安国无以夺之今若以来四月未得殷祠迁用孟秋于礼无违参议据礼有证谓用孟秋为允诏可晋武帝咸宁五年十一月己酉𢎞训羊太后崩宗庙废一时之祀天地明堂去乐且不上胙升平五年十月己卯殷祠以穆帝崩后不作乐初永嘉中散骑常侍江统议曰阳秋之义去乐卒事是为吉祭有废乐也故升平末行之其后太常江逌表穆帝山陵之后十月殷祭从太常丘夷等议撤乐逌寻详今行汉制无特祀之别既入庙吉禘何疑于乐史臣曰闻乐不怡故申情于遏宻至于谅闇夺服虑政事之荒废是以乗权通以设变量轻重而降屈若夫奏音之与寝声非有损益于机务纵复回疑于两端固宜縁恩而从戚矣宋世国有故庙祠皆悬而不乐宋书卷十六卷十六考证宋书卷十六考证礼志三若其显谥畧腾轨则系缀声采徴畧闻听二畧字可疑南本谥下无畧字义亦不可通祠部郎臧焘议四府君之主焘诸本皆讹寿今据南史臧焘传改正宋书卷十六考证宋书卷十七钦定四库全书宋书卷十七梁沈约撰志第七礼四宋文帝元嘉三年五月庚午以诛徐羡之等讐耻已雪币告太庙元嘉三年十二月甲寅西征谢晦告太庙太社晦平车驾旋轸又告元嘉六年七月太学博士徐道娱上议曰伏见太庙烝尝仪注皇帝行事毕出便坐三公已上献太祝送神于门然后至尊还拜百官赞拜乃退谨寻清庙之道所以肃安神也礼曰庙者貌也神灵所冯依也事亡如存若常在也既不应有送神之文自陈豆荐爼车驾至止竝弗奉迎夫不迎而送送而后辞闇短之情实用未逹按时人私祠诚皆迎送由于无庙庶感降来格因心立意非王者之礼也仪礼虽太祝迎尸于门此乃延尸之仪岂是敬神之典恐于礼有疑谨以议上有司奏下礼官详判博士江邃议在始不逆明在庙也卒事而送节孝思也若不送而辞是舍亲也辞而后送是遣神也故孝子不忍违其亲又不忍遣神是以祝史送神以成烝尝之义博士贺道期议乐以迎来哀以送往祭统迎牲而不迎尸诗云钟鼓送尸郑云尸神象也与今仪注不迎而后送若合符契博士荀万秋议古之事尸与今之事神其义一也周礼尸出送于庙门拜尸不顾诗云钟鼓送尸则送神之义其来久矣记曰迎牲而不迎尸别嫌也尸在门外则疑于臣入庙中则全于君君在门外则疑于君入庙则全于臣是故不出者明君臣之义邃等三人谓旧仪为是唯博士陈珉同道娯议参详邃等议虽未尽然皆依拟经礼道娯珉所据难从今衆议不一宜遵旧体诏可元嘉六年九月太学博士徐道娯上议曰祠部下十月三日殷祠十二日烝祀谨按禘祫之礼三年一五年再公羊所谓五年再殷祭也在四时之间周礼所谓凡四时之间礼也盖厯岁节月无定天子诸侯先后弗同礼称天子祫尝诸侯烝祫有田则祭无田则荐郑注天子先祫然后时祭诸侯先时祭然后祫有田者既祭又荐新祭以首时荐以仲月然则大祭四祀其月各异天子以孟月殷仲月烝诸侯孟月尝仲月祫也春秋僖公八年秋七月禘文公二年八月大事于太庙谷梁传曰着祫尝也昭公十五年二月有事于武宫左传曰礼也又周礼仲冬享烝月令季秋尝稻晋春烝曲沃齐十月尝太公此竝孟仲区别不共之明文矣凡祭必先卜日用丁巳如不从进卜逺日卜未吉岂容二事推期而往理尤可知寻殷烝祀重祭荐礼轻轻尚异月重宁反同且祭不欲数数则渎今隔旬频享恐于礼为烦自经纬坟诰都无一月两献先儒旧説皆云殊朔晋代相承未审其原国事之重莫大乎祀愚管肤浅窃以惟疑请详告下议寝不报元嘉七年四月乙丑有司奏曰礼丧服传云有死于宫中者则为之三月不举祭今礼祀既戒而掖庭有故下太常依礼详正太学博士江邃袁朗徐道娯陈珉等议参互不同殿中曹郎中领祠部谢元议以为遵依礼传使有司行事于义为安辄重参详宗庙敬重飨祀精明虽圣情罔极必在亲奉然茍曰有疑则情以礼屈无所称述于义有据请听如元所上诏可元嘉十年十二月癸酉太祝令徐闰刺署典宗庙社稷祠祀荐五牲牛羊豕鸡竝用雄其一种市买由来送雌窃闻周景王时賔起见雄鸡自断其尾曰鸡惮牺不祥今何以用雌求下礼官详正勒大学依礼详据博士徐道娯等议称案礼孟春之月是月也牺牲无用牝如此是春月不用雌尔秋冬无禁雄鸡断尾自可是春月太常丞司马操议寻月令孟春命祀山林川泽牺牲无用牝若如学议春祠三牲以下便应一时俱改以从月令何以偏在一鸡重更勒太学议荅博士徐道娯等又议称凡宗祀牲牝不一前惟月令不用牝者盖明在春必雄秋冬可雌非以山林同宗庙也四牲不改在鸡偏异相承来久义或有由诚非末学所能详究求详议告报如所称令参详闰所称粗有证据宜如所上自今改用雄鸡孝武帝孝建三年五月丁巳诏以第四皇子出绍江夏王太子叡为后有司奏皇子出后检未有告庙先例辄勒二学礼官议正应告与不告者为告几室太学博士傅休议礼无皇子出后告庙明文晋太康四年封北海王寔绍广汉殇王后告于太庙汉初帝各异庙故告不必同自汉明帝以来乃共堂各室魏晋依之今既共堂若独告一室而阙诸室则于情未安太常丞庾亮之议案礼大事则告祖祢小事则特告祢今皇子出嗣宜告祢庙祠部朱膺之议以为有事告庙盖国之常典今皇子出绍事非常均愚以为宜告贺循云古礼异庙唯谒一室是也既皆共庙而阙于诸帝于情未安谓循言为允宜在皆告兼右丞殿中郎徐爰议以为国之大事必告祖祢皇子出嗣不得谓小昔第五皇子承统庐陵备告七庙参议以爰议为允诏可大明元年六月己卯朔诏以前太子歩兵校尉祗男歆绍南丰王朗有司奏朗先嗣营阳告庙临轩检继体为旧不告庙临轩下礼官议正太学博士王爕之议南丰昔别开土宇以绍营阳义同始封故有临轩告庙之礼今歆奉诏出嗣则成继体先爵犹存事是传袭不应告庙临轩祠部郎朱膺之议南丰王嗣爵封已絶圣恩埀矜特诏继茅土复申义同始封为之告庙临轩殿中郎徐爰议营阳继体皇基身亡封絶恩诏追封钖以一城既始启建茅土故宜临轩告庙今歆继后南丰彼此俱为列国长沙南丰自应各告其祖岂闗太庙事非始封不合临轩同博士王爕之议参详爰议为允诏可大明三年六月乙丑有司奏来七月十五日尝祠太庙章皇太后庙舆驾亲奉而乘舆辞庙亲戎太子合亲祠与不且今月二十四日第八皇女夭案礼宫中有故三月不举祭皇太子入住上宫于事有疑下礼官议正太学博士司马兴之议窃惟国之大事在祀与戎皇太子有抚军之道而无专御之义戎既如之祀亦宜然案祭统夫祭之道孙为王父尸又云祭有昭穆所以别父子太子监国虽不摄至于宗庙则昭穆实存谓事不可乱又云有故则使人准此二三太子无奉祀之道又皇女夭札则实同宫一体之哀理不得异设令得祀令犹无亲奉之义博士郁议案春秋太子奉社稷之粢盛长子主噐出可守宗庙以为祭主易彖明文监国之重居然亲祭皇女夭札时既同宫三月废祭于礼宜停二议不同尚书参议宜以郁议为允诏可大明三年十一月乙丑朔有司奏四时庙祠吉日已定遇雨及举哀旧停亲奉以有司行事先下使礼官博议于礼为得迁日与不博士江长议礼记祭统君之祭也有故则使人而君不失其仪郑𤣥云君虽不亲祭礼无阙君德不损愚以为有故则必使人者明无迁移之文茍有司充事谓不宜改日太常丞陆澄议案周礼宗伯之职若王不与祭祀则摄位郑君曰王有故行其祭事也臣以为此谓在致齐祭事尽备神不可渎齐不可久而王有他故则使有司摄焉晋太始七年四月世祖将亲祠于太庙庚戌车驾夕牲辛亥雨有司行事此虽非人故盖亦天硋也求之古礼未乖周制案礼记孔子荅曾子当祭而日蚀太庙火如牲至未杀则废然则祭非无可废之道也但权所为之轻重耳日蚀庙火变之甚者故乃牲至尚犹可废推此而降可以理寻今㪚齐之内未及致齐而有轻哀甚雨日时展事可以延敬不愆义情无伤正典改择令日夫何以疑愚谓㪚齐而有举哀若雨可更迁日唯入致齐及日月逼晩者乃使有司行事耳又前代司空顾和启南郊车驾已出遇雨宜迁日更郊事见施用郊之与庙其敬可均至日犹迁况㪚齐邪殿中郎殷淡议曾子问曰蚀太庙火牲未杀则废纵有故则使人清庙敬重郊禋礼大故庙焚日蚀许以可迁轻哀微故事不合改是以鼷鼠食牛改卜非礼晋世祖有司行事顾司空之改郊月既不见其当时之宜此不足为准愚谓日蚀庙火天谴之变廼可迁日至于举哀小故不宜改辰衆议不同参议既有理据且晋氏迁郊宋初迁祠竝有成准谓孟月㪚齐之中遇雨及举轻哀宜择吉更迁无定限数唯入致齐及侵仲月节者使有司行事诏可大明五年十月甲寅有司奏今月八日烝祠二庙公卿行事有皇太子献妃服前太常丞庾蔚之议礼所以有䘮废祭由祭必有乐皇太子以元嫡之重故主上服妃不以尊降既正服大功愚谓不应祭有故三公行事是得祭之辰非今之比卿卒犹不绎况于太子妃乎博士司马兴之议夫缌则不祭礼之大经卿卒不绎春秋明义又寻魏代平原公主薨高堂隆议不应三月废祠而犹云殡葬之间权废事改吉芬馥享祠寻此语意非使有司此无服之丧尚以未葬为废况皇太子妃及大功未祔者邪上寻礼文下准前代不得烝祠领军长史周景逺议案礼缌不祭大功废祠理不俟言今皇太子故妃既未山茔未从权制则应依礼废烝尝至尊以大功之服于礼不得亲奉非有故之谓亦不使公卿行事右丞徐爰议以为礼缌不祭盖惟通议大夫以尊贵降絶及其有服不容复异祭统云君有故使人可者谓于礼应祭君不得齐祭不可阙故使臣下摄奉不谓君不应祭有司行事也晋咸宁四年景献皇后崩晋武帝伯母宗庙废一时之祀虽名号尊崇粗可依准今太子妃至尊正服大功非有故之比既未山茔谓烝祠宜废寻蔚之等议指归不殊阙烝为允过卒哭祔庙一依常典诏可大明七年二月丙辰有司奏銮舆廵蒐江左讲武校猎获肉先荐太庙章太后庙并设醢酒公卿行事及献妃隂室室长行事太学博士虞龢议检周礼四时讲武献牲各有所施振旅春蒐则以祭社苃舎夏苖则以享初治兵秋狝则以祀方大閲冬狩则以享烝案汉祭祀志唯立秋之日白郊事毕始扬威武名曰貙刘乘舆入囿躬执弩以射牲以鹿麑太宰令谒者各一人载获车驰送陵庙然则春田荐庙未有先准兼太常丞庾蔚之议龢所言是蒐狩不失其时此礼久废今时龢表晏讲武教人又䖍供干豆先荐二庙礼情俱允社主土神司空土官故祭社使司空行事太庙宜使上公参议蒐狩之礼四时异议礼有损益时代不同今既无复四方之祭三杀之仪旷废来久禽获牲物靣伤翦毛未成禽不献太宰令谒者择上杀奉送先荐庙社二庙依旧以太尉行事诏可明帝泰豫元年七月庚申有司奏七月尝祠至尊谅闇之内爲亲奉与不使下礼官通议伏寻三年之制自天子逹汉文愍秦余之弊于是制爲权典魏晋以来卒哭而祔则就吉案礼记王制三年不祭唯祭天地社稷爲越绋而行事郑𤣥云唯不敢以卑废尊也范宣难杜预叚畅所以阙宗庙祭者皆人理所奉哀戚之情同于生者谯周祭志称礼身有䘮则不为吉祭缌麻之䘮于祖考有服者则亦不祭为神不飨也寻宫中有故虽在无服亦废祭三月有䘮不祭如或非若三年之内必宜亲奉者则应禘序昭穆而今必须免䘮然后禘祫故知未祭之意当似可思起居注晋武有二䘮两朞之中竝不自祠亦近代前事也伏惟至尊孝越姬文情深明发公服虽释纯哀内纒推访典例则未应亲奉有司祇应祭不爲旷仰思从敬窃谓为允臣等参议甚有明证宜如所上诏可后废帝元徽二年十月丙寅有司奏至尊亲祠太庙文皇帝太后之日孝武皇帝及昭穆太后虽亲非正统而尝经北靣未详应亲执爵与不下礼官议太学博士周山文议案礼尊者尊统上卑者尊统下孝武皇帝于至尊虽亲非正统而祖宗之号列于七庙愚谓亲奉之日应执觞爵昭皇太后既亲非礼正宜使三公行事博士颜爕等四人同山文兼太常丞韩贲议晋景帝之于世祖肃祖之于孝武皆傍尊也亲执觞杓今孝武皇帝于至尊亲为伯父功列祖宗奉祀之日谓宜亲执按昭皇太后于主上亲无名秩情则疏远庶母在我犹子祭孙止况伯父之庶母愚谓昭后觞爵可付之有司前左丞孙缅议晋世祖宗祠显宗烈宗肃祖竝是晋帝之伯今朝明凖而初无有司行事之礼愚谓主上亲执孝武皇帝觞爵有惬情敬昭皇太后君母之贵见尊一时而与章宣二庙同飨閟宫非唯不躬奉廼宜议其毁替请且依旧三公行事诏缅议爲允宋孝武帝孝建元年十月戊辰有司奏章皇太后庙毁置之礼二品官议者六百六十三人太傅江夏王义恭以为经籍残伪训传异门谅言之者罔一故求之者尠究是以六宗之辩舛于兼儒迭毁之论乱于羣学章皇太后诞神启圣礼备中兴庆流胙𦙍德光义逺宜长代崇芬奕叶垂则岂得降侔通伦反遵常典夫议者成疑寔傍纪传知一爽二莫穷书㫖按礼记不代祭爰及慈母置辞令有所施谷梁于孙止别主立祭则亲执䖍祀事异前志将由大君之宜其职弥重人极之贵其数特中且汉代鸿风遂登配袝晋氏明规咸留荐祀逺考史策近因闇见未应毁之于义为长所据公羊祗足坚秉安可以贵等帝王祭从士庶縁情访制颠越滋甚谓应同七庙六代乃毁六百三十六人同义恭不毁㪚骑侍郎王法施等二十七人议应毁领曹郎中周景逺重参议义恭等不毁议为允诏可大明二年二月庚寅有司奏皇代殷祭无事于章后庙高堂隆议魏文思后依周姜嫄庙禘祫及徐邈答晋宣太后殷荐旧事使礼官议正博士孙武议按礼记祭法置都立邑设庙祧坛墠而祭之乃为亲疏多少之数是故王立七庙逺庙为祧郑云天子迁庙之主昭穆合藏于祧中祫乃祭之王制曰祫禘郑云祫合也合先君之主于祖庙而祭之谓之祫三年而夏禘五年而秋祫谓之五年再殷祭又禘大祭也春秋文公二年大事于太庙传曰毁庙之主陈于太祖未毁庙之主皆升合食太庙传曰合族以食序以昭穆祭统曰有事于太庙则羣昭羣穆咸在不失其伦今殷祠是合食太祖而序昭穆章太后既屈于上不列正庙若迎主入太庙既不敢配列于正序又未闻于昭穆之外别立爲位若徐邈议今殷祠就别庙奉荐则乖禘祫大祭合食序昭穆之义邈云隂室四殇不同祫就祭此亦其义也䘮服小记殇与无后从祖祔食祭法王下祭殇郑𤣥云祭适殇于庙之奥谓之隂厌既从祖食于庙奥是殇有位于奥非就祭别宫之谓今章太后庙四时飨荐虽不于孙止若太庙禘祫独祭别宫与四时烝尝不异则非禘大祭之义又无取于祫合食之文谓不宜与太庙同殷祭之礼高堂隆答魏文思后依姜嫄庙禘祫又不辨祫之义而改祫大飨盖没由而然耳守文浅学惧乖礼衷博士王爕之议按禘小祫大礼无正文求之情例如有推寻祫之爲名虽在合食而祭典之重于此为大夫以孝飨亲尊爱罔极既殷荐太祖亦致盛祀于小庙譬有事于尊者可以及卑故高堂隆所谓独以祫故而祭之也是以魏之文思晋之宣后虽并不序于太庙而犹均禘于姜嫄其意如此又徐邈所引四殇不祫就而祭之以爲别飨之例斯其证矣愚谓章皇太后庙亦宜殷荐太常丞孙缅议以爲祫祭之名义在合食守经据古孙武为详窃寻小庙之礼肇自近魏晋之所行足为前凖髙堂隆以祫而祭有附情敬徐邈引就祭四殇以证别飨孙武据殇祔于祖谓庙有殇位寻事虽同庙而祭非合食且七庙同宫始自后汉礼之祭殇各祔厥祖既豫祫则必异庙而祭愚谓章庙殷荐推此可知祠部朱膺之议閟宫之祀高堂隆赵怡并云周人祫岁俱祫祭之魏晋二代取则奉荐名儒逹礼无相讥非不諐不忘率由旧章愚意同王爕之孙缅议诏曰章皇太后追尊极号礼同七庙岂容独阙殷荐隔兹盛祠閟宫遥祫既行有周魏晋从飨式范无替宜述附前典以宣情敬明帝泰始二年正月孝武昭太后崩五月甲寅有司奏晋太元中始正太后尊号徐邈议庙制自是以来着爲通典今昭皇太后于至尊无亲正特制义服祔庙之礼宜下礼官详议博士王畧太常丞虞愿议正名存义有国之徽典臣子一例史传之明文今昭皇太后正位母仪尊号允着袝庙之礼宜备彛则母以子贵事炳圣文孝武之祀既百代不毁则昭后之祔无缘有亏愚谓神主应入章后庙又宜依晋元皇帝之于愍帝安帝之于永安后祭祀之日不亲执觞爵使有司行事时太宗宣太后已祔章太后庙长兼仪曹郎虞龢议以为春秋之义庶母虽名同崇号而实异正嫡是以犹考别宫而公子主其祀今昭皇太后既非所生益无亲奉之理周礼宗伯职云若王不与祭则摄位然则宜使有司行其礼事又妇人无常秩各以夫氏为定夫亡以子为次昭皇太后即正位在前宣太后追尊在后以从序而言宜跻新祢于上参详龢议为允诏可泰始二年六月丁丑有司奏来七月尝祀二庙依旧车驾亲奉孝武皇帝至尊亲进觞爵及拜伏又昭皇太后室应拜及祝文称皇帝讳又皇后今月二十五日䖍见于祢拜孝武皇帝昭皇太后竝无明文下礼官议正太学博士刘绲议寻晋元北面称臣于愍帝烝尝奉荐亦使有司行事且兄弟不相为后着于鲁史以此而推孝武之室至尊无容亲进觞爵拜伏其日亲进章皇太后庙经昭皇太后室过前议既使有司行事谓不应进拜昭皇太后正号久定登列庙祀详寻祝文宜称皇帝讳案礼妇无见兄之典昭后位居傍尊致䖍之仪理不容备孝武昭后二室牲荐宜阙太常丞虞愿议夫烝尝之礼事存继嗣故傍尊虽近弟姪弗祀君道虽高臣无祭典按晋景帝之于武帝属居伯父武帝至祭之日犹进觞爵今上既纂祠文皇于孝武室谓宜进拜而已觞爵使有司行事按礼过墓则轼过祀则下凡在神祗尚或致恭况昭太后母临四海至尊亲曾北面兄母有敬谓宜进拜祝文宜称皇帝讳寻皇后庙见之礼本修䖍为义今于孝武论其嫂叔则无通问之典语其尊卑亦无相见之义又皇后登御之初昭后犹正位在宫敬谒之道久已前备愚谓孝武昭太后二室并不复荐告参议以愿议为允诏可后废帝元徽二年十月壬寅有司奏昭太后庙毁置下礼官详议太常丞韩贲议按君母之尊义发春秋庶后飨荐无间周典七庙承统犹亲尽则毁况伯之所生而无服代祭稽之前代未见其凖都令史殷匪子议昭皇太后不系于祖宗进退宜毁议者云妾袝于妾祖姑祔既必告毁不容异应告章皇太后一室按记云妾袝于妾祖姑无妾祖姑则易牲而祔于女君可也始章太后于昭太后论昭穆而言则非妾祖姑又非女君于义不当伏寻昭太后名位允极昔初袝之始自上袝于赵后即安于西庙竝皆币告诸室古者大事必告又云每事必告礼牲币杂用检魏晋以来互有不同元嘉十六年下礼官辨正太学博士殷灵祚议称吉事用牲凶事用币自兹而后吉凶为判已是一代之成典今事虽不全凶亦未近吉故宜依旧以币徧告二庙又寻昭太后毁主无义陈列于太祖博士欲依虞主薶于庙两阶之间按阶闲本以薶告币薶虞主之所昔虞喜云依五经典议以毁主袝于虞主薶于庙之北墙最为可据昭太后神主毁之薶之后上室不可不虚置太后便应上下升之既升之顷又应设脯醢以安神今礼官所议谬畧未周迁毁事大请广详访左仆射刘康等七人同匪子左丞王谌重参议谓以币徧告二庙薶毁殷主于北墙宣太后上室仍设脯醢以安神匪子议为允诏可魏明帝太和三年诏曰礼王后无嗣择建支子以继大宗则当纂正统而奉公义何得顾私亲哉汉宣继昭帝后加悼考以皇号哀帝以外蕃援立而董宏等称引亡秦或误朝议遂尊恭皇立庙京师又宠蕃妾使比长信僭差无礼人神弗佑非辠师丹忠正之諌用致丁傅焚如之祸自是之后相踵行之其令公卿有司深以前代为诫后嗣万一有由诸侯入奉大统则当明为人后之义敢为佞邪导谀君上妄建非正之号谓考为皇称妣为后则股肱大臣诛之无赦其书金策藏之宗庙着于令典是后髙贵常道援立皆不外尊也晋愍帝建兴四年司徒梁芬议追尊之礼帝既不从而左仆射索綝等亦称引魏制以为不可故追赠呉王为太保而已元帝大兴二年有司言琅邪恭王宜称皇考贺循议云礼典之义子不敢以已爵加其父号帝又从之二汉此典弃矣魏明帝有爱女曰淑渉三月而夭帝痛之甚追封谥为平原懿公主葬于南陵立庙京师无前典非礼也宋孝武帝孝建元年七月辛酉有司奏东平沖王年稺无后唯殇服五月虽不殇君应有主祭而国是追赠又无其臣未详毁灵立庙为当它袝与不辄下礼官详议太学博士臣徐宏议王既无后追赠无臣殇服既竟灵便合毁记曰殇与无后者从祖祔食又曰士大夫不得祔于诸侯祔于祖之为士大夫者按诸侯不得祔于天子沖王则宜祔诸祖之庙为王者应祔长沙景王庙诏可大明四年丁巳有司奏安陆国土虽建而奠酹之所未及营立四时荐飨故袝江夏之庙宣王所生夫人当应祠不太学博士傅郁议应废祭右丞徐爰议按礼慈母妾母不代祭郑𤣥注以其非正故传曰子祭孙止又云为慈母后者为祖庶母可也注称縁为慈母后之义父妾无子亦可命已庶子为之后也考寻斯义父母妾之祭不必唯子江夏宣王太子体自元宰道戚之𦙍遭时不幸圣上矜悼降出皇爱嗣承徽绪光启大蕃属国为祖始王夫人载育明懿则一国之正上无所厌哀敬得申既未获祔享江夏又不从祭安陆即事求情愚以为宜依祖母有为后之义谓合列祀于庙二议不同参议以爰议为允诏可大明六年十月丙寅有司奏故晋陵孝王子云未有嗣安庙后三日国臣从权制除释朔望周忌应还临与不祭之日谁为主太常丞庾蔚之议既葬三日国臣从权制除而释灵筵犹存朔望及朞忌诸臣宜还临哭变服衣巾夹使上卿主祭王既未有后又无三年服者朞亲服除之而国尚存便宜立庙为国之始祖服除之日神主暂祔食祖庙诸王不得祖天子宜祔从祖国庙还居新庙之室未有嗣之前四时飨荐常使上卿主之左丞徐爰参议以蔚之议为允诏可大明七年正月庚子有司奏故宣贵妃加殊礼未详应立庙与不太学博士虞龢议曲礼云天子有后有夫人檀弓云舜葬苍梧三妃未之从昏义云后之立六宫有三夫人然则三妃即三夫人也后之有三妃犹天子之有三公也按周礼三公八命诸侯七命三公既尊于列国诸侯三妃亦贵于庶邦夫人据春秋传仲子非鲁惠元嫡尚得考彼别宫今贵妃是秩天之崇班理应立此新庙左丞徐爰议宣贵妃既加殊命礼絶五宫考之古典显有成据庙堂克构宜选将作大匠参详以龢爰议为允诏可大明七年三月戊戌有司奏新安王服宣贵妃齐衰朞十一月练十三月缟十五月禫心䘮三年未详宣贵妃祔庙应在何时入庙之日当先有祔但入新庙而已若在大祥及禫中入庙者遇四时便祭不新安王在心制中得亲奉祭不太学博士虞龢议春秋传云祔而作主烝尝禘于庙尝为吉祭之名大祥及禫未得入庙应在禫除之后也新安王心䘮之内若遇时节便应吉祭于庙亲奉亦在无嫌祔之为言以后亡者祔于先庙也小记云诸侯不得祔于天子今贵妃爵视诸侯居然不得祔于先后又别考新宫无所宜祔且卒哭之后益无袝理左丞徐爰议以礼有损益古今异仪虽云卒哭而祔祔而作主时之诸侯皆禫终入庙且麻衣縓縁革服于元嘉苫绖变除申情于皇宋况宣贵妃诞育叡蕃葬加殊礼灵筵庐位皆主之哲王考宫剏祀不得闗之朝廷谓禫除之后宜亲执奠爵之礼若有故三卿行事贵妃上厌皇姑下絶列国无所应祔参议龢议大体与爰不异宜以爰议为允诏可大明七年十一月癸未有司奏晋陵国刺孝王庙依庐陵平王等国例一岁五祭二国以王三卿主祭应同有服之例与不博士颜僧道议礼记云所祭者亡服则不祭今晋陵王于衡阳小功宜依二国同废太常丞庾蔚之议缌不祭者据主为言也晋陵虽未有嗣宜依有嗣致服依阙祭之限衡阳为族伯缌麻则应祭三月兼左丞徐爰议嗣王未立将来承𦙍未知疏近岂宜空计服属以亏祭敬参议以爰议为允诏可大明八年正月壬辰有司奏故齐敬王子羽将来立后未详便应作主立庙为须有后之日未立庙者为于何处祭祀游击将军徐爰议以为国无后于制除罢始封之君寔存承嗣皇子追赠则为始祖臣不殇君事着前准岂容虚阙烝尝以俟有后谓立庙作主三卿主祭依旧通闗博议以爰议为允令便立庙庙成作主依晋陵王近例先暂祔庐陵考献王庙祭竟神主即还新庙未立后之前常使国上卿主祭礼云共工氏之霸九州其子句龙曰后土能平九土故土以为社周以甲日祭之用日之始也社所以神地之道地载万物天垂象取财于地取法于天是以尊天而亲地敎人美报焉家主中霤而国主社示本也故言报本反始烈山氏之有天下其子曰农能殖百谷其裔曰柱佐颛顼为稷官主农事周弃系之法施于人故祀以为稷礼王为羣姓立社曰太社王自为立社曰王社故国有二社而稷亦有二也汉魏则有官社无稷故常二社一稷也晋初仍魏无所增损至太康九年改建宗庙而社稷坛与庙俱徙乃诏曰社实一神其并二社之礼于是车骑司马傅咸表曰祭法二社各有其义天子尊事郊庙故冕而躬耕也者所以重孝享之粢盛致殷荐于上帝也谷梁传曰天子亲耕以供粢盛亲耕谓自报自为立社者为耤而报也国以人为本人以谷为命故又为百姓立社而祈报焉事异报殊此社之所以有二也王景侯之论王社亦谓春祈耤田秋而报之也其论太社则曰王者布下圻内为百姓立之谓之太社不自立之于京师也景侯此论据祭法大夫以下成羣立社曰置社景侯解曰今之里社是也景侯解祭法则以置社为人间之社矣而别论复以太社为人间之社未晓此㫖也太社天子为人而祀故称天子社郊特牲曰天子太社必受霜露风雨夫以羣姓之衆王者通为立社故称太社若夫置社其数不一盖以里所为名左氏传盟于清丘之社是也人间之社既已不称太矣若复不立之京都当安所立乎祭法又曰王为羣姓立七祀自为立七祀言自为者自为而祀也为羣姓者为羣姓而祀也太社与七祀其文正等説者穷此因云坟籍但有五祀无七祀也按祭五祀国之大祀七者小祀周礼所云祭凡小祀则墨冕之属也景侯解大厉曰如周杜伯鬼有所归乃不为厉今云无二社者称景侯祭法不谓无二则曰口传无其文也夫以景侯之明拟议而后为解而欲以口论除明文如此非但二社当是思惟景侯之后解亦未易除也前被敕尚书召诰社于新邑唯一太牢不二社之明义也按郊特牲曰社稷太牢必援一牢之文以明社之无二则稷无牲矣説者则曰举社以明稷何独不可举一以明二国之大事在祀与戎若有过而除之不若过而存之况存之有义而除之无据乎周礼封人掌设社壝无稷字今帝社无稷葢出于此然国主社稷故经传动称社稷周礼王祭稷则絺冕此王社有稷之文也封人设壝之无稷字説者以为畧文从可知也谓宜仍旧立二社而加立帝社之稷时成粲议称景侯论太社不立京都欲破郑氏学咸重表以为如粲之论景侯之解文以此坏大雅云乃立冡土毛公解曰冡土太社也景侯解诗即用此説禹贡惟土五色景侯解曰王者取五色土为太社封四方诸侯各割其方色王者覆四方也如此太社复为立京都也不知此论从何出而与解乖上违经记明文下坏景侯之解臣虽顽蔽少长学问不能黙已谨复续上刘寔与咸同诏曰社实一神而相袭二位衆议不同何必改作其使仍旧一如魏制至元帝建武元年又依洛京立二社一稷其太社之祝曰地德普施惠存无疆乃建太社保佑万邦悠悠四海咸頼嘉祥其帝社之祝曰坤德厚载王畿是保乃建帝社以神地道明祝惟辰景福来造礼左宗庙右社稷歴代遵之故洛京社稷在庙之右而江左又然也吴时宫东门雩门疑吴社亦在宫东与其庙同所也宋仍旧无所改作魏氏三祖皆亲耕耤此则先农无废享也其礼无异闻宜从汉仪执事告祠以太牢晋武哀帝竝欲耤田而不遂仪注亦阙畧宋文帝元嘉二十一年春亲耕乃立先农坛于耤田中阡西陌南髙四尺方二丈为四出陛陛广五尺外加埒去阡陌各二十丈车驾未到司空大司农率太祝令及衆执事质明以一太牢告祠祭器用祭社稷器祠毕班余胙于奉祠者旧典先农又常列于郊祭云汉仪皇后亲桑东郊苑中蚕室祭蚕神曰苑窳妇人寓氏公主祠用少牢晋武帝太康九年杨皇后躬桑于西郊祀先蚕坛高一丈方二丈为四出陛陛广五尺在採桑坛东南帷宫之外去帷宫十丈皇后未到太祝令质明以一太牢告祠谒者一人监祠毕彻馔班余胙于从桑及奉祠者魏文帝黄初二年六月庚子初礼五岳四渎咸秩羣祀瘗沈珪璋六年七月帝以舟军入淮九月壬戌遣使者沈璧于淮礼也魏明帝太和四年八月帝东廵遣使者以特牛祠中岳礼也魏元帝咸熙元年帝行幸长安遣使者以璧币礼华山礼也晋穆帝升平中何琦论修五岳祠曰唐虞之制天子五载一廵狩省时之方柴燎五岳望于山川徧于羣神故曰因名山升中于天所以昭告神袛飨报功徳是以灾厉不作而风雨寒暑以时降逮三代年数虽殊而其礼不易五岳视三公四渎视诸侯着在经记所谓有其举之莫敢废也及秦汉都西京泾渭长水虽不在祀典以近咸阳故尽得比大川之祠而正立之礼可以阙哉自永嘉之乱神州倾覆兹事替矣唯灊之天柱在王畧之内旧台选百石吏卒以奉其职中兴之际未有官守庐江郡常遣大吏兼假四时祷赛春释寒而冬请冰咸和迄今已复堕替计今非典之祠可谓非一考其正名则淫昏之鬼推其糜费则四人之蠧而山川大神更为简阙礼俗頽紊人神杂扰公私奔蹙渐以滋繁良由顷国家多难日不暇给草建废滞事有未遑今元憝已殱宜修旧典岳渎之域风敎所被来苏之人咸䝉德泽而神祗禋祀未之或甄廵狩柴燎其废尚矣崇明前典将俟皇舆北旋稽古宪章大釐制度其五岳四渎宜遵修之处但爼豆牲牢祝嘏文辞旧章靡记可令礼官作式归诸诚简以逹明德馨香如斯而已其诸妖孽可俱依法令先去其甚俾邪正不渎不见省宋孝武帝大明七年六月丙辰有司奏诏奠祭霍山未审应奉使何官用何牲馔进奠之日又用何器殿中郎丘景先议修祀川岳道光列代差秩珪璋义昭联册但业旷中叶仪漏典文寻姬典事继宗伯汉载持节侍祠血祭霾沈经埀明范酒脯牢具悉有详例又名山着珪币之异大冢有尝禾之加山海祠霍山以太牢告玉此准酌记传其可言者也今皇风缅畅辉祀通岳愚谓宜使以太常持节牲以太牢之具差用酒脯时谷礼以赤璋纁币又鬯人之职凡山川四方用脤则盛酒当以蠡桮其余器用无所取説按郊望山渎以质表诚器尚陶匏借以茅席近可依准山川以兆宜为坛域参议景先议为允令以兼太常持节奉使牲用太牢加以璋币器用陶匏时不复用脤宜同郊祀以爵献凡肴馔种数一依社祭为允诏可晋武帝咸宁二年春久旱四月丁巳诏曰诸旱处广加祈请五月庚午始祈雨于社稷山川六月戊子获澍雨此雩禜旧典也太康三年四月十年二月又如之是后修之至今魏文帝黄初二年正月诏曰昔仲尼资大圣之才怀帝王之器当衰周之末无受命之运乃退考五代之礼修素王之事因鲁史而制春秋就太师而正雅颂俾千载之后莫不采其文以述作仰其圣以成谋兹可谓命世大圣亿载之师表者也以遭天下大乱百祀隳废旧居之庙毁而不修褒成之后絶而莫继阙里不闻讲颂之声四时不覩烝尝之位斯岂所谓崇化报功盛德百代必祀者哉其以议郎孔羡为宗圣侯邑百戸奉孔子祀命鲁郡修旧庙置百尸吏卒以守衞之晋武帝太始三年十一月改封宗圣侯孔震为奉圣亭侯又诏太学及鲁国四时备三牲以祀孔子明帝大宁三年诏给事奉圣亭侯孔亭四时祠孔子祭直如太始故事亭五代孙继之博塞无度常以祭直顾进替慢不祀宋文帝元嘉八年有司奏夺爵至十九年又授孔隐之兄子熙先谋逆又失爵二十八年更以孔惠云为奉圣侯后有重疾失爵孝武大明二年又以孔迈为奉圣侯迈卒子莽嗣有辠失爵魏齐王正始二年三月帝讲论语通五年五月讲尚书通七年十二月讲礼通竝使太常释奠以太牢祀孔子于辟雝以颜渊配晋武帝太始七年皇太子讲孝经通咸宁三年讲诗通太康三年讲论语通元帝太兴三年皇太子讲论语通太子并亲释奠以太牢祠孔子以颜渊配成帝咸康元年帝讲诗通穆帝升平元年三月帝讲孝经通孝武宁康三年七月帝讲孝经通并释奠如故事穆帝孝武并权以中堂为太学宋文帝元嘉二十二年四月皇太子讲孝经通释奠国子学如晋故事汉东海王恭薨明帝出幸津门亭发哀魏时㑹䘮及使者弔祭用博士杜希议皆去𤣥冠加以布巾魏武帝少时汉太尉桥𤣥独先礼异焉故建安中遣使祠以太牢文帝黄初六年十二月过梁郡又以太牢祠之黄初二年正月帝校猎至原陵遣使者以太牢祠汉世祖宋文帝元嘉二十五年四月丙辰车驾行幸江宁经司徒刘穆之墓遣使致祭焉孝武帝大明三年二月戊申行幸耤田经左光禄大夫袁湛墓遣使致祭大明五年庚午车驾行幸经司空殷景仁墓遣使致祭大明七年十一月南廵乙酉遣使祭晋司马桓温征西将军毛璩墓刘禅景燿六年诏为丞相诸葛亮立庙于沔阳先是所居各请立庙不许百姓遂私祭之而言事者或以为可立于京师乃从人意皆不纳歩兵校尉习隆中书侍郎向允等言于禅曰昔周人懐邵伯之美甘棠为之不伐越王思范蠡之功铸金以存其象自汉兴以来小善小德而图形立庙者多矣况亮德范遐迩勲盖季世兴王室之不坏实斯人是頼而烝尝止于私门庙象阙而莫立百姓巷祭戎夷野祀非所以存徳念功述追在昔也今若尽从人心则渎而无典建之京师又逼宗庙此圣怀所以惟疑也愚以为宜因近其墓立之于沔阳使所属以时赐祭凡其故臣欲奉祠者皆限至庙断其私祀以崇正礼于是从之何承天曰周礼凡有功者祭于大烝故后代遵之以元勲配飨允等曾不是式禅又从之并非礼也汉时城阳国人以刘章有功于汉为之立祠青州诸郡转相放效济南尤盛至魏武帝为济南相皆毁絶之及秉大政普加除翦世之淫祀遂絶至文帝黄初五年十一月诏曰先王制祀所以昭孝事祖大则郊社其次宗庙三神五行名山川泽非此族也不在祀典叔代衰乱崇信巫史至乃宫殿之内戸牖之间无不沃酹甚矣其惑也自今其敢设非礼之祭巫祝之言皆以执左道论着于令明帝青龙元年又诏郡国山川不在祀典者勿祠晋武帝太始元年十二月诏昔圣帝明王修五岳四渎名山川泽各有定制所以报隂阳之功而当幽明之道故也然以道莅天下者其鬼不神其神不伤人也故史荐而无媿词是以其人敬愼幽㝠而淫祀不作末代信道不笃僭礼渎神纵欲祈请曾不敬而远之徒偷以其幸妖妄相扇舎正为邪故魏朝疾之其按旧礼具为之制使功着于人者必有其报而妖淫之鬼不乱其间二年正月有司奏春分祠厉殃及禳祠诏曰不在祀典除之宋武帝永初二年普禁淫祀由是蒋子文祠以下普皆毁絶孝武孝建初更修起蒋山祠所在山川渐皆修复明帝立九州庙于鸡笼山大聚羣神蒋侯宋代稍加爵位至相国大都督中外诸军事加殊礼钟山王苏侯骠骑大将军四方诸神咸加爵秩汉安帝元初四年诏曰月令仲秋养衰老授几杖行糜鬻方今八月按比方时郡县多不奉行虽有糜鬻穅秕泥土相和半不可饮食按此诏汉时犹依月令施政事也宋书卷十七卷十七考证宋书卷十七考证礼志四大明三年十一月乙丑朔三年一本作二年辛亥雨有司行事此虽非人故葢亦天硋也硋与碍通能平九土故土以为社下土字当作祀文见礼记宋书卷十七考证宋书卷十八钦定四库全书宋书卷十八梁沈约撰志第八礼五秦灭礼学事多违古汉初崇简不存改作车服之仪多因秦旧至明帝始乃修复先典可马彪舆服志详之矣魏代唯作指南车其余虽累有改易不足相变晋立服制今辨定衆仪徐广车服注畧明事昔竝行于今者也故复叙列以通数代典事上古圣人见转蓬始为轮轮何可载因为舆任重致逺流运无极后代圣人观北斗魁方杓曲携龙角为帝车曲其辀以便驾系本云奚仲始作车案庖羲画八卦而为大舆服牛乘马以利天下奚仲乃夏之车正安得始造乎系本之言非也车服以庸着在唐典夏建旌旗以表贵贱周有六职百工居其一焉一器而羣工致其巧车最居多明堂记曰鸾车有虞氏之路也大路殷路也乘路周路也殷有山车之瑞谓桑根车殷人制为大路礼纬曰山车垂句句曲也言不揉治而自曲也周之五路则有玉金象革木五者之饰备于考工记舆方法地盖员象天辐以象日月二十八弓以象列宿玉金象者饰车诸末因为名也革者漆革木者漆木也玉路建大常以祀金路建大旂以賔象路建大赤以朝革路建大白以戎木路建大麾以田黑色夏所尚也秦閲三代之车独取殷制古曰桑根车秦曰金根车也汉氏因秦之旧亦为乘舆所谓乘殷之路者也礼论舆驾议曰周则玉辂最尊汉之金根亦周之玉路也汉制乘舆金根车轮皆朱斑重毂两辖飞軨毂外复有毂施辖其外复设辖施铜贯其中东京赋曰重轮二辖疏毂飞軨飞軨以赤油为之广八寸长注地系轴头谓之飞軨也金涂薄缪龙为舆倚较较在箱上文画蕃蕃箱也文虎伏轼龙首衔轭鸾雀立衡文画辕翠羽盖黄里所谓黄屋也金华施橑末建太常十二旒画日月升龙驾六黒马施十二鸾金为义髦揷以翟尾又加氂牛尾大如斗置左騑马轭上所谓左纛舆也路如周玉路之制应劭汉官卤簿图乘舆大驾则御凤皇车以金根为副又五色安车五色立车名五乘建龙旂驾四马施八鸾余如金根之制犹周金路也其车各如方色所谓五时副车俗谓为五帝车也江左则阙矣白马者朱其鬛安车者坐乘又有建华盖九重甘泉卤簿者道车五乘游车九乘在乘舆车前又有象车最在前试桥道晋江左驾犹有之凡妇人车皆坐乘故周礼王后有安车而王无也汉制乘舆乃有之天子所御驾六其余副车皆驾四案书称朽索御六马逸礼王度记曰天子驾六诸侯驾五卿驾四大夫三士二庶人一楚平王驾白马梁惠王以安车驾三送淳于髠大夫之仪周礼四马为乘毛诗天子至大夫同驾四士驾二袁盎谏汉文驰六飞魏时天子亦驾六晋先蚕仪皇后安车驾六以两辕安车驾五为副江左以来相承无六驾四而已宋孝武大明三年使尚书左丞荀万秋造五路礼图金路通赤旗无盖改造依拟金根而赤漆画玉饰诸末建青旂十有二旒驾𤣥马四施羽葆盖以祀卽以金根为金路建大青旂十有二旒驾𤣥马四羽葆盖以賔象革木路周官舆服志礼图并不载其形叚并依拟玉路漆画羽葆盖象饰诸末建立赤旂十有二旒以视朝革路建赤旂十有二旒以即戎木路建赤麾以田象革驾𤣥木驾赤四马旧有大事法驾出五路各有所主不俱出也大明中始制五路俱出亲耕耤田乘三盖车一名芝车又名耕根车置耒耜于轼上戎车立乘夏曰钩车殷曰寅车周曰元戎建牙麾邪注之载金鼓羽幢置甲弩于轼上猎车辋轮画缪龙绕之一名蹋猪车魏文帝改曰蹋虎车指南车其始周公所作以送荒外逺使地域平漫迷于东西造立此车使常知南北鬼谷子云郑人取玉必载司南为其不惑也至于秦汉其制无闻后汉张衡始复创造汉末䘮乱其器不存魏高堂隆秦朗皆博闻之士争论于朝云无指南车记者虚説明帝青龙中令博士马钧更造之而车成晋乱复亡石虎使解飞姚兴使令狐生又造焉安帝义熙十三年宋武帝平长安始得此车其制如鼓车设木人于车上举手指南车虽回转所指不移大驾卤簿最先启行此车戎狄所制机数不精虽曰指南多不审正回曲歩骤犹须人功正之范阳人祖沖之有巧思常谓宜更构造宋顺帝升明末齐王为相命造之焉车成使抚军丹阳尹王僧䖍御史中丞刘休试之其制甚精百屈千回未尝移变晋代又有指南舟索虏拓跋焘使工人郭善明造指南车弥年不就扶风人马岳又造垂成善明酖杀之记里车未详所由来亦高祖定三秦所获制如指南其上有鼓车行一里木人辄击一槌大驾卤簿以次指南辇车周礼王后五路之卑者也后宫中从容所乘非王车也汉制乘舆御之或使人輓或驾果下马汉成帝欲与班媫妤同辇是也后汉隂就外戚骄贵亦辇井丹讥之曰昔桀乘人车岂此邪然则辇夏后氏末代所造也井丹讥隂就乘人而不云僣上岂贵臣亦得乘之乎未知何代去其轮傅𤣥子曰夏曰余车殷曰胡奴周曰辎车辎车即辇也魏晋御小出常乘马亦多乘舆车舆车今之小舆犊车軿车之流也汉诸侯贫者乃乘之其后转见贵孙权云车中八牛即犊车也江左御出又载储偫之物汉代贱轺车而贵辎軿魏晋贱辎軿而贵轺车又有追锋车去小车盖加通幔如轺车而驾马又以云母饰犊车谓之云母车臣下不得乘时以赐王公晋氏又有四望车今制亦存又汉制唯贾人不得乘马车其余皆乘之矣除吏赤盖杠余则青盖杠云周礼王后亦有五路重翟厌翟安车翟车辇车凡五也汉制太皇太后皇太后皇后法驾乘重翟羽盖金根车驾青交路青帷裳画辕黄金涂五末盖𤓰施金华驾三马左右騑其法驾则紫罽軿车按字林軿车有衣蔽无后辕其有后辕者谓之辎应劭汉官明帝永平七年光烈隂皇后葬魂车鸾路青羽盖驾驷马旂九瑬前有方相凤皇车大将军妻参乘太仆妻御女骑夹毂此前汉旧制也晋先蚕仪注皇后乘油画云母安车驾六騩马騩浅黒色也油画两辕安车驾五騩马为副公主油画安车驾三三夫人青交路安车驾三皆以紫绛罽軿车驾三为副九嫔世妇軿车驾二宫人辎车驾一王妃公侯特进夫人封君皂交路安车驾三汉制贵人公主王妃封君油骈皆驾二右騑而已汉制太子皇子皆安车朱斑轮倚虎较伏鹿轼黑文画蕃青盖金华施橑末黑文画辕金涂五末皇子为王钖以此乘故曰王青盖车皆左右騑驾五旂旂九瑬画降龙皇孙乘緑车亦驾三魏晋之制太子及诸王皆驾四晋元帝大兴三年太子释奠诏曰未有高车可乘安车高车即立乘车也公及列侯安车朱斑轮倚鹿较伏熊轼黑蕃者谓之轩皂缯盖驾二右騑王公旂八瑬侯七瑬卿五瑬皆降龙公卿中二千石二千石郊陵法驾出皆大车立乘驾四后导从大车驾二右騑也出乘安车其去位致仕皆赐安车四马中二千石皆皂盖朱蕃铜五末驾二右騑晋令王公之太子摄命治国者安车驾三旂七瑬其侯太子五瑬傅畼故事三公安车驾三特进驾二卿一汉制公列侯中二千石二千石夫人㑹庙及蚕各乘其夫之安车右騑加皂交路帷裳非公㑹则乘漆布辎軿铜五末晋武帝太康四年诏依汉故事给九卿朝车驾及安车各一乘傅畼故事尚书令轺车黑耳后戸仆射但后戸无耳中书监令如仆射汉制乘舆御大驾公卿奉引太仆大将军参乘备千乘万骑属车八十一乘古者诸侯贰车九乘秦灭九国兼其车服故八十一乘也汉遵弗改汉都长安时祠天于甘泉用之都洛阳上原陵又用之大䘮又用之法驾则河南尹洛阳令奉引奉车郎御侍中参乘属车三十六乘凡属车皆皂盖赤里后汉祠天郊用法驾祠宗庙用小驾小驾减损副车也前驱有九游云罕皮轩鸾旗车皆大夫载之鸾旗者编羽旄列系幢傍也金钲黄钺黄门鼔车乘舆之后有属车尚书御史载之最后一车悬豹尾豹尾以前比于省中每出警跸清道建五旗太仆奉驾条上卤簿尚书郎侍御史令史皆执注以督整车骑所谓䕶驾也春秋上陵尤省于小驾直事尚书一人从其余令史以下皆从行所谓先置也薛综东京赋注以云罕九游为旌旗别名亦不辨其形案魏命晋王建天子旌旗置旄头云罕是知云罕非旌旗也徐广车服注以为九游游车九乘云罕疑是罼罕诗叙曰齐侯田猎罼弋百姓苦之罼罕大施游猎遂为行饰乎潘岳籍田赋先叙五路九旗次言琼钑云罕若罕为旗则岳不应频句于九旗之下又以其物匹钑㦸宜是今毕网明矣此説为得之皮轩以虎皮为轩也徐又引淮南子军正执豹皮以制正其衆礼记前有士师则载虎皮乘舆豹尾亦其义类乎五旗者五色各一旗以木牛承其下徐又云木牛盖取其负重而安稳也五旗纒竿即礼记德车结旌不尽饰也戎事乃散之又武车绥旌垂舒之也史臣案今结旌绥旌同而德车武车之所不建又木牛之义亦未灼然可晓又案周礼辨载法物莫不详究然无相风罼网旄头之属此非古制明矣何承天谓战国并争师旅数出悬乌之设务察风祲宜是秦矣晋武尝问侍臣旄头何义彭推对曰秦国有竒怪触山截水无不崩溃唯畏旄头故虎士服之则秦制也张华曰有是言而事不经臣谓壮士之怒发踊冲冠义取于此挚虞决疑无所是非也徐爰曰彭张之説各言意义无所承据案天文毕昴之中谓之天街故车驾以罼罕前引毕方昴员因其象星经昴一名旄头故使执之者冠皮毛之冠也轻车古之战车也轮舆洞朱不巾不盖建矛㦸幢麾置弩于轼上驾二射声校尉司马吏士载以次属车汉仪曰出称警入称跸説者云车驾出则应称警入则应称跸也而今俱唱之史臣以为警者警戒也跸者止行也今从乘舆而出者并警戒以备非常也从外而入乘舆相干者跸而止之也董巴司马彪云诸侯王遮迾出入称警设跸武刚车有巾有盖在前为先驱又在轻车之后为殿也驾一史记衞青征匈奴以武刚车为营是也汉制大行载輼辌车四轮其饰如金根加施组连璧交络四角金龙首衔璧垂五采析羽流苏前后云气画帷裳文画曲蕃长与车等太仆御驾六白骆马以黒药灼其身为虎文谓之布施马既下马斥卖车藏城北祕宫今则马不虎文不斥卖车则毁也自汉霍光晋安平齐王贾充王导谢安宋江夏王葬以殊礼者皆大辂黄屋载輼辌车晋令曰乘传出使遭䘮以上即自表闻听得白服乘骡车到副使摄事徐广车服注传闻骡车者犊车装而马车辕也又车无盖者曰科车晋武帝时䕶军将军羊琇乘羊车司𨽻校尉刘毅奏弹之诏曰羊车虽无制犹非素者所服江左来无禁也旧有充庭之制临轩大㑹陈乘舆车辇旌鼓于殿庭张衡东京赋云龙路充庭鸾旗拂霓晋江左废絶宋孝武大明中修复上古寝处皮毛未有制度后代圣人见鸟兽毛羽及其文章与草木华采之色因染丝綵以作衣裳为𤣥黄之服以法干坤上下之仪观鸟兽冠胡之形制冠冕缨蕤之饰虞氏作缋采章弥文夏后崇约犹美黻冕咎繇陈謩则称五服五章皆后王所不得异也周监二代典制详密故弁师掌六冕司服掌六服设拟等差各有其序礼记冠义曰冠者礼之始事之重者也太古布冠齐则缁之夏曰毋追殷曰章甫周曰委貎此皆三代常所周之祭冕缫采备饰故夫子曰服周之冕以尽美称之至秦以战国即天子位灭去古制郊祭之服皆以袀𤣥至汉明帝始採周官礼记尚书诸儒説还备衮冕之服魏明帝以公卿衮衣黼黻之文拟于至尊复损畧之晋以来无改更也天子礼郊庙则黑介帻平冕今所谓平顶冠也皂表朱绿里广七寸长尺二寸垂珠十二旒以组为缨衣皂上绛下前三幅后四幅衣画而裳绣为日月星辰山龙华虫藻火粉米黼黻之象凡十二章也素带广四寸朱里以朱绿裨饰其侧中衣以绛缘其领袖赤皮蔽膝蔽膝古之韨也绛袴绛袜赤舄未元服者空顶介帻其释奠先圣则皂纱裙绛中衣绛袴袜黑舄其临轩亦衮冕也其朝服通天冠高九寸金博山颜黑介帻绛纱裙皂缘中衣其拜陵黑介帻笺单衣其杂服有青赤黄白缃黑色介帻五色纱裙五梁进贤冠逺游冠平上帻武冠其素服白巾夹单衣汉仪立秋日猎服缃帻晋哀帝初博士曹𢎞之等议立秋御读令不应缃帻求改用素诏从之宋文帝元嘉六年奉朝请徐道娯表不应素帻诏门下详议帝执宜如旧遂不改进贤冠前高七寸后高三寸长八寸梁数随贵贱古之缁布冠也文儒者之所服上公卿初祭于郊庙皆平冕王公八旒卿七旒以组为缨色如其绶王公衣山龙以下九章也卿衣华虫以下七章也行乡射礼则公卿委貎冠以皂绢为之形如覆杯与皮弁同制长七寸高四寸衣黑而裳素其中衣以皂缘领袖其执事之人皮弁以鹿皮为之武冠昔惠文冠本赵服也一名大冠凡侍臣则加貂蝉应劭汉官曰説者以金取坚刚百鍊不耗蝉居高食絜口在腋下貂内劲悍而外温润此因物生义非其实也其实赵武灵王变胡而秦灭赵以其君冠赐侍臣故秦汉以来侍臣有貂蝉也徐广车服注称其意曰北土寒凉本以貂皮㬉额附施于冠因遂变成首饰乎侍中左貂常侍右貂法冠本楚服也一名柱后一名獬豸説者云獬豸兽知曲直以角触不正者也秦灭楚以其君冠赐法官谒者高山冠本齐服也一名侧注冠秦灭齐以其君冠赐谒者魏明帝以其形似通天逺游乃毁变之樊哙冠广九寸制似平冕殿门衞士服之汉将樊哙常持䥫盾鸿门之会项羽欲害汉王乃裂裳以苞盾戴入见羽汉承秦制冠有十三种魏晋以来不尽施用今志其施用者也帻者古贱人不冠者之服也汉元帝额有壮发始引帻服之王莽顶秃又加其屋也汉注曰冠进贤者宜长耳今介帻也冠惠文者宜短耳今平上帻也知时各随所宜后遂因冠为别介帻服文吏平上服武官也童子帻无屋者示未成人也又有纳言帻后收又一重方三寸又有赤帻骑吏武吏乘舆鼔吹所服救日蚀文武官皆免冠着赤帻对朝服示威武也宋乘舆鼔吹黑帻武冠汉制祀事五郊天子与执事所服各如方色百官不执事者自服常服以从常服绛衣也魏祕书监秦静曰汉氏承秦改六冕之制俱𤣥冠绛衣而已晋名曰五时朝服有四时朝服又有朝服凡兵事总谓之戎尚书云一戎衣而天下定周礼革路以即戎又曰兵事韦弁服以韎韦为弁又以为衣裳春秋左传戎服将事又云晋郄至衣韎韦之跗注先儒云韎绛色今时伍伯衣説者云五霸兵战犹有绶绂冠缨漫胡则戎服非袴褶之制未详所起近代车驾亲戎中外戒严之服无定色冠黒㡌缀紫褾褾以缯为之长四寸广一寸腰有络带以代鞶革中官紫褾外官绛褾又有纂严戎服而六缀褾行留文武悉同其畋猎廵幸则唯从官戎服带鞶革文官不下缨武官脱冠宋文帝元嘉中廵幸蒐狩皆如之救宫庙水火亦如之汉制太后入庙祭神服绀上皂下亲蚕青上缥下皆深衣深衣即单衣也首饰剪氂帼汉制皇后谒庙服绀上皂下亲蚕青上缥下首饰假髻歩摇八雀九华加以翡翠晋先蚕仪注皇后十二䥖歩摇大手髻衣纯青之衣带绶佩今皇后谒庙服袿䙱大衣谓之袆衣公主三夫人大手髻七䥖蔽髻九嫔及公夫人五䥖世妇三䥖公主㑹见大手髻其长公主得有歩摇公主封君以上皆带绶以采为绲带各如其绶色公特进列侯夫人卿校世妇二千石命妇年长者绀缯佐祭则皂绢上下助蚕则青绢上下自皇后至二千石命妇皆以蚕衣为朝服刘向曰古者天子至于士王后至于命妇必佩玉尊卑各有其制礼记曰天子佩白玉而𤣥组绶公侯山𤣥玉而朱组绶卿大夫水苍玉而缁组绶士佩瓀玟而緼组绶緼赤黄色绶者所贯佩相承受也上下施韨如蔽膝贵贱亦各有殊五霸之后战兵不息佩非兵器韨非战仪于是解去佩韨留其系襚而已秦乃以采组连结于襚转相结受谓之绶汉承用之至明帝始复制佩而汉末又亡絶魏侍中王粲识其形乃复造焉今之佩粲所制也皇后至命妇所佩古制不存今与外同制秦组绶仍又施之汉制自天子至于百官无不佩刀司马彪志具有其制汉高祖为泗水亭长拔劒斩白蛇隽不疑云劔者君子武备张衡东京赋纡黄组腰干将然则自人君至士人又带劔也自晋代以来始以木劔代刃劒乘舆六玺秦制也汉旧仪曰皇帝行玺皇帝之玺皇帝信玺天子行玺天子之玺天子信玺此则汉遵秦也初高祖入闗得秦始皇蓝田玉玺螭虎纽文曰受天之命皇帝寿昌高祖佩之后代名曰传国玺与斩白蛇劔俱为乘舆所宝传国玺魏晋至今不废斩白蛇劒晋惠帝武库火烧之今亡晋怀帝没胡传国玺没于刘聪后又属石勒及石勒弟石虎死胡乱晋穆帝代乃还天府虞喜志林曰传国玺自在六玺之外天子凡七玺也汉注曰玺印也自秦以前臣下皆以金玉为印龙虎纽唯所好秦以来以玺为称又独以玉臣下莫得用汉制皇帝黄赤绶四采黄赤缥绀皇后金玺绶亦如之于礼士绶之色如此后代变古也吴无刻玉工以金为玺孙皓造金玺六枚是也又有麟凤龟龙玺駞马鸭头杂印今代则阙也皇太子金玺龟纽纁朱绶四采赤黄缥绀给五时朝服逺游冠亦有三梁进贤冠佩瑜玉诸王金玺龟纽纁朱绶四采赤黄缥绀给五时朝服逺游冠亦有三梁进贤冠佩山𤣥玉郡公金章𤣥朱绶给五时朝服进贤三梁冠佩山𤣥玉太宰太傅太保丞相司徒司空金章紫绶给五时朝服进贤三梁冠佩山𤣥玉相国则绿綟绶三采绿紫绀綟草名也其色绿大司马大将军太尉凡将军位从公者金章紫绶给五时朝服武冠佩山𤣥玉郡侯金章青朱绶给五时朝服进贤三梁冠佩水苍玉骠骑车骑将军凡诸将军加大者征镇安平中军镇军抚军前左右后将军征虏冠军辅国龙骧将军金章紫授给五时朝服武冠水苍玉贵嫔夫人贵人金章文曰贵嫔夫人贵人之章紫绶佩于窴玉淑妃淑媛淑仪修华修容修仪媫妤容华充华银印文曰淑妃淑媛淑仪修华修容修仪媫妤容华充华之印青绶佩五采琼玉皇太子妃金玺龟纽纁朱绶佩瑜玉诸王太妃诸长公主公主封君金印紫绶佩山𤣥玉诸王太子金印紫绶五时朝服进贤两梁冠佩山𤣥玉郡公侯太夫人银印青绶佩水苍玉郡公侯太子银印青绶给五时朝服进贤两梁冠佩水苍玉侍中散骑常侍及中常侍给五时朝服武冠貂蝉侍中左右常侍皆佩水苍玉尚书令仆射铜印墨绶给五时朝服纳言帻进贤两梁冠佩水苍玉尚书给五时朝服纳言帻进贤两梁冠佩水苍玉中书监令祕书监铜印墨綟绶给五时朝服进贤两梁冠佩水苍玉光禄大夫卿尹太子保傅大长秋太子詹事银章青绶给五时朝服进贤两梁冠佩水苍玉衞尉则武冠衞尉江左不置宋孝武孝建初始置不检晋服制止以九卿皆文冠及进贤两梁冠非旧也司𨽻校尉武尉左右衞中坚中垒骁骑游击前军左军右军后军宁朔建威振威奋威扬威广威建武振武奋武扬武广武左右积弩彊弩诸将军监军银章青绶给五时朝服武冠佩水苍玉领军䕶军城门五营校尉东南西北中郎将银印青绶给五时朝服武冠佩水苍玉县乡亭侯金印紫绶朝服进贤三梁冠鹰扬折冲轻车扬烈威逺宁逺虎威材官伏波凌江诸将军银章青绶给五时朝服武冠奋武䕶军安夷抚军䕶军军州郡国都尉奉车驸马骑都尉诸䕶军将兵助郡都尉水衡典虞牧官典牧都尉度支中郎将校尉都尉司监都尉材官校尉王国中尉宜和伊吾都尉监淮南津都尉银印青绶五时朝服武冠州刺史铜印墨绶给绛朝服进贤两梁冠御史中丞都水使者铜印墨绶给五时朝服进贤两梁冠佩水苍玉谒者仆射铜印墨绶给四时朝服高山冠佩水苍玉诸军司马银章青绶朝服武冠给事中黄门侍郎㪚骑侍郎太子中庶子庶子给五时朝服武冠中书侍郎给五时朝服进贤一梁冠宂从仆射太子衞率铜印墨绶给五时朝服武冠虎贲中郎将羽林监铜印墨绶给四时朝服武冠其在陛列及备卤簿鹖尾绛纱縠单衣鹖鸟似鸡出上党为鸟彊勐鬬不死不止复着鹖尾北军中候殿中监铜印墨绶给四时朝服武冠䕶匈奴中郎将䕶羌夷戎蛮越乌丸西域戊已校尉铜印青绶朝服武冠郡国太守相内史银章青绶朝服进贤两梁冠江左止单衣帻其加中二千石者依卿尹牙门将银章青绶朝服武冠骑都督守银印青绶朝服武冠尚书左右丞祕书丞铜印黄绶朝服进贤一梁冠尚书祕书郎太子中舎人洗马舍人朝服进贤一梁冠黄沙治书侍御史银印墨绶朝服法冠侍御史朝服法冠闗内闗中名号侯金印紫绶朝服进贤两梁冠诸博士给皂朝服进贤两梁冠佩水苍玉公府长史诸卿尹丞诸县署令秩千石者铜印墨绶朝服进贤两梁冠江左公府长史无朝服县令止单衣帻宋后废帝元徽四年司徒右长史王俭议公府长史应服朝服曰春秋国语云貌者情之华服者心之文巖廊盛礼衣冠为大是故军国异容内外殊序而自顷承用每有乖违府职掌人敎四方是则臣居毗佐志在当官永言先典载懐夕惕按晋令公府长史官品第六铜印墨绶朝服进贤两梁冠掾属官品第七朝服进贤一梁冠晋官表注亦与令同而今长史掾属但着朱服而已此则公违明文积习成谬谓宜依旧制长史两梁冠掾属一梁冠并同备朝服中单韦舄率由旧章若所上蒙允并请班司徒二府及诸仪同三府通为永准又寻旧事司徒公府领歩兵者职僚悉同降朝不领兵者主簿祭酒中单韦舄并备令史以下唯着𤣥衣今府旣开公谨遵此制其或有署台位者𤣥服为宜按令称诸有兼官皆从重官之例寻内官为重其署台位者悉宜着位之服不在𤣥服之例若署诸卿寺位兼府职者虽三品而卿寺为卑则宜依公府𤣥衣之制服章事重礼仪所先请台详服议曹郎中沈俣之议曰制珪象德损替因时裁服象功施用随代车旗变于商周冠佩革于秦汉岂必殊代袭容改尚㳂物哉夫邉貂假幸侍之首贱帻登尊极之颜一适时用便隆后制况朱裳以朝缅倾百祀韦舄不加浩然惟旧服为定章事成永则其俭之所秉㑹非古训青素相因代有损益何事弃盛宋之兴法追往晋之穨典变改空烦谓不宜革俭又上议曰自顷服章多阙有违前准近议依令文被报不宜改革又称左丞刘议按令文凡有朝服今多阙亡然则文存服损非唯铉佐用舍既久即为旧章如下㫖伏寻皇宋受终毎因晋旧制律令条章同规在昔若事有宜必合惩改则当上闗诏书下由朝议县诸日月垂则后昆岂得因外府之乖谬以为盛宋之兴典用晋氏之律令而谓其仪为穨法哉顺违从失非所望于高议申明旧典何改革之可论又左丞引令史之阙服以为铉佐之明比夫名位不同礼数异等令史从省或有权宜逹官简畧为失弥重又主簿祭酒备服于王庭长史掾属朱衣以就列于是伦比自成矛盾此而可忍孰不可安将引令以遵旧台据失以为例研详符㫖良所未譬当官而行何彊之有制令昭然守以无二俣之又议云火从物㳂损异仪帝乐五殊王礼三变岂独大宋造命必咸仍于晋旧哉夫宗社疑文庭庙阙典或上降制书下协朝议何乃铉府佐属裳黻稍改白虎之诏断宣室之畴咨乎又许令史之从省咎逹官之简畧律茍可遵固无辨于贵贱规若必等亦何闗于权宜一用一舎弥增其滞且佐非韦舄之职吏本朝服之官凡在班列罔不如一此盖前令违而遂改今制允而长用也爵异服殊宁㑹矛盾之譬讨论疑制焉取彊弱之辨府执既革之余文台据永行之成典良有期于无固非所望于行迷参详竝同俭议遂寝诸军长史诸卿尹丞狱丞太子保傅詹事丞郡国太守相内史丞长史诸县署令长相闗谷长王公侯诸署令长司理治书公主家仆铜印墨绶朝服进贤一梁冠江左太子保傅卿尹詹事丞皂朝服郡丞县令长止单衣帻公车司马太史太医太官御府内省令太子诸署令仆门大夫陵令铜印墨绶朝服进贤一梁冠太子率更家令仆铜印墨绶给五时朝服进贤两梁冠黄门诸署令仆长铜印墨绶四时朝服进贤一梁冠黄门宂从仆射监太子寺人监铜印墨绶给四时朝服武冠公府司马诸军城门五营校尉司马䕶匈奴中郎将䕶羌戎夷蛮越乌丸戊已校尉长史司马铜印墨绶朝服武冠江左公府司马无朝服余止单衣帻廷尉正监平铜印墨绶给皂零辟朝服法冠王郡公侯郎中令大农铜印青绶朝服进贤两梁冠北军中候丞铜印黄绶朝服进贤一梁冠太子常从虎贲督督校督司马虎贲督铜印墨绶朝服武冠殿中将军银章青绶四时朝服武冠宋末不复给章绶水衡典虞牧官典牧材官州郡国都尉司马铜印墨绶朝服武冠诸谒者朝服高山冠门下中书通事舎人令史门下主事令史给四时朝服武冠尚书典事都水使者参事㪚骑集书中书尚书令史门下㪚骑中书尚书令史录尚书中书监令仆省事史祕书着作治书主书主玺主谱令史兰台殿中兰台谒者都水使者令史书令史朝服进贤一梁冠江左凡令史无朝服节骑郎朝服武冠其在陛列及备卤簿着鹖尾绛纱縠单衣殿中中郎将校尉都尉黄门中郎将校尉殿中太医校尉都尉银印青绶四时朝服武冠闗外侯银印青绶朝服进贤两梁冠左右都候阊阖司马城门候铜印墨绶朝服武冠王郡公侯中尉铜印墨绶朝服武冠部曲督护司马史部曲将铜印朝服武冠司马史假墨绶太中中散谏议大夫议郎郎中舎人朝服进贤一梁冠秩千石者两梁城门令史朝服武冠江左凡令史无朝服诸门仆射佐史东宫门吏皂零辟朝服仆射东宫门吏郄非冠佐史进贤冠宫内游徼亭长皂零辟朝服武冠太医校尉都尉总章协律中郎将校尉都尉银印青绶朝服武冠小黄门给四时朝服武冠黄门谒者给四时朝服进贤一梁冠朝贺通谒时着高山冠黄门诸署史给四时朝服武冠中黄门黄门诸署从官寺人给四时科单衣武冠殿中司马及守陵者殿中太医司马铜印墨绶给四时朝服武冠太医司马铜印朝服武冠总章监鼔吹监司律司马铜印墨绶朝服鼓吹监总章协律司马武冠总章监司律司马进贤一梁冠诸县署丞太子诸署丞王公侯诸署及公主家丞铜印黄绶朝服进贤一梁冠太医丞铜印朝服进贤一梁冠黄门诸署丞铜印黄绶给四时朝服进贤一梁冠黄门称长园监铜印黄绶给四时朝服武冠诸县尉闗谷塞护道尉铜印黄绶朝服武冠江左止单衣帻洛阳卿有秩十铜印青绶朝服进贤一梁冠宣威将军以下至裨将军铜印朝服武冠其以此官为刺史郡守若万人司马虎贲督以上及司马史者皆假青绶平虏武勐中郎将尉都尉银印朝服武冠其以此官为千人司马虎贲督以上及司马史者皆假青绶别部司马军假司马银印朝服武冠图像都匠行水中郎将校尉都尉银印青绶朝服武冠若非以工伎巧能特加此官者羽林长郎佩武勐都尉以上印者假青绶别部司马以下假墨绶朝服武冠其长郎壮士武弁冠在陛列及卤簿服绛縠单衣陛下甲仆射主事吏将骑廷上五牛旗假使虎贲在陛列及备卤簿服锦文衣武冠鹖尾陛长假铜印墨绶旄头羽林在陛列及备卤簿服绛科单衣上着韦画要襦假旄头举辇迹禽前驱由基彊弩司马守陵虎贲佩武勐都尉以上印者假青绶别部司马以下假墨绶守陵虎贲给绛科单衣武冠殿中宂从虎贲殿中虎贲及守陵者持钑㦸宂从虎贲佩武勐都尉以下印者假青绶别部司马以下假墨绶绛科单衣武冠持椎斧武骑虎贲五骑传诏虎贲殿中羽林及守陵者太官尚食虎贲称饭宰人诸宫尚食虎贲佩武勐都尉以上印者假青绶别部司马以下假墨绶给绛褠武冠其在陛列及备卤簿五骑虎贲服锦文衣鹖尾宰人服离支衣黄门鼓吹及钉官仆射黄门鼔吹史主事诸官鼔吹尚书廊下都坐门下守合殿中威仪驺虎贲常直殿黄云龙门者门下左右部虎贲羽林驺给传事者诸导驺门下中书守合给绛褠武冠南书门下虎贲羽林驺兰台五曹节藏射廊下守合威仪发符驺都水使者黄沙廊下守合谒者录事威仪驺河隄谒者驺诸官谒者驺绛褠武冠给其衣服自如故事大谁士皂科单衣樊哙冠衞士墨布褠却敌冠凡此前衆职江左多不备又多阙朝服诸应给朝服佩玉而不在京都者朝服非护乌丸羌夷戎蛮诸校尉以上及刺史西域戊已校尉皆不给佩玉其来朝㑹权时假给会罢输还凡应朝服者而官不给听自具之诸假印绶而官不给鞶囊者得自具作其但假印不假绶者不得佩绶鞶古制也汉代着鞶囊者侧在腰间或谓之傍囊或谓之绶囊然则以此囊盛绶也或盛或散各有其时乎朝服一具冠帻各一绛绯袍皂缘中单衣领袖各一领革带袷袴各一舄袜各一量簪导饷自副四时朝服者加绛绢黄绯青绯皂绯袍单衣各一领五时朝服者加给白绢袍单衣一领诸受朝服单衣七丈二尺科单衣及褠五丈二尺中衣绢五丈縁皂一丈八尺领袖练一匹一尺绢七尺五寸给袴练一丈四尺缣二丈袜布三尺单衣及褠袷带缣各一叚长七尺江左止给绢各有差宋元嘉末断不复给至今山鹿柱白施毛狐白领黄豹斑白鼲子渠裘歩摇八䥖蔽结多服蝉明中欋白又诸织成衣㡌锦帐纯金银器云母从广一寸以上物者皆为禁物诸在官品令第二品以上其非禁物皆得服之第三品以下加不得服三䥖以上蔽结爵又假眞珠翡翠校饰缨佩杂采衣桮文绮齐绣黼离袿袍第六品以下加不得服金䥖绫锦锦绣七縁绮貂裘金义镮铒及以金校饰器物张绛帐第八品以下加不得服罗纨绮縠杂色真文骑士卒百工人加不得服大绛紫襈假结真珠珰珥犀瑇瑁越叠以银饰器物张帐乘牍车履色无过绿青白奴婢衣食客加不得服白帻蒨绛金黄银叉镮铃钳履色无过纯青诸去官及薨卒不禄物故家人所服皆得从故官之例诸王皆不得私作禁物及罽碧校鞍珠玉金银错刻镂彫饰无用之物天子坐漆牀居朱屋史臣按左传丹桓宫之楹何休注公羊亦有朱屋以居所从来久矣漆牀亦当是汉代旧仪而汉仪不载寻所以必朱必漆者其理有可言焉夫珍木嘉树其品非一莫不植根深岨致之未易借地广之资因人多之力则役苦费深为敝滋重是以上古圣王采椽不斵斵之则惧刻桷彫楹莫知其限也哲人县鑑㣲逺杜渐防萌知采椽不惬后代之心不斵不为将来之用故加朱施漆以传厥后散木凡材皆可入用逺探幽㫖将在斯乎殿屋之为员渊方井兼植荷华者以厌火祥也古者贵贱皆执笏其有事则搢之于腰带所谓搢绅之士者搢笏而埀绅带也绅垂三尺笏者有事则书之故常簪笔今之白笔是其遗象三台五省二品文官簪之王公侯伯子男卿尹及武冠不簪加内侍位者乃簪之手板则古笏矣尚书令仆射尚书手板头复有白笔以紫皮裹之名笏朝服肩上有紫生袷囊缀之朝服外俗唿曰紫荷或云汉代以盛奏事负荷以行未详也魏文帝黄初三年诏赐汉太尉杨彪几杖待以客礼延请之日使挟杖入朝又令着鹿皮冠彪辞让不听乃使服布单衣皮弁以见傅𤣥子曰汉末王公名士多委王服以幅巾为雅是以袁绍崔钧之徒虽为将帅皆着㡘巾魏武以天下凶荒资财乏匮拟古皮弁裁缣帛以为巾夹合乎简易随时之义以色别其贵贱本施军饰非为国容也徐爰曰俗説巾夹本未有歧荀文若巾之行触树枝成歧谓之为善因而弗改通以为庆弔服巾以葛为之形如巾夹而横着之古尊卑共服也故汉末妖贼以黄为巾时谓之黄巾贼今国子太学生冠之服单衣以为朝服执一卷经以代手板居士野人皆服巾焉徐爰曰㡌名犹冠也义取于䝉覆其首其本纚也古者有冠无帻冠下有纚以绘为之后世施帻于冠因裁纚为㡌自乘舆宴居下至庶人无爵者皆服之史臣案晋成帝咸和九年制听尚书八座丞郎门下三省侍郎乘车白帢低帻出入掖门又二宫直宫着乌纱巾夹然则士人宴居皆着帢矣而江左时野人已着㡌士人亦往往而然但其顶员耳后乃高其屋云古者人君有朝服有祭服有宴服有弔服弔服皮弁疑衰今以单衣黑帻为宴㑹服拜陵亦如之以单衣巾夹为弔服修敬尊秩亦服之也单衣古之深衣也今单衣裁制与深衣同唯绢带为异深衣绢㡌以居䘮单衣素帢以施吉晋武帝太始三年诏太宰安平王孚服侍中之服赐大司马义阳王望衮冕之服四年又诏赵乐安燕王服散骑常侍之服十年赐彭城王衮冕之服伪楚桓𤣥将簒亦加安帝母弟太宰琅邪王衮冕服宋兴以来王公贵臣加侍中散骑常侍乃得服貂珰也宋孝武孝建元年丞相南郡王义宣二年雝州刺史武昌王浑又有异图世祖嫌侯王彊盛欲加减削其年十月己未大司马江夏王义恭骠骑大将军竟陵王诞表改革诸王车服制度凡九条长在义恭传上因讽有司更增广条目奏曰车服以庸虞书茂典名器慎假春秋明诫是以尚方所制禁严汉律诸侯窃服虽亲必辠自顷以来下僭弥盛器服装饰乐舞音容通于王公逹于衆庶上下无辨人志靡一今表之所陈寔允礼度九条之格犹有未尽谨共附益凡二十四条听事不得南向坐施帐并蕃国官正冬不得跣登国殿及夹侍国师传令及油㦸公主王妃传令不得朱服舆不得重杠鄣扇不得雉尾劒不得鹿卢形槊毦不得孔雀白鷩夹毂队不得绛袄平乘诞马不得过二匹胡伎不得綵衣舞伎正冬着袿衣不得庄面蔽花正冬㑹不得铎舞杯柈舞长硚伎䞬舒丸劒博山伎縁大橦伎五案伎自非正冬㑹奏舞曲不得舞诸妃主不得着衮带信幡非台省官悉用绛郡县内史相及封内官长于其封君既非在三罢官则不复追敬不合称臣正宜上下官敬而已诸镇常行车前后不得过六队白直夹毂不在其限刀不得过铜为装诸王女封县主诸王子孙袭封王王之妃及封侯者夫人行并不得卤簿诸王子继体为王者婚姻吉凶悉依诸国公侯之礼不得同皇帝皇子车舆不得油幢轺车不在其限平乘舫皆平两头作露平形不得拟像龙舟悉不得朱油帐不得作五花及䜿笋形若先有器物者悉输送台臧书到后二十日期若有窃玩犯禁者及统司无举纠并临时议罪诏可车前五百者卿行旅从五百人为一旅汉氏一统故去其人留其名也宋孝武孝建二年十一月乙巳有司奏侍中祭酒何偃议自今临轩乘舆法服焘华盖登殿宜依庙齐以夹御侍中常侍夹扶上殿及应为王公兴又夹扶毕还本位求详议曹郎中徐爰参议宜如省所称以为永准诏可孝建三年五月壬戌有司奏案汉胡广蔡邕并云古者诸侯贰车九乘秦灭六国兼其车服故王者大驾属车八十一乘尚书御史乘之最后一车悬豹尾法驾则三十六乘检晋江左逮至于今乘舆出行副车相承五乘尚书令建平王宏参议八十一乘义兼九国三十六乘无所准并不出经典自邕广传説又是从官所乘非帝者副车正数江左五乘俭不中礼案周官云上公九命贰车九乘侯伯七命车七乘子男五命车五乘然则帝王十二乘诏可大明元年九月丁未朔有司奏未有皇太后出行副车定数下礼官议正博士王爕之议周礼后六服五路之数悉与王同则副车之制不应独异又记云古者后立六宫三夫人九嫔二十七世妇八十一御妻以听天下之内治天子立六官三公九卿二十七大夫八十一元士以听天下之外治郑注云后象王立六宫而居之亦正寝一燕寝五推所立毎与王同礼无降亦明矣皇太后既礼均至极弥不应殊谓并应同十二乘通闗为允诏可大明四年正月戊辰尚书左丞荀万秋奏借田仪注皇帝冠通天冠朱纮青介帻衣青纱袍侍中陪乘奉车郎秉辔案汉舆服志曰通天冠乘舆常服也若斯岂可以常服降千亩邪礼记曰昔者天子为借千亩冕而朱纮躬秉耒耜郑𤣥注周官司服异服同冕尊故也时服虽变冕制不改又潘岳借田赋云常伯陪乘太仆秉辔推此舆驾借田宜冠冕璪十二旒朱纮黑介帻衣青纱袍常伯陪乘太仆秉辔宜改仪注一遵二礼以为定仪诏可大明四年正月己卯有司奏南郊亲奉仪注皇帝初着平天冠火龙黼黻之服还变通天冠绛纱袍庙祠亲奉旧仪皇帝初服与郊不异而还变着黑介帻单衣即事乖体谓宜同郊还亦变着通天冠绛纱袍又旧仪乘金根车今五路既备依礼玉路以祀亦宜改金根车为玉路诏可大明六年八月壬戌有司奏汉注仪大驾卤薄公卿奉引大将军参乘太仆卿御法驾侍中参乘奉车郎御晋氏江左大驾未立故郊祀用法驾宗庙以小驾至于仪服二驾不异拜陵御服单衣帻百官陪从朱衣而已亦谓之小驾名实乖舛考寻前记大驾上陵北郊周礼宗庙于昊天有降宜以大驾郊祀法驾祠庙小驾上陵如为从序今改祠庙为法驾卤薄其军幢多少临时配之至尊乘玉路以金路象路革路木路小辇轮御轺衣书等车为副其余竝如常仪诏可大明七年二月甲寅舆驾廵南豫兖二州冕服御玉路辞二庙改服通天冠御木路建大麾备春蒐之典明帝泰始四年五月甲戍尚书令建安王休仁参议天子之子与士齿譲逹于辟雝无生而贵者也既命而尊礼同上公周制五等车服相渉公降王者一等而已王以金路赐同姓诸侯象及革木以赐异姓侯伯在朝卿士亦准斯礼按如此制则东宫应乘金路自晋武过江礼仪疏舛王公以下车服卑杂唯有东宫礼秩崇异上次辰极下絶侯王而皇太子乘石山安车义不见经事无所出礼所谓金玉路者正以金玉饰辂诸末耳左右前后同以漆画奏改周辂制为金根通以金薄周匝四面汉魏二晋因循莫改逮于大明始备五辂金玉二制并类金根造次瞻覩殆无差别若钖之东储于礼嫌重非所以崇峻陛级表示等威且春秋之义降下以两臣子之义且从谦约谓东宫车服宜降天子二等骖驾四马乘象辂降龙碧旂九叶进不斥尊退不逼下㳂古酌时于礼为衷诏可泰始四年八月甲寅诏曰车服之饰象数是遵故盛皇留范列圣埀制朕近改定五路酌古代今修成六服㳂时变礼所施之事各有条叙更可付外载之典章朕以大冕纯玉缫𤣥衣黄裳乘玉辂郊祀天宗祀明堂又以法冕五綵缫𤣥衣绛裳乘金路祀太庙元正大㑹诸侯又以饰冠冕四綵缫紫衣红裳乘象辂小㑹宴飨饯送诸侯临轩㑹王公又以肃冕三綵缫朱衣裳乘革路征伐不賔讲武校猎又以宏冕二綵缯青衣裳乘木路耕稼飨国子又以通天冠朱纱袍为听政之服泰始六年正月戊辰有司奏被敕皇太子正朝驾合着衮冕九章衣不仪曹郎丘仲起议案周礼公自衮冕以下郑注衮冕以至卿大夫之𤣥冕皆其朝聘天子之服也伏寻古之上公尚得服衮以朝皇太子以储副之尊率土瞻仰愚谓宜式遵盛典服衮冕九旒以朝贺兼左丞陆澄议服冕以朝实着经典秦除六冕之制至汉明帝始与诸儒还备古章自魏晋以来宗庙行礼之外不欲令臣下服衮冕故位公者每加侍官今皇太子承干作副礼絶羣后宜遵圣王之盛典革近代之陋制臣等参议依礼皇太子元正朝贺应服衮冕九章衣以仲起议为允撰载仪注诏可后废帝即位尊所生陈贵妃为皇太妃舆服一如晋孝武太妃故事唯省五牛旗及赤旂宋书卷十八卷十八考证宋书卷十八考证礼志五皇子为王钖以此乘故曰王青盖车故曰下王字监本讹五今改正古者贵贱皆执笏其有事则搢之于腰带诸本皆连上文此当另为一条又二宫直宫着乌纱巾夹直宫一本作直官者是宋书卷十八考证宋书卷十九钦定四库全书宋书卷十九梁沈约撰志第九乐一易曰先王作乐崇徳殷荐之上帝以配祖考自黄帝至于三代名称不同周衰凋缺又为郑卫所乱魏文侯虽好古然犹昏睡于古乐于是滛声炽而雅音废矣及秦焚典籍乐经用亡汉兴乐家有制氏但能记其铿锵鼓舞而不能言其义周存六代之乐至秦唯余韶武而已始皇改周舞曰五行汉髙祖改韶舞曰文始以示不相袭也又造武徳舞舞人悉执干戚以象天下乐已行武以除乱也故髙祖庙奏武徳文始五行之舞周又有房中之乐秦改曰夀人其声楚声也汉髙好之孝惠改曰安世髙祖又作昭容乐礼容乐昭容生于武德礼容生于文始五行也汉初又有嘉至乐叔孙通因秦乐人制宗庙迎神之乐也文帝又自造四时舞以明天下之安和盖乐先王之乐者明有法也乐已所自作者明有制也孝景采武徳舞作昭徳舞荐之太宗之庙孝宣采昭徳舞为盛徳舞荐之世宗之庙汉诸帝奏文始四时五行之舞焉武帝时河间献王与毛生等共采周官及诸子言乐事者以着乐记献八佾之舞与制氏不相殊其内史中丞王定传之以授常山王禹禹成帝时为谒者数言其义献记二十四卷刘向校书得二十三篇然竟不用也至明帝初东平宪王苍总定公卿之议曰宗庙宜各奏乐不应相袭所以明功徳也承文始五行武徳为大武之舞又制舞哥一章荐之光武之庙汉末大乱衆乐沦缺魏武平荆州获杜䕫善八音常为汉雅乐郎尤悉乐事于是以为军谋祭酒使剏定雅乐时又有邓静尹商善训雅乐哥师尹胡能哥宗庙郊祀之曲舞师冯肃服养晓知先代诸舞䕫悉总领之逺考经籍近采故事魏复先代古乐自䕫始也而左延年等妙善郑声惟䕫好古存正焉文帝黄初二年改汉巴渝舞曰昭武舞改宗庙安世乐曰正世乐嘉至乐曰迎灵乐武徳乐曰武颂乐昭容乐曰昭业乐云翘舞曰鳯翔舞育命舞曰灵应舞武徳舞曰武颂舞文始舞曰大韶舞五行舞曰大武舞其衆哥诗多即前代之旧唯魏国初建使王粲改作登哥及安世巴渝诗而已明帝太和初诏曰礼乐之作所以类物表庸而不忘其本者也凡音乐以舞为主自黄帝云门以下至于周大武皆太庙舞名也然则其所司之官皆曰太乐所以总领诸物不可以一物名武皇帝庙乐未称其议定庙乐及舞舞者所执缀兆之制声哥之诗务令详备乐官自如故为太乐太乐汉旧名后汉依䜟改大予乐官至是改复旧于是公卿奏曰臣闻徳盛而化隆者则乐舞足以象其形容音声足以发其哥咏故荐之郊庙而鬼神享其和用之朝廷则君臣乐其度使四海之内徧知至徳之盛而光煇日新者礼乐之谓也故先王殷荐上帝以配祖考盖当其时而制之矣周之末世上去唐虞㡬二千年韶箾南籥武象之乐风声遗烈皆可得而论也由斯言之礼乐之事弗可以已今太祖武皇帝乐宜曰武始之乐武神武也武又迹也言神武之始又王迹所起也髙祖文皇帝乐宜曰咸熙之舞咸皆也熈兴也言应受命之运天下由之皆兴也至于羣臣述徳论功建定烈祖之称而未制乐舞非所以昭徳纪功夫哥以咏徳舞以象事于文文武为斌兼秉文武圣徳所以章明也臣等谨制乐舞名章斌之舞昔箫韶九奏亲于虞帝之庭武象大武亦振于文武之阼特以显其徳教着其成功天下被服其光煇习咏其风声者也自汉髙祖文帝各逮其时而为武徳四时之舞上考前代制作之宜以当今成业之羙播扬𢎞烈莫盛于章斌焉乐志曰钟磬干戚所以祭先王之庙又所以献酬酳酢也在宗庙之中君臣莫不致敬族长之中长幼无不从和故仲尼答賔牟贾之问曰周道四逹礼乐交通传云鲁有禘乐賔祭用之此皆祭礼大享通用盛乐之眀文也今有事于天地宗庙则此三舞宜并以为荐享及临朝大享亦宜舞之然后乃合古制事神训民之道闗于万世其义益眀又臣等思惟三舞宜有总名可名大钧之乐钧平也言大魏三世同功以至隆平也于名为羙于义为当尚书奏宜如所上帝初不许制章斌之乐三请乃许之于是尚书又奏祀圆丘以下武始舞者平冕黒介帻𤣥衣裳白领袖綘领袖中衣綘合幅袴綘黒韦鞮咸熈舞者冠委貎其余服如前章斌舞者与武始咸熈舞者同服奏于朝庭则武始舞者武冠赤介帻生綘袍单衣绛领袖皂领袖中衣虎文画合幅袴白布黒韦鞮咸熈舞者进贤冠黒介帻生黄袍单衣白合幅袴其余服如前奏可史臣案武始咸熈二舞冠制不同而云章斌与武始咸熈同服不知服何冠也侍中缪袭又奏安世哥本汉时哥名今诗哥非往诗之文则宜变改案周礼注云安世乐犹周房中之乐也是以往昔议者以房中哥后妃之徳所以风天下正夫妇宜改安世之名曰正始之乐自魏国初建故侍中王粲所作登哥安世诗专以思咏神灵及説神灵鉴享之意袭后又依哥省读汉安世哥咏亦说髙张四县神来燕享嘉荐令仪永受厥福无有二南后妃风化天下之言今思惟往者谓房中为后妃之哥者恐失其意方祭祀娱神登堂哥先祖功徳下堂哥咏燕享无事哥后妃之化也自宜依其事以名其乐哥改安世哥曰享神哥奏可案文帝已改安世为正始而袭至是又改安世为享神未详其义王粲所造安世诗今亡袭又奏曰文昭皇后庙置四县之乐当铭显其钧奏次第依太祖庙之名号曰昭庙之具乐尚书奏曰礼妇人继夫之爵同牢配食者乐不异文昭皇后今虽别庙至于宫县乐器音均宜如袭议奏可散骑常侍王肃议曰王者各以其礼制事天地今説者据周官单文为经国大体惧其局而不知𢎞也汉武帝东廵封禅还祠太一于甘泉祭后土于汾隂皆尽用其乐言尽用者为尽用宫县之乐也天地之性贵质者盖谓其器之不文尔不谓庶物当复减之也礼天子宫县舞八佾今祀圆丘方泽宜以天子制设宫县之乐八佾之舞卫臻缪袭左延年等咸同肃议奏可肃又议曰说者以为周家祀天唯舞云门祭地唯舞咸池宗庙唯舞大武似失其义矣周礼賔客皆作备乐左传王子穨享五大夫乐及徧舞六代之乐也然则一会之日具作六代乐矣天地宗庙事之大者賔客燕㑹比之为细王制曰庶羞不踰牲燕衣不踰祭服可以燕乐而踰天地宗庙之乐乎周官以六律六吕五声八音六舞大合乐以致鬼神以和邦国以谐万民以安賔客以説逺人夫六律六吕五声八音皆一时而作之至于六舞独分擘而用之所以不懕人心也又周官韎师掌教韎乐祭祀则帅其属而舞之大享亦如之韎东夷之乐也又鞮鞻氏掌四夷之乐与其声哥祭祀则次而哥之燕亦如之四夷之乐乃入宗庙先代之典独不得用大享及燕日如之者明古今夷夏之乐皆主之于宗庙而后播及其余也夫作先王乐者贵能包而用之纳四夷之乐者羙徳广之所及也髙皇大皇帝太祖髙祖文昭庙皆宜兼用先代及武始太钧之舞有司奏宜如肃议奏可肃私造宗庙诗颂十二篇不被哥晋武帝太始二年改制郊庙哥其乐舞亦仍旧也汉光武平陇蜀増广郊祀髙皇帝配食乐奏青阳朱明西皓𤣥冥云翘育命之舞北郊及祀眀堂并奏乐如南郊迎时气五郊春哥青阳夏哥朱明并舞云翘之舞秋哥西皓冬哥𤣥冥并舞育命之舞夏季哥朱明兼舞二舞章帝元和二年宗庙乐故事食举有鹿鸣承元气二曲三年自作诗四篇一曰思齐皇姚二曰六骐驎三曰竭肃雝四曰陟叱根合前六曲以为宗庙食举加宗庙食举重来上陵二曲合八曲为上陵食举减宗庙食举承元气一曲加惟天之命天之厯数二曲合七曲为殿中御食饭举又汉太乐食举十三曲一曰鹿鸣二曰重来三曰初造四曰侠安五曰归来六曰逺期七曰有所思八曰眀星九曰清凉十曰渉大海十一曰大置酒十二曰承元气十三曰海淡淡魏氏及晋荀勗傅𤣥并为哥辞魏时以逺期承元气海淡淡三曲多不通利省之魏雅乐四曲一曰鹿鸣后改曰于赫咏武帝二曰驺虞后改曰巍巍咏文帝三曰伐檀后省除四曰文王后改曰洋洋咏明帝驺虞伐檀文王并左延年改其声正旦大㑹太尉奉璧羣后行礼东厢礼乐郎作者是也今谓之行礼曲姑洗厢所奏案鹿鸣本以宴乐为体无当于朝享往时之失也晋武太始五年尚书奏使太仆傅𤣥中书监荀勗黄门侍郎张华各造正旦行礼及王公上夀酒食举乐哥诗诏又使中书郎成公绥亦作张华表曰按魏上夀食举诗及汉氏所施用其文句长短不齐未皆合古葢以依咏弦节本有因循而识乐知音足以制声度曲法用率非凡近所能改二代三京袭而不变虽诗章词异兴废随时至其韵逗曲折皆系于旧有由然也是以一皆因就不敢有所改易荀勗则曰魏氏哥诗或二言或三言或四言或五言与古诗不类以问司律中郎将陈颀颀曰被之金石未必皆当故勗造晋哥皆为四言唯王公上夀酒一篇为三言五言此则华勗所明异㫖也九年荀勗遂典知乐事使郭夏宋识等造正徳大豫之舞而勗及傅𤣥张华又各造此舞哥诗勗作新律笛十二枚散骑常侍阮咸讥新律声髙髙近哀思不合中和勗以为异已出咸为始平相晋又改魏昭武舞曰宣武舞羽籥舞曰宣文舞咸宁元年诏定祖宗之号而庙乐同用正徳大豫之舞至江左初立宗庙尚书下太常祭祀所用乐名太常贺循答云魏氏増损汉乐以为一代之礼未审大晋乐名所以为异遭离丧乱旧典不存然此诸乐皆和之以钟律文之以五声咏之于哥词陈之于舞列宫县在下琴瑟在堂八音迭奏雅乐并作登哥下管各有常咏周人之旧也自汉氏以来依放此礼自造新诗而已旧京荒废今既散亡音韵曲折又无识者则于今难以意言于时以无雅乐器及伶人省太乐并鼓吹令是后颇得登哥食举之乐犹有未备明帝太宁末又诏阮孚等増益之成帝咸和中乃复置太乐官鸠集遗逸而尚未有金石也初荀勗既以新律造二舞又更修正钟磬事未竟而勗薨惠帝元康三年诏其子黄门侍郎蕃修定金石以施郊庙寻值丧乱遗声旧制莫有记者庾亮为荆州与谢尚共为朝廷修雅乐亮寻薨庾翼桓温专事军旅乐器在库遂至朽壊焉晋氏之乱也乐人悉没戎虏及胡亡邺下乐人颇有来者谢尚时为尚书仆射因之以具钟磬太元中破苻坚又获乐工扬蜀等闲练旧乐于是四厢金石始备焉宋文帝元嘉九年大乐令钟宗之更调金石十四年治书令史奚纵又改之语在律歴志晋世曹毗王珣等亦増造宗庙哥诗然郊祀遂不设乐何承天曰世咸传吴朝无雅乐案孙皓迎父丧明陵唯云倡伎昼夜不息则无金石登哥可知矣承天曰或云今之神絃孙氏以为宗庙登哥也史臣案陆机孙权诔肆夏在庙云翘承机不容虚设此言又韦昭孙休世上鼓吹铙哥十二曲表曰当付乐官善哥者习哥然则吴朝非无乐官善哥者乃能以哥辞被丝管宁容止以神絃为庙乐而已乎宋武帝永初元年七月有司奏皇朝肇建庙祀庙设雅乐太常郑鲜之等八十八人各撰立新哥黄门侍郎王韶之所撰哥辞七首并合施用诏可十二月有司又奏依旧正旦设乐参详属三省改太乐诸哥舞诗黄门侍郎王韶之立三十二章合用教试日近宜逆诵习輙申摄施行诏可又改正徳舞曰前舞大豫舞曰后舞元嘉十八年九月有司奏二郊宜奏登哥又议宗庙舞事录尚书江夏王义恭等十二人立议同未及列奏值军兴事寝二十二年南郊始设登哥诏御史中丞颜延之造哥诗庙舞犹阙孝建二年九月甲午有司奏前殿中曺郎荀万秋议按礼祭天地有乐者为降神也故易曰雷出地奋豫先王以作乐崇徳殷荐之上帝以配祖考周官曰作乐于圜丘之上天神皆降作乐于方泽之中地祗皆出又曰乃奏黄钟哥大吕舞云门以祀天神乃奏大蔟哥应钟舞咸池以祀地祗由斯而言以乐祭天地其来尚矣今郊享阙乐窃以为疑祭统曰夫祭有三重焉献之属莫重于祼声莫重于升哥舞莫重于武宿夜此周道也至于秦奏五行魏舞咸熈皆以用享爰逮晋氏泰始之初傅𤣥作晋郊庙哥诗三十二篇元康中荀蕃受诏成父勗业金石四县用之郊庙是则相承郊庙有乐之证也今庙祀登哥虽奏而象舞未陈惧阙备礼夫圣王经世异代同风虽损益或殊降杀迭运未甞不执古御今同规合矩方兹休明在辰文物大备礼仪遗逸罔不具举而况出祗降神辍乐于郊祭昭徳舞功有阙于庙享谓郊庙宜设备乐于是使内外博议骠骑大将军竟陵王诞等五十一人并同万秋议尚书左仆射建平王宏议以为圣王之徳虽同剏制之礼或异乐不相沿礼无因袭自寳命开基皇符在运业富前王风通振古朝仪国章并循先代自后晋东迁日不暇给虽大典略备遗阙尚多至于乐号庙礼未该往正今帝徳再昌大孝御㝢宜讨定礼本以昭来叶寻舜乐称韶汉改文始周乐大武秦革五行眷夫祖有功而宗有徳故汉髙祖庙乐称武徳太宗庙乐曰昭徳魏制武始舞武庙制咸熈舞文庙则祖宗之庙别有乐名晋氏之乐正徳大豫及宋不更名直为前后二舞依据昔代义舛事乖今宜釐改权称以凯容为韶舞宣烈为武舞祖宗庙乐总以徳为名若庙非不毁则乐无别称犹汉髙文武咸有嘉号惠景二主乐无余名章皇太后庙依诸儒议唯奏文乐何休杜预范寗注初献六羽并不言佾者佾则干在其中明妇人无武事也郊祀之乐无复别名仍同宗庙而已寻诸汉志永至等乐各有义况宜仍旧不改宋及东晋太祝唯送神而不迎神近议者或云庙以居神恒如在也不应有迎送之事意以为并乖其𠂻立庙居灵四时致享以申孝思之情夫神升降无常何必恒安所处故祭义云乐以迎来哀以送往郑注云迎来而乐乐亲之来送往而哀哀亲之返其享否不可知也尚书曰祖考来格诗云神保遹归注曰归于天地也此并言神有去来则有送迎明矣即周肆夏之名备迎送之乐古以尸象神故仪礼祝有迎尸送尸近代虽无尸岂可阙迎送之礼又傅𤣥有迊神送神哥辞明江左不迎非旧典也散骑常侍丹阳尹建城县开国侯颜竣议以为徳业殊称则干羽异容时无沿制故物有损益至于礼失道諐称习忘反中兴釐运视听所革先代缪章宜见刋正郊之有乐盖生周易周官歴代着议莫不援准夫扫地而祭器用陶匏唯质与诚以章天徳文物之备理固不然周官曰国有故则旅上帝及四望又曰四圭有邸以祀天旅上帝两圭有邸以祀地旅四望四望非地则知上帝非天孝经云郊祀后稷以配天宗祀文王于明堂以配上帝则豫之作乐非郊天也大司乐职奏黄钟哥大吕舞云门以祀天神郑注天神五帝及日月星辰也王者以夏正月祀其所受命之帝于南郊则二至之祀又非天地考之衆经郊祀有乐未见明证宗庙之礼事炳载籍爰自汉元迄乎有晋虽时或更制大抵相因为不袭名号而已今乐曲沦灭知音世希改作之事臣闻其语正徳大豫礼容具存宜殊其徽号饰而用之以正徳为宣化之舞大豫为兴和之舞庶足以光表世烈悦被后昆前汉祖宗庙处各异主名既革舞号亦殊今七庙合食庭殿共所舞蹈之容不得庙有别制后汉东平王苍已议之矣又王肃韩祗以王者徳广无外六代四夷之舞金石丝竹之乐宜备奏宗庙愚谓苍肃祗议合于典礼适于当今左仆射建平王宏又议竣据周礼孝经天与上帝连文重出故谓上帝非天则易之作乐非为祭天也按易称先王以作乐崇徳殷荐之上帝以配祖考尚书云肆类于上帝春秋传曰告昊天上帝凡上帝之言无非天也天尊不可以一称故或谓昊天或谓上帝或谓昊天上帝不得以天有数称便谓上帝非天徐邈推周礼国有故则旅上帝以知礼天旅上帝同是祭天言礼天者谓常祀也旅上帝者有故而祭也孝经称严父莫大于配天故云郊祀后稷以配天宗祀文王于明堂以配上帝既天为议则上帝犹天益明也不欲使二天同文故变上帝尔周礼祀天之言再见故郑注以前天神为五帝后冬至所祭为昊天竣又云二至之祀又非天地未知天地竟应以何时致享记云扫地而祭器用陶匏㫖明所用质素无害以乐降神万秋谓郊宜有乐事有典据竣又云东平王苍以为前汉诸祖别庙是以祖宗之庙可得各有舞乐至于祫祭始祖之庙则专用始祖之舞故谓后汉诸祖共庙同庭虽有祖宗不宜入别舞此诚一家之意而未统适时之变也后汉从俭故诸祖共庙犹以异室存别室之礼晋氏以来登哥诵羙诸室继作至于祖宗乐舞何独不可迭奏茍所咏者殊虽复共庭亦非嫌也魏三祖各有舞乐岂复是异庙邪衆议并同宏祠南郊迎神奏肆夏皇帝初登坛奏登哥初献奏凯容宣烈之舞送神奏肆夏祠庙迎神奏肆夏皇帝入庙门奏永至皇帝诣东壁奏登哥初献奏凯容宣烈之舞终献奏永安送神奏肆夏诏可孝建二年十月辛未有司又奏郊庙舞乐皇帝亲奉初登坛及入庙诣东壁并奏登哥不及三公行事左仆射建平王宏重参议公卿行事亦宜奏登哥有司又奏元会及二庙齐祠登哥伎旧并于殿庭设作寻庙祠依新仪注登哥人上殿弦管在下今元㑹登哥人亦上殿弦管在下并诏可文帝章太后庙未有乐章孝武大明中使尚书左丞殷淡造新哥明帝又自造昭太后宣太后哥诗后汉正月旦天子临徳阳殿受朝贺舍利从西方来戏于殿前激水化成比目鱼跳跃𠻳水作雾翳日毕又化成黄龙长八九丈出水㳺戏炫燿日光以两大丝绳繋两柱头相去数丈两倡女对舞行于绳上相逢切肩而不倾魏晋讫江左犹有夏育扛鼎巨象行乳神龟抃舞背负灵岳桂树白雪画地成川之乐焉晋成帝咸康七年散骑侍郎顾臻表曰臣闻圣王制乐賛扬治道养以仁义防其邪淫上享宗庙下训黎民体五行之正音协八风以陶气以宫声正方而好义角声坚齐而率礼弦哥钟鼓金石之作备矣故通神至化有率舞之感移风改俗致和乐之极末世之伎设礼外之观逆行连倒头足入筥之属皮肩外剥肝心内摧敦彼行苇犹谓勿践矧伊生民而不恻怆加以四海朝觐言观帝庭耳聆雅颂之声目覩威仪之序足以蹋天头以履地反两仪之顺伤彛伦之大方今夷狄对岸外御为急兵食七升忘身赴难过泰之戏日禀五斗方埽神州经略中甸若此之事不可示逺宜下太常纂备雅乐箫韶九成惟新于盛运功徳颂声永着于来兹此乃诗所以燕及皇天克昌厥后者也杂伎而伤人者皆宜除之流简俭之徳迈康哉之咏清风既行民应如草此之谓也愚管之诚惟垂采察于是除髙絙紫鹿跂行鼈食及齐王卷衣笮儿等乐又减其禀其后复髙絙紫鹿焉宋文帝元嘉十三年司徒彭城王义康于东府正㑹依旧给伎总章工冯大列相承给诸王伎十四种其舞伎三十六人太常傅隆以为未详此人数所由唯杜预注左传佾舞云诸侯六六三十六人常以为非夫舞者所以节八音者也八音克谐然后成乐故必以八八为例自天子至士降杀以两两者减其二列尔预以为一列又减二人至士止余四人岂复成乐按服䖍注传云天子八八诸侯六八大夫四八士二八其义甚允今诸王不复舞佾其总章舞伎即古之女乐也殿庭八八诸王则应六八理例坦然又春秋郑伯纳晋悼公女乐二八晋以一八赐魏綘此乐以八人为列之证也若如议者唯天子八则郑应纳晋二六晋应赐綘一六也自天子至士其文物典章尊卑差级莫不以两未有诸侯既降二列又列輙减二人近降太半非唯八音不具于两义亦乖杜氏之谬可见矣国典事大宜令详正事不施行民之生莫有知其始也含灵抱智以生天地之间夫喜怒哀乐之情好得恶失之性不学而能不知所以然而然者也怒则争鬪喜则咏哥夫哥者固乐之始也咏哥不足乃手之舞之足之蹈之然则舞又哥之次也咏哥舞蹈所以宣其喜心喜而无节则流淫莫反故圣人以五声和其性以八音节其流而故谓之乐能移风易俗平心正体焉昔有娥氏有二女居九成之台天帝使䴏夜往二女覆以玉筐既而发视之䴏遗二卵五色北飞不反二女作哥始为北音禹省南土嵞山之女令其妾候禹于嵞山之阳女乃作哥始为南音夏后孔甲田于东阳萯山天大风晦㝠迷入民室主人方乳或曰后来是良日也必大吉或曰不胜之子必有殃后乃取以归曰以为余子谁敢殃之后析橑斧破㫁其足孔甲曰呜唿有命矣乃作破斧之哥始为东音周昭王南征殒于汉中王右辛余靡长且多力振王北济周公乃封之西翟徙宅西河追思故处作哥始为西音此葢四方之哥也黄帝帝尧之世王化下洽民乐无事故因击壤之欢庆云之瑞民因以作哥其后风衰雅缺而妖淫靡漫之声起周衰有秦青者善讴而薛谈学讴于秦青未穷青之伎而辞归青饯之于郊乃抚节悲歌声震林木响遏行云薛谈遂㽞不去以卒其业又有韩娥者东之齐至雝门匮粮乃鬻歌假食既而去余响绕梁三日不絶左右谓其人不去也过逆旅逆旅人辱之韩娥因曼声哀哭一里老幼悲愁垂涕相对三日不食遽而追之韩娥还复为曼声长哥一里老幼喜跃抃舞不能自禁忘向之悲也乃厚赂遣之故雝门之人善哥哭效韩娥之遗声卫人王豹处淇川善讴河西之民皆化之齐人绵驹居髙唐善哥齐之右地亦传其业前汉有虞公者善哥能令梁上尘起若斯之类并徒哥也尔雅曰徒哥曰謡凡乐章古词今之存者并汉世街陌谣讴江南可采莲乌生十五子白头吟之属是也吴哥杂曲并出江东晋宋以来稍有増广子夜哥者有女子名子夜造此声晋孝武太元中琅邪王轲之家有鬼哥子夜殷允为豫章时豫章侨人庾僧度家亦有鬼哥子夜殷允为豫章亦是太元中则子夜是此时以前人也鳯将雏哥者旧曲也应璩百一诗云为作陌上桑反言鳯将雏然则鳯将雏其来乆矣将由譌变以至于此乎前溪哥者晋车骑将军沈玩所制阿子及欢闻哥者晋穆帝升平初哥毕輙唿阿子汝闻不语在五行志后人演其声以为二曲团扇哥者晋中书令王珉与㛐婢有情爱好甚笃㛐捶挞婢过苦婢素善哥而珉好捉白团扇故制此哥督护哥者彭城内史徐逵之为鲁轨所杀宋髙祖使府内直督护丁旿收敛殡霾之逵之妻髙祖长女也唿旿至阁下自问敛送之事毎问輙叹息曰丁督护其声哀切后人因其声广其曲焉懊憹哥者晋隆安初民间譌謡之曲语在五行志宋少帝更制新哥太祖常谓之中朝曲六变诸曲皆因事制哥长史变者司徒左长史王廞临败所制读曲哥者民间为彭城王义康所作也其哥云死辠刘领军误杀刘第四是也凡此诸曲始皆徒哥既而被之弦管又有因弦管金石造哥以被之魏世三调哥词之类是也古者天子听政使公卿大夫献诗耆艾修之而后王斟酌焉秦汉阙采诗之官哥咏多因前代与时事既不相应且无以垂示后昆汉武帝虽颇造新哥然不以光扬祖考崇述正徳为先但多咏祭祀见事及其祥瑞而已商周雅颂之体阙焉鞞舞未详所起然汉代已施于燕享矣傅毅张衡所赋皆其事也曺植鞞舞哥序曰汉灵帝西园故事有李坚者能鞞舞遭乱西随叚煨先帝闻其旧有技召之坚既中废兼古曲多谬误异代之文未必相袭故依前曲改作新哥五篇不敢充之黄门近以成下国之陋乐焉晋鞞舞哥亦五篇又铎舞哥一篇幡舞哥一篇鼓舞伎六曲并陈于元会今幡舞哥词犹存舞并阙鞞舞即今之鞞扇舞也又云晋初有桮槃舞公莫舞史臣按桮槃今之齐世宁也张衡舞赋云歴七槃而纵蹑王粲七释云七槃陈于广庭近世文士颜延之云递间闗于槃扇鲍昭云七槃起长袖皆以七槃为舞也捜神记云晋太康中天下为晋世宁舞矜手以接桮柈反覆之此则汉世唯有柈舞而晋加之以桮反覆之也公莫舞今之巾舞也相传云项庄剑舞项伯以袖隔之使不得害汉髙祖且语庄云公莫古人相唿曰公云莫害汉王也今之用巾盖像项伯衣袖之遗式按琴操有公莫渡河曲然则其声所从来已乆俗云项伯非也江左初又有拂舞旧云拂舞吴舞检其哥非吴词也皆陈于殿庭扬泓拂舞序曰自到江南见白符舞或言白凫鸠舞云有此来数十年察其词㫖乃是吴人患孙晧虐政思属晋也又有白纻舞按舞词有巾袍之言纻本吴地所出宜是吴舞也晋俳哥又云皎皎白绪节节为双吴音唿绪为纻疑白纻即白绪鞞舞故二八桓𤣥将即真太乐遣衆伎尚书殿中郎袁明子启増满八佾相承不复革宋明帝自改舞曲哥词并诏近臣虞龢并作又有西伧羌胡诸杂舞随王诞在襄阳造襄阳乐南平穆王为豫州造夀阳乐荆州刺史沈攸之又造西乌飞哥曲并列于乐官哥词多滛哇不典正前世乐饮酒酣必起自舞诗云屡舞僊僊是也宴乐必舞但不宜屡尔讥在屡舞不讥舞也汉武帝乐饮长沙定王舞又是也魏晋已来尤重以舞相属所属者代起舞犹若饮酒以桮相属也谢安舞以属桓嗣是也近世以来此风絶矣孝武大明中以鞞拂杂舞合之钟石施于殿庭顺帝昇明二年尚书令王僧䖍上表言之并论三调哥曰臣闻风雅之作由来尚矣大者系乎兴衰其次者着于率舞在于心而木石感铿锵奏而国俗移故郑相出郊辩声知戚延陵入聘观乐知风是则音不妄起曲岂徒奏哥倡既设休戚已徴清浊是均山琴自应斯乃天地之灵和升降之明节今帝道四逹礼乐交通诚非寡陋所敢裁酌伏以三古缺闻六代潜响舞咏与日月偕湮精灵与风云俱灭追余操而长懐抚遗器而太息此则然矣夫钟县之器以雅为用凯容之制八佾为体故羽籥击拊以相谐应季氏获诮将在于此今总章旧佾二八之流袿服既殊曲律亦异推今校古皎然可知又哥钟一肆克谐女乐以哥为称非雅器也大明中即以宫县合和鞞拂节数虽会虑乖雅体将来知音或讥圣世若谓钟舞已谐不欲废罢别立哥钟以调羽佾止于别宴不闗朝享四县所奉谨依雅则斯则旧乐前典不坠于地臣昔已制哥磬犹在乐官具以副钟配成一部即义沿理如或可安又今之清商实犹铜雀魏氏三祖风流可懐亰洛相髙江左弥重谅以金县干戚事絶于斯而情变听改稍复零落十数年间亡者将半自顷家竞新哇人尚謡俗务在噍危不顾律纪流宕无涯未知所极排斥典正崇长烦淫士有等差无故不可以去礼乐有攸序长幼不可以共闻故諠丑之制日盛于㕓里风味之韵独尽于衣冠夫川震社亡同灵毕戒哀思靡漫异世齐驩咎徴不殊而欣畏并用窃所未譬也方今尘静畿中波恬海外雅颂得所实在兹辰臣以为宜命典司务勤课习缉理旧声迭相开晓凡所遗漏悉使补拾曲全者禄厚艺敏者位优利以动之则人思自劝风以靡之可不训自革反本还源庶可跂踵诏曰僧䖍表如此夫钟鼓既陈雅颂斯辨所以憓感人祗化动翔泳顷自金籥弛韵羽佾未凝正俗移风良在兹日昔阮咸清识王度昭竒乐绪増修异世同功矣便可付外遵详乐器凡八音曰金曰石曰土曰革曰丝曰木曰匏曰竹八音一曰金金钟也镈也錞也镯也铙也铎也钟者世本云黄帝工人垂所造尔雅云大钟曰镛书曰笙镛以间是也中者曰剽剽音瓢小者曰栈栈音醆晋江左初所得栈钟是也县钟磬者曰笋虡横曰笋从曰虡蔡邕曰写鸟兽之形大声有力者以为钟虡清声无力者以为磬虡击其所县知由其虡鸣焉镈如钟而大史臣案前代有大钟若周之无射非一皆谓之钟镈之言近代无闻焉錞錞于也圜如碓头大上小下今民间犹时有其器周礼以金錞和鼓镯钲也形如小钟军行鸣之以为鼓节周礼以金镯节鼓铙如铃而无舌有柄执而鸣之周礼以金铙止鼓汉鼓吹曲曰铙哥铎大铃也周礼以金铎通鼓八音二曰石石磬也世本云叔所造不知叔何代人尔雅曰形似犂錧以玉为之大曰毊馨音嚣八音三曰土土埙也世本云暴新所造亦不知何代人也周畿内有暴国岂其时人乎烧土为之大如鹅卵鋭上平底形似称锤六孔尔雅云大者曰音叫小者如鸡子八音四曰革革鼓也鞉也节也大曰鼓小曰又曰应应劭风俗通曰不知谁所造以桴击之曰鼓以手揺之曰鞉鼓及鞉之八面者曰雷鼓雷鞉六面者曰灵鼓灵鞉四面者曰路鼓路鞉周礼以雷鼓祀天神以灵鼓社祭以路鼓致鬼享鼓长八尺者曰鼖鼓以鼓军事长丈二尺者曰鼓凡守备及役事则鼓之今世谓之下鼛周礼音戚今世音切豉反长六尺六寸者曰晋鼓金奏则鼓之应鼓在大鼓侧诗云应悬鼓是也小鼓有柄曰鼗大鼗谓之鞞月令仲夏修鼗鞞是也然则鼗鞞即鞉类也又有鼍鼓焉节不知谁所造傅𤣥节赋云黄钟唱哥九韶兴舞口非节不咏手非节不拊此则所从来亦逺矣八音五曰丝丝琴瑟也筑也筝也琵琶空侯也琴马融笛赋云宓羲造琴世本云神农所造尔雅大琴曰离二十絃今无其器齐桓曰号钟楚荘曰绕梁相如曰燋尾伯喈曰緑绮事出傅𤣥琴赋世云燋尾是伯喈琴伯喈传亦云尔以傅氏言之则非伯喈也瑟马融笛赋云神农造瑟世本宓羲所造尔雅云瑟二十七絃者曰洒今无其器筑不知谁所造史籍唯云髙渐离善击筑筝秦声也传𤣥筝赋序曰世以为䝉恬所造今观其体合法度节究哀乐乃仁智之器岂亡国之臣所能闗思哉风俗通则曰筑身而瑟絃不知谁所改作也琵琶傅𤣥琵琶赋曰汉遣乌孙公主嫁昆弥念其行道思慕故使工人裁筝筑为马上之乐欲从方俗语故名曰琵琶取其易传于外国也风俗通云以手琵琶因以为名杜挚云长城之役弦鼗而鼓之并未详孰实其器不列四厢空侯初名坎侯汉武帝赛灭南越祠太一后土用乐令乐人侯晖依琴作坎侯言其坎坎应节奏也侯者因工人姓尔后言空音讹也古施郊庙雅乐近世来専用于楚声宋孝武帝大明中吴兴沈懐逺被徙广州造绕梁其器与空侯相似懐逺后亡其器亦絶八音六曰木木柷也敔也并不知谁所造乐记曰圣人作为椌楬埙箎所起亦逺矣柷如漆筩方二尺四寸深尺八寸中有椎柄连底挏之令左右击敔状如虎背上有二十七鉏铻以竹长尺名曰止横擽之以节乐终也八音七曰匏匏笙也竽也笙随所造不知何代人列管匏内施簧管端宫管在中央三十六簧曰竽宫管在左傍十九簧至十三簧曰笙其它皆相似也竽今亡大笙谓之簧小者谓之和其笙中之簧女娲所造也诗传云吹笙则簧鼓矣盖笙中之簧也尔雅曰笙十九簧者曰巢汉章帝时零陵文学奚景于舜祠得笙白玉管后世易之以竹乎八音八曰竹竹律也吕也箫也管也箎也籥也笛也律吕在律吕志箫世本云舜所造尔雅曰编二十三管尺四寸者曰言十六管长尺二寸者筊筊音爻凡箫一名籁前世有洞箫其器今亡蔡邕曰箫编竹有底然则邕时无洞箫矣管尔雅曰长尺围寸併漆之有底大者曰簥簥音骄中者曰篞小者曰篎篎音妙古者以玉为管舜时西王母献白玉琯是也月令均琴瑟管箫蔡邕章句曰管者形长尺围寸有孔无底其器今亡箎世本云暴新公所造旧志云一曰管史臣案非也虽不知暴新公何代人而非舜前人明矣舜时西王母献管则是已有其器新公安得造箎乎尔雅曰箎大者尺四寸围三寸曰沂沂音银一名翘小者尺二寸今有胡箎出于胡吹非雅器也籥不知谁所造周礼有籥师掌教国子秋冬吹籥今凯容宣烈舞所执羽籥是也葢诗所云左手执籥右手秉翟者也尔雅云籥如笛三孔而短小尔雅云七孔大者曰产中者曰仲小者曰箹箹音握笛案马融长笛赋此器起近世出于羌中京房备其五音又称丘仲工其事不言仲所造风俗通则曰丘仲造笛武帝时人其后更有羌笛尔三説不同未详孰实䈔杜挚笳赋云李伯阳入西戎所造汉旧注曰箛号曰吹鞭晋先蚕注车驾住吹小箛发吹大箛箛即䈔也又有胡笳汉旧筝笛录有其曲不记所出本末鼓吹葢短箫铙哥蔡邕曰军乐也黄帝岐伯所作以扬徳建武劝士讽敌也周官曰师有功则恺乐左传曰晋文公胜楚振旅凯而入司马法曰得意则恺乐恺哥雍门周说孟甞君鼓吹于不测之渊説者云鼓自一物吹自竽籁之属非箫鼓合奏别为一乐之名也然则短箫铙哥此时未名鼓吹矣应劭汉卤簿图唯有骑执箛箛即笳不云鼓吹而汉世有黄门鼓吹汉享宴食举乐十三曲与魏世鼓吹长箫同长箫短箫伎录并云丝竹合作执节者哥又建初録云务成黄爵𤣥云逺期皆骑吹曲非鼓吹曲此则列于殿庭者为鼓吹今之从行鼓吹为骑吹二曲异也又孙权观魏武军作鼓吹而还此又应是今之鼓吹魏晋世又假诸将帅及牙门曲葢鼓吹斯则其时谓之鼓吹矣魏晋世给鼓吹甚轻牙门督将五校悉有鼓吹晋江左初临川太守谢摛毎寝輙梦闻鼓吹有人为其占之曰君不得生鼓吹当得死鼓吹尔摛击杜弢战没追赠长水校尉葬给鼓吹焉谢尚为江夏太守诣安西将军庾翼于武昌咨事翼与尚射曰卿若破的当以鼓吹相赏尚射破的便以其副鼓吹给之今则甚重矣角书记所不载或云出羌胡以惊中国马或云出吴越旧志云古乐有籁缶今并无史臣按尔雅籁自是箫之一名耳诗云坎其撃缶毛传曰盎谓之缶筑城相杵者出自梁孝王孝王筑睢阳城方十二里造倡声以小鼓为节筑者下杵以和之后谓此声为睢阳曲至今传之魏晋之世有孙氏善𢎞旧曲宋识善击节倡和陈左善清哥列和善吹笛郝索善弹筝朱生善琵琶尤发新声傅𤣥着书曰人若钦所闻而忽所见不亦惑乎设此六人生于上世越古今而无俪何但䕫牙同契哉案此説则自兹以后皆孙朱等之遗则也宋书卷十九卷十九考证宋书卷十九考证乐志一以五声和其性以八音节其流而故谓之乐能移风易俗平心正体焉寻绎文义故字当在乐字下昔有娥氏有二女娥一本作娀者是乃作破斧之哥始为东音按既破我斧又缺我斨周公东征之诗也以此为东音之始可矣乃谓夏后孔甲田于东阳萯山取民间之子为子其后析橑斧断其足孔甲始作此歌何其荒谬也乐器凡八音诸本误连前一行今改正宋书卷十九考证宋书卷二十钦定四库全书宋书卷二十梁沈约撰志第十乐二蔡邕论叙汉乐曰一曰郊庙神灵二曰天子享宴三曰大射辟雍四曰短箫铙歌晋郊祀歌五篇傅𤣥造天命有晋穆穆明明我其夙夜祗事上灵常于时假迄用有成于荐𤣥牡进夕其牲崇徳作乐神祗是听右祠天地五郊夕牲歌一篇宣文烝哉日靖四方永言保之夙夜匪康光天之命上帝是皇嘉乐殷荐灵祚景祥神祗隆假享福无疆右祠天地五郊迎送神歌一篇天祚有晋其命惟新受终于魏奄有兆民燕及皇天怀柔百神不显遗烈之徳之纯享其𤣥牡式用肇禋神祗来格福禄是臻时迈其犹昊天子之祐享有晋兆民戴之畏天之威敬授民时不显不承于犹绎思皇极斯建庶绩咸熈庶几夙夜惟晋之祺宣文惟后克配彼天抚宁四海保有康年于乎缉熈肆用靖民爰立典制爰修礼纪作民之极莫匪资始克昌厥后永言保之右飨天地五郊歌三篇前所作天地郊明堂歌五篇傅𤣥造皇矣有晋时迈其徳受终于天光济万国万国既光神定厥祥䖍于郊祀祗事上皇祗事上皇百禄是臻巍巍祖考克配彼天嘉牲匪歆徳馨惟飨受天之祚神和四畅右天地郊明堂夕牲歌于赫大晋膺天景祥二帝迈徳宣兹重光我皇受命奄有万方郊祀配享礼乐孔章神祗嘉飨祖考是皇克昌厥后保胙无疆右天地郊明堂降神歌整泰坛祀皇神精气感百灵賔蕰朱火燎芳薪紫烟游冠青云神之体靡象形旷无方幽以清神之来光景照听无闻视无兆神之至举歆歆灵爽恊动余心神之坐同欢娯泽云翔化风舒嘉乐奏文中声八音谐神是听咸洁齐并芬芳烹牲牷享玉觞神说飨歆禋祀祐大晋降繁祉胙京邑行四海保天年穷地纪右天郊飨神歌整泰行竢皇祗衆神感羣灵仪隂祀设吉礼施夜将极时未移祗之体无形象潜泰幽洞忽荒祗之出薆若有灵无逺天下母祗之来遗光景照若存终冥冥祗之至举欣欣舞象徳歌成文祗之坐同欢豫泽雨施化云布乐八变声教敷物咸享祗是娯斋既洁侍者肃玉觞进咸穆穆飨嘉庆歆徳馨胙有晋暨羣生溢九壤格天庭保万夀延亿龄右地郊飨神歌经始明堂享祀匪懈于皇烈考光配上帝赫赫上帝既髙既崇圣考是配明徳显融率土敬职万方来祭常于时假保胙永世右明堂飨神歌宋南郊雅乐登歌三篇颜延之造夤威宝命严㳟帝祖表海炳岱系唐胄楚灵鑑濬文民属叡武奄受敷钖宅中拓宇亘地称皇罄天作主月竁来賔日际奉土开元首正礼交乐举六典联事九官列序有牷在涤有洁在俎以王𠂻以荅神祜右天地郊夕牲歌维圣飨帝维孝飨亲皇乎备矣有事上春礼行宗祀敬达郊禋金枝中树广乐四陈陟配在京降徳在民奔精照夜髙燎炀晨隂明浮烁沈禜深沦告成大报受釐元神月御按节星驱扶轮遥兴逺驾燿燿振振右天地郊迎送神歌营泰畤定天衷思心叡谋筮从建表蕝设郊宫田烛置爟火通歴元旬律首吉饰紫坛坎列室中星兆六宗秩干宇晏地区谧大孝昭祭礼供牲日展盛自躬具陈噐备礼容形舞缀被歌钟望帝阍耸神跸灵之来辰光溢洁粢酌娱太一明煇夜华晢日祼既始献又终烟芗鬯报清穹飨宋徳胙王功休命永福履充右天地飨神歌宋明堂歌谢庄造地纽谧干枢回华盖动紫微开旗蔽日车若云驾六气乗絪緼晔帝京煇天邑圣祖降五灵集构瑶戺耸珠帘汉拂幌月栖檐舞缀畼钟石融驻飞景郁行风懋粢盛洁牲牷百礼肃羣司䖍皇徳逺大孝昌贯九幽洞三光神之安解玉銮景福至万㝢欢右迎神歌诗雝台辨朔泽宫练辰洁火夕照明水朝陈六瑚贲室八羽华庭昭事先圣怀濡上灵肆夏戒敬升歌发徳永固鸿基以绥万国右登歌词旧四言维天为大维圣祖是则辰居万㝢缀旒下国内灵八辅外光四瀛蒿宫仰盖日馆希旌复殿留景重檐结风刮楹接纬达向承虹设业设虡在王庭肇禋祀克配乎灵我将我享维孟之春以孝以敬以立我烝民右歌太祖文皇帝词依周颂体参暎夕驷照晨灵乗震司青春鴈将向桐始蕤柔风舞暄光迟萌动达万品新润无际泽无垠右歌青帝词三言依木数龙精初见大火中朱光北至圭景同帝在在离寔司衡水雨方降木槿荣庶物盛长咸殷阜恩覃四㝠被九有右歌赤帝辞七言依火数履建宅中㝢司绳御四方裁化遍寒燠布政周炎凉景丽条可结霜明氷可折凯风扇朱辰白云流素节分至乗结晷启闭集恒度帝运缉万有皇灵澄国歩右歌黄帝辞五言依土数百川如镜天地爽且明云冲气举徳盛在素精木叶初下洞庭始扬波夜光彻地飜霜照悬河庶类収成嵗功行欲宁浃地奉渥罄宇承秋灵右歌白帝辞九言依金数嵗月旣晏方驰灵乗坎徳司规𤣥灵合晦鸟路白云繁亘天涯雷在地时未光饬国典闭关梁四节遍万物殿福九域祚八乡晨晷促夕漏延大隂极微阳宣鹊将巢氷已解气濡水风动泉右歌黒帝辞六言依水数藴礼容余乐度灵方留景欲暮开九重肃五逹鳯参差龙已沫云既动河既梁万里照四空香神之车归清都璇庭寂玉殿虚睿化凝孝风炽顾灵心结皇思右送神歌辞右天郊飨神歌魏兪儿舞歌四篇王粲造汉初建国家匡九州蛮荆震服五刃三革休安不忘备武乐脩宴我賔师敬用御天永乐无忧子孙受百福常与松乔游蒸庶徳莫不咸欢柔右矛兪新福歌材官选士劒弩错陈应桴蹈节俯仰若神绥我武烈笃我淳仁自西自东莫不来賔右弩兪新福歌我功既定庶士咸绥乐陈我广庭式燕賔与师昭文徳宣武威平九有抚民黎荷天宠延夀尸千载莫我违右安台新福歌曲神武用师士素厉仁恩广覆勐节横逝自古立功莫我𢎞大桓桓征四国爰及海裔汉国保长庆垂祚延万世右行辞新福歌曲晋宣武舞歌四篇傅𤣥造惟圣皇篇矛兪第一惟圣皇徳巍巍光四海礼乐犹形影文武为表里乃作巴兪肆舞士劒弩齐列戈矛为之始进退疾鹰鹞龙战而豹起如乱不可乱动作顺其理离合有统纪短兵篇劒俞第二劒为短兵其势险危疾踰飞电回旋应规武节齐声或合或离电发星骛若景若差兵法攸象军容是仪军鎭篇弩兪第三弩为逺兵军之镇其发有机体难动徃必速重而不迟锐精分镈射逺中微弩俞之乐壹何竒变多姿退若激进若飞五声恊八音谐宣武象讃天威穷武篇安台行乱第四穷武者丧何但败北柔弱亡战国家亦废秦始徐偃既已作戒前世先王鉴其机脩文整武艺文武足相济然后得光大乱曰髙则亢满则盈亢必危盈必倾去危倾守以平沖则乆浊能清混文武顺天经晋宣文舞歌二篇傅𤣥造羽籥舞歌羲皇之初天地开元网罟禽兽羣黎以安神农敎耕创业诚难民得粒食澹然无所患黄帝始征伐万品造其端军驾无常居是曰轩辕轩辕既勤止尧舜匪荒宁夏禹治水汤武又用兵孰能保安逸坐致太平圣皇迈干干天下兴颂声穆穆且明明惟圣皇道化彰澂四海清三光万机理庶事康潜龙升仪鳯翔风雨时物繁昌却走马降瑞祥扬仄陋简忠良百禄是荷眉夀无疆羽铎舞歌昔在浑成时两仪尚未分阳升垂清景隂降兴浮云中和含氛氲万物各异羣人伦得其序衆生乐圣君三统继五行然后有质文皇王殊运代治乱亦缤纷伊大晋徳兼徃古越牺农邈舜禹参天地陵三五礼唐周乐韶武岂惟箫韶六代具举泽霑地境化充天㝢圣明临朝元凯作辅普天同乐胥浩浩元气遐哉大清五行流迈日月代征随时变化庶物乃成圣皇继天光济羣生化之以道万国咸宁受兹介福延于亿龄晋宗庙歌十一篇傅𤣥造我夕我牲猗欤敬止嘉豢孔时供兹享祀神鉴厥诚博硕斯歆神考降飨以虞孝孙之心右祠庙夕牲歌呜唿悠哉日鉴在兹以时享祀神明降之神明斯降既祐享之祚我无疆受天之祜赫赫太上巍巍圣祖明明烈考丕承继序右祠庙迎送神歌经始宗庙神明戾止申钖无疆祗承享祀假哉皇祖绥于孙子燕及后昆钖兹繁祉右祠征西将军登歌嘉乐肆庭荐祀在堂皇皇宗庙乃祖先皇济济辟公相予烝尝享祀不忒降福穰穰右祠豫章府君登歌于邈先后实司于天显矣皇祖帝祉肇臻本支克昌资始开元惠我无疆享祀永年右祠颍川府君登歌于惟曾皇显显令徳髙明清亮匪竞柔克保乂命祜基命惟则笃生圣祖光济四国右祠京兆府君登歌于铄皇祖圣徳钦明勤施四方夙夜敬止载敷文教载扬武烈匡定社稷龚行天罚经始大业造创帝基畏天之命于时保之右祠宣皇帝登歌执竞景皇克明克哲旁作穆穆惟祗惟畏纂宣之绪耆定厥功登此隽乂纠彼羣凶业业在位帝既勤止维天之命于穆不已右祠景皇帝登歌于皇时晋允文文皇聪明叡智圣敬神武万机莫综皇斯清之虎兕放命皇斯平之柔逺能迩简授英贤创业埀统勲格皇天右祠文皇帝登歌曰晋是常享祀时序宗庙致敬礼乐具举惟其来祭普天率土牺樽既奠清酤既载亦有和羮羞斯备蒸蒸永慕感时兴思登歌奏舞神乐其和祖考来格祐我邦家敷天之下㒺不休嘉肃肃在位济济臣工四海来格礼仪有容钟鼔振管絃理舞开元歌永始神胥乐兮肃肃在位臣工济济小大咸敬上下有礼理管絃振鼓钟舞象徳歌咏功神胥乐兮肃肃在位有来雍雍穆穆天子相惟辟公礼有仪乐有则右祠庙飨神歌二篇晋江左宗庙歌十三篇曹毗造十一首王珣造二首歌髙祖宣皇帝曹毗造于赫髙祖徳恊灵符应运拨乱釐整天衢勲格宇宙化动八区肃以典刑陶以𤣥珠神石吐瑞灵芝自敷肇基天命道均唐虞歌世宗景皇帝景皇承运纂隆洪绪皇维重抗天晖再举蠢矣二寇扰我扬楚乃整元戎以膏齐斧亹亹神算赫赫王旅鲸鲵既平功冠帝宇歌太祖文皇帝太祖齐圣王猷诞融仁教四塞天基累崇皇室多难严清紫宫威厉秋霜惠过春风平蜀夷楚以文以戎奄有参墟声流无穷歌世祖武皇帝于穆武皇允龚钦明应期登神龙飞紫庭百揆时序听断以情殊域既賔伪呉亦平晨流甘露宵映明星野有击壤路埀颂声歌中宗元皇帝运屯百六天罗解贯元皇勃兴网笼江汉仰齐七政俯平祸乱化若风行泽犹雨散沦光更燿金煇复焕徳冠千载蔚有余粲歌肃祖明皇帝明明肃祖阐𢎞帝胙英风夙发清晖载路姦逆纵忒㒺式皇度躬振朱旗遂豁天歩宏猷渊塞髙罗云布品物咸宁洪基永固歌显宗成皇帝于休显宗道泽𤣥播式宣徳音畼物以和迈徳蹈仁匪神弗过敷以纯风濯以清波连理映阜鸣鳯栖柯同规放勋义盖山河歌康皇帝康皇穆穆仰嗣洪徳为而不宰雅音四塞闲邪以诚镇物以默威静区宇道宣邦国歌孝宗穆皇帝孝宗夙哲休音允臧如彼晨离燿景扶桑垂训华幄流润八荒幽賛𤣥妙爰该典章西平僭蜀北静旧疆髙猷逺畼朝有遗芳歌哀皇帝于穆哀皇圣心虚逺雅好𤣥古大庭是践道尚无为治存易简化若风行民犹草偃虽曰登遐徽音弥阐愔愔云韶尽羙尽善歌太宗简文皇帝王珣造皇矣简文于昭于天灵明若神周淡如渊沖应其来实与其迁娓娓心化日用不言易而有亲简而可传观流弥逺求本愈𤣥歌烈宗孝武皇帝王珣造天鑑有晋钦哉烈宗同规文考𤣥默允龚威而不勐约而能通神钲一震九域来同道积淮海雅颂自东气陶淳露化恊时雍四时祠祀歌曹毗造肃肃清庙巍巍圣功万国来賔礼仪有容钟鼔振金石熙宣兆祚武开基神斯乐兮理管絃有来斯和说功徳吐清歌神斯乐兮洋洋𤣥化润被九壤民无不悦道无不徃礼有仪乐有式咏九功永无极神斯乐兮宋宗庙登歌八篇王韶之造绵绵遐绪昭明载融汉徳未逺尧有遗风于穆皇祖永世克隆本枝惟庆贻厥靡穷右祠北平府君登歌乃立清庙清庙肃肃乃备礼容礼容穆穆显允皇祖昭是嗣服钖兹繁祉聿懐多福右祠相国掾府君登歌四县既序箫管既举堂献六瑚庭舞八羽先王有典克禋皇祖丕显洪烈永介休祜右祠开封府君登歌钟鼔喤喤威仪将将温㳟礼乐敬享曾皇迈徳埀仁系轨重光天命纯嘏惠我无疆右祠武原府君登歌铄矣皇祖帝度其心永言配命播兹徽音思我茂猷如玉如金骏奔在陛是鑑是歆右祠东安府君登歌蒸哉孝皇齐圣广渊发祥诞庆景胙自天徳敷金石道被管絃有命既集徽风永宣右祠孝皇帝登歌惟天有命眷求上哲赫矣圣武抚运桓拨功并敷土道均汝坟止戈曰武经纬称文鸟龙失纪云火代名受终改物作我宋京至道惟王大业有邵降徳兆民升歌清庙右祠髙祖武皇帝登歌奕奕寝庙奉璋在庭笙籥既列牺象既盈黍稷匪芳明祀惟馨乐具礼充洁羞诚神之格思介以休祯济济羣辟永观厥成右祠七庙享神登歌世祖孝武皇帝歌谢庄造帝钖二祖长世多祜于穆叡考袭圣承矩𤣥极弛驭干纽坠绪辟我皇维缔我宋宇刷定四海肇构神京复礼辑乐散马堕城泽牣九有化浮八瀛庆云承掖甘露飞甍肃肃清庙徽徽閟宫舞蹈象徳笙磬陈风黍稷非盛明徳惟崇神其歆止降福无穷宣皇太后庙歌禀祥月辉毓徳轩光嗣徽妫汭思媚周姜母临万㝢训蔼紫房朱絃玉籥式载琼芳晋四厢乐歌三首傅𤣥造天鉴有晋世祚圣皇时齐七政朝此万方钟鼔斯震九賔备礼正位在朝穆穆济济煌煌三辰寔䴡于天君后是象威仪孔䖍率礼无愆莫匪迈徳仪刑圣皇万邦惟则右天鉴四章章四句正旦大㑹行礼歌于赫明明圣徳龙兴三朝献酒万夀是膺敷佑四方如日之升自天降祚元吉有征右于赫一章八句上夀酒歌天命大晋载育羣生于穆上徳随时化成自祖配命皇皇后辟继天创业宣文之绩丕显宣文先知稼穑克㳟克俭足教足食既教食之𢎞济艰难上帝是祐下民所安天祐圣皇万邦来贺虽安勿安干干匪暇乃正丘郊乃定冡社廙廙作宗光宅天下惟敬朝飨爰奏食举尽礼供御嘉乐有序树羽设业笙镛以闲琴瑟齐列亦有箎埙喤喤鼓钟鎗鎗磬管八音克谐载夷载简既夷既简其大不御风化潜兴如云如雨如云之覆如雨之润声教所暨无思不顺教以化之乐以和之和而养之时惟邕熙礼慎其仪乐节其声于铄皇繇既和且平右天命十三章章四句食举东西厢歌晋正徳大豫二舞歌二篇傅𤣥造天命有晋光济万国穆穆圣皇文武惟则在天斯正在地成徳载韬政刑载崇礼教我敷𤣥化臻于中道右正徳舞歌于铄皇晋配天受命熙帝之光世徳惟圣嘉乐大豫保祐万姓渊兮不竭沖而用之先天弗违䖍奉天时右大豫舞歌晋四厢乐歌十七篇荀勗造正旦大㑹行礼歌四篇于皇元首羣生资始履端大享敬御繁祉肆觐羣后爰及卿士钦顺则元允也天子于皇一章八句明明天子临下有赫四表宅心惠浃荒貊柔逺能迩孔淑不逆来格祁祁邦家是若明明一章八句光光邦国天笃其祜丕显哲命顾柔三祖世徳作求奄有九土思我皇度伦攸序邦国一章八句惟祖惟宗髙朗缉熙对越在天骏惠在兹聿求厥成我皇崇之式固其犹徃敬用治祖宗一章八句正旦大㑹王公上夀酒歌一篇践元辰延显融献羽觞祈令终我皇夀而隆我皇茂而嵩本枝奋百世休祚钟圣躬践元辰一章八句食举乐东西厢歌十二篇煌煌七燿重明交畅我有嘉賔是应是贶邦政既图接以大飨人之好我式遵徳让煌煌一章八句賔之初筵蔼蔼济济既朝乃宴以洽百礼颁以位叙或廷或陛登傧台叟亦有兄弟胥子陪寮宪兹度楷观颐养正降福孔偕賔之初筵一章十二句昔我三后大业是维今我圣皇焜燿前晖奕奕重规明照九畿思辑用光时㒺有违陟禹之迹莫不来威天被显禄福履是绥三后一章十二句赫矣太祖克广明徳廓开㝢宙正世立则变化不经民无瑕慝剙业埀统兆我晋国赫矣一章八句烈文伯考时惟帝景夷险平乱威而不勐御衡不迷皇涂焕炳七徳咸宣其宁惟永烈文一章八句猗欤盛欤先皇圣文则天作孚大哉为君慎徽五典帝载是懃文武发挥茂建嘉勲修已济治民用宁殷懐逺烛幽𤣥教氛氲善世不伐服事参分徳博化隆道冐无垠猗欤一章十六句隆化洋洋帝念溥将登我晋道越惟圣皇龙飞革运临焘八荒叡哲钦明配踪虞唐封建厥福骏发其祥三朝习吉终然允臧其臧惟何总彼万方元侯列辟四岳蕃王时见世享率兹有常旅揖在庭嘉客在堂宋衞既臻陈留山阳我有賔使观国之光贡贤纳计献璧奉璋保祐命之申钖无疆隆化一章二十八句振鹭于飞鸿渐其翼京邑穆穆四方是式无竞惟人王纲允敕君子来朝言观其极振鹭一章八句翼翼大君民之攸暨信理天工惠康不匮将逺不仁训以淳粹幽明有伦俊乂在位九族既睦庶邦顺比开元布宪四海鳞萃恊时正统殊涂同致厚徳载物灵心隆贵敷奏谠言纳以无讳树之典象诲之义类上教如风下应如卉一人有庆羣萌以遂我后宴喜令闻不坠翼翼一章二十六句既宴既喜翕是万邦礼仪卒度物其有容晢晢庭燎喤喤鼓钟笙磬咏徳万舞象功八音克谐俗易化从其和如乐庶品时邕既宴一章十二句时邕份份六合同尘徃我祖宗威静殊邻首定荆楚遂平燕秦娓娓文皇迈徳流仁爰造草昧应干顺民灵瑞告符休征飨震天地弗违以和神人既戡庸蜀呉㑹是賔肃慎率职楛矢来陈韩濊进乐均恊清钧西旅献獒扶南效珍蛮裔重译𤣥齿文身我皇抚之景命惟新时邕一章二十六句愔愔嘉㑹有闻无声清酤既奠笾豆既馨礼充乐备箫韶九成恺乐饮酒酣而不盈率土欢豫邦国以宁王猷允塞万载无倾嘉㑹一章十二句晋正徳大豫二舞歌二萹荀勗造人文埀则盛徳有容声以依咏舞以象功干戚发挥节以笙镛羽籥云㑹翊宣令踪敷羙尽善允恊时邕焕炳其章光乎万邦万邦洋洋承我晋道配天作享元命有造上化如风民应如草穆穆斌斌形于缀兆文武旁作庆流四表无竞维烈永世是绍正徳舞歌豫顺以动大哉惟时时迈其仁世载邕熙兆我区夏宣文是基大业惟新我皇隆之重光累曜钦明文思迄用有成惟晋之祺穆穆圣皇受命既固品物咸宁芳烈云布文教旁通笃以淳素𤣥化洽畅被之暇豫作乐崇徳同羙韶濩濬邈幽遐式遵王度右大豫舞歌晋四厢乐歌十六篇张华造称元庆奉夀觞后皇延遐祚安乐抚万方右王公上夀诗一章明明在上丕显厥繇翼翼三夀蕃后惟休羣生渐徳六合承流三正元辰朝庆鳞萃华夏奉职贡八荒觐殊类黻冕充广庭鸣玉盈朝位济济朝位言观其光仪序既以时礼文涣以彰思皇享多祜嘉乐永无央九賔在庭胪赞既通升瑞奠贽乃侯乃公穆穆天尊隆礼动容履端承元吉介福御万邦朝享上下咸雍崇多仪繁礼容舞盛徳歌九功扬芳烈播休踪皇化洽洞幽明懐柔百神辑祥祯潜龙跃雕虎仁仪鳯鸟届游麟枯蠧荣竭泉流菌芝茂枳棘柔和气应休征滋恊灵符彰帝期绥宇宙万国和昊天成命赉皇家赉皇家世资圣哲三后在天启鸿烈启鸿烈隆王基率土讴吟欣戴于时恒文示象代气着期泰始开元龙升在位四隩同风燮宁殊类五韪来备嘉生以遂凝庶绩臻大康申繁祉𦙍无疆本枝百世继绪不忘继绪不忘休有烈光永言配命惟晋之祥圣明统世笃皇仁广大配天地顺动若陶钧𤣥化参自然至徳通神明清风畅八极流泽被无垠于皇时晋奕奕齐圣惟天降嘏神祗保定𢎞济区夏允集大命有命既集光帝猷大明重耀鑑六幽声教洋溢惠滂流惠滂流移风俗多士盈朝贤俊比屋敦世心斵彫反素朴反素朴懐庶方干戚舞阶庭疏狄说遐荒扶南假重译肃慎袭衣裳云覆雨施徳洽无疆旁生穆穆仁化翔朝元日賔王庭承宸极当盛明衍和乐竭祗诚仰嘉惠懐徳馨游淳风泳淑清恊亿兆同欢荣建皇极统天位运隂阳御六气殷羣生成性类王道浃治功成人伦序俗化清䖍明祀祗三灵崇礼乐式仪形庆元吉宴三朝播金石咏泠箫奏九夏舞云韶迈徳音流英声八纮一六合宁六合宁承圣明王泽洽道登隆绥函夏总华戎齐徳教混殊风混殊风康万国崇夷简尚敦徳𢎞王度表遐则右食举东西厢乐诗十一章于赫皇祖迪哲齐圣经纬大业基天之命克开洪绪诞笃天庆旁济彜伦仰齐七政烈烈景皇克明克聪静封畧定勲功成民立政仪刑万邦式固崇轨光绍前踪允文烈考濬哲应期参徳天地比功四时大亨以正庶绩咸熙肇启晋宇遂登皇基明明我后𤣥徳通神受终正位恊应天人容民厚下育物流仁跻我王道晖光日新右雅乐正旦大㑹行礼诗四章晋正徳大豫二舞歌二篇张华造正徳舞歌诗曰皇上天𤣥鉴惟光神器周回五徳代章祚命于晋世有哲王𢎞济区夏甄陶万方大明埀曜旁烛无疆蚩蚩庶类风徳永康皇道惟清礼乐斯经金石在县万舞在庭象容表庆恊律被声轶武超濩取节六英同进退让化渐无形太和宣洽通于幽冥大豫舞歌诗惟天之命符运有归赫赫大晋三后重晖继明绍世光抚九围我皇绍期遂在璇玑羣生属命奄有庶邦慎徽五典𤣥教遐通万方同轨率土咸雍爰制大豫宣徳舞功淳化既穆王道恊隆仁及草木惠加昆虫亿兆夷人说仰皇风丕显大业永世弥崇晋四厢歌十六篇成公绥造上夀酒乐未央大晋应天庆皇帝永无疆右诗一章王公上夀酒所用穆穆天子光临万国多士盈朝莫匪俊徳流化㒺极王猷允塞嘉㑹置酒嘉賔充庭羽旄燿辰极钟鼓振太清百辟朝三朝彧彧明仪形济济锵锵金振玉声礼乐具宴嘉賔眉夀祚圣皇景福惟日新羣后戾止有来雝雝献酬纳贽崇此礼容丰肴万俎㫖酒千钟嘉乐尽乐宴福禄咸攸同乐哉天下安宁道化行风俗清箫韶作咏九成年丰穰世泰平至治哉乐无穷元首聪明股肱忠澍丰泽扬清风嘉瑞出灵应彰麒麟见鳯皇翔醴泉涌流中唐嘉禾生穗盈箱降繁祉祚圣皇承天位统万国受命应期授圣徳四世重光宣开洪业景克昌文钦明徳弥彰肇启晋邦流祚无疆泰始建元鳯皇龙兴龙兴伊何享祚万乘奄有八荒化育黎蒸图书焕炳金石有征徳光大道熈隆被四表格皇穹奕奕万嗣明明显融髙朗令终保兹永祚与天比崇圣皇君四海顺人应天期三叶合重光泰始开洪基明燿参日月功化侔四时宇宙清且泰黎庶咸雝熈善哉雝熈惟天降命翼仁祐圣于穆三皇载徳弥盛总齐璇玑光统七政百揆时序化若神圣四海同风兴至仁济民育物拟陶钧拟陶钧垂惠润皇皇羣贤峩峩英儁徳化宣芬芳播来𦙍播来𦙍埀后昆清庙何穆穆皇极辟四门皇极辟四门万机无不综娓娓翼翼乐不及荒饥不遑食大礼既行乐无极登崑崙上増城乘飞龙升泰清冠日月佩五星扬虹蜺建彗旌披庆云䕃繁荣鉴八极游天庭顺天地和隂阳序四气燿三光张帝网正皇纲播仁风流惠康迈洪化振灵威懐万方纳九夷朝阊阖宴紫微建五旗罗钟虡列四县奏韶武铿金石扬旌羽纵八佾巴渝舞咏雅颂和律吕于胥乐乐圣主化荡荡清风泄总英雄御俊杰开宇宙埽四裔光缉熈羙圣哲超百代扬休烈流景祚显万世皇皇显祖翼世佐时宁济六合受命应期神武鹰扬大化咸熈廓开皇衢用成帝基光光景皇无竞维烈匡时拯俗休功盖世宇宙既康九域有截天命降监启祚明哲穆穆烈考克明克儁实天生徳诞膺灵运肇建帝业开国有晋载徳奕世埀庆洪𦙍明明圣帝龙飞在天与灵合契通徳幽𤣥仰化青云俯育重渊受灵之祐于万斯年右雅乐正旦大㑹行礼诗十五章宋四厢乐歌五篇王韶之造于铄我皇体仁包元齐明日月比量干坤陶甄百王稽则黄轩訏谟定命辰告四蕃将将蕃后翼翼羣僚盛服待晨明发来朝飨以八珍乐以九韶仰祗天颜厥猷孔昭法章既设初筵长舒济济列辟端委皇除饮和无盈威仪有余温㳟在位敬终如初九功既歌六代惟时被徳在乐宣道以诗穆矣太和品物咸熈庆积自逺告成在兹右肆夏乐歌四章大哉皇宋长发其祥纂系在汉统源伊唐徳之克明休有烈光配天作极辰居四方皇矣我后圣徳通灵有命自天诞授休祯龙飞紫极造我宋京光宅宇宙赫赫明明右大㑹行礼歌二章献夀爵庆圣皇灵祚穷二仪休明等三光右王公上夀歌一章明明大宋缉熈皇道则天埀化光定天保天保既定肆觐万方礼繁乐富穆穆皇皇沔彼流水朝宗天池洋洋贡职抑抑威仪既习威仪亦闲礼容一人有则作孚万邦烝哉我皇固天诞圣履端惟始对越休庆如天斯乆如日斯盛介兹景福永固骏命右殿前登歌三章别有金石晨羲载燿万物咸覩嘉庆三朝礼乐备举元正肇始典章晖明万方毕来贺华裔充皇庭多士盈九位俯仰观玉声恂恂俯仰载烂其煇鼓钟震天区礼容塞皇闱思乐穷休庆福履同所归五玉既献三帛是尔公尔侯鸣玉华殿皇皇圣后降礼南靣元首纳嘉礼万邦同欢愿休哉君臣嘉燕建五旗列四县乐有文礼无倦融皇风穷一变体至和感隂阳徳无不柔繁休祥瑞徽璧应嘉钟舞灵鳯跃潜龙景星见甘露坠木连理禾同穗𤣥化洽仁泽敷极祯瑞穷灵符懐荒裔绥齐民荷天祐靡不賔靡不賔长世𢎞盛昭明有融繁嘉庆繁嘉庆熈帝载合气成和苍生欣戴三灵恊瑞惟新皇代王道四逹流仁布徳穷理咏干元埀训顺帝则灵化侔四时幽诚通𤣥黙徳泽被八纮干宁轨万国皇猷缉咸熈泰礼仪焕帝庭要荒服遐外被髪袭缨冕左袵回衿带天覆地载流泽汪濊声教布濩徳光大开元辰毕来王奉贡职朝后皇鸣珩佩观典章乐王度说徽芳陶盛化游太康丕昭明永克昌惟永初徳丕显齐七政敷五典彜伦序洪化阐王泽流太平始树声教明皇纪和灵祗㳟明祀衍景祚膺嘉祉礼有容乐有仪金石陈牙羽施迈武濩均咸池歌南风舞徳称文武焕颂声兴王道纯徳弥淑宁八表康九服道礼让移风俗移风俗永克融歌盛美造成功咏徽烈邈无穷右食举歌十章宋前舞后舞歌二篇王韶之造于赫景明天监是临乐来伊阳礼作惟隂歌自徳富舞由功深庭列宫县陛罗瑟琴翿籥繁㑹笙磬谐音箫韶虽古九成在今道志和声徳音孔宣光我帝基恊灵配干义形六合化穆自然如彼云汉为章于天熙熙万类陶和当年击辕中韶永世弗骞右前舞歌一章假乐圣后寔天诞徳积美自中王猷四塞龙飞在天仪刑万国钦明惟神临朝渊黙不言之化品物咸徳告成于天铭勲是勒翼翼厥犹娓娓其仁顺天剙制因定和神海外有截九围无尘冕瑬司契埀拱临民乃舞大豫钦若天人纯嘏孔休万载弥新右后舞歌一章章庙舞乐歌词殷淡造賔出入奏肃成乐歌词二章彜承孝典㳟事严圣浃天奉賮罄壤齐庆司彜具序羽容夙彰分枝飏烈黼构周张助寳奠轩酎珍充庭璆县凝㑹涓朱竚声先期选礼肃若有成祗对灵祉皇庆昭膺尊事威仪晖容昭叙迅㳟神明梁盛牲俎肃肃严宫蔼蔼崇基皇灵降祉百祗具司戒诚望夜端列承朝依微昭旦物色轻宵鸿庆遐鬯嘉令芳翊帝明徳永祚流光牲出入引牲乐歌词维诚洁飨维孝奠灵敬芬黍稷敬涤牺牲骍茧在豢载溢载丰以承宗祀以肃皇衷萧芳四举华火周传神监孔昭嘉是柔牷豆呈毛血奏嘉乐歌词肇禋戒祀礼容咸举六典饰文九司昭序牲柔既昭牺刚既陈㳟涤惟清敬事惟神加笾再御兼俎重节动轩越声流金县奕奕閟幄娓娓严闱洁诚夕鑑端服晨晖圣灵戾止翊我皇则上绥四㝢下洋万国永言孝飨孝飨有容傧僚賛列肃肃雝雝右夕牲歌词迎神奏韶夏乐歌词閟宫黝黝复殿㣲㣲璇除肃炤釭璧彤煇黼帟神凝玉堂严馨圜火夕燿方水朝清金枝委树翠镫竚县渟波澄宿华汉浮天㳟事既夙䖍心有慕仰降皇灵俯宁依胙皇帝入庙北门奏永至乐歌词皇明鬯矣孝容以昭銮华羽迾拂汉涵滈申申嘉夜翊翊休朝行金景送歩玉风韶师承祀则肃对禋祧太祝祼地奏登歌词二章帝容承祀练时涓日九重彻关四灵賔室肃倡函音庶旄委佾休灵告飨嘉尚芬玉瑚饰列桂簋昭陈具司选礼翼翼振振祼崇祀典酎㳟孝时礼无爽物信靡媿词精华浮鬯诚监昭通升歌翊节下管调风皇心履变敬明尊亲大哉孝徳至矣交神章皇太后神室奏章徳凯容之乐舞歌词幽瑞浚灵表彰嫔圣翊载徽文敷光崇庆上纬纒祥中维饰咏永属煇猷聨昌景命昭皇太后神室奏昭徳凯容之乐舞歌词明帝造表灵躔象纉仪纬风膺华丹燿登瑞紫穹训形霄宇武彰宸宫腾芬金㑹写徳声容宣皇太后神室奏宣徳凯容之乐舞歌词明帝造天枢凝燿地纽俪煇联光腾世炳庆翔机薰蔼中㝢景纒上㣲玉颂镂徳金籥传徽皇帝还东壁受福酒奏嘉时之乐舞词福洽福时昌皇圣膺嘉祐帝业凝休祥居极秉景运宅徳瑞中王澄明临四表精华延八乡洞海周声惠彻㝢丽干光灵庆纒世祉鸿烈永无疆送神奏昭夏之乐舞歌词二章大孝备盛礼丰神安留嘉乐充旋驾耸汎青穹延八虚辟四空蔼流景肃行风昭融教缉风度恋皇灵结深慕解羽县辍华树背璇除端玉辂流汪濊庆国歩皇帝诣便殿奏休成之乐歌词酾醴具登嘉俎咸飨洽诚陈礼周乐徧祝词罢祼序容辍县跸动端庭銮回严殿神仪驻景华汉亭虚八灵案卫三祗解途翠盖燿澄罼奕疑震玉镳息节金辂懐音式诚逺孝底心肃感追凭皇鉴思承渊范神钖懋祉四纬昭明仰福帝徽俯齐庶生宋书卷二十卷二十考证宋书卷二十考证乐志二天郊飨神歌祀皇神祀晋书作礼又保天年年晋书作命地郊飨神歌整泰行行傅鹑觚集作坵一本作圻按祭法瘗埋于泰折祭地也泰折即今地坛故曰整泰折竢皇秪诸本皆误又照若存终冥冥照傅鹑觚集作昭天地郊夕牲歌表海炳岱文选作炳海表岱又开元首正首正颜延之集作正首迎神歌诗钟石融诸本钟下旁注阙字一本作石考谢庄集亦作石今据以补黄帝辞履建宅中㝢司绳御四方按谢荘集建下注宋书作艮御下注宋书作总今诸本竝无作艮作总者盖明代重雕宋书复据荘集改此二字然则诸史传至今日其失真者固不知凡㡬矣白帝辞浃地奉渥罄宇承秋灵谢庄集秋下注云宋书作帝安台新福歌曲我功既定我功王粲集作武功穷武篇然后得光大得傅鹑觚集作徳祠征西将军登歌绥于孙子于傅鹑觚集作予祠颍川府君登歌享祀永年祀晋书作祚祠景皇帝登歌克明克哲按哲有制音与下畏叶祠文皇帝登歌允文文皇按皇疑作祖与下武为韵祠庙飨神歌礼有仪乐有则南本此句下有舞象功歌咏徳神胥乐兮十字歌世祖武皇帝应期登神神一本作禅食举东西厢乐诗第九章徳洽无疆旁生穆穆生一本作作按书云旁作穆穆迓衡则作字是食举歌第十章牙羽施牙一本误干诗崇牙树羽则牙字是前舞歌义形六合义一本作仪按如义字作仪形字即应作刑宋书卷二十考证宋书卷二十一钦定四库全书宋书卷二十一梁沈约撰志第十一乐三但歌四曲出自汉世无弦节作伎最先一人倡三人和魏武帝尤好之时有宋容华者清澈好声善唱此曲当时特妙自晋以来不复传遂絶相和汉旧歌也丝竹更相和执节者歌本一部魏眀帝分为二更递夜宿本十七曲朱生宋识列和等复合之为十三曲相和驾六龙气出倡武帝词驾六龙乗风而行行四海外路下之八邦歴登髙山临谿谷乗云而行行四海外东到泰山仙人玉女下来翺㳺骖驾六龙饮玉浆河水尽不东流解愁腹饮玉浆奉持行东到蓬莱山上至天之门玉关下引见得入赤松相对四面顾望视正焜煌开王心正兴其气百道至传告无穷闭其口但当爱气寿万年东到海与天连神仙之道出窈入㝠常当专之心恬憺无所愒欲闭门坐自守天与期气愿得神之人乗驾云车骖驾白鹿上到天之门来赐神之药跪受之敬神齐当如此道自来华隂山自以为大髙百丈浮云为之盖仙人欲来出随风削之雨吹我洞箫鼓瑟琴何誾誾酒与歌戏今日相乐诚为乐玉女起起儛移数时鼓吹一何嘈嘈从西北来时仙道多驾烟乘云驾龙郁何蓩蓩遨㳺八极乃到崐崘之山西王母侧神仙金止玉亭来者为谁赤松王乔乃徳旋之门乐共饮食到黄昏多驾合坐万歳长宜子孙㳺君山甚为真确䃬砟硌尔自为神乃到王母台金阶玉为堂芝草生殿傍东西厢客满堂主人当行觞坐者长寿遽何央长乐甫始宜孙子常愿主人增年与天相守厥初生精武帝词厥初生造化之陶物莫不有终期莫不有终期圣贤不能免何为懐此忧愿螭龙之驾思想崐崘居思想崐崘居见期于迂怪志意在蓬莱志意在蓬莱周孔圣徂落㑹稽以坟丘㑹稽以坟丘陶陶谁能度君子以弗忧年之暮奈何过时时来微江南可採莲江南古辞江南可採莲莲叶何田田鱼戏莲叶间鱼戏莲叶东鱼戏莲叶西鱼戏莲叶南鱼戏莲叶北天地间度关山武帝辞天地间人为贵立君牧民为之轨则车辙马迹经纬四极绌陟幽明黎庻繁息于铄贤圣总统邦域封建五爵井田刑狱有燔丹书无普赦赎臯陶甫刑何有失职嗟哉后世改制易律劳民为君役赋其力舜漆食器畔者十国不及唐尧採椽不斵世叹伯夷欲以厉俗侈恶之大俭为恭徳许由推譲岂有讼曲兼爱尚同疏者为戚东光乎东光乎古辞东光乎仓梧何不乎仓梧多腐粟无益诸军粮诸军㳺荡子蚤行多悲伤登山而逺望十五文帝词登山而逺望谿谷多所有楩柟千余尺衆草之盛茂华叶燿人目五色难可纪雉雊山鸡鸣虎啸谷风起号罴当我道狂顾动牙齿惟汉二十二世䪥露武帝词惟汉二十二世所任诚不良沭猴而冠带智小而谋强犹豫不敢断因狩执君王白虹为贯日已亦先受殃贼臣持国柄杀主灭宇京荡覆帝基业宗庙以燔丧播越西迁移号泣而且行瞻彼洛城郭微子为哀伤关东有义士蒿里行武帝词关东有义士兴兵讨羣凶初期㑹孟津乃心在咸阳军合力不齐踌躇而雁行势利使人争嗣还自相戕淮南弟称号刻玺于北方铠甲生蝨万姓以死亡白骨露于野千里无鸡鸣生民百遗一念之絶人膓对酒歌太平时对酒武帝词对酒歌太平时吏不唿门王者贤且明宰相股肱皆忠良咸礼譲民无所争讼三年耕有九年储仓谷满盈斑白不负戴雨泽如此五谷用成郄走马以粪其土田爵公侯伯子男咸爱其民以黜陟幽明子飬有若父与兄犯礼法轻重随其刑路无拾遗之私囹圄空虚冬节不断人耄耋皆得以寿终恩徳广及草木昆虫鸡鸣髙树颠鸡鸣古词鸡鸣髙树颠狗吠深宫中荡子何所之天下方太平刑法非有贷柔协正乱名黄金为君门璧玉为轩䦨堂上有䨇尊酒作使邯郸倡刘玉碧青甓后出郭门王舎后有方池池中䨇鸳鸯鸳鸯七十二罗列自成行鸣声何啾啾闻我殿东厢兄弟四五人皆为侍中郎五日一时来观者满道傍黄金络马头颎颎何煌煌桃生露井上李树生桃傍虫来啮桃根李树代桃僵树木身相代兄弟还相忘乌生八九子乌生古辞乌生八九子端坐秦氏桂树间唶我秦氏家有㳺遨荡子工用睢阳强苏合弹左手持强弹两丸出入乌东西唶我一丸即发中乌身乌死魂魄飞扬上天阿母生乌子时乃在南山巖石间唶我人民安知乌子处蹊径窈窕安从通白鹿乃在上林西苑中射工尚复得白鹿脯哺唶我黄鹄摩天极高飞后宫尚复得亨煑之鲤鱼乃在洛水深渊中钓钩尚得鲤鱼口唶我人民生各各有寿命死生何须复道前后平陵东平陵古词平陵东松栢桐不知何人劫义公劫义公在髙堂下交钱百万两走马两走马亦诚难顾见追吏心中恻心中恻血出漉归告我家卖黄犊弃故乡陌上桑文帝词弃故郷离室宅逺从军旅万里客披荆棘求阡陌侧足独窘歩路局笮虎豹嗥动鸡惊禽失羣鸣相索登南山奈何蹈槃石树木丛生郁差错蒿草䕃松栢涕泣雨面霑枕席伴旅单稍稍日零落惆怅窃自怜相痛惜今有人陌上桑楚词钞今有人山之阿被服薜荔带女萝既含睇又宜笑子恋慕予善窈窕乗赤豹从文貍辛夷车驾结桂旗被石兰带杜衡折芳㧞荃遗所思处幽室终不见天路险艰独后来表独立山之上云何容容而在下杳冥冥羌昼晦东风飘飖神灵雨风瑟瑟木思念公子徒以忧驾红蜺陌上桑武帝词驾虹蜺乗赤云登彼九疑歴王门济天汉至崐崘见西王母谒东君交赤松及羡门受要秘道爱精神食芝英饮醴泉拄杖桂枝佩秋兰絶人事㳺浑元若疾风㳺歘飘飘景未移行数千寿如南山不忘愆清商三调歌诗荀朂撰旧词施用者平调周西短歌行武帝词周西伯昌懐此圣徳参分天下而有其二脩奉贡献臣节不坠崇侯䜛之是以拘系后见赦原赐之斧钺得使征伐为仲尼所称逹及徳行犹奉事殷论叙其美齐桓之功为霸之首九合诸侯一匡天下一匡天下不以兵车正而不谲其徳传称孔子所叹并称夷吾民受其恩赐与庙胙命无下拜小白不敢尔天威在颜咫尺晋文亦霸躬奉天王受赐珪瓒秬鬯彤弓卢弓矢千虎贲三百人威服诸侯师之者尊八方闻之名亚齐桓河阳之㑹诈称周王是以其名纷葩秋风燕歌行文帝词秋风萧瑟天气凉草木揺落露为霜羣燕辞归鹄南翔念君客逰多思肠慊慊思归恋故乡君何淹留寄它方贱妾㷀㷀守空房忧来思君不敢忘不觉泪下霑衣裳援瑟鸣弦发清商短歌微吟不能长眀月皎皎照我牀星汉西流夜未央牵牛织女遥相望尔独何辜限河梁仰瞻短歌行文帝词仰瞻帷幕俯察几筵其物如故其人不存神灵焂忽弃我遐迁靡瞻靡恃泣涕连连呦呦㳺鹿衔草鸣麑翩翩飞鸟挟子巢栖我独孤㷀懐此百离忧心孔疚莫我能知人亦有言忧令人老我白髪生一何早长吟永叹懐我圣考曰仁曰寿胡不是保别日燕歌行文帝词别日何易㑹日难山川悠逺路漫漫郁陶思君未敢言寄书浮云往不还涕零雨面毁形颜谁能懐忧独不叹耿耿伏枕不能眠披衣出户歩东西展诗清歌聊自寛乐往哀来摧心肝悲风清厉秋气寒罗帏徐动经秦轩仰戴星月观云间飞鸟晨鸣声气可怜留连顾懐不自存对酒短歌行武帝词对酒当歌人生几何譬如朝露去日苦多慨当以忼忧思难忘以何解愁唯有杜康青青子衿悠悠我心但为君故沈吟至今明明如月何时可掇忧从中来不可断絶呦呦鹿鸣食野之革我有嘉賔鼓瑟吹笙山不厌髙水不厌深周公吐哺天下归心清调晨上秋胡行武帝词晨上散关山此道当何难晨上散关山此道当何难牛顿不起车堕谷间坐盘石之上弹五弦之琴作为清角韵意中述烦歌以言志晨上散关山有何三老公卒来在我傍有何三老公卒来在我傍员揜被裘似非恒人谓卿云何困苦以自怨徨徨所欲来到此间歌以言志有何三老公我居崐崘山所谓者真人我居崐崘山所谓者真人道深有可得名山歴观遨㳺八极枕石潄流饮泉沈吟不决遂上升天歌以言志我居崐崘山去去不可追长恨相牵攀去去不可追长恨相牵攀夜夜安得寐惆怅以自怜正而不谲辞赋因依经传所过西来所传歌以言志去去不可追北上苦寒行武帝词北上太行山艰哉何巍巍羊肠坂诘屈车轮为之摧树木何萧瑟北风声正悲熊罴对我蹲虎豹夹道啼谿谷少人民雪落何霏霏延颈长叹息逺行多所懐我心何怫郁思欲一东归水深桥梁絶中道正裵回迷惑失径路暝无所宿栖行行日以逺人马同时饥儋嚢行取薪斧冰持作糜悲彼东山诗悠悠使我哀愿登秋胡行武帝词愿登泰华山神人共逺㳺经歴崐崘山到蓬莱飘飖八极与神人俱思得神药万岁为期歌以言志愿登泰华山天地何长久人道居之短世言伯阳殊不知老赤松王乔亦云得道得之未闻庻以寿考歌以言志天地何长久明明日月光何所不光昭二仪合日化贵者独人不万国率土莫非王臣仁义为名礼乐为荣歌以言志明眀日月光四时㪅逝去昼夜以成岁大人先天而天弗违不戚年往世忧不治存亡有命虑之为蚩歌以言志四时㪅逝去戚戚欲何念欢笑意所之盛壮智慧殊不再来爱时进趣将以惠谁汜汜放逸亦同何为歌以言志戚戚欲何念上谒蕫桃行古词吾欲上谒从髙山山头危崄大难遥望五岳端黄金为阙班璘但见芝草叶落纷纷百鸟集来如烟山兽纷纶麟辟邪其端鵾鸡声鸣但见山兽援戏相拘攀小复前行玉堂未心懐流还传教出门来门外人何求所言欲从圣道求一得命延教敕凡吏受言采取神药若木端白兎长跪擣药虾蟇丸奉上陛下一玉柈服此药可得即仙服尔神药无不欢喜陛下长生老寿四面肃肃稽首天神护左右陛下长与天相保守蒲生塘上行武帝词蒲生我池中其叶何离离傍能行仪仪莫能缕自知衆口铄黄金使君生别离念君去我时独愁常苦悲想见君颜色感结伤心脾今悉夜夜愁不寐莫用豪贤故弃捐素所爱莫用鱼肉贵弃捐葱与䪥莫用麻枲贱弃捐菅与蒯倍恩者苦枯蹶船常苦没教君安息定慎莫致仓卒念与君一共离别亦当何时共坐复相对出亦复苦愁入亦复苦愁边地多悲风树木何萧萧今日乐相乐延年寿千秋悠悠苦寒行明帝词悠悠发洛都茾我征东行征行弥二旬屯吹陇陂城顾观故垒处皇祖之所营屋室若平昔栋宇无邪倾奈何我皇祖潜徳隠圣形虽没而不朽书贵垂休名光光我皇祖轩燿同其荣遗化布四海八表以肃清虽有吴蜀寇春秋足燿兵徒悲我皇祖不永享百龄赋诗以写懐伏轼泪霑缨瑟调朝日善哉行文帝词朝日乐相乐酣饮不知醉悲弦激新声长笛吐清气弦歌感人肠四坐皆欢说寥寥髙堂上凉风入我室持满如不盈有得者能卒君子多苦心所愁不但一慊慊下白屋吐握不可失衆賔饱满归主人苦不悉比翼翔云汉罗者安所羁沖静得自然荣华何足为上山善哉行文帝词上山采薇薄莫苦饥溪谷多风霜露沾衣野雉羣雊猿猴相追还望故乡郁何垒垒髙山有崖林木有支忧来无方人莫之知人生若寄多忧何为今我不乐岁月其驰汤汤川流中有行舟随波转薄有似客㳺策我良马被我轻裘载驰载驱聊以忘忧朝游善哉行文帝词朝㳺髙台观夕宴华池隂大酋奉甘醪狩人献嘉禽齐倡发东舞秦筝奏西音有客从南来为我弹清琴五音纷繁㑹拊者激微吟淫鱼乗波听踊跃自浮沈飞鸟翻翔舞悲鸣集北林乐极哀情来憀亮摧肝心清角岂不妙徳薄所不任大哉子野言弭弦当自禁古公善哉行武帝词古公亶甫积徳垂仁思𢎞一道哲王于豳太伯仲雝王徳之仁行施百世断髪文身伯夷叔齐古之遗贤让国不用饿殂首山智哉山甫相彼宣王何用杜伯累我圣贤齐桓之霸頼得仲父后任竖刁虫流出户晏子平仲积徳兼仁与世沈徳未必思命仲尼之世王国为君随制饮酒扬波使官自惜善哉行武帝词自惜身薄祐夙贱罹孤苦既无三徙教不闻过庭语其穷如抽裂自以思所怙虽懐一介志是时其能与守穷者贫贱惋叹泪如雨泣涕于悲夫乞活安能覩我愿于天穷琅邪倾侧左虽欲竭忠诚欣公归其楚快人曰为叹抱情不得叙显行天教人谁知莫不绪我愿何时随此叹亦难处今我将何照于光燿释衔不如雨我徂善哉行明帝词我徂我征伐彼蛮虏练师简卒爰正其旅轻舟竟川初鸿依浦桓桓勐毅如罴如虎发枹若雷吐气成雨旄指麾进退应矩百马齐辔御由造父休休六军咸同斯武兼涂星迈亮兹行阻行行日逺西背京许㳺弗淹旬遂届扬土奔寇震惧莫敢当御虎臣列将怫郁免怒淮泗肃清奋扬微所运徳燿威惟镇惟抚反斾言归告入皇祖赫赫善哉行明帝词赫赫大魏王师徂征冐暑讨乱振燿威灵汎舟黄河随波潺湲通渠回越行路绵绵采旄蔽日旗旒翳天淫鱼瀺灂㳺戏深渊惟塘泊从如流不为单握扬楚心惆怅歌采薇心绵绵在淮肥愿君速㨗蚤旋归来日善哉行古词来日大难口燥脣干今日相乐皆当喜欢经歴名山芝草翻翻仙人王乔奉药一丸自惜袖短内手知寒慙无灵輙以报赵宣月没参横北斗䦨干亲交在门饥不及餐欢日尚少戚日苦多以何忘忧弹筝酒歌淮南八公要道不烦参驾六龙㳺戯云端大曲东门东门行古词出东门不顾归来入门怅欲悲盎中无斗储还视桁上无县衣㧞劒出门去儿女牵衣啼它家但愿富贵贱妾与君共餔糜共餔糜上用仓浪天故下为黄口小儿今时清廉难犯教言君复自爱莫为非今时清廉难犯教言君复自爱莫为非行吾去为迟平慎行望吾归西山折杨栁行文帝词西山一何髙髙髙殊无极上有两仙僮不饮亦不食与我一丸药光耀有五色服药四五日身体生羽翼轻举乗浮云倐忽行万亿流覧观四海芒芒非所识彭祖称七百悠悠安可原老聃适西戎于今竟不还王乔假虚词赤松垂空言逹人识真伪愚夫好妄传追念往古事愦愦千万端百家多迂怪圣道我所观罗敷艳歌罗敷行古词日出东南隅照我秦氏楼秦氏有好女自名为罗敷罗敷喜蚕桑采桑城南隅青丝为笼系桂枝为笼钩头上倭堕髻耳中眀月珠缃绮为下帬紫绮为上襦行者见罗敷下儋捋頿须少年见罗敷脱㡌着帩头耕者忘其犁锄者忘其锄来归相怒怨但坐观罗敷使君从南来五马立跱躇使君遣吏往问是谁家姝秦氏有好女自名为罗敷罗敷年几何二十尚不足十五颇有余使君谢罗敷宁可共载不罗敷前置词使君一何愚使君自有妇罗敷自有夫东方千余骑夫壻居上头何用识夫壻白马从骊驹青丝繋马尾黄金络马头腰中鹿卢劒可直千万余十五府小史二十朝大夫三十侍中郎四十专城居为人洁白晳鬛鬑颇有须盈盈公府歩冉冉府中趋坐中数千人皆言夫壻殊西门西门行古词出西门歩念之今日不作乐当待何时夫为乐为乐当及时何能坐愁怫郁当复来兹饮醇酒炙肥牛请唿心所欢可用解愁忧人生不满百常懐千岁忧昼短而夜长何不秉烛㳺自非仙人王子乔计㑹寿命难与期人寿非金石年命安可期贪财爱惜费但为后世嗤默默折杨栁行古词默默施行违厥罸随事来末喜杀龙逢桀放于鸣条祖伊言不用纣头县白旄指鹿用为马胡亥以丧躯夫差临命絶乃云负子胥戎王纳女乐以亡其由余璧马祸及虢二国俱为墟三夫成市虎慈母投杼趋卞和之则足接舆归草庐园桃煌煌京洛行文帝词夭夭园桃无子空长虚美难假偏轮不行淮隂五刑鸟得弓藏保身全名独有子房大愤不收襃衣无带多言寡诚祗令事败苏秦之说六国以亡倾侧卖主车裂固当贤矣陈轸忠而有谋楚懐不从祸卒不救祸夫吴起智小谋大西河何健伏尸何劣嗟彼郭生古之雅人智矣燕昭可谓得臣峩峩仲连齐之髙士北辞千金东蹈沧海白鹄艳歌何尝古词飞来双白鹄乃从西北来十十五五罗列成行妻卒被病行不能相随五里一反顾六里一裴回吾欲衔汝去口噤不能开吾欲负汝去毛羽何摧穨乐哉新相知忧来生别离躇踌顾羣侣泪下不自知念与君离别气结不能言各各重自爱道逺归还难妾当守空房闭门下重关若生当相见亡者㑹黄泉今日乐相乐延年万岁期碣石歩出夏门行武帝词云行雨歩超越九江之臯临观异同心意懐㳺豫不知当复何从经过至我碣石心惆怅我东海东临碣石以观沧海水何淡淡山岛竦峙树木丛生百草丰茂秋风萧瑟洪涛涌起日月之行若出其中星汉灿烂若出其里幸甚至哉歌以言志观沧海孟冬十月北风裵回天气肃清繁霜霏霏鵾鸡晨鸣鸿鴈南飞鸷鸟潜藏熊罴窟栖钱镈停置农收积场逆旅正设以通贾商幸甚至哉歌以咏志冬十月乡土不同河朔隆寒流澌浮漂舟船行难锥不入地丰藾深奥水竭不流冰坚可蹈士隐者贫勇侠轻非心常叹怨戚戚多悲幸甚至哉歌以咏志河朔寒神龟虽寿犹有竟时腾蛇乗雾终为土灰骥老伏歴志在千里烈士暮年壮心不已盈缩之期不但在天飬怡之福可得永年幸甚至哉歌以咏志神龟虽寿何尝艳歌何尝行古辞何尝快独无忧但当饮醇酒炙肥牛长兄为二千石中兄被貂裘小弟虽无官爵鞍马往来王侯长者游但当在王侯殿上快独摴蒲六博对坐弹碁男儿居世各当努力䠞廹日暮殊不久留少小相触抵寒苦常相随忿恚安足诤吾中道与卿共别离约身奉事君礼节不可亏上慙沧浪之夫下顾黄口小儿奈何复老心皇皇独悲谁能知置酒野田黄雀行东阿王词置酒髙殿上亲交从我游中厨办丰膳烹羊宰肥牛秦筝何忼慨齐瑟和且柔阳阿奏竒舞京洛出名讴乐饮过三爵缓帯倾庻羞主称千金寿賔奉万年酬久要不可忘薄终义所尤谦谦君子徳磬折欲何求盛时不再来百年忽我遒惊风飘白日光景驰西流生存华屋处零落归山丘先民谁不死知命复何忧为乐满歌行为乐未几时遭世险巇逢此百离伶丁荼毒愁懑难支遥望辰极天晓月移忧来阗心谁当我知戚戚多思虑耿耿不宁祸福无形唯念古人逊位躬耕遂我所愿以兹自宁自鄙山栖守此一荣莫秋冽风起西蹈沧海心不能安揽衣起瞻夜北斗䦨干星汉照我去去自无它奉事二亲劳心可言穷逹天所为智者不愁多为少忧安贫乐正道师彼荘周遗名者贵子熙同巇往者二贤名垂千秋饮酒歌舞不乐何须善哉照观日月日月驰驱轗轲世间何有何无贪财惜费此一何愚命如凿石见火居世竟能几时但当欢乐自娱尽心极所熙怡安善飬君徳性百年保此期頥夏门歩出夏门行眀帝词歩出夏门东登首阳山哉夷叔仲尼称贤君子退譲小人争先惟斯二子于今称传林钟受谢节改时迁日月不居谁得久存善哉殊复善弦歌乐情商风夕起悲彼秋蝉变形易色随风东西乃眷西顾云雾相连丹霞蔽日采虹帯天弱水潺潺落叶翩翩孤禽失羣悲鸣其间善哉殊复善悲鸣在其间朝㳺清泠日莫归䠞廹日莫乌鹊南飞绕树三匝何枝可依卒逢风雨树折枝摧雄来惊雌雌独愁栖夜失羣侣悲鸣裵回芃芃荆棘葛生绵绵感彼风人惆怅自怜月盈则沖华不再繁古来之说哉一言王者布大化櫂歌行明帝词王者布大化配干稽后祗阳育则隂杀晷景应度移文徳以时振武功伐不随重华儛干戚有苗服从妫蠢尔吴蜀虏冯江栖山阻哀哀王士民瞻仰靡依怙皇上悼愍斯宿昔奋天怒发我许昌宫列舟于长浦翌日乗波扬棹歌悲且凉太常拂白日旗帜纷设张将抗旄与钺燿威于彼方伐辠以弔民清我东南疆洛阳行鴈门太守行古词孝和帝在时洛阳令王君本自益州广汉民小行宦学通五经论眀知法令歴世衣冠从温补洛阳令治行致贤护百姓子飬万民外行勐政内懐慈仁文武备具料民富贫移恶子姓名五篇着里端伤杀人比伍同辠对门禁镏矛八尺捕轻薄少年加笞决辠诣马市论无妄发赋念在理寃敕吏正狱不得苛烦财用钱三十买绳礼竿贤哉贤哉我县王君臣吏衣冠奉事皇帝功曹主簿皆得其人临部居职不敢行恩清身苦体夙夜劳勤治有能名逺近所闻天年不遂蚤就奄昏为君作祠安阳亭西欲令后世莫不称传白头吟与櫂歌同调古词皑如山上雪皎若云间月闻君有两意故来相决絶平生共城中何尝斗酒㑹今日斗酒㑹眀旦沟水头蹀踥御沟上沟水东西流郭东亦有樵郭西亦有樵两樵相推与无亲为谁骄凄凄重凄凄嫁娶亦不啼愿得一心人白头不相离竹竿何袅袅鱼尾何离簁男儿欲相知何用钱刀为䶘如五马噉萁川上髙士嬉今日相对乐延年万岁期楚调怨诗眀月东阿王词明月照髙楼流光正裵回上有愁思妇悲叹有余哀借问叹者谁自云客子妻夫行踰十载贱妾常独栖念君过于渇思君剧于饥君为髙山栢妾为浊水泥北风行萧萧烈烈入吾耳心中念故人泪堕不能止沈浮各异路㑹合当何谐愿作东北风吹我入君懐君懐常不开贱妾当何依恩情中道絶流止任东西我欲竟此曲此曲悲且长今日乐相乐别后莫相忘宋书卷二十一卷二十一考证宋书卷二十一考证乐志三武帝驾六龙词仙人玉女下来翺㳺翺监本误朝魏武帝集作遨又正焜煌开王心焜煌魏武帝集作惶惶随风削之雨削魏武帝集作列武帝厥初生祠过时时来微过时魏武帝集作时过文帝登山而逺望词衆草之盛茂之魏文帝集作芝武帝蒿里行生民百遗一念之绝人肠絶魏武帝集作断武帝陌上桑登彼九疑歴王门王门魏武帝集作玉门又絶人事㳺浑元若疾风㳺歘飘飘飘飘魏武帝集作飘翩按作翩字方与上文韵合文帝燕歌行念君客㳺多思肠魏文帝集注多思肠一作思断肠文帝短歌行曰仁曰寿下曰字魏文帝集作者文帝燕歌行耿耿伏枕不能眠披衣出户歩东西展诗清歌聊自寛乐往哀来摧心肝悲风清厉秋气寒罗帏徐动经秦轩魏文帝集耿耿二句在展诗二句之下又无悲风清厉二句按西读若先与下寛叶古诗皆然唐以后始入齐韵又飞鸟晨鸣声气可怜魏文帝集无气字武帝短歌行明明如月何时可掇掇诸本皆作辍今从魏武帝集改正本集呦呦鹿鸣四句在此二句之上此二句下又有越陌度阡枉用相存契濶谈䜩心念旧恩月明星稀乌鹊南飞遶树三匝何枝可依八句武帝秋胡行韵意中述烦述魏武帝集作迷武帝苦寒行北上太行山艰哉何巍巍按据下五解之例巍巍两字皆当有疉声武帝塘上行傍能行仪仪仪仪一本作仁仪文帝善哉行有得者能卒得魏文帝集作徳明帝善哉行虎臣列将怫鬰免怒免一本作充古西门行何能坐愁怫鬰当复来兹一本复下有待字文帝煌煌京洛行淮隂五行乌得弓藏魏文帝集行作刑得作尽武帝歩出夏门行骥老伏歴志在千里魏武帝集骥老作老骥歴作枥又飬怡之福可得永年怡魏武帝集作恬古艳歌何尝行上慙沧浪之夫下顾黄口小儿按前东门行云上用仓浪天故下为黄口小儿此夫字亦当作天沧浪言天之色如水也宋书卷二十一考证宋书卷二十二钦定四库全书宋书卷二十二梁沈约撰志第十二乐四汉鼙舞歌五篇关东有贤女章和二年中乐乆长四方皇殿前生桂树魏鼙舞歌五篇明明魏皇帝太和有圣帝魏厯长天生烝民为君既不易魏陈思王鼙舞歌五篇圣皇篇当章和二年中圣皇应厯数正康帝道休九州咸賔服威徳洞八幽三公奏诸公不得乆淹留蕃位任至重旧章咸率由侍臣省文奏陛下体仁慈沈吟有爱恋不忍听可之迫有官典宪不得顾恩私诸王当就国玺绶何累缞便时舎外殿宫省寂无人主上增顾念皇母懐苦辛何以为赠赐倾府竭寳珍文钱百亿万采帛若烟云乘舆服御物锦罗与金银龙旗埀九旒羽盖参班轮诸王自计念无功荷厚徳思一効筋力糜躯以报国鸿胪节卫副使随经营贵戚并出送夹道交辎軿车服齐整设韡曅燿天精武骑卫前后鼔吹箫笳声祖道魏东门泪下霑冠缨扳盖因内顾俛仰慕同生行行将日莫何时还阙廷车轮为裴囘四马踌躇鸣路人尚酸鼻何况骨肉情灵芝篇当殿前生桂树灵芝生玉地朱草被洛濵荣华相晃燿光采晔若神古时有虞舜父母顽且嚚尽孝于田陇烝烝不违仁伯瑜年七十采衣以娱亲慈母笞不痛歔欷涕沾巾丁兰少失母自伤蚤孤㷀刻木当严亲朝夕致三牲暴子见陵侮犯辠以亡形丈人为泣血免戾全其名董永遭家贫父老财无遗举假以供养佣作致甘肥责家填门至不知何用归天灵感至徳神女为秉机嵗月不安居乌乎我皇考生我既已晚弃我何期蚤蓼莪谁所兴念之令人老退咏南风诗洒泪满袆抱乱曰圣皇君四海徳教朝夕宣万国咸礼让百姓家肃䖍庠序不失仪孝悌处中田戸有曾闵子比屋皆仁贤髫齓无夭齿黄髪尽其年陛下三万嵗慈母亦复然大魏篇当汉吉昌大魏应灵符天禄方甫始圣教致泰和神明为驱使左右宜供养中殿宜皇子陛下长夀考羣臣拜贺咸说喜积善有余庆荣禄固天常衆善填门至臣子䝉福祥无患及阳遂辅翼我圣皇衆吉咸集㑹凶邪姦恶并灭亡黄鹄游殿前神鼎周四阿玉马充乘舆芝盖树九华白虎戏西除舍利从辟邪骐驎蹑足舞鳯凰拊翼歌丰年大置酒玉尊列广庭乐饮过三爵朱颜暴已形式宴不违礼君臣歌鹿鸣乐人舞鼙鼓百官靁抃赞若惊储礼如江海积善若陵山皇嗣繁且炽孙子列曾𤣥羣臣咸称万嵗陛下长乐夀年御酒停未饮贵戚跪东厢侍人承颜色奉进金玉觞此酒亦真酒福禄当圣皇陛下临轩笑左右咸欢康桮来一何迟羣僚以次行赏赐累千亿百官并富昌精微篇当闗中有贤女精微烂金石至心动神明杞妻哭死夫梁山为之倾子丹西质秦乌白马角生邹羡囚燕市繁霜为夏零关东有贤女自字苏来卿壮年报父仇身没埀功名女休逄赦书白刃几在颈俱上列僊籍去死独就生太仓令有辠逺征当就拘自悲居无男祸至无与俱缇萦痛父言何儋西上书槃桓北阙下泣泪何涟如乞得并姊弟没身赎父躯汉文感其义肉刑法用除其父得以免辨义在列图多男亦何为一女足成居简子南渡河津吏废舟舩执法将加刑女娟拥櫂前妾父闻君来将渉不测渊畏惧风波起祷祝祭名川备礼飨神祗为君求福先不胜釂祀诚至令犯罚艰君必欲加诛乞使知罪諐妾愿以身代至诚感苍天国君髙其义其父用赦原河激奏中流简子知其贤归娉为夫人荣宠超后先辨女解父命何况徤少年黄初发和气明堂徳教施治道致太平礼乐风俗移刑错民无枉怨女复何为圣皇长夀考景福常来仪孟冬篇当狡兎孟冬十月隂气厉清武官诫田讲旅统兵元龟袭吉元光着明蚩尤跸路风弭雨停乘舆启行鸾鸣幽轧虎贲采骑飞象珥鹖钟皷铿锵箫管嘈喝万骑齐镳千乘等盖夷山填谷平林涤薮张罗万里尽其飞走翟翟狡兎扬白跳翰猎以青骹掩以脩竿韩卢宋鹊呈才骋足噬不尽緤牵麋掎鹿魏氏发机养基抚弦都卢寻髙搜索猴猨庆忌孟贲蹈谷超峦张目决眦髪怒穿冠顿熊扼虎蹴豹抟貙气有余势负象而趋获车既盈日侧乐终罢役解徒大飨离宫乱曰圣皇临飞轩论功校猎徒死禽积如京流血成沟渠明诏大劳赐大官供有无走马行酒醴驱车布肉鱼鸣鼓举觞爵钟击位无余絶网纵驎麑弛罩出鳯雏収功在羽校威灵振鬼区陛下长懽乐永世合天符晋鼙舞歌五篇洪业篇鼙舞歌当魏曲明明魏皇帝古曲闗东有贤女宣文剏洪业盛徳在泰始圣皇应灵符受命君四海万国何所乐上有明天子唐尧禅帝位虞舜惟㳟己㳟己正南靣道化与时移大赦盪萌渐文教被黄支象天则地体无为聪明配日月神圣参两仪虽有三凶类静言无所施象天则地体无为稷契并佐命伊吕升王臣兰芷登朝肆下无失宿民声发响自应表立景来附虓虎从羁制潜龙升天路备物立成器变通极其数百事以时叙万几有常度训之以克让纳之以忠恕羣下仰清风海外同懽慕象天则地化云布昔日贵雕饰今尚俭与素昔日多纎介今去情与故象天则地化云布济济大朝士夙夜综万机万机无废理明明降畴咨臣譬列星景君配朝日晖事业并通济功烈何巍巍五帝继三皇三王世所归圣徳应期运天地不能违仰之弥已髙犹天不可阶将复御龙氏鳯皇在庭栖天命篇鼙舞歌当魏曲太和有圣帝古曲章和二年中圣祖受天命应期辅魏皇入则综万机出则征四方朝廷无遗理方表宁且康道隆舜臣尧积徳踰太王孟度阻穷险造乱天一隅神兵出不意奉命致天诛赦善戮有罪元恶宗为虚威风震劲蜀武烈慴彊呉诸葛不知命肆逆乱天常拥徒十余万数来寇边疆我皇迈神武秉钺镇雍凉亮乃畏天威未战先仆僵盈虚自然运时变固多难东征陵海表万里枭贼渊受遗齐七政曹爽又滔天羣凶受诛殛百禄咸来臻黄华应福始王凌为祸先景皇帝鼙舞歌当魏曲魏厯长古曲乐乆长景皇帝聪明命世生盛徳参天地帝王道创基既已难继世亦未易外则夏侯𤣥内则张与李三凶称逆乱帝纪从天行诛穷其姦宄遏将御其渐潜谋不得起罪人咸伏辜威风震万里平衡综万机万机无不理召陵桓不君内外何纷纷衆小便成羣䝉昧恣心治乱不分叡圣独㫁济武常以文从天惟废立扫霓披浮云云霓既已辟清和未几闻羽檄首尾至变起东南蕃俭钦为长蛇外则冯呉蛮万国纷骚优戚戚天下惧不安神武御六军我皇秉钺征俭钦起夀春前锋据项城出其不意并纵竒兵竒兵诚难御庙胜实难支两军不期遇敌退计无施虎骑惟武进大战沙阳陂钦乃亡䰟走奔虏若云披天恩赦有辠东土放鲸鲵大晋篇鼙舞歌当魏曲天生蒸民古曲四方皇赫赫大晋于穆文王荡荡巍巍道迈陶唐世称三皇五帝及今重其光九徳克明文既显武又章恩𢎞六合兼济万方内举元凯朝政以纲外简虎臣时惟鹰扬靡从不懐逆命斯亡仁配春日威踰秋霜济济多士同兹兰芳唐虞至治四凶滔天致讨俭钦罔不肃䖍化感海外海外来賔献其声乐并称妾臣西蜀猾夏僭号方域命将致讨委国稽服呉人放命冯海阻江飞书告谕响应来同先王建万国九服为蕃衞亡秦壊诸侯序胙不二世歴代不能复忽踰五百嵗我皇迈圣徳应期剏典制分土五等蕃国正封界莘莘文武佐千秋遘嘉㑹洪业溢区内仁风翔海外明君篇鼙舞歌当魏曲为君既不易古曲殿前生桂树明君御四海听鑑尽物情顾望有谴罚竭忠身必荣兰茝出荒野万里升紫庭茨草秽堂阶埽截不得生能否莫相䝉百官正其名㳟已慎有为有为无不成闇君不自信羣下执异端正直罹谮润姦臣夺其权虽欲尽忠诚结舌不敢言结舌亦何惮尽忠为身患清流岂不洁飞尘浊其源岐路令人迷未逺胜不还忠臣立君朝正色不顾身邪正不并存譬若胡与秦秦胡有合时邪正各异津忠臣遇明君干干惟日新羣目统在纲衆星拱北辰设令遭闇主斥退为凡民虽薄供时用白茅犹可珍氷霜昼夜结兰桂摧为薪邪臣多端变用心何委曲便辟从情指动随君所欲偷安乐目前不问清与浊积伪㒺时主养交以持禄言行恒相违难餍甚谿谷昧死射干没觉露则灭族右五篇鼙舞歌行铎舞歌诗二篇圣人制礼乐篇昔皇文武邪弥隬舎善谁吾时吾行许帝道衔来治路万邪治路万邪赫赫意黄运道吾治路万邪善道明邪金邪善道明邪金邪帝邪近帝武武邪邪圣皇八音偶邪尊来圣皇八音及来义邪同邪乌及来义邪善草供国吾咄等邪乌近帝邪武邪近帝武武武邪应节合用武邪尊邪应节合用酒期义邪同邪酒期义邪善草供国吾咄等邪乌近帝邪武邪近帝武武邪邪下音足木上为鼓义邪应衆义邪乐邪邪延否已邪乌已礼祥咄等邪乌素女有絶其圣乌乌武邪云门篇铎舞歌行当魏太和时黄云门唐咸池虞韶舞夏夏殷濩列代有五振铎鸣金近大武清歌发倡刑为主声和八音恊律吕身不虚动手不徒举应节合度周其叙时奏宫商杂之以征羽下餍衆目上从钟皷乐以移风与徳礼相辅安有失其所右二篇铎舞歌行拂舞歌诗五篇白鸠篇翩翩白鸠再飞再鸣懐我君徳来集君庭白雀呈瑞素羽明鲜翔庭舞翼以应仁干交交鸣鸠或丹或黄乐我君惠振羽来翔东壁余光鱼在江湖惠而不费敬我微躯策我良驷习我驰驱与君周旋乐道亡余我心虚静我志霑濡弹琴鼓瑟聊以自娱陵云登台浮游太清扳龙附鳯目望身轻济济篇畅飞畅舞气流芳追念三五大绮黄去失有时可行去来同时此未央时冉冉近桑榆但当饮酒为欢娯衰老逝有何期多忧耿耿内懐思渊池广鱼独希愿得黄浦衆所依恩感人世无比悲歌具舞无极已独禄篇独禄独禄水深泥浊泥浊尚可水深杀我雝雝䨇鴈游戯田畔我欲射鴈念子孤散翩翩浮萍得风遥轻我心何今与之同并空牀低帷谁知无人夜衣锦绣谁别伪真刀鸣箾中倚牀无施父寃不报欲活何为勐虎班班游戯山间虎欲啮人不避豪贤碣石篇东临碣石以观沧海水何澹澹山岛竦峙树木丛生百草丰茂秋风萧瑟洪波涌起日月之行若出其中星汉灿烂若出其里幸甚至哉歌以咏志观沧海孟冬十月北风裴回天气肃清繁霜霏霏鵾鸡晨鸣鴈过南飞鸷鸟潜藏熊罴窟栖钱镈停置农収积塲逆旅整设以通贾啇幸甚至哉歌以咏志冬十月乡土不同河朔隆寒流澌浮漂舟舩行难锥不入地丰籁深奥水竭不流氷坚可蹈士隠者贫勇侠轻非心常叹怨戚戚多悲幸甚至哉歌以咏志土不同神龟虽夀犹有竟时腾蛇乘雾终为土灰老骥伏枥志在千里烈士莫年壮心不已盈缩之期不但在天养怡之福可得永年幸甚至哉歌以咏志龟虽夀淮南王篇淮南王自言尊百尺髙楼与天连后园凿井银作牀金瓶素绠汲寒浆汲寒浆饮少年少年窈窕何能贤扬声悲歌音絶天我欲度河河无梁愿化䨇黄鹄还故乡还故乡入故里徘徊故乡身不已繁舞寄声无不泰徘徊桑梓游天外右五篇拂舞行柸槃舞歌诗一篇晋世宁四海平普天安乐永大宁四海安天下欢乐治兴隆舞柸槃舞柸槃何翩翩举坐翻覆夀万年天与日终与一左囘右转不相失筝笛悲酒舞疲心中慷慨可健儿樽酒甘丝竹清愿令诸君醉复醒醉复醒时合同四坐欢乐皆言工丝竹音不可听亦舞此槃左右轻自相当合坐欢乐人命长当结友千秋万嵗皆老夀右柸槃舞歌行巾舞歌诗一篇吾不见公莫时吾何婴公来婴姥时吾哺声何为茂时为来婴当思吾明月之上转起吾何婴土来婴转去吾哺声何为土转南来婴当去吾城上羊下食草吾何婴下来吾食草吾哺声汝何三年针缩何来婴吾亦老吾平平门淫涕下吾何婴何来婴涕下吾哺声昔结吾马客来婴吾当行吾度四州洛四海吾何婴海何来婴海何来婴四海吾哺声熇西马头香来婴吾洛道吾河五丈度汲水吾噫邪哺谁当求儿母何意零邪钱健歩哺谁当吾求儿母何吾哺声三针一发交时还弩心意何零意弩心遥来婴弩心哺声复相头巾意何零何邪相哺头巾相吾来婴头巾母何何吾复来推排意何零相哺推相来婴推非母何吾复车轮意何零子以邪相哺转轮吾来婴转母何吾使君去时意何零子以邪使君去时使来婴去时母何吾思君去时意何零子以邪思君去时思来婴吾去时母何何吾吾右公莫巾舞歌行白纻舞歌诗三篇髙举两手白鹄翔轻躯徐起何洋洋凝停善睐容仪光宛若龙转乍低昂随世而变诚无方如推若引留且行宋世方昌乐未央舞以尽神安可忘爱之遗谁赠佳人质如轻云色如银袍以光躯巾拂尘制以为袍余作巾四坐欢乐胡可陈清歌徐舞降祗神右一篇䨇袂齐举鸾鳯翔罗裾飘飖昭仪光趋歩生姿进光芳鸣弦清歌及三阳人生世间如电过乐时每少苦日多幸及良辰曜春花齐倡献舞赵女歌羲和驰景逝不停春露未晞严霜零百草凋索花落英蟋蟀吟牖寒蝉鸣百年之命忽若倾蚤知迅速秉烛行东造扶桑游紫庭西至崑崙戏曽城右一篇阳春白日风花香趋歩明玉舞瑶珰声发金石媚笙簧罗袿徐转红袖扬清歌流响绕鳯梁如矜若思凝且翔转盼遗精艶煇光将流将引䨇鴈行欢来何晚意何长明君御世永歌倡右一篇白纻旧新合三篇宋泰始歌舞曲词皇业颂明帝造皇业沿徳建帝运资勲融𦙍唐重盛轨胄楚载休风尧帝兆深祥元王衍遐庆积善传上业胙福启英圣衰数随金禄登歴昌永命维宋光烈世美流舞咏圣祖颂圣祖惟髙徳积勲代晋歴永建享鸿基万古盛音册叡文缵宸驭广运崇帝声衍徳被仁祉留化洽民灵孝建缔孝业允恊天人谋宇内齐政轨宙表烛威流钟管腾列圣彜铭贲重猷明君大雅虞龢造明君应干数拨乱纽穨基民庆来苏日国颂薫风诗天歩或蹔难列蕃扇迷慝庙胜敷九伐神谟洞七徳文教洗昏俗武谊清祲埏英勲冠帝则万夀永衍天通国风明帝造开寳国资贤昌谟明盛弼谐光烈武惟畧景王勲南康华容变政文勐绩爰着有左军三王到氏文武赞丞相作辅属伊旦沈柳宗侯皆殄乱泰始开运超百王司徒骠骑勲徳康江安谋效殷诚彰刘沈承规功名扬庆归我后胙无疆天符颂明帝造天符革运世诞英皇在馆神炫既壮龙骧六钟集表四纬骈光于穆配天永休厥祥明徳颂明帝造明徳孚教幽符丽纪山鼎见竒醴液涵祉鹓雏燿仪驺虞游趾福延亿胙庆流万祀帝图颂帝图凝逺瑞羙昭宣济流月镜鹿毳霜鲜甘露降和花雪表年孝徳载衍芳风永传龙跃大雅龙跃戎府王燿蕃宫嵗淹豫野玺属嫔中江波澈映石栢开文观毓花蘂楼凝景云白乌三获甘液再呈嘉穟表沃连理恊成徳充动物道积通神宋业允大灵瑞方臻淮祥风淮祥应贤彦生翼赞中兴致太平宋世大雅虞龢造宋世宁在泰始醉酒欢饱徳喜万国朝上夀酒帝同天惟长乆治兵大雅明帝造王命治兵有征无战巾拂以浄丑类革靣王仪振旅载戢在辰中虚巾拂四表静尘白纻篇大雅明帝造在心曰志发言诗声成于文被管丝手舞足蹈欣泰时移风易俗王化基琴角挥韵白云舒箫韵恊音神鳯来拊击和节咏在初章曲乍毕情有余文同轨壹道徳行国靖民和礼乐成四县庭响羙勲英八列陛倡贵人声舞饰丽华乐容工罗裳皎日袂随风金翠列煇蕙麝丰淑姿委体允帝𠂻汉鼔吹铙歌十八曲朱鹭曲朱鹭鱼以乌路訾邪鹭何食食茄下不之食不以吐将以问诛者思悲翁曲思悲翁唐思夺我羙人侵以遇悲翁也但我思蓬首狗逐狡兎食交君枭子五枭母六拉沓髙飞莫安宿艾如张曲艾而张罗夷于何行成之四时和山出黄雀亦有罗雀以髙飞奈雀何为此倚欲谁肯礞室上之囘曲上之囘所中益夏将至行将北以承甘泉宫寒暑徳游石关望诸国月支臣匈奴服令从百官疾驱驰千秋万嵗乐无极翁离曲离趾中可筑室何用葺之蕙用兰离趾中战城南曲战城南死郭北野死不葬乌可食为我谓乌且为客豪野死谅不葬腐肉安能去子逃水深激激蒲苇冥冥枭骑战鬬死驽马裴囘鸣梁筑室何以南梁何北禾黍而获君何食愿为忠臣安可得思子良臣良臣诚可思朝行出攻莫不夜归巫山髙曲巫山髙髙以大淮水深难以逝我欲东归害梁不为我集无髙曵水何梁汤汤囘囘临水逺望泣下霑衣逺道之人心思归谓之何上陵曲上陵何美美下津风以寒问客从何来言从水中央桂树为君舩青丝为君笮木兰为君櫂黄金错其间沧海之雀赤翅鸿白鴈随山林乍开乍合曾不知日月明醴泉之水光泽何蔚蔚芝为车龙为马览遨游四海外甘露初二年芝生铜池中僊人下来饮延夀千万嵗将进酒曲将进酒乘太白辨加哉诗审抟放故歌心所作同隂气诗悉索使禹良工观者苦君马黄歌君马黄臣马苍三马同逐臣马良易之有騩蔡有赭美人归以南驾车驰马美人伤我心佳人归以北驾车驰马佳人安终极芳树曲芳树日月君乱如于风芳树不上无心温而鹄三而为行临兰池心中懐我怅心不可匡目不可顾妬人之子悲杀人君有它心乐不可禁王将何似如孙如鱼乎悲矣有所思曲有所思乃在大海南何用问遗君䨇珠瑇瑁簪用玉绍缭之闻君有它心拉杂摧烧之摧烧之当风扬其灰从今以徃勿复相思相思与君絶鸡鸣狗吠兄嫂当知之妃唿狶秋风肃肃晨风飔东方须臾髙知之雉子曲雉子班如此之于雉梁无以吾翁孺雉子知得雉子髙飞止黄鹄蜚之以千里王可思雄来蜚从雌视子趋一雉雉子车大驾马滕被王送行所中尧芊蜚从王孙行圣人出曲圣人出隂阳和美人出游九河佳人来騑离哉何驾六飞龙四时和君之臣明䕶不道美人哉宜天子免甘星筮乐甫始美人子含四海上邪曲上邪我欲与君相知长命无絶衰山无陵江水为竭冬雷震震夏雨雪天地合乃敢与君絶临髙台曲临髙台以轩下有清水清且寒江有香草目以兰黄鹄髙飞离哉飜关弓射鹄令我主夀万年收中吾逺如期曲逺如期益如夀处天左侧大乐万嵗与天无极雅乐陈佳哉纷单于自归动如惊心虞心大佳万人还来谒者引乡殿陈累世未尝闻之增夀万年亦诚哉石留曲石留凉阳凉石水流为沙钖以微河为香向始冷将风阳北逝肯无敢与于杨心邪懐兰志金安薄北方开留离兰魏鼓吹曲十二篇缪袭造汉第一曲朱鹭今第一曲初之平言魏也初之平义兵征神武奋金鼓鸣迈武徳扬洪名汉室微社稷倾皇道失桓与灵阉宦炽羣雄争边韩起乱金城中国扰无纪经赫武皇起旗旌麾天下天下平济九州九州宁剏武功武功成越五帝三王兴礼乐定纪纲普日月齐晖光右初之平曲凡三十句句三字汉第二曲思悲翁今第二曲战荥阳言曹公也战荥阳汴水陂戎士愤怒贯甲驰陈未成退徐荥二万骑堑垒平戎马伤六军惊势不集衆几倾白日没时晦冥顾中牟心屏营同盟疑计无成頼我武皇万国宁右战荥阳曲凡二十句其十八句句三字二句句四字汉第三曲艾如张今第三曲获吕布言曹公东围临淮生擒吕布也获吕布戮陈宫芟夷鲸鲵驱骋羣雄囊括天下运掌中右获吕布曲凡六句其三句句三字三句句四字汉第四曲上之囘今第四曲克官渡言曹公与袁绍战破之于官渡也克绍官渡由白马僵尸流血被原野贼衆如犬羊王师尚寡沙塠傍风飞扬转战不利士卒伤今日不胜后何望土山地道不可当卒胜大㨗震冀方屠城破邑神武遂章右克官度曲凡十八句其八句句四字一句句五字九句句三字汉第五曲翁离今第五曲旧邦言曹公胜袁绍于官渡还谯收藏士卒死亡也旧邦萧条心伤悲孤䰟翩翩当何依游士恋故涕如摧兵起事大今愿违博求亲戚在者谁立庙置后䰟来归右旧邦曲凡十二句其六句句三字六句句四字汉第六曲战城南今第六曲定武功言曹公初破邺武功之定始乎此也定武功济黄河河水汤汤旦莫有横流渡袁氏欲衰兄弟寻干戈决漳水水流滂沱嗟城中如流鱼谁能复顾室家计穷虑尽求来连和和不时心中忧戚贼衆内溃君臣奔北㧞邺城奄有魏国王业艰难览观古今可为长叹右定武功曲凡二十一句其五句句三字三句句六字十二句句四字一句五字汉第七曲巫山髙今第七曲屠柳城言曹公越北塞歴白檀破三郡乌桓于柳城也屠柳城功诚难越度陇塞路漫漫北踰冈平但闻悲风正酸蹋顿授首遂登白狼山神武慹海外永无北顾患右屠柳城曲凡十句其三句句三字三句句四字三句句五字一句六字汉第八曲上陵今第八曲平南荆言曹公南平荆州也南荆何辽辽江汉浊不清菁茅乆不贡王师赫南征刘琮据襄阳贼备屯樊城六军庐新野金鼓震天庭刘子面縳至武皇许其成许与其成抚其民陶陶江汉间普为大魏臣大魏臣向风思自新思自新齐功古人在昔虞与唐大魏得与均多选忠义士为㗋脣天下一定万世无风尘右平南荆曲凡二十四句其十七句句五字四句句三字三句句四字汉第九曲将进酒今第九曲平关中言曹公征马超定关中也平关中路向潼济浊水立髙墉鬭韩马离羣凶选骁骑纵两翼虏崩溃级万亿右平关中曲凡十句句三字汉第十曲有所思今第十曲应帝期言曹文帝以圣徳受命应运期也应帝期于昭我文皇歴数承天序龙飞自许昌聪明昭四表恩徳动遐方星辰为埀燿日月为重光河洛吐符瑞草木挺嘉祥麒麟歩郊野黄龙游津梁白虎依山林鳯凰鸣髙冈考图定篇籍功配上古羲皇羲皇无遗文仁圣相因循运期三千嵗一生圣明君尧授舜万国万国皆附亲四门为穆穆教化常如神大魏兴盛与之为邻右应帝期曲凡二十六句其一句三字二句四字二十二句句五字一句六字汉第十一曲芳树今第十一曲邕熙言魏氏临其国君臣邕穆庶绩咸熙也邕熙君臣合徳天下治隆帝道获瑞寳颂声并作洋洋浩浩吉日临髙堂置酒列名倡歌声一何纡余杂笙簧八音谐有纪纲子孙永建万国夀考乐无央右邕熙曲凡十五句其六句句三字三句句四字一句二字三句句五字二句句六字汉第十二曲上邪今第十二曲太和言魏明帝继体承统太和改元徳泽流布惟太和元年皇帝践阼圣且仁徳泽为流布灾蝗一时为絶息上天时雨露五谷溢田畴四民相率遵轨度事务澂清天下狱讼察以情元首明魏家如此那得不太平右太和曲凡十三句其二句句三字五句句五字三句句四字三句句七字晋鼓吹歌曲二十二篇傅𤣥作灵之祥灵之祥言宣皇帝之佐魏犹虞舜之事尧也既有石瑞之征又能用武以诛孟度之逆命也灵之祥石瑞章旌金徳出西方天命降授宣皇应期运时龙骧继大舜佐陶唐赞武文建帝纲孟氏叛据南疆追有扈乱五常呉寇劲蜀虏彊交誓盟连遐荒宣赫怒奋鹰扬震干威燿电光陵九天䧟石城枭逆命拯有生万国安四海宁宣受命古思悲翁行宣受命言宣皇帝御诸葛亮养威重运神兵亮震怖而死宣受命应天机风云时动神龙飞御葛亮镇雝凉边境安民夷康务节事勤定倾览英雄保持盈渊穆穆赫明明沖而泰天之经养威重运神兵亮乃震死天下宁征辽东古艾而张行征辽东言宣皇帝陵大海之表讨灭公孙渊而枭其首也征辽东敌失据威灵迈日域渊既授首羣逆破胆咸震怖朔北响应海表景附武功赫赫徳云布宣辅政古上之囘行宣辅政言宣皇帝圣道深逺拨乱反正网罗文武之才以定二仪之序也宣皇辅政圣烈深拨乱反正从天心网罗文武才慎厥所生所生贤遗教施安上治民化风移肇剏帝基洪业埀于铄明明时赫戏功济万世定二仪定二仪云泽雨施海外风驰时运多古离行时运多言宣皇帝致讨呉方有征无战也时运多难道教痡天地变化有盈虚蠢尔呉蛮虎视江湖我皇赫斯致天诛有征无战弭其图天威横被震东隅景龙飞景龙飞言景帝克明威教赏从夷逆胙隆无疆崇此洪基也景龙飞御天威聪鑑𤣥发动与神明恊机从之者显逆之者灭夷文教敷武功巍普被四海万邦望风莫不来绥圣徳潜断先天弗违弗违祥享世永长勐以致寛道化光赫明明胙隆无疆帝绩惟期有命既集崇此洪基平玉衡古巫山髙行平玉衡言景皇帝一万国之殊风齐四海之乖心礼贤养士而纂洪业也平玉衡纠姦囘万国殊风四海乖礼贤养土羁御英雄思心齐纂成洪业崇皇阶品物咸亨圣敬日跻聪鑑尽下情明明综天机文皇綂百揆古上陵行百揆言文皇帝始綂百揆用人有序以敷太平之化也文皇统百揆继天理万方武将镇四隅英佐盈朝堂谋言恊秋兰清风发其芳洪泽所渐润砾石为珪璋大道侔五帝盛徳踰三王咸光大上参天与地至化无内外无内外六合并康乂并康乂遘兹嘉㑹在昔羲与农大晋徳斯迈镇征及诸州为蕃卫功济四海洪烈流万世因时运古将进酒行因时运言文皇帝因时运变圣谋潜施解长蛇之交离羣桀之党以武济文审其大计以迈其徳也因时运圣䇿施长蛇交解羣桀离势穷奔呉虎骑厉惟武进审大计时迈其徳清一世惟庸蜀古有所思行惟庸蜀言文皇帝既平万乘之蜀封建万国复五等之爵也惟庸蜀僭号天一隅刘氏逆帝命禅亮承其余拥衆数十万闚隙乘我虚驿骑进羽檄天下不遑居姜维屡寇边陇上为荒墟文皇愍斯民歴世受辠辜外谟蕃屛臣内谋衆士夫爪牙应指授腹心同献良图良图恊成文大兴百万军雷鼓震地起勐势陵浮云逋虏畏天诛面縳造垒门万里同风教逆命称妾臣光建五等纪纲天人天序古芳树行天序言圣皇应歴受禅𢎞济大化用人各尽其才也天序应歴受禅承灵祜御羣龙勒螭虎𢎞济大化英儁作辅明明统万机赫赫镇四方咎繇稷契之畴恊兰芳礼王臣覆兆民化之如天与地谁敢爱其身大晋承运期古上邪行大晋承运期言圣皇应箓受图化象神明也大晋承运期徳隆圣皇时清宴白日光应箓图陟帝位继天正玉衡化行象神明至哉道隆虞与唐元首敷洪化百寮股肱并忠良民大康隆隆赫赫福胙盈无疆金灵运古君马黄灵运言圣皇践阼致敬宗庙而孝道施于天下也金灵运天符发圣征见参日月惟我皇体神圣受魏禅应天命皇之兴灵有徴登大麓御万乘皇之辅若虓虎爪牙奋莫之御皇之佐赞清化百事理万邦贺神祗应嘉瑞章㳟享祀荐先皇乐时奏磬管锵鼓渊渊钟喤喤奠尊俎实玉觞神歆响咸说康宴孙子祐无疆大孝烝烝徳教被万方于穆我皇于穆言圣皇受命徳合神明也于穆我皇盛徳圣且明受禅君世光济羣生普天率土莫不来庭颙颙六合内望风仰泰清万国雝雝兴颂声大化洽地平而天成七政齐玉衡惟平峨峨佐命济济羣英夙夜干干万机是理虽治兴匪荒宁谦道光沖不盈天地合徳日月同荣赫赫煌煌燿幽㝠三光克从于显天埀景星龙鳯臻甘露宵零肃神祗祗上灵万物欣戴自天效其成仲春振旅古圣人出行仲春言大晋申文武之教田猎以时也仲春振旅大致民武教于时日新师执提工执鼓坐作从节有序盛矣允文允武蒐田表禡申法誓遂围禁献社祭允矣时明国制文武并用礼之经列车如战大教明古今谁能去兵大晋继天济羣生夏苗田古临髙台行苗田言大晋田狩从时为苗除害也夏苗田运将徂军国异容文武殊乃命羣吏选车徒辩其名号赞契书王军启八门行同上帝居时路建大麾云旗翳紫虚百官象其事疾则疾徐则徐囘衡旋轸罢陈敝车献禽享祠烝烝配有虞惟大晋徳参两仪化云敷仲秋狝田古逺期行仲秋言大晋虽有文徳不废武事从时以杀伐也仲秋狝田金徳常刚凉风清且厉凝露结为霜白虎司辰苍隼时鹰扬鹰扬犹周尚父从天以杀伐春秋时叙雷霆震威燿进退由钲鼓致禽祀祊羽毛之用充军府赫赫大晋徳芬烈陵三五敷化以文虽治不废武光宅四海永享天之祜从天道古石留行从天道言仲冬大阅用武脩文大晋之徳配天也从天道握神契三时亦讲武事冬大阅鸣镯振鼓铎旌旗象虹霓文制其中武不穷武动军誓衆礼成而义举三驱以崇仁进止不失其序兵卒练将如虎惟虓虎气陵青云解围三面杀不殄羣偃旌麾班六军献享烝脩典文嘉大晋徳配天禄报功爵俟贤飨燕乐受兹百禄嘉万年唐尧古务成行唐尧言圣皇陟帝位徳化光四表也唐尧咨务成谦谦徳所兴积渐终光大履霜致坚氷神明道自然河海犹可凝舜禹綂百揆元凯以次升禅让应天歴睿圣世相承我皇陟帝位平衡正凖䋲徳化飞四表祥气见其徴兴王坐俟旦亡主恬自矜致逺由近始覆篑成山陵披图按先籍有其证灵𤣥云古𤣥云行𤣥云言圣皇用人各尽其材也𤣥云起山岳祥气万里㑹龙飞何蜿蜿鳯翔何翙翙昔在唐虞朝时见青云际今亲游方国流光溢天外鹤鸣在后园清音随风迈成汤隆显命伊挚来如飞周文猎渭濵遂载吕望归符合如影响先天天弗违辍耕总地纲解褐衿天维元功配二主芬馨世所稀我皇叙羣才洪烈何巍巍桓桓征四表济济理万机神化感无方髦才盈帝畿丕显惟昧旦日新孔所咨茂哉圣明徳日月同光辉伯益古黄爵行伯益言赤乌衔书有周公兴今圣皇受命神雀来也伯益佐舜禹职掌山与川德侔十六相思心入无闲智理周万物下知衆鸟言黄雀应清化翔集何翩翩和鸣栖庭树徘徊云日间夏桀为无道密网施山阿酷祝振纎网当奈黄雀何殷汤崇天徳去其三靣罗逍遥羣飞来鸣声乃复和朱雀作南宿鳯凰统羽羣赤鸟衔书至天命瑞周文神雀今来游为我受命君嘉祥致天和膏泽降青云兰风发芳气阖世同其芬钓竿古钓竿行钓竿言圣皇徳配尧舜又有吕望之佐以济大功致太平也钓竿何冉冉甘饵芳且鲜临川运思心㣲纶沈九渊太公寳此术乃在灵祕篇机变随物移精妙贯未然游鱼惊着钓潜龙飞戾天戾天安所至抚翼翔太清太清一何异两仪出浑成玉衡正三辰造化赋羣形退愿辅圣君与神合其灵我君𢎞逺略天人不足并天人初并时昧昧何茫茫日月有徴兆文象兴二皇蚩尤乱生民黄帝用兵征万方逮夏禹而徳衰三代不及虞与唐我皇圣徳配尧舜舜禅即祚享天祥率土䝉祐靡不肃庶事康庶事康穆穆明明荷百禄保无极永泰平呉鼓吹曲十二篇韦昭造炎精缺者言汉室衰武烈皇帝奋迅勐志念在匡救然而王迹始乎此也汉曲有朱鹭此篇当之第一炎精缺汉道㣲皇纲弛政徳违衆姦炽民㒺依赫武烈越龙飞陟天衢燿灵威鸣靁鼓抗电麾抚干衡镇地机厉虎旅骋熊罴发神听吐英竒张角破边韩羁宛颍平南土绥神武章渥泽施金声震仁风驰显髙门启皇基统㒺极埀将来右炎精缺曲凡三十句句三字汉之季者武烈皇帝悼汉之㣲痛卓之乱兴兵奋击功盖海内也汉曲有思悲翁此篇当之第二汉之季董卓乱桓桓武烈应时运义兵兴云旗建厉六师罗八陈飞鸣镝接白刃轻骑发介士奋丑虏震使衆散劫汉主迁西馆雄豪怒元恶偾赫赫皇祖功名闻右汉之季曲凡二十句其十八句句三字二句句四字摅武师者言大皇帝卒武烈之业而奋征也汉曲有艾如张此篇当之第三摅武师斩黄祖肃夷凶族革平西夏炎炎大烈震天下右摅武师曲凡六句其三句句三字三句句四字乌林者言曹操既破荆州从流东下欲来争锋大皇帝命将周瑜逆击之于乌林而破走也汉曲有上之囘此篇当之第四曹操北伐㧞柳城乘胜席卷遂南征刘氏不睦八都震惊衆既降操屠荆舟车十万扬风声议者狐疑虑无成頼我大皇发圣明虎臣雄烈周与程破曹乌林显章功名右伐乌林曲凡十八句其十句句四字八句句三字秋风者言大皇帝说以使民民忘其死汉曲有离此篇当之第五秋风扬沙尘寒露霑衣裳角弓持弦急鸠鸟化为鹰边埀飞羽檄寇贼侵界疆跨马披介胄忼慨懐悲伤辞亲向长路安知存与亡穷逺固有分志士思立功邀之战塲身逸获髙赏身没有遗封右秋风曲凡十五句其十四句句五字一句四字克皖城者言曹操志图并兼而令朱光为庐江太守上亲征光破之于皖城也汉曲有战城南此篇当之第六克灭皖城遏寇贼恶此凶孽阻姦慝王师赫征衆倾覆除秽去暴戢兵革民得就农边境息诛君弔臣昭至徳右克皖城曲凡十二句其六句句三字六句句四字关背徳者言蜀将关侯背弃呉徳心懐不轨大皇帝引师浮江而禽之也汉曲有巫山髙此篇当之第七关背徳作䲭张割我邑城图不祥称兵北伐围樊襄阳嗟臂大于股将受其殃巍巍呉圣主叡徳与𤣥通与𤣥通亲任吕䝉泛舟洪汜池㴑渉长江神武一何桓桓声烈正与风翔歴抚江安城大据郢邦虏之授首百蛮咸来同盛哉无比隆右关背徳曲凡二十一句其八句句四字二句句六字七句句五字四句句三字通荆门者言大皇帝与蜀交好齐盟中有关侯自失之愆戎蛮乐乱生变作患蜀疑其眩呉恶其诈乃大治兵终复初好也汉曲有上陵此篇当之第八荆门限巫山髙峻与云连蛮夷阻其险歴世懐不賔汉王据蜀郡崇好结和亲乖㣲中情疑谗夫乱其间大皇赫斯怒虎臣勇气震荡涤幽薮讨不㳟观兵扬炎燿厉锋整封疆整封疆阐扬威武容功赫戏洪烈炳章邈矣帝皇世圣呉同厥风荒裔望清化化恢𢎞煌煌大呉延祚永未央右通荆门曲凡二十四句其十七句句五字四句句三字三句句四字章洪徳者言大皇帝章其大徳而逺方来附也汉曲有将进酒此篇当之第九章洪徳迈威神感殊风懐逺邻平南裔齐海濵越裳贡扶南臣珍货充庭所见日新右章洪徳曲凡十句其八句句三字二句句四字从厯数者言大皇帝从箓圗之符而建大号也汉曲有有所思此篇当之第十从厯数于穆我皇帝圣哲受之天神明表竒异建号剏皇基聪叡恊神思徳泽浸及昆虫浩荡越前代三光显精燿隂阳称至治肉角歩郊畛鳯凰栖灵囿神龟游沼池图䜟摹文字黄龙觌鳞符祥日月记览徃以察今我皇多哙事上钦昊天象下副万姓意光被弥苍生家戸䝉惠赉风教肃以平颂声章嘉喜大呉兴隆绰有余裕右从歴数曲凡二十六句其一句句三字三句句四字二十二句句五字一句六字承天命者言上以圣徳践位道化至徳盛也汉曲有芳树此篇当之第十一承天命于穆圣徳三精象符灵表徳巨石立九穗植龙金其鳞乌赤其色舆人歌亿夫叹息超龙升袭帝服躬淳懿体𤣥嘿夙兴临朝劳谦日易简以崇仁放逺谗与慝举贤才亲近有徳均田畴茂稼穑审法令定品式考功能明黜陟人思自尽惟心与力家国治王道直思我帝皇夀万亿长保天禄胙无极右承天命曲凡三十四句其十九句句三字二句句五字十三句句四字𤣥化者言上修文训武则天而行仁泽流洽天下喜乐也汉曲有上邪此篇当之第十二𤣥化象以天陛下圣真张皇纲率道以安民惠泽宣流而云布上下睦亲君臣酣宴乐激发弦歌扬妙新脩文筹庙胜须时备驾廵洛津康哉乐四海欢忻越与三五邻右𤣥化曲凡十三句其五句句五字二句句三字三句句四字三句句七字今鼔吹铙歌词大竭夜乌自云何来堂吾来声乌奚姑悟姑尊卢圣子黄尊来餭清婴乌白日为随来郭吾微令吾应龙夜乌由道何来直子为乌奚如悟姑尊卢鸡子听乌虎行为来明吾微令吾诗则夜乌道禄何来黒洛道乌奚悟如尊尔尊卢起黄华乌伯辽为国日忠两令吾伯辽夜乌若国何来日忠雨乌奚如悟姑尊卢靣道康尊录龙永乌赫赫福胙夜音㣲令吾右四解上邪曲几令吾几令诸韩乱法正令吾几令吾诸韩从听心令吾若里洛何来韩微令吾尊卢忌卢文卢子路子路为路鸡如文卢炯乌诸胙㣲令吾几令诸韩或公随令吾几令吾几诸或言随令吾黑洛何来诸韩㣲令吾尊卢安成随来免路路子为吾路奚如文卢炯乌诸胙㣲令吾右九解晚芝曲几令吾唿歴舎居执来随咄武子邪令乌衔针相风其右其右几令吾唿羣议破葫执来随吾咄武子邪令乌令乌令入海相风及后几令吾唿无公赫吾执来随吾咄武子邪令乌无公赫吾婮立诸布始布右三解艾张曲鼓吹铙歌十五篇何承天义熙中私造朱路篇朱路扬和鸾翠盖燿金华𤣥牡饰樊缨流旌拂飞霞雄㦸辟旷涂班劒翼髙车三军且莫喧听我奏铙歌清鞞惊短箫朗鼓节鸣笳人心惟恺豫兹音亮且和轻风起红尘渟澜发㣲波逸韵腾天路穨响结城阿仁声被八表威震振九遐嗟嗟介胄士勗哉念皇家思悲公篇思悲公懐衮衣东国何悲公西归公西归流二叔幼主既悟偃禾复偃禾复圣志申营都新邑从斯民从斯民徳惟明制礼作乐兴颂声兴颂声致嘉祥鸣鳯爰集万国康万国康犹弗已握髪吐餐下羣士惟我君继伊周亲覩盛世复何求雝离篇雝士多离心荆民懐怨情二凶不量徳构难称其兵王人衔朝命正辞纠不庭上宰宣九伐万里举长旌楼船掩江濆驷介飞重英归徳戒后夫贾勇尚先鸣逆徒既不济愚智亦相倾霜锋未及染鄢郢忽已清西川无濳鳞北渚有奔鲸凌威致天府一战夷三城江汉被羙化宇宙歌大平惟我东郡民曾是深推诚战城南篇战城南衡黄尘丹旌电烻鼓靁震勍敌勐戎马殷横陈亘野若屯云仗大从应三灵义之所感士忘生长劒击繁弱鸣飞镝炫晃乱奔星虎骑跃华眊旋朱火延起腾飞烟骁雄斩髙旗搴长角浮呌响清天夷羣寇殪逆徒余黎霑惠咏来苏奏恺乐归皇都班爵献俘邦国娯巫山髙篇巫山髙三峡峻青壁千寻深谷万仞崇巖冠灵林冥冥山禽夜响晨猿相和鸣洪波迅澓载逝载停悽悽商旅之客懐苦情在昔阳九皇纲㣲李氏窃命宣武燿灵威蠢尔逆纵复践乱机王旅薄伐传首来至京师古之为国惟徳是贵力战而虐民鲜不颠坠矧乃叛戾伊胡能遂咨尔巴子无放肆上陵者篇上陵者相追攀被服纎丽振绮纨携童幼升崇峦南望城阙郁槃桓王公第通衢端髙甍华屋列朱轩临濬谷掇秋兰士女悠奕映隰原指营丘感牛山爽鸠既没景君叹嗟嵗聿游不还志气衰沮𤣥鬓班野莽宿坟土干顾此累累中心酸生必死亦何怨取乐今日展情懽将进酒篇将进酒庆三朝备繁礼荐嘉肴荣枯换霜雾交缓春帯命朋僚车等旗马齐镳懐温充乐林濠士失志愠情劳思㫖酒寄逰遨败徳人甘醇醪耽长夜或淫妖兴屡舞厉哇謡形傞傞声号呶首既濡志亦荒性命夭国家亡嗟后生节酣觞匪酒辜孰为殃君马篇君马丽且闲扬镳腾逸姿骏足蹑流景髙歩追轻飞冉冉六辔柔奕奕金华晖轻霄翼羽盖长风靡淑旂愿为范氏驱雝容歩中畿岂效诡遇子驰骋趣危机铅陵策良驷造父为之悲不怨呉坂峻但恨伯乐稀赦彼岐山盗实跻韩原师奈何汉魏主纵情营所私疲民甘藜藿廐马患盈肥人畜贸厥养苍生将焉归芳树篇芳树生北庭丰隆正裴徊翠颖陵冬秀红葩迎春开佳人闲幽室惠心婉以谐兰房掩绮幌绿草被长阶日夕逰云际归禽命同栖皓月盈素景凉风拂中闰哀弦理虚堂要妙清且悽啸歌流激楚伤此硕人懐梁尘集丹帷㣲飈扬罗袿岂怨嘉时莫徒惜良愿乖有所思篇有所思思昔人曾闵二子善养亲和颜色奉晨昏至诚烝烝通明神邹孟轲为齐卿称身受禄不贪荣道不用独楹三徙既谇礼义明飞鸟集勐兽附功成事毕乃更娶哀我生遘凶旻幼罹荼毒偹艰辛慈颜絶见无因长懐永思託丘坟雉子游原泽篇雉子游原泽初懐耿介心饮啄虽勤苦不愿栖园林古有避世士抗志清霄岑浩然寄卜肆挥櫂通川隂消揺风尘外散髪抚鸣琴卿相非所眄何况于千金功名岂不羙宠辱亦相寻氷炭结六府忧虞纒胸襟当世须大度量己不克任三复泉流诫自惊良已深上邪篇上邪下难正衆枉不可矫音和响必清端影缘直表大化扬仁风齐人犹偃草圣王既已没谁能𢎞至道开春湛柔露代终肃严霜承平贵孔孟政敝侯申商孝公明赏罚六世犹克昌李斯肆滥刑秦世所以亡汉宣隆中兴魏祖宁三方譬彼针与石效疾故称良行苇非不厚悠悠何讵央琴瑟时未调改弦当更张矧乃治天下此要安可忘临髙台篇临髙台望天衢飘然轻举陵太虚携列子超帝乡云衣雨带乘风翔肃龙驾㑹瑶台清晖浮景溢蓬莱济西海濯洧盘伫立云岳结幽兰驰迅风游炎州愿言桑梓思旧游倾霄盖靡电旌降彼天涂頽窈冥辞仙族归人羣懐忠抱义奉明君任穷达随所遭何为逺想令心劳逺期篇逺期千里客肃驾候良辰近命城郭友具尔惟懿亲髙门启䨇闱长筵列嘉賔中唐舞六佾三厢罗乐人箫管激悲音羽毛扬华文金石响髙宇絃歌动梁尘脩标多巧捷九劒亦入神迁善自雅调成化由清均主人垂隆庆羣士乐亡身愿言圣明君迩期保万春石流篇石上流水湔湔其波发源幽岫永归长河瞻彼逝者嵗月其偕子在川上惟以增懐嗟我殷忧载劳寤寐遘此百罹有志不遂行年倐忽长勤是婴永言没世悼兹无成幸遇开泰沐浴嘉运缓带安寝亦又何愠古之为仁自求诸己虚情遥慕终于徒己圣人制礼乐一篇巾舞歌一篇按景袧广乐记言字讹谬声辞杂书宋鼓吹铙歌辞四篇旧史言诂不可解汉鼓吹铙歌十八篇按古今乐录皆声辞艶相杂不可复分宋书卷二十二卷二十二考证宋书卷二十二考证乐志四灵芝篇伯瑜年七十采衣以娯亲伯瑜一本作伯俞按困学纪闻引陈思王此二语云人但知老莱子之事而不知伯瑜顾老莱子伯瑜是否两人亦无可考也孟冬篇钟击位无余曹植集作击钟釂无余碣石篇按此曲辞即前二十一卷所载歩出夏门行四解之一乃魏武帝作芳树曲妬人之子悲杀人妬一本作如汉第五曲翁离今第五曲旧邦翁晋书作雍按晋鼓吹歌曲内有时运多一篇题曰古离行与雍通作翁误也灵之祥篇呉冦劲劲晋书作叛宣受命篇亮乃震死天下宁死傅集作毙晋书宁上有安字征辽东篇渊既授首渊晋书作公孙傅集同按晋书成于唐太宗避髙祖讳故称公孙后人校刻传集复据晋书改窜作渊也宣辅政篇云泽雨施泽晋书作行景龙飞篇聪鑑𤣥发发字晋书及傅集皆作察平玉衡篇纂成洪业成晋书傅集皆作戎文皇统百揆篇武将镇四隅诸本俱作武皇镇四㝢今据晋书傅集改正惟庸蜀篇腹心同献良图晋书无同字天序篇天序应厯受禅晋书天序歴为一句应受禅为一句仲秋狝田篇鹰扬犹周尚父从天以杀伐晋书无周字又从作顺从天道晋书作顺天道按沈约仕齐作宋书其后复显于梁武帝父名顺之故凡顺字皆改为从其有仍用顺字者殆传写之误也从天道篇三时亦讲武事亦晋书作示以三时示为句又将如虎惟虓虎晋书如字下有虓字又受兹百禄嘉万年嘉晋书作夀唐尧篇披图按先籍有其证灵晋书灵字下有液字按原文当有液字后人疑此二句韵不谐故去一液字以灵字合于上文绳徴矜陵等字为一韵不知古人诗歌凡今庚青部之字皆不与蒸部同用若存此液字则与上句借字别为一韵更合也秋风曲志士思立功一本复思立功三字君马篇愿为范氏驱雝容歩中畿岂效诡遇子驰骋趣危机按范氏二字疑作范我与下文诡遇相对观第十曲有所思篇直述孟子为齐卿事可见其用意所在上邪篇上邪下难正衆枉不可矫按汉鼔吹铙歌其第十二曲曰上邪本无意义邪字大约与耶同是语助辞缪袭傅元尽更其名虽依汉曲次第而辞㫖各殊第十二曲皆不用上邪二字至何承天作直以为上下之上邪正之邪其雍离一篇或作离亦无意义何承天直以为雍州之雍离合之离首云雍士多离心然则古人作乐府苐各以其意为之非有定式古今乐录虽言所以制曲之意后之作者亦不尽拘若其音节则益不可攷矣宋书卷二十二考证宋书卷二十三钦定四库全书宋书卷二十三梁沈约撰志第十三天文一言天者有三家一曰宣夜二曰盖天三曰浑天而天之正体经无前説马书班志又阙其文汉灵帝议郎蔡邕于朔方上书曰论天体者三家宣夜之学絶无师法周髀术数具存考騐天状多所违失惟浑天仅得其情今史官所用候台铜仪则其法也立八尺圆体而具天地之形以正黄道占察发歛以行日月以歩五纬精㣲深妙百世不易之道也官有器而无本书前志亦阙而不论本欲寝伏仪下思惟微意按度成数以着篇章辠恶无状投畀有北灰灭雨絶势路无由宜问羣臣下及巖穴知浑天之意者使述其义时阉官用事邕议不行汉末吴人陆绩善天文始推浑天意王蕃者庐江人吴时爲中常侍善数术传刘洪干象歴依干象法而制浑仪立论考度曰前儒旧説天地之体状如鸟卵天包地外犹殻之裹黄也周旋无端其形浑浑然故曰浑天也周天三百六十五度五百八十九分度之百四十五半露地上半在地下其二端谓之南极北极北极出地三十六度南极入地亦三十六度两极相去一百八十二度半强绕北极径七十二度常见不隐谓之上规绕南极七十二度常隐不见谓之下规赤道帯天之纮去两极各九十一度少强黄道日之所行也半在赤道外半在赤道内与赤道东交于角五少弱西交于奎十四少强其出赤道外极逺者去赤道二十四度斗二十一度是也其入赤道内极逺者亦二十四度井二十五度是也日南至在斗二十一度去极百一十五度少强是也日最南去极最逺故景最长黄道斗二十一度出辰入申故日亦出辰入申日昼行地上百四十六度强故日短夜行地下二百一十九度少弱故夜长自南至之后日去极稍近故景稍短日昼行地上度稍多故日稍长夜行地下度稍少故夜稍短日所在度稍北故曰稍北以至于夏至日在井二十五度去极六十七度少强是日最北去极最近景最短黄道井二十五度出寅入戌故日亦出寅入戍日昼行地上二百一十九度少弱故日长夜行地下百四十六度强故夜短自夏至之后日去极稍逺故景稍长日昼行地上度稍少故日稍短夜行地下度稍多故夜稍长日所在度稍南故日出入稍南以至于南至而复初焉斗二十一井二十五南北相觉四十八度春分日在奎十四少强秋分日在角五少弱此黄赤二道之交中也去极俱九十一度少强南北处斗二十一井二十五之中故景居二至长短之中奎十四角五出卯入酉故日亦出卯入酉日昼行地上夜行地下俱百八十度半强故日见之漏五十刻不见之漏五十刻谓之昼夜同夫天之昼夜以日出入为分人之昼夜以昬眀为限日未出二刻半而眀日已入二刻半而昬故损夜五刻以益昼是以春秋分之漏昼五十五刻三光之行不必有常术家以算求之各有同异故诸家歴法参差不齐洛书甄燿度春秋考异邮皆云周天一百七万一千里一度为二千九百三十二里七十一歩二尺七寸四分四百八十七分分之三百六十二陆绩云天东西南北径三十五万七千里此言周三径一也考之径一不啻周三率周百四十二而径四十五则天径三十二万九千四百一里一百二十二歩二尺二寸一分七十一分分之十周礼日至之景尺有五寸谓之地中郑衆説土圭之长尺有五寸以夏至之日立八尺之表其景与土圭等谓之地中今颍川阳城地也郑𤣥云凡日景于地千里而差一寸景尺有五寸者南戴日下万五千里也以此推之日当去其下地八万里矣日邪射阳城则天径之半也天体圆如弹丸地处天之半而阳城为中则日春秋冬夏昏眀昼夜去阳城皆等无盈缩矣故知从日邪射阳城为天径之半也以勾股法言之傍万五千里句也立八万里股也从日邪射阳城弦也以句股求弦法入之得八万一千三百九十四里三十歩五尺三寸六分天径之半而地上去天之数也倍之得十六万二千七百八十八里六十一歩四尺七寸二分天径之数也以周率乗之径率约之得五十一万二千六百八十七里六十八歩一尺八寸二分周天之数也减甄耀度考异邮五十五万七千三百一十二里有竒一度凡千四百六里百二十四歩六寸四分十万七千五百六十五分分之万九千三十九减旧度千五百二十五里二百五十六歩三尺三寸二十一万五千一百三十分分之十六万七百三十分黄赤二道相与交错其间相去二十四度以两仪推之二道俱三百六十五度有竒是以知天体圆如弹丸而陆绩造浑象其形如鸟卵然则黄道应长于赤道矣绩云天东西南北径三十五万七千里然则绩亦以天形正圎也而浑象为鸟卵则为自相违背古旧浑象以二分为一度凡周七尺三寸半分张衡更制以四分为一度凡周一丈四尺六寸蕃以古制局小星辰稠穊衡器伤大难可转移更制浑象以三分为一度凡周天一丈九寸五分四分分之三也御史中丞何承天论浑象体曰详寻前説因观浑仪研求其意有以悟天形正圆而水周其下言四方者东旸谷日之所出西至蒙氾日之所入庄子又云北溟之鱼化而为鸟将徙于南溟斯亦古之遗记四方皆水证也四方皆水谓之四海凡五行相生于金是故百川发源皆自山出由髙趣下归于注海日为阳精光耀炎炽一夜入水所经燋竭百川归注足于补复故旱不为减浸不为益径天之数蕃説近之太中大夫徐爰曰浑仪之制未详厥始王蕃言虞书称在璇玑玉衡以齐七政则今浑天仪日月五星是也郑𤣥説动运为机持正为衡皆以玉为之视其行度观受禅是非也浑仪羲和氏之旧器歴代相传谓之玑衡其所由来有原统矣而斯器设在候台史官禁宻学者寡得闻见穿凿之徒不觧机衡之意见有七政之言因以为北斗七星搆造虗文託之䜟纬史迁班固犹尚惑之郑𤣥有赡雅髙逺之才沈静精妙之思超然独见改正其説圣人复出不易斯言矣蕃之所云如此夫候审七曜当以运行为体设器拟象焉得定其盈缩推斯而言未为通论设使唐虞之世已有浑仪渉歴三代以为定准后世聿遵孰敢非革而三天之仪纷然莫辩至杨雄方难盖通浑张衡为太史令乃铸铜制范衡传云其作浑天仪考歩隂阳最为详宻故知自衡以前未有斯仪矣蕃又云浑天遭秦之乱师徒䘮絶而失其文惟浑天仪尚在候台案既非舜之璇玉又不载今仪所造以纬书为穿凿郑𤣥为博实偏信无据未可承用夫璇玉贵美之名玑衡详细之目所以先儒以为北斗七星天纲运转圣人仰观俯察以审时变焉史臣案设器象定其恒度合之则吉失之则凶以之占察有何不可浑文废絶故有宣盖之论其术竝䟱故后人莫述杨雄法言云或人问浑天于雄雄曰落下闳营之鲜于妄人度之耿中丞象之几几乎莫之违也若问天形定体浑仪䟱宻则雄应以浑仪答之而举此三人以对者则知此三人制造浑仪以图晷纬问者葢浑仪之䟱宻非问浑仪之浅深也以此而推则西汉长安已有其器矣将由䘮乱亡失故衡复铸之乎王蕃又记古浑仪天度并张衡改制之文则知斯器非衡始造明矣衡所造浑仪传至魏晋中华覆败沈没戎虏绩蕃旧器亦不复存晋安帝义熙十四年髙祖平长安得衡旧器仪状虽举不缀经星七曜文帝元嘉十三年诏太史令钱乐之更铸浑仪径六尺八分少周一丈八尺二寸六分少地在天内立黄赤二道南北二极规二十八宿北斗极星五分为一度置日月五星于黄道之上置立漏刻以水转仪昬明中星与天相应十七年又作小浑天径二尺二寸周六尺六寸以分为一度安二十八宿中外宫以白黒珠及黄三色为三家星日月五星悉居黄道盖天之术云出周公旦访之殷商盖假託之説也其书号曰周髀髀者表也周天之数也其术云天如覆盖地如覆盆地中髙而四隤日月随天转运隐地之髙以为昼夜也天地相去凡八万里天地之中髙于外衡六万里地上之髙髙于天之外衡二万里也或问盖天于杨雄杨雄曰盖哉盖哉难其八事郑𤣥又难其二事为盖天之学者不能通也刘向五纪説夏厯以爲列宿日月皆西移列宿疾而日次之月宿迟故日与列星昬俱入西方后九十一日是宿在北方又九十一日是宿在东方九十一日在南方此明日行迟于列宿也月生三日日入而月见西方至十五日日入而月见东方将晦日未出乃见东方以此明月行之迟于日而皆西行也向难之以鸿范传曰晦而月见西方谓之朓朓疾也朔而月见东方谓之侧匿侧匿迟不敢进也星辰西行史官谓之逆行此三説夏歴皆违之迹其意好异者之所作也晋成帝咸康中㑹稽虞喜造安天论以爲天髙穷于无穷地深测于不测地有居静之体天有常安之形论其大体当相覆冐方则俱方圎则俱圆不同之义也喜族祖河间太守耸又立穹天论云天形穹隆当如鸡子幕其际周接四海之表浮乎元气之上而吴太常姚信造昕天论曰尝覧汉书云冬至日在牵牛去极逺夏至日在东井去极近欲以推日之长短信以太极处二十八宿之中央虽有逺近不䏻相倍今昕天之説以为冬至极低而天运近南故日去人逺而斗去人近北天气至故氷寒也夏至极起而天运近北斗去人逺日去人近南天气至故炎熟也极之立时日行地中浅故夜短天去地髙故昼长也极之低时日行地中深故夜长天去地下浅故昼短也然则天行寒依于浑夏依于盖也按此説应作轩昂之轩而作昕所未详也凡三説皆好异之谈失之逺矣凡天文经星常宿中外宫前史已详今惟记魏文帝黄初以来星变为天文志以续司马彪云魏文帝黄初三年九月甲辰客星见太微左掖门内占曰客星出太微国有兵䘮十月孙权叛命帝自南征前驱临江破其将吕范等是后累有征役七年五月文帝崩黄初四年二月癸夘月犯心大星十二月丙子月又犯心大星占曰心为天王王者恶之七年五月文帝崩黄初四年六月甲申太白昼见五年十一月辛夘太白又昼见案刘向五纪论曰太白少隂弱不得专行故以已未为界不得经天而行经天则昼见其占为兵为䘮为不臣为更王强国弱小国强是日孙权受魏爵号而称兵距守七年五月文帝崩八月吴遂围江夏寇襄阳魏江夏太守文聘固守得全大将军司马懿救襄阳斩吴将张霸黄初四年十一月月晕北斗占曰有大䘮赦天下七年五月文帝崩眀帝即位大赦天下黄初五年十月歳星入太微逆行积百三十九日乃出占曰五星入太㣲从右入三十日以上人主有大忧一曰有赦至七年五月文帝崩眀帝即位大赦天下黄初六年五月十六日壬戌荧惑入太㣲至二十六日壬申与歳星相及俱犯右执法至二十七日癸酉乃出占曰从后入三十日以上人主有大忧又日月五星犯左右执法大臣有忧一曰执法者诛金火尤甚十一月皇子东阳武王鉴薨七年正月骠骑将军曹洪免为庶人四月征南大将军夏侯尚薨五月文帝崩蜀记称眀帝问黄权曰天下鼎立何地为正对曰当騐天文往荧惑守心而文皇帝崩吴蜀无事此其徴也按三国史并无荧惑守心之文宜是入太㣲黄初六年十月乙未有星孛于少㣲歴轩辕案占孛彗异状其殃一也为兵䘮除旧布新之象余灾不尽为旱凶饥暴疾长大见乆灾深短小见速灾浅是时帝军广陵辛丑亲御甲胄跨马观兵眀年五月文帝崩魏眀帝太和四年十一月壬戌太白犯嵗星占曰太白犯五星有大兵犯列宿为小兵五年三月诸葛亮以大衆宼天水遣大将军司马懿距边太和五年月荧惑犯房占曰房四星股肱臣将相位也月五星犯守之将相有忧七月车骑将军张郃追诸葛亮为其所害十二月太尉华歆薨太和五年十一月乙酉月犯轩辕大星占曰女主忧十二月甲辰月犯鎭星占曰女主当之六年三月乙亥月又犯轩辕大星青龙二年十一月乙丑月又犯鎭星三年正月太后郭氏崩太和六年十一月丙寅太白昼见南斗遂歴八十余日恒见占曰吴有兵眀年孙权遣张弥等将兵万人钖授公孙渊为燕王渊斩弥等虏其衆太和六年十一月丙寅有星孛于翼近太㣲上将星占曰为兵䘮甘氏曰孛彗所当之国是受其殃翼又楚分孙权封略也眀年权有辽东之败权又向合肥新城追全琮征六安皆不克下吴又眀年诸葛亮入秦川据渭南司马懿距之孙权遣陆议诸葛瑾等屯江夏口孙韶张承等向广陵淮阳权以大衆围新城以应亮于是帝自东征权及诸将乃退太和六年十二月陈王植薨青龙元年夏北海王㽔薨三年正月太后郭氏崩眀帝青龙二年二月己未太白犯荧惑占曰大兵起有大战是年四月诸葛亮据渭南吴亦起兵应之魏东西奔命九月亮卒军退将帅分争为魏所破按占太白所犯在南南国败在北北国败此宜在荧惑南也青龙二年三月辛夘月犯舆鬼舆鬼主斩杀占曰民多病国有忧又有大臣忧是年夏大疫冬又大病至三年春乃止正月太后郭氏崩四年五月司徒董昭薨青龙二年五月丁亥太白昼见积三十余日以晷度推之非秦魏则楚也是时诸葛亮据渭南司马懿与相持孙权宼合肥又遣陆议孙韶等入淮沔帝亲东征蜀本秦地则为秦晋及楚兵悉起应占青龙二年七月己巳月犯楗闭占曰天子崩又为火灾三年七月崇华殿灾景初三年正月眀帝崩青龙二年十月戊寅月犯太白占曰人君死又为兵景初元年七月公孙渊叛二年正月遣司马懿讨之三年正月眀帝崩蜀后主建兴十二年诸葛亮帅大衆伐魏屯于渭南有长星赤而芒角自东北西南流投亮营三投再还往大还小占曰两军相当有大流星来走军上及坠军中者皆破败之徴也九月亮卒于军营而退群帅交恶多相诛残魏眀帝青龙三年六月丁未鎭星犯井钺四年闰四月乙巳复犯戊戍太白又犯占曰凢月五星犯井钺悉为兵起一曰斧钺用大臣诛景初元年公孙渊叛司马懿讨灭之青龙三年七月己丑鎭星犯东井四年三月癸夘在参又还犯之占曰鎭星入井大人忧行近距为行隂其占大水五谷不成景初元年夏大水伤五谷九月皇后毛氏崩三年正月眀帝崩青龙三年十月壬申太白昼见在尾歴二百余日恒见占曰尾为燕燕臣强有兵青龙四年三月己巳太白与月俱加丙昼见月犯太白景初元年七月辛夘太白又昼见积二百八十余日占悉同上是时公孙渊自立为燕王署置百官发兵距守遣司马懿讨灭之青龙三年十二月戊辰月犯钩钤占曰王者忧景初三年正月眀帝崩青龙四年五月壬寅太白犯毕左股第一星占曰毕为边兵又主刑罚九月凉州塞外胡阿毕师侵犯诸国西域校尉张就讨之斩首捕虏万许人青龙四年七月甲寅太白犯轩辕大星占曰女主忧景初元年皇后毛氏崩青龙四年十月甲申有星孛于大辰长三尺乙酉又孛于东方十一月己亥彗星见犯宦者天纪星占曰大辰为天王天下有䘮刘向五纪论曰春秋星孛于东方不言宿者不加宿也宦者在天市为中外有兵天纪为地震孛彗主兵䘮景初元年六月地震九月吴将朱然围江夏荆州刺史胡质击走之皇后毛氏崩二年正月讨公孙渊三年正月眀帝崩魏眀帝景初元年二月乙酉月犯房第二星占曰将相有忧七月司徒陈矫薨二年四月司徒韩暨薨景初元年十月丁未月犯荧惑占曰贵人死二年四月司徒韩暨薨八月公孙渊灭景初二年二月己丑月犯心距星又犯中央大星五月己亥又犯心距星及中央大星闰月癸丑月又犯心中央大星按占大星为天王前为太子后为皇子犯大星王者恶之犯前星太子有忧犯后星庶子有忧三年正月帝崩太子立卒见废为齐王正始四年秦王询薨景初二年八月彗星见张长三尺逆西行四十一日灭占曰为兵䘮张周分野洛邑恶之其十月斩公孙渊眀年正月眀帝崩景初二年十月甲午月犯箕占曰军将死正始元年四月车骑将军黄权薨景初二年司马懿围公孙渊于襄平八月丙寅夜有大流星长数十丈色白有芒鬛从首山北流坠襄平城东南占曰围城而有流星来走城上及坠城中者破又曰星坠当其下有战塲又曰凢星所坠国易姓九月渊突围走至星坠所被斩屠城阬其衆景初二年十月癸巳客星见危逆行在离宫北腾蛇南甲辰犯宗星己酉灭占曰客星所出有兵䘮虗危为宗庙又为坟墓客星近离宫则宫中将有大䘮就先君于宗庙皆王者崩殒之象也三年正月眀帝崩正始二年五月吴将朱然围樊城司马懿率衆距郄之魏齐王正始元年四月戊午月犯昴东头第一星其年十月庚寅月又犯昴北头第四星占曰犯昴胡不安二年六月鲜卑阿妙儿等寇西方炖煌太守王延斩之并二千余级三年又斩鲜卑大帅及千余级正始元年十月乙酉彗星见西方在尾长三丈拂牵牛犯太白十一月甲子进犯羽林占曰尾为燕又为吴牛亦吴越之分太白为上将羽林中军兵吴越有兵䘮中军兵动二年五月吴将全琮冦芍陂朱然围樊城诸葛瑾入沮中吴太子登卒六月司马懿讨诸葛恪于睆恪焚积聚弃城走三年太尉满宠薨正始二年九月癸酉月犯舆鬼西北星西北星主金三年二月丁未又犯西南星西南星主布帛占曰有钱令一曰大臣忧三年三月太尉满宠薨四年正月帝加元服赐羣臣钱各有差正始四年十月十一月月再犯井钺是月司马懿讨诸葛恪恪弃城走五年三月曹爽征蜀正始五年十一月癸巳鎭星犯亢距星占曰诸侯有失国者嘉平元年曹爽兄弟诛正始六年八月戊午彗星见七星长二尺色白进至张积二十三日灭七年十一月癸亥又见轸长一尺积百五十六日灭九年三月又见昴长六尺色青白芒西南指七月又见翼长二尺进至轸积四十二日灭按占七星张周分野翼轸为楚昴为赵魏彗所以除旧布新主兵䘮也嘉平元年司马懿诛曹爽兄弟及其党与皆夷族京师严兵实始翦魏三年诛楚王彪又袭王凌于淮南淮南东楚也幽魏诸王于邺正始七年七月丁丑月犯左角占曰天下有兵将军死九年正月辛亥月犯亢南星占曰兵起一曰军将死七月乙亥荧惑犯毕距星占曰有边兵一曰刑罸用嘉平元年曹爽等诛三年王凌等又诛正始元年七月癸丑鎭星犯楗闭占曰王者不宜出宫下殿眀年车驾谒陵司马懿奏诛曹爽等天子野宿于是失势魏齐王嘉平元年六月壬戌太白犯东井距星二年三月己未又犯占曰国失政大臣为乱四月辛巳太白犯舆鬼占曰大臣诛一曰兵起三年七月王凌与楚王彪有谋皆伏诛人主遂卑吴主孙权赤乌十三年五月日北至荧惑逆行入南斗七月犯魁第二星而东汉晋春秋云逆行按占荧惑入南斗三月吴王死一曰荧惑逆行其地有死君太元二年权薨是其应也故国志书于吴而不书于魏也是时王凌谋立楚王彪谓斗中有星当有暴贵者以问知星人浩详详疑有故欲説其意不言吴有死䘮而言淮南楚分吴楚同占当有王者兴故凌计遂定魏齐王嘉平二年十月丙申月犯舆鬼占曰国有忧一曰大臣忧三年四月戊寅月犯东井占曰军将死一曰国有忧五月王凌楚王彪等诛七月皇后甄氏崩嘉平三月五月甲寅月犯距星占曰将军死一曰为兵是月王凌诛四年三月吴将朱然朱异为宼鎭东将军诸葛诞破走之嘉平三年七月己巳月犯舆鬼九月乙巳又犯四年十一月丁未又犯鬼积尸五年七月丙午月又犯鬼西北星占曰国有忧正元元年李丰等诛皇后张氏废九月帝废为齐王齐王嘉平三年十月癸未荧惑犯亢南星占曰大臣有乱正元元年二月李丰等谋乱诛嘉平三年十一月癸未有星孛于营室西行积九十日灭占曰有兵䘮室为后宫后宫且有乱四年三月丁酉彗星见西方在胃长五六丈色白芒南指贯参积二十日灭五年十一月彗星又见轸长五丈在太㣲左执法西东南指积百九十日灭按占胃兖州之分参白虎主兵太㣲天子廷执法为执政孛彗为兵除旧布新之象正元元年二月李丰丰弟兖州刺史翼后父光禄大夫张缉等谋乱皆诛皇后亦废九月帝废为齐王髙贵乡公代立嘉平五年六月庚辰月犯箕占曰军将死正元元年正月鎭东将军毌丘俭反兵败死嘉平五年六月戊午太白犯角占曰羣臣谋不成正元元年李丰等谋泄悉诛嘉平五年七月月犯井钺正元元年二月李丰等诛蜀将姜维攻陇西车骑将军郭淮讨破之嘉平五年十一月癸酉月犯东井距星占曰军将死至六年正月鎭东将军豫州刺史毌丘俭前将军扬州刺史文钦反被诛魏髙贵乡公正元元年十一月有白气出斗侧广数丈长竟天王肃曰蚩尤之旂也东南其有乱乎二年正月毌丘俭等据淮南以叛大将军司马师讨平之案占蚩尤旗见王者征伐四方自后又征淮南西平巴蜀是嵗吴王孙亮五凤元年斗牛吴越分案占有兵䘮除旧布新之象也太平三年孙綝盛兵围宫废亮为㑹稽王孙休代立是其应也故国志又书于吴由是淮南江东同扬州地故于时变见吴楚之分则魏之淮南多与吴同灾是以毌丘俭以孛为已应遂起兵而败又其应也后三年即魏甘露二年诸葛诞又反淮南吴遣朱异救之及城陷诞衆吴兵死没各数万人犹前长星之应也髙贵乡公正元二年二月戊午荧惑犯东井北辕西头第一星占曰羣臣有家坐罪者甘露元年诸葛诞族灭吴孙亮太平元年九月壬辰太白犯南斗吴志所书也占曰太白犯斗国有兵大臣有反者其眀年诸葛诞反又眀年孙綝废亮吴魏并有兵事也魏髙贵乡公甘露元年七月乙卯荧惑犯井钺壬戌月又犯钺星二年八月壬子岁星犯井钺九月庚寅岁星又逆行乗钺星三年诸葛诞夷灭甘露元年八月辛亥月犯箕占曰军将死九月丁巳月犯东井占曰军将死二年诸葛诞诛甘露二年六月己酉月犯心中央大星景元元年五月髙贵乡公败甘露二年十月丙寅太白犯亢距星占曰廷臣为乱人君忧景元元年有成济之变甘露二年十一月彗星见角色白占曰彗见两角间色白者军起不战邦有大䘮景元元年髙贵乡公帅左右兵袭晋文王未交战为成济所害甘露三年三月庚子太白犯东井占曰国失政大臣为乱是夜岁星又犯东井占曰兵起至景元元年髙贵鄊公败甘露三年八月壬辰岁星犯舆鬼质星占曰斧质用大臣诛甘露四年四月甲申岁星又犯舆鬼东南星占曰鬼东南星主兵木入鬼大臣诛景元元年髙贵鄊公败杀尚书王经甘露四年十月丁丑客星见太微中辅东南行歴轸宿积七日灭占曰客星出太微有兵䘮景元元年髙贵鄊公被害魏陈留王景元元年二月月犯建星案占月五星犯建星大臣相谮是后钟㑹邓艾破蜀㑹谮艾遂皆夷灭景元二年四月荧惑入太微犯右执法占曰人主有大忧又曰大臣忧后四年邓艾钟㑹皆夷灭五年帝逊位景元三年十一月壬寅彗星见亢色白长五丈转北行积四十五日灭占为兵䘮一曰彗见亢天子失徳四年钟㑹邓艾伐蜀克之㑹艾反乱皆诛魏逊天下景元四年六月大流星二并如斗见西方分流南北光照隆隆有声案占流星为贵使大者使大是年钟邓克蜀二星盖二帅之象二帅相背又分流南北之应钟㑹既叛三军愤怒隆隆有声兵将怒之徴也景元四年十月岁星守房占曰将相有忧一曰有大赦眀年正月太尉邓艾司徒钟㑹并诛灭特赦益土咸熙二年秋又大赦陈留王咸熙二年五月彗星见王良长丈余色白东南指积十二日灭占曰王良天子御驷彗星扫之禅代之表除旧布新之象白色为䘮王良在东壁宿又并州之分也八月晋文王薨十二月帝逊位于晋晋武帝太始四年正月丙戍彗星见轸青白色西北行又转行占曰为兵䘮轸又楚分也三月皇太后王氏崩十月吴将施绩宼江夏万彧宼襄阳后将军田璋荆州刺史胡烈等破却之太始四年七月星陨如雨皆西流占曰星陨为民叛西流吴民归晋之象也二年吴夏口督孙秀率部曲二千余人来降太始五年九月有星孛于紫宫占如上紫宫天子内宫十年武元杨皇后崩太始十年十二月有星孛于轸占曰天下兵起轸又楚分也咸宁二年六月星孛于氐占曰天子失徳易政氐又兖州分七月星孛大角大角为帝坐八月星孛太㣲至翼北斗三台占曰太㣲天子廷大人恶之一曰有徙王翼又楚分也北斗主杀罚三台为三公三年星孛于胃胃徐州分四月星孛女御女御为后宫五月又孛于东方七月星孛紫宫占曰天下易主五年三月星孛于栁占曰外臣陵主栁又三河分也大角太㣲紫宫女御并为王者眀年吴亡是其应也孛主兵䘮征吴之役三河徐兖之兵悉出交战于吴楚之地吴丞相都督以下枭戮十数偏裨行阵之徒馘斩万计皆其征也春秋星孛北方则齐鲁晋郑陈宋莒之君并受杀乱之祸星孛东方则楚灭陈三家田氏分簒齐晋汉文帝末星孛西方后吴楚七国诛灭案太始末至太康初灾异数见而晋氏隆盛吴实灭天变在吴可知矣昔汉三年星孛大角项籍以亡汉氏无事此项先主命故也吴晋之时天下横分大角孛而吴亡是与项氏同事后学皆以咸寕灾为晋室非也晋武帝咸宁四年四月蚩尤旗见案星传蚩尤旗类彗而后曲象旗汉武帝时见长竟天献帝时又见长十余丈皆长星也魏髙贵时则为白气案校衆记是岁无长星宜又是异气后二年倾三方伐吴是其应至武帝崩天下兵又起遂亡诸夏咸宁四年九月太白当见不见占曰是谓失舎不有破军必有死王之墓又有亡国是时羊祜表求伐吴上许之五年十一月兵出太白始夕见西方太康元年三月大破吴军孙皓靣缚请死吴国遂亡晋武帝太康二年八月有星孛于张占曰为兵䘮周分野灾在洛邑十一月星孛轩辕占曰后宫当之四年三月戊申星孛于西南四年三月癸丑齐王攸薨四月戊寅任城王陵薨五月己亥琅邪王伷薨十一月戊午新都王该薨太康八年三月荧惑守心占曰王者恶之太熙元年四月乙酉武帝崩太康八年九月星孛于南斗长数十丈十余日灭占曰斗主爵禄国有大忧一曰孛于斗王者疾病臣诛其父天下易政大乱兵起太熙元年四月客星在紫宫占曰为兵䘮太康末武帝耽宴逰多疾病是月己酉帝崩永平元年贾后诛杨骏及其党与皆夷三族杨太后亦见杀是年又诛汝南王亮太保衞瓘楚王玮王室兵䘮之应宋书卷二十三卷二十三考证宋书卷二十三考证天文志一减甄耀度考异邮五十五万七千三百一十二里有竒按照算应五十五万八千三百一十二里有竒又作小浑天径二尺二寸周六尺六寸以分为一度按以分为一度则周不应六尺六寸分字上必有遗字嘉平三年五月甲寅月犯距星距上当有脱字魏髙贵时则为白气贵字下遗乡公二字宋书卷二十三考证宋书卷二十四钦定四库全书宋书卷二十四梁沈约撰志第十四天文二晋惠帝元康二年二月天西北大裂按刘向説天裂阳不足地动隂有余是时人主拱黙妇后専制元康三年四月荧惑守太㣲六十日占曰诸侯三公谋其上必有斩臣一曰天子亡国是春太白守毕至是百余日占曰有急令之忧一曰相亡又为边境不安是年鎭嵗太白三星聚于毕昴占曰为兵䘮毕昴赵地也后贾后陷杀太子赵王废后又杀之斩张华裴頠遂簒位废帝为太上皇天下从此遘乱连祸元康五年四月有星孛于奎至轩辕太微经三台大陵占曰奎为鲁又为库兵轩辕为后宫太㣲天子廷三台为三司大陵有积尸死䘮之事眀年武库火西羌反后五年司空张华遇祸贾后废死鲁公贾谧诛又眀年赵王伦簒位于是三王兴兵讨伦士民战死十余万人元康六年六月丙午夜有枉矢自斗魁东南行按占曰以乱伐乱北斗主执杀出斗魁居中执杀者不直象也十月太白昼见后赵王杀张裴废贾后以理太子之寃因自簒盗以至屠灭以乱伐乱兵䘮臣彊之应也元康九年二月荧惑守心占曰王者恶之八月荧惑入羽林占曰禁兵大起后二年惠帝见废为太上皇俄而三王起兵讨伦伦悉遣中军兵相距累月晋惠帝永康元年三月妖星见南方中台星坼太白昼见占曰妖星出天下大兵将起台星失常三公忧太白昼见为不臣是月贾后杀太子赵王伦寻废杀后及司空张华又废帝自立于是三王并起迭总大权永康元年五月荧惑入南斗占曰宰相死兵大起斗又吴分也是时赵王伦为相眀年簒位三王兴师诛之太安二年石氷破扬州永康元年八月荧惑入箕占曰人主失位兵起十二月彗出牵牛之西指天市占曰牛者七政始彗出之改元易号之象也天市一名府一名天子禖帝座在其中眀年赵王簒位改元寻为大兵所灭永康二年二月太白出西方逆行入东井占曰国失政臣为乱四月彗星见齐分占曰齐有兵䘮是时齐王冏起兵讨赵王伦伦灭冏拥兵不朝专权滛侈眀年诛死晋惠帝永宁元年自正月至于闰月五星互经天星传曰日阳君道也星隂臣道也日出则星亡臣不得专也昼而星见午上者为经天其占为不臣为更王今五星悉经天天变所未有也石氏説曰辰星昼见其国不亡则大乱是后台鼎方伯互秉大权二帝流亡遂至六夷彊迭据华夏亦载籍所未有也永宁元年五月太白昼见占同前条七月嵗星守虗危占曰木守虗危有兵忧一曰守虗饥守危徭役烦下屈竭辰星入太微占曰为内乱一曰羣臣相杀太白守右掖门占曰为兵为乱贼八月戊午鎭星犯左执法又犯上相占曰上相忧荧惑守昴占曰赵魏有灾辰星守舆鬼占曰秦有灾九月丁未月犯左角占曰人主忧一曰左将军死天下有兵二年四月癸酉嵗星昼见占曰为臣彊十月荧惑太白鬭于虗危占曰大兵起破军杀将虗危又齐分也十二月荧惑袭太白于营室占曰天下兵起亡君之戒一曰易相初齐王冏定京都因留辅政遂专慠无君是月成都河间檄长沙王乂讨之冏乂交战攻焚宫阙冏兵败夷灭又杀其兄上军将军寔以下二十余人太安二年成都攻长沙于是公私饥困百姓力屈晋惠帝太安二年二月太白入昴占曰天下扰兵大起三月彗星见东方指三台占曰兵䘮之象三台为三公七月荧惑入东井占曰兵起国乱是秋太白守太微上将占曰上将将以兵亡是年冬成都河间攻洛阳三年正月东海王越执长沙王乂张方又杀之太安二年八月长沙王奉帝出距二王庚午舎于𤣥武馆是日天中裂为二有声如雷三占同元康臣下专僭之象也是时长沙王擅权后成都河间东海又迭专威命是其应也太安二年十一月辛巳有星昼陨中天北下有声如雷按占名曰荧首荧首所在下有大兵流血眀年刘渊石勒攻略并州多所残灭王浚起燕代引鲜卑攻掠邺中百姓涂地有声如雷怒之象也太安二年十一月庚辰嵗星入月中占曰国有逐相十二月壬寅太白犯月占曰天下有兵太安三年正月己邜月犯太白占同青龙荧惑入南斗占同永康是月荧惑又犯嵗星占曰有大战七月左衞将军陈率衆奉帝伐成都六军败绩兵逼乗舆九月王浚又攻成都于邺邺溃成都王由是䘮亡帝还洛张方胁如长安是时天下盗贼羣起张昌尤盛后二年惠帝崩晋惠帝永兴元年五月客星守毕占曰天子絶嗣一曰大臣有诛七月庚申太白犯角亢经房心歴尾箕九月入南斗占曰犯角天下大战犯亢有大兵人君忧入房心为兵䘮犯尾将军与民人为变犯箕女主忧一曰天下乱入南斗有兵䘮一曰将军为乱其所犯守又兖豫幽冀扬州之分也是年七月荡隂之役九月王浚杀幽州刺史和演攻邺邺溃于是兖豫为天下兵冲陈敏又乱扬土刘渊石勒李雄等并起微贱跨有州郡皇后羊氏数被幽废光熙元年惠帝崩终无继嗣永兴元年七月乙丑星陨有声二年十月星又陨有声按刘向説民去其土之象也是后遂亡中夏永兴元年十二月壬寅夜赤气亘天砰隐有声二年十月丁丑赤气见在北方东西竟天占曰并为大兵砰隐有声怒之象也是后四海云优九服交兵永兴二年四月丙子太白犯狼星占曰大兵起九月嵗星守东井占曰有兵井又秦分也是年茍晞破公师蕃张方破范阳王虓闗西诸将攻河间王颙颙奔走东海王迎杀之永兴二年八月星孛于昴毕占曰为兵䘮昴毕又赵魏分也十月丁丑有星孛于北斗占曰璇玑更授天子出走又曰彊国发兵诸侯争权是后皆有其应眀年惠帝崩晋惠帝光熙元年四月太白失行自翼入尾箕占曰太白失行而北是谓返生不有破军必有屠城五月汲桑攻邺魏郡太守冯嵩出战大败桑遂害东燕王腾杀万余人焚烧魏时宫室皆尽光熙元年五月枉矢西南流占曰以乱伐乱之象也是时司马越西破河间奉迎大驾寻收缪𦙍何绥等肆其无君之心天下恶之死而石勒焚其尸柩是其应也光熙元年九月丁未荧惑守心占曰王者恶之己亥填星守房心又犯嵗星占曰土守房多祸䘮守心国内乱天下赦又曰填与嵗合为内乱是时司马越秉权终以无礼破灭内乱之应也十一月惠帝崩懐帝即位大赦天下光熙元年十二月癸未太白犯填星占曰为内兵有大战是后河间王为东海王越所杀眀年正月东海王越杀诸葛玫等五月汲桑破冯嵩杀东燕王八月茍晞大破汲桑光熙元年十二月甲申有白气若虹中天北下至地夜见五日乃灭占曰大兵起眀年王弥起青徐汲桑乱河北毒流天下孝懐帝永嘉元年九月辛卯有大星自西南流于东北小者如升相随天尽赤声如雷占曰流星为贵使是年五月汲桑杀东燕王腾遂据河北十一月始遣和郁为征北将军镇邺而田甄等大破汲桑斩于乐陵于是以甄为汲郡太守弟兰鉅鹿大守小星相随小将别帅之象也司马越忿魏郡以东平原南皆党于桑悉以赏甄等于是侵略赤地有声如雷怒之象也永嘉元年十二月丁亥星流霞散案刘向説天官列宿在位之象小星无名者庶民之类此百官庶民将流散之象也是后天下大乱百官万民流移转死矣永嘉二年正月庚午太白伏不见二月庚子始晨见东方是谓当见不见占同上条其后破军杀将不可胜数帝崩虏庭中夏沦覆永嘉三年正月庚子荧惑犯紫㣲占曰当有野死之王又为火烧宫是时太史令髙堂沖奏乗舆宜迁幸不然必无洛阳五年六月刘曜王弥入京都烧宫庙帝崩于平阳永嘉三年镇星久守南斗占曰镇星所居者其国有福是时安东琅邪王始有扬土其年十一月地动陈卓以为是地动应也永嘉三年十二月乙亥有白气如带出东南北方各二起地至天贯参伐占曰天下大兵起四年三月司马越收缪𦙍缪播等又三方云扰攻战不休五年三月司马越死于寗平城石勒攻破其衆死者十余万人六月京都焚灭帝刼虏庭永嘉五年十月荧惑守心后二年帝崩于虏庭永嘉六年七月荧惑嵗星填星太白聚牛女之间裴回进退按占曰牛扬州分是后两都倾覆而元帝中兴扬土是其应也愍帝建武元年五月癸未太白荧惑合于东井占曰金火合曰烁为䘮是时帝虽刼于平阳天下犹未敢居其虗位灾在帝也六月丁卯太白犯太㣲占曰兵入天子廷王者恶之七月愍帝崩于㓂庭天下行服大临晋元帝大兴元年七月太白犯南斗占曰吴越有兵大人忧二年二月甲申荧惑犯东井占曰兵起贵臣相戮八月己夘太白犯轩辕大星占曰后宫忧乙未太白犯嵗星在翼占曰为兵乱三年四月壬辰枉矢出虗危没翼轸占曰枉矢所触天下之所伐翼轸荆州之分也五月戊子太白入太微又犯上将占曰天子自将上将诛六月丙辰太白与嵗星合于房占曰为兵饥九月太白犯南斗占同元年十月己亥荧惑在东井居五诸侯南踟蹰留止积三十日占曰荧惑守井二十日以上大人忧守五诸侯诸侯有诛者十二月己未太白入月在斗郭景纯曰月属坎隂府法家也太白金行而来犯之天意若曰刑理失中自毁其法也四年十二月丁亥月犯嵗星在房占曰其国兵饥民流亡永昌元年三月王敦率江荆之衆来攻京都六军距战败绩于是杀䕶军将军周顗尚书令刁协骠骑将军刘隗出奔四月又杀湘州刺史谯王承鎭南将军甘卓闰十二月元帝崩间一年敦亦枭夷枉矢触翼之应也十月石他入豫州略城父鉅二县民以北刺史祖约遣军追之为其所没遂退守夀春眀帝大宁三年正月荧惑逆行入太微占曰为兵䘮王者恶之闰八月帝崩咸和二年苏峻反攻宫室太后以忧逼崩天子幽刼于石头逺近兵乱至四年乃息成帝咸和四年七月有星孛于西北二十三日灭占曰为兵乱十二月郭黙杀江州刺史刘𦙍荆州刺史陶侃讨黙眀年斩之是时石勒又始僭号咸和六年正月丙辰月入南斗占曰有兵一曰有大赦是月胡贼杀略娄武进二县民于是遣戍中洲眀年胡贼又略南沙海虞民是年正月大赦伐淮南讨襄阳平之咸和六年十一月荧惑守胃昴占曰赵魏有兵八年七月石勒死石虎自立多所残灭是时虽勒虎僭号而其强弱常占于昴不闗太㣲紫宫也咸和八年三月己巳月入南斗与六年占同其年七月石勒死彭彪以谯石生以长安郭权以秦州并归从于是遣督䕶髙球率衆救彪彪败球退又石虎石斌攻灭生权咸康元年正月大赦咸和八年七月荧惑入昴占曰胡王死石虎多所攻灭八月月犯昴占曰胡不安九年六月月又犯昴是时石𢎞虽袭勒位而石虎擅威暴横十月废𢎞自立遂幽杀之咸和九年三月己亥荧惑入舆鬼犯积尸占曰兵在西北有没军死将四月镇西将军雍州刺史郭权始以秦州归从寻为石斌所灭徙其衆于青徐晋成帝咸康元年二月己亥太白犯昴占曰兵起嵗大旱四月石虎掠骑至歴阳朝廷虑其衆也加司徒王导大司马治兵动衆又遣慈湖牛渚芜湖三戍五月乃罢是时胡贼又围襄阳征西将军庾亮遣宁距退之六月旱咸康元年八月戊辰荧惑入东井占曰无兵兵起有兵兵止是年夏发衆列戍加王导大司马以备胡贼咸康元年三月丙戌月入昴占曰胡王死十一月月犯昴二年八月月又犯昴占同咸和三年石虎发衆七万四年二月自袭叚辽于蓟辽奔败又攻慕容皝于棘城不尅引退皝追之杀数百人虎留其将麻秋屯令支皝破秋并虏辽杀之咸康二年正月辛巳彗星夕见西方在奎占曰为兵䘮奎又为边兵四年石虎伐慕容皝不尅皝追击之又破麻秋时皝称蕃边兵之应也咸康二年正月辛夘月犯房南第二星占曰将相有忧五年七月丞相王导薨八月太尉郗鉴薨六年征西大将军庾亮薨咸康二年九月庚寅太白犯南斗因昼见占曰斗为宰相又扬州分金犯之死䘮象昼见为不臣又为兵䘮三年石虎僭称天王四年虎灭叚辽而败于慕容皝皝国蕃臣五年王导薨咸康三年六月辛未有流星大如二斗魁色青赤光耀地出奎中没娄北案占为饥五谷不藏是月大旱咸康三年八月荧惑入舆鬼犯积尸占曰贵人忧三年八月甲戍月犯东井距星占曰国有忧将死三年九月戊子月犯建星占曰易相一曰大将死五年丞相王导薨庾冰代辅政太尉郗鉴征西大将军庾亮薨咸康三年十一月乙丑太白犯嵗星占曰为兵饥四年二月石虎破幽州迁其人万余家李夀杀李期五年胡衆五万宼沔南略七千余家而去又骑二万围陷邾城杀略五千余人咸康四年四月己巳太白昼见在栁占曰为兵为不臣七月乙巳月掩太白占曰王者亡地大兵起眀年胡贼大宼沔南陷邾城豫州刺史毛寳西阳太守樊悛皆弃城投江死于是内外戒严左衞桓监匡术等诸军至武昌乃退七年慕容皝自称为燕王咸康四年五月戊午荧惑犯右执法占曰大臣死执政者忧九月太白犯右执法案占五星灾同金火尤甚十一月戊子太白犯房上星占曰上相忧五年七月己酉月犯房上星亦同占是月庚申丞相王导薨咸康五年四月辛未月犯嵗星在胃占曰国饥民流乙未月犯毕距星占曰兵起是夜月又犯嵗星在昴及冬有沔南邾城之败百姓流亡万余家咸康六年二月庚午朔流星大如斗光耀地出天市西行入太㣲占曰大人当之乙未太白入月占曰人主死四月甲子月犯太白占曰人主恶之八年六月成帝崩咸康六年三月甲寅荧惑从行犯太㣲上将星占曰上将忧四月丁丑荧惑犯右执法占曰执法者忧六月乙亥月犯牵牛中央星占曰大将忧是时尚书令何充为执法有谴欲避其咎明年求为中书令建元二年庾冰薨皆大将执政之应也是嵗正月征西将军庾亮薨三月而荧惑犯上将九月石虎大将䕫安死庾冰后积年方薨岂冰能修徳移祸于䕫安乎咸康六年四月丙午太白犯毕距星占曰兵革起一曰女主忧六月乙夘太白犯轩辕大星占曰女主忧七年三月皇后杜氏崩咸康七年三月壬午月犯房占曰将相忧八年六月荧惑犯房上第二星占曰次相忧建元二年车骑将军江州刺史庾冰薨是时骠骑将军何充居内冰为次相也咸康七年四月己丑太白入舆鬼占曰兵革起五月太白昼见以晷度推之非秦魏则椘也占曰为臣彊为有兵八月辛丑月犯舆鬼占曰人主忧八年六月成帝崩咸康八年八月壬寅月犯毕赤星占曰下犯上兵革起十月月又掩毕赤星占同己酉太白犯荧惑占曰大兵起其后庾翼大发兵谋伐胡专制上流朝廷惮之康帝建元元年正月壬午太白入昴占曰赵地有兵又曰天下兵起四月乙酉太白昼见八月丁未太白犯嵗星占曰有大兵是年石虎杀其太子遂及其妻子徒属二百余人又遣将刘宁宼没狄道又使将张举将万余人屯蓟东谋慕容皝建元元年十一月六日彗星见亢长七尺尾白色占曰亢为朝廷主兵䘮二年九月康帝崩建元元年嵗星犯天闗安西将军庾翼与兄冰书曰嵗星犯天闗占云闗梁当澁比来江东无他故江道亦不艰难而石虎频年再闭闗不通信使此复是天公愦愦无皂白之徴也建元二年闰月乙酉太白犯斗占曰为䘮天下受爵禄九月康帝崩太子立大赦赐爵也晋穆帝永和元年正月丁丑月入毕占曰兵大起戊寅月犯天闗占曰有乱臣更天子之法五月辛巳太白昼见在东井占曰为臣彊秦有兵六月辛丑入太㣲犯屏西南占曰辅臣有免罢者七八月月皆犯毕占同正月己未月犯舆鬼占曰大臣有诛九月庚戍月又犯毕是年初庾翼在襄阳七月翼疾将终輙以子爰之爲荆州刺史代己任爰之寻被废眀年桓温又輙率衆伐蜀执李势送至京都蜀本秦地也永和二年二月壬子月犯房上星四月丙戍月又犯房上星占同前八月壬申太白犯左执法是嵗司徒蔡谟被废永和三年正月壬午月犯南斗第五星占曰将军死近臣去五月壬申月犯南斗第四星因入魁占曰有兵一曰大赦六月月犯东井距星占曰将死国有忧戊戍月犯五诸侯占曰诸侯有诛九月庚寅太白犯南斗第五星占曰为䘮兵四年七月丙申太白犯左执法甲寅月犯房丁巳月入南斗犯第二星乙丑太白犯左执法占悉同上十月甲戍月犯亢占曰兵起军将死十一月戊戌犯上将星三年六月大赦是月陈逹征夀春败而还七月氐蜀余宼反乱益土九月石虎伐凉州不克永和四年四月太白入昴五月荧惑入娄犯镇星七月太白犯轩辕占在赵及为兵䘮女主忧其年八月石虎太子宣杀弟韬宣亦死五年正月石虎僭称皇帝寻病死是年褚裒北伐䘮衆又寻薨太后素服六年正月朝㑹废乐永和五年四月丁未太白犯东井占曰秦有兵九月戊戌太白犯左角占曰为兵十月月犯昴占曰朝廷有忧军将死十一月乙夘彗星见于亢芒西向白长一丈占曰为兵䘮是年八月褚裒北征兵败十月闗中二十余壁举兵归从石遇攻没南阳十一月冉闵杀石遵又尽杀胡十余万人于是中土大乱十二月褚裒薨八年刘显苻健慕容儁并僭号殷浩北伐败见废永和六年二月辛酉月犯心大星占曰大人忧心豫州分也丁丑月犯房占曰将相忧三月戊戌荧惑犯嵗星占曰为战六月己丑月犯昴占同上乙未月犯五诸侯占同三年七月壬寅月始出西方犯左角占曰大将军死一曰天下有兵丁未月犯箕占曰军将死丙寅荧惑犯钺星占曰大臣有诛八月辛夘月犯左角太白昼见在南斗月犯右执法占并同上七年二月太白犯昴占同上乙夘荧惑舆鬼犯积尸占曰贵人忧五月乙未荧惑犯轩辕太白占曰女主忧太白入毕口犯左股占曰将相当之六月乙亥月犯箕丙子月犯斗丁丑荧惑入太㣲犯右执法八月庚午太白犯轩辕戊子太白犯右执法占悉同上七年刘显杀石祗及诸胡帅中土大乱戎晋十万数各还旧土互相侵略及病疫死亡䏻达者十二三是年桓温輙以大衆求浮江入淮北伐朝廷震惧八年豫州刺史谢尚讨张遇为苻雄所败殷浩北伐败被废十年桓温伐苻徤不克而还永和八年三月戊戌月犯轩辕大星癸丑月入南斗犯第二星五月月犯心星四月癸酉月犯房六月辛巳日未入有流星如三斗魁从辰巳上东南行晷度推之在箕斗之间葢燕分也案占为营首营首之下流血滂沲七月壬子岁星犯东井距星占曰内乱兵起八月戊戌荧惑入舆鬼占曰忠臣戮死丙辰太白入南斗犯第四星占曰将为乱一曰丞相免九年二月乙巳月入南斗犯第三星三月戊辰月犯房八月岁星犯舆鬼东南星占东南星主兵兵起十二月月在东井犯岁星占曰秦饥民流是时帝主㓜冲母后称制将相有隙兵革连起慕容儁僭称大燕攻伐无已故灾异数见殷浩见废也永和十年正月乙卯月食昴占曰赵魏有兵癸酉镇星奄钺星占曰斧钺用二月甲申月犯心大星占曰王者恶之四月癸未流星大如斗色赤黄出织女没造父有声如雷占曰燕齐有兵民流戊午月犯心大星七月庚午太白昼见晷度推之灾在秦郑九月辛酉太白犯左执法十一月月奄填星在舆鬼占曰秦有兵十一年三月辛亥月奄轩辕占同上四月庚寅月犯牛宿南星占曰国有忧八月己未太白犯天江占曰河津不通十二年六月庚子太白昼见在东井占如上己未月犯钺星七月丁夘太白犯填星在栁占曰周地有大兵八月癸酉月奄建星九月戊寅荧惑入太㣲犯西蕃上将星十一月丁丑荧惑犯太㣲东蕃上相十年四月桓温伐苻健破其尧栁衆军健壁长安温退十二月慕容恪攻齐十二年八月桓温破姚苌于伊水定周地十一月齐城陷执叚龛杀三千余人永和末鲜卑侵略河冀升平元年慕容儁遂据临漳尽有幽并青冀之地缘河诸将渐奔散河津隔絶矣三年㑹稽王以郗昙谢万败绩求自贬三等是时权在方伯九服交兵故谴象仍见晋穆帝升平元年四月壬子太白入舆鬼丁亥月奄东井南辕西头第二星占曰秦地有兵一曰将死六月戊戍太白昼见在轸占同上轸椘分也壬子月犯毕占曰为边兵七月辛巳荧惑犯天江占曰河津不通十一月嵗星犯房壬午月奄嵗星在房占曰民饥一曰豫州有灾二年二月辛夘填星犯轩辕大星甲午月犯东井闰月乙亥月犯嵗星在房占悉同上五月丁亥彗出天船在胃度中彗为兵䘮除旧布新出天船外夷陵一曰为大水六月辛酉月犯房八月戊午荧惑犯填星在张占曰兵大起张三河分十月己未太白犯哭星十二月枉矢自东南流于西北其长半天三年正月壬辰荧惑犯楗闭案占人主忧三月乙酉荧惑逆行犯钩铃案占王者恶之月犯太白在昴占曰人君死一曰赵地有兵朝廷不安六月太白犯东井七月乙酉荧惑犯天江丙戍太白犯舆鬼占悉同上戊子月犯牵牛中央大星占曰牵牛天将也犯中央星大将军死八月丁未太白犯轩辕大星甲子月犯毕大星占曰为边兵一曰下犯上庚午太白犯填星在太㣲中占曰王者恶之二年五月闗中氐帅杀苻生立坚十二月慕容儁入屯邺八月安西将军豫州刺史谢奕薨三年十月诸葛攸舟军入河败绩豫州刺史谢万入颍衆溃而归除名为民十一月司徒㑹稽王以二镇败求自贬三等四年正月慕容俊死子暐代立慕容杀其尚书令阳骛等五月天下大水五年五月穆帝崩升平四年正月乙亥月犯牵牛中央大星占曰大将死六月辛亥辰星犯轩辕占曰女主忧己未太白入太㣲右掖门从端门出占曰贵夺势一曰有兵又曰出端门臣不臣八月戊申太白犯氐占曰国有忧丙辰荧惑犯太㣲西上将九月壬午太白入南斗口犯第四星占曰为䘮有赦天下受爵禄十月庚戍天狗见西占曰有大兵血流十二月甲寅荧惑犯房丙寅太白昼见庚寅月犯楗闭占曰人君恶之五年正月乙巳填星逆行犯太㣲乙丑辰时月在危宿奄太白占曰天下民靡散三月丁未月犯填星在轸占曰为大䘮五月壬寅月犯太㣲庚戍月犯建星占曰大臣相谮辛亥月犯牵牛宿占曰国有忧五年正月北中郎将郗昙薨五月穆帝崩哀帝立大赦赐爵褚后失势七月慕容恪攻兾州刺史吕䕶于野王拔之䕶奔荥阳是时桓温以大衆次宛闻䕶败乃退升平五年六月癸酉月奄氐东北星占曰大将当之九月乙酉奄毕占曰有边兵十月丁夘荧惑犯嵗星在营室占曰大臣有匿谋一曰衞地有兵丁未月犯毕赤星占曰下犯上又曰有边兵八月范汪废隆和元年慕容暐遣傅末波宼河隂陈祐危逼晋哀帝兴宁元年八月星孛大角亢入天市按占为兵䘮三年正月皇后王氏崩二月哀帝崩三月慕容恪攻洛阳沈劲等战死兴宁元年十月丙戍月奄太白在须女占曰天下民靡散一曰灾在扬州三年洛阳没其后桓温倾扬州资实讨鲜卑败绩死亡太半及征袁眞淮南残破后氐及东胡侵逼兵役无已兴宁三年正月乙夘月奄嵗星在参参益州分也六月镇西将军益州刺史周抚薨十月梁州刺史司马勲入益州以叛朱序率衆助刺史周楚讨平之兴宁三年七月庚戍月犯南斗占曰女主忧嵗星犯舆鬼占曰人君忧十月太白昼见在亢占曰亢为朝廷有兵䘮为臣彊哀帝是年二月崩其灾皆在海西也眀年五月皇后庾氏崩晋海西太和元年二月丙子月奄荧惑在参占曰为内乱一曰参魏地二年正月太白入昴五年慕容暐为苻坚所灭司兾幽并四州并属氐太和二年八月戊午太白犯嵗星在太㣲三年六月甲寅太白奄荧惑在太㣲端门中六年海西公废太和四年二月客星见紫宫西垣至七月乃灭占曰客星守紫宫臣杀主闰月乙亥月晕轸复有白晕贯月北晕斗柄三星占曰王者恶之六年桓温废帝太和四年十月壬申有大流星西下声如雷案占流星为贵使星大者使大眀年遣使免袁眞为庶人桓温征夀春眞病死息瑾代立求救于苻坚温破氐军六年夀春城陷声如雷将士怒之象也太和六年闰月荧惑守太㣲端门占曰天子亡国又曰诸侯三公谋其上一曰有斩臣辛夘月犯心大星占曰王者恶之十一月桓温废帝并奏诛武陵王简文不许温乃徙之新安宋书卷二十四卷二十四考证宋书卷二十四考证天文志二按占名曰荧首荧首所在下有大兵流血按宋史天文志营头星所坠下有覆军流血营头即荧首也永昌元年三月王敦率江荆之衆监本误提起另为一行今改正桓温伐苻健破其尧栁衆军尧晋书作峣宋书卷二十四考证宋书卷二十五钦定四库全书宋书卷二十五梁沈约撰志第十五天文三晋简文咸安元年十二月辛卯荧惑逆行入太㣲二年三月犹不退占曰国不安有忧是时帝有桓温之逼恒懐忧惨七月帝崩咸安二年正月己酉歳星犯填星在湏女占曰为内乱五月歳星形色如太白占曰进退如度姧邪息变色乱行主无福歳星囚于仲夏当细小而眀此其失常也又为臣强六月太白昼见在七星乙酉太白犯舆鬼占曰国有忧七月帝疾甚诏桓温曰少子可辅者辅之如不可君自取之赖侍中王坦之毁手诏改使如王导辅政故事温闻之大怒将诛坦之等内乱之应也是月帝崩咸安二年五月丁未太白犯天闗占曰兵起六月庾希入京城十一月卢悚入宫并诛灭晋孝武宁康元年正月戊申月奄心大星案占灾不在王者则在豫州一曰主命恶之三月丙午月奄南斗第五星占曰大臣有忧忧死亡一曰将军死七月桓温薨宁康二年正月丁巳有星孛于女虗经氐亢角轸翼张九月丁丑有星孛于天市十一月癸酉太白奄荧惑在营室占曰金火合为烁此灾皆为兵䘮太元元年五月氐贼苻坚伐凉州七月氐破凉州虏张天钖十一月桓冲发三州军军淮泗桓豁亦遣军备境上宁康二年闰月己未月奄牵牛南星占曰左将军死三年五月北中郎将王坦之薨宁康三年六月辛卯太白犯东井占曰秦地有兵九月戊申荧惑奄左执法占曰执法者死太元元年苻坚破凉州十月尚书令王彪之卒晋孝武太元元年四月丙戍荧惑犯南斗第三星丙申又奄第四星占曰兵大起中国饥一曰有赦八月癸酉太白昼见在氐氐兖州分野九月荧惑犯哭泣星遂入羽林占曰天子有哭泣事中军兵起十一月己未月奄左角占曰天子有兵一曰国有忧三年六月荧惑守羽林占曰禁兵大起九月壬午太白昼见在角兖州分元年五月大赦三年八月氐贼韦钟入汉中东下苻融宼樊邓慕容暐围襄阳氐兖州刺史彭超围彭城四年二月襄阳城陷贼获朱序彭超舍彭城获吉挹彭超等聚广陵三河衆五万于是征虏谢石次除中右衞毛安之游击河间王昙之等次堂邑发丹阳民丁使尹张渉屯衞京都六月兖州刺史谢𤣥讨贼大破之余烬皆走是时中外连兵比年荒俭是年又发扬州万人戍夏口太元四年十一月丁巳太白犯哭星占曰天子有哭泣事五年七月丙子辰星犯轩辕占曰女主当之九月癸未皇后王氏崩太元六年十月乙卯有奔星东南经翼轸声如雷星説曰光迹相连曰流絶迹而去曰奔案占楚地有兵一曰军破民流十二月氐荆州刺史梁成襄阳太守阎震率衆伐竟陵桓石䖍击大破之生禽震斩首七千获生万人声如靁将帅怒之象也七年九月朱绰击襄阳拔将六百余家而还太元七年十一月太白昼见在斗占曰吴有兵䘮八年四月甲子太白又昼见在参占曰魏有兵䘮是月桓沖征沔汉杨亮伐蜀并拔城略地八月苻坚自将号百万九月攻没夀阳十月刘牢之破坚将梁成斩之杀获万余人谢𤣥等又破坚于淝水斩其弟融坚大衆奔溃九年六月皇太后褚氏崩八月谢𤣥出屯彭城经略中州十年八月苻坚为其将姚苌所杀太元十年十二月己丑太白犯歳星占曰为兵饥是时河朔末一兵连在外冬大饥太元十一年二月戊申太白昼见在东井占曰秦有兵臣彊六月甲午歳星昼见在胃占曰鲁有兵臣彊十二年慕容垂宼东阿翟辽宼河上姚苌假号安定苻登自立陇上吕光窃据凉土太元十一年三月客星在南斗至六月乃没占曰有兵一曰有赦是后司雍兖冀常有兵役十二年正月大赦八月又赦太元十二年二月戊寅荧惑入月占曰有乱臣死相若有戮者一曰女亲为败天下乱是时琅邪王辅政王妃从兄国寳以姻昵受宠又陈郡人袁悦昧私苟进交遘主相扇扬朋党十三年帝杀悦于是主相有隙乱阶兴矣太元十二年十月庚午太白昼见在斗十三年闰月戊辰天狗东北下有声十二月戊子辰星入月在危占曰贼臣欲杀主不出三年必有内恶是月荧惑在角亢形色勐盛占曰荧惑失其常吏且弃其法诸侯乱其政自是后慕容垂翟辽姚苌苻登慕容永并阻兵争彊十四年正月彭城妖贼又称号扵皇邱刘牢之破灭之三月张道破合鄊围大山向钦之击走之是年翟辽又攻没荥阳侵略陈项于时政事多弊治道陵迟矣太元十四年十二月荧惑入羽林乙未月犯嵗星占并同上十五年翟辽陆掠司兖衆军累讨弗克鲜卑又跨略并冀七月旱八月诸郡大水兖州又蝗太元十五年七月壬申有星孛于北河戒经太㣲三台文昌入北斗长十余丈八月戊戌入紫㣲乃灭占曰北河戒一名胡门胡门有兵䘮扫太㣲入紫㣲王者当之三台为三公文昌为将相将相三公有灾入北斗彊国发兵诸侯争权大夫忧十一月太白入羽林占曰天子为军自守有反臣二十一年九月孝武帝崩隆安元年王恭殷仲堪桓𤣥等并发兵表诛王国寳朝廷从而杀之并斩其从弟绪司马道子由是失势祸乱成矣太元十六年十一月癸巳月奄心前星占曰太子忧是时太子常有笃疾太元十七年九月丁丑嵗星荧惑填星同在亢氐占曰三星合是谓惊位絶行内外有兵䘮与饥改立王公太元十八年正月乙酉荧惑入月占曰忧在宫中非贼乃盗也一曰有乱臣若有戮者二十一年九月帝暴崩内殿兆庶宣言夫人张氏潜行大逆于时朝政闇缓不加显戮但黙责而已又王国寳邪狡卒伏其辜太元十八年二月有客星在尾中至九月乃灭占曰燕有兵䘮十九年四月己巳月奄嵗星在尾占曰为饥燕国亡二十年慕容垂遣息寳伐什圭为圭所破死者数万人二十一年垂死国遂衰亡太元十九年十月癸丑太白犯嵗星在斗占曰为饥为内兵斗吴越分至隆安元年王恭等举兵显王国寳之罪朝廷赦之是后连嵗水旱民饥太元二十年六月荧惑入天囤占曰天下饥七月丁亥太白入太㣲占曰太白入太㣲国有忧昼见为兵䘮九月有蓬星如粉絮东南行歴女虗至哭星占曰蓬星见不出三年必有乱臣戮死扵市十二月己巳月犯楗闭及东西咸占曰楗闭司心肠喉舌东西咸主阴谋是时王国寳交构朝政二十一年九月帝崩隆安元年王恭等举兵而朝廷戮王国寳王绪又连岁水旱兼三方动衆民饥太元二十一年三月太白连昼见在羽林占曰有强臣有兵䘮中军兵起四月壬午太白入天囤占曰为饥六月岁星犯哭星占曰有哭泣事是年九月孝武帝崩隆安元年王恭举兵胁朝廷于是中外戒严戮王国寳以谢之晋安帝隆安元年正月癸亥荧惑犯哭星占曰有哭事二月岁星荧惑皆入羽林占曰军兵起四月丁丑太白昼见在东井占曰秦有兵䘮是月王恭举兵内外戒严寻杀王国寳等六月羗贼攻洛阳郗恢遣兵救之姚苌死子略代立什圭自号于中山隆安元年六月庚午月奄太白在太㣲端门外占曰国受兵乙酉月奄岁星在东壁占曰为饥衞地有兵八月荧惑守井钺占曰大臣有诛二年六月戊辰摄提移戾失常嵗星昼见在胃胃兖州分是年六月郗恢遣邓启方等以万人伐虏于滑台滑台衞地也启方等败而还九月王恭庾楷殷仲堪桓𤣥等并举兵表诛王愉司马尚之兄弟扵是内外戒严大发民衆仲堪军至寻阳禽江州刺史王愉楷将叚方攻尚之扵杨湖为所败方死王恭司马刘牢之反恭恭败桓𤣥至白石亦奔退仲堪还江陵三年冬荆州刺史殷仲堪为桓𤣥所杀隆安三年闰月太白昼见在羽林丁丑月犯东上相辛未辰星犯轩辕星占悉同上是年正月杨佺期破郗恢夺其任殷仲堪又杀之六月鲜卑攻没青州十月羌贼攻没洛阳桓𤣥破荆雍杀殷仲堪杨佺期孙恩聚衆攻没㑹稽杀内史王凝之刘牢之东讨走之四年七月太皇太后李氏崩隆安四年正月乙亥月犯填星在牵牛占曰吴越有兵䘮女主忧二月己丑有星孛于奎长三丈上至阁道紫宫西蕃入斗魁至三台太㣲帝座端门占曰彗拂天子廷阁易主之象经三台入北斗占同上条六月己未月又犯填星在牵牛辛酉又犯哭星十月奄嵗星在斗河占曰为饥十二月戊寅有星孛于贯索天市天津占曰贵臣狱死内外有兵䘮天津为贼断王道天下不通十二月太白在斗昼见至五年正月乙卯案占灾在吴越三月甲寅流星赤色衆多西行经牵牛虗危天津阁道贯太㣲紫宫占曰星者庶民类衆多西流之象径行天子庭主弱臣彊诸侯兵不制七月癸亥大角星散摇五色占曰王者流散丁卯月犯天闗占曰王者忧九月庚子荧惑犯少㣲又守之占曰处士诛十月戊子月犯东蕃次相四年五月孙㤙复破㑹稽杀内史谢琰遣髙雅之等讨之七月太皇太后李氏崩十月妖贼大破髙雅之于余姚死者十七八五年二月孙恩攻句章髙祖拒之五月吴郡内史袁山松出战为所杀死者数千人六月孙恩至京口髙祖击破之㤙军蒲州扵是内外戒严营阵屯守栅断淮㤙遣别将攻广陵杀三千余人㤙遁据郁州是月髙祖又追破之九月桓𤣥表至逆旨陵上十月司马元显大治水军将以伐𤣥元兴元年正月桓𤣥东下是月孙㤙在临海人衆饿死散亡㤙亦投水死卢循自称征虏将军领其余衆略有永嘉晋安之地二月帝戎服遣西军丁卯桓𤣥至姑熟破歴阳司马尚之见杀刘牢之降于𤣥三月𤣥尅京都杀大司马元显放太傅道子七月大饥人相食浙江东饿死流亡十六七吴郡吴兴户口减半又流奔而西者万计十月桓𤣥遣将击刘轨破走奔青州四年𤣥遂簒位迁帝寻阳晋安帝元兴元年二月戊子太白犯五诸侯因昼见四月辛丑月奄辰星七月戊寅荧惑在东井荧惑犯舆鬼积尸占并同上八月庚子太白犯嵗星在上将东南占曰楚兵饥一曰灾在上将丙寅太白奄右执法九月癸未太白犯进贤占曰贤者诛十月客星色白如粉絮在太㣲西至十二月入太㣲占曰兵入天子庭二年二月嵗星犯西上将六月甲辰奄斗第四星占曰大臣诛不出三年八月癸丑太白犯房北第二星九月己丑嵗星犯进贤荧惑犯西上将十月甲戌太白犯泣星十一月丁丑荧惑犯填星辛巳月犯荧惑十二月乙巳月奄轩辕第二星占悉同上元年冬索头破羌军二年十二月桓𤣥簒位放迁帝后于寻阳以永安何皇后为零陵君三年二月髙祖尽诛桓氏元兴三年正月戊戍荧惑逆行犯太㣲西上相占曰天子战于野上相死二月甲辰月奄嵗星于左角占曰天下兵起丙辰荧惑逆行在左执法西北占曰执法者忧四月甲午月奄轩辕第二星塡星入羽林十二月荧惑太白皆犯羽林占同上是年二月丙辰髙祖杀桓修等三月己未破走桓𤣥遣军西讨辛巳诛左仆射王愉及子荆州刺史绥桓𤣥刼帝如江陵五月𤣥下至峥嵘洲义军破灭之桓振又攻没江陵幽刼天子眀年正月衆军攻之振走乗舆乃旋七月永安何皇后崩三月桓振又袭江陵荆州刺史司马休之败走是月刘懐肃击振灭之其年二月巴西人谯縦杀益州刺史毛璩及璩弟西夷校尉瑾跨有西土自号蜀王晋安帝义熙元年三月壬辰月奄左执法占同上丁酉月奄心前星占曰豫州有灾太白犯东井占曰秦有兵四月己卯月犯填星在东壁占曰其地亡国一曰贵人死七月庚辰太白比昼见在翼轸占曰为臣强荆州有兵䘮己未月奄塡星在东壁占曰其国以伐亡一曰民流八月丁巳月犯斗第一星占曰天下有兵一曰大臣忧案江左来南斗有灾则吴越㑹稽丹阳豫章庐江各随其星应之淮南失土殆不占耳史阙其説故不列焉九月戊子荧惑犯少㣲占曰处士诛庚寅荧惑犯右执法癸卯荧惑犯左执法占并同上十月丁巳月奄塡星营室占同七月十一月丙戍太白奄钩钤占曰喉舌臣忧十二月己卯嵗星犯天江占曰有兵乱河津不通是年六月索头宼沛土使伪豫州刺史索度真戍相县太𫝊长沙景王讨破走之十一月荆州刺史魏咏之薨二年二月司马国璠等攻没弋阳四月羌伐仇池仇池公杨盛击走之九月益州刺史司马荣期为其参军杨承祖所害时文处茂讨蜀屡有功㑹荣期死乃退三年十二月司徒扬州刺史王谧薨四年正月太保武陵王遵薨三月左仆射孔安国卒五年髙祖讨鲜卑并定旧兖之地义熙二年二月己丑月犯心后星占曰豫州有灾四月癸丑月犯太㣲西将己未月犯房南第二星己丑嵗星犯天江占悉同上五月癸未月犯左角占曰左将军死天下有兵壬寅荧惑犯氐占曰氐为宿宫人主忧六月庚午荧惑犯房北第二星八月癸亥荧惑犯斗第五星丁巳犯建星九月壬午荧惑犯哭星又犯泣星占悉同上十二月丙午月奄太白在危占曰齐亡国一曰彊国君死丁未荧惑太白皆入羽林是年二月甲戌司马国璠等攻没弋阳三年正月鲜卑宼北徐州至下邳八月遣刘敬宣伐蜀十二月司徒王谧薨四年正月武陵王遵薨五年鲜卑复宼淮北四月髙祖大军讨之六月大战临朐城进围广固十月什圭为其子伪清河公所杀六年二月拔广固禽慕容超阬斩其衆三千余人义熙三年正月丙子太白昼见在奎二月庚寅月奄心后星占悉同上癸亥荧惑填星太白辰星聚于奎娄从填星也其説见上九年五月己丑太白昼见在参占曰益州有兵䘮臣彊八月辛夘荧惑犯辰星翼占曰天下兵起八月己夘太白奄荧惑又犯执法占曰奄荧惑有大兵辛夘荧惑犯左执法九月壬子荧惑犯进贤是年正月丁巳鲜卑寇北徐至下邳八月刘敬宣伐蜀不充而旋四年三月左仆射孔安国卒七月司马叔璠等攻没邹山鲁郡太守徐邕破走之姚略遣衆征佛佛大为所破五年髙祖讨鲜卑六年三月妖贼徐道覆杀鎭南将军江州刺史何无忌于豫章四月妖贼卢循寇湘中巴陵五月丙子循道覆败抚军将军豫州刺史刘毅于桑落州毅仅以身免丁丑循等至蔡洲遣别将焚京口庚辰贼攻焚杏浦杏浦戍将距战不利髙祖遣军渡淮击大破之司马国璠寇砀山竺䕫讨破之七月妖贼南走据寻阳髙祖遣刘钟等追之八月孙季髙乗海伐广州谦之以蜀衆聚枝江卢循将茍林略华容相去百里临川烈武王讨谦之又讨林林退走鄱阳太守虞邱延破贼别帅于上饶九月烈武王使刘遵击茍林于巴陵斩之桓道儿率蔡勐向大薄又遣刘基讨之斩勐十月髙祖以舟师南征是时徐道覆率二万余人攻荆州烈武王距之战于江津大破之枭殄其十八九道覆弃战船走十一月刘钟破贼军于南陵癸丑益州刺史鲍陋卒于白帝谯道福攻没其衆庚戍孙季髙袭广州尅之十二月髙祖在大雷与贼交战大破之贼走左里进击又破死者十八九贼还广州刘藩等追之七年二月藩拔始兴城斩徐道覆卢循还番禺攻围孙季髙不能尅走交州交州刺史杜慧度斩之四月到彦之攻谯道福于白帝拔之义熙四年正月庚子荧惑犯天江占同上五月丁未月奄斗第二星占同上壬子塡星犯天廪占曰天下饥仓粟少六月己丑太白犯太㣲西上将己夘又犯左执法十月戊子荧惑入羽林占悉同上五年髙祖讨鲜卑六年左仆射孟昶仰药卒是后南北军旅运转不息义熙五年二月甲子月犯昴占曰胡不安天子破匈奴四月甲戌荧惑犯辰星在井东占同三年五月戊戌嵗星入羽林占同上九月壬寅月犯昴占同二月十月荧惑犯氐占同二年闰月丁酉月犯昴占同二月辛亥荧惑犯钩钤占同元年十二月辛丑太白犯嵗星在奎占曰大兵起鲁有兵己酉月奄心大星占曰王者恶之是年四月髙祖讨鲜卑什圭为其子所杀十一月西虏攻安定姚略自以大衆救之六年二月鲜卑灭皆胡不安之应也是时鲜卑跨鲁地又鲁有兵之应也五月卢循逼郊甸宫衞被甲义熙六年三月丁夘月奄房南第二星占曰灾在次相己巳又奄斗第五星占曰斗主兵兵起一曰将军死太白犯五诸侯占曰诸侯有诛五月甲子月奄斗第五星占同三月己亥月奄昴占曰国有忧一曰有白衣之㑹六月己丑月犯房南第二星甲午太白昼见占并同上七月己亥月犯舆鬼占曰国有忧一曰秦有兵八月壬午太白犯轩辕大星甲申月犯心前星灾在豫州丙戍月犯斗第五星占悉同上五月丁亥月奄牛宿南星占曰天下有大诛乙未太白犯少㣲丙午太白在少㣲而昼见九月甲寅太白犯左执法丁丑填星犯毕占曰有边兵是年三月始兴太守徐道覆反江州刺史何无忌讨之大败于豫章无忌死之四月卢循宼湘中没巴陵五月循等大破豫州刺史刘毅毅仅以身免循衆逼京畿是月左仆射孟昶惧王威不振仰药自杀七年二月刘藩枭徐道覆首杜慧度斩卢循并传首京都八年六月临川烈武王道规薨时为豫州八月皇后王氏崩九月兖州刺史刘藩尚书仆射谢混伏诛髙祖西讨刘毅斩之十二月遣益州刺史朱龄石伐蜀九年诸葛长民伏诛林邑王范胡逹将万余人宼九眞九眞太守杜慧期距破之七月朱龄石灭蜀义熙七年四月辛丑荧惑入舆鬼占曰秦有兵一曰雍州有灾六月太白昼见在翼占同元年己亥塡星犯天闗占曰臣谋主庚子月犯嵗星在毕占曰有边兵且饥七月丁夘嵗星在参占曰嵗塡合为内乱一曰益州战不胜亡地五虹见东方占曰天子黜圣人出八月乙未月犯嵗星在参占曰益州兵饥太白犯房南第二星十一月丙午太白犯哭泣星占悉同上七月朱龄石尅蜀蜀民寻又反又讨灭之八年诛刘藩谢混灭刘毅皇后王氏崩九年诛诸葛长民十一年讨荆州刺史司马休之雍州刺史鲁宗之破之也义熙八年正月庚戍月犯嵗星在毕占同上七月癸亥月奄房北第二星占同上甲申太白犯塡星在东井占曰秦有大兵己未月犯井钺八月戊申月犯泣星十月辛亥月奄天闗占曰有兵十月丁丑填星犯东井占曰大人忧十二月癸夘填星犯井钺是年八月皇后王氏崩九月诛刘藩谢混灭刘毅九年三月诛诸葛长民西虏攻羌安定戌尅之十二月朱龄石伐蜀九年七月朱龄石灭蜀义熙九年二月丙午荧惑填星皆犯东井占曰秦有兵壬辰嵗星荧惑填星太白聚于东井从嵗星也荧惑入舆鬼太白犯南河初义熙三年四星聚奎奎娄徐州分是时慕容超僣号扵齐侵略徐兖连嵗宼抄至于淮泗姚兴谯縦僣伪秦蜀卢循木末南北交侵五年髙祖北殄鲜卑是四星聚奎之应也九年又聚东井东井秦分十三年高祖定闗中又其应也而縦循羣凶之徒皆已剪灭于是天人归望建国旧徐元熈二年受终纳禅皆其征也星传曰四星若合是谓太阳其国兵䘮并起君子忧小人流五星若合是谓易行有徳受庆攻立王者奄有四方无徳受罸离其国家灭其宗庙今案遗文所存五星聚者有三周汉以王齐以霸周将伐殷五星聚房齐桓将霸五星聚箕汉髙入秦五星聚东井齐则永终侯伯卒无更纪之事是则五星聚有不易行者矣四星聚者有九汉光武晋元帝并中兴而魏宋并更纪是则四星聚有以易行者矣昔汉平帝元始四年四星聚栁张各五日栁张三河分后有王莾赤眉之乱而光武兴复扵洛晋懐帝永嘉六年四星聚牛女后有刘聪石勒之乱而元皇兴复扬土汉献帝初平元年四星聚心又聚箕尾心豫州分后有董卓李傕暴乱黄巾黒山炽扰而魏武迎帝都许遂以兖豫定是其应也一曰心为天王大兵升殿天下大乱之兆也韩馥以为尾箕燕兴之祥故奉幽州牧刘虞虞既距之又寻灭亡固已非矣尾为燕又为吴此非公孙度则孙权也度偏据僻陋然亦郊祀备物皆为改汉矣建安二十二年四星又聚二十五年而魏文受禅此为四星三聚而易行矣蜀臣亦引后聚为刘备之应案太元十九年义熙三年九月四星各一聚而宋有天下与魏同也鱼豢云五星聚兾方而魏有天下荧惑入舆鬼占曰兵䘮太白犯南河占曰兵起后皆有应五月壬辰太白犯右执法昼见占同上七月庚午月奄钩铃占曰喉舌臣忧九月庚午嵗星犯轩辕大星己丑月犯左角十年正月丁夘月犯毕占曰将相有以家坐罪者二月己酉月犯房北星五月壬寅月犯牵牛南星乙丑嵗星犯轩辕大星占悉同上六月丙申月奄氐占曰将死之国有诛者七月庚辰月犯天闗占曰兵起荧惑犯井钺填犯舆鬼遂守之占曰大人忧宗庙改八月丁酉月奄牵牛南星占同上九月填星犯舆鬼占曰人主忧丁巳太白入羽林十二月己酉月犯西咸占曰有隂谋十一年二月丁巳月入毕占曰天下兵起一曰有边兵己夘填星入舆鬼闰月丙午塡星又入舆鬼占曰为旱为疫为乱臣五月甲申彗星出天市扫帝座在房心房心宋之分野案占得彗柄者兴除旧布新宋兴之象癸夘荧惑从行入太㣲甲辰犯右执法六月己未太白犯东井占曰秦有兵戊寅犯舆鬼占曰国有忧七月辛丑月犯毕占同上八月壬子月犯氐占同上庚申太白从行从右掖门入太㣲丁夘奄左执法十一月癸亥月入毕占同上乙未月入舆鬼而晕占曰主忧财寳出一曰晕有赦十二年五月甲申月犯嵗星在左角占曰为饥留房心之间宋之分野与武王伐纣同得嵗者王于时晋始封髙祖为宋公六月壬子太白从行入太㣲右掖门己巳月犯毕占同上七月月犯牛宿占曰天下有大诛十月丙戍月入毕占同上十三年五月丙子月犯轩辕丁亥犯牵牛癸巳荧惑犯右执法八月己酉月犯牵牛丁夘月犯太㣲占曰人君忧九月壬辰荧惑犯轩辕十月戊申月犯毕占悉同上月犯箕占曰国有忧甲寅月犯毕占同上乙夘填星犯太㣲留积七十余日占曰亡君之戒壬戌月犯太㣲占同上十一月月于太㣲奄塡星占曰王者恶之十四年三月癸丑太白犯五诸侯占同上四月壬申月犯塡星于张占曰天下有大䘮五月庚子月犯太㣲占同上壬子有星孛于北斗魁中占曰有圣人受命七月甲辰荧惑犯舆鬼占曰秦有兵丁巳月犯东井占曰军将死癸亥彗星出太㣲西柄起上相星下芒渐长至十余丈进归北斗紫微中台占曰彗出太微社稷亡天下易王入北斗紫㣲帝宫空一曰天下得圣主八月甲子太白犯轩辕癸酉填星入太微犯右执法因留太微中积二百余日乃去占曰填星守太微亡君之戒有徙王九月乙未太白入太微犯左执法丁巳月入太微占曰大人忧十月癸巳荧惑入太微犯西蕃上将仍从行至左掖门内留二十日乃逆行元年二月五日出西蕃上将西三尺许又从还入太微时填星在太㣲绕填星成钩已其年四月二十七日丙戌从端门出占曰荧惑与填星钩已天下更纪甲申月入太微占同上十一年正月髙祖讨司马休之鲁宗之等溃奔长安五月林邑宼交州交州刺史杜慧度距战于九眞大为所败十三年七月髙祖伐羌十月前驱定陜洛十三年三月索头大衆縁河为宼髙祖讨之奔退其别帅托跋嵩交战又大破之嵩衆歼焉进复攻闗八月擒姚泓司兖秦雝悉平索头兇惧十四年髙祖还彭城受宋公十一月左仆射前将军刘穆之卒眀年西虏宼长安雝州刺史朱龄石诸军陷没官军舎而东十二月安帝崩母弟琅邪王践阼是曰恭帝晋恭帝元熈元年正月丙午三月壬寅月犯太㣲占悉同上乙夘辰星犯轩辕六月庚辰太白犯太微七月月犯嵗星己卯月犯太㣲太白昼见占悉同上自义熙元年至是太白经天者九日有蚀从上始革代更王臣民失君之象也是夜太白犯哭星十二月丁巳月太白俱入羽林二年二月庚午填星犯太㣲占悉同上元年十月髙祖受宋王二年六月晋帝逊位高祖入宫宋书卷二十五卷二十五考证宋书卷二十五考证天文志三太元二十年六月荧惑入天囤按星图无天囤星疑天囷之讹十月辛亥月奄天闗闗诸本俱作阙按星图无天阙必闗字之讹今改正庚申太白从行从右掖门入太㣲按上一从字本当作顺沈约避梁武帝父名又改顺为从后倣此宋书卷二十五考证宋书卷二十六钦定四库全书宋书卷二十六梁沈约撰志第十六天文四宋武帝永初元年十月辛丑荧惑犯进贤占曰进贤官诛十一月乙卯荧惑犯塡星于角占曰为䘮大人恶之一曰兵起十二月庚子月犯荧惑于亢占曰为内乱一曰贵人忧角为天门亢为朝廷三年五月宫车晏驾七月太傅长沙景王道怜薨索头攻略青司兖三州于是禁兵大出是后司徒徐羡之尚书令傅亮领军谢晦等废少帝内乱之应永初元年十二月甲辰月犯南斗占曰大臣忧三年七月长沙王薨索虏宼青司二州大军出救永初二年六月甲申太白昼见占为兵䘮为臣彊三年五月宫车晏驾寻遣兵出救青司其后徐羡之等秉权臣彊之应也永初二年六月乙酉荧惑犯氐乙巳犯房占曰氐为宿宫房为眀堂人主有忧房又为将相将相有忧氐房又兖豫分三年五月宫车晏驾七月长沙王薨王领兖州也景平元年庐陵王义眞废王领豫州也永初二年十月太白犯填星于亢亢兖州分又为郑占曰大星有大兵金土合为内兵三年索头攻略青冀兖三州禁兵大出兖州失守虎牢没永初三年正月丁卯月犯南斗占同元年一曰女主当之二月辛卯有星孛于虗危向河津埽河鼓占曰为兵䘮五月宫车晏驾眀年遣军救青司二月太后萧氏崩永初三年二月壬辰填星犯亢占曰诸侯有失国者民多流亡一曰廷臣为乱亢兖州分又为郑其年索头攻围司兖兖州刺史徐琰委守奔败司州刺史毛徳祖距守陷没縁河吏民多被侵略永初三年三月壬戌月犯南斗占同正月五月丙午犯轩辕占曰女主当之六月辛巳月犯房占曰将相有忧豫州有灾癸巳犯岁星于昴占曰赵魏兵饥其年虏攻略青兖司三州庐陵王义眞废王领豫州也二月太后萧氏崩元嘉三年司徒徐羡之等伏诛永初三年九月癸卯荧惑经太㣲犯左执法己未犯右执法占悉同上十月癸酉太白犯南斗占曰国有兵事大臣有反者辛巳荧惑犯进贤占曰进贤官诛眀年师出救青司景平二年徐羡之等废帝徙王元嘉三年羡之及𫝊亮谢晦悉诛永初三年十一月戊午有星孛于室壁占曰为兵䘮眀年兵救青司二月太后萧氏崩营室内宫象也永初三年十一月癸亥月犯亢氐占曰国有忧十一月戊戍荧惑犯房房为眀堂王者恶之一曰将相忧景平二年羡之等废帝因害之元嘉三年羡之等伏诛少帝景平元年正月乙卯有星孛于东壁南白色长二丈余拂天苑二十日灭二月太后萧氏崩十月戊午有星孛于氐北尾长四丈西北指贯摄提向大角东行日长六七尺十余日灭眀年五月羡之等废帝文帝元嘉元年十月荧惑犯心元嘉二年正月甲寅夜天东南有黒气广一丈长十余丈元嘉六年五月太白昼见经天元嘉七年三月太白犯岁星于奎六月荧惑犯东井舆鬼入轩辕月犯岁星十一月癸未西南有气上下赤中央黒广三尺长三十余丈状如旌旗十二月丙戍有流星头如尾长二十余丈大如数十斛船赤色有光照人靣従西行经奎北大星南过至东壁止其年索虏宼青司杀刺史掠居民遣征南大将军檀道济讨伐经歳乃归元嘉八年四月辛未太白昼见在胃五月犯天闗东井六月庚子荧惑入东井七月壬戌夜白虹见东方丁丑太白犯上将八月癸未太白入太微右掖门内犯左执法乙未荧惑犯积尸九月丙寅流星大如斗赤色发太微西蕃北行未至北斗没余光长三丈许十月丙辰金土相犯在须女月奄天闗东井十二月月犯房钩铃十年仇池氐宼汉中梁州失戍元嘉九年正月庚午荧惑入舆鬼三月月犯轩辕四月犯左角歳星入羽林月犯房钩钤己丑太白入积尸五月犯轩辕月奄南斗第六星辛酉荧惑入太微右掖门犯右执法七月丙午月蚀左角八月癸未太白犯心前星乙酉犯心眀堂星元嘉十年十月有流星大如尾长二十余丈元嘉十一年二月庚子月犯毕入毕口而出因晕昴毕西及五车东及参三月丙辰太白昼见在参闰月戊寅太白犯五诸侯己丑月入东井犯太白于时司徒彭城王义康专权元嘉十二年五月壬戌月犯右执法七月壬戌荧惑犯积尸奄上将十月丙午月犯右执法十二月甲申太白犯羽林十七年上将执法皆被诛元嘉十三年正月庚午月犯荧惑二月月犯太微东蕃第一星十一月辛亥歳星犯积尸十二月戊子荧惑入羽林后年大将军彭城王义康及其党与凢所收掩皆羽林兵卒元嘉十四年正月有星晡前昼见东北维在井左右黄赤色大如橘月犯东井四月丁未太白犯舆鬼五月丙午太白昼见在太微七月辛卯歳星入轩辕八月庚申荧惑犯上将九月丙戍荧惑犯左执法其后皇后袁氏崩丹阳尹刘湛诛尚书仆射殷景仁薨元嘉十五年四月己卯月犯氐十月壬戍流星大如鸭子出文昌入紫宫声如靁十一月癸未荧惑入羽林丁未月犯东井钺星其后诛丹阳尹刘湛等元嘉十六年二月歳星逆行犯左执法五月丁卯太白昼见胃昴间月入羽林太白犯毕歳星左执法七月月㑹填星八月太白犯轩辕眀年皇后袁氏崩荧惑犯太微西上将太白昼见在翼九月荧惑同入太微相犯太白犯左执法荧惑犯右执法十月歳星荧惑相犯在亢十一月荧惑犯房北第一星眀年大将军义康出徙豫章诛其党与尚书仆射扬州刺史殷景仁薨元嘉十九年九月客星见北斗渐为彗星至天苑末灭元嘉二十年二月二十四日乙未有流星大如桃出天津入紫宫湏臾有细流星或五或三相续又有一大流星从紫宫出入北斗魁湏臾又一大流星出贯索中经天市垣诸流星并向北行至晓不可称数流星占并云天子之使又曰庶民惟星星流民散之象至二十七年索虏残破青冀徐兖豫六州民死大半元嘉二十二年二月金火木合东井四月月犯心太白入轩辕七月太白昼见其冬太子詹事范晔谋反伏诛元嘉二十三年正月金火相烁其月索虏宼青州驱略民户元嘉二十四年正月月犯心大星天星并西流多细大不过如鸡子尾有长短当有数百至旦日光定乃止有入北斗紫宫者占流星羣趋所之者兵聚其下有大急又占衆星并流将军并举兵随星所之以应天气又占流星入紫宫有䘮水旱不调又占流星入北斗大臣有系者又占流星为民大星大臣流小星小民流四月太白昼见八月征北大将军衡阳王义季薨豫章民胡诞世率其宗族破郡县杀太守及县令元嘉二十五年正月火水入羽林月犯歳星太白昼见经天元嘉二十六年十月彗星入太微十一月白气贯北斗二十七年夏太白昼见经天九月太白犯歳星十月荧惑入太㣲元嘉二十八年五月彗星见卷舌入太㣲逼帝座犯上相拂屏出端门灭翼轸翼轸荆州分太白昼见犯哭星三十年太子巫蛊呪诅事觉遂杀害朝臣孝建元年荆江二州反皆夷灭卷舌呪诅之象彗之所起是其应也元嘉二十九年正月太白昼见经天眀年东宫弑逆孝武孝建元年二月有流星大如月西行其年豫州刺史鲁爽反诛孝建元年九月壬寅荧惑犯左执法尚书左仆射建平王宏表觧职不许孝建元年十月乙丑荧惑犯进贤星吏部尚书谢庄表解职孝建二年五月乙未荧惑入南斗十月甲辰又入南斗大眀元年夏京师疾疫孝建三年四月戊戍太白犯舆鬼占曰民多疾眀年夏京邑疾疫孝建三年八月甲午太白入心占曰后九年大饥至大眀八年东土大饥民死十二三大眀元年三月癸亥太白在奎南犯歳星占曰有灭诸侯三年司空竟陵王诞反诛大眀元年六月丙申月在东壁掩荧惑占曰将军有忧期不出三年至三年司空竟王诞反大眀二年三月辛未荧惑入东井四月己亥荧惑在东井犯北轩辕第二星井雍州分其年四月海陵王休茂为雍州刺史五年休茂反诛大眀二年七月己巳月掩轩辕第二星十月辛卯月掩轩辕十一月丙戌月又掩轩辕轩辕女主时民间喧言人主帷薄不修大眀二年十一月庚戍荧惑犯房及钩钤壬子荧惑又犯钩钤占曰有兵其年索虏宼歴下遣羽林军讨破之大眀三年春正月夜通天薄云四方生赤气长三四尺乍没乍见寻皆消灭占名隧星一曰刀星天下有兵战鬬流血月入太㣲犯次将占曰有反臣死将诛三月月在房犯钩钤因蚀占曰人主恶之将军死三月土守牵牛占曰大人忧疾兵起大赦姦臣贼子谋欲杀主四月犯五诸侯占曰诸侯诛金水合西方占曰兵起五月歳星犯东井钺占曰斧钺用大臣诛六月月入南斗占曰大臣大将军诛南兖州刺史竟陵王诞寻据广陵反遣车骑大将军沈庆之领羽林劲兵及豫州刺史宗悫徐州刺史刘道隆衆军攻战及屠城城内男女道俗枭斩靡遗将军宗越偏用虐刑先刳肠决眼或笞面鞭腹苦酒灌创然后方加以刀锯大兵之应也八月月犯太白太白犯房占曰人君有忧天子恶之荧惑守毕占曰万民饥有大兵九月太白犯南斗占曰大臣有反者九月月在胃而蚀旣又于昴犯荧惑占曰兵起女主当之人主恶之一曰女主忧国王死民饥十月太白犯哭星占曰人主有哭泣之声自后六宫多䘮公主薨亡天子举哀相系歳大旱民饥大眀四年正月月奄氐占曰大将死又犯房北第二星占曰有乱臣谋其主二月有赤气长一尺余在太白帝坐北占曰兵起臣欲谋其君五月月入太㣲占曰有反臣大臣死六月太白犯井钺占曰兵起斧钺用大臣诛月犯心前星占曰有乱臣太子恶之月入南斗魁中占曰大人忧女主恶之七月歳星犯积尸占曰大臣诛十二月月犯心中央大星占曰大人忧十二月通天有云西及东北并生合八所并长四尺乍没乍见寻消尽占曰天下有兵十二月月犯箕东北星女主恶之眀年雍州刺史海陵王休茂反太白犯东井雍州兵乱之应也大眀五年正月歳星犯舆鬼积尸占曰大臣诛主有忧财寳散月入南斗魁中占曰大人忧天下有兵火土同在湏女占曰女主恶之三月月掩轩辕占曰女主恶之有流星数千万或长或短或大或小并西行至晓而止占曰人君恶之民流亡四月太白犯东井北辕占曰大臣为乱斧钺用太白犯舆鬼占曰大臣诛斧钺用人主忧六月有流星白色大如瓯出王良西南行没天市中尾长数十丈没后余光良乆占曰天下乱八月荧惑入东井占曰大臣当之十月歳星犯太㣲上将星太白入亢犯南第二星占曰上将有忧辅臣有诛者人君恶之十月太白入氐中荧惑入井中占曰王者亡地大赦兵起为饥月入太㣲掩西蕃上将犯歳星占曰有反臣死大星大如斗出栁北行尾十余丈入紫宫没尾后余光良久乃灭占曰天下凶有兵䘮天子恶之十一月月掩心前星又犯大星占曰大人忧兵起大旱十二月太白犯西建中央星占曰大臣相谮月犯左角占曰天子恶之后三年孝武帝文穆皇后相继崩嗣主即位一年诛灭宰辅将相虐戮朝臣祸及宗室因自受害大眀六年正月月在张犯歳星占曰民饥流亡月犯心后星占曰庶子恶之二月月掩左角占曰天子恶之三月荧惑入舆鬼占曰有兵大臣诛天下多疾疫五月月在张又入太㣲犯荧惑占曰国主不安女主忧火犯木在翼占曰为饥为旱近臣大臣谋主有星前赤后白大如瓯尾长十余丈出东壁北西行没天市啾啾有声占曰其下有兵天下乱月掩昴七星占曰贵臣诛天子破匈奴胡主死歳星犯上将占曰辅臣诛上将忧六月月入太㣲犯右执法占曰人主不安天下大惊主不吉执法诛月犯心后星占曰庶子恶之七月月犯箕占曰女主恶之八月月入南斗魁中占曰大臣诛斧钺用吴越有忧眀年扬南徐州大旱田谷不收民流死亡自后三年帝后仍崩宰辅及尚书令仆诛戮索虏主死新安王兄弟受害司徒豫章王子尚薨羽林兵入三吴讨叛逆大眀七年正月夜通天薄云四方合有八气苍白色长二三丈乍见乍没名刀星占曰天下有兵三月月犯心后星占曰庶子恶之四月火犯金在娄占曰有䘮有兵大战六月月犯箕占曰女主恶之太白入东井占曰大臣当之太白犯东井占曰大臣为乱斧钺用七月荧惑入东井占曰兵起大将当之月入南斗魁犯第二星占曰大人忧吴郡当之太白犯舆鬼占曰兵起大将诛人主忧财帛出入月月入哭星中间太白犯轩辕少民星占曰人主忧哭泣之声民饥流亡太白入太㣲占曰近臣起兵国不安荧惑犯鬼太白犯右执法占曰大臣诛十月金水相犯占曰天下饥荧惑守轩辕第二星占曰宫中忧有哀十一月歳星入氐占曰诸侯人君有入宫者十二月月犯五车占曰天库兵动后二年帝后崩大臣将相诛灭皇子被害皇太后崩四方兵起分遣诸军推锋外讨大眀八年正月月掩舆鬼占曰大臣诛月入南斗魁中掩第二星占曰大人忧女主恶之二月月犯南斗第四星入魁中占曰大人有忧女主当之豫章受灾四月月入南斗魁中犯第三星占曰大人有忧女主恶之丹阳当之太白入东井入太㣲犯执法占曰执法诛近臣起兵国不安六月歳星犯氐占曰歳大饥有流星大如五斗瓯赤色有光照见人靣尾长一丈余从参北东行直下经东井过南河没占曰民饥吴越有兵七月歳星入氐十月太白守房占曰有兵大䘮月掩食房占曰有䘮大饥此后国仍有大䘮丹阳尹颜师伯豫章王子尚死眀年昭太后崩四方贼起王师水陆征伐义兴晋陵县大战杀伤千计前帝永光元年正月丁酉太白掩牵牛牵牛越分其月庚申月在虗宿犯太白虗齐地二月甲申月入南斗南斗扬州分野又为贵臣三月庚子月入舆鬼犯积尸舆鬼主斩戮六月庚午荧惑入东井东井雝州分其月壬午有大流星前赤后白入紫宫景和元年九月丁酉荧惑入轩辕在女主大星北十月荧惑入太㣲犯西上将十一月丁未太白犯哭星其月乙卯月犯心心为天王其年太宰江夏王义恭尚书令栁元景尚书仆射颜师伯等并诛太尉沈庆之薨庐陵王敬先南平王敬猷南安侯敬渊并赐死废帝殒眀年㑹稽太守寻阳王子房广州刺史袁昙逺雝州刺史袁顗青州刺史沈文秀并反昭太后崩眀帝泰始元年十二月己巳太白入羽林占曰羽林兵动乙亥白气入紫宫占曰有䘮事眀年羽林兵出讨昭太后崩泰始二年正月甲午荧惑逆行在屏西南占曰有兵在中其月丙申月晕五车通毕昴占曰女主恶之其月庚子月犯舆鬼占曰将军死其月甲寅流星从五车出至紫宫西蕃没占曰有兵其月丙辰黒气贯宿占曰王侯有归骨者三月乙未有流星大小西行不可称数至晓乃息占曰民流之象四月壬午荧惑入太㣲犯右执法月在丙子歳星昼见南斗度中占曰其国有军容大败其月己卯竟夜有流星百余西南行一大如瓯尾长丈余黒色从河鼓出又曰有兵其月壬午太白在月南并出东方为犯占曰有破军死将王者亡地七月甲午月犯心心为宋地其月丙午月犯南斗占曰大臣诛其月乙卯荧惑犯氐氐兖州分野十月辛巳太白入氐占曰春谷贵十一月癸巳太白犯房占曰牛多死其年四方反叛内兵大出六师亲戎昭太后崩大将殷孝祖为南贼所杀尚书右仆射蔡兴宗以荧惑犯右执法自觧不许九月诸方反者皆平多有归䧏者后失淮北四州地彭城兖州并为虏所没民流之騐也彭城宋分也是春谷贵民饥眀年牛多疾死诏太官停宰牛泰始三年六月甲辰月犯东井占曰军将死荧惑犯舆鬼占曰金钱散又曰不出六十日必大赦八月癸卯天子以皇后六宫衣服金钗杂物赐北征将士眀年二月䕶军王𤣥谟薨泰始四年六月壬寅太白犯舆鬼占曰民大疾死不收其年普天大疫泰始五年二月丙戍月犯左角占曰三年天子恶之三月庚申月犯建星占曰易相十月壬午月犯毕占曰天子用法诛罚急贵人有死者其月丙申太白犯亢占曰收敛国兵以备北方其年冬建安王休仁解扬州桂阳王休范为扬州扬州牧前后常宰相居之易相之验也七年晋平王休祐建安王休仁并见杀时失淮北立戍以备防北虏后三年宫车晏驾泰始六年正月辛巳月犯左角同前占八月壬辰荧惑犯南斗南斗吴分十一月乙亥月犯东北辕占曰大人当之又曰大臣有诛者二年杀扬州刺史王景文宫车晏驾后废帝元徽三年七月丙申太白入角犯歳星占曰角为天门国将有兵事占于角太白与木星㑹杀军在外破军杀将其月丁巳太白入氐氐为天子宿宫太白兵凶之星八月己巳太白犯房北头第二星占曰王失徳九月癸卯太白犯南斗第二星占曰大人当之国易政十月丙戍歳星入氐占曰诸侯人君有来入宫者十一月庚戍月入太㣲奄屏西南星占曰贵者失势四年七月建平王景素据京口反时废主凶慝无度五年七月殒安成王入纂皇阼三年齐受禅元徽四年三月乙巳朔月犯房北头第一星进犯键闭星占曰有谋伏甲兵在宗庙中天子不可出宫下堂多暴事九月甲辰塡星犯太㣲西蕃占曰立王一曰徙王又曰大人忧时废帝出入无度卒以此殒安成王立元徽五年正月戊申月犯南斗第五星与前同占四月丁巳荧惑犯舆鬼西北星占曰大人忧近期六十日逺期六月日又曰人君恶之其月丙子太白犯舆鬼西北星占曰大赦五月戊申太白昼见午上光眀异常占曰更姓六月壬戌月犯钩钤星占曰有大令其月乙丑月犯南斗第四星与前同占七月废帝殒大赦天下后二年齐受禅顺帝昇眀元年八月庚申月入南斗犯第三星与前同占九月丁亥太白在翼昼见经天占曰更姓闰十二月癸卯夜月奄南斗第四星与前同占宋书卷二十六卷二十六考证宋书卷二十六考证天文志四十二月太白犯西建中央星按星图有天建星无西建星西字疑天字之讹其月丙辰黒气贯宿按宿字上必有脱字近期六十日逺期六月日月一本作百宋书卷二十六考证宋书卷二十七钦定四库全书宋书卷二十七梁沈约撰志第十七符瑞上夫体睿穷几含灵独秀谓之圣人所以能君四海而役万物使动植之类莫不各得其所百姓仰之懽若亲戚芬若椒兰故为旗章舆服以崇之玉玺黄屋以尊之以神器之重推之于兆民之上自中智以降则万物之为役者也性识殊品盖有愚暴之理存焉见圣人利天下谓天下可以为利见万物之归圣人谓之利万物力争之徒至以逐鹿方之乱臣贼子所以多于世也夫龙飞九五配天光宅有受命之符天人之应易曰河出图洛出书而圣人则之符瑞之义大矣赫胥燧人之前无闻焉太昊帝宓牺氏母曰华胥燧人之世有大迹出雷泽华胥履之而生伏牺于成纪蛇身人首有圣徳燧人氏没宓牺代之受龙图画八卦所谓河出图者也有景龙之瑞炎帝神农氏母曰女登游于华阳有神龙首感女登于常羊山生炎帝人身牛首有圣徳致大火之瑞嘉禾生醴泉出黄帝轩辕氏母曰附寳见大电光绕北斗枢星照郊野感而孕二十五月而生黄帝于夀丘弱而能言龙颜有圣徳劾百神朝而使之应龙攻蚩尤战虎豹熊罴四兽之力以女魃止淫雨天下既定圣徳光被羣瑞毕臻有屈轶之草生于庭佞人入朝则草指之是以佞人不敢进有景云之瑞有赤方气与青方气相连赤方中有两星青方中有一星凡三星皆黄色以天清明时见于摄提名曰景星黄帝黄服斋于中宫坐于𤣥扈洛水之上有鳯凰集不食生虫不履生草或止帝之东园或巢于阿阁或鸣于庭其雄自歌其雌自舞麒麟在囿神鸟来仪有大蝼如羊大螾如虹黄帝以土气胜遂以土徳王五十年秋七月庚申天雾三日三夜昼昏黄帝以问天老力牧容成曰于公何如天老曰臣闻之国安其主好文则鳯凰居之国乱其主好武则鳯凰去之今鳯凰翔于东郊而乐之其鸣音中夷则与天相副以是观之天有严敎以赐帝帝勿犯也乃召史卜之龟燋史曰臣不能占也其问之圣人帝曰已问天老力牧容成矣史北面再拜曰龟不违圣智故燋雾除游于洛水之上见大鱼杀五牲以醮之天乃甚雨七日七夜鱼流于海得图书焉龙图出河龟书出洛赤文篆字以授轩辕轩辕接万神于明庭今寒门谷口是也帝摰少昊氏母曰女节见星如虹下流华渚既而梦接意感生少昊登帝位有鳯凰之瑞帝颛顼高阳氏母曰女枢见瑶光之星贯月如虹感已于幽房之宫生颛顼于若水首戴干戈有圣徳生十年而佐少昊氏二十而登帝位帝喾高辛氏生而骈齿有圣徳代高阳氏王天下使鼓人拊鞞鼓击钟磬鳯凰鼓翼而舞帝尧之母曰庆都生于斗维之野常有黄云覆䕶其上及长观于三河常有龙随之一旦龙负图而至其文要曰亦受天祐眉八彩鬓髪长七尺二寸面鋭上丰下足履翼宿既而阴风四合赤龙感之孕十四月而生尧于丹陵其状如图及长身长十尺有圣徳封于唐梦攀天而上高辛氏衰天下归之在帝位七十年景星出翼鳯凰在庭朱草生嘉禾秀甘露润醴泉出日月如合璧五星如连珠厨中自生肉其薄如箑摇动则风生食物寒而不臭名曰箑脯又有草夹阶而生月朔始生一荚月半而生十五荚十六日以后日落一荚及晦而尽月小则一荚焦而不落名曰蓂荚一曰歴荚归功于舜将以天下禅之乃洁斋修堙场于河雒择良日率舜等升首山遵河渚有五老游焉盖五星之精也相谓曰河图将来告帝以期知我者重瞳黄姚五老因飞为流星上入昴二月辛丑昧明礼备至于日荣光出河休气四塞白云起回风揺乃有龙马衔甲赤文緑色临坛而止吐甲图而去甲似龟背广九尺其图以白玉为检赤玉为字泥以黄金约以青绳检文曰闿色授帝舜言虞夏殷周秦汉当授天命帝乃写其言蔵于东序后二年二月仲辛率羣臣沈璧于洛礼毕退俟至于下赤光起𤣥龟负书而出背甲赤文成字止于坛其书言当禅舜遂让舜帝舜有虞氏母曰握登见大虹意感而生舜于姚墟目重瞳子故名重华龙颜大口黑色身长六尺一寸舜父母憎舜使其涂廪自下焚之舜服鸟工衣服飞去又使浚井自上塡之以石舜服龙工衣自傍而出耕于歴山梦眉长与髪等及即帝位蓂荚生于阶鳯凰巢于庭击石拊石百兽率舞景星出房地出乘黄之马西王母献白环玉玦舜在位十有四年奏钟石笙筦未罢而天大靁雨疾风发屋拔木桴皷播地钟磬乱行舞人顿伏乐正狂走舜乃璇持衡而笑曰明哉夫天下非一人之天下也亦乃见于钟石笙筦乎乃荐禹于天使行天子事于时和气普应庆云兴焉若烟非烟若云非云郁郁纷纷萧索轮囷百工相和而歌庆云帝乃倡之曰庆云烂兮糺缦缦兮日月光华旦复旦兮羣臣咸进稽首曰明明上天烂然星陈日月光华𢎞予一人帝乃再歌曰日月有常星辰有行四时从经万姓允诚于予论乐配天之灵迁于圣贤莫不咸聼鼚乎皷之轩乎舞之精华以竭褰裳去之于是八风修通庆云丛聚蟠龙奋迅于其藏蛟鱼踊跃于其渊龟鼈咸出其宂迁虞而事夏舜乃设坛于河依尧故事至于下荣光休气至黄龙负图长三十二尺广九尺出于坛畔赤文绿错其文言当禅禹帝禹有夏氏母曰修已出行见流星贯昴梦接意感既而吞神珠修已背剖而生禹于石纽虎鼻口两耳参镂首戴钩钤匈有玉斗足文履已故名文命长有圣徳长九尺九寸梦自洗于河以手取水饮之又有白狐九尾之瑞当尧之世舜举之禹观于河有长人白面鱼身出曰吾河精也唿禹曰文命治滛言讫授禹河图言治水之事乃退入于渊禹治水既毕天钖𤣥珪以告成功夏道将兴草木畅茂青龙止于郊祝融之神降于崇山乃受舜禅即天子之位洛出龟书六十五字是为洪范此谓洛出书者也南巡狩济江中流有二黄龙负舟舟人皆惧禹笑曰吾受命于天屈力以养人生性也死命也奚忧龙哉龙于是曵尾而逝高辛氏之世妃曰简狄以春分𤣥鸟至之日从帝祀郊禖与其妹浴于𤣥丘之水有𤣥鸟衘卵而坠之五色甚好二人竞取覆以玉筐简狄先得而吞之遂孕匈剖而生契长为尧司徒成功于民受封于商后十三世生主癸主癸之妃曰扶都见白气贯月意感以乙日生汤号天乙丰下鋭上晳而有句身而扬声身长九尺臂有四肘是曰殷汤汤在亳能修其徳伊摰将应汤命梦乘船过日月之傍汤乃东至于洛观帝尧之坛沈璧退立黄鱼双踊黑鸟随鱼止于坛化为黑玉又有黑龟并赤文成字言夏桀无道汤当代之梼杌之神见于邳山有神牵白狼衔钩而入商朝金徳将盛银自山溢汤将奉天命放桀梦及天而舓之遂有天下商人后改天下之号曰殷高辛氏之世妃曰姜嫄助祭郊禖见大人迹履之当时歆如有人道感已遂有身而生男以为不祥弃之阨巷羊牛避而不践又送之山林之中会伐林者荐覆之又取而置寒氷上大鸟来以一翼借覆之姜嫄以为异乃收养焉名之曰弃枝颐有异相长为尧稷官有功于民后稷之孙曰公刘有徳诸侯皆以天子之礼待之初黄帝之世䜟言曰西北为王期在甲子昌制命发行诛旦行道及公刘之后十三世而生季歴季歴之十年飞龙盈于殷之牧野此盖圣人在下位将起之符也季歴之妃曰大任梦长人感已于豕牢而生昌是为周文王龙颜虎肩身长十尺匈有四乳太王曰吾世当有兴者其在昌乎季歴之兄曰太伯知天命在昌适越终身不反弟仲雍从之故季歴为嗣以及昌昌为西伯作邑于丰文王之妃曰大姒梦商庭生棘太子发植梓树于阙间化为松栢棫柞以告文王文王币告羣臣与发并拜告梦季秋之甲子赤爵衔书及丰止于昌户昌拜稽首受之其文要曰姬昌苍帝子亡殷者纣王将畋史徧卜之曰将大获非熊非罴天遗汝师以佐昌臣太祖史畴为禹卜畋得臯陶其兆如此王至于磻谿之水吕尚钓于涯王下趋拜曰望公七年乃今见光景于斯尚立变名答曰望钓得玉璜其文要曰姬受命昌来提撰尔雒钤报在齐尚出游见赤人自雒出授尚书曰命曰吕佐昌者子文王梦日月着其身又鸑鷟鸣岐山于孟春六旬五纬聚房后有鳯凰衔书游文王之都书又曰殷帝无道虐乱天下皇命已移不得复久灵祗逺离百神吹去五星聚房昭理四海文王既没太子发代立是为武王武王骈齿望羊将伐纣至于孟津八百诸侯不期而会咸曰纣可伐矣武王不从及纣杀比干囚箕子微子去之乃伐纣度孟津中流白鱼跃入王舟王俯取鱼长三尺目下有赤文成字言纣可伐王冩以世字鱼文消燔鱼以告天有火自天止于王屋流为赤乌乌衔谷焉谷者纪后稷之徳火者燔鱼以告天天火流下应以吉也遂东伐纣胜于牧野兵不血刃而天下归之乃封吕望于齐周徳既隆草木茂盛蒿堪为宫室因名蒿宫武王没成王少周公旦摄政七年制礼作乐神鸟鳯凰见蓂荚生乃与成王观于河洛沈璧礼毕王退俟至于日昧荣光并出幕河青云浮至青龙临坛衔𤣥甲之图坐之而去礼于洛亦如之𤣥龟青龙苍光止于坛背甲刻书赤文成字周公援笔以世文写之书成文消龟堕甲而去其言自周公讫于秦汉盛衰之符麒麟游苑鳯凰翔庭成王援琴而歌曰鳯凰翔兮于紫庭余何徳兮以感灵赖先王兮恩泽臻于胥乐兮民以寕鲁哀公十四年孔子夜梦三槐之间丰沛之邦有赤烟气起乃唿颜渊子夏往视之驱车到楚西北范氏街见刍儿摘麟伤其左前足薪而覆之孔子曰儿来汝姓为赤诵名子乔字受纪孔子曰汝岂有所见邪儿曰见一禽巨如羔羊头上有角其末有肉孔子曰天下已有主也为赤刘陈项为辅五星入井从嵗星儿发薪下麟示孔子孔子趋而往麟䝉其耳吐三卷图广三寸长八尺每卷二十四字其言赤刘当起曰周亡赤气起大燿兴𤣥丘制命帝卯金孔子作春秋制孝经既成使七十二弟子向北辰星罄折而立使曽子抱河洛事北向孔子斋戒向北辰而拜告备于天曰孝经四卷春秋河洛凡八十一卷谨已备天乃洪欝起白雾摩地赤虹自上下化为黄玉长三尺上有刻文孔子跪受而读之曰寳文出刘季握卯金刀在轸北字禾子天下服汉高帝父曰刘执嘉执嘉之母梦赤鸟若龙戱已而生执嘉是为太上皇帝母名含始是为昭灵后昭灵后游于洛池有玉鸡衔赤珠刻曰玉英吞此者王昭灵后取而吞之又寝于大泽梦与神遇是时靁电晦㝠太上皇视之见蛟龙在其上遂有身而生季是为高帝高帝隆准而龙颜羙须左股有七十二黑子微时数从王媪武负贳酒醉卧上常有光怪每留饮售辄数倍武负异之辄折其契单父人吕公好相人见高帝谓曰臣少好相人相人多矣无如季相愿季自爱臣有息女愿为箕箒妾吕公妻媪怒吕公曰公常竒此女欲与贵人沛令善公求不与何妄许刘季吕公曰非女子所知卒与高帝生惠帝鲁元公主吕后尝与两子居田中有一老父过请饮吕后因馈之食老父相吕后曰夫人天下贵人也令相二子见惠帝曰夫人所以贵者乃此男相鲁元公主亦贵老父已去高帝适从傍舍来吕后具言之高帝追问老父老父曰向者夫人儿子之贵皆以君相君贵不可言高帝被饮夜行径泽中前人反曰有大蛇当道愿还高帝醉曰壮士行何畏乃前援劒斩蛇蛇分为两道开而过后人来者见老妪守蛇曰向者赤帝子过杀之见者疑妪为诈欲笞之忽然不见具以状告高帝帝心喜秦始皇帝曰东南有天子气于是东游以厌之高帝隠于芒砀山泽之间吕后常知其处高帝怪问之对曰季所居上常有云气故知之高帝为沛公入秦五星聚于东井嵗星先至而四星从之占曰以义取天下初张良游于下邳沂水之上有老父来直至良前而堕其履顾谓良曰孺子下取履良愕然欲殴之以其老乃下取跪进父以足受笑而去良殊大惊父去里所复来曰孺子可敎也后五日平明与我会此良怪之跪应曰诺五日良往父已先来怒曰何与长者期而后也五日更与我㑹此凡三期而良先至老父喜曰不当如是耶即出懐中一卷书与之曰读之此为王者师后十三年孺子见我济北谷城山下黄石即我也旦视其书乃太公兵法良以黄石篇为佗人説皆不省唯高帝説焉良曰此殆天所授矣五年而成帝业后十三年张良果得谷城山下黄石寳而祠之死与合葬文帝之母薄姬魏豹为魏王纳之后宫许负相之当生天子魏王豹于是背汉汉高帝击虏而薄姬输织室高帝见而美之内于后宫嵗余乃得幸将见幸薄姬言妾昨梦青龙据妾心高帝曰我是也吾为尔成之一御而生文帝景帝王皇后初嫁为金王孙妻母臧儿卜筮曰当贵乃夺金氏而纳太子宫生男男方在身梦日入其懐以告太子太子曰是贵徴也生男是为武帝武帝赵婕妤家在河间生而两手皆拳不可开武帝廵守过河间望气者言此有竒女天子气召而见之武帝自披其手即时申得一玉钩由是见幸号曰拳夫人进为婕妤居钩弋宫大有宠十四月生男是为昭帝号曰钩弋子武帝曰闻昔尧十四月而生今钩弋子亦然乃名其门曰尧母门昭帝元鳯二年正月太山莱芜山南民夜闻讻讻有数千人声晨往视之见大石自立高丈五尺大三十八围入地八尺三石为足立后白鸟数千集其傍又上林苑中栁树断卧地一朝自起生枝叶虫啮其叶成文曰公孙病已立陈留㐮邑王社忽移至长安博士眭孟占之曰石隂类太山岱宗王者禅代之处将有废故之家姓公孙名病已从白衣为天子者时昭帝幼少霍光辅政以孟妖言诛之及昭帝崩昌邑王又废光立宣帝武帝曽孙本名病已在民间白衣三世如孟言焉元帝王皇后齐田氏之苖裔祖父翁孺自东平陵徙元城元城建公曰昔春秋沙鹿崩晋史卜之隂为阳雄土火相乘故沙鹿崩后六百四十五年宜有圣女兴其齐田乎今翁孺之徙正值其地日月当之元城郭东有五鹿之墟即沙鹿地后八十年当有贵女兴天下翁孺生禁禁妻李氏方妊身梦月入其懐生女是为元后每许嫁未行所许者辄死卜相者云当大贵遂为元帝皇后生成帝初秦始皇世有长人十二身长五丈足迹六尺见于陇西临洮前史以为秦亡之征史臣以为汉兴之符也自高帝至于平帝十二主焉光武皇帝父为济阳令济阳有武帝行宫常封闭哀帝建平元年十二月甲子夜光武将产乃开而居之时有赤光室中尽明皇考异焉使卜者王长卜之长辟左右曰此善事不可言是嵗有嘉禾生产屋景天中一茎九穂异于凡禾县界大丰故名光武曰秀时又有鳯凰集济阳于是画宫为鳯凰之象明年方士有夏贺良者上言哀帝云汉家歴运中衰当再受命于是改号为太初元将元年称陈圣刘太平皇帝以厌胜之王莽时善望气者苏伯阿望光武所居县舂陵城郭唶曰气佳哉郁郁葱葱然莽忌恶汉而钱文有金乃攻铸货泉以易之既而光武起于舂陵之白水乡货泉之文为白水真人也初起兵望见家南有火光以为人持火唿之而光遂盛赫然上属天有顷不见及在河北为王郎所逼将南济滹沱河导吏还云河水流澌无船可渡左右皆恐惧帝更遣王霸视之霸往视如吏言霸虑还以实对惊动衆心乃谬云氷坚可渡帝驰进比至而河氷皆合其坚可乘既渡余数乘车未毕而氷陥前至下博城西疑所之有一白衣老公在道旁曰努力信都为长安城守去此八十里耳言毕失所在遂至信都投太守任光初光武微时穰人蔡少公曰䜟言刘秀发兵捕不道卯金修徳为天子国师公刘子骏名秀少公曰国师公是也光武笑曰何用知非仆道士西门君恵等并云刘秀当为天子光武平定河北还至中山将军万修得赤伏符言光武当受命羣臣上尊号光武辞前至鄗县诸生彊华又自长安诣鄗上赤伏符文与修合羣下又请曰受命之符人应为大光武又梦乘赤龙登天乃即位都洛阳营宫阙一夕有门材自至是时琅邪开阳县城门一夕无故自亡检所得村即是也遂名其门曰开阳门先是秦穆公时陈仓人掘地得物若羊非羊若猪非猪怪将献之道逄二僮子谓之曰子知彼乎名为常在地下食死人脑若欲杀之以栢东南枝指之则死矣因言曰此二僮子名为寳得其雄者王得其雌者霸于是陈仓人遂弃而逐二僮子二僮子化为雉飞入林陈仓人以告穆公穆公发徒大猎得其雌者化而为石置之汧渭之间至文公为之立祠名曰陈寳祠雄南飞集南阳穰县其后光武兴于南阳光武之初兴也隗嚻拥衆陇右招集英俊而公孙述称帝于蜀天下云扰大者连州郡小者据县邑嚻问扶风人班彪曰往者周亡战国并争天下分裂数世然后定纵横之事复起于今乎将承运迭兴在于一人也愿先生论之对曰周之废兴与汉异昔周立爵五等诸侯从政本根既微枝叶彊大故其末流有纵横之事其势然也汉家承秦之制郡县治民主有专已之威臣无百年之柄至于成帝假借外家哀平短祚国嗣三絶祸自上起伤不及下故王氏之贵倾擅朝廷能窃号位而不根于民是以即真之后天下莫不引领而叹十余年间中外骚扰逺近俱发假号云合咸称刘氏不谋而同辞方今雄桀𢃄州域者皆无七国世业之资诗云皇矣上帝临下有赫鉴观四方求民之瘼今民皆讴吟思汉向仰刘氏己可知矣隗嚻曰先生言周汉之势可也至于但见愚民习识刘氏姓号之故而谓汉复兴疏矣昔秦失其鹿刘季逐而掎之时民复知汉乎彪既感嚻言又愍狂狡之不息乃着王命论以救时难辞曰昔在帝尧之禅曰咨尔舜天之厯数在尔躬舜亦以命禹洎于稷契咸佐唐虞光济四海奕世载徳至于汤武而有天下虽其遭遇异时禅代不同至于应天从民其揆一焉是故刘氏承尧之祚氏族之世着于春秋言据火徳而汉绍之始起沛泽则神母夜号以章赤帝之符由是言之帝王之祚必有明圣显懿之徳丰功厚利积累之业然后精诚通于神明流泽加于生民故能为鬼神所福向天下所归往未见运世无本功徳不纪而得堀起在此位者也世俗见高祖兴于布衣不达其故以为适遭暴乱得奋其劒游説之士至比天下于逐鹿幸捷而得之不知神器有命不可以智力求也悲夫此世之所以多乱臣贼子者也若然者岂徒闇于天道哉又不覩之于人事矣夫饥馑流𨽻饥寒道路思有裋褐之袭檐石之畜所愿不过一金然终于转死沟壑何则贫穷亦有命也况乎天子之贵四海之富神明之祚可得而妄据哉故虽遭罹厄㑹窃其权柄勇如信布彊如梁籍成如王莽然卒润镬伏锧亨菹分裂又况么么不及数子而欲闇干天位者乎是故驽蹇之乘不骋千里之涂䴏雀之俦不奋六翮之用楶棁之材不荷栋梁之任斗筲之子不秉帝王之重易曰鼎折足覆公餗不胜其任也当秦之末豪桀共推陈婴而王之婴母止婴曰自吾为子家妇而世贫贱卒冨贵不祥不如以兵属人事成少受其利不成祸有所归婴从其言而陈氏以宁王陵之母亦见项氏之必亡而刘氏之将兴也是时陵为汉将而母获于楚有汉使来陵母见之谓曰愿告吾子汉王长者必得天下子谨事之无有二心遂对汉使伏劒而死以固勉陵其后果定于汉陵为宰相封侯夫以匹妇之明犹能推事理之致探祸福之机全宗祀于无穷垂册书于春秋而况大丈夫之事乎是故穷逹有命吉凶由人婴母知废陵母知兴审此二者帝王之分决矣盖在高祖其兴也有五一曰帝尧之苖裔二曰体貎多竒异三曰神武有征应四曰寛明而仁恕五曰知人善任使加之以信诚好谋逹于聼受见善如不及用人如由己从谏如从流趋时如响赴当食吐哺纳子房之策拔足挥洗揖郦生之説寤戍卒之言断懐土之情高四皓之名割肌肤之爱举韩信于行阵収陈平于亡命英雄陈力羣才毕举此高祖之大略所以成帝业也若乃灵瑞符应又可略闻矣初刘媪妊高祖而梦与神遇震雷晦㝠有龙蛇之怪及长多灵异有殊于衆是以王武感物而折契吕公覩貎而进女秦皇东游以厌其气吕后望云而知所处始受命则白蛇分西入闗则五星聚故淮隂留侯谓之天授非人力也歴古今之得失验行事之成败稽帝王之世运考五者之所谓取舍不厌斯位符应不同斯度而欲昧于权利越次妄据外不量力内不知命则必丧保家之主失大年之夀遇折足之凶伏鈇钺之诛英雄诚知觉寤畏若祸戒超然逺览渊然深识收陵婴之明分絶信布之觊觎距逐鹿之瞽説审神器之有授无贪不可几为二母之所笑则福祚流于子孙天禄其永终矣隗嚻不纳果败汉元成世道士言䜟者云赤厄三七三七二百一十年有外戚之簒祚极三六当有龙飞之秀兴复祖宗及莽簒汉汉二百一十年矣莽十八年而败光武兴焉明帝初生丰下鋭上赤色似尧终登帝位和帝邓皇后祖父禹佐命光武常曰我将百万人未尝妄杀一人子孙当大兴后少时相者苏大见后惊曰此成汤之骨法也贵不可言后尝梦登梯以手扪天天体荡荡正青而滑有若钟乳者后仰吮之以讯之占梦占梦者曰尧攀天而止汤梦及天而呧之此皆非常梦也既而入宫遂登尊位安帝未即大位在邸数有神光赤蛇嘉应照曜室内磐纡殿屋牀第之间后遂入承大统初桓帝之世有黄星见于楚宋之分辽东殷馗曰后五十年当有真人起于谯沛之闲其锋不可当灵帝熹平五年黄龙见谯光禄大夫乔𤣥问太史今单飏曰此何祥也飏曰其国后当有王者兴不及五十年亦当复见天事恒象此其征也内黄殷登嘿记之其后曹操起于谯是为魏武帝建安五年于黄星见之嵗五十年矣而武帝破袁绍天下莫敌春秋䜟曰代汉者当涂高也汉有周舒者善内学人或问之舒曰当涂高者魏也舒既没谯周又问术士杜琼曰周征君以为当涂高魏也其义何在琼曰魏阙名也当涂而高圣人以类言耳又问周曰宁复有所怪邪周曰未逹也琼曰古者名官职不言曹自汉以来名官尽言曹吏言属曹卒言侍曹此殆天意也周曰魏者大也曹者衆也衆而且大天下之所归乎建安十八年武帝为公又进爵为王二十五年武帝薨太子丕嗣为魏王是为文帝文帝始生有云青色员如车盖当其上终日望气者以为至贵之祥非人臣之气善相者高元吕曰其贵不可言延康元年三月黄龙又见谯殷登犹存叹曰黄龙见于熹平也单飏云不及五十年亦当复见今四十五年矣飏之言其验兹乎十月饶安言白虎见八月石邑言鳯凰集又有麒麟见十月汉帝禅位于魏魏王辞譲不受博士蘓林董巴上言臣闻天之去就固有常分圣人当之昭然不疑故尧捐骨肉而禅有虞终无吝色舜发垄亩而居天下若固有之其相授闲不稽漏刻天下已传矣所以急天命明天下不可一日无君今汉期运已终妖异絶之已审陛下受天之命符瑞告征丁宁详悉反覆备至虽言语相谕无以代此今既发诏书玺绶未御固执谦让上稽天命下违民情臣谨按古之典籍参以图纬魏之行运及天道所在即尊之验在于今年此月昭晳分明谨条奏如左唯陛下迁思易虑以时即位显告上帝布诏天下然后改正朔易服色正大号天下幸甚其所陈事曰天有十二次以为分野王公之国各有所属周在鹑火魏在大梁嵗星行歴凡十二次所在国天子受命诸侯以封周文王始受命嵗星在鹑火至武王伐纣十三年嵗星复在鹑火故春秋传曰武王伐纣嵗在鹑火又曰岁之所在则我有周之分野也昔光和十七年嵗在大梁武王始受命为将讨黄巾是嵗改年为中平元年建安元年嵗复在大梁始拜大将军十三年复在大梁始拜丞相今二十五年嵗复在大梁陛下受命此魏得嵗与周文武受命相应今年青龙在庚子诗推度灾曰庚者更也子者兹也圣人制法天下治又曰王者布徳于子治成于丑此言今年天更命圣人制法天下布徳于民也魏以政制天下与诗协矣颛顼受命嵗在豕韦卫居其地亦在豕韦故春秋传曰卫颛顼之墟也今十月斗之所建则颛顼受命之分也魏以十月受禅此同符始祖受命之验也魏之氏族出自颛顼与舜同祖见于春秋世家舜以土徳承尧之火今魏亦以土徳承汉之火其于行运合于尧舜授受之次魏王犹未许大史丞许芝又上天文祥瑞自建安三年十二月戊辰有新天子气见于东南到今积二十三年建安十年茀星出库楼歴犯氐房宿北入天市犯北斗紫㣲氐为天子宿宫路寝所止房为天子明堂政教之首北斗七星主尊辅象近臣紫微者北极最尊此除扫汉家之大异也建安十八年秋嵗星镇星荧惑俱入太微逆行留守帝坐百有余日岁星入太微人主改姓镇星入太微内有兵乱人主以弱三者汉改姓易代之异也建安十九年正月白虹贯日易传曰后妃擅国白虹贯日建安二十一年五月朔己亥日蚀建安二十三年三月茀星晨见东方二十余日夕出西方犯歴五车东井五诸侯文昌轩辕太微锋炎刺帝坐茀者除旧布新亡恶兴圣之异也建安二十四年二月晦壬子日蚀日者阳精月为侯王而以亥子日蚀皆水灭火之异也延康元年九月十日黄昏时月蚀荧惑过人定时荧惑出营室宿羽林月为大臣侯王之象荧惑火精汉氏之行占曰汉家以兵亡延康元年九月二十日剥卦天子气不见皆崩亡之异也荧惑火精行缩日一度有余故太史令王昱以为汉家衰亡之极荧惑大而赤色光不明赤而小与小星无别皆汉家衰亡之异也易传曰上下流通圣贤昌厥应帝徳鳯凰翔万民喜乐无咎殃易传又曰圣人受命厥应鳯凰下天子虏易传又曰黄龙见天灾将至天子绌圣人出黄龙以戊已日见五色文章皆具圣人得天受命黄龙以戊寅见此帝王受命之符瑞最着明者也易传又曰圣人清静行中正贤人至民从命厥应麒麟来春秋玉版䜟曰代赤者魏公子春秋佐助期曰汉以许昌失天下故白马令甘陵李云上事言许昌气见当涂高已萌欲使汉家防絶萌牙今汉都许日以微弱当居许昌以失天下当涂高者魏也魏者象魏两阙之名当道而高大者也魏当代汉如李云之言也春秋佐助期又曰汉以蒙孙亡説者以䝉孙直汉二十四帝童䝉愚惑以弱亡汉帝少时名为董侯名不正蒙乱荒惑其子孙以弱亡也孝经中黄䜟曰日载东纪火光不横一圣明聪四百之外易姓而王天下归功致太平此魏王之姓讳着见圗䜟也易运期曰言居东西有午两日并光日居下其为主及为辅五八四十黄气受真人出言午许字两日昌字汉当以许亡魏当以许昌今际㑹之期在许是其大效也易运期又曰鬼在山禾女运王天下于是魏王受汉禅柴于繁阳有黄鸟衔丹书集于尚书台于是改元为黄初汉中平二年洛阳民譌言虎贲寺有黄人观者日数万道路断絶中平元年黄巾贼起云苍天已死黄天当立此魏氏依刘向自云土徳之符也先是周敬王之四十七年宋景公问大夫邢史子臣天道何祥对曰后五年五月丁亥臣将死死后五年五月丁卯吴将亡亡后五年君将终终后四百年邾王天下皆如其言邾王天下盖谓魏国之后言四百年则错疑年代久逺传记者谬误高贵乡公初生有光气照燿室屋其后即大位刘备身长七尺七寸垂手过膝顾自见耳洛书甄燿度曰赤三徳昌九世会备合帝际洛书寳予命曰天度帝道备称皇以统握契百成不败洛书録运期曰九侯七杰争民命炊骸道路谁使主者𤣥且来备字𤣥徳故云𤣥且来也孝经钩命决曰帝三建九会备先是术士周羣言西南数有黄气直立数丈如此积年每有景云祥风从璇玑下应之建安二十二年中屡有气如旗从西竟东中天而行图书曰必有天子出其方太白荧惑镇星从嵗星又黄龙见犍为武阳之赤水九日乃去闗羽在襄阳男子张嘉王休献玉玺备后称帝于蜀孙坚之祖名钟家在吴郡富春独与母居性至孝遭嵗荒以种𤓰为业忽有三少年诣钟乞𤓰钟厚待之三人谓钟曰此山下善可作冡𦵏之当出天子君可下山百歩许顾见我去即可𦵏也钟去三十歩便反顾见三人并乘白鹤飞去钟死即𦵏其地地在县城东冡上数有光怪云气五色上属天衍数里父老相谓此非凡气孙氏其兴矣坚母生坚梦膓出绕吴昌门以告邻母邻母曰安知非吉祥也昌门吴郭门也坚生而容貌竒异坚妻吴氏初姙子䇿梦月入其懐后孕子权又梦日入懐告坚曰昔姙䇿梦月入懐今又梦日入懐何也坚曰日月隂阳之精极贵之象吾子孙其兴乎权方颐大口紫长上短下汉世有刘琬者能相人见权兄弟曰孙氏兄弟虽各才智明达然禄胙不终惟中弟孝廉形貎竒伟骨体不恒有大贵之表年又最夀尔其识之权时为孝廉初秦始皇东巡济江望气者云五百年后江东有天子气出于吴而金陵之地有王者之势于是秦始皇乃改金陵曰秣陵凿北山以絶其势至吴又令囚徒十余万人掘污其地表以恶名故曰囚卷县今嘉兴县也汉世术士言黄旗紫盖见于斗牛之间江东有天子气献帝兴平中吴中谣言黄金车斑䦨耳开昌门出天子魏文帝黄初三年举兵武昌并言黄龙鳯凰见其年权称尊号年至七十一而薨权子休初封琅邪王梦乘龙上天顾不见尾后得大位其子被废汉元成之世先识之士有言曰魏年有和当有开石于西三千余里系五马文曰讨曹及魏之初兴也张掖删丹县金山栁谷有石生焉周围寻中髙一仞苍质素章有五马麟鹿鳯凰仙人之象始见于建安形成于黄初文备于太和至青龙三年栁谷之𤣥川溢漏石形改易状似灵龟广一丈七尺一寸围五丈八寸立于川西有石马十二其一仙人骑之其一骑靽其五有形而不善成其五成形又有一牛八卦列宿彗星之象有玉匣开盖于前有玉玦二玉璜一又有麒麟鳯凰白虎马牛于中布有文字曰上上三天王述大会讨大曹金但取之金立中大金马一匹中正大吉闗夀此马甲寅述水凡三十五字石色苍而物形及字并白石书之皆隆起魏明帝恶其文有讨曹凿去为计以苍石塞之宿昔而白石满焉当时称为祥瑞班下天下处士张臶曰夫神兆未然不追往事此盖将来之休征当今之怪异也既而晋以司马氏受禅太尉属程猗説曰夫大者盛之极也金者晋之行也中者物之会也吉者福之始也此言司马氏之王天下感徳而生应正吉而王之符也猗又为赞曰皇徳遐通实降嘉灵干生其象坤育其形𤣥石既表素文以成瑞虎合仁白麟燿精神马自图金言其形体正而王中允克明关夀无疆于万斯龄宣帝有狼顾之相能使面正向后而身形不异魏武帝尝梦有三匹马在一槽中共食其后宣帝及景文相继为宰相遂倾曹氏文帝未立世子有意于齐献王攸武帝时为中抚军惧不立以相儿示裵秀秀言于文帝曰中抚军振髪籍地垂手过䣛天表如此非人臣之相也由是得立及嗣晋位其月襄武县言有大人相长三丈余足迹三尺一寸白髪黄单衣黄巾柱杖唿民王始语云今当太平顷之受魏禅武帝咸宁元年大风吹帝社树折有青气出社中占者以为东莞有天子气时琅邪武王伷封东莞伷元帝祖也元帝以咸宁二年夜生有光照室室内尽明有白毛生于日角之左眼有精光燿随恵帝幸邺成都王颍杀东安王繇繇元帝叔父也帝惧欲出奔而月明徼候急四衢断絶不得去有顷天隂风雨大至候者皆休乃得去初武帝伐吴琅邪武王伷率衆出涂中而王浑逼歴阳王濬已次近路孙皓欲降送天子玺绶近越二将而逺送诣伷识者咸怪之吴之未亡也吴郡临平湖一旦自开湖邉得石函中有小青石刻作皇帝字旧言临平湖塞天下乱开则天下太平吴人以为美祥俄而吴灭后元帝兴于江左吴亡后蒋山上常有紫云数术者亦云江东犹有帝王气又谣言曰五马游度江一马化为龙元帝与西阳汝南南顿彭城五王过江而元帝升天位䜟书曰铜马入海建业期元帝小字铜环永嘉初元帝以安东将军镇建业时嵗填星辰太白四星聚于牛女之间常裵回进退愍帝建兴四年晋陵武进人陈龙在田中得铜铎五枚柄口皆有龙虎形又有将雏鸡雀集其前皆驱去复还至于再三又有鹅三四头髙飞且鸣周回东西昼夜不下如此者六七日会稽剡县陈清又于井中得栈钟长七寸二分口径四寸其器虽小形制甚精上有古文书十八字其四字可识云会稽徽命豫章有大樟树大三十五围枯死积久永嘉中忽更荣茂景纯并言是元帝中兴之应初武帝太康三年建邺有寇余姚人伍振筮之曰寇已灭矣三十八年扬州有天子至元帝即天位果三十八年先是宣帝有宠将牛金屡有功宣帝作两口榼一口盛毒酒一口盛善酒自饮善酒毒酒与金金饮之即毙景帝曰金名将可大用云何害之宣帝曰汝忘石瑞马后有牛乎元帝母夏侯妃与琅邪国小史姓牛私通而生元帝愍帝之立也改毗陵为晋陵时元帝始霸江扬而戎翟称制西都微弱干寳以为晋将灭于西而兴于东之符也宋武帝居在丹徒始生之夜有神光照室其夕甘露降于墓树皇考以髙祖生有竒异名为竒奴皇妣既殂养于舅氏改为寄奴焉少时诞节嗜酒自京都还息于逆旅逆旅妪曰室内有酒自入取之帝入室饮于盎侧醉卧地时司徒王谧有门生居在丹徒还家亦至此逆旅逆旅妪曰刘郎在室内可入共饮酒此门生入室惊出谓妪曰室内那得此异物妪遽入之见帝已觉矣妪密问向何所见门生曰见有一物五采如蛟龙非刘郎门生还以白谧谧戒使勿言而与结厚帝尝行至下邳遇一沙门沙门曰江表寻当丧乱拯之必君也帝患手创积年沙门出懐中黄散一裹与帝曰此创难治非此药不能瘳也倐忽不见沙门所在以散傅创即愈余散帝寳録之后征伐屡被伤通中者数矣以散傅之无不立愈自少至长目中常见二龙在前始尚小及贵转大晋陵人车薮善相人相帝曰君贵不可言愿无相忘晋安帝义熙初帝始康晋乱而兴霸业焉庐江霍山常有钟声十二帝将征闗洛霍山崩有六钟出制度精竒上有古文书一百六十字冀州有沙门法称将死语其弟子普严曰嵩皇神告我云江东有刘将军是汉家苖裔当受天命吾以三十二璧镇金一饼与将军为信三十二璧者刘氏卜世之数也普严以告同学法义法义以十三年七月于嵩髙庙石坛下得玉璧三十二枚黄金一饼汉中城固县水际忽有靁声俄而岸崩得铜钟十二枚又巩县民宋燿得嘉禾九穂后二年而受晋禅孔子有雒䜟曰二口建戈不能方两金相刻发神锋空穴无主竒入中女子独立又为䨇二口建戈刘字也晋氏金行刘姓又有金故曰两金相刻空宂无主竒入中为寄字女子独立又为䨇奴字晋既禅宋太史令骆达奏陈天文符䜟曰去义熙元年至元熙元年十月太白星昼见经天凡七占曰天下革民更王异姓兴义熙元年至元熙元年十一月朔日有蚀之凡四皆蚀从上始臣民失君之象也义熙十一年五月三日彗星出天市其芒埽帝坐天市在房心之北宋之分野得彗柄者兴此除旧布新之征义熙七年七月二十五日五虹见于东方占曰五虹见天子黜圣人出义熙七年八月十一日新天子气见东南十二年北定中原崇进宋公嵗星裵回房心之间大火宋之分野与武王克殷同得嵗星之分者应王也十一年以来至元熙元年月行失道恒北入太微中占月入太微庭王入为主十三年十月填星入太㣲积留七十余日到十四年八月十日又入太㣲不去到元熙元年积二百余日占填星守太㣲亡君之戒有立王有徙王十四年五月十七日茀星出北斗魁中占曰星茀北斗中圣人受命十四年七月二十九日彗星出太㣲中彗柄起上相星下芒尾渐长至十余丈进埽北斗及紫㣲中占曰彗星出太㣲社稷亡天下易政入北斗帝宫空一占天下得召人召人圣主也一曰彗孛紫微天下易主十四年十月一日荧惑从入太㣲钩已至元年四月二十七日从端门出积尸留二百六日绕填星荧惑与填星钩已天廷天下更纪十四年十二月嵗太白辰裵回居斗牛之间经旬斗牛厯数之起占曰三星合是谓改立元熙元年十二月二十四日四黒龙登天易传曰冬龙见天子亡社稷大人应天命之符金雌诗云大火有心水抱之悠悠百年是其时火宋之分野水宋之徳也金雌诗又曰云出而两渐欲举短如之何乃相岨交哉乱也当何所唯有隐巖殖禾黍西南之朋困桓父两云𤣥字也短者云祚短也巖隐不见唯应见谷殖禾谷边则圣讳炳明也易曰西南得朋故能困桓父也刘向䜟曰上五尽寄致太平草付合成集羣英前句则陛下小讳后句则太子讳也十一年五月西明门地陥水涌出毁门扉国西者金乡之门为水所毁此金徳将衰水徳方兴之象也太兴中民于井中得栈钟上有古文十八字晋自宣帝至今数满十八传义熙八年太社生桑尤明着者也夫六亢位也汉建安二十五年一百九十六年而禅魏魏自黄初至咸熙二年四十六年而禅晋晋自太始至今元熙二年一百五十六年三代数穷咸以六年少帝即位景平三年四月有五色云见西方时文帝为荆州刺史镇江陵寻即大位文帝元嘉中謡言钱唐当出天子乃于钱唐置戍军以防之其后孝武帝即大位于新亭寺之禅堂禅之与钱音相近也太宗为徐州刺史出镇彭城昭太后赐以大珠鹿卢劒此劒是御服占者以为嘉祥前废帝永光初又謡言湘州出天子幼主欲南幸湘川以厌之既而湘东王即尊位是为明帝史臣谨按冀州道人法称所云玊璧三十二枚宋氏卜世之数者盖卜年之数也谓卜世者谬其言耳三十二者二三十则六十矣宋氏受命至于禅齐凡六十年云宋书卷二十七卷二十七考证宋书卷二十七考证符瑞志上龙于是曵尾而逝逝监本作逃今改正孝经中黄䜟曰日载东纪火光不横一圣明聪按日载东者曹也曹古文作不横一者丕也下文所谓帝之姓讳见图䜟也然则纪火光自应作絶火光言炎汉亡也坚母生坚梦肠出绕吴昌门生一夲作姙元帝母夏侯妃与琅邪国小史姓牛私通而生元帝王应麟困学纪闻云晋元帝为牛氏子其説始于沈约而魏収岛夷传因之唐贞观修晋书亦取焉王劭谓沈约喜造竒説以诬前代刘知几亦以为非而致堂乃谓元帝冐姓司马过矣魏自黄初至咸熙二年四十六年而禅晋四一夲作三者误宋书卷二十七考证宋书卷二十八钦定四库全书宋书卷二十八梁沈约撰志第十八符瑞中麒麟者仁兽也牡曰麒牝曰麟不刳胎剖卵则至身而牛尾狼项而一角黄色而马足含仁而戴义音中钟吕歩中规矩不践生虫不折生草不食不义不饮洿池不入坑穽不行罗网明王动静有仪则见牡鸣曰逝圣牝鸣曰归和春鸣曰扶幼夏鸣曰养绥汉武帝元狩元年十月行幸雍祠五畤获白麟汉武帝太始二年三月获白麟汉章帝元和二年以来至章和元年凡三年麒麟五十一见郡国汉安帝延光三年七月麒麟见颍川阳翟延光三年八月戊子麒麟见颍川阳翟延光四年正月壬午麒麟见东郡濮阳汉献帝延康元年麒麟十见郡国吴孙权赤乌元年八月武昌言麒麟见又白麟见建业晋武帝泰始元年十二月麒麟见南郡枝江晋武帝咸宁五年二月甲午白麟见平原鬲县咸宁五年九月甲午麒麟见河南阳城晋武帝太康元年四月白麟见顿丘晋愍帝建兴二年九月丙戌麒麟见襄平州刺史崔毖以闻晋元帝大兴元年正月戊子麒麟见豫章晋成帝咸和八年五月己己麒麟见辽东凤凰者仁鸟也不刳胎剖卵则至或翔或集雄曰鳯雌曰凰蛇头燕颔龟背鼈腹鹤颈鸡喙鸿前鱼尾青首骈翼鹭立而鸳鸯思首戴徳而背负仁项荷义而膺抱信足履正而尾系武小音中钟大音中鼓延颈奋翼五光备举兴八风降时雨食有节饮有仪往有文来有嘉游必择地饮不妄下其鸣雄曰节节雌曰足足晨鸣曰发明昼鸣曰上朔夕鸣曰归昌昬鸣曰固常夜鸣曰保长其乐也徘徘徊徊雍雍喈喈唯鳯凰为能究万物通天祉象百状达王道率五音成九徳备文武正下国故得凤之象一则过之二则翔之三则集之四则春秋居之五则终身居之汉昭帝始元三年十月凤凰集东海遣使祠其处汉宣帝夲始元年五月鳯凰集胶东夲始四年五月凤凰集北海汉宣帝地节二年四月凤凰集鲁羣鸟从之汉宣帝元康元年三月鳯凰集泰山陈留元康四年南郡获威鳯汉宣帝神雀二年二月凤凰集京师羣鸟从之以万数神雀四年春凤凰集京师神雀四年十月凤凰十一集杜陵神雀四年十二月凤凰集上林汉宣帝甘露三年二月凤凰集新蔡羣鸟四面行列皆向凤凰立以万数汉光武建武十七年十月凤凰五髙八九尺毛羽五采集颍川郡羣鸟并从行列盖地数顷留十七日乃去汉章帝元和二年以来至章和元年凡三年凤凰百三十九见郡国汉安帝延光三年二月车驾东巡其月戊子凤凰集济南台县丞霍収舍树上赐台长嶷帛十五匹収二十匹尉半之吏卒人三匹凤凰所过亭部无出今年田租赐男子爵人二级延光三年十月壬午凤凰集京兆新丰西界槐树汉桓帝元嘉元年十一月凤凰见济隂巳氏汉灵帝光和四年秋五色大鸟见新城羣鸟随之民皆谓之凤凰汉献帝延康元年八月石邑县言凤凰集又郡国十三言凤凰见吴孙权黄武五年七月苍梧言凤凰见孙权黄龙元年四月樊口武昌并言凤凰见吴孙亮建兴二年十一月大鸟五见于春申吴孙皓寳鼎四年正月西苑言凤凰集晋武帝泰始元年十二月凤凰见上党髙都泰始元年十二月凤凰二见河南山阳泰始元年十二月凤凰三见冯翊下邽晋穆帝升平四年二月辛亥凤凰将九子见郧乡之丰城十二月甲子又见丰城衆鸟随従升平五年四月己未凤凰集沔北至于辛酉百姓聚观之宋武帝永初元年七月戊戌凤凰见会稽山隂文帝元嘉十四年三月丙申大鸟二集秣陵民王顗园中李树上大如孔雀头足小髙毛羽鲜明文采五色声音谐从衆鸟如山鸡者随之如行三十歩顷东南飞去扬州刺史彭城王义康以闻改鸟所集永昌里曰凤凰里孝武帝孝建元年正月庚申凤凰见丹徒渇贤亭䨇鹄为引衆鸟陪从征虏将军武昌王浑以闻神鸟者赤神之精也知音声清浊和调者也虽赤色而备五采鸡身鸣中五音肃肃雝雝喜则鸣舞乐处幽隐风俗从则至汉宣帝五凤三年三月辛丑神鸟集长乐宫东闗树上又飞下地五采炳发留十余刻汉章帝元和中神鸟见郡国黄龙者四龙之长也不漉池而渔徳至渊泉则黄龙游于池能髙能下能细能大能幽能㝠能短能长乍存乍亡赤龙河图者地之符也王者徳至渊泉则河出龙图汉恵帝二年正月癸酉两龙见兰陵人家井中汉文帝十五年春黄龙见成纪汉宣帝甘露元年四月黄龙见新丰汉成帝鸿嘉元年冬黄龙见真定汉成帝永始二年癸未黄龙见东莱汉光武建武十二年六月黄龙见东阿汉章帝元年以来至章和元年凡三年黄龙四十四见郡国元和中青龙见郡国元和中白龙见郡国汉安帝延光元年八月辛卯黄龙见九真延光三年九月辛亥黄龙见济南歴城延光三年十二月乙未黄龙见琅邪诸县延光四年正月壬午黄龙二见东郡濮阳汉桓帝建和元年二月黄龙见沛国谯汉桓帝元嘉二年八月黄龙见济隂句阳又见金城允街汉桓帝永光元年八月黄龙见巴郡汉献帝延康元年三月黄龙见谯又郡国十三言黄龙见魏明帝景初元年二月壬辰山茌县言黄龙见蜀魏明帝青龙元年正月甲申青龙见郏之摩陂井帝亲与羣臣共观之既而诏画工图写龙潜而不见魏少帝正元元年十月戊戌黄龙见邺井中魏少帝甘露元年正月辛丑青龙见轵县井中凡二甘露元年六月青龙见元城县界井中甘露二年二月青龙见温县井中甘露三年八月甲戌黄龙青龙仍见顿丘冠军阳夏县井中甘露四年正月黄龙二见宁陵县井中魏元帝景元元年十二月甲申黄龙见莘县井中景元三年二月青龙见轵县井中刘备未即位前黄龙见武阳赤水九日乃去吴孙权黄武元年三月鄱阳言黄龙见吴孙权黄龙元年四月樊口武昌并言黄龙见权因此改元作黄龙牙常在军中进退视其所向命胡综为赋吴孙权赤乌五年三月海盐县言黄龙见县井中二赤乌十一年云阳言黄龙见黄龙二又见武陵吴夀光色炫燿吴孙休永安四年九月市山言白龙见永安五年七月始新言黄龙见永安六年四月泉陵言黄龙见晋武帝泰始元年十二月青龙二见济隂定陶泰始元年十二月青龙见魏郡汤隂泰始元年十二月黄龙见河南洛阳洛滨泰始元年十二月白龙二见太原祁泰始二年七月壬午黄龙见巴西阆中泰始三年四月戊午有司奏张掖太守焦胜言氐池县大栁谷口青龙见晋武帝咸宁二年六月丙申白龙二见于新兴九原居民井中咸宁二年十月庚午黄龙二见于汉嘉灵闗咸宁二年十一月癸巳白龙二见湏度支部咸宁五年十一月甲寅青龙见京兆霸城晋武帝太康元年八月白龙三见太康三年閠月己丑白龙二见济南歴城太康五年正月癸卯青龙二见武库井中帝亲往观之太康六年九月白龙见京兆隂槃太康九年十二月戊申青龙一见鲁国公丘居民井中晋恵帝元康七年三月己酉朔成臯县狱有龙昇天宋武帝永初元年七月青龙见义兴阳羡永初元年八月青龙二见南郡江陵文帝元嘉十三年九月己酉㑹稽郡西南向晓忽大光明有青龙腾跃凌云久而后灭吴兴诸处并以其日同见光景扬州刺史彭城王义康以闻元嘉二十一年十月己丑永嘉永宁见黄龙自云而下太守臧艺以闻元嘉二十五年五月丁丑黒龙见𤣥武湖北苑丞王世宗以闻元嘉二十五年五月戊戌黒龙见𤣥武湖东北隈扬州野吏张立之以闻元嘉二十五年八月辛亥黄龙见㑹稽太守孟顗以闻元嘉二十五年广陵有龙自湖水中升天百姓皆见孝武帝孝建二年七月癸丑黄龙见石头城外水濵中护军湘东王讳以闻孝建三年五月己未龙见临川郡江州刺史东海王祎以闻孝武大明元年五月癸亥黒龙见晋陵占石邨改邨为津里灵龟者神龟也王者徳泽湛清渔猎山川从时则出五色鲜明三百嵗游于蕖叶之上三千嵗常游于卷耳之上知存亡明于吉凶禹卑宫室灵龟见𤣥龟书者天符也王者徳至渊泉则雒出龟书魏文帝初神龟出于灵池吴孙权时灵龟出㑹稽章安魏元帝咸熙二年二月甲辰朐䏰县获灵龟以献晋长沙王乂坐同产兄楚王玮事徙封常山后还复国在常山穿井入地四丈得白玉方三四尺玉下有大石其中有龟长二尺余时人以为复国之祥宋文帝元嘉十九年四月戊申白龟见吴兴余杭太守文道恩以献元嘉二十年四月辛卯白龟见吴兴余杭扬州刺史始兴王濬以闻元嘉二十四年十月甲午扬州刺史始兴王濬获白龟以献孝武帝大明三年三月戊子毛龟见宣城广徳太守张辨以献大明四年六月壬寅车驾幸耤田白龟见于千亩尚书右仆射刘秀之以献大明七年八月乙未毛龟见新安王子鸾第获以献明帝泰始二年八月丙辰朔四眼龟见㑹稽㑹稽太守巴陵王休若以献泰始二年八月丙寅六眼龟见东阳长山文如爻卦太守刘勰以献泰始六年九月己巳八眼龟见吴兴故鄣太守褚渊以献明帝泰豫元年十月壬戌义兴阳羡县获毛龟太守王藴以献龙马者仁马也河水之精髙八尺五寸长颈有翼傍有垂毛鸣声九哀腾黄者神马也其色黄王者徳御四方则出白马朱鬛王者任贤良则见泽马者王者劳来百姓则至夏马駵黒身白鬛尾殷马骆白身黒鬛尾周马骍赤身黒鬛尾汉章帝元和中神马见郡国晋懐帝永嘉六年二月壬子神马鸣南城门晋孝武帝太元十四年六月甲申朔宁州刺史费统上言所统晋宁之滇池县旧有河水周回二百余里六月二十八日辛亥神马二匹一白一黒忽出于河中去岸百歩县民董聪见之白象者人君自养有节则至宋文帝元嘉元年十二月丙辰白象见零陵洮阳元嘉六年三月丁亥白象见安成安复江州刺史南谯王义宣以闻汉武帝元狩二年三月南越献驯象白狐王者仁智则至晋成帝咸康八年十月燕王慕容皝上言白狢见国内赤熊佞人逺姦猾息则入国宋文帝元嘉二十年十二月白熊见新安歙县太守到元度以献九尾狐文王得之东夷归焉汉章帝元和中九尾狐见郡国魏文帝黄初元年十一月甲午九尾狐见甄城又见谯白鹿王者明恵及下则至汉章帝建初七年十月车驾西廵得白鹿于临平观汉章帝元和中白鹿见郡国汉安帝延光三年六月辛未白鹿见右扶风雝延光三年七月白鹿见左冯翊汉桓帝永兴元年二月白鹿见张掖魏文帝黄初元年郡国十九言白鹿及白麋见晋武帝泰始八年十月白鹿见扶风雝州刺史严询获以献晋武帝太康元年三月白鹿见零陵泉陵太康元年五月甲辰白鹿见天水西县太守刘辛获以献太康三年七月壬子白鹿见零陵零陵令蒋微获以献晋恵帝元康元年九月乙酉白鹿见交趾武宁晋愍帝建武元年五月戊子白鹿见髙山县晋元帝太兴三年正月白鹿二见豫章太兴三年四月白鹿见晋陵延陵晋元帝永昌元年九月白鹿见江乘县晋成帝咸和四年五月甲子白鹿见零陵洮阳获以献咸和四年七月壬寅长沙郡逻吏黄光于南郡道遇白鹿驱之不去直来就光追寻光二百余歩光遂抱取遣吏李坚奉献咸和九年八月己未白鹿见长沙临湘晋成帝咸康二年七月白鹿见豫章望蔡太守桓景获以献晋孝武太元十六年三月癸酉白鹿见豫章望蔡获以献太元十八年五月辛酉白鹿见江乘江乘令田熙之获以献太元二十年九月丁丑白鹿见巴陵清水山荆州刺史殷仲堪以献晋安帝隆安五年十一月白鹿见长沙荆州刺史桓𤣥以闻宋文帝元嘉五年七月丙戌白鹿见东莞莒县岣峨山太守刘𤣥以闻元嘉九年正月白鹿见南谯谯县豫州刺史长沙王义欣以献元嘉十四年白鹿见文乡元嘉十七年五月甲午白鹿见南汝隂宋县太守文道恩以献元嘉二十年八月白鹿见谯郡蕲县太守邓琬以献元嘉二十二年二月白鹿见建康县扬州刺史始兴王濬以闻元嘉二十二年二月辛未白鹿见南康灨县南康相刘兴祖以献元嘉二十三年二月戊戌白鹿见交州交州刺史檀和之以献元嘉二十三年六月丙辰白鹿见彭城彭城县征北将军衡阳王义季获以献元嘉二十七年二月壬辰朔白鹿见济隂徐州刺史武陵王讳以闻元嘉二十九年八月癸酉白鹿见鄱阳南中郎将武陵王讳以献元嘉三十年十一月壬午白鹿见南琅邪南琅邪太守王僧䖍以献元嘉三十年十一月癸亥白鹿见武建郡雝州刺史朱脩之以献孝武帝孝建三年三月庚子白鹿见临川西丰县孝武帝大明元年四月甲申白鹿见南平大明二年四月己丑白鹿见桂阳郴县湘州刺史山阳王休祐以献大明三年正月癸巳白鹿见南琅邪江乘南徐州刺史刘延孙以献大明三年三月辛卯白鹿见广陵新市太守栁光宗以闻大明五年五月丙寅白鹿见南东海丹徒南徐州刺史刘延孙以献大明八年六月甲子白鹿见衡阳郡湘州刺史江夏王世子伯禽以献明帝泰始二年二月乙亥白鹿见宣城宣城太守刘韫以闻泰始五年二月己亥白鹿见长沙湘州刺史刘韫以献泰始六年十二月乙未白鹿见梁州梁州刺史杜幼文以闻后废帝元徽三年二月甲子白鹿见郁州青冀二州刺史西海太守刘善明以献三角兽先王法度修则至一角兽天下平一则至六足兽王者谋及衆庶则至比肩兽王者徳及矜寡则至獬豸知曲直狱讼平则至白虎王者不暴虐则白虎仁不害物汉宣帝元康四年南郡获白虎汉章帝元和二年以来至章和元年凡三年白虎二十九见郡国汉安帝延光三年八月戊子白虎二见颍川阳翟汉献帝延康元年四月丁巳饶安县言白虎见又郡国二十七言白虎见吴孙权赤乌六年正月新都言白虎见赤乌十一年五月鄱阳言白虎仁晋武帝泰始元年十二月白虎见河南阳翟泰始元年十二月白虎见𢎞农陆浑泰始二年正月己亥白虎见辽东乐浪泰始二年正月辛丑白虎见天水西晋武帝咸寕三年二月乙丑白虎见沛国晋武帝太康元年八月白虎见永昌南罕太康四年七月丙辰白虎见建平北井太康十年十月丁酉白虎见犍为晋成帝咸和八年五月己巳白虎见新昌县晋简文帝咸安二年三月白虎见豫章南昌县西乡石马山前晋孝武太元十四年十一月辛亥白虎见豫章郡太元十九年二月行巩令刘启期言白虎频见太元十九年二月行温令赵邳言白虎频见晋安帝隆安五年十一月㐮阳言驺虞见于新野宋武帝永初元年八月癸巳白虎见枝江少帝景平元年十月白虎见桂阳耒阳文帝元嘉十九年十月白虎见弋阳期思二县南豫州刺史武陵王讳以闻元嘉二十五年二月己亥白虎见武昌武昌太守蔡兴宗以闻元嘉二十五年十一月丁丑白虎见蜀郡二赤虎导前益州刺史陆徽以闻元嘉二十六年四月戊戌白虎见南琅邪半阳山二虎随从太守王僧达以闻孝武孝建三年三月壬子白虎见临川西丰白狼宣王得之而犬戎服白麞王者刑罚理则至晋武帝咸寕元年四月丙戌乙卯白麞见琅邪赵王伦以献咸寕三年七月壬辰白麞见魏郡晋武帝太康三年八月白麞见梁国蒙梁相解隆获以献太康五年九月己酉白麞见义阳太康七年五月戊辰白麞见汲郡晋成帝咸和九年五月癸酉白麞见吴国吴县内史虞潭获以献晋穆帝永和元年八月白麞见吴国吴县西界包山获以献永和八年十二月白麞见丹阳永世令徐该获以献永和十二年十一月庚午白麞见梁郡梁郡太守刘遂获以献晋安帝隆安五年十一月白麞见荆州荆州刺史桓𤣥以闻宋少帝景平元年五月癸未白麞见义兴阳羡太守王准之获以献景平二年六月白麞见南郡江阳太守王华献之太祖太祖时入奉大统以为休祥文帝元嘉五年四月乙巳白麞见汝南武津太守郑据获以献元嘉十二年正月白麞见东莱黄县青冀州刺史王方回以献元嘉十九年五月山阳张休宗获白麞南兖州刺史临川王义庆以献元嘉二十年八月白麞见江夏安陆内史刘思考以献元嘉二十五年二月己丑白麞见淮南太守王休获以献元嘉二十五年四月戊午白麞见南琅邪太守王逺获以献元嘉二十五年五月辛未朔华林园白麞生二子皆白园丞梅道念以闻元嘉二十六年五月丙戌白麞见马头豫州刺史南平王铄以献元嘉二十七年正月己丑白麞见济隂徐州刺史武陵王讳以闻元嘉二十七年四月癸丑华林园白麞生一白子园丞梅道念以闻元嘉二十九年六月壬戌白麞见晋陵暨阳南徐州刺史始兴王濬以献孝武帝孝建三年六月癸巳白麞见广陵南兖州以献孝武帝大明元年七月丁丑白麞见东莱曲城县获以献大明二年正月壬戌白麞见山阳山阳内史程天祚以献大明二年二月辛丑白麞见济北济北太守殷孝祖以献大明五年九月己巳白麞见南阳雍州刺史永嘉王子仁以献大明六年四月戊辰白麞见荥阳湘州刺史建安王休仁以献大明七年正月庚寅白麞见南阳荆州刺史临海王子顼以献大明七年六月己巳白麞见武陵临沅太守刘衍以献大明七年九月癸未白麞见南阳雝州刺史刘秀之以献明帝泰始三年五月癸酉白麞见南东海丹徒南徐州刺史桂阳王休范以献泰始三年五月己卯白麞见北海都昌青州刺史沈文秀以献泰始五年正月癸卯白麞见汝隂楼烦豫州刺史刘勔以献明帝泰豫元年十月壬戌白麞见义兴国山太守王藴以献后废帝元徽元年正月甲午白麞见海陵宁海宁海太守孙嗣之以献文帝元嘉二十三年五月甲寅东宫队白从陈超获黒麞于肥如县皇太子以献元嘉二十三年十月辛巳东宫将魏荣获青麞于秣陵元嘉十年十二月营城县民成公㑹之于广陵髙邮界获白麞麂以献孝武帝大明元年二月己亥白麂见㑹稽诸暨县获以献银麂刑罚得共民不为非则至赤兔王者徳盛则至比翼鸟王者徳及髙逺则至赤雀周文王时衔丹书来至晋愍帝建兴三年四月癸酉赤雀见平州府舍宋文帝元嘉二十年五月赤雀集南平郡府内史臧绰以闻孝武帝孝建元年五月己亥临沂县鲁尚斯军人于城上获赤雀太傅假黄钺江夏王义恭以献福草者宗庙肃则生宗庙之中苍乌者贤君脩行孝慈于万姓不好杀生则来宋孝武帝大明元年五月丁丑苍乌见㐮阳县大明二年四月甲申苍乌见㐮阳雍州刺史王𤣥谟以献甘露王者徳至大和气盛则降栢受甘露王者耆老见敬则栢受甘露竹受甘露王者尊贤爱老不失细㣲则竹苇受甘露汉宣帝元康元年三月甘露降未央宫汉宣帝神雀二年二月甘露降京师神雀四年春甘露降京师汉宣帝五凤二年正月甘露降京师汉成帝元延四年三月甘露降京师汉光武建武中元元年五月郡国上甘露降汉明帝永平十七年五月戊子夜帝梦见光武帝光烈皇后梦中喜觉悲不能寐明旦上陵百官胡客悉㑹太常丞上言一日陵树叶有甘露帝令百官采甘露帝自伏御牀视太后粧器奁中物流涕敕易奁中脂泽之具永平十七年春甘露仍降京师汉章帝元和中甘露降郡国汉安帝延光三年四月丙戌甘露下沛国丰延光三年七月甘露下左冯翊频阳汉桓帝延熹三年四月甘露降上郡汉桓帝永康元年八月甘露降巴郡魏文帝初郡国三十七言甘露降魏少帝甘露元年五月邺及上洛并言甘露降魏元帝咸熙二年四月南深泽县言甘露降吴孙权黄武前建业言甘露降黄武二年五月曲阿言甘露降吴孙权赤乌元年三月零陵言甘露降赤乌九年四月武昌言甘露降吴孙权嘉禾五年三月武昌言甘露降于礼宾殿吴孙皓甘露元年四月蒋陵言甘露降晋武帝泰始十年四月乙亥甘露降西河离石晋武帝咸宁元年四月丙戌甘露降张掖咸宁元年五月戊午甘露降清河绎幕咸宁元年九月甘露降太原晋阳咸宁二年五月戊子甘露降𤣥莬郡治咸宁三年六月戊申甘露降巴郡南充国晋武帝太康五年三月乙卯甘露降东宫太康七年四月甘露降京兆杜陵太康七年五月甘露降魏郡邺晋恵帝元康四年五月甘露降乐陵郡晋愍帝建兴元年六月甘露降西平县建兴三年八月己未甘露降新昌县晋愍帝建武元年六月丁丑甘露降夀春晋元帝大兴三年四月甘露降琅邪费晋明帝泰寕二年正月巴郡言甘露降晋成帝咸和四年四月甘露降武昌郡合前栁树太守诩以闻咸和六年三月甘露降寕州城内北园榛桃树刺史以闻咸和七年四月癸巳甘露降京邑扬州刺史王导以闻咸和八年四月癸卯甘露降庐江襄安县蒋胄家咸和八年四月癸卯甘露降宣城宛陵县之须里咸和九年四月甲寅甘露降吴国钱唐县右乡康巷之柳树咸和九年十二月丙辰甘露降建平陵咸和九年十二月丁酉甘露降武平陵晋成帝咸康元年四月癸卯甘露降西堂桃树咸康二年三月甲戌甘露降郁林城内咸康二年四月甘露降西堂又降尚书都坐桃树又降㑹稽永兴县衆官毕贺戊午甘露降㑹稽山隂县又降吴兴武康县庚申又降武康咸康三年四月戊午甘露降殿后桃李树五月甘露降义兴阳羡县柞树东西十四歩南北十五歩咸康七年四月丙子甘露降彭城王纮第内衆官毕贺晋穆帝永和元年三月甘露降庐江郡内桃李树太守永以闻永和五年十一月太常刘邵上崇平陵令王昂即日奏行陵内甘露降于𤣥宫前殿永和五年十二月己酉甘露降丹阳湖孰县西界刘敷墓松树县令王恬以闻衆官毕贺晋简文帝咸安二年正月甘露降随郡滠阳县界桑木沾凝十余里中晋孝武帝太元十二年八月甘露降寕州界内刺史费统以闻太元十五年闰月甘露降永平陵太元十六年十一月庚午甘露降句阳县太元十七年二月甘露降南海番禺县杨树晋安帝元兴二年十月甘露降武昌王成基家竹元兴三年三月己卯甘露降丹徒元兴三年四月己酉甘露降兰台宋武帝永初元年九月庚辰甘露降丹徒现山永初元年十月庚午甘露降兴宁永宁二陵弥冠百余里文帝元嘉三年闰正月己丑甘露降吴兴乌程太守王韶之以闻元嘉四年五月辛巳甘露降齐郡西安临朐城元嘉四年十一月辛未朔甘露降初宁陵元嘉四年十一月己丑甘露降南海熙安广州刺史江桓以闻元嘉八年五月甘露降南海番禺元嘉九年十一月壬子甘露降初宁陵元嘉十一年八月甲辰甘露降费县之沙里琅邪太守吕绰以闻元嘉十三年二月丁卯甘露降上明巴山元嘉十三年二月甘露降吴县武康董道益家园树元嘉十三年三月甲午甘露降初宁陵元嘉十六年三月己卯甘露降广州城北门杨树刺史陆徽以闻元嘉十七年四月丁丑甘露降广陵永福里梁昌季家南兖州刺史江夏王义恭以闻元嘉十七年甘露降髙平金乡富民邨方三十里中徐州刺史赵伯符以闻元嘉十七年十一月乙酉甘露降乐游苑元嘉十八年五月甲申甘露降丹阳秣陵卫将军临川王义庆园扬州刺史始兴王濬以闻元嘉十八年六月甘露降广陵广陵孟玉秀家树南兖州刺史临川王义庆以闻元嘉十九年五月丁卯甘露降建康司徒参军督护顾俊之宅竹栁元嘉十九年五月乙亥甘露降马头济阳宋庆之园树太守荀预以闻元嘉二十一年甘露降益州府内梨李树刺史庾俊之以闻元嘉二十一年四月甘露频降乐游苑元嘉二十一年四月甘露降彭城绥舆里徐州刺史臧质以闻元嘉二十一年四月甘露降义阳平阳太守龎秀之以闻元嘉二十二年十一月辛巳甘露降南郡江陵方城里荆州刺史南谯王义宣以闻元嘉二十二年十二月丁酉甘露降长宁陵陵令包诞以闻元嘉二十三年二月丁未甘露降乐游苑苑丞张寳以闻元嘉二十三年九月丙子甘露降长宁陵陵令华林以闻元嘉二十三年十二月庚子甘露降襄阳郡治雍州刺史武陵王讳以闻元嘉二十三年十二月辛丑甘露频降乐游苑苑丞何道之以闻元嘉二十四年二月己亥庚子甘露频降景阳山山监张绩以闻元嘉二十四年二月己亥癸卯三月丙辰甘露频降景阳山华林园丞陈袭祖以闻元嘉二十四年三月甲寅甘露降浔阳松滋江州刺史庐陵王绍以闻元嘉二十四年四月癸未甘露降浔阳松滋丙申又降江州城内桐树丁酉又降城北数里之中江州刺史庐陵王绍以闻元嘉二十四年七月乙卯甘露降京师扬州刺史始兴王濬以闻元嘉二十四年七月甘露降㐮城治下无量寺雍州刺史武陵王讳以闻元嘉二十四年十月甲午甘露降魏兴郡内太守韦寕民以闻元嘉二十三年至二十四年十二月甘露频降状如细雪京都及郡国处处皆然不可称纪元嘉二十五年十一月庚辰甘露降南郡荆州刺史南谯王义宣以闻元嘉二十五年十一月乙未甘露降丹阳秣陵巖山元嘉二十六年三月壬午甘露降景阳山华林园丞梅道念以闻元嘉二十六年三月庚寅癸巳甘露频降武昌江州刺史庐陵王绍以闻元嘉二十六年四月甲辰丙午戊申甘露频降豫章南昌太守刘思考以闻元嘉二十六年七月甘露降南郡江陵荆州刺史南谯王义宣以闻元嘉二十七年四月乙卯丙辰丁巳甘露频降豫章南昌戊午午时天气清明有綵雾映覆郡邑甘露又自云降太守刘思考以闻元嘉二十七年五月甲戌甘露降东海丹徒南徐州刺史始兴王濬以闻元嘉二十八年二月戊辰甘露降钟山延贤寺扬州刺史庐陵王绍以闻元嘉二十八年二月壬午甘露降徽音殿前果树元嘉二十八年二月甘露降合欢殿后香花诸草孝武帝孝建元年三月丙辰甘露降华林园孝建二年三月己酉甘露降丹阳秣陵中里路与之墓树孝建二年三月辛亥甘露降长宁陵松树孝建二年三月甘露降㐮阳民家梨树孝建二年三月戊午甘露降丹阳秣陵尚书谢荘园竹林荘以闻孝武帝大明元年四月癸卯甘露降华林园桐树大明三年三月己卯甘露降乐游苑梅树大明三年三月戊子甘露降宣城郡舍太守张辩以闻大明四年正月壬辰甘露降初宁陵松树大明四年二月丙申甘露降长宁陵松树大明四年二月乙巳甘露降丹阳秣陵龙山丹阳尹孔灵符以闻大明五年四月辛亥甘露降吴兴安吉太守歴阳王子顼以闻大明五年四月乙卯甘露降吴兴乌程太守歴阳王子顼以闻大明六年二月戊午甘露降建康灵燿寺及诸苑园及秣陵龙山至于娄湖是日又降句容江宁二县大明七年三月丙申甘露降寻阳松滋太守刘蒙以闻大明七年四月己未甘露降荆州城内刺史临海王子顼以闻大明七年十二月辛丑朔甘露降吴兴乌程令茍卞之以闻明帝泰始二年四月己未甘露降上林苑苑令徐承道以献泰始二年四月庚申甘露降华林园园令臧延之以献泰始二年五月己未甘露降丹阳秣陵县舍斋前竹丹阳尹王景文以献泰始三年十一月庚申甘露降晋陵晋陵太守王藴以闻泰始三年十一月癸亥甘露降南东海丹徒建冈徐州刺史桂阳王休范以闻泰始三年十二月壬午甘露降崇宁陵扬州刺史建安王休仁以闻后废帝元徽四年十一月乙巳甘露降吴兴乌程太守萧恵明以闻顺帝昇明二年十二月甘露降建康禁中里昇明二年十一月甘露降南东海武进彭山太守谢朏以闻昇明二年十一月甘露降吴兴长城卞山太守王奂以闻威香者王者礼备则常生宋书卷二十八卷二十八考证宋书卷二十八考证符瑞志中元嘉三十年十一月壬午白鹿见于南琅邪按孝武帝纪书孝建元年正月己亥朔以此推之元嘉三十年十一月内并无壬午日干支二字必有一误银麂刑罚得共民不为非则至共疑作中宋书卷二十八考证宋书卷二十九钦定四库全书宋书卷二十九梁沈约撰志第十九符瑞下嘉禾五谷之长王者徳盛则二苖共秀于周徳三苖共穗于商徳同夲异穟于夏徳异夲同秀汉宣帝元康四年嘉谷𤣥稷降于郡国汉章帝元和中嘉禾生郡国汉安帝延光二年六月嘉禾生九真百十六本七百六十八穗汉桓帝建和二年四月嘉禾生大司农帑汉桓帝永康元年八月嘉禾生魏郡魏文帝黄初元年郡国三言嘉禾生吴孙权黄龙三年十月㑹稽南平始言嘉禾生孙权赤乌七年秋宛陵言嘉禾生晋武帝泰始八年十月泸水胡王彭护献嘉禾晋武帝太康四年十二月嘉禾生扶风雍太康五年七月嘉禾生豫章南昌太康八年闰三月嘉禾生东夷校尉园太康八年九月嘉禾生东莱掖晋愍帝建兴元年八月癸亥嘉禾生㐮平县一茎七穂建兴二年六月嘉禾生平州治三实同蔕建兴三年七月嘉禾生㐮平县异体同蔕宋文帝元嘉二年十月嘉禾生颍川阳翟太守垣苖以闻元嘉九年三月嘉禾生义阳豫州刺史长沙王义欣以献元嘉十年八月嘉禾生汝南苞信豫州刺史长沙王义欣以献元嘉十一年八月嘉禾一茎九穂生北汝隂太守王𤣥谟以献元嘉二十年六月嘉禾一茎九穂生上庸新安梁州刺史刘道以献元嘉二十一年嘉禾生新野邓县雍州刺史萧思话以献元嘉二十二年六月嘉禾生借田一茎九穂元嘉二十二年七月癸酉嘉禾生平虏陵徐州刺史臧质以献元嘉二十二年九月嘉禾生太尉府田太尉江夏王义恭以闻元嘉二十二年九月嘉禾生扬州东耕田刺史始兴王濬以闻元嘉二十二年嘉禾生华林园百六十穂园丞陈袭祖以闻元嘉二十二年嘉禾生颍川阳白豫州刺史赵伯符以献元嘉二十三年七月乙丑嘉禾旅生借田借田令褚熙伯以闻元嘉二十三年七月庚午嘉禾生丹阳椒唐里扬州刺史始兴王濬以闻元嘉二十三年七月庚辰嘉禾生醴湖屯屯主王世宗以闻元嘉二十三年八月己酉嘉禾生华林园园丞陈袭祖以闻元嘉二十三年九月庚申嘉禾生沛郡萧征北大将军衡阳王义季以闻元嘉二十三年嘉禾生江夏汝南荆州刺史南谯王义宣以闻元嘉二十四年七月乙卯嘉禾旅生华林园及景阳山园丞梅道念以闻太尉江夏王义恭上表曰臣闻居髙聼卑上帝之功天且弗违圣王之徳故能影响二仪甄陶万有鉴观今古採验图纬未有道阙化亏而祯物着明者也自皇运受终辰曜交和是以卉木表灵山渊効寳伏惟陛下体干统极休符袭逮若乃凤仪西郊龙见东邑海酋献改缁之羽河祗开俟清之源三代象徳不能过也有幽必阐无逺弗届重译嵗至休瑞月臻前者躬借南亩嘉谷乃植神明之应在斯尤盛四海既穆五民乐业思述汾阳经始灵囿兰林甫树嘉露频流板筑初就祥穟如积太平之符于是乎在臣以寡立承之槐铉沐浴芳津预覩㝠庆不胜抃舞之情谨上嘉禾甘露颂一篇不足称扬美烈追用悚汗其颂曰二象攸分三灵乐主齐应合从在今犹古天道谁亲唯仁斯辅皇功帝绩理冠区宇四民均极我后体兹惟机惟神敬昭文思九族既睦万邦允釐徳以位叙道致雍熙于穆不已显允东储生知夙叡岳茂渊虚因心则哲令闻𢎞敷继徽下武俪景辰居轩制合宫汉兴未央矧伊圣朝九有已康率由旧典思烛前王乃造陵霄遂作景阳有蔼景阳天渊之涘清暑爽立云堂特起植类斯育动类斯止极望江波遍对岳峙化徳惟达休瑞惟懋诞降嘉种呈祥初构甘露春凝祯穟秋秀于今匪烈嗣嵗仍冨昔在放勲厯荚数朝降及重华倚扇清庖铄矣皇庆比物竞昭伦彼典䇿被此风谣资臣六蔽任兼两司既恧仲衮又慙郑缁岂忘衡泌乐道明时敢述休祉愧阙令辞中领军吉阳县侯沈演之奏上嘉禾颂曰焕炳祯图昭晰瑞典运倾方閟时亨始显绨状既章鸟文斯辩于皇圣辟承物纪逺明两辰丽昌辉天衍理妙位崇事神业盛渊渥徳泽虚寂道政协化安心调乐移性玉衡从体瑶光得正臣星垂采景云立庆极仁所被罔幽不攘至和所感靡况弗彰鸳出丹穴鹦起西湘白鹿踰海素鸟越江结飨穹隂仪形钟阳治人奉天廼勤廼格黛耒俶载髙廪已积嘉禾重穋甘露流液擢秀辰畦扬颖角泽离穟合豪荣区䕃斥盈箱徴殷贯桑表周今我大宋灵贶绸缪帝终撝谦绎思勿休躬荐宗庙温恭率由降福以诚孝享䖍羞颁趾推功登徽叡诏恩覃隐显赏延荒徼河溓海夷山华岳燿憬琛夐賮兼泽委效日表地外改服请教茂对盛时绥万屡丰厌厌归素秩秩大同上蔵诸用下知所从仰式王度俯歌南风鸿名称首永保无穷元嘉二十四年八月乙巳嘉禾生鱼城内晋陵南徐州刺史广陵王诞以闻元嘉二十五年六月壬寅嘉禾旅生华林园十株七百穂园丞梅道念以闻元嘉二十五年六月壬子嘉禾生借田借田令褚熙伯以献元嘉二十五年七月壬辰嘉禾生北海青冀二州刺史杜坦以献元嘉二十五年八月丙午嘉禾生太尉江夏王义恭果园江夏国典令陈颖以闻元嘉二十五年八月壬子嘉禾生建康化义里令丘珍孙以献元嘉二十五年八月癸丑嘉禾生华林园园丞梅道念以献元嘉二十五年十一月嘉禾生巴东荆州刺史南谯王义宣以闻元嘉二十六年五月癸酉嘉禾生建康禁中里扬州刺史始兴王濬以献元嘉二十六年六月甲寅嘉禾生借田借田令褚熙伯以献元嘉二十六年七月嘉禾生巴东朐䏰荆州刺史南谯王义宣以献元嘉二十七年十月己丑嘉禾生北海青州刺史杜坦以闻元嘉二十八年七月戊戌嘉禾生广陵邵伯埭兖州刺史江夏王义恭以闻孝武帝孝建二年六月癸巳嘉禾二株生江夏王义恭东田孝建二年九月己丑朔嘉禾异亩同颖生齐郡广饶县孝建三年七月庚午嘉禾生吴兴武康孝武帝大明元年五月戊午嘉禾一株五茎生清暑殿鸱尾中大明元年八月甲申嘉禾生青州异根同穂大明三年九月乙亥嘉禾生北海都昌县青州刺史颜师伯以闻大明六年八月辛未嘉禾生乐陵青冀二州刺史刘道隆以闻明帝泰始一年七月己酉嘉禾生㑹稽永兴太守巴陵王休若以献汉章帝元和中嘉麦生郡国晋武帝太康十年六月嘉麦生扶风郡一茎九穂是嵗収三倍宋文帝元嘉二十三年醴湖屯生嘉粟一茎九穂屯主王世宗以闻元嘉二十五年六月壬子嘉黍生借田借田令褚熙伯以献吴孙权黄龙三年由拳野稲生改由拳为禾兴吴孙亮五凤元年交阯稗草化为稻宋文帝元嘉二十三年吴郡嘉兴盐官县野稲自生三十许种扬州刺史始兴王濬以闻元嘉二十八年七月癸卯寻阳柴桑菽粟旅生弥漫原野江州刺史建平王宏以闻汉章帝元和中嘉𤓰生郡国汉安帝元初三年二月东平陵有𤓰异处共生八𤓰同蔕汉桓帝建和二年七月河东有嘉𤓰两体共蔕晋武帝太康三年六月嘉𤓰异体同蔕生河南洛阳辅国大将军王濬园晋武帝太康元年十二月戊子嘉瓠生宁州宁州刺史费统以闻宋文帝元嘉二十五年四月戊辰嘉瓠生京邑新园园丞徐道兴以献孝武帝大明五年五月嘉𤓰生建康蒋陵里丹阳尹王僧朗以献明帝太始二年八月戊午嘉𤓰生南豫州南豫州刺史山阳王休祐以献文帝元嘉七年七月乙酉建康頟檐湖二莲一蔕元嘉十六年七月壬申华林池双莲同榦元嘉十年七月己丑华林天渊池芙蓉异花同蔕元嘉十九年八月壬子扬州后池二莲合华刺史始兴王濬以献元嘉二十年五月庐陵郡池芙蓉二花一蔕太守王渊以闻元嘉二十年六月壬寅华林天渊池芙蓉二花一蔕园丞陈袭祖以闻元嘉二十年夏永嘉郡后池芙蓉二花一蔕太守臧艺以闻元嘉二十年七月吴兴郡后池芙蓉二花一蔕太守孔山士以闻元嘉二十年扬州后池芙蓉二花一蔕刺史始兴王濬以献元嘉二十一年六月丙午华林园天渊池二莲同榦园丞陈袭祖以闻元嘉二十年四月乐游苑池二莲同榦苑丞梅道念以闻元嘉二十二年七月东宫𤣥圃园池二莲同榦内监殿守舍人宫勇民以闻元嘉二十三年六月壬寅华林天渊池芙蓉二花一蔕园丞陈袭祖以闻元嘉二十三年六月辛丑太子西池二莲共榦池统胡永祖以闻元嘉二十三年八月己酉鱼邑三周池二莲同榦园丞徐道兴以闻孝武帝孝建二年六月庚寅𤣥武湖二莲同榦孝武帝大明五年借田芙蓉二花同蔕大司农萧邃以献明帝太始二年八月丙辰五城澳池二莲同榦都水使者罗僧愍以献太始二年八月己未豫州刺史山阳王休祐献莲二花一蔕太始五年六月甲子嘉莲生湖孰南台侍御史竺曽度以闻太始六年六月壬子嘉莲生东宫𤣥圃池皇太子以闻晋武帝太始二年六月壬申嘉柰一蔕十实生酒泉太始七年六月己亥东宫𤣥圃池芙蓉二花一蔕皇太子以献晋成帝咸和六年镇西将军庾亮献嘉橘一蔕十二实晋安帝隆安三年武陵临沅献安石榴一蔕六实云有五色太平之应也曰庆云若云非云若烟非烟五色纷緼谓之庆云汉宣帝神爵元年春斋戒之莫神光显着荐鬯之夕神光交错或降于天或登于地或从四方来集于坛上汉章帝元和三年正月车驾北巡以太牢祠北岳山见黄白气宋孝武帝大明元年五月壬子紫气从景阳楼上层出状如烟回薄良久明帝泰始二年三月丙午黄紫云从景阳楼出随风回久乃消华林园令臧延之以闻泰始二年六月己卯日入后有黄白赤白气东西竟天光明润泽久乃消泰始四年十一月辛未崇宁陵令上书言自大明八年至今四年二月宣太后陵明堂前后数有光及五色云又芳香四满又五采云在松下状如车盖泰始七年四月戊申夜京邑崇虚馆堂前有黄气状如寳盖髙十许丈渐有五色道士陆脩静以闻白兎王者敬耆老则见汉光武建武十三年九月南越献白兎章帝元和中白兎见郡国魏文帝黄初中郡国十九言白兎见晋武帝泰始五年七月己亥白兎见北海即墨即墨长获以献晋武帝咸宁二年十月癸亥白兎二见河南阳翟阳翟令华衍获以献咸宁四年六月白兎见天水晋武帝太康二年八月壬子白兎见彭城太康二年十月白兎见赵国平乡赵王伦获以献太康四年十一月癸未白兎见北地富平太康八年十二月庚戌白兎见陈留酸枣闗内侯成公忠获以献晋穆帝永和十二年九月甲申白兎见鄱阳太守王耆之以献并上颂一篇晋穆帝升平三年十二月庚申北中郎将郗昙献白兎晋海西公泰和九年四月阳谷献白兎晋孝武帝太元十五年三月白兎见淮南夀阳晋安帝义熙二年四月无钖献白兎义熙二年四月夀阳献白兎宋文帝元嘉六年九月长广昌阳淳于获白兎青州刺史萧思话以献元嘉八年闰六月丁亥司徒府白従伊生于淮南䌓昌获白兎以献元嘉十三年七月甲戌济南朝阳王道获白兎青州刺史段宏以献元嘉十四年正月丙申白兎见山阳县山阳太守刘懐之以献元嘉十五年七月壬申山阳师齐获白兎南兖州刺史江夏王义恭以献元嘉二十二年三月白兎见东莱当利青州刺史杜冀以闻元嘉二十四年七月丁巳白兎见兖州刺史徐琼以闻元嘉二十四年七月己酉白兎见东莞太守赵球以献元嘉二十七年二月壬辰白兎见竟陵荆州刺史南谯王义宣以献元嘉二十七年六月丙午白兎见南汝隂豫州刺史南平王铄以献孝武帝孝建二年正月庚戌白兎见淮南太守申坦以闻孝建三年闰二月乙丑白兎见平原获以献孝武大明元年六月庚子白兎见即墨获以献大明六年八月辛未白兎见北海青冀二州刺史刘道隆以献大明六年六月乙丑白兎见青冀二州刺史刘道隆以献斗殒精王者孝行溢则见赤乌周武王时衔谷至兵不血刃而殷服汉章帝元和中赤乌见郡国吴孙权赤乌元年有赤乌集于殿前吴孙休永安三年三月西陵言赤乌见晋元帝永昌二年正月赤乌见暨阳宋武帝永初二年二月赤乌六见北海都昌孝武帝大明五年六月戊子赤乌见蜀郡益州刺史刘思考以献白燕者师旷时衔丹书来至汉章帝元和中白燕见郡国晋恵帝元康元年七月白燕二见酒泉祥福太守索靖以闻宋文帝元嘉元年七月壬戌白燕集齐郡城游翔庭宇经九日乃去衆燕随从无数元嘉十四年白燕集荆州府门刺史临川王义庆以闻元嘉十八年六月白燕产丹徒县南徐州刺史南谯王义宣以闻元嘉二十年五月白燕集南平乡府内内史臧绰以闻元嘉二十一年白燕见广陵南兖州刺史广陵王诞以献元嘉二十四年五月辛未白燕集司徒府西园太尉江夏王义恭以闻元嘉二十五年八月壬子白燕见广陵城南兖州刺史徐湛之以闻元嘉二十六年五月戊寅白燕产衡阳王墓亭郎中令朱旷之获以闻元嘉二十七年五月甲戌白燕产京口南徐州刺史始兴王濬以闻元嘉二十七年六月壬辰白燕见秣陵丹阳尹徐湛之以献孝武帝大明二年五月乙巳白燕产南郡江陵民家荆州刺史朱脩之以献大明二年五月甲子白燕二产山阳县舍南兖州刺史竟陵王诞以献大明二年六月甲戌白燕产吴郡城内太守王翼之以献大明三年五月甲申白燕产武陵临沅民家郢州刺史孔灵符以闻大明四年六月乙卯白燕见平昌青州刺史刘道隆以献明帝太始二年六月白燕见零陵获以献金车王者至孝则出三足乌王者慈孝天地则至汉章帝元和中三足乌见郡国象车者山之精也王者徳泽流洽四境则出白乌王者宗庙肃敬则至汉桓帝永夀元年四月白乌见商国晋武帝咸宁五年七月戊辰白乌见齐南隰太守获以献晋武帝太康元年五月庚午白乌见襄太康十年五月丁丑白乌见京兆长安晋恵帝元康元年四月白乌见河南成臯县令刘机获以闻元康元年五月戊戌白乌见梁国睢阳元康元年七月辛丑白乌见陈留获以献元康四年十月白乌见鄱阳晋明帝泰宁二年十一月白乌见京都泰宁三年三月白乌见吴郡海虞获以献羣官毕贺晋孝武帝太元十一年八月乙酉白乌集江州寺庭羣乌翔卫太元二十一年五月癸卯白乌见吴国获以献宋武帝永初二年六月丁酉白乌见吴郡娄县太守孟顗以献文帝元嘉二年十一月丙辰白乌见山阳太守阮寳以闻元嘉三年三月甲戌丹阳湖孰薛爽之获白乌以献元嘉十一年六月乙巳吴郡海盐王説获白乌扬州刺史彭城王义康以献元嘉十三年三月戊辰义兴阳羡令获白乌太守刘祯以献元嘉十九年五月海陵王文秀获白乌南兖州刺史临川王义庆以献元嘉十九年十月白乌产晋陵暨阳侨民彭城刘原秀宅树原秀以闻元嘉二十年七月彭城刘原秀又获白乌以献元嘉二十四年八月乙巳白乌见晋陵南徐州刺史广陵王诞以献孝武帝大明元年四月甲申白乌见南郡江陵明帝太始二年六月丁巳白乌见吴郡海盐太守顾觊之以献泰始二年九月壬寅白乌见吴兴乌程太守郄颙以献白雀者王者爵禄均则至汉章帝元和初白雀见郡国魏文帝初郡国十九言白雀见晋武帝咸宁元年白雀见梁国梁王彤获以献晋武帝太康二年六月丁卯白雀二见河内南阳太守阮偘获以献太康二年六月白雀二见河南河南尹向雄获以献太康七年七月庚午白雀见豫章太康八年八月白雀见河南洛阳太康十年五月丁亥白雀见宣光北门华林园令孙邵获以献晋愍帝建武元年四月尚书仆射刁协献白雀于晋王晋孝武帝太康十六年十二月白雀见南海増城县民吴比屋晋安帝隆安五年十一月白雀见宜都晋安帝元兴三年六月丙申白雀见豫章新淦获以献宋文帝元嘉元年七月己巳白雀见齐郡昌国元嘉四年七月乙酉白雀见北海剧元嘉八年五月辛丑白雀集左衞府元嘉十一年五月丁丑齐郡西安宗显获白雀青州刺史段宏以献元嘉十四年五月甲午白雀集费县员外散骑侍郎颜敬家获以献元嘉十四年白雀二见荆州府客馆元嘉十五年五月辛未白雀集建康都亭里扬州刺史彭城王义康以闻元嘉十五年六月白雀见建康定隂里彭城王义康以献元嘉十五年八月白雀见西阳江州刺史南谯王义宣以献元嘉十七年五月壬寅白雀二集荆州后园刺史衡阳王义季以闻元嘉十八年七月吴郡盐官于𤣥获白雀太守刘祯以献元嘉二十年五月乙卯秣陵卫猗之获白雀丹阳尹徐湛之以献元嘉二十二年四月丙子白雀见东安郡徐州刺史臧质以献元嘉二十二年闰五月丙午白雀见华林园员外散骑侍郎长沙王瑾获以献元嘉二十二年六月庚申南彭城蕃县时佛护获白雀以献元嘉二十四年四月白雀产吴郡盐官民家太守刘祯以献元嘉二十四年六月己亥白雀五集长沙庙长沙王瑾以闻元嘉二十五年五月丁丑白雀二见京都材官吏黄公欢军人丁田夫各获以献元嘉二十七年六月乙卯白雀见济南郡薛荣以献元嘉二十八年八月己巳崇义军人获白雀一双太子左率王钖以献元嘉二十九年四月癸丑白雀见㑹稽山隂太守东海王袆获以献孝武帝孝建元年五月己亥临沂县鲁尚期于城上得白雀太傅假黄钺江夏王义恭以献孝建二年六月丙子左衞军获白雀以献孝建三年闰三月辛酉黄门侍郎庾徽之家获白雀以献孝建三年五月丁卯白雀见建康获以献孝武帝大明元年四月戊申白雀见寻阳大明元年五月甲寅白雀二见渤海获以献大明元年五月甲子白雀见建康获以献大明元年六月丁亥白雀见零陵祁阳获以献大明元年七月辛亥白雀见南阳宛获以献大明二年五月丁未白雀见建康扬州刺史西阳王子尚以献大明二年六月丁亥白雀见河东定襄县荆州刺史朱脩之以闻大明三年四月庚戌白雀见秣陵丹阳尹刘秀之以献大明三年五月壬午太宰府崇蓺军人获白雀太宰江夏王义恭以献大明四年五月辛巳白雀见广陵侍中颜师伯以献大明五年四月庚戌白雀见晋陵太守沈文叔以献大明五年五月癸未白雀二见寻阳江州刺史桂阳王休范以献大明五年五月癸未白雀二见济南青州刺史刘道隆以献大明五年十月白雀见太原青州刺史刘道隆以献大明六年八月辛巳白雀见齐郡青冀二州刺史刘道隆以献大明七年四月乙未白雀集庐陵王第庐陵王敬先以献大明七年四月乙丑白雀见歴阳太守建平王景素以献大明七年五月辛未白雀见汝隂豫州刺史垣护之以献大明七年六月白雀见寳成南豫州刺史寻阳王子房以献大明七年十月丁卯白雀见建康丹阳尹永嘉王子仁以献大明七年十一月车驾南巡隶水师于梁山中江白雀二集华盖前废帝永光元年四月乙亥白雀见会稽东扬州刺史寻阳王子房以献永光元年六月丙子白雀见彭城徐州刺史义阳王昶以闻明帝泰始二年七月戊子白雀见虎槛洲都督征讨诸军建安王休仁以闻㤗始六年七月壬午白雀二见庐陵吉阳内史江孜以闻明帝泰豫元年六月辛丑白雀见广州刺史孙超以献后废帝元徽五年四月己巳白雀二见寻阳柴桑江州刺史邵陵王友以献孝武帝大明六年三月丙午青雀见华林园明帝㤗始二年九月庚寅青雀见京城内南徐州刺史桂阳王休范以献玉马王者精明尊贤者则出根车者徳及山陵则出白鸠成汤时来至魏文帝黄初初郡国十九言白鸠见吴孙权赤乌十二年八月癸丑白鸠见章安晋武帝泰始八年五月甲辰白鸠二集太庙南门议郎董胄获以献晋武帝太康二年七月白鸠见太仆寺太康四年十二月白鸠见安定临泾太康十年正月乙亥白鸠见河南新城宋文帝元嘉十八年八月庚午㑹稽山隂商世寳获白鸠眼足并赤扬州刺史始兴王濬以献太子率更令何承天上表曰谨考寻先典稽之前志王徳所覃物以应显是以𤣥扈之凤昭帝轩之鸿烈酆宫之雀徴姬文之徽祚伏惟陛下重光嗣服永言祖武洽恵和于地络烛皇明于天区故能九服混心万邦含爱员神降祥方祗荐裕休珍杂沓景瑞异臻去七月上旬时在昧旦黄晖洞照宇宙开朗徽风协律甘液洒津虽朱晃瑰玮于运衡荣光图灵于河纪蔑以尚兹臣不量卑懵窃慕击辕有作相杵成讴近又豫白鸠之观目翫竒伟心懽盛烈谨献颂一篇野思古拙意及庸陋不足以发挥清英敷讃幽旨瞻前顾后亦各其志谨冒以闻其白鸠颂曰三极协情五灵㑹性理感㝠符道实𤣥圣于赫有皇先天配命朝景升躔八维同映休祥载臻荣光播庆宇宙照烂日月光华陶山练泽是生柔嘉回尨表粹离穂合柯翩翩者鸠亦皎其晖理翮台领扬鲜帝畿匪徳莫归暮从仪凤栖阁廕闱烝哉明后昧旦干干惟徳之崇其峻如山惟泽之瞻其润如渊礼乐四达颂声遐宣穷发纳贡九译导言伊昔唐萌爱逢庆祚余生既辰而年之暮提心命耋式歌王度晨晞永风夕漱甘露思乐灵基不遐有固元嘉二十四年九月白鸠又见庚戌中领军沈演之上表曰臣闻贞裕之美介于盛王休瑞之臻罔违哲后故鸣凤表垂衣之化翔鹪徴解网之仁陛下道徳嗣基圣明缵世教清鸟纪治昌云官礼渐同川泽浃末徼天嘉明懿民乐薰风星辰以之炳焕日月以之光华神图祗纬盈观閟序白质黒章充牣灵囿应感之符异臻而因心之祥未属以素鸠自逺毨翰归飞资性闲淑羽貎鲜丽既闻之先説又亲覩嘉祥不胜藻抃上颂一首辞不稽典分乏采章愧不足式昭皇庆崇讃盛羙盖率舆诵备之篇末其颂曰有哲其仪时惟皓鸠性勰五教名编素丘殷厯方昌婉翘来游汉録克韡爰降爰休于显盛宋叡庆遐𫝊圣皇在上道照鸿轩称施既平孝思永言人和于地神豫于天礼乐孔秩灵物咸昭白雀集苞丹凤栖郊文驺俪迹嘉颖擢苖灼灼缟羽从化驯朝岂伊赴林必周之栩岂伊归义必商之所惟徳是依惟仁是处育景阳岳濯姿帝宇刑歴颁兴理感迭通雉飞越常鹭起西雝烝然戾止实兼斯容壹兹民聼穆是王风玉羊师旷时来至玉鸡王者至孝则至璧流离王者不隐过则至玉英五常并修则见𤣥圭水泉流通四海㑹同则出汉桓帝永兴二年四月光禄勲府吏舍夜壁下有青气得玉钩玦各一钩长七寸三分玦周五寸四分身中皆雕镂晋懐帝永嘉六年二月壬子玉龟出灞水晋愍帝建兴二年十月大将军刘琨掘地得玉玺使参军郎硕奉之归于京师建兴二年十二月凉州刺史张寔遣使献行玺一纽封送玺使闗内侯晋愍帝建武元年三月己酉丹阳江宁民虞由垦土得白麒麟玺一纽文曰长夀万年献晋王晋成帝咸康八年九月庐江舂谷县留珪夜见门内有光取得玉鼎一枚外围四寸豫州刺史路永以献着作郎曹毗上玉鼎颂晋安帝义熙十二年六月左衞兵陈阳于东府前淮水中得玉玺一枚宋孝武帝大明元年五月戊寅江乘县民朱伯地中得玉璧径五寸八分以献大明四年二月乙巳徐州刺史刘道隆于汴水得白玉㦸以献明帝泰始五年十月庚辰郢州获𤣥璧广八寸五分安西将军蔡兴宗以献后废帝元徽四年十一月乙巳吴兴乌程余山道人慧获苍玉璧太守萧恵开以献金胜国平盗贼四夷賔服则出晋穆帝永和元年二月舂谷民得金胜一枚长五寸状如织胜明年桓温平蜀永和元年三月庐江太守路永上言于舂谷城北见水岸边有紫赤光取得金状如印遣主簿李迈表送吴孙皓天玺元年吴郡言掘地得银一长尺广三分刻上有年月字丹甑五谷丰孰则出白鱼武王度孟津中流入于王舟宋明帝太始二年十月己巳幸华林天渊池白鱼跃入御舟汉章帝元和三年正月车驾北巡以太牢具祠北岳有神鱼跃出十数金人王者有盛徳则游后池木连理王者徳泽纯洽八方合为一则生汉章帝元和中木连理生郡国安帝元初三年正月丁丑东平陵树连理汉安帝延光三年七月左冯翊衙有木连理延光三年七月颍川定陵有木连理汉桓帝建和二年七月河东有木连理吴孙权黄武四年六月晥口言有木连理魏文帝黄初初郡国二言木连理晋武帝㤗始元年十二月木连理生辽东方城泰始二年八月木连理生河南成臯泰始八年正月木连理生东平范泰始八年五月甲辰木连理生东平夀张泰始八年十月木连理生建宁晋武帝咸宁元年正月木连理生汝隂南顿咸宁二年四月木连理生清河灵咸宁二年六月木连理生燕国咸宁三年七月壬辰木连理生始平鄠咸宁四年八月木连理生陈留长垣咸宁五年木连理生义阳咸宁五年木连理生乐安临济晋武帝太康元年正月木连理生涪陵永平太康元年四月木连理生顿丘太康元年五月木连理二生济隂乘氏沛国太康元年七月木连理生冯翊粟邑太康二年正月木连理生荥阳密太康二年十月木连理十三生南安源道太康三年四月木连理生琅邪华太康三年六月木连理生广陵海西太康四年正月木连理生冯翊临晋蜀郡成都太康四年十二月木连理生扶风太康七年三月木连理生河南新安太康七年六月木连理生始兴中宿南乡范阳太康八年四月木连理生庐陵东昌太康八年九月木连理生东莱卢乡太康九年九月木连理生陈留浚仪太康十年十一月木连理生鄱阳鄡乡晋武帝太熙元年二月木连理生河南梁晋恵帝元康元年五月木连理三生成都临卭元康元年七月辛丑梁国内史任式上言武平界有柞栎二树合为一体连理晋愍帝建兴二年三月庚辰木连理生朱提建兴二年三月木连理二生益州双栢建兴二年六月木连理生襄平晋愍帝建武元年闰月乙丑木连理生嵩山建武元年八月甲午木连理生汝隂建武元年十一月木连理生武昌大将军王敦以闻建武元年十一月癸酉木连理生汝隂太守以闻晋元帝太兴元年七月戊辰木连理生武昌大将军王敦以闻太兴三年十一月木连理生零陵永昌晋成帝咸和八年五月己巳木连理生昌黎咸和咸康三年三月庚戌木连理生平州世子府治故园中咸康七年十二月吴国内史王恬上言木连理生吴县沙里晋穆帝永和五年二月癸丑临海太守蓝田侯述言郡界木连理晋孝武帝宁康三年六月辛卯江宁县建兴里侨民留康家树异夲连理晋孝武帝太元十一年四月壬申琅邪费有榆木异根连理相去四尺九寸太元十八年十月戊午临川东兴令恵欣之言县东南溪傍有白银树芳灵树李树并连理太元十九年正月丁亥华林园延贤堂西北李树连理太元二十一年正月丙子木连理生南康宁都县社后晋安帝隆安三年十一月木连理生汝阳太守垣苗以闻元兴元年正月木连理生泰山武阳宋文帝元嘉八年四月乙亥东莞莒县松树连理太守刘𤣥以闻元嘉八年八月木连理生东安新泰县元嘉九年六月木连理生营阳泠道太守展禽以闻元嘉十二年二月丁卯南郡江陵庾和园甘树连理荆州刺史临川王义庆以献元嘉十二年三月马头济阳柞树连理豫州刺史长沙王义欣以闻元嘉十四年二月宫内螽斯堂前梨树连理豫州刺史长沙王义欣以闻元嘉十四年南郡江陵光袆之园甘李二连理元嘉十五年二月太子家令刘徴园中林檎树连理徴以闻元嘉十七年七月武昌崇让乡程侩爱家候风木连理江州刺史临川王义庆以闻元嘉十七年十月寻阳𢎞农祐几湖芙蓉连理临川王义庆以闻元嘉十八年十二月木连理生歴阳刘成之家南豫州刺史武陵王讳以闻元嘉二十年七月盱眙考城县柞树二株连理南兖州刺史临川王义庆以闻元嘉二十年八月木连理生汝隂豫州刺史刘遵考以闻元嘉二十一年木连理生歴阳乌江南豫州刺史武陵王讳以闻元嘉二十一年木连理生晋陵无钖南徐州刺史南谯王义宣以闻元嘉二十二年七月辛巳南顿栎连理豫州刺史赵伯符以闻元嘉二十二年九月木连理生建康建康令张永以闻元嘉二十二年木连理生武昌江州刺史庐陵王绍以闻元嘉二十三年二月辛亥木连理生南隂柔县太守以闻元嘉二十三年木连理生淮南当涂扬州刺史始兴王濬以闻元嘉二十四年二月壬午临川王第梨树连理临川王烨以闻元嘉二十四年七月壬子晋陵无钖谷栎树连理南徐州刺史广陵王诞以闻元嘉二十四年七月乙卯木连理生㑹稽诸暨扬州刺史始兴王濬以闻㑹稽太守羊𤣥保上改连理所生处康亭村为木连理元嘉二十四年七月乙卯临川王第梨树连理临川王烨以闻元嘉二十五年四月戊辰木连理生晋陵南徐州刺史广陵王诞以闻元嘉二十八年正月戊子木连理生寻阳柴桑又生州城内江州刺史建平王宏以闻元嘉二十九年十月丁未木连理生南琅邪太守刘成以闻孝武帝孝建二年三月己酉木连理生南郡江陵荆州刺史朱脩之以闻孝建三年五月木连理生北海都昌冀州刺史垣护之以闻孝建三年七月癸未木连理生歴阳歴阳太守袁敳以闻孝武帝大明元年正月乙亥木连理生髙平大明元年二月壬寅华林园双橘树连理大明元年九月乙丑华林园梨树连理大明元年十月丁丑朔木连理生豫章南昌大明二年四月辛丑木连理生汝南豫州刺史宗悫以闻大明三年九月甲午木连理生丹阳秣陵材官将军范悦时以闻大明四年三月丁亥木连理生华林园曜灵殿北大明四年四月壬子木连理生华林园日观台北大明四年六月戊戌木连理生㑹稽山隂扬州刺史西阳王子尚以闻大明五年闰九月木连理生边城豫州刺史垣护之以闻大明五年十二月戊寅淮南松木连理豫州刺史寻阳王子房以闻大明六年二月乙丑木连理生晋陵南徐州刺史新安王子鸾以闻大明六年四月戊辰木连理生营阳湘州刺史建安王休仁以闻大明六年八月乙丑木连理生彭城城内徐州刺史王𤣥谟以闻大明七年正月己酉珊瑚连理生郁林始安太守刘勔以闻明帝泰始二年十一月木连理生丹阳秣陵泰始四年三月庚戌太子西池冬生树连理园丞周猗以献泰始六年四月景午木连理生㑹稽永兴太守蔡兴宗以闻泰始六年十二月壬辰木连理生豫章南昌太守刘愔之以闻泰始七年二月戊寅木连理生吴郡钱唐太守王延之以闻昇明二年木连理生豫州界内史刘懐珍以闻比目鱼王者徳及幽隐则见珊瑚钩王者恭信则见芝草王者慈仁则生食之令人度世汉武帝元封二年甘泉宫内产芝九茎连叶汉宣帝元康四年金芝九茎产于函徳殿铜池中汉明帝永平十七年春芝生前殿汉桓帝建和元年四月芝草生中黄藏府宋顺帝昇明二年宣城山中生紫芝一株在所获以献明月珠王者不尽介鳞之物则出汉髙后景帝时㑹稽人朱仲献三寸四寸珠汉章帝元和中郡国献明珠巨鬯三禺之禾一稃二米王者宗庙脩则出黄帝时南夷乘白鹿来献鬯汉章帝元和中秬秠生郡国华平其枝正平王者有徳则生徳刚则仰徳弱则低汉章帝元和中华平生郡国平露如盖以察四方之政其国不平则随方而倾蓂荚一名厯荚夹阶而生一日生一叶从朔而生望而止十六日日落一叶若月小则一叶萎而不落尧时生阶萐甫一名倚扇状如蓬大枝叶小根根如丝转而成风杀蝇尧时生于㕑朱草草之精也世有圣人之徳则生汉光武建武元年五月京师有赤草生水涯魏文帝初朱草生文昌殿侧汉章帝元和中朱草生郡国宋文帝元嘉十一年朱草生蜀郡郫县王之家益州刺史甄法崇以闻景星大星也状如半月于晦朔助月为明賔连阔达生于房室王者御后妃有节则生渠搜禹时来献裘浪井不凿自成王者清静则应西王母舜时来献白环白琯越裳周公时来献白雉象牙汉平帝元始元年正月越裳重译献白雉一黑雉二诏二公荐宗庙汉光武建元十三年九月南越献白雉汉章帝元和中白雉见郡国汉桓帝永康元年十一月白雉见西河汉献帝延康元年四月丁巳饶安县言白雉见又郡国十九言白雉见晋武帝咸宁元年四月丁巳白雉见安丰松滋咸宁元年十二月丙午白雉见梁国睢阳梁王彤获以献咸宁三年十一月白雉见渤海饶安相阮温获以献晋武帝太康元年庚戌白雉见中山晋愍帝建兴三年十二月戊午白雉见襄平建兴三年十二月戊午白雉见安帝义熙七年五月白雉见豫章南昌宋文帝元嘉五年五月庚辰白雉见东莞莒县太守刘𤣥以闻元嘉十六年二月白雉见陈郡豫州刺史长沙王义欣以献元嘉十八年二月癸亥白雉见南汝隂宋县太守文道恩以献元嘉二十年六月白雉见髙平方与县徐州刺史臧质以献元嘉二十六年三月戊寅白雉见东安沛郡各一徐兖二州刺史武陵王获以献孝武帝大明二年三月己巳白雉雌雄各一见海陵南兖州刺史竟陵王诞以献大明五年十二月白雉见秦郡南兖州刺史晋安王子勋以献大明八年二月丁卯白雉见南郡江陵荆州刺史临海王子顼以献前废帝永光元年正月丙午白雉见渤海青州刺史王𤣥谟以献永光元年三月甲午朔白雉见新蔡豫州刺史刘徳愿以献黄银紫玉王者不藏金玉则黄银紫玉光见深山宋明帝泰始二年八月于赭圻城南得紫玉一段围三尺二寸长一尺厚七尺太宗攻为二爵以献武文二庙玉女天赐妾也礼含文嘉曰禹卑宫室尽力沟洫百谷用成神龙女降地珠王者不以财为寳则生珠天鹿者纯灵之兽也五色光耀洞明王者道备则至甪端者日行万八千里又晓四夷之语明君圣主在位明达方外幽逺之事则奉书而至周印者神兽之名也星宿之变化王者徳盛则至飞莵者神马之名也日行三万里禹治水勤劳歴年救民之天应其徳而至泽兽黄帝时巡狩至于东濵泽兽出能言达知万物之精以戒于民为时除害贤君明徳幽逺则来者幽隐之兽也有明王在位则来为时辟除灾害騕褭者神马也与飞莵同亦各随其方而至以明君徳也同心鸟王者徳及遐方四夷合同则至趹蹄者后土之兽自能言语王者仁孝于国则来禹治水而至紫逹王者仁义行则见小鸟生大鸟王者土地开辟则至河精者人头鱼身师旷时所受䜟也延嬉王者孝道行则至大贝王者不贪财寳则出威蕤王者礼备则生于殿前醴泉水之精也甘羙王者脩理则出汉光武建武中元元年五月醴泉出京师及郡国饮醴泉者痼病皆愈独眇者蹇者不差魏文帝初郡国二言醴泉出宋文帝元嘉十二年衡阳湘乡醴泉出县庭荆州刺史临川王义庆以闻孝武帝孝建三年九月甲戌细仗队省井泉春夏深不盈尺忽至一丈有五色水清澄醴味汲引不穷孝武帝大明二年三月壬子北汝隂楼烦平地出醴泉豫州刺史宗悫以闻明帝泰豫元年四月乙酉会稽山隂思义醴泉出太守蔡兴宗以闻日月扬光日者人君象也人君不假臣下之权则日月扬光明芝英者王者亲近耆老养有道则生汉章帝元和中芝英生郡国碧石者玩好之物弃则至玉者不汲而满王者清廉则出山车者山藏之精也不藏金玉山泽以时通山海之饶以给天下则山成其车鸡骇犀王者贱难得之物则出陵出黑丹王者脩至孝则出神鼎者质文之精也知吉知凶能重能轻不炊而沸五味自生王者盛徳则出汉武帝元鼎元年五月五日得鼎汾水上汉明帝永平六年三月庐江太守献寳鼎出王雒山汉章帝建初七年十月车驾西巡至槐里右扶风禁上羙阳得铜器于岐山似酒尊诏在道晨夕以为百官热酒汉和帝永元元年窦宪征匈奴于漠北酒泉得仲山甫鼎容五斗吴孙权赤乌十二年六月戊戌寳鼎出临平湖又出东部酃县吴孙皓寳鼎元年八月在所言得大鼎晋愍帝建兴二年十二月晋陵武进县民陈龙在田中得铜铎五枚晋成帝咸和元年十月辛卯宣城舂谷县山岸崩获石鼎重二斤受斛余晋成帝咸康五年豫章南昌民掘地得铜钟四枚太守褚裒以献晋穆帝升平五年二月乙未南掖门有马足陷地得铜钟一枚宋文帝元嘉十三年四月辛丑武昌县章山水侧自开出神鼎江州刺史南谯王义宣以献元嘉十九年九月戊申广陵肥如石梁涧中出石钟九口大小行次引列南向南兖州刺史临川王义庆以献元嘉二十一年十二月新阳获古鼎于水侧有篆书四十二字雍州刺史萧思话以献元嘉二十二年豫章豫宁县出铜钟江州刺史广陵王绍以献孝武帝孝建三年四月丁亥临川宜黄县民田中得铜钟七口内史傅徽以献孝建三年四月甲辰晋陵延陵得古钟六口徐州刺史竟陵王诞以献孝武帝大明七年六月江夏蒲圻获铜路鼓四面独足郢州刺史安陆王子绥以献明帝泰始四年二月丙申豫章望蔡获古铜钟髙一尺七寸围二尺八寸太守张辩以献泰始五年五月壬戌豫章南昌获古铜鼎容斛七斗江州刺史王景文以献泰始七年六月甲寅义阳郡获铜鼎受一斛并盖并隐起镂豫州刺史段仏荣以献顺帝昇明二年九月建宁万嵗山涧中得铜钟长二尺一寸豫州刺史刘懐珍以献汉宣帝元康二年夏神雀集雍元康三年春神雀集泰山宣帝元康二年春五色雀以万数飞过属县元康四年三月神雀五采以万数飞过集长乐未央北宫髙寝甘泉泰畤殿元康四年神雀仍集汉宣帝五凤三年正月神雀集京师汉明帝永平十七年春神雀五色集京师汉章帝元和中神雀见郡国宋文帝元嘉二十二年白鹊见新野邓县雍州刺史萧思话以闻元嘉二十六年五月癸酉白鹊见建康崇孝里扬州刺史始兴王濬以献孝武帝大明七年三月辛巳白鹊见汝南安阳太守申令孙以献晋惠帝永嘉元年五月白䑕见东宫皇太子获以献宋明帝泰始三年二月壬寅白䑕见乐安青州刺史沈文秀以献汉昭帝始元元年二月黄鹄下建章宫太液池中汉章帝元和二年正月车驾东巡柴祭岱宗礼异黄鹄三十从西南来经祠坛上东北过汉武帝太初三年二月五日行幸东海获赤鴈魏文帝初镬中生赤鱼孙权时神雀巢朱雀门孙晧天玺元年临海郡吏伍曜在海水际得石树髙三尺余枝茎紫色诘屈倾靡有光采山海经所载玉碧树之类也晋武帝泰始二年六月壬申白鸽见酒泉延夀延夀长王音以献晋成帝咸和九年五月癸酉白鹅见吴国钱塘内史虞潭以献安帝义熙元年南康雩都嵩山有金鸡青黄色飞集巖间宋文帝元嘉二十二年湘州刺史南平王铄献赤鹦䳇孝武帝大明三年正月丙申媻皇国献赤白鹦䳇各一宋文帝元嘉二十四年十月甲午扬州刺史始兴王濬献白鹦䳇孝武帝大明五年正月丙子交州刺史垣闳献白孔雀明帝泰始三年五月乙亥白鸲鹆见京兆雝州刺史巴陵王休若以献汉桓帝延熹九年四月济隂东郡济北平原河水清宋文帝元嘉二十四年二月戊戌河济俱清龙骧将军青冀二州刺史杜坦以闻文帝元嘉二十五年五月征北长史广陵太守范邈上言所领舆县前有大浦控引潮流水常淤浊自比以来源流清洁纤鳞呈形古老相传以为休瑞孝武帝孝建三年九月济河清冀州刺史垣护之以闻孝武帝大明五年九月庚戌河济俱清平原太守申纂以闻明帝泰始元年二月丙寅扬淮水清洁有异于常州治中从事史张绪以闻汉光武建武初野茧谷充给百姓其后耕蚕稍广二事渐息吴孙权黄龙三年夏野蚕茧大如卵宋文帝元嘉十六年宣城宛陵广野蚕成茧大如雉卵弥漫林谷年年转盛孝武帝大明三年五月癸巳宣城宛陵县石亭山生野蚕三百余里太守张辩以闻孝武帝大明三年十一月己巳肃慎氏献楛矢石砮髙丽国译而至大明五年正月戊午元日花雪降殿庭时右衞将军谢荘下殿雪集衣还白上以为瑞于是公卿并作花雪诗史臣按诗云先集为霰韩诗曰霰英也花叶谓之英离骚云秋菊之落英左思云落英飘飖是也然则霰为花雪矣草木花多五出花雪独六出明帝泰始二年五月甲寅赭中获石栢长三尺二寸广三尺五寸扬州刺史建安王休仁以献泰始三年十一月乙卯盱眙获石栢宁朔将军段荣以献汉和帝在位十七年郡国言瑞应八十余品帝譲而不宣宋书卷二十九卷二十九考证宋书卷二十九考证符瑞志下臣星垂采景云立庆臣疑当作巨鸳出丹穴鹦起西湘湘监夲误作厢令改正晋武帝咸宁五年七月戊辰白乌见齐南隰齐一夲作济汉桓帝建和元年芝草生中黄藏府桓监本误作明今据后汉书改正豫州刺史段仏荣以献仏与佛同段佛荣事见建平王传其字仍作佛宋书卷二十九考证宋书卷三十钦定四库全书宋书卷三十梁沈约撰志第二十五行一昔八卦兆而天人之理着九畴序而帝王之应眀虽可以知从徳获自天之祐违道陷神听之辠然未详举征效备考幽眀虽时鼎雉庭谷之异然而未究者衆矣至于鑑悟后王多有所阙故仲尼作春秋具书祥眚以騐行事是则九畴陈其义于前春秋列其效于后也逮至伏生剏纪大𫝊五行之体始详刘向广演洪范休咎之文益备故班固斟酌经𫝊详纪条流诚以一王之典不可独阙故也夫天道虽无声无臭然而应若影响天人之騐理不可诬司马彪纂集光武以来以究汉事王沈魏书志篇阙凡厥灾异但编帝纪而已自黄初以降二百余年览其灾妖以考之事常若重规沓矩不谬前説又高堂隆郭景纯等据经立辞终皆显应阙而不序史体将亏今自司马彪以后皆撰次论序斯亦班固远采春秋举远眀近之例也又按言之不从有介虫之孽刘歆以为毛虫视之不眀有蠃虫之孼刘歆以为羽虫按月令夏虫羽秋虫毛宜如歆説是以旧史从之五行精㣲非末学所宄凡已经前议者并即其言以释之未有旧説者推准事理以俟来哲五行传曰田猎不宿饮食不享出入不节夺民农时及有姦谋则木不曲直谓木失其性而为灾也又曰貌之不恭是谓不肃厥咎狂厥罚恒雨厥极恶时则有服妖时则有龟孽时则有鸡祸时则有下体生上之痾时则有青𤯝青祥惟金沴木班固曰盖工匠为轮矢者多伤败及木为变怪皆为不曲直也木不曲直魏文帝黄初六年正月雨木冰按刘歆説木不曲直也刘向曰冰者隂之盛木者少阳贵臣象也此人将有害则隂气胁木木先寒故得雨而冰也是年六月利成郡兵蔡方等杀太守徐质据郡反多所胁略并聚亡命遣二校尉与青州刺史共讨平之太守古之诸侯贵臣有害之应也一説以木冰为甲兵之象是歳既讨蔡方又八月天子自将以舟师征呉戎卒十余万连旍数百里临江观兵晋元帝太兴三年二月辛未雨木冰后二年周顗戴渊刁协刘隗皆遇害与春秋同事是其应也一曰是后王敦攻京师又其象也晋穆帝永和八年正月乙已雨木冰是年殷浩北伐眀年军败十年废黜又曰荀羡殷浩北伐桓温入闗之象也晋孝武帝太元十四年十二月乙巳雨木冰眀年二月王恭为北蕃八月庾楷为西蕃九月王国寳为中书令寻加领军将军十七年殷仲堪为荆州虽邪正异规而终同摧灭是其应也一日苻坚虽败闗河未一丁零鲜卑侵略司兖窦扬胜扇逼梁雝兵役不已又其象也呉孙亮建兴二年诸葛恪征淮南行后所坐㕔事栋中折恪妄兴征役夺民农时作为邪谋伤国财力故木失其性致毁折也及旋师而诛灭于周易又为栋桡之凶也晋武帝太康五年五月宣帝庙地陷梁折八年正月太庙殿又陷改作庙筑基及泉其年九月遂更营新庙远致名材杂以铜柱陈勰为匠作者六万人十年四月乃成十一月庚寅梁又折按地陷者分离之象梁折者木不曲直也孙盛曰于时后宫殿有孽火又庙梁无故自折先是帝多不豫益恶之眀年帝崩而王室频乱遂亡天下晋惠帝太安二年成都王颖使陆机率衆向京师击长沙王乂军始引而牙竿折俄而战败机被诛颖寻奔溃卒赐死初河间王颙谋先诛长沙废太子立颖长沙知之诛其党卞粹等故颖来伐机又以颖得遐迩心将为汉之代王遂委质于颖为犯从之将此皆姦谋之罚木不曲直也王敦在武昌铃下仪仗生华如莲花状五六日而萎落此木失其性而为变也干寳曰铃合尊贵者之仪铃下主威仪之官今狂花生于枯木又在铃合之间言威仪之富荣华之盛皆如狂花之发不可久也其后终以逆命没又加戮是其应也一説此花孽也于周易为枯杨生华桓𤣥始簒龙旂竿折𤣥田猎出入不絶昏夜饮食恣奓土木妨农又多姦谋故木失其性也夫旂所以拟三辰章着眀也旂竿之折高眀去矣在位八十日而败宋眀帝泰始二年五月丙午南琅邪临沂黄城山道士盛道度堂屋一柱自然夜光照室内此木失其性也或云木腐自光废帝昇眀元年呉兴余杭舍亭禾蕈树生李实禾蕈树民间所谓胡頽树貌不恭魏文帝居谅闇之始便数出游猎体貌不重风尚通脱故戴凌以直谏抵罪鲍勋以迕㫖极刑天下化之咸贱守莭此貌之不恭也是以享国不永后祚短促春秋鲁君居丧不哀在慼而有嘉容穆叔谓之不度后终出奔盖同事也魏尚书邓飏行歩㢮纵筋不束体坐起倾倚若无手足此貌之不恭也管辂谓之鬼躁鬼躁者凶终之征后卒诛死晋恵帝元康中贵逰子弟相与为散发倮身之饮对弄婢妾逆之者伤好非之者负讥希世之士耻不与焉盖胡翟侵中国之萌也岂徒伊川之民一被髪而祭者乎晋惠帝元康中贾谧亲贵数入二宫与储君逰戏旡䧏下心又尝同奕棊争道成都王颖厉色曰皇太子国之储贰贾谧何敢无礼谧犹不悛故及于祸齐王冏既诛赵伦因留辅政坐拜百官符敇台府淫醟専骄不一朝觐此狂恣不肃之容也天下莫不高其功而虑其亡也冏终弗改遂至夷灭太元中人不复着帩头头者元首帩者令髪不垂助元首为仪饰者也今忽废之若人君独立无辅以至危亡也其后桓𤣥簒位旧为屐者齿皆达楄上名曰露卯太元中忽不彻名曰隂卯其后多隂谋遂致大乱晋安帝义熙七年晋朝拜授刘毅世子毅以王命之重当设飨宴亲请吏佐临视至日国僚不重白黙拜于廐中王人将反命毅方知大以为恨免郎中令刘敬叔官识者性焉此堕略嘉礼不肃之妖也陈郡谢灵运有逸才每出入自扶接者常数人民间谣曰四人挈衣裙三人捉坐席是也此盖不肃之咎后坐诛宋明帝泰始中幸臣阮佃夫势倾朝廷室宇豪丽车服鲜眀乘车常偏向一边违正立执绥之体时人多慕效此亦貌不恭之失也时偏左之化行方正之道废矣后废帝常单骑逰遨出入市里营寺未常御辇终以殒灭恒雨魏眀帝太和元年秋数大雨多暴雷电非常至杀鸟雀案杨阜上疏此恒雨之罚也时帝居丧不哀出入弋猎无度奢侈繁兴夺民农时故水失其性而恒雨为灾也太和四年八月大雨霖三十余日伊洛河汉皆溢歳以凶饥孙亮太平二年二月甲寅大雨震电乙夘雪大寒案刘歆説此时当雨而不当大大雨恒雨之罚也于始震电之眀日而雪大寒又恒寒之罚也刘向以为既已震雷则雪不当复降皆失时之异也天戒若曰为君失时贼臣将起先震雷而后雪者隂见间隙起而胜阳逆杀之祸将及也亮不悟寻见废此与春秋鲁隠同也晋武帝泰始六年六月大雨霖甲辰河洛沁水同时并溢流四千九百余家杀二百余人没秋稼千三百六十余顷晋武太康五年七月任城梁国暴雨害豆麦太康五年九月南安霖雨暴雪折树木害秋稼魏郡淮南平原雨水伤秋稼是秋魏郡西平郡九县霖雨暴水霜伤秋稼晋惠帝永宁元年十月义阳南阳东海霖雨淹害秋麦晋成帝咸康元年八月乙丑荆州之长沙攸醴陵武陵之龙阳三县雨水浮漂屋室杀人伤损秋稼宋文帝元嘉二十一年六月京邑连雨百余日大水孝武帝大明元年正月京邑雨水大明五年七月京邑雨水大明八年八月京邑雨水明帝太始二年六月京邑雨水顺帝昇明三年四月乙亥呉郡桐庐县暴风雷电扬砂折木水平地二丈流漂居民服妖魏武帝以天下凶荒资财之匮始拟古皮弁裁缣帛为白帢以易旧服傅𤣥曰白乃军容非国容也干宝以为缟素凶丧之为帢毁辱之言也盖革代之后攻杀之妖也初为白帢横缝其前以别后名之曰颜俗传行之至晋永嘉之间稍去其缝名无颜帢而妇人束髪其缓弥甚紒之坚不能自立髪被于额目出而已无颜者愧之言也覆额者慙之貌其缓弥甚言天下忘礼与义放纵情性及其终极至乎大耻也永嘉之后二帝不反天下媿焉魏眀帝着绣㡌被缥纨半袖尝以见直臣杨阜阜谏曰此于礼何法服邪帝黙然近服妖也缥非礼之色亵服不贰令之人主亲御非法之章所谓自作孽不可禳也帝既不享永年身没而禄去王室后嗣不终遂亡天下魏明帝景初元年发铜铸为巨人二号曰翁仲置之司马门外案古长人见为国亡长狄见临洮为秦亡之祸始皇不悟反以为嘉祥铸铜人以象之魏法亡国之器而于义竟无取焉盖服妖也魏尚书何晏好服妇人之服傅𤣥曰此服妖也夫衣裳之制所以定上下殊内外也大雅云𤣥衮赤舄钩膺镂钖歌其文也小雅云有严有翼共武之服咏其武也若内外不殊王制失叙服妖既作身随之亡妹喜冠男子之冠桀亡天下何晏服妇人之服亦亡其家其咎均也呉妇人之修容者急束其发而劘角过于耳盖其俗自操束大急而亷隅失中之谓也故呉之风俗相驱以急言论弹射以刻薄相尚居三年之丧者往往有致毁以死诸葛患之着正交论虽不可以经训整乱盖亦救时之作也孙休后衣服之制上长下短又积领五六而裳居一二干寳曰上饶奢下俭逼上有余下不足之妖也至孙皓果奢暴恣情于上而百姓彫困于下卒以亡国是其应也晋兴后衣服上俭下丰着衣者皆厌䙅盖裠君衰弱臣放纵下掩上之象也陵迟至元康末妇人出两裆加乎胫之上此内出外也为车乗者茍贵轻细又数变易其形皆以白篾为纯古丧车之遗象乘者君子之器盖君子立心无恒事不崇实也干寳曰及晋之祸天子失柄权制宠臣下掩上之应也永嘉末六宫才人流徙戎翟内出外之应也及天下乱扰宰辅方伯多负其任又数改易不崇实之应也晋武帝泰始后中国相尚用胡牀貊盘及为羌煑貊炙贵人富室必置其器吉享嘉㑹皆此为先太康中天下又以毡为絈头及络带衿口百姓相戏曰中国必为胡所破也毡产于胡而天下以为絈头带身衿口胡既三制之矣能无败乎干寳曰元康中氐𦍑反至于永嘉刘渊石勒遂有中都自后四夷迭据华土是其应也晋武帝太康后天下为家者移妇人于东方空莱北庭以为园囿干寳曰夫王朝南向正阳也后北宫位太隂也世子居东宫位少阳也今居内于东是与外俱南面也亢阳无隂妇人失位而干少阳之象也贾后谗戮愍怀俄而祸殃亦及昔初作履者妇人员头男子方头员者顺从之义所以别男女也晋太康初妇人皆履方头此去其员从与男无别也太康之中天下为晋世宁之舞手接桮槃反覆之歌曰晋世宁舞桮槃夫乐生人心所以观事故记曰总干山立武王之事也发扬蹈厉太公之志也武乱皆坐周召之治也又曰其治民劳者舞行缀远其治民逸者舞行缀近今接桮槃于手上而反覆之至危也桮槃者酒食之器也而名曰晋世宁者言晋世之士偷茍于酒食之间而其知不及远晋世之宁犹桮槃之在手也晋惠帝元康中妇人之饰有五兵佩又以金银瑇瑁之属为斧钺戈㦸以当笄干寳曰男女之别国之大莭故服物异等䞇币不同今妇人而以兵器为饰又妖之大也遂有贾后之事终以兵亡天下元康中妇人结髪者既成以缯急束其环名曰撷子紒始自中宫天下化之其后贾后果害太子元康中天下始相倣为㮧杖以柱掖其后稍施其錞住则植之夫木东方之行金之臣也杖者扶体之器㮧其头者尤便用也必傍柱掖者傍救之象也王室多故而元帝以蕃臣树徳东方维持天下柱掖之应也至社稷无主海内归之遂承天命建都江外独立之应也元康末至太安间江淮之域有败自聚于道多者或至四五十量干寳尝使人散而去之或投林草或投坑谷明日视之悉复如故民或云见狸衔而聚之亦未察也寳説曰夫者人之贱服最处于下而当劳辱下民之象也败者疲毙之象也道者地理四方所以交通王命所由往来也故今败聚于道者象下民罢病将相聚为乱絶四方而壅王命之象也在位者莫察太安中发壬午兵百姓怨江夏男子张昌遂首乱荆楚从之者如流于是兵革歳起天下因之遂大破坏此近服妖也晋孝怀永嘉以来士大夫竟服生笺单衣远识者怪之窃指擿曰此则古者繐衰之布诸侯大夫所以服天子也今无故毕服之殆有应乎其后愍怀晏驾不获厥所晋元帝太兴以来兵士以绛囊缚紒紒在首莫上焉周易干为首坤为嚢坤臣道也晋金行赤火色金之贼也以朱嚢縳紒臣道上侵之象也到永昌元年大将军王敦举兵内攻六军散溃旧为羽扇柄刻木象其骨形羽用十取全数也晋中兴初王敦南征始改为长柄下出可捉而减其羽用八识者尤之曰夫羽扇翼之名也创为长柄者执其柄制羽翼也以八改十者将以未备夺已备也是时为衣者又上短带至于掖着帽者以带缚项下逼上上无地也下袴者直幅为口无杀下大失裁也寻有兵乱三年而再攻京师晋海西初嗣位迎官忘设豹尾识者以为不终之象近服妖也晋司马道子于府北园内为酒鑪列肆使姫人酤鬻酒肴如裨贩者数逰其中身自买易因醉寓寝动连日夜汉灵帝尝若此干寳以为君将失位降在皂𨽻之象也道子卒见废徙以庶人终桓𤣥簒立殿上施绛绫帐镂黄金为颜四角金龙衔五色羽葆流苏羣下窃相谓曰颇类輀车此服妖也晋末皆冠小冠而衣裳博大风流相倣舆台成俗识者曰此禅代之象也永初以后冠还大云宋文帝元嘉六年民间妇人结发者三分髪抽其鬟直向上谓之飞天紒始自东府流被民庶时司徒彭城王义康居东府其后卒以陵上徙废孝武帝世豫州刺史刘徳愿善御车世祖尝使之御画轮幸太宰江夏王义恭第徳愿挟牛杖催世祖云日暮宜归又求益僦车世祖甚懽此事与汉灵帝西园蓄私钱同也孝武世幸臣戴法兴权亚人主造员头履世人莫不效之其时员进之俗大行方格之风尽矣眀帝初司徒建安王休仁统军赭圻制乌纱帽反抽帽裠民间谓之司徒状京邑翕然相尚休仁后果以疑逼致祸龟孽晋惠帝永熙初卫瓘家人炊饭堕地尽化为螺出足起行螺龟类近龟孽也干寳曰螺被甲兵象也于周易为离离为戈兵眀年瓘诛鸡祸魏眀帝景初二年廷尉府中有雌鸡变为雄不鸣不将干寳曰是歳晋宣帝平辽东百姓始有与能之议此其象也然晋三后并以人臣终不鸣不将又天意也晋惠帝元康六年陈国有鸡生雄鸡无翅既大坠坑而死王隠曰雄𦙍嗣象坑地事为母象贾后诬杀愍怀殆其应也晋惠帝太安中周玘家有雌鸡逃承霤中六七日而下奋翼呜将独毛羽不变其后有陈敏之事敏虽控制江表终无纲纪文章殆其象也卒为玘所灭鸡祸见玘家又天意也晋元帝太兴中王敦镇武昌有雌鸡化为雄天戒若曰雌化为雄臣陵其上其后王敦再攻京师晋孝武太元十三年四月广陵高平阎嵩家雄鸡生无右翅彭城到象之家鸡无右足京房易传曰君用妇人言则鸡生妖晋安帝隆安元年八月琅邪王道子家青雌鸡化为赤雄不鸣不将后有桓𤣥之事具如其象隆安四年荆州有鸡生角角寻堕落是时桓𤣥始擅西夏狂慢不肃故有鸡祸角兵象寻堕落者暂起不终之妖也晋安帝元兴二年衡阳有雌鸡化为雄八十日而冠萎衡阳桓𤣥楚国封略也后簒位八十日而败徐广以为𤣥之象也宋文帝元嘉十二年华林园雌鸡渐化为雄后孝武即位皇太后令行于外亦犹汉宣帝时雌鸡为雄至哀帝时元后与政也明帝泰始中呉兴东迁沈法符家鸡有四距青眚青祥晋武帝咸宁元年八月丁酉大风折太社树有青气出焉此青祥也占曰东莞当有帝者眀年元帝生是时帝大父武王封东莞由是徙封琅邪孙盛以为中兴之表晋室之乱武帝子孙无孑遗社树折之应又恒风之罚也晋惠帝元康中洛阳南山有䖟作声曰韩尸尸识者曰韩氏将死也言尸尸者尽死意也其后韩谧诛而韩族歼焉此青祥也金沴木魏文帝黄初七年正月幸许昌许昌城南门无故自崩帝心恶之遂不入还洛阳此金沴木木动也五月宫车晏驾京房易传曰上下咸悖厥妖城门坏晋元帝太兴二年六月呉郡米廪无故自坏是歳大饥死者数千晋眀帝太宁元年周延自归王敦既立宅宇而所起五间六架一时跃出堕地余桁犹亘柱头此金沴木也眀年五月钱鳯谋乱遂族灭延而湖孰寻亦为墟矣晋安帝元兴元年正月丙子司马元显将西讨桓𤣥建牙扬州南门其东者难立良久乃正近沴妖也寻为桓𤣥所禽元兴三年五月乐贤堂壊天意若曰安帝嚚眊不及有乐贤之心故此堂见沴也晋安帝义熙九年五月乙酉国子圣堂壊宋文帝元嘉十七年刘斌为呉郡郡堂屋西头鸱尾无故落地治之未毕东头鸱尾复落顷之斌诛宋书卷三十卷三十考证宋书卷三十考证五行志一冏终弗改遂至夷灭一本灭字下旁注阙字白乃军容非国容也干寳以为缟素凶丧之为为一本作象元康末至太安间江淮之域域监本讹城今改正眀帝泰始中呉兴东迁沈法符家监本脱呉字今増入宋书卷三十考证宋书卷三十一钦定四库全书宋书卷三十一梁沈约撰志第二十一五行二五行传曰好战攻轻百姓饰城郭侵边境则金不从革谓金失其性而为灾也又曰言之不从是谓不乂厥咎僭厥罚恒旸厥极忧时则有诗妖时则有介虫之孽时则有大祸时则有口舌之痾时则有白青白祥惟木沴金介虫刘歆传以为毛虫金不从革魏世张掖石瑞虽是晋氏之符命而于魏为妖好攻战轻百姓饰城郭侵边境魏氏三祖皆有其事刘歆以为金石同类石图发非常之文此不从革之异也晋定大业多敝曹氏石瑞文大讨曹之应也魏明帝青龙中盛修宫室西取长安金狄承露槃折声闻数十里金狄泣于是因留霸城此金失其性而为异也呉时歴阳县有巖穿似印咸云石印封发天下太平孙皓天玺元年印发又阳羡山有石穴长十余丈晧初修武昌宫有迁都之意是时武昌为离宫班固云离宫与城郭同占饰城郭之谓也寳鼎三年皓出东闗遣丁奉至合肥建衡三年皓又大举出华里侵边境之谓也故令金失其性卒面缚而呉亡晋惠帝永兴元年成都伐长沙每夜戈㦸锋有火光如县烛此轻民命好攻战金失其性而为变也天戒若曰兵犹火也不戢将自焚成都不悟终以败亡晋怀帝永嘉元年项县有魏豫州刺史贾逵石碑生金可采此金不从革而为变也五月汲桑作乱羣寇飈起晋清河王覃为世子时所佩金铃忽生起如粟者康王母疑不祥毁弃之及后为惠帝太子不终于位卒为司马越所杀晋元帝永昌元年甘卓将袭王敦既而中止及还家多变怪照镜不见其头此金失其性而为妖也寻为敦所袭遂夷灭石虎时邺城鳯阳门上金鳯皇二头飞入漳河晋海西太和中㑹稽山隂县起仓凿地得两大船满中钱钱皆轮文大形时日向莫凿者驰以告官官夜遣防守甚严至眀旦失钱所在唯有船存视其状悉有钱䖏晋安帝义熙初东阳太守殷仲文照镜不见其头寻亦诛翦占与甘同宋后废帝元徽四年义熙晋陵二郡并有霹雳车坠地如青石草木燋死言之不从魏齐王嘉平初东郡有譌言云白马河出妖马夜过官牧边鸣唿衆马皆应眀日见其迹大如斛行数里还入河楚王彪本封白马兖州刺史令狐愚以彪有智勇及闻此言遂与王凌谋共立之遣人谓曰天下事未可知愿王自爱彪答曰知厚意事泄凌愚被诛彪赐死此言不从之罚也诗云民之譌言宁莫之惩刘禅嗣位谯周引晋穆侯汉灵帝命子事讥之曰先主讳备其训具也后主讳禅其训授也若言刘已具矣当授与人甚于穆侯灵帝之祥也蜀果亡此言之不从也刘备卒刘禅即位未葬亦未踰月而改元为建兴此言之不从也习凿齿曰礼国君即位踰年而后改元者縁臣子之心不忍一年而有二君也今可谓亟而不知礼矣君子是以知蜀之不能东迁也后又降晋呉孙亮晋惠帝宋元凶亦然亮不终其位惠帝号令非已元凶寻诛言不从也魏太和中姜维归蜀失其母魏人使其母手书唿维令反并送当归以譬之维报书曰良田百顷不计一亩但见远志无有当归维卒不免魏眀帝景初元年有司奏帝为烈祖与太祖高祖并为不毁之庙从之按宗庙之制祖宗之号皆身没名成乃正其礼故虽功赫天壤徳迈前王未有豫定之典此盖言之不从失之甚者也后二年而宫车晏驾于是统微政逸呉孙休世乌程民有得困疾及差能以响言者言于此而闻于彼自其所听之不觉其声之大也自远听之如人对言不觉声之自逺来也声之所往随其所向逺者不过十数里其邻人有责息于外歴年不还乃假之使为责让惧以祸福负物者以为鬼神即倾倒畀之其人亦不自知所以然也言不从之咎也魏世起安世殿晋武帝后居之安世武帝字也晋武帝每延羣臣多説平生常事未常及经国远图此言之不从也何曾谓子遵曰国家无贻厥之谋及身而已后嗣其殆乎此子孙之忧也自永熙后王室渐乱永嘉中天下大壊及何绥以非辜被诛皆如曽言赵王伦废惠帝于金墉城改号金墉为永安宫帝寻复位而伦诛晋惠帝永兴元年诏废太子覃还为清河王立成都王颕为皇太弟犹加侍中大都督领丞相备九钖封二十郡如魏王故事案周礼传国以𦙍不以勲故虽公旦之圣不易成王之嗣所以逺絶觊觎永壹宗祧后代遵履改之则乱今拟非其实僭差已甚且既为国副则不应复开封土兼领庶职此言之不从进退乖爽故帝既播越颕亦不终是其咎也后犹不悟又立怀帝为皇太弟怀终流弑不永厥祚又其应也语曰变古易常不乱则亡此之谓乎晋惠帝太安中周玘于阳羡起宅始成而边戸有声如人叹咤者玘亡后家诛灭此近言不从也晋元帝太兴四年呉郡民讹言有大虫在纻中及樗树上啮人即死晋陵民又言曰见一老女子居市被发从肆人乞饮自言天帝令我从水门出而我误由虫门若还天帝必杀我如何于是百姓共相恐动云死者已十数也西及京都诸家有樗纻者伐去之无㡬自止晋元帝永昌元年宁州刺史王逊遣子澄入质将渝濮杂夷数百入京邑民忽讹言宁州人大食人家小儿亲有见其蒸煑满釜甑中者又云失儿皆有主名妇人寻道拊心而哭于是百姓各禁录小儿不得出门寻又言已得食人之主官当大航头大杖考竟而日有四五百人晨聚航头以待观行刑朝廷之士相问者皆曰信然或言郡县文书已上王澄大惧检测之事了无形民家亦未尝有失小儿者然后知其讹言也此二事干寳云未之能论永昌二年大将军王敦下据姑熟百姓讹言行虫病食人大孔数日入腹入腹则死治之有方当得白犬胆以为药自淮泗遂及京都数日之间百姓惊扰人人皆自云已得虫病又云始在外时当烧铁以灼之于是翕然被烧灼者十七八矣而白犬暴贵至相请夺其价十倍或有自云能行烧铁者赁灼百姓日得五六万惫而后已四五日渐静説曰夫祼虫人类而人为之主今云虫食人言本同臭类而相残贼也自下而上眀其逆也必入腹者言害由中不由外也犬有守御之性白者金色而胆用武之主也帝王之运五霸㑹于戊戍主用兵金者晋行火烧铁以治疾者言必去其类而来火与金合徳共治虫害也案中兴之际大将军本以腹心受伊吕之任而元帝末年遂攻京邑眀帝谅闇又有异谋是以下逆上腹心内烂也及钱鳯沈充等逆兵四合而为王师所挫踰月而不能济北中郎将刘遐及淮陵内史苏峻率淮泗之衆以救朝廷故其谣言首作于淮泗也朝廷卒以弱制强罪人授首是用白犬胆可救之效也晋海西时庾晞四五年中喜为挽歌自摇大铃为唱使左右齐和又燕㑹輙令倡妓作新安人歌儛离别之辞其声悲切时人怪之后亦果败晋海西公太和以来大家妇女缓鬓倾䯻以为盛饰用髪既多不恒戴乃先作假䯻施于木上唿曰假头人欲借名曰借头遂布天下自此以来人士多离事故或亡失头首或以草木为之假头之言此其先兆也晋孝武泰元中立内殿名曰清暑少时而崩时人曰清暑者反言楚声也果有哀楚之声有人曰非此之谓岂可极言乎谶云代晋者楚其在兹乎及桓𤣥簒逆自号曰楚泰元中小儿以两铁相打于土中名曰鬭族后王国寳王孝伯一姓之中自相攻击也桓𤣥出镇南州立斋名曰蟠龙后刘毅居此斋蟠龙毅小字也桓𤣥初改年为大亨遐迩讙言曰二月了故义谋以仲春发也𤣥簒立又改年为建始以与赵王伦同又易为永始永始复是王莾受封之年也始徙司马道子于安成晋主逊位出永安宫封晋主为平固王琅邪王徳文为石阳公并使住寻阳城识者皆以为言不从之妖也厥咎僭晋兴何曾薄太官御膳自取私食子劭又过之而王恺又过劭王恺羊琇之畴盛致声色穷珍极丽至元康中夸恣成俗转相高尚石崇之侈遂兼王何而俪人主矣崇既诛死天下寻亦沦䘮僭踰之咎也恒旸魏眀帝太和二年五月大旱元年以来崇广宫府之应也又是春晋宣帝南禽孟达置二郡张郃西破诸葛亮毙马谡亢阳自大又其应也京房易传曰欲徳不用兹谓张厥灾荒其旱隂云不雨变而赤烟四际衆出过时兹谓广其旱不生上下皆蔽兹谓隔其旱天赤三月时有雹杀飞禽上縁求妃兹谓僭其旱三月大温亡云君高台府兹谓犯隂㑴阳其旱万物根死数有火灾庶位踰节兹谓僭其旱泽物枯为火所伤太和五年三月自去冬十月至此月不雨辛巳大雩是春诸葛亮寇天水晋宣王距郄之亢阳动衆又是时二隅分据衆出多过时也春秋説曰伤二谷谓之不雨魏齐王正始元年二月自去冬十二月至此月不雨去歳正月眀帝崩二月曹爽白嗣主转晋宣王为太傅外示尊崇内实欲令事先由已是时宣王功盖魏朝欲徳不用之应也魏高贵乡公甘露三年正月自去秋至此月旱时晋文王围诸葛诞衆出过时之应也初夀春秋夏常雨潦常淹城而此旱踰年城陷乃大雨咸以为天亡呉孙亮五鳯二年大旱民饥是歳闰月魏将文钦以淮南衆数万口来奔孙峻又破魏将曹珍于高亭三月朱异袭安丰不克七月城广陵东海二郡十二月以冯朝为监军使者督徐州诸军军士怨叛此亢阳自大劳民失衆之罚也其役弥歳故旱亦竟年呉孙皓寳鼎元年春夏旱是时皓迁都武昌劳民动衆之应也晋武帝太始七年五月闰月旱大雩是春孙皓出华里大司马望帅衆次于淮北四月北地胡寇金城西平凉州刺史牵𢎞出战败没太始八年五月旱是时帝纳荀朂邪説留贾充不复西镇而任恺稍疏上下皆蔽之应也又李熹鲁芝李𦙍等并在散职近欲徳不用之谓也太始九年自正月旱至于六月祈宗庙社稷山川癸未雨去年九月呉西陵督歩阐据城来降遣羊祜统杨肇等衆八万救迎阐十二月陆抗大破肇军攻阐灭之太始十年四月旱去年秋冬采择卿校诸葛沖等女是春五十余人入殿简选又取小将吏女数十人母子号哭于宫中声闻于外行人悲酸是殆积隂生阳之应也晋武帝咸宁二年五月旱大雩及社稷山川至六月乃澍雨晋武帝太康二年自去冬旱至此春平呉亢阳动衆自大之应也太康三年四月旱乙酉诏司空齐王攸与尚书廷尉河南尹录讯系囚事从蠲宥太康五年六月旱此年正月天隂解而复合刘毅上疏曰必有阿党之臣奸以事君者当诛而不赦也帝不答是时荀朂冯紞僭作威福乱朝尤甚太康六年三月青凉幽冀郡国旱太康六年六月齐隂武陵旱伤麦太康七年夏郡国十三旱太康八年四月冀州旱太康九年夏郡国三十三旱太康九年六月扶风始平京兆安定旱伤麦太康十年二月旱晋武帝太熙元年二月旱自太康以后虽正人满朝不被亲仗而贾充荀朂杨骏冯紞等迭居要重所以无年不旱者欲徳不用上下皆蔽庶位踰节之罚也晋惠帝元康元年七月雍州大旱殒霜疾疫关中饥米斛万钱元康七年七月秦雍二州大旱故其年氐羌反叛雍州刺史解系败绩是年正月周处卢播等复败关西震乱交兵弥歳至是饥疫荐臻戎晋并困朝廷不能振诏听相卖鬻元康七年九月郡国五旱晋惠帝永宁元年自夏及秋青徐幽并四州旱是年春三王讨赵王伦六旬之中大小数十战死者十余万人十二月郡国十二又旱晋懐帝永嘉三年五月大旱襄平县梁水淡渊竭河洛江汉皆可渉是年三月司马越归京都遣兵入宫收中书令缪播等九人杀之此僭踰之罚也又四方诸侯多怀无君之心刘渊石勒王弥李雄之徒贼害民命流血成泥又其应也永嘉五年自去冬旱至此春去歳十二月司马越弃京都以大衆南出多将王公朝士及以行台自随斥黜禁卫代以国人宫省萧然无复君臣之节矣晋阳秋云愍帝在西京旱伤荐臻无注记年月也晋愍帝建武元年六月扬州旱去年十二月淳于伯寃死其年即旱而太兴元年六月又旱干寳曰杀伯之后旱三年是也案前汉杀孝妇则旱后汉有囚亦旱见谢见理并获雨澍此其类也班固曰刑罚妄加羣隂不附则阳气胜故其罚恒旸建武元年四月趜允等悉衆御寇五月祖逖攻谯其冬周访讨杜曽又衆出之应也晋元帝太兴四年五月旱是时王敦彊僭之衅渐着又去歳蔡豹祖逖等并有征役晋元帝永昌元年大旱是年三月王敦有石头之变二宫陵辱大臣诛死僭踰无上故旱尤甚也永昌元年閠十一月京都大旱川谷并竭晋眀帝太宁三年自春不雨至于六月去年秋灭王敦亢阳动衆自大之应也晋成帝咸和元年秋旱是时庾太后临朝称制羣臣奏事称皇太后陛下此妇人専王事言不从而僭踰之罚也与汉邓太后同事咸和二年夏旱咸和五年五月旱去年殄苏峻之党此春又讨郭黙灭之亢阳动衆之应也咸和六年四月旱去年八月石勒遣郭敬寇襄阳南中郎将周抚奔武昌十月李雄使李寿寇建平建平太守杨谦奔宜都此正月刘徴略娄县于是起衆警备咸和八年七月旱咸和九年自四月不雨至于八月晋成帝咸康元年六月旱是时成帝冲弱不亲万机内外之政委之将相此僭踰之罚故连歳旱也至四年王导固让太傅复子眀辟是后不旱殆其应也时天下普旱㑹稽余姚特甚米斗直五百民有相鬻咸康二年三月旱咸康三年六月旱晋康帝建元元年五月旱是时宰相専政方伯擅重兵又与咸康初同事也晋穆帝永和元年五月旱有司奏依董仲舒术徙市开水门遣谒者祭太社是时帝在繦抱禇太后临朝如眀穆太后故事永和五年七月不雨至于十月是年二月征北将军禇裒遣军伐沛纳其民以归六月又遣西中郎将陈达进据夀阳自以舟师二万至于下邳丧其前驱而还逹亦退永和六年闰月旱是春桓温以大衆出夏口上疏欲以舟军北伐朝廷骇之萧敬盗涪西蛮校尉采夀败绩晋穆帝升平三年十二月大旱此冬十月北中郎将郄昙帅万余人出高平经略河兖又遣将军诸葛悠以舟军入河败绩西中郎将谢万次下蔡衆溃而归升平四年十二月大旱晋哀帝隆和元年夏旱是时桓温强恣权制朝廷僭踰之罚也又去年慕容恪围冀州刺史吕护桓温出次宛陵范汪袁真并北伐衆出过时也晋海西泰和四年十二月凉州春旱至夏晋简文帝咸安二年十月大旱民饥是时嗣主幼沖桓温陵僭晋孝武帝宁康元年二月旱是时桓温入觐高平陵阖朝致拜踰僭之应也宁康三年冬旱先是氐贼破梁益州刺史杨亮周仲孙奔退眀年威远将军桓石䖍击姚苌垫江破之退至五城益州刺史竺瑶帅衆戍巴东晋孝武帝太元四年六月大旱去歳氐贼围南中郎将朱序于襄阳又围扬威将军戴遁于彭城桓嗣以江州之衆次鄀援序北府发三州民配何谦救遁是春襄阳顺阳魏兴城皆没贼遂略淮南向广陵征虏将军谢石率水军次涂中兖州刺史谢𤣥督诸将破之太元八年六月旱夏初桓冲征襄阳遣冠军将军桓石䖍进据樊城朝廷又遣宣城内史胡彬次崃石为冲声势也太元十年七月旱饥初八年破苻坚九年诸将略地有事徐豫杨亮赵统攻讨巴沔是年正月谢安又出镇广陵使子琰进次彭城太元十三年六月旱去歳北府遣戍胡陆荆州经略河南是年郭铨置戍野王又遣军破黄淮太元十五年七月旱是春丁零略兖豫鲜卑寇河上朱序桓不才等北至太行东至滑台踰时攻讨又戍石门太元十七年秋旱至冬是时茹千秋为骠骑咨议窃㺯主相威福又邱尼乳母亲党及婢仆之子阶缘近习临民领衆又在所多上春竟囚不以其辜建康狱吏枉暴尤甚此僭踰不从寃滥之罚也晋安帝隆安四年五月旱去冬桓𤣥迫杀殷仲堪而朝廷即授以荆州之任司马元显又讽百僚悉使敬已此皆陵僭之罚也隆安五年夏秋大旱十二月不雨去年夏孙㤙入㑹稽杀内史谢琰此年夏略呉又杀内史袁山松军旅东讨衆出过时晋安帝元兴元年七月大饥九月十月不雨是年正月司马元显以大衆将讨桓𤣥既而𤣥至杀元显五月又遣东征孙恩余党十月北讨刘轨元兴二年六月不雨冬又旱是时桓𤣥奢僭十二月遂簒位元兴三年八月不雨是时王旅四伐西夏未平晋安帝义熙六年九月不雨是时王师北讨广固疆理三州义熙八年十月不雨是秋王师西讨刘毅分遣伐蜀义熙十年九月旱十二月又旱井渎多竭宋文帝元嘉二年夏旱元嘉四年秋京都旱元嘉八年五月扬州诸郡旱元嘉十九年二十年南兖豫州旱元嘉二十七年八月不雨至二十八年三月时索虏南寇孝武帝大眀七年八年东诸郡大旱民饥死者十六七先是江左以来制度多阙孝武帝立眀堂造五辂是时大发徒衆南廵校猎盛自矜大故致旱灾后废帝元徽元年八月京都旱诗妖魏眀帝太和中京师歌兜铃曹子其唱曰其奈汝曹何此诗妖也其后曹爽见诛曹氏遂废魏眀帝景初中童谣曰阿公阿公驾马车不意阿公东渡河阿公东还当奈何及宣王平辽东归至白屋当还镇长安㑹帝疾笃急召之乃乘追锋车东渡河终翦魏室如童谣之言也魏齐王嘉平中有谣曰白马素羁西南驰其谁乘者朱虎骑朱虎者楚王彪小字也王凌令狐愚闻此谣谋立彪事发凌等伏诛彪赐死呉孙亮初童谣曰吁汝恪何若若芦苇单衣篾钩络于何相求成子阁成子阁者反语石子堈也钩落钩带也及诸葛恪死果以苇席裹身篾束其要投之石子堈后听恪故吏收敛求之此堈云孙亮初公安有白鼍鸣童谣曰白鼍鸣龟背平南郡城中可长生守死不去义无成南郡城可长生者有急易以逃也眀年诸葛恪败弟融镇公安亦见袭融刮金印龟服之而死鼍有鳞介甲兵之象又曰白祥也孙休永安二年将守质子羣聚嬉戏有异小子忽来言曰三公锄司马如又曰我非人荧惑星也言毕上升仰视若曵一匹练有顷没干寳曰后四年而蜀亡六年而魏废二十一年而呉平于是九服归晋魏与呉蜀并为战国三公锄司马如之谓也孙皓初童谣曰宁饮建业水不食武昌鱼宁还建业死不止武昌居皓寻迁都武昌民泝流供给咸怨毒焉孙皓遣使者祭石印山下妖祠使者因以丹书巖曰楚九州渚呉九州都扬州士作天子四世治太平矣皓闻之意益张曰从大皇帝至朕四世太平之主非朕复谁恣虐踰甚寻以降亡近诗妖也孙皓天纪中童谣曰阿童复阿童衘刀游渡江不畏岸上虎但畏水中龙晋武帝闻之加王濬龙骧将军及征呉江西衆无过者而王濬先定秣陵晋武帝太康后江南童谣曰局缩肉数横目中国当败呉当复又曰宫门柱且莫朽呉当复在三十年后又曰鸡鸣不拊翼呉复不用力于时呉人皆谓在孙氏子孙故窃发乱者相继按横目者四字自呉亡至晋元帝兴几四十年皆如童谣之言元帝懦而少断局缩肉直斥之也干寳云不知所斥讳之也太康末京洛始为折杨栁之歌其曲始有兵革苦辛之词终以禽获斩截之事是时三杨贵盛而族灭太后废黜而幽死晋惠帝永熙中河内温县有人如狂造书曰光光文长大㦸为墙毒药虽行㦸还自伤又曰两火没地哀哉秋兰归形街邮路人为叹及杨骏居内府以㦸为卫死时又为㦸所害杨太后被废贾后絶其膳八日而崩𦵏街邮亭北百姓哀之两火武帝讳兰杨后字也永熙中童谣曰二月末三月初荆笔杨版行诏书宫中大马几作驴杨骏初专权楚王寻用事故言荆笔杨版也二人不诛则君臣礼悖故云几作驴晋惠帝元康中京洛童谣曰南风起吹白沙遥望鲁国何嵯峩千歳髑髅生齿牙又曰城东马子莫咙哅比至三月纒汝鬃南风贾后字也白晋行也沙门太子小名也鲁贾谧国也言贾后将与谧为乱以危太子而赵王因衅咀嚼豪贤以成簒夺也是时愍怀颇失衆望卒以废黜不得其死元康中天下商农通着大鄣日童谣曰屠苏鄣日覆两耳当见瞎儿作天子及赵王簒位其目实眇焉赵王伦既簒洛中童谣曰虎从北来鼻头汗龙从南来登城看水从西来何灌灌数月而齐王成都河间义兵同㑹诛伦按成都西蕃而在邺故曰虎从北来齐东蕃而在许故曰龙从南来河间水区而在关中故曰水从西来齐留辅政居宫西有无君之心故言登城看也晋惠帝太安中童谣曰五马游度江一马化为龙后中原大乱宗蕃多絶唯琅邪汝南西阳南顿彭城同至江表而元帝嗣晋矣司马越还洛有童谣曰洛中大鼠长尺二若不蚤去大狗至及茍希将破汲桑又谣曰元超兄弟大落度上桑打椹为茍作由是越恶希夺其兖州隟难遂构晋愍帝建兴中江南歌谣曰訇如白阬破合集持作甒扬州破换败呉兴覆瓿甊按白者晋行阬器有口属瓮瓦质刚亦金之类也訇如白阬破者言二都倾覆王室大坏也合集持作甒者言元皇帝鸠集遗余以主社稷未能克复中原偏王江南故其喻小也及石头之事六军大溃兵人抄掠京邑爰及二宫其后三年钱鳯复攻京邑阻水而守相持月余日焚烧城邑井堙木刋矣鳯等败退沈充将其党还呉兴官军踵之蹈借郡县充父子授首党与诛者以百数所谓扬州破换败呉兴覆瓿甊瓿甊瓦器又小于甒也晋眀帝太宁初童谣歌曰恻力恻力放马山侧大马死小马饿高山崩石自破及眀帝崩成帝幼为苏峻所逼迁于石头御饍不足高山崩言峻寻死石峻弟苏石也峻死后石据石头寻为诸公所破也晋成帝之末民间谣曰礚礚何隆隆驾车入梓宫少日而宫车晏驾晋成帝咸康二年十二月河北谣语曰麦入土杀石虎后如谣言庾亮初出镇武昌出石头百姓于岸上歌曰庾公上武昌翩翩如飞鸟庾公还扬州白马牵旒旐又曰庾公初上时翩翩如飞乌庾公还扬州白马牵流苏后连徴不入及薨还都葬庾义在呉郡呉中童谣曰宁食下湖荇不食上湖莼庾呉没命丧复杀王领军无几而庾义王洽相继亡晋穆帝升平中童子軰忽歌于道曰阿子闻曲终輙云阿子汝闻不无几而穆帝崩太后哭曰阿子汝闻不升平末民间忽作亷歌有扈谦者闻之曰亷者临也歌云白门亷宫廷亷内外悉临国家其大讳乎少时而穆帝晏驾晋哀帝隆和初童儿歌曰升平不满斗隆和那得久桓公入石头陛下徒跣走帝闻而恶之复改年曰兴宁民复歌曰虽复改兴宁亦复无聊生哀帝寻崩升平五年穆帝崩不满斗不至十年也晋海西公太和中民歌曰青青御路杨白马紫㳺缰汝非皇太子那得甘露浆白者金行马者国族紫为夺正之色眀以紫间朱也海西公寻废三子非海西子并死缢以马缰死之眀日南方献甘露太和末童谣云犁牛耕御路白门种小麦及海西被废处呉民犁耕其门前以种小麦如谣言晋海西公生皇子百姓歌云鳯皇生一雏天下莫不喜本言是马驹今定成龙子其歌甚羙其㫖甚微海西公不男使左右向龙与内侍接生子以为已子桓石民为荆州镇上眀民忽歌曰黄昙子曲终又曰黄昙英扬州大佛来上眀顷之而石民死王忱为荆州黄昙子乃是王忱之字也忱小字佛大是大佛来上眀也大元末京口谣曰黄雌鸡莫作雄父啼一旦去毛衣衣被拉飒栖寻王恭起兵诛王国寳旋为刘牢之所败也司马道子于东府造土山名曰灵秀山无几而孙恩作乱再践㑹稽道子所封灵秀恩之字也庾楷镇历阳民歌曰重罗犁重罗犁使君南上无还时后楷南奔桓𤣥为𤣥所诛殷仲堪在荆州童谣曰芒笼目绳縳腹殷当败桓当复无几而仲堪败桓𤣥有荆州王恭镇京口举兵诛王国寳百姓谣云昔年食白饭今年食麦䴸天公诛讁汝教汝捻咙喉咙喉喝复喝京口败复败昔年食白饭言得志也今年食麦䴸䴸麤秽其精已去眀将败也天公将加谴讁而诛之也捻咙喉气不通死之祥也败复败丁宁之辞也恭寻死京都大行咳疾而喉并喝焉王恭在京口民间忽云黄头小人欲作贼阿公在城下指缚得又云黄头小人欲作乱赖得金刀作蕃扞黄字上恭字头也小人恭字下也寻如谣者言焉晋安帝隆安中民忽作懊恼歌其曲中有草生可擥结女儿可擥抱之言桓𤣥既簒居天位义旗以三月二日埽定京都𤣥之宫女及逆党之家子女伎妾悉为军赏东及瓯越北流淮泗皆人有所获焉时则草可结事则女可抱信矣桓𤣥既簒童谣曰草生及马腹乌啄桓𤣥目及𤣥败走至江陵五月中诛如其期焉桓𤣥时民谣语云征钟落地桓迸走征钟至秽之服桓四体之下称𤣥自下居上犹征钟之厠歌谣下体之咏民口也而云落地坠地之祥迸走之言其验眀矣司马元显时民谣诗云当有十一口当为兵所伤木亘当北度走入浩浩乡又云金刀既以刻娓娓金城中此诗云襄阳道人竺昙林所作多所道行于世孟顗释之曰十一口者𤣥字象也木亘桓也桓氏当悉走入关洛故云浩浩乡也金刀刘也倡义诸公皆多姓刘娓娓羙盛貌也桓𤣥得志童谣曰长干巷巷长干今年杀郎君眀年斩诸桓及𤣥走而诸桓悉诛焉郎君司马元显也晋安帝义熙初童谣曰官家养芦化成荻芦生不止自成积其时官养卢龙宠以金紫奉以名州养之已极而不能怀我好音举兵内伐遂成雠敌也芦生不止自成积及卢龙作乱时人追思童谣恶其有成积之言识者曰芟夷蕴崇之又行火焉是草之穷也伐斫以成积又以为薪亦芦荻之终也其盛既极亦将芟夷而为积焉龙既穷其兵势盛其舟舰卒以灭亡僵尸如积焉卢龙据有广州民间谣云芦生漫漫竟天半后拥有上流数州之地内逼京辇应天半之言义熙三年中小儿相逢于道輙举其两手曰卢健健次曰鬭叹鬭叹末复曰翁年老翁年老当时莫知所谓其后卢龙内逼舟舰盖川健健之谓也既至查浦屡克期欲与官鬭鬭叹之应也昔温峤令郭景纯卜已与庾亮吉凶景纯云元吉峤语亮景纯每筮当是不敢尽言吾等与国家同安危而曰元吉事有成也于是协同讨灭王敦翁年老羣公有期頥之庆知妖逆之徒自然消殄也其时复有谣言曰卢橙橙逐水流东风忽如起那得入石头卢龙果败不得入石头苻坚中童謡曰阿坚连牵三十年后若欲败时当在江湖邉后坚败于淝水在伪位凡三十年苻坚中谣语云河水清复清苻坚死新城坚为姚苌所杀死于新城苻坚中歌云鱼羊田斗当灭秦鱼羊鲜也田斗卑也坚自号秦言灭之者鲜卑也其羣臣谏坚令尽诛鲜卑坚不从及淮南败还为慕容沖所攻亡奔姚苌身死国灭毛虫之孽晋武帝太康六年南阳送两足虎此毛虫之孽也识者为其文曰武形有亏金虎失仪圣主应天斯异何为言兆乱也京房易传曰足少者下不胜任也干寳曰虎者隂精而居于阳金兽也南阳火名也金精入火而失其形王室乱之妖也六水数言水数既极火慝得作而金受其败也至元康九年始杀太子距此十四年二七十四火始终相乘之数也自帝受命至愍怀之废凡三十五年太康九年荆州献两足玃太康七年十一月丙辰四角兽见于河间河间王颙获以献角兵象也董仲舒以四角为四方之象后河间王数连四方之兵作为乱阶殆其应也晋懐帝永嘉五年偃鼠出延陵此毛虫之孽也郭景纯筮之曰此郡东之县当有妖人欲称制者亦寻自死矣其后呉兴徐馥作乱杀太守袁琇馥亦寻灭是其应也晋成帝咸和六年正月丁巳㑹州郡秀孝于乐贤堂有麏见于前获之孙盛曰夫秀孝天下之彦士乐贤堂所以乐养贤也晋自丧乱以后风教凌夷秀无策试之才孝乏四行之宝麏兴于前或斯故乎晋哀帝隆和元年十月甲申有尘入东海第百姓讙言曰主入东海第识者怪之及海西废为东海王先送此第晋孝武太元十三年四月癸巳礿祠毕有兔行庙堂上兔野物也而集宗庙之堂不祥莫甚焉宋文帝元嘉二十四年二月雍州送六足麞刺史武陵王表为祥瑞此毛虫之孽宋顺帝昇眀元年象三头度蔡洲暴稻谷及园野犬祸公孙渊家有犬冠帻绛衣上屋此犬祸也屋上亢阳高危之地天戒若曰渊亢阳无上偷自尊高狗而冠者也及自立为燕王果为魏所灭京房易传曰君不正臣欲簒厥妖狗出朝门魏侍中应璩在直庐欻见一白狗问衆人无见者踰年卒近犬祸也诸葛恪征淮南归将朝㑹犬衔引其衣恪曰犬不欲我行乎还坐有顷复起犬又衔衣乃令逐犬遂升车入而被害晋武帝太康九年幽州有犬鼻行地三百余歩晋惠帝元康中呉郡娄县民家闻地中有犬声掘视得雌雄各一还置窟中覆以磨石宿昔失所在元帝太兴中呉郡府舍又淂二物头如此其后太守张茂为呉兴兵所杀案夏鼎志曰掘地得狗名曰贾尸子曰地中有犬名曰地狼同实而异名也晋惠帝永兴元年丹阳内史朱逵家犬生三子皆无头后逵为扬州刺史曹武所杀晋孝怀帝永嘉五年呉郡嘉兴张林家狗人言云天下人饿死晋安帝隆安初呉郡治下狗恒夜吠聚高桥上人家狗有限而犬声甚衆或有夜出觇之者云一狗假有两三头皆前向乱吠无几孙恩乱于呉㑹桓𤣥将拜楚王已设拜席羣官陪位𤣥未及出有狗来便其席万衆暀候莫不惊怪𤣥性猜暴竟无言者逐狗改席而已宋武帝永初二年京邑有狗人言文帝元嘉二十九年呉兴东迁孟慧度婢蛮与狗通好如夫妻弥年孝武孝建初颜竣为左卫于省内闻犬子声在地中掘焉得乌犬子养久之后自死眀帝初晋安王子勋称伪号于寻阳柴桑有狗与女人交三日不分离眀帝泰始中秣陵张僧护家犬生豕子白𤯝白祥晋武帝太康十年洛阳宫西宜秋里石生地中始高三尺如香鑪形后如伛人盘薄不可掘案刘向説此白青也眀年宫车晏驾王宫始骚卒以乱亡京房易传曰石立如人庶人为天下雄此近之矣晋成帝咸康初地生毛近白𤯝也孙盛以为民劳之异是后胡灭而中原向化将相皆甘心焉于是方镇屡革边戍仍迁皆带部曲动有万数其间征伐徴赋役无宁歳天下扰动民以疲怨咸康三年六月地生毛晋孝武太元二年五月京都地生毛至四年而氐贼攻襄阳围彭城向广陵征戍仍出兵连不解太元十四年四月京都地生毛是时苻坚灭后经略多事太元十七年四月地生毛晋安帝隆安四年四月乙未地生毛或白或黒晋安帝元兴三年五月江陵地生毛是后江陵见袭交战者数矣晋安帝义熙三年三月地生白毛义熙十年三月生白毛眀年王旅西讨司马休之又眀年北埽关洛魏眀帝青龙三年正月乙亥陨石于夀光按左氏传陨石星也刘歆説曰庶民惟星陨于宋者象宋襄公将得诸侯而不终也秦始皇时有陨石班固以为石隂类又白祥臣将危君是后司马氏得政晋武帝太康五年五月丁已陨石于温及河阳各二太康六年正月陨石于温三晋成帝咸和八年五月星陨于肥乡一咸和九年正月陨石于凉州呉孙亮五鳯二年五月阳羡县离里山大石自立按京房易传曰庶士为天子之祥也其説曰石立于山同姓平地异姓干寳以为孙皓承废故之家得位其应也或曰孙休见立之祥也晋惠帝元康五年十二月有石生于宜年里晋惠帝永康元年襄阳郡上言得鸣石撞之声闻七八里晋惠帝太安元年丹阳姑孰县夏架湖有大石浮二百歩而登岸民惊譟相告曰石来干寳曰寻有石冰入建业晋武帝太始八年五月蜀地雨白毛此白祥也是时益州刺史皇甫晏冒暑伐汶山胡从事何旅固谏不从牙门张𢎞等因衆之怨诬晏谋逆害之京房易传曰前乐后忧厥妖天雨羽又曰邪人进贤人逃天雨毛其易妖曰天雨毛羽贵人出走三占皆应也晋惠帝永宁元年齐王冏举义军军中有小儿出于襄城繁昌县年八歳髪体悉白颇能卜于洪范则白祥也晋车骑大将军东嬴王腾自并州迁镇邺行次真定时久积雪而当门前方数尺独消释腾怪而掘之得玉马高尺许口齿缺腾以马者国姓上送之以为瑞然论者皆云马而无齿则不得食妖祥之兆衰亡之徴案占此白祥也是后腾为汲桑所杀而晋室遂亡宋文帝元嘉中徐湛之为丹阳尹夜西门内有气如练西南指长数十丈又白光覆屋良久而转駃乃消此白祥也前废帝景和元年邓琬在寻阳种紫花皆白白𤯝也木沴金魏齐王正始末河南尹李胜治听事有小材激堕檛受符石虎项断之此木沴金也胜后旬日而败晋惠帝元康八年三月郊禖坛石中破为二此木沴金也郊禖坛者求子之神位无故而自毁太子将危之妖也眀年愍怀废死晋孝武帝太元十年四月谢安出镇广陵始发石头金鼔无故自破此木沴金之异也天意若曰安徒扬经略之声终无其实钲鼔不用之象也八月以疾还是月薨宋书卷三十一卷三十一考证宋书卷三十一考证五行志二呉孙休世乌程民有得困疾及差能以响言者响诸本作向㑹稽余姚特甚米斗直五百监本脱斗字今增正是年二月征北将军禇裒遣军伐沛裒各本讹褒今改正芦苇单衣篾钩络于何相求成子阁成一本作扬者误万衆暀候莫不惊怪按説文暀训光羙于此文不合疑往字之讹宋书卷三十一考证宋书卷三十二钦定四库全书宋书巻三十二梁沈约撰志第二十二五行三五行传曰弃法律逐功臣杀太子以妾为妻则火不炎上谓火失其性而为灾也又曰视之不眀是谓不哲厥咎舒厥罚恒燠厥极疾时则有草妖时则有臝虫之孽时则有羊祸时则有目痾时则有赤𤯝赤祥惟水沴火臝虫刘歆传以为羽虫火不炎上魏眀帝太和五年五月清商殿灾初帝为平原王纳河南虞氏为妃及即位不以为后更立典虞车工卒毛嘉女是为悼皇后后本仄微非所宜升以妾为妻之罚也魏眀帝青龙元年九月洛阳宫鞠室灾二年四月崇华殿灾延于南阁缮复之至三年七月此殿又灾帝问高堂隆此何咎也于礼宁有祈禳之义乎对曰夫灾变之发皆所以眀教诫也唯率礼修徳可以胜之易传曰上不俭下不节孽火烧其室又曰君高其台天火为灾此人君茍饰宫室不知百姓空竭故天应之以旱火从高殿起也案旧占灾火之发皆以台榭宫室为诫今宜罢散民役务从节约清扫所灾之处不敢于此有所营造萐莆嘉禾必生此地以新陛下䖍恭之徳不从遂复崇华殿改曰九龙以郡国前后言龙见者九故以为名多弃法度疲民逞欲以妾为妻之应也呉孙亮建兴元年十二月武昌端门灾改作端门又灾内殿案春秋鲁雉门及两观灾董仲舒以为天意欲使定公诛季氏若曰去其高显而奢僭者也汉武帝世辽东高庙灾其説又同今此与二事颇类也且门者号令所出殿者听政之所是时诸葛恪秉政而矜慢放肆孙峻总禁旅而险害终着武昌孙氏尊号所始天戒若曰宜除其贵要之首者恪果丧衆殄民峻授政于綝綝废亮也或曰孙权毁彻武昌以增太初宫诸葛恪有迁都意更起门殿事非时宜故见灾也京房易传曰君不思道厥妖火烧宫呉孙亮太平元年二月朔建业火人火之也是秋孙綝始秉政矫以亮诏杀吕据滕𦙍眀年又辄杀朱异弃法律逐功臣之罚也呉孙休永安五年二月白虎门北楼灾六年十月石头小城火烧西南百八十丈是时嬖人张布専擅国势多行无礼而韦昭盛沖终斥不用兼遣蔡战等为使惊扰州郡致使交趾反乱是其咎也呉孙皓建衡二年三月大火烧万余家死者七百人案春秋齐火刘向以为桓公好内听女口妻妾数更之罚也皓制令诡暴荡弃法度劳臣名士诛斥甚衆后宫万余女谒数行其中隆宠佩皇后玺者又多矣故有大火晋武帝太康八年三月乙丑震灾西阁楚王所止坊及临商观牕十年四月癸丑崇贤殿灾十月庚辰含章鞠室修成堂前庑内坊东屋煇章殿南阁火时有上书者曰汉王氏五侯兄弟迭任今杨氏三公并在大位天变屡见窃为陛下忧之杨珧由是乞退是时帝纳冯紞之间废张华之功听杨骏之谗离衞瓘之宠此逐功臣之罚也眀年宫车晏驾其后楚王承窃发之㫖戮害二公身亦不免震灾其坊又天意乎晋惠帝元康五年閠月庚寅武库火张华疑有乱先固守然后救灾是以累代异寳王莾头孔子履汉高断白蛇劒及二百万人器械一时荡尽是后愍怀见杀杀太子之罚也天戒若曰夫设险击柝所以固其国储积戒器所以戒不虞今冡嗣将倾社稷将泯禁兵无所复旋皇旅又将谁卫帝后不悟终丧四海是其应也张华阎纂皆曰武库火而氐羗反太子见废则四海可知矣元康八年十二月高原陵火是时贾后凶恣贾谧擅朝恶积辠稔宜见诛绝天戒若曰臣妾之不可者虽亲贵莫比犹宜忍而诛之如吾燔高原陵也帝既眊弱而张华又不纳裵頠刘卞之谋故后遂与谧诬杀太子也干寳云高原陵火太子废其应也汉武帝世高园便殿火董仲舒对与此占同晋惠帝永康元年帝纳皇后羊氏后将入宫衣中忽有火衆咸怪之太安二年后父𤣥之以成都之逼忧死永兴元年成都遂废后处之金墉城而杀其叔父同之是后还立立而复废者四又诏赐死荀藩表全之虽末还在位然忧逼折辱终古未闻此孽火之应晋惠帝永兴二年七月甲午尚书诸曹火延崇礼闼及阁道夫百揆王化之夲王者弃法律之应也清河王覃入为晋嗣不终于位又杀太子之罚也晋孝怀帝永嘉四年十一月襄阳火死者三千余人是时王如自号大将军司雝二州牧衆四五万攻略郡县以为己邑都督力屈婴城自守贼遂攻逼襄阳此下陵上阳失节火灾出也晋元帝太兴中王敦镇武昌武昌火起兴衆救之救于此而发于彼东西南北数十处俱应数日不絶班固所谓滥炎妄起虽兴师不能救之之谓也干宝曰此臣而君行亢阳失节之灾也晋元帝永昌二年正月癸巳京都大火三月饶安东光安陵三县火烧七千余家死者万五千人晋眀帝大宁元年正月京都火是时王敦威侮朝廷多行无礼内外臣下咸怀怨毒极隂生阳故有火灾与董仲舒説春秋陈火同事也晋穆帝永和五年六月震灾石虎太武殿及两厢端门光烂照天金石皆尽火月余乃灭是年四月石虎死矣其后胡遂灭亡晋海西太和中郗愔为㑹稽六月大旱灾火烧数千家延及山隂仓米数百万斛炎烟蔽天不可朴灭晋孝武帝宁康元年三月京都风火大起是时桓温入朝志在陵上少主践位人怀忧恐此与大宁火同事晋孝武帝太元十年正月立国子学学生多顽嚚因风放火焚房百余间是后考课不厉赏黜无章有育才之名无收贤之实书云知人则哲此不哲之罚先兆也太元十三年十二月乙未延贤堂灾丙申螽斯则百堂及客馆骠骑库皆灾于时朝多弊政衰陵日兆不哲之罚皆有象类主相不悟终至乱亡云晋安帝隆安二年三月龙舟二乘灾是水沴火也晋安帝元兴元年八月庚子尚书下舍曹火元兴三年卢循攻略广州刺史呉隐之闭城固守是年十月壬戍夜大火起时民人避寇盈满城内隐之惧有应贼但务严兵不先救火由是府舍焚烧荡尽死者万余人因遂散溃悉为贼擒殆与襄阳火同占也晋安帝义熙四年七月丁酉尚书殿中吏部曹火义熙十一年京都所在大行火灾呉界尤甚火防甚峻犹自不絶王𢎞时为呉郡白日在㕔事上见天上有一赤物下状如信幡径集路南人家屋上火即复大发𢎞知天为之灾不罪火主宋文帝元嘉五年正月戊子京邑大火元嘉七年十二月乙亥京邑火延烧太社北墻元嘉二十九年三月壬午京邑大火风雷甚壮后废帝元徽三年正月己巳京邑大火元徽三年三月戊辰京邑大火火烧二岸数千家恒燠庶征之恒燠刘向班固以冬亡冰及霜不杀草应之京房易传又曰夏则暑杀人冬则物华实呉孙亮建兴元年九月桃李华孙权世政烦赋重民彫于役是时诸葛恪始辅政息校官原逋责除关梁崇寛厚此舒缓之应也一説桃李寒华为草妖或属华孽魏少帝景元三年十月桃李华自高贵弑死之后晋文王深树恩徳事崇优缓此其应也晋穆帝永和九年十二月桃李华是时简文辅政事多弛略舒缓之应也宋顺帝昇眀元年十月于潜桃李柰结实草妖汉献帝建安二十五年春正月魏武帝在洛阳将起建始殿伐濯龙树而血出又掘徙梨根伤亦血出帝恶之遂寝疾是月崩盖草妖又赤祥也是歳魏文帝黄初元年也呉孙亮五鳯元年六月交趾稗草化为稻昔三苖将亡五谷变种此草妖也其后亮废蜀刘禅景耀五年宫中大树无故自折谯周忧之无所与之言乃书柱曰衆而大其之㑹具而授若何复言曹者衆也魏者大也衆而大天下其当㑹也具而授如何复有立者乎蜀果亡如周言此草妖呉孙皓天玺元年呉郡临平湖自汉末秽塞是时一夕忽开除无草长老相传此湖塞天下乱此湖开天下平呉寻亡而九服为一呉孙皓天纪三年八月建业有鬼目菜生于黄狗家依缘枣树长丈余茎广四尺厚二分又有荬菜生于呉平家高四尺如枇杷形上圆径一尺八寸茎广五寸两边生叶绿色东观案图名鬼目作芝草荬菜作平虑遂以狗为侍芝郎平为平虑郎皆银印青绶干宝曰眀年晋平呉王濬止船正得平渚姓名显然指事之微也黄狗者呉以土运承汉故初有黄龙之瑞及其季年而有鬼目之妖託黄狗之家黄称不改而贵贱大殊天道精微之应也晋惠帝元康二年春巴西郡界竹生花紫色结实如麦外皮青中赤白味甘元康九年六月庚子有桑生东宫西厢日长尺余甲辰枯死此与殷太戊同妖太子不能悟故至废戮也班固称野木生朝而暴长小人将暴居大臣之位危亡国家之象朝将为墟也是后孙秀张林寻用事遂至大乱晋惠帝永康元年四月丁巳立皇孙臧为皇太孙五月甲子就东宫桑又生于西厢眀年赵伦簒位鸩杀臧此与愍懐同妖也永康元年四月壮武国有桑化为柏是月张华遇害晋孝怀帝永嘉三年冬项县桑树有声如解材民谓之桑林哭案刘向説桑者丧也又为哭声不祥之甚是时京师虚弱胡冦交逼司马越无卫上国之心四年冬委而南出至五年春薨于此城石勒邀其衆围而射之王公以下至庶人死者十余万人又剖越棺焚其尸是败也中原无所请命洛京寻没桑哭之应也永嘉六年五月无钖县有四株茱茰树相樛而生状若连理先是郭景纯筮延陵偃鼠遇临之益曰后当复有妖树生若瑞而非辛螫之木也傥有此东南数百里必有作逆者其后徐馥作乱此草妖也郭以为木不曲直永嘉六年七月豫章郡有樟树久枯是月忽更荣茂与昌邑枯社复生同占怀帝不终其祚元帝由支族兴之应也晋眀帝太宁元年九月㑹稽剡县木生如人面是后王敦称兵作逆祸败无成汉哀灵之世并有此妖而人貌傋具故其祸亦大今此但人面而已故其变亦轻晋成帝咸和六年五月癸亥曲阿有柳树倒地六载是月忽复起生咸和九年五月甲戍呉雄家有死榆树是日因风雨起生与汉上林断柳起生同象初康帝为呉王于时虽改封琅邪而犹食呉郡为邑是帝越正体飨国之象也曲阿先亦呉地象见呉邑雄舍又天意也晋哀帝兴宁三年五月癸卯庐陵西昌县修眀家有死栗树是日忽起生时孝武年四歳而简文居蕃四海宅心及得位垂统则祚隆孝武识者窃曰西昌修眀之祥帝讳实应之矣是与汉宣帝颇同象也晋海西太和元年凉州杨树生松天戒若曰松不改柯易叶杨者柔脆之木比永久之业将集危亡之地是后张天钖降氐晋孝武太元十四年六月建宁铜乐县枯木断折忽然自立相属京房易传曰弃正作淫厥妖木断自属妃后有専木仆乃立是时治道方僻多失其正其后张夫人専宠及帝崩兆庶归咎张氏焉晋安帝元兴三年荆江二界生竹实如麦晋安帝义熙二年九月扬州营扬武将军陈盖家有苦荬菜茎高四尺六寸广三尺二寸此殆与呉终同象也义熙中宫城上御道左右皆生蒺䔧草妖也蒺䔧有棘不可践而行生墙及驰道天戒若曰人君拱嘿不能听政虽居宸极犹若空宫虽有御道未尝驰骋皆生蒺䔧若空废也义熙八年太社生薰树于坛侧薰于文尚黑宋水徳将王之符也羽虫之孽魏文帝黄初四年五月有鹈鹕鸟集灵芝池案刘向説此羽虫之孽又青祥也诏曰此诗人所谓汗泽者也曹诗刺恭公远君子近小人今岂有贤智之士处于下位否则斯鸟胡为而至哉其博举天下隽徳茂才独行君子以答曹人之刺于是杨彪管宁之徒咸见荐举此谓覩妖知惧者也虽然不能优容亮直而多溺偏私矣京房易传曰辟退有徳厥妖水鸟集于国井黄初末宫中有鷰生鹰口爪俱赤此与商纣宋隐同象景初元年又有鷰生鉅鷇于卫国㳙桃里李盖家形若鹰吻似燕案刘向説此羽虫之孽又赤𤯝也高堂隆曰此魏室之大异宜防鹰扬之臣于萧墙之内其后晋宣王起遂有魏室汉献帝建安二十三年秃鹙鸟集邺宫文昌殿后池眀年魏武王薨魏文帝黄初三年又集雒阳芳林园池七年又集其夏文帝崩景初末又集芳林园池前世再至辄有大丧帝恶之其明年崩蜀刘禅建兴九年十月江阳至江州有乌从江南飞渡江北不能逹堕水死者以千余是时诸葛亮连年动衆志吞中夏而终死渭南所图不遂又诸将分争颇丧徒旅鸟北飞不能达堕水死皆有其象也亮竟不能过渭又其应乎此与汉楚国乌鬬堕泗水觕类矣魏眀帝青龙三年戴鵀巢鉅鹿人张臶家臶博学有高节不应袁绍高榦之命魏太祖辟亦不至优游嘉遁门徒数百太守王肃雅敬焉时年百余歳谓门人曰戴鵀阳鸟而巢于门隂此凶祥也乃援琴歌咏作诗一首旬日而卒按占羽虫之孽也魏眀帝景初兀年陵霄阁始构有鹊巢其上鹊体白黑杂色此羽虫之孽又白黑祥也帝以问髙堂隆对曰诗云惟鹊有巢惟鸠居之今兴起宫室而鹊来巢此宫室未成身不得居之之象天意若曰室未成将有它姓制御之不可不深虑于是帝改容动色呉孙权赤乌十二年四月有两鸟衔鹊堕东馆权使领丞相朱据燎鹊以祭案刘歆説此羽虫之孽又黑祥也视不明听不聪之罚也是时权意溢徳衰信䜛好杀二子将危将相俱殆覩妖不悟加之以燎昧道之甚者也眀年太子和废鲁王霸赐死朱据左迁陆议忧卒是其应也东馆典教之府鹊堕东馆又天意乎呉孙权太元二年正月封前太子和为南阳王遣之长沙有鹊巢其帆樯和故宫僚闻之皆忧惨以为樯末倾危非久安之象是后果不得其死呉孙亮建兴二年十一月大鸟五见于春申呉人以为鳯凰眀年改元为五鳯汉桓帝时有五色大鸟司马彪云政治衰缺无以致鳯乃羽虫孽耳孙亮未有徳政孙峻骄暴方甚此与桓帝同事也案瑞应图大鸟似鳯而为孽者非一疑皆是也呉孙皓建衡三年西苑言鳯凰集以之改元义同于亮晋武帝泰始四年八月翟雉飞上阊阖门赵伦既簒洛阳得异鸟莫能名伦使人持出周旋城邑匝以问人积日宫西有小儿见之遂自言曰服留鸟翳持者即还白伦伦使更求小儿至又见之将入宫密笼鸟闭儿戸中眀日视悉不见此羽虫之孽又妖之甚者也赵伦簒位有鹑入太极殿雉集东堂按太极东堂皆朝享听政之所而鹑雉同日集之者天意若曰不当居此位也诗云鹊之疆疆鹑之奔奔人之无良我以为君其此之谓乎昔殷宗感雉雊惧而修徳伦覩二物曾不知戒故至灭亡也晋孝怀帝永嘉元年二月洛阳东北歩广里地䧟有鹅出苍色者飞翔冲天白者止焉此羽虫之孽又黒白祥也董养曰歩广周之狄泉盟㑹地也白者金色苍为胡象其可尽言乎是后刘渊石勒相继擅华懐愍二帝沦灭非所晋孝怀帝世周玘家有鹅在笼中而头断笼外玘亡后家诛晋眀帝太宁三年八月庚戍有鸟二苍黑色翼广一丈四尺其一集司徒府射而杀之其一集市北家人舍亦获焉此羽虫之孽又黑祥也閠月戊子帝崩后有苏峻祖约之乱晋成帝咸和二年正月有五鸥鸟集殿庭此又白祥也是时庾亮茍违衆谋将召苏峻有言不从之咎故白祥先见也三年二月峻果作乱宫室焚毁化为汗莱其应也晋成帝咸康八年七月白鹭集殿屋是时康帝始即位此不永之祥也后渉再朞而帝崩刘向曰野鸟入处宫室将空张瓘在凉州正朝放佳雀诸鸟出手便死左右放者悉飞去晋孝武帝太元十六年正月鹊巢太极东头鸱尾又巢国子学堂西头十八年东宫始成十九年正月鹊又巢其西门此殆与魏景初同占学堂风教所聚西门金行之祥也晋安帝义熙三年龙骧将军朱猗戍寿阳婢炊饭忽有羣乌集灶竞来啄噉婢驱逐不去有猎狗咋杀乌鹊余者因共啄狗即死又噉肉唯余骨存五年六月猗死宋武帝永初三年临轩拜徐羡之为司徒百僚陪位有一野鹳集太极鸱尾鸣唿少帝景平二年春鹳巢太庙西鸱尾驱去复还文帝元嘉二年春有江鸥鸟数百集太极殿前小阶内眀年诛徐羡之等羊祸晋成帝咸和二年五月司徒王导廐羊生无后足此羊祸也京房易传曰足少者下不胜任也眀年苏峻入京都导与成帝俱幽石头仅乃免身是其应也宋孝武帝大眀七年永平郡献三角羊羊祸也赤𤯝赤祥公孙渊时襄平北市生肉长围各数尺有头目口喙无手足而动揺此赤𤯝也占曰有形不成有体无声其国灭亡渊寻为魏所诛呉戍将邓嘉杀猪祠神治毕县之忽见一人头往食肉嘉引弓射中之咋咋作声绕屋三日近赤祥也后人白嘉谋北叛阖门被诛京房易妖曰山见葆江于邑邑有兵状如人头赤色呉诸葛恪将见诛盥洗水血臭侍者授衣衣亦臭此近赤祥也晋武帝太康七年十一月河隂有赤雪二顷此赤祥也后渉四载而帝崩王宫遂乱晋惠帝元康五年三月吕县有流血东西百余歩此赤祥也元康末穷凶极乱僵尸流血之应也干寳以为后八载而封云乱徐州杀伤数万人是其应也晋惠帝永康元年三月尉氏雨血夫政刑舒缓则有常燠赤祥之妖此歳正月送愍怀太子幽于许宫天戒若曰不宜缓恣姦人将使太子寃死惠帝愚眊不悟是月愍怀遂毙于是王室衅成祸流天下淖齿杀齐闵王日天雨血沾衣天以告也此之谓乎京房易传曰归狱不解兹谓追非厥咎天雨血兹谓不亲民有怨心不出三年无其宗人又曰佞人禄功臣戮天雨血晋愍帝建兴四年十二月丙寅丞相府斩督运令史淳于伯血逆流上柱二丈三尺此赤祥也是时后将军禇裒镇广陵丞相扬声北伐伯以督运稽留及役使臧罪依征军法戮之其息䜣称伯督运事讫无所稽乏受赇役使罪不及死兵家之势先声后实实是屯戍非为征军自四年以来运漕稽停皆不以军兴法论僚佐莫之理及有此变司直弹劾衆官元帝又无所问于是频旱三年干寳以为寃气之应也郭景纯曰血者水类同属于坎坎为法家水平润下不宜逆流此政有咎失之徴也宋书卷三十二卷三十二考证宋书卷三十二考证五行志三内坊东屋内坊一本作丙坊魏明帝青龙三年戴鵀巢鉅鹿人张臶家臶博学有高节监本无臶家二字今依别本改正宋书卷三十二考证宋书卷三十三钦定四库全书宋书卷三十三梁沈约撰志第二十三五行四五行传曰简宗庙不祷祠废祭祀逆天时则水不润下谓水失其性而为灾也又曰听之不聪是谓不谋厥罚恒寒厥极贫时则有鼔妖时则有豕祸时则有鱼孽时则有耳痾时则有黑𤯝黑祥惟火沴水鱼孽刘歆传以为介虫之孽谓蝗属也水不润下魏文帝黄初四年六月大雨霖伊洛溢至津阳城门漂数千家流杀人初帝即位自邺迁洛营造宫室而不起宗庙太祖神主犹在邺尝于建始殿飨祭如家人之礼终黄初不复还邺而员丘方泽南北郊社稷等神位未有定所此简宗庙废祭祀之罚也京房易传曰颛事者加诛罚絶理厥灾水其水也雨杀人已陨霜大风天黄饥而不损兹谓泰厥大水水杀人避遏有徳兹谓狂厥水水流杀人也已水则地生虫归狱不解兹谓追非厥水寒杀人追诛不解兹谓不理厥水五谷不收大败不解兹谓皆隂厥水流入国邑陨霜杀谷呉孙权赤乌八年夏茶陵县鸿水溢出流漂二百余家十二年秋丹阳故鄣等县又鸿水溢案权称帝三十年竟不于建业创七庙但有父坚一庙远在长沙而郊禋礼阙嘉禾初羣臣奏宜郊祀又弗许末年虽一南郊而北郊遂无闻焉且三江五湖衡霍㑹稽皆呉楚之望亦不见秩反礼罗阳妖神以求福助天意若曰权简宗庙不祷祠废祭祀示此罚欲其感悟也太元元年又有大风涌水之异是冬权南郊疑是鉴咎徴乎还而寝疾眀年四月薨一曰权时信纳谮诉虽陆议勲重子和储贰犹不得其终与汉安帝听谗免杨震废太子同事也且赤乌中无年不用兵百姓愁怨八年秋将军马茂等又图逆云魏眀帝景初元年九月淫雨过常冀兖徐豫四州水出没溺杀人漂失财产帝自初即位便淫奢极欲多占幼女或夺士妻崇饰宫室妨害农战触情恣欲至是弥甚号令逆时饥不损役此水不润下之应也呉孙亮五鳯元年夏大水亮即位四年乃立权庙又终呉世不上祖宗之号不修严父之礼昭穆之数有阙亮及休皓又并废二郊不秩羣神此简宗庙不祭祀之罚也又是时孙峻専政隂胜阳之应乎呉孙休永安四年五月大雨水泉涌溢昔歳作浦里塘功费无数而田不可成士卒死叛或自贼杀百姓愁怨隂气盛也休又専任张布退盛冲等呉人贼之之应也呉孙休永安五年八月壬午大雨震雹水泉涌溢晋武帝太始四年九月青徐兖豫四州大水七年六月大雨霖河洛伊沁皆溢杀二百余人帝即尊位不加三后祖宗之号太始二年又除眀堂南郊五帝坐同称昊天上帝一位而已又省先后配地之礼此简宗庙废祭祀之罚与汉成帝同事一曰昔歳及此年药兰泥白虎文秦凉杀刺史胡烈牵𢎞遣田璋讨泥又司马望以大衆次淮北御孙晧内外兵役西州饥乱百姓愁怨隂气盛也咸宁初始上祖宗号太熙初还复五帝位晋武帝咸宁元年九月徐州水二年七月癸亥河南魏郡暴水杀百余人八月荆州郡国五大水去年采择良家子女露面入殿帝亲简閲务在姿色不访徳行有蔽匿者以不敬论搢绅愁怨天下非之隂盛之应也咸宁三年六月益梁二州郡国八暴水杀三百余人七月荆州大水九月始平郡大水十月青徐兖豫荆益梁七州又水是时贾充等用事日盛而正人疏外者多咸宁四年七月司冀兖豫荆扬郡国二十大水晋武帝太康二年六月泰山江夏大水泰山流三百家杀六千余人江夏亦杀人是时平呉后王濬为元功而诋劾妄加荀贾为无谋而并䝉重赏收呉姬五千纳之后宫此应也太康四年七月司豫徐兖荆扬郡国二十大水伤秋稼坏屋室有死者太康六年三月青凉幽冀郡国十五大水太康七年九月西方安定等郡国八大水太康八年六月郡国八大水晋惠帝元康二年有水灾元康五年五月颍川淮南大水六月城阳东莞大水杀人荆扬徐兖豫五州又大水是时帝即位已五载犹未郊祀烝尝亦多不身亲近简宗庙废祭祀之罚也班固曰王者即位必郊祀天地望秩山川若乃不敬鬼神政令违逆则雾水暴至百川逆溢坏乡邑溺人民水不润下也元康六年五月荆扬二州大水按董仲舒説水者隂气盛也是时贾后乱朝宠树贾郭女主専政之应也元康八年五月金墉城井水溢汉成帝时有此妖班固以为王莾之象及赵伦簒位即此应也伦废帝于此城井溢所在又天意乎元康八年九月荆扬徐兖冀五州大水是时贾后暴戾滋甚韩谧骄猜弥扇卒害太子旋亦祸灭元康九年四月宫中井水沸溢晋惠帝永宁元年七月南阳东海大水是时齐王冏秉政専恣隂盛之应晋惠帝大安元年七月兖豫徐冀四州水时将相力攻无尊主心晋孝怀帝永嘉四年四月江东大水是时王导等潜怀翼戴之计隂气盛也晋元帝大兴三年六月大水是时王敦内怀不臣傲狠作威后终夷灭大兴四年七月大水眀年有石头之败晋元帝永昌二年五月荆州及丹阳宣城呉兴寿春大水晋眀帝太宁元年五月丹阳宣城呉兴寿阳大水是时王敦疾害忠良威权震主寻亦诛灭晋成帝咸和元年五月大水是时嗣主幼冲母后称制庾亮以元舅民望决事禁中隂胜阳也咸和二年五月戊子京都大水是冬苏峻称兵都邑涂炭咸和四年七月丹阳宣城呉兴㑹稽大水是冬郭黙作乱荆豫共讨之半歳乃定咸和七年五月大水是时帝未亲务政在大臣隂胜阳也晋成帝咸康元年八月长沙武陵大水是年三月石虎掠骑至歴阳四月围㐮阳于是加王导大司马集徒旅又使赵鳯路永刘允之陈光五将军各帅衆戍卫百姓愁怨隂气盛也晋穆帝永和四年五月大水是时幼主冲弱母后临朝又将相大臣各争权政与咸和初同事也永和五年五月大水永和六年五月大水永和七年七月甲辰夜涛水入石头死者数百人去年殷浩以私忿废蔡谟遐迩非之又幼主在上而殷桓交恶选徒聚甲各崇私权隂胜阳之应也一説涛入石头江右以为兵占是后殷浩桓温谢尚荀羡连年征伐晋穆帝升平二年五月大水是时桓温权制朝廷征伐是专升平五年四月大水晋海西太和六年六月京都大水平地数尺侵及太庙朱雀大航缆断三艘流入大江丹阳晋陵呉国呉兴临海五郡又大水稻稼荡没黎庶饥馑初四年桓温北伐败绩十丧其九五年又征淮南踰歳乃克百姓愁怨之应也晋简文帝咸安元年十二月壬午涛水入石头眀年妖贼卢竦率其属数百人入殿略取武库三库甲仗游击将军毛安之讨灭之晋孝武帝太元三年六月大水是时孝武幼弱政在将相太元五年大水去年氐贼攻没襄阳又向广陵于是逼徙江淮民悉令南渡三州失业道殣相望谢𤣥虽破句难等自后征戍不已百姓愁怨之应也太元六年六月荆江扬三州大水太元十年夏大水初八年破苻坚自后有事中州役无已歳兵民愁怨之应也太元十三年十二月涛水入石头眀年丁零鲜卑寇扰司兖镇戍西北疲于奔命太元十五年七月兖州大水是时缘河纷争征戍勤悴太元十七年六月甲寅涛水入石头毁大航漂船舫有死者京口西浦亦涛入杀人永嘉郡潮水涌起近海四县人民多死后四年帝崩而王恭再攻京师京师亦发大衆以御之太元十九年七月荆州彭城大水伤稼太元二十年荆州彭城大水太元二十一年五月癸卯大水是时政事多弊兆庶非之晋安帝隆安三年五月荆州大水去年殷仲堪举兵向京都是年春又杀郗恢隂盛作威之应也仲堪寻亦败亡隆安五年五月大水是时司马元显作威陵上又桓𤣥擅西夏孙恩乱东国隂胜阳之应也晋安帝元兴二年十二月桓𤣥簒位其眀年二月庚寅夜涛水入石头是时贡使商旅方舟万计漂败流断骸胔相望江右虽有涛变未有若斯之甚三月义军克京都𤣥败走遂夷灭元兴三年二月己丑朔夜涛水入石头漂没杀人大航流败晋安帝义熙元年十二月己未涛水入石头义熙二年十二月己未夜涛水入石头眀年骆球父环潜结桓𦙍殷仲文等谋作乱刘雅亦谋反凡所诛灭数十家义熙三年五月丙午大水义熙四年十二月戊寅涛水入石头眀年王旅北讨鲜卑义熙六年五月丁巳大水乙丑卢循至蔡洲义熙八年六月大水义熙九年五月辛巳大水义熙十年五月丁丑大水戊寅西眀门地穿涌水出毁门扉及限七月乙丑淮北灾风大水杀人义熙十一年七月丙戍大水淹渍太庙百官赴救眀年王旅北讨关河宋文帝元嘉五年六月京邑大水七年右将军到彦之率师入河元嘉十一年五月京邑大水十三年司空檀道济诛元嘉十二年六月丹阳淮南呉呉兴义兴五郡大水京邑乘船元嘉十八年五月江水汎溢没居民害苖稼眀年右军将军裴方眀率雍梁之衆伐仇池元嘉十九年二十年东都诸郡大水元嘉二十九年五月京邑大水孝武帝孝建元年八月㑹稽大水平地八尺后二年虏寇青冀州遣羽林军卒讨伐孝武帝大眀元年五月呉兴义兴大水大眀四年八月雝州大水大眀四年南徐南兖州大水后废帝元徽元年六月夀阳大水顺帝昇眀元年七月雝州大水甚于关羽樊城时昇眀二年二月于潜翼异山一夕五十二处水出流漂居民七月丙午朔涛水入石头居民皆漂没恒寒庶徴之恒寒刘歆以为大雨雪及未当雨雪而雨雪及大雨雹陨霜杀菽草皆常寒之罚也京房易传曰有徳遭险兹谓逆命厥异寒诛罚过深当燠而寒尽六日亦为雹害正不诛兹谓养贼寒七十二日杀飞禽道人始去兹谓伤其寒物无霜而死涌水出战不量敌兹谓辱命其寒虽雨物不茂呉孙权嘉禾三年九月朔陨霜伤谷按刘向説诛罚不由君出在臣下之象也是时校事吕壹专作威福与汉元帝时石显用事陨霜同应班固书九月二日陈夀言朔皆明未可以伤谷也壹后亦伏诛京房易传曰兴兵妄诛兹谓亡法厥灾霜夏杀五谷冬杀麦诛不原情兹谓不仁其霜夏先大雷风冬先雨乃陨霜有芒角贤圣遭害其霜附木不下地佞人依刑兹谓私贼其霜在草根土隙闲不教而诛兹谓虐其霜反在草下嘉禾四年七月雨雹又陨霜案刘向説雹者隂胁阳是时吕壹作威用事诋毁重臣排䧟无辜自太子登以下咸患毒之而壹反获封侯宠异与春秋公子遂専任雨雹同应也汉安帝信谗多杀无辜亦雨雹董仲舒曰凡雹皆为有所胁行専一之政故也呉孙权赤乌四年正月大雪平地深三尺鸟兽死者大半是年夏全琮等四将军攻略淮南襄阳战死者千余人其后权以䜛邪数责让陆议议愤恚致卒与汉景武大雪同事也赤乌十一年四月雨雹是时权听谗将危太子其后朱据屈晃以迕意黜辱陈象以忠谏族诛而太子终废此有徳遭险诛罚过深之应也晋武帝太始六年冬大雪太始七年十二月大雪眀年有歩阐杨肇之败死伤甚衆太始九年四月辛未陨霜是时贾充亲党比周用事与鲁定公汉元帝时陨霜同应也晋武帝咸宁二年八月平原安平上党秦郡霜害三豆咸宁三年八月河间暴风寒氷郡国五陨霜伤谷是后大举征呉马隆又帅精勇讨凉州咸宁五年五月丁亥鉅鹿魏郡雨雹伤禾麦辛卯鴈门雨雹伤秋稼咸宁五年六月庚戍汲郡广平陈留荥阳雨雹丙辰又雨雹损伤秋麦千三百余顷坏屋百三十余间癸亥安定雨雹七月丙申魏郡又雨雹闰月壬子新兴又雨雹八月庚子河东𢎞农又雨雹兼伤秋稼三豆晋武帝太康元年三月河东高平霜雹伤桑麦四月河南河内河东魏郡𢎞农雨雹伤麦豆五月东平平阳上党鴈门济南雨雹伤禾麦三豆太康元年四月庚午畿内县二及东平范阳县雨雹癸酉畿内县五又雨雹是时王濬有大功而权戚互加陷抑帝从容不断隂胁阳之应也太康二年二月辛酉殒霜于济南琅邪伤麦壬申琅邪雨雪伤麦三月甲午河东陨霜害桑太康二年五月丙戍城阳章武琅邪庚寅河东乐安东平济隂𢎞农濮阳齐国顿邱魏郡河内汲郡上党雨雹伤禾稼太康二年六月郡国十六雨雹太康三年十二月大雪太康五年七月乙卯中山东平雨雹伤秋稼太康五年七月甲辰中山雨雹九月南安大雪折木太康六年二月东海霜伤桑麦太康六年三月戊辰齐郡临菑长广不其等四县乐安梁邹等八县琅邪临沂等八县河间易城等六县高阳北新城等四县陨霜伤桑麦太康六年六月荥阳汲郡鴈门雨雹太康八年四月齐国天水二郡陨霜十二月大雪太康九年正月京都大风雨雹发屋拔木四月陇西陨霜太康十年四月郡国八陨霜晋惠帝元康二年八月沛及汤隂雨雹元康三年四月荥阳雨雹𢎞农湖华隂又雨雹深三尺是时贾后凶淫専恣与春秋鲁桓夫人同事隂气盛也元康五年六月东海雨雹深五寸十二月丹阳雨雹元康五年十二月丹阳建业大雪元康六年三月东海陨霜杀桑麦元康七年五月鲁国雨雹七月秦雝二州陨霜杀稼元康九年三月旬有八日河南荥阳颍川陨霜伤禾五月雨雹是时贾后凶躁滋甚是冬遂废愍怀晋惠帝永宁元年七月襄城雨雹是时齐王冏专政十月襄城河南高平平阳风雹折木伤稼晋惠帝光熙元年閠八月甲申朔霰雪刘向曰盛阳雨水汤热隂气胁之则转而为雹盛隂雨雪凝滞阳气薄之则散而为霰今雪非其时此听不聪之应也晋孝怀帝永嘉元年十二月冬雪平地三尺永嘉七年十月庚午大雪晋愍帝建兴元年十一月戊午㑹稽大雨震电己巳夜赤气曜于西北是夕大雨震电庚午大雪案刘向説雷以二月出八月入此月雷电者阳不闭藏也既发泄而眀日便大雪皆失节之异也是时刘渊僭号平阳李雄称制于蜀九州幅裂西京孤微为君失时之象晋元帝太兴二年三月丁未成都风雹杀人太兴三年三月海盐郡雨雹是时王敦陵上晋元帝永昌二年十二月幽冀并三州大雪晋眀帝太宁元年十二月幽冀并州大雪太宁二年四月庚子京都大雨雹燕雀死太宁三年三月丁丑雨雹癸巳陨霜四月大雨雹是年帝崩寻有苏峻之乱晋成帝咸和六年三月癸未雨雹是时帝幼弱政在大臣咸和九年八月成都雪其日李雄死晋成帝咸康二年正月丁巳皇后见于太庙其夕雨雹晋康帝建元元年八月大雪是时政在将相隂气盛也与春秋鲁昭公时季孙宿専政同事刘向曰凡雨隂也雪又雨之隂也出非其时迫近象也晋穆帝永和三年八月冀方大雪人马多冻死永和五年六月临漳暴震霆雨雹大如升永和十年五月凉州雪眀年八月枹罕护军张瓘帅宗混等攻灭张祚更立张曜弟𤣥靓京房易传曰夏雪戒臣为乱永和十一年四月壬申朔雪十二月戊午靁己未靁是时帝幼母后称制政在大臣晋穆帝升平二年正月大雪晋孝武帝太元二年四月己酉雨雹十二月大雪时帝幼弱政在将相太元十二年四月己丑雨雹是时有事中州兵役连歳太元二十年五月癸卯上虞雨雹太元二十一年四月丁亥雨雹是时张夫人専幸及帝暴崩兆庶尤之太元二十一年十二月连雪二十三日是时嗣主幼冲冡宰専政晋安帝隆安二年三月己卯雨雹是秋王恭殷仲堪内侮终皆诛晋安帝元兴二年十二月酷寒过甚是时桓𤣥簒位政事烦苛是其应也晋氏失在舒缓𤣥则反之刘向曰周衰无寒歳秦灭无燠年此之谓也元兴三年正月甲申霰雪又靁靁霰不应同日失节之应也二月义兵起𤣥败元兴三年四月丙午江陵雨雹是时安帝䝉尘晋安帝义熙元年四月壬申雨雹是时四方未一钲鼔日戒义熙五年三月己亥雪深数寸义熙五年五月癸巳溧阳雨雹九月己丑广陵雨雹明年卢循至蔡洲义熙五年九月己丑广陵雨雹义熙六年正月丙寅雪又雷义熙六年五月壬申雨雹义熙八年四月辛未朔雨雹六月癸亥雨雹大风发屋是秋诛刘藩等义熙十年四月辛卯雨雹宋文帝元嘉九年春京都雨雹溧阳盱眙尤甚伤牛马杀禽兽元嘉十八年三月雨雹二十五虏寇青州元嘉二十五年正月积雪冰寒元嘉二十九年五月盱眙雨雹大如鸡卵三十年国家祸乱兵革大起孝武帝大眀元年十二月庚寅大雪平地二尺余眀年虏侵冀州遣羽林军北讨眀帝泰始五年四月壬辰京邑雨雹后废帝元徽三年五月乙卯京邑雨雹雷震魏眀帝景初中洛阳城东桥洛水浮桥桓楹同日三处俱震寻又震西城上候风木飞乌时劳役大起帝寻晏驾呉孙权赤乌三年夏震宫门柱又击南津大桥桓楹孙亮建兴元年十二月朔大风震电是月又雷雨义同前説亮终废晋武帝太康六年十二月甲申朔淮南郡震电太康七年十二月己亥毗陵雷电南沙司盐都尉戴亮以闻太康十年十二月癸卯庐江建安雷电大雨晋恵帝永康元年六月癸卯震崇阳陵标西南五百歩标破为七十片是时贾后陷害鼎辅宠树私戚与汉桓帝时震宪陵寝同事也后终诛灭晋惠帝永兴二年十月丁丑雷电晋怀帝永嘉四年十月震电晋元帝永昌二年七月丙子朔雷震太极殿柱永昌二年十一月㑹稽呉郡雨震电晋眀帝大宁元年七月丙子朔震太极殿柱晋成帝咸和元年十月己巳㑹稽郡大雨震电咸和三年六月辛卯临海大雷破郡府内小屋柱十枚杀人咸和三年九月二日立冬㑹稽震电咸和四年十二月呉郡㑹稽震电咸和四年十二月丹阳震电晋穆帝永和七年七月壬午雷雨震电晋穆帝升平元年十一月庚戍雷乙丑又雷升平五年十月庚午雷发东南晋孝武帝太元五年六月甲寅雷震含章殿四柱太元五年十二月雷声在南方太元十四年七月甲寅震宣阳门西柱晋安帝隆安二年九月壬辰雨雷晋安帝元兴三年永安皇后至自巴陵将设仪导入宫天雷震人马各一俱殪晋安帝义熙四年十一月辛卯朔西北疾风癸丑雷义熙五年六月丙寅震太庙破东鸱尾彻壁柱义熙六年正月丙寅雷丁卯又雷义熙六年十二月壬辰大雷义熙九年十一月甲戌雷乙亥又雷宋文帝元嘉四年十一月癸丑雷元嘉五年六月丙寅震太庙破东鸱尾彻壁柱元嘉六年正月丙寅雷且雪元嘉七年十月丙子雷元嘉八年十二月庚辰雷元嘉九年十一月甲戍雷且雪元嘉十四年震初宁陵口标四破至地十七年废大将军彭城王义康骨肉相害自此始也前废帝景和元年九月甲午雷震眀帝泰始二年九月辛巳雷震泰始四年十月辛卯雷震泰始四年十一月癸卯朔雷震泰始五年十一月乙巳雷震泰始六年十一月庚午雷后废帝元徽三年九月戊戌雷元徽三年九月丁未雷元徽三年九月戊午雷震元徽三年十月辛未雷甲戍又雷顺帝昇眀三年二月二十四日丙申震建阳门皷妖晋惠帝元康九年三月有声若牛出许昌城十二月废太子幽于许宫按春秋晋文公柩有声如牛刘向以为皷妖其説曰声如此怒象也将有急怒之谋以生兵甲之祸此其类也眀年贾后遣黄门孙虑杀太子击以药杵声闻于外苏峻在歴阳外营将军皷自鸣如人㺯皷者峻手自斫之曰我乡土时有此则城空矣俄而作乱夷灭此听不聪之罚皷妖先作也石虎末洛阳城西北九里石牛在青石趺上忽鸣唤声闻四十里虎遣人打落两耳及尾鐡钉钉四脚晋孝武太元十五年三月己酉朔东北有声如雷案刘向説以为雷当託于云犹君託于臣无云而雷此君不恤下下民将叛之象也及帝崩而天下渐乱孙恩桓𤣥交陵京邑呉兴长城县夏架山有石皷长丈余面径三尺所下有盘石为足鸣则声如金皷三呉有兵晋安帝隆安中大鸣后有孙灵秀之乱鱼孽魏齐王嘉平四年五月有二鱼集于武库屋上此鱼孽也王肃曰鱼生于渊而亢于屋介鳞之物失其所也边将其殆有弃甲之变乎后果有东关之败干寳又以为高贵乡公兵祸之应二説皆与班固㫖同晋武帝太康中有鲤鱼二见武库屋上干寳曰武库兵府鱼有鳞甲亦兵类也鱼既极隂屋上太阳鱼见屋上象至隂以兵革之祸干大阳也至惠帝初诛杨骏废太后矢交馆阁元康末贾后谤杀太子寻亦诛废十年闲母后之难再兴是其应也自是祸乱构矣京房易妖曰鱼去水飞入道路兵且作蝗虫魏文帝黄初三年七月冀州大蝗民饥案蔡邕説蝗者在上贪苛之所致也是时孙权归从帝因其有西陵之役举大衆袭之权遂背叛晋武帝太始十年六月蝗是时荀贾任政疾害公直晋孝怀帝永嘉四年五月大蝗自幽并司冀至于秦雝草木牛马毛鬛皆尽是时天下兵乱渔猎生民存亡所系唯司马越茍晞而已而竞为暴刻经略无章晋愍帝建兴四年六月大蝗去歳胡寇频攻北地冯翊麴允等悉衆御之是时又御刘曜为曜所破西京遂溃晋元帝太兴元年六月兰陵合乡蝗害禾稼乙未东莞蝗虫纵广三百里害苖稼太兴元年七月东海彭城下邳临淮四郡蝗虫害禾豆太兴元年八月冀青徐三州蝗食生草尽至于二年是时中州沦丧暴乱滋甚太兴二年五月淮陵临淮淮南安丰庐江诸郡蝗食秋麦太兴三年五月癸丑徐州及扬州江西诸郡蝗呉民多饿死去年王敦并领荆州苛暴之衅自此兴矣又是年初徐州刺史蔡豹帅衆伐周抚晋孝武帝太元十五年八月兖州蝗是时丁零寇兖豫鲜卑逼河南征戍不已太元十六年五月飞蝗从南来集堂邑县界害苗稼是年春发取江州兵营甲士二千人家口六七千人配护军及东宫后寻散亡殆尽又边将连有征杀豕祸呉孙皓寳鼎元年野豕入右司马丁奉营此豕祸也后奉见遣攻谷阳无功及皓怒斩其导军及举大衆北出奉及万彧等相谓曰若至华里不得不各自还也此谋泄奉时虽已死皓追讨谷阳事杀其子温家属皆远徙豕祸之应也龚遂曰山野之兽来入宫室宫室将空又其象也晋孝怀帝永嘉中夀春城内有豕生两头而不活周馥取而观之时通数者窃谓曰夫豕北方之畜胡狄象也两头者无上也生而死不遂也天意若曰勿生専利之谋将自致倾覆也周馥不悟遂欲迎天子令诸侯俄为元帝所败是其应也石勒亦寻渡淮百姓死者十八九晋武帝建武元年有豕生八足听不聪之罚也京房易传曰凡妖作各象其类足多者所任邪也是后有刘隗之变晋成帝咸和六年六月钱塘民家豭豕生两子皆人面如胡人状其身犹豕京房易妖曰豕生人头豕身者邑且乱亡此豭豕而产异之甚者晋孝武帝太元十年四月京都有豕一头二身八足十三年京都民家豕产子一头二身八足并与建武同妖也是后宰相沈酗不恤朝政近习用事渐乱国纲至于大坏也黑𤯝黑祥晋孝怀帝永嘉五年十二月黑气四塞近黑祥也宋文帝元嘉二十六年三月幸京口有黑气暴起占有兵眀年虏南寇至𤓰歩饮马于江火沴水晋武帝太康五年六月任城鲁国池水皆赤如血案刘向説近火沴水也听之不聪之罚也京房易传曰淫于色贤人潜国家危厥异水流赤晋穆帝升平三年二月凉州城东池中有火四年四月姑臧泽水中又有火此火沴水之妖也眀年张天钖杀中护军张邕邕执政臣也晋安帝元兴二年十月钱塘临平湖水赤桓𤣥讽呉郡使言开除以为已瑞俄而𤣥败宋书卷三十三卷三十三考证宋书卷三十三考证五行志四时将相力攻攻各本讹政今改正奉及万彧等彧诸本皆讹或今据三国志改正宋书卷三十三考证宋书卷三十四钦定四库全书宋书卷三十四梁沈约撰志第二十四五行五五行传曰治宫室饰台榭内滛乱犯亲戚侮父兄则稼穑不成谓土失其性而为灾也又曰思心不叡是谓不圣厥咎瞀厥罚恒风厥极凶短折时则有脂夜之妖时则有华孽时则有牛祸时则有下体生上之痾时则有黄眚黄祥时则有金木水火沴土班固曰不言惟而独曰时则有者非一冲气所沴眀其异大也华孽刘歆传以为蠃虫之孽谓螟属也稼穑不成吴孙皓时尝嵗无水旱苗稼丰美而实不成百姓以饥阖境皆然连嵗不已吴人以为伤露非也按刘向春秋説曰水旱当书水旱而曰大无麦禾者土气不养稼穑不成此其义也皓初迁都武昌寻还建业又起新馆缀饰珠玉壮丽过甚破壊诸宫增修苑囿犯暑妨农官民疲怠月令季夏不可以兴土功晧皆冒之此治宫室饰台榭之罚与春秋鲁荘公三筑台同应也班固曰无水旱之灾而草木百谷不熟皆为稼穑不成晋穆帝永和十年三麦不登至闗西亦然自去秋至是夏无水旱无麦者如刘向説也又俗云多苗而不实为伤又其义也恒风魏齐王正始九年十一月大风数十日发屋折树十二月戊子晦尤甚动太极东阁魏齐王嘉平元年正月壬辰朔西北大风发屋折木昏尘蔽天按管辂説此为时刑大风执政之忧也是时曹爽区瞀自専骄僭过度天戒数见终不改革此思心不叡恒风之罚也后踰旬而爽等灭京房易传曰衆逆同志至徳乃潜厥异风其风也行不解物不长雨小而伤政悖徳隠兹谓乱厥风先风不雨大风暴起发屋折木守义不进兹谓眊厥风与云俱起折五谷茎臣易上政兹谓不顺厥风大飈发屋赋敛不理兹谓祸厥风絶经纪止即温温即虫侯専封利兹谓不统厥风疾而树不摇谷不成辟不思道兹谓无泽厥风不揺水旱无云伤禾公常于利兹谓乱厥风微而温生虫蝗害五谷弃正作淫兹谓惑厥风温螟虫起害有益人之物侯不朝兹谓叛厥风无恒地变赤雨杀人吴孙权太元元年八月朔大风江海涌溢平地水深八尺拔高陵树二株石碑蹉动吴城两门飞落按华覈对役繁赋重区瞀不叡之罚也眀年权薨吴孙亮建兴元年十二月丙申大风震电是嵗魏遣大衆三道来攻诸葛恪破其东兴军二军亦退眀年恪又攻新城丧衆大半还伏诛吴孙休永安元年十一月甲午风四转五复䝉雾连日是时孙綝一门五侯权倾吴主风雾之灾与汉五侯丁傅同应也十二月丁卯夜又大风发木扬沙眀日綝诛晋武帝太始五年五月辛卯朔广平大风折木晋武帝咸宁元年五月下邳广陵大风壊千余家折树木咸宁元年五月甲申广陵司吾下邳大风折木咸宁三年八月河间大风折木晋武帝太康二年五月济南大风折木伤麦太康二年六月髙平大风折木发壊邸合四十余区太康八年六月郡国八大风太康九年正月京都风雹发屋拔木后二年宫车宴驾晋惠帝元康四年六月大风雨拔树元康五年四月庚寅夜暴风城东渠波浪七月下邳大风壊庐舍九月雁门新兴太原上党灾风伤稼眀年氐羌反叛大兵西讨元康九年六月飈风吹贾谧朝服飞数百丈眀年谧诛元康九年十一月甲子朔京都连大风发屋折木十二月太子废晋惠帝永康元年二月大风㧞木三月愍懐被害己卯丧柩发许还洛是日大风雷电帏盖飞裂永康元年四月张华第舍飈风折木飞缯轴六七是月华遇害永康元年十一月戊子朔大风从西北来折木飞石眀年正月赵王伦簒位晋惠帝永兴元年正月癸酉祠太庙灾风暴起尘沙四合其年四月伦伏辜晋元帝永昌元年七月丙寅大风㧞木屋瓦皆飞永昌元年八月暴风壊屋㧞御道栁树百余株其风纵横无常若风自八方来者十一月宫车宴驾晋成帝咸康四年三月壬辰成都大风发屋折木四月李夀袭杀李期晋康帝建元元年七月庚申晋陵吴郡灾风晋穆帝升平元年八月丁未䇿立皇后何氏是日疾风升平五年正月戊戌朔疾风晋海西公泰和六年二月大风迅急晋孝武帝宁康元年三月戊申朔暴风迅起从丑上来须臾转子上来飞沙扬砾晋孝武帝太元元年二月乙丑朔暴风折木太元二年闰三月甲子朔暴风疾雨俱至发屋折木太元二年六月长安大风㧞苻坚宫中树其后坚再南伐身戮国亡太元四年八月乙未暴风太元十二年正月壬午夜暴风太元十二年正月甲辰大风㧞木太元十七年六月乙未大风折木晋安帝元兴二年二月甲辰大风雨大航门屋瓦飞落眀年桓𤣥簒位由此门入元兴二年正月桓𤣥逰大航南飘风飞其转輗至三月𤣥败元兴二年三月江陵大风折木是月桓𤣥败于峥嵘洲身亦屠裂元兴三年十一月丁酉大风江陵多死者晋安帝义熈四年十一月辛卯朔西北疾风起义熙五年闰十月丁亥大风发屋眀年卢循至蔡洲义熙六年五月壬申大风㧞北郊树树几百年也琅邪扬州二射堂倒壊是日卢循大舰漂没甲戌又风发屋折木是冬王师南讨义熙十年四月己丑朔大风㧞木义熙十年六月辛亥大风拔木眀年西讨司马休之宋少帝景平二年正月癸亥朔旦暴风发殿庭㑹翻扬数十丈五月帝废文帝元嘉二十六年二月庚申夀阳骤雨有回风云雾广三十许步从南来至城西回散灭当其冲者室屋树木摧倒元嘉二十九年三月大风㧞木飞瓦元嘉三十年正月大风㧞木雨冻杀牛马雷电晦㝠二月宫车晏驾孝武帝大眀七年风吹初宁陵隧口左标折钟山通天台新成飞倒散落山涧眀年闰五月帝崩前废帝永光元年正月乙未朔京邑大风眀帝泰始二年三月丙申京邑大风泰始二年四月甲子京邑大风泰始二年五月丁未京邑大风泰始二年五月己酉京邑大风泰始二年九月乙巳京邑大风后废帝元徽二年七月甲子京邑大风元徽三年三月丁卯京邑大风元徽三年六月甲戌京邑大风元徽四年十一月辛卯京邑大风元徽五年三月庚寅京邑大风发屋折木元徽五年六月甲寅京邑大风夜妖魏髙贵郷公正元二年正月戊戌大风晦暝行者皆顿伏近夜妖也刘向曰正昼而暝阴为阳臣制君也时晋景王讨毋邱俭是日始发魏元帝景元三年十月京都大震昼晦此夜妖也班固曰夜妖者云风并起而杳㝠故与常风同象也刘向春秋説云天戒若曰勿使大夫世官将令専事㝠晦眀年鲁季友卒果世官而公室卑矣魏此妖晋有天下之应也晋孝武帝太元十三年十二月乙未大风晦暝其后帝崩而诸侯违命干戈内侮权夺于元显祸成于桓𤣥是其应也蠃虫之孽晋孝武咸宁元年七月郡国螟九月青州又螟咸宁元年七月郡国有青虫食禾稼咸宁四年司冀兖豫荆扬郡国皆螟晋武帝太康四年㑹稽彭蜞及蟹皆化为鼠甚衆覆野大食稻为灾太康九年八月郡国二十四螟螟说与蝗同是时帝听谗诉太康九年九月虫伤稼晋惠帝元康二年九月带方合资提奚南新长岑海㝠列口虫食禾叶荡尽晋惠帝永宁元年七月梁益凉三州螟是时齐王冏秉政贪苛之应也永宁元年十月南安巴西江阳大原新兴北海青虫食禾叶甚者十伤五六永宁元年十二月郡国八螟牛祸晋武帝太康九年幽州塞北有死牛头语近牛祸也是时帝多疾病深以后事为念而託付不以至公思心瞀乱之应也师旷曰怨讟动于民则有非言之物而言又其义也晋惠帝太安中江夏张骋所乗牛言曰天下方乱乗我何之骋惧而还犬又言曰归何蚤也寻后牛又人立而行骋使善卜者卦之谓曰天下将有兵乱为祸非止一家其年张昌反先略江夏骋为将帅于是五州残乱骋亦族灭京房易妖曰牛能言如其言占吉凶易萌气枢曰人君不好士走马被文绣犬狼食人食则有六畜妖言时天子诸侯不以惠下为务又其应也晋愍帝建武元年曲阿门牛生犊一体两头元帝太兴元年武昌太守王谅牛生子两头八足两尾共一腹三年后死又有牛生一足三尾皆生而死按司马彪説两头者政在私门上下无别之象也京房易传曰足多者所任邪也足少者下不胜任也其后皆有此应晋元帝大兴四年十二月郊牛死按刘向説春秋郊牛死曰宣公区瞀昏乱故天不飨其祀元帝中兴之业实王导之谋也刘隗探㑹主意以得亲幸导见疏外此区瞀不叡之祸也晋成帝咸和二年五月护军牛生犊两头六足是冬苏峻作乱咸和七年九徳民袁荣家牛产犊两头八足二尾共身京房易传杀无辠则牛生妖桓𤣥之国在荆州诣刺史殷仲堪行至鹤穴逢一老公驱青牛形色瓌异桓𤣥即以所乘牛易取乗至零陵泾溪骏駃非常因息驾饮牛牛径入江水不出𤣥遣人觇守经日无所见宋文帝元嘉三年司徒徐羡之大儿乔之行欲入广莫门牛径将入廷尉寺左右禁捉不能禁入方得出眀日被收元嘉二十九年晋陵送牛角生右胁长八尺眀年二月东宫为祸孝武帝大眀三年广州刺史费淹献三角水牛黄眚黄祥蜀刘备章武二年东伐二月自秭归进屯夷道六月秭归有黄气见长十余里广数十丈后踰旬备为陆逊所破近黄祥也魏齐王正始中中山王周南为襄邑长有鼠从穴出语曰王周南尔以某日死南不应鼠还穴后至期更冠帻皂衣出语曰周南汝日中当死又不应鼠复入斯须更出语如向日适欲日中鼠入复出出复入转更数语如前日适中鼠曰周南汝不应我复何道言絶颠蹶而死即失衣冠取视俱如常鼠案班固説此黄祥也是时曹爽秉政竞为比周故鼠作变也宋孝武大眀七年春太湖邉忽多鼠其年夏水至悉变成鲤鱼民人一日取转得三五十斛明年大饥晋元帝太兴四年八月黄雾四塞埃气蔽天案杨宣对近土气乱之祥也晋元帝永昌二年正月癸巳黄雾四塞晋穆帝永和七年三月凉州大风㧞木黄雾下尘是时张重华纳谮出谢艾为酒泉太守而所任非其人至九年死嗣子见弑是其应也京房易传曰闻善不予兹谓不知厥异黄厥咎聋厥灾不嗣黄者有黄浊气四塞天下蔽贤絶道故灾至絶世也晋安帝元兴元年十月丙申朔黄雾昏浊不雨宋文帝元嘉十八年秋七月天有黄光洞照于地太子率更令何承天谓之荣光太平之祥上表称庆地震吴孙权黄武四年江东地连震是时权受魏爵命为大将军吴王改元专制不修臣迹京房易传曰臣事虽正専必震董仲舒刘向并云臣下彊盛将动而害之应也魏明帝青龙二年十一月京都地震从东来隠隠有声屋瓦揺魏眀帝景初元年六月戊申京都地震是秋吴将朱然围江夏荆州刺史胡质击退之又公孙渊自立为燕王改年置百官明年讨平之吴孙权嘉禾六年五月江东地震赤乌二年正月地又再震是时吕壹専政步骘上疏曰伏闻校事吹毛求瑕輙欲陷人成其威福无辠无辜横受重刑虽有大臣不见信任如此天地焉得无变故嘉禾六年赤乌二年地连震动臣下専政之应也冀所以警悟人主可不深思其意哉壹后卒败魏齐王正始二年十一月南安郡地震正始三年七月甲申南安郡地震十二月魏郡地震正始六年二月丁卯南安郡地震是时曹爽専政迁太后于永宁宫太后与帝相泣而别连年地震是其应也吴孙权赤乌十一年二月江东地仍震是时权听谗寻黜朱据废太子蜀刘禅炎兴元年蜀地震时宦人黄皓専权按司马彪説奄宦无阳施犹妇人也此皓见任之应与汉和帝时同事也是冬蜀亾晋武帝太始五年四月辛酉地震是年冬新平氐羌叛眀年孙晧大遣衆入涡口叛虏㓂秦凉刺史胡烈苏愉并为所害太始七年六月丙申地震武帝世始于贾充终于杨骏阿党昧利茍専权宠终丧天下由是也末年所任转敝故亦一年六震是其应也裴叔则曰晋徳所以不比隆尧舜者以有贾充诸人在朝晋武帝咸宁二年八月庚辰河南河东平阿地震咸宁四年六月丁未阴平广武地震甲子阴平广武地又震晋武帝太康二年二月庚申淮南丹阳地震太康五年正月壬辰地震太康六年七月己丑地震太康七年七月南安犍为地震八月京兆地震太康八年五月壬子建安地震七月阴平地震八月丹阳地震太康九年正月㑹稽丹阳吴兴地震四月辛酉长沙南海等郡国八地震七月至于八月地又四震其三有声如雷太康十年十二月己亥丹阳地震晋武帝太始元年地震晋惠帝元康元年十二月辛酉京都地震元康四年二月蜀郡山崩杀人上谷上庸辽东地震五月壬子夀春山崩洪水出城壊地坠方三十丈六月夀春大雷震山崩地坼家人陷死上庸郡亦如之八月上谷地震水出杀百余人居庸地裂广三十六丈长八十四丈水出大饥上庸四䖏山崩地陷广三十丈长百三十丈水出杀人十月京都地震十一月荥阳襄城汝阴梁国南阳地皆震十二月京都又震是时贾后乱朝据权专制终至祸败之应也汉邓太后摄政时郡国地震李固以为地阴也法当安静今乃越阴之职专阳之政故应以震此同事也京房易传曰无徳専禄兹谓不顺厥震动邱陵涌水出又曰小人剥庐厥妖山崩兹谓阴乗阳弱胜彊又曰阴背阳则地裂父子分离夷羌叛去元康五年五月丁丑地震六月金城地震元康六年正月丁丑地震元康八年正月丙辰地震晋惠帝太安元年十月地震是时齐王冏专政太安二年十二月丙辰地震是时长沙王专政晋孝懐帝永嘉三年十月荆湘二州地震时司马越専政永嘉四年四月兖州地震晋愍帝建兴二年四月甲辰地震是时幼主在上权倾于下四方云扰兵乱不息建兴三年六月丁卯长安地震晋元帝太兴元年四月西平地震涌水出十二月庐陵豫章武昌西陵地震山崩干寳曰王敦陵上之应太兴二年五月癸丑祁山地震山崩杀人是时相国南阳王保在祁山称晋王不终之象也太兴三年四月庚寅丹阳吴郡晋陵地震其年南平郡山崩出䧺黄数千斤晋成帝咸和二年三月益州地震四月己未豫章地震是年苏峻作乱咸和九年三月丁酉㑹稽地震是时政在臣下晋穆帝永和元年六月癸亥地震是时嗣主幼沖母后称制政在臣下所以连年地震永和二年十月地震永和三年正月丙辰地震永和四年十月己未地震永和五年正月庚寅地震永和九年八月丁酉京都地震有声如雷永和十年正月丁酉地震有声如雷鸡雉鸣呴永和十一年四月乙酉地震五月丁未地震晋穆帝升平五年八月凉州地震晋哀帝隆和元年四月甲戌地震是时政在将相人主南面而已隆和元年四月丁丑凉州地震浩亹山崩张天钖降亡之象也隆和二年二月庚寅江陵地震是时桓温専征晋海西太和元年二月凉州地震水涌晋简文帝咸安二年十月辛未安成地震晋孝武帝宁康元年十月辛未地震是时嗣主幼沖政在将相宁康二年七月甲午凉州地震山崩晋孝武帝太元二年闰月壬午地震五月丁丑地震太元十一年六月己卯地震是后縁河诸将连嵗兵役太元十五年三月己酉朔夜地震太元十七年六月癸卯地震十二月己未地又震是时羣小弄权天下侧目太元十八年正月癸亥朔地震二月乙未地震晋安帝隆安四年九月癸酉地震是时幼主沖昧政在臣下晋安帝义熙四年正月壬子夜地震有声十月癸亥地震义熙五年正月戊戌夜寻阳地震有声如雷明年卢循下义熙八年自正月至四月南康庐陵地四震明年王旅西讨荆益宋文帝元嘉七年四月丙辰地震时遣军经略司兖元嘉十二年四月丙辰京邑地震元嘉十五年七月辛酉地震元嘉十六年地震孝武帝大明二年四月辛丑地震大眀六年七月甲申地震有声自河北来鲁郡山揺地动彭城城女墙四百八十丈坠落屋室倾倒兖州地裂泉涌二年不已其后虏主死兖州刺史夏侯祖权卒眀帝泰始二年四月地震泰始四年七月己酉东北有声如雷地震眀帝泰豫元年闰七月甲申东北有声如雷地震后废帝元徽二年四月戊申地震元徽五年五月戊申地震七月帝殒宋文帝元嘉二十五年青州城南地逺望见地中如水有影人马百物皆见影中积年乃灭山崩地陷裂吴孙权赤乌十三年八月丹阳句容及故鄣宁国诸山崩鸿水溢按刘向説山阳君也水阴民也天戒若曰君道崩壊百姓将失其所也与春秋梁山崩汉齐楚衆山发水同事也夫三代命祀祭不越望吉凶祸福不是过也吴虽帝其实列国灾发丹阳其天意矣国主山川山崩川竭亡之征也后二年而权薨薨二十六年而吴亡魏元帝咸熙三年二月太行山崩此魏亡之徴也其冬晋有天下晋武帝太始三年三月戊子太行山崩太始四年七月泰山崩坠三里此晋之咎徴也至帝晏驾而禄去王室懐愍沦胥于北元帝中兴于南是其应也京房易传曰自上下者为崩厥应泰山之石顚而下圣王受命人君虏晋武帝太康五年丙午宣帝庙地陷太康六年三月南安新兴县山崩涌水出太康七年七月朱提之大泸山崩震壊郡舍阴平之仇池崖陨太康八年七月大雨殿前地陷方五尺深数丈晋惠帝元康四年五月壬子地陷方三十丈杀人史阙其䖏元康四年八月居庸地裂广三十丈长百三十丈水出杀人晋孝懐帝永嘉元年三月洛阳东北步广里地陷永嘉三年八月乙亥鄄城城无故自壊七十余丈司马越恶之迁于濮阳此见沴之异也越卒陵上终亦受祸永嘉三年七月戊辰当阳地裂三所所广三丈长二百余步京房易传曰地坼裂者臣下分离不肯相从也其后司马越茍晞交恶四方牧伯莫不离散王室遂亡永嘉三年十月宜都夷道山崩永嘉四年四月湘东酃黒石山崩晋元帝太兴四年八月常山崩水出滹沱盈溢大木倾拔晋成帝咸和四年十月柴桑庐山西北崖崩十二月刘𦙍为郭默所杀晋惠帝元康九年六月夜暴雷雨贾谧斋屋柱陷入地压谧牀帐此木沴土土失其性不能载也眀年谧诛晋惠帝光熙元年五月范阳地然可以㸑此火沴土也是时礼乐征伐自诸侯出晋安帝义熙八年三月壬寅山阴有声如雷地限深广各四尺义熙十年五月戊寅西眀门地穿涌水出毁门房及限此水沴土也五行传曰皇之不极是谓不建厥咎眊厥罚恒阴厥极弱时则有射妖时则有龙蛇之孽时则有马祸时则有下人伐上之痾时则有日月乱行星辰逆行常阴吴孙亮太平三月自八月沈阴不雨四十余日是时将诛孙綝谋泄九月戊午綝以兵围宫废亮为㑹稽王此常阴之罚也吴孙晧寳鼎元年十二月太史奏久阴不雨将有阴谋晧深惊惧时陆凯等谋因其谒庙废之及出留平领兵前驱凯语平平不许是以不果晧既肆虐羣下多懐异图终至降亡宋后废帝元徽三年四月连阴不雨元徽三年八月多阴后二年废帝殒射妖蜀车骑将军邓芝征涪陵见𤣥猿縁山手射中之猿拔其箭卷木叶塞其创芝曰嘻吾违物之性其将死矣俄而卒此射妖也一曰猿母抱子芝射中之子为拔箭取木叶塞创芝叹息投弓水中自知当死矣晋恭帝之为琅邪王时好竒戏尝闭一马于门内令人射之欲观几箭而死左右有谏者曰马国姓也而今射之不祥甚矣于是乃止而马已被十许箭矣此盖射妖也俄而桓𤣥簒位龙蛇之孽魏明帝青龙元年正月甲申青龙见郏之摩陂井中凡瑞兴非时则为妖孽况困于井非嘉祥也魏以改年非也晋武不贺是也干寳曰自明帝终魏世青龙黄龙见者皆其主废兴之应也魏土运青木色也而不胜于金黄得位青失位之象也青龙多见者君徳国运内相尅伐也故髙贵郷公卒败于兵案刘向説龙贵象而困井中诸侯将有幽执之祸也魏世龙莫不在井此居上者逼制之应髙贵乡公着潜龙诗即此㫖也魏髙贵乡公正元元年戊戌黄龙见于邺井中魏髙贵乡公甘露元年正月辛丑青龙见轵县井中六月乙丑青龙见元城县界井中甘露二年二月青龙见温县井甘露三年黄龙青龙仍见顿邱冠军阳夏县界井中景元元年二月青龙见轵县井中吴孙皓天册中龙乳于长沙民家啖鸡鶵京房易妖曰龙乳人家王者为庶人其后皓降晋武帝咸宁二年六月丙申白龙二见于九原井中晋武帝太康五年正月癸卯二龙见于武库井中帝见龙有喜色百僚将贺刘毅独表曰昔龙漦夏庭祸发周室龙见郑门子产不贺帝答曰朕徳政未修未有以膺受嘉祥遂不贺也孙盛曰龙水物也何与于人子产言之当矣但非其所处寔为妖灾夫龙以飞翔显见为美则潜伏幽处非休祥也汉惠帝二年两龙见兰陵井中本志以为其后赵王幽死之象也武库者帝王威御之器所寳藏也室宇邃宻非龙所处后七年蕃王相害二十八年果有二胡僭窃神器勒虎二逆皆字曰龙此之表异为有证矣史臣案龙为休瑞而屈于井中前史言之已详但兆幽微非可臆断故五行符瑞两存之晋愍帝建兴二年十一月枹罕羌妓产一龙子色似锦文尝就母乳遥见神光少得就视晋武帝咸宁中司徒府有二大蛇长十许丈居听事平橑上数年而人不知但怪府中数失小儿及猪犬之属后一蛇夜出伤于刃不能去乃觉之发徒攻击移时乃死夫司徒五敎之府此皇极不建故蛇孽见之汉灵帝时蛇见御座杨赐以为帝溺于色之应也魏氏宫人猥多晋又过之宴游是湎此其孽也诗云维虺维蛇女子之祥晋惠帝元康五年三月癸巳临菑有大蛇长十余丈负二小蛇入城北门径从市汉城阳景王祠中不见天戒若曰齐方有刘章定倾之功若不厉节忠慎又将蹈章失职夺功之辱也齐王冏不悟虽建兴复之功而以骄陵取祸负二小蛇出朝市皆有象类也晋眀帝太宁初武昌有大蛇常居故神祠空树中每出头从人受食京房易妖曰蛇见于邑不出三年有大兵国有大忧其后讨灭王敦及其党与马祸晋武帝大熙元年辽东有马生角在两耳下长三寸按刘向説此兵象也及帝晏驾之后王室毒于兵祸是其应也京房易传曰臣易上政厥妖马生角又有天子亲伐马生角吕氏春秋曰人君失道马有生角晋惠帝元康元年十二月皇太子将释奠太傅赵王伦骖乘至南城门马止力士推之不能动伦入轺车乃进此马祸也天戒若曰伦不知义方终为乱逆非傅导行礼之人伦不悟故亡元康九年十一月戊寅冬有牝骝马惊奔至廷尉讯堂悲鸣而死是殆愍懐寃死之象也见廷尉讯堂又天意乎晋孝懐帝永嘉六年二月神马鸣南城门晋元帝大兴二年丹阳郡吏濮阳杨演马生驹两头自颈前别生而死按司马彪説政在私门二头之象也是后王敦陵上晋成帝咸康八年五月甲戌有马色赤如血自宣阳门直走入于殿前盘旋走出寻逐莫知所在己卯帝不豫六月崩此马祸又赤祥也张重华在凉州将诛其西河相张祚祚廐马数十匹同时悉皆无后尾晋安帝隆安四年十月梁州有马生角刺史郭铨送示都督桓𤣥案刘向説马不当生角由𤣥不当举兵向上也覩灾不悟故至夷灭人痾魏文帝黄初初清河宋士宗母化为鼈入水魏眀帝太和三年曹休部曲兵奚农女死复生时人有开周世冡得殉葬女子数日而有气数月而能语郭太后爱养之又太原民发冡破棺棺中有一生妇人问其本事不知也视其墓木可三十歳案京房易𫝊至阴为阳下人为上晋宣王起之象也汉平帝献帝并有此异占以为王莾曹操之徴公孙渊炊有小儿蒸死甑中其后夷灭吴孙亮建兴二年诸葛恪将征淮南有孝子着衰衣入其阁诘问答曰不自觉入也时中外守备亦悉不见衆皆异之及还果见杀恪已被害妻在室使婢沃盥闻婢血臰又眼目视瞻非常妻问其故婢蹷然跃起头至栋攘臂切齿曰诸葛公乃为峻所杀吴孙休永安四年安吴民陈焦死七日复穿冢出干寳曰此与汉宣帝同事乌程侯晧承废故之家得位之祥也吴孙晧寳鼎元年丹阳宣骞母年八十因浴化为鼋兄弟闭户卫之掘堂上作大坎实水其中鼋入坎戏一二日恒延颈外望伺户小开便轮转自跃入于逺潭遂不复还与汉灵帝时黄氏母事同吴亡之象也魏元帝咸熙二年八月襄武县言有大人见长三丈余迹长三尺二寸髪白着黄巾黄单衣拄杖唿民王始语曰今当太平寻晋代魏晋武帝太始五年元城人年七十生角案汉志説殆赵王伦簒乱之象也晋武帝咸宁二年二月琅邪人颜畿病死棺歛已久家人咸梦畿谓已曰我当复生可急开棺遂出之渐能饮食屈申视瞻不能行语也二年复死其后刘渊石勒遂亡晋室晋惠帝元康中安丰有女子周世宁年八歳渐化为男至十七八而气性成此刘渊石勒荡覆晋室之妖也汉哀帝献帝时并有此异皆有易代之兆京房传曰女子化为丈夫兹为阴昌贱人为王丈人化为女子兹阴胜阳厥咎亡晋惠帝永宁初齐王冏唱义兵诛除乱逆乗舆反正忽有妇人诣大司马门求寄产门者诘之妇人曰我截齐便去耳是时齐王冏匡复王室天下归功识者为其恶之后果斩戮永宁元年十二月甲子有白头公入齐王冏大司马府大唿有大兵起不出甲子旬冏杀之眀年十二月戊辰冏败即甲子旬也晋惠帝太安元年四月癸酉有人自云龙门入殿前北面再拜曰我当作中书监即收斩之干寳曰夫禁庭尊秘之处今贱人径入而门卫不觉者宫室将虚而下人踰之之妖也是后帝北迁邺又西迁长安盗贼蹈籍宫阙遂亡天下晋惠帝世梁国女子许嫁已受礼聘寻而其夫戍长安经年不归女家更以适人女不乐行其父母逼强不得已而去寻得病亡后其夫还问女所在其家具説之其夫径至女墓不胜哀情便发冢开棺女遂活因与俱归后婿闻之诣官争之所在不能决秘书郎王导议曰此是非常事不得以常理断之宜还前夫朝廷从其议晋惠帝世杜钖家葬而婢误不得出后十余年开冢祔葬而婢尚生其始如瞑有顷渐觉问之自谓当一再宿耳初婢之埋年十五六及开冢更生犹十五六也嫁之有子晋惠帝光熙元年㑹稽谢真生子大头有鬓两跖反向上有男女两体生便作丈夫声经日死晋惠懐之世京洛有兼男女体亦能两用人道而性尤淫案此乱气之所生也自咸宁太康之后男宠大兴甚于女色士大夫莫不尚之天下皆相放效或有至夫妇离絶怨旷妬忌者故男女气乱而妖形作也元帝太兴初又有女子阴在腹上在扬州性亦滛京房易妖曰人生子阴在首天下大乱在腹天下有事在背天下无后晋孝懐帝永嘉元年吴郡吴县万祥婢生子鸟头两足马蹄一手无毛黄色大如枕晋愍帝建兴四年新蔡县吏任侨妻胡年二十五产二女相向腹心合同自胸以上齐以下各分此盖天下未一之妖也时内史吕㑹上言案瑞应图异根同体谓之连理异苗同颖谓之嘉禾草木之异犹以为瑞今二人同心易称二人同心其利断金嘉徴显见生于陜东之国斯盖四海同心之瑞不胜喜踊谨画图以上时有识者哂之晋中兴初有女子其阴在腹当齐下自中国来江东性甚淫而不产京房易妖曰人生子阴在首天下大乱在腹天下有事在背天下无后晋元帝太兴三年十二月尚书驺谢平妻生女堕地濞濞有声须臾便死鼻目皆在顶上面处如项口有齿都连为一胸如鼈手足爪如鸟爪皆下向京房易妖曰人生他物非人所见者皆为天下大兵后二年有石头之败晋眀帝太宁二年七月丹阳江宁侯纪妻死三日复生晋成帝咸康四年十一月辛丑有何一人诣南止车门自列为圣人所使録付光禄外部检问是东海郯县吕畅辞语落漠髠鞭三百遣咸康五年四月下邳民王和侨居暨阳息女可年二十自云上天来还得徴瑞印绶当母天下晋陵太守以为妖收付狱至十一月有人持柘杖绛衣诣止车门口列为圣人使求见天子门候受辞列姓吕名钖云王和女可右足下有七星星皆有毛长七寸天今命可为天下母奏闻即伏诛并下晋陵诛可晋康帝建元二年十月卫将军营督过望所领兵陈凟女壹有文在足曰天下之母炙之逾眀京都諠譁有司收系以闻俄自建康县狱亡去石虎末大武殿前所图贤圣人像人头忽悉缩入肩中晋孝武帝宁康初南郡州陵女人唐氏渐化为丈夫晋安帝义熙七年无钖人赵朱年八歳一旦暴长八尺髭须蔚然三日而死义熙中东阳人黄氏生女不养埋之数日于土中啼取养遂活义熙末豫章吴平人有二阳道重累生晋恭帝元熙元年建安人阳道无头正平本下作女人形体宋文帝元嘉十七年刘斌为吴郡娄县有一女忽夜乗风雨怳忽至郡城内自觉去家正炊顷衣不沾濡晓在门上求通言我天使也斌令前因曰府君宜起迎我当大富贵不尔必有凶祸斌问所以来亦不自知也谓是狂人以付狱符其家迎之数日乃得去后二十日许斌诛孝武帝大眀中张畅为㑹稽郡妾懐孕儿于腹中啼声闻于外畅寻死大眀末荆州武宁县人杨始欢妻于腹中生女儿此儿至今犹存眀帝泰豫元年正月巨人见太子西池水上迹长三尺余后废帝元徽中南东莞徐坦妻懐孕儿在腹中有声元徽中暨阳县女人于黄山穴中得二卵如斗大剖视有人形魏文帝黄初四年三月宛许大疫死者万数魏明帝青龙二年四月大疫青龙三年正月京都大疫吴孙权赤乌五年大疫吴孙亮建兴二年四月诸葛恪围新城大疫死者太半吴孙晧凤皇二年疫晋武帝太始十年大疫吴土亦同晋武帝咸宁元年十一月大疫京都死者十万人晋武帝太康三年春疫晋惠帝元康二年十一月大疫元康十年五月秦雝二州疾疫晋孝懐帝永嘉四年五月秦雝州饥疫至秋永嘉六年大疫晋元帝永昌元年十一月大疫死者十二三河朔亦同晋成帝咸和五年五月大饥且疫晋穆帝永和九年五月大疫晋海西太和四年冬大疫晋孝武帝太元五年五月自冬大疫至于此夏多絶戸者晋安帝义熙元年十月大疫发赤班乃愈义熙七年春大疫宋文帝元嘉四年五月京都疾疫孝武帝大明元年四月京邑疾疫大眀四年四月京邑疾疫日蚀魏文帝黄初二年六月戊辰晦日有蚀之有司奏免太尉诏曰灾异之作以谴元首而归过股肱岂禹汤辠已之义乎其令百官各䖍厥职后有天地眚勿复劾三公黄初三年正月丙寅朔日有蚀之十一月庚申晦又日有蚀之黄初五年十一月戊申晦日有蚀之后二年宫车晏驾魏明帝太和初太史令许芝奏日应蚀与太尉于灵台祈禳帝诏曰盖闻人主政有不得则天惧之以灾异所以谴告使得自修也故日月薄蚀明治道有不当者朕即位以来既不能光眀先帝圣徳而施化有不合于皇神故上天有以寤之宜励政自修以报于神明天之于人犹父之于子未有父欲责其子而可献盛馔以求免也今外欲遣上公与太史令具禳祠于义未闻也羣公卿士其各勉修厥职有可以补朕不逮者各封上之魏明帝太和五年十一月戊戌晦日有蚀之太和六年正月戊辰朔日有蚀之魏眀帝青龙元年闰月庚寅朔日有蚀之魏齐王正始元年七月戊申朔日有蚀之正始三年四月戊戌朔日有蚀之正始六年四月壬子日有蚀之十月戊寅朔又日有蚀之正始八年二月庚午朔日有蚀之是时曹爽専政丁谧邓飏等转改法度㑹有日蚀变诏羣臣问得失蒋济上疏曰昔大舜佐治戒在比周周公辅政慎于其朋齐侯问灾晏子对以布惠鲁君问异臧孙答以缓役塞变应天乃实人事济㫖譬甚切而君臣不悟终至败亡矣正始九年正月乙未朔日有蚀之魏齐王嘉平元年二月己未日有蚀之魏髙贵郷公甘露四年七月戊子朔日有蚀之甘露五年正月乙酉朔日有蚀之按谷永説正朝尊者恶之京房占曰日蚀乙酉君弱臣强司马将兵反征其王五月有成济之变魏元帝景元二年五月丁未朔日有蚀之景元三年三月己亥朔日有蚀之晋武帝太始二年七月丙午晦日有蚀之太始七年五月庚辰日有蚀之太始八年十月辛未朔日有蚀之太始九年四月戊辰朔日有蚀之太始十年三月癸亥日有蚀之晋武帝咸宁元年七月甲申晦日有蚀之咸宁三年正月丙子朔日有蚀之晋武帝太康四年三月辛丑朔日有蚀之太康六年八月丙戌朔日有蚀之太康七年正月甲寅朔日有蚀之乙亥诏曰比年灾异屡发邦之不臧实在朕躬震蚀之异其咎安在将何施行以济其愆太尉亮司徒舒司空瓘逊位弗许太康八年正月戊申朔日有蚀之太康九年六月庚子朔日有蚀之后二年宫车晏驾晋惠帝元康九年十月甲子朔日有蚀之晋惠帝永康元年四月辛卯朔日有蚀之晋惠帝永宁元年闰三月丙戌朔日有蚀之晋惠帝光熙元年正月戊子朔日有蚀之尊者恶之七月乙酉朔又日有蚀之既占曰日蚀尽不出三月国有凶十一月宫车晏驾十二月壬午朔又日有蚀之晋孝懐帝永嘉元年十一月戊申日有蚀之永嘉二年正月丙午朔日有蚀之永嘉六年二月壬子朔日有蚀之明年帝崩于平阳晋愍帝建兴四年六月丁巳朔日有蚀之十一月帝为刘曜所虏十二月乙卯朔又日有蚀之明年帝崩于平阳晋元帝太兴元年四月丁丑朔日有蚀之晋明帝太宁三年十一月癸巳朔日有蚀之晋成帝咸和二年五月甲申朔日有蚀之晋成帝咸康元年十月乙未朔日有蚀之咸康七年二月甲子朔日有蚀之咸康八年正月乙未朔日有蚀之正朝尊者恶之六月宫车晏驾晋穆帝永和七年正月丁酉朔日有蚀之永和十二年十月癸巳朔日有蚀之晋穆帝升平四年八月辛丑朔日有蚀之不尽如钩明年宫车晏驾晋哀帝隆和元年十二月戊午朔日有蚀之晋海西公太和三年三月丁巳朔日有蚀之太和五年七月癸酉朔日有蚀之明年废为海西公晋孝武帝宁康三年十月癸酉朔日有蚀之晋孝武帝太元四年闰月己酉朔日有蚀之太元六年六月庚子朔日有蚀之太元九年十月辛亥朔日有蚀之太元十七年五月丁卯朔日有蚀之太元二十年三月庚辰朔日有蚀之明年宫车晏驾海西时有此变又曰臣有蔽主明者晋惠帝永兴元年十一月黑气分日晋惠帝光熙元年五月癸巳日散光流如血所照皆赤甲午又如之占曰君道失明晋孝懐帝永嘉元年十一月乙亥黄黑气掩日所炤皆黄案河图占曰日薄也其説曰凡日蚀皆于晦朔有不于晦朔者为日薄虽非日月同宿时阴气盛掩薄日光也占类蚀永嘉二年二月癸卯白虹贯日青黄晕五重占曰白虹贯日近臣不乱则诸侯有兵破亡其地明年司马越杀缪播等暴蔑人主五年胡破京都帝遂见虏一説王者有兵围之象永嘉五年三月庚申日散光如血下流所照皆赤日中有若飞䴏者晋愍帝建武元年正月庚子白虹弥天三日并照日有重晕左右两珥占曰白虹兵气也三四五六日俱出并争天下兵作王立亦如其数又曰三日并出不过三旬诸侯争为帝晋安帝隆安四年六月庚辰朔日有蚀之晋安帝元兴二年四月癸巳朔日有蚀之晋安帝义熙三年七月戊戌朔日有蚀之义熙十年九月己巳朔日有蚀之七月辛亥晦日有蚀之义熙十三年正月甲戌朔日有蚀之明年宫车晏驾晋恭帝元熙元年十一月丁亥朔日有蚀之宋少帝景平二年二月癸巳朔日有蚀之文帝元嘉四年六月癸卯朔日有蚀之元嘉六年五月壬辰朔日有蚀之十一月己丑朔又日有蚀之不尽如钩蚀时星见晡方没河北地闇元嘉十二年正月乙未朔日有蚀之元嘉十七年四月戊午朔日有蚀之元嘉十九年七月甲戌晦日有蚀之元嘉二十三年六月癸未朔日有蚀之元嘉三十年七月辛丑朔日有蚀之既星辰毕见孝武帝孝建元年七月丙戌朔日有蚀之既列宿粲然孝武帝大明五年九月甲寅朔日有蚀之明帝泰始四年八月丙子朔日有蚀之十月癸酉又日有蚀之泰始五年十月丁卯朔日有蚀之后废帝元徽元年十二月癸卯朔日有蚀之顺帝昇明二年九月乙巳朔日有蚀之昇明三年三月癸卯朔日有蚀之吴孙权赤乌十一年二月白虹贯日时地又频震权发诏深戒惧天眚晋武帝太始五年七月甲寅日晕再重白虹贯之晋武帝太康元年正月己丑朔五色气冠日自卯至酉占曰君道失明丑主斗牛斗牛为吴地是时孙晧滛暴四月降晋惠帝元康九年正月日中有若飞鷰者数月乃消王隠以为愍懐废死之徴也晋惠帝永康元年十月乙未日鬬黄雾四塞占曰不及三年下有拔城大战晋惠帝永宁元年九月甲申日有黑子按京房占黒者阴也臣不揜君恶令下见百姓恶君日重晕天下有立王晕而珥天下有立侯故陈卓曰当有大庆天下其参分乎三月而江东改元朔胡亦改元朔跨曹刘疆宇于是兵连积世晋元帝太兴四年三月癸亥日有黑子辛亥帝亲録讯囚徒晋元帝永昌元年十一月辛卯日有黑子晋明帝太宁元年正月己丑朔日晕无光癸巳黄雾四塞占曰君道失眀臣有阴谋是时王敦陵上卒伏其辜晋成帝咸康元年七月白虹贯日咸康八年正月壬申日中有黑子丙子乃灭晋海西公太和四年四月戊辰日晕厚密白虹贯日中太和六年三月辛未白虹贯日日晕五重十一月桓温废帝张重华在凉州日暴赤如火中有三足乌形见分明数旦乃止晋安帝元兴元年二月甲子日晕白虹贯日明年桓𤣥簒位晋安帝义熙元年五月庚午日有米珥义熙十一年日在东井有白虹十余丈在南干日依司马彪説则灾在分野羌亡之象也晋恭帝元熙二年正月壬辰日晕东西有直珥各一丈白气贯之交匝晋孝懐帝永嘉五年三月丙申夜月蚀既丁酉夜又蚀既占曰月蚀既尽夫人忧又曰其国贵人死安帝义熙九年十二月辛卯朔旦犹见东方按占谓之侧匿宋文帝元嘉二十九年十一月己卯朔日始出色赤如血外生牙块礨不员明年二月宫车晏驾孝武帝大明七年十一月日始出四五丈色赤如血未没四五丈亦如之至于八年春凡三谓日死闰五月帝崩后废帝元徽三年三月乙亥日未没数丈日色紫赤无光元徽五年三月庚寅日晕五重又重生二直一抱一背文帝元嘉中有两白虹见宣阳门外后废帝元徽二年八月壬子夜白虹见元徽四年正月己酉白虹贯日顺帝昇明元年九月乙未夜白虹见东方宋书卷三十四卷三十四考证宋书卷三十四考证五行志五氐羌反叛大兵西讨监本脱西讨二字今增正元徽五年六月甲寅京邑大风监本遗此一行今增居庸地裂广三十六丈长八十四丈裂监本讹震今改正山崩地陷裂此条无上下文当有脱误宋书卷三十四考证宋书卷三十五钦定四库全书宋书卷三十五梁沈约撰志第二十五州郡一扬州南徐州徐州南兖州兖州唐尧之世置十有二牧及禹平水土更制九州冀州尧都土界广逺济河为兖州海岱为青州海岱及淮为徐州淮海为扬州荆及衡阳为荆州荆河为豫州华阳黑水为梁州黑水西河为雍州自虞至殷无所改变周氏既有天下以徐并青以梁并雝分冀州之地以为幽并汉初又立徐梁二州武帝攘郄胡越开地斥境南置交趾北置朔方改雝曰凉改凉曰益凡为十三州而司隶部三辅三河诸郡东京无复朔方改交趾曰交州凡十二州司隶所部如故及三国鼎跱吴得扬荆交三州蜀得益州魏氏犹得九焉吴又分交为广魏末平蜀又分益为梁晋武帝太康元年天下一统凡十有六州后又分凉雝为秦分荆扬为江分益为宁分幽为平而为二十矣自夷狄乱华司冀雝凉青并兖豫幽平诸州一时沦没遗民南渡并侨置牧司非旧土也江左又分荆为湘或离或合凡有扬荆湘江梁益交广其徐州则有过半豫州唯得谯城而已及至宋世分扬州为南徐徐州为南兖扬州之江西悉属豫州分荆为雝分荆湘为郢分荆为司分广为越分青为冀分梁为南北秦太宗初索虏南侵青冀徐兖及豫州淮西并皆不守自淮以北化成虏庭于是于钟离置徐州淮阴为北兖而青冀二州治贑榆之县今志大较以大眀八年为正其后分𣲖随事记列内史侯相则以昇明末为定焉地理参差其详难举寔由名号骤易境土屡分或一郡一县割成四五四五之中亟有离合千回百改巧厯不算寻校推求未易精悉今以班固马彪二志太康元康定户王隠地道晋世起居永初郡国何徐州郡及地理杂书互相考覆且三国无志事出帝纪虽立郡时见而置县不书今唯以续汉郡国校太康地志参伍异同用相徴验自汉至宋郡县无移改者则注云汉旧其有回徙随源甄别若唯云某无者则此前皆有也若不注置立史阙也扬州刺史前汉刺史未有所治后汉治厯阳魏晋治夀春晋平吴治建业成帝咸康四年侨立魏郡肥乡元城三县后省元城又侨立广川郡领广川一县宋初省为县隶魏郡江左又立髙阳堂邑二郡髙阳领北新城博陆二县堂邑领堂邑一县后省堂邑并髙阳又省髙阳并魏郡并隶扬州寄治京邑文帝元嘉十一年省以其民併建康孝建元年分扬州之㑹稽东阳新安永嘉临海五郡为东扬州大明三年罢州以其地为王畿以南台侍御史部诸郡如从事之部传焉而东扬州直云扬州八年罢王畿复立扬州扬州还为东扬州前废帝永光元年省东扬州并扬州顺帝昇明三年改扬州刺史曰牧领郡十领县八十户一十四万三千二百九十六口一百四十五万五千六百八十五丹阳尹秦鄣郡治今吴兴之故鄣县汉初属吴国吴王濞反败属江都国武帝元封二年为丹阳郡治今宣城之宛陵县晋武帝太康二年分丹阳为宣城郡治宛陵而丹阳移治建业元帝太兴元年改为尹领县八户四万一千一十口二十三万七千三百四十一建康令本秣陵县汉献帝建安十六年置县孙权改秣陵为建业晋武帝平吴还为秣陵太康三年分秣陵之水北为建业愍帝即位避帝讳改为建康秣陵令其地本名金陵秦始皇改本治去京邑六十里今故治邨是也晋安帝义熙九年移治京邑在鬬场恭帝元熙元年省扬州府禁防参军县移治其处丹杨令汉旧县江宁令晋武帝太康元年分秣陵立临江县二年更名永世令吴分溧阳为永平县晋武帝太康元年更名惠帝世度属义兴寻复旧义兴又有平陵县董览吴地志云晋分永世太康永宁地志并无疑是江左立文帝元嘉九年以併永世溧阳二县溧阳令汉旧县吴省为屯田晋武帝太康元年复立湖熟令汉旧县吴省为典农都尉晋武帝太康元年复立句容令汉旧县㑹稽太守秦立治吴汉顺帝永建四年分㑹稽为吴郡㑹稽移治山阴领县十户五万二千二百二十八口三十四万八千一十四去京都水一千三百五十五陆同山阴县令汉旧县永兴令汉旧余暨县吴更名上虞令汉旧县余姚令汉旧县剡令汉旧县诸暨令汉旧县始宁令何承天志汉末分上虞立贺续㑹稽记云顺帝永建四年分上虞南郷立续汉志无晋太康三年地志有句章令汉旧县鄮令汉旧县鄞令汉旧县吴郡太守分㑹稽立孝武大明七年度属南徐八年复旧领县十二戸五万四百八十八口四十二万四千八百一十二去京都水六百七十陆五百二十吴令汉旧县娄令汉旧县嘉兴令此地本名长水秦改曰由拳吴孙权黄龙四年由拳县生嘉禾改曰禾兴孙晧父名和乂改名曰嘉兴海虞令晋武帝太康四年分吴县之虞乡立海盐令汉旧县吴记云本名武原乡秦以为海盐县盐官令汉旧县吴记云盐官本属嘉兴吴立为海昌都尉治此后改为县非也钱唐令汉旧县富阳令汉旧县本曰富春孙权黄武四年以为东安郡七年省晋简文郑太后讳春孝武改曰富阳新城令浙江西南名为桐溪吴立为新城县后并桐庐晋太康地志无张勃云晋末立疑是太康末立寻复省也晋成帝咸和九年又立建徳令吴分富春立桐庐令吴分富春立夀昌令吴分富春立新昌县晋武帝太康元年更名吴兴太守孙晧寳鼎元年分吴丹阳立领县十戸四万九千六百九口三十一万六千一百七十三去京都水九百五十陆五百七十乌程令汉旧县先属吴东迁令晋武帝太康三年分乌程立后废帝元徽四年更名东安顺帝昇明元年复旧武康令吴分乌程余杭立永安县晋武帝太康元年更名长城令晋武帝太康三年分乌程立原郷令汉灵帝中平二年分故鄣立故鄣令汉旧县先属丹阳安吉令汉灵帝中平二年分故鄣立余杭令汉旧县先属吴临安令吴分余杭为临水县晋武帝太康元年更名于潜令汉旧县先属丹阳淮南太守秦立为九江郡兼得庐江豫章汉髙帝四年更名淮南国分立豫章郡文帝又分为庐江郡武帝元狩元年复为九江郡治夀春县后汉徙治阴陵县魏复曰淮南徙治夀春晋武帝太康元年复立歴阳当涂逡道诸县二年复立钟离县并二汉旧县也三国时江淮为战争之地其间不居者各数百里此诸县并在江北淮南虚其地无复民户吴平民各还本故复立焉其后中原乱胡寇屡南侵淮南民多南度成帝初苏峻祖约为乱于江淮胡寇又大至民南度江者转多乃于江南侨立淮南郡及诸县晋末遂割丹阳之于湖县为淮南境宋孝武大明六年以淮南郡并宣城宣城郡徙治于湖八年复立淮南郡属南豫州明帝泰始三年还属扬州领县六户五千三百六十二口二万五千八百四十去京都水一百七十陆一百四十于湖令晋武帝太康二年分丹杨县立本吴督农校尉治当涂令晋成帝世与逡道俱立为侨县晋末分于湖为境繁昌令汉旧名本属颍川魏分颍川为襄城又属焉晋乱襄城郡以此县属淮南割于湖为境襄垣令其地本无湖无湖县汉旧县至于晋末立襄垣县属上党上党民南过江立侨郡县寄治无湖后省上党郡为县属淮南文帝元嘉九年省上党县併襄垣定陵令汉旧名本属襄城后割无湖为境逡道令汉作逡遒晋作逡道后分无湖为境宣城太守晋武帝太康元年分丹阳立领县十戸一万一百二十口四万七千九百九十二去京都水五百八十陆五百宛陵令汉旧县广徳令何志云汉旧县二汉志并无疑是吴所立懐安令吴立宁国令吴立宣城令汉旧县安吴令吴立泾令汉旧县临城令吴立广阳令汉旧县曰陵阳子明得仙于此县山故以为名晋成帝杜皇后讳陵咸康四年更名石城令汉旧县东阳太守本㑹稽西部都尉吴孙晧寳鼎元年立领县九戸一万六千二十二口一十万七千九百六十五去京都水一千七百陆同长山令汉献帝初平二年分乌伤立太末令汉旧县乌伤令永康令赤乌八年分乌伤上浦立信安令汉献帝初平三年分太末立曰新安晋武帝太康元年更名吴宁令汉献帝兴平二年孙氏分诸暨立丰安令汉献帝兴平二年孙氏分诸暨立定阳令汉献帝建安二十三年孙氏分信安立遂昌令孙权赤乌二年分太末立曰平昌晋武帝太康元年更名临海太守本㑹稽东部都尉前汉都尉治鄞后汉分㑹稽为吴郡疑是都尉徙治章安也孙亮太平二年立领县五戸三千九百六十一口二万四千二百二十六去京都水二千一十九陆同章安令续汉志故治闽中地光武更名晋太康记本鄞县南之回浦郷汉章帝章和中立未详孰是临海令吴分章安立始丰令吴立曰始平晋武帝太康元年更名宁海令何志汉旧县按二汉志晋太康地乐安令晋康帝分始丰立永嘉太守晋明帝太宁元年分临海立领县五戸六千二百五十口三万六千六百八十去京都水二千八百陆二千六百四十永宁令汉顺帝永建四年分章安东瓯郷立或云顺帝永和三年立安固令吴立曰罗阳孙晧改曰安阳晋武帝太康元年更名松阳令吴立乐成令晋孝武康宁三年分永宁立横阳令晋武帝太康四年以横藇船屯为始阳仍复更名新安太守汉献帝建安十三年孙权分丹阳立曰新都晋武帝太康元年更名领县五户一万二千五十八口三万六千六百五十一去京都水一千八百六十陆一千八百始新令孙权分歙立遂安令孙权分歙为新定县晋武帝太康元年更名歙令汉旧县海宁令孙权分歙为休阳县晋武帝太康元年更名分歙置诸县之始又分置黎阳县大明八年省併海宁黟令汉旧县南徐州刺史晋永嘉大乱幽冀青并兖州及徐州之淮北流民相率过淮亦有过江在晋陵郡界者晋成帝咸和四年司空郗鑑又徙流民之在淮南者于晋陵诸县其徙过江南及留在江北者并立侨郡县以司牧之徐兖二州或治江北江北又侨立幽冀青并四州安帝义熙七年始分淮北为北徐淮南犹为徐州后又以幽冀合徐青并合兖武帝永初二年加徐州曰南徐而淮北但曰徐文帝元嘉八年更以江北为南兖州江南为南徐州治京口割扬州之晋陵兖州之九郡侨在江南者属焉故南徐州备有徐兖幽冀青并扬七州郡邑永初二年郡国志又有南沛南下邳广平广陵盱眙钟离八郡南沛广陵海陵山陵盱眙钟离割属南兖南下邳併南彭城广平併南泰山今领郡十七县六十三户七万二千四百七十二口四十二万六百四十去京都水二百四十陆二百南东海太守晋元帝初割吴郡海虞县之北境为东海郡立郯朐利城三县而祝其襄贲等县寄治曲阿穆帝永和中郡移出京口郯等三县亦寄治于京文帝元嘉八年立南徐以东海为治下郡以丹徒属焉郯利成并为实土永初郡国有襄贲祝其厚邱西隰四县文帝元嘉十二年省厚邱併襄贲何徐无厚邱余与永初郡国同其襄贲祝其西隰是徐志后所省也领县六户五千三百四十二口三万三千六百五十八郯令汉旧名文帝元嘉八年分丹徒之岘西为境丹徒令本属晋陵古名朱方后名谷阳秦改曰丹徒孙权嘉禾三年改曰武进晋武帝太康三年复曰丹徒武进令晋武帝太康二年分丹徒曲阿立毗陵宋孝武大明末度属此朐令汉旧名晋江左侨立宋孝武世分郯西界为土利城令汉旧名晋江左侨立宋文帝世与郡俱为实土南琅邪太守晋乱琅邪国人随元帝过江千余户太兴三年立懐徳县丹杨虽有琅邪相而无此地成帝咸康元年桓温领郡镇江乗之蒲洲金城上求割丹杨之江乗县境立郡又分江乗地立临沂县永初郡国有阳都费即邱三县并割临沂及建康为土费县治宫城之北元嘉八年省即邱併阳都十五年省费併建康临沂孝武大明五年省阳都併临沂今领县二戸二千七百八十九口一万八千六百九十七去州水二百陆一百去京都水一百六十临沂令汉旧名前汉属东海后汉晋属琅邪江乗令汉旧县本属丹杨吴省为典农都尉晋武帝太康元年复立晋陵太守吴时分吴郡无钖以西为毗陵典农校尉晋武帝太康二年省校尉立以为毗陵郡治丹徒后复还毗陵东海王越世子名毗而东海国故食毗陵永嘉五年帝改为晋陵始自毗陵徙治丹徒太兴初郡及丹徒县悉治京口郗鑑复徙还丹徒安帝义熙九年复还晋陵本属扬州文帝元嘉八年度属南徐领县六户一万五千三百八十二口八万一百一十三去州水一百七十五陆同去京都水四百陆同晋陵令本名延陵汉改曰毗陵后与郡俱改延陵令晋武帝太康二年分曲阿之延陵郷立无钖令汉旧县吴省晋武帝太康元年复立南沙令本吴县司盐都尉署吴时名沙中吴平后立暨阳县割属之晋成帝咸康七年罢盐署立以为南沙县曲阿令本名云阳秦始皇改曰曲阿吴嘉禾三年复曰云阳晋武帝太康二年复曰曲阿暨阳令晋武帝太康二年分无钖毗陵立义兴太守晋恵帝永兴元年分吴兴之阳羡丹阳之永世立永世寻还丹阳本扬州明帝泰始四年度南徐领县五户一万三千四百九十六口八万九千五百二十五去州水四百陆同去京都水四百九十陆同阳羡令汉旧县临津令故属阳羡立郡分立义郷令故属长城阳羡立郡分立国山令故属阳羡立郡分立绥安令武帝永初三年分宣城之广徳吴兴之故鄣长城及阳羡义郷五县立南兰陵太守领县二戸一千五百九十三口一万六百三十四兰陵令承令文帝元嘉十二年以合郷县併承永初郡国何徐并无合郷县南东莞太守永初郡国又有盖县领县三户一千四百二十四口九千八百五十四莒令东莞令文帝元嘉十二年以盖县併此姑幕令汉旧名临淮太守汉武帝元狩六年立光武以併东海明帝永平十五年复分临淮之故地为下邳郡晋武帝太康元年复分下邳之淮南为临淮郡治盱眙江左侨立永初郡国又有盱眙县何徐无领县七户三千七百一十一口二万二千八百八十六海西令前汉属东海后汉晋属广陵射阳令前汉属临淮后汉属广陵三国时废晋武帝太康元年复立广陵令前汉属泗水后汉属广陵三国时废晋武帝太康二年又立属广陵淮浦令前汉属临淮后汉属下邳晋太康地志属广陵淮阴令前汉属临淮后汉属下邳晋太康地志属广陵东阳令前汉属临淮后汉属广陵晋太康地志属临淮长乐令本长乐郡并合为县淮陵太守本淮陵县前汉属临淮后汉属下邳晋属临淮恵帝永宁元年以为淮陵国永初郡国又有下相广阳二县今领县三戸一千九百五口一万六百三十司吾令前汉属东海后汉属下邳晋太康地志属临沂后废帝元徽五年五月改名桐梧顺帝昇明元年复旧徐令前汉属临淮后汉属下邳晋太康地志属临淮阳乐令汉旧名本属辽西文帝元嘉十三年以下相併阳乐南彭城太守江左侨立晋明帝又立南下邳郡成帝又立南沛郡文帝元嘉中分南沛为北沛属南兖而南沛犹属南徐孝武大明四年以二郡并併南彭城领县十二户一万一千七百五十八口六万八千一百六十三吕令武原令汉旧名傅阳令汉旧名蕃令义旗初免军戸立遂诚县武帝永初元年改从旧名薛令义旗初免军戸为建熙县永初元年改从旧名开阳令前汉属东海章帝建初五年属琅邪晋侨立犹属琅邪安帝度属彭城杼秋令汉旧名洨令前汉属梁后汉晋属沛下邳令本属南下邳北陵令本属南下邳二汉无晋太康地志属下邳本名陵而广陵郡旧有陵县晋武帝太康二年以下邳之陵县非旧土而同名改为北陵僮令本属南下邳南下邳有良城县文帝元嘉十二年併僮南清河太守领县四戸一千八百四十九口七千四百四清河令东武城令绎幕令贝邱令南髙平太守永初郡国又有鉅野昌邑二县今领县三戸一千七百一十八口九千七百三十一金郷令湖陆令前汉曰湖陵汉章帝更名髙平令文帝元嘉十八年以鉅野併髙平南平昌太守领县四戸二千一百七十八口一万一千七百四十一安邱令新乐令二汉无魏分平原为乐陵郡属冀州而新乐县属焉晋江左立乐陵郡及诸县后省以新乐县属此东武令髙密令江左立髙密国后为南髙密郡文帝元嘉十八年省为髙宻县属此南济隂太守二汉晋属兖州前汉初属梁国景帝中平六年别为济阴国宣帝甘露二年更名定陶国后还曰济阴永初郡国又有句阳定陶二县今领县四户一千六百五十五口八千一百九十三城武令寃句令汉旧名单父令前汉属山阳城阳令汉旧名南濮阳太守本东郡属兖州晋武帝咸宁二年以封子允以东不可为国名东郡有濮阳县故曰濮阳国濮阳汉旧名也允改封淮南还曰东郡赵王伦簒位废太孙臧为濮阳王王寻废郡名遂不改永初郡国又有鄄城县今领县二户二千二十六口八千二百三十九廪邱令前汉及晋太康地志有廪邱县后汉无文帝元嘉十二年以鄄城併廪邱榆次令汉旧名至晋属太原南太山太守永初郡国有广平寄治丹徒领广平易阳曲周三县文帝八年省广平郡为广平县属南太山今领县三戸二千四百九十九口一万三千六百南城令武阳令广平令前汉属广平后汉属鉅鹿晋太康地志属广平济阳太守晋恵分陈留为济阳国领县二户一千二百三十二口八千一百九十二考城令前汉曰留属梁国章帝更名属陈留太康地志无鄄城令南鲁郡太守又有樊县今领县二戸一千二百一十一口六千八百一十八鲁令西安令汉旧名本属齐郡齐郡过江侨立后省以西安配此文帝元嘉十八年以樊併西安永初郡国无西安县徐州刺史后汉治东海郯县魏晋宋治彭城明帝世淮北没寇侨立徐州治钟离泰豫元年移治东海朐山后废帝元徽元年分南兖州之钟离豫州之马头又分秦郡之顿邱梁郡之谷孰厯阳之酇立新昌郡置徐州还治钟离今先列徐州旧郡于前以新割系旧领郡十二县三十四户二万三千四百八十五口十七万五千九百六十七今领郡三县九彭城去京都水一千三百六十陆一千彭城太守汉髙立为楚国宣帝地节元年改为彭城郡黄龙元年又为楚国章帝还为彭城领县五户八千六百二十七口四万一千二百三十一彭城令汉县吕令汉旧县蕃令汉旧县属鲁晋惠帝元康中度蕃音皮汉末太傅陈蕃子逸为鲁相改音薛令汉旧县属鲁晋恵帝元康中度留令汉旧县沛郡太守秦泗水郡汉髙更名旧属豫州江左改配领县三戸五千二百九口二万五千一百七十去州陆六十去京都一千萧令汉旧县相令汉旧县沛令汉旧县下邳太守前汉本临淮郡武帝立眀帝改为下邳晋武帝分下邳之淮南为临淮而下邳如故领县三戸三千九十九口一万六千八十八去州水二百陆一百八十去京都水一千一百六十陆八百下邳令前汉属东海后汉晋太康地志属下邳良城令前汉属东海后汉晋太康地志属下邳僮令前汉属临淮后汉晋太康地志属下邳兰陵太守晋恵帝元康元年分东海立领县三戸三千一百六十四口一万四千五百九十七去州陆二百去京都水一千六百陆一千三百昌虑令汉旧县承令汉旧县合郷令汉旧县东海太守秦郯郡汉髙更名眀帝失淮北侨立青州于贑榆县泰始七年又立东海县属东海郡又割贑榆置郁县立西海郡并隶侨青州领县二户二千四百一十一口一万三千九百四十一去州水一千陆八百去京都水一千陆六百七十襄贲令汉旧县贑榆令前汉属琅邪后汉属东海魏省晋武帝太康元年复立东莞太守晋武帝泰始元年分琅邪立咸宁三年复以合琅邪太康十年复立领县三戸八百八十七口七千三百二十去州陆七百去京都水二千陆一千四百莒令前汉属城阳后汉属琅邪孝武大眀五年改为长诸令前汉属城阳后汉属琅邪晋太康地志属城阳东莞令汉旧县东安太守东安故县名前汉属城阳后汉属琅邪晋太康地志属东莞晋恵帝分东莞立领县三戸一千二百八十五口一万七百五十五去州陆七百去京都陆一千三百菴令前汉属琅邪后汉属泰山晋太康地志属乐安孝武大明五年改为长新泰令魏立属太山发干令汉旧名属东郡太康地志无江左来配琅邪太守秦立领县二戸一千八百一十八口八千二百四十三去州陆四百去京都水一千五百陆一千一百费令前汉属东海后汉属泰山晋太康地志属琅邪即邱令前汉属东海后汉晋太康地志属琅邪淮南太守晋安帝义熙中土断立领县四戸二千八百五十五口一万五千三百六十三去州水六百陆五百去京都水七百陆五百五十甬城令晋安帝义熙中土断立晋宁令故属济岷流寓来配宿预令晋安帝立上党令本流寓郡併省来配阳平太守阳平本县名属东郡魏分东郡及魏郡为阳平郡故属司州流寓来配永初郡国又有廪邱县今领县三戸一千七百二十五口一万三千三百三十馆陶令汉旧名阳平令汉旧名濮阳令本流寓郡併省来配济阴太守汉景帝立属兖州流寓徐土因割地为境领县三戸二千三百五口一万一千九百二十八雎陵令前汉属临淮后汉属下邳孝武大眀元年度定陶令汉旧名孝武大明五年改为长顿邱令属顿邱流寓割配北济阴太守孝武孝建元年昇立领县三户九百二十七口三千八百十城武令前汉属山阳后汉晋太康地志属济阴丰令汉旧名属沛孝武大明元年复立离狐令前汉属东郡后汉晋太康地志属济阴钟离太守本属南兖州晋安帝分立案汉九江郡晋淮南郡有钟离县即此地也领县三户三千二百七十二口一万七千八百三十二去京都陆六百二十水一千三十燕县令故属东燕流寓因配朝歌令本属河内晋武帝分河内为汲又属焉流寓因配乐平令前汉曰清属东郡章帝更名晋太康地志无流寓因配马头太守属南豫州故淮南当涂县地晋安帝立因山形立名领县三戸一千三百三十二口一万二千三百一十去京都水一千七百五十陆六百七十虞县令汉旧名属梁郡流寓因配零县令晋安帝立济阳令故属济阳流寓因配平昌太守后废帝元徽元年立顿邱令二汉属东郡魏属阳平晋武帝泰始二年分淮阳置顿邱郡顿邱县又属焉江左流寓立属秦先有沛县元嘉八年併顿邱后废帝元徽元年度属此谷孰令前汉无后汉晋属梁永初郡国何徐志并属南梁后废帝元徽元年度酇令汉属沛晋属谯文帝元嘉八年自南谯度属厯阳后废帝元徽元年度属此南兖州刺史中原乱北州流民多南渡晋成帝立南兖州寄治京口时又立南青州及并州武帝永初元年省并併南兖文帝元嘉八年始割江淮间为境治广陵永初郡国领十四郡南髙平南平昌南济阴南濮阳南泰山济阳南鲁山郡今并属徐州又有东燕郡江左分濮阳所立也领燕县白马平昌考城凡四县文帝元嘉十八年省考城併燕十九年省东燕县属南濮阳后又省东燕郡南东平郡领范蛇邱厯城凡三县髙密郡领淳于黔陬营陵夷安凡四县南齐郡领安西临菑凡二县南平原郡领平原髙唐茌平凡三县济岷郡领营城晋宁凡二县雁门郡领楼烦阴馆广武崞马邑凡五县凡七郡二十三县并省属南徐州诸侨郡县何志又有钟离雁门平原东平北沛五郡钟离今属徐州雁门领楼烦阴馆广武三县平原领茌平临菑营城平原四县东平原领范朝阳厯城三县沛领符离萧相沛四县凡十四县起居注元嘉十一年以南兖州东平之平陆併范夀张併朝阳平原之济岷晋宁併营城髙唐併茌平按此五县元嘉十一年所省则平陆夀张疑在永初郡国志而无此二县未详徐志有南东平郡领范朝阳厯城楼烦阴观广武茌平营城临菑平原十县则是雁门平原併东平也孝武大眀五年以东平併广陵宋又侨立新平北淮阳北济北下邳东莞五郡元嘉二十八年南兖州徙治盱眙三十年省南兖州併南徐其后复立还治广陵徐志领郡九县三十九戸三万一千一百一十五口十五万九千三百六十二宋末领郡十一县四十四去京都水二百五十陆一百八十广陵太守汉髙六年立属荆国十一年更属吴景帝四年更名江都国武帝元狩三年更名广陵旧属徐州晋武帝太康三年治淮阴故城后又治射阳江左治广陵永初郡国又有舆肥如路真定新市五县今领县四户七千七百四十四口四万五千六百一十三广陵令汉旧县海陵令前汉属临淮后汉晋属广陵三国时废晋武帝太康元年复立髙邮令汉旧县三国时废晋武帝太康元年复立江都令汉旧县三国时废晋武帝太康六年复立江左又省併舆县元嘉十三年复立以併江都海陵太守晋安帝分广陵立永初郡国属徐州领县六户三千六百二十六口二万一千六百六十去州水一百三十陆同去京都水三百九十陆同建陵令晋安帝立临江令晋安帝立如臯令晋安帝立宁海令晋安帝立蒲涛令晋安帝立临泽令明帝泰豫元年立山阳太守晋安帝义熙中土断分广陵立案汉景帝分梁为山阳非此郡也永初郡国属徐州领县四戸二千八百一十四口二万二千四百七十去州水三百陆同去京都水五百陆同山阳令射阳县境地名山阳与郡俱立盐城令旧曰盐渎前汉属临淮后汉晋属广陵三国时废晋武帝太康二年复立晋安帝更名东城令晋安帝立左郷令晋安帝立盱眙太守盱眙本县名前汉属临淮后汉属下邳晋属临淮晋安帝分立领县五戸一千五百一十八口六千八百二十五去州水四百九十陆二百九去京都水七百陆五百考城令阳城令晋安帝立直渎令晋安帝立信都令信都虽汉旧名其地非也地在河北宋末立睢陵令前汉属临淮后汉属下邳晋太康地志无宋末立秦郡太守晋武帝分扶风为秦国中原乱其民南流寄居堂邑堂邑本为县前汉属临淮后汉属广陵晋又属临淮晋恵帝永兴元年分临淮淮陵立堂邑郡安帝改堂邑为秦郡永初郡国属豫州元嘉八年度南兖永初郡国又领临涂平邱外黄沛雝邱浚仪顿邱凡七县何无雝邱外黄平邱沛徐又无浚仪元嘉八年以沛併顿邱后废帝元徽元年割顿邱属新昌领县四戸三千三百三十三口一万五千三百九十六去州水二百四十一陆一百八十去京都水一百五十陆一百四十秦令本属秦国流寓立文帝元嘉八年以临涂併秦以外黄併浚仪孝武孝建元年以浚仪併秦义成令江左立尉氏令汉旧名属陈留文帝元嘉八年以平邱併尉氏懐徳令孝武大明五年立又以厯阳之乌江并此为二县立临江郡前废帝永光元年省临江郡懐徳即住郡治乌江还本也南沛太守何志云北沛新立徐云南沛永初郡国又有符离洨竹邑杼秋四县杼秋治无钖余并治广陵文帝元嘉十二年以北沛郡竹邑并杼秋何徐并无此二县不详起居注孝武大明五年分广陵为沛郡治肥如县时无复肥如县当是肥如故县䖏也二汉晋太康地志并无肥如县沛郡宜是大明五年以前省其时又立也今领县三户一千一百九口一万二千九百七十萧县令相县令沛县令新平太守明帝泰始七年立江阳令郡同立海安令郡同立北淮太守宋末侨立晋宁令宿预令甬城令北济阴太守宋失淮北侨立广平令前汉临淮有广平县后汉以后无定陶令阳平令上党令寃句令馆陶令北下邳太守宋失淮北侨立僮县令下邳令宁城令东莞太守宋失淮北侨立莒县令诸县令东莞令栢人令汉旧名属赵国宋失淮北侨立兖州刺史后汉治山阳昌邑魏晋治廪邱武帝平河南治滑台文帝元嘉十三年治邹山又寄治彭城二十年省兖州分郡属徐冀州三十年六月复立治瑕邱永初郡国有东郡陈留濮阳三郡而无阳平郡领白马凉城东燕三县陈留郡领酸枣小黄雝邱白马襄邑尉氏六县濮阳郡领濮阳廪邱二县宋末失淮北侨立兖州寄治淮阴兖州领郡六县三十一户二万九千三百四十口一十四万五千五百八十一泰山太守汉髙立永初郡国又有山茌莱芜大原三县而无鉅平县今领县八户八千一百七十七口四万五千五百八十一去州陆八百去京都陆一千八百奉髙令汉旧县鉅平令汉旧县嬴令汉旧县牟令汉旧县南城令前汉属东海后汉晋属泰山武阳令汉旧县梁父令汉旧县博令汉旧县髙平太守故梁国汉景帝中六年分为山阳国武帝建元五年为郡晋武帝泰始元年更名永初郡国及徐并又有任城县后省今领县六戸六千三百五十八口二万一千一百一十二去州陆二百二十去京都陆一千三百三十宋明帝泰始五年侨立于淮南当涂县界领髙平金郷二县其年又立雎陵县髙平令前汉名藁章帝更方与令汉旧县金郷令前汉无后汉晋有鉅野令汉旧县平阳令汉旧县曰南平阳亢父令汉旧县旧属任城鲁郡太守秦薛郡汉髙后更名本属徐州光武改属任城江左属兖州领县六戸四千六百三十一口二万八千三百七去州陆三百五十去京都一千一百邹令汉旧县汶阳令汉旧县鲁令汉旧县阳平令孝武大明元年立新阳令孝武大明中立卞令明帝泰始二年立东平太守汉景帝分梁为济东国宣帝更名领县五户四千一百五十九口一万七千二百九十五去州水五百陆同去京都水二千陆一千四百宋末又侨立于淮阴无盐令汉旧县平陆令汉旧县须昌令前汉属东郡后汉晋太康地志属东平夀昌令春秋时曰良前汉曰夀良属东郡光武改曰夀张属东平范令汉旧县四县并治郡下阳平太守魏分魏郡立文帝元嘉中流寓来属后省孝武大明元年复立领县五户二千八百五十七口一万一千二百七十一馆陶令汉旧名寄治无盐乐平令魏立属阳平后汉东郡有乐平非也寄治下平陆元城令汉旧寄治无盐平原令孝武大明中立顿邱令孝武大明中立济北太守汉和帝永光二年分泰山立永初郡国有临邑东阿二县孝武大明元年省应在何志而无未详领县三戸三千一百五十八口一万七千三去州陆七百去京都水二千陆一千五百宋末又侨立于淮阳蛇邱令前汉属泰山后汉晋太康地志属济北卢令前汉属泰山后汉晋太康地志属济北谷城令前汉无后汉属东郡晋太康地志属济北宋书卷三十五卷三十五考证宋书卷三十五考证州郡志一鄮令汉旧县鄮诸本作今从二汉志晋志改正乌伤令此下当有汉旧县三字宁海令何志汉旧县按二汉志晋太康地苍按地字下当有阙文考二汉志俱无宁海未知其所阙者果系何字永初郡国有广平按此下注凡五十八字旧本颠倒错乱不成文理今据二汉志晋志改正旧南监本原文云汉二武帝征和子国宣帝五凤二年改为广平年立为平併鉅鹿魏分鉅鹿魏郡复为广光武建武十三年省咸康四年平江左侨立晋成帝省后又立其误显然至北监本汲古阁本改汉字下二字为孝删广平下一年字复为广下增一平字则愈䝉混不可考矣今据后汉郡国志云武帝征和二年置为平干国宣帝五凤二年复故正此注所据之文二字合在征和之下子字乃干字之讹光武事合叙于宣帝之下併鉅鹿三字合在十三年省之下郡字合在侨立下咸康四年合在晋成帝之下孝武大明五年分广陵为沛郡治肥如县时无复肥如县当是肥如故县䖏也二汉晋太康地志并无肥如县按前广陵太守下注云肥如本属辽西晋末辽西侨郡省併广陵符瑞志亦云元嘉十九年九月戊申广陵肥如石梁涧中出石钟九口是虽非二汉辽西之肥如而广陵固有肥如也乃此䖏则云无复肥如县又云并无肥如县一卷之中何不相符乎宋书卷三十五考证宋书卷三十六钦定四库全书宋书卷三十六梁沈约撰志第二十六州郡二南豫州豫州江州青州冀州司州南豫州刺史晋江左胡寇强盛豫部殱覆元帝永昌元年刺史祖约始自谯城退还夀春成帝咸和四年侨立豫州庾亮为刺史治芜湖咸康四年毛寳为刺史治邾城六年荆州刺史庾翼镇武昌领豫州八年庾怿为刺史又镇芜湖穆帝永和元年刺史赵𦙍镇牛渚二年刺史谢尚镇芜湖四年进夀春九年尚又镇歴阳十一年进马头升平元年刺史谢奕戍谯哀帝隆和元年刺史袁真自谯退守夀春简文咸安元年刺史桓沖戍姑孰太元十年刺史李序戍马头十二年刺史桓石䖍戍歴阳安帝义熙二年刺史刘毅戍姑孰宋武帝欲开拓河南绥定南豫土九年割扬州大江以西大靁以北悉属豫州豫基址因此而立十三年刺史刘义庆镇夀阳永初二年分淮东为南豫州治歴阳淮西为豫州文帝元嘉七年又分五年割扬州之淮南宣城又属焉徙治姑孰明帝泰始二年又合而以淮南宣城还扬州九月又分还治歴阳三年五月又合四年以扬州之淮南宣城为南豫州治宣城五年罢时自淮以西悉没寇矣七年复分歴阳淮阴南谯南兖州之临江立南豫州泰豫元年以南汝阴度属豫州豫州之庐江度属南豫州按淮东自永初至于大明便为南豫虽乍有离合而分立居多爰自泰始甫失淮西复于淮东分立两豫今南豫以淮东为境不复于此更列二州览者按此以淮东为境推寻便自得泰始两豫分域地也徐志领郡十三县六十一戸三万七千六百二口二十一万九千五百今领郡九县九十一去京都水一百六十歴阳太守晋恵帝永兴元年分淮南立属扬州安帝割属豫州永初郡国唯有歴阳乌江龙亢三县何徐又有鄼雍邱二县今领县五戸三千一百五十六口一万九千四百七十歴阳令汉旧县属九江乌江令二汉无晋书有乌江太康地志属淮南龙亢令汉旧名属沛郡晋太康地志属谯江左流寓立雍邱令汉旧名属陈留流寓立先属泰山郡文帝元嘉八年度酇令汉属沛晋太康地志属谯流寓立文帝元嘉八年度南谯太守晋孝武太元中于淮南侨立郡县后割地志咸实土郡国又有酇县何徐无今领县六户四千四百三十二口二万二千三百五十八去州水五百四十陆一百七十去京都水七百陆五百山桑令前汉属沛后汉属汝南晋太康地志属谯谯令汉属沛晋太康地志属谯铚令汉属沛晋太康地志属谯扶阳令前汉属沛后汉晋太康地志竝无蕲令城父令前汉属沛后汉属汝南晋太康地志属谯庐江太守汉文帝六年分淮南国立光武建武十三年又省六安国以併焉领县三戸一千九百九口一万一千九百九十七去州水二千七百二十陆四百七十去京都水一千一百陆六百三十一灊令汉旧县舒令汉旧县始新令永初郡国何竝无徐有始新左县明帝泰始三年立南汝隂太守江左立领县五戸二千七百一口一万九千五百八十五去州陆三百去京都水一千陆五百三十汝阴令所治即二汉晋合肥县后省慎令汉属汝南太康地志属汝阴宋令阳夏令前汉属淮阳后汉属陈晋太康地志陈令属梁无复此县又晋地志惠帝永康中复立永初郡国何竝属南梁徐志属此安阳令永初郡国何竝属南梁徐属此南梁太守晋孝武太元中侨立于淮南安帝始有淮南故地属徐州武帝永初二年还南豫孝武大明六年废属南豫改名淮南八年复旧永初郡国又有虞阳夏安丰三县何徐无安丰又有义昌而竝无宁陵县今领县九户六千二百一十二口四万二千七百五十四去州水一千八百陆五百去京都水一千七百陆七百睢阳令汉旧名孝武大明六年改名夀春八年复旧前废帝永光有义宁宁昌二县併雎阳所治即二汉晋夀春县后省䝉令虞令汉旧名谷孰令汉旧名陈令前汉属淮阳后汉属陈晋太康地志属梁义宁长何无徐有宋末又立新汲令汉旧名属颍川崇义令永初郡国羌人始立宁令徐志后所立晋熙太守晋安帝分庐江立领县五戸一千五百二十一口七千四百九十七去州陆八百无水去京都水一千二百无陆懐宁令晋安帝立新冶令晋安帝立阴安令汉旧名属魏郡晋太康地志属顿邱南楼令永初郡国何徐志无太湖左县长文帝元嘉二十五年以豫部蛮民立太湖吕亭二县晋熙后省明帝太始二年复立弋阳太守本县名属汝南魏文帝分立领县六户三千二百七十五口二万四千二百六十二去州陆一千一百去京都水期思令汉旧县弋阳令汉旧县安丰令旧郡晋安帝併为县乐安令新立茹由令新立安丰太守魏文帝分庐江立江左侨立晋安帝省为县属弋阳宋末复立安丰令前汉地理志无后汉属庐江松滋令汝南太守上蔡侯相平舆令北新息令真阳令安城令南新息令临汝令汉旧名阳安令西平令瞿阳令安阳令新蔡太守鲖阳令固始令新蔡令东苞信令西苞信令徐志南豫唯一苞信疑是后侨立所分东郡太守永初郡国无苌平父阳而有扶沟何无阳夏扶沟徐无阳夏项令西华令阳夏令苌平令父阳令南颍太守帖治陈郡南顿令和城令颍川太守邵陵令临颍令曲阳令西汝阴太守永初郡国何徐竝无此郡汝阴令安城令楼烦令宋令汝阳太守汝阳令武津令陈留太守永初郡国无浚仪封邱而有酸枣何徐无封邱尉氏浚仪令小黄令雝邱令白马令襄邑令封邱令汉旧名尉氏令南陈左郡太守少帝景平中省此郡以宋民度属南梁汝阴郡而永初郡国无未详孝建二年以蛮戸复立分赤官左县为蓼城左县领县二乐大明八年省郡即名为县属陈左县边城左郡太守文帝元嘉二十五年以豫部蛮民立茹由乐安光城雩娄边城史水开化边城七县属弋阳郡徐志有邉城两领雩娄史水开化边城两县大明八年复省为县属弋阳后复立领县四戸四百一十七口二千四百七十九雩楼令二汉属庐江晋太康地志云属安丰开化令史水令边城令光城左郡太守永初郡国何徐竝无按起居注大明八年省光城左郡为县弋阳疑是大明中分弋阳所立八年复省后复立乐安令茹由令光城令此三县徐志属弋阳豫州刺史后汉治谯魏治汝南安成晋平吴后治陈国晋江左所治已列于前永初郡国何徐寄治睢阳而郡县在淮西徐又有边城别见南豫州何又有初安绥城二郡初安领新懐徳二县绥城领安昌招逺二县竝云新立徐无则是徐志前省也领郡十县四十三戸二万二千九百一十九口一十五万八百三十九汝南太守汉髙帝立领县十一户一万一千二百九十一口八万九千三百四十九去州水一千陆七百去京都水三千陆一千五百上蔡令汉旧县平乐令汉旧县北新息令汉旧县慎阳令汉旧县永初郡国及徐竝作真阳安成令汉旧县南新息令汉旧县朗陵令汉旧县阳安令汉旧县西平令汉旧县瞿阳令汉旧县作灈阳安阳令汉旧县晋武太康元年改为南安阳新蔡太守晋恵帝分汝阴立今帖治汝南领县四戸二千七百七十四口一万九千八百八十去州陆六百去京都水二千五百陆一千四百鲖阳令汉旧县晋成帝咸康二年省併新蔡后又立固始令故名寑邱之地也汉光武更名晋成帝咸康二年併新蔡后又立新蔡令汉旧县苞信令前汉无后汉属汝南晋太康地志属汝阴后汉郡国晋太康地志并作褒谯郡太守何志故属沛魏明帝分立按王粲诗既入谯郡界旷然消人忧粲是建安中亡非明帝时立明矣永初郡国无长垣县今领县六户一千四百二十四口七千四百四去州陆道三百五十去京都水二千陆一千二百䝉令汉旧县属沛蕲令汉旧县属沛宁陵令前汉属陈留后汉晋太康地志属梁魏令故魏郡流寓配属襄邑令长垣令汉旧县属陈留永初郡国无何故属陈留徐新配梁郡太守秦砀郡汉髙更名孝武大明元年度徐州二年还豫领县二户九百六十八口五千五百去州陆一百六十去京都水九百下邑令汉旧县何云魏立非也砀令汉旧县陈郡太守汉髙立为淮阳国章帝元和三年更名晋初併梁王肜薨还为陈永初郡国有扶沟阳夏而无父阳长平领县四尸六百九十三口四千一百一十三去州陆七百六十去京都水一千四百五十项城令汉旧县属汝南晋太康地志属陈郡西华令汉旧县属汝南晋初省恵帝永康元年复立属颍川江左度此父阳令本苦县二汉属陈晋太康地志属梁成帝咸康三年更名长平令前汉属汝南后汉属陈晋太康地志属颍川南颍太守故属汝南晋恵帝分立领县二戸五百二十六口二千三百六十五去州七百六十去京都陆一千四百五十南顿令汉旧县何故属汝阳晋武帝改属汝南按晋太康地志王隐地道无汝阳郡和城令何江左立颍川太守秦立魏分颍川为襄城郡晋成帝咸康二年省襄城还併颍川永初郡国又有许昌新汲陵长社颍阴阳翟六县而无曲阳领县三戸六百四十九口二千五百七十九去州一千去京都陆一千八百邵陵令汉旧县属汝南晋太康地志属颍川临颍令汉旧县曲阳令前汉属东海后汉属下邳晋太康地志无汝阳太守晋太康地志王隐地道无此郡应是江左分汝南立晋成帝咸康三年省併汝南后又立领县二户九百四十一口四千四百九十五去州二百去京都陆一千四百水三千五百汝阳令汉旧县属汝南何故属汝阴晋武改属汝南按晋武分汝南为汝阴何所言非也武津令何不注置立汝阴太守晋武帝分汝南立成帝咸康二年省併新蔡后复立领县四戸二千七百四十九口一万四千三百三十五汝阴令汉旧县宋令前汉名新郪章帝建初四年徙宋公国于此改曰宋宋城令汉旧县楼烦令汉旧县属雁门流寓配属陈留太守汉武帝元狩元年立属兖州中原乱废晋成帝咸康四年复立永初郡国属兖州何徐属豫州永初郡国无浚仪有酸枣今领县四戸百九十六口二千四百一十三寄治谯郡长垣县界浚仪令汉旧名小黄令汉旧名白马令汉属东郡晋太康地志属濮阳雝丘令汉旧名江州刺史晋恵帝太康元年分扬州之豫章鄱阳庐陵临川南康建安晋安荆州之武昌桂阳安城十郡为江州初治豫章成帝咸康六年移治寻阳庾悦又治豫章寻还寻阳领郡九县六十五戸五万二千三十三口二十七万七千一百四十七去京都水一千四百寻阳太守寻阳本县名因水名县水南注江二汉属庐江吴立蕲春郡寻阳县属焉晋武帝太康元年省蕲春郡以寻阳属武昌改蕲春之安丰为髙陵及邾县皆属武昌二年以武昌之寻阳复属庐江郡恵帝永兴元年分庐江武昌立寻阳郡寻阳县后省领县三户二千七百二十口一万六千八郡既立治此柴桑男相二汉属豫章晋属武昌汉晋太康地志属豫章立寻阳郡后割度松滋伯相前汉属庐江后汉无晋太康地志属安丰安丰县名前汉无后汉属庐江晋武帝立为安丰郡江左流民寓寻阳侨立安丰松滋二郡遥隶扬州安帝省为松滋县寻阳又有𢎞农县流寓文帝元嘉十八年省併松滋豫章太守汉髙帝立本属扬州永初郡国有海昬何志无今领县十二戸一万六千一百三十九口一十二万二千五百七十三去州水六百陆三百五十去京都水一千九百陆二千一百南昌侯相汉旧县新淦侯相汉旧县丰城侯相吴立曰富城晋武帝太康元年更名建城侯相汉旧县望蔡子相汉灵帝中平中汝南上蔡民分徙此地立县名曰上蔡晋武帝太康元年更名吴平侯相汉灵帝中平中立曰汉平吴更名永脩男相汉灵帝中平中立建昌公相汉和帝永元十六年分海昏立豫宁侯相汉献帝建安中立吴曰要安晋武帝太康元年更名康乐侯相吴孙权黄武中立曰阳乐晋武帝太康元年更名新吴令汉灵帝中平中立艾侯相汉旧县鄱阳太守汉献帝建安十五年孙权分豫章立治鄱阳县赤乌八年徙治吴芮故城永初郡国有歴陵县何志无领县六户三千二百四十二口一万九百五十去州水四百四十去京都水一千八百四十陆二千六十广晋令吴立曰广昌晋武帝太康元年更名鄱阳侯相汉旧县余干令汉旧县上饶男相吴立太康地志有王隐地道无葛阳令吴立乐安男相吴立临川内史吴孙亮太平二年分豫章东部都尉立领县九戸八千九百八十三口六万四千八百五去州水一千一百陆一千二十去京都水二千八百三十陆三千临汝侯相汉和帝永元八年立西丰侯相吴立曰西平晋武帝太康元年更名新建侯相吴立永城男相吴立宜黄侯相吴立南城男相汉旧县晋武帝太康元年更曰新南城江左复旧南丰令吴立东兴侯相吴立安浦男相吴立庐陵太守庐陵本县名属豫章汉献帝兴平元年孙策分豫章立领县九戸四千四百五十五口三万一千二百七十一去州水二千陆一千六百去京都水三千六百石阳子相前汉无后汉有西昌侯相吴立东昌子相吴立吉阳男相吴立已邱男相吴立兴平侯相吴立阳丰男相吴曰阳城晋武帝太康元年更名高昌男相吴立遂兴男相吴立曰新兴晋武帝太康元年更名永初郡国无此县何徐并有安城太守孙皓寳鼎二年分豫章庐陵长沙立晋太康地志属荆州领县七戸六千一百一十六口五万三百二十三去州水三千三百陆三千六百去京都水三千七百无陆平都子相前汉曰安平后汉更名属豫章新喻侯相吴立宜阳子相汉旧县本名宜春属豫章晋孝武改名永新男相吴立安复侯相汉旧县本名安成晋武帝太康元年更名属长沙萍郷侯相吴立广兴侯相晋太康地志有此县何云江左立非也南康公相晋武帝太康三年以庐陵南部都尉立领县七戸四千四百九十三口三万四千六百八十四去州水三千七百四十去京都水三千八十赣侯相汉旧县属豫章宁都子相吴立曰杨都晋武帝太康元年更名雩都侯相汉旧县属豫章平固侯相吴立曰平阳晋武帝太康元年更名南康公相吴立曰安南晋武帝太康元年更名陂阳男相吴立曰掲阳晋武帝太康五年以西康掲阳移治故陂阳县改曰陂县然则陂阳先已为县矣后汉郡国无疑是吴所立而改曰掲阳也南野伯相汉旧县属豫章䖍化男相孝武大明五年以䖍化屯立南新蔡太守江左立领县四戸一千七百三十口八千八百四十八去州水二百去京都水一千三百七十陆一千八百八十苞信令本作褒信永初郡国作苞信慎令汉旧名本属汝南宋令徐志云宋乐后复旧阳唐左县令孝武大明八年立建安太守本闽越秦立为闽中郡汉武帝世闽越反灭之徙其民于江淮间虚其地后有遁逃山谷者颇出立为冶县属㑹稽司马彪云章安是故冶然则临海亦冶地也张勃吴録云闽越王冶铸地故曰安闽王冶此不应偏以受名盖句践冶铸之所故谓之冶乎闽中有山名湛疑湛山之鑪铸劒为湛鑪也后分冶地为㑹稽东南二部都尉东部临海是也南部建安是也吴孙休永安三年分南部立为建安郡领县七戸三千四十二口一万七千六百八十六去州水二千三百八十去京都水三千四十竝无陆吴兴子相汉末立曰汉兴吴更名将乐子相晋太康地志有邵武子相吴立曰昭武晋武帝更名建阳男相晋太康地志有绥成男相永初郡国何徐竝有何徐不注置立沙村长永初郡国何徐竝有何徐不注置立晋安太守晋武帝太康三年分建安立领县五戸二千八百四十三口一万九千八百三十八去州水三千九百九十去京都水三千五百八十侯官相前汉无后汉曰东侯官属㑹稽原丰令晋武帝太康三年省建安典船校尉立晋安男相吴立曰东安晋武帝更名罗江男相吴立属临海晋武帝立晋安郡度属温麻令晋武帝太康四年以温麻船屯立永初郡国无何徐并有青州刺史治临淄江左侨立治广陵安帝义熙五年平广固北青州刺史治东阳城而侨立南青州如故后省南青州而北青州直曰青州孝武孝建二年移治歴城大明八年还治东阳明帝失淮北于郁洲侨立青州立齐北海西海郡旧州领郡九县四十六户四万五百四口四十万二千七百二十九去京都陆二千齐郡太守秦立领县七戸七千三百四十六口万四千八百八十九临淄令汉旧县西安令汉旧县安平令六国时其地曰安平二汉魏晋曰东安平前汉属淄川后汉属北海魏度属齐般阳令前汉属济南后汉晋太康地志属齐广饶令汉旧县昌国令汉旧县益都令魏立济南太守汉文帝十六年分齐立晋世济岷郡云魏平蜀徙蜀豪将家于济河故立此郡安帝义熙中土断并济南案晋太康地志无济岷郡永初郡国济南又有祝阿于陵县而无朝阳平陵二县领县六戸五千五十六口三万八千一百七十五去州陆四百去京都二千四百广城令汉旧县朝阳令前汉曰朝阳后汉晋曰东朝阳二汉属济南晋太康地志属乐安着令汉旧县土鼔令汉旧县晋无逢陵令二汉晋无永初郡国何徐有平陵令汉旧县至晋竝曰东平陵乐安太守汉高立名千乗和帝永元七年更名领县三戸二千二百五十九口一万四千九百九十一去州陆一百八十去京都陆一千八百千乗令汉旧县临济令前汉曰狄安帝永初二年更名博昌令汉旧名高密太守汉文帝分齐为胶西宣帝太始元年更名髙密光武建武十三年併北海晋恵帝又分城阳宋孝武併北海领县六戸二千三百四口一万三千八百二去州陆二百去京都陆一千六百黔陬令前汉属琅邪后汉属东莱晋太康地志属城阳淳于令二汉属北海晋太康地志属城阳髙密令前汉属髙密后汉属北海晋太康地志属城阳夷安令前汉属高密后汉属北海晋太康地志属城阳营陵令二汉属北海晋太康地志属城阳昌安令汉安帝延光元年立属髙密后汉属北海晋太康地志属城阳平昌太守故属城阳魏文帝分城阳立后省晋恵帝又立领县五戸二千二百七十口一万五千五十去州陆二百去京都陆千七百安邱令二汉属北海晋太康地志属琅邪平昌令前汉属琅邪后汉属北海晋太康地志属城阳东武令二汉属琅邪晋太康地志属东莞琅邪令二汉属琅邪晋太康地志无朱虚令前汉属琅邪安帝永初元年属北海晋太康地志属城阳北海太守汉景帝十二年立领县六戸三千九百六十八口三万五千九百九十五寄治州下都昌令汉旧县寄治州下余依本治胶东令本胶东国后汉晋太康地志属北海剧令二汉属北海晋太康地志属琅邪即墨令前汉属胶东后汉晋太康地志属北海下密令前汉属胶东后汉晋太康地志属北海平夀令汉旧县东莱太守汉髙帝立领县七戸一万一百三十一口七万五千一百四十九去州陆五百去京都二千一百曲城令汉旧县掖令汉旧县令汉旧县卢郷令汉旧县牟平令汉旧县当利令汉旧县黄令汉旧县太原太守秦立属并州文帝元嘉十年割济南太山立领县三戸二千七百五十七口二万四千六百九十四去州陆五百去京都一千八百山茌令汉旧县属太山孝武建元年度济北太原令晋安帝义熙中土断立属太山祝阿令长广太守本长广县前汉属琅邪后汉属东莱晋太康地志云故属东莱起居注咸宁三年以齐东部县为长广郡领县四戸二千九百六十六口二万二十三去州五百去京都一千九百五十不其令前汉属琅邪后汉属东莱晋太康地志属长广长广令前汉属琅邪后汉属东莱晋太康地志属长广昌阳令晋恵帝元康八年分长广县立挺令前汉属胶东后汉属北海晋太康地志属长广冀州刺史江左立南冀州后省义熙中更立治青州又省文帝元嘉九年又分青州立歴城割土置郡县领郡九县五十戸三万八千七十六口一十八万一千一去京都陆二千四百广川太守本县名属信都地理志不言始立景帝二年以为广川国宣帝甘露三年复明帝更名乐安安帝延光中改曰安平晋武帝太康五年又改为长乐广川县前汉属信都后汉属清河魏属勃海晋还清河何志广川江左所立又有蓨县而无广川孝武大明元年省广川之枣强勃海之浮阳髙城立广川县非旧广川县也属广川郡领县四戸三千二百五十口二万三千六百一十四去州陆一百六十去京都陆一千九百八十广川令中水令前汉属涿后汉晋太康地志属河间孝武大明七年自河间割度武强令何江左立索卢令何江左立平原太守汉高帝立旧属青州魏晋属冀州领县八戸五千九百一十三口二万九千二百六十七广宗令前汉无后汉属鉅鹿晋太康地志属安平永初郡国何无孝武大明元年复立平原令汉旧县鬲令汉旧县安徳令汉旧县平昌令汉旧县后汉晋太康地志曰西平昌般县令汉旧县茌平令前汉属东郡后汉属济北晋太康地志属平原髙唐令汉旧县清河太守汉立桓帝建和二年改曰甘陵魏复旧何有重合县领县七戸三千七百九十四口二万九千二百七十四去州一百一十去京都陆一千八百清河令二汉无晋太康地志有武城令汉旧县并曰东武城绎幕令汉旧县贝邱令汉旧县零令汉旧县作灵鄃令汉旧县安次令前汉旧县属勃海后汉属广阳晋太康地志属燕国乐陵太守晋武帝分平原立旧属青州今度属领县五戸三千一百三口一万六千六百六十一去州一百四十去京都陆一千八百乐陵令汉旧县故属平原阳信令二汉属勃海晋太康地志属乐陵新乐令厌次令前汉曰富平明帝更名属平原晋太康地志属乐陵溼沃令前汉属千乗后汉无何云魏立当是魏复立也晋太康地志属乐陵魏郡太守汉高帝立二汉属冀州魏晋属司隶江左屡省置宋孝武又侨立何无领县八戸六千四百五口三万三千六百八十二魏令汉旧县安阳令晋太康地志有聊城令汉属东郡晋属平原博平令汉属东郡晋属平原肥郷令晋太康地志属广平蠡吾令前汉属涿后汉属中山晋太康地志属髙阳孝武始立属髙阳大明七年度此顿邱令文帝元嘉二十八年流民归顺孝武孝建二年立临邑令汉属东郡晋属济北孝武孝建二年与顿邱同立河间太守汉文帝二年分赵立江左屡省置宋孝武又侨立何无领县六戸二千七百八十一口一万七千七百七乐城令汉旧县城平令前汉属勃海后汉晋太康地志属河间武垣令前汉属涿后汉晋太康地志属河间章武令二汉属勃海晋太康地志属章武江左立属广川孝武大明七年度此南皮令汉旧县属勃海孝武始立属勃海大明七年度此阜城令前汉勃海有阜城县续汉安平有阜城县注云故昌城汉信都有昌城未详孰是顿邱太守江左屡省置孝武又侨立何无领县四戸一千二百三十八口三千八百五十一顿邱令衞国令晋太康地志有肥阳令何志以前无阴安令二汉属魏阳平令晋属顿邱高阳太守髙阳前汉县名属涿后汉属河间晋武帝泰始元年分涿为范阳又属焉后又分范阳为髙阳江左屡省置孝武又侨立何无领县五戸二千二百九十七口一万四千七百二十五安平令前汉属涿后汉属安平晋太康地志属博陵饶阳令前汉属涿续汉安平有饶阳县注云故名饶属涿按地理涿唯有饶阳县无饶县邺令汉旧县属魏郡江左避愍帝讳改曰临漳孝武始立属魏郡大明七年度此髙阳令新城令前汉属中山后汉属涿晋太康地志高阳并曰北新城勃海太守汉髙帝立属幽州后汉晋属冀州江左省置孝武又侨立何无领县三户一千九百五口万二千一百六十六长乐令晋之长乐郡也疑是江左省为县至是又立蓨令重合令汉旧县司州刺史汉之司隶校尉也晋江左以来沦没戎寇虽永和太元王化暂及太和隆安还复湮陷牧司之任示举大纲而已县邑戸口不可具知武帝北平关洛河南底定置司州刺史治虎牢领河南荥阳𢎞农实土三郡河南领洛阳河南巩缑氏新城梁河阴陆浑东垣新安西东垣凡十一县荥阳领京密荥阳卷阳武苑陵中牟开封成臯凡九县𢎞农领𢎞农陜宜阳黾池卢氏曲阳凡七县三郡合二十七县一万六千三百六戸又有河内东京兆二侨郡河内寄治河南领温野王轵河阳沁水山阳懐平臯朝歌凡十县东京兆寄治荥阳领长安万年新丰蓝田蒲坂凡六县合十六县一千九百九十二戸少帝景平初司州复没北虏文帝元嘉末侨立于汝南寻亦省废明帝复于南豫州之义阳郡立司州渐成实土焉领郡四县二十去京都水二千七百陆一千七百义阳太守魏文帝立后省晋武帝又立太康地志永初郡国何志并属荆州徐则南豫也明帝泰始五年度郢州后废帝元徽四年属司州领县七戸八千三十二口四万一千五百九十七平阳侯相前汉无后汉属江夏曰平春晋太康地志属义阳晋孝武改鄳令二汉属江夏晋太康地志属义阳竝作鄳音盲永初郡国何竝作鄳钟武令前汉属江夏后汉晋太康地志无永初郡国属义阳寳城令考武孝建三年分鄳立义阳令晋太康地志有后省孝武孝建三年分平阳立平春令孝武孝建三年分平阳立环水长永初郡国何徐竝无明帝泰始三年度属宋安郡后省宋安还此宋安本县名孝武大明八年省义阳郡所统东随二左郡立为宋安县属义阳明帝立为郡随阳太守晋武帝分南阳义阳立义阳国太康年又分义阳为随国属荆州孝武孝建元年度属郢前废帝永光元年度属雍明帝泰始五年还属郢改为随阳后废帝元徽四年度属司州徐志又有革音县今无领县四戸四千六百去京都三千四百八十随阳子相汉随县属南阳晋太康地志属义阳后随国与郡俱改水阳男相徐志有关西令宋末新立西平林令宋末新立安陆太守孝武孝建元年分江夏立属郢州后废帝元徽四年度司州徐志有安蛮县永初郡国何竝无当是何志后所立寻为郡孝武大明八年省为县属安乐明帝泰始初又立为左郡宋末又省领县二户六千四十三口二万五千八十四去京都水二千三百安陆公相汉旧县属江夏江夏又有曲陵县本名石阳吴立晋起居注太康元年改江夏石阳曰曲阳明帝泰始六年併安陆南汝南太守平舆令北新息令真阳令安城令南新息令安阳令临汝令新立宋书卷三十六卷三十六考证宋书卷三十六考证州郡志二南康公相晋武帝太康三年以庐陵南部都尉立苍按南康郡所领县复有南康公相或以为疑盖刘茂之初封南康郡公以郡守为相入齐降封南康县公又以县令为相此志作于齐时故两存之耳山茌令汉旧县属太山孝武建元年度济北孝武下当有一孝字平原太守汉髙帝立诸郡皆记去州京都水陆道里此条独无之当是阙文宋书卷三十六考证宋书卷三十七钦定四库全书宋书卷三十七梁沈约撰志第二十七州郡三荆州郢州湘州雍州梁州秦州荆州刺史汉治武陵汉夀魏晋治江陵王敦治武昌陶侃前治沔阳后治武昌王廙治江陵庾亮治武昌庾翼进襄阳复还夏口桓温治江陵桓冲治上明王説还江陵此后遂治江陵宋初领郡三十一后分南阳顺阳襄阳新野竟陵爲雍州湘川十郡爲湘州江夏武阳属郢州随郡义阳属司州北义阳省凡余十一郡文帝世又立宋安左郡领拓边绥慕乐宁慕化仰泽革音归徳七县后省改汶阳郡又度属今领郡十二县四十八户六万五千六百四去京都水三千三百八十南郡太守秦立汉文帝元年爲临江国景帝中元年复故晋武帝太康元年改曰新郡寻复故宋初领县九后州陵监利度属巴陵旌阳文帝元嘉十八年省併枝江二汉无旌阳见晋太康地志疑是吴所立凡领六县户一万四千五百四十四口七万五千八十七江陵公相汉旧县华容公相汉旧县晋武太康元年省后复立当阳男相汉旧县临沮伯相汉旧县晋太康永宁地志属襄阳后度编县男相汉旧县枝江侯相汉旧县南平内史吴南郡治江南领江陵华容诸县晋武帝太康元年分南郡江南爲南平郡治作唐后治江安领县四户一万二千三百九十二口四万五千四十九去州水二百五十去京都水三千五百无陆江安侯相晋武帝太康元年立孱陵侯相二汉旧县属武陵晋太康地志属南平作唐侯相前汉无后汉属武陵晋太康地志属南平安南令晋武帝分江安立天门太守吴孙休永安六年分武陵立充县有松梁山山有石石开处数十丈其髙以弩仰射不至其上名天门因此名郡充县后省孝武孝建元年度郢州明帝泰始三年复旧领县四户三千一百九十五去州水一千二百陆六百去京都水三千五百沣阳令晋武帝太康四年立临沣令晋武帝太康四年立零阳令汉旧县属武陵溇中令二汉无晋太康地志有疑是吴立宜都太守太康地志王隐地道何志竝云吴分南郡立张勃吴録云蜀汉立按吴志吕蒙平南郡据江陵陆逊别取宜都获秭归枝江夷道县初权与蜀汉分荆州而南郡属蜀则是蜀分南郡立宜都非吴立也习凿齿云魏武平荆州分南郡枝江以西爲临江郡建安十五年蜀汉改爲宜都领县四户一千八百四十三口三万四千二百二十去州水三百五十无陆去京都水三千七百三十夷道令汉旧县佷山男相前汉属武陵后汉属南郡晋武帝太康元年改爲兴山后复旧宜昌令何志晋武帝立按太康永宁地志竝无疑是此后所立夷陵令汉旧县吴改曰西陵晋武帝太康元年复旧巴东公相谯周巴记云初平六年荆州帐下司马赵韪建议分巴郡诸县汉安以下爲永宁郡建安六年刘璋改永宁爲巴东郡以涪陵县分立丹兴汉葭二县立巴东属国都尉后爲涪陵郡晋太康地志巴东属梁州惠帝太安二年度益州穆帝永和初平蜀度属荆州永初郡国志无巴渠黾阳二县领县七户一万三千七百九十五口四万五千二百三十七去州水一千三百去京都水四千六百八十鱼复侯相汉旧县属巴郡刘备章武二年改爲永安晋武帝太康元年复旧朐䏰令汉旧县属巴郡新浦令何志新立南浦令刘禅建兴八年十月益州牧阎宇表改羊渠立羊渠不详何志吴立汉丰令何志不注置立太康地志巴东有汉昌县疑是巴渠令何志不注置立黾阳令何志不注置立晋末平吴时崃中立武陵郡有黾阳黔阳县咸宁元年并省汶阳太守何志新立先属渠州文帝元嘉十一年度宋初有四县后省汶阳县今领三县户九百五十八口四千九百一十四去州水七百陆四百去京都四千一百僮阳令何志新立沮阳令何志新立髙安令何志新立南义阳太守晋末以义阳流民侨立宋初有四县孝武孝建二年以平阳县併厥西平阳本爲郡江左侨立魏世分河东爲平阳郡晋末省爲县今领县二户一千六百七口九千七百四十一厥西令二汉无晋太康地志属义阳平氏令汉旧名属南阳新兴太守魏志建安二十年省云中定襄五原朔方四郡郡立一县合爲此郡属并州晋江左侨立宋初六县后省云中孝武孝建二年又省九原县併定襄宕渠併广牧凡今领县三户二千三百一口九千五百八十四定襄令汉旧名广牧男相汉旧名属朔方新丰令汉旧名属京兆侨流立南河东太守河东郡秦立晋成帝咸康三年征西将军庾亮以司州侨户立宋初八县孝武孝建二年以广戚併闻喜𢎞农临汾併松滋安邑併永安今领县四户二千四百二十三口一万四百八十七去州水一百二十去京都水三千五百闻喜令故曲沃秦改爲左邑汉武帝元鼎六年行幸至此闻南越破改名闻喜永安令前汉彘县顺帝阳嘉二年更名后属平阳松滋令前汉属庐江后汉无晋属安丰疑是有流民寓荆土故立谯县令谯流民寓立建平太守吴孙休永安三年分宜都立领信陵兴山秭归沙渠四县晋又有建平都尉领巫北井泰昌建始四县晋武帝咸宁元年改都尉爲郡于是吴晋各有建平郡太康元年吴平併合五年省建始县后复立永初郡国有南陵建始信陵兴山永新永宁平乐七县今并无按太康地志无南陵永新永宁平乐新乡五县疑是江左所立信陵兴山沙渠疑是吴立建始晋初所立也领县七户一千三百二十九口二万八百一十四去州水陆一千去京都水四千三百八十巫令汉旧县秭归侯相汉旧县归乡公相何志故属秭归吴分按太康地志云秭归有归乡故䕫子国楚灭之而无归乡县何志所言非也北井令晋太康地志有先属巴东晋武帝泰始五年度建平泰昌令晋太康地志有沙渠令晋起居注太康元年立按沙渠是吴建平郡所领吴平不应方立不详新乡令永宁太守晋安帝侨立爲长宁郡宋明帝以名与文帝陵同改爲永宁宋初五县后省经安孝武孝建二年后以僮阳併长宁绥宁併上黄今领县二户一千一百五十七口四千二百七十四去州陆六十去京都三千四百三十长宁侯相晋安帝立上黄男相宋初属襄阳后度二汉晋并无此县武宁太守晋安帝隆安五年桓𤣥以沮漳降蛮立领县二户九百五十八口四千九百一十四乐乡令晋安帝立长林男相晋安帝立郢州刺史魏文帝黄初三年以荆州江北诸郡爲郢州其年罢并荆非今地吴又立郢州孝武孝建元年分荆州之江夏竟陵随武陵天门湘州之巴陵江州之武昌豫州之西阳又以南郡之州陵监利二县度属巴陵立郢州天门后还荆领郡六县三十九户二万九千四百六十九口十五万八千五百八十七去京都水二千一百江夏太守汉髙帝立本属荆州永初郡国及何志并治安陆此后治夏口又有安陆曲陵曲后别郡领县七户五千七十二口二万三千八百一十汝南侯相本沙羡土晋末汝南郡民流寓夏口因立爲汝南县沙羡令汉旧县吴省晋武太康元年复立治夏口孝武太元三年省併沙阳后以其地爲汝南实土沌阳子相江左立孝昌侯相永初郡国何志竝无徐志有疑是孝武世所立惠懐子相江左立沙阳男相二汉旧县本名沙羡属江夏晋武帝太康元年更名又立沙羡而沙阳徙今所治文帝元嘉十六年度巴陵孝武孝建元年度江夏滠阳子相晋惠帝世安陆人朱伺爲陶侃将求分安陵东界爲此县蒲圻男相晋武帝太康元年立本属长沙文帝元嘉十六年度巴陵孝武孝建元年度江夏竟陵太守晋惠帝元康九年分江夏西界立何志又有宋县徐无领县六户八千五百九十一口四万四千三百七十五去州水一千四百去京都水三千四百苌寿令明帝泰始六年立竟陵侯相汉旧县属江夏新市子相汉旧县属江夏宵城侯相永初郡国有何徐不注置立新阳男相永初郡国有何徐不注置立云杜侯相汉旧县属江夏武陵太守前汉地理志髙帝立续汉郡国志云秦昭王立名黔中郡髙帝五年更名本属荆州领县十户五千九十口三万七千五百五十五去州水一千去京都水三千临沅男相汉旧县龙阳侯相晋太康地志何志吴立汉寿伯相前汉立后汉顺帝阳嘉三年更名吴曰吴寿晋武帝复旧沅南令汉光武建武二十六年立迁陵侯相汉旧县辰阳男相汉旧县舞阳令前汉作无阳后汉无晋太康地志有酉阳长汉旧县黚阳长二汉无晋太康地志有沅陵令汉旧县巴陵太守文帝元嘉十六年分长沙之巴陵蒲圻下隽江夏之沙阳四县立属湘州孝武孝建元年割南郡之监利州陵度江夏属郢州二年又度长宁之绥安属巴陵何志讫元嘉二十年巴陵郡以十六年立应在何志而阙领县四户五千一百八十七口二万五千三百一十六去州水五百去京都水二千五百巴陵男相晋武帝太康元年立属长沙本领度支校尉立郡省下隽侯相汉旧县属长沙监利侯相按晋起居注太康四年复立南郡之监利县寻复省之言由先有而被省也疑是吴所立又是吴所省孝武孝建元年度州陵侯相汉旧县属南郡晋武帝太康元年复立疑是吴所省也孝武孝建元年度明帝泰始四年以绶安县併州陵武昌太守晋起居注太康元年改江夏爲武昌郡领县三户二千五百四十六口一万一千四百一十一去京都水一千一百武昌侯相魏文帝黄初三年孙权改鄂爲武昌阳新侯相吴立鄂令汉旧县属江夏吴改鄂爲武昌晋武帝太康元年复立鄂县而武昌如故西阳太守本县名二汉属江夏魏立弋阳郡又属焉晋惠帝又分弋阳爲西阳国属豫州宋孝武孝建元年度郢州明帝太始五年又度豫后又还郢永初郡国何徐并有弋阳县今领县十户二千九百八十三口一万六千一百二十去州水二百八十去京都水一千七百二十西阳令汉旧县属江夏后属弋阳西陵男相汉旧县属江夏后属弋阳孝宁侯相本轪县汉旧县孝武自此伐逆即位改名蕲阳令二汉江夏郡有蕲春县吴立爲郡晋武帝太康元年省爲蕲春郡而县属弋阳后属新蔡孝武大明八年还西阳义安令明帝泰始二年以来流民立蕲水左县长文帝元嘉二十五年以豫部蛮民立建昌南川长风赤亭鲁亭阳城彭波迁溪东邱东安西安南安房田希水髙坡直水蕲水清石十八县属西阳孝武大明八年赤亭彭波併阳城其余不详何时省东安左县长前废帝永光元年复以西阳蕲水直水希水三屯爲县建宁左县长孝武大明八年省建宁左郡爲县属西阳徐志有建宁县当是此后爲郡希水左县长阳城左县长本属建宁左郡孝武大明八年省西阳之赤亭阳城彭城三县併建宁之阳城县而以县属西阳湘州刺史晋懐帝永嘉元年分荆州之长沙衡阳湘东邵陵零陵营阳建昌江州之桂阳八郡立治临湘成帝咸和三年省安帝义熙八年复立十二年又省宋武帝永初三年又立文帝元嘉八年省十七年又立二十九年又省孝武孝建元年又立建昌郡晋惠帝元康九年分长沙东北下隽诸县立成帝咸康元年省元嘉十六年立巴陵郡属湘州后度郢领郡十县六十二户四万五千八十九口三十五万七千五百七十二去京都水三千三百长沙内史秦立宋初十县下隽蒲圻巴陵属巴陵今领县七户五千六百八十四口四万六千二百一十三临湘侯相汉旧县醴陵侯相后旧县浏阳侯相吴立吴昌侯相后汉立曰汉昌吴更名罗县侯相汉旧县攸县子相汉旧县建宁子相吴立衡阳内史吴孙亮太平二年分长沙西部都尉立领县七户五千七百四十六口二万八千九百九十一去州水二百二十去京都水三千七百湘西令吴立湘南男相汉旧县属长沙益阳侯相汉旧县属长沙湘乡男相前汉无后汉属零陵新康男相吴曰新阳晋武帝太康元年更名重安侯相前汉曰钟武后汉顺帝永建三年更名属零陵衡山男相吴立曰衡阳晋惠帝更名桂阳太守汉髙立属荆州晋惠帝元康元年度江州领县六户二千二百一十九口二万二千一百九十二去州水一千四百去京都水四千九百四十郴县伯相汉旧县耒阳子相汉旧县南平令汉旧县临武令汉旧县汝城令江左立晋宁令汉顺帝永和元年立曰汉宁吴改曰阳安晋武帝太康元年改曰晋宁零陵内史汉武帝元鼎六年立领县七户三千八百二十八口六万四千八百二十八去州一千四百去京都水四千八百泉陵子相汉旧县洮阳侯相汉旧县零陵子相汉旧县祁阳子相吴立明帝泰始初度湘东五年复旧应阳男相晋惠帝分观阳立观阳男相吴立永昌令吴立营阳太守江左分零陵立领县四户一千六百八口二万九百二十七去州水一千七百一去京都水五千五百五十营浦侯相汉旧县属零陵营道侯相汉旧县属零陵舂陵令前汉旧县舂陵侯徙国南阳省吴复立属零陵泠道令汉旧县属零陵湘东太守吴孙亮太平二年分长沙东部都尉立晋世七县孝武太元二十年省酃利阳新平三县今领县五户一千三百九十六口一万七千四百五十去州水陆七百去京都水三千六百临烝伯相吴属衡阳晋太康地志属湘东新宁令吴立茶陵子相汉旧县属长沙湘隂男相后废帝元徽二年分益阳罗湘西及巴硖流民立隂山令隂山乃是汉旧县而属桂阳吴湘东郡有此隂山县疑是吴所立邵陵太守吴孙晧寳鼎元年分零陵北部都尉立领县七户一千九百一十六口二万五千五百六十五去州水七百陆一千三百去京都水四千五百邵陵子相何志属长沙按二汉无吴録属邵陵武刚令晋武分都梁立建兴男相晋武帝分邵陵立髙平男相吴立晋武帝太康元年改曰南髙平后更曰髙平都梁令汉旧县属零陵邵阳男相吴立曰昭阳晋武改扶县令汉旧县至晋曰夫夷汉属零陵晋属邵陵案今云扶者疑是避桓温讳去夷夫不可爲县名故爲扶云广兴公相吴孙晧甘露元年分桂阳南都尉立爲始兴郡晋武帝平吴以属广州成帝度荆州宋文帝元嘉二十九年又度广州三十年复度湘州明帝泰始六年立冈湲县割始兴之封阳阳山含洭四县立宋安郡属湘州太豫元年复省冈湲县改始兴曰广兴领县七户一万一千七百五十六口七万六千三百二十八去州水二千三百九十去京都水五千曲江侯相汉旧县属桂阳桂令汉旧县属桂阳阳山侯相汉旧县后汉曰隂山属桂阳吴始兴郡无此县当是晋后立贞阳侯相汉旧县名浈阳属桂阳宋明帝泰始三年改浈爲贞含洭男相汉旧县属桂阳始兴令吴立中宿令汉旧县属南海吴度临庆内史吴分苍梧立爲临贺郡属广州晋成帝度荆州宋文帝元嘉二十九年度广州三十年复度湘州明帝改名领县九户三千七百一十五口三万一千五百八十七去州水陆二千八百去京都水陆五千五百七十临贺侯相汉旧县晋太康地志王隐云属南海而二汉属苍梧当是吴新度冯乗侯相汉旧县属苍梧富川令汉旧县属苍梧封阳侯相汉旧县兴安侯相吴立曰建兴晋武帝太康元年更名谢沐长汉旧县属苍梧宁新令二汉无当是吴所立属苍梧晋武帝太康元年更名开建令文帝分封阳立宋昌宋兴开建武化往往永固绥南七县后又分开建武化宋昌三县立宋建郡属广州孝武大明元年悉省唯余开建县抚宁令宋末立始建内史吴孙晧甘露元年分零陵南部都尉立始安郡属广州晋成帝度荆州宋文帝元嘉二十九年度广州三十年复度湘州明帝改名领县七户三千八百三十口二万二千四百九十去州水二千八百陆二千六百三十去京都水五千五百九十始安子相汉旧县属零陵熙平令吴立爲尚安晋武改永丰男相吴立荔浦令汉旧县属苍梧平乐侯相吴立建陵男相吴立属苍梧宋末度乐化左令宋末立雍州刺史晋江左立胡亡氐乱雍秦流民多南出樊沔晋孝武始于襄阳侨立雍州并立侨郡县宋文帝元嘉二十六年割荆州之襄阳南阳新野顺阳随五郡爲雍州而侨郡县犹寄寓在诸郡界孝武大明中又分实土郡县以爲侨郡县境徐志雍州有北上洛北京兆义阳三郡北上洛晋孝武立领上洛北商鄷阳阳亭北拒阳五县北京兆领北蓝田霸城山北三县并云景平中立义阳云晋安帝立领平氏襄乡二县鄷阳阳亭北拒阳并云安帝立余县不注置立今并无此三郡今领郡十七县六十户三万八千九百七十五口十六万七千四百六十七去京都水四千四百陆二千一百襄阳公相魏武帝平荆州分南郡编以北及南阳之山都立属荆州鱼豢云魏文帝立永初郡国何志并有宜城鄀上黄县徐志无领县三户四千二十四口一万六千四百九十六襄阳令汉旧县属南郡中庐令汉旧县属南郡邔县令汉旧县属南郡南阳太守秦立属荆州永初郡国有比阳鲁阳赭阳西鄂犨叶雉博望八县何志无犨雉徐志无比阳鲁阳赭阳西鄂博望而有叶余并同孝武大明元年省叶县领县七户四千七百二十七口三万八千一百三十二去州三百六十去京都水四千四百宛县令汉旧县涅阳令汉旧县云阳男相汉旧县故名育阳晋孝武改冠军令汉旧县武帝分穰立郦县令汉旧县舞隂令汉旧县许昌男相徐志无此后所立本属颍川新野太守何志晋惠帝分南阳立永初郡国何志有棘阳蔡阳邓县徐无孝武大明元年省蔡阳今领县五户四千二百三十五口一万四千七百九十三去州一百八十去京都水四千五百八十新野侯相汉旧县属南阳文帝元嘉末省孝武大明元年复立山都男相汉旧县属南阳晋太康地志属襄阳永初郡国及何徐属新阳池阳令汉旧县属冯翊晋太康地志属京兆侨立亦属京兆孝武大明中土断又属此穰县令汉旧县属南阳交木令孝武大明元年立顺阳太守魏分南阳立曰南乡晋武帝更名成帝咸康四年复立南乡后复旧永初郡国及何志有朝阳武当酇隂汎阳筑析脩阳凡八县徐志唯增朝阳朝阳孝武大明元年省领县七户四千一百六十三口二万三千一百六十三南乡令前汉无后汉有属南阳槐里男相汉旧名属扶风晋太康地志属始平侨立亦属始平大明土断属此顺阳侯相前汉曰博山后汉明帝更名属南阳清水令前汉属天水后汉爲天水汉阳无此县晋太康地志属略阳侨立属始平大明土断属此朝阳令汉旧县丹水令前汉属𢎞农后汉属南阳何志魏立非也郑县令汉旧名属京兆侨立亦属京兆后度此京兆太守故秦内史汉髙帝元年属塞国二年夏爲渭南郡九年罢复爲内史武帝建元六年分爲右内史太初元年更爲京兆尹魏改爲京兆郡初侨立寄治襄阳朱序没氐孝武太元十一年复立大明土断割襄阳西界爲实土雍州侨郡先属府武帝永初元年属州永初郡国有蓝田郑池阳南霸城新康五县何志无新康而有新丰徐无孝武大明元年省京兆之卢氏蓝田霸城县卢氏当是何志后所立二汉属𢎞农晋太康地志属上洛新康疑是晋末所立领县三户二千三百七口九千二百二十三杜令二汉曰杜陵魏改邓县令汉旧县属南阳新丰令汉旧县始平太守晋武帝太始二年分京兆扶风立后分京兆扶风侨立治襄阳今治武当永初郡国唯有始平平阳清水三县何志有槐里宋宁宋嘉三县而清水始平与永初郡国同领县四户二千七百九十七口五千五百十二武当侯相汉旧县属南阳后属顺阳始平令魏立武功令汉旧名故属扶风晋太康地志属始平平阳子相江左平阳郡民流寓立此扶风太守故秦内史髙帝元年属雍国二年更爲中地郡九年罢后爲内史武帝建元六年分爲右内史太初元年更名爲右扶风侨立治襄阳今治筑口永初郡国及何志唯有郡魏昌县孝武大明元年省魏昌领县三户二千一百五十七口七千二百九十筑阳令汉旧县属南阳又属顺阳大明土断属此郿县令汉旧名属扶风晋太康地志属秦国汎阳令晋武帝太康五年立属南乡仍属顺阳大明土断属此南上洛太守永初郡国何志雍州并有南上洛郡寄治魏兴今梁州之上洛是也北上洛盖是何志以后侨立耳今治曰何徐志雍州南上洛晋武帝立北上洛云晋孝武立非也徐有南北阳亭阳安县不注置立今领县二户一百四十四口四百七十七上洛男相商县令河南太守故秦三川郡汉髙帝更名光武都雒阳建武五年改曰河南尹侨立始治襄阳孝武大明中分沔北爲境永初郡国及何志并又有阳城缑氏县徐无此二县而有侨洛阳阳城县孝武大明元年省洛阳当是何志后立领县五户三千五百四十一口一万三千四百七十去州陆三十五河南令汉旧名新城令汉旧名河隂子相魏立棘阳令汉县故属南阳晋太康地志属义阳后属新野大明土断属此襄乡令前汉无后汉有属南阳徐志属义阳当是大明土断属此广平太守江左侨立治襄阳今爲实土永初郡国及何志竝又有易阳曲周邯郸无酇比阳徐无复邯郸易阳曲周孝武大明元年省邯郸应是土断省领县四户二千六百二十七口六千二百九十三广平令汉旧名徐志南度以朝阳县境立酇县令汉旧县属南阳后属顺阳比阳令汉旧县属南阳隂县令汉旧县属南阳义成太守晋孝武立治襄阳今治均永初郡国又有下蔡平阿县何同孝武大明元年省下蔡始亦流寓立也平阿当是何志后省领县二户一千五百二十一口五千一百一义成侯相晋孝武立万年令汉旧名属冯翊冯翊太守故秦内史髙帝元年属塞国三年更名爲河上郡九年罢复爲内史武帝建元六年分爲左内史太初元年更名三辅流民出襄阳文帝元嘉六年立则何志应有而无治襄阳今治郡领县三户二千七十八口五千三百二十一鄀县令汉旧县属南郡作若字晋太康地志作鄀永初郡国及何志属襄阳徐属此髙陆令晋太康地志属京兆永初郡国何志竝无孝武大明元年复立南天水太守徐志本西戎流寓今治巖州永初郡国何志竝无当是何志后所立又有冀县孝武大明元年省领县四户六百八十七口三千一百二十二华隂令前汉属京兆后汉魏晋属𢎞农西县令前汉属陇西后汉属汉阳即天水魏晋属天水略阳侯相河阳令建昌太守孝建元年刺史朱脩之免军户爲永兴安宁二县立建昌郡又立永宁爲昌国郡并寄治襄阳昌国后省徐志建昌又有永宁县今无领县二户七百三十二口四千二百六十四永兴令安宁男相华山太守胡人流寓孝武太明元年立今治大隄领县三户一千三百九十九口五千三百四十二华山令与郡俱立蓝田令汉旧名本属京兆上黄令本属襄阳立郡割度北河南太守晋孝武太元十年立北河南郡后省永初郡国何徐志并无明帝泰始末复立寄治宛中领县八新蔡令汝隂令苞信令上蔡令固始令缑氏令新安令洛阳令𢎞农太守汉武帝元鼎六年立宋明帝末立寄治五垄领县三邯郸令汉旧名属赵国晋太康地志无此县圉县令前汉属淮阳后汉属陈留晋太康地志无此县卢氏令梁州刺史禹贡旧州周以梁併雍汉以梁爲益治广汉雒县魏元帝景元四年平蜀复立梁州治汉中南郑而益州治成都李氏据梁益江左于襄阳侨立梁州李氏灭复旧谯纵时又治汉中刺史治魏兴纵灭刺史还治汉中之苞中县所谓南城也文帝元嘉十年刺史甄法䕶于南城失守刺史萧思话还治南郑永初郡国又有宕渠郡北宕渠郡宋起居注元嘉十六年割梁州宕渠郡度益州今益部宕渠郡曰南宕渠何徐竝有北宕渠郡唯领宕渠一县何云本巴西流民今无汉中太守秦立汉献帝建安二十年魏武平张鲁复汉宁郡爲汉中疑是此前改汉中曰宁也晋地记云孝武太元十五年梁州刺史周表立又疑是李氏所省李氏平后复立永初郡国又有苞县作中懐安三县领县四户一千七百八十六口一万三百三十四南郑令汉旧县城固令汉旧县沔阳令汉旧县西乡令蜀立曰南乡晋武帝太康二年更名魏兴太守魏文帝以汉中遗民在东垂者立属荆州江左还本领县十三去州一千二百去京都水六千七百西城令汉旧县属汉中郧乡令本钖县二汉旧县属汉中后属魏兴魏晋世爲郡后省武帝太康五年改爲郧乡何志晋惠帝立非也钖县令前汉长利县属汉中后汉省晋武帝太康四年复立属魏兴五年改长利爲钖广城令永初郡国何徐竝有不注置立兴晋令魏立曰平阳晋武帝太康元年更名旬阳令前汉有后汉无晋武帝太康四年复立上庸令晋太康地志永初郡国徐竝属上庸何无长乐令永初郡国何徐竝属晋昌本蜀郡流民广昌子相何志属上庸晋成帝立晋地记武帝太康元年改上庸之广昌爲庸昌二年省疑是魏所立安晋令永初郡国何徐属晋昌本蜀郡流民延夀令永初郡国何徐属晋昌本蜀郡流民宣汉令永初郡国何徐属晋昌本建平流离民新兴太守永初郡国何徐云新兴吉阳东闗三县属晋昌郡何云晋元帝立本巴汉流民宋末省晋昌郡立新兴郡以晋昌之长乐安晋延夀安乐属魏兴郡宣汉属巴渠郡宁都属安康郡永初郡国有永安县何徐无今亦无复新兴县何云巴东夷人今领县二吉阳令本益州流民东闗令本建平流民新城太守故属汉中魏文帝分立属荆州江左还本领县六户一千六百六十八口七千五百九十四去州陆一千五百去京都水五千三百房陵令汉旧县属汉中太康地志王隐无绥阳令魏立后改爲秭归晋武帝太康二年复爲绥阳昌魏令魏立祁乡令何志魏立晋太康地志作沶阆阳令何志不注置立乐平令何志不注置立上庸太守魏明帝太和二年分新城之上庸武陵北巫爲上庸郡景初元年又分魏兴之魏阳钖郡之安富上庸爲郡疑是太和后省景初又立也魏属荆州江左还本永初郡国有上庸广昌何有广昌领县七户四千五百五十四口二万六百五十三去州陆二千三百去京都水六千七百上庸令汉旧县属汉中富安令晋太康地志永初郡国何徐并有北巫令何志晋武帝立按魏所分新城之巫应即是此县然则非晋武立明矣㣲阳令魏立曰建始晋武帝改武陵令前汉属汉中后汉晋太康地志王隐并无新安令永初郡国何徐有何云本建平流民吉阳令永初郡国云北吉阳何徐无晋夀太守晋地记云孝武太元十五年梁州刺史周馥表立何志故属梓潼而益州南晋夀郡悉有此诸县永初郡国徐又有南晋夀南兴乐南兴安县何无南兴乐云南晋夀惠帝立余并不注置立今领县四去州陆一千二百去京都水一万晋夀令属梓潼何志晋惠帝立按晋起居注武帝太康元年改梓潼之汉夀曰晋夀汉夀之名疑是蜀立云惠帝立非也白水令汉旧县属广汉晋太康地志属梓潼邵欢令永初郡国何徐并有不注置立疑是蜀立曰昭欢晋改也兴安令永初郡国何徐并有不注置立华阳太守徐志新立永初郡国何徐并无寄治州下领县四户二千五百六十一口万五千四百九十四华阳令兴宋令宕渠令嘉昌令徐不注置立新巴太守晋安帝分巴西立何徐又有新归县何云新立今无领县三户三百九十三口二千七百四十九新安令晋安帝立晋城令晋安帝立晋安令晋安帝立北巴西太守何志不注置立宋起居注文帝元嘉十二年于剑南立北巴西郡属益州今益州无此郡又永初郡国何徐梁州并有北巴西而益州无疑是益部侨立寻省梁州北巴西是晋末所立也永初郡国领阆中汉昌二县何又有宋昌县云新立徐无宋昌有宋夀何徐并领县四今六去州一千四百去京都水九千九百阆中令安汉令南国令西国令平周令益州巴西有平州县北隂平太守晋太康地志故广汉属国都尉何志蜀分立永初郡国曰北隂平领隂平绵竹平武资中胄㫖五县何徐直曰隂平领二县与此同户五百六口二千一百二十四寄治州下隂平令前汉后汉属广汉属国名宙底晋太康地志隂平郡隂平县注云宙底当是故宙底爲隂平永初郡国胄㫖县即宙底也平武令蜀立曰广武晋武帝太康元年更名南隂平太守永初郡国唯领隂平一县徐志无南字云隂平旧民流寓立唯领懐旧一县何无今领县二户四百七隂平令懐旧令徐志不注置立巴渠太守何志新立领县七户五百口二千一百八十三宣汉令与郡新立始兴令何志新立巴渠令何志新立东闗令何志新立始安令何志新立下蒲令何志无徐志不注置立晋兴令何志晋安帝立案永初郡国梁部诸郡唯巴西有此县不容是此晋兴若是晋安帝时立便应在永初郡国疑何谬也懐安太守何志新立领县二户四百七口二千三百六十六寄治州下懐安令何志新立义存令何志新立宋熙太守何徐志新立领县五户一千三百八十五口三千一百二十八去州七百去京都九千八百兴乐令归安令宋安令元夀令嘉昌令何志五县竝新立白水太守永初郡国何竝无徐志仇池氐流寓立有汉昌县今领县六户六百五新巴令汉徳令晋夀令益昌令兴安令平周令徐志作平州此五县徐竝不注置立南上洛太守晋太康地志分京兆立上洛郡属司𨽻永初郡国何志竝属雍州侨寄魏兴即此郡也徐志巴民新立徐志时已属梁州矣永初郡国无丰阳而有阳亭何徐有何不注阳亭置立领县六上洛令前汉属𢎞农后汉属京兆何云魏立非也商县令上洛同流民令何不注置立农阳长永初郡国无何作鄷阳新立徐作丰渠阳令永初郡国何徐竝作拒扬义县令永初郡国何徐竝无北上洛太守徐志巴新立领县七户二百五十四北上洛令农阳令流民令阳亭令拒阳令拒字与南上洛不同商县令徐志无西丰令徐志无安康太守宋末分魏兴之安康县及晋昌之宁都县立安康令二汉安阳县属汉中汉末省魏复立属魏兴晋武帝太康元年更名何云魏立非也宁都令蜀郡流民南宕渠太守永初郡国有宕渠郡领宕渠汉兴宣汉三县属梁州元嘉十六年度属益州非此南宕渠也何徐梁竝无此郡疑是徐志后所立宕渠令汉安令宣汉令宋康令三县竝新置懐汉太守孝武孝建二年立领县三户四百十九永丰长绥来长预徳长秦州刺史晋武帝太始五年分陇右五郡及凉州金城梁州隂平并七郡爲秦州治天水冀县太康三年併雍州惠帝元康七年复立何志晋孝武复立寄治襄阳安帝世在汉中南郑领郡十四县四十二户八千七百三十二口四万八百八十八武都太守汉武帝元鼎六年立永初郡国又有河池故道县今领县三户一千二百七十四口六千一百四十下辩令汉旧县上禄令汉旧县后省晋武帝太康三年又立陈仓令汉旧县属扶风晋太康地志属秦国略阳太守晋太康地志属天水何志故曰汉阳魏分立曰广魏武帝更名永初郡国有清水县何徐无领县三户一千三百五十九口五千六百五十七略阳令前汉属天水后汉汉阳即天水晋太康地志属略阳雍州南天水益州安固郡又有此县临汉令何志新立上邽令前汉属陇西后汉属汉阳晋太康地志属天水何志流寓割配安固太守永初郡国志有安固郡又有南安固郡元嘉十六年度益州今领县二户一千五百五口二千四十四桓陵令南桓陵令永初郡国及何志安固郡唯领桓陵一县徐志又有此县西京兆太守晋末三辅流民出汉中侨立领县三户六百九十三口四千五百五十二蓝田令永初郡国志无杜令鄠令二汉属扶风晋太康地志属始平南太原太守何志云故属并州流寓割配永初郡国又有清河髙堂县领县一户二百三十三口一千一百五十六平陶令汉旧名南安太守何志云故属天水魏分立永初郡国无领县二户六百二十口三千八十九桓道令汉旧名属天水后汉属汉阳作獂中陶令何志魏立晋太康地志有冯翊太守三辅流民出汉中文帝元嘉二年侨立领县五户一千四百九十口六千八百五十四莲芍令频阳令汉旧名下辩令徐志故属略阳流寓割配何无此县髙陆令二汉魏无晋太康地志有属京兆何志流寓割配万年令陇西太守秦立文帝元嘉初闗中民三千二百三十六户归化六年立今领县六户一千五百六十一口七千五百三十襄武令汉旧名临洮令汉旧名河闗令前汉属金城后汉晋太康地志属陇西狄道令汉旧名大夏令汉旧名晋太康地志无首阳始平太守永初郡国无领县三户八百五十九口五千四百四十一始平令太康地志有何志晋武帝立而雍州始平郡之始平县何云魏立按此县末虽各立本是一县何爲不同槐里令宋熙令何无徐新立金城太守汉昭帝始元六年立永初郡国无何徐领县二户三百七十五口一千金城令汉旧名榆中令汉旧名安定太守汉武帝元鼎三年立永初郡国志无领县二户六百四十口二千五百一十八朝那令汉旧名宋兴令何志新立天水太守汉武元鼎三年立明帝改曰汉阳雍州已有此县永初郡国无领县二户八百九十三口五千二百二十八阿阳令汉旧名晋太康地志无新令晋太康地志有何志魏立西扶风太守晋末三辅流民出汉中侨立领县二户百四十四郿令武功令北扶风太守孝武孝建二年以秦雍流民立领县三时又有广长郡又立成阶县领氐民寻省武功令华隂令始平县宋书卷三十七卷三十七考证宋书卷三十七考证州郡志三沣阳令晋武帝太康四年立沣南本作澧下临沣亦作临澧孝武大明八年省西阳之赤亭阳城彭城三县彭城当作彭波北上洛盖是何志以后侨立耳今治曰何曰何二字疑有误宋书卷三十七考证宋书卷三十八钦定四库全书宋书卷三十八梁沈约撰志第二十八州郡四益州宁州广州交州越州益州刺史汉武帝分梁州立所治别见梁州领郡二十九县一百二十八户五万三千一百四十一口二十四万八千二百九十三去京都水九千九百七十蜀郡太守秦立晋武帝太康中改曰成都国后复旧领县五户一万一千九百二口六万八百七十成都令汉旧县郫令汉旧县繁县令汉旧县鞞县令二汉晋太康地志并曰牛鞞属犍爲何志晋穆帝度此永昌令孝建二年以侨户立广汉太守汉髙帝六年立晋太康地志属梁州领县六户四千五百八十六口二万七千一百四十九去州陆六百去京都水九千九百雒县令汉旧县什邡令汉旧县郪县令汉旧县新都令汉旧县晋武帝爲王国太康六年省爲县属广汉阳泉令蜀分绵竹立伍城令晋武帝咸宁四年立太康六年省七年又立何志刘氏立巴西太守谯周巴记建安六年刘璋分巴郡垫江以上爲巴西郡徐志本南阳冠军流民寓入蜀汉晋武帝立非也本属梁州文帝元嘉十六年度何志梁益二州无此郡领县九户四千九百五十四口三万三千三百四十六阆中令汉旧县属巴郡西充国令汉书地理志巴郡有充国县续汉郡国志和帝永元二年分阆中立充国县二志不同晋太康地志有西南二充国属巴西南充国令谯周巴记初平六年分充国爲南充国安汉令旧县属巴郡汉昌令和帝永元中立晋兴令徐志不注置立平州令晋武帝太康元年以野民归化立懐归令徐志不注置立益昌令徐志不注置立梓潼太守晋太康地志刘氏分广汉立本属梁州文帝元嘉十六年度益州永初郡国又有汉徳新兴徐同徐云新兴义熙九年立汉徳旧县案二汉竝无汉徳县晋太康地志王隐竝有疑是刘氏所立何益梁二州无此郡领县四户三千三十四口二万一千九百七十六涪令汉旧县属广汉梓潼令汉旧县属广汉西浦令徐志义熙九年立万安令徐志旧县二汉晋竝无巴郡太守秦立领县四户三千七百三十四口一万三千一百八十三去州内水一千八百陆五百外水二千二百去京都水六千江州令汉旧县临江令汉旧县垫江令汉旧县献帝建安六年度巴西刘禅建兴十五年复旧枳令汉旧县遂宁太守永初郡国有何无徐云旧立领县四户三千三百二十巴兴令徐志不注置立疑是李氏所立徳阳令前汉无后汉晋太康地志属广汉广汉令汉旧县属广汉宁蜀郡复有此县未知孰是晋兴令徐志不注置立江阳太守刘璋分犍爲立中失本土寄治武阳领县四户一千五百二十五口八千二十七江阳令汉旧县属犍爲緜水令汉安令常安令晋孝武立懐宁太守秦雍流民晋安帝立本属南秦文帝元嘉十六年度益州领县三户一千三百一十五口五千九百五十寄治成都治平令西平令永初郡国直云西何志故属天水名西县万年令汉旧名属冯翊宁蜀太守永初郡国有而何无徐云旧立永初郡国及徐并有西垫江县今无领县四户一千六百四十三广汉令遂宁郡复有此县广都令汉旧县属蜀郡升迁令晋太康地志属汶山西乡令本名南乡属汉中晋武太康三年更名越巂太守汉武帝元鼎六年立故卭都国何志无领县八户一千三百四十九卭都令汉旧县新兴令永初郡国有台登长汉旧县晋兴长永初郡国有㑹无长汉旧县卑水长汉旧县定莋长汉旧县苏利长汉县曰苏示后曰苏利汶山太守晋太康地志汉武帝立孝宣地节三年合蜀郡刘氏又立领县二户一千一百七口六千一百五去州陆一百去京都水一万都安矦相蜀立晏官令何志魏平蜀立晋太康地志无南阴平太守永嘉流寓来属寄治苌阳领县二户一千二百四十口七千五百九十七阴平令緜竹令汉旧县属广汉犍爲太守汉武帝建元六年开夜郎国立领县五户一千三百九十口四千五十七去州陆九十去京都水一万武阳令汉旧县南安令汉旧县资中令汉旧县僰道令汉旧县治官令晋安帝义熙十年立始康太守闗陇流民晋安帝立领县四户一千六十三口四千二百二十六寄治成都始康令晋安帝立新城子相晋安帝立谈令晋安帝立晋丰令晋安帝立晋熙太守秦州流民晋安帝立领县二户七百八十五口三千九百二十五晋熙令晋安帝立苌阳令晋安帝立晋原太守李雄分蜀郡爲汉原晋穆帝更名领县五户一千二百七十二口四千九百六十去州陆一百二十去京都水一万江原男相汉旧县属蜀郡临卭令汉旧县属蜀郡晋乐令何志故属沈黎晋太康地志无沈黎郡及晋乐县徙阳令前汉徙县属蜀郡后汉属蜀郡属国都尉晋太康地志有徙阳县属汉嘉汉嘉令前汉青衣县属蜀郡顺帝阳嘉二年更名刘氏立爲汉嘉郡晋江右犹爲郡江左省爲县宋宁太守文帝元嘉十年免吴营侨立领县三户一千三十六口八千三百四十二寄治成都欣平令与郡俱立宜昌令与郡俱立永安令与郡俱立安固太守张氏于凉州立晋哀帝时民流入蜀侨立此郡本属南秦文帝元嘉十六年度益州领县六户一千一百二十口六千五百五十七去州一百三十去京都水一万畧阳令桓陵令张氏立临渭令晋太康地志属畧阳清水令下邽令何志汉旧县案二汉晋竝无此县兴固令何志新立南汉中太守晋地记孝武太元十五年梁州刺史周琼表立徐志北汉中民流寓孝武大明三年立起居注本属梁州元嘉十六年度永初郡国属梁州领县与此同以永初郡国及起居检则是元嘉所立而何志无此郡当是永初以后省大明三年复立也领县五户一千八十四口五千二百四十六南长乐令徐志与郡俱立南郑令徐志与郡俱立南苞中令徐志与郡俱立南沔阳令徐志与郡俱立南城固令徐志与郡俱立北隂平太守徐志本属秦州文帝元嘉二十六年度永初郡国何志秦梁益竝无领县四户一千五十三口六千七百六十四隂平令南阳令徐志本南阳白民流寓立桓陵令徐志本安固郡民流寓立顺阳令徐志本南阳民流寓立武都太守永初郡国何志益州竝无此郡徐志本属秦州流寓立领县五户九百八十二口四千四百一武都令汉旧名下辩令汉阳令汉旧名畧阳令汉属畧阳郡流寓配安定令旧安定郡流寓配新城太守何志新分广汉立领县二户七百五十三口五千九百七十一去州去京都九千五百三十北五城令何志新分五城立懐归令何志新立南新巴太守起居注新巴民流寓文帝元嘉十二年于劒南立何志新立新巴民先属梁州既立割配领县六户一千七十口二千六百八十三新巴令何志晋安帝立晋城令何志晋安帝立晋安令何志晋安帝立汉昌令何志晋安帝立桓陵令何志晋哀帝立按起居注南新巴元嘉十二年立何云新立则非先有此郡而云此诸县晋哀帝安帝立不详绥归令何无此徐有不注置立南晋夀太守梁州元有晋夀文帝元嘉十二年于劒南以侨流立领县五户一千五十七口一千九百四十三去州一百二十去京都水一万晋夀令兴安令兴乐令二汉魏无晋太康地记云元年更名本曰白马属汶山何志汉旧县检二汉益部无白马县邵欢令白马令宋兴太守文帝元嘉十年免建平营立领南陵建昌二县何志无复南陵有南汉建忠徐无建忠有永川何云建忠新立领县三户四百九十六口一千九百四十三寄治成都南汉令何志晋穆帝立故属汉中流寓来配建昌令何新立永川令徐志新立南宕渠太守徐志本南中民蜀立起居注本属梁州元嘉十六年度永初郡国梁州有宕渠郡领县三与此同而无南字何同若此郡元嘉十六年度益则何志应在益部不详领县三户五百四口三千一百二十七宕渠令二汉晋太康地志属巴郡汉兴令二汉魏无晋地志有属兴古郡宣汉令前汉无后汉属巴郡晋太康地志无天水太守永初郡国何志益州无此郡徐志与今同领县三户四百六十一禾兴令徐志不注置立上邽令西县长东江阳太守何志晋安帝初流寓入蜀今新复旧土爲郡领县二户一百四十二口七百四十去州一千五百八十去京都水八千九十汉安令前汉无后汉属犍爲晋太原地志属江阳緜水令何志晋孝武立沈黎太守蜀记云汉武元鼎十一年分蜀西部卭莋爲沈黎郡十四年罢案元鼎至六年云十一年非也又二汉晋竝无此郡永初郡国有何无徐云旧郡领县四户六十五城阳令徐不注置立兰令汉旧县属越嶲作阑晋太康地志无旄牛令前汉属蜀郡后汉属蜀郡属国都尉晋太康地志属汉嘉宁州刺史晋武帝太始七年分益州南中之建宁兴古云南永昌四郡立太康三年省立南夷校尉惠帝太安二年复立增牂牁越嶲朱提三郡成帝咸康四年分牂牁夜郎朱提越嶲四郡爲安州寻越嶲复还益州今领郡十五县八十一户一万二百五十三去京都一万三千三百建宁太守汉益州郡滇王国刘氏更名领县十三户二千五百六十二味县令汉旧县同乐令晋武帝立谈槀令汉旧县属牂牁晋武帝立牧麻令汉旧县作牧靡漏江令汉旧县属牂牁晋武帝立同瀬长汉旧县同作铜昆泽长汉旧县新定长晋太康地志有存䣖晋太康地志有同竝长汉旧县前汉作同竝属牂牁晋武帝咸宁五年省哀帝复立万安长江左立母单长汉旧县属牂牁晋太康地志属建宁新兴长江左立晋宁太守晋惠帝永安二年分建宁西七县爲益州郡晋懐帝更名领县七户六百三十七去州七百三十去京都水一万三千七百建伶令汉旧县属益州郡晋太康地志属建宁连然令汉旧县属益州郡晋太康地志属建宁滇池令汉旧县属益州郡晋太康地志属建宁谷昌长汉旧县属益州郡晋太康地志属建宁秦臧长汉旧县属益州郡晋太康地志属建宁双栢长汉旧县属益州郡晋太康地志属建宁牂牁太守汉武帝元鼎六年立领县六户一千九百七十去州一千五百去京都水一万二千万夀令晋武帝立且兰令汉旧县云故且兰晋太康地志无故母歛令汉旧县晋乐令江左立丹南长江左立新宁长何徐不注置立平蛮太守晋懐帝永嘉五年宁州刺史王逊分牂牁朱提建宁立平夷郡后避桓温讳改领县二户二百四十五去京都水一万三千平蛮令汉旧县属牂牁故名平夷鄨令汉旧县属牂牁夜郎太守晋懐帝永嘉五年宁州刺史王逊分牂牁朱提建宁立领县四户二百八十八去州一千去京都水一万四千夜郎令汉旧县属牂牁广谈长晋太康地志属牂牁谈乐长江左立谈指令汉旧县属牂牁朱提太守刘氏分犍爲立领县五户一千一十去州七百二十去京都水一万四千六百朱提令前汉属犍爲后汉属犍爲属国都尉堂狼令前汉属犍爲狼作琅后汉晋太康地志属朱提临利长江左立汉阳长前汉属犍爲后汉无晋太康地志属朱提南秦长本名南昌晋武帝太康元年更名南广太守晋懐帝分朱提立领县四户四百四十去州水二千三百去京都水一万四百南广令汉旧县属犍爲晋太康地志属朱提新兴令何志不注置立晋昌令江左立常迁长江左立建都太守晋成帝分建宁立领县六户一百七去州二千去京都水一万五十新安令晋成帝立经云令晋成帝立永丰令晋成帝立临江令晋成帝立麻应长晋成帝立遂安长晋成帝立西平太守晋懐帝永嘉五年宁州刺史王逊分兴古之东立何志晋成帝立非也永初郡国何志竝有西宁县何云晋成帝立今无领县五户一百七十六去州二千三百去京都水一万五千三百西平令何志晋成帝立温江令何志晋成帝立都阳令何志晋成帝立案晋起居注太康二年置兴古之都唐县疑是晋绥长何志晋成帝立义成长何志晋成帝立案此五县应与郡俱立西河太守晋成帝分河阳立领县三户三百六十九去州二千五百去京都水一万五千五百芘苏令前汉属益州郡后汉晋太康地志属永昌芘作比成昌令晋成帝立建安长晋成帝立东河阳太守晋懐帝永嘉五年宁州刺史王逊分永昌云南立永初郡国又有西河阳领楪榆遂叚新丰三县何徐无领县二户一百五十二去州二千去京都水一万五千东河阳令何不注置立疑与郡俱立楪榆长前汉属益州郡后汉属永昌晋太康地志属云南前汉楪作叶云南太守晋太康地志云故属永昌何志刘氏分建宁永昌立领县五户三百八十一去州一千五百去京都水一万四千五百云南令前汉属益州郡后汉属永昌晋太康地志属云南云平长晋武帝咸宁五年立东古复长汉属越嶲晋太康地志属云南竝云姑复永初郡国何竝云东古复何不注置立西古复长永初郡国有何不注置立兴宁太守晋成帝分云南立领县二户七百五十三去州一千五百去京都水一万四千五百梇栋令汉旧县属益州晋太康地志属云南青蛉令汉旧县属越嶲晋太康地志属云南兴古太守汉旧郡晋太康地志故牂牁何志刘氏分建宁牂牁立则是后汉末省也领县六户三百八十六去州二千三百去京府水一万六千漏卧令汉旧县属牂牁宛暖令汉旧属牂牁本名宛温爲桓温改律髙令汉旧县属益州郡后省晋武帝咸宁元年分建宁郡修云俞元二县闲流民复立律髙县修云俞元二县二汉无西安令江左立句町令汉旧县属牂牁南兴长江左立梁水太守晋成帝分兴古立领县七户四百三十一去州水三千去京都水一万六千梁水令与郡俱立腾休长汉旧县属益州郡晋太康地志属兴古何志故属建宁晋武帝从兴古治之遂以属焉西隋令汉旧县属牂牁晋太康地志属兴古并作随母掇令汉旧县属益州郡晋太康地志属兴古刘氏改曰西丰晋武帝太始五年复爲母掇新丰长何志不注置立建安长何志不注置立镡封长汉旧县属牂牁晋太康地志属兴古广州刺史吴孙休永安七年分交州立领郡十七县一百三十六户四万九千七百二十六口二十万六千六百九十四去京都水五千二百南海太守秦立秦败尉它王此地至汉武帝元鼎六年开属交州领县十户八千五百七十四口四万九千一百五十七番禺男相汉旧县熙安子相文帝立增城令前汉无后汉有博罗男相汉旧县二汉皆作傅字晋太康地志作博酉平令永初郡国有龙川令旧县懐化令晋安帝立绥宁男相文帝立髙要子相汉旧县属苍梧文帝废始昌令文帝立苍梧太守汉武帝元鼎六年立永初郡国又有髙要建陵宁新都罗端溪抚宁六县建陵宁新吴立都罗晋武分建陵立晋武帝太康元年改新宁曰宁新端溪抚宁始见永初郡国髙要何志无余与永初郡国同徐志无建陵宁新抚宁三县何徐二志并有懐熙一县思安封兴荡康侨宁四县疑是宋末度此也今领县十一户六千五百九十三口万一千七百五十三去州水八百去京都水五千五百九十广信令汉旧县勐陵令汉旧县懐熙令文帝立思安令永初郡国有及何志并属晋康徐志度此封兴令永初郡国有及何志并属晋康徐志度此荡康令永初郡国有及何志并属晋康徐志度此侨宁令永初郡国有及何志并属晋康徐志度此遂成令永初郡国有丁留令晋武帝太康七年以苍梧蛮夷賔服立作丁熘熘音留广陵令永初郡国有武化令徐志以前无疑是宋末所立晋康太守晋穆帝永和七年分苍梧立治元溪永初郡国治龙乡何复有龙乡县当是晋末立元嘉二十年前以龙乡併端溪也永初郡国又有封兴荡康思安辽安开平县何志无辽安开平二县余与永初郡国同封兴荡康思安辽安开平应是晋末立元嘉二十年前省今领县十四户四千五百四十七口一万七千七百一十去州水五百去京都水五千八百端溪令汉旧县何志属苍梧徐志属此晋化令何志不注置立疑是晋末所立都城令何志晋初分建陵立今无建陵县按太康地志唯有都罗武城县乐城令何志无徐志有賔江令何志无徐志有説城令何志无徐志有元溪令晋太康地志属苍梧夫阮令永初郡国有侨宁令何志云汉旧县捡二汉地理郡国无苍梧又有侨宁县安遂令文帝立永始令文帝立武定令文帝立文招令何志无徐志有二文招一属绥建一属晋康熙宁令何志无徐志有新宁太守晋穆帝永和七年分苍梧立永初郡国有平兴永城县何徐志有永城无平兴此二县当是晋末立平兴当是元嘉二十年以前省永城当是大明八年以后省何志又有熙宁县云新立当是文帝所立徐志无当是元嘉二十年后省也今领县十四户二千六百五十三口一万五百一十四去州水六百二十去京都水五千六百南兴令何志汉旧县检二汉地理郡国晋太康地志竝无永初郡国有临允令汉旧县属合浦晋太康地志属苍梧何志吴度苍梧新兴令永初郡国有何志不注置立博林令永初郡国有何志不注置立甘东令永初郡国有何志不注置立单牒令永初郡国有何志不注置立威平令永初郡国有何志不注置立龙潭令文帝立平乡令文帝立城阳令文帝立威化令文帝立初兴令文帝立抚纳令徐志有归顺令徐志有永平太守晋穆帝升平五年分苍梧立永初郡国有雷乡卢平贠乡逋宁开城五县当是与郡俱立何志徐无雷乡贠乡又有熙平云新立疑是文帝所立雷乡贠乡当是元嘉二十年以前省卢平逋宁开城当是大明八年以后省今领县七户一千六百九口一万七千二百二去州水一千二百去京都水五千四百安沂令永初郡国有何志不注置立丰城令吴立属苍梧永初郡国併安沂当是宋初併何志有当是元嘉中复立苏平令永初郡国有何志不注置立徐曰借平安令永初郡国有何志不注置立夫宁令永初郡国有何志不注置立武林令文帝立郁林太守秦桂林郡属尉陀武帝元鼎六年复更名永初郡国有安逺程安威定中胄归化五县中胄疑即桂林之中熘归化二汉晋太康地志无疑是江左所立何志无中胄归化余三县属桂林徐志同今领县十七户一千一百二十一口五千七百二十七去州水一千六百去京都水七千九百布山令汉旧县领方令汉旧县吴改曰临浦晋武复旧阿林令汉旧县郁平令吴立曰隂平晋武太康元年更名新邑令吴立建初令永初郡国有何志不注置立徐同賔平令永初郡国有何志不注置立威化令永初郡国有何志不注置立新林令永初郡国有何志不注置立龙平令永初郡国有何志不注置立安始令吴立曰建始晋武帝太康元年更名懐安令何志吴改未知先何名吴録地理无懐安县名太康地志无永初郡国有晋平令吴立曰长平晋武帝太康元年更名绥宁令永初郡国併领方何无徐有归代令徐志有中胄令徐志有建安令永初郡国有何无徐有桂林太守本县名属郁林吴孙晧鳯皇三年分郁林治武熙县不知何时徙永初郡国有常安夹阳二县夹阳晋武帝太康元年分龙冈立常安太康地志有而王隐无何徐并无此二县今领县七户五百五十八口二千二百五去州水一千五百七十五去京都水六千八百中熘令汉旧县属郁林晋太康地志无龙定令晋武帝太康元年立桂林之龙冈疑是永初郡国何徐并云龙定武熙令本曰武安应是吴立晋武帝太康元年更名故属郁林阳平令永初郡国何徐并有何云新置按晋武帝太康元年立桂林之洋县疑是安逺令晋武帝太康六年立属郁林永初郡国犹属郁林何徐属此程安令永初郡国属郁林何徐属此疑是江左立威定令永初郡国属郁林何徐属此疑是江左立髙凉太守二汉有髙凉县属合浦汉献帝建安二十三年吴分立治思平县不知何时徙吴又立髙熙郡太康中省併髙凉宋世又经立寻省永初郡国髙凉又有石门广化长度宋康四县何徐并无宋康当是宋初所立元嘉二十年以前省其余当是江左所立领县七户一千四百二十九口八千一百二十三去州水一千一百去京都水六千六百思平令晋太康地志有莫阳令晋太康地志有属髙兴平定令何志有不注置立安宁令吴立罗州令何志新立西巩令何志新立禽乡令何志新立新㑹太守晋恭帝元熙二年分南海立广州记云永初元年分新宁立治盆允未详孰是领县十二户一千七百三十九口万五百九去州三百五十宋元令永初郡国无文帝元嘉九年割南海新㑹新宁三郡界上新民立宋安新熙永昌始成招集五县二十七年改宋安爲宋元新熙令永昌令始成令招集令盆允令永初郡国故属南海何徐同新夷令吴立曰平夷晋武帝太康元年更名故属南海封平令永初郡国云故属新宁何云故属南海徐同封乐令文帝元嘉十二年以盆允新夷二县界归化民立初賔令何志新立义宁令何志新立始康令何志新立东官太守何志故司监都尉晋成帝立爲郡广州记晋成帝咸和六年分南海立领县六户一千三百三十二口一万五千六百九十六去州水三百七十去京都水五千六百七十宝安男相永初郡国何徐并不注置立安懐令永初郡国何徐并不注置立兴宁令江左立海丰男相永初郡国何徐并不注置立海安男相吴曰海宁晋武改名太康地志属髙兴欣乐男相本属南海宋末度义安太守晋安帝义熙九年分东官立领县五户一千一百一十九口五千五百二十二去州三千五百去京都水八千九百海阳令何志晋初立晋太康地志无晋地记故属东官绥安令何志与郡俱立晋地记故属东官海宁令何志与郡俱立晋地记故属东官潮阳令何志与郡俱立晋地记故属东官义招令晋安帝义熙九年以东官五营立宋康太守本髙凉西营文帝元嘉九年立领县九户一千五百一十三口九千一百三十一去州水九百五十去京都水五千九百七十广化令晋太康地志有属髙兴永初郡国属髙凉单城令何志新立逐度令何志新立海隣令何志新立化隆令何志新立开宁令何志新立绥定令何志新立石门长何志故属髙凉威覃长徐志有绥建太守文帝元嘉十三年立孝武孝建元年有司奏化注永固绥南宋昌宋泰五县旧属绥建中割度临贺相去既逺宜还绥建今唯有绥南余并无何徐又新招县云本属苍梧元嘉十九年改配徐志晋康复有此县疑误今领县七户三千七百六十四口一万四千四百九十一去州新招令本四㑹之官细乡元嘉十三年分爲县化蒙令本四㑹古蒙乡元嘉十三年分爲县懐集令本四㑹之银屯乡元嘉十三年分爲县四㑹男相汉旧县属南海化穆令何志新立绥南令永初郡国徐并无海昌太守文帝元嘉十六年立何有覃化县徐无领县五户一千七百二十四口四千七十四去州水六百五十去京都水五千四百九十四宁化令徐志新立威宁令徐志新立永建令徐志新立招懐令徐志新立兴定令文帝元嘉九年立属新㑹后度此宋熙太守文帝元嘉十八年以交州流寓立昌国义懐绥宁新建四县爲宋熙郡今无此四县二十七年更名宋隆孝武孝建中复改爲宋熙领县七户二千八十四口六千四百五十去州水三百四十五去京都水五千二百平兴令徐志新立初宁令徐志新立建宁令徐志新立招兴令徐志新立崇化令徐志新立熙穆令徐志新立崇徳令徐志新立宁浦太守晋太康地志武帝太康七年改合浦属国都尉立广州记汉献帝建安二十二年吴分郁林立治平山县吴録孙休永安三年分合浦立爲合浦北部尉领平山兴道宁浦三县又云晋分平山爲始定宁浦爲涧阳未详孰是永初郡国有安广县无始定县何徐并无此郡领县六润阳令晋武帝太康七年立永初郡国作简阳兴道令晋武帝太康元年以合浦北部营之连道立吴録有此县未详宁浦令晋太康地记本名昌平武帝太康元年更名吴録有此县未详吴安令吴録无平山令晋太康地记有始定令晋太康地记有永初郡国无晋兴太守晋元帝太兴元年分郁林立晋兴熙注桂林增翊安广广郁晋城郁阳乐昌郡乐昌令始昌令宋元令乐山令义立令安乐令交州刺史汉武帝元鼎六年开百越交趾刺史治龙编汉献帝建安八年改曰交州治苍梧广信县十六年徙治南海番禺县及分爲广州治番禺交州还治龙编领郡八县五十三户一万四百五十三去京都水一万交趾太守汉武帝元鼎六年开领县十二户四千二百三十三龙编令汉旧县句漏令汉旧县朱䳒令汉旧县吴兴令吴立西于令汉旧县定安令汉旧县望海令汉光武建武十九年立海平令吴立曰军平晋武改名武宁令吴立羸娄令汉旧县曲昜令汉旧县南定令吴立曰武安晋武改何志无武平太守吴孙晧建衡三年讨扶严夷以其地立领县六户一千四百九十去州水二百一十六吴録无晋太康地志有吴定长吴立新道长江左立晋化长江左立九真太守汉武元鼎六年立领县十二户二千三百二十八去州水八百去京都水一万一百八十移风令汉旧县故名居风吴更名胥浦令汉旧县松原令晋武帝分建初立髙安令何志晋武帝立太康地志无吴録晋分常乐立建初令吴立常乐令吴立军安长何志晋武帝立太康地志无此县而交趾有军平县武宁令吴立何志武帝立太康地志无此县而交趾有都庞长汉旧县吴録有晋太康地志无宁夷长何志晋武帝立太康地志无津梧长晋武帝分移风立九徳太守故属九真吴分立何志领县七今领县十一户八百九去州水九百去京水一万九百浦阳令晋武帝分阳逺立阳逺吴立曰阳成太康二年更名后省九徳令何志吴立咸驩令汉旧县都汱长何志晋武帝分九徳立西安长何志晋武帝立太康地志无吴録亦无南陵长何志晋武帝立太康地志无王隐有越常长何志吴立太康地志无宋㤗令宋末立宋昌令宋末立希平令宋末立日南太守秦象郡汉武元鼎六年更名吴省晋武帝太康三年复立领县七户四百二去州水二千四百去京都水一万六百九十西卷令汉旧县作卷卢容令汉旧县象林令汉旧县夀泠令晋武太康十年分西卷立朱吾令汉旧县无劳长晋武分北景立北景长汉旧县义昌郡宋末立宋平郡孝武世分日南立宋平县后爲郡越州刺史明帝㤗始七年立百梁太守新立𢤱苏太守新立永宁太守新立安昌太守新立富昌太守新立南流太守新立临漳太守先属广州合浦太守汉武帝立孙权黄武七年更名珠官孙亮复旧先属交州领县七户九百三十八去京都水一万八百合浦令汉旧县徐闻令故属朱崖晋平吴省朱崖属合浦朱官长吴立朱作珠荡昌长晋武分合浦立朱卢长吴立晋始长晋武帝立新安长江左立宋夀太守先属交州宋书卷三十八卷三十八考证宋书卷三十八考证州郡志四苏利长汉县曰苏示曰苏利诸本示下俱阙一字疑是宋字武平太守吴孙晧建衡三年讨扶严夷以其地立按此郡言领县六后止列三县其三县沿革失载北景长汉旧县后汉书郡国志北景作比景宋书卷三十八考证宋书卷三十九钦定四库全书宋书卷三十九梁沈约撰志第二十九百官上太宰一人周武王时周公旦始居之掌邦治爲六卿之首秦汉魏不常置晋初依周礼备置三公三公之职太师居首景帝名师故置太宰以代之太宰盖古之太师也殷纣之时箕子爲太师周武王时太公爲太师周成王时周公爲太师周公薨毕公代之汉西京初不置平帝始复置太师官而孔光居焉汉东京又废献帝初董卓爲太师卓诛又废魏世不置晋既因太师而置太宰以安平王孚居焉太傅一人周成王时毕公爲太傅汉髙后元年初用王陵太保一人殷太甲时伊尹爲太保周武王时召公爲太保汉平帝元始元年始用王舜后汉至魏不置晋初复置焉自太师至太保是爲三公论道经邦燮理隂阳无其人则阙所以训䕶人主导以徳义者相国一人汉髙帝十一年始置以萧何居之罢丞相何薨曹参代之参薨罢魏齐王以晋景帝爲相国晋惠帝时赵王伦愍帝时南阳王保安帝时宋髙祖顺帝时齐王竝爲相国自魏晋以来非复人臣之位矣丞相一人殷汤以伊尹爲右相仲虺爲左相秦悼武王二年始置丞相官丞奉相助也悼武王子昭襄王始以樗里疾爲丞相后又置左右丞相汉髙帝初置一丞相十一年更名相国孝惠髙后置左右丞相文帝二年复置一丞相哀帝元夀二年更名大司徒汉东京不复置至献帝建安十三年复置丞相魏世及晋初又废惠帝世赵王伦簒位以梁王肜爲丞相永兴元年以成都王颍爲丞相愍帝建兴元年以琅邪王睿爲左丞相南阳王保爲右丞相三年以保爲相国睿爲丞相元帝永昌元年以王敦爲丞相转司徒荀组爲太尉以司徒官属并丞相爲留府敦不受成帝世以王导爲丞相罢司徒府以爲丞相府导薨罢丞相复爲司徒府宋世祖初以南郡王义宣爲丞相而司徒府如故太尉一人自上安下曰尉掌兵事郊祀掌亚献大丧则告谥南郊尧时舜爲太尉官汉因之武帝建元二年省光武建武二十七年罢大司马置太尉以代之灵帝末以刘虞爲大司马而太尉如故司徒一人掌民事郊祀掌省牲视濯大丧安梓宫少昊氏以鸟名官而祝鸠氏爲司徒尧时舜爲司徒舜摄帝位命契爲司徒契𤣥孙之孙曰㣲亦爲夏司徒周时司徒爲地官掌邦教汉西京初不置哀帝元夀二年罢丞相置大司徒光武建武二十七年去大司空一人掌水土事郊祀掌扫除陈乐器大丧掌将校复土舜摄帝位以禹爲司空契之子曰冥亦爲夏司空殷汤以咎单爲司空周时司空爲冬官掌邦事汉西京初不置成帝绥和元年更名御史大夫爲大司空哀帝建平二年复爲御史大夫元夀二年复爲大司空光武建武二十七年去大字献帝建安十三年又罢司空置御史大夫御史大夫郗虑免不复补魏初又置司空大司马一人掌武事司主也马武也尧时弃爲后稷兼掌司马周时司马爲夏官掌邦政项籍以曹咎周殷竝爲大司马汉初不置武帝元狩四年初置大司马始直云司马议者以汉有军候千人司马官故加大及置司空又以县道官有狱司空又加大王莽居摄以汉无小司徒而定司马司徒司空之号竝加大光武建武二十七年省大司马以太尉代之魏文帝黄初二年复置大司马以曹仁居之而太尉如故大将军一人凡将军皆掌征伐周制王立六军晋献公作二军公将上军将军之名起于此也楚懐王遣三将入闗宋义爲上将汉髙帝以韩信爲大将军汉西京以大司马冠之汉东京大将军自爲官位在三司上魏明帝青龙三年晋宣帝自大将军爲太尉然则大将军在三司下矣其后又在三司上晋景帝爲大将军而景帝叔父孚爲太尉奏改大将军在太尉下后还复旧晋武帝践阼安平王孚爲太宰郑沖爲太傅王祥爲太保义阳王望爲太尉何曾爲司徒荀顗爲司空石苞爲司马陈骞爲大将军凡八公同时竝置唯无丞相焉有苍头字宜禄至汉丞相府每有所闗白到合輙传唿宜禄以此爲常丞相置三长史丞相有疾御史大夫率百僚三旦问起居及瘳诏遣尚书令若光禄大夫赐养牛上尊酒汉景帝三公病遣中黄门问病魏晋则黄门郎尤重者或侍中也魏武爲丞相以来置左右二长史而已汉东京太傅府置掾属十人御属一人令史十二人不知皆何曹也自太尉至大将军车骑骠骑卫将军皆有长史一人将军又各置司马一人太傅不置长史也太尉府置掾属二十四人西曹主府吏署用事东曹主二千石长吏迁除事户曹主民户祠祀农桑事奏曹主奏议事辞曹主辞讼事法曹主邮驿科程事尉曹主卒徒转运事贼曹主盗贼事决曹主罪法事兵曹主兵事金曹主货币盐鐡事仓曹主仓谷事黄合主簿省録衆事御属一人令史二十二人御属主爲公御令史则有合下记室门下令史其余史阙案掾属二十四人自东西曹凡十二曹然则曹各置掾属一人合二十四人也司徒置掾属三十一人御属一人令史三十五人司空置掾二十九人御属一人令史三十一人司空别有道桥掾其余张减之号史阙不可得知也汉东京大将军骠骑将军从事中郎二人掾属二十九人御属一人令史三十人骑卫将军从事中郎二人掾属二十人御属一人令史二十四人兵曹掾史主兵事禀假掾史主禀假又置外刺姦主罪法其领兵外讨则营有五部部有校尉一人军司马一人部下有曲曲有军候一人曲下有屯屯有屯长一人若不置校尉则部但有军司马一人又有军假司马军假候其别营者则爲别部司马其余将军置以征伐者府无员职亦有部曲司马军候以领兵焉案大将军以下掾属与三府张减史阙不可得知置令史御属者则是同三府也其云掾史者则是有掾而无属又无令史御属不同三府也魏初公府职寮史不备书及晋景帝爲大将军置掾十人西曹东曹户曹仓曹贼曹金曹水曹兵曹骑兵各一人则无属矣魏元帝咸熙中晋文帝爲相国相国府置中卫将军骁骑将军左右长史司马从事中郎四人主簿四人舎人十九人参军二十二人参战十一人掾属三十三人东曹掾属各一人西曹属一人户曹掾一人属二人贼曹掾一人属二人金曹掾属各一人兵曹掾属各一人骑兵掾二人属一人车曹掾属各一人铠曹掾属各一人水曹掾属各一人集曹掾属各一人法曹掾属各一人奏曹掾属各一人仓曹属二人戎曹属一人马曹属一人媒曹属一人合爲三十三人散属九人凡四十二人晋初凡位从公以上置长史西合东合祭酒西曹东曹掾户曹仓曹贼曹属各一人加兵者又置司马从事中郎主簿记室督各一人舎人四人爲持节都督者置参军六人安平献王孚爲太宰增掾属爲十人兵凯士营军刺姦五曹皆置属并前爲十人也杨骏爲太傅增祭酒爲四人掾属爲二十人兵曹分爲左右法金田集水戎车马十曹皆置属则爲二十人赵王伦爲相国置左右长史司马从事中郎四人参军二十人主簿记室督祭酒各四人掾属四十人东西曹属其余十八曹皆置掾则四十人矣凡诸曹皆置御属令史学干御属职录事也江左以来诸公置长史仓曹掾户曹属东西合祭酒各一人主簿舎人二人御属二人令史无定员领兵者置司马一人从事中郎二人参军无定员加崇者置左右长史司马从事中郎四人掾属四人则仓曹增置属户曹置掾江左加崇极于此也长史司马舎人秦官从事中郎掾属主簿令史前汉官陈汤爲大将军王鳯从事中郎是也御属参军后汉官孙坚爲车骑参军事是也本于府主无敬晋世太原孙楚爲大司马石苞参军轻慢苞始制施敬祭酒晋官也汉吴王濞爲刘氏祭酒夫祭祀以酒爲本长者主之故以祭酒爲称汉之侍中魏之散骑常侍髙功者竝爲祭酒焉公府祭酒盖因其名也长史从事中郎主吏司马主将主簿祭酒舎人主合内事参军掾属令史主诸曹事司徒若无公唯省舎人其府常置其职寮异于余府有左右长史左西曹掾属各一人余则同矣余府有公则置无则省晋元帝爲镇东大将军及丞相置从事中郎无定员分掌诸曹有录事中郎度支中郎三兵中郎其参军则有谘议参军二人主讽议事晋江左初置因军谘祭酒也宋髙祖爲谘议参军无定员今诸曹则有录事记室户曹仓曹中直兵外兵骑兵长流贼曹刑狱贼曹城局贼曹法曹田曹水曹铠曹车曹士曹集右戸墨曹凡十八曹参军参军不置曹者无定员江左初晋元帝镇东丞相府有录事记室东曹西曹度支户曹法曹金曹仓曹理曹中兵外兵骑兵典兵兵曹贼曹运曹禁防典賔铠曹田曹士曹骑士车曹参军其东曹西曹度支金曹理典兵兵曹贼曹运曹禁防典賔骑士军曹凡十三曹今阙所余十二曹也其后又有直兵长流刑狱城局水曹右户墨曹七曹髙祖爲相合中兵直兵置一参军曹则犹二也今小府不置长流参军者置禁防参军蜀丞相诸葛亮府有行参军晋太傅司马越府又有行参军兼行参军后渐加长兼字除拜则爲参军事府板则爲行参军晋末以来参军事行参军又各有除板板行参军不则长兼行参军参军督䕶江左置本皆领营有部曲今则无矣公府长史司马秩千石从事中郎六百石东西曹掾四百石他掾三百石属二百石特进前汉世所置前后二汉及魏晋以爲加官从本官车服无吏卒晋惠帝元康中定位今在诸公下骠骑将军上骠骑将军一人汉武帝元狩二年始用霍去病爲骠骑将军汉西京制大将军骠骑将军位次丞相车骑将军一人汉文帝元年始用薄昭爲车骑将军鱼豢曰魏世骠骑爲都督仪与四征同若不爲都督虽持节属四征者与前后左右杂号将军同其或散还从文官之例则位次三司晋宋车骑卫不复爲四征所督也卫将军一人汉文帝元年始用宋昌爲卫将军三号位亚三司汉章帝建初三年始使车骑将军马防班同三司班同三司自此始也汉末奋威将军晋江右伏波辅国将军竝加大而仪同三司江左以来将军则中镇抚四镇以上或加大余官则左右光禄大夫以上竝得仪同三司自此以下不得也持节都督无定员前汉遣使始有持节光武建武初征伐四方始权时置督军御史事竟罢建安中魏武帝爲相始遣大将军督军二十一年征孙权还夏侯惇督二十六军是也魏文帝黄初二年始置都督诸州军事或领刺史三年上军大将军曹真都督中外诸军事假黄钺则总綂外内诸军矣明帝太和四年晋宣帝征蜀加号大都督髙贵公正元二年晋文帝都督中外诸军寻加大都督晋世则都督诸军爲上监诸军次之督诸军爲下使持节爲上持节次之假节爲下使持节得杀二千石以下持节杀无官位人若军事得与使持节同假节唯军事得杀犯军令者晋江左以来都督中外尤重唯王导居之宋氏人臣则无也江夏王义恭假黄钺假黄钺则専戮节将非人臣常器矣征东将军一人汉献帝初平三年马腾居之征南将军一人汉光武建武中岑彭居之征西将军一人汉光武建武中冯异居之征北将军一人鱼豢曰四征魏武帝置秩二千黄初中位次三公汉旧诸征与偏禆杂号同镇东将军一人后汉末魏武帝居之镇南将军一人后汉末刘表居之镇西将军一人后汉初平三年韩遂居之镇北将军一人中军将军一人汉武帝以公孙敖爲之时爲杂号镇军将军一人魏以陈羣爲之抚军将军一人魏以司马宣王爲之中镇抚三号比四镇安东将军一人后汉末陶谦爲之安南将军一人安西将军一人后汉末叚煨爲之安北将军一人鱼豢曰镇北四安魏黄初太和中置平东将军一人平南将军一人平西将军一人平北将军一人四平魏世置左将军右将军前将军后将军左将军以下周末官秦汉竝因之光武建武七年省魏以来复置征虏将军汉光武建武中始以祭遵居之冠军将军楚懐王以宋义爲卿子冠军冠军之名自此始也魏正始中以文钦爲冠军将军扬州刺史辅国将军汉献帝以伏完居之宋太宗㤗始四年改爲辅师后废帝元徽二年复故龙骧将军晋武帝始以王濬居之东中郎将汉灵帝以董卓居之南中郎将汉献帝建安中以临淄侯曹植居之西中郎将北中郎将汉建安中以陵侯曹鄣居之凡四中郎将何承天云竝后汉置建威将军汉光武建武中以耿弇爲建威大将军振威将军后汉初宋登爲之奋威将军前汉世任千秋爲之扬威将军魏置广威将军魏置建武将军魏置振武将军前汉末王况爲之奋武将军后汉末吕布爲之扬武将军光武建武中以马成爲之广武将军晋江左置鹰扬将军汉建安中魏武以曹洪居之折冲将军汉建安中魏武以乐进居之轻车将军汉武帝以公孙贺爲之扬烈将军建安中以假公孙渊宁逺将军晋江左置材官将军汉武帝以李息爲之伏波将军汉武帝征南越始置此号以路博徳爲之凌江将军魏置自凌江以下则有宣威明威骧威厉威威厉威冦威虏威戎威武武烈武毅武奋绥逺绥边绥戎讨宼讨虏讨难讨夷荡寇荡虏荡难荡逆殄寇殄虏殄难扫夷扫寇扫虏扫难扫逆厉武厉锋虎威虎牙广野横野偏将军禆将军凡四十号其威虏汉光武以马浚居之虎牙以盖延居之爲虎牙大将军横野以耿纯居之荡寇汉建安中满宠居之虎威于禁居之其余或是后汉及魏所置今则或置或不自左右前后将军以下至此四十号唯四中郎将各一人余皆无定员自车骑以下爲刺史又都督及仪同三司者置官如领兵但云都督不仪同三司者不置从事中郎置功曹一人主吏在主簿上汉末官也汉东京司隶有功曹从事史如诸州治中因其名也功曹参军一人主佐记室下户曹上监以下不置咨议记室余则同矣宋太宗已来皇子皇弟虽非都督亦置记室参军小号将军爲大郡边守置佐吏者又置长史余则同也太常一人舜摄帝位命伯夷作秩宗掌三礼即其任也周时曰宗伯是爲春官掌邦礼秦改曰奉常汉因之景帝六年更名曰太常应劭曰欲令国家盛大常存故称太常前汉常以列侯忠孝敬慎者居之后汉不必列侯也博士班固云秦官史臣案六国时往往有博士掌通古今汉武建元五年初置五经博士宣成之世五经家法稍增经置博士一人至东京凡十四人易施孟梁丘京氏尚书欧阳大小夏侯诗齐鲁韩礼大小戴春秋严颜各一博士而聪明有威重者一人爲祭酒魏及晋西朝置十九人江左初减爲九人皆不知掌何经元帝末增仪礼春秋公羊博士各一人合爲十一人后又增爲十六人不复分掌五经而谓之太学博士也秩六百石国子祭酒一人国子博士一人国子助教十人周易尚书毛诗礼记周官仪礼春秋左氏传公羊谷梁各爲一经论语孝经爲一经合十经助教分掌国子周旧名周有师氏之职即今国子祭酒也晋初复置国子学以教生徒而隶属太学焉晋初助教十五人江左以来损其员自宋世若不置学则助教唯置一人而祭酒博士常置也太庙令一人丞一人并前汉置西京曰长东京曰令领斋郎二十四人明堂令一人丞一人丞汉东京初置令宋世祖大明中置太祝令一人丞一人掌祭祀读祝迎送神太祝周旧官也汉西京置太祝令丞武帝太初元年更名曰广记汉东京改曰太祝太史令一人丞一人掌三辰时日祥瑞妖灾岁终则奏新厯太史三代旧官周世掌建邦之六典正岁年以序事颁朔于邦国又有冯相氏掌天文次序保章氏掌天文今之太史则并周之太史冯相保章三职也汉西京曰太史令汉东京有二丞其一在灵台太乐令一人丞一人掌凡诸乐事周时爲大司乐汉西京曰太乐令汉东京曰太予乐令魏复爲太乐令陵令每陵各一人汉旧官也乗黄令一人掌乗舆车及安车诸马魏世置自博士至乗黄令竝属大常光禄勲一人丞一人光明也禄爵也勲功也秦曰郎中令汉因之汉武太初元年更名光禄勲掌三署郎郎执㦸卫宫殿门户光禄勲居禁中如御史有狱在殿门外谓之光禄外部光禄勲郊祀掌三献魏晋以来光禄勲不复居禁中又无复三署郎唯外宫朝㑹则以名到焉二台奏劾则符光禄加禁止解禁止亦如之禁止身不得入殿省光禄主殿门故也宫殿门户至今犹属晋哀帝兴宁二年省光禄勲并司徒孝武宁康元年复置汉东京三署郎有行应四科者岁举茂才二人四行二人及三署郎罢省光禄勲犹依旧举四行衣冠子弟充之三署者五官署左署右署也各置中郎将以司之郡举孝亷以补三署郎年五十以上属五官其次分在左右署凡有中郎议郎侍郎郎中四等无员多至万人左光禄大夫右光禄大夫二大夫晋初置光禄大夫秦时爲中大夫汉武太初元年更名光禄大夫晋初又置左右光禄大夫而光禄大夫如故光禄大夫银章青绶其重者加金章紫绶则谓之金紫光禄大夫旧秩比二千石中散大夫王莽所置后汉因之前汉大夫皆无员掌论议后汉光禄大夫三人中大夫二十人中散大夫三十人魏以来复无员自左光禄大夫以下养老疾无职事中散六百石卫尉一人丞二人掌宫门屯兵秦官也汉景初改爲中大夫后元年复爲卫尉晋江右掌冶铸领冶令三十九户五千三百五十冶皆在江北而江南唯有梅根及冶塘二冶皆属扬州不属卫尉卫尉江左不置宋世祖孝建元年复置旧一丞世祖增置一丞廷尉一人丞一人掌刑辟凡狱必质之朝廷与衆共之之义兵狱同制故曰廷尉舜摄帝位咎繇作士即其任也周时大司寇爲秋官掌邦刑秦爲廷尉汉景帝中六年更名大理武帝建元四年复爲廷尉哀帝元寿元年复爲大理汉东京初复爲廷尉廷尉正一人廷尉监一人正监并秦官本有左右监汉光武省右犹云左监魏晋以来直云监廷尉评一人汉宣帝地节三年初置左右评汉光武省右犹云左评魏晋以来直云评正监评并以下官礼敬廷尉卿正监秩千石评六百石廷尉律博士一人魏武初建魏国置大司农一人丞一人掌九谷六畜之供膳羞者舜摄帝位命弃爲后稷即其任也周则爲太府秦治粟内史汉景帝后元年更名大农令武帝太初元年更名曰大司农晋哀帝末省并都水孝武世复置汉世丞二人魏以来一人太仓令一人丞一人秦官也晋江左以来又有东仓石头仓丞各一人导官令一人丞一人掌舂御米汉东京置导择也择米令精也司马相如封禅书云导一茎六穗于庖籍田令一人丞一人掌耕宗庙社稷之田于周爲甸师汉文帝初立籍田置令丞各一人汉东京及魏并不置晋武太始十年复置江左省宋太祖元嘉中又置自太仓至籍田令竝属司农少府一人丞一人掌市服御之物秦官也汉因之掌禁钱以给私养故曰少府晋哀帝末省并丹阳尹孝武世复置左尚方令丞各一人右尚方令丞各一人竝掌造军器秦官也汉因之于周则爲玉府晋江右有中尚方左尚方右尚方江左以来唯一尚方宋髙祖践阼以相府部配台谓之左尚方而本署谓之右尚方焉又以相府细作配台即其名置令一人丞二人隶门下世祖大明中改曰御府置令一人丞一人御府二汉世典官婢作亵衣服补浣之事魏晋犹置其职江左乃省焉后废帝初省御府置中署隶右尚方汉东京太仆属官有考工令主兵器弓弩刀铠之属成则传执金吾入武库及织绶诸杂工尚方令唯主作御刀绶劒诸玩好器物而已然则考工令如今尚方尚方令如今中署矣东冶令一人丞一人南冶令一人丞一人汉有铁官晋置令掌工徒鼓铸隶卫尉江左以来省卫尉度隶少府宋世虽置卫尉冶隶少府如故江南诸郡县有者或置冶令或置丞多是吴所置平准令一人丞一人掌染秦官也汉因之汉隶司农不知何世隶少府宋顺帝即位避帝讳改曰染署将作大匠一人丞一人掌土木之役秦世置将作少府汉因之景帝中六年更名将作大匠光武二年省以谒者领之章帝建初元年复置晋氏以来有事则置无则省大鸿胪掌赞导拜授诸王秦世爲典客汉景帝中六年更名大行令武帝太初元年更名大鸿胪鸿大也胪陈也晋江左初省有事则权置事毕即省太仆掌舆马周穆王所置秦因之周官则校人掌马巾车尚车及置太仆兼其任也晋江左或置或省宋以来不置郊祀则权置太仆执辔事毕即省太后三卿各一人应氏汉官曰卫尉少府秦官太仆汉成帝置皆随太后宫爲号在正卿上无太后乃阙魏改汉制在九卿下晋复旧在同号卿上大长秋皇后卿也有后则置无则省秦时爲将行汉景帝中六年更名大长秋韦曜曰长秋者以皇后隂官秋者隂之始取其终而长欲其乆也自太常至长秋皆置功曹主簿五官汉东京诸郡有五官掾因其名也汉制卿尹秩皆中二千石丞一千石尚书古官也舜摄帝位命龙作纳言即其任也周官司㑹郑𤣥云若今尚书矣秦世少府遣吏四人在殿中主发书故谓之尚书尚犹主也汉初有尚冠尚衣尚食尚浴尚席尚书谓之六尚战国时已有尚冠尚衣之属矣秦时有尚书令尚书仆射尚书丞至汉初竝隶少府汉东京犹文属焉古者重武官以善射者掌事故曰仆射仆射者仆役于射事也秦世有左右曹诸吏官无职事将军大夫以下皆得加此官汉武帝世使左右曹诸吏分平尚书事昭帝即位霍光领尚书事成帝初王鳯録尚书事汉东京每帝即位輙置太傅録尚书事薨輙省晋康帝世何充让録表曰咸康中分置三録王导録其一荀崧陆晔各録六条事然则似有二十四条若止有十二条则荀陆各録六条导又何所司乎若导总録荀陆分掌则不得复云导録其一也其后每置二録輙云各掌六条事又是止有十二条也十二条者不知悉何条晋江右有四録则四人参录也江右张华江左庾亮并经闗尚书七条则亦不知皆何事也后何充解录又参关尚书录尚书职无不总王肃注尚书纳于大麓曰尧纳舜于尊显之官大録万机之政也凡重号将军刺史皆得命曹授用唯不得施除及加节宋世祖孝建中不欲威权外假省録大明末复置此后或置或省汉献帝建安四年以执金吾荣郃爲尚书左仆射卫臻爲右仆射二仆射分置自此始也汉成帝建始四年初置尚书员四人增丞亦爲四人曹尚书其一曰常侍曹主公卿事其二曰二千石曹主郡国二千石事其三曰民曹主吏民上书事其四曰客曹主外国夷狄事光武分二千石曹爲二又分客曹爲南主客曹北主客曹改常侍曹爲吏曹凡六尚书减二丞唯置左右二丞而已应劭汉官云尚书令左丞总领纲纪无所不统仆射右丞掌禀假钱谷三公尚书二人掌天下嵗尽集课吏曹掌选举斋词二千石曹掌水火盗贼词讼罪法客曹掌羗胡朝㑹法驾出䕶驾民曹掌缮治功作盐池苑囿吏曹任举多得超迁则汉末曹名及职司又与光武时异也魏世有吏部左民民曹五兵度支五曹尚书晋初有吏部三公客曹驾部屯田度支六曹尚书武帝咸宁二年省驾部尚书四年又置太康中有吏部殿中五兵田曹度支左民六尚书惠帝世又有右民尚书尚书止于六曹不知此时省何曹也江左则有祠部吏部左民度支五兵合爲五曹尚书宋髙祖初又增都官尚书若有右仆射则不置祠部尚书世祖大明二年置二吏部尚书省五兵尚书后还置一吏部尚书顺帝昇明元年又置五兵尚书尚书令任总机衡仆射尚书分领诸曹左仆射领殿中主客二曹吏部尚书领吏部删定三公比部四曹祠部尚书领祠部仪曹二曹度支尚书领度支金部仓部起部四曹左民尚书领左民驾部二曹都官尚书领都官水部库部功部四曹五兵尚书领中兵外兵二曹昔有骑兵别兵都兵故谓之五兵也五尚书二仆射一令谓之八坐若营宗庙宫室则置起部尚书事毕省汉成帝之置四尚书也无置郎之文汉仪尚书郎四人一人主匈奴单于营部一人主羗夷吏民一人主户口垦田一人主财帛委输匈奴单于宣帝之世保塞内附成帝世单于还北庭矣一郎主匈奴单于也营部则置郎疑是光武时所主匈奴是南单于也汉官云置郎三十六人不知是何帝增员然则一尚书则领六郎也主作文书起立事草初爲郎中满岁则爲侍郎尚书寺居建礼门内尚书郎入直官供青缣白绫被或以绵緤爲之给帷帐毡褥通中枕大官供食物汤官供饼饵及五孰果实之属给尚书伯使一人女侍二人皆选端正妖丽执香炉䕶衣服奏事明光殿殿以胡粉涂壁畵古贤烈士以丹朱色地谓之丹墀尚书郎口含鸡舌香以其奏事荅对欲使气息芬芳也奏事则与黄门侍郎对揖黄门侍郎称已闻乃出天子所服五时衣以赐尚书令仆而丞郎月赐赤管大笔一双隃麋墨一丸魏世有殿中吏部驾部金部虞曹比部南主客祠部度支库部农部水部仪曹三公仓部民曹二千石中兵外兵别兵都兵考功定科凡二十三郎青龙二年有军事尚书令陈矫奏置都官骑兵二曹郎合爲二十五曹晋西朝则直事殿中祠部仪曹吏部三公比部金部仓部度支都官二千石左民右民虞曹屯田起部水部左主客右主客驾部车部库部左中兵右中兵左外兵右外兵别兵都兵骑兵左士右士北主客南主客爲三十四曹郎后又置运曹凡三十五曹晋江左初无直事民屯田车部别兵都兵骑兵左士右士运曹十曹郎而主客中兵各置一郎而己所余十七曹也康穆以来又无虞曹二千石二郎犹有殿中祠部吏部仪曹三公比部仓部度支都官左民都部水部主客驾部库部中兵十八曹郎后又省主客起部水部余十五曹宋髙祖初加置骑兵主客起部水部四曹郎合爲十九曹太祖元嘉十年又省仪曹主客比部骑兵四曹郎十一年又并置十八年增删定曹郎次在左民曹上盖魏世之定科郎也三十年又置功论郎次都官之下在删定之上太宗世省骑兵今凡二十曹郎以三公比部主法制度支主筭支𣲖也度景也都官主军事刑狱其余曹所掌各如其名汉制公卿御史中丞以下遇尚书令仆丞郎皆车豫相回避台官过乃得去今尚书官上朝及下禁断行人犹其制也汉又制丞郎见尚书唿曰明时郎见二丞唿曰左君右君郎以下则有都令史令史书令史书吏榦汉东京尚书令史十八人晋初正令史百二十人书令史百三十人自晋至今或减或益难以定言汉仪有丞相令史令史盖前汉官也晋西朝有尚书都令史朱诞则都令史其来乆矣分曹所掌如尚书也晋西朝八坐丞郎朝晡诣都坐朝江左唯旦朝而已八坐丞郎初拜竝集都坐交礼迁又解交汉旧制也今唯八坐解交丞郎不复解交也尚书令千石仆射尚书六百石丞郎四百石武库令一人掌军器秦官至二汉属金吾晋初罢执金吾至今隶尚书库部车府令一人丞一人秦官也二汉魏晋竝隶太仆太仆既省隶尚书驾部上林令一人丞一人汉西京上林中有八丞十二尉十池监丞尉属水衡都池监隶少府汉东京曰上林苑令及丞各一人隶少府晋江左阙宋世祖大明三年复置隶尚书殿中曹及少府材官将军一人司马一人主工匠土木之事汉左右校令其任也魏右校又置材官校尉主天下材木事晋江左改材官校尉曰材官将军又罢左校令今材官隶尚书起部及领军侍中四人掌奏事直侍左右应对献替法驾出则正直一人负玺陪乗殿内门下衆事皆掌之周公戒成王立政之篇所云常伯即其任也侍中本秦丞相史也使五人往来殿内东厢奏事故谓之侍中汉西京无员多至数十人入侍禁中分掌乗舆服物下至䙝器虎子之属武帝世孔安国爲侍中以其儒者特听掌御唾壶朝廷荣之乆次者爲仆射汉东京又属少府犹无员掌侍左右赞导衆事顾问应答法驾出则多识者一人负𫝊国玺操斩白蛇劒参乗余皆骑在乗舆车后光武世改仆射爲祭酒焉汉世与中官俱止禁中武帝时侍中莾何罗挟刃谋逆由是侍中出禁外有事乃入事毕即出王莽秉政侍中复入与中官共止章帝元和中侍中郭举与后宫通㧞佩刀惊御举伏诛侍中由是复出外魏晋以来置四人别加官不主数秩比二千石宋书卷三十九卷三十九考证宋书卷三十九考证百官志上汉西京置太祝令丞武帝太初元年更名曰广记汉东京改曰太祝按汉书太祝令景帝时更名曰祠祀武帝太初元年更名曰庙祀广记二字当即庙祀之误宋书卷三十九考证宋书卷四十钦定四库全书宋书卷四十梁沈约撰志第三十百官下给事黄门侍郎四人与侍中俱掌衆事郊庙临轩则一人执麾汉百官表秦曰给事黄门无员掌侍从左右汉因之汉东京曰给事黄门侍郎亦无员掌侍从左右闗通中外诸王朝见则引王朝坐应劭曰每日莫向青𤨏门拜谓之夕郎史臣按刘向与子歆书曰黄门郎显处也然则前汉世已爲黄门侍郎矣董巴汉书曰禁门曰黄闼中人主之故号曰黄门令然则黄门郎给事黄闼之内故曰黄门郎也魏晋以来员四人秩六百石公车令一人掌受章奏秦有公车司马令属卫尉汉因之掌宫南阙门凡吏民上章四方贡献及徴诣公车者皆掌之晋江左以来直云公车令太医令一人丞一人周官爲医师秦爲太医令至二汉属少府太官令一人丞一人周官爲膳夫秦爲太官令至汉属少府骅骝廐丞一人汉西京爲龙马长汉东京爲未央廐令魏爲骅骝令自公车令至此隶侍中散骑常侍四人掌侍左右秦置散骑又置中常侍散骑并乗舆车后中常侍得入禁中皆无员并爲加官汉东京初省散骑而中常侍因用宦者魏文帝黄初初置散骑合于中常侍谓之散骑常侍始以孟逹补之乆次者爲祭酒散骑常侍秩比二千石通直散骑常侍四人魏末散骑常侍又有在员外者晋武帝使二人与散骑常侍通直故谓之通直散骑常侍晋江左置五人员外散骑常侍魏末置无员散骑侍郎四人魏初与散骑常侍同置魏晋散骑常侍侍郎与侍中黄门侍郎共平尚书奏事江左乃罢通直散骑侍郎四人初晋武帝置员外散骑侍郎四人元帝使二人与散骑侍郎通直故谓之通直散骑侍郎后增爲四人员外散骑侍郎晋武帝置无员给事中无员汉西京置掌顾问应对位次中常侍汉东京省魏世复置奉朝请无员亦不爲官汉东京罢省三公外戚宗室诸侯多奉朝请奉朝请者奉朝会请召而已晋武帝亦以宗室外戚爲奉车驸马骑都尉而奉朝请焉元帝爲晋王以参军爲奉车都尉掾属爲驸马都尉行参军舎人爲骑都尉皆奉朝请后省奉车骑都尉唯留驸马都尉奉朝请永初已来以奉朝请选杂其尚主者唯拜驸马都尉三都尉竝汉武帝置孝建初奉朝请省驸马都尉三都尉秩比二千石中书令一人中书舎人一人中书侍郎四人中书通事舎人四人汉武帝游后廷始使宦者典尚书事谓之中书谒者置令仆射元帝时令𢎞恭仆射石显秉势用事权倾内外成帝改中书谒者令曰中谒者令罢谒者汉东京省中谒者令而有中宫谒者令非其职也魏武帝爲王置祕书令典尚书奏事又其任也文帝黄初初改爲中书令又置监及通事郎次黄门郎黄门郎已署事过通事乃奉以入爲帝省读书可晋改曰中书侍郎员四人晋江左初改中书侍郎曰通事郎寻复爲中书侍郎晋初置舎人一人通事一人江左初合舎人通事谓之通事舎人掌呈奏案章后省通事中书差侍郎一人直西省又掌诏命宋初又置通事舎人而侍郎之任轻矣舎人直阁内隶中书其下有主事本用武官宋改用文吏祕书监一人祕书丞一人祕书郎四人汉桓帝延熹二年置祕书监皇甫规与张奂书云从兄祕书它何动静是也应劭汉官曰祕书监一人六百石后省魏武帝爲魏王置祕书令祕书丞祕书典尚书奏事文帝黄初初置中书令典尚书奏事而祕书改令爲监后欲以何祯爲祕书丞而祕书先自有丞乃以祯爲祕书右丞后省掌蓺文图籍周官外史掌四方之志三皇五帝之书即其任也汉西京图籍所藏有天府石渠兰台石室延合广内之府是也东京图书在东观晋武帝以祕书并中书省监谓丞爲中书祕书丞惠帝复置着作郎一人佐郎八人掌国史周世左史记事右史记言即其任也汉东京图籍在东观故使名儒硕学着作东观撰述国史着作之名自此始也魏世隶中书晋武世缪徴爲中书着作郎元康中改隶祕书后别自爲省而犹隶祕书着作郎谓之大着作专掌史任晋制着作佐郎始到职必撰名臣传一人宋氏初国朝始建未有合撰者此制遂替矣领军将军一人掌内军汉有南北军卫京师武帝置中垒校尉掌北军营光武省中垒校尉置北军中候监五校营魏武爲丞相相府自置领军非汉官也文帝即魏王位魏始置领军主五校中垒武卫三营晋武帝初省使中军将军羊祜统二卫前后左右骁骑七军营兵即领军之任也祜迁罢复置北军中候北军中候置丞一人懐帝永嘉中改曰中领军元帝永昌元年复改曰北军中候寻复爲领军成帝世复以爲中候而陶回居之寻复爲领军领军令犹有南军都督护军将军一人掌外军秦时䕶军都尉汉因之陈平爲䕶军中尉尽䕶诸将然则复以都尉爲中尉矣武帝元狩四年以䕶军都尉属大司马于时爲都尉矣汉书李广传广爲骁骑将军属䕶军将军盖䕶军䕶诸将军哀帝元夀元年更名䕶军都尉曰司寇平帝元始元年更名䕶军都尉东京省班固爲大将军中䕶军隶将军莫府非汉朝列职魏武爲相以韩浩爲䕶军史奂爲领军非汉官也建安十二年改䕶军爲中䕶军领军爲中领军置长史司马魏初因置䕶军主武官选隶领军晋世则不隶也晋元帝永昌元年省䕶军并领军明帝大宁二年复置魏晋江左领䕶各领营兵江左以来领军不复别营总统二卫骁骑材官诸军犹别有营也领䕶资重者爲领军䕶军将军资轻者爲中领军中䕶军官属有长史司马功曹主簿五官受命出征则置参军左卫将军一人右卫将军一人二卫将军掌宿卫营兵二汉魏不置晋文帝爲相国相国府置中卫将军武帝初分中卫置左右卫将军以羊琇爲左卫赵序爲右卫二卫江右有长史司马功曹主簿江左无长史骁骑将军汉武帝元光六年李广爲骁骑将军魏世置爲内军有营兵髙功者主之先有司马功曹主簿后省游击将军汉武帝时韩説爲游击是爲六军左军将军右军将军前军将军后军将军魏明帝时有左军将军然则左军魏官也晋武帝初置前军右军太始八年又置后军是爲四军左中郎将右中郎将秦官汉因之与五官中郎将领三署郎魏无三署郎犹置其职晋武帝省宋世祖大明中又置屯骑校尉歩兵校尉越骑校尉长水校尉射声校尉五校竝汉武帝置屯骑歩兵掌上林苑门屯兵越骑掌越人来降因以爲骑也一説取其材力超越也长水掌长水宣曲胡骑长水胡部落名也胡骑屯宣曲观下韦曜曰长水校尉典胡骑廏近长水故以爲名长水盖关中小水名也射声掌射声士闻声则射之故以爲名汉光武初改屯骑爲骁骑越骑爲青巾建武十五年复旧汉东京五校典宿卫士自游击至五校魏晋逮于江左初犹领营兵竝置司马功曹主簿后省二中郎将本不领营也五营校尉秩二千石虎贲中郎将周官有虎贲氏汉武帝建元三年始㣲行出游选材力之士执兵从送期之诸门故名期门无员多至千人平帝元始元年更名曰虎贲郎置中郎将领之虎贲旧作虎奔言如虎之奔走也王莾辅政以古有勇士孟贲故以奔爲贲比二千石宂从仆射汉东京有中黄门宂从仆射非其职也魏世因其名而置宂从仆射羽林监汉武帝太初元年初置建章营骑亦掌从送次期门后更名羽林骑置令丞宣帝令中郎将骑都尉监羽林谓之羽林中郎将汉东京又置羽林左监羽林右监至魏世不改晋罢羽林中郎将又省一监置一监而已自虎贲至羽林是爲三将哀帝省宋髙祖永初初复置江右领营兵江左无复营兵羽林监六百石积射将军彊弩将军汉武帝以路博徳爲彊弩校尉李沮爲彊弩将军宣帝以许延夀爲彊弩将军彊弩将军至东汉爲杂号前汉至魏无积射晋太康十年立射营弩营置积射彊弩将军主之自骁骑至彊弩将军先并各置一人宋太宗泰始以来多以军功得此官今并无复员殿中将军殿中司马督晋武帝时殿内宿卫号曰三部司马置此二官分隶左右二卫江右初员十人朝㑹宴飨则将军戎服直侍左右夜开城诸门则执白虎幡监之晋孝武太元中改选以门阀居之宋髙祖永初初增爲二十人其后过员者谓之殿中员外将军员外司马督其后并无复员武卫将军无员初魏王始置武卫中郎将文帝践阼改爲卫将军主禁旅如今二卫非其任也晋氏不常置宋世祖大明中复置代殿中将军之任比员外散骑侍郎武骑常侍无员汉西京官车驾游猎常从射勐兽后汉魏晋不置宋世祖大明中复置比奉朝请御史丞一人掌奏劾不法时御史大夫有二丞其一曰御史丞其二曰御史中丞殿中兰台祕书图籍在焉而中丞居之外督部刺史内领侍御史受公卿奏事举劾按章时中丞亦受奏事然则分有所掌也成帝绥和元年更名御史大夫爲大司空置长史而中丞官职如故哀帝建平二年复爲御史大夫元夀二年复爲大司空而中丞出外爲御史台主名御史长史光武还曰中丞又属少府献帝时更置御史大夫自置长史一人不复领中丞也汉东京御史中丞遇尚书丞郎则中丞止车执版揖而丞郎坐车举手礼之而已不知此制何时省中丞每月二十五日绕行宫垣白壁史臣按汉志执金吾每月三绕行宫城疑是省金吾以此事併中丞中丞秩千石治书侍御史掌举劾官品第六已上汉宣帝斋居决事令御史二人治书因谓之治书御史汉东京使明法律者爲之天下谳疑事则以法律当其是非魏晋以来则分掌侍御史所掌诸曹若尚书二丞也侍御史于周爲柱下史周官有御史掌治令亦其任也秦置侍御史汉因之二汉员并十五人掌察举非法受公卿奏事有违失者举劾之凡有五曹一曰令曹掌律令二曰印曹掌刻印三曰供曹掌斋祠四曰尉马曹堂官廐马五曰乗曹掌䕶驾魏置御史八人有治书曹掌度支运课第曹掌考课不知其余曹也晋西朝凡有吏曹课第曹直事曹印曹中都督曹外都督曹媒曹符节曹水曹中坚曹营军曹筭曹法曹凡十三曹而置御史九人晋江左初省课第曹置库曹掌廐牧牛马市租后复分库曹置外左库内左库二曹宋太祖元嘉中省外左库而内左库直云左库世祖大明中复置废帝景和元年又置顺帝初省营军併水曹省筭曹併法曹吏曹不置御史凡十御史焉魏又有殿中侍御史二人盖是兰台遣二御史居殿内察非法也晋西朝四人江左二人秦汉有符节令隶少府领符玺郎符节令史盖周礼典瑞掌节之任也汉至魏别爲一台位次御史中丞掌授节铜虎符竹使符晋武帝太始九年省併兰台署符节御史掌其事焉谒者仆射一人掌大拜授及百官班次领谒者十人谒者掌小拜授及报章盖秦官也谒请也应氏汉官曰尧以试舜賔于四门是其职也秦世谒者七十人汉因之后汉百官志谒者仆射掌奉引和帝世陈郡向熙爲谒者仆射賛拜殿中音动左右然则又有常侍谒者五人谒者则置三十五人半减西京也二汉竝隶光禄勲魏世置谒者十人晋武帝省仆射以谒者隶兰台江左复置仆射后又省宋世祖大明中复置秩比千石都水使者一人掌舟航及运部秦汉有都水长丞主陂池灌溉保守河渠属太常汉东京省都水置河隄谒者魏因之汉世水衡都尉主上林苑魏世主天下水军舟船器械晋武帝省水衡置都水使者而河隄爲都水官属有参军二人谒者一人令史减置无常员晋西朝有参军而无谒者谒者则江左置也懐帝永嘉六年胡入洛阳都水使者爰濬先出督运得免然则武帝置职便掌运矣江左省河隄太子太傅一人丞一人太子少傅一人丞一人傅古官也文王世子曰凡三王教世子太傅在前少傅在后并以辅导爲职汉髙帝九年以叔孙通爲太子太傅位次太常二汉并无丞魏世无东宫然则晋氏置丞也晋武帝太始五年诏太子拜太傅少傅如弟子事师之礼二傅不得上疏曲敬二傅并有功曹主簿五官太傅中二千石少傅二千石太子詹事一人丞一人职比台尚书令领军将军詹省也汉西京则太子门大夫庶子洗马舎人属二𫝊率更令家令仆卫率属詹事皆秦官也后汉省詹事太子官属悉属少𫝊而太𫝊不复领官属晋初太子官属通属二傅咸宁元年复置詹事二傅不复领官属詹事一千石家令一人丞一人晋世置汉世太子食汤沐邑十县家令主之又主刑狱饮食职比廷尉司农少府汉东京主食官令食官令晋世自爲官不复属家令率更令一人主宫殿门户及赏罚事职如光禄勲卫尉汉东京掌庶子舎人晋世则不也自汉至晋家令在率更下宋则居上仆一人汉世太子五日一朝非入朝日遣仆及中允旦入请问起居主车马亲族职如太仆宗正自家令至仆爲太子三卿三卿秩千石门大夫二人汉东京置职如中郎将分掌逺近表牋秩六百石中庶子四人职如侍中汉东京员五人晋减爲四人秩六百石中舎人四人汉东京太子官属有中允之职在中庶子下洗马上疑若令中书舎人矣中舎人晋初置职如黄门侍郎食官令一人职如太官令汉东京官也今属中庶子庶子四人职比散骑常侍中书监令晋制也汉西京员五人汉东京无员职如三署中郎古者诸侯世子有庶子之官秦因其名也秩四百石舎人十六人职如散骑中书侍郎晋制也二汉无员掌宿卫如三署中郎洗马八人职如谒者祕书郎也二汉员十六人太子出则当直者前驱导威仪秩比六百石太子左卫率七人太子右卫率二人五率职如二卫秦时直云卫率汉因之主门卫晋初曰中卫率太始分爲左右各领一军惠帝时愍懐太子在东宫加置前后二率成都王颕爲太弟又置中卫是爲五率江左初省前后二率孝武太元中又置皆有丞晋初置宋世止置左右二率秩旧四百石太子屯骑校尉太子歩兵校尉太子翊军校尉三校尉各七人并宋初置屯骑歩兵因台校尉翊军晋武帝太康初置始爲台校尉而以唐彬居之江左省太子宂从仆射七人宋初置太子旅贲中郎将十人职如虎贲中郎将宋初置周官有旅贲氏汉制天子有虎贲王矦有旅贲旅衆也太子左积弩将军十人太子右积弩将军二人汉东京积弩将军杂号也无左右之积弩魏世至晋江左左右积弩爲台职领营兵宋世度东宫无复营矣殿中将军十人殿中员外将军二十人宋初置平越中郎将晋武帝置治广州主南越南蛮校尉晋武帝置治襄阳江左初省寻又置治江陵宋世祖孝建中省西戎校尉晋初置长史安帝义熙中又置治中宁蛮校尉晋武帝置治襄阳以授鲁宗之南夷校尉晋武帝置治宁州江左改曰镇蛮校尉四夷中郎校尉皆有长史司马参军魏晋有杂号䕶军如将军今犹有镇蛮安逺等䕶军镇蛮以加庐江晋熙西阳太守安逺以加武陵内史刺史每州各一人黄帝立四监以治万国唐虞世十二牧是其职也周改曰典秦曰监御史而更遣丞相史分刺诸州谓之刺史刺之爲言犹参觇也写书亦谓之刺汉制不得刺尚书事是也刺史班行六条诏书其一条曰彊宗豪右田宅踰制以彊陵弱以衆暴寡其二条曰二千石不奉诏书遵承典制背公向私旁诏守利侵渔百姓聚敛爲姦其三条曰二千石不恤疑狱风厉杀人怒则加罚喜则任赏烦扰苛暴剥戮黎元爲百姓所疾山崩石裂妖祥譌言其四条曰二千石选署不平茍阿所爱蔽贤宠顽其五条曰二千石子弟恃怙荣势请託所监其六条曰二千石违公下比阿附豪彊通行货赂割损正令岁终则乘传诣京师奏事成帝绥和元年改爲牧哀帝建平二年复爲刺史前汉世刺史乗传周行郡国无适所治后汉世所治始有定处止八月行部不复奏事京师晋江左犹行郡县诏枣据追逺诗曰先君爲鉅鹿太守迄今三纪忝私爲冀州刺史班诏次于郡传是也灵帝世天下渐乱豪桀各据有州郡而刘焉刘虞竝自九卿出爲益州幽州牧其任渐重矣官属有别驾从事史一人从刺史行部治中从事史一人主财谷簿书兵曹从事史一人主兵事部从事史每郡各一人主察非法主簿一人录合下衆事省署文书门亭长一人主州正门功曹书佐一人主选用孝经师一人主试经月令师一人主时节祠祀律令师一人平律簿曹书佐一人主簿书典郡书佐每郡各一人主一郡文书汉制也今有别驾从事史治中从事史主簿西曹书佐祭酒从事史议曹从事史部郡从事史自主簿以下置人多少各随州旧无定制也晋成帝咸康中江州又有别驾祭酒居僚职之上而别驾从事史如故今则无也别驾西曹主吏及选举事治中主衆曹文书事西曹即汉之功曹书佐也祭酒分掌诸曹兵贼仓户水铠之属扬州无祭酒而主簿治事荆州有从事史在议曹从事史下大较应是魏晋以来置也今广州徐州有月令从事若诸州之曹史汉旧名也汉武元封四年令诸州岁各举秀才一人后汉避光武讳改茂才魏复曰秀才晋江左扬州岁举二人诸州举一人或三岁一人随州大小并对䇿问晋东海王越爲豫州牧牧置长史参军庾凯爲长史谢鲲爲参军此爲牧者则无也牧二千石刺史六百石郡守秦官秦灭诸侯随以其地爲郡置守丞尉各一人守治民丞佐之郡当边戌者丞爲长史晋江左皆谓之丞尉典兵备盗贼汉景帝中二年更名守曰太守尉爲都尉光武省都尉后又往往置东部西部都尉有蛮夷者又有属国都尉汉末及三国多以诸部都尉爲郡晋成帝咸康七年又省诸郡丞宋太祖元嘉四年复置郡官属畧如公府无东西曹有功曹史主选举五官掾主诸曹事部县有都邮门亭长又有主记史催督期㑹汉制也今畧如之诸郡各有旧俗诸曹名号往往不同汉武帝纳董仲舒之言元光元年始令郡国举孝亷制郡口二十万以上岁察一人四十万以上二人六十万三人八十万四人百万五人百二十万六人不满二十万二岁一人不满十万三岁一人限以四科一曰徳行髙妙志节清白二曰学通行修经中博士三曰明习法令足以决疑能案章覆问文中御史四曰刚毅多畧遭事不惑明足决断材任三辅县令魏初更制口十万以上岁一人有秀异不拘户口江左以丹阳吴㑹稽吴兴并大郡岁各举二人汉制岁遣上计掾史各一人条上郡内衆事谓之阶簿至今行之太守二千石丞六百石县令长秦官也大者爲令小者爲长侯国爲相汉制置丞一人尉大县二人小县一人五家爲伍伍长主之二五爲什什长主之十什爲里里魁主之十里爲亭亭长主之十亭爲乡乡有乡佐三老有秩啬夫游徼各一人乡佐有秩主赋税三老主教化啬夫主争讼游徼主姦非其余诸曹畧同郡职以五官爲廷掾后则无复丞唯建康有狱丞其余衆职或此县有而彼县无各有旧俗无定制也晋江右洛阳县置六部都尉余大县置二人次县小县各一人宋太祖元嘉十五年县小者又省之诸官府至郡各置五百者旧説古君行师从卿行旅从旅五百人也今县令以上古之诸侯故立四五百以象师从旅从依古义也韦曜曰五百字本爲伍伯伍当也伯道也使之导引当道伯中以驱除也周制五百爲旅帅皆大夫不得卑之如此説也又周礼秋官有条狼氏掌执鞭以趋辟王出入则八人夹道公则六人侯伯则四人子男则二人近之矣名之异尔又汉官中有伯使主爲诸官驱使辟路于道伯中故言伯使此其比也县令千石至六百石长五百石汉初王国置太傅掌辅导内史主治民丞相统衆官中尉掌武职分官置职畧同京师至景帝惩七国之乱更制诸王不得治国汉爲置吏改丞相曰相省御史大夫廷尉少府宗正博士官其大夫谒者诸官长丞皆损其员数后改汉内史爲京兆尹中尉爲执金吾郎中令爲光禄而王国如故又太仆爲仆司农爲大农成帝更令相治民如郡太守省内史其中尉如郡尉太傅但曰傅汉东京亦置傅一人王师事之相一人主治民中尉一人主盗贼郎中令一人掌郎中宿卫仆一人治书一人治书本曰尚书后更名治书中大夫无员掌奉使京师及诸国者及礼乐卫士医工永巷祀礼长各一人郎中无员魏氏谒者官属史阙不知次第晋武帝初置师友文学各一人师即傅也景帝讳师改爲傅宋世复改曰师其文学前汉已置也友者因文王仲尼四友之名也改太守爲内史省相及仆有郎中令中尉大农爲三卿大国置左右常侍各三人省郎中置侍郎二人大国又置上军中军下军三将军次国上军将军下军将军各一人小国上军而已典书典祠典卫学官令典书令丞各一人治书四人中尉司马世子庶子陵庙牧长各一人谒者四人中大夫六人舎人十人典医丞典府丞各一人宋氏以来一用晋制虽大小国皆有三军晋制典书令在常侍下侍郎上江左则侍郎次常侍而典书令居三军下矣江左以来公国则无中尉常侍三军侯国又无大农侍郎伯子男唯典书以下又无学官令矣吏职皆以次损省焉晋江右公侯以下置官属随国小大无定制也晋江左诸国并三分食一元帝太兴元年始制九分食一太傅太保太宰太尉司徒司空大司马大将军诸位从公右第一品特进骠骑车骑卫将军诸大将军诸持节都督右第二品侍中散骑常侍尚书令仆射尚书中书监令祕书监诸征镇至龙骧将军光禄大夫诸卿尹太子二傅大长秋太子詹事领䕶军县侯右第三品二卫至五校尉宁朔至五威五武将军四中郎将刺史领兵者戎蛮校尉御史中丞都水使者乡矦右第四品给事中黄门散骑中书侍郎谒者仆射三将积射彊弩将军太子中庶子庶子三卿率鹰扬至陵江将军刺史不领兵者郡国太守内史相亭侯右第五品尚书丞郎治书侍御史侍御史三都尉博士抚军以上及持节都督领䕶长史司马公府从事中郎将廷尉正监评祕书着作丞郎王国公三卿师友文学诸县署令千石者太子门大夫殿中将军司马督杂号䕶军关内侯右第六品谒者殿中监诸卿尹丞太子傅詹事率丞诸军长史司马六百石者诸府参军戎蛮府长史司马公府掾属太子洗马舎人食官令诸县令六百石者右第七品内台正令史郡丞诸县署长杂号宣威将军以下右第八品内台书令史外台正令史诸县署丞尉右第九品凡新置不见此诸条者随秩位所视盖右所定也宋书卷四十卷四十考证宋书卷四十考证百官志下汉百官表秦曰给事黄门无员掌侍从左右汉因之秦监本讹奏今改正太官令一人丞一人按此似宜另爲一条而诸本俱与太医令相连当因汉时竝属少府故耶虎贲旧作虎奔言如虎之奔走也王莾辅政以古有勇士孟贲故以奔爲贲按牧誓言武王戎车三百两虎贲三千人孔安国曰虎贲勇士称也若虎贲兽言其勐也岂古字亦作奔王莽时改奔爲贲后遂并经文亦改耶抑王莽改奔爲贲之説出于传讹附㑹也宋书卷四十考证宋书卷四十一钦定四库全书宋书卷四十一梁沈约撰列传第一后妃帝祖母号太皇太后母号皇太后妃号皇后汉旧制也晋武帝採汉魏之制置贵嫔夫人贵人是为三夫人位视王公淑妃淑媛淑仪修华修容修仪媫妤容华充华是为九嫔位视九卿其余有美人才人才人爵视千石以下高祖受命省二才人其余仍用晋制贵嫔魏文帝所制夫人魏武帝初建魏国所制贵人汉光武所制淑妃魏明帝所制淑媛魏文帝所制淑仪修华晋武帝所制修容魏文帝所制修仪魏明帝所制婕妤容华前汉旧号充华晋武帝所制美人汉光武所制世祖孝建三年省夫人修华修容置贵妃位比相国进贵嫔位比丞相贵人位比三司以为三夫人又置昭仪昭容昭华以代修华修仪修容又中才人充衣以为散位昭仪汉元帝所制昭容世祖所制昭华魏眀帝所制中才人晋武帝所制充衣前汉旧制太宗泰始元年省淑妃昭华中才人充衣复置修仪修容才人良人三年又省贵人置贵姬以备三夫人之数又置昭华增淑容承徽列荣以淑媛淑仪淑容昭华昭仪昭容修华修仪修容为九嫔婕妤容华充华承徽荣凡五职班亚九嫔美人中才人才人三职为散役其后太宗留心后房拟外百官备位置内职列其名品于后后宫通尹准录尚书紫极戸主光兴戸主官品第一后宫叙准尚书令铨六宫紫极中监尹铨六宫光兴中监尹铨六宫宣融戸主铨六宫紫极房帅置一人光兴房帅置一人官品第二后宫司仪准左仆射铨人士后宫司政准右仆射铨人士叅议女林准银青光录铨人士中台侍御尹铨六宫宣融便殿中监尹铨六宫采蓺房主铨六宫南房主铨六宫中藏女典铨六宫典坊铨六宫乐正铨六宫内保铨人士学林祭酒铨人士昭阳房帅置一人徽音房帅置一人宣融房帅置一人官品第三后宫都掌治职置二人后宫殿中治职置一人后宫源典治职置一人后宫谷帛治职置一人中傅置一人后宫校事女史置一人紫极中监女史置一人光兴中监女史置一人紫极房参事置人无定数宣融房参事置人无定数中台侍御奏案女史置一人赞乐女史置一人中训女史置一人女祝史置一人紫极中监典置一人光兴中监典置一人典乐帅置人无定数紫极房廉帅祭酒置一人光兴房廉帅祭酒置一人宣融房廉帅祭酒置一人官品第四后宫通闗参事置一人景徳房参事置人无定数采蓺房参事置人无定数南房参事置人无定数内房参事置一人校学女史置一人后宫中房帅置二人后宫源典帅置二人后宫谷帛帅置二人中台帅置一人中台侍御起居帅置二人中台侍御诏诰帅置二人斯男房帅置一人宣豫房帅置一人景德房帅置一人采蓺房帅置一人中藏帅置一人内坊帅置一人南房帅置一人外华房帅置一人招庆房帅置一人紫极诸房廉帅置人无定数紫极中监省帅置一人紫极殿帅置六人光兴殿帅置四人徽音监帅置一人徽章监帅置一人宣融便殿中监典置一人清商帅置人无定数总章帅置人无定数左西章帅置人无定数右西章帅置人无定数中厨帅置一人官品第五中台侍御执衞置人无定数中台侍御监闺帅置二人中台侍御监司帅置二人宣融便殿帅置一人永巷帅置一人后宫都掌内史置二人后宫殿中内史置一人后宫源典内史置一人后宫谷帛内史置二人后宫监临内史置二人中台侍御执法内史置一人中台侍御典内史置二人中台侍御节度内史置二人中台侍御应内史置六人紫极房内史置一人光兴房内史置一人助教置一人綵制帅置人无定数装饰帅置人无定数绣帅置人无定数织帅置人无定数学林馆帅置一人宫闺帅置一人教堂帅置人无定数监解帅置人无定数累室帅置人无定数行病帅置人无定数官品第六合堂帅置二人御清帅置一人监夜帅置一人诸房禁防置人无定数三厢禁防置三人诸房厨帅各置一人中厨廉置三人应闺置六人诸应合置人无定数宫闺史置一人官品第七诸房中掾各置一人中藏掾各置二人比五品勑吏紫极供殿直伥光兴供殿直伥总章伎伥侍御扶侍主衣准二衞五品勑吏比六品供殿左右左右守藏置四人典乐人比诸房禁防作伥比王官供殿给使典殿置人无定数比官人紫极三厢给事置十人全堂给使置五人宫闺给使置六人比房孝穆赵皇后讳安下邳僮人也祖彪字世范治书侍御史父裔字彦胄平原太守后以晋穆帝升平四年嫔孝皇晋哀帝兴宁元年四月二日生高祖其日后以产疾殂于丹徒官舍时年二十一葬晋陵丹徒县东乡练璧里雩山宋初追崇号谥陵曰兴宁永初二年有司奏曰大孝之德盛于荣亲一人有庆光被万国是以灵文宠于西京夀张显于隆汉故平原太守赵裔故洮阳令萧卓并外属尊戚不逮休宠臣等仰述圣思逺稽旧章并可追赠光禄大夫加金章紫绶裔命妇孙可豫章郡建昌县君卓命妇赵可吴郡夀昌县君孙氏东莞人也其年又诏曰推恩之礼在情所同故内树宗子外崇后属爰自汉魏咸遵斯典外祖赵光禄萧光禄名噐虽隆茅土未建并宜追封开国县侯食邑五百戸于是追封裔临贺县侯裔长子宣之仕至江乘令蚤卒无子以弟孙袭之继宣之绍封袭之卒子祖怜嗣齐受禅国除宣之弟伦之自有传孝懿萧皇后讳文夀兰陵兰陵人也祖亮字保祚侍御史父卓字子畧洮阳令孝穆后殂孝皇帝聘后为继室生长沙景王道怜临川烈武王道规义熙七年拜豫章公太夫人高祖为宋王又加太妃之号高祖以十二年北伐仍停彭城夀阳至元熙二年入朝因受晋禅在外凡五年后常留东府高祖践阼有司奏曰臣闻道积者庆流德洽者礼备故祗敬表于崇高嘉号彰于盛典伏惟太妃母仪之德化穆不言保翼之训光被洪业虽幽眀同庆而称谓未穷稽之前代礼有恒准宜式遵旧章允副羣望臣等参受宋王太后号故有司奏犹称太妃也上以恭孝为行奉太后素谨及即大位春秋已高每旦入朝太后未尝失时刻少帝即位加崇曰太皇太后景平元年崩于显阳殿时年八十一遗令曰孝皇背世五十余年古不祔葬且汉世帝后陵皆异处今可于茔域之内别为一圹孝皇陵坟本用素门之礼与王者制度奢俭不同妇人礼有所从可一遵往式乃开别圹与兴宁陵合坟初高祖微时贫约过甚孝皇之殂葬礼多阙高祖遗㫖太后百嵗后不须祔葬至是故称后遗㫖施行卓初与赵裔俱赠金紫光禄大夫又追封封阳县侯妻下邳赵氏封吴郡夀昌县君卓子源之袭爵源之见子思话传武敬臧皇后讳爱亲东莞人也祖汪字山甫尚书郎父儁字宣又郡功曹后适高视生㑹稽宣长公主兴弟高祖以俭正率下后恭谨不违及髙祖兴复晋室居上相之重而后噐服麤素不为亲属请谒义熙四年正月甲午殂于东城时年四十八追赠豫章公夫人还葬丹徒高祖临崩遗诏留葬京师于是备法驾迎梓宫祔葬初宁陵宋初追赠儁金紫光禄大夫妻高密叔孙氏封永陵平乡君儁子焘焘弟熹子质自有传武帝张夫人讳阙不知何郡县人也义熙初得幸高祖生少帝又生义兴恭长公主惠媛永初元年拜为夫人少帝即位有司奏曰臣闻严亲敬始所因者本充孝之道由中被外伏惟夫人徳并坤元徽音光劭发祥兆庆诞启圣明宜崇极徽号允备盛则从春秋母以子贵之义遵汉晋推庆之典谨上尊号为皇太后宫曰永乐少帝既废太后还玺绂随居吴县太祖元嘉元年拜营阳王太妃三年薨少帝司马皇后讳茂英河内温人晋恭帝女也初封海盐公主少帝以公子尚焉宋初拜皇太子妃少帝即位立为皇后元嘉元年降为营阳王妃又为南丰王太妃十六年薨时年四十七武帝胡媫妤讳道女淮南人义熙初为高祖所纳生文帝五年被谴赐死时年四十二葬丹徒高祖践阼追赠媫妤太祖即位有司奏曰臣闻德厚者礼尊庆深者位极故閟宫既构咏歌先妣园陵崇卫聿追来孝伏惟先媫妤柔明塞渊光备六列徳昭坤范训洽母仪用能启祚圣明奄宅四海严亲莫逮天禄永违臣等远准春秋近稽汉晋谨上尊号曰章皇太后陵曰熙宁立庙于京师太后兄子元庆位至奉朝请文帝袁皇后讳齐妫陈郡阳夏人左光禄大夫敬公湛之庶女也母本卑贱后年至六嵗方见举后适太祖初拜宜都王妃生子劭东阳献公主英娥上待后恩礼甚笃袁氏贫薄后每就上求钱帛以赡与之上性节俭所得不过三五万三五十匹后潘淑妃有宠爱倾后宫咸言所求无不得后闻之欲知信否乃因潘求三十万钱与家以观上意信宿便得因此恚恨甚深称疾不复见上上每入必他处囘避上数掩伺之不能得始兴王濬诸庶子问讯后未尝视也后遂愤恚成疾元嘉十七年疾笃上执手流涕问所欲不言后视上良久乃引被覆面崩于显阳殿时年三十六上甚相悼痛诏前永嘉太守颜延之为哀䇿文甚丽其辞曰龙輁纚綍容翟结骖皇涂昭列神路幽严皇帝亲临祖馈躬瞻宵载饰遗仪于组旒想徂音乎珩珮悲黼筵之移御痛翚褕之重晦降舆客位撒奠殡阶乃命史臣诔徳述懐其辞曰伦昭丽昇有物有凭圆精初铄方祗始凝昭哉世族祥发庆膺祕仪景胄图光玉绳昌辉在隂柔明将进率礼蹈和称诗纳顺爰自待年金声夙振亦既有行素章增绚象服是加言观惟则俾我王风始基嫔徳蕙问川流芳猷渊塞方江泳汉再謡南国伊昔不造洪化中微用集贤命仰陟天机释位公宫登耀紫闱钦若皇姑允廸前徽孝逹宁亲敬行宗祀进思才淑傍综图史发音在咏动容成纪壸政穆宣房乐昭理坤则顺成星轩润饰徳之所届惟深必测下节震腾上清朓侧有来斯雍无思不极谓道辅仁司化莫晣象物方臻眡䘲告沴大和既融收华委世兰殿长隂椒涂弛衞呜唿哀哉戒凉在律杪秋即穸霜夜流唱晓月升魄八神誓引五辂迁迹噭噭储嗣哀哀列辟洒零玉墀雨泗丹掖抚存悼亡感今懐昔呜唿哀哉南背国门北首山园仆人案节服马顾辕遥酸紫盖眇泣素轩灭綵清都夷体夀原邑野沦蔼戎夏悲嚾来芳可述徃驾弗援呜唿哀哉策既奏上自益抚存悼亡感今懐昔八字以致其意焉有司奏谥宣皇后上特诏曰元初后生劭自详视之驰白太祖此儿形貎异常必破国亡家不可举便欲杀之太祖狼狈至后殿户外手拨幔禁之乃止后亡后常有小小灵应沈羙人者太宗所生也尝以非罪见责应赐死从后昔所住徽音殿前度此殿有五间自后崩后常闭羙人至殿前流涕大言曰今日无罪就死先后若有灵当知之殿诸窻户应声豁然开职掌遽白太祖太祖惊往视之羙人乃得释大明五年世祖诏曰昔汉道既灵博平煇絶魏国方安嘉宪启策皆因心所𢎞酌典沿诰亡外祖亲王夫人柔徳淑范光启坤载属内位阙正摄馈闺庭仪被芳闱闻宣戚里永言感逺思追荣秩宜式傍鸿则敬登徽序乃追赠豫章郡新淦县平乐乡君后之所生母也又诏赵萧臧光禄袁敬公平乐郡君墓先未给茔户加世数已逺胤嗣衰陵外戚尊属不宜使坟茔芜秽可各给蛮户三以供洒扫后父湛之自有传文帝路淑媛讳惠男丹阳建康人也以色貎选入后宫生孝武帝拜为淑媛年既长无宠常随世祖出蕃世祖入讨元凶淑媛留寻阳上即位遣建平王宏奉迎有司奏曰臣闻厯集周邦徽音充嗣气淳汉国沙麓发祥昔在上代业隆胙逺未有不敷隂教以阐洪基膺淑庆以载圣哲者也伏惟淑媛柔明内昭徽仪外范合灵初廸则庶姬仰燿引训蕃阃则家邦被徳民应惟和神属惟祉故能诞钟叡躬用集大命固灵根于既殒融盛烈乎中兴载厚化深声咏允缉宜式谐旧典恭享极号奉尊号曰皇太后宫曰崇宪太后居显阳殿上于闺房之内礼敬甚寡有所御幸或留止太后房内故民间諠然咸有丑声宫掖事祕莫能辨也孝建二年追赠太后父兴之散骑常侍兴之妻徐氏余杭县广昌乡君大明四年太后弟子抚军叅军琼之上表曰先臣故懐安令道庆赋命乖辰自违明世敢缘衞戍请名之典特乞云雨微洒润诏付门下有司承㫖奏赠给事中琼之及弟休之茂之竝超显职太后颇豫政事赐与琼之等财物家累千金居处服噐与帝子相侔琼之宅与太常王僧逹竝门尝盛车服衞从造僧逹僧逹不为之礼琼之以诉太后太后大怒告上曰我尚在而人皆陵我家死后乞食矣欲辠僧逹上曰琼之年少自不宜轻造诣王僧逹贵公子岂可以此事加辠大明五年太后随上廵南豫州妃主以下竝从废帝即位号太皇太后太宗践阼号崇宪太后初太宗少失所生为太后所摄飬太宗尽心祗事而太后抚爱亦笃及上即位供奉礼仪不异旧日有司奏曰夫徳敷于内典章必逺化覃于外徽号宜宣伏惟皇太后懿圣自天母仪允着义明八逺道变九围圣明登御景胙攸改皇太后宜即前号别居外宫诏曰朕备丁艰罚蚤婴孤苦特䝉崇宪太后圣训抚育昔在蕃阃常奉药膳中廹凶威抱懐莫遂今泰运初启情典获申方欲亲奉晨昏尽欢闺禁不得如所奏寻崩时年五十五迁殡东宫门题曰崇宪宫上又诏曰朕幼集荼蓼夙凭徳训龛虣定业实资仁范恩着屯夷有兼常慕夫礼沿情施义循事立可特齐衰三月以申追仰之心谥曰昭皇太后葬世祖陵东南号曰修宁陵先是晋安王子勋未卒巫者谓宜开昭太后陵以为厌胜修复仓卒不得如礼上性忌虑将来致灾泰始四年夏诏有司曰崇宪昭太后修宁陵地大明之世久所考卜前嵗遭诸蕃之难礼从权宜奉营仓卒未暇营改而茔隧之所山原卑陋顷年穨壊日有滋甚恒费修整终无永固且详考地形殊乖相势朕蚤䝉慈遇情礼兼常思使终始之义载彰幽显史官可就巖山左右更宅吉地明审龟筮须选令辰式遵旧典以礼剏制今中㝢虽宁边虏未息营就之功务在从简举言寻悲情如切割有司奏北疆未缉戎役是务礼之详畧各沿时宜臣等参议修宁陵𤣥宫补治毁壊权施油殿暂出梓宫事毕即窆于事为允诏可琼之为衡阳内史先后卒废帝景和中以休之为黄门侍郎茂之左军将军竝封开国县侯邑千户又追赠兴之侍中金紫光禄大夫谥曰孝侯道庆散骑常侍光禄大夫开府仪同三司谥曰敬侯立道庆女为皇后以休之为侍中茂之黄门郎太宗废幼主欲説太后之心乃下令书曰太皇太后蚤爱遇沿情即事同于天属前车骑咨议叅军路休之前丹阳丞路茂之崇宪密戚蚤延荣贵并懐所勲宜殊恒饰休之可黄门侍郎领歩兵校尉茂之可中书侍郎太宗未即位故称令书茂之又迁司徒从事中郎休之桂阳王休范鎭北咨议参军太宗杀世祖诸子因此陷休之等宥其诸子孝武文穆王皇后讳宪嫄琅邪临沂人元嘉二十年拜武陵王妃生废帝豫章王子尚山隂公主楚玉临淮康哀公主楚佩皇女楚琇康乐公主修明世祖在蕃后甚有宠上入伐凶逆后留寻阳与太后同还京都立为皇后大明四年后率六宫躬桑于西郊皇太后观礼上下诏曰朕卜祥大昕测辰拂羽爰诏六宫亲蚕川室皇太后降銮从御伫跸观礼绿蘧既具𤣥紞方修庶仪发椒闱化动中县妃主以下可量加班钖废帝即位尊曰皇太后宫曰永训其年崩于含章殿时年三十八祔葬景宁陵后父偃字子游晋丞相导𤣥孙尚嘏之子也母晋孝武帝女鄱阳公主宋受禅封永成君偃尚高祖第二女吴兴长公主讳荣男少歴显官黄门侍郎祕书监侍中元嘉末为散骑常侍右衞将军世祖即位以后父授金紫光禄大夫领义阳王师常侍如故迁右光禄大夫常侍王师如故偃谦虚恭谨不以世事闗懐孝建二年卒时年五十四追赠开府仪同三司本官如故谥曰恭公长子藻位至东阳太守尚太祖第六女临川长公主讳英媛公主性妒而藻别爱左右人吴崇祖前废帝景和中主䜛之于废帝藻坐下狱死主与王氏离婚泰始初以主适豫章太守庾沖逺未及成礼而沖逺卒宋世诸主莫不严妒太宗每疾之湖孰令袁慆妻以妒忌赐死使近臣虞通之撰妒妇记左光禄大夫江湛孙斆当尚世祖女上乃使人为斆作表让婚曰伏承诏㫖当以临海公主降嫔荣出望表恩加典外顾审輶蔽伏用忧惶臣寒门顇族人凡质陋闾阎有对本隔天姻如臣素流室贫业寡年近将冠皆已有室荆钗布帬足得成礼每不自解无偶迄兹谋访莫寻素族弗问自惟门庆属降公主天恩所覃容及丑末懐忧抱惕虑不获免徴命所当果膺兹举虽门泰宗荣于臣非幸仰缘圣贷冐陈愚实自晋氏以来配上王姬者虽累经羙胄亟有名才至如王敦慑气桓温歛威眞长佯愚以求免子敬炙足以违诏王偃无仲都之质而倮露于北阶何瑀阙龙工之姿而投躯于深井谢庄殆自同于蒙室殷沖几不免于彊鉏数人者非无才意而势屈于崇贵事隔于闻览吞悲茹气无所逃诉制勒甚于仆𨽻防闲过于婢妾往来出入人理之常当賔待客朋友之义而令扫辙息驾无闚门之期废筵抽席絶接对之理非唯交友离异乃亦兄弟疎濶第令受酒肉之赐制以动静监子荷钱帛之私节其言笑姆妳争媚相劝以严妮媪竞前相谄以急第令必凡庸下才监子皆葭萌愚竖议举止则未闲是非听言语则谬于虚实姆妳敢恃耆旧唯赞妒忌尼媪自倡多知务检口舌其间又有应答问讯卜筮师母乃至残余饮食诘辩与谁衣被故敝必责头领又出入之宜繁省难𠂻或进不获前或入不听出不入则嫌于欲疏求出则疑有别意召必以三晡为期遣必以日出为限夕不见晩魄朝不识曙星至于夜歩月而弄琴昼拱袂而披卷一生之内与此长乖又声影才闻则少婢奔迸裾袂向席则老丑丛来左右整刷以疑宠见嫌賔客未冠以少容致斥礼则有媵象则有贯鱼本无嫚嫡之嫌岂有轻妇之诮况今义絶旁私䖍恭正匹而每事必言无仪适设辞輙言轻易我又窃闻诸主集聚唯论夫族缓不足为急者法急则可为缓者师更相扇诱本其恒意不可贷借固实常辞或言野败去或言人笑我虽家曰私理有甚王宪发口所言恒同科律王藻虽复彊佷颇经学渉戏笑之事遂为寃魂禇暧忧愤用致夭絶伤理害义难以具闻夫螽斯之徳实致克昌专妒之行有妨繁衍是以尚主之门往往絶嗣驸马之身通离衅咎以臣凡弱何以克堪必将毁族沦门岂伊身𤯝前后婴此其人虽衆然皆患彰遐迩事融天朝故吞言咽理无敢论诉臣幸属圣明矜照由道𢎞物以典处亲以公臣之鄙懐可得自尽如臣门分世荷殊荣足守前基便预提拂清官显宦或由才升一叨婚戚咸有恩假是以仰冐非宜披露丹实非唯止陈一已规全身愿实乃广申诸门忧患之切伏愿天慈照察特赐蠲停使燕雀微羣得保丛蔚蠢物含生自己弥笃若恩诏虽降披请不申便当刋肤剪髪投山窜海太宗以此表徧示诸主于是临川长公主上表曰妾遭随竒薄絶于王氏私庭嚣戾致此分异今孤疾㷀然假息朝夕情寄所钟唯在一子契濶荼炭特兼怜愍否泰枯荣繋以为命实愿申其门衅还为母子推迁僶俛未及自闻先朝慈爱鑑妾丹𠂻若赐使息彻归第定省仰揆天㫖或有可寻今事廹诚切不顾典宪敢缘恩焘触冐披闻特乞还身王族守飬弱嗣虽死之日实甘于生许之藻弟懋昇明末贵逹懋弟攸太宰从事中郎蚤卒追赠黄门侍郎弟臻昇明末显宦前废帝何皇后讳令婉庐江灊人也孝建三年纳为皇太子妃大明五年薨于东宫徽光殿时年十七葬谥曰献妃上更为太子置内职二等曰保林曰良娣纳南中郎长史太山羊瞻女为良娣宜都太守袁僧惠女为保林废帝即位追崇献妃曰献皇后太宗践阼迁后与废帝合葬龙山北后父瑀字穉玉晋尚书左仆射澄曾孙也祖融大司农瑀尚高祖少女豫章康长公主讳欣男公主先适徐乔羙容色聪敏有智数太祖世礼待特隆瑀豪竞于时与平昌孟灵休东海何勗等竝以舆马骄奢相尚公主与瑀情爱隆密何氏外姻疏戚莫不沾被恩纪瑀歴位清显至衞将军大明八年公主薨瑀墓开世祖追赠金紫光禄大夫加散骑常侍子迈尚太祖第十女新蔡公主讳英媚迈少以贵戚居显宦好犬马驰逐多聚才力之士有墅在江乘县界去京师三十里迈每游履輙结驷连骑武士成羣大明末为豫章王子尚抚军咨议参军加宁朔将军南济隂太守废帝纳公主于后宫伪言薨殒杀一婢送出迈第殡葬行丧礼常疑迈有异图迈亦招聚同志欲因行幸废立事觉废帝自出讨迈诛之太宗即位追封建宁县侯食邑五百户子曼倩嗣齐受禅国除瑀兄子亮孝建初为桂阳太守丞相南郡王义宣为逆遣参军王师夀断桂阳道以防广州刺史宗悫收亮斩之官至新安内史亮弟恢废帝元徽初为广州刺史未之镇坐国哀朞晦不到免官复起为都官尚书未拜卒恢弟诞司徒右长史诞弟衍最知名性躁动太宗初为建安王休仁司徒从事中郎仍除黄门郎未拜竟求转司徒司马得司马复求太子右率拜右率一二日复求侍中旬日之间求进无已不得侍中以怨詈赐死文帝沈婕妤讳容不知何许人也纳于后宫为羙人生明帝拜为婕妤元嘉三十年卒时四十葬建康之莫府山世祖即位追赠湘东国太妃太宗即位有司奏曰昔豳都追远正邑纒哀缅慕徳义敬奉园陵先太妃徳履端华徽景明峻风光宸掖训流国闱鞠圣诞灵蚤捐鸿祚臣等远模汉册近仪晋典谨上尊号为皇太后下礼官议谥谥曰宣太后陵号曰崇宁以太后弟道庆为给事中泰始三年卒追赠通直散骑常侍赐爵县侯又追赠太后父散骑常侍母王氏成乐乡君明恭王皇后讳贞风琅邪临沂人也元嘉二十五年拜淮阳王妃太宗改封湘东王妃生晋陵长公主伯姒建安长公主伯媛太宗即位立为皇后上常宫内大集而臝妇人观之以为懽笑后以扇障面独无所言帝怒曰外舍家寒乞今共为笑乐何独不视后曰为乐之事其方自多岂有姑姊妹集聚而羸妇人形体以此为乐外舍之为懽适实与此不同帝大怒遣后令起后兄扬州刺史景文以此事语从舅陈郡谢纬曰后在家为儜弱妇人不知今叚遂为刚正如此废帝即位尊为皇太后宫曰𢎞训废帝失徳太后每加勗譬始者犹见顺从后狂慝转甚渐不悦元徽五年五月五日太后赐帝玉柄毛扇帝嫌其毛柄不华因此欲加酖害已令太医煑药左右人止之曰若行此事官便应作孝子岂复得出入狡狯帝曰汝语大有理乃止顺帝即位齐王秉权宗室刘晃刘绰卜伯兴等有异志太后颇与相闗顺帝禅位太后与帝逊于东邸因迁居丹阳宫拜汝隂王太妃顺帝殂于丹阳更立第京邑建元元年薨于第时年四十四追加号谥葬以宋后礼父僧朗事别见景文传明帝陈贵妃讳妙登丹阳建康人屠家女也世祖常使尉司採访民间子女有姿色者太妃家在建康县界家贫有草屋两三间上出行问尉曰御道边那得此草屋当由家贫赐钱三万令起瓦屋尉自送钱与之家人竝不在唯太妃在家时年十二三尉见其容质甚羙即以白世祖于是迎入宫在路太后房内经二三年再唿不见幸太后因言于上以赐太宗始有宠一年许衰歇以乞李道儿寻又迎还生废帝故民中皆唿废帝为李氏子废帝后每自称李将军或自谓李统太宗即位拜贵妃礼秩同皇太子妃废帝践阼有司奏曰臣闻河龙启圣理洽民神郊电基皇庆烁天地故资敬之道粹古铭风㳂贵之谊眇代凝则伏惟贵妃含和日晷表淑星枢徽音峻古柔光照世声华帝掖轨秀天嫔景发皇明祚昌睿命而备物之章未焕彝䇿逺酌前王允陟鸿典臣等参议谨上尊号曰皇太妃舆服一如晋孝武帝太后故事置家令一人改诸国太妃曰太妃宫曰𢎞化追赠太妃父金寳散骑常侍金寳妻王氏永世县成乐乡君昇明初降为苍梧王太妃伯父照宗中书通事舍人叔仏念歩兵校尉兄敬元通直郎南鲁郡太守仏念大通货贿侵乱朝政昇明初赐死后废帝江皇后讳简珪济阳考城人北中郎长史智渊孙女泰始五年太宗访求太子妃而雅信小数名家女多不合后弱小门无彊廕以卜筮最吉故为太子纳之讽朝士州郡令献物多者将直百金始兴太守孙奉伯止献琴书其外无余物上大怒封药赐死既而原之太子即帝位立为皇后帝既废降为苍梧王妃智渊自有传明帝陈昭华讳法容丹阳建康人也太宗晩年痿疾不能内御诸弟姬人有懐孕者輙取以入宫及生男皆杀其母而以与六宫所爱者飬之顺帝桂阳王休范子也以昭华为母焉明帝崩昭华拜安成王太妃顺帝即位进为皇太妃顺帝禅位去皇太妃之号顺帝谢皇后讳梵境陈郡阳夏人右光禄大夫庄孙女也昇明二年立为皇后顺帝禅位降为汝隂王妃庄自有传史臣曰饮食男女民之大欲存焉故圣人顺民情而为之度王宫六列士室二等皆司事设防典文曲立若夫义笃阃闱化形邦国古先哲王有以之致治者矣夫后妃专夕配以徳升姬嫱并御进非色幸欲使情有覃被爱罔偏流专贞内表妖蛊外息至于降班在四簮珥成行同列者三环珮系响乃可以燮理隂教辅佐君徳宋氏借晋世令典娉纳有章俔天作俪必四岳之后虽正位天闺礼亢尊极而衰懕易兆恩宴难留一谢属车之尘永隔青蒲之地是故元后愤终良有以也自元嘉以降内职稍繁椒庭绮观千门万户而滛糚怪饰变炫无穷自汉氏昭阳之轮奂魏室九华之照曜曾不能概其万一徒以所选止于军署之内征引极乎厮皁之间非晋氏採择滥及冠冕也且爱止帷房权无外授戚属饩赉岁时不过肴浆斯为羙矣及太祖之倾惑潘妪谋及妇人大明之沦溺殷姬竝后匹嫡至使多难起于肌肤并命行于同产又况进于此者乎以斯言之三代二汉之亡于淫嬖非不幸也宋书卷四十一卷四十一考证宋书卷四十一考证文帝袁皇后传八神誓引誓引颜延之集作警引孝武文穆王皇后传自惟门庆属降公主天恩所覃容及丑末南史王偃传属作屡容作庸谢庄殆自同于曚室南史同作害室作叟数人者非有才意南史数字上有彼字一叨婚戚咸有恩假有南史作成明恭王皇后传太宗改封湘东王妃按改封下当有又为二字宋书卷四十一考证宋书卷四十二钦定四库全书宋书卷四十二梁沈约撰列传第二刘穆之王𢎞刘穆之字道和小字道民东莞莒人汉齐悼惠王肥后也世居京口少好书传博览多通为济阳江敳所知敳为建武将军琅邪内史以为府主簿初穆之尝梦与高祖俱泛海忽値大风惊惧俯视船下见有二白龙夹舫既而至一山峯㟧耸秀林树繁密意甚悦之及高祖克京城问何无忌曰急须一府主簿何由得之无忌曰无过刘道民高祖曰吾亦识之即驰信召焉时穆之闻京城有呌譟之声晨起出陌头属与信㑹穆之视不言者久之既而反室壊布裳为绔往见高祖高祖谓之曰我始举大义方造艰难须一军吏甚急卿谓谁堪其选穆之曰贵府始建军吏实须其才仓卒之际当畧无见踰者高祖笑曰卿能自屈吾事济矣即于坐受署从平京邑高祖始至诸大处分皆食卒立定竝穆之所建也遂委以腹心之任动止咨焉穆之亦竭节尽诚无所遗隐时晋纲寛弛威禁不行盛族豪右负势陵纵小民穷蹙自立无所重以司马元显政令违舛桓𤣥科条繁密穆之斟酌时宜随方矫正不盈旬日风俗顿改迁尚书祠部郎复为府主簿记室录事参军领堂邑太守以平桓𤣥功封西华县五等子义熙三年扬州刺史王谧薨高祖次应入辅刘毅等不欲高祖入议以中领军谢混为扬州或欲令高祖于丹徒领州以内事付尚书仆射孟昶遣尚书右丞皮沈以二议咨高祖沈先见穆之具説朝议穆之伪起如厠即密疏白高祖曰皮沈始至其言不可从高祖既见沈且令出外唿穆之问曰卿云沈言不可从其意何也穆之曰昔晋朝失政非复一日加以桓𤣥簒夺天命已移公兴复皇祚勲高万古既有大功便有大位位大勲高非可持久公今日形势岂得居谦自弱遂为守蕃之将耶刘孟诸公与公俱起布衣共立大义本欲匡主成勲以取富贵耳事有前后故一时推功非为委体心服宿定臣主之分也力敌势均终相吞咀扬州根本所系不可假人前者以授王谧事出权道岂是始终大计必宜若此而已哉今若复以他授便应受制于人一失权柄无由可得而公功高勲重不可直置疑畏交加异端互起将来之危难可不熟念今朝议如此宜相酬答必云在我厝辞又难唯应云神州治本宰辅崇要兴丧所阶宜加详择此事既大非可悬论便蹔入朝共尽同异公至京彼必不敢越公更授余人明矣高祖从其言由是入辅从征广固还拒卢循常居幙中画䇿决断衆事刘毅等疾穆之见亲每从容言其权重高祖愈信仗之穆之外所闻见莫不大小必白虽复闾里言谑涂陌细事皆一二以闻高祖每得民间委密消息以示聪明皆由穆之也又爱好賔游坐客恒满布耳目以为视听故朝野同异穆之莫不必知虽复亲䁥短长皆陈奏无隐人或讥之穆之曰以公之明将来㑹自闻逹我䝉公恩义无隐讳此张辽所以告闗氏欲叛也高祖举止施为穆之皆下节度高祖书素拙穆之曰此虽小事然宣彼四逺愿公小复留意高祖既不能厝意又禀分有在穆之乃曰但纵笔为大字一字径尺无嫌大既足有所包且其名亦羙高祖从之一纸不过六七字便满凡所荐逹不进不止常云我虽不及荀令君之举善然不举不善穆之与朱龄石竝便尺牍常于高祖坐与龄石答书自旦至中穆之得百函龄石得八十函而穆之应对无废也转中军太尉司马八年加丹阳尹高祖西讨刘毅以诸葛长民监留府总摄后事高祖疑长民难独任留穆之以辅之加建威将军置佐吏配给实力长民果有异谋而犹豫不能发乃屏人谓穆之曰悠悠之言皆云太尉与我不平何以至此穆之曰公泝流远伐而以老母稚子委节下若一毫不尽岂容如此邪意乃小安高祖还长民伏诛十年进穆之前将军给前军府年布万匹钱三百万十一年高祖西伐司马休之中军将军道怜知留任而事无大小一决穆之迁尚书右仆射领选将军尹如故十二年高祖北伐留世子为中军将军监太尉留府转穆之左仆射领监军中军二府军司将尹领选如故甲仗五十人入居东城穆之内总朝政外供军旅决断如流事无拥滞賔客辐辏求诉百端内外咨禀盈堦满室目览辞讼手答牋书耳行听受口竝酬应不相参渉皆悉瞻举又数客䁥賔言谈赏笑引日亘时未尝倦苦裁有闲暇自手写书寻览篇章校定坟籍性奢豪食必方丈旦輙为十人馔穆之既好賔客未尝独餐每至食时客止十人以还者帐下依常下食以此为常尝白高祖曰穆之家本贫贱赡生多阙自叨忝以来虽每存约损而朝夕所须㣲为过丰自此以外一毫不以负公十三年疾笃诏遣正直黄门郎问疾十一月卒时年五十八高祖在长安闻问惊恸哀惋者数日本欲顿驾闗中经畧赵魏穆之既卒京邑任虚乃驰还彭城以司马徐羡之代管留任而朝廷大事当决穆之者竝悉北谘穆之前军府文武二万人以三千配羡之建威府余悉配世子中军府追赠穆之散骑常侍衞将军开府仪同三司高祖又表天子曰臣闻崇贤旌善王敎所先念功简劳义深追远故司勲秉䇿在勤必书徳之休明没而弥着故尚书左仆射前军将军臣穆之爰自布衣协佐义始内端谋猷外勤庶政密勿军国心力俱尽及登庸朝右尹司京畿翼新王化敷赞百揆顷戎军远役居中作扞抚寄之勲实洽朝野方宣赞盛猷缉隆圣世志绩未究逺迩悼心皇恩褒述班同三事荣哀兼备宠灵已厚臣伏思寻自义熙草创艰患未弭外虞既殷内难弥结时屯世故靡嵗蹔宁岂臣以寡乏负荷国重实頼穆之匡翼之益岂唯谠言嘉谋溢于民听若乃忠规远画潜虑密谟造膝诡辞莫见其际功隐于视听事隔于皇朝不可称记所以陈力一纪克遂有成出征入辅幸不辱命㣲夫人之左右未有宁济其事者矣履谦居寡守之弥固每议及封赏輙深自抑絶所以勲高当年而未沾茅社抚事永伤胡宁可昧谓宜加赠正司追甄土宇俾大赉所及永秩于善人忠正之烈不泯于身后臣契濶屯泰旋观始终金兰之分义深情密是以献其乃懐布之朝听于是重赠侍中司徒封南昌县侯食邑千五百户高祖受禅思佐命元勲诏曰故侍中司徒南昌侯刘穆之深谋远猷肇基王迹勲造大业诚实匪躬今理运维新蕃屏竝肇感事懐人实深悽悼可进南康郡公邑三千户故左将军青州刺史王镇恶荆郢之捷尅翦放命北伐之勲参迹方叔念勤维绩无忘厥心可进龙阳县侯增邑千五百户谥穆之曰文宣公太祖元嘉九年配食高祖庙庭二十五年四月车驾行幸江宁经穆之墓诏曰故侍中司徒南康文宣公穆之秉徳佐命翼亮景业谋猷经逺元勲克茂功铭鼎彝义彰典䇿故已嗣徽前哲宣风后代者矣近因游践瞻其茔域九原之想情深悼叹可致祭墓所以申永懐穆之三子长子虑之嗣仕至员外散骑常侍卒子邕嗣先是郡县为封国者内史相并于国主称臣去任便止至世祖孝建中始革此制为下官致敬河东王歆之尝为南康相素轻邕后歆之与邕俱豫元㑹并坐邕性嗜酒谓歆之曰卿昔尝见臣今不能见斟一盃酒乎歆之因斆孙皓歌答之曰昔为汝作臣今与汝比肩既不劝汝酒亦不愿汝年邕所至嗜食疮痂以为味似鳆鱼尝诣孟灵休灵休先患灸疮疮痂落牀上因取食之灵休大惊答曰性之所嗜灵休疮痂未落者悉禠取以饴邕邕既去灵休与何朂书曰刘邕向顾见噉遂举体流血南康国史二百许人不问有罪无罪递互与鞭鞭疮痂常以给膳卒子肜嗣大明四年坐刀砍妻夺爵土以弟彪绍封齐受禅降为南康县侯食邑千户穆之中子式之字延叔通易好士累迁相国中兵参军太子中舍人黄门侍郎宁朔将军宣城淮南二郡太守在任赃货狼借扬州刺史王𢎞遣从事检校从事唿摄吏民欲加辩覆式之召从事谓曰治所还白使君刘式之于国家粗有㣲分偷数百万钱何有况不偷邪吏民及文章之互在从事还具白𢎞𢎞曰刘式之辩如此奔亦由此得停还为太子右率左卫将军吴郡太守卒追赠征虏将军从征闗洛有功封徳阳县五等侯谥曰恭侯长子敳世祖初黄门侍郎敳弟衍大明末以为黄门郎出为豫章内史晋安王子勋称伪号以为中护军事败伏诛衍弟瑀字茂琳少有才气为太祖所知始兴王濬为南徐州以瑀补别驾从事史为濬所遇瑀性陵物护前不欲人居已上时濬征北府行参军吴郡顾迈轻薄而有才能濬待之甚厚深言密事皆与参之瑀乃折节事迈深布情款家内妇女闲事言语所不得至者莫不倒写备説迈以瑀与之款尽深相感信濬所言密事悉以语瑀瑀与迈共进射堂下瑀忽顾左右索单衣帻迈问其所以瑀曰公以家人待卿相与言无所隐而卿于外宣洩致使人无不知我是公吏何得不启因而白之濬大怒启太祖徙迈广州迈在广州値萧简为乱为之尽力与简俱死瑀迁从事中郎领淮南太守元嘉二十九年出为宁逺将军益州刺史元凶弑立以为青州刺史瑀闻问即起义遣军并送资实于荆州世祖即位召为御史中丞还至江陵値南郡王义宣为逆瑀陈其不可言甚切至义宣以为丞相左司马俱至梁山瑀犹乘其蜀中船舫又有义宣故部曲潜于梁山洲外下投官军除司徒左长史明年迁御史中丞瑀使气尚人为宪司甚得志弹王僧逹云廕籍高华人品冗末朝士莫不畏其笔端寻转右卫将军瑀愿为侍中不得谓所亲曰人仕宦不出当入不入当出安能长居户限上因求益州世祖知其此意许之孝建三年除辅国将军益州刺史既行甚不得意至江陵与颜竣书曰朱修之三世叛兵一旦居荆州青油幙下作谢宣明面目向使斋帅以长刀引吾下席于吾何有政恐匈奴轻汉耳其年坐夺人妻为妾免官大明元年起为东阳太守明年迁吴兴太守侍中何偃尝案云参伍时望瑀大怒曰我于时望何参伍之有遂与偃絶及为吏部尚书意弥愤愤族叔秀之为丹阳尹瑀又与亲故书曰吾家黑面阿秀遂居留安衆处朝廷不为多士其年疽𤼵背何偃亦发背癕瑀疾已笃闻偃亡懽跃呌唿于是亦卒谥曰刚子子卷南徐州别驾卷弟藏尚书左丞穆之少子贞之中书黄门侍郎太子右卫率宁朔将军江夏内史卒官子裒始兴相以赃货系东冶内穆之女适济阳蔡祐年老贫穷世祖以祐子平南参军孙为始安太守王𢎞字休元琅邪临沂人也曾祖导晋丞相祖洽中领军父珣司徒𢎞少好学以清恬知名与尚书仆射谢混善弱冠为㑹稽王司马道子骠骑参军主簿时农务顿息末役繁兴𢎞以为宜建屯田陈之曰近面所谘立屯田事已具简圣懐南亩事兴时不可失宜早督田畯以要嵗功而府资单刻控引无所虽复厉以重劝肃以严威适足令囹圄充积而无救于事实也伏见南局诸冶募吏数百虽资以廪赡收入甚㣲愚谓若回以配农必功利百倍矣然军噐所须不可都废今欲留铜官大冶及都邑小冶各一所重其功课一准扬州州之求取亦当无乏余者罢之以充东作之要又欲二局田曹各立典军募吏依冶募比例并听取山湖人此皆无损于私有益于公者也其中亦应畴量分判番假及给廪多少自可一以委之本曹亲局所统必当练悉且近东曹板水曹参军纳之领此任其人颇有干能自足了其事耳顷年以来斯务㢮废田芜廪虚实亦由此𢎞过䝉饰擢志输短効岂可相与寝黙有懐弗闻邪至于当否尊自当裁以逺鉴若所启谬允者伏愿便以时施行庶嵗有务农之勤仓有盈廪之实礼节之兴可以垂拱待也道子欲以为黄门侍郎珣以其年少固辞珣颇好积聚财物布在民间珣薨𢎞悉燔烧劵书一不收责余旧业悉以委付诸弟未免丧后将军司马元显以为谘议参军加宁逺将军知记室事固辞不就道子复以为谘议参军加建威将军领中兵又固辞时内外多难在丧者皆不终其哀唯𢎞固执得免桓𤣥尅京邑收道子付廷尉臣吏畏恐莫敢瞻送𢎞时尚在丧独于道侧拜攀车涕泣论者称焉高祖为镇军召补谘议参军以功封华容县五等侯迁琅邪王大司马从事中郎出为宁逺将军琅邪内史尚书吏部郎中豫章相卢循冦南康诸郡𢎞奔寻阳高祖复命为中军谘议参军迁大司马右长史转呉国内史义熙十一年征为太尉长史转左长史从北征前锋已平洛阳而未遣九钖𢎞衔使还京师讽㫖朝廷时刘穆之掌留任而㫖反从北来穆之愧惧发病遂卒而高祖还彭城𢎞领彭城太守宋国初建迁尚书仆射领选太守如故奏弹谢灵运曰臣闻闲厥有家埀训大易作威专戮致诫周书斯典或违刑兹无赦世子左衞率康乐县公谢灵运力人桂兴淫其嬖妾杀兴江涘弃尸洪流事发京畿播闻遐迩宜加重劾肃正朝风案世子左衞率康乐县公谢灵运过蒙恩奖频叨荣授闻礼知禁为日已久而不能防闲阃闱致兹纷秽罔顾宪轨忿杀自由此而勿治典刑将替请以事见免灵运所居官上台削爵土收付大理治罪御史中丞都亭侯王淮之显居要任邦之司直风声噂曾不弹举若知而弗纠则情法斯挠如其不知则尸昧已甚岂可复预班清阶式是国宪请免所居官以侯还散軰中内台旧体不得用风声举弹此事彰赫曝之朝野执宪蔑闻羣司循旧国典既頽所亏者重臣𢎞忝承人乏位副朝端若复谨守常科则终莫之纠正所以不敢拱默自同秉彝违旧之愆伏须准裁高祖令曰灵运免官而已余如奏端右肃正风轨诚副所期岂拘常仪自今为永制十四年迁监江州豫州之西阳新蔡二郡诸军事抚军将军江州刺史至州省赋简役百姓安之永初元年加散骑常侍以佐命功封华容县公食邑二千户三年入朝进号衞将军开府仪同三司高祖因宴集谓羣公曰我布衣始望不至此傅亮之徒竝撰辞欲盛称功徳𢎞率尔对曰此所谓天命求之不可得推之不可去时人称其简典少帝景平二年徐羡之等谋废立召𢎞入朝太祖即位以定䇿安社稷进位司空封建安郡公食邑千户上表固辞曰臣闻赵武称随㑹夫子之家事治言于晋国无隐情臣千载幸㑹谬荷荣遇虽以智能虚薄政绩蔑闻而言无隐情窃所庶几向令天启其心预定大䇿而名编司勲功不见纪固将请不赏之罪悬龙蛇之书岂当稽违成命茍修小节但无功勤暴之四海进阙君子劳心之谋退微小人劳力之效而圣朝僭赏于上愚臣茍忝于下则为厚诬当时永贻口实窃财之诮比此为轻惟尘盛猷亏玷为大㣲躬所惜一朝亦尽非唯仰尘国纪实亦俯畏友朋忧心弥疹胡颜靡託且凡人之交尚申知己况在明主可用理干所以敢遂愚狷守之以死乃见许加使持节侍中改监为都督进号车骑大将军开府刺史如故徐羡之等以废弑之罪将见诛𢎞既非首谋弟昙首又为上所亲委事将发密使报𢎞羡之等诛征𢎞为侍中司徒扬州刺史录尚书给班劔三十人上西征谢晦𢎞与骠骑彭城王义康居守入住中书下省引队仗出入司徒府权置参军五年春大旱𢎞引咎逊位曰臣闻三才虽殊其致则一故世道休明五福攸应政有失徳咎征必显臣抑又闻之台辅之职论道赞契上佐人主燮理隂阳位以徳授则和气淳穆寇窃非据则讁见于天是以陈平有辞不滥主者之局邴吉停驾大惧牛喘之由斯固有国之所同天人之逺㫖陛下圣哲御世光隆宜休征表祥醴泉毖涌而顷隂阳隔并亢旱成灾秋无严霜冬无积雪疾厉之气弥歴四时此岂非任失其人覆餗之咎臣以庸短自毕凡流谬逢嘉运叨恩在昔陛下忘其不腆又重之以今任正位槐鼎统理神州珥貂衣衮总录朝端内外要重顿萃微躬穷极宠贵人臣莫比令徳居之犹或难称矧伊陋昧何以克任此之易了不俟明识但受命之始属値时艰六戎亲戒忧及社稷诚是臣下致节忘身之时当有何心尘挠圣听所以僶俛从事循墙驰驱志在宣力虑不及远既鲸鲵折首西夏底定便宜其本懐避贤谢拙而常人偷安日甘一日实亦仰佩天眷未能自已荏苒推迁忽及三载遂令负乘之衅彰着幽明愆伏之灾患纒氓庶上缺皇朝缉熙之羙下增官谤覆折之灾伏念惶赧五情飞散虽日厚颜何以宁处不逺而复大易攸称小惩大戒细人之福近复之羙非所敢觖惩戒之幸窃懐庶几今履端惟始朝庆礼毕輙还私门思愆家巷庶㣲塞天谴少弭谤讟伏愿鑑其所守即而许之临启愧塞不自宣尽先是彭城王义康为荆州刺史镇江陵平陆令河南成粲与𢎞书曰仆闻轨物设教必随时制宜世代盈虚亦与之消息夫势之所处非亲不居是以周之宗盟异姓为后权轴之要任归二南斯前代之明謩当今之显辙明公位极台鼎四海具瞻劬劳夙夜义同吐握而总录百揆兼牧畿甸功实盛大莫之与俦天道福谦宜存挹损骠骑彭城王道徳昭备上之懿弟宗本归源所应推先宜出据列蕃齐光鲁衞明公高枕论道燮理隂阳则天下和平灾害不作福庆与大宋升降享年与松乔齐久名垂万代岂不羙欤𢎞本有退志挟粲言由是固自陈请乃降为衞将军开府仪同三司六年𢎞又上表曰臣闻异姓为后宗周之明义亲不在外有国之所先故鲁长滕君春秋所羙楚出弃疾前史垂诫矧乃茂亲明徳道光一时述职侯甸朝政弗及而以庶族庸陋浮华之臣超踰先典居中赞契岂所以宪章古式缉熙治道骠骑将军臣义康徽猷逺邈明徳弥劭敷政江汉化被荆南缙绅属情想乐当务周旦之寄不谋同词分陜虽重比此为轻臣实空闇阶恩踰越俯积素餐仰玷盛化公私二三无一而可昔孙叔未进优孟见弞展季在下臧文贻讥况道隆地昵义兼前礼臣于古人无能为役负乘窃位万物谓何虽曰厚颜胡宁以处斯亡之惧寔疚其心乞解州录以允民望伏愿陛下远存至公近鑑丹款俯顺朝野改授亲贤岂惟下臣获免大戾凡厥衆𨽻孰不庆幸若天眷罔已脱复迟回请出臣表逮闻外内朝议舆诵或有可择诏曰省表远拟隆周经国之体近述大易卑牧之志三复沖㫖良用怃然公体道渊虚明识经远毗翼艰难勲猷光茂俾朕获辰居垂拱司契委成岂容高逊总录固辞神州使成务有亏以重朕之不徳邪深存体国所望夤亮骠骑亲贤之寄地均旦奭还入内辅参赞机务輙敬从所执义康由是代𢎞为司徒与之分录𢎞又表曰近冐表闻披陈愚管实冀天鉴体其至诚而奉被还诏未䝉酬察徒尘圣览仰延优㫖顾影惭惶罔识攸厝臣忝荷要重四载于今既违前史量力之诫又㣲古人进贤之羙尸位固宠日积官谤旋观周行兴愧已后况在亲贤朝野归徳甫思引身曷云能补惟尘大典亏丧已多不悟天眷之隆复垂恩奖名噐弗改蒙宠如旧感遇自揆茫若无涯臣义康既总录百揆毗赞盛化忝厠下风谘凭有所内朝细务庶可免竭神州任重望实兼该臣何人斯寇窃不已为尔推迁覆败将及就无人事之愆必有隂阳之患伏念惟忧疹如疾首不知何理可以自安但成㫖已决涣汗难反加臣懦劣少无此志进不能抗言陈辞以死自固退不能重蠒置冰鲜食为瘠祗畏天威遂复俛仰至于摄督所部料综文案曹局吏役所须不多其余文武皆为冗长相府初建或有未充请留职僚同事而已自此以外及诸资实一送司徒臣受恩深重休戚是预义无虚饰茍自贬损伏愿圣察特垂许顺不令诚诉其见抑夺上又诏曰衞军表如此司徒宜须事力可顺公雅懐割二千人配府资储不烦事送𢎞博练治体留心庶事斟酌时宜每存优允与八座丞郎疏曰同伍犯法无士人不罪之科然每至诘谪輙有请诉若垂恩宥则法废不可行依事纠责则物以为苦怨宜更为其制使得忧苦之𠂻也又主守偷五匹常偷四十匹竝加大辟议者咸以为重宜进主偷十匹常偷五十匹死四十匹降以补兵既得少寛民命亦足以有惩也想各言所懐左丞江奥议士人犯盗赃不及弃市者刑竟自在赃污淫盗之目清议终身经赦不原当之者足以塞愆闻之者足以鉴诫若复雷同羣小谪以兵役愚谓为苦符伍虽比屋邻居至于士庶之际实自天隔舍藏之罪无以相闗奴客与符伍交接有所藏蔽可以得知是以罪及奴客自是客身犯愆非代郎主受罪也如其无奴则不应坐右丞孔黙之议君子小人既杂为符伍不得不以相检为义士庶虽殊而理有闻察譬百司居上所以下不必躬亲而后同坐是故犯违之日理自闗今罪其飬子典计者盖义存戮仆如此则无奴之室岂得宴安但既云复士宜令输赎常盗四十匹主守五匹降死补兵虽大存寛惠以纾民命然官及二千石及失节士大夫时有犯者罪乃可戮恐不可以补兵也谓此制可施小人士人自还用旧律尚书王淮之议昔为山隂令士人在伍谓之押符同伍有愆得不及坐士人有罪符伍纠之此非士庶殊制实使即刑当罪耳夫束脩之胄与小人隔絶防检无方宜及不逞之士事接羣细既同符伍故使纠之于时行此非唯一处左丞议奴客与邻伍相闗可得检察符中有犯使及刑坐即事而求有乖实理有奴客者类多使役东西分散住家者少其有停者左右驱驰动止所须出门甚寡典计者在家十无其一奴客坐伍滥刑必衆恐非立法当罪本㫖右丞议士人犯偷不及大辟者宥补兵虽欲𢎞士惧无以惩邪乘理则君子违之则小人制严于上犹冐犯之以其宥科犯者或衆使畏法其心乃所以大宥也且士庶异制意所不同殿中郎谢元议谓宜先治其本然后其末可理本所以探士大夫于符而末所以检小人邪可使受检于小人邪士犯坐奴是士庶天隔则士无𢎞庶之由以不知而押之于伍则是受检于小人也然则小人有罪士人无事仆𨽻何罪而令坐之若以实相交闗贵其闻察则意有未因何者名实殊章公私异令奴不押符是无名也民乏资财是私贱也以私贱无名之人豫公家有实之任公私混淆名实非允由此而言谓不宜坐还从其主于事为宜无奴之士不在此例若士人本检小人则小人有过已应获罪而无奴则义归戮仆然则无奴之士未合宴安使之输赎于事非谬二科所附惟制之本耳此自是辩章二本欲使各从其分至于求之管见宜附前科区别士庶于义为羙盗制按左丞议士人既终不为兵革幸可同寛宥之惠不必依旧律于议咸允吏部郎何尚之议按孔右丞议士人坐符伍为辠有奴辠奴无奴输赎既许士庶缅隔则闻察自难不宜以难知之事定以必知之法夫有奴不贤无奴不必不贤今多僮者傲然于王宪无仆者憷廹于时网是为恩之所霑恒在程卓法之所设必加颜原求之鄙懐窃所未㥦谢殿中谓奴不随主于名分不明诚是有理然奴仆实与闾里相闗今都不问恐有所失意同左丞议𢎞议曰寻律令既不分别士庶又士人坐同伍罹谪者无处无之多为时恩所宥故不尽亲谪耳吴及义兴适有许陆之徒以同符合给二千石论启丹书已未问㑹稽士人云十数年前亦有四族坐比被责以时恩获停而王尚书云人旧无同伍坐所未之解恐任之日偶不値此事故邪圣明御世士人诚不忧至苦然要须临事论通上干天听为纷扰不如近为定科使轻重有节也又寻甲符制蠲士人不传符耳令使复除亦得如之共相押领有违纠列了无等衰非许士人闾里之外也诸议云士庶缅絶不相参知则士人犯法庶民得不知若庶民不许不知何许士人不知小民自非超然简独永絶尘粃者比门接栋小以为意终自闻知不必须日夕来往也右丞百司之言粗是其况如衰陵士人实与里巷闗通相知情状乃当于冠带小民今谓之士人便无小人之坐署为小民輙受士人之罚于情于法不其颇欤且都令不及士流士流为轻则小人令使征预其罚便事至相纠闾伍之防亦为不同谓士人可不受同伍之讁耳罪其奴客庸何伤邪无奴客可令输赎又或无奴僮为衆所明者官长二千石便当亲临列上依事遣判偷五匹四十匹谓应见优量者实以小吏无知临财易昧或由疏慢事蹈重科求之于心常有可愍故欲小进匹数寛其性命耳至于官长以上荷䝉禄荣付以局任当正已明宪检下防非而亲犯科律乱法冐利五匹乃已为𢎞矣士人无私相偷四十匹理就使至此致以明罚固其宜耳并何容复加哀矜且此軰士人可杀不可讁有如诸论本意自不在此也近闻之道路聊欲共论不唿乃尔难精既衆议纠纷将不如其已若唿不应停寝谓宜集议奏闻决之圣㫖太祖诏衞军议为允𢎞又上言旧制民年十三半役十六全役当以十三以上能自营私及公故以充役而考之见事犹或未尽体有彊弱不皆称年且在家自随力所能堪不容过苦移之公役动有定科循吏隐恤可无其患庸宰守常已有勤剧况値苛政岂可称言乃有务在丰役增进年齿孤远贫弱其敝尤深至令依寄无所生死靡告一身之切逃窜求免家人逺计胎孕不育巧避罗宪实亦由之今皇化惟新四方无事役召之应存乎消息十五至十六宜为半丁十七为全从之其后𢎞寝疾𢎞表屡乞骸骨上輙优诏不许九年进位太保领中书监余如故其年薨时年五十四即赠太保中书监给节加羽葆鼓吹增班劔为六十人侍中录尚书刺史如故谥曰文昭公配食高祖庙廷其年诏曰乃者三逆煽祸寔䌓有徒爰初遵飬暨于明罚外虞内虑实维艰难故太保华容县公𢎞故衞将军华故左光禄大夫昙首抱义懐忠乃情同至筹谋庙堂竭尽智力经营艰险简自朕心国耻既雪允膺茅土而竝执谦挹志不命踰故用竚朝典将有后命盛业不究相系殒落永懐伤叹痛恨无已𢎞可增封千户华昙首封开国县侯食邑各千户护军将军建昌公彦之深诚密谟比踪齐望其复先食邑以酬忠勋又诏闻王太保家便已匮乏清约之羙同规古人言念始终情增悽叹可赐钱百万米千斛世祖大明五年车驾游幸经𢎞墓下诏曰故侍中中书监太保录尚书事扬州刺史华容文昭公𢎞徳猷光劭鉴识明逺故散骑常侍左光禄大夫太子詹事豫章文侯昙首夙尚恬素理心贞正竝绸缪先眷契阔屯夷内亮王道外流徽誉以国图令勋民思茂惠朕薄廵都外瞻览坟茔永言想慨良深于懐便可遣使致祭墓所𢎞明敏有思致既以民望所宗造次必存礼法凡动止施为及书翰仪体后人皆依倣之谓为王太保家法虽歴任藩翰不营财利薨亡之后家无余业而轻率少威仪性又褊隘人忤意者輙面加责辱少时尝樗蒲公城子野舍及后当权有人就𢎞求县辞诉颇切此人尝以蒲戱得罪𢎞诘之曰君得钱㑹戏何用禄为答曰不审公城子野何在𢎞默然子钖嗣少以宰相子起家为员外散骑歴清职中书郎太子左衞率江夏内史高自位遇太尉江夏王义恭当朝钖箕踞大坐殆无推敬卒官子僧亮嗣齐受禅降爵为侯食邑五百户𢎞少子僧逹别有传𢎞弟虞廷尉卿虞子深有羙名官至新安太守虞弟抑光禄大夫抑弟孺侍中孺弟昙首别有传𢎞从父弟练晋中书令珉子也元嘉中歴显官侍中度支尚书练子钊世祖大明中亦经清职黄门郎临海王子顼晋安王子勋征虏前军长史左民尚书太宗初为司徒左长史随司徒建安王休仁出赭圻时居母忧加冠军将军忤犯休仁出为始兴相休仁恚之不已太宗乃收付廷尉赐死史臣曰晋纲弛紊其渐有由孝武守文于上化不下及道子昬徳居宗宪章坠矣重之以国寳启乱加之以元显嗣虐而祖宗之遗典羣公之旧章莫不叶散冰离扫地尽矣主威不树臣道专行国典人殊朝纲家异编户之命竭于豪门王府之蓄变为私藏由是祸基东妖难结天下荡荡然王道不絶者若綖高祖一朝创义事属横流改乱章布平道尊主卑臣之义定于马棰之间威令一施内外从禁以建武永平之风变太元隆安之俗此盖文宣公之为也为一代宗臣配飨清庙岂徒然哉宋书卷四十二卷四十二考证宋书卷四十二考证刘穆之传穆之视不言者久之视字上南史有直字先是郡县为封国者内史相并于国主称臣者内二字诸本并讹若自今据南史改正吾家黑面阿秀遂居留安衆处留南史作刘王𢎞传使畏法其心乃所以大宥也畏法二字似当在其心下本所以探士大夫于符而末所以捡小人邪可使受捡于小人邪此三句内必有误字宋书卷四十二考证宋书卷四十三钦定四库全书宋书卷四十三梁沈约撰列传第三徐羡之傅亮檀道济徐羡之字宗文东海郯人也祖宁尚书吏部郎江州刺史未拜卒父祚之上虞令羡之少为王雅太子少傅主簿刘牢之镇北功曹尚书祠部郎不拜桓修抚军中兵曹参军与高祖同府深相亲结义旗建高祖版为镇军参军尚书库部郎领军司马与谢混共事混甚知之补琅邪王大司马参军司徒左西属徐州别驾从事史太尉咨议参军义熙十一年除鹰扬将军琅邪内史仍为大司焉从事中郎将如故高祖北伐转太尉左司马掌留任以副贰刘穆之初高祖议欲北伐朝士多谏唯羡之黙然或问何独不言羡之曰吾位至二品官为二千石志愿乆充今二方已平拓地万里唯有小羌未定而公寝食不忘意量乖殊何可轻豫刘穆之卒高祖命以羡之爲吏部尚书建威将军丹阳尹总知留任甲仗二十人出入转尚书仆射将军尹如故十四年大司马府军人朱兴妻周坐息男道扶年三嵗先得癎病周因其病发掘地生埋之为道扶姑女所告正周弃市刑羡之议曰自然之爱虎狼犹仁周之凶忍宜加显戮臣以为法律之外故尚𢎞物之理母之即刑由子眀法为子之道焉有自容之地虽伏法者当辜而在宥者靡容愚谓可特申之遐裔从之高祖践阼进号鎭军将军加散骑常侍上初即位思佐命之功诏曰散骑常侍尚书仆射鎭军将军丹阳尹徐羡之监江州豫州之西阳新蔡诸军事抚军将军江州刺史华容侯王𢎞散骑常侍䕶军将军作唐男檀道济中书令领太子詹事傅亮侍中中领军谢晦前左将军江州刺史宜阳侯檀韶使持节雝梁南北秦四州荆州之河北诸军事后将军雝州刺史闗中侯赵伦之使持节督北徐兖青三州诸军事征虏将军北徐州刺史南城男刘懐慎散骑常侍领太子左卫率新淦侯王仲徳前冠军将军北青州刺史安南男向弥左卫将军滠阳男刘粹使持节南蛮校尉佷山子到彦之西中郎司马南郡宜阳侯张劭参西中郎将军事建威将军河东太守资中侯沈林子等或忠规逺谋扶赞洪业或肆勤树绩𢎞济艰难经始图终勲烈惟茂并宜与国同休飨兹大赉羡之可封南昌县公𢎞可华容县公道济可改封永修县公亮可建城县公晦可武昌县公食邑各二千户韶可更增邑二千五百戸仲徳可增邑二千二百户懐愼彦之各进爵为侯粹改封建安县侯并增邑为千户伦之可封霄城县侯食邑千户劭可封临沮县伯林子可封汉夀县伯食邑六百户开国之制率遵旧章羡之迁尚书令扬州刺史加散骑常侍进位司空録尚书事常侍刺史如故羡之起自布衣又无术学直以志力局度一旦居廊庙朝野推服咸谓有宰臣之望沈密寡言不以忧喜见色颇工奕棊观戏常若未解当世倍以此推之傅亮蔡廓常言徐公晓万事安异同高祖不豫加班劔三十人宫车晏驾与中书令傅亮领军将军谢晦鎭北将军檀道济同被顾命少帝诏曰平理狱讼政道所先朕哀荒在疚未堪亲览司空尚书令可率衆官月一决狱帝后失徳羡之等将谋废立而庐陵王义眞轻动多过不任四海乃先废义眞然后废帝时谢晦为领军以府舎内屋败应治悉移家人出宅聚将士于府内镇北将军南兖州刺史檀道济先朝旧将威服殿省且有兵衆召使入朝告之以谋事将发道济入宿领军府中书舍人邢安泰潘盛为内应其日守闗道济领兵居前羡之等继其后由东掖门云龙门入宿卫先受处分莫有动者先是帝于华林园为列肆亲自酤卖又开渎聚土以像破岗率左右唱唿引船为乐是夕寝于龙舟在天渊池兵士进杀二人又伤帝指扶帝出东合收玺绶羣臣拜辞卫送故太子宫迁于呉郡侍中程道惠劝立第五皇弟义恭羡之不许遣使杀义眞于新安杀帝于呉县时为帝筑宫未成权居金昌亭帝突走出昌门追者以门闗击之倒地然后加害太祖即阼进羡之司徒余如故改封南平郡公食邑四千户固让加封有司奏车驾依旧临华林园听讼诏曰政刑多所未悉可如先二公推讯元嘉二年羡之与左光禄大夫傅亮上表归政曰臣闻元首司契运枢成务臣道代终事尽宣翼冕旒之道理絶于上皇拱己之事不行于中古故高宗不言以三龄为断冢宰听政以再朞为节百王以降罔或不然陛下圣德绍兴负荷洪业亿兆颙颙思陶盛化而圣㫖谦挹委成羣司自大礼告终钻燧三改大眀伫照逺迩倾属臣等虽率诚屡闻未能仰感敢借品物之情谨因苍生之志伏愿陛下逺存周文日昃之道近思皇室缔构之艰时揽万机躬亲朝政广辟四聪博询庶业则雍熙可臻有生幸甚上未许羡之等重奏曰近写下情言为心罄奉被还诏鉴许未回岂惟愚臣秉心有在询之朝野人无异议何者形风四方寔系王德一国之事本之一人虽世代不同时殊风异至于主运臣赞古今一揆未有浑心委任而休眀可期此之非宜布自遐迩臣等荷遇二世休慼以均情为国至岂容顺黙重披丹心冐昧以请上犹辞羡之等又固陈曰比表披陈辞诚俱尽诏㫖沖逺未垂听纳三复屛营伏增忧叹臣闻克隆先构干蛊之盛业昧旦丕显帝王之高义自皇宋创运英圣有造殷忧未阙艰患仍缠頼天命有底圣眀承业时屯国故犹在民心太山之安未易可保昬眀隆替系在圣躬斯诚周诗夙兴之辰殷王待旦之日岂得无为拱己复𤣥古之风逡廵虚挹徇匹夫之事伏愿以宗庙为重百姓为心𢎞大业以嗣先轨隆圣道以增前烈愚瞽所献情尽于此上乃许之羡之仍逊位退还私第兄子佩之及侍中程道惠呉兴太守王韶之等并谓非宜敦劝甚苦复奉诏摄任三年正月诏曰民生于三事之如一爱敬同极岂惟名敎况乃施侔造物义在加隆者乎徐羡之傅亮谢晦皆因缘之才荷恩在昔擢自无闻超居要重卵翼而长未足以譬永初之季天祸横流大眀倾曜四海遏密实受顾託任同负图而不能竭其股肱尽其心力送徃无复言之节事居阙忠贞之効将顺靡记匡救蔑闻懐宠取容顺成失德虽末因惧祸以建大䇿而逞其悖心不畏不义播迁之始谋肆酖毒至止未几显行怨杀穷凶极虐荼酷备加顚沛皂𨽻之手告尽逆旅之馆都鄙哀愕行路饮涕故庐陵王英秀明逺徽风夙播鲁卫之寄朝野属情羡之等暴蔑求专忌贤畏逼造搆贝锦成此无端㒺主䝉上横加流屛矫诬朝旨致兹祸害寄以国命而翦为仇雠旬月之间再肆酖毒痛感三灵怨结人鬼自书契以来弃常安忍反易天眀未有如斯之甚者也昔子家从弑郑人致讨宋肥无辜荡泽为戮况逆乱倍于徃衅情痛深于国家此而可容孰不可忍即宜诛殛告谢存亡而于时大事甫尔异同纷结匡国之勲实着莫大之罪未彰是以逺酌民心近听舆讼虽欲讨乱虑或难图故忍戚含哀懐耻累载每念人生实难情事未展何尝不顾影恸心伏枕泣血今逆臣之衅彰暴遐迩君子悲情义徒思奋家雠国耻可得而雪便命司宼肃眀典刑晦据有上流或不即罪朕当亲率六师为其遏防可遣中领军到彦之即日电发征北将军檀道济络驿继路符卫军府州以时收翦已命征虏将军刘粹断其走伏罪止元凶余无所问感惟永徃心情崩絶氛雾既袪庶几治道尔且诏召羡之行至西明门外时谢晦弟㬭为黄门郎正直报亮云殿内有异处分亮驰报羡之羡之回还西州乘内人问讯车出郭歩走至新林入陶灶中自刭死时年六十三羡之初不应召上遣中领军到彦之右卫将军王华追讨羡之死野人以告载尸付廷尉子乔之尚髙祖第六女富阳公主官至竟陵王文学乔之及弟乞奴从诛初羡之年少时尝有一人来谓之曰我是汝祖羡之因起拜之此人曰汝有贵相而有大厄可以钱二十八文薶宅四角可以免灾过此可位极人臣后羡之随亲之县住在县内尝暂出而贼自后破县县内人无免者鸡犬亦尽唯羡之在外获全随从兄履之为临海乐安县尝行经山中见黑龙长丈余头有角前两足皆具无后足曵尾而行及拜司空守闗将入彗星晨见危南又当拜时䨇鹤集太极东鸱尾鸣唤兄子佩之轻薄好利髙祖以其姻戚累加宠任为丹阳尹呉郡太守景平初以羡之秉权颇豫政事与王韶之程道惠中书舍人邢安泰潘盛相结党与时谢晦乆病连灸不堪见客佩之等疑其託疾有异图与韶之道惠同载诣傅亮称羡之意欲令亮作诏诛之亮答以为己等三人同受顾命岂可相残戮若诸君果行此事便当角中歩出掖门耳佩之等乃止羡之既诛太祖特宥佩之免官而已其年冬佩之又结殿中监茅亨谋反并告前宁州刺史应袭以亨为兖州袭为豫州亨密以闻袭亦告司徒王𢎞佩之聚党百余人杀牛犒赐条牒时人并相署置期眀年正㑹于殿中作乱未及数日收斩之傅亮字季友北地灵州人也祖咸司𨽻校尉父瑗以学业知名位至安成太守瑗与郗超善超尝造瑗瑗见其二子廸及亮亮年四五嵗超令人解亮衣使左右持去初无吝色超谓瑗曰卿小儿才名位宦当逺踰于兄然保家传祚终在大者廸字长猷亦儒学官至五兵尚书永初二年卒追赠太常亮博渉经史尤善文词初为建威参军桓谦中军行参军桓𤣥簒位闻其博学有文采选为秘书郎欲令整正秘阁未及拜而𤣥败义旗初丹阳尹孟昶以为建威参军义熙元年除员外散骑侍郎直西省典掌诏命转领军长史以中书郎滕演代之亮未拜遭母忧服阕为刘毅抚军记室参军又补领军司马七年迁散骑侍郎复代演直西省仍转中书黄门侍郎直西省如故髙祖以其乆直勤劳欲以为东阳郡先以语廸廸大喜告亮亮不答即驰见髙祖曰伏闻恩㫖赐拟东阳家贫忝禄私计为幸但凭廕之愿实结本心乞归天宇不乐外出髙祖笑曰谓卿之须禄耳若能如此甚协所望㑹西讨司马休之以为太尉从事中郎掌记室以太尉参军羊徽为中书郎代直西省亮从征关洛还至彭城宋国初建令书除侍中领世子中庶子徙中书令领中庶子如故从还夀阳髙祖有受禅意而难于𤼵言乃集朝臣燕饮从容言曰桓𤣥暴簒鼎命已移我首唱大义复兴皇室南征北伐平定四海功成业着遂荷九钖今年将衰暮崇极如此物戒盛满非可久安今欲奉还爵位归老京师羣臣唯盛称功徳莫晓此意日晚坐散亮还外乃悟㫖而宫门已闭亮于是叩扉请见髙祖即开门见之亮入便曰臣暂宜还都髙祖达觧此意无复他言直云须几人自送亮曰须数十人便足于是即便奉辞亮即出已夜见长星竟天亮拊髀曰我常不信天文今始验矣至都即徴髙祖入辅永初元年迁太子詹事中书令如故以佐命功封建城县公食邑二千户入直中书省专典诏命以亮任总国权听于省见客神虎门外每旦车常数百两髙祖登庸之始文笔皆是记室参军滕演北征广固悉委长史王诞自此后至于受命表䇿文诰皆亮辞也演字彦将南阳西鄂人官至黄门郎祕书监义熙八年卒二年亮转尚书仆射中书令詹事如故眀年髙祖不豫与徐羡之谢晦并受顾命给班剑二十人少帝即位进为中书监尚书令景平二年领䕶军将军少帝废亮率行台至江陵奉迎太祖既至立行门于江陵城南题曰大司马门率行台百僚诣门拜表威仪礼容甚盛太祖将下引见亮哭恸甚哀动左右既而问义眞及少帝薨废本末悲号呜咽侍侧者莫能仰视亮流汗沾背不能答于是布腹心于到彦之王华等深自结纳太祖登阼加散骑常侍左光禄大夫开府仪同三司本官悉如故司空府文武即为左光禄府又进爵始兴郡公食邑四千户固让进封元嘉三年太祖欲诛亮先唿入见省内密有报之者亮辞以㛮病笃求暂还家遣信报徐羡之因乘车出郭门骑马奔趋廸墓屯骑校尉郭泓收付廷尉伏诛时年五十三初至广莫门上遣中书舎人以诏书示亮并谓曰以公江陵之诚当使诸子无恙初亮见世路屯险着论名曰演愼曰大道有言愼终如始则无败事矣易曰括囊无咎愼不害也又曰借之用茅何咎之有愼之至也文王小心大雅咏其多福仲由好勇冯河贻其苦箴虞书着愼身之誉周庙铭陛坐之侧因斯以谈所以保身全德其莫尚于愼乎夫四道好谦三材忌满祥萃虚室鬼瞰髙屋丰屋有蔀家之灾鼎食无百年之贵然而徇欲厚生者忽而不戒知进忘退者曽莫之惩前车已摧后銮不息乘危以庶安行险而徼幸于是有顚坠覆亡之祸残生天命之衅其故何哉流溺忘反而以身轻于物也故昔之君子同名爵于香饵故倾危不及思忧患而豫防则鍼石无用洪流于涓涓合拱挫于纎蘖介焉是式色斯而举悟髙鸟以风逝鑑醴酒而投天岂敝着而后谋通患结而后思复云尔而已哉故诗曰愼尔侯度用戒不虞言防萌也夫单以营内丧表张以治外失中齐秦有守一之败偏恃无兼济之功冰炭涤于胷心巖墙絶于四体夫然故形神偕全表里宁一营魄内澄百骸外固邪气不能袭忧患不能及然可以语至而言极矣夫以嵇子之抗心希古絶覊独放五难之根既㧞立生之道无累人患殆乎尽矣徒以忽防于钟吕肆言于禹汤祸机发于豪端逸翩铩于衆举观夫贻书良友则匹厚味于甘酖其惧患也若无辔而乘奔其愼祸也犹履冰而临谷或振褐髙楼揭竿独徃或保约违丰安于卑位故漆园外楚忌在龟牺商洛遐遯畏此驷马平仲辞邑殷鉴于崔庆张临挹满灼戒乎桑霍若君子览兹二涂则贤鄙之分既明全丧之实又显非知之难愼之惟难愼也者言行之枢管乎夫据图挥刄愚夫弗为临渊登峭莫不惴慄何则害交故虑笃患切而惧深故诗曰不敢暴虎不敢冯河愼微之谓也故庖子渉族憷然为戒差之一毫弊犹如此况乎触害犯机自投死地祸福之具内充外斥陵九折于卭僰泛冲波于吕梁倾侧成于俄顷性命哀而莫救呜唿呜唿故语有之曰诚能愼之福之根也曰是何伤祸之门尔言愼而已矣亮布衣儒生侥幸际㑹既居宰辅兼总重权少帝失德内懐忧惧作感物赋以寄意焉其辞曰余以暮秋之月述职内禁夜清务隙游目艺苑于时风霜初戒蛰类尚繁飞蛾翔羽翩翾满室赴轩幌集眀烛者必以燋灭为度虽则微物矜懐者乆之退感荘生异鹊之事与彼同迷而忘反鉴之道此先师所以鄙智及齐客所以难日论也怅然有懐感物兴思遂赋之云尔在西成之暮晷肃皇命于禁中聆蜻蛚于前庑鉴朗月于房栊风萧瑟以陵幌霜皑皑而被墉怜鸣蜩之应节惜落景之懐东嗟劳人之萃感何夕永而虑充眇今古以遐念若循环之无终咏倚相之遗矩希董生之方融钻光灯而散袠温圣哲之遗踪坟素杳以难暨九流纷其异封领三百于无邪贯五千于有宗考旧闻于前史访心迹于污隆岂夷阻之在运将全丧之由躬游翰林之彪炳嘉美手于良工辞存丽而去秽㫖既雅而能通虽源流之深浩且扬㩁而发蒙习习飞蚋飘飘纎蝇缘幌求隙望爓思陵糜兰膏而无悔赴朗烛而未惩瞻前轨之既覆忘改辙于后乘匪微物之足悼怅永念而捬膺彼人道之为贵参二仪而比灵禀清旷以授气修缘督而为经照安危于心术镜纎兆于未形有徇末而舍本或躭欲而忘生碎随侯于微爵捐所重而要轻矧昆虫之所昧在智士之犹婴悟雕陵于荘氏几鉴浊而迷清仰前修之懿轨知吾迹之未并虽宋元之外占曷在予之克明岂知反之徒尔喟投翰以增情初奉迎大驾道路赋诗三首其一篇有悔惧之辞曰夙櫂发皇邑有人祖我舟饯离不以币赠言重琳球知止道攸贵懐禄义所尤四牡倦长路君辔可以収张邴结晨轨疎董顿夕辀东隅诚已谢西景逝不留性命安可图懐此作前修敷袵铭笃诲引带佩嘉谋迷宠非予志厚德良未詶抚躬愧疲朽三省惭爵浮重明照蓬艾万品同率由忠诰岂假知式微发直讴亮自知倾覆求退无由又作辛有穆生董仲道赞称其见微之羙长子演祕书郎先亮卒演弟悝湛逃亡湛弟都徙建安郡世祖孝建之中并还京师檀道济髙平金乡人左将军韶少弟也少孤居丧备礼奉姊事兄以和谨致称髙祖创义道济从入京城参髙祖建武军事转征西讨平鲁山禽桓振除辅国参军南阳太守以建义勲封吴兴县五等侯卢循㓂逆羣盗互起郭寄生等聚作乱以道济为扬武将军天门太守讨平之又从刘道规讨桓谦荀林等率厉文武身先士卒所向摧破及徐道覆来逼道规亲出拒战道济战功居多迁安逺䕶军武陵内史复为太尉参军拜中书侍郎转宁朔将军参太尉军事以前后功封作唐县男食邑四百户补太尉主簿谘议参军豫章公世子为征虏将军镇京口道济为司马临淮太守又为世子西中郎司马梁国内史复为世子征虏将军司马加冠军将军义熙十二年髙祖北伐以道济为前锋出淮肥所至诸城戍望风降服进克许昌获伪宁朔将军颕川太守姚坦及大将杨业至成臯伪兖州刺史韦华降迳进洛阳伪平南将军陈留公姚沈归顺凡㧞城破垒俘四千余人议者谓应悉戮以为京观道济曰伐罪吊民正在今日皆释而遣之于是戎夷感悦相率归之者甚衆进据潼关与诸军共破姚绍长安既平以为征虏将军琅邪内史世子当鎭江陵彼以道济为西中郎司马持节南蛮校尉又加征虏将军迁宋国侍中领世子中庶子兖州大中正髙祖受命转䕶军加散骑常侍领石头戍事听直入殿省以佐命功改封永修县公食邑二千戸徙为丹阳尹䕶军如故髙祖不豫给班剑二十人出监南徐兖之江北淮南诸郡军事鎭北将军南兖州刺史景平元年虏围青州刺史竺夔于东阳城䕫告急加道济使持节监征讨诸军事与王仲德救东阳未及至虏烧营焚攻具遁走将追之城内无食乃开窖取乆谷窖深数丈出谷作米已经再宿虏去已逺不复可追乃止还镇广陵徐羡之将废庐陵王义眞以告道济道济意不同屡陈不可不见纳羡之等谋欲废立讽道济入朝既至以谋告之将废之夜道济入领军府就谢晦宿晦其夕竦动不得眠道济就寝便熟晦以此服之太祖未至道济入守朝堂上即位进号征北将军加散骑常侍给鼓吹一部进封武陵郡公食邑四千戸固辞进封又增督青州徐州之淮阳下邳琅邪东莞五郡诸军事及讨谢晦道济率军继到彦之彦之战败退保隠圻㑹道济至晦本谓道济与羡之等同诛忽闻来上人情兇惧遂不战自溃事平迁都督江州之江夏豫州之西阳新蔡晋熙四郡诸军事征南大将军开府仪同三司江州刺史持节常侍如故增封千戸元嘉八年到彦之伐索虏已平河南寻复失之金墉虎牢并没虏逼滑台加道济都督征讨诸军事率衆北讨军至东平夀张县值虏安平公乙旃眷道济率宁朔将军王仲徳骁骑将军叚宏奋击大破之转战至髙梁亭虏宁南将军济州刺史夀昌公悉頬库结前后邀战道济分遣叚宏及台队主沈䖍之等竒兵击之即斩悉颊库结道济进至济上连战二十余日前后数十交虏衆盛遂陷滑台道济于歴城全军而反进位司空持节常侍都督刺史并如故还鎭寻阳道济立功前朝威名甚重左右腹心并经百战诸子又有才气朝廷疑畏之太祖寝疾累年屡经危殆彭城王义康虑宫车晏驾道济不可复制十二年上疾笃㑹索虏为边冦召道济入朝既至上闲十三年春将遣道济还鎭已下船矣㑹上疾动召入祖道收付廷尉诏曰檀道济阶縁时幸荷恩在昔宠灵优渥莫与为比曾不感佩殊遇思答万分乃空懐疑贰履霜日乆元嘉以来猜阻滋结不义不昵之心附下罔上之事固已暴之民听彰于遐迩谢灵运志凶辞丑不臣显着纳受邪説每相容隐又潜散金货招诱剽猾逋逃必至寔繁弥广日夜伺隙希冀非望鎭军将军仲徳徃年入朝屡陈此迹朕以其位居台铉豫班河岳弥缝容养庶或能革而长恶不悛凶慝遂遘因朕寝疾规肆祸心前南蛮行参军庞延祖具悉奸状密以启闻夫君亲无将刑兹罔赦况罪衅深重若斯之甚便可收付廷尉肃正刑书事止元恶余无所问于是收道济及其子给事黄门侍郎植司徒从事中郎粲太子舍人隰征北主簿承伯祕书郎遵等八人并于廷尉伏诛又收司空参军薛彤付建康伏法又遣尚书库部郎顾仲文建武将军茅亨至寻阳收道济子夷邕演及司空参军髙进之诛之薛彤进之并道济腹心有勇力时以比蜀将闗张初道济见收脱帻投地曰乃复壊汝万里之长城邕子孺乃被宥世祖世为奉朝请史臣曰夫弹冠出里结组登朝道申于夷路运艰于险辙是以古人裴回于出处交战乎临岐若其任重于身恩结自主虽复据鼎承剑悠然不以存殁为懐当二公受言西殿跪承顾託若使死而可再固以赴蹈为期也及逢权定之期当震主之地甫欲攘抑后祸御蔽身灾使桐宫有卒廹之痛淮王非中雾之疾若以社稷为存亡则义异于此但彭城无燕刺之衅而有楚英之戮若使一昆延厯亦未知定终所在也谢晦言不以贼遗君父岂徒言哉宋书卷四十三卷四十三考证宋书卷四十三考证徐羡之传羡之等重奏曰近冩下情近下一本有陈字时谢晦弟㬭为黄门郎门下一本有侍字傅亮传霜皑皑而被墉皑皑诸本俱讹溰溰今据傅亮集改正咏倚相之遗矩矩监本讹短今据傅亮集改正宋书卷四十三考证宋书卷四十四钦定四库全书宋书卷四十四梁沈约撰列传第四谢晦谢晦字宣明陈郡阳夏人也祖郎东阳太守父重㑹稽王道子骠骑长史兄绚高祖鎭军长史蚤卒晦初为孟昶建威府中兵参军昶死高祖问刘穆之孟昶参佐谁堪入我府穆之举晦即命为太尉参军高祖尝讯囚其旦刑狱参军有疾札晦代之于车中一鑑讯牒催促便下相府多事狱系殷积晦随问酬辩曾无违谬高祖竒之即日署刑狱贼曹转豫州治中从事义熙八年土断侨流郡县使晦分判扬豫民戸以平允见称入为太尉主簿从征司马休之时徐逵之战败见杀高祖怒将自披甲登岸诸将谏不从怒愈甚晦前抱持高祖高祖曰我斩卿晦曰天下可无晦不可无公晦死何有㑹胡藩已得登岸贼退走乃止晦羙风姿善言笑眉目分眀鬓髪如㸃漆渉猎文义朗赡多通高祖深加爱赏羣僚莫及从征关洛内外要任悉委之刘穆之遣使陈事晦徃徃措异同穆之怒曰公复有还时否高祖欲以为从事中郎以访穆之坚执不与终穆之世不迁穆之丧问至髙祖哭之甚恸晦时正直喜甚自入合内参审穆之死问其日教出转晦从事中郎宋台初建为右卫将军寻加侍中髙祖受命于石头登台备法驾入宫晦领游军为惊备迁中领军侍中如故以佐命功封武昌县公食邑二千户二年坐行玺封鎭西司马南郡太守王华大封而误封北海太守球版免晦侍中寻转领军将军散骑常侍依晋中军羊祜故事入直殿省总统宿衞三月髙祖不豫给班剑二十人与徐羡之傅亮檀道济并侍医药少帝即位加领中书令与羡之亮共辅朝政少帝既废司空徐羡之録诏命以晦行都督荆湘雝益宁南北秦七州诸军事抚军将军领诸南蛮校尉荆州刺史欲令居外为援虑太祖至或用别人故遽有此授精兵旧将悉以配之器仗军资甚盛太祖即位加使持节依本位除授晦虑不得去甚忧惶及发新亭顾望石头城喜曰今得脱矣寻进号卫将军加散骑常侍进封建平郡公食邑四千户固让进封又给鼓吹一部初为荆州甚有自矜之色将之鎭诣从叔光禄大夫澹别澹问晦年晦答曰三十三澹笑曰昔荀中郎年二十七为北府都督卿比之已为老矣晦有愧色至江陵深结侍中王华冀以免祸二女当配彭城王义康新野侯义賔元嘉二年遣妻曹及长子世休送女还京邑先是景平中索虏为㓂覆没河南至是上欲诛羡之等并讨晦声言北伐又言拜景陵治装舟舰傅亮与晦书曰薄伐河朔事犹未巳朝野之虑忧惧者多又言朝士多谏北征上当遣外监万㓜宗徃相谘访时朝廷处分异常其谋颇泄三年正月晦弟黄门侍郎㬭驰使告晦晦犹谓不然唿谘议参军何承天示以亮书曰计㓜宗一二日必至傅公虑我好事故先遣此书承天曰外间所闻咸谓西讨已定㓜宗岂有上理晦尚谓虚妄使承天豫立答诏启草伐虏宜须明年江夏内史程道惠得寻阳人书言朝廷将有大处分其事已审使其辅国府中兵参军乐冏封以示晦晦又谓承天曰㓜宗尚未至若复二三日无消息便是不复来邪承天答曰诏使本无来理如程所説其事已判岂容复疑晦欲焚南蛮兵籍率见力决战士人多劝发兵乃立幡戒严谓司马庾登之曰今当自下欲屈卿以三千人守城备御刘粹登之曰下官亲老在都又素无旅情计二三不敢受此㫖晦仍问诸佐战士三千足守城不南蛮司马周超对曰非徒守城而已若有外㓂可以立勲登之乃曰超必能办下官请觧司马南郡以授即于坐命超为司马建威将军南义阳太守转登之为长史南郡如故太祖诛羡之等及晦子新除祕书郎世休收㬭㬭子世平兄子着作佐郎绍等乐冏又遣使告晦徐傅二公及㬭等并已诛晦先举羡之亮哀次发子弟凶问既而自出射堂配衣军旅数从髙祖征讨备覩经畧至是指挥处分莫不曲尽其宜二三日中四逺投集得精兵三万人乃奉表曰臣阶缘幸㑹䝉武皇帝殊常之眷外闻政事内谋帷幄经纶夷险毗赞王业预佐命之勲膺河山之赏及先帝不豫导扬末命臣与故司徒臣羡之左光禄大夫臣亮征北将军臣道济等并升御牀跪受遗诏载贻话言託以后事臣虽凡浅感恩自厉送徃事居诚贯幽显逮营阳失徳自絶宗庙朝野岌岌忧及祸难忠谋协契徇国忘己援登圣朝惟新皇祚陛下驰传乘流曾不惟疑临朝殷懃增崇封爵此则臣等赤心已亮于天鉴逺近万邦咸达于圣㫖若臣等志欲专权不顾国典便当协翼㓜主孤背天日岂复虚馆七旬仰望鸾旗者哉故庐陵王于营阳之世屡被猜嫌积怨犯上自贻非命天祚明徳属当昌运不有所废将何以兴成人之羙春秋之髙义立帝清馆臣节之所司耿弇不以贼遗君父臣亦何负于宋室邪况衅结阋墙祸成畏逼天下耳目岂伊可诬臣沗居蕃任乃诚匪懈为政小大必先启闻紏剔羣蛮清夷境内分留弟姪并侍殿省陛下聿遵先志申以婚姻童稚之目猥荷齿召荐女迁子合门相送事君之道义尽于斯臣羡之总录百揆翼亮三世年耆乞退屡抗表疏优㫖绸缪未垂顺许臣亮管司喉舌恪䖍夙夜㳟谨一心守死善道此皆皇宋之宗臣社稷之鎭衞而䜛人倾覆妄生国衅天威震怒加以极刑并及臣门同被孥戮虽未知臣道济问推理即事不容独存先帝顾託元臣翼命之佐勦于佞邪之手忠贞匪躬之辅不免夷灭之诛陛下春秋方富始览万机民之情伪未能鉴悉王𢎞兄弟轻躁昧进王华猜忌忍害规弄威权先除执政以逞其欲天下之人知与不知孰不为之痛心愤怨者哉臣等见任先帝垂二十载小心谨愼无纎介之愆伏事甫尔而婴若斯之罪若非先帝谬于知人则为陛下未察愚欵臣去嵗末使反得朝士及殿省诸将书并言嫌隙已成必有今日之事臣推诚仰期罔有二心不图姦回潜遘理顺难恃忠贤陨朝愚臣见袭到彦之萧欣等在近路昔白公称乱诸梁婴胄恶人在朝赵鞅入伐臣义均休戚任居分陜岂可顚而不扶以负先帝遗㫖輙率将士缮治舟甲须其自送投袂扑讨若天祚大宋卜世灵长义师克振中流清荡便当浮舟东下戮此三竖申理寃耻谢罪阙庭虽伏锧赴镬无恨于心伏愿陛下逺寻永初託付之㫖近存元嘉奉戴之诚则微臣丹款犹有可察临表哽慨言不自尽太祖时已戒严诸军相次进路尚书符荆州曰祸福无门逆顺有数天道徴于影响人事鉴于前图未有蹈义而福不延从恶而祸不至也故智计之士审败以立功守正之臣临难以全节徐羡之傅亮谢晦安忍鸩杀获罪于天名教所极政刑所取已逺暴四海宣于圣诏羡之父子亮及晦息电断之初并即大宪复王室之雠摅义夫之愤国典澄眀人神感悦三姓同罪既擒其二晦之室属缧仆狱戸茍幽明所怨孤根易㧞以顺讨逆虽厚必崩然归死难图兽困则噬是以爰整其旅用为过防京师之衆天下云集士练兵精大号飨震使持节中领军佷山县开国侯到彦之率羽林选士果劲二万云旍首路组甲曜川使持节散骑常侍都督南徐兖之江北淮南青州徐州之淮阳下邳琅邪东莞七郡诸军事征北将军南兖州刺史永脩县开国公檀道济统劲鋭武卒三万戈船蔽江星言继𤼵千㠶俱举万棹遄征散骑常待骁骑将军叚宏铁马二千风驱电击歩自竟陵直至鄢郢又命征虏将军雍州刺史刘粹控河隂之师冲其巢窟湘州刺史张劭提湘州之衆直据要害巴蜀杜荆门之险秦梁絶丹圻之迳云网四合走伏路尽然后銮舆効驾六军鹏翔警跸前驱五牛整斾虽以英布之气彭宠之资登陴无名授兵谁御加以西土之人咸沐皇泽东吴将士懐本首丘必不自陷罪人之党横为乱亡之役置军则鱼溃婴城则鸟散其势然矣圣上慇懃哀愍其罪由晦士民何辜是用一分前麾宣示朝㫖符到其即共收擒晦身轻舟䕶送若已猖蹶先事阻衞宜飜然背乱相率归朝顷大刑所加洪恩旷洽傅亮三息特䝉全宥晦同产以下羡之诸姪咸无所染况彼府州文武并列王职荷国荣任身虽在外乃心辰极夫转祸贵速后机则凶遂使王师临郊雷电皆至噬脐之恨亦将何及时益州刺史萧摹之巴西太守刘道产被徴还始至江陵晦并系絷没其财货以充军资竟陵内史殷道鸾未之郡以为谘议叅军以弟遯为冠军竟陵内史总留任兄子世猷为建威将军南平太守刘粹若至周超能破之者即以为龙骧将军雍州刺史晦率二万发自江陵舟舰列自江津至于破冢旍旂相照蔽夺日光晦乃叹曰恨不得以此为勤王之师自领湘州刺史以张劭为辅国将军劭不受命晦檄京邑曰王室多故祸难荐臻营阳失徳自絶宗庙庐陵王构阋有本屡被猜嫌且居丧失礼遐迩所具积怨犯上自贻非道羣后释位爰登圣明乱之未乂职有所系按车骑大将军王𢎞侍中王昙首谬䝉时私叨窃权要𢎞于永初之始实荷不世之恩元嘉之让自谓任遇浮浅进诬先皇委诚之寄退长嫌隙异同之端昙首徃因使下访以今上起居不能光扬令徳彰于朝聼其言多诬故不具説王华贼亡之余赏擢之次先帝常见访逮庶有一分可取而华禀性凶猜多所忍害曩者纵人入城託疾辞事此都士庶咸所闻知以其所启及上手答示宗叔献又令宣告徐傅二公及周紏使下又令见咨云欲自揽政事求离任还都并令昙首具述此意又惠观道人説外人告华及到彦之谋反不谓无之城内东将数日之内操戈相待华説数为狄当所谮常不自安凡此诸事岂有忠诚㝠契若此者邪自以父亡道侧情事异人外絶酒醴而宵饮是恣腼貌凡厥士庶谁不侧目又常叹宰相顿有数人是何愤愤规总威权不顾国典保祐皇家者罹屠戮之诛效勤社稷者致殱夷之祸缙绅之徒孰不忼慨遂矫违诏㫖遣到彦之萧欣之轻舟见袭即日监利左尉露檄衆军已至扬子虽以不武沗荷蕃任国家艰难悲愤兼集若使小人得志君子道消凡百有殄瘁之哀苍生深横流之惧辄紏勒义徒缮治舟甲舳舻亘川驷介蔽野武夫鸷勇人百其诚今遣南蛮司马宁逺将军庾登之统参军事建武将军建平太守安泰宣威将军昭𢎞宗参军事宣威将军王绍之等精鋭一万前锋致讨南蛮参军振武将军魏像统参军事宣威将军陈珍虎旅二千参军事建威将军新兴太守贺愔甲卒三千相系取道南蛮参军振威将军郭卓铁骑二千水歩齐举大军三万骆驿电迈行冠军将军竟陵内史河东太守谢遯建威将军南平太守谢世猷骁勇一万留守江陵分命参军长宁太守窦应期歩骑五千直出义阳司马建威将军行南义阳太守周超之统军司马振武将军胡崇之精悍一万北出髙阳长兼行参军宁逺将军朱澹之歩骑五千西出雁塞同讨刘粹并趋襄阳竒兵尚速指景齐奋诸贤并同国恩情兼义烈今诚志士忘身之日义夫着绩之秋见机而动望风而不待朂晦至江口到彦之已到彭城洲庾登之据巴陵畏懦不敢进㑹霖雨连日参军刘和之曰彼此共有雨耳檀征北寻至东军方彊唯宜速战登之恇怯使小将陈祐作大囊贮茅数千斛县于颿樯云可以焚舰用火宜须晴以缓战期晦然之遂停军十五日乃攻萧欣于彭城洲中兵参军孔延秀率三千人进战甚力欣于陈后拥楯自衞又委军还船于是大败延秀又攻洲口栅䧟之彦之退保隐圻晦又上表曰臣闻凶邪败国先代成患䜛竖乱朝异世齐祸故赵髙矫逼秦氏用倾董卓阶乱汉祚伊覆虽哲王宰世大眀照临未能使其渐弗兴兹害不作姦臣王𢎞等窃弄威权兴造祸乱遂与弟华内外影响同恶相成忌害忠贤图希非望故司徒臣羡之左光禄大夫臣亮横被酷害并及臣门虽未知征北将军臣道济存亡不容独免遂遣萧欣到彦之等轻舟见袭姦伪之甚一至于斯羡之及亮或宿德元臣姻娅皇极或任总文武位班三事道济职惟上将扞城是司皆受遇先朝栋梁一代臣昔因时幸过蒙先眷内闻政事外经戎旅与羡之亮等同被齿盼既经启王基协济大业爰自权舆暨于揖让诚积虽微仍见纪録并䝉丹书之誓各受山河之赏欲使与宋升降传之无穷及圣体不豫穆卜无吉召臣等四人同升御牀顾命领遗委以家国仰奉成㫖俯竭股肱忠贞不效期之以死但营阳悖德自絶于天社稷之危忧在託付不有所废将焉以兴乃逺稽殷汉用升圣德陛下顺流乘传不聼张武之疑入邸龙飞非俟宋昌之议斯乃主臣相信天人合契九五当阳化形四海羡之及亮内赞皇猷臣与道济分翰于外普天之下孰曰不宜遂䝉宠授来鎭此方分留弟姪以侍台省到任以来首尾三载虽形在逺外心系本朝事无大小动皆咨启八州之政㒺一专辄尊上之心足贯幽显陛下逺述先㫖申以婚姻大息世休复蒙引召是以去年送女遣儿阖家俱下血诚如此未知所愧而凶狡无端妄生衅祸羡之内诛臣受外伐顾省诸懐不识何辠天聼遐陈诉靡由𢎞等既蒙宠任得侍左右自谓势擅狐鼠理隔熏掘又以陛下富于春秋始览政事欲冯陵恩幸闚望国权亲从磐跱规自封殖不除臣等㒺得专权所以交结䜛慝成是乱阶又惟𢎞等所构当以营阳为言庐陵为辠又以臣等位髙功同内外胶固陛下信其厚貌忘厥左道三至下机能不暂惑伏自寻省废昏立明事非为已庐陵之事不由傍人内积萧墙之衅外行叔叚之罸既制之有主臣何预焉然庐陵为性轻险悌顺不足武皇临崩亦有口诏比虽发自营阳实非国祸至于羡之亮等周旋同体心腹内外政欲戮力皇家尽忠报主若令臣等颇欲执权不专为国初废营阳陛下在逺武皇之子尚有童幼拥以号令谁敢非之而泝流三千虚馆三月奉迎鸾驾以遵下武血心若斯易为可鉴且臣等奉事先朝十有七年并居显要世称㳟谨不图一旦致兹衅罸夫周公大贤尚有流言之谤伯竒至孝不免谮愬之祸慈父非无情于仁子眀君岂有志于贞臣姦遘所移势回山岳况乃精诚微浅而望求信者哉诗不云乎䜛人㒺极交乱四国恺悌君子无信䜛言陛下躬览篇籍研覈是非衅兆之萌宜应深察臣窃惧王室小有皇甫之患大有阎乐之祸夙夜殷忧若无首领夫周道浸微桓文称伐君侧乱国赵鞅入诛况今凶祸滔天辰极危逼台辅孥戮岳牧倾陷臣才非绛侯安汉是职人愧博陆厠奉遗㫖国难既深家痛亦切輙简徒缮甲军次巴陵萧欣窘慑望风奔迸臣诚短劣在国忘身仰凭社稷之灵俯厉义勇之气将长驱电扫直入石头枭翦元凶诛夷首恶弔二公之寃魂写私门之祸痛然后分归司㓂甘赴鼎镬虽死之日犹生之年伏惟陛下德合干元道侔𤣥极鉴凶祸之无端察贞亮之有本回日月之照发霜电之威枭四凶于庙庭悬三监于绛阙申二台之匪辜眀两蕃之无罪上谢祖宗下告百姓遣一乘之使赐咫尺之书臣便勒衆旋旗还保所任须次近路寻复表闻初晦与徐羡之傅亮谋为自全之计晦据上流而檀道济鎭广陵各有彊兵以制持朝廷羡之亮于中秉权可得持乆及太祖将行诛王华之徒咸云道济不可信太祖曰道济止于胁从本非事主杀害之事又所不关吾召而问之必异于是诏道济入朝授之以衆委之西讨晦闻羡之等死谓道济必不独全及闻率衆来上惶惧无计道济既至与彦之军合牵盘縁岸晦始见舰数不多轻之不即出战至晩因风㠶上前后连咽西人离阻无复闘心台军至忌置洲尾列舰过江晦大军一时溃散晦夜出投巴陵得小船还江陵初雝州刺史刘粹遣弟竟陵太守道济与台军主沈敞之袭江陵至沙桥周超率万余人与战大破之俄而晦败问至晦至江陵无它处分惟愧谢周超而已超其夜舎军单舸诣到彦之降衆散畧尽乃携其弟遯兄子世基等七骑北走遯肥壮不能骑马晦每待之行不得速至安陆延头为戍主光顺之所执顺之晦故吏也槛送京师于路作悲人道其词曰悲人道兮悲人道之实难哀人道之多险伤人道之寡安懿华宗之冠胄固清流而逺源树文徳于庭户立操学于衡门应积善之余祐当履福之所延何小子之凶放实招祸而作愆值革变之大运遭一顾于圣皇参谋猷于剏物賛帝制于宏纲出治戎于禁卫入关言于帷房分河山之珪组继文武之龟章禀顾命于西殿受遗寄于御牀伊懦劣其无节实懐此而不忘荷隆遇于先主欲报之于后王忧託付之无効惧愧言于存亡谓继体其嗣业能增辉于前光居遏密之未几越礼度而湎荒普天壤而殒气必社稷之沦丧矧吾侪之体国实启处而匪遑借亿兆之一志固昏极而眀彰谅主尊而民宴信卜祚之无疆国既危而重构家已衰而载昌获扶顚而休否冀世道之方康朝襃功以疏爵祗命服于西蕃奏箫管之嘈噆拥朱旄之赫煌临八方以作镇响文武之桓桓厉薄弱以为政实忘食于日旰岂申甫之敢慕庶惟宋之屏翰甫逾歴其三稔实周回其未再岂有虑于内其云裁痛夹辅之二宰并加辟而靡贷哀弱息之从祸悲发中而心痗伊荆汉之良彦逮文武之子民见忠贞而弗亮覩理屈而莫申皆义概而同愤咸荷戈而竞臻浮舳舻之奕奕陈车骑之辚辚观人和与师整谓兹兵其谁陈庶亡魂之雪怨反泾渭于彛伦齐轻舟于江曲殄鋭敌其皆湮勒陆徒于白水㓂无反于只轮气有㨗而益壮威既肃而弥振嗟时哉之不与迕风雨以踰旬我谋战而不克彼继奔其蹑尘乏智勇之竒正忽孟眀而是遵茍成败其有数岂怨天而尤人恨矢石之未竭遂摧师而覆陈诚得丧之所遭固当之其无吝痛同懐之弱子横遭罹之殃衅智未穷而事倾力未极而莫振誓同尽于锋镝我怯力而愆信愍弟姪之何辜实吾咎之所婴谓九夷其可处思致免以全生詹性命之难遂乃窘绁于边亭亦何忤于天地备艰危而是丁我闻之于昔诰功弥髙而身䠞霍芒刺而幸免卒倾宗而灭族周叹贵于狱吏终下蕃而靡鞠虽眀德之大贤亦不免于残戮懐今惮而忍人忘向惠而莫复续无赏而震主将何方以自牧非砏石之圜照孰违祸以取福着殷鑑于自古岂独叹于季叔能安亲而扬名谅见称于先哲保归全而终孝伤在余而皆缺辱歴世之平素忽盛满而倾灭惟烝尝与洒扫痛一朝而永絶问其谁而为之实孤人之险戾辠有踰于丘山虽万死其何雪羁角偃兮衡闾亲朋交兮平义虽履尚兮不一隆分好兮情寄俱惮耕兮从禄覩世道兮艰诐规志局兮功名每谓之兮为易今定谥兮阖棺慙明智兮昔议虽待尽兮为耻厚颜兮靡寘长揖兮数子谢尔兮明智百龄兮浮促终焉兮斟克卧尽兮斧斤理命兮同得世安彼兮非此岂晓分兮辨惑御庄生之达言请承风以为则周超既降到彦之以参府事刘粹遣参军沈敞之告彦之沙桥之败事由周超彦之乃执之先系㬭等犹未即戮于是与晦遯兄子世基世猷及同党庾登之孔延秀周超费愔窦应期蒋䖍严千斯等并伏诛世基绚之子也有才气临死为连句诗曰伟哉横海鳞壮矣垂天翼一旦失风水翻为蝼蚁食晦续之曰功遂侔昔人保退无智力既渉太行险斯路信难陟晦死时年三十七庾登之殷道鸾何承天并皆原免初河东人商𤣥石为晦参军晦为逆𤣥石密欲推西人庾田夫及到彦之从弟为主田夫等不敢许知𤣥石独谋不立遂为晦领幢事既平恨本心之不遂投水死太祖嘉之以其子懐福为衡阳王义季右军参军督䕶晦走左右皆弃之唯有延陵盖追随不舎太祖嘉之后以盖为长沙王义欣鎭军功曹督䕶史臣曰谢晦坐玺封违谬遂免侍中斯有以见髙祖之识治宰臣之称职也夫拏戮所施事行重衅左黜或用义止轻愆轻愆物之所轻重衅人之所重故斧銊希行于世徽简日用于朝虽贵臣细故不以任隆弛法至乎下肃上尊用此道也自太祖临务兹典稍违网以疏行法为恩息妨德害美抑此之由降及大明倾诐愈甚自非许窃深私陵犯密讳则左降之科不行于权戚若有身触盛㫖衅非国刑免书裁至弔客固望其门矣由是律无恒条上多弛行纲维不举而网目随之所以吉人防着在微愼大由小盖为此云宋书卷四十四卷四十四考证宋书卷四十四考证谢晦传父重㑹稽王道子骠骑长史重监本讹事今从晋书南史改正领诸南蛮校尉荆州刺史诸南史作䕶行南义阳太守周超之周监本讹王今改正史臣论自非许窃深私陵犯密讳许一本作讦宋书卷四十四考证宋书卷四十五钦定四库全书宋书卷四十五梁沈约撰列传第五王镇恶檀韶向靖刘怀慎刘粹王镇恶北海剧人也祖勐字景略苻坚僭号关中勐为将相有文武才北土重之父休为河东太守镇恶以五月五日生家人以俗忌欲令出继疎宗勐见竒之曰此非常儿昔孟尝君恶日生而相齐是儿亦将兴吾门矣故名之为镇恶年十三而苻氏败亡关中扰乱流寓崤渑之间尝寄食渑池人李方家方善遇之谓方曰若遭遇英雄主要取万户侯当厚相报方答曰君丞相孙人才如此何患不富贵至时愿见用为本县令足矣后随叔父曜归晋客居荆州颇读诸子兵书论军国大事骑乘非所长关弓亦甚弱而意略纵横果决能断广固之役或荐镇恶于高祖时镇恶为天门临沣令即遣召之既至与语甚异焉因留宿明旦谓诸佐曰镇恶王勐之孙所谓将门有将也即以为青州治中从事史行参中军太尉军事署前部贼曹拒卢循于查浦屡战有功封博陆县五等子高祖谋讨刘毅镇恶曰公若有事西楚请赐给百舸为前驱义熙八年刘毅有疾求遣从弟兖州刺史藩为副贰高祖伪许之九月大军西讨转镇恶参军事加振武将军高祖至姑熟遣镇恶率龙骧将军蒯恩百舸前发其月二十九日也戒之曰若贼知吾上比军至亦当少日耳政当岸上作军未办便下船也卿至彼深加筹量可击便烧其船舰且浮舸水侧以待吾至慰劳百姓宣扬诏㫖并赦文及吾与衞军府文武书罪止一人其余一无所问若贼都不知消息未有备妨可袭便袭今去但云刘兖州上镇恶受命便昼夜兼行于鹊洲寻阳河口巴陵守风凡四日十月二十二日至豫章口去江陵城二十里自镇恶进路扬声刘兖州上毅谓为信然不知见袭镇恶自豫章口舍船歩上蒯恩军在前镇恶次之舸留一二人对舸岸上竖六七旗下辄安一鼔语所留人计我将至城便长严令后有大军状又分队在后令烧江津船舰镇恶迳前袭城语前军若有问者但云刘兖州至津戍及百姓皆言刘藩实上晏然不疑未至城五六里逢毅要将朱显之与十许骑歩从者数十欲出江津问是何人答云刘兖州至显之驰前问藩在所答云在后显之既见军不见藩而见军人檐彭排战具望见江津船舰已被烧烟焰张天而鼔严之声甚盛知非藩上便跃马驰去告毅外有大军似从下上垂已至城江津船悉被火烧矣行令闭诸城门镇恶亦驰进军人缘城得入门犹未及下关因得开大城东门大城内毅凡有八队带甲千余已得戒严蒯恩入东门便北囘击射堂前攻金城东门镇恶入东门便直击金城西门军分攻金城内东从旧将犹有六队千余人西将及能细直吏快手复有二千余人食时就鬬至中晡西人退散及归降略尽镇恶入城便因风放火烧大城南门及东门又遣人以诏及赦文并高祖手书凡三函示毅毅皆烧不视金城内亦未信高祖自来有王桓者家在江陵昔手斩桓谦为高祖所赏㧞常在左右求还西迎家至是率十余人助镇恶战下晡间于金城东门北三十歩凿城作一穴桓便先衆入穴镇恶自后继之随者稍多因短兵接战镇恶军人与毅东将或有是父兄子弟中表亲亲者镇恶令且鬭且共语衆并知高祖自来人情离懈一更许聴事前阵散溃斩义勇将赵蔡毅左右兵犹闭东西合拒战镇恶虑闇夜自相伤犯乃引军出绕金城开其南面以为退路毅虑南有伏兵二更中率左右三百许人开北门突出初毅常所乘马在城外不得入仓卒无马毅便就子肃民取马肃民不与朱显之谓曰人取汝父而惜马不与汝今自走欲何之夺马以授毅初出政值镇恶军冲之不得去囘冲蒯恩军军人鬭已一日疲倦毅得从大城东门出奔牛牧佛寺自缢死镇恶身被五箭射镇恶手所执矟于手中破折江陵平后二十日大军方至署中兵出为安逺䕶军武陵内史以讨刘毅功封汉寿县子食邑五百户蛮帅向博抵根据阮头屡为凶暴镇恶讨平之初行告刺史司马休之求遣军以为声援休之遣其将朱襄领衆助镇恶㑹高祖西讨休之镇恶乃告诸将曰百姓皆知官军已上朱襄等复是一贼表里受敌吾事败矣乃率军夜下江水迅急倐忽行数百里直据都尉治既至乃以竹笼盛石堙塞水道襄军下夹岸击之斩襄首杀千余人镇恶性贪既破襄因停军抄掠诸蛮不时反及至江陵休之已平高祖怒不时见之镇恶笑曰但令我一见公无忧矣高祖寻登城唤镇恶镇恶为人彊辩有口机随宜酬应高祖乃释休之及鲁宗之奔襄阳镇恶统蒯恩诸军水路追之休之等奔羌镇恶追蹑尽境而还除游击将军十二年高祖将北伐转镇恶为咨议参军行龙骧将军领前锋将发前将军刘穆之见镇恶于积弩堂谓之曰公愍此遗黎志荡逋逆昔晋文王委伐蜀于邓艾今亦委卿以关中想勉建大功勿孤此授镇恶曰不尅咸阳誓不复济江而还也镇恶入贼境战无不㨗邵陵许昌望风奔散破虎牢及栢谷坞斩贼帅赵𤣥军次洛阳伪陈留公姚洸归顺进次渑池造故人李方家升堂见母厚加酬赉即版授方为渑池令遣司马毛徳祖攻伪𢎞农太守尹雅于蠡城生擒之仍行𢎞农太守方轨长驱径据潼关伪大将军姚绍率大衆拒崄深沟高垒以自固镇恶悬军逺入转输不充与贼相持久将士乏食乃亲到𢎞农督上民租百姓竞送义粟军食复振初高祖与镇恶等期若尅洛阳须大军至未可轻前既而镇恶等迳向潼关为绍所拒不得进而军又乏食驰告高祖求遣粮援时高祖沿河索虏屯据河岸军不得前高祖唿所遣人开舫北户指河上虏示之曰我语令勿进而轻佻深入岸上如此何由得遣军镇恶既得义租绍又病死伪抚军姚赞代绍守险衆力犹盛高祖至湖城赞引退大军次潼关谋进取之计镇恶请率水军自河入渭伪镇北将军姚疆屯兵泾上镇恶遣毛徳祖击破之直至渭桥镇恶所乘皆蒙冲小舰行船者悉在舰内羌见舰泝渭而进舰外不见有乘行船人北土素无舟檝莫不惊惋咸谓为神镇恶既至令将士食毕便弃船登岸渭水流急倐忽间诸舰悉逐流去时姚泓屯军在长安城下犹数万人镇恶抚慰士卒曰卿诸人并家在江南此是长安城北门外去家万里而舫乘衣粮并已逐流去岂复有求生之计邪唯宜死战可以立大功不然则无遗类矣乃身先士卒衆亦知无复退路莫不腾踊争先泓衆一时奔溃即陷长安城泓挺身逃走明日率妻子归降城内夷晋六万余户镇恶宣扬国恩抚慰初附号令严肃百姓安堵高祖将至镇恶于灞上奉迎高祖劳之曰成吾霸业者真卿也镇恶再拜谢曰此明公之威诸将之力镇恶何功之有焉高祖笑曰卿欲学冯异也是时关中丰全仓库殷积镇恶极意收敛子女玉帛不可胜计高祖以其功大不问也进号征虏将军时有白高祖以镇恶既克长安藏姚泓伪辇为有异志高祖密遣人觇辇所在泓辇饰以金银镇恶悉剔取而弃辇于垣侧高祖闻之乃安高祖留第二子桂阳公义真为安西将军雝秦二州刺史镇长安镇恶以本号领安西司马冯翊太守委以扞御之任时西虏佛佛彊盛姚兴世侵扰北边破军杀将非一高祖既至长安佛佛畏惮不敢动及大军东还便寇逼北地义真遣中兵参军沈田子距之虏甚盛田子屯刘回堡遣使还报镇恶镇恶对田子使谓长史王脩曰公以十岁儿付吾等当各思竭力而拥兵不进寇虏何由得平使还具说镇恶言田子素与镇恶不协至是益激怒二人常有相图志彼此每相防疑镇恶率军出北地为田子所杀事在序传时年四十六田子又于镇恶营内杀镇恶兄基弟鸿遵渊及从弟昭朗𢎞凡七人是岁十四年正月十五日也高祖表曰故安西司马征虏将军王镇恶志节亮直机略明举自策名州府屡着诚绩荆南遘衅势据上流难兴彊蕃忧兼内侮镇恶轻舟先迈神兵电临旰食之虞一朝雾散及王师西伐有事中原长驱洛阳肃清湖陜入渭之㨗指麾无前遂廓定咸阳俘执伪后克成之効莫与为畴实干城所寄国之方召也近北虏游魂寇掠渭北统率衆军曜威扑讨贼既还奔还次泾上故龙骧将军沈田子忽发狂易奄加刅害忠勲未究受祸不图痛惜兼至惋悼无已伏惟圣怀为之伤恻田子狂悖即已备宪镇恶诚着艰难勲参前烈殊绩未酬宜䝉追宠愿敕有司议其褒赠于是追赠左将军青州刺史高祖受命追封龙阳县侯食邑千五百户谥曰壮侯配食高祖庙廷子灵福嗣位至南平王铄右军谘议参军灵福卒子述祖嗣述祖卒子叡嗣齐受禅国除镇恶弟康留关中及高祖北伐镇恶为前锋康逃匿田舍镇恶次潼关康将家奔之高祖板为彭城公前将军行参军镇恶被害康逃藏得免携家出洛阳到彭城归髙祖即以康为相国行参军求还洛阳视母寻值关陜不守康与长安徙民张旴丑刘云等唱集义徒得百许人驱率邑郭侨户七百余家共保金墉城为守战之备时有一人邵平率部曲及并州乞活一千余户屯城南迎亡命司马文荣为主又有亡命司马道恭自东垣率三千人屯城西亡命司马顺明五千人屯陵云台顺明遣刺杀文荣平复推顺明为主又有司马楚之屯栢谷坞索虏野坂戍主异弰公游骑在芒上攻逼交至康坚守六旬宋台建除康宁朔将军河东太守遣龙骧将军姜率军救之诸亡命并各奔散高祖嘉康节封西平县男食邑三百户进号龙骧将军迎康家还京邑劝课农桑百姓甚亲頼之永初元年卒金墉时年四十九葬于偃师城西追赠辅国将军无子以兄河西太守基子天祐嗣当太祖元嘉二十七年随刘康祖伐索虏败没子怀祖嗣檀韶字令孙高平金乡人也世居京口初辟本州从事西曹主簿辅国司马高祖建义韶及弟祗道济等从平京城行参高祖建武将军事都邑既平为镇军将军加宁逺将军东海太守进号建武将军迁龙骧将军秦郡太守北陈留内史以平桓𤣥功封巴丘县侯食邑五百户复参车骑将军事加龙骧将军迁骑将中军谘议参军加宁朔将军从征广固率向弥胡藩等五十人攻临朐城克之及围广固慕容超夜烧楼当韶围分降号横野将军城陷之日韶率所领先登领北琅邪太守进号宁朔将军琅邪内史从讨卢循于左里又有战功并论广固功更封宜阳县侯食邑七百户降先封一等为伯减户之半二百五十户赐祗子臻坐六门内乘舆白衣领职义熙七年号辅国将军八年丁母忧起为冠军将军明年复为琅邪内史淮南太守将军如故镇姑熟寻进号左将军领本州大中正十二年迁督江州豫州之西阳新蔡二郡诸军事江州刺史将军如故有罪免官高祖受命以佐命功增八百户并前千五百户韶嗜酒贪横所莅无绩上嘉其合门从义弟道济又有大功故特见宠授永初二年卒于京邑时年五十六追赠安南将军加散骑常侍子绪嗣绪卒无子国除祗子臻臻卒子遐嗣齐受禅国除祗弟道济并别有传向靖字奉仁小字弥河内山阳人也名与髙祖祖同改称小字世居京口与高祖少旧从平京城参建武军事进平京邑板参镇军军事加宁逺将军京邑虽平而羣寇互起弥与刘藩孟龙符征破桓歆桓石康石绥于白茅攻寿阳尅之义熙三年迁建武将军秦郡太守北陈留内史戍堂邑以平京城功封山阳县五等侯从征鲜卑大战于临朐累月不决弥与檀韶等分军自间道攻临朐城弥擐甲先登即时溃陷斩其牙旗贼遂奔走攻拔广固弥又先登卢循屯据蔡洲以亲党阮赐为豫州刺史攻逼姑孰弥率谯国内史赵恢讨之时辅国将军毛脩之戍姑孰告急续至弥兼行进讨破赐收其辎重除中军谘议参军将军如故卢循退走高祖南征弥为前锋于南陵电池左里三战并大捷军还除太尉谘议参军下邳太守将军如故八年转游击将军寻督马头淮西诸郡军事龙骧将军镇蛮䕶军安丰汝隂二郡太守梁国内史戍寿阳以平广固卢循功封安南县男食邑五百户十年迁冠军将军高阳内史临淮太守领石头戍事高祖西伐司马休之以弥为吴兴太守将军如故明年高祖北伐弥以本号侍从留戍碻磝进屯石门栢谷迁督北青州诸军事北青州刺史将军如故高祖受命以佐命功封曲江县侯食邑千户迁太子左衞率加散骑常侍二年卒官时年五十九追赠前将军弥治身俭约不营室宇无园田商货之业时人称之子植嗣多过失不受母训夺爵更以植次弟楂绍封又坐杀人国除植弟柳字𤣥季有学义才能立身方雅无所推先诸盛流并容之太尉袁淑司空徐湛之东扬州刺史颜立皆与友善歴始兴王濬征北中兵参军始兴内史南康相臧质为逆召柳至寻阳与之俱下质败归降下狱死弥弟劭永初中为宣城太守劭弟子亮以私忿杀弥妻施氏託云奴客所杀劭辄于墓所杀亮及弥妾并奴婢七八人匿不闻官为有司所奏诏无所问元嘉初卒于义兴太守刘怀慎彭城人左将军怀肃弟也少谨慎质直始参高祖镇军骑将军事振威将军彭城内史从征鲜卑每战必身先士卒及克广固怀慎率所领先登从高祖拒卢循于石头屡战克捷加辅国将军义熙八年以本号监北徐州诸军事镇彭城寻加徐州刺史为政严勐境内震肃九年亡命王灵秀为寇讨平之十一年进北中郎将以平广固卢循功封南城县男食邑五百户十三年高祖北伐以为中领军征虏将军卫辇毂坐府中相杀免官虽名位转优而恭恪愈至每所之造位任不踰己者皆束带门外下车其谨退类如此宋台立召为五兵尚书仍督江北淮南诸军前将军南晋州刺史复徴为度支尚书加散骑常侍高祖迁都寿春留怀慎督北徐兖青淮北诸军事中军将军徐州刺史以亡命入广陵城降号征虏将军永初元年以佐命功进爵为侯增邑千户进号平北将军徴为五兵尚书加散骑常侍光禄大夫景平元年迁䕶军将军常侍如故特赐班于宗族家无余财二年卒时年六十一追赠抚军谥曰肃侯子徳愿嗣世祖大明初为游击将军领石头戍事坐受贾客韩佛智货下狱夺爵土后复为秦郡太守徳愿性麤率为世祖所狎侮上宠姬殷贵妃薨葬毕数与羣臣至殷墓谓徳愿曰卿哭贵妃若悲当加厚赏徳愿应声便号恸抚膺擗踊涕泗交流上甚悦以为豫州刺史又令医术人羊志哭殷氏志亦呜咽他日有问志卿那得此副急泪志时新丧爱姬答曰我尔时自哭亡妾耳志滑稽善为谐谑上亦爱狎之徳愿善御车尝立两柱使其中劣通车轴乃于百余歩上振辔长驱未至数尺打牛奔从柱间直过其精如此孝武闻其能为之乘画轮车幸太宰江夏王义恭第徳愿岸着笼冠短朱衣执辔进止甚有容状永光中为廷尉与柳元景厚善元景败下狱诛怀慎庶长子荣祖少好骑射为武帝所知及卢循攻逼时贼乘小舰入淮拔栅武帝宣令三军不得辄射贼荣祖不胜愤怒冒禁射之所中应弦而倒帝益竒焉以战功参太尉军事从讨司马休之彭城内史徐逵之败没诸将意沮荣祖请战愈厉高祖乃解所着铠以授之荣祖率所领陷阵身被数创㑹贼破走加振威将军寻参世子征虏军事领遂成令高祖北伐转镇西中兵参军宁逺将军水军入河与朱超石大破索虏于半城又攻刘度垒克之高祖大飨战士谓荣祖曰卿以寡克衆攻无坚城虽古名将何以过此转为太尉中兵参军加建威将军既破长安姚泓女壻徐衆率其余衆连营叛走荣祖与檀道济等攻营破之斩首擒馘不可称计十四年除彭城内史又补相国参军其年遣荣祖还都为世子中兵参军永初元年除越骑校尉寻转右军将军索虏南寇司州刺史毛徳祖陷没荣祖时居父艰起为辅国将军追论半城之功赐爵都乡侯荣祖为人轻财贵义善抚将士然性偏险褊隘颇失士君子之心领军将军谢晦深接待之废立之际要荣祖固辞获免及晦出镇荆楚欲请为南蛮校尉荣祖又固止之其年冬卒徳愿弟兴祖青州刺史怀慎弟怀黙冠军将军江夏内史太中大夫怀黙子道球巴东建平二郡太守道球弟孙登武陵内史孙登子亮世祖大明中为武康令时境内多盗铸钱亮掩讨无不禽所杀以千数太宗泰始初为巴陵王休若镇东中兵参军北伐南讨功冠诸将封顺阳县侯食邑六百户歴黄门郎梁益二州刺史在任廉俭不营财货所余公禄悉以还官太宗嘉之下诏褒美亮在梁州忽服食修道欲致长生迎武当山道士孙道𦙍令合仙药至益州泰豫元年药始成而未出火毒孙不聴亮服亮苦欲服平旦开城门取井华水服至食鼓后心动如刺中间便絶后人逢见乘白马将数十人出关西行共语分明此乃道家所谓尸解者也追赠冠军将军谥曰刚侯孙登弟道隆元嘉二十二年为庐江太守世祖举义弃郡来奔以补南中郎参军事加龙骧将军时世祖分麾下以为三幢道隆与中兵参军王谦之马文恭各领其一大明中歴黄门侍郎徐青冀三州刺史前废帝景和中以为右卫将军永昌县侯食邑五百户委以腹心之任泰始初为太宗尽力迁卫将军中䕶军寻赐死事在建安王休仁传王谦之字休光琅邪临沂人晋司州刺史胡之曾孙也世祖初歴骁骑将军御史中丞吴兴太守以南下之功封石阳县子食邑五百户大明三年卒赠前将军谥曰肃子应之嗣大明末为衡阳内史晋安王子勋反应之起义拒湘州行事何慧文为慧文所杀事在邓琬传追赠侍中应之弟云之顺帝昇明中贵达马文恭扶风人也亦以功封泉陵县子食邑五百户世祖即位为游击将军顷之卒刘粹字道沖沛郡萧人也祖恢持节监河中军事征虏将军粹家在京口少有志干初为州从事高祖克京城参建武军事从平京邑转参镇军事寻加建武将军沛郡太守又领下邳太守复为车骑中军参军从征广固战功居多以义功封西安县五等侯军还转中军谘议参军卢循逼京邑京口任重太祖时年四岁高祖使粹奉太祖镇京城转游击将军迁建威将军江夏相卫将军毅粹族兄也粹尽心高祖不与毅同高祖欲谋毅衆并疑粹在夏口高祖愈信之及大军至粹竭其诚力事平封滠县男食邑五百户母忧去职俄而高祖讨司马休之起粹为宁朔将军竟陵太守统水军入河明年进号辅国将军迁相国右司马侍中中军司马冠军将军迁左卫将军永初元年以佐命功改封建安县侯食邑千户二年以役使监吏免官寻督江北淮南郡事征虏将军广陵太守三年以本号督豫司雍并四州南豫州之梁郡弋阳马头三郡诸军事豫州刺史领梁郡太守镇寿阳治有政绩少帝景平二年谯郡流离六十余家叛没虏赵炅秦刚等六家悔倍还投陈留襄邑县顿谋等村粹遣将苑纵夫讨叛户不及因诛杀谋等三十家男丁一百三十七人女弱一百六十二口收付作部粹坐贬号为宁朔将军时索虏南寇粹遣将军李徳元袭许昌杀伪颍川太守庾龙于是陈留人董邈自称小黄盟主斩伪征虏将军广州刺史司马世贤传首京都太祖即位迁使持节督雍梁南北秦四州荆州之南阳竟陵顺阳襄阳新野随六郡诸军事征虏将军领宁蛮校尉雍州刺史襄阳新野二郡太守在任简役爱民罢诸沙门二千余人以补府史元嘉三年讨谢晦遣粹弟车骑从事中郎道济龙骧将军沈敞之就粹自陆道向江陵粹以道济行竟陵内史与敞之及南阳太守沈道兴歩骑至沙桥为晦司马周超所败士衆伤死者过半降号宁朔将军初晦与粹厚善以粹子旷之为参军粹受命南讨一无所顾太祖以此嘉之晦遣送旷之还粹亦不害也明年粹卒时年五十三追赠安北将军持节本官如故旷之嗣官至晋熙太守旷之卒子琛嗣琛卒无子国除琛弟亮顺帝昇明末尚书驾部郎粹庶长子怀之为临川内史与臧质同逆伏诛粹弟道济尚书起部郎王𢎞车骑从事中郎江夏王义恭抚军司马河东太守仍迁振武将军益州刺史长史费谦别驾张熙参军杨徳年等并聚敛兴利而道济委任之伤政害民民皆怨毒太祖闻之与道济诏戒之曰闻卿在任未尽清省又颇为殖货若万有一此必宜改之比传人情不政缉谐当以法御下深思自警以副本望道济虽奉此㫖政化如初有司马飞龙者自称晋之宗室晋末走仇池元嘉九年闻道济绥抚失和遂自仇池入绵竹崩动羣小得千余人破巴兴县杀令王贞之进攻隂平隂平太守沈法兴焚城遁走道济遣军击飞龙斩之初道济以五城人帛氐奴梁显为参军督䕶费谦固执不与逺方商人多至蜀土资货或有直数百万者谦等限布丝绵各不得过五十斤马无善恶限蜀钱二万府又立冶一断私民鼓铸而贵卖铁器商旅吁嗟百姓咸欲为乱氐奴既怀恚忿因聚党为贼盗其年七月道济遣罗习为五城令氐奴等谋曰罗令是使君腹心而卿犹有作贼盗不止者一旦发露则为祸不测宜结要誓共相禁检乃杀牛盟誓俄而氐奴及赵广等唱曰官禁杀牛而村中公违法禁脱使罗令白使君疑吾徒更欲作贼则无余类矣因诈言司马殿下犹在阳泉山中若能共建大事则功名可立不然立灭不久衆既乐乱因相率从之得数千人复向广汉道济遣参军程展㑹治中李抗之五百人击之并为所杀贼于是迳向涪城巴西人唐频聚衆应之宁逺将军巴西梓潼二郡太守王怀业再遣军拒之战败失利怀业及司马南汉中太守韦处伯并弃城走涪陵太守阮恵江阳太守杜𤣥起遂宁太守冯迁闻涪城不守并委郡出奔蜀土侨旧翕然并反道济惶惧乃免吴兵三十六营以为平民分立宋兴宋宁二郡又招集商贾及免道俗奴僮东西胜兵可有四千人贼衆数万屯城西及城北道济婴城自守赵广本以谲诈聚兵顿兵城下不见飞龙各欲分散广惧乃将三千人及羽仪诈其衆云迎飞龙至阳泉寺中谓道人程道养曰但自言是飞龙则坐享富贵若不从即日便斩头道养惶怖许诺道养𫀆罕人也广改名为龙兴号为蜀王车骑大将军益梁二州牧建号泰始元年备置百官以道养弟道助为骠骑将军长沙王镇涪城广自号镇军帛氐奴征虏将军梁显镇北将军同党大帅张宁秦州刺史严遐前将军奉道养还成都衆十余万四面围城就道济索费谦张熙曰但送此人来我等自不复作贼道济遣中兵参军裴方明任浪之各将千余人出西门战皆失利十一月方明等复出战破贼营焚其积聚贼党江阳人杨孟子领千余人屯城南道济参军梁儁之统南楼屡与孟子交言因投书晓以祸福要使入城孟子许诺入见道济道济大喜即板为主簿遣子为任克期讨贼赵广知其谋孟子惧将所领奔晋原晋原太守文仲兴拾合得二千余人与孟子并力自固广遣同党袁𤣥子攻晋原为仲兴所杀广又遣帛氐奴攻之连战仲兴军败及孟子并死方明复出东门破贼三营斩首数百级贼虽败已复还合方明复伪出北门仍囘军击城东大营杀千余人斩伪仆射蔡滔时天大雾方明等复扬声出东门而潜自北门出攻城北城西诸营贼衆大溃于是奔散道养收合得七千人还广汉赵广以别卒五千余人还涪城初别驾张熙说道济令粜太仓谷贼以九月末围城至十二月末廪米便尽方明将二千人出城求食为贼所败匹马独还赋因追之衆复大集方明夜于城西缒上道济为设食饐不能飡唯泣涕而已道济时有疾已笃自力慰勉之曰卿非大丈夫小败何苦贼势既衰台兵垂至但令卿还何忧于贼即减左右数十人配之贼城外云方明已死可来取丧城中大恐道济夜列炬火方明自出衆见之乃安道济悉出财物于北射堂令方明募人时城中或传道济已亡莫有至者梁儁之说道济曰将军气息绵绵而外论互有同异今军师屡败妖寇未殄若一旦不虞则危祸立至宜称小损聴左右给使蹔出不然败矣道济从之即唤左右三十余人告之曰吾疾久汝等扶侍疲劳今既小损各聴归家休息唤复还给使既出其父兄皆问使君亡来几日子弟皆言君渐差谁言亡者传相告语城内乃安由是应募者一日千余人十年正月贼衆大至攻逼成都道济卒梁儁之与方明等及其故旧门生数人共埋尸于后斋使书与道济相似者为教命酬答籖䟽不异常日故虽母妻不知也二月道养于毁金桥升坛郊天方就柴燎方明将三千人出击之贼列阵营前死战日夕乃大败临阵斩伪征虏将军赵石之等八百余级道养等退保广汉是月平西将军临川王义庆以扬武将军巴东太守周籍之即本号督巴西梓潼宕渠遂宁巴郡五郡诸军事巴西梓潼二郡太守率平西参军费淡龙骧将军罗勐二千人援成都广等屯据广汉分守郫川连营百数处处屯结籍之与方明及费淡等攻郫尅之广等退据郡城傍竹自固罗勐率队主王旴等并力追讨张寻自涪城率衆二万来助广等方明淡斩竹开迳邀之战败退还郫县广等又移营屯箭竿桥方明等破其六营乘胜追奔迳至广汉广等走还涪及五城四月十日发道济丧五月方进军向涪城张寻唐频渡水拒战方明击破之生擒伪骠骑将军雍秦二州刺史司马龙伸斩之龙伸道助也州吏严道度斩严遐首广等并奔散涪蜀皆平俄而张寻攻破隂平复与道养合帛氐奴攻广汉费淡督将军种松等与战斩其梁州刺史杜承等百余级九月益州刺史甄法崇至成都诛费谦之道济丧及方明等并东反道养等领二千余家逃于郪山其余羣贼亦各拥户藏窜出为寇盗不絶十三年六月太祖遣宁朔将军萧汪之统军讨之军次郪口帛氐奴斩伪卫将军司马飞燕归降汪之击破道养道养还入郪山十四年四月赵广张寻梁显各率部曲归降伪辅国将军王道恩斩道养送首余党悉平迁赵广张寻等于京师十六年广寻复与国山令司马敬琳谋反伏诛先是道济振武司马蜀郡太守任荟之虽不任军事事宁以为正贠郎裴方明虎贲中郎将仍为义庆平西中兵参军龙骧将军河东太守费淡太子屯骑校尉周籍之后为益州刺史粹族弟损字子骞卫将军毅从父弟也父镇之字仲徳以毅贵歴显位闲居京口未尝应召常谓毅汝必破我家毅甚惮之每还京未尝敢以羽仪人从入镇之门左光禄大夫徴不就元嘉二年年九十余卒于家损元嘉中歴职义兴太守东土残饥太祖遣扬州治中沈演之东入赈䘏以损绥抚有方称为良守官至吴郡太守追赠太常史臣曰帝王受命自非以功静乱以徳济民则其道莫由也自三代以来醇风稍薄成功济务尊出权道虽复负扆南面比号轩牺莫不自谢王风率由霸徳高祖崛起布衣非借民誉义无曹公英杰之响又阙晋氏辅魏之基一旦驱乌合不崇朝而制国命功虽有余而徳未足也是故王谧以内惧流奔王绥以外侮成衅若非树竒功于难立震大威于四海则不能成配天之业一异同之心义熙以后大功仍建自桓温旍斾所临莫不献珍受朔及金墉请吏元勲将举九命之礼既行代终之符已及方复观兵函渭用师天险独克之举振古难称若使闭门反政寘兵散地后败责其前功一𤯝亏其盛业岂复得以黄屋朱户为衰晋之贞臣乎及其灵威薄震重关莫守故知英笇所苞先胜而后战也王镇恶摧锋直指前无彊陈为宋方叔壮矣哉宋书卷四十五卷四十五考证宋书卷四十五考证刘怀慎传宋台立召为五兵尚书仍督江北淮南诸军前将军南晋州刺史按州郡志无南晋州晋字疑误宋书卷四十五考证宋书卷四十六钦定四库全书宋书卷四十六梁沈约撰列传第六赵伦之到彦之王懿张邵赵伦之字幼成下邳僮人也武穆皇后之弟幼孤贫事母以孝称武帝起兵以军功封阆中县五等侯累迁雍州刺史武帝北伐伦之遣顺阳太守傅𢎞之扶风太守沈田子出峣柳大破姚泓于蓝田及武帝受命以佐命功封霄城县侯安北将军镇襄阳少帝即位徴拜䕶军元嘉三年拜镇军将军寻迁左光禄大夫领军将军伦之虽外戚贵盛而以俭素自处性野拙人情世务多所不解久居方伯颇觉富盛入为䕶军资力不称以为见贬光禄大夫范泰好戏谓曰司徒公缺必用汝老奴我不言汝资地所任要是外戚髙秩次第所至耳伦之大喜每载酒肴诣泰五年卒伯符嗣伯符字润逺少好弓马伦之在襄阳伯符为竟陵太守时竟陵蛮屡为寇伯符征讨悉破之由是有将帅之称后为宁逺将军总领义徒以居宫城北每有火起及贼盗辄身贯甲胄助郡县赴讨武帝甚嘉之文帝即位累迁徐兖二州刺史为政苛暴吏人畏之若豺虎然而寇盗逺窜无敢犯境元嘉十八年征为领军将军先是外监不𨽻领军宜相统摄者自有别诏至此始统领焉二十一年转豫州刺史明年为䕶军将军复为丹阳尹在郡严酷吏人苦之或至委叛被録赴水而死典笔吏取笔不如意鞭五十子倩尚文帝第四女海盐公主初始兴王濬以潘妃之宠故得出入后宫遂与公主私通及适倩倩入宫而怒肆詈搏击引絶帐带事上闻有诏离婚杀主所生蒋美人伯符慙惧𤼵病卒谥曰肃传国至孙朂齐受禅国除王懿字仲德太原祁人自言汉司徒允弟幽州刺史懋七世孙也祖宏事石季龙父苖事苻坚皆为二千石仲德少沈审有意畧通隂阳解声律苻氏之败仲德年十七与兄叡同起义兵与慕容垂战败仲德被重创走与家属相失路经大泽不能前困卧林中忽有青衣童儿骑牛行见仲德问曰食未仲德告饥儿去顷之复来携食与之仲德食毕欲行会水潦暴至莫知所如有一白狼至前仰天而号号讫衔仲德衣因渡水仲德随之获济与叡相及渡河至滑台复为翟辽所留使为将帅积年仲德欲南归乃奔太山辽遣骑追之急夜行忽有炬火前导仲德随之行百许里乃免晋太元末徙居彭城兄弟名犯晋宣元二帝讳并以字称叡字元德北土重同姓谓之骨肉有逺来相投者莫不竭力营赡若不至者以为不义不为乡里所容仲德闻王愉在江南是太原人乃徃依之愉礼之甚薄因至姑熟投桓𤣥值𤣥簒见辅国将军张畅言及世事仲德曰自古革命诚非一族然今之起者恐不足以成大事元德果敢有智畧武帝甚知之告以义举使于都下袭𤣥仲德闻其谋谓元德曰天下之事不可不密应机务速不在巧迟𤣥每冐夜出入今若图之正湏一夫力耳事泄元德为𤣥所诛仲德奔窜会义军尅建业仲德抱元德子方回出候武帝帝于马上抱方回与仲德相对号泣追赠元德给事中封安复县侯以仲德为中兵参军武帝伐广固仲德为前锋大小二十余战每战辄尅及卢循寇逼败刘毅于桑落帝北伐始还士卒创痍堪战者可数千人贼衆十万舳舻百里奔败而归者咸称其雄衆议并欲迁都仲德正色曰今天子当阳而治明公命世作辅新建大功威震六合妖贼豕突乗我逺徃既闻凯入将自奔散今自投草闲则同之匹夫匹夫号令何以威物义士英豪当自求其主尔此谋若行请自此辞矣帝悦之以仲德屯越城及贼自蔡洲南走遣仲德追之贼留其党范崇民五十人高舰百余城南陵仲德攻之大破崇民焚其舟舰收其散卒功冠诸将封新淦县侯义熙十二年北伐进仲德征虏将军加冀州刺史为前锋诸军事冠军将军檀道济龙骧将军王镇恶向洛阳宁朔将军刘遵考建武将军沈林子出石门宁朔将军朱超石胡藩向半城咸受统于仲德仲德率龙骧将军朱牧宁逺将军竺灵秀严纲等开鉅野入河乃总衆军进据潼闗长安平以仲德为太尉谘议参军武帝欲迁都洛阳衆议咸以为宜仲德曰非常之事常人所骇今暴师日久士有归心固当以建业为王基俟文轨大同然后议之可也帝深纳之使卫送姚泓先还彭城武帝受命累迁徐州刺史加都督元嘉三年进号安北将军与到彦之北伐大破虏军诸军进屯灵昌津司兖既定三军咸喜仲德独有忧色曰胡虏虽仁义不足而凶狡有余今歛戈北归并力完聚若河冰冬合岂不能为三军之忧十月虏于委粟津渡河进逼金墉虎牢洛阳诸军相继奔走彦之闻二城不守欲焚舟歩走仲德曰洛阳既陷则虎牢不能独全势使然也今贼去我千里滑台犹有彊兵若便舍舟奔走士卒必散且当入济至马耳谷口更详所宜乃回军㳂济南歴城歩上焚舟弃甲还至彭城仲德与彦之并免官寻与檀道济救滑台粮尽而归九年又为镇北将军徐州刺史明年加领兖州刺史仲德三临徐州威德着于彭城立佛寺作白狼童子像于塔中以河北所遇也十三年进号镇北大将军十五年卒谥曰桓侯亦于庙立白狼童子坛每祭必祠之子正脩嗣为家僮所杀张邵字茂宗会稽太守裕之弟也初为晋琅邪内史王诞龙骧府功曹桓𤣥徙诞于广州亲故咸离弃之惟邵情意弥谨流涕追送时变乱饥馑又馈送其妻子桓𤣥簒位父敞先为尚书以答事微谬降为廷尉卿及武帝讨𤣥邵白敞表献诚欵帝大说命署其门曰有犯张廷尉者以军法论后以敞为呉郡太守王谧为扬州召邵为主簿刘毅为亚相爱才好士当世莫不辐凑独邵不徃或问之邵曰主公命世人杰何烦多问刘穆之闻以白帝益亲之转太尉参军署长流贼曹卢循寇迫京师使邵守南城时百姓临水望贼帝怪而问邵邵曰若节钺未反奔散之不暇亦何能观望今当无复恐耳寻补州主簿邵悉心政事精力絶人及诛刘藩邵时在西州直庐即夜诫衆曹曰大军当大讨可各脩舟船仓库及晓取办旦日帝求诸簿署应时即至怪问其速诸曹答曰昨夜受张主簿处分帝曰张邵可谓同我忧虑矣九年世子始开征虏府补邵録事参军转号中军迁咨议参军领记室十二年武帝北伐邵请见曰人生危脆必当逺虑穆之若邂逅不幸谁可代之尊业如此茍有不讳事将如何帝曰此自委穆之及卿耳青州刺史檀祗镇广陵时滁州结聚亡命祗率衆掩之刘穆之恐以为变将𤼵军邵曰檀韶据中流道济为军首若疑状𤼵露恐生大变宜且遣慰劳以观其意既而祗果不动及穆之卒朝廷恇惧便欲𤼵诏以司马徐羡之代之邵对曰今诚急病任终在徐且世子无专命宜湏北咨信反方使世子出命曰朝廷及大府事悉咨徐司马其余启还武帝重其临事不挠有大臣体十四年以世子镇荆州邵谏曰储贰之重四海所系不宜处外敢以死请从之文帝为中郎将荆州刺史以邵为司马领南郡相衆事悉决于邵武帝受命以佐命功封临沮伯分荆州立湘州以邵为刺史将署府邵以为长沙内地非用武之国置署妨人乖为政要帝从之谢晦反遗书要邵邵不发函驰使呈帝元嘉五年转征虏将军领宁蛮校尉雝州刺史加都督初王华与邵有隙及华参要亲旧为之危心邵曰子陵方𢎞至公必不以私讐害正义是任也华实举之及至襄阳筑长围修立隄堰开田数千顷郡人頼之富赡丹淅二州蛮屡为寇邵诱其帅因大会诛之悉掩其徒党既失信羣蛮所在并起水陆断絶子敷至襄阳定省当还都羣蛮伺欲取之会蠕蠕国遣使朝贡贼以为敷遂执之邵坐降号扬烈将军江夏王义恭镇江陵以邵为抚军长史持节南蛮校尉坐在雝州营私蓄取赃货二百四十五万下廷尉免官削爵土后为呉兴太守卒追复爵邑谥曰简伯邵临终遗命祭以菜果苇蓆为轜车诸子从焉子敷演镜有名于世敷字景𦙍生而母亡年数嵗问知之虽童䝉便有感慕之色至十嵗许求母遗物而散施已尽唯得一扇乃缄録之每至感思辄开笥流涕见从母悲感呜咽性整贵风韵端雅好𤣥言善属文初父邵使与南阳宗少文谈系象徃复数番少文每欲屈握麈尾叹曰吾道东矣于是名价日重武帝闻其羙召见竒之曰真千里驹也以为世子中军参军数见接引累迁江夏王义恭抚军记室参军义恭就文帝求一学义沙门会敷赴假江陵入辞文帝令以后车载沙门徃谓曰道中可得言晤敷不奉诏上甚不説迁正员中书郎敷小名查父邵小名梨文帝戏之曰查何如梨敷曰梨为百果之宗查何可比中书舍人狄当周赳并管要务以敷同省名家欲诣之赳曰彼恐不相容接不如勿徃当曰吾等并已员外郎矣何忧不得共坐敷先设二牀去壁三四尺二客就席敷唿左右曰移我逺客赳等失色而去其自标遇如此善持音仪尽详缓之致与人别执手曰念相闻余响久之不絶张氏后进皆慕之其源起自敷也迁黄门侍郎始兴王濬后将军司徒左长史未拜父在呉兴亡成服凡十余日方进水浆𦵏毕不进盐菜遂毁瘠成疾伯父茂度每譬止之敷益更感恸絶而复续茂度曰我比止汝而乃益甚自是不复徃来期年而卒孝武即位旌其孝道追赠侍中改其所居为孝张里敷弟柬袭父封位通直郎柬有勇力手格勐兽元凶以为辅国将军孝武至新亭柬出奔坠淮死子式嗣畅字少微邵兄伟之子也伟少有操行为晋琅邪王国郎中令从王至洛还京都武帝封药酒一甖付伟令密加鸩毒受命于道自饮而卒畅少与从兄敷演镜齐名为后进之秀起家为太守徐佩之主簿佩之被诛畅驰出奔赴制服尽哀时论美之弟牧尝为猘犬所伤医者云食虾蟇可疗牧难之畅含笑先甞牧因此乃食由是遂愈累迁太子中庻子孝武镇彭城畅为安北长史沛郡太守元嘉二十七年魏主托䟦焘南征太尉江夏王义恭统诸军出镇彭城虏衆近城数十里彭城衆力虽多而军食不足义恭欲弃彭城南归计议弥日不定时歴城衆少食多安北中兵参军沈庆之议欲以车营为函箱陈精兵为外翼奉二王及妃媛直趋歴城分城兵配䕶军将军萧思话留守太尉长史何朂不同欲席卷奔郁州自海道还都二议未决更集羣僚议之畅曰若歴城郁州可至下官敢不髙赞今城内乏食人无固心但以闗扄严密不获走耳若一揺动则溃然奔散虽欲至所在其可得乎今食虽寡然朝夕未至窘乏岂可舍万全之术而即危亡之道此计必行下官请以颈血汚君马迹孝武闻畅议谓义恭曰张长史言不可违也义恭乃止魏主既至登城南亚父塜于戏马台立毡屋先是队主蒯应见执其日晡时遣送应至小市门致意求甘蔗及酒孝武遣送酒二器甘蔗百挺求骆駞明日魏主又自上戏马台复遣使至小市门求与孝武相见遣送骆駞并致杂物使于南门受之畅于城上与魏尚书李孝伯语孝伯问君何姓答曰姓张孝伯曰张长史乎畅曰君何得见识孝伯曰君名声逺闻足使我知城内有具思者尝在魏义恭使视知是孝伯乃开门饷物魏主又求酒及甘橘孝武又致螺盃杂物南土所珍魏主复令孝伯传语曰魏主有诏借博具畅曰博具当为申致有诏之言正可施于彼国何得施之于此孝伯曰以隣国之臣耳孝伯又言太尉镇军久阙南信殊当忧邑若遣信当为䕶送畅曰此中闲道甚多亦不须烦魏孝伯曰亦知有水路似为白贼所断畅曰君着白衣故号白贼也孝伯笑曰今之白贼亦不异黄巾赤眉但不在江南耳又求博具俄送与魏主又遣送毡及九种盐并胡豉云此诸盐各有宜白盐是魏主所食黑者疗腹胀气满刮取六铢以酒服之胡盐疗目痛柔盐不用食疗马嵴创赤盐駮盐臭盐马齿盐四种并不中食胡豉亦中噉又求黄甘并云魏主致意太尉安北何不遣人来问观我仪貌察我为人畅又宣㫖答曰魏主形状才力久为来徃所见李尚书亲自衔命不忍彼此不尽故不复遣又云魏主恨向所送马殊不称意安北若须大马当送之脱须蜀马亦有佳者畅曰安北不乏良驷送在彼意此非所求义恭又送炬烛十挺孝武亦致锦一匹又曰知更须黄甘若给彼军即不能足若供魏主未当乏絶故不复致孝伯又曰君南土膏粱何为着屩君且如此将士云何畅曰膏粱之言诚以为愧但以不武受命綂军戎阵之间不容缓服魏主又遣就二王借箜篌琵琶等器及棊子孝伯足词辩亦北土之美畅随宜应答甚为敏㨗音韵详雅魏人美之时魏声云当出襄阳故以畅为南谯王义宣司空长史南郡太守元凶弑逆义宣发哀之日即便举兵畅为元佐举哀毕改服着黄袴褶出射堂简人音仪容止衆皆瞩目见者皆为尽命事平征为吏部尚书封夷道县侯及义宣有异图蔡超等以畅人望劝义宣留之乃解南蛮校尉以授畅加冠军将军领丞相长史畅遣门生荀僧寳下郡因颜竣陈义宣衅状僧寳有私货止巴陵不时下会义宣起兵津路断絶遂不得前义宣将为逆使嬖人翟灵寳告畅畅陈必无此理请以死保之灵寳还白义宣云畅必不可回请杀以狥衆赖丞相司马竺超民得免进号抚军别立军部以收人望畅虽署文檄饮酒常醉不省其事及义宣败于梁山畅为军人所掠衣服都尽遇右将军王𤣥谟乗舆出营畅已得败衣遂排𤣥谟上舆𤣥谟甚不悦诸将请杀之队主张荣救之得免执送都下付廷尉见原起为都官尚书转侍中孝武宴朝贤畅亦在坐何偃因醉曰张畅信竒才也与义宣作贼而卒无咎茍非竒才安能致此畅曰太初之时谁黄其合帝曰何事相苦初尚之为元凶司空及义师至新林门人皆逃尚之父子共洗黄合故畅以此讥之孝建二年出为会稽太守卒谥曰宣畅爱弟辑临终遗命与辑合坟时议非之弟悦亦有美称歴侍中临海王子顼前将军长史南郡太守晋安王子勋建伪号召拜为吏部尚书与邓琬共辅伪政及事败悦杀琬归降复为太子中庻子后拜雍州刺史泰始六年明帝于巴郡置三巴校尉以悦补之加持节辅师将军领巴郡太守未拜卒畅子浩官至义阳王昶征北谘议参军浩弟淹黄门郎封广晋县子太子右衞率东阳太守逼郡吏烧臂照佛百姓有罪使礼佛赎刑动至数千拜免官禁锢起为光禄勲与晋安王子勋同逆军败见杀焉臣穆等案高氏小史赵伦之传下有到彦之传而此书独阙约之史法诸帝称庙号而谓魏为虏今帝称帝号魏称魏主与南史体同而传末又无史臣论疑非约书然其辞差与南史异故特存焉宋书卷四十六卷四十六考证宋书卷四十六考证王懿传自言汉司徒允弟幽州刺史𢡟七世孙也允诸本误元今从南史改正张邵传惟邵情意弥谨意南史作礼自是不复徃来期年而卒来南本作未属下句按张敷居丧决无与人徃来之事专用一徃字乃指敷伯父茂度徃敷所而言未期年所以伤其卒之速也作未字为是张畅附传畅字少微按张畅自有传在五十九卷内不应重见于其兄传后盖八书残缺后人以南北史补者多故每不成史法也畅少与从兄敷演镜齐名镜诸本皆作敬前张邵传亦误云子敷演敬有名于世今依南史改正不忍彼此不尽不忍南史作不患队主张荣救之得免按南史作队主张世营救得免张世即张兴世本单名世太宗益为兴世其后兴世卒张畅子融为负土成坟事见齐书张融传此当云张世救之得免盖后人不察张兴世之可书张世而误以营救之营为人名遂改为张荣耳臣穆等按高氏小史按此下七十五字乃后人所増入穆是史官之名高氏小史唐元和中高峻作初六十卷其子逈釐益之为一百二十卷宋史言郑穆字闳中在馆阁三十年尝编校集贤院书籍当即其人其言此卷非沈约书诚然不特帝称帝号魏称魏主与约书体例不合张邵传首云会稽太守裕之弟也裕乃武帝讳不宜直犯张畅自有传今重附于张邵传后尤失㸃检宋书卷四十六考证宋书卷四十七钦定四库全书宋书卷四十七梁沈约撰列传第七刘怀肃孟怀玉刘敬宣檀祗刘怀肃彭城人髙祖从母兄也家世贫窭而躬耕好学初为刘敬宣宁朔府司马东征孙恩有战功又为龙骧司马费令闻髙祖起义弃县来奔京邑平定振武将军道规追桓𤣥以怀肃为司马𤣥留何澹之郭铨等戌桑落洲进击破之颍川太守刘统平除髙平太守𤣥既死从子振大破义军于杨林义军退寻阳怀肃与江夏相张畅之攻澹之于西塞破之伪镇东将军冯该戍夏口东岸孟山图据曾山城桓仙客守月垒皆连壁相望怀肃与道规攻之躬擐甲胄䧟二城冯该走石城生擒仙客义熙元年正月振败走道规遣怀肃平石城斩冯该及其子山靖子月神振复袭江陵荆州刺史司马休之出奔怀肃自云杜驰赴日夜兼行七日而至振勒兵三万旗帜蔽野跃马横矛躬自突陈流矢伤怀肃頟衆惧欲奔怀肃瞋目奋战士气益壮于是士卒争先临阵斩振首江陵既平休之反镇执怀肃手曰微子之力吾无所归矣伪辅国将军符嗣马孙伪龙骧将军金符青乐志等屯结江夏怀肃又讨之枭乐志等道规加怀肃督江夏九郡权镇夏口除通直郎仍为辅国将军淮南历阳二郡太守二年又领刘毅抚军司马军郡如故以义功封东兴县侯食邑千户其冬桓石绥司马国璠陈袭于胡桃山聚衆为宼怀肃率歩骑讨破之江淮间羣蛮及桓氏余党为乱自请出讨既行失㫖毅上表免怀肃官三年卒时年四十一追赠左将军无子弟怀慎以子蔚祖嗣封官至江夏内史蔚祖卒子道存嗣太祖元嘉末为太尉江夏王义恭谘议参军世祖伐元凶义军至新亭道存出奔元凶杀其母以徇前废帝景和中为义恭太宰从事中郎义恭败以党与下狱死怀肃次弟怀敬涩讷无才能初髙祖产而皇妣殂孝皇帝贫薄无由得乳人议欲不举髙祖髙祖从母生怀敬未朞乃断怀敬乳而自养髙祖髙祖以旧恩怀敬累见宠授至㑹稽太守尚书金紫光禄大夫怀敬子真道为钱唐令元嘉十三年东土饥上遣扬州治中从事史沈演之廵行在所演之上表曰宰邑辅政必以简惠成能莅职阐治务以利民着绩故王奂见纪于前升卿流称于后窃见钱唐令刘真道余杭令刘道钖皆奉公䘏民恪勤匪懈百姓称咏讼诉希简又翦荡凶非屡能擒获灾水之初余杭髙堤崩溃洪流迅激势不可量道钖躬先吏民亲执板筑塘既还立县邑获全经历诸县访覈名实并为二邦之首最治民之良宰上嘉之各赐谷千斛以真道为歩兵校尉十四年出为梁南秦二州刺史十八年氐贼杨难当侵宼汉中真道率军讨破之而难当宼盗犹不已太祖遣龙骧将军裴方明率禁兵五千受真道节度十九年方明至武兴率太子积弩将军刘康祖后军参军梁坦陈弥裴肃之安西参军叚叔文鲁尚期始兴王国常侍刘僧秀绥逺将军马洗振武将军王奂之等进次潭谷去臯兰数里难当遣其建节将军符𢎞祖啖元等固守臯兰镇北将军符徳义于外为㳺军难当子抚军大将军和重兵继其后方眀进撃大破之于浊水斩𢎞祖并三千余级遣康祖追之过臯兰二千余里和又遣徳义助战康祖又大破之和退保脩城难当遣建忠将军杨林振威将军姚宪领二千骑就和方眀又率诸将攻之和败走追至赤亭难当席卷奔叛方明遣康祖直趣百顷伪丞相杨万夀等一时归降难当第三息虎先戍隂平难当既走虎逃窜民间生禽之送京都斩于建康市秦州刺史胡崇之西镇百顷行至浊水为索虏所邀击败没以真道为建威将军雝州刺史方眀辅国将军梁南秦二州刺史方眀辞不拜诏曰徃年氐竖杨难当造为叛乱俛首者衆其长史杨万夀建节将军姚宪情不违顺屡进矢言及凶丑宵遁阖境崩扰建忠将军吕训衞仓储以候王师宁朔将军姜檀果烈恳到志在宣力浊水之㨗厥庸显然近者协赞义奋乃心无替洛阳符昭诚系本朝亦同斯举俘擒伪将独克武兴推锋致效陨命宼手并事着屯险感于予怀宜蒙旌叙荣慰存亡可赠万夀龙骧将军昭武都太守宪补贠外散骑侍郎训驸马都尉奉朝请檀征西大将军司马仇池太守宜并内徙可符雝梁二州加赡䘏吕训畧氐人吕先子也又诏曰故晋夀太守姜道盛前讨仇池志输诚力即戎着效临财能清近先登浊水殒身锋镝诚节俱亮矜悼于怀可赠给事中赐钱千万道盛注古文尚书行于世真道方眀并坐破仇池断割金银诸杂宝货又藏难当善马下狱死刘康祖等系免各有方明河东人为刘道济振武中兵参军立功蜀土历颍川南平昌太守皆坐赃私免官孟怀玉平昌安丘人也髙祖珩晋河南尹祖渊右光禄大夫父绰义旗后为给事中光禄勲追赠金紫光禄大夫世居京口髙祖东伐孙恩以怀玉为建武司马豫义旗从平京城进定京邑以功封鄱阳县侯食邑千户髙祖镇京口以怀玉为镇军参军下邳太守义熙三年出为宁朔将军西阳太守新蔡内史除中书侍郎转辅国将军领丹阳府兵戍石头卢循逼京邑怀玉于石头岸连战有功为中军咨议参军贼帅徐道覆屡欲以精锐登岸畏怀玉不敢上及循南走怀玉与衆军追蹑直至岭表徐道覆屯结始兴怀玉攻围之身当矢石旬月乃䧟仍南追循循平又封阳丰县男食邑二百五十户复为太尉咨议参军征虏将军八年迁江州刺史寻督江州豫州之西阳新蔡汝南颍川司州之松滋六郡诸军事南中郎将刺史如故时荆州刺史司马休之居上流有异志故授怀玉此任以防之十一年加持节丁父艰怀玉有孝性因抱笃疾上表陈解不许又自陈弟仙客出继丧主唯已乃见聼未去任其年卒于官时年三十一追赠平南将军子元卒无子国除怀玉别封阳丰男子慧熙嗣坐废祭祀夺爵慧熙已宗嗣竟陵太守中大夫龙符怀玉弟也骁果没胆气干力絶人少好㳺侠结客于闾里早为髙祖所知既克京城以龙符为建武参军江乗罗落覆舟三战并有功参镇军军事封平昌县五等子加宁远将军淮陵太守与刘藩向弥征桓歆桓石康破斩之除建威将军东海太守索虏斛兰索度真侵边彭沛骚扰髙祖遣龙符建威将军道怜北讨一战破之追斛兰至光水沟边被创奔走髙祖伐广固以龙符为车骑将军加龙骧将军广川太守统歩骑为前锋军达临朐与贼争水龙符单骑冲突应手破散即据水源贼遂退走龙符乘胜奔逐后骑不及贼数千骑围绕攻之龙符奋矟接战每一合辄杀数人衆寡不敌遂见害时年三十三髙祖深加痛悼追赠青州刺史又表曰故龙骧将军广川太守孟龙符忠勇果毅陨身王事宜蒙甄表以显贞节圣恩嘉悼宠赠方州龙符投袂义初前驱效命推锋三㨗每为衆先及西劋桓歆北殄索虏朝议爵赏未及施行㑹今北伐复统前旅临朐之战气冠三军于时逆徒实繁控弦掩泽龙符匹马电跃所向摧靡奋戈深入知死弗吝贼超奔遁依险鸟聚大军因势方轨长驱考其庸绩豫参济不窃谓宜班爵土以褒勲烈乃追封临沅县男食邑五百户无子弟仙客以子微生嗣封太祖元嘉中有辠夺爵徙广州以微生弟彦祖子佛䕶袭爵齐受禅国除孝武大眀初诸流徙者悉聼还本微生已死子系祖归京都没筋榦异力能儋负数人入隶羽林为殿中将军二年索虏㓂青冀世祖遣军援之系祖自占求行战于杜梁挺身入陈所杀狼籍遂见杀诏书追赠颍川郡太守刘敬宣字万夀彭城人汉楚元王交后也祖建征虏将军父牢之镇北将军敬宣八嵗䘮母昼夜号泣中表异之辅国将军桓序镇芜湖牢之参序军事四月八日敬宣见衆人灌佛乃下头上金镜以为母灌因悲泣不自胜序叹息谓牢之曰卿此儿既为家之孝子必为国之忠臣起家为王恭前军参军又参㑹稽世子元显征虏军事隆安三年王恭起兵于京口以诛司马尚之兄弟为名牢之时为恭前军司马辅国将军晋陵太守置佐领兵而恭以豪戚自居甚相陵忽牢之心不能平及恭此举使牢之为前锋太傅㑹稽王道子与牢之书备言祸福使以兵反恭牢之唿敬宣谓曰王恭昔蒙先帝殊恩今居伯舅之重义心未彰唯兵是纵吾不能审恭事㨗之日必能奉戴天子缉穆宰相与不今欲奉国威灵以眀逆顺汝以为何如敬宣曰朝廷虽无成康之隆未有桓灵之乱而恭怙乱阻兵志陵京邑大人与恭亲无骨肉分非君臣虽共事少时意好不恊今日讨之于情何有牢之至竹里斩恭大将颜延遣敬宣率髙雅之等还京袭恭恭方出城耀军驰骑横撃之一时散溃元显进号后将军以敬宣为谘议参军加宁朔将军三年孙恩为乱东土骚扰牢之自表东讨军次虎疁贼皆死战敬宣请以骑傍南山趣其后吴贼畏马又惧首尾受敌遂大败进平㑹稽寻加临淮太守迁后军从事中郎五年孙恩又入浃口髙祖戍句章贼频攻不能拔敬宣请徃为援贼恩于是退远入海是时四方云扰朝廷微弱敬宣每虑艰难未己髙祖既累破妖贼功名日盛故敬宣深相慿结情好甚隆元显进号骠骑敬宣仍随府转军郡如故元显骄婬纵肆羣下化之敬宣每预燕㑹未尝饮酒调戏之来无所酬答元显甚不说寻进号辅国将军余如故元兴元年牢之南讨桓𤣥元显为征讨大都督日夜昬酣牢之骤诣门不得相见帝出饯行方遇公坐而已桓𤣥既至溧洲遣信说牢之牢之以道子昏闇元显淫凶虑平𤣥之日乱政方始假手于𤣥诛除执政然后乗𤣥之隙可以得志于天下将许𤣥降敬宣谏曰方今国家乱扰四海鼎沸天下之重在大人与𤣥𤣥借先父之基据荆南之势虽无姬文之徳实为参分之形一朝纵之使陵朝廷威望既成则难图也董卓之变将生于今牢之怒曰吾岂不知今日取𤣥如反覆手但平𤣥之后令我那骠骑何遗敬宣为任𤣥板为其府谘议参军𤣥既得志害元显废道子以牢之为征东将军㑹稽太守牢之与敬宣谋共袭𤣥期以明旦值尒日大雾府门晩开日旰敬宣不至牢之谓所谋已泄率部曲向白洲欲奔广陵而敬宣还京口迎家牢之寻求不得谓已为𤣥所擒乃自缢死敬宣奔丧哭毕即渡江就司马休之髙雅之等俱奔洛阳徃来长安各以子弟为质求救扵姚兴兴与之符信令关东募兵得数千人复还至彭城间收聚义故𤣥遣孙无终讨冀州刺史刘轨轨要敬宣雅之等共据山阳破之不克又进昌平涧战不利衆各离散乃俱奔鲜卑慕容徳敬宣素晓天文知必有兴复晋室者寻梦九土服之既觉喜曰丸者桓也桓既吞矣吾复本土乎乃结青州大姓诸省封并要鲜卑大帅免逵谋灭徳推休之为主尅日垂发时刘轨为徳司空大被委任雅之又欲要轨敬宣曰此公年老吾观其没安齐志必不动不可告也雅之以为不然遂告轨轨果不从谋颇泄相与杀轨而去至淮泗间㑹髙祖平京口手书召敬宣左右疑其诈敬宣曰吾固知其然矣下邳不诱我也即便驰还既至京师以敬宣为辅国将军晋陵太守袭封武冈县男是嵗安帝元兴三年也桓歆率氐贼杨秋㓂历阳敬宣与建威将军诸葛长民大破之歆单骑走渡淮斩杨秋于练固而还迁建威将军江州刺史敬宣固辞言于髙祖曰讐耻既雪四海清荡所愿反身草泽以终余年恩遇不遣遂复僶俛即日所忝已为优渥且盘龙无忌犹未遇宠贤二弟位任尚卑一朝先之必贻朝野之责不许敬宣既至江州课集军粮搜召舟乗军戎要用常有储拟故征诸军虽失利退据因之每即振复其年桓𤣥兄子亮自号江州刺史宼豫章亮又遣符宏宼庐陵敬宣并讨破之初刘毅之少也为敬宣宁朔参军时人㦯以雄杰许之敬宣曰人非常之才当别有调度岂得便谓此君为人豪邪其性外寛而内忌自伐而尚人若一旦遭逢亦当以陵上取祸耳毅闻之深以为恨及在江陵知敬宣还乃使人言于髙祖曰刘敬宣父子忠国既昧今又不豫义始勐将劳臣方须叙报如敬宣之比宜令在后若使君不忘平生欲相中起者论资语事正可为贠外常侍耳闻已授其郡实为过优寻知复为江州尤所骇惋敬宣愈不自安安帝反正自表解职于是散彻赐给宅宇月给钱三十万髙祖数引与㳺宴恩欵周洽所赐钱帛车马及器服玩好莫与比焉寻除冠军将军宣城内史襄城太守宣城多山县郡旧立屯以供府郡费用前人多发调工巧造作器物敬宣到郡悉罢私屯唯伐竹木治府舍而已亡叛多首出遂得三千余户髙祖方大相宠任欲先令立功义熙三年表遣敬宣率衆五千伐蜀国子博士周祗书谏髙祖曰自义旗之建所征无不必克此可谓天人交助信顺之征也今大难已夷君臣俱泰顷五谷转丰民无饥苦刼盗之患亦为弭息比诚渐足无事宜大宁治本蜀贼宜平六合宜一非为不尔也古人有言天时不如地利地利不如人和今徃伐蜀万有余里泝流天险动经时嵗若此军直指成都径禽谯氏者复是将帅奋威一快之举耳然益土荒残野无青草成都之内殆无孑遗计得彼利与今行军之费不足相补也而今徃艰险雨雪方降驱三州三吴之人投之三巴三蜀之土其中疾病死亡岂可称计此一疑也贼必不守穷城将决力战今我徃劳困彼来甚逸若忽使师行不利人情波骇大势挫衂此二疑也且千里馈粮士有饥色况今泝险万里所在无储若兵不解运漕不继虽韩白之将何以成功此三疑也今云可征者云彼亲离衆叛愚谓不然彼以一匹夫而能致今日之事若衆力离散亦何以至此官所遣兵皆乌合受募之人亦必无千人一心有前无退矣为治者固先定其内而理其外先安其近而怀其远自顷狂狡不息诛戮相继未可谓人和也天险如彼未可谓地利也毛修之家讐不雪不应以得死为恨刘敬宣蒙生存之恩亦宜性命仰报今将军欲驱二死之甘心而忘国家之重计愚情窃所未安阙门之外非所宜豫茍其有心不觉披尽不从假敬宣节监征蜀诸军事郡如故既入陜分遣振武将军巴东太守温祚以二千人扬声外水自率益州刺史鲍陋辅国将军文处茂龙骧将军时延祖由垫江而进敬宣率先士卒转战而前达遂宁郡之黄虎去成都五百里伪辅国将军谯道福等悉衆距险相持六十余日大小十余战贼固守不敢出敬宣不得进食粮尽军中多疾疫死者大半引军还谯纵送毛璩一门诸丧其妻女文处茂毋何并诸士人丧柩浮之中流敬宣皆拯接致归为有司所奏免官削封三分之一五年髙祖伐鲜卑除中军谘议参军加冠军将军从至临朐慕容超出军距战敬宣与兖州刺史刘藩等奋击大破之龙骧将军孟龙符战没敬宣并领其衆围广固屡献规略卢循逼京师敬宣分领鲜卑虎班突骑置阵甚整循等望而畏之迁使持节督马头淮西诸军郡事镇蛮䕶军淮南安丰二郡太守梁国内史将军如故循既走仍从髙祖南讨转左卫将军加散骑常侍敬宣寛善待士多伎艺弓马音律无事不善时尚书仆射谢混自负才地少所交纳与敬宣相遇便尽礼着欢㦯问混曰卿未尝轻交于人而倾盖于万夀何也混曰人之相知岂可以一涂限孔文举礼太史子义夫岂有非之者邪初敬宣回师于蜀刘毅欲以重法绳之髙祖既相任待又何无忌眀言于毅谓不宜以私憾伤至公若必文致为戮已当入朝以廷议决之毅虽止犹谓髙祖曰夫生平之旧岂可孤信光武悔之于庞萌曹公失之于孟卓公宜深虑之毅出为荆州谓敬宣曰吾沗西任欲屈卿为长史南蛮岂有见辅意乎敬宣惧祸及以告髙祖髙祖笑曰但令老兄平安必无过虑出为使持节督北青州军郡事征虏将军北青州刺史领清河太守寻领冀州刺史时髙祖西讨刘毅豫州刺史诸葛长民监太尉军事贻敬宣书曰盘龙狼戾专恣自取夷灭异端将尽世路方夷富贵之事相与共之敬宣报曰下官自义熙以来首尾十载遂沗三州七郡今此杖节常惧福过祸生实思避盈居损富贵之㫖非所敢当遣使呈长民书髙祖谓王诞曰阿夀故为不负我也十一年正月进号右将军司马道赐者晋宗室之贱属也为敬宣参军至髙祖西征司马休之道赐乃隂结同府辟闾道秀及左右小将王勐子等谋反道赐自号齐王以道秀为青州刺史规据广固举兵应休之敬宣召道秀有所论因屛人左右悉出户勐子逡廵在后取敬宣备身刀杀敬宣时年四十五文武佐吏即讨道赐勐子等皆斩之先是敬宣未死尝夜与僚佐宴集空中有放一只芒屩于坐中坠敬宣食槃上长三尺五寸已经人着耳鼻间并欲坏顷之而败丧至髙祖临哭甚哀子祖嗣宋受禅国除檀祗字恭叔髙平金乡人左将军歆第二弟也少为孙无终辅国参军随无终东征孙恩屡有战功复为王诞龙骧参军从髙祖克京城参建武军事至罗落檀冯之战没之后仍以冯之所领兵配祗京邑既平参镇军事加振武将军隶振武大将军道规追讨桓𤣥每战克㨗江陵平定道规遣祗征涢沔亡命桓道儿张靖苻嗣等皆悉平之除龙骧将军秦郡太守北陈留内史又为宁朔将军竟陵太守不拜破桓亮于长沙苻宏于湘东武陵内史庾恱疾病道规以祗代恱加宁朔将军封西昌县矦食邑千户五年入为中书侍郎卢循逼京邑加辅国将军领兵屯西明门外循退走祗率所领歩道援江陵未发遇疾停八年迁右衞将军出为辅国将军宣城内史即本号督江北淮南军郡事青州刺史广陵相进号征虏将军加节十年亡命司马国璠兄弟自北徐州界聚衆数百得过淮因天夜隂闇率百许人缘广陵城得入呌唤直上厅事祗惊起出门将处分贼射之伤败乃入祗语左右贼乗闇得入欲掩我不备但打五鼓惧晓必走矣贼闻鼓鸣谓为晓于是奔散追讨杀百余人祗降号建武将军十一年进号右衞将军十二年髙祖北伐而亡命司马宼涂中秦郡太守刘基求救分军掩讨即破斩之十四年宋国初建天子诏曰宋国始立内外草创禁旅王要总司须才右将军祗可为宋领军将军加散骑常侍祗性矜豪乐在外放恣不愿内迁甚不得志发疾不自治其年卒广陵时年五十一赠散骑常侍抚军将军谥曰威侯子献嗣元熙中卒无子祗次子朗绍封朗卒子宣眀嗣宣明卒子逸嗣齐受禅国除史臣曰刘敬宣与髙祖恩结龙义分早合虽兴复之始事隔逢迎而深期乆要未之㦯爽隆赫之任义止于人存饰终之数无闻于身后恩礼之有薄者将有以乎宋书卷四十七卷四十七考证宋书卷四十七考证刘敬宣传遗敬宣为任遗当作遣遣孙无终讨冀州刺史刘轨无终诸本皆作无络今改正孙无终尝为辅国将军征孙恩有功者也檀祗传贼射之伤败乃入伤败南史作伤股宋书卷四十七考证宋书卷四十八钦定四库全书宋书卷四十八梁沈约撰列传第八朱龄石毛脩之傅𢎞之朱龄石字伯儿沛郡沛人也家世将帅祖腾建威将军呉国内史伯父宪及斌并为西中郎袁真将佐宪为梁国内史斌为汝南内史大司马桓温伐真于寿阳真以宪兄弟与温潜通并杀之龄石父绰逃走归温攻战常居先不避矢石寿阳平真已死绰辄发棺戮尸温怒将斩之温弟沖苦请得免绰为人忠烈受沖更生之恩事沖如父参沖车骑军事西阳广平太守及沖薨绰欧血死沖诸子遇龄石如兄弟龄石少好武事颇轻佻不治崖检舅淮南蒋氏人才儜劣龄石使舅卧于听事一头剪纸方一寸帖着舅枕自以刀子悬掷之相去八九尺百掷百中舅虽危惧战慄为畏龄石终不敢动舅头有大瘤龄石伺舅眠密徃割之舅即死初为殿中将军常追随桓脩兄弟为脩抚军参军在京口髙祖克京城以为建武参军从至江乗战龄石言于髙祖曰世受桓氏厚恩不容以兵刃相向乞在军后髙祖义而许之事定以镇军参军迁武康令加宁逺将军丧乱之后武康人姚系祖招聚亡命专为劫盗所居险阻郡县畏惮不能讨龄石至县伪与系祖亲厚召为参军系祖恃其兄弟徒党彊盛谓龄石必不敢图已乃出应召龄石潜结腹心知其居北涂径乃要系祖宴会叱左右斩之乃率吏人驰至其家掩其不备莫有得举手者悉斩系祖兄弟杀数十人自是一郡得清髙祖又召为参军补徐州主簿迁尚书都官郎寻复为参军从征鲜卑坐事免官广固平复为参军卢循至石头领中军循选敢死之士数千人上南岸髙祖遣龄石领鲜卑歩矟过淮击之率厉将士皆殊死战杀数百人贼乃退龄石既有武干又练吏职髙祖甚亲委之卢循平以为宁逺将军宁蛮䕶军西阳太守义熙八年髙祖西伐刘毅龄石从至江陵九年遣诸军伐蜀令龄石为元帅以为建威将军益州刺史率宁朔将军臧熹河间太守蒯恩下邳太守刘钟龙骧将军朱林等凡二万人𤼵自江陵寻加节益州诸军事初髙祖与龄石密谋进取曰刘敬宣徃年出黄虎无功而退贼谓我今应从外水徃而料我当出其不意犹从内水来也如此必以重兵守涪城以备内道若向黄虎正陊其计今以大衆自外水取成都疑兵出内水此制敌之竒也而虑此声先驰贼审虚实别有函书全封龄石署函边曰至白帝乃开诸军虽进未知处分所由至白帝发书曰衆军悉从外水取成都臧熹朱林于中水取广汉使羸弱乗高舰十余由内水向黄虎衆军乃倍道兼行谯纵果备内水使其大将谯道福以重兵戍涪城遣其前将军秦州刺史侯辉尚书仆射蜀郡太守谯诜等率衆万余屯彭模夹水为城十年六月龄石至彭模诸将以贼水北城险阻衆多咸就先攻其南龄石曰不然虽寇在北今屠南城不足以破北若尽锐以拔北垒南城不麾而自散也七月龄石率刘钟蒯恩等攻城诘朝战至日焚其楼橹四面并登斩侯辉谯诜仍回军以麾南城即时散溃凡斩大将十五级诸营守以次土崩衆军乃舍船歩进龙骧将军臧熹至广汉病卒朱林至广汉复破谯道福别军乗船陷牛脾城斩其大将谯抚谯纵闻诸处尽败奔于涪城巴西人王志斩送伪尚书令马躭封府库以待王师道福闻彭模不守率精锐五千兼行来赴闻纵已走道福衆亦散乃逃于獠中巴西民杜瑶缚送之斩于军门桓谦弟恬随谦入蜀为宁蜀太守至是亦斩焉高祖之伐蜀也将谋元帅而难其人乃举龄石衆咸谓自古平蜀皆雄杰重将龄石资名尚轻虑不办克谏者甚衆高祖不从乃分大军之半勐将劲卒悉以配之臧熹敬皇后弟咸服高祖之知人又羙龄石之善于其事龄石遣司马沈叔任戍涪蜀人侯产德作乱攻涪城叔任击破之斩产德初龄石平蜀所戮止纵一祖之后产德事起多所连结乃穷加诛剪死者甚衆进号辅国将军寻进监益州巴西梓潼宕渠南汉中秦州之安固懐宁六郡诸军事以平蜀功封丰城县侯食邑千戸十一年征为太尉谘议参军加冠军将军十二年北伐迁左将军本号如故配以兵力守衞殿省刘穆之甚加信仗内外诸事皆与谋焉高祖还彭城以龄石为相国右司马十四年安西将军桂阳公义真被征以龄石持节督关中诸军事右将军雍州刺史敇龄石若闗右必不可守可与义真俱归龄石亦举城奔走龙骧将军王敬先戍曹公垒龄石自潼关率余衆就敬先虏断其水道衆渴不能战城陷虏执龄石及敬先还长安见杀时年四十子景符嗣景符卒子祖宣嗣坐辄之封八年不反及不分姑国秩夺爵更以祖宣弟隆绍封齐受禅国除龄石弟超石亦果锐善骑乗虽出自将家兄弟并闲尺牍桓谦为衞将军以补行参军又参何无忌辅国右军军事徐道覆破无忌得超石以为参军至石头超石说其同舟人乗单舸走归高祖高祖甚喜之以为徐州主簿超石收迎桓谦身首躬营殡葬迁车骑参军事尚书都官郎寻复补中兵参军宁朔将军沛郡太守西伐刘毅使超石率歩骑出江陵未至而毅平及讨司马休之遣冠军将军檀道济及超石歩军出大簿鲁宗之闻超石且至自率军逆之未战而江陵平从至襄阳领新野太守追宗之至南阳而还义熙十二年北伐超石前锋入河索虏托䟦嗣姚兴之婿也遣弟黄门郎鵞青冀州刺史安平公乙旃眷襄州刺史托䟦道生青州刺史阿薄干歩骑十万屯河北常有数千骑縁河随大军进止时军人縁河南岸牵百丈河流迅急有漂渡北岸者辄为虏所杀畧遣军裁过岸虏便退走军还即复东来高祖乃遣白直队主丁旿率七百人及车百乗于河北岸上去水百余歩为却月阵两头抱河车置七仗士事毕使竖一白毦虏见数百人歩牵车上不解其意并未动高祖先命超石驰徃赴之并赍大弩百张一车益二十人设彭排于辕上虏见营阵既立乃进围营超石先以软弓小箭射虏虏以衆少兵弱四面俱至嗣又遣南平公托䟦嵩三万骑至遂内薄攻营于是百弩俱发又选善射者丛箭射之虏衆既多不能制超石初行别赍大鎚并千余张矟乃断矟长三四尺以鎚鎚之一矟辄洞贯三四虏虏衆不能当一时奔溃临阵斩阿薄干首虏退还平城超石率胡藩刘荣祖等追之复为虏所围奋击尽日杀虏千计虏乃退走高祖又遣振武将军徐猗之五千人向越骑城虏围猗之以长㦸结阵超石赴之未至悉奔走大军进克蒲坂以超石为河东太守戍守之贼以超石衆少复还攻城超石战败退走数日乃及大军高祖自长安东还超石常令人水道至彭城除中书侍郎封兴平县五等侯闗中扰乱高祖遣超石慰劳河洛始至蒲坂值龄石自长安东走至曹公垒超石济河就之与龄石俱没为佛佛所杀时年三十七毛脩之字敬文荥阳阳武人也祖虎生伯父璩并益州刺史父瑾梁秦二州刺史脩之有大志颇读史籍荆州刺史殷仲堪以为宁逺参军桓𤣥克荆州仍为𤣥佐歴后军太尉相国参军解音律能骑射𤣥甚遇之及簒位以为屯骑校尉随𤣥西奔𤣥败于峥嵘洲复还江陵人情离散议欲西奔汉川脩之诱令入蜀冯迁斩𤣥于枚回洲脩之力也晋安帝反正于江陵除骁骑将军下至京师髙祖以为镇军谘议参军加宁朔将军旬月迁右将军既有斩𤣥之谋又伯父并有蜀土高祖欲引为外助故频加策爵及父瑾为谯纵所杀高祖表为龙骧将军配给兵力遣令奔赴又遣益州刺史司马荣期及文处茂时延祖等西讨脩之至宕渠荣期为参军杨承祖所杀承祖自称镇军将军巴州刺史脩之退还白帝承祖自下攻之不拔脩之使参军严纲等收兵衆汉嘉太守冯迁率兵来会讨承祖斩之时文处茂犹在巴郡脩之遣振武将军张季仁五百兵系处茂等荆州刺史道规又遣奋武将军原导之领千人受脩之节度脩之遣原导之与季仁俱进时益州刺史鲍陋不肯进讨脩之下都上表曰臣闻在生所以重生实有生理可保臣之情地生途已竭所以未沦于泉壤借命于朝露者以日月贞照有兼暎之辉庶凭天威诛夷讐逆自提戈西赴备尝时难遂使齐斧停柯狡竖假息诚由经路有暨亦縁制不自己抚影穷号泣望西路益州刺史陋始以四月二十九日逹巴东顿白帝以俟庙畧可乗之机宜践投袂之会屡愆臣虽効死寇庭而理絶救援是以束骸载驰诉寃象魏昔宋害申舟楚庄有遗履之愤况忘家殉国尠有臣门节冠风霜人所矜悼伍员不亏君义而申包不忘国艰俟会伫锋因时乃𤼵今臣庸踰在昔未䝉宵迈之旗是以仰辰极以希照眷西土以洒泪也公私懐耻仰望洪恩岂宜遂享名器比肩人伍求情既所不容即实又非所继但以方仗威灵要须综摄乞解金紫宠私之荣赐以鹰扬折冲之号臣之于国理无虚请自臣渉道情虑荒越疹毒交纒常虑性命陨越要当躬先士卒身驰贼庭手斩凶丑以摅莫大之衅然后就死之日即化如归阖门灵爽岂不谢先帝于𤣥宫髙祖哀其情事乃命冠军将军刘敬宣率文处茂时延祖诸军伐蜀军次黄虎无功而退谯纵由此送脩之父伯及中表丧口累并得俱还卢循逼京邑脩之服未除起为辅国将军寻加宣城内史戍姑孰为循党阮赐所攻击破之循走刘毅还姑孰脩之领毅后军司马坐长置吏僮免将军内史官毅西镇江陵以为衞军司马辅国将军南郡太守脩之虽为毅将佐而深自结髙祖髙祖讨毅先遣王镇恶袭江陵脩之与谘议参军任集之等并力战高祖宥之时遣朱龄石伐蜀脩之固求行髙祖虑脩之至蜀必多所诛残士人既与毛氏有嫌亦当以死自固故不许还都除黄门侍郎复为右衞将军脩之不信鬼神所至必焚除房庙时蒋山庙中有佳牛好马脩之并夺取之高祖讨司马休之以为谘议参军冠军将军领南郡相髙祖将伐羗先遣脩之复芍陂起田数千顷及至彭城又使营立府舍转相国右司马将军如故时洛阳已平即本号为河南河内二郡太守行西州事戍洛阳脩治城垒髙祖既至案行善之赐衣服玩好当时计直二千万先是刘敬宣女嫁高祖赐钱三百万杂綵千匹时人并以为厚赐王镇恶死脩之代为安西司马将军如故值桂阳公义真已发长安为佛佛虏所邀军败脩之与义真相失走将免矣始登一岅岅甚高峻右衞军人叛走已上岅尝为脩之所罚者以㦸掷之伤頟因坠岅遂为佛佛所擒佛佛死其子赫连昌为索虏托䟦焘所获脩之并没初脩之在洛敬事嵩高山寇道士道士为焘所信敬营䕶之故得不死迁于平城脩之尝为羊羮以荐虏尚书尚书以为絶味献之于焘焘大喜以脩之为太官令稍被亲宠遂为尚书光禄大夫南郡公太官令尚书如故其后朱脩之没虏亦为焘所宠脩之相得甚欢脩之问南国当权者为谁朱脩之答云殷景仁脩之笑曰吾昔在南殷尚幼少我得归罪之日便应巾鞴到门邪经年不忍问家消息久之乃讯访脩之具答并云贤子元矫甚能自处为时人所称脩之悲不得言直视良久乃长叹曰呜唿自此一不复反初荒人去来言脩之劝诱焘侵边并教焘以中国礼制太祖甚疑责之脩之后得还具相申理上意乃释脩之在虏中多畜妻妾男女甚多元嘉二十三年死于虏中时年七十二元矫歴宛陵江乗溧阳令傅𢎞之字仲度北地泥阳人傅氏旧属灵州汉末郡境为虏所侵失土寄寓冯翊置泥阳富平二县灵州废不立故傅氏悉属泥阳晋武帝太康三年复立灵州县傅氏悉属灵州𢎞之高祖晋司徒祗后封灵州公不欲封本县故祗一门还复泥阳曾祖畅祕书丞没胡生子洪晋穆帝永和中胡乱得还洪生韶梁州刺史散骑常侍韶生𢎞之少倜傥有大志为本州主簿举秀才不行桓𤣥将簒新野人庾仄起兵于南阳袭雍州刺史冯该该走𢎞之时在江陵与仄兄子彬谋杀荆州刺史桓石康以荆州刺史应仄彬从弟宏知其谋以告石康石康收彬杀之系𢎞之于狱桓𤣥以𢎞之非造谋又白衣无兵衆原不罪义旗建辅国将军道规以为参军宁逺将军魏兴太守卢循作乱桓石绥自洛甲口自号荆州刺史征阳令王天恩自号梁州刺史袭西城时韶为梁州遣𢎞之讨石绥等并斩之除太尉行参军从征司马休之署后部贼曹仍为建威将军顺阳太守高祖北伐𢎞之与扶风太守沈田子等七军自武关入伪上洛太守脱奔走进据蓝田招懐戎晋晋人龎斌之戴飬胡人康横等各率部落归化𢎞之素善骑乗高祖至长安𢎞之于姚𢎞驰道内缓服戏马或驰或骤徃反二十里中甚有姿制羗胡聚观者数千人并惊惋叹息初上马以马鞭柄策挽致两股内及下马柄孔犹存进为桂阳公义真雍州治中从事史除西戎司马宁朔将军畧阳太守徐师高反叛𢎞之讨平之高祖归后佛佛伪太子赫连瓌率衆三万袭长安𢎞之又领歩骑五千于池阳大破之杀伤甚衆瓌又抄掠渭南𢎞之又于寡妇人渡破瓌获贼三百掠七千余口又义真东归佛佛倾国追蹑于青泥大战𢎞之身贯甲胄气冠三军军败陷没佛佛逼令降𢎞之不为屈时天寒裸𢎞之𢎞之呌骂见杀时年四十二史臣曰三代之隆畿服有品东渐西被无遗遐荒及汉氏辟土通译四方风教浅深优劣已逺晋室播迁来宅扬越闗朔遥阻陇汧遐荒区甸分其内外山河判其表里而羗戎杂合久絶声教固宜待以荒服羁縻而已也若其懐道畏威奉王受职则通以书轨班以王规若负其岨逺屈彊边垂则距险闭闗御其寇暴桓温一世英人志移晋鼎自非兵屈西湖战衂枋头则光宅之运中年允集高祖无周世累仁之基欲力征以君四海实湏外积武功以收天下人望止欲挂斾龙门折冲冀赵跨功桓氏取髙昔人地未辟于东晋威独振于江南然后可以变国情㥦民志抚归运而膺寳策岂不知秦川不足供养百二难以传后哉至举咸阳而弃之非失算也此四将借归衆难固之情已至于俱陷为不幸矣宋书卷四十八卷四十八考证宋书卷四十八考证朱龄石传嗣又遣南平公托跋嵩三万骑至遂内薄攻营内一本作肉按肉薄二字汉书屡见之谓以身廹近其营而攻之也应从之宋书卷四十八考证宋书卷四十九钦定四库全书宋书卷四十九梁沈约撰列传第九孙处蒯恩刘钟虞丘进孙处字季高会稽永兴人也籍注季高故字行于世少任气高祖东征孙恩季高义乐随高祖平定京邑以为振武将军封新夷县五等侯广固之役先登有功卢循之难于石头扞栅戍越城查浦破贼于新亭高祖谓季高曰此贼行破应先倾其巢窟令奔走之日无所归投非卿莫能济事遣季高率衆三千汎海袭番禺初贼不以海道为防季高至东冲去城十余里城内犹未知循守战士犹有数千人城池甚固季高先焚舟舰悉力登岸会天大雾四面陵城即日克拔循父拟长史孙建之司马虞尫夫等轻舟奔始兴即分遣振武将军沈田子等讨平始兴南康临贺始安岭表诸郡循于左里奔走而衆力犹盛自岭道还袭广州季高拒战二十余日循乃破走所杀万余人追奔至郁林会病不得穷讨循遂得走向交州义熙七年四月季高卒于晋康时年五十三追赠龙骧将军南海太守封侯官县侯食邑千戸九年高祖念季高之功乃表曰孙季高岭南之勲已䝉襃赠臣更思惟卢循稔恶一纪据有全域若令根本未拔投奔有所招合余烬犹能为虞县师逺讨方勤庙算而季高汎海万里投命洪流波激电迈指日遄至遂奄定南海覆其巢窟使循进退靡依轻舟逺迸曾不旬月妖凶歼殄荡涤之功实庸为大徃年所赠犹为未优愚谓宜更赠一州即其本号庻令忠勲不湮劳臣増厉重赠交州刺史将军如故子宗世卒子钦公嗣钦公卒子彦祖嗣齐受禅国除蒯恩字道恩兰陵承人也高祖征孙恩县差为征民充乙士使伐马刍恩常负大束兼倍余人每舍刍于地叹曰大丈夫弯弓三石奈何充马士高祖闻之即给器仗恩大喜自征妖贼常为先登多斩首级既习战阵胆力过人诚心忠谨未尝有过失甚见爱信于娄县战箭中左目从平京城进定京邑以寕逺将军领幢随振武将军道规西讨虏桓仙客克偃月垒遂平江陵义熙二年贼张坚据应城反恩击破之封都乡侯从伐广固又有战功卢循逼京邑恩战于查浦贼退走与王仲德等追破循别将范宗民于南陵循既走还广州恩又领千余人随刘藩追徐道覆于始兴斩之迁龙骧将军兰陵太守高祖西征刘毅恩与王镇恶轻军袭江陵事在镇恶传以本官为太尉长兼行参军领衆二千随益州刺史朱龄石伐蜀至彭模恩所领居前大战自朝至日昃勇气益奋贼破走进平成都擢为行参军改封北至县五等男高祖伐司马休之及鲁宗之恩与建威将军徐逵之前进逵之败没恩陈于隄下宗之子轨乗胜击恩矢下如雨唿声震地恩整厉将士置阵坚严轨屡冲之不动知不可攻乃退高祖善其能将军持重江陵平定复追鲁轨于石城轨弃城走恩追至襄阳宗之奔羌恩与诸将追讨至鲁阳闗乃还恩自从征讨每有危急辄率先诸将常陷坚破阵不避艰崄凡百余战身被重创高祖録其前后功劳封新宁县男食邑五百戸高祖世子为征虏将军恩以大府佐领中兵参军随府转中兵参军高祖北伐留恩侍衞世子命朝士与之交恩益自谦损与人语常唿位官而自称为鄙人抚待士卒甚有纪纲衆咸亲附之迁谘议参军转辅国将军淮陵太守世子开府又为从事中郎转司马将军太守如故入闗迎桂阳公义真义真还至青泥为佛佛虏所追恩断后力战连日义真前军奔散恩军人亦尽为虏所执死于虏中子国才嗣国才卒子慧度嗣慧度卒无子国除刘钟字世之彭城彭城人也少孤依乡人中山太守刘固共居幼有志力常慷慨于贫贱隆安四年高祖伐孙恩钟愿从余姚浃口攻句章海盐娄县皆摧坚陷阵每有战功为刘牢之镇北参军督䕶高祖每有戎事钟不辞艰剧专心尽力甚见爱信义旗将建高祖版钟为郡主簿明日从入京城将向京邑高祖命曰预是彭沛乡人赴义者并可依刘主簿于是立为义队恒在左右连战皆㨗明日桓谦屯于东陵卞范之屯覆舟山西高祖疑贼有伏兵顾视左右止见钟谓之曰此山下当有伏兵卿可率部下稍徃扑之钟应声驰进果有伏兵数百一时奔走桓𤣥西奔其夕髙祖止桓谦故营遣钟宿据东府转镇军参军督䕶桓歆寇歴阳遣钟助豫州刺史魏咏之讨之歆即奔迸除南齐国内史封安丘县五等侯自陈情事改葬父祖及亲属十丧高祖厚加资给转骑长史兼行参军司马叔璠与彭城刘谥刘懐玉等自蕃城攻邹山鲁郡太守徐邕失守钟率军讨平之从征广固孟龙符陷没钟率左右直入取其尸而反除振武将军中兵参军代龙符领广川太守卢循逼京邑徐赤军违处分败于南岸钟率麾下歫栅身被重创贼不得入循南走钟与辅国将军王仲德追之循先留别帅范崇民以精兵高舰据南陵夹屯两岸钟自行觇贼天雾贼钩得其舸钟因率左右舰攻戸贼遽闭戸歫之钟乃徐还与仲德攻崇民崇民败走钟追讨百里烧其船乗又随刘藩追徐道覆于始兴斩之补太尉行参军宁朔将军下邳太守代孟懐玉领石头戍事高祖讨刘毅钟率军继王镇恶江陵平定仍随朱龄石伐蜀为前锋由外水至于彭模去成都二百里伪冠军征讨督䕶谯亢等两岸连营层楼重栅衆号三万钟于时脚疾不能行龄石乃诣钟谋曰今天时盛热而贼严兵固险攻之未必可拔祗増疲困计其人情恇挠必不久安且欲养锐息兵以伺其隙隙而乗之乃可㨗事然决机两陈公本有所委卿意谓何钟曰不然前扬声言大衆向内水谯道福不敢舍涪城今重军卒至出其不意蜀人已破胆矣贼今阻兵守险是其惧不敢战非能持久坚守也因其兇惧尽锐攻之其势必克皷行而进成都必不能守矣今若缓兵相守彼将知人虚实涪军忽并来力歫我人情既安良将又集此求战不获军食无资当为蜀子虏耳龄石从之明日进攻陷其二城斩其大将侯辉谯诜迳平成都以广固功封永新县男食邑五百戸迁给事中太尉参军事龙骧将军高阳内史领石头戍事高祖讨司马休之前军将军道怜留镇东府领屯兵冶亭羣盗数百夜袭钟垒歫击破之时大军外讨京邑扰惧钟以不能镇遏降号建威将军平蜀功应封四百戸男以先有封爵减戸以赐次子敬顺高昌县男食邑百戸寻复本号龙骧将军十二年高祖北伐复留镇居守増其兵力又命府置佐史荆州刺史道怜献名马三匹并精丽乗具高祖悉以赐钟三子十四年迁右衞将军龙骧将军如故元熙元年卒时年四十三子敬义嗣敬义官至马头太守卒子国重嗣齐受禅国除钟次子高昌男敬顺卒子国须嗣国须卒无子国除虞丘进字豫之东海剡人也少时随谢𤣥讨苻坚有功封闗内侯隆安中从高祖征孙恩戍句章城被围数十日无日不战身被数创至余姚呵浦破贼张骠退至海盐故治及娄县于蒲涛口与孙恩水战又被重创追恩至郁州又至石鹿头还海盐大柱频战有功元兴元年又从高祖东征临海于石歩固与卢循相守二十余日二年又从高祖至东阳破徐道覆其年又至临松穴破贼追至永嘉千江又至安固累战皆有功三年从平京城定京邑除燕国内史义熙二年除龙骧将军封龙川县五等侯从高祖伐广固于临朐破贼卢循逼京邑孟昶诸葛长民等建议奉天子过江进廷议不可面折昶等高祖甚嘉之献计伐树树栅石头除鄱阳太守将军如故统马歩十八队于东道出鄱阳至五亩峤循遣将英紏为上饶令千余人守故城进攻破之循又遣童敏之为鄱阳太守据郡进从余干歩道趣鄱阳敏之退走追破之斩首数百复随刘藩至始兴讨斩徐道覆八年除宁蛮䕶军寻阳太守领文武二年从征刘毅事平补太尉行参军寻加振威将军九年以前后功封望蔡县男食邑五百戸加龙骧将军讨司马休之又有战功军还除辅国将军山阳太守宋䑓令书除秦郡太守督陈留郡事将军如故元熙二年宋王令书以为高祖第四子义康右将军司马永初二年迁太子右衞率明年卒官时年六十追论讨司马休之功进爵为子増邑三百戸子耕嗣耕卒子袭祖嗣袭祖卒世寳嗣齐受禅国除史臣曰诗云无言不酬无德不报此诸将并起自竖夫出于皁隶刍牧之下徒以心一乎主故能奋其鳞翼至于推锋转战百死而不顾一生盖由其心一也遂飨封侯之报诗人之言信矣宋书卷四十九卷四十九考证宋书卷四十九考证孙处传循父拟南史卢循之父名嘏与此异卢循稔恶一纪据有全域域一本作城虞丘进传宋台令书除秦郡太守台下当有建字史臣论此诸将并起自𥪡夫出于皂𨽻刍牧之下按皂𨽻刍牧之语专为蒯恩而发可也刘钟彭城望族虞丘进未从高祖征孙恩时已封关内侯安得概以𥪡夫目之约之持论可谓疎矣宋书卷四十九考证宋书卷五十钦定四库全书宋书卷五十梁沈约撰列传第十胡藩刘康祖垣䕶之张兴世胡藩字道序豫章南昌人也祖随散骑常侍父仲任治书侍御史藩少孤居丧以毁称太守韩伯见谓藩叔尚书少广曰卿此姪当以义烈成名州府辟召不就须二弟冠婚毕乃参郗恢征虏军事时殷仲堪为荆州刺史藩外兄罗仚生为仲堪参军藩请假还过江陵省仚生仲堪要藩相见接待甚厚藩因説仲堪曰桓𤣥意趣不常每怏怏于失职节下崇待太过非将来之计也仲堪色不悦藩退而谓仚生曰倒戈授人必至之祸若不早规去就后悔无及𤣥自夏口袭仲堪藩参𤣥后军军事仲堪败仚生果以附从及祸藩转参太尉将军相国军事义旗起𤣥战败将出奔藩于南掖门捉𤣥马控曰今羽林射手犹有八百皆是义故西人一旦舍此欲归可复得乎𤣥直以马鞭指天而已于是奔散相失追及𤣥于芜湖𤣥见藩喜谓张须无曰卿州故为多士今乃复见王叔治桑落之战藩舰被烧全铠入水濳行三十许歩方得登岸义军既迫不复得西乃还家高祖素闻藩直言于殷氏又为𤣥尽节召为员外散骑侍郎参军军事从征鲜卑贼屯聚临朐藩言于高祖曰贼屯军城外留守必寡今徃取其城而斩其旗帜此韩信所以克赵也高祖乃遣檀韶与藩等濳徃既至即克其城贼见城陷一时奔走还保广固累月将拔之夜佐史并集忽有鸟大如鹅苍黑色飞入高祖帐里皆骇愕以为不祥藩起贺曰苍黒者胡虏之色胡虏归我大吉之祥也明旦攻城陷之从讨卢循于左里频战有功封吴平县五等子除正员郎寻转宁逺将军鄱阳太守从伐刘毅毅初当之荆州表求东道还京辞墓去都数十里不过拜阙高祖出倪塘会之藩劝于坐杀毅高祖不从至是谓藩曰昔从卿倪塘之谋无今举也又从征司马休之复为参军加建武将军领游军于江津徐逵之败没高祖怒甚即日于马头岸渡江而江津岸峭壁立数丈休之临岸置阵无由可登高祖唿藩令上藩有疑色高祖奋怒命左右録来欲斩之藩不受命顾曰藩宁前死耳以刀头穿岸少容脚指于是径上随之者稍多既得登岸殊死战贼不能当引退因而乗之一时奔散高祖伐羗假藩宁朔将军参太尉军事统别军至河东暴风漂藩重舰渡北岸索虏牵得此舰取其器物藩气厉心愤率左右十二人乗小船迳徃河北贼骑五六百见藩来并笑之藩素善射登岸射贼应弦而倒者十许人贼皆奔退悉收所失而反又遣藩及朱超石等追索虏于平城虏骑数重藩及超石所领皆割配新军不盈五千率厉力战大破之又与超石等击姚业于蒲坂超石失利退还藩收超石所舍资实徐行而反业不敢追高祖还彭城参相国军事时卢循余党与苏淫贼大相聚结以为始兴相论平司马休之及广固功封阳山县男食邑五百戸少帝景平元年坐守东府开掖门免官寻复其职四年迁建武将军江夏内史七年征为游击将军到彦之北伐南兖州刺史长沙王义欣进据彭城藩出戍广陵行府州事转太子左衞率十年卒时年六十二谥曰壮侯子隆世嗣官至西阳太守隆世卒子干秀嗣藩庶子六十人多不遵法度藩第十四子遵世为臧质宁逺参军去职还家与孔熙先同逆谋高祖以藩功臣不欲显其事使江州以他事收杀之二十四年藩第十六子诞世第十七子茂世率羣从二百余人攻破郡县杀太守桓隆之令诸葛和之欲奉庶人义康值交州刺史檀和之至豫章讨平之诞世兄车骑参军新兴太守景世景世弟寳世诣廷尉归罪竝徙逺州干秀夺国世祖初徙者竝得还刘康祖彭城吕人世居京口伯父简之有志榦为高祖所知高祖将谋兴复收集才力之士尝再造简之值有宾客简之悟其意谓弟䖍之曰刘下邳频再来必当有意既不得共语汝可试徃见之既至高祖已克京城䖍之即便投义简之闻之杀耕牛会聚徒衆率以赴高祖简之歴官至通直常侍少府太尉咨议参军简之弟谦之好学撰晋纪二十卷义熙末为始兴相东海人徐道期流寓广州无士行为侨旧所陵侮因刺史谢欣死合率羣不逞之徒作乱攻没州城杀士庻素憾者百余倾府库招集亡命出攻始兴谦之破走之进平广州诛其党与仍行州事即以为振威将军广州刺史后为太中大夫䖍之诞节不营产业轻财好施高祖西征司马休之鲁宗之等遣参军檀道济朱超石歩骑出襄阳䖍之时为江夏相率府郡兵力出涢城屯三连立桥聚粮以待道济等积日不至为宗之子轨所袭衆寡不敌参军孙长庸流涕劝还军䖍之厉色曰我仗顺伐辠理无不克如其不幸命也战败见杀追赠梁秦二州刺史封新康县男食邑五百戸康祖䖍之子也袭封为长沙王义欣镇军参军转员外散骑侍郎便弓马膂力絶人在闾里不治士业以浮荡蒱酒为事每犯法为郡县所録辄越屋踰墻莫之能禽夜入人家为有司所围守康祖突围而出竝莫敢追因夜还京口半夕便至明旦守门诣府州要职俄而建康移书録之府州执事者竝证康祖其夕在京口遂见无恙前后屡被紏劾太祖以勲臣子每原贷之为员外郎十年再坐樗蒱戏免转太子左积弩将军随射声校尉裴方明西征仇池与方明同下廷尉康祖免官顷之世祖为豫州刺史镇歴阳以康祖为征虏中兵参军既被委任折节自修转太子翊军校尉久之迁南平王铄安蛮府司马元嘉二十七年春索虏托拔焘亲率大衆攻围汝南太祖遣诸军救援康祖总统为前驱军次新蔡与虏战俱前百余里济融水虏衆大至奋击破之斩伪殿中尚书任城公乞地真去县瓠四十里焘烧营退走转左军将军太祖欲大举北伐康祖以岁月已晩请待明年上以河北义徒竝起若顿兵一周沮向义之志不许其年秋萧斌王𤣥謩沈庆之等入河康祖率豫州军出许洛𤣥謩等败归虏引大衆南度南平王铄在寿阳上虑为所围召康祖速反康祖回军未至寿阳数十里会虏永昌王库仁真以长安之衆八万骑与康祖相及于尉武康祖凡有八千人军副胡盛之欲附山依险间行取至康祖怒曰吾受命本朝清荡河洛宼今自送不复逺劳王师犬羊虽多实易摧灭吾兵精器练去寿阳裁数十里援军寻至亦何患乎乃结车营而进虏四面来攻大战一日一夜杀虏填积虏分衆为三且休且战以骑负草烧车营康祖率厉将士无不一当百虏死者大半会矢中颈死于是大败举营沦覆为虏所杀尽自免者裁数十人虏传康祖首示彭城面如生胡盛之为虏生禽托跋焘宠之常在左右盛之有勇力初为长沙王义欣镇军参军督䕶讨劫谯郡县西劫有马歩七十逃隠深榛盛之挺身独进手斩五十八级二十八年诏曰康祖班师尉武戎律靡忒对衆以寡歼殄大半勐气云腾志申力屈没世徇节良可嘉悼宜加甄宠以旌忠烈可赠益州刺史谥曰壮男传国至齐受禅国除垣䕶之字彦宗略阳桓道人也祖敞仕苻氏为长乐国郎中令慕容德入青州以敞为车骑长史德兄子超袭伪位伯父遵父苖复见委任遵为尚书苖京兆太守高祖围广固遵苖踰城归降竝以为太尉行参军太祖元嘉中遵为员外散骑常侍苖屯骑校尉䕶之少倜傥不拘小节形状短陋而气榦彊果从高祖征司马休之为世子中军府长史兼行参军永初中补奉朝请元嘉初为殿中将军随到彦之北伐彦之将回师䕶之为书谏曰外闻节下欲回师反斾窃所不同何者残虏畏威望风奔迸八载侵地不战克复方当长驱朔漠穷扫遗丑况乃自送无假逺劳宜使竺灵秀速进滑台助朱修之固守节下大军进拟河北则牢落游魂自然奔退且昔人有连年攻战失衆乏粮者犹张胆争前莫肯轻退况今青州丰穰济漕流通士马饱逸威力无损若空弃滑台坐丧成业岂是朝廷受任之㫖彦之不纳散败而归太祖闻而善之以补江夏王义恭征北行参军北高平太守以载禁物系尚方久之蒙宥又补衡阳王义季征北长流参军迁宣威将军钟离太守随王𤣥谟入河𤣥谟攻滑台䕶之百舸为前锋进据石济石济在滑台西南百二十里及虏救至又驰书劝𤣥谟急攻曰昔武皇攻广固死没者亦衆况事殊曩日岂得计士衆伤疲愿以屠城为急不从𤣥谟败退不暇报䕶之䕶之闻知而虏悉已牵𤣥谟水军大艚连以铁鏁三重断河欲以絶䕶之路河水迅急䕶之中流而下每至铁鏁以长柯斧断之虏不能禁唯失一舸余舸竝全留戍靡沟城还为江夏王义恭骠骑戸曹参军戍淮隂加建武将军领济北太守率二千人复随张永攻碻磝先据委粟津虏壮道隽与伪尚书伏连来援碻磝䕶之拒之贼因引军东去萧思话遣䕶之迎军至梁山伪尚书韩元兴率精骑卒至䕶之依险拒战斩其都军长史甲首数十贼乃退思话将引还诳䕶之云沈庆之救军垂至可急于济口立桥䕶之揣知其意即分遣白丁思话复令度河戍乞活堡以防衆军三十年春太祖崩还屯歴下闻世祖入讨率所领驰赴上嘉之以为督冀州之济南乐安太原三郡诸军事宁逺将军冀州刺史孝建元年南郡王义宣反兖州刺史徐遗寳䕶之妻弟也逺相连结与䕶之书劝使同逆䕶之驰使以闻遗寳时戍湖陆䕶之留子恭祖守歴城自率歩骑袭遗寳道经邹山破其别戍未至湖陆六十里遗寳焚城西走兖土既定征为游击将军随沈庆之等击鲁爽加辅国将军义宣率大衆至梁山与王𤣥谟相持柳元景率䕶之及䕶之弟询之柳叔仁郑琨等诸军出镇新亭𤣥谟见贼强盛遣司马管法济求救甚急上遣元景等进据南州䕶之水军先发贼遣将庞法起率衆袭姑熟适值䕶之郑琨等至奋击大破之斩获及投水死略尽𤣥谟驰信告元景曰西城不守唯余东城衆寡相悬请退还姑熟更议进取元景不许将悉衆赴救䕶之劝分军援之元景然其计乃以精兵配䕶之赴梁山及战䕶之见贼舟舰累水谓𤣥谟曰今当以火平之即使队主张谈等烧贼舰风勐水急贼军以此奔散梁山平䕶之率军追讨会朱修之以平江陵至寻阳而还迁督徐兖二州豫州之梁郡诸军事宁朔将军徐州刺史封益阳县侯食邑千戸弟询之骁敢有气力元凶夙闻其名以副辅国将军张柬时张超首行大逆亦领军𨽻柬询之规杀之虑柬宿有此志又测询之同否互相观察会超来论事柬色动询之觉之即共定谋遣信召超超疑之不至改宿他所询之不知其移迳斫之杀其仆于牀因与柬南奔柬溺淮死询之得至时世祖已即位以为积弩将军梁山之役力战为流矢所中死追赠冀州刺史二年䕶之坐论功挟私免官复为游击将军俄迁大司马辅国将军领南东海太守未拜复督青冀二州诸军事宁逺将军青冀二州刺史镇歴城明年进号宁朔将军进督徐州之东莞二郡军事世祖以歴下要害欲移青州并镇歴城议者多异䕶之曰青州北有河济又多陂泽非虏所向每来寇掠必由歴城二州并镇此经逺之略也北又近河归顺者易近息民患逺申王威安边之上计也由是遂定大明二年征为右卫将军还于道闻司空竟陵王诞于广陵反叛䕶之即率部曲受车骑大将军沈庆之节度事平转西阳王子尚抚军司马临淮太守明年出为使持节督豫司二州诸军事辅国将军豫州刺史淮南太守复𨽻沈庆之伐西阳蛮䕶之所莅多聚歛贿货充积七年坐下狱免官明年复起为太中大夫未拜其年卒时年七十谥曰壮侯前废帝永光元年追赠冠军将军豫州刺史子承祖嗣承祖卒子显宗嗣齐受禅国除䕶之次子恭祖勇果有父风太宗㤗始初以军功为梁南秦二州刺史遵子阆元嘉中为员外散骑侍郎母墓为东阿寺道人昙洛等所发阆与弟殿中将军闳共杀昙洛等五人诣官归辠见原阆大明三年自义兴太守为宁朔将军兖州刺史为竟陵王诞所杀追赠征虏将军刺史如故闳顺帝昇明末右衞将军张兴世字文德竟陵竟陵人也本单名世太宗益为兴世少时家贫南郡宗珍之为竟陵郡兴世依之为客竟陵旧置军府以补参军督䕶不就白衣随王𤣥謩伐蛮每战辄有禽获𤣥謩旧部曲诸将不及也甚竒之兴世还都白太祖称其胆力后随世祖镇寻阳以补南中参军督䕶入讨元凶𨽻柳元景为前锋事定转员外将军领从队南郡王义宣反又随𤣥謩出梁山有战功除建平王宏中军行参军领长刀又𨽻西平王子尚为直衞坐从子尚入台弃仗游走下狱免官复以白衣充直衞大明末除员外散骑侍郎仍除宣威将军随郡太守未行太宗即位四方反叛进兴世号龙骧将军领水军歫南贼于赭圻筑二城于湖口伪龙骧将军陈庆领舸于前为游军兴世率龙骧将军佼长生董凯之攻克二城因击庆庆战大败投水死者数千人时台军据赭圻南贼屯䧿尾相持久不决兴世建议曰贼据上流兵彊地胜我今虽相持有余而制敌不足今若以兵数千濳出其上因险自固随宜断截使其首尾周遑进退疑沮中流一梗粮运自艰制贼之竒莫过于此沈攸之吴喜竝賛其计时豫州刺史殷琰之据寿阳同逆为刘勔所攻南贼遣龎孟虬率军助琰刘勔遣信求援甚急建安王休仁欲遣兴世救之问沈攸之攸之曰孟虬蚁寇必无能为遣别将马歩数千足以相制若有意外且以江西饵之上流若据不忧不殄兴世之行是安危大机必不可辍乃遣段佛荣等援勔兴世欲率所领直取大雷而军旅未集不足分张会薛索儿平定太宗使张永以歩骑五千留戍盱眙余衆二万人悉遣南讨山阳又寻平征阮佃夫所领诸军悉还南伐衆军大集乃分战士七千配兴世兴世乃令轻舸泝流而上旋复回还一二日中辄复如此使贼不为之备刘胡闻兴世欲上笑之曰我尚不敢越彼下取扬州张兴世何物人欲轻据我上兴世谓攸之等曰上流唯有钱谿可据地既险要江又甚狭去大衆不逺应赴无难江有洄洑船下必来泊岸有横浦可以藏船舸二三为宜乃夜渡湖口至散头因复回下疑之其夜四更值风乃举颿直前贼亦遣胡灵秀诸军于东岸相翼而上兴世夕住景江浦宿贼亦不进夜濳遣黄道摽领七十舸径据钱谿营立城柴明旦兴世与军齐集停一宿刘胡自领水歩二十六军平旦来攻将士欲迎击之兴世禁曰贼来尚逺而气盛矢骤骤既力尽盛亦易衰此曹刿之所以破齐也令将士不得妄动治城如故俄而贼来转近舫入洄洑兴世乃命寿寂之任农夫率壮士数百击之衆军相继进胡于是败走斩级数百投水者甚衆胡收军而下时兴世城垒未固司徒建安王休仁虑贼并力更攻钱谿欲分其形势命沈攸之吴喜佼长生刘灵遗等以皮舰二十攻贼浓湖苦战连日斩获千数是日刘胡果率衆军欲更攻兴世未至钱谿数十里袁顗以浓湖之急遽追之钱谿城柴由此得立贼连战转败兴世又遏其粮道寻阳遣运至南陵不敢下贼衆渐饥刘胡乃遣顗安北府司马伪右军沈仲玉领千人歩取南陵迎接粮运仲玉至南陵领米三十万斛钱布数十舫竖榜为城规欲突过行至贵口不敢进遣间信报胡令遣重军援接兴世寿寂之任农夫李安民等三千人至贵口击之与仲玉相值交战尽日仲玉走还顗营悉虏其资实贼衆大败震胡弃军遁走顗仍亦奔散兴世率军追讨与吴喜共平江陵迁左军将军寻为督豫司二州南豫州六郡诸军事封作唐县侯食邑千戸征为游击将军海道北伐假辅国将军加节置佐无功而还四年迁太子右卫率又以本官领骁骑将军与左衞将军沈攸之参员置五年转左衞将军六年中领军刘勔当镇广陵兴世权兼领军泰豫元年为持节督雍梁南北秦郢州之竟陵随二郡诸军事冠军将军雍州刺史寻加宁蛮校尉桂阳王休范反兴世遣军赴朝廷未𤼵而事平进号征虏将军废帝元徽三年征为通直散骑常侍左衞将军五年以疾病徙光禄大夫常侍如故顺帝昇明二年卒时年五十九追赠本官兴世居临沔水沔水自襄阳以下至于九江二千里中先无洲屿兴世初生当其门前水中一旦忽生洲年年渐大及至兴世为方伯而洲上遂十余顷父仲子由兴世致位给事兴世欲将徃襄阳爱恋乡里不肯去尝谓兴世我虽田舍老公乐闻鼔角可送一部行田时吹之兴世素恭谨畏法宪譬之曰此是太子鼓角非田舍老公所吹兴世欲拜墓仲子谓曰汝衞从太多先人必当惊怖兴世减撤而后行兴世子欣业当嗣封会齐受禅国除史臣曰兵固诡道胜在用竒当二帝争雄天人之分未决南北连兵相阨而不得进者半岁矣盖乃赵壁拔帜之机官渡濳师之日至于鹊浦投戈实兴世用竒之力也建斾垂组岂徒然哉宋书卷五十卷五十考证宋书卷五十考证胡藩传藩外兄罗仚生仚南史作企以刀头穿岸少容脚指于是径上少南史作劣与孔熙先同逆谋髙祖以藩功臣不欲显其事按胡遵世同孔熙先逆谋事在元嘉二十二年则此应作太祖诸本误为高祖也张兴世传此是太子鼓角非田舎老公所吹太子南史作天子其义更长宋书卷五十考证宋书卷五十一钦定四库全书宋书卷五十一梁沈约撰列传第十一宗室长沙景王道怜高祖中弟也初为国子学生谢琰为徐州命为从事史高祖克京城进平京邑道怜常留家侍慰太后桓𤣥走大将军武陵王遵承制除员外散骑侍郎寻迁建威将军南彭城内史时北青州刺史刘该反引索虏为援清河阳平二郡太守孙全聚衆应之义熙元年索虏托跋开遣伪豫州刺史索度真大将军斛斯兰宼徐州攻相县执鉅鹿太守贺申进围宁朔将军羊穆之于彭城穆之告急道怜率衆救之军次陵栅斩全进至彭城真兰退走道怜率宁孟龙骧将军孔隆及穆之等追真兰走奔相城又追蹑至光水沟斩刘该虏衆见杀及赴水死略尽高祖镇京口进道怜号龙骧将军又领堂邑太守戍石头明年加使持节监征蜀诸军事率冠军将军刘敬宣等伐谯纵而文处茂温祚据险不得进故不果行以义勋封新兴县五等侯四年代诸葛长民为并州刺史义昌太守将军内史如故犹戍石头时鲜卑侵逼自彭城以南民皆保聚山阳淮隂诸戍竝不复立道怜请据彭城以渐修剏朝议以彭城县逺使镇山阳进号征虏将军督淮北军郡事北东海太守并州刺史义昌太守如故以破索度真功封新渝县男食邑五百戸从高祖征广固常为军锋及城䧟慕容超将亲兵突围走道怜所部获之加使持节进号左将军七年解并州加北徐州刺史移镇彭城八年高祖伐刘毅征为都督兖青二州晋陵京口淮南诸军郡事兖青州刺史持节将军太守如故还镇京口九年甲仗五十人入殿以广固功改封竟陵县公食邑千戸减先封戸邑之半以赐次子义宗十一年进号中军将军加散骑常侍给鼔吹一部明年讨司马休之道怜监留府事甲仗百人入殿江陵平以为都督荆湘益秦宁梁雝七州诸军骠骑将军开府仪同三司镇䕶南蛮校尉荆州刺史持节常侍如故北府文武悉配之道怜素无才能言音甚楚举止施为多诸鄙拙高祖虽遣将军佐辅之而贪纵过甚畜聚财货常若不足去镇之日府库为之空虚高祖平定三秦方思外畧征道怜还为侍中都督徐兖青三州扬州之晋陵诸军事守尚书令徐兖二州刺史持节将军如故元兴元年解尚书令进位司空出镇京口高祖受命进位太尉封长沙王食邑五千戸持节侍中都督刺史如故永初二年朝正入住殿省先是庐陵王义真为扬州刺史太后谓上曰道怜汝布衣兄弟故宜为扬州上曰寄奴于道怜岂有所惜扬州根本所寄事务至多非道怜所了太后曰道怜年出五十岂当不如汝十岁儿邪上曰车士虽为刺史事无大小悉由寄奴道怜年长不亲其事于听望不足太后乃无言车士义真小字也三年春高祖不豫加班劒三十人时道怜入朝留司马陆仲元居守刁逵子弥为亡命率数十人入京城仲元击斩之先是府史陈㹠告弥有异谋至是赐钱二十万除县令五月宫车晏驾道怜疾患不堪临丧六月薨年五十五追赠太傅持节侍中都督刺史如故祭礼依晋太宰安平王故事鸾辂九旒黄屋左纛辒辌挽歌二部前后部羽葆鼔吹虎贲班劒百人太祖元嘉九年诏曰古者明王经国司勋有典平章以驭德刑班瑞以畴功烈铭徽庸于鼎彛配祫祀于清庙是以从飨先王义存商诰祭于大蒸礼着周典自汉迄晋世崇其文王猷既昭幽显咸秩先皇经纬天地拨乱受终骏命爰集光宅区宇虽圣明渊运三灵允协抑亦股肱翼亮之勤祈父宣力之効故使持节侍中都督南徐兖二州扬州之晋陵京口诸军事太傅南徐兖二州刺史长沙景王故侍中大司马临川烈武王故司徒南康文宣公穆之侍中衞将军开府仪同三司録尚书事扬州刺史华容县开国公𢎞使持节散骑常侍都督江州豫州西阳新蔡晋熙四郡军事征南大将军开府仪同三司江州刺史永修县开国公道济故将军青州刺史龙阳县开国侯镇恶或履道广流秉德冲邈或雅量高劭风鉴明逺或识微知正才略开迈咸文德以熙帝载武功以隆景业固以侔踪姬旦方轨伊邵者矣朕以寡德纂戎鸿绪每惟道勋思遵令典而太常未铭从祀尚阙鉴寐钦属永言深懐便宜敬是前式宪兹嘉礼勒功天府配祭庙廷俾示徽章垂美长世茂绩逺猷永传不朽道怜六子义欣义庆义融义宗义宾义綦义欣嗣为员外散骑侍郎不拜歴中领军征虏将军青州刺史魏郡太守将军如故戍石头元嘉元年进号后将军加散骑常侍三年以本号为南兖州刺史七年到彦之率大衆入河义欣进彭城为衆军声援彦之退败青齐骚扰将佐虑寇大至劝义欣委镇还都义欣坚志不动迁使持节监豫司雍并四州诸军豫州刺史将军如故给鼓吹一部镇寿阳于时土境荒毁人民彫散城郭頽败盗贼公行义欣纲维补缉随宜经理劫盗所经立讨诛之制境内畏服道不拾遗城府库藏并皆完实遂为盛藩彊镇时淮西江北长吏悉叙劳人武夫多无政术义欣陈之曰江淮左右土塉民疎顷年以来荐饥相袭百城彫弊于今为甚绥牧之宜必俟良吏劳人武夫不经政术统内官长多非才授东南殷实犹或简能况宾接荒垂而可辑粲顿阙愿勑选部必使任得其人庶得不劳而治芍陂良田万余顷堤堰久壊秋夏常苦旱义欣遣谘议参军殷肃循行修理有旧沟引渒水入陂不治积久树木榛塞肃伐木开榛水得通注旱患由是得除十年进号镇军将军进监为都督十一年夏入朝太祖厚加恩礼十六年薨时年三十六追赠散骑常侍征西将军开府仪同三司持节都督刺史如故谥曰成王子悼王瑾字彦瑜官至太子屯骑校尉三十年为元凶所杀世祖即位追赠散骑常侍子粲早夭粲弟纂字元绩嗣官至歩兵校尉顺帝昇明二年薨会齐受禅国除瑾弟袛字彦期大明中为中书郎太宰江夏王义恭领中书监服亲不得相临表求解职世祖诏曰昔二王两谢俱至崇礼自今三台五省悉同此例太宗初为南兖州刺史都官尚书谋应晋安王子勋为逆伏诛祗弟楷袐书郎为元凶所杀追赠通直郎楷弟聸晋安太守与子勋同逆伏诛聸弟韫字彦文歩兵校尉宣城太守子勋为乱大衆屯据鹊尾攻逼宣城于时四方牧守莫不同逆唯韫弃郡赴朝廷太宗嘉其诚以为黄门郎太子中庶子侍中加荆湘州南兖州刺史吴兴太守侍中领左军将军又改领骁骑将军抚军将军雍州刺史侍中领右卫将军改领左卫将军散骑常侍中领军昇明二年谋反伏诛韫人才凡鄙以有宣城之勲特为太宗所宠在湘州及雍州使善画者图其出行卤簿羽仪常自披玩尝以此图示征西将军蔡兴宗兴宗戏之阳若不解画者指韫形像问曰此何人而在举上韫曰此正是我其庸鄙如此韫弟弼武昌太守亦与子勋同逆伏诛弟鉴员外散骑侍郎蚤卒鉴弟勰字彦龢侍中吴兴太守后废帝元徽元年卒勰弟颢字彦明侍中左卫将军冠军将军吴兴太守未拜元徽四年卒追赠右将军颢弟述东阳太守黄门郎与从弟秉同逆事败走白山追禽伏诛义欣弟义庆出继临川烈武王道规义庆弟义融永初元年封桂阳县侯食邑千戸凡王子为侯者食邑皆千戸义融歴侍中左卫军太子中庶子五兵尚书领军有质榦善于用短楯元嘉十八年卒追赠车骑将军谥曰恭侯子孝侯顗嗣官至太子翊军校尉为元凶所杀世祖即位追赠散骑常侍无子弟袭以子晃继封昇明二年与员外散骑侍郎安成戢仁祖荒人王武连羽林副彭元儁等谋反国除袭字茂德太子舍人安成太守晋安王子勋为逆袭据郡距之勋遣军攻围不能下太宗嘉之以为郢州刺史封建陵县侯食邑五百戸建陵县属苍梧郡以道逺改封临澧县侯太始六年卒于中䕶军追赠䕶军将军加散骑常侍谥曰忠侯袭亦庸鄙在郢州暑月露㡓上听事纲纪正伏阁怪之访问乃知袭子旻嗣昇明三年改封东昌县侯与兄晃俱伏诛袭弟彪袐书郎弟寔太子舍人并蚤卒寔弟爽海陵太守义融弟义宗幼为高祖所爱字曰伯奴赐爵新渝县男永初元年进爵为侯歴黄门侍郎太子左卫率元嘉八年坐门生柱德灵放横打人还第内藏义宗隠蔽之免官德灵雅有姿色为义宗所爱宠本会稽郡吏谢方明为郡方明子惠连爱幸之为之赋诗十余首乘流遵归渚篇是也又为侍中太子詹事加散骑常侍征虏将军南兖州刺史二十一年卒追赠散骑常侍平北将军谥曰惠侯爱士乐施兼好文籍世以此称之子懐侯玠嗣琅邪秦郡太守为元凶所杀追赠散骑常侍无子弟秉以子承继封秉字彦节初为着作郎歴羽林监越骑校尉中书黄门侍郎太宗泰始初为侍中频徙左卫将军丹阳尹太子詹事吏部尚书时宗室虽多材能甚寡秉少自砥束甚得朝野之誉故为太宗所委五年出为前将军淮南宣城二郡太守不拜还复本任复为侍中守秘书监领太子詹事未拜迁使持节都督南徐徐兖豫青冀六州诸军事后将军南徐州刺史加散骑常侍后废帝即位改都督郢州豫州之西阳司州之义阳二郡诸军事郢州刺史持节常侍如故未拜留为尚书左仆射参选元徽元年领吏部加兵五百人寻领卫尉辞不拜桂阳王休范为逆中领军刘勔出守石头秉权兼领军将军所给加兵自随入殿二年加散骑常侍丹阳尹解吏部封当阳县侯食邑千戸与齐王袁粲褚渊分日入直决机事四年迁中书令加抚军将军常侍尹如故顺帝即位转尚书令中领军将军如故时齐王辅政四海属心秉知鼎命有在密懐异图袁粲镇石头不识天命沈攸之举兵反齐王入屯朝堂粲濳与秉及诸大将黄回等谋欲作乱本期夜会石头旦乃举兵秉素恇怯骚动扰不自安再餔后便自丹阳郡车载妇女尽室奔石头部曲数百赫奕满道既至见粲粲惊曰何遽便来事今败矣秉曰今得见公万死亦何恨从弟中领军韫直在省内与直合将军卜伯兴谋其夜共攻齐王会秉去事觉齐王夜使骁骑将军王敬则收韫韫已戒严敬则率壮士直前韫左右皆披靡因杀之伯兴亦伏诛粲败秉踰城出走于额檐湖见擒与二子承俣并死秉时年四十五秉妻萧氏思话女也元徽中朝廷危殆妻常惧祸败每谓秉曰君富贵已足故应为儿子作计年垂五十残生何足恡邪秉不能从秉弟谟奉朝请谟弟遐字彦道亦奉朝请员外散骑侍郎与嫡母殷养女云敷私通殷每禁之殷暴病卒未大殓口鼻流血疑遐濳加毒害为有司所紏世祖徙之始安郡永光中得还太宗世歴黄门侍郎都官尚书吴郡太守兄秉既死齐王遣诛之遐人才甚凡自讳名常对宾客曰孝武无道枉我杀母其顽騃若此秉当权遐累求方伯秉曰我在用汝作州于听望不足遐曰富贵时则云不可相关从坐之日为得免不至是果死焉义宗弟义宾元嘉二年封新野县侯六年以新野荒敝改封兴安县侯黄门郎袐书监左卫将军位至辅国将军徐州刺史二十五年卒追赠后将军谥曰肃侯子惠侯综嗣卒子宪嗣昇明二年齐受禅国除综弟琨晋平太守义宾弟义綦元嘉六年封营道县侯凡鄙无识知每为始兴王濬兄弟所戏弄濬常谓义綦曰陆士衡诗云营道无烈心其何意苦阿父如此义綦曰下官初不识何忽见苦其庸塞可笑类若此歴右卫将军湘州刺史孝建二年卒赠平南将军谥曰僖侯子长猷嗣官至歩兵校尉昇明三年卒齐受禅国除临川烈武王道规字道则高祖少弟也少倜傥有大志高祖竒之与谋桓𤣥时桓𢎞镇广陵以为征虏中兵参军高祖克京城道规亦以其日与刘毅孟昶共斩𢎞收衆济江进平京邑𤣥败走晋大将军武陵王遵承制以道规为振武将军义昌太守与刘毅何无忌追𤣥𤣥西走江陵留郭钤何澹之等固守盆口义军既至贼列舰距之澹之空设羽仪旗帜于一舫而别在它船无忌欲攻羽仪所在衆悉不同曰澹之必不在此舫虽得无益也无忌曰澹之不在此舫固不须言也既不在此则战士必弱我以劲兵攻之必可禽也禽之之日彼必以为失其军主我徒咸谓已得贼帅我勇而彼惧惧而薄之破之必矣道规喜曰此名计也因往彼攻之即禽此舫因鼓譟倡曰已斩何澹之贼徒及义军并以为然因纵兵贼衆奔败即克盆口进平寻阳因复驰进遇𤣥于峥嵘洲道规等兵不满万人而𤣥战士数万衆并惮之欲退还寻阳道规曰不可彼衆我寡强弱异势今若畏懦不进必为所乘虽至寻阳岂能自固𤣥虽窃名雄豪内实恇怯加已经奔败衆无固心决机两阵将雄者克昔光武昆阳之战曹操官渡之师皆以少制多共所闻也今虽才谢古人岂可先为之弱因麾衆而进毅等从之大破𤣥军郭钤与𤣥单舸走江陵不复能守欲入蜀为冯迁所斩义军遇风不进桓谦桓振复据江陵毅留巴陵道规与无忌俱进攻桓谧于马头桓蔚于宠洲皆破之无忌欲乘胜直造江陵道规曰兵法屈申有时不可茍进诸桓世居西楚羣小皆为竭力振勇冠三军难与争胜且可顿兵锐徐以计策縻之不忧不克也无忌不从果为振所败乃退还寻阳缮治舟甲复进军夏口伪镇军将军冯该戍夏口东岸扬武将军孟山图据鲁城辅国将军桓仙客守偃月垒于是毅攻鲁城道规无忌攻偃月并克之生禽仙客山图其夕该遁走进平巴陵谦振遣使求割荆江二州奉归晋帝不许会南阳太守鲁宗之起义攻襄阳伪雝州刺史桓蔚走江陵宗之进至纪南振自往距之使桓谦留守时毅道规已次马头驰往袭谦奔走即日克江陵城振大破宗之而归闻城已䧟亦走无忌翼卫天子还京师道规留夏口江陵之平也道规推毅为元功无忌为次功自居其末进号辅国将军督淮北诸军事并州刺史义昌太守如故时荆州湘江豫犹多桓氏余烬往往屯结复以本官进督江州之武昌荆州之江夏随郡义阳绥安豫州之西阳汝南颍川新蔡九郡诸军事随宜剪扑皆悉平之以义勋封华容县公食邑三千戸迁使持节都督荆宁秦梁雝六州司州之河南诸军事领䕶南蛮校尉荆州刺史将军如故辞南蛮以授殷叔文叔文被诛乃复还领善于为治刑政明理士民莫不畏而爱之刘敬宣征蜀不克道规以督统降为建威将军卢循寇逼京邑道规遣司马王镇之及扬武将军檀道济广武将军到彦之等赴援朝廷至寻阳为贼党荀林所破循即以林为南蛮校尉分兵配之使乘胜伐江陵扬声云徐道覆已克京邑而桓谦自长安入蜀谯纵以谦为荆州刺史厚加资给与其大将谯道福俱寇江陵正与林会林屯江津谦军枝江二宼交逼分絶都邑之间荆楚既桓氏义旧并懐异心道规乃会将士告之曰桓谦今在近畿闻者颇有去就之计吾东来文武足以济事若欲去者本不相禁因夜开城门逹晓不闭衆咸惮服莫有去者雝州刺史鲁宗之率衆数千自襄阳来赴或谓宗之未可测道规乃单马迎之宗之感悦衆议欲使檀道济到彦之与宗之共击道规曰卢循隔中流扇张同异桓谦荀林更相首尾人懐危惧莫有固心成败之机在此一举非吾自行其事不决乃使宗之居守委以腹心率诸军攻谦诸将佐皆固谏曰今逺出讨谦其胜难必荀林近在江津伺人动静若来攻城宗之未必能固脱有差跌大事去矣道规曰诸君不识兵机耳荀林愚竖无他竒计以吾去未逺必不敢向城吾今取谦往至便克沈疑之间已自还反谦败则林破胆岂暇得来且宗之独守何为不支数日解南蛮校尉印以授咨议参军刘遵驰往攻谦水陆齐进谦大败单舸走欲下就林追斩之还至浦口林又奔散刘遵率军追林至巴陵斩之初谦至枝江江陵士庶皆与谦书言城内虚实咸欲谋为内应至是参军曹仲宗检得之道规悉焚不视衆于是大安进号征西将军先是桓歆子道儿逃于江西出击义阳郡与卢循相连结循使蔡勐助之道规遣参军刘基破道儿于大薄临陈斩勐徐道覆率衆三万奄至破冢鲁宗之已还襄阳追召不及人情大震或传循已平京师遣道覆上为刺史江汉士庶感焚书之恩无复贰志道规使刘遵为游军自距道覆于豫章口前驱失利道规壮气愈厉激扬三军遵自外横击大破之斩首万余级赴水死者殆尽道覆单舸走还盆口初使遵为游军衆咸云今彊敌在前唯患衆少不应割削见力置无用之地及破道覆果得游军之力衆乃服焉遵字慧明临淮海西人道规从母兄萧氏舅也官至右将军宣城内史淮南太守义熙十年卒追赠抚军将军追封监利县侯食邑七百戸道规进号征西大将军开府仪同三司加散骑常侍固辞俄而寝疾改授都督豫章江二州扬州之宣城淮南庐江歴阳安丰堂邑六郡诸军事豫州刺史持节常侍将军如故以疾不拜八年闰月薨于京师时年四十三追赠侍中司徒加班劒二十人谥曰烈武公平桓谦功进封南郡公邑五千戸高祖受命赠大司马追封临川王食邑如先道规无子以长沙景王第二子义庆为嗣初太祖少为道规所养高祖命绍焉咸以礼无二继太祖还本而定义庆为荆州庙主当随往江陵太祖诏曰襃崇道勲经国之盛典尊亲追逺因心之所隆故侍中大司马临川烈武王体道钦明至德渊邈叡哲自天孝友光备爰始协规则翼賛景业陵威致讨则克剪枭鲸逮妖逆交侵方难孔棘势踰累棊人无固志王神謩独运灵武宏发辑宁内外诛覆羣凶固已化被江汉勲高微管逺猷侔于二南英雄迈于两献者矣朕幼蒙殊爱德廕特隆丰恩慈训义深情戚永惟仁范感慕纒懐今当拥移寝祏初祀西夏思崇嘉礼式备徽章庶以昭宣风度允副幽显其追崇丞相加殊礼鸾辂九旒黄屋左纛给节钺前后部羽葆鼔吹虎贲班劒百人侍中如故及长沙太妃檀氏临川太妃曹氏后薨祭皆给鸾辂九旒黄屋左纛辒辌车挽歌一部前后部羽葆皷吹虎贲班劒百人义庆幼为高祖所知常曰此吾家丰城也年十三袭封南郡公除给事不拜义熙十二年从伐长安还辅国将军北青州刺史未之任徙督豫州诸军豫州刺史复督淮北诸军事豫州刺史将军并如故永初元年袭封临川王征为侍中元嘉元年转散骑常侍袐书监徙度支尚书迁丹阳尹加辅国将军常侍并如故时有民黄初妻赵杀子妇遇赦应徙送避孙讐义庆曰案周礼父母之仇避之海外虽遇市朝鬬不反兵盖以莫大之寃理不可夺含戚枕戈义许必报至于亲戚为戮骨肉相残故道乖常宪记无定准求之法外裁以人情且礼有过失之宥律无讐祖之文况赵之纵暴本由于酒论心即实事尽荒耄之王母等行路之深讐臣谓此孙忍愧衔悲不违子义共天同域无亏孝道六年加尚书左仆射八年太白星犯右执法义庆惧有灾祸乞求外镇太祖诏譬之曰𤣥象茫昧既难可了且史家诸占各有异同兵星王时有所干犯乃主当诛以此言之益无惧也郑仆射亡后左执法尝有变王光禄至今平安日蚀三朝天下之至忌晋孝武初有此异彼庸主耳犹竟无他天道辅仁福善谓不足横生忧惧兄与后军各受内外之任本以维城表里经之盛衰此懐实有由来之事设若天必降灾宁可千里逃避邪既非逺者之事又不知吉凶定所若在都则有不测去此必保利贞者岂敢茍违天邪义庆固求解仆射乃许之加中书令进号前将军常侍尹如故在京尹九年出为使持节都督荆雍益宁梁南北秦七州诸军平西将军荆州刺史荆州居上流之重地广兵彊资实兵甲居朝廷之半故高祖使诸子居之义庆以宗室令美故特有此授性谦虚始至及去镇迎送物并不受十二年普使内外羣官举士义庆上表曰诏书畴咨羣司延及连牧旌贤仄陋拔善幽遐伏惟陛下惠哲光宣经纬明逺皇阶藻曜风猷日昇而犹询衢室之令典遵明台之叡训降渊虑于管库纡圣思乎版筑故以道邈往载徳高前王臣敢竭虚闇袛承明㫖伏见前临沮令新野庾实秉真履约爱敬淳深昔在母忧毁瘠过礼今罹父疚泣血有闻行成闺庭孝着隣党足以敦化率民齐教轨俗前征奉朝请武陵龚祈恬和平简贞洁纯素濳居研志耽情坟籍亦足镇息頽竞奖朂浮动处士南郡师觉才学明敏操介清修业均井渫志固氷霜臣往年辟为州祭酒未行其志若朝命逺暨玉帛遐臻异人间出何逺之有义庆留心抚物州统内官长亲老不随在官舎者年听遣五吏饷家先是王𢎞为江州亦有此制在州八年为西土所安撰徐州先贤传十卷奏上之又拟班固典引为典叙以述皇代之美十六年改授散骑常侍都督江州之西阳晋熙新蔡三郡诸军事衞将军江州刺史持节如故十七年即本号都督南兖州徐兖青冀幽六州诸军事南兖州刺史寻加开府仪同三司为性简素寡嗜欲爱好文义文辞虽不多然足为宗室之表受任歴藩无浮淫之过唯晩节奉养沙门颇致费损少善骑乘及长以世路艰难不复跨马招聚文学之士近逺必至太尉袁淑文冠当时义庆在江州请为卫军谘议参军其余呉郡陆展东海何长瑜鲍照等并为辞章之美引为佐史国臣太祖与义庆书常加意斟酌鲍照字明逺文辞赡逸尝为古乐府文甚遒丽元嘉中河济俱清当时以为美瑞照为河清颂其序甚工其辞曰臣闻善谈天者必征象于人工言古者先考绩于今鸿牺以降遐哉邈乎镂山岳彫篆素昭德勋可谓多矣而史编唐尧之功载格于上下乐登文王之操称于昭于天素狐𤣥玉聿彰符命朴牛大螾爰定祥厯鱼鸟动色禾雉兴让皆物不盈眦而美溢金石诗人于是不作颂声为之而寑庸非惑欤自我皇宋之承天命也仰符应龙之精俯协河龟之灵君图帝寳粲烂瑰英固业光曩代事华前德矣圣上天飞践极迄兹二十四载道化周流𤣥泽汪濊地平天成上下含熙文同轨通表里禔福燿德中区黎庻知让观英遐表夷貉怀惠卹勤秩礼罢露台之金纾国振民倾鉅桥之粟约违迫胁奢去泰甚燕无留饮畋不盘乐物色异人优游据正显不失心幽无怨气精炤日月事洞天情故不劳杖斧之臣号令不严而自肃无辱凤举之使灵怪不召而自彰万里神行飊尘不起农商野庐边城偃冀马南金填委内府驯象西爵充罗外囿阿纨綦组之饶衣覆宗国渔盐杞梓之利傍赡荒遐士民殷富五陵既有慙德宫宇宏丽三川莫之能此闾闬有盈歌吹无絶朱轮叠辙华冕重肩岂徒世无穷人民获休息朝唿韩罢酤铁而已哉是以嘉祥累仍福应尤盛青丘之狐丹穴之鸟栖阿阁游禁园金芝九茎木禾六仞秀铜池发膏亩宜以协调律吕谒荐郊庙烟霏雾集不可胜纪然而圣上犹昧旦夙兴若有望而未至闳规逺图如有追而莫及神明之贶推而弗居也是以琬碑镠检盛典芜而不治朝神省方大化抑而未许崇文协律之士蕴儛颂于外坐朝陪宴之臣怀揄扬于内三灵伫睠九壤注心既有日矣岁宫干维月躔苍陆长河巨济异源同清澄波万壑洁澜千里斯诚旷世伟观昭启皇明者也语曰影从表瑞从德此其効焉宣尼称凤鸟不至河不出图传曰俟河之清人寿几何皆伤不可见也然则古人所不见者今殚见之矣孟轲曰千载一圣是旦暮也岂不大哉夫四皇六帝树声长世大寳也泽浸羣生国富刑清鸿德也制礼裁乐惇风迁俗文敎也殊华逋羯束颡绛阙武功也鸣鸟跃鱼涤秽河渠至祥也大寳鸿德文敎武功其崇如此幽明协賛民祗与能厥应如彼唯天为大尧实则之皇哉唐哉畴与为让抑又闻之势之所覃者浅则美之所传者近道之所感者深则庆之所流者逺是以丰功韪命润色縢策盛德形容藻被歌颂察之上代则奚斯吉甫之徒鸣玉鸾于前视之中古则相如王襃之属施金羁于后絶景扬光清埃继路班固称汉成之世奏御者千有余篇文章之盛与三代同风由是言之斯廼臣子旧职国家通义不可辍也臣虽不敏宁不勉乎世祖以照为中书舎人上好为文章自谓物莫能及照悟其㫖为文多鄙言累句当时咸谓照才尽实不然也临海王子顼为荆州照为前军参军掌书记之任子顼败为乱兵所杀义庆在广陵有疾而白虹贯城野麕入府心甚恶之固陈求还太祖许解州以本号还朝二十一年薨于京邑时年四十二追赠侍中司空谥曰康王子哀王烨字景舒嗣官至通直郎为元凶所杀追赠散骑常侍子绰字子流嗣官至歩兵校尉昇明三年反伏诛国除绰弟绾早卒烨弟衍太子舎人衍弟镜宣城太守镜弟颖前将军颖弟倩南新蔡太守遵考高祖族弟也曾祖淳皇曾祖武原令混之弟官至正员郎祖巖海西令父涓子彭城内史遵考始为将军振武参军预讨卢循封乡侯自建威将军彭城内史随高祖北伐时高祖诸子并弱宗室唯有遵考长安平定以督并州司州之北河东北平阳北雍州之新平安定五郡诸军事辅国将军并州刺史领河东太守镇蒲坂关中失守南还除游击将军迁冠军将军晋帝逊位居秣陵宫遵考领兵防卫高祖初即大位下推恩之诏曰遵考服属之亲国戚未逺宗室无多宜蒙宠爵可封营浦县侯食邑五百戸以本号为彭城沛二郡太守景平元年迁右卫将军元嘉二年出为征虏将军淮南太守明年转使持节领䕶军入直殿省出为使持节督雍梁南北秦四州荆州之南竟陵顺阳襄阳新野随六郡诸军征虏将军宁蛮校尉雍州刺史襄阳新野二郡太守遵考为政严暴聚敛无节五年为有司所紏上不问赦还都七年除太子右卫率加给事中明年督南徐兖州之江北淮南诸军事征虏将军南兖州刺史领广陵太守又征为侍中领后军将军徙太常九年迁右卫将军加散骑常侍十二年坐厉疾不待对免常侍以侯领右卫明年复本官十五年又领徐州大中正太子中庻子本官如故其年监徐兖二州豫州之梁郡诸军事前将军徐兖二州刺史未之镇留为侍中领左卫将军明年出为使持节监豫司雍并四州南豫州之梁郡弋阳马头荆州之义阳四郡诸军事前将军豫州刺史领南梁郡太守二十一年坐境内旱百姓饥诏加赈给而遵考不奉符㫖免官起为散骑常侍五兵尚书迁吴兴太守秩中二千石二十五年征为领军二十七年索虏南至𤓰歩率军出江上假节置三十年复出为使持节监豫州刺史元凶弑立进号安西将军遣外监徐安期仰㨗祖防守之遵考斩安期等起义兵应南谯王义宣义宣加遵考镇西将军夏侯献率衆至𤓰歩承候世祖又坐免官孝建元年鲁爽臧质反起为征虏将军率衆屯临沂县仍除吴兴太守明年征为湘州刺史未行迁尚书左仆射三年转丹阳尹加散骑常侍复为尚书右仆射领太子右卫率明年又除领军将军加散骑常侍五年复迁尚书右仆射金紫光禄大夫常侍如故明年转左仆射常侍如故又领徐州刺史大中正崇宪太仆前废帝即位迁特进右光禄大夫常侍太仆如故景和元年出督南豫州诸军事安西将军南豫州刺史太宗即位以为侍中特进右光禄大夫领崇宪太仆给亲侍三十人崇宪太后崩太仆解余如故泰始五年赐几杖大官四时赐珍味疾病太医给药固辞几杖后废帝即位进左光禄大夫余如故元徽元年卒时年八十二追赠左光禄大夫开府仪同三司侍中如故谥曰元公遵考无才能直以宗室不逺故歴朝显遇年老有疾失明子澄之顺帝昇明末贵逹澄之弟琨之为竟陵王诞司空主簿诞作乱以为中兵参军不就絷系数十日终不受乃杀之追赠黄门郎诏吏部尚书谢庄为之诔遵考从弟思考亦被遇歴朝官极清显为豫章会稽太守益徐州刺史凡经十郡三州泰始元年卒于散骑常侍金紫光禄大夫时年七十五追赠特进常侍光禄如故史臣曰余妖内侮偏衆西临荀桓交逼荆楚之势危矣必使上略未尽一算或遗则城坏压境上流之难方结敌资三分有二之形北向而争天下则我全胜之道或未可知烈武王览羣才扬盛策一举磔勍寇非曰天时抑亦人谋也降年不永遂不得与大业始终惜矣哉宋书卷五十一卷五十一考证宋书卷五十一考证长沙景王道怜传道怜率宁孟龙骧将军孔隆及穆之等宁孟二字疑有误封新渝县男渝一本作淦临川烈武王道规传论心即实事尽荒耄之王母等行路之深讐一本荒耄下有岂得以荒耄五字当从之臣往年辟为州祭酒未行其志未行其志一本作未污其虑鲍照附传物色异人优游据正据正鲍照集作鲠直孟轲曰千载一圣是旦暮也岂不大哉今本孟子无此二语又大字鲍照集作信宋书卷五十一考证宋书卷五十二钦定四库全书宋书卷五十二梁沈约撰列传第十二庾悦王诞谢景仁袁湛禇叔度庾悦字仲豫颍川陵人也曾祖亮晋太尉祖义呉国内史父淮西中郎将豫州刺史悦少为衞将军琅邪王行参军司马徙主簿转右长史桓𤣥辅政领豫州以悦为别驾从事史迁骁骑将军𤣥簒位徙中书侍郎高祖定京邑武陵王遵承制以悦为宁远将军安远䕶军武陵内史以病去职镇军府版咨议参军转车骑从事中郎刘毅请为抚军司马不就迁车骑中军司马从征广固竭其诚力卢循逼京都以为督江州豫州之西阳新蔡汝南颍川司州之松滋五郡诸军事建威将军江州刺史从东道出鄱阳循遣将英纠千余人断五畆峤悦破之进据豫章絶循粮援初毅家在京口贫约过常尝与乡曲士大夫往东堂共射时悦为司徒右长史蹔至京要府州僚佐共出东堂毅已先至遣与悦相闻曰身久踬顿营一游集甚难君如意人无处不可为适岂能以此堂见让悦素豪径前不答毅语衆人并避之唯毅留射如故悦厨馔甚盛不以及毅毅既不去悦甚不欢俄顷不退毅又相闻曰身今年未得子鵞岂能以残炙见惠悦又不答卢循平后毅求都督江州以江州内地治民为职不宜置军府上表陈之曰臣闻天以盈虗为道治以损益为义时否而政不革民凋而事不损则无以救急病于己危拯涂炭于将絶自顷戎车屡驾干戈溢境江州以一隅之地当逆顺之冲力弱民慢而器运所继自桓𤣥以来驱蹙残毁至乃男不被养女无对匹逃亡去就不避幽深自非财单力竭无以至此若不曲心矜理有所改移则靡遗之叹奄焉必及臣谬荷増统伤慨兼怀夫设官分职军国殊用牧民以息务为大武略以济事为先今兼而领之葢出于权事因借既久遂为常则江州在腹心之中凭接扬豫藩屏所倚实为重复昔胡寇纵逸朔马临江抗御之宜盖出权计以温峤明达事由一已犹觉其弊论之备悉今江右区区户不盈数十万地不踰数千里而綂司鳞次未获减息大而言之足为国耻况乃地在无军而军府犹置文武将佐资费非一岂所谓经国大情扬汤去火者哉其州郡边江民户辽落加以邮亭崄阔畏阻风波转输往还常有淹废又非所谓因其所利以济其弊者也愚谓宜解军府移治豫章处十郡之中厉简惠之政比及数年可有生气且属县凋散亦有所存而役调送迎不得休止亦谓应随宜并减以简衆费刺史庾悦自临州部甚有恤民之诚但纲维不革自非纲目所理寻阳接蛮宜有防遏可即州府千兵以助郡戌于是解悦都督将军官以刺史移镇豫章毅以亲将赵惔领千兵守寻阳建威府文武三千悉入毅府符摄严峻数相挫辱悦不得志疽发背到豫章少日卒时年三十八追赠征虏将军以广固之功追封新阳县五等男王诞字茂世琅邪临沂人太保𢎞从兄也祖恬中军将军父混太常诞少有才藻晋孝武帝崩从叔尚书令珣为哀䇿文久而未就谓诞曰犹少序节物一句因出本示诞诞揽笔便益之接其秋冬代变后云霜繁广除风回高殿珣嗟叹清拔因而用之袭爵雉乡侯拜秘书郎琅邪王文学中军功曹隆安四年会稽王世子元显开后军府乂以诞补功曹寻除尚书吏部郎仍为后军长史领庐江太守加镇蛮䕶军转龙骧将军琅邪内史长史如故诞结事元显嬖人张法顺故为元显所宠元显纳妾诞为之亲迎随府转骠骑长史将军内史如故元显讨桓𤣥欲悉诛桓氏诞固陈修等与𤣥志趣不同由此得免修诞甥也及𤣥得志诞将见诛修为之陈请又言修等得免之由乃徙诞广州卢循据广州以诞为其平南府长史甚宾礼之诞久客思归乃说循曰下官流远在此被蒙殊眷士感知已实思报答本非戎旅在此无用素为刘镇军所识情味不浅若得北归必蒙任寄公私际会思报厚恩愈于停此空移岁月循甚然之时广州刺史呉隠之亦为循所拘留诞又曰将军今留呉公公私非计孙伯符岂不欲留华子鱼但以一境不容二君耳于是诞及隠之并得还除员外散骑常侍未拜高祖请为太尉谘议参军转长史尽心归奉日夜不懈高祖甚委仗之北伐广固领齐郡太守卢循自蔡州南走刘毅固求追讨高祖持疑未决诞密白曰公既平广固复灭卢循则功盖终古勲无与二如此大威岂可余人分之毅与公同起布衣一时相推耳今既已丧败不宜复使立功高祖从其说七年以诞为呉国内史母忧去职高祖征刘毅起为辅国将军诞固辞军号墨绖从行时诸葛长民行太尉留府事心不自安高祖甚虑之毅既平诞求先下高祖曰长民似有自疑心卿讵宜便去诞曰长民知我蒙公垂眄今轻身单下必当以为无虞乃可以少安其意高祖笑曰卿勇过贲育矣于是先还九年卒时年三十九以南北从征追封作唐县五等侯子诩宋世子舍人早卒谢景仁陈郡阳夏人衞将军晦从叔父也名与高祖同讳故称字祖据太傅安第二弟父允宣城内史景仁幼时与安相及为安所知始为前军行参军辅国参军事会稽王世子元显嬖人张法顺权倾一时内外无不造门者唯景仁不至年三十方为着作郎桓𤣥诛元显见景仁甚知之谓四坐曰司马庻人父子云何不败遂令谢景仁三十方作着作郎𤣥为太尉以𥙷行参军府转大将军仍参军事𤣥建楚台以补黄门侍郎及簒位领骁骑将军景仁博闻强识善叙前言往行𤣥每与之言不倦也𤣥出行殷仲文卞范之之徒皆骑马散从而使景仁陪辇高祖为桓修抚军中兵参军尝诣景仁谘事景仁与语悦之因留高祖共食食未办而景仁为𤣥所召𤣥性促急俄顷之间骑诏续至高祖屡求去景仁不许曰主上见待要应有方我欲与客共食岂当不得待竟安坐饱食然后应召高祖甚感之尝谓景仁是太傅安孙及平京邑入镇石头景仁与百僚同见高祖高祖目之曰此名公孙也谓景仁曰承制府须记室参军今当相屈以为大将军武陵王遵记室参军仍为从事中郎迁司徒左长史出为高祖镇军司马领晋陵太守复为车骑司马义熙五年高祖以内难既宁思𢎞外略将伐鲜卑朝议皆谓不可刘毅时镇姑熟固止高祖以为苻坚侵境谢太傅犹不自行宰相逺出倾动根本景仁独曰公建桓文之烈应天人之心匡复皇祚芟夷姦逆虽业高振古而徳刑未孚宜推亡固存广树威略鲜卑密迩疆甸屡犯边垂伐罪弔民于是乎在平定之后养锐息徒然后观兵洛汭修复园寑岂有坐长寇虏纵敌贻患者哉高祖纳之及北伐大司马琅邪王天子母弟属当储副高祖深以根本为忧转景仁为大司马司马专总府任右卫将军加给事中又迁吏部尚书时从兄混为左仆射依制不得相临高祖启依仆射王彪之尚书王劭前例不解职坐选吏部令史邢安泰为都令史平原太守二官共除安泰以令史职拜谒陵庙为御史中丞郑鲜之所纠白衣领职八年迁领军将军十一年转右仆射仍转左仆射景仁性矜严整洁居宇静丽毎唾转唾左石人衣事毕即听一日澣濯每欲唾左右争来受高祖雅相重申以婚姻庐陵王义眞妃景仁女也十二年卒时年四十七追赠金紫光禄大夫加散骑常侍𦵏日高祖亲临哭之甚恸与骠骑将军道怜书曰谢景仁殒逝悲痛摧割不能自胜汝闻问惋愕亦不可堪其器体淹中情寄实重方欲与之共康时务一旦至此痛惜兼深往矣奈何当复奈何子恂鄱阳太守恂子穉善吹笙官至西阳太守景仁弟纯字景懋初为刘毅豫州别驾毅镇江陵以为衞军长史南平相王镇恶率军袭毅已至城下时毅疾病佐吏皆入参承纯参承毕已出闻兵至驰还入府左右引车欲还外解纯叱之曰我人吏也逃欲何之乃入及毅兵败衆散时已暗夜司马毛修之谓纯曰君但随仆纯不从扶两人出火光中为人所杀纯孙沈太宗泰始初为巴陵王休若衞军録事参军山隂令坐事诛述字景先少有志行随兄纯在江陵纯遇害述奉纯丧还都行至西塞值暴风纯丧舫流漂不知所在述乗小船寻求之经纯妻庾舫过庾遣人谓述曰丧舫存没已应有在风波如此岂可小船所冒小郎去必无及宁可存亡俱尽邪述号泣答曰若安全至岸当须营理如其已致意外述亦无心独存因冒浪而进见纯丧几没述号呌唿天幸而获免咸以为精灵所致也高祖闻而嘉之临豫州讽中正以述为主簿甚被知噐景仁爱其第三弟甝而憎述尝设馔请知高祖希命甝豫坐而高祖召述述知景仁夙意又虑高祖命之请急不从高祖驰遣唿述须至乃懽及景仁有疾述尽心营视汤药饮食必尝而后进不解带不盥栉者累旬景仁深怀感愧转太尉参军从征司马休之封吉阳县五等侯世子征虏参军转主簿宋台尚书祠部郎世子中军主簿转太子中舍人出补长沙内史有惠政元嘉二年征拜中书侍郎明年出为武陵太守彭城王义康骠骑长史领南郡太守先是述从兄曜为义康长史丧官述代之太祖与义康书曰今以谢述代曜其才应详练着于歴职故以佐汝汝始亲庶务而任重事殷宜寄懐羣贤以尽弼谐之羙想自得之不俟吾言也义康入相述又为司徒左长史转左衞将军莅官清约私无宅舍义康遇之甚厚尚书仆射殷景仁领军将军刘湛并与述为异常之交羙风姿善举止湛每谓人曰我见谢道儿未尝足道儿述小字也雍州刺史张邵以黩货下廷尉将致大辟述上表陈邵先朝旧勲宜䝉优贷太祖手诏酬纳焉述语子综曰主上矜邵夙诚将加曲恕吾所启谬㑹故特见酬纳耳若此疏迹宣布则为侵夺主恩不可之大者也使综对前焚之太祖后谓邵曰卿之获免谢述有力焉述有心虗疾性理时或乖谬除呉郡太守以疾不之官病差补呉兴太守在郡清省为吏民所怀十二年卒时年四十六丧还京师未至数十里殷景仁刘湛同乗迎赴望船流涕十七年刘湛诛义康外镇将行叹曰谢述唯劝吾退刘湛唯劝吾进今述亡而湛存吾所以得罪也太祖亦曰谢述若存义康必不至此三子综约纬综有才艺善𨽻书为太子中舍人与舅范晔谋反伏诛约亦坐死纬尚太祖第五女长城公主素为约所憎免死徙广州孝建中还京师方雅有父风太宗泰始中至正员郎中袁湛字士深陈郡阳夏人也祖躭晋歴阳太守父质琅邪内史并知名湛少为从外祖谢安所知以其兄子𤣥之女妻之初为卫军行参军员外散骑通直正员郎中军功曹桓𤣥太尉奉军事入为中书黄门侍郎出补桓修抚军长史义旗建高祖以为镇军谘议参军明年转尚书吏部郎司徒左长史侍中以从征功封晋宁县五等男出为高祖太尉长史迁左民尚书徙掌吏部出为呉兴太守秩中二千石莅政和理为吏民所称入补中书令又出为呉国内史秩中二千石义熙十二年转尚书右仆射本州大中正时高祖北伐湛兼太尉与兼司空散骑常侍尚书范泰奉九命礼物拜授高祖高祖沖让湛等随军至洛阳住柏谷坞泰议受使未毕不拜晋帝陵湛独至五陵致敬时人羙之初陈郡谢重王胡之外孙于诸舅礼敬多阙重子绚湛之甥也尝于公座凌湛湛正色谓曰汝便是两世无渭阳之情绚有愧色十四年卒官时年四十追赠左光禄大夫加散骑常侍太祖即位以后父追赠侍中以左光禄大夫开府仪同三司谥曰敬公世祖大明三年幸借田行经湛墓下诏曰故侍中左光禄大夫开府仪同三司晋宁敬公外氏尊戚素风简正岁纪稍积坟茔浸远朕近廵览千畆遥瞻松隧缅惟徽尘感慕增结可遣使祭少中永怀又增守墓五户子淳淳子桓卒湛弟豹字士蔚亦为谢安所知好学博闻多览典籍初为着作佐郎衞军桓谦记室参军大将军武陵王遵承制复为记室参军其年丹阳尹孟昶以为建威司马岁余转司徒左西属迁刘毅抚军谘议参军领记室毅时建议大田豹上议曰国因民以为本民资食以为天修其业则敎兴崇其本则末理实为治之要道致化之所阶也不敦其本则末业滋章饥寒交凑则廉耻不立当今接簒伪之末値凶荒之余争源既开彫薄弥启荣利荡其正性赋歛罄其所资良畴无侧趾之耦比屋有困餧之患中间多故日不暇给自卷甲郄马甫一二年积弊之黎难用克振实仁怀之所矜恤明教之所爰发也然斯业不修有自来矣司牧之官莫或为务俗吏庸近犹秉常科依劝督之故典迷民情之屡变譬犹修隄以防川忘渊丘之改易胶柱于昔弦忽宫啇之乖调徒有考课之条而无毫分之益不悟清流在于澄源止轮由乎高阈患生于本治之于末故也夫设位以崇贤疏爵以命士上量能以审官不取人于浮誉则比周道息游者言归游子既归则南畆辟矣分职以任务置吏以周役职不以无任立吏必以非用省宂散者废则莱荒垦矣噐以应用商以通财𠞰靡丽之巧弃难得之货则彫伪者贱谷稼重矣耕耨勤悴力殷收寡工商逸豫用浅利深增贾贩之税薄畴畆之赋则末技抑而田畯喜矣居位无义从之徒在野靡兼并之党给赐非可恩致力役不入私门则游食者反本肆勤者自劝游食省而肆勤衆则东作繁矣密勿者甄异怠慢者显罚明劝课之令峻纠违之官则嬾惰无所容力田有所望力者欣而惰者惧则穑人劝矣凡此数事亦务田之端趣也莅之以清心镇之以无欲朂之以无倦翼之以廉谨舍日计之小成期远致于莫岁则浇薄自淳心化有渐矣豹善言雅俗每商较古今兼以诵咏听者忘疲寻转抚军司马迁御史中丞鄱阳县侯孟怀玉上母檀氏拜国太夫人有司奏许豹以为妇人从夫之爵怀玉父大司农绰见居列卿妻不宜从子奏免尚书右仆射刘柳左丞徐羡之郎何邵之官诏并赎论孟昶卒豹代为丹阳尹义熙七年坐使徙上钱降为太尉咨议参军仍转长史从讨刘毅高祖遣益州刺史朱龄石伐蜀使豹为檄文曰夫顺德者昌逆德者亡失仁与义难以求安冯阻负衅鲜克有成详观自古隆替有数故成都不世祀华阳无兴国日者王室多故夷羿遘纷波振尘骇覃及遐裔蕞尔谯纵编户黔首同恶相求是崇是长肆反噬于州相播毒害于民黎俾我西服隔阂皇泽自义风电靡天光反煇昭晢旧物烟煴区宇以庻务草剏未遑九伐自尔以来奄延十载而野心不革伺隙乗间招聚逋叛共相封殖侵扰我蛮獠揺荡我疆垂我是以有治洲之役丑类尽殪匹马无遗桓谦折首谯福鸟逝奔伏窠穴引颈待戮当今北狄露晞南冦埃埽朝风载韪庻绩其凝康哉之歌曰熙比屋之隆可咏孤职是经略思一九有眷彼禹迹愿言载怀奉命西行途戾荆郢瞻望巴汉愤慨交深清江源于滥觞澄氛祲于井络诛叛柔逺今也其时即命河间太守蒯恩下邳太守刘钟精勇二万直指成都龙骧将军臧嘉戎卒二万进自垫江益州刺史朱龄石舟师三万电曜外水分遣辅国将军索恳率汉中之衆济自劒道振威将军朱客子提宁州之锐渡泸而入神兵四临天纲宏掩衡翼千里金鼔万张组甲贝胄景焕波属华夷百濮云㑹雾臻以此攻战谁与为敌况又奉义而行以顺而动者哉今三陜之隘在我境内非有岑彭荆门之险弥入其阻平衢四达实无邓艾绵竹之艰山川之形抑非曩日攻守难易居然百倍当全蜀之疆士民之富子阳不能自安于庸僰刘禅不敢窜命于南中荆邯折谋伯约挫锐故知成败有数非可智延此皆益土前事当今元龟也盛如卢循彊如容超陵威南海跨制北岱楼船万䑹掩江葢汜铁马千羣充原塞隰然广固之攻陆无完雉左里之战水靡全舟或显戮京畿或传首万里故知逆顺有势难以力抗斯又目前殷鑑深切着明者也梁益人士咸明王化虽驱迫一时本非奥主从之淫虐日月增播刑杀非罪死以泽量而待命寇讐之戮㩻䧢豺狼之吻岂不遡诚南凯延首东云普天有来蘓之幸而一方怀后予之怨王者之师以仁为本舍逆取顺爰自三驱齐斧所加纵身而已其有衿甲反接自投军门者一无所问士子百姓列肆安堵审择吉凶自求多祜大信之明皦若朝日如其迷复姦邪守愚不改火燎孟诸芝艾同烂河决金隄渊丘同体虽欲悔之亦将何及九年卒官时年四十一次年以参伐蜀之谋追封南昌县五等子子洵元嘉中歴显官庐陵王绍为南中郎将江州刺史年少未亲政洵为长史浔阳太守行府州事元嘉末为呉郡太守元凶弑立加洵建威将军置佐史会安东将军随王诞起义檄洵为前锋加辅国将军事平顷之卒追赠征虏将军谥曰贞子长子顗别有传少子觊好学善属文有清誉于世官至司徒从事中郎武陵内史蚤洵弟濯扬州秀才蚤卒濯弟淑濯子粲并有别传禇叔度河南阳翟人也曾祖裒晋太傅祖歆秘书监父爽金紫光禄大夫长兄秀之字长倩歴大司马琅邪王从事中郎黄门侍郎高祖镇西长史秀之妹恭帝后也虽晋氏姻戚而尽心于高祖迁侍中出补大司马右司马㳟帝即位为祠部尚书本州大中正高祖受命徙为太常元嘉元年卒官时年四十七秀之弟淡之字仲源亦歴显官为高祖车骑从事中郎尚书吏部郎廷尉卿左衞将军高祖受命为侍中淡之兄弟并尽忠事高祖恭帝毎生男辄令方便杀焉或诱赂内人或密加毒害前后非一及恭帝逊位居秣陵宫常惧见祸与禇后共止一室虑有酖毒自煑食于牀前高祖将杀不欲遣人入内令淡之兄弟视禇后禇后出别室相见兵人乃踰垣而入进药于恭帝帝不肯饮曰佛敎自杀者不得复人身乃以被掩杀之后会稽郡缺朝议欲用蔡廓高祖曰彼自是蔡家佳儿何关人事可用佛佛淡之小字也乃以淡之为会稽太守景平二年富阳县孙氏聚合门宗谋为逆乱其支党在永兴县潜相影响永兴令羊恂觉其姦谋以告淡之淡之不信乃以诬人之罪收县职局于是孙法亮号冠军大将军与孙道庆等攻没县邑即用富阳令顾粲为令加辅国将军遣伪建威将军孙道仲孙公喜法杀攻永兴永兴民灟恭期初与贼同后反善就羊恂率吏民拒战力少退败贼用县人许祖为令恂逃伏江唐山中寻复为贼所得使还行县事贼遂磐据更相树立遥以鄮令司马文寅为征西大将军孙道仲为征西长史孙道覆为左司马与公喜法杀等建旗鸣鼔直攻山隂淡之自假凌江将军以山隂令陆邵领司马加振武将军前员外散骑常侍王茂之为长史前国子博士孔欣前员外散骑常侍谢芩之并参军事召行参军七十余人前镇西谘议参军孔寗子左光禄大夫孔季恭子山士在艰中皆起为将军遣队主陈愿郡议曹掾虞道纳二军过浦阳江愿等战败贼摧锋而前去城二十余里淡之遣陆邵督带㦸公石綝广武将军陆允以水军拒之又别遣行参军灟恭期率歩军与邵合力淡之率所领出次近郊恭期等与贼战于柯亭大破之贼走还永兴遣伪宁朔将军孙伦领五百人攻钱唐与县戍军建武将军战于琦伦败走还富阳伦因反善杀法步帅等十余人送首京都诏遣殿中员外将军徐卓领千人右将军彭城王义康遣龙骧将军丘显率衆五百东讨司空徐羡之版扬州主簿沈嗣之为富阳令领五百人于呉兴道东出并未至而贼平呉郡太守江夷轻行之职停呉一宿进至富阳分别善恶执送愿徙贼余党数百家于彭城寿阳青州诸处二年淡之卒时年四十五谥曰质子叔度名与高祖同故以字行初为太宰琅邪王参军高祖车骑参军事司徒左西属中军咨议参军署中兵加建威将军从伐鲜卑尽其诚力卢循攻查浦叔度力战有功循南走高祖版行广州刺史仍除都督交广二州诸军事建威将军领平越中郎将广州刺史桓𤣥族人开山聚衆谋掩广州事觉叔度悉平之义熙八年卢循余党刘敬道窘廹诣交州归降交州刺史杜慧度以事言统府叔度以敬道等路穷请命事非欵诚报使诛之慧度不加防録敬道招集亡命攻破九真杀太守杜章民慧度讨平之叔度辄贬慧度号为奋扬将军恶不先上为有司所纠诏原之高祖征刘毅叔度遣三千人过峤荆州平乃还在任四年广营贿货家财丰积坐免官禁锢终身还至都凡诸旧及有一靣之欵无不厚加赠遗寻除太尉咨议参军相国右司马高祖受命为右卫将军高祖以其名家而能竭尽心力甚嘉之乃下诏曰夫赏不道勤则劳臣增劝爵必畴庸故在功咸达叔度南北征讨常管戎要西夏不度诚着岭表可封番禺县男食邑四百户寻加散骑常侍永初三年出为使持节监雝梁南北秦四州之南阳竟陵顺阳义阳新野随六郡诸军事征虏将军雝州刺史领宁蛮校尉襄阳义成太守在任每以清简致称景平二年卒时年四十四子恬之嗣官至南琅邪太守恬之卒子昭嗣昭卒子瑄嗣齐受禅国除叔度第二子寂之着作佐郎早卒子授尚太祖第六女琅邪贞长公主太宰参军亦早卒秀之弟湛之字休𤣥尚高祖第七女始安哀公主拜驸马都尉着作郎哀公主薨复尚高祖第五女呉郡宣公主诸尚公主者并用世胄不必皆有才能湛之谨实有意干故为太祖所知歴显位扬武将军南彭城沛二郡太守太子中庻子司徒左长史侍中左衞将军左民尚书丹阳尹元凶弑逆以为吏部尚书复出为辅国将军丹阳尹统石头戍事世祖入伐劭自攻新亭垒使湛之率水师俱进湛之因携二息渊澄轻船南奔渊有一男始生为劭所杀世祖即位以为尚书右仆射孝建元年为中书令丹阳尹坐南郡王义宣诸子逃藏郡界建康令王兴之江宁令沈道源下狱湛之免官禁锢其年复为散骑常侍左衞将军俄迁侍中左衞如故以久疾拜散骑常侍光禄大夫加金章紫绶顷之复为丹阳尹光禄如故寻为尚书左仆射以南奔赐爵都乡侯大明四年卒时年五十追赠侍中特进骠骑将军给鼔吹一部左仆射如故谥曰敬侯子渊庻生宣公主以渊有才表为嫡嗣渊昇明末为司空史臣曰高祖虽累叶江南楚言未变雅道风流无闻焉尔凡此诸子并前代名家莫不望尘请职负羇先路将由庇民之道邪宋书卷五十二卷五十二考证宋书卷五十二考证谢景仁传景仁爱其第三弟甝而憎述尝设馔请知高祖希命甝豫坐而高祖召述述知景仁夙意请知知字疑衍述知下一本有非字袁湛传桓元太尉奉军事奉当作参子淳淳子桓卒南史作子淳淳子植并早卒宋书卷五十二考证宋书卷五十三钦定四库全书宋书卷五十三梁沈约撰列传第十三张茂度庾登之谢方明江夷张茂度呉郡呉人张良后也名与髙帝讳同故称字良七世孙为长沙太守始迁于呉髙祖嘉曾祖澄晋光禄大夫祖彭祖广州刺史父敞侍中尚书呉国内史茂度郡上计吏主簿功曹州命从事史并不就除琅邪王卫军参军员外散骑侍郎尚书度支郎父忧不拜服阕为何无忌鎭南参军顷之出补晋安太守卢循为宼覆没江州茂度及建安太守孙虬之并受其符书供其调役循走俱坐免官复以为始兴相郡经贼宼廨宇焚烧民物凋散百不存一茂度剏立城寺弔死抚伤收集离散民戸渐复在郡一周征为太尉参军寻转主簿扬州治中从事史髙祖西伐刘毅茂度居守留州事悉委之军还迁中书侍郎出为司马休之平西司马河南太守高祖将讨休之茂度闻知乘轻船逃下逢高祖于中路以为录事参军太守如故江陵平骠骑将军道怜为荆州茂度仍为咨议参军太守如故还为扬州别驾从事史高祖北伐关洛复任留州事出为使持节督广交二州诸军事建武将军平越中郎将广州刺史绥静百越岭外安之以疾求还复为道怜司马丁继母忧服阕除廷尉转尚书吏部郎太祖元嘉元年出为使持节督益寕二州梁州之巴西梓潼宕渠南汉中秦州之怀宁安固六郡诸军事冠军将军益州刺史三年太祖讨荆州刺史谢晦诏益州遣军袭江陵晦已平而军始至白帝茂度与晦素善议者疑其出军迟留时茂度弟劭为湘州刺史起兵应大驾上以劭诚节故不加罪被代还京师七年起为廷尉加奉车都尉领本州中正入为五兵尚书徙太常以脚疾出为义兴太守加秩中二千石上从容谓茂度曰勿复以西蜀介怀对曰臣若不遭陛下之明墓木拱矣顷之解职还家征为都官尚书加散骑常侍固辞以疾就拜光禄大夫加金章紫绶茂度内足于财自絶人事经始本县之华山以为居止优游野泽如此者七年十八年除会稽太守素有吏能在郡县职事甚理明年卒官时年六十七谥曰恭子茂度同郡陆仲元者晋太尉玩曾孙也以事用见知歴清资吏部郎右卫将军侍中呉郡太守自玩洎仲元四世为侍中时人方之金张二族弟子眞元嘉十年为海陵太守中书舍人狄当为太祖所信委家在海陵死还葬桥路毁坏不通丧车县求发民脩治子眞不许司徒彭城王义康闻而善之召为国子博士司徒左西掾州治中临海东阳太守茂度子演太子中舍人演弟镜新安太守皆有盛名并早卒镜弟永永字景云初为郡主簿州从事转司徒士曹参军出补余姚令入为尚书中兵郎先是尚书中条制繁杂元嘉十八年欲加治撰徙永为删定郎掌其任二十二年除建康令所居皆有称绩又除广陵王诞北中郎録事参军永渉猎书史能为文章善隶书晓音律骑射杂艺触类兼善又有巧思益为太祖所知纸及墨皆自营造上每得永表启辄执玩咨嗟自叹供御者了不及也二十三年造华林园𤣥武湖并使永监綂凡诸制署皆受则于永徙为江夏王义恭太尉中兵参军越骑校尉振武将军广陵南沛二郡太守二十八年又除江夏王义恭骠骑中兵参军沛郡如故永既有才能所在每尽心力太祖谓堪为将二十九年以永督冀州青州之济南乐安太原三郡诸军事扬威将军冀州刺史督王𤣥谟申坦等诸将经略河南攻碻磝城累旬不能拔其年八月七日夜虏开门烧楼及攻车士卒烧死及为虏所杀甚衆永即夜彻围退军不报告诸将衆军惊扰为虏所乗死败涂地永及申坦并为统府抚军将军萧思话所收系于歴城狱太祖以屡征无功诸将不可任责永等与思话诏曰虏既乗利方向盛冬若脱敢送死兄弟父子自共当之耳言及增愤可以示张永申坦又与江夏王义恭书曰早知诸将辈如此恨不以白刄驱之今者悔何所及三十年元凶弑立起永督青州之乐安东莱二郡诸军事辅国将军青州刺史司空南谯王义宣起义又板永为督冀州青州之济南乐安太原三郡诸军事辅国将军冀州刺史永遣司马崔勲之中兵参军刘则二军驰赴国难时萧思话在彭城义宣虑二人不相谐缉与思话书劝与永坦怀又使永从兄长史张畅与永书曰近有都信具汝刑网之原可谓虽在缧绁而复心无愧矣萧公平厚先无嫌隙见汝翰迹言不相伤何其滔滔称人意邪当今世故艰廹义气云起方借羣贤共康时难当逺慕亷蔺在公之徳近效平勃忘私之羙忽此蔕芥尅申旧情公亦命萧示以疎达兼令相执共遵此㫖事平召为江夏王义恭大司马从事中郎领中兵时使百僚献谠言永以为宜立谏官开不讳之路讲师旅示安不忘危世祖孝建元年臧质反遣永辅武昌王浑镇京口其年出为扬州别驾从事史明年召入为尚书左丞时将士休假年开三番纷纭道路永建议曰臣闻开兵从稼前王以之兼隙耕战递劳先代以之经远当今化宁万里文同九服捐金走骥于焉自始伏见将士休假多䝉三番程会旣促装赴在早故一嵗之间四驰遥路或失遽春耜或违要秋登致使公替常储家阙旧粟考定利害宜加详改愚谓交代之限以一年为制使征士之念劳未及积游农之望收功岁成斯则王度无骞民业斯植矣从之大明元年迁黄门侍郎寻领虎贲中郎将本郡中正三年迁廷尉上谓之曰卿旣与释之同姓欲使天下须无寃民加宁朔将军尚书吏部郎司徒右长史寻阳王子房冠军长史四年立明堂永以本官兼将作大匠事毕迁太子右衞率七年为宣贵妃殷氏立庙复兼将作大匠转右衞将军其年世祖南廵自宣城候道东入使永循行水路是岁旱涂迳不通上大怒免时上宠子新安王子鸾为南徐州刺史割呉郡度属徐州八年起永为别驾从事史其年召为御史中丞前废帝永光元年出为呉兴太守迁度支尚书太宗即位除吏部尚书未拜㑹四方反叛复以为呉兴太守加冠军将军假节未拜以将军假节徙为呉郡太守率军东讨又为散骑常侍太子詹事未拜迁使持节监青冀幽并四州诸军事前将军青冀二州刺史统诸将讨徐州刺史薛安都累战克㨗破薛索儿等事在安都传又迁散骑常侍鎭军将军太子詹事权领徐州刺史又都督徐兖青冀四州诸军事又为使持节都督南兖徐二州诸军事南兖州刺史常侍将军如故时薛安都据彭城请降而诚心不欵太宗遣永与沈攸之以重兵迎之加督前锋军事进军彭城安都招引索虏之兵既至士卒离散永狼狈引军还为虏所追大败复値寒雪士卒离散永脚指断落仅以身免失其第四子三年徙都督会稽东阳临海永嘉新安五郡诸军事会稽太守将军如故以北讨失律固求自贬降号左将军永痛悼所失之子有兼常哀服制虽除犹立灵座饮食衣服待之如生每出行常别具名车好马号曰侍从有事辄语左右报郎君以破薛索儿功封孝昌县侯食邑千户在㑹稽賔客有谢方童等坐赃下狱死永又降号冠军将军四年迁使持节督雍梁南北秦四州郢之竟陵随二郡诸军事右将军雍州刺史未拜停为太子詹事加散骑常侍本州大中正六年又加䕶军将军领石头戍事给鼔吹一部七年迁金紫光禄大夫寻复领䕶军后废帝即位进右光禄大夫加侍中领安成王师加亲信二十人又领本州中正出为呉郡太守秩中二千石侍中右光禄如故元徽二年迁使持节都督南兖徐青冀益五州诸军事征北将军南兖州刺史侍中如故永少便驱驰志在宣力年虽已老志气未衰优㳺闲任意甚不乐及有此授喜悦非常即日命驾还都未之镇值桂阳王休范作乱永率所领出屯白下休范至新亭大桁不守前锋遂攻南掖门永遣人觇贼既返唱云台城陷矣永衆于此溃散永亦弃军奔走还先所住南苑以永旧臣不加罪止免官削爵永亦愧叹发病三年卒时年六十六顺帝昇明二年追赠侍中右光禄大夫子瓌昇明末达官永弟辩太宗亦见任遇歴尙书吏部郎广州刺史大司农辩弟岱昇明末吏部尚书庾登之字元龙颍川鄢陵人也曾祖冰晋司空祖藴广州刺史父廓东阳太守登之少以彊济自立初为晋㑹稽王道子太傅参军义旗初又为高祖镇军参军以预讨桓𤣥功封曲江县五等男参大司马瑯邪王军事豫州别驾从事史大司马主簿司徒左西曹属登之虽不渉学善于世事王𢎞谢晦江夷之徒皆相知友转太尉主簿义熙十二年高祖北伐登之击节驱驰退告刘穆之以母老求郡于时士庶咸惮远役而登之二三其心高祖大怒除吏名大军发后乃以补镇蛮䕶军西阳太守入为太子庶子尚书左丞出为新安太守谢晦为抚军将军荆州刺史请为长史南郡太守仍为衞军长史太守如故登之与晦俱曹氏婿名位本同一旦为之佐意甚不惬到㕔牋唯云即日恭到初无感谢之言每入觐见备持箱嚢几席之属一物不具不坐晦常优容之晦拒王师欲使登之留守登之不许语在晦传晦败登之以无任免罪禁锢还家元嘉五年起为衡阳王义季征虏长史义季年少未亲政衆事一以委之寻加南东海太守入为司徒右长史尚书吏部郎司徒左长史南东海太守府公彭城王义康专览政事不欲自下厝怀而登之性刚每陈己意义康甚不恱出为呉郡太守州郡相临执意无改因其莅任赃货以事免官弟炳之时为临川内史登之随弟之郡优㳺自适俄而除豫章太守便道之官登之初至临川吏民咸相轻侮豫章与临川接境郡又华大仪迓光赫士人并惊叹焉十八年迁江州刺史疾笃征为中䕶军未拜二十年卒时年六十二即以为赠子冲逺太宗镇姑熟为衞军长史卒于豫章太守追赠侍中炳之字仲文初为秘书太子舍人刘粹征北长史广平太守兄登之为谢晦长史炳之往省之晦时位高权重朝士莫不加敬炳之独与抗礼时论伟之为尚书度支郎不拜出补钱塘令治民有绩转彭城王义康骠骑主簿未就徙为丹阳丞炳之既未到府疑于府公礼敬下礼官博议中书侍郎裴松之议曰案春秋桓八年祭公逆王后于纪公羊传曰女在国称女此其称王后何王者无外其辞成矣推此而言则炳之为吏之道定于受命之日矣其辞已成在官无外名噐既正则礼亦从之且今宰牧之官拜不之职未接之民必有其敬者以既受王命则成君民之义故也吏之被敇犹除者受拜民不以未见阙其被礼吏安可以未到废其节乎愚怀所见宜执吏礼从之迁司徒左西属左将军竟陵王义宣未亲府板炳之为谘议参军衆务悉委焉后将军长沙王义欣镇寿阳炳之为长史南梁郡太守转镇军长史太守如故出为临川内史后将军始兴王濬镇湘州以炳之为司马领长沙内史濬不之任除南太山太守司马如故于时领军将军刘湛协附大将军彭城王义康而与仆射殷景仁有隙凡朝士游殷氏者不得入刘氏之门独炳之游二人之间密尽忠于朝廷景仁称疾不朝见者歴年太祖常令炳之衔命去来湛不疑也义康出藩湛伏诛以炳之为尚书吏部郎与右衞将军沈演之俱参机密顷之转侍中本州大中正迁吏部尚书领义阳王师内外归附势倾朝野炳之为人彊急而不耐烦賔客干诉非理者忿詈形于辞色素无术学不为衆望所推性好洁士大夫造之者去未出户辄令人拭席洗牀时陈郡殷冲亦好净小史非净浴新衣不得近左右士大夫小不整洁每容接之炳之反是冲每以此讥焉领选既不缉衆论又颇通货贿炳之请急还家吏部令史钱泰主客令史周伯齐出炳之宅谘事泰能弹琶琶伯齐善歌炳之因留停宿尚书旧制令史谘事不得宿停外虽有八座命亦不许为有司所奏上于炳之素厚将恕之召问尚书右仆射何尚之尚之具陈炳之得失又密奏曰夫为国为家何甞不谨用前典今茍欲通一人虑非哲王御世之长术炳之所行非暧昧而已臣所闻既非一旦又往往眼见事如丘山彰彰若此遂纵而不纠不知复何以为治晋武不曰明主㫁鬲令事遂能奋发华廙见待不轻废锢累年后起止作城门校尉耳若言炳之有诚于国未知的是何事政当云与殷景仁不失其旧与刘湛亦复不疎且景仁当时事意岂复可蔑朝士两边相推亦复何限纵有㣲诚复何足掩其恶今贾充勲烈晋之重臣虽事业不胜不闻有大罪诸臣进说便逺出之陛下圣叡反更迟迟于此炳之身上之舋既自借借交结朋党搆扇是非实足乱俗伤风诸恶纷纭过于范晔所少贼一事耳伏愿深加三思试以诸声传普访诸可顾问者羣下见陛下顾遇既重恐不敢苦相侵伤顾问之日宜布嫌责之㫖若不如此亦当不辩有所得失臣憃既有所启要欲尽其心如无可纳伏愿宥其触忤之罪时炳之自理不谙台制令史并言停外非嫌太祖以炳之信受失所小事不足伤大臣尚之又陈曰炳之唿二令史出㝛令史谘都令史骆宰宰云不通吏部曹亦咸知不可令史具向炳之说不得停之意炳之了不聼纳之非为不解直是茍相留耳由外悉知此而诬于信受羣情岂了陛下不假为之辞虽是令史出乃逺亏朝典又不得谓之小事谢晦望实非今者之畴一事错误免侍中官王珣时贤小失桓𦙍春蒐之谬皆白衣领职况公犯宪制者邪不审可有同王桓白衣例不于任使无损兼可得以为肃戒孔万祀居左丞之局不念相当语骆宰云炳之贵要异他尚书身政可得无言耳又云不痴不聋不成姑公敢作此言亦为异也太祖犹优游之使尚之更陈其意尚之乃备言炳之过愆曰尚书旧有增置干二十人以元凯丞郎干之假疾病炳之常取十人私使询处干阙不得时补近得王师犹不遣还臣令人语之先取人使意常未安今既有手力不宜复留得臣此信方复遣耳大都为人好率怀行事有诸纭纭不悉可晓臣思张辽之言关羽虽兄弟曹公父子岂得不言观今人忧国实寡臣复结舌日月之明或有所蔽然不知臣者岂不谓臣有争竞之迹追以怅怅臣与炳之周旋俱𬒳恩接不宜复生厚薄大尉昨与臣言说炳之有诸不可非唯一条逺近相崇畏震动四海凡短人办得致此更复可嘉虞秀之门生事之累味珍肴未甞有乏其外别贡岂可具详炳之门中不问大小诛求张幼绪幼绪转无以堪命炳之先与刘德愿殊恶徳愿自持琶琶甚精丽遗之便复欵然市令盛馥进数百口材助营宅恐人知作虗买劵刘道钖骤有所输倾南俸之半刘雍自谓得其力助事之如父夏中送甘蔗若新发于州国吏运载樵荻无辍于道诸见人有物鲜或不求闻刘遵考有材便乞材见好烛盘便复乞之选用不平不可一二太尉又云炳之都无共事之体凡所选举悉是其意政令太尉知耳论虞秀之作黄门太尉不正答和故得停太尉近与炳之疏欲用徳愿儿作州西曹炳之乃启用为主簿即语徳愿徳愿谢太尉前后漏泄卖恩亦复何极纵不加罪故宜出之士庶忿疾之非直项羽楚歌而已也自从裴刘刑罚以来诸将陈力百倍今日事实好恶可问若赫然发愤显明法宪陛下便可闲卧紫闼无复一事也太祖欲出炳之为丹阳又以问尚之尚之答曰臣旣乏贾生应对之才又谢汲公犯颜之直至于侍坐仰酬每不能尽昨出伏复深思祗有愚滞今之事迹异口同音便是彰着政未测得物之数耳可为蹈罪负恩无所复少且居官失和未有此比陛下迟迟旧恩未忍穷法为𢎞之大莫复过此方复有尹京赫赫之授恐悉心奉国之人于此而息贪狼恣意者岁月滋甚非但亏㸃王化乃治乱所由如臣所闻天下论议炳之常尘累日月未见一豪增辉今曲阿在水南恩宠无异而协首郡之荣乃更成其形势便是老王雅也古人云无赏罚虽尧舜不能为治也陛下岂可坐损皇家之重迷一凡人事若复在可否之间亦不敢茍陈宂管人之枉直明白灼然而叡王令主反更不悟令贾谊刘向重生岂不慷慨流涕于圣世邪臣昔启范晔当时亦惧犯触之尤茍是愚怀所挹政自不能舒达所谓虽九死而不悔者也谓炳之且外出若能脩改在职着称还亦不难而可得少明国典粗酬四海之诮今愆舋如山荣任不损炳之若复有彰大之罪谁复敢以闻述且自非殊勲异绩亦何足塞今日之尤歴观古今未有衆过借借受货数百万更得高官厚禄如今者也臣每念圣化中有此事未尝不痛心疾首设令臣等数人纵横狼借复如此不审当复云何处之近启贾充逺镇今亦何足分外出恐是策之良者臣知陛下不能採臣言故是臣不能尽已之愚至耳今蒙恩荣者不少臣何为独恳恳于斯实是尊主乐治之意伏愿试更垂察又曰臣见刘伯宠大慷慨炳之所行云有人送张幼绪幼绪语人吾虽得一县负三十万钱庾冲逺乃当送至新林见缚束犹未得解手荀万秋甞诣炳之値一客姓夏侯主人问有好牛不云无问有好马不又云无政有佳驴耳炳之便答甚是所欲客出门遂与相闻索之刘道钖云是炳之所举就道钖索嫁女具及祠噐乃当百万数犹谓不然选令史章龙向臣说亦叹其受纳之过言实得嫁女具铜鑪四人举乃胜细葛斗帐等物不可称数在尚书中令奴酤酒利其百十亦是立台阁所无不审少简圣听不恐仰伤日月之明臣窃为之叹息太祖乃可有司之奏免炳之官是岁元嘉二十五年也二十七年卒于家时年六十三太祖録其㝛诚追复本官二子李逺𢎞逺谢方明陈郡阳夏人尚书仆射景仁从祖弟也祖铁永嘉太守父沖中书侍郎家在会稽谢病归除黄门侍郎不就为孙恩所杀追赠散骑常侍方明随伯父呉兴太守邈在郡孙恩寇会稽东土诸郡皆响应呉兴民胡桀郜骠破东迁县方明劝邈避之不从贼至被害方明逃窜遂免初邈舅子长乐冯嗣之及北方学士冯翊仇𤣥达俱往呉兴投邈并舍之郡学礼待甚简二人并忿愠遂与恩通谋恩尝为嗣之等从者夜入郡见邈衆遁不悟本欲于呉兴起兵事趣不果乃迁于会稽及郜等攻郡嗣之𤣥达并豫其谋刘牢之谢琰等讨恩恩走入海嗣之等不得同去方更聚合方明结邈门生义故得百余人掩讨嗣之等悉禽而手刃之于时荒乱之后吉凶礼废方明合门遇祸资产无遗而营举凶事尽其力用数月之间葬送并毕平世备礼无以加也顷之孙恩重没会稽谢琰见害恩购求方明甚急方明于上虞载母妹奔东阳由黄蘖峤出鄱阳附载还都寄居国子学流离险阨屯苦备经而贞立之操在约无改元兴元年桓𤣥尅京邑丹阳尹卞范之势倾朝野欲以女嫁方明使尚书吏部郎王腾譬说备至方明终不回桓𤣥闻而赏之即除着作佐郎补司徒王谧主簿从兄景仁举为高祖中兵主簿方明事思忠益知无不为高祖谓之曰愧未有瓜衍之赏且当与卿共豫章国禄屡加赏赐方明严恪善自居遇虽居闇室未甞有惰容无他伎能自然有雅韵从兄混有重名唯岁节朝宗而已丹阳尹刘穆之权重当时朝野辐辏不与穆之相识者唯有混方明郗僧施蔡廓四人而已穆之甚以为恨方明廓后往造之大悦白高祖曰谢方明可谓名家驹直置便自是台鼎人无论复有才用顷之转从事中郎仍为左将军道怜长史高祖命府内衆事皆谘决之随府转中军长史寻更加晋陵太守复为骠骑长史南郡相委任如初尝年终江陵县狱囚事无轻重悉散聼归家使过正三日还到罪应入重者有二十余人纲纪以下莫不疑惧时晋陵郡送故主簿𢎞季盛徐寿之并随在西固谏以为昔人虽有其事或是记籍过言且当今民情伪薄不可以古义相许方明不纳一时遣之囚及父兄皆惊喜涕泣以为就死无恨至期有重罪二人不还方明不聼讨捕其一人醉不能归逮二日乃反余一囚十日不至五官朱千期请见欲白讨之方明知为囚事使左右谢五官不须入囚自当反囚逡廵墟里不能自归乡村责让之率领将送遂竟无逃亡者逺近咸叹服焉遭母忧去职服阕为宋䑓尚书吏部郎高祖受命迁侍中永初三年出为丹阳尹有能名转会稽太守江东民户殷盛风俗峻刻强弱相陵姦吏蜂起符书一下文摄相续又罪及比伍动相连坐一人犯吏则一村废业邑里惊扰狗吠达旦方明深达治体不拘文法阔略苛细务存纲领州台符摄即时宣下缓民期㑹展其办举郡县监司不得妄出贵族豪士莫敢犯禁除比伍之坐判久系之狱前后征伐毎兵运不充悉发倩士庶事既宁息皆使还本而属所刻害或即以补吏守宰不明与夺乖舛人事不至必被抑塞方明简汰精当各慎所宜虽服役十载亦一朝从理东土至今称咏之性尤爱惜未尝有所是非承代前人不易其政有必宜改者则以渐移变使无迹可寻元嘉三年卒官年四十七子惠连幼而聪敏年十岁能属文族兄灵运深相知赏事在灵运传本州辟主簿不就惠连先爱㑹稽郡吏杜德灵及居父忧赠以五言诗十余首文行于世坐被徙废塞不豫荣伍尚书仆射殷景仁爱其才因言次白太祖臣小儿时便见世中有此文而论者云是谢惠连其实非也太祖曰若如此便应通之元嘉七年方为司徒彭城王义康法曹参军是时义康治东府城城壍中得古冡为之改𦵏使惠连为祭文留信待成其文甚羙又为雪赋亦以高丽见竒文章并传于世十年卒时年三十七既早亡且轻薄多尤累故官位不显无子弟惠宣竟陵王诞司徒从事中郎临川内史江夷字茂远济阳考城人也祖晋䕶军将军父敳骠骑谘议参军夷少自藻厉为后进之羙州辟主簿不就桓𤣥簒位以为豫章王文学义旗建高祖板为镇军行参军寻行大司马瑯邪王军事转以公事免顷之复补主簿豫讨桓𤣥功封南郡州陵县五等侯孟昶建威府司马中书侍郎中军太尉从事中郎征西大将军道规长史南郡太守寻转太尉谘议参军领録事迁长史入为侍中大司马从府公北辟拜洛阳园陵进至潼关还领宁远将军琅邪内史本州大中正高祖受命大司马府琅邪国事一以委焉宋台初建为五兵尚书高祖受命转掌度支出为义兴太守加秩中二千石以疾去职寻拜吏部尚书为呉郡太守营阳王于呉县见害夷临哭尽礼又以兄疾去官复为丹阳尹吏部尚书加散骑常侍迁右仆射夷羙风仪善举止歴任以和简着称出为湘州刺史加散骑常侍未之职病卒时年四十八遗命薄歛蔬奠务存俭约追赠前将军本官如故子湛别有传史臣曰为国之道食不如信立人之要先质后文士君子当以体正为基蹈义为本然后饰以艺能文以礼乐茍或难备不若文不足而质有余也是以小心翼翼可祗事于上帝啬夫喋喋终不离于虎圏江夷谢方明谢𢎞㣲王惠王球学义之羙未足以成名而贞心雅体廷臣所罕及诗云温温恭人惟徳之基信矣宋书卷五十三卷五十三考证宋书卷五十三考证张永传徙为江夏王义恭太尉中兵参军太监本讹校今改正庾登之传子冲远冲远南史作仲远庾炳之传推此而言则炳之为吏之道定于受命之日矣命南史作勅据此知当时诸府佐吏皆有勅书炳之了不听纳之非为不解直是茍相留耳下一之字南本作此属下句臣见刘伯宠太慷慨炳之所行宠南史作龙按刘伯宠见王僧䖍帖刘伯龙尝有鬼笑营利事未知此处应是何人而伯宠伯龙莫定是一是二也谢方明传顷之孙恩重没会稽没监本误役一本作没按南史作䧟没字之义与䧟相近今改正宋书卷五十三考证宋书卷五十四钦定四库全书宋书卷五十四梁沈约撰列传第十四孔季恭羊𤣥保沈昙庆孔靖字季恭会稽山隂人也名与髙祖祖讳同故称字祖愉晋车骑将军父誾散骑常侍季恭始察郡孝廉功曹史着作佐郎太子舎人镇军司马司徒左西掾未拜遭母忧隆安五年于䘮中被起建威将军山隂令不就髙祖东征孙恩屡至㑹稽季恭曲意礼接赡给甚厚髙祖后讨孙恩时桓𤣥簒形已着欲于山隂建义讨之季恭以为山隂去京邑路逺且𤣥未居极位不如待其簒逆事彰舋成恶稔徐于京口图之不忧不尅髙祖亦谓为然虞啸父为征东将军㑹稽内史季恭初求为府司马不得及帝定桓𤣥以季恭为内史使赍封板拜授季恭相值季恭便舟夜还至即叩扉告啸父并令扫拂别斋即便入郡啸父本为桓𤣥所授闻𤣥败震惧开门请罪季恭慰勉使且安所住明旦乃移季恭到任务存治实敕止浮华翦罚游惰由是寇盗衰止境内肃清征为右卫将军加给事中不拜寻除侍中领本国中正徙琅邪王大司马司马寻出为吴兴太守加冠军先是吴兴频䘮太守云项羽神为卞山王居郡听事二千石至常避之季恭居听事竟无害也迁尚书右仆射固让义熈八年复督五郡诸军征虏㑹稽内史脩饰学校计课调习十年复为尚书右仆射加散骑常侍又让不拜顷之除领军将军加散骑常侍本州大中正十二年致仕拜金紫光禄大夫常侍如故是嵗髙祖北伐季恭求従以为太尉军谘祭酒后将军从平闗洛髙祖为相国又随府迁宋台初建令书以为尚书令加散骑常侍又让不受乃拜侍中特进左光禄大夫辞事东归髙祖饯之戏马台百僚咸赋诗以述其美及受命加开府仪同三司辞让累年终以不受永初三年薨时年七十六追赠侍中左光禄大夫开府仪同三司子歴显位侍中会稽太守坐小弟驾部郎道穰逼略良家子女白衣领郡元嘉二十七年卒官弟灵符元嘉末为南谯王义宣司空长史南郡太守尚书吏部郎世祖大明初自侍中为辅国将军郢州刺史入为丹阳尹山隂县土境褊狭民多田少灵符表徙无赀之家于余姚鄞鄮三县界垦起湖田上使公卿博议太宰江夏王义恭议曰夫训农脩本有国所同土着之民习翫日久如京师无田不闻徙居他县寻山隂豪族富室顷亩不少贫者肆力非为无处耕起空荒无救灾歉又缘湖居民鱼鸭为业及有居肆理无乐徙尚书令栁元景右仆射刘秀之尚书王瓒之顾凯之颜师伯嗣湘东王讳议曰富户温房无假迁业穷身寒室必应徙居葺宇䟽臯产粒无待资公则公未易充课私则私卒难具生计既完畬功自息宜募亡叛通䘏及与乐田者其往经创须粗脩立然后徙居侍中沈懐文王景文黄门侍郎刘敳郄颙议曰百姓虽不亲农不无资生之路若驱以就田则坐相违夺且鄞等三县去治竝远既安之民忽徙他邑新垣未立旧居已毁去留两困无以自资谓宜适任民情従其所乐开宥逋亡且令就业若审成腴壤然后议迁太常王𤣥谟议曰小民贫匮逺就荒畴去旧即新粮种俱阙习之既难劝之未易谓宜微加资给使得肆勤明力田之赏申怠惰之罚光禄勲王昇之议曰逺废之畴方翦荆棘率课穷乏其事弥难资徒粗立徐行无晩上违议从其徙民竝成良业灵符自丹阳出为会稽太守寻加豫章王子尚抚军长史灵符家本丰产业甚广又于永兴立墅周回三十三里水陆地二百六十五顷含带二山又有果园九处为有司所紏诏原之而灵符答对不实坐以免官后复旧官又为寻阳王子房右军长史太守如故悫实有材干不存华饰每所莅官政绩脩理前废帝景和中犯忤近臣为所谗搆遣鞭杀之二子湛之渊之于都赐死太宗即位追赠灵符金紫光禄大夫渊之大明中为尚书比部郎时安陆应城县民张江陵与妻吴共骂母黄令死黄忿恨自经死值赦律父子贼杀伤敺父母枭首骂詈弃市谋杀夫之父母亦弃市值赦免刑补治江陵骂母母以之自裁重于伤敺若同杀科则疑重用敺伤及骂科则疑轻制唯有打母遇赦犹枭首无骂母致死值赦之科渊之议曰夫题里逆心而仁者不入名且恶之况乃人事故敺伤呪诅法所不原詈之致尽则理无可宥罚有従轻葢疑失善求之文旨非此之谓江陵虽值赦恩故合枭首妇本以义爱非天属黄之所恨情不在吴原死补治有允正法诏如渊之议吴免弃市羊𤣥保太山南城人也祖楷尚书都官郎父绥中书侍郎𤣥保起家楚台太常博士遭母忧服阕右将军何无忌前将军诸葛长民俱板为参军竝不就除临安令刘穆之举为髙祖镇军参军库部郎永世令复为髙祖太尉参军转主簿丹阳丞少帝景平二年入为尚书右丞转左丞司徒长史府公王𢎞甚知重之谓左长史庾登之吏部尚书王淮之曰卿二贤明美朗识㑹悟多通然𢎞懿之望故当共推羊也顷之入为黄门侍郎善奕棊棊品第三太祖与赌郡戏胜以补宣城太守先是刘式之为宣城立吏民亡叛制一人不禽符伍里吏送州作部若获者赏位二阶𤣥保以为非宜陈之曰臣伏寻亡叛之由皆出于穷逼未有足以推存而乐为此者也今立殊制于事为苦臣闻苦节不可贞惧致流弊昔龚遂譬民于乱绳缓之然后可理黄覇以寛和为用不以严刻为先臣愚以谓单身逃役便为尽户今一人不测坐者甚多既惮重负各为身计牵挽逃窜必致繁滋又能禽获叛身类非谨惜既无堪能坐陵劳吏名器虚假所妨实多将阶级不足供赏服勤无以自劝又寻此制施一邦而已若其是邪则应与天下为一若其非邪亦不宜独行一郡民离忧患其弊将甚臣忝守所职惧难遵用致率管穴冐以陈闻由此此制得停𤣥保在郡一年为廷尉数月迁尚书吏部郎御史中丞衡阳王义季右军长史南东海太守加辅国将军入为都官尚书左卫将军加给事中丹阳尹㑹稽太守又徙吴郡太守加秩中二千石太祖以𤣥保㢘素寡欲故频授名郡为政虽无干绩而去后常见思不营财利处家俭薄太祖尝曰人仕宦非唯湏才然亦须运命每有好官缺我未尝不先忆羊𤣥保元㓙弑立为吏部尚书领国子祭酒寻加光禄大夫及世祖入讨朝野多南奔劭集羣僚横刀怒曰卿等便可去矣衆战惧莫敢言𤣥保容色不异徐曰臣以死奉朝劭乃觧世祖即位以为散骑常侍领崇宪衞尉寻迁金紫光禄大夫又以谨敬见知赐赉甚厚大明初进位光禄大夫五年迁散骑常侍特进𤣥保自少至老谨于祭奠四时珍新未得祠荐者口不妄尝八年卒时年九十四谥曰定子子戎有才气而轻薄少行检𤣥保尝云此儿必亡我家官至通直郎与王僧逹谤议时政赐死死后世祖引见𤣥保𤣥保谢曰臣无日磾之明以此上负上美其言戎二弟太祖竝赐名曰咸曰粲谓𤣥保曰欲令卿二子有林下正始余风𤣥保既善棋而何尚之亦雅好棊吴郡禇𦙍年七嵗入髙品及长冠絶当时𦙍父荣期与臧质同逆𦙍应従诛何尚之请曰𦙍奕棊之妙超古冠今魏犨犯令以才获免父戮子宥其例甚多特乞与其微命使异术不絶不许时人痛惜之𤣥保兄子希字泰闻少有才气大明初为尚书左丞时扬州刺史西阳王子尚上言山湖之禁虽有旧科民俗相因替而不奉熂山封水保为家利自顷以来頺弛日甚富强者兼岭而占贫弱者薪苏无託至渔採之地亦又如兹斯寔害治之深弊为政所宜去絶损益旧条更申恒制有司检壬辰诏书占山䕶泽彊盗律论赃一丈以上皆弃市希以壬辰之制其禁严刻事既难遵理与时㢮而占山封水渐染复滋更相因仍便成先业一朝顿去易致嗟怨今更刋革立制五条凡是山泽先常熂爈种养竹木杂果为林及陂湖江海鱼梁䲡鮆塲常加功脩作者听不追夺官品第一第二听占山三顷第三第四品二顷五十亩第五第六品二顷第七第八品一顷五十亩第九品及百姓一顷皆依定格条上赀簿若先已占山不得更占先占阙少依限占足若非前条旧业一不得禁有犯者水上一尺以上竝计赃依常盗律论停除咸康二年壬辰之科从之益州刺史刘瑀先为右卫将军与府司马何季穆共事不平季穆为尚书令建平王宏所亲待屡毁瑀于宏㑹瑀出为益州夺士人妻为妾宏使羊希弹之瑀坐免官瑀恨希切齿有门生谢元伯往来希闲瑀令访讯被免之由希曰此奏非我意瑀即日到宏门奏牋陈谢云闻之羊希希坐漏泄免官大明末为始安王子真征虏司马黄门郎御史中丞泰始三年出为宁朔将军广州刺史希初请女夫镇北中兵参军萧惠徽为长史带南海太守太宗不许又请为东莞太守希既到镇长史南海太守陆法真䘮官希又请恵徽补任诏曰希卑门寒士累世无闻轻薄多舋备彰歴职徒以清刻一介擢授岭南干上逞欲求诉不已可降号横野将军初李万周刘嗣祖籍略广州事在邓琬传太宗以万周为歩兵校尉加宁朔将军权行广州事希既至而万周等并有异图希诛之希以沛郡刘思道行晋康太守领军伐俚思道违节度失利希遣收之思道不受命率所领攻州希遣平越长史邹琰于朝亭拒战军败见杀思道进攻州城司马邹嗣之拒之西门战败又死希踰城走思道获而杀之府参军邹曼率数十人袭思道己得入城力不敌又败东莞太守萧惠徽率郡文武千余人攻思道战败又见杀时龙骧将军陈伯绍率军伐俚还击思道定之赠希辅国将军恵徽中书郎嗣之越骑校尉希子崇字伯逺尚书主客郎丁母忧哀毁过礼及闻广州乱即日便徒跣出新亭不能歩渉顿伏江渚门义以小船致之于是进路父𦵏毕不胜哀卒沈昙庆吴兴武康人侍中懐文従父兄也父发员外㪚骑侍郎早卒吴兴太守王韶之为之诔焉昙庆初辟主簿州従事西曹主簿长沙王义欣后军镇军主簿遭母忧哀毁致称本县令诸葛阐之公解言上服释复为主簿义欣又请为镇军记室叅军出为余杭令迁司徒主簿江夏王义恭太尉録事叅军尚书右丞时嵗有水旱昙庆议立常平仓以救民急太祖纳其言而事不行领本邑中正少府扬州治中从事史始兴王濬衞军长史元凶弑立世祖入讨劭遣昙庆还东募人安东将军随王诞收付永兴县狱久之被原世祖践祚除东海王祎抚军长史入为尚书吏部郎江夏王义恭大司马长史南东海太守左卫将军大明元年督徐兖二州及梁郡诸军事辅国将军徐州刺史时殿中员外将军裴景仁助戍彭城本伧人多悉戎荒事昙庆使撰秦纪十卷叙苻氏僭伪本末其书传于世明年复征为左卫将军加给事中领本州大中正三年迁祠部尚书其年卒时年五十七追赠本官昙庆谨实清正所涖有称绩常谓子弟曰吾处世无才能政图作大老子耳世以长者称之史臣曰江南之为国盛矣虽南包象浦西括卭山至扵外奉贡赋内充府实止于荆扬二州自汉氏以来民戸彫耗荆楚四战之地五达之郊井邑残亡万不余一也自义熙十一年司马休之外奔至于元嘉末三十有九载兵车勿用民不外劳役寛务简氓庶繁息至余粮栖亩户不夜扄葢东西之极盛也既扬部分析境极江南考之汉域惟丹阳㑹稽而已自晋氏迁流迄于太元之世百许年中无风尘之警区域之内晏如也及孙恩寇乱殱亡事极自此以至大明之季年踰六纪民户繁育将曩时一矣地广野丰民勤本业一嵗或稔则数郡忘饥㑹土带海傍湖良畴亦数十万顷膏腴上地亩直一金鄠杜之间不能比也荆城跨南楚之富扬部有全吴之沃鱼盐杞梓之利充仞八方丝绵布帛之饶覆衣天下而田家作苦役难利薄亘嵗従务无或一日非农而经税横赋之资养生送死之具莫不咸出于此穰嵗粜贱粜贱则稼苦饥年籴䝿籴䝿则商倍常平之议行于汉世元嘉十三年东土潦浸民命棘矣太祖省费减用开仓廪以振之病而不凶葢此力也大明之末积旱成灾虽敝同往困而救非昔主所以病未半古死已倍之并命比室口减过半若常平之计兴于中秊遂切扶患或不至是若笼以平价则官苦民优议屈当时葢由于此宋书卷五十四卷五十四考证宋书卷五十四考证史臣论若笼以平价则官苦民优诸本官下无苦字今从南本增宋书卷五十四考证宋书卷五十五钦定四库全书宋书卷五十五梁沈约撰列传第十五臧焘徐广傅隆臧焘字徳仁东莞莒人武敬皇后兄也少好学善三礼贫约自立操行为乡里所称晋孝武帝太元中卫将军谢安始立国学徐兖二州刺史谢𤣥举焘为助敎孝武帝追崇庶祖母宣太后议者或谓宜配食中宗焘议曰阳秋之义母以子贵故仲子成风咸称夫人经云考仲子之宫若配食惠庙则宫无缘别筑前汉孝文孝昭太后并系子为号祭于寝园不配于髙祖孝武之庙后汉和帝之母曰恭懐皇后安帝祖母曰恭愍皇后虽不系子为号亦祭于陵寝不配章安二帝此则二汉虽有太后皇后之异至于并不配食义同阳秋唯光武追废吕后故以薄后配髙祖庙又卫后既废霍光迨尊李夫人为皇后配孝武庙此非母以子贵之例直以髙武二庙无配故耳夫汉立寝扵陵自是晋制所异谓宜逺凖阳秋考宫之义近摹二汉不配之典尊号既正则罔极之情申别建寝庙则严祢之义显系子为称兼明母贵之所由一举而允三义固哲王之髙致也议者従之顷之去官以母老家贫与弟熹俱弃人事躬耕自业约己养亲者十余载父母䘮亾居丧六年以毁瘠着称服阕除临沂令义旗建为太学博士叅右将军何无忌军事随府转镇南将军髙祖镇京口与焘书曰顷学尚废弛后进頺业衡门之内清风辍响良由戎车屡警礼乐中息浮夫近志情与事染岂可不敷崇坟籍敦厉风尚此境人士子姪如林明发搜访想闻令轨然荆玉含宝要俟开莹幽兰懐馨事资扇发独习寡悟义着周典今经师不逺而赴业无闻非唯志学者鲜或是劝诱未至邪想复𢎞之参髙祖中军军事入补尚书度支郎改掌祠部袭封髙陵侯时太庙鸱尾灾焘谓着作郎徐广曰昔孔子在齐闻鲁庙灾曰必桓僖也今征西京兆四府君宜在毁落而犹列庙飨此其征乎乃上议曰臣闻国之大事在祀与戎将营宫室宗庙为首古先哲王莫不致肃恭之诚心尽崇严乎祖考然后能流淳化于四海通幽感于神明固宜详废兴于古典循情理以求中者也礼天子七庙三昭三穆与太祖而七自考庙以至祖考五庙皆月祭之逺庙为祧有二祧享尝乃止去祧为坛去坛为墠有祷然后祭之此宗庙之次亲疏之序也郑𤣥以为祧者文王武王之庙王肃以为五世六世之祖寻去祧之言则祧非文武之庙矣周之祖宗何云去祧为坛乎明逺庙为祧者无服之祖也又逺庙则有享尝之礼去祧则有坛墠之殊明世逺者其义弥踈也若祧是文武之庙宜同月祭于太祖虽推后稷以配天由功徳之所始非尊崇之义每有差降也又礼有以多贵者故传称徳厚者流光徳薄者流卑又云自上以下降杀以两礼也此则尊卑等级之典上下殊异之文而云天子诸侯俱祭五庙何哉又王祭嫡殇下及来孙而上祀之礼不过髙祖推隆恩于下流替诚敬扵尊属亦非圣人制礼之意也是以泰始建庙从王氏议以礼父为士子为天子诸侯祭以天子诸侯其尸服以士服故上及征西以备六世之数宣皇虽为太祖尚在子孙之位至于敬祭之日未申东向之礼所谓子虽齐圣不先父食者矣今京兆以上既迁太祖始得居正议者以昭穆未足欲屈太祖于卑坐臣以为非礼典之㫖所与太祖而七自是昭穆既足太祖在六世之外非为湏满七庙乃得居太祖也议者又以四府君神主宜永同于殷祫臣又以为不然传所谓毁庙之主陈乎太祖谓太祖以下先君之主也故白虎通云禘祫祭迁庙者以其继君之体持其统而不絶也岂如四府君在太祖之前非继统之主无灵命之瑞非王业之基昔以世近而及今则情礼已逺而当长飨殷祫永虚太祖之位求之礼籍未见其可昔永和之初大议斯礼于时虞喜范宣并以渊儒硕学咸谓四府君神主无缘永存于百世或欲瘗之两阶或欲藏之石室或欲为之改筑虽所秉小异而大归是同若宣皇既居羣庙之上而四主禘祫不已则大晋殷祭长无太祖之位矣夫理贵有中不必过厚礼与世迁岂可顺而不断故臣子之情虽笃而灵厉之谥弥彰追逺之懐虽切而迁毁之礼为用岂不有心扵加厚顾礼制不可踰尔石室则藏于庙北改筑则未知所处虞主所以依神神移则有瘗埋之礼四主若飨祀宜废亦神之所不依也准旁事例宜同虞主之瘗埋然经典难详羣言纷错非臣卑浅所能折中时学者多従焘议竟未施行迁通直郎髙祖镇军车骑中军太尉谘议参军髙祖北伐关洛大司马琅邪王同行除大司马従事中郎总留府事义熈十四年除侍中元熙元年以脚疾去职髙祖受命征拜太常虽外戚贵显而弥自沖约茅屋蔬飡不改其旧所得奉禄与亲戚共之永初三年致仕拜光禄大夫加金章紫绶其年卒时年七十少帝追赠左光禄大夫加散骑常侍长子邃䕶军司马宜都太守少子绰太子中舎人新安太守邃长子谌之尚书都官郎乌程令谌之弟凝之学渉有当世才具与司空徐湛之为异常之交年少时与北地傅僧祐俱以通家子始为太祖所引见时上与何尚之论铸钱事凝之便干其语上因回与论之僧祐引凝之衣令止凝之大言谓僧祐曰明主难再遇便应正尽所懐上与往复十余反凝之词韵铨序兼有理证上甚赏焉歴随王诞后军记室録事欲以为青州其事不果迁尚书右丞以徐湛之党为元凶所杀子夤尚书主客郎沈攸之征西功曹为攸之尽节事在攸之传凝之弟潭之亦有美誉太宗世歴尚书吏部郎御史中丞后废帝元徽中为民部尚书卒官潭之弟澄之太子左积弩将军元嘉二十七年领军于旴𣅿为索虏所破见杀追赠通直郎绰子焕顺帝昇明中为武昌大守沈攸之攻郢城焕弃郡赴之攸之败伏诛傅僧祐祖父𢎞仁髙祖外弟也以中表歴显官征虏将军南谯太守太常卿子邵员外散骑侍郎妻焘女也生僧祐有吏才再为山隂令甚有能名末世令长莫及亦以徐湛之党为元凶所杀徐广字野民东莞姑幕人也父藻都水使者兄邈太子前卫率家世好学至广尤精百家数术无不研览谢𤣥为州辟广从事西曹又谯王司马恬镇北参军晋孝武帝以广博学除为祕书郎校书秘阁増置职僚转员外散骑侍郎领校书如故隆安中尚书令王珣举为祠部郎李太后薨广议服曰太皇太后名位允正体同皇极理制备尽情礼弥申阳秋之义母以子贵既称夫人礼服从正故成风显夫人之号僖公服三年之䘮子于父之所生体尊义重且祖不厌孙固宜遂服无屈而縁情立制若嫌明文不存则疑斯从重谓应同于为祖母后齐衰三年服従其议时㑹稽王世子元显録尚书欲使百僚致敬台内使广立议由是内外竝执下官礼广常为愧恨焉元显引为中军参军迁领军长史桓𤣥辅政以为大将军文学祭酒义熙初髙祖使撰军服仪注乃除镇军咨议参军领记室封乐成县五等侯转员外散骑常侍领着作郎二年尚书奏曰臣闻左史述言右官书事乘志显于晋郑阳秋着乎鲁史自皇代有造中兴晋祀道风帝典焕乎史策而太和以降世歴三朝𤣥风圣迹倐为畴古臣等参详宜敕着作郎徐广撰成国史诏曰先朝至徳光被未着方䇿宜流风𬗟代永贻将来者也便敕撰集六年迁散骑常侍又领徐州大中正转正员常侍时有风雹为灾广献书髙祖曰风雹变未必为灾古之圣贤輙惧而修己所以兴政化而隆德敎也尝忝服事宿眷未忘思竭尘露率诚于习明公初建义旗匡复宗社神武应运信宿平夷且恭谦俭约虚心匪懈来苏之化功用若神顷事故既多刑德并用战功殷积报叙难尽万机繁凑固应难速且小细烦密羣下多惧又谷帛丰贱而民情不劝禁司互设而刼盗多有诚由俗弊未易整而望深未易炳追思义熙之始如有不同何者好安愿逸万物之大趣习旧骇新凡识所不免要当俯顺羣情抑扬随俗则朝野欢泰具瞻允康矣言无可採愿矜其愚欵之志又转大司农领着作郎皆如故十二年晋纪成凡四十六卷表上之迁秘书监初桓𤣥簒位安帝出宫广陪列悲恸哀动左右及髙祖受禅恭帝逊位广又哀感涕泗交流谢晦见之谓之曰徐公将无小过广收泪答曰身与君不同君佐命兴王逢千载嘉运身世荷晋徳实眷恋故主因更歔欷永初元年诏曰祕书监徐广学优行谨歴位恭肃可中散大夫广上表曰臣年时衰耄朝敬永阙端居都邑徒増替怠臣坟墓在晋陵臣又生长京口恋旧懐逺每感暮心息道𤣥谬荷朝恩忝宰此邑乞相随之官归终桑梓㣲志获申殒没无恨许之赠赐甚厚性好读书老犹不倦元嘉二年卒时年七十四答礼问百余条用于今世广子豁在良吏传傅隆字伯祚北地灵州人也髙祖咸晋司隶校尉曽祖晞司徒属父祖早亡隆少孤又无近属单贫有学行不好交㳺义熙初年四十始为孟昶建威将军员外散骑侍郎坐辞兼免复为㑹稽征虏参军家在上虞及东归便有终焉之志歴佐三军首尾八年除给事中尚书仆射丹阳尹徐羡之置建威府以为録事参军寻转尚书祠部郎丹阳丞入为尚书左右丞以族弟亮为仆射缌服不得相临徙太子率更令庐陵王义真车骑咨议参军出补山阴令太祖元嘉初除司徒右长史迁御史中丞当官而行甚得司直之体转司徒右长史时㑹稽剡县民黄初妻赵打息载妻王死亾遇赦王有父母及息男称息女叶依法徙赵二千里外隆议之曰原夫礼律之兴葢本之自然求之情理非従天堕非从地出也父子至亲分形同气称之于载即载之于赵虽云三世为体犹一未有能分之者也称虽创巨痛深固无讐祖之义若称可以杀赵赵当何以处载将父子孙祖互相残戮惧非先王明罚咎繇立法之本㫖也向使日磾之孙砥锋挺锷不与二祖同戴天日则石碏秺侯何得流名百代以为美谈者哉旧令云杀人父母徙之二千里外不施父子孙祖明矣赵当避王朞功千里外耳令亦云凡流徙者同籍亲近欲相随者听之此又大通情体因亲以敎爱者也赵既流移载为人子何得不从载从而称不行岂名敎所许如此称赵竟不可分赵虽内愧终身称当沈痛没齿孙祖之义自不得永絶事理固然也从之又出为义兴太守在郡有能名征拜左民尚书坐正直受节假对人未至委出白衣领职寻转太常十四年太祖以新撰礼论付隆使下意隆上表曰臣以下愚不渉师训孤陋闾阎面墙靡识谬䝉询逮愧惧流汗原夫礼者三千之本人伦之至道故用之家国君臣以之尊父子以之亲用之婚冠少长以之仁爱夫妻以之义顺用之乡人友朋以之三益宾主以之敬让所谓极乎天蟠乎地穷髙逺测深厚莫尚于礼也其乐之五声易之八象诗之风雅书之典诰春秋之微婉劝惩无不本乎礼而后立也其源逺流广其体大而义精非夫叡哲大贤孰能明乎此哉况遭暴秦焚亡百不存一汉兴始征召故老搜集残文其体例纰缪首尾脱落难可详论幸髙堂生颇识旧义诸儒各为章句之説既明不独逹所见不同或师资相传共枝别干故闻人二戴俱事后苍俄已分异卢植郑𤣥偕学马融人各名家又后之学者未逮曩时而问难星繁充斥兼两揺文列锦焕烂可观然而五服之本或差哀敬之制舛杂国典未一于四海家法叅驳于搢绅诚宜考详逺虑以定皇代之盛礼者也伏惟陛下钦明𤣥圣同规唐虞畴咨四岳兴言三礼而伯夷未登微臣窃位所以大惧负乘形神交恶者无忘夙夜矣而复猥充博採之数与闻爰发之求寔无以仰酬圣㫖万分之一不敢废嘿谨率管穴所见五十二事上呈蚩鄙茫浪伏用竦赧明年致仕拜光禄大夫归老在家手不释卷博学多通特精三礼谨于奉公常手抄书籍二十八年卒时年八十三史臣曰选贤于野则治身业𢎞求士于朝则饰智风起六经奥逺方轨之正路百家浅末㨗至之偏道汉世登士闾党为先崇本务学不尚浮诡然后可以俯拾青组顾蔑籯金于是人厉従师之志家竞专门之术艺重当时所居一旦成市黉舎蹔启着録或至万人是故仕以学成身由义立自魏氏膺命主爱雕虫家弃章句人重异术又选贤进士不本乡闾铨衡之寄任归台阁以一人之耳目究山川之险情贤否臆断万不值一由是仕凭借誉学非为己崇诡遇之巧速鄙税驾之迟难士自此委笥植经各从所务早往晏退以取世资庠序黉校之士𫝊经聚徒之业自黄初至于晋末百余年中儒敎尽矣髙祖受命议创国学宫车早晏道未及行迄于元嘉甫获克就雅风盛烈未及曩时而济济焉颇有前王之遗典天子鸾旗警跸清道而临学馆储后冕旒黼黻北靣而礼先师后生所不尝闻黄发未之前覩亦一代之盛也臧焘徐广傅隆裴松之何承天雷次宗并服膺圣哲不为雅俗推移立名于世宜矣颕川庾蔚之鴈门周野王汝南周王子河内向琰㑹稽贺道飬皆託志经书见称扵后学蔚之略解礼记并注贺循丧服行于世云宋书卷五十五卷五十五考证宋书卷五十五考证臧焘传虽外戚贵显而弥自沖约贵监本作䝿盖因说文作䝿而讹也今改正宋书卷五十五考证宋书卷五十六钦定四库全书宋书卷五十六梁沈约撰列传第十六谢瞻孔琳之谢瞻字宣逺一名檐字通逺陈郡阳夏人卫将军晦第三兄也年六嵗能属文为紫石英赞果然诗当时才士莫不叹异初为桓伟安西叅军楚台祕书郎瞻幼孤叔母刘抚养有恩纪兄弟事之同于至亲刘弟柳为吴郡将姊俱行瞻不能违解职随从为柳建威长史寻为髙祖镇军琅邪王大司马参军转主簿安成相中书侍郎宋国中书黄门侍郎相国从事中郎弟晦时为宋台右卫权遇己重于彭城还都迎家賔客辐辏门巷填咽时瞻在家惊骇谓晦曰汝名位未多而人归趣乃尔吾家素以退为业不愿干豫时事交游不过亲朋而汝遂势倾朝野此岂门户之福邪乃篱隔门庭曰吾不忍见此及还彭城言于髙祖曰臣本素士父祖位不过二千石弟年始三十志用凡近荣冠台府位任显密福过灾生其应无逺特乞降黜以保衰门前后屡陈髙祖以瞻为吴兴郡又自陈请乃为豫章太守晦或以朝廷密事语瞻瞻輙向亲旧陈説以为笑戏以絶其言晦遂建佐命之功任寄隆重瞻愈忧惧永初二年在郡遇疾不肯自治幸于不永晦闻疾奔往瞻见之曰汝为国大臣又总戎重万里逺出必生疑谤时果有诉告晦反者瞻疾笃还都髙祖以晦典禁旅不得出宿使瞻居于晋南郡公主婚羊贲故第在领军府东门瞻曰吾有先人敝庐何为于此临终遗晦书曰吾得启体幸全归骨山足亦何所多恨弟思自勉厉为国为家遂卒时年三十五瞻善于文章辞采之美与族叔混弟灵运相抗灵运父奂无才能为祕书郎早年而亡灵运好臧否人物混患之欲加裁折未有方也谓瞻曰非汝莫能乃与晦曜𢎞微等共游戏使瞻与灵运登车便商较人物瞻谓之曰祕书早亡谈者亦互有同异灵运黙然言论自此衰止弟㬭字宣镜幼有殊行年数嵗所生母郭氏久婴痼疾晨昬温凊和药捧膳不阙一时勤容戚颜未尝暂改恐仆役营疾懈倦躬自执劳母为病畏惊㣲贱过甚一家尊卑感㬭至性咸纳屦而行屏气而语如此者十余年初为州主簿中军行参军太子舎人俄迁祕书丞自以兄居权贵已䝉超擢固辞不就徐羡之请为司空长史黄门郎元嘉三年从坐伏诛时年三十一有诏宥其子世平又早卒无后孔琳之字彦琳会稽山隂人祖沈晋丞相掾父殿光禄大夫琳之彊正有志力好文义解音律能弹棊妙善草隶郡命主簿不就后辟本国常侍轻之尉桓𤣥时议欲废钱用谷帛琳之议曰洪范八政以货次食岂不以交易之资为用之至要者乎若使不以交易百姓用力于为钱则是妨其为生之业禁之可也今农自务谷工自务器四民各肄其业何尝致勤于钱故圣王制无用之货以通有用之财既无毁败之费又省运置之苦此钱所以嗣功龟贝歴代不废者也谷帛为寳本充衣食今分以为货则致损甚多又劳毁于商贩之手耗弃于割截之用此之为敝着于自曩故钟繇曰巧伪之民竞藴湿谷以要利制薄绢以充资魏世制以严刑弗能禁也是以司马芝以为用钱非徒丰国亦所以省刑钱之不用由于兵乱积久自至于废有由而然汉末是也今既用而废之则百姓顿亡其财今括囊天下谷以周天下之食或仓庾充衍或粮靡斗储以相资通则贫者仰富致之之道寔假于钱一朝断之便为弃物是有钱无粮之民皆坐而饥困此断钱之立敝也且据今用钱之处不为贫用谷之处不为富又民习来久革之必惑语曰利不百不易业况又钱便于谷邪魏明帝时钱废谷用三十年矣以不便于民乃举朝大议精力达治之士莫不以宜复用钱民无异情朝无异论彼尚舎谷帛而用钱足以明谷帛之弊着扵己试世谓魏氏不用钱久积累巨万故欲行之利公富国斯殆不然昔晋文后舅犯之谋而先成季之信以为虽有一时之勲不如万世之益于时名贤在列君子盈朝大谋天下之利害将定经国之要术若谷实便钱义不昧当时之近利而废永用之通业㫁可知矣斯实由困而思革改而更张耳近孝武之末天下无事时和年丰百姓乐业便自谷帛殷阜几乎家给人足騐之事实钱又不妨民也顷兵革屡兴荒馑洊及饥寒未振寔此之由公既援而拯之大革视听𢎞敦本之敎明广农之科敬授民时各顺其业逰荡知反务末自休固以南亩竞力野无遗壤矣于是以往升平必至何衣食之足䘏愚谓救弊之术无取于废钱𤣥乂议复肉刑琳之以为唐虞象刑夏禹立辟葢淳薄既异致化寔同寛勐相济惟变所适书曰刑罚世轻世重言随时也夫三代风纯而事简故罕蹈刑辟季末俗巧而务殷故动陷宪网若三千行于叔世必省踊贵之尤此五帝不相循法肉刑不可悉复者也汉文发仁恻之意伤自新之路莫由革古创制号称刑措然名轻而实重反更伤民故孝景嗣位轻之以缓缓而民慢又不禁邪期于刑罚之中所以见美在昔歴代详论而未获厥中者也兵荒后罹法更多弃市之刑本斩右趾汉文一谬承而弗革所以前贤怅恨议之而未辩钟繇陈羣之意虽小有不同而欲右趾代弃市若从其言则所活者衆矣降死之生诚为轻法然人情慎显而轻昧忽逺而惊近是以盘盂有铭韦弦作佩况在小人尤其所惑或目所不覩则忽而不戒日陈于前则惊心骇瞩由此言之重之不必不伤轻之不必不惧而可以全其性命蕃其产育仁既济物功亦益衆又今之所患逋逃为先屡叛不革逃身靡所亦以肃戒未犯永絶恶原至于余条宜依旧制岂曰允中贵献管穴𤣥好人附悦而琳之不能顺㫖是以不见知迁楚台员外散骑侍郎遭母忧去职服阕除司徒左西掾以父致仕自解时司马休之为㑹稽内史后将军仍以琳之为长史父忧去官服阕补太尉主簿尚书左丞扬州治中从事史所居着绩衆官献便宜议者以为宜修庠序䘏典刑审官方明黜陟举逸拔才务农简调琳之于衆议之外别建言曰夫玺印者所以辩章官爵立契符信官莫大于皇帝爵莫尊于公侯而传国之玺歴代迭用袭封之印奕世相传贵在仍旧无取改作今世惟尉一职独用一印至于内外羣官每迁悉改讨寻其义私所未逹若谓官各异姓与传袭不同则未若异代之为殊也若论其名器虽有公卿之贵未若帝王之重若以或有诛夷之臣忌其凶秽则汉用秦玺延祚四百未闻以子婴身戮国亡而弃之不佩帝王公侯之尊不疑于传玺人臣衆僚之卑何嫌于即印载籍未闻其説推例自乖其准而终年刻铸丧功消实金银铜炭之费不可称言非所以因循旧贯易简之道愚谓衆官即用一印无烦改作若有新置官又官多印少文或零失然后乃铸则仰禆天府非唯小益又曰凶门栢装不出礼典起自末代积习生常遂成旧俗爰自天子逹于庻人诚行之有由卒革必骇然茍无闗于情而有愆礼度存之未有所明去之未有所失固当式遵先典釐革后谬况复兼以㳺费寔为民患者乎凡人士丧仪多出闾里毎有此湏动十数万损民财力而义无所取至于寒庶则人思自竭虽复室如悬罄莫不倾产殚财所谓𦵏之以礼其若此乎谓宜谨遵先典一罢凶门之式表以素扇足以示凶又曰昔事故饥荒米谷绵绢皆贵其后米价登复而绢于今一倍绵绢既贵蚕业者滋虽懃厉兼倍而贵犹不息愚谓致此良有其由昔事故之前军器止用铠而已至于袍袄裲裆必俟战阵实在库藏永无损毁今仪従直卫及邀罗使命有防卫迎送悉用袍袄之属非惟一府衆军皆然绵帛易败势不支久又昼以御寒夜以寝卧曽未周年便自败裂毎丝緜新登易折租以市又诸府竞收勲有千万积贵不已实由于斯私服为之难贵官库为之空尽愚谓若侍卫所须固不可废其余则依旧用铠小小使命送迎之属止宜给仗不烦铠袄用之既简则其价自降又曰夫不耻恶食唯君子能之肴馔尚奢为日久矣今虽改张是𢎞而此风未革所甘不过一味而陈必方丈适口之外皆为説目之费富者以之示夸贫者为之单产衆所同鄙而莫能独异愚谓宜粗为其品使奢俭有中若有不改加以贬黜则德俭之化不日而流迁尚书吏部郎义熈六年髙祖领平西将军以为长史大司马琅邪王从事中郎又除髙祖平北征西长史迁侍中宋台初建除宋国侍中出为吴兴太守公事免永初二年为御史中丞明宪直法无所屈挠奏劾尚书令徐羡之曰臣闻事上以奉宪为恭临下以威严为整然后朝典惟明莅衆必肃斯道或替则宪纲其頽臣以今月七日预皇太子正㑹㑹毕车去幷猥臣停门待阙有何人乗马当臣车前收捕驱遣命去何人骂詈收捕谘审欲録毎有公事臣常虑有纷纭语令勿问而何人独骂不止臣乃使録何人不肯下马连呌大唤有两威仪走来击臣收捕尚书令省事倪宗又牵威仪手力击臣下人宗云中丞何得行凶敢録令公人凡是中丞收捕威仪悉皆缚取臣勑下人一不得鬭凶势辀张有顷乃散又有羣人就臣车侧録收捕樊马子牙行筑马子顿伏不能还台臣自録非本无对校而宗敢乗势凶恣簒夺罪身尚书令臣羡之与臣列车纷纭若此或云羡之不禁或云羡之禁而不止纵而不禁既乖国宪禁而不止又不经通陵犯监司凶声彰赫容纵宗等曽无紏问亏损国威无大臣之体不有凖绳风裁何寄羡之内居朝右外司辇毂位任隆重百辟所瞻而不能𢎞惜朝章肃是风轨致使宇下纵肆凌暴宪司凶赫之声起自京邑所谓己有短垣而自踰之又宗为簒夺之主縦不紏问二三亏违宜有裁贬请免羡之所居官以公还第宗等簒夺之愆已属掌故御史随事检处诏曰小人难可检御司空无所问余如奏羡之任居朝端不欲以犯宪示物时羡之领扬州刺史琳之弟璩之为治中羡之使璩之解释琳之停寝其事琳之不许璩之固陈琳之谓曰我触忤宰相正当罪止一身尔汝必不应从坐何须勤勤邪自是百僚震肃莫敢犯禁髙祖甚嘉之行经兰台亲加临幸又领本州大中正迁祠部尚书不治产业家尤贫素景平元年卒时年五十五追赠太常子邈有父风官至扬州治中从事史邈子觊别有传觊弟道存世祖大明中歴黄门吏部郎临海王子顼前军长史南郡太守晋安王子勋建伪号为侍中行雍州事事败自杀史臣曰民生所贵曰食与货货以通币食为民天是以九棘播于农皇十朋兴扵上代昔醇民未离情嗜踈寡奉生赡己事有易周一夫躬稼则余食委室匹妇务织则兼衣被体虽懋迁之道通用济乏龟贝之益为功葢轻而事有譌变姦敝代起昏作役苦故穑人去而従商商子事逸末业流而浸广泉货所通非复始造之意扵是竞收罕至之珍逺蓄未名之货明珠翠羽无足而驰丝罽文犀飞不待翼天下荡荡咸以弃本为事丰衍则同多稌之资饥凶又减田家之蓄钱虽盈尺既不疗于尧年贝或如轮信无救于汤世其蠧病亦已深矣固宜一罢钱货专用谷帛使民知役生之路非此莫由夫千匹为货事难于懐璧万斛为市未易扵越乡斯可使末伎自禁㳺食知反而年世推移民与事习或库盈朽贯而髙廪未充或家有藏镪而良畴罕辟若事改一朝废而莫用交易所寄旦夕无待虽致乎要术而非可卒行先宜削华止伪还淳反古抵璧幽峯捐珠清壑然后驱一世之民反耕桑之路使缣粟羡溢同于水火既而荡涤圜法销铸勿遗立制垂统永传于后比屋称仁岂伊唐世桓𤣥知其始而不览其终孔琳之覩其末而不统其本岂虑有开塞将一往之谈可然乎宋书卷五十六卷五十六考证宋书卷五十六考证谢瞻传吾家素以退为业南史素字在以字下按素业二字乃当时常语蔡兴宗传云以业尚素立见称即此意也素退是朴素恬退之义当从之灵运父奂奂南史作瑍使瞻与灵运登车便商较人物南史与字下有灵运共车四字谢㬭附传母为病畏惊微贱过甚一家尊卑感㬭至性咸纳屦而行屏气而语南史惊字下有而字监本母字在为字下又贱字讹作践今改正孔琳之传父殿光禄大夫殿南史作廞后辟本国常侍轻之尉轻之二字疑误史臣论一夫躬稼则余食委室食一本作飡宋书卷五十六考证宋书卷五十七钦定四库全书宋书卷五十七梁沈约撰列传第十七蔡廓蔡廓字子度济阳考城人也曾祖谟晋司徒祖系抚军长史父綝司徒左西属廓博渉羣书言行以礼起家着作佐郎时桓𤣥辅晋议复肉刑廓上议曰夫建封立法𢎞治稽化必随时置制徳刑兼施贞一以闲其邪敎禁以检其慢洒湛露以膏润厉严霜以肃威晞风者陶和而安恬畏戾者闻宪而警虑虽复质文迭用而斯道莫革肉刑之设肇自哲王葢由曩世风淳民多惇谨图像既陈则机心㝠戢刑人在涂则不逞改操故能胜残去杀化隆无为季末浇伪法网弥宻利巧之懐日滋耻畏之情转寡终身剧役不足止其姦况乎黥劓岂能反其善徒有酸惨之声而无济治之益至于弃市之条寔非不赦之罪事非三杀考律同归轻重均科减降路塞钟陈以之抗言元皇所为留愍今英辅翼赞道邈伊周虽闭否之运甫开而遐遗之难未已诚宜明慎用刑爱民𢎞育申哀矜以革滥移大辟于支体全性命之至重恢繁息于将来使将㫁之骨荷更荣于三阳干时之华监商飙而知惧威惠俱宣感畏偕设全生拯暴于是乎在迁司徒主簿尚书度支殿中郎通直郎髙祖太尉参军司徒属中书黄门郎以方鲠闲素为髙祖所知及髙祖领兖州廓为别驾从事史委以州任寻除中军谘议参军太尉从事中郎未拜遭母忧性至孝三年不栉沐殆不胜䘮服阕相国府复板为从事中郎领记室宋台建为侍中建议以为鞫狱不宜令子孙下辞明言父祖之罪亏敎伤情莫此为大自今家人与囚相见无乞鞫之诉使民以明伏罪不须责家人下辞朝议咸以为允从之世子左衞率谢灵运輙杀人御史中丞王淮之坐不纠免官髙祖以廓刚直不容邪枉补御史中丞多所纠奏百僚震肃时中书令傅亮任寄隆重学冠当时朝廷仪典皆取定于亮每谘廓然后施行亮意若有不同廓终不为屈时疑扬州刺史庐陵王义真朝堂班次亮与廓书曰扬州自应着刺史服耳然谓坐起班次应在朝堂诸官上不应依官次坐下足下试更寻之诗序云王姬下嫁于诸侯衣服礼秩不系其夫下王后一等推王姬下王后一等则皇子居然在王公之上陆士衡起居注式干殿集诸皇子悉在三司上今抄疏如别又海西即位赦文太子武陵王第一抚军将军㑹稽王第二大司马第三大司马位既最髙又都督中外而次在二王之下岂非下皇子邪此文今具在也永和中蔡公为司徒司马简文为抚军开府对録朝政蔡为正司不应反在仪同之下而于时位次相王在前蔡公次之耳诸例甚多不能复具䟽扬州反乃居卿君之下恐此失礼宜改之邪廓答曰扬州位居卿君之下常亦惟疑然朝廷以位相次不以本封复无明文云皇子加殊礼齐献王为骠骑孙秀来降武帝欲优异之以秀为骠骑转齐王为镇军在骠骑上若如足下言皇子使在公右则齐王本次自尊何改镇军令在骠骑上明知故依见位为次也又齐王为司空贾充为太尉俱録尚书署事常在充后潘正叔奏公羊事于时三録梁王肜为卫将军署在太尉陇西王泰司徒王𤣥沖下近太元初贺新宫成司马太傅为中军而以齐王柔之为贺首立安帝为太子止礼徐邈为郎位次亦以太傅在诸王下又谒李太后宗正尚书符令以髙宻王为首时王东亭为仆射王徐皆是近世识古今者足下引式干公王吾谓未可为据其云上出式干古传中彭城王植荀组潘岳嵇绍杜斌然后道足下所疏四王在三司之上反在黄门郎下有何义且四王之下则云大将军梁王肜车骑赵王伦然后云司徒王戎耳梁赵二王亦是皇子属尊位齐在豫章王常侍之下又复不通葢书家指疏时事不必存其班次式干亦是私宴异扵朝堂如今含章西堂足下在仆射下侍中在尚书下耳来示又云曾祖与简文对録位在简文下吾家故事则不然今写如别王姬身无爵位故可得不从夫而以王女为尊皇子出任则有位有位则依朝复示之班序唯引泰和赦文差可为言然赦文前后亦参差不同太宰上公自应在大司马前耳简文虽抚军时已授丞相殊礼又中外都督故以本任为班不以督中外便在公右也今䕶军总方伯而位次故在持节都督下足下复思之迁司徒左长史出为豫章太守征为吏部尚书廓因北地傅隆问亮选事若悉以见付不论不然不能拜也亮以语録尚书徐羡之羡之曰黄门郎以下悉以委蔡吾徒不复厝懐自此以上故宜共参同异廓曰我不能为徐干木署纸尾也遂不拜干木羡之小字也选案黄纸録尚书与吏部尚书聫名故廓云署纸尾也羡之亦以廓正直不欲使居权要徙为祠部尚书太祖入奉大统尚书令傅亮率百僚奉迎廓亦俱行至寻阳遇疾不堪前亮将进路诣廓别廓谓曰营阳在吴宜厚加供奉营阳不幸卿诸人有弑主之名欲立于世将可得邪亮已与羡之议害少帝乃驰信止之信至已不及羡之大怒曰与人共计议云何裁转背便卖恶于人及太祖即位谢晦将之荆州与廓别屏人问曰吾其免乎廓曰卿受先帝顾命任以社稷废昏立明义无不可但杀人二昆而以北面挟震主之威据上流之重以古推今自免为难也廓年位并轻而为时流所推重每至嵗时皆束带到门奉兄轨如父家事小大皆谘而后行公禄赏赐一皆入轨有所资湏悉就典者请焉従髙祖在彭城妻郗氏书求夏服廓答书曰知须夏服计给事自应相供无容别寄时轨为给事中元嘉二年廓卒时年四十七髙祖尝云羊徽蔡廓可平世三公少子兴宗兴宗年十嵗失父哀毁有异凡童廓罢豫章郡还起二宅先成东宅与轨廓亡而馆宇未立轨罢长沙郡还送钱五十万以补宅直兴宗年十嵗白母曰一家由来丰俭必共今日宅价不宜受也母悦而从焉轨有愧色谓其子淡曰我年六十行事不及十嵗小儿寻䘮母少好学以业尚素立见称初为彭城王义康司徒行参军太子舍人南平穆王冠军参军武昌太守又为太子洗马义阳王友中书侍郎中书令建平王宏侍中王僧绰竝与兴宗厚善元凶弑立僧绰被诛凶威方盛亲故莫敢往兴宗独临哭尽哀出为司空何尚之长史又迁太子中庶子世祖践祚还先职迁临海太守征为黄门郎太子中庻子转㳺击将军俄迁尚书吏部郎时尚书何偃疾患上谓兴宗曰卿详练清浊今以选事相付便可开门当之无所让也转司徒左长史复为中庶子领前军将军迁侍中每正言得失无所顾惮由是失㫖竟陵王诞据广陵城为逆事平兴宗奉㫖慰劳州别驾范义与兴宗素善在城内同诛兴宗至广陵躬自收殡致䘮还豫章旧墓上闻之甚不悦庐陵内史周朗以正言得罪鏁付宁州亲戚故人无敢赡送兴宗在直请急诣朗别上知尤怒坐属疾多日白衣领职寻左迁司空沈庆之长史行兖州事还为廷尉卿有解士先者告申坦昔与丞相义宣同谋时坦已死子令孙时作山阳郡自系廷尉兴宗议曰若坦昔为戎首身今尚存累经肆眚犹应䝉宥令孙天属理相为隐况人亾事逺追相诬讦断以礼律义不合闗若士先审知逆谋当时即应启闻包藏积年发因私怨况称风声路传寔无定主而干黩欺罔罪合极法又有讼民严道恩等二十二人事未洗正敕以当讯权系尚方兴宗以讼民本在求理故不加械即若系尚方于事为苦又司徒前劾送武康令谢沈及郡县尉还职司十一人坐仲良铸钱不禽久已判结又送郡主簿丘元敬等九人或下疾假或去职已久又加执启事悉见从出为东阳太守迁安陆王子绥后军长史江夏内史行郢州事征还未拜留为左民尚书顷之转掌吏部时上方盛淫宴虐侮羣臣自江夏王义恭以下咸加秽辱惟兴宗以方直见惮不被侵媟尚书仆射颜师伯谓议曹郎王躭之曰蔡尚书常免昵戏去人寔逺躭之曰蔡豫章昔在相府亦以方严不狎武帝宴私之日未尝相召每至官赌常在胜朋蔡尚书今日可谓能负荷矣大明末前废帝即位兴宗告太宰江夏王义恭应须䇿文义恭曰建立储副本为今日复安用此兴宗曰累朝故事莫不皆然近永初之末营阳王即位亦有文策今在尚书可检视也不従兴宗时亲奉玺绶嗣主容色自若了无哀貎兴宗出谓亲故曰鲁昭在戚而有嘉容终之以衅结大臣昭子请死国家之祸其在此乎时义恭録尚书事受遗辅政阿衡幼主而引身避事政归近习越骑校尉戴法兴中书舎人巢尚之专制朝权威行近逺兴宗职管九流铨衡所寄每至上朝辄与令録以下陈欲登贤进士之意又箴规得失博论朝政义恭素性恇桡阿顺法兴常虑失㫖闻兴宗言辄战惧无计先是大明世奢侈无度多所造立赋调烦严征役过苦至是发诏悉皆削除由此紫极殿南北驰道之属皆被毁壊自孝建以来至大明末凡诸制度无或存者兴宗于都坐慨然谓颜师伯曰先帝虽非盛徳主要以道始终三年无改古典所贵今殡宫始彻山陵未逺而凡诸制度兴造不论是非一皆刋削虽复禅代亦不至尔天下有识当以此窥人师伯不能用兴宗每陈选事法兴尚之等辄㸃定回换仅有存者兴宗于朝堂谓义恭及师伯曰主上谅闇不亲万机而选举宻事多被删改复非公笔亦不知是何天子意王景文谢荘等迁授失序兴宗又欲为美选时薛安都为散骑常侍征虏将军太子左率殷常为中庻子兴宗先选安都为左衞将军常侍如故殷常为黄门领校太宰嫌安都为多欲单为左卫兴宗曰率卫相去唯阿之间且已失征虏非乃超越复夺常侍顿为降贬若谓安都晩逹微人本宜裁抑令名器不轻宜有贯序谨依选体非私安都义恭曰官宜加超授者殷常便应侍中那得为黄门而已兴宗又曰中庻侍中相去实逺且安都作率十年殷常中庻百日今又领校不为少也使选令史颜祎之薛庆元等徃复论执义恭然后署案既中㫖以安都为右衞加给事中由是大忤义恭及法兴等出兴宗吴郡太守固辞郡执政愈怒又转为新安王子鸾抚军司马辅国将军南东海太守行南徐州事又不拜苦求益州义恭于是大怒上表曰臣闻慎节言语大易有规铨序九流无取裁若乃结党连羣讥诉互起街谈巷议罔顾听闻乃撤实宪制所宜禁经之巨蠹侍中祕书监臣彧自表父疾必求侍养圣㫖矜体特顺所陈改授臣府元僚兼带军郡虽臣驽劣府任非轻准之前人不为屈后京郡本以为禄不计户之少多遇缺便用无关髙下抚军长史庄滞府累朝每陈危苦内职外守称未堪依唯王球昔比赐以优养恩慈之厚不近于薄前新除吴郡太守兴宗前居选曹多不平允鸿渥含宥恕其不闲改任大都宠均阿辅仍苦请益州雅违成命伏寻扬州刺史子尚吴兴太守休若并国之茂戚鲁卫攸在犹牧守东山竭诚抚莅而辞择适情起自庶族逮佐北蕃尤无欣荷御史中丞永昔嵗余愆从恩今授光禄勲臣淹虽曰代臣累经降黜后效未申以何取进司徒左长史孔觊前降右衞寻徙今职回换之宜不为乃少窃外谈谓彧等咸爲失分又闻兴宗躬自怨怼与尚书右仆射师伯疏辞旨甚苦臣虽不见所闻不虚臣以凡才不应机务谬自幸㑹受任三朝进无古人举贤之美退无在下献替之绩致滋纷纭伏增慙悚然此源不塞此风弗变将亏正道尘秽盛猷伏愿圣听赐垂览察诏曰太宰表如此省以怃然朕恭承洪绪思𢎞盛烈而在朝凌竞驱扇成风将何以式扬先德克隆至化公体国情深保釐攸託便可付外详议义恭因使尚书令柳元景奏曰臣义恭表诏书如右摄曹辨覈尚书袁愍孙牒此月十七日诣仆射颜师伯语次因及尚书蔡兴宗有书固辞今授仍出疏见公乃者数纸不意悉何所道縁此因及朝士当今圣世不可使人以为少今牒数之朝廷处之实得所臣等亦自谓得分常多在门袁愍孙无或措多而愚意欲启更量出内之宜刍荛管见愿在闻彻选令史宣传宻事故因附上闻亦外人言此今辞庆先列今月十八日往尚书袁愍孙论选事愍孙云昨诣颜仆射出蔡尚书疏见示言辞甚苦又云所得亦少主上践祚始尔朝士有此人不多物议谓应美用乃更恨少使咨事便启録公又谢庄时未老其疾以转差今居此任复爲非宜谓宜中书令才望为允又孔觊南士之美所歴已多近频授即复回改于理为屈门下无人此是名选又张求人地可论其去嵗愆戾非爲深罪依其望复门下一人张淹替忝南下预因休戚虽屡经愆黜事亦已久谓应祕书监带授兴宗手迹数纸文翰炳然事证明白不假覈辨愍孙任居官人职掌铨裁若有未久则宜显言而私加许与自相选署託云物论终成虚诡隐末出端还爲矛楯臣闻九官成让虞风垂则诽主怨时汉罪夙断况义为身发言谤朝序乱辟害政混秽大猷纷纭彰谬上延诏㫖不有霜准轨宪斯沦请解兴宗新附官须事御收付廷尉法狱治罪免愍孙所居官诏曰兴宗首乱朝典允当明宪以其昔经近侍未忍尽法可令思愆逺封愍孙窃评自己委咎物议可以子领职除兴宗新昌太守郡属交州朝廷莫不嗟骇先是兴宗纳何后寺尼智妃为妾姿貎甚美有名京师迎车已去而师伯宻遣人诱之潜往载取兴宗迎人不觉及兴宗被徙论者竝云由师伯师伯甚病之法兴等既不欲以徙大臣为名师伯又欲止息物议由此停行顷之法兴见杀尚之被系义恭师伯诛复起兴宗为临海王子顼前军长史辅国将军南郡太守行荆州事不行时前废帝凶暴兴宗外甥袁顗为雍州刺史劝兴宗行曰朝廷形势人所共见在内大臣朝夕难保舅今出居陜西爲八州事顗在襄沔地胜兵强去江陵咫尺水陆通便若朝廷有事可共立桓文之功岂与受制凶狂祸难不测同年而语乎今不去虎口而守此危逼后求复出岂得哉兴宗曰吾素门平进与主上甚踈未容有患宫省内外人不自保㑹应有变若内难得弭外衅未必可量汝欲在外求全我欲居内免祸各行所见不亦善乎时京城危惧衣冠咸欲逺徙后皆流离外难百不一存重除吏部尚书太尉沈庆之深虑危祸闭门不通賔客尝遣左右范羡诣兴宗属事兴宗谓羡曰公闭门絶客以避悠悠请託耳身非有求何为见拒还造庆之庆之遣羡报命要兴宗令往兴宗因説之曰先帝虽无功于天下要能定平凶逆在位十一年以道晏驾主上绍临四海清谧即位正是举止违衷小小得失耳亦谓春秋尚富进德可期而比者所行人伦道尽今所忌惮惟在于公百姓喁喁无复假息之望所冀正在公一人而已若复坐视成败者非唯身祸不测四海重责将有所归公威名素着天下所服今举朝遑遑人人危怖指麾之日谁不景从如其不断旦暮祸及仆昔佐贵府䝉眷异常故敢尽言愿公思为其计庆之曰仆皆前虑不复自保但尽忠奉国始终以之正当委天任命耳加老罢私门兵力顿阙虽有其意事亦无从兴宗曰当今懐谋思奋者非要富贵求功赏各欲免死朝夕耳殿内将帅正听外间消息若一人唱首则俯仰可定况公威风先着统戎累朝诸旧部曲布在宫省宋越谭金之徒出公宇下并受生成攸之恩仁公家口子弟耳谁敢不从且公门徒义附竝三吴勇士宅内奴僮人有数百陆攸之今入东讨贼又大送铠仗在青溪未发攸之公之乡人骁勇有胆力取其器仗以配衣宇下使攸之率以前驱天下之事定矣仆在尚书中自当率百僚案前世故事更简贤明以奉社稷昔太甲罪不加民昌邑虐不及下伊尹霍光犹成大事况今苍生窘急祸百往代乎又朝廷诸所行造民间皆云公悉豫之今若沈疑不决当有先公起事者公亦不免附从之祸车驾屡幸贵第醉酣弥留又闻屛左右独入合内此万世一时机不可失仆荷养深重故吐去梯之言宜详其祸福庆之曰深感君无己意此事大非仆所能行事至故当抱忠以没耳顷之庆之果以见忌致祸时领军王𤣥谟大将有威名邑里讹言云已见诛市道喧扰𤣥谟典籖包法荣者家在东阳兴宗故郡民也爲𤣥谟所信见使至兴宗因谓曰领军殊当忧惧法荣曰领军此日殆不复食夜亦不眠常言收已在门不保俄顷兴宗曰领军忧惧当为方略那得坐待祸至初𤣥谟旧部曲犹有三千人废帝颇疑之彻配监者𤣥谟太息深怨启留五百人巖山营墓事犹未毕少帝欲猎又悉唤还城巖兵在中堂兴宗劝以此衆举事曰当今以领军威名率此爲朝廷唱始事便立克领军虽复失脚自可乘轝处分祸殆不测勿失事机君还可白领军如此𤣥谟遣法荣报曰此亦未易可行期当不泄君言太宗践祚𤣥谟责所亲故吏郭季产女壻韦希真等曰当艰难时周旋辈无一言相扣发者季产曰蔡尚书令包法荣所道非不㑹机但大事难行尔季产言亦何益𤣥谟有慙色右衞将军刘道隆为帝所宠信专统禁兵乘舆尝夜幸着作佐郎江斆宅兴宗马车从道隆从车后过兴宗谓曰刘公比日思一闲写道隆深逹此㫖掐兴宗手曰蔡公勿多言帝每因朝宴捶欧羣臣自骠骑大将军建安王休仁以下侍中袁愍孙等咸见陵曵唯兴宗得免顷之太宗定大事是夜废帝横尸在大医合口兴宗谓尚书右仆射王景文曰此虽凶悖要是天下之主宜使丧礼粗足若直如此四海必将乘人时诸方并举兵反国家所保唯丹阳淮南数郡其间诸县或已应贼东兵已至永世宫省危惧上集羣臣以谋成败兴宗曰今普天图逆人有异志宜镇以静以至信待人比者逆徒亲戚布在宫省若绳之以法则土崩立至宜明罪不相及之义物情既定人有战心六军精勇器甲犀利以待不习之兵其势相万耳愿陛下勿忧上从之加游击将军未拜迁尚书右仆射寻领衞尉又领兖州大中正太宗谓兴宗曰诸处未定殷琰已复同逆顷日人情云何事当济不兴宗曰逆之与顺臣无以辨今商旅断絶而米甚丰贱四方云合而人情更安以此卜之清荡可必但臣之所忧更在事后犹羊公言既平之后方当劳圣虑耳尚书禇渊以手板筑兴宗兴宗言之不已上曰如卿言赭圻平函送袁顗首勑从登南掖门楼观之兴宗澘然流涕上不悦事平封兴宗始昌县伯食邑五百户固让不许封乐安县伯邑三百戸国秩吏力终以不受时殷琰据寿阳爲逆遣辅国将军刘勔攻围四方既平琰婴城固守上使中书爲诏譬琰兴宗曰天下旣定是琰思过之日陛下宜赐手诏数行以相私慰今直中书爲诏彼必疑谓非真未是所以速清方难也不从琰得诏谓刘勔诈造果不敢降攻战经时人乃归顺先徐州刺史薛安都据彭城反后遣使归顺泰始元年冬遣张永率军迎之兴宗曰安都遣使归顺此诚不虚今宜抚之以和卽安所莅乃遣须单使及咫尺书耳若以重兵迎之势必疑惧或能招引北虏为患不测叛臣衅重必宜翦戮则比者所宥亦已𢎞矣况安都外据疆地密迩边关考之国计尤宜驯养如其遂叛将生旰食之忧彭城崄固兵强将勇围之既难攻不可拔疆塞之虞二三宜虑臣爲朝廷忧之时张永已行不见从安都闻大军过淮婴城自守要取索虏永战大败又值寒雪死者十八九遂失淮北四州其先见如此初永败问至上在干明殿先召司徒建安王休仁又召兴宗谓休仁曰吾慙蔡仆射以败书示兴宗曰我愧卿三年春出爲使持节都督郢州诸军事安西将军郢州刺史坐诣尚书切论以何始真为咨议参军初不被许后又重陈上怒贬号平西将军寻又复号初吴兴丘珍孙言论常侵兴宗珍孙子景先人才甚美兴宗与之周旋及景先爲鄱阳郡值晋安王子勋爲逆转在竟陵为吴喜所杀母老女穉流离夏口兴宗至郢州亲自临哭致其丧柩家累令得东还在任三年迁镇东将军㑹稽太守加散骑常侍寻领兵置佐加都督㑹稽东阳新安永嘉临海五郡诸军事给鼓吹一部㑹稽多诸豪右不遵王宪又幸臣近习参半宫省封略山湖妨民害治兴宗皆以法绳之㑹土全实民物殷阜王公妃主邸舎相望桡乱在所大爲民患子息滋长督责无穷兴宗悉启罢省又陈原诸逋负解遣杂役并见从三吴旧有乡射礼久不复修兴宗行之礼仪甚整先是元嘉中羊𤣥保为郡亦行乡射太宗崩兴宗与尚书令袁粲右仆射禇渊中领军刘勔镇军将军沈攸之同被顾命以兴宗爲使持节都督荆湘雝益梁宁南北秦八州诸军事征西将军开府仪同三司荆州刺史加班劒二十人常侍如故被征还都时右军将军王道隆任参内政权重一时蹑履到前不敢就席良久方去竟不唿坐元嘉初中书舍人狄当诣太子詹事王昙首不敢坐其后中书舎人王𢎞爲太祖所爱遇上谓曰卿欲作士人得就王球坐乃当判耳殷刘并杂无所知也若徃诣球可称㫖就席球举扇曰若不得尔𢎞还依事启闻帝曰我便无如此何五十年中有此三事道隆等以兴宗彊正不欲使拥兵上流改为中书监左光禄大夫开府仪同三司常侍如故固辞不拜兴宗幼立风槩家行尤谨奉宗姑事寡嫂养孤兄子有闻于世太子左率王钖妻范聪明妇人也有才藻学见与钖弟僧逹书诘让之曰昔谢太傅奉嫂王夫人如慈母今蔡兴宗亦有恭和之称其爲世所重如此妻刘氏早卒一女甚幼外甥袁顗始生彖而妻刘氏亦亡兴宗姊卽顗母也一孙一姪躬自抚养年齿相比欲爲婚姻每见兴宗輙言此意大明初诏兴宗女与南平王敬猷婚兴宗以姊生平之怀屡经陈启答曰卿诸人欲各行己意则国家何由得婚且姊言岂是不可违之处邪旧意旣乖彖亦他娶其后彖家好不终顗又祸败彖等沦废当时孤微理尽敬猷遇害兴宗女无子婺矛牙居名门髙胄多欲结姻明帝亦勑适谢氏兴宗并不许以女适彖北地傅隆与廓相善兴宗修父友敬泰豫元年薨时年五十八遗令薄葬奏还封爵追赠后授子景𤣥固辞不受又奏还封表疏十余上见许诏曰景𤣥表如此故散骑常侍中书监左光禄大夫开府仪同三司乐安县开国伯兴宗忠恪立朝谋猷宣着往属时难勲亮帷幄钖珪分壤实允通诰而恳诚慊诉备彰存没廉槩素情有絜声轨景𤣥固陈先志良以恻然虽彛典宜全而哀款难夺可特申不瞑之请永矜克让之风初兴宗爲郢州府参军彭城颜敬以式卜曰亥年当作公官有大字者不可受也及有开府之授而太歳在亥果薨于光禄大夫之号焉文集传于世景𤣥雅有父风为中书郎晋陵太守太尉从事中郎昇明末卒史臣曰世重清谈士推素论蔡廓虽业力𢎞正而年位未髙一世名臣风格皆出其下及其固辞铨衡耻爲志屈岂不知选録同体义无偏断乎良以主闇时难不欲居通塞之任也远矣哉宋书卷五十七卷五十七考证宋书卷五十七考证蔡廓传自今家人与囚相见无乞鞫之诉使民以明伏罪不须责家人下辞使民一本作便足蔡兴宗传又张求人地可论其去歳愆戾非爲深罪张求南本作张永宜使丧礼粗足监本脱礼字今从南本增入宋书卷五十七考证宋书卷五十八钦定四库全书宋书卷五十八梁沈约撰列传第十八王惠谢𢎞微王球王惠字令明琅邪临沂人太保𢎞从祖也祖劭车骑将军父黙左光禄大夫惠幼而夷简为叔父司徒谧所知恬静不交游未尝有杂事陈郡谢瞻才辨有风气尝与兄弟羣从造惠谈论锋起文史间𤼵惠时相酬应言清理逺瞻等慙而退高祖闻其名以问从兄诞诞曰惠后来秀令鄙宗之美也即以为行太尉参军事府主簿从事中郎世子建府以为征虏长史仍转中军长史时会稽内史刘懐敬之郡送者倾京师惠亦造别还过从弟球球问向何所见惠曰惟觉即时逢人耳常临曲水风雨暴至座者皆驰㪚惠徐起姿貎不异常日世子为荆州惠长史如故领南郡太守不拜宋国初建当置郎中令高祖难其人谓傅亮曰今用郎中令不可令减袁曜卿也既而曰吾得其人矣乃以惠居之迁世子詹事转尚书吴兴太守少帝即位以蔡廓为吏部尚书不肯拜乃以惠代焉惠被召即拜未尝接客人有与书求官者得輙聚置阁上及去职印封如初时谈者以廓之不拜惠之即拜虽事异而意同也兄鉴颇好聚歛广营田业惠意甚不同谓鉴曰何用田为鉴怒曰无田何由得食惠又曰亦复何用食为其标寄如此元嘉三年卒时年四十二追赠太常无子谢𢎞微陈郡阳夏人也祖韶车骑司马父思武昌太守从叔峻司空琰第二子也无后以𢎞微为嗣𢎞微本名宻犯所继内讳故以字行童幼时精神端审时然后言所继叔父混名知人见而异之谓思曰此儿深中夙敏方成佳器有子如此足矣年十嵗出继所继父于𢎞微本缌麻亲戚中表素不相识率意承接皆合礼衷义熙初袭峻爵建昌县侯𢎞微家素贫俭而所继丰泰唯受书数千卷国吏数人而已遗财禄秩一不关豫混闻而惊叹谓国郎中令漆凯之曰建昌国禄本应与北舍共之国侯既不措意今可依常分送𢎞微重违混言乃少有所受混风格高俊少所交纳唯与族子灵运瞻曜𢎞微并以文义赏会尝共宴处居在乌衣巷故谓之乌衣之游混五言诗所云昔为乌衣逰戚戚皆亲姪者也其外虽复高流时誉莫敢造门瞻等才辞辩富𢎞微每以约言服之混特所敬贵号曰微子谓瞻等曰汝诸人虽才义丰辩未必皆惬衆心至于领㑹机赏言约理要故当与我共推微子常云阿逺刚躁负气阿客博而无检曜恃才而持操不笃晦自知而纳善不周设复功济三才终亦以此为恨至如微子吾无间然又云微子异不伤物同不害正若年迨六十必至公辅尝因酣宴之余为韵语以奨劝灵运瞻等曰康乐诞通度实有名家韵若加绳染功剖莹乃琼瑾宣明体逺识颕达且沈隽若能去方执穆穆三才顺阿多标独解弱冠纂华𦙍质胜诫无文其尚又能峻通逺懐清悟采采标兰讯直辔鲜不踬抑用解偏吝微子基微尚无勌由慕蔺勿轻一篑少进往将千仞数子勉之哉风流由尔振如不犯所知此外无所慎灵运等并有诫厉之言唯𢎞微独尽褒美曜𢎞微兄多其小字也逺即瞻字灵运小名客儿晋世名家身有国封者起家多拜员外㪚骑侍郎𢎞微亦拜员外㪚骑琅琊王大司马参军义熙八年混以刘毅党见诛妻晋陵公主改适琅邪王练公主虽执意不行而诏与谢氏离絶公主以混家事委之𢎞微混仍世宰辅一门两封田业十余处僮仆千人唯有二女年数嵗𢎞微经纪生业事若在公一钱尺帛出入皆有文簿迁通直郎高祖受命晋陵公主降为东乡君以混得罪前代东乡君节义可嘉听还谢氏自混亡至是九载而室宇修整仓库充盈门徒业使不异平日田畴垦辟有加于旧东乡君叹曰仆射平生重此子可谓知人仆射为不亡矣中外姻亲道俗义旧见东乡之归者入门莫不叹息或为之涕流感𢎞微之义也性严正举止必循礼度事继亲之党恭谨过常伯叔二母归宗两姑晨夕瞻奉尽其诚敬内而传语通讯輙正其衣冠婢仆之前不妄言笑由是尊卑小大敬之若神太祖镇江陵宋初封宜都王以瑯邪王球为友𢎞微为文学母忧去职居䘮以孝称服阕踰年菜蔬不改除镇西谘议参军太祖即位为黄门侍郎与王华王昙首殷景仁刘湛等号曰五臣迁尚书吏部郎参预机宻寻转右卫将军诸故吏臣佐并委𢎞微选拟居身清约器服不华而饮食滋味尽其丰美兄曜歴御史中丞彭城王义康骠骑长史元嘉四年卒𢎞微蔬食积时哀戚过礼服虽除犹不噉鱼肉沙门释慧琳诣𢎞微𢎞微与之共食犹独素食慧琳曰檀越素既多疾顷者肌色微损即吉之后犹未服膳若以无益伤生岂所望于得理𢎞微荅曰衣冠之变礼不可踰在心之哀实未能已遂废食感咽歔欷不自胜𢎞微少孤事兄如父兄弟友穆之至举世莫及也𢎞微口不言人短长而曜好臧否人物曜每言论𢎞微常以它语乱之六年东宫始建领中庶子又寻加侍中𢎞㣲志在素官畏忌权宠固譲不拜乃听解中庶子每有献替及论时事必手书焚草人莫之知上以𢎞微能营膳羞尝就求食𢎞微与亲故经营既进之后亲人问上所御𢎞微不荅别以余语酬之时人比汉世孔光八年秋有疾解右卫领太子右卫率还家议欲解𢎞微侍中以率加吏部尚书固陈疾笃得免九年东乡君薨资财鉅万园宅十余所又会稽吴兴琅邪诸处太傅司空琰时事业奴僮犹有数百人公私咸谓室内资财宜归二女田宅僮仆应属𢎞微𢎞微一无所取自以私禄营𦵏混女夫殷叡素好樗蒱闻𢎞微不取财物乃滥夺其妻妹及伯母两姑之分以还戏责内人皆化𢎞微之譲一无所争𢎞微舅子领军将军刘湛性不堪其非谓𢎞微曰天下事宜有裁𠂻卿此不治何以治官𢎞微笑而不荅或有讥之曰谢氏累世财产充殷君一朝戏责理之不允莫此为大卿亲而不言譬弃物江海以为亷耳设使立淸名而令家内不足亦吾所不取也𢎞微曰亲戚争财为鄙之甚今内人尚能无言岂可导之使争今分多共少不至有乏身死之后岂复见闗东乡君葬混墓开𢎞微牵疾临赴病遂甚十年卒时年四十二时有一长鬼寄司马文宣家云受遣杀𢎞微𢎞微疾增剧輙豫告文宣𢎞微既死与文宣分别而去𢎞微临终语左右曰有二封书须刘领军至可于前烧之愼勿开也书皆是太祖手勑上甚痛惜之使二卫千人营毕葬事追赠太常子荘别有传王球字倩玉琅邪临沂人太常惠从父弟也父谧司徒球少与惠齐名美容止除着作佐郎不拜寻除琅邪王大司马行参军转主簿豫章公世子中军功曹宋国建初拜世子中舍人高祖受命仍为太子中舍人宜都王友转谘议参军以疾去职元嘉四年起为义兴太守从兄𢎞为扬州服亲不得相临加宣威将军在郡有寛惠之美徙太子右卫率入为侍中领冠军将军又领本州大中正徙中书令侍中如故迁吏部尚书球公子简贵素不交逰筵席虚静门无异客尚书仆射殷景仁领军刘湛并执重权倾动内外球虽通家姻戚未尝往来颇好文义唯与琅邪颜延之相善居选职接客甚希不视求官书疏而铨衡有序朝野称之本多羸疾屡自陈解迁光禄大夫加金章紫绶领庐陵王师兄子履进利为行深结刘湛委诚大将军彭城王义康与刘斌孔𦙍季等并有异志球每训厉不纳自大将军从事中郎转太子中庶子流涕诉义康不愿违离以此复为从事中郎太祖甚衔之及湛诛之夕履徒跣告球球命为取履先温酒与之谓曰常日语汝何如履怖惧不得荅球徐曰阿父在汝亦何忧命左右扶即还斋上以球故履得免死废于家十七年球复为太子詹事大夫王师如故未拜会殷景仁卒因除尚书仆射王师如故素有脚疾録尚书江夏王义恭谓尚书何尚之曰当今乏才羣下宜加勠力而王球放恣如此恐宜以法紏之尚之曰球有素尚加又多疾应以淡退求之未可以文案索也犹坐白衣领职时羣臣诏见多不即前卑疎者或至数十日大臣亦有十余日不被见者唯球輙去未尝肯停十八年卒时年四十九追赠特进金紫光禄大夫加散骑常侍无子从孙奂为后大明末吴兴太守或人问史臣曰王惠何如荅之曰令明简又问王球何如荅曰倩玉淡又问谢𢎞微何如曰简而不失淡而不流古之所谓名臣𢎞㣲当之矣宋书卷五十八卷五十八考证宋书卷五十八考证王惠传王惠字令明瑯邪临沂人太保𢎞从祖也按晋书王恬王劭皆导之子恬生珣珣生𢎞劭生黙黙生惠当云𢎞从祖弟诸本皆脱弟字今未敢輙增谢𢎞微传沙门释慧琳诣𢎞微𢎞微与之共食犹独素食素南本作蔬宋书卷五十八考证宋书卷五十九钦定四库全书宋书卷五十九梁沈约撰列传第十九殷淳张畅何偃江智渊殷淳字粹逺陈郡长平人也曾祖融祖允并晋太常父穆以和谨致称歴显官自五兵尚书为髙祖相国左长史及受禅转散骑常侍国子祭酒复为五兵尚书呉郡太守太祖即位为金紫光禄大夫领竟陵王师迁䕶军又迁特进右光禄大夫领始兴王师元嘉十五年卒官时年六十谥曰元子淳少好学有羙名少帝景平初为祕书郎衡阳王文学祕书丞中书黄门侍郎淳居黄门为清切下直应留下省以父老特聼还家髙简寡慾早有清尚爱好文义未尝违舍在祕书阁撰四部书目凡四十卷行于世元嘉十一年卒时年三十二朝廷痛惜之子孚有父风世祖大明末为始兴相官至尚书吏部郎顺帝抚军长史淳弟沖字希逺歴中书黄门郎坐议事不当免复为太子中庶子尚书吏部郎御史中丞有司直之称出为呉兴太守入为度支尚书元凶妃即淳女而冲在东宫为劭所知遇劭弑立以为侍中䕶军迁司隶校尉沖有学义文辞劭使为尚书符罪状世祖亦为劭尽力世祖克京邑赐死沖弟淡字夷逺亦歴黄门吏部郎太子中庶子领歩兵校尉大明世以文章见知为当时才士张畅字少微呉郡呉人呉兴太守邵兄子也父袆少有孝行歴宦州府为琅邪王国郎中令从琅邪王至洛还京都髙祖封药酒一甖付祎使宻加酖毒祎受命既还于道自饮而卒畅少与从兄敷演镜齐名为后进之秀起家为太守徐佩之主簿佩之被诛畅驰出奔赴制服尽哀为论者所羙弟牧尝为猘犬所伤医云宜食虾蟇脍牧甚难之畅含笑先尝牧因此乃食创亦即愈州辟从事衡阳王义季征虏行参军彭城王义康平北主簿司徒祭酒尚书主客郎未拜又除度支左民郎江夏王义恭征北记室参军晋安太守又为义季安西记室参军南义阳太守临川王义庆卫军从事中郎扬州治中别驾从事史太子中庶子世祖镇彭城畅为安北长史沛郡太守元嘉二十七年索虏托䟦焘南侵太尉江夏王义恭总统诸军出镇彭泗时焘亲率大衆已至萧城去彭城十数里彭城衆力虽多而军食不足义恭欲弃彭城南归计议弥日不定时歴城衆少食多安北中兵参军沈庆之建议欲以车营为函箱陈精兵为外翼奉二王及妃媛直趋歴城分兵配䕶军萧思话留守太尉长史何朂不同欲席卷奔郁洲自海道还京都义恭去意已判唯二议未决更集羣僚谋之衆咸惶扰莫有异议畅曰若歴城郁洲有可致之理下官敢不髙赞今城内乏食百姓咸有走情但以关扄严固欲去莫从耳若一旦动脚则各自散走欲至所在何由可得今军食虽寡朝夕犹未窘罄量其欲尽临时更为便宜岂有舍万安之术而就危亡之道若此计必用下官请以颈血污公马蹄世祖既闻畅议谓义恭曰阿父既为总统去留非所敢干道民忝为城主而损威延宼其为愧恧亦已深矣委镇奔逃实无颜复奏朝廷期与此城共有存没张长史言不可异也畅言既坚世祖又赞成其议义恭乃止时太祖遣员外散骑侍郎徐爰乗驿至彭城取米谷定最爰既去城内遣骑送之焘闻知即遣数百骑急追爰巳过淮仅得免初爰去城内闻虏遣追虑爰见禽失米最虑知城内食少义恭忧惧无计犹欲奔走爰既免其日虏大衆亦至彭城焘始至仍登城南亚父冢于戏马台立氊屋先是焘未至世袓遣将马文恭向萧城为虏所破文恭走得免队主蒯应见执至小市门曰魏主致意安北逺来疲乏若有甘蔗及酒可见分时防城队主梁法念荅曰当为启闻应乃自陈萧城之败又问应虏主自来不曰来问今何在应举手指西南又曰士马多少荅云四十余万法念以焘语白世祖世祖遣人荅曰知行路多乏今付酒二噐甘蔗百挺闻彼有骆驼可遣送明旦焘又自上戏马台复遣使至小市门曰魏主致意安北安北可暂出门欲与安北相见我亦不攻此城安北何劳苦将士在城上又骡驴骆駞是北国所出今遣送并致杂物又语小市门队主曰既有饷物君可移度南门受之焘送骆駞骡马及貂裘杂饮食既至南门门先闭请籥未出畅于城上视之虏使问是张长史邪畅曰君何得见识虏使荅云君声名逺闻足使我知畅因问虏使姓荅云我是鲜卑无姓且道亦不可畅又问君居何任荅云鲜卑官位不同不可輙道然亦足与君相敌耳虏使复问何为怱怱杜门絶桥畅荅曰二王以魏主营垒未立将士疲劳此精甲十万人思致命恐轻相凌践故且闭城耳待彼休息士马然后共治战塲克日交战虏使曰君当以法令裁物何用发桥复何足以十万夸人我亦有良马逸足若云骑四集亦可以相拒畅曰侯王设崄何但法令而已邪我若夸君当言百万所以言十万者政二王左右素所畜养者耳此城内有数州士庶二徒营伍犹所未论我本鬬智不鬬马足且冀之北土马之所生君复何以逸足见夸邪虏使曰不尔城守君之所长野战我之所长我之恃马犹如君之恃城耳城内有具思者尝在北国义恭遣视之思识是虏尚书李孝伯思因问李尚书若行涂有劳孝伯曰此事应相与共知思荅縁共知所以有劳孝伯曰感君至意既开门畅屏却人仗出对孝伯并进饷物虏使云貂裘与太尉骆駞骡与安北蒲陶酒杂饮叔姪共尝焘又乞酒并甘橘畅宣世祖问致意魏主知欲相见常迟面写但受命本朝过䝉藩任人臣无境外之交恨不暂悉且城守备防边镇之常但悦以使之故劳而无怨耳太尉镇军得所送物魏主意知复须甘橘今并付如别太尉以北土寒乡皮绔褶脱是所须今致魏主螺杯杂粽南土所珍镇军今以相致此信未去焘复遣使令孝伯传语曰魏主有诏语太尉安北近以骑至车两在后今端坐无为有博具可见借畅曰博具当为申启但向语二王已非逊辞且有诏之言政可施于彼国何得称之于此孝伯曰诏之与语朕之与我并有何异畅曰若辞以通可如来谈既言有所施则贵贱有等向所称诏非所敢闻孝伯又曰太尉安北是人臣与非畅曰是也孝伯曰隣国之君何为不称诏于隣国之臣畅曰君之此称尚不可闻于中华况在诸王之贵而犹曰隣国之君邪孝伯曰魏主言太尉镇军并皆年少乆濶南信殊当忧邑若欲遣信者当为䕶送脱须骑者亦当以马送之畅曰此方间路甚多使命日夕往来不复以此劳魏主孝伯曰亦知有水路似为白贼所断畅曰君着白衣故称白贼邪孝伯大笑曰今之白贼亦不异黄巾赤眉畅曰黄巾赤眉似不在江南孝伯曰虽不在江南亦不在青徐也畅曰今者青徐实为有贼但非白贼耳虏使云向借博具何故不出畅曰二王贵逺启闻难彻孝伯曰周公握发吐哺二王何独贵逺畅曰握髪吐飡本施中国耳孝伯曰賔有礼主则择之畅曰昨见衆賔至门未为有礼俄顷送博具出因以与之焘又遣人云魏王致意安北程天祚一介常人诚知非宋朝之羙近于汝阳身𬒳九创落在殿外我手牵而出之凡人骨肉分张并思集聚輙已语之但其弟苦辞今令与来使相见程天福谓使人曰兄受命汝阳不能死节各在一国何烦相见焘又送氊各一领盐各九种并胡豉曰此诸盐各有所宜白盐是魏主自所食黒盐治腹胀气懑细刮取六铢以酒服之胡盐治目痛柔盐不食治马嵴创赤盐駮盐臭盐马齿盐四种并不中食胡豉亦中噉黄甘幸彼所丰可更见分又云魏主致意太尉安北何不遣人来至我间彼此之情虽不可尽要须见我小大知我老少观我为人若诸佐不可遣亦可使僮干来畅又宣㫖荅曰魏主形状才力乆为来往所见李尚书亲自衔命不患彼此不尽故不复遣使信又云魏主恨向所送马殊不称意安北若须大马当更送之脱须蜀马亦有佳者畅曰安北不之良驷送自彼意非此所求义恭饷焘炬烛千挺世祖亦致锦一匹曰知更须黄甘诚非所吝但送不足周彼一军向给魏主未应便乏故不复重付焘复求甘蔗安石榴畅曰石榴出自邺下亦当非彼所乏孝伯又曰君南土膏粱何为着屩君而着此使将士云何畅曰膏粱之言诚为多愧但以不武受命统军戎阵之间不容缓服孝伯又曰长史我是中州人乆处北国自隔华风相去歩武不得致尽邉皆是北人聼我语者长史当深徳我孝伯又曰永昌王魏主从弟自复常镇长安今领精骑八万直造淮南寿春乆闭门自固不敢相御向送刘康祖头彼之所见王𤣥谟甚是所悉亦是常才耳南国何意作如此任使以致奔败自入此境七百余里主人竟不能一相拒逆邹山之险君家所慿前锋始得接手崔邪利便藏入穴我间诸将倒曳脚而出之魏主赐其生命今从在此复何以轻脱遣马文恭至萧县使望风退挠邪君家民人甚相忿怨云清平之时赋我租帛至有急难不能相拯畅曰知永昌已过淮南康祖为其所破比有信使无此消息王𤣥谟南土偏将不谓为才但以人为前驱引导耳大军未至而河冰向合𤣥谟量宜反斾未为失机但因夜回师致戎马小乱耳我家悬瓠斗城陈宪小将魏主倾国累旬不克胡盛之偏禆小师衆无一旅始济融水魏国君臣奔迸仅得免脱滑台之师无所多愧邹山小戍虽有微险河畔之民多是新附始慕圣化姦盗未息亦使崔邪利抚之而已今没虏手何损于国魏主自以十万师而制一崔邪利方复足言邪闻萧县百姓并依山险聊遣马文恭以十队示之耳文恭谓前以三队出还走后大营嵇𤣥敬以百骑至留城魏军奔败轻敌致此亦非所衂王境人民列居河畔二国交兵当平加抚养而魏师入境肆行残虐事生意外由彼无道官不负民民何怨人知入境土百无相拒此自上由太尉神算次在镇军圣畧经国之要虽不豫闻然用兵有机间亦不容相语孝伯曰魏主当不围此城自率衆军直造瓜歩南事若办彭城不待围若不捷彭城亦非所须也我今当南饮江湖以疗渇耳畅曰去留之事自适彼懐若虏马遂得饮江便为无复天道各应反命迟复更悉畅便回还孝伯追曰长史深自爱敬相去歩武恨不执手畅因复谓曰善将爱冀荡定有期相见无逺君若得还宋朝今为相识之始孝伯曰待此未期焘又遣就二王借箜篌琵琶筝笛等噐及棊子义恭荅曰受任戎行不赍乐具在此燕㑹政使镇府命妓有弦百条是江南之羙今以相致世祖曰任居方岳初不此经虑且乐人常器又观前来诸王赠别有此琵琶今以相与棊子亦付孝伯言辞辩赡亦北土之羙也畅随宜应荅吐属如流音韵详雅风仪华润孝伯及左右人并相视叹息虏寻攻彭城南门并放火畅躬自前战身先士卒及焘自𤓰歩北走经彭城下过遣人语城内食尽且去须麦熟更来义恭大惧闭门不敢追虏期又至议欲芟剪麦苖移民堡聚衆论并不同复更㑹议镇军録事参军王孝孙独曰虏不能复来既自可保如其更至此议亦不可立百姓闭在内城饥馑日乆方春之月野採自资一入堡聚饿死立至民知必死何可制邪虏若必来芟麦无晩四坐黙然莫之敢对畅曰孝孙之议实有可寻镇军府典籖董元嗣侍世祖侧进曰王録事议不可夺实如来论别驾王子夏因曰此论诚然畅歛板白世祖曰下官欲命孝孙弹子夏世祖曰王别驾有何事邪畅曰芟麦移民可谓大议一方安危事系于此子夏亲为州端曾无同异及闻元嗣之言则懽笑酬荅阿意左右何以事君子夏大慙元嗣亦有慙色义恭之议遂寝太祖闻畅屡有正议甚嘉之世祖犹停彭城召畅先反并使履行旴眙城欲立大镇时虏声云当出襄阳故以畅为南谯王义宣司空长史南郡太守又欲畅代刘兴祖为青州及彭城都督并不果三十年元凶弑逆义宣发哀之日即便举兵畅为元佐居僚首哀容俯仰廕映当时举哀毕改服着黄韦绔褶出射堂简人音姿容止莫不瞩目见之者皆愿为尽命事平征为吏部尚书夷道县侯食邑千戸义宣既有异图蔡超等以畅民望劝义宣留之乃解南蛮校尉以授畅加冠军将军领丞相长史畅遣门生茍僧寳下都因颜竣陈义宣衅状僧寳有私货停巴陵不时下㑹义宣起兵津径断絶僧寳遂不得去义宣将为逆遣嬖人翟灵寳谓畅朝廷简练舟甲意在西讨今欲发兵自卫畅曰必无此理请以死保之灵寳知畅不回劝义宣杀以殉衆即遣召畅止于东斋弥日不与相见赖司马竺超民保持故获全免既而进号抚军别立军部以收民望畅虽署文檄而饮酒常醉不省文书随义宣东下梁山战败义宣奔走畅于兵乱自归为军人所掠衣服都尽値右将军王𤣥谟乗舆出营畅已得败衣排𤣥谟上轝𤣥谟意甚不说诸将欲杀之队主张世营救得免送京师下廷尉削爵土配左右尚方寻见原复起为都官尚书转侍中代子淹领太子右卫率孝建二年出为㑹稽太守大明元年卒官时年五十颜竣表世祖张畅遂不救疾东南之秀蚤树风范闻问悽怆深切常懐谥曰宣子畅爱弟子辑临终遗命与辑合坟子浩官至义阳王昶征北咨议参军浩弟淹世祖南中郎主簿世祖即位为黄门郎封广晋县子食邑五百戸太子右卫率东阳太守逼郡吏烧臂照佛民有辠使礼佛动至数千拜免官禁锢起为光禄勲临川内史太宗㤗始初与晋安王子勋同逆率衆至鄱阳军败见杀畅弟说亦有羙称歴中书吏部郎侍中临海王子顼前军长史南郡太守晋安王子勋建伪号于寻阳召为吏部尚书与邓琬共辅伪政事败杀琬归降事在琬传复为太子庶子仍除巴陵王休若卫军长史襄阳太守四年即代休若为雍州刺史宁逺将军复为休若征西长史南郡太守六年太宗于巴郡置三巴校尉以补之加持节辅师将军领巴郡太守未拜卒何偃字仲𢎞庐江灊人司空尚之中子也州辟议曹从事举秀才除中军参军临川王义庆平西府主簿召为太子洗马不拜元嘉十九年为丹阳丞除庐陵王友太子中舍人中书郎太子中庶子时义阳王昶任东官使偃行义阳国事二十九年太祖欲更北伐访之羣臣偃议曰内干胡法宗宣诏逮问北伐伏计贼审有残祸犬羊易乱殱殄非难诚如天㫖今虽庙算无遗而士未精习缘邉镇戍充实者寡邉民流散多未附业控引所资取给根本亏根本以殉邉患宜动必万克无虞往歳挫伤续以内衅侮亡取乱诚为沛然然淮泗数州实亦彫耗流佣未归创痍未起且攻守不等客主形异薄之则势难围之则旷日进退之间姦虞互起窃谓当今之弊易衂方来之宼不深宜含垢藏疾以齐天道迁始兴王濬征北长史南东海太守元凶弑立以偃为侍中掌诏诰时尚之为司空尚书令偃居门下父子并处权要时为寒心而尚之及偃善摄机宜曲得时誉㑹世祖即位任遇无改除大司马长史迁侍中领太子右庶子时责百官谠言偃以为宜重农䘏本并官省事考课以知能否増俸以除吏姦责成良守乆于其职都督刺史宜别其任改领骁骑将军亲遇隆宻有加旧臣转吏部尚书尚之去选未五载偃复袭其迹世以为荣侍中颜竣至是始贵与偃俱在门下以文义赏㑹相得甚欢竣自谓任遇隆密宜居重大而位次与偃等未殊意稍不悦及偃代竣领选竣愈愤懑与偃遂有隙竣时势倾朝野偃不自安遂发心悸病意虑乖僻上表解职告医不仕世祖遇偃既深备加治疗名医上药随所宜须乃得瘥时上长女山阴公主爱倾一时配偃子戢素好谈𤣥注荘子消揺篇传于世大明二年卒官时年四十六世祖与颜竣诏曰何偃遂成异世美志长往与之周旋重以姻媾临哭伤怨良不能已往矣如何宜赠散骑常侍金紫光禄大夫本官如故谥曰靖子子戢昇明末为相国左长史江智渊济阳考城人湘州刺史夷弟子父僧安太子中庶子智渊初为着作郎江夏王义恭太尉行参军太子太傅主簿随王诞后军参军世父夷有盛名夷子湛又有清誉父子并贵达智渊父少无名问湛礼敬甚简智渊常以为恨自非节歳不入湛门及为随王诞佐在襄阳诞待之甚厚时咨议参军谢荘府主簿沈懐文并与智渊友善懐文每称之曰人所应有尽有人所应无尽无者其江智渊乎元嘉末除尚书库部郎时髙流官序不为台郎智渊门孤援寡独有此选意甚不说固辞不肯拜竟陵王诞复版为骑军转主簿随府转司空主簿记室参军领南濮阳太守迁从事中郎诞将为逆智渊悟其机请假先反诞事发即除中书侍郎智渊爱好文雅词采清赡世祖深相知待恩礼冠朝上燕私甚数多命羣臣五三人游集智渊常为其首同侣未及前輙独䝉引进智渊每以越衆为慙未尝有喜色每从游幸与羣僚相随见传诏驰来知当唿已耸动愧恧形于容貌论者以此多之迁骁骑将军尚书吏部郎上每酣宴輙诟辱羣臣并使自相嘲许以为欢笑智渊素方退渐不㑹㫖尝使以王僧朗嘲戏其子景文智渊正色曰恐不宜有此戏上怒曰江僧安痴人痴人自相惜智渊伏席流涕由此恩宠大衰出为新安王子鸾北中郎长史南东海太守加拜宁朔将军行南徐州事初上宠姬宣贵妃殷氏卒使羣臣议谥智渊上议曰懐上以不尽嘉号甚衔之后车驾幸南山乗马至殷氏墓羣臣皆骑从上以马鞭指墓石柱谓智渊曰此上不容有懐字智渊益惶惧大明七年以忧卒时年四十六子季筠太子洗马早卒后废帝即位以后父追赠金紫光禄大夫季筠妻王平望乡君智渊兄子槩早孤养之如子槩歴黄门吏部侍中武陵王北中郎长史南东海太守行南徐州事后废帝元徽中卒史臣曰夫将帅者御衆之名士卒者一夫之用坐谈兵机制胜千里安在乎䝉楯前驱履肠渉血而已哉山涛之称羊祜曰大将虽不须筋力军中犹宜彊徤以此为言则叔子之干力弱矣杜预文士儒生射不能穿札身未尝跨马一朝统大衆二十余万为平原都督王戎把臂入林亦受专征之寄何必山西勐士六郡良家然后可受脤于朝堂荷推毂之重及虏兵深入徐服恇震非张畅正言则彭汴危矣岂其身扞飞镝手折云冲方足使穷堞假命危城载安乎仁者之有勇非为臆说宋书卷五十九卷五十九考证宋书卷五十九考证何偃传縁邉镇戍充实者寡监本脱邉字今增宋书卷五十九考证宋书卷六十钦定四库全书宋书卷六十梁沈约撰列传第二十范泰王淮之王韶之荀伯子范泰字伯伦顺阳山隂人也祖汪晋安北将军徐兖二州刺史父寗豫章太守㤗初为太学博士卫将军谢安骠骑将军会稽王道子二府参军荆州刺史王忱㤗外弟也请为天门太守忱嗜酒醉輙累旬及醒则俨然端肃㤗谓忱曰酒虽㑹性亦所以伤生游处以来常欲有以相戒当卿沈湎措言莫由及今之遇又无假陈说忱嗟叹乆之曰见规者衆矣未有若此者也或问忱曰范㤗何如谢忱曰茂度慢又问何如殷觊忱曰伯道易忱常有意立功谓㤗曰今城池既立军甲亦充将欲埽除中原以申宿昔之志伯道意锐当令戈前驱以君持重欲相委留事何如㤗曰百年逋宼前贤挫屈者多矣功名虽贵鄙生所不敢谋㑹忱病卒召㤗为骠骑咨议参军迁中书侍郎时㑹稽王世子元显专权内外百官请假不复表闻唯籖元显而已㤗建言以为非宜元显不纳父忧去职袭爵阳遂乡侯桓𤣥辅晋使御史中丞祖台之奏㤗及前司徒左长史王凖之辅国将军司马珣之并居丧无礼㤗坐废徙丹徒义旗建国子博士司马休之为冠军将军荆州刺史以㤗为长史南郡太守又除长沙相㪚骑常侍并不拜入为黄门郎御史中丞坐议殷祠事谬白衣领职出为东阳太守卢循之难㤗预发兵千人开仓给禀髙祖加㤗振武将军眀年迁侍中寻转度支尚书时仆射陈郡谢混后进知名髙祖尝从容问混㤗名辈可以比谁对曰王元太一流人也徙为太常初司徒道规无子养太祖及薨以兄道怜第二子义庆为嗣髙祖以道规素爱太祖又令居重道规追封南郡公应以先华容县公赐太祖㤗议曰公之友爱即心过厚礼无二嗣讳宜还本属从之转大司马左长史右卫将军加㪚骑常侍复为尚书常侍如故兼司空与右仆射袁湛授宋公九钖随军到洛阳髙祖还彭城与共登城㤗有足疾特命乗轝㤗好酒不拘小节通率任心虽在公言不异私室髙祖甚赏爱之然拙于为治故不得在政事之官迁䕶军将军以公事免髙祖受命拜金紫光禄大夫加散骑常侍眀年议建国学以㤗领国子祭酒㤗上表曰臣闻风化兴于哲王教训表于至世至说莫先讲习甚乐必寄朋来古人成童入学易子而教寻师无逺负粮忘艰安亲光国莫不由此若能出不由戸则斯道莫从是以眀诏爰发已成涣汗学制既下逺近遵承臣之愚懐少有未达今惟新告始盛业初基天下改观有志景慕而置生之制取少停多开不来之端非一涂而已臣以家推国则知所聚不多恐不足以宣大宋之风𢎞济济之羙臣谓合选之家虽制所未达父兄欲其入学理合开通虽小违晨昬所以大𢎞孝道不知春秋则所陷或大故赵盾忠而书弑许止孝而得辠以斯为戒可不惧哉十五志学诚有其文若年降无几而深有志尚者何必限以一格而不许其进邪扬乌豫𤣥实在弱齿五十学易乃无大过昔中朝助教亦用二品颍川陈载已辟太保掾而国子取为助教即太尉淮之弟所贵在于得才无系于定品教学不眀奖厉不着今有职闲而学优者可以本官领之门地二品宜以朝请领助教既可以甄其名品斯亦敦学之一隅其二品才堪自依旧从事㑹今生到有期而学校未立覆篑实望其速回辙已淹其迟事有似賖而宜急者殆此之谓古人重寸隂而贱尺璧其道然也时学竟不立时言事者多以钱货减少国用不足欲悉市民铜更造五铢钱㤗又谏曰流闻将禁私铜以充官铜民虽失噐终于获直国用不足其利实多臣愚意异不宁寝黙臣闻治国若烹小鲜拯敝莫若务本百姓不足君孰与足未有民贫而国富本不足而末有余者也故囊漏贮中识者不吝反裘负薪存毛实难王者不言有无诸侯不言多少食禄之家不与百姓争利故㧞葵所以明治织蒲谓之不仁是以贵贱有章职分无爽今之所忧在农民尚寡仓廪未充转运无已资食者衆家无私积难以御荒耳夫货存贸易不在少多昔日之贵今者之贱彼此共之其揆一也但令官民均通则无患不足若使必资货广以收国用者则龟贝之属自古所行寻铜之为噐在用也博矣钟律所通者逺机衡所揆者大夏鼎负圗实冠衆瑞晋铎呈象亦启休徴噐有要用则贵贱同资物有适宜则家国共急今毁必资之噐而为无施之钱于货则功不补劳在用则君民俱困校之以实损多益少陛下劳谦终日无倦庶务以身率物勤素成风而颂声不作板渭不至者良由基根未固意在逺畧伏愿思可乆之道除欲速之情𢎞山海之纳择刍牧之说则嘉谋日陈圣虑可广其亡存心然后苞桑可系愚诚一至用忘寝食景平初加位特进眀年致仕解国子祭酒少帝在位多诸愆失上封事极谏曰伏闻陛下时在后园颇习武备皷鞞在宫声闻于外黩武掖庭之内諠譁省闼之间不闻将帅之臣统御之主非徒不足以威四夷秪生逺近之怪近者东冦纷扰皆欲伺国瑕隙今之呉㑹宁过二汉关河根本既摇于何不有如水旱成灾役夫不息无冦而戒为费渐多河南非复国有羯虏难以理期此臣所以用忘寝食而干非其位者也陛下践祚委政宰臣实同髙宗谅闇之羙而更亲狎小人不免近习惧非社稷至计经世之道王言如丝其出如纶下观而化疾于影响伏愿陛下思𢎞古道式遵遗训从理无滞任贤勿疑如此则天下归徳宗社惟永诗云一人有庆兆民頼之天髙地卑无幽不察兴衰在人成败易晓未有政治在于上而人乱于下者也臣蒙先朝过遇陛下殊私实欲尽心竭诚少报万分而惛耄已及百疾互生便为永违圣颜无复自尽之路贪及视息陈其狂瞽陛下若能哀其所请留心览察则臣夕殒于地无恨九泉少帝虽不能纳亦不加谴徐羡之傅亮等与㤗素不平及庐陵王义真少帝见害㤗谓所亲曰吾观古今多矣未有受遗顾託而嗣君见杀贤王婴戮者也元嘉二年表贺元正并陈旱灾曰元正改律品物惟新陛下借日新以畜徳仰干元以履祚吉祥集室百福来庭顷旱魃为虐亢阳愆度通川燥流异井同竭老弱不堪逺汲贫寡单于负水租输既重赋税无降百姓怨咨臣年过七十未见此旱隂阳并隔则和气不交岂惟凶荒必生疾疫其为忧虞不可备序雩禜之典以诚㑹事巫祝常祈罕能有感上天之谴不可不察汉东海枉杀孝妇亢旱三年及祭其墓澍雨立降歳以有年是以卫人伐邢师兴而雨伏愿陛下式遵逺猷思隆髙构推忠恕之爱矜寃枉之狱游心下民之瘼厝思幽㝠之纪令谤木竖阙谏鼓鸣朝察刍牧之言总统御之要如此则苞桑可系危几无兆斯而灾害不消未之有也故夏禹引百姓之罪殷汤甘万方之过大戊资桑谷以进徳宋景借荧惑以脩善斯皆因败以转成往事之昭晰也循末俗者难为风就正路者易为雅臣疾患日笃夕不谋朝㑹及歳庆得一闻达微诚少亮无恨泉壤承违圣颜拜表悲咽遂轻舟逰东阳任心行止不关朝廷有司劾奏之太祖不问也时太祖虽当阳亲览而羡之等犹秉重权复上表曰伏承庐陵王已复封爵犹未加赠陛下孝慈天至友于过隆伏揆圣心已自有在但司契以不唱为髙冕旒以因寄成用臣虽言不足採诚不亮时但猥蒙先朝忘丑之眷复沾庐陵矜顾之末息晏委质有兼常欵契濶戎阵颠狈艰危厚徳无报授令路絶此老臣兼不能自己者也朽谢越局无所逃刑㤗诸子禁之表竟不奏三年羡之等伏诛进位侍中左光禄大夫国子祭酒领江夏王师特进如故上以㤗先朝旧臣恩礼甚重以有脚疾起居艰难宴见之日特听乗轝到坐累陈时事上每优容之其年秋旱蝗又上表曰陛下昧旦丕显求民之瘼明断庶狱无倦政事理出羣心泽謡民口百姓翕然皆自以为遇其时也灾变虽小要有以致之守宰之失臣所不能究上天之谴臣所不敢诬有蝗之处县官多课民捕之无益于枯苖有伤于杀害臣闻桑谷时亡无假斤斧楚昭仁爱不禜自瘳卓茂去无知之虫宋均囚有异之虎蝗生有由非所宜杀石不能言星不自陨春秋之㫖所宜详察礼妇人有三从之义而无自专之道周书父子兄弟罪不相及女人被宥由来上矣谢晦妇女犹在尚方始贵后贱物情之所甚苦匹妇一室亦能有所感激臣于谢氏不容有情䝉国重恩寝处思报伏度圣心已当有在礼春夏教诗无一而阙也臣近侍坐闻立学当在入年陛下经畧粗建意存民食入年则农功兴农功兴则田里辟入秋治庠序入冬集逺生二涂并行事不相害夫事多以淹稽为戒不逺为患任臣学官竟无微绩徒坠天施无情自处臣之区区不望目覩盛化窃慕子囊城郢之心庶免荀偃不瞑之恨臣比陈愚见便是都无可採徒烦天听愧怍反侧书奏上乃原谢晦妇女时司徒王𢎞辅政㤗谓𢎞曰天下务广而权要难居卿兄弟盛满当深存降挹彭城王帝之次弟宜徴还入朝共参朝政𢎞纳其言时旱灾未己加以疾疫㤗又上表曰顷亢旱歴时疾疫未己方之常灾实为过差古以为王泽不流之徴陛下昧旦临朝无懈治道躬自非薄劳心民庶以理而言不应致此意以为上天之于贤君正自殷懃无已陛下同规禹汤引百姓之过言动于心道敷自逺桑谷生朝而殒荧惑犯心而退非唯消灾弭患乃所以大启圣明灵雨立降百姓改曕应感之来有同影响陛下近当仰推天意俯察人谋升平之化尚存旧典顾思与不思行与不行耳大宋虽揖让受终未积有虞之道先帝登遐之日便是道消之初至乃嗣主被杀哲藩婴祸九服徘徊有心丧气佐命託孤之臣俄为戎首天下荡荡王道已沦自非神英拨乱反正则宗社非复宋有革命之与随时其义尤大是以古今异用循方必壅大道隠于小成欲速或未必达深根固蔕之术未洽于愚心是用猖狂妄作而不能缄黙者也臣既顽且鄙不逹治宜加之以笃疾重之以惛耄言或非言而复不能无言陛下録其一毫之诚则臣不知厝身之所㤗博览篇籍好为文章爱奖后生孜孜无倦撰古今善言二十四篇及文集传于世暮年事佛甚精于宅西立祗洹精舍五年卒时年七十四追赠车骑将军侍中特进王师如故谥曰宣侯长子昴早卒次子暠宜都太守次晏侍中光禄大夫次曅太子詹事谋反伏诛自有传少子广渊善属文世祖抚军谘议参军领记室坐曅事从诛王淮之字元曾琅邪临沂人髙祖彬尚书仆射曾祖彪之尚书令祖临之父纳之并御史中丞彪之博闻多识练悉朝仪自是家世相传并谙江左旧事缄之青箱世人谓之王氏青箱学淮之兼明礼传赡于文辞起家为本国右常侍桓𤣥大将军行参军𤣥簒位以为尚书祠部郎义熙初又为尚书中兵郎迁参髙祖车骑中军军事丹阳丞中军太尉主簿出为山隂令有能名预讨卢循功封都亭侯又为髙祖镇西平北太尉参军尚书左丞本郡大中正宋台建除御史中丞为僚友所惮淮之父纳之祖临之曾祖彪之至淮之四世居此职淮之尝作五言范㤗謿之曰卿唯解弹事耳淮之正色荅犹差卿世载雄狐坐世子右卫率谢灵运杀人不举免官髙祖受命拜黄门侍郎永初二年奏曰郑𤣥注礼三年之丧二十七月而吉古今学者多谓得礼之宜晋初用王肃议祥禫共月故二十五月而除遂以为制江左以来唯晋朝施用缙绅之士多遵𤣥义夫先王制礼以大顺羣心丧也宁戚着自前训今大宋开㤗品物遂理愚谓宜同即物情以𤣥义为制朝野一礼则家无殊俗从之迁司徒左长史出为始兴太守元嘉二年为江夏王义恭抚军长史歴阳太守行州府之任绥懐得理军民便之寻入为侍中明年徙为都官尚书改领吏部性峭急颇失缙绅之望出为丹阳尹淮之究识旧仪问无不对时大将军彭城王义康録尚书事每叹曰何须髙论𤣥虚正得如王淮之两三人天下便治矣然寡之风素不为时流所重撰仪注朝廷至今遵用之十年卒时年五十六追赠太常子兴之征虏主簿王韶之字休㤗琅邪临沂人也曾祖廙晋骠骑将军祖羡之镇军掾父伟之本国郎中令韶之家贫父为乌程令因居县境好史籍博渉多闻初为卫将军谢琰行参军伟之少有志尚当世诏命表奏輙自书冩㤗元隆安时事小大悉撰録之韶之因此私撰晋安帝阳秋既成时人谓宜居史职即除着作佐郎使续后事讫义熙九年善叙事辞论可观为后代佳史迁尚书祠部郎晋帝自孝武以来常居内殿武官主书于中通呈以省官一人管司诏诰任在西省因谓之西省郎傅亮羊徽相代领西省事转中书侍郎安帝之崩也髙祖使韶之与帝左右密加酖毒恭帝即位迁黄门侍郎领着作郎西省如故凡诸诏奏皆其辞也髙祖受禅加骁骑将军本郡中正黄门如故西省职解复掌宋书有司奏东冶士朱道民禽三叛士依例放遣韶之启曰尚书金部奏事如右斯诚检忘一时权制惧非经国𢎞本之令典臣寻旧制以罪补士凡有十余条虽同异不紊而轻重实殊至于诈列父母死诬罔父母淫乱破义反逆此四条实穷乱抵逆人理必尽虽复殊刑过制犹不足以塞莫大之罪既获全首领大造已隆宁可复遂㧞徒隶缓带当年自同编戸列齿齐民乎臣惧此制永行所亏实大方今圣化惟新崇本弃末一切之令宜加详改愚谓此四条不合加赎罪之恩侍中禇淡之同韶之三条部宜仍旧诏可又駮员外散骑侍郎王实之请假事曰伏寻旧制羣臣家有情事聼併急六十日太元中改制年赐假百日又居在千里外聼併请来年限合为二百日此盖一时之令非经通之㫖㑹稽虽涂盈千里未足为难百日归休于事自足若私理不同便应自表陈解岂宜名班朝列而乆淹私门臣等参议谓不合开许或家在河洛及岭沔汉者道阻且长犹宜别有条品请付尚书详为其制从之坐玺封谬误免黄门事在谢晦传韶之为晋史序王珣货殖王廞作乱珣子𢎞廞子华并贵显韶之惧为所陷深结徐羡之傅亮等少帝即位迁侍中骁骑如故景平之年出为呉兴太守羡之被诛王𢎞入为相领扬州刺史𢎞虽与韶之不絶诸弟未相识者皆不复往来韶之在郡常虑为𢎞所䋲夙夜勤厉政绩甚羙𢎞亦抑其私憾太祖两嘉之在任积年称为良守加秩中二千石十年徴为祠部尚书加给事中坐去郡长取送故免官十二年又出为呉兴太守其年卒时年五十六七庙歌辞韶之制也文集行于世子晔尚书驾部外兵郎临贺太守荀伯子颍川颍隂人也祖羡骠骑将军父猗秘书郎伯子少好学博览经传而通率好为杂戏邀游闾里故以此失清涂解褐为驸马都尉奉朝请员外散骑侍郎着作郎徐度重其才学举伯子及王韶之并为佐郎助撰晋史及着桓𤣥等传迁尚书祠部郎义熙九年上表曰臣闻咎繇亡后臧文以为深叹伯氏夺邑管仲所以称仁功髙可百世不泯滥赏无崇朝宜许故太传鉅平侯祜明徳通贤宗臣莫二勲参佐命功成平呉而后嗣阙然烝尝莫寄汉以萧何元功故絶世輙绍愚谓鉅平之封宜同酇国故太尉广陵公陈淮党翼孙秀祸加淮南窃飨大国因罪为利值西朝政刑失裁中兴复因而不夺今王道惟新岂可不大判臧否谓广陵之国宜在削除故太保卫瓘本爵萧阳县公既被横祸及进弟秩始赠兰陵又转江夏中朝公辅多非理终瓘功徳不殊亦无缘独受偏赏宜复本封以正国章诏付门下前散骑常侍江夏公卫玙上表自陈曰臣乃祖故太保瓘于魏咸熙之中太祖文皇帝为元辅之日封萧阳侯大晋受禅进爵为公歴位太保总録朝政于时贾庶人及诸王用事忌瓘忠节故楚王玮矫诏致祸前朝以瓘秉心忠正加以伐蜀之勲故追封兰陵郡公永嘉之中东海王越食兰陵换封江夏戸邑如旧臣髙祖散骑侍郎璪之嫡孙纂承封爵中宗元皇帝以曾祖故右卫将军崇承袭逮于臣身伏闻祠部郎荀伯子表欲贬降复封萧阳夫赵氏之忠宠延累叶汉祖开封誓以山河伏愿陛下録既往之勲垂罔极之施乞出臣表付外参详颍川陈茂先亦上表曰祠部郎荀伯子表臣七世祖太尉淮祸加淮南不应滥赏寻先臣以剪除贾谧封海陵公事在淮南遇祸之前后广陵虽在扰攘之际臣祖乃始䝉殊遇歴位元凯后被逺外乃作平州而犹不至除国良以先勲深重百世不泯故也圣明御世英辅系兴曾无疑议以为滥赏臣以微弱未齿人伦加始勉视息封爵兼嗣伏愿陛下逺録旧勲特垂矜察诏皆付门下并不施行伯子为世子征虏功曹国子博士妻弟谢晦荐达之入为尚书左丞出补临川内史车骑将军王𢎞称之曰沈重不华有平阳侯之风伯子常自矜廕借之羙谓𢎞曰天下膏粱唯使君与下官耳宣明之徒不足数也迁散骑常侍本邑大中正又上表曰伏见百官位次陈留王在零陵王上臣愚窃以为疑昔武王克殷封神农之后于焦黄帝之后于祝帝尧之后于蓟帝舜之后于陈夏后于把殷后于宋把陈并为列国而蓟祝焦无闻焉斯则襃崇所承优于逺代之显验也是以春秋次序诸侯宋居把陈之上考之近世事亦有徴晋太始九年诏赐山阳公刘康子弟一人爵关内侯卫公姬署宋侯孔绍子一人驸马都尉又太始三年太常上博士刘憙等议称卫公署于大晋在三恪之数应降称侯臣以零陵王位宜在陈留之上从之迁太子仆御史中丞莅职懃恪有匪躬之称立朝正色外内惮之凡所奏劾莫不深相谤毁或延及祖祢示其切直又颇杂謿戏故世人以此非之出补司徒左长史东阳太守元嘉十五年卒官时年六十一文集传于世子赤松为尚书右丞以徐湛之党为元凶所杀伯子族弟昶字茂祖与伯子絶服五世元嘉初以文义至中书郎昶子万秋字元寳亦用才学自显世祖初为晋陵太守坐于郡立华林阁置主书主衣下狱免前废帝末为御史中丞卒官史臣曰夫令问令望诗人所以作咏有礼有法前谟以之垂羙荀范二王虽以学义自显而在朝之誉不𢎞盖由才有余而智未足也惜矣哉宋书卷六十卷六十考证宋书卷六十考证王淮之传王淮之字元曾南史淮作准曾作鲁按准即凖字之减画实一字也范㤗传桓元辅晋使御史中丞祖台之奏㤗及前司徒左长史王凖之并居丧无礼南史以淮之为准之则当是一人然本传不载居丧被劾事其官司徒左长史又在宋永初时亦未能确定其为一人也荀伯子传着作郎徐度重其才学徐度当作徐广宋书卷六十考证宋书卷六十一钦定四库全书宋书卷六十一梁沈约撰列传第二十一武三王武帝七男张夫人生少帝孙脩华生庐陵孝献王义眞胡婕好生文皇帝王脩容生彭城王义康袁美人生江夏文献王义恭孙美人生南郡王义宣吕美人生衡阳文玉义季义宣别有传庐陵孝献王义眞美仪貌神情秀彻初封桂阳县公食邑千戸年十二从北征大军进长安留守柏谷坞除员外散骑常侍不拜及关中平定高祖议欲东还而诸将行役既久咸有归愿止留偏将不足镇固人心乃以义眞行都督雍凉秦三州之河东平阳河北三郡诸军事安西将军领䕶西戎校尉雍州刺史太尉谘议参军京兆王脩为长史委以关中之任高祖将还三秦父老诣门流涕诉曰残民不沾王化于今百年矣始覩衣冠方仰圣泽长安十陵是公家坟墓咸阳宫殿数千间是公家屋宅舍此欲何之高祖为之愍然慰譬曰受命朝廷不得擅留感诸君恋本之意今留第二儿令文武贤才共镇此境临还自执义眞手以授王脩令脩执其子孝孙手以授髙祖义眞寻除正加节又进督并东秦二州司州之东安定新平二郡诸军事领东秦州刺史时陇上流人多在关中望因大威复得归本及置东秦州父老知无复经畧陇右固关中之意咸共叹息而佛佛虏寇逼交至沈田子既杀王镇恶王脩又杀田子义眞年少赐与左右不节脩常裁减之左右并怨因是白义眞曰镇恶欲反故田子杀之脩今杀田子是又欲反也义眞乃使左右刘乞等杀脩脩字叔治京兆㶚城人也初南渡见桓𤣥𤣥知之谓曰君平世吏部郎才脩既死人情离骇无相统一高祖遣将军朱龄石替义眞镇关中使义眞轻兵疾归诸将竞歛财货多载子女方轨徐行虏追骑且至建威将军傅𢎞之曰公处分亟进恐虏追击人也今多将辎重一日行不过十里虏骑追至何以待之宜弃车轻行乃可以免不从贼追兵果至骑数万匹辅国将军蒯恩断后不能禁至青泥后军大败诸将及府功曹王赐悉被俘虏义眞在前故得与数百人奔散日暮虏不复穷追义眞与左右相失独逃草中中兵参军叚宏单骑追寻缘道呌唤义眞识其声出就之曰君非段中兵邪身在此宏大喜负之而归义眞谓宏曰今日之事诚无算畧然丈夫不经此何以知艰难初高祖闻青泥败未得义眞审问有前至者访之竝云闇夜奔败无以知存亡高祖怒甚尅日北伐谢晦諌不从及得宏启事知义眞已免乃止义眞寻都督司雍秦并凉五州诸军建威将军司州刺史持节如故以段宏为义眞谘议参军寻迁宋台黄门郎领太子右卫率宏鲜卑人也为慕容超尚书左仆射徐州刺史高祖伐广固归降太祖元嘉中为征虏将军青冀二州刺史追赠左将军时义眞将镇洛阳而河南萧条未及脩理改除扬州刺史镇石头永初元年封庐陵王食邑三千戸移镇东城高祖始践阼义眞意色不悦侍读学士蔡茂之问其故义眞曰安不忘危休泰何可恃明年迁司徒高祖不豫以为使持节侍中都督南豫豫雍司秦并六州诸军事车骑将军开府仪同三司南豫州刺史出镇歴阳未之任而高祖崩义眞聪明爱文义而轻动无德业与陈郡谢灵运琅邪颜延之慧琳道人竝周旋异常云得志之日以灵运延之为宰相慧琳为西豫州都督徐羡之等嫌义眞与灵运延之暱狎过甚故使范晏从容戒之义眞曰灵运空疎延之隘薄魏文帝云鲜能以名节自立者但性情所得未能忘言于悟赏故与之游耳将之镇列部伍于东府前既有国哀义眞所乘舫单素不及母孙脩仪所乘者义眞与灵运延之慧琳等共视部伍因宴舫内使左右剔母舫函道以施己舫而取其胜者及至歴阳多所求索羡之等每裁量不尽与深恶执政表求还都而少帝失德羡之等密谋废立则次第应在义眞以义眞轻訬不任主社稷因其与少帝不协乃奏废之曰臣闻二叔不咸难结隆周淮南悖纵祸兴盛汉莫不义以断恩情为法屈二代之事殷鉴无逺仁厚之主行之不疑故共叔不断几倾郑国刘英容养衅广难深前事之不忘后王之成鉴也案车骑将军义眞凶忍之性爰自稚弱咸阳之酷丑声逺播先朝犹以年在纨绮冀能改厉天属之爱想闻革心自圣体不豫以及大渐臣庶忧惶内外屏气而纵博酣酒日夜无辍肆口纵言多行无礼先帝贻厥之谋图虑经固亲敕陛下面诏臣等若遂不悛必加放黜至言苦厉犹在纸翰而自兹迄今日月增甚至乃委弃藩屏志还京邑潜怀异图希幸非冀转聚甲卒征召车马陵坟未干情事犹昨遂蔑弃遗㫖显违成䂓整棹浮舟以示归志肆心专已无复谘承圣恩低徊深垂隐忍屡遣中使苦相敦释而亲对散骑侍郎邢安泰广武将军茅仲思纵其悖骂讪主谤朝此久播于逺近暴于人听臣闻原火不扑蔓草难除青青不伐终致寻斧况忧深患着社稷虑切请一遵晋朝武陵旧典使顾怀之㫖不坠于武庙全宥之德获申于昵亲仰寻感恸临启悲咽乃废义眞为庶人徙新安郡前吉阳令堂邑张约之上疏谏曰臣闻仁义之在天下若中原之有菽理感之被万物故不击于贵贱是以考叔反悔誓于及泉壶关复寃䰟于湖邑当斯之时岂无尊卿贤辅或以事迫心违或以道壅谋屈何尝不愿闻善于舆隶药石阿氏哉臣虽草芥备充黔首少不量力颇高殉义之风谓蹈善于朝闻愈徒生于白首用敢干禁忘戮披叙丹愚伏惟髙祖武皇帝诞兹神武抚运龙兴仰清天歩则齐德有虞俯廓九州则侔功大夏故䖍顺天人享有万国虽灵祚脩长圣躬弗永陛下继明绍统遐迩一心藩王哲茂四维宁谧倾耳康哉之咏企踵升平之风窃念庐陵王少蒙先皇优慈之遇长受陛下睦爱之恩故在心必言所怀必亮容犯臣子之道致招骄恣之愆至于天姿夙成实有卓然之美宜在容养录善掩瑕训尽义方进退以渐今猥加剥辱幽徙逺郡上伤陛下棠棣之笃下令逺近恇然失图士庶杜口人为身计臣伏思大宋之兴虽协应符纬而开基造次根条未繁宜广树藩戚敦睦以道使兄弟之美比煇鲁卫龟䇿告同祚均七百岂不善哉陛下富于春秋虑未重复忽安危之逺算肆不忍于一朝特愿留神允思重加询采上考前代兴亡之由中存武帝缔构之业下顾苍生颙颙之望时开曲宥反王都邑选保傅于旧老求四友于髦俊引诱情性导达聪明凡人在苦皆能自厉况王质朗心聪易加训范且中贤之人未能无过过贵自改罪愿自新以武皇之爱子陛下之懿弟岂可以其一眚长致沦弃哉谨昧死诣阙伏地以闻惟愿丹诚一经天听退就斧镬无愧地下矣书奏以约之为梁州府参军寻又见杀景平二年六月癸未羡之等遣使杀义眞于徙所时年十八元嘉元年八月诏曰前庐陵王灵柩在逺国封堕替感惟拱恸情若贯割王体自至极地戚属尊岂可令情礼永沦终始无寄可追复先封特遣奉迎并孙脩华谢妃一时俱还言增摧哽三年正月诛徐羡之傅亮等是日诏曰故庐陵王含章履正英哲自然道心内昭徽风遐被遭时多难志匡权逼天未悔祸运钟屯险羣凶肆丑专窃国柄祸心潜搆衅生不图朕每永念讐耻含痛内结遵养姦慝情礼未申今王道既亨政刑始判宣昭国体于是乎在可追崇侍中大将军王如故为慰寃魂少申悲愤又诏曰乃者权臣陵纵兆乱基祸故吉阳令张约之抗疏矢言至诚慷慨遂事屈羣丑殒命遐疆志节不申感焉兼至昔关老奏书见纪汉䇿阎纂献䂓荷荣晋代考其忠槩参迹前踪宜加旌显式扬义烈可赠以一郡赐钱十万布百匹义眞无子太祖以第五子绍字休𦙍为嗣元嘉九年袭封庐陵王少而寛雅太祖甚爱之二十年出为南中郎将江州刺史时年十二二十二年入朝加棨㦸进都督江州豫州之西阳晋熙新蔡三郡诸军事在任七年改授左将军南徐州刺史给鼓吹一部未之镇仍迁扬州刺史将军如故索虏至𤓰歩绍从太子镇石头二十九年疾患解职其年薨时年二十一遗令歛以时服素棺周身太祖从之追赠散骑常侍镇军将军开府仪同三司刺史如故无子南平王铄第三子敬先为嗣本名敬秀旣出继而绍妃禇秀之孙女故改焉景和二年为前废帝所害追赠中书侍郎谥曰恭王无子太宗泰始元年以世祖第二十一子晋熙王子舆字孝文为绍嗣封庐陵王为辅国将军南高平临淮二郡太守竝未拜为太宗所杀三年更以桂阳王休范第二子徳嗣绍为建威将军淮陵南彭城二郡太守后废帝元徽二年与休范俱伏诛国复絶三年复以临澧忠侯袭第三子暠字渊华继绍为给事中顺帝昇明元年薨谥曰元王又无子国除江夏文献王义恭㓜而明颕姿颜美丽高祖特所钟爱诸子莫及也饮食寝卧常不离于侧高祖为性俭约诸子食不过五醆盘而义恭爱宠异常求须菓食日中无算得未尝噉悉以乞与傍人庐陵诸王未尝敢求求亦不得景平二年监南豫豫司雍秦并州诸军事冠军将军南豫州刺史代庐陵王义眞镇歴阳时年十二元嘉元年封江夏王食邑五千戸加使持节进号抚军将军给鼔吹一部三年监南徐兖二州扬州之晋陵诸军事徐州刺史持节将军如故进监为都督未之任太祖征谢晦义恭还镇京口六年改授散骑常侍都督荆湘雍益梁宁南北秦八州诸军事荆州刺史持节将军如故义恭渉猎文义而骄奢不节既出镇太祖与书诫之曰汝以弱冠便亲方任天下艰难家国事重虽曰守成实亦未易隆替安危在吾曹耳岂可不感寻王业大惧负荷今既分张言集未日无由复得动相规诲宜深自砥砺思而后行开布诚心厝怀平当亲礼国士友接佳流识别贤愚鉴察邪正然后能尽君子之心收小人之力汝神意爽悟有日新之美而进徳脩业未有可称吾所以恨之而不能已己者也汝性褊急袁太妃亦説如此性之所滞其欲必行意所不在从物回改此最弊事宜应慨然立志念自裁抑何至丈夫方欲赞世成名而无断者哉今粗疏十数事汝别时可省也逺大者岂可具言细碎复非笔可尽礼贤下士圣人垂训骄侈矜尚先哲所去豁达大度汉祖之徳猜忌褊急魏武之累汉书称卫青云大将军遇士大夫以礼与小人有恩西门安于矫性齐美蜀之闗张任偏同弊行已举事深宜鉴此若事异今日嗣子㓜䝉司徒便当周公之事汝不可不尽祗顺之理茍有所怀密自书陈若形迹之间深宜慎䕶至于尔时安危天下决汝二人耳勿忘吾言今既进袁太妃供给计足充诸用此外一不须复有求取近亦具白此意唯脱应大饷致而当时遇有所乏汝自可少多供奉耳汝一月日自用不可过三十万若能省此益美西楚殷旷常宜早起接对賔侣勿使留滞判急务讫然后可入问讯既覩颜色审起居便应即出不须久停以废庶事也下日及夜自有余闲府舍住止园池堂观略所谙究计当无须改作司徒亦云尔若脱于左右之宜须小小回易当以始至一治为限不烦纷纭日求新异凡讯狱多决当时难可逆虑此实为难汝复不习殊当未有次第讯前一二日取讯簿密与刘湛軰共详大不同也至讯日虚怀博尽慎无以喜怒加人能择善者而从之美自归己不可专意自决矜独断之明也万一如此必有大吝非唯讯狱君子用心自不应尔刑狱不可壅滞一月可再讯凡事皆应慎密亦宜豫敕左右人有至诚所陈不可漏泄以负忠信之欵也古人言君不密则失臣臣不密则失身或相䜛搆勿轻信受每有此事当善察之名器深宜慎惜不可妄以假人昵近爵赐尤应裁量吾于左右虽为少恩如闻外论不以为非也以贵陵物物不服以威加人人不厌此易达事耳声乐嬉㳺不宜令过摴蒱渔猎一切勿为供用奉身皆有节度竒服异器不宜兴长汝嫔侍左右已有数人既始至西未可怱怱复有所纳又诫之曰宜数引见佐史非唯臣主自应相见不数则彼我不亲不亲则无因得尽人人不尽复何由知其衆事广引视听既益开博于言事者又差有地也九年征为都督南兖徐兖青冀幽六州豫州之梁郡诸军事征北将军开府仪同三司南兖州刺史镇广陵时诏内外百官举才义恭上表曰臣闻云和备乐则繁会克谐骅骝骖服则致逺斯效陛下顺简夤化文明在躬玉衡既正㤗阶载一而犹发虑英髦埀情仄陋幽谷空同显着扬歴是以潜虬耸鳞伫利见之期翔凤弭翼应来仪之感窃见南阳宗炳操履闲逺思业眞纯砥节丘园息宾盛世贫约而苦内无改情轩冕屡招确尔不拔若以蒲帛之聘感以大伦之美庶投竿释褐飜然来仪必能毗爕九官宣赞百揆尚书金部郎臣徐森之臣府中直兵参军事臣王天宝竝局力允济忠谅欵诚往年逆臣叛逸华阳失守森之全境宁民绩章危棘前者经畧伊瀍元戎丧旅天宝北勤河朔东据营丘勲勇既昭心事兼竭虽䝉褒叙未尽才宜竝可授以边藩展其志力交阯辽邈累丧藩将政刑每阙抚莅惟艰南中夐逺风謡逈隔蛮獠狡窃边氓荼炭实须练实以绥其难谓森之可交州刺史天宝可宁州刺史庶足威怀荒表肃清遐服昔魏戊之贤功存荐士赵武之明事彰管库臣识愧前良理谢先哲率举所知仰酬採访退惧瞽言无足甄奖十六年进位司空明年大将军彭城王义康有罪出藩征义恭为侍中都督扬南徐兖三州诸军事司徒录尚书领太子太傅持节如故给班劒二十人置仗加兵明年解督南兖二十一年进太尉领司徒余如故义恭既小心恭慎且戒义康之失虽为总录奉行文书而已故太祖安之相府年给钱二千万它物倍此而义恭性奢用常不足太祖又别给钱年千万二十年领国子祭酒时有献五百里马者以赐义恭二十七年春索虏寇豫州太祖因此欲开定河洛其秋以义恭总统羣帅出镇彭城解国子祭酒虏遂深入径至𤓰歩义恭与世祖闭彭城自守二十八年春虏退走自彭城北退义恭震惧不敢追其日民有告虏驱广陵民万余口夕应宿安王陂去城数十里今追之可悉得诸将竝请义恭又禁不许经宿太祖遣驿至使悉力急追义恭乃遣镇军司马檀和之向萧城虏先己闻知乃尽杀所驱广陵民轻骑引去初虏深入上虑义恭不能固彭城备加诫勅义恭答曰臣未能临瀚海济居延庶免刘仲奔逃之耻及虏至义恭果走頼衆议得停事在张畅传降义恭号骠骑将军开府仪同三司余悉如故鲁郡孔子旧庭有栢树二十四株经歴汉晋其大连抱有二株先折倒士人崇敬莫之敢犯义恭悉遣人伐取父老莫不叹息又以本官领南兖州刺史增督南兖豫徐兖青冀司雝秦幽并十一州诸军事并前十三州移镇盱眙脩治舘宇拟制东城二十九年冬还朝上以御所乘苍鹰船上迎之遭太妃忧改授大将军都督扬南徐二州诸军事南徐州刺史持节侍中录尚书太子太傅如故还镇东府辞侍中未拜値元凶肆逆其日劭召义恭先是诏召太子及诸王各有常人虑有诈妄致害者至是义恭求常所遣传诏劭遣之而后入义恭请罢兵凡府内兵仗竝送还台进位太保进督会州诸军事服侍中服又领大宗师世祖入讨劭疑义恭有异志使入住尚书下省分诸子竝住神虎门外侍中下省劭闻世祖已次近路欲悉力逆之决战中道义恭虑世祉船乘陋小劭豕突中流容能为患乃进説曰割弃南岸栅断石头此先朝旧法以逸待劳不忧不破也劭从之世祖前锋至新亭劭挟义恭出战恒录在左右故不能自拔战败使义恭于东堂简将义恭先使人具舩于东冶渚因单马南奔始济淮追骑已至北岸仅然得免劭大怒遣始兴王濬就西省杀义恭十二子世祖时在新林浦义恭既至上表劝世祖即位曰臣闻治乱无兆倚伏相因干灵降祸二凶极逆深酷巨痛终古未有陛下忠孝自天赫然电发投袂泣血四海顺轨是以诸侯云赴数均八百义奋之旅其会如林神祚明德有所底止而沖居或跃未登天祚非所以严重宗社绍延七百昔张武抗辞代王顺请耿纯陈欵光武正位况今罪逆无亲恶盈衅满阻兵安忍戮善崇姦履地戴天毕命俄顷宜早定尊号以固社稷景平之季实惟乐推王室之乱天命有在故抱拜兆于压璧赤龙表于霄征伏惟大明无私逺存家国七庙之灵近哀黔首荼炭之切时陟帝祚永慰羣心臣负衅婴罚偷生人壤幸及寛政待罪有司敢以漏刻视息披露肝胆世祖即祚授使持节侍中都督扬南徐二州诸军事太尉录尚书六条事南徐徐二州刺史给鼔吹一部班劒二十人又假黄钺事宁进位太傅领大司马增班劒为三十人以在藩所服玉环大绶赐之增封二千戸上不欲致礼太傅讽有司奏曰圣㫖谦光尊师重道欲致拜太傅斯诚𢎞兹逺风敦阐盛则然周之师保实称三吏晋因于魏特加其礼帝道严极既有常尊考之史载未见兹典故卞壸孙楚竝谓人君无降尊之义逺稽圣典近即羣心臣等参议谓不应有加拜之礼诏曰闇薄纂统寔慿师范思尽䖍恭以承道训所奏稽诸往代谓无拜礼据文既明便从所执世祖立太子东宫文案使先经义恭孝建元年南郡王义宣臧质鲁爽等反加黄钺白直百人入六门事平以臧质七百里马赐义恭又增封二千戸世祖以义宣乱逆由于彊盛至是欲削弱王侯义恭希㫖乃上表省录尚书曰臣闻天地设位三极同序皇王化则九官咸事时亮之绩昭于虞典论道之风宣于周载台辅之设坐调阴阳元凯之置起釐百揆所以栾鍼矢言侵官是诫陈平抗辞匪职罔答汉承秦后庶僚称改爵因时变任与世移总录之制本非旧体列代相㳂兹仍未革今皇家中造事遵前文宜宪章先代证文古则停省条录以依昔典使物竞思存人怀勤壹则名实靡愆庸节必纪臣谬典国重虚荷崇位兴替宜知敢不输尽上从其议又与骠骑大将军竟陵王诞奏曰臣闻佾悬有数等级异仪佩笏有制卑高殊序斯盖上哲之洪谟范世之明训而时至弥流物无不弊僭侈由俗轨度非古晋代东徙旧法沦落侯牧典章稍与事广名实一差难以卒变章服崇滥多歴年所今枢机更造皇风载新耗弊未充百用思约宜备品式之律以定损厌之条臣等地居枝昵位参台辅遵正之首请以爵先致贬之端宜从戚始辄因暇日共参愚怀应加省易谨陈九事虽惧匪𠂻庶竭㣲欵伏愿陛下听览之余薄垂昭纳则上下相安表里和穆矣诏付外详有司奏曰车服以庸虞书茂典名器慎假春秋明诫是以尚方所制汉有严律诸侯窃服虽亲必罪降于顷世下僭滋极器服装餙乐舞音容通于王公达于衆庶上下无辨民志靡壹义恭所陈寔允礼度九条之格犹有未尽谨共附益凡二十四条听事不得南向坐施帐并藩国官正冬不得跣登国殿及夹侍国师传令及油㦸公主王妃传令不得朱服轝不得重㭎鄣扇不得雉尾劒不得鹿卢形槊毦不得孔雀白鷩夹毂队不得绛袄平乘诞马不得过二匹胡伎不得綵衣舞伎正冬着袿衣不得装面冬会不得铎舞柸柈舞长硚透狭舒劒博山缘大橦升五案自非正冬会奏舞曲不得舞诸妃主不得着绲带信幡非台省官悉用绛郡县内史相及封内官长于其封君既非在三罢官则不复追敬不合称臣宜止下官而已诸镇常行车前后不得过六队白直夹毂不在其限刀不得过银铜为饰诸王女封县主诸王子孙袭封之王妃及封侯者夫人行竝不得卤簿诸王子继体为王者㛰𦵏吉凶悉依诸国公侯之礼不得同皇弟皇子车非轺车不得油幢平乘舩皆下两头作露平形不得拟象龙舟悉不得朱油帐不得作五花及竖笋形诏可是嵗十一月还镇京口二年春进督东南兖二州其冬征为扬州刺史余如故加入朝不趋赞拜不名劒履上殿固辞殊礼又解持节都督并侍中义恭撰要记五卷起前汉讫晋太元表上之诏付祕阁时西阳王子尚有盛宠义恭解扬州以避之乃进位太宰领司徒义恭常虑为世祖所疑及海陵王休茂于襄阳为乱乃上表曰古先哲王莫不广植周亲以屏帝宇诸侯受爵亦愿永固邦家至有管蔡梁燕致祸周汉上乖显授之恩下亡血食之业夫善积庆深宜享长久而歴代侯王甚乎匹庶岂异姓皆贤宗室悉不贤由生于深宫不覩稼穑左右近习未値田苏富贵骄奢自往而至聚毛折轴遂乃危祸汉之诸王竝置傅相犹不得禁逆七国连谋寔由彊盛晋氏列封正足成永嘉之祸尾大不掉终古同疾不有更张则其源莫救日者庶人恃亲殆倾王业去嵗西寇借宠几败皇基不图襄楚复生今衅良以地胜兵勇奖成凶恶前事之不忘后事之明兆陛下大明绍祚垂法万叶臣年衰意塞无所知解忝皇族耆长慙慨内深思表管见禆崇万一窃谓诸王贵重不应居边至于华州优地时可蹔出既以有州不须置府若位登三事止乎长史掾属若宜鎭御别差扞城大将若情乐沖虚不宜逼以戎事若舍文好武尤宜禁塞僚佐文学足充话言游梁之徒一皆勿许文武从鎭以时休止妻子室累不烦自随百僚脩诣宜遵晋令悉须宣令齐到备列賔主之则衡泌之士亦无烦干候贵王器甲于私为用盖寡自金银装刀劒战具之服皆应输送还本曲突徙薪防之有素庶善者无惧恶者止姦时世祉严暴义恭虑不见容乃卑辞曲意尽礼祗奉且便辩善附会俯仰承接皆有容仪每有符瑞辄献上赋颂陈咏美德大明元年有三嵴茅生石头西岸累表劝封禅上大悦三年省兵佐加领中书监以崇艺昭武永化三营合四百三十七戸给府更增吏僮千七百人合为二千九百人六年解司徙府太宰府依旧辟召又年给三千匹布七年从廵兼尚书令解中书监八年闰月又领太尉其月世祖崩遗诏义恭解尚书令加中书监栁元景领尚书令入住城内事无巨细悉闗二公大事与沈庆之参决若有军旅可为总统尚书中事委颜师伯外监所统委王𤣥谟前废帝即位诏曰总录之典着自前代孝建始年虽蹔并省而因革有宜理存济务朕㷀独在躬未渉政道百揆庶务允归尊德太宰江夏王义恭新除中书监太尉地居宗重受遗阿衡实深慿倚用康庶绩可录尚书事本官监太宰王如故侍中骠骑大将军南兖州刺史巴东郡开国公新除尚书令元景同禀顾誓翼辅皇家赞业宣风繄公是頼可即本号开府仪同三司领兵置佐一依旧准领丹阳尹侍中领公如故又增义恭班劒为四十人更申殊礼之命固辞殊礼义恭性嗜不恒日时移变自始至终屡迁第宅与人游款意好亦多不终而奢侈无度不爱财宝左右亲幸者一日乞与或至一二百万小有忤意辄追夺之大明时资供丰厚而用常不足賖市百姓物无钱可还民有通辞求钱者辄题后作原字善骑马解音律游行或三五百里世祖恣其所之东至吴郡登虎丘山又登无钖县乌山以望太湖大明中撰国史世祖自为义恭作传及永光中虽任宰辅而承事近臣戴法兴等常若不及前废帝狂悖无道义恭元景等谋欲废立永光元年八月废帝率羽林兵于第害之并四子时年五十三断析义恭支体分裂肠胃挑取眼睛以蜜渍之以为鬼目精太宗定乱令书曰故中书监太宰领太尉录尚书事江夏王道性渊深睿鉴通逺树声列藩宣风铉德位隆姬辅任属负图勤劳国家方熙託付之重尽心毗道永融雍穆之化而凶丑忌威奄加冤害夷戮有暴殡穸无闻愤达幽明痛贯朝野朕䝉险在难含哀莫申幸頼宗祏之灵克纂祈天之祚仰惟勲戚震动于厥心昔梁王征庸警跸备礼东平好善黄屋在廷况公徳猷𢎞懋彛典未殊者哉可追崇使持节侍中都督中外诸军事丞相领太尉中书监录尚书事王如故给九旒鸾辂虎贲班劒百人前后部羽葆鼔吹輼辌车泰始三年又下诏曰皇基崇建屯剥维难𢎞启熙载底绩忠果故从飨世祀勒勲宗彛世祖宁乱定业寔资翼亮故使持节侍中都督中外诸军事丞相领太尉中书监录尚书事江夏文献王义恭故使持节侍中都督南豫江豫三州军事太尉南豫州刺史巴东郡开国忠烈公元景故侍中司空始兴郡开国襄公庆之故持节征西将军雍州刺史洮阳县开国肃侯悫或体道沖𤣥爕化康世或尽诚致効庚难龛逆宜式遵国典陪祭庙庭义恭长子朗字元明出继少帝封南丰县王食邑千户为湘州刺史持节侍中领射声校尉为元凶所杀世祖即位追赠前将军江州刺史孝建元年以宗室祗长子歆继封祗伏诛歆还本泰始三年更以宗室韫第二子铣继封为祕书郎与韫俱死顺帝昇明二年复以宗室琨子绩继封三年薨会齐受禅国除朗弟叡字元秀太子舎人为元凶所害追赠侍中谥宣世子大明二年追封安隆王以第四皇子子绥字宝孙继封食邑三千戸追谥叡曰宣王以子绥为都督郢州诸军事冠军将军郢州刺史进号后军将军加持节太宗泰始元年进号征南将军改封江夏王食邑五千戸改叡为江夏宣王子绥未受命与晋安王子勋同逆赐死七年太宗以第八子跻字仲升继义恭为孙封江夏王食邑五千戸后废帝即位督会稽东阳新安临海永嘉五郡诸军事东中郎将会稽太守进号左将军齐受禅降为沙阳县公食邑一千五百戸谋反赐死叡弟韶字元和封新吴县侯官至歩兵校尉追赠中书侍郎谥曰烈侯韶弟坦字元度平都怀侯坦弟元谅江安愍侯元谅弟元粹兴平悼侯坦元谅元粹竝追赠散骑侍郎元粹弟元仁元方元旒元淑元𦙍与朗等凡十二人竝为元凶所杀元𦙍弟伯禽孝建三年生义恭诸子既遇害为朝廷所哀至是世祖名之曰伯禽以拟鲁公伯禽周公旦之子也官至辅国将军湘州刺史又爲前废帝所杀谥曰哀世子又追赠江夏王改谥曰愍伯禽弟仲容封永脩县侯为宁朔将军临淮济阳二郡太守仲容弟叔子封永阳县侯叔子弟叔宝及仲容叔子竝为前废帝所杀谥仲容叔子竝曰殇侯衡阳文王义季㓜而夷简无鄙近之累太祖为荆州高祖使随往江陵由是特为太祖所爱元嘉元年封衡阳王食邑五千戸五年为征虏将军八年领石头戍事九年迁使持节都督南徐州诸军事右将军南徐州刺史十六年代临川王义庆都督荆湘雝益梁宁南北秦八州诸军事安西将军荆州刺史持节如故给鼓吹一部先是义庆在任値巴蜀乱扰师旅应接府库空虚义季躬行节俭畜财省用数年间还复充实队主续丰母老家贫无以充飬遂断不食肉义季哀其志给丰每月白米二斛钱一千并制丰噉肉义季素拙书上听使余人书启事唯自署名而已二十年加散骑常侍进号征西大将军领南蛮校尉义季素嗜酒自彭城王义康废后遂为长夜之饮略少醒日太祖累加诘责义季引愆陈谢上诏报之曰谁能无过改之为贵耳此非唯伤事业亦自损性命世中比比皆汝所谙近长沙兄弟皆缘此致故将军苏徽躭酒成疾旦夕待尽吾试禁断并给药膳至今能立此自是可节之物但嗜者不能立志裁割耳晋元帝人主尚能感王导之谏终身不复饮酒汝既有美尚加以吾意殷勤何至不能慨然深自勉厉乃复须严相割裁坐诸纭纭然后少止者幸可不至此一门无此酣法汝于何得之临书叹塞义季虽奉此㫖酣纵如初遂以成疾上又诏之曰汝饮积食少而素羸多风常虑至此今果委顿纵不能以家国为怀近不复顾性命之重可叹可恨岂复一条本望能以理自厉未欲相苦耳今遣孙道𦙍就杨佛等令晨夕视汝并进止汤食可开怀虚受愼勿隐避吾饱尝见人断酒无它慊吸盖是当时甘嗜罔己之意耳今者忧怛政在性命未暇及美业复何为吾煎毒至此邪义季终不改以至于终二十一年为都督南兖徐青冀幽六州诸军事征北大将军开府仪同三司南兖州刺史持节常侍如故登舟之日帷帐器服诸应随刺史者悉留之荆楚以为美谈二十二年进督豫州之梁郡迁徐州刺史持节常侍都督如故明年索虏侵逼北境扰动义季惩义康祸难不欲以功勤自业无它经畧唯饮酒而已太祖又诏之曰杜骥申怙仓卒之际尚以弱甲琐卒徼寇作援彼为元统士马桓桓既不怀奋发连被意㫖犹复逡廵岂唯大乖应赴之宜实孤百姓之望且匈奴轻汉将自此而始贼初起逸未知指趋故且装束兼存观察耳少日势渐可见便应大有经畧何合安然遂不敢动遣军政欲乘际会拯危急以申威援本无驱驰平原方幅争锋理又山路易冯何以畏首尾回弱若谓事理政应如此者进大镇聚甲兵徒为烦耳二十四年义季病笃上遣中书令徐湛之省疾召还京师未及发薨于彭城时年二十三太尉江夏王义恭表解职迎丧不许上遣东海王祎北迎义季丧追赠侍中司空持节都督刺史如故子恭王嶷字子岐嗣中书侍郎太子中庶子世祖大明元年薨追赠冠军将军豫州刺史子伯道嗣顺帝昇平三年薨其年齐受禅国除史臣曰戒惧乎其所不覩恐畏乎其所不闻在于愼所忽也江夏王髙祖宠子位居上相大明之世亲典冠朝屈体降情槃辟于轩槛之上明其为卑约亦已至矣得使虐朝暴主顾无猜色歴载踰十以尊戚自保及在永光㓜主南面公旦之重属有所归自谓践冰之虑己除太山之安可恃曾未云几而磔体分肌古人以隐微致戒斯为笃矣宋书卷六十一卷六十一考证宋书卷六十一考证庐陵孝献王义眞传侍读学士蔡茂之按是时无侍读学士官名当从南史作侍读博士江夏文献王义恭传挑取眼睛以蜜渍之以为鬼目精精南史作粽衡阳文王义季传故将军苏徽徽南史作征宋书卷六十一考证宋书卷六十二钦定四库全书宋书卷六十二梁沈约撰列传第二十二羊欣张敷王微羊欣字敬元泰山南城人也曾祖忱晋徐州刺史祖权黄门郎父不疑桂阳太守欣少靖黙无竞于人美言笑善容止汎览经籍尤长隶书不疑初为乌程令欣时年十二时王献之为呉兴太守甚知爱之献之尝夏月入县欣着新绢帬昼寝献之书帬数幅而去欣本工书因此弥善起家辅国参军府解还家隆安中朝廷渐乱欣优游私门不复进仕会稽王世子元显每使欣书常辞不奉命元显怒乃以为其后军府舍人此职本用寒人欣意貌恬然不以高卑见色论者称焉欣尝诣领军将军谢混混拂席改服然后见之时混族子灵运在坐退告族兄瞻曰望蔡见羊欣遂易衣改席欣由此益知名桓𤣥辅政领平西将军以欣为平西参军仍转主簿参预机要欣欲自疎时漏密事𤣥觉其此意愈重之以为楚台殿中郎谓曰尚书政事之本殿中礼乐所出卿昔处股肱方此为轻也欣拜职少日称病自免屛居里巷十余年不出义熙中弟徽被遇于高祖高祖谓谘议参军郑解之曰羊徽一时美器世论犹在兄后恨不识之即板欣𥙷右将军刘藩司马转长史中军将军道怜谘议参军出为新安太守在郡四年简惠着称除临川王义庆辅国长史庐陵王义眞车骑谘议参军竝不就太祖重之以为新安太守前后凡十三年游玩山水甚得适性转在义兴非其好也顷之又称病笃自免归除中散大夫素好黄老常手自书章有病不服药饮符水而已兼善医术撰药方十卷欣以不堪拜伏辞不朝觐髙祖太祖竝恨不识之自非寻省近亲不妄行诣行必由城外未尝入六闗元嘉九年卒时年七十三子俊早卒弟徽字敬猷世誉多欣高祖鎭京口以为记室参军掌事八年迁中书郎直西省后为太祖西中郎长史河东太守子瞻元嘉末为世祖南中郎长史寻阳太守卒官张敷字景𦙍呉郡人呉兴太守邵子也生而母没年数岁问母所在家人告以死生之分敷虽童蒙便有思慕之色年十许岁求母遗物而散施己尽唯得一画扇乃缄录之每至感思輙开笥流涕见从母常悲感哽咽性整贵风韵甚髙好读𤣥书兼属文论少有盛名髙祖见而爱之以为世子中军参军数见接引永初初迁祕书郎尝在省直中书令傅亮贵宿权要闻其好学过候之敷卧不即起亮怪而去父邵为湘州去官侍从太祖版为西中郎参军元嘉初为员外散骑侍郎祕书丞江夏王义恭镇江陵以为抚军功曹转记室参军时义恭就太祖求一学义沙门比沙门求见发遣会敷赴假还江陵太祖谓沙门曰张敷应西当令相载及敷辞上谓曰抚军须一意怀道人卿可以后艑载之道中可得言晤敷不奉㫖曰臣性不耐杂上甚不説迁正员郎中书舍人狄当周赳竝管要务以敷同省名家欲诣之赳曰彼若不相容便不如不徃讵可轻往邪当曰吾等竝已员外郎矣何忧不得共坐敷先设二牀去壁三四尺二客就席詶接甚欢既而唿左右曰移我逺客赳等失色而去其自标遇如此善持音仪尽详缓之致与人别执手曰念相闻余响久之不絶张氏后进至今慕之其源流起自敷也迁黄门侍郎始兴王濬后军长史司徒左长史未拜父在呉兴亡报以疾笃敷往奔省自发都至呉兴成服凡十余日始进水浆𦵏毕不进盐菜遂毁瘠成疾世父茂度每止譬之輙更感恸絶而复续茂度曰我冀譬汝有益但更甚耳自是不复往未朞而卒时年四十一琅邪颜延之书弔茂度曰贤弟子少履贞规长怀理要清风素气得之天然言面以来便申忘年之好比虽艰隔成阻而情问无睽薄莫之人冀其方见慰説岂谓中年奄为长徃闻问悼心有兼恒痛足下门教敦至兼实家寳一旦丧失何可为懐其见重如此世祖即位诏曰司徒故左长史张敷贞心简立㓜树风规居哀毁灭孝道淳至宜在追甄于以报美可追赠侍中于是改其所居称为孝张里无子王微字景𤣥琅邪临沂人太保𢎞弟子也父孺光禄大夫微少好学无不通览善属文能书画兼解音律医方隂阳术数年十六州举秀才衡阳王义季右军参军竝不就起家司徒祭酒转主簿始兴王濬后军功曹记室参军太子中舎人始兴王友父忧去官服阕除南平王铄右军谘议参军微素无宦情称疾不就仍除中书侍郎又拟南琅邪义兴太守竝固辞吏部尚书江湛举微为吏部郎微与湛书曰弟心病乱度非但蹇躄而已此处朝野所共知驺㑹忽扣荜门闾里咸以为祥怪君多识前世之载天値何其易倾弟受海内骇笑不过如燕石秃鹙邪未知君何以自解于良史邪今虽王道鸿鬯或有激朗于天表必欲探援潜寳倾海求珠自可卜肆巫祠之间马栈牛口之下赏剧孟于博徒拔卜式于刍牧亦有西戎孤臣东都戒士上穷范驰之御下尽诡遇之能兼鳞杂袭者必不乏于世矣且庐于承明署乎金马皆明察之官又贤于管库之末何为劫勒通家疾病一人尘秽难堪之选将以靖国不亦益嚣乎书云任官维贤才而君擢士先疹废芃芃棫朴似不如此且弟旷违兄姊迄将十载姊时归来终不任舆曵入合兄守金城永不堪扶抱就路若不惫疾非性僻而何比君曰表里无假长目飞耳也常谓生遭太公将即华士之戮幸遇管叔必䝉僻儒之养光武以冯衍才浮其实故弃而不齿诸葛孔明云来敏乱郡过于孔文举况无古人之才槩敢干周汉之常刑彼二三英贤足为晓治与否恐君逢此时或亦不免髙阁乃复假名不知己者岂欲自比衞赐邪君欲髙斆山公而以仲容见处徒以搥提礼学本不参选鄙夫瞻彼固不任下走未知新沓何如州陵耳而作不师古坐乱官政诬饰蚯蚓冀招神龙如复託以眞素者又不宜居华留名有害风俗君亦不至期人如此若交以为人赐举未以己劳则商贩之事又连所不忍闻也岂谓不肖易擢贪者可诱凡此数者君必居一焉虽假天口于齐骈借鬼説于周季公孙碎毛髪之文荘生纵漭瀁之极终不能举其契为之辞矣子将明䰟必灵咍于万里汝颍余彦将拂衣而不朝浮华一开风俗或从此而爽鬼谷以揣情为最难何君忖度之轻谬今有此书非敢叨拟中散诚不能顾影负心纯盗虚声所以绵络累纸本不营尚书虎爪板也成童便往来居舎晨省复经周旋加有诸甥亦何得顿絶庆吊然生平之意自于此都尽君平公云生我名者杀我身天爵且犹灭名安用吏部郎哉其举可陋其事不经非独搢绅者不道仆妾皆将咲之忽忽不乐自知夀不得长且使千载知弟不诈谖耳微既为始兴王濬府吏濬数相存慰微奉荅牋书輙饰以辞采微为文古甚颇抑扬袁淑见之谓为诉屈微因此又与从弟僧绰书曰吾虽无人鉴要是早知弟每共宴语前言何尝不以止足为贵且持盈畏满自是家门旧风何为一旦落漠至此当局苦迷将不然邪讵容都不先闻或可不知耳衣冠胄𦙍如吾者甚多才能固不足道唯不倾侧溢诈士颇以此容之至于规矩细行难可详料疹疾日滋纵恣益甚人道所贵废不复脩幸値圣明兼容置之教外且旧恩所及每䝉寛假吾亦自揆疾疹重侵难复支振民生安乐之事心死久矣所以解日偷存尽于大布粝粟半夕安寝便以自度血气盈虚复稍道长以大散为和羹弟为不见之邪疾废居然且事一已上不足败俗伤化下不至毁辱家门泊尔尸居无方待化凡此二三皆是事实吾与弟书不得家中相欺也州陵此举为无所因反覆思之了不能解岂见吾近者诸牋邪良可怪笑吾少学作文又晩节如小进使君公欲民不偷每加存饰詶对尊贵不厌敬恭且文词不怨思抑扬则流澹无味文好古贵能连类可悲一徃视之如似多意当见居非求志清论所排便是通辞诉屈邪尔者眞可谓眞素寡矣其数旦见客小防自来盈门亦不烦独举吉也此辈乃云语势所至非其要也弟无懐居今地万物初不以相非然鲁器齐虚实宜书绅今三署六府之人谁表里此内傥疑弟豫有力于素论何如哉则吾长阨不死终误盛壮也江不过彊吹拂吾云是巖穴人巖穴人情所高吾得当此则鸡鹜变作鳯皇何为干饰廉隅秩秩见于面目所惜者大耳诸舎阖门皆蒙时私此既未易陈道故常因含声不言至兄弟尤为叨窃临海频烦二郡谦亦越进清阶吾髙枕家巷遂至中书郎此足以阖棺矣又前年优㫖自弟所宣虽夏后抚辜人周宣及鳏寡不足过也语皆循检校迹不为虚饰也作人不阿䛕无缘头髪见白稍学謟诈且吾何以为足不能行自不得出户头不耐风故不可扶曵家本贫馁至于恶衣蔬食设使盗跖居此亦不能两展其足妄意珍藏也正令选官设作此举于吾亦无劒㦸之伤所以懃懃畏人之多言也管子晋贤乃关人主之轻重此何容易哉州陵亦自言视明听聪而返区区饰吾何辩致而下英俊夫竒士必龙居深藏与蛙虾为伍放勲其犹难之林宗軰不足识也似不肯睠睠奉牋记彫琢献文章居家近市㕓亲戚满城府吾犹自知袁阳源辈当平此不饰诈之与直独两不闗吾心又何所耿介弟自宜以解塞群贤矣兼悉怒此言自尔家任兄故能也日日望弟来属病终不起何意向与江书粗布胷心无人可写比面乃具与弟书便觉成本以当半日相见吾既恶劳不得多语枢机幸非所长相见亦不胜读此书也亲属欲见自可示无急付手时论者或云微之见举庐江何偃亦豫其议虑为微所咎与书自陈微报之曰卿昔称吾于义兴吾尝谓之见知然复自怪鄙野不参风流未有一介熟悉于事何用独识之也近日何见绰送卿书虽知如戏知卿固不能相哀茍相哀之未知何相期之可论卿少陶𤣥风淹雅脩畅自是正始中人吾眞庸性人耳自然志操不倍王乐小儿时尤麤笨无好常从博士读小小章句竟无可得口吃不能剧读遂絶意于寻求至二十左右方复就观小説徃来者见床头有数帙书便言学问试就检当何有哉乃复持此拟议人邪尚独愧咲扬子之襃赡犹耻辞赋爲君子若吾篆刻菲亦甚矣卿诸人亦当尤以此见议或谓言深博作一叚意气鄙薄人世初不敢然是以每见世人文赋书论无所是非不解处即日借问此其本心也至于生平好服上药起年十二时病虚耳所撰服食方中粗言之矣自此始信摄养有征故门冬昌术随时参进寒温相补欲以扶䕶危羸见冀白首家贫乏役至于春秋令节輙自将两三门生入草采之吾实倦逰医部颇晓和药尤信本草欲其必行是以躬亲意在取精世人便言希仙好异矫慕不羁不同家颇有骂之者又性知画缋盖亦鸣鹄识夜之机盘纡纠纷或记心目故兼山水之爱一往迹求皆仿像也不好诣人能忘荣以避权右宜自密应对举止因卷慙自保不能勉其所短耳由来有此数条二三诸贤因复架累致之髙尘咏之清壑瓦砾有资不敢轻厠金银也而顷年婴疾沉沦无已区区之情愒于生存自恐难复而先命猥加䰟气蹇茶常人不得作常自处疾苦正亦卧思已熟谓有记自论既仰天光不夭庶类兼望诸贤共相哀体而卿首唱诞言布之翰墨万石之慎或未然邪好尽之累岂其如此绰大骇叹便是阖朝见病者吾本儜人加疹意惛一旦闻此便惶怖矣五六日来复苦心痛引喉状如匈中悉肿甚自忧力作此荅无复条贯贵布所怀落漠不举卿既不可解立欲便别且当笑微常住门屋一间寻书玩古如此者十余年太祖以其善筮赐以名蓍弟僧谦亦有才誉为太子舍人遇疾微躬自处治而僧谦服药失度遂卒微深自咎恨发病不复自治哀痛谦不能已以书告灵曰弟年十五始居宿于外不为察慧之誉独沉浮好书聆琴闻操輙有过目之能讨测文典斟酌传记寒暑未交便卓然可述吾长病或有小间輙称引前载不异旧学自尔日就月将着名邦党方隆夙志嗣美前贤何圗一旦㝠然长徃酷痛烦冤心如焚裂寻念平生裁十年中耳然非公事无不相对一字之书必共咏读一句之文无不研赏浊酒忘愁圗籍相慰吾所以穷而不忧实頼此耳柰何罪酷焭然独坐忆徃年散发极目流涕吾不舍日夜又恒虑吾羸病岂圗奄忽先归㝠㝠反覆万虑无复一期音颜髣髴触事歴然弟今何在令吾悲穷昔仕京师分张六旬耳其中三过误云今日何意不来钟念县心无物能譬方欲共营林泽以送余年念兹有何罪戾见此夭酷没于吾手触事痛恨吾素好医术不使弟子得全又寻思不精致有枉过念此一条特复痛酷痛酷柰何吾罪柰何弟为志奉亲孝事兄顺虽僮仆无所叱咄可谓君子不失色于人不失口于人沖和淹通内有皂白举动尺寸吾毎咨之常云兄文骨气可推英丽以自许又兄为人矫介欲过宜每中和道此犹在耳万世不复一见柰何唯十纸手迹封坼俨然至于思恋不可懐及闻吾病肝心寸絶谓当以幅巾薄𦵏之事累汝柰何反相殡送弟由来意谓妇人虽无子不宜践二庭此风若行便可家有孝妇仲长昌言亦其大要刘新妇以刑伤自誓必留供养殷太妃感栢舟之节不夺其志仆射笃顺范夫知礼求得左率第五儿庐位有主此亦何益㝠然之痛为是存者意耳吾穷疾之人平生意志弟实知之端坐向窓有何慰适正頼弟耳过中未来已自愒望今云何得立自省惛毒无复人理比烦寃困惫不能作刻石文若灵响有识不得吾文岂不为恨傥意虑不遂谢能思之如狂不知所告明书此数纸无复词理畧道阡陌万不写一阿谦何圗至此谁复视我谁复忧我他日寳惜三光割嗜好以祈年今也唯速化耳吾岂复支㝠㝠中竟复云何弟懐随和之寳未及光诸文章欲收作一集不知忽忽当办此不今已成服吾临灵取常共饮桮酌自酿酒宁有仿像不冤痛冤痛元嘉二十年卒时年二十九僧谦卒后四句而微终遗令薄𦵏不设轜旐鼓挽之属施五尺牀为灵二宿便毁以尝所弹琴置牀上何长史来以琴与之何长史者偃也无子家人遵之所着文集传于世世祖即位诏曰微栖志贞深文行惇洽生自华宗身安隠素足以贲兹丘园惇是薄俗不幸蚤世朕甚悼之可追赠祕书监史臣曰燕太子吐一言田先生吞舌而死安邑令戒屠者闵仲叔去而之沛良由内怀耿介峻节不可轻干袁淑笑谑之间而王微弔词连牍斯盖好名之士欲以身为珪璋皦皦然使尘玷之累不能加也宋书卷六十二卷六十二考证宋书卷六十二考证羊欣传欣时年十二时王献之为呉兴太守两时字当衍其一高祖谓谘议叅军郑解之曰羊徽一时美器解之当属鲜之之讹王微传夫竒士必龙居深藏与蛙虾为伍放勲其犹难之放监本讹于今改正宋书卷六十二考证宋书卷六十三钦定四库全书宋书卷六十三梁沈约撰列传第二十三王华王昙首殷景仁沈演之王华字子陵琅邪临沂人太保𢎞从祖弟也祖荟卫将军㑹稽内史父廞太子中庶子司徒左长史居在呉晋隆安初王恭起兵讨王国寳时廞丁母忧在家恭檄令起兵廞即聚衆应之以女为贞列将军以女人为官属国寳既死恭檄廞起兵之际多所诛戮至是不复得已因举兵以讨恭为名恭遣刘牢之击廞廞败走不知所在长子泰为恭所杀华时年十二在军中与廞相失随沙门释昙永逃窜时牢之搜检覔华甚急昙永使华提衣幞随后津逻咸疑焉华行迟永呵骂云奴子怠懈行不及我以杖捶华数十衆乃不疑由此得免遇赦还呉少有志行以父存亡不测布衣蔬食不交游如此十余年为时人所称羙髙祖欲收其才用乃发廞䘮问使华制服服阕髙祖北伐长安领镇西将军北徐州刺史辟华为州主簿仍转镇西主簿治中从事史歴职着称太祖征江陵以为西中郎主簿迁咨议参军领録事太祖进号镇西复随府转太祖未亲政政事悉委司马张邵华性尚物不欲人在己前邵性豪每行来常引夹毂华出入乗牵车从者不过二三以矫之尝于城内相逢华阳不知是邵谓左右此卤簿甚盛必是殿下出行乃下牵车立于道侧及邵至乃惊邵白服登城为华所紏坐被征华代为司马南郡太守行府州事太祖入奉大统以少帝见害疑不敢下华建议曰羡之等受寄崇重未容便敢背徳废主若存虑其将来受祸致此杀害盖由每生情多宁敢一朝顿懐逆志且三人势均莫相推伏不过欲握权自固以少主仰待耳今日就徴万无所虑太祖从之留华总后任上即位以华为侍中领骁骑将军未拜转右卫将军侍中如故先是㑹稽孔甯子为太祖镇西咨议参军以文义见赏至是为黄门侍郎领歩兵校尉甯子先为髙祖太尉主簿陈损益曰隆化之道莫先于官得其才枚卜之方莫若人慎其举虽复因革不同损益有物求贤审官未之或改师钖佥曰焕乎钦明之诰拔茅征吉着于幽贲之爻晋师有成瓜衍作赏楚乗无入蒍贾不贺今旧命惟新幽人引领韶之尽羙已备于振纲武之未尽或存于理目虽九官之职未可备举亲民之选尤宜在先愚欲使天朝四品官外及守牧各举一人堪为二千石长吏者以付选官随缺叙用得贤受赏失举任罚夫惟帝之难岂庸识所易然举尔所知非求多人因百官之明孰与一识之见执咎在己岂容狥物之私今非以选曹所铨果于乖谬衆职所举必也惟良盖宜使求贤辟其广涂考绩取其少殿若才实拔羣进宜尚徳治阿之宰不必计年免徒之守岂限资秩自此以还故当才均以资资均以地宰莅之官诚曰吏职然监观民瘼翼化宣风则隠厚之求急于刀笔能事之功接于徳心以此论才行之年嵗岂惟政无秕蠧民庇手足而已将使公路日清私请渐塞士多心竞仁必由己处士砥自求之节仕子藏交驰之情甯子庸微不识治体冐昧陈愚退惧违谬甯子与华并有富贵之愿自羡之等秉权日夜构之于太祖甯子尝东归至金昌亭左右欲泊船甯子命去之曰此弑君亭不可泊也华每闲居讽咏常诵王粲登楼赋曰冀王道之一平假髙衢而骋力出入逢羡之等每切齿愤咤叹曰当见太平时不元嘉二年甯子病卒三年诛羡之等华迁护军侍中如故宋世惟华与南阳刘湛不为饰让得官即拜以此为常华以情事异人未尝预宴集终身不饮酒有燕不之诣若宜有论事者乗车造门主人出车就之及王𢎞辅政而弟昙首为太祖所任与华相埒华尝谓己力用不尽每叹息曰宰相顿有数人天下何由得治四年卒时年四十三追赠散骑常侍卫将军九年上思诛羡之之功追封新建县侯食邑千户谥曰宣侯世祖即位配飨太祖庙庭子宣侯嗣官至左卫将军卒子长嗣太宗泰始二年坐骂母夺爵以长弟终绍封后废帝元徽三年终上表乞以封还长许之齐受禅国除华从父弟鸿五兵尚书㑹稽太守王昙首琅邪临沂人太保𢎞少弟也㓜有业尚除着作郎不就兄弟分财昙首唯取图书而已辟琅邪王大司马属从府公脩复洛阳园陵与从弟球俱诣髙祖时谢晦在坐髙祖曰此君并膏梁盛徳乃能屈志戎旅昙首答曰既从神武之师自使懦夫有立志晦曰仁者果有勇髙祖悦行至彭城髙祖大㑹戯马台豫坐者皆赋诗昙首文先成髙祖覧读因问𢎞曰卿弟何如卿𢎞答曰若但如臣门戸何寄髙祖大笑昙首有识局智度喜愠不见于色闺门之内雍雍如也手不执金玉妇女不得为饰玩自非禄赐所及一毫不受于人太祖为冠军徐州刺史留镇彭城以昙首为府功曹太祖镇江陵自功曹为长史随府转镇西长史髙祖甚知之谓太祖曰王昙首沈毅有器度宰相才也汝每事咨之景平中有龙见西方半天腾上廕五綵云京都逺近聚观太史奏曰西方有天子气太祖入奉大统上及议者皆疑不敢下昙首与到彦之从兄华固劝上犹未许昙首又固陈并言天人符应上乃下率府州文武严兵自卫台所遣百官衆力不得近部伍中兵参军朱容子抱刀在平乗戸外不觧𢃄者数旬既下在道有黄龙出负上所乗舟左右皆失色上谓昙首曰此乃夏禹所以受天命我何堪之及即位又谓昙首曰非宋昌独见无以致此以昙首为侍中寻领右卫将军领骁骑将军以朱容子为右军将军诛徐羡之等平谢晦昙首及华之力也元嘉四年车驾出北堂尝使三更竟开广莫门南台云应须白虎幡银字棨不肯开门尚书左丞羊𤣥保奏免御史中丞傅隆以下昙首继启曰既无墨敕又阙幡棨虽称上㫖不异单刺元嘉二年虽有再开门例此乃前事之违今之守旧未为非礼但既据旧使应有疑却本末曾无此状犹宜厥咎其不请白虎幡银字棨致门不时开由尚书相承之失亦合纠正上特无所问更立科条迁太子詹事侍中如故晦平后上欲封昙首等㑹䜩集举酒劝之因拊御牀曰此坐非卿兄弟无复今日时封诏己成出以示昙首昙首曰近日之事舋难将成頼陛下英明速断故罪人斯戮臣等虽得仰慿天光効其毫露岂可因国之灾以为身幸陛下虽欲私臣当如直史何上不能夺故封事遂寝时兄𢎞录尚书事又为扬州刺史昙首为上所亲委任兼两宫彭城王义康与𢎞并录意常怏怏又欲得扬州形于辞㫖以昙首居中分其权任愈不悦昙首固乞吴郡太祖曰岂有欲建大厦而遗其栋梁者哉贤兄比屡称疾固辞州任将来若相申许者此处非卿而谁亦何吴郡之有时𢎞久疾屡逊位不许义康谓賔客曰王公久疾不起神州讵合卧治昙首劝𢎞减府兵之半以配义康义康乃悦七年卒太祖为之恸中书舍人周起侍侧曰王家欲衰贤者先殒上曰直是我家衰耳追赠左光禄大夫加散骑常侍詹事如故九年以预诛羡之等谋追封豫寕县侯邑千戸谥曰文侯世祖即位配飨太祖庙庭子僧绰嗣别有传少子僧䖍昇明末为尚书令殷景仁陈郡长平人也曾祖融晋太常祖茂散骑常侍特进左光禄大夫父道裕蚤亡景仁少有大成之量司徒王谧见而以女妻之初为刘毅后军参军髙祖太尉行参军建议宜令百官举才以所荐能否为黜陟迁宋台祕书郎世子中军参军转主簿又为骠骑将军道怜主簿出补衡阳太守入为宋世子洗马仍转中书侍郎景仁学不为文敏有思致口不谈义深达理体至于国典朝仪旧章记注莫不撰录识者知其有当世之志也髙祖甚知之迁太子中庶子少帝即位入补侍中累表辞让又固陈曰臣志干短弱歴着出处值皇涂隆泰身荷恩荣阶牒推迁日月频积失在饕餮患不自量而奉闻今授固守愚心者窃惟殊次之宠必归器望喉脣之任非才莫居三省诸躬无以克荷岂可茍顺甘荣不知进退上亏朝举下贻身咎求之公私未见其可顾涯审分诚难庶几踰方越序易以诫惧所以俯仰周惶无地宁处若惠泽广流兰艾同润回改前㫖赐以降阶虽实不敏敢忘循命臣迕违之愆既己屡积宁当徒尚浮采尘黩天听丹情悾款仰希照察诏曰景仁退挹之懐有不可改除黄门侍郎以申君子之请寻领射声顷之转左卫将军太祖即位委遇弥厚俄迁侍中左卫如故时与侍中右卫将军王华侍中骁骑将军王昙首侍中刘湛四人并时为侍中俱居门下皆以风力局干冠冕一时同升之羙近代莫及元嘉三年车驾征谢晦司徒王𢎞入居中书下省景仁长直共掌留任晦平代到彦之为中领军侍中如故太祖所生章太后早亡上奉太后所生苏氏甚谨六年苏氏卒车驾亲徃临哭下诏曰朕夙罹偏罚情事兼常每思有以光隆懿戚少申罔极之懐而礼文遗逸取正无所监之前代用否又殊故惟疑累年在心未遂蘓夫人奄至倾殂情礼莫寄追思逺恨与事而深日月有期将卜窀穸便欲粗依春秋以贵之义式遵二汉推恩之典但动借史笔传之后昆称心而行或容未允可时共详论以求其中执笔永懐益增感塞景仁议曰至德之感灵启厥祥文母俔天实熈皇祚主上聿遵先典号极徽崇以贵之义理尽于此苏夫人阶縁戚属情以事深寒泉之思实感圣懐明诏爰发询求厥中谨寻汉氏推恩加爵于时承秦之弊儒术蔑如自君作故罔或前典惧非盛明所宜轨蹈晋监二代朝政之所因君举必书哲王之所慎体至公者悬爵赏于无私奉天统者每屈情以申制所以作孚万国贻则后昆臣豫䝉博逮谨露庸短上从之丁母忧葬竟起为领军将军固辞上使纲纪代拜遣中书舍人周赳舆载还府九年服阕迁尚书仆射太子詹事刘湛代为领军与景仁素善皆被遇于髙祖俱以宰相许之湛尚居外任㑹王𢎞华昙首相系亡景仁引湛还朝共参政事湛既入以景仁位遇本不踰已而一旦居前意甚愤愤知太祖信仗景仁不可移夺乃深结司徒彭城王义康欲倚宰相之重以倾之十二年景仁复迁中书令护军仆射如故寻复以仆射领吏部护军如故湛愈忿怒义康纳湛言毁景仁于太祖太祖遇之益隆景仁对亲旧叹曰引之令入入便噬人乃称疾觧职表疏累上不见许使停家养病发诏遣黄门侍郎省疾湛议遣人若劫盗者于外杀之以为太祖虽知当有以终不能伤至亲之爱上㣲闻之迁景仁于西掖门外晋鄱阳主第以为护军府宻迩宫禁故其计不行景仁卧疾者五年虽不见上而宻表去来日中以十数朝政大小必以问焉影迹周宻莫有窥其际者收湛之日景仁使拂拭衣冠寑疾既久左右皆不晓其意其夜上出华林园延贤堂召景仁犹称脚疾小牀舆以就坐诛讨处分一皆委之代义康为扬州刺史仆射领吏部如故遣使者授印绶主簿代拜拜毕便觉其情理乖错性本寛厚而忽更苛暴问左右曰今年男婚多女嫁多是冬大雪景仁乘舆出听事观望忽惊曰当合何得有大树既而曰我误邪疾转笃太祖谓不利在州司使还住仆射下省为州凡月余卒或云见刘湛为祟时年五十一追赠侍中司空本官如故谥曰文成公上与荆州刺史衡阳王义季书曰殷仆射疾患少日奄忽不救其识具经逺奉国竭诚周游缱绻情兼常痛民望国器遇之为难惋叹之深不能已己汝亦同不徃矣如何世祖大明五年行幸经景仁墓诏曰司空文成公景仁德量淹正风识明允徽绩忠谟夙达先照惠政茂誉实留民属近瞻邱坟感徃兴悼可遣使致祭子道矜㓜而不慧官至太中大夫道矜子恒太宗世为侍中度支尚书属父疾积久为有司所奏诏曰道矜生便有病更无横疾恒因愚习惰久妨清序可降为散骑常侍沈演之字台眞吴兴武康人也髙祖充晋车骑将军吴国内史曾祖劲冠军陈祐长史戍金墉城为鲜卑慕容恪所陷不屈节见杀追赠东阳太守祖赤黔廷尉卿父叔任少有干质初为扬州主簿髙祖太尉参军呉山隂令治皆有声朱龄石伐蜀为龄石建威府司马加建威将军平蜀之功亚于元帅即本号为西夷校尉巴西梓潼郡太守戍涪城东军既反二郡彊宗侯劢罗奥聚衆作乱四面云合遂至万余人攻城急叔任东兵不满五百推布腹心衆莫不为用出击大破之逆党皆平髙祖讨司马休之龄石遣叔任率军来㑹时髙祖领鎭西将军命为司马及军还以为扬州别驾从事史以平蜀全涪之功封宁新县男食邑四百四十戸出为建威将军益州刺史以疾还都义熈十四年卒时年五十长子融之蚤卒演之年十一尚书仆射刘栁见而知之曰此童终为令器家世为将而演之折节好学读老子日百遍以义理业尚知名袭父别爵吉阳县五等侯郡命主簿州辟从事史西曹主簿举秀才嘉兴令有能名入为司徒祭酒南谯王义宣左军主簿钱唐令复有政绩复为司徒主簿丁母忧起为武康令固辞不免到县百许日称疾去官服阕除司徒左司掾州治中从事史元嘉十二年东诸郡大水民人饥馑呉义兴及呉郡之钱唐升米三百以演之及尚书祠部郎江邃并兼散骑常侍廵行拯䘏许以便宜从事演之乃开仓廪以赈饥民民有生子者口赐米一斗刑狱有疑枉悉制遣之百姓䝉頼转别驾从事史领本郡中正深为义康所待故在府州前后十余年后刘湛刘斌等结党欲排废尚书仆射殷景仁演之雅仗正义与湛等不同湛因此谗之于义康尝因论事不合㫖义康变色曰自今而后我不复相信演之与景仁素善尽心于朝廷太祖甚嘉之以为尚书吏部郎十七年义康出藩诛湛等以演之为右卫将军景仁寻卒乃以后军长史范晔为左卫将军与演之对掌禁旅同参机密二十年迁侍中右卫将军如故太祖谓之曰侍中领卫望实优显此盖宰相便坐卿其勉之上欲伐林邑朝臣不同唯广州刺史陆徽与演之赞成上意及平赐羣臣黄金生口铜器等物演之所得偏多上谓之曰庙堂之谋卿参其力平此逺夷未足多建茅土廓清京都鸣鸾东岱不忧河山不开也二十一年诏曰总司戎政翼赞东朝惟允之举匪贤莫授侍中领右卫将军演之清业贞审器思沉济右卫将军晔才应通敏理懐清要并羙彰出内诚亮在公能克懋厥猷树绩所莅演之可中领军晔可太子詹事晔懐逆谋演之觉其有异言之太祖晔寻事发伏诛迁领国子祭酒本州大中正转吏部尚书领太子右卫率虽未为宰相任寄不异也素有心气疾病歴年上使卧疾治事性好举才申济屈滞而谦约自持上赐女伎不受二十六年车驾拜京陵演之以疾不从上还宫召见自勉到坐出至尚书下省暴卒时年五十三太祖痛惜之追赠散骑常侍金紫光禄大夫谥曰贞侯演之昔与同使江邃字𤣥逺济阳考城人颇有文义官至司徒记室参军撰文释传于世演之子睦至黄门郎通直散骑常侍世祖大明初坐要引上左右俞欣之访评殿省内事又与弟西阳王文学勃忿阋不睦坐徙始兴郡勃免官禁锢勃好为文章善弹琴能围棊而轻薄逐利歴尚书殿中郎太宗泰始中为太子右卫率加给事中时欲北讨使勃还乡里募人多受货贿上怒下诏曰沈勃琴书艺业口有羙称而轻躁耽酒㓜多罪愆比奢淫过度妓女数十声酣放纵无复剂限自恃呉兴土豪比门义故胁説士庻告索无已又辄听募将委役还私託注病叛遂有数百周旋门生竞受财货少者至万多者千金考计赃物二百余万便宜明罚敕法以正典刑故光禄大夫演之昔受深遇忠绩在朝寻逺矜懐能无𢎞律可徙勃西垂令思愆悔于是徙付梁州废帝元徽初以例得还结事阮佃夫王道隆等复为司徒左长史为废帝所诛顺帝即位追赠本官勃弟统大明中为着作佐郎先是五省官所给干僮不得杂役太祖世坐以免官者前后百人统轻役过差有司奏免世祖诏曰自顷干僮多不祗给主可量听行杖得行干杖自此始也演之兄融之子畅之袭宁新县男大明中为海陵王休茂北中郎谘议叅军为休茂所杀追赠黄门郎子晔嗣齐受禅国除史臣曰元嘉初诛灭宰相盖王华孔甯子之力也彼羣公义虽徃结恩实今疎而任即曩权意非昔主居上六之穷爻当来宠之要辙顚覆所基非待他衅况于废杀之重其隙易乗乎夫杀人而取其璧不知在己兴累倾物而移其宠不忌自我难持若二子永年亦未知来祸所止也有能戒彼而悟此则所望于来哲宋书卷六十三卷六十三考证宋书卷六十三考证王华传华时年十二二南史作三随沙门释昙永逃窜永南史作冰子宣侯嗣官至左卫将军卒子长嗣南史作子定侯嗣按王僧绰传云华子嗣人才既劣位遇亦轻僧绰谓蔡兴宗曰弟名位应与新建齐新建者嗣之封也然则嗣乃华子之名其后或谥为定侯耳南史宣侯作定侯盖嫌子嗣嗣之文叠多嗣字不明故改称其谥宣与定相近宋书复讹定为宣华既谥宣子不应复谥宣当是定字王昙首传中书舍人周起侍侧周起南史作周赳按张敷殷景仁传俱有中书舍人周赳作赳为是宋书卷六十三考证宋书卷六十四钦定四库全书宋书卷六十四梁沈约撰列传第二十四郑鲜之裴松之何承天郑鲜之字道子荥阳开封人也髙祖浑魏将作大匠曾祖袭大司农父遵尚书郎袭初为江乗令因居县境鲜之下帷读书絶交游之务初为桓伟辅国主簿先是兖州刺史滕恬为丁零翟辽所没尸丧不反恬子羡仕宦不废议者嫌之桓𤣥在荆州使羣僚博议鲜之议曰名教大极忠孝而已至乎变通抑引每事辄殊本而寻之皆是求心而遗迹迹之所乗遭遇或异故圣人或就迹以助教或因迹以成罪屈申与夺难可等齐举其阡陌皆可略言矣天可逃乎而伊尹废君君可胁乎而鬻拳见善忠可愚乎而箕子同仁自此以还殊实而齐声异誉而等羙者不可胜言而欲令百代之下圣典所阙正斯事于一朝岂可易哉然立言眀理以古证今当使理厌人情如滕羡情事者或终身隐处不闗人事或昇朝理务无讥前哲通滕者则以无讥为证塞滕者则以隐处为羙折其两中则异同之情可见矣然无讥前哲者厌情之谓也若王陵之母见烹于楚陵不退身穷居终为社稷之臣非为荣也鲍勋蹇谔魏朝亡身为效观其志非贪爵也凡此二贤非滕之谕夫圣人立教犹云有礼无时君子不行有礼无时政以事有变通不可守一故尔若滕以此二贤为证则恐人人自贤矣若不可人人自贤何可独许其证讥者兼在于人不但独证其事汉魏以来记阙其典寻而得者无㡬人至乎大晋中朝及中兴之后杨臻则七年不除丧三十余年不闗人事温公则见逼于王命庾左丞则终身不着袷髙世逺则为王右军何骠骑所劝割无有如滕之易者也若以缞麻非为哀之主无所复言矣文皇帝以东闗之役尸骸不反者制其子弟不废婚宦眀此孝子已不自同于人伦有识己审其可否矣若其不尔居宗辅物者但当即圣人之教何所复眀制于其间哉及至永嘉大乱之后王敦复申东闗之制于中兴原此是为国之大计非谓训范人伦尽于此也何以言之父讐眀不同戴天日而为国不可许复讐此自以法夺情即是东闗永嘉之喻也何妨综理王务者布衣以处之眀教者自谓世非横流凡士君子之徒无不可仕之理而杂以情讥谓宜在贬裁尔若多引前事以为通证则孝子可顾法而不复讐矣文皇帝无所立制于东闗王敦无所眀之于中兴毎至斯㑹辄发之于宰物是心可不喻乎且夫求理当先以逺大若沧海横流家国同其沦溺若不仕也则人有余力人有余力则国可至乎亡家可至乎灭当斯时也匹妇犹亡其身况大丈夫哉既其不然天下之才将无所理滕但当尽陟岵之哀拟不仕者之心何为证喻前人以自通乎且名为大才之所假而小才之所荣荣与假乗常已有慙徳无欣工进何有情事乎若其不然则工进无欣何足贵于千载之上邪茍许小才荣其位则滕不当顾常疑以自居乎所谓栁下惠则可我则不可也且有生之所宗者圣人圣人之为教者礼法即心而言则圣人之法不可改也而秦以郡县治天下莫之能变汉文除肉刑莫之能复彼圣人之为法犹见改于后王况滕頼前人而当必通乎若人皆仕未知斯事可俟后圣与不况仕与不仕各有其人而不仕之所引每感三年之下见议者𢎞通情纪每傍中庸又云若许讥滕则恐亡身致命之仕以此而不尽何斯言之过与夫忠烈之情初无计而后动若计而后动则惧法不尽命若有不尽则国有常法故古人军败于外而家诛于内茍忠发自内或惧法于外复有踟蹰顾望之地邪若有功不赏有罪不诛可致斯喻尔无有名教翼其子弟而子弟不致力于所天不致力于所天则王经忠不能救主孝不顾其亲是家国之罪人尔何所而称乎夫恩宥十世非不隆也功髙赏厚非不报也若国宪无负于滕恬则羡之通塞自是名教之所及岂是劝沮之本乎议者又以唐虞邈矣孰知所归寻言求意将所负者多乎后汉乱而不亡前史犹谓数公之力魏国将建荀令君正色异议董昭不得枕苏则之䣛贾充受辱于庾纯以此而推天下之正义终自传而不没何为发斯叹哉若以时非上皇便不足复言多者则夷齐于奭望子房于四人亦无所复措其言矣至于陈平黙顺避祸以权济屈皆是卫生免害非为荣也滕今生无所卫鞭塞已㝠义安在乎昔陈夀在丧使婢丸药见责乡闾阮咸居哀骑驴偷婢身处王朝岂可以阮获通于前世便无疑于后乎且贤圣抑引皆是究其始终定其才行故虽事有惊俗而理必获申郗诜𦵏母后园而身登宦所以免责以其孝也日磾杀儿无讥以其忠也今岂可以二事是忠孝之所为便可许杀儿𦵏母后园乎不可眀矣既其不可便当究定滕之才行无所多辨也滕非下官郷亲又不周旋才能非所能悉若以滕谋能决敌才能周用此自追踪古人非议所及若是士流故谓宜如子夏受曾参之词可谓善矣而子夏无不孝之称也意之所懐都尽于此自非名理何縁多其徃复如其折中裁之居宗桓伟进号安西转补功曹举陈郡谢绚自代曰葢闻知贤弗推臧文所以窃位宣子能让晋国以之获宁鲜之猥承人乏谬䝉过眷既恩以义隆遂再叨非服知进之难屡以上请然自退之志未获暂申夙夜懐冰敢忘其惧伏见行参军谢绚清悟审正理懐通羙居以端石虽未足舒其采章升庸以渐差可以位拟人请乞愚短甘充下列授为贤牧实副羣望入为员外𣪚骑侍郎司徒左西属大司马琅邪王录事参军仍迁御史中丞性刚直不阿强贵眀宪直䋲甚得司直之体外甥刘毅权重当时朝野莫不归附鲜之尽心髙祖独不屈意于毅毅甚恨焉义熙六年鲜之使治书侍御史丘洹奏弹毅曰上言传诏罗道盛辄开牋遂盗发宻事依法弃市奏报行刑而毅以道盛身有侯爵辄复停宥按毅勲徳光重任居次相既杀之非己无縁生之自由又奏之于先而弗请于后阃外出疆非此之谓中丞鲜之于毅舅甥制不相糺臣请免毅官诏无所问时新制长吏以父母疾去官禁锢三年山隂令沈叔任父疾去职鲜之因此上议曰夫事有相权故制有与夺此有所屈而彼有所申未有理无所眀事无所获而为永制者也当以去官之人或容诡託之事诡託之事诚或有之岂可亏天下之大教以末伤本者乎且设法葢以衆苞寡而不以寡违衆况防杜去官而塞孝爱之实且人情趋于荣利辞官本非所防所以为其制者莅官不久则奔竞互生故杜其欲速之情以申考绩之实省父母之疾而加以罪名悖义疾理莫此为大谓宜从旧于义为允从之于是自二品以上父母没者坟墓崩毁及疾病族属辄去并不禁锢刘毅当镇江陵髙祖㑹于江宁朝士毕集毅素好摴蒱于是㑹戯髙祖与毅敛局各得其半积钱隐人毅唿髙祖併之先掷得雉髙祖甚不説良乆乃答之四坐倾瞩既掷五子尽黒毅意色大恶谓髙祖曰知公不以大坐席与人鲜之大喜徒跣绕牀大呌声声相续毅甚不平谓之曰此郑君何为者无复甥舅之礼髙祖少事戎旅不经渉学及为宰相颇慕风流时或言论人皆依违之不敢难也鲜之难必切至未尝寛假要须髙祖辞穷理屈然后置之髙祖或有时慙恧变色动容既而谓人曰我本无术学言义尤浅比时言论诸贤多见寛容唯郑不尔独能尽人之意甚以此感之时人谓为格佞自中丞转司徒左长史太尉咨议参军俄而补侍中复为太尉咨议十二年髙祖北伐以为右长史鲜之曾祖墓在开封相去三百里乞求拜省髙祖以骑送之宋国初建转奉常佛佛虏陷闗中髙祖复欲北讨行意甚盛鲜之上表谏曰伏思圣略深逺臣之愚管无所措其意然臣愚见窃有所懐虏凶狡情状可见自闗中再败皆是帅师违律非是内有事故致外有败伤虏闻殿下亲御六军必谓见伐当重兵潼闗其势然也若陵威长驱臣实见其未易若舆驾顿洛则不足上劳圣躬如此则进退之机宜在熟虑贼不敢乗胜过陜逺慑大威故也今尽用兵之算事从屈申遣师扑讨而南夏清晏贼方惧将来永不敢动若舆驾造洛而反凶丑更生揣量之心必启邉戎之患此既必然江南颙颙倾注舆驾忽闻逺伐不测师之深浅必以殿下大申威灵未还人情恐惧事又可推往年西征刘钟危殆前年劫盗破广州人士都尽三吴心腹之内诸县屡败皆由劳役所致又闻处处大水加逺师民敝败𣪚自然之理殿下在彭城劫盗破诸县事非偶尔皆是无赖凶慝凡顺而抚之则百姓思安违其所愿必为乱矣古人所以救其烦秽正在于斯汉髙身困平城吕后受匈奴之辱魏武军败赤壁宣武丧师枋头神武之功一无所损况偏师失律无亏于庙堂之上者邪即之事实非败之谓惟龄石等可念尔若行也或速其祸反覆思惟愚谓不烦殿下亲征小劫西虏或为河洛之患今正宜通好北虏则河南安河南安则济泗静伏愿圣鑑察臣愚懐髙祖践祚迁太常都官尚书鲜之为人通率在髙祖坐言无所隐时人甚惮焉而隠厚笃实赡䘏亲故性好游行命驾或不知所适随御者所之尤为髙祖所狎上尝于内殿宴饮朝贵毕至唯不召鲜之坐定谓羣臣曰郑鲜之必当自来俄而外启尚书鲜之诣神兽门求启事髙祖大笑引入其被亲遇如此永初二年出为丹阳尹复入为都官尚书加𣪚骑常侍以从征功封龙阳县五等子出为豫章太守秩中二千石元嘉三年王𢎞入为相举鲜之为尚书右仆射四年卒时年六十四追赠散骑常侍金紫光禄大夫文集传于世子愔位至尚书郎始兴太守裴松之字世期河东闻喜人也祖昧光禄大夫父珪正员外郎松之年八嵗学通论语毛诗博览坟籍立身简素年二十拜殿中将军此官直卫左右晋孝武太元中革选名家以参顾问始用琅邪王茂之㑹稽谢輶皆南北之望舅庾楷在江陵欲得松之西上除新野太守以事难不行拜员外𣪚骑侍郎义熙初为吴兴故鄣令在县有绩入为尚书祠部郎松之以世立私碑有乖事实上表陈之曰碑铭之作以眀示后昆自非殊功异徳无以允应兹典大者道动光逺世所宗推其次节行髙妙遗烈可纪若乃亮采登庸绩用显着敷化所莅惠训融逺述咏所寄有赖镌勒非斯族也则㡬乎僣黩矣俗敝伪兴华烦己乆是以孔悝之铭行是人非蔡邕制文每有愧色而自时厥后其流弥多预有臣吏必为建立勒铭寡取信之实刋石成虚伪之常真假相䝉殆使合羙者不贵但论其功费又不可称不加禁裁其敝无已以为诸欲立碑者宜悉令言上为朝议所许然后听之庶可以防遏无徴显彰茂实使百世之下知其不虚则义信于仰止道孚于来叶由是并断髙祖北伐领司州刺史以松之为州主簿转治中从事史既克洛阳髙祖勑之曰裴松之廊庙之才不宜乆尸邉务今召为世子洗马与殷景仁同可令知之于时议立五庙乐松之以妃臧氏庙乐亦宜与四庙同除零陵内史徴为国子博士太祖元嘉三年诛司徒徐羡之等分遣大使廵行天下通直散骑常侍袁渝司徒左司掾孔邈使扬州尚书三公郎陆子真起部甄法崇使荆州员外𣪚骑常侍范雝司徒主簿龎遵使南兖州前尚书右丞孔黙使南北二豫州抚军参军王歆之使徐州宂从仆射车宗使青兖州松之使湘州尚书殿中郎阮长之使雝州前竟陵太守殷道鸾使益州员外𣪚骑常侍李躭之使广州郎中殷斌使梁州南秦州前员外散骑侍郎阮园客使交州驸马都尉奉朝请潘思先使宁州并兼散骑常侍班宣诏书曰昔王者廵功羣后述职不然则有存省之礼聘覜之规所以观民立政命事考绩上下偕通遐迩咸被故能功昭长世道厯逺年朕以寡闇属承洪业夤畏在位昧于治道夕惕惟忧如临渊谷惧国俗陵頺民风凋伪𤯝厉违和水旱伤业虽勤躬庶事思𢎞攸宜而机务惟殷顾循多阙政刑乖谬未获具闻岂诚素弗孚使羣心莫尽纳隍之愧在予一人以嵗时多难王道未壹卜征之礼废而未修眷被氓庶无忘钦恤令使兼𣪚骑常侍渝等申令四方周行郡邑亲见刺史二千石官长申述至诚广询治要观察吏政访求民隐旌举操行存问所疾礼俗得失一依周典每各为书还具条奏俾朕昭然若亲览焉大夫君子其各悉心敬事无惰乃力其有咨谋逺圗谨言中诚陈之使者无或隐遗方将敬纳良规以补其阙勉哉朂之称朕意焉松之反使奏曰臣闻天道以下济光眀君徳以广运为极古先哲后因心溥被是以文思在躬则时雝自洽礼行江汉而羙化斯逺故能垂大哉之休咏廓造周之盛则伏惟陛下神叡𤣥通道契旷代冕旈华堂垂心八表咨敬敷之未纯虑眀扬之靡畅清问下民哀此鳏寡涣焉大号周爰四达逺猷形于雅诰惠训播乎遐陬是故率土仰咏重译咸説莫不讴吟踊跃式铭皇风或有扶老擕㓜称欢路左诚由亭毒既流故忘其自至千载一时于是乎在臣谬䝉铨任忝厠显列猥以短乏思纯八表无以宣畅圣㫖肃眀风化黜陟无序搜扬寡闻慙惧屏营不知所措奉二十四条谨随事为牒伏见癸卯诏书礼俗得失一依周典每各为书还具条奏谨依事为书以系之后松之甚得奉使之义论者羙之转中书侍郎司冀二州大中正上使注陈夀三国志松之鸠集传记增广异闻既成奏上上善之曰此为不朽矣出为永嘉太守勤恤百姓吏民便之入补通直为常侍复领二州大中正寻出为南琅邪太守十四年致仕拜中散大夫寻领国子博士进大中大夫博士如故续何承天国史未及撰述二十八年卒时年八十子骃南中郎参军松之所着文论及晋纪骃注司马迁史记并行于世何承天东海郯人也从祖伦晋右卫将军承天五嵗失父母徐氏广之姊也聪眀博学故承天㓜渐训义儒史百家莫不该览叔父肹为益阳令随肹之官隆安四年南蛮校尉桓伟命为参军时殷仲堪桓𤣥等互举兵以向朝廷承天惧祸难未巳觧职还益阳义旗初长沙公陶延夀以为其辅国府参军遣通敬于髙祖因除浏阳令寻去职还都抚军将军刘毅镇姑孰版为行参军毅尝出行而鄢陵县史陈满射鸟箭误中直帅虽不伤人处法弃市承天议曰狱贵情断疑则从轻昔惊汉文帝乗舆马者张释之劾以犯跸罪止罚金何者眀其无心于惊马也故不以乘舆之重加以异制今满意在射鸟非有心于中人按律过误伤人三嵗刑况不伤乎㣲罚可也出补宛陵令赵惔为宁蛮校尉寻阳太守请为司马寻去职髙祖以为太尉行参军髙祖讨刘毅留诸葛长民为监军长民宻懐异志刘穆之屏人问承天曰公今行济否云何承天曰不忧西不时别有一虑尔公昔年自左里还入石头甚脱尔今还宜加重复穆之曰非君不闻此言顷日愿丹徒刘郎恐不复可得也除太学博士义熙十一年为世子征虏参军转西中郎中军参军钱唐令髙祖在夀阳宋䑓建召为尚书祠部郎与傅亮共撰朝仪永初末补南䑓治书侍御史谢晦镇江陵请为南蛮长史时有尹嘉者家贫母熊自以身贴钱为嘉偿责坐不孝当死承天议曰被府宣令普议尹嘉大辟事称法吏葛滕籖母告子不孝欲杀者许之法云谓违犯教令敬恭有亏父母欲杀皆许之其所告惟取信于所求而许之谨寻事原心嘉母辞自求质钱为子还责嘉虽亏犯教义而熊无请杀之辞熊求所以生之而今杀之非随所求之谓始以不孝为劾终于和卖结刑倚旁两端母子俱罪滕籖法文为非其条嘉所存者大理在难申但眀教爰发矜其愚蔽夫眀徳慎罚文王所以恤下议狱缓死中孚所以垂化言情则母为子隠语敬则礼所不及今舍乞宥之评依请杀之条责敬恭之节于饥寒之𨽻诚非罚疑从轻宁失有罪之谓也愚以谓降嘉之死以普春泽之㤙赦熊之愆以眀子隠之宜则蒲亭虽陋可比徳于盛眀豚鱼㣲物不独遗于今化事未判值赦并免晦进号卫将军转咨议参军领记室元嘉三年晦将见讨其弟黄门郎㬭宻信报之晦问承天曰若果尔卿令我云何承天曰以王者之重举天下以攻一州大小既殊逆顺又异境外求全上计也其次以腹心领兵戍于义阳将军率衆于夏口一战若败即趋义阳以出北境其次也晦良乆曰荆楚用武之国兵力有余且当决战走不晩也使承天造立表檄晦以湘州刺史张邵必不同已欲遣千人袭之承天以为邵意趋未可知不宜便讨时邵兄茂度为益州与晦素善故晦止不遣兵前益州刺史萧摹之前巴西太守刘道产去职还江陵晦将杀之承天尽力营救皆得全免晦既下承天留府不从及到彦之至马头承天自诣归罪彦之以其有诚宥之使行南蛮府事七年彦之北伐请为右军録事及彦之败退承天以才非军旅得免刑责以补尚书殿中郎兼左丞吴兴余杭民薄道举为劫制同籍朞亲补兵道举从弟代公道生等并为大功亲非应在补谪之例法以代公等母存为朞亲则子宜随母补兵承天议曰寻劫制同籍朞亲补兵大功不在例妇人三从既嫁从夫夫死从子今道举为劫若其叔尚存制应补谪妻子营居固其宜也但为劫之时叔父已没代公道生并是从弟大功之亲不合补谪今若以叔母为朞亲令代公随母补兵既违大功不谪之制又失妇人三从之道由于主者守朞亲之文不辨男女之异逺嫌畏负以生疑惧非圣朝恤刑之㫖谓代公等母子并宜见原故司徒掾孔邈奏事未御邈已丧殡议者谓不宜仍用邈名更以见官奏之承天又议曰既没之名不合奏者非有它义正嫌于近不祥尔奏事一郄动经嵗时盛眀之世事从简易曲嫌细忌皆应荡除承天为性刚愎不能屈意朝右颇以所长侮同列不为仆射殷景仁所平出为衡阳内史昔在西与士人多不协在郡又不公清为州司所纠𬒳收系狱值赦免十六年除着作佐郎撰国史承天年已老而诸佐并名家年少颍川荀伯子謿之常唿为妳母承天曰卿当云鳯凰将九子妳母何言邪寻转太子率更令着作如故时丹阳丁况等乆丧不𦵏承天议曰礼所云还𦵏当谓荒俭一时故许其称财而不求备丁况三家数年中𦵏辄无棺榇实由浅情薄恩同于禽兽者尔窃以为丁寳等同伍积年未尝劝之以义绳之以法十六年冬既无新科又未申眀旧制有何严切歘然相纠或由邻曲分争以兴此言如闻在东诸处比例既多江西淮北尤为不少若但讁此三人殆无整肃开其一端则互相恐动里伍县司竞为姦利财赂既逞狱讼必繁惧亏圣眀亨鲜之羙臣愚谓况等三家且可勿问因此附定制㫖若民人𦵏不如法同伍当即纠言三年除服之后不得追相告列于事为宜十九年立国子学以本官领国子博士皇太子讲孝经承天与中庶子颜延之同为执经顷之迁御史中丞时索虏侵邉太祖访羣臣威戎御逺之略承天上表曰伏见北藩上事虏犯青兖天慈降鑑矜此黎元博逮羣䇿经纶戎政臣以愚陋预闻访及窃寻猃狁告难爰自上古有周之盛南仲出车汉氏方隆卫霍宣力虽饮马瀚海扬旍祁连事难役繁天下骚动委兴负海赀及舟车凶狡倔强未肯受弱得失报复裁不相补宣帝末年值其乖乱推亡固存始获稽服自晋丧中原戎狄侵扰百余年间未暇以北虏为念大宋启祚两耀灵武而懐徳畏威用自欵纳陛下临御以来羁縻遵飬十余年中贡译不絶去嵗三王出镇思振逺圗兽心易骇遂生猜惧背违信约深搆携隙贪祸恣毒无因自反恐烽燧之警必自此始臣素庸懦才不经武率其管窥谨撰安邉论意及浅末惧无可採若得询之朝列辨覈同异庶或开引羣虑研尽衆谋短长毕陈当否可见其论曰汉世言备匈奴之䇿不过二科武夫尽征伐之谋儒生讲和亲之约课其所言互有逺志加塞漠之外胡敌掣肘必未能摧锋引日规自开张当由往年冀土之民附化者衆二州临境三王出藩经略既张宏圗将举士女延望华夷慕义故昧于小利且自矜侈外示余力内坚伪衆今若务存遵飬许其自新虽未可覊致北阙犹足镇静邉境然和亲事重当尽庙笇诚非愚短所能究言若追踪卫霍瀚海之志时事不等致功亦殊㓂虽习战未乆又全据燕赵跨带秦魏山河之险终古如一自非大田淮泗内实青徐使民有赢储野有积谷然后分命方召总率虎旅精卒十万使一举盪夷则不足稍勤王师以劳天下何以言之今遗黎习乱志在偷安非皆耻为左祍逺慕冠冕徒以残害剥辱视息无寄故襁负归国先后相寻虏既不能较胜循理攻城略地而轻兵掩袭急在驱残是其所以速怨召祸灭亡之日今若遣军追讨报其侵暴大剪幽冀屠城破邑则圣朝爱育黎元方济之以道若但欲抚其归附伐罪弔民则骏马奔走不肯来征徒兴巨费无损于彼复竒兵深入杀敌破军茍陵患未尽则困兽思鬬报复之役将遂无已斯秦汉之末䇿轮䑓之所悔也安邉固守于计为长臣以安邉之计备在史䇿李牧言其端严尤申其要大略举矣曹孙之覇才均智敌江淮之间不居各数百里魏舍合肥退保新城江陵移民南涘濡须之戍家停羡溪及夷陵之屯民夷散杂晋宣王以为宜从沔南以北岸曹爽不许果亡柤中此皆前代之殷鉴也何者斥候之郊非畜牧之地非耕桑之邑故坚壁清野以俟其来整甲缮兵以乗其敝虽时有古今势有强弱保民全境不出此涂要而归之有四一曰移逺就近二曰浚复城隍三曰纂偶车牛四曰计丁课仗良守疆其土田骁帅振其风略蒐猎宣其号令俎豆训其亷耻县爵以縻之设禁以威之徭税有程寛勐相济比及十载民知义方然后简将授竒扬旌云朔风卷河冀电埽嵩恒燕弧折郄代马摧足秦首斩其右臂吴蹄絶其左肩铭功于燕然之阿飨徒于金㣲之曲㓂虽乱亡有徴昧弱易取若天时人事或未尽符抑鋭俟机宜审其算若邉戍未增星居布野勤惰异教贫富殊资疆场之民多懐彼此虏在去就不根本业难可驱率易在振荡又狡虏之性食肉衣皮以驰骋为仪容以游猎为南亩非有车舆之安宫室之卫栉风沐雨不以为劳露宿草寝维其常性胜则竞利败不羞走彼来或骤而此已奔疲且今春踰济既获其利乗胜忸未虞天诛比及秋末容更送死猋骑蚁聚轻兵鸟集并践禾稼焚爇闾井虽邉将多略未审何以御之若盛师连屯废农必衆驰车奔驿起役必迟𣪚金行赏捐费必大换土客戍怨旷必繁孰若因民所居并修农战无动衆之劳有扞卫之实其为利害优劣相县也一曰移逺就近以实内地今青兖旧民冀州新附在界首者二万家此㓂之资也今悉河内徙青州民移东莱平昌北海诸郡太山以南南至下邳左沐右沂田良野沃西阻兰陵北扼大岘四塞之内其号险固民性重迁闇于圗始无虏之时喜生咨怨今新被钞掠余惧未息若晓示安危居以乐土宜其歌抃就路视迁如归二曰浚复城隍以增阻防旧秋冬收歛民人入保所以警备暴客使防卫有素也古之城池处处皆有今虽頺毁犹可修治粗计戸数量其所容新徙之家悉着城内假其经用为之闾伍纳稼筑场还在一处妇子守家长吏为师丁夫匹妇春夏佃牧㓂至之时一城千室堪战之士不下二千其余羸弱犹能登陴鼔譟十则围之兵家旧説战士二千足抗羣虏三万矣三曰纂偶车牛以餙戎械计千家之资不下五百耦牛为车五百两参合钩连以卫其衆设使城不可固平行趋险贼所不能干既已族居易可检括号令先眀民知夙戒有急徴𤼵信宿可聚四曰计丁课仗勿使有阙千家之邑战士二千随其便能各自有仗素所服习铭刻由已还保输之于库出行请以自卫弓榦利鐡民不办得者官以渐充之数年之内军用粗备矣臣闻军国异容施于封畿之内兵农并修在于疆场之表攻守之宜皆因其习任其怯勇山陵川陆之形寒暑温凉之气各由本性易则害生是故戍申作师逺屯清济功费既重嗟怨亦深以臣料之未若即用彼衆之易也管子治齐寄令在民商君为秦设以耕战终申威定覇行其志业非茍任强实由有数梁用走卒其邦自灭齐用技击厥衆亦离汉魏以来兹制渐絶蒐田非复先王之礼治兵徒逞耳目之欲有急之日民不知战至乃广延赏募奉以厚秩发遽奔救天下骚然方伯刺史拱手坐听自无经略唯望朝廷遣军此皆忘战之害不教之失也今移民实内浚治城隍族居聚处课其骑射长吏简试差品能不甲科上第渐就优别眀其勲才表言州郡如此则屯部有常不迁其业内䕶老弱外通官涂朋曹素定同忧等乐情由习亲艺因事着昼战见貎足相识夜战闻声足相救斯教战之一隅先哲之遗术论者必以古城荒毁难可修复今不谓顿便加功整丽如旧但欲先定民营其闾术墉壑存者因而即之其有毁缺权时栅断足以御彼轻兵防遏游骑假以方将渐就只立车牛之赋课仗之宜攻守所资军国之要今因民所利导而率之耕农之器为府库之寳田蚕之氓兼城之用千家总倍旅之兵万戸具全军之衆兵强而敌不戒国富而民不劳此于优复队伍坐食廪粮者不可同年而校矣今承平来乆邉令弛纵弓簳利鐡既不都断往嵗弃甲垂二十年课其所住理应消壊谓宜申眀旧科严加禁塞诸商贾往来幢队挟藏者皆以军法治之又界上严立闗候杜废闲蹊城保之境诸所课仗并加雕镌别造程式若有遗镞亡刃及私为窃盗者皆可立验于事为长又鉅野湖泽广大南通洙泗北连青齐有旧县城正在泽内宜立式修复旧堵利其埭遏给轻舰百艘㓂若入境引舰出战左右随宜应接据其师津毁其航漕此以利制车运我所长亦㣲彻敌之要也承天素好奕棋颇用废事太祖赐以局子承天奉表陈谢上答局子之赐何必非张武之金邪承天又能弹筝上又赐银装筝一面承天与尚书左丞谢元素不相善二人竞伺二䑓之违累相糺奏太尉江夏王义恭嵗给资费钱三千万布五万匹米七万斛义恭素奢侈用常不充二十一年逆就尚书换眀年资费而旧制出钱二十万布五百匹以上并应奏闻元辄命议以钱二百万给太尉事发觉元乃使令史取仆射孟顗命元时新除太尉谘议参军未拜为承天所糺上大怒遣元长归田里禁锢终身元时又举承天卖茭四百七十束与官属求贵价承天坐白衣领职元字有宗陈郡阳夏人临川内史灵运从祖弟也以才学见知卒于禁锢二十四年承天迁廷尉未拜上欲以为吏部已受宻㫖承天宣漏之坐免官卒于家年七十八先是礼论有八百卷承天删减并合以类相从凡为三百卷并前传杂论纂文论并传于世又攷定元嘉厯语在律厯志史臣曰治邉之术前世言之详矣夫戎夷狡黠飘迅难虞必宜完其障塞谨其烽柝使来迳可防去涂易梗然后乃能禁暴止姦飬威攘㓂汉世案秦旧迹严塞以限外夷吴魏交战亦以江淮为疆场莫不先凴地险却保民和且守且耕伺隙乗衅髙祖受命王略未逺虽绵河作守而兵孤援阔盛衰既兆用启戎心葢由王业始基经创多阙先内后外以至于此乎自兹以降分青置境无围守之宜阙耕战之略恃㓂不来遂无其备周汉二䇿在宋顿亡遂致胡马横行㑹无藩落之固使士民跼苍天踳厚地系虏俘囚而无所控告哀哉承天安邉论博而笃矣载之云尔宋书卷六十四卷六十四考证宋书卷六十四考证郑鲜之传兖州刺史滕恬南史作滕恬汲古阁本亦刻恬注云一作怙裴松之传由是并断并南史作普二字形体相似义皆可通谓普禁世立私碑也宋书卷六十四考证宋书卷六十五钦定四库全书宋书卷六十五梁沈约撰列传第二十五吉翰刘道产杜骥申恬吉翰字休文冯翊池阳人也初为龙骧将军道怜参军随府转征虏左军参军员外散骑侍郎随道怜北征广固赐爵建城县五等男转道怜骠骑中兵参军从事中郎为将佐十余年清谨刚正甚为髙祖所知赏永初三年转道怜太尉司马太祖元嘉元年出督梁南秦二州诸军事龙骧将军西戎校尉梁南秦二州刺史三年仇池氐杨兴平遣使归顺并儿弟为质翰遣始平太守龎谘据武兴仇池大帅杨𤣥遣弟难当率衆拒谘又遣将强鹿皮向白水谘击破难当等并退走其年徙督益宁二州梁之巴西梓潼宕渠南汉中秦州之安固怀宁六郡诸军事益州刺史将军如故在益州着美绩甚得方伯之体论者称之六年以老疾徴还除彭城王义康司徒司马加辅国将军时太祖经略河南以翰为持节监司雝并三州诸军事司州刺史持节将军如故会前锋诸军到彦之等败退明年复为司徒司马将军如故其年又假节监徐兖二州豫州之梁郡诸军事徐州刺史将军如故时有死罪囚典籖意欲活之因翰入闗斋呈其事翰省讫语今且去明可便呈明旦典籖不敢复入唿之乃来取昨所呈事视讫谓之曰卿意当欲宥此囚死命昨于斋坐见其事亦有心活之但此囚罪重不可全贷既欲加恩卿便当代任其罪因命左右收典籖付狱杀之原此囚生命其刑政如此其下畏服莫敢犯禁明年卒官时年六十追赠征虏将军持节监刺史如故刘道产彭城吕人太尉咨议参军简之子也简之事在弟子康祖传道产初为辅国参军无钖令在县有能名髙祖版为中军行参军又为道怜骠骑参军袭父爵晋安县五等侯广州羣盗因刺史谢道欣死为寇攻没州城道怜加道产振武将军南讨会始兴谦之已平广州道产未至而反元年除宁远将军巴西梓潼二郡太守郡人黄公生任肃之张石之等并谯纵余烬与姻亲侯揽罗奥等招引白水氐规欲为乱道产诛公生等二十一家宥其余党还为彭城王义康骠骑中兵参军元嘉三年督梁南秦二州诸军事宁远将军西戎校尉梁南秦二州刺史在州有惠化闗中流民前后出汉川归之者甚多六年道产表置陇西宋康二郡以领之七年征为后军将军明年迁竟陵王义宣左将军咨议参军仍为持节督雝梁南秦三州荆州之南阳竟陵顺阳襄阳新野随六郡诸军事宁逺将军宁蛮校尉雝州刺史襄阳太守善于临民在雝部政绩尤着蛮夷前后叛戾不受化者并皆顺服悉出缘沔为居百姓乐业民户丰赡由此有襄阳乐歌自道产始也十三年进号辅国将军十九年卒追赠征虏将军谥曰襄侯道产惠泽被于西土及䘮还诸蛮皆备衰绖号哭追送至于沔口荆州刺史衡阳王义季启太祖曰故辅国将军刘道产患背痈疾遂不救道产自镇汉南境接凶宼政绩既着威懐兼举年时犹可方宣其用奄至殒没伤怨特深伏惟圣懐愍惜兼至长子延孙别有传延孙弟延熙因延孙之廕大明中为司徒右长史黄门郎临海义兴太守泰始初与四方同反伏诛道产弟道钖巴西梓潼二郡太守元嘉十八年为氐宼所攻道钖保城退敌太祖嘉之下诏曰前者兵宼攻逼边情波骇广威将军巴西梓潼二郡太守刘道钖将率文武尽心固守保全之绩厥效可书可冠军咨议参军前建威将军晋夀太守申坦孤城弱衆厉志致果死伤参半壮气不衰虽力屈䧟没在诚宜甄可建威将军巴西梓潼二郡太守初氐宼至城内衆寡道钖募吏民守城复租布二十年及贼退朝议贼虽攻城一战便走听依本要于事为优右衞将军沈演之丹阳尹羊𤣥保后军长史范曅并谓宜随功劳裁量不可全用本誓多者不得过十年从之二十一年迁扬烈将军广州刺史二十七年坐贪纵过度自杖治中荀齐文垂死乘轝出城行与阿尼同载为有司所纠値赦明年散征又以赦后余赃收下廷尉被宥病卒杜骥字度世京兆杜陵人也髙祖预晋征南将军曾祖躭避难河西因仕张氏苻坚平凉州父祖始还关中兄坦颇渉史传髙祖征长安席卷随从南还太祖元嘉中任遇甚厚歴后军将军龙骧将军青冀二州刺史南平王铄右将军司马晩度北人朝廷常以伧燕遇之虽复人才可施每为清涂所隔坦以此慨然尝与太祖言及史籍上曰金日磾忠孝淳深汉朝莫及恨今世无复如此辈人坦曰日磾之美诚如圣诏假使生乎今世养马不暇岂办见知上变色曰卿何量朝廷之薄也坦曰请以臣言之臣本中华髙族亡曾祖晋氏丧乱播迁凉土世叶相承不殒其旧直以南度不早便以荒伧赐隔日磾胡人身为牧圉便超入内侍齿列名贤圣朝虽复拔才臣恐未必能也上嘿然北土旧法问疾必遣子弟骥年十三父使候同郡韦华华子𤣥有高名见而异之以女妻焉桂阳公义眞镇长安辟为州主簿后为义真车骑行参军员外散骑侍郎江夏王义恭抚军刑狱参军尚书都官郎长沙王义欣后军录事参军元嘉七年随到彦之入河南加建武将军索虏撤河南戍悉归河北彦之使骥守洛阳洛阳城不治既久又无粮食及彦之败退骥欲弃城走虑为太祖所诛初高祖平西洛致钟虡旧器南还一大钟坠洛水至是太祖遣将姚耸夫领千五百人迎致之时耸夫政率所领牵钟于洛水骥乃诳之曰虏既南渡洛城势弱今修理城池并已坚固军粮又足所乏者人耳君率衆见就共守此城大功既立取钟无晩耸夫信之率所领就骥既至见城不可守又无粮食于是引衆去骥亦委城南奔白太祖曰本欲以死固守姚耸夫及城便走人情沮败不可复禁上大怒使建威将军郑顺之杀耸夫于夀阳耸夫呉兴武康人勇果有气力宋世褊禆小将莫及始随到彦之北伐与虏遇耸夫手斩拓跋焘叔父英文特勒首焘以马百匹赎之以骥为通直郎射声校尉世祖征虏谘议参军十七年出督青冀二州徐州之东莞东安二郡诸军事宁逺将军青冀二州刺史在任八年惠化着于齐土自义熙至于宋末刺史唯羊穆之及骥为吏民所称咏二十四年征左军将军兄坦代为刺史北土以为荣焉坦长子琬为员外散骑侍郎太祖尝有函诏勑坦琬辄开视信未发又追取之勑函已发大相推检丞都答云诸郎开视上遣主书诘责骥答曰开函是臣第四子季文伏待刑坐上特原不问二十七年卒时年六十四长子长文早卒第五子幼文薄于行太宗初以军功为骁骑将军封邵阳县男食邑三百户寻坐巧佞夺爵后以发太尉庐江王袆谋反事拜黄门侍郎出为辅国将军梁南秦二州刺史废帝元徽中为散骑常侍幼文所莅贪横家累千金女伎数十人丝竹昼夜不絶与沈勃孙超之居止接近常相从又并与阮佃夫厚善佃夫死废帝深疾之帝微行夜出辄在幼文门墙之间听其弦管积久转不能平于是自率宿卫兵诛幼文勃超之等幼文兄叔文为长水校尉及诸子姪在京邑方鎭者并诛唯幼文兄季文弟希文等数人逃亡得免申恬字公休魏郡魏人也曾祖钟为石虎司徒髙祖平广固恬父宣宣从父兄永皆得归国并以干用见知永歴青兖二州刺史髙祖践祚拜大中大夫宣太祖元嘉初亦歴兖青二州刺史恬兄谟与朱修之守滑台为虏所没后得叛还元嘉中为竟陵太守恬初为骠骑道怜长兼参军高祖践祚拜东宫殿中将军度还台直省十载不请休息转员外散骑侍郎出为绥逺将军下邳太守转在北海加宁逺将军所至皆有政绩又为北谯梁二郡太守将军如故郡境边接任榛屡被宼抄恬到密知贼来仍伏兵要害出其不意悉皆禽殄元嘉十二年迁督鲁东平济北三郡军事太山太守将军如故惠威兼着吏民便之临川王义庆镇江陵为平西中兵参军河东太守衡阳王义季代义庆又度安西府加宁朔将军召拜太子屯骑校尉母忧去职二十一年冀州移镇歴下以恬督冀州青州之济南乐安太原三郡诣军事扬烈将军冀州刺史明年加济南太守时又迁换诸郡守恬上表曰伏闻朝恩当加臣济南太守仰惟优㫖荒心散越臣殃咎之余遭蒙踰忝宠私罔已复兼今授岂其愚迷所能上答臣近至止即履行所统究其形宜河济之间应置戍扞其中四处急须修立瓮口故城又是要所宜移太原委以边事缘山诸逻并得除省防衞绥怀利便非一吕绰诚效益着深同臣意百姓闻者咸皆附説急有同异二三未宜但房绍之莅郡经年军民粗狎改以带臣有乖永事逺牵太原于民为苦而瓮口之计复成交互人情非乐容有不安疆场威刑患不开广若得依先处分公私允缉上从之诏有司曰恬所陈当是事宜近诸除授可悉停北虏入宼恬摧击之为虏所破被徴还都二十七年起为通直常侍是岁索虏南寇其武昌王向青州遣恬援东阳因与辅国司马齐郡太守龎秀之保城固守萧斌遣青州别驾解荣之率垣护之还援恬等仍傍南山得入贼朝来胁城日晩輙退城内乃出车北门外环堑为营欲挑战贼不敢逼停五日东过抄略清河郡及驿道南数千家从东安东莞出下邳下邳太守垣阆闭城距守保全二千余家虏退以恬为宁朔将军山阳太守善于治民所莅有绩世祖践祚迁青州刺史将军如故寻加督徐州之东莞东安二郡诸军事明年又督冀州齐地连岁兴兵百姓凋弊恬初防衞边境劝课农桑二三年间遂皆优实性清约频处州郡妻子不免饥寒世以此称之进号辅国将军孝建二年迁督豫州军事宁朔将军豫州刺史明年疾病征还于道卒时年六十九死之日家无遗财子寔南谯郡太守子谟早卒谟子元嗣海陵广陵太守元嗣弟谦太始初以军功歴军校官至辅国将军临川内史永子坦自巴西梓潼迁梁南秦二州刺史元嘉二十六年为世祖镇军谘议参军与王𤣥谟围滑台不克免官青州刺史萧斌板行建威将军济南平原二郡太守复攻碻磝败退下歴城萧思话起义讨元兇假坦辅国将军为前锋世祖至新亭坦亦进克京城孝建初为太子右衞率宁朔将军徐州刺史大明元年虏宼兖州世祖遣太子衞率薛安都新除东阳太守沈法系北讨至兖州虏已去坦建议任榛亡命屡犯边民军出无功宜因此翦扑上从之亡命先已闻知举村逃走安都与法系坐白衣领职坦弃市群臣为之请莫能得将行刑始兴公沈庆之入市抱坦恸哭曰卿无罪为朝廷所枉诛我入市亦当不久市官以白上乃原生命系尚方寻被宥复为骁骑将军病卒子令孙前废帝景和中为永嘉王子仁左军司马广陵太守太宗以为宁朔将军徐州刺史讨薛安都行至淮阳即与安都合弟阐时为济阳太守戍睢陵城奉顺不同安都安都攻围不能克会令孙至遣往睢陵令説阐降阐既降杀之令孙亦见杀先是清河崔諲亦以将吏见知髙祖永初末为振威将军东莱太守少帝初亡命司马灵期司马顺之千余人围东莱諲击之斩灵期等三十级太祖元嘉中至青州刺史史臣曰汉之良吏居官者或长子孙孙曹之世善职者亦二三十载皆敷政以尽民和兴让以存简久及晩代风烈渐衰非才有起伏盖所遭之时异也刘道产之在汉南歴年踰十惠化流于樊沔颇有前世遗风故能树绩垂名斯为美矣宋书卷六十五卷六十五考证宋书卷六十五考证刘道产传广州羣盗因刺史谢道欣死为宼刘康祖传作刺史谢欣道怜加道产振武将军南讨会始兴谦之已平广州按谦之即道产叔父义熙初为始兴相此传叙次不明始兴下当有脱孚申恬传子谟早卒按前云恬兄谟与朱修之守滑台为虏所执后得叛还此子字当是兄字之讹宋书卷六十五考证宋书卷六十六钦定四库全书宋书卷六十六梁沈约撰列传第二十六王敬𢎞何尚之王敬𢎞琅邪临沂人也同高祖讳故称字曽祖廙晋骠骑将军祖胡之司州刺史父茂之晋陵太守敬𢎞少有清尚起家本国左常侍衞军参军性恬静乐山水为天门太守敬𢎞妻桓𤣥姊也敬𢎞之郡𤣥时为荆州遣信要令过敬𢎞至巴陵谓人曰灵寳见要正当欲与其姊集聚耳我不能为桓氏赘壻乃遣别舩送妻徃江陵妻在桓氏弥年不迎山郡无事恣其逰适累日不廻意甚好之转桓伟安西长史南平太守去官居作唐县界𤣥辅政及簒位屡召不下髙祖以为车骑从事中郎徐州治中从事史征西将军道规谘议参军时府主簿宗协亦有髙趣道规并以事外相期尝共酣饮致醉敬𢎞因醉失礼为外司所白道规即更引还重申初䜩召为中书侍郎始携家累自作唐还京邑久之转黄门侍郎不拜仍除太尉从事中郎出为呉兴太守旧居余杭县悦是举也寻征为侍中髙祖西讨司马休之敬𢎞奉使慰劳通事令史潘尚于道疾病敬𢎞单船送还都存亡不测有司奏免官诏可未及释朝服値赦复官宋国初建为度支尚书迁太常高祖受命补宣训卫尉加散骑常侍永初三年转吏部尚书常侍如故敬𢎞每被除召即便祗奉既到宜退旋复解官髙祖嘉其志不茍违也复除庐陵王师加散骑常侍自陈无德不可师范令王固让不拜又除祕书监金紫光禄大夫加散骑常侍本州中正又不就太祖即位又以为散骑常侍金紫光禄大夫领江夏王师元嘉三年为尚书仆射关署文案初不省读尝豫听讼上问以疑狱敬𢎞不对上变色问左右何故不以讯牒副仆射敬𢎞曰臣乃得讯牒读之政自不解上甚不説六年迁尚书令敬𢎞固让表求还东上不能夺改授侍中特进左光禄大夫给亲信二十人让侍中特进求减亲信之半不许及东归车驾幸冶亭饯送十二年征为太子少傅敬𢎞诣京师上表曰伏见诏书以臣为太子少傅承命震惶喜惧交悸臣抱疾东荒志絶荣观不悟圣恩猥复加宠东宫之重四海瞻望非臣薄德所可居之今内外英秀应选者多且板筑之下岂无高逸而近私愚朽汚辱清朝呜唿微臣永非复太之一物矣所以牵曵阙下者实瞻望圣颜贪系表之㫖臣如此而归夕死无恨诏不许表疏屡上终以不拜东归上时不豫自力见焉十六年以为左光禄大夫开府仪同三司侍中如故又诣京师上表曰臣比自启闻谓诚心已逹天鉴𤣥邈未䝉在宥不敢宴处牵曵载驰臣闻君子行道忘其为身三复斯言若可庶勉顾惜惽耄志与愿违礼年七十老而传家家道犹然况于在国伏愿陛下矜臣西夕愍臣一至特廻圣恩赐反其所则天道下济愚心尽矣竟不拜东归二十三年重申前命又表曰臣躬耕南澧不求闻逹先帝拔臣于蛮荆之域赐以国士之遇陛下嗣徽特䝉眷齿由是感激委质圣朝虽懐犬马之诚遂无尘露之益年向九十生理殆尽永絶天光沦没丘壑谨冐奉表伤心久之明年薨于余杭之舎亭山时年八十追赠本官顺帝昇明二年诏曰夫涂祕兰幽贞芳载越徽猷沈远懋礼弥昭故侍中左光禄大夫开府仪同三司敬𢎞神韵沖简识㝢标峻徳敷象魏道蔼丘园高挹荣冕凝心尘外清光粹范振俗淳风兼以累朝延赏声华在咏而嘉篆阙文猷䇿韬裹尚想遥芬兴怀寝寤便可详定辉谥式旌追典于是谥为文贞公敬𢎞形状短小而坐起端方桓𤣥谓之弹棊八势所居舍亭山林涧环周备登临之美时人谓之王东山太祖尝问为政得失敬𢎞对曰天下有道庶人不议上高其言左右常使二老婢戴五绦五辫着青纹袴襦饰以朱粉女适尚书仆射何尚之弟述之敬𢎞尝往何氏看女値尚之不在寄斋中卧俄顷尚之还敬𢎞使二婢守合不听尚之入云正热不堪相见君可且去尚之于是移于他室子恢之被召为祕书郎敬𢎞为求奉朝请与恢之书曰祕书有限故有竞朝请无限故无竞吾欲使汝处于不竞之地太祖嘉而许之敬𢎞见儿孙岁中不过一再相见见輙克日恢之尝请假还东定省敬𢎞克日见之至日輙不果假日将尽恢之乞求奉辞敬弘唿前既至合复不见恢之于合外拜辞流涕而去恢之至新安太守中大夫恢之弟瓒之世祖大明中吏部尚书金紫光禄大夫谥曰贞子瓒之弟昇之都官尚书昇之子延之昇明末为尚书左仆射江州刺史何尚之字彦德庐江灊人也曾祖准高尚不应征辟祖恢南康太守父叔度恭谨有行业姨适沛郡刘璩与叔度母情爱甚笃叔度母蚤卒奉姨有若所生姨亡朔望必往致哀并设祭奠食竝珍新躬自临视若朔望应有公事则先遣送祭皆手自料简流涕对之公事毕即往致哀以此为常至三年服竟义熙五年呉兴武康县民王延祖为劫父睦以告官新制凡劫身斩刑家人弃市睦既自告于法有疑时叔度为尚书议曰设法止姦本于情理非一人为劫阖门应刑所以罪及同产欲开其相告以出为恶之身睦父子之至容可悉共逃亡而割其天属还相缚送螫毒在手解腕求全于情可愍理亦宜宥使凶人不容于家逃刑无所乃大絶根源也睦既纠送则余人无应复告并全之后为金紫光禄大夫呉郡太守加秩中二千石太保王𢎞称其清身洁己元嘉八年卒尚之少时颇轻薄好樗蒱既长折节蹈道以操立见称为陈郡谢混所知与之游处家贫起为临津令高祖领征南将军𥙷府主簿从征长安以公事免还都因患劳疾积年饮妇人乳乃得差以从征之劳赐爵都郷侯少帝即位为庐陵王义眞车骑谘议参军义真与司徒徐羡之尚书令傅亮等不协每有不平之言尚之谏戒不纳义真被废入为中书侍郎太祖即位出为临川内史入为黄门侍郎尚书吏部郎左衞将军父忧去职服阕复为左衞领太子中庶子尚之雅好文义从容赏㑹甚为太祖所知十二年迁侍中中庶子如故寻改领游击将军十三年彭城王义康欲以司徒左长史刘斌为丹阳尹上不许乃以尚之为尹立宅南郭外置𤣥学聚生徒东海徐秀庐江何昙黄回颍川荀子华太原孙宗昌王延秀鲁郡孔惠宣并慕道来逰谓之南学女适刘湛子黯而湛与尚之意好不笃湛欲领丹阳乃徙尚之为祠部尚书领国子祭酒尚之甚不平湛诛迁吏部尚书时左衞将军范曅任参机密尚之察其意趣异常白太祖宜出为广州若在内舋成不得不加以鈇钺屡诛大臣有亏皇化上曰始诛刘湛等方欲超昇后进曅事迹未彰便豫相黜斥万方将谓卿等不能容才以我为信受谗説但使共知如此不忧致大变也曅后谋反伏诛上嘉其先见国子学建领国子祭酒又领建平王师乃徙中书令中护军二十三年迁尚书右仆射加散骑常侍是岁造𤣥武湖上欲于湖中立方丈蓬莱瀛洲三神山尚之固谏乃止时又造华林园并盛暑役人工尚之又谏宜加休息上不许曰小人常自暴背此不足为劳时上行幸还多侵夕尚之又表谏曰万乘宜重尊不可轻此圣心所鉴岂假臣启舆驾比出还多冐夜羣情倾侧实有未宁清道而动帝王成则古今深诫安不忘危若值汲黯辛毗必将犯颜切谏但臣等碌碌每存顺嘿耳伏愿少採愚诚思垂省察不以人废适可以慰四海之望亦优诏纳之先是患货重铸四铢钱民间颇盗铸多翦凿古钱以取铜上患之二十四年録尚书江夏王义恭建议以一大钱当两以防翦凿议者多同尚之议曰伏鉴明命欲改钱制不劳採铸其利自倍实救弊之𢎞算増货之良术求之管浅犹有未譬夫泉贝之兴以佑货为本事存交易岂假数多数少则币轻数多则物重多少虽异济用不殊况复以一当两徒崇虚价者邪凡创制改法宜从民情未有违衆矫物而可久也泉布废兴骤议前代赤仄白金俄而罢息六货愦乱民泣于市良由事不画一难用遵行自非急病权时宜守久长之业烦政曲杂致远常泥且货偏则民病故先王立井田以一之使富不淫侈贫不过匮虽兹法久废不可顿施要宜而近粗相放拟若今制遂行富人赀货自倍贫者弥增其困惧非所以欲均之意又钱之形式大小多品直云大钱则未知其格若止于四铢五铢则文皆古篆既非下走所识加或漫灭尤难分明公私交乱争讼必起此最是其深疑者也命㫖兼虑翦凿日多以至消尽鄙意复谓殆无此嫌民巧虽密要有踪迹且用钱货铜事可寻检直由属所怠纵纠察不精致使立制以来发觉者寡今虽有悬金之名竟无酬与之实若申明旧科禽获即报畏法希赏不日自定矣愚者之议智者择焉猥参访逮敢不输尽吏部尚书庾炳之侍中太子左衞率萧思话中护军赵伯符御史中丞何承天太常郗敬叔并同尚之议中领军沈演之以为龟贝行于上古泉刀兴自有周皆所以阜财通利实国富民者也歴代虽远资用弥便但採铸久废兼丧乱累仍縻散湮灭何可胜计晋迁江南疆境未廓或土习其风钱不普用其数本少为患尚轻今王略开广声教遐暨金镪所布爰逮荒服昔所不及悉已流行之矣用弥旷而货愈狭加复竞窃翦凿销毁滋繁刑禁虽重姦避方宻遂使岁月増贵贫室日剧暋作肆力之氓徒勤不足以赡诚由货贵物贱常调未革弗思釐改为弊转深斯实亲教之良时通变之嘉会愚谓若以大钱当两则国传难朽之实家赢一倍之利不俟加宪巧源自絶施一令而衆美兼无兴造之费莫盛于兹矣上从演之议遂以一钱当两行之经时公私非便乃罢五年迁左仆射领汝隂王师常侍如故二十八年转尚书令领太子詹事二十九年致仕于方山着退居赋以明所守而议者咸谓尚之不能固志太子左衞率袁淑与尚之书曰昨遣修问承丈人已晦志山田虽曰年礼宜遵亦事难斯贵俾疎班邴魏通美于前䇿龚贡山衞沦慙乎曩篇规迨休告雪涤素懐冀寻幽之欢毕𤣥之适但淑逸操偏廻野性瞢滞果兹冲寂必沈乐忘归然而已议涂闻者谓丈人徽明未耗誉业方籍傥能屈事康道降节殉务舎南濒之操淑此行求决矣望眷有积约日无误尚之宅在南涧寺侧故书云南濒毛诗所谓于以採苹南涧之濒也诏书敦劝上又与江夏王义恭诏曰今朝贤无多且羊孟尚不得告谢尚之任遇有殊便未宜申许邪义恭答曰尚之清忠贞固歴事唯允虽年在悬车而体独克壮未相申许下情所同尚之复摄职羊即羊𤣥保孟即孟顗字彦重本昌安人兄昶贵盛顗不就徴辟昶死后起家为东阳太守遂歴呉郡会稽丹阳三郡侍中仆射太子詹事复为㑹稽太守卒官赠左光禄大夫子劭尚太祖第十六女南郡公主女适彭城王义康巴陵哀王休若尚之既还任事上待之愈隆是时复遣军北伐资给戎旅悉以委之元凶弑立进位司空领尚书令时三方兴义将佐家在都邑劭悉欲诛之尚之诱説百端并得免世祖即位复为尚书令领吏部迁侍中左光禄大夫领护军将军寻辞护军加特进复以本官领尚书令丞相南郡王义宣车骑将军臧质反义宣司马竺超民臧质长史陆展兄弟并应从诛尚之上言曰刑罚得失治乱所由圣贤留心不可不慎竺超民为贼既遁走一夫可禽若反覆昧利即当取之非唯免愆亦可要不义之赏而超民曾无此意微足观过知仁且为官保全城府谨守库藏端坐待缚今戮及兄弟与向始末无论者复成何异陆展尽质复灼然便同之巨逆于事为重臣豫蒙顾待自殊凡隶茍有所懐不敢自黙超民坐者由此得原时欲分荆州置郢州议其所居江夏王义㳟以为宜在巴陵尚之议曰夏口在荆江之中正对沔口通接雍梁实为津要由来旧镇根基不易今分取江夏武陵天门竟陵随五郡为一州鎭在夏口既有见城浦大容舫竟陵出道取荆州虽水路与去江夏不异诸郡至夏口皆从流并为利便湘州所领十一郡其巴陵边带长江去夏口密迩既分湘中乃更成大亦可割巴陵属新州于事为允上从其议荆扬二州户口半天下江左以来扬州根本委荆以阃外至是并分欲以削臣下之权而荆扬并因此虚耗尚之建言复合二州上不许大明二年以为左光禄开府仪同三司侍中如故尚之在家常着鹿皮㡌及拜开府天子临轩百僚陪位沈庆之于殿廷戏之曰今日何不着鹿皮冠庆之累辞爵命朝廷敦劝甚笃尚之谓曰上虚懐侧席讵宜固辞庆之曰沈公不効何公去而复还也尚之有愧色爱尚文义老而不休与太常颜延之论议往反传于世立身简约车服率素妻亡不娶又无姬妾秉衡当朝畏远权柄亲戚故旧一无荐举既以致怨亦以此见称复以本官领中书令四年疾笃诏遣侍中沈怀文黄门侍郎王钊问疾薨于位时年七十九追赠司空侍中中书令如故谥曰简穆公子偃别有传尚之弟悠之义兴太守侍中太常与琅邪王徽相善悠之卒徽与偃书曰吾与义兴直恨相知之晩每惟君子知我若夫嘉我小善矜余不能唯贤叔耳悠之弟愉之新安太守愉之弟翌之都官尚书悠之子颙之尚太祖第四女临海惠公主太宗世官至通直常侍史臣曰江左以来𣗳根本于扬越任推毂于荆楚扬土自庐蠡以北临海而极大江荆部则包括湘沅跨巫山而掩邓塞民户境域过半于天下晋世幼主在位政归辅臣荆扬司牧事同二陜宋室受命权不能移二州之重咸归密戚是以义宣借西楚彊富因十载之基嫌隙既树遂规问鼎而建郢分扬矫枉过直藩城既剖盗实人单阃外之寄于斯而尽若长君南面威刑自出至亲在外事不患彊若运经盛衰时艰主弱虽近臣懐祸止有外惮吕宗不竞实由齐楚兴丧之源于斯尤着尚之言并合可谓识治也矣宋书卷六十六卷六十六考证宋书卷六十六考证王敬𢎞传呜唿微臣永非复太之一物矣太字下疑有脱字时年八十追赠本官八十南史作八十八按敬𢎞表自云年向九十当以南史为是何尚之传尚之谓曰上虚懐侧席讵宜固辞南本曰字下有主字宋书卷六十六考证宋书卷六十七钦定四库全书宋书卷六十七梁沈约撰列传第二十七谢灵运谢灵运陈郡阳夏人也祖𤣥晋车骑将军父瑍生而不慧为祕书郎蚤亡灵运㓜便颕悟𤣥甚异之谓亲知曰我乃生瑍瑍那得生灵运灵运少好学博览羣书文章之美江左莫逮从叔混特知爱之袭封康乐公食邑三千戸以国公例除员外散骑侍郎不就为琅邪王大司马行参军性奢豪车服鲜丽衣裳器物多改旧制世共宗之咸称谢康乐也抚军将军刘毅鎭姑孰以为记室参军毅鎭江陵又以为衞军从事中郎毅伏诛高祖版为太尉参军入为祕书丞坐事免高祖伐长安骠骑将军道怜居守版为谘议参军转中书侍郎又为世子中军咨议黄门侍郎奉使慰劳高祖于彭城作撰征赋其序曰盖闻昏明殊位贞晦异道虽景度回革乱多治寡是故升平难于恒运剥丧易以横流皇晋河汾来迁吴楚数歴九世年踰十纪西秦无一援之望东周有三辱之愤可谓积祸纒衅固以久矣况廼陵茔幽翳情敬莫遂日月推薄帝心弥远庆灵将升时来不爽相国宋公得一居贞回干运轴内匡寰表外清遐陬每以区宇未统侧席盈虑値天祚攸兴昧弱授机龟筮元谋符瑞景征于是仰祗俯协顺天从兆兴止戈之师躬暂劳之讨以义熙十有二年五月丁酉敬成九伐申命六军治兵于京畿次师于汳上灵樯千艘靁辎万乘羽骑盈涂飞旍蔽日别命羣帅诲谟惠策法竒于三略义祕于六韬所以钩棘未曜殒前禽于金墉威弧始彀走钑隼于滑台曾不踰月二方献㨗宏功懋德独絶古今天子感东山之劬劳庆格天之光大明发兴于鉴寐使臣遵于原隰余摄官承乏谬充殊役皇华愧于先雅靡盬顇于征人以仲冬就行分春反命涂经九守路踰千里沿江乱淮遡薄泗汳详观城邑周览丘坟眷言古迹其怀已多昔皇祖作藩受命淮徐道固苞桑勲由仁积年月多歴市朝已改永为洪业纒怀清歴于是采访故老寻履往迹而远感深慨痛心殒涕遂写集闻见作赋撰征俾事运迁谢託此不朽其词曰系烈山之洪绪承火正之明光立熙载于唐后申赞事于周王畴庸命而顺位钖寳珪以彻疆歴尚代而平显降中叶以繁昌业服道而德徽风行世而化扬投前踪以永冀省輶质以远伤睽谋始于蓍蔡违用舍于行藏庇常善之罔弃凭曲成之不遗昭在幽而偕煦赏弥久而愈私顾晩草之薄弱仰青春之葳蕤引蔓颕于松上擢纤枝于兰逵施隆贷而有渥报㳙尘而无期欢太阶之休明穆皇道之缉熙惟王建国辨方定隅内外旣正华夷有殊惟昔小雅逮于班书戎蛮孔炽是殛是诛所以宣王用棘于猃狁高帝方事于匈奴然侵镐至泾自塞及平闚郊伺鄙慕擕王之矫䖍阶丧乱之未宁窃彊秦之三辅䧟隆周之两京雄崤渑以制险据绕霤而作扄家永怀于故壤国愿言于先茔俟太平之旷期属应运之圣明坤寄通于四渎干假照于三辰水润土以显比火炎天而同人惟上相之叡哲当草昧而经纶总九流而贞观恊五才而平分时来之机悟先于介石纳隍之诫一援于生民龟筮允臧人鬼同情顺天行诛司典详刑树牙选徒秉钺抗旍弧矢罄楚孝之心智戈棘单吴子之精灵迅三翼以鱼丽襄两服以鴈逝阵未列于都甸威已振于秦蓟洒严霜于渭城被和风于洛汭就终言以比猷考坟册而莫契昔西怨于东徂今北伐而南悲岂朝野之恒情动万乘之幽思歌零雨于豳风兴採薇于周诗庆金墉之凯定眷戎车之迁时伫千里而感远渉弦望而怀期诏㣲臣以劳问奉主命于河湄夕饮饯以俶装旦出宿而言辞嵗旣晏而繁虑日将迈而恋乖阙敬恭于桑梓谢履长于庭阶冐沈云之晻蔼迎素雪之纷霏凌结湍而凝清风矜籁以扬哀情在本而易阜物虽末而难怀眷余勤以就路苦忧来其城頽尔乃经雉门启浮梁眺钟巖越查塘览永嘉之紊维寻建武之缉纲于时内慢神器外侮戎狄君子横流庶萌分析主晋有祀福禄来格明两降览三七辞厄元诞德以膺纬肈回光于阳宅明思服于下武兴继代以消逆简文因心以秉道故恩用而刑废孝武舍已以杖贤亦宁外而治内观日化而就损庶雍熙之可对闵隆安之致寇伤龟玉之毁碎漏妖凶于沧洲纒舋难而盈纪时焉依于晋郑国有䠞于百里赖英谟之经营𢎞兼济以忘已主寰内而缓虞澄海外以渍滓至如昬祲蔽景鼎祚倾基黍离有叹鸿鴈无期瞻天命之贞符秉顺动而履机率骏民之思効普邦国而同归盪积霾之秽氛启披隂之光晖反平陵之杳蔼复七庙之依俙务役简而农劝每劳赏而忠甄燮时雍于祖宗扫逋丑于汉渚涤僭逆于岷山羁巢处于西木引鼻饮于源渊惠要襋而思韪援冠弁而来䖍视冶城而北属怀文献之收扬匪元首之康哉孰股肱之惟良譬观曲而识节似缀组以成章业弥纒而弥微事愈有而莫伤次石头之䨇岸究孙氏之初基幸汉庶之漏网凭江介以抗维初鹊起于富春果鲸跃于川湄匝三世而国盛歴五伪而宗夷察成败之相仍犹脣亡而齿寒载十二而谓纪岂蜀灭而吴安衆咸昧于谋兆羊独悟于理端请广武以诲情树襄阳以作藩拾建业其如遗㳂万里而谁难疾鲁荒之诐辞恶京陵之谮言责当朝之惮贬对曩籍而兴叹敦怙宠而判违敌既勍而国圯彼问鼎而何阶必先贼于君子原性分之异託虽殊涂而归美或卷舒以愚智或治乱其如矢谢昧迹而託规卒安身以全里周显节而犯逆抱正情而丧已薄四望而尤眄叹王路之中鲠蠢于越之妖烬敢凌蹈于五岭崩䨇岳于中流拟凶威于荆郢隐雷霆于帝坐飞芒镞于宫省于时朝有迁都之议人无守死之志师旅痛于久勤城墉阙于素备安危势在不侔衆寡形于见事于赫渊谋研其神策缓辔待机追奔蹑迹遇雷池而振曜次彭蠡而歼涤穆京甸以清晏撤多垒而宁役造白石之祠坛怼二竖之无君践掖庭以幽辱凌祧社而火焚愍文康之罪已嘉忠武之立勲道有屈于灾蚀功无谢于如仁讯落星之飨旅索旧栖于吴余迹阶戺而不见横榛卉以荒除彼生成之乐辰亦犹今之在余慨齐吟于爽鸠悲唐歌于山枢弔伪孙于徐首率君臣以奉疆时运师以伐罪偏投书于武王迄西北之落纽乏东南以振纲诚鉅平之先觉实中兴之后祥据左史之攸征胡影迹之可量过江乘而责始知遇雄之无谋厌紫微之宏凯甘陵波而远游越云梦而南泝临浙河而东浮彀连弩于川上候蛟龙于中流爰薄方与廼届欧阳入夫江都之域次乎广陵之乡易千里之曼曼泝江流之汤汤洊赤圻以经复越二门而起涨眷北路以兴思㸔东山而怡目林丛薄路逶迤石参差山盘曲水激濑而骏奔日映石而知旭审兼照之无偏怨归流之难濯羡轻魵之涵泳观翔鸥之落啄在飞沈其顺从顾微躬而缅邈于是抑懐荡虑扬𣙜易难利渉以吉天险以艰于敌伊阻在国斯便勾践行覇于琅邪夫差争长于黄川葛相发叹而思正曹后愧心于千魂登高堞以详览知吴濞之衰盛戒东南之逆气成刘后之駴圣借盐铁之殷阜临淮楚之剽轻盛几杖而弭心怒抵局而遂争忿爰盎之扶祸惜徒伤于家令匪条侯之忠毅将七国之陵正褒汉藩之治民竝访贤以招明侯文辨其谁在曰邹阳与枚生据忠辞于吴朝执义说于梁庭敷高才于兎园虽正言而免刑阙里既已千载深儒流于末学钦仲舒之睟容遵缝掖于前躅对园囿而不窥下帷幙而论属相端非之两骄遭𢎞偃之双慝恨有道之无时歩险涂以侧足闻宣武之大閲反师旅于此㕓自皇运之都东始昌业以济难抗素旄于秦岭扬朱旗于巴川惧帝系之坠绪故黜昬而崇贤嘉收功以垂世嗟在嗣而覆旃德非陟而继宰舋踰禹其必顚造歩兵而长想钦太傅之遗武思嘉遁之余风绍素履之落绪民志应而愿税国屯难而思抚譬乘舟之待楫象提钓之假缕总出入于和就兼仁用于黙语𢎞九流以四维复先陵而清旧宇却西州之成功指东山之归予惜圗南之启运恨鹏翼之未举发津潭而逈迈逗白马以憇舲贯射阳而望䢴沟济通淮而薄甬城城坡陁兮淮惊波平原远兮路交过面艽野兮悲桥梓遡急流兮苦碛沙夐千里而无山𬗟百谷而有居被宿莽以迷径覩生烟而知墟谓信羙其可娱身少长于乐土实长叹于荒余具瘁值歳寒之穷节视层云之崔巍聆悲飈之掩屑弥昼夜以滞滛怨凝隂之方结望新晴于落日起明光于跻月眷转蓬之辞根悼朔鴈之赴越披微物而疚情此思心其可悦问徭役其几时骇閲景于兴没感曰归于采薇予来思于雨雪岂初征之惧对冀鹳鸣之在垤踰宿鹜吾楫于邳乡奚车正以事夏虺左相以辅汤绵三代而享邑厠践土之一匡嗟仲几之宠侮遂舍存以征亡喜薛宰之善对羙士弥之能纲升曲垣之逶迤访淮隂之所都原入跨之达耻俟遭时以远图舍西楚以择木迨南汉以定谟乱孟津而魏灭攀井陉而赵徂播灵威于齐横振余勐于龙且观让通而告狶曷始智而终愚迄沂上而停枻登高圯而不进石幽期而知贤张揣景而示信本文成之素心要王子于云仞岂无累于清霄直有槩于眞吝始熙绩于武关卒敷功于皇𦙍处夷险以解挫𢎞忧虞以时顺矜若华之翳晷哀飞骖之落骏伤粒食而兴念眷逸翮而思振戾臣山而东顾美相公之前代嗟残虏之将糜炽余猋于海济驱鲐稚于淮曲暴鳏孤于泗澨託未命云冀灵武之北閲惟授首之在晨当盛暑而选徒肃严威以振响渐温泽而沾腴既云撤于朐城遂席卷于齐都曩四关其奚阻道一变而是孚伤炎季之崩弛长逆布以滔天假父子以诈爱借兄弟以伪恩相魏武以谲狂宄谟奋于东藩桴未譟于东郭身已馘于楼门审贡牧于前说证所作于旧徐聆泗川之浮磬翫夷水之蠙珠草渐苞于炽壤桐孤榦于峄隅慨禹迹于尚世惠遗文于夏书纷征迈之淹留弥懐古于旧章商伯文于故服咸征名于彭殇眺灵壁之曾峯投吕县之迅梁想蹈水之行歌虽齐汨其何伤启仲尼之嘉问告性命以依方岂茍然于迂论聆寓言于逹庄于是滥石桥登戏台策马钓渚息辔城隅永感四山零泪双渠怨物华之推驿慨舟壑之递迁谓徂嵗之悠阔结幽思之方根感皇祖之徽德爰识沖而量渊降俊明以镜鑑廻风猷以昭宣道既底于国难惠有覃于黎元士颂歌于政教民謡咏于渥恩兼採芑之致羙协汉广之发言彊虎氐之搏翼灟云网于所禁驱黔萌以藴崇取园陵而湮沈钖残落于河西序沦胥于汉隂攻方城而折扄扰谯颍其谁任世阙才而贻乱时得贤而兴治救祖考之邦壤在幽人而枉志体飞书之远情悟犒师之通识迨明达之高览契古今而同事㧞渊谟于潜机骋神锋于云斾驱斥泽而风靡䠞坑谷而鸟窜中华免夫左袵江表此焉缓帯既克黜于肥六又作镇于彭沛晏皇涂于国内震天威于河外扫东齐而已宁指西崤而将泰值秉均而代谢实大业之兴废心无忝于乐生事有像于燕惠抱明哲之不伐奉宏勲而是税捐七州以爰来归五湖以投袂屈盛绩于平生申远期于暮嵗访曩载于宋鄙採阳秋于鲁经晋申好于东吴郑凭威于南荆故反师于曹门将以塞于夷庚纳五叛以长冦伐三邑以侵彭美西鉏之忠辞快韩厥之竒兵追项王之故台迹覇楚之遗端挺宏志于总角奋英势于弱冠气盖天而倒日力㧞山而倾湍始飈起于勾越中电激于衡关兴偏虑于攸吝忘即易于所难忌陈锦而莫照思反乡而有叹且夫杀义害婴而丰疑緤贤不䇿失位谁持迨理屈而愈闭方怨天而懐悲对骏骓以发愤伤虞姝于末词陟亚父之故营谅谋始之非託遭衰嬴之崩纲值威炎之结络迄皓首于阜陵犹谬觉于然诺视一人于三杰岂在己之庸弱置丰沛而不举故自同于俎镬发汴口而游歴迄西山而弭辔观终古之幽愤懐元王之冲粹丁战国之权争方恬心于道肆学浮丘以就德友三儒以成类洁流始于初源累仁基于前美拨楚族之休烈传芳素于来祀彊见誉于清虚德致称于千里或避宠以辞姻或遗荣而不仕政直言以安身骏絶才以丧已驱信道之成终表昧世之亏始悟介焉之已则不俟于终日既防萌于未着虽念德其何益尔乃孟陬发节雷隐蛰惊散叶荑柯芳饰萌麦萋萋于旄丘栁依依于髙城相睢鸠之集河观鸣鹿之食苹沂泗远兮清川急秋冬近兮绪风袭风流蕙兮水增澜愁衿兮鑑戚颜愁盈根而蕰际戚发条而成端嗟我行之弥日待征迈而言旋荷庆云之优渥周双七于此年陶逸像于京甸违险难于行川转归弦而眷恋望脩樯而流涟愿关邺之遄清迟华銮之凯旋穆淳风于六合溥洪泽于八埏颁贤愚于大小顺规矩于方圆固四民之获所宜税稷于莱田苦邯郸之难歩庶行迷之易痊长守朴以终稔亦拙者之政焉仍除宋国黄门侍郎迁相国从事中郎世子左卫率坐辄杀门生免官高祖受命降公爵为侯食邑五百户起为散骑常侍转太子左卫率灵运为性褊激多愆礼度朝廷唯以文义处之不以应实相许自谓才能宜参权要既不见知常懐愤愤庐陵王义眞少好文籍与灵运情欵异常少帝即位权在大臣灵运构扇异同非毁执政司徒徐羡之等患之出为永嘉太守郡有名山水灵运素所爱好出守既不得志遂肆意游遨徧歴诸县动踰旬朔民间听讼不复关懐所至辄为诗咏以致其意焉在郡一周称疾去职从弟晦曜𢎞㣲等竝与书止之不从灵运父祖竝葬始宁县幷有故宅及墅遂移籍㑹稽修营别业傍山𢃄江尽幽居之羙与隐士王𢎞之孔淳之等纵放为娱有终焉之志每有一诗至都邑贵贱莫不竞写宿昔之间士庶皆徧远近钦慕名动京师作山居赋幷自注以言其事曰古巢居宂处曰巖栖栋宇居山曰山居在林野曰丘园在郊郭曰城傍四者不同可以理推言心也黄屋实不殊于汾阳即事也山居良有异乎市㕓抱疾就闲顺从性情敢率所乐而以作赋杨子云云诗人之赋丽以则文体宜兼以成其美今所赋既非京都宫观游猎声色之盛而叙山野草木水石谷稼之事才乏昔人心放俗外咏于文则可勉而就之求丽邈以远矣览者废张左之艶辞寻台皓之深意去饰取素傥値其心耳意实言表而书不尽遗迹索意託之有赏其辞曰谢子卧疾山顶览古人遗书与其意合悠然而笑曰夫道可重故物为轻理宜存故事斯忘古今不能革质文咸其常合宫非缙云之馆衢室岂放勲之堂迈深心于鼎湖送高情于汾阳嗟文成之却粒愿追松以远游嘉陶朱之鼓棹廼语种以免忧判身名之有辨权荣素其无留孰如牵犬之路既寡聼鹤之涂何由哉若夫巢穴以风露贻患则大壮以栋宇袪弊宫室以瑶璇致羙则白贲以丘园殊世惟上于巖壑幸兼善而罔滞虽非市朝而寒暑均和虽是筑构而饬朴两逝昔仲长愿言流水高山应璩作书邙阜洛川势有偏侧地阙周贠铜陵之奥卓氏充鈲槻之端金谷之丽石子致音徽之观徒形域之荟蔚惜事异于栖盘至若鳯丛二台云梦青丘漳渠淇园橘林长洲虽千乘之珍苑孰嘉遯之所游且山川之未备亦何议于兼求览明达之抚运乘机缄而理黙指嵗暮而归休咏宏徽于刋勒狭三闾之丧江矜望诸之去国选自然之神丽尽高栖之意得仰前哲之遗训俯性情之所便奉微躯以宴息保自事以乘闲愧班生之夙悟慙尚子之晩研年与疾而偕来志乘拙而俱旋谢平生于知游栖清旷于山川其居也左湖右江徃渚还汀靣山背阜东阻西倾抱含吸吐款跨纡萦緜聨邪亘侧直齐平近东则上田下湖西谿南谷石堟石滂闵硎黄竹决飞泉于百仞森高薄于千麓写长源于远江𣲖深毖于近渎近南则㑹以双流萦以三洲表里回游离合山川崿崩飞于东峭槃傍薄于西阡拂青林而激波挥白沙而生涟近西则杨賔接峯唐皇连纵室壁带谿曾孤临江竹缘浦以被緑石照涧而映红月隐山而成隂木鸣柯以起风近北则二巫结湖两通沼横石判尽休周分表引修隄之逶迆吐泉流之浩山下而回泽瀬石上而开道远东则天台桐栢方石太平二韭四明五奥三菁表神异于纬牒验感应于庆灵凌石桥之莓苔越楢谿之纡萦远南则松箴栖鸡唐嵫漫石崪嵊对岭孟分隔入极浦而邅回迷不知其所适上嵚崎而蒙笼下深沈而浇激远西则远北则长江永归巨海延纳崐涨𬗟旷岛屿绸㳫山纵横以布䕶水廻沈而萦浥信荒极之绵眇究风波之睽合徒观其南术之生成衍岸测深相渚知浅洪涛满则曾石没清澜减则沈沙显及风兴涛作水势奔壮于嵗春秋在月朔望汤汤惊波滔滔骇浪电激雷崩飞流洒漾凌絶壁而起岑横中流而连薄始迅转而腾天终倒底而见壑此楚贰心醉于吴客河灵怀慙于海若尔其旧居曩宅今园枌槿尚援基井具存曲术周乎前后直陌矗其东西岂伊临谿而傍沼廼抱阜而带山考封域之灵异实兹境之最然葺骈梁于巖麓栖孤栋于江源敞南戸以对远岭辟东窻以瞩近田田连冈而盈畴岭枕水而通阡阡陌纵横塍埓交经导渠引流脉散沟并蔚蔚丰秋苾苾香秔送夏蚤秀迎秋晩成兼有陵陆麻麦粟菽候时觇节递蓺递孰供粒食与浆饮谢工商与衡牧生何待于多资理取足于满腹自园之田自田之湖泛滥川上𬗟邈水区濬潭涧而窈窕除菰洲之纡余毖温泉于春流驰寒波而秋徂风生浪于兰渚日倒景于椒涂飞渐榭于中沚取水月之欢娱旦延隂而物清夕栖芬而气敷顾情交之永絶觊云客之暂如水草则萍藻蕰菼雚蒲芹荪蒹菰苹蘩蕝荇菱莲虽备物之偕美独扶渠之华鲜播緑叶之郁茂含红敷之缤翻怨清香之难留矜盛容之易䦨必充给而后搴岂蕙草之空残卷敂弦之逸曲感江南之哀叹秦筝倡而溯游往唐上奏而旧爱还本草所载山泽不一靁桐是别和缓是悉参核六根五华九实二冬竝称而殊性三建异形而同出水香送秋而擢蒨林兰近雪而扬猗卷栢万代而不殒伏苓千嵗而方知映红葩于绿蔕茂素蕤于紫枝既住年而增灵亦驱妖而斥疵其竹则二箭殊叶四苦齐味水石别谷巨细各彚旣修竦而便姢亦萧森而蓊蔚露夕沾而悽隂风朝振而清气捎𤣥云以拂杪临碧潭而挺翠蔑上林与淇澳騐东南之所遗企山阳之游践迟鸾鹥之栖託忆崑园之悲调慨伶伦之哀籥卫女行而思归咏楚客放而防露作其木则松栢檀栎桐榆檿柘谷栋楸梓柽樗刚柔性异贞脆质殊卑高沃塉各随所如榦合抱以隐岑杪千仞而排虚凌冈上而乔竦䕃涧下而扶疏沿长谷以倾柯攒积石以挿衢华映水而增光气结风而回敷当严劲而葱倩承和煦而芬腴送坠叶于秋晏迟合萼于春初植物既载动类亦繁飞泳骋透胡可根源观㒵相音备列山川寒燠顺节随宜匪敦鱼则鳢鲋鱮鳟鲩鲢鳊鲂鲔魦鳜鲿鲤鲻鳣辑采杂色锦烂云鲜唼藻戏浪汎苻流渊或鼓鳃而湍跃或掉尾而波旋鲈鮆乘时以入浦鰔沿瀬以出泉鸟则鵾鸿鶂鹄鹙鹭鸨鸡鹊绣质鶷鸐绶章晨凫朝集时鷮山梁海鸟违风朔禽避凉荑生归北霜降客南接响云汉侣宿江潭聆清哇以下听载王子而上参薄回渉以弁翰映明壑而自耽山上则猨貍獾犴獌猰山下则熊罴豺虎羱鹿麕麖掷飞枝于穷崖踔空絶于深硎蹲谷底而长啸攀木杪而哀鸣缗纶不投置罗不披磻弋靡用蹄筌谁施鑑虎狼之有仁伤遂欲之无崖顾弱龄而渉道悟好生之咸宜率所由以及物谅不远之在斯抚鸥䱔而悦豫杜机心于林池敬承圣诰恭窥前经山野昭旷聚落羶腥故大慈之𢎞誓拯羣物之沦倾岂寓地而空言必有贷以善成钦鹿野之华苑羡灵鹫之名山企坚固之贞林希菴罗之芳园虽粹容之𬗟谓哀音之恒存建招提于幽峯冀振钖之息肩庻镫王之赠席想香积之惠餐事在微而思通理匪絶而可温爰初经略杖策孤征入涧水渉登岭山行陵顶不息穷泉不停栉风沐雨犯露乘星硏其浅思罄其短规非龟非筮择良选竒翦榛开迳寻石觅崖四山周回双流逶迤靣南岭建经台倚北阜筑讲堂傍危峯立禅室临浚流列僧房对百年之高木纳万代之芬芳抱终古之泉源美膏液之清长谢丽塔于郊郭殊世间于城傍欣见素以抱朴果甘露于道塲苦节之僧明发怀抱事绍人徒心通世表是游是憇倚石构草寒暑有移至业莫矫观三世以其梦抚六度以取道乘恬知以寂泊含和理之窈窕指东山以㝠期实西方之潜兆虽一日以千载犹恨相遇之不早贱物重已弃世希灵骇彼促年爱是长生冀浮丘之诱接望安期之招迎甘松桂之苦味夷皮褐以頽形羡蝉蜕之匪日抚云蜺其若惊陵名山而屡憇过巖室而披情虽未阶于至道且𬗟絶于世缨指松菌而兴言良未齐于殇彭山作水役不以一牧资待各徒随节竞逐陟岭刋木除榛伐竹抽笋自篁擿篛于谷杨胜所拮秋冬获野有蔓草猎渉蘡薁亦醖山清介尔景福苦以术成甘以熟慕椹高林剥芨巖椒掘蒨阳崖擿隂摽昼见搴茅宵见索绹芟菰翦蒲以荐以茭既坭既埏品收不一其灰其炭咸各有律六月採蜜八月朴栗备物为繁略载靡悉若廼南北两居水通陆阻观风瞻云方知厥所南山则夹渠二田周岭三苑九泉别涧五谷异巘羣峯参差出其间连岫复陆成其坂衆流漑灌以环近诸堤拥抑以接远远堤兼陌近流开湍凌阜泛波水往歩还还回往匝枉渚员峦呈美表趣胡可胜单抗北顶以葺馆殷南峯以启轩罗曾崖于戸里列镜澜于窻前因丹霞以赪楣附碧云以翠椽视奔星之俯驰顾之未牵鵾鸿飜翥而莫及何但鷰雀之翩翾氿泉傍出潺湲于东檐桀壁对跱硿礲于西霤修竹葳蕤以翳荟灌木森沈以䝉茂萝曼延以攀援花芬薰而媚秀日月投光于柯间风露披清于㟪岫夏凉寒燠随时取适阶基回互橑櫺乘隔此焉卜寝翫水弄石迩卽回眺终岁罔斁伤美物之遂化怨浮龄之如借𦕈遯逸于人羣长寄心于云霓因以小湖邻于其隈衆流所凑万泉所回沉滥异形首毖终肥别有山水路邈𬗟归求归其路廼界北山栈道倾亏蹬阁连卷复有水迳缭绕回圆弥弥平湖泓泓澄渊孤岸竦秀长洲芊绵旣瞻旣眺旷矣悠然及其二川合流异源同口赴隘入险俱㑹山首瀬排沙以积丘峯倚渚以起阜石倾澜而稍巖木映波而结薮迳南漘以横前转北崖而掩后隐丛灌故悉晨暮託星宿以知左右山川涧石州岸草木旣摽异于前章亦列同于后牍山匪砠而是岵川有清而无浊石傍林而挿巖泉恊涧而下谷渊转渚而散芳岸靡沙而映竹草迎冬而结葩树凌霜而振绿向阳则在寒而纳煦靣隂则当暑而含雪连冈则积岭以隐嶙举峯则羣竦以浮泉飞流以写空沈波潜溢于洞穴凡此皆异所而咸善殊节而俱悦春秋有待朝夕须资旣耕以饭亦桑贸衣艺菜当肴採药救頽自外何事顺性靡违法音晨听放生夕归研书赏理敷文奏怀凡厥意谓扬较以挥且列于言诫特此推北山二园南山三苑百果备列乍近乍远罗行布株迎早候晩猗蔚溪涧森疎崖巘杏坛㮈园橘林栗圃桃李多品棃枣殊所枇杷林檎带谷映渚椹梅流芬于回峦椑柿被实于长浦畦町所艺含蘂借芳蓼蕺葼荠葑菲苏姜绿葵眷节以怀露白薤感时而负霜寒葱摽倩以陵隂春霍吐苕以近阳弱质难恒頺龄易丧抚鬓生悲视颜自伤承清府之有术冀在衰之可壮寻名山之竒药越灵波而憇辕採石上之地黄摘竹下之天门摭曾岭之细辛㧞幽涧之溪荪访钟乳于洞穴讯丹阳于红泉安居二时冬夏三月远僧有来近衆无阙法鼔卽响颂偈清发散华霖蕤流香飞越析旷劫之微言说像法之遗㫖乘此心之一豪济彼生之万理启善趣于南倡归清畅于北机非独㥦于予情谅佥感于君子山中兮清寂羣纷兮自絶周听兮匪多得理兮俱悦寒风兮搔屑面阳兮常热炎光兮隆炽对隂兮霜雪愒曾台兮陟云根坐涧下兮越风穴在兹城而谐赏传古今之不灭好生之笃以我而观惧命之尽吝景之懽分一往之仁心㧞万族之险难招惊魂于殆化收危形于将䦨漾水性于江流吸云物于天端覩腾翰之颃颉视鼓鳃之往还驰骋者傥能狂愈猜害者或可理攀哲人不存怀抱谁质糟粕犹在启縢剖袠见柱下之经二覩濠上之篇七承未散之全朴救已穨于道术夫六蓺以宣圣敎九流以判贤徒国史以载前纪家传以申世模篇章以陈美刺论难以覈有无兵技医日龟筴筮梦之法风角冡宅算数律歴之书或平生之所流览竝于今而弃诸验前识之丧道抱一德而不渝伊昔龆龀实爱斯文援纸握管㑹性通神诗以言志赋以敷陈箴铭诔颂咸各有伦爰曁山栖弥歴年纪幸多暇日自求诸己研精静虑贞观厥美怀秋成章含笑奏理若廼乘摄持之告评养达之篇畏絶迹之不远惧行地之多艰均上皇之自昔忌下衰之在旃投吾心于高人落賔名于圣贤广灭景于崆峒许遁音于箕山愚假驹以表谷涓隐巖以搴芳莱庇䝉以织畚皓栖商而颐志卿寑茂而敷词郑别谷而永逝梁去覇而之㑹高居唐而胥宇台依崖而穴墀咸自得以穷年𦕈贞思于所遗曁其窈窕幽深寂漠虚远事与情乖理与形反旣耳目之靡端岂足迹之所践蕴终古于三季俟通明于五眼权近虑以停笔抑浅知而絶简太祖登祚诛徐羡之等征为祕书监再召不起上使光禄大夫范㤗与灵运书敦奖之乃出就职使整理祕阁书补足阙文以晋氏一代自始至终竟无一家之史令灵运撰晋书粗立条流书竟不就寻迁侍中日夕引见赏遇甚厚灵运诗书皆兼独絶每文竟手自写之文帝称为二寳旣自以名軰才能应参时政初被召便以此自许旣至文帝唯以文义见接每侍上宴谈赏而已王昙首王华殷景仁等名位素不踰之并见任遇灵运意不平多称疾不朝直穿池植援种竹树堇驱课公役无复期度出郭游行或一日百六七十里经旬不归旣无表闻又不请急上不欲伤大臣讽旨令自解灵运乃上表陈疾上赐假东归将行上书劝伐河北曰自中原丧乱百有余年流离寇戎湮没殊类先帝聪明神武哀济羣生将欲盪定赵魏大同文轨使久凋反于正化偏俗归于华风运谢事乖理违愿絶仰德抱悲恨存生尽况陵茔未几凶虏伺隙预在有识谁不愤叹而景平执事竝非其才且遘纷京师岂虑託付遂使孤城穷䧟莫肯极忠烈囚朔漠緜河三千翻为寇有晩遣鎭戍皆先朝之所开拓一旦沦亡此国耻宜雪被于近事者也又北境自染逆虏穷苦备罹征调赋歛靡有止已所求不获辄致诛殒身祸家破阖门比屋此亦仁者所为伤心者也咸云西虏舍末远师陇外东虏乘虚唿可掩袭西军旣反得据关中长围咸阳还路已絶虽遣救援停住河东遂乃远讨大城欲为首尾而西寇深山重阻根本自固徒弃巢窟未足相拯师老于外国虚于内时来之㑹莫复过此观兵燿威实在兹日若相持未己或生事变忽値新起之衆则异于今茍乖其时难为经畧虽兵食倍多则万全无必矣又歴观前代类以兼弱为本古今圣德未之或殊岂不以天时人事理数相得兴亡之度定期居然故古人云旣见天殃又见人灾乃可以谋昔魏氏之彊平定荆冀乃乘袁刘之弱晋氏之盛拓开吴蜀亦因葛陆之衰此皆前世成事着于史策者也自羌平之后天下亦谓虏当俱灭长驱滑台席卷下城夺气丧魄指日就尽但长安违律潼闗失守用缓天诛假延嵗月日来至今十有二载是谓一纪曩有前言况五胡代数齐世虏期余命尽于来年自相攻伐两取其困卞庄之形騐之今役仰望圣泽有若饥渇注心南云为日已久来苏之冀实归圣明此而弗乘后则未兆卽日府藏诚无兼储然凡造大事待国富兵彊不必乘㑹于我为易贵在得时器械旣充衆力粗足方于前后乃当有优常议损益久证冀州口数百万有余田赋之沃着自贡典先才经创基趾犹存澄流引源桑麻蔽野彊富之实昭然可知为国长久之计孰若一往之费邪或惩闗西之败而谓河北难守二境形势表里不同闗西杂居种类不一昔在前汉屯军霸上通火甘泉况乃远戍之军値新故交代之际者乎河北悉是旧戸差无杂人连岭判阻三闗作隘若游骑长驱则沙漠风靡若严兵守塞则冀方山固昔陇西伤破鼌错兴言匈奴慢侮贾谊愤叹方于今日皆为赊矣晋武中主耳値孙皓虐乱天祚其德亦由鉅平奉策荀贾折谋故能业崇当年区宇一綂况今陛下聪明圣哲天下归仁文德与武功竝震霜威共素风俱举协以宰辅贤明诸王美令岳牧宣烈虎臣盈朝而天或远命亦何敌不灭矧伊顽虏假日而已哉伏惟深机志务久定神谟臣卑贱侧陋窜景巖穴实仰希太平之道倾覩岱宗之封虽乏相如之笔庶免史谈之愤以此谢病京师万无恨矣久欲上陈惧在触置䝉赐恩假暂违禁省消渇十年常虑朝露抱此愚志昧死以闻灵运以疾东归而游娱宴集以夜续昼复为御史中丞傅隆所奏坐以免官是岁元嘉五年灵运旣东还与族弟惠连东海何长瑜颍川荀雍太山羊璇之以文章赏㑹共为山泽之游时人谓之四友惠连㓜有才悟而轻薄不为父方明所知灵运去永嘉还始宁时方明为㑹稽郡灵运尝自始宁至㑹稽造方明过视惠连大相知赏时长瑜教惠连读书亦在郡内灵运又以为絶伦谓方明曰阿连才悟如此而尊作常儿遇之何长瑜当今仲宣而给以下客之食尊旣不能礼贤宜以长瑜还灵运灵运载之而去荀雍字道雍官至员外散骑郎璇之字曜璠临川内史为司空竟陵王诞所遇诞败坐诛长瑜文才之美亚于惠连雍璇之不及也临川王义庆招集文士长瑜自国侍郎至平西记室参军尝于江陵寄书与宗人何朂以韵语序义庆州府僚佐云陆展染须髪欲以媚侧室青青不解久星星行复出如此者五六句而轻薄少年遂演而广之凡厥人士竝为题目皆加剧言苦句其文流行义庆大怒白太祖除为广州所綂曾城令及义庆薨朝士诣第叙哀何朂谓袁淑曰长瑜便可还也淑曰国新丧宗英未宜便以流人为念庐陵王绍镇寻阳以长瑜为南中郎行参军掌记之任行至板桥遇暴风溺死灵运因父祖之资生业甚厚奴僮旣衆义故门生数百凿山浚湖功役无已寻山陟岭必造幽峻巖障千重莫不备尽登蹑常着木履上山则去前齿下山则去后齿尝自始宁南山伐木开迳直至临海从者数百人临海太守王琇惊骇谓为山贼徐知是灵运乃安又要琇更进琇不肯灵运赠琇诗曰邦君难地崄旅客易山行在㑹稽亦多徒衆惊动县邑太守孟顗事佛精恳而为灵运所轻尝谓顗曰得道应须慧业文人生天当在灵运前成佛必在灵运后顗深恨此言㑹稽东郭有回踵湖灵运求决以为田太祖令州郡履行此湖去郭近水物所出百姓惜之顗坚执不与灵运旣不得回踵又求始宁岯崲湖为田顗又固执灵运谓顗非存利民正虑决湖多害生命言论毁伤之与顗遂构讐隟因灵运横恣百姓惊扰乃表其异志发兵自防露板上言灵运驰出京都诣阙上表曰臣自抱疾归山于今三载居非郊郭事乖人间幽栖穷巖外縁两絶守分飬命庻毕余年忽以去月二十八日得㑹稽太守臣顗二十七日疏云比日异论噂此虽相了百姓不许寂黙今微为其防披疏骇惋不解所由便星言奔驰归骨陛下及经山隂防卫彰赫彭排马枪断截衢巷侦逻纵横戈甲竟道不知微臣罪为何事及见顗虽曰见亮而装防如此唯有㒺惧臣昔忝近侍豫蒙天恩若其罪迹炳明文字有证非但显戮司败以正国典普天之下自无容身之地今虚声为罪何酷如之夫自古谗谤圣贤不免然致谤之来要有由趣或轻死重气结党聚羣或勇冠乡邦劔客驰逐未闻俎豆之学欲为逆节之罪山栖之士而构陵上之舋今影迹无端假谤空设终古之酷未之或有匪吝其生实悲其痛诚复内省不疚而抱理莫申是以牵曵疾病束骸归欵仰凭陛下天鍳曲临则死之日犹生之年也臣忧怖弥日羸疾发动尸存恍惚不知所陈太祖知其见诬不罪也不欲使东归以为临川内史赐秩中二千石在郡游放不异永嘉为有司所纠司徒遣使随州从事郑望生收灵运灵运执录望生兴兵叛逸遂有逆志为诗曰韩亡子房奋秦帝鲁连耻本自江海人忠义感君子追讨擒之送廷尉治罪廷尉奏灵运率部衆反叛论正斩刑上爱其才欲免官而已彭城王义康坚执谓不宜恕乃诏曰灵运罪衅累仍诚合尽法但谢𤣥勲参微管宜宥及后嗣可降死一等徙付广州其后秦郡府将宗齐受至除口行逹桃墟村见有七人下路乱语疑非常人还告郡县遣兵随齐受掩讨遂共格战悉禽付狱其一人姓赵名钦山阳县人云同村薛道双先与谢康乐共事以去九月初道双因同村成国报钦云先作临川郡犯事徙送广州谢给钱令买弓箭刀楯等物使道双要合乡里健儿于三江口簒取谢若得志如意之后功劳是同遂合部党要谢不及旣还饥馑缘路为劫盗有司又奏依法收治太祖诏于广州行弃市刑临死作诗曰龚胜无余生李业有终尽嵇公理旣迫霍生命亦殒悽悽凌霜叶网网冲风菌邂逅竟几何修短非所愍送心自觉前斯痛久已忍恨我君子志不获巖上泯诗所称龚胜李业犹前诗子房鲁连之意也时元嘉十年年四十九所着文章传于世子鳯蚤卒史臣曰民禀天地之灵含五常之德刚柔迭用喜愠分情夫志动于中则歌咏外𤼵六义所因四始攸系升降讴謡纷披风什虽虞夏以前遗文不覩禀气懐灵理无或异然则歌咏所兴宜自生民始也周室旣衰风流弥着屈平宋玉导清源于前贾谊相如振芳尘于后英辞润金石高义薄云天自兹以降情志愈广王褒刘向扬班崔蔡之徒异轨同奔递相师祖虽清辞丽曲时发乎篇而芜音累气固亦多矣若夫平子艶发文以情变絶唱高踪久无嗣响至于建安曹氏基命二祖陈王咸蓄盛藻甫乃以情纬文以文被质自汉至魏四百余年辞人才子文体三变相如巧为形似之言班固长于情理之说子建仲宣以气质为体竝摽能擅美独映当时是以一世之士各相慕习原其颷流所始莫不同祖风骚徒以赏好异情故意制相诡降及元康潘陆特秀律异班贾体变曹王缛旨星稠繁文绮合缀平台之逸响採南皮之高韵遗风余烈事极江左有晋中兴𤣥风独振为学穷于柱下博物止乎七篇驰骋文辞义单乎此自建武曁乎义熙歴载将百虽缀响聨辞波属云委莫不寄言上德託意𤣥珠遒丽之辞无闻焉尔仲文始革孙许之风叔源大变太元之气爰逮宋氏颜谢腾声灵运之兴㑹摽举延年之体裁明密竝方轨前秀垂范后昆若夫敷衽论心商𣙜前藻工拙之数如有可言夫五色相宣八音协畅由乎𤣥黄律吕各适物宜欲使宫羽相变低昂互节若前有浮声则后须切响一简之内音韵尽殊两句之中轻重悉异妙达此㫖始可言文至于先士茂制讽高歴赏子建函京之作仲宣霸岸之篇子荆零雨之章正长朔风之句竝直举胷情非傍诗史正以音律调韵取高前式自骚人以来此祕未覩至于高言妙句音韵天成皆闇与理合匪由思至张蔡曹王曾无先觉潘陆谢颜去之弥远世之知音者有以得之知此言之非谬如曰不然请待来哲宋书卷六十七卷六十七考证宋书卷六十七考证谢灵运传緤贤不策失位谁持迨理屈而愈闭方怨天而怀悲监本失讹夫持讹时迨讹造今据本集改正亦何议于兼求注非憇止之本集作非幽人憇止之乡得道应湏慧业文人生天当在灵运前成佛必在灵运后按文人应作丈人慧业断句丈人二字属下句丈人称顗也今慧业文人之语遍天下而未察其文理如以文人断句则陡接生天在灵运前仍复成语耶况南史本作丈人宋书卷六十七考证宋书卷六十八钦定四库全书宋书卷六十八梁沈约撰列传第二十八武二王彭城王义康南郡王义宣彭城王义康年十二宋台除督豫司雍并四州诸军事冠军将军豫州刺史时高祖自寿阳被征入辅留义康代鎭寿阳又领司州刺史进督徐州之钟离荆州之义阳诸军事永初元年封彭城王食邑三千戸进号右将军二年徙监南豫豫司雍并五州诸军事南豫州刺史将军如故三年授使持节都督南徐兖二州扬州之晋陵诸军事南徐州刺史将军如故太祖卽位增邑三千戸进号骠骑将军加散骑常侍给鼓吹一部寻加开府仪同三司元嘉三年改授都督荆湘雍梁益南北秦八州诸军事荆州刺史给班劔三十人持节常侍将军如故义康少而聪察及居方任职事修理六年司徒王𢎞表义康宜还入辅征侍中都督扬南徐兖三州诸军事司徒录尚书事领平北将军南徐州刺史持节如故二府竝置佐领兵与王𢎞共辅朝政𢎞旣多疾且每事推谦自是内外衆务一断之义康太子詹事刘湛有经国才义康昔在豫州湛为长史旣素经情欵至是意委特隆人物雅俗举动事宜莫不咨访之故前后在藩多有善政为远近所称九年𢎞薨又领扬州刺史其年太妃薨解侍中辞班劔十二年又领太子太傅复加侍中班劔义康性好吏职锐意文案纠剔是非莫不精尽旣专总朝权事决自己生杀大事以录命断之凡所陈奏入无不可方伯以下竝委义康授用由是朝野辐凑势倾天下义康亦自强不息无有懈倦府门每旦常有数百乘车虽复位卑人微皆被引接又聪识过人一闻必记常所暂遇终生不忘稠人广席每标所忆以示聪明人物益以此推服之爱惜官爵未尝以阶级私人凡朝士有才用者皆引入己府无施及忤㫖卽度为台官自下乐为竭力不敢欺负太祖有虚劳疾寝顿积年每意所想便觉心中痛裂属纩者相系义康医药尽心卫奉汤药饮食非口所尝不进或连夕不寐弥日不解衣内外衆事皆专决施行十六年进位大将军领司徒辟召掾属义康素无术学闇于大体自谓兄弟至亲不复存君臣形迹率心迳行曾无猜防私置僮部六千余人不以言台四方献馈皆以上品荐义康而以次者供御上尝冬月噉甘叹其形味并劣义康在坐曰今年甘殊有佳者遣人还东府取甘大供御者三寸尚书仆射殷景仁为太祖所宠与太子詹事刘湛素善而意好晩衰湛常欲因宰辅之权以倾之景仁为太祖所保持义康屡言不见用湛愈愤南阳刘斌湛之宗也有渉俗才用为义康所知自司徒右长史擢为左长史从事中郎琅邪王履主簿沛郡刘敬文祭酒鲁郡孔𦙍秀并以倾侧自入见太祖疾笃皆谓宜立长君上疾尝危殆使义康具顾命诏义康还省流涕以告湛及殷景仁湛曰天下艰难讵是幼主所御义康景仁并不答而𦙍秀等辄就尚书议曹索晋咸康末立康帝旧事义康不知也及太祖疾豫㣲闻之而斌等旣为义康所宠又威权尽在宰相常欲倾移朝廷使神器有归遂结朋党伺察省禁若有尽忠奉国不与己同志者必构造愆舋加以罪黜每採拾景仁短长或虚造异同以告湛自是主相之势分内外之难结矣义康欲以斌为丹阳尹言次启太祖陈其家贫上觉其旨义康言未卒上曰以为吴郡后㑹稽太守羊𤣥保求还义康又欲以斌代之又启太祖曰羊𤣥保欲还不审以谁为㑹稽上时未有所属仓卒曰我已用王鸿自十六年秋不复幸东府上以嫌隙旣成将致大祸十七年十月乃收刘湛付廷尉伏诛又诛斌及大将军录事参军刘敬文贼曹参军孔邵秀中兵参军邢懐明主簿孔𦙍秀丹阳丞孔文秀司空从事中郎司马亮乌程令盛昙泰等徙尚书库部郎何黙子余姚令韩景之永兴令颜遥之湛弟黄门侍郎素斌弟给事中温于广州王履废于家𦙍秀始以书记见任渐预机密文秀邵秀其兄也司马亮孔氏中表并由𦙍秀而进懐明昙㤗为义康所遇黙子景之遥之刘湛党也其日刺义康入宿留止中书省其夕分收湛等青州刺史杜骥勒兵殿内以备非常遣人宣旨告以湛等罪舋义康上表逊位曰臣幼荷国灵爵遇踰等陛下推恩睦亲以隆棠棣爱忘其鄙宠授遂崇任总内外位兼台辅不能正身率下以肃庶僚暱近失所渐不自觉致令毁誉违实赏罚谬加由臣才弱任重以及倾挠今虽罪人即戮王猷载静飬舋贻垢实由于臣鞠躬慄悚若墯谿壑有何心颜而安斯宠辄解所职待罪私第改授都督江州诸军事江州刺史持节侍中将军如故出镇豫章停省十余日桂阳侯义融新喻侯义宗祕书监徐湛之往来慰视于省奉辞便下渚上唯对之恸哭余无所言上又遣沙门释慧琳视之义康曰弟子有还理不慧琳曰恨公不读数百卷书征虏司马萧斌昔为义康所暱刘斌等害其宠谗斥之乃以斌为谘议参军领豫章太守事无大小皆以委之司徒主簿谢综素为义康所狎以为记室参军左右爱念者并听随从至豫章辞州见许增督广交二州湘州之始兴诸军事资奉优厚信赐相系朝廷大事皆报示之义康未败东府听事前井水忽涌溢野雉江鸥并飞入所住斋前龙骧参军巴东扶令育诣阙上表曰盖闻哲王不逆切旨之谏以博闻为道人臣不忌歼夷之罚以尽言为忠是故周昌极谏冯唐靣折孝惠所以克固储嗣魏尚所以复任云中彼二臣岂好逆主干时犯颜违色者哉又爰盎之谏孝文曰淮南王若道遇死则陛下有杀弟之名奈何文帝不用追悔无及臣草莽微臣窃不自揆敢抱葵藿倾阳之心仰慕周易匪躬之志故不远六千里愿言命侣谨贡丹愚希垂察纳伏惟陛下躬执大象首出万物王化咸通三才必理辟大人之路开大道之门摉殊逸于巖穴招竒英于侧陋穷谷无白驹之倡乔岳无遗寳之嗟岂特罗飞翮于垂天网沈鳞于溟海况于彭城王义康先朝之爱子陛下之次弟哉一旦黜削远送南服恩絶于内形隔于远躬离明主身放圣世草莱黔首皆为陛下痛之臣追维景平元嘉之衅几于危殆三公託以兴废之宜宻懐不臣之计台辅伺隙于京甸强楚窥窬于上流或显逆而陵主有生之所惴恐神祗之所忿忌也頼宗社灵长庙算流远洒涤尘埃歼馘丑类氛雾时靖四门载清当尔之时义康岂不预参皇谋均此休否哉且陛下旧楚形胜非亲勿居遂以骠骑之号任以藩夏之重抚政南郢绥民遏寇播皇宋之泽以洽幽荒陛下之润被之九有岂直南荆之民沾渥而已焉遂召之以宰辅又寄之以和味旣居三事又牧徐扬所以幽显齐欢人神同忭莫不言陛下授之为得义康受之为是也今如何信疑貌之似阙兄弟之恩乎若有迷谬之愆可责之罪正可数之以善恶导之以义方且庐陵王往事足以知今此乃陛下前事之殷鍳后乘之灵龟也夫曾子之不杀忠臣之笃譬二告而犹织仁王之令范故诗云无信人之言人实不信又云兄弟虽阋不废亲也尚书曰克明俊德以亲九族九族旣睦可以亲百姓兄弟安可弃乎臣伏愿陛下上寻往代黜废之祸下惟近者谗言之舋庐陵王既申寃魂于后土彭城王亦弭疑愆于宋京岂徒皇代当今之计盖乃良史万代之美也且谄谀难辨是非易黩福始祸先古人所畏故爱身之士自为己计莫不结舌杜口孰肯冐忌干主哉臣以顽昧独献微管所以勤勤恳恳必诉丹诚者实恐义康年穷命尽奄忽于南遂令陛下有弃弟之责臣虽微贱窃为陛下羞之况书言记事史岂能屈典谟而讳哉脱如臣虑陛下恨之何益扬子云曰获福之大莫先于和穆遘祸之深莫过于内难每服斯言以为警戒矧今覩王室大事岂得韬笔默尔而已哉臣将恐天下风靡离间是惧遂令宇内迁观民庶革心欲致康哉实为难也陛下徒云恶枝之宜伐岂悟伐柯之伤树乃往古之所悲当今所宜改也陛下若荡以平听屏此猜情垂讯刍荛之谋曲察狂瞽之计一发非意之诏逮访博古之士速召义康返于京甸兄弟协和君臣缉穆息宇内之讥絶多言之路如是则四海之望塞谗说之道消矣何必司徒公扬州牧然后可以安彭城王哉若臣所启违宪于国为非请即伏诛以谢陛下虽复分形赴镬煮体烹尸始愿所甘岂不幸甚表奏即收付建康狱赐死㑹稽长公主于兄弟为长太祖至所亲敬义康南上后久之上尝就主宴集甚懽主起再拜稽颡悲不自胜上不晓其意自起扶之主曰车子嵗暮必不为陛下所容今特请其生命因恸哭上流涕举手指蒋山曰必无此虑若违今誓便负初宁陵即封所饮酒赐义康并书曰㑹稽姉饮宴忆弟所余酒今封送车子义康小字也二十二年太子詹事范晔等谋反事逮义康事在晔传有司上曰义康昔擅国权恣心凌上结朋树党苞纳凶邪重舋彰着事合明罚特遭陛下仁爱深至敦惜周亲封社不削爵宠无贬四海之心朝野之议咸谓皇德虽厚实挠典刑而义康曾不思此大造之德自出南服诡饰情貌外示知惧内实不悛穷好极欲干请无度圣慈含𢎞每不折旧矜释屡加恩畴已往而隂敦行李方启交通之谋潜资左右以要死士之命崎岖伺隟不忘窥窬时犹隐忍罚止仆侍狂疾之性永不惩革兇心遂成悖谋仍构远投羣丑千里相结再议宗社重闚鼎祚頼陛下至诚感神宋歴方永故姦事昭露罪人斯得周公上圣不辞同气之刑汉文仁明无隐从兄之恶况义康舋深二叔谋过淮南背亲反道自弃天地臣等参议请下有司削义康王爵收付廷尉法狱治罪诏特宥大辟于是免义康及子泉陵侯允女始宁丰城益阳兴平四县主为庻人絶属籍徙付安成郡以宁朔将军沈邵为安成公相领兵防守义康在安成读书见淮南厉王长事废书叹曰前代乃有此我得罪为宜也二十四年豫章胡诞世前吴平令袁恽等谋反袭杀豫章太守桓隆南昌令诸葛智之聚衆据郡复欲奉戴义康太尉録尚书江夏王义恭等奏曰投畀之言义着雅篇流殛之教事在书典庶人义康负舋深重罪不容戮圣仁不忍屡加迟回宥其大辟赐迁近甸斯乃至爱发天超邈终古曾不遇愆甘引而谗言同衆佷悖徼幸每形辞色内宣家人外动民听不逞之族因以生心胡诞世假窃名号搆成凶逆杜渐除微古今所务况祸机骤发庸可忽乎臣等参议宜徙广州逺郡放之边表庻有防絶奏可仍以安成公相沈邵为广州事未行値邵病卒索虏来寇𤓰歩天下扰动上虑异志者或奉义康为乱世祖时鎭彭城累启宜为之所太子及尚书左仆射何尚之并以为言二十八年正月遣中书舍人严龙赍药赐死义康不肯服药曰佛教自杀不复得人身便随宜见处分乃以被揜杀之时年四十三以侯礼葬安成六子允肱珣昭方昙辩允初封泉陵县侯食邑七百戸昭方并早夭允等留安成元凶得志遣杀之世祖大明四年义康女玉秀等露板辞曰父凶灭无状孤负天明存荷优飬没䝉加礼明罚羽山未足勑法乌鸟㣲心昧死上诉乞反葬旧茔糜骨乡壤诏听并加资给前废帝永光元年太宰江夏王义恭表曰臣闻忝祖远支犹或虑亲降霜省序义重令戚故严道疾终嗣启方宇阜陵愆屏身晩恩窃惟故庻人刘义康昔昧姦回自贻非命沈魂漏籍垂诫来典运革三朝嵗盈三纪天地改朔日月再升陶形赋气咸䝉更始义康妻息漂没早违盛化衆女孤弱永沦黔首即情原舋本非已招感事哀焭俯增伤咽敢缘陛下圣化融泰春泽覃被慈育羣生仁被泉草实希洗宥还齿帝宗则施及陈荄荣施汚壤臣特凭国私冐以诚表尘触灵威伏纸悲悸诏曰太宰表如此公缘情遣远覧以增慨昔淮楚推恩胙流支𦙍抑法𢎞亲古今成凖使以公表付外依㫖奉行故泉陵侯允横罹凶虐可特为置后太宗泰始四年复絶属籍还为庶人南郡王义宣生而舌短涩于言论元嘉元年年十二封竟陵王食邑五千戸仍拜右将军鎭石头七年迁使持节都督徐兖青冀幽五州诸军事徐州刺史将军如故犹戍石头八年又改都督南兖兖州刺史常鎭山阳未行明年迁中书监进号中军将军加散骑常侍给鼓吹一部时竟陵羣蛮充斥役刻民散改封南谯王又领石头戍事十三年出都督江州豫州之西陵晋熙新蔡三郡诸军事鎭南将军江州刺史初髙祖以荆州上流形胜地广兵彊遗诏诸子次第居之谢晦平后以授彭城王义康义康入相次江夏王义恭又以临川王义庆宗室令望且临川武烈王有大功于社稷义庆又居之其后应在义宣上以义宣人才素短不堪居上流十六年以衡阳王义季代义庆而以义宣代义季为南徐州刺史都督南徐州军事征北将军持节如故加散骑常侍而㑹稽公主每以为言上迟回久之二十一年乃以义宣都督荆雍益梁宁南北秦七州诸军事车骑将军荆州刺史持节常侍如故先赐中诏曰师䕶以在西久比表求还出内左右自是经国常理亦何必其应于一往今欲听许以汝代之䕶虽无殊绩洁已节用通懐期物不恣羣下此信未易非唯声着西土朝野以为美谈在彼已有次第为士庻所安论者乃谓未议迁之今之回换更在欲为汝耳汝与䕶年时一辈各有其羙物议亦互有少劣若今向事脱一减之者旣于西夏交有巨碍迁代之讥必归责于吾矣复当为䕶怨非但一诮而已也如此则公私俱损为不可不先共善详此事亦易勉耳无为使人动生评论也师䕶义季小字也义宣至镇勤自课厉政事修理白晳美须眉长七尺五寸腰带十围多畜嫔媵后房千余尼媪数百男女三十人崇饰绮丽费用殷广进位司空改侍中领南蛮校尉二十七年索虏南侵义宣虑寇至欲奔上明及虏退太祖诏之曰善修民务不须营潜逃计也三十年迁司徒中军将军扬州刺史侍中如故未及就征値元凶弑立以义宣为中书监太尉领司徒侍中如故义宣闻之即时起兵征聚甲卒传檄近远㑹世祖入讨义宣遣参军徐遗寳率衆三千助为前锋世祖卽位以义宣为中书监都督扬豫二州刺史加羽葆鼓吹给班劔四十人持节侍中如故改封南郡王食邑万戸进谥义宣所生为献太妃封次子宜阳侯恺为南谯王食邑千戸义宣固辞内任及恺王爵于是改授都督荆湘雝益梁宁南北秦八州诸军事荆湘二州刺史持节侍中丞相如故降恺为宜阳县王义宣将佐以下竝加赏秩长史张畅事在本传咨议参军蔡超专掌书记并参谋除尚书吏部郎仍为丞相咨议参军南郡内史封汝南县侯食邑千户司马竺超民为黄门侍郎仍除丞相司马南平内史其余各有差义宣在鎭十年兵彊财富旣首剏大义威名着天下凡所求欲无不必从朝廷所下制度意所不同者一不遵承尝献世祖酒先自酌饮封送所余其不识大体如此初臧质隂有异志以义宣凡弱易可倾移欲假手为乱以成其姦自襄阳往江陵见义宣便尽礼事在质传及至江州每密信说义宣以为有大才负大功挟震主之威自古尠有全者宜在人前蚤有处分且万姓莫不系心于公整衆入朝内外孰不欣戴不尔一旦受祸悔无所及义宣隂纳质言而世祖闺庭无礼与义宣诸女淫乱义宣因此发怒密治舟甲克孝建元年秋冬举兵报豫州刺史鲁爽兖州刺史徐遗寳使同爽狂酒失㫖其年正月便反遣府戸曹送版以义宣补天子并送天子羽仪遗寳亦勒兵向彭城义宣及质狼狈起兵二月二十六日加都督中外诸军事置左右长史司马使僚佐悉称名遣传奉表曰臣闻博陆毗汉获疑宣后昌国翼燕见猜惠王常谓异姓震主嫌隟易构葭莩淳戚昭亮可期臣虽庸懦少希忠谨値巨逆滔天忘家殉国虽厯算有归㣲绩不树竭诚尽愚贯之幽显而微疑莫监积毁日闻投杼之声纷纭溢听谅缘姧臣交乱成是贝锦夫浇俗之季少贞节之臣氷霜竞至靡后彫之木并寝处凶世甘荣伪朝皆缨冕之所弃投畀之所取至乃位超昔宠任参大政恶直丑勲妄生邪说疑惑明主诬罔视听又南从郡僚劳不足纪横叨天功以为己力同弊相扇图倾宗社臧质去嵗忠节勲高古贤鲁爽恊同大义志契金石此等猜毁必欲祸陷昔汲黯尚存刘安寝志孔父既逝华督纵逆臣虽不武绩着艰难复肆谗狡规见诱召宗祀之危缀旒非所臣託体皇基连晖日月王室顚坠咎在微躬敢忘抵鼠之忌甘受犯墉之责辄征召甲卒分命衆藩使忠勤申愤义夫効力戮此凶丑谢愆阙廷则进不负七庙之灵退无愧二朝之遇临表感愧辞不自宣上诏答曰皇帝敬问朕以不天招罹屯难家国阽危剪焉将及所以身先八百雪清寃耻远凭高算共济艰难遂登寡闇嗣奉洪祀尊戚酬勲实表心事粃政阙职所愿匡拯而嘉言蔑闻末德先着勤王之绩未终毁冕之图已及臧质崄躁无行见弃人伦以此不识志在问鼎凶意将逞先借附从扇诱欺炽成此乱阶如使羣逆并济衆邪竞逐将恐瞻乌之命未识所止搆怨连祸孰知其极公明有不照背本崇姦迷昵谗丑还谋社稷虽履霜有日諠议纠纷朕以至道无私杜遏疑议信理推诚暴于遐迩不虞物变难筹丑言遂验是用悼心失图忽忘寝食今便亲御六师广命羣牧告灵誓衆直造柴桑枭轘元恶以谢天下然后警跸清江鸣銮郢路投戈袭衮面禀规朂有宋不造家祸仍纒昔嵗事宁方承远训冀以虚薄永弭厥艰岂谓曾未朞稔复覩斯舋二祖之业将坠于渊仰瞻鸿基但深感恸太傅江夏王义恭又与义宣书曰顷闻之道路云二鲁背叛致之有由谓不然之言絶于知者之耳忽见来表将兴晋阳之甲惊愕骇惋未譬所由若主幼臣强政移冢宰或时昬下纵在上畏逼然后贤藩忠构覩难赴机未闻圣主御世百辟顺轨称兵于言兴之初扶危于旣安之日以此取济窃为大弟忧之昔歳二凶构逆四海同奋弟恊宣忠孝奉戴明主元功盛德旣已昭着皇朝钦嘉又亦优渥丞相位极人臣江左罕授一门两王举世希有表倍推诚彰于见事出纳之宜唯意所欲裒升进益方省后命一旦弃之可谓运也吾等荷先帝慈育得及人羣思报后恩昊天罔极竭力尽诚犹惧无补奈何妄听邪说轻造祸难国靡流言遽归愆于二叔世无鼌错仍袭辙于七藩弃汉苍之令范遵齐冏之败迹往时仲堪假兵灵寳旋害其族孝伯授之刘牢忠诚逝踵皆曩代之成事当今之殷鉴也臧质少无美行弟所具悉凭恃末戚并有微勤承乏推迁遂超伦伍借西楚彊力图济其私凶谋若果恐非复池中物鲁宗父子世为国寃太祖方𢎞遐略故爽等均雍齿之封令据有五州虎兕出于匣是须为刘渊耳徐遗寳是垣䕶之妇弟前因䕶之归于吾苦求北出不乐远西近磐桓湖陆示遣刘雍其意见可雍是徐冲舅适有密信誓倒戈自虏侵境以来公私彫弊安以抚之庶可宁静弟复随而扰乱吾恐边鄙皆为禾黍宜远寻高祖创业艰难近念家国比者祸舋时息兵戈共安社稷责躬谢过诛除险佞追保前勲传美竹帛昔梁孝悔罪景帝垂恩阜质改过肃宗降泽忠焉之诲聊希往言祸福之机明者是察主上神武英断羣策如林忠臣发愤虎士投袂雄骑布野舳舻盖川吾以不才忝权节钺总督羣帅首戒戎先指晨电举式清南服所以积行缓期冀弟不远而悟如其遂溺姦说者天实为之临书慨懑不识次苐义宣移檄诸州郡加进号位遣参军刘谌之尹周之等率军下就臧质雝州刺史朱修之起兵奉顺义宣二月十一日率衆十万发自江津舳舻数百里是日大风船几覆没仅得入中夏口以第八子慆为辅国将军留鎭江陵遣鲁秀朱昙韶万余人北讨朱修之秀初至江陵见义宣旣出拊膺曰阿兄误大事乃与痴人共作贼今年败矣义宣至寻阳与质俱下质为前锋至䧿头闻徐遗寳败鲁爽于小岘授首相视失色世祖使鎭北大将军沈庆之送爽首示义宣并与书仆荷任一方而衅生所统近聊率轻师指往翦扑军锋裁交贼爽授首公情契异常或欲相见及其可识指送相呈义宣质竝骇惧上先遣豫州刺史王𤣥谟舟师顿梁山洲内东西两岸为郄月城营栅甚固义宣屡与𤣥谟书要令降𤣥谟书报曰频奉二诲伏对战骇先在彭泗闻诸将皆云必有今日之事以鄙意量谓无此理去年九月故遣参军先僧瑗修书表心并宻陈入相之计欲使周旦之美复见于今岂意理数难推果至于此昔因幸㑹䝉国士之顾思报厚德甘起泉壤岂谓一旦事与愿违公崇长姦回自放西服信邪细之说忘大节之重溺流狡之志灭君亲之恩狎玩极宠越希非觊祖宗世祀自图顚覆瞑目行事未有如斯之甚者也乃复枉覃书檄远示见招此则丹心㣲款未亮于高鑑赤诚幽志虚感于平日环念周回始悟知己之为难也公但念提职在昔不思善教有本徒见徐鲁去就未知仗义有人岂不惜哉有臣则欲其忠诱人而导诸逆君子忠恕其如是乎茍不忠恕则择木之翰有所不集矣夫挑妾者爱其易求妻则敬其难若承命如响将焉用之原毂存舆无礼必及窃恐荆郢之士已当潜贰其怀非皇都陋臣秉义不徙公虽心迷迹往犹愿勉建良图抑抚军忠壮慷慨亮诚有素新亭之勲莫与为䓁而妄信姦虚坐相贬谤不亦惑哉幸承人乏夙诫前驱精甲已次近路鎭军骆驿继发太傅骠骑嗣董元戎乘舆亲御六师威灵遐振人百其气慕义如林舟骑云回赫奕千里辄属鞬秉锐与执事周旋授命当仁理无所让夫君道既尽民礼亦絶执笔裁答感慨交怀抚军栁元景据姑孰为大统偏帅郑琨武念戍南浦质迳入梁山去𤣥谟一里许结营义宣屯芜湖五月十九日西南风勐质乘风顺流攻𤣥谟西垒冗从仆射胡子友等战失利弃垒渡就𤣥谟质又遣将庞法起数千兵从洲外趋南浦仍使自后掩𤣥谟与琨念相遇法起战大败赴水死略尽二十一日义宣至梁山质上出军东岸攻𤣥谟𤣥谟分遣游击将军垣䕶之竟陵太守薛安都等出垒奋击大败质军军人一时投水䕶之等因风纵火焚其舟乘风势勐盛烟爓覆江义宣时屯西岸延火烧营殆尽诸将乘风火之势纵兵攻之衆一时奔溃义宣与质相失各单舸迸走东人士庻并归顺西人与义宣相随者船舸犹有百余女先适臧质子过寻阳入城取女载以西奔至江夏闻巴陵有军被抄断回入迳口歩向江陵衆散且尽左右唯十许人脚痛不复能行就民僦露车自载无复食缘道求告至江陵郭外遣人报竺超民超民具羽仪兵衆迎之时外犹自如旧带甲尚万余人义宣旣入城仍出听事见客左右翟灵寳诫使抚慰衆賔以臧质违指授之宜用致失利今治兵缮甲㪅为后图昔汉高百败终成大业而义宣忘灵寳之言误云项羽千败衆咸掩口而笑鲁秀竺超民等犹为之爪牙欲收合余烬㪅图一决而义宣惛垫无复神守入内不复出左右腹心相率奔叛鲁秀北走义宣不复自立欲随秀去乃于内戎服幐囊盛粮带佩刀携息慆及所爱妾五人皆着男子服相随城内扰乱白刃交横义宣大惧落马仍便歩地超民送城外更以马与之超民因还守城义宣冀及秀望诸将送北入虏旣失秀所在未出郭将士逃散尽唯余慆及五妾两黄门而已夜还向城入南郡空廨无牀席地至旦遣黄门报超民超民遣故车一乘载送刺姦义宣送止狱戸坐地叹曰臧质老奴误我始与五妾俱入狱五妾寻被遣出义宣号泣语狱吏曰常日非苦今日分别始是苦大司马江夏王义恭诸公王八座与荆州刺史朱修之书曰义宣反道叛恩自陷极逆大义灭亲古今同准无将之诛犹或囚杀况丑文悖志宣灼遐迩锋指绛阙兵纒近郊舋逼忧深臣主旰食頼朝略震明祖宗灵庆罪人斯得七庙弗隳司刑定罚典辟攸在而皇慈逮下愍其愚迷抑法申情屡奏不省人神悚遑省心震愓义宣自絶于天理无容受社稷之虑臣子责深便宜专行大戮以纾国难但加诸斧钺有伤圣仁示以𢎞恩使自为所上全天德下一洪宪临书悲慨不复多云书未达修之至江陵已于狱尽焉时年四十世祖听还葬义宣子悰恺恢憬惔惇惂伯实业悉达法导僧喜慧正慧知明弥虏妙觉寳明凡十八人恺恢惔惇并于江陵墓所赐死悉达早卒余并与义宣俱为朱脩之所杀蔡超及谘议叅军颜乐之徐寿之等诸同恶竝伏诛超济阳考城人父茂之侍庐陵王义眞读书官至彭城王义康骠骑从事中郎始兴太守超少有才学初为兖州主簿时令百官举才超与前始宁令同郡江淳之前征南参军㑹稽贺道养竝为兴安侯义賔所表荐竺超民青州刺史竺䕫子也恢字景度旣嫡长少而辩慧义宣甚爱重之年十一拜南谯王世子除给事中义宣为荆州常停都邑太祖欲令迁西乃以为河东太守加宁朔将军顷之征为黄门侍郎元凶弑立恢为侍中义宣起义劭收恢及弟恺惔悰憬系于外散骑郎沈焕防守之焕密有归顺意谓恢等曰祸福与诸郎同之愿勿忧及臧质自白下上趋广莫门劭令焕杀恢等焕乃解其桎梏率所领数十人与恢等向广莫门欲出门者拒之焕曰臧公已至凶人走矣此司空诸郎竝能为诸君得富贵非徒免祸而已勿相留亦値质至因以得出恢至新亭卽除侍中俄迁侍中散骑常侍西中郎将湘州刺史义宣并领湘州转恢侍中领卫尉晋氏过江不置城门校尉及卫尉官孝武欲重城禁故复置卫尉卿卫尉之置自恢始也转右卫将军侍中如故义宣举兵反恢与兄弟姊妹一时逃亡恢藏江宁民陈铣家有告之者录付廷尉恢子善藏与恢俱死恺字景穆生而养于宫内宠均皇子十嵗封宜阳县侯仍为建威将军南彭城沛二郡太守迁歩兵校尉转黄门侍郎太子中庶子领长水校尉元凶以恺为散骑常侍世祖以为祕书监未拜迁辅国将军南彭城下邳二郡太守其年转五兵尚书进爵为王义宣反问至恺于尚书寺内着妇人衣乘问讯车投临汝公盖诩诩于妻室内为地窟藏之事觉收付廷尉诩伏诛恢封临武县侯年十八卒谥曰悼侯悰封湘南县侯憬封祁阳县侯徐遗寳字石儁高平金乡人初以新亭战功为辅国将军卫军司马河东太守不之官迁兖州刺史将军如故戍湖陆封益阳县侯食邑二千五百尸义宣旣叛遣使以遗寳为征虏将军徐州刺史率军出𤓰歩遗寳遣长史刘雝之袭彭城宁朔司马明𦙍击破之更遣高平太守王𤣥楷与雝之复逼彭城时徐州刺史萧思话未之鎭因诏安北司马夏侯祖权率五百人驰往助𦙍旣至击𤣥楷斩之雝之还湖陆遗寳复遣使人檀休祖应𤣥楷闻败亦溃散遗寳弃城奔鲁爽爽败逃东海郡界土人斩送之传首京邑夏侯祖权谯人也以功封祁阳县子食邑四百戸大明中为建武将军兖州刺史卒官谥曰烈子史臣曰襄阳龎公谓刘表曰若使周公与管蔡处茅屋之下食藜藿之羮岂有若斯之难夫天伦由子共气分形宠爱之分虽同富贵之情则异也追味尚长之言以为太息宋书卷六十八卷六十八考证宋书卷六十八考证彭城王义康传前龙骧叅军巴东扶令育南史令字在扶字上裴子野论称曰扶育而通鑑从宋书作扶令育恐当以南史为是故诗云无信人之言人实不信又云兄弟虽䦧不废亲也按兄弟虽阋二句毛诗无此语盖左传富辰引兄弟阋于墙外御其侮而释之曰兄弟虽有小忿不废懿亲也古人引书举其大意徃徃如此二十八年正月遣中书舍人严龙龙南史作麝南郡王义宣传义宣子悰恺恢憬惔惇慆按下文称恢为嫡长又云劭收恢及弟恺惔悰憬系于外是悰恺皆恢之弟也南史亦云长子恢此传叙恢于悰恺之后恐误宋书卷六十八考证宋书卷六十九钦定四库全书宋书卷六十九梁沈约撰列传第二十九刘湛范曅刘湛字𢎞仁南阳湼阳人也祖耽父柳竝晋左光禄大夫开府仪同三司湛出继伯父淡袭封安衆县五等男少有局力不向浮华博渉史传谙前世旧典弱年便有宰世情常自比管夷吾诸葛亮不为文章不喜谈议本州辟主簿不就除着作佐郎又不拜高祖为太尉行参军赏遇甚厚高祖领鎭西将军荆州刺史以湛为功曹仍补治中别驾从事史复为太尉参军世子征虏西中郎主簿父栁亡于江州州府送故甚丰一无所受时论称之服终除祕书丞出为相国参军谢晦王𢎞竝称其有器干高祖入受晋命以第四子义康为冠军将军豫州刺史留鎭夀阳以湛为长史梁郡太守义康弱年未亲政府州军事悉委湛府进号右将军仍随府转义康以本号徙为南豫州湛改领歴阳太守为人刚严用法姧吏犯赃百钱以上皆杀之自下莫不震肃庐陵王义眞出为车骑将军南豫州刺史湛又为长史太守如故义眞时居高祖忧使帐下备膳湛禁之义眞乃使左右索鱼肉珍羞于斋内别立厨帐㑹湛入因命臑酒炙车螯湛正色曰公当今不宜有此设义眞曰旦甚寒一盌酒亦何伤长史事同一家望不为异酒旣至湛因起曰旣不能以礼自处又不能以礼处人景平元年召入拜尚书吏部郎迁右卫将军出督广交二州诸军事建威将军平越中郎将广州刺史嫡母忧去职服阕为侍中抚军将军江夏王义恭鎭江陵以湛为使持节南蛮校尉领抚军长史行府州事时王𢎞辅政而王华王昙首任事居中湛自谓才能不后之不愿外出是行也谓为𢎞等所斥意甚不平常曰二王若非代邸之旧无以至此可谓遭遇风云湛负其志气常慕汲黯崔琰为人故名长子曰黯字长孺第二子曰琰字季珪琰于江陵病卒湛求自送丧还都义恭亦为之陈请太祖答义恭曰吾亦得湛启事为之酸怀乃不欲茍违所请但汝弱年新渉庻务八州殷旷专断事重畴谘委仗不可不得其人量算二三未获便相顺许今答湛启权停彼葬顷朝臣零落相系寄怀转寡湛实国器吾乃欲引其令还直以西夏任重要且停此事耳汝庆赏黜罸豫关失得者必宜悉相委寄义恭性甚狷隘年又渐长欲专政事每为湛所裁主佐之间嫌隙遂构太祖闻之密遣使诘让义恭并使深加谐缉义恭具陈湛无居下之礼又自以年长未得行意虽奉诏旨颇有怨言上友于素笃欲加酬顺乃诏之曰事至于此甚为可叹当今之才委授已尔宜尽相弥缝取其可取弃其可弃汝疏云泯然无际如此甚佳彼多猜不可令万一觉也汝年已长渐更事物且羣情瞩望不以幼昧相期何由故如十嵗时动止谘问但当今所专必是小事耳亦恐量此轻重未必尽得彼之疑怨兼或由此邪先是王华旣亾昙首又卒领军将军殷景仁以时贤零落白太祖征湛八年召为太子詹事加给事中本州大中正与景仁竝被任遇湛常云今世宰相何难此政可当我南阳郡汉世功曹耳明年景仁转尚书仆射领选䕶军将军湛代为领军将军十二年又领詹事湛与景仁素欵又以其建议征之甚相感说及俱被时遇猜隙渐生以景仁专管内任谓为间已时彭城王义康专秉朝权而湛昔为上佐遂以旧情委心自结欲因宰相之力以回主心倾黜景仁独当时务义康屡构之于太祖其事不行义康寮属及湛诸附𨽻潜相约勒无敢歴殷氏门者湛党刘敬文父成未悟其机诣景仁求郡敬文遽往谢湛曰老父悖耄遂就殷鐡干禄由敬文闇浅上负生成合门惭惧无地自处敬文之姧谄无愧如此义康擅势专朝威倾内外湛愈推崇之无复人臣之礼上稍不能平湛初入朝委任甚重日夕引接恩礼绸缪善论治道并谙前世故事叙致铨理听者忘疲每入云龙门御者便解驾左右及羽仪随意分散不夕不出以此为常及至晚节驱煽义康凌轹朝廷上意虽内离而接遇不改上尝谓所亲曰刘班初自西还吾与语常㸔日早晚虑其当去比入吾亦㸔日早晩虑其不去湛小字班虎故云班也迁丹阳尹金紫光禄大夫加散骑常侍詹事如故十七年所生母亡时上与义康形迹旣乖舋难将结湛亦知无复全地及至丁艰谓所亲曰今年必败常日正頼口舌争之故得推迁耳今旣穷毒无复此望祸至其能久乎十月诏曰刘湛阶借门䕃少叨荣位往佐歴阳姧诐夙着谢晦之难潜使密告求心卽事久宜诛屏朕所以弃罪略瑕庶收后効宠秩优忝踰越伦匹而凶忍忌克刚愎靡厌无君之心触遇斯发遂乃合党连羣构扇同异附下蔽上专弄威权荐子树亲互为表里邪附者荣曜九族乘理者推䧟必至旋观姧慝为日已久犹欲𢎞纳遵养冀或悛革自迩以来凌纵滋甚悖言怼容罔所顾忌险谋潜计䁹睨两宫岂唯彰暴国都固亦逹于四海比年七曜违度震蚀表灾侵阳之征事符幽显搢绅含愤义夫兴叹昔齐鲁不纲祸倾邦国昭宣电断汉祚方延便收付廷尉肃明刑典于狱伏诛时年四十九子黯大将军从事中郎黯及二弟亮俨竝从诛湛弟素黄门侍郎徙广州湛初被收叹曰便是乱邪仍又曰不言无我应乱杀我自是乱法耳入狱见素曰乃复及汝邪相劝为恶恶不可为相劝为善正见今日如何湛生女辄杀之为士流所怪范曅字蔚宗顺阳人车骑将军泰少子也母如厠产之额为塼所伤故以塼为小字出继从伯𢎞之袭封武兴县五等侯少好学博渉经史善为文章能𨽻书晓音律年十七州辟主簿不就髙祖相国掾彭城王义康冠军参军随府转右军参军入补尚书外兵郎出为荆州别驾从事史寻召为祕书丞父忧去职服终为征南大将军檀道济司马领新蔡太守道济北征曅惮行辞以脚疾上不许使由水道统载器仗部伍军还为司徒从事中郎顷之迁尚书吏部郎元嘉元年冬彭城太妃薨将葬祖夕僚故竝集东府曅弟广渊时为司徒祭酒其日在直曅与司徒左西属王深宿广渊许夜中酣饮开北牖听挽歌为乐义康大怒左迁曅宣城太守不得志乃删衆家后汉书为一家之作在郡数年迁长沙王义欣鎭军长史加宁朔将军兄暠为宜都太守嫡母随暠在官十六年母亡报之以疾曅不时奔赴及行又携妓妾自随为御史中丞刘损所奏太祖爱其才不罪也服阕为始兴王濬后军长史领南下邳太守及濬为扬州未亲政事悉以委曅寻迁左卫将军太子詹事曅长不满七尺肥黒秃眉须善弹琵琶能为新声上欲闻之屡讽以微旨曅伪若不晓终不肯为上弹上尝宴饮欢适谓曅曰我欲歌卿可弹曅乃奉旨上歌既毕曅亦止弦初鲁国孔熙先博学有纵横才志文史星算无不兼善为员外散骑侍郎不为时所知久不得调初熙先父默之为广州刺史以赃货得罪下廷尉大将军彭城王义康保持之故得免及义康被黜熙先密怀报效欲要朝廷大臣未知谁可动者以曅意志不满欲引之而熙先素不为曅所重无因进说曅外甥谢综雅为曅所知熙先尝经相识乃倾身事综与之结厚熙先借岭南遗财家甚富足始与综诸弟共博故为拙行以物输之综等诸年少旣屡得物遂日夕往来情意稍欵综乃引熙先与曅为数曅又与戏熙先故为不敌前后输曅物甚多曅旣利其财寳又爱其文艺熙先素有词辩尽心事之曅遂相与异常申莫逆之好始以㣲言动曅曅不回熙先乃极辞譬说曅素有闺庭论议朝野所知故门胄虽华而国家不与姻娶熙先因以此激之曰丈人若谓朝廷相待厚者何故不与丈人㛰为是门戸不得邪人作犬豕相遇而丈人欲为之死不亦惑乎曅黙然不答其意乃定时曅与沈演之竝为上所知待每被见多同曅若先至必待演之俱入演之先至尝独被引曅又以此为怨曅累经义康府佐见待素厚及宣城之授意好乖离综为义康大将军记室参军随鎭豫章综还申义康意于曅求解晚隙复敦往好曅旣有逆谋欲探时旨乃言于上曰臣歴观前史二汉故事诸蕃王政以訞诅幸灾便正大逆之罸况义康奸心舋迹彰着遐迩而至今无恙臣窃惑焉且大梗常存将重阶乱骨肉之际人所难言臣受恩深重故冐犯披露上不纳熙先素善天文云太祖必以非道晏驾当由骨肉相残江州应出天子以为义康当之综父述亦为义康所遇综弟约又是义康女夫故太祖使综随从南上既为熙先所奖说亦有酬报之心广州人周灵甫有家兵部曲熙先以六十万钱与之使于广州合兵灵甫一去不反大将军府史仲承祖义康旧所信念屡衔命下都亦潜结腹心规有异志闻熈先有诚宻相结纳丹阳尹徐湛之素为义康所爱虽为舅甥恩过子弟承祖因此结事湛之告以密计承祖南下申义康意于萧思话及曅云本欲与萧结婚恨始意不果与范本情不薄中间相失傍人为之耳有法略道人先为义康所供养粗被知待又有王国寺法静尼亦出入义康家内皆感激旧恩规相拯㧞竝与熙先徃来使法略罢道本姓孙改名景𤣥以为臧质宁远参军熈先善于治病兼能诊脉法静尼妹夫许耀领队在台宿卫殿省尝有病因法静尼就熙先乞治为合汤一剂耀疾即损耀自往酬谢因成周旋熙先以耀胆干可施深相待结因告逆谋耀许为内应豫章胡遵世藩之子也与法略甚欵亦密相酬和法静尼南上熙先遣婢採藻随之付以牋书陈说图䜟法静还义康饷熙先铜匕铜镊袍段綦奁等物熙先虑事泄酖採藻杀之湛之又谓曅等臧质见与异常歳内当还已报质悉携门生义故其亦当解人此旨故应得健儿数百质与萧思话欵密当仗要之二人竝受大将军眷遇必无异同思话三州义故衆力亦不减质郡中文武及合诸处侦逻亦当不减千人不忧兵力不足但当勿失机耳乃略相署置湛之为抚军将军扬州刺史曅中军将军南徐州刺史熙先左卫将军其余皆有选拟凡素所不善及不附义康者又有别簿竝入死目熙先使弟休先先为檄文曰夫休否相乘道无恒泰狂狡肆逆明哲是殛故小白有一匡之勲重耳有翼戴之德自景平肇始皇室多故大行皇帝天诞英姿聪明叡哲㧞自藩国嗣位统天忧劳万机埀心庻务是以邦内安逸四海同风而比年以来奸竖乱政刑罸乖淫隂阳违舛致使舋起萧墻危祸萃集贼臣赵伯符积怨含毒遂纵奸凶肆兵犯跸祸流储宰崇树非类倾坠皇基罪百浞过十𤣥莽开辟以来未闻斯比率土叨心华夷泣血咸怀亡身之诚同思糜躯之报湛之曅与行中领军萧思话行䕶军将军臧质行左卫将军孔熙先建威将军孔休先忠贯白日诚着幽显义痛其心事伤其目投命奋戈万殒莫顾卽日斩伯符首及其党与虽豺狼卽戮王道惟新而普天无主羣萌莫系彭城王体自高祖圣明在躬德格天地勲溢区宇世路威夷勿用南服龙潜鳯栖于兹六稔苍生饥德亿兆渴化岂唯东征有鸱鸮之歌陜西有勿翦之思哉灵祗告征祥之应䜟记表帝者之符上答天心下惬民望正位辰极非王而谁今遣行䕶军将军臧质等赍皇帝玺绶星驰奉迎百官备礼骆驿继进竝命羣帅鎭戍有常若干挠义徒有犯无贷昔年使反湛之奉赐手勑逆诫祸乱预观斯萌令宣示朝贤共拯危溺无断谋事失于后机遂使圣躬滥酷大变奄集哀恨崩裂抚心摧哽不知何地可以厝身辄督厉尫顿死而后已熙先以旣为大事宜须义康意旨曅乃作义康与湛之书宣示同党曰吾凡人短才生长富贵任情用已有过不闻与物无恒喜怒违实致使小人多怨士类不归祸败已成犹不觉悟退加寻省方知自招刻肌刻骨何所复补然至于尽心奉上诚贯幽显拳拳谨慎惟恐不及乃可恃宠骄盈实不敢故为欺罔也岂苞藏逆心以招灰灭所以推诚自信不复防䕶异同率意信心不顾万物议论遂致谗巧潜构衆恶归集甲奸险好利负吾事深乙凶愚不齿扇长无頼丙丁趋走小子唯知谄进伺求长短共造虚说致令祸陷骨肉诛戮无辜凡在过衅竟有何征而刑罸所加同之元恶伤和枉理感彻天地吾虽幽逼日苦命在漏刻义慨之士时有音信每知天文人事及外间物情土崩瓦解必在朝夕是为衅起羣贤滥延国家夙夜愤踊心腹交战朝之君子及士庶白黒怀义秉理者宁可不识时运之㑹而坐待横流邪除君侧之恶非唯一代况此等狂乱罪骫终古所无加之翦戮易于摧朽邪可以吾意宣示衆贤若能同心奋发族裂逆党岂非功均剏业重造宋室乎但兵凶战危或致侵滥若有一豪犯顺诛及九族处分之要委之羣贤皆当谨奉朝廷动止闻启往日嫌怨一时豁然然后吾当谢罪北阙就戮有司茍安社稷瞑目无恨勉之勉之二十二年九月征北将军衡阳王义季右将军南平王铄出鎭上于武帐冈祖道曅等期以其日为乱而差互不得发于十一月徐湛之上表曰臣与范曅本无素旧中忝门下与之邻省屡来见就故渐成周旋比年以来意态转见倾动险忌富贵情深自谓任遇未高遂生怨望非唯攻伐朝士讥谤圣时乃上议朝廷下及藩辅驱扇同异恣口肆心如此之事已具上简近员外散骑侍郎孔熙先忽令大将军府吏仲承祖腾曅及谢综等意欲收合不逞规有所建以臣昔䝉义康接盼又去嵗羣小为臣妄生风尘谓必嫌惧深见劝诱兼云人情乐乱机不可失䜟纬天文竝有征騐曅寻自来复具陈此并说臣论议转恶全身为难卽以启闻被勑使相酬引䆒其情状于是悉出檄书选事及同恶人名手墨翰迹谨封上呈凶悖之甚古今罕比由臣闇于交士闻此逆谋临启震惶荒情无措诏曰湛之表如此良可骇惋曅素无行检少负瑕衅但以才艺可施故收其所长频加荣爵遂参清显而险利之性有过谿壑不识恩遇犹懐怨愤每存容养冀能悛革不谓同恶相济狂悖至此便可收掩依法穷诘其夜先唿曅及朝臣集华林东合止于客省先已于外收综及熙先兄弟竝皆欵服于时上在延贤堂遣使问曅曰以卿觕有文翰故相任擢名爵期懐于例非少亦知卿意难厌满正是无理怨望驱扇朋党而已云何乃有异谋曅仓卒怖惧不即首欵上重遣问曰卿与谢综徐湛之孔熙先谋逆竝已答欵犹尚未死征据见存何不依实曅对曰今宗室磐石蕃岳张跱设使窃发侥倖方鎭便来讨伐几何而不诛夷且臣位任过重一阶两级自然必至如何以灭族易此古人云左手据天下之图右手刎其喉愚夫不为臣虽泥下朝廷许其觕有所及以理而察臣不容有此上复遣问曰熙先近在华林门外宁欲靣辨之乎曅辞穷乃曰熙先茍诬引臣臣当如何熙先闻曅不服笑谓殿中将军沈邵之曰凡诸处分符檄书疏皆范曅所造及治定云何于今方作如此抵蹋邪上示以墨迹曅乃具陈本末曰久欲上闻逆谋未着又冀其事消弭故推迁至今负国罪重分甘诛戮其夜上使尚书仆射何尚之视之问曰卿事何得至此曅曰君谓是何尚之曰卿自应解曅曰外人传庾尚书见憎计与之无恶谋逆之事闻孔熙先说此轻其小儿不以经意今忽受责方觉为罪君方以道佐世使天下无冤弟就死之后犹望君照此心也明日仗士送曅付廷尉入狱问徐丹阳所在然后知为湛之所发熙先望风吐欵辞气不挠上竒其才遣人慰劳之曰以卿之才而滞于集书省理应有异志此乃我负卿也又诘责前吏部尚书何尚之曰使孔熙先年将三十作散骑郎那不作贼熙先于狱中上书曰囚小人猖狂识无远槪徒狥意气之小感不料逆顺之大方与第二弟休先首为奸谋干犯国宪脍脯醢无补尤戾陛下大明含𢎞量苞天海录其一介之节猥垂优逮之诏恩非望始没有遗荣终古以来未有斯比夫盗马絶缨之臣怀璧投书之士其行至贱其过至微由识不世之恩以尽躯命之报卒能立功齐魏致勲秦楚囚虽身陷祸逆名节俱丧然少也忼慨窃慕烈士之遗风但坠崖之木事絶升跻覆盆之水理乖收汲方当身膏鈇钺诒诫方来若使䰟而有灵结草无远然区区丹抱不负夙心贪及视息少得申畼自惟性爱羣书心解数术智之所用力之所至莫不穷揽䆒其幽㣲考论旣往诚多审验谨略陈所知条牒如故别状愿且勿遗弃存之中书若囚死之后或可追存庶九泉之下少塞衅责所陈竝天文占候䜟上有骨肉相残之祸其言深切曅在狱与综及熙先异处乃称疾求移考堂欲近综等见听与综等果得隔壁遥问综曰始被收时疑谁所告综云不知曅曰乃是徐童童徐湛之小名仙童也在狱为诗曰祸福本无兆性命归有极必至定前期谁能延一息在生已可知来缘㦎无识好丑共一丘何足异枉直岂论东陵上宁辨首山侧虽无嵇生琴庻同夏侯色寄言生存子此路行复卽曅本意谓入狱便死而上穷治其狱遂经二旬曅更有生望狱吏因戏之曰外传詹事或当长系曅闻之惊喜综熙先笑之曰詹事当前共畴事时无不攘袂瞋目及在西池射堂上跃马顾盼自以为一世之雄而今扰攘纷纭畏死乃尔设令今时赐以性命人臣图主何颜可以生存曅谓卫狱将曰惜哉薶如此人将曰不忠之人亦何足惜曅曰大将言是也将出市曅最在前于狱门顾谓综曰今日次第当以位邪综曰贼帅为先在道语笑初无暂止至市问综曰时欲至未综曰势不复久曅既食又苦劝综综曰此异病笃何事彊饭曅家人悉至市监刑职司问须相见不曅问综曰家人以来幸得相见将不暂别综曰别与不别亦何所存来必当号泣正足乱人意曅曰号泣何关人向见道边亲故相瞻望亦殊胜不见吾意故欲相见于是唿前曅妻先下抚其子回骂曅曰君不为百嵗阿家不感天子恩遇身死固不足塞罪柰何枉杀子孙曅干笑云罪至而已曅所生母泣曰主上念汝无极汝曾不能感恩又不念我老今日奈何仍以手击曅颈及颊曅颜色不怍妻云罪人阿家莫念妹及妓妾来别曅悲涕流涟综曰舅殊不同夏侯色曅收泪而止综母以子弟自蹈逆乱独不出视曅语综曰姉今不来胜人多也曅转醉子蔼亦醉取地土及果皮以掷曅唿曅为别驾数十声曅问曰汝恚我邪蔼曰今日何缘复恚但父子同死不能不悲耳曅常谓死者神灭欲着无鬼论至是与徐湛之书云当相讼地下其谬乱如此又语人寄语何仆射天下决无佛鬼若有灵自当相报收曅家乐器服玩竝皆珍丽妓妾亦盛饰母住止单陋唯有一厨盛樵薪弟子冬无被叔父单布衣曅及子蔼遥叔蒌孔熙先及弟休先景先思先熙先子桂甫桂甫子白民谢综及弟约仲承祖许耀诸所连及竝伏诛曅时年四十八曅兄弟子父已亡者及谢综弟纬徙广州蔼子鲁连吴兴昭公主外孙请全生命亦得远徙世祖即位得还曅性精微有思致触类多善衣裳器服莫不增损制度世人皆法学之撰和香方其序之曰麝本多忌过分必害沈实易和盈斤无伤零藿虚燥詹唐黏湿甘松苏合安息鬰金捺多和罗之属竝被珍于外国无取于中土又枣膏昏钝甲煎浅俗非唯无助于馨烈乃当弥增于尤疾也此序所言悉以比类朝士麝本多忌比庾炳之零藿虚燥比何尚之詹唐黏湿比沈演之枣膏昏钝比羊𤣥保甲煎浅俗比徐湛之甘松苏合比慧琳道人沈实易和以自比也曅狱中与诸甥姪书以自序曰吾狂衅覆灭岂复可言汝等皆当以罪人弃之然平生行己任怀犹应可寻至于能不意中所解汝等或不悉知吾少嬾学问晚成人年三十许政始有向耳自尔以来转为心化推老将至者亦当未已也往往有㣲解言乃不能自尽为性不寻注书心气恶小苦思便愦闷口机又不调利以此无谈功至于所通解处皆自得之于胷怀耳文章转进但才少思难所以每于操笔其所成篇殆无全称者常耻作文士文患其事尽于形情急于薻义牵其旨韵移其意虽时有能者大较多不免此累政可类工巧图缋竟无得也常谓情志所託故当以意为主以文传意以意为主则其旨必见以文传意则其词不流然后抽其芬芳振其金石耳此中情性旨趋千条百品屈曲有成理自谓颇识其数尝为人言多不能赏意或异故也性别宫商识清浊斯自然也观古今文人多不全了此处纵有㑹此者不必从根本中来言之皆有实证非为空谈年少中谢庄最有其分手笔差易文不拘韵故也吾思乃无定方特能济难适轻重所禀之分犹当未尽但多公家之言少于事外远致以此为恨亦由无意于文名故也本未关史书政恒觉其不可解耳旣造后汉转得统绪详观古今着述及评论殆少可意者班氏最有高名旣任情无例不可甲乙辨后賛于理近无所得唯志可推耳博赡不可及之整理未必愧也吾杂传论皆有精意深旨既有裁味故约其词句至于循吏以下及六夷诸序论笔势縦放实天下之竒作其中合者往往不减过秦篇尝共比方班氏所作非但不愧之而已欲徧作诸志前汉所有者悉令备虽事不必多且使见文得尽又欲因事就卷内发论以正一代得失意复未果賛自是吾文之杰思殆无一字空设竒变不穷同含异体乃自不知所以称之此书行故应有赏音者纪传例为举其大略耳诸细意甚多自古体大而思精未有此也恐世人不能尽之多贵古贱今所以称情狂言耳吾于音乐听功不及自挥但所精非雅声为可恨然至于一絶处亦复何异邪其中体趣言之不尽弦外之意虚响之音不知所从而来虽少许处而旨态无极亦尝以授人士庻中未有一豪似者此永不传矣吾书虽小小有意笔势不快余竟不成就每愧此名曅自序竝实故存之蔼幼而整洁衣服竟嵗未尝有尘㸃死时年二十曅少时兄晏常云此儿进利终破门戸终如晏言史臣曰古之人云利令智昏甚矣利害之相倾刘湛识用才能实苞经国之略岂不知移弟为臣则君臣之道用变兄成主则兄弟之义殊乎而义康数怀奸计茍相崇说与夫推长㦸而犯魏阙亦何以异哉宋书卷六十九卷六十九考证宋书卷六十九考证范蔚宗传在道语笑初无暂止暂止南史作慙耻推老将至者亦当未已也推一本作虽宋书卷六十九考证宋书卷七十钦定四库全书宋书卷七十梁沈约撰列传第三十袁淑袁淑字阳源陈郡阳夏人丹阳尹豹少子也少有风气年数歳伯湛谓家人曰此非凡儿至十余歳为姑夫王𢎞所赏不为章句之学而博渉多通好属文辞采遒艳纵横有才辩本州命主簿着作佐郎太子舎人竝不就彭城王义康命为军司祭酒义康不好文学虽外相礼接意好甚踈刘湛淑从母兄也欲其附已而淑不以为意由是大相乖失以乆疾免官补衡阳王义季右军主簿迁太子洗马以脚疾不拜卫军临川王义庆雅好文章请为谘议参军顷之迁司徒左西属出为宣城太守入补中书侍郎以母忧去职服阕为太子中庶子元嘉二十六年迁尚书吏部郎其秋大举北伐淑侍坐从容曰今当鸣銮中岳席卷赵魏检玉岱宗今其时也臣逄千载之㑹愿上封禅书一萹太祖笑曰盛徳之事我何足以当之出为始兴王征北长史南东海太守淑始到府濬引见谓曰不意舅遂垂屈佐淑答曰朝廷遣下官本以光公府望还为御史中丞时索虏南侵遂至𤓰歩太祖使百官议防御之术淑上议曰臣闻函车之兽离山必毙絶波之鳞宕流则枯羯宼遗丑趋致畿甸蚁萃螽集闻已崩殪天险巖旷地限深遐故全魏戢其图盛晋辍其议情屈力殚气挫勇竭谅不虞于来临本无憷扵能济矣乃者爕定擕逺阻违授律由将有㢮拙故士少闘志围溃之衆匪寇倾沦攻制之师空自班散济西劲骑急战蹵旅淮上训卒简备靡旗是由绥整寡衷戎昭多昧遂使栲潞入患泉伊来扰纷殄姬风泯毒禹绩腾书有渭隂之廹悬𤇺均咸阳之警然而切揣虚实伏匿先彰校索伎能谲诡既显绵地千里弥行阻深表里踬硋后先介逼舍陵衍之习竞湍沙之利今虹见萍生土膏泉动津陆䧟溢痁祸洊兴蒭藳已单米粟莫系水㝢衿帯进必倾霣河隘扁固退亦堕灭所谓栖乌于烈火之上养鱼扵丛棘之中或谓损缓江右寛缮淮内窃谓拯扼闽城旧史为允弃逺凉土前言称非限此要荒犹弗委割况聨被京国咫尺神甸数州摧扫列邑殱痍山渊反覆草木涂地今丘赋千乗井笇万集肩摩倍扵长安缔袂百于临淄什一而籍实慊氓愿履亩以税既恊农和户竞战心人含鋭志皆欲赢粮请奋释纬乗城谓宜悬金铸印要壮果之士重币甘辞招摧决之将举荐板筑之下抽登台皂之间赏之以焚书报之以相爵俄而昭才贺阙异能闲至戎贪而无谋肆而不整迷乎向背之次谬于合散之宜犯军志之极害触兵家之甚讳咸畜愤矣佥策战矣称愿影从謡言緍命宜选敢悍数千骛行濳掩偃旗裹甲钳马衔枚桧稽而起晨压未阵旌譟乱举火鼔四临使景不暇移尘不及起无不禽铩兽詟冰觧雾散扫洗哨类漂卤浮山如有决罦漏网逡窠逗穴命淮汝戈船遏其还迳兖部劲卒梗其归途必剪元雄悬首麾下乃将只轮不反战轊无旋矣扵是信臣腾威武士缮力缇组接隂鞞柝聨响若其伪遁羸张出没无际楚言汉斾显黙如神固已日月蔽亏川谷荡贸负塞残孽阻山烬党收险窃命凭城借土则当因威席卷乗机芟剿泗汴秀士星流电烛徐阜严兵雨凑云集蹷乱桑溪之北揺溃瀚海以南絶其心根勿使能植衔索之枯几何不蠧是由涸泽而渔焚林而狩若浚风之儛轻箨杲日之拂浮霜既而尉洽荷掠之余望吊网悲之鬼然后天行枢运猋举烟外青盖西廵翠华东幸经启州野涤一轸策俾高阙再勒燕然复铭方乃奠山沉河创礼辑策阐燿炎昊之遗则贯轶商夏之旧文今衆贾拳勇而将术踈怯意者稔泰日积承平歳乆邑无惊赴之急家缓餽战之勤阙阅训之礼简参属之饰且亦荐採之法庸未蔇欤若乃邦造里选攉论深切躬擐尽幽斩带寻逺设有沉明能照俊伟自宜诚感泉雨流通金石气慑飞贲知穷苴起审邪正顺逆之数逹昬明益损之宜能暌合民心愚叡物性登丹墀而敷䇿蹑青蒲而扬谋上説辰鉴下弭素言足以安民纾国救灾恤患则宜㧞过宠贵之上褒升戚旧之右别其旂章荣其班禄出得专誉使不禀命降席折节同广武之请设坛致礼均淮隂之授必有要盟之功窃符之㨗夷裔暴狠内外侮弃始附之衆分茷无序蛊以威利势必携离首顺之徒靡然自及今涞绎故典纒土缨緌翦焉幽播折首凶狡是犹眇者愿明痿之思歩动商遄㑹功终易感刼晋在扵善觇全郑实寄良谍多縦反间汨惑心耳发险易之前抵兴丧之术冲其猜伏拂其嫌嗜汨以连率之贵饵以析壤之资罄笔端之用展辞锋之鋭振辩则坚围可觧驰羽而巖邑易倾必府鬲土崩枝干瓦裂故燕乐相悔项范交疑矣或乃言约功深事迩应广齐圉反驾赵养还君尽舆诵之道毕能事之效臣幸得出内层禁游心明代泽与身泰恩随年行无以逄迎昌运润饰鸿法今涂有遗镞虿未息蜂敢思凉识少酬闳施但坐幕既乏昭文免胄不能致果窃观都护之边论属国之兵谟终晁之抗辞杜耿之言事咸云及经之棘犹阙上笇烛郛之敬裁收下䇿自耻懦木智不综㣲敢露昧见无㑹昭採淑喜为夸诞每为时人所謿始兴王濬尝送钱三万饷淑一宿复遣追取谓使人谬误欲以戏淑淑与濬书曰袁司直之视舘敢寓书扵上国之宫尹日者猥枉泉赋降委弊邑弊邑敬事是遑无或违贰惧非郊赠之礼觐飨之资不虞君王惠之扵是也是有懵焉弗图旦夕发咫尺之记籍左右而请以为胥授失㫖爰速先币曾是附庸臣委末学孤闻者如之何勿疑且亦闻之前志曰七年之中一与一夺义士犹或非之况密迩旬次何其裒益之亟也借恐二三诸侯有以观大国之政是用敢布心腹弊室弱生砥节清廉好是洁直以不邪之故而贫闻天下宁有昧夫嗟金者哉不腆供赋束马先璧以俟命唯执事所以图之迁太子左卫率元凶将为弑逆其夜淑在直二更许唿淑及萧斌等流涕谓曰主上信谗将见罪废省内无过不能受枉明旦便当行大事望相与戮力淑及斌竝曰自古无此愿加善思劭怒变色左右皆动斌惧乃曰臣昔忝伏事常思効节况忧廹如此辄当竭身奉令淑叱之曰卿便谓殿下眞有是邪殿下幼时尝患风或是疾动耳劭愈怒因问曰事当克不淑曰居不疑之地何患不克但既克之后为天地之所不容大祸亦旋至耳愿急息之劭左右引淑等袴褶又就主衣取锦截三尺为一叚又中破分斌淑及左右使以縳袴淑出环省绕牀行至四更乃寝劭将出已与萧斌同载唿淑甚急淑眠终不起劭停车奉化门催之相续徐起至车后劭使登车又辞不上劭因命左右与手刃见杀于奉化门外时年四十六劭即位追赠太常赐赗甚厚世祖即位使颜延之为诏曰夫轻道重义亟闻其教世弊国危希遇其人自非逹义之至识正之深者孰能抗心卫主遗身固节者哉故太子左卫率淑文辩优洽秉尚贞悫当要逼之切意色不桡厉辞道逆气震凶党虐刃交至取毙不移古之懐忠陨难未云出其右者兴言嗟悼无废乎心宜在加礼永旌宋有臣焉可赠侍中太尉谥曰忠宪公又诏曰袁淑以身殉义忠烈邈古遗孤在疚特所矜懐可厚加赐䘏以慰存亡淑及徐湛之江湛王僧绰卜天与四家扵是长给禀禄文集𫝊扵世子几敳稜凝摽敳世宗歩兵挍尉凝太宗世御史中丞出为晋陵太守太宗初与四方国反兵败归降以补刘湛冠军府主簿淑诸子竝早卒史臣曰天长地乆人道则异于斯蕣华朝露未足以言也其间天遽曾何足云宜任心去留不以存没婴心徒以灵化悠逺生不再来虽天行路崄而未之斯遇谓七尺常存百年可保也所以据洪图而轻天下恡寸隂而败尺壁若乃义重乎生空炳前诰投躯殉主世罕其人若无阳源之节丹青何贵焉尔宋书卷七十卷七十考证宋书卷七十考证袁淑传桧稽而起晨压未阵袁淑本集桧作会按字书稽计也会稽之地亦以会诸侯之计得名应从本集然后天行枢运猋举烟外外南史作升袁淑本集亦作升太宗初与四方国反兵败归降以补刘湛冠军府主簿刘湛于太祖元嘉十七年被诛太宗时安得为冠军将军湛字误宋书卷七十考证宋书卷七十一钦定四库全书宋书卷七十一梁沈约撰列传第三十一徐湛之江湛王僧绰徐湛之字孝源东海郯人司徒羡之兄孙吴郡太守佩之弟子也祖钦之祕书监父逹之尚高祖长女㑹稽公主为振威将军彭城沛二郡太守高祖诸子竝幼以逹之姻戚将大任之欲先令立功及讨司马休之使统军为前锋配以精兵利器事尅当即授荆州休之遣鲁宗之子轨击破之扵阵见害追赠中书侍郎湛之幼孤为高祖所爱常与江夏王义恭寝食不离于侧永初三年诏曰永兴公主一门嫡长早罹辛苦外孙湛之特所钟爱且致节之𦙍情实兼常可封枝江县侯食邑五百户年数歳与弟淳之共车行牛奔车壊左右驰来赴之湛之先令取弟衆咸叹其幼而有识及长颇渉大义善自位待事祖母及母竝以孝谨闻元嘉二年除着作佐郎员外散骑侍郎竝不就六年东宫始建起家补太子洗马转国子博士迁奋威将军南彭城沛二郡太守徙黄门侍郎祖母年老辞以朝直不拜复授二郡加辅国将军迁祕书监领右军将军转侍中加骁骑将军复为祕书监加散骑常侍骁骑如故㑹稽公主身居长嫡为太祖所礼家事大小必咨而后行西征谢晦使公主留止台内总摄六宫忽有不得意輙号哭上甚惮之初高祖㣲时贫陋过甚尝自新洲伐荻有纳布衫袄等衣皆敬皇后手自作高祖既贵以此衣付公主曰后世若有骄奢不节者可以此衣示之湛之为大将军彭城王义宣所爱与刘湛等颇相附协及刘湛得罪事连湛之太祖大怒将致大辟湛之忧惧无计以告公主公主即日入宫既见太祖因号哭下牀不复施臣妾之礼以锦嚢盛高祖纳衣掷地以示上曰汝家本贫贱此是我母为汝父作此纳衣今日有一顿饱食便欲残害我儿子上亦号哭湛之由此得全也迁中护军未拜又迁太子詹事寻加侍中湛之善于尺牍音辞流畅贵戚豪家产业甚厚室宇园池贵游莫及伎乐之妙冠絶一时门生十余人皆三吴富人之子姿质端妍衣服鲜丽每出入行游涂巷盈满泥雨日悉以后车载之太祖嫌其侈纵每以为言时安成公何朂旡忌之子也临汝公孟灵休昶之子也竝各奢豪与湛之共以肴膳器服车马相尚京邑为之语曰安成食临汝饰湛之二事之羙兼于何孟朂官至侍中追谥荒公灵休善弹棋官至祕书监湛之迁冠军将军丹阳尹进号征虏将军加散骑常侍以公主忧不拜过𦵏复授前职湛之表启固辞又诣廷尉受罪上诏狱官勿得受然后就命固辞常侍许之二十二年范晔等谋逆湛之始与之同后发其事所陈多不尽为晔等款辞所连乃诣廷尉归罪上慰遣令还郡湛之上表曰贼臣范晔孔熙先等连结谋逆法静尼宣分往还与大将军臣义康共相脣齿备于鞠对伏寻仲承祖始逹熙先等意便极言姦状而臣儿女近情不识大体上闻之初不务指斥纸翰所载尤复漫略者实以凶计既表逆事归露又仰缘圣慈不欲穷尽故言势依违未敢缕陈情㫖无隠已昭天鉴及羣凶收禽各有所列晔等口辞多见诬谤承祖丑言纷纭特甚乃云臣与义康宿有密契在省之言期以为定潜通姦意报示天文末云熙先县指必同以诳于晔或以智勇见称或以愚懦为目既美其信懐可覆复骇其动止必启凡诸诡妄还自违伐多举事端不䆒源统赍传之信无有主名所徴之人又已死没首尾乖互自为矛楯即臣诱引之辞以为始谋之证衔臣纠告竝见怨咎纵肆狂言必见祸䧟伏自探省亦复有由昔义康南出之始敕臣入相伴慰晨夕觐对经踰旬日逆图成谋虽无显然怼容异意颇形言㫖遗臣利刃期以际㑹臣苦相諌譬深加拒塞以为怨愤所至不足为虑便以关启惧成虚妄思量反覆实经愚心非为纳受曲相蔽匿又令申情范晔释中间之憾致懐萧思话恨㛰意未申谓此侥幸亦不宣逹陛下敦惜天伦彰于四海藩禁优简亲理咸通又昔蒙眷顾不容自絶音翰信命时相徃来或言少意多㫖深文浅辞色之间往往难测臣每惧异闻皆略而不荅惟心无邪悖故不稍以自嫌慺慺丹实具如此启至扵法静所传及熙先等谋知实不早见闗之日便即以闻虽晨光幽烛曲昭穷欵裁以正义无所逃刑束骸北阙请罪司寇干施含宥未加治考中㫖频降制使还往仰荷恩私哀惶失守臣殃积罪深丁罹酷罚乆应屏弃永谢人理况奸谋所染忠孝顿阙智防愚浅闇于祸萌士类未明其心羣庶谓之同恶朝野侧目衆议沸腾専信讐隙之辞不复稍相申体臣虽驽下情非木石岂不知丑㸃难婴伏劒为易而腼然视息忍此余生实非茍吝㣲命假延漏刻诚以负戾灰灭贻恶方来贪及视息少自披诉冀幽诚丹欵傥或昭然虽复身膏草土九泉无恨显居官次垢秽朝班厚颜何地可以自处乞䝉隳放伏待鈇锧上优诏不许二十四年服阕转中书令领太子詹事出为前军将军南兖州刺史善于为政威惠并行广陵城旧有高楼湛之更加修整南望钟山城北有陂泽水物丰盛湛之更起风亭月观吹台琴室果竹繁茂花药成行招集文士尽游玩之适一时之盛也时有沙门释惠休善属文辞采绮艳湛之与之甚厚世祖命使还俗本姓汤位至扬州从事史二十六年复入为丹阳尹领太子詹事将军如故二十七年索虏至𤓰歩湛之领兵置佐与皇太子分守石头二十八年春鲁爽兄弟率部曲归顺爽等鲁轨子也湛之以为庙笇逺图特所奨纳不敢茍申私怨乞屏居田里不许转尚书仆射领护军将军时尚书令何尚之以湛之国戚任遇隆重欲以朝政推之凡诸辞诉一不料省湛之亦以职官记及令文尚书令敷奏出内事无不总令缺则仆射总任又以事归尚之互相推委御史中丞袁淑并奏免官诏曰令仆治务所寄不共求体当而互相推委纠之是也然故事残舛所以致兹疑执特无所问时详正之乃使湛之与尚之并受辞诉尚之虽为令而朝事悉归湛之初刘湛伏诛殷景仁卒太祖委任沈演之庾炳之范晔等后又有江湛何瑀之晔诛炳之免演之瑀之并卒至是江湛为吏部尚书与湛之并居权要世谓之江徐焉上每有疾湛之輙入侍医药二凶巫蛊事发上欲废劭赐濬死而世祖不见宠故累出外蕃不得停京辇南平王铄建平王宏并为上所爱而铄妃即湛妺劝上立之元嘉末徴铄自夀阳入朝既至又失㫖欲立宏嫌其非次是以议乆不决与湛之屏人共言论或连日累夕每夜常使湛之自秉烛绕壁检行虑有窃听者劭入弑之旦其夕上与湛之屏人语至晓犹未灭烛湛之惊起趣北戸未及开见害时年四十四世祖即位追赠司空加散骑常侍本官如故谥曰忠烈公又诏曰徐湛之江湛王僧绰门戸荼酷遗孤流寓言念既往感痛兼深可令归居本宅厚加恤赐于是三家长给廪三子聿之谦之为元凶所杀恒之嗣侯尚太祖第十五女南阳公主蚤卒无子聿之子孝嗣绍封齐受禅国除江湛字徽渊济阳考城人湘州刺史夷子也居丧以孝闻爱好文义喜弹棊皷琴兼明算术初为着作佐郎迁彭城王义康司徒行参军南谯王义宣左军功曹复为义康司徒主簿太子中舍人司空檀道济为子求湛妹婚不许义康有命又不从时人重其立志义康欲引与日夕湛固求外出乃以为武陵内史还为司徒从事中郎迁太子中庶子尚书吏部郎随王诞为北中郎将南徐州刺史以湛为长史南东海太守政事委之元嘉二十五年徴为侍中任以机密领本州大中正迁左卫将军时改选学职以太尉江夏王义恭领国子祭酒湛及侍中何攸之领博士二十七年转吏部尚书家甚贫约不营财利饷馈盈门一无所受无兼衣余食甞为上所召值澣衣称疾经日衣成然后赴牛饿驭人求草湛良久曰可与饮在选职颇有刻覈之讥而公平无私不受请谒论者以此称焉上大举北伐举朝为不可唯湛賛成之索虏至𤓰歩领军将军刘遵考率军出江上以湛兼领军军事处分一以委焉虏遣使求婚上召太子劭以下集议衆并谓宜许湛曰戎狄无信许之无益劭怒谓湛曰今三王在阨讵宜茍执异议声色甚厉坐散俱出劭使班劒及左右推之殆将侧倒劭又谓上曰北伐败辱数州沦破独有斩江湛可以谢天下上曰北伐自我意江湛但不异耳劭后燕集未尝命湛常谓上曰江湛侫人不宜亲也上乃为劭长子伟之娉湛第三女欲以和之上将废劭使湛具诏草劭之入弑也湛直上省闻呌譟之声乃匿傍小屋中劭遣收之舍吏绐云不在此兵士即杀舍吏乃得湛湛据窻受害意色不挠时年四十六湛五子恁恕憼愻法夀皆见杀初湛家数见怪异未败少日所眠牀忽有数升血世祖即位追赠左光禄大夫开府仪同三司加散骑常侍本官如故谥曰忠简公长子恁尚太祖第九女淮阳长公主为着作佐郎王僧绰琅邪临沂人左光禄大夫昙首子也幼有大成之度弱年衆以国器许之好学有理思练悉朝典年十三太祖引见下拜便流涕哽咽上亦悲不自胜袭封豫章县侯尚太祖长女东阳献公主初为江夏王义恭司徒参军转始兴王文学袐书丞司徒左长史太子中庶子元嘉二十六年徙尚书吏部郎参掌大选䆒识流品谙悉人物㧞才举能咸得其分二十八年迁侍中任以机密僧绰沈深有局度不以才能髙人先是父昙首与王华并为太祖所任华子嗣人才既劣位遇亦轻僧绰尝谓中书侍郎蔡兴宗曰弟名位应与新建齐超至今日盖由姻戚所致也新建者嗣之封也及为侍中时年二十九始兴王濬尝问其年僧绰自嫌蚤逹逡廵良久乃荅其谦虚自退若此元嘉末太祖颇以后事为念以其年少方欲大相付託朝政小大皆与参焉从兄徽清介士也惧其太盛劝令损抑僧绰乃求吴郡及广州上并不许㑹二凶巫蛊事泄上独先召僧绰具言之及将废立使寻求前朝旧典劭于东宫夜飨将士僧绰密以启闻上又令撰汉魏以来废诸王故事撰毕送与江湛徐湛之湛之欲立随王诞江湛欲立南平王铄太祖欲立建平王宏议久不决诞妃即湛之女铄妃即湛妹太祖谓僧绰曰诸人各为身计便无与国家同忧者僧绰曰建立之事仰由圣懐臣谓唯宜速断不可稽缓当断不断反受其乱愿以义割恩略小不忍不尔便应坦懐如初无烦疑论淮南云以石投水吴越之善没取之事机虽密易致宣广不可使难生虑表取笑千载上曰卿可谓能断大事此事重不可不殷勤三思且庶人始亡人将谓我无复慈爱之道僧绰曰臣恐千载之后言陛下唯能裁弟不能裁儿上黙然江湛同侍坐出合谓僧绰曰卿向言将不大伤切直僧绰曰弟亦恨君不直及劭弑逆江湛在尚书上省闻变叹曰不用僧绰言以至扵此劭既立转为吏部尚书委以事任事在二凶传顷之劭料检太祖巾箱及江湛家书䟽得僧绰所启飨士并废诸王事乃收害焉时年三十一因此陷北第诸王侯以为僧绰有异志并杀僧绰门客太学博士贾匪之奉朝请司马文颖建平国常侍司马仲秀等世祖即位追赠散骑常侍金紫光禄大夫谥曰愍侯初太社西空地一区吴时丁奉宅孙晧流徙其家江左初为周顗苏峻宅其后为袁悦宅又为章武王司马秀宅皆以凶终后给臧夀亦颇遇丧祸故世称为凶地僧绰常以正逹自居谓宅无吉凶请以为第始就造筑未及居而败子俭嗣昇明末为齐国尚书右仆射史臣曰甚矣宋氏之家难也讐衅所钟亲地兼极虽复倾天灭道迹非嫌路而灾隙内兆邪蛊外兴天性既离爱敬同尽探雀请熊非无前衅猜防之道有未足乎世祖弱年轻躁夙无朝宠累任边外未甞居中当璧之重将由爱立臣主回疑事无蚤断若使守器以长命不待贤则密祸自销危机可免圣哲之训岂欺我哉昔山涛举羊祜为太子太傅盖欲以后事委之而羊公短世僧绰绸缪主心将任以国重而宫车晏驾二臣并以道德谦沖名髙两代胙未中年功谢成日惜矣哉宋书卷七十一卷七十一考证宋书卷七十一考证徐湛之传父逹之尚高祖长女㑹稽公主逹之胡藩传及南史诸传并作逵之诏曰永兴公主一门嫡长按上文称㑹稽公主臧皇后传及诸王传皆称㑹稽宣公主此诏独称永兴公主岂先封永兴而后乃改封㑹稽欤及长颇渉大义善自位待位待监本作特持今从南史改正门生十余人皆三吴富人之子十南本作千王僧绰传从兄徽清介士也按僧绰伯父孺之子名微与僧绰为从昆弟无名徽者微尝举吏部郎不就卒赠秘书监有生自华宗身安隐素之诏此云清介士当即其人徽字疑即微字之讹宋书卷七十一考证宋书卷七十二钦定四库全书宋书卷七十二梁沈约撰列传第三十二文九王文帝十九男元皇后生劭潘淑妃生濬路淑媛生孝武帝吴淑仪生南平王铄髙脩仪生庐陵昭王绍殷脩华生竟陵王诞曹婕妤生建平宣简王宏陈脩容生东海王祎谢容华生晋熙王昶江脩仪生武昌王浑沈婕妤生明帝杨脩仪生建安王休仁邢美人生晋平王休祐蔡美人生海陵王休茂董美人生鄱阳哀王休业颜美人生临庆冲王休倩陈美人生新野怀王夷甫荀美人生桂杨王休范罗美人生巴陵哀王休若劭濬诞袆浑休茂休范别有传绍出继庐陵孝献王义真南平穆王铄字休𤣥文帝第四子也元嘉十七年都督湘州诸军事冠军将军湘州刺史不之镇领石头戍事二十二年迁使持节都督南豫豫司雍秦并六州诸军事南豫州刺史时太祖方事外略乃罢南豫併夀阳即以铄为豫州刺史寻领安蛮校尉给鼓吹一部二十六年进号平西将军让不拜索虏大帅拓䟦焘南侵陈颕遂围汝南悬瓠城行汝南太守陈宪保城自固贼昼夜攻围之宪且守且战矢石无时不交虏多作髙楼施弩以射城内飞矢雨下城中负户以汲又毁佛浮圗取金像以为大钩施之冲车端以牵楼堞城内有一沙门颇有机思輙设竒以应之贼多作虾蟆车以填堑肉薄攻城宪督厉将士固女墻而战贼之死者尸与城等遂登尸以陵城短兵相接宪鋭气愈奋战士无不一当百杀伤万计汝水为之不流相拒四十余日铄遣安蛮司马刘康祖与宁朔将军臧质救之虏烧攻具走二十七年大举北伐诸蕃并出师铄遣中兵参军胡盛之出汝南上蔡向长社长社戍主鲁爽委城奔走既克长社遣幢主王阳儿张略等进㨿小索伪豫州刺史仆兰于大索率歩骑二千攻阳儿阳儿击大破之到坦之等进向太索劳杨氏郑德𤣥张和各起义以应坦之仆兰奔虎牢㑹王阳儿等至即㨿大索因向虎牢铄又遣安蛮司马刘康祖继坦之虏永昌王宜勤仁库真救虎牢坦之败走虏乘胜迳进于尉氏津逢康祖康祖战败见杀贼进胁夀阳因东过与焘㑹于江上二十八年夏虏荆州刺史鲁爽及弟秀等率部曲诣铄归顺其年七月铄所生吴淑仪薨铄归京师葬毕还摄本任时江夏王义恭领兖州刺史镇盱眙丁母忧还京师上以兖土彫荒罢南兖併南徐州当别置淮南都督住盱眙开创屯田应接逺近欲以授铄既而改授散骑常侍抚军将军领兵戍石头元凶弑立以为中军将军䕶军常侍如故世祖入讨劭屯兵京邑使铄廵行抚劳劭还立南兖以铄为使持节都督南兖徐兖青冀幽六州诸军事征虏将军开府仪同三司南兖州刺史常侍如故柳元景至新亭劭亲自攻之挟铄自随江夏王义恭南奔使铄守东府以腹心防之进授侍中骠骑将军录尚书事余如故劭迎蒋侯神于宫内疏世祖年讳厌祝祈请假授位号使铄造策文及义军入宫铄与濬俱归世祖濬即伏法上迎铄入营当时仓卒失国玺事宁更铸给之进侍中司空领兵置佐以国哀未阕让侍中铄素不推事世祖又为元凶所任上乃以药内食中毒杀之时年二十三追赠侍中司徒三子敬猷敬渊敬先敬猷嗣官至黄门郎敬渊初封南安县侯官至后军将军敬先继庐陵王绍前废帝景和末召铄妃江氏入宫使左右于前逼廹之江氏不受命谓曰若不从当杀汝三子江氏犹不肯于是遣使于第杀敬猷敬渊敬先鞭江氏一百其夕废帝亦殒太宗即位追赠敬猷侍中谥曰怀王追赠敬渊黄门侍郎谥曰悼侯改封孝武帝第十八子临贺王子产字孝仁为南平王继铄后未拜被杀泰始五年立晋平王休祐第七子宣曜为南平王继铄休祐死宣曜被废还本后废帝元徽元年立衡阳恭王嶷第二子伯玉为南平王继铄后官至给事中昇明二年谋反诛国除建平宣简王宏字休度文帝第七子也早䘮母元嘉二十一年年十一封建平王食邑二千户少而闲素笃好文籍太祖宠爱殊常为立第于鸡笼山尽山水之美建平国职髙他国一阶二十四年为中䕶军领石头戍事出为征虏将军江州刺史二十八年徴为中书令领骁骑将军元凶弑立以宏为左将军丹阳尹又以为散骑常侍镇军将军江州刺史世祖入讨劭录宏殿内世祖先尝以一手板与宏宏遣左右亲信周法道赍手板诣世祖事平以为尚书左仆射使奉迎太后还加冠军将军中书监仆射如故臧质为逆宏以仗士五十人入六门为人谦俭周慎礼贤接士明晓政事上甚信仗之时普责百官谠言宏议曰臣闻建国之道咸殊兴王之政不一至于开谏致宁防口取祸固前王同轨后主共则秦殷之败语戮刺亡周汉之盛谤升箴显陛下以至德神临垂精思治进儒礼而崇寛教哀狱法而黜严刑表忠行而举贞节辟处士而求贤异修废官而出滞赏撤天膳而重农食禁贵逰而弛𣙜酤通山泽而易关梁固已海内仰道天下知徳今复开不讳之涂奖直辞之路四海希风普天幸甚举䝉採问敢不悉心谨条鄙见置陈如左辞理违谬伏用震詟夫用兵之道自古所慎顷干戈未戢战备宜修而卒不素练兵非夙昔且戎衞之职多非其才或以资厚素加或以禄薄帯帖或宠由权门恩自私假既无将领虚尸荣禄至于边城举燧羽驿交驰而望其擐甲推锋立功阃外譬縁木求鱼不可得矣常谓临难命师皆出仓卒驱乌合之衆𨽻造次之主貎疎情乖有若胡越岂能使其同力拔危济难故奔北相望覆败继有今欲改选将校皆得其人分台见将各以配给领䕶二军为其总统令抚养士卒使恩信先加农隙校猎以习其事三令五申以齐其心使动止应规进退中律然后蓄鋭观衅因时而动摧敌䧟坚折冲于外孙子曰视卒如赤子故可与之共死所以张弮効争先之心吮痈致必尽之命岂不由恩着者士轻其生令明者卒毕其力考心迹事如或有在妄陈肤知追惧乖谬转尚书令加散骑常侍将军如故给鼓吹一部寻进号卫将军中书监尚书令如故宏少而多病大明二年疾动求解尚书令以本号开府仪同三司加散骑常侍中书监如故未拜其年薨时年二十五追赠侍中司徒中书监如故给班劒二十人上痛悼甚至每朔望辄出临灵自为墓志铭并序与东扬州刺史颜竣诏曰宏夙情业尚素心令绩虽年未及壮愿言兼申谓天道可倚辅仁无妄虽寝患淹时虑不至祸岂圗祐善虚设一旦永谢惊惋摧恸五内交殒平生未逺举目如昨而赏对逰娯𬗟同千载哀酷纒绵实増痛切卿情均休戚重以周旋乖坼少时奄成今古闻问伤惋当何可言五年益诸弟国各千户先薨者不在其例唯宏追益子景素少爱文义有父风大明四年为宁朔将军南济隂太守徙歴阳南谯二郡太守将军如故中书侍郎不拜监南豫豫二州诸军事辅国将军南豫州刺史又不拜太宗初太子中庶子领歩兵校尉太子左卫率加给事中冠军将军南兖州刺史丹阳尹吴兴太守使持节监湘州诸军事湘州刺史将军并如故进号左将军泰始六年都督荆湘雍益梁宁南北秦八州诸军事左将军荆州刺史持节如故徴为散骑常侍后将军太常未拜授使持节都督南徐南兖兖徐青冀六州诸军事镇军将军南徐州刺史桂阳王休范为逆景素虽纂集兵衆以赴朝廷为名而隂怀两端及事平进号镇北将军齐王为南兖州景素解都督时太祖诸子尽殂衆孙唯景素为长建安王休祐诸子并废徙无在朝者景素好文章书籍招集才义之士倾身礼接以収名誉由是朝野翕然莫不属意焉而后废帝狂凶失道内外皆谓景素宜当神器唯废帝所生陈氏亲戚疾忌之而杨运长阮佃夫并太宗旧𨽻贪㓜少以乆其权虑景素立不见容于长主深相忌惮元徽三年景素防合将军王季符失景素㫖怨恨因单骑奔京邑告运长佃夫云景素欲反运长等便欲遣军讨之齐王及衞将军袁粲以下并保持之谓为不然也景素亦驰遣世子延龄还都具自申理运长等乃徙季符于梁州又夺景素征北将军开府仪同三司自是废帝狂悖日甚朝野并属心景素陈氏及运长等弥相猜疑景素因此稍为自防之计与司马庐江何季穆录事参军陈郡殷沵记室参军济阳蔡履中兵参军略阳垣庆延左右贺文超等谋之以参军沈颙母丘文子左暄州西曹王潭等为爪牙季穆荐从弟豫之为参军景素遣豫之潭文超等去来京邑多与金帛要结才力之士由是冠军将军黄回㳺击将军髙道庆辅国将军曹欣之前军韩道清长水校尉郭兰之羽林监垣祗祖并皆响附其余武人失职不得志者莫不归之时废帝单马独出逰走郊野曹欣之谋㨿石头韩道清郭兰之欲说齐王使同若不回者圗之候废帝出行因衆作难事克奉景素景素每禁驻之未欲怱怱举动运长密遣伧人周天赐伪投景素劝为异计景素知为运长所遣即斩之遣司马孙谦送首还台元徽四年七月垣祗祖率数百人奔景素云京邑已溃乱劝令速入景素信之即便举兵负戈至者数千人运长等常疑景素有异志及闻祗祖叛走便纂严备办齐王出屯𤣥武湖冠军将军任农夫黄回左军将军李安民各领歩军右军将军张保率水军并北讨冠军将军南豫州刺史段佛荣为都统其余衆军相继进冠军将军齐王世子镇东府城齐王知黄回有异圗故使安民佛荣俱行以防之景素欲断㨿竹里以拒台军垣庆延袛祖沈颙等曰今天时旱热台军逺来疲困引之使至以逸待劳可一战而克也殷沵等固争不能农夫等既至放火烧市邑而垣庆延等各相顾望并无鬬志景素本乏威略恇扰不知所为时张保水军泊西渚景素左右勇士数十人并荆楚快手自相要结击水军应时摧陷斩张保而诸将不相应赴复为台军所破台军既薄城池颙先衆叛走垣祗祖次之其余诸军相系奔败左暄骁果有胆力欲为景素尽节而所配兵力甚弱犹力战不退于万嵗楼下横射台军不能禁然后退散右卫殿中将军张倪奴前军将军周盘龙攻䧟京城倪奴禽景素斩之时年二十五即葬京口垣庆延袛祖左暄贺文超并伏诛殷沵蔡履徙梁州何季穆先迁官故不及祸其余皆逃亡值赦得免景素既败曹欣之反告韩道清郭兰之之谋道清等并诛黄囘髙道庆等齐王抚之如旧景素子延龄及二少子并从诛其年冬封长沙成王义欣子勰第三子恬为秭归县侯食邑千户继宏后顺帝昇明二年卒国除张倪奴以禽景素功封筑阳县侯食邑千户景素败后故记室参军王螭故主簿何昌㝢并上书讼景素之寃齐受禅建元初故景素秀才刘琎又上书曰臣闻曽子孝于其亲而沈乎水介生忠于其主而焚于火何则仁也不必可依信也不必可恃昔者墨翟议云梯于荆台之下宋人逐之夷叔为卫军隠难于晋公子殪之李牧北逝强胡之旗南拒全秦之卒赵王不圗其功赐以利劒陈蕃白首固义忘生事主汉灵不明其忠卒被刑戮彼数子者皆身栖青云之上而困于泥尘之里诚以危行不容于衰世孤立聚尤于衆人加谗謟蛆蛊其中谤隙蜂飞而至故也臣闻浸润之行骨肉离絶疑似一至君臣易心此中山所以歔欷奏乐孟博所以慷慨囊头者也臣每惟故举将宋建平王之祸悲彻骨髓气疑霜霰今琁鼎启运人神改物生罪尚宥死寃必申臣诚不忍王之负谤而不雪故敢明言其理臣闻孝悌为志者不以犯上曽子不逆薪而㸑知其不为暴也秦仁获麑知其可为𫝊也臣闻王之事献太妃也朝夕不违养甘苦不见色帐下进珍馔太妃未食王投箸辍饭太妃起居有不安王傍行蓬发臣闻求忠臣者于孝子之门安有孝如王而不忠者乎其可明一也当泰始元徽中王公贵人无谒景宁陵者王独抗情而行不以趋时舍义出镇入朝必俛拜陵所王尚不弃先君岂背今君乎其可明二也王博闻而容衆与谏而爱士与人言呴呴若有伤闻人之善誉而进之见人之恶掩而诲之李蔚之蓬庐之寒素也王枉驾而讯之何季穆等宣简王之旧也王提挈以升之王虚已以厚天下之士尚不欲伤一人之心何乃亲戚圗相菹脍乎其可明三也臣昔以法曹参军奉讯于聼朝之末王每断狱降声辞和颜色以待士女之讼时见夏伯以童子缧絷王怆然改貎用不加刑徐州尝嵗饥王散秩粟俸帛以继民之乏蠲理寃疑咸息繇务所在皆有爱于民臣闻善人国之纪也安有仁于民庶而虐其宗国者乎其可明四也王修身洁行言无近杂内去声酌之娱外无田弋之好每所临践不加穿筑直衞不䌓第宅无改荆州髙斋刻楹柏构王废而不处昔朝廷欲赐王东陵甲第又辞而不当两宫所遗珍玩尘于笥箧无它嬖私不耽内宠姬嫱数人皆诏令所赐王身食不踰一肉噐用瓦素时有献镂玉噐王顾谓何昌㝢曰我持此安所用哉乃谢而反之王恭已蹈义若此其可明五也王之在荆州也时献太妃初薨宋明帝新弃天下京畿诸王又相继非命王乃徴入为太常楚下人士并劝勿下王谓为臣而距先皇之命不忠为子不奉亲之窀穸不孝于是弃西州之重而匍伏北阙王若志欲倔彊便应髙枕江汉何为屈折而受制于人乎其可明六也王名髙海内义重太山耆㓜懐仁士庶慕德故从昏者忌明同枉者毁正搦弦为钩张一作百行坐欬嚔皆生风尘㑹王季符负辠流谤事㑹谗人之心权丑相扇䲭枭奋翼王虽遘愍离凶而诚分弥款散情中孚挥㡿满素虞玩之衔使归旋世子入质京邑续解徐州请身东第后求㑹稽降阶外抚虞玩殷焕实为诠译诚心殷勤备留圣聼王若侜张跋扈何事若斯其可明七也自是以后日同殊论苍梧之衰德既彰羣小之姦慝弥广下盈其毒上不可依时长王并见诛锄公卿如蹈虎尾衆人翕翕莫不注仰于王厢合诸人同谋异志王心不从利忠不背本执周天赐而斩之以距王宜与等遣司马孙谦归款朝廷王若欲拟非觊宁当如此乎其可明八也又是年五月以后道路皆谓阮佃夫等欲潜圗宫禁因兵北袭而黄回髙道庆等传构其事武人奖乱更相恐胁至六月而京师徴赋车徒将讲衆北垒都鄙疑骇佥言衅作垣袛祖因民情嚣荡扬声北奔绐辞惑衆穷乱极祸㑹州人自都还説掖门已闭殊不知台中安不王既素籍异论谓为信然収率疲弱志在投散冰炭在懐但恐迟后何圗兵以顺出翻为逆动乎夫往来之人諠譁幻惑皆出辇毂非从徐州起也且台以六月晦夜无何唿北兵已至皆登陴抽刃而朱方七月朔犹缓帯从容其晚闻京都变乱始乃鸠兵简甲耳王岂先造祸哉其可明九也王闻京室有难坐不安食不甘言及太后未尝不交巾掩泣又临危之际抚楹而叹曰吾恐三才于斯絶矣兹岂不诚在本朝以天下为忧乎自非深忠逺槩孰能身灭之不恤独眷眷国家安危哉其可明十也夫王起兵之日止在匡救昏难放殛姦盗非他故也请较言之当时君臣之道治乱云何杨运长阮佃夫为有辠邪为无辠邪若其无辠何故为戮若其有辠讨之何辜王岂不知君亲之无将乎顾以救火之家岂遑先白丈人非不恭也徒以运属陵䘮智力无所用之蹉跌倾覆此乃时也岂谓反乎果然今日王亡明日宋亡王何负于社稷何愧于天下哉臣闻武王克商未及下车而封王子之墓汉髙定天下过大梁蹑燕代脩信陵之祀存望诸之裔晋世受命亦追王凌之寃而诏其孙为郎夫比干殷辛之罪人也无忌魏之疑臣也乐毅燕之逃将也彦云齐之贼而晋害也适逢圣明之君革运创制昭功诚荡嫌怨清议以天下之善也或殊世而相明故四贤咸济其令问三后驰光于万叶君子荣其辉小人服其义今陛下尊英雄之髙轨振逸世之竒声何至仍衰世之异议以掩贤人之名哉若王之中外不明终始慆德臣惧方今之人不复为善矣且世之兴衰何代无有今齐苖裔万世之后其能无汚隆乎茍前良可废何以劝后之能者伏愿上同周汉西晋之如彼下为来𦙍垂范之如此傥能降明诏笺枉道使往王得洗谤议拯㝠魂赐以王礼反葬则民之从义犹若囘风之卷草也臣闻鹳鸣臯垤则降隂吐雨腾蛇耸跃而沈云欝㝠但伤臣言轻落毛身如横芥神髙聼邈终焉莫省直欲内不负心庶将来知王之意耳又不省至今上即位乃下诏曰宋建平王刘景素名父之子少敦清尚虽末路失圗而原心有本年流运改宜𢎞优泽可聼以王礼还葬旧墓晋熙王昶字休道文帝第九子也元嘉二十二年年十嵗封义阳王食邑二千户二十七年为辅国将军南彭城下邳二郡太守元凶弑立加散骑常侍世祖践祚迁太常出为东中郎将㑹稽太守寻监㑹稽东阳临海永嘉新安五郡诸军事孝建元年立东扬州郡昶为刺史东中郎将如故进号后将军大明元年徴为秘书监领骁骑将军加散骑常侍迁中军将军南彭城下邳二郡太守又出为都督江州郢州之西阳豫州之新蔡晋熙二郡诸军事前将军江州刺史三年徴为䕶军将军给鼓吹一部增邑千户转中书令中军将军寻以本号开府仪同三司加散骑常侍太常从世祖南廵坐斥皇太后龙舟免开府寻又以加授前废帝即位出为使持节都督徐兖南兖青冀幽六州豫州之梁郡诸军事征北将军徐州刺史加散骑常侍开府如故昶轻訬褊急不能祗事世祖大明中常被嫌责民间喧然常云昶当有异志永光景和中此声转甚废帝既诛羣公弥纵狂悖常语左右曰我即大位来遂未常戒严使人邑邑江夏王义恭诛后昶表入朝遣典籖蘧法生衔使帝谓法生曰义阳太宰谋反我正欲讨之今知求还甚喜又屡诘问法生义阳谋反何故不启法生惧祸叛走还彭城帝因此北讨亲率衆过江法生既至昶即聚衆起兵统内诸郡并不受命斩昶使将佐文武悉懐异心昶知其不捷乃夜与数十骑开门北奔索虏弃母妻唯擕爱妾一人作丈夫服亦骑马自随昶家还都二妾各生一子时太宗已即位名长者曰思逺小者曰懐逺寻并卒追封懐逺为池阳县侯食邑千户泰始六年以第六皇子燮字仲绥继昶改昶封为晋熙王燮袭爵食邑三千户太宗既以燮继昶乃下诏曰夫虎狼䕶子猴援负孙毒性薄情亦有仁爱故识念气类尚均羣品况在人伦可忘天属晋熙太妃谢氏沈刻无亲物理罕比征北公虽孝道无替而遭此不慈自少及长阙恩鞠之乃至休否莫闗寒温不访晨昏屏塞定省靡因事无违忤动致诮责毒句发口人所难闻加恶备苦过于雠隙遂事愤于宗姻义伤于行路公故妃郗氏妇礼无违逢此严酷遂以忧卒用夭盛年又谢氏食则丰珍衣则文丽奉已之余播覃羣下而诸孙纩不温体食不充饥付于姆妳之手纵以任军之路遇其所生弃若粪土繿缕比于重囚穷困过于下使诚皇规方逺沙塞将一公修短不讳亦难豫圗兼妾女累弱一第领主防闲之道人理斯急朕所以诏第六子燮奉公为𦙍欲以毗整一门为公继绍但谢氏待骨肉至亲尚相弃蔑况以义合免苦为难患萌防渐危机湏断便可还其本家削絶蕃秩先是改谢氏为射氏时主㓜时艰宗室寡弱元徽元年燮年四嵗以为使持节监郢州豫州之西阳司州之义阳二郡诸军事征虏将军郢州刺史以黄门郎王奂为长史摠府州之任明年太尉江州刺史桂阳王休范举兵逼朝廷燮遣中兵参军冯景祖袭寻阳休范留中兵参军毛思连州别驾程罕之居守开门诣景祖降进燮号安西将军加督江州诸军事复昶所生谢氏为晋熙国太妃四年又进燮镇西将军加鼔吹一部顺帝即位徴为使持节都督扬南徐二州诸军事抚军将军扬州刺史先是齐世子为燮安西长史行府州事时亦被徴为左卫将军与燮俱下㑹荆州刺史沈攸之举兵反世子因奉燮镇寻阳之盆城㨿中流为内外形援攸之平燮还京邑齐王为南徐州燮解督南徐进督南豫江州诸军事进号中军将军开府仪同三司迁司徒齐受禅解司徒降封隆安县侯食邑千五百户谋反赐死始安王休仁文帝第十二子也元嘉二十九年年十嵗立为建安王食邑三千户孝建三年为秘书监领歩兵校尉寻都督南兖徐二州诸军事冠军将军南兖州刺史大明元年入为侍中领右军将军四年出为湘州刺史加散骑常侍加号平南将军八年迁使持节督江州南豫州之晋熙新蔡郢州之西阳三郡诸军事安南将军江州刺史未拜徙为散骑常侍太常又不拜仍为䕶军将军常侍如故前废帝永光元年迁领军将军常侍如故景和元年又迁使持节都督雍梁南北秦四州诸军事安西将军宁蛮校尉雍州刺史未之任留为散骑常侍䕶军将军又加特进左光禄大夫给鼓吹一部时废帝狂悖无道诛害羣公忌惮诸父并囚之殿内殴捶凌曵无复人理休仁及太宗山阳王休祐形体并肥壮帝乃以竹笼盛而称之以太宗尤肥号为猪王号休仁为杀王休祐为贼王以三王年长尤所畏惮故常录以自近不离左右东海王袆凡劣号为驴王桂阳王休范巴陵王休若年少故并得从容尝以木槽盛饭内诸杂食搅令和合掘地为坑穽实之以泥水倮太宗内坑中和槽食置前令太宗以口就槽中食用之为欢笑欲害太宗及休仁休祐前后以十数休仁多计数每以笑调佞谀悦之故得推迁常于休仁前使左右淫逼休仁所生杨太妃左右并不得已顺命以至右卫将军刘道隆道隆欢以奉㫖尽诸丑状时廷尉刘蒙妾孕临月迎入后宫冀其生男欲立为太子太宗尝忤㫖帝怒乃倮之縳其手脚以杖贯手脚内使人檐付太官曰即日屠猪休仁笑谓帝曰猪今日未应死帝问其故休仁曰待皇太子生杀猪取其肝肺帝意乃解曰且付廷尉一宿出之帝将南逰荆湘二州明旦欲杀诸父便发其夕太宗克定祸难殒帝于华林园休仁即日推崇太宗便执臣礼明旦休仁出住东府时南平庐陵敬猷兄弟为废帝所害犹未殡殓休仁休祐同载临之开帷欢笑奏鼔吹往反时人咸非焉先是废帝进休仁为骠骑大将军开府仪同三司常侍如故未拜太宗令书以为使持节侍中都督扬南徐二州诸军事司徒尚书令扬州刺史加班劒二十人给三望十五乘时刘道隆为䕶军休仁请求解职曰臣不得与此人同朝上乃赐道隆死寻诸方逆命休仁都督征讨诸军事増班劒三十人出据虎槛进据赭圻寻领太子太𫝊摠统诸军随宜应接中流平定休仁之力也初行与苏侯神结为兄弟以求神助及事平太宗与休仁书曰此段殊得苏侯兄弟力増休仁邑四千户固辞乃受千户上流虽平薛安都㨿彭城招引索虏复都督北讨诸军事又増邑三千户不受时豫州刺史殷琰据夀阳未平晋平王休祐先督征讨诸军事休祐出领江陵休仁代督西讨诸军事泰始五年进都督豫司二州休仁年与太宗隣亚俱好文籍素相爱友及废帝世同经危难太宗又资其权谲之力泰初初四方逆命兵至近畿休仁亲当矢石大勲克建任总百揆亲寄甚隆朝野四方莫不辐凑上渐不悦休仁悟其㫖其冬表解扬州见许六年进位太尉领司徒固让又加漆轮车劎履太宗末年多忌讳猜害稍甚休仁转不自安及杀晋平王休祐忧惧弥切其年上疾笃与杨运长等为身后之计虑诸弟彊盛太子㓜弱将来不安运长又虑帝晏驾后休仁一旦居周公之地其軰不得秉权弥賛成之上疾尝暴甚内外莫不属意于休仁主书以下皆往东府休仁所亲信豫自结纳其或直不得出者皆恐惧上既宿懐此意至是又闻物情向之乃召休仁入见既而又谓曰夕可停尚书下省宿明可早来其夜遣人赍药赐休仁死时年三十九上寝疾乆内外隔絶虑人情有同异自力乘轝出端门休仁死后乃诏曰夫无将之诛谅惟通典知咎自引实有偏介刘休仁地属密亲位居台重朕友寄特深宠秩兼茂不能𢎞赞国猷裨宣政道而自处相任妄生猜嫌侧纳羣小之説内懐不逞之志晦景蔽迹无事阳愚因近疾患沉笃内外忧悚休仁规逼禁兵谋为乱逆朕曲惟天伦未忍明法申诏诰砺辨覈事原休仁慙恩惧罪遽自引决追寻悲痛情不自胜思屈法科以申矜悼可宥其二子并全封爵但家国多虞衅起台辅永寻既徃感慨追深有司奏曰臣闻明罚无亲情屈于司纲国典有经威申于义灭是以梁赵之诛跣出称过来言之罚克入致动谨案刘休仁苞蓄祸迹事蔽于天明窜匿沉姦情宣于民聼自以属居戚近早延恩睦异礼殊义望越常均往嵗授钺南讨夲非才命启行浓湖特以亲摄仰遵庙略俯借衆効属承泰运窃附成勲而亟叨夭功多自臧伐既圣明御㝢躬览万机百司有纪官方无越而休仁矜勲怙贵自谓应总朝权遂妄生疑难深自猜外故司空晋平刺王休祐少无令业长滋贪暴莅任陜荆毒流西夏编户嗟散列邑凋虚圣泽含𢎞未明正宪亟与休仁论其愆迹辞意既宻不宜传广遂饰容㫖反相劝激休祐以休仁位居朝右任遇优崇必能为己力援故深相党结休祐于是输金荐寳承颜投意造䣛之间必论朝政遂无日不俱行无时不同宿声酣聚集宻语清闲休仁含姦扇惑善于计数説休祐使外託专慎之法密行贪诈之心谓朝廷不觉人莫之悟休祐遂乃外积恐惧内协祸心既得赞激凶慝转炽与休仁共为姦谋潜伺机隙圗造衅变规肆凶狡休仁致殒仓卒实维天诛而晋平国太妃妾邢不能追慙子恶上感曲恩更懐不逞巫蛊呪诅休仁因圣躬不和猥谋姦逆灭道反常莫斯为甚殛肆朝市庶申国刑而法网未加自引厥命天慈矜厚减法崇恩赐全二息及其爵封斯诚𢎞风旷德贯絶通古然非所以弃恶流衅惩惧乱臣者也臣等参议谓宜追降休仁为庶人絶其属籍见息悉徙逺郡休祐愆谋始露亦宜裁黜徙削之科一同旧凖収邢付狱依法穷治诏曰邢匹妇狂愚不足与计休仁知衅自引情有追伤可特为降始安县王食邑千户并停伯融等流徙聼袭封爵伯猷先绍江夏国令还本赐爵乡侯上既杀休仁虑人情惊动与诸方镇及诸大臣诏曰休仁致殒卿未具悉事之始末今疏以相示休祐贪恣非政法网之所不容昔汉梁孝王淮南厉王无它衅悖正以越汉制度耳况休祐吞嚼聚敛为西数州之蝗取与鄙虐无复人情屡得王景文褚渊沈攸之等启陈其辠恶转不可容吾笃兄弟之恩不欲致之以法且每恨大明兄弟情薄亲见休祐屯苦之时始得寛宁弥不忍问所以改授徐州冀其去朝廷近必应能自悛革及拜徐州未及之任便徴动万端暴浊愈甚既每为民蠹不可复全休仁身粗有知解兼为宰相又吾与其兄弟情昵特复异常颇与休仁论休祐衅状休祐以休仁为吾所亲必应知吾意又云休仁言对能为损益遂多与财赂深相结事乃寑必同宿行必共车休仁性软易感説遂成缱绻共为一家是吾所吐密言一时倒写吾与休仁少小异常唯虚心信之初不措疑虽尔犹虑清闲之时非意脱有闻者吾近向休祐推情戒训严切休祐更不复致疑休祐死后吾将其内外左右问以情状方知言语漏泄并具之由弥日懊惋心神萎孰休仁又説休祐云汝但作佞此法自足安我常秉许为家从来颇得此力但试用看有验不休祐从之于是大有献奉言多乖实积恶既不可恕自休祐殒亡之始休仁欵曲共知休仁既无辠衅主相本若一体吾之推意初无有间休祐贪愚为天下所疾致殒之本为民除患兄弟无复多人弥应思弔不咸益相亲信休祐平生狼抗无頼吾虑休仁往哭或生祟祸且吾尔日本办仗往哭晚定不行吾所以为设方便唿入在省而休仁得吾召入大自惊疑遂入辞杨太妃颜色状意甚与常异既至省杨太妃骤遣监子去来参察从此日生嫌惧而吾之推情初不疑觉从休祐死后吾再幸休仁第饮噉极日排合入内初无猜防休仁坐生嫌畏一日吾春中多期射雉每休仁清闲多往雉场中或敇使陪辇及不行日多不见之每值宵休仁輙语左右云我已复得今一日及在房内见诸妓妾恒语我云不知朝夕见底若一旦死去作鬼亦不取汝取汝正足乱人耳休祐死时日已三晡吾射雉始从雉场出休仁从骑在右伏野中吾遣人召之称云腹痛不堪骑马尔时诸王车皆停在朱雀门里日既暝不暇逺唿车吾衣书车近在离门里敕唿来下油幢络拟以载之吾由来谙悉其体有冷患闻腹痛知必是冷乃敕太医上省送供御髙梁姜饮以赐之休仁得饮忽大惊告左右称败今日了左右答曰此饮是御师名封题休仁乃令左右先饮竟犹不甚信乃僶俛噬之裁进一合许妄生嫌贰事事如是由来十日五日一就问太妃自休祐死后每吾诏必先至杨太妃问如分别状休仁由来自营府国兴生文书二月中史承祖赍文书呈之忽语承祖云我得成许那何烦将来吾虚心如旧不复见信既懐不安大自嫌恐惟以情理不容复有善心休仁既经南讨与宿卫将帅经习狎共事相识者布满外内常日出入于厢下经过与诸相识将帅都不交言及吾前者积日失适休仁出入殿省诸卫主帅裁相悉者无不和颜厚相抚劳尔时吾既甚恶意不欲见外人悠悠所传互言差剧休仁规欲闻知方便使昙度道人及劳彦逺屡求启阚觇吾起居及其所启皆非急事吾意亦不厝疑吾与休仁亲情实异年少以来恒相追随情向大趣亦往往多同难否之日毎共契阔休仁南讨为都统既有勲绩状之于心亦何极已但休仁于吾望既不轻小人无知亦多挟背向既生猜贰不复自宁夫祸难之由皆意所不悟如其意趣人莫能测事不获已反覆思惟不得不有近日处分夫于兄弟之情不能无厚薄休祐之亡虽复悼念犹可以理割遣及休仁之殒悲愍特深千念不能已己举言伤心事之细碎既不可曲载诏文恐物不必即解兼欲存其儿子不欲穷法为诏之辞不得不云有兵谋非事实也故相报卿知上与休仁素厚至于相害虑在后嗣不安休仁既死痛悼甚至谓人曰我与建安年时相邻少便狎从景和泰始之间勲诚实重事计交切不得不相除痛念之至不能自已今有一事不如与诸侯共説懽适之方于今尽矣因流涕不自胜子伯融妃殷氏所生殷氏呉兴太守冲女也范阳祖翻有医术姿貎又美殷氏有疾翻入视脉説之遂通好事泄遣还家赐死伯融歴南豫州刺史琅邪临淮二郡太守宁朔将军广州刺史不之职废徙丹杨县后废帝元徽元年还京邑袭封始兴王弟伯猷初出继江夏愍王伯禽封江夏王邑二千户休仁死后还本与伯融俱徙丹杨县后废帝元徽元年赐爵都乡侯建平王景素为逆杨运长等畏忌宗室称诏赐伯融等死伯融时年十九伯猷年十一晋平刺王休祐文帝第十三子也孝建三年年十一封山阳王食邑二千户大明元年为散骑常侍领长水校尉寻迁东扬州刺史未拜徙湘州刺史加号征虏将军四年还为秘书监领右军将军増邑千户迁侍中又迁左中郎将都官尚书又为秘书监领骁骑将军出为使持节都督豫司二州南豫州之梁郡诸军事右将军豫州刺史景和元年入朝进号镇西大将军仍迁散骑常侍镇军大将军开府仪同三司太宗定乱以为使持节都督荆湘雝益梁宁南北秦八州诸军事骠骑大将军荆州刺史开府常侍如故又改都督江郢雝湘五州江州刺史又改都督江南豫司州南豫州刺史改都督豫江司三州豫州刺史时豫州刺史殷琰据夀阳反叛休祐出镇歴阳督刘勔等讨琰琰未平勔筑长围守之休祐复徙都督荆湘雝益梁宁南北秦八州诸军事荆州刺史持节常侍将军开府并如故増封二千户受五百户以山阳荒敝改封晋平王休祐素无才能彊梁自用大明之世年尚少未得自专至是贪淫好财色在荆州裒刻所在多营财货以短钱一百赋民田登就求白米一斛米粒皆令彻白若有破折者悉删简不受民间籴此米一升一百至时又不受米评米责钱凡诸求利皆悉如此百姓嗷然不复堪命泰始六年徴为都督南徐南兖徐兖青冀六州诸军事南徐州刺史加侍中持节将军如故上以休祐贪虐不可莅民留之京邑遣上佐行府州事休祐狠戾彊梁前后忤上非一在荆州时左右苑景达善弹棊上召之休祐留不遣上怒诘责之曰汝刚戾如此岂为下之义积不能平且虑休祐将来难制欲方便除之七年二月车驾于巖山射雉有一雉不肯入场日暮将反令休祐射之语云不得雉勿归休祐时从在黄麾内左右从者并在部伍后休祐便驰去上遣左右数人随之上既还前驱清道休祐人从悉分散不复相得上因遣夀寂之等诸将追之日己欲闇与休祐相及逼令坠马休祐素勇壮有气力奋拳左右排击莫得近有一人后引隂因顿地即共殴拉杀之乃遣人驰白上行唱骠骑落马上曰骠骑体大落马殊不易即遣御医络驿相系顷之休祐左右人至乆已絶去车脚舆以还第时年二十七追赠司空持节侍中都督刺史如故给班劒二十人三望车一乘时巴陵王休若在江陵其日即驰信报休若曰吾与骠骑南山射雉骠骑马惊与直阁夏文秀马相蹹文秀堕地骠骑失鞚马惊触松树堕地落硎中时顿闷不识人故驰报弟其年五月追免休祐为庶人长子仕荟早卒次子宣翊为世子为宁朔将军湘州刺史未拜免废次士𢎞继鄱阳哀王休业袭封被废还本次宣彦封原丰县侯为宁朔将军彭城太守未拜免废次宣谅次宣曜出继南平穆王铄封被废还本次宣景次宣梵次宣觉次宣受次宣则次宣直次宣季凡十三子并徙晋平郡太宗寻病见休祐为祟乃遣前中书舍人刘休至晋平抚慰宣翊等上遂崩后废帝元徽元年聼宣翊等还都顺帝昇明三年谋反并赐死鄱阳哀王休业文帝第十五子也孝建二年年十一封鄱阳王食邑三千户三年薨追赠太常大明六年以山阳王休祐次子士𢎞嗣封被废还本国除临庆冲王休倩文帝第十六子也孝建元年年九嵗疾笃封东平王食邑二千户未拜薨大明七年立第二十七皇子子嗣为东平王绍休倩后太宗泰始二年还本国絶六年以第五皇子智丹为东平王继休倩未拜薨其年追改休倩为临庆王以临贺郡为临庆国立第八皇子跻为临庆王食邑二千户继休倩后明年还本国休倩太祖所爱故前后屡加绍嗣新野懐王夷父文帝第十七子也元嘉二十九年薨时年六嵗太宗泰始五年追加封谥巴陵哀王休若文帝第十九子也孝建三年年九嵗封巴陵王食邑二千户大明二年为冠军将军南琅邪临淮二郡太守徙南彭城下邳二郡太守将军如故四年出为都督徐州诸军事刺史将军如故増督豫州之梁郡増邑千户明年徴为散骑常侍左右郎将呉兴太守复徴为散骑常侍太常未拜前废帝永光元年迁左衞将军太宗泰始元年迁散骑常侍中书令领衞尉未拜复为左卫将军常侍卫尉如故又未拜出为使持节都督㑹稽东阳永嘉临海新安五郡诸军事领安东将军㑹稽太守率衆东讨进督吴吴兴晋陵三郡寻加散骑常侍进号卫将军给鼓吹一部又进督晋安二郡诸军事二年迁梁雍南北秦四州荆州之竟陵随二郡诸军事宁蛮校尉雍州刺史持节常侍将军如故増邑二千户受三百户前在㑹稽录事参军陈郡谢沈以謟佞事休若多受贿赂时内外戒严普着袴褶沈居母䘮被起声乐酣饮不异吉人衣冠既无殊异并不知沈居䘮尝自称孤子衆乃骇愕休若坐与沈䙝黩致有姦私降号镇西将军又进卫将军典籖夏寳期事休若无礼系狱启太宗杀之虑不被许启未报辄于狱行刑信反果锢送而寳期已死上大怒与休若书曰孝建大明中汝敢行此耶使其母加杖三百降号左将军贬使持节都督为监行雝州刺史使宁蛮校尉削封五百户四年迁使持节都督湘州诸军事行湘州刺史如故六年荆州刺史晋平王休祐入以休若监荆州事进号征南将军湘州刺史仍为都督荆湘雝益梁宁南北秦八州诸军事征西将军荆州刺史持节如故寻加散骑常侍又进号征西大将军开府仪同三司七年晋平王休祐被杀建安王休仁见疑京邑譌言休若有至贵之表太宗以言报之休若内甚忧惧㑹被徴代休祐为都督南徐南兖徐兖青冀六州诸军事征北大将军南徐州刺史持节常侍开府如故休若腹心将佐咸谓还朝必有大祸中兵参军京兆王敬先固陈不宜入劝割据荆楚以距朝廷休若伪许之敬先既出执录驰使白太宗敬先坐诛死休若至京口建安王休仁又见害益懐危虑上以休若和善能谐缉物情虑将来倾㓜主欲遣使杀之虑不奉诏徴入朝又恐猜骇乃为迁休若为都督江郢司广交豫州之西阳新蔡晋熙湘州之始兴四郡诸军事车骑大将军江州刺史持节常侍开府如故徴还召拜手书殷勤使赴七月七日即于第赐死时年二十四赠侍中司空持节都督刺史如故给班劎二十人三望车一乘休若既死上与骠骑大将军桂阳王休范书曰外间有一师姓徐名绍之状如狂病自云为涂歩郎所使去三月中忽云神语道巴陵王应作天子汝使巴陵王密知之于是师便访覔休若左右人不能得东宫典书姓何者相识数去来师解神语东宫典书具道神语东宫典书答云我识巴陵间一左右当为汝向道数日东宫典书复来语师云我已为汝语巴陵左右道因达巴陵巴陵具知云莫声但聼又顷者史官奏天文占候颇云休若应挟异端神道芒昧乃不可全信然前后相凖略亦不无髣髴且帖肆间自大明以来有若好之謡于今未止诏若百重章句皆配以美辞美事诸不逞之徒咸云必是休若休若且知道路有异音里巷有若好之謡在西已竒惧致王敬先吐猖狂之言近休祐休仁被诛休若弥不自安又左右多是不相当负罪之徒恒説以道路之言叩动之相与唱云万民之心属在休若感激其意寻休若从来心迹殊有可嫌刘亮问髙次祖汝一应识此人当给休若休若在东纵恣羣下无本末还朝被贬爵位小退次祖被亮使归过问讯大泣语次祖云我东行是一段功在郡横为羣小軰过失大被贬降我实愤怨不解刘辅国何意不作次祖答云刘辅国䝉朝廷生成之恩岂容有此理推此已是有竒意吾使诸王在蕃正令优游而已本不以武事而休若在西广召弓马健儿都不启闻又戾道明等昔亲为贼罪应万死休若至西大信遇之乃潜将往不启京吾知汝意谓休若处奉因事事何如心迹既不复可测因其还朝在第与书事事诘诮于内许密自引分状如暴疾致故差得于其名位及见子悉得全也休若既是汝弟使其狼心得申者汝得守冶城边作太尉公邪非但事关计亦于汝甚切汝可密白荀太妃令知庐江王袆昔在西州故上云冶城边也休若子冲始袭封顺帝昇明三年薨㑹齐受襌国除史臣曰诗云不自我先不自我后古人畏乱世也太宗晚途疑隙内成寻斧所加先自至戚晋刺以犷暴摧躯巴哀由和良酖体保身之路未知攸适昔之戒子慎勿为善将逺有以乎宋书卷七十二卷七十二考证宋书卷七十二考证南平穆王铄传贼多作虾蟆车以填堑肉薄攻城肉薄义见前监本讹因薄南史讹内薄今改正建平宣简王宏传又临危之际抚楹而叹楹一本作槛宋书卷七十二考证宋书卷七十三钦定四库全书宋书卷七十三梁沈约撰列传第三十三颜延之颜延之字延年琅邪临沂人也曽祖含右光禄大夫祖约零陵太守父显䕶军司马延之少孤贫居负郭室巷甚陋好读书无所不览文章之美冠絶当时饮酒不䕶细行年三十犹未婚妹适东莞刘宪之穆之子也穆之既与延之通家又闻其美将仕之先欲相见延之不徃也后将军吴国内史刘栁以为行参军因转主簿豫章公世子中军行参军义熙十二年髙祖北伐有宋公之授府遣一使庆殊命参起居延之与同府王参军俱奉使至洛阳道中作诗二首文辞藻丽为谢晦傅亮所赏宋国建奉常郑鲜之举为博士仍迁世子舍人髙祖受命补太子舍人鴈门人周续之隠居庐山儒学着称永初中徴诣京师开馆以居之髙祖亲幸朝彦毕至延之官列犹卑引升上席上使问续之三义续之雅仗辞辩延之每折以简要既连挫续之上又使还自敷释言约理畅莫不称善徙尚书仪曹郎太子中舍人时尚书令𫝊亮自以文义之美一时莫及延之负其才辞不为之下亮甚疾焉庐陵王义真颇好辞义待接甚厚徐羡之等疑延之为同异意甚不悦少帝即位以为正员郎兼中书寻徙员外常侍出为始安太守领军将军谢晦谓延之曰昔荀朂忌阮咸斥为始平郡今卿又为始安可谓二始黄门郎殷景仁亦谓之曰所谓俗恶俊异世疵文雅延之之郡道经汨潭为湘州刺史张纪祭屈原文以致其意曰恭承帝命建旟旧楚访懐沙之渊得捐佩之浦弭节罗潭舣舟汨渚敬祭楚三闾大夫屈君之灵兰薰而摧玉贞则折物忌坚方人讳明洁曰若先生逢辰之缺温风迨时飞霜急节嬴芈遘纷昭怀不端谋折仪尚贞蔑椒兰身絶郢阙迹遍湘干比物荃荪连类龙鸾声溢金石志华日月如彼树芬实颕实发望汨心欷瞻罗思越借用可尘昭忠难阙元嘉三年羡之等诛徴为中书侍郎寻转太子中庶子顷之领歩兵校尉赏遇甚厚延之好酒疎诞不能斟酌当世见刘湛殷景仁専当要任意有不平常云天下之务当与天下共之岂一人之智所能独了辞甚激扬每犯权要谓湛曰吾名噐不升当由作卿家吏湛深恨焉言于彭城王义康出为永嘉太守延之甚怨愤乃作五君咏以述竹林七贤山涛王戎以贵显被黜咏稽康曰鸾翮有时铩龙性谁能驯咏阮籍曰物故可不论涂穷能无恸咏阮咸曰屡荐不入官一麾乃出守咏刘伶曰韬精日沉饮谁知非荒宴此四句盖自序也湛及义康以其辞㫖不逊大怒时延之已拜欲黜为逺郡太祖与义康诏曰降延之为小邦不政有谓其在都邑岂动物情罪过彰着亦士庶共悉直欲选代令思愆里闾犹复不悛当驱往东土乃至难恕自可随事录治殷刘意咸无异也乃以光禄勲车仲逺代之延之与仲逺世素不协屏居里巷不豫人间者七载中书令王球名公子遗务事外延之慕焉球亦爱其材情好甚欵延之居常罄匮球輙赡之晋恭思皇后葬应湏百官湛之取义熙元年除身以延之兼持邑吏送札延之醉投札于地曰颜延之未能事生焉能事死间居无事为庭诰之文今删其䌓辞存其正着于篇曰庭诰者施于闺庭之内谓不逺也吾年居秋方虑先草木故遽以未闻诰尔在庭若立履之方规鉴之明已列通人之规不复续论今所载咸其素蓄本乎生灵而致之心用夫选言务一不尚烦密而至于备议者盖以网诸情非古语曰得鸟者罗之一目而一目之罗无时得鸟矣此其积意之方道者识之公情者徳之私公通可以使神明加向私塞不能令妻子移心是以昔之善为士者必捐情反道合公屏私寻尺之身而以天地为心数纪之夀常以金石为量观夫古先垂戒长老余论杂用细制每以不朽见铭缮筑末迹咸以可乆承志况树德立义収族长家而不思经逺乎曰身行不足遗之后人欲求子孝必先慈将责弟悌务为友虽孝不待慈而慈固植孝悌非期友而友亦立悌夫和之不备或应以不和犹信不足焉必有不信傥知恩意相生情理相出可使家有参柴人皆由损夫内居德本外夷民誉言髙一世处之逾嘿噐重一时体之滋沖不以所能干衆不以所长议物渊泰入道与天为人者士之上也若不能遗声欲人出已知柄在虚求不可校得敬慕谦通畏避矜踞思广监择从其逺猷文理精出而言称未达论问宣茂而不以居身此其亚也若乃闻实之为贵以辩画所克见声之取荣谓争夺可获言不出于户牖自以为道义乆立才未信于仆妾而曰我有以过人于是感茍鋭之志驰倾之望岂悟已挂有识之裁入修家之诫乎记所云千人所指无病自死者也行近于此者吾不愿闻之矣凡有知能预有文论不练之庶士校之羣言通才所归前流所与焉得以成名乎若呻吟于墙室之内喧嚣于党軰之间窃议以迷寡闻妲语以敌要説是短筭所出而非长见所上适值尊朋临座稠览博论而言不入于髙聼人见弃于衆视则慌若迷涂失偶黡如深夜撤烛衔声茹气腆嘿而归岂识向之夸慢祗足以成今之沮丧邪此固少壮之废尔其戒之夫以怨诽为心者未有达无心救得丧多见诮耳此盖臧获之为岂识量之为事哉是以德声令气愈上每髙忿言怼讥每下愈发有尚于君子者宁可不务勉邪虽曰恒人情不能素尽故当以逺理胜之公笇除之岂可不务自异而取䧟庸品乎富厚贫薄事之悬也以富厚之身亲贫薄之人非可以一时处然昔有守之无怨安之不闷者盖有理存焉夫有富厚必有贫薄岂其证然时乃天道若人皆厚富是理无贫薄然乎必不然也若谓富厚在我则宜贫薄在人可乎又不可矣道在不然义在不可而横意去就谬生希幸以为未达至分蚕温农饱民生之本躬稼难就止以仆役为资当施其情愿庀其衣食定其当治递其优剧出之休飨后之捶责虽有劝恤之勤而无霑曝之苦务前公税以逺吏让无急傍费以息流议量时发敛视嵗穰俭省赡以奉己损散以及人此用天之善御生之得也率下多方见情为上立长多术晦明为懿虽及仆妾情见则事通虽在畎亩明晦则功博若夺其常然役其烦务使威烈雷霆犹不禁其欲虽弃其大用穷其细瑖或明灼日月将不胜其邪故曰孱焉则差的焉则闇是以礼道尚优法意从刻优则人自为厚刻则物相为薄耕収诚鄙此用不忒所谓野陋而不以居心也含生之氓同祖一气等级相倾遂成差品遂使业习移其天识世服没其性灵至夫愿欲情嗜宜无间殊或役人而养给然是非大意不可侮也隅奥有灶齐侯蔑寒犬马有秩管燕轻饥若能服温厚而知穿弊之苦明周之德厌滋㫖而识寡嗛之急仁恕之功岂与夫比肌肤于草石方手足于飞走者同其意用哉罚慎其滥惠戒其偏罚滥则无以为罚惠偏则不如无恵虽尔眇末犹扁庸保之上事思反己动类念物则其情得而人心塞矣抃博蒱塞㑹衆之事谐调哂谑适坐之方然失敬致侮皆此之由方其克瞻弥丧端俨况遭非鄙虑将丑折岂若拒其容而简其事静其气而逺其意使言必诤懕賔友清耳笑不倾妩左右悦目非鄙无因而生侵侮何从而入此亦持德之管籥尔其谨哉嫌惑疑心诚亦难分岂唯厚貎蔽智之明深情怯刚之断而已哉必使猜怨愚贤则嚬笑入戾期变犬马则歩顾成妖况动容窃斧束装滥金又何足论是以前王作典明慎议狱而僣滥易意朱公论璧光泽相如而倍薄异价此言虽大可以戒小游道虽广交义为长得在可乆失在轻絶乆由相敬絶由相狎爱之勿劳当扶其正性忠而勿诲必藏其枉情辅以艺业㑹以文辞使亲不可䙝疎不可间每存大德无挟小怨率此往也足以相终酒酌之设可乐而不可嗜嗜而非病者希病而遂𤯝者㡬既𤯝既病将蔑其正若存其正性纾其妄发其唯善戒乎声乐之会可简而不可违违而不背者鲜矣背而非弊者反矣既弊既背将受其毁必能通其碍而节其流意可为和中矣善施者唯发自人心乃出天则与不待积取无谋实并散千金诚不可能赡人之急虽乏必先使施如王丹爱如杜林亦可与言交矣浮华怪饬灭质之具竒服丽食弃素之方动人劝慕倾人顾盻可以逺识夺难用近欲从若覩其淫怪知生之无心为见竒丽能致诸非务则不抑自贵不禁自止夫数相者必有之徴既闻之术人反验之吾身理可得而论也人者兆气二德禀体五常二德有竒偶五常有胜杀及其为人宁无叶沴亦犹生有好丑死有夭夀人皆知其悬天至于丁年乖遇中身迂合者岂可易地哉是以君子道命愈难识道愈坚古人耻以身为溪壑者屏欲之谓也欲者性之烦浊气之蒿蒸故其为害则燻心智耗真情伤人和犯天性虽生必有之而生之德犹火含烟而妨火桂懐蠹而残桂然则火胜则烟灭蠹壮则桂折故性明者欲简嗜䌓者气惛去明即惛难以主一目其以中外羣圣建言所黜儒道衆智发论是除然有之者不患误深故药之者恒苦术浅所以毁道多而义寡顿尽诚难每指可易能易每指亦明之末廉嗜之性不同故畏慕之情或异从事于人者无一人我之心不以己之所善谋人为有明矣不以人之所务失我能有守矣己所谓然而彼定不然奕棊之蔽恱彼之可而㤀我不可学嚬之蔽将求去蔽者念通作介而已流言谤议有道所不免况在阙薄难用筭防接应之方言必出己或信不素积嫌间所袭或性不和物尤怨所聚有一于此何处逃毁茍能反悔在我而无责于人必有达鉴昭其情逺识迹其事日省吾躬月料吾志寛嘿以居洁静以期神道必在何恤人言喭曰富则盛贫则病矣贫之病也不惟形色麤黡或亦神心沮废岂但交友疎弃必有家人诮让非廉深识逺者何能不移其植故欲蠲忧患莫若懐古懐古之志当自同古人见通则忧浅意逺则怨浮昔琴歌于编蓬之中者用此道也夫信不逆彰义必出隠交頼相尽明有相照一面见㫖则情固邱岳一言中志则意入渊泉以此事上水火可蹈以此託友金石可弊岂待充其荣实乃将议报厚之篚筐然后圗终如或与立茂思无忽禄利者受之易易则人之所荣蚕穑者就之艰艰则物之所鄙艰易既有勤倦之情荣鄙又间向背之意此二涂所为反也以劳定国以功施人则役徒属而擅丰丽自理于民自事其生则督妻子而趋耕织必使陵侮不作悬企不萌所谓贤鄙处宜华野同泰人以有惜为质非假严刑有恒为德不慕厚贵有惜者以理葬有恒者与物终世有位去则情尽斯无惜矣又有务谢则心移斯不恒矣又非徒若此而己或见人休事则懃蕲结纳及闻否论则处彰离贰附㑹以从风隠窃以成衅朝吐面誉暮行背毁昔同稽款今犹判戾斯为甚矣又非唯若此而已或凭人恵训借人成立与人余论依人扬声曲存禀仰甘赴尘轨衰没畏逺忌闻形迹又䝉之毁之无度心短彼能私树己拙自崇恒軰㒺顾髙识有人至此实蠹大伦每思防避无通闾伍覩惊异之事或无渉传遭卒廹之变反思安顺若异从己发将尸谤人廹而又迕愈使失度能夷异如裴楷处逼如裴遐可称深士乎喜怒者有性所不能无常起于褊量而止于𢎞识然喜过则不重怒过则不威能以恬漠为体寛愉为噐者大喜荡心㣲抑则定甚怒烦性小忍即歇动无愆容举无失度则物将自悬人将自止习之所变亦大矣岂唯蒸性染身乃将移智易虑故曰与善人居如入芷兰之室乆而不闻其芬与之化矣与不善人居如入鲍鱼之肆久而不知其臭与之变矣是以古人慎所与处唯夫金真玉粹者乃能尽而不汚尔故曰丹可灭而不能使无赤石可毁而不能使无坚苟无丹石之性必慎浸染之由能以懐道为人必存从理之心道可懐而理可从则不议贫议所乐尔或云贫何由乐此未求道意道者瞻富贵同贫贱理固得而自我丧之未为通议苟议不䘮夫何不乐或曰温饱之贵所以荣生饥寒在躬空曰从道取诸其身将非笃论此又通理所用凡生之具岂间定实或以膏腴夭性有以菽藿登年中散云所足与不由外是以称体而食贫嵗愈嗛量腹而炊丰家余飡非粒实息耗意有盈虚尔况心得复劣身获仁富明白入素气志如神虽十旬九饭不能令饥业席三属不能为寒岂不信然且以己为度者无以自通彼量浑四游而干五纬天道𢎞也振河海而载山川地道厚也一情纪而合流贯人灵茂也昔之通乎此数者不为剖判之行必广其风度无挟私殊博其交道无懐曲异故望尘请友则义士轻身一遇拜亲则仁人投分此伦序通允礼俗平一上获其用下得其和世务虽移前休未逺人之适主吾将反本三人至生蹔有之识㓜壮骤过衰耗骛及其间夭欝既难胜言假获存遂又云无㡬柔丽之身亟委土木刚清之才遽为丘壤回遑顾慕虽数纪之中尔以此持荣曽不可留以此服道亦何能平进退我生游观所达得贵为人将在含理含理之贵惟神与交幸有心灵义无自恶偶信天德逝不上慙欲使人沈来化志符往悊勿谓是賖日凿斯宻着通此意吾将忘老如固不然其谁与归值懐所撰略布衆修若备举情见顾未书一赡身之经别在田家节政奉终之纪自着燕居毕义刘湛诛起延之为始兴王濬后军谘议参军御史中丞在任纵容无所举奏迁国子祭酒司徒左长史坐启买人田不肯还直尚书左丞荀赤松奏之曰求田问舍前贤所鄙延之唯利是视轻冐陈闻依傍诏恩拒捍余直垂及周年犹不毕了昧利苟得无所顾忌延之昔坐事屏斥复䝉抽进而曽不悛革怨诽无己交逰阘茸沈迷麴糵横兴讥谤诋毁朝士仰窃过荣増愤薄之性私恃顾盼成彊梁之心外示寡求内怀奔竞干禄祈迁不知极已预䜩班觞肆骂上席山海含容每存遵养爱兼彫虫未忍遐弃而骄放不节日月弥着臣闻声问过情孟轲所耻况声非外来问由己出虽心智薄劣而髙自比拟客气虚张曽无愧畏岂可复弼亮五教増曜台阶请以延之讼田不实妄干天聼以彊凌弱免所居官诏可复为秘书监光禄勲太常时沙门释慧琳以才学为太祖所赏爱每召见常升独榻延之甚疾焉因醉白上曰昔同子参乘袁丝正色此三台之坐岂可使刑余居之上变色延之性既𥚹激兼有酒过肆意直言曽无遏隠故论者多不知云居身清约不营财利布衣蔬食独酌郊野当其为适傍若无人二十九年上表自陈曰臣闻行百里者半于九十言其末路之难也愚心常谓为虚方今乃知其信臣延之人薄宠厚宿尘国言而雪効无从荣牒増广歴尽身彫日叨官次虽容载有涂而妨秽滋积早欲启请余筭屏蔽丑老但时制行及归慕无賖是以腆冐愆非简息干黩耗歇难支质用有限自去夏侵暑入此秋变头齿眩疼根痼渐剧手足冷痺左髀尤甚素不能食顷向减半本犹頼服比倦悸晚年疾所催顾景引日臣班叨首卿位尸封典肃祗朝校尚恧匪任而陵庙衆事有以疾怠宫府觐慰转阙躬亲息㚟庸㣲过宰近邑回泽爰降实加将监乞解所职随就药养伏愿圣慈特垂矜许禀恩明世负报㝠暮仰企端闱上恋㒺极不许明年致事元凶弑立以为光禄大夫先是子竣为世祖南中郎谘议参军及义师入讨竣参定宻谋兼造书檄劭召延之示以檄文问曰此笔谁所造延之曰竣之笔也又问何以知之延之曰竣笔体臣不容不识劭又曰言辞何至乃尔延之曰竣尚不顾老父何能为陛下劭意乃释由是得免世祖登阼以为金紫光禄大夫领湘东王师子竣既贵重权倾一朝凡所资供延之一无所受噐服不改宅宇如旧常乘羸牛笨车逢竣卤簿即屏徃道侧又好骑马遨游里巷遇知旧輙据鞍索酒得酒必頺然自得常语竣曰平生不喜见要人今不幸见汝竣起宅谓曰善为之无令后人笑汝拙也表解师职加给亲信三十人孝建三年卒时年七十三追赠散骑常侍特进金紫光禄大夫如故谥曰宪子延之与陈郡谢灵运俱以词彩齐名自潘岳陆机之后文士莫及也江左称颜谢焉所着并传于世竣别有传竣弟恻亦以文章见知官至江夏王𫝊义恭大司徒录事参军蚤卒太宗即位诏曰延之昔师训朕躬情契兼款前记室参军济阳太守㚟伏勤蕃朝绸缪恩旧可擢为中书侍郎㚟延之第三子也史臣曰出身事主虽义在㤀私至于君亲两事既无同济为子为臣各随其时可也若夫驰文道路军政恒仪成败所因非繋乎此而据笔数辠陵雠犯逆余彼慈亲垂之虎吻以此为忠无闻前诰夫自忍其亲必将忍人之亲自忘其孝期以申人之孝食子放鹿断可识矣记云八十者一子不从政九十者家不从政岂不以年薄桑榆忧患将及虽有职王朝许以辞事况颠沛之道虑在未测者乎自非延年之辞允而义㥦夫岂或免宋书卷七十三卷七十三考证宋书卷七十三考证颜延之传妹适东莞刘宪之穆之子也按穆之三子虑之式之贞之无名宪之者此宪字疑误道经汨潭为湘州刺史张纪祭屈原文以致其意按颜延之集为刺史张邵作篇首称维有宋五年是时湘州刺史正是张邵非纪也凡生之具岂间定实间颜集作简宋书卷七十三考证宋书卷七十四钦定四库全书宋书卷七十四梁沈约撰列传第三十四臧质鲁爽沈攸之臧质字含文东莞莒人父熹字义和武敬皇后弟也与兄焘并好经籍隆安初兵革屡起熹乃习骑射志在立功尝至溧阳溧阳令阮崇与熹共猎值虎突围猎徒并奔散熹直前射之应弦而倒髙祖入京城熹族子穆斩桓脩进至京邑桓𤣥奔走髙祖使熹入宫収圗书器物封闭府库有金饰乐噐髙祖问熹卿得无欲此乎熹正色曰皇上幽逼播越非所将军首建大义劬劳王家虽复不肖无情于乐髙祖笑曰聊以戏卿尔行参髙祖镇军事员外散骑侍郎重参镇军军事领东海太守以义功封始兴县五等侯又参髙祖车骑中军军事髙祖将征广固议者多不同熹从容言曰公若凌威北境拯其涂炭宁一六合未为无期髙祖曰卿言是也及行熹求从不许以为建威将军临海太守郡经兵㓂百不存一熹绥缉纲纪招聚流散归之者千余家孙季髙海道袭广州路由临海熹资给发遣得以无乏徴拜散骑常侍母忧去职顷之讨刘毅起为宁朔将军从征事平髙祖遣朱龄石统大衆伐蜀命熹竒兵出中水以本号领建平巴东二郡太守蜀主谯纵遣大将谯抚之万余人屯牛脾又遣谯小苟重兵塞打鼻熹至牛脾抚之战败退走追斩之小苟闻抚之死即便奔散成都既平熹遇疾义熙九年卒于蜀郡牛脾县时年三十九追赠光禄勲质少好鹰犬善蒱博意钱之戏长六尺七寸出靣露口秃顶拳髪年未二十髙祖以为世子中军行参军永初元年为员外散骑侍郎从班例也母忧去职服阕为江夏王义恭抚军以轻薄无检为太祖所知徙为给事中㑹稽宣长公主每为之言乃出为建平太守甚得蛮楚心南蛮校尉刘湛还朝称为良守迁宁逺将军歴阳太守仍迁竟陵江夏内史复为建武将军巴东建平二郡太守吏民便之质年始出三十屡居名郡渉猎史籍尺牍便敏既有气干好言兵权太祖谓可大任欲以为益州事未行徴为使持节都督徐兖二州诸军事宁逺将军徐兖二州刺史在镇奢费爵命无章为有司所纠遇赦与范曅徐湛之等厚善曅谋反量质必与之同㑹事发复为建威将军义兴太守元嘉二十六年太祖谒京陵质朝丹徒与何朂檀和之并功臣子时共上礼太祖设燕尽欢赐布千匹二十七年春迁南谯王义宣司马宁朔将军南平内史未之职㑹索虏大帅拓跋焘围汝南汝南戍主陈宪固守告急太祖遣质轻往夀阳即统彼军与安蛮司马刘康祖等救宪虏退走因使质伐汝南西境刀壁等山蛮大破之获万余口迁太子左衞率坐前伐蛮枉杀队主严祖又纳靣首生口不以送台免官是时上大举北讨质白衣与骠骑司马王方回等率军出许洛安北司马王𤣥谟攻滑台不拔质请乘驿代将太祖不许虏侵徐豫拓跋焘率大衆数十万遂向彭城以质为辅国将军假节置佐率万人北救始至盱眙焘已过淮宂从仆射胡崇之领质府司马澄之副太子积弩将军毛熙祚亦受统于质盱眙城东有髙山质虑虏据之使崇之澄之二军营于山上质营城南虏攻崇之澄之二营崇之等力战不敌衆散并为虏所杀虏又攻熙祚熙祚所领悉北府精兵幢主李灌率厉将士杀贼甚多队主周之外监扬方生又率射贼贼垂退㑹熙祚被创死军遂散乱其日质案兵不敢救故二营一时覆没初仇池之平也以崇之为龙骧将军北秦州刺史守百顷行至浊水为索虏所克举兵败散崇之及将佐以下皆为虏所执后得叛还至是又为虏所败焉熙祚司州刺史脩之兄子也崇之熙祚并赠正员郎澄之事在祖父焘传三营既败其夕质军亦奔散弃辎重器甲单七百人投盱眙盱眙太守沈璞完为守战之备城内有实力三千质大喜因共守虏初南出后无资粮唯以百姓为命及过淮食平越石鼈二屯谷至是抄掠无所人马饥困闻盱眙有积粟欲以为归路之资既破崇之等一攻城不㧞便引衆南向城内増脩守备莫不完严二十八年正月初焘自广陵北返便悉力攻盱眙就质求酒质封溲便与之焘怒甚筑长围一夜便合开攻道趣城东北运东山土石填之虏又恐城内水路遁走乃引大船欲于军山作浮桥以絶淮道城内乘舰逆战大破之明旦贼更方舫为桁桁上各严兵自卫城内更击不能禁遂于军山立桁水陆路并断焘与质书曰吾今所遣鬭兵尽非我国人城东北是丁零与胡南是三秦氐羌设使丁零死者正可减常山赵郡贼胡死正减并州贼氐羌死正减闗中贼卿若杀丁零胡无不利质答书曰省示具悉姦怀尔自恃四脚屡犯国疆诸如此事不可具説王𤣥谟退于东梁坦散于西尔谓何以不闻童謡言邪虏马饮江水佛狸死卯年此期未至以二军开饮江之径尔㝠期使然非复人事寡人受命相灭期之白登师行未逺尔自送死岂容复令生全飨有桑干哉但尔徃攻此城假令寡人不能杀尔尔由我而死尔若有幸得为乱兵所杀尔若不幸则生相鏁缚载以一驴直送都市我本不圗全若天地无灵力屈于尔韲之粉之屠之裂之如此未足谢本朝尔识智及衆力岂能胜苻坚邪顷年展尔陆梁者是尔未饮江太嵗未卯年故尔斛兰昔深入彭城值少日雨只马不返尔岂忆邪即时春雨已降四方大衆始就云集尔但安意攻城莫走粮食阙乏者告之当出廪相饴得所送劒刀欲令我挥之尔身邪甚苦人附反各自努力无烦多云是时虏中童謡曰轺车北来如穿雉不意虏马饮江水虏主北归石济死虏欲渡江天不徙故质答引焘大怒乃作铁床于其上施铁鑱云破城得质当坐之此上质又与虏衆书曰示诏虏中诸士庶狸伐见与书如别等正朔之民何为力自取如此大丈夫岂可不知转祸为福邪今冩台格如别书自思之时购斩焘封开国县侯食邑一万户赐布绢各万匹虏以钩车钩垣楼城内繋以彄絙数百人呌唤引之车不能退既夜以木桶盛人悬人出城外截钩能获之明日又以冲车攻城城土坚宻每至頺落不过数升虏乃肉薄登城分番相代坠而复升莫有退者杀伤万计虏死者与城平又射杀髙梁王如此三旬死者过半焘闻彭城断其归路京邑遣水军自海入淮且疾疫死者甚衆二月二日乃解围遁走上嘉质功以为使持节监雍梁南北秦四州诸军事冠军将军宁蛮校尉雍州刺史封开国子食邑五百户明年太祖又北伐使质率所统见力向潼关质顿兵近郊不肯时发独遣司马柳元景屯兵境上不时进军质又顾恋嬖妾弃营单马还城散用台库见钱六七百万为有司所纠上不问也元凶弑立以质为丹阳尹加征虏将军质家遣门生师顗报质具太祖崩问质疏顗所言驰告司空义宣又遣州祭酒从事田颖起衔命报世祖率衆五千驰下讨逆自阳口进江陵义宣质诸子在都邑闻质举义并逃亡劭欲相慰恱乃下书曰臧敦等无因自骇急便窜逸迷昧过甚良可怪叹质国戚勲臣忠诚笃亮方当显位赞翼京辇而子弟波迸伤其乃怀可遣宣譬令还咸复本位劭寻录得敦使大将军义恭行训杖三十厚给赐之义宣得质报即日举兵驰信报世祖板进质号征北将军质迳赴寻阳与世祖同下世祖至新亭即位以质为都督江州诸军事车骑将军开府仪同三司江州刺史加散骑常侍持节如故使质率所领自白下歩上直至广莫门门者不守薛安都程天祚等亦自南掖门入与质同㑹太极殿生禽元凶仍使质留守朝堂甲仗百人自防封始兴郡公食邑三千户之镇舫千余乘部伍前后百余里六平乘并施龙子幡时世祖自揽威柄而质以少主遇之是事专行多所求欲及至寻阳刑政庆赏不复谘禀朝廷盆口钩圻米辄散用之台符屡加检诘质渐猜惧自谓人才足为一世英杰始闻国祸便有异圗以义宣凡闇易可制勒欲外相推奉以成其志及至江陵便致拜称名质于义宣虽为兄弟而年大近十嵗义宣惊曰君何意拜弟质曰事中宜然时义宣已推崇世祖故其计不行质每虑事泄及至新亭又拜江夏王义恭义恭愕然问质所以质曰天下屯危礼异常日前在荆州亦拜司空㑹义宣有憾于世祖事在义宣传质因此宻信説诱陈朝廷得失又谓震主之威不可持乆主相势均事不两立今专据阃外地胜兵彊持疑不决则后机致祸质女为义宣子採妻谓质无复异同纳其説且义宣腹心将佐蔡超民之徒咸有富贵之情愿义宣得欲倚质威名以成其业又劝奖义宣义宣时未受丞相质子敦为黄门侍郎奉诏敦劝道经寻阳质令敦具更譬説并言世祖短长义宣乃意定驰报豫州刺史鲁爽期孝建元年秋同举爽失㫖即便起兵遣人至京邑报弟瑜瑜席卷奔叛瑜弟𢎞为质府佐世祖遣报质质于是执台使狼狈举兵上表曰臣闻执药随亲非情谬于甘苦挥斤斩毒岂㤀痛于肌肤盖以先疑后顺忠焉必徃忍小存大虽爱必从丞相臣义宣育悊台铉拊声聫服定主勤王之业勲越乎齐晋宗戚懿亲之寄望崇于鲁衞而恶直丑正实䌓有党或染凶作伪疾害元功或借劳挟宠乘威纵戾自知愆深衅重必贻剿戮乃成紫毁朱交间忠辅崇树私徒招聚羣恶念旧爱老无一而存岂不由凶丑相扇志肆谗惑陛下垂慈狎达不稍惟疑遂令负扆席圗蔽于流议投杼市虎成于十夫鉴古揆今实怀危逼故投袂樊叶立节于本朝挥戈晋阳务清于君侧臣诚庸懦奉教前朝虽恧缁衣好贤之美敢希巷伯恶恶之情固己借风听而宵愤抚短策而驰念况乃宏命爰格诚系宗社今奉㫖前迈星言启行臣本凡琐少无逺槩因縁际㑹遂班槐鼎素望既盈惬心实足岂应徼功非冀更希异宠直以蔓草难除去恶宜速是以无顾夷险虑不及身仰恃天眷察亮丹欵苟血诚不照甘心罪戮伏愿陛下先鉴元辅匪躬茂节末录庸琐奉国㣲诚不遂淟涊之情以失四海之望昭戮马劒显肆市朝则结旌向国全锋凯归九流凝序三光平耀斯则仰説宗庙俯惬兆民裁表感慨涕言无己加鲁𢎞辅国将军下戌大雷驰报义宣义宣遣谘议参军刘谌之万人就𢎞世祖遣抚军将军柳元景统豫州刺史王𤣥谟等水军屯梁山洲内两岸筑偃月垒水陆待之殿中将军沈灵赐领百舸破其前军于南陵生禽军主徐庆安军副王僧质至梁山亦夹阵两岸元景檄书宣告曰夫革道应运基命之洪符嗣业兴邦绍歴之明算自非瑞积神𠂻德充民极孰能升临寳位景属天居大宋启期理髙中世皇根帝业永流无疆夷陂递来遘兹凶难国祸寃深人纲郁灭主上圣略聪武孝感通神义变草木哀动精纬躬幸南郢亲扫大逆道援横流德模灵造三光重照七庙载兴臧质少负疵衅衣冠不齿昧利诬天着于触事受任述职不以宣効为心专方莅民惟以侵剥为务官自贿至族以货倾是以康周陁覆命屠宗寃达苍昊郭伯西门遗出自皂𨽻宠越州朝往莅东守鬻爵三千率卒西讨窃俘取黜荷恩彭泗贪虐以逞坑戮边氓忽若草芥倾竭仓庾割没军粮作牧汉南公盗府蓄矫易文簿专行欺妄及受命北伐惮役缓期师出有辰顾怀私爱匹马弃衆宵行独返遂复擕嫔拥姬淫宴军幕孔范之变显于逆辞凡此诸衅皆彰着于宪简振曝于观聼去嵗义举虽豫诚欵而淹留西楚私相崇戴奉书致命形于心迹新亭之㨗大难已夷凶命假存悬在晷刻广莫之军曽无遗矢重关自开伪衆已溃质犹复盘桓衢巷后骑陈师劳不足甄定于朝议而虚张功伐扇动怨辞自谓斯举勲莫已若初践殿守忘犬马之情奔趣帑藏顿倾天府山海𢎞量苞荒藏疾录其一介之心掩其不逞之衅遂爵首元等职班盛级优荣溢宠莫与为畴自恣丑薄㒺知涯涘干谒陈闻曾无纪极请乐穷太子之英求器尽官府之选徐司空匪躬王室遭罹凶祸质与之少长亲交兼常曾无抚孤之仁惟闻陵侮之酷尺田寸寳靡有孑遗及受命南徂临路滋甚逼夺妻嫔略市金帛怨动京邑丑闻都鄙弃逐旧故委蔑忠勤鲁尚期尹周之徒心腹所倚泣诉于御筵袁同连子敬之畴爪牙所杖一逝而不反虽上㫖频烦屡求劳牒质但称伐在己不逮僚𨽻託咎朝廷归罪有司国士解心有识莫附何文敬趋走厮养天性愚狡质迷其姦谄寘怀委杖遂外擅威刑内逰房室质生与衅俱不可详䆒擢髪数罪曽何足言丞相威重位尊任居分陜宗国倚頼实兼恒情而不及谦沖之涂弗见逆顺之训蔽同郄至理乖范爕遂乃逺忽世祀近受欺构杖纳姦疏还谋社稷日者宴安上流坐观成败示遣疲卒衆裁三千戎马不供军粮靡献皇朝直以亲秩之重酬宠兼极近渐别子礼越常均茍识无所守功弗由己必为义不全终于败德今兹放命恨心于本推诸昔嵗迹是诚非矣且家国夷险情事异常豫是臣子孰不星赴而玩㓂㤀哀曽无奔拽面蕃十稔惠政蔑闻重贜深掠纵慾己甚姬妾百房尼僧千计败道伤俗悖乱人神民怨盈涂国谤弥嵗又贼劭未禽凶威犹彊将毁其私坟戮其诸子图成骇机垂頼义举㨗期云速不日告平释怨毒之心解倒悬之急论恩叙德造育为重援人自助弃人快谗怗乱疑功未闻其比仆以不肖过䝉荣私荷佩升越光絶伦伍家本北邉志存慷慨常甘投生以徇艰棘惟恩思难激气冲襟故以眺三湘而永慨望九江而遐愤若使身死国康誓在殒命况仰禀圣略俯鞠义徒万全之形愚夫所照夫薛竟陵控率突骑陆道歩驰檀右衞申右率垣游击整勒鋭师飞轮构路王豫州方舟缮甲乆已前驱仆训卒利兵凌波电进沈镇军萧安南接舳连旌首尾风合骠骑竟陵王懿亲令誉问望攸归大司马江夏王道略明逺徽猷茂世并旄钺临涂云驱齐引羣兵竞迈秘驾徐启八銮揺飨五牛舒斾千乘雷动万轴云回腾威发号星流汉转以上临下易于转圜加以三谋协从七纬告庆幽显同心昭然易覩诸君或世荷恩幸或身闻教义当知君臣大节誓不可犯冠屦至诲难用倒设履安奉顺声泰事全孰与附逆居危身害名丑慈亲垂白受戮弱子婴孩就诛所以有诏迟回未震雷霆者正为诸君身拘㓂手或怀乃心吉凶由人无谓为逺今而不变后悔何及授檄之日心驰贼庭义宣亦相次系至江夏王与义宣书曰昔桓𤣥借兵于仲堪有似今日义宣由此与质相疑质进计曰今以万人取南州则梁山中絶万人缀𤣥谟必不敢动质浮舟外江直向石头此上略也义宣将从之腹心刘谌之曰质求前驰此志难测不如尽鋭攻梁山事克然后长驱万安之计也质遣将尹周之攻胡子反柳叔政于西垒时子反渡东岸就𤣥谟计事闻贼至驰归周之攻垒甚急刘季之水军殊死战贼势盛求救于𤣥谟𤣥谟不遣崔勲之固争乃遣勲之救之比至城已陷勲之战死季之収衆而退子反叔政奔还东岸𤣥谟斩子反军副李文仲质欲仍攻东城义宣党颜乐之説义宣曰质若复㧞东城则大功尽归之矣直遣麾下自行义宣遣刘谌之就质陈军城南𤣥谟留羸弱守城悉精兵出战薛安都骑军前出垣䕶之督诸将继之战良乆贼阵小拔骑得入刘季之宗越又䧟其西北衆军乘之乃大溃因风放火船舰悉见焚烧延及西岸质求义宣欲一计事密已出奔矣质不知所为亦走衆悉降散质至寻阳焚烧府舍载妓妾西奔使所宠何文敬领兵居前至西阳西阳太守鲁方平质之党也至是怀贰诳文敬曰传诏宣敇唯捕元恶一人余并无所问文敬弃衆而走质先以妹夫羊冲为武昌郡质往投之既至冲己为郡丞胡庇之所杀无所归乃入南湖逃窜无食摘莲噉之追兵至窘急以荷覆头自沈于水出鼻军主郑俱儿望见射之中心兵刃乱至肠胃纒萦水草队主裘应斩质首传京都时年五十五录尚书江夏王臣义恭左仆射臣宏等奏曰臧质底弃下才而借遇深重穷愚悖常构煽凶逆变至滔天志圗泯夏违恩叛德辠过恒科枭首之宪有国通典惩戾思永去恶宜深臣等参议须辜日限意使依汉王莽事例漆其头首藏于武库庶为鑑戒昭示将来诏可质初下义宣以质子敦为征虏将军雝州刺史质留子敞为监军将敦自随至是并为武昌郡所执送敦官至黄门郎敦弟敷司徒属敷弟敞太子洗马敞弟斁敦子仲璋质之二子二孙未有名同诛质之起兵也豫章太守任荟之临川内史刘怀之鄱阳太守杜仲儒并为尽力发遣郡丁并送粮运伏诛任荟之字处茂乐安人也歴世祖南平王铄抚军右军司马长史行事太祖称之曰望虽不足才能有余杜仲儒杜骥兄子也豫章望蔡子相孙沖之起义招质质遣将郭㑹肤史山夫讨之为沖之所破世祖发诏以为尚书都官曹郎中沖之太原中都人晋秘书监盛曽孙也官至右军将军巴东太守后事在刘琬传沈灵赐以破质前军于南陵功封南平县男食邑三百户赠崔勲之通直郎大司马参军刘天赐亦梁山战亡追赠给事中鲁爽小名女生扶风郿人也祖宗之字彦仁晋孝武大元末自乡里出襄阳歴官至南郡太守义熙元年起义袭伪雝州刺史祖蔚进向江陵以功为辅国将军雍州刺史封宵城县侯食邑千五百户桓谦荀林逼江陵宗之率衆驰赴事在临川烈武王道规传进号平北将军髙祖讨刘毅与宗之同㑹江陵进号镇北将军封南阳郡公食邑二千五百户子轨一名象齿爽之父也便弓马筋力絶人为竟陵太守宗之自以非髙祖旧隶屡建大功有自疑之心㑹司马休之见讨猜惧遂与休之北奔善于抚御士民皆为尽力衞送出境尽室入羌顷之病卒髙祖定长安轨为宁南将军荆州刺史襄阳公镇长社世祖镇襄阳轨遣亲人程整奉书䂓欲归顺自拔致诚以昔杀刘康祖徐湛之父故不归太祖累遣招纳许以为司州刺史爽少有武艺虏主拓拔焘知之常置左右元嘉二十六年轨死爽为宁南将军荆州刺史襄阳公镇长社㓜染殊俗无复华风麤中使酒数有过失焘将诛之爽有七弟秀小字天念颇有意略才力过爽焘以充宿衞甚知待之伪髙梁王阿叔泥为芮芮所围甚急使秀往救焘自率大衆继其后焘未及至秀已击破之拔阿叔泥而反焘壮其功以为中书郎封广陵侯或告焘邺民欲据城反复遣检察并烧石虎残宫殿秀常乘驿徃反是时病还迟为焘所诘让秀复恐惧焘寻南㓂因从渡河先是程天祚为虏所没焘引置左右与秀寛劝令归降秀纳之天祚广平人为殿中将军有武力元嘉二十七年助戍彭城㑹世祖遣府刘泰之轻军袭虏于汝阳天祚督战战败被罚为虏所获天祚妙善针术焘深加爱赏或与共舆常不离于侧封为南安公焘北还蕃天祚因其沈醉伪若受使督切后军者所至轻罚天祚为焘所爱羣虏并畏之莫敢问因得逃归后为山阳太守太宗初兴四方同反事在薛安都传焘始南行遣爽随永昌王库仁真向夀阳与弟瑜共破刘祖于尉武仍至𤓰歩始得与秀定归南之谋焘还至湖陆爽等请曰奴与南有雠每兵来常虑祸及坟墓乞共迎丧还葬国都虏羣下于其主称奴犹中国称臣也焘许之长社戍虏有六七百人爽谲之曰南更有军可遣三百骑往界上参聼骑去爽率腹心夜击余虏尽杀之驰入虎牢爽唯第三弟在北余家属悉自随率部曲及愿从合千余家奔汝南遣秀从许昌还夀阳奉辞于南平王铄曰爽秀得罪本朝负衅三世生长絶域逺身胡虏兄弟阖门沦㸃伪授殒命不可还国无因近系南云倾属东日葢犹痿人思歩盲者愿明嵩霍咫尺江河匪逺夷庚塞隔同天地痛心疾首昼慨宵悲虏主猖狂豺豕其志虐徧华戎怨结幽显自盱眙旋军亡殪过半昏酣沉湎恣性肆身爽秀等因民之愤借将旅之愿齐契义奋枭馘丑徒冯恃皇威肃清逋秽牢洛诸城指期克定䂓以涓尘微雪夙负方当束骸北阙待戮司㓂懦节未申伏心邉表明大王殿下以叡茂居蕃文武兼姿逺迩钦倾承风闻德愿垂援拯以慰䖍望老弱百口先遣归庇逼逼丹心仰希怀逺谨遣同义颍川聂元初奉词陈闻铄驰驿以闻上大説下诏曰伪宁南将军鲁爽中书郎鲁秀志榦列到忠诚乆着抚兹福先阖门效欵招集义鋭枭剪丑肃定边城献馘象魏虽宣孟之去翟归晋穨当之出胡入汉方之此日曽何足云朕实嘉之宜即授任逞其忠略爽可督司州陈留东郡济阴濮阳五郡诸军事征虏将军司州刺史秀可辅国将军营阳颕川二郡太守其诸子弟及同契士庶委征虏府以时申言详加酬叙爽至汝南加督豫州之义阳宋安二郡军事领义阳内史将军刺史如故秀参右将军南平王铄军事汝阴内史将军如故余弟姪并授官爵赏赐资给甚厚爽北镇义阳北来部曲凡六千八百八十三人是嵗二十八年也虏毁其坟墓明年四月入朝时焘已死上更谋经略五月遣爽秀程天祚等率歩骑并荆州军甲士四万出许洛八月虏长社戍主永平公秃发幡乃同弃城走进向大索戌戌主伪豫州刺史䟦仆兰曰爽勇而无防我今出城必轻来据之设伏檀山必可禽也爽果夜进秀谏不止驰往继之比晓虏骑夹𤼵頼秀纵兵力战虏乃退还虎牢爽因进攻之本期舟师入河断其水门王𤣥谟攻碻磝不拔败退水军不至爽亦収衆南还转鬭数百里至曲彊虏候其饥疲尽鋭来攻爽身自奋撃虏乃退走三十年元凶弑逆南谯王义宣起兵入讨爽即受命率部曲至襄阳与雍州刺史臧质俱诣江陵义宣进爽号平北将军领巴陵太守度支校尉本官如故留爽停江陵事平以爽为使持节督豫司雍秦并五州诸军事左将军豫州刺史爽至夀阳便曲意賔客爵命士人蓄仗聚马如㓂将至元凶之为逆也秀在京师谓秀曰我为卿诛徐湛之矣方相委任以为右军将军配精兵五千使攻新亭垒将战秀命打退军皷因此归顺世祖即位以为左军将军出督司州豫州之新蔡汝南汝阳颍川义阳弋阳六郡诸军事辅国将军司州刺史领汝南太守爽与义宣及质相结已乆义宣亦欲资其勇力情契甚至孝建元年二月义宣报爽秋当同举爽狂酒乖谬即日便起兵驰信报弟瑜将家奔叛皆得西归爽使其衆载黄标称建平元年窃造法服登坛自号疑长史韦处穆中兵参军杨元驹治中庾腾之不与己同杀之义宣质闻爽已处分便狼狈反进爽号征北将军爽于是送所造舆服诣江陵版义宣及臧质等并起征北府户曹版文曰丞相刘今补天子名义宣车骑臧今补丞相名质平西朱今补车骑名修之皆版到奉行义宣骇愕爽所送法物并留竟陵县不聼进爽直出歴阳自采石济军与质水陆俱下爽遣弟瑜守蒙笼歴阳太守张㓜绪请撃瑜世祖配以兵力遣右将军薛安都歩骑为前驱别遣水军入渊分路并㑹安都进次大岘爽已立营世祖以贼彊垒固未可轻拔使量宜进止幼绪便引军退还下狱更遣骁骑将军垣䕶之代幼绪据歴阳镇军将军沈庆之使安都进军与爽相遇于小岘爽亲自前将战而饮酒过醉安都刺爽倒马左右范双斩首传送京都瑜亦为部下所斩送进平夀阳子弟并伏诛义宣初举兵召秀加节进号征虏将军当继谋之俱下雝州刺史朱脩之起兵奉顺更遣秀击脩之王𤣥谟闻之喜曰鲁秀不来臧质易与耳秀至襄阳大败而反㑹益州刺史刘秀之遣军袭江陵秀击破之义宣还江陵秀与北走衆叛且尽秀之向城上射之中箭赴水死军人宗敬叔康僧念斩首传京邑赠韦处穆扬元驹给事中庾腾之员外散骑侍郎爽初南归秀以爽武人不闲吏职白太祖请处穆为长史以辅爽太祖以补司马后转长史云沈攸之字仲达吴兴武康人司空庆之从父兄子也父叔仁为衡阳王义季征西长史兼行参军领队又随义季镇彭城度征北府攸之少孤贫元嘉二十七年索虏南㓂发三呉民丁攸之亦被发既至京都诣领军将刘遵考求补白丁队主遵考谓之曰君形陋不堪队主因随庆之征讨二十九年征西阳蛮始补队主巴口建义南中郎府板长史兼行参军新亭之战身被重创事宁为太尉行参军封平洛县五等侯随府转大司马行参军晋世京邑二岸扬州旧置都部从事分掌二县非违永初以后罢省孝建三年复置其职攸之掌北岸㑹稽孔璨掌南岸后又罢攸之迁员外散骑侍郎又随庆之征广陵屡有功被箭破骨世祖以其善战配以仇池歩矟事平当加厚赏为庆之所抑迁太子旅贲中郎攸之甚恨之七年遭母忧葬毕起为龙骧将军武康令前废帝景和元年除豫章王子尚车骑中兵参军直合与宗越谭金等并为废帝所宠诛戮羣公攸之等皆为之用命封东兴县侯食邑五百户寻迁右军将军增邑百户太宗即位以例削封宗越谭金等谋反攸之复召入直合除东海太守未拜㑹四方反叛南贼已次近道以攸之为宁朔将军寻阳太守率军据虎槛时王𤣥谟为大统未发前锋有五军在虎槛五军后又络驿继至每夜各立姓号不相禀受攸之谓军吏曰今衆军姓号不同若有耕夫渔父夜相呵叱便致骇乱取败之道也乃就一军请号衆咸从之殷孝祖为前锋都督而大失人情攸之内抚将士外谐羣帅衆并倚頼之时南贼前锋孙沖之薛常寳等屯据赭圻殷孝祖率衆军攻之为流矢所中死军主范潜率五百人投贼人情震骇并谓攸之宜代孝祖为统时建安王休仁屯虎槛总统衆军闻孝祖死遣宁朔将军江方兴龙骧将军刘灵遗各率三千人赴赭圻攸之以为孝祖既死贼有乘胜之心明日若不更攻则示之以弱方兴名位相亚必不为己下军政不一致败之由乃率诸军主诣方兴谓之曰四方并反国家所保无复百里之地唯有殷孝祖为朝廷所委頼锋镝裁交舆尸而反文武䘮气朝野危心事之济否唯在明旦一战战若不㨗则大事去矣诘朝之事诸人咸谓吾应统之自卜懦薄干略不办及卿今辄相推为统但当相与勠力尔方兴甚恱攸之既出诸军主并尤之攸之曰卿忘廉蔺㓂贾之事邪吾本以济国活家岂计彼此之升降且我能下彼彼必不能下共济艰难岂可自厝同异明旦进战自寅讫午大破贼于赭圻城外追奔至姥山分遣水军乘势进讨又破其水军㧞胡白二城寻假攸之节进号辅国将军代孝祖督前锋诸军事薛常寳在赭圻食尽南贼大帅刘胡屯浓湖以囊盛米繋流查及船腹阳覆船顺风流下以饷赭圻攸之疑其有异遣人取船及流查大得嚢米攸之从子懐寳为贼将帅在赭圻遣亲人杨公讃赍密书招诱攸之攸之斩公讃封懐寳书呈太宗寻克赭圻迁使持节督雍梁南北秦四州郢州之竟陵诸军事冠军将军领宁蛮校尉雍州刺史袁顗复率大衆来入鹊尾相持既乆军主张兴世越鹊尾上据钱溪刘胡自攻之攸之率诸将攻浓湖顗遣人传唱钱溪已平衆惧攸之曰不然若钱溪实败万人中应有逃亡得还者必是彼战失利唱空声以惑衆耳勒军中不得妄动钱溪信寻至果大破贼攸之悉以钱溪所送胡军耳鼻示之顗骇惧急追胡还攸之诸军悉力进攻多所斩获日暮引归鹊尾食尽遣千人在南陵迎米为台军所破烧其资实胡于是弃衆而奔顗亦叛走赭圻浓湖之平也贼军委弃赀财珍货殷积诸军各竞収敛以彊弱为少多唯攸之张兴世约勒所部不犯秋毫诸将以此多之攸之进平寻阳徙监郢州诸军事前将军郢州刺史持节如故不拜迁中领军封贞阳县公食邑二千户时四方皆已平定徐州刺史薛安都据彭城请降上虽相酬许而辞㫖简略攸之前将军置佐吏假节与镇军将军张永以重兵徴安都安都惧要引索虏索虏引大衆援之攸之等米船在吕梁又遣军主王穆之上民口穆之为虏攻覆米船又破运车于武原攸之等引退为虏所乘又值寒雪士衆堕指十二三留长水校尉王𤣥载守下邳积射将军沈韶守宿预睢陵淮阳亦置戌攸之还淮隂免官以公领职复求进讨上不聼入朝靣陈又不许复归淮隂三年六月自率运送米下邳并凿四周深堑遣龙骧将军垣䕶之领民口还淮隂时军主陈显达当领千兵守下邳攸之留待显达至虏遣清泗间人诈告攸之云安都欲降求军迎接攸之副吴喜纳其説咸谓宜遣千人参之既而来者转多喜所执弥固攸之乃集来者告之语曰薛徐州早宜还朝今能尔深副本望但遣子弟一人来便当遣大军相接君诸人既有志心若能与薛子弟俱来者皆即假君以本乡县唯意所欲如其不尔无为空劳往还自此一去不反其年秋太宗复令攸之进围彭城攸之以清泗既干粮运不继固执以为非宜往反者七上大怒诏攸之曰卿春中求伐彭城吾恐军士疲劳且去冬奔散人心未宜复用不许卿所启今便不肯为吾行邪卿若不行便可使吴喜独去攸之惧乃奉㫖进军行至迟墟上悔追军令反攸之还至下邳而陈显达于睢口为虏所破龙骧将军姜产之司徒参军髙遵世战没虏追攸之甚急因交战被矟创㑹暮引军入显达垒夕衆散八月十八日也攸之弃衆南奔初呉兴丘㓜弼丘隆先沈诞沈荣守呉陆道量并以文记之才随攸之及张永北讨永一奔攸之再败㓜弼等并皆䧟没攸之之还淮隂以为持节假冠军将军行南兖州刺史追赠姜产之左军将军髙遵世屯骑校尉四年徴攸之为呉兴太守辞不拜乃除左卫将军领太子中庶子五年出为持节监郢州诸军郢州刺史为政刻暴或鞭士大夫上佐以下有忤意辄靣加詈辱将吏一人亡叛同籍符伍充代者十余人而晓达吏事自彊不息士民畏惮人莫敢欺闻有虎辄自围捕往无不得一日或得两三若逼暮不获禽则宿昔围守须晓自出赋敛严苦徴发无度缮治船舸营造器甲自至夏口便有异圗六年进监豫州之西阳司州之义阳二郡军事进号镇军将军泰豫元年太宗崩攸之与蔡兴宗在外蕃同豫顾命进号安西将军加散骑常侍给鼓吹一部未拜㑹巴西民李承明反执太守张澹蜀土骚扰时荆州刺史建平王景素被徴新除荆州刺史蔡兴宗未之镇乃遣攸之权行荆州事攸之既至㑹承明已平乃以攸之都督荆湘雝益梁宁南北秦八州诸军事镇西将军荆州刺史持节常侍如故至荆州政治如在夏口营造舟甲常如敌至时幼主在位羣公当朝攸之渐懐不臣之迹朝廷制度无所遵奉江州刺史桂阳王休范密有异志以㣲㫖动攸之使道士陈公昭作天公书一函题云沈丞相送付攸之门者攸之不开书推得公昭送之朝廷后废帝元徽二年休范举兵袭京邑攸之谓僚佐曰桂阳今反朝廷必声云与攸之同若不顚沛勤王必増朝野之惑于是遣军主孙同沈懐奥兴军驰下受郢州刺史晋熙王爕节度同等始过夏口㑹休范平还进攸之号征西大将军开府仪同三司固让开府攸之自擅阃外朝廷疑惮之累欲徴入虑不受命乃止羣公称皇太后令遣中使问攸之曰乆劳于外宜还京辇然任寄之重换代殊为未易还止之宜一以相委欲以观察其意攸之答曰荷国重恩名器至此自惟凡陋本无廊庙之姿至如戍防一蕃扑讨蛮蜒可彊充斯任虽自上如此岂敢厝心去留归还之事㐲聼朝㫖朝廷逾慴惮徴议遂息四年建平王景素据京城反攸之复应朝廷景素寻平初元嘉中巴东建平二郡军府富实与江夏竟陵武陵并为名郡世祖于江夏置郢州郡罢军府竟陵武陵亦并残壊巴东建平为崃中蛮所破至是民人流散存者无㡬其年春攸之遣军入崃讨蛮帅田五郡等及景素反攸之急追崃中军巴东太守刘攘兵建平太守刘道欣并疑攸之自有异志阻兵断崃不聼军下时攘兵元子天赐为荆州西曹攸之遣天赐譬説之令其解甲一无所问攘兵见天赐知景素实反乃释甲谢愆攸之待之如故后以攘兵为府司马刘道欣坚守建平攘兵譬説不回乃与伐蛮军攻之破建平斩道欣台直合髙道庆家在江陵攸之初至州道庆时在家牒其亲戚十余人求州从事西曹攸之为用三人道庆大怒自入州取教毁之而去及还都不诣攸之别道庆至都云攸之聚衆缮甲姦逆不乆杨运长等常相疑畏乃与道庆密遣刺客赍废帝手诏以金饼赐攸之州府佐吏进其阶级时有象三头至江陵城北数里攸之自出格杀之忽有流矢集攸之马障泥其后刺客事发废帝既殒顺帝即位进攸之号车骑大将军开府仪同三司加班劒二十人遣攸之长子司徒左长史元琰赍废帝刳斮之具以示攸之元琰既至江陵攸之便有异志腹心议有不同故其事不果其年十一月乃发兵反叛攸之素蓄士马资用丰积至是战士十万鐡马二千遣使要雝州刺史张敬儿梁州刺史范伯年司州刺史姚道和湘州行事庾佩玉巴陵内史王文和等敬儿文和斩其使驰表以闻伯年道和佩玉懐两端密相应和十二月十二日攸之遣其辅国将军中兵参军督前锋军事孙同率宁朔将军中兵参军武寳龙骧将军骑兵参军朱君拔宁朔将军沈慧真龙骧将军中兵参军王道起又遣司马冠军将军刘攘兵率宁朔将军外兵参军公孙方平龙骧将军骑兵参军朱灵寳龙骧将军骧兵参军沈僧敬龙骧将军髙茂又遣辅国将军中兵参军王灵秀辅国将军中兵参军丁珍东率宁朔将军中兵参军王珍之宁朔将军外兵参军杨景穆相继俱下攸之自率辅国将军录事参军兼司马武茂宗辅国将军中兵参军沈韶宁朔将军中兵参军皇甫贤宁朔将军中兵参军胡钦之龙骧将军中兵参军东门道顺闰十月四日至夏口攸之将发江陵使沙门释僧桀筮之曰不至京邑当自郢州囘还意甚不悦初江津有云气状如尘雾从西北来正盖军上至沌口云当问讯安西蹔泊黄金浦既登岸郢城出军撃之攸之闻齐王世子据盆口震慑不敢下因攻郢城时齐王辅政遣衆军西讨尚书符征西府曰尊冠贱屦君臣之位奉顺忌逆成败斯兆未有凭凌我郊圻侵轶我河县而不焚师殪甲靡旗乱辙者也沈攸之少长庸贱擢自阎伍邀百战之运乘一㨗之功镌山裂地腰金拖紫穷贵于国极富于家拥旄蕃伯便无北靣之礼受督志屏即有专征之衅橘柚不荐璆㻸罕入箕赋深敛毒被南郢枉绳矫墨害着西荆饕餮其心谿壑其性从始至终㳂壮得老今遂驱廹妖党缮集尫卒结衅外城送死中甸是而可忍孰不可懐今遣新除使持节督郢州之义阳诸军事平西将军郢州刺史闻喜县开国侯黄回员外散骑常侍冠军骁骑将军南临淮太守重安县开国子军主王敬则辅国将军屯骑校尉长夀县开国男王宜与辅国将军南髙平太守军主陈承叔辅国将军左军将军南濮阳太守葛阳县开国男军主彭文之龙骧将军骠骑行参军军主召宰精甲二万前锋云腾又遣散骑常侍领游撃将军湘南县开国男新除使持节督湘州诸军事征虏将军湘州刺史军主吕安国屯骑校尉宁朔将军崔慧景辅国将军军主任侯伯辅国将军骁骑将军军主萧顺之辅国将军㳺击将军军主垣崇祖宁朔将军虎贲中郎将军主尹略屯骑校尉南城令曹虎头舳驴二万骆驿继迈又遣辅国将军后军将军右军中兵参军事军主苟元賔宁朔将军抚军中兵参军事军主郭文孝龙骧将军抚军中兵参军事军主程隠隽轻艓一万截其津要新除持节督广交越宁湘州之广兴诸军事领平越中郎将征虏将军广州刺史统马军主沌阳县开国子周盘龙辅国将军后军统马军主张文憘龙骧将军军主薛道渊冠军将军㳺击将军并州刺史南清河太守太原公军主王敕勤龙骧将军射声校尉王洪轨龙骧将军宂从仆射军主成置等铁马五千龙骧后敶凡此诸帅莫不勇力动天劲志驾日接冲拔距鹰瞵鹗视顾盼则前后风生喑呜则左右电起以此攻城何城不克以此赴敌何敶能坚然后銮戎薄临龙虎百万六军齐轨五辂舒斾丹槛发照素甲生波楼烦白羽投鞌成岳渔阳墨骑浴铁为羣芝艾同焚悔将何及符到之日幸加三省其锋敶营壁之主驱逼㓂手之人若有投命军门一无所问或能因罪立绩终不尔欺斩裾射玦唯功是与能斩送攸之首封三千户县公赐布绢各五千匹信如河海皎然无贰飞火军摄文书千里驿行齐王出顿新亭驰檄数攸之罪恶曰夫弯弓射天未见能至挥戈击地多力安施何则逆顺之势定殊祸福之验易原也是以违乎天者鬼神不能使其成㑹乎人者圣哲不能令其毁故刘濞頼七国连兵之势隗嚻恃跨河据陇之资毋丘俭伐其踰海越岛之功诸葛诞矜其待士爱民之德彼四子者皆当世雄杰以犯顺取祸覆窟倾巢为竖子笑况乎行陈凡才斗筲小器而懐问鼎之志敢搆无君之逆哉逆贼沈攸之自出莱亩寂寥累世故司空沈公从父宗䕃爱之若子卵翼吹嘘得升官秩废帝昏悖猜畏柱臣攸之贪竞乘机凶忍趋利躬行反噬请衔诛㫖又攸之与谭金童太壹等并受宠任朝为牙爪同功共体世号三侯当时亲昵情过管鲍遭仰革运凶党惧戮攸之狡猾用数圗全卖祸既杀从父又害良朋虽吕布贩君郦寄卖友方之斯人未足为酷此其不信不义言诈翻覆诸夏之所未有夷狄之所不为也泰始开辟网漏吞舟略其凶险取其抟噬故得阶乱获全因祸保福攸之空浅躁而无谋浓湖崩挫本非己力及北伐彭泗望贼宵奔重讨下邳一鼓而遁再鄙王师又应肆法先帝英圣量深河海宥其回谿之败冀収曲崤之㨗故得推迁幸㑹顿升崇显内端戎禁外临方牧圣灵鼎湖逺颁顾命託寄崇深义感金石而攸之知奉国讳喜见于容普天同哀己以为庆此其乐祸幸灾大逆之辠一也又攸之累登蕃兵自郢迁荆晋熙殿下以皇弟代镇地尊望重攸之肆情陵侮断割候迎料择士马简算器甲精器鋭士并取自随郢城所留十不遗一专擅略虏㒺顾国典此其包藏祸志不恭不䖍大逆之罪二也又攸之践荆以来恒用姦数既欲发兵宜有因假遂乃蹙廹羣蛮骚扰山谷扬声讨伐尽户发上蚁聚郭邑伺国盛衰从来积年永不解甲遂使四野百县路无男人耕田载租皆驱女弱自古酷虐未闻有此其侮蔑朝廷大逆之罪三也去昔桂阳竒兵起京师内奰宗庙阽危攸之任居上流兵彊地广救援顚沛实宜悉力国家倒悬方思身虑威遣弱卒三千并皆羸老使就郢州禀受节度欲令判否之日委辠晋熙何其平日辀张实轻周邵尔时恭谨虚重皇戚此其伏慝藏诈持疑两端大逆之辠四也又攸之累据方州跋扈滋甚招诱轻狡往者咸纳羁绊行侣过境必留仕子穷困不得归其乡商人毕命无由还其土叛亡入境輙加䕶逋逃出界必遣穷追此其大逆之辠五也又攸之自任专恣恃行惨酷视吏若讐遇民如草峻太半之赋暴参夷之刑鞭捶国士全用虏法一人逃亡阖宗补代毒徧婴孩虐加斑白狱囚恒满市血常流男不得耕女不得织奔驰道路号哭动天皇朝赦令初不遵奉欲杀欲击故旷荡之泽长隔彼州此其无君陵上大逆之辠六也苍梧狂凶衅深桀纣猜贰外蕃鸮目西顾留其长息元琰以为交质父子分张弥积年稔頼社稷灵长独夫遄戮攸之豫禀心灵宜同欢幸遂迷惑顚倒深相嗟惜举言哀桀扬声吠尧此其不辨是非㒺识善恶违情背理大逆之辠七也废昏立明先代盛典交广先到梁秦蚤及而攸之密迩内畿州涂弗逺驿书至止晏若不闻未遣章表奄积旬朔防风后至夏典所诛此其大逆之辠八也昇明肇歴恩深泽逺申其父子之情矜其骨肉之恩驰遣元琰衔使西归并加崇授宠贵重叠元琰达西便应反命攸之得此集聚蒙谁之恩不荷盛德反生讐衅此其大逆之辠九也攸之以谿壑之性含枭鸩之肠直置天壤己称丑秽况乃举兵内侮逞肆姦回斯实恶熟辠成之辰决痈溃疽之日幕府过荷朝寄义百常愤董司元戎龚行天罚今皇上圣明将相仁厚约法三章轻刑缓赋年登嵗阜家给人足上有惠和之泽下无乐乱之心攸之不识天时妄圗姦逆举无名之师驱怨讐之党是以朝野审其易取含识判其成禽熊罴厉爪蓄攫裂之心虎豹摩牙起吞噬之愤鼓怒则氷原激电奋发则霜野奔靁以此定乱岂移晷刻虽复衆徒梗陆举郡阻川何足以抗沸海之涛当烧山之熖彼土士民罹毒日乆逃窜无路常所悯然今复相逼起接锋刃交战之日兰艾难分土崩倒戈宜为蚤计无使一人迷昧而九族就祸也𢎞宥之典有如皎日攸之尽鋭攻郢州行事柳世隆随宜距应屡摧破之攸之与武陵王賛牋曰江陵一总八州地居形胜镇抚之重宜以上归本欲仰移节盖改临荆部所以未具上闻者欲待至止面自咨申不图重关击觐接莫由若使匡朝之诚终蔽于圣察袭逺之举近于郢都则无以谢烈士之心何用塞义夫之志便不犯关陵汉期一接奉若夫斩蛟䧟石之卒裂骼卷铁之将烟腾飈迅容或惊动左右茍不获已敢不先布下情又曰下官位重分陜富兼金穴子弟胜衣爵命已及亲党辨菽抽序便加耳倦絃歌口厌粱肉布衣若此复欲何求岂不知俛眉苟安保养余齿何为不计百口甘冒危难诚感歴朝之遇欲报之于皇室尔昧理之徒谓下官怀无厌之愿既贯诚于白日不复明心于殿下若使天必丧道忠节不立政复阖门碎灭百死无恨但髙祖王业艰难太祖劬劳日昃卜世不尽七百之期宗社已成他人之有家国之事未审于圣心何如攸之遣中兵参军公孙方平马歩三千向武昌太守臧涣弃郡投西阳太守王毓奔于盆口方平因据西阳建宁太守张谟率二守千人攻之方平破走攸之攻郢城乆不决衆心离沮昇明二年正月十九日夜刘攘兵烧营入降郢城衆于是离散不可复制将晓攸之斩刘天赐率大衆过江至鲁山诸军因此散走还向江陵未百余里闻城已为雍州刺史张敬儿所据无所归乃与第三子中书侍郎文和至华容界为封人所斩送攸之初下留元琰守江陵张敬儿尅城元琰逃走第五子㓜和㓜和弟灵和元琰子法先懿子文和子法徴㓜和子法茂并为敬儿所禽伏诛初文和尚齐王女义兴宪公主公主早薨有二女至是齐王迎还第内今皇帝即位听攸之及诸子丧还葬墓攸之第二子懿太子洗马先攸之卒攸之弟登之新安太守去职在家为呉兴太守沈文秀所収斩登之弟雍之鄱阳太守先攸之卒诏以雍之孙僧照为义兴公主后雍之与攸之异生诸弟中最和谨尤见亲爱攸之性俭吝子弟不得妄用财物唯恣雍之所湏辄取斋中服饰分与亲旧以此为常雍之弟荣之尚书库部郎亦先攸之卒攸之晚好读书手不释卷史汉事多所谙忆常叹曰早知穷达有命恨不十年读书及攻郢城夜遇风浪米船沉没仓曹参军崔灵鳯女㓜适柳世隆子攸之正色谓曰当今军粮要急而卿不以在意将由与城内婚姻邪灵鳯答曰乐广有言下官岂以五男易一女攸之欢然意解初攸之招集才力之士随郡人双泰真有干力召不肯来后泰真至江陵卖买有以告攸之者攸之因留之补队副厚加料理泰真无停志少日叛走攸之遣二十人被甲追之逐讨甚急泰真杀数人余者不敢近欲过家将母去事廹不获单身走入蛮追者既失之录其母而去泰真既失母乃出自归攸之不罪曰此孝子也赐钱一万转补队主其矫情任笇皆如此初攸之贱时与呉郡孙超之全景文共乘小船出京都三人共上引埭有一人止而相之曰君三人皆当至方伯攸之曰岂有三人俱有此相相者曰骨法如此若有不验便是相书悞耳其后攸之为郢荆二州超之广州景文豫州刺史攸之初至郢州有顺流之志府主簿宗俨之劝攻郢城功曹臧寅以为攻守势异非旬日所拔若不时举挫鋭损威今顺流长驱计日可㨗既倾根本则郢城岂能自固攸之不从既败诸将帅皆奔散惟寅曰我委质事人岂可苟免我之不负公犹公之不负朝廷也乃投水死寅字士若东莞莒人也先是攸之在郢州州从事辄与府录事鞭攸之免从事官而更鞭录事五十谓人曰州官鞭府职诚非体要由小人凌侮士大夫仓曹参军事边荣为府录事所辱攸之自为荣鞭杀录事攸之自江陵下以荣为留府司马守城张敬儿将至人或説之使诣敬儿降荣曰受沈公厚恩共如此大事一朝缓急便改易本心不能行也城败见敬儿敬儿问曰边公何不早来荣曰沈公见留守城而委城求活所不忍也本不蕲生何湏见问敬儿曰死何难得命斩之欢笑而去容无异色太山程邕之者素依随荣至是抱持荣曰与边公周逰不忍见边公前死乞见杀兵不得行戮以告敬儿敬儿曰求死甚易何为不许先杀邕之然后及荣三军莫不垂泣曰柰何一日杀二义士比之臧洪及陈容荣金城人也废帝之殒也攸之欲起兵问其知星人葛珂之珂之曰自古起兵皆候太白太白见则成伏则败昔桂阳以太白伏时举兵一战授首此近世明验今萧公废昏立明政值太白时此与天合也且太白寻出东方东方利用兵西方不利故攸之止不反及后举兵珂之又曰今嵗星守南斗其国不可伐攸之不从凡同逆丁珍东孙同裴茂仲武宗俨之并伏诛攸之表檄文疏皆俨之词也臧涣诣盆城自归今皇帝命斩之余同恶或为乱军所杀或遇赦得原史臣曰臧质虽贪虐夙树问望多阙奉义治流本无吞噬之志也徒欲以㓜君弱政期之于世祖据有中流嗣桓庾之业既主异穆哀臣皆代党虽礼秩外厚而疑防内深功髙位重终非自安之地至于陵天犯顺其出于此乎攸之伺隙西郢年逾十载擅命专威无君已积及天厌宋道鼎运将离不识代德之纪独迷乐推之数公休既覆其族攸之亦屠厥身夫以衅乱自终固异代如一也宋书卷七十四卷七十四考证宋书卷七十四考证臧质传秃顶拳髪秃南史作頽六书故頽首秃也冗从仆射胡崇之领质府司马崇之副太子积弩将军毛熙祚亦受统于质崇之监本作澄之按上言胡崇之领质府司马此言崇之副毛熙祚于文极顺不应别作澄之但下文即言使崇之澄之二军营于山上而本传之前并未叙出澄之事当有阙文且义宣腹心将佐蔡超民之徒蔡当作竺或超下另有竺超二字两岸筑偃月垒监本岸作圻偃作堰今从南史改正鲁爽传遣爽随永昌王库仁真向夀阳与弟瑜共破刘祖于尉武按库仁真当是彼时番语勇健之称南史侯景传言勇兼人名为库真部督当是此义也刘祖诸本并同㨿刘康祖传刘下应是脱一康字中书郎鲁秀志榦列到忠诚久着列到二字不可解林邑国传亦有檀和之忠果到列之语当继谋之俱下谋南本作谌谓徐湛之也当从之㑹益州刺史刘秀之遣军袭江陵秀撃破之监本阙江陵二字今从南本补入宋书卷七十四考证宋书卷七十五钦定四库全书宋书卷七十五梁沈约撰列传第三十五王僧达颜竣王僧达琅邪临沂人太保𢎞少子兄钖质讷乏风采太祖闻僧达蚤慧召见于徳阳殿问其书学及家事应对闲敏上甚知之妻以临川王义庆女少好学善属文年未二十以为始兴王濬后军参军迁太子舎人坐属疾于杨列桥观鬭鸭为有司所纠原不问性好鹰犬与闾里少年相驰逐又躬自屠牛义庆闻如此令周旋沙门慧观造而观之僧达陈书满席与论文义慧观酬答不暇深相称美与钖不协家贫求郡太祖欲以为秦郡吏部郎庾炳之曰王𢎞子既不宜作秦郡僧达亦不堪莅民乃止寻迁太子洗马母忧去职兄钖罢临海郡还送故及奉禄百万以上僧达一夕令奴辇取无复所余服阕为宣城太守性好㳺猎而山郡无事僧达肆意驰骋或三五日不归受辞讼多在猎所民或相逄不识问府君所在僧达曰近在后元嘉二十八年春索虏㓂逼都邑危惧僧达求入卫京师见许贼退又除宣城太守顷之徙任义兴三十年元凶弑立世祖入讨普檄诸州郡又符郡发兵僧达未知所从客説之曰方今觉逆滔天古今未有为君计莫若承义师之檄移告傍郡使工言之士明示祸福苟在共心谁不响应此策上也如其不能可躬率向义之徒详择水陆之便致身南归亦其次也僧达乃自候道南奔逄世祖于䧿头即命为长史加征虏将军初世祖发寻阳沈庆之谓人曰王僧达必来赴义人问其所以庆之曰虏马饮江王出赴难见在先帝前议论开张执意明决以此言之其至必也上即位以为尚书右仆射寻出为使持节南蛮校尉加征虏将军时南郡王义宣求留江陵南蛮不觧不成行仍补䕶军将军僧达自负才地谓当时莫及上初践阼即居端右一二年间便望宰相及为䕶军不得志乃启求徐州曰臣衰索余生逄辰借业先帝追念功臣睠及遗贱饰短捐陋布策稠采从官委褐十有一载早凭庆泰脱亲盛明而有志于学无独见之敏有务在身无偏鉴之识固不足建言世治备辩时宜窃以天恩不可终报尸素难可久处故猖狂芜谬每陈所懐陛下孝诚发衷义顺动物自龙飞以来实应九服同欢三光再朗而臣假视巷里借聴民謡黎氓未缔其感逺近风议不获稍进臣所用夙宵疾首寤寐疚心者也臣取之前载譬之于今当汉文之时可谓借已成之业据既安之运重以布衣菲食忧勤治道而贾谊披露廼诚犹有叹哭之谏况今承颠沛万机惟始恩未及普信未遑周臣又闻前达有言天下重器也一安不可卒危一危亦不可卒安陛下神思渊通亦当鉴之圣虑窃谓今之务惟在万有为己家国同忧允彼庶心从民之欲民有咨瘼之声君表纳隍之志下有愆弊之苦上无侈豫之情又应官酌其才爵畴其望与失不赏宁失不刑至若枢任重司藩扞要镇治乱攸寄动静所归百度惟新或可因而弗革事在适宜无或定其出䖏天下多才在所用之臣非惟寄观世路谬识其难即之于身详见其弊何者臣虽得免墙面书不入于学伍行无愆戾自无近于才能直以廕託门世夙列荣齿且近虽奔迸江路归命南阙竟何功効可以书赏而频出内宠陛下绸缪数旬之中累发明诏自非才略有素声实相任岂可闻而弗惊履而无惧固宜退省身分识恩之厚不知报答当在何期夫见危致命死而后已皆殷勤前诰重其忘生臣感先圣格言思在必効之地使生获其志死得其所如使臣享厚禄居重荣衣狐坐熊而无事于世者固所不能安也今四夷犹警国未忘战辫髪凶诡尤宜裁防间者天兵未获己肆其轻汉之心恐戎狄贪惏犹懐匪逊脱以神州暂扰中夏兵饥容或逰魂塞内重窥边垒且高秋在莭胡马兴威宜圗其易蚤为之所臣每一日三省志在报効逺近小大顾其所安受效偏方得司者则虑之所办情有不疑若首统军政董勒天兵既才所不周实诚亦非愿陛下矜谅己厚愿复曲体此心䕶军之任臣不敢处彭城军府即时过立且臣本在驱驰非希崇显轻智小号足以自安愿垂鑑恕特赐申奨则内外荣荷存没铭分上不许僧达三启固陈上甚不説以为征虏将军吴郡太守期嵗五迁僧达弥不得意吴郭西台寺多富沙门僧达求须不称意乃遣主簿顾旷率门义劫寺内沙门竺法瑶得数百万荆江反叛加僧达置佐领兵台符聴置千人而辄立三十队队八十人又立宅于吴多役公力坐免官初僧达为太子洗马在东宫爱念军人朱灵寳及出为宣城灵寳己长僧达诈列死亡寄宣城左永之籍注以为己子改名元序启太祖以为武陵国典卫令又以补竟陵国典书令建平国中将军孝建元年春事发又加禁锢上表陈谢云不能因依左右倾意权贵上愈怒僧达族子确年少美姿容僧达与之私欵确叔父休为永嘉太守当将确之郡僧达欲逼留之确知其意避不复往僧达大怒潜于所住屋后作大坑欲诱确来别因杀而埋之从弟僧䖍知其谋禁呵乃止御史中丞刘瑀奏请收治上不许孝建三年除太常意尤不悦顷之上表解职曰臣自审庸短少阙宦情兼宿抱重疾年月稍甚生平素念愿闲衡庐先朝追逺之恩早见荣齿曩者以亲贫须养僶俛従禄觧褐后府十有余旬俄迁舎人殆不朝直实无缘坐閲宸宠尸爵家庭情计二三屡经闻启终获允亮赐反初服还私未用又擢为洗马意㫖优隆其令且拜许有郡缺当务处置㑹琅邪迁改即蒙勑往反神翰慈诱殷勤令装成即自随灵寳往年沦覆长溪因彼㪚失仰感沉恩俯铭浮宠臣衅积祸并仍丁艰罸聊及视息即蒙逮问具启以奉营情事负举猥多赐莅宣城极其穷踬仲春移任方冬便值虏南侵臣沗同肺腑情为义动苦求还都侍卫辇毂至止之日戎旗已搴在郡虽浅而贪得分了方拂农衣还事耕牧宣城民庶诣阙见请尔时𠡠亡従兄僧绰宣见留之㫖闇疾寡任野心素积仍附启苦乞且旋任还务未期亡兄臣钖奄见弃背启觧奔赴赐带郡还都曾未淹积复除义兴臣自天飞海泳岂假鳞翼徒思横施与日而深自处官以来未尝有涓毫之积羸疾闇疚又无人一诺而性狎林水偏爱禽鱼议其所託动乖治要故收崖歛分无忘俄顷实由有待难供上装未立东郡奉轻西郏禄重具陈蕲恳备执初愿乞置江湘逺郡一二年中庶反耕之日粮药有寄即蒙亮许当赐矜擢遭逄厄运天地崩离世蒙圣朝门情之顾及在臣身复荷殊识义虽君臣恩犹父子臣诚庸蔽心过草木奉卫之日不觉捐身单躯弱嗣千里共气继罹凶涂动临危尽生微朝露不察如丝信顺所扶得获全济再见天地重覩三光于时兄子僧亮䓁幽窘丑逆尽室狱户山川崄岨吉凶路塞悠逺之思谁能勿劳尝胆濡足是其公愿分心挂腹实亦私苦幸属圣武尅复大业宇宙廓清四表靖晏臣父子叔姪同获泰辰造情追寻归骨之本欲以死明心误有余辰情愿己展避逆向顺终古常节智力无効有何勲庸而频烦恩荣动踰分次但忽病之日不敢固辞故吞诉于鹊渚饮愧于新亭及元凶既殄人神获乂端右之授即具陈请天慈优渥每越常伦南蛮䕶军旬月私授臣三省非分必致孤负居常轻任尚惧网墨况参要内职承宠外畿其取覆折不假识见故披诚启诉表疏相属或乞轻高就卑或愿以闲易要言誓致苦播于辞牍诚知固陋当触眀科去嵗往年累犯刑禁理无申可罪有恒典虚秽朝序慙累家业臣甘其终物议其尽陛下弃其身瑕矜其贵戚迂略法宪曲相全养臣一至之感口此何忘利伊恩升加以今位当时震惊收足失所本忘闲情不敢闻命内虑于己外访于亲以为天地之仁施不期报再造之恩不可妄属故洗拂灰壤登沐膏露上处圣泽下更生辰合芳离蜕遐迩改观但偷荣託幸忽移此嵗自见妨长转不可宁宜其沈放志事俱尽伏愿陛下承太始之徳加成物之恩及臣狂蔽未至得于荣次自引圣朝厚终始之惠孤臣保不泯之泽夫让功为高臣无功而让专素为美臣荣采己积以是求退诚亦可愍又妻子为居更无余累婢仆十余粗有田入嵗时是课足继朝昏兼比日眩瞀更甚风虚渐剧凑理合闭荣衞惛底心气沖弱神志衰散念此根疵不支嵗月公私诚愿宜䝉谅许乞狥余辰以终𤨏运白水皎日不足为譬愿垂矜鑑哀申此请僧达文㫖抑扬诏付门下侍中何偃以其词不逊启付南台又坐免官顷之除江夏王义恭太傅长史临淮太守又徙太宰长史太守如故大明元年迁左卫将军领太子中庶子以归顺功封宁陵县五等侯二年迁中书令先是南彭城蕃县民髙阇沙门释昙摽道方等共相诳惑自言有鬼神龙凤之瑞常闻箫鼓音与秣陵民蓝宏期等谋为乱又要结殿中将军苗允员外散骑侍郎严欣之司空参军阚千纂太宰府将程农王恬等谋尅二年八月一日夜起兵攻宫门晨掩太宰江夏王义恭分兵袭杀诸大臣以阇为天子事发觉凡党与死者数十人僧达屡经狂逆上以其终无悛心因髙阇事陷之下诏曰王僧达余庆所钟早登荣观轻险无行暴于世谈值国道中艰尽室愿効甄其薄诚贳其鸿慝爵遍外内身穷荣宠曾无在泮食椹懐音乃协规西楚志扰东区公行剽掠显夺凶党倚结羣恶诬乱视聴朕每容隐思加荡雪曾无犬马感恩之志而炎火成燎原之势涓流兆江河之形遂脣齿髙阇契䂓苏寳搜详妖圗觇察象纬逮贼长临枭余党就鞫咸布辞狱牒宣言虚市犹欲隐忍法为情屈小丑纷纭人扇方甚矫构风尘志希非觊固己达诸公卿彰于朝野朕焉得轻宗社之重行匹夫之仁殛山诛邪圣典所同戮讽翦律汉法攸尚便可收付廷尉肃正刑书故太保华容文昭公𢎞契濶歴朝绸缪眷遇岂容忘兹勲徳忽其世祀门爵国姻一不贬絶于狱赐死时年三十六子道琰徙新安郡前废帝即位得还京邑后废帝元徽中为庐陵国内史未至郡卒苏寳者名寳生本寒门有文义之羙元嘉中立国子学为毛诗助教为太祖所知官至南台侍御史江宁令坐知高阇反不即启闻与阇共伏诛颜竣字士逊琅邪临沂人光禄大夫延之子也太祖问延之卿诸子谁有卿风对曰竣得臣笔测得臣文㚟得臣义跃得臣酒竣初为太学博士太子舎人出为世祖抚军主簿甚被爱遇竣亦尽心补益元嘉中上不欲诸王各立朋党将召竣补尚书郎吏部尚书江湛以为竣在府有称不宜囘改上乃止遂随府转安北镇军北中郎府主簿二十八年虏自彭城北归复求互市竣议曰愚以为与虏和亲无益已然之明效何以言其然夷狄之欲侵暴正苦力之不足耳未尝拘制信义用辍其谋昔年江上之役乃是和亲之所招歴稔交聘遂求国婚朝廷羁縻之义依违不絶既积嵗月渐不可诬兽心无厌重以忿怒故至于深入幸今因兵交之后华戎隔判若言互市则复开曩敝之萌议者不过言互市之利在得马今弃此所重得彼下驷千匹以上尚不足言况所得之数裁不十百邪一相交关卒难闭絶㓂负力玩胜骄黠已甚虽云互市实觇国情多赡其求则桀慠㒺已通而为莭则必生边虞不如塞其端渐杜其觖望内修徳化外经边事保境以观其衅于事为长初沙门释僧舎粗有学义谓竣曰贫道粗见谶记当有真人应符名称次第属在殿下竣在彭城尝向亲人叙之言遂宣布闻于太祖时元凶巫蛊事已发故上不加推治世祖镇寻阳迁南中郎记室参军三十年春以父延之致仕固求觧职不许赐假未发而太祖崩问至世祖举兵入讨转咨议参军领录事任总外内并造檄书世祖发寻阳便有疾领录事自沈庆之以下并不堪相见唯竣出入卧内断决军机时世祖屡经危笃不任咨禀凡厥衆事竣皆専断施行世祖践祚以为侍中俄迁左卫将军加散骑常侍辞常侍见许封建城县侯食邑二千户孝建元年转吏部尚书领骁骑将军留心选举自强不息任遇既隆奏无不可其后谢荘代竣领选意多不行竣容貌严毅荘风姿甚羙賔客喧常欢笑荅之时人为之语曰颜竣嗔而与人官谢荘笑而不与人官南郡王义宣臧质等反以竣兼领军义宣质诸子藏匿建康秣陵湖熟江宁县界世祖大怒免丹阳尹褚湛之官收四县官长以竣为丹阳尹加散骑常侍先是竣未有子而大司马江夏王义恭诸子为元凶所杀至是并各产男上自为制名名义恭子为伯禽以比鲁公伯禽周公旦之子也名竣子为辟彊以比汉侍中张良之子先是元嘉中铸四铢钱轮郭形制与五铢同用费损无利故百姓不盗铸及世祖即位又铸孝建四铢三年尚书右丞徐爰议曰贵货利民载自五政开铸流圜法成九府民富国实教立化光及时移俗易则通变适用是以周汉俶迁随世轻重降及后代财丰用足因条前寳无复改剏年歴既逺䘮乱屡经堙焚剪毁日月销减货薄民贫公私俱困不有革造将至大乏谓应式遵古典收铜缮铸纳赎刋刑着在往策今宜以铜赎刑随罚为品诏可铸钱形或薄小轮郭不成于是民间盗铸者云起杂以铅钖并不牢固又剪凿古钱以取其铜钱转薄小稍违官式虽重制严刑民吏官长坐死免者相系而盗铸弥甚百物踊贵民人患苦之乃立品格薄小无轮郭者悉加禁断始兴郡公沈庆之立议曰昔秦币过重髙祖是患普令民铸改造榆荚而货轻物重又复乖时太宗放铸贾谊致讥诚以采山术存铜多利重耕战之器曩时所用四民竞造为害或多而孝文弗纳民铸遂行故能朽贯盈府天下殷富况今耕战不用采铸废久镕冶所资多因成器功艰利薄絶吴邓之资农民不习无释耒之患方今中兴开运圣化惟新虽复偃甲销戈而仓库未实公私所乏唯钱而已愚谓宜聴民铸钱郡县开置钱署乐铸之家皆居署内平其杂式去其杂伪官歛轮郭藏之以为永寳去春所禁新品一时施用今铸悉依此格万税三千严检盗铸并禁剪凿数年之间公私丰赡铜尽事息姦伪自止且禁铸则铜转成器开铸则器化为财翦华利用于事为益上下其事公卿太宰江夏王义恭议曰伏见沈庆之议聴民私铸乐铸之室皆入署居平其凖式去其杂伪愚谓百姓不乐与官相关由来甚久又多是人士盖不愿入署凡盗铸为利利在伪杂伪杂既禁乐入必寡云歛取轮郭藏为永寳愚谓上之所贵下必从之百姓闻官歛轮郭轮郭之价百倍大小对易谁肯为之彊制使换则状似逼夺又去春所禁新品一时施用愚谓此条在可开许又云今铸宜依此格万税三千又云严检盗铸不得更造夫禁制之设非惟一旦昧利犯宪羣庶常情不患制轻患在冒犯今入署必万输三千私铸无十三之税逐利犯禁居然不断又云铜尽事息姦伪自禁愚谓赤县内铜非可卒尽比及铜尽姦伪已积又云禁铸则铜转成器开铸则器化为财然顷所患患于形式不均加以剪凿鈆钖衆诉耳越若止于盗铸铜者亦无须苦禁竣议曰泉货利用近古所同轻重之议定于汉世魏晋以降未之能改诚以物货既均改之伪生故也世代渐久弊运顿至因革之道宜有其术今云开署放铸诚所欣同但虑採山事絶器用日耗铜既转少器亦弥贵设器直一千则铸之减半为之无利虽令不行又云去春所禁一时施用是欲使天下丰财若细物必行而不従公铸利已既深情伪无极私铸剪凿书不可禁五铢半两之属不盈一年必至于尽财货未赡大钱已竭数嵗之间悉为尘土岂可令取弊之道基于皇代今百姓之货虽为转少而市井之民未有嗟怨此新禁初行品式未一须臾自止不足以垂圣虑唯府藏空匮实为重忧今縦行细钱官无益赋之理百姓虽赡无觧官乏唯简费去华设在莭俭求赡之道莫此为贵然钱有定限而消失无方剪铸虽息终致穷尽者亡应官开取铜之署絶器用之涂定其品式日月渐铸嵗久之后不为世益耳时议者又以铜转难得欲铸二铢钱竣又议曰议者将为官藏空虚宜更改铸天下铜少宜减钱式以救交弊赈国纾民愚以为不然今铸二铢恣行新细于官无觧于乏而人姦巧大兴天下之货将靡碎至尽空立严禁而利深难絶不过一二年间其弊不可复救其甚不可一也今镕铸有顿得一二亿理縦复得此必待弥年嵗暮税登财币蹔革日用之费不赡数月虽权徴助何觧乏邪徒使姦民意骋而贻厥愆谋此又甚不可二也民惩大钱之改兼畏近日新禁市井之间必生喧扰逺利未开切患猥及富商得志贫民困窘此又甚不可三也若使交益深重尚不可行况又未见其利而衆弊如此失算当时取诮百代乎前废帝即位铸二铢钱形式转细官钱每出民间即模効之而大小厚薄皆不及也无轮郭不磨鑪如今之剪凿者谓之耒子景和元年沈庆之启通私铸由是钱货乱改一千钱长不盈三寸大小称此谓之鹅眼钱劣于此者谓之綖环钱入水不沉随手破碎市井不复料数十万钱不盈一掬斗米一万商货不行太宗初唯禁鹅眼诞环其余皆通用复禁民铸官署亦废工寻复并断唯用古钱竣自散骑常侍丹阳尹加中书令丹阳尹如故表让中书令曰虚窃国灵坐招禁要闻命慙惶形魂震越臣东州凡鄙生㣲于时长自闾阎不窥官辙门无富贵志絶华伍直以委身垄亩饥寒交切先朝陶均庶品不遗愚贱得免耕税之勤厠仕进之末陛下盛徳居蕃总揽英异越以不才超尘清轨奉躬歴稔劳效莫书仰恃曲成之仁毕愿守宰之秩岂期天地中阕殷忧启圣倚附兴运擢景神涂云飞海泳冠絶伦等曾未三朞殊命八萃详料赏典则臣不应科瞻言勤良则臣与侔贵方欲欵皇朝降阶盛序㣲已国言少彻身谤而制书猥下爵树弥隆臣小人也不及逺谋宠利之来何能居约徒以上渎天眀下汨彞议灾谪之兴惧必在迩今之过授以先㣲身苟曰非据危辱将及十手所指谕等膏肓所以寤寐兢遽维萦苦疾者也伏愿陛下察其丹诚矜其疾愿絶㑹收恩以全愚分则造化之施方兹为薄见许时嵗旱民饥竣上言禁饧一月息米近万斛复代谢荘为吏部尚书领太子左卫率未拜丁忧起为右将军丹阳尹如故竣借蕃朝之旧极陈得失上自即吉之后多所兴造竣谏争恳切无所回避上意甚不説多不见従竣自谓才足干时恩旧莫比当赞务居中永执朝政而所陈多不被纳疑上欲疏之乃求外出以占时㫖大明元年以为东扬州刺史将军如故所求既许便忧惧无计至州又丁母艰不许去职聴送䘮还都恩待犹厚竣弥不自安每对亲故颇懐怨愤又言朝事违谬人主得失及王僧达被诛谓为竣所谗构临死陈竣前后忿怼每恨言不见従僧达所言颇有相符据上乃使御史中丞庾徽之奏之曰臣闻人臣之奉主毁家光国竭情无私若乃无礼陵人怙富卑上是以王叔作戒子晳为戮未有背本塞原好利忘义而得自容盛世溷乱清流者也右将军东扬州刺史建城县开国侯颜竣因附风云谬蒙翼长天地更造㧞以非次圣朝亲揽万务一归而窥觇国柄潜圗秉执受任选曹驱扇滋甚出尹京辇形势弥放传诏犯宪旧须启闻而竣以通忤已辄加鞭辱㒺顾威灵莫此为甚严诏屡发当官责效竣权恣不行怨怼弥起懐挟姦数苞藏隂慝预闻中㫖㒺不宣露罚则委上恩必归已荷遇之门即加谤辱受谴之室曲相哀抚翻戾朝纪狡惑视聴胁惧上宰激动闾阎未上虑闻内懐猜惧伪请东牧以卜天㫖既获出蕃怨詈方肆反脣腹诽方之已轻且时有启奏必恊姦私宣示亲朋动作羣小前冬母亡诏赐还葬事毕不去盘桓经时方构间勲贵造立同异又表示危惧深营身观曲访大臣虑不全立遂以已被斥外国道将颠衅积懐抱恶穷辞色兼行阙于家早负世议逮身居崇宠奉兼万金荣以夸亲禄不充飬宿憾母弟恃贵辄戮天伦怨毒亲交震骇凡所莅任皆阙政刑辄开丹阳库物贷借吏下多假资礼觧为门生充朝满野殆将千计骄放自下妨公害私取监觧见钱以供帐下賔旅酣歌不异平日街谈道説非复风声竣代都文吏特荷天私弃瑕录用豫参要重劳无汗马赏班河山出内宠灵踰越伦伍山川之性日月弥滋溪壑之心在盈弥奓虎㓂狼贪未足为譬今皇明开耀品物咸亨伤俗㸃化实唯害焉宜加显戮以彰盛化请以见事免竣所居官下太常削爵土须事御收付廷尉法狱辠上未欲便加大戮且止免官竣频启谢罪并乞性命上愈怒诏荅曰宪司所奏非宿昔所以相期卿受荣遇故当极此讪讦怨愤已孤本望乃复过烦思虑惧不自全岂为下事上诚莭之至邪及竟陵王诞为逆因此陷之召御史中丞庾徽之于前为奏奏成诏曰竣孤负恩飬乃可至此于狱赐死妻息宥之以逺子辟彊徙送交州又于道杀之竣文集行于世史臣曰世祖弱嵗临蕃涵道未广披胷觧带义止賔僚及运钟倾陂身危虑切擢胆抽肝犹患言未尽也至于冯玉负扆威行万物欲有必従事无暂失既而忧欢异日甘苦变心主挟今情臣追昔欵宋昌之报上赏已行同舟之虑下望愈结嫌怨既萌诛责自起竣之取衅于世盖由此乎为人臣者若能事主而捐其私立功而忘其报虽求颠陷不可得也宋书卷七十五卷七十五考证宋书卷七十五考证王僧达传受效偏方得司者则虑之所办情有不疑得司者则四字不可觧者字或当作考颜竣𫝊夫禁制之设非惟一旦昧利犯宪羣庶常情一旦二字监本讹作亘今改正衆诉耳越诉监本误作字书无字今定作诉言钱法弊壊衆人交诉之声溢耳也史臣论嫌怨既萌萌监本误作前今改正宋书卷七十五考证宋书卷七十六钦定四库全书宋书卷七十六梁沈约撰列传第三十六朱脩之宗悫王𤣥谟朱脩之字恭祖义兴平氏人也曾祖焘晋平西将军祖序豫州刺史父谌益州刺史脩之自州主簿迁司徒従事中郎文帝谓曰卿曾祖昔为王导丞相中郎卿今又为王𢎞中郎可谓不忝尔祖矣后随到彦之北伐彦之自河南回留脩之戍滑台为虏所围数月粮尽将士熏鼠食之遂陷于虏初脩之母闻其被围既久常忧之忽一旦乳汁惊出母号泣告家人曰吾今已老忽复有乳汁斯不祥矣吾儿其不利乎后问至脩之果以此日陷没拓跋焘嘉其守莭以为侍中妻以宗室女脩之潜谋南归妻疑之每流涕问其意脩之深嘉其义竟不告也后鲜卑冯𢎞称燕王治黄龙城拓跋焘伐之脩之与同没人邢懐明竝从又有徐卓者复欲率南人窃发事泄被诛脩之懐明惧奔冯𢎞𢎞不礼留一年㑹宋使传诏至脩之名位素显传诏见即拜之彼国敬传诏谓为天子边人见其致敬于脩之乃始加礼时魏屡伐𢎞或説𢎞遣脩之归求救遂遣之泛海至东莱遇勐风柁折垂以长索船乃复正海师望见飞鸟知其近岸须臾至东莱元嘉九年至京邑以为黄门侍郎累迁江夏内史雍州刺史刘道产卒羣蛮大动脩之为征西司马讨蛮失利孝武初为宁蛮校尉雍州刺史加都督脩之在政寛简士衆悦附及荆州刺史南郡王义宣反檄脩之举兵脩之伪与之同而遣使陈诚于帝帝嘉之以为荆州刺史加都督义宣闻脩之不与己同乃以鲁秀为雍州刺史击襄阳脩之命断马鞍山道秀不得前乃退及义宣败于梁山单舟南走脩之率衆南定遗㓂时竺超民执义宣脩之至乃杀之以功封南昌县侯脩之治身清约凡所赠贶一无所受有饷或受之而旋与佐吏赌之终不入已唯以抚纳羣蛮为务徴为左民尚书转领军将军去镇秋毫不犯计在州然油及牛马糓草以私钱十六万偿之然性俭尅少恩情姊在乡里饥寒不立脩之未尝供赡尝往视姊姊欲激之为设菜羮粗饭脩之曰此乃贫家好食致饱而去先是新野庾彦达为益州刺史携姊之镇分禄秩之半以供赡之西土称焉脩之后坠车折脚辞尚书领崇宪太仆仍加特进金紫光禄大夫以脚疾不堪独行特给扶侍卒赠侍中特进如故谥贞侯宗悫字元干南阳人也叔父炳髙尚不仕悫年少时炳问其志悫曰愿乘长风破万里浪炳曰汝不富贵即破我家矣兄泌娶妻始入门夜被劫悫年十四挺身拒贼贼十余人皆披散不得入室时天下无事士人并以文义为业炳素高莭诸子羣従皆好学而悫独任气好武故不为乡曲所称江夏王义恭为征北将军南兖州刺史悫随镇广陵时从兄绮为征北府主簿绮尝入直而给吏牛泰与绮妾私通悫杀泰绮壮其意不责也元嘉二十二年伐林邑悫自奋请行义恭举悫有胆勇乃除震武将军为安西参军萧景宪军副随交州刺史檀和之围区粟城林邑遣将范毗沙达来救区粟和之遣偏军拒之为贼所败又遣悫悫乃分军为数道偃旗潜进讨破之抜区粟入象浦林邑王范阳迈倾国来拒以具装被象前后无际士卒不能当悫曰吾闻师子威服百兽乃制其形与象相御象果惊奔衆因溃㪚遂克林邑收其异寳杂物不可胜计悫一无所取衣栉萧然文帝甚嘉之后为随郡太守雍州蛮屡为㓂建威将军沈庆之率悫及栁元景等诸将分道攻之羣蛮大溃又南新郡蛮帅田彦生率部曲反叛焚烧郡城屯据白杨山元景攻之未能下悫率其所领先登衆军随之羣蛮由是畏服二十年孝武伐元凶以悫为南中郎谘议参军领中兵孝武即位以为左卫将军封洮阳侯功次栁元景孝建中累迁豫州刺史监五州诸军事先是乡人庾业家甚富豪方丈之膳以待賔客而悫至设以菜葅粟飰谓客曰宗军人惯噉麤食悫致饱而去至是业为悫长史带梁郡悫待之甚厚不以前事为嫌大明三年竟陵王诞据广陵反悫表求赴讨乘驿诣都面受莭度上停舆慰勉悫耸跃数十左右顾盻上壮之及行隶车骑大将军沈庆之初诞诳其衆云宗悫助我及悫至跃马绕城唿曰我宗悫也事平入为左卫将军五年从猎堕马脚折不堪朝直以为光禄大夫加金紫悫有佳牛堪进御官买不肯卖坐免官眀年复职废帝即位为宁蛮校尉雍州刺史加都督卒赠征西将军谥曰肃侯太始二年诏以悫配食孝武庙子罗云卒子元寳嗣王𤣥谟字彦徳太原祁人也六世祖宏河东太守绵竹侯以从叔司徒允之难弃官北居新兴仍为新兴鴈门太守其自叙云尔祖牢仕慕容氏为上谷太守随慕容徳居青州父秀早卒𤣥谟幼而不羣世父蕤有知人鉴常笑曰此儿气概高亮有太尉彦云之风武帝临徐州辟为従事史与语异之少帝末谢晦为荆州请为南蛮行参军武昌太守晦败以非大帅见原元嘉中补长沙王义欣镇军中兵将军领汝阴太守时虏攻陷滑台执朱脩之以归𤣥谟上疏曰王途始开随复沦塞非惟天时抑亦人事虎牢滑台岂惟将之不良抑亦本之不固本之不固皆由民惮逺役臣请以西阳之鲁阳襄阳之南乡发甲卒分为两道直趣淆渑征士无逺傜之思吏士有屡休之歌若欲以东国之衆经营牢洛道途既逺独克实难𤣥谟每陈北侵之策上谓殷景仁曰闻王𤣥谟陈説使人有封狼居意后为兴安侯义賔辅国司马彭城太守义賔薨𤣥谟上表以彭城要兼水陆请以皇子抚临州事乃以孝武出镇及大举北征以𤣥谟为宁朔将军前锋入河受辅国将军萧斌莭度𤣥谟向碻磝戍主奔走遂围滑台积旬不克虏王拓跋焘率大衆号百万鞞鼓之声震动天地𤣥谟军衆亦盛器械甚精而𤣥谟专依所见多行杀戮初围城城内多茅屋衆求以火箭烧之𤣥谟恐损亡军实不从城中即撤壊之空地以为窟室及魏救将至衆请发车为营又不从将士多离怨又营货利一匹布责人八百梨以此倍失人心及拓跋焘军至乃奔退麾下散亡略尽萧斌将斩之沈庆之固諌曰佛狸威震天下控弦百万岂𤣥谟所能当且杀战将以自弱非良计也斌乃止初𤣥谟始将见杀梦人告曰诵观音经千遍则免既觉诵之得千遍明日将刑诵之不辍忽传唿停刑遣代守碻磝江夏王义恭为征讨都督以为碻磝不可守召令还为魏军所追大破之流矢中臂二十八年正月还至歴城义恭与𤣥谟书曰闻因败为成臂上金疮得非金印之徴也元凶弑立𤣥谟为益州刺史孝武伐逆𤣥谟遣济南太守垣䕶之将兵赴义事平除徐州刺史加都督及南郡王义宣与江州刺史臧质反朝廷假𤣥谟辅国将军拜豫州刺史与栁元景南讨军屯梁山夹岸筑偃月垒水陆待之义宣遣刘谌之就臧质陈军城南𤣥谟留老弱守城悉精兵接战贼遂大溃加都督前将军封曲江县侯中军司马刘沖之白孝武言𤣥谟在梁山与义宣通谋上意不能明使有司奏𤣥谟多取寳货虚张战簿与徐州刺史垣䕶之并免官寻复为豫州刺史淮上亡命司马黒石推立夏侯方进为主改姓李名𢎞以惑衆𤣥谟讨斩之迁宁蛮校尉雍州刺史加都督雍土多侨寓𤣥谟请土断流民当时百姓不愿属籍罢之其年𤣥谟又令九品以上租使贫富相通境内莫不嗟怨民间讹言𤣥谟欲反时栁元景当权元景弟僧景为新城太守以元景之势制令南阳顺阳上庸新城诸郡并发兵讨𤣥谟𤣥谟令内外晏然以觧衆惑驰启孝武具陈本末帝知其虚驰遣主书吴喜公抚慰之又答曰梁山风尘初不介意君臣之际过足相保聊复为笑伸卿眉头𤣥谟性严未尝妄笑时人言𤣥谟眉头未曾伸故帝以此戏之后为金紫光禄大夫领太常及建明堂以本官领起部尚书又领北选孝武狎侮羣臣随其状貌各有比类多须者谓之羊颜师伯缺齿号之曰齴刘秀之俭吝唿为老悭黄门侍郎宗灵秀体肥拜起不便每至集㑹多所赐与欲其瞻谢倾踣以为欢笑又刻木作灵秀父光禄勲叔献像送其家㕔事栁元景垣䕶之并北人而𤣥谟独受老伧之目凡所称谓四方书疏亦如之尝为𤣥谟作四时诗曰堇荼供春膳粟浆充夏飡醤调秋菜白醝觧冬寒又宠一崑崙奴子名曰主常在左右令以杖击羣臣自栁元景以下皆罹其毒𤣥谟寻迁平北将军徐州刺史加都督时北土饥馑乃散私糓十万斛牛千头以振之转领军将军孝武崩与栁元景䓁俱受顾命以外监事委𤣥谟时朝政多门𤣥谟以严直不容徙青冀二州刺史加都督少帝既诛颜师伯栁元景等狂悖益甚以领军徴𤣥谟子姪咸劝称疾𤣥谟曰吾受先帝厚恩岂可畏祸苟免遂行及至屡表谏诤又流涕请缓刑去杀以安元元少帝大怒眀帝即位礼遇甚优时四方反叛以𤣥谟为大统领水军南讨以脚疾聴乘舆出入寻除大将军江州刺史副司徒建安王于赭圻赐以诸葛亮筩袖铠顷之为左光禄大夫开府仪同三司领䕶军迁南豫州刺史加都督𤣥谟性严尅少恩而将军宗越御下更苛酷军士为之语曰宁作五年徒不逄王𤣥谟𤣥谟犹自可宗越更杀我年八十一薨谥曰荘公子深早卒子缋嗣史臣曰脩之宗悫皆以将帅之材懐㢘絜之操有足称焉𤣥谟虽苛尅少㤙然观其大莭亦足为羙当少帝失道多所杀戮而能冐履不测倾心辅弼斯可谓忘身徇国者欤宋书卷七十六卷七十六考证宋书卷七十六考证宗悫传乃除震武将军百官志有振武将军无震武将军震当作振王元谟传闻王元谟陈説使人有封狼居意南史居下有胥字宋书卷七十六考证宋书卷七十七钦定四库全书宋书卷七十七梁沈约撰列传第三十七栁元景颜师伯沈庆之栁元景字孝仁河东觧人也曾祖卓自本郡迁于襄阳官至汝南太守祖恬西河太守父凭冯翊太守元景少便弓马数随父伐蛮以勇称寡言有器质荆州刺史谢晦闻其名要之未及往而晦败雍州刺史刘道产深爱其能元景时居父忧未得加命㑹荆州刺史江夏王义恭召之道产谓曰久䂓相屈今贵王有召难辄相留乖意以为惘惘服阕补江夏王国中军将军迁殿中将军复为义恭司空行参军随府转司徒太尉城局参军太祖见又嘉之先是刘道产在雍州有惠化逺蛮悉归懐皆出縁沔为村落户口殷盛及道产死羣蛮大为㓂暴世祖西镇襄阳义恭以元景为将帅即以为广威将军随郡太守既至而蛮断驿道欲来攻郡郡内少粮器杖又乏元景设方略得六七百人分五百人屯驿道或曰蛮将逼城不宜分衆元景曰蛮闻郡遣重戍岂悟城内兵少且表里合攻于计为长㑹蛮垂至乃使驿道为备潜出其后戒曰火举驰进前后俱发蛮衆惊扰投郧水死者千余人斩获数百郡境肃然无复㓂抄朱脩之讨蛮元景又与之俱后又副沈庆之征郧山进克太阳除世祖安北府中兵参军随王诞镇襄阳为后军中兵参军及朝廷大举北讨使诸镇各出军二十七年八月诞遣振威将军尹显祖出赀谷奋武将军鲁方平建武将军薛安都畧阳太守龎法起入卢氏广威将军田义仁入鲁阳加元景建威将军总统羣帅后军外兵参军龎季明年已七十三秦之冠族羌人多附之求入长安招懐关陜乃自赀谷入卢氏卢氏人赵难纳之𢎞农强门先有内附意故委季明投之十月鲁方平薛安都龎法起进次白亭时元景犹未发法起率方平安都诸军前入自脩阳亭出熊耳山季明进达髙门木城值永昌王入𢎞农乃回还卢氏据险自固顷之招卢氏少年进入宜阳茍公谷以扇动义心元景以其月率军继进闰月法起安都方平诸军入卢氏斩县令李封以赵难为卢氏令加奋武将军难驱率义徒以为衆军乡导法起等度鐡岭山次开方口季眀出自本城与法起相㑹元景大军次臼口以前锋深入悬军无继驰遣尹显祖入卢氏以为军援元景以军食不足难可旷日相持乃束马悬车引军上百丈崖出温谷以入卢氏法起诸军进次方伯去𢎞农城五里贼遣兵二千余人觇候法起縦兵夹射之贼骑退走诸军造攻具进兵城下伪𢎞农太守李初古㧞婴城自固法起安都方平诸军鼓譟以陵城季明赵难并率义徒相继而进冲车四临数道俱攻士皆殊死战莫不奋勇争先时初古㧞父子据南门督其处距战𢎞农人之在城内者三千余人于北楼竖白幡或射无金箭安都军副谭金薛系孝率衆先登生禽李初古㧞父子二人鲁方平入南门生禽伪郡丞百姓皆安堵元景引军度熊耳山安都顿军𢎞农法起进据潼关季明率方平赵难军向陕西七里谷殿中将军邓盛幢主刘骖乱使人入荒田招宜阳人刘寛纠率合义徒二千余人共攻金门隖屠之杀戍主李买得古㧞子也为虏永昌王长史勇冠戎类永昌闻其死若失左右手诞又遣长流行参军姚范领三千人向𢎞农受元景莭度十一月元景率衆至𢎞农营于开方口仍以元景为𢎞农太守置吏佐初安都留屯𢎞农而诸军已进陜元景既到谓安都曰无为坐守空城而令龎公深入此非计也宜急进军可与显祖并兵就之吾须督租毕寻后引也衆并造陜下即入郭城列营于城内以逼之并大造攻具贼城临河为固恃险自守季明安都方平显祖赵难诸军频三攻未㧞虏洛州刺史地河公张是提衆二万度崤来救安都方平各列阵城南以待之显祖勒精卒以为后柱季明率高明宜阳义兵当南门而阵赵难领卢氏乐从少年与季明为掎角贼兵大合轻骑挑战安都瞋目横矛单骑突阵四向奋撃左右皆辟易不能当杀伤不可胜数于是衆军并鼔噪俱前士皆殊死战虏初縦突骑衆军患之安都怒甚乃脱兠鍪觧所带铠唯着绛衲两当衫马亦去具装驰奔以入贼阵勐气咆勃所向无前当其锋者无不应刃而倒贼忿之夹射不能中如是者数四每一入衆无不披靡初元景令将鲁元保守函谷关贼衆既盛元保不能自固乃率所领作函箱阵多列旗帜縁险而还正㑹安都诸军与贼交战三虏郎将见元保军从山下以为元景大衆至日且暮贼于是奔退骑多得入城贼之将至也方平遣驿骑告元景时军粮尽各余数日食元景方督义租并上驴马以为运粮之计而方平信至元景遣军副栁元怙简歩骑二千以赴陜急卷甲兼行一宿而至诘朝贼衆又出列阵于城外方平诸军并成列安都并领马军方平悉勒歩卒左右掎角之余诸义军并于城西南列敶方平谓安都曰今勍敌在前坚城在后是吾取死之日卿若不进我当斩卿我若不进卿当斩我也安都曰善卿言是也我岂惜身命乎遂合战时元怙方至悉偃旗鼔士马皆衔枚潜师伏甲而进贼未之觉也方平等方与虏交锋而元怙勒衆从城南门函道直出北向结敶旌旗甚盛鼔譟而前出贼不意虏衆大骇元怙与幢主宗越率手下勐骑以冲贼陈一军皆驰之安都方平等督诸军一时齐奋士卒无不用命安都不堪其愤横矛直前出入贼陈杀伤者甚多流血凝肘矛折易之复入军副谭金率骑从而奔之自诘旦而战至于日昃虏衆大溃斩张是提又斩三千余级投河赴堑死者甚衆面缚军门者二千余人元景轻骑晨至虏兵之面缚者多河内人元景诘之曰汝䓁怨王泽不浃请命无所今并为虏尽力便是本无善心顺附者存拯从恶者诛灭欲知王师正如此尔皆曰虐虏见驱后出赤族以骑䠞歩未战先死此亲将军所见非敢背中国也诸将欲尽杀之元景以为不可曰今王旗北扫当令仁声先路乃悉释而遣之家在关里者符守关诸军聴出皆称万嵗而去诞以崤陜既定其地宜抚以𢎞农刘寛虬行东𢎞农太守给元景鼔吹一部法起率衆次于潼关先是建义将军华山太守刘槐纠合义兵攻关城㧞之力少不固顷之又集衆以应王师法起次潼关槐亦至贼关城戍主娄须望旗奔溃虏衆溺于河者甚衆法起与槐即据潼关虏蒲城镇主遣伪帅何难于封陵列三营以拟法起法起长驱入关行王檀故垒虏谓直向长安何难率衆欲济河以截军后法起回军临河縦兵射之贼退散关中诸义徒并处处锋起四山𦍑胡咸皆请奋诞又遣扬武将军康元抚领二千人出上洛受元景莭度援方平于函谷元景去贼衆向关时军中食尽元景回据白杨岭贼定未至更下山进𢎞农入湖关口虏蒲坂戍主沃州刺史杜道生率衆二万至阒乡水去湖关一百二十里元景募精勇一千人夜斫贼营迷失道天晓而反道生率手下骁鋭縦兵射之锋刃既交虏又奔㪚时北讨诸军王𤣥谟䓁败退虏遂深入太祖以元景不宜独进且令班师元景乃率诸将自湖关度白杨岭出于长洲安都断后宗越副之法起自潼关向商城与元景㑹季明亦従胡谷南归并有功而入士马旌旗甚盛诞登城望之以鞍下马迎元景除宁朔将军京兆广平二郡太守于樊城立府舍率所领居之统行北蛮事龎季明为定蛮长薛安都为后军行参军鲁方平为宁蛮参军臧质为雍州除元景为冠军司马襄阳太守将军如故鲁爽向虎牢复使元景率安都䓁北出至关城关城弃戍走即据之元景至洪关欲进与安都济河攻杜道生于蒲坂㑹爽退复还再出北讨威着于境外又使率所领进西阳㑹伐五水蛮世祖入讨元凶以为谘议参军领中兵加冠军将军太守如故配万人为前锋宗悫薛安都等十三军皆隶焉元景与朝士书曰国祸寃深凶人肆逆民神崩愤若无天地南中郎亲率义师剪讨元恶司徒臧冠军并同大举舳舻千里购赏之利备之元景不武忝任行间总勒精勇先锋道路势乘上流衆兼百倍诸贤奕世忠义身为国良皆受遇先朝荷荣日久而拘逼㓂廷莫由申効想闻今问悲庆兼常大行届道廓清惟始企迟面对展雪哀情时义军船率小陋虑水战不敌至芜湖元景大喜倍道兼行闻石头出战舰乃于江宁歩上于板桥立栅以自固进据阴山遣薛安都率马军至南岸元景潜至新亭依山建垒东西据险世祖复遣龙骧将军行参军程天祚率衆赴之天祚又于东南据高邱屯砦栅凡归顺来奔者皆劝元景速进元景曰不然理顺难恃同恶相济轻进无防实启㓂心当倚我之不可胜岂幸㓂之不攻哉元景垒营未立伪龙骧将军詹叔儿觇知之劝劭出战不许经日乃水陆出军劭自登朱雀门督战军至瓦官寺与义军㳺逻相逄㳺逻退走贼遂薄垒劭以元景垒堑未立可得平地决战既至柴栅已坚仓卒无攻具便使肉薄攻之元景宿令军中曰鼔繁气易衰呌数力易竭但各衔枚疾战一聴吾营鼔音贼歩将鲁秀王罗汉刘简之骑将常伯与䓁及其士卒皆殊死战刘简之先攻西南频得烧草舫略渡人程天祚柴未立亦为所摧王罗汉䓁攻垒北门贼舰亦至元景水陆受敌意气弥彊麾下勇士悉遣出战左右唯留数人宣传分军助程天祚天祚还得固柴因此破贼元景察贼衰竭乃命开垒鼔譟以奔之贼衆大溃赴淮死者甚多劭更率余衆自来攻垒复大破之其所杀伤过于前战劭手斩退者不能禁奔还宫仅以身免萧斌被创简之收兵而止陈犹未散元景复出薄之乃走竞投死马涧涧为之满斩简之及军主姚叔艺王江寳朱明智诸葛邈之等水军主褚湛之副刘道存并来归顺上至新亭即位以元景为侍中领左卫将军转使持节监雝梁南北秦四州荆州之竟陵随二郡诸军事前将军宁蛮校尉雝州刺史上在巴口问元景事平何所欲对曰若有过㤙愿还乡里故有此授初臧质起义以南谯王义宣闇弱易制欲相推奉潜报元景使率所领西还元景即以质书呈世祖语其使曰臧冠军当是未知殿下义举尔方应伐逆不容西还质以此恨之及元景为雝州刺史质虑其为荆州后患建议爪牙不宜逺出上重违其言更以元景为䕶军将军领石头戍事不拜徙领军将军加散骑常侍曲江县公食邑三千户孝建元年正月鲁爽反遣左卫将军王𤣥谟讨之加元景抚军假节置佐后𤣥谟复以为都督雝梁南北秦四州荆州之竟陵随二郡诸军事抚军将军领宁蛮校尉雝州刺史持节如故臧质义宣并反𤣥谟南据梁山夹江为垒垣䕶之薛安都渡据歴阳元景出屯采石𤣥謩闻贼盛遣司马管法济求益兵上使元景进屯姑熟元景使将武念前进质遣将龎法起袭姑熟值念至击破之法起单船走质攻陷𤣥謩西垒𤣥謩使垣䕶之告元景曰今余东岸万人贼军数倍强弱不敌谓宜还就莭下协力当之元景谓䕶之曰师有常刑不可先退贼衆虽多猜而不整今当卷甲赴之䕶之曰逆徒皆云南州三万人而麾下裁十分之一若往造贼虚实立见则贼气成矣元景纳其言悉遣精兵助𤣥谟以羸弱居守所遣军多张旗帜梁山望之如数万人皆曰京师兵悉至于是克㨗上遣丹阳尹颜竣宣㫖慰劳与沈庆之俱以本号开府仪同三司封晋安郡公邑如故先固让开府仪同复为领军太子詹事加侍中寻转骠骑将军本州大中正领军侍中如故大明二年复加开府仪同三司又固让眀年迁尚书令太子詹事侍中中正如故以封在岭南秋输艰逺改封巴东郡公五年又命左光禄大夫开府仪同三司侍中令中正如故又让开府乃与沈庆之俱依晋宻陵侯郑袤不受司空故事事在庆之传六年进司空侍中令中正如故又固让乃授侍中骠骑将军南兖州刺史留卫京师世祖晏驾与太宰江夏王义恭尚书仆射颜师伯并受遗诏辅㓜主迁尚书令领丹阳尹侍中将军如故给班剑二十人固辞班剑元景起自将帅及当朝理务虽非所长而有𢎞雅之美时在朝勲要多事产业唯元景独无所营南岸有数十畆菜园守园人卖得钱二万送还宅元景曰我立此园种菜以供家中啖尔乃复卖菜以取钱夺百姓之利邪以钱乞守园人世祖严暴异常元景虽荷宠遇恒虑及祸太宰江夏王义恭及诸大臣莫不重足屏气未尝敢私往来世祖崩义恭元景等并相谓曰今日始免横死义恭与义阳䓁诸王元景与颜师伯䓁常相驰逐声乐酣酒以夜继昼前废帝少有凶徳内不能平杀戴法兴后悖情转露义恭元景䓁忧惧无计乃与师伯䓁谋废帝立义恭日夜聚谋而持疑不能速决永光年夏元景迁使持莭督南豫之宣城诸军事即本号开府仪同三司南豫州刺史侍中如故未拜发觉帝亲率宿卫兵自出讨之先称诏召元景左右奔告兵刃非常元景知祸至整朝服乘车应召出门逄弟车骑司马叔仁戎服率左右壮士数十人欲拒命元景苦禁之既出巷军士大至下车受戮容色恬然时年六十长子庆宗有干力而情性不伦世祖使元景送还襄阳于道中赐死次子嗣宗豫章王子尚车骑从事中郎嗣宗弟绍宗茂宗孝宗文宗仲宗成宗秀宗叔仁弟卫军谘议参军僧珍䓁诸弟姪在京邑及襄阳従死者数十人元景少子承宗及嗣宗子纂并在孕获全太宗即位令曰故侍中尚书令骠骑大将军巴东郡开国公新除开府仪同三司南豫州刺史元景风度𢎞简体局深沈正义亮时恭素范物幽眀道尽则首賛孝圗盛运开歴则毗爕皇化方任孚汉辅业懋殷衡而蜂豺肆滥显加祸毒寃动勲烈悲深朝贯朕承七庙之灵纂临寳业情典既申痛悼弥轸宜崇贲徽册以旌忠懿可追赠使持莭都督南豫江二州诸军事太尉侍中刺史国公如故给班剑三十人羽葆鼔吹一部谥曰忠烈公叔仁为梁州刺史黄门郎以破臧质功封宜阳侯食邑八百户元景从兄元怗大明末代叔仁为梁州与晋安王子勋同逆事败归降元景从父弟先宗大明初为竟陵王诞司空参军诞作乱杀之追赠黄门侍郎元景従祖弟光世先留乡里索虏以为折冲将军河北太守封西陵男光世姊夫伪司徒崔浩虏之相也元嘉二十七年虏主拓跋焘南㓂汝颍浩宻有异圗光世要河北义士为浩应浩谋泄被诛河东大姓坐连谋夷灭者甚衆光世南奔得免太祖以为振武将军前废帝景和中左将军直阁太宗定乱光世参谋以为右衞将军封开国县侯食邑千户既而四方反叛同合宗越谭金又诛光世乃北奔薛安都安都使守下邳城及安都招引索虏光世率衆归降太宗宥之以为顺阳太守子欣慰谋反光世赐死颜师伯字长渊琅邪临沂人东扬州刺史竣族兄也父邵刚正有局力为谢晦所知晦为领军以为司马废立之际与之参谋晦镇江陵请为谘议参军领录事军府之务悉委焉邵虑晦将有祸求为竟陵太守未及之郡值晦见讨晦与邵谋起兵距朝廷邵饮药死师伯少孤贫渉猎书传颇觧声乐刘道产为雝州以为辅国行参军弟师仲妻臧质女也质为徐州辟师伯为主簿衡阳王义季代质为徐州质荐师伯于义季义季即命为征西行参军兴安侯义賔代义季世祖代义賔仍为辅国安北行参军王景文时为谘议参军爱其谐敏进之世祖师伯因求杖莭乃以为徐州主簿善于附㑹大被知遇及去镇师伯以主簿送故世祖镇寻阳启太祖请为南中郎府主簿太祖不许谓典签曰中郎府主簿那得用颜师伯世祖启为长流正佐太祖又曰朝廷不能除之郎可自板亦不宜署长流世祖乃板为参军事署刑狱及入讨元凶转主簿世祖践祚以为黄门侍郎随王诞骠骑长史南郡太守改为骠骑大将军长史南濮阳太守御史中丞臧质反出为宁逺将军东阳太守领兵置佐以备东道事宁复为黄门侍郎领歩兵校尉改领前军将军徙御史中丞迁侍中上以伐逆宁乱事资羣谋大明元年下诏曰昔嵗国难方结疑懦者衆故㪚骑常侍太子右率龎秀之履崄能贞首畅义莭用使狡状先闻军备夙固丑逆时殄颇有力焉追念厥诚无忘于懐侍中祭酒颜师伯侍中领射声校尉袁愍孙豫章太守王谦之太子前中庶子领右衞率张淹爰始入讨预参义谋契濶大难宜蒙殊报秀之可封乐安县伯食邑六百户师伯平都县子愍孙兴平县子谦之石阳县子淹广晋县子食邑各五百户师伯迁右卫将军母忧去职二年起为持莭督青冀二州徐州之东安东莞兖州之济北三郡诸军事辅国将军青冀二州刺史其年索虏拓跋濬遣伪㪚骑常侍镇西将军清水公拾贲勅文率衆㓂清口清口戍主振威将军傅干爱率前员外将军周盘龙䓁击破之世祖遣虎贲主龎孟虬积射将军殷孝祖䓁赴讨受师伯莭度师伯遣中兵参军茍思达与孟虬合力行达沙沟虏窟瓌公五军公䓁马歩数万迎军拒战孟虬䓁奋击尽日孟虬手斩五军公虏于是大奔孝祖又斩窟瓌公赴水死者千计虏又遣河南公黒水公济州公青州刺史张懐之等屯据济岸师伯又遣中兵参军江方兴就傅干爱击破之斩河南公树兰等虏别帅它门又遣万余人攻清口戍城干爱方兴出城拒战即斩它门余衆奔走虏清水公又率二万人复来逼城干爱等出战又破之追奔至赤龙门杀贼甚衆上嘉其功诏曰虏驱率犬羊规暴邉塞辅国将军青冀二州刺史师伯宣畧命师合变应机济戍奋怒一月四㨗支军异部骋勇齐效频枭名王大歼羣丑朕用嘉叹良深于懐可遣使慰劳并符辅国府详考功最以时言上茍思达龎孟虬等又追虏至杜梁虏衆多四面俱合平南参军童太一及茍思达䓁并单骑出盪应手披靡孟虬䓁继至虏乃散走赴河死者甚多既而虏更合衆大至孟虬等又破之世祖又遣司空参军卜天生助师伯张懐之据縻沟城师伯遣天生等破之懐之出城逆战天生率军主刘懐珍白衣客朱士义殿中将军孟继祖等撃之懐之败走入城仅以身免继祖于阵遇害追赠郡守又虏陇西王等屯据申城背济向河三面险固天生又率衆攻之朱士义䓁贯甲先登贼赴河死者无算即日陷城虏天水公又攻乐安城建威将军平原乐安二郡太守分武都与天生䓁拒击大破之虏乃奔退追战克㨗直至清口虏攻围傅干爱干爱随方拒对孝祖等既至虏彻围遁走师伯进号征虏将军三年竟陵王诞反师伯遣长史嵇𤣥敬率五千人赴难四年徴为侍中领右军将军亲幸隆宻羣臣莫二迁吏部尚书右军如故上不欲威柄在人亲覧庶务前后领选者唯奉行文书师伯专情独断奏无不可迁侍中领右卫将军七年补尚书右仆射时分置二选陈郡谢荘琅邪王昙生并为吏部尚书师伯子举周旋寒人张竒为公车令上以竒资品不当使兼市买丞以蔡道恵代之令史潘道栖褚道惠颜祎之元从夫任澹之石道儿黄难周公选等抑道惠勅使竒先到公车不施行竒兼市买丞事师伯坐以子预职荘昙生免官道栖道惠弃市祎之等六人鞭杖一百师伯寻领太子中庶子虽被黜挫受任如初世祖临崩师伯受遗诏辅幼主尚书中事专以委之废帝即位复还即真领卫尉师伯居权日久天下辐辏逰其门者爵位莫不踰分多纳货贿家产丰积伎妾声乐尽天下之选园池第宅冠絶当时骄奢淫恣为衣冠所嫉又迁尚书右仆射领丹阳尹废帝欲亲朝政发诏转师伯为左仆射加散骑常侍以吏部尚书王景文为右仆射夺其京尹又分台任师伯至是始惧寻与太宰江夏王义恭栁元景同诛时年四十七六子并幼皆见杀弟师仲中书郎晋陵太守师叔司徒主簿南康相太宗即位诏曰故散骑常侍仆射领丹阳尹平都县子师伯昔逢代运豫班荣赏遭罹厄㑹陨命滛刑宗嗣殄絶良用矜悼但其心渎货宜贬赠典可绍封社以慰寃魂谥曰荒子师仲子干继封齐受禅国除沈庆之字𢎞先吴兴武康人也兄敞之为赵伦之征虏参军监南阳郡击蛮有功遂即真庆之少有志力孙恩之乱也遣人㓂武康庆之未冠随乡族击之由是以勇闻荒扰之后乡邑流散庆之躬耕垄亩勤苦自立年三十未知名往襄阳省兄伦之见而赏之伦之子伯符时为竟陵太守伦之命伯符版为宁逺中兵参军竟陵蛮屡为㓂庆之为设规略每击破之伯符由此致将帅之称伯符去郡又别讨西陵蛮不与庆之相随无功而反永初二年庆之除殿中贠外将军又随伯符隶到彦之北伐伯符病归仍𨽻檀道济道济还白太祖称庆之忠谨晓兵上使领队防东掖门稍得引接出入禁省出戍钱唐新城及还领淮陵太守领军将军刘湛之知之欲相引接谓之曰卿在省年月久比当相论庆之正色曰下官在省十年自应得转不复以此仰累寻转正员将军及湛之被收之夕上开门召庆之庆之戎服履靺縳袴入上见而惊曰卿何意乃尔急装庆之曰夜半唤队主不容缓服遣収吴郡太守刘斌杀之迁始兴王濬后军行参军员外散骑侍郎元嘉十九年雝州刺史刘道产卒羣蛮大动征西司马朱修之讨蛮失利以庆之为建威将军率衆助脩之修之失律下狱庆之专军进讨大破縁沔诸蛮禽生口七千人进征湖阳又获万余口迁广陵王诞北中郎中兵参军领南东平太守又为世祖抚军中兵参军世祖以本号为雝州随府西上时蛮㓂大甚水陆梗碍世祖停大隄不得进分军遣庆之掩讨大破之降者二万口世祖至镇而驿道蛮反杀深式还庆之又讨之王𤣥謩领荆州王方回领台军并㑹平定诸山获七万余口郧山蛮最彊盛鲁宗之屡讨不能克庆之剪定之禽三万余口还京师复为广陵王诞北中郎中兵参军加建威将军南济隂太守雝州蛮又为㓂庆之以将军太守复与随王诞入沔既至襄阳率后军中兵参军栁元景随郡太守宗悫振威将军刘颙司空参军鲁尚期安北参军顾彬马文恭左军中兵参军萧景嗣前青州别驾崔目连安蛮参军刘雝之奋威将军王景式䓁二万余人伐沔北诸山蛮宗悫自新安道入太洪山元景従均水据五水岭文恭出蔡阳口取赤系隖景式由延山下向赤圻坂目连尚期诸军八道俱进庆之取五渠顿破隖以为衆军莭度前后伐蛮皆山下安营以廹之故蛮得据山为阻于矢石有用以是屡无功庆之乃㑹诸军于茹邱山下谓衆曰今若縁山列斾以攻之则士马必损去嵗蛮田大稔积糓重巖未有饥弊卒难禽剪今令诸军各率所领以营于山上出其不意诸蛮必恐恐而乘之可不战而获也于是诸军并斩山开道不与蛮战鼓譟上山冲其腹心先据险要诸蛮震扰因其惧而围之莫不奔溃自冬至春因粮蛮糓顷之南新郡蛮帅田彦生率部曲卜封六千余人反叛攻围郡城庆之遣元景率五千人赴之军未至郡已被破焚烧城内仓储及廨舎荡尽并驱畧降户屯据白杨山元景追之至山下衆军悉集围山数重宗悫率其所领先登衆军齐力急攻大破威震诸山羣蛮皆稽颡庆之患头风好着狐皮㡌羣蛮恶之号曰苍头公每见庆之军辄畏惧曰苍头公已复来矣庆之引军自茹邱山出检城大破诸山斩首三千级虏生蛮二万八千余口降蛮三万五千口牛马七百余头米粟九万余斛随王诞筑纳降受俘二城于白椘庆之复率衆军讨幸诸山犬羊蛮縁险筑重城施门橹甚峻山多木石积以为礧立部曲建旌旗树长帅铁马成羣庆之连营山中开门相通又命诸军各穿池于营内朝夕不外汲兼以防蛮之火顷之风甚蛮夜下山人提一炬以烧营营内多幔屋及草菴火至辄以池水灌灭诸军多出弓弩夹射之蛮散走庆之令诸军斩山开道攻之而山高路险暑雨方盛乃置东冈蜀山宜民西柴黄徼上夌六戍而还蛮被围守日久并饥乏自后稍出归降庆之前后所获蛮并移京邑以为营户二十七年迁太子歩兵校尉其年太祖将北讨庆之諌曰马歩不敌为日已久矣请舎逺事且以檀到言之道济冄行无功彦之失利而返今料王𤣥谟䓁未踰两将六军之盛不过往时将恐重辱王师难以得志上曰小丑窃据河南修复王师再屈自别有以亦由道济养㓂自资彦之中途疾动虏所恃唯马夏水浩汗河水流通泛舟北指则碻磝必走滑台小戍易可覆抜克此二戍馆糓弔民虎牢洛阳自然不固比及冬间城守相接虏马过河便成禽也庆之又固陈不可丹阳尹徐湛之吏部尚书江湛并在坐上使湛之等难庆之庆之曰治国譬如治家耕当问奴织当访婢陛下今欲伐国而与白面书生軰谋之事何由济上大笑及北讨庆之副𤣥谟向碻磝戍主弃城走𤣥谟围滑台庆之与萧斌留碻磝仍领斌辅国司马𤣥谟攻滑台积旬不拔虏主拓跋焘率大衆南向斌遣庆之率五千人救𤣥谟庆之曰𤣥谟兵疲衆老虏㓂已逼各军营万人乃可进耳少军轻往必无益也斌固遣令去㑹𤣥谟退斌将斩之庆之固諌乃止太祖后问何故諌斌杀𤣥谟对曰诸将奔退莫不惧辠自归而死将至逃散且大兵至未宜自弱故以攻为便耳萧斌以前驱败绩欲死固碻磝庆之曰夫深入㓂境䂓求所欲退败如此何可久住今青冀虚弱而坐守穷城若虏衆东过青东非国家有也碻磝孤絶复作朱修之滑台耳㑹诏使至不许退诸将并谓宜留斌复问计于庆之庆之曰阃外之事将所得专诏従逺来事势已异莭下有一范增而不能用空议何施斌及坐者并笑曰沈公乃更学问庆之厉声曰衆人虽见古今不如下官耳学也𤣥谟自以退败求戍碻磝斌乃还歴城申坦垣䕶之共据清口庆之乘驿驰归未至上驿诏止之使还救𤣥谟㑹虏已至彭城不得向北太尉江夏王义恭留领府中兵参军拓跋焘至夘山义恭遣庆之率三千人拒之庆之以为虏衆彊往必见禽不肯行太祖后谓之曰河上处分皆合事宜惟恨不弃碻磝耳卿在左右久偏觧我意正复违诏济事亦无嫌也二十七年使庆之自彭城徙流民数千家于𤓰歩征北参军程天祚徙江西流民于南州亦如之二十九年复更北伐庆之固谏不从以立议不同不使北出是时亡命司马黒石庐江叛吏夏侯方进在西阳五水诳动羣蛮自淮汝至于江沔咸罹其患十月遣庆之督诸将讨之诏江豫荆雍并遣军受庆之莭度三十年正月世祖出次五洲总统羣帅庆之従巴水出至五洲谘受军畧㑹世祖典签董元嗣自京师还陈元凶弑逆世祖遣庆之还山引诸军庆之谓腹心曰萧斌妇人不足数其余将帅并是所悉皆易与耳东宫同恶不过三十人此外屈逼必不为用力今辅顺讨逆不忧不济也衆军既集假庆之征虏将军武昌内史领府司马世祖还至寻阳庆之及栁元景等并以天下无主劝世祖即大位不许贼劭遣庆之门生钱无忌赍书説庆之觧甲庆之执无忌白世祖世祖践祚以庆之为领军将军加散骑常侍寻出为使持莭督南兖豫徐兖四州诸军事镇军将军南兖州刺史常侍如故镇盱眙上伐逆定乱思将帅之功下诏曰朕以不天有生㒺二泣血千里志复深逆鞠旅伐罪义气云踊羣帅仗莭指难如归故曾未积旬宗社载穆遂以眇身猥纂大统永念茂庸思崇徽钖新除使持莭散骑常侍都督南兖豫徐兖四州诸军事镇军将军南兖州刺史沈庆之新除散骑常侍领军将军栁元景新除散骑常侍右卫将军宗悫督兖州诸军事辅国将军兖州刺史徐遗寳宁朔将军始兴太守沈法系骠骑谘议参军顾彬之或尽诚谋初宣综戎畧或受命元帅一战宁乱或禀竒军统协䂓効㨗偏师奉律势振东南皆忠国忘身义髙前烈功载民聴诚简朕心定赏策勲兹焉攸在宜列土开邑永蕃皇家庆之可封南昌县公元景曲江县公并食邑三千户悫洮阳县侯食邑二千户遗寳益阳县侯食邑一千五百户法系平固县侯彬之阳新县侯并食邑千户又特临轩召拜又使庆之自盱眙还镇广陵孝建元年正月鲁爽反上遣左卫将军王𤣥谟讨之军泝淮向夀阳总统诸将寻闻荆江二州并反徴庆之入朝率所领屯武帐岗甲仗五十人入六门鲁爽先遣弟瑜进据蒙茏歴阳太守张幼绪率军讨瑜值爽至衆散而反乃遣庆之济江讨爽爽闻庆之至连营稍退自留断后庆之与薛安都䓁进与爽战安都临阵斩爽进庆之号镇北大将军进督青冀幽三州给鼔吹一部前军破贼转位䓁后至追蹑一阶寻与栁元景俱开府仪同三司辞改封始兴郡公户邑如故庆之以年满七十固请辞事上嘉其意许之以为侍中左光禄大夫开府仪同三司又固让上不许表疏数十上又面陈曰张良名贤汉髙犹许其退臣有何用必为圣朝所须乃至稽颡自陈言辄泣涕上不能夺聴以郡公罢就第月给钱十万米百斛卫吏五十人大明元年又申前命复固辞三年司空竟陵王诞据广陵反复以庆之为使持莭都督南兖徐兖三州诸军事车骑大将军开府仪同三司南兖州刺史率衆讨之至欧阳诞遣客庆之宗人沈道愍赍书説庆之饷以玉环刀庆之遣道愍反数以罪恶庆之至城下诞登楼谓之曰沈君白首之年何为来庆之曰朝廷以君狂愚不足劳少壮故使仆来耳上虑诞北奔使庆之断其走路庆之移营白土去城十八里夕进新亭诞果出走不得去还城事在诞传庆之进营洛桥西焚其东门值雨不克庆之兄子僧荣时为兖州刺史镇瑕邱遣子懐明率数百骑诣受庆之节度庆之塞壍造攻道立行楼土山并诸攻具时夏雨不得攻城上使御史中丞庾徽之奏免庆之官以激之诏无所问诞饷庆之食提挈者百余人出自北门庆之不问悉焚之诞于城上授函表倩庆之为送庆之曰我奉诏讨贼不得为汝送表汝必欲归死朝廷自应开门遣使吾为汝送䕶之每攻城辄身先士卒上戒之曰卿为统任当令处分有方何蒙楯城下身受矢石邪脱有伤挫为损不少自四月至于七月乃屠城斩诞进庆之司空又固让于是与栁元景并依晋宻陵侯郑袤故事朝㑹庆之位次司空元景在从公之上给衞吏五十人门施行马四年西阳五水蛮复为㓂庆之以郡公统诸军讨之攻战经年皆悉平定获生口数万人居清明门外有宅四所室宇甚丽又有园舎在娄湖庆之一夜擕子孙徙居之以宅还官悉移亲戚中表于娄湖列门同闬焉广开田园之业每指地示人曰钱尽在此中兴身享大国家素富厚产业累万金奴僮千计再献钱千万糓万斛以始兴优近求改封南海郡不许妓妾数十人并羙容工艺庆之优㳺无事尽意欢愉非朝贺不出门每従逰幸及校猎据鞍陵厉不异少壮太子妃上世祖金镂匕箸及杅杓上以赐庆之曰卿辛勤匪殊欢宴宜䓁且觞酌之赐宜以大夫为先也上尝欢饮普令羣臣赋诗庆之手不知书眼不识字上逼令作诗庆之曰臣不知书请口授师伯上即令颜师伯执笔庆之口授之曰微命值多幸得逢时运昌朽老筋力尽徒歩还南岗辞荣此圣世何媿张子房上甚悦衆坐称其辞意之羙世祖宴驾庆之与栁元景䓁并受顾命遗诏若有大军旅及征讨悉使委庆之前废帝即位加庆之几杖给三望车一乘庆之每朝贺常乘猪鼻无幰车左右従者不过三五人骑马履行田园政一人视马而已每农桑剧月或时无人遇之者不知三公也及加三望车谓人曰我每逰履田园有人时与马成三无人则与马成二今乘此车安所之乎及赐几杖并固让废帝狂悖无道衆并劝庆之废立及栁元景等连谋以告庆之庆之与江夏王义恭素不厚发其事帝诛义恭元景等以庆之为侍中太尉封次子中书郎文季建安县侯食邑千户义阳王昶反庆之从帝度江总统衆军少子文耀年十余嵗善骑射帝爱之又封永阳县侯食邑千户帝凶暴日甚庆之犹尽言谏争帝意稍不悦及诛何迈虑庆之不同量其必至乃闭清谿诸桥以絶之庆之果往不得度而还帝乃遣庆之从子攸之赍药赐庆之死时年八十是年初庆之梦有人以两匹绢与之谓曰此绢足度谓人曰老子今年不免两匹八十尺也足度无盈余矣及死赐与甚厚追赠侍中太尉如故给鸾辂輼辌车前后羽葆鼔吹谥曰忠武公未及𦵏帝败太宗即位追赠侍中司空谥曰襄公长子文叔歴中书黄门郎景和末为侍中庆之之死也不肯饮药攸之以被揜杀之文叔宻取药藏录或劝文叔逃避文叔见帝断截江夏王义恭支体虑奔亡之日帝怒容致义恭之变乃饮药自杀子祕书郎昭明亦自缢死太始七年改封苍梧郡公元年还复先封时改始兴为广兴昭明子昙亮袭广兴郡公齐受禅国除庆之弟劭之元嘉中为庐陵王绍南中郎行参军讨建安揭阳诸贼病卒兄子僧荣敞之之子也孝建初为安成相荆江反叛发兵拒臧质质遣其安成相臧眇之讨僧荣击破之大明中为兖州刺史景和中徴为黄门郎未还卒子懐明太宗泰始初居父忧起为建威将军东征南讨有功封吴兴县子食邑四百户歴位黄门侍郎冄为南兖州刺史元徽初丁母艰去职桂阳王休范为逆起为冠军将军统水军防固石头朱雀失守懐明委军奔走顷之忧卒庆之从弟法系字体先亦有将用初为赵伯符将佐后随庆之征五水蛮世祖伐逆以为南中郎参军加宁朔将军领三千人前发与栁元景旦至新亭元景居中营宗悫居西营法系居东营东营据岗贼攻元景法系临射之所杀甚衆法系堑外树悉伐之令倒贼劭来攻縁树以进彭棑多开隙选善射手的发无不中死者交横事平以为宁朔将军始兴太守讨萧简于广州闻台军将至简诳其衆曰台军是贼劭所遣并信之前征北参军顾迈被贼徙在城内善天文云荆江有大兵城内由此固守初世祖先遣邓琬围简唯治一攻道法系至曰宜四面并攻若守一道何时可抜琬虑功不在已不从法系曰更相守五十日日尽又不克乃従之八道俱攻一日即拔斩萧简广州平封库藏付邓琬而还官至骁骑将军寻阳太守新安王子鸾北中郎司马劭之子文秀别有传庆之羣従姻戚由之在列位者数十人史臣曰张释之云用法一偏天下狱皆随轻重县衡于上四海共禀其平法乱于朝民无所措手足师伯籍宠代臣势震朝野倾意厮䑓情以货结自选部至于局曺莫不従风而靡曲徇私请因停诏勅天震霣怒仆者相望师伯任用无改而王谢免职君子谓是举也岂徒失政刑而已哉宋书卷七十七卷七十七考证宋书卷七十七考证栁元景传即以为广威将军广威南史作武威法起诸军进次方伯南史作堆即堆古字沈庆之传领军将军刘湛之知之湛下之字衍后同给卫吏五十人卫诸本并误䘏南史亦作䘏今改正宋书卷七十七考证宋书卷七十八钦定四库全书宋书卷七十八梁沈约撰列传第三十八萧思话刘延孙萧思话南兰陵人孝懿皇后弟子也父源之字君流歴中书黄门郎徐兖二州刺史冠军将军南琅邪太守永初元年卒追赠前将军思话年十许嵗未知书以博诞逰遨为事好骑屋栋打细腰鼔侵暴隣曲莫不患毒之自此折莭数年中遂有令誉好书史善弹琴能骑射髙祖一见便以国器许之年十八除琅邪王大司马行参军转相国参军父忧去职服阕拜羽林监领石头戍事袭爵封阳县侯转宣威将军彭城沛二郡太守渉猎书传颇能隶书觧音律便弓马元嘉三年谢晦为荆州欲请为司马思话拒之五年迁中书侍郎仍督青州徐州之东莞诸军事振武将军青州刺史时年二十七亡命司马朗之元之可之兄弟聚党于东莞发干县谋为㓂乱思话遣北海太守萧汪之讨斩之余党悉平八年除竟陵王义宣左军司马南沛郡太守未及就徴索虏南㓂檀道济北伐既而回师思话惧虏大至乃弃镇奔平昌思话先使参军刘振之戍下邳闻思话奔亦委城走虏定不至而东阳积聚已为百姓所焚由是徴下廷尉仍系尚方初在青州常所用铜斗覆在药㕑下得二死雀思话曰斗覆而双雀殒其不祥乎既而被系九年仇池大饥益梁州丰稔梁州刺史甄法䕶在任失和氐帅杨难当因此宼汉中乃自徒中起思话督梁南秦二州诸军事横野将军梁南秦二州刺史既行闻法䕶已委镇北奔西城遣司马建威将军南汉中太守萧讳五百人前进又遣西戎长史萧汪之系之讳縁路収合士衆得精兵千人十年正月进据磝头难当焚掠汉中引衆西还留其辅国将军梁秦二州刺史赵温守梁州魏兴太守薛健据黄金讳进屯磝头遣隂平太守萧坦赴黄金薛徤副姜寳据铁城铁城与黄金相对去一里斫树塞道坦进攻二戍抜之二月赵温又率薛健及其宁朔将军冯翼太守蒲早子来攻坦营坦奋击大破之坦被创贼退保西水讳司马钖文祖进据黄金萧汪之歩骑五百相继而至平西将军临川王义庆遣龙骧将军裴方明三千人赴讳䓁进黄金早子健䓁退保下桃思话先遣行参军王灵济率偏军出洋川因向南城伪陵江将军赵英坚守险灵济击破之生禽英南城空虚因资无所复引军还与讳合三月讳率衆军进据峨公固难当遣其子和率赵温蒲早子及左卫将军吕平宁朔将军司马飞龙歩骑万余跨汉津结砦其间立浮桥悉力攻讳合围数十重短兵接战弓矢无复用贼悉衣犀革戈矛所不能加讳乃截矟长数尺以大斧椎之一矟辄贯十余贼贼不能当因大败烧砦奔走退据大桃闰月讳及方明台军至龙骧将军杨平兴幢主殿中将军梁坦直入角弩追之贼又败走杀伤虏获甚多汉中平悉收没地置戍葭萌水先是桓𤣥簒晋以桓布为梁州布败走氐杨盛据有汉中刺史范元之傅歆悉治魏兴唯得魏兴上庸新城三郡其后索邈为刺史氐乃治南城为贼所焚烧不可固即思话迁镇南城加节进号宁朔将军徴讳为太子屯骑校尉法䕶中山无极人过江寓居南郡弟法崇元嘉十年自少府为益州刺史法䕶委镇之罪统府所収于狱赐死太祖以法崇受任一方令狱官言法䕶病卒太祖使思话上平定汉中本末下之史官十四年迁使持莭临川王义庆平西长史南蛮校尉太祖赐以弓琴手勅曰丈人顷何所作事务之暇故以琴书为娱耳所得不曰义邪眷想常不忘情想亦同之前得此琴云是旧物亦有名京邑今以相借因是戴颙意于弹抚响韵殊胜直尔嘉也并往桑弓一张材理乃快先所常用既久废射又多病畧不能制之便成老公令人叹息良材羙器宜在尽用之地丈人真无所与让也十六年衡阳王义季代义庆又除安西长史余如故十九年徴为侍中领前军将军未就徴复先职明年迁持莭监雍州梁南北秦四州荆州之南阳竟陵顺阳襄阳新野随六郡诸军事宁蛮校尉雍州刺史襄阳太守二十二年除侍中领太子右率二十四年改领左卫将军尝従太祖登钟山北岭中道有磐石清泉上使于石上弹琴因赐以银酒钟谓曰相赏有松石间意又领南徐州大中正明年复监雍梁南北秦州荆州之竟陵随二郡诸军事右将军宁蛮校尉雍州刺史如故二十六年徴为吏部尚书诏思话曰沈尚书暴病不救其体业贞审立朝尽公年时尚可方相委任奄忽不永痛惋特深铨管要机通塞所寄丈人才用体国二三惟允思话以去州无复事力倩府军身九人太祖戏之曰丈人终不为田父于里闾何应无人使邪未拜二十七年迁䕶军将军是年春虏攻悬瓠太祖将大举北讨朝士佥同莫或异议思话固谏不従乃领精甲三千助镇彭城虏退即代世祖为持莭监徐兖青冀四州豫州之梁郡诸军事抚军将军兖徐二州刺史二十九年统扬武将军冀州刺史张永衆军围碻磝初镇军谘议参军申坦与王𤣥谟围滑台不克免官青州刺史萧斌板坦行建威将军济南平原二郡太守守歴城令任仲仁又为坦副并前锋入河五月发沿口永司马崔训建武将军齐郡太守胡景世率青州军来㑹七月思话及衆军并至碻磝治三攻道太祖遣贠外散骑侍郎徐爰宣㫖督战张永胡景世当东攻道申坦任仲仁西攻道崔训南攻道贼夜地道出烧崔训楼及蟇车又烧胡景世楼及攻具寻又毁崔训攻道城不可抜思话驰来退师攻城凡十八日觧围还歴下崔训以楼见烧又不能固攻道被诛碻磝永坦并系狱诏曰得抚军将军思话启事碻磝不抜士卒疲劳且班师清济更圗进讨此镇山川严阻控临河朔形胜之要擅名自古宜除其授以允望实思话可觧徐州为冀州余如故彭城文武复量分配即镇歴城寻为江夏王义恭所奏免官元凶弑立以为使持节监徐青兖冀四州豫州之梁郡诸军事徐兖二州刺史将军如故思话即率部曲还彭城起义以应世祖遣使奉牋曰下官近在歴下始奉国讳所承使人不知濶狭既还在路渐有所闻犹谓人伦无容有此私懐感慨未敢在言奉被今教果出虑表重增哀惋不能自胜此实天地所不覆载人神所不容忍率土民氓莫不愤咽况下官蒙荷荣渥义兼常志此月五日被驿使追命骑还朝切齿拊心辄已钟疾虽百口在都一非所顾正欲遣启受䂓略㑹奉今㫖悲惧兼情伏承司徒英圗电发殿下神武霜断臧质忠义并到不谋同时仗顺沿流席卷江甸前驱风迈已应在近下官复练始集遣辅国将军申坦龙骧将军梁坦二军分配精甲五千申坦为统便以即日水陆齐下下官悉率文武骆驿继发慿威策懦势同振朽开㤗有期悲欣交集世祖至新亭坦亦进克京口上即位徴为散骑常侍尚书左仆射固辞不受拜改为中书令丹阳尹常侍如故时京邑多有劫掠二旬中十七发引咎陈逊不许眀年出为使持莭都督徐兖青冀幽五州豫州之梁郡诸军事安北将军徐州刺史加鼓吹一部未行而江州刺史臧质反复以为使持节都督江州豫州之西阳晋熙新蔡三郡诸军事江州刺史事平分荆江豫三州置郢州复都督郢湘二州诸军事镇西将军郢州刺史持莭常侍如故镇夏口孝建二年卒时年五十追赠征西将军开府仪同三司持莭常侍都督刺史如故谥曰穆侯思话宗戚令望蚤见任待凡歴州十二杖莭监都督九焉所至虽无皦皦清莭亦无秽黩之累爱才好士人多归之长子恵开嗣别有传次子恵明亦有世誉歴黄门郎御史中丞司徒左长史吴兴太守后废帝元徽末卒官第四子恵基顺帝昇明末为侍中源之从父弟摹之丹阳尹追赠征虏将军子斌亦为太祖所遇彭城王义康镇豫章以为大将军谘议参军豫章太守歴南蛮校尉侍中辅国将军青冀二州刺史元嘉二十七年统王𤣥谟䓁衆军北伐斌遣将军崔勐攻虏青州刺史张淮之于乐安淮之弃城走先是勐与斌参军傅融分取乐安及碻磝乐安水道不通先并定碻磝至是又克乐安既而攻围滑台不抜斌追还歴下事在王𤣥谟传二十八年亡命司马顺则诈称晋室近属自号齐王聚衆据梁邹城又有沙门自称司马百年号安定王亡命秦凯之祖元明䓁各据村屯以应顺则初梁邹戍主宣威将军乐安渤海二郡太守崔勲之出州故顺则因虚窃据勲之司马曹敬㑹拒战不敌出走斌即遣勲之率行建威将军济南平原二郡太守申坦长流参军罗文昌等诸军讨顺则攻之不克勲之等始谓城内出于逼附军至即应奔逃而并为贼坚守杀伤官军甚多斌又遣府司马建威将军齐郡太守龎秀之总诸军祖元明又据安邱城斌更遣振武将军刘武之及军主刘回精兵千人讨司马百年斩之顺则既失据衆稍离阻文昌遣道连伪投贼贼信纳之潜以官赏格示衆城内贼党李继叔等并有归顺心道连谋泄为贼所杀继叔踰城出降贼党于是大离乃四面进攻冲车所冲辄三五丈崩落时南门楼上掷下一级并垂绳钓取外人外人上贼并放仗云向已斩顺则所投首是也秦凯之走河北斌坐滑台退败免官久之复起为南平王铄右军长史其后事迹在二凶传斌弟简歴位长沙内史广陵王诞为广州未之镇以简为安南谘议参军南海太守行府州事东海王袆代诞简仍为前军谘议太守如故世祖入讨元凶遣辅国将军南海太守刘玩讨简固守经时城陷伏诛斌简诸子并诛灭龎秀之河南人也以斌故吏贼劭甚加信委以为逰击将军奔世祖于新亭时劭诸将未有降者唯秀之先至事平以为梁州刺史秀之子弟为劭所杀者将十人而酣䜩不废坐免官后又为徐州刺史太子右卫率孝建元年卒追赠本官加㪚骑常侍子弥之顺帝昇明末广兴公相秀之弟况之太宗世亦为始兴相刘延孙彭城吕人雝州刺史道产子也初为徐州主簿举秀才彭城王义康司徒行参军尚书都官郎为钱唐令世祖抚军广陵王诞北中郎中兵参军南清河太守世祖为徐州补治中従事史时索虏围县瓠分军送所掠民口在汝阳太祖诏世祖遣军袭之议者举延孙为元帅固辞无将用举刘泰之自代泰之既行太祖大怒免延孙官为世祖镇军北中郎中兵参军南中郎谘议参军领录事世祖伐逆府缺上佐转补长史寻阳太守行留府事世祖即位以为侍中领前军将军下诏曰朕借羣能之力雪莫大之耻以眇眇之身託于王公之上思所以策勲树良永宁世烈新除侍中领前军将军延孙率懐忠敏器局沈正协賛义初诚力俱尽左卫将军竣立志开亮理思清要茂策忠谟经纶惟始俾积基更造咸有勤焉宜显授龟社大启邦家延孙可封东昌县侯竣建城县侯食邑各二千户其年侍中改领卫尉孝建元年迁丹阳尹臧质反叛上深以东土为忧出为冠军将军吴兴太守置佐史事平徴为尚书右仆射领徐州大中正遣至江陵分判枉直行其诛赏三年又出为南兖州刺史加散骑常侍仍徙为使持莭监雝梁南北秦四州郢州之竟陵随二郡诸军事镇军将军宁蛮校尉雝州刺史以疾不行留为侍中䕶军又领徐州大中正素有劳患其年增笃诏遣黄门侍郎宣㫖问疾大明元年除金紫光禄大夫领太子詹事中正如故其年又出为镇军将军南徐州刺史先是髙祖遗诏京口要地去都邑宻迩自非宗室近戚不得居之延孙与帝室虽同是彭城人别属吕县刘氏居彭城县者又分为三里帝室居绥舆里左将军刘懐肃居安上里豫州刺史刘懐武居丛亭里及吕县凡四刘虽同出椘元王由来不序昭穆延孙于帝室本非同宗不应有此授时司空竟陵王诞为徐州上深相畏忌不欲使居京口迁之于广陵广陵与京口对岸欲使腹心为徐州据京口以防诞故以南徐授延孙而与之合族使诸王序亲三年南兖州刺史竟陵王诞有罪不受徴延孙驰遣中兵参军杜幼文率兵起讨既至诞已闭城自守乃还诞遣使刘公泰赍书要之延孙斩公泰送首京邑复遣幼文率军渡江受沈庆之莭度其年进号车骑将军加散骑常侍给鼓吹一部五年诏延孙曰旧京树亲由来常凖卿前出所有别议今此防久弭当以还授小儿徴延孙为侍中尚书左仆射领䕶军将军延孙疾病不任拜起上使于五城受封版乘船自青谿至平昌门仍入尚书下舎又欲以代朱修之为荆州事未行明年卒时年五十二上甚惜之下诏曰故侍中尚书左仆射领䕶军将军东昌县开国侯延孙风局简正体识沈明绸缪心膂自蕃升朝契濶唯旧㡬将二纪灵业中圮则首賛出圗义令既举则任均肃㓂器允栋干勲实佐时及累司马两官出内尹牧惠政茂课着自民聴忠谟令莭简乎朕心方爕和台阶永毗国道奄至薨殒震恸兼深考终定典宜尽哀敬可赠司徒给班剑二十人侍中仆射侯如故有司奏谥忠穆诏为文穆又诏曰故司徒文穆公延孙居身寡约家素贫虚每念清羙良深悽叹葬送资调固当阙乏可赐钱三十万米千斛子质嗣太宗泰始中有罪国除延孙弟延熙义兴太守在孔觊传史臣曰延孙接款蕃日固出颜袁矣风飈局力又无䓁级可言而隆名盛宠必择而后授何哉良以休运甫开沈疾方被虽宿恩内积而安私外简夫侮因事狎敬由近踈踈必相思狎必相厌厌思一殊荣礼自隔遂得为一世宗臣盖由此也子曰事君数斯疏矣然乎然乎宋书卷七十八卷七十八考证宋书卷七十八考证萧思话传孝建二年卒时年五十按思话年十八除琅邪王大司马行参军踰年父源之卒是为永初九年至元嘉五年任青州刺史称年二十七是也自元嘉六年己巳至孝建二年乙未又歴二十七年思话卒时年五十四今云五十盖脱四字刘延孙传方爕和台阶永毗国道和一本作采宋书卷七十八考证宋书卷七十九钦定四库全书宋书卷七十九梁沈约撰列传第三十九文五王竟陵王诞庐江王袆武昌王浑海陵王休茂桂阳王休范竟陵王诞字休文文帝第六子也元嘉二十年年十一封广陵王食邑二千户二十一年监南兖州诸军事北中郎将南兖州刺史出镇广陵寻以本号徙南徐州刺史二十六年出为都督雍梁南北秦四州荆州之竟陵随二郡诸军事后将军雍州刺史以广陵彫弊改封随郡王上欲大举北讨以襄阳外接关河欲广其资力乃罢江州军府文武悉配雍州湘州入台税租杂物悉给襄阳及大举北伐命诸蕃并出师莫不奔败唯诞中兵参军栁元景先克𢎞农闗陜三城多获首级关洛震动事在元景传㑹诸方并败退故元景引还徴诞还京师迁都督广交二州诸军事安南将军广州刺史当镇始兴未行改授都督㑹稽东阳新安临海永嘉五郡诸军事安东将军㑹稽太守给鼔吹一部元凶弑立以扬州浙江西属司隶校尉浙江东五郡立㑹州以诞为刺史世祖入讨遣沈庆之兄子僧荣间报诞又遣宁朔将军顾彬之自曾显东入受莭度诞遣参军刘季之与彬之并势自顿西陵以为后继劭遣将华钦庾导东讨与彬之弟相逢于曲阿之奔牛塘路甚狭左右皆悉入菰葑彬之军人多赍篮屐于菰葑中夹射之钦䓁大败事平徴诞为持莭都督荆湘雍益宁梁南北秦八州诸军事卫将军开府仪同三司荆州刺史诞以位号正与濬同恶之请求囘改乃进号骠骑将军加班剑二十人余如故南谯王义宣不肯就徴以诞为侍中骠骑大将军扬州刺史开府如故改封竟陵王食邑五千户顾彬之以奔牛之功封阳新县侯食邑千户季之零阳县侯食邑五百户明年义宣举兵反有荆江兖豫四州之力势震天下上即位日浅朝野大惧上欲奉乘舆法物以迎义宣诞固执不可然后处分加诞莭仗士五十人出入六门上流平定诞之力也初讨元凶与上同举兵有奔牛之㨗至是又有殊勲上性多猜颇相疑惮而诞造立第舎穷极工巧园池之羙冠于一时多聚才力之士实之第内精甲利器莫非上品上意愈不平孝建二年乃出为使持节都督南徐兖二州诸军事太子太傅南徐州刺史侍中如故上以京口去都宻迩犹疑之大明元年秋又出为都督南兖南徐兖青冀幽六州诸军事南兖州刺史余如故诞既见猜亦潜为之备至广陵因索虏宼边修治城隍聚粮治仗嫌隙既着道路常云诞反三年建康民陈文绍上书曰私门有幸亡大姑元嘉中蒙入台六宫薄命早亡先朝赐赠羙人又聴大姑二女出入问讯父饶司空诞取为府史恒使入山圗画道路勤剧备至不敢有辞不复聴归消息断絶姑二女去年冐启归诉蒙陛下圣恩赐敕觧饶吏名诞见符至大怒唤饶入交问汝欲死邪诉台求觧饶即荅官比不聴通家信消息断絶若是姊为启闻所不知诞因问饶汝那得入台饶被问依实启答既出诞主衣荘庆画师王强语饶汝今年败汝姊误汝官云小人軰敢持台家逼我饶因叛走归诞即遣王强将数人逐突入家内缚录将还广陵至京口客舎乃陊死井中託云饶惧辠自杀抱痛懐寃冒死归诉吴郡民刘成又诣阙上书告诞谋反称息道龙昔伏事诞亲见姦状又见诞在石头城内修乘舆法物习倡警跸道龙私独忧惧向伴侣言之语颇漏泄诞使大吏令监内执道龙道龙逸走诞怒鞭杀监又捕杀道龙又豫章民陈谈之上书诉枉称弟咏之昔蒙诞采录随从歴镇大驾南下为诞奉送牋书经渉危险时得上闻圣明登阼恩泽周普回改小人使命微勤赐署台位咏之恒见诞与左右小人荘庆傅元祀潜圗姦逆言词丑悖每云天下方是我家有汝等不忧不富贵又常疏陛下年纪姓讳往巫郑师怜家祝诅咏之既闻此语又不见其事恐一旦事发横罹其罪宻以告建康右尉黄宣达并有启闻希以自免元祀弟知咏之与宣达往来自嫌言语漏泄即具以告诞诞大怒令左右饮咏之酒逼使大醉因言咏之乘酒骂詈遂被害自顾寃枉事有可哀其年四月上乃使有司奏曰臣闻神极尊明大仪所以贞观皇天峻邈𤣥化所以幽宣故能经纬甿俗大庇黔首庶道被八纮不遗疏贱之赏威格天区岂漏亲贵之罚此不刋之鸿则古今之恒训谨按元嘉之末天纲崩褫人神哀愤含生䘮气司空竟陵王诞义兼臣子任居藩维进不能泣血提戈忘身徇莭退不能闭闗拒险焚符斩使遂至拜受伪爵欣承荣宠沈沦姦逆肆于昏放以妻故司空臣湛之女诛亡余类单舟遄遣披猖千里事哀行路贼忍无亲莫此为甚故山隂傅僧祐诚亮国朝义均休戚重门峻卫不能拒折简之使巖险千里不能庇匹夫之身乃更助虐冯凶抽兵勒刃遂使顿仆牢穽死不旋踵妻子播流庭筵莫立见之者流涕闻之者含叹及神锋首路欃枪东指风卷四岳电埽三江诞犹持疑两端隂䂓进退陛下频遣书檄告譬殷勤方改姦圗末乃奉顺分遣弱旅永塞符文宴安所莅身不越境悖礼忘情不顾物议弯弧跃马务是畋游致奔牛有崩碎之陈新亭无独克之术假威义鋭乞命皇旅竟有何劳而论功伐既妖䘲廓清大明升曜幽显宅心逺迩云集诞忽星行之悲违开泰之庆迟回顾望淹踰旬朔逆党陈叔儿等泉寳鉅亿资货不赀诞收籍所得不归天府辞称天军实入私室又太官东传旧有献御䘮乱既平犹加断遏珍羞庶品回充私膳于号讳之辰遽甘滋之品当惟新之始絶苞苴之贡忠孝两忘敬爱俱尽乃徴引巫史潜考圗纬自谓体应符相富贵可期悖意丑言不可胜载遂复遥讽朝廷占求官爵侮蔑宗室诋毁公卿不义不昵人道将尽荷任神州方懐姦慝每闚向宸御妄生䂓幸多树淫祀显肆祅诅遂在石头潜修法物传警称跸拟则天行皆已骇暴观聴彰布朝野昔内难甫宁珍玮散佚有御刀利刃擅价诸夏天府禁器歴代所珍诞宻加购赏顿蔵私室贼义宣初平余党逃命诞含縦㒺忌私窃招纳名工细巧悉匿私第又引义宣故将裘兴为己腹心事既彰露犹执欺㒺公文面启矫称旧隶加以营干制馆僭拟天居引石徴材专擅兴发驱廹士族役同舆皁殚木土之姿穷吞并之势故㑹稽宣长公主受遇二祖礼级尊崇臣湛之亡身徇国追荣典军诞以广托宅宇地妨蓺植辄逼遗孤顿相驱徙遂令神主宵迁改卜委巷宗戚含伤行路掩涕又縁谿两道积代通衢诞拓宇开垣擅断其一致使径涂拥隔川陆阻碍神怒民怨毒徧幽显故丞相临川烈武王臣道䂓名徳茂亲勲光常策异礼殊荣受自先㫖者嗣王臣义庆受任西夏灵寝蹔移先帝亲枉銮舆拜辞路左恩冠终古事絶常班诞又以庙居宅前固请毁换诏㫖不许怨怼弥极有腼面目犲狼为性䂓牧江都希广兵力天徳尚𢎞甫申所请仍谓应住东府宜为中台贪冒无厌人莫与比虽圣慈全救每垂容纳而虐戾不悛姦诐弥甚受命还镇猜怨愈深忠䂓正谏必加鸩毒謟渎肤躁是与比周又矫称符勅设牓开募事发辞寝委罪自下及录事徐灵夀以常署受坐将就囚执謟韩近恭中䕶军遣吏夏嗣伯宻相属请求寛桎梏且王僧达临刑之启事髙阇即戮之辞皆称潜驿往来遥相要契丑声秽问宣着遐迩含识能言孰不愤叹又获吴郡民刘成豫章民陈谈之建康民陈文绍䓁并如诉状则姦情猜志嵗月增积昔周徳初升公旦有流言之衅鲁道方泰季子断逵泉之诛近则淮厉覆车于前义康袭轨于后变发柴竒祸成范谢亦皆以义夺亲情为宪屈况乃上悖天经下诬政道结衅于无妄之辰希幸于文明之日皇穹所不覆厚土所不容夫无礼之诫臣子所宜服膺干纪之刑有国所宜慎守臣等参议宜下有司絶诞属籍削爵土收付廷尉法狱治罪诸所连坐别下考论伏愿逺寻宗周之重近监兴亡之由割恩弃私俯顺羣议则卜世灵根于兹克固鸿勲盛烈永永无穷陛下如复隐忍未垂三思则覆皇基于七百挤生民于涂炭此臣等所以夙夜危惧不敢避鈇钺之诛者也上不许有司又固请乃贬爵为侯遣令之国上将诛诞以义兴太守垣阆为兖州刺史配以羽林禁兵遣给事中戴明寳随阆袭诞使阆以之镇为名阆至广陵诞未悟也明寳夜报诞典籖蒋成使明晨开门为内应成以告府舎人许宗之宗之奔入告诞诞惊起唿左右及素所畜养数百人执蒋成勒兵自卫明旦将晓明寳与阆率精兵数百人卒至天明门不开诞已列兵登陴自在门上斩蒋成焚兵籍赦作部徒系囚开门遣腹心率壮士击明寳等破之阆即遇害明寳奔逃自海陵界得还上乃遣车骑大将军沈庆之率大衆讨诞诞焚烧郭邑驱居民百姓悉使入城分遣书檄要结近逺时山阳内史梁旷家在广陵诞执其妻子遣使要旷旷斩使拒之诞怒灭其家诞奉表投之城外曰往年元凶祸逆陛下入讨臣背凶赴顺可谓常莭及丞相构难臧鲁协从朝野恍惚咸懐忧惧陛下欲百官羽仪星驰推奉臣前后固执方赐允俞社稷获全是谁之力陛下接遇慇懃累加荣宠骠骑扬州旬月移授恩秩频加复赐徐兖仰屈皇储逺相饯送臣一遇之感感此何忘庶希偕老永相娱慰岂谓陛下信用谗言遂令无名小人来相掩袭不任枉酷即加诛剪雀鼠贪生仰违诏勅令亲勒部曲镇扞徐兖先经何福同生皇家今有何愆便成胡越陵锋奋戈万没岂顾盪定以期冀在旦夕右军宣兰爰及武昌皆以无罪并遇枉酷臣有何过复致于此陛下宫帷之丑岂可三缄临纸悲塞不知所言世祖忿诞左右腹心同籍朞亲并诛之死者以千数或有家人已死方自城内叛出者车驾出顿宣武堂内外纂严庆之进广陵诞幢主韩道元来降豫州刺史宗悫徐州刺史刘道隆率衆来㑹诞中兵参军栁光宗参军何康之刘元迈幢主索智朗谋开城北门归顺未期而康之所镇队主石贝子先衆出奔康之惧事泄夜与智朗斩闗而出诞禽光宗杀之光宗栁元景从弟也康之母在城内亦为诞所杀诞见衆军大集欲弃城北走留中兵参军申灵赐居守自将骑歩数百人亲信并随声云出战邪趋海陵道诞将周丰生驰告庆之庆之遣龙骧将军武念追蹑诞行十余里衆并不欲去请诞还城诞曰我还卿能为我尽力不衆皆曰愿尽力左右杨承伯牵诞马曰死生且还保城欲持此安之速还尚得入不然败矣庆之所遣将戴寳之单骑前至刺诞殆获诞惧乃驰还武念去诞逺未及至故诞得向城既至曰城上白须非沈公耶左右曰申中兵诞乃入以灵赐为骠骑府录事参军王玙之为中军长史世子景粹为中军将军州别驾范义为中军长史其余府州文武皆加秩先是右卫将军垣䕶之左军将军崔道固屯骑校尉龎番蚪太子旅贲中郎将殷孝祖破索虏还至广陵上并使受庆之莭度司州刺史刘季之诞故佐也骁果有膂力梁山之役又有战功增邑五百户在州贪残司马翟𢎞业谏争甚苦季之积忿置毒药食中杀之少年时宗悫共蒲戏曾手侮加悫悫深衔恨至是悫为豫州刺史都督司州季之虑悫为祸乃委官间道欲归朝廷㑹诞反季之至盱眙盱眙太守郑瑗以季之素为诞所遇疑其同逆因邀道杀之送首诣道隆时诞亦遣问信要季之及季之首至沈庆之送以示诞季之缺齿垣䕶之亦缺诞谓衆曰此垣䕶之头非刘季之也太宗初即位郑瑗为山阳王休祐骠骑中兵参军豫州刺史殷琰与晋安王子勋同逆休祐遣瑗及左右邢龙符説琰琰不受郑氏夀阳强族瑗即使琰镇军子勋责琰举兵迟晚琰欲自觧释乃杀龙符送首瑗固争不能得及夀阳城降瑗随軰同出龙符兄僧愍时在城外谓瑗构杀龙符辄杀瑗即为刘勔所录后见原僧愍寻击虏于淮西战死此四人者并由横杀旋受身祸论者以为有天道骂诞幢主公孙安期率兵队出降诞初闭城拒使记室参军贺弼固谏冄三诞怒抽刃向之乃止或劝弼出降弼曰公举兵向朝廷此事既不可从荷公厚恩又义无违背唯当死明心耳乃服药自杀弼字仲辅㑹稽山隂人也有文才赠车骑将军山阳海陵二郡太守长史如故幢主王玙之赏募数百人従东门出攻龙骧将军程天祚营断其弩弦天祚击破之即走还城诞又加申灵赐南徐州刺史军主马元子踰城归顺追及杀之乃于城内建列立坛誓诞将㰱血其所署辅国将军孟玉秀曰陛下亲㰱羣臣皆称万嵗初诞使黄门吕昙济与左右素所信者将世子景粹藏于民间谓曰事若济斯命全脱如其不免可深埋之分以金寳齐送出门并各散走唯昙济不去携负景粹十余日乃为沈庆之所捕得斩之诞所署平南将军虞季充又出降书上使庆之于桑里置烽火三所诞又遣千余人自北门攻强弩将军茍思达营龙骧将军宗越击破之开东门掩攻刘道隆营复为殷孝祖及贠外散骑侍郎沈攸之所破诞又加申灵赐左长史王玙之右长史范义左司马左将军孟玉秀右司马右将军范义母妻子并在城内有劝义出降义曰我人吏也且岂能作何康活邪义字明休济阳考城人也早有世誉五月十九日夜有流星大如斗杆尾长十余丈从西北来坠城内是谓天狗占曰天狗所坠下有伏尸流血诞又遣一百人出东门攻刘道隆营别遣疑兵一百人出北门沈攸之于东门奋短兵接战大破之门者又为茍思达所破诞又遣数百人出东门攻宁朔司马刘勔营攸之又破之广陵城旧不开南门云开南门者不利其主至诞乃开焉彭城邵领宗在城内隂结死士欲袭诞先欲布诚于庆之乃説诞求为间谍见许领宗既出致诚毕复还城内事泄诞鞭二百考问不服遂支觧之上遣送章二纽其一曰竟陵县开国侯食邑一千户募赏禽诞其二曰建兴县开国男三百户募赏先登若克外城举一烽克内城举两烽禽诞举三烽上又遣屯骑校尉谭金前虎贲中郎将郑景𤣥率羽林兵隶庆之诞复遣三百人自南门攻刘勔土山为勔所破庆之填壍治攻道值夏雨不得攻城上每玺书催督之前后相继及晴冄怒使太史择发日将自济江太宰江夏王义恭上表谏曰诞素无才略畜飬又寡自拒王命士庶离散城内乏粮器械不足徒赖免兵仓头三四百人造次相附恩怨夙结臣始短虑谓一旬可殄而假息流迁七十余日上将受律羣蕃岳峙鋭卒精旅动以万计大威所震未有成功臣虽凡怯犹懐愤踊陛下入翦封豕出讨长蛇兵不血刃冄兴七百而蕞尔小丑遂延晷漏致皇赫斯怒将动乘舆此实臣下素食驽钝之责行留百司莫不仰慙俯愧今盛暑被甲日费千金天威一麾孰不幸甚臣伏寻晋文王征淮南淹师出二百日方能制宼今诞糇粮垂竭背逆者多庆之等转悟迟重之非渐见乘机之利且成㫖频降必应旦夕夷殄愚又以广陵涂近人信易达虽为江水约示不难且覩理者寡闇塞者衆忽见云旗移次京都既当祗悚四方之志必有未达臣愚伏重思计今宁不当计小丑省生命以安遐迩之情又以长江险濶风波难期王者尚不乘危况乃汎不测之水昔魏文济江遂有遗州之名今虽先天不违动干休庆龙舟所幸理必利渉然居安虑危不可不惧私诚欵欵冒启赤心追用悚汗不自宣尽七月二日庆之率衆军进攻尅其外城乘胜而进又尅小城诞闻军入与申灵赐走趋后园队主沈𦙍之义征客周满胡思祖驰至诞执玉环刀与左右数人散走𦙍之等追及诞于桥上诞举刀自卫𦙍之伤诞面因坠水引出杀之传首京邑时年二十七因葬广陵贬姓留氏同党悉诛杀城内男为京观死者数千女口为军赏诞母殷妻徐并自杀追赠殷长宁园淑妃嘉梁旷诚莭擢为后将军封周满山阳县侯食邑四百五十户𦙍之莱阳子食邑三百五十户胡思祖高平县男食邑二百户临川内史羊濬之以先协附诞伏诛诞为南徐州刺史在京夜大风飞落屋瓦城门鹿牀倒覆诞心恶之及迁镇广陵入城冲风暴起扬尘昼晦又中夜闲坐有赤光照室见者莫不怪愕左右侍直眠中梦人告之曰官须髪为鞘睡既觉已失髻矣如此者数十人诞甚怪惧大明二年发民筑治广陵城诞循行有人干舆扬声大骂曰大兵寻至何以辛苦百姓诞执之问其本末荅曰姓夷名孙家在海陵天公去年与道佛共议欲除此间民人道佛苦諌得止大祸将至何不立六慎门诞问六慎门云何荅曰古时有言祸不入六慎门诞以其言狂悖杀之又五音士忽狂易见鬼惊怖啼哭曰外军围城城上张白布帆诞执录二十余日乃赦之城陷之日云雾晦暝白虹临北门亘属城内八年前废帝即位义阳王昶为征北将军徐州刺史道经广陵上表曰窃闻淮南中雾眷求遗绪椘英流殛爱存坵墓并难结两臣义开二主法虽事断礼或情申伏见故贼刘诞称戎犯莭自贻逆命膏斧婴戮在宪已彰但寻属忝皇枝位叨列辟一以罪终魂骸莫赦生均宗籍死同匹竖旅窆委杂封树不修今嵗月愈迈愆流舋往践境兴懐感事伤目陛下继明升运咸与惟新大徳方临哀矜未及夫栾布哭市义犯雷霆田叔钳赭志于夷戮况在天伦何独无感伏愿稽若前准降申丹志乞薄改褊袝㣲表窀穸则朽骨知荣穷泉识荷临纸哽恸辞不自宣诏曰征北表如此省以慨然诞及妻女并可以庶人礼葬并置守卫太宗泰始四年又更改葬祭以少牢庐江王袆字休秀文帝第八子也元嘉二十二年年十嵗封东海王食邑二千户二十六年以为侍中后军将军领石头戍事迁冠军将军南彭城下邳二郡太守散骑常侍领戍如故出为㑹稽太守将军如故二十九年迁使持莭都督广交二州荆州之始兴临安二郡诸军事车骑将军平越中郎将广州刺史元凶弑立进号安南将军未之镇世祖践阼复为㑹稽太守加抚军将军明年徴为秘书监加散骑常侍寻出为抚军将军江州刺史进号平南将军置吏大明二年征为散骑常侍中书令领骁骑将军给鼔吹一部常侍如故又出为南豫州刺史常侍将军如故以本号开府仪同三司领国子祭酒常侍如故五年诏曰昔韩卫异姓宗周之明宪三封殊级往晋之令典唯皇家创典尽𢎞斯义朕应天命光宅四海思所以宪章前式崇建懿亲永垂画一着于甲令诸弟国封并可增益千户七年进司空常侍祭酒如故前废帝即位加中书监太宗践阼进太尉加侍中中书监给班剑二十人改封庐江王太祖诸子袆尤凡劣诸兄弟蚩鄙之南平王铄蚤薨铄子敬渊婚袆往视之白世祖借伎世祖荅曰婚礼不举乐且敬渊䓁孤苦倍非宜也至是太宗与建安王休仁谄曰人既不比数西方公汝便为诸王之长时袆住西州故谓之西方公也泰始五年河东栁欣慰谋反欲立袆袆与相詶和欣慰要结征北谘议参军杜幼文左军参军宋祖珍前鄀令王隆伯䓁袆使左右徐虎儿以金合一枚饷幼文铜钵二枚饷祖珍隆伯幼文具奏其事上乃下诏曰昔周室既盛二叔流言汉祚方隆七蕃迷叛斯实事彰往代难兴自古虽圣贤御极㝢内纾患太尉庐江王借庆皇枝蚤升宠树幼无立徳长缺修声淡薄亲情厚结行路狎昵羣细疏澁人士自朕拨乱定宇受命应天实尚敦睦克敷友于故崇殊爵超居上台而公常懐不平表于事迹公若徳深望重宜膺大统朕初平暴乱岂敢当璧自然推符奉玺天祚有归且朕虽居尊极不敢自恃宗室之事无不谘公不虞志欲难满妄生窥怨积慝在衿遂谋社稷曩者四方遘祸兵斥畿甸搢绅忧惶亲贤同愤唯公独幸厥灾深忭时难昼则从禽逰肆夜则縦酒絃歌侧耳视隂企贼休问司空休仁䓁并各令弟事兼家国摧锋履险各伐一方蒙霜践棘辛勤已甚况身被矢石否泰难虞悠悠之人尚有信分公未曾有一函之使遗半纸之书志弃五弟以饵雠贼自谓身非勲烈义不参谋必期凶逆道申以圗辅相及皇威既震羣凶肃荡九有同庆万国含欣而公容气更沮下帷晦迹每觇天察宿懐协左道呪诅祷请谨事邪巫常被髪跣足稽首北极遂圗书朕躬勒以名字或加之矢刃或烹之鼎镬公在江州得一汉女云知吉凶能行厌呪大设供养朝夕拜伏衣装严整敬事如神令其呪诅孝武并及崇宪祈皇室危弱统天称已巫称神㫖必得如愿后事发觉委辠所生徼幸㩻䧢仅得自免近又有道士张寳为公见信事既彰露肆之于法公不知慙惧犹加营埋遣左右二人主掌殡含显行邪志㒺顾吏司又挟阉竖陈道明交关不逞传驿音意投金散寳以为信誓又使府史徐虎儿招引边将要结禁旅规害台辅圗犯宫掖公受性不仁才非治用昔忝江州无称被征前莅㑹稽以辠左黜公稽古寡闻严而无理言不畅寒暑惠不及帷房朝野所轻搢绅同侮岂堪辅相之地宁任莅民之职非唯一朝有由来矣大明之世迄于永光公常留中未尝外抚何以在今方起嫌怨公少即长人情无哀戚侍拜长宁従祀宗庙颜无戚状涙不垂脸兄弟长幼靡有爱心昔因孝武御筵置酒心诚不着于时义阳念遇本薄遭公此谮益被猜嫌朕当时狼狈不暇自理赖崇宪太后譬觧百端少蒙申亮得免殃责景和狂主丑毒横流初诛宰辅豺志方扇于建章宫召朕兄弟逼酒使醉公因酒势遂肆苦言云朕及休仁与太宰亲数往必清闲赠贶丰厚朕当时惶骇五内崩坠于其语次劣得小止往又经在寻阳长公主第兄弟共集忽中坐忿怒厉色见指以朕行止出入每不能固若得称心规肆忿憾惟公此㫖蚤欲见灭而天道爱善朕获南面不长恶逆挫公毒心自大明积费国弊民凋加景和奢虐府藏罄尽朕在位甫尔䘏义具瞻仍值终阻蜂起日耗万金公卿庶民倾产归献积受台奉赀畜优广朕践阼之初公请故太宰东传余钱见入数百万内不充飬外不助国散赐谄䛕徧恵趋隶推心考行事类斯比羣小交构遂生异图籍籍之义转盈民口公若地居衡寄任専八柄徳育于民勲髙于物势不自安于事为可公既才均栎木牵以曲全因高无民得守虚静而坐作凶咎自深衅由朕诚感无素爰至于此永寻多难惋慨实深凡人所行各有本志朕博爱尚仁为日已久尚能含雠恕罪着于触事岂容于公不相隐忍但祸萌易渐去恶宜疾负荷之重宁得坐观且蔓草难除燎火须扑狡扇之徒宜时诛剪已诏司戮肃正典刑公身居戚长情礼兼至凖之常科顾有恻怛宜少申国宪以弔不臧今以淮南宣城歴阳三郡还立南豫州降公为车骑将军开府仪同三司南豫州刺史削邑千户侍中王如故出镇宣城上遣腹心杨运长镇兵防卫同党栁欣慰徐虎儿陈道明寗敬之闾丘邈之樊平祖孟敬祖并伏诛明年六月上又令有司奏袆忿怼有怨言请免官削爵土付宛陵县狱依法穷治不许乃遣大鸿胪持莭兼宗正为副奉诏责祎逼令自杀时年三十五即𦵏宣城子充明辅国将军南彭城东莞二郡太守废徙新安歙县后废帝即位聴还京邑顺帝昇明二年卒时年二十八无子武昌王浑字休渊文帝第十子也元嘉二十四年年九嵗封汝隂王食邑二千户为后军将军加散骑常侍索虏南㓂破汝隂郡徙浑为武昌王少而凶戾尝出石头怨左右人援防身刀斫之元凶弑立以为中书令山陵夕臝身露头往散骑省戏因弯弓射通直郎周朗中其枕以为笑乐世祖即位授征虏将军南彭城东海二郡太守出镇京口孝建元年迁使持节监雝梁南北秦四州荆州之竟陵随二郡诸军事宁蛮校尉雝州刺史将军如故浑至镇与左右人作文檄自号椘王号年为永光元年备置百官以为戏笑长史王翼之得其手迹封呈世祖上使有司奏免为庶人下太常絶其属籍徙付始安郡上遣员外散骑侍郎戴明寳诘浑曰我与汝亲则同气义则君臣遣任西蕃以同磐石云何一旦反欲见图文檄䖏分事迹炳然不忠不义乃可至此岂唯天道助顺逆志难克如其凶圗获逞天下谁当相容前事不逺足为鑑戒加以频嵗衅难非起外人唯应相与厉精以固七百汝忽复构此良可悲惋国虽有典我亦何忍极法好自将养以保松乔之夀逼令自杀即葬襄阳时年十七大明四年聴还葬母江太妃墓次太宗即位追封为武昌县侯王翼之字季弼琅邪临沂人晋黄门侍郎徽之孙也官至御史中丞㑹稽太守广州刺史谥曰肃子海陵王休茂文帝第十四子也孝建二年年十一封海陵王食邑二千户大明二年以为使持莭都督雍梁南北秦四州郢州之竟陵随二郡诸军事北中郎将宁蛮校尉雍州刺史进号左将军增邑千户时司马庾深之行府事休茂性急疾欲自専深之及主帅每案之常懐忿怒左右张伯超至所亲爱多罪过主帅常加呵责伯超惧罪谓休茂曰主帅宻疏官罪过欲以启闻如此恐无好休茂曰为何计伯超曰唯当杀行事及主帅且举兵自卫此去都数千里縦大事不成不失入虏中为王休茂从之夜挟伯超及左右黄灵期蔡㨗世滕穆之王寳龙来承道彭叔儿魏公子陈伯儿张驷奴杨兴刘保余双䓁率夹毂队于城内杀典籖杨庆出金城杀司马庾深之典籖戴双集徴兵衆建牙驰檄使佐吏上车骑大将军开府仪同三司加黄钺侍读博士荀铣谏争见杀伯超専任军政杀害无已休茂左右曹万期挺身斫休茂被创走见杀休茂出城行营谘议参军沈畅之䓁率衆闭门拒之休茂驰还不得入义成太守薛继考为休茂尽力攻城杀伤甚衆畅之不能自固遂得入城斩畅之及同谋数十人其日参军尹𤣥庆起义攻休茂生禽之将出中门斩首时年十七母妻皆自杀同党悉伏诛城中挠乱无相统领时尚书右仆射刘秀之弟恭之为休茂中兵参军衆共推行府州事继考以兵胁恭之使作启事云立义自乘驿还都上以为永嘉王子仁北中郎谘议参军河南太守封冠军县侯食邑四百户寻事泄伏诛恭之坐系尚方以𤣥庆为射声校尉有司奏絶休茂属籍贬姓为留上不许即𦵏襄阳庾深之字彦静新野人也以事先朝见知元嘉二十九年自辅国长史为长沙内史南郡王义宣为荆湘二州加深之宁朔将军督湘州七郡明年义宣为逆深之据巴陵拒之转休茂司马见害之旦子孙亦死追赠深之冠军将军雍州刺史荀铣员外散骑侍郎曹万期始平太守桂阳王休范文帝第十八子也孝建三年年九嵗封顺阳王食邑二千户大明元年改封桂阳王为冠军将军南彭城下邳太守三年出为江州刺史寻加征虏将军邑千户入为秘书监领前军将军七年迁左卫将军加给事中前废帝永光元年转中䕶军领崇宪卫尉太宗定乱以为使持莭都督南徐徐南兖兖四州诸军事镇北将军南徐州刺史给鼔吹一部时薛安都据彭城反叛遣从子索儿南侵休范进据广陵督北讨诸军事加南兖州刺史进征北大将军加散骑常侍还京口觧兖州增邑二千户受五百户泰始五年徴为中书监中军将军扬州刺史常侍如故明年出为使持节都督江郢司广交五州豫州之西阳新蔡晋熙湘州之始兴四郡诸军事征南大将军江州刺史寻加开府仪同三司未拜改授都督南徐徐南兖兖青冀六州诸军事骠骑大将军南徐州刺史持莭常侍开府如故未拜以骠骑大将军还为江州进督越州诸军事给三望车一乘太宗遗诏进位司空改常侍为侍中加班剑三十人休范素凡讷少知觧不为诸兄所齿遇太宗常指左右人谓王景文曰休范人才不及此以我弟故生便富贵释氏愿生王家良有以也及太宗晚年晋平王休祐以狼戻致祸建安王休仁以权逼不见容巴陵王休若素得人情又以此见害唯休范谨澁无才能不为物所向故得自保而常懐忧惧恒虑祸及及太宗晏驾主幼时艰素族当权近习秉政休范自谓宗戚莫二应居宰辅事既不至怨愤弥结招引勇士缮治器械行人经过寻阳者莫不降意折莭重加问遗留则倾身接引厚相资给于是逺近同应从者如归朝廷知其有异志宻相防御虽未表形迹而衅难已成母荀太妃薨𦵏庐山以示不还之志觧侍中时夏口阙镇朝议以居寻阳上流欲树置腹心重其兵力元徽元年乃以第五皇弟晋熙王爕为郢州刺史长史王奂行府州事配以资力出镇夏口虑为休范所拨留自太子洑去不过寻阳休范大怒欲举兵袭朝廷宻与典籖新蔡人许公舆谋之表治城池修起楼堞多觧榜板拟以备用其年进位大尉明年五月遂举兵反虏发百姓船乘使军队称力请受付以榜觧板令手装治二三日间便悉整办率衆二万鐡骑数百匹发自寻阳昼夜取道书与袁粲褚渊刘秉曰夫治政任贤宜亲踈相辅得其经纬则结绳可及失其规矩则危亡可期汉承战国之余伤周室衰殄立磐石之宗而致七国之乱魏革汉典创于前失遂使诸王絶朝聘之礼是以根疎叶枯政移异族今宗室衰微自昔未有泰宁之世足以为譬孤子忝枝皇族预关兴毁虽欲忘言其可得乎髙祖武皇帝升叡三光涤纷四表太祖文皇帝钦明冠古资干承歴秉钺西服鸣銮东京搜贤选能纳竒赏异孝武皇帝岐嶷天縦先机雷发陵波静乱宏业中兴储嗣不腆遂贻祸难于时建安王以家难频遘宜立长主明皇帝恢朗渊懿仁润含逺奉戴南面允合天人而太尉以年长居卑怨心形色栁欣慰等规行不轨事迹披猖骠骑以忤颜失㫖应对不顺在蕃刻削怨结人鬼先帝眀于号令岂枉法为亲二王之衅实自由己但司徒巴陵王劳谦为国中流事难有不世之勲奉时如天事兄犹父非唯令友信为国器唐叔之忠而受管蔡之罪亲戚哀愤行路嗟叹王地籍光洁徳厌民望并无寸罪受毙谗邪先帝穆于友于留心亲戚去昔事平之后面受诏诲礼则君臣乐则兄弟升级赐赏动不移年抚慰孜孜恒如不足岂容一旦阋墙致此祸害良有由也先帝寝疾弥年体疲膳少虽神照无亏而虑有失徳补阙拾遗责在左右于时出入卧内唯有运长道隆羣细无状因疾遘祸见上不和知无瘳拯虑晏驾之日长王作辅夺其宠柄不得自専是以内假帝㫖外託朝议䛕辞诡貌万类千端升进姦回屠斥贤哲外矫天则内诬人鬼是以星纪违常羲望失度昔魏颗择命春秋羙之秦穆殉良诗有眀刺臣子之莭得失必书不及匡諌犹以为罪交间苍蝇驱扇祸戮爵以货重才由贫轻先帝旧人无罪黜落荐致乡亲徧布朝省謟䛕亲狎者飞荣玉除静立贞粹者柴门生草事先闗已虽非必行若不谘询虽是必抑海内逺近人谁不知未觧执事不加斧钺遂致先帝有杀弟之名丑声遗于君父格以古义岂得为忠先帝崩殂若无天地理痛常情便应赴泣但兄弟枉酷已陥谗细孤子已下复触姦机是以望陵坟而摧裂想銮旂而抽恸虽复才违寄宠而地属负荷顾命之辰曾不见及分崩之际诏出两䜿天诱其衷得居乎外若受制羣邪则玉石同碎矣以宇宙之基一旦受制卑𤨏刘氏家国使小人处分终古以来未有斯酷昔石显曹节方今为优而望之仲举由以致弊至于遭逢丑慝岂有古今者乎诸贤胄籍冠冕世歴忠贞位非恩树勲岂宠结忧国勤王社稷之镇岂可含縦谗凶坐观倾覆自惟宋室未殒得以推移者正内赖诸贤防勒姦轨外有孤子跨据中流而人非金石何能支久走一亏落则本根莫庇当今主上冲幼宜明典章征虏之镇不见慰省逆旅往来尚有顾眄骨肉何雠逼使离隔禽兽之心横生疑贰经由此者每加约截同恶相求有若市贾以孤子知其情状恒恐以此乘之钳勒州郡过见防御近遣西南二使统内宣传不容恐惧即遣启并有别书若以孤子有过便应鸣鼔见伐如其不尔宜令各有所归与杀不辜宪有常辟三公之使无罪而斩鄙虽不肖天子之季父卑小主者敢不如是乎孤子承奉今上如事先朝夙宵恭谨散心云日晦望表驿相从江衢有何亏违顿至于此既已甘心其可冄乎如往来所説以孤子纳士为尤此軰惧其身罪岂为国计在昔四豪列国公子犹博引广纳门客三千况孤子位居鼎司捍卫畿甸且今与昔异咸所知也狡虏陵掠江淮侵逼主上年穉宗室衰微邪僭用命亲贤结舌疆场婴涂炭之苦征夫有勤役之劳𤓰时不代齐犹致祸况长淮戍卒歴年怨思不务拓逺强边而先事国君亲戚以此求心何事非乱又以缮治盆垒复致嚣声自晋宋之灾积贮百万孤子到镇曾不数千里且修城池整郭邑为治常理复何足致嫌邪若以中流清荡则任农夫不应实力强兵作镇姑熟俱防寇害岂得独嫌于此昔成王之明而为流言致惑若使金縢不开则周公无以自保乐毅归赵不忍谋燕况孤子礼则君臣恩犹父子者乎所以枕戈泣血祗以兄弟之讐尔观其不逞之意岂可限量设使遂其虐志诸君欲安坐得乎脣亡齿寒理不难见桂蠧必除人邪必翦枉突徙薪何劳多力望便执录二竖以谢寃魂则先帝不失顺悌之名宋世无枉笔之史此州地居形要路枕九江控弦跨马越关而至重气轻死排薮竞出练甲照水总戈成林劋此纎隶何患不克但千钧之弩不为鼷鼠发禨欲使薫莸内辨晋阳外息尔功有所归不亦可乎便当投命有司谢罪天阙同奉温凊齐心庶事伊霍之任非君而谁周邵之职颇以自许左提右挈无愧古人昔平勃刚断产禄蚤诛张温趑趄文台扼腕事之枢机得失俄顷往车今辙庶无惑焉近持此意申沈攸之其愤难不觧诸王致此既知祸原鋭然奋发蓄兵厉卒以俟同举张兴世发都日受制凶党扬颿直逝遂不见遇孤子近遣信申述姦祸方大惆惋追恨前迷比者信使每申勤款王奂佐郢兵权在握厥督屠枉朝野嗟痛犹父之怨宁可与之比肩孤子此举增其忼慨义之所劝其应犹响诸君或未得此意故先告懐徙倚一隅迟及委问孤子哀疾尫毁穷尽无日庶䂓史䲡死不忘本临纸荒哽言不诠第大雷戍主杜道欣驰下告变道欣至一宿休范已至新林朝廷震动平南将军齐王出次新亭垒领军将军刘勔前兖州刺史沈懐明据石头征北将军张永屯白下卫将军袁粲中军褚渊尚书左仆射刘秉䓁入衞殿省时事起仓卒不暇得更䖏分开南北二武库随将士意取休范于新林歩上及新亭垒自临城南于临沧上以数十人自卫屯骑校尉黄回见其可乘乃伪往请降并宣齐王意㫖休范大悦以二子徳宣徳嗣付回与为质至即斩之回与越骑校尉张敬儿直前斩休范首持还左右并奔散初休范自新林分遣同党杜耳丁文豪杜墨蠡等直向朱雀门休范虽死墨蠡䓁不相知闻王道隆率羽林兵在朱雀门内闻贼至急召刘勔勔自石头来赴仍进桁南战败死之墨蠡等乘胜直入朱雀门王道隆为乱兵所杀墨蠡䓁唱云太尉至休范之死也齐王遣队士陈灵寳赍首诣台道逄贼弃首于水挺身得达虽唱云已平而无以为据衆愈疑惑张永弃衆于白下沈懐明于石头奔散抚军典籖茅恬开东府纳贼墨蠡迳至杜姥宅中书舎人孙千龄开明门出降宫省恇扰无复固志时库藏赏赐已尽皇太后太妃剔取宫内金银器物以充用羽林监陈显达率所领于杜姥宅与墨蠡战破之至宣阳御道诸贼一时奔散斩墨蠡文豪及同党姜伯玉栁仲䖍任天助䓁许公舆走还新茶村民斩送之晋熙王爕自夏口遣军平寻阳徳嗣弟青牛智藏并伏诛诏建康秣陵二县收歛诸军死者并杀贼尸并加藏埋史臣曰语有之投鼠而忌器信矣阮佃夫王道隆専用主命臣行君道识义之徒咸思戮以马剑休范驰兵象魏矢及君屋忠臣义士莫不衔胆争先夫以邪附君犹或自免况于仗正顺以争主哉宋书卷七十九卷七十九考证宋书卷七十九考证竟陵王诞传诞又遣一百人出东门攻刘道隆营刘道隆监本误作刘道产按刘道产卒于元嘉十九年今定作刘道隆是时道隆为徐州刺史率兵未㑹事见本传之前左右侍直眠中梦人告之曰官须髪为鞘睡既觉已失髻矣南史鞘作矟睡作眊按眊羽毛饰也三国志刘先主性好结眊时有人送牦牛尾手自结之従矟眊为是庐江王袆传前鄀令王隆伯鄀监本讹郡今改正宋书卷七十九考证宋书卷八十钦定四库全书宋书卷八十梁沈约撰列传第四十孝武十四王孝武帝二十八男文穆皇后生废帝子业豫章王子尚陈淑媛生晋安王子勋阮容华生安陆王子绥徐昭容生皇子子深何淑仪生松滋侯子房史昭华生临海王子顼殷贵妃生始平孝敬王子鸾次永嘉王子仁与皇子子深同生何婕妤生皇子子鳯谢昭容生始安王子真江婕妤生皇子子𤣥史昭仪生邵陵王子元次齐敬王子羽与始平孝敬王子鸾同生江羙人生皇子子衡杨婕妤生淮南王子孟次皇子子况与皇子子𤣥同生次南平王子产与永嘉王子仁同生次晋陵孝王子云次皇子子文并与始平孝敬王子鸾同生次庐陵王子舆与淮南王子孟同生次南海哀王子师与始平孝敬王子鸾同生淮阳思王子霄与皇子子𤣥同生次皇子子雍与始安王子真同生次皇子子趋与皇子子鳯同生次皇子子期与皇子子衡同生次东平王子嗣与始安王子真同生杜容华生皇子子悦安陆王子绥南平王子产庐陵王子舆并出继皇子子深子鳯子𤣥子衡子况子文子雍未封早天子趋子期子悦未封为明帝所杀豫章王子尚字孝师孝武帝第二子也孝建三年年六嵗封西阳王食邑二千户仍都督南徐兖二州诸军事北中郎将南兖州刺史其年迁扬州刺史大明二年加抚军将军三年分浙江西立王畿以浙江东为扬州命王子尚都督扬州江州之鄱阳晋安建安三郡诸军事扬州刺史将军如故给鼓吹一部五年改封豫章王户邑如先领㑹稽太守七年加使持节进号车骑将军其年又加散骑常侍以本号开府仪同三司时东土大旱鄞县多疁田世祖使子尚上表至鄞县劝农又立左学召生徒置儒林祭酒一人学生师敬位比州治中文学祭酒一人比西曹劝学从事二人比祭酒从事前废帝即位罢王畿复旧徴子尚都督扬南徐二州诸军事领尚书令觧督东扬州余如故初孝建中世祖以子尚太子母弟上甚留心后新安王子鸾以母幸见爱子尚之宠稍衰既长人才凡劣凶慝有废帝风太宗殒废帝称太皇后令曰子尚顽凶极悖行乖天理楚玉婬乱纵慝义絶人经并可于第赐尽子尚时年十六楚玉山隂公主也废帝改封为㑹稽郡长公主食汤沐邑二千户给鼓吹一部加班劒二十人未及拜受而废帝败楚玉肆情淫纵以尚书吏部郎禇渊貎羙请自侍十日废帝许之渊虽承旨而行以死自固楚玉不能制也晋安王子勋字孝徳孝武帝第三子也大明四年年五嵗封晋安王食邑二千户仍都督南兖州徐州之东海诸军事征虏将军南兖州刺史七年改督江州南豫州之晋熈新蔡郢州之西阳三郡诸军事前将军江州刺史八年迁使持节都督雍梁南北秦四州郢州之竟陵随二郡诸军事镇军将军宁蛮校尉雍州刺史未拜而世祖崩以镇军将军还为江州本官如故眼患风为世祖所不爱景和元年加使持节时废帝狂凶多所诛害前抚军谘议参军何迈少好武颇招集才力之士迈先尚太祖女新蔡公主帝诈云主薨杀宫人代之显加殡葬而纳主于后宫深忌迈迈虑祸及谋因帝出行为变迎立子勋事泄帝自率宿卫兵诛迈使八座奏子勋与迈通谋又手诏子勋曰何迈杀我立汝汝自计孰若孝武邪可自为其所遣左右朱景云送药赐子勋死景云至盆口停不进遣信使报长史邓琬琬等因奉子勋起兵以废立为名太宗定乱进子勋号车骑将军开府仪同三司琬等不受命传檄京邑泰始二年正月七日奉子勋为帝即伪位于寻阳城年号义嘉元年备置百官四方并响应威震天下是嵗四方贡计并诣寻阳遣左卫将军孙沖之等下据赭圻又遣豫州刺史刘胡率大衆来屯䧿尾又遣安北将军袁顗总统衆军䑓军屯据钱谿断顗等粮援胡遣将攻之大败于是焚营遁走顗闻胡去亦弃衆南奔沈攸之诸军至寻阳诛子勋及其母同逆皆夷灭子勋死时年十一即葬寻阳庐山松滋侯子房字孝良孝武帝第六子也大明四年年五嵗封寻阳王食邑二千户仍为冠军将军淮南宣城二郡太守五年迁豫州刺史将军淮南太守如故六年改领宣城太守七年进号右将军觧宣城余如故前废帝永光元年迁东扬州刺史将军如故景和元年罢东阳州子房以本号督㑹稽东阳新安临海永嘉五郡诸军事㑹稽太守太宗即位改督为都督进号安东将军太守如故又徴为抚军领太常长史孔顗不受命举兵反应晋安王子勋即伪位进子房号车骑将军开府仪同三司三吴晋陵竝受命于顗太宗遣卫将军巴陵王休若督诸将吴喜等东讨战无不捷以次平定上虞令王晏起兵杀顗囚子房送还京都上宥之贬为松滋县侯食邑千户司徒建安王休仁以子房兄弟终为祸难劝上除之乃下诏曰不虞之衅着自终古情为法屈圣逹是遵朕埽秽定倾再全寳业逺惟鸿基猥当负荷思宏治道务尽敦睦而妖竖遘扇妄造异图自西南阻兵东夏侵斥都邸羣凶密相唇齿路休之兄弟专作谋主规兴祸乱令舍人严龙觇觎宫省以羽林出讨宿卫单罄候隙伺间将谋窃发刘祗在蕃规相应援通言北宼引令过淮顷休范济江潜欲拒捍赖卜祚灵长姦回弗逞隂慝已露宜尽宪辟寔以方难未夷曲加遵养今王化帖泰宜辨忠邪涓流不壅燎火难灭便可委之有司肃正刑典松滋侯子房等沦陷逆徒协同丑悖遂与籖帅羣小潜通南衅连结祗等还图朕躬虽咎戾已彰在法无宥犹子之情良所未忍可废为庶人徙付逺郡于是竝杀之子房时年十一路休之等以崇宪太后既崩自虑将来不立不自安刘祗在南兖州有志为逆严龙太祖元嘉中已为中书舍人南䑓御史世祖又以为舍人甚见委信景和泰始之际至越骑校尉右军将军至是懐异端故及于诛临海王子顼字孝列孝武帝第七子也大明四年年五嵗封歴阳王食邑二千户仍为冠军将军吴兴太守五年改封临海王户邑如先其年迁使持节都督广交二州湘州之始兴始安临贺三郡诸军事征虏将军平越中郎将广州刺史未之镇徙荆州刺史将军如故八年进号前将军前废帝即位以本号都督荆湘雍益梁宁南北秦八州诸军事刺史如故明帝即位觧督雍州以为镇军将军丹阳尹寻留本任进督雍州又进号平西将军长史孔道存不受命举兵反以应晋安王子勋子勋即伪位进号卫将军开府仪同三司䧿尾奔败吴喜张兴世等军至子顼赐死时年十一葬巴陵始平孝敬王子鸾字孝羽孝武帝第八子也大明四年年五嵗封襄阳王食邑二千户仍为东中郎将吴郡太守其年改封新安王户邑如先五年迁北中郎将南徐州刺史领南琅邪太守母殷淑仪宠倾后宫子鸾爱冠诸子凡为上所盻遇者莫不入子鸾之府国及为南徐州又割吴都以属之六年丁母忧追进淑仪为贵妃班亚皇后谥曰宣葬给輼辌车虎贲班劒銮辂九旒黄屋左纛前后部羽葆鼔吹上自临南掖门临过丧车悲不自胜左右莫不感动上痛爱不已拟汉武李夫人赋其词曰朕以亡事弃日閲览前王词苑见李夫人赋悽其有懐亦以嗟咏乆之因感而㑹焉廵灵周之残册畧鸿汉之遗篆弔新宫之奄映喭璧䑓之芜践赋流波以謡思诏河济以崇典虽媛徳之有载竟滞悲其何遣访物运之荣落讯云霞之舒卷念桂枝之秋霣惜瑶华之春翦桂枝折兮沿嵗倾瑶华碎兮思聨情彤殿闭兮素尘积翠戺芜兮紫苔生寳罗兮春幌垂珍簟空兮夏帱扄秋䑓恻兮碧烟凝冬宫冽兮朱火清流律有终深心无歇徙倚云日裵回风月思玉歩于鳯墀想金声于鸾阙竭方池而飞伤损圜渊而流咽端蚤朝之晨罢泛辇路之晩清轥南陆跸阊阖轹北津警承明面缟馆之酸素造松帐之葱青俛衆𦙍而恸兴抚藐女而悲生虽哀终其已切将何慰于尔灵存飞荣于景路没申藻于服车垂葆旒于昭术竦鸾劒于清都朝有俪于徴准礼无替于粹图閟瑶光之密陛宫虚梁之余隂俟玉羊之晨照正金鸡之夕临升云鼛以引思锵鸿钟以节音文七星于霜野旗二燿于寒林中云枝之天秀寓坎泉之曽岑屈封嬴之自古申反周乎在今遣双灵兮逹孝思附孤魂兮展慈心伊鞠报之必至谅显晦之同深予弃西楚之齐化畧东门之遥䘳沦涟两拍之伤奄抑七萃之箴又讽有司曰典礼云天子有后有夫人檀弓云舜葬苍梧云二妃不从㛰义云后立六宫有三夫人然则三妃则三夫人也后之有三妃犹天子之有三公也按周礼三公八命诸侯七命三公既尊于列国诸侯三妃亦贵于庶邦夫人据春秋传仲子非鲁惠公之元嫡尚得考彼别宫今贵妃盖天秩之崇班理应剏立新庙尚书左丞徐爰之又议宣贵妃既加殊命礼絶五宫考之古典显有成据庙堂克构宜选将作大匠卿葬毕诏子鸾摄职以本官兼司徒进号抚军司徒给鼓吹一部礼仪并依正公又加都督南徐州诸军事八年加中书令领司徒前废帝即位觧中书令领司徒加持节之镇帝素疾子鸾有宠既诛羣公乃遣使赐死时年十嵗子鸾临死谓左右曰愿身不复生王家同生弟妹并死仍葬京口太宗即位诏曰夫纾寃申痛虽往必追缘情恻爱感事弥逺故使持节都督南徐州诸军事抚军将军南徐州刺史新安王子鸾夙表成器蚤延殊宠方树羙业克光蕃维而凶心肆忌奄罗横祸兴言永伤有兼常懐宜旍夭秀以雪沈魂可赠使持节侍中都督南徐兖二州诸军事司徒南徐州刺史王如故第十二皇女第二皇子子师俱婴谬酷有増酸悼皇女可赠县公主子师复先封为南海王并加徽谥又曰哀枉追逺仁道所𢎞兴灭继絶盛典斯贵朕务古思治恩礼必敷异族犹敦况在近戚故新除使持节侍中都督南徐兖二州诸军事司徒南徐州刺史新安王子鸾年虽沖弱性识早茂钟慈世祖冠宠列蕃値景和凶虐横罗酷祸国𦙍无主寃祀莫寄寻念痛悼夙轸于懐可以建平王景素息延年为嗣追改子鸾封为始平王食邑千户改葬秣陵县龙山延年字徳沖泰始四年薨时年四嵗谥曰沖王明年复以长沙王纂子延之为始平王绍子鸾后顺帝昇明三年薨国除永嘉王子仁字孝和孝武帝第九子也大明五年年五嵗监雍梁南北秦四州郢州之竟陵随二郡诸军事北中郎将宁蛮校尉雍州刺史封永嘉王食邑二千户仍迁东中郎将吴郡太守六年又迁丹阳尹七年兼卫尉前废帝即位加征虏将军领卫尉丹阳尹如故寻出为左将军南兖州刺史景和元年迁南徐州刺史将军如故泰始元年又迁中军将军领太常未拜徙䕶军将军四方平定以为使持节都督湘广交三州诸军事平南将军湘州刺史太宗遣主书赵扶公宣旨于子仁曰汝一家门户不建几覆社稷天未亡宋景命集我上流迷愚相扇四海同恶若非我修徳御天下三祖基业一朝坠地汝辈便应沦于异族之手我昔兄弟近二十人零落相继存者无几唯司徒年长令徳作辅皇家门户所慿唯我与司徒二人而已尚未能厌百姓姦心余诸王亦未堪赞治我惟有太子一人司徒世子年又幼弱桂阳巴陵并未有继体正頼汝辈兄弟相倚为彊庶使天下不敢闚觇王室汝辈始十余嵗裁知俛仰当今诸舍细弱殆不免人轻陵若非我为主刘氏不办今日没诸兄弟沖眇为羣凶所逼误遂与百姓还图骨肉于汝在心不得无媿即日四海就宁恩化方始方今处汝湘州汝年渐长足知善恶当每思刻厉奉朝廷为心爵秩自然与年俱进我垂犹子之情着于万物汝亦当知好忆我敕旨时司徒建安王休仁南讨犹未还既还白上以将来非社稷计宜并为之所未拜赐死时年十嵗始安王子真字孝贞孝武帝第十一子大明五年年五嵗封始安王食邑二千户仍为辅国将军吴兴太守七年迁使持节监广交二州始兴始安临贺三郡诸军事平越中郎将广州刺史将军如故不之镇迁征虏将军南彭城太守领石头戍事景和元年为丹阳尹将军如故寻复为南兖州刺史将军如故泰始二年迁左将军丹阳尹未拜赐死时年十嵗邵陵王子元字孝善孝武帝第十三子也大明六年年五嵗封邵陵王食邑二千户八年以为度支校尉秦南沛二郡太守仍为冠军将军南琅邪泰山二郡太守景和元年出为湘州刺史将军如故未之镇至寻阳値晋安王子勋为逆留不之镇进号抚军将军事平赐死时年九嵗齐敬王子羽字孝英孝武帝第十四子也大明二年生三年卒追加封谥淮南王子孟字孝光孝武帝第十六子也大明七年年五嵗封淮南王食邑二千户时世祖改豫州之南梁郡为淮南国罢南豫州之淮南郡并宣城前废帝即位二郡并复旧子孟仍国名度食淮南郡景和元年为冠军将军南琅邪彭城二郡太守泰始二年改封安成王户邑如先未拜赐死时年八嵗晋陵孝王子云字孝举孝武帝第十九子也大明六年年四嵗封晋陵王食邑二千户未拜其年薨南海哀王子师字孝友孝武帝第二十二子也大明七年年四嵗封南海王食邑二千户未拜景和元年为前废帝所害时年六嵗太宗即位追谥淮阳思王子霄字孝云孝武帝第二十三子也大明五年生八年薨追加封谥东平王子嗣字孝叔孝武帝第二十七子也大明七年生仍封东平王食邑二千户继东平沖王休倩休倩母颜性理严酷泰始二年子嗣所生母景宁园昭容谢上表曰故东平沖王休倩託荄璇极岐嶷夙表降年弗永遗𦙍莫传孝武皇帝敕妾子臣子嗣出继为后既承国祀方奉烝荐庶覃遐庆式延于逺而妾颜训养非恩抚导乖理情阙引进义违负螟昔世祖平日诡申慈爱崩背未几真性便发犹逼畏崇宪少欲藏掩自兹以后专纵严酷寔显布宗戚宣灼宫闱用伤人伦爰恻行路妾天属㝠至感切实深伏愿干渥广临曲垂照赐复改命还依本属则妾母子虽陨之辰犹生之年许之其年赐死时年四嵗武陵王赞字仲敷明帝第九子也泰始六年生其年诏曰世祖孝武皇帝虽恃尊堕惠勲狭政弛乐饮无餍事因于宁泰任威纵费义缘于务寡故以积怨动天流殃𦙍嗣景和肇衅义嘉成祸世祖继体陷宪无遗昔皇家中圯含生惧灭赖英孝感奋扫雪寃耻勲缵坠歴拯兹穷氓继絶追逺礼训攸尚况既帝且兄而缺斯典今以第九子智随奉世祖为子武陵郡大明之世事均代邦可封智随武陵王食邑五千户寻世祖一门女累不少既无釐总义须防闲诸侯虽不得祖称天子而事有一家之切且归宁有所疹疾相营得失是任闺房有禀朕应天在位恩深九族庶此足申追睦之懐敷爱之旨后废帝元徽四年出为使持节督南徐兖青冀五州诸军事北中郎将南徐州刺史顺帝昇明元年迁持节督郢州司州之义阳诸军事前将军郢州刺史二年为沈攸之所围徙都督荆湘雍益梁宁南北秦八州诸军事安西将军荆州刺史持节如故攸之平乃之镇其年薨时年九嵗国除史臣曰晋安诸王提挈羣下以成其衅乱遂至九域沸腾难结天下而世祖之𦙍亦歼焉彊不如弱义在于此也宋书卷八十卷八十考证宋书卷八十考证豫章王子尚传孝建三年年六嵗封西阳王三年南史作二年始平孝敬王子鸾传檀弓云舜葬苍梧云二妃不从南本梧下无云字又二作三史臣论彊不如弱如监本误知今从南史宋书卷八十考证宋书卷八十一钦定四库全书宋书卷八十一梁沈约撰列传第四十一刘秀之顾琛顾觊之刘秀之字道寳东莞莒人司徒刘穆之从兄子也世居京口祖爽尚书都官郎山隂令父仲道髙祖克京城以补建武参军与孟昶留守事定以为余姚令卒官秀之少孤贫有志操十许嵗时与诸儿戏于前渚忽有大虵来势甚勐莫不颠沛惊唿秀之独不动衆并异焉东海何承天雅相知器以女妻之兄钦之为朱龄石右军参军随龄石败没秀之哀戚不欢宴者十年景平二年除驸马都尉奉朝请家贫求为广陵郡丞仍除抚军江夏王义恭平北彭城王义康行参军出为无钖阳羡乌程令竝着能名元嘉十六年迁建康令除尚书中兵郎重除建康性纤密善紏擿微隠政甚有声吏部尚书沈演之每称之于太祖世祖镇襄阳以为抚军録事参军襄阳令襄阳有六门堰良田数千顷堰乆决壊公私废业世祖遣秀之修复雍部由是大丰改领广平太守二十五年除督梁南北秦三州诸军事宁逺将军西戎校尉梁南秦二州刺史时汉川饥俭境内骚然秀之善于为政躬自俭约先是汉川悉以绢为货秀之限令用钱百姓至今受其利二十七年大举北伐遣辅国将军杨文徳巴梓潼二郡太守刘𢎞宗受秀之节度震荡汧陇秀之遣建武将军钖千秋二千人向子午谷南口府司马竺宗之三千人向骆谷南口威逺将军梁寻千人向斜谷南口氐贼杨髙为㓂秀之讨之斩髙兄弟元凶弑逆秀之闻问即日起兵求率衆赴襄阳司空南谯王义宣不许事宁迁使持节督益宁二州诸军事宁朔将军益州刺史折留俸禄二百八十万付梁州镇库此外萧然梁益二州土境丰富前后刺史莫不营聚蓄多者致万金所携賔寮并京邑贫士出为郡县皆以茍得自资秀之为治整肃以身率下逺近安悦焉南谯王义宣据荆州为逆遣参军王曜徴兵于秀之秀之即日斩曜戒严遣中兵参军韦山松万人袭江陵出崃竺超民遣将席天生逆之山松一战即枭其首进至江陵为鲁爽所败山松见杀其年进号征虏将军改督为监持节刺史如故以起义功封康乐县侯食邑六百户明年迁监郢州诸军事郢州刺史将军如故未就大明元年徴为右衞将军明年迁丹阳尹先是秀之从叔穆之为丹阳与子弟于㕔事上饮宴秀之亦与焉㕔事柱有一穿穆之谓子弟及秀之曰汝等试以栗遥掷此柱若能入穿后必得此郡穆之诸子并不能中唯秀之独入焉时賖市百姓物不还钱市道嗟怨秀之以为非宜陈之甚切虽纳其言竟不从用广陵王诞为逆秀之入守东城其年迁尚书右仆射四年改定制令疑民杀长史科议者谓值赦宜加徙送秀之以为律文虽不显民杀官长之旨若值赦但止徙送便与悠悠杀人曾无一异民敬官长比之父母行害之身虽遇赦谓宜长付尚方穷其天命家口令补兵从之明年领太子右卫率五年雍州刺史海陵王休茂反为土人所诛遣秀之以本官慰劳分别善恶事毕还都出为使持节散骑常侍都督雍梁南北秦四州郢州之竟陵随二郡诸军事安北将军宁蛮校尉雍州刺史上车驾幸新亭视秀之发引将徴为左仆射事未行八年卒时年六十八上甚痛惜之诏曰秀之识局明逺才应通畅诚着蕃朝绩宣累岳往嵗逆臣交构首义万里及职司端尹赞戎两宫嘉谋徽誉寔彰朝野汉南法繁民嗛属伫良牧故蹔辍心膂外𢎞风规出未踰朞徳庇西服详考古烈旅观终始淳心忠槩无以尚兹方式亮皇猷入卫根本奄至薨逝震恸于朕心生荣之典未穷宠数哀终之礼宜尽崇饰兼履谦守约封社弗广兴言悼往益増痛恨可赠侍中司空持节都督刺史校尉如故并増封邑为千户谥为忠成公秀之野率无风采而心力坚正上以其莅官清洁家无余财赐钱二十万布三百匹子景逺嗣官至前军将军景逺卒子儁齐受禅国除秀之弟粹之晋陵太守顾琛字𢎞玮吴郡吴人也曾祖和晋司空祖履之父惔并为司徒左西掾琛谨确不尚浮华起家州从事驸马都尉奉朝请少帝景平中太皇太后崩除大匠丞彭城王义康右军骠骑参军晋陵令司徒参军尚书库部郎本邑中正元嘉七年太祖遣到彦之经畧河南大败悉委弃兵甲武库为之空虚后太祖宴㑹有荒外归化人在坐上问琛库中仗犹有几许琛诡荅有十万人仗旧武库仗祕不言多少上既𤼵问追悔失言及琛诡对上甚喜尚书寺门有制八座以下门生随入者各有差不得杂以人士琛以宗人顾硕头寄尚书张茂度门名而与硕头同席坐明年坐遣出免中正凡尚书官大罪则免小罪则遣出遣出者百日无代人听还本职琛仍为彭城王义康所请补司徒録事参军山隂令复为司徒録事还少府十五年出为义兴太守初义康请琛入府欲委以腹心琛不能承事刘湛故寻见斥外十九年徙东阳太守欲使琛防守大将军彭城王义康固辞忤旨废黜还家积年二十七年索虏南至瓜歩权假琛建威将军寻除东海王袆冠军司马行㑹稽郡事随王诞代袆复为诞安东司马元凶弑立分㑹稽五郡置㑹州以诞为刺史即琛为㑹稽太守加五品将军置将佐诞起义加冠军将军事平迁吴兴太守孝建元年徴为五兵尚书未拜复为宁朔将军吴郡太守以起义功封永新县五等侯大明元年吴县令张闿坐居母䘮无礼下廷尉钱唐令沈文秀判劾违谬应坐被弹琛宣言于衆闿被劾之始屡相申明又云当启文秀留县世祖闻之大怒谓琛卖恶归上免官琛母老仍停家琛及前西阳太守张牧并司空竟陵王诞故佐诞待琛等素厚三年诞据广陵反遣客陆延稔赍书板琛为征南将军牧为安东将军琛子前尚书郎寳素为谘议参军寳素弟前司空参军寳先为从事中郎牧兄前吴郡丞济为冠军将军从弟前司空主簿晏为谘议参军时世祖以琛素结事诞或有异志遣使就吴郡太守王昙生诛琛父子㑹延稔先至琛等即执斩之遣二子送延稔首启世祖曰刘诞猖狂遂构舋逆凡在含齿莫不骇惋臣等预荷国恩特百常愤忽以今月二十四日中获贼诞疏欲见邀诱臣即共执録伪使并得诞与抚军长史沈懐文扬州别驾孔道存抚军中兵参军孔璪前司兵参军孔桓之前司空主簿张晏书具列本郡太守王昙生臣即日便应星驰归骨辇毂臣母年老身在侍养輙遣息寳素寳先束骸诣阙世祖所遣诛琛使其日亦至仅而获免上嘉之召琛出以为西阳王子尚抚军司马牧为抚军中兵参军琛母孔氏时年百余嵗晋安帝隆安初琅邪王廞于吴中为乱以女为贞烈将军悉以女人为官属以孔氏为司马及孙恩乱后东土饥荒人相食孔氏散家粮以赈邑里得活者甚衆生子皆以孔为名焉琛仍为吴兴太守明年坐郡民多翦钱及盗铸免官六年起为大司农都官尚书新安王子鸾北中郎司马东海太守行南徐州事随府转抚军司马太守如故前废帝即位复为吴郡太守太宗泰始初与四方同反兵败奉母奔㑹稽台军既至归降寳素与琛相失自杀琛寻丁母忧服阕起为员外常侍中散大夫后废帝元徽三年卒时年八十六寳先大明中为尚书水部郎先是琛为左丞荀万秋所劾及寳先为郎万秋犹在职自陈不拜世祖诏曰敇违紏慢宪司之职若理有不公自当更有釐正而自顷劾无轻重輙致私絶此风难长主者严为其科寳先盖依附世准不足问先是宋世江东贵逹者㑹稽孔季恭季恭子灵符吴兴丘渊之及琛吴音不变渊之字思𤣥吴兴乌程人也太祖从髙祖北伐留彭城为冠军将军徐州刺史渊之为长史太祖即位以旧恩歴显官侍中都官尚书吴郡太守卒于太常追赠光禄大夫顾觊之字伟仁吴郡吴人也髙祖谦字公让晋平原内史陆机姊夫祖崇大司农父黄老司徒左西掾觊之初为郡主簿谢晦为荆州以为南蛮功曹仍为晦卫军参军晦爱其雅素深相知待王𢎞辟为扬州主簿仍为𢎞卫军参军盐官令衡阳王义季右军主簿尚书都官郎护军司马时大将军彭城王义康秉权殷刘之隙已着觊之不欲与殷景仁乆接事乃辞脚疾自免归在家每夜常于牀上行脚家人窃异之而莫晓其意后义康徙废朝廷多以异同受祸复为东迁山隂令山隂民户三万海内剧邑前后官长昼夜不得休事犹不举觊之理繁以约县用无事昼日垂帘门阶闲寂自宋世为山隂务简而绩修莫能尚也还为扬州治中从事史广陵王诞庐陵王绍北中郎左司马扬州别驾从事史尚书吏部郎尝于太祖坐论江左人物言及顾荣袁淑谓觊之曰卿南人怯懦岂办作贼觊之正色曰卿乃以忠义笑人淑有愧色元凶弑立朝士无不移任唯觊之不徙官世祖即位迁御史中丞孝建元年出为义阳王昶东中郎长史宁朔将军行㑹稽郡事寻徴为右卫将军领本邑中正明年出为湘州刺史善于莅民治甚有绩大明元年徴守度支尚书领本州中正二年转吏部尚书四年致仕不许时沛郡相县唐赐往比邨朱起母彭家饮酒还因得病吐蛊虫十余枚临死语妻张死后刳腹出病后张手自破视五藏悉糜碎郡县以张忍行刳剖赐子副又不禁驻事起赦前法不能决律伤死人四嵗刑妻伤夫五嵗刑子不孝父母弃市并非科例三公郎刘思议赐妻痛往遵言儿识谢及理考事原心非存忍害谓宜哀矜觊之议曰法移路尸犹为不道况在妻子而忍行凡人所不行不宜曲通小情当以大理为断谓副为不孝张同不道诏如觊之议加左军将军出为吴郡太守八年复为吏部尚书加给事中未拜欲以为㑹稽不果还为吴郡太守幸臣戴法兴权倾人主而觊之未尝降意左光禄大夫蔡兴宗与觊之善嫌其风节过峻觊之曰辛毗有云孙刘不过使吾不为三公耳及世祖晏驾法兴遂以觊之为光禄大夫加金章紫绶太宗泰始初四方同反觊之家寻阳寻阳王子房加以位号觊之不受曰礼年六十不服戎以其筋力衰谢非复军旅之日况年将八十残生无几守尽家门不敢闻命孔觊等不能夺时普天叛逆莫或自免唯觊之心迹清全独无所与太宗甚嘉之东土既平以为左将军吴郡太守加散骑常侍泰始二年复为湘州刺史常侍将军如故三年卒时年七十六追赠镇军将军常侍刺史如故谥曰简子觊之家门雍睦为州乡所重五子约缉绰镇绲绰私财甚丰乡里士庶多负其责觊之每禁之不能止及后为吴郡诱绰曰我常不许汝出责定思贫薄亦不可居民间与汝交闗有几许不尽及我在郡为汝督之将来岂可得凡诸劵书皆何在绰大喜悉出诸文劵一大厨与觊之觊之悉焚烧宣语逺近负三郎责皆不须还凡劵书悉烧之矣绰懊叹弥日觊之常谓秉命有定分非智力所移唯应恭己守道信天任运而闇者不逹妄求侥倖徒亏雅道无闗得䘮乃以其意命弟子愿着定命论其辞曰仲尼云道之将行命也道之将废命也丘眀又称天之所支不可壊天之所壊不可支卜商亦曰死生有命富贵在天孟轲则以不遇鲁侯为辞斯则运命竒偶生数离合有自来矣马迁刘向杨雄班固之徒着书立言咸以为首世之论者多有不同尝试申之曰夫生之资气清浊异原命之禀数盈虚乖致是以心貌诡贸性运舛殊故有邪正昬明之差修矢荣枯之序皆理定于万古之前事徴于千代之外沖神寂鉴一以贯之至乃卜相末技巫史贱术犹能豫题兴亡逆表成败祸福指期识照不能徙吉凶素着威卫不能防若夏氓宅生于帝宫岂蠲残伤之汉臣衍货于天府宁免餧毙之魂且又善恶之理虽详而祸福之验常昧逆顺之体诚分而吉凶之効常隐智络天地犹罹沈牖之灾明照日月必婴深匡之难増信积徳离患于长饥席义枕仁徼祸于促算何则理运茍其必至圣明其犹病诸况乃蕞迹流惑之徒投心颛蒙之域而欲役虑以揣利害䇿情以笇穷通其为重伤岂不惑甚是以通人君子闲泰其神沖缓其度不矫俗以延声不依世以期荣审乎无假自求多福荣辱修夭夫何为哉问曰夫书称惠廸贻吉易载履信逢祐前哲余议亦以将迎有㑹沦塞无兆宣摄有方天阏无命善游销魂于深梁工骑烬生于旷野明珠招骇于闇至蟠木取悦于先容是以罕乐以阳施长世景惠以隂徳遐纪彭窦以缮卫延命盈忌以荒湎促龄陈张称台鼎之崇严辛衍宰司之盛若乃游恶蹈凶处逆践祸宣昭史䇿易以研正至如神仙所序天竺所书事虽难徴理未易诘留滞倾光思闻通裁对曰子可谓扶绳而辨循刻而议若乃宣摄有方岂非吉运所属将迎有㑹实亦凶数自挻若夫阳施隂徳长世遐年揆厥所原孰往非命研复来旨雠校往説起予惟商未识所异资生禀运参差万殊逆顺吉凶理数不一原夫食椒非养生之术咀劒岂卫性之经命之所延人肉其骨而含嚼膏粱时或婴患深涧乖徼宠之津空谷絶探荣之辙运之所集物稊其枯而俯仰竿牍终然离沮尔乃硚跖横行曽原窘歩汤周延世诩邑絶绪吉凶徴应纠纆若兹毕万保躯宓贱䘮领梁野之言岂不或妄谷南鲁北甘此促生彭翁窦叟将以何术晋平赵敬淫放己该汉主魏相奚独伤夭同异若斯是非孰正至如雷滨凝分挫志逺图棘津隂拱振功髙世樊生冲矫䥴旌善之文华子髙抗铭惩非之䇿皆士衡所云同川而异归者也殊涂均致寔繁有徴即理易推在言可畧昔两都全盛六合殷昌雾集贵宠之闾云动权豪之术钧贸贻谈岂唯陈张而已观夫二子才未越衆而此以借荣挥价彼独摈景沦声通否之运断可知矣严辛不安时任命而委罪亮直亦地脉之徒欤若神仙所序显明修习齐彊燕平厥验未着李覃董芬其效安在乔松之侣云飞天居夷列之徒风行水息良由理数悬挺实乃钟兹景命天竺遗文星华方䇿因造前定果报指期贫豪莫差修夭无爽有允琐辞无愆鄙説统而言之孰往非命㝠期前定各从所归善恶无所矫其趋愚智焉能殊其理若乃得议其工失嗤其拙操之则慄舍之则悲斯固染情于近累岂不贻诮于通识问曰清论光心英辩溢目求诸鄙懐良有未尽若动止皆运险易自天理定前期靡非闇至玉门犁丘叡识弗免岂非圣愚齐致仁虐同功昬明之用将何施而可对曰夫圣人懐虚以涵育凝明以洞照惟虚也故无往而不通惟明也故无来而不烛涸海流金弗染温凉之岨严兵勐兕无累爪刃之灾忘生而生愈全遗神而神弥畅若玉门犁丘盖同迹于人故同人有患然而均心于天亦均天无害大贤则体备形器虑尽藏假静黙以居否深拱以违礥皆数在清全故钟兹妙识是以禀仲尼之道不在奔车之上资伯夷之运不䖏覆舟之下若乃越难趋险逡廵弗获履危践机僶俛从事愚之所司圣亦何为及中下之流驰心妄动是非舛干倚伏移贸故北宫意逆而功顺东门心晦而迹明宣应遗筮而逄吉张松协数而遘祸且智防有纪患累无方尔乃猘狗逐而华子奔腐鼠遗而虞氏灭匣猨逸而林木残椟珠亡而池水竭凡厥条流曲难详偹揺形役思其効安徴岂若澡雪灵府洗练神宅据道为心依徳为虑使迹穷则义斯畅身泰则理兼通岂不羙哉何必遗此而取彼问曰夫建极开化树声贻则典防之兴由来尚矣必乃幽符悬兆㝠数指期善恶前徴是非素定名教之道不亦几乎息哉对曰天生蒸民树之物则教义所禀岂非㝠数何则形气之具必有待而存颛䝉之伦岂无因而立必假纤纨以安生借粱豢以延祀资信礼以缮性秉廉义以劾情圣人聪明深懿履道测化通体天地同情日月仰观俯察抚运裁风于是乎昭日星之纪正霜雨之度张云霞之明衍风露之渥浮舟翼滞腾驾振幽又乃甄理三才辨综五徳𢎞铺七体之端宣昭八经之绪是以时雍在运羣方自通抱徳炀和全真保性故信食相资代为唇齿富教相假递成辅车今弛弃纤纨损絶粱豢必云徼生委命岂不已晓其迷至乎湮斥廉义屛黜信礼责以祈存推数遂乃未辨其惑连类若斯乖妄滋甚然则教义之道生运所资宠辱荣枯常由此作斯固命中之一物非所以为难也问曰循复前㫖既以理命县兆生数㝠期研覆后文又云依杖名教帅循训范若借数任天则放情荡思拘训驯范则防虑检䘮函矢殊用矛戈异适双羙之谈岂能两遂对曰夫性运乖舛心貎诡殊请布末懐畧言其要若乃吉命所钟纵情蹈道训性而顺因心则灵凶数所挻率由践逆闻言不信长恶无悛此愚智不移声训所遗者也其有见善如不及从谏如顺流是则命待教全运须化立譬以良医之室病者所存至如澄神清魂平心实气无妄之痾勿药有喜所谓纵情蹈道无假隠括若膏肓之疾长桑不治体府之病阳庆弗理此则率由践逆自絶调御至乃赵储之命宜永须扁䧿而后全齐后之数必延待文挚而后济亦犹运钟循奨彛范所兴善恶无主唯运所集而异膏梁方丈沈疾弗顾瑶碧盈尺阽危弗存夫静躁之容造次必于是曲直之性颠沛不可移是以夷惠均圣而异方遵竦齐通而殊事虽复钳桎羿奡思服巢许之情捶动曽史言膺硚跖之虑不然之事断可知也必幽符钻仰㝠数修习虽存陵惰其可得乎故运属波流势无防虑命徼山立理无放情用殊函矢双羙奚踬谈异矛戈两济何伤问曰夫君臣恩深师资义固所以霑荣涂施提饰荷声故刳心流肠捐生以亢节火妻灰子霾名以偿义若幽期天兆则明扬可遗㝠数自賔则感効宜絶岂其然乎对曰论之所明原本以为理难之所疑即末以为用盖隂闭之巧不传萌渐之调长絶故知妄言赏理古人所难吾所谓命固以绵络古今弥贯终始爰及君臣父子师友夫妻皆天数㝠合神运𤣥至逮乎暌爱离㑹既命之所甄昬爽顺戾亦运之所渐尔乃松栁异质荠荼殊性故疾风知劲草严霜识贞木何异忠孝之质资行夙昭至于刻志酬生题诚复施殉节投命驯义忘已亦由石虽可毁坚不可销丹虽可磨赤不可灭因斯而言君臣师资既幽期自賔心力感効亦㝠数天兆夫独何怪哉愿字子恭父渊之散骑侍郎愿好学有文辞于世大明中举秀才对䇿称旨擢为着作佐郎太子舎人早卒史臣曰孝建启基西楚放命难连淮济势盛江服朱修之着节汉南刘秀之推锋万里并诚载艰一忠惟帝念而踰岘之锋战有独克出硖之师舟无只反虽霜霰并时而计功则异也及定终之命等数相悬盖由义结蕃朝故恩有厚薄虽故旧不遗闻之前训隆名爽实亦无取焉宋书卷八十一卷八十一考证宋书卷八十一考证顾琛传琛以宗人顾硕头南史无头字即琛为㑹稽太守南史即字下有以字顾顗之传原夫食椒非养生之术食一本作食宋书卷八十一考证宋书卷八十二钦定四库全书宋书卷八十二梁沈约撰列传第四十二周朗沈懐文周朗字义利汝南安成人也祖文黄门侍郎父淳宋初贵达官至侍中太常兄峤尚髙祖第四女宣城徳公主二女适建平王宏庐江王袆以贵戚显官元嘉末为吴兴太守贼劭弑立随王诞举义于㑹稽劭加峤冠军将军诞檄又至峤素惧怯回惑不知所从为府司马丘珍孙所杀朝廷明其本心国婚如故朗少而爱竒雅有风气与峤志趋不同峤甚疾之初为南平王铄冠军行参军太子舎人司徒主簿坐请急不待对除名又为江夏王义恭太尉参军元嘉二十七年春朝议当遣义恭出镇彭城为北讨大统朗闻之觧职及义恭出镇府主簿羊希从行与朗书戏之劝令献竒进䇿朗报书曰羊生足下岂当适使人进哉何卿才之更茂也宅生结意可复佳耳属华比綵何更工邪视已反覆慰亦无已观诸纸上方审卿复逄知已动以何术而能每降恩明岂不为足下欣邪然更忧不知卿死所处耳夫匈奴之不诛有日皇居之亡辱旧矣天下孰不愤心悲肠以忿胡人之患靡衣媮食以望国家之师自智士钳口雄人蓄气不得议图边之事者良淹嵗纪今天子以炎轩之徳冡辅以姬吕之贤故赫然发怒将以匈奴衅旗恻然动仁欲使余氓被惠及取士之令朝发宰士暮登英豪调兵之诏夕行主公旦升雄俊延贤人者固非一日况复加此焉夫天下之士砥行磨名欲不辱其志气选竒蓄异将进善于所天非但有建国之谋不及安民之论不与至反以孝洁生议于乡曲忠烈起谤于君宷身不絓王臣之箓名不厠通人之班颠倒国门湮销丘里者自数十年以往岂一人哉若吾身无他伎而出值明君变官望主嵗増恩价竟不能柔心饰𢃄取重左右校于向士则荣已多料于今职则笑亦广而足下方复广吾以驰志之时求予以安边之术何足下不知言也若以贤未登则今之登贤如此以才应进则吾之非才若是岂可欲以殒海之鬐望鼓鳃于竖鳞之肆坠风之羽觊振翮于轩毳之间其不能俱陪渌水并负青天可无待于明见若乃阙竒谋深智之术无悦主狎俗之能亦不可复稍为卿説但观以上国再毁之臣望府一逐之吏当复是天下才否此皆足下所亲知吾虽疲冗亦尝听君子之余论岂敢忘之凡士之置身有三耳一则云户岫寝栾危桂荣秣芝浮霜翦松沈云怜肌蓄髓寳气爱魂非但土石侯卿腐鸩梁锦实廼竚意天后睨目羽人次则刳心扫智剖命驱生横议于云台之下切辞于宣室之上衍王徳而批民患进贞白而酖姦猜委玉入而齐声礼掲金出而烹勍寇使车轨一风甸道共徳令功日济而已无迹道日富而君难名致诸侯敛手天子改观其末则餍而出望旃而入结寃两宫之下鼓袖六王之间俛眉胁肩言天下之道徳瞋目扼腕陈从横于四海理有泰则止而进调觉迕则反而还闲居违官交造顿罢捐慕遗忧夷毁销誉唿噏以补其气缮嚼以辅其生凡此三者皆志士仁人之所行非吾之所能也若吾幸病不及死役不至身蓬藜既满方杜长者之辙谷稼是谘自絶世豪之顾尘生牀帷苔积堦月又檐中山木时华月深池上海草嵗荣日蔓且室间轩左幸有陈书十箧席隅奥右颇得宿酒数壶按絃拭徽雠方校石时复陈局露初奠爵星晚驩然不觉是羲轩后也近春田三顷秋园五畦若此无灾山装可具候振饮之罢俟封勒之毕当敬观邠酆肃寻伊鄗傍眺燕陇邪履辽卫瓜见我周之轸迹弔他贤之忧天当其少渉未休此欲但理实诡固物好交加或徴势而笑其言或观谋而害其意夫杨朱以此犹见嗤于梁人况才减杨子之器物甚魏君之意者哉若如汉宗之言李广此固许天下之有才又知天下之时非也岂若党巷闾里之间忌见贞士之遭遇便谓是臧获庸人之徒耳士固愿呈心于其主露竒于所归卿相末事也若广者何用侯为至廼复有致谒于为乱之日被讪于害正之徒心竒而无由露事直而变为枉岂不痛哉岂不痛哉若足下可谓冠负日月籍践渊海心支身首无不通照今复出入燕河交闗姬卫整笏振豪已议于帷筵之上提鞭鸣劒复呵于军场之间身超每深恩之所集心动必明主之所亮可不直议正身辅人君之过误明目张胆谋军家之得失操志勇之将荐俊正之士此廼足下之所以报也不尔便擐甲修戈徘徊左右卫君王之身当马首之镝闗必固之垒交死进之战使身分而主豫宼灭而兵全此亦报之次也如是则繋匈奴于北阙无日矣亡但黙黙窥宠而坐谓子有心敢书薄意朗之辞意倜傥类皆如此复起为通直郎世祖郎位除建平王宏中军録事参军时普责百官谠言朗上书曰昔仲尼有言治天下若寘诸掌岂徒言哉方䇿之政息举在人盖当世之君不为之耳况乃运钟浇暮世膺乱余重以宫庙遭不更之酷江服被未有之痛千里连死万井共泣而秦汉余敝尚行于今魏晋遗谬犹布于民是而望国安于今化崇于古郄行及前之言积薪待然之譬臣不知所以方然陛下既基之以孝又申之以仁民所疾苦敢不畧荐凡治者何哉为教而已今敎衰已乆民不知则又随以刑逐之岂为政之道欤欲为敎者宜二十五家选一长百家置一师男子十三至十七皆令学经十八至二十尽使修武训以书记图律忠孝仁义之礼廉让勤恭之则授以兵经战畧军部舟骑之容挽彊撃刺之法官长皆月至学所以课其能习经者五年有立则言之司徒用武者三年善蓺亦升之司马若七年而经不明五年而勇不逹则更求其言政置谋迹其心术行履复不足取者虽公卿子孙长归农亩终身不得为吏其国学则宜详考古数部定子史令书不烦行习无糜力凡学虽凶荒不宜废也农桑者实民之命为国之本有一不足则礼节不兴若重之宜罢金钱以谷帛为赏罚然愚民不逹其权议者好増其异凡自淮以北万匹为市从江以南千斛为货亦不患其难也今且听市至千钱以还者用钱余皆用绢布及米其不中度者坐之如此则垦田自广民资必繁盗铸者罢人死必息又田非胶水皆播麦菽地堪滋养悉蓺纻麻䕃巷縁藩必树桑柘列庭接宇唯植竹栗若此令既行而善其事者庶民则叙之以爵有司亦从而加赏若田在草间木物不植则挞之而伐其余树在所以次坐之又取税之法宜计人为输不应以赀云何使富者不尽贫者不蠲乃令桑长一尺围以为价田进一亩度以为钱屋不得瓦皆责赀实民以此树不敢种土畏妄垦栋焚榱露不敢加泥岂有剥善害民禁衣恶食若此苦者方今若重斯农则宜务削兹法凡为国不患威之不立患恩之不下不患土之不广患民之不育自华夷争杀戎夏竞威破国则积尸竟邑屠将则覆军满野海内遗生盖不余半重以急政严刑天灾嵗疫贫者但供吏死者弗望薶鳏居有不愿娶生子每不敢举又戍淹徭乆妻老嗣絶及婬奔所孕皆复不収是杀人之日有数途生人之嵗无一理不知复百年间将尽以草木为世邪此最是惊心悲魂恸哭太息者法虽有禁杀子之科设蚤娶之令然触刑罪忍悼痛而为之岂不有酷甚䖏邪今宜家寛其役户减其税女子十五不嫁家人坐之特雉可以聘妻妾大布可以事舅姑若待足而行则有司加紏凡宫中女隶必择不复字者庶家内役皆令各有所配要使天下不得有终独之生无子之老所谓十年存育十年敎训如此则二十年间长户胜兵必数倍矣又亡者乱郊馑人盈甸皆是不为其存计而任之迁流故饥寒一至慈母不能保其子欲其不为宼盗岂可得邪既御之使然复止之以杀彼于有司何酷至是且草树既死皮叶皆枯是其粱肉尽矣冰霜已厚苫盖难资是其衣裘败矣比至阳春生其余几今自江以南在所皆穰有食之处须官兴役宜募逺近能食五十口一年者赏爵一级不过千家故近食十万口矣使其受食者悉令就佃淮南多其长帅给其粮种凡公私逰手嵗发佐农令堤湖尽修原陆并起仍量家立社计地设闾检其出入督其游惰须待大熟可移之复旧淮以北悉使南过江东旅客尽令西归故毒之在体必割其缓䖏函渭灵区閴为荒窟伊洛神基蔚成茂草岂可不懐欤歴下泗间何足独恋议者必以为胡衰不足避而不知我之病甚于胡矣若谓民之既徙狄必就之若其来从我之愿也故若能来必非其种不过山东杂汉则是国家由来所欲覆育既华得坐实戎空自逺其为来利固善也今空守孤城徒费财役亦行见淮北必非境服有矣不亦重辱䘮哉使虏但发轻骑三千更互出入春来犯麦秋至侵禾水陆漕输居然复絶于贼不劳而邉已困不至二年卒散民尽可硚足而待也设使胡灭则中州必有兴者决不能有奉土地率民人以归国家矣诚如此则徐齐终逼亦不可守且夫战守之法当恃人之不敢攻顷年兵之所以败皆反此也今人知不以羊追狼蟹捕鼠而令重车弱卒与肥马悍胡相逐其不能济固宜矣汉之中年能事胡者以马多也胡之后服汉者亦以马少也既兵不可去车骑应蓄今宜募天下使养马一匹者蠲一人役三疋者除一人为吏自此以进阶赏有差边亭徼驿一无发动又将者将求其死也自能执干戈幸而不亡筋力尽于戎役其于望上者固已深矣重有澄风扫雾之懃驱波涤尘之力此所自矜尤复为甚近所功赏人知其浓然似颇谬虚实怨怒寔衆垂臂而反脣者往往为部耦语而唿望者处处成羣凡武人意气特易崩沮设一旦有变则向之怨者为敌也今宜国财与之共竭府粟与之同罄去者应遣浓加宠爵发所在禄之将秩未充余费宜阙他事负辇长不应与唯可敎以蒐狩之礼习以钲鼓之节若假勇以进务黜其身老至而罢赏延于嗣又縁淮城垒皆宜与复使烽鼓相达兵食相连若边民请师皆宜莫许逺夷贡至止于报荅语以国家之未暇示以何事而非君须内教既立徐料宼形办骑卒四十万而国中不扰取谷支二十嵗而逺邑不惊然后越淮穷河跨陇出漠亦何适而不可又教之不敦一至于是今士大夫以下父母在而兄弟异计十家而七矣庶人父子殊产亦八家而五矣凡甚者乃危亡不相知饥寒不相䘏又嫉谤䜛害其间不可称数宜明其禁以革其风先有善于家者即务其赏自今不改则没其财又三年之丧天下之达䘮以其哀并𠂻出故制同外兴日乆均痛故愈迟齐典汉氏节其臣则可矣薄其子则乱也云何使衰苴之容尽鸣号之音息夫佩玉启旒深情弗忍冕珠视朝不亦甚乎凡法有变于古而刻于情则莫能顺焉至乎败于礼而安于身必遽而奉之何乃厚于恶薄于善欤今陛下以大孝始基宜反斯谬且朝享临御当近自身始妃主典制宜渐加矫正凡举天下以奉一君何患不给或帝有集皂之陋后有帛布之鄙亦无取焉且一体炫金不及伯两一嵗羙衣不过数袭而必収寳连椟集服累笥目岂常视身未时亲是为椟帯寳笥着衣空散国家之财徒奔天下之货而主以此惰礼妃以此傲家是何糜蠧之剧惑鄙之甚逮至婢竖皆无定料一婢之身重婢以使一竖之家列竖以役瓦金皮绣浆酒藿肉者故不可称纪至有列軿以游遨饰兵以驱叱不亦重甚哉若禁行赐薄不容致此且细作始并以为俭节而市造华怪即传于民如此则迁也非罢也凡天下得治者以实而治天下者常虚民之耳目既不可诳治之盈耗并亦随之故凡厥庶民制度日侈商贩之室饰等王侯佣卖之身制均妃后凡一袖之大足断为两一裙之长可分为二见车马不辨贵贱视冠服不知尊卑尚方今造一物小民明已睥睨宫中朝制一衣庶家晚已裁学侈丽之原实先宫阃又妃主所赐不限髙卑自今以去宜为节目金魄翠玉锦绣縠罗竒色异章小民既不得服在上亦不得赐若工人复造竒伎淫器则皆焚之而重其罪又置官者将以爕天平气赞地成功防姦御难治烦理剧使官称事立人称官置无空树散位繁进冗人今髙卑贸实大小反称名之不定是谓官邪而世废姬公之制俗传秦人之法恶明君之典好闇主之事其憎圣爱愚何其甚矣今则宜先省事从而并官置位以周典为式变名以适时为用秦汉末制何足取也当使徳厚者位尊位尊者禄重能薄者官贱官贱者秩轻缨冕绂佩称官以服车骑容卫当职以施又寄土州郡宜通废罢旧地民户应更置立岂吴邦而有徐邑扬境而宅兖民上淆辰纪下乱畿甸其地如朱方者不宜置州土如江都者应更建邑又民少者易理君近者易归凡吏皆宜每详其能每厚其秩为县不得复用恩家之贫为郡不得复选势族之老又王侯识未堪务不应彊仕须合冠而启封能政而议爵且帝子未官人谁谓贱但宜详置宾友选择正人亦何必列长史参军别驾从事然后为贵哉又世有先后业有难易明帝能令其兕不匹光武之子马贵人能使其家不比隂后之族盛矣哉此于后世不可忘也至当舆抑碎首之忿陛殿延辟㦸之威此亦复不可忘也内外之政实不可杂若妃主为人请官者其人宜终身不得为官若请罪者亦终身不得赦罪凡天下所须者才而才诚难知也有深居而言寡则藴学而无由知有卑处而事隔则懐竒而无由进或复见忌于亲故或亦遭谗于贵党其欲致车右而动御席语天下而辩治乱焉可得哉漫言举贤则斯人固未得矣宜使世之所称通经达史辨词精数吏能将谋偏术小道者使猎缨危䣛博求其用制内外官与官之逺近及仕之类令各以所能而造其室降情以诱之卑身以安之然后察其擢脣吻树颊胲动精神𤼵意气语之所至意之所执不过数四闲不亦尽可知哉若忠孝廉清之比彊正惇柔之伦难以检格立不可须臾定宜使乡部求其行守宰察其能竟皆见之于选贵呈之于相主然后䖏其职宜定其位用如此故应愚鄙尽捐贤明悉举矣又俗好以毁沈人不知察其所以致毁以誉进人不知测其所以致誉毁徒皆鄙则宜擢其毁者誉党悉庸则宜退其誉者如此则毁誉不妄善恶分矣又既谓之才则不宜以阶级限不应以年齿齐凡贵者好疑人少不知其少于人矣老者亦轻人少不知其不及少矣自释氏流教其来有源渊检精测固非深矣舒引容润既亦广矣然习慧者日替其修束诫者月繁其过遂至糜散锦帛侈饰车从复假粗医术託杂卜数延妹满室置酒浃堂寄夫託妻者不无杀子乞儿者继有而犹倚灵假像背亲傲君欺费疾老震损宫邑是乃外刑之所不容戮内教之所不悔罪而横天地之间莫不纠察人不得然岂其鬼欤今宜申严佛律裨重国令其疵恶显着者悉皆能遣除则随其蓺行各为之条使禅义经诵人能其一食不过蔬衣不出布若应更度者则令先习义行本其神心必能草腐人天竦精以往者虽侯王家子亦不宜拘凡鬼道惑衆妖巫破俗触木而言怪者不可数寓采而称神者非可算其原本是乱男女合饮食因之而以祈祝从之而以报请是乱不诛为害未息凡一苑始立一神初兴淫风輙以之而甚今修隄以北置园百里峻山以右居灵十房糜财败俗其可称限又针药之术世寡复修诊脉之伎人鲜能达民因是益徴于鬼遂弃于医重令耗惑不反死夭复半今大医宜男女习教在所应遣吏受业如此故当愈于媚神之愚㣲正腠理之敝矣凡无世不有言事末时不有令下然而升平不至昏危是继何哉盖设令之本非实也又病言不出于谋臣事不便于贵党轻者抵訾呵骇重者死压穷摈故西京有方调之诛东郡有党锢之戮陛下若欲申常令循末典则羣臣在焉若欲改旧章兴王道则微臣存矣敢昧死以陈唯陛下察之书奏忤旨自觧去职又除太子中舎人出为庐陵内史郡后荒芜频有野兽母薛氏欲见猎朗乃合围纵火令母观之火逸烧郡廨朗悉以秩米起屋偿所烧之限称疾去官遂为州司所纠还都谢世祖曰州司举臣愆失多有不允臣在郡虎三食人虫鼠犯稼以此二事上负陛下上变色曰州司不允或可有之虫虎之灾宁闗卿小物朗寻丁母艰有孝性每哭必恸其余颇不依居丧常节大明四年上使有司奏其居丧无礼请加収治诏曰朗悖礼利口宜令翦戮微物不足乱典刑特鏁付边郡于是传送宁州于道杀之时年三十六子仁昭顺帝昇明末为南海太守沈懐文字思明吴兴武康人也祖寂晋光禄勲父宣新安太守懐文少好𤣥理善为文章尝为楚昭王二妃诗见称于世初州辟从事转西曹江夏王义恭司空行参军随府转司徒参军事东合祭酒丁父忧新安郡送故丰厚奉终礼毕余悉班之亲戚一无所留太祖闻而嘉之赐奴婢六人服阕除尚书殿中郎隠士雷次宗被徴居钟山后南还庐岳何尚之设祖道文义之士毕集为连句诗懐文所作尤羙辞髙一座以公事例免同辈皆失官懐文乃独留随王诞镇襄阳出为后军主簿与谘议参军谢庄共掌辞令领义成太守元嘉三十八年诞当为广州欲以懐文为南府记室先除通直郎懐文固辞南行上不悦弟懐逺纳东阳公主养女王鹦鹉为妾元凶行巫蛊鹦鹉预之事泄懐文因此失调为治书侍御史元凶弑立以为中书侍郎世祖入讨劭唿之使作符檄懐文因辞劭大怒投笔于地曰当今艰难卿欲避事邪旨色甚切值殷沖在坐申救得免託疾落马闲行奔新亭以为竟陵王诞卫军记室参军新兴太守又为诞骠骑録事参军淮南太守时国哀未释诞欲起内斋懐文以为不可乃止寻转扬州治中从事史时议省録尚书懐文以为非宜上议曰昔天官正纪六典序职载师掌均七府成务所以翼平辰衡经赞邦极故总属之原着夫官典和统之要昭于国言夏因虞礼有深冢司之则周承殷法无损掌邦之仪用乃调佐王均缉亮帝度而式宪之轨𢎞正汉庭述章之范崇明魏室虽条録之名立称于中代总釐之实不愆于自古比代相沿歴朝罔贰及乎爵以事变级以时改皆兴替之道无害国章八统元任靡或省革按台辅之职三曰礼典以和邦国以统百官四曰政典以平邦国以正百官郑康成云冡宰之于庶僚无所不总也考于兹义备于典文详古准今不宜虚废不从迁别驾从事史江夏王义恭迁西阳王子尚为扬州居职如故时荧惑守南斗上乃废西州旧馆使子尚移居东城以厌之懐文曰天道示变宜应之以徳今虽空西州恐无益也不从而州竟废矣大明二年迁尚书吏部郎时朝议欲依古制置王畿扬州移治㑹稽犹以星变故也懐文曰周制封畿汉置司隶各因时宜非存相反安民宁国其揆一也茍民心所安天亦从之未必改今追古乃致平壹神州旧壤歴代相承异于边州或罢或置既物情不説容亏化本又不从三年子尚移镇㑹稽迁抚军长史行府州事时囚系甚多动经年月懐文到任讯五郡九百三十六狱衆咸称平入为侍中宠待隆密将以为㑹稽其事不行竟陵王诞据广陵反及城陷士庶皆臝身鞭靣然后加刑聚所杀人首于石头南岸谓之髑髅山懐文陈其不可上不纳扬州移㑹稽上忿浙江东人情不和欲贬其劳禄唯西州旧人不改懐文曰扬州徙治既乖民情一州两格尤失大体臣谓不宜有异上又不从懐文与颜竣周朗素善峻以失旨见诛朗亦以忤意得罪上谓懐文曰竣若知我杀之亦当不敢如此懐文黙然尝以嵗夕与谢庄王景文颜师伯被敕入省未及进景文因言次称竣朗人才之羙懐文与相詶和师伯后因语次白上叙景文等此言懐文屡经犯忤至此上倍不説上又壊诸郡士族以充将吏并不服役至悉逃亡加以严制不能禁乃改用军法得便斩之莫不奔窜山湖聚为盗贼懐文又以为言斋库上绢年调鉅万匹绵亦称此期限严峻民间买绢一匹至二三千绵一两亦三四百贫者卖妻儿甚者或自缢死懐文具陈民困由是绵绢薄有所减俄复旧子尚诸皇子皆置邸舎逐什一之利为患徧天下懐文又言之曰列肆贩卖古人所非故卜式明不雨之由宏羊受致旱之责若以用度不充顿止为难者故宜量加减省不听孝建以来抑黜诸弟广陵平后复欲更峻其科懐文曰汉明不使其子比光武之子前史以为羙谈陛下既明管蔡之诛愿崇唐卫之寄及海陵王休茂诛欲遂前议太宰江夏王义恭探得密旨先发议端懐文固谓不可由是得息时游幸无度太后及六宫常乗副车在后懐文与王景文每陈不宜亟出后同从坐松树下风雨甚骤景文曰卿可以言矣懐文曰独言无系宜相与陈之江智渊卧草侧亦谓言之为善俄而被召俱入雉场懐文曰风雨如此非圣躬所宜冒景文又曰懐文所启宜从智渊未及有言上方注弩作色曰卿欲效颜竣邪何以恒知人事又曰颜竣小子恨不得鞭其靣上每宴集在坐者咸令沈醉懐文素不饮酒又不好戏调上谓故欲异已谢庄尝诫懐文曰卿每与人异亦何可乆懐文曰吾少来如此岂可一朝而变非欲异物性所得耳五年乃出为晋安王子勋征虏长史广陵太守明年坐朝正事毕被遣迁北以女病求申临辞又乞停三日讫犹不去为有司所纠免官禁锢十年既被免买宅欲还东上大怒収付廷尉赐死时年五十四三子淡渊沖弟懐逺为始兴王濬征北长流参军深见亲待坐纳王鹦鹉为妾世祖徙之广州使广州刺史宗悫于南杀之㑹南郡王义宣反懐逺颇闲文笔悫起义使造檄书并衘命至始兴与始兴相沈法系论起义事事平悫具为陈请由此见原终世祖世不得还懐文虽亲要屡请终不许前废帝世流徙者并听归本官至武康令撰南越志及懐文文集并传于世史臣曰昔娄敬戍卒委辂而迁帝都冯唐老贱片词以悟明主素无王公卿士之贵非有积誉取信之资徒以一言合旨仰感万乗自此山壑草莱之人布衣韦𢃄之士莫不踵阙县书烟霏雾集自汉至魏此风未爽暨于晋氏浮伪成俗人懐独善仕贵遗务降及宋祖思反前失虽革薄捐华抑扬名教而辟聪之路未启采言之制不𢎞至于贱隶卑臣义合朝算徒以事非已出知允莫从昔之开之若彼今之塞之若此非为徐乐严安偏富汉世东方主父独阙宋时盖由用与不用也徒置乞言之旨空下不讳之令慕古饰情义非侧席文士因斯各存炫藻周朗辩博之言多切治要而意在摛词文实忤主文词之为累一至此乎宋书卷八十二卷八十二考证宋书卷八十二考证周朗传训以书记图律律一本作纬其国学则宜详考古数部定子史古一本作占且帝子未官人谁谓贱但宜详置賔友选择正人亦何必列长史参军别驾从事然后为贵哉按周朗所言多切当时之弊而此条尤为显着宋世帝子甫离襁褓即出为刺史例皆佐吏行事既失教子之方亦非理民之道其后晋安王子勋起兵特由强佐专擅为之而诸藩响应并以龆齓被诛孝武二十八男竟无噍类使能蚤听朗言其祻岂若是之烈哉宋书卷八十二考证宋书卷八十三钦定四库全书宋书卷八十三梁沈约撰列传第四十三宗越吴喜黄回宗越南阳叶人也本河南人晋乱徙南阳宛县又土断属叶本为南阳次门安北将军赵伦之镇襄阳襄阳多杂姓伦之使长史范觊之条次氏族辨其髙卑觊之㸃越为役门出身补郡吏父为蛮所杀杀其父者尝出郡越于市中刺杀之太守夏侯穆嘉其意擢为队主蛮有为㓂盗者常使越讨伐往輙有功家贫无以市马常刀楯歩出单身挺战衆莫能当每一㨗郡将輙赏钱五千因此得市马后被召出州为队主世祖镇襄阳以为扬武将军领台队元嘉二十四年启太祖求复次门移户属冠军县许之二十七年随栁元景北伐领马幢𨽻栁元怙有战功事在元景传还补后军参军督䕶随王诞戏之曰汝何人遂得我府四字越荅曰佛貍未死不忧不得咨议参军诞大笑随元景伐西阳蛮因值建义转南中郎长兼行参军新亭有战功世祖即位以为江夏王义恭大司马行参军济阳太守寻加龙骧将军臧质鲁爽反越率军据歴阳爽遣将军郑徳元前据大岘徳元分偏师杨胡兴刘蜀马歩三千进攻歴阳越以歩骑五百于城西十余里拒战大破斩胡兴蜀等爽平又率所领进梁山拒质质败走越战功居多因追奔至江陵时荆州刺史朱修之未至越多所诛戮又逼畧南郡王义宣子女坐免官系尚方寻被宥复本官追论前功封筑阳县子食邑四百户迁西阳王子尚抚军中兵参军将军如故大明三年转长水校尉竟陵王诞据广陵反越领马军隶沈庆之攻诞及城陷世祖使悉杀城内男丁越受旨行诛躬临其事莫不先加捶挞或有鞭其面者欣欣然若有所得所杀凡数千人四年改封始安县子户邑如先八年迁新安王子鸾抚军中兵参军加辅国将军其年督司州豫州之汝南新蔡汝阳颍川四郡诸军事宁朔将军司州刺史寻领汝南新蔡二郡太守前废帝景和元年召为游击将军直合顷之领南济隂太守进爵为侯増邑二百户又加冠军将军改领南东海太守游击如故帝凶暴无道而越及谭金童太壹并为之用命诛戮羣公及何迈等莫不尽心竭力故帝慿其爪牙无所忌惮赐与越等羙女金帛充牣其家越等武人麤彊识不及逺咸一往意气皆无复二心帝将欲南廵明旦便发其夕悉听越等出外宿太宗因此定乱明晨越等并入上抚接甚厚越改领南济隂太守本官如故越等既为废帝尽力虑太宗不能容之上接待虽厚内并懐惧上亦不欲使其居中从容谓之曰卿等遭罹暴朝勤劳日夕苦乐宜更应得自养之地兵马大郡随卿等所择越等素已自疑及闻此旨皆相顾失色因谋作难以告沈攸之攸之具白太宗即日収越等下狱死越时年五十八越善立营阵每数万人止顿越自骑马前行使军人随其后马止营合未尝参差及沈攸之代殷孝祖为南讨前锋时孝祖新死衆并惧攸之叹曰宗公可惜故有胜人处而御衆严酷好行刑诛睚眦之间动用军法时王元谟御下亦少恩将士为之语曰宁作五年徒不逐王元谟元谟尚可宗越杀我谭金荒中伧人也在荒中时与薛安都有旧后出新野居牛门村及安都归国金常随征讨自北入崤陜及巴口建义恒副安都排坚陷阵气力兼人平元凶及梁山破臧质每有战功稍至建平王宏中军参军事加建武将军寻转龙骧将军南下邳太守参军如故孝建三年迁屯骑校尉直合领南清河太守景和元年前废帝诛羣公金等并为之用帝下诏曰屯骑校尉南清河太守谭金彊弩将军童太壹车骑中兵参军沈攸之诚略沈果忠干勇鸷消荡氛翳首制鲸凶宜裂河山以酬勲义金可封平都县男太壹宜阳县男攸之东兴县男食邑各三百户金迁骁骑将军増邑百户太壹东莞人也自彊弩迁左军将军増邑百户金太壹并与宗越俱死越州里刘胡武念佼长生蔡那曹欣之并以将帅显刘胡事在邓琬传武念新野人也本三五门出身郡将萧思话为雍州遣土人龎道符统六门田念为道符随身队主后大府以念有健名且家富有马召出为将世祖临雍州念领队奉迎时沔中蛮反世祖之镇缘道讨伐部伍至太堤巖洲蛮数千人忽至乗髙矢射雨下念驰赴奋击应时摧退即擢为参军督护其后每军旅常有战功世祖孝建中为建威将军桂阳太守竟陵王诞反念以江夏王义恭太宰参军龙骧将军隶沈庆之攻广陵城诞出城走既而复还念追之不及坐免官复以为冗从仆射出为龙骧将军南阳太守前废帝景和中为右军将军直合封开国县男食邑三百户太宗初即位四方反叛遣念乗驿还雝州绥慰西土因以为南阳太守念既至人情并向之刘胡遣腹心数骑诈诣念降于坐缚念袁顗斩之送首诣晋安王子勋念党袁处珍逃亡至夀阳为逆党刘顺所得考楚备至秉义不移后得叛奔刘勔太宗嘉之以为奉朝请追赠念冠军将军南阳新野二郡太守封绥安县侯食邑四百户泰始四年绥安县省改封邵陵县佼长生广平人也出身为县将太府以其有膂力召为府将朱修之拒鲁秀于岘南长生有战功稍见任使太宗初为建安王休仁司徒中兵参军加宁朔将军南讨有功封迁陵县侯食邑八百户后为张悦宁逺司马宁蛮校尉太始五年卒追赠征虏将军雝州刺史蔡那南阳冠军人也家素富而那兄局善接待宾客客至无少多皆资给之以此为郡县所优异蠲其调役那始为建福戍主渐至大府将佐太宗初为建安王休仁司徒中兵参军南讨那子弟皆在襄阳为刘胡所执胡每战輙悬之城外那进战愈勐以功封平阳县侯食邑五百户稍至刘韫抚军司马宁蛮校尉加宁朔将军泰豫元年以本号为益州刺史宋宁太守未拜卒追赠辅师将军余如故谥曰平侯曹欣之新野人也积勤劳后废帝元徽初为军主以平桂阳王休范功封新市县子食邑五百户为左军骁骑将军加辅国将军元徽四年以本号为徐州刺史钟离太守进号冠军将军顺帝昇明二年徴为散骑常侍骁骑将军三年卒吴喜吴兴临安人也本名喜公太宗减为喜初出身为领军府白衣吏少知书领军将军沈演之使写起居注所写既毕闇诵畧皆上口演之尝作让表未奏失本喜经一见即便写赴无所漏脱演之甚知之因此渉猎史汉颇见古今演之门生朱重民入为主书荐喜为主书书史进为主图令史太祖尝求图书喜开卷倒进之太祖怒遣出㑹太子歩兵校尉沈庆之征蛮启太祖请喜自随使命去来为世祖所知赏世祖于巴口建义喜遇病不堪随庆之下事平世祖以喜为主书稍见亲遇擢为诸王学官令左右尚方令河东太守殿中御史大明中黟歙二县有亡命数千人攻破县邑杀害官长豫章王子尚为扬州在㑹稽再遣为主帅领三千人水陆讨伐遂再往失利世祖遣喜将数十人至二县诱説羣贼贼即日归降太宗初即位四方反叛东兵尤急喜请得精兵三百致死于东上大悦即假建武将军简羽林勇士配之议者以喜刀笔主者不尝为将不可遣中书舎人巢尚之曰喜昔随沈庆之屡经军旅性既勇决又习战陈若能任之必有成绩诸人纷纷皆是不别才耳喜乃率员外散骑侍郎竺超之殿中将军杜敬真马歩东讨既至永世得庾业刘延熈书送寻阳王子房檄文与喜书曰知统戎旅已次近路卿所在着名今日何为立忠于彼邪想便倒戈共受河山之赏喜报书曰前驱之人忽获来翰披寻狂惑良深怅骇圣主以神武拨乱徳盛勲髙羣逆交扇灭在晷刻君等勲义之烈世荷国恩事愧鸣鸮不懐食椹今练勒所部星言进迈相见在近不复多陈喜孝武世见驱使常充使命性寛厚所至人并懐之及东讨百姓闻吴河东来便望风降散故喜所至克捷事在孔觊传迁歩兵校尉将军如故封竟陵县侯食邑千户东土平定又率所领南讨迁辅国将军寻阳太守南贼退走喜追讨平定荆州迁前军将军増邑三百户泰始四年改封东兴县侯户邑如先仍除使持节督交州广州之郁林宁浦二郡诸军事辅国将军交州刺史不行又除右军将军淮陵太守假辅师将军兼太子左衞率五年转骁骑将军假号太守兼率如故其年虏宼豫州喜统诸军出讨大破虏于荆亭伪长社公遁走戍主帛乞奴归降军还复以本位兼左卫将军六年又率军向豫州拒索虏加节督豫州诸军事假冠军将军骁骑太守如故明年还京都初喜东征白太宗得寻阳王子房及诸贼帅即于东枭斩东土既平喜见南贼方炽虑后翻覆受祸乃生送子房还都凡诸大主帅顾琛王昙生之徒皆被全活上以喜新立大功不问也而内密衘之及平荆州恣意剽虏赃私万计又尝对宾客言汉髙魏武本是何人上闻之益不説其后诛夀寂之喜内惧因启乞中散大夫上尤疑骇至是㑹上有疾为身后之虑以喜素得人情疑其将来不能事幼主乃赐死时年四十五喜将死之日上召入内殿与共言谑酬接甚欵既出赐以名馔并金银御器敕将命者勿使食器宿喜家上素多忌讳不欲令食器停凶祸之室故也喜未死一日上与刘勔张兴世齐王诏曰吴喜出自卑寒少被驱使利口任诈轻狡万端自元嘉以来便充刀笔小役卖弄威恩茍取物情处䖏交结皆为党与衆中常以正直为词而内实阿媚每仗计数运其佞巧甘言説色曲以事人不忠不平彰于触事从来作诸署主意所不协者覔罪委顿之以示清直而余人恣意为非一不检问故甚得物情昔大明中黟歙二县有亡命数千人攻破县邑杀害官长刘子尚在㑹稽再遣为主帅领三千精甲水陆讨伐再往失利孝武以喜将数十人至二县説诱羣贼贼即归降诡数幻惑乃能如此故每豫驱驰穷诸狡慝及泰始初东讨正有三百人直造三吴凡再经薄战而自破冈以东至海十郡无不清荡百姓闻吴河东来便望风自退若非积取三吴人情何以得弭伏如此其统军寛慢无章放恣诸将无所裁检故部曲为之致力观其意趣止在贼平之后应力为国计喜初东征发都指天画地云得刘子房即当屏除袁标等皆加斩戮使畧无生口既平之后缓兵施恩纳罪人之货诱诸贼帅令各逃藏受赂得物不可称纪听诸贼帅假称为降而拥卫子房遂得生归朝廷収罗羣逆皆作爪牙抚接扰密过于义士推此意正是闻南贼大盛殷孝祖战亡人情大恶虑逆徒得志䂓以自免喜善为姦变每以计数自将于朝廷时三吴首献庆捷于南贼则不杀其党颇着隂诚当云东人恇怯望风自散皆是彼无䖏分非其苦相逼廹保全子房及顾琛等足表丹诚进退二涂可以无患南贼未平唯以军粮为急西南及北道断不通东土新平商运稀简朝廷乃至鬻官卖爵以救灾困斗斛収歛犹有不充喜在赭圻军主者顿偷一百三十斛米初不问罪诸军主皆云宜治喜不获已止与三十鞭又不责备凡所曲意类皆如此喜至荆州公私殷富钱物无复子遗喜乗兵威之盛诛求推检凡所课责既无定科又严令驱蹙皆使立办所使之人莫非姦猾因公行私廹胁在所入官之物侵窃过半纳资请託不知厌已西难既殄便应还朝而觧故槃停託云扞蜀实由货易交闗事未回展又遣人入蛮矫诏慰劳赕伐所得一以入私又遣部下将吏兼因土地富人往襄阳或蜀汉属託郡县侵官害民兴生求利千端万绪从西还大艑小䑵爰及草舫钱米布绢无船不满自喜以下迨至小将人人重载莫不兼资喜本小人多被使役经由水陆州郡殆徧所至之处輙结物情妄窃善称声满天下密懐姦恶人莫之知喜军中诸将非劫便贼唯云贼何须杀但取之必得其用虽复羸弱亦言徤儿可惜天下未平但令以功赎罪䖏遇料理反胜劳人此辈所感唯喜莫云恩由朝廷凶恶不革恒出丑声劳人义士相与叹息并云我等不爱性命击擒此贼朝廷不肯杀去反与我齐今天下若更有贼我不复能击也此等既随喜行多无功効或隠在衆后或在幔屋中眠贼既破散与劳人同受爵赏既被诘问辞白百端云此辈既见原宥击贼有功那得不依例加赏褚渊往南选诸将卒喜为军中经为贼者就渊求官倍于义士渊以喜最前献捷名位已通又为统副难相违拒是以得官受赏反多义人义人虽忿喜不平又懐其寛弛往嵗竺超之闻四方反叛人情畏贼无敢求为朝廷行者乃慨然攘歩随喜出征为其军副身经临敌自东还失喜意説超之多酒不堪驱使遂相委弃髙敬祖年虽少宿气力实徤其有䖏分为军中所称喜薄其衰老云无所施正以二人忠清与已异行超之为人乃多饮酒计喜军中主帅岂无饮酒者特是不利超之故以酒致言耳敬祖既无余事直云年老託为乞郡潜相遣斥其余主帅并贪浊谄媚之流皆提携东西不相离舍喜闻天壤间有罪人死或应系者必启以入军皆得官爵厚被处遇应入死之人缘已得活非唯得活又复如意人非木石何能不感设令吾攻喜门此辈谁不致力但是喜不敢生心耳喜军中人皆是喜身爪牙岂闗于国喜自得军号以来多置吏佐是人加板无复限极为兄弟子姪及其同堂羣从乞东名县连城四五皆灼然巧盗侵官夺私亡命罪人州郡不得讨崎岖蔽匿必也党䕶台州符旨殆不复行船车牛犊应为公家所假借者託之于喜吏司便不敢问它县奴婢入界便畧百姓牛犊輙牵杀噉州郡应及役者并入喜家喜兄茹公等悉下取钱盈村满里诸吴姻亲就人间徴求无复纪极百姓嗷然人人悉苦喜具知此初不禁呵索惠子罪不甚江悆既已被恩得免宪辟小小忤意輙加刑斩张悦贼中大帅逼廹归降沈攸之録付喜云杀活当由朝廷将帅征伐既有常体自应执归之有司喜即便打鏁觧襦与着对膝围棊仍造重义私惠招物触事如斯张灵度凶愚小人背叛之首喜在西輙恕其罪私将下都与之周旋情若同体狼子野心独懐毒性遂与栁欣慰等谋立刘袆吾使喜録之而喜密报令去去未得逺为建康所録喜背国亲恶乃至于是初从西反图兼右丞贪因事物以行私诈吾患其谄曲抑而不许从此怨怼意用不平喜西救汝隂纵肆兵将掠暴居民姦人妇女逼夺鸡犬虏畧纵横缘路官长莫敢呵问脱误有缚録一人喜輙大怒百姓唿嗟人人失望近叚佛荣求还乃欲用喜代之西人闻其当来皆欲叛走云吴军中人皆是生劫若作刺史吾等岂有活路既无他计正当叛投虏耳夫伐罪弔民用清国道岂有残虐无辜剥夺为务害政妨国罔上附下罪舋若此而可乆容臧文仲有云见有善于其君如孝子之养父母见有恶于君若鹰鹯之逐鸟雀耿弇不以贼遗君父前史以为羙谈而喜军中五千人皆亲经反逆携养左右岂有奉上之心喜意志张大每称汉髙魏武本是何人近忽通启求觧军任乞中散大夫喜是何人乃敢作此举止且当今邉疆未宁正是喜输蹄领之日若以自䖏之宜当节俭廉慎静扫闭门不与外物交闗专心奉上何得以其蜼螭髙自比拟当是自顾愆舋事宣遐迩又见夀寂之流徙施修林被击物恶伤类内懐忧恐故兴此计图欲自安朝廷之士及大臣藩镇喜殆无所畏者畏者唯吾一人耳人生修短不可豫量若吾夀百年世间无喜何所亏损若使吾四月中疾患不得治力天下岂可有喜一人寻喜心迹不可奉守文之主岂可遭国家间隙有可乗之㑹邪世人多云时可畏国政严歴观有天下御亿兆仗威齐衆何代不然故上古象刑民淳不犯后圣惩伪易以剠墨唐尧至仁不赦四凶之罪汉髙大度而急三杰之诛且太公为治先华士之刑宣尼作宰肆少正之戮自昔力安社稷功济苍生班劒引前笳鼓陪后不能保此者歴代无数养之以福十分有一耳至若喜之深罪其得免乎夫富之与贵虽以功绩致之必由道徳守之故善始者未足称竒令终者乃可重耳凡置官养士本在利国当其为利爱之如赤子及其为害畏之如仇雠岂暇逺寻初功而应忍受终敝耳将之为用譬如饵药当人羸冷资散石以全身及热势发动去坚积以止患岂忆始时之益不计后日之损存前者之赏抑当今之罚非忘其功势不获已耳喜罪衅山积志意难容虽有功效不足自补交为国患焉得不除且欲防㣲杜渐忧在未萌不欲方幅露其罪恶明当严诏切之令自为其所卿诸人将相大臣股肱所寄赏罚事重应与卿等论之卿意并谓云何及喜死发诏赙赐子徽民袭爵齐受禅国除黄回竟陵郡军人也出身充郡府杂役稍至传教臧质为郡转斋帅及去职将回自随质为雝州回复为斋帅质讨元凶回随从有功免军户质在江州擢领白直队主随质于梁山败走向豫章为台军主谢承祖所録付江州作部遇赦得原回因下都于宣阳门与人相打诈称江夏王义恭马客鞭二百付右尚方㑹中书舎人戴明寳被系差回为户伯性便辟勤𦂳奉事明寳竭尽心力明寳寻得原赦委任如初启免回以领随身队统知宅及江西墅事性有功蓺触类多能明寳甚宠任之回拳捷果劲勇力兼人在江西与诸楚子相结屡为劫盗㑹太宗初即位四方反叛明寳启太宗使回募江西楚人得快射手八百假回宁朔将军军主隶刘勔西讨于死虎破杜叔寳军除山阳王休祐骠骑行参军龙骧将军攻合肥破之累迁至将校以功封葛阳县男食邑二百户后废帝元徽初桂阳王休范为逆回以屯骑校尉领军隶齐王于新亭创诈降之计事在休范传回见休范可乗谓张敬儿曰卿可取之我誓不杀诸王敬儿即日斩休范事平转回骁骑将军加辅师将军进爵为侯改封闻喜县増邑千户四年迁冠军将军南琅邪济阳二郡太守建平王景素反回又率军前讨假节城平之日回军先入又以景素让张倪奴回増邑五百户进号征虏将军加散骑常侍太守如故明年迁右卫将军常侍如故沈攸之反以回为使持节督郢州司州之义阳诸军事平西将军郢州刺史给鼓吹一部率衆出新亭为前锋未发而袁粲据石头为乱回与新亭诸将帅任候伯彭文之王宜兴孙昙瓘等谋应粲粲事发候伯等并乗船赴石头唯昙瓘先至得入候伯等至而粲已平回本期诘旦率所领从御道直向台门攻齐王于朝堂事既不果齐王抚之如旧回与宜兴素不协虑或反告因其不从处分斩之宜兴吴兴人也形状短小而果劲有胆力少年时为劫不须伴郡讨逐围绕数十重终莫能擒太宗泰始中为将在寿阳间击索虏每以少制多挺身深入无畏惮虏衆值宜兴皆引避不敢当稍至宁朔将军羽林监以平建平王景素功封长寿县男食邑三百户至是为屯骑校尉加辅国将军回进军未至郢州而沈攸之败走回至镇进号镇西将军改督为都督回不乐停郢州固求南兖遂率部曲輙还改封安陆郡公増邑二千户并前三千七百户改都督南兖徐兖青冀五州诸军事镇北将军南兖州刺史加散骑常侍持节如故齐王以回终为祸乱乃上表曰黄回出自厮伍本无信行仰值泰始谬被驱驰阶借风云累叨显伍及沈攸之作逆事切戎机臣闇于知人冀其搏噬遣统前锋竟不接刃军至郢城乗威廹胁陵掠所加必先尊贵武陵王马器服咸被虏夺城内文武剥剔靡遗及至还都纵恣弥甚先朝御服犹有二舆弓劒遗思尚在军府回遂启求以拟私用僭侮无厌罔顾天极又广纳逋亡多受劫盗亲信此等并为爪牙观其凶狡忧在不测恶积辠着非可含忍应加刬除以明国宪寻其衅状是宜极法但尝经将帅微有尘露辠疑从轻事炳前䇿请在降减特原余嗣臣过荷隆寄言必罄诚谨陈管穴式遵𢎞典伏愿圣明待垂允鉴臣思不出位诚昧甄才追言既往伏増慙恧诏曰黄回擢自凡竖夙负疵衅贳以宪纲収其抟噬虽勤效累着而屡懐干纪新亭背叛投拜宼场异规既扇庙律几殆幸得张敬儿提戈直奋元恶受戮及景素结逆履霜嵗乆乃密通音译潜送器杖氛沴克霁狡谋方显每存容掩冀能悛革故裂茅升爵均荣勲宠凶诐有本险慝滋深搆诱敬儿志相攻陷悖图未遂狼戾弥甚近军次郢镇劫逼府主兼挟私计多所徴索主局咨疑便加捶楚专肆暴慢罔顾彝则膺牧西蕃徽贲惟厚曽不知感犹懐忿怨李安民述任河济星管未周贪据䘳要苦祈回夺黩谒弗已叨侈无度遂请求御舆僭拟私饰又招萃贼党初不启闻伤风蠧化莫此之甚宜明绳裁肃正刑书便収付廷尉依法穷治回死时年五十二子僧念尚书左民郎竟陵相未发从诛回既贵祇事戴明寳甚谨言必自名每至明寳许屏人独造未尝敢坐躬至帐下及入内料检有无随乏供送以此为常先是王藴为湘州颍川庾佩玉为藴宁朔府长史长沙内史藴去职南中郎将湘州刺史南陵王翙未之任权以佩玉行府州事先遣中兵参军临湘令韩幼宗领军戍防湘州与佩玉共事不羙及沈攸之为逆佩玉幼宗各不相信幼宗密图佩玉知其谋袭杀幼宗回至郢州遣辅国将军任候伯行湘州事候伯以佩玉两端輙杀之湘州刺史吕安国之镇齐王使安国诛候伯彭文之太山人也以军功稍至龙骧将军讨建平王景素功封葛阳县男食邑三百户顺帝初为辅国将军左军将军南濮阳太守直合领右细杖盪主沈攸之平后齐王收之下狱赐死孙昙瓘吴郡富阳人也骁果有气力以军功稍进至是为宁朔将军越州刺史于石头叛走逃窜经时后于秣陵县禽获伏诛回同时为将者临淮任农夫沛郡周宁民南郡髙道庆并以武用显农夫稍至彊弩将军太宗初以东讨功封广晋县子食邑五百户东土平定仍又南讨増邑二百户歴射声校尉左军将军时桂阳王休范在江州有异志朝廷虑其下以农夫为辅师将军淮南太守戍姑孰以防之休范寻率衆向京邑奄至近道农夫弃戍还都休范平以战功改封孱陵县侯増邑千戸并前千七百户出为辅师将军豫州刺史寻进号冠军将军明年入为骁骑将军加通直散骑常侍前世加官唯散骑常侍无通直员外之文太宗以来多因军功至大位资轻加常侍者往往通直员外焉五年加征虏将军改通直为散骑常侍骁骑如故其年卒追赠左将军常侍如故谥曰贞肃候伯即农夫弟也周宁民于乡里起义讨薛安都亦以军功至军校泰始初封贑县男食邑三百户官至宁朔将军徐州刺史钟离太守髙道庆亦至军校骁游以平桂阳王休范功封乐安县男食邑三百户建平王景素反道庆领军北讨而与景素通谋及事平自启求増邑五百户诏加二百并前五百户道庆凶险暴横求欲无已有失其意輙加捶拉往往有死者朝廷畏之如虎狼齐王与袁粲等议収付廷尉赐死史臣曰夫竖人匹夫济其身业非世乱莫由也以乱世之情用于治日其得不亡亦为幸矣宋书卷八十三卷八十三考证宋书卷八十三考证黄回传每以少制多挺身深入无畏惮无字下一本有所字祗事戴明寳甚谨言必自名每至明寳许屏人独造造南本作进宋书卷八十三考证宋书卷八十四钦定四库全书宋书卷八十四梁沈约撰列传第四十四邓琬袁顗孔觊邓琬字元琬豫章南昌人也髙祖混曽祖元并为晋尚书吏部郎祖潜之镇南长史父允之世祖征虏长史吏部郎彭城王义康大将军长史豫章太守光禄勲琬初为州西曹主簿南谯王义宣征北行参军转参军事又随府转车骑参军仍转府主簿江州治中从事史世祖起义版琬为辅国将军南海太守率军伐萧简于广州攻围踰年乃克以臧质反为江州刺史宗悫所执值赦原琬弟璩与臧质同逆质败从诛琬弟环亦坐诛琬在远又有功免死逺徙仍停广州乆之得还除给事中尚书库部郎都水使者丹阳丞本州大中正大明七年车驾幸歴阳追思在藩之旧下诏曰故光禄勲前征虏长史邓允之体局沈隠累任着绩朕昔当藩重首先佐务心力欵尽弗忘于懐往嵗息璩凶悖自取诛翦㳂恩及琬特免衅戮今可擢为给事黄门侍郎以旌允之宿诚明年出为晋安王子勋镇军长史寻阳内史行江州事前废帝狂悖无道以太祖世祖并第数居三以登极位子勋次第既同深构嫌隙因何迈之谋乃遣使赍药赐子勋死使至子勋典籖谢道遇斋帅潘欣之侍书褚灵嗣等驰以告琬泣涕请计琬曰身南土寒士䝉先帝殊恩以爱子见託岂得惜门户百口其当以死报効幼主昬暴社稷危殆虽曰天子事犹独夫今便指率文武直造京邑与羣公卿士废昬立明景和元年十一月十九日称子勋敎即日戒严子勋戎服出听事集僚佐使潘欣之口宣旨曰少主昬狂悖戾并是诸君所见闻顾命重臣悉皆诛戮驱逼王公幽辱太后不逞之徒共成其衅京师诸王并见囚逼委厄虎口思奋莫因身义兼家国岂可坐视横流今便欲举九江之衆驰檄近逺以谋王室于诸君何如四座未答録事参军陶亮曰少主昬狂丑毒已积伊霍行之于古殿下当之于今鄙州士子世习忠节况属千载之㑹请効死前驱衆并奉旨文武普进位一阶转亮为谘议参军事领中兵加宁朔将军总统军事功曹张沈为谘议参军统作舟舰参军事顾昭之沈伯玉荀道林等参管书记南阳太守沈懐寳岷山太守薛常寳之郡始至寻阳与新蔡太守韦希直并为谘议参军领中兵及彭泽令陈绍宗并为将帅初废帝使荆州録送前军长史荆州行事张悦下至湓口琬称子勋命释其桎梏迎以所乗之车以为司马加征虏将军加琬冠军将军二人共掌内外衆事遣将军俞伯竒率五百人出断大雷禁絶商旅及公私使命遣使上诸郡民丁収敛器械十日之内得甲士五千人出顿大雷于两岸筑垒巴东建平二郡太守孙沖之之郡始至孤石琬以沖之为子勋谘议参军领中兵加辅国将军与陶亮并统前军使记室参军荀道林造檄文驰告逺近㑹太宗定乱进子勋号车骑将军开府仪同三司令书至诸佐吏并喜造琬曰暴乱既除殿下又开黄合实为公私大庆琬以子勋次第居三又以寻阳起事有符世祖理必万克乃取令书投地曰殿下当开端门黄合是吾徒事耳衆并骇愕琬与陶亮等缮治器甲徴兵四方郢州刺史安陆王子绥荆州刺史临海王子顼㑹稽太守寻阳王子房雍州刺史袁顗梁州刺史栁元怙益州刺史萧惠开广州刺史袁昙逺徐州刺史薛安都青州刺史沈文秀冀州刺史崔道固湘州行事何惠文吴郡太守顾琛吴兴太守王昙生晋陵太守袁标义兴太守刘延熈并同叛逆先是废帝以邵陵王子元为冠军将军湘州刺史中兵参军沈仲玉为道路行事至鹊头闻寻阳兵起停住白太宗进止之宜太宗以子勋起兵本在幼主虽疑其不即觧甲不欲先彰同异敕令进道信未报琬闻子元停鹊头不进遣数百人劫迎之乃建牙于桑尾传檄京师曰阳六数艰云雷相袭髙皇受歴时乗云辔顿于促路文祖定祥系昭睿化翦于中年二凶纵祸三纲理灭宗王俛首姑息逆朝枕戈无闻偷荣有秩孝武皇帝释位泣血纠义入讨投袂戎首亲戮鲸鲵九服还辉两仪更造而穹旻不惠弃离万国皇运重替嗣王荒淫孤以不才任居藩长大惧宗稷殱覆待日故招徒楚郢飞檄京甸志遵前典黜幽陟明庶七庙复安海昬有绍岂图宋未悔祸弑乱奄臻遂矫害明茂簒窃天寳反道效尤蔑我皇徳干我昭穆寡我兄弟恣鸱鸮之心蹈伦颕之志覆移鼎祚诬罔天人藐孤同气犹有十三圣灵何辜而当乏飨昔隆周弛御晋郑是依盛汉中陵居章抗节支苖轻属犹或忘驱况孤忝惟臣子情地兼切号感一隅心与事痛是用饮血衽金誓复宗祀今遣辅国将军谘议领中直兵孙沖之龙骧将军陈绍宗率螭虎之士组甲二万㳂流电发迳取白下龙骧将军领中直兵薛常寳建威将军领中直兵沈懐寳长㦸万刅羽骑千羣径出南州直造朱雀宁朔将军谘议领中直兵陶亮龙骧将军焦度总中黄之旅枭雄三万风掩江介云临石头建威将军张洌龙骧将军何休明提育获之徒劲悍之卒邪趋金陵北指阊阖龙骧将军张系伯龙骧将军陈庆勒轻鋭五千彊弩一万飞锋班渎齐㑹西明冠军将军寻阳内史邓琬撮湘雍之兵勇敢四万授律总威飊集京邑征虏将军领府司马张悦苍兕千艘水军五万大董羣校络绎继道冠军将军豫章内史刘衍宁朔将军武昌太守刘弼宁朔将军西阳太守谢稚建威将军领中直兵晋熈太守阎湛之皆扫境胜兵荐诚请効后将军郢州刺史安陆王子绥懐恩纒慕鞠旅先辰冠军将军湘州刺史邵陵王子元席颿陵波整衆遄至前将军荆州刺史临海王子顼练甲陜西献徒万数辅国将军冠军长史长沙内史何惠文见拔先皇诚深投袂冠军将军雍州刺史袁顗不谋同契雷发汉南建武将军顺阳太守刘道宪懐忠抱慨不逺三千梁益青徐兖豫吴㑹皆密介归诚誓为表里孤亲总烝徒十有余万白羽咽川霜锋照野金声振谷鸣鼙聒天凡诸将帅皆忠无匿情智无遗计果干刚鸷谲畧多竒水陆长驱数道并进发舟踰险背水争先以此衆战孰能斯御推此义鋭沧海可垔诸君或荷宠前朝感恩旧日或奕世贞淳见危授命而逼廹宼手効节莫由今大军密迩形援已接见几而作岂俟终日便宜转祸趣福因变立功夫旦奭与三监并时金霍与上官共主邪正粈杂何世无之但绩亮则名播姦骋则道消耳纪季入齐陈平归汉身尊誉逺明誓是裒成范全规殷监匪逺若玩咎惟休告舎罔悟则诛及五族有殄无遗军科爵赏信如皦日巫山既燎芝艾共烟幸遵良涂无守毁辙檄到宣告咸使闻知购太宗万户侯布绢二万匹金银五百斤其余各有差太宗遣荆州典籖邵宰乗驿还江陵经过襄阳袁顗驰书报琬劝勿鲜甲并奉表劝子勋即位郢州承子勋初檄及闻太宗定大事即觧甲下标继闻寻阳不息而顗又响应郢府行事録事参军荀卞之大惧虑为琬所咎责即遣谘议领中兵参军郑景元率军驰下并送军粮琬乃称説符瑞造乗舆御服云松滋县生豹自来柴桑县送竹有来奉天子字又云青龙见东淮白鹿出西冈令顾照之撰为瑞命记立宗庙设坛场矫作崇宪太后玺令羣僚上伪号于子勋泰始二年正月七日即位于寻阳城改景和二年为义嘉元年以安陆王子绥为司徒骠骑将军扬州刺史寻阳王子房车骑将军临海王子顼卫将军并开府仪同三司邵陵王子元抚军将军其日云雨晦合行礼忘称万嵗取子勋所乗车除脚以为辇置伪殿之西其夕有鸠栖其中鸮集其幰又有秃鹙集城上子绥拜司徒日雷电晦㝠震其黄合柱鸱尾堕地又有鸱栖其帐上以邓琬为左将军尚书右仆射张悦领军将军吏部尚书征虏将军如故进袁顗号安北将军加尚书左仆射临川内史张淹为侍中府主簿顾昭之武昌太守刘弼并为黄门侍郎庐江太守王子仲委郡奔寻阳亦为黄门侍郎鄱阳内史丘景先庐陵内史殷损西阳太守谢穉后军府记室参军孙诜长沙内史孔灵产参军事沈伯玉荀道林并为中书侍郎荀卞之为尚书左丞府主簿江乂为右丞府主簿萧寳欣为通直郎琬大息粹悦息洵并正员郎粹领卫尉洵弟洌司徒主簿建武将军领军主晋熙太守阎湛之加宁朔将军庐陵内史王僧允为祕书丞桂阳太守刘卷为尚书殿中郎褚灵嗣潘欣之沈光祖中书通事舎人余诸州郡并加爵号琬性鄙闇贪吝过甚财货酒食皆身自量校至是父子并卖官鬻爵使婢仆出市道贩卖酣歌博奕日夜不休大自矜遇賔客到门者歴旬不得前内事悉委褚灵嗣等三人羣小横恣竞为威福士庶忿怨内外离心矣太宗遣散骑常侍领军将军王元谟领水军南讨吴兴太守张永为其后继又遣宁朔将军寻阳内史沈攸之宁朔将军江方兴龙骧将军刘灵遗率衆屯虎槛时东贼甚急张永江方兴回军东讨尚书下符曰夫晦明递运崇替相㳂帝宋之基懋业维永圣祖重光氤氤上业狂昬承祀国维以紊毒流九县衅秽三灵搢绅戮辱黔庶涂炭人神同愤朝野泣血圣上明睿在躬膺符握曜眷懐家国夙夜劬劳惧社稷湮芜彞伦左衽天威雷发氛沴冰消殄凶谯门不俟鸣条之旅殱虐牧野无劳孟津之钺华夷即晏晷纬还光铿锵闻于管絃趋翔被于冠冕同轨仰化异域懐风刘子勋昬世称兵义同翦恶明朝不戢罔识邪正窥窬畿甸逼遏两江陵上无君暴于遐迩王赫斯怒兴言讨违命彼上将治兵薄伐今遣宁朔将军寻阳内史沈攸之轻锐七千飞舟先迈龙骧将军刘灵遗羽林虎旅连锋继造假节督南讨前锋诸军事冠军将军兖州刺史殷孝祖驱济河劲卒电击雷动使持节车骑将军江州刺史曲江县开国侯王元谟烝徒五万董统前师使持节侍中司徒扬州刺史建安王休仁拥神州之衆总督羣帅龙骧将军刘勔宁朔将军刘懐珍歩骑五千直指大雷宁朔将军柳伦司州刺史龎孟虬淮颍突骑邪趣西阳使持节骠骑大将军豫州刺史山阳王休祐总勒歩师连旗百万河舟代马遄骛江濆越棘吴钩交曜畿服笳鼓动坤维金甲震云汉掎角相望水陆俱发冠军将军武念率雍司之鋭已据樊沔徐州刺史申令孙提彭宋剽勇陵涂焱奋皇上当亲驭六师降临江服旌斾掩云舳舻咽海昔吴楚连衡燕淮劲悍尘扰区内声沸秦中雾散埃灭岂非先鉴而婴彼孤城以待该天之网廹此乌合以抗络㝢之师云罗四掩霜锋交集犹劲飊之拂细草烈火之扫寒原燋卷之形昭然已着朝廷恻愍我僚吏哀矜我士民并亦何辜拘误迷党故加宣示令得自新如其沦惑不改抵冒王威同焚既至虽悔奚补奉诏以四王幼弱不幸陷难兵交之日不得妄加侵犯若有逼损诛翦无贷左右主帅严相卫奉诖误之罪一无所问琬遣孙沖之率陈绍宗胡灵秀薛常寳张继伯焦度等前锋一万来据赭圻沖之于道与子勋书曰舟檝已办器械亦整三军踊跃人争效命便欲沿流挂颿直取白下愿速遣陶亮衆军兼行相接分据新亭南洲则一麾定矣乃加沖之左卫将军以陶亮为右卫将军统诸州兵俱下郢州军主郑景元荆州军主刘亮湘州军主何昌梁州军主栁登雝州军主宗庶等合二万人一时俱下亮本无干畧闻建安王休仁自上殷孝祖又至不敢进屯军䧿洲时琬遣阎湛之来宼庐江台军主龙骧将军叚佛荣受命讨之更使佛荣领鐡骑一千回军南讨三月三日水陆攻赭圻亮等率衆来救殷孝祖为流矢所中死军主朱辅之申谦之张灵符并失利辅之副正员将军皇甫仲逺谦之副虎贲中郎将徐稚賔并没孝祖支军主范潜率五百人投亮时东军已捷江方兴复还虎槛建安王休仁遣方兴刘灵遗各领三千人助赭圻以方兴领孝祖军沈攸之代孝祖为前锋都督沖之谓陶亮曰孝祖枭将一战便死天下事定矣不须复战便当直取京都亮不从太宗遣员外散骑侍郎王道隆至赭圻督战孝祖死之明日建安王休仁又遣军主郭季之马歩三千就攸之攸之乃率季之及辅国将军歩兵校尉杜幼文宁朔将军屯骑校尉垣恭祖龙骧将军朱辅之员外散骑侍郎髙遵世马军主龙骧将军顿生叚佛荣等三万人诘旦进战奋击大破之斩获数千追奔至姥山而反沖之等于湖白口筑二城为军主张兴世所拔陶亮闻湖白二城陷没大惧急唿沖之还鹊尾留薛常寳代沖之守赭圻先于姥山及诸冈分立营砦亦悉败还共保浓湖浓湖即在鹊尾时军旅大起国用不足募民上米二百斛钱五万杂糓五百斛同赐荒县除上米三百斛钱八万杂糓千斛同赐五品正令史满报若欲署四品在家亦听上米四百斛钱十二万杂糓一千三百斛同赐四品令史满报若欲署三品在家亦听上米五百斛钱十五万杂糓一千五百斛同赐三品令史满报若欲署内监在家亦听上米七百斛钱二十万杂糓二千斛同赐荒郡除若欲署诸王国三令在家亦听琬又遣辅国将军豫州刺史刘胡率衆三万铁骑二千来屯鹊尾胡宿将屡有战功素多狡诈为衆推伏攸之等甚惮之时胡乡人蔡那佼长生张敬儿各领军隶攸之在赭坼胡以书招之那等并拒絶胡因要那等共语陈说平生那等诘诮说令归顺胡回军入鹊尾无他权畧辅国将军吴喜平定三吴率所领五千人并运资实至于赭圻于战鸟山筑垒分遣千人乗轻舸二百与佼长生为游军薛常寳粮尽告胡求援三月二十九日胡率歩卒一万夜斫山开道以布嚢运米来饷赭圻平旦至城下犹隔小堑未能得入沈攸之率衆军攻之军主郭秀之荀僧韶幢主韩欣宗等率衆三千为攸之势援胡发所由桥道僧韶等接楯行战复桥得渡军主刘沙弥轻骑深入至胡麾下遂见杀攸之䇿马陷陈回还为追骑所刺马军主叚佛荣武保救之得免并殊死战多所伤杀胡衆大败舍粮弃甲縁山遁走乗胜追之斩获甚衆胡被疮仅得还营常寳惶惧无计遣信告胡欲突围奔出四月四日胡自率数千人迎之常寳等开城突围走攸之率辅国将军沈懐明军主周普孙江方与申谦之等诸军悉力击之吴喜率衆来赴为胡别军所围甚急有人来捉喜马将蔡保以刀斫之断手然后得免正员将军幢主卞伯宗江夏国侍郎幢主张涣力战没陈伯宗益州刺史天与子也攸之喜等苦战移日常寳张继伯胡灵秀焦度等皆被重疮走还胡军赭圻城陷斩伪宁朔将军南阳太守沈懐寳伪奉朝请领中舎人督战谢道遇纳降数千陈绍宗单舸奔西岸与其部曲俱还鹊尾建安王休仁自虎槛进据赭圻刘胡遣陈绍宗陈庆率轻艓二百大舰五十出鹊外挑战吴喜张兴世佼长生等击之喜支军主吴献之飞舸冲突所向摧陷斩获及投水死甚多追至鹊里而还太宗虑胡等或于歩路向京邑使宁朔将军广徳令王藴千人防鲁显时胡等兵衆彊盛逺近疑惑太宗欲绥慰人情遣吏部尚书褚渊至虎槛选用将帅以下申谦之杜幼文因此求黄门郎沈懐明刘亮求中书郎建安王休仁即使褚渊拟选上不许曰忠臣殉国不谋其报临难以干朝典岂臣下之节邪始安内史王职之建安内史赵遁生安成太守刘袭并举郡奉顺琬遣龙骧将军廖琰率数千人并发庐陵白丁攻袭袭与郡丞檀玢拒战大败玢临陈见杀袭弃郡走据崄自守琰虏掠而退袭复出据郡时齐王率衆东北征讨而齐王世子为南康赣令琬遣使収世子世子腹心萧欣祖桓康等数十人奉世子长子奔窜草泽召募得百余人攻郡出世子世子自号宁朔将军与南康相沈用之前南海太守何昙直晋康太守刘绍祖北地傅浩东莞童禽等据郡起义琬徴始兴相殷孚为御史中丞并令率郡人俱下孚衆盛世子避之于掲阳山琬遣武昌戴凯之为南康相世子率衆攻之凯之战败遁走世子遣幢主檀文起千人戍西昌与袭相应琬又遣廖琰与其中兵参军胡昭等筑垒于西昌坚壁相守琬召豫章太守刘衍以为右将军中䕶军殷孚代为豫章太守督上流五郡以防袭等衡阳内史王应之率郡文武五百许人起义兵袭何慧文于长沙径至城下慧文率左右出城与战应之勇气奋发击杀数人遂与慧文交手战斫慧文八创慧文斫应之断足遂杀之时湘东国侍郎虞洽为太宗督国秩在湘东劝太守颜跃发兵应朝廷跃不从洽乃投桂阳收募得数百人还欲攻跃跃惧求和许之有衆二千时琬徴慧文率衆下寻阳发长沙已行数百里闻洽起兵乃回还攻洽洽寻战败奔走殷孚既去始兴以郡五官掾谭伯初留知郡事士人刘嗣祖等斩伯初据郡起义琬遣始兴太守韦希真鹰扬将军杨𢎞之领衆一千讨嗣祖嗣祖亦遣衆出南康与齐王世子合希真等以义徒彊盛住庐陵不敢进广州刺史袁昙逺闻始兴起义遣将李万周陈伯绍率衆讨嗣祖嗣祖遣兵戍须阳万周亦筑垒相守嗣祖遣人诳万周曰寻阳已平台遣刘勔为广州垂至万周信之便回还袭番禺夜以长梯入城昙逺怯弱无防闻万周反便徒跣出奔万周追斩之于城内交州刺史檀翼被代还至广州资货鉅万万周诬以为逆袭而杀之遂劫掠公私银帛借畧袁檀珍寳悉以自入袁顗悉雍州之衆来赴寻阳时孔道存为卫军长史行荆州事琬以黄门侍郎刘道宪代之以道存为侍中行雍州事栁元景之诛也元景弟子世隆为上庸太守民吏共藏匿之顗起兵召世隆不至顗既下世隆乃合率蛮宋二千余人起义于上庸来袭襄阳道存遣将五式民庸元隆等迎击于万山世隆大败还郡自守沈攸之等与刘胡相持乆不决上又遣彊弩将军任农夫振武将军武㑹仓冗从仆射全景文军主刘伯符等领兵继至攸之缮治船舸材板不周计无所出㑹琬送五千片榜供胡军用俄而风潮奔迅榜捍突栅出江胡等力不能制自橦船舰杀没数十人赴流而下来泊攸之等营于是材板大足琬进袁顗都督征讨诸军事给鼓吹一部六月十八日顗率楼船千艘来入鹊尾张兴世建议越鹊尾上据钱溪断其粮道胡累攻之不能尅事在兴世传刘亮率所领至胡砦下胡遣其副孙犀及张灵焦度铁骑五匹越磵取亮不能得犀回马去亮使左右善射者夹射之堕马斩犀首张继伯副马可率所领来降刘亮营砦深入贼地袁顗畏惮之曰贼入我肝脏里何由得活刘胡率轻舸四百由鹊头内路欲攻钱溪既而谓其长史王念叔曰吾少习歩战未闲水鬭若歩战恒在数万人中水战在一舸之上舸舸各进不得相闗正在三十人中取此非万全之计吾不为也乃託疟疾住鹊头不进遣龙骧将军陈庆领三百舸向钱溪戒庆不须战张兴世武㑹仓吾之所悉自当走耳陈庆至钱溪不敢越钱溪于梅根立砦胡别遣将王起领百舸攻兴世兴世击大破之胡率其余舸驰还谓顗曰兴世营砦已立不可卒攻昨日小战未足为损陈庆已与南陵大雷诸军兵遏其上大军在此鹊头诸将又断其下流已堕围中不足复虑顗怒胡不战谓曰粮运梗塞当如此何胡曰彼尚得沂流越我而上此运何以不得沿流越彼而下邪顗更使胡率歩卒二万铁马一千往攻兴世休仁因此命沈攸之吴喜佼长生刘灵遗刘伯符等进攻浓湖造皮舰十乗拔其营栅苦战移日大破之顗被攻既急驰信召胡令还张兴世既据钱溪江路岨断胡军乏食琬大送资粮畏兴世不敢下胡遣将迎之为钱溪所破资实覆没都尽烧米三十万斛胡衆骇惧胡副张喜来降説胡欲叛八月二十四日胡诳顗云更率歩骑二万上取兴世兼下大雷余餫令顗悉度马配之其夜委顗奔走径趣梅根先令薛常寳办船舸悉拨南陵诸军烧大雷诸城而走顗闻胡走亦弃衆西奔至青林见杀胡率数百舸二万人向寻阳报子勋诈云袁顗已降军皆散唯已率所领独反宜速䖏分为一战之资当停据盆城誓死不贰乃于江外夜取沔口琬闻胡去惶扰无复计唿褚灵嗣等谋之并不知所出唯云更集兵力加赏五阶或云三阶者张悦始发兄子浩丧乃称疾唿琬计事令左右伏甲帐后戒之若闻索酒便出琬既至悦曰卿首唱此谋今事已急计将安出琬曰正当斩晋安王封府库以谢罪耳悦曰今日宁可卖殿下求活邪因唿求酒再唿左右震慴不能应第二子洵提刀走出余人续至即斩琬琬死时年六十时中䕶军刘顺在座惊起抱悦左右人欲杀之悦顾曰无闗䕶军乃止潘欣之闻琬死勒兵而至悦使人语之曰邓琬谋反即已枭戮欣之乃回还取琬儿并杀之悦因单舸赍琬首驰下诣建安王休仁降蔡那子道渊以父为太宗効力被系作部因乱脱鏁入城执子勋囚之沈攸之诸军至江州斩子勋于桑尾牙下传首京都刘顺及余同逆并伏诛吴喜张兴世进向荆州沈懐明向郢州刘亮张敬儿向雍州孙超之向湘州沈思仁任农夫向豫章所至皆平定刘胡走入沔衆稍散比至石城裁余数骑竟陵郡丞陈懐眞宪子也闻胡经过率数十人断道邀之胡人马既疲自度不免因随懐眞入城告渇与之酒胡饮酒毕引佩刀自刺不死斩首送京邑张兴世弟僧产廹胡未至石城数十里逢送胡首信将还竟陵杀懐眞窃有其功郢州行事张沈伪竟陵太守丘景先闻败变形为沙门逃走追擒伏诛荆州闻浓湖平议欲更遣军与郢州合势又欲断据巴陵经日不决乃遣将赵道始于江津筑垒任演戍沙桥诸门津要皆有屯兵人情转离将士渐逃散更议奉子顼奔益州就萧惠开典籖阮道预邵宰不同曰近奉别诏诸藩若改迷归顺者悉复本爵且任叔儿已断白帝杨僧嗣据梁州虽复欲西岂可得至道预邵宰即与刘道宪觧遣白丁遣使归罪荆州治中宗景土人姚俭等勒兵入城杀道宪预记室参军鲍照劫掠府库无复孑遗执子顼以降初邓琬徴兵巴东巴东太守罗寳称辞以郡接凶蛮兵力不足分巴东人任叔儿聚徒起义遣信要寳称寳称持疑未决暴疾死叔儿乃自号辅国将军引兵据白帝杀寳称二子阻守三陜萧惠开遣费欣夀等五千人攻叔儿叔儿与战大破之斩欣寿子顼又遣中兵参军何康之领宜都太守讨叔儿军至陕口为夷帅向子通所破挺身走还叔儿遂固白帝孔道存知寻阳已平遣使归顺寻闻栁世隆刘亮当至衆悉奔逃道存及三子同时自杀何慧文始谋同逆其母禁之不从母乃携女归江陵遽嫁之慧文才兼将吏榦畧有施虽害王应之上特加原宥吴喜宣旨赦之慧文曰既陷逆节手害忠义天网虽复恢恢何面目以见天下之士和药将饮门生覆之乃不食而死颜跃虑虞洽还都説其始时同逆密使人杀之初淮南定陵人贾袭宗本县已为刘胡所得率二十人投沈攸之攸之言之建安王休仁休仁版为司徒参军督䕶使还乡里招集为胡所禽以火炙之问台军消息一无所言瞋目谓胡曰君称兵内侮窥觎神器未闻竒谋逺略而为炮烙之刑仆本以身奉义死亦何有胡乃斩之前军典籖范道兴志不同逆为琬所诛其余奉顺见害者并为上所愍诏曰前镇军参军督䕶范道兴朕之旧隶经从北藩徒役南畿遭离命㑹抱恩固节受害羣凶言念纯诚良有悯怆可赠员外散骑侍郎南城令鲍法度后军典籖冯次民永新令应生新建令库延寳上饶令黄难等违逆识顺同被诛灭言念既往宜在追荣可赠生奉朝请法度南台御史次民延寳难并员外将军有司奏宁朔将军督豫州之梁郡诸军事豫州刺史领南梁郡太守竟陵张兴世都统水军屡战尅捷仍进断贼上流钱溪贵口苦战平定凶逆今封南平郡作唐县开国侯食邑一千户宁朔将军参司徒中直兵军事广平佼长生同统水军屡战及兴世上据钱溪长生独距贼冲要功次兴世今封武陵郡迁陵县开国侯食邑八百户宁朔将军试守西阳太守吴兴全景文尚书比部郎吴县孙超之假辅国将军右卫将军南彭城刘亮等三人并经晋陵苦战景文超之仍又北讨破釡水军断贼粮运及经葛冢石梁二䖏破贼亮南伐经大战又最䖏险剧景文今封西阳郡孝宁县超之封长沙郡罗县亮封顺阳县并开国侯食邑各六百戸假辅国将军骠骑司马刘灵遗宁朔将军右军蔡那宁朔将军屯骑校尉叚佛荣等三人统治攻道并经苦战灵遗今封新野郡新野县那封始平郡平阳县佛荣封湘东郡临蒸县并开国伯食邑各五百户假辅国将军左军吴兴沈懐明龙骧将军积射将军东平周盘龙司徒参军南彭城李安民等三人懐明经晋陵破贼又水军南伐统治攻道盘龙虽不统军并经大战先登陷陈安民又随张兴世遏断钱溪别统军贵口破贼今封懐明建安郡吴兴县盘龙封晋安郡晋安县安民封建安郡邵武县并开国子食邑各四百户假辅国将军游击将军彭城杜幼文龙骧将军羽林监太原王穆之龙骧将军羽林监济北顿生龙骧将军羽林监沛郡周普孙员外散骑侍郎宋重恩等五人幼文经晋陵破贼在军统攻道南伐浓湖普孙副沈攸之都统衆军穆之生重恩并南伐有功今封幼文邵陵郡邵阳县穆之封衡阳郡衡山县生封始平郡武功县普孙封顺阳郡清水县重恩封南海郡龙川县并开国男食邑各三百户江方兴以战功为太子左卫率贼未平病卒追封武当县侯食邑五百户方兴济阳考城人衣冠之旧也龙骧将军虎贲中郎将董凯之随张兴世破胡白城先登封河隆县子食邑四百户军主张灵符东南征讨有功封上饶县男食邑三百户前征北长兼行参军杨覆以贵口有功封绥城县男食邑二百户追赠虞洽檀玢给事中以李万周为歩兵校尉陈懐真以斩刘胡功追封永丰县男食邑三百户刘胡南阳湼阳人也本名坳胡以其颜靣坳黒似胡故以为名及长以坳胡难道单唿为胡出身郡将㨗口善处分稍至队主讨伐诸蛮往无不捷蛮甚畏惮之太祖元嘉二十八年为振威将军率歩骑三千讨上如南山就溪蛮大破之孝建元年朱脩之为雍州以胡为西外兵参军宁朔将军建昌太守击鲁秀有功除建武将军东平阳平二郡太守入为江夏王义恭太宰参军加龙骧将军前废帝景和中建安王休仁尝为雍州以胡为休仁安西中兵参军冯翊太守将军如故仍转谘议参军太宗即位除越骑校尉蛮至今畏之小儿啼语之云刘胡来便止叚佛荣京兆人也泰始五年自游击将军为辅师将军豫州刺史莅任清谨为西土所安后废帝元徽二年徴为散骑常侍领长水校尉明年迁卫尉领右军将军未拜复出为冠军将军南豫州刺史歴阳太守四年卒追赠前将军改封云杜县谥曰烈侯刘灵遗襄阳人也元徽元年自辅师将军淮南太守为南豫州刺史歴阳太守将军如故明年徴为散骑常侍领歩兵校尉南兰陵太守病卒谥曰壮侯袁顗字景章陈郡阳夏人太尉淑兄子也父洵吴郡太守顗初为豫州主簿举秀才不行后补始兴王濬后军行参军着作佐郎庐陵王绍南中郎主簿世祖征虏抚军主簿庐江太守尚书都官郎江夏王义恭骠骑记室参军汝隂王文学太子洗马时顗父为吴郡顗随父在官值元凶弑立安东将军随王诞举兵入讨板顗为谘议参军事宁除正员郎晋陵太守遭父忧服阕为中书侍郎又除晋陵太守袭南昌县五等子大明二年除东海王袆平南司马寻阳太守行江州事复为义阳王昶前军司马太守如故昶寻罢府司马职觧加宁朔将军改太守为内史复为寻阳王子房冠军司马将军如故行淮南宣城二郡事五年召为太子中庶子御史中丞领本州大中正七年迁侍中明年除晋安王子勋镇军长史襄阳太守加辅国将军未行复为永嘉王子仁左军长史广陵太守将军如故未拜复为侍中领前军将军大明末新安王子鸾以母嬖有盛宠太子在东宫多过失上微有废太子立子鸾之意从容颇言之顗盛称太子好学有日新之羙世祖又以沈庆之才用不多言论颇相蚩毁顗又陈庆之忠勤有干畧堪当重任由是前废帝深感顗庆之亦懐其徳景和元年诛羣公欲引进顗任以朝政迁为吏部尚书又下诏曰宗社多故衅因冢司景命未沦神祚再乂自非忠谋密契岂伊尅殄侍中祭酒领前军将军新除吏部尚书顗游击将军领着作郎兼尚书左丞徐爰诚心内欵参闻嘉䇿匡赞之効寔监朕懐宜甄茅社以奖义槩顗可封新隆县子爰可封吴平县子食邑各五百户俄而意趣乖异宠待颇衰始令顗与沈庆之徐爰参知选事寻复反以为罪使有司纠奏坐白衣领职从幸湖熟往反数日不被唤召顗虑及祸诡辞求出沈庆之为顗固陈乃见许除建安王休仁安西长史襄阳太守加冠军将军休仁不行即以顗为使持节督雍梁南北秦四州郢州之竟陵随二郡诸军事领宁蛮校尉雍州刺史将军如故顗舅蔡兴宗谓之曰襄阳星恶岂可冒邪顗曰白刃交前不救流矢事有缓急故也今者之行本愿生出虎口且天道辽逺何必皆验如其有徴当脩徳以禳之耳于是狼狈上路恒虑见追行至寻阳喜曰今始免矣与邓琬欵狎相过常请间必尽日穷夜顗与琬人地本殊衆知其有异志矣既至襄阳便与刘胡缮脩兵械纂集士卒㑹太宗定大事进顗号右将军以荆州典籖邵宰乗驿还江陵道由襄阳顗反意已定而粮仗未足且欲奉表于太宗顗子祕书丞戬曰一奉表疏便为彼臣以臣伐君于义不可顗从之顗诈云被太皇太后令使其起兵便建牙驰檄奉表劝晋安王子勋即大位与琬书使勿觧甲子勋即位进顗号安北将军加尚书左仆射太宗使朝士与顗书曰夫夷陂相因兴革递数或多难而固其国或殷忧而启圣眀此既着于前史亦彰于闻见王室不造昬凶肆虐神鼎将沦宗稷几泯幸天未亡宋干歴有归主上体自圣文继明作睿而辱均牖里屯踰夏台既天地俱愤义勇同奋尅殄鲸鲵三灵更造应天顺民爰集寳命四海属息肩之欢华戎见来苏之泰吾等获免刀锯仅全首领复身奉惟新命承亨运缓𢃄谈笑击壤圣世汝虽劬劳于外迹阻京师然心期所寄江汉何逺自九江告变皆谓邓氏狂惑比日国言借借颇尘吾子道路之议岂其或然闻此之日能无骇惋凶人反道败徳日夜滋深昵近狡慝取谋犲虎非惟毒流外物恶积中朝乃欲毁陵邑虐崇宪烧宗庙卤御物然后荡覆京都必使兰莸俱尽自非圣上庙算灵图俛眉逊避维持内外拥卫臣下则赤县为戎百姓其鱼矣此事此理宁可孰念既天道辅顺讴歌有奉髙祖之孙文皇之子徳洞九幽功贯三曜匡拯家国提毓黔首若不子民南面将使神器何归而羣下构慝妄生窥觊成轸惑燕贯髙乱赵䜛人罔极自古有之汝中京冠冕儒雅世袭多见前载县鉴忠邪何逺遗郎中之清轨近忘太尉之纯槩相与或羣从舅甥或姻娅周欵一旦胡越能无怅恨若疑诳所至邪诐无穷汝当誓衆奋戈翦此朝食若自延过听迷涂未逺圣上临物以仁接下以爱岂直雍齿先封乃当射钩见相矣当由力窘迹屈丹诚未亮邪跂予南服寤寐延首若反棹沿流归诚鳯阙钖珪开㝢非尔而谁吾等并过荷曲慈俱叨非服纡金拖玉改观蓬门入奉舜禹之渥出见羲唐之化雍容揄扬信白驹空谷之时也奈何毁掷先基自蹈凶戾山门萧瑟松庭谁扫言念楚路岂不思父母之邦幸纳恶石以蠲羙疹裁书表意尔其图之时尚书右仆射蔡兴宗是顗舅领军将军袁粲是顗从父弟故书云羣从舅甥也子勋徴顗下寻阳遣侍中孔道存行雍州事顗乃率衆驰下使子戬领家累俱还时刘胡屯鹊尾乆不决泰始二年夏加顗都督征讨诸军事给鼓吹一部率楼船千艘战士二万来入鹊尾顗本无将畧性又怯挠在军中未尝戎服语不及战陈唯赋诗谈义而已不能抚接诸将刘胡每论事酬对甚简由此大失人情胡常切齿恚恨胡以南军未至军士匮之就顗换襄阳之资顗荅曰都下两宅未成亦应经理不可损彻又信往来之言京师米贵斗至数百以为不劳攻伐行自离散于是拥甲以待之太宗使顗旧门生徐硕奉手诏譬顗曰卿歴观古今崄之与彊何尝可恃自朕践阼涂路梗塞卿无由奉表未经为臣今追踪窦融犹未为晚也及刘胡叛走不告顗顗至夜方知大怒骂曰今年为小子所误唿取飞鷰谓其衆曰我当自出追之因又遁走至鹊头与戍主薛伯珍及其所领数千人歩取青林欲向寻阳夜止山间宿杀马劳将士顗顾谓伯珍曰我举八州以谋王室未一战而散岂非天邪非不能死岂欲草间求活望一至寻阳谢罪主上然后自刎耳因慷慨叱左右索节无复应者及旦伯珍请以间言乃斩顗首诣钱溪马军主襄阳俞湛之湛之因斩伯珍併送首以为已功顗死时年四十七太宗忿顗违叛流尸于江弟子彖微服求访四十一日乃得密致䘮瘗于石头后冈与一旧奴躬共负土后废帝即位方得改葬顗子戬为伪黄门侍郎加辅国将军戍盆城寻阳败戬弃城走讨禽伏诛孔觊字思逺㑹稽山隂人太常琳之孙也父邈扬州治中觊少骨梗有风力以是非为己任口吃好读书早知名初举扬州秀才补主簿长沙王义欣镇军功曹衡阳王义季安西主簿户曹参军领南义阳太守转署记室奉牋固辞曰记室之局实惟华要自非文行秀敏莫或居之觊逊业之举无闻于乡部惰游之贬有编于疲农直山渊藏引用不遐弃故得抃风儛润慿附弥年今日之命非所敢冒昔之学优艺富犹尚斯难况觊能薄质鲁亦何容易觊闻居方辨物君人所以官才陈力就列自下所以奉上觊虽不敏常服斯言今宠借惟旧举非尚徳恐无以提衡一隅佥允视听者也伏愿天明照其心请乞改今局授以闲曹则凫鹤从方所忧去矣又曰夫以记室之要宜须通才敏忠加性情勤密者觊学不综贯性又疏惰何可以属知祕记秉笔文闺假吹之尤方斯非滥觊少沦常检本无逺植荣进之愿何能忘懐若实有萤爝増晖光景固其腾声之日飞藻之辰也岂敢自求从容保其淡逸伏愿矜其鲁拙业之有地则曲成之施终始优渥义季不能夺遂得免召为通直郎太子中舎人建平王友祕书丞中书侍郎随王诞安东谘议参军领记室黄门侍郎建平王宏中军长史复为黄门临海太守初晋世散骑常侍选望甚重与侍中不异其后职任闲散用人渐轻孝建三年世祖欲重其选诏曰散骑职为近侍事居规纳置任之本实惟亲要而顷选常侍陵迟未允宜简授时良永寘清辙于是吏部尚书颜竣奏曰常侍华选职任俟才新除临海太守孔觊意业闲素司徒长史王彧懐尚清理并任为散骑常侍世祖不欲威权在下其后分吏部尚书置二人以轻其任侍中蔡兴宗谓人曰选曹要重常侍闲淡改之以名而不以实虽主意欲为轻重人心岂可变邪既而常侍之选复卑选部之贵不异觊领本州大中正大明元年改太子中庶子领翊军校尉转祕书监欲以为吏部郎不果迁廷尉卿御史中丞坐鞭令史为有司所纠原不问六年除义兴太守未之任为寻阳王子房冠军长史加宁朔将军行淮南宣城二郡事其年复除安陆王子绥冠军长史江夏内史复随府转后军长史如故为人使酒仗气每醉輙弥日不醒僚类之闲多所凌忽尤不能曲意权幸莫不畏而疾之不治产业居常贫罄无有丰约未尝闗懐为二府长史典籖谘事不唿不敢前不令去不敢去虽醉日居多而明晓政事醒时判决未尝有壅衆咸云孔公一月二十九日醉胜他人二十九日醒也世祖每欲引见先遣人觇其醉醒性眞素不尚矫饰遇得寳玩服用不疑而他物麤败终不改易时吴郡顾觊之亦尚俭素衣裘器服皆择其陋者宋世言清约称此二人觊弟道存从弟徽颇营产业二弟请假东还觊出渚迎之辎重十余船皆是绵绢纸席之属觊见之伪喜谓曰我比困乏得此甚要因命上置岸侧既而正色谓道存等曰汝辈忝预士流何至还东作贾客邪命左右取火烧之烧尽乃去先是庾徽之为御史中丞性豪丽服玩甚华顗代之衣冠器用莫不麤率兰台令史并三吴富人咸有轻之之意觊蓬首缓帯风貌清严皆重迹屏气莫敢欺犯庾徽之字景猷颍川鄢陵人也自中丞出为新安王子鸾北中郎长史南东海太守卒官八年觊自郢州行眞徴为右卫将军未拜司徒左长史道存代顗为后军长史江夏内史时东土大旱都邑米贵一斗将百钱道存虑觊甚乏遣吏载五百斛米饷之觊唿吏谓之曰我在彼三载去官之日不办有路粮二郎至彼未几那能便得此米邪可载米还彼吏曰自古以来无有载米上水者都下米贵乞于此货之不听吏乃载米而去永光元年迁侍中未拜复为江夏王义恭太宰长史复出为寻阳王子房右军长史加辅国将军行㑹稽郡事太宗即位召觊为太子詹事遣故佐平西司马庾业为右军司马代觊行㑹稽郡事时上流反叛上遣都水使者孔璪入东慰劳璪至説觊以废帝侈费仓储耗尽都下罄匮资用已竭今南北并起逺近离叛若拥五郡之鋭招动三吴事无不克觊然其言遂发兵驰檄觊子长公璪二子淹元并在都驰信密报泰始二年正月并叛逃东归遣书要吴郡太守顾琛琛以母年笃老又密迩京邑与长子寳素谋议未叛少子寳先时为山隂令驰书报琛以南师已近朝廷孤弱不时顺从必有覆灭之祸觊前锋军已渡浙江琛遂据郡同反吴兴太守王昙生义兴太守刘延熈晋陵太守袁标一时响应庾业既东太宗即以代延熙为义兴加建威将军以延熈为巴陵王休若镇东长史业至长唐湖即与延熈合太宗遣建威将军沈懐明东讨尚书张永系进镇东将军巴陵王休若董统东讨诸军事移檄东土曰盖闻衅集有兆祸至无门倚伏之来实惟人致故嚣述贪乱终殄宗祀昌宪构氛旋润斧钺斯则昭章记牒炯戒今古者也自国歩时艰三纲道尽神歇灵绎璇业缀旒皇上仁雄集瑞英睿应厯鳯仪熛昇龙煇电举盪秽紫枢不俟鸣条之誓凝政中㝢不肆漂杵之威是以坠维再造亏天重构幽明裁纪标配斯光而羣凶恣虐协扇童孺蕞尔东垂复沦丑迹邪回从慝蜂动蚁附圣图霆发神威四临羽驿所届义旅云属欃钺所麾逆徒冰泮胜负之效皎然已显司徒建安王英猷冠世董率元戎骠骑山阳王风畧夙昭抚厉中陈或振霜江蠡或腾焱荆河金甲烛天庭嚣声震海浦前将军吴兴太守张永东南标秀协赞戎机建威将军沈懐明镇东中兵参军刘亮武卫将军夀寂之霜鋭五千熊腾虎歩龙骧将军王穆之龙骧将军顿生铁骑连羣风驱电迈右军将军齐王射声校尉姚道和楼舰千艘覆川盖汜左军垣恭祖歩兵校尉杜幼文冗从仆射全景文员外散骑侍郎孙超之并率虎旅骆驿云赴殿中将军杜敬眞殿中将军陆攸之建武将军吴喜甲楯一万分趣义兴予猥承人乏总司戎统耸劒东驰申愤海曲歕气则白日尽晦刷马则清江倒流以此伐叛何勍不勦以此柔服何顺不懐愍彼羣迷弗辨尭桀螳黾微命疑雷霆之冲已枯之叶当霜飊之队尺竖所为寒心匹妇所为叹息夫因祸提庆资败为成前监不忘后事明筮若能相率归顺投兵効欵则福钟当年祉覃来裔孰如身轘宗屠鬼餧魂泣者哉详镜安危自求多福购生禽觊千五百户开国县侯生擒琛千户开国县侯斩送者半赏时将士多是东人父兄子弟皆已附逆上因送军普加宣示曰朕方务徳简刑使四罪不相及助顺同逆者一以所从为断卿等当深逹此懐勿以亲戚为虑也衆于是大悦觊所遣孙昙瓘等军顿晋陵九里部陈甚盛懐明至奔牛所领寡弱乃筑垒自固张永至曲阿未知懐明安否百姓惊扰将士咸欲离散永退还延陵就休若诸将帅咸劝退保破冈其日大寒风雪甚勐塘埭决壊衆无固心休若宣令敢有言退者斩衆小定乃筑垒息甲寻得懐明书贼定未进军主刘亮又继至兵力转加人情乃安时永世令孔景宣复反栅县西江岘山断遏津径刘延熈加其宁朔将军杜敬真陆攸之溧阳令刘休文攻景宣别砦斩其中兵参军史览之等十五人永世人徐崇之率乡里起义攻县斩景宣吴喜至板崇之领县事太宗嘉休文等诚効除休文宁朔将军县如故崇之殿中将军行永世县事并赐侯爵喜敬真及员外散骑侍郎竺超之等至国山县界遇东军于虎槛村击大破之自国山进吴城去义兴十五里刘延熈遣杨元孙矫之沈灵秀黄泰四军拒喜喜等兵力甚弱衆寡势悬交战尽日临陈斩元孙黄泰余衆一时奔走因进义兴南郭外延熈屯军南射堂喜遣歩骑击之即退还水北乃栅断长桥保郡自守喜筑垒与之相持庾业于长塘湖口夹岸筑城有衆七千余人器甲甚盛与延熈遥相掎角沈懐明张永与晋陵军相持乆不决太宗每遣军輙多所求须不时上道外监朱幼举司徒参军督䕶任农夫骁果有胆力性又简率资给甚易乃以千人配之使助东讨时庾业兵盛农夫于延陵出长唐虽云千兵至者裁四百未至数十里遣人参候云贼筑城犹未合农夫率广武将军髙尚之永兴令徐崇之驰往攻之因其城垒未立农夫亲持刀楯赴城入陈大破之庾业弃城走义兴先是龙骧将军阮佃夫募得蜀人数百多壮勇便战皆着犀皮铠执短兵本应就佃夫向晋陵未𤼵㑹农夫须人分以配之及战每先登东人并畏惮又怪其形餙殊异旧传狐獠食人每见之輙奔走农夫収其船杖与髙志之进义兴援吴喜二月一日喜乃度水攻郡分兵击诸垒栅农夫虽至衆力尚少兵势不敌喜乃与数骑登髙东西指麾若招引四面俱进者东军大骇诸营一时奔散唯龙骧将军孔叡一栅未拔喜以杀伤者多乃开围缓之其夜庾业孔叡相率奔走义兴平刘延熈投水死有人告之乃斩尸传首京邑义兴诸县唯绥安令巢邃秉节不移不受伪爵时齐王率军东讨与张永刘亮杜幼文沈懐明等于晋陵九里西结营与东军相持义兴军既为吴喜等所破奔散者多投晋陵东军震恐上又遣积射将军江方兴南台御史王道隆至晋陵视贼形势贼帅孙昙瓘程捍宗陈景逺凡有五城互相连帯捍宗城犹未固其月三日道隆与齐王张永共议捍宗城既未立可以借手上副圣旨下成衆气道隆便率所领急攻之俄顷城陷斩捍宗首刘亮果劲便刀楯朝士先不相悉上亦弗闻唯尚书左丞徐爰知之白太宗称其骁敢至是每战以刀楯直盪往輙陷决张永嫌其过鋭不令居前贼连栅周亘塘道廹狭将士力不得展亮乃负楯而进直入重栅衆军因之即皆摧破袁标遣千人继至齐王与永等乗胜驰击又大破之屠其两城昙瓘率衆数百鼓譟而至标又遣千人继之衆军骇惧将欲散矣江方兴率勇士迎射之应弦倒者相继昙瓘因此败走吴喜军至义乡伪辅国将军车骑司马孔璪屯吴兴南亭太守王昙生诣璪计事㑹信还云台军已近璪大惧堕牀曰悬赏所购唯我而已今不遽走将为人禽左右闻之并各散走璪与昙生焚烧仓库东奔钱塘喜至吴兴顿置郡城仓廪遇雨不然无所损失初昙生遣宁朔将军沈灵宠率八千人向黄鹄峤欲候道出芜湖迎接南军广徳令王藴发兵据崄灵宠不得进屯住故鄣昙生既走灵宠乃与弟灵昭军副姚天覆率偏裨以下十七军归顺太宗嘉之擢为镇东参军事因率所领东讨喜分遣军主沈思仁吴系公追蹑璪等陆攸之任农夫自东迁进向吴郡台遣军主张灵符即晋陵其月四日齐王急攻之其夜孙昙瓘陈景逺一时奔溃诸军至晋陵袁标弃郡东走晋陵既平吴中震动吴兴军又将至顾琛与子寳素携其老母泛海奔㑹稽海盐令王孚邀讨不及太宗以四郡平定留吴喜统全景文沈懐明刘亮孙超之夀寂之等东平㑹稽追齐王张永姚道和杜幼文垣恭祖张灵符北讨王穆之顿生江方兴南伐其月九日喜等至钱唐钱唐令顾昱及孔璪王昙生等奔渡江东喜仍进军栁浦诸暨令傅琰将家归顺喜遣镇北参军沈思仁彊弩将军任农夫龙骧将军髙志之南台御史阮佃夫扬武将军卢僧泽等率军向黄山浦东军据岸结砦农夫等攻破之乗风举帆直趣定山破其大帅孙㑹之于陈斩首自定山进向鱼浦戍主孔叡率千余人据垒拒战佃夫使队主阙法炬射杀楼上弩手叡衆惊骇思仁纵兵攻之斩其军主孔奴于是败散其月十九日吴喜使刘亮由盐官海渡直指同浦夀寂之济自渔浦邪趣永兴喜自栁浦渡趣西陵西陵诸军皆悉散溃斩庾业顾法直吴恭传首京都东军主卜道济督战许天赐请降庾业新野人也父彦逹以干局为太祖所知为益州刺史世祖世官至豫章太守太常卿刘亮全景文孙超之进次永兴同市遇觊所遣陆孝伯孔豫两军与战破之斩孝伯豫首㑹稽闻西军稍近将士多奔亡觊不能复制二十日上虞令王晏起兵攻郡觊以东西交逼忧遽不知所为其夕率千余人声云东讨实趣石瀃先已具船海浦値湖涸不得去衆叛都尽门生载以小船窜于嵴山村伪车骑从事中郎张绥先遣人于钱唐诣喜归诚及觊走绥闭封仓库以待王师二十一日晏至郡入自北门囚绥付作部其夜杀之执寻阳王子房于别署纵兵大掠府库空尽若邪村民録送伪龙骧将军车骑中兵参军军主孔叡将斩之叡曰吾年已过立未霑官伍蒙知己之顾以身许之今日就死亦何所恨含笑就戮孔璪叛投门生陆林夫林夫斩首送之二十二日嵴山民缚觊送诣晏晏谓之曰此事孔璪之为无豫卿事可作首辞当相为申上觊曰江东䖏分莫不由身委罪求活便是君辈行意耳晏乃斩之东阁外临死求酒曰此是平生所好时年五十一顾琛王昙生袁标等并诣喜归罪喜皆宥之琛子寳素与父相失自缢死东军主凡七十六人于陈斩十七人其余皆原宥初遣庾业向㑹稽追使奉朝请孙长度送仗与之并令召募行达晋陵袁标就其求仗长度不与为标所杀追赠给事中先是邓琬遣临川内史张淹自南路出东阳淹遣龙骧将军桂遑征西行参军刘越绪屯据定阳县巴陵王休若遣沈思仁讨之思仁遣军主崔公烈攻其营斩幢主朱伯符首桂遑刘越绪诸军并奔逸晋安太守刘瞻据郡同逆建安内史赵道生起义讨之聚徒未合七月思仁遣军主姚宏祖鲍伯奋应寄生等讨破瞻斩之于罗江县邓琬先遣新安太守阳伯子及军主任献子袭黟县县令吴茹公固守力不敌弃城走伯子等屯据县城茹公与台军主丘敬文李灵赐萧柏夀等攻围弥时八月乃尅斩伯子献子首张淹屯军上饶县闻刘胡败军副鄱阳太守费昙欲图之诈云得邓琬信急宜谘论欲因此斩淹淹素事佛方礼佛不得时进昙复诳云捕虎借大鼓及仗士二百人淹信而与之昙因率衆入山飨士约誓扬言虎走城西鸣鼔大唿直来趣城城门守卫悉委仗观之昙率衆突入淹正礼佛闻难走出因斩首史臣曰自江左以来举干戈以图宗国十有一焉其能克振者四而已矣元皇外守虚器政由王氏苏峻事虽暂申旋受屠磔桓元宣武之子运属横流世祖仗顺入讨民无异望其余皆漆颡夷宗作戒于后何哉夫胜败之数寔由衆心社庙尊严民情所系安以义动犹或称难况长㦸指阙志在陵暴者乎泰始交争逆顺未辨太宗身劋悖乱事惟拯溺国道屯诐宜立长君太祖之昭义无不可子勋体自世祖家运已絶当璧之命属有所归曲直二涂未知攸适徒以据有神甸擅资天府宗稷之重威临四方以中制外故能式清区宇夫帝王所居目以衆大之号名曰京师其义趣逺有以也宋书卷八十四卷八十四考证宋书卷八十四考证邓琬传令顾照之撰为瑞命记下文有府主簿顾昭之照当作昭正员将军幢主卞伯宗卞一本作卜太宗虑胡等或于歩路向京邑使宁朔将军广徳令王藴千人防鲁显竟陵王诞传又遣宁朔将军顾彬之自曽显东入受节度同一地名曽鲁二字未知孰是宋书卷八十四考证宋书卷八十五钦定四库全书宋书卷八十五梁沈约撰列传第四十五谢庄王景文谢庄字希逸陈郡阳夏人太常宏微子也年七嵗能属文通论语及长韶令羙容仪太祖见而异之谓尚书仆射殷景仁领军将军刘湛曰蓝田出玉岂虚也哉初为始兴王濬后军法曹行参军转太子舍人庐陵王文学太子洗马中舍人庐陵王绍南中郎谘议参军又转随王诞后军谘议并领记室分左氏经传随国立篇制木方丈图山川土地各有分理离之则州别郡殊合之则㝢内为一元嘉二十七年索虏宼彭城虏遣尚书李孝伯来使与镇军长史张畅共语孝伯访问庄及王徽其名声逺布如此二十九年除太子中庶子时南平王铄献赤鹦鹉普诏羣臣为赋太子左卫率袁淑文冠当时作赋毕赍以示庄庄赋亦竟淑见而叹曰江东无我卿当独秀我若无卿亦一时之杰也遂隐其赋元凶弑立转司徒左长史世祖入讨密送檄书与庄令加改治宣布庄遣腹心门生具庆奉启事密诣世祖曰贼劭自絶于天裂冠毁冕穷弑极逆开辟未闻四海泣血幽明同愤奉三月二十七日檄圣迹昭然伏读感庆天祚王室叡哲重光殿下文明在岳神武居陜肃将干威龚行天罚涤社稷之仇雪华夷之耻使弛坠之构更获缔造垢辱之甿复得明目伏承所命栁元景司马文恭宗悫沈庆之等精甲十万已次近道殿下亲董锐旅授律继进荆鄢之师岷汉之衆舳舻万里旌斾亏天九土㝠符羣后毕㑹今独夫丑类曾不盈旅自相暴殄省闼横流百僚屏气道路以目檄至辄布之京邑朝野同欣里颂涂歌室家相庆莫不望景耸魂瞻云伫足先帝以日月之光照临区㝢风泽所渐无幽不洽况下官世荷宠灵叨恩踰量谢病私门幸免虎口虽志在投报其路无由今大军近次永清无逺欣悲踊跃不知所裁世祖践阼除侍中时索虏求通互市上诏羣臣博议庄议曰臣愚以爲獯检弃义唯利是视闗市之请或以觇国顺之示弱无明柔逺歫而观衅有足表彊且汉文和亲岂止彭阳之寇武帝脩约不废马邑之谋故有余则经略不足则闭关何爲屈冠带之邦通引弓之俗树无益之轨招尘㸃之风交易爽议既应深杜和约诡论尤宜固絶臣庸管多蔽岂识国仪恩诱降逮敢不披尽时骠骑将军竟陵王诞当爲荆州征丞相荆州刺史南郡王义宣入辅义宣固辞不入而诞便克日下船庄以丞相既无入志骠骑发便有期如似欲相逼切于事不便世祖乃申诞发日义宣竟亦不下上始践阼欲宣𢎞风则下节俭诏书事在孝武本纪庄虑此制不行又言曰诏云贵戚竞利兴货廛肆者悉皆禁制此实允㥦民听其中若有犯违则应依制裁纠若废法申恩便爲令有所屈此处分伏愿深思无缘明诏既下而声实乖爽臣愚谓大臣在禄位者尤不宜与民争利不审可得在此诏不拔葵去织实宜深𢎞孝建元年迁左卫将军初世祖尝赐庄寳劒庄以与豫州刺史鲁爽送别爽后反叛世祖因宴集问劒所在答曰昔以与鲁爽别窃为陛下杜邮之赐上甚説当时以为知言于时摉才路陿乃上表曰臣闻功照千里非特烛车之珍徳柔邻国岂徒祕璧之贵故诗称殄悴誓述荣懐用能道臻无积化至恭已伏惟陛下膺庆集图缔㝢开县夕爽选政昃旦调风采言厮舆观谣仄逺斯实辰阶告平颂声方制臣窃惟隆陂所渐治乱之由何尝不兴资得才替因失士故楚书以善人为寳虞典以则哲为难进选之轨既弛中代登造之律未阐当今必欲崇本康务庇民济俗匪更惉懘奚取九成升歴中阳英贤起于徐沛受箓白水茂异出于荆宛寕二都智之所产七隩愚之所集实遇与不遇用与不用耳今大道光亨万务俟徳而九服之旷九流之艰提钧悬衡委之选部一人之鉴易限而天下之才难原以易限之鉴镜难原之才使国罔遗授野无滞器其可得乎昔公叔与僎同升管仲取臣于盗赵文非亲士疎嗣祁奚岂謟雠比子茹茅以彚作范前经举尔所知式昭往牒且自古任荐赏罚𢎞明成子举三哲而身致魏辅应侯任二士而已捐秦相臼季称冀缺而畴以田采张㪍进陈汤而坐以褫爵此先事之盛准亦后王之彛鉴如臣愚见宜普命大臣各举所知以付尚书依分铨用若任得其才据主延赏有不称职宜及其坐重者免黜轻者左迁被举之身加以禁锢年数多少随愆议制若犯大辟则任者刑论又政平讼理莫先亲民亲民之要是归守宰故黄霸治颕川累稔杜畿居河东歴载或就加恩秩或入崇辉宠今莅民之职自非公私必应代换者宜遵六年之制进获章明庸墯退得民不勤扰如此则下无浮谬之愆上靡弃能之累考绩之风载泰槱薪之歌克昌臣生属亨路身渐鸿猷遂得奉诏左右陈愚于侧敢露刍言惧氛恒典有诏庄表如此可付外详议事不行其年拜吏部尚书庄素多疾不愿居选部与大司马江夏王义恭牋自陈曰下官凡人非有达槩异识俗外之志实因羸疾常恐奄忽故少来无意于人间岂当有心于崇达邪顷年乘事回薄遂果饕非次既足贻诮明时又亦取愧朋友前以圣道初开未遑引退及此诸夏事宁方陈微请欵志未伸仍荷今授被恩之始具披寸心非惟在已知尤实惧尘秽彛序禀生多病天下所悉两胁癖疾殆与生俱一月发动不减两三每至一恶痛来逼心气余如綖利患数年遂成痼疾吸吸惙惙常如行尸恒居死病而不复道者岂是疾痊直以荷恩深重思答殊施牵课尫瘵以综所忝眼患五月来便不复得夜坐恒闭帷避风日昼夜惽懵爲此不复得朝谒诸王庆弔亲旧唯被敇见不容停耳此叚不堪见賔已数十日持此苦生而使铨综九流应对无方之诉实由圣慈罔已然当之信自苦剧若才堪事任而体气休健承宠异之遇处自效之涂岂茍欲思闲辞事邪家素贫弊宅舍未立儿息不免麤粝而安之若命宁复是能忘微禄正以复有切于此处故无复他愿耳今之所希唯在小闲下官微命于天下至轻在已不能不重屡经披请未蒙哀恕良由诚浅辞讷不足上感家世无年亡髙祖四十曾祖三十二亡祖四十七下官新岁便三十五加以疾患如此当复几时见圣世就其中煎憹若此实在可矜前时曾启愿三吴敇旨云都不须复议外出莫非过恩然亦是下官生运不应见一闲逸今不敢复言此当付之来生耳但得保余年无复物务少得养痾此便是志愿永毕在衡门下有所懐动止必闻亦无假居职患于不能裨补万一耳识浅才常羸疾如此孤负主上擢授之恩私心实自哀愧入年便当更申前请以死自固但庸近所诉恐未能仰彻公恩盻𢎞深粗照诚恳愿侍坐言次赐垂拯助则苦诚至心庶获哀允若不蒙降祐下官当于何希冀邪仰慿愍察愿不垂恡三年坐辞疾多免官大明元年起爲都官尚书奏改定刑狱曰臣闻明慎用刑厥存姬典哀矜折狱实晖吕命罪疑从轻既前王之格范宁失弗经亦列圣之恒训用能化致升平道臻恭已逮汉文伤不辜之罚除相坐之令孝宣倍深文之吏立鞫讯之法当是时也号令刑存陛下践位亲临听讼亿兆相贺以爲无寃民矣而比囹圄未虗颂声尚缺臣窃谓五听之慈弗宣于宰物三宥之泽未洽于民谣顷年军旅余弊劫掠犹繁监司计获多非其实或规免咎不虑国患楚对之下鲜不诬滥身遭鈇锧之诛家婴孥戮之痛比伍同闬莫不及罪是则一人罚谬坐者数十昔齐女告天临淄台殒孝妇寃戮东海愆阳此皆符变灵祗初咸景纬臣近兼讯见重囚八人旋观其初死有余罪详察其理实并无辜恐此等不少诚可憷惕也旧官长竟囚毕郡遣督邮案验仍就施刑督邮贱吏非能异于官长有案验之名而无研䆒之实愚谓此制宜革自今入重之囚县考正毕以事言郡并送囚身委二千石亲临覈辩必收声吞衅然后就戮若二千石不能决乃度廷尉神州统外移之刺史刺史有疑亦归台狱必令死者不怨生者无恨庶鬻棺之谚辍叹于终古两造之察流咏于方今臣学闇申韩才寡治术轻陈庸管惧乖国宪上时亲览朝政常虑权移臣下以吏部尚书选举所由欲轻其势力三年下诏曰八柄驭下以爵为先九徳咸事政典居首铨衡治枢兴替攸寄顷世以来转失厥序徒秉国钧终贻权谤今南北多士勲勤弥积物情善否实系斯任官人之咏维圣克允则哲之美粤帝所难加浇季在俗让议成风以一人之识当羣品之诮望沈浮自得庸可致乎吏部尙书可依郎分置并详省闲曹又别诏太宰江夏王义恭曰分选诏旦出在朝论者亦有同异诚知循常甚易改旧生疑但吏部尚书由来与录共选良以一人之识不办洽通兼与夺威权不宜专一故也前述宣先旨敬从来奏省录作则永贻后昆自此选举之要唯由元凯一人若通塞乖衷而诉达者尠且违令与物理至隔阂前王盛主犹或难之况在寡闇尤见其短又选官裁病即嗟诮满道人之四体㑹盈有虚旬日之间便至怨詈况实有假託不由寝顿者邪一诣不前贫苦交困则两邉致患互不相体校之以实并有可哀若职置二人则无此弊兼选曹枢要歴代斯重人经此职便成贵涂已心外议咸不自限故范晔鲁爽举兵灭门以此言之实由荣厚势驱殷䌓所至设可拟议此授唯有数人本积岁月稍加引进而理无前期多生虑表或婴艰抱疾事至回移官人之任决不可阙一来一去向人已周非有黜责已贵难贱既成妨长寘之无所盛衰递袭便是一叚世臣相处之方臣主生疑所以弥觉此职宜在降阶监令端右足处时望无人则阙异于九流今但直铨选部有减前资物情好猜横立别解本旨向意终不外宣唯有从郎分置视听自改选既轻先民情已变有堪其任大展迁回兼常之宜以时稍进本职非复重官可得不须带帖数过居之尽无诒怪自中分荆扬于时便有意于此正讶改革不少容生骇惑尔来多年欲至岁下处分㑹何偃致故应有亲人故近因此施行本意诏文不得委悉故复纸墨具陈于是置吏部尚书二人省五兵尚书庄及度支尚书顾顗之并补选职迁右衞将军加给事中时河南献舞马诏羣臣爲赋庄所上其词曰天子驭三光总万㝢挹云经之留宪裁河书之遗矩是以徳泽上昭天下漏泉符瑞之庆咸属荣懐之应必躔月晷呈祥干维效气赋景河房承灵天驷陵原郊而渐影跃采渊而泳质辞水空而南傃去轮台而东洎乗玉塞而归寳奄芝庭而献袐及其养安骐校进驾龙涓辉大驭于国皂贲上襄于帝闲超益野而踰缘地轶兰池而轹紫燕五王晦其术十氏懵其𤣥东门岂或状西河不能传既秣苞以均性又佩蘅以崇躅卷雄神于绮文蓄奔容于帷烛蕴籋云之锐景戢追电之逸足方叠镕于丹缟亦聨规于朱駮观其双璧应范三封中图𤣥骨满燕室虗阳理竟潜策纡汗飞赭沬流朱至于肆夏已升采齐既荐始徘徊而龙俛终沃若而鸾盻迎调露于飞钟赴承云于惊箭写秦垧之弥尘状吴门之曵练穷虞庭之蹈蹀究遗野之环袨若夫跖实之态未卷凌逺之气方摅歴岱野而过碣石跨沧流而轶姑余朝送日于西坂夕归风于北都寻琼宫于倐瞬望银台于须臾若乃日宣重光徳星昭衍国称梁岱伫跸史言坛场望践鄗上之瑞彰江间之祯阐荣镜之运既臻㑹昌之歴已辨感五繇之程符鉴羣后之荐典圣主将有事于东岳礼也于是顺斗极乘次躔戒悬日于昭旦命月题于上年騑騑翼翼泛脩风而浮庆烟肃肃雍雍引八神而诏九仙下齐郊而掩配林集嬴里而降祊田蒲轩次巘瑄璧承峦金检兹𤼵玉牒斯刋盛节之义洽升中之礼殚亿兆悦精祗欢聆万岁于曾岫烛神光于紫坛是以击辕之蹈抚埃之舞相与而歌曰耸朝盖兮泛晨霞灵之来兮云汉华山有夀兮松有茂祚神极兮贶皇家然后悟圣朝之绩号庆荣之烈比盛乎天地争明乎日月茂实冠于胥庭鸿名迈于勋发业底于告成道臻乎报谒巍巍乎荡荡乎民无得而称焉又使庄作舞马歌令乐府歌之五年又爲侍中领前军将军于时世祖出行夜还敕开门庄居守以棨信或虚执不奉旨湏墨诏乃开上后因酒䜩从容曰卿欲效郅君章邪对曰臣闻蒐廵有度郊祀有节盘于游田着之前诫陛下今蒙犯尘露晨徃宵归容恐不逞之徒妄生矫诈臣是以伏湏神笔乃敢开门耳改领游击将军又领本州大中正晋安王子勋征虏长史广陵太守加冠军将军改爲江夏王义恭太宰长史将军如故六年又爲吏部尚书领国子博士坐选公车令张竒免官事在颜师伯传时北中郎将新安王子鸾有盛宠欲令招引才望乃使子鸾板庄爲长史府寻进号抚军仍除长史临淮太守未拜又除吴郡太守庄多疾不乐去京师复除前职前废帝即位以爲金紫光禄大夫初世祖宠姬殷贵妃薨庄爲诔云赞轨尧门引汉昭帝母赵婕妤尧母门事废帝在东宫衔之至是遣人诘责庄曰卿昔作殷贵妃诔颇知有东宫不将诛之或说帝曰死是人之所同政复一徃之苦不足爲深困庄少长富贵今且系之尚方使知天下苦剧然后杀之未晩也帝然其言系于左尚方太宗定乱得出及即位以庄爲散骑常侍光禄大夫加金章紫绶领寻阳王师顷之转中书令常侍王师如故寻加金紫光禄大夫给亲信二十人本官并如故泰始二年卒时年四十六追赠右光禄大夫常侍如故谥曰宪子所着文章四百余首行于世长子飏晋平太守女爲顺帝皇后追赠金紫光禄大夫王景文琅邪临沂人也名与明帝讳同祖穆临海太守伯父智少简贵有髙名髙祖甚重之常云见王智使人思仲祖与刘穆之谋讨刘毅而智在焉它日穆之白髙祖曰伐国重事也公云何乃使王智知髙祖笑曰此人髙简岂闻此辈论议其见知如此爲太尉咨议叅军从征长安留爲桂阳公义真安西将军司马天水太守还爲宋国五兵尚书晋陵太守加秩中二千石封建陵县五等子追赠太常父僧朗亦以谨实见知元嘉中爲侍中勤于朝直未甞违惰太祖嘉之以爲湘州刺史世祖大明末爲尚书左仆射太宗初以后父爲特进左光禄大夫又进开府仪同三司固让乃加侍中特进寻薨追赠开府谥曰元公景文出继智幼爲从叔球所知美风姿好言理少与陈郡谢庄齐名太祖甚相钦重故爲太宗娶景文妹而以景文名与太宗同髙祖第五女新安公主先适太原王景深离絶当以适景文固辞以疾故不成婚起家太子太傅主簿转太子舍人袭爵建陵子出爲江夏王义恭始兴王濬征北后军二府主簿武陵王文学世祖抚军记室参军南广平太守转谘议参军仍度安北镇军府出爲宣城太守元凶弑立以爲黄门侍郎未及就世祖入讨景文遣闲使归款以父在都邑不获致身及事平颇见嫌责犹以旧恩除南平王铄司空长史不拜出爲东阳太守入爲御史中丞秘书监领越骑校尉不拜迁司徒左长史上以散骑常侍旧与侍中俱掌献替欲髙其选以景文及㑹稽孔顗俱南北之望并以补之寻复爲左长史坐姉墓开不临赴免官大明二年复爲袐书监太子右卫率侍中五年出爲安陆王子绥冠军长史辅国将军江夏内史行郢州事又徴爲侍中领射声校尉右卫将军加给事中太子中庶子右卫如故坐与奉朝请毛法因蒱戏得钱百二十万白衣领职寻复爲侍中领中庶子未拜前废帝嗣位徙秘书监侍中如故以父老自解出爲江夏王义恭太宰长史辅国将军南平太守永光初爲吏部尚书景和元年迁右仆射太宗即位加领左卫将军时六军戒严景文仗士三十人入六门诸将咸云平殄小贼易于拾遗景文曰敌固无小蜂虿有毒何可轻乎诸军当临事而惧好谋而成先爲不可胜乃制胜之术耳寻迁丹阳尹仆射如故遭父忧起爲冠军将军尚书左仆射丹阳尹固辞仆射改授散骑常侍中书令中军将军尹如故又辞不拜仍出爲使持节散骑常侍都督江州郢州之西阳豫州之新蔡晋熙三郡诸军事安南将军江州刺史让常侍服阕乃受太宗翦除暴主又平四方欲引朝望以佐大业乃下诏曰夫良图宣国赏崇彛命殊绩显朝䇿勤王府安南将军江州刺史景文风度淹粹理懐清畅体兼望实诚备夷岨寳厯方启密赞义机妖徒干纪预毗庙略宜登茅社永传厥祚朕澄氛宁枢实资多士疏爵畴庸寔膺徽列尚书右仆射领卫尉兴宗识懐详正思局通敏吏部尚书领太子左卫率渊器情闲茂风业韶逺并谋参军政绩亮时艰拓宇开邑寔允勲典景文可封江安县侯食邑八百户兴宗可始昌县伯渊可南城县伯食邑五百戸景文固让不许乃受五百戸进号镇南将军寻给鼓吹一部后以江州当徙镇南昌领豫章太守余如故州不果迁顷之徴爲尚书左仆射领吏部扬州刺史加太子詹事常侍如故不愿还朝求爲湘州刺史不许时又谓景文在江州不能洁已景文与上幸臣王道龙书曰吾虽寡于行已庶不负心既愧殊效誓不上欺明主窃闻有爲其贝锦者云营生乃至巨万素无此能一旦忽致异术必非平理唯乞平心精检若此言不虚便宜肆诸市朝以正风俗脱其妄作当赐思罔昧之由吾踰忝转深足以致谤念此惊惧何能自测区区所懐不愿望风容贷吾自了不作偷犹如不作贼故以密白想爲申启景文屡辞内授上手诏譬之曰尚书左仆射卿已经此任东宫詹事用人虽美职次正可比中书令耳庶姓作扬州徐干木王休元殷鐡并处之不辞卿清令才望何愧休元毗赞中兴岂谢干木绸缪相与何后殷鐡邪司徒以宰相不应带神州逺遵先旨京口乡基义重密迩畿内又不得不用骠骑陕西任要由来用宗室骠骑既去巴陵理应居之中流虽曰闲地控帯三江通接荆郢经涂之要由来有重镇如此则扬州自成阙刺史卿若有辞更不知谁应处之此选大备与公卿畴懐非聊尔也固辞詹事徙领中书令常侍仆射扬州如故又进中书监领太子太傅常侍扬州如故景文固辞太傅上遣新除尚书右仆射褚渊宣旨以古来比例六事诘难之不得已乃受拜时太子及诸皇子并小上稍为身后之计诸将帅吴喜夀寂之之徒虑其不能奉幼主并杀之而景文外戚贵盛张永累经军旅又疑其将来难信乃自为谣言曰一士不可亲弓长射杀人一士王字弓长张字也景文弥惧乃自陈求解扬州曰臣凡猥下劣方圜无算特逄圣私频叨不次乗非其任理宜覆折虽加恭谨无补横至夙夜燋战无地容处六月中得臣外甥女殷恒妻蔡疏欲令其儿启闻乞禄求臣署入云凡外人通启先经臣署于时惊怖即欲封疏上呈更思此家落漠庶非通谤且广听察幸无复所闻此日忽得兖州都送迎西曹解季逊板云是臣属既不识此人即问郗颙方知虗託此十七日晩得征南参军事谢俨口信云臣使人略夺其婢臣遣李武之问俨元由荅云使人谬误误之与实虽所不知闻此之日唯有忧骇臣之所知便有此三变臣所不觉尤不可思若守爵散辈宁当招此诚由闇拙非复可防自窃州任倐已七月无徳而禄其殃将至且傅职清峻亢礼储极以臣凡走岂可蹔安荷恩惧罪不敢执固焦魂裭气忧迫失常况臣发丑人羣病絶力効秽朝㸃列顾无与等独息易骇慙惧难持伏愿薄回矜愍全臣身计大夫之俸足以自周久懐欣羡未敢干请仰希慈宥照臣欵诚上诏荅曰去五月中吾病始差未堪劳役使卿等看选牒署竟请敕施行此非密事外间不容都不闻然传事好讹由来常患殷恒妻匹妇耳闺合之内传闻事复作一两倍落漠兼谓卿是亲故希卿署不必云选事独关卿也恒妻虽是传闻之僻大都非可骇异且举元荐凯咸由畴谘可谓唐尧不明下干其政邪悠悠好诈贵人及在事者属卿偶不悉耳多是其周旋门生辈作其属託贵人及在事者永无由知非徒止于京师乃至州郡县中或有诈作书疏灼然有文迹者诸舍人右丞辈及亲近驱使人虑有作其名载禁物求停检校彊卖猥物与官仍求交直或属人求乞州郡资礼希蠲唿召及虏𤼵船车并启班下在所有即驻录但卿贵人不容有此启由来有是何故独惊之居贵要但问心若为耳大明之世巢徐二载位不过执㦸权亢人主颜师伯白衣仆射横行尚书中令袁粲作仆射领选而人往往不知有粲粲迁为令居之不疑今既省录令便居昔之录任置省事及干童并依录格粲作令来亦不异为仆射人情向粲淡淡然亦复不改常以此居贵位要任当有致忧兢理不卿今虽作扬州太子傅位虽贵而不关朝政可安不惧差于粲也想卿虚心受荣而不为累贵髙有危殆之惧卑贱有沟壑之忧张单双灾木雁两失有心于避祸不如无心于任运夫千仞之木既摧于斧斤一寸之草亦瘁于践蹋髙涯之脩干与深谷之浅条存止之要巨细一揆耳晋毕万七战皆获死于牖下蜀相费袆从容坐谈毙于刺客故甘心于履危未必逢祸纵意于处安不必全福但贵者自惜故每忧其身贱者自轻故易忘其已然为敎者每诫贵不诫贱言其贵满好自恃也凡名位贵逹人以在懐泰则触人改容不则行路嗟愕至如贱者否泰不足以动人存亡不足以絓数死于沟渎死于涂路者天地之间亦复何限人不以系意耳以此而推贵何必难处贱何必易安但人生也自应卑慎为道行已用心务思谨惜若乃吉凶大期正应委之理运遭随参差莫不由命也既非圣人不能见吉凶之先正是依俙于理言可行而为之耳得吉者是其命吉遇不吉者是其命凶以近事论之景和之世晋平庶人从夀阳归乱朝人皆爲之战慄而乃遇中兴之运袁顗图避祸于襄阳当时皆羙之谓为陵霄驾鳯遂与义嘉同灭骆宰见幼主语人云越王长颈鸟喙可与共忧不可与共乐范蠡去而全身文种留而遇祸今主上口颈颇有越王之状我在尚书中久不去必危遂求南江小县诸都令史住京师者皆遭中兴之庆人人蒙爵级宰值义嘉染罪金木纒身性命几絶卿耳眼所闻见安危在运何可预图邪时上既有疾而诸弟并已见杀唯桂阳王休范人才本劣不见疑出为江州刺史虑一旦晏驾皇后临朝则景文自然成宰相门族彊盛借元舅之重嵗暮不为纯臣泰豫元年春上疾笃乃遣使送药赐景文死手诏曰与卿周旋欲全卿门户故有此处分死时年六十追赠车骑将军开府仪同三司常侍中书监刺史如故谥曰懿侯长子絇字长素年七嵗读论语至周监于二代外祖何尚之戏之曰耶耶乎文哉絇即荅曰草蓊风必偃少以敏惠见知及长笃志好学官至秘书丞年二十四先景文卒谥曰恭世子子婼袭封齐受禅国除景文兄子蕴字彦深父楷太中大夫人才凡劣故蕴不为羣从所礼常懐耻慨家贫为广徳令㑹太宗初即位四方叛逆蕴遂感激为将假宁朔将军建安王休仁司徒参军令如故景文甚不悦语之曰阿益汝必破我门户阿益者蕴小字也事寕封吉阳县男食邑三百户为中书黄门郎晋陵义兴太守所莅并贪纵在义兴应见收治以太后故止免官废帝元徽初复为黄门郎东阳太守未之郡值桂阳王休范逼京邑蕴领兵于朱雀门战败被创事平除侍中出为寕朔将军湘州刺史蕴轻躁薄于行业时沈攸之为荆州刺史密有异志藴与之结厚及齐王辅朝政蕴攸之便连谋为乱㑹遭母忧还都停巴陵十余日更与攸之成谋时齐王世子为郢州行事蕴至郢州谓世子必下慰之欲因此为变据夏口与荆州连横世子觉其意称疾不往又严兵自卫蕴计不得行乃下及攸之为逆蕴密与司徒袁粲等结谋事在粲传事败走鬬场追禽斩于秣陵市景文弟子孚大明末为海盐令泰始初天下反叛唯孚独不同逆官至司徒记室参军史臣曰王景父弱年立誉声芳籍甚荣贵之来匪由势至若泰始之朝身非外戚与袁粲羣公方骖并路倾覆之灾庶几可免庾元规之让中书令义在此乎宋书卷八十五卷八十五考证宋书卷八十五考证谢庄传孝伯访问庄及王徽本书及南史皆有王微传无王徽传徽字疑即微字之讹然微卒于元嘉二年而李孝伯与张畅荅问事在元嘉二十七年岂王徽又别一人耶吸吸惙惙常如行尸吸吸南史岋岋当是时也号令刑存诸本及谢庄集并同刑字疑误辞水空而南傃谢庄本集空作穴王景文传复为秘书监太子右卫率侍中卫诸本误御百官志无御率之名今改正景文与上幸臣王道龙书道龙当作道隆宋书卷八十五考证宋书卷八十六钦定四库全书宋书卷八十六梁沈约撰列传第四十六殷孝祖刘勔殷孝祖陈郡长平人也曽祖羡晋光禄勲父祖并不逹孝祖少诞节好酒色有气干太祖元嘉末为奉朝请员外散骑侍郎世祖以其有武用除奋武将军济北太守入为积射将军大明初索虏宼青州上遣孝祖北援受刺史颜师伯节度累与虏战频大破之事在师伯传还授太子旅贲中郎将加龙骧将军竟陵王诞据广陵为逆孝祖𨽻沈庆之攻诞又有战功迁西阳王子尚抚军寕朔将军南济隂太守出为旴𣅿太守将军如故还为虎贲中郎将仍除宁朔将军阳平东平二郡太守又迁济南南郡将军如故前废帝景和元年以本号督兖州诸军事兖州刺史太宗初即位四方反叛孝祖外甥司徒参军颕川葛僧韶建议衔命徴孝祖入朝上遣之时徐州刺史薛安都遣薛索儿等屯据津迳僧韶间行得至説孝祖曰景和凶狂开辟未有朝野危极假命漏刻主上圣徳天挺神武在躬曽不浃辰夷凶翦暴更造天地未足为言国乱朝危宜立长主公卿百辟人无异议泰平之隆非旦则夕而羣小相煽构造无端贪利幼弱竞懐希望使天道助逆羣凶事申则主幼时艰权柄不一兵难互起岂有自容之地舅少有立功之志长以气节成名若便能控济义勇还奉朝廷非唯匡主静乱乃可以垂名竹帛孝祖具问朝廷消息僧韶随方训譬并陈兵甲精彊主上欲委以前驱之任孝祖即日弃妻子率文武二千人随僧韶还都时普天同逆朝廷唯保丹阳一郡而永世县寻又反叛义兴贼垂至延陵内外忧危咸欲奔散孝祖忽至衆力不少并伧楚壮士人情于是大安进孝祖号冠军假节督前锋诸军士遣向虎槛拒对南贼御仗先有诸葛亮筩袖铠㡌二十五石弩射之不能入上悉以赐孝祖孝祖负其诚节凌轹诸将台军有父子兄弟在南者孝祖并欲推治由是人情乖离莫乐为用进使持节都督兖州青冀幽四州诸军事抚军将军刺史如故时贼据赭圻孝祖将进攻之与大统王元谟别悲不自胜衆并骇怪泰始二年三月三日与贼合战常以鼓盖自随军中人相谓曰殷统军可谓死矣今与贼交锋而以羽仪自标显若善射者十士攒射欲不毙得乎是日于阵为矢所中死时年五十二追赠散骑常侍征北将军持节都督如故封秭归县侯食邑千户四年追改封建安县谥曰忠侯孝祖子悉为薛安都所杀以从兄子慧达继封齐受禅国除刘勔字伯猷彭城人也祖懐义始兴太守父颕之汝南新蔡二郡太守征林邑遇疾卒勔少有志节兼好文义家贫为广州増城令广州刺史刘道钖引为扬烈府主簿元嘉二十七年索虏南侵道钖遣勔奉使诣亰都太祖引见之酬对称㫖除宁逺将军绥逺太守元嘉末萧简据广州为乱勔起义讨之烧其南门广州刺史宗悫又命为府军主簿以功封大亭侯除员外散骑侍郎孝建初荆江反叛宗悫以勔行宁朔将军湘东内史领军出安陆㑹事平以本号为晋康太守又徙鬰林太守大明初还都徐州刺史刘道隆请为宁朔司马竟陵王诞据广陵为逆勔随道隆受沈庆之节度事平封金城县五等侯除西阳王子尚抚军入直合先是遣费沈伐陈檀不克乃除勔龙骧将军西江督䕶鬰林太守勔既至率军进讨随宜翦定大致名马并献珊瑚连理树上甚悦还除新安王子鸾抚军中兵参军遭母忧不拜前废帝即位起为振威将军屯骑校尉入直合太宗即位加寕朔将军校尉如故江州刺史晋安王子勋为逆四方响应勔以本官领建平王景素辅国司马进据梁山会豫州刺史殷琰反叛徴勔还都假辅国将军率衆讨琰甲仗三十人入六门复兼山阳王休祐骠骑司马余如故破琰将刘顺于宛唐杜叔寳于横塘事在琰传除辅国将军山阳王休祐骠骑谘议参军梁郡太守假节不拜琰婴城固守自始春至于末冬薛道摽龎孟虬并向夀阳勔内攻外御战无不㨗善抚将帅以寛厚为衆所依将军王广之求勔所自乘马诸将帅并忿广之叨冒劝勔以法裁之勔欢笑即时解马与广之复除使持节督广交二州诸军事平越中郎广州刺史将军如故不拜及琰开门请降勔约令三军不得妄动城内士民秋毫无所失百姓感悦咸曰来苏百姓生为立碑改督益寕二州诸军事益州刺史持节将军如故又不拜还京都拜太子左卫率封鄱阳县侯食邑千户琰初求救索虏虏大衆屯据汝南泰始三年以勔为征虏将军督西讨前锋诸军事假节置佐本官如故先是常珍竒据汝南与琰为逆琰降因据戍䧏虏事在琰传至是引虏西河公长社公攻围辅国将军汝隂太守张景逺景逺与军主杨文苌拒击大破之景逺寻病卒太宗嘉其功追赠冠军将军豫州刺史追封含洭县男食邑三百戸以文苌代为汝隂太守除勔右卫将军仍以为使持节都督豫司二州诸军事征虏将军豫州刺史余如故四年除侍中领射声校尉又不受进号右将军其年虏遣汝阳司马赵懐仁歩骑五百宼武津县勔遣龙骧将军曲元徳䡖兵进讨虏衆惊散虏子都公阏于拔又率三百人防运车千两于汝阳台东水上结营元徳单骑直入斩拔首因进攻汝阳台即陷外垒获车一千三百乘斩首一百五十级勔又使司徒参军孙台瓘督弋阳以西㑹虏宼义阳台瓘大破之虏上其北豫州租有车二千两勔招荒人邀击于许昌虏衆奔散焚烧米谷淮西人贾元友上书太宗劝北攻悬瓠可收陈郡南顿汝南新蔡四郡之地上以其所陈示勔使具条答勔对曰元友称虏主幼弱姦伪竞起内外规乱天亡有期臣以为獯丑侵纵乘借王境盘据州郡百姓残亡去冬衆军失耕今春连城围逼国家复境之畧实有不遑灭虏未及元友又云有七千余家谷米丰积可供二万人数年资储臣又以为二万人嵗食米四十八万斛五年合湏米二百四十万斛既理不容有恐事难称言元友又云虏于悬瓠开驿保虏已先据若不足恃此不湏俱是攻城便应先图悬瓠何更越先取郾以受腹背之灾且七千余家丰积而虏犹当逺运为粮是威不制民民非异计元友又云虏欲水陆运粮以救军命可袭之机在于今日臣又以为开立驿道据守坚城观其形候不似蹙弱可乘之机恐为难验元友又云四郡民人遭虏二十七年之毒皆欲雪讐报耻伏待朝威臣又以为垣式寳等受国重恩今犹驱畧车营翻还就贼盖是恋本之情深非报怨之宜何可轻试元友又云请勅荆雍两州遣三千精兵从义阳依西山北下直据郾城臣又以为郾城是贼驿路要戍且经蛮接崄数百里中裹粮潜进方出平地攻贼坚城自古名将未有能以此济者假其尅㨗不知足南抗悬瓠北捍长社与不且贼拥据数城水陆通便而今使官以二千断其资运于事为难元友又云虏围逼汝隂游魂二嵗为张景逺所挫不敢渡淮臣又以为景逺兵力寡弱不能自固逺遣救援方得少尅今定是为贼所畏不景逺前所摧伤裁至数百虏歩骑四万犹不敢前而今必劝国家以轻兵逺讨指掌可克言理相背莫复过此元友又云龙山雉水鲁奴王景直等并受朝爵马歩万余进讨之宜唯湏勅命臣以为鲁奴与虏交关弥歴年世去嵗送诚朝廷誓欲立功自蒙荣爵便即逃遁殊类姦猾岂易闇期兼王景直是一亡命部曲不过数十人既不可言又未足恃万余之言似不近实元友又云四郡恨忿此非类车营连结废田二载生业已尽贼无所资粮储已罄断其运道最是要畧臣又以断运湏兵兵应资食而当此过县瓠二百里中使兵食兼足何处求办臣窃寻元嘉以来伧荒逺人多干国议负儋归阙皆劝讨虏鲁爽诞説实挫国威徒失兵力虚费金寳凡此之徒每规近説从来信纳皆诒后悔界上之人唯视彊弱王师至境必壶浆候涂裁见退军便抄截蜂起首领回师何尝不为河畔所弊太宗纳之元友议遂寑勔与常珍竒书劝令反虏珍竒乃与子超越羽林监式寳于谯杀虏子都公费拔等凡三千余人勔驰驿以闻太宗大喜以珍竒为使持节都督司北豫二州诸军事平北将军司州刺史汝南新蔡县侯食邑千户超越辅国将军北豫州刺史颍川汝阳三郡太守安阳县男式寳辅国将军陈南顿二郡太守真阳县男食邑三百戸珍竒为虏所攻引军南出虏追击破之珍竒走依山得至寿阳超越式寳为人所杀五年汝隂太守杨文苌又频破虏于荆亭及戍西诏进勔号平西将军豫州刺史余如故不拜其年徴拜散骑常侍中领军勔以世路纠纷有懐止足求东阳郡上以勔启徧示朝臣自尚书仆射袁粲以下莫不称赞咸谓宜许上曰巴陵建平二王并有独往之志若世道宁晏皆当申其所请勔经始钟岭之南以为栖息聚石蓄水彷彿丘中朝士爱素者多往游之六年改常侍为侍中其年南兖州刺史齐王出镇淮隂以勔为使持节都督南徐兖青冀五州诸军事平北将军侍中中领军如故出镇广陵固辞侍中军号许之以为假平北将军七年解都督假号并节太宗临崩顾命以守尚书右仆射中领军如故给鼓吹一部废帝即位加兵五百人元徽初月犯右执法太白犯上将或劝勔解职勔曰吾执心行已无愧幽明若才轻任重灾𤯝必及天道密微避岂得免桂阳王休范为乱奄至京邑加勔使持节领军置佐史镇扞石头既而贼衆屯朱雀斻南右军王道隆率宿卫向朱雀闻贼已至急信召勔勔至命闭斻道隆不听催勔渡斻进战率所领于桁南战败临陈死之时年五十七事平诏曰夫义实天经忠惟人则篆素流采金石宣煇自非识洞情灵理感生极岂有捐驱卫主舍命匡朝者哉故持节镇军将军守尚书右仆射中领军鄱阳县开国侯勔思懐亮粹体业淹明𢎞勲树绩誉洽华野绸缪顾託契阔屯夷方倚谋猷翌康帝道逆蕃扇祸逼扰京甸援桴誓旅奉律行师身与事灭名随操逺朕用伤悼震恸于厥心昔王允秉诚卞壶峻节均风往徳归茂昭先轨泉途就永寃逝无追思崇徽䇿式光惇史可赠散骑常侍司空本官侯如故谥曰忠昭公子悛嗣顺帝昇明末为广州刺史齐受禅国除勔弟斆大始中为寕朔将军交州刺史于道遇病卒先有都乡侯爵谥曰质侯史臣曰吴汉平蜀城内流血霑踝而其后无闻于汉陆抗定西陵歩氏祸及婴孩而机云为戮上国刘勔克夀春士民无遗刍委粒之叹莫不扶老擕幼歌唱而出重围美矣宋书卷八十六卷八十六考证宋书卷八十六考证殷孝祖传军中人相谓曰殷统军可谓死矣南史死字下有将字刘勔传宗悫又命为府军主簿府军南本作军府元友又云请敕荆雍两州遣三千精兵三千南本作二千下文刘勔条荅之语亦云二千宋书卷八十六考证宋书卷八十七钦定四库全书宋书卷八十七梁沈约撰列传第四十七萧惠开殷琰萧惠开南兰陵人征西将军思话子也初名慧开后改慧为惠少有风气渉猎文史家虽贵戚而居服简素初为秘书郎着作并名家年少惠开意趣与人多不同比肩或三年不共语外祖光禄大夫沛郡刘成戒之曰汝恩戚家子当应将迎时俗缉外内之欢如汝自业将无小伤多异以取天下之疾患邪惠开曰人间宜相缉和甚如慈旨但不幸耿介耻见作凡人画龙未成故遂至于多忤耳转太子舎人与汝南周朗同官友善以偏竒相尚转尚书水部郎始兴王濬征北府主簿南徐州治中从事史徙汝隂王友又为南徐州别驾中书侍郎江夏王义恭大将军大司马从事中郎孝建元年自太子中庶子转黄门侍郎与侍中何偃争积射将军徐冲之事偃任遇甚隆惠开不为之屈偃怒使门下推弹之惠开乃上表解职曰陛下未照臣愚故引参近侍臣以职事非长故委能何偃凡诸当不不敢参议窃见积射将军徐冲之为偃命所黜臣愚懐谓有可申故聊设微异偃恃恩使贵欲使人靡二情便诃胁主者手定文案割落臣议专载已辞虽天照广临竟未见察臣理违颜咫尺致兹壅滥则臣之受劾盖何足悲但不顺侍中臣有其咎当而行之不知何过且议之不允未有弹科省心揆天了知在宥臣不能谢愆右职改意重臣刺骨铄金将在朝夕乞解所忝保拙私庭时偃宠方隆由此忤旨别勅有司以属疾多免惠开官思话素恭谨操行与惠开不同常以其峻异每加嫌责及见惠开自解表自叹曰儿子不幸与周朗周旋理应如此杖之二百寻重除中庶子丁父艰居丧有孝性家素事佛凡为父起四寺南岸南冈下名曰禅冈寺曲阿旧乡宅名曰禅乡寺京口墓亭名曰禅亭寺所封封阳县名曰禅封寺谓国僚曰封秩盖鲜而兄弟甚多若使全关一人则在我所让若使人人等分又事可悲耻寺衆既立自宜悉供僧衆由此国秩不复下均服除除司徒左长史大明二年出为海陵王休茂北中郎长史宁朔将军襄阳太守行雍州州府事善于为政威行禁止袭封封阳县侯还为新安王子鸾冠军长史行吴郡事惠开妹当适桂阳王休范女又当适世祖子发遣之资湏应二千万乃以为豫章内史听其肆意聚纳由是在郡着贪暴之声入为尚书吏部郎不拜徙御史中丞世祖与刘秀之诏曰今以萧惠开为宪司冀当称职但一往服领已自殊有所震及在任百僚畏惮之八年入为侍中诏曰惠开前在宪司奉法直绳不阿权戚朕甚嘉之可更授御史中丞母忧去职起为持节督青冀二州诸军事辅国将军青冀二州刺史不行改督益宁二州刺史持节将军如故惠开素有大意至蜀欲广树经畧善于述事对宾僚及士人説收牂牁越巂以为内地绥讨蛮濮辟地徴租闻其言者以为大功可立太宗即位进号冠军将军又进平西将军改督为都督晋安王子勋反惠开乃集将佐谓之曰湘东太祖之昭晋安世祖之穆其于当璧并无不可但景和虽昏本是世祖之嗣不任社稷其次犹多吾奉武文之灵兼荷世祖之眷今便当投袂万里推奉九江乃遣巴郡太守费欣夀领二千人东下为巴东人任叔儿起义所邀欣夀败没陜口道不复通更遣州治中程法度领三千人歩出梁州又为氐贼杨僧嗣所断先是惠开为治多任刑诛蜀土咸懐猜怨及闻欣夀没法度又不得前晋原一部遂反于是诸郡悉应之并来围城城内东兵不过二千凡蜀人惠开疑之皆悉遣出子勋寻平蜀人并欲屠城以望厚赏惠开每遣军出战未尝不㨗前后所摧破杀伤不可胜计外衆逾合胜兵者十余万人时天下已平太宗以蜀土险逺赦其诛责遣惠开弟惠基步道使蜀具宣朝旨惠基既至涪而蜀人志在屠城不欲使王命逺逹遏留惠基不聴进惠基率部曲破其渠帅马兴懐等然后得前惠开奉旨归顺城围得解时太宗遣惠开宗人寳首水路慰劳益州寳首欲以平蜀为功更奖説蜀人于是处处蜂起凡诸离散者一时还合渠帅赵燕句文章等与寳首屯军于上去成都六十里衆号二十万人惠开欲遣击之将佐咸曰攻破蜀贼诚不为难但慰劳使至未获奉受而遣兵相距何以自明本心惠开曰今水陆四断表启路絶寳首或相诬陷谓我不奉朝旨我之欲战本在通使使若得通则诚心达矣乃作启事具陈事情使腹心二人帯启戒之曰湏贼破路开便跃马驰去遣永宁太守萧惠训别驾费欣业万兵并进与战大破之生禽寳首囚于成都县狱所遣使至上使执送寳首除惠开晋平王休祐骠骑长史南郡太守不拜泰始四年还至京师初惠开府录事参军到希微负蜀人债将百万为责主所制未得俱还惠开与希微共事不厚以为随其同上不能擕接得还意耻之廐中凡有马六十匹悉以乞希微偿责其意趣不常皆如是先刘瑀为益州张説代之瑀去任凡所擕将佐有不乐反者必逼制将还语人曰随我上岂可为张説作西门客邪惠开自蜀还资财二千余万悉散施道路一无所留五年又除桂阳王休范征北长史南东海太守其年㑹稽太守蔡兴宗之郡而惠开自京口请假还都相逢于曲阿惠开先与兴宗名位畧同又经情欵自以负衅摧屈虑兴宗不能诣已戒勒部下蔡㑹稽部伍若借问慎不得答惠开素严自下莫敢违犯兴宗见惠开舟力甚盛不知为谁遣人歴舫讯惠开有舫十余事力二三百人皆低头直去无一人答者复为晋平王休祐骠骑长史太守如故六年除少府加给事中惠开素刚至是益不得志寺内所住斋前有向种花草甚美惠开悉刬除列种白杨树每谓人曰人生不得行胸懐虽夀百嵗犹为夭也发病欧血吐如肝胏者甚多除巴陵王休若征西长史宁朔将军南郡太守未拜七年卒时年四十九子叡嗣齐受禅国除惠开与诸弟并不睦惠基使益州遂不相见与同产弟惠明亦着嫌隙云殷琰陈郡长平人也父道鸾衡阳王义季右军长史琰少为太祖所知见遇与琅邪王景文相埒初为江夏王义恭征北行参军始兴王濬后军主簿出为鄱阳晋熙太守豫州治中从事史庐陵内史臧质反弃郡奔北皖琰性有计数欲进退保全故不还都邑事平坐系尚方顷之被宥除海陵王国郎中令不拜临海王子顼为冠军将军吴兴太守以琰为录事参军行郡事复为豫州别驾太宰戸曹属丹杨丞尚书左丞少府寻阳王子房冠军司马行南豫州随府转右军司马又徙巴陵王休若左军司马前废帝永光元年除黄门侍郎出为山阳王休祐右军长史南梁郡太守休祐入朝琰仍行府州事太宗泰始元年以休祐为荆州欲以吏部郎张岱为豫州刺史㑹晋安王子勋反即以琰督豫司二州南豫州之梁郡诸军事建武将军豫州刺史以西汝隂太守庞道隆为琰长史殿中将军刘顺为司马顺劝琰同子勋琰家累在京邑意欲奉顺而士人前右军参军杜叔寳前陈南顿二郡太守皇甫道烈道烈从弟前马头太守景度前汝南颍川二郡太守庞天生前睢阳令夏侯季子等竝劝琰同逆琰素无部曲门义不过数人无以自立受制于叔寳等太宗遣冗从仆射栁伦领军助骠骑大将军山阳王休祐又遣中兵参军郑瑗説琰令还二人至即与叔寳合叔寳者杜坦之子既土豪乡望内外诸军事并专之弋阳太守卜天生据郡同逆断梁州献马得百余匹边城令宿僧䕶起义斩天生传首京邑太宗嘉之以为龙骧将军封建兴县侯食邑三百户时绥戎将军汝南新蔡二郡太守周矜起义于悬瓠收兵得千余人袁顗遗信诱矜司马汝南人常珍奇以金铃为信珍奇即日斩矜送首诣顗顗以珍奇为汝南新蔡二郡太守太宗追赠矜本官以义阳内史庞孟虬为司州刺史领随郡太守孟虬不受命起兵同子勋子勋召孟虬出寻阳而以孟虬子定光行义阳郡事太宗知琰逼迫士人事不获已犹欲羇縻之以琰兄前中书郎瑗为司徒右长史子邈为山阳王休祐骠骑参军子勋遣使以琰为辅国将军梁郡太守后又加豫州假节督南豫数郡杜叔寳求琰上佐庞道隆虑其为祸乃请奉表使寻阳琰即以叔寳为长史梁郡太守休祐歩入朝家内犹分停夀阳琰资给供赡事尽丰厚二年正月太宗遣辅国将军刘勔率宁朔将军吕安国西讨休祐出镇歴阳为诸军总统时徐州刺史薛安都亦据彭城反募能生禽琰安都封千戸县侯赐布绢各二千匹二月勔进军小岘初合肥戍主南汝隂太守薛元寳委郡奔子勋前太守朱辅之据城归顺琰遣攻辅之辅之败走琰以前右军参军裴季为南汝隂太守季又归顺太宗即而授之琰所用象县令许道莲亦率二百人归降太宗以为马头太守三月上又遣宁朔将军刘懐珍叚僧爱龙骧将军姜产之马步三军助勔讨琰义军主黄回募江西楚人千余斩子勋所置马头太守王广元以回为龙骧将军淮西人前奉朝请郑墨率子弟部曲及淮右郡起义于陈郡城有衆一万太宗以为司州刺史后虏宼淮西战败见杀追赠冠军将军是月刘顺桞伦皇甫道烈庞天生等马歩八千人东据宛唐去夀阳三百里勔率衆军并进去顺数里立营在道遇雨旦始至垒壍未立顺欲击之时琰所遣诸军并受节度而以皇甫道烈土豪桞伦台之所遣顺本卑微不宜统督唯二军不受命至是道烈伦不同顺不能独进乃止既而勔营垒渐立不可复攻因相持守四月勔录事参军王起前部贼曹参军甄澹等五人委勔奔顺顺因此出军攻勔顺幢主樊僧整与台马军主骠骑中兵参军叚僧爱交矟鬭僧整刺僧爱杀之追赠屯骑校尉僧爱勇冠三军军中并惧太宗又遣太尉司马垣閲率衆来㑹歩兵校尉庞沈之助裴季戍合肥初淮南人周伯符説休祐求起义兵休祐不许固请乃遣之杖䇿单行至安丰收得八百余人于淮西为游兵珍竒所置弋阳太守郭确遣将军郭慈孙击伯符于金丘琰又遣中兵参军杜叔寳助之慈孙等为伯符所败并投水死太宗以伯符为骠骑参军叔寳本谓台军停住歴阳不办进顺等至无不瓦解唯赍一月日粮既与勔相持军食尽报叔寳送食叔寳乃发车千五百乘载米饷顺自以五千精兵防送之勔闻之军副吕安国曰刘顺精甲八千而我衆不能居半相持既久彊弱势殊茍复推迁则无以自立所頼在彼粮将竭我食有余耳若使叔寳米至非唯难可复图我亦不能持久今唯有间道袭其米车出彼不意若能制之将不战走矣勔以为然乃以疲弱守营简选千百精手配安国及军主黄回等间路出顺后于横塘抄之安国始行计叔寳寻至止赍二日熟食食尽叔寳不至将士并欲还安国曰卿等旦已一食今晚米车不容不至若其不至夜去不晚叔寳果至以米车为函箱阵叔寳于外为游军幢主杨仲懐领五百人居前与安国回等相会仲懐部曲并欲退就叔寳并力击安国仲懐曰贼至不击复欲何待且统军在后政三二里间比吾交手何忧不至即便前战回所领并淮南楚子天下精兵衆力既倍合战便破之于阵杀仲懐仲懐所领五百人死尽叔寳至而仲懐及士卒伏尸蔽野回等欲乘胜击之安国曰彼将自走不假复击退军三十里止宿夜遣骑参候叔寳果弃米车奔走安国即复夜往烧米车驱牛二千余头而还刘顺闻米车见烧叔寳又走三月一日夜衆溃奔还夀阳仍走淮西就常珍竒勔于是方轨而进叔寳歛居民及散卒婴城自守勔与诸军分营城外黄回立航渡肥水叔寳遣马歩三千欲破航并栅断小岘埭回击大破之焚其船栅休祐与琰书曰君本文弱素无武干是逺近所悉且名器清显不应复有分外希觊近者之事当是劫于凶竖不能守节今大军长驱已造城下势孤援絶祸败交至顾昔情欵犹有恻然圣上垂天地之仁开不世之泽好生恶杀遐迩所闻顾琛王昙生等皆军败迸走披草乞活尚蒙恩恕晏处私门今神锋所临前无横陈况穷城弱衆残伤之余而欲自固乎若开门归顺自可不失富贵将佐小大并保荣爵何故茍困士民自求韲脍身膏斧镬妻息并尽老兄垂白东市受刑邪幸自思之信言不爽有如皎日上又遣王道隆赍诏宥琰罪勔又与琰书曰昔景和凶悖行絶人伦昏虐险秽谏诤杜塞遂残毁陵庙芟刈百僚纵毒穷凶靡有纪极于时人神回遑莫能自保中内士庶咸愿一匡予职在直卫目所备覩主上神机天发指麾克定横流涂炭一朝太平扶危拯急实冠终古而四方持疑成此乖逆资斧所临毎从偃简足下以衣冠华胄信槩夙昭附戾从违犹见容养贤兄长史阶升清列贤子参军亦塞国网间者进军宛唐计由刘顺退衆闭城当时未了过蒙朝恩谬充将帅蚤承风素情有依然今皇威逺申三方蹙弱胜败之势皎然可览王御史昨至主上勅骠骑敎贤兄贤子书今悉遣送百代以来未有𢎞恩曲宥乃至于此且朝廷方宣示大义惟新王道何容摽虗辞于士女失国信于一州以足下明识渊见想必不俟终日如其孤背亭毒弗忌屠陷者便当穷兵肆武究法极刑将恐贵门无复祭祀之主坟垄乏埽洒之望进谢忠臣退慙孝子名实两丧没有余责扶力畧白幸加研览琰本无反心事由力屈叔寳等有降意前后屡遣送诚牋而衆心持疑莫能相一故归顺之计每多愆塞婴城愈固弋阳西山蛮田益之起义攻郭确于弋阳以益之为辅国将军督弋阳西山事六月勔筑长围始合田益之率蛮衆万余人攻庞定光于义阳定光遣从兄文生拒之为益之所破见杀遂围其城定光求救于子勋子勋以定光父孟虬为司州刺史率精兵五千救义阳并解夀阳之围常珍竒又自悬瓠遣三千人援定光屯军桞水益之不战望风奔散孟虬乘胜进军向夀阳初常珍竒遣周当垣式寳率数百人送仗与琰式寳骁勇絶衆因留守北门乃率所领开门掩袭勔入其营勔逃避得免式寳得勔衣㡌而去勔于是乃竖长围治攻道于东南角并填壍东南角有髙楼队主赵法进计曰外若进攻必先攻楼楼頺落既伤将士又使人情沮壊不如先自毁之从其言勔用草茅苞土掷以塞壍掷者如云城内乃以火箭射之草未及燃后土续至一二日壍便欲满赵法进复献计以鐡珠子灌之珠子流滑悉缘隙得入草于是火燃二日间草尽壍中土不过二三寸勔乃作大虾蟇车载土牛皮蒙之三百人推以塞壍琰戸曹参军虞挹之造碻车击之以石车悉破壊初庐江太守王子仲弃郡奔寻阳庐江人起义休祐遣员外散骑侍郎陆悠之助之刘胡遣其辅国将军薛道摽渡江煽动羣蛮规自庐江掩袭歴阳悠之衆弱退保谯城司徒建安王休仁遣参军沈灵宠驰据庐江道摽后一日方至悠之自谯城来㑹因与道摽相持七月庞孟虬至弋阳勔遣吕安国垣闳龙骧将军陈显逹骠骑参军孟次阳拒之孟虬军副吕兴夀与安国有旧率所领降安国进军破孟虬于蓼潭义军主陈肫又破之于汝水孟虬走向义阳义阳已为王元谟子昙善起义所据乃逃于蛮中淮西人郑叔举起义击常珍竒以为北豫州刺史八月皇甫道烈桞伦等二十一人闻孟虬败并开门出降勔因此又与琰书曰桞伦来奔具相申述方承足下迹纒秽乱心秉忠诚惘黙穷愁不亲戎政去冬开天之始愚迷者多如足下流比进非社稷宗臣退无顾命寄託朝廷既不偏相嫌责足下亦复无所独愧程天祚已举城归顺庞孟虬又继迹奔亡刘胡困于钱溪袁顗欲战不得推理揆势亦安能久且南方初起连州十六拥徒百万仲春以来无战不北摧陷殄灭十无一二南凭袁顗弱卒北恃足下孤城以兹定业恐万无一理方今国网疎畧示举宏维比日相白想亦已具矣且伦等皆是足下腹心牙爪所以擕手相舍非有怨恨也了知事不可济祸害己及故耳夫拥数千乌合抗天下之兵倾覆之状岂不易晓假令六蔽之人犹当不为其事况复足下少祖名敎疾没世无称者邪所以复有此白者实惜华州重镇鞠为茂草兼伤贵门一日屠灭足下若能封府库开四门宣语文武示以祸福先遣咫尺之书表达诚欵然后素车白马来诣辕门若令足下髪肤不全儿姪彫耗者皇天后土实闻此言至辞不华宁复多白薛道摽犹在庐江刘胡又分兵扬声向夀阳及合肥勔遣许道莲驰赴合肥助裴季文又遣黄回孟次阳及屯骑校尉叚佛荣武卫将军王广之继之道摽率其党薛元寳等攻合肥勔所遣诸军未至为道摽所陷季文及武卫将军叶庆祖力战死之勔驰遣垣闳总统诸军攻合肥是月刘胡败走寻阳平定太宗遣叔寳从父弟季文至琰城下与叔寳语説四方已定劝令时降叔寳曰我乃信汝恐为人所诳耳叔寳闭絶子勋败问有传者即杀之时琰子邈东在京邑系建康太宗送邈与琰令説南贼已平之问自建康出便防送就道议者以为宜听邈与伯父瑗私相见不尔无以解城内之惑不从邈至叔寳等果疑守备方固十月薛道摽突围与十余骑走奔淮西投常珍竒薛元寳归降先是晋熙太守阎湛之据郡同逆至是沈灵宠自庐江攻之湛之未知寻阳已败固守不降灵宠乃取诸将破刘胡文书置车中攻城伪败弃车而走湛之得书大骇其夜奔逃十一月常珍竒乞降虑不见纳又求救于索虏太宗即以珍竒为司州刺史领汝南新蔡二郡太守虏亦遣伪帅张穷竒骑万匹救之十二月虏至汝南珍竒开门纳虏淮西七县民并连营南奔刘顺之亦弃虏归顺南贼降者太宗并送琰城下令与城内交言由是人情沮丧琰将降先送休祐内人出城然后开门时琰有疾以板自舆与诸将帅面縳请罪勔并抚宥无所诛戮自将帅以下财物资货皆以还之纎毫无所失虏骑救琰至师水闻城陷乃破义阳杀掠数千人而去垣式寳寻复反叛投常珍竒以平琰功刘懐珍封艾县侯食邑四百戸垣闳乐乡县侯孟次阳攸县子王广之蒲圻县子陈显达彭泽县子吕安国钟武县子食邑各三百户黄回葛阳县男食邑二百户送琰及伪节还京都久之为王景文镇南谘议参军兼少府泰豫元年除少府加给事中后废帝元徽元年卒时年五十九琰性和雅静素寡嗜欲谙前世旧事事兄甚谨少以名行见称在夀阳被攻围积时为城内所懐附扬州刺史王景文征西将军蔡兴宗司空褚渊并与之友善云史臣曰夫求忠臣必于孝子之门盖以类得之也昔启方説主迹表遗亲邓攸淳行爱兼犹子虽禀分参差情纪难一而均薄等厚未之或偏惠开亲礼虽笃弟隙尤着方寸之内孝友异情险于山川有验于此也宋书卷八十七卷八十七考证宋书卷八十七考证萧惠开传今以萧惠开为宪司冀当称职但一往服领已自殊有所震服领南史作眼頞殷琰传三月一日夜衆溃奔还夀阳三月一本作五月宋书卷八十七考证宋书卷八十八钦定四库全书宋书卷八十八梁沈约撰列传第四十八薛安都沈文秀崔道固薛安都河东汾隂人也世为彊族同姓有三千家父广为宗豪髙祖定关河以为上党太守安都少以勇闻身长七尺八寸便弓马索虏使助秦州刺史北贺泊击反胡白龙子灭之由是为伪雍秦二州都统州各有刺史都统总其事元嘉二十一年索虏主拓跋焘击芮芮大败安都与宗人薛永宗起义永宗营汾曲安都袭得𢎞农㑹北地人盖吴起兵遂连衡相应焘自率衆击永宗灭其族进击盖吴安都料衆寡不敌率壮士辛灵度等弃𢎞农归国太祖延见之求北还构扇河陜招聚义衆上许之给锦百疋杂缯三百疋复袭𢎞农虏已増戍城不可克盖吴又死乃退还上洛世祖镇襄阳板为扬武将军北𢎞农太守渐彊盛安都乃归襄阳从叔沈亦同归国官至绥逺将军新野太守二十七年随王诞版安都为建武将军随桞元景向关陜率歩骑居前所向克㨗事在元景传军还诞版为后军行参军二十九年除始兴王濬征北行参军加建武将军鲁爽向虎牢安都复随元景北出即据关城期俱济河取蒲坂㑹爽退安都复率所领随元景引还仍伐西阳五水蛮世祖伐逆转参军事加宁朔将军领马军与栁元景俱发四月十四日至朱雀航横矛瞋目叱贼将皇甫安民等曰贼弑君父何心事之世祖践阼除右军将军五月四日率所领骑为前锋直入殿庭贼尚有数百人一时奔散以功封南乡县男食邑五百戸安都后征关陜至臼口梦仰头视天正见天门开谓左右曰汝见天门开不至是叹曰梦天开乃中兴之象邪从弟道生亦以军功为大司马参军犯辠为秣陵令庾淑之所鞭安都大怒乃乘马从数十人令左右执矟欲往杀淑之行至朱雀航逢栁元景元景遥问薛公何处去安都跃马至车后曰小子庾淑之鞭我从弟今诣往刺杀之元景虑其不可驻乃绐之曰小子无宜适卿往与手甚快安都既回马复追唿之别宜与卿有所论令下马入车既入车因责让之曰卿从弟服章言论与寒细不异虽复人士庾淑之亦何由得知且人身犯罪理应加罚卿为朝廷勲臣宜崇奉法宪云何放恣辄欲于都邑杀人非唯科律所不容主上亦无辞以相宥因载之俱归安都乃止其年以惮直免官孝建元年复除左军将军二月鲁爽反叛遣安都及冗从仆射胡子反龙骧将军宗越率歩骑据歴阳爽遣将郑徳元戍大岘徳元使前锋杨胡与轻兵向歴阳安都遣宗越及歴阳太守程天祚逆击破之斩胡与及其军副徳元复使其司马梁严屯岘东安都幢主周文恭晨往侦候因而袭之悉禽贼未敢进世祖诏安都留三百人守歴阳渡还採石迁辅国将军竟陵内史四月鲁爽使弟瑜率三千人出小岘爽寻以大衆阻大岘又遣安都歩骑八千渡江与歴阳太守张幼绪等讨爽安都军副建武将军谭金率数十骑挑战斩其偏帅幼绪恇怯辄引军退还安都复还歴阳臧质乆不至世祖复遣沈庆之济江督统诸军爽军食少引退庆之使安都率轻骑追之四月丙戍及爽于小岘爽自与腹心壮骑断后谭金先薄之不能入安都望见爽便跃马大唿直往刺之应手而倒左右范䨇斩爽首爽累世枭勐生习战陈咸云万人敌安都单骑直入斩之而反时人皆云关羽之斩颜良不是过也进爵为侯増邑五百戸并前千戸时王元谟距南郡王义宣臧质于梁山安都复领骑为支军贼有水歩营在芜湖安都遣将吕兴寿率数十骑袭之贼衆惊乱斩首及赴水死者甚衆义宣遣将刘湛及谭攻元谟元谟命衆军击之使安都引骑出贼阵右谭金三歴贼陈乘其隙纵骑突之诸将系进是朝贼马军发芜湖欲来㑹战望安都骑甚盛隠山不敢出贼阵东南犹坚安都横击陷之贼遂大溃安都队主刘元儒于舰中斩湛首转太子左卫率大明元年虏向无盐东平太守刘胡出战失利二月遣安都领马军北讨东阳太守沈法系水军向彭城并受徐州刺史申坦节度上戒之曰贼若可及便尽力殄之若度已回可过河耀威而反时虏已去坦求回军讨任榛见许安都当向左城左城去滑台二百余里安都以去虏镇近军少不宜分行至东坊城遇任榛三骑讨擒其一余两骑得走任榛闻知皆得逃散时天旱水泉多竭人马疲困不能逺追安都法系并白衣领职坦系尚方任榛大抵在任城界积世逋叛所聚所在皆棘榛深密难为用师故能久自保藏屡为民患安都明年复职改封武昌县侯加散骑常侍七年又加征虏将军为太子左卫率十年终世祖世不转前废帝即位迁右卫将军加给事中永光元年出为使持节督兖州诸军事前将军兖州刺史景和元年代义阳王昶督徐州豫州之梁郡诸军事平北将军徐州刺史太宗即位进号安北将军给鼔吹一部安都不受命举兵同晋安王子勋初安都从子索儿前废帝景和中为前军将军直合从诛诸公封武安县男食邑三百戸太宗即位以为左将军直合如故安都将为逆遣密信报之又遣数百人至𤓰歩迎接时右衞将军桞光世亦与安都通谋泰始二年正月索儿光世并在省安都信催令速去二人俱自省逃出擕安都诸子及家累席卷北奔青州刺史沈文秀冀州刺史崔道固并皆同反文秀遣刘弥之张灵庆崔僧琁三军道固遣子景徴傅灵越领衆并应安都弥之等南出下邳灵越自太山道向彭城时济隂太守申阐据睢陵城起义索儿率灵越等攻之安都使同党裴祖隆守下邳城弥之等至下邳改计归顺因进军攻祖隆僧琁不同率所领归安都索儿闻弥之有异志舎睢陵驰赴下邳弥之等未战溃散并为索儿所执见杀时太宗以申令孙为徐州代安都令孙进据淮阳密有反志遣人告索儿曰欲相从顺而百口在都可进军见攻若战败被执家人可得免祸索儿乃遣灵越向淮阳令孙出城为相距之形既而奔散北投索儿索儿使令孙説阐令降阐既降索儿执阐及令孙并杀之索儿因引军渡淮军粮不给掠夺百姓谷食太宗遣齐王率前将军张永宁朔将军垣山寳王寛员外散骑侍郎张寘震萧顺之龙骧将军张季和黄文玉等诸军北讨其年五月军次平原索儿等率马歩五千列陈距战击大破之索儿又虏掠民谷固守石梁齐王又率镇北参军赵昙之吕湛之击之索儿军无资实所资野掠既见攻逼无以自守于是奔散又追破之于葛家白鹄索儿走向乐平县界为申令孙子孝叔所斩安都子道智大将范双走向合肥诣南汝隂太守裴季降时武卫将军王广之领军𨽻刘勔攻殷琰于寿阳傅灵越奔逃为广之军人所生禽厉声曰我傅灵越也汝得贼何不即杀生送诣勔勔躬自慰劳诘其叛逆对曰九州唱义岂独在我勔又问四方阻逆无战不禽主上皆加以旷荡即其才用卿何不早归天阙乃逃命草闲乎灵越荅曰薛公举兵淮北威震天下不能专任智勇委付子姪致败之由实在于此然事之始末备皆参豫人生归于一死实无面求活勔壮其意送还京师太宗欲加原宥灵越辞对如一终不回改乃杀之灵越清河人也时辅国将军山阳内史程天祚据郡同安都攻围弥时然后归顺子勋平定安都遣别驾从事史毕衆爱下邳太守王焕等奉启书诣太宗归欵曰臣庸𨽻荒萌偷生上国过蒙世祖孝武皇帝过常之恩犬马有心实感恩遇是以晋安始唱投诚孤往不期生荣实存死报今天命大归羣迷改属辄率领所部束骸待诛违拒之罪伏听汤镬索儿之死也安都使桞光世守下邳至是亦率所领归降太宗以四方已平欲示威于淮外遣张永沈攸之以重军迎之安都谓既已归顺不应遣重兵惧不免罪乃遣信要引索虏三年正月索虏遣博陵公尉迟茍人城阳公孔伯恭二万骑救之永等引退安都开门纳虏虏即授安都徐州刺史河东公四年三月召还桑干五年死于虏中时年六十初安都起兵长史兰陵俨密欲图之见杀安都未向桑干前军将军裴祖隆谋杀茍人举彭城归顺事洩见诛员外散骑侍郎孙耿之击索儿战死及刘弥之张灵庆皆战败见杀并为太宗所哀追赠俨光禄勲祖隆宁朔将军兖州刺史耿之羽林监弥之辅国将军青州刺史灵庆宁朔将军冀州刺史安都子伯令环龙亡命梁雝二州之间三年率亡命数千人袭广平执太守刘㝠虬攻顺阳克之畧有义成扶风置立守宰雝州刺史巴陵王休若遣南阳太守张敬儿新野太守刘攘兵击破之并禽先是东安东莞二郡太守张谠守团城在彭城东北始同安都末亦归顺太宗以为东徐州刺史复为虏所没沈文秀字仲逺吴兴武康人司空庆之弟子也父劭之南中郎行参军文秀初为郡主簿功曹史庆之贵后文秀起家为东海王袆抚军行参军又度义阳王昶东中郎府东迁钱唐令西阳王子尚抚军参军武康令尚书库部郎本邑中正建康令坐为寻阳王鞭杀私奴免官加杖一百寻复官前废帝即位为建安王休仁安南录事参军射声校尉景和元年迁督青州之东莞东安二郡诸军事建威将军青州刺史时帝狂悖无道内外忧危文秀将之镇部曲出屯白下説庆之曰主上狂暴如此土崩将至而一门受其宠任万物皆谓与之同心且此人性情无常猜忌特甚将来之祸事又难测今因此衆力图之易于反掌千载一时万不可失庆之不从文秀固请非一言辄流涕终不回文秀既行庆之果为帝所杀庆之死后帝遣直合江方兴领兵诛文秀方兴未至太宗已定乱驰驿驻之方兴既至为文秀所执寻见释遣还京师时晋安王子勋据寻阳反叛六师外讨徴兵于文秀文秀遣刘弥之张灵庆崔僧琁三军赴朝廷时徐州刺史薛安都已同子勋遣使报文秀以四方齐举劝令同逆文秀即令弥之等回应安都弥之等寻归顺事在安都传弥之青州彊姓门族甚多诸宗从相合率奔北海据城以拒文秀平原乐安二郡太守王元黙据琅邪清河广川二郡太守王元邈据盘阳城髙阳勃海二郡太守刘乘民据临济城并起义文秀司马房文庆谋应之为文秀所杀文秀遣军主解彦士攻北海陷之乘民从弟伯宗合率乡兵复克北海因率所领向青州所治东阳城文秀拒之伯宗战败被创弟天爱扶持将去伯宗曰丈夫当死战场以身殉国安能归死儿女手中乎弟可速去无为两亡乃见杀追赠龙骧将军长广太守太宗遣青州刺史明僧暠东莞东安二郡太守李灵谦率军伐文秀元邈乘民僧暠等并进军攻城每战辄为文秀所破离而复合如此者十余泰始二年八月寻阳平定太守遣尚书度支郎崔元孙慰劳诸义军随僧暠战败见杀追赠宁朔将军冀州刺史上遣文秀弟文炳诏文秀曰皇帝前问督青州徐州之东莞东安二郡诸军事建威将军青州刺史朕去嵗拨乱功振普天于卿一门特有殊泽卿得延命至今谁之力耶何故背国负恩逺同逆竖今天下已定四方宁壹独卿守穷城何所归奉且卿百口在都兼有坟墓想情非木石犹或顾懐故指遣文炳具相宣示凡诸逆郎亲为戎首一不加辠文炳所具卿独何人而能自立便可速率部曲同到军门别诏有司一无所问如其不尔国有常刑非惟戮及弟息亦当夷卿坟垄既以谢齐土百姓亦以劳将士之心故今有诏三年二月文秀归命请辠即安本任先是冀州刺史崔道固亦据歴城同逆为土人起义所攻与文秀俱遣信引虏虏遣将慕舆白曜率大衆援之文秀已受朝命乃乘虏无备纵兵掩击杀伤甚多虏乃进军围城文秀善于抚御将士咸为尽力每与虏战辄摧破之掩击营砦往无不㨗太宗进文秀号辅国将军其年八月虏蜀郡公拔式等马歩数万人入西郭直至城下文秀使辅国将军垣谌击破之九月又逼城东十月进攻南郭文秀使员外散骑侍郎黄弥之等邀击斩获数千四年又进文秀号右将军封新城县侯食邑五百戸虏青州刺史王隆显于安丘县又为军主髙崇仁所破死者数百人虏围青州积久太宗所遣救兵并不敢进乃以文秀弟征北中兵参军文静为辅国将军统髙密北海平昌长广东莱五郡军事海道救青州文静至东莱之不其城为虏所断遏不得进因保城自守又为虏所攻屡战辄尅太宗加其东青州刺史四年不其城为虏所陷文静见杀文秀被围三载外无援军士卒为之用命无离叛者日夜战鬭甲胄生虮虱五年正月二十四日遂为虏所陷城败之日解释戎衣缓服静坐命左右取所持节虏既入兵刃交至问曰青州刺史沈文秀何在文秀厉声曰身是囚执之牵出听事前剥取衣服时白曜在城西南角楼裸缚文秀至曜前执之者令拜文秀曰各二国大臣无相拜之礼曜命还其衣为设酒食鏁送桑干其余为乱兵所杀死者甚衆太宗先遣尚书功论郎何如眞选青州文武亦为虏所杀文秀在桑干凡十九年齐之永明四年病死时年六十一崔道固清河人也世祖世以干用见知歴太子屯骑校尉左军将军大明三年出为齐北海二郡太守民焦恭破古冢得玉铠道固检得献之执系恭入为新安王子鸾北中郎谘议参军永嘉王子仁左军司马景和元年出为宁朔将军冀州刺史镇歴城泰始二年进号辅国将军又进号征虏将军时徐州刺史薛安都同逆上即还道固本号为徐州代之道固不受命遣子景微军主傅灵越率衆赴安都既而为土人起义所攻屡战失利闭门自守会四方平定上遣使宣慰道固奉诏归顺先是与沈文秀共引虏虏既至固守距之因被围逼虏每进辄为道固所摧三年以为都督冀青兖幽并五州诸军事前将军冀州刺史加节又进号平北将军其年为虏所陷被送桑干死于虏中史臣曰春秋列国大夫得罪皆先致其邑而后去唯邾莒三臣书以叛人之目盖重地也安都勤王之畧义阙于藩屏以地外奔罪同于三叛诗云谁生厉阶至今为梗其此之谓乎宋书卷八十八卷八十八考证宋书卷八十八考证薛安都传使助秦州刺史北贺泊击反胡白龙子灭之泊一本作汨白监本误曰今改正元景虑其不可驻乃绐之驻字连上句南史驻乃作驻车是驻字连下句义宣遣将刘湛及谭湛南史作谌沈文秀传慕舆白曜率大衆援之慕舆南史作慕容宋书卷八十八考证宋书卷八十九钦定四库全书宋书卷八十九梁沈约撰列傅第四十九袁粲袁粲字景倩陈郡阳夏人太尉淑兄子也父濯扬州秀才蚤卒祖母哀其幼孤名之曰愍孙伯叔并当世荣显而愍孙饥寒不足母琅邪王氏太尉长史诞之女也躬事绩纺以供朝夕愍孙少好学有清才有欲与从兄顗婚者伯父洵即顗父曰顗不堪政可与愍孙婚耳时愍孙在坐流涕起出蚤以操立志行见知初为扬州从事世祖安北镇军北中郎行参军侍中郎主簿世祖伐逆转记室参军及即位除尚书吏部郎太子右卫率侍中孝建元年世祖率羣臣并于中兴寺八关斋中食竟愍孙别与黄门郎张淹更进鱼肉食尚书令何尚之奉法素谨密以白世祖世祖使御史中丞王谦之纠奏并免官二年起为廷尉太子中庶子领右军将军出为辅国将军西阳王子尚北中郎长史广陵太守行兖州事仍为永嘉王子仁冠军长史将军太守如故大明元年复为侍中领射声校尉封兴平县子食邑五百戸事在颜师伯传三年坐纳山隂民丁彖文货举为㑹稽郡孝亷免官寻为西阳王子尚抚军长史又为中庶子领左军将军四年出补豫章太守加秩中二千石五年复还为侍中领长水校尉迁左卫将军加给事中七年转吏部尚书左卫如故其年皇太子冠上临宴东宫愍孙劝颜师伯酒师伯不饮愍孙因相裁辱师伯见宠于上上常嫌愍孙以寒素凌之因此发怒出为海陵太守前废帝即位除御史中丞不拜复为吏部尚书永光元年徙右卫将军加给事中景和元年复入为侍中领骁骑将军太宗泰始元年转司徒左长史冠军将军南东海太守愍孙清整有风操自遇甚厚常着妙徳先生传以续嵇康髙士传以自况曰有妙徳先生陈国人也气志渊虗姿神清映性孝履顺栖沖业简有舜之遗风先生幼夙多疾性踈嬾无所营尚然九流百氏之言雕龙谈天之艺皆泛识其大归而不以成名家贫尝仕非其好也混其声迹晦其心用故深交或迕俗察罔识所处席门常掩三迳裁通虽扬子寂漠严叟沈㝠不是过也脩道遂志终无得而称焉又尝谓周旋人曰昔有一国国中一水号曰狂泉国人饮此水无不狂唯国君穿井而汲独得无恙国人既并狂反谓国主之不狂为狂于是聚谋共执国主疗其狂疾火艾针药莫不毕具国主不任其苦于是到泉所酌水饮之饮毕便狂君臣大小其狂若一衆乃欢然我既不狂难以独立比亦欲试饮此水愍孙幼慕荀奉倩之为人白世祖求改名为粲不许至是言于太宗乃改为粲字景倩焉二年迁领军将军仗士二十人入六门其年徙中书令领太子詹事増封三百户固辞不受三年转尚书仆射寻领吏部五年加中书令又领丹阳尹六年上于华林园茅堂讲周易粲为执经又知东宫事徙为右仆射七年领太子詹事仆射如故未拜迁尚书令丹阳尹如故坐前选武卫将军江桞为江州刺史柳有罪降为守尚书令太宗临崩粲与褚渊刘勔并受顾命加班劒二十人给鼓吹一部后废帝即位加兵五百人帝未亲朝政下诏曰比元序愆度留熏燿晷有伤秋稼方贻民瘼朕以眇疚未𢎞政道囹圄尚繁枉滞犹积晨兢夕厉每恻于懐尚书令可与执法以下就讯衆狱使寃讼洗遂瘐弊昭苏颁下州郡咸令无壅元徽元年丁母忧葬竟摄令亲职加卫将军不受敦逼备至中使相望粲终不受性至孝居丧毁甚祖日及祥变常发诏卫军断客二年桂阳王休范为逆粲扶曵入殿诏加兵自随府置佐史时兵难危急贼已至南掖门诸将意沮咸莫能奋粲慷慨谓诸将帅曰寇贼已逼而衆情离沮孤子受先帝顾託本以死报今日当与褚䕶军同死社稷因命左右被马辞色哀壮于是陈显达等感激出战贼即平殄事宁授中书监即本号开府仪同三司领司徒以扬州解为府固不肯移三年徙尚书令卫军开府如故并固辞服终乃受加侍中进爵为侯又不受时粲与齐王褚渊刘秉入直平决万机时谓之四贵粲闲黙寡言不肯当事主书每往谘决或髙咏对之时立一意则衆莫能改宅宇平素器物取给好饮酒善吟讽独酌园庭以此自适居负南郭时杖䇿独游素寡往来门无杂客及受遗当权四方辐凑闲居髙卧一无所接谈客文士所见不过一两人顺帝即位迁中书监司徒侍中如故时齐王居东府故使粲镇石头粲素静退每有朝命多不即从逼切不得已然后方就及诏移石头即便顺㫖有周旋人解望气谓粲曰石头气甚乖往必有祸粲不答又给油络通幰车仗士五十人入殿时齐王功髙徳重天命有归粲自以身受顾託不欲事二姓密有异图丹阳尹刘秉宋代宗室前湘州刺史王藴太后兄子素好武事并虑不见容于齐王皆与粲相结将帅黄回任候伯孙昙瓘王宜兴彭文之卜伯兴等并与粲合昇明元年荆州刺史沈攸之举兵齐王自诣粲粲称疾不见粲宗人通直郎袁达以为不宜示异同粲曰彼若以主幼时艰与桂阳时不异劫我入台便无辞以拒一如此不复得出矣时齐王入屯朝堂秉从父弟领军将军韫入直门下省伯兴为直合黄回诸将皆率军出新亭粲谋克日矫太后令使韫伯兴率宿卫兵攻齐王于朝堂回率军来应秉候伯等并赴石头本期夜发其日秉恇扰不知所为晡夜便束装未暗载妇女席卷就粲由此事洩先是齐王遣将薛渊苏烈王天生等领兵戍石头云以助粲实御之也又令腹心王敬则为直合与伯兴共总禁兵王蕴闻秉已奔叹曰今年事败矣时齐王使蕴募人已得数百乃狼狈率部曲向石头本期开南门时已暗夜薛渊等据门射之蕴谓粲已败即便散走齐王以报敬则率所领收蕴杀之并诛伯兴又遣军主戴僧静向石头助薛渊自仓门得入时粲与秉等列兵登东门僧静分兵攻府西门粲与秉欲还赴府既下城列烛自照僧静挺身暗往粲子最觉有异人以身卫粲僧静直前斩之父子俱殒左右各分散粲死时年五十八任候伯等其夜并乘轻舸自新亭赴石头闻粲败乃驰还其后并诛秉事在宗室传齐永明元年诏曰昔魏矜袁绍恩给丘坟晋亮两王荣覃余裔斯盖懐旧流仁原心兴宥二代𢎞义前载美谈袁粲刘秉并与先朝同奖宗室沈攸之于景和之世特有乃心虽末节不终而始诚可録嵗月弥往宜沾优隆粲秉前年改葬茔兆未脩材官可为经畧粗合周礼攸之及其诸子丧柩在西可符荆州以时致送还反旧墓在所营葬事史臣曰辟运剏基非机变无以通其务世及继体非忠贞无以守其业辟运之君千载一有世及之主无乏于时湏机变之用短资忠贞之路长也故汉室文举不屈曹氏魏鼎将移夏侯义不北面若悉以二子为心则两代宜不亡矣袁粲清标简贵任属负图朝野之望虽隆然未以大节许也及其赴危亡审存灭岂所谓义重于生乎虽不达天命而其道有足懐者昔王经被旌于晋世粲等亦改葬于圣朝盛代同符美矣宋书卷八十九宋书卷九十钦定四库全书宋书卷九十梁沈约撰列传第五十明四王明帝十二子陈贵妃生后废帝谢脩仪生皇子法良陈昭华生顺帝徐媫妤生第四皇子郑脩容生皇子智井次晋熙王爕与皇子法良同生泉美人生邵陵殇王友次江夏王跻与第四皇子同生徐良人生武陵王赞杜脩华生随阳王翙次新兴王嵩与武陵王赞同生又泉美人生始建王禧智井爕赞并出继法良未封第四皇子未有名早夭邵陵殇王友字仲贤明帝第七子也后废帝元徽二年太尉江州刺史桂阳王休范反诛皇室寡弱友年五嵗出为使持节督江州豫州之西阳新蔡晋熙三郡诸军事南中郎将江州刺史封邵陵王食邑二千戸府州文案及臣吏不讳有无之有顺帝即位进号左将军改督为都督昇明元年徙都督南豫豫司三州诸军事安南将军南豫州刺史歴阳太守三年薨无子国除随阳王翙字仲仪明帝第十子也元徽四年年六嵗封南阳王食邑二千戸昇明元年为使持节督郢州司州之义阳诸军事西中郎将郢州刺史未拜徙督湘州诸军事南中郎将湘州刺史持节如故未之镇进号前将军二年以南阳荒逺改封随阳王以本号停京师齐受禅降封舞隂县公食邑千五百戸谋反赐死新兴王嵩字仲岳明帝第十一子元徽四年年六嵗封新兴王食邑二千戸齐受禅降封定襄县公食邑千五百户谋反赐死始建王禧字仲安明帝第十二子也元徽四年年六嵗封始建王食邑二千戸齐受禅降封荔封县公食邑千五百戸谋反赐死史臣曰太宗负螟之庆事非已出枝叶不茂岂能庇其本根侯服于周斯为幸矣宋书卷九十卷九十考证宋书卷九十考证明四王传智井爕賛并出继南史爕字下有跻字谓江夏王跻也邵陵殇王友传府州文案及臣吏不讳有无之有按邵陵王名友有与友同声此言不讳嫌名也南史改下四字云有无君之心其误甚矣宋书卷九十考证宋书卷九十一钦定四库全书宋书卷九十一梁沈约撰列传第五十一孝义易曰立人之道曰仁与义夫仁义者合君亲之至理实忠孝之所资虽义发因心情非外感然企及之㫖圣哲诒言至于风漓化薄礼违道丧忠不树国孝亦愆家而一世之民权利相引仕以势招荣非行立乏翺翔之感弃舎生之分霜露未改大痛已忘于心名节不变戎车遽为其首斯并轨训之理未𢎞汲引之涂多阙若夫情发于天行成乎已捐躯舎命济主安亲虽乖理闇主匪由劝赏而宰世之人曽微诱激乃至事隠闾阎无闻视听故可以昭被图篆百不一焉今采缀湮落以备阙文云尔龚颖遂宁人也少好学益州刺史毛璩辟为劝学从事璩为谯纵所杀故佐吏并逃亡颖号哭奔赴殡送以礼纵后设宴延颖不获已而至乐奏颖流涕起曰北面事人亡不能死何忍闻举乐蹈迹逆乱乎纵大将谯道福引出将斩之道福母即颖姑跣出救之故得免纵既僣号备礼徴又不至乃收颖付狱胁以兵刃执志弥坚终无回改至于蜀平遂不屈节其后刺史至辄加辟引歴府参军州别驾从事史太祖元嘉二十四年刺史陆徽上表曰臣闻运纒明夷则艰贞之节显时属栋挠则独立之操彰昔之元兴皇纲㢮紊谯纵乘衅肆虐巴庸害杀前益州刺史毛璩窃据蜀土涪岷士庶憷迫受职璩故吏龚颖独秉身贞白抗志不挠殡送旧君哀敬尽礼全操九载不染伪朝纵虽残凶犹重义槩遂延以旌命刼以兵威颖忠诚奋发辞色方壮虽桎梏在身践危愈信其节白刃临颈见死不更其守若王蠋之抗辞燕军同周苛之肆詈楚王方之于颖蔑以加焉诚当今之忠壮振古之遗烈而名未登于王府爵犹齿于卿曹斯实边氓逺土所为于邑臣过叨恩私宣风万里志存砥竭有懐必闻故率愚悫举其所知追惧纰妄伏増𢥠㮚颖遂不被朝命终于家刘瑜歴阳人也七嵗丧父事母至孝年五十二又丧母三年不进盐酪号泣昼夜不絶声勤身运力以营葬事服除后二十余年布衣蔬食言辄流涕常居墓侧未尝暂违太宗元嘉初卒贾恩会稽诸曁人也少有志行为乡曲所推重元嘉三年母亡居丧过礼未葬为邻火所逼恩及妻栢氏号哭奔救邻近赴助棺榇得免恩及栢俱见烧死有司奏改其里为孝义里蠲租布三世追赠天水郡显亲县左尉郭世道会稽永兴人也生而失母父更娶世道事父及后母孝道淳备年十四又丧父居丧过礼殆不胜丧家贫无产业佣力以养继母妇生一男夫妻共议曰勤身供养力犹不足若养此儿则所费者大乃垂泣瘗之母亡负土成坟亲戚或共赙助微有所受葬毕佣赁倍还先直服除后哀戚思慕终身如丧者以为追逺之思无时去心故未尝释衣幍仁厚之风行于乡党隣村小大莫有唿其名者尝与人共于山隂市货物误得一千钱当时不觉分背方悟请其伴求以此钱追还本主伴大笑不答世道以已钱充数送还之钱主惊叹以半直与世道世道委之而去元嘉四年遣大使廵行天下散骑常侍袁愉表其淳行太祖嘉之勅郡牓表闾门蠲其税调改所居独枫里为孝行焉太守孟顗察孝亷不就子原平字长泰又禀至行养亲必已力性闲木功佣赁以给供养性谦虚每为人作匠取散夫价主人设食原平自以家贫父母不办有肴味唯飡盐饭而已若家或无食则虚中竟日义不独饱要湏日暮作毕受直归家于里中买籴然后举㸑父抱笃疾弥年原平衣不解带口不尝盐菜者跨积寒暑又未尝睡卧父亡哭踊恸绝数日方苏以为奉终之义情礼自毕营圹凶功不欲假人本虽智巧而不解作墓乃访邑中有营墓者助人运力经时展勤久乃闲练又自卖十夫以供衆费窀穸之事俭而当礼性无术学因心自然葬毕诣所买主执役无懈与诸奴分务每让逸取劳主人不忍使每遣之原平服勤未曽暂替所余私夫佣赁养母有余聚以自赎本性智巧既学搆冡尤善其事每至吉嵗求者盈门原平所赴必自贫始既取贱价又以夫力助之父丧既终自起两间小屋以为祠堂每至节嵗烝尝于此数日中哀思絶饮粥父服除后不复食鱼肉于母前示有所噉在私室未曽妄尝自此迄终三十余载髙阳许瑶之居在永兴罢建安郡丞还家以緜一斤遗原平原平不受送而复反者前后数十瑶之乃自往曰今嵗过寒而建安绵好以此奉尊上下耳原平乃拜而受之及母终毁瘠弥甚仅乃免丧墓前有数十亩田不属原平每至农月耕者恒裸袒原平不欲使人慢其坟墓乃贩质家资贵买此田三农之月辄束带垂泣躬自耕垦每出市卖物人问几钱裁言其半如此积时邑人皆共识悉辄加本价与之彼此相让欲买者稍稍减价要使微贱然后取直居宅下湿遶宅为沟以通淤水宅上种少竹春月夜有盗其笋者原平偶起见之盗者奔走坠沟原平自以不能广施至使此人顚沛乃于所植竹处沟上立小桥令足通行又采笋置篱外邻曲慙愧无复取者太祖崩原平号哭致恸日食麦䉽一枚如此五日人或问之曰谁非王民何独如此原平泣而答曰吾家见异先朝蒙襃赞之赏不能报恩私心感恸耳又以种𤓰为业世祖大明七年大旱𤓰渎不复通船县官刘僧秀愍其穷老下渎水与之原平曰普天大旱百姓俱困岂可减溉田之水以通运𤓰之船乃歩从他道往钱唐货卖每行来见人牵埭未过辄迅檝助之己而引船不假旁力若自船已渡后人未及常停住湏待以此为常尝于县南郭鳯埭助人引船遇有相鬭者为吏所录鬪者逃散唯原平独住吏执以送县县令新到未相谙悉将加严罚原平解衣就罪义无一言左右小大咸稽颡请救然后得免由来不谒官长自此以后乃脩民敬太守王僧朗察孝亷不就太守蔡兴宗临郡深加赏异以私米馈原平及山隂朱百年妻敎曰秩年之贶着自国书饩贫之典有闻甲令况髙柴穷老莱妇屯暮者哉永兴郭原平世禀孝徳洞业储灵深仁絶操追风旷古栖贞处约华耉方严山隂朱百年道终物表妻孔耋齿孀居窭廹残日钦风抚事嗟慨满懐可以帐下米各饷百斛原平固让频烦誓死不受人或问曰府君嘉君淳行慜君贫老故加此赡岂宜必辞原平曰府君若以吾义行邪则无一介之善不可滥荷此赐若以其贫老邪耋齿甚多屡空比室非吾一人而已终不肯纳百年妻亦辞不受㑹稽贵重望计及望孝盛族出身不减祕着太宗泰始七年兴宗欲举山隂孔仲智长子为望计原平次息为望孝仲智㑹土髙门原平一邦至行欲以相敌㑹太宗别勅用人故二选并寝泰豫元年兴宗徴还京师表其殊行宜举拔显选以劝风俗举为太学博士㑹兴宗薨事不行明年元徽元年卒于家原平少长交物无忤辞于人与其居处者数十年未尝见喜愠之色三子一弟并有门行长子伯林举孝亷次子灵馥儒林祭酒皆不就严世期会稽山隂人也好施慕善出自天然同里张迈三人妻各产子时嵗饥俭虑不相存欲弃而不举世期闻之驰往拯救分食解衣以赡其乏三子并得成长同县俞阳妻庄年九十庄女兰七十并各老病单孤无所依世期衣饴之二十余年死并殡葬宗亲严宏乡人潘伯等十五人荒年并饿死露骸不收世期买棺器殡埋存育孩㓜山隂令何曼之表言之元嘉四年有司奏牓门曰义行严氏之闾复其身徭役蠲租税十年吴逵吴兴乌程人也经荒饥馑系以疾疫父母兄弟㛐及羣从小功之亲男女死者十三人逵时病困隣里以苇席裹之埋于村侧既而逵疾得瘳亲属皆尽唯逵夫妻获全家徒壁立冬无被绔昼则庸赁夜则伐木烧塼此诚无有懈倦逵夜行遇虎虎辄下道避之期年中成七墓葬十三棺邻里嘉其志义葬日悉出赴助送终之事亦俭而周礼逵时逆取邻人夫直葬毕衆悉以施之逵一无所受皆佣力报答焉太守张崇之三加礼命太守王韶之擢补功曹史逵以门寒固辞不受举为孝廉潘综吴兴乌程人也孙恩之乱妖党攻破村邑综与父骠共走避贼骠年老行迟贼转逼骠语综我不能去汝走可脱幸勿俱死骠困乏坐地综迎贼叩头曰父年老乞赐生命贼至骠亦请贼曰儿年少自能走今为老子不走去老子不惜死乞活此儿贼因斫骠综抱父于腹下贼斫综头面凡四创综当时闷絶有一贼从傍来相谓曰卿欲举大事此儿以死救父云何可杀杀孝子不祥贼良久乃止父子并得免综乡人祕书监丘继祖廷尉沈赤黔以综异行亷补左民令史除遂昌长嵗满还家太守王韶之临郡发日前被符孝廉之选必审其人虽四科难该文质寡备必能孝义迈俗拔萃着闻者便足以显应明敡允将符旨乌程潘综守死孝道全亲济难乌程吴逵义行纯至列坟成行咸精诚内淳休声外着可并察孝亷并列上州台陈其行迹及将行设祖道赠以四言诗曰东寳惟金南木有乔发煇曽崖竦干重霄羙哉兹土世载英髦育翮幽林养音九臯唐后明敡汉宗蒲轮我皇降鑑思乐懐人羣臣竞荐旧章惟新余亦奚贡曰义与仁仁义伊在惟吴惟潘心积纯孝事着艰难投死如归淑问若兰吴实履仁心力偕单固此苦节易彼嵗寒霜雪虽厚松栢丸丸人亦有言无善不彰二子徽猷弥久弥芳拔丛出类景行朝阳谁谓道遐𢎞之则光咨尔庶士无然怠荒江革奉挚庆禄是荷姜诗入贡汉朝咨嗟朂哉行人敬尔休嘉俾是下国照煇京华伊余朽骀窃服惧盗无能礼乐岂暇声敎顺彼康夷懿徳是好聊缀所懐以赠二孝元嘉四年有司奏改其里为纯孝里蠲租布三世张进之永嘉安固人也为郡大族少有志行歴郡五官主簿永宁安固二县领校尉家世富足经荒年散其财救赡乡里遂以贫罄全济者甚多进之为太守王味之吏味之有罪当见收逃避投进之家供奉经时尽其诚力以本村浅近移入池溪味之堕水沈没进之投水拯救相与沈沦危而得免时刼掠充斥每入村抄暴至进之门辄相约勒不得侵犯其信义所感如此元嘉初诏在所蠲其繇役孙恩之乱永嘉太守司马逸之被害妻子并死兵寇之际莫敢收藏郡吏俞佥以家财买棺歛逸之等六丧送致还都葬毕乃归乡里元嘉中老病卒王彭盱眙直凟人也少丧母元嘉初父又丧亡家贫力弱无以营葬兄弟二人画则佣力夜则号感乡里并哀之乃各出夫力助作塼塼湏水而天旱穿井数十丈泉不出墓处去淮五里荷檐逺汲困而不周彭号天自诉如此积日一旦大雾雾歇塼灶前忽生泉水乡隣助之者并嗟叹神异县邑近逺悉往观之葬事既竟水便自竭元嘉九年太守刘伯龙依事表言改其里为通灵里蠲租布三世蒋恭义兴临津人也元嘉中晋陵蒋崇平为刼见禽云与恭妻弟吴晞张为侣晞张先行不在本村遇水妻息五口避水移寄恭家讨录晞张不获收恭及兄协付狱治罪恭协并欵舍住晞张家口而不知刼情恭列晞张妻息是妇之亲亲今有罪恭身甘分求遣兄协协列协是户主延制所由有罪之日关协而已求遣弟恭兄弟二人争求受罪郡县不能判依事上详州议之曰礼让者以义为先自厚者以利为上末世俗薄靡不自私伏膺圣教犹或不逮况在野夫未达诰训而能互发天伦之忧甘受莫测之罪若斯情义实为殊特蔑尔恭协而能行之兹乃终古之所希盛世之嘉事二子乘舟无以过此岂宜总执宪文加以罪戮且晞张封筒逺行他界为刼造衅自外赃不还家所寓村伍容有不知不合加罪勒县遣之还复民伍乃除恭义成令协义怡令徐耕晋陵延陵人也自令史除平原令元嘉二十一年大旱民饥耕诣县陈辞曰今年亢旱禾稼不登氓黎饥馁採掇存命圣上哀矜已垂存拯但馑罄来久困殆者衆米谷转贵籴索无所方渉春夏日月悠长不有微救永无济理不惟凡璅敢忧身外鹿鸣之求思同野草气类之感能不伤心民籴得少米资供朝夕志欲自竭义存分飡今以千斛助官赈贷此境连年不熟今嵗尤甚晋陵境特为偏祐此郡虽弊犹有富室承陂之家处处而是并皆保熟所失盖微陈积之谷皆有巨万旱之所弊实钟贫民温富之家各有财寳谓此等并宜助官得过俭月所损至轻所济甚重今敢自励为劝造之端实愿掘水扬尘崇益山海县为言上当时议者以耕比汉卜式诏书襃美酬以县令大明八年东土饥旱东海严成东莞王道盖各以谷五百斛助官赈䘏孙法宗吴兴人也父遇乱被害尸骸不收母兄并饿死法宗年小流迸至年十六方得还单身勤苦霜行草宿营办棺椁造立冡墓葬送母兄俭而有礼以父丧不测于部境之内寻求枯骨刺血以灌之如此者十余年不获乃缞绖终身不娶餽遗无所受世祖初扬州辟为文学从事不就范叔孙吴郡钱唐人也少而仁厚固穷济急同里范法先父母兄弟七人同时疫死唯余法先病又危笃丧尸经月不收叔孙悉备棺器亲为殡埋又同里施渊夫疾病父母死不殡又同里范苖父子并亡又同里危敬宗家口六人俱得病二人丧没亲隣畏逺莫敢营视叔孙并殡葬躬䘏病者并皆得全乡曲贵其义行莫有唿其名者世祖孝建初除竟陵王国中军将军不就义兴吴国夫亦有义让之美人有窃其稻者乃引还为设酒食以米送之卜天与吴兴余杭人也父名祖有勇干徐赤将为余杭令祖依随之赤将死髙祖闻其有干力召补队主从征伐封关中侯歴二县令天与善射弓力兼倍容貎严正笑不解颜太祖以其旧将子使敎皇子射居累年以白衣领东掖防关队元嘉二十七年臧质救悬瓠刘兴祖守白石并率所领随之虏退罢迁领辇后第一队抚䘏士卒甚得衆心二十九年以为广威将军领左细仗兼带营禄元凶入弑事变仓卒旧将罗训徐罕皆望风屈附天与不暇被甲执刀持弓疾唿左右出战徐罕曰殿下入汝欲何为天与骂曰殿下常来云何即时方作此语只汝是贼手射贼劭于东堂几中逆徒击之臂断倒地乃见杀其队将张泓之朱道钦陈满与天与同出拒战并死世祖即位诏曰日者逆竖犯跸衅变卒起广威将军关中侯卜天与提戈赴难挺身奋节斩殪凶党而旋受虐刃勇冠当时义侔古烈兴言追悼伤痛于心宜加甄赠以旌忠节可赠龙骧将军益州刺史谥曰壮侯车驾临哭泓之等各赠郡守给天与家长禀子伯宗殿中将军太宗泰始初领幢击南贼于赭圻战没伯宗弟伯兴官至前将军南平昌太守直合领细仗主顺帝昇明元年与袁粲同谋伏诛天与弟天生少为队将十人同火屋后有一大阬广二丈余十人共跳之皆渡唯天生坠阬天生乃取实中苦竹剡其端使利交横布坑内更唿等类共跳并畏惧不敢天生曰我向己不渡今者必坠此阬中丈夫跳此不渡亦何湏活乃复跳之往反十余曽无留碍衆并叹服以兄死节为世祖所留心稍至西阳王子尚抚军参军加龙骧将军𨽻沈庆之攻广陵城天生推车塞堑率数百人先登西北角径至城上贼为重栅断攻道苦战移日不拔乃还诏曰天生始受戎任甫造冦垒而投轮越堑率果先腾骁壮之气嘉叹无己可且赐布千匹以厉衆校大明末为弋阳太守太宗㤗始初与殷琰同逆边城令宿僧䕶起义讨斩之许昭先义兴人也叔父肈之坐事系狱七年不判子姪二十许人昭先家最贫薄专独料诉无日在家饷馈肈之莫非珍新家产既尽卖宅以充之肈之诸子倦怠昭先无有懈息如是七载尚书沈演之嘉其操行肈之事由此得释昭先舅夫妻并疫病死亡家贫无以送昭先卖衣物以营殡葬舅子三人并幼赡䕶皆得成长昭先父母皆老病家无僮役竭力致养甘旨必从宗党嘉其孝行雍州刺史刘眞道板为征虏参军昭先以亲老不就本邑补主簿昭先以叔未仕又固辞元嘉初西阳董阳五世同财为乡邑所美㑹稽姚吟事亲至孝孝建初扬州辟文学从事不就余齐民晋陵晋陵人也少有孝行为邑书吏父殖大明二年在家病亡家人以父病报之信未至齐民谓人曰比者肉痛心烦有若割截居常遑骇必有异故信寻至便归四百余里一日而至至门方详父死号踊恸絶良久乃苏问母父所遗言母曰汝父临终恨不见汝曰相见何难于是号呌殡所湏臾便絶州郡上言有司奏曰收贤旌善万代无殊心至自天古今岂异齐民至性由中情非外感淳情凝至深心天彻跪讯遗旨一恸殒亡虽迹异参柴而诚均丘赵方今圣务彪被移革华夏实乃风淳以礼治本惟孝灵祥归应其道先彰齐民越自氓𨽻行贯生品旌闾表墓允出在兹改其里为孝义里蠲租布赐其母谷百斛孙棘彭城彭城人也世祖大明五年发三五丁弟萨应充行坐违期不至依制军法人身付狱未及结竟棘诣郡辞不忍令当一门之苦乞以身代萨萨又辞列门戸不建罪应至此狂愚犯法实是萨身自应依法受戮兄弟少孤萨三嵗失父一生恃赖唯在长兄兄虽可垂愍有何心处世太守张岱疑其不实以棘萨各置一处语棘云已为谘详听其相代棘颜色甚悦答云得尔旦则为不死又语萨亦欣然曰死自分甘但令兄免萨有何恨棘妻许又寄语属棘君当门戸岂可委罪小郎且大家临亡以小郎属君竟未妻娶家道不立君已有二儿死复何恨岱依事表上世祖诏曰棘萨甿𨽻节行可甄特原罪州加辟命并赐许帛二十匹先是新蔡徐元妻许年二十一丧夫子甄年三嵗父揽愍其年少以更适同县张买许自誓不行父逼载送买许自经气絶家人奔赴良久乃苏买知不可夺夜送还揽许归徐氏养元父季元嘉中年八十余卒太宗㤗始二年长城奚庆思杀同县钱仲期仲期子延庆属役在都闻父死驰还于庚浦埭逢庆思手刃杀之自系乌程县狱吴兴太守郗颙表不加罪许之何子平庐江灊人也曽祖楷晋侍中祖友会稽王道子骠骑谘议参军父子先建安太守子平世居会稽少有志行见称于乡曲事母至孝扬州辟从事史月俸得白米辄货市粟麦人或问曰所利无几何足为烦子平曰尊老在东不办常得生米何心独飨白粲每有赠鲜肴者若不可寄致其家则不肯受母本侧庶籍注失实年未及养而籍年已满便去职归家时镇军将军顾觊之为州上纲谓曰尊上年实未八十亲故所知州中差有微禄当启相留子平曰公家正取信黄籍籍年既至便应扶侍私庭何容以实年未满茍冒荣利且归养之愿又切微情觊之又劝令以母老求县子平曰实未及养何假以希禄觊之益重之既归家竭身运力以给供养元嘉三十年元凶弑逆安东将军随王诞入讨以为行参军子平以凶逆灭理普天同奋故废已受职事宁自解又除奉朝请不就末除吴郡海虞令县禄唯以养母一身而妻子不犯一毫人或疑其俭薄子平曰希禄本在养亲不在为己问者慙而退母丧去官哀毁踰礼每至哭踊顿絶方苏値大明末东土饥荒继以师旅八年不得营葬昼夜号絶擗踊不阕俄顷呌慕之音常如袒括之日冬不衣絮暑避清凉日以数合米为粥不进盐菜所居屋败不蔽雨日兄子伯兴採伐茅竹欲为葺治子平不肯曰我情事未申天地一罪人耳屋何宜覆蔡兴宗为会稽太守甚加旌赏泰始六年为营冢椁子平居丧毁甚困瘠踰久及至免丧支体殆不相属㓜持操检敦厉名行虽处闇室如接大賔学义坚明处之以黙安贫守善不求荣进好退之士弥以贵之顺帝昇明元年卒时年六十史臣曰汉世士务治身故忠孝成俗至乎乘轩服冕非此莫由晋宋以来风衰义缺刻身厉行事薄膏腴若夫孝立闺庭忠被史䇿多发沟畎之中非出衣簪之下以此而言声敎不亦卿大夫之耻乎宋书卷九十一卷九十一考证宋书卷九十一考证孝义传序虽乖理闇主匪由劝赏乖理闇主南本作乘理闇至郭世道传郭世道㑹稽永兴人也世道南史作世通严世期传世期衣饴之南史无衣字吴逵传昼则庸赁夜则伐木烧砖此诚无有懈倦南史砖下有妻亦同逵四字太守王韶之临郡发日一本发下有敎字日作曰南史亦作发敎卜天与传旧将罗训徐罕皆望风屈附徐罕南史作徐牢宋书卷九十一考证宋书卷九十二钦定四库全书宋书卷九十二梁沈约撰列传第五十二良吏髙祖起自匹庶知民事艰难及登庸作宰留心吏职而王略外举未遑内务奉师之费日耗千金播兹寛简虽所未暇而绌华屏欲以俭抑身左右无幸谒之私闺房无文绮之饰故能戎车嵗驾邦甸不扰太祖㓜而寛仁入纂大业及难兴陕方六戎薄伐命将动师经略司兖费由府实役不及民自此区㝢宴安方内无事三十年间氓庶蕃息奉上供傜止于嵗赋晨出莫归自事而已守宰之职以六朞为断虽没世不徙未及曩时而民有所系吏无茍得家给人足即事虽难转死沟渠于时可免凡百户之乡有市之邑謌謡舞蹈触处成羣盖宋世之极盛也暨元嘉二十七年北狄南侵戎役大起倾资埽蓄犹有未供于是深赋厚敛天下骚动自兹至于孝建兵连不息以区区之江东地方不至数千里户不盈百万荐之以师旅因之以㐫荒宋氏之盛自此衰矣晋世诸帝多处内房朝宴所临东西二堂而已孝武末年清暑方构髙祖受命无所改作所居唯称西殿不制嘉名太祖因之亦有合殿之称及世祖承统制度奢广犬马余菽粟土木衣绨绣追陋前规更造正光玉烛紫极诸殿雕栾绮莭珠忩网户嬖女幸臣赐倾府藏竭四海不供其欲单民命未快其心太宗继阼弥笃浮侈恩不䘏下以至横流莅民之官迁变嵗属灶不得黔席未暇煖蒲宻之化事未易阶岂徒吏不及古民伪于昔盖由为上所扰致治莫従今採其风迹粗着者以为良吏篇云王镇之字伯仲琅邪临沂人徴士宏之兄也曽祖廙晋骠骑将军祖耆之中书郎父随之上虞令镇之初为琅邪王卫军行㕘军出补剡上虞令并有能名内史谢輶请为山隂令复有殊绩迁卫军㕘军本国郎中令加宁朔将军桓元辅晋以为大将军録事𠫭军时三吴饥荒遣镇之䘖命赈䘏而㑹稽内史王愉不奉苻㫖镇之依事糺奏愉子绥元之外甥当时贵盛镇之为所排抑以母老求补安成太守及元败元将苻宏㓂乱郡境镇之拒战弥年子弟五人并临阵见杀母忧去职在官清洁妻子无以自给乃弃家致丧还上虞旧基毕为子摽之求安复令随子之官服阕为征西道规司马南平太守徐道覆逼江陵加镇之建威将军统檀道济到彦之等讨道覆以不经将帅固辞不见聼既而前军失利白衣领职寻复本官以讨道覆功封华容县五等男徴廷尉晋穆帝何皇后山陵领将作大匠迁御史中丞秉正不挠百寮惮之出为使持莭都督交广二州诸军事建威将军平越中郎将广州刺史髙祖谓人曰王镇之少着清绩必将继羙吴隠之岭南之弊非此不康也在镇不受俸禄萧然无所营去官之日不异始至髙祖初建相国府以为谘议㕘军领録事善于吏职严而不残迁宋台祠部尚书髙祖践阼镇之以脚患自陈出为辅国将军琅邪太守迁宣训卫尉领本州大中正永初三年卒官时年六十六弟宏之在隠逸传杜慧度交阯朱䳒人也本属京兆曾祖元为宁浦太守遂居交阯父瑗字道言仕州府为日南九徳交阯太守初九眞太守李逊父子勇壮有权力威制交土闻刺史腾遯之当至分遣二子断遏水陆津要瑗収衆斩逊州境获宁除龙骧将军遯之在州十余年与林邑累相攻伐遯之将北还林邑王范胡达攻破日南九徳九眞三郡遂围州城时遯之去已逺瑗与苐三子元之悉力固守多设权䇿累战大破之追讨于九真日南连㨗故胡达走还林邑乃以瑗为龙骧将军交州刺史义旗进号冠军将军卢循窃据广州遣使通好瑗斩之义熈六年年八十四卒追赠右将军本官如故慧度瑗苐五子也初为州主簿流民督䕶迁九真太守瑗卒府州纲佐以交土接㓂不宜旷职共推慧度行州府事辞不就七年除使持莭督交州诸军事广武将军交州刺史诏书未至其年春卢循袭破合浦径向交州慧度乃率文武六千人距循于石碕交战禽循长史孙建之循虽败余党犹有三千人皆习练兵事李逊子李奕李脱等奔窜石碕盘结俚獠各有部曲循知奕等与杜氏有怨遣使招之奕䓁引诸俚帅衆五六千人受循莭度六月庚子循晨造南津命三军入城乃食慧度悉出宗族私财以充劝赏弟交趾太守慧期九真太守章民并督率水歩军慧度自登髙舰合战放火箭雉尾炬歩军夹两岸射之循衆舰俱然一时散溃循中箭赴水死斩循及父嘏并循二子亲属録事㕘军阮静中兵㕘军罗农夫李脱䒭传首京邑封慧度龙编县侯食邑千户髙祖践阼进号辅国将军其年率文武万人南讨林邑所杀过半前后被抄略悉得还本林邑乞降输生口大象金银古贝䒭乃释之遣长史江悠奉表献㨗慧度布衣蔬食俭约质素能弹琴颇好庄老禁断滛祀崇修学校嵗荒民饥则以私禄赈给为政纎宻有如治家由是威恵沾洽姦盗不起乃至城门不夜闭道不拾遗少帝景平元年卒时年五十追赠左将军以慧度长子贠外散骑侍郎宏文为振威将军刺史初髙祖北征闗洛慧度板𢎞文为鹰扬将军流民督䕶配兵三千北系大军行至广州关洛已平乃归统府板𢎞文行九真太守及继父为刺史亦以寛和得衆袭爵龙编侯太祖元嘉四年以廷尉王徽为交州刺史宏文就徴㑹得重疾牵以就路亲旧见其患笃劝表待病瘉宏文曰吾世荷皇恩仗莭三世常欲投躯帝庭以报所荷况亲被徴命而可晏然者乎如其顚沛此乃命也宏文母既年老见宏文舆疾就路不忍分别相与俱行到广州遂卒临死遣弟宏猷诣京朝廷甚哀之徐豁字万同东莞姑幕人也中散大夫广兄子父邈晋太子左卫率豁晋安帝隆安末为太学博士桓元辅政为中外都督谘议致敬唯内外武官太宰司徒并非军职则琅邪王不应加敬元讽中丞免豁官元败以为祕书郎尚书仓部郎右军何无忌功曹仍为镇南㕘军又祠部永世令建武司马中军㕘军尚书左丞永初初为徐羡之镇军司马尚书左丞山隂令歴二丞三邑精练眀理为一世所推元嘉初为始兴太守三年遣大使廵行四方并使郡县各言损益豁因此表陈三事其一曰郡大田武吏年满十六便课米六十斛十五以下至十三皆课米三十斛一户内随丁多少悉皆输米且十三嵗儿未堪田作或是单逈无相兼通年及应输便自逃逸既遏接蛮俚去就益易或乃断截支体产子不养户口嵗减实此之由谓宜更量课限使得存立今若减其米课虽有交损考之将来理有深益其二曰郡领银民三百余户凿坑採砂皆二三丈功役既苦不顾崩压一嵗之中每有死者官司检切犹致逋违老少相随永絶农业千有余口皆资他食岂唯一夫不耕或受其饥而已所以嵗有不稔便致甚困寻台邸用米不异于银谓宜准银课米即事为便其三曰中宿县俚民课银一子丁输南称半两寻此县自不出银又俚民皆巢居鸟语不闲货易之宜每至买银为损已甚又称两受入易生姦巧山俚愚怯不辨自申官所课甚轻民以所输为剧今若聼计丁课米公私兼利在郡着绩太祖嘉之下诏曰始兴太守豁洁已退食恪居在官政事脩理恵泽沾被近岭南荒弊郡境尤甚拯䘏有方济厥饥馑虽古之良守蔑以尚焉宜䝉褒贲以旌清绩可赐绢二百匹谷千斛五年以为持莭督广交二州诸军事宁逺将军平越中郎将广州刺史未拜卒时年五十一太祖又下诏曰豁㢘清勤恪着称所司故擢授南服申其才志不幸丧殒朕甚悼之可赐钱十万布百匹以营葬事陆徽字休猷吴郡吴人也郡辟命主簿仍除卫军车骑二府𠫭军扬州主簿王宏卫将军主簿除尚书都官郎出补建康令清平无私为太祖所善迁司徒左西掾元嘉十四年为始兴太守眀年仍除使持莭交广二州诸军事绥逺将军平越中郎将广州刺史清名亚王镇之为士民所爱咏上表荐士曰臣闻陵雪褒颍贞柯必振尊风赏流清原斯挹是以衣囊挥誉于西京折辕延髙于东帝伏见广州别驾従事史朱万嗣年五十三字少豫理业沖夷秉操纯白行称私庭能着官政虽氏非世禄宦无通资而随牒南服位极僚首九综州纲三端府职频掌蕃机屡绩符守年暨知命㢘尚愈髙冰心与贪流争激霜情与晩莭弥茂历宰金山家无寳镂之饰连组珠海室靡珰珥之珎确然守志不求闻达实足以澄革污吏洗镜贪氓臣谬忝司牧任専万里虽情祗慎擢才阙豪露敢罄愚陋举其所知如得提名礼闱抗迹朝省抟岭表之清风负冰宇之洁望则恩融一臣而施光万物敢縁天泽云行时徳雨施每甄外州荣加逺国是以献其瞽言希垂聼览二十一年徴以为南平王铄冠军司马长沙内史行湘州府事母忧去职张寻赵广为乱于益州兵㓂之余政荒民扰二十三年乃追徴为持莭督益宁二州诸军事宁朔将军益州刺史隠䘏有方威恵兼着㓂盗静息民物殷阜蜀土安説至今称之二十九年卒时年六十二身亡之日家无余财太祖甚痛惜之诏曰徽厉志㢘洁歴任恪勤奉公尽诚克己无倦褒荣未申不幸夙殒言念在懐以为伤恨可赠辅国将军本官如故赐钱十万米二百斛谥曰简子子叡正员外郎弟展臧质车骑长史寻阳太守质败従诛阮长之字茂景陈㽞尉氏人也祖思旷金紫光禄大夫父普骠骑咨议㕘军长之年十五丧父有孝性哀感傍人服除蔬食者犹积载闲居笃学未尝有惰容初为诸府㕘军除员外散骑侍郎母老求补襄垣令督邮无礼鞭之去职寻补庐陵王义真车骑行正㕘军平越长史东莞太守入为尚书殿中郎出为武昌太守时王宏为江州雅相知重引为车骑従事中郎入为太子中舎人中书侍郎以母老固辞朝直补彭城王义康平北咨议㕘军元嘉九年迁临川内史以南土卑湿母年老非所宜辞不就十一年复除临海太守至郡少时而母亡葬毕不胜忧十四年卒时年五十九时郡县田禄芒种为断此前去官者则一年秩禄皆入前人此后去官者则一年秩禄皆入后人始以元嘉末改此科计月分禄长之去武昌郡代人未至以芒种后一日解印绶初发京师亲故或以器物赠别得便缄録后归悉以还之在中书省直夜往邻省误着履出合依事自列门下门下以闇夜人不知不受列长之固遣送之曰一生不侮闇室前后所莅官皆有风政为后人所思宋世言善治者咸称之子师门原乡令江秉之字元叔济阳考城人也祖逌晋太常父纂给事中秉之少孤弟妹七人并皆㓜穉抚育姻娶罄其心力初为刘穆之丹阳前军府㕘军髙祖督徐州转主簿仍为世子中军㕘军宋受禅随例为贠外散骑侍郎补太子詹事丞少帝即位入为尚书都官郎出为永世乌程令以善政着名东土徴建康令为治严察京邑肃然殷景仁为领军请为司马复出为山隂令民户三万政事烦扰讼殷积阶庭常数百人秉之御繁以简常得无事宋世唯顾凯之亦以省务着绩其余虽复刑政循理而未能简事以在县有能迁补新安太守元嘉十二年转在临海并以简约见称所得禄秩悉散之亲故妻子常饥寒人有劝其营田者秉之正色曰食禄之家岂可与农人竞利在部作书案一枚及去官㽞以付库十七年卒时年六十子徽尚书都官郎吴令元㐫杀徐湛之徽以党与见诛子谧昇眀末为尚书吏部郎元嘉初太祖遣大使廵行四方兼散骑常侍孔黙之王歆之等上言宣威将军陈南顿二郡太守李元徳清勤均平姦盗止息彭城内史魏恭子㢘恪脩慎在公忘私安约守俭久而弥固前宋县令成浦治政寛济遗咏在民前鲖阳令李熈国在事有方民思其政山桑令何道自少清㢘白首弥厉应加襃赉以劝于后乃进元徳号宁朔将军恭子赐绢五十匹谷五百斛浦熈国道各赐绢三十匹谷二百斛王歆之字叔道河东人也曽祖愆期有名晋世官至南蛮校尉祖寻之光禄大夫父肇之豫章公相歆之被遇于太祖歴显官左民尚书光禄大夫卒官元嘉九年豫州刺史长沙王义欣上言所统威逺将军北谯梁二郡太守关中侯申季歴自奉职邦畿于兹五年信恵并宣威化兼着外清姦暴内辑民黎役赋均平闾井齐肃绥穆初附招携荒逺郊境之外仰泽懐风爵赏之授绩能是显宜升阶秩以崇奖劝进号宁朔将军其后晋夀太守郭启元亦有清莭卒官元嘉二十八年诏曰故绥逺将军晋夀太守郭启元往衔命虏庭秉意不屈受任白水尽勤靡懈公奉私饩纎毫弗纳布衣蔬食饬躬惟俭故超授显邦以甄㢘绩而介诚苦莭终始匪贰身死之日妻子冻馁志操殊俗良可哀悼可赐其家谷五百斛时有北地傅僧祐颍川陈珉髙平张祐并以吏才见知僧祐事在臧焘𫝊珉为吴令善发姦伏境内以为神眀祐祖父湛晋孝武世以才学为中书侍郎光禄勲祐历临安武康钱塘令并着能名宋世言长吏者以三人为首元嘉中髙平太守潘词有清莭子亮为昌虑令亦着㢘名大眀中为徐州刺史刘道隆所表世祖世吴郡陆法眞厯官有清莭尝为刘秀之安北録事㕘军太山羊希与安北咨议㕘军孙诜书曰足下同僚似有陆録事者此生东南名地又张元外孙持身至清雅有志莭年髙官下秉操不衰计当日夕相与申意太宗初为南海太守卒官太宗世琅邪王悦亦莅官清正见知悦字少眀晋右将军羲之曽孙也父靖之官至司徒左长史靖之为刘穆之所厚就穆之求侍中如此非一穆之曰卿若不求久自得也遂不果悦泰始中为黄门郎御史中丞上以其㢘介赐良田五顷迁尚书吏部郎侍中在门下尽其心力五年卒官追赠太常初悦为侍中检校御府太官太医诸署得姦巧甚多及悦死衆咸谓诸署詋诅之上乃収典掌者十余人桎梏云送淮隂宻令渡𤓰歩江投之中流史臣曰夫善政之于民犹良工之于埴也用功寡而成器多汉世户口殷盛刑务简阔郡县治民无所横扰劝赏威刑事多専断尺一诏书希经邦邑龚黄之化易以有成降及晩代情伪繁起民减昔时务多前世立绩垂风艰易百倍若以上古之化治此世之民今吏之良抚前代之俗则武城弦歌将有未暇淮阳卧治如或可勉未必今才陋古盖化有淳薄也宋书卷九十二卷九十二考证宋书卷九十二考证杜慧度传闻刺史腾遯之当至腾南史作滕徐豁传谘议致敬惟内外武官按谘当作豁以字形相近而讹也王歆之传王歆之字叔道河东人也诸本王歆之皆另行作専传目録良吏传亦载王歆之名按此传内正叙歆之世出及所厯之官并未及居官政蹟安得谓之循吏大抵因江秉之传末载孔黙之与王歆之荐太守李元徳等五人遂以歆之世系官位附记于此其后又载申季歴郭启元诸人亦如李元徳五人之例自王歆之字叔道以下凡三十二行皆当接写江秉之传后断不可以歆之为循吏中一人目録内王歆之三字并宜削去縁诸本相承已久姑仍其旧而考摘其谬着于此宋书卷九十二考证宋书卷九十三钦定四库全书宋书卷九十三梁沈约撰列传第五十三隐逸易曰天地闭贤人隐又曰遯世无闷又曰髙尚其事又曰幽人贞吉论语作者七人表以逸民之称又曰子路遇荷莜丈人孔子曰隐者也又曰贤者避地其次避言又曰虞仲夷逸隐居放言品目参差称谓非一请试言之夫隐之为言迹不外见道不可知之谓也若夫千载寂寥圣人不出则大贤自晦降夷凡品止于全身逺害非必穴处巖栖虽藏徃得二邻亚宗极而举世莫窥万物不覩若此人者岂肯洗耳颍濵皦皦然显出俗之志乎遯世避言即贤人也夫何适非世而有避世之因固知义惟晦道非曰藏身至于巢父之名即是见称之号号曰裘公由有可传之迹此盖荷莜之隐而非贤人之隐也贤人之隐义深于自晦荷莜之隐事止于违人论迹既殊原心亦异也身与运闭无可知之情鸡黍宿賔示髙世之羙运闭故隐为隐之迹不见违人故隐用致隐者之目身隐故称隐者道隐故曰贤人或曰隐者之异乎隐既闻其説贤者之同于贤未知所异应之曰隐身之于晦道名同而义殊贤人之于贤者事穷于亚圣以此为言如或可辨若乃髙尚之与作者三避之与幽人及逸民隐居皆独徃之称虽复汉隂之氏不传河上之名不显莫不激贪厉俗秉自异之姿犹负揭日月鸣建鼔而趋也陈郡袁淑集古来无名髙士以为眞隐传格以斯谈去眞逺矣贤人在世事不可诬今为隐逸篇虚置贤隐之位其余夷心俗表者盖逸而非隐云戴颙字仲若谯郡铚人也父逵兄勃并隐遯有髙名颙年十六遭父忧㡬于毁灭因此长抱羸患以父不仕复脩其业父善琴书颙并传之凡诸音律皆能挥手㑹稽剡县多名山故世居剡下颙及兄勃并受琴于父父没所传之声不忍复奏各造新弄勃五部颙十五部颙又制长弄一部并传于世中书令王绥常携宾客造之勃等方进豆粥绥曰闻卿善琴试欲一聼不答绥恨而去桐庐县又多名山兄弟复共游之因留居止勃疾患医药不给颙谓勃曰颙随兄得闲非有心于黙语兄今疾笃无可营疗颙当干禄以自济耳乃告时求海虞令事垂行而勃卒乃止桐庐僻逺难以飬疾乃出居呉下呉下士人共为筑室聚石引水植林开涧少时繁密有若自然乃述荘周大㫖着逍遥论注礼记中庸篇三吴将守及郡内衣冠要其同逰野泽堪行便徃不为矫介衆论以此多之髙祖命为太尉行参军琅邪王司马属并不就宋国初建令曰前太尉参军戴颙辟士韦元秉操幽遁守志不渝宜加旌引以𢎞止退并可散骑侍郎在通直不起太祖元嘉二年诏曰新除通直散骑侍郎戴颙太子舍人宗炳并志託丘园自求衡荜恬静之操久而不渝颙可国子博士炳可通直散骑侍郎东宫初建又徴太子中庶子十五年徴散骑常侍并不就衡阳王义季镇京口长史张邵与颙姻通迎来止黄鹄山山北有竹林精舍林涧甚羙颙憩于此涧义季亟从之游颙服其野服不改常度为义季鼓琴并新声变曲其三调游絃广陵止息之流皆与世异太祖每欲见之尝谓黄门侍郎张敷曰吾东廵之日当䜩戴公山也以其好音长给正声伎一部颙合何尝白鹄二声以为一调号为清旷自汉世始有佛像形制未工逵特善其事颙亦参焉宋世子铸丈六铜像于瓦官寺既成面恨瘦工人不能治乃迎颙看之颙曰非面瘦乃臂胛肥耳既错减臂胛瘦患即除无不叹服焉十八年卒时年六十四无子景阳山成颙已亡矣上叹曰恨不得使戴颙观之宗炳字少文南阳湼阳人也祖承宜都太守父繇之湘乡令母同郡师氏聪辨有学义教授诸子炳居丧过礼为乡闾所称刺史殷仲堪桓元并辟主簿举秀才不就髙祖诛刘毅领荆州问毅府咨议参军申永曰今日何施而可永曰除其宿衅倍其恵泽贯叙门次显擢才能如此而已髙祖纳之辟炳为主簿不起问其故答曰栖丘饮谷三十余年髙祖善其对妙善琴书精于言理毎逰山水徃辄忘归征西长史王敬宏毎从之未尝不弥日也乃下入庐山就释慧逺考寻文义兄臧为南平太守逼与俱还乃于江陵三湖立宅闲居无事髙祖召为太尉参军不就二兄蚤卒孤累甚多家贫无以相赡颇营稼穯髙祖数致饩赉其后子弟从禄乃悉不复受髙祖开府辟召下书曰吾忝大宠思延贤彦而兎罝潜处考槃未臻侧席丘园良増虚伫南阳宗炳鴈门周续之并植操幽栖无闷巾褐可下辟召以礼屈之于是并辟太尉掾皆不起宋受禅徴为太子舍人元嘉初又徴通直郎东宫建徴为太子中舍人庶子并不应妻罗氏亦有高情与炳恊趣罗氏没炳哀之过甚既而辍哭寻理悲情顿释谓沙门释慧坚曰死生之分未易可达三复至教方能遣哀衡阳王义季在荆州亲至炳室与之欢䜩命为咨议参军不起好山水爱逺游西陟荆巫南登衡岳因而结宇衡山欲懐尚平之志有疾还江陵叹曰老疾俱至名山恐难遍覩唯当澄懐观道卧以逰之凡所逰履皆图之于室谓人曰抚琴动操欲令衆山皆响古有金石弄为诸桓所重桓氏亡其声遂絶惟炳𫝊焉太祖遣乐师杨观就炳受之炳外弟师觉授亦有素业以琴书自娯临川王义庆辟为祭酒主簿并不就乃表荐之㑹病卒元嘉二十年炳卒时年六十九衡阳王义季与司徒江夏王义恭书曰宗居士不救所病其清履肥素终始可嘉为之恻怆不能已已子朔南谯王义宣车骑参军次绮江夏王义恭司空主簿次昭郢州治中次説正员郎周续之字道祖鴈门广武人也其先过江居豫章建昌县续之年八嵗丧母哀戚过于成人奉兄如事父豫章太守范寗于郡立学招集生徒逺方至者甚衆续之年十二诣寗受业居学数年通五经并纬候名冠同门号曰颜子既而闲居读老易入庐山事沙门释慧逺时彭城刘遗民遁迹庐山陶渊明亦不应徴命谓之寻阳三隐以为身不可遣余累宜絶遂终身不娶妻布衣蔬食刘毅镇姑熟命为抚军徴太学博士并不就江州刺史毎相招请续之不尚节峻颇从之逰常以嵇康髙士传得出处之羙因为之注髙祖之北讨世子居守迎续之馆于安乐寺延入讲礼月余复还山江州刺史刘栁荐之髙祖曰臣闻恢燿和肆必在兼城之寳翼亮崇本宜纡髙世之逸是以渭濵佐周圣徳广运商洛匡汉英业乃昌伏惟明公道迈振古应天继期逰外畅于㝠内体逺形于应近虽汾阳之举辍驾于时艰明扬之㫖潜感于穹谷矣窃见处士鴈门周续之清眞贞素思学钩深弱冠独往心无近事性之所遣荣华与饥寒俱落情之所慕巖泽与琴书共逺加以仁心内发义懐外亮留爱崑卉诚着桃李若升之宰府必鼎味斯和濯缨儒官亦王猷遐缉臧文不知失在降贤言偃得人功由升士愿照其丹欵不以人废言俄而辟为太尉掾不就髙祖北伐还镇彭城遣使迎之礼赐甚厚毎称之曰心无偏吝真髙士也寻复南还髙祖践祚复召之乃尽室俱下上为开馆东郭外招集生徒乘舆降幸并见诸生问续之礼记傲不可长与我九龄射于矍圃三义辨析精奥称为该通续之素患风痺不复堪讲乃移病钟山景平元年卒时年四十七通毛诗六义及礼论公羊传皆传于世无子兄子景逺有续之风太宗㤗始中为晋安内史未之郡卒王宏之字方平琅邪临沂人宣训卫尉鎭之弟也少孤贫为外祖徴士何淮所抚育从叔献之及太原王恭并贵重之晋安帝隆安中为琅邪王中军参军迁司徒主簿家贫而性好山水求为乌程令寻以病归桓元辅晋桓谦以为卫军参军时琅邪殷仲文还姑熟祖送倾朝谦要宏之同行答曰凡祖离送别必在有情下官与殷风马不接无缘扈从谦贵其言毎随兄镇之之安成郡宏之觧职同行荆州刺史桓伟请为南蛮长史义熙初何无忌又请为右军司马髙祖命为徐州治中从事史除员外散骑常侍并不就家在㑹稽上虞从兄敬宏为吏部尚书奏曰圣明司契载徳惟新垂鑑仄㣲表扬隐介黙语仰风荒遐倾首前员外散骑常侍琅邪王宏之恬漠丘园放心居逸前卫将军参军武昌郭希林素履纯洁嗣徽前武并击壤圣朝未䝉表饰宜加旌聘贲于丘园以彰止逊之羙以袪动求之累臣愚谓宏之可太子庶子希林可着作郎即徴宏之为庶子不就太祖即位敬宏为左仆射又陈宏之髙行表于初筮苦节彰于莫年今内外晏然当修太平之化宜招空谷以敦沖退之羙元嘉四年徴为通直散骑常侍又不就敬宏尝觧貂裘与之即着以采药性好钓上虞江有一处名三石头宏之常垂纶于此经过者不识之或问渔师得鱼卖不宏之曰亦自不得得亦不卖日夕载鱼入上虞郭经亲故门各以一两头置门内而去始宁汰川有佳山水宏之又依巖筑室谢灵运颜延之并相钦重灵运与庐陵王义眞牋曰㑹境既丰山水是以江左嘉遁并多居之但季世慕荣幽栖者寡或复才为时求弗获从志至若王宏之拂衣归耕踰歴三纪孔淳之隐约穷岫自始迄今阮万龄辞事就闲纂成先业浙河之外栖迟山泽如斯而已既逺同羲唐亦激贪厉竞殿下爱素好古常若布衣毎忆昔闻虚想巖穴若遣一介有以相存眞可谓千载盛羙也元嘉四年卒时年六十三颜延之欲为作诔书与宏之子昙生曰君家髙世之节有识归重豫染豪翰所应载述况仆託慕末风窃以叙徳为事但恨短笔不足书羙诔竟不就昙生好文义以谦和见称歴显位吏部尚书太常卿大明末为呉兴太守太宗初四方同逆战败奔㑹稽归降被宥终于中散大夫阮万龄陈留尉氏人也祖思旷左光禄大夫父宁黄门侍郎万龄少知名自通直郎为孟昶建威长史时袁豹江夷相系为昶司马时人谓昶府有三素望万龄家在㑹稽剡县颇有素情永初末自侍中觧职东归徴为秘书监加给事中不就寻除左民尚书复起应命迁太常出为湘州刺史在州无政绩还为东阳太守又被免复为散骑常侍金紫光禄大夫元嘉二十五年卒时年七十二孔淳之字彦深鲁郡鲁人也祖惔尚书祠部郎父粲祕书监徴不就淳之少有髙尚爱好坟籍为太原王恭所称居㑹稽剡县性好山水毎有所游必穷其幽峻或旬日忘归尝逰山遇沙门释法崇因留共止遂停三载法崇叹曰缅想人外三十年矣今乃倾盖于兹不觉老之将至也及淳之还反不告以姓除着作佐郎太尉参军并不就居丧至孝庐于墓侧服阕与徴士戴颙王宏之及王敬宏等共为人外之逰敬宏以女适淳之子尚㑹稽太守谢方明苦要入郡终不肯往茅屋蓬户庭草芜径唯牀上有数卷书元嘉初复徴为散骑侍郎乃逃于上虞县界家人莫知所之弟默之为广州刺史出都与别司徒王宏要淳之集冶城即日命驾东归遂不顾也元嘉七年卒时年五十九黙之儒学注谷梁春秋黙之子熙先事在范晔传刘凝之字志安小名长年南郡枝江人也父期公衡阳太守兄盛公髙尚不仕凝之慕老莱严子陵为人推家财与弟及兄子立屋于野外非其力不食州里重其徳行州三礼辟西曹主簿举秀才不就妻梁州刺史郭铨女也遣送丰丽凝之悉散之亲属妻亦能不慕荣华与凝之共安俭苦夫妻共乘薄笨车出市买易周用之外辄以施人为村里所诬一年二输公调求辄与之有人尝认其所着屐笑曰仆着之已败今家中觅新者备君也此人后田中得所失屐送还之不肯复取元嘉初徴为祕书郎不就临川王义庆衡阳王义季鎭江陵并遣使存问凝之答书顿首称仆不脩民礼人或讥焉凝之曰昔老莱向楚王称仆严陵亦抗礼光武未闻巢许称臣尧舜时戴颙与衡阳王义季书亦称仆荆州年饥义李虑凝之餧毙饷钱十万凝之大喜将钱至市门观有饥色者悉分与之俄顷立尽性好山水一旦擕妻子泛江湖隐居衡山之阳登髙岭絶人迹为小屋居之采药服食妻子皆从其志元嘉二十五年卒时年五十九龚祈字孟道武陵汉夀人也从祖元之父黎民并不应徴辟祈年十四乡党举为州迎西曹不行谢晦临州命为主簿彭城王义康举秀才除奉朝请临川王义庆平西参军皆不就风姿端雅容止可观中书郎范述见而叹曰此荆楚仙人也衡阳王义季临荆州发教以祈及刘凝之师觉授不应徴召辟其三子祈又徴太子舍人不起时或赋诗言不及世事元嘉十七年卒时年四十二翟法赐寻阳柴桑人也曽祖汤汤子荘荘子矫并髙尚不仕逃避征辟矫生法赐少守家业立屋于庐山顶丧亲后便不复还家不食五谷以兽皮结草为衣虽乡亲中表莫得见也州辟主簿举秀才右参军着作佐郎员外散骑侍郎并不就后家人至石室寻求因复逺徙违避徴聘遁迹幽深寻阳太守邓文子表曰奉诏书徴郡民新除着作佐郎南阳翟法赐补员外散骑侍郎法赐隐迹庐山于今四世栖身幽巖人罕见者如当逼以王宪束以严科驰山猎草以期禽获虑致顚殒有伤盛化乃止后卒于巖石之间不知年月陶潜字渊明或云渊明字元亮寻阳柴桑人也曽祖侃晋大司马潜少有髙趣尝着五栁先生传以自况曰先生不知何许人不详姓字宅边有五栁树因以为号焉闲静少言不慕荣利好读书不求甚觧毎有㑹意欣然忘食性嗜酒而家贫不能恒得亲旧知其如此或置酒招之造饮輙尽期在必醉既醉而退曽不吝情去留环堵萧然不蔽风日裋褐穿结箪瓢屡空晏如也尝着文章自娱颇示己志忘懐得失以此自终其自序如此时人谓之实録亲老家贫起为州祭酒不堪吏职少日自觧归州召主簿不就躬耕自资遂抱羸疾复为鎭军建威参军谓亲朋曰聊欲弦歌以为三迳之资可乎执事者闻之以为彭泽令公田悉令吏种秫稻妻子固请种秔乃使二顷五十畆种秫五十畆种秔郡遣督邮至县吏白应束帯见之潜叹曰我不能为五斗米折腰向乡里小人即日觧印绶去职赋归去来其词曰归去来兮园田荒芜胡不归既自以心为形役奚惆怅而独悲悟己徃之不諌知来者之可追寔迷涂其未逺觉今是而昨非舟超遥以轻飏风飘飘而吹衣问征夫以前路恨晨光之希微乃瞻衡宇载欣载奔僮仆欢迎穉子候门三径就荒松菊犹存擕幼入室有酒停尊引壶觞而自酌盻庭柯以怡颜倚南忩而寄傲审容膝之易安园日渉而成趣门虽设而常闗䇿扶老以流愒时矫首而遐观云无心以出岫鸟勌飞而知还景翳翳其将入抚孤松以盘桓归去来兮请息交而絶游世与我以相遗复驾言兮焉求説亲戚之情话乐琴书以消忧农人告余以上春将有事于西畴或命巾车或棹扁舟既窈窕以穷壑亦崎岖而经丘木欣欣以向荣泉涓涓而始流善万物之得时感吾生之行休已矣乎寓形宇内复㡬时奚不委心任去留胡为遑遑欲何之富贵非吾愿帝乡不可期懐良辰以孤徃或植杖而耘耔登东臯以舒啸临清流而赋诗聊乘化以归尽乐夫天命复奚疑义熙末征着作佐郎不就江州刺史王宏欲识之不能致也潜尝徃庐山宏令潜故人龎通之赍酒具于半道栗里要之潜有脚疾使一门生二儿轝篮舆既至欣然便共饮酌俄顷宏至亦无忤也先是颜延之为刘栁后军功曹在寻阳与潜情欵后为始安郡经过日日造潜毎徃必酣饮致醉临去留二万钱与潜潜悉送酒家稍就取酒尝九月九日无酒出宅邉菊丛中坐久值宏送酒至即便就酌醉而后归潜不觧音声而畜素琴一张无絃毎有酒适輙抚弄以寄其意贵贱造之者有酒輙设潜若先醉便语客我醉欲眠卿可去其眞率如此郡将候潜値其酒熟取头上葛巾漉酒毕还复着之潜弱年薄宦不洁去就之迹自以曽祖晋世宰辅耻复屈身后代自髙祖王业渐隆不复肯仕所着文章皆题其年月义熙以前则书晋氏年号自永初以来唯云甲子而已与子书以言其志并为训戒曰天地赋命有徃必终自古贤圣谁能独免子夏言曰死生有命富贵在天四友之人亲受音㫖发斯谈者岂非穷达不可妄求寿夭永无外请故邪吾年过五十而穷苦荼毒家贫弊东西逰走性刚才拙与物多忤自量为己必贻俗患僶俛辞世使汝幼而饥寒耳常感孺仲贤妻之言败絮自拥何慙儿子此既一事矣但恨隣靡二仲室无莱妇抱兹苦心良独罔罔少年来好书偶爱闲静开卷有得便欣然忘食见树木交䕃时鸟变声亦复欢尔有喜尝言五六月北牕下卧遇凉风暂至自谓是义皇上人意浅识陋日月遂徃缅求在昔𦕈然如何疾患以来渐就衰损亲旧不遗毎以药石见救自恐大分将有限也恨汝辈稚小家贫无役柴水之劳何时可免念之在心若何可言然虽不同生当思四海皆弟兄之义鲍叔敬仲分财无猜归生伍举班荆道旧遂能以败为成因丧立功他人尚尔况共父之人哉颍川韩元长汉末名士身处卿佐八十而终兄弟同居至于没齿济北汜稚春晋时操行人也七世同财家人无怨色诗云髙山仰止景行行止汝其愼哉吾复何言又为命子诗以贻之曰悠悠我祖爰自陶唐邈为虞賔歴世垂光御龙勤夏豕韦翼商穆穆司徒厥族以昌纷纭战国漠漠衰周鳯隐于林幽人在丘逸虬挠云奔鲸骇流天集有汉眷予愍侯于赫愍侯运当攀龙抚劒夙迈显兹武功参誓山河启土开封亹亹丞相允廸前踪浑浑长源蔚蔚洪柯羣川载导衆条载罗时有默语运固隆污在我中晋业融长沙桓桓长沙伊勲伊徳天子畴我専征南国功遂辞归临宠不惑孰谓斯心而可近得肃矣我祖慎终如始直方二台恵和千里于皇仁考淡焉虚止寄迹夙运㝠兹愠喜嗟余寡陋瞻望靡及顾慙华鬓负景只立三千之罪无后其急我诚念哉哌闻尔泣卜云嘉日占尔良时名尔曰俨字尔求思温㳟朝夕念兹在兹尚想孔伋庶其企而厉夜生子遽而求火凡百有心奚待于我既见其生实欲其可人亦有言斯情无假日居月诸渐免于孩福不虚至祸亦易来夙兴夜寐愿尔斯才尔之不才亦已焉哉潜元嘉四年卒时年六十三宗彧之字叔粲南阳湼阳人炳从父弟也蚤孤事兄恭谨家贫好学虽文义不逮炳而眞澹过之州辟主簿举秀才不就公私饩遗一无所受髙祖受禅征着作佐郎不至元嘉初大使陆子眞观采风俗三诣彧之毎辞疾不见也告人曰我布衣草莱之人少长垄亩何枉轩冕之客子眞还表荐之征员外散骑侍郎又不就元嘉八年卒时年五十沈道䖍呉兴武康人也少仁爱好老易居县北石山下孙恩乱后饥荒县令庾肃之迎出县南废头里为立小宅临溪有山水之玩时复还石山精庐与诸孤兄子共釜庾之资困不改节受琴于戴逵王敬宏深敬之郡州府凡十二命皆不就有人窃其园菜者还见之乃自逃隐待窃者取足去后乃出人㧞其屋后笋令人止之曰惜此笋欲令成林更有佳者相与乃令人买大笋送与之盗者慙不取道䖍使置其门内而还常以捃拾自资同捃者争穟道䖍諌之不止悉以其所得与之争者愧恧后毎争輙云勿令居士知冬月无复衣戴颙闻而迎之为作衣服并与钱一万既还分身上衣及钱悉供诸兄弟子无衣者乡里年少相率受学道䖍常无食无以立学徒武康令孔欣之厚相资给受业者咸得有成太祖闻之遣使存问赐钱三万米二百斛悉以嫁娶孤兄子徴员外散骑侍郎不就累世事佛推父祖旧宅为寺至四月八日毎请像请像之日輙举家感恸焉道䖍年老菜食恒无经日之资而琴书为乐孜孜不倦太祖敕郡县令随时资给元嘉二十六年卒时年八十二子慧锋脩父业辟从事皆不就郭希林武昌武昌人也曽祖翻晋世髙尚不仕希林少守家业徴州主簿秀才卫参军并不就元嘉初吏部尚书王敬宏举王宏之为太子庶子希林为着作佐郎后又征员外散骑侍郎并不就十年卒时年四十七子䝉亦隐居不仕泰始中郢州刺史蔡兴宗辟为主簿不就雷次宗字仲伦豫章南昌人也少入庐山事沙门释慧逺笃志好学尤明三礼毛诗隐退不交世务本州辟从事员外散骑侍郎征并不就与子姪书以言所守曰夫生之脩短咸有定分定分之外不可以智力求但当于所禀之中顺而勿率耳吾少婴羸患事钟养疾为性好闲志栖物表故虽在童穉之年已懐逺迹之意暨于弱冠遂託业庐山逮事释和尚于时师友渊源务训𢎞道外慕等夷内懐悱发于是洗气神明玩心坟典勉志勤躬夜以继日爰有山水之好晤言之欢实足以通理辅性成夫亹亹之业乐以忘忧不知朝日之晏矣自游道餐风二十余载渊匠既倾良朋凋索续以衅逆违天备尝荼蓼畴昔诚愿顿尽一朝心虑荒散情意衰损故遂与汝曹归耕垄畔山居谷饮人理久絶日月不处忽复十年犬马之齿已踰知命崦嵫将廹前涂㡬何实逺想尚子五岳之举近谢居室琐琐之勤及今耄未至惛衰不及顿尚可厉志于所期纵心于所託栖诚来生之津梁専气莫年之摄飬玩嵗日于良辰偷余乐于将除在心所期尽于此矣汝等年各长成冠娶已毕脩惜衡泌吾复何忧但愿守全所志以保令终耳自今以徃家事大小一勿见闗子平之言可以为法元嘉十五年徴次宗至京师开馆于鸡笼山聚徒教授置生百余人㑹稽朱膺之颍川庾蔚之并以儒学监总诸生时国子学未立上留心蓺术使丹阳尹何尚之立𤣥学太子率更令何承天立史学司徒参军谢元立文学凡四学并建车驾数幸次宗学馆资给甚厚又除给事中不就久之还庐山公卿以下并设祖道二十五年诏曰前新除给事中雷次宗笃尚希古经行明脩自絶招命守志隐约宜加升引以旌退素可散骑侍郎后又徴诣京邑为筑室于钟山西巖下谓之招隐馆使为皇太子诸王讲丧服经次宗不入公门乃使自华林东门入延贤堂就业二十五年卒于钟山时年六十三太祖与江夏王义恭书道次宗亡义恭答曰雷次宗不救所疾甚可痛念其幽栖穷薮自賔圣朝克己复礼始终若一伏惟天慈𢎞被亦垂矜愍子肃之颇传其业官至豫章郡丞朱百年㑹稽山隂人也祖恺之晋右卫将军父涛扬州主簿百年少有髙情亲亡服阕携妻孔氏入㑹稽南山以伐樵採箬为业以樵箬置道头輙为行人所取明旦亦复如此人稍怪之积久方知是朱隐士所卖须者随其所堪多少留钱取樵箬而去或遇寒雪樵箬不售无以自资輙自榜船送妻还孔氏天晴复迎之有时出山隂为妻买缯綵三五尺好饮酒遇醉或失之颇能言理时为诗咏徃徃有髙胜之言郡命功曹州辟从事举秀才并不就隐迹避人唯与同县孔凯友善凯亦嗜酒相得輙酣对饮尽懽百年家素贫母以冬月亡衣并无絮自此不衣绵帛尝寒时就凯宿衣悉裌布饮酒醉眠凯以卧具覆之百年不觉也既觉引卧具去体谓凯曰绵定竒温因流涕悲恸凯亦为之伤感除太子舍人不就颜竣为东扬州发教饷百年谷五百斛不受时山隂又有寒人姚吟亦有髙趣为衣冠所重义阳王昶临州辟为文学从事不起竣饷吟米二百斛吟亦辞之百年孝建元年卒山中时年八十七蔡兴宗为㑹稽太守饷百年妻米百斛百年妻遣婢诣郡门奉辞固譲时人羙之以比梁鸿妻王素字休业琅邪临沂人也髙祖翘之晋光禄大夫素少有志行家贫母老初为庐陵国侍郎母忧去职服阕庐陵王绍为江州亲旧劝素脩宅旧居素不答乃轻身徃东阳隐居不仕颇营田园之资得以自立爱好文义不以人俗累懐世祖即位欲搜扬隐退下诏曰济世成务咸达隐㣲轨俗兴譲必表清节朕昧旦求善思惇薄风琅邪王素㑹稽朱百年并亷约贞逺与物无竞自足臯亩志在不移宜加褒引以光难进并可太子舍人大明中太宰江夏王义恭开府辟召辟素为仓曹属太宗泰始六年又召为太子中舍人并不就素既屡被征辟声誉甚髙山中有蚿虫声清长听之使人不厌而其形甚丑素乃为蚿赋以自况七年卒时年五十四时又有宋平刘睦之汝南州韶呉郡褚伯玉亦隐身求志睦之居交州除武平太守不拜韶字伯和黄门侍郎文孙也筑室湖孰之方山征员外散骑侍郎征北行参军不起伯玉居剡县瀑布山三十余载扬州辟议曹从事不就闗康之字伯愉河东杨人世居京口寓居南平昌少而笃学姿状丰伟下邳赵绎以文义见称康之与之友善特进颜延之见而知之晋陵顾悦之难王弼易义四十余条康之申王难顾逺有情理又为毛诗义经籍疑滞多所论释尝就沙门支僧纳学妙尽其能竟陵王义宣自京口迁镇江陵要康之同行距不应命元嘉中太祖闻康之有学义除武昌国中军将军蠲除租税江夏王义恭广陵王诞临南徐州辟为从事西曹并不就弃絶人事守志闲居弟双之为臧质车骑参军与质俱下至赭圻病卒瘗于水濵康之其春得疾困笃小差牵以迎丧因得虗劳病寝顿二十余年时有间日輙卧论文义世祖即位遣大使陆子眞廵行天下使反荐康之业履恒贞操朂清固行信闾党誉延邦邑栖志希古操不可渝宜加徴聘以洁风轨不见省太宗泰始初与平原明僧绍俱徴为通直郎又辞以疾顺帝昇明元年卒时年六十三史臣曰夫独徃之人皆禀偏介之性不能摧志屈道借誉期通若使値见信之主逢时来之运岂其放情江海取逸丘樊盖不得已而然故也且巖壑闲逺水石清华虽复崇门八袭髙城万雉莫不蓄壤开泉髣髴林泽故知松山桂渚非止素玩碧涧清潭翻成丽瞩挂冠东都夫何难之有哉宋书卷九十三卷九十三考证宋书卷九十三考证周续之传留爱崑卉诚着桃李崑当作昆谓昆虫也王𢎞之传为外祖徴士何淮所抚育淮一本作准当作凖陶潜传曽祖侃晋大司马按沈约所作陶渊明传以陶集考之多不合集中赠长沙公诗序有云昭穆既逺己为路人又为孟府君传有云君讳嘉娶大司马长沙公陶侃苐十女如果为从祖之子孙不得云昭穆既逺己之曽祖断不容直书其姓名然则渊明非长沙桓公之曽孙明矣又云自以曽祖晋世宰辅耻复屈身后代自髙祖王业渐隆不复肯仕所着文章皆题其年月义熙以前则书晋氏年号自永初以来惟云甲子而已攷陶诗俱不题年号惟祭程氏妹文称义熙三年宋髙祖受禅改元永初是为庚申嵗集中诗凡书甲子者八年庚子辛丑癸卯乙巳戊申己酉庚戍丙辰皆在永初之前庚子辛丑癸卯又在义熙之前永初以后除自祭文题丁卯而外无有书甲子者约之纪事失实大槩如此或言梁昭明太子误读渊明命子诗遂作渊明传以渊明为侃之曽孙不知宋书成于齐永明六年昭明特袭之而不改南史晋书成于唐初亦皆袭约之误者也农人告予以上春上春本集作春及晋书作暮春而穷苦荼毒家贫弊本集作少而穷苦毎以家弊南史作而穷居荼毒无家贫弊三字良独罔罔罔罔本集作内愧少年来好书本集作少好琴书南史少下无年字颍川韩元长宋王应麟困学纪闻云韩元长谓韩融韶子后汉有传又下文济北汜稚春谓汜毓晋书有传集云范稚春误今所刻陶集亦作汜稚春王素传尝就沙门支僧纳学南史学字下有算字宋书卷九十三考证宋书卷九十四钦定四库全书宋书卷九十四梁沈约撰列传第五十四恩倖夫君子小人类物之称蹈道则为君子违之则为小人屠钓卑事也版筑贱役也太公起为周师傅説去为殷相非论公侯之世鼎食之资明扬幽仄唯才是与逮于二汉兹道未革胡广累世农夫伯始致位公相黄宪牛医之子叔度名重京师且任子居朝咸有职业虽七叶珥貂见崇西汉而侍中身奉奏事又分掌御服东方朔为黄门侍郎执㦸殿下郡县掾史并出豪家负戈宿卫皆由世族非若晚代分为二涂者也汉末䘮乱魏武始基军中仓卒权立九品盖以论人才优劣非为世族髙卑因此相沿遂为成法自魏至晋莫之能改州都郡正以才品人而举世人才升降盖寡徒以冯借世资用相陵驾都正俗士斟酌时宜品目少多随事俯仰刘毅所云下品无髙门上品无贱族者也嵗月迁譌斯风渐笃凡厥衣冠莫非二品自此以还遂成卑庶周汉之道以智役愚台𨽻参差用成等级魏晋以来以贵役贱士庶之科较然有辨夫人君南面九重奥絶陪奉朝夕义隔卿士阶闼之任宜有司存既而恩以倖生信由恩固无可惮之姿有易亲之色孝建泰始主威独运官置百司权不外假而刑政纠杂理难徧通耳目所寄事归近习赏罚之要是谓国权出内王命由其掌握于是方涂结轨辐凑同奔人主谓其身卑位薄以为权不得重曽不知鼠慿社贵狐借虎威外无逼主之嫌内有専用之功势倾天下未之或悟挟朋树党政以贿成鈇钺创痏构于筵笫之曲服冕乗轩出乎言笑之下南金北毳来悉方艚素缣丹魄至皆兼两西京许史盖不足云晋朝王庾未或能比及太宗晩运虑经盛衰权幸之徒慴惮宗戚欲使幼主孤立永窃国权构造同异兴树祸隙帝弟宗王相继屠劋民忘宋徳虽非一涂寳祚夙倾实由于此呜唿汉书有恩泽侯表又有佞倖传今採其名列以为恩倖篇云戴法兴㑹稽山隂人也家贫父硕子贩纻为业法兴二兄延夀延兴并脩立延夀善书法兴好学山隂有陈载者家富有钱三千万乡人咸云戴硕子三儿敌陈载三千万钱法兴少卖葛于山隂市后为吏传署入为尚书仓部令史大将军彭城王义康于尚书中觅了了令史得法兴等五人以法兴为记室令史义康败仍为世祖征虏抚军记室掾上为江州仍补南中郎典籖上于巴口建义法兴与典籖戴明寳蔡闲俱转参军督护上即位并为南台侍御史同兼中书通事舍人法兴等専管内务权重当时孝建元年加建武将军南鲁郡太守觧舍人侍太子于东宫大明二年三典籖并以南下预密谋封法兴呉昌县男明寳湘乡县男闲髙昌县男食邑各三百户闲时已卒追加爵封法兴转员外散骑侍郎给事中太子旅贲中郎将太守如故世祖亲覧朝政不任大臣而腹心耳目不得无所委寄法兴颇知古今素见亲待虽出侍东宫而意任隆密鲁郡巢尚之人士之末元嘉中侍始兴王濬读书亦渉猎文史为上所知孝建初补东海国侍郎仍并中书通事舍人凡选授迁转诛赏大处分上皆与法兴尚之参懐内外诸杂事多委明寳上性严暴睚眦之间动至罪戮尚之毎临事觧释多得全免殿省甚頼之而法兴明寳大通人事多纳货贿凡所荐达言无不行天下辐凑门外成市家产并累千金明寳骄纵尤甚长子敬为扬州从事与上争买御物六宫尝出行敬盛服骑马于车左右驰骤去来上大怒赐敬死系明寳尚方寻被原释委任如初世祖崩前废帝即位法兴迁越骑校尉时太宰江夏王义恭録尚书事任同总已而法兴尚之执权日久威行内外义恭积相畏服至是慑惮尤甚废帝未亲万机凡诏勑施为悉决法兴之手尚书中事无大小専断之颜师伯义恭守空名而已废帝年已渐长凶志转成欲有所为法兴毎相禁制毎谓帝曰官所为如此欲作营阳耶帝意稍不能平所爱幸阉人华愿儿有盛宠赐与金帛无笇法兴常加裁减愿儿甚恨之帝常使愿儿出入市里察聴风謡而道路之言谓法兴为眞天子帝为赝天子愿儿因此告帝曰外间云宫中有两天子官是一人戴法兴是一人官在深宫中人物不相接法兴与太宰颜栁一体吸习徃来门客恒有数百内外士庶莫不畏服之法兴是孝武左右复久在宫闱今将他人作一家深恐此坐席非复官许帝遂发怒免法兴官遣还田里仍复徙付逺郡寻又于家赐死时年五十二法兴临死封闭库藏使家人谨録钥牡死一宿又杀其二子截法兴棺焚之籍没财物法兴能为文章颇行于世死后帝敕巢尚之曰吾纂承洪基君临万国推心勲旧着于遐迩不谓戴法兴恃遇负恩専作威福冒宪黩货号令自由积衅累愆遂至于此卿等忠勤在事吾乃具悉但道路之言异同纷纠非唯人情骇愕亦𤣥象违度委付之㫖良失本懐吾今自亲覧万机留心庶事卿等宜竭诚尽力以副所期尚之时为新安王子鸾抚军中兵参军淮陵太守乃觧舍人转为抚军咨议参军太守如故太宗泰始二年诏曰故越骑校尉呉昌县开国男戴法兴昔从孝武诚懃左右入定社稷预誓河山及出侍东储竭尽心力婴害凶悖朕甚愍之可追复削注还其封爵有司奏以法兴孙灵珍袭封又诏曰法兴小人専权豪恣虽虐主所害义由国讨不宜复贪人之封封爵可停太宗初复以尚之兼中书通事舍人南清河太守二年迁中书侍郎太守如故未拜改除前军将军太守如故侍太子于东宫晋安王子勋平后以军守管内封邵陵县男食邑四百户固辞不受转黄门侍郎出为新安太守病卒戴明寳南东海丹徒人也亦歴员外散骑侍郎给事中世祖世带南清河太守前废帝即阼权任悉归法兴而明寳轻矣以为宣威将军南东莞太守景和末増邑百户太宗初天下反叛军务烦扰以明寳旧人屡经戎事复委任之以前军将军事平迁宣威将军晋陵太守进爵为侯増邑四百户泰始三年坐参掌戎事多纳贿货削増封官爵系尚方寻被宥复为安陆太守加宁朔将军游击骁骑将军武陵内史宣城太守顺帝骠骑司马昇明初年老拜太中大夫病卒武陵国典书令董元嗣与法兴明寳等俱为世祖南中郎典籖元嘉三十年奉使还都值元凶弑立遣元嗣南还报上以徐湛之等反上时在巴口元嗣具言弑状上遣元嗣下都奉表于劭既而上举义兵劭责元嗣元嗣答曰始下未有反谋劭不信备加考掠不服遂死世祖事克追赠员外散骑侍郎使文士苏寳生为之诔焉大明中又有奚显度者南东海郯人也官至员外散骑侍郎世祖常使主领人功而苛虐无道动加捶扑暑雨寒雪不聴暂休人不堪命或有自经死者人役闻配显度如就刑戮时建康县考囚或用方材压頟及踝胫民间謡曰宁得建康压頟不能受奚度拍又相戏曰勿反顾付奚度其酷暴如此前废帝尝戏云显度刻虐为百姓所疾比当除之左右因倡诺即日宣㫖杀焉时人比之孙皓杀岑昬徐爰字长玉南琅邪开阳人也本名瑗后以与傅亮父同名改为爰初为晋琅邪王大司马府中典军从北征微密有意理为髙祖所知少帝在东宫入侍左右太祖初又见亲任歴治吏劳遂至殿中侍御史元嘉十二年转南台侍御史始兴王濬后军复侍太子于东宫迁员外散骑侍郎太祖毎出军行师常悬授兵略二十九年重遣王元謩等北伐配爰五百人随军向碻磝衔中㫖临时宣示世祖至新亭大将军江夏王义恭南奔爰时在殿内诳劭追义恭因得南走时世祖将即大位军府造次不晓朝章爰素谙其事既至莫不喜説以兼太常丞撰立仪注孝建初补尚书水部郎转为殿中郎兼右丞孝建三年索虏宼邉诏问羣臣防御之䇿爰议曰诏㫖虏犯邉塞水陆辽逺孤城危棘复不可置臣以戎虏猖狂狡焉滋广列卒拟候伺觇间隙不劳大举终莫永宁然连于千里费固巨万而中兴造创资储未积是以齐斧徘徊朔气稽扫今皇运洪休灵威遐慑蠢尔遗烬惧在诛剪思肆蜂虿以表有余虽不敢深入济沛或能草窃邉塞羽林鞭长太仓遥阻救援之日势不相及且当使縁邉诸戍练卒严城凡诸督统聚粮蓄田筹计资力足相抗拟小镇告警大督电赴坞壁邀断州郡犄角傥有自送可使匹马不反诏㫖胡骑倐忽抄㬥无渐出耕见虏野粒资㓂比及少年军实无拟江东根本不可俱竭宜立何方可以相赡臣以为方鎭所资寔宜且田且守若使坚壁而春垦辍耕清野而秋登莫拟私无生业公成虚罄逺引根本二三非宜救之之术唯在尽力防卫来必拒战去则邀蹑据险保隘易为首尾胡马既退则民丰廪实比及三载可以长驱诏㫖贼之所向本无前谋兵之所进亦无定所比嵗戎戍仓库多虚先事聚衆则消费粮粟敌至仓卒又无以相应臣以为推锋前讨大须资力据本应末不俟多衆今宼无倾国豕突列城势足脣齿飬卒得勇所任得才临事而惧应机无失岂烦空聚兵衆以待未然诏㫖戎狄贪婪唯利是䂓不挫凶图姦志嵗结臣以为不击则必侵掠侵掠不已则民失农桑农桑不収则王戍不立为立之方击之为要诏㫖若今邉地嵗惊公私失业经费困于遥输逺图决无遂事寝弊赞略逆应有方臣以为威虏之方在于积粟塞下若使邉民失业列鎭寡储非唯无以逺图亦不能制其侵抄今当使小戍制其始宼大镇赴其入境一被毒手便自吹韲鸟逝矣寻即眞迁左丞先是元嘉中使着作郎何承天草创国史世祖初又使奉朝请山谦之南台御史苏寳生踵成之六年又以爰领着作郎使终其业爰虽因前作而専为一家之书上表曰臣闻虞史炳圗原光被之羙夏载昭策先随山之勤天飞虽王徳所至终陟固有资田跃神宗始于俾乂上日兆于纳揆其在殷颂长发𤣥王受命作周寔唯雝伯考行之盛则振古之𢎞轨降逮二汉亦同兹义基帝剏乎丰郊绍祚本于昆邑魏以武命国志晋以宣启阳秋明黄初非更姓之本太始为造物之末又近代之令凖式逺之鸿规典谋缅邈纪传成凖善恶具书成败毕记然余分紫色滔天泯夏亲所芟夷而不序于始传渉圣卓绍烟起云腾非所诛灭而顕冠乎首述岂不以事先归之前录功偕着之后撰伏惟皇宋承金行之浇季钟经纶之屯极拥𤣥光以鳯翔秉神符而龙举劋定鲸鲵天人伫属晋禄数终上帝临宋便应奄膺纮㝢对越神工而恭服勤于三分让徳迈于不嗣其为巍巍荡荡赫赫明明歴观逖闻莫或斯等宜衣衔书改文登舟变号起元义熙为王业之始载序宣力为功臣之断其伪元簒窃同于新莽虽灵武克殄自详之晋録及犯命干纪受戮霸朝虽揖禅之前皆着之宋䇿国典体大方垂不朽请外详议伏须遵承于是内外博议太宰江夏王义恭等三十五人同爰议宜以义熙元年为断散骑常侍巴陵王休若尚书金部郎檀道鸾二人谓宜以元兴三年为始太学博士虞龢谓宜以开国为宋公元年诏曰项籍圣公编録二汉前史已有成列桓元传宜在宋典余如爰议七年爰迁㳺击将军其年世祖南廵权以本官兼尚书左丞车驾还宫罢明年又兼左丞着作兼如故世祖崩营景宁陵爰以本官兼将作大匠爰便僻善事人能得人主㣲㫖颇渉书传尤悉朝仪元嘉初便入侍左右预参顾问既长于附㑹又饰以典文故为太祖所任遇大明世委寄尤重朝廷大礼仪注非爰议不行虽复当时硕学所觧过人者既不敢立异议所言亦不见从世祖崩公除后晋安王子勋侍读博士咨爰宜习业与不爰荅居丧读丧礼习业何嫌少日始安王子眞博士又咨爰爰曰小功废业三年䘮何容读书其専断乖谬皆如此前废帝凶暴无道殿省旧人多见罪黜唯爰巧于将迎始终无迕诛羣公后以爰为黄门侍郎领射声校尉着作如故封呉平县子食邑五百户宠待隆密羣臣莫二帝毎出行常与沈庆之山隂公主同辇爰亦预焉太宗即位例削封以黄门侍郎改领长水校尉兼尚书左丞明年除太中大夫着作并如故爰秉权日久上昔在藩素所不説及景和世屈辱卑约爰礼敬甚简益衔之泰始三年诏曰夫事君无礼教道弗容讪上衒已人伦所弃大中大夫徐爰㧞迹厮猥推㡿饕逄遂官参时望门伍豪族迁位转荣莫非超荷而謟侧轻险与性自俱利口䜛妄自少及长奉公在事釐毫蔑闻初无愧满常有闚进先朝赏以刍辈之中粗有学觧故得渐䝉驱䇿出入两宫太初伪立尽心佞事义师已震方得南奔及孝武居统唯极谄谀附㑹承㫖専恣厥性致使治政苛纵兴造乖法损徳害民皆由此䜿景和悖险深相赞协茍取偷存罔顾节义任算设数取合人主㩻岖姦矫所志必从故歴事七朝白首全贵自以体含徳厚识鑑机先迷涂遂深罔知革悟朕拨乱反正勲济天下灵祗助顺羣逆必夷况爰恩飬而无输效遂内挟异心着于形迹阳愚杜口罔所陈闻惰事缓文庶申诡略当今朝列贤彦国无佞邪而秉心弗纯累蠧时政以其自告之辰用赐归老之职荣礼优崇宁非饕过不谓潜怨㡿外进竞不已勤言託意触遇斯发小人之情虽所先照犹许其当改未忍加法遂恃朕仁𢎞必永容贷昨因觞宴肆意讥毁谓制诏所为皆资傍説又宰辅无断朝要非才恃老与旧慢戾斯甚比邉难未静安衆以惠戎略是务政网从简故得使此小物乗寛自纵乃合投畀豺虎以清王猷但朽顇将尽不足穷法可特原罪徙付交州爰既行又诏曰八议缓罪旧在一条五刑所抵耆必加贷徐爰前后衅迹理无可申废弃海埵寔允国宪但蚤䝉朕识曲矜愚朽既经大宥思沾殊渥可特除广州统内郡有司奏以为宋隆太守除命既下爰已至交州値刺史张牧病卒土人孝长仁为乱悉诛北来流寓无或免者长仁素闻爰名以智计诳诱故得无患久之聴还仍除南康郡丞太宗崩还京都以爰为南济隂太守复除中散大夫元徽三年卒时年八十二阮佃夫㑹稽诸曁人也元嘉中出身为台小史太宗初出合选为主衣世祖召还左右补内监永光中太宗又请为世子师甚见信待景和末太宗被拘于殿内住在祕书省为帝所疑大祸将至惶惧计无所出佃夫与王道隆李道儿及帝左右琅邪淳于文祖谋共废立时直合将军栁光世亦与帝左右兰陵缪方盛丹阳周登之有密谋未知所奉登之与太宗有旧方盛等乃使登之结佃夫佃夫大説先是帝立皇后普暂彻诸王奄人太宗左右钱蓝生亦在其例事毕未被遣密使蓝生候帝虑事泄蓝生不欲自出帝动止輙以告淳于文祖令文祖报佃夫景和元年十一月二十九日晡时帝出幸华林园建安王休仁山阳王休祐山隂公主并侍侧太宗犹在祕书省不被召益忧惧佃夫以告外监典事东阳朱幼又告主衣呉兴夀寂之细铠主南彭城姜产之产之又语所领细铠将临淮王敬则幼又告中书舍人戴明寳并响应明寳幼欲取其曰向晓佃夫等劝取开鼓后幼豫约勒内外使钱蓝生密报建安王休仁等时帝欲南廵腹心直合将军宋越等其夕并听出外装束唯有队主樊僧整防华林合是栁光世乡人光世要之僧整即受命姜产之又要队副阳平聂庆及所领壮士㑹稽富灵符呉郡俞道龙丹阳宋逵之阳平田嗣并聚于庆省佃夫虑力少不济更欲招合夀寂之曰谋广或泄不烦多人时巫觋云后堂有鬼其夕帝于竹林堂前与巫共射之建安王休仁等山隂主并从帝素不説寂之见辄切齿寂之既与佃夫成谋又虑祸至抽刀前入姜产之随其后淳于文祖缪方盛周登之富灵符聂庆田嗣王敬则俞道龙宋逵之又继进休仁闻行声甚疾谓休祐曰事作矣相随奔景阳山帝见寂之至引弓射之不中乃走寂之追而殒之事定宣令宿卫曰湘东王受太后令除狂主今已平定太宗即位论功行赏夀寂之封应城县侯食邑千户姜产之汝南县侯佃夫建城县侯食邑八百户王道隆呉平县侯淳于文祖阳城县侯食邑各五百户李道儿新涂县侯缪方盛刘阳县侯周登之曲陵县侯食邑各四百户富灵符惠懐县子聂庆建阳县子田嗣将乐县子王敬则重安县子俞道隆荼陵县子宋逵之零陵县子食邑各三百户佃夫迁南台侍御史薛索皃渡淮为宼山阳太守程天祚又反佃夫与诸军讨之破索皃降天祚迁龙骧将军司徒参军率所领南助赭圻转太子歩兵校尉南鲁郡太守侍太子于东宫泰始四年以破薛索皃功増封二百户并前千户以本官兼游击将军假宁朔将军与辅国将军兼骁骑将军孟次阳与二卫参员直次阳字崇基平昌安丘人也太始初为山阳王休祐骠骑参军薛安都子道摽攻合肥次阳击破之以功封攸县子食邑三百户歴右军骠骑将军六年出为辅师将军兖州刺史戍淮隂立北兖州自此始也进号冠军将军元徽四年卒时佃夫王道隆杨运长并执权柄亚于人主巢戴大明之世方之蔑如也尝値正旦应合朔尚书奏迁元㑹佃夫曰元正庆㑹国之大礼何不迁合朔日邪其不稽古如此大通货贿凡事非重赂不行人有饷绢二百匹嫌少不荅书宅舍园池诸王邸第莫及妓女数十艺貌冠絶当时金玉锦绣之饰宫掖不逮也毎制一衣造一物京邑莫不法效焉于宅内开渎东出十许里塘岸整絜汎轻舟奏女乐中书舍人刘休尝诣之値佃夫出行中路相逢要休同反就席便命施设一时珍羞莫不毕备凡诸火剂并皆始熟如此者数十种佃夫尝作数十人馔以待賔客故造次便办类皆如此虽晋世王石不能过也泰始初军功既多爵秩无序佃夫仆从附𨽻皆受不次之位捉车人虎贲中郎傍马者员外郎朝士贵贱莫不自结而矜傲无所降意入其室者唯呉兴沈勃呉郡张澹数人而已泰豫元年除宁朔将军淮南太守迁骁骑将军寻加淮陵太守太宗晏驾后废帝即位佃夫权任转重兼中书通事舍人加给事中辅国将军余如故欲用张澹为武陵郡卫将军袁粲以下皆不同而佃夫称敕施行粲等不敢执元徽三年迁黄门侍郎领右军将军太守如故明年改领骁骑将军其年迁使持节督南豫州诸军事冠军将军南豫州刺史歴阳太守犹管内任以平建平王景素功増邑五百户时废帝猖狂好出游走始出宫犹整羽仪引队仗俄而弃部伍单骑与数人相随或出郊野或入市㕓内外莫不惧忧佃夫密与直合将军申伯宗歩兵校尉朱幼于天寳谋共废帝立安成王五年春帝欲徃江乗射雉帝毎北出常留队仗在乐逰苑前弃之而去佃夫欲称太后令唤队仗还闭城门分人守石头东府遣人执帝废之自为扬州刺史辅政与幼等已成谋㑹帝不成向江乗故其事不行于天寳因以其谋告帝帝乃收佃夫幼伯宗于光禄外部赐死佃夫幼罪止身其余无所问佃夫时年五十一幼泰始初为外监配张永诸军征讨有济办之能遂官渉二品为奉朝请南髙平太守封安浦县侯食邑二百户于天寳其先胡人预竹林堂功元徽中自陈功劳求加封爵乃封为鄂县子食邑二百户发佃夫之谋以为清河太守右军将军昇明元年出为山阳太守齐王以其反覆赐死寿寂之泰始初以军功増邑二百户为羽林监迁太子屯骑校尉寻加宁朔将军南太山太守多纳货贿请谒无穷有一不从切齿骂詈常云利刃在手何忧不办鞭尉吏斫逻将七年为有司所奏徙送越州行至豫章谋欲逃叛乃杀之姜产之泰始初以军功増邑二百户为晋平王休祐骠骑中兵参军龙骧将军南济隂太守三年北伐与虏战军败见杀追赠左军将军太守如故李道皃临淮人本为湘东王师稍至湘东国学官令太宗即位稍进至员外散骑侍郎淮陵太守泰始二年兼中书通事舍人转给事中四年病卒王道隆呉兴乌程人兄道迄渉学善书形貌又羙呉兴太守王韶之谓人曰有子弟如王道迄无所少始兴王濬以为世子师以书补中书令史道隆亦知书为主书书吏渐至主书世祖使传命失㫖遣出不聴复入六门太宗鎭彭城以补典籖署内监及即位为南台侍御史稍至员外散骑侍郎南兰陵太守泰始二年兼中书通事舍人以破晋陵功増邑百户并前六百户五年出侍东宫复兼中书通事舍人后废帝即位自太子翊军校尉迁右军将军太守兼舍人如故道隆为太宗所委过于佃夫和谨自保不妄毁伤人执权既久家产豊积豪丽虽不及佃夫而精整过之元徽二年太尉桂阳王休范奄至新亭佃夫留守殿内而道隆领羽林精兵向朱雀门时贼已至斻南道隆忽召鎭军将军刘勔于石头勔至命开斻道隆怒曰贼至但当急击宁可开斻自弱邪勔不敢复言催勔进战勔度斻便败贼乗胜迳进道隆弃衆走向台所乗马连耸跼不肯前遂为贼兵及见杀事平车驾临哭赠辅国将军益州刺史子法贞嗣齐受禅国除杨运长宣城懐安人初为宣城郡吏太守范曅觧吏名素善射太宗初为皇子出运长为射师性谨悫为太宗所委信及即位亲遇甚厚与佃夫道隆李道儿等并执权要稍至员外散骑侍郎南平昌太守泰始七年出侍东宫后废帝即位与佃夫俱兼通事舍人加龙骧将军转给事中以平桂阳王休范功封南城县子食邑八百户元徽三年自安成王车骑中兵参军迁后军将军兼舍人如故运长质木廉正治身甚清不事园宅不受饷遗而凡鄙无识知唯与寒人潘智徐文盛厚善动止施为必与二人量议文盛为奉朝请预平桂阳王休范封广晋县男食邑四百户顺帝即位出运长为宁朔将军宣城太守寻去郡还家沈攸之反运长有异志齐王遣骠骑司马崔文仲讨诛之史臣曰竭忠尽节士子恒图随方致用明君盛典旧非本旧因新以成旧者也狎非先狎因疎以成狎者也而任隔疎情殊涂一致权归近狎异世同规虽复汉髙之简易光武之谨厚犹丰沛多顕白水先华况世祖之泥滞鄙近太宗之拘挛爱习欲不纷惑床笫岂可得哉宋书卷九十四卷九十四考证宋书卷九十四考证徐爰传项籍圣公编録二汉前史已有成列列当作例宋书卷九十四考证宋书卷九十五钦定四库全书宋书卷九十五梁沈约撰列传第五十五索虏索头虏姓託䟦氏其先汉将李陵后也陵降匃奴有数百千种各立名号索头亦其一也晋初索头种有部落数万家在云中惠帝末并州刺史嬴公司马腾于晋阳为匈奴所围索头单于猗駞遣军助腾懐帝永嘉三年駞弟卢率部落自云中入鴈门就并州刺史刘琨求楼烦等五县琨不能制且欲倚卢为援乃上言卢兄駞有救腾之功旧勲宜録请移五县民于新兴以其地处之琨又表封卢为代郡公愍帝初又进卢为代王増食常山郡其后卢国内大乱卢死子又幼弱部落分散卢孙什翼鞬勇壮衆复附之号上洛公北有沙漠南据隂山衆数十万其后为苻坚所破执还长安后聴北归鞬死子开字渉珪代立先是鲜卑慕容垂僭号中山晋孝武太元二十一年垂死开率十万骑围中山明年四月尅之遂王有中州自称曰魏号年天赐九年治代郡桑干县之平城立学官置尚书曹开颇有学问晓天文其俗以四月祠天六月末率大衆至隂山谓之却霜隂山去平城六百里深逺饶树木霜雪未尝释葢欲以暖气却寒也死则潜埋无坟垄处所至于𦵏送皆虗设棺柩立冢椁生时车马器用皆烧之以送亡者开暴虐好杀民不堪命先是有神巫诫开当有暴祸唯诛清河杀万民乃可以免开乃灭清河一郡常手自杀人欲令其数满万或乗小辇手自执劔击檐辇人脑一人死一人代毎一行死者数十夜恒变易寑处人莫得知唯爱妾名万人知其处万人与开子清河王私通虑事觉欲杀开令万人为内应夜伺开独处杀之开临死曰清河万人之言乃汝等也是嵗安帝义熙五年开次子齐王嗣字木末执清河王对之号哭曰人生所重者父云何反逆逼令自杀嗣代立谥开道武皇帝十三年髙祖西伐长安嗣先娶姚兴女乃遣十万骑屯结河北以救之大为髙祖所破事在朱超石等传于是遣使求和自是使命嵗通髙祖遣殿中将军沈范索季孙报使反命已至河未济嗣闻髙祖崩问追报范等絶和亲太祖即位方遣范等归永初三年十月嗣自率衆至方城遣郑兵将军扬州刺史山阳公达奚斤呉兵将军广州刺史苍梧公公孙表尚书滑稽领歩骑二万余人于滑台西南东燕县界石济南渡辎重弱累自随滑台戍主宁逺将军东郡太守王景度驰告冠军将军司州刺史毛徳祖戍虎牢遣司马翟广率参军龎谘上党太守刘谈之等歩骑三千拒之军次卷县土楼虏徙营滑台城东二里造攻具日徃胁城徳祖以滑台戍人少使翟广募军中壮士遣宁逺将军刘芳之率领助景度守芳之将八十余人突得入城徳祖又遣讨虏将军𢎞农太守窦应明领五百人建武将军窦覇领二百五十人并以水军相继发咸受翟广节度初亡命司马楚之等常藏窜陈留郡界虏既南渡驰相要结驱扇壃场大为民患徳祖遣长社令王法政率五百人据邵陵将刘怜领二百骑至雍丘以防之楚之于白马县袭怜为怜所破㑹台送军资至怜徃迎之而酸枣民王玉知怜南驰以告虏虏将滑稽领千乗袭仓垣兵吏悉踰城散走陈留太守严慢为虏所获虏即用王玉为陈留太守给兵守仓垣十一月虏悉力攻滑台城城东北崩壊王景度出奔景度司马阳瓒坚守不动衆溃抗节不降为虏所杀窦应明击虏辎重于石济破之杀贼五百余人斩其戍主连内头张索儿等应明自石济赴滑台闻城已没遂进屯尹卯窦覇驰就翟广虏既尅滑䑓并力向广等力不敌引退转闘而前二日一夜裁行十许里虏歩军续至广等矢尽力竭大败广覇谈之等各单身迸还虏乗胜遂至虎牢徳祖出歩骑欲击之虏退屯土楼又退还滑台长安魏昌蓝田三县民居在虎牢下徳祖皆使入城虏别遣黑矟公率三千人至河阳欲南渡取金墉徳祖遣振威将军河隂令窦晃五百人戍小垒缑氏令王瑜四百人据监仓巩令臣琛五百人固小平参军督护张季五百人屯牛兰又遣将领马队与洛阳令杨毅合二百骑縁河上下随机赴接十二月虏置守于洛川小垒徳祖遣翟广驰徃击之虏退走广安立守防修治城坞复还虎牢豫州刺史刘粹遣治中髙道瑾领歩骑五百据项又遣司马徐琼继之台遣将辅伯遣姚珍杜坦梁灵宰等水歩诸军续进徐州刺史王仲徳率军次湖陆黑矟公遣长史将千人逼窦晃杨毅晃等逆击禽之生获二百人其后郑兵将军五千骑掩袭晃等黒矟渡与并力四面攻垒晃等力少衆散晃毅皆被重创虏将安平公鹅青二军七千人南渡于碻磝东下至泗渎口去尹卯百许里兖州刺史徐琰委军镇走于是太山诸郡并失守郑兵与公孙表及宋兵将军交州刺史交阯侯普㡬万五千骑复向虎牢于城东南五里结营分歩骑自成臯开向虎牢外郭西门徳祖逆击杀伤百余人虏退还保营镇北将军檀道济率水军北救车骑将军庐陵王义眞遣龙骧将军沈叔狸三千人就豫州刺史刘粹量宜赴援少帝景平元年正月郑兵分军向洛攻小垒小垒守将窦晃拒战陷没河南太守王涓之弃金墉出奔自虏分军向洛徳祖毎战辄破之嗣自率大衆至邺郑兵既尅金墉复还虎牢徳祖于城内穴城入七丈二道出城外又分作六道出虏阵后募敢死之士四百人参军范道基率二百人为前驱参军郭王符刘规等以二百人为后系出贼围外掩袭其后虏阵扰乱斩首数百级焚烧攻具虏虽退散随复更合虏又遣楚兵将军徐州刺史安平公渉归幡能健越兵将军青州刺史临菑侯薛道千陈兵将军淮州刺史夀张子张模东击青州所向城邑皆奔走冠军将军青州刺史竺夔镇东阳城闻虏将至歛衆固守龙骧将军济南太守垣苖率二府郡文武奔就䕫䕫与将士盟誓居民不入城者使移就山阻烧除禾稼令虏至无所资虏衆向青州前后济河凡六万骑三月三万骑前追胁城内文武一千五百人而半是𦍑蛮流杂人情骇惧竺䕫夜遣司马车宗领五百人出城掩击虏衆披退闲二日虏歩骑悉至绕城四围列阵十余里至晡退还安水结营去城二十里大治攻具日衆分歩骑常来逼城䕫夜使殿中将军竺宗之参军贾元龙等领百人于杨水口两岸设伏虏将阿伏斤领三百人晨渡水两岸伏发虏骑四迸杀伤数十人枭阿伏斤首虏又进营水南去城西北四里嗣自邺遣兵益虎牢増围急攻郑兵于虎牢率歩骑三千攻颍川太守李元徳于许昌车骑将军王元谟领千人助元徳守与元徳俱散败虏即用颍川人庾龙为颖川太守领骑五百并发民丁以戍城徳祖出军击公孙表大战从朝至晡杀虏数百㑹郑兵军从许昌还合围徳祖大败失甲士千余人退还固城嗣又于邺遣万余人从白沙口过河于濮阳城南寒泉筑垒朝议以项城去虏不逺非轻军所抗使刘粹召髙道瑾还夀阳若沈叔狸已追亦且追粹以虏攻虎牢未复南向若便摄军舍项城则淮西诸郡无所慿依沈叔狸已顿肥口又不宜便退时李元徳率散卒二百人至项刘粹便助髙道瑾戍请宥其奔败之罪朝议并许之檀道济至彭城以青司二州并急而所领不多不足分赴青州道近竺䕫兵弱先救青州竺䕫遣人出城作东西南堑虏于城北三百余歩凿长围䕫遣参军闾茂等领善射五十人依墻射虏虏骑数百驰来围墻墻内纳射固墻死战虏下焉歩进短兵接城上弓弩俱发虏乃披散虏遂塡外堑引髙楼四所虾蟇车二十乗置长围内䕫先凿城北作三地道令通外堑复凿里堑内去城二丈作子堑遣三百余人出地道欲烧虏攻具时回风转爓火不得燃虏兵矢横下士卒多伤歛衆还入虏塡三堑尽平唯余子堑虾蟇车所不及虏以橦攻城䕫募人力于城上系大磨石堆之又出于子堑中用大麻絙张骨骨攻车近城从地道中多人力挽令折虏复于城南掘长围进攻逾急䕫能持重垣苖有胆干故能坚守移时然被攻日久城转毁壊战士多死伤余衆困乏旦暮且陷檀道济王仲徳兼行赴之刘粹遣李元徳袭许昌庾龙奔迸将宋晃追蹑斩龙首元徳因苖绥抚并上租粮虏悦勃大肥率三千余骑破髙平郡所统髙平方与任城金乡亢父等五县杀畧二千余家杀其男子驱虏女弱兖州刺史郑顺之戍湖陆以兵卒不敢出冠军将军申宣戍彭城去髙平二百余里惧虏至移郭外居民并诸营署悉入小城嗣又遣并州刺史伊楼㧞助郑兵攻虎牢塡塞两堑徳祖随方抗拒颇杀虏而将士稍零落四月壬申虏闻道济将至焚烧器械弃青州走竺䕫上言东阳城被攻毁壊不可守移鎭长广之不期城下以固守以功进号前将军封建陵县男食邑四百戸䕫字祖季东莞人也官至金紫光禄大夫嗣率大衆至虎牢停三日自督攻城不能下回军向洛阳留三千人益郑兵停洛数日渡河北归虏安平公等诸军从青州退还迳趋滑台檀道济王仲徳歩军乏粮追虏不及道济于泰山分遣仲徳向尹卯道济停军湖陆仲徳未至尹卯闻虏已逺还就道济共装治水军虏安平公诸军就滑台西就郑兵共攻虎牢被围二百日无日不战徳祖劲兵战死殆尽而虏増兵转多虏撞外城徳祖于内更筑三重仍旧为四贼撞三城已毁共保一城昼夜相拒将士眼皆生创死者大半徳祖恩徳素结衆无离心徳祖昔在北与虏将公孙表有旧表有权畧徳祖患之乃与交通音问宻遣人説郑兵云表与之连谋每益表书辄多所治定表以书示郑兵郑兵倍疑之言于嗣诛表虏衆盛檀道济诸救军并不敢进刘粹据项城沈狸屯髙桥二十一日虏作地道偷城内井井深四十丈山势峻峭不可得防至其月二十三日人马渴乏饥疫体皆干燥被创者不复出血虏因急攻遂尅虎牢自徳祖及翟广窦覇凡诸将佐及郡守在城内者皆见囚执唯上党太守刘谈之参军范道基将二百人突围南还城将溃将士欲扶徳祖出奔徳祖曰我与此城并命义不使此城亡而身在也嗣重其固守之节勒衆军生致之故得不死司空徐羡之尚书傅亮领军将军谢晦表曰去年逆虏纵肆陵暴河南司州刺史臣徳祖竭诚尽力抗对强宼孤城独守将渉朞年救师淹缓举城沦没圣懐垂悼逺近嗟伤陛下殷忧谅闇委政自下臣等谋猷浅蔽託付无成遂令致节之臣抱忠倾覆将士殱辱王畧亏挫上坠先规下贻国耻稽之朝典无所辞责虽有司挠笔未加凖绳岂宜尸禄昧安殊宠乞䝉屏固以申国法不许徳祖荣阳南武阳人也晋末自乡里南归初为冠军参军辅国将军道规为荆州徳祖为之将佐复为髙祖太尉参军髙祖北伐以为王鎭恶龙骧司马加建武将军为镇恶前锋斩贼宁朔将军赵元石于栢谷破𢎞农太守尹雅于梨城又破贼大帅姚难于泾水斩其鎭北将军姚强镇恶尅立大功葢徳祖之力也长安平定以为龙骧将军扶风太守仍迁秦州刺史将军如故时佛佛虏为宼复以徳祖为王镇恶征虏司马寻复为桂阳公义眞安西参军南安太守将军如故复徙冯翊太守髙祖东还以徳祖督司州之河东平阳二郡诸军辅国将军河东太守代并州刺史刘遵考戍蒲坂长安不守合部曲还彭城除世子中兵参军将军如故又除督司州之河东平阳河北雍州之京兆豫州之颕川兖州之陈留九郡军事荥阳太守将军如故又加京兆太守髙祖践祚进号冠军论前后功封观阳县男食邑四百户又除督司雍并三州豫州之颍川兖州之陈留诸军事司州刺史将军如故太祖元嘉六年死于虏中时年六十五世祖大明元年以徳祖弟子熙祚第二息诩之绍徳祖封虏既尅虎牢留兵居守余衆悉北归少帝曰故宁逺司马濮阳太守阳瓒滑台之逼厉诚固守投命均节在危无挠古之忠烈无以加之可追赠给事中并存䘏遗孤以慰存亡尚书令傅亮议瓒家在彭城宜即以入台绢一百匹粟三百斛赐给文士颜延之为诔焉龙骧将军兖州刺史徐琰东阳太守王景度并坐失守钳髠居作琰五嵗景度四嵗时宣威将军颍川太守李元徳戍许昌仍除荥阳太守督二郡军事其年十一月虏遣军并招集亡命攻逼许昌城以士人刘逺为荥阳太守李元徳欲出战兵仗少至夜悉排女墙散溃元徳复奔还项城虏又围汝阳太守王公度将十余骑突围奔项城虏又破邵陵县残害二千余家尽杀其男丁驱畧妇女一万二千口刘粹遣将姚耸夫率军助守项城又遣司马徐琼五百人继之虏掘破许昌城又毁壊钟离城以立疆界而还嗣死谥曰明元皇帝子焘字佛貍代立母杜氏冀州人入其宫内生焘焘年十五六不为嗣所知遇之如仆𨽻嗣初立慕容氏女为后又娶姚兴女并无子故焘得立壮健有筋力勇于战闘忍虐好杀夷宋畏之攻城临敌皆亲贯甲冑元嘉五年使大将吐伐斤西伐长安生禽赫连昌中山王安定封昌为公以妹妻之昌弟赫连定在陇上吐伐斤乗胜以骑三万讨定定设伏于陇山弹筝谷破之斩吐伐斤尽坑其衆定率衆东还后尅长安焘又自攻不尅乃分军戍大城而还焘常使昌侍左右常共单马逐鹿深入山涧昌素有勇名诸将咸谓昌不可亲焘曰天命有在亦何所惧亲遇如初复攻长安尅之定西走为吐谷浑慕璝所禽赫连氏有名卫臣者种落在朔方塞外部落千余户朔方以西西至上郡东西千余里汉世徙谪民居之土地良沃苻坚时卫臣入塞寄田春来秋去坚云中䕶军贾雍掠其田者获生口马牛羊坚悉以还之卫臣感恩遂称臣入居塞内其后渐强盛卫臣死子佛佛骁勐有谋算逺近杂种皆附之姚兴与相抗兴覆军丧衆前后非一闗中为之伤残髙祖入长安佛佛震慑不敢动髙祖东还即入宼北地安西将军义眞之归也佛佛遣子昌破之青泥俘囚诸将帅遂有闗中自称尊号号年曰眞兴元年京兆人韦元隐居飬志有髙名姚兴备礼徴不起髙祖辟为相国掾宋台通直郎又并不就佛佛召为太子庶子元应命佛佛大怒曰姚兴及刘公相征召并不起我有命即至当以我殊类不可理其故耶杀之元嘉二年佛佛死昌立至是为焘所兼焘西定陇右东灭黄龙海东诸国并遣朝贡太祖践祚更有志北畧七年三月诏曰河南中国多湮没非所遗黎荼炭毎用矜懐今民和年丰方隅无事宜时经理以固壃场可简甲卒五万给右将军到彦之统安北将军王仲徳兖州刺史竺灵秀舟师入河骁骑将军叚宏精骑八千直指虎牢豫州刺史刘徳武劲勇一万以相犄角后将军长沙王义欣可权假节率见力三万监征讨诸军事便速备办月内悉发先遣殿中将军田竒衔命告焘河南旧是宋土中为彼所侵今当修复旧境不闗河北焘大怒谓竒曰我生头髪未燥便闻河南是我家地此岂可得河南必进军今权当歛戍相避须冬行地浄河冰合自更取之后将军长沙王义欣出鎭彭城总统羣帅告司兖二州曰夫王者之兵以义徳相济非徒壃理土地恢广经畧将以大庇苍生保全黎庶是以䝉践霜雪踰歴险难匡国宁民肃清四表昔我髙祖武皇帝诞膺明命爰造区夏内夷簒逆外宁㓂乱灵武纷纭雷动风举响轶龙堆声浮云朔陵天振地㧞山荡海于是华域肃清讴歌允集王纲帝典焕哉惟文太和烟煴流泽洋溢中叶谅闇委政冢宰黠虏乘衅侵侮上国遂令司兖良民复蹈非所周郑遗黎重隔王化圣皇践祚重光开朗明哲柔逺以隆中兴遐夷慕义云腾波涌方将蹈徳履信被艺袭文増修业统作规于后勤施洽于三方恵和雍于北狄夫飬鱼者除其猵獭育禽者去其豺狼故智士研其虑勇夫厉其节嘉谋动苍天精气贯辰纬莫府忝任禀承庙算剪爪明衣誓不顾命提呉楚之劲卒总八州之鋭士红旗绛天素甲夺日虎歩中原龙超河渚兴云散雨慰大旱之思弔民伐罪积后已之情师以顺动何征而不克况乎遵飬耆昧绥复境土而已哉昔淮泗初开狡徒纵逸王旅入闗羣竖飊扇襄邑之战素旗授首半城之役伏尸蔽野支觧体分羽翼摧挫加以构难西虏结怨黄龙控弦熸灭首尾逼畏蜂屯蚁聚假息旦夕岂复能超蹈长河以当堂堂之陈哉夫顺从贵速归徳恶晩赏褒先附威加后服是以秦赵覉旅披榛委诚施绂乗轩剖符州郡慕容姚泓恃强作祸提挈万里卒婴鈇钺皆目前之诚验徃世之所知也圣上明发爱恤以道懐二州士民若能审决安危翻然革面率其支党归投军门者当表言天台随才叙用如其迷心不悛窜首巢穴长围既周临冲四至虽欲壶浆厥篚其可得乎幸加三思详择利害彦之进军虏悉歛河南一戍归河北太祖以前征虏司马南广平太守尹沖为督司雍并三州豫州之颕川兖州之陈留二郡诸军事奋威将军司州刺史戍虎牢十一月虏大衆南渡河彦之败退洛阳滑台虎牢诸城并为虏所没尹沖及司马荥阳太守崔模抗节不降投堑死沖字子顺天水冀人也先为姚兴吏部郎与兴子广平公弼结党欲倾兴太子泓泓立沖与弟宏俱逃叛南归至是追赠前将军太祖与江夏王义㳟书曰尹沖诚节志槩继踪古烈以为伤惋不能已已上以滑台战守弥时遂至陷没乃作诗曰逆虏乱壃场邉将婴宼仇坚城効贞节攻战无蹔休覆沈不可拾离机难复收势谢归涂单于焉见幽囚烈烈制邑守舍命蹈前修忠臣表年暮贞柯见严秋楚庄投袂起终然报强仇去病辞髙馆卒获舒国忧戎事谅未殄民患焉得瘳抚劔懐感激志气若云浮愿想凌扶揺弭斾拂中州爪牙申威灵帷幄骋良筹华裔混殊风率土浃王猷惆怅惧迁逝北顾涕交流其后焘又遣使通好并求婚姻太祖毎依违之十七年焘号太平眞君元年十九年虏鎭东将军武昌王宜勒库莫提移书益梁二州徃伐仇池侵其附属而移书越诣徐州曰我大魏之兴徳配二仪与造化并立夏殷以前功业尚矣周秦以来赫赫堂堂垂耀先代逮我烈祖重之圣明应运龙飞廓清燕赵圣朝承王业之资奋神武之畧逺定三秦西及葱岭东平辽碣海隅服从北暨钟山万国纳贡威风所扇想彼朝野备闻威徳往者刘石苻姚递据三郡司马琅邪保守扬越绵绵连连绵歴年纪数穷运改宋氏受终仍晋之旧逺通聘享故我朝廷觧甲息心东南之略是为不欲违先故之大信也而彼方君臣苞蔵祸心屡为邉宼去庚午年密结赫连侵我牢洛致师徒丧败举军囚俘我朝廷仁𢎞不穷人之非不遂人之过与彼交和前好无改昔南秦王杨元识达天运于大化未及之前度越赫连逺归忠款元既即世弟难当忠节愈固上请纳女连㛰宸极任土贡珍自比内郡汉南白雉登爼御羞朝廷嘉之授以専征之任不图彼朝计壃场之小疵不相闗移窃兴师旅亡我宾属难当将其妻子及其同义告败阙下圣朝怃然顾谓羣臣曰彼之违信背和与牢洛为三一之为甚其可再乎是若可忍孰不可忍是以分命吾等磬声之臣助难当报复使持节侍中都督雍秦二州诸军事安西将军建兴公吐奚爱弼率南秦王杨难当自祁山南出直冲建安令南秦自遣信臣招集旧户使持节侍中都督雍梁益三州诸军事安西将军启开府仪同三司淮隂公皮豹子员外散骑常侍平南将军南益州刺史建徳公库拔阿浴河引出斜谷阨白马之险散骑常侍安南将军雍州刺史南平公娥后延出自骆谷直截汉水冠军将军南蛮校尉荆州刺史建平公宗睒使持节员外散骑常侍冠军将军梁州刺史顺阳公刘买徳平逺将军永安侯若干内亦干出自子午东袭梁汉使持节侍中都督荆梁南雝三州诸军事领䕶南蛮校尉征南大将军开府仪同三司荆州刺史故晋谯王司马文思宁逺将军荆州刺史襄阳公鲁轨南趋荆州使持节都督洛豫州及河内诸军事鎭南大将军开府仪同三司淮南王直勒它大翰为其后继使持节侍中都督梁益宁三州诸军事领护西戎校尉鎭西大将军开府仪同三司扬州刺史晋琅邪王司马楚之南趣夀春使持节侍中都督扬豫兖徐四州诸军事征南将军徐兖二州刺史东安公刁雝东趣广陵南至京口使持节侍中都督青兖徐三州诸军事征东将军青徐二州刺史东海公故晋元显子司马天助直趣济南十道并进连营五千歩骑百万隐隐桓桓以此屠城何城不溃以此奋击何坚不摧召陵践土区区齐晋尚能克胜强楚以致一匡况大魏以沙漠之突骑兼咸夏之劲卒哉若衆军就临将令南海北汎江湖南溢髙岸垫为浦泽深谷积为丘陵晋余黎民将云集雾聚仇池之师㩻䧢山谷之中何能自固彼之所谓肆忿于目前之小得以至于败亡之大失也昔信陵君济穷鸠之危义士归之故我朝廷欲救难当投命之诚为此举动既而爱惜前好犹复沈吟多杀生生在之一亡十仁者之所不为吾等别爱后自驰檄相譬书若摄兵还反复南秦之国则诸军同罢好睦如初若距我义言狠愎遂徃败国亡身必成噬脐之悔望所列上彼朝惠以报告徐州答移曰知以杨难当投命告败比之穷鸠欲动衆以相存拯救危恤难有国者之所用心虽然移书之言亦已过矣何者杨氏先世以来受晋爵号修职守藩为我西服十载之中再造逆乱号年建义猖狂妄作为臣不忠宜加诛讨又知难当称臣彼国宜是顾畏首尾两属求全果是纯臣服事于魏何宜与人和亲而听臣下纵逸昔景平之末国祚中㣲彼乗我内难侵我司兖是以七年治兵义在经畧三帅渉河秋毫不犯但崇此信誓不负约言耳彼伺我军仍相掩袭俘我甲士翦我邉民是彼有两曲我有二直也司马楚文思亡命窜伏鲁轨刁雍实为虿尾而拥其逋逃开其壃场元显无子焉得天助谬称假託何足以云又讥窃兴师旅不相闗移若如来言又非所受黄龙国王受我正朔且渠茂䖍父子归款彼皆残灭俘馘岂有先言况仇池奉晋十世事宋三叶九伐所加何伤于彼仆闻师曲为老义作乱雄言贵称情不在夸大移书本诣梁益而谬来鄙府大人不逺幸无过谈二十年焘以国授其太子下书曰朕承祖宗重光之绪思阐洪基恢隆万世自经营天下平暴除逆扫清不顺武功既昭而文敎未阐非所以崇太平之治也今者域内安逸百姓富昌军国异容宜定制度为万世之法夫隂阳有徃复四时有代序授子任贤安全相附所以休息疲劳式固长久成其禄福古今不易之典也诸朕功臣懃劳日久皆当致仕归第雍容髙爵颐神飬夀朝请随时飨宴朕前论道陈谋而已不须复亲有司苦剧之职其令皇太子嗣理万机总统百揆更举贤良以被列职皆取后进明能广启选才之路择人授任而黜陟之故孔子曰后生可畏焉知来者之不如今主者明为科制宣勅施行于是王公以下上书太子皆称臣首尾与表同唯用白纸为异是嵗焘伐芮芮虏大败而还死者十六七不听死家发哀犯者诛之二十三年虏安南平南府又移书兖州以南国侨置州不依城土多滥北境名号又欲逰猎具区兖州答移曰夫皇极肇建实膺神明之符生民初载实禀沖和之气故司牧之功宣于上代仁义之道兴自诸华在昔有晋混一区宇九译承风遐戎向附永嘉失御天纲圯裂石容苻姚逓乗非据或栖息赵魏或保聚邠岐我皇宋属当归厯受终晋代北临河济西尽咸汧弔民伐罪流泽五都魏尔时祗徳悔祸思用和辑交通使命以祈天衷来移所谓分疆画境其志久定者也俄而不恒其信虞我国忧侵牢及洛至于清济徃嵗入河且欲绥理旧城是以顿兵南澨秋毫无犯军师不能奉遵庙算保有成功回斾之日重失司兖来移云不因土立州招引亡命夫古有分土而无分民徳之休明四方繦负昔周道方隆灵台初构民之附化八十万家彼不思弘善政而恐人之弃己纵威肆虐老弱无遗详观今古畧聴舆诵未有穷凶以延期安忍而懐衆者也若必宜因土立州则彼立徐扬岂有其地徃年贵主献书云强者为雄斯则弃徳任力逆行倒施有一于此何以能振复加欲游猎具区观化南国今治道方融逺人必至开馆饰邸则有司存来嵗元辰天人协庆鸾旗省方东廵稽岭若欲邀恩宜赴兹㑹懐徳贵蚤无或后期又称驰猎积年野无飞伏此邦觧网舍前矜蜫育鷇七泽八薮禽兽丰硕虞侯蒐算义非所恡三代肆觐其典虽缺唿韩入汉厥仪犹全馈饩之秋毎存丰厚先是虏中謡言灭虏者呉也焘甚恶之二十三年北地泸水人葢呉年二十九于杏城天台举兵反虏诸戎夷普并响应有衆十余万焘闻呉反恶其名累遣军击之辄败呉上表归顺曰自灵祚南迁祸纒神土二京失统豹狼纵毒苍元蹈犬噬之悲旧都哀荼蓼之痛臣以庸鄙杖义因机乗寇虏天亡之期借二州思奋之愤故创迹天台爰暨咸雍义风一鼓率土响同威声既张士卒効勇师不崇朝羣狡震裂殄逆鳞于函闗扫凶迹于秦土非仰协宋灵俯允羣愿焉能若斯者哉今平城遗虐连兵大坛东西狼顾威形莫接长安孤危河洛不戍平阳二㜸世连土宇拥率部落控弦五万东屯潼塞任质军门私署安西将军常山白广平练甲髙平进师汧陇北漠护军结驷连骑提戈载驱胡兰洛生等部曲数千拟击伪鎭阖境颙颙仰望皇泽伏愿陛下给一旅之衆北临河陜赐臣威仪兼给戎械进可以厌捍凶宼覆其巢窟退可以宣国威武鎭御旧京使中都有鸣鸾之响荒余懐来苏之徳谨遣使人赵绾驰表丹诚焘遣军屡败乃自率大衆攻之呉又上表曰臣闻天无二日地无二主昔中都失统九域分崩羣凶丘列于天邑飞鸮鸱目于四海先皇慈懐内发愍及戎荒翦伪羗于长安雪黎民之荼炭政敎既被民始宁苏天未忘难祸乱仍起猃狁侏张侵暴中国使长安为豺狼之墟邺洛为蜂蛇之薮纵毒生民虐流兆庶士女能言莫不叹愤倾首东望仰希拯接咸同旱苖之待天泽赤子之望慈亲臣仰恩天时以义伐暴辄东西结连南北树党五州同盟迭相要契仰冯威灵千里云集冀廓除榛莽以待王师义夫始臻莫不瓦觧虏主二月四日倾资倒库与臣连营接刃交锋无日不战获贼过半伏尸蔽野伏愿特遣偏师赐垂拯接若天威既震足使姦虏溃亡遗民小大咸䝉生造太祖诏曰北地葢呉起衆秦川华戎响附奋其义勇频烦克㨗屡遣表疏逺効忠款志枭逆虏以立勲绩宜加爵号襃奨乃诚可以为使持节都督闗陇诸军事安西将军雝州刺史北地郡公使雍梁遣军界上以相援接焘攻呉大小数十战不能尅太祖遣使送雍秦二州所统郡及金紫以下诸将印合一百二十一纽与呉使随宜假授屠各反叛呉自攻之为流矢所中死呉弟吾生率余衆入木面山皆寻破散其年太原民颜白鹿私行入荒为虏所録相州刺史欲杀之白鹿诈云青州刺史杜骥使其归诚相州刺史送白鹿至桑干焘喜曰我外家也使其司徒崔浩作书与骥使司徒祭酒王琦赍书随白鹿南归遣从弟髙梁王以重军延骥入太原界攻冀州刺史申恬于歴城恬击破之杜骥遣其宁朔府司马夏侯祖欢中兵参军吉渊驰往赴援虏破略太原得四千余口牛六千余头寻又寇兖青冀三州遂及清东杀畧甚衆太祖思𢎞经畧诏羣臣曰吾少覧篇籍颇爱文义游𤣥翫采未能息卷自缨绋世务情兼家国徒存日终有慙徳而区宇未一师馑代有永言斯瘼弥于其虑如疲疾稍増志随时徃属思之功与事而废残虐游魂齐民涂炭乃眷北顾无忘𢎞拯思总羣谋扫清逋逆感慨之来遂成短韵卿等体国情深亦当义笃其懐也诗曰季父鍳祸先辛生识机始崇替非无徴兴废要有以自昔沦中畿儵焉盈百祀不覩南云隂但见胡风起乱极治必形涂泰由积否方欲涤遗氛矧乃秽邉鄙眷言悼斯民纳隍良在已逝将振宏罗一麾同文轨时乎岂再来河清难久俟骀驷安局歩骐骥志千里梁傅畜义心伊相抱深耻赏契将谁寄要之二三子无令齐晋朝取愧邹鲁士时壃场民多相侵盗二十五年虏宁南将军豫州刺史北井矦若库辰树兰移书豫州曰仆以不徳荷国荣宠受任邉州经理民物宣播政化鹰扬万里虽尽节奉命未能令上化下布而下情上达也比者以来邉民扰动互有反逆无复为害自取诛夷死亡之余雉莵逃窜南入宋界聚合逆党频为宼掠杀害良民略取资财大为民患此之界局与彼通连两民之居烟火相接来徃不絶情伪繁兴是以南姧北入北姦南叛以类推之日月弥甚姧宄之人数得侵盗之利虽加重法不可禁止仆常申令境局料其姧源而彼国牧守纵不禁御是以遂至滋蔓宼扰壃场譬犹蚤虱疥癣虽为小疴令人终嵗不安当今上国和通南北好合唯邉境民庶要约不明自古列国封壃有畔各自禁断无复相侵如是可以保之长久垂之永世故上表台阁驰书明晓自今以后魏宋二境宜使人迹不过自非聘使行人无得南北邉境之民烟火相望鸡狗之声相闻至老死不相往来不亦善乎又能此亡彼归彼亡此致则自我国家所望于仁者之邦也右将军豫州刺史南平王铄答移曰知以邉氓扰动多有叛逆欲杜絶姧宄两息民患又欲迭送奔亡禁其来徃申告嘉贶实获厥心但彼和好以来矢言每缺侵轶之弊屡违义举任情背畔専肆暴略岂唯窃犯王黎乃害及行使顷诛讨蛮髦事止畿服或有狐奔鼠窜逃首北境而辄便苞纳待之若旧资其粮仗纵为宼贼徃嵗擅兴戎旅祸加孩耄罔顾善隣之约不惟壃域之限来示所云彼竝行之虽丰辞盈观即事违实兴嫌长乱实彼之由反以为言将违躬厚之义壃场之民有自来矣且相期有素本不介懐若于本欲消姧弭暴永存匪石宜先谨封守斥遣诸亡惊蹄逸镞不妄入境则邉城之下外户不闭王制严明岂当独负来信若亡命奔越侵盗彼民斯固刑之所取无劳逺及自荷阃外思阐皇猷每申勅守宰务敦义让徃诚未布能不愧怍当重约示以副至懐二十七年焘自率歩骑十万宼汝南初焘欲为邉宼声云猎于梁川太祖虑其侵犯淮泗廼敕邉戍小宼至则坚守拒之大衆来则㧞民户归夀阳诸戍侦候不明虏奄来入境宣威将军陈南顿二郡太守郑绲绥逺将军汝南颍川二郡太守郭道隐竝弃城奔走虏掠抄淮西六郡杀戮甚多攻围悬瓠城城内战士不满千人先是汝南新蔡二郡太守徐遵之去郡南平王铄时镇夀阳遣左军行参军陈宪行郡事宪婴城固守焘尽鋭以攻之宪自登郭城督战起楼临城飞矢雨集冲车攻破南城宪于内更筑扞城立栅以补之虏肉薄攻城死者甚衆宪将士死伤亦过半焘唯恐夀阳有救兵不以彭城为虑焘遣从弟永昌王库仁眞歩骑万余将所略六郡口北屯汝阳时世祖鎭彭城太祖遣队主呉香鑪乗驿敕世祖遣千骑赍三日粮袭之世祖发百里内马得千五百匹衆议举别驾刘延孙为元帅延孙辞不肯行举参军刘泰之自代世祖以问司马王元谟长史张畅畅等竝赞成之乃分为五军以㤗之为元帅与安北骑兵行参军垣谦之田曹行参军臧肇之集曹行参军尹定武陵国左常侍杜幼文五人各领其一谦之领泰之军嗣殿中参军程天祚督战至谯城更简閲人马得精骑千一百匹直向汝阳虏不意竒兵从北来大营在汝阳北去城三里许泰之等至虏都不觉驰入袭之杀三千余人烧其辎重营内有数区毡屋屋中皆有帐器仗甚精食具皆是金银帐内诸大主帅悉杀之诸亡口悉得东走大唿云官军痛与手虏衆一时奔散因追之行已经日人马疲倦引还汝南城内有虏一幢马歩可五百登城望知泰之无后继又有别帅鉅鹿公余嵩自虎牢至因引出击泰之泰之军未食且战已疲劳结阵未及定垣谦之先退因是惊乱弃仗奔走行迷道趋溵水水深岸髙人马悉走水争渡泰之独不去曰丧败如此何面复还下马坐地为虏所杀肇之溺水死天祚为虏所执谦之定幼文及将士免者九百余人马至者四百匹世祖降安北之号为鎭军将军元谟延孙免官畅免所领沛郡谦之伏诛定幼文付尚方焘初闻汝阳败又传彭城有系军大惧谓其衆曰但闻淮南遣军乃复有竒兵出今年将堕人计中即烧攻具欲走㑹泰之死问续至乃停夀阳遣刘康祖救悬瓠焘亦遣任城公拒康祖与战破之斩任城焘攻城四十二日不拔死者甚多任城又死康祖救军渐进乃委罪大将多所斩戮倍道奔走太祖嘉宪固守诏曰右军行参军行汝南新蔡二郡军事陈宪尽力捍卫全城摧寇忠敢之效宜加显擢可龙骧将军汝南新蔡二郡太守又以布万疋委宪分赐汝南城内文武吏民战守勤劳者焘虽不尅悬瓠而虏掠甚多南师屡无功为焘所轻侮与太祖书曰彼前使间谍詃略姧人窃闻朱修之申谟近复得胡崇之败军之将国有常刑乃皆用为方州虞我之隙以自慰庆得我普钟蔡一竖子何所损益无异得我举国之民厚加奉飬禽我卑将卫拔非其身各便鏁腰苦役以辱之观此所行足知彼之大趣辨校以来非一朝一夕也顷闗中葢呉返逆扇动陇右氐𦍑彼复使人就而诱劝之丈夫遗以弓矢妇人遗以环钏是曹正欲谲诳取赂岂有逺相顺从为大丈夫之法何不自来取之而以货詃引诱我邉民募往者复除七年是赏姧人也我今来至此土所得多少孰与彼前后得我民户邪彼今若欲保全社稷存刘氏血食者当割江以北输之摄守南度如此释江南使彼居之不然可善敕方鎭刺史守宰严供张之具来秋当徃取扬州大势已至终不相纵顷者往索眞珠珰略不相与今所馘截髑髅可当㡬许珠珰也彼徃日北通芮芮西结赫连䝉逊吐谷浑东连冯宏髙丽凡此数国我皆灭之以此而观彼岂能独立芮芮呉提以死其子莵害眞袭其凶迹以今年二月复死我今北征先除有足之宼彼若不从命来秋当复徃取以彼无足故不先致讨诸方已定不复相释我徃之日彼作何方计为堑城自守为筑垣以自鄣也彼土小雨水便廹掖彼能水中射我也我顕然徃取扬州否彼翳行窃歩也彼来侦谍我已禽之放还其人目所尽见委曲善问之彼前使裴方明取仇池既得疾其勇功不能容有臣如此尚杀之乌得与我校邪彼非敌也彼常愿欲共我一过交战我亦不痴复不是苻坚何时与彼交战昼则遣骑围绕夜则离彼百里宿去彼人民好降我者驱来不好者尽刺杀之近有谷米我都噉尽彼军复欲食噉何物能过十日邪彼呉人正有所营伎我亦知彼情离彼百里止宿虽彼军三里安逻使首尾相次募人裁五十里天自明去此募人头何得不输我也彼谓我攻城日当掘堑围守欲出来斫营我亦不近城围彼止筑隄引水灌城取之彼扬州城南北门有两江水此二水引用自可如人意也知彼公时旧臣都已杀尽彼臣若在年㡬虽老犹有智策今已杀尽岂不天资我也取彼亦须我兵刃此有能祝婆罗门使鬼缚彼送来也此后复求通和闻太祖有北伐意又与书曰彼此和好居民连接为日已久而彼无厌诱我邉民其有徃者复之七年去春南廵因省我民即使驱还自天地启辟已来争天下者非唯我二人而已今闻彼自来设能至中山及桑干川随意而行来亦不迎去亦不送若厌其区宇者可来平城居我徃扬州住且可博其土地伧人谓换易为博彼年已五十未尝出户虽自力而来如三嵗婴児复何知我鲜卑常马背中领上生活更无余物可以相与今送猎白鹿马十二匹并毡药等物彼来马力不足可乗之道里来逺或不服水土药自可疗其年大举北讨下诏曰虏近虽摧挫兽心靡革驱逼遗氓复规窃暴比得河朔秦雝华戎表疏归困棘跂望绥拯潜相纠结以候王师并陈芮芮此春因其来掠掩袭巢窟种落畜牧所亡太半连嵗相持于今未觧又猜虐互发亲党诛残根本危敝自相残殄芮芮间使适至所説竝符逺输诚款誓为犄角遐迩注情既宜赴奨且水雨丰澍舟檝流通经略之㑹实在兹日可遣宁朔将军王元谟率太子歩兵校尉沈庆之鎭军咨议参军申坦等戈船一万前驱入河使持节督青冀幽三州徐州之东安东莞二郡诸军事辅国将军青冀二州刺史霄城侯萧斌推三齐之锋为之统帅持节都督徐兖青冀幽五州豫州之梁郡诸军事鎭军将军徐兖二州刺史武陵王骏总四州之衆水陆竝驱太子左卫率始兴县五等侯臧质勒东宫禁兵统骁骑将军安复县开国侯王方囘建武将军安蛮司马新康县开国男刘康祖右军参军事梁坦歩骑十万迳造许洛使持节督豫司雍秦并五州诸军事右将军豫州刺史领安蛮校尉南平王铄悉荆河之师方轨继进东西齐举宜有董一使持节侍中都督扬南徐二州诸军事太尉领司徒録尚书太子太傅国子祭酒江夏王义恭徳望兼崇风略遐被即可三府文武并被以中仪精卒出次徐方为衆军节度别府司空府使所督诸镇各遣虎旅数道争先督梁南北秦三州诸军事绥逺将军西戎校尉梁南北秦三州刺史秀之统辅国将军杨文徳宣武将军巴西梓潼二郡太守刘宏宗连旗深入震盪汧陇䕶军将军封阳县开国侯萧思话部龙骧将军枝坦宁逺将军竟陵太守南城县开国侯刘徳愿籍荆雍之劲揽羣师之鋭宜由武闗稜威震指授之宜委司空义宣议量是嵗军旅大起王公妃主及朝士牧守各献金帛等物以助国用下及富室小民亦有献私财至数十万者又以兵力不足尚书左仆射何尚之参议发南兖州三五民丁父祖伯叔兄弟仕州居职从事及仕北徐兖为皇弟皇子从事庶姓主簿诸皇弟皇子府参军督护国三令以上相府舍者不在发例其余悉倩蹔行征符到十日装束縁江五郡集广陵縁淮三郡集盱眙又募天下弩手不问所从若有马歩衆艺武力之士应科者皆加厚赏有司又奏军用不充扬南徐兖江四州富有之民家资满五千万僧尼满二千万者竝四分换一过此率讨事息即还歴城建武府司马申元吉率马歩余人向碻磝取泗渎口虏碻磝戍主济州刺史王买徳凭城拒战元吉破之买徳弃城走获奴婢一百四十口马二百余匹驴骡二百牛羊各千余头毡七百领麄细车三百五十乗地仓四十二所粟五十余万斛城内居民私储又二十万斛虏田五谷三百顷铁三万斤大小铁器九千余口余器仗杂物称此元谟攻滑台不尅焘自率大衆渡河元谟败走焘从弟永昌王库仁眞发闗西兵趋汝颍从弟髙梁王阿斗埿自青州道焘自碻磝竝南出诸鎭悉敛民保城其十一月至邹山邹山戍主宣威将军鲁阳平二郡太守崔耶利败没焘登邹山是秦始皇刻石使人排倒之遣楚王树洛眞南康侯杜道隽进军清西至萧城歩尼公进军清东至留城世祖遣参军马文恭至萧城江夏王义恭遣军主嵇元敬至留城竝为觇候萧城虏偃旗旌文㳟斥候不明卒与相遇乃舍汴趣南山东至山而虏围合文恭战败仅以身免元敬亦与留城虏相値幢主华钦继其后虏望元敬后有军引去趋苞桥至欲渡清河沛县民烧苞桥夜于林中击鼓虏谓官军大至争渡苞水水深溺死殆半先是焘遣员外散骑侍郎王老夀乗驿就太祖乞黄丼太祖饷丼十簿丼蔗千挺并就求马曰自顷嵗成民阜朝野无虞春末当东廵吴㑹以尽㳺豫临沧海探禹穴陟姑苏之台搜长洲之苑舟檝虽盛寡于良驷想能惠以逸足令及此行老夀受命未出境虏兵深入乃録还虏又破尉武戍执戍主左军长兼行参军王罗汉先是南平王铄以三百人配罗汉出戍而尉武东北有小垒因据之或曰贼盛不足自固南依卑林宼至易以免罗汉以受命来此不可辄去是日虏攻之矢尽力屈遂没虏法获生将付其三郎大帅连锁锁颈后罗汉夜断三郎头抱锁亡走得入盱眙城永昌王破刘康祖于尉武引衆向夀阳自青冈屯孙叔敖冢胁夀阳城又焚掠马头钟离南平王铄保城固守焘自彭城南出十二月于盱眙渡淮破胡崇之等军留尚书韩元兴数千人守盱眙自率大衆南向中书郎鲁秀出广陵髙梁王阿斗埿出山阳永昌王于夀阳出横江凡所经过莫不残害焘至𤓰歩壊民屋宇及伐蒹苇于滁口造箄筏声欲渡江太祖大具水军为防御之备初领军将军刘遵考率军向彭城至小涧虏已断道召还与左军将军尹宏守横江少府刘兴祖守白下建威将军黄门侍郎萧元邕守禆洲羽林左监孟宗嗣守新洲上建武将军泰容守新洲下征北中兵参军事向栁守贵洲司马到元度守蒜山谘议参军沈昙庆守北固尚书禇湛之先行京陵仍守西津徐州从事史萧尚之守练壁征北参军管法祖守谯山徐州从事武仲河守博落尚书左丞刘伯龙守採石寻迁建武将军淮南太守仍总守事游逻上接于湖下至蔡洲陈舰列营周亘江畔自採石至于曁阳六七百里船舰盖江旗甲星烛皇太子出戍石头城前将军徐湛之守石头仓城都水使者乐询尚书水部郎刘渊之竝以装治失㫖付建康乗舆数幸石头及莫府山观望形势购能斩佛狸伐头者封八千户开国县公赏布绢各万匹金银各百斤斩其子及弟伪相大军主封四百户开国县侯布绢各五千疋自此以下各有差又募人赍治葛酒置空村中欲以毒虏竟不能伤焘凿𤓰歩山为盘道于其顶设毡屋焘不饮河南水以骆駞负河北水自随一骆駞负三十斗遣使饷太祖骆駞名马求和请婚上遣奉朝请田竒饷以珍羞异味焘得黄丼即噉之并大进酃酒左右有耳语者疑食中有毒焘不答以手指天而以孙儿示竒曰至此非唯欲为功名实是贪结姻援若能酬酢自今不复相犯秋豪又求嫁女与世祖二十八年正月朔焘㑹于山上并及土人㑹竟掠民户烧邑屋而去虏初縁江举烽火尹宏曰六夷如此必走正月二日果退初太祖闻虏宼逆焚烧广陵城府船乗使广陵南沛二郡太守刘懐之率人民一时渡江虏以海陵多陂泽不敢徃山阳太守萧僧珍亦敛居民及流奔百姓悉入城台送粮仗给盱𣅿贼逼分留山阳又有数万人攻具当徃滑台亦留付郡城内垂万家战士五千余人有白米陂去郡数里僧珍逆下诸处水注令满须贼至决以灌之虏既至不敢停引去自广陵还因攻盱眙尽鋭攻城三十日不能尅乃烧攻具退走焘凡破南兖徐兖豫青冀六州杀略不可称计而其士马死伤过半国人竝尤之是嵗焘病死谥为太武皇帝初焘有六子长子晃字天真为太子次曰晋王焘所住屠苏为疾雷击屠苏倒见厌殆死左右皆号泣晋王不悲焘怒赐死次曰秦王乌奕肝与晃对掌国事晃疾之愬其贪暴焘鞭之二百遣鎭枹罕次曰燕王次曰呉王名可博眞次曰楚王名树洛眞焘至汝南𤓰歩晃私遣取诸营卤获甚衆焘归闻知大加搜捡晃惧谋杀焘焘乃诈死使其近习召晃迎丧于道执之及国罩以铁笼寻杀之以乌奕肝有武用以为太子㑹焘死使嬖人宗爱立博眞为后宗爱博眞恐为奕肝所危矫杀之而自立号年承平博眞懦弱不为国人所附晃子濬字乌靁直懃素为焘所爱燕王谓国人曰博眞非正不宜立直懃嫡孙应立耳乃杀博眞及宗爱而立濬为主号年为正平先是虏宁南将军鲁爽兄弟率衆归顺二十九年太祖更遣张永王元谟及爽等北伐青州刺史刘兴祖建议伐河北曰河南阻饥野无所掠脱意外固守非旬月可拔稽留大衆转输方劳伐罪弔民事存急速今伪帅始死兼逼暑时国内猜扰不暇逺赴闗内之衆裁足自守愚谓宜长驱中山据其闗要冀州已北民人尚丰兼麦已向熟资因为易向义之徒必应响赴若中州震动黄河以南自当消溃臣城守之外可有二千人今更发三千兵假别驾崔勲之振威将军领所发队并二州望族从盖栁津直冲中山申坦率歴城之衆可有二千骆驿俱进较略二军可七千许人既入其心腹调租发车以充军用若前驱乗胜张永及河南衆军便宜一时济河使声实兼举愚计谬允宜竝建司牧抚柔初附定州刺史取大岭冀州刺史向井陉并州刺史屯雁门幽州刺史塞军都相州刺史备大行因事指麾随宜加授畏威欣宠人百其懐济河之日请大统版假常忿将率惮于深逺勲之等慷慨之诚誓必死効若能成功清一可待若不克㨗不为大伤竝催促装束伏聴勑㫖上意止存河南不纳元谟攻碻磝不克退还世祖即位索虏求互市江夏王义恭竟陵王诞建平王宏何尚之何偃以为宜许栁元景王元谟颜竣谢荘檀和之禇湛之以为不宜许时遂通之大明二年虏宼青州为刺史颜师伯所破退走前废帝永光元年濬死谥文成皇帝子𢎞之字弟豆𦙍代立景和中北讨徐州刺史义阳王昶昶单骑奔虏太宗泰始初江州刺史晋安王子勋为逆四方反徐州刺史薛安都青州刺史沈文秀冀州刺史歴城镇主崔道固等亦各举兵虏谋欲纳昶下书曰易称利用行师书云恭行天罚必观时而后施因机而后举故夏伐有扈四海以平晋定呉㑹万方以壹今宗室衰微凶难洊起国有杀君之逆邦罹崩离之难起自萧墻舋流合境伪使持节散骑常侍都督徐南北兖青冀幽七州豫州之梁郡诸军事征北将军仪同三司徐州刺史义阳王昶踵㣲子之踪蹈项伯之迹知机体运归款阙庭朕钖以显爵班同亲旧昶弟湘东王进不能扶危定倾退不能降身髙谢阻兵安忍簒位自立既无阖闾静乱之功而有无知悖礼之变怠弃三正慢易天常覆败之徴既兆危亡之应己着伪江州刺史晋安王复称大号自立一隅荆郢二州刺史安陆临海王刘子绥子顼大擅威令不相祗伏徐州刺史彭城镇主薛安都青州刺史沈文秀冀州刺史歴城镇主崔道固等皆彼之要藩惧及祸难拥衆独据各无定主仰观天象俯察人谋六军爕伐之期率土同轨之日朕承休烈属当泰运思播灵武廓宁九服岂可得临万乗之机遘时来之遇而不讨其雠逆振其艰患哉今可分命诸军以行九伐使持节征东大将军安定王直懃伐伏元侍中尚书左仆射安西大将军平北公直懃羙晨散骑常侍殿中尚书平北将军山阳公吕罗汉领陇右之衆五万沿汉而东直指襄阳使持节征南大将军勃海王直懃天赐侍中尚书令安东大将军始平王直懃渴言侯散骑常侍殿中尚书令安西将军西阳王直懃盖户千领幽冀之衆七万滨海而南直指东阳使持节征南将军京兆王直懃子侍中司徒安南大将军新建王独孤侯尼须散骑常侍西平公韩道人领江雍之衆八万出洛阳直至夀阳使持节征南大将军宜阳王直懃新成侍中太尉征东大将军直懃驾头拔羽直征东将军北平公拔敦及义阳王刘昶领定相之衆十万出济兖直造彭城与诸军尅期同到㑹于秣陵纳昶反国定其社稷使荆阳沾徳义之风江汉被来苏之惠邉壃将吏不得因宋衰乱有所侵损以伤我国家存救之义主者明宣所部咸使闻知称朕意焉既而晋安王子勋事平太宗遣张永沈攸之北讨薛安都大惧遣使引虏虏遣万骑救之永攸之败退虏攻青冀二州竝尅执沈文秀崔道固又下书朕承天序临御兆民思阐皇风以隆治道而荆吴僭傲跨跱一方天降其殃以罚有罪簒戮发于萧墻毒害婴于羣庶徐州刺史薛安都司州刺史常珍竒深体逆顺归诚献欵遭难已久饥馑荐臻或以煳口之功私力窃盗或不识王命藏窜山薮或为囚徒先被执系元元之命甚可哀愍其曲赦淮北三州之民自天安二年正月三十日壬寅昧爽以前诸犯死罪以下系囚见徒一切原遣唯子杀父母孙杀祖父母弟杀兄妻杀夫奴杀主不从赦例若亡命山泽百日不首复其初罪今阳春之初东作方兴三州之民各安其业以就农桑有饥穷不自存通其市粜之路鎭统之主懃加慰纳遵用轻典以莅新化若绥导失中令民逃亡加罪无纵其普宣下咸使闻知朕意焉此后虏复和亲信饷嵗至朝廷亦厚相报答泰豫元年虏狭石鎭主白虎公安阳鎭主莫索公贞阳鎭主鵞落生襄阳王桓天生等引山蛮马歩二万余人攻围义阳县义阳戍司州刺史王赡遣从弟司空行参军思逺抚军行参军王叔瑜击大破之虏退走自索虏破慕容蛮马二万余人攻围义阳据有中国而芮芮虏有其故地盖汉世匈奴之北庭也芮芮一号大檀又号檀檀亦匈奴别种自西路通京师三万余里僭称大号部衆殷强嵗时遣使诣京师与中国亢礼西域诸国焉耆鄯善龟兹姑墨东道诸国竝役属之无城郭逐水草畜牧以毡帐为居随所迁徙其土地深山则当夏积雪平地则极望数千里野无青草地气寒凉马牛龁枯噉雪自然肥徤国政疎简不识文书刻木以记事其后渐知书契至今颇有学者去北海千余里与丁零相接常南击索虏世为仇讐故朝廷每覊縻之其东有槃槃国赵昌国渡流沙万里又有粟特国太祖世竝奉表贡献粟特大明中遣使献生狮子火浣布汗血马道中遇寇失之史臣曰久矣匈奴之与中国竝也自汉氏以前绵跨年世纷梗外区惊震中㝢周无上筭汉收下策魏代分离种落迁散数十年闲外郡无风尘之警邉城早开晩闭胡马不敢南临至于晋始姧黠渐着密迩畿封窥候壃场俘民畧畜者无嵗月而阙焉元康以后风雅雕丧五胡递袭翦覆诸华及渉珪以铁马长驱席卷赵魏负其衆力遂与上国争衡矣髙祖宏圗盛畧欲以苞括宇宙为念逮于悬旗清洛饮马长泾北狄衂鋭挫锋闭重崄而自固于时戎车外动王命相属裳冕委蛇辂轩继路旧老懐思古之情行人或为之殒涕自是闗河响动表里宁壹宫车甫晏戎心外骇覆我牢滑翦我伊瀍是以太祖忿之开定司兖而兵无胜畧弃师陨衆委甲横原捐州亘水荆呉鋭卒逸气未摅偏城孤将衔寃就虏遂蹙境延宼仅保清东自是兵摧势弱邉隙稍广壮骑陵突鸣镝日至刍牧年伤禾麦嵗犯小则囚虏吏民大则俘执长守羽书继涂奔命相属青徐兖冀之间萧然矣而自木末以来竝有贤才狡算妙识兵权深通战术属鞬凌厉气冠百夫故能威服华甸志雄羣虏至于狸伐纂伪弥煽凶威英图武畧事驾前古虽冒顿之鸷勇檀石之骁强不能及也遂西吞河右东举龙碣总括戎荒地兼万里虽裂土分区不及魏晋而华氓戎落衆力兼倍至乃连骑百万南向而斥神华胡斾映江穹帐遵渚京邑荷檐士女喧惶天子内鎭羣心外御羣寇役竭民徭费殚府实举天下以攘之而力犹未足也既而虏纵归师歼累邦邑剪我淮州俘我江县喋喋黔首跼髙天蹐厚地而无所控告强者为转尸弱者为系虏自江淮至于清济户口数十万自免湖泽者百不一焉村井空荒无复鸣鸡吠犬时嵗唯暮春桑麦始茂故老遗氓还号旧落桓山之响未足称哀六州荡然无复余蔓残搆至于乳䴏赴时衔泥靡託一枝之间连窠十数春雨裁至増巢已倾虽事舛呉宫而歼亡匪异甚矣哉覆败之至于此也太祖惩祸未深复兴外畧顿兵坚城弃甲河上是我有再败敌有三胜也自此以后通互市纳和亲而侵疆轶戍于嵗连属逮㤗始搆纷邉将外叛致夷引宼亡我四州髙祖劬劳日思一区宇旍旗卷舒仅而后克后主守文刑徳不树一举而弃司兖再举而丧徐方华服萧条鞠为茂草岂直天时抑由人事夫地势有便习用兵有短长胡负骏足而平原悉车骑之地南习水鬭江湖固舟檝之乡代马胡驹出自冀北楩柟豫章植乎中土盖天地所以分区域也若谓氊裘之民可以决胜于荆越必不可矣而曰楼船之夫可以争锋于燕冀岂或可乎虞诩所谓走不逐飞盖以我徒而彼骑也因此而推胜负殆可以一言蔽之宋书卷九十五卷九十五考证宋书卷九十五考证索虏传遣郑兵将军扬州刺史山阳公逹奚斤郑兵魏书作晋兵移鎭长广之不期城下以固守以功进号前将军封建陵县男下一本作䕫谓竺䕫也按不期当作不其下以固守以功六字当去一以字作䕫以固守功五字刘粹据项城沈狸屯髙桥沈字下当有叔字河南中国多湮没非所南本多字下有故字宜由闗稜威震字不见字书疑作殄谓震慑而殄灭之也宋书卷九十五考证宋书卷九十六钦定四库全书宋书卷九十六梁沈约撰列传第五十六鲜卑吐谷浑阿柴虏吐谷浑辽东鲜卑也父奕洛韩有二子长曰吐谷浑少曰若洛廆若洛廆别为慕容氏浑庻长廆正嫡父在时分七百户与浑浑与廆二部俱牧马马鬬相伤廆怒遣信谓浑曰先公处分与兄异部牧马何不相逺而致鬬争相伤浑曰马是畜生食草饮水春气发动所以致鬬鬬在于马而怒及人邪乖别甚易今当去汝万里于是拥马西行日移一顿顿八十里经数顿廆悔悟深自咎责遣旧父老及长史乙那楼追浑令还浑曰我乃祖以来树徳辽右又卜筮之言先公有二子福胙并流子孙我是卑庻理无并大今以马致别殆天所启诸君试拥马令东马若还东我当相随去楼喜拜曰处可寒虏言处可寒宋言尔官家也即使所从二千骑共遮马令回不盈三百歩欻然悲鸣突走声若穨山如是者十余軰一向一逺楼力屈又跪曰可寒此非复人事浑谓其部落曰我兄弟子孙并应昌盛廆当传子及曾孙𤣥孙其间可百余年我乃𤣥孙间始当显耳于是遂西附隂山遭晋乱遂得上陇后廆追思浑作阿干之歌鲜卑唿兄为阿干廆子孙窃号以此歌为辇后大曲浑既上陇出罕开西零西零今之西平郡罕开今枹罕县自枹罕以东千余里曁丼松西至河南南界昴城龙涸自洮水西南极白兰数千里中逐水草庐帐居以肉骆为粮西北诸杂种谓之为阿柴虏浑年七十二死有子六十人长吐延嗣吐延身长七尺八寸勇力过人性刻暴为昴城羌酋姜聪所刺劒犹在体唿子叶延语其大将絶㧞渥曰吾气絶棺歛讫便逺去保白兰白兰地旣崄逺又土俗懦弱易为控御叶延小意乃欲授与余人恐仓卒终不能相制今以叶延付汝汝竭股肱之力以辅之孺子得立吾无恨矣抽劒而死嗣位十三年年三十五有子十二人叶延少而勇果年十歳缚草为人号曰姜聪每旦輙射之射中则喜不中则号呌泣涕其母曰雠贼诸将已屠脍之汝年小何烦朝朝自苦如此叶延呜咽不自胜答母曰诚知无益然叶延罔极之心不胜其痛耳性至孝母病三日不能食叶延亦不食颇视书传自谓曾祖奕洛韩始封昌黎公曰吾为公孙之子案礼公孙之子得氏王父字命姓为吐谷浑氏嗣立二十三年年四十三有子四人长子碎奚立碎奚性纯谨三弟专权碎奚不能制诸大将共诛之碎奚忧哀不复摄事遂立子视连为世子委之事号曰莫贺郎莫贺宋言父也碎奚遂以忧死在位二十五年年四十二有子六人子视连以父忧卒不游娱不酣宴在位十五年年四十一有子二人长曰视罴次乌纥提视罴嗣立十一年年四十二子树洛干等并小弟乌纥提立纥提立八年年三十五视罴子树洛干立自称车骑将军义熙初也树洛干死弟阿犲自称骠骑将军谯纵乱蜀阿犲遣其从子西彊公吐谷浑敕来浞拓土至龙涸平康少帝景平中阿犲遣使上表献方物诏曰吐谷浑阿犲介在遐表慕义可嘉宜有宠任今酬其来欵可督塞表诸军事安西将军沙州刺史浇河公未及拜受太祖元嘉三年又诏加除命未至而阿犲死弟慕璝立六年表曰大宋应运四海宅心臣亡兄阿犲慕义天朝欵情素着去年七月五日谒者董湛至宣传眀诏显授荣爵而臣私门不幸亡兄见背臣以懦弱负荷后任然天恩所报夲在臣门若更反覆惧停信命輙拜受宠任奉遵上㫖伏愿详处更授章䇿七年诏曰吐谷浑慕璝兄弟慕义至诚可嘉宜授䇿爵以甄忠欵可督塞表诸军事征西将军沙州刺史陇西公先是晋末金城东允街县胡人乞伏干归拥部衆据洮河罕开自号陇西公干归死子炽磐立遣使诣晋朝归顺以为使持节都督河西诸军事平西将军公如故髙祖即位进号安西大将军炽磐死子茂蔓立慕璝前后屡遣军击茂蔓率部落东奔陇右慕璝据有其地是岁赫连定于长安为索虏拓䟦焘所攻拥秦户口十余万西次罕开欲向凉州慕璝距击大破之生擒定焘遣使求慕璝以定与之九年慕璝遣司马赵叙奉贡献并言二万人㨗太祖加其使持节散骑常侍都督西秦河沙三州诸军事征西大将军西秦河二州刺史领护羌校尉进爵陇西王弟慕延为平东将军慕璝兄树洛干子拾寅为平北将军阿豺子炜代镇军将军诏慕璝南国将士昔没在佛佛者竝悉致慕璝遣送朱昕之等五十五户一百五十四人慕璝死弟慕延立遣使奉表十五年除慕延使持节散骑常侍都督西秦河沙三州诸军事征西大将军领护羌校尉西秦河二州刺史陇西王十六年改封河南王其年以拾䖍弟拾寅为平西将军慕延庶长子繁暱为抚军将军慕延嫡子瑍为左将军河南王世子十九年追赠阿豺夲号安西秦沙三州诸军事沙州刺史领护羌校尉陇西王索虏拓䟦焘遣军击慕延大破之慕延率部落西奔白兰攻破于阗国虑虏复至二十七年遣使上表云若不自固者欲率部曲入龙涸越雟门并求牵车献乌丸㡌女国金酒器胡王金钏等物太祖赐以牵车若虏至不自立听入越雟虏竟不至也慕延死拾寅自立二十九年以拾寅为使持节督西秦河沙三州诸军事安西将军领护羌校尉西秦河二州刺史河南王拾寅东破索虏加开府仪同三司世祖大眀五年拾寅遣使献善舞马四角羊皇太子王公以下上舞马歌者二十七首太宗泰始三年进号征西大将军五年拾寅奉表献方物以弟拾皮为平西将军金城公前废帝又进号车骑大将军其国西有黄沙南北一百二十里东西七十里不生草木沙州因此为号屈眞川有盐池丼谷岭北有雀鼠同穴或在山岭或在平地雀色白鼠色黄地生黄紫花草便有雀鼠穴白兰土出黄金铜鐡其国虽随水草大抵治慕贺州史臣曰吐谷浑逐草依泉擅彊塞表毛衣肉食取资佃畜而锦组缯纨见珍殊俗徒以商译徃来故礼同北面自昔哲王虽存柔逺要荒回隔礼文弗被大不过子义着春秋晋宋垂典不修古则遂爵班上等秩拟台光辫发称贺非尚簪冕言语不通宁敷衮职虽复苞篚岁臻事惟贾道金罽氊眊非用斯急送迓烦扰获不如亡若令肃慎年朝越裳岁飨固不容以异见书取髙前䇿圣人谓之荒服此言盖有以也宋书卷九十六卷九十六考证宋书卷九十六考证鲜卑吐谷浑传廆当传子及曾孙元孙一夲无传字鲜卑唿兄为阿干干监夲讹于今改正在位十五年年四十一一一本作二宋书卷九十六考证宋书卷九十七钦定四库全书宋书卷九十七梁沈约撰列传第五十七夷蛮南夷西南夷大扺在交州之南及西南居大海中洲上相去或三五千里逺者二三万里乘舶举㠶道里不可详知外国诸夷虽言里数非定实也南夷林邑国髙祖永初二年林邑王范阳迈遣使贡献即加除授太祖元嘉初侵暴日南九德诸郡交州刺史杜宏文建牙聚衆欲讨之闻有代乃止七年阳迈遣使自陈与交州不睦求䝉恕宥八年又遣楼船百余㓂九徳入四㑹浦口交州刺史阮弥之遣队主相道生三千人赴讨攻区粟城不克引还林邑欲伐交州借兵于扶南王扶南不从十年阳迈遣使上表献方物求领交州诏答以道逺不许十二十五十六十八年频遣贡献而寇盗不已所贡亦陋薄太祖忿其违慠二十三年使龙骧将军交州刺史檀和之伐之遣太尉府振武将军宗悫受和之节度和之遣府司马萧景宪为前锋悫仍领景宪军副阳迈闻将见讨遣使上表求还所畧日南民户奉献国珍太祖诏和之阳迈果有欵诚许其归顺其年二月军至朱梧戍遣府户曹参军日南太守姜仲基前部贼曹参军蟜宏民随传诏毕愿髙精奴等宣扬恩㫖阳迈执仲基精奴等二十八人遣宏民反命外言归欵猜防愈严景宪等乃进军向区粟城阳迈遣大帅范扶龙大戍区粟又遣水歩军径至景宪破其外救尽锐攻城五月克之斩扶龙大首获金银杂物不可胜计乗胜追讨即尅林邑阳迈父子并挺身奔逃所获珍异皆是未名之寳上嘉将帅之功诏曰林邑介恃遐险乆稽王诛龙骧将军交州刺史檀和之忠果到列思畧经济禀命致讨万里摧锋法命肃齐文武毕力洁己奉公以身率下故能立勲海外震服殊俗宜加褒饰参管近侍可黄门侍郎领越骑校尉行建武将军龙骧司马萧景宪恊赞军首勤㨗显着总勒前驱尅殄巢穴必能威服荒夷抚懐民庶可持节督交州广州之郁林宁浦二郡诸军事建威将军交州刺史龙骧司马童林之九眞太守傅蔚祖战死并赠给事中世祖孝建二年林邑又遣长史范龙䟦奉使贡献除龙䟦扬武将军大眀二年林邑王范神成又遣长史范流奉表献金银器及香布诸物太宗泰豫元年又遣使献方物初檀和之被徴至豫章値豫章民胡诞世等反因讨平之并论林邑功封云杜县子食邑四百户和之髙平金乡人檀凭子也太祖元嘉二十七年自太子左卫率为世祖镇军司马辅国将军彭城太守元凶弑立以为西中郎将雍州刺史世祖入讨加辅国将军统豫州戍事因出南奔世祖即位以为右卫将军孝建二年除辅国将军豫州刺史不行复为右卫加散骑常侍三年出为南兖州刺史坐酣饮黩货迎狱中女子入内免官禁锢其年卒追赠左将军谥曰襄子广州诸山并俚獠种类繁炽前后屡为侵暴歴世患苦之世祖大眀中合浦大帅陈檀归顺拜龙骧将军四年檀表乞官军征讨未附乃以檀为髙兴太守将军如故遣前朱提太守费沈龙骧将军武期率衆南伐并通朱崖道并无功輙杀檀而反沈下狱死扶南国太祖元嘉十一十二十五年国王持黎䟦摩遣使奉献西南夷诃罗陁国元嘉七年遣使奉表曰伏承圣主信重三寳兴立塔寺周满国界城郭荘严清净无秽四衢交通广博平坦台殿罗列状若衆山庄严微妙犹如天宫圣王出时四兵具足导从无数以为守卫都人士女丽服光饰市㕓丰富珍贿无量王法清整无相侵夺学徒游集三乘竞进敷演正法云布雨润四海流通万国交会长江𦕈漫清净深广有生咸资莫能销秽隂阳调和灾厉不行谁有斯羙大宋扬都圣王无伦临覆上国有大慈悲子育万物平等忍辱怨亲无二济乏周穷无所藏积靡不照达如日之眀无不受乐犹如净月宰辅贤良羣臣贞洁尽忠奉主心无异想伏惟皇帝是我眞主臣是诃罗陁国王名曰坚铠今敬稽首圣王足下惟愿大王知我此心乆矣非适今也山海阻逺无縁自达今故遣使表此丹诚所遣二人一名毗纫一名婆田令到天子足下坚铠微蔑谁能知者是故今遣二人表此㣲心此情既果虽死犹生仰惟大国藩守旷逺我即边方藩守之一上国臣民普䝉慈泽愿垂恩逮等彼仆臣臣国先时人衆殷盛不为诸国所见陵廹今转衰弱邻国竞侵伏惟圣王逺垂覆护并市易徃反不为禁闭若见哀念愿时遣还令此诸国不见轻侮亦令大王名声普闻扶危救弱正是今日今遣二人是臣同心有所宣启诚寔可信愿勅广州时遣舶还不令所在有所陵夺愿自今以后赐年年奉使今奉㣲物愿垂哀纳呵罗单国治阇婆洲元嘉七年遣使献金刚指镮赤鹦鹉鸟天竺国白叠古贝叶波国古贝等物十年呵罗单国王毗沙䟦摩奉表曰常胜天子陛下诸佛世尊常乐安隠三达六通为世间道是名如来应供正觉遗形舎利造诸塔像庄严国土如须弥山村邑聚落次第罗匝城郭馆宇如忉利天宫宫殿髙广楼阁庄严四兵具足能伏怨敌国土丰乐无诸患难奉承先王正法治化人民良善庆无不利处雪山隂雪水流注百川洋溢八味清净周匝屈曲顺趣大海一切衆生咸得受用于诸国土殊胜第一是名震旦大宋扬都承嗣常胜大王之业德合天心仁廕四海圣智周备化无不顺虽人是天护世降生功徳寳藏大悲救世为我尊主常胜天子是故至诚五体敬礼呵罗单国王毗沙䟦摩稽首问讯其后为子所簒夺十三年又上表曰大吉天子足下离滛怒痴哀愍羣生想好具足天龙神等恭敬供飬世尊威徳身光眀照如水中月如日初间自䝉普照十方其白如雪亦如月光清净如华颜色照耀威仪殊胜诸天龙神之所恭敬以正法寳梵行衆僧庄严国土人民炽盛安隠快乐城合髙峻如干他山衆多勇士守护此城楼阁庄严道巷平正着种种衣犹如天服于一切国为最殊胜吉扬州城无忧天主愍念羣生安乐民人律仪清净慈心深广正法治化供飬三寳名称逺至一切并闻民人乐见如月初生譬如梵王世界之主一功人天恭敬作礼呵罗单䟦摩以顶礼足犹如现前以体布地如殿陛道供飬恭敬如奉世尊以顶着地曲躬问讯忝承先业嘉庆无量忽为恶子所见争夺遂失本国今唯一心归诚天子以自存命今遣毗纫问讯大家意欲自徃归诚宣诉复畏大海风波不达今命得存亦由毗纫此人忠志其恩难报此是大家国今为恶子所夺而见驱摈意颇忿惋规欲雪复伏愿大家听毗纫买诸铠仗袍袄及马愿为料理毗纫使得时还前遣阇邪仙婆罗诃䝉大家厚赐悉恶子夺去启大家使知今奉薄献愿垂纳受此后又遣使二十六年太祖诏曰诃罗单媻皇媻达三国频越遐海款化纳贡逺诚宜甄可并加除授乃遣使策命之曰惟汝慕义款化效诚荒遐恩之所洽殊逺必甄用敷典章显兹䇿授尔其钦奉凝命永固厥职可不愼欤二十九年又遣长史媻和沙弥献方物媻皇国元嘉二十六年国王舎利媻罗䟦摩遣使献方物四十一种太祖䇿命之为媻皇国王曰惟尔仰政边城率贡来庭皇泽凯被无幽不治宜班典䇿授兹嘉命尔其祗顺礼度式保厥终可不愼欤二十八年复贡献世祖孝建三年又遣长史竺那媻智奉表献方物以那媻智为振威将军大眀三年献赤白鹦鹉大眀八年太宗泰始二年又遣使贡献太宗以其长史竺须罗达前长史振威将军竺那媻智并为龙骧将军媻达国元嘉二十六年国王舎利不陵伽䟦摩遣使献方物太祖䇿命之为媻达国王曰惟尔仰化懐诚驰慕声教皇风遐曁荒服来款是用加兹显䇿式甄义顺尔其祗顺宪典永终休福可不愼欤二十六年二十八年复遣使献方物阇婆婆达国元嘉十二年国王师黎婆逹陁阿罗䟦摩遣使奉表曰宋国大主大吉天子足下敬礼一切种智安隠天人师降伏四魔成等正觉转尊法轮度脱衆生教化已周入于涅槃舎利流布起无量塔衆寳庄严如须弥山经法流布如日照眀无量净僧犹如列宿国界广大民人衆多宫殿城郭如㣼利天宫名大宋扬州大国大吉天子安处其中绍继先圣王有四海阎浮提内莫不来服悉以兹水普饮一切我虽在逺亦霑灵润是以虽隔巨海常遥臣属愿照至诚垂哀纳受若蒙听许当年遣信若有所湏惟命是献伏愿信受不生异想今遣使主佛大陁婆副使葛抵奉宣㣲诚稽首敬礼大吉天子足下陁婆所启愿见信受诸有所请唯愿赐听今奉微物以表㣲心师子国元嘉五年国王刹利摩诃南奉表曰谨白大宋明主虽山海殊隔而音信时通伏承皇帝道徳髙逺覆载同于天地明照齐乎日月四海之外无徃不伏方国诸王莫不遣信奉献以表归德之诚或泛海三年陆行千日畏威懐徳无逺不至我先王以来唯以脩徳为正不严而治奉事三寳道济天下欣人为善庆若在己欲与天子共𢎞正法以度难化故託四道人遣二白衣送牙台像以为信誓信还愿垂音告至十二年又复遣使奉献天竺迦毗黎国元嘉五年国王月爱遣使奉表曰伏闻彼国据江傍海山川周固衆妙悉备庄严清净犹如化城宫殿庄严街巷平坦人民充满欢娱安乐圣王出逰四海随从圣明仁爱不害衆生万邦归仰国富如海国中衆生奉顺正法大王仁圣化之以道慈施羣生无所遗惜帝修净戒轨道不及无上法船济诸沈溺羣寮百官受乐无怨诸天拥护万神侍卫天魔降伏莫不归化王身庄严如日初出仁泽普润犹如大云圣贤承业如日月天于彼眞丹最为殊胜臣之所住名迦毗河东际于海其城四边悉紫绀石首罗天护令国安隠国王相承未尝断絶国中人民率皆修善诸国来集共遵道法诸寺舎中皆七寳形像衆妙供具如先王法臣自修检不犯道禁臣名爱月弃世王种惟愿大王圣体和善羣臣百官悉自安隠今以此国羣臣吏民山川珍寳一切归属五体归诚大王足下山海遐隔无由朝觐宗仰之至遣使下承使主父名天魔悉达使主名尼陁达此人由来良善忠信是故今遣奉使表诚大王若有所湏珍竒异物悉当奉送此之境土便是王国王之法令治国善道悉当承用愿二国信使往来不絶此反使还愿赐一使具宣圣命备勅所宜欵至之诚望不空反所白如是愿加哀愍奉献金刚指镮摩勒金环诸寳物赤白鹦鹉各一头太宗泰始二年又遣使贡献以其使主竺扶大竺阿弥并为建威将军元嘉十八年苏摩黎国王那隣那罗䟦摩遣使献方物世祖孝建二年斤陁利国王释婆罗那隣陁遣长史竺留陁及多献金银寳器后废帝元徽元年婆黎国遣使贡献凢此诸国皆事佛道佛道自后汉眀帝法始东流自此以来其教稍广自帝王至于民庶莫不归心经诰充积训义深逺别为一家之学焉元嘉十二年丹阳尹萧摩之奏曰佛化被于中国已歴四代形像塔寺所在千数进可以繋心退足以招劝而自顷以来情敬浮末不以精诚为至更以奢竞为重旧宇頽弛曽莫之修而各务造新以相姱尚甲第显宅于兹始尽材竹铜綵糜损无极无闗神祗有累人事建中越制宜加裁检不为之防流道未息请自今以后有欲铸铜像者悉诣台自闻兴造塔寺精舎皆先诣在所二千石通辞郡依事列言本州须许报然后就功其有輙造寺舎者皆依不承用诏书律铜宅林苑悉没入官诏可又沙汰沙门罢道者数百人世祖大眀二年有昙标道人与羌人髙阇谋反上因是下诏曰佛法讹替沙门混杂未足扶济鸿教而专成逋薮加姧心频发凶状屡闻败乱风俗人神交怨可付所在精加沙汰后有违犯严加诛坐于是设诸条禁自非戒行精苦并使还俗而诸寺尼出入宫掖交闗妃后此制竟不能行先是晋世庾氷始创议欲使沙门敬王者后桓元复述其义并不果行大眀六年世祖使有司奏曰臣闻䆳宇崇居非期宏峻拳跪槃伏非止敬恭将以施张四维缔制八㝢故虽儒法枝派名墨条分至于崇亲严上厥繇靡爽唯浮图为教逿自龙堆反经提传训遐事逺练生莹识恒俗称难宗旨缅谢㣲言沦隔拘文蔽道在末弥扇遂乃陵越典度偃倨尊戚失随方之𦕈迹迷制化之渊义夫佛法以谦俭自牧忠䖍为道不轻比丘遭道人斯拜目连桑门过长则礼宁有屈膝四軰而简体二亲稽颡耆腊而直体万乘者哉故咸康创议元兴载述而事屈偏党道挫余分今鸿源遥洗羣流仰镜九仙尽寳百神耸职而畿辇之内舎弗臣之氓陛席之间延抗礼之客惧非所以澄一风范详示景则者也臣等参议以为沙门接见比当尽䖍礼敬之容依其本俗则朝徽有序乘方兼遂矣诏可前废帝初复旧世祖宠姫殷贵妃薨为之立寺贵妃子子鸾封新安王故以新安为寺号前废帝杀子鸾乃毁废新安寺驱斥僧徒寻又毁中兴天寳诸寺太宗定乱下令曰先帝建中兴及新安诸寺所以长世垂范𢎞宣盛化顷遇昬虐法像残毁师徒奔迸甚以矜懐妙训渊谟有扶名教可招集旧僧普各还本并使材官随宜修复宋世名僧有道生道生彭城人也父为广武令生出家为沙门法大弟子㓜而聪悟年十五便能讲经及长有异解立顿悟义时人推服之元嘉十一年卒于庐山沙门慧琳为之诔慧琳者秦郡秦县人姓刘氏少出家住冶城寺有才章兼外内之学为庐陵王义眞所知尝着均善论其词曰有白学先生以为中国圣人经纶百世其徳𢎞矣智周万变天人之理尽矣道无隠旨教㒺遗筌聪叡廸哲何负于殊论哉有黑学道士陋之谓不照幽㝠之途弗及来生之化虽尚虚心未能虚事不逮西域之深也于是白学访其所以不逮云尒白曰释氏所论之空与老氏所言之空无同异乎黑曰异释氏即物为空空物为一老氏有无两行空有为异安得同乎白曰释氏空物物信空邪黒曰然空又空不翅于空矣白曰三仪灵长于宇宙万品盈生于天地孰是空哉黒曰空其自性之有不害因假之体也今构羣材以成大厦㒺专寝之寔积一毫以致合抱无檀木之体有生莫俄顷之留太山蔑累息之固兴灭无常因縁无主所空在于性理所难据于事用吾以为悮矣白曰所言寔相空者其如是乎黒曰然白曰浮变之理交于目前视听者之所同了邪解之以登道塲重之以轻异学诚未见其渊深黒曰斯理若近求之实逺夫情之所重者虚事之可重者实今虚其眞寔离其浮伪爱欲之惑不得不去爱去而道塲不登者吾不知所以相晓也白曰今析豪空树无乘廕之茂离材虚室不损轮奂之美眀无常増其愒䕃之情陈若徧笃其竞辰之虑贝锦以繁采发辉和羮以盐梅致旨齐侯追爽鸠之乐燕王无延年之术恐和合之辩危脆之教正足恋其嗜好之欲无以倾其爱竞之感也黒曰斯固理絶于诸华坟素莫之及也白曰山髙累卑之辞川树积小之咏舟壑火传之谈坚白唐肆之论盖盈于中国矣非理之奥故不举以为教本耳子固以遗情遗累虚心为道而据事剖析者更由指掌之间乎黒曰周孔为教正及一世不见来生无穷之縁积善不过子孙之庆累恶不过余殃之罸报効止于荣禄诛责极于穷贱视听之外㝠然不知良可悲矣释迦阐无穷之业㧞重闗之险陶方寸之虑宇宙不足盈其眀设一慈之救羣生不足胜其化叙地狱则民惧其罪敷天堂则物欢其福指泥洹以长归乘法身以遐览神变无不周灵泽靡不覃先觉翻翔于上世后悟腾翥而不绍坎井之局何以识大方之家乎白曰固能大其言矣今効神光无径寸之眀验灵变㒺纤介之异勤诚者不覩善救之貎笃学者弗克陵虚之实徒称无量之寿孰见期颐之叟咨嗟金刚之固安觌不朽之质茍于事不符宜寻立言之指遗其所寄之说也且要天堂以就善曷若服义而蹈道惧地狱以敕身孰与从理以端心礼拜以求免罪不由祇肃之意施一以徼百倍弗乘无恡之情美泥洹之乐生躭逸之虑赞法身之妙肇好竒之心近欲未弭逺利又兴虽言菩萨无欲羣生固以有欲矣甫救交敝之氓永开利竞之俗澄神反道其可得乎黒曰不然若不示以来生之欲何以权其当生之滞物情不能顿至故积渐以诱之夺此俄顷要彼无穷若弗勤春稼秋穑何期端坐井底而息意庶虑者长沦于九泉之下矣白曰异哉何所务之乖也道在无欲而以有欲要之北行求郢西征索越方长迷于幽都永谬滞于昧谷辽辽闽楚其可见乎所谓积渐者日损之谓也当先遗其所轻然后忘其所重使利欲自去淳白自生耳岂得以少要多以麄易妙俯仰之间非利不动利之所荡其有极哉乃丹青眩媚綵之目土木夸好壮之心兴糜废之道单九服之财树无用之事割羣生之急致营造之计成私树之权务权化之业结师党之势苦节以要厉精之誉护法以展陵竞之情悲矣夫道其安寄乎是以周孔敦俗弗关视听之外老庄陶风谨守性分而已黒曰三游本于仁义盗跖资于五善圣迹之敝岂有内外且黄老之家符章之伪水祝之诬不可胜论子安于彼骇于此玩于浊水违于清渊耳白曰有迹不能不敝有术不能无伪此乃圣人所以桎梏也今所惜在作法于贪遂以成俗不正其敝反以为髙耳至若滛妄之徒世自近鄙源流蔑然固不足论黒曰释氏之教专救夷俗便无取于诸华邪白曰曷为其然为则开端宜懐属绪爱物去杀尚施周人息心遗荣华之愿大士布兼济之念仁义𤣥一者何以尚之惜乎幽旨不亮末流为累耳黒曰子之论善殆同矣便事尽于生乎白曰幽㝠之理固不极于人事矣周孔疑而不辨释迦辨而不实将宜废其显晦之迹存其所要之旨请尝言之夫道之以仁义者服理以从化帅之以劝戒者循利而迁善故甘辞兴于有欲而灭于悟理淡说行于天解而息于贪伪是以示来生者蔽亏于道释不得已杜幽闇者㝠符于姫孔闭其兊由斯论之言之者未必逺知之者未必得不知者未必失但知六度与五教并行信顺与慈悲齐立耳殊涂而同归者不得守其发轮之辙也论行于世旧僧谓其贬黜释氏欲加摈斥太祖见论赏之元嘉中遂参权要朝廷大事皆与议焉賔客辐凑门车常有数十两四方赠赂相系势倾一时注孝经及庄子逍遥篇文论传于世又有慧严慧议道人并住东安寺学行精整为道俗所推时鬬塲寺多禅僧京师为之语曰鬬塲禅师窟东安谈义林世祖大眀四年于中兴寺设斋有一异僧衆莫之识问其名答言名眀慧从天安寺来忽然不见天下无此寺名乃改中兴曰天安寺大眀中外国沙门摩诃衍苦节有精理于京都多出新经胜鬘经尤见重内学东夷髙句骊国今治汉之辽东郡髙句骊王髙琏晋安帝义熙九年遣长史髙翼奉表献赭白马以琏为使持节都督营州诸军事征东将军髙句骊王乐浪公髙祖践阼诏曰使持节都督营州诸军事征东将军髙句骊王乐浪公琏使持节督百济诸军事镇东将军百济王映并执义海外逺修贡职惟新告始宜荷国休琏可征东大将军映可镇东大将军持节都督王公如故三年加琏散骑常侍增督平州诸军事少帝景平二年琏遣长史马娄等诣阙献方物遣使慰劳之曰皇帝问使持节散骑常侍都督营平二州诸军事征东大将军髙句骊王乐浪公纂戎东服庸绩继轨厥惠既彰款诚亦着踰辽越海纳贡本朝朕以不徳忝承鸿绪永懐先踪思覃遗泽今遣谒者朱邵伯副谒者王邵子等宣旨慰劳其茂康惠政永隆厥功式昭徃命称朕意焉先是鲜卑慕容寳治中山为索虏所破东走黄龙义熙初寳弟熙为其下冯䟦所杀䟦自立为主自号燕王以其治黄龙城故谓之黄龙国䟦死子宏立屡为索虏所攻不能下太祖世每岁遣使献方物元嘉十二年赐加除授十五年复为索虏所攻宏败走奔髙骊北丰城表求迎接太祖遣使王白驹赵次兴迎之并令髙骊料理资遣琏不欲使宏南乃遣将孙潄髙仇等袭杀之白驹等率所领七千余人掩讨潄等生禽潄杀髙仇等二人琏以白驹等专杀遣使执送之上以逺国不欲违其意白驹等下狱见原琏每岁遣使十六年太祖欲北讨诏琏送马琏献马八百匹世祖孝建二年琏遣长史董腾奉表慰国哀再周并献方物大眀三年又献肃慎氏楛矢石砮七年诏曰使持节散骑常侍督营平二州诸军事征东大将军髙句骊王乐浪公琏世事忠义作藩海外诚系本朝志剪残险通译沙表克宣王猷宜加褒进以旌纯节可车骑大将军开府仪同三司持节常侍都督王公如故太宗泰始后废帝元徽中贡献不絶百济国本与髙骊俱在辽东之东千余里其后髙骊畧有辽东百济畧有辽西百济所治谓之晋平郡晋平县义熙十二年以百济王余映为使持节都督百济诸军事镇东将军百济王髙祖践祚进号镇东大将军少帝景平二年映遣长史张威诣阙贡献元嘉二年太祖诏之曰皇帝问使持节都督百济诸军事镇东大将军百济王累叶忠顺越海効诚逺王纂戎聿修先业慕义既彰厥懐亦款浮桴骊水献賝执贽故嗣位方任以藩东服勉朂所莅无坠前踪今遣兼谒者闾丘恩子兼副谒者丁敬子等宣旨慰劳称朕意其后每歳遣使奉表献方物七年百济王余毗复修贡职以映爵号授之二十七年毗上书献方物私假台使冯野夫西河太守表求易林式占腰弩太祖竝与之毗死子庆代立世祖大眀元年遣使求除授诏许二年庆遣使上表曰臣国累叶偏受殊恩文武良辅世䝉朝爵行冠军将军右贤王余纪等十一人忠勤宜在显进伏愿垂愍并听赐除仍以行冠军将军右贤王余纪为冠军将军以行征虏将军左贤王余昆行征虏将军余晕竝为征虏将军以行辅国将军余都余乂并为辅国将军以行龙骧将军沐衿余爵并为龙骧将军以行宁朔将军余流糜贵并为宁朔将军以行建武将军于西余娄竝为建武将军太宗泰始七年又遣使贡献倭国在髙骊东南大海中世修贡职髙祖永初二年诏曰倭赞万里修贡逺诚宜甄可赐除授太祖元嘉二年赞又遣司马曹达奉表献方物赞死弟珍立遣使贡献自称使持节都督倭百济新罗任那秦韩慕韩六国诸军事安东大将军倭国王表求除正诏除安东将军倭国王珍又求除正倭隋等十三人平西征虏冠军辅国将军号诏并听二十年倭国王济遣使奉献复以为安东将军倭国王二十八年加使持节都督倭新罗任那加罗秦韩慕韩六国诸军事安东将军如故并除所上二十三人军郡济死世子兴遣使贡献世祖大眀六年诏曰倭王世子兴奕世载忠作藩外海禀化宁境恭脩贡职新嗣边业宜授爵号可安东将军倭国王兴死弟武立自称使持节都督倭百济新罗任那加罗秦韩慕韩七国诸军事安东大将军倭国王顺帝昇眀二年遣使上表曰封国偏逺作藩于外自昔祖祢躬环甲胄䟦渉山川不遑宁处东征毛人五十五国西服衆夷六十六国渡平海北九十五国王道融泰廓土遐畿累叶朝宗不愆于岁臣虽下愚忝𦙍先绪驱率所统归崇天极道迳百济装治船舫而句骊无道图欲见吞掠抄边𨽻䖍刘不已每致稽滞以失良风虽曰进路或通或不臣亡考济实忿㓂雠壅塞天路控弦百万义声感激方欲大举奄䘮父兄使垂成之功不获一篑居在谅闇不动兵甲是以偃息未㨗至今欲练甲治兵申父兄之志义士虎贲文武効功白刃交前亦所不顾若以帝徳覆载摧此彊敌克靖方难无替前功窃自假开府仪同三司其余咸假授以劝忠节诏除武使持节都督倭新罗任那加罗秦韩慕韩六国诸军事安东大将军倭王荆雍州蛮槃瓠之后也分建种落布在诸郡县荆州置南蛮雍州置宁蛮校尉以领之世祖初罢南蛮併大府而宁蛮如故蛮民顺附者一户输谷数斛其余无杂调而宋民赋役严苦贫者不复堪命多逃亡入蛮蛮无傜役彊者又不供官税结党连羣动有数百千人州郡力弱则起为盗贼种类稍多户口不可知也所在多深险居武陵者有雄谿樠谿辰谿酉谿舞谿谓之五谿蛮而宜都天门巴东建平江北诸郡蛮所居皆深山重阻人迹罕至焉前世以来屡为民患少帝景平二年宜都蛮帅石宁等一百二十三人诣阙上献太祖元嘉六年建平蛮张雝之等五十人七年宜都蛮田生等一百一十三人并诣阙献见其后沔中蛮大动行旅殆絶天门溇中令宗侨之傜赋过重蛮不堪命十八年蛮田向求等为㓂破溇中虏畧百姓荆州刺史衡阳王义季遣行参军曹孙念讨破之获生口五百余人免侨之官二十四年南郡临沮当阳蛮反缚临沮令传僧骥荆州刺史南谯王义宣遣中兵参军王谌讨破之先是雝州刺史刘道产善抚诸蛮前后不附官者莫不顺服皆引出平土多縁沔为居及道产亡蛮又反叛及世祖出为雝州羣蛮断道撃大破之台遣军主沈庆之连年讨蛮所向皆平殄事在庆之传二十八年正月龙山雉水蛮㓂抄湼阳县南阳太守朱昙韶遣军讨之失利杀伤三百余人昙韶又遣二千人系之蛮乃散走是岁滍水诸蛮因险为宼雝州刺史随王诞遣使说之曰顷威懐所被覃自遐逺顺化者宠禄逆命者无遗此亦尒所知也圣朝今普天肆𤯝许以自新便宜各还旧居安堵复业改过革心于是乎始先是蛮帅鲁奴子掳龙山屡为边患鲁轨在长社奴子归之轨言于虏主以为四山王轨子爽归国奴子亦求内附随王诞又遣军讨沔北诸蛮袭浊山如口蜀松三柴克之又围升钱柏义诸柴蛮悉力距战军以具装马夹射大破之斩首二百级获生蛮千口牛马八十头世祖大明中建平蛮向光侯宼暴崃川巴东太守王济荆州刺史朱修之遣军讨之光侯走清江清江去巴东千余里时巴东建平宜都天门四郡蛮为㓂诸郡民户流散百不存一太宗顺帝世尤甚虽遣攻伐终不能禁荆州为之虚敝大眀中桂阳蛮反杀荔令晏珍之临贺蛮反杀闗建令邢伯儿振武将军萧冲之讨之获少费多抵罪豫州蛮廪君后也槃瓠及廪君事并具前史西阳有巴水蕲水希水赤亭水西归水谓之五水蛮所在并深岨种落炽盛歴世为盗贼北接淮汝南极江汉地方数千里元嘉二十八年西阳蛮杀南川令刘台并其家口二十九年新蔡蛮二千余人破大雷戍畧公私船舫悉引入湖有亡命司马黒石在蛮中共为㓂盗太祖遣太子歩兵校尉沈庆之率江荆雍豫诸州军讨之世祖大眀四年又遣庆之讨西阳蛮大克获而反司马黒石徒党三人其一人名智黒石号曰太公以为谋主一人名安阳号谯王一人名续之号梁王蛮文小罗等讨禽续之为蛮世财所簒小罗等相率斩世财父子六人豫州刺史王元谟遣殿中将军郭元封慰劳诸蛮使缚送亡命蛮乃执智黒石安阳二人送诣元谟世祖使于寿阳斩之世宗初即位四方反叛及南贼败于鹊尾西阳蛮田益之田义之成邪财田光兴等起义攻郢州克之以益之为辅国将军都统四山军人又以蛮户立宋安光城二郡以义之为宋安太守光兴为龙骧将军光城太守封益之边城县王食邑四百一十一户成邪财阳城县王食邑三千户益之徴为虎贲中郎将将军如故顺帝昇眀初又转射声校尉冠军将军成邪财死子婆思袭爵为辅国将军武骑常侍晋熙蛮梅式生亦起义斩晋熙太守阎湛之晋安王子勋典籖沈光眀祖封髙山侯食所统牛岗下柴二村三十户史臣曰汉世西译遐通兼途累万跨头痛之山越绳度之险生行死径身徃魂归晋氏南移河陇夐隔戎夷梗路外域天断若夫大秦天竺逈出西溟二汉衔役特艰斯路而商货所资或出交部汎海陵波因风逺至又重峻参差氏衆非一殊名诡号种别类殊山琛水寳由兹自出通犀翠羽之珍蛇珠火布之异千名万品并世主之所虚心故舟舶继路商使交属太祖以南琛不至逺命师旅泉浦之㨗威震沧溟未名之寳入充府实夫四夷孔炽患深自古蛮僰殊杂种衆特繁依深傍岨充积畿甸咫尺华氓易兴狡毒畧财据土岁月滋深自元嘉将半㓂慝弥广遂盘结数州揺乱邦邑于是命将出师恣行诛讨自江汉以北庐江以南山盪谷穷兵罄武繋颈囚俘盖以数百万计至于孩年耋齿执讯所遗将卒申好杀之愤干戈穷酸惨之用虽云积怨为报亦甚张奂所云流血于野伤和致灾斯固仁者之言矣宋书卷九十七卷九十七考证宋书卷九十七考证南夷林邑国传交州刺史檀和之忠果到列到列二字前鲁爽传亦有之百济国传慕义既彰厥懐亦款亦一本作赤荆雍州蛮传天门溇中令宗侨之傜赋过重侨一本作矫宋书卷九十七考证宋书卷九十八钦定四库全书宋书卷九十八梁沈约撰列传第五十八氐胡略阳清水氐杨氏秦汉以来世居陇右为豪族汉献帝建安中有杨腾者为部落大帅腾子驹勇健多计畧始徙仇池仇池地方百顷因以百顷为号四面斗絶髙平地方二十余里羊肠蟠道三十六回山上丰水泉煑土成盐驹后有名千万者魏拜为百顷氐王千万子孙名飞龙渐彊盛晋武假征西将军还居略阳无子飬外甥令狐氏子为子名戊搜晋惠帝元康六年避齐万年之乱率部落四千家还保百顷自号辅国将军右贤王闗中士奔流者多依之戊搜延纳抚接欲去者则卫䕶资遣之愍帝以为骠骑将军左贤王时南阳王保在上邽又以戊搜子难敌为征南将军建兴五年戊搜卒难敌袭位与坚头分部曲难敌号左贤王屯下辩坚头号右贤王屯河池元帝太兴四年刘曜伐难敌与坚头俱奔晋寿臣于李雄曜退复还仇池成帝咸和九年难敌卒子毅立自号使持节龙骧将军左贤王下辩公以坚头子槃为使持节冠军将军右贤王河池公咸康元年遣使称蕃于晋以毅为征南槃征东将军三年毅族兄初袭杀毅并有其衆自立为仇池公臣于石虎后遣使称蕃于穆帝永和三年以初为使持节征南将军雍州刺史平羌校尉仇池公初子国为镇东将军武都太守十年改封初天水公十一年毅小弟宋奴使姑子梁式玉因侍値手刃杀初子国率左右诛式玉及宋奴复自立征西将军桓温表国为镇北将军秦州刺史平羌校尉国子安为振威将军武都太守十二年国从父杨俊复杀国自立安奔苻生俊遣使归顺升平三年以俊为平西将军平羌校尉仇池公四年俊卒子世立复以为冠军将军平羌校尉武都太守仇池公海西公太和三年迁征西将军秦州刺史以世弟统为宁东将军武都太守五年世卒统废世子纂自立纂一名徳聚党杀统遣使诣简文帝自陈复以纂为平羌校尉秦州刺史仇池公咸安元年苻坚遣杨安苻雅等讨纂克之徙其民于闗中空百顷之地纂后为杨安所杀宋奴之死也二子佛奴佛狗奔逃闗中苻坚以佛奴为右将军佛狗为抚夷䕶军后以女妻佛奴子定以定为尚书领军将军孝武帝太元八年苻坚败于淮南闗中扰乱定尽力奉坚坚死乃将家奔陇右徙治歴城城在西县界去仇池百二十里置仓储于百顷招合夷晋得千余家自号龙骧将军平羌校尉仇池公称蕃于晋孝武帝孝武帝即以其自号假之求割天水之西县武都之上禄为仇池郡见许十五年又以定为辅国将军秦州刺史定已自署征西将军又进持节都督陇右诸军事辅国大将军开府仪同三司校尉刺史如故其年进平天水畧阳郡遂有秦州之地自号西王至十九年攻陇西虏乞佛干归定军败见杀无子佛狗子盛先为监国守仇池袭位自号使持节征西将军秦州刺史平羌校尉仇池公谥定为武王分诸四山氐羌为二十部䕶军各为镇戍不置郡县安帝隆安三年遣使称蕃奉献方物安帝以盛为辅国将军平羌校尉仇池公元兴三年桓𤣥辅晋进盛平北将军凉州刺史西戎校尉义熙元年姚兴伐盛盛惧遣子难当为质兴遣将王敏攻城因梁州别驾吕莹求救于盛盛遣军次浕口敏退以盛为都督陇右诸军事征西大将军开府仪同三司时益州刺史毛璩讨桓元所置梁州刺史桓希败走汉中空虚盛遣兄子平南将军抚守汉中三年又假盛使持节北秦州刺史盛又遣将苻宁行梁州刺史代抚九年梁州刺史索邈鎭南城宁乃还髙祖践阼进盛车骑大将军加侍中永初三年改封武都王以长子元为武都王世子加号前将军难当为冠军将军抚为安南将军盛嗣位三十年太祖元嘉二年六月卒时年六十二私谥曰惠文王元字黄眉自号使持节都督陇右诸军事征西大将军开府仪同三司平羌校尉秦州刺史武都王虽为蕃臣犹奉义熙之号善待士为流旧所懐安南将军抚有文武智畧元不能容三年因其子杀人并诛之文帝即以元为使持节征西将军平羌校尉北秦州刺史武都王乃改义熙之号奉元嘉正朔初盛谓元曰吾年已老当为晋臣汝善事宋帝故元奉焉追赠盛骠骑大将军余如故六年六月元卒私谥曰孝昭王弟难当废元子保宗一名羌奴而自立号使持节都督雍凉诸军事秦州刺史平羌校尉武都王太祖以为冠军将军秦州刺史武都王九年进号征西将军加持节都督校尉之号难当拜保宗为镇南将军镇宕昌以次子顺为镇东将军秦州刺史守上邽保宗谋袭难当事泄收系之先是四方流民有许穆之郝恢之二人投难当并改姓为司马穆之自云名飞龙恢之自云名康之云是晋室近戚康之寻为人所杀十年难当以益州刺史刘道济失蜀土人情以兵力资飞龙使入蜀为㓂道济击斩之时梁州刺史甄法䕶刑法不理太祖遣刺史萧思话代任难当因思话未至法䕶将军下举兵袭梁州破白马获晋昌太守张范法䕶遣参军鲁安期沈法慧等拒之并各奔退难当又遣建忠将军赵进攻葭萌获晋寿太守范延朗其年十一月法䕶委鎭奔洋川难当遂有汉中之地以氐苻粟持为梁州刺史又以其凶悍杀之以司马赵温代为梁州十年正月思话使司马萧讳先驱进讨所向克㨗遂平梁州事在思话传四月难当遣使奉表谢罪曰臣闻生成之徳含气同系而荣悴殊途遭遇异兆至于恩降自然诚无答谢夫以狂圣道隔犹存克念之诚况君亲莫二不期自感者哉每思自竭奉遵光训丹诚未谅大谤已臻梁州刺史甄法䕶诬臣遣司马飞龙扰乱西蜀诸所譛引言非一事长涂万里无路自明风尘之声日有滋甚与其逆生宁就清灭文武同愤制不自由遣参军姚道贤赍书诣梁州刺史萧思话寻续又遣诣台归罪道贤至西城为守兵所杀行李蔽拥日月莫照法护恇扰望风奔逃臣即回军秋毫无犯权留少守以俟㑹通其后数旬官军寻至守兵单弱惧不自免续遣轻兵共相迎接値秦流民懐土及本行将既旋不容禁制由臣约防无素以致斯阙臣本歴代守蕃世荷殊宠王化始基顺天委命要名期义不在今日岂可假托妖妄毁败成功如此之形灼然易见仰恃圣明必垂鉴察但臣㣲心不达迹违忠顺至乃声闻朝廷劳烦师旅负辱之深罪当诛责逺隔遐荒告谢无地谨遣兼长史齐亮听命有司并奉送所授第十一符䇿伏待天旨太祖以其边裔下诏曰杨难当表如此悔谢前愆可特恕宥并特还章节十二年难当释保宗遣镇童亭保宗奔索虏主拓䟦焘以为都督陇西诸军事征西大将军开府仪同三司平羌校尉南秦王遣袭上邽难当子顺失守退以为雍州刺史守下辩十三年三月难当自立为大秦王号年曰建义立妻为王后世子为太子置百官具拟天朝然犹奉朝廷贡献不絶十七年其国大旱多灾异降大秦王复为武都王十八年十月倾国南宼规有蜀土虑汉中军出遣建忠将军苻冲出东洛以防之梁州刺史刘道眞击斩冲十一月难当克葭萌获晋寿太守申坦遂围涪城巴西太守刘道银婴城固守难当攻之十余日不克乃还十九年正月太祖遣龙骧将军裴方眀太子左积弩将军刘康祖后军参军梁坦甲士三千人又发荆雍二州兵讨难当受刘道眞节度五月方明等至汉中长驱而进道眞到武兴攻伪建忠将军苻隆克之安西参军韦俊建武将军姜道盛别向下辩道眞又遣司马夏侯穆季西取白水难当子雍州刺史顺建忠将军杨亮拒之并望风奔走闰月方眀至兰臯难当镇北将军苻义徳建节将军苻宏祖万余人列阵拒战方眀击破之斩宏祖杀二千余人义徳遁去天水任愈之率部曲归顺难当世子抚军大将军和据修城方明又遣军率愈之攻和大破之于是难当将妻子奔索虏死于虏中安西参军鲁尚期追难当出寒崃生禽建节将军杨保炽安昌侯杨虎头初难当遣第二子虎为鎭南将军益州刺史守隂平闻父走逃还至下辩方明使子肃之要之生禽虎传送京师斩于建康市仇池平以辅国司马胡崇之为龙骧将军秦州刺史平羌校尉守仇池索虏拓䟦焘遣安西大将军吐奚弼平北将军拓䟦齐等二万人邀崇之二十年二月崇之至浊水去仇池八十里遇齐等战败没余衆奔还汉中三月前鎭东司马苻达征西从事中郎任朏等举义立保宗弟文徳为主拓䟦齐闻兵起遁走达追击斩齐因据白崖分平诸戍文徳自号使持节都督秦河凉三州诸军事征西大将军秦河凉三州牧平羌校尉仇池公遣露板驰告朝廷太祖诏曰近者校尉仇池公表虏纵逸宼窃仇池将士挫伤民萌涂炭眷言西顾矜慨在懐杨文徳世笃忠顺诚感家国纠率义徒奄殄凶丑锋旗所向殱溃无遗氛䘲澄清蕃境宁一念功惟事良有欣嘉便可遣使慰劳宣示朝旨并敕梁州刺史申坦随宜应援又诏曰显録勲効盖惟国典施赏务速无或踰时杨文德志气果到文武兼全乘机潜奋殊功仍集告㨗归诚献俘万里朝无蹔土树难自肃休烈照着朕甚嘉焉杨氏世祖西劳方忠累叶宜绍先绪膺受宠荣可使持节散骑常侍都督北秦雍二州诸军事征西大将军平羌校尉北秦州刺史封武都王任朏祖父岐伯父祚父综并仕杨氏为谘议从事中郎朏有志干文徳以为左司马文徳既受朝命进戍茄芦城二十五年为索虏所攻奔于汉中时世祖鎭襄阳执文徳归之于京师以失守免官削爵土二十七年王师北讨起文徳为辅国将军率军自汉中西入揺动汧陇文徳宗人杨髙率隂平平武羣氐据唐鲁桥以拒文徳文徳水陆俱攻大破之衆并奔散髙遁走奔羌文徳追之至黎卬岭髙单身投羌仇阿弱家追斩之隂平平武悉平又遣文徳伐啖提氐不克梁州刺史刘秀之执送荆州使文徳从祖兄头戍茄芦荆州刺史南郡王义宣反文徳不同见杀世祖追赠征虏将军秦州刺史孝建二年以保宗子元和为征虏将军以头为辅国将军元和继杨氏正统羣氐欲相宗推年小才弱不能绥御所部头母妻子弟并为索虏所执头至诚奉顺无所顾懐朝廷旣不正元和号位部落未有定主雍州刺史王元谟上表曰被勑令臣遣使与杨元和杨头相闻并致信饷即遣中军行参军吕智宗赍书并信等亦自遣使随智宗及头语智宗顷破家为国母妻子弟并坠没虏中不顾孝道陈力边捍竭忠尽诚未为朝廷所识若以元和承统宜授王爵若以其年小未堪大任则应别有所委顷来公私纷纭华戎交构皆此之由臣伏寻头元嘉以来寔有忠诚于国弃亲遗爱诚在可嘉氐羌负逺又与虏咫尺急之则反缓之则怨观头使人言语不敢便望仇池公所希政在西秦州假节而已如臣愚见蕃捍汉川使无虑患头寔有力四千户荒州殆不足吝元和小弱若未可专委复数年之后必堪嗣业用之不难若才用不称则应归头若茄芦不守汉川亦无立理上不许其后立元和为武都王治白水不能自立复走奔索虏元和从弟僧嗣复自立还戍茄芦以为宁朔将军仇池太守太宗太始二年诏曰僧嗣逺守西疆世笃忠欵宜加旌显以甄义槩可冠军将军北秦州刺史武都王太守如故三年加持节都督北秦雍二州诸军事进号征西将军校尉刺史如故僧嗣卒从弟文度复自立泰豫元年以为龙骧将军略阳太守封武都王又改龙骧为宁朔将军后废帝元徽四年加督北秦州诸军事平羌校尉北秦州刺史将军如故文度遣弟龙骧将军文宏伐仇池破戍兵于兰臯顺帝昇眀元年诏曰茂赏有章寔昭国度畴庸斯炳载宣史册督北秦州诸军事宁朔将军平羌校尉北秦州刺史武都王文度门乘辉宠世荣边邑忠果既亮才劲兼彰龙骧将军杨文宏肃恊成规躬提桴鼓申稜百顷席卷兰臯功烈之美并足嘉叹宜膺爵授以酬勲绪文度可使持节都督北秦雍二州诸军事征西将军刺史校尉悉如故文宏辅国将军略阳太守其年虏破茄芦文度见杀追赠本官加㪚骑常侍以文宏督北秦州诸军事平羌校尉北秦州刺史袭封武都王将军如故退治武兴大且渠䝉逊张掖临松卢水胡人也匈奴有左且渠右且渠之官䝉逊之先为此职羌之酋豪曰大故且渠以位为氏而以大冠之世居卢水为酋豪䝉逊髙祖晖仲归曽祖遮皆雄健有勇名祖祁复延封狄地王父法宏袭爵苻氏以为中田䕶军䝉逊代父领部曲有勇略多计数为诸胡所推服吕光自王于凉州使䝉逊自领营人配箱直又以䝉逊叔父罗仇为西平太守安帝隆安三年春吕光遣子镇东将军纂率罗仇伐枹罕虏乞伏干归为干归所败光委罪罗仇杀之四月䝉逊求还葬罗仇因聚万余人叛光杀临松䕶军屯金山五月光挥纂击破䝉逊将六七人逃山中家户悉亡散时䝉逊兄男成将兵西守晋昌闻䝉逊反引军还杀酒泉太守叠滕推建康太守叚业为主业自号龙骧大将军凉州牧建康公以男成为辅国将军男成及晋昌太守王徳围张掖克之业因据张掖䝉逊率部曲投业业以䝉逊为镇西将军临池太守王徳为酒泉太守寻又以䝉逊领张掖太守三年四月业使䝉逊将万人攻光弟子纯于西郡经旬不克乃引水灌城窘急乞降执之以归时王德叛业自称河州刺史业使䝉逊西讨徳焚城将部曲走投晋昌太守唐瑶蒙逊追德至沙头大破之虏其妻子部落而还转西安太守将军如故四年五月䝉逊与男成谋杀业男成不许䝉逊反譛男成于业业杀男成䝉逊乃谓其部曲曰叚公无道枉杀辅国吾为辅国报雠遂举兵攻张掖杀叚业自称车骑大将军建号永安元年是月敦煌太守李暠亦起兵自号冠军大将军西胡校尉沙州刺史太守如故称庚子元年与䝉逊相抗其冬暠遣唐瑶及鹰扬将军宋繇攻酒泉获太守大且渠益生蒙逊从叔也吕光死子纂立元年为从弟隆所簒姚兴攻凉州隆称臣请降䝉逊亦遣使诣兴兴以为鎭西将军沙州刺史西海侯二年二月䝉逊与西平虏秃髪傉檀共攻凉州为隆所破十月傉檀复攻隆三年三月隆以蒙逊傉檀交逼遣弟超诣姚兴求迎七月兴遣将齐难迎隆隆说难伐䝉逊䝉逊惧遣弟为质献寳货于难乃止以武卫将军王尚行凉州刺史而还义熙元年正月李暠改称大将军大都督凉州牧䕶羌校尉凉公五月移据酒泉姚兴假傉檀凉州刺史代王尚屯姑臧二年九月䝉逊袭李暠至安弥去城六十里暠乃觉引军出战大败退还闭城自守䝉逊亦归六年䝉逊攻破傉檀傉檀走屯乐都武威人焦朗入姑臧自号骠骑大将军臣于李暠八年蒙逊攻焦朗杀之据姑臧自号大都督大将军河西王改称𤣥始元年立子正德为世子十三年五月李暠死子歆立六月歆伐䝉逊至建康䝉逊拒之歆退走追到西支闲蒙逊大败死者四千余人乃収余衆増筑建康城置兵戍而还十四年蒙逊遣使诣晋奉表称藩以蒙逊为凉州刺史髙祖践阼以歆为使持节都督髙昌敦煌晋昌酒泉西海玉门堪泉七郡诸军事护羌校尉征西大将军酒泉公永初元年七月䝉逊东略浩舋李歆乘虚攻张掖䝉逊回军西归歆退走追至临泽斩歆兄弟三人进攻酒泉克之歆弟敦煌太守恂据郡自称大将军十月䝉逊遣世子正徳攻恂不下三年正月䝉逊自徃筑长堤引水灌城数十日又不下三月恂武卫将军宋丞广武将军宏举城降恂自杀李氏由是遂亡于是鄯善王比龙入朝西域三十六国皆称臣贡献髙祖以䝉逊为使持节散骑常侍都督凉州诸军事镇军大将军开府仪同三司凉州刺史张掖公十二月晋昌太守唐契反复遣正徳攻契景平元年三月克之契奔伊吾八月芮芮来抄䝉逊遣正徳拒之正徳轻骑进战军败见杀乃以次子兴国为世子是岁进䝉逊侍中都督凉秦河沙四州诸军事骠骑大将军领护匈奴中郎将西夷校尉凉州牧河西王开府持节如故太祖元嘉元年枹罕虏乞伏炽槃出貂渠谷攻河西白草岭临松郡皆没执䝉逊从弟成都从子日蹄颇罗等而去三年改骠骑为车骑世子兴国遣使奉表请周易及子集诸书太祖并赐之合四百七十五卷䝉逊又就司徒王宏求搜神记宏写与之六年䝉逊征枹罕时乞伏炽槃死矣子茂蔓大破䝉逊生禽兴国杀三千余人䝉逊赎兴国送谷三十万斛竟不遣䝉逊乃立兴国母弟菩提为世子朝廷未知也七年以兴国为冠军将军河西王世子其年夏四月西虏赫连定为索虏拓䟦焘所破奔上邽十一月茂蔓闻定败将家户及兴国东征欲移居上邽八年正月至南安定率衆御茂蔓大破之杀茂蔓执兴国而还四月定避拓䟦焘欲渡河西撃蒙逊五月率部曲至治城崃口渡河济未半为吐谷浑慕璝所邀见获兴国被创数日死九年以菩提为冠军将军河西王世子十年四月䝉逊卒时年六十六私谥曰武宣王菩提年㓜䝉逊第三子茂䖍时为酒泉太守衆议推茂䖍为主袭䝉逊为号十一年茂䖍上表曰臣闻功以济物为髙非竹帛无以述徳名以当寔为美非谥号无以休终先臣蒙逊西复凉城泽憺崑裔芟夷羣暴清洒区夏曁运钟有道备大宋之宗臣爵班九服享惟永之丕祚功名昭着克固贞节考终由正而请名之路无阶懿迹虽𢎞而叙述之美有缺臣子痛感咸用不安谨案谥法克定祸乱曰武善闻周达曰宣先臣廓清河外勲光天府标榜称迹寔兼斯义輙上谥为武宣王若允天听垂之史笔则幽显荷荣始终无恨诏曰使持节侍中都督秦河沙凉四州诸军事车骑大将军开府仪同三司领护匈奴中郎将西夷校尉凉州牧河西王蒙逊才兼文武勲济西服爰自万里款诚夙着方仗忠果翼宣逺略奄至薨陨悽悼于懐便遣使弔祭并加显谥嗣子茂䖍纂戎前轨乃心弥彰宜䝉宠授绍兹蕃业可持节㪚骑常侍都督凉秦河沙四州诸军事征西大将军领护匈奴中郎将西夷校尉凉州刺史河西王河西人赵善厯十四年茂䖍奉表献方物并献周生子十三卷时务论十二卷三国总略二十卷俗问十一卷十三州志十卷文检六卷四科传四卷炖煌寔录十卷凉书十卷汉皇徳传二十五卷王典七卷魏駮九卷谢艾集八卷古今字二卷乘邱先生三卷周髀一卷皇帝王厯三合纪一卷赵传并甲寅元厯一卷孔子赞一卷合一百五十四卷茂䖍又求晋赵起居注诸杂书数十件太祖赐之十六年闰八月拓䟦焘攻凉州茂䖍兄子万年为虏内应茂䖍见执茂䖍弟安弥县侯无讳先为征西将军沙州刺史都督建康以西诸军事酒泉太守第六弟武兴县侯仪德为征东将军秦州刺史都督丹领以西诸军事张掖太守焘既获茂䖍遣军击仪徳弃城奔无讳于是无讳仪德拥家户西就从弟炖煌太守唐儿焘使将守武威酒泉张掖而还十七年正月无讳使唐儿守炖煌自与仪徳伐酒泉三月克之攻张掖临松得四万余户还据酒泉十八年五月唐儿反无讳留从弟天周守酒泉复与仪徳讨唐儿唐儿将万余人出战大败执唐儿杀之复据炖煌七月拓䟦焘遣军围酒泉十月城中饥万余口皆饿死天周杀妻以食战士食尽城乃陷执天周至平城杀之于时虏兵甚盛无讳衆饥惧不自立欲引衆西行十一月遣弟安周五千人伐鄯善坚守不下十九年四月无讳自率万余家弃炖煌西就安周未至而鄯善王比龙将四千余家走因据鄯善初唐契自晋昌奔伊吾是年攻髙昌髙昌城主阙爽告急八月无讳留从子丰周守鄯善自将家户赴之未至而芮芮遣军救髙昌杀唐契部曲奔无讳九月无讳遣将卫尞夜袭髙昌爽奔芮芮无讳复据髙昌遣常侍氾儁奉表使京师献方物太祖诏曰往年狡虏纵逸侵害凉土河西王茂䖍遂至不守沦䧟宼逆累世着诚以为矜悼次弟无讳克绍遗业保据方隅外结邻国内辑民庻系心阙庭践修贡职宜加朝命以褒笃勲可持节散骑常侍都督凉河沙三州诸军事征西大将军领䕶匈奴中郎将西夷校尉凉州刺史河西王无讳卒弟安周立二十一年诏曰故征西大将军河西王无讳弟安周才略沈到世笃忠款统承遗业民衆归懐虽亡士丧师孤立异所而能招率残寡攘㓂自全宜加荣授垂轨先烈可使持节散骑常侍都督凉河沙三州诸军事领西域戊已校尉凉州刺史河西王世祖大眀三年安周奉献方物史臣曰氐借世业之资胡因倔起之衆结根百顷跨有河西虽戎夷猾夏自擅荒服而才力雄富颇尚礼文杨氏兵精地险境接华汉伺隙边闗首䑕疆场遂西入白马东出黄金乘晋寿之㨗构围涪之舋规吞黒水志倾井络纪郢之势方危樊邓之心屡骇天子听朝不怡有懐辛李之将而齐之宣皇率偏旅数百定命先驱推锋直指势踰风电云彻席卷致届南城逐北追奔全胜万里敌人皆裹骨舆尸越至险而自窜其余皆膏身山野委骸川泽既而裴刘二将借其威声故使浊水靡旗兰臯失险氐族转徙奔亾遗烬不灭者若线梁土获乂以迄于今由此而言功烈可谓盛矣宋书卷九十八卷九十八考证宋书卷九十八考证氐胡传闗中士奔流者多依之中字下一本有人字十二年难当释保宗遣镇童亭后魏书作薫亭水经注作董亭杨氏世祖西劳方忠累叶劳字当在忠字下宋书卷九十八考证宋书卷九十九钦定四库全书宋书卷九十九梁沈约撰列传第五十九二凶元凶劭字休逺文帝长子也帝即位后生劭时上犹在谅闇故秘之三年闰正月方云劭生自前代以来未有人君即位后皇后生太子唯殷帝乙旣践阼正妃生纣至是又有劭焉体元居正上甚喜悦年六岁拜为皇太子中庻子二率入直永福省更筑宫制度严丽年十二出居东宫纳黄门侍郎殷淳女为妃十三加元服好读史传尤爱弓马及长美湏眉大眼方口长七尺四寸亲览宫事延接賔客意之所欲上必从之东宫置兵与羽林等十七年劭拜京陵大将军彭城王义康竟陵王诞尚书桂阳侯义融并从司空江夏王义恭自江都来会京口二十七年上将北伐劭与萧思话固谏不从索虏至𤓰歩京邑震骇劭出鎭石头总统水军善于抚御上登石头城有忧色劭曰不斩江湛徐湛之无以谢天下上曰北伐自我意不闗二人也上时务在本业劝课耕桑使宫内皆蚕欲以讽厉天下有女巫严道育本吴兴人自言通灵能役使鬼物夫为刼坐没入奚官劭姊东阳公主应合婢王鹦鹉白公主云道育通灵有异术主乃白上託云善蚕求召入见许道育既入自言服食主及劭并信惑之始兴王濬素佞事劭与劭并多过失虑上知使道育祈请欲令过不上闻道育輙云自上天陈请必不泄露劭等敬事号曰天师后遂为巫蛊以玉人为上形像埋于含章殿前初东阳主有奴陈天兴鹦鹉飬以为子而与之滛通鹦鹉天兴及宁州所献黄门庆国并预巫蛊事劭以天兴补队主东阳主薨鹦鹉应出嫁劭虑言语难密与濬谋之时吴兴沈懐逺为濬府佐见待异常乃嫁鹦鹉与懐逺为妾不以启上虑后事泄因临贺公主㣲言之上后知天兴领队遣阉人奚承祖诘让劭曰临贺公主南第先有一下人欲嫁又闻此下人养他人奴为儿而汝用为队主抽抜何乃速汝间用主副并是奴邪欲嫁置何处劭答曰南第昔属天兴求将驱使臣答曰五那可得若能击贼者可入队当时盖戏言尔都不复忆后天兴道上通辞乞位追存往为者不忍食言唿视见其形容粗徤堪充驱使脱尒使监礼兼队副比用人虽取劳旧亦参用有气干者谨条牒人名上呈下人欲嫁者犹未有处时鹦鹉已嫁懐逺矣劭惧驰书告濬并使报临贺主上若问嫁处当言未有定所濬答书曰奉令伏深惶怖启此事多日今始来问当是有感发之者未测源由尔计临贺故当不应翻覆言语自生寒热也此姥由来挟两端难可孤保正尔自问临贺兾得审寔也其若见问当作依违答之天兴先署佞人府位不审监上当无此簿领尔急宜挞之殿下已见王未宜依此具令严自躬上启闻彼人若为不已正可促其余命或是大庆之渐凡劭濬相与书疏类如此所言皆为名号谓上为彼人或以为其人以太尉江夏王义恭为佞人东阳主第在西掖门外故云南第王即鹦鹉姓躬上启闻者令道育上天白天神也鹦鹉既适懐逺虑与天兴私通事泄请劭杀之劭密使人害天兴庆国谓宣传徃来唯有二人天兴既死虑将见及乃具以其事白上上惊惋即遣收鹦鹉封籍其家得劭濬书数百纸皆呪诅巫蛊之言得所埋上形像于宫内道育叛亡讨捕不得上大怒穷治其事分遣中使入东诸郡搜讨遂不获上诘责劭濬劭濬惶惧无辞唯陈谢而已道育变服为尼逃匿东宫濬徃京口又载以自随或出止民张旿家江夏王义恭自盱眙还朝上以巫蛊告之曰常见典籍有此谓之书传空言不意遂所亲覩劭虽所行失道未必便亡社稷南靣之日非复我及汝事汝儿子多将来遇此不幸尔先是二十八年彗星起毕昴入太㣲扫帝座端门灭翼轸二十九年荧惑逆行守氐自十一月霖雨连雪太阳罕曜三十年正月大风飞霰且雷上忧有窃发輙加劭兵衆东宫实甲万人车驾出行劭入守使将白直队自随其年二月濬自京口入朝当镇江陵复载道育还东宫欲将西上有告上云京口民张旿家有一尼服食出入征北内似是严道育上初不信试使掩录得其二婢云道育随征北还都上谓劭濬已当斥遣道育而犹与往来惆怅惋骇乃使京口以船送道育二婢湏至检覈废劭赐濬死以语濬母潘淑妃淑妃具以告濬濬驰报劭劭因是异谋每夜輙飨将士或亲自行酒宻与腹心队主陈叔儿詹叔儿斋帅张超之任建之谋之道育婢将至其月二十一日夜诈上诏云鲁秀谋反汝可平眀守阙率衆入因使超之等集素所畜飬兵士二千余人皆使披甲召内外幢队主副豫交部勒云有所讨宿召前中庻子右军长史萧斌夜唿斌及左卫率袁淑中舎人殷仲素左积弩将军王正见并入宫告以大事自起拜斌等因流涕衆并惊愕语在淑传明旦未开鼔劭以朱服加戎服上乘画轮车与萧斌同载卫从如常入朝之仪守门开从万春门入旧制东宫队不得入城劭与门卫云受勑有所收讨令后队速来张超之等数十人驰入云龙东中华门及斋合㧞刀径上合殿上其夜与尚书仆射徐湛之屏人语至旦烛犹未灭直卫兵尚寝超之手行弑逆并杀湛之劭进至合殿中合太祖已崩出坐东堂萧斌执刀侍直唿中书舍人顾嘏嘏震惧不时出既至问曰欲共见废何不蚤启未及答即于前斩之遣人于崇礼闼杀吏部尚书江湛太祖左细杖主卜天与攻劭于东堂见杀又使人从东合入杀潘淑妃又杀太祖亲信左右数十人急召始兴王濬率衆屯中堂又召太尉江夏王义恭尚书令何尚之劭即伪位为书曰徐湛之江湛弑逆无状吾勒兵入殿已无所及号惋崩衂肝心破裂今罪人斯得元凶克殄可大赦天下改元嘉三十年为太初元年文武竝赐位二等诸科一依丁夘初使萧斌作诏斌辞以不文乃使侍中王僧绰为之使改元为太初劭素与道育所定斌曰旧踰年改元劭以问僧绰僧绰曰晋惠帝即位便改号劭喜而从之百僚至者裁数十人劭便遽即位即位毕称疾还入永福省然后迁大行皇帝升太极前殿是日以萧斌为散骑常侍尚书仆射领军将军何尚之为司空前右卫率檀和之戍石头侍中营道侯义綦为征虏将军晋陵南下邳二郡太守镇京城尚书殷仲景为侍中中护军大行皇帝大歛劭辞疾不敢出先给诸王及诸处兵杖悉收还武库杀徐湛之江湛亲党新除始兴内史荀赤松新除尚书左丞臧凝之山隂令傅僧祐吴令江徽前征北行参军诸葛诩右卫司马江文纲以殷仲素为黄门侍郎王正见为左军将军张超之及诸同逆闻人文子徐兴祖詹叔儿陈叔儿任建之等竝将校以下龙骧将军带郡各赐钱二十万遣人谓鲁秀曰徐湛之常欲相危我已为卿除之矣使秀与屯骑校尉龎秀之对掌军队以侍中王僧绰为吏部尚书司徒左长史何偃为侍中成服日劭登殿临灵号恸不自持博访公卿询求治道薄赋轻繇损诸逰费田苑山泽有可弛者假与贫民三月遣大使分行四方分浙以东五郡为会州省扬州立司隶校尉以殷冲补之以大将军江夏王义恭为太保司徒南谯王义宣为太尉卫将军荆州刺史始兴王濬进号骠骑将军王僧绰以先预废立见诛长沙王瑾瑾弟楷临川王健桂阳侯觊新谕侯球竝以宿恨下狱死礼官希旨谥太祖不敢尽美称上谥曰中宗景皇帝以雍州刺史臧质为丹阳尹进世祖号征南将军加散骑常侍抚军将军南平王铄中军将军㑹稽太守随王诞会州刺史江夏王义恭以太保领大宗师谘禀之科依晋扶风王故事世祖及南谯王义宣随王诞诸方镇竝举义兵劭闻义师大起悉聚诸王及大臣于城内移江夏王义恭住尚书下舍义恭诸子住侍中下省自永初元年以前相国府入斋传教给使免军户属南彭城薛县劭下书以中流起兵尝亲率六师观变江介悉召下番将吏加三吴太守军号置佐领兵四月立妻殷氏为皇后世祖檄京邑曰夫运不常隆代有莫大之衅爰自上叶或因多难以成福或阶昏虐以兆乱咸由君臣义合理悖恩离故坚氷之遘每钟浇末未有以道御世教化眀厚而当枭獍反噬难发天属者也先帝圣徳在位功格区宇明照万国道洽无垠风之所被荒隅变识仁之所动木石开心而贼劭乘借冢嫡夙蒙宠树正位东朝礼絶君后凶慢之情发于龆齓猜忍之心成于几立贼濬险躁无行自㓜而长交相倚附共逞奸回先旨以王室不造家难亟结故含蔽容隠不彰其衅训诱启告冀能革音何悟狂慝不悛同恶相济肇乱巫蛊终行弑逆圣躬离荼毒之痛社稷有翦坠之哀四海崩心人神泣血生民以来未闻斯祸奉讳惊号肝脑涂地烦寃腷臆容身无所大将军诸王幽闲穷省存亡未测徐仆射江尚书袁左率皆当世标秀一时忠贞或正色立朝或闻逆弗顺竝横分阶闼悬首都市宗党夷灭岂伊一姓祸毒所流未知其极昔周道告难齐晋勤王汉歴中圮虚牟立节异姓末属犹或亡躯况幕府职同昔人义兼臣子所以枕戈尝胆茍全视息志枭元凶少雪仇耻今命冠军将军领咨议中直兵栁元景宁朔将军领中直兵马文恭等统劲卒三万风驰径造石头分趋白下辅国将军领咨议中直兵宗悫等勒甲楯二万征虏将军领司马武昌内史沈庆之等领壮勇五万相寻就路支军别统或焚舟破釜歩自姑熟或迅檝芜湖入据云阳凡此诸帅皆英果权竒智畧深赡名震中土勲畅遐疆幕府亲董精悍一十余万授律枕戈骆驿继迈司徒叡哲渊谟赫然震发徴甲八州电起荆郢冠军将军臧质忠烈恊举靁动汉隂冠军将军朱修之诚节亮欵悉力请奋荆雝百万稍次近涂蜀汉之卒续已出境又安东将军诞平西将军遵考前抚军将军萧思话征虏将军鲁爽前宁朔将军王元谟竝密信俱到不契同期传檄三吴驰军京邑逺近俱发扬于万里楼舰腾川则沧海雾咽鋭甲赴野则林薄摧根谋臣智士雄夫毅卒畜志须时懐愤待用先圣灵泽结在民心逆顺大数㝠发天理无父之国天下无之羽檄既驰华夷响㑹以此衆战谁能抗御以此义动何徃不㨗况逆丑无亲人鬼所背计其同恶不盈一旅崇极羣小是与比周哲人君子必加积忌倾海注萤頽山压卵商周之势曾何足云诸君或奕世贞贤身皇渥或勲烈肺腑休否攸同拘逼凶势俛眉㓂手含愤茹慼不可为心大军近次威声已接便宜因变立功洗雪滓累若事有不获能背逆归顺亦其次也如有守迷遂徃党一凶类刑兹无赦戮及五宗赏罸之科信如日月原火一燎异物同灰幸求多福无贻后悔书到宣告咸使闻知劭自谓素习武事语朝士曰卿等但助我理文书勿措意戎陈若有㓂难吾当自出唯恐贼虏不敢动尔司隶校尉殷冲掌综文符左卫将军尹宏配衣军旅萧斌总衆事中外戒严防守世祖子于侍中下省南谯王义宣诸子于太仓空屋劭使濬与世祖书曰闻弟忽起狂檄阻兵反噬缙绅愤叹义夫激怒古来陵上内侮谁不夷灭弟洞览坟籍岂不斯具今主上天纵英圣灵武宏发自登宸极威泽兼宣人懐甘死之志物竞舍生之节弟䝉眷遇着自少长东宫之懽其来如昨而信惑姦邪忘兹恩友此之不义人鬼同疾今水部诸军悉已备办上亲御六师太保又秉钺临统吾与乌羊相寻即道所以淹霆缓电者犹冀弟迷而知返尔故畧示懐言不尽意主上圣恩每厚法师今在殿内住想弟欲知消息故及乌羊者南平王铄法师世祖世子小名也劭欲杀三镇士庻家口江夏王义恭何尚之说之曰凡举大事者不顾家口且多是驱逼今忽诛其余累正足坚彼意尔劭谓为然乃下书一无所问使褚湛之戍石头刘思孝镇东府濬及萧斌劝劭勒水军自上决战若不尔则保据梁山江夏王义恭虑义兵仓卒船舫陋小不宜水战乃进䇿曰贼讳小年未习军旅逺来疲弊宜以逸待之今逺出梁山则京都空弱东军乘虚容能为患若分力两赴则兵散势离不如飬锐待期坐而观衅劭善其义萧斌厉色曰南中郎二十年少业能建如此大事岂复可量三方同恶势据上流沈庆之甚练军事栁元景宗悫屡尝立功形势如此实非小敌唯宜及人情尚可决力一战端坐台城何由得久主相咸无战意此自天也劭不纳疑朝廷旧臣悉不为己用厚接王罗汉鲁秀悉以兵事委之多赐珍玩美色以悦其意罗汉先为南平王铄右军参军劭以其有将用故以心膂委焉或劝劭保石头城者劭曰昔人所以固石头俟诸侯勤王尔我若守此谁当见救唯应力战决之不然不克日日自出行军慰劳将士亲督都水治船舰焚南㟁驱百姓家悉渡水北使有司奏立子伟之为皇太子以褚湛之为后将军丹阳尹置佐史骠骑将军始兴王濬为侍中中书监司徒録尚书六条事中军将军南平王铄为使持节都督南兖兖青徐冀五州诸军事征北将军开府仪同三司南兖州刺史新除左将军丹阳尹建平王宏为散骑常侍镇军将军江州刺史龎秀之自石头先衆南奔人情由是大震以征虏将军营道侯义綦即本号为湘州刺史辅国将军檀和之为西中郎将雍州刺史十九日义军至新林劭登石头烽火楼望之二十一日义军至新亭时鲁秀屯白石劭召秀与王罗汉共屯朱雀门萧斌统歩军褚湛之统水军二十二日使萧斌率鲁秀王罗汉等精兵万人攻新亭垒劭登朱雀门躬自督率将士懐劭重赏皆为之力战将克而秀歛军遽止为栁元景等所乘故大败劭又率腹心同恶自来攻垒元景复破之劭走还朱雀门萧斌臂为流矢所中褚湛之携二子与檀和之同共归顺劭骇惧走还台城其夜鲁秀又南奔时江夏王义恭谋据石头㑹劭已令濬及萧斌备守劭竝焚京都军籍置立郡县悉属司隶为民以前军将军辅国将军王罗汉为左卫将军辅国如故左军王正见为太子左卫率二十五日义恭单马南奔自东掖门出于冶渚过淮东掖门队主吴道兴是臧质门人冶渚军主原穉孙是世祖故史义恭得免劭遣骑追讨骑至冶渚义恭始得渡淮义恭佐史义故二千余人随从南奔多为追兵所杀遣濬杀义恭诸子以辇迎蒋侯神像于宫内启颡乞恩拜为大司马封钟山郡王食邑万户加节钺苏侯为骠骑将军使南平王铄为祝文罪状世祖加濬使持节都督南徐㑹二州诸军事领太子太傅南徐州刺史给班劒二十人征北将军南兖州刺史南平王铄进号骠骑将军与濬竝録尚书事二十七日临轩拜息伟之为太子百官皆戎服劭独衮衣下书大赦天下唯世祖刘义恭义宣诞不在原例余党一无所问先遣太保参军庾道员外散骑侍郎朱和之又遣殿中将军燕钦东拒诞五月世祖所遣参军顾彬之及诞前军竝至曲阿与道相遇与战大破之劭遣人焚烧都水西装及左尚方决破柏岗方山埭以絶东军又悉以上守家之丁巷居者绿淮竖舶船为楼多设大弩又使司隶治中监琅邪郡事芊希栅断班渎白石诸水口于时男丁既尽召妇女亲役其月三日鲁秀等募勇士五百人攻大航钩得一舶王罗汉副杨恃徳命使复航罗汉昬酣作伎闻官军已渡惊惧放仗归降縁渚幢队以次奔散器仗鼓盖充塞街衢是夜劭闭守六门于门内凿堑立栅以露车为楼城内沸乱无复纲纪丹阳尹尹宏前军将军孟宗嗣等下及将吏竝踰城出奔劭使詹叔儿烧辇及衮冕服萧斌闻大航不守惶窘不知所为宣令所统皆使解甲自石头遣息约诣阙请罪寻戴白幡来降即于军门伏诛四日太尉江夏王义恭登朱雀门总羣帅遣鲁秀薛安都程天祚等直趋宣阳门劭军主徐兴祖罗训虞邱要儿等率衆来降劭先遣龙骧将军陈叔儿东讨事急召还是日始入建阳门遥见官军所领竝弃仗走劭腹心白直诸同逆先屯阊阖门外竝走还入殿天祚与安都副谭金因而乘之即得俱入安都及军主武念宋越等相继进臧质大军从广莫门入同㑹太极殿前即斩太子左卫率王正见建平东海等七王竝号哭俱出劭穿西垣入武库井中队副髙禽执之濬率左右数十人与南平王铄于西明门出俱共南奔于越城遇江夏王义恭濬下马曰南中郎今何所作义恭曰四海无统百司固请上已俯顺羣心君临万国又曰虎头来得无晩乎义恭曰殊当恨晚又曰故当不死耶义恭曰可诣行阙请罪又曰未审犹能赐一职自効不义恭又曰此未可量勒与俱归于道斩首濬字休眀将产之夕有鵩鸟鸣于屋上元嘉十三年年八岁封始兴王十六年都督湘州诸军事后将军湘州刺史仍迁使持节都督南豫豫司雍并五州诸军事南豫州刺史将军如故十七年为扬州刺史将军如故置佐领兵十九年罢府二十一年加散骑常侍进号中军将军明年濬上言所统吴兴郡衿带重山地多污泽泉流归集疏决迟壅时雨未过已至漂没或方春辍耕或开秋沉稼田家徒苦防遏无方彼邦奥区地沃民阜一岁称稔则穰被京城时或水潦则数郡为灾顷年以来俭多丰寡虽赈赉周给倾耗国储公私之弊方在未已州民姚峤比通便宜以为二吴晋陵义兴四郡同注太湖而松江沪渎壅噎不利故处处涌溢浸渍成灾欲从武康纻溪开漕谷湖直出海口一百余里穿渠浛必无阂滞自去践行量度二十许载去十一年大水已诣前刺史臣义康欲陈此计即遣主簿盛昙泰随峤周行互生疑难议遂寝息既事闗大利宜加研尽登遣议曹从事史虞长孙与吴兴太守孔山士同共履行准望地势格评髙下其川源由歴莫不践校图画形便详加笇考如所较量决谓可立寻四郡同患非独吴兴若此浛获通列邦䝉益不有蹔劳无由永宴然兴创事大图始当难今欲且开小漕试观流势輙差乌程武康东迁三县近民即时营作若宜更増广寻更列言昔郑国敌将史起毕忠一开其説万世为利峤之所建虽则刍荛如或非妄庻几可立从之功竟不立二十三年给鼓吹一部二十六年出为使持节都督南徐兖二州诸军事征北将军开府仪同三司南徐兖二州刺史常侍如故二十八年遣濬率衆城𤓰歩山解南兖州三十年徙都督荆雍益梁宁南北秦七州诸军事卫将军开府仪同三司荆州刺史领护南蛮校尉持节常侍如故濬少好文籍姿质端妍母潘淑妃有盛宠时六宫无主潘专总内政濬人才既美母又至爱太祖甚留心建平王宏侍中王僧绰中书侍郎蔡兴宗竝以文义徃复初元皇后性忌以潘氏见幸遂以恚恨致崩故劭深疾潘氏及濬濬虑将来受祸乃曲意事劭劭与之遂善多有过失屡为上所诘让忧惧乃与劭共为巫蛊及出镇京口听将扬州文武二千人自随优逰外藩甚为得意在外经年又失南兖于是复愿还朝庐陵王绍以疾患觧扬州时江夏王义恭外镇濬谓州任自然归已而上以授南谯王义宣意甚不悦乃因员外散骑侍郎徐爰求镇江陵又求助于尚书仆射徐湛之而尚书令何尚之等咸谓濬太子次弟不宜逺出上以上流之重宜有至亲故以授濬时濬入朝遣还京为行留处分至京数日而巫蛊事发时二十九年七月也上惋叹弥日谓潘淑妃曰太子图富贵更是一理虎头复如此非复思虑所及汝母子岂可一日无我耶濬小名虎头使左右朱法瑜密责让濬辞甚哀切并赐书曰鹦鹉事想汝已闻汝亦何至迷惑乃尔且沈懐逺何人其讵能为汝隐此耶故使法瑜口宣投笔惋慨濬慙惧不知所答濬还京本蹔去上怒不听归其年十二月中书侍郎蔡兴宗问建平王宏曰岁无复几征北何当至宏叹息良乆曰年内何必还在京以沈懐逺为长流参军每夕輙开便门为㣲行上闻杀其嬖人杨承先明年正月荆州事方行二月濬还朝十四日临轩受拜其日藏严道育事发明旦濬入谢上容色非常其夕即加诘问濬唯谢罪而已潘淑妃抱持濬泣涕谓曰汝始呪咀事发犹冀刻已思愆何意忽藏严道育耶上责汝深至我叩头乞恩意永不释今日用活何为可送药来当先自取尽不忍见汝祸败濬奋衣而去曰天下事寻自当判愿小寛忧煎必不上累劭入弑之旦濬在西州府舍人朱法瑜奔告濬曰台内叫唤宫门皆闭道上传太子反未测祸变所至濬阳惊曰今当奈何法瑜劝入据石头濬未得劭信不知事之济不骚扰未知所为将军王庆曰今宫内有变未知主上安危预在臣子当投袂赴难凭城自守非臣节也濬不听乃从南门出径向石头文武从者千余人时南平王铄守石头兵士亦千余人俄而劭遣张超之驰马召濬濬屏人问状即戎服乘马而去朱法瑜固止濬濬不从出至中门王庆又谏曰太子反逆天下怨愤明公但当坚闭城门坐食积粟不过三日凶党自离公情事如此今岂宜去濬曰皇太子令敢有复言者斩既入见劭劝杀荀赤松等劭谓濬曰潘淑妃遂为乱兵所害濬曰此是下情由来所愿其悖逆乃如此及劭将败劝劭入海辇珍寳缯帛下船与劭书曰船故未至今晚期当于此下物令毕愿速勑谢赐出船舰尼已入台愿与之明日决也臣犹谓车驾应出此不尔无以镇物情人情离散故行计不果濬书所云尼即严道育也及劭入井髙禽于井中牵出之劭问禽曰天子何在禽曰至尊近在新亭将劭至殿前臧质见之恸哭劭曰天地所不覆载丈人何为见哭质因辨其逆状答曰先朝当见枉废不能作狱中囚问计于萧斌斌见劝如此又语质曰可得为启乞逺徙不质答曰主上近在航南自当有处分缚劭于马上防送军门既至牙下据鞍顾望太尉江夏王义恭与诸王皆共临视之义恭诘劭曰我背逆归顺有何大罪顿杀我家十二儿劭答曰杀诸弟此事负阿父江湛妻庾氏乘车骂之龎秀之亦加诮让劭厉声曰汝軰复何烦尔先杀其四子谓南平王铄曰此何有哉乃斩劭于牙下临刑叹曰不图宗室一至于此劭濬及劭四子伟之廸之彬之其一未有名濬三子长文长仁长道竝枭首大航暴尸于市劭妻殷氏赐死于廷尉临死谓狱丞江恪曰汝家骨肉相残害何以枉杀天下无罪人恪曰受拜皇后非罪而何殷氏曰此权时尔当以鹦鹉为后也濬妻褚氏丹阳尹湛之女湛之南奔之始即见离絶故免于诛其余子女妾媵竝于狱赐死投劭濬尸首于江其余同逆及王罗汉等皆伏诛张超之闻兵入遂走至合殿故基正于御床之所为乱兵所杀割肠刳心脔剖其肉诸将生噉之焚其头骨当时不见传国玺问劭云在严道育处就取得之道育鹦鹉竝都街鞭杀于石头四望山下焚其尸扬灰于江毁劭东宫所住斋污潴其处封髙禽新阳县男食邑三百户追赠潘淑妃长宁园夫人置守冢伪司隶校尉殷冲丹阳尹尹宏竝赐死冲为劭草立符文又妃叔父也宏二月二十一日平旦入直至西掖门闻宫中有变率城内御兵至阁道下及闻劭入惶怖通启求受处分又为劭简配兵士尽其心力宏天水冀人司州刺史冲弟也为太祖所委任元嘉中歴太子左右卫率左右卫将军人官爵髙下皆以委之史臣曰甚矣哉宋氏之家难也自赫胥以降立号皇王统天南靣未闻斯祸唯荆莒二国弃夏即戎武灵胡服亦背华典戕贼之衅事起肌肤而因心之重独止此代难兴天属秽流床笫爱敬之道顿灭一时生民得无左衽亦为幸矣宋书卷九十九卷九十九考证宋书卷九十九考证二凶传濬字休明将产之夕有鵩鸟鸣于屋上鵩监本误伏今从南史不图宗室一至于此宗南史作宋宋书卷九十九考证宋书卷一百钦定四库全书宋书卷一百梁沈约撰列传第六十自序昔少皥金天氏有裔子曰昧为𤣥㝠师生允格䑓骀䑓骀能业其官宣汾洮障大泽以处太原帝颛顼嘉之封诸汾川其后四国沈姒蓐黄沈子国今汝南平舆沈亭是也春秋之时列于盟㑹定公四年诸侯㑹召陵伐楚沈子不㑹晋使蔡伐沈灭之以沈子嘉归其后因国为氏自兹以降谱谍罔存秦末有沈逞徴丞相不就汉初逞曽孙保封竹邑侯保子遵自本国迁居九江之夀春官至齐王太傅敷徳侯遵子达骠骑将军达子干尚书令干子宏南阳太守宏子勗河内守勗子奋御史中丞奋子恪将作大匠恪子谦尚书闗内侯谦子靖济隂太守靖子戎字威卿仕州为从事说降剧贼尹良汉光武嘉其功封为海昬县侯辞不受因避地徙居㑹稽乌程县之余不乡遂世家焉顺帝永建九年分㑹稽为吴郡复为吴郡人灵帝初平五年分乌程余杭为永安县吴孙晧宝鼎二年分吴郡为吴兴郡复为郡人虽邦邑屡改而筑室不迁晋武帝平吴后太康二年改永安为武康县史臣七世祖延始居县东乡之博陆里余乌邨王父从官京师义熙十一年髙祖赐舘于建康都亭里之运巷戎子酆字圣通零陵太守致黄龙芝草之瑞第二子浒字仲髙安平相少子景河间相演之庆之昙庆懐文其后也浒子鸾字建光少有髙名州举茂才公府辟州别驾从事史时广陵太守陆稠鸾之舅也以义烈政绩显名汉朝复以女妻鸾年二十三早卒子直字仲平州举茂才亦有清名年二十八卒子仪字仲则少有至行兄瑜十嵗仪九嵗而父亡居䘮过礼毁瘠过于成人外祖㑹稽盛孝章汉末名士也深加忧伤每抚慰之曰汝竝黄中沖爽终成竒器何为逾制自取殄灭邪三年礼毕殆至灭性故兄弟竝以孝着瑜早卒仪笃学有雄才以儒素自业时海内大乱兵革竝起经术道弛士少全行而仪淳深隠黙守道不移风操贞坚不妄交纳唯与族子仲山叔山及吴郡陆公纪友善州郡礼请二府交辟公车征竝不屈以夀终子宪字元礼左中郎新都都尉定阳侯才志显于吴朝子矫字仲桓以节气立名仕为立武校尉偏将军封列侯建威将军新都太守孙皓时有将帅之称吴平后为郁林长沙太守竝不就太康末卒子陵字景髙太傅东海王越辟为从事元帝之为鎭东将军命参军事徐馥作乱杀吴兴太守袁琇陵讨平之子延字思长桓温安西参军颍川太守子贺字子宁桓沖南中郎参军围袁眞于夀阳遇疾卒子警字世明惇笃有行业学通左氏春秋家世富殖财产累千金仕郡主簿后将军谢安命为参军甚相敬重警内足于财为东南豪士无仕进意谢病归安固留不止乃谓警曰沈参军卿有独善之志不亦髙乎警曰使君以道御物前所以怀徳而至既无用佐时故遂饮啄之愿尔还家积载以素业自娱前将军青兖二州刺史王恭鎭京口与警有旧好复引为参军手书慇懃苦相招致不得已而应之寻复谢职子穆夫字彦和少好学亦通左氏春秋王恭命为前军主簿与警书曰足下既执不㧞之志髙卧东南故屈贤子共事非以吏职婴之也初钱唐人杜子恭通灵有道术东土豪家及京邑贵望竝事之为弟子执在三之敬警累世事道亦敬事子恭子恭死门徒孙泰泰弟子恩传其业警复事之隆安三年恩于㑹稽作乱自称征东将军三吴皆响应穆夫时在㑹稽恩以为前部参军振武将军余姚令其年十二月二十八日恩为刘牢之所破辅国将军髙素于山隂囬踵埭执穆夫及伪吴郡太守陆瓌之吴兴太守丘尫竝见害函首送京邑事见隆安故事先是宗人沈预素无士行为警所疾至是警闻穆夫预乱逃藏将免矣预以告官警及穆夫弟仲夫任夫预夫佩夫竝遇害唯穆夫子渊子云子田子林子䖍子获全渊子字敬深少有志节随髙祖克京城封繁畤县五等侯参镇军车骑中军事又为道规辅国征西参军领寕蜀太守与刘基共斩蔡勐于大簿还为太尉参军从征司马休之与徐逵之同没时年三十五子正字元直淹详有器度美风姿善容止好老庄之学弱冠州辟从事宗人光禄大夫演之称之曰此宗中千里驹也出为始寕乌伤娄令母忧去职服阕为随王诞后军安南行参军诞鎭㑹稽复参安东军事元嘉三十年元凶弑立分江东为㑹州以诞为刺史诞将受命正说司马顾琛曰国家此祸开辟未闻今以江东义鋭之衆为天下倡始若驰一介四方讵不响应以此雪朝廷寃耻大明臣子之节岂可北面凶逆使殿下受其伪宠琛曰江东忘战日久士不习兵虽云逆顺不同然彊弱又异当须四方有义举者然后应之不为晩也正曰天下若有无父之国则可矣茍其不尔宁可自安雠耻而责义于余方今正以弑逆寃丑义不同戴举兵之日岂求必全耶冯衍有言大汉之贵臣将不如荆齐之贱士乎况殿下义兼臣子事寔家国者哉琛乃与正俱入说诞诞犹预未决㑹寻阳义兵起世祖使至诞乃加正宁朔将军领军继刘季之诞入为骠骑大将军正为中兵参军迁长水校尉孝建元年移青州镇歴城临淄地空除寕朔将军齐北海二郡太守委以全齐之任未拜二年卒时年四十三正生好乐厚自奉飬既终之后家无余财渊子弟云子元嘉中为晋安太守云子子焕字士蔚少为驸马都尉奉朝请元凶之入弑也焕时兼中庶子直坊逼从入䑓劭既自立以为羽林监辞不拜拜员外㪚骑侍郎使防南谯王义宣诸子事在义宣传仍除丞相行参军员外㪚骑侍郎南昌令有能名晋平王休祐骠骑中兵记室参军同僚皆以谄进焕独不顷之记室参军周敬祖等为太宗所责得罪转焕谘议参军后废帝元徽中以为宁逺将军交州刺史未至鎭病卒时年四十五田子字敬光云子弟也从髙祖克京城进平京邑参镇军军事封营道县五等侯义熙五年髙祖北伐鲜卑田子领偏师与龙骧将军孟龙符为前锋慕容超屯临朐以距大军龙符战没田子力战破之及卢循逼京邑髙祖遣田子与建威将军孙季髙由海道袭广州加振武将军循党徐道覆还保始兴田子复与右将军刘藩同共攻讨循寻还广州围季髙田子虑季髙孤危谓藩曰广州城虽险固本是贼之巢穴今循还围之或有内变且季髙衆力寡弱不能持久若使贼还据此凶势复振下官与季髙同履艰难汎沧海于万死之中克平广州岂可坐视危逼不相拯救于是率军南还比至贼已收其㪚卒还围广州季髙单守危廹闻田子忽至大喜田子乃背水结陈身率先士卒一战破之于是摧锋追讨又破循于苍梧郁林宁浦还至广州而季髙病死既兵荒之后山贼竞出攻没城郭杀害长吏田子随宜讨伐旬日平殄刺史褚升度至乃还京师除太尉参军振武将军淮陵内史赐爵都乡侯复参世子征虏军事将军内史如故八年从讨刘毅十一年复从讨司马休之领别军与征虏将军赵伦之参征虏军事振武将军扶风太守十二年髙祖北伐田子与顺阳太守傅宏之各领别军从武闗入屯据青泥姚泓欲自御大军虑田子袭其后欲先平田子然后倾国东出乃率歩军数万奄至青泥田子本为疑兵所领裁数百欲击之傅宏之曰彼衆我寡难可与敌田子曰师贵用竒不必在衆宏之犹固执田子曰衆寡相倾势不两立若使贼围既固人情䘮沮事便去矣及其未整薄之必克所谓先人有夺人之志也便独率所领鼓而进合围数重田子抚其士卒曰诸君捐亲戚弃坟墓出矢石之间正希今日尔封侯之业其在此乎乃弃粮毁舎躬勒士卒前后奋击所向摧陷所领江东勇士便习短兵鼓譟奔之贼衆一时溃㪚所杀万余人得泓伪乗舆服御髙祖表言曰参征虏军事振武将军扶风太守沈田子率领劲锐背城电激身先士卒勇冠戎陈奋寡对衆所向必摧自辰及未斩馘千数泓䘮旗弃衆奔还覇西咸阳空尽义徒四合清荡余烬势在跂踵天子慰劳髙祖曰逋宼阻隘晏安假日举斧函谷规延王诛羣师勤王将离寒暑公躬秉鈇钺稜威首涂戎辂载脂则郊垒叠卷崤陜甫践则潼塞开扄姚泓窘逼弃城送死蓝田偏师覆之霸川甲首成林俘获蔽野伪首奔迸华戎云集积纪逋寇旦夕夷殄长安既平髙祖燕于文昌殿举酒赐田子曰咸阳之平卿之功也即以咸阳相赏田子谢曰咸阳之平此实圣略所振武臣效节田子何力之有即授咸阳始平二郡太守大军既还桂阳公义眞留鎭长安以田子为安西中兵参军龙骧将军始平太守时佛佛来寇田子与安西司马王鎭恶俱出北地御之初髙祖将还田子及传宏之等竝以鎭恶家在闗中不可保信屡言之髙祖髙祖曰今留卿文武将士精兵万人彼若欲为不善正足自灭勿复多言及俱出北地论者谓鎭恶欲尽杀诸南人以数千人送义眞南还因据闗中反叛田子与宏之谋矫髙祖令诛之併力破佛佛安闗中然后南还谢罪田子宗人沈敬仁骁果有勇力田子于宏之营内请鎭恶计事使敬仁于坐杀之率左右数十人自归义眞长史王修收杀田子于长安槀仓门外是嵗义熙十四年正月十五日也时年三十六田子初以功应封因此事寝髙祖表天子以田子卒发狂易不深罪也无子弟林子以第二子亮为后亮字道眀清操好学善属文未弱冠州辟从事㑹稽太守孟顗在郡不法亮纠劾免官又言灾异转西曹主簿时三吴水渰谷贵民饥刺史彭城王义康使立议以救民急亮议以东土灾荒民凋谷踊富民蓄米日成其价宜班下所在隠其虚实令积蓄之家聼留一年储余皆勒使粜货为制平价此所谓常道行于百世权宜用于一时也又缘淮嵗丰邑富地穣麦既已登黍粟行就可析其估赋仍就交市三吴饥民即以贷给使强壮转运以赡老弱且酒有喉唇之利而非飡饵所资尤宜禁断以息游费即竝施行世祖出鎭歴阳行参征虏军事民有盗发冡者罪所近村民与符伍遭刼不赴救同坐亮议曰寻发冡之情事止窃盗徒以侵亡犯死故同之严科夫穿掘之侣必衔枚以晦其迹刼掠之党必讙唿以威其事故赴凶赫者易应潜密者难且山原为无人之乡丘垄非恒涂所践至于防救不得比之村郭督实效名理与刼异则符伍之坐居宜降矣又刼罚之科虽有同符伍之限而无逺近之断夫冡无村界当以比近坐之若不域之以界则数歩之内与十里之外便应同罹其责防民之禁不可顿去止非之宪宜当其律愚谓相去百歩同赴告不时者一嵗刑自此以外差不及罚又启太祖陈府事曰伏见西府兵士或年㡬八十而犹伏隶或年始七嵗而已从役衰耗之体气用湮微儿弱之躯肌肤未实而使伏勤昏稚骛苦倾晩于理旣薄为益实轻书制休老以六十为限役少以十五为制若力不周务故当粗存优减诏曰前已令卿兄改革寻値迁囘竟是不施行耶今更勅西府也时营创城府功课严促亮又陈之曰经始城宇莫非造创基筑既广夫课又严不计其劳茍务其速以嵗月之事求不日之成比见役人未眀土作闭鼓乃休呈课旣多理有不逮至于息日拘备闗限方渉暑雨多有死病顷日所承亦颇有逃逸窃惟此既内藩事殊外鎭抚莅之宜无系早晩若得少寛其工课稍均其优剧徒隶既苦易以悦加考其卒功废阙无㡬臣闻不居其职不谋其事庖割有主尸不越樽岂臣疎小所当预议但臣泳恩嵗厚服义累世茍是所怀忘其常体诏答曰启之甚佳此亦由来常患比屡敕之犹复如此甚为无理近复令孟休宣㫖想当不同卿比可密观其优剧也始兴王濬临扬州复为主簿秣陵令善擿奸伏有非必禽太祖称其能入为尚书都官郎襄阳地接边闗江左来未有皇子重鎭元嘉二十二年世祖出为抚军将军雍州刺史天子甚留心以旧宛北接二闗咫尺崤陜盖襄阳之北扞且表里彊蛮盘𢃄疆场以亮为南阳太守加扬武将军边蛮畏服皆纳赋调有数村狡猾亮悉诛之遣吏廵行诸县孤寡老疾不能自存者皆就蠲养耆年老齿嵗时有饩时儒学崇建亮开置庠序训授生徒民多发冡并婚嫁违法皆严为条禁郡界有古时石堨芜废嵗久亮籖世祖修治之曰施生兴业首教农亩立民崇政训本播穑故能殷邦康俗礼节用成顷北洛侵芜南宛彫毁猃狁肆凶犬夷充疆逺肃𤇺驿近虞郊闬遂使沃衍弗井巨防莫修窘力辍耕阙于分地凶荒无待流冗及今礼化孚内威禁清外斯实去盗修亩昭农绪稼之时𢎞图广务拓土祈年之日殿下降心育物振民复古且方提封榛棘绥入殊荒窃见郡境有旧石堨区野腴润实为神臯而芜决稍积久废其利凡管所见谓宜创立昔文翁守官起沃成产伟连抚民开奥増业惠昭二邦庸列两汉虽效政图功不见所絶联事惟沗忧同职同又修治马人陂民获其利在任四年迁南谯王义宣司空中兵参军诏曰陜西心膂须才故授卿此职随王诞鎭襄阳复为后军中兵领义成太守亮莅官清约为太祖所嘉赐以车马服玩前后累积毎逺方贡献絶国勲器輙班赉焉又赐书二千卷二十七年卒官时年四十七所着诗赋颂赞三言诔哀辞祭告请雨文乐府挽歌连珠教记白事牋表籖议一百八十九首林子字敬士田子弟也少有大度年数嵗随王父在京口王恭见而竒之曰此儿王子师之流也与衆人共见遗寳咸争趋之林子直去不顾年十三遇家祸时虽逃窜而哀号昼夜不絶声王母谓之曰汝当忍死彊视何为空自殄絶林子曰家门酷横无复假日之心直以至雠未复故且茍存尔一门既陷妖党兄弟竝应从诛逃伏草泽常虑及祸而沈预家甚彊富志相陷灭林子与诸兄昼藏夜出即货所居宅茔墓葬父祖诸叔凡六䘮俭而有礼时生业已尽老弱甚多东土饥荒易子而食外迫国网内畏彊雠沈伏山草无所投厝时孙恩屡出㑹稽诸将东讨者相续刘牢之髙素之徒纵其下虏暴纵横独髙祖军政严眀无所侵犯林子乃自归曰妖贼扰乱仆一门悉被驱逼父祖诸叔同罹祸难犹复偷生天壤者正以仇雠未复亲老漂寄尔今日见将军伐恶旌善是有道之师谨率老弱归罪请命因流涕哽咽三军为之感动髙祖甚竒之谓曰君既是国家罪人彊雠又在乡里唯当见随还京可得无恙乃载以别船遂尽室移京口髙祖分宅给焉博覧衆书留心文义从髙祖尅京城进平都邑时年十八身长七尺五寸沈预虑林子为害常被甲持戈至是林子与兄田子还东报雠五月夏节日至预正大集会子弟盈堂林子兄弟挺身直入斩预首男女无长㓜悉屠之以预首祭父祖墓仍为本郡所命毅又板为冠军叅军竝不就林子以家门荼蓼无复仕心髙祖敦逼至弥年不起及髙祖为扬州辟为从事谓曰卿何由遂得不仕顷年相申欲令万物见卿此心尔固辞不得已然后就职领建熙令封资中县五等侯时年二十一义熙五年从伐鲜卑行叅鎭军军事大军于临朐交战贼遣虎班突骑驰军后林子率精勇东西奋击皆大破之慕容超退守广固复与刘敬宣攻其西隅广固既平而卢循奄至初循之下也广固未㧞循潜遣使结林子及宗人叔长林子即宻白髙祖叔长不以闻反以循㫖动林子叔长素骁果髙祖以超未平隠之还至广固乃诛叔长谓林子曰昔魏武在官渡汝兖之士多懐贰心唯李通独断大义古今一也循至蔡州贵游之徒皆议逺徙唯林子请移家京邑髙祖怪而问之对曰耿纯尽室从戎李典举宗居魏林子虽才非古人实受恩深重髙祖称善久之林子时领别军于石头屡战摧冦循毎战无功乃伪扬声当悉衆于白石歩上而设伏于南岸故大军初起白石留林子与徐赤将断拒查浦林子乃进计曰此言妖诈未必有实宜深为之防髙祖曰石头城险且淮栅甚固留卿在后足以守之大军既去贼果上赤将将击之林子曰贼声徃白石而屡来挑战其情状可知矣贼飬鋭待期而吾衆不盈二旅难以有功今距守此险足以自固若贼伪计不立大军寻反君何患焉赤将曰今贼悉衆向白石留者必皆羸老以鋭卒击之无不破也便鼓譟而出贼伏兵齐发赤将军果败弃军奔北岸林子率军收赤将㪚兵进战摧破之徐道覆乃更上鋭卒㳂塘数里林子䇿之曰贼㳂塘结阵战者不过一队今我据其津而阨其要彼虽鋭师数里不敢过而东必也于是乃断塘而鬬久之㑹朱龄石救至与林子并势贼乃㪚走大军至自白石杀赤将以殉以林子叅中军军事从征刘毅转叅太尉军事十一年复从讨司马休之髙祖毎征讨林子辄摧锋居前虽有营部至于宵夕辄勅还内侍贼党郭亮之招集蛮衆屯据武陵武陵太守王鎭恶出奔林子率军讨之斩亮之于七里涧纳鎭恶武陵既平复讨鲁轨于石城轨弃衆奔襄阳复追蹑之襄阳既定权留守江陵十二年髙祖领平北将军林子以太尉叅军复叅平北军事其冬髙祖伐羌复叅征西军事悉署三府中兵加建武将军统军为前锋从汴入河时襄邑降人董神虎有义兵千余人髙祖欲绥懐初附即板为太尉叅军加扬武将军领兵从戎林子率神虎攻仓垣尅之神虎伐其功径还襄邑林子军次襄邑即杀神虎而抚其衆时伪建威将军河北太守薛帛先据觧县林子至驰徃袭之帛弃军奔闗中林子收其兵粮伪并州刺史河东太守尹昭据蒲坂林子于陜城与冠军檀道济同攻蒲坂龙骧王鎭恶攻潼闗姚泓闻大军至遣伪东平公姚绍争据潼闗林子谓道济曰今蒲坂城坚池深不可旬日而克攻之则士卒伤守之则引日久不如弃之还援潼闗且潼闗天阻所谓形胜之地鎭恶孤军势危力屈若使姚绍据之则难图也及其未至当并力争之若潼闗事㨗尹昭可不战而复道济从之既至绍举闗右之衆设重围围林子及道济鎭恶等时悬师深入粮输艰逺三军疑阻莫有固志道济议欲渡河避其锋或欲弃捐辎重还赴髙祖林子按劔曰相公勤王志清六合许洛已平闗右将定事之济否所系前锋今舍已㨗之形弃垂成之业大军尚逺贼衆方盛虽欲求还岂可复得下官受命前驱誓在尽命今日之事自为将军办之然二三君子或同业艰难或荷恩罔极以此退挠亦何以见相公旗鼓耶塞井焚舎示无全志率麾下数百人犯其西北绍衆小靡乗其乱而薄之绍乃大溃俘虏以千数悉获绍器械资实时诸将破贼皆多其首级而林子献㨗书至每以实闻髙祖问其故林子曰夫王者之师本有征无战岂可复増张虚获以自夸诞国渊以事实见赏魏尚以盈级受罚此亦前事之师表后乗之良辙也髙祖曰乃所望于卿也初绍退走还保定城留伪武卫将军姚鸾精兵守崄林子衔枚夜袭即屠其城劓鸾而坑其衆髙祖赐书曰频再破贼庆快无譬旣屡摧破想不复乆尔绍复遣抚军将军姚讃将兵屯河上絶水道讃垒堑未立林子邀击连破之讃轻骑得脱衆皆奔败绍又遣长史领军将军姚伯子宁朔将军安鸾䕶军姚黙骡平逺将军河东太守唐小方率衆三万屯据九泉凭河固险以絶粮援髙祖以通津阻要兵粮所急复遣林子争据河源林子率太尉行叅军严纲竺灵秀卷甲进讨累战大破之即斩伯子黙骡小方三级所俘馘及骡马器械甚多所虏获三千余人悉以还绍使知王师之𢎞兵粮兼储三军鼔行而西矣或曰彼去国逺鬬其锋不可当林子白髙祖曰姚绍气盖闗右而力以势屈外兵屡败衰亡恊兆但恐㐫命先尽不得以衅齐斧尔寻绍忽死可谓天诛于是讃统后事鸠集余衆复袭林子林子率师御之旗鼔未交一时披溃讃轻骑遁走既连战皆㨗士马旌旗其盛髙祖赐书劝勉并致缣帛肴浆髙祖至阌乡姚泓扫境内之民屯兵尧桞时田子自武闗北入屯军蓝田泓自率大衆攻之髙祖虑衆寡不敌遣林子歩自秦岭以相接援比至泓已摧破兄弟复共追讨泓乃举衆奔覇西田子欲穷追进取长安林子止之曰往取长安如指掌尔复尅贼城便为独平一国不赏之功也田子乃止复叅相国事总任如前林子威声逺闻三辅震动闗中豪右望风请附西州人李焉等竝求立功孙妲羗杂夷及姚泓亲属尽相率归林子髙祖以林子绥略有方频赐书褒羙并令深慰纳之长安既平残羗十余万口西奔陇上林子追讨至寡妇水转鬬达于槐里尅之俘获万计大军东归林子领水军于石门以为声援还至郡髙祖器其才智不使出也故出仕以来便管军要自非戎军所指未尝外典焉后太祖出镇荆州议以林子及谢晦为蕃佐髙祖曰吾不可顿无二人林子行则晦不宜出乃以林子为西中郎中兵叅军领新兴太守林子思议𢎞深有所陈画髙祖未尝不称善大军还至彭城林子以行役既久士有归心深陈事宜并言圣王所以戒慎祗肃非以崇威立武寔乃经国长民宜广建蕃屏崇严宿卫髙祖深相训纳俄而谢翼谋反髙祖叹曰林子之见何其眀也太祖进号鎭西随府转加建威将军河东太守时髙祖以二虏侵扰复欲亲戎林子固諌髙祖答曰吾辄当不复自行髙祖践阼以佐命功封汉夀县伯食邑六百戸固让不许傅亮与林子书曰班爵畴勲歴代常典封赏之发简自帝心主上委寄之怀实叅休否诚心所期同国荣戚政复是卿诸人共𢎞建内外尔足下虽存挹退岂得独为君子邪除府谘议参军将军太守如故寻召暂下以中兵局事副录事参军王华上以林子清公勤俭赏赐重叠皆散于亲故家无余财未尝问生产之事中表孤贫悉归焉遭母忧还东葬乗舆躬幸信使相望葬毕诏曰军国多务内外须才前鎭西谘议建威将军河东太守沈林子不得遂其情事可起辅国将军林子固辞不许赐墨诏朔望不复还朝毎军国大事辄询问焉时领军将军谢晦任当国政晦毎疾宁辄摄林子代之林子居䘮至孝髙祖深相忧愍顷之有疾上以林子孝性不欲使哭泣减损逼与入省日夕抚慰敕诸公曰其至性过人卿等数慰视之小差乃出上寻不豫被勑入侍医药㑹疾动还外永初三年薨时年四十六羣公知上深相矜重恐以实启必有损恸毎见唿问辄答疾病还家或有中㫖亦假为其答髙祖寻崩竟不知也赐东园秘器朝服一具衣一袭钱二十万布二百疋诏曰故辅国将军沈林子器懐眞审忠绩允着才志未遂伤悼在懐可追赠征虏将军有司率常典也元嘉二十五年谥曰懐伯林子简泰亷靖不交接世务义让之羙着于闺门虽在戎旅语不及军事所着诗赋賛三言箴祭文乐府表牋书记白事启事论老子一百二十一首太祖后读林子集叹息曰此人作公应继王太保子邵嗣邵字道辉羙风姿渉猎文史袭爵驸马都尉奉朝请太祖以旧恩召见入拜便流涕太祖亦悲不自胜㑹彊弩将军缺上诏录尚书彭城王义康曰沈邵人身不恶吾与林子周旋异常可以补选于是拜彊弩将军出为钟离太守在郡有惠政夹淮人民慕其化逺近莫不投集郡先无市时江夏王义恭为南兖州启太祖置立焉义恭又启太祖曰旴𣅿太守刘显眞求自解说邵往莅任有绩彰于民听若重授旴𣅿足为良二千石上不许曰其愿还经年方复作此流迁必当大罔罔也上勑州辟邵弟亮邵以从弟正蚤孤乞移恩于正上嘉而许之在任六年入为衡阳王义季右军中兵参军始兴王濬初开后军府又为中兵义季在江陵安西府中兵久缺启太祖求人上答曰称意才难得沈邵虽未经军事旣是腹心作钟离郡及在后军府房中甚修理或欲遣之其事不果入为通直郎时上多行幸还或侵夜邵启事陈论即为简田前后密陈政要上皆纳用之深相宠待晨夕兼侍毎出游或勑同辇时车驾祀南郊特诏邵兼侍中负玺代眞官陪乗大将军彭城王义康出鎭豫章申谟为中兵参军掌城防之任庐陵王绍为江州以邵为南中郎府录事参军行府州事事未行㑹谟丁艰邵代谟为大将军中兵加宁朔将军邵南行上遂相任委不复选代仍兼录事领城局后义康被废邵改为庐陵王绍南中郎参军将军如故义康徙安成邵复以本号为安成相在郡以寛和恩信为南土所懐郡民王孚有学业志行见称州里邵莅任未㡬而孚卒邵赠以孝亷板教曰前文学主簿王孚行絜业淳弃华息竞志学修道老而弥笃方授右职不幸暴亡可假孝亷檄荐以特牲缅想延陵以遂本怀邵慰䘏孤老劝课农桑前后累蒙赏赐邵疾病使命累续遣御医上药异味逺珍金帛衣裘相望不絶元嘉二十六年卒时年四十三上甚相痛悼子侃嗣官至山阳王休祐骠骑中兵叅军南沛郡太守侃卒子整应袭爵齐受禅国除璞字道眞林子少子也童孺时神意闲审有异于衆太祖问林子闻君小儿器质不凡甚欲相识林子令璞进见太祖竒璞应对谓林子曰此非常儿年十许嵗智度便有大成之姿好学不倦善属文时有忆识之功尤练究万事经耳过目人莫能欺之居家精理姻族资赖弱冠吴兴太守王韶之再命不就张邵临郡又命为主簿除南平王左常侍太祖引见谓曰吾昔以弱年出蕃卿家以亲要见辅今日之授意在不薄王家之事一以相委勿以国官乖清涂为罔罔也元嘉十七年始兴王濬为扬州刺史宠爱殊异以为主簿时顺阳范曅为长史行州事曅性颇疎太祖召璞谓曰神畿之政既不易理濬以弱年临州万物皆属耳目赏罚得失特宜详慎范曅性疎必多不同卿腹心所寄当密以在意彼虽行事其实委卿也璞以任遇既深乃夙夜匪懈其有所懐辄以密启毎至施行必从中出曅正谓圣眀留察故深更恭愼而莫见其际也在职八年神州大治民无谤黩璞有力焉二十二年范曅坐事诛于时濬虽曰亲览州事一以付璞太祖从容谓始兴王曰沈璞奉时无纎介之失在家有孝友之称学优才赡文义可观而沈深守静不求名誉甚佳汝但应委之以事乃宜引与晤对濬既素加赏遇又敬奉此㫖璞尝作旧宫赋久而未毕濬与璞疏曰卿尝有速藻旧宫何其淹耶想行就尔璞因事陈答辞义可观濬重教曰卿沈思淹日向聊相敦还白斐然遂兼纸翰昔曹植有言下笔成章良谓逸才赡藻夸其辞说以今况之方知其信执省踌躇三复不已吾逺慙楚元门盈申白之宾近愧梁孝庭列枚马之客欣恧交至谅唯深矣薄因末牍以代一面又与主簿顾迈孔道存书曰沈璞淹思踰嵗卿研虑数旬瓌丽之美信同在昔向聊问之而逺答累翰辞藻艳逸致慰良多既欣股肱备此髦楚还慙于躬无徳而称复裁少字宣志于璞聊因尺纸使卿等具知厥心濬年既长璞固求辞事上虽聼许而意甚不恱以璞为濬始兴国大农寻除秣陵令时天下殷实四方辐辏京邑二县号为难治璞以清严制下端平待物奸吏歛手猾民知惧其闾里少年博徒酒客或财利争鬬妄相诬引前后不能判者璞皆知其名姓及巧诈縁由探擿是非各标证据或辨甲有以知乙或验东而西事自显莫不厌伏有如神眀以疾去职太祖厚加存问赏赐甚厚濬出为南徐州谓璞曰濬既出蕃卿故当卧而䕶之与濬诏曰沈璞累年主簿又经国卿虽未尝为行佐今故当正参军耶若尔正当署余曹兼房任不尔便宜行佐正署中兵恐于选体如不多尔乃为正佐俄迁宣威将军旴𣅿太守时王师北伐彭汴无虞璞以彊寇对阵事未可测郡守淮隅道当冲要乃修城垒浚重隍聚财石积盐米为不可胜之算衆咸不同朝㫖亦谓为过俄而贼大越逸索虏大帅託䟦焘自率歩骑数十万陵践六州京邑为之骚惧百守千城莫不奔骇腹心劝璞还京师璞曰若贼大衆不盼小城故无所惧若肉薄来攻则成禽也诸君何尝见数十万人聚在一处而不败者昆阳合淝前事之明验此是吾报国之秋诸君封侯之日衆既见璞神色不异老㓜在焉人情乃定收集得二千精手谓诸将曰足矣但恐贼不过尔贼既济淮诸军将帅毛遐祚胡崇之臧证之等为虏所覆无不殄尽唯辅国将军臧质挺身走收散卒千余人来向城衆谓璞曰若不攻则无所事衆若其来也城中止可容见力尔地狭人多鲜不为患且敌衆我寡人所共知虽云攻守不同故当粗量彊弱知难而退亦用兵之要若以今衆法能退敌完城者则全功在我若宜避贼归都㑹资舟檝则更相蹂践正足为患今闭门勿受不亦可乎璞叹曰不然贼不能登城为诸君保之舟檝之计固已久息贼之残害古今之未有屠剥之刑衆所共见其中有福者不过得驱还北国作奴婢尔彼虽乌合宁不惮此耶所谓同舟而济胡越不患异心也今人多则退速人少则退迟吾宁欲专功缓贼乎乃命开门纳质质见城隍阻固人情辑和鲑米丰盛器械山积大喜衆皆称万嵗及贼至四面蚁集攻城璞与质随宜应拒攻守三旬殄其太半焘乃遁走有议欲追之者璞曰今兵士不多又非素附虽固守有余未可以言战也但可整舟舻示若欲渡岸者以速其走计不须实行咸以为然臧质以璞城主使自上露板璞性谦虚推功于质既不自上质露板亦不及焉太祖嘉璞功效遣中使深相褒羙太祖又别诏曰近者险急老弱殊当忧廹耶念卿尔时难为心想百姓流转已还此遣部运寻至委卿量所赡济也始兴王濬亦与璞书曰狡虏狂凶自送近服伪将即毙酋长伤残实天威所䘮卿诸人忠勇之効也吾式遏无素致境芜民瘠负乗之愧允当其责近乞退谢愆不蒙垂许故以报卿宣城太守王僧达书与璞曰足下何如想舘舎正安士马无恙离析有时音㫖无日忧咏沈吟増其劳望间者獯猃扈横掠剥邉鄙邮贩絶尘垧介靡达瞻江盼淮眇然千里吾闻泾阳梗棘伊滑荐遁鸟集泫絶患深自古承知廼昔冦苦城境胜胄朝飡伍甲宵舎烽鼓交警羽镝骤合而足下砥兵砺伍总厉豪彦师请一奋氓无贰情遂能固孤城覆严对䧟死地觌生光古之田孙何以尚兹商驿始通粗知梗槩崇讃胆智嘉贺文勐甚善甚善吾近以戎暴横斥规効情命收龟落簮星舎京里既获遄至胡马卷迹支离霑徳复继前绪行苇之懽实恊初虑但乖涂重隔顾増慨涕比恒疾卧忧委兼叠裁书送想无斁久懐徴还淮南太守赏赐丰厚日夕䜩见朝士有言璞功者上曰臧质姻戚又年位在前盱眙元功当以归之沈璞每以谦自牧唯恐赏之居前此士爕之意也时中书郎缺尚书令何尚之领吏部举璞及谢庄陆展事不行三十年元凶弑立璞乃号泣曰一门蒙殊常之恩而逢若斯之运悠悠上天此何人哉日夜忧叹以至动疾㑹二凶逼令送老弱还都璞性笃孝寻闻尊老应幽执辄哽咽不自胜疾遂増笃不堪逺迎世祖义军至界首方得致身先是琅邪颜竣欲与璞交不酬其意竣以致恨及世祖将至都方有䜛说以璞奉迎之晩横罹世难时年三十八所着赋颂讃祭文诔七弔四五言诗牋表皆遇乱零失今所余诗笔杂文凡二十首璞有子曰伯玉字徳润䖍子子也温恭有行业能为文章少除世祖武陵国侍郎转右常侍南中郎行参军自国入府以文义见知文章多见世祖集世祖践阼除员外㪚骑郎不拜左卫颜竣请为司马出补句容令在县有能名复为江夏王义恭太宰行参军与奉朝请谢超宗何法盛校书东宫复为余姚令还为卫尉丞世祖旧臣故佐普皆升显伯玉自守私门朔望未尝问讯颜师伯戴法兴等竝有蕃邸之旧一不造问由是官次不进上以伯玉容状似画图仲尼像常唿为孔丘旧制车驾出行卫尉丞直门常戎服张永谓伯玉曰此职乖卿志王景文亦与伯玉有旧常陪辇出指伯玉白上孔丘竒形容上于是特聼伯玉直门服𤣥衣出为晋安王子勋前军行参军侍子勋读书随府转鎭军行佐前废帝时王景文领选谓子勋典籖沈光祖曰邓琬一旦为长史行事沈伯玉先帝在蕃佐今犹不改民生定不应佳戴法兴闻景文此言乃转伯玉为参军事子勋初起兵转府功曹及即伪位以为中书侍郎初伯玉为卫尉丞太宗为卫尉共事甚羙及子勋败伯玉下狱见原犹以在南无诚被责除南䑓御史寻转武陵国詹事又转大农母老解职贫薄理尽闲卧一室自非弔省亲旧不尝出门司徒袁粲司空褚渊深相知赏选为永世令转在永兴皆有能名废帝元徽三年卒时年五十七伯玉性至孝奉亲有闻未尝妄取于人有物辄㪚之知故温雅有风味和而能辨与人共事皆为深交弟仲玉泰始末为宁朔长史蜀郡太守益州刺史刘亮卒仲玉行府州事巴西李承眀为乱仲玉遣司马王天生讨平之废帝诏以为安成王抚军中兵参军加建威将军沈攸之请为征西谘议未拜卒史臣年十三而孤少颇好学虽弃日无功而伏膺不改常以晋氏一代竟无全书年二十许便有撰述之意泰始初征西将军蔡兴宗为启眀帝有勑赐许自此迄今年逾二十所撰之书凡一百二十卷条流虽举而採掇未周永眀初遇盗失第五秩建元四年未终被勑撰国史永眀二年又忝兼着作郎撰次起居注自兹王役无暇搜撰五年春又被𠡠撰宋书六年二月毕功表上之曰臣约言臣闻大禹刋木事炳虞书西伯戡黎功焕商典伏惟皇基积峻帝烈𢎞深树徳往朝立勲前代若不观风唐世无以见帝妫之羙自非覩乱秦余何用知汉祖之业是以掌言未记爰动天情曲诏史官追述大典臣实庸妄文史多阙以兹不才对扬盛旨是用夕惕载懐忘其寝食者也臣约顿首死罪窃惟宋氏南面承歴统天虽世穷八主年减百载而兵车亟动国道屡屯垂文简牍事数繁广若夫英主启基名臣建绩拯世夷难之功配天光宅之运亦足以勒铭钟鼎昭被方䇿及虐后暴朝前王罕二国衅家祸旷古未书又可以式规万叶作鍳于后宋故着作郎何承天始撰宋书草立纪传止于武帝功臣篇牍未广其所撰志唯天文律厯自此外悉委奉朝请山谦之谦之孝建初又被诏撰述寻値病亡仍使南䑓侍御史蘓寳生续造诸传元嘉名臣皆其所撰寳生被诛大眀中又命着作郎徐爰踵成前作爰因何蘓所述勒为一史起自义熙之初讫于大眀之末至于臧质鲁爽王僧达诸传又皆孝武所造自永光以来至于禅让十余年内阙而不续一代典文始末未举且事属当时多非实录又立传之方取舍乖衷进由时㫖退傍世情垂之方来难以取信臣今谨更创立制成新史始自义熙肇号终于昇眀三年桓元谯纵卢循马鲁之徒身为晋贼非阕后代吴隐谢混郗僧施义止前朝不宜滥入宋典刘毅何无忌魏咏之檀凭之孟昶诸葛长民志在兴复情非造宋今竝刋除归之晋籍臣逺愧南董近谢迁固以闾阎小才述一代盛典属辞比事望古慙良鞠躬跼蹐腼汗亡厝本纪列传缮冩已毕合志表七十卷臣今谨奏呈所撰诸志须成续上谨条目录诣省拜表奉书以闻臣约诚惶诚恐顿首顿首死罪死罪宋书卷一百卷一百考证宋书卷一百考证自序髙祖深相训纳训疑当作詶诸军将帅毛遐祚胡崇之臧证之等臧质传遐祚作熙祚证之作澄之璞有子曰伯玉字徳润䖍子子也按梁书沈约传云父淮南太守璞南史约传前半篇悉依约自序其序璞事后亦云有子曰约是所阙之字即为约字无疑苐约自序于璞有子曰约之后复序伯玉兄弟事忽接云史臣年十三而孤壹似有意错互其辞令人不可晓者昔裴子野作宋略书云戮淮南太守璞以其不从义师故也约惧徒跣谢罪请两释焉今约所自序固未必尽实然且下笔羞涩如此废帝元徽三年废字上一夲有后字永眀二年又奏兼着作郎撰次起居注自兹王役无暇搜撰五年春又被𠡠撰宋书六年二月毕功表上之按沈约自序宋书成于齐武帝永眀六年今刻本题曰梁沈约撰盖要其终而命之为梁臣非言此书为梁时书也宋书卷一百考证宋书宋书跋语侍读学士谨言齐永明中太子家令兼着作郎沈约受勅撰宋书踰年上之本纪十志三十列传六十凡一百卷书成于齐代而题曰梁沈约撰者以约仕终于梁从隋书经籍志之旧也伏见唐虞三代之时圣人在位不独公卿皆贤即为史臣者亦能深知道徳之意足以发扬至治垂教无穷汉之司马迁班固犹眀此义魏晋而下风斯冺矣宋髙祖以英雄之姿建功晋室顾其志急于改歩非有深仁厚泽渐渍人心累世相承法制不立帝子甫离襁褓即典方州所任臣僚多取世族治民统军罕得其道其后转相猜忌偏信小人遂至不振而当时史官若何承天蘓寳生徐爰之徒率非其人约以贪荣嗜利之心逞其浮靡之习嵗月未乆遽成此书大扺因何徐旧本而稍更益之永光以后不免迁就以合时君之㫖虽自谓创立新史取舎是非未必皆当又况其喜造竒说以诬前代如王邵之所讥者耶姚察称其髙才博洽名亚迁董要非此书定论然自晋义熙至宋昇眀七十四年之事迹粗在于是不可以无传也赵宋嘉祐中以宋齐梁陈魏北齐周书舛缪残缺始诏舘职校讐治平中曽巩校定南齐梁陈三书上之刘恕等上后魏书王安国上周书而校宋书者不着其名今书苐四十六卷末附载臣穆所记一条论到彦之传之阙辨赵伦之王懿张邵三传之非约书考宋史言郑穆在舘阁三十年尝编校集贤院书籍当即其人然苐举三传中称帝号魏主证其与南史同体而张邵传不避武帝庙讳重出张畅传皆略不及则其考据亦不可谓精也故七史之中惟宋书最多讹谬其所从来乆矣等奉勅校勘是编访求裴子野宋略二十卷鲍衡卿王琰宋春秋各二十卷皆已不传自监本而外惟虞山毛晋所刻汲古阁本差可叅攷又得文渊阁所藏南监旧本字画磨灭间有与诸本异者敬谨叅校详求厥中择其合者录为正本其或字虽互异义可兼通仍从监本旧文别为宋书考证若干条附于各卷之后当时文人遗集及所见他书有可相发眀者亦间採焉至若诸本悉误无可据依姑阙所疑不敢擅改等见闻寡陋辞意浅肤吮墨濡毫战汗交集谨言