济北晁先生鸡肋集鸡肋集序济壮晁先生鸡肋集序鸡肋集左朝奉郎秘书省着作郎充秘阁校理国史编脩官济北晁补主无咎自名其所为诗文也夫物有质者必有文文者质主所㕥辨也古主立言者当主采居论説讽诟应物接事不能无言非席豹犬羊之异也食主则无所得弃主则可惜其鸡肋采故裒而蔵之谓之鸡肋集元祐九年二月旦日序鸡肋集目録济北晁先生鸡肋集总目巻第一巻第二古赋古赋巻第三巻第四辞古诗巻第五巻第六古诗古诗巻第七巻第八古诗古诗巻第九巻第十古诗古诗巻第十一巻第十二古诗古诗巻第十三巻第十四古诗古诗巻第十五巻第十六律诗律诗巻第十七卷第十八律诗律诗巻第十九巻第二十絶句絶句巻第二十一巻第二十二絶句絶句巻第二十三巻第二十四挽辞上书巻第二十五巻第二十六罪言河议巻第二十七巻第二十八杂着杂着巻第二十九巻第三十记记巻第三十一巻第三十二记铭赞巻第三十三巻第三十四题跋序巻第三十五巻第三十六序离骚序巻第三十七巻第三十八策问策问巻第三十九巻第四十策问春秋杂论巻第四十一巻第四十二春秋杂论西汉杂论巻第四十三巻第四十四西汉杂论西汉杂论巻第四十五巻第四十六唐旧书杂论唐旧书杂论巻第四十七巻第四十八唐旧书杂论唐旧书杂论巻第四十九巻第五十唐旧书杂论五代杂论巻第五十一巻第五十二书书巻第五十三卷第五十四奏状表巻第五十五巻第五十六表启巻第五十七巻第五十八启启巻第五十九巻第六十启祭文巻第六十一巻第六十二祭文传行状巻第六十三巻第六十四墓表墓志铭巻第六十五巻第六十六墓志铭墓志铭巻第六十七巻第六十八墓志铭墓志铭巻第六十九巻第七十释氏赞疏释氏赞疏济北晁先生鸡肋集总目济北晁先生鸡肋集鸡肋集卷第一济北晁先生鸡肋集目录第一卷古赋求志赋梦觌赋坐愁赋坐进庵赋济北晁先生鸡肋集目录济北晁先生鸡肋集卷第一古赋四首求志赋幼余不自知憃兮愿求古人而与之游髙平邑于大野兮鲁东鄙而北邹固余心其悃款兮求前圣又不逺岂无邻莫可与谋兮冶邴氏而俗泮幽离房诚不忍兮弃此而莫能岁执徐之靑阳兮余先子乎东征横武林之大江兮暀始宁之南邑路㑹稽以周流兮求歴山之所在㫺封嵎之世守兮以后夫而致刑越惩耻于夫椒兮进樵女而抑心懿二臣以国霸兮卒焉异夫出处行束薪而自言兮妻不忍而求去助申威于司马兮卒陨声以淮南盱诉死于婆娑兮悲绰约之亦歼彼章陈之诡啸兮既眙于甲夜何仲御之清激兮而亦云骇夫观者纷囘穴其莫识兮泮千载而迹陈思苗山犹若兹兮又何悲乎曲水惟郑公之志约兮逢神人焉靡求山峍而谷䊸兮风浏浏乎旦草耿吾何不可畱此土兮窃悲越人之禨岂其食鲑而化音兮无所用吾之緌冬曚曚其多雨兮夏瘅热以生蠚溪水之浅㴱兮舟上下而击石吾遵夏葢之山兮聊以观乎逺海吾先子之初服兮羌董道而不改小人之有心兮犹不假器末余从于东安兮依哲人而闻谊蜀苏子之有兮汉遗化而多儒往者其不可及兮曷不从子之庐朝余食乎山中夕余宿乎江上悲世俗之近市兮余安能忍而与之皆徃余令楼季为右兮使王阳前余世解辔而驰石兮缅余得此坦涂良吾辀使环灂兮宻吾牙使扑属揽九州而顾怀兮夫安知余力之不足遘余生之罹闵兮㱕将母乎故都伏里门而畏邻兮幽独守此四隅时命大谬兮吾迋迋欲何之慨永夏之宜养兮霜薆然其萃之増歔欷以啜泣兮杀身其安可宇摧荣而藩穴兮雀鼠去而不舍憯四序之不淹兮春蔼蔼其既菲揽卉木犹若兹兮吾独不聊此时悲予仲之婉娈兮饶其心以诗礼吾不能操赢而坐闾兮耘东山而自食岁旱暵而不雨兮螟又生余之塲属岁秋之有谷兮河出坟而汤汤于陵子之终褊兮井上李其犹饱服芬芳而洁腹兮夫岂不足以忘老衆虒豸而好朝兮咸得时而的㿨持衣裘而鬻暑兮余固知余贾之不售思遐举而莫从兮心䊸轸而衋伤讯黄石以吉凶兮棊十二而星罗曰凷小基大兮何有顚沛既非初志之敢期兮曾何以知其所系颒淸济以去垢兮芝九茎而为华宵倚楹而悲诧兮畴独忧余之无家萧苑候之慷慨兮孰云非食之故济澶渊之灵津兮横中流而飈怒思城阙之挑达兮勉踵夫㫺之人羿之志于彀兮亦反求夫余身小人不知学礼兮畏罪罟之所寻宋七世之炳灵兮皇纯佑此下土举贤而授能兮哀焭独此黎庶牧羊而肥兮式亦用夫有闻辟雍之洋洋兮宇干日而纠纷连衽以成云兮汗而为雨岂余不足于同门兮独惆怅而延竚先事而后得兮惟其食者之责举九鼎于鲵渊兮亦人假夫一臂余张子之好脩兮蹇博大而无朋雪霏霏而宇冻兮松柏不改其青固黄子尝语余兮曰此是为明月虽工师不以佩兮保厥美亦未艾彼喔咿为已甚兮羌浮石而沈木子云之好思兮亦衆谇其寂寞虞氏之为政兮举五臣而与言彼霡霂之射谷兮何足以容江潭之鳣衆不察余之情兮求余初犹未沬超孤举而逺寻兮唯夫不足而论世良恫韩而成汉兮皓保惠而悟高成功则去兮曾何足以介其一毛融躬行既卒骄兮禹服义亦太靡陈辎车与椉马兮桓荣亦酋乎富贵蕃居室其不理兮滂之志以四海允膺之激烈兮羌不以生而昧义意岂弟神所嘏兮固何以罹此之不祥岂其莫忍邻之捽兮纷救鬬而得伤嘉林宗之善裁兮要成败以不失宁遵不知时之可为兮行渔濑以毕世喟嵇康之蹈尽兮愧孙子其安补阮清舌而咎目兮潜固自识而逺去谓道不可为兮为者败之衆窢然咸不畱兮惟至人焉在之泮千祀而语邻兮孰与至人之服意神龙之椉云兮吾欲从焉以足士生各有遇兮吾何为侘傺乎此时曾藿菽不足以化兮求余身其庶几滋兰以㫖蓄兮菊以为糗修忠信以抑躁兮夫安知余时之后图前圣吾永赖兮揽百子与竝舆时翺翔于道奥兮历年岁以爲娱释求志求志自叙也予从先人寓鉅野又从先人仕㑹稽又从先人仕杭余仕于澶仕于魏而后仕于大学故求志所叙如此高平邑于大野谓高平鉅野县也鲁人好文学而独邴氏以冶富鲁人所以去文学趋利者以邴氏故也是见地理志货殖传离房别房也扬雄云芳酷烈而不闻兮不如襞而幽之离房武林余杭也始宁上虞也历山舜所耕也封嵎防封氏禹执而戮之者也夫椒吴所栖勾践之山而西施葢樵家女二臣大夫种范蠡信威司马者严助也曹娥父名盱章陈云者章丹陈珠二女巫夜祠诡啸夏统见而惊走者也而仲御亦尝见贾充叩舷吴歌致风云予怪之仲御夏统字也苗山即㑹稽山曲水永和诸君所集处郑弘遇神人于若耶溪云愿旦南风草北风夏葢上虞海旁山名自此以上上虞事东安杭州新城也予始见睂山苏公于杭故云末予从于东安兮依哲人而闻谊楼季古善御者王阳不驰九折坂者也予自谓至此乃知学之所趋犹出荆棘险阻得大涂而思骛也环灂朴属工治车説车君子之器车工而后可以致逺君子修而后可以涉世自此以上新城事将母故都予丧先人㱕济时也予仲无斁也东山济东郭予所田处比二年不雨河决卒不获于陵子于陵仲子也虒豸犹参差见甘泉赋趣市者平旦侧肩争门而入日草之后掉臂而不顾故云衆虒豸而好朝谓干时者也世所用卜灵棊者曰是为黄石书始予免丧占之繇曰小至大无有顚沛予自谓非予志所期也颒淸济而以芝为华以况余不敢污以干时倚楹鲁漆室女中宵悲啸邻人疑其欲嫁者也萧望之尝为小苑东门候自谓各从其志予草之澶渊予为掾时事挑达予敎授北京时事予去北京为太学正故曰辟雍之洋洋鲵桓九渊名举鼎九渊非一臂力然一臂亦有助也张子予太学同舍文潜也文潜不茍合于人黄鲁直为明月篇遗之曰天地具美兮生此明月陞白虹兮贯朝日予爱之浮石沈木无是道也而诬善者其言尝类此大才而小使之譬霡霂非鳣所游也求斯世而莫予知也则思古人焉孟子所谓是以论其世也故曰惟夫不足而论世自恫韩成汉至潜固自识而逺去皆论世之事也马融张禹骄靡桓荣以车马夸弟子皆不足言陈蕃范滂王允李膺李固以忠杀身亦可伤矣夫惟无心于为者为能为天下张良四皓所以成也知其不可而不为则若林宗渊明可矣有光武而严陵去之非也遵陵也阮籍在晋人中颇能自浊口不臧否人物而为靑白眼殆矣故曰阮清舌而咎目也余子伧攘小人之中如捧土救河溃卒与之俱溺岂不痛乎故曰为者败之惩数子之为而败而不知时之可为又蔽矣而予又不足为也故终欲求之予身梦觌赋岁阏逢之涒滩兮前日至而匪思梦啾耳之薨薨兮蓊靑蝇其羾咸南徙而未逝兮遗其矢如散丝余俛避而不污兮一媪背之淋漓脗不知其可秽兮偶竝趋于西帷媪左目之宂枯兮蓱四五其萃之旁两媪之无言兮亦依帷而靡期朝怛寤而自诊兮营营发诗而可知蹇俱翔而遗矢兮技止此其奚为惟一盲而两默兮与目蓱为何禨岂眇视不足与明兮蓱非寄而终离羌何为而眹此兮神无心而罔私拜受神祥兮编之册词文女三之为姦兮比匪人而恶之微夫周公之为见兮迕若此其余衰欲徼福则安敢兮问故老其増疑茍不汚为巳免兮谢三媪之难知坐愁赋鲁人阎子仲武行年七十四躬耕于鄙岁旱不入而色藜藿促鼔其琴作坐愁之声尝所与游晁子补之恐其伤也为作坐愁赋假翁与过者语以解之其词曰彼何人而处廓兮匪三闾而独醒鬓毛毶其雪糅兮眸子了其星明块独守此中野兮囷无禾而㸑清拂素琴之浮埃理坐愁之遗声忽推几而睨天送飞鸿之杳㝠或过其前曰有心哉然何求㫺林类之行歌云既老而无忧翁年运而德加翁何为乎坐愁翁偶顾而若闻犹援琴而不舍曰子非鲁之儒服者耶何以不知漆室女者昼辍纴而淫思宵倚楹而悲咤彼浅哉其量人匪鲁忧而欲嫁岂不误耶吾亦伤夫鲁之君子㫺在厄而不糁赐自殖而何诛顾椉轩而中绀羌同道而耻兹廼长饥乎囘宪彼林类其何人虽信贤而独善或者曰未既也请言翁之近者㫺苏门之遯民縆枯桐之一絃匪无絃之寂默异五絃之啾諠对阮子惟长啸为嵇生才一言人欲怒之戏排诸渊勃窣而出则又粲然彼何知夫坐愁几跹跹乎乐天矣然圣人犹以谓乐天有忧之大者也况忧人之忧岂有既哉于是翁泛然可油然谢曰忧乐外矣吾当虚之坐进庵赋有物于此无梁无柱圆广六尺非囷非窌粟米之宅上䝉藁秸下履瓴甋涂墁晦外中腹纯白平时鼠窜俯仰不迫主人懵学敢谒之客客曰此夫外丘阜而内穴谷者欤上荷笠而下凑辐者欤首枝撑而身纯束者欤有登降而无阼賔者欤混沌既死窍凿乃张牖则有目户则有吭橧巢营窟太古所藏周旋无间病于徳方邑都莫贤原野则良者欤虽然可以五人羣居宇宙有余不可以八口次且孰知妇姑彊名坐进其实中虚闻诸博识是谓廜㢝济北晁先生鸡肋集卷第一济北晁先生鸡肋集鸡肋集卷第二济北晁先生鸡肋集目录第二卷古赋北渚亭赋是是堂赋北京官舍后梨花赋后招魂赋披榛亭赋济北晁先生鸡肋集目录济北晁先生鸡肋集卷第二古赋五首北渚亭赋北渚亭熙宁五年集贤挍理南丰曾侯巩守齐之所作也盖取杜甫宴历下亭诗以名之所谓东藩驻皁葢北渚凌清河者也风雨废久州人思侯犹能道之后二十一年而祕阁挍理南阳晁补之来承守乏侯于补之丈人行辱出其后访其遗文故事廑有存者而圃多大木历下亭又其最髙处也举首南望不知其有山尝登所谓北渚之址则羣峰屹然列于林上城郭井闾皆在其下陂湖迤逦川原极望因太息语客想见侯经始之意旷然可喜非特登东山小鲁而已廼撤池南苇间坏亭徙而复之或请记其事补之曰赋可也作北渚亭赋其词曰登爽丘之故墟兮睇岱宗之独立根旁礴而维坤兮支扶疎而走隰跆琅邪与鉅野兮梁淸济而北出前湠漫而将屯兮后嶊嶉其相袭坯者扈者峄者峘者礐者磝者障鲁屛齐曰惟歴山或肺附之箕拱环连势厓絶而脉泄兮万源发于其间谷射沙出淫潗濈瀺灂汨泌澎濞渤潏忽瀵起而成川经营一国其利汾浍防为井沼壅为碓硙得平而肆廼滉漾而滂沛经民闾而贯府舍兮渚为池之千畞惟守之居面巖背阻邈闉阇之遗址兮肈嘉名乎北渚悲经始之几何兮牛羊牧而宇顚非境胜之为难兮善择胜之为难尝试观夫其园千章之萩合抱之杨立而成阡跻历下之岧嶤望南山之孱颜脩榦大枝出櫩造天藐砠岫之蔽亏乍髣髴其云烟思僊人之楼居尚轻举而髙飜盍驾言其北游登斯渚而盘桓冈峦忽其翔舞萩杨眇以如箸抚千里于一眒收城郭乎环堵其下坡湖汗漫葭芦无畔菱荷荇藻蘅荃杜茞衆物居之浩若烟海岁秋八月草木始衰乃命罾罟观渔其脽鸣桹四合方舟顺涯鲿鲤窘乎㴱塘兮鸿雁起于中泜复有桂舫兰枻浮游其中榜歌流唱自西徂东纤饵投隈微鳞挂空客顾而嬉倾盂倒钟明月出于缺岭夕阳眇其微红天耿耿而益髙夜寥寥其方中骇河汉之冲波披海岱之泠风恐此乐之难畱兮愿椉槎乎星渚期韩终与偓佺兮采芝英乎瑶圃庶忘老而遗死兮路漫漫其脩阻于是酒含太息中座语客曰自㫺太公奄有此丘是征五侯桓公用之攘狄尊周方其盛时山河十二号称东秦临菑遨乐中具五民秋田青丘实囿海濵而薛又其小邑也区区之赋食三千人其彊孰与比哉观华不注朅其孤巘虎牙桀立芙蓉菡萏尚想三周追奔执韅下车取饮仅以身免困责质于萧同尚何私乎纪甗而齐自是亦不竞矣夸夺势竆虽彊安在事以日迁而山不改则物之可乐固不可得而畱也认而有之来不可持所玩无故去何必悲此齐侯之所雪涕而晏子之所窃嗤也今我与客论古人则知迷属有感而歔欷岂不重惑也哉仕如行贾孰非逆旅託生理于四方固朝秦而草楚曽无必于一笑尚何知乎千古于是客辴然喜再拜举觞而前曰凡主人言理实易求而我旷然巳忘㫺忧使客常满使酒不空请寿主人如汉孔公主人亦辴然喜受饮反觞执客之手而言曰诗固有之未见君子忧心忡忡旣见君子云乎不乐再拜洗觞而酬客舍然大笑是是堂赋是是堂彭城刘子羲仲之所作也刘子读古人书则曰文王我师也周公岂欺我哉处今行巳则欲就有道而正焉抑荀子所谓是是非非谓之智者以名其堂而居之而南阳晁子补之闻而疑之曰刘子果于自信果于不信人也哉夫理无常是事无常非使天下举以为非而刘子独曰是将谁使取正使天下举以为是而刘子独非之安得力而胜诸尝与刘子问津于无可无不可之涂而弭节乎两忘之圃夫安知吾是之所在故赋其名而连犿其义则操吾戈以伐我者逺矣其词曰隘区中之无覩兮邈荒忽以逺求轶太始以为元兮日与月之几周本获鼎之推筴兮四千岁其已多谓过此或不逺兮世倐眒而谓何纷蛇身与牛首兮诡变化之莫原神与民其杂糅兮或传之于余先川东南而辰西北兮余不知其何故憯絶维与折柱兮又孔氏所不语莽汤革之相质兮駴一世以共疑一身吾不自识兮畴莫觌而能知邅吾辀乎八埏兮旋吾舳乎四海蕲不死之遗氓兮稽吾闻之所在曰七圣至此而竞迷兮羌谁使之正女朅轻举而逺游兮吾将从巫咸之所处离屯云以衞属兮前犇霆使抗旌王良御以蹁跹兮何鼔隠其砰磷渉横潢而櫂淹兮借斗车而轰轰九虬蜿以承绥兮六鳯翼而缤纷载格泽而雉厉兮歘砉撇捩捐旬始而遗搀抢藐无朋吾孤往兮腾光景之所经俯六合以周流兮观一气之所营叩潏湟之何居兮问黔嬴所休屯芒东西之无轨兮沕昼夜之无门追汗漫而与言兮若不见而不闻将下车而从之兮则竦身而遐征忽寐寤而莫质兮形欺魄而独存神黮晻而载浮兮涕淫夷而霑襟闻佺侨之达者兮将与议夫本根靳乎保巳而不失兮何足与论此之至神鹏南徙而终息兮彼安知夫天地譬井蛙之跳榦兮吾亦安知其孰智谓道非物之外兮盍反求诸世间泮得失之两涂兮一智者之足明世溷浊而智鲜兮薪得鹿而国争曰吾不知孰是兮据有鹿而偶分待黄帝以占梦兮旷百世而莫寻虽人迹之所至兮如竆北之衣皮闻中国之有虫兮咀叶饱而吐丝化草木之所染兮焕五色而陆离所不睨而戃怳兮咸莫信而我非飨香以为朽兮视素以为黑有迷疾而虑易兮意是者之反疾衆谓西施美兮何髙举而㴱潜鱼熊掌以为羞兮带蝍蛆之所甘物各骛其所知兮孰为是而正女蹇多知而博辩兮盍质诸鲁之君子曰经礼三百兮曲礼三千非尧舜禹汤之适兮为他道而勿传守株以待兔兮卒不可得从女以决疑兮而増余之惑规吾觚以转圜兮如二儿之干国权谋既不用兮仁义又见贼哀失时而龃龉兮改此度诚不能陈琼茅以洁中兮愬神龟以吉占朝从而莫违兮吾安所行女意王倪蹲循乎不知兮啮缺昧瞢于同是违一世何不可兮山泽又多龙虵㴱林杳以无人兮雨雪雰其来加前䕫魖后虎豹兮狒笑而施施石嶟嶟以増波兮路阻囏以委移结幽兰以独立兮岁将草而増唏怀同心之离居兮怅犹豫而狐疑必处廓若此而后可兮虽济百世何足以嬉譬鄙夫之硁硁兮经沟渎其谁与怀古人之兼善兮吾不忍抱吾之所独五官异用兮物各派吾之一以闻闻性兮一非有异囘车易野兮絶道九州吾既不从夫斯人兮盍反吾之初修阖万宇以聚闾兮载百族与并游人羣固有伦兮生固有涯蚕桑而被兮粟以御饥吾何以异于人兮曾踶跂而支离伯夷死名兮盗跖死利溺者入水兮拯者亦用以顚沛曾稽失之未暇兮羊固已逺去而千里重曰道无封不可畔兮虽千岁今日忘彼与是兮吾何爱嫉椉虚无以为舆兮託不得已以为邻忘处石而出火兮超同物而独生北京官舍后梨花赋梨于经无记而舍后梨人所不赏故赋之其词曰揽察草木本原所起李梅纪于陨霜兮橘柚随乎织篚木瓜足赠而咏诗含桃可羞而记礼虽信微而有託兮亦不委夫厥美惟兹梨之俊茂兮羌独逺而未扬含温润之秀质兮皎若和璧荣其光澹暗惬其无偶兮歴年岁之已长草春者阳瘅愤盈羣木解肤似夸者似鬭者似辴者似頩者色非一色同妩殊嫮兹梨娟然独见其素繄过时兮不省滋脉脉兮后户亦何必耀荣华兮朝日顾犹私兮泫露然而中唐之樗枝大扶疎以其近人人以絷驹则磨则啮则折则泄孰与夫杇壤幽薄厥植虽弱履屐不蹈根乃磅礴后招魂赋屈原作大招魂宋玉作招魂夫士以忠放濵于死故招其魂而复之予交之长者王安仁贤且孝适未仕病以夭予伤焉不敢以非吾上也借不知命之辞以愬于帝作后招魂窃悲夫天何为生此硕人兮蹇幼清而宜脩既服义以时可兮又何为委厥美而改求天固复诸其初兮则如勿俾此昭质帝命巫阳曰有愬于下汝徃听之精神将离筮而复之巫阳曰物死与生司命有职自废自起朕何能识帝彊之乃下招曰魂兮归来去君七尺之躯胡爲乎大阴些舍君之灵龟而糟莩沈些人固怀慈而抱爱兮一言欲诀而怦怦些君胡乐诱于异物兮从之踶跂而逺行些魂兮㱕来上天不可以游些有神当关其视畏人些其下百鬼伺人徃来执而杀之些徜佯无所倚叹息不可些幸而得还无所求阶些归来归来不可以久放些魂兮归来地下不可伏些土怪坟羊狠戾突触些蛇身鬼首蓬髪䯯鬖当前揺毒些九幽之府恶厉牛首得人以械狱些归来归来不可以久屈些魂兮归来无止乎山中些山木萧萧猨狖所居些藜藋柱迳枭祥鼯怪杜鹃号唿些夔魈罔两笑风涕雨见人揶揄些虓虎封狼磨牙吮血侁侁穴居些魂徃顚隮狂惑失涂些归来归来久幽恐不得出些魂兮归来君无下海些大海盪潏日月囘周些白波连天五山狂浮些巨神操蛇唯魂是囚些淫氛弥雾八方错易魂往安投些百怪讙舞羣出类没更遨迭游些霹雳掣电蛟龙直起江潮逆流些有鸟九首载鬼盈车擢筋以縻其辀些归来归来久淫恐不得还些魂兮归来君无乐兮八蛮九夷些遐方异类其人似禽些烈阳惨隂鞴裘祼䄇凉温不时些蔽林夜祠被发徒跣妖魅丛嬉些魂往非族抵冒凌欺些归来归来恐自遗羞些魂兮归来君无以髑髅为南面之乐些毛枯骨化精离识落些蝼蚁所寄乌鸢所搏些蚊蚋姑嘬狐狸啮嚼些髐然七孔攓掷畴觉些棘薪葛蔓交错绵络些锄耰野火侵凌甚虐些归来归来无自遗贼些魂兮归来八纮六合无一可以翺翔些魂孤迋迋消耗沦亡些归来归来反故乡些工祝前君无迷方些崇城两沟夹高杨些车轸马交康庄些日中为市集工商些高门悬箔袭庆祥些选閲甘㫖荐北堂些金昆玉季美雁行些斑衣竹马儿嬉傍些曲栏横牖窈洞房些长蛾曼绿含若芳些齐纨阿钖曵明珰些戞瑟鼓簧封豕羊些食前方丈酾椒浆些嘉賔杂坐纷贤良些朱颜欣欣君乐康些魂兮归来反故乡些乱曰龙火頽坤兮虚正宵万物酋勑兮伤秋郊汩君徂征兮默谁曹天地为鑪兮物流以销一受成形兮巧专莫逃斯弥颐辂兮一体所交鼠肝虫臂兮忽何遭魂知复吉兮改而超与君除祓兮三下招张君之衣兮升屋号魂兮归来居匪遥无哀我心使予劳披榛亭赋舒陈仪甫官于魏览观公圃废城之堞垦其土作亭堞上名曰披榛斩木枝为梁柱菅蒯衣之目踰四垣瞩五里外进客而语曰乐哉此亭客曰微主人言之固愿有谒也今夫山居者遗世逺举烟霞之府厜㕒之顚翠微之颜穹石曲隖上正宛中如堂如防猱玃之所处首更奔星髙出云雾足蹈太虚下见雷雨邈乎杳㝠一揽九土此人以登邑门之垤踪步龃龉若绊若御若见阹橹游意无所至于平原案衍秫麦之土漫漫漠漠蔑有堆阜下泽之车短毂幎尔昼日旁午出汗霑湑此人适逢沙丘宿莽广不䕃路怠而愿息解辔弛负相携伛偻忽如飞翔延颈顾慕矣若廼平时室处曚昽环堵竆年不出四壁为伍周以阛闬域以牖户如彼井谷潜逃之鲋衡从北南适在跬步仰而视之不识天宇此人出城而望见桑麻绿野犹将乐之况乃矗乎巍巍据城之陴出屋之危前无蔽亏俯首而窥哉夫明不求晦处内慕外各以其不足所遇生贵雍门之技悲者惊心钟仪见絷尚犹南音主人殆倦游竆居者耶不然何以趯然于此而志意洋溢也尝与主人周览五岳岱嵩衡霍巫庐九疑白盐赤甲靑城峩岁草㴱林攀援桂枝结轨羡门髙谿方驾赤须安期委区中之跼蹐游太上之无涯则主人乐此耶尝又与主人服纤离骖騄耳夸父前椉鲁阳奉辔超人迹驰万里以观乎八纮九野觚竹北户与西王母日下之地扶桑月窟紫渊丹水大章所步卢敖所履殊方怪物齐谐之志焜煌谲诳经目而记则主人乐此耶尝又与主人观乎京洛神州宋魏两都未央建章天子之居前殿武库金阙玉除东华耀灵西华望舒复道氤氲飞阁渠渠千官锵锵劎佩以趋朝㑹而出冠葢布途富贵润奴衣食仁里闾则主人乐此耶尝又与主人挍术孙吴抗技颇牧左象弭右鱼服韩厥中御州绰爲右冯轼而寓目以观三军之斩伐击刺琅琅风起云㑹北登燕然躏轹长塞西屠石堡饮马瀚海麒麟图形赎死胄代则主人乐此耶尝又与主人出咸阳经上蔡过邯郸桑中大隄石城之间士女亟㑹倡乐止客盃酒相索吹竽鼓瑟鸣筝击筑六博蹋鞠宛珠之簪傅玑之珥罗裾从风衆曲入耳人生得意亦何能已则主人乐此耶主人油然而笑曰人夀几何而时易失细犹不果巨安可必㴱山大泽实生龙蛇髙明之家鬼瞰其室吾非以狭骄广以俭笑侈也狭易治俭易供此吾所以乐也竆秋九月狐狸出穴宇宙隆冽时亦登吾亭而支颐藂棘之分披朱实之离离秋风鸣枝久而不去羣窍尽奏若歌若歗起左作右时亦杖藜隠几而听之寂寥兮无为淡乎熙熙似遗己离物而不知飞鸿灭没夕阳就微月出埤堄乐而忘归则客亦乐此乎哉于是客曰我以衆夸主人而主人以少夺我主人贤哉非仆所及也济北晁先生鸡肋集卷第二济北晁先生鸡肋集鸡肋集卷第三济北晁先生鸡肋集目录第三卷辞望涡流辞追和陶渊明㱕去来辞返迷辞冰玉堂辞漫浪合辞遐观楼辞乐哉侯之邦兮乐哉侯之堂兮维夫君兮桂舟一首送梁正受㱕汶阳山坡陁辞白纻辞上苏翰林二首江头秋风辞琴中宫调辞济北晁先生鸡肋集目录济北晁先生鸡肋集卷第三辞望涡流辞涡之水西流过谯郡北乃稍南又东流入于淮包涣二水皆经其南以东歳旱㴱不五尺秋雨集始大而城之东北惟涡曲水㴱黑灌木蓊然旧有祠曰龙尝宅焉作望涡流其词曰望涡流兮浼浼势南折兮东还水冲隈兮岸圯嗟龙去兮几年俛余进兮藂祠俨帝服兮神冠墙壁缋兮怪竒泯虵穴兮蜗盘列缺鞭兮䨓辀卫两鳗兮骖鳣老龟起兮雾游跂瑇瑁兮鼈鼋或若马兮非人纷陪后兮导前木阴阴兮藻长科斗舞兮下顚鯈羣出兮旅嬉忽俱去兮不还意土国兮无龙恐逃桷兮藏帝有命兮时椉亦隐隐兮塡塡世铄石兮流金将谁识兮此愆包之水可揭也涣之水可厉也前汝足其暨也后汝跗其踬也江有鲵兮横渊海有鲲兮翔天汝隘此兮徃争滔淫水兮八埏重曰望其厓若有宅于隈不汝争于厓汝安其隈泽不必施也追和陶渊明归去来辞辞长而歌短歌有和辞无和也言语文章随世随异非拟其辞也继其志也作者七人矣词曰归去来兮吾无以归奚以归既身不足以任责畏首尾而心悲慕徃㫺之经世嗟吾力之莫追彼辞位而灌园岂吾今之独非雨㝠㝠而荷笠榛莽莽而褰衣我行野而视天觉㝢大而身微乃矜䖟蚷止驱息奔背隍筑室面坂植门三绶从褫图书尚存忘瓠落之可忧比浮海之为樽跞太初而游意弊无极而彫颜反国蜗而自足俯巢幕而亦安解予辔之沃濡兮脱予舝之间关识鸟鸣而物华陶阳气以流观悟息渊而消枝亦墐户而俱还惟文字之幼工则虽老而桓桓归去来兮彼河濵之善游或往学而丧生复褁粮其安求善陶生之达情不与世兮同忧实迷途其已逺惧斯人之莫畴或待兔守株或遗劎刻舟虽成事之不説聚悔踰于山丘庶西方之至言聊反闻而逆流守一静而为君亦何徃而不休已焉哉一昼一夜成四时子之叹川逝不畱頽光不可使东之韩终王子乔汗漫难与期俯寸田之荆棘曷不旦耘而草耔悲在堂之蟋蟀慙不乐于唐诗悟死生之如梦亘今古而无疑返迷辞五达跂行者迷茨菉蹊蚖蜴嬉杳凄凄莽离离赫隆曦可还时日黯西与谁期徃不思逢诡期死貔安可知亟反之大道夷都邑差车马驰冠劎祇志可持能足施贵名垂好爵靡俨罇巵餍梁肥窈室帷安厥妃观盈亏浩浩移逝不迟咸若斯何绥绥不返为从魈夔神索衰今狐疑后当悲我此词如泰龟冰玉堂辞冰玉堂者始前门下侍郎睂山苏公子哭故庐山隠君刘凝之与其子道原之词所谓洁亷不挠冰清而玉刚者也乡人闻之其贤者喜其顽与懦者皆亷且立则相与採冰玉之语以名君堂而祠之而前起居舍人谯郡张文潜又因其名以爲记葢君父子博极羣书道原尤精史学而皆耿介守义不偶俗以没世慕而伤焉故门下以谓夷淸而饿死惠和而三黜道不与命谋非和实得非清实丧而起居以谓司马谈与迁文学美矣而无闻于风节疏广与受风节同矣而无传于文学葢门下至借君父子以论夷惠起居合其长谓过汉四人者以是知君父子爲一时知名伟人所爱而推之无间然者如此则夫冰玉之名非乡人故旧者之言也天下之言也补之生虽晚犹与君父子竝世而不及识既为馆职修国史实录尽得道原所着十国纪年资治通鑑外纪诸书而观之且门下补之所尝事而起居所尝游也因其言以益信顾虽不及识与夫识而知之者自以谓㴱且逺矣又与君之孙羲仲游相好元符中以罪迁玉山道出星子求君父子所葬而拜之五老巉然临其上水交流其下松柏一径如幢节行路耕者咸指而言曰此刘君之葬也则皆有敬容因喟然太息顺涂而咏曰皎皎白驹在彼空谷刘君于是无愧乎天下之言矣既而复曰屈原以谗放而死而君父子进不犯难退而伏清节以没与原异于原不更愈乎推此志也虽与日月争光可也况冰玉乎哉凡楚人之词皆伤夫中正不遇者而作也故以若词弔之曰论世以观士兮集义以爲词所非正而敢从兮日可罣而东之嗟若士之弗获兮羌何忿而负石繄圣贤之出处兮惟遵道而守徳凤览辉而乃下兮雏犹耻乎腐吓非九方之为使兮夫何足以得马庐岑岑以鎭楚兮汹大江之东涹分隂阳之晦明兮钟斯人以正直惟天道与地寳兮非所求其犹爱与之全而不用兮怀斯美以固在大固不可以适兮方固不可以圆试囘功谢于土谷兮夫乃同道于禹稷譬人生犹吹吷兮无得丧之可齐纷吾何指以为正兮服吾初其庶几漫浪阁辞南康刘羲仲壮舆志操文义蚤知名于士大夫年四十矣而学问亦苦葢不欲一日弃其力于无用也筑屋庐山其先人之居自号曰漫浪翁意以比元结从仕与物皆不得已也豫章黄庭坚鲁直曰壮舆未至于翁行已立志不可谓漫浪者颍川晁补之无咎以为知言壮舆曰请极其义补之曰唯其词曰沛髙皇之受嬴兮刘别子曰楚元羌好诗而説义兮敬设醴于穆生戊始怠而穆去兮申白笑而钳市富传孙而失国兮派辟疆之支子爰清浄而少欲兮以身悟乎霍光蹇孙向之洽闻兮至耆老而弥良曰衆贤和于朝兮万物和于野粤百世而能调兮民胥来而鳯下惟刘有后于楚兮千岁发夫道原流其芳以益逺兮伟壮舆之不愆原惟博而好直兮向异世而复起舆惟进而未已兮载向学亦不坠彼元结之信修兮羌何为此漫浪也将履中而晦外兮其徳固天之放也惟漫浪之为言兮匪正则之嘉名岂其惩屈之死忠兮欲猗移以保生结当易之一爻兮幽人履而正吉舆方壮而恶画兮弃尔辅欲谁赖吾语子漫浪之可兮遗物徃其庶几茍畏人而羣于人兮拭唾面其犹殆朝骋望乎紫霄兮夕㱕次乎左蠡五老兮在上星子兮在下垂瀑介于髙丘兮洞㴱林而北靡飞梁亘于三崃兮倐异景而殊世青松屋兮桂宇辛夷房兮梅户兰糗兮菊粻荪体荐兮肴若芳云驷兮霓辀岁将晏兮谁与游烟为衣兮水为珮君谁须兮林之际吾以漫为旌兮建彼太虚之上也吾以浪为椉兮周彼八荒之外也羾万里而不逢人兮御谒我以宜止晻轰轰而旷汹汹兮羌何以辩乎明晦弥高出于千仞兮羣鳯过而北南弥幽径于雷室兮列缺惊而后先求佺侨而不得兮咸勃窣其在下乃山泽之臞兮夫何足以跂而望我茫吾不知其所如兮黔嬴告我以何舍出无隂兮入无阳旋丹崖兮匝大荒忽临睨夫故居兮羣梯危之蜂户伛白叟之扶童兮迎谓我以良苦返吾稼兮复吾樵山兮江滔滔舆先人之善俗兮虽百世犹未改彼鲁衰而龂龂兮吾老穉以知耻匪礼失而求野兮民固化于不恌舆克家而好常兮庸谨行以毋慠怀向原之遗直兮念尔祖而履薄陈洪范之九畴兮叙三统与七略以为博而弗考兮蹇无用而束阁纷舆世之多贤兮匪曲全而好修惟仁宅与义路兮羌可居而必结信贤而自晦兮忘其同物以迷世凫与波而上下兮夫固非驹之所喜乱曰接舆诡而悟圣兮匪沮溺亦楚狂圣与言而莫顾兮人以为知乎大方既不足用吾中兮吾将从囘宪之所臧遐观楼辞窘墙堵之伏潜兮登斯楼以遐观匪吾居之为隘兮干坤䀜其盂盘仰攀甍而拊楯兮宇旷旷而益寛彼何大而能舒兮吾何眇而莫闲霜肃垄而木枯兮潦収窦而泽干蓬鸣野而相追兮知海冰而天寒左睇兮城闉右盼兮林埛商贾纷其昼合兮陶冶蓊其烟兴之罘杳以在东双柏近而青青物暇遽之不同兮余亦不知其何情聊浮游以相羊兮初怫郁而中清彼坱圠之无垠兮人驹隙之暂更道本夷而世险兮夸夺餍而卒平周垣兀其跨衍兮逝千古于樵耕春与秋之不淹兮岁忽忽其峥嵘招揺指于北陆兮澹黄宫之阳生固天道之反覆兮气默㑹而孤萌朝卷箔而极望兮稍雾廓而日晶及旸景之方中兮晞余发乎南荣浮云起而景翳兮四暝合而覩星风摵摵而感轩兮雀啾啾而赴楹収百爲以清虑兮施余裯而榻横漠汹汹而非声兮邈冉冉而非征形欺魄而若存兮神无亏而靡成目瞳昽而罔觌兮坐待日之方升夜寥寥而未央兮羌不寐而无营乐哉侯之邦兮乐哉侯之堂兮乐哉侯之邦兮封楚宫与复关美哉洋洋水兮崑崙始乎幷川桐离夫其实兮绿竹兑于丘园三年庶夫有成兮蹇吾师其永叹营室壁而建墉兮参国一其可观涂椒丘吾驾车兮揽予騑之啴啴袭予斾之悠悠兮侯降观其于田春阳满其亲天兮乃物作而芄兰来吾省夫在畴兮介黍稷之有年侯宁般于游兮无非事而不烦羌信修而好我兮曷怀㱕而翩翩信侯邦之可乐兮蹇携手其同行乐哉侯之堂兮高门桀兮兰锜切云冠之峩峩兮四牡矫兮戾止夜悠悠其未晨兮纷侯庭之徙履云容容而承兮日澹澹兮阶戺雨雪晛其将流兮黄宫动乎子美爰俶生之煌煌兮又尚兹夫介祉严若植其姣服兮侯何须兮堂际进蕙帱予称觥兮芬予席之兰茞朱颜忽其满堂兮五音昌兮来㑹藐姑射之绰约兮愿悫保而为使洵侯堂之可乐兮与日月其无圯维夫君兮桂舟一首送梁正受㱕汶阳维夫君兮桂舟酌余酒兮揽君畱君何为兮此野菊菲菲兮蜨下韡韡兮煌煌烂金敷兮袭余堂茱萸兮芙容衆芳越兮乱五风饥咀兮灵芝君歌乐兮余和之日下兮野隂澹忘㱕兮中林橘栋兮梅宇纷琼茅兮被南荣白羽兮黑翮邀僊人兮语此文余高驰兮世之外君猋举兮先余至襟带兮东方旦争门兮汶之阳大野兮始波翔鸧鹳兮嘷驾鵞羣宿兮迷阯旅食兮殚穗霜肃肃兮叶方下君欲济兮淹囘水通道兮躞蹀冠如箕兮带长铗里千室兮士一喙余不善兮纷余谇世谓折扬好兮余白雪而莫知弃火布而以为垢兮胡不浣炎而振之彼镆邪而能言兮工谓余以不祥聊逍遥而挫鋭兮䝉黯黮而益光山坡陁辞山坡陁兮下属江势崖絶兮涛波所盪如頽墙松郁律兮其高百尺旁枝虬骛葛虆之仰不见日兮下可依吾曵杖兮吾僮以吾之书随邈余望兮水中汦颀然而长者黄冠兮羽衣轩颐坦腹涛石箕坐兮石亦有趾安不危四无人兮可忘饥僊人偓佺兮自言其居瑶之圃一日一夕兮飞相徃来不可数使其开口而言兮岂惟河汉无极惊余心默不言兮蹇昭氏之不鼓琴憺将翔兮山海与日月兮常在若有闻兮梦中仇池我归路此非小有兮噫乎何以乐此而不去㫺余游于葛天氏兮身非陶氏犹与偕椉渺莽良未可兮仆夫悲余马怀聊逍遥兮容与晞余髪兮兰之陼余论世兮千载一人犹竝时歧又有歧兮余行诘曲欲知余者希峩峩洋洋余方乐兮譬余击舟于水鱼沉鸟扬亦不知何必每念辄得应余若响坐有如此兮人子期白纻辞上苏翰林二首白纻棼莫缉纫兰作衣祛朝兮日所暴草兮雨所濡木瓜谅微物期报乃琼琚芳华辞甚妙赠我不如无上山割白纻山高叶摵摵持㱕当戸绩爲君爲絺绤不惜洁如霜畏君莫我即谁言菖蒲花可闻不可识江头秋风辞雒阳客后车结驷传烛食人生富贵不易得江头秋风旦夕起胡为翩翩雒阳陌雒阳陌吹尘埃江头树安在哉秋风起菱花开鲈鱼肥归去来琴中宫调辞神僊神僊何处青山里白云际不似人间世源上正碧桃春清溪乍逢人住无因忆红尘出洞花纷纷卷二济北晁先生鸡肋集鸡肋集卷第四济北晁先生鸡肋集目录第四卷古诗拟古六首上鲜于大夫子骏西北有髙楼东城髙且长亭前有竒树冉冉孤生竹涉江採芙蓉生年不满百建除体二首荅鲁直八音歌二首荅鲁直感寓十首次韵鲁直西㱕七首次韵泗州十五叔父感兴五首次韵李希孝饮酒二十首同苏翰林先生次韵追和陶渊明济北晁先生鸡肋集目录济北晁先生鸡肋集卷第四古诗拟古六首上鲜于大夫子骏西北有髙楼西北有髙楼缥缈齐紫清周栏十二折飞鸾结丹楹上有絃歌女充耳以黄瑛当窗弄白日颜若苕之荣阳阿奋哀响梁欐有遗声不惜厉清商零霜飞园英谁为听之者皎皎自知明幸承遗褋眷同车以遐征东城高且长东城高且长下瞰阡与陌谷风丽百草春华纷已白良时忽如此驰景一何逼喟彼饭牛诗终年守寒阨恭俭夙所敦葛屦伤褊窄身爲物逆旅生乃逺行客岂无百日蜡乐此一日泽美人颜煌煌竒服烂五色弹筝夺新响盃酒纵相索鬭鸡逐狐兔六博唿一掷贫士悲失职坎壈何所迫安知黄鹄举随时振六翮庭前有竒树庭前有竒树好鸟鸣喈喈朱荣被紫蕚采掇以忘懐弃置而不省秋风凄以摧不惜朝华草君行殊未来冉冉孤生竹冉冉孤生竹託根中谷卑结发事君子江蓠近华池江蓠荣有时迨此春冰期玉盘有嘉餐思君以忘饥枣下何纂纂朱实亦离离秋风一披拂菀其为枯枝愿垂太阳惠照妾葵藿微涉江采芙蓉涉江采芙蓉江上零露滋方舟不能度日草白苹悲清波有鸣鸿荡漾安可期幸因南风逝寄言钦所思生年不满百生年不满百一日何三秋花开苦多雨何不张幕游行乐时不再春荣岂长在古人轻尺璧愚者昧所戒君看龙与虎飘忽不相待建除体二首荅黄鲁直敎授建䇿移汉都奉春缘衣布除地愿见公乃以舍人故满舩载明月且复酌清酤平旦袯襫出牛羊下来草定境要两言出处非竝趣执臂欣逢迎秋兰在堂下破甑雨生衣蹇不改兹度危莫如人心难莫如行路成事安得悔来者其可悟収拾不须陈千言一弃屦开门见井市终岁纷遑遽闭门面墙壁少日丰暇豫建鼓求亡子初昧学所之除去日月多及此岁未迟满国和巴人若士谁与知平陆不推舟客行当来兹定居厌屋庐风雨劳所思执鞭慕㫺人孰与并此时破裘不御冬要假完腋裨危言则来诟愼宻又逢讥成徳尚如是薄志安能期収声复藏热雷火忽然微开口且复欢是事置勿推闭眼可内视独复不自为八音歌二首荅黄鲁直金兰况同心莫乐心相知石田罹清霜念此百草腓丝看煑茧吐士听愤悱语竹马非妙龄美人恐迟草匏系鲁东家今君尚天涯土膏待阳瘅气至如咄嗟革薄不可廓士迫下流恶木无松柏心蝎处蝼蚁託金丹妙通灵子有遗世术石髓不成餐闵予多滞骨丝声纺事草捣声寒事来竹叶将菊花及时同一盃匏器祀天地贵质不贵华土缘井渠繁生气泄大和革面固非性小人变丹青木鸡本无心风雨安所能感寓十首次韵和黄着作鲁直以将竆山海迹胜絶赏心晤为韵鸤鸠兴独居百两谁与将未见忧忡忡既觏为龙光吹竽沸齐市零雨暗空桑寒歌牛轭底激烈气弥刚雁以无能亨鼠以有技竆古来达生者神不驰其胸物或似而非藁本夺芎䓖臧否何间然吾师阮生风仓鹒知阳春乔木声关关白驹不食苗奈此空谷寒㫺有丹徒士槟榔贮金槃富贵怀隠忧无宁归故山吾期瑶之圃玉英良可采崑崙在万里积石更磊磈学经傥无用诗礼发含琲丛台尚何为袨服若烟海鼔吹出西羌光华动睂额鞬櫜望酒泉面有可怜色念身匪兕虎少日四方迹百计等画蛇老大悲故国谢公文章余幽事课伐岭清诗如玄酒胡乃淡而永得无西堂梦春草句弥胜但使田野传何须论铭鼎江南盛郁蒸代北纷霰雪卞生无出游何以得此刖一朝有天运春华未萎絶吾犹託雄鸠而彼固不拙平生莫逆交弦断寄心赏相思望青枫目极江水上念当及时节农事动春壤来者不有年何能咎吾往楚有吹竹者工作百兽音削格为尔多滔滔宁适今尝俾范驰驱终日无一禽复之傥或可诡遇亦何心叶公好画龙龙固不可晤安知下其室惊骇暗楹雾昭王亦贸骨冀以得马故相者竞举肥终然驹逺去西归七首次韵和泗州十五叔父洁腹不受汚㫺人因食薇薇亦周土生悲哉怀永饥武王与周公圣德天动威奈此二子何犹叹安适归霏雨晚霑裳零霜晓被路驱车叹时迈所遇一无故悠悠天地宇万物各有聚閟我冰雪姿幽居从可住草投古店宿夜闻狐狸嘷仆夫告行迈起视月尚高清霜来何许不觉满我袍逆舍良非时求前兹已劳浮云如游尘倐忽蔽白日登高念揺落岁草一何疾东陵种瓜事富贵宁可必人生无南北行乐时易失驱马马走山囘车车渐水涂竆我何适恸哭盈襟泪巢居识风声穴藏知雨意救鬭曾得伤缨冠亦可已赠君彼风兰佩之可为珰赠君彼露荷制之可为裳薄言兹撷掇道逺莫置傍峥嵘又岁草与君同所望古人重生男豚酒庆亲戚桑弧射四方言有四方役奉璋比徳性堕地要膂力如何晋公子安乐忘所适感兴五首次韵和李希孝海鸟御羊角飘然凌紫清有背如泰山未觉毛羽轻盐阳亦羣飞日景为不明空仓自苦饥安得有此名人生须富贵如竢河之清草木竞荣华春服亦已轻桑田自足乐未可居髙明君子顺天道小人眷时名长歌遗世情沧浪之水清铄金在衆口折轴羣轻君子贵同尘安事皎皎明傥在子所唿牛马亦我名不肯埽一室顾欲天下清少日又不羁颇复乡党轻长年始羞悔耳目尚聪明何须更市药小女故知名春半寒未已今晨天气清弹冠适新沐搔髪亦良轻但爱百鸟乐复怜一窗明干世宁可期㱕耕良近名饮酒二十首同苏翰林先生次韵追和陶渊明少贱足可喜险阻更尝之为亲谋斗粟无意出竞时缅焉効一官报国方在兹宁当不䘏纬对酒懐忧疑学道恨力浅中遭世网持沈饮非荒宴澟然忽頽山或人欲问事已醉不能言古来亦如此名字垂千年但问酒中适岂计饮者传陶公羣于人而无人之情诗岂世外语世语不可名东坡怜此翁同调但隔生形光来户屦眞处人不惊得酒自醒醉放意无亏成园林日夕好花繁时鸟飞少年玩芳物不饮成坐悲只今未白发念㫺已依依纷华战吾道决胜当有㱕挫鋭培其根外藁中匪衰念方终日行辎重安得违一眼异青白口语来啾喧酌一不酌一用意何其偏谁似子孙子高栖苏门山时随岭云出又与林鸟还平生但长啸独为嵇生言髙贤衆所懐衆理应取是如何济衆事难成复易毁功成身无与天运亦复尔轩裳役羣愚儿曹眩文绮庭前两古柏凌霄灿其英问此谁荣枯雪霜见其情荣枯何足计有酒还自倾熟寐暂展转觉来一蝉鸣㱕休但如此便足了平生功名有天命美好无定姿云梦未足吞聊可巢一枝同时金门士文学多瑰竒幞被向淮海酣放遽尔为车葢岂不荣野马不受羁城东故盐渠自㫺谁所开似説全盛时邈焉一长怀穿渠引江水此计未为乖千帆竞草入集浦如乌栖万畴分白浪嘉稻擢新泥恐此太多事且当寄嬉谐疏通养鱼鸟花桺共低迷时时载酒往江上亦忘囘大明唐来寺废苑西南隅青松拱髙阜崎岖有微途肩舆病我皁一马良可驱衆木媚㴱壑气时雨余此焉可数醉何用葺吾居苏公士冠冕复似郭有道知士未达间趣操保耆老精钢试九火劳倦容不藁为州弟饮酒况此年岁好藏锋避世故轻敌丧吾宝时来用毫末勋业自世表东汉有两士才智炫一时三公徃访事卧痾亦见辞伟明独不然小道安取兹斯人似水镜与世破昬疑忧国不为身百世那可欺举盃相欢属是事亦置之斋居忽若遗不识身与境颇疑酣中似奈尔辄复醒东坡自云然挈世一裘领是事吾有师安敢囊出颖指竆火已传岂待得薪炳安昌汉耆儒乐饮侈亦至东坡俭不固少饮得径醉愚敢効戴崇正复思其次旁通获亲爱公亦安所贵便坐时一巵彭宣宁寡味幼闻锦江春欲访子云宅叩门问竒字便埽四方迹青云看一鹗凡毛愧累百劳公谕伯业齿坚头未白何当摆俗累岁月可惋惜王道无偏党此语闻诸经髙贤如大海亦以衆流成文饶叹维州刀锯人所更相如后私怨此语惊秦庭小人虑事疎妄意盐车鸣安得如江酒洗我尘垢情淮南夏早収晚秧亦含风连舻似雍绛千斛输吴中使君饮酒乐岁美关梁通安得天下人俱忘楚人弓十年一麦禾此岁亦难得寄语吾州人不饮良大惑经时无死市吏责亦可塞先生门弟子佐守同一国举盃日相属有句安得默堂堂门下公英发自初仕巻舒固以时出处不为巳朝廷登儒辅德礼民有耻岷峨更峥嵘清风在闾里独醒固不恶既醉又可纪成王访落时百室赋盈止吾侪为国谋私爱不足恃黄子似渊明城市亦复眞陈君有道举化行闾井淳张侯公瑾流英思春泉新髙才更难及淮海一髥秦嗟予竞何为十驾晞后尘文章不急事用意斯巳勤平生不共饮叹息无与亲问道伯昬室何人独知津各在天一方泪落衣上巾㱕休可共隐山中复何人济北晁先生鸡肋集卷第四济北晁先生鸡肋集鸡肋集卷第五济北晁先生鸡肋集目录第五卷古诗视田五首赠八弟无斁即事一首次韵祝朝奉十一丈谒岱祠即事游信州南巖北京水后往棣州试进士次韵王宗正定国与苏翰林先生黄挍书鲁直唱和次韵孔着作常父馆中喜雪次韵文潜休日不出二首次韵文潜病中作时方求补外再次韵文潜病起济北晁先生鸡肋集目录济北晁先生鸡肋集卷第五古诗视田五首赠八弟无斁河流之所濡一斛泥数斗我庄当水竆乃比石田瘦尚无东陵瓜况有南山豆天雨不可期且复鞭牛后苏秦不愿印廼在二顷田东臯五十亩力薄荆𣏌填择高种苜蓿不溼牛口涎拙计安足爲朝徃而草旋薄游废家务待子营糗粮庄奴不入租报我田久荒凌矜马到门硉兀牛卧场立苗苍耳根此䇿殊未长家世不为农长安有大第官粮弗充口万里聊自庇一从学聱牙世事百色废卖牛姑补屋岁晚霜雪至居贫废文字铫鎒学苦耕怪子独伶俜久与地力争苦耕又不时狐虺日纵横髙原一释耒叹息心怦怦即事一首次韵祝朝奉十一丈平生交游情独处不可乍那为一马饮浊水喷百马弦歌髙楼上但恨知者寡丈人遗世心口语傥能借不然抱幽璞终岁褁幞帊坐令青蝇繁暂出刑两踝儒冠成自误归去无屋瓦赖逢里中贤筑室各萧洒及时秫麦贱樽酒得同把安能効干没肩与市人亚居然邑里号曾墨为还驾况在灶奥间欲耻王孙贾东方钱二百得米稚啼嗄嘲笑坐竆辰无肉饱伏假尚闻剥啄声聊复屣屐迓子常妙工诗苏李掩曹谢有时醉酕醄大笑飜盏斝倒床鼻息恶唤起对残灺复古志尚竒衆竞方独暇扪蝨与人言岂不逢谴讶崇朝洁腹坐徃徃食旁舍子固业少成议论嫓风雅尝闻庄生説乃慕巨鱼化平居似晏子志念能自下而我独迂疎通人所讥骂正赖觞咏中得意自陶写畱连接清晤欲起不能罢是时春雨余桑宻鸠鸣野城隅园圃近欵段亦时跨便恐百卉阑晼晩侵朱夏人生形骸累未免俗情诈此理岂外求犹烦詹尹卦清风穆然在如渴啗甘蔗况我自散材谷口躳耕者去年秋不在匏瓠缘庭架低囘迫荣利妻子怜王霸横经亦彊颜巳取或人舍但虑宰我愚松柏谈三社翛然一室内黄巻开佳话尺璧竞寸隂宁复当论价吟哦愁肝肾蟋蟀吊长夜鄙俚颇近情持用自悲诧功名与道义熊掌偕鱼炙二事良难兼夫子贤点也谒岱祠即事泽南三百里极望横天云云端色凝黛谛视初可分峥嵘介丘像澒洞元气屯顷刻有变化惨澹殊明昬天行帝出震其位生物元不周偾西北川乃东南奔宁知六鳌死竟使二山沦不有是难倾孰维大块根尝闻周官説实惟天帝孙神灵所镇守民物斯芘存幽明脗一理有道惟常尊不觉下马拜僮奴亦蹲循廼知正直理足使冥顽敦三王有损益商人所尊神明法或不惧夜行安得逡以此辅世敎庶几驱骜民草㝛太平驿不眠虑丝棼明朝好天色万象开胚浑势横恒碣尽支压齐鲁蹲五色冒日观一握通帝阍恢拓下嶊嶉青苍上氤氲泉石竞沮洳烟岚互纷纶髙举躐风海深蹯跆火轮涛波巻堆阜一一𬈑渤吞棊枰视井邑匙箸藏松椿碧瓦峙双阙红墙缭长闉愿瞻巖閟客内涤邪垢魂赐臣登絶顶一览神秀原万壑射窈窕三坛矗嶙峋莽不覩项领何能竆䏶跟稍稍指凫绎依依数亭云松列大夫爵驘识将军坟琐屑涧花丽霏微崖药广大良有以竒险安足论瑰诡有形上頽然德弥惇得无希夷子倣世逃深蓁亦有黄冠士相对如麖麏此曹啮草木语道良未闻解榻坐中观洗心驰大钧形气要得一不然随物泯是事亦姑置幽寻聊可勤初疑无字碑莹洁谁敢文又怪玉女井髙絶何由奫俯穿鬭仙巖鸟下天壁垠侧度五贤堂熊经背逡廵劎石危数履女萝柔屡扪挥斥八极逺风来袂轩轩廖廓自无梯犹疑天可宾隂谷不敢视恐落魑魅羣安得遂独徃身如黄鹄飜周流遍五岳採掇芝英繁即欲憩圆峤或当止崐崘衆真迎我语一笑颜玉温是中差可乐子胡恋尘樊荅此太遗物身闲犹事君重华迹巳逺秦汉事方烦成功属吾宋五礼垂后昆皇帝二载春臣备太史贠䌷绎自帝典颇识康哉言泥金白玉字愿颂无前勋有志类韩愈无书愧文园臣发将雪素臣心犹日暾今此在林薮跳身同玃猿徒观衆山小愁絶下天门游信州南巖南巖夫何为山作天倚葢山南豁山腹飞顶覆其外初如鹏将翔膺击羣麓背乍似海大鱼呀口噞而嘬当空横广頟架屋喉舌内仰窥骇凭凌俯进愁压坠尝聆释氏説仰覆各世界千间未可着五畞良不隘清泠气射人热恼从此溃崖奔木疎瘦谷逺鸟幽怪问僧何年居投老四五辈问客何人来官满或一再而予与二子高兴偶相戒松舟下清江毛发数鰕蟹蓝舆上峻岭幢节望杉桧李侯勋门胄文采山作绘赵君儒林孙嫮美兰结珮不爲城郭游继月此于迈宁知老逾拙意在精赏退得居溪南山食饮与山对夔魈入奥穾云雨出巾襘古人戒贱目惯覩谁复贵顾此诚未逢欣然与心㑹彭湖两崖蹙泉作一线霈禅月古台空灵山自明晦搜竒获三胜趣嬾同一慨但忧久聱牙尚喜无蔕芥平生所驱使诗酒俱好在天涯得吾侣物外从所快便欲登赤城一观天宇大北京水后往棣州试进士晡时北京城行李上客槎二更无人声骑马黄河沙误缘桺滩中寻炬知田家道有转徙人襁负依丘麻鸡鸣不安枕髣髴墟里斜秋瓜抱子母荞麦亦已华赖兹野物登尔辈生有涯夜㝛冠氏驿旅衾魂梦嘉明发萦长坂晚开堂邑衙秋阳此方炽流汗霑巾纱处隂甘吾愿聊逸岂在多有风东北来惨惨飞雨加顷时异晦明稍瞩天表霞仆夫为我言涂梗絶行车且还解吾褚中林侣羣鸦诗书维永夕蚤作从复賖岂不有王事奈此仆夫何次韵王宗正定国与苏翰林先生黄挍书鲁直唱和东国宽市征西山休骑屯时清诗人喜洗濯出佳言渊源苏夫子河入莆菖飜轨辙挍书君驾骖盗骊奔后来得濬沖它人孰窥藩譬余学礼素妇祭盛于盆不应麾门墙尚许酌衢樽梦天九门开灿然列星繁羣公顾我喜颜若白璧温赤城何足蹑愁絶永嘉孙次韵孔着作常父馆中喜雪冬旱及兹雪都人销百忧墙根有㝛草余绿尚去秋新阳解薄冰大润升介丘夜闻窗响纱高云正绸缪明旦天津望寒花翳川流宫中圣人喜疠气一夕収史占上日祥知欲遍九州敢任肉食谋官闲欣岁休虽无山隂舩竆巷窘若囚却幸葛翁来汤饼有麦牟孔矦金闺彦平㫺慕追游延阁排霄起登临忘我愁何当联辔镮城苑佳气浮春郊日可望桑野听行讴次韵张着作文潜休日不出二首张侯经济术见遇未容心扬子执㦸老蒋生开径深予亦拙造请素怀爱园林闭门鸟雀喜朝日上骎骎文史平㫺契淮山别离心省中竝日直天上靑春深买屋近城坞往来成竹林诗模黄着作吾亦意骎骎次韵文潜病中作时方求补外贫炉初着灰浊酒寒不温邻张病未来独负南窗暄昨日往过之欢喜能两餐酲醲淟然解愧无枚乗言祝君抱虚一邪气袭无门今晨有起色迎笑睂宇轩扶掖两男儿总丱佳弟昆遣诵寄我诗妙可白玉刋平生俱豪气见酒渴骥奔赐休常苦稀晨谒良不闲约君向南邦勿厌敲扑諠公余未忘饮何必釂十分时平但行乐卧治安足论琵琶五十面雷雨出鵾絃再次韵文潜病起淮浦见之子春风初䇿名颇讶谪仙人有籍白玉京晚遇广文直老交心愈倾同升芸香府偶坐华发生斯人自龙性意变难章程耆酒不疵吝身如秋叶轻自言士处世何必冰雪淸交游满台省毁誉半王城不肯効俯仰畏髙侮鳏常思老伊颍紫蠏羞吴秔我辄抵掌和音同磬随笙小人奉慈亲皆尝小人羮寒衣妇补绽学绩女娉婷日欲江海去心期杨桺靑衆木构大厦豫章倚孤撑如子足医国可容移疾行丹书紫皇告玉篆五岳形何必陶隠居吞霞养纯精访道自素约谐心期草龄但恐牵俗缘志大功不成息交屏妻子此语不须惊济北晁先生鸡肋集卷第五济北晁先生鸡肋集鸡肋集卷第六济北晁先生鸡肋集目录第六卷古诗玉溪㱕逢甥李相如汴中送学生李公裕兄弟赴省集次韵太学舒博士尧文示同志次韵苏翰林五日扬州石塔寺烹茶题四弟以道横轴画桂浆送舅氏杨通直令阳谷赠王推官允中之京师展墓同毕公叔饮城东题李成季负日轩次韵李成季感事同李主簿叔文饮北庄夏季曹州道中二首病起呈李县令希孝赠金堤刘承制景文次韵四弟以道十二弟叔与法王唱和兼示无斁弟二首济北晁先生鸡肋集目录济北晁先生鸡肋集卷第六古诗玉溪㱕逢甥李相如汴中蛮乡俟天形畏蠚复惮暑梦甥来万里竹响风动宇如今真似梦相对别恨吐平生窘执辔白面力如虎谁令斗指日江使堕渔罟桃僵李为仆遗珮满江渚常忧抱石死无复脚踏土那知徼时愿起废遇明主旷调已逺迹未用矜杜举但忧世议隘亡弓不亡楚吾甥学孔子况乃父母鲁如闻四门辟未信遡洄沮上书闵魃旱膏以神灵雨北海自有人髙丘岂无女尔壮观尔能吾㱕固吾所期甥二儿上余子不足数何以喻吾心酌此湘吴醑送学生李公裕兄弟赴省集闭门围火谈开户雪一尺黄昬具盃酒知君逺行役君家三兄弟颇谓各无敌容父学知方大道通四驿吉父尤颉颃天池观水击仁父少而奇乃是夜光璧李侯有此子便可卧安席家居乐与饵聊以止过客岂无一束刍空谷不可食宵人操宠利徒手捕蜴蜥公等宁复然乌黑鹄自白屠龙业有用未厌所从僻富贵念㫺时城东雪中迹次韵太学舒博士尧文示同志北门望瀛关一苇初莫渡儒宫连案几㑹合岂非数蝉鸣几何时庭菊下白露念当慰佳节觞酌美无度不然坐岁晚流景急飞兔区区人一马官舍勤早草经时枉见赠弥月不能赋竹斋行茗粥寂莫当屡赴此君安可得霜雪不改故诗如战交地髙处要先据牛羮君放飰轑鼎吾亦饫顾慙咏伐檀无补餐已素还家便却埽况乃无户屦次韵苏翰林五日扬州石塔寺烹茶唐来木兰寺遗迹今未灭僧钟嘲飰后语出饥客舌今公食方丈玉茗摅噫噎当年卧江湖不泣逐臣玦中和似此茗受水不昜节轻尘散罗趜乱乳发瓯雪佳辰杂兰艾共弔楚累洁老谦三昧手心得非口诀谁知此间妙我欲希超絶持夸淮北士汤饼供朝啜题四弟以道横轴画黄叶满青山枯蒲静寒水凫雁下坡塍牛羊散墟里担获草来归儿迎妇窥篱虎头无骨相田野有余思桂浆暑卧午呀呷蠲烦何所投巖桂割辛芳石蜜滋甘柔沃以火鼎沸閟之冰井幽三日出㴱幂明琼盎黄流冰火离坎类意比秫麦缪辛甘既两适不湎亦销忧中年苦内热岁愿西风秋寒凉犯所畏发散资尔谋时时以觞客三献不一酬缅思湘累语啜醨终所羞北斗酌此浆违世聊逺游恐复迷吾徃仆悲道阻脩淮南㱕来些憭慄令人愁百壶无此饯夙志慕林丘宁懐小山感不为桂枝畱送舅氏杨通直令阳谷人言慎县宰颇似太丘君客户有训遣司官无讼闻外家久寂莫舅氏少辛勤一邑何足道髙名谁与羣西来马特特冬晚雪纷纷公朝道由砥孤士迹如云过门苦地僻下直迫日曛㴱泥枉竆巷寒罏对残煴感慨説宣子飘零缀遗文麟阁窘鈆椠鱼山失耕芸逺情等匏系㱕梦剧丝棼山东接畿甸阳谷近楡枌吏㫺勐豺虎民如窜麖麏幸逢宽大时庶几仁惠薰自笑下士策不殊野人芹爱民宜百禄本茂实当蕡赠王推官允中我生譬天星睍睆但空誉学经羞轮扁常恐老窜句南游上会稽弱冠肆逺步便当期汗漫如鸟铩脩羽入宫又独晩谣诼遭衆嫮坐令平生交室冷氊不具君公墙东客淸鉴美无度风期山水意千载见此遇定疑丹靑仙方我以痴顾岂繄才自疎閲世真异趣伐柯理无逺要以一马喩古人本不死方寸有佳处三年禹河曲日见车马渡何知谢剥啄黄土衣昜污无人尚有子独载城下路功名喧口实簪组託肺附请看缾罂满取踬病不去脱黏窥本初须子遗所寓憷迫倦东西林间尚宽裕之京师展墓短辔驭羸马驰驱曹济间商飈折劲木萧瑟道里寒况复慕所天恻怆摧心肝游子叹时迈慈母怜衣单来时凭窗哭五妹垂脩鬟季弟主菽粟孺妻㸑茅菅悼我无令人莫奉堂上欢岂无萱草诗终日倚门阑念㫺常独立所闻诗礼难我尚未成人遭罹此忧患岁晏念坟墓仳离百哀攒何时奉灵车辛苦向此还亲寡气力微傍人祝加餐愿言薄志节茍生无形颜同毕公叔饮城东西城昔相値桃初两三红翩翩骛长陌春风揺马鬃后君㱕几日游絮已蒙蒙解鞍不待憩相命古原东芍药虽俗花狂姿幸时供平生于知己千过不一逢感君欲开口清洟出霑胸君如陶渊明不为五斗恭胡为青纶上朱墨纷外䝉弃官能从我短后追田翁铜斗酿秫麦竹枝弋凫鸿何必悲无衣缊黂聊御冬九辩太髙洁五噫苦羁竆置此无滑和天情反其中市药非市名名闻药何庸十浆馈五浆犹畏闻者从如何酆城畔夜夜生长虹题李秀才成季负日轩卢敖游八极末至北隂墟卒然䝉谷幽覩一奇丈夫泪注而鸢肩㴱目玄髭须轩轩迎风舞自得乐有余见敖默弗言慢然下臂趋敖私蹑其后若士意不愉曰子亦何为迷缪至此乎此虽竆荒北尚或逢日乌过是有玄关晦墨不可居语竟若欺魄摄身没空虚始予读秦记疑是忽帝徒今聆天随言乃与夸父俱逐日下虞谷力竆尚嗟吁阳舒固物理我亦安于于若士独何气幽沈山海隅浑沌死已久人生信多涂次韵李成季感事吾庐无余他文字散堆案虽微清溪鹤蓍画亦幽玩髙人来何疎午榻动成鼾梦闻足音喜不待揺枕唤居贫少烟火饘食尚须旰出门兀何之踉跄从欵段吾人古遗隠凫足闵同患负日持献君狐白不肯换商歌叩牛角长夜安得旦飕飗满屋风黄叶散投幔楚屈若灵龟出处思过半所从聊自知何用詹尹算不如天随生头帻终日岸况君击庄缶一念肠九转人方卧大室子独号其畔寒山来助哭咄尔勿嗟惋同李主簿叔文饮北庄萧条蓐収竆疎树失秾绀北风动地起云揽红日暗李君邀我游餚蔌治寒檐相㩦二三子歘若符节勘愧非谷口隠佳㑹良可暂茅堂兀四壁谁识此意淡古径无俗寻陈编有幽瞰一聆君子语粱肉几厌㗖㱕来马河北寂寞晚舟缆吾生事逃伏优游亦何憾夏季夏季百果繁兔葵亦成实独有野石橊幽花时熠熠熠熠非独好芳荣赖午日翩翩彼白蜨髣髴粗采挹睡余起对此嘉兴亦萧瑟良非阡陌丽敢竞阳春出无言以成蹊上愧桃李质幸当饱霜余万颗富君室曹州道中二首天旱久不雨四郊多狂风萧萧班马鸣落日大野中君子守宫廷至乐圣所同喟予不逢辰足迹道里重驱马上高原秋风吹客衣感时有所怀送目鸿雁飞羸僮惑岐道日草相际稀愧彼倦翔鸟知还良庻几病起呈李县令希孝次公恶醒狂得酒要自浊病闻南隣邀不往亦踊跃空床成展转假寐风雨恶中虚气袭逆妄梦时可愕每慙张隐居凌旦发囊药晓来天境清日出鸟语乐家人语南轩靑杏巳可嚼复云竹斋前堦戺有迸箨欣然欲举手纱帽未能着平生李夫子相得怀抱廓何当戒长须夙驾慰寂莫柸杓恐不胜快语聊一噱赠金堤刘承制景文漆园説海若稷下谈神州长劎堪倚天语大世莫酬少狂岂其然及此日月流稍知画足非万事指顾休夫子更髙识未沫于前修椉流聊复驶得渚正须畱葢有幸遇鲁何能必为周徜徉下泽车惊骇入谷驺对酒尚靑眼吟诗将白头山隂论往事陈迹讵能収次韵四弟以道十二弟叔与法王唱和兼示无斁弟二首少时勇游山説山喜动色中年谪南方庐阜得㴱歴当时不类谪忘腰带之适怪人肝鬲异破贼喜折屐只今窜林下织衣而畊食缅怀兹两士吾宗气相得吾春种桃时子晓寻嵩日似闻黄面子为採乌头出去年陟岱宗一士世莫识天门邀之下倾倒意已极斯人与人异龙虎两超忽重寻亦无路顚雨石崖坼吾人伯仲间一语可物色气自寡所谐竆乃足所歴家风藐五世不肯适人适意行无险昜又跣不着屐文词如苦李惨腹人莫食犹矜不传妙坐恐儿曹得学怜新又新老奈日复日伯以最恬愉何採之出无斁能寡言犹堪谢前识叔与气尚豪搘颐视屋极斯文恶表襮枯鱼戒所忽应如鲁宫籒藏壁俟其坼济北晁先生鸡肋集卷第六济北晁先生鸡肋集鸡肋集卷第七济北晁先生鸡肋集目录第七卷古诗同刘景文登大安阁次韵张文潜饮王才元家次韵范翰林淳夫送秦主簿觏次韵荅秦觏见赠北京学直舍对客虚斋直舍即事昨日雪已佳约李令希孝同文潜送况之谏议十四丈守潞过成季作送梅挍理子明通守杭州送吕承奉至山从吕龙图晋伯辟秦州机宜晓发楼子庄礼部移竹次韵李员外文叔次开祖使君韵兼呈端叔大夫圣域长老次韵钱济明赠感慈长老送八弟无斁宰宝应和关承议彦逺水乐送君上马试院次韵文潜欲知㱕期近呈天启愼思栽花招泗州叔父济北晁先生鸡肋集目录济北晁先生鸡肋集卷第七古诗同刘景文登大安阁刘矦先将军忠义当代显喑恶指戎虏却走自相践西坡坐首鼠势蹙不得免天怜壮士竆有子如此鲜清时铸农器文字正须勉行吟畔牢愁愤悱亦足遣时来蹑云梯仰视天宇展下俯河两涯牛马细不辨达生匪行怪未用惊邑犬官闲尚数临泑泽要清浅次韵张着作文潜饮王舍人才元家时坐客户部李尚书公择光禄文少卿周翰大理杜少卿君章黄着作鲁直霜雪埋百花及时鬭春阳城南有高士买屋入花藏经时不出门爲花日日忙我居在何许近止东数坊亦有佳公子连车换帷裳隔墙蜂蝶諠开户草木香仙人朱桃椎发緑童脸芳此公不可见此画来远方竹欹廜㢝坞桺拂辘轳床素儿虽小小亦足侑客觞尚书廊庙具气若冰壶凉忘年此宾主吾党有辉光人生走尘土岁月颜鬓苍曷不休沐暇过此薰修房宴坐二十年非痴实难量张矦不出家在家説縁忘尚拟问两卿㩦肴借红粧妍歌听黄子不饮亦清狂次韵范翰林淳夫送秦主簿觏髙词自班马短句亦隂何输写无竆已怀山赴壑波㴱耕待铚艾疗饥乃嘉禾机云共一时未信来者多老病愧羣豪鱼山临东阿苏公门下客事业皆不磨孙宝暂主簿灵槎㑹竆河它年九功叙当使睦者歌业虡置牙羽筦箫复森罗镛钟欠一铎未害大乐和却欲从浮海珊瑚烂红柯龙门虽箭驶此志未蹉跎丹沙还黑发流景尔则那仇池出一派分江定有沱次韵荅秦觏见赠修身贵日新如草陈叶换请看絃上矢岁月不可玩文章得蛙釜虎以皮遘难兹事从古然吾党奚独惋秦君好学勇决胜百马汗宵行委明月屡得按劒盼鄙夫晚更事前勐窘新愞怜君亦自喭意满怀不散谁为倾国媒尚此琼英粲期君似椓罝无以无人慢北京学直舍对客鸟声落檐间竹色在户外解屦置几前放杖当椅背黙然仰栋时往与古初㑹有时遗坐客十问不一对尚因唿乃觉笑自谢顽昧知非慕蘧子事去等蜩蜕一生所未免饮食与眠睡所以更頽然可乐本非内有心欲何用桥起则形累赖客同门生旷荡乃不愧虚斋虚斋闭疎窗竹日光耿耿更无司业酒但有广文冷人怜出入独自喜徃还省时作苦语诗幽泉汲脩绠直舍即事秋云多重隂凌旦亦可乐虚斋坐亭午寒雨依髙阁王官有忧责霖潦河未落孝先但欲眠不奈弟子谑黄花迫晚景白露下丛薄独当慰佳节得酒自斟酌昨日雪巳佳约李令希孝昨日雪已佳今日雨亦好冰肤解万木洗濯见枯藁思君对此坐孤咏废幽讨明日尚相期春禽听清晓同文潜送况之谏议十四丈守潞过成季作午投李同年下马汗如洗城南迫送客虽嬾聊尔耳出门缭陂陼白鸟起㴱苇佛宫横晚霁窈窕间一水借问客何人谏垣有直气吾人浮丘伯聊可与把𬒮如此邂逅何得酒亦佳事官闲犹有守旋折窘六辔可怜千红蕖的㿨姹晚市便当夙驾行秋风如箭驶送梅挍理子明通守杭州金明池上柳人折一枝春赠子意不浅东游云外身人生半刺史朱绶光四邻此岂经世怀但慰垂白亲钱塘我旧游颇复识其人不应山水改但恐猿鸟新章台走马客冠葢尽要津窃禄我自慙便面聊障尘亦思一舟去共醉西湖滨时平自行乐不为千里莼㱕来麒麟上献纳当及辰送吕承奉至山从吕龙图晋伯辟秦州机宜去日剧奔骥新交非曩图怜君事业长蔚若颐生须表东海者谁君世有显儒端委论百揆鞭弭雄千夫二陈诗礼伯八荀纨绮雏尝闻达大家可以济八区功名望圣世忠孝自吾徒我㫺拜秦州词林炳于菟见谓可与言锄荒而破觚刳中不宿秽味道因有腴斯文望若人顚沛一手扶白头逺绥边狐兔安足驱汲黯在朝廷永絶淮南觎平叔不鬭羌事正今日须今君撰杖屦还向府中趍问讯不弃捐寄声亦疎迂何当质疑义卖劎老樵苏晓发楼子庄晓发楼子庄淮山自兹近春风似恼客浪稳舟不进长安一囘首堤桺千里润念当整帆席快若冬蛰奋微生谢拘窘末路嗟鄙吝林花一迎笑岩鸟相借问尘埃改颜鬓坚白畏缁磷江海慰高情飘蓬自吾分礼部移竹次韵李员外文叔东南之美者见伐以直干岂如此君疎犹作此郎玩此郎乃在此无乃材亦散平生吉甫颂意鄙枚叔乱坐狂得此冷对竹头帻岸尚思杀青书充宇白虎观恐此愧子猷还成倚楹叹次开祖使君韵兼呈端叔大夫圣域长老神龙异凡马头角要须敛邦公七岁时惊耳一语险悟身非常住风日过河减峥嵘法云窟跳出有家范金刚不吐焰已落天魔胆一派感慈中无波寒湛湛是波本非水无以瓦砾㸃低枝竞听法草木有情感作解受羣邪碔砆疑琬琰居然身出定面目本来俨而我久尘劳见之良内慊周侯老词句太华耸而黯自説少苦心脩涂肆竆览李侯遗世事不琢元无玷文采丽春葩百牍交千椠顾慙土炭嗜畏疾非羞俭望不见水端譬河还少贬请佩伯阳言吾非勇于敢次韵钱济明赠感慈长老我闻栖禅人一念超十地云何别影事未免依縁气譬如幻男女机废根随废不然怖头走此病竆三世邦公师子吼曾使诸天喜广説无説时俱成甘露味不知室久如当有天来侍城隅竹坞近梵刹开严閟以彼穴中空清风自来萃我生久更事求愚不求慧清风已説法不用重宣偈开祖照人姿沧波白苹际居然九奏妙往往鱼龙戏济明经世才彫松识寒岁怀寳竟迷邦此岂非良计名山寻胜士投老终㴱诣我自所蕲廉蝉叶眞堪蔽送八弟无斁宰寳应竆邦迫秋成霖雨厚土溼邅吾上涞水濞汹三崃疾邦人送之子岸潦饮马膝凄凄属方升澹澹惊竝集冲湍顺涂路游波滙原隰安知禾黍腐转觉蛙黾急何干此潦问天借九日萧萧荆棘晚亹亹霜霰密之子向南州铜章宰一邑何须念宋远古谓跂余及扬舲堤桺尽把醆淮山入封圻吴楚徼郡县秦汉袭开门驵侩闹辏浦篙帆翕平旦书百函交衢客三揖新湖容鼓铸甲令贵绥辑之子搴词科闻诗不读律古来学为吏颇自吾儒出足民与知方求由有政术鞭笞麏鹿骇亦恐日不给先君卓鲁后之子况早立焚香闭合坐啾耳从潗濈官忙尚偷闲文字要嶪岌和关承议彦逺水乐上盆五尺髙下盆二尺广咿呦蚁穴间飞瀑一线响关侯初为此避世挹萧爽晁子亦欣然闭户穿瓦盎虚堂一畞静纯白四隅敞中央浑沌胚鯈忽所求往凿窍令语言岂但一成两危峰下俯瞰石井黝然仰奔泉决眦落惨澹隂壑想明珠溢盘盂白露溼尘坱声音通大道断竹自谁赏何曾戞击䦨缾缶日夜长初疑风陨箨骤雨来莽苍乍似酒落槽夜枕听惚恍鸣禽杂啁哳物鬽乱肸蠁相依欠林樾见蔽赖帷幌范侯惊侧耳李令笑抵掌张侯助我嬾不忆税归鞅云间余仲弟聊可乐吾党中和非外物此理未宜罔相劝戒勿传名字遍天壤撞钟鼎食事老罢不知飨但怪一世狂端如转车辋能来解幅巾为子濯泚颡送君送君上马时不道朝罏燠春风入木心皮肌发红緑春风良昜草那得勤行路且莫望南窗胡蝶飞无数上马上马笑属君㱕期在十日来时草白芽㱕时青郁郁来嗔马蹄急㱕嗔马蹄缓人心自如此马蹄终不变试院次韵文潜欲知㱕期近呈天启愼思睂山得张侯心许出一手临川见蔡子千载慰邂逅邓君起南国磊磊看三秀譬如黄钟陈我尚瓦釜吼欲知㱕期近唤马牵出廏官壶持饷妇倾写不渍口千章输明堂勿问草泽有羣公自澟澟水镜照妍丑栽花招泗州叔父春园移春栽芽孽秔粒大东风日日吹喷吐不暇裹杨梢青犹未桃蕚红尚可田蔬美已最村醑醇亦颇少年慕立事幸得能几箇艰难合㱕来茅屋聊共佐济北晁先生鸡肋集卷第七济北晁先生鸡肋集鸡肋集卷第八济北晁先生鸡肋集目录第八卷古诗次韵阎秀才汉臣食兔和苏翰林题李甲画雁二首秋竹郊居与八弟无斁读书用无斁八弟永城相迎韵寄怀次韵荅叶学古次韵苏公和南新道中二首感怀追和桺子厚郊居岁草韵次韵伯温甥池上八首次韵彦远相州道中二首永嘉县君赴颍州杜丈之丧送至鹿邑境上赠别缀古诗语送无斁弟赴举赠文潜甥杨克一学文与可画竹求诗补乐府三首豆叶黄渔家傲御街行济北晁先生鸡肋集目录济北晁先生鸡肋集卷第八古诗次韵阎秀才汉臣食兔兔诚中山族中古稍分裂唐虞用大牲虽有目未瞥䨲孙能飞仙飘忽天汉决不逢昜牙试厥胄几泯灭羿弧殒阳乌曾不弋在穴王良马慢忌扑握几奔掣初遭赳赳子鼎饪饫毛血中逢宋鹊窘饥吻啄原雪叔世削格多星迸失行列蹄竆不得逸如鼠限髙闑应怜蚌潜水㬥腹想江月脣亡欲谁语竟死犹结舌肩凥弱昜解狼借腥尺铁抽毫置筠管复苦蠧鱼啮论功在册府微物推尔杰剡藤光夺缣抄记良琐屑北邻阎夫子尚忍资盃啜得诸韩卢口实以彊㬥劣作诗夸芳美此举宁所悦不如狐膏臊质贱甘弃絶冢妖老通数藤索夜空设尔曾不及彼就获徒内热聆声无耸耳当学缩颈鼈吾君阜万物沛若泽未竭谁能复古初此味傥可缺和苏翰林题李甲画雁二首画写物外形要物形不改诗传画外意贵有画中态我今岂见画观诗雁眞在尚想髙邮间湖寒沙璀璀冰霜已凌厉藻荇良琐碎衡阳渺何处中沚若烟海萧条新湖秋霜落洲渚洁莲垂兰杜死菖莆见㴱节惨澹沙砾姿清波侣羣鸭往时吴兴守看画忆苕霅为仪尚不汚孤髙比云月闻在雪堂时满堂唯画雪秋竹秋风多烦寃竹是岁寒物朝寒堦玲珑草寒堦䘏勿飜然下一叶未觉痩崒岂无陈根旁寂莫衆头屈何时雷塡塡看尔射地出郊居与八弟无斁读书坐狂得世捐作官故不了十年未弛负半世不黔灶居然颜玉雪及是鬓蓬葆碧山已焚鱼白水初种稻瓜区可㴱隐圭窦便却埽之子怀世资行脩名誉好避人本愉恬坐我亦枯藁顷求田野处政以城郭扰常时啜仳别幸尔晏言笑如兰岂异臭覆瓿本均好不惩范釡尘尚作韩编盗斲轮元戒疾纻絮非病少莞尔劝之休怡然守而嫪翻思南迁久秪幸北㱕早三已令奚愠四至卿诚巧所欣顚木蘖莫羡姣人了同气靡间言它人阙忠告贫居无酒肉竆巷有揬讨葵作饱蓬蓬茗浇忧悄悄长闲味更永竞进念已勦目鸿天苍苍夣蝶日杲杲蘅皋美新雨藜杖邈髙蹈营斋直新径创槛俯幽沼架以我园檀茨之子官草优游聊卒岁邂逅可同调佩玉子终翔菟裘我方老囊中餐玉法枥上追风骠能知面不腼未用心如搅平生夔契慕晚岁瞿聃妙但欲入林㴱子来应问道用无斁八弟永城相迎韵寄怀平生殚千金术似刘累僻春风九轨道无我迷阳迹唿来着冠紞野貌不改昔易衣怜介弟犹有布一尺身慙崔浩短胸次俨列㦸中天翥鸾凤我自无六翮何曾客权贵见谓贫盗璧堂堂涑水翁我在此人籍不诋曲江贤宁羞九年谪囏难累吾母鬓发白一夕独此负吾心敢言忠抱石方时半千运异㫺阳九厄譬驰羊肠坂双任臣子责帝王所张㢮干坤有阖辟君敷皇极言人咏蓼萧泽鸢鱼竞飞跃风俗澟移昜已开公府合又置四郊驿求逮田野欣喜到僮役虽微携手上颇似破笯释川涂见吾弟薪木询我宅怜君如我固不叹玄尚白薄饮尽余醅凝尘振鹿席我醉昜成狂欲起须君掖次韵荅叶学古㫺我游武林値子长江头我时方南辕子亦将西舟相见两大笑典衣上髙楼楼髙不知暑五月凝清秋环观四山明俯视万井稠喧喧市中人日草歌吹浮忘形与子饮一醉余无谋湖上荷花生黄鹂飞桺洲飜然摇两桨下上逐轻鸥不觉脱尘世自谓逍遥游晚访城隅寺竹林森如帱斫薪煑山茗萧洒破百忧脚嬾厌阓五日成淹畱肃肃太史家门阑闲且幽荒亭䕃疎桐雀鬭闻啾啁其人絶世贤揶揄困时流唯我与吾子大轴更往投幸闻一诺荣不受万户侯谁言王母桃方朔不得偷未几子告别西宾帝王州吴舩风雨夜送子不胜愁八月子献书髙谈夏商周惜哉天下马骊牡烦推求我滥乡老荐麻衣望前旒愧非鸣鳯祥斥去还林丘三月我度江子行竆海陬相望遂乖隔慨叹不自休逆旅善辱人虚激韩娥讴操瑟立齐门乃反怨不収嗟哉子与我不幸斯人俦有客道闽吴书诗眷绸缪开缄恍自失但觉胆气遒有如饮贪泉海货溢两眸子诗益加富我句犹能裒春禽与秋虫引腹聊相酬次韵苏公和南新道中诗二首山园芙蓉开寂莫岁云晩公来无与同念我百里逺寒飈吟空林白日下重巘兴尽还独㱕挑灯古囊满读公栖鸦诗岁月伤晼晩公胡不念世蜡屐行避逺羁鸟翔别林㱕云抱孤巘我才不及古叹息襟泪满感怀追和桺子厚郊居岁草韵残暑夜如炊晓风吹萧索开门望林木引蔓修篱落所欣尘累逺不恨生涯薄心事少干云白头成忆昨次韵阎甥伯温池上八首文饶论百揆豪气阔天宇㱕来坐平泉草木何足数只今和文弟怪石几风雨达生要忘累人取应我与昔吾卜城东今吾卜城中秪畏盗贼迫安知市同畚锸运渤海操蛇应未竆无乃遭此笑君如北山翁诛茅斩恶木衆卉方以朋掘沙到沮洳方复见此澄客来恍异境物象初不增以此自诳目果下能日椉池㴱不可临际水作石磴尘埃搅百里得此亦差胜晨朝看雨坐蛙喜律吕应有儿不鼓箧共此疎嬾兴物养有得失瘠地江河隈亭槛但小草山林自奇材我有八极兴聊堪一席开长啸本造适悲风为谁来自从移居来城市益啾扰如何跬步近亦有鹭下沼朅来欲骋骛诘曲故百遶人间南柯梦方此犹复小黄冠一奇士敎我潄华池茅檐夕坚坐见月桺间低水虫时一出细浪作鳞差流观起百虑内视失羣疑平生惟亲旧相得怀抱敞宁知老田里三径得还往结庐在人境此意陶令赏但话北窗凉何必羲皇上次韵彦逺相州道中二首自君之出矣吾居关昼横尚有杨李来时能出门迎少日所忿慉壮年瞀双睛涉月在一床几成小冠盲夫子竹林趋世固溷髙明尚喜鞍马间经阿复縁泓诗随晩雨堕迫户有余清便拟酿白黍相邀飰青精重惜吾杨李徂秋各南征朝入一几纵草入一几横黄巻値㫺人欢与相逢迎孙子谢口语阮生劳目睛登亦岂必喑籍犹未能盲学非经世具所贵自知明仁义有不然失时悲战泓一生屐几量况欲竢河清动与道弥远静于理逾精君能问舍往吾亦卖刀行永嘉县君赴颍昌杜丈之丧送至鹿邑境上赠别二十年糠粃相从无腼颜尊公抱至痛白玉掩㴱菅送子三百里西风涕汍澜邻丧罢相舂况我五服间怜子一女子忘身赴忧患但恨莫攀輀贱生守微官勿爲撡执悲我居不求安送死当大事丈夫良独难缀古诗语送无斁弟赴举鲜民之生靡瞻匪父母氏劬劳宁不我顾兄弟无逺惟予与女执子之手此夕何夕我心蕴结兮嗟予弟行役二之日栗烈飘风发发子之清扬麻衣如雪载驰载驱出宿于干揆之以日体无咎言既差我马逺送于野敦彼独宿于林之下无衣无褐不念㫺者陟彼髙冈或降于阿瞻望弗及独寐晤歌展转反侧不平谓何显允君子洵美且异温其如玉干禄岂弟春日载阳薇亦作止睍睆黄鸟嘤其鸣矣赠文潜甥杨克一学文与可画竹求诗与可画竹时胸中有成竹经营似春雨滋长地中緑兴来雷出土万箨起崖谷君今似与可神㑹久已熟吾观古管葛王霸在心曲遭时见毫发便可惊世俗文章亦技尔讵可枝叶续穿杨有先中未发猿拥木词林君张舅此理妙观烛君从问轮扁何用知圣读补乐府三首荳叶黄蒹葭苍荳叶黄南村不见冈北村十顷彊东家车满箱西家未上塲荳叶黄野离离鼠窟之兔入畦豕母从豚儿豕啼豚咿咿衔角复衔萁荳叶黄谷又熟翁媪衰餔糜粥荳叶黄叶黄不独荳白黍堪作酒瓠大枣红皱荳叶黄穰穰何膴膴腰镰独健妇大男往何许官家敎弓刀要汝杀贼去渔家傲渔家人言傲城市未曾到生理自江湖那知城市道晴日七八舩熙然在清川但见笑相属不省歌何曲忽然四散㱕逺处沧洲微或云后车载藏去无复在至老不曲躬羊裘行泽中御街行双阙齐紫清驰道直如线煌煌尘内客相逢不相见上有髙槐枝下有清涟漪朱栏夹两边贵者中道驰借问煌煌子中道谁行此且复就下论骢马知杂事官卑有常度那得行同路相效良独难且复东西去济北晁先生鸡肋集卷第八济北晁先生鸡肋集鸡肋集卷第九济北晁先生鸡肋集目录第九卷古诗和关彦远秋风吹我衣赠关浍关沼赠王顺之歌游栖巖寺呈提刑学士毅夫兄听阎子常平戎操同杨希仲吴子进李希孝张景良北关纳凉晩过大安寺同张子望颜伯仪上关纳凉开梅山富春行赠范振胡戢秀才効欧阳公集古作琬琰堂和缙云守关彦远浮山作试院求李唐臣画黄河酬李唐臣赠山水短轴目录济北晁先生鸡肋集卷第九古诗和关彦远秋风吹我衣海中羣鱼化黄雀林乌移巢避岁恶邺王城上秋风惊㫺时城中邺王第只今蔓草无人行但见黄河咆哮奔碣石秋风吹滩起沙砾翩翩动衣裳游子悲故乡忽忆若耶溪头采薪郑巨君南风溪头晓北风溪头昬一行作吏此事便废梦中叶落觉有㱕意㱕欤㱕欤吾党成斐然君今生二毛我亦非少年胡爲车如鸡栖邺城里朝风吹马鬃草风吹马尾与人三岁居如何连屋似千里我则不狂曾谓吾狂不吾知亦何伤安能户三尺喙家一吭人亦有言人各有志吞若云梦者八九长劎耿介倚天外有如陈仲举庭宇亦不治吾乃今知贵不若贱无忧富不若贫无求负日之燠吾重裘芹子之饫吾食牛心战故臞得道故肥吾封侯匹夫怀璧将谁尤㱕欤㱕欤岂无扬雄宅一区舍前青山木扶疎舍后流水有菰蒲今我不乐日月除尺则不足寸有余七十二钻莫能免豫且无所可用乃有百岁樗龚生竟夭天年非吾徒赠关浍关沼君不见杜侯㫺爲歌行赠徐侯大儿色清澈小儿气食牛往有关尹官仕周其人有道其泽流㑹稽竹箭无名久文采关侯二儿秀不然安取关尹后何用黄雀青鷇蓬间飞长觜饱满短觜饥何用城乌嗷嗷八九雏端坐秦氏桂扶疎渊也诗足兴功也礼足立三年不见冠岌岌何用春耕投种叹粟粒功成裘氏九里溼君家㑹稽山头松树清江枫乃翁行采薪所愿溪上风男儿封侯食肉勋业须少壮勿学乃翁呻吟萧屑所愿在溪上赠王顺之歌王郎见若不胜衣眇然儒者未有奇我知王郎有奇处议论涛海拏蛟螭周而来逮五季故事本朝能尽知不惟知之业有用斟酌成败中无疑我闻㫺时崔浩亦复尔所怀百万非熊罴人才如此后来少朝廷水镜区妍媸胡为五十尚尘土长翮似劎犹差池愀然对我数白发追风逐日无羁三书自荐应不暇五府交辟终何为邢侯胸中有王霸不但游谈汉终贾勇于吾道一臂扶往不畏难忧助寡似闻诗有云龙期云何计出柏马下岂非事君难进从古然不然富贵终在天堆金买玉患无玉玉至自骇无因前君不见东秦逐守拙难似木石当前以身抵接淅去齐未敢言退飞过宋聊堪比神形自问还自荅因拙得全方至此少狂干世等画虵老罢食功同履豨向长毕事渐可涯彭泽弃官从此始山林不着一物随平生万卷付羣儿収光牛背看屋壁更不刮膜烦金鎞遭时有用君当起丹青宛转麒麟里我行此计无赢输世事从来奕棊耳游栖巖寺呈提刑学士毅夫兄飞楼压城城跨野黄河逶迤避条华城南鸟道拱髙巖入谷车箱不容马解鞍初步石苔青细泉鸣遶竹间亭肩舆直上十八折维以采丝双巨絙我行枉矢复虵蹙三步一唿劳我仆前旌已作鹤穿云后队方如蚁縁木千条倒涧淙大壑百丈层冰冻垂瀑无云而云苍翠横无风而风声崖竆东转路忽平长杨老柏森成城朱栏碧砌上窈㝠莲花三峰只对面仙人玉女如相迎却临北岭望吾郭万瓦一垤令人惊孔侯翛然顾我语髙眞之居隔风雨下视人寰如此许此中岂但蛮触微千古纷争几是非我言人处世此见释氏义人食地上谷足固不离地我今正在阿堵中与君安得生两翅却忆隋文驾六龙意比姬满朝河宗当时万骑畱山麓登临已巻长江东翠微宫里亦如此依然古殿对乔松何况山中㩦妓裴御史犹唱当时霜月空与君江南厌山水香罏双劎俱梦中异乡同宦对絶景令我不指东飞鸿立戒兵厨酿春酒要看雪尽山花红不须堕泪似羊守且可骑马同山公听阎子常平戎操峄阳之孤桐踣自霹雳斧龙伏之灵林复古断文横截丝百缕下垂七轸如牛乳上有明星稀可数当轩拂拭待君鼔君心有在君未语仲尼㫺时从师襄颀然一人犹望羊我独怀之千古长杖䇿不省颐之忘去年河决疮未补今年赤地无禾黍像龙焚尫亦何取堂上平戎不敢听且激南风召时雨同杨希仲吴子进李希孝张景良北关纳凉晩过大安寺君不见少陵翁㫺时亦厌在泥滓青鞋布袜翁自喜上关流水入城来青苹之末风未巳驾言出游我无酒张侯为致尊中㫖可怜筑室寗封池下有千房幷万蕊官曹十九民事聒况乃坐堂环榜捶扬波沐发安在哉我曹官冷奚不来日长飞鸟困塌翼龟出仰喙鱼张腮南箕不哆少女黙焦暍坐恐昆虫猜杨君尝揽辔独出无把袂古藏大般若中天立华厦同游得吴李张子亦予社登临物色为我豪长空吹雨来萧骚原为起伏河出没雾作吞吐山卑高君不见幕中羣公府曹掾清谈接武金闺彦平明趋府罢亭午宁有食顷坐闲燕我曹放意诚崛奇王事鞅掌慙周诗嵇康不堪章服裹此事恐得通人嗤李侯挽我未宜下世间一笑如此寡鄙夫敢慕从事贤少日采薪勤两肩草玄亦投阁醉者坠不愕安能学丁君髙举似黄鹤一平生事百壶中虑廓且当俛仰宇宙间子欲观海须观澜所思安在良阻艰李侯有嘉意语若茧绪曵不应开口烦睥睨爱身为物太早计同张子望颜伯仪上关纳凉高阁无风华屋热正午四隣还往絶张侯不厌过市烦唿我桺隄鸣躞蹀城如虬背卧逶迤城上戍楼虬白鬐一水贯来㴱宛转万家围去緑参差嚣尘塞眼那能避未暇解衣聊埽地可怜系马着垂杨可怜台榭对池塘无限芳洲生杜若芙蓉菡萏倚新粧鸳鸯相对鸬鹚舞飞去黄鹂独无语登槃未用伐蛟鼍苦菜黄瓜亦堪数张侯河目须垂膺齿如明玉嚼寒冰未须坐上白羽扇谈言自足驱青蝇司业髙情勿寂莫仲宣从军良可乐欲看诗句出嵌崆更饶酒量开磅礴广文顦顇独何人男儿三十四方身相逢得意吐然诺俸二百钱终不贫野桥伛偻风吹发徙倚门关临嵽嵲江湖平日忆苏侯更咏夕阳明观阙人语喧喧未听囘木兰晩放水萍开黄昏下马天似漆急雨倾屋翻狂雷开梅山开梅山梅山开自熙宁之五年其初连峰上叅天峦崖盘阂羣蛮南北之帝凿混元此山不圯藏云烟跻攀鸟道出荟蔚下视蛇嵴相夤縁相夤縁竆南山南山石室大如屋黄闵之记盘瓠行迹今依然髙辛氏时北有大戎冦国中下令购头首妻以少女金盈斗遍国无人有畜狗厥初得之病耳妇以盘覆瓠化而走堪嗟吴将军屈死㹞㹞口帝皇下令万国同事成违信道不容竟以女妻之狗乃负走逃山中山崖幽絶不复人迹通帝虽悲思㴱往求辄遇雨与风更为独力之衣短后裾六男六女相㛰姻木皮草实五色文武溪赤髀皆子孙侏离其声异言语情黠貌痴喜安土自以吾父有功母帝女凌夷夏商间稍稍病侵侮周宣㫺中兴方叔几振旅春秋絶笔逮战国一负一胜安可数迩来梅山恃险阻黄茅竹箭霪雾雨南人顚踣毙溪弩据关守隘类穴鼠一夫当其阨万衆莫能武欲知梅山开谁施神禹斧大使身服儒宾客盈幕府檄传傜初疑叩马卒欢舞坦然无障塞土石塡溪渚伊川被发祭一变卒爲虏今虽关梁通失制后谁御开梅山开山易防獠难不如㫺人闭玉关富春行赠范振钱塘江北百里余涨沙不复生菰蒲沙田老桑出叶麤江潮打根根半枯八月九月秋风恶风高驾潮晚不落鼔声冬冬橹咿喔争凑富春城下泊君家茅屋竝城楼不出山行不记秋越舶吴㠶亦何故今年明年来复去胡戢秀才效欧阳公集古作琬琰堂君不见庐陵公徃为学士修书日诏畀千金访遗逸遗文逸字往往出故都易姓几兵火量臋鼎腹细诘诎道人岣嵝空有闻丘陵仙鬼事恍惚共和十鼓记亡一峄山肉在无复骨云阳八体又瓜剖至使汉童讹尉律世儒诡正何足臧公家安取千轴藏仲尼犹及史之阙有马借人吾敢忘题签甲乙颍水阳后来胡君癖膏肓倾家自构琬琰堂摉罗近出补厥亡荒林圯冢见未尝南观禹穴计渺茫闭门睥睨在一床常恨平生好古家无力骑马蹊田观断刻中郎二字烦走驿率更三日劳野食长年囊褚况易掷儿作摹朱妇遮壁愿从胡君丐无有十百数中聊取仂胡君今逸民盱眙不见十五春坐令鈆椠老壮士朝廷岂无忧国人曩时豪气今谁在㑹面只谋千日醉听君汗漫驰古先世事无何付蝉蜕和缙云守关彦远浮山作广陵形胜㫺所闻崑冈作轴江为门西来蜀道从万里伏堆藏阜争崩奔盘挐蹙踏得江住精铁一畞岿然存半潜屋牖半出户鼍龟见背熊罴蹲我行平地是絶顶叹息但以指爪扪谁言一水限南北壅遏势极逾腾骞不然安得江南之山踊跃出中流浮玉犹崒操权髙视竞瓜分岛夷索虏何烦述木兰水调更凄凉延和小语尤仓猝周公卜雒贵坦平亦言有德易以兴眞人龙飞狐兔窘御营周壍压芜城大明寺中老竹在九曲池上新荷生君胡闻此不数往地中顽矿烦謿评自言家世西湖侧惯闻洗土开南屏欲空息壤发幽祕河曲定笑劳精诚君不见珊瑚玲珑石上吐海底有山那可覩试院求李唐臣画有客㩦来白团扇看君画出翠微峰忽然陂水变隂雾便有松林吹晚风松林陂水静何极何处归舟天际识韦侯直榦傥不难杜陵东绢那能惜黄河黄河啮小吴天汉失龟鼈灵原潭下藕烂死只有菖蒲不生节白马桥边迎送胡冀州断道无来车新隄筑得髙嵽嵲旧隄杵声未可絶酧李唐臣赠山水短轴大山宫小山霍欲识山髙观石脚大波为澜小波为沦欲知水㴱观水津营丘于此意独亲杜侯所与复有人不见李侯今五载苦向营丘有余态齐纨如雪吴刀裁小毫束笋缣囊开经营初似云烟合挥洒忽如风雨来苍梧泱漭天无日㴱巖老树洪涛入榛林闇漠猨狖寒苔藓侵淫螺蚌溼纷纷禽散江干沙有风北来吹蒹葭前洲后渚相随没行子渔人㱕径失李侯此笔良已奇我闻李侯家朔垂跨河而北宁有之曷不南游观禹穴梅梁鏁涩萍满皮神物变化当若斯元君画史虽天与我论絶艺无今古张顚草书要劎舞得意可无山水助他日李侯人益慕济北晁先生鸡肋集卷第九济北晁先生鸡肋集鸡肋集卷第十济北晁先生鸡肋集目录第十卷古诗题惠崇画四首拟乐府十二辰歌二十八舍歌行路难和鲜于大夫子骏跋遮曲长安行赠郭法曹思聪悲来行哭石起职方鸾车引赠戴嗣良歌时罢洪府监兵过广陵爲东坡公出所夺西夏刀劒东坡公命作秋夜古风苕霅行和于潜令毛国华冤朐路芳仪怨五丈渠贾硕秀才得两圭有邸阎子常携琴入村赠余樗年试院作次韵都尉王晋卿天驷监邂逅作兼呈坐客济北晁先生鸡肋集目录济北晁先生鸡肋集卷第十古诗题惠崇画四首东风囘江上渚何处来双白鹭灼灼岸间桃依俙兰杜苗一衔湍濑鳞一下青林梢潇湘绿水春迢迢老柳无嘉色红蕖羞脉脉宛在水中洲双鵞羽苍白何须玩引颈顚倒写经墨惟应一临流当暑袗絺绤一雁孤风乍临渚两雁将飞未成举三雁羣行依宿莽芦花已倒江上风云间分飞那可同天高霭霭云昬江阔霏霏雪繁渚下鸭方逺泛枝间雀不闻喧鄙夫此志相依生涯稊稗同微欲具沙边短艇波涛岁晩人稀拟乐府十二辰歌鼷鼠食牛牛不知牛不愿骍而愿犂虎噫来风皮见借兔狡宅月肩遭胹欲兆幽烽二龙死独微晋泽一虵悲失马吉凶方聚门亡羊臧谷未宣分沐猴冠带去始惬木鸡风雨漠何闻不须皎皎吠蜀狗阮子与猪同酒樽二十八舍歌戎菽有角原桑黄客愁唧啧闻扈亢转蓬无氐行役晩蟋蟀在房思妇惋男儿有心事弧矢十年风光随马尾长须舂米婢借箕斗酒为君聊解颐谁怜长夜饭牛苦安能卧泣羞儿女平生未入君此室一庐翛然四壁立文章奎躔动圆天贫有余富黔娄贤功名不羞烂羊胃灭昴擒胡未能计谁能简毕老此生不用诹觜招忿争世事参商君此行桂酒椒浆石井美山鬼幽篁衣薜荔草江老桺系㱕舩蛟宫涵星动㴱渊张帆自惯夕风恬九折摧轮鹄翼短他年君车当轸转行路难和鲜于大夫子骏赠君珊瑚夜光之角枕玳瑁明月之雕床一茧秋蝉之丽縠百和更生之宝香秾华纷纷白日草红颜寂莫无畱芳人生失意十八九君心美恶那能量愿君虚怀广末照听我一曲关山长不见班姬与陈后宁闻衰落尚专房跋遮曲君不见鲁中羣儿歌跋遮跋遮跋遮何语耶吴歈越吟初不省恐自塞北传胡笳跋遮胡爲乐中华试歌河涨水渐车河中耕泥春种麻麻生三岁不开花腰菱两角黑如鵶渔父笑且语谁能跋遮舞君不见前年大旱河草黄草中鱼子化飞蝗又不见往年大雨雨决渠渠中朽瓜生老鱼蝗飞食塲谷击鼔烦趂扑我家家具如笋束今年梁山挠浊淤儿无锄麻姑来渔荷锄往卖锄买网空市无丁丁斲舩斲屋栌艇子如星唤施罛夜唱跋遮曲羣鸣起白凫长安行赠郭法曹思聪越罗作衫乌纱帻长安青云少年客梁门门西狭斜陌飞阁氤氲多第宅南威十五桃花色箫管哀吟动魂魄银槽压酒倾琥珀青丝络头飞赭白韩狗胡鹰快多获少年意气区中窄金昆玉季盈十百君独飘翩异风格十岁鈆丹事书册岂徒新丰困寒阨能犯龙头请恩泽送君此行无怆恻努力功名传炟赫它年寻我吴山侧踯躅盈山禽磔磔悲来行哭石起职方悲来乎石君吾何悲夫斯人婉兮河之津厖睂白面照青春朱绂斯煌映路尘翩翩者骥银鞍新东来奇意安所伸大野既潴唯赤坟谷垂颖麻敷芬亡逋来复瓦鳞鳞髙堂击鲜㑹衆宾宾起舞君欣欣何人末至居客右西郭之一儒迂且贫迂且贫自隗始能招剧辛致乐毅四方游士争来奔户内光仪亦可论大息拖缙绅中息气氤氲小息秀睂目天上靑秋云朱旗画舸长隄曲去时箫鼔黄尘覆无复当年子产㱕至今人作婴儿哭西郭之一儒无事门生苔久雨足不行官街常时门前车马客旧雨自来新不来听我陈张叔卿孔巢父皆隐沦无人汲引长饥辛日午不出开衡门前侯后相安敢论忧杀口间纵理纹长恸吾邦对遗迹耿耿一心谁我识徐君已死劎不忘心已许君那复惜鸾车引推鸾车伐鼍鼓从帝子迎天女天女喜立龙旂冯小宝光陆离云斑斑覆铜山新城鸣鴂如乳乌飞来为尔栖青梧控鹤府令云衣裾仆射窜死令公诛妇惧儿无唿儿唿惊索胡宜都内人立次且手擎何物金唾壶请为大家画长图徐公子譁且止卿无来明堂屡舞覆龙盃覆盃之傍戏大鼠卿欲投之梁公惧赠戴嗣良歌时罢洪府监兵过广陵为东坡公出所获西夏刀劎东坡公命作三郎少日如乳虎代父搏贼惊山东硬弓长箭取官职自説九战皆先锋将军拳勇馈不继痛惜灵武奇谋空城头揶揄下俛走壮士志屈羞塡胸平生山西踏霜雪洪府下溼号儿童闻名未识二十载初见长揖东坡公鋭头短后澟八尺气似饮井垂檐虹只令不语当阵立望见已是千夫雄往年身夺五刀劎名玉所擐犀札同晨朝㩦来一府看窃指私语惊庭中红粧拥坐花照酒青萍拔鞘堂生风螺旋铓锷波起嵴白蛟双挟三苍龙试人一缕立褫魄戏客三招森动容东坡喜为出好砺洮鸭绿石如坚铜収藏入匣人意定蛾睂稍进琉璃钟太平君子尚小毖戒惧邾小母荓蜂舞干两阶庶可观跳空七劎今何庸我为苏公起扬觯雅歌缓带聊堪同从公请砺㱕作砚闻公尝谏求边功秋夜古风瑶池始波县圃风邓林飞叶云搅空人间栎社几黄落晓窗洗黛悲青铜常嗟彭祖悔杖晚不见王母桃花红安知帝怒削龙伯舆峤已没㱕墟中楚人方复感时节申旦不寐同秋虫虚堂气入枕簟肃熟寐不复闻嗈嗈大言身塞不得仰了语无异鸿毛烘天如旋磨人蚁却更千万日劳何功汉南种桺人笑尔江潭悽怆彫形容小楼遐观午夜阒凉月不尽山无竆一身逆旅过万物千古昨梦如惊蓬胡床収虑蹔一息杲杲已上扶桑东苕霅行和于潜令毛国华苕溪清霅溪绿溪水湾环绕天目山间古邑三百家日出隔溪闻打衙长官长髥帽乌纱不曾执板谒大尹醉卧紫兰花影斜紫兰花开为谁好年年岁岁溪南道不见西陵白发人荆江夜雪唱阳春阳春絶唱和者寡客醉闻之双泪洒夜来魂梦海中山缥缈云涛烟浪间云涛烟浪不可渡睡觉秋风落桐树秦吉了秦吉了言语无人㑹无人㑹得奈君何且向紫兰花下醉冤朐路棠梨叶战风骚骚纸钱窸窣鸣空郊背人独鸟㱕寒巢予亦投村指横桥茅檐霜月照征袍夜冷不寐闻狐嘷悼我为生良已劳两手如龟髀肉消青楼公子烧兰膏雪压屋倒饮方豪睡觉三竿红日高芳仪怨金陵宫殿春霏微江南花发鹧鸪飞风流国主家千口十五吹箫粉黛稀满堂侍酒皆词客拭汗争看平叔白后庭一曲时事新挥泪临江悲去国令公献籍朝未央敕书筑第优降王魏俘曾不输织室供奉一官奔武彊秦淮潮水钟山树塞北江南易怀土双燕清秋梦柏梁吹落天涯犹竝羽相随未是断肠悲黄河应有却还时宁知翻手明朝事咫尺人生不可期苍黄三鼓滹沲岸良人白马今谁见国亡家破一身存薄命如云信流转芳仪加我名字新敎歌遣舞不人採珠拾翠衣裳好㴱红退尽惊胡尘隂山射虎边风急嘈杂琵琶酒阑泣无言徧数天河星只有南箕近乡邑当时千指渡江来同苦不知身独哀中原骨肉又零落寄诗黄鹄何当囘生男自有四方志女子那知出门事君不见李君椎髻泣竆年丈夫飘泊犹堪怜五丈渠五丈渠河水啮堤三里余悬流下喷水渤潏讹言相惊有怪物泺东渔子浮两舠清晨径流双鬛摇惊人跳起横触岛大鲟十尺长夭矫杀之信宿不敢言竝村稍稍闻者諠伐鳞封肉担揭去两日一村猫犬饫夜来水泛州西原青青百顷白波翻里巫推变咎渔子豫且贼神实为此此邦一年不谷食卖鱼取钱当常职闻道相家口津人无敢慿大鱼死小鱼灵贾硕秀才得两圭有邸混沌既凿元气痡鸿源滔天尧曰吁羽渊之化三足逋玄圭告功闻禹书姚虞班器奔九区涂山合瑞羣辟趋三朡肆伐夏寳俘下逮血祭仍疈辜飨有明徳繄玉如霍山属之医无闾裂崖剖璞陈璠玙追琢出美山为虚两圭礼地四望俱寸尺可识形可图缗城之西物色古霹雳野火烧墙堵大氓筑室动千杵奔泉启锸幽奇覩隂溪埋氷剥寒土浓氛却埽孤月吐森然立疑未举荧荧幽光射败筥邻人进説田父怖张伯不敢私自取初来画地为予语邸圆中规圭合矩瓌奇未可一二数嬴顚刘蹶分莽卤礼严登降谨仰俯牲玉不加随豆簠饩羊之存良小补此寳岂徒周石鼔酆城尺铁尚可神老虬跃水生䨓雨阎子常㩦琴入村阎夫子通古今家徒四壁犹一琴今年二月雨霖霪喜君壠麦如人㴱屋间幽默咸池音高山流水我非听听我説君辛苦吟薛老村西十里地旱日燎原无桺林芒鞵曵杖逐镰笼当午未食饥烧心芸芸麦田翻黄波蝻虫盘穗如蜗螺麦未収打催种豆屋下迹少田间多阎夫子时我过我与夫子良同科四体虽勤口餔衆煑豆然萁竆奈何人谓君琴语辛苦此曲无乃伤天和君不见夫子宋围不糁犹弦歌赠余樗年试院作平生车轨周四方结交童齓老相忘异哉余子久弥芳吴人犹记称周郎河豚入网荻芽长宜兴罨画烟水苍风雩春服眞少狂不愧戴崇升后堂横戈笔陈倒千枪叔鸾独步禹出羌世儒胶扰何足臧説食不救饥求粮瞥思振衣千仞冈空林无人一绳床五车纯束不在旁欲彻梯磴排空骧钟山春水绕城隍从师不惮白笈装矢锋相触尘不扬骊黄牡牝若灭亡子严主簿志不偿厌见朱墨纷伧囊西风云日思帝乡东华拜勑凫缀行黄昬阊阖飞骕骦虚堂节候变金商闭门蟋蟀鸣我房吾君仁圣周成王屏驱虎豹开明光山龙粉米杂青黄多儒可赞至治香园檀山石岂荒凉潢污薀藻须豆觞愿君与借羽翮翔贤书蚕列升未央君如病鹘待秋霜牛衣未可悲王章公朝道辟五达庄服襄按节缓勿忙梦松生腹渠不祥莫车上儛应循墙功成㱕饮沆瀣浆发机要若黄闲张次韵都尉王晋卿天驷监邂逅作兼呈坐客平生杜元凯学问光奕世戚聮帝室未要论烜赫功高羊叔子赤霄翔舞须威蕤孔翠文章岂其累崇台作山池作湖富贵所要声名俱酒樽诗句得过薄小隐山城殊未疎曹侯词翰诸公客惯听清歌耳倾侧天闲两骥看追风晴轩忽下饮河虹拳毛妙画不可见颜公笔精如对面邓张不醉无揽辔烧烛林间鹊飞起第语曹侯继张燕邻榼如渑不忧浅济北晁先生鸡肋集卷第十济北晁先生鸡肋集鸡肋集卷第十一济北晁先生鸡肋集目录第十一卷古诗邓御夫为窟室戏题扬州被召着作佐郎自金山囘阻水作効退之陆浑山火句法澶守谏议韩璹祷雨有应依韵和子充杂言径山次韵太学正宋遐叔考试小疾见寄淮壖寄怀寿光主簿四叔父收麦呈王松龄秀才花林示杨彭年秀才莎鸡食蝗题李偁推官颐斋荅赵滋主簿饮城西赠金乡宰韩宗恕荅陈履常秀才谑赠和王仲甫病暑赠送澶州监酒税刘铨殿直和颜随饮酒压沙观梨过金堤刘景文送赵燮送石梁赴举济北晁先生鸡肋集目录济北晁先生鸡肋集卷第十一古诗邓御夫秀才为窟室戏题君不学冯驩弹铗从嶭公贷钱烧劵悦市佣又不学鲁连约矢射聊城笑夸田单取美名何为空郊独坐一茅屋㴱如鱼潜远蛇伏荒檐野蔓幽莫瞩窥户下投如坠谷其外桑麻杂蔬菽白水寒山秀川陆秋风萧萧吹苜蓿晚日牛羊依雁鹜朱书细字传老子蠧穴蜗穿无巻轴我来不暇问出处但爱君居伯夷筑九月九日秋气凉芙容黄菊天未霜登高能赋岂我长从君此庵时相羊不用糟丘讥腐肠酒酣犹能歌楚狂我敬先生不敢量二三子者亦自彊洁身乱伦非所望扬州被召着作佐郎自金山囘阻冰効退之陆浑山火句法二年官扬犹一炊丞聋母害守不讥帝知无功唿返之具舟从江民不知道傍愚叟为涕洟岂无爱人如尔为我谢叟㱕视汝儿风号鸿潦水涸陂氷塞川舩不可移白蜺横野光逶迤寒威上射小日规旦行一里方午维十日系野儿啼饥中无载盗过不窥官令十夫为操椎耶许相力哀复疲我笑遣夫是安施霜不杀草圣所欷岁十一月氷固宜逆天进亦不可几为儿搏飰儿安嬉宁三月暖犹流凘澶守谏议韩璹祷雨有应长蜺饮井井欲干白鼍鸣窟凄风寒公马未驾阴漫漫公㱕溼幙濡旌幡霜刀不染鵞颈殷涂龙安享雩舞闲隰桑有沃柔可攀小麦青青大麦攅拜公起舞公颜欢明日空堦响夜阑屋漏不复愁衣单帲幪广厦安如山依韵和子充杂言君不见东方朔避世金马门侏儒倡郭同陆沈滑稽突梯意已㴱不如孙登闭口逃苏门身犹孤鳯无与隣心知嵇生未识眞儿童读书闻入孝遭时有用可以移于君孔子系易辞尊干而卑坤耦耕未足问礼则鸟兽固自羣荆榛孟尝声势一旦消歇冡上之牧良可悲茍为贫贱不济物身死泯然俱若兹闻君早慕栖竹林何忽作此悲来吟严君肥遯业讨论少年宜自有异闻竆达俱性外学者所不陈惟勿枉道宁屈身岂欲行不径如灭明不然不欲乞醯于隣同微生白驹虽洁空谷难久将谁亲当诗一篇差可人秋兰蘪芜亭下生亦蕃夫人自有美子何足言採撷但慰吾愁魂吟诗作赋北窗词更妍万言不直一盃何足怜吚呦聊用竆吾年能来西畴清坐一榻横长饥亦不轑釡云无羮荀卿论义荣迳庭大不近人情是非亦置之古人踽踽凉凉生何为扬雄择中庸反骚痛湘累我今不见雄此心犹为君子夷世间趣舍不同岂但羊枣鲙陶潜自谓结庐人世无车马喧心逺能尔安有郑君其门如市亦能自谓我心如水径山盘崖绕壑步步高仆痡马乏游人劳五峰崛起干云霄衆山奔走争来朝我行直欲犯星杓意彻絶顶才山腰松间鸟语如我招仰见白塔当林梢檐㩦上下若桔橰路竆飞楼郁岧嶤钦翁未来蔽菅茅山精木怪讙游傲麏驰虺窜狌鼯跳灵景晦昧何昭忽然飞钖从江皋竆探不惮东峯遥曲腰丈人白丝袍再拜辞前风雹飘三百年来响钟铙闽商海贾输金刀直栏横牖山周遭晨叅夜讽声嘈嘈碧杉紫柏罗旌旄客来六月忘炎歊明月庵前醉松醪白云峯顶瞰吴郊鵞毛一㸃钱塘潮钱王宫阙如累樵临之股慄精魄超㱕不得寐心摇摇含辉孤亭立峣崤此地览景尤难逃五更月落禽嘲嘲阳乌欲上海水烧晦明变化不终朝倏隂忽晴状莫描夜阑灯青雨飘萧偶坐两客论幻泡探玄竆妙窥寂寥破除世事无丝毫不奈诗思犹彊豪㱕时日没红霞消荒崖老木山蝉号次韵太学宋学正遐叔考试小疾见寄萧然如裴叔则颊毛疎复长邈然如王夷甫高致宜庙廊功名四皓云泉外诗赋三闾草木香君莫夸熙宁登科面玉雪只今未老鬓发苍不应弹琴酒鑪坐消渴还有禅病缚不忘相抛白社一岁长浮我杜举须十觞结交齐东李文叔自倚笔力窥班扬谈经如市费雌黄氷炭何用置我肠胜游独不思迎祥漾舟荷陼水中央淮壖淮壖日没风巻沙黄昬飞雪如落花孤舟有客寒不饮欹枕关篷夜忆家雪飞篷底洒我额篷隙虚明来晓色纸屏布被风飕飕惊起开篷满舩白舩头雪重折黄芦下有宿雁惊相唿天寒四野无行客冻卧孤舟愁盗贼厌闻淮浪打舩声原上风号天正黑土膏已动春阳来安得长风埽雾开豁然天外见白日爲君挂席凌清淮寄怀寿光主簿四叔父我初就学首未冠叔父不以童儿看我今生年二十一叔父晚作东州官侧身西望不得见泪下两脸何汍澜青春白日不照贫士屋使我四壁长年寒六年两嵗从进士晩学扬雄识难字贷钱乞米出都门鼓腹吹篪入吴市读书击劎老死终何爲古来慷慨无人知上有九重之青天下有百尺之黄泥收声藏热等䨓火白杨蔓草秋风悲生亦不可料死亦不可量荆山长号刖两足何如舩尾歌沧浪我不能钩章抉句攀俊造又不能赤鸡白狗追年少矫首翻肠无一言㱕去吴松学渔钓主簿卑官何所施秋来两鬓应生丝阿宜已冠无成事犹忆它年冬至诗收麦呈王松龄秀才晁庄寂莫依东山王庄负郭容往还东山刺蓟㴱一尺负郭家近饶盘餐穿鞋戴笠随麦陇旱日炎炎烟燎颜贱贫辛苦事当尔君屋鳞鳞三百间花林示杨彭年秀才花林逺望春阳浮卒然相値东山头犊儿初乳毛物润鵶子欲哺鸣声柔一生㑹合尽天幸万事反覆非人谋倒头且拟醉千日相如渴病干咽喉莎鸡食蝗居贫得田不百亩天赐时雨苗氤氲迟明当熟晚未刈灾蝗夜至如惊军秋风吟茅雨洗瓦叶上穗落青纷纷常嫌莎鸡聒麦壠纺车细掉喧晨昬莎鸡可怜尔吻利驱蝗逐蝻羣披分岂惟秋蝉畏螳斧蝗亦为尔森跳奔天下灾蝗凡几郡安得尔辈盈千羣扬睂振羽如屯云尔虽彊聒谁烦闻题李偁推官颐斋无舍灵龟观朶颐自求口实君自知谁为此者君名之其説不烦求我诗君家严君业䕫伊虎视耽耽雄四夷四方是维天子毗汶阳一室大泽陂我徃受业拜门垂闻公一语洗然奇我㱕瞠若安可追君才固是麒麟儿幼读父书壮施不卑小官乃吾师况有内乐潜天倪荒城无人谁过之面城筑室兹逶迤去年秋雨河股移百草不生苔拥基蚁子縁础螾粪泥夜眠不稳忧爲池今年闰早春气迟墙根隙地稍可埤初植防风种黄耆莱州石鼎青琉璃地罏宿火风鸣枝对君长语清未疲外轻内顺生理宜问从何得聊我治睂州夫子言可规麻田处士术安期今之崇丘歴九疑见人不语下臂驰遁逃乎隂食蛤梨君何伧囊不往随与访汗漫还无时还无时我何适北山之南南山北荅赵滋主簿我㫺寻幽径山上曾傍苕溪弄菱桨南临天目指掌间隔岭如闻笑言响年来清血断征衣碧发丹颜日夕非便欲相期煑白石与君晚入烟霞飞饮城西赠金乡宰韩宗恕大夫盘中定州盏三举檐花舞凌乱请君行盏且莫稽爲君起赋饮城西城西古道如涧㴱东风吹沙不见林虚堂更觉野原阔榆桺浩浩波涛吟杂花一园来逺道两株江南梅更好樱桃巳晚犹烂漫百株如雪聊可绕常时东风无此寒常时诸君无此闲且看瓶口似鱼贯莫惜面文如缬斑大夫工为宋玉赋思不能涯字无数秀才酷类东野贫白屋青山愁曲身借咸不肯羞北阮主簿高材即仇览成诗午景已妍和罢酒花开应更多山翁㱕不醉当奈岘山何荅陈履常秀才谑赠驱车触热中烦满苦无蔗浆冻金盌陈君诗巻可洗心持作终朝晤言伴男儿三十四方身布衣不化京洛尘白驹皎皎在空谷黄鸟睍睆鸣青春子桑之居十日雨入门不复闻人语形骸正是吹一吷安用虚名齐后土文章初不用意成黼黻帝躬临下民时花俚服诮新巧牛马安所辞吾名禹穴幽奇行可彊江北江南正相望椉涛鼓枻何当往爱惜水仙桃竹杖不应越女三年畱相见还须未白头蘧生知非苦不早巨壑夜半遗藏舟达人一言嚆矢疾相从琢磨悔去日菖蒲正是可怜花我独闻名不曾识和王仲甫病暑吴邦惮暑如蜂虿河曲还遭长日晒蔗桨金盌赖蠲烦内託潜隂数为败黄昬乍快风吹发驱拊蚊虻坐明发青衫主簿气如云茂陵无事悲消渴茫洋河伯何为者两涘无因辨牛马何生狂梦涸㱕墟喉舌汤汤未劳泻能来一嗽华池津七椀清风立有神更寻齿下微妙诀遣君体适仍魂平案头白纸如堆雪人事纷纷日将月与君未遇尤四时利害相磨生内热赠送澶州监酒税刘铨殿直顿丘淇水雄朔方官收榷算资公藏晨朝百贩罗庭堂望门逆鼻闻椒浆惜哉刘子气方刚峩冠澟澟颀而扬丈夫有志固难量短袖不足供倡佯黄河七月鸣浮梁风埃瘦马景山长刘子何之魏北乡悲歌弹铗邀孟常冯驩一语惊齐王况如刘子足自彊读书满腹钳尔吭酆城埋宝夜则光士惟不用久乃彰不见将军家平阳遭时有用名焜煌和颜随饮酒樊山夜涨河鸣鼓奎火占中知溽暑颜阖居邻胡子都共喜夏麋登宴俎叅军河北主簿南骑马相逢不相语市西老屋断人居自觉天风生广宇青菅席坐土阶溼黄绠汲泉塼井古翩翩后至王将军开口相投律唿吕丈夫得意吐然诺盃酒形骸安足数露顶张顚且勿帻起舞我能先衆客二豪礼法空是非一斗三盃眼方白中虚呕冷腹横絙汗如藁壤朝阳蒸咈然烦厌暂莫遏饮蛇不省疑吞绳豨苓巻桂导停饮两日不咀公厨冰长篇忽听鳯皇曲却似半岭逢孙登君家铛勺还应洗须我下床仍食美西池何似汉江长谁使蒲萄变新泚醉捉蟹螯挛五指吏部拍浮非在水抱琴宁复待招邀昨夜雨凉孤与起金丹定有换肠药不用俗医论表里压沙观梨邺城旁缺通清沟城南之水城中流白沙涨陆最宜果万梨压树当高秋去年花开徃独晚不见琼苞肠欲断隆冬骑马傍高原却恨枯枝寒日短忽然变化何处来一夜东风吹雪满晴川极望百畮开三山银阙正崔嵬杂花不容一朶间照眼冷豓云爲堆堂中置酒对已好千葩万蕊谁能绕㬉景氤氲一片忙蝴蝶飞来落青草人间浩荡看春光岂徒田猎心发狂向人惨澹迫㱕兴落日岘山催羽觞故园桃李春蹊没惜哉拔去无奇术明日重寻傥可期㬥雨流堦不能出过金堤刘景文云间高堞如云白草下㴱濠如草碧逶迤陇断出平堤前见黄河如带直官居乃在城西原荒台古木乌鸟翻美人芳气如秋菊坐令弃中园不忧泑泽豪不杀夜识汉中龟鼈在借须走马候水曹后时此㑹何再霸陵往来初避名执贾不囘人更惊无心踯躅路寝养服车安用仍一鸣未若捧甖何不可二豪螟蛉与蜾臝况闻举案良亦贤那爱五花论酒钱不然憭慄坐岁晩风入衰柳催寒蝉我论李君其趣独自喻愚公徙王屋是中聊可外形骸官闲方辔相与来送赵燮赵侯慷慨诸公客少日论兵今发白自言颇似鞴上鹰老得一州聊铩翮送行谁复双眼青断肠红颊倾渌醽停歌自解水苍佩醉骑紫燕黄河氷送石梁赴举鹤知半夜鸡知旦岁晩淹畱客心乱功名识时贵及早不忍飰牛衣至骭家居负米有季弟能视明星弋凫雁男儿业就可以行桃李荣时腰绶灿济北晁先生鸡肋集卷第十一济北晁先生鸡肋集鸡肋集卷第十二济北晁先生鸡肋集目录第十二卷古诗送张缗子望太常簿郑彦能求拟江亭诗赠杨景平送吴黯赴阙送陈逸之筠州过刘季孙赠段万顷次韵鲁直谢李右丞送茶与李文叔夜谈赠送张愈秀才鲁直复以诗送茶云愿君饮此勿饮酒次韵次韵苏公翰林赠同职邓温伯怀旧作次韵文潜馆中作次韵太学黄博士冕仲同考试作复用前韵赠祠部陈元舆复用前韵呈刑部杜丈君章复用前韵再呈冕仲送龙图范丈德孺帅庆初与文潜入馆鲁直贻诗并茶砚次韵同文潜馆中韵赠蔡天启次韵鲁直试院赠李伯时画诗喜文潜自淮南㱕招饮西冈呈坐客李成季得阎子常古琴作济北晁先生鸡肋集目录济北晁先生鸡肋集卷第十二古诗送张缗子望太常簿张侯于我丈人行十年江湖心乡往平生独立白雪曲少时妙誉青云上胡爲四十尚飘蓬逢衣骑马邺城中将军宝帐簪履肃开府画筵箫鼓雄况复儒宫饱闲暇堂有丛书竹萧洒论文不厌夜经过起看北斗插黄河相逢安得怨寂莫仲宣楼头良可乐何当奇计出番禺未应长檄开卭筰太常句稽亦不冗少卿淑问清时重俎豆之事则尝闻男儿读书业有用㱕去天边道路长东风春草满池塘美人不来时晼晚谁与玩此林间芳郑彦能求拟江亭诗亭下流泉三畞隘谁拟西江晴一派桃李佳名闻㫺人此言虽小可喻大宁非逐楚顦顇身当是羊裘傲汉人避世墙东王君公五经纷纶井大春端然养鱼废车马一身环堵观天下吾人郑子诗句新高堂素壁开萧洒何当湛湛见青枫白苹落日慰相逢一亭两槛更何有波涛风雨舩前后莫忆椉槎犯汉津莫忆楼舩下石城尽醉渔阳无好曲短蓑铜斗平生足赠杨景平君不见华隂杨君汉孔子君生其后无乃似平居恐惧西北隅力行发愤尚不媿君今鸣橹下长淮眼明清晓三楚开扬州行矣勿濡滞江南细雨収黄梅我今正是鸟折翼肺病三年广文直㫺时黄帽榜舟人却向西湖当不识寄声关子老渔樵小山桂树不须招椉槎东海未敢必欲去天台观石桥送吴黯赴阙我初官此君未来君今去此我未往飜飞岂不慕缅邈畱滞何能悲鞅掌学道平生昧蹊径半世端如走榛莽古人曾病田甫田切磋安可去吾党东风消雪送鸿雁南国连山生篠簜爲当㱕梦五湖中㑹有髙名百寮上送陈逸之筠州居贫百草春靃靡制作舞雩春服美爱君欲赠华韡韡思君何处无芳卉三年眼花秪欲眠惊梦往往音跫然单金安所用吾技术成正复迁刘累不狩何由有貆特钱镈须勤晚方积呻吟裘氏日已多恩流三族功比河告行风雨春物空催花作果黍芃芃亦从梁汴即清颍湛湛已见江头枫严君被命分符虎㫺者无襦今五袴未劳负米迃山川姑弟酒中从圣贤过刘季孙刘侯岁覆春堤料居不曾闲须我劳未嫌清浊各有㩦匪报琼瑶以爲好吏诃单绞自可更儿笑接㒿从复倒爲怜徒步此青袍重忆㱕来着黄帽官忙未向林野疎时清不废诗书傲梨花如雪许重寻秋实垂墙晚方到赠段万顷美人窈窕家南国可与副笄亲黍稷平生寂莫凤将雏慙愧木桃犹报璧石城三桨爲谁催万里清江凌不测王门酒肉傲胜诡岂有邹阳仍下客危词欲洗大夫寃千载独怀吾祖贤不量腹小文籍博颇似井蜺轻饮川丈夫趣舍无南北情亲非爲墙屋连子眞正用卧谷口乃有高名諠日边胸中傀磊契何所自笑柴愚得参鲁借令好问忘足茧狐腋岂堪黄犬补吾身栎社眞寄耳趣取无用安足数无心俎几彘盘辱拳曲不羞人厌覩土山出火石爲融羲和当午车隆隆通渠束带过者寡乃独葛巾终日同倾囷倒廪用饷我我爲牙羽陈编钟蝉声入耳廪节改别我整骖无愧容次韵鲁直谢李右丞送茶都城米贵斗论璧长饥茗椀无从识道和何暇索槟榔慙媿云龙羞肉食壑源万畮不作栏上春伐鼓惊山颜题封进御官有局夜行初不更驿㝛冰融太液俱未知寒食新苞随赐烛建安一水去两水昜较岂如泾与渭右丞分送天上余我试比方良有似月团清润珍豢羊葵花琐细胃与肠可怜赋罢羣玉晩宁忆睡余双井香大胜胶西苏大守茶汤不美夸薄酒与李文叔夜谈中庭老柏霜雪里北风烈烈偏激耳诵诗夜半舌入喉饮我樽中渌醽美升堂辞翰愧非有何异还家数其齿文章万古犹一鱼乙丙谁能辨肠尾更慙颇似㑹稽康欲语常遭士瑶柅广陵八月未足言曾使酲醲涊然起安得谭如子枚子赠送张愈秀才秋水幽幽济河道君挂蒲帆若飞鸟西风黄叶滞公车鸡黍从君怀故庐男儿自有四方志世上相期独荣利㫺时马周徒步动天子君今有用当如此鲁直复以诗送茶云愿君饮此勿饮酒次韵相茶眞似石韫璧至精那可皮肤识溪芽不给万口须往往山毛俱入食云龙正用饷近班乞与麁官诚腼颜崇朝一盌坐官局申旦形清不成㝛平生乐此臭味同故人贻我情相烛黄侯发轫日千里天育収驹自汧渭车声出鼎细九盘如此佳句谁能似遣试齐民蟹眼汤扶起醉头湔腐肠颇类它时玉川子破鼻竹林风送香吾侪幽事动不朽但读离骚可无酒次韵苏公翰林赠同职邓温伯怀旧作雪堂蜜酒花作醅敎蜂使酿花自栽堂前雪落蜂正蛰恨蜂不采西山梅漫浪饮处空有迹无酒可沃胸崔嵬不知几唤樊口渡五见新历颁清台邓公㫺叹不可挽素衣未化京雒埃山中相邀阻笻杖天上对直同金罍只今江边春更好渔蓑不晒悬墙隈百年变化谁得料劎光自出丰城苔老儒经济国势定近臣献纳天颜开蜀公亭上别公处花桺未逐东风摧尚容登堂谭落屑不媿索米肠鸣雷因知流落本天命何必挽引须时来九关沈沈虎豹静无复极目江枫哀次韵文潜馆中作蓬山前临九轨路三日街晴案吹土直庐凿牖面宫垣青壁崭崭看垂雨殿阁风斜碧瓦寒翅溼苍鸢不能乳却思竆巷亦可言一埽蚊虻通㫺苦郁蒸书课未须忙午漏传休听天语平生豪气对樽酒山鸡见镜犹能舞城南寺近晩堪过笙歌凉月闻千户但忧伏日细君须割肉无缘待㱕俎次韵太学黄博士冕仲同考试作日边传诏天街草草草西城车马聚官曹一见故情亲宴语识君心志古成安长孺澶渊守㫺君羁游所爲主我竆亦号成安客文采初无君一缕胸中万顷复谁同正有君家贤叔度官事畱人何鞅掌广文杨桺花飞户好书老未置鈆椠学经晩始羞章句椉槎况自风格有病颦那可形容慕成诗莫惮继日传青骢御史唿归去复用前韵赠祠部陈元舆行乐曾闻戒遟草人生波上飞凫聚兰亭往事如过雨山隂脩竹空千古陈侯挥翰少年时三赋声名动人主可是高才弃绳矩自然采绣非针缕五十天南把一麾犹得无襦歌叔度邂逅西城筑冶墟王官继日车连户自言春晩洞庭㱕日落江南得佳句倾葢何妨许如故执鞭况是平生慕但忧笔陈困攻坚傥许寻盟解围去复用前韵呈刑部杜丈君章杜侯洒墨春云草纷纷满纸栖鵶聚文章不犯世故锋牛鬼荒虚瓦棺古平生傀磊宁独此跻俗唐虞要遭主先君诸父尽金兰申以㛰姻况覼缕劳心吏卷官有程得意朋尊美无度尚忆花妍春仲时休沐黄昬来叩户苦怜蟾桂将十分欲赠海棠无一句巷南巷北相遇稀而此从公慰怀慕安石橊红傥可期公不来过我当去复用前韵再呈博士黄冕仲龙津之北双溪骛逶迤势入龙津聚龙㱕何处牛斗闲劎不可求江海古惨澹犹思八百年变化岂无神物主何当旋柂入奫沦傥可然犀照毛缕登楼那有北客同把酒但看南雁度更邀桃叶逺临水正値茘枝红照户入梁一曳邹阳裾思越屡吟庄舄句竹林觞咏当日情岘山名姓它时慕一闻説尽青鞵游令我椉风欲仙去送龙图范丈德孺帅庆君不见先君往在康定中奉诏经略河西戎大顺胡芦尽耕稼贼书不到秦关东边人咸识侍中子至今犹説将军似给事文武龙图贤大冯小冯安足言龆年书传有肝胆二十起家车槛槛蛟龙云雨时可用麒麟图画功非晩况闻驰传厌山谷顷时河陇严飞輓朝廷属休兰㑹兵秦人倚庆爲长城时平斥候正须远军闲畱田未宜轻东风浩浩吹榆桺相劝西城古原酒班春曷不问遗老先公远谋尚多有女郎山下万貔貅部曲肥马身轻裘比曹赏赐饱无用谈话岂得希封侯赵边今日须李牧士无超距姑食肉初与文潜入馆鲁直贻诗并茶砚次韵黄侯閲世如传邮自言何预风马牛草经不下天禄阁诗入鸡林海上州兼陈九鼎灿玉铉竝缀五冕森珠旒后来傀磊有张子姓名竝向紫府収青春一篇更奇丽势到屈宋何秋秋洮州石贵双赵璧汉水鸭头如此色赠酬不鄙亦及我刻画无盐誉倾国月团聊试金井漪排遣滞思无立锥乘风良自兴不浅愁报孟侯无好诗用文潜馆中韵赠蔡学正天启蔡侯饱学囷千釜濯足清江起南土立谈颇似燕客豪快夺范睢如坠雨东城禽羽未足言柏直何爲口方乳蒋侯山中伴香火三年不厌长斋苦平生傀落有谁同要得张侯三日语昼闲那自运甓忙时清不用闻鸡舞桓荣欢喜见车马书册辛勤立门户自当食肉似班超勐虎何尝窥案俎次韵鲁直试院赠奉议李伯时画诗东房携卷绕幕行西房卷作堕地声纸山间出笔阵横李侯画若禅眼透观鱼玄沙骨竦瘦舟中渊明细若豆㱕心秪爱玉花骢不须棘针学痴翁恼渠愁作睂鬭红喜文潜自淮南㱕招饮西冈呈坐客春囘三楚冰生漪银台春梦㱕心驰莫言上水百丈苦淮渚东风一月期都城经春雪蔽地百花不放须君至清晨一纸国门书走马蓬壶下直初保康桥头灯照夜我马鸣嘶向君马得君岂但官局同卜邻况近南城下文词翊善知名久丈人令德于公后同年廖李芸省郎吴门隐尉身姓张平时花发値此客随分东墙有春色宫壶赐酒玉流巵请君但作畱春诗人生身外安所知爲君借舞杜廷尉对花有酒那不醉李成季得阎子常古琴作㫺人流水高山手此意宁从絃上有阎侯卷舌卧闾里意向是中畱不朽似闻绿绮置床头暑雨东城无麦秋赵传和氏斋五日吴得湛卢当两州李侯得意夸题柱成诗欲使邀诸路自有桓山石室弹㴱屋时闻茧抽绪无琴尚可何独絃要识精微非度数人生有累无非失我欲心灰木爲质嬾从徽的自凝尘老向诗书逾爱日自言结习久难除犹理断编寻止息焦城卜筑近连轸㱕约阎侯亦萧瑟旧闻君祖课木奴试买瑕丘百株栗济北晁先生鸡肋集卷第十二济北晁先生鸡肋集鸡肋集卷第十三济北晁先生鸡肋集目录第十三卷古诗同鲁直文潜饮刑部杜君章家次封丘杜观仲韵次韵挍书孔彦常挍资治通鑑作次韵苏翰林廏马好头赤送刘景文两浙西路都监送直阁杜君章守齐次韵文潜瞻启圣院旃檀像送外舅杜侍御自徐州移使陜西次韵文潜忆杨翰林元素家淮上夜饮作赠麻田山人吴子野送北京学生曹慈明之京师东坡先生移守广陵以诗往迎先生以淮南旱书中敎虎头祈雨法始走诸祠卽得甘泽因爲贺至日同文潜舍人饮钱京兆穆父龙图家送李端叔从定州先生辟和文潜期饮穆父家兼呈穆父和东坡先生梅花三首和王定国二首次韵苏门下寄题雪浪石次韵和赵令佥防御春日感怀次韵和文潜草春即事用谷字韵答提刑孔毅父治河桥次韵孔毅父种花因送海棠㕔三大字求济北晁先生鸡肋集卷第十三古诗同鲁直文潜饮刑部杜君章家次封丘杜观仲韵廷尉风流才絶尘最怜高髻歌阳春两鬟亦解倚瑟语催送花前红袖舞黄张翰墨海内名席上生风清夏宇封丘自倚笔势豪不怕当筵赋鹦鹉对酒含情古所怜乐事几时如过雨阮公鑪边不拟㱕陆郎班骓无用嘶长灯照出帘幙外缺月堕落藩墙西斗酒双鱼何足贵李侯气许山东吏正须新面杂青槐千里紫莼江上来长舩刻玉流霞动快引不须帆橹送自作新词碧牡丹箸击盃翻钗坠凤芍药佳名闻㫺人满插不辞㱕帽重倒床任作鼻鸣雷屋上啼乌还唤梦次韵挍书孔彦常挍资治通鑑作羣公爱我邀我居平生文举情岂疎钩陈玄武在北极上帝之府森图书赵韩魏降显德尾司马蝉嫣世良史其人不见其言在青草生原岁阳止吾君好学由生知成汤得尹方有爲应合它年尹躬学书成泣像麒麟阁次韵苏翰林廏马好头赤君不见崑崙龙种非凡肉不但蹄高耳批竹区区吴蜀有二骏跳过断桥飞出谷万蹄纵牧原野赤汧陇収驹日复日未须天廏惊好头冀北未空聊一历送刘景文两浙西路都监刘侯八尺力如虎遣守黄河千里堤闭门寒郊似㴱隐虫响秋巷墙悬棃我官北门四换岁访饮屡过城濠西雁飞不到建章阙欲往何异车无輗诗篇惊人衆侧耳蚤有高誉无卑栖诏绥兵马吴八郡画船下汴光生蜺西湖灵隐天下冠幽人释子多招提松林竹坞我行地拂拭定有尘埃题山堂清酒小泥赤吴歌白纻双蛾低少年放意入云水只今块坐愁冠笄君行日夜向佳景洞庭霜落羞鰅鮧莫夸能飰便鞍马闽琛海賮通蛮谿时平游宦行乐耳属有佳客须频携明年我亦丐一邑扁舟江上随凫鹥送直阁杜君章守齐杜公文史不读律平反世称徐有功官爲列卿位亦显臯陶事与礼乐同书生骫骳笑法令弦歌不媿陵陂中衆贤和豫治乃举但愿主圣朝廷公白头典挍汉天禄未烦载酒如扬雄自言臣老应报国五马便去如飞鸿京东耳闻事可数似説振贷仓储空裕民诚患力不足措国岂与民俱竆才难所要遇事了仁厚未免无能䝉囊中飡玉百未试干越在匣光生虹却嗟鈆椠坐弃日伊我何补羞儿童力能如虎安敢尔鬓毛幸未成老翁亦思一郡効尺寸官卑未许伸喉咙饱知世事秪坐啸又看马鬛吹西风平生放意在云水落身尘土禽闭笼经时无酒对佳客借与歌舞开心胸公行媌曼载双舸谁与客劝琉璃钟次韵文潜瞻启圣院旃檀像至人如幻千亿身若以色观皆世人大千初自一沤发变化谁能知本因移天宫殿着人世断取无异陶家轮当年紫磨已殊胜后来浮海亦有神缅怀此地初启圣眞人继出天下春庄严事祕理莫测万世鎭守无陈新宝坊千柱衆八百衣食随念何由贫天寒急景过驹隙坐稳不去同鸱蹲㱕来想像发光影一洗百虑无余尘送外舅杜侍御使陜西自徐州移作建隆以来论人物得士与古相低昻人才历数仁祖世后生嵬琐无复望老成寂莫典刑在杜公玉立映班行少时学问圣贤説松柏歳寒观老节得官乌府不须臾正色空闻动帷闼铄金衆口未必然天与名城慰萧屑王师顷缚山西酋朝廷却怀西顾忧凉州旄钺何足恃歧陇须公勤传邮平生经国有雅意椉流得坎惟所値作官施设要近民金马严徐等儿戏诏书寛大人乐生吏安爲㢮威不行金城那可无粟守尧舜与民宁竝耕茶盐资国何必古俗儒徇名不知务精神折冲在本彊要以雍容在苍遽知无不爲公自期岂弟君子神所私秦山渭水照车马属城列县观威仪此行属任良不恶金鱼新佩明光墀谁言直谏居内少淮南盗铸烦抚绥时平王度日金玉歳晩汲公还见思次韵文潜忆杨翰林元素家淮上夜饮作老人得坐安若山畏寒缩颈衣裘间不如公子拥樽酒诗材春乱词涛翻想见杨家美人出玉面朱脣映琴瑟氷舩着炬光照淮雪乱风筵饮方逸只今愁坐私自怜寒书冻砚尘满前人生何者非昨梦还如㱕去散花天老人已复形藁木眞幻那知然不然蚓鸣小鼎藜羮熟闭眼圆蒲不是禅赠麻田山人吴子野汶阳我㫺见苏李人言吴子㱕未几长啸春风大泽西却望麻田山万里不逢郑老溪上箭欲致朱公路傍米今年竆巷丝生髪马尾吹风化衣袷定知赤鲤蓦波涛何意黄冠惊仆妾琅函万过隂魄悲心无丹白鑪生儿山中种芝岂无侣成都醉眠未当去愿从王烈或见唿试访孙登竟无语弃家内愧非此流此身天地一虚舟未应齿豁尘埃里乞与青精救白头送北京学生曹慈明秀才之京师魏武子孙今寂莫唐来只有画将军邺城初见黄须面尚喜登堂词若云乃公白首图籍里小心恐惧敎其子文章锦心仍绣腑屠龙殚家安用许半年系舩康海门官忙不共持一樽冈头棃花吹欲尽淮口汴流来正浑鄙夫日欲向吴越官满一封飞魏阙着书虎观未敢言蔽身蝉叶眞痴絶东坡先生移守广陵以诗往迎先生以淮南旱书中敎虎头祈雨法始走诸祠即得甘泽因爲贺去年使君道广陵吾州空市看双旌今年吾州欢一口使君来爲广陵守麦如栉发稻立锥使君忧民如已饥似闻维舟祷灵塔如丝气上淮西脽随轩膏泽人所待风伯何知亦前戒虎头未用沈沧江龙尾先看挂清海爲霖功业在傅巖如何白首拥彤幨世上谗夫乱红紫天敎仁政满东南青袍门人老州佐干世无成志消惰封章去国人恨公醉笑从公神许我琼花芍药岂易逢如淮之酒良不空一釂孤鸿烟雨曲平山堂上快哉风至日同文潜舍人饮钱京兆穆父家大尹孤标琢崑玉舍人骨相飞食肉弊裘羸马愧我寒唤饮东斋散肤粟少时独识孔文举不交余子平生足尹门如市立相蹑尹心如水清可掬邻无恶少㱕醉卧不遣长须讼骑屋闭门不出三日雪冷坐西轩花眩目未访诗句敌青春痛饮何由发还绿送李端叔从定州先生辟中山老帅巖廊姿不用犹作诸侯师毛锥变化有风雨余事亦足疲羣儿龙门争骛货趋肆求货安知于此市百年用舍我何有一语重轻人取是李君怀璞世又嗤世人不宝公収之乃知士固伸所知黄金铸作钟子期不如晏子共一时时平关键一臂持于何用此宾主爲鞭长未可施马腹要以高名詟殊俗应戴接㒿㩦葛疆笑谈过市人隘坊勿忆平山如岘首它日我名同不朽有年公㫺但吟诗无事君今姑饮酒只忧我似蠧书鱼无复骧首鸣盐车一麾傥许从方伯要着韎韦亲丈席登临相与看刘公长啸犬羊空漠北和文潜期饮大尹穆父家兼呈尹野人肮脏无与邻世人共笑子独亲沛然有余不矜饰我亦谓子诚可人万鱼噞喁困复却看子撇捩黄金鳞人甘如醴饮者醉我独蜇口如姜辛淮南㱕来两鬓雪闭门自不羞甑尘无衣可换江头醉有谁肯载樽中醇愧慙救渇京兆尹空缸尚可供十巡放言与子一倾倒非子畏人嫌我眞府中贵人玉比德堂下和气天囘春醉人多忤贵人恕来唿莫惮冲泥频和东坡先生梅花三首霜晴十月玉溪村见梅开早客迷魂山阿若有人含睇跂望不到霜烟昬东西野寺通两径上下竹篱开一园落身麴糵盆盎里晨坐对花无酒温㱕来山月照玉蕊一盃径卧东方暾罗浮幽梦入仙窟有屦亦满先生门欣然得句茘支浦妙絶不似人间言诗成莫叹形对影尚可邀月成三樽幽闲合出昭君村芳洁恐是三闾魂无人岭上更儇好不与俗花名合昬苍官森出劒珮列甲夫密裹旗枪园数株临水欲仙去一笑向人如玉温火维草木百名字十月不冷常炎暾同心紫蒂宜上苑啄人虎豹司九门借令驿使能逺致要比桃李终无言岂惟千里共明月亦可千里同芳樽梅花落尽上饶村肠断子规啼月魂慰人独有白玉蕊不到窗前只醉昬坐罏环瓮不举首浮花浪蕊空满园海山有客心似水挥麈自散炎洲温松风亭下亦如梦不见枝雪流初暾孙登一絃百韵足有山便足同苏门似闻对客但长啸独谓此花终日言一篇尚可三致志听人酌去如衢樽和王定国二首可怜好月如好人我欲招之入窗户人言明日当大暑君看繁星如万炷想君映月读书时清似列仙臞不肥我正甘眠愁日出朝骑一马草还㱕还朝便与山水疎只有此月随吾居莫论人隔十日面犹胜犬传千里书清虚有物濯烦暑藤床对月如对雨赋成鸿雁入周诗未觉宣王似吾主次韵苏门下寄题雪浪石居庸灭烽惟畱屯时平更觉将军尊铃斋看雪拥衲坐急鼓又报边城昬百壶高宴棃栗圃千里未尽桑麻村天怜公老无以乐一星飞堕从天门得无遗履谷城化恐是喫草金华魂不然荆棘霜露底兀然奇怪来无根女娲擣鍊所遗弃奔潨尚有河汉痕岂其谋国坐不用聊以永日宁复论跳梁不忧牧竝塞绥纳可使鱼游盆公㱕廊庙谁得挽此石万古当长存次韵和赵令佥防御春日感怀春塍雪消龟兆坼冻桺冰蒲俱好色走马城东眼乍惊可怜前日非今日结交从古天地间百年谁见一人闲王城尘土化衣袷五鼔驱车休夜阑况我崎岖二三子圣恩释累从瓯蛮雄豪久铩酒量窄䎡懦新长诗辞悭王孙物外有高兴数㩦王赵两红颜上书自去千牛衞挂席欲过三神山灰余方烈灶下响雾廓初见岩中斑醉吟谁共可怜春江南太守旧诗人赓酬不减笙磬荅秀发更爲烟霞新万卷藏书韦杜曲忆子陈诗一言足得意鲈鱼故未餍多情桃叶应相逐努力闲平盛世名㱕及春风双鬓绿次韵和文潜草春即事南㱕见君百事足如何一官曾不闲寒冲雪泥暑鄣日老面只今如缬斑怜君与我自同调久渫不食犹寒泉功名栎社直寄耳颜色不同谁后先黒牛白犊未渠怪物理傥自相囘旋爱君此语亦不出胜处紫芝睂宇间饮中八人半寂莫最豪焦遂今谁班凝祥池上旧游处海棠亦恐非㫺年春波一眼诗句好两腋尚觉风翩翩投闲方辔政可勉何用不饮空三叹用谷字韵荅提刑毅父治河桥两堤马头高作山两津车路㴱成谷截川夭矫草虹背排浪参差动蚿足七牛蹴河犹怒目一牛从能往不复借牛使河此圣时强饮不须求马玉次韵孔毅父种花因送海棠㕔三大字求茶东园老槐春不发举头只见中条雪江梅去国亦悽然一萼聊堪映庭月未信河滩宜海棠十株立致非所望爲君大字书堂榜报我匲中越焙香再用治桥韵奉送毅夫按部将行降羌当有甲齐山叛虏应无马量谷莫忧斗米千钱贵自可航河一苇足绣衣不但捕羣偷赦书蠲租亡者复知君劳倦神亦充白发何妨面如玉济北晁先生鸡肋集卷第十三济北晁先生鸡肋集鸡肋集卷第十四济北晁先生鸡肋集目録第十四卷古诗再用发字韵谢毅父送茶赠常州感慈邦长老及第东㱕将赴调寄李成季复用前韵荅明略并呈鲁直复用前韵荅鲁直并呈明略复用前韵并荅鲁直明略且道见招不能往复用前韵荅唐公唐公有一日纸贵传都城之句且讼其不知我也并呈鲁直成季明略复荅唐公并呈鲁直成季明略复用前韵呈明略家池雨中二首再用韵和陈伯比二首用寄成季韵呈鲁直复用前韵遣怀呈鲁直唐公成季明略复用前韵荅十五叔父任城相㑹见和诗任城有李白旧游处録于诗中闻文潜出试县约毅父寻春次韵唐美述志汤村逢陈安性过熊耳山送公爲之淮南即事呈闳中顺之二年兄二首顺之将携室行而苦雨用前韵戏之饮谢公辅家以苍陵谷引水记呈毅父惠诗次韵春雪监中卽事二首晩春二首示张仲原秀才二首村居卽事夏夜雨意蒲萄谩成呈文潜五首试院中秋直庐聨句济北晁先生鸡肋集目録济北晁先生鸡肋集卷第十四古诗再用发字韵谢毅父送茶开门覩雉不敢发滞思霾胸须澡雪烦君初试一枪旗救我将隳半轮月不应种木便甘棠清风自是万夫望未须椉此蓬莱去明日论诗齿颊香赠常州感慈邦长老君不见大通方丈空无物亦不拈椎并竖拂本原自性未出喉已向顶门遭一咄感慈神骏渥洼流壁上高僧莫遣酬霹雳一声龙破柱此中何处有裵休及第东㱕将赴调寄李成季先辈观涛沧海口长啸横槎拂牛斗野人醉着梦游天九门历尽惊复还嘈嘈广乐犹盈耳出门依旧重人间不知先辈今何往仙标玉骨天应赏千里东㱕草景清桑麻暗地日衔城黄金宫阙初回望青草恩袍偶自荣㱕来澣濯亲甘㫖却叹京尘误游子家人飰黍慰辛勤邻媪壶浆佐欢喜君不见冯驩一劒星䦨干短歌慷慨不堪弹男儿得意贵颖脱功名有分劳跻攀折腰正爲五斗米得饱约君寻故山复用前韵荅明略并呈鲁直廖君愤世谈刺口人言宁食葱三斗轩然齃鼻颐隠肩日日醉市驱驴还我初目病视髣髴望君有异大人间新丰两行惜不上竹林风来虚自赏俯头落笔千人惊一战取齐余两城田生龙甲赖束苇诡胜尾热安知荣盈盈府中谁怜此爲君愧慙黄夫子论功欲识非战罪试使喑走杨喜君不见方朔高才良独难割肉要令生自弹北军给食谁致尔羊求平㫺安能攀偶然棒檄忽掷板鸟自知还云出山复用前韵荅鲁直并呈明略黄子人谈不容口岂与常人计升斗文章屈宋中阻艰子欲一身追使还离骚憭慄悲草木幽音细出芒丝间阳春絶句自云上折杨何烦嗑然赏横经高辩一室惊乍似远人迷广城隔河相和独许我枯枿亦有条之荣廖君不但西南美谁见今人如是子多髯府掾正可谑蛮语叅军宁素喜君不见古来皆醉餔糟难沐浴何须仍振弹斲冰无处用兰拽芙容木末安能攀只无相报青玉案自有平子愁关山复用前韵并荅鲁直明略且道见招不能往铜斗承糟醉张口口和渔阳拍铜斗去年抛却青竹竿女婵媛唿我还我初不解世中语淡面那乆王侯间未须头出千人上要有廖君黄子赏竹林清风前日生豫章冥冥云拥城二人不来草木长带铗陆离谁与荣步行夺马从此起谈笑封侯谁氏子平生不识笳鼓悲虚读君诗舍然喜君不见大贤远抱与俗难何须酒盘柔指鸣哀弹二人高韵巳廖廓黄鹄之飞那得攀绳桥可度见可喜家贫马骨高三山复用前韵荅唐公唐公有一日纸贵传都城之句且讼其不知我也并呈鲁直成季明略诸公辩壮悬河口唾落纷纷珠百斗井陉酣战我已悭赤帜忽立无由还唐公断后不容北腹背未殊秦宛间明光侯印悬天上下有死夫縁重赏书生懦志安足惊饥死索米长安城献君赐帛等优笑覆酱未知传纸荣泮宫先生诚国士可是同年予二子杂吟未减听匏竹能使竆愁发孤喜君不见新声欲至旧声难十指劳君千万弹平生不遇感知己过此身外谁能攀它年常侍幸见访不因豆落悲南山复荅唐公并呈鲁直成季明略竆邦无以餬吾口嵗嵗荒山収橡斗商歌白石不胜寒非爲荆州三往还天下无人知我意得君相合一言间三书丞相何烦上再见客卿宁用赏愿闻关中季布名何得此声梁楚城论心四子谁许我百金一诺兹爲荣唐公才非今世士不见圣人见君子我今正似逃虚空闻人跫然已心喜君不见玉川月蚀诗律难不独虾蟇遭骂弹慿陵百怪付公等青天蜀道宁容攀它时邹湛名亦好常在我知因岘山复用前韵呈明略茅焦逆讦磨虎口何似淳于饮一斗终军椉传惊汉关何似富春投组还天下同心乖出处岂徒黄白马毛间鄙夫纷纷烦觖望负日可堪希国赏竹林居士亦何营江花无限老江城那知桥上驷马宠能作山间蕙帐荣兴国寺中四月尾海棠雪落生红子唿门日午醉不譍昨夜君恩赐闻喜君不见卒然佳㑹高欢难幸值野王聊一弹人生歧路昜南北明发云散何由攀知君未试餐玉法我亦欲返焦城山家池雨中二首小池初凿新得雨一部鼓吹从何来有蟾正碧乱草色时出汨没西南隈井榦跳梁百不少洞庭鱼龙何有哉能歌得胜莫入月凉夜与尔俱忘回不作太白梦日邉还同乐天赋池上池上今年有荷叶细雨游鱼噞轻浪教儿读易不应举幽人一爻吾得尚此池便可当长江欲榜茅斋来荡漾再用韵和陈伯比二首田里冯生宁屑去湖海陈卿时肯来诗书好在家四壁蒲桺蓊然城一隈骑上下山益疎矣鯈从容出何乐哉市桥十步即尘土晩雨萧萧殊未回筑台危可瞰垧牧朝来小雨犹十上虽无峻岭有脩竹不减山隂同放浪青门正尔堪邵平云中何必须魏尚小池更广勿近墙畏与浊渠同滉漾用寄成季韵呈鲁直怀英名高长史口独以一人当北斗黄公崛起与之班奄有斯名唐以还文章破觚赖圣世笔墨未逃蹊径间湖州太守诸儒长可独进贤无上赏曽语黄公四坐惊竞吟佳句汶阳城饮茶未胜薄酒倾若人所辱伊人荣鳯兮徳衰衆鸟耻陈蔡不忧颜氏子竆吟百轴传未巳短发频搔爲君喜君不见富贵及时行乐难虽无赵女有秦弹梦中自古不识路月在云际劳梯攀何时半岭闻清啸相值苏门百尺山复用前韵遣怀呈鲁直唐公成季明略泾水爲渠食万口一石论功泥数斗嗟泾独不似渭闲安流赴海又西还天下楩柟尽隆栋何如栎社不材间无能饱食犹天上巧智忧劳縁利赏我无懋功突厥名横身爲国作长城又非石堡将军勍带刀夺取紫袍荣世上此身愚莫比雾縠翻慙汉童子壮心虽欲彊自挽凫足元悭续非喜君不见西京对筞济时难羞死王嫱马上弹时平鸟雀须食尔鸿羽可用高难攀从今识路窘捷径求我莫傍终南山复用前韵荅十五叔父任城相会见和诗任城有李白旧游处録于诗中太华玉莲甘适口我欲求之青壁斗崑崙不覩覩大宛何异学射中涂还平生傲世予南阮臧否未容畱齿间七贤远迹㝠鸿上咸也复幸青云赏㱕来浊酒厌独倾疲马却走诸任城红桃白李晩寂莫黄菊独暴秋阳荣谪仙酒楼余旧址明月年年飘桂子不见山东故小吏斗酒双鱼谁共喜恸哭竆涂自古难不应更待雍门弹瓜田今岁初自垦柴车后日复谁攀东阿下望有㱕意且爲子建畱鱼山闻文潜舍人出试院约毅父考功寻春上界官府多文书我臞犹比山泽儒闲忙态异亾羊等一月不见霜侵须虽无京兆白花沥还有太官青玉壶武安曽孙我外弟闻君得人助君喜可能饼果餍儿童不有柸槃到隣里去年南㱕饮王家把盏犹见黄梅花城南寻春成嵗事忍不省顾随泥沙世事何须还刺口轻薄论交翻覆手自怜只似永州甿㱕喜虵存视吾缶次韵棠美述志仲子甘心织屦避万钟渊明不肯折腰爲五斗一年鸿雁识来往终日沐猴何去取甥诗意慕两君闲读书要在存心久平生所谈性命奥长弃不忧金石朽我今颇习鹙子定犹复晨朝怖头走刳心先拟谢声名不作羊邹悽岘首云梯雨矢集无方我已心灰同墨守恐甥自是禹门鳞未可潜逃入吾薮琢磨晚觉孟光贤畏我放言时被肘甥能锄我青门瓜正午时来休老手汤村逢陈安性束装清晓来江浦痩马羸童犯山雨解鞍入寺闻钟声堂上僧斋日初午故人聆我足音喜纱帽相逢坐东庑别来几日颔生须相见惊疑更问语念昨与君俱随书贫贱不爲人比数侍郎门馆乏容悦举子文章慙瞽言彊献亦何有君去东州我之楚可怜今日江头路草草逢君具鸡黍我贫无䇿未容饱君禄虽微不犹愈如今未可计得失且作新诗致醇醑过熊耳山杀一不辜神所恫吕母何预于樊崇蜂螘无王求所止一朝积甲齐熊耳两峯相向犹耽耽千载定林余一龛我来扪石望荆杞此山閲人亦多矣送公爲之淮南负米万里缘其亲运甓无度忧其身读书莫学流麦士挟䇿勿比亾羊人乃翁辛苦到白发今汝彊勉当青春㫺时管鲍以君霸此两士贾宁非贫卽事呈闳中顺之二年兄二首蠖轩屈首诗书人自喻适志非求伸闻蝉熟寐白竹簟见客一整乌纱巾语言无味竆鬼志香火有缘居士身明年得去不汲汲种竹待笋犹须春吾两同年俱可人平生一爲知巳伸何由利口似虎圈应不拭吐烦龙巾卜邻只约二三子看山拟分千百身绿鬓哦诗欲成雪朱颜得酒尚能春顺之将㩦室行而苦雨用前韵戏之十旬九雨龙淫荒林蝉砌螾俱悲凉丰隆不闵行泽足犹唤脂车烦阿香我知此咎非风伯慿慿幕天尔勍敌王郎行李望秋晴莫汚北飞双凤翼饮谢公辅家皇天于春自着意安排未遣东皇家朝雨已教润压土晓风更将寒约花诗篇驱使到老得酒舩拍浮即生涯四年逢春今日好可是芳物年年加以苍陵谷引水记呈毅父惠诗次韵与君草从栖岩东有泉锵然发湥谷人言祥符行幸城无水跨野疏泉此山足后来修废吴与李谁其记者江休复我欲重铭章圣功借君巨笔錾寒玉春雪监中卽事二首愁云欲雪纷来族微霰铮鏦先入竹舞空蛱蝶殊未下迸瓦明珠正相逐仆夫无事困薪苏乌鸟不鸣依室屋肺病恶寒望劝酬桔梗作汤良可沃白云自非桃李族阳春且止听黄竹江风吹苇暗天地鸥鸟纷纷起追逐请看万瓦变璠玙平日尘寰无此屋闲居幽事亦堪论小迳苗生土増沃晩春二首春唿羣艳与偕藏残英风劝作清狂消愁贤圣酬酢寡破睡枪旗幽兴长春㱕风雨一朝尽画静园林诸趣嘉蜻蜓出水羣掠蚋鹎鵊衞巢双趂鸦示张仲原秀才二首去年鉅野张狂澜黄河水不到鱼山焦城有屋仲子筑它日能来相往还城头急雨昬长川城边清流鸥鹭闲城西云黑电脚落斜日正在城东山村居即事小麦青青大麦稀蚕娘拾茧盈筐㱕放牛薄草古堤角三四黄鸎相趂飞夏夜雨意凝云遮汉月不舒微电时照东南隅风条不动柱础溼初夜湥砌吟蝼蛄蒲萄蒲萄新条昜扶疎椿花锁碎满庭除旱干只喜雨破土潦润不忧河决渠漫成呈文潜五首无心看春只欲坐偶骑马傍春街行可怜愁以草得暖一寸心从何处生花如怨人不近眼㴱院一枝春得知东风不是不爱惜刚爲花愁眞是谁十年闭户不作舞爲客一整红罗裙莫倚琵琶解写怨朱帘垂下阿谁闻平时无欢苦昜醉自怪饮乐颜先酡乃知醉人不是酒眞是情多非酒多不是生情薄桃李广陵一株名最高俱飞蛱蝶莫猜忌端爲蜻蜓避伯劳试院中秋秋风吹空雁旁午长天无云月呈露爲须通晓照清樽莫遣中宵生薄雾直庐联句上合井泉甘若醴蓬山㸃茶竹隂底庾伏恩容午课休宫殿初凉朝雨洗身闲出饮官不嗔日长睡足长精神未慙便作蠧鱼老拔毛济世知何人济北晁先生鸡肋集卷第十四济北晁先生鸡肋集鸡肋集卷第十五济北晁先生鸡肋集目録第十五卷律诗北山道中示公爲和关彦远雪试院次韵呈兵部叶端礼并呈祠部陈元舆博士黄冕仲吴松道中二首济州道中寄叶勋秀才原上荅刘季孙病起荅关景晖同鲁直和普安院壁上苏公诗次韵黄奉议序致仕作次韵履常见贻次韵邓正字慎思秋日同文馆九首闻慎思説壕塘居陪发运右司叔父集金山次韵送赵正夫京东漕次韵八弟西园课经二首千秋岭上蒲津系桥次李棻韵次韵练定祥符听法自画山水寄无斁题其上赠别张尧询寄题宝应无斁凫舄堂二首忆庐山示无斁弟秋夜西岗联句凝祥池上联句济北晁先生鸡肋集目録济北晁先生鸡肋集卷第十五律诗北山道中示公爲吾方卖劒日汝正抱孙㱕昭代无官守平生近钓矶青山上野艇白水到林扉晒枣日犹烈鸣枝风已威荒陂民事少迂径客行稀伤雨蝉知黙违霜雁见几卜居南县早収课北庄微行李牧儿识生涯田叟讥烝尝了嵗事簦屩息尘机反舍从争席行衢莫振衣潜逃多落莫放浪少歔欷文字陪吾老功名许汝非和关彦逺雪春雨翻成雪朝罏未觉炎拂檐惊乍响缀袖喜初霑庭薄宁堪迹空繁讵可瞻正怜风共起终恨雨同渐疎箔光来细重扉气入严形容樗栎隠意象岱嵩添孤洁怜墙仞虚明快屋檐栖枯偶猜蝶穿隟暂疑蟾诗案闲飘楮粧帷误洒匲萦盈仙缕结琐屑女针铦屐上长干足颐间角里髯手龟良欠药肤粟重遭爓池忆秦龙死河懐汉马潜三章满尝吊两骑望能占有徳羣汚化无威衆动恬坚凝我无必皎洁尔何嫌僵卧安非介甘餐武亦廉妍辞犬子简拙兴客儿盐搏作隋珠灿垂爲纣箸尖公车贫笑跣洹水梦忧歼氅鹤清宜绕衣狐窭莫兼且当除讽渴未暇怯樵痁戒婢当迟埽唿奴更出觇揽来眞可数消去岂堪拈便洗埋灰釜行操割畞镰它时玄尚白今嵗突应黔漕府君黄绶儒宫我绛幨寒吟无与律贫病不须砭玉饭流脂滑金羮割尾纤山隂子猷兴㱕去爲谁淹试院次韵呈兵部叶员外端礼并呈祠部陈员外元舆太学博士黄冕仲盛世天休沓眞人宝历开太任当政闼元老位公槐莫盛官人始相从试士来鸣珂咸俊彦索米独尘埃未叹官曹隔多慙赏鑑陪成川须浍崇厦要条枚文武中铨集丹铅百卷堆豚鱼聊可辨皮弁不应恢虎出争亡矢蛇成屡夺盃调钟求雅滥烈火试珉瑰绿暗惊庭叶朱明换律灰得枭夸艾㨗闻鹤悼坚摧茧绪谈飞麈渑波酒挹罍赓酬皆絶韵搜索病非才半是仙槎客曾随禹浪雷遭时鱼奋角失路劒生苔胆气冲星在词源卷汉囘声名改闾里轩冕映舆台谖草懐堂北灯花粲妇腮凉风吹枕梦薄雨滞城隈号奏天官近胪传御史催康衢骥鸣跃㱕檐仆讙咍华省㴱扄钥衡门翳草莱尚懐休假远别语重裵徊吴松道中二首停舟傍河浒四顾尽荒原日落狐鸣冢天寒犬吠村系帆凌震泽抢雨入盘门怅望夫差事吴山閟楚魂晓路雨萧萧江乡叶正飘天寒雁声急嵗晩客程遥鸟避征帆却鱼惊盪桨跳孤舟㝛何许霜月系枫桥济州道中寄叶勋秀才晓路入西郊新霜着鬓毛贫交借羸马慈母授征袍野静狐狸出天寒雁鹄高艰难忆亲旧清泪渍平皋原上闭门遗日月原上感年华久旱无场藿重阳有野花萧萧几家静脉脉一歧賖向晩悠然去秋风马尾斜荅刘季孙高台撷黄菊独上忆同登灌木闲相揖寒鸦偶自朋酒怜旁舍熟赋喜故人能寂莫西风里篮舆兴可胜病起荅关景晖卧病车马絶初非遗世人逍遥乍形散邂逅却情真见䕶屏能力相扶竹亦神闲来佐欢喜漉酒用陶巾同鲁直和普安院壁上苏公诗畏暑聊寻寺追凉故遶池雨园鸠唤妇风径燕将儿散篆萦帘额畱云暗井睂龙蛇动屋壁知有长公诗次韵黄奉议序致仕作闻道家书至山中不厌寒近臣多白发此老独黄冠金少从供具身轻莫据鞍劳心爲功业持与世人看次韵履常见贻人皆爱陈子新雨尚能来但使门多客何嫌室自埃弓旌无逺野城郭有遗才厎日常侯舍传声四辈催次韵邓正字慎思秋日同文馆九首平生邓夫子文墨晩相依台阁佳声在湖湘爽气㱕诗夸束笋密髪叹耨苖稀勤苦千秋事川明水孕玑雄㴱张子句山水发天光黄鹄愁严道玄龟困吕梁爱君豪颖脱嗟我病伧嚢骥尾何当附西风万里长蔡侯南国秀经纬耿昭回文史蛙生甑风云蛰起隈吾君求助意之子爲时来万缕防秋费何如一士才高堂置书几连幕与云齐暑服犹便葛秋槃已饤棃官醪聊足醉古锦不成题空对灯花喜重城隔夜闺辍直讐书馆联裾挍艺塲腾骧来万匹挺拔出千章直钓何妨得餐风未必香搜才赖公等要助俗成康忆卧蓬莱阁同听午唱鸡星辰望天北簪组隔城西几日宣鱼钥长驱响月题更慿催邓子要剸玉如泥风云日夕改秋气袭堂闱映叶无蜩响依丛有蝶㱕官壶催赐酎邻杵急成衣畱滞眞何补莼鲈兴又违气入中秋劲更传午夜长青灯蛾舞急白月雁啼凉羁旅生来惯淹畱久却忘吟诗酬邓子毕昴出东方前世诸生选平居数路开乡闾自相与巖穴亦时来射雉空亡矢爲虵更夺盃千金曾市骨聊用作龙媒闻愼思説豪塘居闻在豪塘饮松林日百囘当年鹿何往异世鹤㱕来未许茅斋竝终期蜡屐陪丹畱杉不死夜气㸔星魁陪发运右司叔父集金山次韵报国身无用还山计欲成烟霞异尘世江海慰高情幸继阮咸集恐慙疎受声清诗逢絶景未觉负平生送赵正夫京东漕朝持使者节骑出大明宫霜拂蓬壶外春生海岱东清时忧国事白首问民风我亦何爲者丹鈆㸃勘中次韵八弟西园课经二首禾熟秋原静高蝉尚远音半荒愁雨菊独秀畏风林老觉田原好慵疎里巷寻心知阿连胜新向佛椉㴱嬾旷期陶谢唿儿读晋书葛巾倾泛㶑蜡屐上岖囘向空门旧揩磨意地初未堪朝市隐且欲去衡庐千秋岭上永日倦高跻盘囘四望迷松根危抱石岭路曲随溪马腹飞云薄山腰过雨低隂崖不可度谁此构长梯蒲津系桥次李棻韵激箭波涛上爲梁木石雄铁牛惊陜右流马出关东潦集连艘断冰融一水通询谋自谁可贤有赞皇公次韵练定祥符听法弥天一滴水何处是曹溪若作声来解还成瞪发迷白云遮刹远翠竹向檐低是物元非物庄周未可齐自画山水寄无斁题其上湘吴㫺竆览懐抱自难忘毫素开尘牖江山入草堂寄君花县里虚我竹林傍何物酬斯赠清诗要一囊赠别张尧询趣操几前辈词章近古风身名沈饮外生事放言中鹄鹜从龟吉舩车送鬼竆支离不征戍高卧有奇功寄题寳应无斁凫舄堂二首宾戏令晁子名堂无乃迂何爲仍负弩秪合便飞凫彭泽且市隠太丘犹世儒解嘲吾亦勌系雁一相娱弟才方濬发兄老更疎迂君自轩轩鹤吾今泛泛凫何方折腰具能作列仙儒钧是亾羊事清樽稍可娱忆庐山示无斁弟湖口西江外庐山已目前太虚藏不极彭蠡浸无邉五老宁行地香罏自供天芝田隔人世应有读书僊秋夜西岗联句城南逺人迹虫响最先秋河汉横疑近星辰烂不収露浓枝上月风驶苑中筹下直身田野相忘世马牛市声城郭夜遥色草茅幽寂莫容还往文章得献酬天依阊阖转斗直未央畱清洛东输海夷门北拱州寒灯知苦织浊酒识竆愁饱食容高议苍颜媿薄游黑貂寒事早青史素心遒附骥容吾钝黄金试络头凝祥池上聮句粉垣周十里丹碧焕神宫楼阁晩多雨梧桐天早风人来照外鸟起白苹中何用厌城郭沧洲佳兴同济北晁先生鸡肋集卷第十五济北晁先生鸡肋集鸡肋集卷第十六济北晁先生鸡肋集目録第十六卷律诗廷贤求赋先春亭送会稽关彦远罢官河北己酉六月赴上饶之谪醇臣以诗送行次韵畱别对雪和王仲至春雨呈文潜鱼沟怀家次韵金乡宰韩宗恕寺丞见赠三首出都呈十五叔父赠欧阳成判官次韵苏注承议天钵元长老像前拈香次韵王正甫马陵感事送颜长道客滑道士别关景辉二首送曹子方福建转运判官二首饮挍理盛居中家次韵二首次韵挍理盛居中上元次韵苏中丞喜文潜病间锁试呈同舍三首试院呈文潜用前韵愼思闻家弟无斁㨗解见贻用前韵复用前韵寄题愼思壕塘居呈曹子方泗州王谏议明叟畱饮招缙云寺彦远教授曾彦和集平山堂次彦远韵陪关彦逺曾彦和集龙兴寺咏隋时双鸭脚次彦远韵阎醇老作默斋与昙秀师别垂二十年而后相㑹于金山作送昙秀师㱕庐山梦斋戊子六月十三日曝书得史院赐笔感懐济北晁先生鸡肋集目録济北晁先生鸡肋集卷第十六律诗廷贤求赋先春亭筑圃名亭尽可人东皋百卉故先春丘原满目皆安在桃李成蹊又一新薙草烦君开蒋径漱醪容我着陶巾青门瓜好平生事欲遣朱轓便卜邻送会稽关彦逺罢官河北君年长我二十五偶以气同均弟晜三嵗吹沙禹河曲一身飞艇越云门未缘狗监知才思端向牛衣无涕痕秋月圆时应待我慧林孤磬澹朝曛巳酉六月赴上饶之谪醇臣以诗送行次韵畱别小雅思㴱志不悲反骚未与㫺人违五车谩苦君何益三径都荒我未㱕要过香罏䨥履步却从彭蠡一帆飞它年笑向张公子应带烟霞满客衣对雪和王仲至鸾凤交横逐雨华玉城银涧共萦斜且㸔雾散千峰瘴未觉雷惊万谷芽碧落高情元物外金闺清梦自天涯宁知夜半寒歌客烟断邻墙四五家春雨呈文潜倦将乌帽障黄日一雨新开春已融忽惊宫瓦出新碧更喜海棠舒小红爱酒邻张不可奈听歌老谢无由同春如行客祗欲去若爲挽取须壶空鱼沟懐家生涯身事任东西药笥书囊偶自赍桺嫩桑柔鸦欲乳雪消冰动麦初齐沙头晩日樯竿直淮上春风雁鹜低㱕去未应芳物老桃花如锦遍松溪次韵金乡宰韩宗恕寺丞见赠三首椉涛无意犯星躔好在琴尊且乐全彭泽孤吟成小隠苏门双啸剧登仙平时主父言多困晩节扬雄学始传鲍叔可能知管子劳君相许寄忘年蜀客高词诧割鲜直吞云梦气仍全自怜单阏竆爲赋不向元和共得仙嘉论一朝倾葢合新诗半夜叩关传西窗却话巴山事它日相逢忆此年公子翩翩出世贤少时术业已成全闲中道义轻三事醉里文章敌八仙客舍寒罏聊可拥县楼昬鼓不须传河阳花发期相过即是新年换故年出都呈十五叔父凌兢痩马不堪驱塞眼红尘暗九衢太学虀盐聊乐只故园桃李且㱕欤上书北阙三年困种豆南山一半芜忍志动心天相我莫慙关吏辱陈余赠欧阳成判官一言子产识然明白首怜君独抱经去马来牛随白日落花飞絮得浮名曵裾五府非良计发愤三书亦漫成便作㱕休岂无食木兰埀露菊含英次韵苏注承议天钵元长老像前捻香萧然方丈病仪成蓑笠忘来一境清应作是观宁有相实无得度卽非情日当居士行时午月在生公讲处明能识微言只夫子可怜惟我最初程次韵王正甫马陵感事风雨关河浩荡愁骚人憭慄对清秋追君旧事何堪听投我新诗不昜酬纸上安知百年后酒中聊可一生浮言㱕欵段谁能约正有疎顽马少游送长道客滑道士海山兜率事悠悠底处仍须着力修莫认箭边曾有鹿安知蓑外是无牛社樗共作支离病园絮同爲汗漫游亦见颜公爲言此春风过尽不擡头别关景晖二首邺王台上几追陪台上鸦鸣古甓摧每对灯前青玉笛不辞花下白银柸九重幽梦骊驹近百卉佳时鷤䳏催更约欢唿须继日从敎河汉卷星廻笔陈云横未昜陪雁门端见压城摧栎中麋出君抟饭地上蛇成我夺柸好在田园心事嬾罢休簪组鬓毛催稽山爲有知章否欲泛扁舟定却廻送曹子方福建转运判官二首谈经草檄鬓华生初拥闽山传节行江入桐庐青欲断溪从劒浦碧来迎茶虽戸种租宜薄盐不家煎价欲平要使祈招歌德意君恩不爲逺人轻侏儒未用笑先生孟博聊堪揽辔行学有人民可尝试诗须山水与逢迎边夷岂识朝廷治耕钓唯知吏政平台阁时清多俊彦萧生雅意未宜轻饮挍理盛居中家次韵二首骑鸾玉府尽仙眞短羽愁攀天汉滨诗嬾便应推老手饮豪独未后诸宾宫壶银箭刚知夜笼烛金华已报春倒载微吟笑儿稚时清宁是习池人一倒南斋玉宇醇絶胜不醉楚江滨骊驹且莫催㱕御鸲鹆何妨属坐宾我尚少年新白发君须痛饮敌青春未愁驱使无诗句怕遣壶空花笑人次韵挍理盛居中上元四见都城灯火春看驱肥马走朱轮天传九奏虚羣籁海踊三山跨万鳞追赏谩逃㴱禁直拜迎祗望属车尘预知短发非欢事只有觥舩未愧人次韵苏中丞喜文潜病间㩦笻过子约朝朝况是门无百步遥午卧檐曦茶可煑夜谈窗霰栗堪烧范鱼何用惊生釡郑鹿应知梦覆蕉试作文殊问居士从今一饭久如消锁试呈同舍三首官局悠悠共此行来时庭菊未含英五更脱叶惊书几一夜寒砧满禁城诗似凉风来有思酒如清露挹无声何时骢马催㱕去更有林端魄一生天街初月映天河拜敕东华走马过解榻暂如龟遇木闭帘还似雉婴罗倦依书册工催睡闷倚诗篇足当歌可待纷纷厌朱墨昼闲唯有饮无何周行栉比未应充荐庙方求古鼎钟经眼乍愁千纸积解颐聊喜一言逢黄花庭槛时虽过白酒邻槽愿可从更促寄衣眞似旅晓堂初怯露寒浓试院呈文潜用前韵神交千古圣贤中尚想铜山应洛钟倾葢十年唯子旧知音一世更谁逢天如蚁磨骎骎旦谈似缲车斖斖从邻榻邓侯那不共拥衾百首兴方浓慎思闻家弟无斁㨗解见贻用前韵吾弟平生辛苦同匹雏志举百钧钟自慙操瑟尚不斥劝使力田终有逢青眼故人欣捷报白头老母喜占从书林傥预西城集釂子酣酣杏正浓复用前韵寄题愼思豪塘居玉泉飞落白霞峰散入山田畞十钟邓子结庐眞世外陶公脱屣更谁逢莺啼春竹风烟近龙起秋堂雨雹从谁使山人空蕙帐蓬莱金殿兴方浓呈曹子方曹子金门等陆沉壮年裘马四方心檄传白羽从沙井诗写红巾遍武林兵甲胸中无敌国丝桐世外有知音相逢不饮何爲者祗作寒㕔拥鼻吟泗州王谏议明叟畱饮云水东游蚤嵗懐半生尘土却教囘两行堤桞关心在一㸃淮山入眼来北省主人夸酒好南风稚子喜帆开扬州底事牵行色端爲琼花芍药催招缙云寺关彦逺教授曾彦和集平山堂次关韵蜀冈势与蜀山通龙虎盘挐上紫空小语还忧惊太一高堂元自在天中少师杨栁无遗迹承㫖歌謡有旧风斜日芜城昜兴感忘懐犹喜故人同陪关彦逺曾彦和集龙兴寺咏隋时双鸭脚次关韵风起雷塘陵上尘雨荒苔院两株春楼台有迹皆余烬草木无知尚见珍博士独能名玉棐使君还许夀灵椿宣城此物常充贡谁与连艘送万囷阎醇老作默斋净名良久文殊叹此是如来不二门要识结瘖非是默应知分别亦无言一絃曾得嵇生愧三复能令孔子尊正复立谈封万户时清何害口澜翻与昙秀师别垂二十年而后相㑹于金山作诗笔多生习气牵老来经呗亦随縁何妨偶入东坡梦未害闲依北固禅万里波涛慿槛语一山风雨竝窗眠未甘白首尘埃地更约相逢二十年送昙秀师㱕庐山梦斋扁舟又过楚江东庐阜霜晴翠埽空四海五湖皆逆旅千巖万壑正秋风㑹观沙界无华处何必茅斋是梦中已悟三生旧知识不因天竺寺前逢戊子六月十三日曝书得史院赐笔感懐君王孝悌纂修意丞相忠良典领宜却恨身爲周柱史不令人识汉官仪当年请郡新进笑今日曝书陈迹迷犹有院中宣赐笔不妨林下醉题诗济北晁先生鸡肋集卷第十六济北晁先生鸡肋集鸡肋集卷第十七济北晁先生鸡肋集目录第十七卷律诗和二叔父少监入馆见赐诗次韵四叔父寄贺二叔父入馆并见寄诗送欧诚发守蒲次新安先寄府教授之道弟再用前韵荅之道弟府教授渑池道中寄福昌令张景良通直次韵毅父提刑将至蒲见寄次韵毅父戸部兄游栖巖寺庐山叙旧感懐呈提刑毅父幷再和六首用评字韵和荅府教授十二弟次韵邠倅王正夫蠖轩孤坐寄曹南教授八弟次韵袁畴耕道见贻寄懐八弟三首感兴次韵畱守王公喜春游华岳㱕道中望仙掌潼关道中自蒲赴湖早行作罢蒲干濠道中寄府教授之道弟次韵文潜尉福昌日壁间清暑亭诗赴蒲道中寄洛倅王定国再寄定国荅闳中顺之济北晁先生鸡肋集目录济北晁先生鸡肋集卷第十七律诗和二叔父少监入馆见赐诗楩柟要是晩方成雄朔遗风世共惊屑去未惊容必去逃名还自得高名歌行元白辞涛壮书画钟王笔势精椉马辎车何足算不将稽古愧桓荣次韵四叔父寄贺二叔父少监入馆幷见寄诗琅邪太守鲁儒英典挍还高刘更生已似诸荀竝才子复如羣窦占诗名尚吟河水怜孤姪应与乡人痛伯兄老鹤长鸣近天汉可容丛灌和骊庚送欧诚发春风共载扬州路屈指都疑梦夜阑可是重来俱白发只堪㱕去却黄冠为郎我赖文书少作邑君逢政令寛自古江山胜尘土莫轻故步爱邯郸守蒲次新安西先寄府教授之道弟文章之子日翘翘恐不能如岂有超助我彤襜问民俗烦君泮水採风謡预知薄宦妨同处且可清樽约屡招十月驱车汉函谷冷云高处望中条再用前韵荅之道弟府教授文辞便是升堂贾谈辩宁非入幕超已谓嚢中能出颖那知车下正哀謡但从袁盎无何饮莫笑冯公不见招伴我河山访陈迹明年红紫满阳条渑池道中寄福昌令张景良通直十年一梦间湖湘欲往从之道阻长可但知君爱彭泽不应言我薄淮阳马穿崤底流泉白鸟下关头落照黄愁作驿亭寒不寐懐人思古九廻肠次韵毅父提刑将至蒲见寄骑报山云见旗脚吏趋原雪没靴翁朅来定坐玄犹白㨗去还忧昜又东他日江湖空白首只今关陇有清风登瀛契分南迁梦十五年来事事同次韵毅父戸部兄游栖巖寺恐是初禅弟一天千秋龙象镇危巅坐看玉井莲飘叶絶胜香罏日照烟点点蚁封知晋甸纷纷雁背向秦川要须浩荡竒言称付与南华旧老仙庐山丹碧沈沈虎豹闲松幢引度九重关人间未觉浑无路天上还惊更有山瑶草红泉供挹酌金风白露送跻攀良游自叹平生误便作㱕来鬓已斑叙旧感懐呈提刑毅父幷再和六首儿童豪气自堪惊未入乡人月旦评叔向亦闻唿使上子将一见便知名平生兰省追高步老去秦川共此行赖有蒲城桑落酒高楼条华慰人情赋成庚子尚魂惊往事如风未暇评长乐钟前偶相对凌烟图上等浮名登车岂是君无意幞被何妨我自行更许心亲遗貌敬老来尤见旧交情二人射䇿几人惊要与三苏共入评先圣子孙多异禀累朝图牒有高名书传科斗犹须定钓拂珊瑚未可行子墨文章豪气在登临懐古一含情须弥纳芥事堪惊千嵗聊堪一日评世上相逢俱梦寐古来何处是功名簿书听我依俙了云水陪君浩荡行便与此山同不朽不应惆怅复牵情郎潜如我未宜惊戸部须推宰相评他日碧山思却走当年紫府已収名共知白发生青鬓未废长歌续短行樽酒不空多坐客君家余事足陶情亲见扬雄自不惊吾人要使后人评白圭未可轻三复小草须防得二名太华耸天如劒立黄河蹙野似军行栖迟自忆衡门后可是登楼不称情用评字韵和荅府教授十二弟君诗飘举似鸿惊书入扬州子弟评圣世来升俊造少年已自得声名六经正可三冬足万里聊堪一日行更约弥敦同姓乐能来触咏畅幽情次韵邠倅王正夫函谷鸡鸣满面尘夫君泛爱尚为亲清时有味俱吾党黄发相看更几人物理未惊翁丧马世情应笑子知津似闻絶塞风沙苦只约觥舩莫负春蠖轩孤坐寄曹南教授八弟畏暑经旬不涉街蠖轩孤坐壁生苔出檐碧笋犹争长映戸丹橊故后开双蝶风前愁夜去一蝉雨外送秋来曹南瘦弟应相忆白首迁兄未放囘次韵袁畴耕道见贻閲世纷纷共旅亭㱕来眼为里人明老夫未叹尝三已吾子何忧取一名仁义夙心成自误文章小道得高评曲池逺市偏宜暑㩦巻同来看月生寄懐八弟三首君好作官容我隠我专筑室待君㱕古来奇特俱安用老去疎慵自不违五府交书何怪宻双林白社未嫌稀先君门户观之子葵藿吾今遯益肥平日鸰原左右手蟨卭前后未须论清秋淮上多诗句白首篱边近酒樽杜舅高情笃兄弟先君至性厚闺门两公与尔同师法相待㱕来老此园扬州全盛吾能説鸭脚琼花五百年忽见山光好诗轴却思淮浦旧渔舩柴荆故俗眞虚老松菊幽斋巳重迁便作扶藜望衡霍清秋随分有风烟感兴渊明褊志迷㱕去叔夜支辞谬养生道有竆通千世运命无夭夀四时行我能为蝶斯同化子亦知鱼乃至情谓马谓牛无不可楚肝越胆太分明次韵畱守王公喜春午窗罏火不应残春许花期特地寛塞雁初惊池藻㬉谷鸎犹怯井梧寒未须园里幽寻去且更楼前逺望看四牡行春定何日亦闻钟鼓满城欢游华岳㱕道中望仙掌深巖踏遍寻㱕路仙掌依然在碧虚无限游人重驻马岂惟狂客倒骑驴挂图天汉朝霞上落影秦关夕照余千古全生才一士可怜登览尽丘墟潼关道中尘土长安古道㴱潼关依旧接桃林使君骢马来何后道士青牛去莫寻春半河山犹寂莫日长坑坂正﨑平生冷笑元龙误老觉求田负寸心自蒲赴湖早行作小隠幽情薄宦身五更骑马夀安尘春如流水行随客晓与青山气逼人报国丹心千载事对花霜鬓一番新秦吴絶域从来恨我已能知莫问津罢蒲干濠道中寄府教授之道弟冲寒到郡待花开花未开时却遣囘敢意三年容我隠只如千里访君来二崤毂击何为者五老云霾安在哉更约劖诗猿虎谷它年重过埽莓苔次韵文潜尉福昌时壁间清暑亭诗梅福当年守此官荆山谁见韫琅玕人如脩竹三冬好诗与清溪九夏寒未信簪裳妨小隠蚤时雷雨起㴱蟠春风揽辔河阳县痛饮狂歌忆旧年赴蒲道中寄洛倅王定国莫嫌马上过春风得句桃溪栁涧中王事勤君急星火客程驱我正萍蓬朅来尚可轻千里㱕去何妨共两翁学道如今有微力作官求了不求功再寄定国河南少尹古臞僊销尽新縁窘旧縁草字更无千载圣谈言自有一家天远游轻世唯何甚少贬求容否不然选壮坐狂俱龃龉社樗元自可忘年荅闳中顺之黄巻翛然遇古人千秋遗恨一朝伸乆干文举尊中酒虚负渊明头上巾缨冠未暇念同室闭眼自欲观吾身幸有元和文似锦不妨白雪和阳春济北晁先生鸡肋集卷第十七济北晁先生鸡肋集鸡肋集卷第十八济北晁先生鸡肋集目录第十八卷律诗自蒲赴湖至板桥逢杜谋伯和石明叔喜雪次韵韩求仁南台朝请晚过南湖见寄再用前韵和荅用前韵荅李行正教授次韵和求仁不赴照碧堂㑹呈无愧之作求仁复示怨句次韵元符戊寅与无斁弟卜居缗城东述情次韵信守李秬二首再和嘉父见贻次韵嘉父喜雪次韵信倅练定梦雪中过王侍郎次韵李秬灵山亭宴集宠戏之句次韵李秬梅花次韵李秬祥符轩次韵李秬重修宴亭次韵李秬新菴次韵李秬新移牡丹二首次韵李秬约赏牡丹次韵李秬双头牡丹次韵李秬赏花次韵李秬酴醾立春日呈通守资中通直题文潜诗册后次韵杜天达见寄景修二十嵗襃为乡举之首晚乃尉青田无不遇色其里人晁补之为赋五十六字以别且勉之赴元老刘元之集呈十二朝请十五推官二叔父兼呈元老邦式诸公次韵棠美甥昼眠和王定国见寄和欧阳宣徳经野步目録济北晁先生鸡肋集卷第十八律诗自蒲赴湖至板桥逢杜谋伯二年两度踏京尘犹喜常逢杜子春文学老来从旧日金兰同好更何人身慙随檄终难彊计欲㱕耕未敢陈正是桃花红似血不应无酒但霑巾和石眀叔喜雪解冻南风故未六英先嵗舞车尘尽消日观千巖雪初破江梅一蕚春立召金闺通籍客更唿花豓大堤人使君日饮无功业同乐何妨亦为民次韵韩求仁南台朝请晚过南湖见寄浮花浪蕊信东西何许寻芳去自迟流景不须惊石火寸田应已长琼枝想君清兴聊堪发遗我忧心久欲夷便作崔丞日临水凫行擿尾不须知再用前韵和荅当时同赴饮城西倾葢论心已恨迟湖海可无年少气雪霜还有嵗寒枝功传汗竹藏王府诗入文动岛夷不会书生安用此眼前睫固未曾知用前韵荅李行正教授见我淮南被召西重来学馆尚栖遟未容小隠通三径聊可卑飞共一枝饮罢玉山方突兀赋成笔陈已淫夷霜荷叶叹青衫旧闻子修身自畏知次韵和求仁不赴照碧堂会呈无愧之作政成欢诵沸田莱畱钥雍容更上才缭郭平湖从㫺好倚天朱槛为谁开曵裾况是他年旧倒载何妨尽日陪自有登髙能赋客可容清坐咏南台求仁复示怨句次韵闻説高情久泬寥絷维谁与永今朝五车犹累方书好万物先从辩说彫已向季咸心独醉更缘顺子意都消清秋璧月凉如水莫遣纤云翳紫霄元符戊寅与无斁弟卜居缗城东述情四海一居何处卜北窗祗取见家山要无名利来心曲便有园林出世间拙宦莫兴三黜叹老㱕未厌百年闲先君余庆期之子吾驾如今不可还次韵信守李秬二首谁榜铃斋作面山晦明终日卷帘看赋成夜烛才销寸衙退朝曦未半竿枉渚孤吟愁旅雁苏门双啸骇朱鸾平生五袴何须咏一借黄钟变谷寒爱山何必竢㱕山簿领忙时拨置看阊阖自应行发轫珊瑚终未拂垂竿樽中屡许陪文举庑下犹堪寄伯鸾便作功成同范蠡白鸥盟誓不教寒再和嘉父见贻使君心赏在髙山栎社宁烦匠石看能似鼠多愁渡谷仕如鲇钝笑縁竿威仪披雾窥文豹音韵当衢听玉鸾曾共广陵花下醉绨袍应叹一何寒次韵嘉父喜雪六出先春兆物华故撩高韵发车斜散榆天上齐飞筴布玉畦中尽吐芽梁苑俊逰风不极剡溪清泛月无涯雄豪乐事幽人咏都属江南太守家次韵信倅练定梦雪中过王侍郎梦觅毗耶看雨华玉城银涧过萦斜乍疑雾廓千峯障未觉䨓惊万谷芽碧落清谈元物外金闺高兴共天涯寒鸡唤起新诗就谁忆袁安正卧家次韵李秬灵山亭宴集宠戏之句胜游谁继竹林贤岘首髙情自邈然寳刹千寻出天半灵山三面落樽前梅花摘得宁烦驿桃叶唿来不用舩南楚何须说竆巷且陪铃合听鵾絃次韵李秬梅花寒巖幽雾不曾开残雪犹封宿草荄一蕚故应先腊破百花浑未觉春来慙非上苑青房比误作唐昌碎月猜常恨清溪照疎影横斜还许落金盃次韵李秬祥符轩云端红粉拊雕栏谢守纶巾语笑间游客乍惊人外境居僧初识面前山暂来犹足畱公赏借与眞堪着我顽铃合多余宾从少谁敎缾盎不曾闲次韵李秬重修宴亭壁间双记快沈㝠山畔谯门水畔亭相国名因稽古白使君眼为好贤青废堤不复风揺桺新槛依然月满汀羁旅从公厌游乐欲圗佳致作幽屛次韵李秬新庵无心何用说心灰庵在青萝緑篠隈自可谈间公事了不妨闲处道书开更㩦邀月清樽上只着登山小屐来桃李他年应勿剪使君嘉誉在闺台次韵李秬新移牡丹二首史君着意与深培为向吴宫好处来得地且从三月㬉眀年应更十分开溱傍芍药羞香骨江里芙容妬豓腮云雨鸿龙摠非比沈香亭北漫相猜笑倚东风㡬百般忽疑洛渚在江干玉容可得朝朝好金盏须教一一干送目汉皋行已失断魂巫崃梦将残七闽溪畔防偷本四照亭边更着栏次韵李秬约赏牡丹夭红浓緑总教囘更待清明谷雨催一朶故应偏晚出百花浑似不曾开常夸西洛青屛簇久说南滁紫线堆任是无情还有意不知千里为谁来次韵李秬双头牡丹寒食春光欲尽头谁抛两两路傍毬二乔新获吴宫怯双隗初临晋帐羞月底故应相伴语风前各是一般愁使君腹有诗千首为尔情如篆印缪次韵李秬赏花天香国色竞新竒初过清明未觉稀困舞尚迎风袅袅醉粧犹弄日晖晖飘零洛下千金价慙愧江南百草菲谢守多才最怜尔百篇能伴羽觞飞次韵李秬酴醿夭红琐碎竞春娇后出何妨便夺标云鹤嬉晴来万只玉龙惊震上千条蓐収晃荡风前仗蕚緑飘翩月下绡㑹向琼林亭畔见天涯相遇一魂销立春日呈通守资中通直揺轩柳态未应还正在凭高望逺间一夜春风吹北渚清晨佳气满南山动头乐事从今数信手诗章莫放闲但惜濉阳蔡公子鸎花烂漫向京闗题文潜诗册后君诗容易不着意忽似春风开百花上苑离宫曾絶豓野墙荒径故幽葩惬心刍豢非杂俎垂世江河自一家头白昬昬醉眠处忆君频夜梦天涯次韵杜天达见寄冷屋寒舟两处怀一封㱕信隔年开愁容顿与河冰泮佳思先随岸桺来射雉便甘忘我矢画蛇何怪夺君柸端知雪里清吟好未减山阴兴尽囘景修二十嵗褎为乡举之首晩乃尉青田无不遇色其里人晁补之为赋五十六字以别且勉之一尉三千五百里㫺人尝已叹沈英陆机文赋成童妙梅福官资向老清尽说江山多胜事且临风月慰髙情它年见我长安道货药无心更避名赴元老刘园之集呈十二朝请十五推官二叔父兼呈元老邦式诸公故乡等作异乡愁常笑吾生不自谋百日狂风春草草十年㱕梦客悠悠倦游情话陪诸父老罢亲锄学故侯得坎椉流两皆可名亭应不用三休次韵棠美甥昼眠炎歊暂卧北窗凉更觉甘如飰稻粱宰我粪墙讥敢避孝先经笥谑兼忘忧虞心谢知更雁安稳身如挂角羊要识熈熈不争竞华胥别是一仙乡和王定国见寄请说当年王武子淮南别椉谪仙人自从金马还通籍直恐琼花便不春遗爱谁方府中步旧时独埽壁间尘平山送目思公子自许诗成觉有神和欧阳宣徳经野步遡风何敢祝淮神青律飞灰气自醇顾我衰容唯殢酒因君佳句始知春山中桂子年年好观里桃英日日新延对彤廷须努力詹生学问及昌辰济北晁先生鸡肋集卷第十八济北晁先生鸡肋集鸡肋集卷第十九济北晁先生鸡肋集目录第十九卷絶句国子监草㱕荅李令身世谩悠哉祷雨宿九曲池三首谯国嘲提壶书周开祖子抱一发愿文后和荅鲁复一高士读易题宗室大年画扇四首阎子常求琴絃濵州道中四首馆宿季夏即事济北晁先生鸡肋集目录济北晁先生鸡肋集卷第十九絶句国子监草㱕杖屦清晨往缣嚢薄草㱕闲官㕔事冷蝴蝶上堦飞荅李令知音慙李令问我复何为道义惟添睡功名只有诗身世谩悠哉身世谩悠哉田园首重囘春来亦何事忽忽叹庭槐祷雨宿九曲池上三首微月淡芜城飞萤纵复横蛙鱼凉亦乐跳港触荷声荒城孤絶处犹指玉钩亭凉月偏宜上江南山更青同辇笙歌地荒池风露天无心更怀古凉夜正甘眠谯国嘲提壶何处提壶鸟荒园自叫春夕阳深樾里持此劝何人书周开祖予抱一发愿文后欲爱生诸秽俱盛一革嚢应从持犯入当发紫金光和荅鲁复一髙士四观以为隣朝霞以为灶赠我不知名千古巖下草读易学不到忘言崇朝守韦编使我能解化此物为蛇蝉题宗室大年画扇四首桺动燕初来波生雁将去惟有小崧高苍苍自如故鸜之仍鹆之尔名今是非人言不踰济何事满苔矶西风入丛竹惨澹带秋隂惊起中汦雁衡阳万里心王孙蕴奇意纨素澹云烟借与王摩诘含毫思邈然阎子常求琴絃先生三尺琴断絶絃上音欲求凤喙胶弱水毛犹沈濵州道中四首身随符檄塞垒家与琴书邺都白酒清谈忆汝黄花佳节愁予月堕孤村露合日出高原雾开道逐故河西去人将新雁南来三径蒋生里第再见虞君客卿多病増予㱕思少年许子高名林下囊装夙兴云间鸿雁悲鸣行役正嗟予弟言旋当复诸兄馆宿残雪封条未干兰台幞被春寒斜日房栊吏散鸣鸠飞下栏干季夏即事红葵有雨长穗青枣无风压枝溼础人霑汗际蒸林蝉烈号时济北晁先生鸡肋集卷第十九济北晁先生鸡肋集鸡肋集卷第二十济北晁先生鸡肋集目录第二十卷絶句新城塔山对雨二首同桺戒之夜过三学院汴堤草雪怀径山澄慧道人送李知章下第㱕河北晓发长芦晚雪示阎仲孺村居即事流民先茔治事㱕陌上花八首外舅杜寺丞永城守水作诗寄呈都门甘雨约李令和胡戢七首坐进庵张杰以龙茶换苏帖和王拱辰观梨花二首次韵两苏公讲筵唱和四首复至凝祥池上题工部文侍郎周翰郭熈平逺二首呈文潜和文潜谢王立之送蜡梅和文潜试院道旧夜闻慎思吟讽赴广陵邑中三首出城三首扬州杂咏七首题僧法芝钟山诗后复和定国惠竹皮枕谑句和荅曾敬之祕书见招能赋堂烹茶之句二首守蒲过洛思十嵗时侍先君寓居泣涕成诗二首渑池道中次韵提刑毅父送茶次韵阎仲父病起二首济北晁先生鸡肋集目录济北晁先生鸡肋集卷第二十絶句新城塔山对雨二首山外圆天一镜开山头云起似浮埃松吟竹舞水纹乱坐见溪南风雨来竹枝草履步苍苔山上孤亭四牖开烟雨蒙蒙溪又急小篷时转碧滩来同桺戒之夜过三学院步月寻溪过佛斋溪边石藓溼芒鞵虚窗独卧听松竹半夜一山风雨来汴堤草雪怀径山澄慧道人朔风吹雪乱霑襟走马投村日向沈遥想道人敲石火冷杉寒竹五峯深送李知章下弟㱕河北鬭鸡击劎邺王台万古英雄死不埋子去悲歌宜有和露萤白首亦常材晚发长芦舩头勾曲洪涛外舩尾长芦白雾中千里山容初上日一江帆影尽椉风晚雪示阎仲孺拂檐㸃砌静如沙无限寒林顷刻花明日竆檐深一尺不知何处觅袁家村居即事十载京尘化客衣故园榆桺识春㱕深村芳物无由觅蝴蜨双寻麦陇飞流民生涯不复旧桑田瓦釡荆篮止道边日草榆园拾青荚可怜无数沈郎钱先茔治事㱕先人㫺慕栖山乐贱子今怀陟岵悲柏叶初生石墙短况无金带买丰碑陌上花八首郊外金輧歩帐随道边游女看王妃内官走马传书报陌上花开缓缓㱕朝云草雨山头宅暖日晴风陌上花绛幕何妨行缓缓送春㱕尽妾还家娘子歌传乐府悲当年陌上看芳菲曼声更缓何妨缓莫似东风火急㱕荆王梦罢已春㱕陌上花随草雨飞却唤江舩人不识杜秋红泪满罗衣吴歌白纻怨芳菲肠断怀王去不㱕陌上如今小花伴山前山后白鷴飞临安城郭半池台曽是香尘扑面来不见当时翠輧女今年陌上又花开云母蛮牋作信来佳人陌上看花回妾行不似东风急为报花须缓缓开陌上偷来为看花饶声鸎鹉莫夭斜犊车缓缓随芳草不去桃源阿母家外舅杜寺丞永城守水作诗寄呈雪消冰动看通津草长江南岸岸春莫唱龙舟五更曲扬州杨栁解愁人都门飘零何处是生涯瘦马都门踏落花芳物搅心看不得绨袍遮眼畏风沙甘雨晻晻轰轰有物催端如鬼驾北溟来百昌一种得甘雨蛇不耆干苕卵摧约李令茅檐明月夜萧萧残雪晶荧在栁条独约城隅闲李令一盃山芋挍离骚和胡戢七首达则经纶隠着书㫺人于此孰亲疎王通持厎荅扬素汾曲先人有敝庐相逢樽酒未辞深握手盱眙十载心车马凄凉人夜别出门落月与横参闻说㱕心已浩然苏门况有子云广文不去慙官长系马堂阶要酒钱住近苏门有白云闭闗却埽道逾尊相逢不语忽长啸今日岂无人姓孙时平未用入山深嵗晚何妨木秀林闻说熊罴叅后椉可容牛下有哀吟千首清诗竞夜长眞成蝴蜨为春忙莫教流落人间少䨓电它时下取将少时豪气恨沈沦缪意诗书可庇民长笑壮年无一事㣲吟只有故人亲坐进庵海鱼水击三千里决起还须九万程坐进庵中才一歩初无行处若爲行张杰以龙茶换苏帖寄茶换字眞佳尚此事人间信亦稀它日封厨失双牍应随痴顾画俱飞和王拱辰观梨花二首海棠十韵诧芬芳慙愧梨花冷似霜赖有乐天春雨句寂寥从此亦馨香压沙寺里万株芳一道清流照雪霜银阙森森广寒晓仙人玉仗有天香次韵两苏公讲筵唱和四首白发㱕联侍从荣未应江海叹飘零禽鱼不与钧天观想见羣龙舞洞庭李公素誉压朝端曾泝龙门鬛未干虽愧彭宣惟赐食未慙贡禹亦弹冠缵服忧勤未有言诸儒经术侍彤轩九畴咸叙今天钖三画何人㫺梦吞金玉谁人咏徳音太平无象属人心日髙初散露门讲天上五云宫殿深复至凝祥池上去嵗相㩦此地游西风垂果奉灵湫春工变化浑无迹红满枝条緑满洲题工部文侍郎周翰郭熙平逺二首渔村半落楚江边林外秋原雨外天谁倚竹楼邀大艑天涯草色已苍然洞庭木落万波秋说与南人亦自愁欲指吴松何处是一行征雁海山头呈文潜无计河西寻杜家海棠空咏去年花烦君为谢郭少尹欲买缠头迎犊车和文潜二首阮籍空贪步兵酒阳城犹恋集贤书饱知世事非人力可是因玄更泊如索米彊知当世䇿种芝欲访隠人书未应只有邻邦约投老相看事事如谢王立之送蜡梅五首未教落素混冰池且看轻黄缀雪枝越使可因千里致春风元自未曾知恐是凝酥染得黄月中清露滴来香定知何逊牵诗兴借与穿帘一㸃光上林初就诏羣臣紫蒂同心各自新谁见小园深雪里破春一蕚更惊人诗报蜡梅开最先小匲分寄雪中妍水村映竹家家有天汉桥边絶可怜去年不见蜡梅开准拟新年恰恰来芳菲意浅姿容淡忆得素儿如此梅和文潜试院道旧璧月照歌淮上舫姚花引醉福昌城何如阊阖门西北卧听秋风枕畔声夜闻慎思吟讽疎林小雨月胧明商颂琅琅半夜声邓子弓彊殊未发欲驰桑本犯坚城赴广陵道中三首醉卧符篱太守亭别都絃筦记曾称淮山杨栁春千里尚有多情忆小胜急鼓冬冬下泗州却瞻金塔在中流帆开朝日初生处舩转春山欲尽头杨桺青青欲哺乌一春风雨暗隋渠落帆未觉扬州逺已喜淮隂见白鱼出城三首桃欲呈红桺弄阴麦田青已没鞵深春堤细雨篮舆溼婆饼焦声在竹林故国龙舟休水调高城雉堞尚云间蜀冈朝雨如轻雾不见春江草外山堆案文书无了毕竝堤舩舫且萦囘非闗董役年年事自为春郊得得来扬州杂咏七首舶商不入古盐沟疏凿才争土一抔未说兴圩灌田事且还歌吹旧扬州雷陂新作麦田荒曾说风兴没两郎谁似当年李刺史春波还引句城塘欲穿九曲通淮子只费春夫数日工但见荷花三十里何须更有大雷宫蜀冈茶味圗经说不贡春芽向十年未惜青青藏马鬛可能辜负大明泉皁荚村南三里许春江不隔一程遥双堤鬬起如牛角知是隋家万里桥龙兴寺里青云榦后土祠中白雪葩五百年间城郭改空畱鸭脚伴琼花杨徐僭盗雄圗炽髙吕陵夷霸气䦨犹有崐冈作龙虎千秋原庙奉衣冠题僧法芝钟山诗后明珠出袖四百琲座有烟霞草木香断取钟山擎石掌那知不下净名床复和定国专竹皮枕谑句老来山水兴弥深不在长安侠少林它日只为林下计不将锦被作呻吟和荅曾敬之秘书见招能赋堂烹茶二首玉泉吟鼎月隳轮姑射风标两絶尘只欠何郎窗畔雪戎葵爲我作余春一盌分来百越春玉溪小暑却宜人红尘它日同囘首能赋堂中偶坐身守蒲过洛思十岁时侍先君寓居泣涕成诗二首建春门外桺依依迸泪当年綵服嬉竆子更无逢父日匿王空记看河时先君欲筑伊川意四十年间万事非他日一从可卜白头持此欲安㱕渑池道中虎狼敌国易良图望见将军要引车不畏秦彊畏廉鬬古来只有蔺相如次韵提刑毅甫送茶炰羔煑饼渐宜秦愁絶江南一味真健歩逺梅安用插鹧鸪金盏有余春次韵阎仲甫郎中病起二首伏波七十老鍪弧薏苡何曾适病躯髙卧输公无一事评诗挍画是功夫脱略轩裳陶隐居肘书百巻事宁躯茯苓日长东山涩早晚柴车命仆夫济北晁先生鸡肋集卷第二十济北晁先生鸡肋集鸡肋集卷第二十一济北晁先生鸡肋集目录第二十一卷絶句东皋十首即事望金陵金陵南数十里江心烈山崪然特起犹金山也家人云安得隠于此作一絶采石李白墓宿采石追懐沈丘叔父过铜陵南望九华连日顺风皖口遭风马当风涛中大风过彭浪矶题彭郎小姑祠江心望彭泽作过分江口湖口大孤山祠题庐山开先寺前望瀑布栖贤寺三崃桥旧说庐山有紫芝田百畮人莫得见偶于开先栖贤林中步两日各得一枚正紫如玉戯成宫亭神甚灵云有婢名如愿以借客有所求叩如愿即获神又能于湖心分风使上下各得顺风故刘删诗云囘舻椉派水举掉逐分风彦鲁字号巻余擢为开封第三用彦鲁韵孔雀院后䝉泉贵溪徐氏招隠园㫺王表避乱居此山依之者数千家其诗云逍遥入南斗者也遇赦北㱕移笇山五杉㱕植里弟皖口寄懐前太守陈公度钟山有石故名初上安仁滩清见毛发其中奇石五色可掇拾也从县令借图经溪曰云锦溪村曰玉石村弋阳道中齐山怪石森耸其西峯曰小九华次韵无极以道寄金山寺佛鑑五絶清口怀应书时雪中舟行舟中即事鱼沟遇大水祝家墩阻水旦起舟人云天上风花顺矣作一絶怀缗居欲求闲局理旧学作初望庐山由开先万杉栖贤罗汉入城南康守云惜君未至紫霄峯也因以此荅望香炉峯题周廉彦所収李甲画三首鹊雁鸭松菊堂读史五首仲光寄纻袍寄家人济北晁先生鸡肋集目录济北晁先生鸡肋集巻第二十一七言絶句东皋十首屋名尽挂陶家牓人物应慙菊畔身解作文章肯㱕去不应陶后说无人郭外朝阳一巷斜青槐㕔事带丘麻路逢扶辔双童问不是城东太尉家小阁高原最上头下床莫遣许公羞如今老罢栏边意不是元龙百尺楼壁间最好营丘笔卧看三峯忆旧过梦入幽林小谿去絶胜千骑向南柯新植青桐小迳成两行萱草一时荣春风百卉芳菲尽长夏幽花却称情登登策策不须唿时动圆荷触短蒲五步濠梁亦堪乐相㤀何必是江湖四海萍逢两弟兄百年胶漆几张陈红尘陌上相逢子华发林间偶坐身尺五城南未足高只今小杜更飘飖草烟疎雨从君胜玉子文楸聴我饶李君禅味诗情里解作黄金不润身目断白衣檐酒阒何妨聊破一罏春城市何妨亦隠沦贾君无意向红尘东皋瓜豆如云处慊我幽栖不卜邻即事半刺还为权刺史朝衙不坐坐铃斋按头通事通何事昨夜东园芍药开望金陵龙盘虎踞望南津余烈峥嵘尚霸陈醉着不知风揭屋可能杨素是江神金陵南数十里江心烈山崪然特起犹金山也家人云安得隠于此作一絶山如浮玉一峯立江似海门千顷开我欲此中成小隠莫敎山脚有船来采石李白墓客星一㸃太㣲傍谈笑青蝇玉失光载酒五湖狂到死只今天地不能藏宿采石追懐沈丘叔父同应诏渡此今二十七年矣而叔父谢世补之方逺适泣涕成篇二十七年前应诏黄昏同上木兰舟江山依旧人琴寂白首南迁涙迸流过铜陵南望一山高出云上奇秀可骇余未尝至江南遽曰此九华也问之言是云端忽露碧孱颜如髻如簪缥缈间惊骇舟中齐举首不言知是九华山连日顺风㫺日肩吾上国行鱼龙黑浪自堪惊我今顦顇西风隠却是江神不世情皖口遭风歘起惊涛渺去程扁舟三日滞长汀无心坐使羣鸥舞莽眇吾知未可椉马当风涛中从祖㫺为州别驾上书尝欲径枞阳椉危更觉思遗迹慙愧篙师戒马当大风过彭浪矶山束江竆方崪起江盘山过却重囘无风此水常唿汹正用风狂水鬭来题彭郎小姑祠山与矶名从地志姑兼郞号出江民世间称谓无眞实闻说双祠自有神江心望彭泽作青山缺处大江奔江口山颜见县门一世定无纡辔处故应来此着琹罇过分江口不行盆口更湖口明日庐山自此过犹恨西江不竆览沅湘闻道亦无波湖口彭蠡宫亭浸全楚号唿喷吐出喉中此间旷荡无竆水何处还容地火风大孤山祠江吞湖巻气俱豪崛起孤峯百仞高㱕为婵娟买丝屦却应还我所㤀刀题庐山南康南麓江州北五百僧房缀蜜脾尽是庐山佳絶处不知何处合题诗开先寺前望瀑布白虹昼下崑崙顶半入青林久不囘下洞水轮穿地厎冰崖吼怒却重来栖贤寺三崃桥絶壁秋标天外劒深溪冬吼地中雷上宫未信无人到朱阁飞从顶上来旧说庐山有紫芝田百畮人莫得见偶于开先栖贤林中步两日各得一枝正紫如玉戏成一首千古芝田人不到深林继日拾琼瑰从今为记晁夫子曽到芝田百畮来宫亭神甚灵云有婢名如愿以借客有所求叩如愿即获神又能于湖心分风使上下各得顺风故刘删诗云囘舻椉派水举棹逐分风同舟自古无胡越南北东西路不同不问宫亭借如愿只求四面与分风彦鲁字号巻余擢为开封第三用彦鲁韵寂寂醒醒谁得知万重故纸压须弥不縁饶舌丰干道拾得山间厎小儿孔雀院后䝉泉檐头山作屛当砌石眼泉为镜照窗我亦困䝉如可击此泉从户到西江贵谿徐氏招隠园㫺王表避乱居此山依之者数千家其诗云逍遥入南斗者也鬼谷西来一丈清三山箕拱慰高情时平尚欲依王表南斗逍遥毕此生遇赦北㱕山犹故险水犹奔无复前年溅泪痕自是人心随境别橹声帆色尽君恩移笇山五杉㱕植里弟一丘一壑感㱕心过尽青山㡬茂林自载五杉如碧凤欲看春雨舞庭阴皖口寄懐前太平守陈公度常爱东陵早拂衣我行曽不叩荆扉慿君天柱峯头望看我扁舟㡬日㱕钟山有石故名江上秋涛喷玉巖风锼月鍊白云缄为君一叩无人境要听洪钟出万杉初上安仁滩清见毛髪其中奇石五色可掇拾也从县令借图经溪曰云锦溪村曰玉石村行尽江南最逺山却寻干越上清滩秋晴云锦溪中过玉石瑰奇一万般弋阳道中千日千程不厌行一丘一壑可隣生常忧束缚名缰死闻健寻山却称情齐山怪石森耸其西峯曰小九华山上有山俱巃嵸谷中通谷更唅呀借君笻杖穿奇崄直至西峯小九华次韵无极以道寄金山寺佛鑑五絶埋头尘土欲㤀年重过初禅第一天唯有儿童见河性不将老面共苍然不应无手是无拳且看毛端现四天似向吾家得消息鼓山余响尚轰然鹙子犹应昧此縁室中那有久如天饶师掷过三千界浮玉西津故俨然无极世縁如嚼蜡人言当住夜摩天此郎久学无生忍此事吾知否不然鼔角声中特地传只今鼻孔已撩天不应常作裴休诺揜口何妨也黙然清口怀应书时雪中舟行蚤岁单舟此水滨云花都蔽引舟人重来五马眞何事笑雪空成鬓上春舟中卽事终日平沙望渺弥青林何许近渔矶波冲侧岸㴱蒲靡一㸃穿人翠碧飞鱼沟遇大水沙行水㝛几江南石鬬龙求久巳谙秋水故应旋面目顺流东望爲君慙祝家墩阻水旦起舟人云天上风花顺矣作一絶依依牛马辨平沙三日扁舟近祝家明日扬颿应复驶蒸云散乱作风花怀缗居自种双桐已四年秋来匏瓠小篱穿上床不怕陈登叹我欲㱕求许汜田欲求闲局理旧学作莫求致仕且分司此等刘伶笑妇儿投老寸隂如寸玉从君了事只名痴故园歴歴眼中分非禹谁教不入门何处功名有成遂玉初不献足犹存初望庐山休说江南青未了一菴一径可容身宦程正迫西风急未是庐山竚足人开先万杉栖贤罗汉入城南康守云惜君未至紫霄峯也因以此荅南康南麓江州北五百伽篮似蜜脾万室千门俱面势不应独是紫霄竒望香罏峯危楼曲径羣岩遍蜡屐青鞵到处逢更上五峯双劒表香罏依旧半天中题周廉彦所収李甲画三首上林花妥逐莺飞愁絶江南雪里时嚄唶何须旁檐喜毰毸相对雨寒枝右鹊网罗无限稻梁㣲怜尔㝠㝠亦庶㡬戏鸭眠凫满中沚衡阳无意更南飞右雁急风吹雪满汀洲迎腊淮南忆倦游小鸭枯荷野艇冷去年今日冻高邮右鸭松菊堂读史五首不作文饶将相官野人亦罣党人间筹边措国俱无用空对平泉草木闲吾慕斯人不以官㑹昌一梦中兴间何须更作竆愁志秋雨长时睡正闲明光甲挫三言内悉怛谋亏一算间成败关心不瞑目我今无此只应闲平生精爽皋夔内一世功名贝锦间再梦令狐亦何事可能到死未心闲当年伏地全杨李公亦何知爱恶间千古论心许公近百年㱕意与谁闲仲光寄纻袍手裁白纻制新袍犊鼻应怜犬子劳倚仗衡门聊服此良人身不属临洮寄家人孟光家世自清芬鸿亦幽情慕陇云汲水挽车㱕去好茯苓日日长松根济北晁先生鸡肋集卷第二十一济北晁先生鸡肋集鸡肋集卷第二十二济北晁先生鸡肋集目录第二十二卷絶句子固席上雪得芟字泊舟山阳偶题及第后将谒告先㱕畱赠成甫贵溪在信州城南其水西流七百里入江游龙虎山舟中望仙巖壁立千仞者不可上其髙处穴中往往如囷仓棺椁云葢仙人所居也余意大水人宅山上所作泊思禅寺呈廖明略其地葢干越寺在琵琶洲上和雒酒十二弟见隆羌赴阙和洛笋小发叔与戯云谓我竆我尝伤食从而嘲之将别歴下二首将行陪贰车观灯定陶舟中栗区村与无斁别与子真诸人饮求仁不预作怨诗因戏荅题谷熟驿舍二首送永嘉县君囘至鹿邑东门外作谪宋徙亳初闻周璠琵琶题伯时画虹县逢无斁自玉山㱕二首省曹梦游山示无斁东坡公以种松法授杜子师为作诗子师求同赋自画山水畱春堂大屏题其上自画山水寄正受题其上次韵芸叟文潜体之观音院题名赠许体之呈毅父提刑十月九日初谒衞眞大清宫二首寄李成季累得周同年锷书谯都对酒忆玉函山题段吉先小景三首缀古诗懐家题僧昙秀钟山杂咏后赴齐州道中题袁耕道所収小飞来读蔺相如传赠李甥师蔺济北晁先生鸡肋集目录济北晁先生鸡肋集目录济北晁先生鸡肋集卷第二十二七言絶句子固席上雪得芟字新霜一夜草如芟午酌临轩雪㸃衫不怕夷门清着骨故教诗句耸巉巗泊舟山阳偶题五歳淮山一梦新扁舟曾系市桥春津亭石磴双垂桺见我依依似故人及第后将谒吿先㱕畱赠成甫济北晁先生鸡肋集卷第二十二七言絶句子固席上雪得芟字新霜一夜草如芟午酌临轩雪㸃衫不怕夷门清着骨故教诗句耸巉巗泊舟山阳偶题五歳淮山一梦新扁舟曾系市桥春津亭石磴双垂桺见我依依似故人及第后将谒吿先㱕畱赠成甫还家消息约蔷薇眼看蔷薇日日稀不踏龙头逰碧落君恩许伴晚鸎㱕贵溪在信州城南其水西流七百里入江玉山东去不通州万壑千巖隘上游应㑹逐臣西望意故敎溪水只西流出逰龙虎山舟中望仙巗壁立千仞者不可上其髙处穴中往往如囷仓棺椁云葢仙人所居也余意大水人宅山上所作稽天巨浸洗南荒尚有千峰骨立彊民未降丘应宅此举头天壁有囷仓泊思禅寺呈廖明略其地葢干越寺在琵琶洲上遟君干越思禅寺弥月忘㱕住翠岚忽见琵琶洲上月始惊全室在天南和雒酒十二弟见降羌赴阙二鸟䝉恩岂有知车书混一是昌期知君不化伊川祭右倚门墙恐见麾和洛笋小发叔夜青山肯长往不应石髓化山坚君㑹箨龙才小发恐君心未老伊川叔与戏云谓我竆我尝伤食从而嘲之羊踏胸中昨夜蔬不应扪腹怪如壶妇家得餔犹须忍莫索㯽榔笑尔臞将别歴下二首来见红蕖隘渚香㱕涂未变桺梢黄殷勤趵突溪中水相送扁舟向汶阳鸳鸯鸂鶒绕渔梁揺漾山光与水光不管使君征掉逺依然飞下旧池塘将行陪贰车观灯行歌红粉满城欢犹作常时五马看忽忆使君身是客一时挥泪逐金鞍安陶舟中缭绕春堤去欲竆参差烟坞到还通依依润桺侵晨雨细细吹花傍午风栗区村与无斁别十年投分皆卿相四海论心只弟昆老忆躬耕困随牒春风挥泪栗区村与子真诸人饮求仁不与作怨诗因戏荅结习徐看荡劫灰天花从自落空堦似闻满室唯澄水投砾何因出定来题糓熟驿舍二首驿后新篱接短墙枯荷衰桺小池塘倦游对此忘行路徙倚轩窗看夕阳一官南北鬓将华数畞荒池净水花埽地开窗置书几此生随处便为家送永嘉君囘至鹿邑东门外作冬温榆桺未全彫黄蝶飞飞缀野蒿华发不堪悲世故斜川㱕兴满东臯谪宋徙亳初闻周璠琵琶枣园憭慄桧㕔寒醉倚琵琶倒鹖冠不似江州白司马只成怨恨不成欢题伯时画单于射获明妃笑劝酌蒲萄跪小胡不恨别宫昆莫老应怜超椉子南夫虹县逢无斁二首清河掺执汴河逢万里悲欢一梦中不作常情问京雒鱼山好在故园松千载昌期尚此逢询谋多在布韦中南㱕已后钟山集犹忆君王代麈松省曹梦游山示无斁万里㱕来兄弟乐百年多病井庐思如何骑马穿靴地只梦登山着屐时东坡公以种松法授都梁杜子师并为作诗子师求余同赋不学栽桤业种松未慙履狶笑屠龙许君尽得东坡术巳与先生一事同长锥散子巖巖遍短竹扶条岁岁添待得烹茶有松叶不应更课木奴缣佩牛未敢邀君出射虎何当许我从要看堂堂冠劎叟苍然十万甲夫中自画山水畱春堂大屛题其上胸中正可吞云梦盏里何妨对圣贤有意清秋入衡霍为君无尽写江天自画山水寄正受题其上虎观它年青汗手白头田亩未能闲自嫌麦陇无佳思戏作南斋百里山次韵芸叟文潜体之观音院题名壁上栖鵶粉剥红萍游无定得风同故人妙墨何人识文豹依依雾雨中赠许体之楼下无心卧许公求田已约草年同诗来正值花如雪心事春风浩荡中呈毅父提刑不酌公荣有意哉可能元亮此公侪但读离骚政须酒不应须为菊花来十月九日初谒卫真太清宫二首虚庭下拜初形肃祕殿瞻容更魄惊何必囊函窥至妙始知尘垢负平生帷间角麈千年白庭下髥羱一㸃青当日椉云无马迹只今遗木尽龙形寄李成季闻驱传节向秦关何日重来玉笋班犹胜谯都拙司马苦无官况不敎闲累得周同年锷书谯都司马拙依然翻手为云絶可怜唯有凤翔周録事手书连月寄同年谯都对酒忆玉函山不遣西楼对玉函宋谯频缀副车衔今年重污花前酒犹是扬州别驾衫题段吉先小景三首惨澹天云欲雨低秋山人静鸟声稀似闻谷响飞黄叶恐有孙登半岭㱕人生何事踏尘埃闲处胸襟足自开不作终南养髙价小山幽桂好㱕来碧天无际日悠悠风静沙平不见洲彭浪矶边亦如此危峯独木系扁舟缀古诗懐家二月已破三月来蝴蝶忽然满芳草正是㱕时君不㱕及至君来花又少题僧昙秀钟山杂咏二十首后明珠出袖四百琲坐有烟霞草木香断取钟山擎石掌那知不下浄名床赴齐道中淮南䝉召鬓毛斑乞得东秦慰病颜晓整轻鞍汶阳北却冲微雨看青山题袁耕道所収小飞来藏山常恐负而走壶中九华安在哉忆似冷泉亭畔见为君题作小飞来读蔺相如传赠李甥师蔺蚩蚩六国共忧秦独有相如智不羣完璧东㱕何足道最贤能下怒将军济北晁先生鸡肋集卷第二十二济北晁先生鸡肋集鸡肋集卷第二十三济北晁先生鸡肋集目录第二十三卷挽辞钦圣皇后挽辞二首钦慈皇后挽辞二首王拱辰太尉挽辞二首赵开祖挽辞一首蔡州叔父金部挽辞五首蔡州叔父金部挽辞别二首秦国夫人挽辞安门下母二首秦国夫人挽辞三首任承制挽辞济北晁先生鸡肋集目录济北晁先生鸡肋集卷第二十三挽辞钦圣皇后挽辞二首神开大马表坤祺象配黄龙耀母仪囏棘从权非本意忧勤复辟竟先期欲书皇极彞伦事不在关睢巻耳诗陵作因山名改圣君王仁孝自生知苍黄大策中先定汹涌姦言外独惊可但触山忧地坼只应鍊石见天成江湖自㫺波涛逺日月如今昼夜明尽作儿啼送文母不知箫鼔若为声钦慈皇后挽辞二首仙驭飘飖不可寻西陵宝册襚衣衾礼遵章懿因仁志谥酌钦慈自圣心感泣万人随遣奠恩勤千古咏徽音一言能使民忠劝要识吾君孝治深弓韣它年事炳灵红光满室衆潜惊人言薄氏诚君子天与文皇兆大横圣有至情风不止邦传庆祚日重明百神陪扈朝陵寝想像登舆动珮声王拱辰太尉挽辞二首贾山辞赋妙升堂十八髙名擅雒阳遭主圣人千载事济时贤献万夫望已加坛上将军钺未促齐中相国装曾有新诗介睂寿悲歌何忍送㱕墙童年已切耆英慕壮歳初陪后椉游卫幕櫜弓皆广建梁筵进牍竝枚邹云台生面丹青古马鬛新封草木秋是事公应付蜩甲苍霞谁见揖浮丘赵开祖挽歌辞万里㱕来两鬓霜故人如玉閟幽堂凄凉长吉无题句㝠黙淮南未试方空复藏书如册府何载酒更僧坊诸郎文字能传业开府风流未渠央蔡州叔父金部挽歌辞五首文词蚤嵗诸儒上操行当朝国士期清世急贤千载事白头赍志一州麾省中共幞青绫出关内同驱五马行何许书来一千里西风淮上泪纵横青史他年羡二疏功成脱屣向迷涂薄游竟后抛官约常愧都门长大夫闻道一亲卜筑亦求百畞伴鉏犂那知湖海㱕来日只及乡闾㑹葬时竝直仪曹前后㕔当檐种竹已青青平生不试南宫笔可忍圗公地下铭蔡州叔父金部挽辞别二首书来犹劝还乡早路梗谁令去棹遟曾缀锵金拜先垒可堪扱衽送灵輀学比我公常恐后身于余子似蒙知心惊竝直仪曹夜泪尽孤吟海浦时秦国夫人挽辞安门下母二首瓜瓞传仙裔鸤鸠媲积功龙章看子贵鹤发与夫同揄翟丹青里珠襦鼔吹中秋原送车泪斜日起西风城南塞冠葢哀挽送何人吉卜郊连浚恩封国号秦桓碑空复古蒿里不知春应夺居庐念朝廷伫弼臣秦国夫人挽辞三首指李仙源后兴唐帝胄余家传湖北句人诵岭南书知子唯賔客扬名属起居平生操史笔遗事一欷歔相国家风独夫人壸范如宝珈宜服象文锦合轩鱼感慨温成议光华庆寿余非夫闻敌退应愧此生虚酷好春秋学亲书列女篇胡儿吟敢竝逸少字方传余事犹闺范髙材自世贤凯风君莫诵秋柏已成阡任承制挽辞刘挍勘槩求作生业清谈外浮名痛饮余谁令力如虎坐使食无鱼壁冷犹鸣劒床空未巻书呻吟待河润秋柏只遗墟济北晁先生鸡肋集卷第二十三济北晁先生鸡肋集鸡肋集卷第二十四济北晁先生鸡肋集目录第二十四卷书上皇帝北事书济北晁先生鸡肋集目录济北晁先生鸡肋集卷第二十四上皇帝论北事书臣晁补之谨斋戒择日昧死上书皇帝陛下臣竆年抱经志愿局促绿衣纻絮多学无益窃甘野人自曝之温辄昧广厦重裘之燠退无尸祝尊俎之位进干庖人操刀之职不计僭越冒言天下之事陛下赦其狂瞽而矜其市井草莽有介然之心一赐察省天下幸甚天下之治莫大于制礼作乐而臣之愚以谓二事有在于施设之后者其所先举者以定天下晏然则礼不制而备乐不作而洽凡此所缺特北胡一事而已臣之至深以谓陛下神道设敎纪纲旣正天下大定燕居而高拱百工安职四民乐业矣而不能无一朝之事或经圣虑者庻几在此迺臣之狂瞽而深所至有取万一则臣区区竆年抱经志愿局促犹不爲绿衣纻絮多学无益夫岂惟天下幸甚臣之师敎臣亦若此也北胡猖狂敢冒故疆使天下百年有爲兵不得藏今四野肃淸边不告遽而缙绅先生四方寒士或北首愤悱争道利害者非愿于太平无爲之时生事觅功特以中国之地前王之旧有未复而已献言陈计者踵相接于国陛下优而容之如假种借耕久贷不偿亦不以券责岂非周愼再万举万全以谓将欲取之必固予之不欲以所重试所轻哉内治未具不遑外忧心腹旣宁手足当治以今凖㫺莫利此时置而不念何以异夫㝛雨拗池科斗所泳不以时去设不害事而鼃黾日暄乃臣之所愿爲陛下深者特曰以中国之师责中国之地得地而师解不爲无名如此而已陛下知兵之道愈于黄帝复古之功过于宣王披图在目长想远虑则竆发龙堆蝼蚁藏情不待前箸而臣私忧过计窃不自揆忘己之愚不敢胶柱鼔瑟御马以书陛下一发天光使得竭忠则言而有罪非臣所敢避也夫北胡之盛莫盛汉唐而所以制胡亦汉唐爲得三王以前事则经见战国之际人自爲防徧举悉数则孰与四库之书终始爲备百执之谋同异致详故臣辄皆置而不论论汉唐之所以制其彊者其彊可制则方其弱时不论可知汉病匈奴唐病突厥至于畿内鸣镝渭桥按辔后宫辱于氊裘宗室降于绝域其形如此之逼也然而列五单于灭两突厥擒囘纥制延陀漠南塞北皆汉之赋卢龙松漠皆唐之府臣深思至此然后知北胡之盛虽莫盛汉唐而所以制胡亦汉唐爲得也冒顿乌维力足以弊汉而武帝雄才数战不倦匈奴绝幕自以汉不能至而汉率二三岁一出或二千里不见一人故匈奴至于孕重堕殰罢极苦之夫搏鼠当庭善遁易失灌垣熏穴则生无聊赖故欲战在我则不欲战在敌此其情自㫺然也颉利突利进如飈风而太宗知兵善战虏在其术中而不悟两阵驰语二主坐㩦六骑临水羣酋夺魄灵朔之境曰我将灭之命有司更所与书爲诏若敕摩孱懦至感恩流涕愿爲一犬守吠北门葢五十年无突厥患臣尝壮二主以谓得一时之权置三王之事则汉唐之事犹在中䇿何遽无䇿乎今臣又计之耶律虽桀骜其彊亦未有以过匈奴突厥者陛下神武不杀高越前世制之得术可使绕指惟上之命何至越百余年而不暇营哉臣请爲陛下言契丹可取之形五古者北胡无大君长种落部族不相统摄捽搏鬭击彊者爲制往往而聚者百有余戎胜不相推败不相爱尺地一民不自保而有也无城郭邑居故其民迁徙难制无耕田作业故其人食足不劳无文书约束故其人一而易使无营阵行伍故其人战自趍利彼以其智力之全不治四者而一之于鞍马射猎中国亦以其智力杂治四者日夜不息而以应戎狄之至闲故其自视常以无法胜中国利则乌合譟而从人不利则云散四去欲追无所自冒顿尽有北垂之地胡人始不安其旧而有侈心尺地一民皆欲保而有之不能去也其后衞律敎单于穿井筑城治楼以藏粟或者以谓胡不能守降及唐世尤以合中国之好爲重至佩印绶服爵命废一置一皆决于朝廷亡虏之在中国者或乐而忘㱕胡人自是益杂中国之俗乃臣以今料之则卢龙范阳中国故地又非特如此而已城郭邑居耕田作业文书约束营阵行伍四者皆因汉俗而胡无一焉杂处而交治欲其胥而胡不知彊勉之难堪此其可取之形一也冒顿乌维伊种皆席匈奴之始彊能以其力爲中国患武帝中年力尽于北胡而朔方之患无岁无之然匈奴卒不能踰塞而南以有汉尺寸之地而阴山艹木茂盛单于之所依阻者汉辄夺焉匈奴失阴山之后过之未尝不哭也颉利突利延陀之兵皆号精悍数入冦唐一旦至渭上薄畿内唐亦以其南征北伐之余力完不弊日削月剥至夺之地而都护府不敢辄怨葢未有坦然肆志窟宅中国之地藏获诸夏之民如耶律之侈者臣尝计之其君亦非有冒顿颉利等辈沈毅雄勇之姿阿保谨特有天命而德光之㬧以谓晋之立自我晋亦不胜其德而屈之骄子不制日益侈大割地弗厌至践中国此如黔中之驴土所不产方其一鸣虎爲远遁而其技止此亦足悲也夫人之情胜则骄骄则不自彊椉秋未霜则水滨之腐草犹足以争明于阴夜天寒旣至万物将肃则莫或使之一夕而零其理然也璟与明与贤皆柔懦不事事隆绪称多谋不能复振焉宗眞好乐两母争权至内相残当是时皆有可椉之隙而中国不取迄于今四十年彼其君苟非有过人之才臣知今日之治与璟明宗眞未大异也夫知敌之主知敌之将则每战不殆彼曲我直我整彼乱此其可取之形二也石氏之割地当其需人之力制命在外无以异于晋惠公河外之列城买人而巳无积仁累义之资一朝而有天下举天下之大偲偲然常恐其不能守何暇重割地哉竆室之人骤获千金不能经营贩夫孺子皆得以起而制其弊富家巨室力足以仁其四邻则四邻之外所衣食者犹我有也尚谁得而啬之哉石氏旣亡京师不守中国爲之一虚当时人君内忧其腹心外病其四邻中国狼顾自救之不暇故胡人得以窃计其不及图已而跳踉虚喝求以坚中国不动之心至于柴周天下小定以其享国之日浅乃能用一朝之议一战而胜以复三关由是言之胡虽彊中国虽积衰之绪犹足以胜之况治朝哉律耶明时胡已浸盛柴周之取三闗葢人有告之者曰此本汉地何惜之有然则彼其平居骜然不顾跳踉虚喝岂固敢吝其非已有之分爲所常守之资哉求以坚中国不动之心而已今国家百年太平而陛下神武不杀高越前古心有所怀威动万里柴周叔世臣岂敢议然以今天下言之运偶圣人时在千一富万柴周力万柴周将贤则万柴周士勇则万柴周断而必行鬼神且避以慑小寇势易破竹此其可取之形三也太祖龙兴不折一矢不驰一马而有天下天下稽颡而称臣五国委命而下吏夏商之兴莫若此之㨗也当是时举中国之兵十二万而已太宗皇帝继以神武之资经营四方至于大定幷汾之讨师久于外虽迄奏功然仓廪之羡士卒之锐殚惫于河东太宗爲社稷长虑慨然太息有恢复心士不㢮弓马不解勒倍道兼行越数百里一日出塞金鼔之声如在天上虏不素备而燕城遂围分军收城所向辄靡天下以谓遂无胡矣幽燕之人老弱登埤而望椉舆无意复战虏之计自谓力不足抗乃爲先声张言兵至号五十万太宗重爱民命不肯以力服虏欲退脩德以怀之而师久翺翔士马南首亦有怠意几举而舍燕旣释围而诸将所下辄复爲胡葢臣闻之城中有谋执其帅而降者王师旣还莫不泣下虽然胡人自是始有疑中国之心四方已定中国厌兵景德之役椉中国不虞大举来寇章圣北巡天意助顺彍弩窃发遂陨达览虏相顾自失屈首请命亦无复鬭志当时之议以谓椉胜席卷两翼遮前大军从后可使无遗噍而天子嘉其旣服亦弃不戮虏始痛自惩艾以谓中国不可得而侮也夫太宗以収幷汾之余力计议无素仓卒北狩然而一举几复章圣以寇出不虞至犯辅郡出师逆击然而一战遂却况今陛下席祖宗积累之旧虏不加彊而中国之盛则倍前日肉食之谋刍荛之言垂数十年已审已备计成而动何虑不获此其可取之形四也太祖神武有希世之谋御将训兵临机料敌出人意表举天下之衆宰制役使如视婴儿尝谓胡人之衆不过二十万吾以十缣购一胡二百万缣足矣以太祖神武左右之将不减衞霍灭越灭吴灭江南灭蜀灭河东天下已安四方之金帛充于内府士卒平居无事奕博超距志意无所骋当是时中国特不举设有爲虏孰能御之者天下百年无水旱兵革法度致脩人物阜安以三十年之通制国用山积水委汉唐所无则成太祖之志臣以谓固在于今日陛下建学设科使爲士者知兵颁敎立法使爲兵者知战十有余年墯慢疲软之气旣复拯矣而坚甲利兵羡于四边偏州小戍不移而具臣窃以北道三数者言之通都要路一库之藏足以衣被十万况济之以大司马之备也骠骑西征艑师南略河隍六城交州九郡㱕命内附而飞輓之烦不及于边民此其美古未有也举事动衆宜百日之费者今千日之费不忧乏宜百金之赏者今千金之赏不忧匮葢非徒以厚费重赏爲得也要以爲前世之所不爲者知今日之能爲之而已顺流建瓴如风靡草以临不加彊之虏此其可取之形五也兵法曰形兵之极陛下亦旣知形则不图而何待臣请爲陛下言所以入胡之䇿夫欲兴大事所病者兵不衆食不充天下之言者必曰举二十万衆度百日粮鸣鼔而攻之以临不加彊之虏如孟贲之战婴儿何往而不可入而臣独计以谓非胜之难所以入虏者实难以樊哙之骁悍自意得十万之衆足以横行于匈奴而或者曰樊哙可斩夫使好奇之人不度是非不量利害高论而忼慨其言固甚可喜然空语无施于实事则陛下尚谁取之今臣则不然举二十万衆度百日粮非三年经营之不可借使以国家之盛一朝而可集衔枚缚马口千里奄至虽计甚秘而人固有知之者矣緜十许州塘水之浸以彼入非易故我入亦难阻塞而阵燕亦起而拒白沟之南兵虽衆食虽充非胜不能入也臣请爲陛下効臣之狂计葢㫺者尉陀畔越汉兵出豫章出会稽而唐蒙独上书发巴蜀罪人下牂柯以出越人不意卒擒尉陀蜀姜维拒劒阁邓艾乃潜自隂平驰无人之地七百里卒降刘禅两人者若挍之以事而索其情则皆近乎不知迂直之计而臣则以谓论越与蜀者不如是则不可得而入今虏之势亦何以异此臣请先爲楼舩百艘精甲万人浮胶东待渤海而勿发使大军出次于王畿声言以十万出瓦桥瓦桥敌所备出亦此入亦此在兵法则所谓以正合者也潜军其东以五万则自沧趋平州同时而偕发潜军其西以五万则自代趋云州同时而偕发平云非敌之所素备则沧代之兵宜易入两翼偕纵则燕之东西可扰矣东军入平州战且诱以稍西行附于瓦桥之大军西军入云州战且略翺翔乎蔚朔之间而东以牵制敌势敌必分军以御云州然后瓦桥之大军与东军合势而偕入则涿州新城不战而可収东军旣弃平州平州备少懈然后渤海之精甲可以椉闲入平州平州下则营幷举矣乃间使渤海之师通高丽曰中国责故地高丽宜以尔兵从而析渤海之精甲三千背道绝险以径中京之南缭古北之后夺关而守之谨守勿战虏狼顾自救然后云州之西军鼓而东以取易州而与大军合吾兵益张乃稍椉胜逐北则燕城可围矣度燕城之大二十七里而止一人而守地六尺三围之则满卒三万守地无余以二十万衆顿燕南攻而围之若适三万则是野战以拒虏之大军者犹十七万也度虏之大军亦不过二十万尽燕城之大而以五万人实之不能容矣虏之名统军在燕城者其所护契丹奚渤海兵马数才满三万而其曰侍衞在燕城者骑一万步一万而止借使臣所闻未实虏能益之度燕城之大不过容五万则旣勃蹊矣而大军相持伧囊未决其势不相救以三万锐师济以临冲云梯之械并力而急攻间使张良陈平不爱千金从反间以㗖城中臣虏之子孙能以祸福喩其衆使内附者许以封侯万户之赏彼其在虏或身居将相而服衣食饮不免于舆皁之贱一闻德音宜有发愤内应如望并汾之师者一人有心则举燕城之内其势摇矣燕城可图则山前后之地虽未尽复可徐致也臣又率臣之意料之使虏能出上䇿中国之师始动虏无空国逆战亦以二十万拒大军而更练奇兵间道它径反椉我隙我大军远戍深讨而虏兵出于不意释燕而自图则前功一发而尽废欲勿释耶而自治未可安能治人然而举塞上十许州言之大军出瓦桥矣又五万出沧五万出代虏亦以其军三析之而应我沧翼其右而霸与信安保定介其间使坚壁勿战则虏虽出奇兵亦必不能入霸入信安入保定代翼其左而保与广信安肃介其间使坚壁勿战则虏虽能出奇兵亦必不能入保入广信入安肃何则吾爲之守者素也置是数者自渤海之东言之操舟于水固非虏之所宜便而其所不当忽万一可虞意者其西北之疆乎㫺唐安禄山以范阳乱称兵道胡中犯京兆不期月耳臣尝考之图志则禄山所行自燕而西其迹具存不可不察也国家方恢复河湟全秦之力河湟之所仰或者患而豫防之益全秦之地以待虏之出于不意如此而已臣又率臣之意料之今单于之才不闻其沈毅雄勇敢爲难制如冒顿乌维颉利突利等辈比者其左右贤王谷蠡亦非有如张说所称阙特勒暾欲谷之徒超卓过人之才帖帖然慕中国学文字工语言是口尚乳臭安知出上䇿哉虏计出于数者而皆不能遂则臣之所料不过举国兴师乌合蚁聚而已使虏先能扼古北口而守之渤海之舟师无以伺其利则我东军扼弥老符家私亭口之右以西军扼挑峪紫荆金坡口之左使其东西不能出奇而后大军鼔行而阵以挑其南虏进不能拒退无所逃不力战求胜则必有内顾自保之心此在兵法所谓竆宼臣请勿薄勿逼缓而持之置曹王居庸等关而无夺以开其生路我亦视白沟之南塘水之浸所从㱕者狭何以异于淮阴泜水之传飡东西与北三面薄阻而背阻塘水则士卒无所往其心宜固当是时陛下得人如韩信使椉其会则攘而扼之于井陉莫利乎此顾爲陛下将者如何耳临冲云梯器械致修士力致完以中国之善攻而加不能善守之虏则二十七里之城而已何爲而不下燕城下空其积以赏战士以臣度之三年可以无飞輓自京东西与河朔之列郡更辇缗谷以实之临以重臣列亭障于外燕可守也陛下以河湟六城之富孰与全燕河湟辽远城中素空匮中国且能保而实之则全燕之富其易守可知也惟其城郭邑居耕田作业文书约束营阵行伍无一不出中国之旧今以中国之法守之其民宜易安燕城旣守则凡石氏之故地犹不尽举者未之有也虽然臣犹有说者则在乎先胜而后战夫入人之地欲其不迷不可以不知地索人之情欲其不匿不可以不明间地可知间可明而军无选锋则兵不可以交有选锋而不较长短不合外助则虽多犹寡也臣请爲陛下言所以必胜之道陛下诚得数十将用之则何患夫四五者爲今之虑士已知兵兵巳知战而臣独过计以谓今选于班列以将名官者患未试而巳夫将欲兴大事不可以无重臣重臣君所信功业已试可使士卒素附可使四夷知畏可使位重德亦重可使权重威亦重可使举一军二十万之衆而重臣得其人军之命定矣千夫长万夫长才各不同则举二十万之军大吏偏裨二百人而后可也夫安能皆得重臣者而使之将委之有司之选耶则天下必有萧何之至明然后可以知韩信之未试不然则赵括之易言不竆天下几何其不以言而信之人之才有不能治一妻一妾者有不能耘三畞之宅者持筹挟算擐甲百万守地千里翛然不劳乎其间忘㫺之短也平居自喜袒裼而按劒志如飘风而闻金鼔之声失气而死此人之情也然则将其可以不试哉天下之言兵曰微妙者祖孙吴然臣以谓是何以异于宋人之遗券密数其齿而曰吾富可待岂不误哉陛下知人能哲兴大事选大将帅旣已得其人矣凡此臣不敢议然臣以谓举二十万衆而爲之吏者二百人所试者在此而已子文之治兵终朝而罢不戮一人子玉之治兵终日而罢鞭七人贯三人耳然而君子与子文李广之行军逐水草不击刁斗程不识之行军严斥候击刁斗自衞然而士卒乐李广将之才固不可而一也孙武之试于吴也以妇人孙膑之试于齐也以上中下马用之于妇人用之于驰马非将之常也两人者唯其无所不可用以成功故卒之武能将吴以入郢膑能将齐以却魏岂不用其试哉骊山之阅天下擐戎服以令贤如郭元振几以失军容而诛而薛讷解琬乃独有不动之军敎使然也今天下之吏以将名官握兵柄习军事者环列于辅郡迨数十人平居无事大车驷马洋洋乎国中与之言兵而不能者几人若此臣岂敢以爲遂乏才哉凡所以必待试而后可用者特不敢以能之于平居无事而信其用之于仓卒扰攘也陛下知人则哲能官人用人之仁去其贪用人之勇去其暴用人之智去其诈皆得其所以用则向之四王者凡可以委之夫将而已以二十万之军度百日而后罢厮役在焉人日糒二升则率两日而食非万石不可百日则百万千日则千万边储不足以给则不可不权而入之于民今天下之买爵者缗钱五千高得一尉下乃助敎极矣爲之说者曰商贾之子孙不可以揭而加之于民上此爲说者之过也天下无赖之民游守不业计竆力尽者皆起而爲兵能犯矢石致头首有一日之劳则纡朱怀金美爵厚廪往往而加之民上者皆是也何独至于民而疑之天下之民不幸而陷于盗贼白日杀人而夺之财亦可弃矣甚者窜山林晨夜聚啸州里爲之摇动其中有一人焉造利而自言则赏千金而命之官未始疑也则夫商贾之子孙虽其类则贱矧未至于盗贼哉臣请爲卖爵如汉故事惟勿爲郎而已其余皆可易之以它秩得比朝籍与京师官率能入粟于边满三万石者爲之等级以授事定而止不过假百人粟可充也㫺武帝用晁错议卒弱匈奴乃臣区区意窃在此陛下幸听焉则其详有司可得而讲也何谓之地夫四夷之与中国其土地风俗刚柔险易之不同犹之城市之与山林竝得其宜各便其欲未尝同也百蛮之地皆阻山负海远者去王畿数千里一隅有故不得已而应就其近者调之则兵少不足以用欲置大军则病道里之辽首尾衡决仓卒不救设或遂能致之其土地风俗皆非国之所习知萃百万之衆而顿绝徼之下欲深入不可欲致敌不能譬之逐兔丛林遇穴而失则良鸷逸足犹翺翔傍徨虽巧而无所効其理然也东南西南羣夷皆绝远致险论其近而与中国比者则莫若北胡古者北胡则本非与中国近且比也踰塞而北至于寒露远野人迹所不至者乃稍稍屯聚葢李牧破林胡虽斥地千里而胡不能吝自汉至唐迄于五代始侵寻曼衍有中国之地自王畿而言则白沟之南千里而近耳置驿十数则举朔漠之事十日而传之可闻城郭邑居汉也耕田作业汉也文书约束汉也营阵行伍汉也举山前后之地而言之无爲而非汉者臣尝披图而观起白沟趍燕城二百里而止居庸曹王大安黍谷崆峒之山环抱如箕而燕城峙其中自白沟而北衆山而南燕城之四隅在箕中者其地如掌由燕城之三隅东西与北衆山之塞川关要害远者不过四百里近乃二百里而止山非不可陟也水非不可涉也土地风气水泉百物之产又非中国之所不习也徒可徒骑可骑车可车何动而不可图正可正奇可奇伏可伏何动而不如欲顾爲陛下将者如何耳何谓明间夫书生之论以谓仁义之兵无术而自胜此臣读孙子至所谓赏莫厚于间事莫密于间非圣智不能用间非仁义不能使间非微妙不能得间之实臣始不信今乃知之夫使仁义之兵无术而自胜则敌衆我寡亦胜敌彊我弱亦胜敌实我虚亦胜敌逸我劳亦胜敌有备我无备亦胜而圣人者何事乎敎民七年而后卽戎而其曰不敎民战是谓弃之者又何用也夫仁义王者所以无敌于天下不得已而去焉兵可去而去仁义则不安至于不得已而用兵仁义非可忘而所谓权焉者葢圣人亦多有之而未尝去也孙武无王佐之才而其言有用于王者之事间非平日之所宜先也故非圣智不能用非仁义不能使非微妙不能得其实如此而已圣君叅之以获夷狄之心贤将持之以制三军之命士卒获之以幸封侯之赏夷狄取之则四境不能以是一日而安其理然也秦得由余而八国宾燕入秦关而东胡破汉厚阏氏而冒顿解唐语突利而颉利疑此中国之以间胜夷狄者也韩王信在胡而匈奴入太原卢绾居胡而匈奴入上谷中行说在胡而汉不得美币市匈奴以至于唐突厥以万荣侍子而寇瀛州囘纥以仆固怀恩而入泾阳此夷狄之以间胜中国者也自㫺兵家之用间者一胜一负不可得而数姑以中国夷狄之制胜负者言之在中国则夷狄忧在夷狄则中国病此其理易知而其事难成不可不察也今臣以北胡之势言之山前后之民大槩皆思汉并汾之事王师在燕有谋执其帅而降者诚能得张良陈平不爱千金以致内应犹反掌耳唐周鼎失沙州州人胡服而臣虏岁时祀父母衣中国之服号恸而藏之河广武梁故时城郭未隳龙支城耋老见唐使者拜且泣曰顷从军没于此朝廷尚念之乎臣读史书至此则慨然知燕之地士大夫之子孙宜有发愤不辱飮气南首而望王师者徒患无以发之耳以契丹之旧法言之其得汉人皆仆妾役之仕宦而显者㱕见其主如旧礼杀汉人而以牛马偿之弗诛也迨萧氏乃始徙汉人益北居而以契丹奚渤海之民杂处幽蓟杀汉人者如杀人之罪自以谓汉人之子孙可怀矣然臣度之燕之人皆谨厚朴茂世汉种也终不能胥而胡白沟新城崎立而相望汉之俗良美也不幸而子孙世世爲虏痿人不忘起盲者不忘视势不可矣天下诚不乏张良陈平之智不爱千金仗社稷之神灵所麾前移所指前死五间俱起莫知其道是谓神纪褁幽蓟之城百日而平使彼粟实可因而食使彼粟虚可因而墟也地可知间可明夫然后合三军之士而表其技且勇者此之谓选锋越有君子五千人秦之鬭士倍于晋若此皆选锋也凡兵尚义而保气义之所胜愚可明气之所加柔可彊人之情非有钝利之殊也顾上所以表之者何如而已一夫当死市袒裼而不唿则千人爲之失色童子按劒而先登则七尺之丈夫全躯保妻子者犹爲之却也然则人之情岂固难知也哉前有大壑临之则魄堕而惧狼顾却踵则身在平地夫谁肯举足而蹈其危使爲士卒者知有死之荣无生之辱夫然后顾平地不爲安蹈大壑不爲惧则攻何患坚城战何患坚阵哉吴起临阵有一夫不胜其勇遽前取首而还吴起曰虽勇非吾法也斩之吐蕃逼奉天浑瑊进单骑驰之挟虏一将跃而出一军皆譟臣以爲若此者皆可赏勿诛而吴起反之此用兵之过也锋可选然而不挍长短则臣以谓兵不可以交何则天下皆以北胡爲善用兵而臣独计胡非能出奇合变循环无竆也顾其长在骑射而巳自图志言之多马之地半出于胡而其能挽弓骑射葢亦天性使然赵武灵王变服从胡骑射而是以取中山此其爲䇿之得者非以其所长制其长哉冒顿控絃百万白登之围骍駹骊白各以其方之色自古以马战未有如此之盛者也汉武帝中年锐意马备阡陌之间盛或成羣比战数胜匈奴罢极矣而其后亦以马少不能复出则度汉之能以其长弊匈奴亦在骑不在徒明矣唐薛延陀不知以所长抗中国而自恃其数以徒胜执马者旣収而徒不能复爲卒以取败胡人自是益自知其短于徒而中国亦暴其所长而术制之比者朝廷置骑射又敎民蕃马意良而法美矣而或者民之马虽蕃而未敎故臣以谓置义勇置保甲则民马皆可以假而习夫马生其水土则人心可知然而敎训之不安以之当胡马之新羁朝夕驰骋乎荆棘斥泽之地体安而心调者恐非敌也陛下诚用臣说则义勇保甲之籍于民者方其敎时皆使之习骑骑不足则更借之乎民马尝入而借诸官者番假之则民力不劳而马不病不过三年天下皆可用之马以是佐军则汉之战何以易此虽然犹有所需者则外助而已自㫺爲国未尝不以夷狄制夷狄其说以谓海滨之蚌鹬两自毙而后人能幷得之匈奴方病汉而乌孙昆弥亦自以不得与中国通汉借乌孙抚诸夷以孤匈奴之外援挍尉常惠护五将军兵击胡而昆弥常力战爲汉军锋所杀过当匈奴遂虚于是丁令攻其北乌桓入其东乌孙击其西而匈奴析其兵支三敌国以南与汉争一旦之命卒以困弱至于裂五单于昆弥与有助也臣尝譬之乡邑之小盗三人而爲辈则百不得以力擒一人焉争财而不平则二人者不制而自弊何则其素相知者审也陛下南面负扆冠带而朝百夷四海之内八荒之外心有所怀唯上之所命迺者高丽折于胡不敢越辽而西以効其一日之力于中国陛下能抚之至绝海蹈越绵数千里而入贡阙廷陛下嘉纳遣赐报聘增美于祖宗之礼臣闻之其国见使者至皆懽喜拥道自庆未始获也彼其折于胡久矣宜有以逞其志如乌孙昆弥者而臣未敢言焉凡此数者陛下得一重臣而委之与在廷一二之士尝得预闻腹心者皆可以使之杂而议然后臣之䇿庶几乎可効也兵旣定石氏之故地已复臣请谨封疆严斥候戒边吏无得以非中国之地而利丝毫以爲功且示圣人以天下爲度而致诚信以结之虏虽失燕知其本中国之旧而不以爲吝中国亦与之讲好修聘懽犹㫺时可使如伯氏之夺邑没齿而无怨言此百世之计也臣身未尝爲吏则凡国中之议是非利害不知其果何从姑以臣深所得发于畎亩愤悱之忠而不能以自掩者献之阙下陛下好问如虞舜亦幸择焉韩愈曰凡此蔡功惟断乃成故臣至此犹愿致其愚者则曰必行而已以臣之幼而学壮而欲行之心而又幸出于圣人之世三代之时以戴非常之治沐无竆之休襃衣博带学古人之事而名诸生之列每闻陛下德音虽在市井草莽欣喜自幸如第五伦其所愿伸喙道说以求补于万一者岂特此书之所叙而已然臣窃以谓礼乐爲大而必其所先举者已定天下晏然然后礼不制而备乐不作而洽区区之愚葢在于此臣身贱迹外其学甚野辄敢不避鈇质之诛而冒言其所不当预之事怀不能忍愤悱自致无以异于传之所谓怒鼃而幸人君之一式陛下揭日月之光而蔀屋之幽得以容则臣疎远之言庶几乎可採而无罪若乃安畎亩之贱而不知圣人之世三代之时非常之治无竆之休亲逢之会爲难遭则臣之伥伥不出门庭其失时亦极矣伏惟陛下万机之闲一畱神听焉天下幸甚天下幸甚臣无任俯伏待诏激切之至臣补之诚惶诚恐济北晁先生鸡肋集鸡肋集卷第二十五济北晁先生鸡肋集目录第二十五卷罪言上皇帝安南罪言济北晁先生鸡肋集目录济北晁先生鸡肋集卷第二十五上皇帝安南罪言臣补之昧死言臣闻杜牧曰国家大事牧不当言实言之有罪则自以其书爲罪言安南之举贱臣轻言之亦罪也夫仁怀义率智谋信结而出之以勇阗然而鼔堂然而阵身被坚执锐奋臂大唿以先三军使三军之士进旅退旅如驱羣羊如视婴儿与之往与之来莫知所之若是者臣不能布䇿挟龟迎日计月望云占风观星候气雷声雨沐虹垂雾横晕珥光怪背建向破从孤击虚六竆三刑生王囚死以察害凶以明利吉使三军之士逆之以止顺之以行不厌不疑至死无所灾若是者臣不能画地聚米相险度夷左青右白前鸟后龟无当天牢无处龙首高陵知逆背丘知向林木之隰葭蒋之陂一迂一直一亟一遟使三军之士所由以入所从以㱕交挂圯绝不失地宜若是者臣不能驰一椉之车掉三寸之舌不甲不兵以行贼营晓以祸福谕以利害使贼交臂受事屈膝请和可以无战而屈人之兵若是者臣不能深沟高垒淸野以待示以所害欲战不可三时务农一时习武百姓家给人足鸡犬相闻使贼不敢南下而猎于岭东出而渔于海彻关弃传内外爲一若是者臣不能臣负不能之才五且少孤不幸堕在荆棘泥涂之中荒楚幽秽不得预闻下士之议而私慕庶人所以传语者是以不胜犬马心愿効一言虽然凡所言者亦非曰能之特其理势之然否可道者也自交趾犯顺侵轶郡县溪岭骚然檄书日闻陛下仁爱远民若保赤子忧勤宵旰所以禁止安集者臣虽不备行列有目有趾莫非王臣故忘其怯懦以自试鈇钺之诛谨叅古验今先论其所宜胜与所爲未可取者而次条愚计于后以备执事者择焉传曰不先时而起不后时而缩又曰敌加于已不得已而应之谓之应兵兵应者胜陛下以父道育四国四国所宜欢欣咸以子来而交趾不道乃干大顺陛下谋于心谋于卿士以逮庶民设坛授钺应而讨之兵应者胜此其理势必胜一也兵起之初五管莫备贼至城下市合不知而邕州刺史苏缄家世儒者不识金革汗马之劳卒遇天变乃能奋不顾身闭城椉垒连鬭宛转以婴贼锋兵败不屈血染砧几妻子女妇骈头爲戮将吏偕死者至数十人远近耸动争欲仗节前驱者此其理势必胜二也陛下卽位以来精意武备设监置官以董军器金铁皮革筋簳胶漆精良百选刀矟矛枪㦸楯蔽橹矢弩胄铠鼓旗笳角凡军之须一切素具北益黄河之水以满隋渠南尽豫章之木以爲舩一舩所载当中国车数十量舳舻相衔以济南师此其理势必胜三也交趾之地不过中国一大郡叫唿跳梁不足以越千里疲弊空窭不足以支数岁陛下神武天旋䨓动莫不蠢然况此小寇制之得术捐五管一城足以当贼有余何至哓哓以烦执事者今析中国之衆五一以伐之如举岱山压鸟卵此其理势必胜四也陛下谋臣计士布列中外适一事命一将皆试可乃遣而比岁更武举之科亲延于廷诹以计䇿天下小儿孺子莫不踊跃愤悱争试劒驰马指画论议以希功名其作新振起亦勇气百倍矣交趾徼外小国其人腥臊杂处非素知兵能出奇合变也乍聚乍散非有常性钞掠夺击与边人争一旦之命此如攫鸟逸兽虽角牙爪觜轻利足奋而不知人能以机械罔罟获之此其理势必胜五也虽然胜可万全而有未可取者此事之情不可不察也陛下方拓西疆指图授算以取熙河六城如探怀中物虏逃遁不敢窥境上将狃近功士饱新赏带甲十万椉胜南指有轻交趾心臣以谓姑无谓交趾小蜂虿有毒不可忽也传曰鸟竆则啄兽竆则搏人竆则诈㫺鲁人与邾人战鲁卑邾不设备而御之邾人败鲁使我军不知察此交趾示弱以坚我我迫其竆使姦谋得恃此其理势或未可取一也中国阴阳之中土气和适其生物如之故极寒甚热皆是伤病百越之地少阴多阳其人疏理鸟兽希毛故性能暑三月五月春草黄茅岚雾瘴氛上炎下潦飓风之所扇鼔且土多毒虫蚺蛇沙蝨过而踣者犹十三四焉今以举大军㝛之其间久而不召彊者病弱者死奚暇争功利哉此其理势或未可取二也古者兴师十万日费千金故军无辎重则亡无委积则亡无粮食则亡臣请以汉贾捐之所论羌军质之㬥师曾未一年兵出不踰千里费四十余万大司农钱尽乃以少府钱续之今交趾之远非特羌军也且辍畿内禁卒及调河北京东戍兵五六万以伐之倍道兼行三月而后至以臣计之人日糒二升则五万人之费日千石也行三月日千石舍未毕陈未定而十万石之粟去矣使其淹囘未有成绩其爲费可胜言哉孙子曰智将务食于敌食敌一钟当吾二十钟秆一石当吾二十石此计平地千里之法也今以京师直交趾五倍而言之则何啻二十钟二十石而后可以当贼之一矧其俗又非专以五谷爲养也木实草根鱼鼈蚌蜃之爲餔且其土之所出足以给其人安坐而待我若此虽十年不病阙食也传曰粟不如者勿与持久持久非远行之利此其理势或未可取三也平陆之军习于车攻闲于骑鬬蹈蹂厚土大步疾走左旋右折出入徃来荡荡坦坦不可障阨而以之入于东南之幽前则重山后则复溪左则大阜右则深谷积石丛篠车以摧轮马以败蹄择土计地若不容足纵行则绝首尾衡行则绝两翼往不知所如来不知所返而贼生死其地其人如猱狖下上坂险筋力百倍于华人倏起忽止适去已至从之如搏景不可得也传曰不用乡导不能得地利地利者兵之助故孟子所记亦先地利而后天时而将士非素知此其理势或未可取四也畿内禁卒固天下材之选赏罚素信约束素明拳勇亦当百矣然臣窃计之设比营而择或取左遗右或取右遗左参差不齐聚爲一军则少非同巷长非竝舍赉赐不偕受调发不俱行虽一之以旗鼔昼战目不能以相识夜战声不能以相知则临事难济而河北京东之卒又半杂新军尫孱贫窭不任田亩徒博飮酒计竆力尽之人乃起而爲兵一旦遂驱之战不惟不足胜戈甲爲病而其往也皆有戚戚羁旅之怀夫战勇气也气不盈不可必胜此其理势或未可取五也凡此较然易见虽五尺童子能道之而臣所以独不自已区区爲国私忧过计者非以交趾果能爲足拇病也以谓远劳王师战久不决则事将不能无弊不可不察也夫交趾实古扬州之南境自三代盛时列荒服之外不及以政秦并天下略定扬粤以谪戍守五岭与越杂处以至汉而任嚣尉陀亦数以其地叛当是时有闽越东越南越东瓯西瓯谓之百越交趾百越之徼也其国距洛阳南万一千里人皆雕题文身项髻徒跣俗相习以鼻飮父子男女同川而浴今其地负海倚山阻险僻迂师行之道可以爲正爲奇爲伏者非特一途而已也葢汉初遣王恢韩安国击越亦一出豫章一出会稽时唐蒙亦使越越人食蒙以蜀枸酱蒙㱕因又上书通夜郎浮舩䍧柯以出越人不意其后路博德爲伏波将军出桂阳下湟水按图湟水葢出于连州杨仆爲楼舩将军出豫章下潢浦按图潢浦葢出于广州故㱕义越侯二人爲戈舩下濑将军出零陵下漓水按图漓水葢出于桂州驰义侯发巴蜀罪人下䍧柯䍧柯卽唐蒙所通道起夜郎者也于是五将军咸㑹越人或降或亡南越平爲九郡至建武中交趾女子侧贰叛马援将平之援始自合浦缘海而行随山刋道葢千余里如浪泊禁溪无功居风下隽壶头之路凡图记可见徃徃援所行也今其计谋所长不可得而知所可知者其出入往来死生之地髣髴具在师行所从不可不察也臣又以今言之居后踵前固不必皆出前人之旧而其大槩濒湖以南要害之地朝廷因以分屯迭进至于明越余杭海上诸郡负海无障塞中国所素不虞者臣愿亦粗修守御备游寇凡此非特以待交趾而已臣又以今料之使贼能爲狂计固不出于三若外有合交据关守隘以老我师我顿兵绝徼之下旷日遟久欲战不可引去则贼又复至囘军转阵返而赴之贼又入保如初如是数年则边人未有息肩之期此计上也若开关辟户误我以利诳我以弱设计诱我且战且却我易而不戒乃亟入之以堕贼计中贼度我㱕远以奇兵断后我进无所得欲退不能此计中也若弃关不守鼔行出隘唐突侵轶疾战自快轻勇悍亟分散四击大则劫城小则掠屯其入吾之地恐不深其争吾之利恐不及我主彼客彼轻我重我衆彼寡虽彊可虏此计下也贼出上计利在贼出中计利害半出下计鱼烂亡矣臣又以今料之贼必不能出上计何则海外远国固非交趾之弱所能恃虽近有羣獠又非固爲交趾役也况敢侮王国乎意者辅车相依脣亡齿寒有不自安之心今臣姑置远者而不论论羣獠之近者则亦不可无所以待之今见朝廷举大兵欲灭交趾彼其中能无介然疑似之心哉臣独计以谓诚能择使者如郦食其司马相如陆贾班超等辈椉驲持节以寛大鎭之告以朝廷诛叛逆贼卽伏行罢兵矣能从中国讨贼及反间致头首者计所得以赏以身从者赏以身以家从者禄以家以乡从者封以乡以县从者侯以县纵不能悉从可以少定其志则是不战而贼之形巳窘矣臣又料之贼无他助其上计不能悉用或者犹参上计而杂中计参上计据关守隘以老我师我虽衆无所用之请以大军当其冲虚张形势以疑贼而阴择精兵爲三四间道绝径或薄其左或突其右设奇取之兵法所谓攻其所不守也㫺蜀姜维拒劎阁邓艾乃潜自阴平行无人之地七百里凿山通道崎岖险绝以氊自褁转而下士卒皆缘崖攀木鱼贯而进卒降刘禅此设奇者也杂中计开关辟戸以诱致我我虽衆亦无必入请畱大军屯其后而以骁锐佯从之轻足利兵以爲前行分屯析队伏于两旁勿薄勿迫远而挑之偶胜无追不胜疾㱕弃金遗鼔拔衆以驰贼贪吾获可邀于阨卒前遇伏其衆必覆兵法所谓引而去之令敌半出而击之利者也㫺北戎侵郑公子突曰使勇而无刚者尝寇而速去之君爲三覆以待之戎胜不相推败不相救先者见获必务进进而遇覆必速奔从之遂破戎师此设伏者也贼出上中而不利将悉衆偕出以徼幸于其下计是固中国之利也请克日而取之㫺魏祖伐关中贼每一部至魏祖辄喜破贼诸将问其故魏祖曰关中道远贼若依险阻征之不一二年不可下也今皆来集衆虽多军无适主一举可灭诸将皆服语曰连鸡不俱栖可离而解贼衆之谓也此三说者譬之九不能出于盘其大槩如此然兵无常数故随所动而应之前必有减灶之说而后继之者得以起添灶之智顾爲陛下将者何如耳贼出下计而又不利将大走远遁亡海绝道以保窟穴臣请按甲勿从或曰按甲勿从何以立威于天下曩士卒所以犯晨夜冒白刃者惧不胜使幸胜奈何几举而弃之且贼窘竆无所知此如两鼠鬭穴中将勇者胜臣则以谓不然两鼠鬭穴中将内鼠胜且欲搏贼大海之间其势必与之相从于舟楫夫使吾三晋齐鲁之人失夷旷而爲楼舩鬭舰浮之狂澜之中平居无事目乱心悸而况椉以仓猝微风摇樯一夫荡橹我衆骇矣又何暇与之挍彊弱胜负哉葢前世语水战以谓越人能入水负舟而杜牧所传郑年者能没海履其地五十里不噎今海上贾人亦往往遇水寇凿舟沈焉此其非中国所用以取胜故也故臣请按甲勿从而更设策修备以待之且陛下富有天下地渐日月之窟府笼山海之藏非以交趾羸安定苟屚靡零曲阳比带稽徐西于龙编朱䳒封溪望海卑陬不毛方尺围寸之地爲足有也又非以交趾生犀驯象古贝文螺琥珀翡翠鼊皮鲛革蕉纻桂蠧诙奇不法殚琐极细之物爲足宝也不得已而问其罪足以威慑小寇使之悔过効顺㱕命中国而已贼旣定臣请循古更选仁厚勇略堪任将帅者以爲五管诸州刺史太守以岁月鎭抚其民而因其家之可任者置土兵如保甲以时敎习土兵之外乃募游军而就择将吏其地平居无事谨养而善别之以周知其心有故王臣失势欲复见其功者聚爲一卒有死事之人昆弟欲爲之报仇者聚爲一卒有贫竆忿怒将快其志者聚爲一卒有故赘壻入虏欲昭迹扬名者聚爲一卒有故胥靡负犯之人欲逃其耻者聚爲一卒加赐而时慰焉使之居其地服其俗安其水土便其械用因其粮食得以无烦执事而坐制其弊乃可以得志此百世之计也臣身非安南将吏民庶又不亲与交趾接也安能周知其虚实短长利害所在曰今日出某道取某屯明日出某道取某聚某道可以爲正某道可以爲竒某道可以爲伏意者其大槩理势之所在故臣得以臆计胸度而妄议焉若夫知己知彼每举不殆与敌变化循环无竆提军挈衆动于九天之上此则大将军之任非臣所得而前知也臣愚疎外不知事体昧死陈愚计臣谨上济北晁先生鸡肋集卷第二十五济北晁先生鸡肋集鸡肋集卷第二十六济北晁先生鸡肋集目录第二十六卷议河议济北晁先生鸡肋集目录济北晁先生鸡肋集卷第二十六河议洪范五行一曰水其浸爲海其发源注海爲江河淮济实惟四渎而河爲四渎宗三王之祭川所以先河而后海爲务本者也岷山导江导淮自桐柏导沇水东流爲济其道里近而导河积石其道里远且源壮而流激故禹治四渎功施于河爲多积石去中国旣远过此人罕至至荒忽不可知若山海经穆天子传水经杂传记之说槩曰河出崑崙墟崑崙墟高万一千里爲地之中而河出其东北陬其上醴泉华亭多竒物草木鸟兽尤不可考至言河上通汉见于牵牛客星之占而山海经又有敦梦之山者敦梦之水出焉而东流注于泑泽河水之所潜也其源浑浑泡泡郭璞说泑泽葢盐泽盐泽去玉门阳关才三百余里安取崑崙墟乎然山海经自汉儒说皆以爲禹书其所记如此虽尔雅亦曰河出崑崙墟色白幷渠千七百一川色黄太史公班固皆以谓禹本纪言河出崑崙山崑崙山高二千五百余里日月所相避隐爲光明也自张骞使大夏竆河源之后恶睹所谓崑崙者哉故言九州山川尚书近之今所论亦本禹贡导河积石及周礼尔雅史记汉书载河所经与后世隄防人事迄于宋兴使有考焉禹贡天下之州九而河所道者四曰雍豫兖冀孔安国说冀以尧都不言境距黑水东据河有州曰雍故曰黑水西河惟雍州西南距荆山北距河有州曰豫故曰荆河惟豫州东南据济西北距河有州曰兖故曰济河惟兖州雍州云西河自西河以西也豫州云荆河自南河以南也兖州云济河自东河以东也然则西河之东距雍南河之北距豫东河之西距兖爲冀州可知矣故职方氏正西曰雍州而释地河西曰雍州职方氏河南曰豫州而释地亦曰河南曰豫州职方氏河东曰兖州而释地济河间曰兖州职方氏河内曰冀州而释地两河间曰冀州雍州以其自西河而西故或曰正西或曰河西豫州以其自南河而南故皆曰河南兖州以其自东河而东故或曰河东或曰济河间冀州以其距雍豫兖爲境故或曰河南或曰两河间而雍州言正西不言河者则以在成周雒邑爲正西也自禹贡职方氏以考尔雅其辨四州河所经之域皆合而职方氏又曰东北曰幽州其川河沛幽州薄海葢言其入欤九州之地雍豫高而兖冀下幽州东北又下而河起西北所从来高故其始犹委蛇稍南及其下龙门则流駃竹箭也禹贡曰导河积石至于龙门南至于华阴东至于厎柱又东至于孟津东至洛汭至于大伾北过降水至于大陆又北播爲九河同爲逆河入于海自积石东流至于龙门始折而南者一又折而东者三又折而北者再然后入海其所涉之地八此河经营中国之形而秦晋之河曲战公羊所以言河曲疏矣河千里而一曲者也自张骞通西域积石之西往往可纪出玉门关有两道一从鄯善傍南山一从车师傍北山皆被河西行至莎车爲南道至疏勒爲北道而西域三十六国皆在匈奴之西乌孙之南北有大山中央有河东西六千余里南北千余里其河葢两源一出葱岭一出于阗合而注蒲菖海蒲菖海所谓盐泽者也葱岭之西旣不说有河于阗之西又水皆西注意河源爲出于此盐泽去玉门阳关三百余里广袤三百里其水亭居冬夏不盈耗皆以爲潜行地中南出于积石爲中国河云而穆天子传说天子飮于枝渚之中积石之南河积石名南河则与张骞所谓南出于积石者又类而学者据经有导河积石当爲河源岂积石之西河自行地中故禹不治而导河积石特言施功自积石始亦不说河源也积石在金城西南龙门在绛州龙门厎柱在西虢孟津在洛北洛汭在巩大伾在氾降水在信都大陆在鉅鹿其地皆可而水经诸家图河所道葢自积石山始西南流又东流入塞过炖煌酒泉张掖郡南与洮合过安定北地郡北流过朔方郡西又南流过五原郡南又东流过云中西河郡东又南流过上都河东郡西然后乃出龙门而又南流至于华阴故吕览说龙门未开河出孟门东大溢是谓洪水禹凿龙门始南流也自龙门至潼关与渭合至巩与洛合而伊洛瀍涧四水合流所谓伊洛瀍涧旣入于河也与济合成皋与沁合武德乃道黎阳鉅鹿而北播爲九河所谓徒骇太史马颊覆釜胡苏简洁钩盘鬲津者也此九河者废滋久独汉成帝时许商上书言古记九河之名有徒骇胡苏鬲津今在成平东光鬲界中自鬲津以北至徒骇间相远百里后世因谓许商言三河三县则徒骇在成平胡苏在东光鬲津在鬲县可知以尔雅之次考焉则徒骇最北鬲津最南而六枝者包其间然郑康成谓九河齐桓公塞之同爲一河齐居东信如康成言塞其八枝以拓地则自桓公而来河所行葢独徒骇矣而太史公班固又皆称禹以谓河所从来者高水湍悍难以行平地数爲败乃酾二渠以引其河一贝丘一漯川北载之高地过洚水至于大陆播爲九河同爲逆河入于勃海二渠于禹贡无见不知太史公班固何从言之岛夷皮服夹右碣石入于河岛夷海曲碣石海畔山夹山之右泝而入河以达冀州则禹时河入海葢在碣石也地理志碣石在北平骊城县西南计勃海北距碣石五百余里而河入勃海葢汉武帝元光三年河徙东郡所更注也而言禹时河入勃海何哉周定王五年河始徙见于周谱班固言之又秦攻魏决河灌其都决处遂大不可复补去古逾远移徙难得而考而言禹酾二渠又何哉孟子曰禹之治水水之道也历三代无患以此自荥阳下引河东南爲鸿沟以通宋郑陈蔡曹衞济汝淮泗会于楚而禹功旣微齐与赵魏因河爲境而隄防兴弛障谷之禁以邻国爲壑凿一孔开百窍如瓮敝漏渐以不补则后世河数爲败非天时也汉而下井源益烦以漕以漑甘利而昧害东滙西引河用屡窘使不得一日安流则狂怒衍溢亦固其理摭其着者言之武帝时郑当时引渭穿渠起长安旁南山下至河番系引河漑汾阴蒲坂下自是之后朔方西河河西酒泉皆引河及川谷以漑矣宣帝地节中郭昌使行河北曲三所复穿渠直东魏正始中亦穿广漕渠引河入汴晋太始中亦凿陜南山决河注洛隋仁寿中亦堑自龙门厎临淸关度河大业中复开通济渠永济渠以引谷洛沁水开元中避三门之峻亦北凿石渠至它川谷颇引以漑漕而乱水之理助河爲败者往往而有始自汉兴三十有九年孝文时决酸枣东溃金堤于时东都虽大兴卒塞之而河之爲患因浸寻滋甚元光中徙顿丘东南注勃海决瓠子东南注鉅野元封中决馆陶分爲屯氏河永光中决淸河灵鸣犊口建始中决馆陶东郡金堤又决平源入济南千椉建国三年决魏郡贞观中坏陜州河北县毁河阳中潬开元中决博州棣州大和中决棣州开成中决郑滑干宁中圯滑州其余隄防人力所不备若大雨霖漂坏郡县病人民至不可胜纪陵夷五代以迄宋兴岁屡败其患非一朝一夕之故也战国及秦用兵不遑暇事河而元光中再决二十余年比塞辄复圯兴役最大瓠子之歌其词哀焉今考之武帝时至于王莽言河利害大槩十五家其言非忠而近似者一其甚疎者一其不切者一其害焉者一其一时或利或害者二其可行无害者十而十者之论其详者曰贾氏窃以谓汉治河尽此故备论之始决瓠子田蚡奉邑食鄃鄃居河北河决而南则鄃无水灾言于上曰江河之决皆天事未易以人力彊塞之蚡要以爲食鄃计无意国事而其言未易以人力彊塞者良可用此言非忠而近似者一也齐人延年言河出崑崙经中国注勃海此其地势西北高而东南下也可按地图开大河上领出之胡中如此则关东长无水灾北边不忧匈奴延年议闳大然㱕于狂悖且有天地则有此河其行流有域禹不能改而延年欲改之此甚疎者一也谷永言河中国之经渎圣王兴则出图书王道废则竭绝今溃溢横流漂没陵阜异之大者也修政以应之灾变自除王者孰不欲奉天理物然天时人事其应岂皆若符节尧犹有九年之患禹犹有四载之勤尧禹岂不知修政以应之哉此不切者一也杨焉言从河上下患厎柱隘可镌广之上从其言镌之裁没水中不能去而令水益湍怒爲害甚于故是岁渤海淸河信都灌县邑三十一禹治水葢亦凿龙门披山通道至不可胜言厎柱岂不可镌而焉无其术故壅阏爲败此害焉者一也郭昌使行河北曲三所水流之势皆斜直贝丘恐水盛隄防不能御乃更穿渠直东民便安之后三岁河水更从故弟二曲间复斜直贝丘百姓寒心孙禁以谓可决平原金堤间通大河令入故笃马河至海五百余里水道浚利又干三郡水地得美田省吏卒治隄救水二者其言异而大槩利害杂故爲说同郭昌渠始通利后不便较然可知笃马河在九河南失水之迹然以舒民财力爲便此或利或害者二也自㫺之患以故道之湮与隄防揵菑与河争胜负故凡言分河救水怒与观水势复禹之旧无与水争地者其言皆可用无害冯逡爲淸河都尉言郡承河下流土壤轻脆易伤顷所以阔无大害者以屯氏河通两川分爲流也今独一川兼受数河之任虽高增隄防终不能泄屯氏河新绝未久又其口所居高于以分杀水势道里便宜可复浚以助大河泄㬥水屯氏河北塞宣房北决所爲东北经魏郡信都渤海入海葢近禹故道㑹许商白不用后果复决馆陶李寻解光言隂气盛则水爲之长故一日之间昼减夜增江河满溢所谓水不润下虽常于卑下之地犹日月变见于朔望明天道有因而作也可且勿塞以观水势河欲居之当稍自成川跳出沙土然后顺天心而图之必有成功而用财力寡寻光要近于阴阳之学而其言观水势所欲居则易爲功岂可易哉张戎言河水重浊号爲一石水而六斗泥今民皆引河渭水川水以漑田春夏干燥少水时也故使河流遟贮淤而稍浅雨多水㬥至则溢决而国家数隄塞之稍益高于平地犹筑垣而居水也可各顺从其性勿复灌漑则百川流行水道自利矣灌漑有不应导而导隄防有不应塞而塞戎之言可谓近古许商说古记九河之名有徒骇胡苏鬲津今见在成平东光鬲界中自鬲津以北至徒骇间相去三百余里今河虽数移徙不离此域商明算计能商功利且当是时三河者庶计可索惜乎其事不究也韩牧以谓可略于禹贡九河处穿之纵不能爲九但爲四五宜有益王横言河入勃海勃海地高于韩牧所欲穿处往者天常连雨东北风九河之地已爲海所渐矣禹之行河水本随西山下东北去周谱云定王五年河徙则今所行非禹之所穿也使缘西山足椉高地而东北入海乃无水灾牧横亦皆欲求禹之旧求禹之旧固无不可而岁久难识迄于今河移徙无常处自冯逡李寻解光张戎许商韩牧王横七人虽议各不同而要之逡欲杀水怒寻光欲观水势戎欲顺水之性商牧欲求禹之迹横欲使缘西山东北入海故其言皆近而横与平当关竝贾氏之上策不独在汉事虽施之方今大较不能改也平当言九河皆塡灭按经义治水有决河深川而无隄防壅塞之文河从魏郡以东北多溢决水迹难以分明宜博求能濬川疏河者夫决百川距海濬甽浍距川见于书且水因地以制流故在易地上有水比水行地上乃有隄防隄防之法爲不得已平当可谓能知经矣关竝河决率尝于平原东郡左右其地形下而土疏恶闻禹治河时本空此地以谓水猥盛则放溢少稍自索虽时异处犹不能离此上古难识近察秦汉以来河决曹衞之域其南北不过百八十里者皆空此地勿以爲官亭民舍而已夫水所欲居人固不能夺始宅之河又盪去岁如是曾不爱独爱百八十里哉关竝可谓能知务矣至贾氏之上策不欲与水争地葢与平当关竝之论合其言曰古者立国居民疆理土地必遗川泽之分度水势所不及使秋水多得有所休息左右游波寛缓而不迫夫土之有川犹人之有口也治土而防其川犹止儿啼而塞其口岂不遽止然其死可立而待也故曰善爲川者决之使道善爲民者宣之使言葢隄防之作近起战国齐与赵魏以河爲境齐作隄去河二十五里赵魏亦爲隄防去河二十五里虽非其正水尚有所游盪今隄防陿者去水数百步远者数里迫隘如此不得安息令行上策徙冀州之民当水冲者决黎阳遮害亭放河使北入海西薄太山东薄金堤埶不能远泛期月而定且以大汉方制万里岂其与水争咫尺之地哉此功一立河定民安千载无患故谓之上策自禹迹废由汉至宋兴千有余年河决自黎阳而下远者数百里近者数十里间耳故贾氏言徙冀州之民当水冲者决黎阳遮害亭放河使北入海西薄太山东薄金堤势不能远泛以今形势所直之犹是窃以谓贾氏之策不独在汉事虽施诸方今爲久远虑不能加者如此至难者曰若如此败坏城郭田庐塜墓以万数百姓怨恨葢贾氏亦能言矣以禹治水山陵当路者毁之故凿龙门辟伊阙折厎柱破碣石堕断天地之性至城郭田庐冢墓此乃人功所造何足言也又以谓濒河十郡治隄岁费且万万及其大决所残无数如出数年治河之费以业所徙之民宜亦便利自冯逡至贾氏十家之汉事与方今其言皆可行而无害然卽目前之安舒岁月之力则诸家者皆能道若夫始难而终易暂劳而永逸则王横贾氏西山黎阳之议于今犹上策至贾氏中策言多穿漕渠下策言隄防葢无足道者㫺晁错议削六国天下皆曰晁错愚然汉卒无祸赖错发之夫必有大害然后有大利西山黎阳何以异此虽然此可谓智者道难爲流俗言也晋魏迄唐至五季言水利者不乏无着见者独唐贾眈尝绘布陇西且载河所经受爲图上之亦不及治河也祖宗深悯河患治遥隄置使置判官开分水河爲斗门开减水河在干德二年三年太平兴国七年淳化四年景德四年其事详于国史而开宝五年诏澶衞数州霖雨荐降洪河爲患每阅夏书所载但言导河随山濬川未闻力制湍流广营高岸自战国专利堙塞故道小以妨大私而害公九河之制遂隳历代之患未弭凡缙绅多士草泽之伦有素习河渠之书深知疏导之策若爲经久可免重劳竝诣阙上书附驿以闻深惟开宝诏书最爲近古圣谋远览虑河之意允出上策而天下未有应者岂所谓爲政善因祸而成福转败而爲功若管仲才者世固鲜哉其后景德中李垂上导河书言今魏县之左河势东折不如书说北至于大陆又忘其迹葢周末失道爲衡漳所湮矣而汉志禹所酾二渠曰东爲漯川者乃今泉源赤河曰北出贝丘者乃今王莽故渎而汉塞宣房所行二渠葢独漯川其一则汉决之起观城入蒲台所谓武河者也贝王莽时旣空而澶滑比多坏者以地平不固故欲河出大伾上防太行三山之间起大伾西南八十余里曹魏所开枋头河之东引河北行微东挟御河通王莽故渎北经淸丰大名之西历洹水东馆陶南而北合赤河以通于海起大伾合赤河葢五百七十里两厓倍之爲一千一百四十里去冈麓古障八百四十里治新防三百里爲用力寡大槩近汉王横欲缘西山足椉高地而东北入海者其说九河故迹皆在平原而下独简河亡则与许商王横之说异然垂之议以谓河患率在澶滑未至九河则已决矣九河奚利哉又欲自白马派河爲六以助杀水怒则与贾氏议多穿漕渠者颇类事下任中正等中正等言垂所述自禹至汉河所流行甚详其言起白马派爲六者河湍激难制其势或合而一恐不能各从所导借使必爲六是有六河口也隄防之功爲难于是垂议寝后用事者往往言水利以其无大改更不皆载独载孙民先奏民先奏曰窃观旧河两厓间相去数十里而河流常薄西岸以此知东地形高而河欲西迁之验也今魏恩冀之西相邢洛之东皆古陂地斥卤东西二三十里南北数百里其西薄西山其东薄金隄其中地形下隐如故渠比河决及御河漳水溢皆合流其间以谓是葢降水大陆故迹可决王供水冲使河行此地过干宁合独流口以入于海民先议河大较与李垂不异世多言垂民先议爲近又比岁卒溃小吴而澶渊东故渠遂竭河果自淸丰大名西派爲三四乃东北注髣髴如垂民先所欲导云至汉王延世之徒事塞河三旬立塞世皆以爲才窃谓犹救火家以焦头烂额见客者故不记与夫计向背度缓急版筑茭薪水工河卒岁储月积增卑倍薄凡河之近务则有司存济北晁先生鸡肋集卷第二十六济北晁先生鸡肋集鸡肋集卷第二十七济北晁先生鸡肋集目录第二十七卷杂着五行说齐物论学说勤说儆陋乌戒济北晁先生鸡肋集目录济北晁先生鸡肋集卷第二十七杂着五行说洪范初一曰五行金木水火土而已何以爲十哉易曰天一地二天三地四天五地六天七地八天九地十水生天一成地六火生地二成天七木生天三成地八金生地四成天九土生天五成地十去其生成之数以言则其嬴皆五五土也物非土不育故太玄曰中和莫盛于五故稼穑作甘五之所生十之所成也生于阳者成于阴生于耦者成于奇一三五七九皆干之竒也二四六八十皆坤之耦也天地父母也金木水火土天地之五子也天有此五气故爲天五行地有此五气故爲地五行故一三五七九天之五气也二四六八十地之五气也五位相得而各有合故其辨则十其合则五润下作醎炎上作苦曲直作酸从革作辛稼穑作甘合四方中央而五位定由是大挠以生甲子容成以生历黄帝以迎日推策尧以闰月定四时成岁辛壬癸甲甲子之见于经者也阴阳家流不见于经日官居经以厎日日御不失日以授百官于朝此阴阳家流之见于传者也故太史公曰因之列于九流记曰播五行于四时或谓支干配合以言吉凶起于唐吕才五行甲子自尧舜有之物生皆受气于五行阴阳相摩八卦相盪五气之自然盈虚消息孰能逃之才能用此以推之非起于才也自五行之爲物皆合阴阳冲气而生坎水也而含阳离火也而含阴故有阴中之阳阳中之阴十日之有刚柔犹阴阳之有老少也有老阳又有少阳有老阴又有少阴故甲乙皆木丙丁同火庚辛咸金壬癸俱水而戊巳偕土也是五位相得而各有合也朞三百六旬有六日者一昼一夜然后成一日一盈一亏然后成一月故卽太阳之日以名百刻之日卽太阴之月以名三十日之月假令合璧起于牵牛十一月爲正行周之时也则子丑寅爲春卯辰巳爲夏午未申爲秋酉戌亥爲冬然而孔子曰行夏之时夏正人统授人时从圣人爲正故寅卯辰爲春巳午未爲夏申酉戌爲秋亥子丑爲冬以一日爲岁则夜半子阳生冬至之象也日南午阴生夏至之象也甲至癸十日也子至亥十二辰也十日所以爲五行也十二辰所以爲四时也播五行于四时故阴阳之运无竆如易之六十四卦终之以未济周而复始旋相爲六十日日辰易位而纳音之说生焉然而子丑一定之位也甲乙循环之气也是其所谓播之于此者也十二辰之于昼夜四时晦明寒暑一定而不可乱也播甲乙于子丑周则复起丙丁播丙丁于子丑周则复起戊巳辰有定而日惟新惟新者犹人也一定者犹位也譬日于百官之人譬辰于百官之位各以其刚柔缓急施设于事皆其人之所爲无人而虚其位位能自爲哉以此人居此位然后有此事以彼人居彼位则事亦如彼故人得位而爲事犹日得辰而生纳音也日者人也辰者位也纳音者此人此位所成之事也故观吉凶者日爲事之主纳音爲事之成皆日之所爲待位以行之而观成于纳音如是甲子爲木人而不爲金人所谓天元一气五行所播之气本盛衰观此而纳音者要其成耳珞琭子所谓天元一气定侯伯之迁荣观贵贱有无必以气要行事成败则以纳音尊吉卑凶是其本说而或者专用纳音故时差也五星则五行之气也二十八舍卽四时之位也播五行于四时犹之运五星于二十八舍也角至箕东方之㝛也春也斗至壁北方之㝛也冬也奎至参西方之㝛也秋也井至轸南方之㝛也夏也五星之好庙犹十日之盛德各有在也播五行于四时运五星于二十八舍五行逢其用事犹五星得其所乐处也吉凶可知也播而无竆运而不已五行反其所用事五星悖其所乐居则其凶可知大略如此参之以其气运合会吉而凶凶而吉上下无常犹之易爻不可爲典要珞琭所谓妙在识其通变拙说由神也然亦以五星爲人二十八舍爲位以此星居此舍以彼星居彼舍而灾祥易矣是星能爲之也非舍能爲之也然由此而有逆顺所成灾祥各殊犹之纳音之所成也亦不同然旣曰十日合而爲五行而气之老少日之刚柔判然异用至于五星则五而已不爲十也何以合之曰五气以刚柔爲十日五星以逆顺爲十用就术之一论之克我者爲官鬼夫克我者一气也乃或好而爲官或恶而爲鬼则阴阳相求而言耳夫阳之所求者阴也阴之所求者阳也阴而得阳阳而得阴则爲咸常夫妇相感以通相与以久也阳而逢阳阴而逢阴则爲二女同居其志不相得曰睽是易之义也阴阳之性也故十日以阴干克阳阳干克阴则天地相合以降甘露如水得土而有防范金得火而成方圆虽克也相得而不相胜故更爲用若以阳干克阳阴干克阴则志敌而力抗则两雄必争二主必危如一勺水之少土盛则堙一钧金之轻火炽则飞此其常理也如甲阳木之得辛阴乙阴木之得庚阳故夫妇爲用若甲而遇庚乙而遇辛则爲志敌而力抗然甲彊而庚弱乙盛而辛衰则虽鬼不能爲之灾犹之捧土不可以塞盟津不胜故也虽金亦然故论其常欲以阴阳之相求不欲其阳阳阴阴之相敌通其变则阳爲阳助阴爲阴益千变万化而未始有极也故五星之逆顺似之术曰金木相逢极爲美土火二星爲恶曜是以其常也然而金木岂不可以爲殃土火岂不可以爲祥水亦然也顺则水爲飮爲浆漑田畮浮舟航逆则垫溺金爲钟铎爲槃盂反则刀劎鼎镬诛木爲宫室爲舟车反则与桎梏棺柩俱土生用于稼穑果蔬死用于坟墓覆压之虞火生用于烹饪爟燎死用于灾其室燔其躯以五物而反之于逆顺是五星犹十日视其好恶而变化随之陈昉所载阴阳四时有若干神者随六十日而运各有其次亦有吉凶或曰实无至此之虚也善者习五行之精华气恶者皆五行之缪盭气其理或然记言天地之仁气义气温厚气严凝气亦各有方易言帝出乎震成言乎艮亦各有位启闭生杀随之术家之神位理出于此然经简而术繁繁用则疎简用则密记之说易之义皆在矣齐物论此篇论齐物然物之理齐而情故自彼是莫得其隅而要之以天地之一指万物一马而后物无彼是道泯乎无成亏矣莛楹厉施极异而皆同故言唯达者知通爲一通爲一则不齐之论近不用也然而衆理相承彼是未始不用圣人欲泯用之迹故爲是不用而寓诸庸寓诸庸则我虽不用而物量无竆默然而自用殊施而各得若此通矣故曰用也者通也通也者得也适得而几矣不用则理阻而不通故用爲通通则物各得其理故通爲得得则各适其所而尽矣故适爲几而圣人非有心爲之也特因物之自庸也故曰因是以有成与亏故昭氏之鼓琴也无成与亏昭氏之不鼓琴也犹之七窍未凿而浑沌不死也过此以往则反乎无物其爲无成亏也至矣故师旷之杖策也惠子之据梧也皆爲者败之也皆非所明而明之也故虽竭其智而理终不可竆谓之坚白同异名实之辨若此其察矣然要于不察而以昧终其爲滑疑也不甚矣乎若夫天地虽大要之一指万物虽多要之一马一指一马爲论省矣则虽衆理相承默用而常通尚安有滑疑之耀者哉然其始也恢诡谲怪未通乎一故有滑者焉有疑者焉无滑无疑则其际㝠㝠昧而不耀有滑有疑则长短之相形前后之相随不昧而耀矣耀也者明也而此非明也以夫衆理之相椉也滑乱而疑似反以炫圣人圣人欲爲人解纷而辨惑则尝图之矣故曰滑疑之耀圣人之所图也物之情不齐而其理齐圣人竆理衆人役情圣人欲反情之异合理之同所以图滑疑之耀使无疑无滑而泯乎㝠㝠者莫要于此矣故重言爲是不用而寓诸庸此之诣以明然则圣人泯用之迹而物未始不用无意于明物而物常自此明故曰此之谓以明也若昭氏师旷惠子者知尽于此以非所明而明之祗以爲昧非此之谓以明也故曰三子之知几乎犹曰知尽于此而终不足以明也几尽也犹几希也然非夫以道泛观而备万物之应则以不齐齐其齐也不齐乃若庄周则以齐不齐其不齐也齐矣而犹以爲未也故又曰今有言于此不知其与是类乎其与是不类乎类与不类相与爲类则与彼无异矣夫类则齐不类则不齐类与不类相与爲类则齐与不齐相与爲齐夫有所谓齐有所谓不齐则与彼诚何以异哉故推而上之极于物之无曰有未始有夫未始有无者此要言无物无物则无齐矣推而下之竆于物之有曰自无适有以至于三而况自有适有乎此要言有物有物则有不齐矣故于是重言无适也因是巳因是巳者葢齐物之要论尽此矣何以知其尽此也曰以因因则无适也故入之爲无非或使之无也因是以出之爲有非或使之有也因是巳夫号物之数自一至万远矣夫无未始适有何以自一而语万有未始适无何以自万而语一之二者泯而无物无物而无齐矣虽然非刳心丧我不能观物而知无故此篇始之以南郭子綦之丧我而齐物之论开非观物同我不能知化而竆有故终之以不知周之爲蝴蜨蝴蜨之爲周而齐物之论闭学说学不可已惟知之然后能好之记曰虽有嘉肴弗食不知其旨也虽有至道弗学不知其善也而孟子亦曰理义之悦我心犹刍豢之悦我口葢飮食旦旦之所须故譬学于飮食爲最易知然犹曰人莫不飮食鲜能知味也天下岂有不习而能察者哉㫺野人有甘葈茎芹萍子者对鄕豪称之取而尝焉蜇口而惨腹夫口腹人所同也而野人至甘人之所不甘此非未尝知甘所谓甘者而以夫巳甘谓人甘者止此哉至于百工衆技皆学也下至跳劎弄丸缘竿踏索旣爲之终身不得已非特利所在也习而知其味故乐也若廼对君子称之则如野人之甘葈茎芹萍子其于不足味也不特惨蜇而后方知之也故嘉肴世皆知其旨必食者而后益知其爲㫖至道世皆知其善必学者而后益知其爲善曰闻而知其旨且善者意之也或曰道之出口淡乎其无味而饮食人所甘似不类夫以人之所甘者弗食犹不知其旨而道又淡而难好则不知者不其愈多乎然终犹是也病弗学耳学而入之安知其淡乎大观四年四月旦日书付姪公秉俾以语诸小道云勤说送甥李师蔺游学道无勤物无不勤夫旣谓之物矣物必有所事有所事必勤故物莫大于天地其次曰人而三者同以才称才之爲言物量之所能也能必有所事故天有四时地载神气皆谓之无非敎无非敎者有所事也日月如争其所乎云者爲雨乎雨者爲云乎意者其有机缄而不能已耶其有所运转而不能自止耶则天地之事亦勤矣人见其四时行百物生也以谓天地未尝勤焉不知夫有道焉范围乎其外莫或使之日夜以造偲偲然若有与之计其期而不得暇者是能成千岁之积而开万化之原人以其才参诸天地有诚焉㝠极于道不息而善成古之圣贤惟孔子颜渊能知此故孔子之语子贡而曰生无所息颜渊之赞孔子而曰欲罢不能夫以有涯逐无涯必墯故欲罢而愿息皆人之情也然回非不欲罢而曰不能罢赐非不愿息而曰息无所夫求斯须之昼至于念兹之隙其暂无几也犹曰不能而无所此非有所畏慕勉彊而驱之也性不能已也是天地人之所以均不能无事而皆勤也虽然天地以无心莫之爲而爲故久人以有心知而爲之故怠尝试语怠之所从起譬道爲万里涂而以勤爲马缮性之始如适举趾其弛于负檐未知其以曷月止斯殆已故欲从事于此必自夫诚其意者始焉夫人何可以确然隤然如天地之无心而常运能诚其意则几矣诚者非义袭而取之也闲其邪则存尝又请实之以诚爲我我欲至于万里孰御之哉以其孰御之者爲策以临马不至于万里马终日躞蹀而不得止不怠故能久久则疑于神矣圣人之事业所以弊天地而疑于神则自其孰御之者积之耳虽然此亦非圣人独能之也百工之贱预能焉承蜩者犹掇之也夫岂惟其精之至自五六月累垸二而不坠至于累三而不坠至于累五而不坠则其勤之积可知已而世不知者方且曰勤者事也道无所用勤其知者则将曰事者勤也天地不能无事而况于学者乎余甥师蔺年少而彊文采晔然其所学又中庸也故告以其无息者自诚其意始而余老矣不复能自彊犹乐以静观动日出而开吾牖以临交衢之内四民亹亹各各以其业趣利鸟嘤翔而兽嗥骛意各有所隷蜂螘之至细迕行旁逝营宅室而竞食事亦维以卒岁至于物之无情者山日夜出云流水之不停甲拆而勾申木不崇朝而其华敷荣竝行若争小积而大盈而天地乃司其成功及其至也皆日损于是以观复而见天地之心则万物何莫犹斯道谓道无勤道亦未尝息也而其勤见于天地天地亦未尝勤也而其勤见于万物万物各以其勤自成而天地终其功故成能者爲圣人学之积是师蔺勉之儆陋有覩于其里而自儆也且以儆其子及甥姪焉子欲居九夷或曰陋如之何子曰君子居之何陋之有吾非君子安能不顾蛮貊之陋而欲居居之不唯不能革彼陋吾未免于陋也里仁爲美择不处仁焉得智吾非智者安能知里之不仁而择处处之不惟不能迁彼之不仁吾未免于不仁也与君子游苾乎如入芝兰之室久而不闻则与之化矣与小人游腻乎如入鲍鱼之肆久而不闻则与之化矣吾不幸远君子而近小人近之不惟不能洗彼腻吾未免于腻也一薰一莸十年犹有其臭吾薰也莸尚能臭之吾恶夫久而不闻也不惟不能薰彼莸吾未免于莸也四累者吾忧之见贤齐焉见不贤而内自省也壤陋里不仁鲍渍莸与藂也引领而望夫安得贤者而齐之而不贤者乃日夜相与辈而咏且游乎吾之邦嚣尘杂起千变万化在人目前苟见此而耻者炟然肺热濈然颡泚而内自省曰吾不幸无乃类之其庶乎居与之同里出与之同闀吾不能舍以逃也使迹近而心逺焉虽不得贤者而齐之日儆此亦贤已尹铎为赵鞅戒晋阳之辱而不堕其垒培又增之鞅怒邮无正曰委土可以爲师保何爲不增夫里无仁贤则吾一日之尝辱焉如晋阳之委土非耳目能言之类也修而存之如见叅于前倚于衡也亦可以爲吾师何必师人乌戒乌于禽甚黠伺人音色小异辄去不畱非弹射所能得也关中民狃乌黠以爲物无不以其黠见得则之野设饼食楮钱哭冢间若祭者然哭竟裂钱弃餠而去乌则争下啄啄且尽哭者已立他冢裂钱弃餠如初乌虽黠不疑其诱也益鸣搏争食至三四皆飞从之稍狎迫于网因举而获焉今夫世之人自谓智足以周身而不知祸藏于所伏者几何其不见卖于哭者哉亦或不知周身之术而以愚触死则其爲智曾不若是乌之能灵于弹射也韩非作说难卒以说难死于秦天下哀其以智死楚人不知沐猴而谓人沐猴天下哀其以愚死是两人者其爲智愚则异而其于取死则同矣寗武子邦有道则智邦无道则愚智愚观时而动祸其可及哉济北晁先生鸡肋集卷第二十七济北晁先生鸡肋集鸡肋集卷第二十八济北晁先生鸡肋集目录第二十八卷杂着賔主辩讳辩话述七述医言济北晁先生鸡肋集目录济北晁先生鸡肋集卷第二十八杂着賔主辩晁子既摭陶子㱕去来辞以名其居而记之自以闻道歴年而为潜不足中慙而疑隐几去智则方寸之地廓然其虚若两丈夫为主与賔巾裾而坐庐賔曰子道与吾殊而多谓子类余岂其然乎凡子以躁乐吾静隘恱吾和子人之放也而多谓与我自放者同科我遗夫世者已尽子縁于物者尚多而子賔賔焉以从我奈何主人曰万物聚闾千古竝涂然求诸其间天地异职父子殊面莫大且亲而相因以判今賔方欲合两人为一体则物我蠭起不可得而止賔不通之则自賔之身十指长短两目大小肝胆共络而楚越画界也况賔出千载之上我起千载之下别族离居所遭异者而賔乃斩然为间方且病我之浮气独不伤賔之大同乎賔自揣心日化年改壮异幼时老乖壮日今是昨非前弃后拾使賔自操且不可得葢孔子圣人犹六十化智如惠子徒观其勤未知其谢賔如通之则齐婴公扈离立易心梦为鱼鸟可与飞沈况我欲遵子若是其賔賔者耶如賔之词委心去畱椉化㱕尽化乃所过胡可以吝我之慕賔亦以是近躁静隘和曰情非性人放自放非故曰命极则俱极进则皆进賔遗夫世者虽尽而犹多我縁于物者虽多而必尽则又胡可以賔之既瘳而傲我之方病也水既蜕地气又蜕水吾方解我之不然而经賔之所以则我既化矣虽六十改未知为数也且物固以其近相慕㫺伯宗人言其似杨父则怿桓温婢以为类刘琨则忻夫杨父刘琨徇权殒身而夸者慕焉恐不得邻前舆既覆后辙不逡彼皆炫智而鬬力角驱而竞犇故彊弱斯在而胜负可论也今我与賔既已俱出乎忘我之境而同塞乎累物之门得失安在是非奚存哉賔独不闻鲁男子之拒託宿者乎嫠曰子胡不若桺下惠男子曰桺下惠固可吾固不可吾将以吾之不可学桺下惠之可而孔子以谓学桺下惠者多矣然未有似于斯人今欲使我如賔解组长违我则不可可在佚身賔则犹我譬鲁男子审已故其为桺下惠也不以其同而以异及其至焉一也可不可安寄賔亦奚以知我不与賔同至于葛天氏之地以谓何如于是賔唯而起主人送之不离席则霍然若寤廼书之记后讳辩礼不讳嫌名二名不偏讳孔子之母名徴在言在不言徴言徴不言在补之先君子二名礼不偏讳者也单举则于礼无怍矣而世皆偏讳厚于古不敢变也若嫌则后世亦有不讳者矣汉和帝名肈不改京兆郡魏武帝名操而其子植诗云脩坂造云日肈非兆造非操也唐韩愈非薄于亲者作讳辩抵讳嫌者曰父名仁子不得为人乎义尽此矣然周人以讳事神亦恶夫音之斥也甥辈读有若酉者斯可矣话述晁子尝曰至人鹑居而鷇食鷇无常居鷇仰物食我竆殆似之蚍蜉集其枯螟宛转于涂而我不庐开口待餔廼不如彼凫有喙则腴其妻曰水舟而陆车乎憎里巷而爱歧陌乎今日越而㫺者燕乎云忽忽乎萍不止乎大章卢敖歩八极乎荒土功乎负羁绁乎孔不暖乎墨不黔乎无乃蠏蛫蚿足躁不一乎阳鸟鷾鸸气则移乎败瓦墁乎长铗摡乎匍匐往三咽乎人蓐食而媪见哀乎东郭秽而中庭泣乎贸贸来乎额额然伏乎西山饿乎雉噫徙乎无乃侏儒瞽师困慰禄乎豢豕犬羊牺饩养乎凡子行人间何以请择事晁子曰唯既而曰龟笑不知我知之乎适可则可我不可乎其妻曰唯舍然大笑七述予尝获侍于苏公苏公为予道杭之山川人物雄秀竒丽夸靡饶阜名不能殚者且称枚椉曹植七发七启之文以谓引物连类能究情状退而深思倣其事为七述意者述公之言而非作也睂山先生懐道含光陆沈于俗日与嵇阮赋诗饮酒谈笑自足泊然若将终身焉于是颍川孺子闻而往从之蹑屐担簦破衣踵门及阶而止望帷而称曰不敏闻先生之谊敢待于下风先生矍然惊曰孺子来吾恶夫世人之保我也久矣而不能使人之无我保则户外之屐满焉将命欤吾无所逃此虽然孺子何爲者也孺子曰幼而多治长而屡竆遭先生乎龃龉之涂陪先生乎寂寥之事乐先生之所爲乐者以白吾首其巳乎先生哑然笑曰孺子上吾以乐而未尝无以乐者顺也羁旅于吾有时矣二千里邑居牧聚蚁合蜂起髙城附之如带绕指隐以为嵴折以为尾因河堑华不足方比方城汉水胡敢竞美当㫺夫差之盛时内姑苏以为心腹而外城此以为身革车千椉甲士万人粟支十年帛散千屯洒汗成雨连衽成云乃有大夫伯嚭行人伍贠之徒通其谋将军孙武公子夫槩之徒用其衆尝以国政之闲发徒截江命习战事于是张翠羽之葢靡鱼须之斿扬鵞足之楫曵龙尾之舟凌鳣鼋之车戏贲获之俦飘鼓吹乎下风隘戈矛乎上游乍往乍还乍后乍先若乱而若聨乍止乍驰乍合乍离迭唱而迭随惊鲛人立冯夷清江忽兮怒涛飇风为之扬歧怠而即次食具乐作三军皆贺响震山壑其彊如此故姑苏恃以为南蔽而能驱唐蔡蹂齐鲁侵寻乎百粤隳突乎三楚栖句践乎竆山鞭平王乎颓墓此亦天下之形胜也孺子欲闻乎孺子曰西河中流衞客之所能谏秦险百二亭长之所能入愿先生废此而语它先生曰呉越之有东南也实国于杭而杭呉越之大都也宫室之丽犹有存者其始也削山填谷叩石垦陆蹷林诛樾擢篠夷竹旋縁阿丘凭附隈隩千夫运畚万役供筑増増硁硁坎坎碌碌前唿后和逺近相属卑者起之以有余髙者损之以不足开旷朗乎䝉宻发瑰竒于潜伏然后工人之材陶人之瓦水输陆运属柁连輠纵横错落山积其下其成也翼翼鳞鳞勃郁轮囷若化若神上据百尺之巅下俯亿寻之津双阙髙张夐临康庄门开房达乍隂乍阳中则复殿重楼砂版金钩卑髙仰俯下上明幽峥嵘截嶭鼎峙林列吐吞云雾亏见日月宏规伟度古旷今絶旁则曲台深闺碧槛朱扉鳞差阈限奕布榱题栱盘白鳯壁戏青猊温风徐而吹座寒雨沐以霑帷列屋而侍者则妖嫱豓姝螓首冰肤清矑素齿既而都乃服轻袿被华裳缀珠履楡鸣珰饰鈆英含若芳倩巧笑兮婉清扬缥缈兮如雏鸾之欲舞逍遥乎如飞云之欲举㜕姗姽婳婉娈媚妩流荣发色不可程度羽觞荐朱颜酡悲激楚妙阳阿词曰陌上花开游女㱕园南池北黄鹂飞曲房清阁夜更衣于是闻者恍然神扬意驰纷纷扰扰惑乱不怡此亦天下之雄观殊乐也孺子欲闻乎孺子曰宫居闺处者寒燠之媒而疾疠之梯也且馆娃成而麋鹿游愿先生废此而语它先生曰杭故王都俗上工巧家夸人鬬竆丽殚好纷挐䥘纠晃荡精皛若八方之民车凑舟㑹角富而衍宝木则花棃美枞棁柏香檀阳平隂祕外泽中坚以斩以刋以剞以剜以漆以胶以墨以丹为床为匦为椟为几为槃为巨为盂为簋严庄之佛惨烈之神诙怪之鬼颀姣之人涂以鈆英镂以金文依以灵山椉以飞云霞烟雾霭焕烂五采渠输陆运投钱竞买曽不若母猴木鸢三月而齐一日而败衣则纨绫绮绨罗绣縠絺轻明柔纤如玉如肌竹窗轧轧寒丝手拨春风一夜百花尽发其制而服也或袍或鞶或绅或纶或縁或表或缝或幱或紫或纁或绀或殷严以奉祠䙝以养安薄以却暑厚以御寒以钖三军以赉四国以供耳目之玩以备土木之饰曽不若竆边絶漠不纺不络衣狐而袖狢宝则璆琳珊瑚码碯碔砆药化之玉火化之珠琉璃之椀水精之盂红黄白緑磊落满椟北商东贾百金不鬻沙河雨晴月照灯明席张案设左右煌荧逺而望之夺人目精遗英弃屑箩贮箱列曽不若宋人之拙三年而一叶于是彫床易席地之野文衣后弋绨之俭玉杯鄙土铏之啜此亦天下之妙工絶巧也孺子欲闻乎孺子曰书云玩物丧志纣为象箸而箕子叹愿先生废此而语它先生曰杭之为州负海带山葢东南美味之所聚焉水羞陆品不待贾而足肉则封豲腯豕罝兔畋麂山狸白额竹犬青尾鸧鹅鹳鹜䴗秃鸿鵾园鸡池鸭陇雉田鹑陵収水截头骈尾列磔肩裂趾飞毛洒血鱼则鲻鲂鳣鱮鲈鳜鳊鲤黄颡黒嵴丹腮白齿江鲟之醯石首之羮或腊而枯或脍而生白鳗青鲞黄鼋黑蠏鮔鱼花蛤车蛾淡菜蛙白肖鸡螺辛类芥鼎调瓯饾牛呞狢嘬果则枇杷杨桃橘櫾柤棃青梅黄柿紫栗乌椑溪菱江蔍田苽湖藕壤肥水美天下无有冐以黄蜜渍以白醝芳香脆洁析酲解痾菜则茼蒿茵陈紫蕨青莼韭畦芋区茭首芹根藤花羞盘菊叶荐莒姜辛薤淡荠甘笋苦飰以姑苏之粳荐以乌程之醴于以和五气于以资百体此亦天下食饮之珍也孺子欲闻乎孺子曰扬雄有云弃常珍而嗜异馔乌覩其识味也且养身而尚乎味味则愚以圣人爲不如易牙愿先生废此而语它先生曰地不满东南故八纮之水㱕焉水之为物润下作咸溟渤荡波海门莫缄骎骎脉布溢于江潭老濞席赉㸑山煑海豫章为舩万斛更载一舩所受车数十量黄头多钱富不可倣士之顽钝不耻者皆饵其无厌之赏譬如山深而兽至木茂而鸟往故能収亾命借厮养连应髙之交合周丘之党以北与中国争长则盐之利也夫盐者食肴之将五均賖贷斡在县官仅法议笼不罅以完大农给费入助国计官与牢盆世擅其利民有盗鬻则左趾没入其器此为前古之所制尝试观乎江之濆葭苇不根浅草芸芸斥卤无垠白花藓文百里如云盐官千家匪柘匪麻匪漆匪茶规利乎泥沙蚁封蚓垤积土如截削剥刬刮不漏毛发挟携担掲十歩一蹶偷趋窃走遗筐弃缶涂闗塞牖鼎釜雷吼皓然纷葩丰不盈斗姑以渍螺蛤而适口曽不比夫县官冶铁如山析竹为盘炽火以燔渊壑为干峥嵘崷崪戍削律兀扶舒萧勃烟气滃出若灭若没若亾若失乍疑盐阳之神翳乎与羣虫朝飞而蔽天日立唿起诺百夫齐作纷纭挥霍千灶就涸光芒闪烁璀璨磊落小星迸跃鳞鳞新仓歛贮堆藏如帛如粮国以是彊神变鬼化刀贝齐价独不美夫算菱芰鱼蝤之殚细及下者哉谚曰千金之子不死于市又曰人富而仁义附焉此先生所以教民知荣辱之时也孺子欲闻乎孺子曰猗氏之治智贤白圭而不监于道愿先生废此而语它先生曰江源所起滥觞之墟泓泓汪汪不漏不虚放而行之冒于川渠缭绕萦行左挟越右截呉以散以敷然后淫为大江以东合乎尾闾而潮生焉古今所论潮者日月伏见之所为也尝读沌天之说曰地浮水中天在水外水之消息坱圠无际一阖一辟若开天地一唿一吸若出元气其始来也若毛若线若带若练堂堂沓沓合聚离散须臾之间千化万变其少进也敲磕铿石号木鸣越岸包陵在谷满谷在坑满坑其为气也或喣或呀或噫或哕弥茫湠漫澎濞沸渭澒洞滉漾渤潏滂沛澹淋渗潗濈淫泄跳珠涌沬百里纷㑹沃焦荡冐汨母陵背纵横络驿飘忽争逝徐则按行缓则就队连氛累祲阳景朝昧周天而旋踰八万里不知其所憩于时玄㝠収威海若振吼千溪崒立万浦却走絶维推轴神母不守左驱天呉右拂九首渊客拒扉水夷潜牖江神海豨絶脰伤肘阳侯马衔颠蹶前后其为象也则纷纭参差万顷一迹禹不能知契不能识承光露怪不复潜匿或駃而蹄或森而㦸或美而或张而翼汹涌而奔以沃海门若土囊风怒驱屯云辟易而征以击西陵如井陉战酣出竒兵宛兮改容若蓐收素服驾白龙忽兮当前如㱕墟泛溢浮五山一北一追一偾一起突然而逝余勇未已于时呉儿獠工引樯挂席铙鸣鼓动去若飞鹢风止雨息江清海碧此潮之大凡也传曰上善若水又曰水㡬于道故古之人见大水必观善利万物似仁不畏彊似勇能方能圆似智万折必东似信若是者孺子欲闻乎孺子曰㡬矣先生之所陈五事之上也姑欲闻其深于此者先生曰西湖之深北山之幽可舫可舟可巢可楼与鸥鸟居与鹿豕游渔簑山屐烟雨悠悠寂寥长往可以忘忧风衫尘袂京洛何求不如西湖濒不如北山阿白苹緑芰紫栢青萝反裘坐钓散发行歌人生安乐孰知其它茫洋以为桺溪盘旋以为李谷巻轲辩乎三尺之喙扩夷隘乎十围之腹此古君子所以藏器于身待时而动也传曰不怨天不尤人葢优哉游哉聊以卒嵗若是何如孺子竦然离席而立曰葢闻逹人不忘身而先利志士不贪时而后义隐之所尚得全于天也孺子不敏乃今得闻出处之际敬再拜受教医言上医医国或曰不然医曰譬国于身天地乃所寓之形元气乃所恃而生坚骨脆肉山石壌坟也中列五藏五材是营也风云其衞百川其荣也阖辟运转有神欲行也故㫺之论养生者曰抱形以静神将自正无揺汝精乃可以长生葢天地亦物也其不坏亦然得一以清宁其析于一成虹而洩藏祁寒暑雨灾害乃生时则有陵鬭陨坠扎疠虫螟历象授时使气行正不有圣人孰医国疢以国观身理自此知不有圣人人谁则医譬医有经黄帝二典歧伯犹谟浮沈生死帝兪伯都平章于变亦与气俱卢鹊秦和王佐可蹈鹊犹伊训和比虺诰汉淳于意如说作命说不自言于古其镜华佗反经既不得巳敿于砺刃如甘战誓何异吾医亦论其世尧汤水旱国岂无疾稽天焦土要不病粒五毒所攻痤发中古武砭已甚血流漂杵七雄裂之五藏用争衡秦纵楚焦腑炭氷衞生匪经民中道夭至秦㬥蹶气幷则藁求诸身中一藏彊胜四气为㣲一安得竞匪淳益漓医斯用竒黄典歧谟安所救之鹊观五㑹和叅天命至佗而极刮脾濯肾圣有至言代斲伤手世复无佗矧敢佗又佗虽伤手犹漂杵然时周之命反商之颠过是益狂术亾不传大疾始间汉与休息小瘳未复唐用饮食何世无医孰曰不知不培其生毒熨妄施曰我术圣望而知之绪余帝伯卑鹊和意曰如汉唐又何足议何异鲁连好髙自奇徒称唐虞顾未知之鹊和得嗤他何足议矧无佗术廼行佗事季良三医一论其天不为何败其平自然曷不卑之无甚髙论秦病可言释之为近国有常治治不以智若烹小鲜时治之理生有常经亦不可扰损石益谷时医近効滋彰法令盗贼乃多疾焉勿扰气复则和何以休之惟勿益生筑垣为室蚤作晦息平康有道医于何力民有圣言有病不治起居惟常常得中医作医言济北晁先生鸡肋集卷第二十八济北晁先生鸡肋集鸡肋集卷第二十九济北晁先先鸡肋集目录第二十九卷记博州髙唐县学记冠氏县新修学记清平县新修孔子庙记沈丘县学记祁州新修学记林虑县学记庆州新修帅府记照碧堂记济北晁先生鸡肋集目录济北晁先生鸡肋集卷第二十九记博州髙唐县学记始余读史记至西门大夫治邺投巫妪三老禁为河伯取妇喟然叹曰贤哉西门大夫稍行四方见今为县令者论罪人适榜箠耳亦具狱乃决佐史自旁持之至上下顾莫敢谁何于是益太息知豹为不可能其后读律令见所以绳吏者甚具更悟曰法如是耳晚得髙唐令王君圣涂而异之圣涂为髙唐非能外律令用其意也而独规矩抢攘之中从容以和夫使骐骥得原野则势便利至里门曲囏六辔不乱而所投无差难矣哉髙唐民贫圣涂惟不夺其时民以富县有孔子庙嵗久壊弗治学者莫至风雨草生之可罗雀也圣涂曰我岂得勿忧猥自安曰非不能或不可姑以竢后人而已哉举而新之鸠材庀工人罔告劳也又教其邑中君子小人以学道之美武城絃歌逹于四境余闻而喜曰非有为则难以莫之敢为而为之则难古者其美是人也嗟叹之永歌之亦使睦者歌吾子可也故爲诗以遗其邑人俾不忘王君曰高唐之学兮王君之作兮王君去我谁吾与觉兮谁使此微兮而举则希兮王君去我谁吾与㱕兮元丰四年七月丙戌学成十一月戊子颍川晁补之记冠氏县新修学记太师潞国公畱守北都余故人郑君爲其户曹掾数持檄出潞公曰郑叅军才无俾去府中卽奏以爲其法曹掾公还雒郑君亦去爲冠氏令冠氏父兄闻郑君来咸贺曰是公所奏以为其法曹掾者也相与戒其子弟无犯郑君法故时冠氏人务衣食知学者鲜朝廷方以丁聨兵郑君从容不扰人人安郑君争趋令无㡬何则习击刺驰射足任矣郑君出野民有歌者曰犀邪兕邪袯襫者惫邪郑君曰嘻有勇而无义安可乃为之布约束无不信骜者执之它日出野民又有歌者曰无以吾乎彍袯襫者方作无廼吾郑君不乐郑君曰民庶几可教也㱕洒埽召其僚与赋诗饮酒言治民之意见诸生问所以学而别其秀民民益劝乃即孔子庙为学学成又率诸生日谈经其间诸生自它邑者常属絃歌释菜洋洋也于是民以为荣争遣其子弟往观颇改服为士矣间以书抵余愿有述余曰士学古入官有人民社稷岂其一切効俗吏如不及者乃郑君所谓不忘其本者非耶因采其行事本末可为邑人道者刻石学中俾无忘郑君郑君名仅字彦能彭门人尝从彭门守睂山苏公游苏公称其良士始知名元丰七年八月甲午济北晁补之记清平县新修孔子庙记羣有司所治异事而事之在县者十九以其十一用心乎治之本则力不给故虽有庠序教化亦十九不举一有举焉令之才足以任事可知已魏为天子北都而清平为畿县竝河水数至自庆历逮治平县再徙不复立孔子祠为屋居神民往来犹原上也令始至吏导之拜屋下嵗春秋释奠为次草间吏曰即次乃即次曰行事乃行事曰礼毕乃礼毕俛黙而出不复省或告曰此宜省则嚬蹙曰吾有公事不暇也若是者有年至风雨屋壊不支县之民为士者滋少令钱侯之来恻然悲出涕裵囘彷徨顾相其地得旧材瓦甓在官者几具始复兴之人欢然从不劝而成有堂有筵两庑四墉饎㸑有所若祭器咸在而人不病斯已才矣夫儒术之于成民欲久于其道则为功缓故急于人知者忽之钱侯不以人之所急者为先而急于人之所缓则其贤又可知已是询诸邑人其大者既举其细者有不治余不信也钱侯名唐卿字元辅余王姑之子云元丰六年二月乙丑北京国子监教授晁补之记沈丘县学记民可以诚化而不可以文治吏功可以嵗月致而不可以一朝成古者继世以立诸侯又命之教而为学使各以其身化于其国然中材之君意竭于有为而先王之事业旷时而不一覩况夫后世吏不得久于其官而庠序之教已㣲吏有爱民不茍之心不幸或不得为而去或虽为之名具而实亾以其卤莽灭裂仅存之余而施之其久壊不安之俗故为其事而无其功豪杰逺识之士以谓是区区何益于为民而不为中材乍存乍亾而不肖者尽弃不省而好更张喜事者乃始务修此以盗名于衆人不为之中则学之存否于吏治之损益信未有繋也葢如卓茂鲁恭其治至使民相仁爱不犯有司而亦不闻其朝夕与民诵诗读书舞乐释菜常常从事于此而惟其诚心实事则固有以得之然俗吏至或一切务簿书狱讼财赋无爱民之意士亦不本乡党庠序而游谈四方专以干禄于此以为文不足为或不得久而不为则至于俗隳弛已甚本又不立孰从而维之谯郡张柔文刚好学而有文为令沈丘尝曰位无贵贱皆可以行志民无古今皆可以道理齐也则欲以其学试之沈丘使民于衣食必以时教民于相収养必以孝弟廉耻三年而民有改文刚喜曰吾所知信是吾民可与言矣乃从其邑子论古之学者所以治心修身非干禄之意而士亦欣然相与化之乃建学孔子庙中貌像堂室东西序之房与祭器廪庖皆有所葢爲屋四十楹可以待乡先生之讲道而来子弟之愿游者属补之记补之曰世之所患先王之事业不可爲非先王之事业不可爲而其势不得爲治天下有本而徒于其末救之则智不胜无以爲之大而仅爲之小则力不足虽然导民之道唯其所欲无不可成民尝见者则识之尝爲者则能之耳目习熟于此而中心不喻人情无有也文刚于是能知其本则其所施设宜有先后非特以备观美人为亦为而已武城絃歌夫子戏之曰割鸡焉用牛刀然亦各以教其人使知道则子游之意卒乎为是以为不告朔而饩羊可遂去则夫子之所悼也民常病诈而至其化上之所为则甚信晋之俭秦之好车马郑衞之音宛丘之婆娑以诗书所记行四方察其风俗无不近者当其一时上之所为岂自知能入人如此之深耶其渐靡使然朝鲜去箕子千载至汉时其民饮食犹以笾豆民不相犯耻淫僻其后吏及贾人往者稍侵之俗乃益衰朝鲜夷貃况中国哉后之来者尝无忘文刚所欲为则沈丘之民虽使世世知好学俗纯厚易治无不可也元祐二年五月十日晁补之记祁州新修学记先王以礼为天下礼行而民有耻以乐为天下乐行而民乡方以庠序养天下之才而君子之学洋溢于四海先王之须数者以治如此而自后世视之则常若迂逺而不切于治之情夫古与今一也而先王之用礼乐则如帛缕之于衣谷米之于食毎须而常効而后世之用之则如观殊类之好而名异国之物虽存而犹亾射乡食享裼袭之文而笾豆之器钟磬柷敔缀兆之容而搏拊之节是先王之所朝夕用以为礼乐者也而行之于后世则文龃龉而情不安若度十指而合方圆非圣人复生不可得而定是先王之礼乐终不可用于后世也然而后世亦何尝一日而无礼乐贤君良吏诚心于为治各因其世所用者而用之以合恭敬而交欢欣亦不见其少虽声音服器灭裂于已壊之余而参差于不同之绪至杂野人里巷之说而用之葢礼乐自此而亾然亦或自此而存何则其文异其实在也至于庠序先王之所以教人事父兄亲宗族而善乡党内之于治心行已外之于事君牧民葢亦如此而止矣而世之为士者闻先王之教则漠然若非其身之所当任而惟其文词记诵所以干有司者为师储粟辟屋而竢之三嵗而一取士集于堂者如市否则掉臂而不顾葢仅有存者夫如是则州里之有学特以为求仕者之舍耳而于治诚何补哉然尽弃而不举专以文法赋歛目前之所急者为务则民益野一州而有学则一州之为士者多一邑而有学则一邑之为士者多使夫世之所谓贤有知者不出于士则已贤有知者而必出于士则为士者多葢先王之教所以在也河北自五代兵革迁徙之余而士日少至本朝百有余年朔方之民得安于衣食而伟人巨公间出于其地仕于四方以文学政事显者往往而有祁州又支郡而求举于有司者率常百余人旧有学不复葺学者至散而入他郡宫苑使董侯之为守始至慨然以为先务而郡贫力不足以为乃歛菜圃之课当入于守者日二千钱举而新之籍其圃之入以其半为学者之食其居处安其资粮足而无患矣复得前进士彭城赵君懐之以教授学者学者日至絃歌之声逺闻使其子逌以书抵补之求为记补之以谓自三代之亾由秦汉至于今所以教养人材者固无复先王之旧凡㡬百千年矣而忠臣孝子仁义之人操守廉洁之士器足以任重而致逺明足以解疑而释惑彊足以胜难而处剧朝廷用之则重舍之则轻天下有之则治无之则乱者亦凡㡬何人而岂其必出于先王之庠序亦各因其世所有取之长才秀民杰然于衆人之中若物之精华不可得而揜终不以教养非是晻暧而不出亦何必曰春夏教礼乐秋冬敎诗书十有三年而舞勺成童而舞象中年挍九年大成论辨而升黜之一切皆如先王时而后得哉有诚心若古之人则处今之事而要古之効何适而不可龚遂黄霸汉之良二千石此两人何必文武成康之吏其敎民成俗亦何必文武成康之法而正使文武成康之用吏亦不过如此㱕于治而已虽然此可为通人道难为守文不知变者言也董侯以文法中第而不用顾以其才雄于诸将武人之间而其政事施设先后如此惜也其试之小不获试之大也故序其意而刻之林虑县学记先王之治其实不可爲也而文可爲夫文亦安足爲哉葢文者实之所寓而存也并文而去之实之所存与有几然则存其文是存其实也遵古人之迹而爲之加以诚心不倦而能久则实斯可几也巳食饮以笾豆夷而有先王旧也则朝鲜可求礼被发而祭于野中国而用夷事也则伊川爲戎此非夫文存则实存文先丧则实幷亾者乎故鲁不弃周礼则君子以谓未可动子贡欲去饩羊则圣人以谓我爱其礼此深知爲治之意者其于守先王之故本末惟谨虽其既絶之绪不可复之余而堇堇焉不欲其废而不举者如此也无棣刘君演好学良士其为林虑令也下车而问庠序之政若令之事莫先于此者而先圣之祠有堂而无序风雨屋壊雀鼠之所舍不足以备登降供礼事刘君愀然不乐以语其僚曰此于事若缓而急者吾闻之君子米盐狱讼吏之力可以朝夕为者至焉则为之一日去则已矣若夫事之大而缓者则其举百一葢未尝为而去者相辈也我不敢以后吾之所急顾一钱一工之在官者令不得专焉使吾常知所急而不敢后日储之不足嵗储之有余则学之成其必有时矣葢自始至至将去踰二年而学成为屋五十有五楹貌像一新讲有堂休有房廪廥饎㸑有所賔客诸生之至者曰美哉昉于此前此无有也于是乃介其主簿真定耿君辙求文于补之以记之耿君儒者道刘君所以治其邑事皆若此一二修举类不茍然者士相与歌其能民闻其欲去而戚者甚衆也人之言曰以儒术縁饰吏事儒术之不可一日无也如此㫺者子产为郑陈伐之子产能以其衆入陈葢数俘而出致地而还以献㨗于晋而晋人犹难焉子产陈周之德数陈之罪甚顺而有礼晋人乃受之仲尼曰晋为伯郑入陈非文辞不为功夫子产之功不在其对晋时而晋之受之又不以其功可尚卒之其事所以显而不泯者独其文辞足以发之若俗吏一切用其力于簿书法令之间而不知縁饰有礼义何足道哉然则刘君以谓于事若缓而急者不可忽也庆州新修帅府记上即位之元年忧劳逺人欲与之休息诏边臣按兵自守母生事疆埸有不如诏㫖务利者罢斥之先是文正范公与今右丞相父子帅庆皆有恩徳在庆人上方招延老成而丞相以给事中召自庆且大用矣朝廷既难其代而谋庆人之所安者于是朝散郎直龙图阁范公自京东转运使擢环庆路经略使知庆州诏曰尔尚无忘尔父兄之功公拜稽首就道且公尝使陜西摄帅事庆人父老闻公来咸贺未至而其心已安之虽其宿将悍士以公家世声名惠泽与其所施设素信于心皆拱手待令爱行而威不试于时朝廷方寛征役民复田亩嵗屡登虏刍牧相望公戒边吏姑谨备得谍者劳遣之使语其酋曰尔无犯我我不侵尔毫发虏不敢动民既不见公有所爲而寇入稀愈益安公政成而无事矣先是庆州官府陋朝廷间遣使劳边冠葢旁午及嵗时燕犒蕃酋将佐皆在坐于堂者肩相摩立于庭者足相重庖厨吏舍马羊之所养檐属垣比殆不足称连帅之居自文正公固欲辟大之至丞相増葺殆半而未备独韩康公尝建鼓门为闳壮余或倾侧朽腐矣公曰居室苟美谓施诸家也至官府所以临人听治布礼而出威者虽一邑必饰况连帅治哉廼度荒闲地徙饎㸑栏廐而逺之踰月而公堂成明年春仪门成夏视事之堂成周廊广除博大而沈深蕃酋将佐若兵民之来执事听命者知连帅之尊礼行而威申不待闻其号令见其指麾而其精神气象已足以折冲而御侮矣又明年春廼以其余力筑东北隅作堂以燕休而属补之记其营造之意名堂而牓之补之尝论公之父子兄弟其谟谋才业固足以相望于前后矣而其一时措置务以便事岂能必同而庆人皆安之何哉窃以谓文正公当康定初元昊叛扰边中国应敌无宁岁旣城大顺胡卢而役使其大族明珠灭臧等储畜益充士可用故文正公欲遂弱贼更有远略之意丞相当熈宁元丰中洮氓用师诸边屡深入斥地矣重虚内事外则力不堪故丞相务镇静意不在逺略上既专以徳懐四夷为长久虑如前诏书约束顾边备不可彻得帅如龙图公平居弟劝课抚循举其废事和辑其内外吏民若在守不在战然敌至亦不敢侮樽俎谈笑賔醉而乐彻人或不见其有所遣已而成功如此然后可以待机㑹制仓卒是公父子兄弟所以措置虽各因时有缓急不能无异而庆人享其利则同其皆安之岂不以此哉㫺苏绰尝有所施设以便一时曰此犹张弓也后之君子谁能弛之至子威因罢绰所爲而后世善其能成父之志若赵括非不能读书而至于临事不知合变则奢虽不能难亦终不能善也至于居处土木之美陋虽非事之所损益而势有所不得俭前人岂皆以爲可忽而不爲顾不暇耳是以观公之规模固甚逺当其闲暇充足独彊本治内至于府库仓廪无不饰以威属城而视远人葢有深意岂易量哉匹夫而自爲谋养其力以有爲一家而自爲计爱其财以有用如李牧之爲赵守优游闲暇市租以入幕府为士卒费日椎牛酾酒欲战不许敌至则入収保固为勇不为怯也㫺江汉之诗言宣王以文武之命召公者命其孙虎而虎能似之其诗曰王命召虎来甸来宣文武受命召公维翰虎拜稽首对扬王休作召公天子万夀古之人君能用其功臣之世以有为而其臣能不愧其先人之功报上之意者如此故江汉之诗美焉尝试以江汉名堂叙公为政本末而刻之元祐三年九月二十三日宣徳郎祕书省正字鉅野晁补之记照碧堂记去都而东顺流千里皆桑麻平野无山林登览之胜然放舟通津门不再宿至于宋其城郭阛闬人民之庶百货旁午以视他州则浩穰亦都也而道都来者则固已旷然见其为寛闲之土而乐之岂特人情倦觌于其所已餍而欣得于其所未足将朝夕从事于尘埃车马之间日而食夜分而息若有驱之急不得纵而与之偕者故虽平时意有所乐而不暇思及其脱然去之也亦不必山林逺絶之地要小休而蹔适则人意物境本暇而不遽葢向之所乐而不暇思者不与之期一朝而自复其理固然此照碧堂之所以为胜也宋为本朝始基之地自景德三年诏即府为南都而双门直别宫故经衢之左为畱守廨面城背市前无所逹而后与民语接城南有湖五里前此作堂城上以临之嵗久且圮而今龙图阁学士南丰曾公之以待制畱守也始新而大之葢成于元祐六年九月癸卯横七楹深五丈髙可建旄自东诸侯之宅无若此尤者先是南都嵗赐官僚賔客费为钱七千缗公奉巳约亦不以是侈厨传故能有余积以营斯堂屹然如跳出堞上而民不知可以放懐髙蹈寓目而皆适其南汴渠起魏迄楚长堤迤靡颿樯隐见隋帝之所以流连忘返也其西商丘祠陶唐氏以为火正曰阏伯者之所以有功而食其墟也其东双庙唐张廵许逺捍城以死而南霁云之所以驰乞救于贺兰之涂也而独梁故苑复道属之平台三十里者名在而迹莫寻虽隋之彊亦其所穿渠在耳岂汰靡者易熄而勲名忠义则愈逺而弥存不可诬哉初补之以挍理佐淮南从公宴湖上后谪官于宋登堂必慨然懐公拊槛极目天垂野尽意若遐骛太空者花明草薰百物媚娬湖光弥漫飞射堂栋长夏畏日坐见风雨自堤而来水波纷纭桺揺而荷靡鸥鸟尽儛客顾而嬉翛然不能去葢不独道都来者以为胜虽餍于呉楚登览之乐者度淮而北则不复有至此亦踌躇相羊而喜矣夫人之感于物者同而所以感者异斯须之顷为之易意乐未已也哀又从之故景公美齐而随以雪涕传亦曰登髙逺望使人心悴然㫺之豪杰愤悱忧世之士或出于此若羊祜太息岘山之巅祜固可人其志有在未可但言哀乐之复也公与补之俱起废而公为太史氏补之亦备史官间相与语斯堂属补之记之已而公再守南都补之守河中书来及焉补之尝论㫺人所馆有一日必葺去之如始至者有不埽一室者夫一日必葺以为不茍于其细则将推之矣不埽一室以为有志于其大则不可必卒之其成功有命则婼与蕃之贤于此乎未辩廼公之意则曰吾何有于是从吾所好而巳矣二累之上也公名肈字子开文学德行事君行巳爲后来矜式其出处在古人中其欲有爲在天下后世其卷而施之一邦不以自少而以自得又乐与人同者如此堂不足道也建中靖国元年十二月戊戌记济北晁先生鸡肋集卷第二十九济北晁先生鸡肋集鸡肋集卷第三十济北晁先生鸡肋集目录第三十卷记拱翠堂记有竹堂记清美堂记白莲社图记澶州学生登科记金乡张氏重修园亭记近智斋记济北晁先生鸡肋集目录济北晁先生鸡肋集卷第三十记拱翠堂记萧之南稍东五里曰泉山泉山之势南峙而北屏左则如涛如云如虎如蛇腾涌挐蹙杂袭而相羊右则如车如葢如人如马逶迤雍容离立而孤骧中则平原緑野桑柘禾黍井闾沟洫什伍而纵横泉出于山夏冽而甘冬木落山痩泉渟而不冰泉旁土腴润宜九谷百果衆物皆伙其南踰百里至于汴舳舻万艘以输赋于京师以下入于江淮淛荆湖闽广其北不五十里至于泗商贾游士之载者自大野以东西通于齐鲁赵魏之衢以下达于淮入海而泉山介其间其境胜而土乐又甚易至也然往来者旁午而莫之闻虽余少长数舍间亦莫之闻也岂人皆不知山水登临之可乐而事驱之惟其憧憧而过者皆有求于汴泗而无求于泉山故泉山虽近而莫之闻尚有美于此者或去城郭益逺居人胜士足迹之所不至而田夫野老常居之林以为樵苏为逋亡聚而泉以为沤以饮牛马千百嵗而无过焉者也且物固无情于所遭而遗天地之美为可惜又东北俗椎鲁虽信美或不知择而居居之或不爱爱而不以语人语人而不能夸以大之故皆不显葢如峄山灵岩或有名秦已来或名天下四絶处与齐境诸泉皆清冷鸣射如线如珠仰出奇异以皆在东北下国僻处故闻者往往不道道之亦未必信况未有名于昔者则虽近而莫之闻亦无足怪也而窦君师道世居于萧恬澹寡耆好尝为一尉即拂衣去读书赋诗不以取名而以自娯故能独得泉山而居之居之而爱然不以语人不夸以大之曰此乐神所祕吾非不能与人同之从我者寡也然士之慕君者时往焉故泉山因以知名而师道没十年其子明逺始益筑圃疏沼为亭为庵而面势作堂临泉之上尽山之胜以其四达而望皆山也则以拱翠名之曰虽然不能尽也顷余固以闻师道于徐之君子后谪佐宋都始识明逺于国子生中出师道诗读而爱之而明逺因道拱翠胜絶且图其圃以来求文为记而余未至泉山也然少游呉爱富春四合皆山民居蚁附山上而中大溪蜿蜒贯之尝自言仕宦幸至县令当求富春然吏居不可久也又竟不得况田畮耕稼终身优游之乐哉又尝闻胶西牢山有老人七八辈不出山食其山中药皆百余嵗耳聪目明意甚慕之而念不可以逺坟墓欲筑室故缗城东以老而缗去山逺相其原阜见似山者而喜则泉山之往来余懐可知矣而明逺方年少气鋭日夕治其业爲扬名显亲事则虽其居之胜草木日茂池槛日修而有时去之得不爲猨鹤林涧之辱且拒哉㫺汉隐者王儒仲与令狐子伯交后子伯爲楚相而其子爲郡功曹子伯因遣子奉书儒仲车服甚宠而儒仲子方耕见客不能仰视儒仲愧焉其妻曰始君志何如今子伯之贵孰与君髙而惭儿女子乎儒仲屈起而笑曰有是哉遂共终身隐遯余以谓师道潜德不愧儒仲而明远温恭慕义非儒仲子比且功名可求也其成有命则明逺固不得以彼而易此也有竹堂记济南李文叔为太学正得屋于经衢之西输直于官而居之治其南轩地植竹砌傍而名其堂曰有竹牓诸栋间又为之记于壁率午㱕自太学则坐堂中埽地置笔研呻吟䇿牍为文章日数十篇不休如茧抽绪如山云蒸如泉出地流如春至草木发须臾盈巻轴门窗几案婢仆犬马目前之物有一可指无不论说形容彊謿而故评之以致其欣悦而于竹尤数数也顾其地狭而卑天雨榛薉蜘蛛之织河桺兔葵之所交横而䝉翳人不知其竹也有过者文叔必顾堂下而语之读壁间记仰栋而指其牓曰吾固诏客矣客辴然而笑曰今夫渭川之千畮淇园之林与南山之造天而蔽日者其大若杯若盂若桐梓之躯其胶缭岩之上而临百仞之渊不特出屋檐而摩墙堵也草春者春雷隐山万笴奋角如犀兕作箨解而出碧一日百尺弥望不可以极于时刀斧之取材者度经围而得之大小齐一西转巴笮南引江汉浮渭而乱河囷束属而下者为筒为干为屋椽揵菑千丈之笮徧国之藩篱是赖与窍而比夫律吕以悲哀娯耳者㫺声满天地也是其旁之人室庐竹也用器竹也樵而薪者竹也以贸米盐而出之其邻境者竹也夫此人岂知竹之爱翛然而喜谆谆然语人而以夸之曰吾居有竹也哉文叔亦辴然而笑曰不然夫物安知其贵贱之所常在玉之美而蓝田以抵鹊沈为美木而交趾以为槃食彘白鷴锦雉山中以醢腊而贵人以百金致茗以为粥而胡人以为佩夫物固有以多为贱而以少为贵者今夫王城之广大九涂四逹三门十二百坊之棊置上自王侯至于百姓庶民宫接而垣比车马之所腾借人气之所蒸渍嚣尘百里欲求尺寸之地以休佚而莫之致而贫者置圊无所况于其他哉然则环堵不容丈而有竹如吾堂者不知能㡬人也则余所以掲之于栋而名之书诸壁而记之翛然而喜谆谆然语客而以夸之不亦可哉且竹之美㫺人以比徳松柏在冬夏青青君子之所独也以夫少犹贵之使余得见夫渭川淇园与南山之荟蔚者而游其间虽多固不可贱也夫多犹不可贱而又况其少哉客曰唯虽然吾闻㫺王子猷好竹尝曰安可一日无此君闻呉中士大夫有佳竹欲观之径出坐舆造竹下讽啸良久主人欲畱而不可将出主人闭之因尽欢而返今文叔居有竹文叔姑亦洒埽储具借不邀客客将造门坐堂上不去曰竹固招我元祐四年五月二十八日颖川晁补之无咎记清美堂记㫺桺子厚名愚溪而居而溪之神见梦曰余甚清且美为子所喜子幸择而居余而辱余以无实之名以为愚耶子厚与之辨其言信激而有理须城王景亮以为不然曰夫物之名物之实也且子厚固不愚夫安能使溪愚也士而矜其能不自爱以近权利而取悔未始病其智也而曰我固愚余羞之在州里则贤不肖小大皆趋焉行四方则人慕交之居朝廷则附者衆若此皆自以为吾智能得之而余以为有命故余进则不敢以智徼其所难而退亦不敢以余力之所无如何而受余之愚责汶之阳卢泉之上其南大泽其土腴其生物伙而可悦筑圃而居之为堂以临卢泉而挹北山取其所谓甚清且美者合而名余堂卢泉之上多杨桺茂木可休而坐钓鱼以忘老杖而望北山云气之浮游可接也其前冈阜陂隰摧嗺而湠漫青齐之往来者歧路迤靡牛羊麦禾膏野极望鸣鹳鹤而下凫雁也余又种花其旁为锦堤凿堂之东西为池植柏其唐以逹于门为迳为台为庵为亭以出眺而入息以与賔客坐而谈笑为乐丛竹杂果竒石异草凡物之清且美而可悦者甚衆也独泉乎哉且物之清惟其自然宜不以人之所处要地僻壤改其度也然世之人出入乎官府而往来乎廛市者朱墨伧攘之与居米盐諠啾之与曹虽有物境可以澄耳目而旷心意者不暇一接则物虽不以要地僻壤所处者改其度而自人观之异矣而余终岁优游焉于此则所谓清美而可悦者非余独得之哉而所爲名余堂者亦岂非以其实耶桺子厚以谪居远方一旦得官舍而去孰与余常有此也于是求文颍川晁补之以记之补之曰嗟乎㫺之君子进则急于功名不暇择当否退而怼不逢则诬溪谷草木以自解说岂不过甚矣乎若景亮进不干时退而处其常斯可矣近时豫章黄庭坚鲁直有美名其羁旅于魏尝歌曰卢泉之濒可忘死补之爱焉然补之亦未尝至卢泉也独尝以事出郓之东郭见其川源土俗之富意固乐之而补之先君又葬于济济与郓泽南北也庶㡬它日过景亮临斯泉一醉解吾缨而濯之元祐二年十二月二十五日记白莲社图记庐山白莲社十八贤者始晋太元中雁门正觉法师慧逺爱此山卜居之而河内觉寂大师慧永先居西林故法师所居号东林云法师神明英越初从太行释道安落发道安知其能使道流东国者也时诸方名徳闻风而至与同修浄土之社者甚衆而十八贤者社中之杰也曰佛䭾耶舍佛䭾跋陁罗竺道生慧持慧叡昙恒道禺道敬昙诜内有士曰刘遗民雷次宗周续之宗炳张野张诠合十八人而佛䭾二尊者罽賔人皆神僧也余各有异迹又法师最善陶渊明陆修靖两人髙蹈不肯入社先是南海渔人尝网得文殊金像有文云阿育王造也后商人于东海得其圆光以合像若符节陶侃尝取之旋失去至是法师祷之江上出焉永公室中尝有虎或畏之即驱上山去恒公行有鹿驯扰耶舍赤髭呪水洗弟子足使闭目但闻风声自龟兹一夕至姑臧跋陁罗尝见弥勒兜率天上得不还果有释迦舍利三颗及羣士等皆有异迹见于其传则法师可知已初法师送客常以虎溪为限最厚陶潜陆修靖偶送两客不觉过溪然陶忘懐得失晋宋间一人耳修靖后得道度世两人固非入社者皆善法师而谢灵运恃才傲物尝求入社法师以心杂止之灵运不恨也为凿二池种白莲后名其社云殷仲堪之为荆州也时入山修敬故图中所绘陶陆谢殷在十八人之外今龙眠李公麟为此图笔最胜然恨其畧也故余稍附益之凡社中士十八人非社中士四从者若干马六葢人物因龙眠之旧者十五他皆新意也菩萨像倣侯翌云气倣呉道玄受塔天王图松石以闗仝堂殿杂草树以周昉郭忠恕卧槎垂藤以李成崖壁痩木以许道宁湍流山岭骑从鞬服以魏贤马以韩干虎以包鼎猿猴鹿以易元吉鹤白鷴若鸟鼠以崔白余自以意先为山石位置向背物皆作粉本以授画史孟仲宁使模写润色之余幼慕无生法墯世网不得出贬玉溪时道庐山爱而欲居不可家缗城八年时往来于懐也至为思山辞十数醉辄歌之初见李图悠然忽如蜡屐扶杖行其中故为此图特尽意澶州学生登科记周公封于鲁礼乐传焉孔子生于鲁六经出焉学之为圣人事其求莫近于鲁也孔子曰鲁衞之政兄弟也鲁衞固兄弟而政岂兄弟也耶虽然周公教康叔以求商之遗民贤人君子长者康叔能修之武公文公有文章道化葢美哉渊乎忧而不困者于诗具在也孔子取之适衞而言曰庶矣哉如有用我者三年有成圣人之于衞亦不可无泽也秦幷天下立州郡至于今不改而君角之亡地澶即其墟始余自南州求济中流而叹知衞之美也登南北城而望则山川迤靡图记可指葢楚公顿丘泉源淇水须漕之地仿佛而在其诗曰如切如磋如琢如磨彼姝者子何以告之则原其国俗好学而乐善本于余习者如此自季札见夫五人者以谓衞多君子其国无故则其所从来者旧矣非特孔子时为然也而秦汉以降士或忘其故习不醇乎文学之绪有夏育尚气任侠之风述往事者不善子羔脱身于孔氏之难而喜道仲结缨于台下之勇也葢莫盛于汉质直如汲黯旷时而不一人而倜傥喜战鬬如后魏李崇辈比者迄于五代往往而出相望也反而思之然后知治天下病学挍之不设太祖太宗神武不杀四夷屈降眞宗北廵叛虏夺气而澶之人始开门相往来人人知本农桑劝学挍以不忘其故家遗俗之盛士亦稍稍能自有闻于时繇学生而取科第者自兴国逮元丰可攷而记者若干人其一时行事皆有可道而不幸竆天且世无人者又不可胜访斯巳盛矣今天子以儒术治天下而汲郡韩公之守澶也能推天子所以乐儒术之意行之其邦始命其叅军晁补之率邦人诸生而与之游且告补之曰无所待而兴者豪杰也降是则君子不能无劝焉士而知读书为儒取科第列士大夫以㱕荣其亲荣其邦人焉亦可尚矣子无乃为次叙其名氏而记之予闻而益喜曰不可一日而不治者三畮之宅犹如此目前之事犹如此况人伦所以本乎跨浮梁而望大河之奔浑为马图为荣光神气之发也独人异哉将必有君子如季札之所道其理然也因歴攷其古之所以盛所以衰与夫风声气俗之变而载若干人者于其后使邦人诸生一过而知焉后之大车驷马洋洋乎四方人指以为劝者亦知夫所以致此自公之教而始也公名璹官右谏议大夫云元丰三年十二月某日记金乡张氏重修园亭记济为州治鉅野下土草木不殖其西北无山东南五十里乃有山而金乡其东南邑故缗城地云尝凿山得金因为金山县凡平土浅山无金此山乃有金知其地气与竝泽异凡九谷果蓏土有宜有不宜此咸宜若松桧梅櫾迁乎其地而不能为良者植此皆良又不可知也以余为儿时所闻见其俗饶美大家率轻作业乐善而好士厚子弟于学游客晨夜相面背于门庖无熄烟然不勌又好为园圃游乐事以相尚而非为利张氏其甲也其先世丰人太宗时侍御史肃字穆之以敢言不茍合四十谢事为王黄州所畏始起家而显者也御史子畋字无逸髙介有父风亦早弃事初壊田作此园佳木异卉错置竹万竿出郭门而望蓊然秀色横野其阳金梭岭隂贺沟起伏异状其外莽苍无际目极可喜无逸得此因忘仕宦意而故张公安道石公曼卿皆与往来良厚园有亭曰先春张公客游爱之石公为宰毎醉而忘返也皆有诗畱亭上两公前辈伟人杰士不妄以诗与人也葢六七十年矣前此无逸子孝绰孝基孝孙亦善士好客能修其先人之业犹及与余先大夫游闻先大夫称焉不知园㡬时废而元符中余南㱕始自鉅野迁此邑竝岭行沟上秋稼离离雉惊起马前馆无遗址桃李不复在独两老桧离立谷壠间风雨摧剥苍皮白枝龙虎躩拏而上数十尺道衍隰而来未见也下马半岭北望南武七日诸山或断或续屏列逺陆如画其南数百凫雁飞集鸣唼声囘望白水明灭桑野间意甚乐之顺涂而咏吾居不可以易此也因买田筑室距百歩时时至其地扪桧坐石至于日入怅然惜两公之迹将泯而恨无逸之不复见也而其孙大方从余游久乃语之大方则啾然有间曰此固张氏地请复焉未数嵗则筑垣移植如其故径槛旁午草木扶疎矣且营三亭曰先春其旧名也曰乐意曰生香因曼卿之诗也又礲三石来言曰其一求文以记其事其二请书两公诗与记俱传也余欣然曰吾里俗衰不有君子何以使复善且为近市利日不足锄犂腹饱则载粟入城市买士宅士无邑居故吾里之为士者微今子独能羞而反之不致求赢余既异俚俗意而忧世家之坠念祖父之所尝游贤公才士之迹至此而俱熄也慨然图复之又欲因文以传尤异余何爱不为子记之亦稍稍化吾里持家犹子岂但数过子相羊乐饮无人之境以忘吾老如是而巳也大观二年七月十八日颍川晁补之记近智斋记传曰计人之所知不若其所不知宇宙至广万物至伙千古至远衆理至幽而欲以七尺之躯方寸之地尽揽而悉储之譬以芥纳山人知其不可故神智大矣德配蓍卦而㫺人犹或以谓智有所困神有所不通虽然圣人葢常通而不困夫常通而不困岂特其生而知之皆备于我者能若是亦必曰好古敏以求之也而天下之不知者廼始曰圣人必其生而知之故不竆其曰好古敏以求之者孔子之所以自贬圣而不居之意也是不然祖述尧舜宪章文武律天时袭水土删诗定书雅言执礼至于韦编三絶曰我于易则彬彬矣是固孔子所以学也岂曰我生而知之学皆可已哉虽然自其常通而不困语之神不可知而智则学者可以俱至舜称智臧武仲亦称智而臧武仲去舜逺虽才异亦学不造其极也学造其极则无不知故智之为言惟好学为能近平居无事反观而内融上思千载若存若亾中揽四海若隐若显下索将来若絶若续譬空中雨欲数其滴有不胜知者矣欲知之奈何惟学而已矣学则圣人之智可近而不远故物量无竆而圣人之智亦无竆用无竆逐无竆亦竆则凡理之不可胜知者有不能外吾之所察易曰通乎昼夜之道而知此古人所以事至而辨物来而名也可谓不智乎事物之过吾前如日月更代而无止而吾知所以应之如井泉愈汲而愈不竭葢学之効如此不可谓不智也顷余术不与时偶废官休其廛八年而巷之草没屐或喭之辄自语曰足固未尝刖而士相与戒而逺之曰是其术也不利人眤且招悔而袁君耕道独往来从余者亦八年其意不衰或谢不见或乍见而不畱卒不怼或旦草见或易与言如家人卒不侮余叹曰甚矣耕道可谓好学也抑人所戒逺利近悔奈何耕道犹笑自如而余记诵益落文字益疎顾无以应耕道求又不敢以其不知而作者语之虽语之而知也无涯使耕道何自入故第诵中庸语曰好学近乎智以勉之好学云者非孔子颜渊不得以私相与然各从其志独颜渊得好学而已哉时习之为说譬氷水为之而寒于水茍不已则所不知当益知故求智者莫近反而言之则好官爵好货财至塞其心如蹊间之茅者皆愚矣人之所以无知若草木自愚其心者耕道可不反戒而逺之惟恐其似若彼之相与戒而逺我哉因为之名其所居斋曰近智耕道勉之乃栋牖花竹起居之佚视听之适则不足道也大观四年七月十四日记济北晁先生鸡肋集卷第三十济北晁先生鸡肋集鸡肋集卷第三十一济北晁先生鸡肋集目录第三十一卷记新城游北山记睡乡阁记潜斋记㱕来子名緍城所居记积善堂记永感堂记宋故尚书刑部郞中知越州军州事赠特进吏部尚书南安晁公改葬记中大夫提举南京鸿庆宫李公生祠记济北晁先生鸡肋集目录济北晁先生鸡肋集卷第三十一记新城游北山记去新城之北三十里山渐深草木泉石渐幽初犹骑行石齿间旁皆大松曲者如葢直者如幢立者如人卧者如虬松下草间有泉沮洳伏见墯石井锵然而鸣松间藤数十尺蜿蜒如大蚖其上有鸟黒如鸲鹆赤冠长喙俛而啄磔然有声稍西一峯髙絶有蹊介然仅可歩系马石觜相扶㩦而上篁篠仰不见日如四五里乃闻鸡声有僧布袍蹑履来迎与之语而顾如麋鹿不可接顶有屋数十间曲折依崖壁为栏楯如蜗䑕缭绕乃得出门牖相值既坐山风飒然而至堂殿铃铎皆鸣二三子相顾而惊不知身之在何境也且草皆宿于时九月天髙露清山空月明仰视星斗皆光大如适在人上窗间竹数十竿相摩戞声切切不已竹间海棕森然如鬼魅离立突鬓之状二三子又相顾魄动而不得寐迟明皆去既还家数日犹恍惚若有遇因追记之后不复到然往往想见其事也睡乡阁记睡乡之境葢与齐州接而齐州之民无知者其政甚淳其俗甚均其土平夷广大无东西南北其人安恬舒适无疾痛札厉昬然不生七情茫然不交万事荡然不知天地日月不丝不谷佚卧而自足不舟不车极意而逺游冬而絺夏而纩不知其反寒暑得而悲失而喜不知其反利害以谓凡其所自见者皆妄也㫺黄帝闻而乐之闲居齐心服形三月弗获其治疲而睡葢至乡既寝厌其国之多事也召二臣而告之凡二十有八年而天下大治如睡乡焉降及尧舜无为世以为睡乡之俗也禹汤股无胈胫无毛剪爪为牲以救天灾不暇与睡乡往来武王始克商还周自夜不寝曰吾未定大业周公夜以继日坐以待旦为王作礼乐伐鼓叩钟鸡人号于右则睡乡之边徼屡警矣其孙穆王慕黄帝之事因西方化人而神游焉腾虚空椉云雾卒莫覩所谓睡乡也至孔子时有宰予者亦竒其学而游焉不得其涂大迷缪而返战国秦汉之君悲秋伤生内竆于长夜之饮外累于攻战之具于是睡乡始丘墟矣而䝉漆国吏庄周者知过之化为蝴蜨翩翩其间䝉人弗觉也其后山人处士之慕道者犹往往而至至则嚣然乐而亾㱕或以为之徒云嗟夫余也幼而行勤长而竞时卒不能革岂不迂哉将因斯人之问津也故记之潜斋记潜室之广无丈其髙如之背阳而面隂违温而趋寒髙室双翼外䕃老木翳其前小竹丛其右朦胧晻暧光景不曜葢若蛰虫伏兽之所潜焉而潜之名所为得也客过予者曰方今主圣臣良政恬俗康朝有鹓鸾野无豺狼可谓有道之世矣吾子生二十长六尺出不能提桴鼓以动百万之师左乌号之弓右昆吾之劎喑呜咤叱北収祁连西虏灵夏入不能陪黄合之末议聨紫㣲之别班正容端色以齐肃百吏操𥿄握管以号令四海今反幽幽黙黙逃形逺迹以顽处心以潜名室岂非所谓倒道而逆施者邪予瞿然而惊舍然而笑曰有是哉主圣臣良此吾潜之所爲甘乎分者也政恬俗康此吾潜之所爲幸乎安也朝有鹓鸾野无豺狼此吾潜之所爲有殆乎享也而反以是而疑我顽其亦未之思耶请爲客言潜易曰雷在地中复此天地之潜也而阳气巳动乎黄泉矣尺蠖之屈以求伸也龙蛇之蛰以存身也此虫兽之潜也而小者获信大者获存矣故不能静者不能动不能处者不能出然则奚行之倒而施之逆耶㫺者囘宪潜于道故闇然而日彰黄绮潜于声故黙然而浸扬潜乎潜将以为不潜者矣客俛而出因记其语于壁㱕来子名缗城所居记少日读书不陞孔子之堂自夔咎繇而下若巫咸傅说则器不逮遭时有用庶㡬学郑子产晋叔向之为人尚恐其逺且一国佐不足用天下事君慕汲黯刘向而媿二子之直且博顾尝好孙呉颇通其说用以为䇿悟非己志辄去之独于文词喜左丘明檀弓庄周屈原司马迁相如枚椉若唐韩桺氏古乐府诗人之作时时发于事又拙不工晚得释氏外生死说始尽屏旧习皇皇如堂室四达无所依方寸之地虚矣又不喜晋人初不知道徒窥其藩谓尽至清言误世念身于古无一可数读陶潜㱕去来词觉已不似而愿师之买田故缗城自谓㱕来子庐舍登览游息之地一户一牖皆欲致㱕去来之意故颇摭陶词以名之为堂面园之草木曰松菊松菊犹存也为轩达其屏使虚以来风曰舒啸登东皋以舒啸也为亭广其趾使庳以瞰池曰临赋临清流而赋诗也封土为台架屋其颠若楼瞰百里曰遐观穿室其腹若洞深五歩曰流憩䇿扶老以流憩时矫首而遐观也为庵抱阳而圆之以嬉昼倚南窗以寄傲也曰寄傲为庵负隂而方之以休夜鸟倦飞而知还也曰倦飞顾所居逺山水非柴桑比门直通道有长坂亘其前数十里故渠萦之蒲桺蓊然鱼鸟之所聚有丘壑意俯而就其深为亭曰窈窕既窈窕以寻壑也跂而即其髙为亭曰﨑岖亦﨑岖而经丘也凡因其词以名者九既牓而书之日往来其间则若渊明卧起与俱仰牓而味其词则如与渊明晤语接踌躇自得无往而不㱕来矣犹相观左右意不自足惧失渊明一语也因喟然太息自幼壮至于白首勤苦蕲尽探圣贤之藴上则欲观性而复其初次犹欲慕古人着之行事晚无一谐乃徒恐迷而忘㱕又欲尽屏所习使空无有至为一渊明惧不足何哉学道者恶夸夸则不近且人才力有分以尽为人之所为而求有功则常不足以尽不为人之所为而要无事则常有余夫知其无可奈何而安之若命若渊明其㡬矣又陶之自叙云环堵萧然不蔽风日短褐穿结箪瓢屡空晏如也忘懐得失以此自终渊明诚于此有余裕今余居不至环堵衣不至穿结食不至屡空以若所养为渊明固易而余遭盛时尝见识拔污台省国恩未报而决然去之以若所歉为渊明固难一以为渊明易则是余与渊明倨欲以此自终而予难易椉除一以为渊明难则余于渊明得失亦未有辩也或曰渊明亦晋人抑知道者非耶而顾自以为其葛天氏之民与奈何曰尝读释氏说譬如动目能揺湛水今余与子常动不足以观湛彼渊明湛者类也尝试与子去夫胶胶扰扰之蹊而处隂以休影若是者有年喉喘宁而颠汗止而后相与求渊明于葛天氏之国洸然见其涂巷乃余与子㫺所尝歴而去之久者乃今来㱕而后渊明可侣其知道与否可得而议也积善堂记积善之家必有余庆孔子赞易之言也而晁氏得以名其堂何耶惟宋八世道隆而治洽皇帝以圣孝既右烈亦以教民孝诏嵗丁亥为大观元年因大赦天下民百嵗男子官妇人封仕而父母年九十官封如民百嵗于是故漳州军事判官晁公讳仲康之母夫人黄氏年九十一矣其第四子仲询与其兄仲谋喜而议以仲询走京师状其事省中为漳州请漳州虽没赦令初不异往者于是丞相以爲可而上之制曰黄氏藴仁积善享有耄龄可寿光县太君其子荣君之钖而庆其亲之享斯荣也以少牢告祢庙且告漳州又告其祖如祢庙礼又周示其族人乡党作堂以奉夫人而名之曰积善退飮酒相贺爲歌诗以敡训词以昭夫人之淑愼以慰其心而介期颐谓补之曰吾君盛德在书所谓歛时五福用敷钖厥庶民者其赉及我家尔顷爲春官属列太史氏此国之昭典盛事家之余庆尔职书之补之曰诺礼祝则名君爲神厌也父前子名君前臣名为尊厌也自夫人言之皆子而下若载事法皆名㫺晋栾书实鍼之父鍼为右书以将越载君鍼曰书退鍼名父不悖礼犹在益恭之列非车上儛之类请以谕不知者而后书惟氏自汉大夫以忠探七国之旤本而拨之以安刘氏刘氏无遗旤享国四百年而大夫不终汉禄以身膏东市奉祀无闻焉又千有一百余年而文元公起家仁义忠信乐善不勌葢具于天爵实兄弟三人伯刑部侍郎补之髙祖也叔吏部尚书夫人舅也皆中和孝弟慈惠而爱人用钟其庆六世子孙男女嫔妇至口五百而夫人为子妇今存属最尊又独享是夀禄康宁恱豫氏之积善皆㱕焉抑晁氏自文庄公秉政勲业在王室逮今六十余年而仕益㣲似不可振而夫人之仁善于是独报将其子诚孝干母之蛊神实祐之亦夫人少囏约晚廼储此如训词㫖葢六世口五百未有及者虽来者未可知抑鲜矣岂造物者报其人虽如易语积善必有余庆而享斯报者亦必如夫人淑慎身所自履有以致之耶然晁氏为善者亦多矣或不享又何也不然吾宗之余庆久踬且复起将自夫人启之夫人既属尊嵗时集㑹子孙族人螽斯雁行官学者冠者提者抱者少长咸在而补之廼于夫人为族曾孙年五十五矣独素发垂领搢笏跪起以夀夫人于羣从之后葢世之老人见曽孙尚多有之如夫人见曾孙数十其长者已白首又自有孙在㫺良少于是具载本末以为世积善者之劝云永感堂记东平董耘武子年少以孝闻既葬其亲天堂山之下而筑堂其北以享以居而牓之曰永感书来求文曰非以记室宇之陋也以极耘不孝之思也某泫然曰某少孤不夭中年太夫人弃养爱生不能死以皇皇就食于四方逺者十年近者四三年廼一㱕手拔墓上草则泚吾颡我尚忍记吾武子斯堂也哉天下莫悲于言言莫悲于音若曰孤子之钩以为隐九寡之珥以为的则音无此最悲也夫隐钩珥奚取于爲音縁名而益悲则武子之名斯堂其意悲矣天下岂有无亲之子哉舍所厚而从其薄或宦学逺乡里无朝夕养死且不葬闻斯堂之名则怛然内热如吾泚者多矣而武子不泚是乃武子之所爲以孝闻者也闵子骞人不间于其父母昆弟之言孔子曰孝哉闵子骞宰我曰鑚燧改火期可已矣孔子曰予之不仁也充武子之志则虽未敢曰方孝于子骞而尚足以愧不仁之宰予岂但泚夫如吾泚者而已哉是乃武子之所爲以孝闻者也人亦有言忠孝不两立王尊叱其驭于九折坂曰王阳为孝子王尊为忠臣士亦以是借其口损其亲从利而不顾然有王尊之志则可不然食人之食以老无补而腼其面于人间託移孝以自恕骛歧道而亾羊闻斯人之风其亦庶㡬乎有慙而复也哉年月日鉅野晁补之无咎记宋尚书刑部郎中知越州军州事赠特进吏部尚书南安晁公改葬记赠特进吏部尚书晁公以庆历四年九月己酉既葬于祥符大墓矣后六十六年实大观四年三月壬寅改窆于任城鱼山先是祥符地卑多水患自特进公五子伯库部公而下杂然以为虑而叔虞部公尤患之议迁不果至是特进公子皆前没而虞部公之子泰宁军节度推官前知莘县事端礼朝散郎前通判徐州事端智相与议必成其先志以告羣从诸孙及库部公之孙补之等曰祥符水患诸子之责犹诸孙之责也且特进公之子库部公而下皆葬鱼山迁鱼山宜抑族坟墓以安神则从以烝尝合食则类又宜衆曰唯于时诸孙存者莘县为长莘县廼走京师告特进公墓幷举河间县太君刘氏之柩护奉以㱕启窆易椁改禭惟美凡资用皆莘县力也初补之居蓬莱县太君丧始学地理行视鱼山崦中若虎若牛囘抱踞盼势盘薄可喜乃厚其贾取之手植四松定南北既命师袁才筮地袁徙其域稍东才五尺而止前十丙室迁库部公与夫人之柩至是以特进公刘夫人宅丙室而将以壬甲二室迁库部公与补之朝议公以从特进公兆焉旣卽事又属补之记本末而特进公氏讳爵里行事之实巳载端明殿学士李淑所撰志铭中不复书独记改卜及所告祭文幷纳圹中若库部公诸弟子孙㛰宦则各具于铭志皆不复出云曾孙朝散大夫管句南京鸿庆宫飞骑尉赐绯鱼袋补之谨记中大夫提举南京鸿庆宫李公生祠记中大夫提举南京鸿庆宫陇西郡开国李侯棻少以文词及进士第所居官官治烨然有声于搢绅间公卿大臣若当涂之显人言其才可用者以百数而侯于莅官务尽其心力葢慕㫺人奉法循理不肯少如玉多如石者故人不得而置亲踈世亦不得尽其材而侯亦超然自得于二累之上守其操不改外若不足而中无愧焉者也尤长于治郡有遗爱于同华商邠四州而蒲又侯之里也故士以其老成为矜式民懐其旧以谓知吾俗而不迕吾安其治而不忘者莫如侯乃相与谋其子弟若邦人之乐善好谊者为侯立生祠㑹补之自尚书郎出守蒲下车拜侯于里中问民所疾苦求施设之方且诵秦穆公求黄发则无过之言以为请而侯亦欣然倾葢俉语与之忘年又因以教邦人诸生悌长而贵老此守之事补之之志也或曰以侯之才虽官视九卿年耋耄以康宁而食饮犹为不遇补之曰士有志遇不遇有命若常情言者仕而不至将相皆不遇也以义则一官而可以行志皆遇也龚遂黄霸郡守也而尊鲁恭卓茂县令也而贵其同时公相位四人上者岂皆传然则贵且尊果不在爵遇不遇惟其所施屈吾指以数往行而吾无愧焉者则吾之遇不既有余矣乎尝试过侯之居陞髙以望其前则太华削成四方矗然倚立而叅天右则黄河出于龙门汹乎跆蹙而鸣地南则首阳危颠不毛伯夷叔齐之所登也东则王官深谷絶迹司空图之所藏也因顾侯而语想见古㫺之盛夸夺相雄间不容息与二三君子之遁逃一世寂寥长往虽势相什伯皆忽然而过如吹劒一吷何有得失而侯乃以少壮陈力有政四州老乃休此固异于斯人者儿童流辈如风中烛而侯独白首笑傲康宁食饮如平时有何不足而慕夫世之役役生趋荣而没有恨者以为愧哉因举酒而起为侯夀曰乐哉非不遇也崇宁元年九月旦日记济北晁先生鸡肋集卷第三十一济北晁先生鸡肋集鸡肋集卷第三十二济北晁先生鸡肋集目录第三十二卷铭赞文恭胡公硏铭端溪研铭七星研铭大圆研铭歙研铭金星石研铭叚端夫研铭胡琴研铭贾甥书几铭八仙按铭药筛铭以洮研易贾彦徳所藏端研因以铭之赞东坡先生真赞三老图赞南华真人画赞松斋主人写真自赞内赞外賛二李夷行易初賛董汲秀才真賛张汝平牧牛图賛济北晁先生鸡肋集目录济北晁先生鸡肋集卷第三十二铭文恭胡公砚铭天不爱道寔生异人地不爱宝发爲物珍人惟文恭物则砚美介如石焉断可识矣公在塲屋文词崛奇此砚出之如虹如霓公来侍从诏命雍容出此砚中爲雷爲风公居廊庙谟谋宥密亦此砚出以泽万物遗其孙子折墨弃笔世不乏才亦乡亦弼贵人有金后益不学砚如龟殻以支床脚粤公是怍端溪砚铭森然星辰不可以天文隐然堆址不可以地理有儵忽相遇之际或执其枢云翔而雨駈似神而非于是以茁万殊七星砚铭如天其苍匪正色杓欈魁枕森的皪有尊如辰粤帝宅其傍嘒者俨若客广野成宫象所积古娲擣鍊疑此石不敢笺诗以写易斯文星烂从尔出大圆砚铭黒月模汗两奴利与黔突居难与揭箧趋尔圆其外亦不可转视吾尔砚歙砚铭黮其貌虚而不屈温其腑动而愈出贬溪之名躐溪实如世之不名尔实何金星石砚铭天云而星雨斜横有河汉象从石生濡老潘煤云峥嵘叚端夫砚铭端之窟惟玉质厉以立我温以与物故用不既如山泉出胡琴砚铭有琴之名无琴之声託君之词哀玉锵鸣贾甥书几铭仲逺好学辞藻良赡逸然有子贡之感时倦而愿息闻之吾师曰生无所息仲逺其务自彊而夕惕八僊桉铭东皋松菊堂饮中八僊桉八僊何必来松菊自吾伴药筛铭得精于觕尔病恼除过百草木无以苦荼以洮砚易贾彦徳所藏端研因以铭之洮之厓端之谷匪山石惟水玉不可得兼一可足温然可爱目鸲鹆何以易之鸭头緑赞东坡先生真赞非儒非僊非世出世间不可以纶缴亦不椉风云而上天何居乎犹心醉经目营海既逍遥乎涛濑忽焉横杖按膝而舒啸鸾鳯之音犹隐耳而人固已反乎无在也三老图赞如画无言谟䕫卨前如画不动才文武用或问管仲子曰人也仲如其仁以君霸者圣有践形贤有具体若三人者可谓人矣南华真人画賛干顀坤颐口海齃岳其联日月大空之灼其词风雷万有之作鱼乎周乎不在濠上周乎蜨乎何有梦想惟周能虫惟虫能天匪我则云然周则云然谓之圣人者非也松斋主人写真自賛是真是假是不是画人尔人尔谁非似者一㸃似人不能知在不言中如印印泥内賛弥勒真身分千百亿汝幻亦然愈分愈出分千百亿不离箇中汝与弥勒衆生普同外賛峩冠正笏貌若有知如此画人不言靡施木则在囿马则在廐匪用于梁亦不以骤木马何咎李夷行易初賛元丰初补之教授北门而易初为掾汶上以事至魏相与语甚欢建中靖国改元补之守蒲津而易初在幕府始得其为人之详易初形貌神意无尘俗累趣闲而技通中介特而外猗移辅之以学问未见其止古之所谓可畏者为之賛曰颀然而长者君之状如竹如松翛然而逺者君之意㝠㝠飞鸿退然而藏者君之行有时女容介然而髙者君之操云间孤峯蔚然而葩者君之同草木青红益然而和者君之气触物者同载是六者虚而游世孰叶唐许儛车彼视董汲秀才真賛鹊实非脉假脉而言太子可起和实以脉遗脉而知良臣将死故鹊不能死生而和不能生死既有制之者矣亦有知之者矣术兼于道是谓医理谁其知之惟汶阳董子张汝平牧牛图賛呉机残幅或休于屋有讹其前亦鬭而触鼓文周篆缺不可续铙歌汉辞亡不可属东坡叹此折劎毁玉是画非笔牧者非牧谁能观此亦目非目济北晁先生鸡肋集卷第三十二济北晁先生鸡肋集鸡肋集卷第三十三济北晁先生鸡肋集目录第三十三卷题跋题段慎修纸二题陶渊明诗后题分甘亭记后题白莲社图后题小飞来诗后书王蠋后事书毌丘震御印厯纸后书陈洎事后书陈唐父绵州守遗爱事后书鲁直题髙求父扬清亭诗后书李正臣怪石诗后跋林逋荐士书后跋廖明畧能赋堂记后跋东坡所记漳守柯述异鹊事后跋董氏唐诰跋陈伯比所收颜鲁公书后跋翰林东坡公画跋李遵昜画鱼图跋鲁直所书崔白竹后赠汉举跋董元画跋范伯履所收郭恕先画本跋化度寺碑后跋谢良佐所收李唐卿篆千字文跋第五永箴跋兰庭序跋曼卿诗刻赠刘范子书邢惇夫遗藁济北晁先生鸡肋集目録济北晁先生鸡肋集巻第三十三题跋题段慎修纸传曰大道以多歧兦羊学者以多方丧生裹粮就学者成羣半涂而废者皆是则多歧与多方之迷也端夫年少才秀茍无画力不患不足者要之适越无北辕求前无却行则道逺乎哉虽然其术云何曰就有道而正焉耳故韩愈之教人欲识路又世之言曰抑学似贾贾必据通都大邑交昜往来之路通故货蕃学必之衣冠之聚见闻切磋之徒广故学富是不然蜀寡妇清守丹穴以䧺其乡诸葛孔明耕南阳出而为霸王师此非通都往来衣冠闻见之效也然则端夫虽竆乡处家茍志于学不出户而知天下可也题陶渊明诗后诗以一字论工拙如身轻一鸟过身轻一鸟下过与下与疾与落每变而每不及昜较也如鲁直之言犹碔砆之于美玉是已然此犹在工拙精觕之间其致思未白也记在广陵日见东坡云陶渊明意不在诗诗以寄其意耳采菊东篱下悠然望南山则既采菊又望山意尽于此无余藴矣非渊明意也采菊东篱下悠然见南山则本自采菊无意望山适举首而见之故悠然忘情趣闲而累逺此未可于文字精觕间求之以比碔砆美玊不类崇宁三年十月晦日晁补之题题分甘亭记后赵彦修以帝胄妙龄秀发不怀宴安之习志学而慕义与一时文人胜士交如恐不及故蚤有美名于流辈间竆山物局僧齐旅寓一木之美不足道也而二三子为之记且书焉文辞笔墨灿然可观惟彦修有以得此也呜唿学之不可已也如此哉元符庚辰五月十日南阳晁补之题题白莲社图后周礼百工之事皆圣人作用志不分廼凝于神张颠观公孙大娘舞劒而草书长进此岂笔墨蹊径间得之耶齐鲁俗朴工技世守知变通者寡而缗画史孟仲宁独善学知余得意缋事中惠聴余言使集吴道玄闗仝韩干魏贤李成郭忠恕许道宁数子精笔为白莲社图甚似题小飞来诗后楚山之胜者曰九华吴峯之异者曰飞来往时湖口李正臣藏怪石数十种其一竦而九崿武功和仲曰是壶中九华也则一旦而售百金近时祥符袁耕道亦得其石于豫章小而特颍川龚喜曰是小飞来也耕道则抵掌喜而懐之曰是当与壶中九华俱名天壤间虽一拳小然吾不以百金售大观戊子六月壬申缗松菊堂题书王蠋后事古之世有不去商纣之虐君以従周武之圣臣而守死西山者其人曰伯夷伯夷者孔子称为仁孟子称为圣不在乎学者能道之也古之人有不爱刳身戮尸之患以求尽忠极节于其君者其人曰比干比干者孔子称为仁孟子称为贤不在乎学者能道之也古之人有不爱将军之印不顾万家之封引身即死以明君臣之大义而求自附于伯夷比干之事者其人曰王蠋无孔子孟子之称而其名亦不获自附于伯夷比干焉学者不可不道也当燕之破齐齐王走莒也临菑之地汶篁之疆为齐者无几也齐之臣平居腰黄金结紫绶论议人主之前者一日狼顾鸟视分散四出不逃而去则屈而降无一人为其君出身抗贼以全齐者方是时王蠋齐之布衣也积仁洁行退耕于野口未尝食君之粟身未尝衣君之帛独以谓生于齐国世为齐民则当死于齐君乃奋身守大义以区区之昼邑以待燕人燕人亦为之却三十里不敢迎其后燕将军畏蠋之贤念蠋之在而齐之不灭也数为甘言啗之曰我将以子为将封子以万家不者屠昼邑蠋曰忠臣不仕二君正女不更三夫国兦矣蠋尚何存今劫之以兵诱之以将是助桀为虐也与其无义而生故不若烹乃经其头于木枝自奋絶脰而死士大夫闻之皆太息流涕曰王蠋布衣也义不北面于燕况在位食禄者乎于是乃相与迎襄王于莒而齐之残民始感义奋发闭城城守人人莫肯下燕者故莒即墨得数战不兦而田单卒能因其民心奋其智谋却数万之衆复七十余城王蠋激之也始余读史记至此未尝不为蠋废书而泣以谓推蠋之志足以无憾于天无怍于人无歉于伯夷比干之事太史公当时书之屡书之以破万世乱臣贼子之心奈何反不为蠋立传其当时事迹乃㣲见于田单之传尾使蠋之名仅足以不失传而不足以暴天下甚可恨也且夫聂政荆卿之匹徒能瞋目攘臂奋然不顾以报一言一饭之徳非有君臣之讐而怀匕首袖铁椎白日杀人以丧七尺之躯者太史公犹以其有义也而为之立传以见后世后世亦从而服之曰壮士苏秦张仪陈轸犀首左右卖国以取容非有死国死君之行朝为楚卿草为秦相不以慊于心太史公犹以其辩智也而为之立传以见后世后世亦从而服之曰竒材以至韩非申不害之徒刑名之学也犹以原道附之老𥅆淳于髠驺衍田骈愼到椄子环驺奭之徒迂阔之士也犹以为多学而附之孟子然则世有杀身成仁如王蠋之事者独不当传之以附于伯夷之后乎噫㫺者夫子作春秋其大意在于正君臣严父子使当时君臣正父子严则春秋不作矣后世愚夫庸妇一言一行近似者皆当笔之春秋况夫卓然有补世教者得无特书之屡书之乎此予所以为太史公惜也书毌丘震御印历纸后臣补之尝论古者人主之职在论一相相得其人矣至百工有司之废置皆相之任也舜选于衆举皋陶汤选于衆举伊尹传以谓不仁者逺矣夫舜与汤人主之师皆论一相以逺不仁其道旷千百世所当循而不改者然自㫺盛世君子多小人少好恶明于上是非公于下故未尝求贤而贤至疾不肖不为巳甚而不肖者不待黜而革后世道徳不同而俗隳贤不肖陵杂而人才益微至五代分裂大壊极乱四民皆丧其业而武夫鬬士充朝廷而布州郡当是时圣人出将何如以捄其弊哉恭惟太祖皇帝以神武不杀之资应千载特起之运以宋继周犹舜受尧之天下干徳三年俘孟昶开寳四年俘刘鋹八年俘李煜而钱俶恐惧请命自负其版至太宗皇帝太平兴国四年又虏刘继元而灭之于是区宇混一四方泰宁父老见白袍举子皆喜相贺曰此辈出天下太平矣而太宗皇帝以上圣继统丁投戈讲艺之时患人才之微悼列位之缺尝以淳化五年十月二日躬临便殿自閲羣士葢京官而上预选者凡若干人畧去铨衡常格而书其莅官之日与其功过于所谓历者诏曰使御印给付本官而又皆以宸翰冠其首有惠爱临民奉法除姦之训被此选者咸自荣耀以为不世之遭而祕书省着作佐郎谯人毌丘震在选中自筦库擢通判晋州而震竟以清白有治绩终亦盛矣哉其后治平之嵗乆学挍亦兴天下之为士者日以多以臣补之为郎时计之选于吏部者自京官而上葢数千人而官州县者不预虽朝廷内外不患于乏才而士之为士者愈多而益贱岂其行己任事皆愧于㫺人而然葢必有知之者矣然则太宗皇帝所以初平祸乱不遑暇其他而独以选士为急务至不以付宰相而亲阅在廷之庶士如恐不及如恐遗之者岂特患人才之微悼列位之缺而已哉而圣意若曰因以导宰相于黜陟之公训有司以铨衡之审宜若是故大臣戒小臣劝当时得人称盛而后世皆荣于为士以迄于今其选有司者至数千人若万人其盛无以复加岂不以此哉呜唿太宗皇帝之用意深矣夫不以其时而考之徒曰上必无为而用天下至选人才当责宰相而上不知太宗皇帝所以用意之深下不究孝宣帝之综核名实所以为汉中兴之道是之谓不知务故臣补之谨拜手稽首序其事以㱕震之裔孙润州观察支使莘使藏于家且以告将来之未知者云崇宁元年七月初八日具位臣晁补之谨记书陈洎事后补之先君尝记见闻数十事未编次其一陈公洎初为开封府功曹㕘军时程琳尹开封章献太后临朝族人贵骄自杖老卒死人莫敢言公当验尸即造府白琳琳望见公来迎谓曰验尸事毕乎公曰未也琳遽起隠屏间曰不得相见公唯而出适尸所太后已遣中人至曰速视毕奏来公起再拜曰领圣㫖未毕使者十辈督之吏等皆惧谓公应以病死闻公怒曰何不以实吏等骇曰公固不自爱某曹不敢公复怒曰此卒寃死待我而申尔曹依违惧旤法不尔赦卽自实其状诣琳琳又迎问曰如何公曰杖死琳大喜抚其背曰如此阴德官人必享前程遽索马入奏巳而太后族人有特旨原公亦不及罪公自此名显历官台省终三司副使人以谓积善之报未艾云补之少闻是恨不及识公后二十余年乃见传道于淮南见履常于京师实惟公诸孙二君词学行义爲东州闻人以谓公之余庆在是也后补之执丧于缗传道始出公诗数十篇确然其政温然其和想见德操之所发于言词者耸然増慕㫺韩愈有云本深而末茂形大而声宏仁义之人其言蔼如也由公事于愈之言益信书陈唐父绵州守遗爱事后孔子曰善人为邦百年亦可以胜残去杀矣孔子之所谓善人者葢尝叹息以为吾不得而见之夫若是其重且难遭也然使其得位而为之其功犹在于百年之后今方百里如千里者皆邦也古皆诸侯世守而今以守令治逺者二三嵗近者满嵗又其近者数月而徙幸而治且有闻者则徒逾亟曰一人去有一人焉充之则已矣㫺子产为郑一年而人歌之曰取我田畴而伍之取我衣冠而褚之孰杀子产吾其与之三年而人又歌之曰我有子弟子产教之我有田畴子产殖之子产而死谁其嗣之夫子产古之遗爱亦可谓善人者非耶而用其民一年不惟未信而已也至相与讼怨而蕲杀之三年而后怨者化而懐仇者慕而如父母然使孔子论之至于胜残去杀犹未也则责治之效欲其缓而逺者如此故唐卢懐慎亦深言数昜地之弊以谓人知吏之不乆则不从其教吏知迁之不逺则不尽其力至于礼义之不兴风俗之不一户口之所以流散仓库之所以空虚患皆由此而后世官日以冗迁昜旁午民不得休葢其初尝怪三代虽逺圣人之事不传下汉而言如龚黄卓鲁政事之才亦岂乏遂不可得而见吏治茍且滋甚如此特责其古人百年之事于后人不暖席黔突之间夫岂惟遂霸恭茂之徒敛手而未得施而贤如子产方用以得杀无足怪也而况奉法循理之吏类皆仁厚君子不暴而裕者如陈公之守绵葢更六考而后仅得施其髣髴修庠挍损庸役便转输劝赒贷绥背蛮折畱狱兴圩堰缮郛垒皆有次序而一时大人君子皆以循吏称之虽陈公之所学而未施者不止于是然使不得六年而为之虽绵州之政事亦未昜志也昔陈平有兴汉平难之功而其自讼以谓我多阴谋子孙不昌阴谋虽有功神所不报而循吏不欺君子不贼民其事显在阳徳夫显有施于物者则物亦将显以报故君子知臧孙达之必有后于鲁也公之子唐从吾游亦长者似其先人云书鲁直题髙求父杨清亭诗后鲁直于治心养气能为人所不为故用于读书为文字致思髙逺亦似其为人陶渊明泊然物外故其语言多物外意而世之学渊明者处喧为淡例作一种不工无味之辞曰吾似渊明其质非也元祐辛未清明前一日符离舟中书李正臣怪石诗后湖口李正臣世収怪石至数十百初正臣蓄一石髙五尺而状异甚东坡先生谪惠州过而题之云壶中九华谓其一山九峯也元符己卯九月贬上饶舣钟山寺下寺僧言壶中九华竒怪而正臣不来余不暇往庚辰七月遇赦北㱕至寺下首问之则为当涂郭祥正以八十千取去累月矣然东坡先生将复过此李氏室中崒森耸殊形诡观者尚多公一题之皆重于九华矣跋林逋荐士书后余尝出钱唐门遵湖放北山一径趋崦委曲深逺菱荇鱼鸟可乐过林君居拜墓下尘埃榛莽山风萧然至竹阁读其栋间诗裵徊彷徨有羡慕也吾师疾固见耦而耕者曰不可与同羣至㸃鼓瑟希则喟然叹曰吾与㸃士亦要志之所向仕不仕何有林君遭太平可以仕岂其天情自疎莫可尸祝不在枯藁伏藏也其推輓后来欲其闻达则反复致志如恐不及贤哉诗曰皎皎白驹在彼空谷生刍一束其人如玉安得林君者而从之元丰五年七月十四日晁补之记跋廖明畧能赋堂记后常物之情不知其所以然而自相反者二列御寇曰今有偕生之疾与体偕长志彊而气弱故足于谋而寡于㫁志弱而气彊故少于虑而伤于专此志与气之所禀者有余不足不能相昜而自相反者一也王弼曰陵三军者或惧于朝廷之仪㬥威武者或困于酒色之娱此志与气皆有余而勇敢柔于礼文悍鄙屈于嗜欲物或移之而自相反者二也语曰望之俨然即之也温聴其言也厉夫俨然而能温温而能厉此岂当物之情自相反而然将君子有以反之能庄而能同者也葢余同年生廖明畧学问博古志操如雪霜然以方北郭顺子则清而未容故骜世患尝观曽敬之会稽尉廨梅花而以宋广平事名其堂曰能赋是其乆摧刚为柔意少贬而然者也而余亦尝论广平严毅所谓没向千载凛凛犹有生气者至于人之所同为不害其异而鹿门子庸何怪乎张良崔浩皆㫺之所谓豪杰良宜魁梧奇伟而貌状廼如妇人女子浩若不胜衣者而胷中所怀踰于兵甲夫形容趣好之相反何足以识君子之大体也而敬之妙年天材俊异文章论议过人远甚借曰未识于事其大者固巳先立矣以广平之铁心石肠而当其平居自喜不废爲清便豓发之语则如敬之之疏通知方虽平居富爲清便豓发之语至于临事感愤余知其亦不害爲铁心石肠也而明畧所以期敬之不亦逺欤然敬之不污以干时乃若广平之开府与不若广平之遇则敬之固自曰有命元符三年四月二十五日南阳晁补之题跋东坡所记漳守柯述异鹊事后政以得民心为本而以信及豚鱼者为至昜之意若曰豚鱼信犹及之人可知矣吏无爱物之诚民心不附之虽凤凰下嘉禾生诸难致之物毕至非祥也夫必有诚心实事如柯侯述之得漳民民以为惠而鹊应之斯异矣古之循吏民不忍去之如父母故史板其蹟而书之虎徙珠还雉驯蝗去后不复见此乆谓徒虚语今廼知之广陵掾晔乃侯长子数与余议疑狱不附重近古所谓求生之者其世有隂徳当不愧于东坡公所期元祐七年十一月二十五日南阳晁补之无咎题跋董氏唐诰京东将供备使董侯尝夜过余曰我之先有仕于唐显者曰京兆尹讳叔经不知于我几世祖也我家歴五代至仕本朝子孙世谨厚故传其诰犹在因就予求烛出三巻书其一则京兆君为顺宗山陵副使祕书监兼御史大夫元和六年闰六月六日告也誉京兆君良美首尾无漫缺虽甚细字皆可识葢卢景亮为中书舎人所行予起喜曰宪宗唐中兴贤主初年顺宗未葬刘辟反西川正月髙崇文出讨七月葬顺宗丰陵时京兆号多事而尹以此时进才选也卢景亮称善属文以直谏知名元和间誉京兆君良美其辞当不诬可为董侯庆然独怪京兆君为宪宗用若此宜有政事闻于时而其施设不少槩见何也间以其年月日攷之旧史则不谬而闰六月之六日为戊辰凡氏讳与官及平章事以下名于告者举合自闰六月之戊辰始命至八月之癸未以卒其莅京兆之日七十六而止前此为尹者兵部侍郎韦武后此为尹者尚书右丞李鄘而新史尹不书故逸董氏余考之又合其名于告者曰中书侍郎为郑絪自中书舎人迁曰门下侍郎为杜黄裳自太常卿迁曰给事中为㱕登自兵部员外郎迁曰吏部侍郎为赵宗儒自右庶子迁絪黄裳号贤相登宗儒谠直不囘皆元和初一日时才选也最后郎中兼者卑不显乃不得质予尝读韩愈顺宗实録见李实以不任职贬知唐重京兆尹也自李实接韦武中间二年宪宗始即位二相贤新用且京兆号多事择人固宜重时百司官多改置韩愈亦自外入为博士皆以是年也愈后寖用乃至京兆尹其选亦难矣董氏虽施设无所见余能语其贤者以一时事知之当如此后二告皆董淛一曲沃簿一猗氏丞长庆大中时告也漫缺不若前可识独曲沃告有蝇头字考即京兆君祖为珪曽祖为端里为京兆府万年县洪固乡贵胄里而端以下及淛凡四世粗见乃次序㱕董侯董侯中武举为将知方畧慕古人也必有功名以不媿其先世云元丰二年十二月二十日晁补之题跋陈伯比所収颜鲁公书后颜公以耆老忠义缢于贼手世言公尸解不死开棺肌肉如生爪透手背郉和璞闻而叹曰此所谓形仙后五百年虽藏金石之中犹当擘裂飞去尝忆太平广记载有戍军数千人忿不相能欲自将攻其部将忘其姓名力不足制升髙谢衆刎颈而死衆为之解后见梦于茅山道士曰帝命吾为五百灵官之一有大功于物者死而不兦自㫺然也至公笔法奇伟虽其天姿独得亦忠义秀发能然桺诚悬所谓心正则笔正者而世人乃欲以其尘埃倭墯之姿追蹟纸墨之间逺矣跋翰林东坡公画翰林东坡公画蠏兰陵胡世将得于开封夏大韶以示补之补之曰本朝初以辞律谋议叅取人东坡公之始中礼部第一也其启事有博观策论精取诗赋之言言有所纵者有所拘也其谢主司而誉其能如此曰奇文高论大或出于绳捡比声协句小亦合于方圆葢公平居胷中闳放所谓吞若云梦曾不芥蔕者而此画水虫琐屑毛介曲隈芒缕具备殊不类其胷中岂公之才固若是大或出于绳捡小亦合于方圆耶抑孔子之敎人退者进之兼人者退之君之治气养心亦固若是耶尝试折衷于孟子之言曰观水有术必观其澜日月有明容光必照焉㱕墟盪沃不见水端此观其大者也墙隙散射无非大明此观其小者也而后可以言成全或曰夜光之劎切玉如泥以之挑菜不如两钱之锥此不善用大者也余于公知之跋李遵昜画鱼图鱼之丑以千百数且一物而极巨细之形者惟鱼天池之鲲其大不知其几千里毫素之窘不能追也长塘之水一斛而鱼半斛其小如针锋毫素可追不能工也则夫可追而工者不过于九泽之所同有九罭之所常萃鲿鲤鳟鲂颁首莘尾之间葢见者能识之然世犹以谓画师喜为鬼神而惮为狗马鬼神怪幻昜以罔人而狗马与鲿鳟所常覩者夫人而能指其失故工此尤难是不然夫鲲以海运而针锋若灭没世固无覩鲲首尾之目针锋鳞之眼则欲竆巨细之倪至此而能者俱废且凡鱼亦不一状则画之难工又非若狗马比然尝试遗物以观物物常不能廋其状尽得一鱼之意则铺几尺纸曰此天池也此长塘也广狭不移而皆在一以为鲲则稽天之涯覩不见其不足一以为针锋则蹄涔之态具不见其有余大小惟意而不在形巧拙繄神而不以手无不能者而遵昜亦时隠几翛然去智以观天机之动蚿以多足运风以无形逺进乎技矣庚辰三月六日晁补之题跋鲁直所书崔白竹后赠汉举沙丘之相至物色牝牡而丧其见白于画类之以观物得其意审故能精若此鲁直曰吾不能知画而知吾事诗如画欲命物之意审以吾事言之凡天下之名知白者莫我若也汉举于学慕鲁直而喜白画时时自撮筦为竹枝飞鸟烟云天机殊妙以比文字殆似鲁直自然独得不可相与者予既拙于语言而画又非所能学尝试以此内观譬闻解牛得养生其可哉跋董元画翰林沈存中笔谈云僧巨然画近视之几不成物象逺视之则晦明向背意趣皆得余得二轴于外弟杜天达家近存中评也然巨然葢师董元此董笔也与余二轴不类迺知自㫺学者皆师心而不蹈迹唐人最名善书而笔法皆祖二王离而视之观欧无虞覩颜忘桺若蹈迹者则今院体书无以复増损故曰寻常之内画者谨毛而失貌乙酉十一月二十六日晁补之书跋范伯履所収郭恕先画本恕先髙贤絶艺世所共知其笔墨精妙蛇蝉变化夀臣父叔记之矣然恕先要为难知以为异人耶自应会意物表不当复宾宾效世俗为者而此画本范模闗吴辈一二曲折毫发㸃缀惟谨不谬岂大匠诲人必以规矩者欤其遗迹不多有世传图上一角数峯疋素本未作童子纸鸢中引线满之离絶匠意此又岂规矩笔墨可求者哉弥明道士云吾不解人间书而石鼎联句极唐诗之巧语侯刘辈以谓吾就汝所能者为之恕先其近是哉跋化度寺碑后余观古人惟徳操皆素定而能伎所长不同趣人物之盛莫近于唐然名诗者或不能赋名赋者或不能文名文者或不能字画字画之工率愧述作也以其习之专守之不昜故各能尽其妙类承蜩丈人用志不分乃凝于神者欧阳文忠公尝云牡丹花之絶而无甘实茘支果之絶而非名花㫺乐天尝有感于二物矣是孰尸其付与耶虽然二物者惟不兼物之美故能各极其精信哉是言欧虞褚嶭唐初以书显者舍其徳操而论亦不闻它能伎如其字画之精也呜唿此其所以精乎学者能以是心学专且不易古人之事业何求而不得况诗文与书哉而后之君子学则皆有侈心必事事在人先故五伎而竆跋谢良佐所収李唐卿篆千字文学书在法而其妙在人法可以人人而传而妙必其胷中之所独得书工笔吏竭精神于日夜尽得古人㸃画之法而模之秾纤横斜毫发必似而古人之妙处巳亡妙不在于法也而谢侯所藏幅纸书千字文特竒巧圆方不失而飞扬自如过其流辈逺甚葢一时絶艺也然谢侯好玩甚多书画砚墨类皆第一室中之所藏固有精妙过于此者览其一知其它称是也跋第五永箴髙彪校书东观数奏赋颂竒文因事讽谏灵帝异之时京兆第五永为督军御史使督幽州百官大会祖饯于长乐观议郎蔡邕等皆赋诗彪乃独作箴邕等甚美其文以为莫尚也然予谓箴亦诗若赋之流尔㫺贾谊鹏赋句皆如诗四言而但中加兮字属之至谊传乃皆去兮字则与诗箴何异彪与崔琦二箴亦四言之敷畅者名箴而实赋也跋兰亭序始予幼时读太平广记见唐太宗遣萧翼购兰亭叙事葢谲以出之辄叹息曰兰亭叙若是贵耶至使万椉之主捐信于匹夫传称子贡诈而全鲁弦髙诞而存郑遗一言之细建二国之业犹不可以为常以太宗之贤巍巍乎近古所无奈何溺小耆好而轻丧其所常之寳异于得原失信不为而去矣晚多闲居颇并世好独于古人笔墨之遗犹爱而不能置顾甚于少年喜官爵迟莫营田宅者与前论异矣因诵白居昜七徳歌曰功成理定何足逺速在推心致人腹怨女三千放出宫死囚四百来㱕狱复叹曰太宗以一旅取天下惟信尔夫不吝三千女而出宫自信也不约四百囚而来㱕狱人信也晋舍原何足道哉全鲁存郑利重于谲也爱兰亭叙事小于欺也其老而将传至从其子求书从葬亦累矣累物钧病于行若太宗不累者大累者小则世将曰此何足以论诸信不信之间士之行已亦若此而已然则此书虽以石刻传可寳也崇宁丙戌前冬至五日缗东皋流憩洞李季良出之晁补之题记跋曼卿诗刻右石公曼卿诗自书曼卿与苏公子美齐名两人皆欧阳文忠公所畏澄心堂诗所谓曼卿子美皆竒才者也又曼卿墓表其畧曰曼卿先世幽州人少以气自豪读书不治章句独慕古人竒节伟行非常之功顾不合于时乃一混以酒文章劲健称其意气云文忠公一代儒宗曼卿于补之辈行阔四五诗工字妙不当从补之议当如文忠公语也曼卿以天圣四年来令金山故诗为此邑人作者多刘君一也如题张氏园亭诗云乐意相闗禽对语生香不断树交花尤为佳句其地在邑东郭近秦城古寺葢太宗时御史张公穆之别业园诸子之所营也逮补之寓此葢七十年而荒墟废址狐鼠之所跳嗥独两大桧苍然犹在其枝半死半生蟠骛竒怪想见山阴品彚之盛微咏石句为之太息㱕御史曽孙大方曰尝试复之﨑立两亭当为子名之以其语一曰乐意一曰生香以记曼卿尝醉此亦知子先世与曼卿厚子今不可得也大方曰唯嵗再春大方率清晓出郭门或问之曰东园壅培事恐后会大方犹子刍与同里郭力又以曼卿此诗刻石欲补之书数字石上迺摭文忠诗文并附题园亭诗事其末为夫后来益逺前辈竒伟有如石公至不知其名字志行终始何如人故详出之大方字廷贤刍字尧询力字进道皆里良士而尧询自云蔵曼卿书诗犹十数大观二年三月巳已颍川晁补之无咎题赠刘范子缗城人喜治园圃而余故人刘邦式西郊达观亭爲甲高竹大桺台可眺而池可钓也余绍圣间始居缗日从邦式语邦式不外修形貌而中玉雪葢方今隐者也后数年复来亦治东皋五亩宅以老而邦式亡矣见其子某慨然书此崇宁二年六月望日书邢敦夫遗藁邢河阳既哭其子敦夫以书抵山阳李端叔云吾儿垂絶时问所欲言曰愿得豫章黄鲁直状其行以累髙邮孙公铭之而遗藁以属补之为序端叔为补之言补之曰昔杜牧不敢序李贺矧吾惇夫年未二十文章便欲追逐古人充其志非特为贺者而已然吾岂可以负敦夫将死託邪它日见河阳公当把臂痛哭尽出敦夫书次第之元祐三年十二月五日颍川晁补之无咎题济北晁先生鸡肋集巻第三十三济北晁先生鸡肋集鸡肋集卷第三十四济北晁先生鸡肋集目録第三十四卷序何龙图奏议序张穆之触鳞集序治通小序海陵集序石逺叔集序续嵗时杂咏序汴都赋序坐忘论序捕鱼图序济北晁先生鸡肋集目録济北晁先生鸡肋集巻第三十四序何龙图奏议序代李侍郎作某尝论天欲平治天下其势有不期而自合者三始兴之主不以兵革本于得人心以得天下故天爲之开其统使宏且逺而其后世子孙出而承之者必恭俭爱人其徳之流行亦洽故爲之培其基使逺且固此二者皆天也又世常忽于无难无与佐之孰戒而康故诗曰思皇多士生此王国夫王者将有为而士之生于其国者多此亦非人之所能为也有以开之有以培之与夫卒相之以士然皆非人之所能为故曰天欲平治天下其势有不期而自合者三何以言之尧授舜舜授禹禹用力而汤用兵尧舜不可及也而汤有慙徳禹不以兵革犹八年于外用其力者勤矣而太祖皇帝不驰一马不遗一矢雍容达节而有天下天下奔走而称臣五国稽颡而下吏其受命配禹而用力寡由汤以来未有太祖之武也天固开之矣汉髙祖以马上取之至老于马上而不得休且继有诸吕蹀血之祸而后文景起而施其泽两世遵业仅得休息于无爲而仁宗皇帝席祖宗优游之盛传之百年无大变故乃身服恭俭以振德之又四十余年其守成比文景而施泽乆汉以来未有仁宗之仁也天固培之矣方是时人君虚巳于上而羣臣竝进各自明于下君臣有庆誉而下竝受其福风俗醇厚君子多而小人少葢若董仲舒所言诗人美之爲作上天佑之爲生贤佐者呜唿岂人力也哉其一时将相文武光明硕大之材左右论思直谅多闻之士不可胜数而何公名其间公为御史谏官至列侍从终始一节知无不言近古之遗直者其所为奏议二百余篇为二十巻其言安危治乱之至数弛张取舎之要务与其尤深切世病者当时畧已施行其诚心出于忧国爱君简昜而通非若世之无得于其中而以为文者荣华昜瘁而难乆也然则仁宗所以为宗有徳跨文景而追成康有自致矣某是以窃叹于何公知天之生斯人有时而公之遭斯时有命二者适相值实难葢必有能聴言之主导其臣使言而后能言之士至则夫生之者天也使之至者君也故君之权胜天然至有得士而不能用士以是隠则夫使其君能用而成功是乃所以爲天相之之道故天亦终胜人昔吴季札观上国论其兴衰如指诸掌而独见蘧伯玉数人者以谓卫多君子其国无故此不探其天命之所在而秖以人事知之然至于今论知天者唯吴季札则天人之际固可见矣某昔爲和川令会天子诏求直言士而公以天章阁待制使河东遽取其文上之幸以是知名今位政府于公为门下士故其子某以公遗藁求序而不得辤公名剡字圣从某州某县人仕至某官云张穆之触鳞集序鲁俗当周之盛及孔子时文学为他国矜式周衰诸侯竝争而鲁为弱国文学亦微然其故俗由秦汉迄今尚多经儒忠信之士分裂大壊如五季文物荡尽而鲁儒犹往往抱经伏农野守死善道葢五十年而不改也太祖皇帝起平祸乱尽屈良平信越之䇿休牛马而弗用慨然思得诸生儒士与议太平而鲁之学者始稍稍自奋壠亩大裾长绅杂出于戎马介士之间父老见而指以喜曰此曹出天下太平矣方时厌乱人思复常故士贵葢不待其名实加于上下见其物色士类而意已悦安之此儒之效也金乡故隷兖兖鲁地吾里而故张公盖金乡人公以太平兴国三年起家进士甲科大理评事通判普州葢太祖皇帝初拔鲁羣士之一人也始补之为儿从先君学先君多为补之言故里中前辈贤士长者初闻公名徒竦然佩先君训慕先进而已矣宦学不试白首来㱕廼始与公之曽孙大方游大方为人质直自将好善不欺类可与论里仁之美者补之因复识先君之言又知公之忠信流泽有后也然去今百年所传闻未足以知公尽一日大方出公遗藁曰触鳞集葢公为太宗御史时所上疏议而触鳞公所自名也三复弥月凛乎直谅多闻之益如药石如谷米非无用而设者其多至数十章皆深切当世之务不可以尽举始恨公不究其用云至其它诗文皆清丽有唐中叶以来才士之风非若五季及国初文物始复武夫麁鄙田里朴陋者之作也其相与切磋学问见于酬唱者翰林王黄州元之为多黄州名世士亦吾里人事熈陵为学士熙陵称其独步天下者尝以直諌斥乆不召召且大用复谏不悔卒复斥竟不大用死黄州黄州于一时流辈少许可独畏公尚以为不可及也则公之为人可知已补之旣以触鳞集㱕大方大方再拜求爲集序补之以言爲戒乆虽诺其请未作也而大方踰年踵门请不衰至载石户外因甥张宗奭以言幸有间必书补之平生戏笑爲文字且不吝固吝于吾里中贤士长者以孤大方好善追远踰年之诚心岂先君所以敎哉故不辤而终序之公讳肃字穆之自御史爲尚书郞知蔡州耻言不用未四十解绂而去其世家行事本末与诸子茂良具于前进士许齐所爲公墓表齐亦文学知名不妄推与凡齐所録不复论论其立身许国之大节以遗大方俾刻石藏诸家以为吾里后生不及见若人传闻而慕者之劝云治通小序毁誉不敢浮事实因以加赏罚谓之袭情赖之以生不可一日无也谓之饮食天日之清明奴隷识之谓之共知权言圣人之所独见也谓之夜行所挈者要而顺者衆谓之裘领如桡止水恶其波起不如遄已谓之本宁本彊则精神折冲谓之折冲譬如播种终必粒譬如凿井终必汲谓之可为钧金舆羽不可以为重轻之实谓之揣本诚者政事之本也谓之致诚常徳不忒世自低昂而吾之为常者一谓之常一事有根本不可须臾离也谓之辎重先河而后海小式为本而大为末谓之务本非其道虽微不可假人也谓之名器五味异和谓之相济始施之逆利在后日谓之要终天欲风草木未动而鸟已翔谓之前应小人以为翦翦耳君子畏焉谓之微大象见其牙而小大可论也谓之迎知推其派而知其所从来㴱谓之逆流黄金珠玉饥不可食寒不可衣谓之贵疎中流失舩一壶千金谓之贱适事或不相谋而相病谓之鲁酒一人曰玉十人曰珉举世皆曰珉谓之衆意事致其极则其后无以加谓之穷反狂者东走逐者亦东走寒者战惧者亦战谓之似是以挛拘之语疑域外之事谓之常谈一言而得人之心谓之察鸣谓狐爲狸则不知狐又不知狸谓之胥失蚌相持田父捃之谓之两得击舟水中鱼沈而鸟扬谓之同离月不知昼日不知夜谓之物曲且冬且夏谓之迭胜攘公议之近似者以葢衆口而济其私谓之借公志大心劳所以求者非其道谓之非分益而不已必损谓之胜惧知所以弱则彊矣谓之削喜事蛊物极而后可以转败从新谓之转败名实不亏而能使其喜怒移谓之朝三欲近四旁莫如中央谓之近四水避碍则通于海谓之曲成寡能似徳拙言似黙欲上者识谓之破庸捷趋而速至中道而惫憩不如椎之乆谓之椎乆始驾马者反之车在马前谓之始驾人取我予人予我取谓之独获佃鱼网罟利随世兴谓之知化败不在大一毫萌之谓之见微无谓不效姑聴其告谓之养敢胡越可使无异心谓之同舟徒曰古人不我欺而不知时事已异谓之信书旦用旦効草用草効而不可以经乆谓之欲速挟事懐欺明能知之谓之诘诈唯有德能以宽服民其次莫如勐谓之量力夕而亨牛牛乃飨客会其已食谓之失时文是实非谓之名好人而不仁疾之已甚乱也谓之已甚法析毫釐小徧大遗谓之宻纰以势使之钝者厉怯者奋谓之矢激利不百不变法谓之重改谟定于先羣言不能昜谓之不摇毒虵螫手则勇士断其臂谓之存大示之好恶而民知禁谓之上欲有徳者进则朝廷尊谓之徳威舆马致千里舟楫涉江河谓之假物入有拂士出有敌国谓之常存尾大不掉谓之本弱藩篱不饬谓之外轻曲士不可语于道而圣人惟时变是守谓之达节立不昜方非招不往谓之守官作法于凉其弊犹贪谓之谋始千里之行始于足下谓之积微川泽纳污瑾瑜匿瑕谓之忠厚苦节不可正故大教务因俗谓之人情论卑古人而才不足逮当世谓之髙论将以重之适所以贱之谓之过爰见几而作不俟终日谓之转圜以天下为心好恶不在其身谓之大度若缓若纡为国之本不可以无谓之阔要十羊九牧不若童子之独谓之专任言异言逆视道以为则谓之不惑不患衆之不知患蔽谋者非谓之寳断臣民异志则朋党进在明公议谓之一下赏一切之功乱百世之法谓之贼下举纲而略细谓之大体数米而炊不足济天下谓之小节始勿轻举人莫测然否谓之静胜臣无求于其君故进退不累其身谓之取重髙为量而罪不及逺为途而诛不至谓之大望躬自厚而薄责于人谓之远怨杀身以爲国然不足以拯世之溺谓之无益理无常是事无常非谓之通变今日用之明日不可复也谓之日改舍法任人废法法存谓之小纵虚名无益事实而借以鎭人心谓之名高海陵集序文学古人之余事不足以发身春秋时齐鲁秦晋宋郑吴楚列国之大夫显名诸侯相与聘问交接陈诗扬礼见于言辞人称之至今想见其爲人若不可及者皆有它事业尊君芘民举大而任重排难而解纷用之如谷米药石一日不可无而言辞者特以缘饰而行之耳战国异甚士一切趋利邀合朝秦而草楚不耻无春秋时诸大夫事业矣而言辞始专为贤雄夸虚张聴者为夺虽义理皆亡而文章可喜以其去三代春秋时犹近也其用以发身亦不足言至于诗又文学之余事始汉苏李流离异域困竆仳别之辞魏晋益竞至唐家好而人能之然为之而工不足以取世资而经生法吏咸以章句刀笔致公相兵家鬬士亦以方略膂力专斧銊诗如李白杜甫于唐用人安危成败之际存可也兦可也故世称诗人少达而多竆由汉而下枚数之皆孙樵所论相望于竆者也以其不足以发身而又多竆如此然士有无意于取世资或其间千一好焉惟恐其学之而力不逮营度雕琢至忘食寝会其得意翛然自喜不啻若钟鼎锦绣之获顾他耆好皆无足以昜此者虽数用以取诟而得祸犹不悔曰吾固有得于此也以其无益而趋为之又有患难而好之滋不悔不反贤乎海陵集葢许君大方作亦竆而不悔者之一也君于诗好之笃葢辛苦刻篆呻吟裘氏者有年不幸其犂然之音与吾竆类然君少年自已得声誉至他事业行己莅官皆方进未可量何苦而为是闭闗絃歌霖雨饥饿之声乐之而不厌如此哉且以为后世名乎则孰与当身捷得权位之利抑谓利者君不近乎则后世之名于君亦复安有哉是未有以此语君者也是惑也补之既序此意以贤君能独为人之所不为者而非有希于世视趋利邀合犹胜然亦因以为戒君字体之与补之故人张芸叟张文潜陈伯脩皆厚云石逺叔集序文章视其一时风声气俗所为而巧拙则存乎人亦其所养有薄厚故激扬沈抑或侈或廉秾纤不同各有态度常随其人性情刚柔静躁辩讷虽甚爱悦其致不能以相传知此者则古人已逺若与之竝世而未之接得其书读焉如对面语以之逆其志曰此何如人也此何如人也无不可言者职方员外郎石君逺叔讳起魏人魏一都会自信陵公子以好士倾诸侯其所至客往往发愤立功名而曹氏兄弟与二三子马上赋诗至于今不冺魏人所以尚义喜文章亦其余也而逺叔又倜傥有美才自童子时为辞赋则已绮丽去举进士一上中第所居官官治而益致志于学其所为诗文葢多至四百篇其言雅驯类唐人语尤长于议论酬答思而不迫读者知其人通达温温君子也逺叔在济时补之数相从间相与评古作者逺叔语时造精微补之尝屈然私怪逺叔颇放于酒饮辄醉或悲歌愀然意其负所有不偶寄之此耳无几何逺叔卒后补之官于魏而其子采在陈以书来曰先君不幸惟子为知其志为采序先君诗文采不孤矣补之复曰我贫贱逺叔知我不肯遇我以衆人我不敢曰知逺叔顾平居所尝得而宜为人道者若此可黙哉乃次第㱕之采字仲素好学良士能世其先人元丰七年正月十一日颍川晁补之序续嵗时杂咏序宋氏自宣献公益大徳行文章语世族者必先之家故藏书其多与四库等而宣献公之子常山公次道能世宣献公之学好书滋不倦博闻彊志为时显人与客语亹亹下上数千载间在其齿牙也补之为儿时诸老先生为补之道宋氏如此而补之生世晚去宣献公逺重以不及拜常山公私自记欲尽得宋氏之书而观之元丰六年六月遇毕公叔于京师公叔言宋氏藏诗曰岁时杂咏者葢宣献公所集唐以前诗人之作髣髴具在公叔曰夫天地变化其情至微有不可道以辞者四时之间气候物色俯仰辄异使一人言之虽其巧如簧恐不得与造物者争功于是杂衆言而观之不亦可乎宋氏故多贤而宣献公之孙曰刚叔尤笃志于学不愧其先人又尝集宋诗人之所爲爲续岁时杂咏以成其祖之意葢若干篇且诗之作患言不能称物者以得之偏也尝试丹青衆言凭几肆目于方尺之间而四时气候物色惨舒荣藁所以过乎吾前者每观每异其致亦足乐也因以其集属补之为序补之复于公叔曰诗之亡乆矣豳诗七月其记日月星辰风雨霜露草木鸟兽之事盛矣屈原宋玉为离骚最近于诗而所以託物引类其感在四时可以慷慨而太息想见其忠洁刚叔于宋诗所取若此其亦有得于昔人之意乎宋有天下百年而诗之作中间尤盛葢刚叔之所取小大咸备今观其録一时显人用是名世其尤宏杰者虽以磅礴天地唿吸阴阳而成歳功可也其下者亦因所长而传犹之一气候至生者皆作灼然而华嘤然而鸣以谓天地之巧尽此矣补之方求为太原官闻其俗俭陋无登览燕语之乐将因公叔尽传刚叔之所藏者以行而忘吾忧也故喜为刚叔序之汴都赋序宋兴百年仁宗时天下乂安人务衣食至熙宁元丰间积累滋乆于是天子方奋然有意修法度齐庶官正宗庙宫室井衢城域使各有体以隆中兴示天下为太平观而奉议郎前知亳州谯县事闗景晖初奏汴都赋以讽天子嘉其才命对便殿景晖言天子盛徳焦劳天下葢四方之政所以行而其末㱕之清净以諌上爱民力固基本如所奏赋㫖天子以语宰相使补中都官之缺景晖贫不能畱京师乃官河北而先帝弃天下景晖亦行去河北抱其赋而泣以属北京国子监教授晁补之序其意补之曰圣人初无意于言六经之辞皆不得已夫不得已故言之致必始于详説而后终之以説约听廉者语不若听夸者语夸昜好也聴狡者语不若聴婉者语婉昜从也故赋之类常欲人博闻而微解见人言九州山川城郭道路太行吕梁舟车万里之勤则使人思投辖弭节见人言州闾大㑹宾主酧酢匏竹啾咽晡夕厌满酤酸肴昲则使人思弛带而卧故上林羽猎言卒徒之盛终日驰骋则必以节俭成之扬雄以谓犹骋郑衞之声曲终而奏雅后世猥以雄悔之因弃不务然补之窃怪比来进士举有司者説五经皆喜为华叶波澜説一至百千语不能休曰不如是㫖不白然卒不白至辞赋独曰是侈丽闳衍何也景晖为人葢澹泊寡嗜好至饭脱粟茹藿自枯藁与补之处或终日不道人一事或终嵗不见其喜愠夫固安为侈丽闳衍者非耶故备论之坐忘论序道无言凡言之类妄知言之类妄者亦妄知夫知言之类妄者亦妄然则何如列子曰用无言为言亦言夫能用无言为言亦言几可与言虽言几不妄矣不妄斯道已乎非也燕人之晋问其井或告曰垣下垣下得焉而卒之饮者燕人也若乃夫晋人之朝夕饮者则未始问燕人故学道犹饮问而告之燕晋之类也司马子微着书七篇言道徳之意王毅希仁以示余余曰此晋人之告垣下井者也吾子学焉抑燕人之饮者乎若乃夫晋人之朝夕饮者则未始问燕人以谓人饮而我味之有是哉司马子微名承祯唐达士昔予读李白大鹏赋想见其为人捕鱼图序古画捕鱼一巻或曰王右丞草也纸广不充幅长丈许水波渺弥洲渚隠隠见其背岸木葭菼向摇落草萋然始黄天惨惨云而风人物衣裘有寒意葢画江南初冬欲雪时也两人挽舟循厓一人篙而下之三人巾帽袍带而骑或马或驴寒峙肩拥袖者前扬鞭顾后揽辔语袂翩然者僮负囊尾马背而荷若拥鼻者三人屈竹为屋三童子踞而起大网一童从旁出者缚竹跨水上一人立旁维舟其下有笱者方舟而下四人篙而前其舟坐若立者两童子曳方罟行水间者缚竹跨水上一人巾而依蘧蒢坐沈大网旁笱屈竹为屋缚竹跨水上童子跪而起大网者一人屈竹为屋前有瓶盂可见者篙者桨者俛下罩者三人皆笠方舟载大网行且渔两儿两葢依蘧蒢坐有巾而出网中得者操楫一人缚竹跨水上顾而语前有盃盂者方舟载大网出网中得者缚竹跨水上两儿沈大网旁维艓者两人篙其舟甚力有帷幙坐而济若妇人可见者方舟依渚一人篙一人小而三童子若饮食若寐前有盃盂者一人推苇间童子俛而曳循厓者人物数十许目相望不过五六里若百里千里右丞妙于诗故画意有余世人欲以语言粉墨追之不似也常忆楚人云帝子降兮北渚目渺渺兮愁予袅袅兮秋风洞庭波兮木叶下引物连类谓便若湖湘在目前思顷时嵗晚道吴江如此渔者男子妇女童稚舟楫梁笱网罟罾罩纷然在江然其业廉而事佚故无市廛争利意此与画二大夫去国其色无别恨奚以异元祐元年四月二十日李希孝出之欲模写无善工乃借韩退之序画人物意识之颍川晁补之序济北晁先生鸡肋集巻第三十四济北晁先生鸡肋集鸡肋集卷第三十五济北晁先生鸡肋集目録第三十五卷序广象戏图序杜舆子师名字序外弟杨若字知类序从兄字伯顺序陈琦伯比字序镇阳李樗字非我序李浩字季良甫序袁畴字耕道序李去病字仲霍序钱举字少周序王勋字重民序李相如字师蔺序送李文老序送医李寅序送刘公权序送段康侯序济北晁先生鸡肋集目録济北晁先生鸡肋集巻第三十五序广象戏图序象戏戏兵也黄帝之战驱勐兽以为阵象兽之雄也故戏兵而以象戏名之余为儿时无佗弄见设局布棊为此戏者纵横出竒愕然莫测以为小道可喜也稍长观诸家阵法虽画地而守规矩有截而变化舒巻出入无倪其説益可喜暇时因求所谓象戏者欲按之以消永日葢局纵横路十一棊三十四为两军耳意苦其狭也常试以局纵横路十九棊九十八广之意少放焉然按图置物计步而使终亦胶柱而已矣而智者用之则十九者之间尽彊弱之形九十八者之间尽死生之势而十九九十八之外死生彊弱可循环于无穷饱食终日得吾説而为之则涿鹿之纵观犹目前矣元丰二年六月晁补之序杜舆子师名字序盱眙杜君从学于睂山先生先生名之曰舆字之曰子师子师道先生之言曰夫能载而后可与言舆能衆而后可以言师夫能载则能衆矣故舆有师义则又从先生之门人晁补之求识其説补之曰甚矣先生所以望子师者至矣夫车之有舆也犹宫之有堂也犹人之有腹心也崇墉长庑沟之于其外闾然后门门然后堂而堂者宫之所宅也目视耳聴手扞衞而足运趋元首加焉而腹心者人之奥也故谓之舆则一车之任举在矣立轛横轵辀环灂而牙固抱二十有八为其葢弓三十其辐合之于一毂以济其中之所无有而后可以受天下之有凡物之不至者託至焉是其材君子之材也其器国器也御闲而右勇善用其材者也得时则驾见险而能止不犯难者也以经营四方与舟楫之絶江河同利故天下无不待之以济而附者不一是之谓能载则能衆也曰虽然孰能任之孟子所谓异人以存心者能任之如以其同而巳同乎此必不同乎彼则亦秖以异何以能衆吾且以其异而衆无不同以其所以同者莫适同而巳然后君子之道大而为衆率贾谊曰凤凰翔于千仞兮览徳辉焉下之凤不世见故人未始识凤人未始识凤则藩篱之燕雀蓬中之斥鷃何从识之虽然凤举而鸟朋矣凤非以其异故能同耶不然则乌之从乌扈之羣扈亦可以为同耶而同者狭矣故曰甚矣先生所以望子师者至矣㫺者伊尹其道有在于此天下匹夫匹妇有不被尧舜之泽者如已推而纳之沟中而天下亦皆以是㱕之道足任而时可为也昜曰大车以载积中不败是其所以能有大也陈蕃亦可谓有其志矣不埽一室而欲以身援天下志大而力不胜义可以立而身见危是知其不可而为之者也昜曰舆脱輹夫妻反目天下不可轻为而近用也然亦不可咎也山以其髙而兽往之川以其深而鱼聚之君子以其道可与任重而致逺故竆则得士达则得民不幸而终其身不试而君子论之与禹稷同道子师勉之外弟杨若字知类序骥有四足足以靡丘陵跨燕越不期于在六辔也然有是足羁之者至矣鸷鸟有六翮足以絶浮云捎林莽不期于掣鞴上也然有是翮唿之者至矣士有才术足以知往古治当世不期于仕而遇合也然有是资用之者至矣故物必有余而后用无不足而求用闲其驰驱以待羁者时其翺翔以待唿者马与鸟无是情也然则治其可合者以求合岂士之情也哉今世之学者不求若古人而务一时之合自始读书则曰世之所用何尚有司之所取何先治其学之类者去其学不之类者而求合焉世之用舍不可常而有司之去取无特操则业成而不售半涂而改尽弃其学而从事于其所不学至于白纷如也乃始叹息于不逢若此岂足以言知类也哉余外弟杨君名若少而笃志崭然于侪辈中善问而识所从既学经又学为诗赋皆欲求当时之所谓善且尝效者而师之余曰书无所不当知独一经乎哉文章无所不当为独诗赋乎哉治其狭以求适于广则是以箸为梁木也十围百围则求方圆长短者无之而不可矣然则求若古人何如亦曰养其大体而已矣孟子曰指不若人则知恶之心不若人则不知恶此之谓不知类吾弟之学也无以不若世之所用有司之所取者为羞而以若古人者是求则虽欲不为世之所用有司之所取亦不可得矣故余请字曰知类从兄字伯顺序名者所以制义出礼而字者相期于实以不虚其名者也葢余从兄名隆之而字不足以称其实余为之説曰物未尝有必隆者亦未尝有必不隆者也封土以为台巍巍者先圯焉架木以为宇翘翘者先桡焉泰山之隆百仞而跛牂履其蹊以絶其岭势附于下也吴牛之力百钧而童子拊其角坐其背知役于人也故曰物未尝有必隆者有人焉力不能胜一匹雏而天下不敢为之先彼其所以能隆者亦必有道矣昜曰地中生木升君子以顺徳积小以髙大夫顺徳不躐等君子之所以积小也如此而后可以基髙大此为隆之道也故余请字曰伯顺熙宁四年八月从弟补之序陈琦伯比字序屈原以申椒菌桂兰荪荃茝衆美木香草以谕君子禀中和而内洁杂荒秽而不汚也余以谓草木畏雪霜有衰歇洁固不胜玉传曰君子于玉比德焉又曰玉振之也者终条理也终条理者圣之事也㫺之人葢以玊比圣之事岂但君子哉四明陈侯名琦字元老葢慕忠献韩公之忠于国而其徳在生人也元老曰非曰能之愿学焉其故人游蓻则因以元老字之余曰夫见贤思齐焉涂之人可以爲禹也岂必身将相食五鼎而后似哉德比焉可也因复请字曰伯比凡物必有其质而后能不渝所贵乎玉者不与草木昆虫俱物化其缫借以荐诸郊庙与弃而藏诸粪壤而玉之所以爲玉者固一也使伯比得志而位将相食五鼎与呻吟裘氏之地以义理悦口而终吾身而伯比之所以爲伯比可渝哉如是而充之以爲君子以学圣人犹无所不可则以慕当世之显者虽光明不杇如忠献非侈也己卯七月序镇阳李樗字非我序小知之与大知也小年之与大年也白鹄黑乌长鹤短凫各以其异游于世相与无慕是庄周之所谓逍遥也桂之伐漆之割曰是不若樗之趣取无用而常存故桂漆慕樗樗不慕桂漆均之木也一以为逍遥一以为不逍遥是庄周之意乎非庄周之意也万物共生俱託于不得已不得已之类天下莫能患桂漆曰我独何为见患以其可食且用耶则樗也免夫棺与舟至薪亦病矣樗曰不然吾观我无受斧斤之地故吾无往而丧我桂漆亦曰吾观我亦无受斧斤之地故吾亦无往而丧我且而与我有异乎逢者皆材也材固生患尝试与我游乎本无患游乎本无患不得已之类不得已之类圣人之道故樗与桂漆俱逍遥而樗犹舍然安其故曰吾无以知吾为趣取无用而常存也吾直寄焉耳故天下言樗无慕乎为樗镇阳李君好书而廉既无求于世尝曰我樗之类也则昜其名曰樗余曰凡形皆寄也夫寄非我则寄之所遭固非我因为字之曰非我是惟从然成于雨露与夫为牺尊在沟中也木岂有择于此哉人者为之知寄非我而犹惑樗为趣取无用欲免桂漆以受人者之患物缚不解矣李浩字季良甫序进士陇西李浩资儁异少孤自封植为人刚静气迈往不羣治春秋礼记説知孟轲扬雄所传为正道而遵之譬渠黄山子羁坚辔附夷路骎骎乎无万里矣其文辞葢窥战国而下其志将游歴屈宋差池汉唐氏之间未已也虽然与人俱践一涂而人自以其名歧与为燕宋反共憎笑之屡竆困不化也而颍川晁补之独异焉浩少于补之未尝共学也而索其中葢异焉者寡既与之交矣迺缘名为义而以季良父字之曰昔崔浩自以为张良而世亦莫之与也迺吾季良父岂为浩者而已哉虽然楚汉之鬬南北之分裂两人者皆如妇人女子而皆魁雄闳伟智谋若神万举而万全故刘氏以取天下而拓跋氏以僭中原而称帝亦类矣至良功成不居其定太子庶几乎无事之业而浩乃区区夸石铭构忿以杀身欲比良何逺哉然则浩固长于方人而暗于料已其言曰王勐之经国苻坚之管仲也慕容恪之辅少主慕容暐之霍光也刘裕之平逆乱司马徳宗之曹操也夫勐固坚之管仲何足以班管仲恪固暐之霍光何足以任霍光裕固徳之曹操何足以当曹操也其言信矣至浩自恕以比良而不歉其所不足尚以谓己稽古过之岂不悞哉嗟乎使浩得汉髙祖而事之不足当陈平爲何如而又晚节矜名惴惴乎不能全一身何暇处人父子危疑之间逍遥事济而身无患如此哉然则浩固拓跋氏之良其以良自比犹论勐也廼吾季良父识路而疾驱则将蹈轲雄之所传而要其㝛使幸而遭时有用敛其有余于爲浩者以保身益其不足于爲良者以居业则虽在良伯仲叔季之间其谁敢不与使其不幸而不偶充其志犹足以独善若原宪之藜藿可贫而不可病其与为伯仲叔季将在孔子弟子之列岂特不为浩虽良亦可不为也季良父勉之袁畴字耕道序开封袁君名畴字耕道畴自名耕道其交字之也记曰人情者圣王之田也而传曰人情甚不美妻子具而孝衰于亲爵禄具而忠衰于君名誉足而信衰于交夫人情之可恶如此年运而往每具而辄衰圣王何取于田哉夫以尧之水至于方割懐山而襄陵非禹则土皆不粒也然谓土实不粒则不可以禹所堙之余龙蛇虎豹始驱似不可人而有稷焉教民以艺之则粒矣山泽原衍地有刚卤肥确不同而斲耜揉耒火耕而水耨农无不可为人情亦有贤不肖邪正异趣而追琢学问求其放心圣王亦无不可治葢不为不治则如尧方割未乂之初为而治之则如稷播殖之后是乃圣王之所以取乎此者也人情无礼则荒故修礼所以耕之此学之始也义欲列敌度宜譬谷有九种视地力故陈义所以种之学欲闲邪存诚譬恶莠恐其乱苗故讲学所以耨之君子仁以居体仁譬则积而充也故本仁所以聚之乐以治心乐譬则饱而嬉也故播乐所以安之礼义仁乐四者人情之田具而学其中耨欲数数者然也此记之説圣王之所以田人情者尽矣扬子曰耕道而得道猎徳而得徳夫耕道而不得道安取于耕道故君子以谓治国不以礼犹无耜而耕至于安之以乐而不达之以顺犹食而弗肥也此学之终也然则耕道其务始于礼乎非忠信不可以学礼非彊有力不可以行礼譬农必朴忠信之类也必勤苦彊有力之类也壤土之民怠恃其地之良而弗彊也瘠土之民劳忧其田之下而自力也故瘠之获常倍于壤而田父之尤其子以得壤为不幸迺若耕道才良而志修又博之以文地与力皆美矣耕道既识此而疾驱田己之田而食己之力嵗晚而功休既饱而嬉倚户以永歌不已乐哉而世方有舍其田而芸人之田者亦晨夜不暇息霜雪皲瘃触隆曦而汗得不偿勤至于终年号寒而啼饥所求于田者外也耕道反之诗曰自今以始嵗其有君子有谷诒孙子于胥乐兮李去病字仲霍序世治则国无所用将身安则家无所事医用将与医皆不得已而术之所不愿出也然所贵乎人者生则能为人御葘而捍患使人赖其徳而已食其功虽不得已亦不可一日而无二术之类也贼姧不作则太平可千载癙忧莫袭则正气能百年故五兵之家五药之施如禹之行水水不为败则禹功无所试至其败而为之亦行其所无事则已矣自非圣人孰能探不形而治未病病则能以术去之圣之次也葢昔善将如汉霍侯其言曰匈奴未絶无以家为其以去病自名或者义取诸此而缗城李君慕焉则摭其名以名余因以仲霍字之仲霍知书且多艺少从乡贡顾尝好医以其所闻于儒者礼乐有盈减刚柔有损益术斯而往知五行六气之动以节中而屡移故医特胜然霍侯用之大仲霍用之小事必与时竝而名必与功偕遇不遇势异则前后之相望与才之长短未可以陵节议而原其初皆欲为人御葘而捍患使人赖其徳而后已食其功其志出于为物则同且秦医和以知国抑有人焉载所闻于儒者自道出于为技而託之技以伯仲于霍之流未可曰若是班也然霍侯无学术以材自喜贪其功不已太至则病内而偕美仲霍诚能反其道揆生之理无偏而不起病去则已可以进谷米弗已则亦末解而本俱弊是谓医纪所闻于儒之内也仲霍识之崇宁四年六月日序钱举字少周序吴越武肃王之裔孙钱君名焘字景贶梦神语之曰昜之则利进取迺更名曰举补之曰学以为己非进取具而求举以为养也夫求举以为养此人之举非自举其举也人之举士为知己者用也自举其举不患莫己知求为可知也昔左雄荐周举又荐冯直直以臧得罪举以此劾奏雄雄悦曰宣光奏吾是韩厥之举也人之举若左雄之知人者可也自举其举若周举之报巳知者可也则主与客皆免矣而钱君年志方盛慕义无竆从补之游五年趣操如一不见补之异也故补之因其更名爲改字曰少周少周今惟少于周也老将似之王勋字重民序进士太原王勋文学志意在塲屋前辈间或字曰子功余改之曰重民葢言王功曰勋而其事则民爲重也重民曰请极其义余曰周官所记列于今学官重民能习之虽然常试以所学于孟子者为重民言而重民择焉学之为王者事一也而古者取于王之事近后世託于王之説逺故不同葢孟子尝曰保民而王至其言王道之始则特在于使民养生丧死无憾之间然而不王者未之有此取于王之事而近者也王莫先于仁义而为庄子之言者曰仁义先王之蘧庐止可以一宿事之破䃣而后有舞仁义者不能救也此託于王之説而逺者也夫昔之所病儒者一师而俗异今为孟子又为庄子是二师也夫安得不离近昜言逺难知则亦无惑乎士之皆託于逺以趋同而自诬不悔也自荀子不好孟子又非之然其言曰道不过三代法不贰后王过则荡贰则不雅此两君子者惟一师故不异而庄子而又甚焉曰藐姑射之山有神人其尘垢穅秕犹将陶铸尧舜故后生簧鼓读论语未半纸而争言尧舜之上皆洋洋满意夫尧舜且不足道而王何足言王何足言而民亦安有哉以往事论之彼衞鞅安知王不知对孝公谈何等而孝公时时睡不应顾出而自矜大者曰其志弗开悟矣欺哉愿重民反之抑夫子圣人所重民食丧祭圣人固爲王不爲霸岂以是爲土苴而先之乎故王功曰勋民功曰庸而要圣人之所重者言之勋必自庸积此余所以字重民之意也道有终始之序故昔之学射者不学射先学视学驭者不学驭先学趋夫论政于不饥不寒之间而计功于无思无爲之际可谓知所先后矣抑重民博习彊记其文词浩浩非七八月之间雨集而盈者其必决而注之海于从政乎何有而士或以其所趋愈钝而笑之余亦所趋愈钝者然譬夫入室必自门始不可以躁也若夫子之墙数仞不得其门而入有人焉适立于巷骤而语其中百官仓廪室家之美不疑而大夸曰如此匪穿窬斯诞已其可哉大观二年十二月序李相如字师蔺序司马子慕蔺相如之为人故以其名自名蔺相如面叱秦王退让廉颇名重太山使彊秦不敢加兵于赵以两人在也吾甥李子慕昔人以相如名愿吾甥文采如司马子忠孝节义凛凛似蔺君因以师蔺字之送李文老序皋陶为理或曰其后有食木子得全于伊侯之墟者氏转而为李皋陶事帝其言为谟非如后世刀笔吏舎曰徽纆榜箠则无以伸其喙也指李为姓者按唐宗室世系亦皋陶后其五千言与昜合下至斯事荀卿言秦逐客非是书异甚小篆有益古训汉广与陵显膺固汉末有盛名言辞抑末也唐白贺为歌诗竒怪翺又通儒学韩愈非文士伍然其姓蕃天下由晋魏而来王侯将相有大功业者尤衆以其显也夫人而能言之而济隂之李亦唐来宗室后始余未冠则与文老之诸父游今舎人公大夫公里中贤兄弟文老学问言辞有家法非如场屋余子惟其所以应有司者是知乃古学过焉而不视愧皋陶之意者比也自余卜缗居凡幼与游白首不改者十一二且其术不利人人所戒也而文老独数过之不惟不戒又悦焉余意文老年少气豪轻外累殆意同则悦不知其它不然以其诸父厚余故文老亦慕余其可也抑余尝以谓大朴必爲器博长才则数化譬璧盈尺以作镇冒琥璜无不可而工目之当琢珮珥十数然必不毁千章之木可栋可极而匠谓之此足爲枅欂百然必不断何则知其质之弃于狭小可惜也而物有反此者侏儒与人肩随跂而跳适及人肘歉其庳也则宁去之异涂布武鸢尽其力从禽不及隼怅其远也则背而翔饥坐待鼠非以其力不足故画也然则人徒见文老以其应有司者躐先同学取首送抑文老自期不在珮珥枅欂之间葢世有贷子钱贾爲人取赢而巳分少者此拙于市葢所谓非有府库财非其财者也文老其益务博学于文如药肆平时储百物凡神农所名可用以活人者阙一不可使夫一日来市者求玉泉五芝丹砂空青此亦在求羊藿豕苓败龟枯螾此亦在要人之市我者可一二数我之应人者如山薮不尽夫岂但躐先同学取首送如是而已哉葢孟子论一乡之善士与天下之善士其所成就者异由其学有小大文老勉之送医李寅序余应举时见王荆公书一事云妙应大师智缘诊父之脉知其子祸福翰林王氶㫖禹玉疑古无有缘曰秦医和诊晋侯之脉而知其良臣将死良臣之命乃见于晋侯之脉诊父知子又何足怪乎余闻其语三十七年而未见其人也晚遇李君景阳于缗景阳儒服而来以医自名能读黄帝歧伯金匮玉函之书剖析其精义如指诸掌又旁出入月令阴阳诸书论物之方生方死或损而益或益而损见㣲而知着观表而得里衮衮不可竆余聴而説之味其言葢有妙应之术而不自名曰吾业不在是也㫺唐韩愈铭宪宗时侍御史李虚中㴱于五行书以人之始生年月日所直日辰支干相生胜衰死相王斟酌推人夀夭贵贱百不失一其説汪洋奥义关节开解星官历翁莫能与之较得失虚中之术葢至今犹传也夫播五行于四时见于经若有机焉万物皆出入于此而不可逃以其溥博而加物兼得之者擿抉而言犹足以知人祸福如此今脉吾之臂以吾腹中之五行犹之日辰支干亦相生胜衰死相王又㕘两之以窍藏之变动在尺寸闗部间顾第弗深考睨而视之何为而不可以知吾之失得吉凶如虚中之索于外哉以是知景阳犹藏其学而未言也滋可贤已景阳名寅齐人送刘公权序田文好客殚邑之入以食客日不足然文废客亦稍稍去文恨之或曰君不见夫趋市者乎平旦侧肩争门而入日草之后掉臂而不顾非好朝而恶草所求物忘其中余蚤为流辈所推虽无邑入以奉客而客从余游亦不厌尝守三郡所荐士数十人得罪而㱕坐田里七年客以书来或过之者才三人所舎逺城郭陆无以同居水无与佐刺舟然余每诵或者语亦无意于客也而开封刘君公权无平日旧乃惠然数过余寒不以坐无氊而辤饥不以麦饭葱叶菲而不臭也田野无酒徒刘君又饮酒温克故余与之游如平日客或剧饮大欢无疵吝或偶坐终日不相语唯而出亦忘吾忧而刘君又朅然去余为之恨恨刘君世戚里将种然喜从士大夫游问其旧所与厚往往当世知名士或在朝廷尊显或斥逐困畏刘君不以富贵贫贱变交情足以愧翟廷尉门外客百辈其义固近时士所希得吾知刘君将有闻于吾人也故于其来别以是言赠之送段康侯序故人什邡段君康侯得官桐庐当具舟补之曰顷至新城与桐庐相望七里濑严陵钓矶佳处也康侯曰然陵与光武卧以足加腹报司徒霸书才二十四字使者嫌少而诮以买菜求益不与也亦髙矣补之曰士无竆达论埽洁其身惟伯夷伊尹桺下惠可信余子或逺或近皆累于名陵如道足乎己无求于世招之不至可也至而不仕亦可也何必明人以天子三公皆旧故而恃放骜以自尊陵操诚高亦近名者庄子曰枯藁之士宿名枯藁自命宿道可也宿名非也康侯曰然补之曰古惟两士近不类于名者其一士犹恨其自言也康侯曰何耶补之曰晋文公赏从兦者介之推不言禄禄亦不及将入绵上山中其母曰亦使知之之推曰言身之文也身将隠矣何以文爲若之推可谓不累于名矣汉韩康卖药长安市不二价有女子从康买药康守价不移女子曰君是韩伯休耶乃不二价康曰我本避名今女子皆知有我何用药为乃入霸陵山中康避名诚是也恐人识之黙去焉可也何必晓疑者以吾果韩康故曰犹恨其自言也然此两士皆胜陵陵夸世主是显也非隠也夫陵何足髙光武以万乗不忘旧故下匹夫乃足髙康侯曰然补之因复曰今康侯儿童勤苦学问数以文词与计偕有司不识卒遗之守经知古廉洁不阿白首栖栖以其妻孥跋山浮江数千里康侯不以人不知愠见人唿我愚则我亦愚以方前两士者不累于名不更近乎岂其必若严陵夸乃足髙虽然士生一世取不愧怍髙与卑或势所遇不足道桐庐佳山水多秀民康侯官余暇与其邑子田野逸士言而时察之得无物色有如陵枯藁自喜者犹持竿其濑中济北晁先生鸡肋集巻第三十五济北晁先生鸡肋集鸡肋集卷第三十六济北晁先生鸡肋集目録第三十六卷离骚序离骚新序上离骚新序中离骚新序下续楚辞序变离骚序上变离骚序下济北晁先生鸡肋集目録济北晁先生鸡肋集巻第三十六离骚序离骚新序上先王之盛时四诗各得其所王道衰而变风变雅作犹曰达于事变而懐其旧俗旧俗之兦惟其事变也故诗人伤今而古情见乎辞犹诗之风雅而既变矣孟子曰王者之迹熄而诗兦然则变风变雅之时王迹未熄诗虽变而未兦诗兦而后离骚之辞作非徒区区之楚事不足道而去王迹逾逺矣一人之作奚取于此也葢诗之所嗟叹极伤于人伦之废哀刑政之苛而人伦之废刑政之苛孰甚于屈原时邪国无人原以忠放欲返幸君之一悟俗之一改也一篇之中三致志焉与夫三宿而后出画于心犹以为速者何异哉世衰天下皆不知止乎礼义故君视臣如犬马则臣视君如国人而原一人焉被谗且死而不忍去其辞止乎礼义可知则是诗虽兦至原而不兦矣使后之为人臣不得于君而热中者犹不懈乎爱君如此是原有力于诗兦之后也此离骚所以取于君子也离骚遭忧也终窭且贫莫知我艰北门之志也何辜于天我罪伊何小弁之情也以附益六经之教于诗最近故太史公曰国风好色而不淫小雅怨诽而不乱若离骚者可谓兼之矣其义然也又班固叙迁之言曰大雅言王公大人徳逮黎庶小雅讥小巳之得失其流及上所言虽殊其合徳一也司马相如虽多虚辞滥説然要其㱕引之于节俭此亦诗之风谏何异扬雄以谓犹骋郑衞之音曲终而奏雅不已戏乎固善推本知之赋与诗同出与迁意类也然则相如始为汉赋与雄皆祖原之步骤而独雄以其靡丽悔之至其不失雅亦不能废也自风雅变而为离骚至离骚变而为赋譬江有沱干肉为脯谓义不出于此时异然也传曰赋者古诗之流也故懐沙言赋橘颂言颂九歌言歌天问言问皆诗也离骚备之矣葢诗之流至楚而为离骚至汉而为赋其后赋复变而为诗又变而为杂言长谣问对铭赞操引茍类出于楚人之辞而小变者虽百世可知故㕘取之曰楚辞十六巻旧録也曰续楚辞二十巻曰变离骚二十巻新録也使夫缘其辞者存其义椉其流者反其源谓原有力于诗兦之后岂虚也哉若汉唐以来所作忧悲楚人之绪则不録离骚新序中刘向离骚楚辞十六巻王逸传之按八巻皆屈原遭忧所作故首篇曰离骚经后篇皆曰离骚余皆曰楚辞天圣中有陈説之者第其篇然或不次序今迁逺游九章次离骚经在九歌上以原自叙其意近离骚经也而九歌天问乃原既放揽楚祠庙鬼神之事以摅愤者故迁于下卜居渔父其自叙之余意也故又次之大招古奥疑原作非景差辞沈渊不返不可如何也故以终焉为楚辞上八巻九辨招魂皆宋玉作或曰九辨原作其声浮矣惜誓弘深亦类原辞或以为贾谊作葢近之东方朔严忌皆汉武帝廷臣淮南小山之辞不当先朔忌王褒汉宣帝时人皆后淮南小山至刘向最后作故其次序如此此皆西汉以前文也以为楚辞下八巻凡十六巻因向之旧録云然汉书至屈原赋二十五篇今起离骚经逺游天问卜居渔父大招而六九章九歌又十八则原赋存者二十四篇耳并国殇礼魂在九歌之外为十一则溢而为二十六篇不知国殇礼魂何以系九歌之后又不可合十一以为九若溢而为二十六则又不知其一篇当损益者何等也惜誓尽叙原意末云鸾凤之髙翔兮见盛徳而后下与贾谊弔屈原文云凤凰翔于千仞兮览徳辉焉下之断章趣同将谊倣之也抑固二十五篇之一未可知也然则司马迁以谊传附原亦由其文义相近后世必能辩之王逸东汉人最爱楚辞然九视向以前所作相阔矣又十七巻非旧録特相传乆不敢废故迁以附续楚辞上十巻之终而其下十巻自唐韩愈始焉离骚人不读乆文舛阙难知王逸云武帝使淮南王安作章句至章帝时班固贾逵复以所见改昜前疑亦作章句其十五巻阙而不説今臣作十六巻章句然则安与固逵训释独离骚经一篇不知固逵所改昜者何事今观离骚经训释大较与十五巻义同或浅陋非原本意故颇删而存之而録司马迁史记屈原传冠篇首以当离骚序云离骚新序下司马迁作史记尧舜三代本纪孔子世家所引尚书论语事颇变其文字训诂至左氏国语则迁所笔削惟意迁欲自成一家言故加隐括而不嫌也虽然迁追琢传记之辞可也而变尚书论语文字不可也补之事先朝为着作郎上即位备太史氏古文国书得损益之况传记乎离骚经始汉淮南王安为传按随志传兦旧有班固叙赞二篇王逸序一篇梁刘勰序一篇而王逸云班固贾逵改昜前疑则固此序或当时作者也然颇诋原狂狷擿其不合者逸髙原义每难固説勰附逸论然亦复失之固序曰君子之道竆达有命固潜龙不见是而无闷闗雎哀周道而不伤又曰如大雅既明且哲以保其身斯为贵矣固説诚是也虽然潜龙勿用圣人之事也非所以期于原也又自淮南太史皆以谓兼风雅之义而固独疑焉夫国风不能无好色然不至于淫小雅不能无怨诽然不至于乱太史公谓原之辞兼此二者而已乃周道大雅岂原所得庶几哉虽迁亦不以是与原也世衰君臣道丧去为寇敌而原且死忧君斯已忠矣唐桺宗元曰春秋枉许止以惩不子之福进荀息以甚茍免之祸夫荀息阿献公之邪心以死其为忠也污矣惟其死不缘利故君子犹进之而原乃以正谏不获而捐躯方息之污则原与日月争光可也非过言也固又以谓原露才扬己竞于危国羣小之中是乃上官大夫靳尚之徒所以诬原伐其功谓非我莫能为者也固奈何亦信之原惟不竞故及此司马迁悲之曰忠而被谤能无怨乎屈平之作离骚葢自怨生也而固方且非其怨刺怀襄椒兰原诚不忘以义劘上而固儒者奈何亦如髙叟之为诗哉又王逸称诗曰匪面命之言提其耳谓原风谏者不如此之斥逸论近之刘勰亦援逸此论称固抑扬过实君子之与人爲善义当如此也至言浇羿姚娀与经传错缪则原之辞甚者称开天门驾飞龙驱云役神周流乎天而来下其诞如此正尔託谲诡以谕志使世俗不得以其浅议已如庄周寓言者可以经责之哉且固知相如虚辞滥説如诗风谏而于原夸大独可疑乎固大较喜訾前人如薄相如子云爲赋而固亦爲赋也刘勰文字卑陋不足言而亦以原迂怪爲病彼原嫉世既欲蝉蜕尘埃之外惟恐不异乃固与勰所论必诗之正如无离骚可也呜唿不讥于同浴而讥裸裎哉又勰云士女杂坐娱酒不废荒淫之意也是勰以招魂为原作误矣然大招亦説粉白黛黑清馨冻饮勰以此为荒淫则失原之意逾逺原固曰世皆浊我独清岂诚乐此浊哉哀己之魂魄离散而不可复也故称楚国之美矫以其沈酣污泥之乐若可乐者而招之然卒不可复也于是焉不失正以死而已矣呜唿勰安知离骚哉抑固汉书称大儒孙卿亦离谗作赋与原皆有古诗恻隠之意而此序乃专攻原不类疑此或贾逵语故王逸言班贾以为露才扬己不专指班然亦不可辨也续楚辞序诗兦而春秋作其事则齐桓晋文其书王也以其无王也存王制以惧夫乱臣贼子之无诛者也以迄周兦至战国时无诗无春秋矣而孟子之教又未兴足迹接乎诸侯之境者諌不行言不聴则怒悻悻然去君又极之于其所往君臣之道微寇敌方兴而原一人焉以不获乎上而不怨犹睠顾楚国系心怀王不忘而望其改也夫岂曰是何足与言仁义也云耳则原之敬王何异孟子其终不我还也于是乎自沈与夫去君事君朝楚而草秦行若犬彘者比谓原虽与日月争光可也岂过乎哉然则不独诗至原于春秋之微乱臣贼子之无诛者原力犹能愧之而扬雄以谓何必沈江原惟可以无死行过乎恭使原不得则龙虵虽㱕洁其身而离骚亦不大耀则世是所以贤原者亦由其忠死故其言至于今不废也而后世奈何独窃取其辞以自名不自知其志不类而无愧而续楚辞变离骚亦奈何徒以其辞之似而取之曰诗非皆圣贤作也舍周公尹吉甫仲山甫诸大夫君子则羁臣寡妇寺人贱者桑濮淫奔之辞顾亦与猗那清庙金石之奏俱采而幷传何足疑哉且世所以疑于此者不以夫后之愧原者衆哉而荀卿贾谊刘向扬雄韩愈又非愧原者也以迄于本朝名世君子尚多有之姑以其辞类出于此故㕘取焉然则亦有其行不足于原而取之者犹三百篇之杂而不可废汉息夫躳为姦利以忧死着絶命辞辞甚髙使躳之不肖不传而独其絶命辞传则譬犹从母言之为贤母言固无罪也桺宗元刘禹钖皆善属文而朋邪得废韩愈薄之王文公曰吾观八司马皆天下之竒才也一为叔文所诱遂陷于不义至今欲为君子者羞道而喜攻之然八人者既困矣往往能自彊名卒不废而所谓欲为君子者其终能毋与世俯仰以自别于小人者少复何议于彼哉王公世大儒其学自韩愈已下不论虽要不成人之恶至竒宗元辈而恕知其爱人忧国志念深矣而士之一切干禄阳自好而阴从利徼一时之愿无祸而老者皆是也于王之言可遂不戒而视八司马不反怍乎禹钖不暇议宗元之才葢韩愈比愈薄而惜之称其论议出入经史百子踔厉风发而谓其少年勇于为人不自贵重使在台省时已能持身如其斥时亦自不斥愈于宗元恳恳如此岂亦知夫才难与王之意无异也抑息夫躬类江充祸国宗元禹钖诚邪不至于为躬躬之辞録则凡不至于爲躬而辞録者皆録躬之意也汉荡秦唐埽隋然颇因其法制文物爲国犹尔以治昜乱不可以皆废也况言语趣操异世之习哉以狐父之人爲盗因以食爲盗而呕之㫺人以谓此失名实者也是乃续楚辞变离骚所以无疑于取此杂者也变离骚序上补之既集续楚辞二十巻又集变离骚二十巻或曰果异乎抑屈原之作曰离骚余皆曰楚辞矣今楚辞又变而廼始曰变离骚何哉又扬雄为反离骚反与变果异乎曰反离骚非反也合也葢原死知原惟雄雄怪原文过相如至不容而死悲其文未尝不流涕也以谓君子得时则大行不得则龙蛇遇不遇命也何必湛身哉乃作书往往摭其文而反之虽然非反其纯洁不改此度也反其不足以死而死也则是离骚之义待反离骚而益明何者原惟不为箕子而从比干故君子悼诸不然与日月争光矣雄又旁离骚作广骚旁惜诵而下作畔牢愁雄诚与原异既反之何为复旁之又变离骚以其类而异故不可以言反而谓之变若荀卿非蹈原者以其后原皆楚臣遭谗为赋以风故取其七篇列之巻首类离骚而少变也又尝试自原而上舍三百篇求诸书礼春秋他经如五子之歌貍首之斑然蚕则绩而蟹有筐佩玉蕊兮吾无所系之祈招之愔愔凤兮凤兮他如此者甚多咸古诗风刺所起战国时皆散矣至原而复兴则列国之风雅始尽合而为离骚是以由汉而下赋皆祖屈原然宋玉亲原弟子髙唐既靡不足于风大言小言义无所宿至登徒子靡甚矣特以其楚人作故系荀卿七篇之后瓠子之歌有忧民意故在相如扬雄上而子虚上林甘泉羽猎之作赋之闳衍于是乎极然皆不若其大人反离骚之髙妙犹终㱕之于正义过髙唐但论其世故系髙唐后至于京都山海宫殿鸟兽笙箫衆器指事名物之作不专于古诗恻隠规诲故不録李夫人赋长门赋皆非义理之正然辞浑丽不可弃曹植赋最多要无一篇逮汉者赋卑弱自植始録其洛神赋九愁九咏等幷録王粲登楼赋以见魏之文如此陆机陆云有盛名顾不足于植粲摘其义差近者存之游有意乎幽通而下恨其流益逺矣然晋人喜清谈而摰虞此作庶几有为而言致足嘉者也鲍昭长于杂兴故其芜城作独出宋世又以刘濞事讽刘瑱有心哉于此者江淹用寡而文丽又梁文益卑弱然犹䝉虎之皮尚区区楚人步趋也唐李白诗文最号不袭前人而鸣皋一篇首尾楚辞也末云鸡聚羣以争食凤孤飞而无隣嫫母衣锦西施负薪辞不彫而指类唐人知楚辞者少误以为诗云王维生韩桺前才数十言虽浅鲜未足与言义然低昂宛转颇有楚人之态矣元结振竒自成一家要曰羣言之异味亦可贵也顾况文不多约而可观问大钧理胜招北客词胜阿房宫云亦使后人而复哀后人皆唐赋之不可废者也皮日休九讽专效离骚其反招魂靳靳如影守形然非也竟离去画者谨毛而失貌呜唿离骚自此散矣故不録以迄本朝名世之作多已载续楚辞中今所録赋及文操或宏杰自出新意乍合乍离亦足以知古文之屡变至末而复起云或大意述此或一言似之要不必同同出于变故皆以附变离骚若谓之变楚辞乎则楚辞已非离骚楚辞又变则无离骚矣后无以复知此始于屈平矣恶夫愈逺而迷其源若服尽然为之系其姓于祖故正名以存之变离骚序下诗兦春秋又微而百家蠭起七国时扬墨申韩淳于髠驺衍驺奭之徒各以其説乱天下于时大儒孟荀实羽翼六经于其将残而二儒相去百有余年中间独屈原履正着书不流邪説葢尝谓原有力于诗兦春秋之㣲故因集续楚辞变离骚而独推原与孟子先后以贵重原于礼义欲絶之时又变离骚起荀子佹诗成相篇故幷以其时之知原虽不纯乎孟荀于其中间非异端也孟子与梁惠王齐宣王鲁平公同时而司马迁史记表问何以利吾国葢梁惠王之三十五年也是嵗齐宣王之七年楚威王之四年后七年而楚懐王始立立三十年而原諌王无入秦卒入秦死襄王初年而迁原原迁九年无几何死矣推而上之去梁惠王问利国与齐宣王七年时葢四十七年矣而鲁平公元年则楚淮王之十五年也若孟子见平公在其初年则至原迁之九年葢二十四年矣其平公末年乎则与原諌懐王之时葢竝矣虽史记不言孟子见宣王之年以其时之逺者葢四十七年近者二十四年又其近者同时也孟子见梁惠王乃在楚威王时惠王曰叟不逺千里而来于时称叟孟子已老矣而原不及事威王故孟子与原接而原后于孟子又史记荀卿年五十始来游学于齐齐襄王时荀卿最为老师而刘向叙荀子云齐宣王时聚学士于稷下荀卿十五始来游学至襄王时最为老师按宣王立十九年卒至襄王元年四十一年矣而稷下之学乃在孟子淳于髠时使荀卿游学时已年五十顾与孟子竝安得至襄王而尚存哉故刘向云十五始来游学而老为襄王师是也楚顷襄王迁屈原原迁九年无几何亦死矣又五年齐襄王始立计原之死卿尚幼也至楚烈王立二十五年而李园杀春申君荀卿始废自此推而上之至原之死葢五十余年矣故原与荀卿接而荀卿后于原又孟子载孺子歌曰沧浪之水清兮可以濯我缨沧浪之水浊兮可以濯我足孔子曰清斯濯缨浊斯濯足自取之也而原辞曰渔父莞尔而笑鼓枻而去乃歌曰沧浪之水清兮可以濯吾缨沧浪之水浊兮可以濯吾足遂去不复与言则原此歌葢沿孟子事也渔父篇曰新沐者必弹冠新浴者必振衣安能以身之察察受物之汶汶者乎而荀子不茍篇曰故新浴者振其衣新沐者弹其冠其谁能以己之僬僬受人之掝掝者哉则卿此书葢因原辞也凡言语文章之相祖述多其当时口所传诵从古而然此皆古诗楚辞之流也其习而传者虽至于今可知也济北晁先生鸡肋集巻第三十六济北晁先生鸡肋集鸡肋集卷第三十七济北晁先生鸡肋集目録第三十七卷䇿问䇿问十九首济北晁先生鸡肋集目録济北晁先生鸡肋集巻第三十七䇿问一十九首问圣人立经术以教天下使天下学者同出于一师意甚美也然圣人能以夫所同者养人心而不以夫所同者害其志则善观士者亦必于其不同焉而得之道之所㱕则竝事之所措则竝时之所遭则竝而由衆心度之则仁智之见父子殊面志岂可一哉自囘也由也亲与圣人语而要以所愿非子之所愿则士之遭时有用亦各言其志而已何必同乎士竆年抱经局促无所效平居相与语则曰不吾知也借使诸君得以其所学与民由之其愿愤悱自致者何以哉亦按书以御马耶则马之情有所不能尽故观诸君以是觊亦有异闻也问上有好下必有甚焉者皇帝勇知学古不厌菲饮食卑宫室欲以躳行表正万邦此甚盛徳也而天下或莫知圣学之宗自冠昬丧祭人伦之所厚而搢绅学士家自爲法不有等宜菲则礼废美则礼没下逮庶人贱丑僭差不度要以刺绣文倚市门有财者得为之其敝至于今固在也岂圣人所以风化天下者聋瞶有不洽耶将人安于所习而溺于所闻不可以遂复也不然则庶民厥臣所以达大家者或未也诸君彊学将以施于有政则辅上之泽而成百志形礼俗岂所宜后哉问自㫺为国以谓御戎无上䇿夫时异事异便则为制顾议者不察尔䇿岂有定不可乎㫺匈奴席冒顿之始彊能以其力为中国患絶塞而北自以汉不能至而汉率二三嵗一出或二千里不见一人匈奴亦罢极苦之窃譬夫搏鼠当衢善遁昜失灌垣燻穴则生无聊赖故欲战在我则不欲战在敌其理然也自汉羣臣多附韩安国议而后世亦或以王恢马邑无功为解迄于今纷纷无适从然其大要所出则不过乎两途搢绅之儒则守和亲介胄之士则言征伐是两者由先王之时焉缓急先后孰可哉今天下虽已安而备患不忘诸君行见用矣则时异事异凡所以制今其䇿将安出也问学者欲以一身为天下之事则反一身而观焉凡在我者宜知之既曰口之于味也目之于色也耳之于声也鼻之于臭也性也又曰耳目之官不而蔽于物心之官则然则有性又有心一身之视聴纳尝所主者安在哉夫妇之所与知而其至则察乎天地若是者性能之乎心能之乎合处则一何得有两名离居则两不可为一致敢问二者果合也离也性之动有情而心之动有志有意有有虑敢问情之所以异于志意虑与夫志意虑之自相为异者何如将情起而四者从之乎抑四者起而后情从之乎不然则情与志意虑或未始相随也君子小人之所同然者在性与心虽然有才焉有识焉或相什伯或相千万二者岂与生俱生有生则固异乎或者生而后有特养不养充不充之异也诸君之学欲克己守约以一知万则必讲乎此然后应物成务无行而不可问昜曰地上有水比先王以建万国亲诸侯三王之治时用是维天下外薄四海咸析之土秉圭戴璧世世承式何其盛也秦灭六国罢封建置郡守县令而有人民者任自此轻于是藩篱决㢮民散不保汉起而収之因秦所立损益济治郡守县令遂置不废而天下亦赖以安宁葢有刺史入为三公郎官出宰百里者此其为法之得惟其任守令犹诸侯不使堇堇按文书赴期会如此而已惠赐得专刑罚得省有利得行不便得改然后龚黄卓鲁俊民出焉而后世进取多门士累于名髙而官郡县者皆号俗吏至以龌龊自爱名称职此何为者也国家稽古建官凡郡县之任其选葢已慎矣今欲如汉故事守令重禄出长入治且尊表之使人不得以嵗月之格取成有司羣假而辈授则凡前所是亦几于可行而无害以谓如何问孔子断书自唐虞而尧舜谓之典言常道也荀子独曰五帝之间无传政道不过三代法不贰后王夫孔子之所取而荀子之所去然则荀子以书为不足于政乎天时地化人事之纪葢三代异正而孔子于时则行夏或忠或质或文葢三代殊尚而孔子于文则从周二者前乎此尧舜何其未尝用后乎此时王何其莫之革也然则荀子于此言道不过三代法不贰后王其意亦奚不可哉孟子取龙子之言曰治地莫善于助莫不善于贡夫道诚不可以过三代之治有法善有法不善则后王所循虽欲爲不贰可得乎孔子孟子荀子学者之所从焉以正疑殆今必居一于是愿折衷之问孔子没孟轲氏作孟轲氏没荀况扬雄氏作荀况扬雄氏没圣人之道殆不传魏晋而下士无山陵川泉之才学不知其所宗营营驰骋于末流道以益晦而数百年间河汾之陋乃有王通出焉通尊孔子其才自视三子比其书殆庶几于知孔子挍孟轲不皆醇而于荀况扬雄未悖也其书所述世家次叙与诸父族子具存其弟子门人若公卿大臣事业班班有见于唐然而不因通书知之则与通竝时或学于通而达曽莫有一人道之者葢笃信好学如韩愈于轲于况于雄皆发明之而不及通然则通之世果何族其学亦谁授哉去通之世若此其未逺也近通之居若此其甚也而顾且疑焉有不能辩则后此者奈何邯郸鬻曲者託之李竒人知其非李奇也而皆弃今通书固在之圣人为有合㕘之二子为未悖不可以弃也诸君博洽愿以所闻质之问六经之説道为难知道之説皆微见其意而学者之于道微见其意而显言之如隔云霓望日月可见而不可知脩然自喜曰是所以为道不识夫明而晦者何为哉自其浅者学焉目前之事显而日用者非一如观鸟兽也如观草木也见则可知而人皆以为近甚矣夫求道者之蔽也平居相与言则土苴治天下而有所用之则适效一事或已病于乏材凡此奚补也㫺之人学射者不学射先学视学御者不学御先学趋道之所由有逺近学之所至有先后故反之于躳行则如攻坚木先其昜者节目在后此所以教人者虽入孝出弟洒扫应对为近且末而有庠序之所宜先讲者也三王之学其法具在今欲悉其説与诸君一二肄之以致所达于上可得而详闻乎问古者司空居四民时地利而太宰以九职任焉闲民无常职也而所执者犹有事故少而习长而安教足以本之于其俗业足以守之于其世而民不离先王之法壊而死徙或出乡四民或杂处其言哤其事乱教不同业不一而能不精自管仲之説以观后世处士必就闲燕去而役田壄则非也处农必就田壄去而役官府则非也处工必就官府去而安市井则非也处商必就市井去而安闲燕则非也车服无制丧祭械用无数故民志无自定善恶无自别勤墯无自简禁令无自行难以合昜以离昜以薄难以厚其弊樊然莫正也今欲法先王以施政事则将一旦而迁焉聴不能无譁抑为之宜不亟则求其于国有利而无害于民有从而无违于古可也问道莫若诚心莫若诚遇事应物莫若诚天地得此动静有常日月得此信出信入信死信生舜孔子圣人也得此而后明象忧亦忧象喜亦喜其道一以贯之颜渊贤人也明而后得此三月不违仁故曰道莫若诚心莫若诚商丘开有在于此扬于地无䃣韩娥有在于此歌哭昜情华周杞梁之妻有在于此而变国俗荆轲衞先生有在于此白虹贯日太白蚀昴齐庶女有在于此䨓电下击李广有在于此射中石没镞故曰遇事应物莫若诚然则诚之至亦神矣哉记曰诚者自成也成有亏乎否耶将学焉则所由者何路所出入者何门及其至也何得哉以信为近耶则诚非信也葢信不足有不信以信为非耶则修辞闲邪凡所以立而存之又自此始也然则四五者奈何请循其本问春秋不作而迁固以良史名其言㬥耀旁肆横发贯穿甚博而至其収敛则罗覼事理甚细不遗读者亹亹数千载间如相对语此范晔而下所不若也虽然晔之説曰迁文直而事覈固文赡而事详今其书所谓直而覈赡而详者其是其非其言果何质也道不同不相为谋为异端故也然则迁之叙六家可谓知道者非邪中人可与上下而上智与下愚不移爲分定故也然则固之叙九等可谓知人者非邪王通曰史之失自迁固始也然则前乎此姑勿论后乎此可无得者欤而迁固之所以失又何事也愿并求㫺之説折衷安在将献诸上以佐有司之阙问人之生须菽粟以食布帛以衣生理之所不能一朝阙则皇皇从之爲二者故也圣人有以日中爲市不欲使各滞其用以相妨将使之通工昜事而两得则钱币于是乎生焉事无常势时有重轻故民患重则有子权母而行焉所以为轻民患轻则有母权子而行焉所以为重轻重之权惟其时也然则今欲施之奈何古者生财有大道故菽粟布帛之出如流源狼戾纯束邻里足以相仁则钱币安得而重哉耕之为事也劳织之为事也扰方春而作寒暑昜矣然后仅得衣且食则不昬作劳之民以是为趋利缓故游手而坐都市朝懐十金草贾百金则饮酒博奕嬉戏以自如操菽粟布帛而贸者适市见欺十偿七八而售矣于此虽欲钱币轻安可哉夫先王有所不得已而权焉以济民用今使天下皆弃本而争趋则可乎饥未尝食之也寒未尝衣之也山岳之藏不竭鼔铸之工不息而天下之民皆曰钱币为不足然则操利势者宜何如以究斯患哉愿极言之问王者功成作乐治定制礼夫时异事异礼乐非兦也而所病者才难以贾谊之臣而文帝之问顾止于鬼神以太宗之君而房杜之才不闲于礼乐故二主者终其施设治功如此可太息也家人有器焉终嵗不用则扞格而难操乃至具名物而藏有司旷时不一试则亦以陋矣主上复古百度修理征伐四克可以㱕牛马销锋镝而隷钟鼓玉帛之事者莫盛于斯时然而凋落已乆有其废之莫能举者将一朝而复之则病古今殊习无所从正葢髙论者主情而弃文龌龊者循法而遗意甚者茍且便安而曰不敢此何为者也且井田之不可施于田肉刑之不可施于刑则势有所未利论礼乐则虽制作设施小不备而中和之用在人者犹是也革而化之借使先王未之有者便则为用其谁曰不然愿释三累而闻折衷之説问闻而知之孰与见而知之之详粤之镈燕之函秦之庐胡之弓车夫人而能为之生于其土者习于其事然则河之説居水滨者所知也禹疏百川作十有三载乃同其致力焉者河为多凡所以载之髙地播为九河同为逆河若此者用力已勤矣亦行其所无事者非耶世非不逺也自三代至于唐然而中间数决者惟西汉地非不广也自积石至于海然而中间数决者惟东郡是二者其故独安在也意者天灾流行有缘其类致者耶将隄防人事有豫不豫者邪抑会其适然是固无情有不足竆者邪为之説者非一家也而要其㱕莫详贾氏敢问三䇿者施于今孰去孰取小吴之役仍嵗所病且转败而为功乎其举以不烦为善则诸君之虑岂特版筑茭薪之间而已也问自㫺为国马政尚矣阜马佚特駣有教驹有攻而执而散而圉以纲恶而颁良比毛而齐物即田而从戎其事载于经可也牡马騋牝王室之所废公室之所修诗人与之然则马之于政岂缓哉平城之役勐将如云谋臣如雨而困駹白骍骊之骑絶汉之战匈奴孕重墯殰罢极苦之而以马少不能复出故后之制军彊弱视焉上有常徳以立武事将贤士勇器利食充而眷顾未忘有稽天讨者万一在此比设监牧之官又诏民蕃马意良而法美矣为今之虑民马取于五路取诸其产则或良而病不皆出取非其产则或出而病不能皆良又有合二者之説徙西北什一之种变淮浙荆湖之类则卑宜髙小宜大而又所病者淮橘汶貉地气之化也夫讲万嵗毛仲之术以错诸今以民则不劳以马则可用其説何取问用兵之法太上贵仁义其次务节制下政无之齐隆技击魏恃武卒秦矜鋭士是数国者措诸兵法为不得已虽然法无常是与事轸转观其所以日夜教训整齐其民而用之岂固无得哉锱金论赏利在一首疾唿斩决忽如飞鸟此齐技击之得也然何爲而不可以遇魏之武卒犀兕三属服矢五十赢粮而趋及草百里此魏武卒之得也然何爲而不可以遇秦之鋭士忸以庆赏䲡以刑罚获五甲首而隷乡里此秦鋭士之得也然何爲而不可以当桓文之节制而桓文之节制在兵法爲可道在秦兵之精悍爲不亢者何以也谓数国者皆干赏蹈利之兵庸徒鬻卖之道茍便一时无所长短则其得失宜杂利害各异而卒之秦所以彊魏所以弱齐所以又弱者其故且安在也反而用之使骑劫将彊田单将弱则彊弱之势于此乎未辨敢问兵之失得利害胜负之算在将乎非也齐战疾皆子之所愼则诸君亦安得曰未之闻也而已哉问道二文武而已安危之所注意焉者在相与将天下之所少非羣有司之材也张良帷幄萧何鎭抚韩信战攻三人者皆称贤于髙祖其功爲孰盛陈平智王陵戅周勃厚三人者皆铭功于刘氏其贤爲孰先少卿宽弱翁严两人者爲相不同同有声于汉应变者崇守文者璟两人者为相不同同有声于唐李将军简程卫尉烦两人者为将不同同有声于汉汾阳惠临淮威两人者为将不同同有声于唐是十数子者去就取舎㕘差龃龉不啻十指然皆以济治何哉相之材曰坐而论道将之材曰智信仁勇严谓十数子者其材足以堪此否耶曰不然乎则语治若汉唐其相其将其才犹不足绍而况治不若汉唐者奈何诸君夙夜彊学以待问则于有司一二之访不可以灭裂塞也问天下有治法无治时圣人有因时无因法前主所是着为律后主所是疏为令夫所是者情也一人之情千万人之情是也则立法以御世舎情何以哉政不足以仁民而民陷于罪焉者多则因事设法绵绵日出覃若蔓草降秦而言求其不苛且滥若汉与唐者几希萧何所作其存不可以枚数也而歴世所传律令具在本朝因之以为理其日改月降损益济治则以年系之曰某勅者而已事或先王未之有则以勅从事凡此亦趋人情之所安否乎然律令不变如经勅损益之如纬前之所下今日而益今之所用后日而损欲吏习而民安可得哉夫教化未明习俗未成则解而更张所以爲善治政行丰美之后则法也犹四时也与民爲信焉者也其可以无素定耶尝试稽之三王验之汉唐宜之当时成一代书以遗天下其笔则笔削则削是非详略奈何士大夫学焉以入官大者出入经术细者析毫剖芒屈指而甲乙明白当事至于坐堂据案木索在前愀然有非其情者则施施论决若不自于己出曰法吾无如之何也岂国家至仁恻怛先有司之意耶诸君举于乡而所习者有在于是则平日之论议愿遂闻之问六经行于今其残不完者惟礼而礼之中仪礼为最完窃复之文王周公所以用其意者亦精宻矣或曰日昃不食肉肉必干日昃不饮酒酒必酸先王之为礼必其彊人以所甚难三揖而后升百拜而一献授受盥洗奠执缭絶至于使人几不胜其故何也葢自韩愈犹苦其难读以谓于今诚无所用之则后世学者有而不讲亦固其理夫四民世事则士尤不可以不知学诵先王之言而服今之服用今之器杂委巷之説相与次且龃龉于其间然且安之不亦鄙而可怜哉将学焉则又忠信彊有力者尝寡也凡此者奈何尝试谈之济北晁先生鸡肋集巻第三十七济北晁先生鸡肋集鸡肋集卷第三十八济北晁先生鸡肋集目录第三十八卷策问䇿问十七首济北晁先生鸡肋集目录济北晁先生鸡肋集巻第三十八䇿问十七首问记曰人生而静天之性也静之爲名善恶不得而居孔子曰性相近此生而静之说也学孔子而近者如孟轲荀况扬雄或以爲善或以爲恶或以爲善恶混而孟子道告子之言曰生之谓性性犹湍水又曰性无善无不善又曰有性善有性不善而至于韩愈又以谓性有三中人可与上下而上智与下愚不移夫性一也自六说者观之其源旣已大异而末学之辩波澜滋广道之不明也道之不行也以学者不尽其性而已孔子之言经也经不可刋反经以正诸子之异则或善或恶或善恶混必居一于是矣以夫生而静且相近者爲性则其曰生之谓性性无善无不善者其说亦奚不可也然而告子未尝知义惟曰从其白于外也是岂性之说也哉孟子曰万物皆备于我矣反身而诚乐莫大焉诚之在我者如是则诸君之语性不可以外诸己而求也问古者以农教战以战敎农农战非异道也自夏后少康有田一成有衆一旅而法始兴至周井九百亩其中爲公田数起于五成于八此陈法所从出也兵法曰余奇爲握葢大将所居以制四面八陈而要其说四爲正四爲奇所谓奇正者于八陈安所设也以爲非古欤万二千五百人以爲军万之有二千二千之有五百则余奇爲握其意犹是也诸葛武侯用以彊蜀叠石八行以遗后世而天下莫或知者将其法已兦无所从也抑前者微其传后者昧其习耶不然无所贵于兵不足尽究耶夫鱼丽鵞鹳伍承弥缝之说于传具在岂皆无乎唐太宗南征北伐遂一天下而李靖长于爲阵其状屡化无常乍方乍圆忽然而隂忽然而阳靖亦多才矣哉上以常德立武事练将训兵皆有图法将夲三代之意合诸家之术而修诸有司农隙讲事则诸君之学无所不在盍少卑之使有司得详乎问在则人兦则书圣人不作其道载而之后世者六经爲备故能知六经之说则治在我记曰入其国其敎可知也夫六经同道而不同者辞耳人之学之遂至于动作威仪言语之异凡此何以也或失则愚或失则诬或失则奢或失则贼或失则烦或失则乱岂六经亦有弊欤抑若是果先君子之言耶非也以谓法而不说故而不切约而不速则其精微葢非一言之所可尽然而有曰以道志以道事以道行以道和以道隂阳以道名分者要其㱕极此否乎圣人之言远如天贤人之言近如地天不可俄而度则其言待近者而后喻今曰九师兴而昜道㣲三传作而春秋散则数君子者岂皆于经无补秪以爲害而得罪学者如此其甚哉愿讨论之问孔子没儒者能以其学明天下莫如扬雄雄习孔子后世学焉以要诸圣则其爲说宜若之而无不当者今雄书论周官曰立事左氏曰品藻太史迁曰实录夫周公之德与周之所以王郁郁乎其文之盛抑立事而已也不然则雄之言何独取诸此也富而豓其失也诬则左氏之品藻也何有甚多疏畧或有抵梧则太史迁之实录也何有然而曰品藻曰实录辞达如扬雄岂茍乎哉或曰有所是有所非亦品藻也于此乎长而已不害其爲诬无所增无所损亦实录也于此乎长而已不害其爲抵梧则雄之意又信若是者非耶闻也见也无所从则君子不论三者其书固在非疑且殆则学者之所讲安得而阙也问自㫺观士莫难于论将何则人固未昜知知人亦未昜也则世必有前识若萧何者而后可以得淮阴于未识不然则如赵括之可竆以辞天下㡬何不由是而信之人有不能治一妻一妾者有不能芸三畮之宅者持筹而坐百万竝进则翛然不劳于其间平居无事袒裼按劎志厉青云而闻金鼓之声失气不振此情之反也然则将其可以不试欤世方尚文无所用此则置勿论而万一临事不知其安所取之孙武之试于呉也以妇人孙膑之试于齐也以上中下马夫舍其卒伍而用妇人用马非将之常也两人者唯其无所不可用以有功故卒之武能将呉以入楚膑能将齐以却魏用其试也今天下以将名官环列辅郡者且数十人亦盛矣或者不敢以其能之于从容闲暇而信其用之于仓猝扰攘也则凡欲观此奈何骊山之阅虽郭元振㡬困而嶭纳解琬乃独不动若是者曰能可乎爲讲其术问论天下之势非平居养兵之爲难兵出千里坐而饷焉使不乏之爲难一人荷戈前敌一人持糒从后亦足矣然且樵苏有后爨之忧师徒无宿饱之具敢问此其爲难者何也王离渉间围鉅鹿章邯筑甬道而输之粟知兵如项羽渡河沈舩以示士卒必死九战乃絶甬道败秦军敢问甬道奈何其施于今将可用者非邪诸葛武侯出祁山以木牛运出斜谷以流马运夫萃数万之衆岖崎险絶间而食有余斯已奇矣今之蜀志其说甚详葢象牛马引重至远而力不竆其法至于头腹背肋舌齿之细寸尺具在而患未始用不知用之又奈何尝试使巧者述焉损益其法以佐军用则凡此亦利乎不利也古者务食于敌不有智将谁能知之抑必假人力转移以赒急则谷者葢兵之司命不可以不先讲也问管仲相桓公通轻重之权曰岁有凶穰故谷有贵贱令有缓急故物有轻重人君不理则蓄贾游于市椉民之不给百倍其夲矣故爲之轻重歛散不失其时此常平之法所从始也汉数征伐天下虚耗而耿寿昌以善爲算得幸令边郡筑仓谷贱增贾而籴谷贵减贾而粜名曰常平其法视时而低昂岁上中下谷无常贾而贾不失平綦贱以贵入故不伤农綦贵以贱出故不伤末贱下极则虽贵入而实非贵贵上极则虽贱出而实非贱故不害于公设有旱干水溢食至足而民莫知此其爲法葢后世未有改也主上稽古旣富而敎故所务尤先于理财比复大农官置常平使者法甚美也虽然法在国行在人趋时若勐兽摰鸟之发而犹或后故贱不以时入则害公贵不以时出则病私甚者至利于积泉而惮于积谷故法滋害是岂朝廷所以先有司重民食之意哉夫积泉则有贯朽之忧蓄谷则有红腐之患今欲通其变使无偏弊则非疏通明于治体者孰能知之问国家患投募之冗游手无赖者起而爲兵难以练昜以骄故爲之法曰使兵出于农户二丁取一四则二之以爲保甲人农则朴朴则昜用此于先王之意葢未悖者也井田不修民得卖买先王之籍埽地而尽以区区之齐而管仲相焉自五家之轨合爲三军而政事乃定葢不皆法先王而后世亦莫之或加此其爲得者何哉虽然是政也政行乎平居在君兵用乎仓卒在将有敎士三万人足以横行天下而使不肖者用之则十歩之内不能以前却如节设有赏罚谁能赖之呉起之制军曰虽绝成陈虽散成行投之所徃天下莫当名曰父子之兵夫说以使民民忘其死唯东山爲盛不知出此而驱民于万死一生之地可使相亲如父子此非呉起所及也安得长者之言哉尝试陈之问孔子没圣人之道得孟子而传孟子没后世学者之微莫如扬雄扬雄爲太元准昜数起黄钟歴夲太初仪用浑天规摹乎始而尽弊乎终终故竆竆故变变故神微六经与孟子后世立言者莫能加则太元之爲书岂诸子而已哉昜曰干元用九乃见天则夫数始于一成于三变于九九律之首也其起黄钟葢取诸此然犹有疑者言天与律者从㫺数家参差不齐而其名察发歛大较所加亦各有验今独夲太初而用浑天何哉不然则雄爲之微于此不革而因将必有当也抑所谓准昜者亦准其数非耶诸君之学要以无所不窥平居立言採其辞以爲美缋绣错然观者不厌虽然擿我华而不食我实则可乎愿相与其义稽之于大道効之于气物验之于人事发䝉振落以摅未悟者之疑问古者命重黎司天地命羲和宅四方至周六官葢兼重黎羲和之职以施六事法致详也周衰六官咸废王制殄灭而隂阳干行事与时迕汉代秦立稍欲复古举贤良咨群策而隂阳灾异之学自此始起大要倣昜春秋洪范月令以爲解而配之人事若风马牛其应益阔故时君怠焉以爲难知因弃不务而任人寖轻凌杂术技甚可叹也夫一官废则一事㢮马医牛人用有所在不可以不修也而况其大者哉今欲遵魏相之言如汉故实分命四人各举一时则其设官当以何名其名职当以何事其择可任之人当以何术凡此于先王遗文足也愿遂闻之问孟子有言若夫豪杰之士虽无文王犹兴天下安能必得豪杰之士则夫待文王而后兴者中人皆然陶冶而成之孰非可用此济济多士所以称乎诗也主上修身以道而取人以身设爲学挍庠序以敎之自中人以上庶㡬成材而下者蒙被圣泽习俗善由周而来至于今未有也虽然天爵所以崇仁贤而人爵所以励不肖聚天下之士付诸有司中年之挍非有诚心乐善之美则绣其鞶帨以近名誉者孰从知之先王之教也建首善自京师夫使居邑国者而有终南嵩少之谚得不太息于斯欤将所养非所用所用非所养则凡欲捄此者亦必有道不然则敎行丰美之后有不帅者简而放焉于此其时也抑爲之法者奈何问金玉珠贝象犀骨角虎豹之皮天下言寳货尽此而不知圣人特以权使人爲之通有无足财用而人之于此亦岂若饮食不可须臾已者哉天下有非金玉珠贝象犀骨角虎豹之皮而列寳货者海滨斥卤渗漉所加不养而滋人之赖之与谷同化唯盐而已十口之家十人食盐百口之家百人食盐未尝劝课而旦草欲之所以养生不能乏者然也古者与民共财平民力田有余譬诸钓弋人自取给不营于上故法无弛张而利常阜后世费日益广与其一切皆取于民则牢笼不毛烹煮水卤収其弃利犹法之善也今夫池井皆斡于公浮食奇民无所踰禁财足赖矣然议者曰资商以阜通而官収其算与官转输而民不得私卖买孰便于公孰宜于民抑旁出以供比乡其力有劳逸欲均其价有低昂欲平二者何去何从其详可得闻欤管子曰假名有海之国集盐于吾国夫以千里爲国不必去其国也然集盐有道况以天下爲国则出之吾国东移之吾国西岂固难哉欲使法行如古于国可以取盈而家获作咸之利将不必釜十五吾受而官出以百其饶如此然后为荚也问德成而上艺成而下尧舜三代官人以德使人不失德若夫艺古人多有之而岂其所先哉周官六艺射居其一以谓射者虽男子之事其容与节皆比而持弓矢审固亦艺而已矣于德何有然致诸礼经圣王务焉以选诸侯卿大夫士以观盛德者在此不以重乎曰与之习礼乐及求诸己不怨胜己者可也用是择士使与于祭则羿逢䝉若养由基尚矣抑乡之所升于司徒司徒之所升于学司马之辩论其材而官之者于是有未必用耶不然行同能偶而后以射别之则卒其所取乃不在于射也学者之论莫若折衷于夫子矍相之圃使二三子出延客扬觯而语或去或处至仅有存者凡此又何意也愿幷闻之问扬子曰老子之言道德吾有取焉尔及其槌提仁义絶灭礼乐吾无取焉尔善言老子者独扬子引而合之中庸无间然晋之衰二三子者学其说而不明自何晏王弼唱于其前以谓无也者开物成务无徃而不存夫无之以爲利有之以爲用此老子语也独曰无可乎阮籍王衍又相与学而过之籍有重名衍爲三公天下化焉清谈有余而无补于捄乱其君子皆以在位旷达不事事为高其小人皆以在下无法守爲便故风俗靡靡栋折墙坏痿痺不能举至有不喜送丧裸裎言笑缞绖饮酒子字其父而不以爲非独一裴頠愤其不尊儒区区焉举衆论而排之曰老子有以而然其举静一之义合于昜之损益艮节论老子固无事于合昜设有合特四象而已乎否则頠之意殆将以知白守黑受天下垢絓诸子之委辔也至于阮瞻对王戎则又曰将无同以圣人贵名敎而老庄明自然从而异之抑瞻与戎亦可谓知言者非耶道德仁义礼儒者同焉今必曰絶仁弃义礼者乱之首则二三子亦安得不翛然喜之至爲是颓㢮而不振哉而王通犹曰非老庄之罪其故何也问时天时力地力惟酒与食爰作稼穑斯民也三代之所以无冻馁也夫天有时地有力而作者则在人风雨霜露神气之养九土之所宜十二州之所出鱼盐米粟丝麻纻絮玉石金钖丹砂珠玑皮角齿羽竹箭柟梓果菜之产其饶若烟海民情所喜好被服饮食奉生送死之具夫人而得赖焉故财有余于取而人不争天子富有四海视备色听备声食备味而邦君卿大夫士庶人其养以是爲差微其权以役使天下农而食之虞而出之工而成之商而通之天下不知财所从来如管夷吾计然范蠡白圭猗顿之徒皆以匹夫探是权而私之在国则霸彊在家则润屋此爲术岂固无足传者哉后世壌地充斥物非加少也然堇堇不足更费汉事匈奴冶山煑海种艺长育通有无昜贵贱生财之术十倍前世而国用民力增窘葢自天子不能具纯驷将相或椉牛车男女力作日夜无休时而不足当卒岁之衣食夫贫富之道莫之予夺而古者巧有余如彼后世拙不足如此其故何也岂时异事异天地之物固亦有赢耗之量邪将爲舒用者疾邪抑轻重取予之非其数邪不然则山泽之藏常羡矣旦旦而取之不可以爲羡耶记曰与其有聚歛臣宁有盗臣二臣者均不可养借有数子者尝试与论衣食之原人弃我取人取我予犹诸地上之遗也可以无与民争锥刀于不足而皆赡则夫爲术亦必有道愿商略之问尚书之设吏部实先诸曹夫羣天下之才而官之其贤不肖能鄙相与殊情其惰若勤其过若功参差异宜使一人焉长之一人焉贰之必若权衡之于轻重诚陈于此而物辨乎彼无所或欺顾宜轻哉上若稽古训廸厥官而吏部之选爲特盛岂以夫八柄之所废置有在于兹者然也今官制三省之属与寺监长贰内自两制外逮使者皆命于朝廷而吏部所掌间拟丞簿舍是则郡守以降凡州县吏目常调者而已挍其有劳无罪与其岁月之久近任举之多寡品流之清浊以爲升降按格而授之不逃锱铢法固良矣然天下之士必其在数者而才则用之必其不在数者而才虽才也以其不在数者则不用必其在数者而不才虽不才也以其在数者则用之若是可乎以谓举而付诸有司听其自择则废置之权王所独任虽太宰能以其事诏之而已有司何预焉亦将使之遵成法治成事一断于格无所专达则又以中铨名职卒所谓甄拔者安在抑上欲有用非亲且近不求诸有司之所升降取舍则长才秀民何自而知哉由汉而来此职重其间能以鑑裁清白名一时谁者爲盛幸条其说以备上之采焉问事死如事生事兦如事存孝子之于事亲无所不用其极也则礼虽先王所未有而后世以义起之亦何不可哉上以至德顺民得万国之欢心而四海以职来祭其在宗庙所以观德于天下者礼既备矣而老佛之宫徃徃祖宗神御所在意者严事未极故合诸一宫因汉制爲原庙岁时馈食如家人礼此大孝不匮有加无已天下之所以颂歌而顺化者也然窃闻之叔孙通汉儒宗名知礼其一时损益固不必皆出先王而要之讨论润色大意犹是敢问原庙之制与夫荐献在汉礼有可言者欤其作仿于通耶亦前此矣顾弟弗深耶且曰益广宗庙大孝之夲则宜无不可而必其无坏复道因以爲名则方其筑武库南民知其不爲原庙奈何欺之哉通于是欲名知礼得乎尝试言之济北晁先生鸡肋集巻第三十八济北晁先生鸡肋集鸡肋集卷第三十九济北晁先生鸡肋集目录第三十九卷策问策问十九首济北晁先生鸡肋集目录济北晁先生鸡肋集巻第三十九策问十九首问物有夲末事有终始知所先后则近道矣上以仁心仁闻遵先王之道茍日新日日新又日新其于治天下葢无所不用其极也已爲矣已行矣则所以待安荣积美者固宜有嘉㑹之期今田畴则辟也而民力未舒货财则通也而国用未给学挍则设也而人伦未明敎化则修也而风俗未厚官府则具也而人材未选赏罚则信也而功罪未赏兵武则训也而蛮夷未柔大之制礼作乐改正朔昜服色为法于天下可传于后世者皆上之所垂心积精虚己仄席夜旦以求也敢问是六七者孰夲孰末孰终孰始孰先孰后茍得其序而训诸天下则所以致朞月之可三年之成者呜唿而宜夫学之为王者事则固欲其有用或诵诗三百而不足乎一献则绿衣纻絮虽多亦奚以爲将必有疏通知治体之士遗浅陋而论着明者也问德惟善政政在养民王者务养民以德而已德不足有威爱然而威克厥爱允济爱克厥威允罔功后世不原于德而务威爱或失则勐或失则寛葢爱克而罔功者有矣未有威克而济者也始皇方斧将相方刀沛公入关民之望之犹鲋逢西江也文景恭俭继以休息天下滋殖刑用不试而循吏出焉呉公文翁皆谨身帅先居以㢘平王黄朱龚郑邵之徒所居民富所去见呜唿盛矣而治优柔网漏吞舟民衣食有余豪杰少年或相与椎埋饮酒乱齐民自瞷氏两高定襄寺门诛死者跆借国中股弁而吏治亦从而酷矣夫数十年间上所以为治下所以爲俗未大异也而吏缘之政寛勐殊势若战氷炭其故何也岂其上赏罚好恶之偏亦有以致此耶将吏以一切相师成风遂徃不反耶抑所谓循吏如龚黄者使之在三代时其治安所比也而伉直若郅都守正若赵禹又安得名酷吏而已哉或曰奉法循理亦可以爲治则髋髀之所固已莫胜不然鹰击毛挚又不可以爲治将求先王所以用威爱之道宜必有说也问天之所生地之所养物有材人有力使之必报之劳之必息之百日之蜡一日之泽赐所以爲狂而子所以爲乐也记曰伊耆氏始爲蜡蜡者索也其名安取或曰夏商之祭有嘉平清祀至周而后曰蜡则蜡者将其事则伊耆氏其名则周者非耶不然则夏商之祭与周之蜡抑其事自异也八蜡所记固主先啬伊耆爲神农之氏则先乎神农岂复有为啬者欤而说者之于八蜡取昆虫而遗草木又信乎否也腊先祖五祀以疈辜祭四方百物见于经或曰是蜡也或曰非蜡也二者由礼文之安所从正先啬古天子则宜若诸侯所不得祭而仲尼尝与于蜡宾此鲁也而得祭何哉以谓使之必报之劳之必息之曰仁可也何以爲仁之至曰义可也何以爲义之尽凡此于五经为莫重而由汉以降灭裂而未白者也愿详质之问道无非物物无非数自宓牺氏画八卦黄帝获寳鼎迎日推策尧以闰月定四时成岁是三圣人所以神而明之爲后世法者由数起窃深惟之数始形变数实无形与天地存徃来昧昧间不可分若有终始无所得循自一适万变化无垠复于其一兀然独在自一而上一莫能载则圣人所以先得诸心幽赞而生以之开物成务而卒于和顺道德者其㣲若此岂直世俗术技乗除子母交差盈缩之间而已哉上以神心执道之枢观其会通有举无废比建五学以养羣士庶㡬成材而犹患数之不明操觚持筹凌杂胥史故复诏立博士与弟子贠所以待之葢视四学意甚美矣虽然均数也仲尼用以述昜同民吉㓙谓之神物而诸周官司徒所职仅名六艺保氏所敎才止九数在汉羲和亦爲小学至于魏晋弟列史官唐虽置学而要之所习类非昜数岂星历气朔土田粟米朝夕所用于是为急耶将四营二篇其法虽在不有圣人莫之能究耶抑学者必先粗者后其精者耶不然则隷首所作葢不夲于昜与昜固异也上方敎士以此且举诸其废而不讲之余固不得不先于其近今其书咸在若九章周髀海岛之类设或非古而所以知数将必自此始顾可忽哉荀子曰学数有终夫学而至于有终遗数可也葢有不知而作则君子所病诸君盍试精且副上所以广学之意欤问文犹质也质犹文也虎豹之鞟犹犬羊之鞟所贵乎文者以其有别也圣人则炳君子则蔚辩人则萃见乎外不揜乎内者如此故古之观人者愼焉葢莫愼于汉汉之文同风三代其一时行事类是而陵夷晋宋群丑乱夏士大夫相与爲言语于鞍马流离之间因以靡靡不能复振譬之草木百鸟灼然其华嘤然其鸣奄忽物化声采偕尽而好事者犹徃徃而传溺其淫辞以誳法度独一王通起而论之知其亦有君子之心而知其亦有小人或傲或冶或怨或怒或纤或夸鄙而贪诡而㨗以谓皆古之不利人夫玩其文不索其实遂徃不返则风俗斯殆而通于此能辞而精之则通也亦可谓知言者非邪夲朝以言取人葢文盛矣士平居出孝入弟行有余力然后学文而有司一日之进退则卒不在行今庶㡬乎亦欲因其言而观焉非好学深心知其意者孰能正之必曰以言取人失之宰予孔子犹病则通于此其能知者复何以也愿幷闻之问㫺者明王事父孝故事天明事母孝故事地察德莫大乎天地而王者成位乎其间所以报之其义一也六经不完三王之礼其详不可得闻已而周官具在学者讲之犹或不明葢有礼天于地上之圜丘而有所谓燔柴于泰坛有礼地于泽中之方丘而有所谓瘗埋于泰圻谓一祭耶而或曰丘爲自然坛圻封土其义何以不同天子祠天地则天者天神地者地示耳而五帝与昊天上帝同曰帝山林川泽丘陵坟衍之示与土示同曰示至其言祀大神示则凡所谓帝所谓示者亦皆及乎否耶日用辛也而有曰用日至犊用骍也而有曰用骍黝服用衮也而有曰用大裘凡此或于地不及焉亦何义也素车陶匏煎盐鸾刀是于三王孰或者其同乎而其有苍壁又有四圭有黄琮又有两圭至于乐之变或六或八其数复安取也用辛用日至则岁一报焉而已而或曰祭天岁九祭地岁二多学如郑氏宜不茍者也此其爲说于经又何所质哉上方举先王之废典而大缉之虽制度文天子之独而讨论阙遗则学挍之所得共愿详着焉以待旁求问王者化民成俗未有不由于学者古之天子视学兴秩节祭先圣先师养老习舞以升俊造而简不帅意诚美也后世治虽不若先王而至于敎学亦所先务汉唐之盛二三主者犹亲行焉国家得天下以仁百有余岁庠序大兴主上天纵神智加以缉熙光明所为垂心积精拳拳恻怛葢未尝一日不在诸生也而㡬年于兹旣卜禘矣诸生相与延颈企踵而望属车之清尘亦未尝不在于此时也意者肃恭宗庙焦劳万㡬或未遑暇耶无乃崇术立敎大法信备而成材尚寡未足以迂临幸耶不然则莫行久之顾且复举礼仪必肄而后可耶夫礼仪嘉事博士弟子之所宜朝夕讲也尝试讨之先王六经所载草具其事将以献诸朝廷或者清闲之燕命有司警大昕扆在堂跸在庭章甫峩峩抠衣执经各诵所闻诸生亦乐乎否也问平土宜五谷而山泽资货殖夫古之爲国所重民食葢五谷爲先货殖爲后也虽然平土以封而不以封者名川大泽而已非曰其可食日用人之赖之与谷同化者于此爲饶耶周官井田一夫百亩各有分地而虞衡之职厉禁所施有曰使其地之人然则设不以封而欲作其材焉固授之民也抑所谓厉禁者亦以家受地无得越此而多取耶将万民共之特以时入不时则不可耶或者邦工玉府之入国足用矣而后其余民乃得有耶不然九赋之所赋以政取之使与夫八者同输于公其职宜有常也国家比修六官之属而曰虞与水者实掌山泽惟曰寳藏所兴不以夺民刍荛雉兔与之皆徃若此可也抑法无限则工商庶民不有常职而盗林麓陂池之饶或椉马食肉而不佐公家之急甚亡谓也弛之如汉不加均节诸侯煑匹夫冶则已寛敛之如晋论以重法至或弃市则已虐盍亦夲之三王稽之后世宜必有爲法适中可行于今者幸条数之问昜曰圣人以顺动则刑罚清而民服刑罚虽圣人弗能去也亦曰勿挠勿撄期于清而已疏或漏呑舟之鱼而密则无所措手足惟夫咸中时乃有庆主上仁心所以闵焉博稽旧章大布新典厉禁兹省鞭朴用希天下皆曰天子恻怛其于百姓有罪且固去之非固取之呜唿美矣而议者以谓法欲其久久则吏习而民安辑之十年成而后颁此不刋之典也然而治无常事法固轸转事之出无竆则法之应之亦无竆抑无复损益耶则琴瑟不解工不能御亦变而趋时务出其便则朝夕以改前此者是巳恶在其爲成书也吏或未之讲民或未之观藏诸有司付在胥史人有从违莫知避就岂主上猷告示有位与民宜之之意哉且欲如周官岁时读法使人耳目熟于见闻有善得以迁而有罪得以远亦奚不可愿商畧之问古者观飞蓬木而知爲车爲舟观鸟兽蹄迒之迹而知爲字夫蓬木蹄迒天也而爲车爲舟爲字者人则原书之起岂人力也哉河洛有画鳯鸟有文孰规模是孰制作是譬之一身首武有位耳目有职五藏百骸各有夲末能观吾一身则推而观夫天地鬼神山川草木鸟兽虵虫杂物奇怪其情其状无不可知而字之说庶㡬竆矣百工之事皆圣人作而仓颉能知之敢问仓颉孰与圣人而智若此科斗之变有大小篆与科斗同声异形敢问因耶革耶因则科斗与篆不殊革则篆不出乎科斗抑壁间竹书文或非篆必以篆求之其义岂能皆与科斗合哉字之爲言孳乳而无竆网罟耒耜迄于宫室皆变而通之以趋后世之利然则即科斗而爲篆即篆而爲隷傥便一时亦奚不可而隷学者莫道何哉将后之作者其知浅陋不足以知圣人惟意损益无所法象则废焉可也而自朝廷学挍至于家人里巷策牍檄券咸以隷写之是又何哉且破桔橰以复抱瓮与民同于初则茍且纰缪而害于义者无若书为甚凡此奈何问道化无形葢有不言而喻人心者至于爲之纲纪文章以藩饰天下使民有常德而无觊觎则衣服之制虽其于化民也外抑古人所先而不敢忽者欤冕而垂旒衮十二章王以象道而公侯伯子男其制以是爲差燕衣缟衣元衣以养老者不可以加幼缁布皮弁爵弁以加幼者不可以养老都人之缁撮无用于野野人之黄冠不施于都其义岂无所当哉自天子出以礼义授则人于是焉荣之否则终朝三褫以讼而受者爲不足钦岂曰无衣以己所制者非安且吉呜唿何修而得此于人耶礼义旣兦法度不审门关无苛而奇衷之民用以乱古广袖之谣流于四方均中国也而齐鲁异制况断发文身者乎且欲反古以救其弊凡此奈何民无常心惟其耳目习熟闻见者爲是今一旦革焉不非且笑者㡬希亦其所作有损益所施有先后将俾不悖于古可宜于今则非疏通知治体者安可以议此愿极言之问管子曰粟行五百里则衆有饥色古者患此故当其戍守闲暇择宽大地而敎之耕平居有畜积之备而仓卒无飞輓之困以之趋战人农则朴朴则昜用且力有余可与持久此屯田之法至于今犹利也汉事匈奴使发射士诣朔方屯田张掖而先零之讨赵充国上十二事其说最详然或者以谓充国之论施于当时为便耳智者因世而度宜则论无常是敢问十二事者举而用于今孰得孰失魏以任峻之辟而破蜀晋以羊祜之垦而平呉两人者之于佐军功不减萧何此其爲法之利岂无可言者哉国家修六官以正百度而尚书之属有以屯田名者将㳂歴代之法而推行之且自朔方始必得充国峻祜知务之才俾之典领劝课而后可敢问择人立法何以问或曰治天下欲无事治天下果无事乎唐虞三黜陟幽明周官以八柄诏王驭羣臣帝独盛于唐虞王莫若周其于黜陟废置彰善而瘅恶不能一朝去也而言治天下欲无事何耶上执道之统出应帝王譬诸四时变化其成在久是非已明而赏天下之功罚天下之罪在此时也今功刑部论爲成格非大赏罚功当赐帛罪止输金犹告四方以爲劝沮意诚美矣然天下之人其君子固已宿道向方而小人之革面怀其肺肝或诬功罪以近赏而远罚孰从正之齐威王亨一人封一人而齐国人人无敢饰非务尽其情上方示人以好恶动爲道言爲法则齐之事犹爝火不足道也凡此奈何将必有博习明于三事之体者知所以捄也问古者敷奏以言庶言同则绎上有大事与天下共之所以防壅蔽而近公正也汉有谏大夫有议郎有博士凡朝廷法出令下事之张弛皆得以所见预讨论故汉之文章炳然可观后世因之有百官转对或五日起居言事或合门拜章至于建隆淳化之盛亦时举焉葢其余也今官制自通直郎而上皆升朝官夫仕而位王朝朝之事何不可言大昕警跸簮组在庭赞谒而出无所预朝事岂天子所以来多助开敢言之意哉今欲如祖宗故事修百官转对遵汉用谏大夫议郎博士集议得失以今揆㫺势有因革亦可乎不可愿闻其说问古者平籴齐物关市不乏所以使农末俱利抑兼幷不得滞谷而饥者食贱也夫平籴以待水旱边垂屯输豼貅所聚不耕而仰餔者衆故朔方有便籴有措置以时入谷而措置所藏以待仓卒之发领诸使者付之官属期会劝课以王命行之无虑不集虽然通都大邑囷窌鳞比独取诸此则患谷之至不广亦入之旁近则谷不在仓远者数百里近者数十里转输都邑不能无劳又便籴之积以廪吏以饷军故量入爲出仅以足用今措置之谷非仓卒不发且承平日久烽燧无警借使十年不出则红腐之患若此奈何抑视年之丰凶以时敛散则备不常具又何以待仓卒之发是三四者有司之所宜闻也幸条疏之问六经惟礼若彊人而人之情不可以无礼袒而起趄箕坐大呶则市人亦且睥睨去之常试俎豆于士君子之间端冕而坐则虽有小人犹将敛颜色愧其不似而欲其似况天下之人其始不皆小人哉此古者重冠礼所以谨其始也呜唿礼之夲意非兦而礼之文灭桺宗元记孙氏冠其子曰某子冠毕则有曳笏却立而外廷大笑者天下不以非外廷而以固孙氏甚矣士君子之好礼者微也上比临轩悼礼俗之未形以下恂诸生学士诸生学士葢讲议洽闻然或不免于溺辞章而晦法度礼用不举今欲举三代之遗而求所以施诸今其义何以三加弥尊而弁服之制不同可得闻乎冠于阼醮于客位爰字孔嘉使之弃幼志而顺成德若是可也以见于母而母拜之以见于兄而兄拜之不已泰重乎曰成人而与爲礼欤则丈夫之冠也父命之母也兄也则礼答父也则不与爲礼何哉无大夫冠礼古也而公侯有冠礼爲夏之末造则古者冠礼葢独施于士抑童子未成人而顾得与士齿其说又安取问天地始于无始日月五星寒暑昬明之运始于天地而历之原与有物者同始汉以来传所载有黄帝调歴而其文不见于经所见独尧以闰月定四时成岁与中星宾日饯日而其法不详于传故学者忽焉夫先王所以正时作事厚生者于是乎在且其事则尧之所谨也顾不务哉抑经所见因推以为历使后世宗之亦可乎否也自汉至唐语历者凡㡬家而术凡㡬变其名察发敛大较安所出其损益盈缩以求合孰者爲疏孰者为密其施于人事抑远耶近耶或曰历夲于昜而律治之昜之数与律之数皆不改而历必改昜与律不改以之求阴阳每合历必改以之求阴阳又每合若此何也以谓天动物动久必差差则必变以求合其说最近然知其久将差则逆爲法焉进退后先以齐之世岂无智者哉日官不能底日而日御不能不失日今欲复修其职而总其事其择人奈何杨子曰通天地人曰儒通天地而不通人曰伎故凡语历必求诸儒者爲能尽愿讨论之问爲国之所患法亡限而轻重敛散之权不斡于公庶民农工商贾椉时取予富至侔封君或不佐县官之急而贫与拙者益困故爲之法曰更繇租赋盐酒茶矾其物有禁丝麻竹木鸟兽鱼鼈果蓏有算上取焉轻十一重十二下赖焉多十九寡十八由汉以来未之改也虽然法日设货日出民用不加少而县官之力滋屈犹曰法未善从而改之所以劝课推行第其增耗而爲之赏罚其明且具矣而吏日趋事比不增民疾作赴上而病于莫赡凡此何也夫人才无常是可则用之要骐骥以千里责狸狌以捕鼠用所在也卖酱隃侈洒削鼎食胃脯连骑马医击钟彼其以匹夫操是权而私之则与千椉同利乃至官师有司之贵禁凡自我莫之或夺而堇堇乎维日不足顾匪拙欤朱公在越而越彊适陶则三致千金卜式牧羊而肥以致卿士以谓治国犹治家则将欲兴利盍试求之朱卜之间抑可哉问荀子曰如用眞儒无敌于天下又曰仲尼之门人五尺之童子言羞称乎五霸所贵乎儒者道术无所不包非呻吟诗书俛焉白首之爲贤其举先王之事而力无不可爲之爲贵然而管仲伯者佐也九合诸侯不以兵车仲尼称焉曰如其仁其功之在天下岂少耶世之言儒者曰孔氏之儒受业身通如由与求仲尼论其能乃不过于爲宰而治赋尚且以自许使民有勇而见嗤爲人聚敛附益而得咎至或见比于具臣何耶以谓真儒必周孔而后可则后世之赖于儒者何其寡曰不然欤则以由与求而尚不足葢才之难若是乌在其爲童子羞称五伯也汉之名臣如贾谊董仲舒推明六经尊师而重道则仲舒爲纯博古达今计利害于始萌探安危于未形则谊爲当然而刘向谓仲舒伊吕无以加而管晏殆不及也至论谊则曰伊管未能远过其才之长短等级固若是乎将向自离而言之未始爲轻重也抑谊之好学俊杰特出董生何以先之江都之治乃牵于春秋灾异而五饵三表亦不免见笑于术疎岂二子者终未可与大有爲耶将汉未尝举国而听之也济北晁先生鸡肋集卷第三十九济北晁先生鸡肋集鸡肋集卷第四十济北晁先生鸡肋集目录第四十卷杂论春秋左氏传杂论二十五篇济北晁先生鸡肋集目录济北晁先生鸡肋集巻第四十春秋左氏传杂论秋七月天王使宰咺来归惠公仲子之赗缓且子氏未薨故名赠死不及尸弔生不及哀豫凶事非礼也右隐元年周政衰礼废归惠公之赗于葬后宜有之也而子氏未薨无故而幷归赗此爲难知抑侮耶诅耶它国赴告之不一而误耶求周之所以然者而莫得而人情无容如此也侮诅则周之不君甚矣言豫凶事非也误则周之无政极矣言豫凶事亦非也不君无政则又何暇论礼与非礼之间哉言非礼亦非也葢此元年七月也而子氏以二年十二月薨相去不远杜氏以长历推经或言日误或言日月必有误者不一安知非策牍脱乱而传忘夏五之疑杜又信传而不核其然欤郑武公庄公爲平王卿士王贰于虢郑伯怨王王曰无之故周郑交质君子曰信不由中质无益也又曰君子结二国之信行之以礼又焉用质右隐三年周衰徒以虚器位诸侯上而周又最弱质固宜也然王而与郑质郑也而质王则无王与不臣未有甚于此时者如先君子之论则宜曰王不当取诸侯质诸侯固不可以质王可矣而曰信不由中质无益也又曰君子结二国之信行之以礼又焉用质是周郑敌也非先君子之言也庚午郑师入郜辛未归于我庚辰郑师入防辛巳归于我君子谓郑庄公于是乎可谓正矣以王命讨不庭不贪其土以劳王爵正之体也右隐十年经书夏翚帅师会齐人郑人伐宋公败宋师于苦辛未取郜辛巳取防杜预云齐郑后期而传言郑入郜入防葢郑后至而得邑归功于鲁鲁受而不辤故书取也按十一年公及齐侯郑伯入许齐侯以许让公公曰君谓许不恭故从君讨之许旣伏其罪矣虽君有命寡人不敢预闻廼与郑人郑伯使许大夫奉许叔以居许东偏曰其敢以许自爲功乎是鲁与齐郑连伐宋伐许而同胜之齐皆不取鲁取宋邑而让许土郑以宋邑归鲁而得许不有也郑庄公爲有礼且正宜矣隐公贤君也知让许土而不嫌于取郜防岂其心哉葢许国也郜防邑也人情于大者则不敢贪而辤小者则昜而受故三国有功而鲁独失惜哉周公欲弑庄王而立王子克辛伯告王遂与王杀周公黑肩王子克奔燕初子仪有宠于桓王桓王属诸周公辛伯谏曰竝后匹嫡两政耦国乱之夲也周公弗从故及右桓十八年周公黑肩欲弑庄王而立其弟克辛伯告王而杀之元恶得戮义无可悔而传廼以谓辛伯尝陈四者以谏周公弗从故及于难夫使子仪作乱以累周公周公无辠而及祸如是言之可也周公爲恶而自祸岂但前弗从谏之咎传意非也十一年郑昭公之败北戎也齐人将妻之昭公辞祭仲曰必取之君多内宠子无大援将不立三公子皆君也弗从昭公立宋庄公诱祭仲而执之曰不立突将死亦执厉公而求赂焉祭仲与宋人盟以厉公归而立之昭公奔卫厉公立又十五年祭仲专郑伯患之使其壻雍纠杀之祭仲杀雍纠厉公出奔蔡昭公入又十七年高渠弥弑昭公而立公子亹又十八年齐人杀子亹而轘高渠弥祭仲逆郑子于陈而立之是行也祭仲知之故称疾不往人曰祭仲以知免仲曰信也右桓十一年十五年十七年十八年传赵穿弑君而春秋书赵盾弑其君爲兦不出境返不讨贼而仲尼善盾以其爲法受屈也祭仲立昭公又废之立厉公又逐之至高渠弥弑昭公而立公子亹又假手于齐而杀之复立子仪人臣而改立君者四然而春秋不书其罪当时称以知免何耶盾之力足以全灵公而灵公欲杀盾不获而见弑弑非盾爲而事由盾起故盾被恶名而不辤若祭仲自昭公之未立也固已谏其受齐㛰知有后日之祸也昭公不从而及此其废昭而立厉又非己志宋实劫之若曰丧君有君社稷无陨多矣是仲之心也至高渠弥立子亹齐人将诱而杀之仲虽知之而不往同其难则仲与子亹无君臣之分然也不然则卫州吁旣簒立爲君矣石碏亦安得使陈人幷石厚杀之哉石厚之党于州吁犹高渠弥之党于子亹也石碏敎陈杀二人尚无罪则齐人自诱二人杀之祭仲安得而预其难哉晏平仲亦曰君爲社稷兦则兦之爲社稷死则死之若爲已死而爲已兦非其亲昵谁敢任之祭仲石碏晏平仲昜地则皆然人谓其以知免而仲曰信也者知其不可辩而可受也公羊以祭仲废君爲行权而范寗非之曰是神器可得而窥也夫郑之乱非一人之力可爲也祭仲固前言之矣宋旣劫之非其死所而三公子又自争立以及于难祭仲何罪乎卒之逆子仪于陈而立之以存郑者祭仲也则其夲心可见矣冯道在五代时歴事异姓而不预其难惟其草昧力相簒夺道以爲不足死而势不得去故昜世更主依违而独全而世不加恶于道或恕而许之至称其明哲保身其庶㡬乎祭仲之以免者非耶然则要极而言之何如曰君子遭此爲不幸晋桓庄之族偪献公患之士蔿曰去富子则羣公子可谋也已公曰尔试其事士蔿与羣公子谋譛富子而去之又与羣公子谋使杀游氏之二子士蔿告晋侯曰可矣不过二年君必无患晋侯围聚尽杀羣公子右庄二十三年二十四年二十五年士蔿对伐虢事言礼乐慈爱战所畜也夫民让事乐和爱亲哀丧而后可用也何其贤哉贤者而谋人之国则必以其道若患公族之偪则有道以裁之矣而无故敎其君以灭宗党戚支伤夲如是以爲彊宫室耶实弱之矣献公知患其族而不知患其子身死而诸子争立祸流晋邦申生缢夷吾重耳奔而奚齐卓子其爱子也皆爲世大戮葢其事好还也非天启文公晋其可望血食哉来俊臣辈敎武后诛唐宗室而后亦不自戕武氏党故士蔿之罪深于后人虢公败犬戎于渭汭舟之侨曰无德而禄殃也殃将至矣遂奔晋右闵二年孟子论出则无敌国外患者国恒兦而呉起亦言数胜以兦者衆善哉舟之侨之观国于其得志焉而忧之可谓知矣晋侯使士蔿为二公子筑蒲与屈不慎寘薪焉公使让之对曰冦讐之保又何愼焉退而赋曰狐裘尨茸一国三公吾谁适从右僖五年士蔿始劝晋侯去桓庄之族羣公子皆无罪而以爲戮晋公室已弱矣晋侯惑骊姫欲去申生夷吾重耳故爲二公子筑蒲与屈士蔿贤乎当谏其君无疏诸子自启祸不然知三年知将寻师焉则无筑可也筑而不愼坐观晋隙若非己任者而退有后言以谓一国三公夫晋之宠者不惟奚齐卓子乎而二公子何预爲臣不忠慢君误国其罪大矣恶后之人昵其浮词而不要其衷故辩之夏㑹于葵丘寻盟且修好礼也王使宰孔赐齐侯胙下拜登受秋齐侯盟诸侯于葵丘曰凡我同盟之人旣盟之后言归于好宰孔先归遇晋侯曰可无㑹也齐侯不务德而勤逺略右僖九年葵丘之㑹天子初使赐胙齐方霸诸侯未有大失而宰孔徒以其勤逺略知终在乱遽劝晋侯以无㑹其智远矣初献公使荀息傅奚齐公疾召之曰以是藐诸孤辱在大夫其若之何稽首而对曰臣竭其股肱之力加之以忠贞其济君之灵也不济则以死继之及里克将杀奚齐先告荀息曰三怨将作秦晋辅之子将何如曰将死之里克曰无益也曰吾与先君言矣不可以貣能欲复言而爱身乎右僖九年献公嬖骊姬杀太子逐羣公子晋事可知卒欲骊之子以属荀息荀息贤乎公子有当立者矣盍姑劝之以与所当立不然辤勿傅以直匡君可矣傅非所立而许之死非也而又终欲以复言爲忠孔子曰信近于义言可复也然则不义以爲信虽孔子犹不复也陈平亦尝许吕后以王诸吕无不可者王陵骇怒而诘之而平不尽语以其心也及产禄已王乃与周勃举兵而诛之后世不曰陈平无信以谓信不近于义也夫必以安刘氏爲忠则不以不忠于吕氏爲不信也忠所在义也义所在信也虽然陈平何足言哉智足以及之而已呜唿曾谓荀息不如陈平乎初甘昭公有宠于惠后惠后将立之未及而卒頽叔桃子奉大叔以狄师攻王王御士将御之王曰先后其谓我何宁使诸侯图之王遂出及坎欿国人纳之狄师伐周大败周师王出适郑处于汜秦晋纳王王入于王城取大叔于温杀之右僖二十四年襄王辟母弟之难弃王城而处于汜曰宁使诸侯图之卒用秦晋得入而后杀带襄王之于待其亲者亦足矣晋惠公之立虽非国人意而惠公卒怀公立重耳未入也入而杀怀公则遽矣诸侯之欲纳重耳皆是也盍亦使诸侯图之不可哉文公于是有愧于襄王矣唐太宗亦与建成争立太宗始造唐者也虽欲不有天下天下其舍诸难起而避其兄天下犹当求我而不置何至援弓矢戕骨肉乎然则周之所以益弱而愈存虽文武之泽未竭亦其子孙义有以持之也晋侯入曹令无入僖负覊之宫而免其族报施也魏犫顚颉怒曰劳之不图报于何有爇僖负羁氏魏犫伤于胷公欲杀之而爱其材使问且视之病将杀之魏犫束胷见使者曰以君之灵不有宁也乃舍之杀顚颉以狥于师右僖二十八年犫颉犯君命骄己功爇无罪快心忿乱莫大焉刑皆无赦者也晋侯诚爱犫之材耶则不以不病故生而病则重跻之死也曰病将杀之此何理哉颉之材则又未知其孰与犫也其不及犫乎则自其材之分于取死何增损哉罪钧而材异舍一而戕一恩威胥失矣是役也祁瞒奸命舟之侨先㱕皆杀之传曰君子谓文公其能刑矣三罪而民服葢言瞒侨与颉也夫杀瞒与侨自军政之常而至杀颉则刑固已不平矣何所示民而民服哉传之失诬非君子之意也晋侯有疾曹伯之竖侯獳货筮史使曰以曹爲解齐桓公爲㑹而封异姓今君爲㑹而灭同姓非礼也与卫偕命而不与皆复非信也同罪异罚非刑也公说复曹右僖二十八年货史而託神欺也利在复国忠也事顺而辞恭礼也行一欺而二善得侯獳有焉淮南王书曰子贡诈而全鲁诈不可以爲恆弦高诞而存郑诞不可以爲常夫道不可遵而功有难废故二子所以全存二国之名至今语曰屈寸而伸尺君子爲之小枉而大直圣人行之也晋师围戚六月戊戌取之获孙昭子卫人使告于陈陈共公曰更伐之我辞之卫孔达帅师伐晋君子以爲古古者越国而谋右文元年是役也晋襄公伐卫先且居曰効尤祸也请君朝王臣从师晋侯朝王于温此近于转败而爲功其举得矣卫求救于陈陈救之敎卫伐晋以示有余虑胜而会可也而传言君子以爲古者越国而谋夫越国而谋其举固有可否不然凡邻国以利交而权合者皆古也可乎哉杜预尊传于传之失不直攻之以爲合古之道而失今事霸主之礼故国失其邑身见执辱卫之祸陈启之也预之言乃庶乎古战于殽也晋襄公缚秦囚使莱驹以戈斩之囚唿莱驹失戈狼瞫取戈以斩囚禽之以从公椉遂以爲右箕之役先轸黜之而立续简伯狼瞫怒其友曰盍死之瞫曰吾未获死所吾以勇求右无勇而黜亦其所也谓上不我知黜而宜乃知我矣子姑待之及彭衙旣陈以其属驰秦师死焉晋师从之大败秦师君子谓狼瞫于是乎君子右文二年瞫之失右也茍自谓黜而宜则亦安之茍自谓黜而非宜则亦有君命矣先轸何所受怨哉自以未获死所而往驰秦师岂死所也哉若耻无勇乎则挺然以身投兕虎亦勇也是匹夫之刚也狼瞫而君子孰非君子晋人㱕孔达于卫以爲卫之良也故免之右文四年此晋㐮公事也春秋之时诸侯以彊幷弱得一士而可以弱一国人所贪而不舍者也何有于良葢孔达尝帅师伐晋不量力而干霸主故卫不得已而执达以说晋而襄公乃矜其国之良而舍之犹有文公之余烈贤哉晋襄公卒灵公少晋人以难故欲立长君赵孟曰立公子雍贾季曰不如立公子乐赵孟使先蔑士㑹如秦逆公子雍贾季亦使召公子乐于陈赵孟使杀诸郫右文六年赵孟晋贤臣也立君国大事也己爲政与大夫谋而贾季实干命不能讨季而止乐乐至而又杀之乐何罪哉徒曰旣不立则虽欲无杀不可得虑后患可也然晋于是乎始衰矣晋蒐于夷舍二军使狐射姑将中军赵盾佐之阳处父至自温改蒐于董昜中军且谓赵盾能是以上之宣子于是乎始爲国政贾季怨阳子之昜其班也而知其无援于晋也使续鞫居杀阳处父晋杀续简伯贾季奔狄宣子使臾騈送其帑右文六年盾爲政晋始有政然而贾季专立公子乐旣不讨又擅杀阳父亦不讨仅能㱕罪续鞫居异哉夫阳处父以能上盾公也贾季怨昜班而害处父私也盾自以不足当政耶则去之茍无愧于公而季再逞私盾力不足以禁又送其帑无政莫甚焉秦康公送公子雍于晋曰文公之入也无卫故有吕郄之难乃多与之徒赵宣子与诸大夫皆患穆嬴且畏偪乃背先蔑而立灵公以御秦师右文七年宣子始谋之不臧旣逆公子雍而杀公子乐矣患穆嬴又背先蔑拒公子雍而立灵公我则无信秦何所负哉不得已称兵而御秦愧矣而尚以先人谓有夺人之心无愧矣哉仲杀恶及视而立宣公书曰子卒讳之也仲以君命召惠伯其宰公冉务人止之曰入必死叔仲曰死君命可也公冉务人曰若君命可死非君命何听弗听乃入杀而埋之马矢之中右文十八年襄仲以敬嬴故杀适立庶攺仲初不可是也旣立宣公而诈以子恶之命已可以逃矣知非君命而以君命往死之可以死可以无死死伤勇呜唿惠伯季文子如齐纳赂以请㑹右宣元年文子不纳莒纪仆之逆陈义甚高贤大夫也而襄仲弑君立君惠伯不避难而往死行父不能死亦不能正也又以身往赂齐而请㑹嗟乎不㡬所谓然则从之者欤晋原縠宋华椒卫孔达曹人同盟于清丘曰恤病讨贰宋爲盟故伐陈卫人救之孔达曰先君有约言焉若大国讨我则死之晋以卫之救陈也讨焉孔达曰茍利社稷请以我说卫杀其大夫孔达右宣十二年十三年十四年背盟以干大国罪也然春秋时诸侯曰寻盟盟未必善善未必信也背盟以干大国其罪小遵先君之约不忘与国而救之知利社稷宁以死塞责其忠大孔贤哉齐师败绩逐之三周华不注韩厥梦子舆谓己曰且辟左右故中御而从齐侯邴夏曰射其御者君子也公曰谓之君子而射之非礼也射其左越于车下射其右毙于车中将及华泉骖絓于木而止右成二年战欲杀敌无问其人矣而顷公自以不射其君子爲有礼用此败执此与宋襄公不鼓不成列不禽二毛同意郄至三遇楚子之卒见楚子必下免胄而趋风楚子使工尹襄问之以弓曰方事之殷也有韎韦之跗注君子也识见不谷而趋无乃伤乎爲事之故敢肃使者栾书怨郄至以其不从己而败楚师也欲废之使楚公子茷告公曰此战也郄至实召寡君以东师之未至也与军帅之不具也曰此必败吾因奉孙周以事君公告栾书书曰其有焉不然岂其死之不恤而受敌使乎长鱼矫以戈杀之尸诸朝右成十六年十七年人臣无外交欲至事君无贰而在桴鼓之列受楚王之问茍以爲礼而忘义忘义安取礼故其后栾书之谗得入夫爲礼而不图终尚以贻祸而不足成名况非礼也哉晋范宣子来聘告将用师于郑公享之宣子赋摽有梅季武子曰谁敢哉宾将出武子赋彤弓宣子曰城濮之役我先君文公献功于衡雍受彤弓于襄王以爲子孙藏匄也先君守官之嗣也敢不承命君子以爲知礼右襄八年晋霸业衰与楚争郑干戈日寻鲁畏晋彊徒欲成晋志而嫁祸于郑郑何罪哉武子赋彤弓以谀晋而宣子不度其君之德不量其国之力而受之自以爲得可耻而不足荣传犹曰君子以爲知礼若鲁无君子者以爲知礼可也济北晁先生鸡肋集巻第四十济北晁先生鸡肋集鸡肋集卷第四十一济北晁先生鸡肋集目录第四十一卷杂论春秋左氏传杂论二十一篇济北晁先生鸡肋集目录济北晁先生鸡肋集巻第四十一春秋左氏传杂论楚子囊曰今吾不能与晋争晋君类能而使之韩厥老矣知罃禀焉以爲政范匄少于中行偃而上之使佐中军韩起少于栾黡士鲂上之使佐上军君明臣忠上让下竞右襄九年天下有达尊三爵一齿一德一孟子以谓乌得有其一以慢其二哉葢贵老敬长所以训孝弟而贤能所在不必老长是以晋政类能少者位上羣臣乐推彊国罢争才之所在不系乎年也公送晋侯晋侯以公宴于河上问公年季武子对曰㑹于沙随之岁寡君以生晋侯曰十二年矣是谓一终一星终也国君十五年而生子冠而生子礼也君可以冠矣大夫盍爲冠具武子对曰君冠必以祼享之礼行之以金石之乐节之以先君之祧处之今寡君在行未可具也请及兄弟之国而假备焉晋侯曰诺公还及卫冠于成公之庙假钟磬焉礼也右襄九年国君十五而冠而鲁君以年则十二年耳未及冠也武子对晋侯之言则是而廹于盟主之威不暇守其言至汲汲焉卽它国之庙假同姓之器而行礼若不及竢返国者以谓礼耶非礼矣盗杀子驷子国子耳子西闻盗不儆而出尸而追盗盗入于北宫乃㱕授甲臣妾多逃器用多丧子产闻盗爲门者庀羣司闭府库愼闭藏完守备成列而后出兵车十七椉尸而攻盗于北宫盗衆尽死右襄十年子西子驷子也子产子国子也子西之才不及子产不待此而知也均人子也盗戕其父闻难匍匐遑遽而往犹恐不及而责子西以不儆善子产以庀完此岂雍容时耶传失之矣且言国事则三执政喋血朝廷言家事则父㬥尸衢巷而咎臣妾之逃悼器用之丧岂但鄙细不知务而已哉宋华阅卒华臣弱皋比之室使贼杀其宰华呉宋公闻之曰臣也不惟其宗室是㬥大乱宋国之政必逐之左师曰臣也亦卿也大臣不顺国之耻也不如葢之乃舍之左师爲己短策茍过华臣之门必骋右襄十七年大臣擅相贼君欲讨而卿不忍非国耻葢国弱也国弱斯耻矣左师向戌爲贤乎则欲靖国而纵有罪何哉旣谓君舍之矣而过必骋以示恶之奚补荀偃瘅疽生疡于头济河及着雍病目出二月甲寅卒而视不可含宣子盥而抚之曰事呉敢不如事主犹视栾怀子曰其爲未卒事于齐故也乎乃复抚之曰主茍终所不嗣事于齐者有如河乃瞑受含宣子出曰吾浅之爲丈夫也右襄十九年宣子以事其子呉自誓而犹视而怀子以嗣事于齐祷之则瞑故宣子自以爲浅期偃也然宣子怀子皆晋之望也譬巫觋妾妇抚尸喋嗫何其妖且鄙哉桓谭言病而目出初死日未含尸冷乃含非其有所知也谭言是矣呉人爲楚舟师之役故召舒鸠人舒鸠人叛楚楚子师于荒浦使沈尹寿与师祁犂让之舒鸠子敬逆二子而告无之且请受盟二子复命王欲伐之薳子曰不可彼告不叛且请受盟而又伐之伐无罪也姑㱕息民以待其卒卒而不贰吾又何求若犹叛我无辞有庸乃还右襄二十四年舒鸠实叛楚楚责之急伪逆二子欺言无之楚王欲伐其欺亦可矣而子冯不可其意曰君子可欺以其方难罔以非其道彼以不叛来请盟斯受之而已如是而复叛楚虽灭之楚可无罪昜曰田有禽利执言无咎子冯以之呉子诸樊伐楚以报舟师之役门于巢巢牛臣曰呉王勇而轻若启之将亲门我获射之必殪是君也死彊其少安从之呉子门焉牛臣隐于短墙以射之卒右襄二十五年呉人轻而无谋自古记之矣孙坚孙策皆无王霸器坚轻骑从敌策暂出遇仇俱以轻败虽赖周瑜鲁肃辈辅权嗣立亦权稍持重故卒建呉国也郑子展卒子皮以子展之命饩国人粟户一钟是以得郑国之民故罕氏常掌国政以爲上卿宋司城子罕闻之曰邻于善民之望也宋亦饥请于平公出公粟以贷使大夫皆贷司城氏贷而不书爲大夫之无者贷宋无饥人叔向闻之曰郑之罕宋之乐其后兦者也二者其皆得国乎民之㱕也施而不德乐氏加焉其以宋升降乎右襄二十九年展皮私施以収民而取国政罪也司城慕而效之皆权臣自培禄去公室之道也夫请于公出公粟以贷可也贷而不书以独取一家之誉其可乎使大夫皆贷可也爲大夫之无者贷以家擅一国之名其可乎子贡赎人而不受金于府仲尼曰鲁自此不复赎人则贷而不书使后不贷之道也或乞醯焉乞诸其隣而与之仲尼曰孰谓㣲生高直则爲大夫之无者贷不直之类也又田常骤施以有齐国古之姦臣多託此以収衆幸而不兦而叔向以谓其后兦者何哉施而不直其干民誉多矣君子以谓不免于罪而叔向以谓乐氏加焉何哉不然彼皆不知此特诚心忧民而䘏之可矣然君子犹避是名伯有旣死使大史命伯石爲卿辞大史退则请命焉复命之又辞如是三乃受策入拜子产是以恶其爲人也使次已位右襄三十年以子产之贤察伯石之伪而恶之可以废矣顾乃宠之使次己位何也以谓废之则力未可爲若耻与同列而已自去耶则郑不可以无子产故宁少假焉且与之偕而不自失爲郑国虑故也呜唿君子之驭小人有道抑孔子所谓人而不仁疾之已甚乱也子产其惧此矣郑徐吾犯之妹美公孙楚聘之矣公孙黑又使彊委禽焉犯惧告子产子产曰是国无政非子之患也适子南氏子晳怒旣而櫜甲以见子南欲杀之而取其妻子南知之执戈逐之及冲击之以戈子晳伤而归子产曰直钧幼贱有罪罪在楚也乃执子南而数之放游楚于吴郑爲游楚乱故公孙黑彊与于盟子产弗讨公孙黑将作乱欲去游氏而代其位伤疾作而不果诸大夫欲杀之子产使吏数之曰以大国之事而未尔讨也昆弟争室而罪二也不速死司寇将至七月壬寅缢右昭元年子产爲郑叔向爲晋晏婴爲齐皆三国之季世而晋齐甚焉初子皮授子产政辤曰国小而偪族大宠多不可爲也及爲政有事伯石赂与之邑子大叔曰国皆其国也奚独赂焉子产曰无欲实难卒与之夫爲政而令不行于公族至有所欲使而用赂国于何有哉然子产之所以爲此抑可言矣子南子晳之争子南直也若罪其用戈则子晳先櫜甲往杀子南矣子南用戈但应之也而曰直钧幼贱有罪罪在子南杜预以谓力未能讨而㱕罪于楚非权也不得已而用最下之策也虽后子晳彊与于盟亦弗即讨则其忍可知矣及子晳获罪然后方数以大国之事未尔讨而摘其昆弟争室至此则晳之直安在哉以至椉遽而至廹以缢死则子产之夲心可见矣故曰爲政而令不行于公族国于何有哉然子产之所以爲此抑可言者惟初忍而后决始逆而终伸事定国靖而衆方知其心是乃子产以爲贤而称于孔子也昭元年齐侯使晏婴请继室于晋叔向从之宴相与语曰齐其何如晏子曰此季世也吾弗知齐其爲陈氏矣叔向曰然虽吾公室亦季世也政在家门民无所依夫以郑晋齐三国有臣若是然至世微政去皆不能救郑未裂于彊臣子产其犹区区焉因事正之晋齐将兦贤如叔向平仲特相与私语而太息岂不哀哉虽然二国所以未遽兦亦曰有两人者在宋寺人桺有宠太子佐恶之华合比曰我杀之桺闻之乃坎用牲埋书而告公曰合比将纳兦人之族合比奔卫于是华亥欲代右师乃与寺人桺比从爲之征公使代之见于左师左师曰女夫也必兦女丧而宗室于人何有人亦于女何有诗曰宗子惟城右昭六年向戌知桺与亥之诈亥又征其兄而戌身爲左师不能爲国讨罪旣许亥代之矣尚面诮责陈诗扬义亦何爲哉前此宋华臣亦㬥其宗公欲逐之而左师不逐但过门必骋而已与此事终始意同传载其言不足贤也楚子享公于新台好以大屈旣而悔之薳启疆闻之见公公语之拜贺公曰何贺对曰齐与晋越欲此久矣寡君无适与也而传诸君君其备御三邻公惧乃反之右昭七年薳启疆谏楚君以毋辱宣子叔向而耻晋国道圣王所以务行礼陈谊甚高葢贤大夫也抑两君相见问以弓矢物之至末者也何足道哉楚子悔焉而启疆诈鲁以还之君吝臣欺何以爲国彼哉彼哉楚王缢于芋尹申亥氏子干子晳皆自杀弃疾即位使枝如子躬聘于郑且致犫栎之田事毕弗致郑人请曰闻诸道路将命寡君以犫栎敢请命对曰臣未闻命旣复王问犫栎降服而对曰臣过失命未之致也王执其手曰子毋勤姑㱕不谷有事其告子也右昭十三年春秋之时诸侯以诈谋相幷不可胜言弃疾从于乱以得楚无异于簒未可以正义责也然始即位而知楚取郑邑之过欲㱕之设非其夲心犹爲诈善枝如子躬忠耶王弗致犹将劝之遣致而弗致违君命以济其谀欲诬邻国以开其怨隙何以善其后哉诸侯是以知楚之不竞也传言弃疾令德有民然不足以知枝如之爲罪执手而悦且亲之异于得原失信逺矣商于六里张仪之徒所以误邻国携人心而杜预善其有权预亦非也晋成虒祁之宫诸侯朝而㱕者皆有贰心爲取郠故晋将以诸侯来讨叔向曰诸侯不可以不示威乃竝征㑹告于呉邾人莒人愬于晋曰鲁朝夕伐我晋侯不见使叔向来辤子服惠伯对曰君信蛮夷之诉以絶兄弟之国寡君闻命矣叔向曰寡君有甲车四千乘在虽以无道行之必可畏也况其率道其何敌之有牛虽瘠偾于豚上其畏不死鲁人惧听命右昭十三年子产铸刑书自谓以捄弊而叔向贻书切责以谓三辟之兴皆叔向也其辞甚美子产屈之夫子产之治虽愧先王以权一时良不得已而叔向尚以叔世过举诮而非之若晋之衰又甚于郑侈成虒祁而不能谏诸侯皆叛而不知图合衆示威以诬先王朝㑹之意而不知耻似非叔向之爲也杜预云自昭公即位邾鲁同好又不朝夕伐莒无故怨愬晋人信之所谓謲慝弘矣而叔向不惟信邾莒之厚诬沮子服之正论至耀车甲之多曰虽以无道行之而可畏夫纣岂车甲之不多而兦哉葢无道而可行自古蔑有且晋诚已衰不可复兴爲叔向者尚当区区以道维之姑敎其君俭以守巳信以待邻虽微未兦也若侈内而㬥外以暂屈人而爲彊所谓攘臂而仍之其技竆矣二月己丑日南至梓愼望氛曰今兹宋有乱国几兦三年而后弭蔡有大丧叔孙昭子曰然则戴桓也汰侈无礼已甚乱所在也右昭二十年传曰通天地人曰儒通天地而不通人曰伎至哉言也术如梓愼望气而知它国之祥葢天地不能隐其情然不足以知其人孰当之也至昭子闻梓愼之占则知其祸在华向竟如昭子言然则吉凶由人氛能兆之非氛所爲也抑昭子可谓儒矣伍员如呉言伐楚之利于州于公子光曰是宗爲戮而欲反其雠不可从也员曰彼将有他志余姑爲之求士而鄙以待之乃见鱄设诸焉而耕于鄙右昭二十年世皆罪楚平王之信谗夺妇贼杀不辜而多伍员之忍诟含耻卒报平王葢声烈光于百世而如存而独申包胥谓爲已甚扬子云亦论而非之然以员事言之鞭尸借馆未爲已甚而始干呉王僚以伐楚而病公子光之不从若退而别求所以报楚尚或可也而知光欲簒至进刺客陷人杀君成已报父人谁无父僚何辜焉㫺之人求子者曰不以人子吾子其可得乎其言悲矣员诚以其父故不假避此而罪则当爲世大戮晋士弥牟逆叔孙于箕叔孙使梁其踁待于门内曰余左顾而欬乃杀之右顾而笑廼止士伯曰寡君以爲盟主之故是以久子不腆敝邑之礼将致诸从者使弥牟逆吾子叔孙礼而归右昭二十四年晋以邾人之愬执叔孙婼馆诸箕自以不敢废周制不肯与邾大夫坐礼也耻以货免而爲不解献子之求冠进其两冠外弗与吏人之请犬杀而与食至于申丰以货如晋将欲免巳尚已计畱丰见而不出观其意葢义重于死如此以谓巳行人耳何所获罪不幸而死顾不失义可矣其所馆也一日必葺去之日如始至葢处死者素定其暇豫又如此也及士弥牟将逆已而㱕而已不知谓将杀已阴戒其踁㡬害弥牟异哉夫能忍无罪以死而不忍以计自全可谓义矣至疑弥牟来害已而欲戕之义安在哉始则不畏死终则欲拒命以死呜唿其终始相迕不可知也已楚郄宛之难国言未已进胙者莫不谤令尹沈尹戌言于子常曰夫无极楚之谗人也民莫不知去朝呉出蔡侯朱丧大子建杀连尹奢鄢将师矫子之命以灭三族知者除谗以自安也今子爱谗以自危也子常曰是瓦之罪敢不良图杀费无极鄢将师尽灭其族以说于国谤言乃止右昭二十七年诗称取彼谗人投畀豺虎豺虎不食投畀有北有北不受投畀有昊谗人之可嫉而难去如是而沈尹戌一言以杀二谗安子常靖楚国于舜之功二十而二矣郑驷歂杀邓析而用其竹刑君子谓子然于是不忠茍有可以加于国家者弃其邪可也故用其道不弃其人诗曰蔽芾甘棠勿翦勿伐召伯所茇右定九年郑自子产铸刑书而叔向难子产固自以救世邓析又改焉其不得已而用可知矣邓析春秋时乱人之雄也破律改作王制之所诛夫天下无王而诸侯有政能使乱人不得作是乃驷歂之所以爲贤也君子不以人废言故邓析虽邪竹刑有时而或用不以言取人故邓析虽能爲竹刑不足以救死而传载君子之言谓子然不忠夫子然可爲忠矣诛一邪臣不过忠于郑去一乱人之雄忠于先王后世之人多矣而又以谓茍可已加于国家者弃其邪可也夫谓之邪矣何可以加于国家哉召伯之惠政在民其人贤故民爱而存其甘棠用其道不弃其人若召伯可也以比竹书异哉李斯爲秦立法汉灭秦亦因之不害于治然汉用李斯可存之法则善使李斯而在汉虽欲不弃得乎哉又列子载邓析被杀事异而意同曰邓析操两可之说设无竆之词当子产爲政数难子产子产屈之俄而诛之以谓邓析非能屈子产不得不屈子产非能诛邓析不得不诛虽不云驷歂杀之要邓析之不可不诛列子亦云尔也初卫侯游于郊子南仆公曰余无子将立女不对佗日又谓之对曰郢不足以辱社稷君其改图君夫人在堂三揖在下君命祗辱灵公卒夫人曰命公子郢爲大子君命也对曰郢异于佗子且君没于吾手若有之郢必闻之且兦人之子輙在乃立輙右哀二年自古诸侯之子不当立无妄而求者多矣夫郢父在许之而不敢承父没母立之而不肯立郢之贤且智葢子臧季札之义也或曰畏祸夫一臂重于一国身贵于天下昜知也利在于目前祸伏于事后难知也孟子曰茍非其人以箪食豆羮见于色至蒯聩与辄父子争国而郢超然立于无过之地郢之贤且智葢子臧季札之义也师及齐师战于郊右师奔齐人从之孟之侧后入以爲殿抽矢策其马曰马不进也林不狃之伍曰走乎不狃曰谁不如曰然则止乎不狃曰恶贤徐步而死右哀十一年杜预注鲁非无壮士季孙不能使是也虽然不狃当伍非将师也耻谁不如而不走可也言恶足爲贤而不止亦可也徐步而死以爲勇乎则不战以爲怯乎则不走勇怯无当特怨乎不以而捐躯非以爲名也是役也孔子得三人焉孟之反殿而䇿其马曰马不进也孔子曰不伐公爲与嬖其僮取汪锜椉皆死皆殡孔子曰能执干戈而卫社稷可无殇也冉有用矛于齐师故能入其军孔子曰义也汪锜死孟之反冉有不死皆见于圣人不狃之死亦义乎孔子将称之不然不若不死矣故曰非死之难处死则难也济北晁先生鸡肋集巻第四十一济北晁先生鸡肋集鸡肋集卷第四十二济北晀先生鸡肋集目录济北晀先生鸡肋集巻第四十二西汉杂论德爲宗正杂案上官氏葢主事德常持老子知足之计妻死大将军光欲以女妻之德不敢取畏盛满也葢长公主孙谭遮德自言德数责以公主起居无状侍御史以爲光望不受女承指劾德诽谤诏狱免爲庶人屛居山田光闻而恨之复白召德守青州刺史岁余复爲宗正与立宣帝赐爵关内侯右楚元王传第六德附传光威震人主权倾天下德畏其盛而惧婚此在常情不能无望也御史承指诬德以诽谤诏狱而德惟良折狱用御史力至免爲庶人此在常情不能无说也然德拒疏已而光不放于利而不怨御史阿已欲而光以说之不以道而不说抑光可谓贤矣以是持满虽百世不倾可也而坐牵于孽妻之爱忍许后事不白以是负天下至于覆宗世谓霍氏之祸萌于骖椉亦光不早辩頽其勋名哀哉时恭显许史子弟侍中诸曹皆侧目于望之等更生惧焉乃使其外亲上变事言窃闻故前将军萧望之等皆忠正无私欲致大治忤于贵戚尚书今道路人闻望之等复进以爲且复见毁谗必曰尝有过之臣不宜复用是大不然且往者高皇帝时季布有罪至于夷灭后赦以爲将军高后孝文之间卒爲名臣孝武帝时儿寛有重罪系按道矦韩说谏曰前吾丘寿王死陛下至今恨之今杀寛后将复大恨矣上感其言遂贳寛复用之位至御史大夫御史大夫未有及寛者也董仲舒坐私爲灾异书主父偃取奏之下吏罪至不道幸䝉不诛复爲太中大夫胶西相仲舒爲世儒宗定议有益天下孝宣帝时夏侯胜坐诽谤系狱三年免爲庶人宣帝复用至长信少府太子太傅名敢直言天下美之有过之臣无负国家有益天下此四臣者足以观矣前弘恭奏望之等狱决三月地大震恭移病出后复视事天隂雨雪由是言之地动殆爲恭等臣愚以爲宜退恭显以章蔽善之罚进望之等以通贤者之路书奏恭显疑其更生所爲白请考姦诈辞果服遂逮更生系狱下太傅韦玄成谏大夫贡禹与廷尉杂考劾更生前爲九卿坐与望之堪谋排车骑将军高许史氏侍中者毁离亲戚欲退去之而独专权爲臣不忠幸不复诛不悔前过而敎令人言变事诬罔不道更生坐免爲庶人而望之亦使子上书自冤前事恭显白令诣狱置对望之自杀天子甚悼恨之右楚元王传第六向附传向以宗室良欲尽忠于主而嫉恭显许史辈怀姦害正若力能肆诸市朝犹君子之所与也非私也且向之言曰㫺孔子与颜渊更相称誉不爲朋党禹稷与皋陶转相汲引不爲比周何则忠于爲国无邪心也向忧望之等复退诚无邪心然已预焉故不敢自爲上陈之而敎其所亲上变虽夲无邪心至此而不幸欺矣向诚内省不以爲嫌然自爲上陈之而意不免乎便已且上安能无嫌而必听哉从妻言之爲妬妻虽俚人语其变人心必也抑君子能爲可用不能使上之必用若夫成功则天也向如彼何哉或曰智者术之原此术也奈何曰欺曰君子之用智不得已而至于术犹託之正是谓名之必可言言之必可行在君子爲术在圣人爲权舍曰正而出于欺虽济君子耻诸况不济何以自免于邪不惟其欺不可爲而已抑姦人得以借其口于主曰彼自谓正而正如此后何以复信于上哉此恭显所以得因是陷向而向辞服又不惟其能陷向而已卒幷望之遣子上书事见治而杀望之自向爲之也虽然玄成禹非朋恭显者也若曰向诚忠于国家而虑不听乃欺若此治其欺可也而曰前欲毁离亲戚爲臣不忠夫向不爲忠孰爲忠邪二子汉儒宗犹畏恭显窃位患失而鄙如此况其下者乎诸吕擅权欲劫少主危刘氏陈平尝燕居深念贾往不请直入坐平方念不见贾贾曰何念深也平曰生揣我何念贾曰不过患诸吕少主耳天下安注意相天下危注意将将相和则士豫附士豫附天下虽有变则权不分臣尝欲谓太尉绛侯绛侯与我戏昜吾言君何不交驩太尉深相结乃以五百金爲绛侯寿厚具乐饮太尉太尉亦报如之及诛吕氏立孝文贾颇有力右陆贾传第十三诛产禄迎文帝天下后世皆知其爲平勃朱虚东牟之功谓贾有游谈之助耳虽如孝文深德大臣之立已而谓章与兴居始谋立齐王犹诎其功然间一岁终立二人爲王至贾之功则无一人爲言之文帝亦不图也以陈平之智百发百中而方其端居深念不知所出微贾发之安知与勃深相结使彼不疑而后可与成功哉管蔡之事断可见矣圣如周公贤如召公而召公不悦故周室㡬危况勃椎少文昧于虑始安能不疑平而覩未萌以成至计哉然贾一言而两人成谋社稷之计出其掌握去产禄如苋陆之昜措刘氏如太山之安二人同心其利断金岂不信哉然平始起微时有功当赏不忘魏无知高帝固以爲不背夲者及此智竆计困得贾一言而免深祸成大勋事定国安而已佚乐顾忘贾夲图不闻其爲上言之上亦莫之省贾亦不自言而翛然事外乐以忘利昜曰鸿渐于陆其羽可用爲仪吉陆贾以之朱建母死贫未有以发丧方假贷服具陆贾素与建善廼见辟阳侯贺曰平原君母死辟阳侯曰平原君母死何以贺我陆生曰前日君侯欲知平原君平原君义不知君以其母故今其母死君诚厚送丧则彼爲君死矣辟阳侯乃奉百金裞或毁辟阳侯惠帝欲诛之建乃求见孝惠幸臣闳籍孺闳籍孺从其计言帝果出辟阳侯孝文时淮南厉王杀辟阳侯以党诸王孝文闻建爲其策使吏捕欲治建遂自刭右朱建传第十三陆贾自喜画策而朱建又尚气节两人爲此皆其性所不能已也然贾亦善建故哀建母死不葬乃以计动辟阳侯使助建丧建以母死不葬故德贾之惠廼以谋恐闳籍孺使免辟阳侯死此其情也而辟阳侯闳籍孺两人皆行不正贾建与通计议甚污可鄙者若曰贾爲人丧建爲母死傥可以免然君子之与人交惟无以利爲哉将无所不至也娄敬齐人汉五年戍陇西过雒阳脱輓辂见齐人虞将军曰臣愿见上言便宜虞将军入言上上召见右娄敬传第十三敬之见在汉五年然汉楚之争萧何曹参韩信张良陈平竝从汉王方是时娄敬何在耶天下已定于汉诸侯王将皆封而敬始爲戍卒脱輓辂而献计谋岂愚于前而智于后哉人才各有所长当分裂扰攘之际战攻成败间不容发智者献谋勇者献力有如萧韩张陈竝以人杰驰骋而兴汉敬之才不足与于其间也汉已有天下而长治之策未立敬于是焉出矣劝都关中则良平之所未发而敬首陈至羣臣争言都周然后张良乃从而明言其便竟建西都谏伐匈奴则良平之所不虑而敬独疑至白登见围七日然后陈平廼从而计赂阏氏仅以得解则是敬之二议蚤图先见皆良平之所未思也又敬之所陈凡三事皆有先后始议徙都以安国夲国势既足独忧四夷故中劝高帝以结和亲论可以母战而渐臣者和亲旣成外患斯弭故然又劝高帝徙六国彊族以实关中爲彊本弱末之术如是汉业成矣而高帝尽用其计汉以大治传祚四百故敬之功不减汉初起佐命功臣也惠帝爲东朝长乐宫作复道方筑武库南通奏事因请间曰陛下何自筑复道高帝寝衣冠月出游高庙子孙奈何椉宗庙道上行哉惠帝惧曰急坏之通曰人主无过举今已作百姓知之矣愿陛下爲原庙右叔孙通传第十三原庙非古也自通启之且子孙椉宗庙道上行不可也则亦坏之而已夲爲复道不爲原庙百姓皆已知之矣奈何复敎人主使欺百姓以取是名乎夫人主行无过举改之可也文之非也叔孙通舍枹鼓而立一王之仪遇其时也右叔孙通传赞第十三礼乐废叔孙绵蕞草具于介胄中世儒末习何足爲一王之仪然秦灭诗书继以高祖恶儒士功臣又皆武夫屠贩之流或殿上饮酒拔劎争功㡬何不覆而乱哉通因时制宜度高祖所能行以渐革之汉卒称文治通于此功亦多矣观通始征鲁两生两生不肯行以爲礼乐必百年积德而后可兴通以谓鄙不知时变弃而不取然则通虽祖散兦残缺之旧忘小不备姑取而有之而汉卒赖焉文理以兴虽谓之成一王之仪可无愧也厉王力扛鼎乃往请辟阳侯辟阳侯出见之即自褏金椎椎之命从者刑之驰诣阙下肉袒而谢曰臣母不当坐赵时事辟阳侯力能得之吕后不争罪一也赵王如意子母无罪吕后杀之辟阳侯不争罪二也吕后王诸吕欲以危刘氏辟阳侯不争罪三也臣谨为天下除贼报母之仇其志爲亲故不治赦之右淮南王传第十四辟阳罪应大戮不止于三而诸王擅杀列侯罪亦无赦文帝知辟阳之足以得死而伤厉王之爲母报仇又以兄弟恩故屈法赦长可谓寛矣内假手于人以去元恶而外不害亲亲之仁寛之可施术莫尚此然而竟以是骄淮南使速败故传曰寛难厉王不用汉法出入警跸称制文帝重自切责之令薄昭予厉王书谏数之曰窃闻大王刚直而勇慈惠而厚贞信多断是天以圣人之资奉大王也右淮南王传第十四厉王骄不学问未可以义理动也昭缘君命爲书切责以天下公法惧之可也今先称所长以顺适其志而后数其罪意诚是也然人臣而以圣人奉之其明者耶则惧不敢当知祸之不可胜矣其暗者耶则益骄无乃曰人谓我圣我固自圣是促之乱也昭词非也廼遣长载以缁车令县次传袁盎諌曰臣恐其逢雾露病死陛下有杀弟之名奈何上曰吾特苦之耳令复之淮南王廼不食而死上悲哭谓袁盎曰吾不从公言卒兦淮南王盎曰愿陛下自寛上曰爲之奈何曰独斩丞相御史以谢天下廼可上即令丞相御史逮诸县传淮南王不发封餽侍者皆弃市右淮南王传第十四七国反闻盎劝上以诛御史大夫鼌错当时皆尤错以爲权首而不甚罪盎葢七国以诛错爲名也淮南王反时上以弟故曰赦之羣臣以法故曰无赦而上自赦之王不幸道死大臣何罪盎椉隙以劝诛丞相御史然则盎果乱人喜权凌上者非但不善错而挤之也至终不得其死岂不幸耶淮南王安入朝雅善太尉武安侯田蚡武安侯迎之霸上与语曰今上无太子王亲高皇帝孙行仁义天下莫不闻宫车一日晏驾非王尚谁立者淮南王大喜右淮南王传第十四安爲人资俊材喜名好士而蚡以大臣处帷幄私许以非望安之祸蚡启之也安反伏诛以伍被之才苦谏数四雅称汉美而竟以雷同幷戮蚡不及诛幸也楚汉初起武臣略定赵地号武信君通说范阳令徐公徐公再拜具车马遣通通遂以此说武臣武臣以车百乘骑二百侯印迎徐公燕赵闻之降者三十余城如通策焉右蒯通传第十五说士能以其辩张爲利害夺人于顷刻之间类今日言之明日不可复用者若通说武信以谓范先降而身死边地必皆爲金城汤池范阳令先下必身富贵边城必相率而降后卒如其言此策也非说也躬与孙宠谋上变事东平王云云后谒及伍宏等皆坐诛侍中董贤爱幸上欲侯之遂下诏云躬宠因贤以闻封贤爲高安侯宠爲方阳侯躬爲宜陵侯丞相王嘉内疑东平狱事争不欲侯贤等语在嘉传躬上奏言单于当以十一月入塞后以病爲解疑有他变诈爲卑爰㚄使者来上书唯天子哀告单于㱕臣侍子令匈奴客闻焉则是所谓上兵伐谋公孙禄言躬逆诈造不信之谋不可许上廼罢羣臣独与躬议因建言往年荧惑守心太白高而芒光又角星茀于河鼓其法爲有兵乱可斩一郡守以立威震四夷上然之以问丞相丞相嘉对曰臣闻动民以行不以言应天以实不以文就拜孔鄕侯傅晏爲大司马卫将军是日日有食之董贤因此沮躬晏之策上繇是恶躬等右息夫躬传第十五班固赞云利口之覆邦家此言至躬始造诈计欲擕匈奴而公孙以王者威信排之而不听卒怀诡心欲以厌星变而王嘉以天不可欺沮之而不从二议明甚而哀帝溺躬憸言初不知悟利口之入人如此哉然躬以利心告变觊觎辅政隂谋诬诛东平王等与董贤俱封贤亦其党矣后贤恶躬薄加沮焉不旋踵躬败故人主茍暗于听则君子虽彊不足以间小人而以小人间小人则有一隙焉而立听其浸润道以相胜然也初躬待诏数危言高论自恐遭害着絶命辞右息夫躬传第十五班固诋躬云息夫作姦东平诛躬岂但躬败东平欲因事抵巇谋动萧墙生衅边鄙以招权宠快已志未及戮而自残幸矣怀谖误国以得祸败何所取而许其危言高论乎又絶命词内讼忠愤感激可劝而后世溺其淫辞故出之万石君石奋无文学恭谨举无与比过宫门阙必下车趋见路马必轼焉郎中令王臧以文学获罪皇太后太后以爲儒者文多质少万石君家不言而躬行廼以长子建爲郎中令少子庆爲内史后庆爲齐相齐国慕其家行不治而齐国大治右石奋传第十六奋爲善若固有之不以是近名故人服也下宫门式路马礼也自汉以来行之者少或行之犹非其诚舜禹行趋人犹以爲贱今世有一切腐儒舍圣人之迹而为之庄子所谓冠枝木之冠带死牛之胁独絃哀歌之徒无补世治岂但人不知化之不笑议而嫉排之则可矣肯慕而化之哉彼诚矫伪欺世度圣人之事皆已才智之所不能及则宁盗其迹之昜爲者以诳聋俗而不知察故人皆以爲贱若奋之出于至诚恭谨不知名之爲可近则此所以当世不谤后人尊之不然父子一切不知学问徒廑廑不爲过而已何以隐然爲汉忠臣孝子古今仰之若此哉庆爲丞相时汉方南诛两越东击朝鲜北逐匈奴西伐大宛中国多事天子廵狩海内修古神祠封禅兴礼乐公家用少桑弘羊等致利王温舒之属峻法儿寛等推文学九卿更进用事事不关决于庆庆醇谨而已在位九岁无能有所匡言尝欲请治上近臣所忠九卿咸宣不能服反受其过赎罪右石奋传第十六传曰天下多事则贤哲驰骛而不足天下无事则庸夫高枕而有余庆爲谨厚君子然材智不足道也汉以高帝厚万石君之故因厚其子孙万石君以一介之善使冒三事庆正使奕世小心无咎何足以济鼎足折形渥之凶哉元封四年关东流民二百万口无名数者四十万公卿议欲请徙流民于边以适之上以庆老谨不能与其议乃赐丞相告㱕而案御史大夫以下庆慙不任职上书上报曰今流民愈多计文不改孤儿幼年未满十岁无罪而坐率朕失望焉今君上书请入粟爲庶人夫怀知民贫而请益赋动危之而辞位欲安㱕难乎君其反室庆素质见诏报反室而自以爲得许上印绶掾吏以爲责甚深而终以丑恶之辞也或劝庆宜引决庆甚惧不知所出遂复起视事右石奋传第十六忠实仁厚汉廷如石氏父子者固不可以一二数而庆又尤谨者岂乐病国害人哉然才非其任智能不及不唯坐视民兦无术以救而至欲以请徙边类残忍不爱民体国者之爲葢自古及今所谓一切善人者皆暗不知计议或姦谋助之不幸雷同其弊乃甚于恶人之志杀人者而始终昧昧亦不自知也不然岂其丑之以反室而欲往惧之以责深而复起哉卫绾戏车爲郎文帝崩时属孝景曰绾长者善遇之景帝以爲廉忠无它肠代桃侯舍爲丞相朝奏事如职所奏然自初宦以至相终无可言右卫绾传第十六唐诗人云贾生明王道卫绾攻车戏同遇孝文时何人都贵位甚矣夫才大难用论高难信而无能谨厚者之昜合且亲也周仁得幸后宫祕戏仁常在旁终无所言上时问人仁曰上自察之然亦无所毁右周仁传第十六直不疑周仁张号爲一切长者不疑人枉以盗而不自辨曰长者可也若仁上所亲如此又时有所问毎曰上自察之此谨于保身者也何足尚哉张始以刑名进廼能使官属以爲长者而不敢大欺至涕泣对具狱不特爱已且爱人似小胜耳梁平王襄李太后亲平王之大母也而平王之后曰任后初孝王有尊直千金任后闻而欲得之李太后曰先王有命毋得以尊与人王襄直使人开府取尊赐任后有汉使者来李太后欲自言王使谒者中郎胡等遮止闭门李太后与争门措指公卿治奏以爲不孝削梁王五县枭任后首于市右梁平王传第十七汉法行不私多贷其亲任后事李太后诚不顺而罪枭首此法民惧俗化之夲也然任后罪杀之可也枭首㬥尸断恩已甚葢汉习秦余非甸师之意矣谊以爲汉兴二十余年宜当改正朔昜服色文帝谦让未皇也然诸法令所更定及列侯就国其说皆谊发之于是天子议以谊任公卿之位绛灌东阳侯冯敬之之属尽害之廼毁谊曰洛阳之人年少初学专欲擅权纷乱诸事于是天子后亦疎之不用其议右贾谊传第十八嗟乎士之难进也尚矣绛侯等皆汉功臣忠实宜体国者而见谊进㬥不能不害其能况势利辈哉睂山苏公言谊志大量小非汉文不能用谊谊不能用汉文以谓得君如此犹且以不用死然则天下无尧舜终不可以爲欤尝窃疑之夫人臣奋不顾身为主立事主任而勿贰廼得自竭以汉文之贤葢能知谊任公卿者而亦且惑绛灌之私论若中才之主不能知贤葢不足道旣疎不用其议犹彊聒而不舍此谊之所难也若枉已以交绛灌之徒而幸不斥至其有爲又与之异趋则身可容而爲道不行其卒亦自伤哭泣夭絶命也夫鸡北晁先生鸡肋集巻第四十二济北晁先生鸡肋集鸡肋集卷第四十三鸡北晁先生鸡肋集目録第四十三卷杂论西汉杂论十八篇济北晁先生鸡肋集目録济北晁先生鸡肋集巻第四十三西汉杂论商君遗礼义弃仁恩并心于进取行之二嵗秦俗日败右贾谊传第十八商君以其术彊秦秦卒并天下而谊原其弊以谓俗败于二嵗之间夫舍礼义仁恩则虽得天下不能以一朝居然则秦之兦则其并天下始也传曰秦失之彊遇之有礼故羣臣自憙婴以廉耻故人矜节行是时丞相绛侯周勃见就国人有告勃谋反逮系长安狱治卒兦事复爵邑故谊以此讥上右贾谊传第十八谊初见用勃间谗之流离滨死而㱕及勃以反见捕人莫言而谊独以体貌大臣讽上勃幸已释然上深纳其言养臣下节夫谊廼可谓公尔忘私异乎放于利而行多怨者矣賛曰观孝文玄黙躬行以移风俗谊之所陈略施行矣以汉为土徳及欲施五饵三表以系单于其术固已疏矣右谊赞改正朔尚黄用五既不经见于道抑末曰疏可也中行説教单于得汉缯絮驰荆棘中以示不如旃裘之完善也得汉饫食皆弃之以示不如湩酪之便美此教匈奴无为所不能以败其长技谊之三表五饵意亦出此术岂遽疏哉汉数和亲匈奴屡侵邉惟所赖于汉者微也今国家岁以缯绮饮食北胡胡老日欲如汉其贵人宫居冠带纨绮梁肉爱生而重死甚于华人故兵不轻动动亦昜制葢谊之言更千嵗而益騐术岂遽疏哉绛侯为丞相朝罢趋出意得甚上礼之恭常目送之盎进曰丞相何如人也上曰社稷臣盎曰绛侯所谓功臣非社稷臣方吕后时诸吕用事擅相王太尉本兵柄弗能正吕后崩大臣相与共诛诸吕太尉主兵适㑹其成功丞相如有骄主色陛下谦让臣主失礼窃为陛下弗取也后朝上益荘丞相益畏右袁盎传第十九诸吕之诛也少帝非孝惠子大臣疑所立以谓驷钧恶戾薄氏君子长者故定策迎代王太尉握兵奉玺卒立孝文汉之贤君孝文一人而已矣则太尉非社稷臣而何方吕后称制势无刘氏戅如王陵廷争不可智如陈平依违未言当是而责太尉本兵柄弗能正则吕后帝母罪所不加是产禄不得而诛大臣反受其咎投鼠忌器祸机一发当何如哉卒之吕后死而禄产诛刘氏固安社稷固定太尉忠诚主兵之力也则太尉非社稷臣而何若非时危疑社稷无主平居讨乱谓之功臣可也而勃择立孝文谋深而虑远终孝文既立徳尊而泽厚岂特为汉贤君隆四百年之业而已哉而后之人君师其恭俭几至刑措者皆足以久安而长治则勃之为社稷臣也多矣且盎非纯臣亦䇿士也阳抑勃而隂助之岂正论哉髙帝常曰周勃厚重少文安刘氏者必勃也则高帝以其社稷遗勃已乆矣扬雄亦曰绛侯勃之果终之礼乐可谓社稷之臣矣雄儒者宜责大臣以礼乐然圣人不作礼乐终不得而兴谓后世终无社稷臣其可哉若勃以掌握嗣君而意得甚孝文以徳勃立已而礼之恭臣主俱失盎能抗论使益庄而益畏则盎得矣盎常引大体慷慨宦者赵谈以数幸常害盎盎患之盎兄子种为骑常侍谏盎曰君衆辱之后虽恶君上不复信于是上朝东宫赵谈骖椉盎伏车前曰臣闻天子所与共六尺舆者皆天下豪英今汉虽乏人陛下独奈何与刀锯之余共载于是上笑下赵谈谈泣下车鼌错为御史大夫使吏按盎受吴王财物抵罪诏赦以为庶人吴楚反闻错谓丞史曰爰盎多受吴王金钱専为蔽匿言不反今果反欲请治盎宜知其计谋丞史曰事未发治之有絶今兵西乡治之何益且盎不宜有谋错犹与未决人有告盎盎恐夜见窦婴为言吴所以反愿至前口对状婴入言上廼召盎盎入见竟言吴所以反独急斩错以谢吴吴可罢右袁盎传第十九同子骖椉袁丝变色天下后世以爲美谈夫使诚实在于民君则固谠言也然盎以患谈害已用种微谋而发之託公以济私虽外若忠其实诚不足道也错始议削诸侯葢曰削之亦反不削亦反顾吴楚实反而以诛错爲名错何罪哉使盎爲国计斩一错信可无血刃而解吴楚虽非所以令诸侯姑曰纾目前患犹可也然盎以错甞按已免为庶人㑹错欲复按盎而窦婴又与错有隙事急投婴由婴得对假正以遂姦岂惟忠不足道葢罪人也班固言盎虽不好学亦善傅㑹仁心为质引义忼慨仁心盎不足当也引义时时至焉若曰亦善傅㑹则盎之情也智能先事而谋谈错无所施自以为得而不足以免安陵郭门之旤亦何为哉若止上不驰峻坂却慎夫人坐塞梁王求为嗣语而班固与其数直諌若此则可学申商刑名于轵张恢生所为人陗直刻深孝文时天下无治尚书者齐有伏生故秦博士治尚书年九十余老不可徴廼诏太常使人受之太常遣错受尚书伏生所还因上书称説迁博士右鼌错传第十九孟子曰矢人岂不仁于函人哉矢人唯恐不伤人函人唯恐伤人巫匠亦然故术不可不慎也函矢巫匠凡世之所须阙一不可四人者各以其技食功心何所异而矢人与匠独被不仁之名故择术者必慎其初鼌错治尚书明帝王之论与董贾同称惟其初以申商刑名之学杂之故不纯于儒至欲用术数教太子终被陗直刻深之名岂必其资近是耶亦术不可不慎也观其论三王莫不本于人情如生而不伤厚而不困扶而不危与夫取人以已内恕及人所恶不彊所欲不禁至讽孝文以絶秦乱法除苛解娆宽大爱人者此岂申商之所及哉然错已学其术矣不幸议论时时有之故世得以议已欲一洒之不可也若其所行事亦不过患诸侯彊大欲稍削之与案爰盎受吴王金诸侯诚骄盎诚贿固不得不治此岂一切俗吏刑名刻深之意乎㑹盎仇错得以吴楚反事借其口而错竟以冤诛其后邓公对孝景以错尊京师万世之利而卒受大戮内杜忠臣之口外为诸侯报仇而景帝亦喟然恨之班固亦曰错虽不终世哀其忠则是错之始死其是非固已白矣而司马迁独以谓变古乱常不死则亾夫错豫为国计虑山东反者抗言而削之岂变古乱常哉若指其所欲更令三十章者耶则当时文帝既不尽听而诸侯固已讙譁以不尽听未甞行之言而实其变古乱常之罪嗟乎迁亦不能无牵于世议哉传曰狂夫之言而明主择焉臣错愚陋昧死上狂言文帝嘉之乃赐玺书宠荅焉曰皇帝问太子家令上书言兵体三章闻之书言狂夫之言而明主择焉今则不然言者不狂而择者不明国之大患故在于此使夫不明择于不狂是以万听而万不当也右鼌错传第十九人臣言事而报以玺书汉法与故事所无也出于文帝嘉错而为之故传云宠荅夫人君自以谓大患在于不明以不明择不狂自以谓万听而万不当天下其忧不治也哉呜唿非其诚心乐善忘万椉之隆而惧薄氷之危安能以一切之言而虑动乎心其声于言惟恐不及至于如是之深切哉三代已降人君谦以来下如文帝者寡自汉至唐惟太宗一人而太宗后少懈于文帝愧矣故特出之三章不足道也张释之与兄仲同居以赀爲骑郎十年不得调兦所知名欲免㱕爰盎知其贤乃请徙释之补谒者既朝毕因前言便宜事文帝曰卑之毋甚髙论令今可行也于是释之言秦汉之间事右张释之传第二十人物者补官古无北也出于秦汉兵兴用度不足权宜爲之然贤如释之顾出于其间至位九卿汉廷臣无出其右者卜式亦以赀宦爲御史大夫至与汲黯同称质直夫人材岂有流品之异哉至于爰盎父故爲羣盗汉用盎材亦不问其所从来盗子犹可赀何不可乎虽公孙弘鼌错之徒以科举进亦未有以的然先数子者后世一切以科举经术取士公卿贵人舍曰科举则不能至至入物补官仅得一命以脱民伍多矣何古取之杂不必以学虽贱且昜如彼而贤者多后世择之精非学不可虽贵且囏如此而不肖者衆也政教在上风俗在下未昜论也自其次言之以天下为一家无为同异以君子待小人则中人慕义皆勉而为君子以家为天下家人自有心以小人待君子则中人趋利皆流而为小人则亦无疑乎取之杂而贤多择之精而不肖者衆如此其反也上登虎圈问上林尉禽兽簿十余问尉左右视尽不能对虎圏啬夫从旁代尉对甚悉诏释之拜啬夫为上林令释之前曰夫绛侯东阳侯称为长者此两人言事曾不能出口岂效此啬夫喋喋利口捷给哉且秦以任刀笔之吏争以亟疾苛察相髙其敝徒文具亡恻隐之实且下之化上疾于景向举错不可不察也文帝曰善乃止不拜啬夫召释之骖椉拜为公车令右张释之传第二十文帝以尉亡頼啬夫善对欲官之而释之引类至论秦之所以兦自此呜唿释之可谓见微知治乱之本者也唐贾至亦论科举取士之敝其末曰至使禄山一唿而天下瓦解思明作乱而十年不复意以谓风俗壊郡邑无人故盗起而民从乱不可禁虽然科举致冦事不相㳂也然鲁酒薄而邯郸围嗟夫王者之举错可不慎其微也哉文帝辇过问唐曰吾居代时吾尚食监髙袪数为我言赵将李齐之贤父老知之乎唐曰陛下虽有廉颇李牧不能用也上怒起入禁中上以胡寇为意廼卒复问唐曰公何以言吾不能用颇牧也唐曰上古王者遣将也跪而推毂军功爵赏皆决于外㱕而奏之此非空言也臣大父言李牧之为赵将居边军市之租皆自用飨士赏赐决于外不从中覆也委任而责成功故李牧乃得尽其知能今臣窃闻魏尚为云中守军市租尽以给士卒出私养钱五日一杀牛以飨宾客军吏舍人是以匈奴远避不近云中之塞夫士卒终日力战斩首捕虏上功莫府一言不相应文吏以法绳之其赏不行愚以为陛下法太明赏太轻罚太重且云中守尚坐上功首虏差六级削其爵罚作之繇此言之陛下虽得李牧不能用也文帝説复以尚为云中守右冯唐传第二十以外将军制之赏赐不从中覆固古任将之术也然兵法曰将能而君不御者胜夫必有将如李牧以忠于赵为心有不欺上之意动静必得赏罚以情如是而君不御委任而责成功使得自尽焉可也若将不贤且不能而君不御轻用民死厚为己私称不实之功规无厌之利又皆决于外不从中覆姦人之所以为资也可胜察哉云南大覆师中国之精鋭再举而尽而当时权臣掩其败状叙其战功以玄宗之明竟于不寤而稔范阳之觎致劎南之役呜唿有君如汉文有臣如冯唐魏尚而后可与言此哉孝景时为太子洗马以严见惮武帝召为中大夫以数切谏不得乆畱内迁爲东海太守黯学黄老言治官民好清静择丞史任之责大指而已不细苛东海大治召爲主爵都尉列于九卿治务在无爲而已引大体不拘文法右汲黯传第二十黯爲人修洁方正秉义嫉恶故汉君臣皆严惮之而黯亦居之不疑自丞相弘上宴见或不冠而不冠望见黯避帷中则黯爲上所敬如此下惮之可知矣淮南王谋反忧黯守节而至説弘曰如发蒙则黯爲远臣所惮如此近臣惮之可知矣然则黯爲人类以严胜者而考其行事乃大不然黯在朝数犯颜直谏而居官临民则务清静责大指不苛细不拘文法凛乎可谓有持平不挠宽大长者之风矣张汤深文巧诋陷人于罔黯嫉其刻尝质汤于上前曰公以此无种此岂严者之所及哉浑邪王之降也长安令以马不具当斩而黯曰令无罪贾人与市坐当死五百人而黯曰愚民无知此岂严者之所及哉然则黯平居严而临事宽㫺皋陶叙九徳曰宽而栗夫栗则不宽寛则不栗自其性之弊不能反也故宽而栗成徳为难乃黯平居严而临事宽则黯于皋陶九徳葢具宽栗且有常人君彰之则国逢吉而天下治澟乎可谓有持平不挠宽大长者之风矣而世之好为一切之论者徒以黯喜面折人之过不合者弗忍见至士不附因病黯以严夫面折人之过不合者弗忍见此自黯之短然犹出于嫉恶者至黯爱君恤民仁心为质引义无竆则严何足以名之哉自㫺君臣势异至论其行事则一以孝文为君宽矣而其除肉刑葢以严致平亦由黯以严名而持议乃出于宽夫人岂可与世之好为一切之论论君子哉其谏犯主之颜色尝慕傅伯爰盎之为人右汲黯传第二十傅伯梁人为孝王将其事不详见爰盎数直谏爱君有足道者故黯慕之虽然盎有邪心其下赵谈车以欲害己其致鼌错诛以欲按己皆所谓身私而託公而黯排公孙弘张汤葢引义廷争奋不顾身无介然之私盎岂黯之徒也哉淮南王迁死上哀不食盎曰陛下有髙世之行三此不足以毁名上廼解虽出于爱君然曰孝过曾参让过许由则近谀矣而武帝曰吾欲云黯曰陛下内多欲而外施仁义奈何欲效唐虞之治乎上怒变色而罢朝夫人君谓其下圣已则皆自圣非文帝之贤何足以受之唐虞仁义之不可以伪为也内实不至而外慕其文焉天下每不治故黯以是动武帝而不谀然则黯虽戅不能使君必信而其所以爱君异乎盎之爱君矣黯多病最后严助为请告上曰汲黯何如人也曰使黯任职居官亡以瘉人然至其辅少主守成虽自谓贲育弗能夺也上曰然古有社稷之臣至如汲黯近之矣右汲黯传第二十扬子或问社稷之臣曰若张子房之智陈平之无悞绛侯勃之果霍将军之勇终之以礼乐则可谓社稷之臣矣夫四人者以羽翼太子寤髙帝而立惠帝张子房之智也许吕后以王诸吕王陵争而已不争吕后死乃与绛侯诛产禄陈平之无悞也入北军一唿士皆袒左为刘氏乃定策迎代王绛侯勃之果也引昌邑王下殿而泣送之取宣帝民间而北面之霍将军之勇也此其于国皆当伊周之任因祸而为福转败而成功者故扬雄以谓皆近世社稷之臣若黯位才九卿职但谏诤且未尝遭变也而严助已信其辅少主守成则贲育弗能夺如此其重而武帝亦不疑而许之曰近古社稷之臣何哉传曰本彊则精神折冲岂惟国势于人亦然内诚中正则利贯金石而不御虽莫见于事而其精神固已外詟矣以淮南王之谋不惮下丞相弘而独惮黯其平居守义有以袭之也故郑昌以谓山有勐兽藜藿为之不採礼曰亦微之显诚之不可揜也如此何必良平勃光所遇之功哉孔子曰可以託六尺之孤可以寄百里之命临大节而不可夺也君子人欤君子人也汲黯以之每五日洗沐常置驿马长安诸郊请谢宾客夜以继日至明旦常恐不徧每朝候上间説未尝不言天下长者闻人之善言进之上唯恐后然在朝常趋和承意不敢甚斥臧否右郑当时传第二十班固语孝武时人材之盛曰推贤则韩安国郑当时信哉是言非仁心爱士慕义无竆则孰能若此也故孟子以谓不祥之实蔽贤者当之汉诏亦曰进贤受上赏蔽贤䝉显戮汉一时名臣好善者不可胜数而韩郑独称推贤岂但人事应受上赏而天亦不得以不祥䝉之不然则以舞文酷烈之张汤身为世戮天当勦絶其类而徒以逹贤克开其后而有子如安世君子长者富贵令终如此不然是遵何徳哉虽然古者行己畏人知君子之好善也性不能已非有爲爲之也若言人之长恐可及亦足矣至置驿于郊以夜继日则凡恶近名畏招权利者所敬而避也当涂大臣同时有位宜任此责者多矣而当时以列卿居京都四郊之来者皆欲迎受而身主之何哉夫战国公子以得士相倾夺宾客无谁何㱕斯受之彼有爲爲之也而当时长者何所倾夺而爲是岂去战国未远其气俗尚尔当时但贪于得士忘避此耶士所深忌者在近名近名则必惧毁惧毁则必患失当时不幸类此故其敝至于在朝趋和承意不敢甚斥臧否以东朝观之初是魏其不坚故上怒曰公平生数言魏其武安长短今日廷论局趣效辕下驹吾并斩若属矣夫平生长短两人于上前未病于公至公议当任则不坚彼哉然则当时知名士上意亦倚以为决者非其临事失望媕娿之态见则廷臣森然皆不语者何由独得辕下之骂哉孟子论桺下惠圣之和以为百世之师然语和之敝曰不恭极不恭之实曰君子不由夫桺下惠一人之身也引而上之其和廼可以班于圣排而下之其不恭廼不得为君子呜唿愿而恭难哉贾山祖父袪故魏王时博士弟子山受学袪所言涉猎书记不能为醇儒右贾山传第二十一不根持论学者之深病则涉猎书记乃山之所以轻也然汉之所谓醇儒者守一经専门名家载其师之説世世不昜章句训诂僻陋而迂滞以为道之精尽安知儒哉古之所谓醇儒者志道而游艺有斐君子如圭如璧如金如钖从容则守正临大节则不可夺如此其可也是以儒服者遍鲁国而以儒自名者一人若守经而已何优焉儒者之多也哉然诗礼之流大儒小儒所以发冢则守经之陋至死不昜尚犹庶几此张禹韦贤之徒所以皆得名为醇儒而山辈见轻葢世丧道而然否则未知其孰贤也今方正之士皆在朝廷矣又选其贤者使为常侍诸吏与之驰驱射猎一日再三出臣恐朝廷之解弛陛下亲自勉以厚天下是以元年膏雨降五谷登此天之所以相陛下也刑轻于它时而犯法者寡衣食多于前年而盗贼少此天下之所以顺陛下也今从豪俊之臣方正之士直与之日日猎射击兔伐狐以伤大业臣窃悼之右贾山传第二十一山论周以九州之民养千八百国之君君有余财民有余力而颂声作秦以千八百国之民自养驰骋弋猎之娱天下弗能供也自谓至言其言可谓至矣夫天下之大生物至伙岂但足以奉一君葢以天下之财力养天下之万衆本自不乏而人君纵欲有一于此则力罢不能胜其役财尽不能供其求夫财力之盈亏固岂难知可四言而尽也曰节以制度而已矣以文帝之恭俭身衣弋绨夫人衣不曳地爱中民十家之产其视天下如恐伤之虽山亦自以谓帝亲自勉以厚天下者何至荒于射猎一日再三出哉傥其所好未免乎此时时有之而山愤悱爱君不自知其谕之已甚至借爲谕无所不至嗟乎使山遇武帝竆侈其献言当何如哉传以谓山善指事意文帝终不加罚夫古之人君能以小过受大谏惟文帝爲不可及也哉邹阳枚乗严忌知吴不可説皆去之梁从孝王游阳为人有智略忼慨不茍合介于羊胜公孙诡之间疾阳恶之孝王孝王怒下吏将杀之阳从狱中上书孝王立出之卒为上客右邹阳传第二十一善哉阳之谏吴也可谓微矣濞数十年谋反白头举事事未发而阳擿其反谋岂不殆哉濞实隂连齐赵外事三越以孕大祸而阳为不知者言胡亦益进越亦益深为大王患之苏林以谓微言梁并淮阳之兵汉折西河而下以破难其计故错乱其语若吴为忧助汉者其意深矣濞之不纳则未知其智足以察此与懵不之察也其智足以察阳之知其谋而难斥言耶则固不敢诛阳诛阳则是自发其机其事败矣其懵不之察以阳为诚不知其谋而谓阳信其忧助汉耶则曰阳不足以知吾事亦不诛矣故姑为不纳此阳所以触危穽履勐虎而脱身无足疑也至其从孝王也孝王倚弟少帝与太后之爱出入骄恣而又昵其邪臣胜诡计无不从阳与枚严适至其国以阳之智略一启口论事而胜诡固已恶之孝王怒至下吏将杀阳然则阳尝动吴之祸机以婉而无殃未尝深预梁事一介于胜诡以不合而几死士之游世可不知此也哉吴则于阳之辞察与不察皆不敢害阳恶暴己私其势然也虽使傍有谗者而终无杀阳之理自其己事梁则倚帝少弟与太后之爱尝贵骄显求汉嗣非濞疏远隂谋者之比也枚先生严夫子皆不敢谏而阳争之其将见杀宜也胜诡握梁权阳为梁囚从狱中上书而言秦信左右而兦周用乌集而王胜诡见之当何如哉至以谓使寥廓之士回面污行以事谄谀之人而求亲近于左右则士有伏死堀穴巖薮之中耳安有尽忠信而趋阙下者哉夫阳正以忠信介于谄谀见恶而得囚又昌言忠信力指谄谀不屈以求免然而胜诡终不能见害孝王卒以为上客然后知士从容则可以谋全竆则不可以计免亦直而已矣孔子曰水火尚可以忠信诚心亲之而况于人乎后孝王败胜诡皆自杀孝王乃得阳而益亲然则孝王岂终不肖者哉班固论齐桓公管仲相之则霸竖貂辅之则乱可与为善可与为恶是谓中人孝王信胜诡而危用阳语而安夫人主有中人之质孰不可与语上哉为吴王濞郎中吴王之初怨望谋为逆也椉奏书谏吴王不纳去而之梁吴王遂与六国谋反举兵西乡汉闻之斩鼌错以谢诸侯椉复説吴王不用椉䇿右枚椉传第二十一濞始萌反谋而未发也邹阳枚椉皆其客皆谏阳词微椉词危濞虽皆不听而亦皆不害之葢害之则事未发而先闻是以不敢此濞之情也至椉已去吴濞已举兵遂事不谏椉复説之何补哉夫濞为藩臣连六国之兵以乡汉借使错诛而兵罢濞复能泰然无事而㱕国汉终能漠然不问而舍濞哉椉之智亦足以及此傥曰爱汉与吴之民命其可矣至梁孝王显求嗣汉椉与阳亦皆其客阳谏而椉不敢至此愧阳矣何则濞始微谋恶先诛士后已举事奚䘏人言椉揣其情庶几言之而无患至孝王无所忌惮欲必其求虽汉廷臣悍如爰盎而敢于刺杀之至害椉与阳何足道哉故阳以争下狱垂死椉以不敢谏依违得全怯矣且椉名梁客食其食而不救其祸于阳得无愧哉故班固亦谓阳有智略而不及椉此其意也然椉文辞过阳其所为七发葢相如比自阳已下不及也济北晁先生鸡肋集巻第四十三济北晁先生鸡肋集鸡肋集卷第四十四济北晁先生鸡肋集目録第四十四巻杂论西汉杂论十四篇济北晁先生鸡肋集目録济北晁先生鸡肋集巻第四十四西汉杂论宣帝即位温舒上书言宜尚徳缓刑秦有十失其一尚存治狱之吏是也誉䛕之声日满于耳虚美熏心实祸蔽塞此乃秦之所以亡天下也夫人情安则乐生痛则思死棰楚之下何求而不得故囚不胜痛则饰辞以视之吏治者利其然则指道以明之上奏畏却则锻鍊而周内之盖奏当之成虽咎繇聼之犹以为死有余辜何则成鍊者衆文致之罪明也上善其言迁广阳私府长右路温舒传第二十一班固以贾山邹阳枚椉路温舒四人者传相附以其上书论事类也然山于孝文恭俭之主至借秦为喻及讽其与贤士共射猎虽忧深思逺有豫防之忠而文帝亦何至是哉阳椉游吴与梁不得已而説而吴梁何足游且説哉温舒遇宣帝有为议与时㑹意刻覈之风其弊为酷烈故深指秦失而宣帝至是亦深见采纳世被其利过三人逺矣固之言曰山自下劘上阳椉游危国然卒免刑戮者其言正也温舒辞顺而意笃遂为世家宜哉是固于四人者未有间也山阳椉皆浮于辞类非深切事情而温舒论失之存独指狱吏与言虚美熏心实祸蔽塞及狱吏成鍊之情可以为百世戒确乎其言如饥之粟病之药也凛乎其志有治世大臣之风矣固以其上书论事类乃温舒言可施于事非三人者之类也上议置丞相太尉籍福説蚡曰魏其侯贵乆矣素天下士归之今将军初兴未如即上以将军为相必让魏其魏其为相将军必为太尉太尉相尊等耳有让贤名蚡迺微言太后风上于是迺以婴为丞相蚡为太尉籍福贺婴因弔曰君侯喜善疾恶方今善人誉君侯故至丞相然恶人衆亦且毁君侯君侯能兼容则幸久不能今以毁去矣婴不聼夫出蚡遂怒曰此吾骄灌夫罪也迺令骑留夫夫不得出籍福起为谢案夫项令谢夫愈怒不肯顺蚡迺戏骑缚夫右田蚡灌夫传第二十二籍福似専为蚡游説者故其意每助蚡然教蚡以下婴让相则智矣至説婴兼容案夫使谢则无意于害窦灌者蚡能用婴夫不能用故蚡全而两人死也淮南王安入朝时蚡为太尉迎安霸上谓安曰上未有太子大王最贤髙祖孙即宫车晏驾非大王尚谁立哉淮南王大喜厚遗金钱财物上自婴夫事时不直蚡特为太后故及闻淮南事上曰使武安侯在者族矣右灌夫传第二十二蚡婴三人者皆召权利以气相倾而交祸蚡虽免于诛而死不旋踵见怪物焉班固以谓凶徳叅㑹其才不足相优劣也虽然婴为差贤其救夫死亦出于义何则方梁孝王倚太后爱而景帝未立太子酒酣上从容曰千秋万嵗后传王太后驩婴独引巵酒进上曰天下者高祖天下父子相传汉之约也上何以得传梁王太后由此憎婴及栗太子废婴为傅又力争不能得谢病去婴为人臣于此亦足贤矣蚡以大臣当淮南王以藩臣入朝迎安霸上乃私许安以宫车晏驾而立安夫为人臣如此而不族岂不幸哉武帝英主自初即位故已嫉蚡専曰君除吏尽未吾亦欲除吏又曰遂取武库及东朝廷辩内吏是魏其后不坚上骂内史曰吾并斩若属矣则帝意直婴无意族夫可知徒以黾俛从太后而两人族嗟乎人君虽谨于奉亲而族人之家刑亦可以滥设哉至淮南王反乃始叹息谓蚡在当族然亦竟不正蚡罪非也梁王以至亲故得自置相二千石出入游戏僭于天子天子闻之心不善太后知帝弗善迺怒梁使者弗见安国为梁使见大长公主而泣曰何梁王为人子之孝为人臣之忠而太后曽不省也公孙诡羊胜説王求为帝太子及益地事隂使人刺汉用事谋臣及杀故吴相爰盎景帝遣捕诡胜必得安国闻诡胜匿王所迺入见王而泣曰主辱者臣死大王无良臣故纷纷至此今胜诡不得请辞赐死王曰何至此安国曰今大王列在诸侯訹邪臣浮説犯上禁桡明法天子以太后故不忍致法于大王幸大王自改大王终不觉寤右韩安国传第二十二汉初接秦虽经术粗亡然卿大夫论事犹习捭阖务以夺人梁王倚帝弟僭踰而安国称其忠孝以解上意而全梁意虽爱主然梁安得为忠孝哉非正论也然使安国非君子爱人以姑息而已者耶则进为㒺上退亦适足以骄王而未足以全梁至胜诡为姦而安国正色不挠谕以祸福明甚王虽骄即知惧而出胜诡使天子全兄弟爱而梁以安盖为汉语则佑梁为梁语则尊汉然则安国非爱人以姑息者也谋也安国坐法失官家居武帝即位田蚡亲贵用事安国以五百金遗蚡蚡言安国太后上素闻安国贤即召以为北地都尉迁为大司农其年蚡为丞相安国为御史大夫右韩安国传第二十二汉贤臣如安国者少安国而贿况其下者哉赵王彭祖薨时淖姬兄为汉宦者召问淖子何如对曰为人多欲上曰多欲不宜君国子民问武始侯昌何如曰无咎无誉上曰如是可矣遣使者立昌右景十三王传第二十三赵敬肃王传传曰无徳而富贵谓之不幸王同姓非以贤劳也若武帝之言所以亲其族而保全之至矣必才者耶地大力丰则叛否则以奢淫败昌无行事记立与薨而已此武帝处之得也武帝初即位大臣惩吴楚七国行事议者多寃鼌错之䇿皆以诸侯连城数十秦彊欲稍侵削数奏暴其过恶诸侯王自以骨肉至亲今或无罪为臣下所侵辱有司吹毛求疵笞服其臣使证其君建元三年中山靖王胜来朝天子置酒胜闻乐声而泣具以吏所侵闻于是上乃厚诸侯之礼省有司所奏诸侯事胜为人乐酒好内有子百二十余人右景十三王传第二十三中山靖王胜传厚亲亲之礼王者之盛徳也然汉诸侯皆奢滛不循制故鼌错议削于其前主父定制于其后犹不能救武帝感胜之言而隆私恩在武帝得亲亲之礼矣而胜乐酒好内至有子一百二十余人外浮辩而内济姦欲胜不足道也去为望卿作歌曰背尊章嫖以忽谋屈竒起自絶行周流自生患谅非望今谁怨昭信欲擅爱请闭诸姬去怜之为作歌曰愁莫愁居无聊心重结意不舒内茀鬰忧哀积上不见天生何益日崔隤时不再愿弃躯死无悔右景十三王传第二十二去附传去犬彘行燔烧烹煑生割剥人大恶仍重不足污册牍然其歌诗成理类善属辞者汉尚文武帝好赋诸王不学者能言如此其习俗使然也孝文十四年匈奴大入萧关而广以良家子从军击胡用善射杀首虏多为郎骑常侍数从射猎格杀勐兽文帝曰惜广不逢时令当髙祖世万户侯岂足道哉右李广传第二十四为国患无人才不患无其时人才无时而不可用也又如孝文时内难方夷外惧未释宜日夜求才若不及之际也有臣如李广足任将帅且在左右又自知竒其能若遇时万户侯不足道者矣何孝文能用冯唐之言还魏尚于其逺而不能用己之所知起李广于其近也传曰天下虽安忘战必危岂必如髙祖新造扰攘之国然后为有其时自太尉入北军诸吕喋血汉未尝一日而去兵终文景世之盛匈奴侵盗干戈日寻所急者将帅之才耳奈何自文帝已竒广乃至武帝三世而不用广虽曰用矣亦不尽其才廑廑乎以诿人役尚不足欲责其成功可得哉霍去病军数有天幸广结发数竒功名一切聴于天命不复计其才不才则广之不获于衞霍间何疑哉广孙陵亦有广风其不逢类广观武帝以广为青前将军且密戒青不令广独当匈奴乃移前并于右广欲一当匈奴竟不可又遣陵为贰师将辎重而陵愿自当一队乃怒曰将恶相属耶卒与步不与骑二事类也广不为前军徙回逺陵步兵少无后继安得功利又大将军方以姉子夫宠贰师以女弟李夫人宠皆躐士大夫擅兵柄武帝固信青不信广任广利不任陵广与陵仅在其指踪厮养间败死固宜嗟乎武帝安知用竒士哉韩延年战死陵曰无面目报陛下遂降羣臣皆罪陵上以问太史令司马迁迁盛言陵有国士之风身虽陷败然其所摧败亦足㬥于天下彼之不死宜欲得当以报汉也右李陵传第二十四武帝始不察路博徳羞爲陵后距疑陵悔不欲出固非矣又竟不遣博徳使陵以少击衆尚杀匈奴数千人单于震恐亦名将矣如迁之言其所摧败亦足以㬥于天下此知陵者之言也至言陵欲得当以报汉陵以匹夫没彊虏何能爲耶使其有谋不过投隙率邉人拔身来㱕必不能举匈奴内属明矣又陵自爲苏武言令汉且贳陵罪全其老母庶几曹柯之盟陵诚自信才足以为此与齐事与匈奴事异也夷狄之俗丧君有君劫一单于可病吾国则立一单于以信吾国陵且与俱毙何以报汉故迁与陵之言皆非也其劝武降而不得泣曰嗟乎义士陵与衞律上通于天至此则陵知悔其身之不幸复以自还而将死矣然则陵有功耶罪耶曰汉用陵不尽其才兵少而数胜亦功也使如韩延年死则后世复何议忍死而降曰吾将有为孰明之以谓安知其不能有为则母诛陵势不可还而可死又竟不死是陵于忠孝皆负矣曰罪可也天子使使者持大将军印即军中拜青为大将军封青子伉为宜春侯子不疑为隂安侯子登为发干侯青固谢曰臣幸得待罪行间頼陛下神灵军大㨗皆诸挍力战之功也臣青子在襁褓中未有勤劳上幸裂地封为三侯非臣待罪行间所以劝士力战之意也伉等三人何敢受封上曰我非忘诸挍功也今固且圗之又苏建尽亾其军独以身得亾去自归青议郎周霸曰自大将军出未尝斩裨将今建弃军可斩以明将军之威青曰青幸得以肺附待罪行间不患无威而霸説我以明威甚失臣意且使臣职当斩将其归天子天子自裁之于以风为人臣不敢専权不亦可乎右衞青传第二十五青无卓荦才能其起奴隶临士大夫也徒以其肺附宠又班固言其军数有天幸不破败也合二幸以得封侯为大将军似不足言也然其所以起微贱极安荣而不颠则非徒二幸亦青知止足持满畏罪以能保之也其曰伉等三人何敢受封是言也则虽以奴隶加士大夫之上可矣至周霸请斩苏建以明威而青自以言肺附待罪不患无威深斥霸论以谓甚失臣意则非徒可以加士大夫之上盖堂堂乎有汉大臣之风矣虽欲不贵且侯而永终誉亦不可得也霍去病大将军青姉少儿子也及衞皇后尊去病以皇后姉子再从大将军大将军受诏与壮士为票姚校尉与轻勇骑八百直弃大将军数百里赴利斩捕首虏以二千五百户封去病为冠军侯右霍去病传第二十五李广结发与匈奴大小七十战竟以不封引咎自刎而去病一战即封遂显名虽论功成败行赏罚自殊亦用有当不当然也李陵孤立自请击匈奴而无左右彊近之援武帝则曰吾发兵多无骑与汝竟以是困至去病以肺附从军则独诏大将军与壮士大将军又为择轻勇骑予之去病封陵降北何怪哉夫士求有用于时必量其上之信否未信而试不得已而用且内无功而逺求功廼徒欲以其才力蕲必成故多败而中才则率多成功然则广与陵可谓才矣而未可谓能自用其才也王夫人方幸于上椉説青曰将军所以功未甚多身食万户三子皆爲侯者以皇后故也今王夫人幸而宗族未富贵愿将军奉所赐千金爲王夫人亲夀青以五百金爲王夫人亲夀上闻问青青以实对上迺拜甯椉为东海都尉右霍去病传第二十五甯椉所説秦汉以来游公侯贵人间䇿士之常谈也青惧满求安而聴焉青固宜保富贵者未可以长者之遗风责青也二者臣子之自谋得矣而甯椉拜为东海校尉何哉武帝即位举贤良文学之士前后百数而仲舒贤良对䇿天子览其对而异焉右董仲舒传第二十六传称武帝初立魏其武安侯为相而隆儒矣及仲舒对䇿推明孔氏抑黜百家立学校之官州郡举茂才孝亷皆自仲舒发之然武帝名隆儒既异仲舒对至三䇿之可谓勤矣对毕不以居内而以为诸侯相何耶曰不合乎则如传所载既用其言矣用其言疎其人然则武帝名隆儒实好大喜功与儒者议濶而不好也抑世皆疑仲舒语徒以白鱼流火为受命之符非三代得天下以仁之意又推説园庙灾顾下比京房翼奉辈避至使弟子不知以为大遇抑末也不足以论仲舒刘向以谓伊吕无以加之而子歆意其不可亦縁当时毁誉虽然何必为伊吕顾其言深切可施于事者何如汉承秦大壊仲舒以谓非有文徳以教训于天下诛名而不察实为善者未必免而犯恶者未必刑是以百官皆饰空言虚词而不顾实外有事君之礼内有背上之心造伪饰诈趋利无耻又好用惨酷之吏刑者甚衆死者相望而姦不息俗化使然也宜少损周之文致用夏之忠者此最深切非世儒守经不知务徒语三代则欲一二守文不复可否或名夫治莫盛于周而周之文致迺有时乎不可用乱莫乱于秦而欲革秦弊乃独在乎损周政世务名而不语实者安能知之宗三代而实违之者所能及也顾其言深切可施于事不以与周反与夏同然则何必伊吕姑要与治同道而足如医治病不问其药血脉治而人命延存谓之俞扁无不可者风俗善而世祚久谓之伊吕可也则刘向谓仲舒为王佐才非过也济北晁先生鸡肋集巻第四十四济北晁先生鸡肋集鸡肋集卷第四十五济北晁先生鸡肋集目録济北晁先生鸡肋集巻第四十五唐旧书杂论纪景云元年韦庶人悖逆庶人竝以礼改葬右睿宗纪第七大义灭亲既与天下共弃之矣弑父与君以礼改葬非也三年追尊则天皇后曰天后圣帝右睿宗纪第七武氏之恶非其子嗣立则爲世大戮无复列于唐宗庙矣今不贬后称爲巳幸而追尊其无名之僭号以为爱亲是播其恶于衆也开元七年秋七月制以亢阳日乆上亲虑囚徒多所原免诸州委州牧县宰量事处置右玄宗纪第八自东汉以来守令权轻益甚夫赦囚上泽也而玄宗使牧宰得自量事处置最为近古开元之治抑有由矣至徳二载上议大举收复两京尽括公私马以助军给事中李廙署云无马大夫崔光逺劾之贬廙江华太守右肃宗纪第十肃宗东还衆才一旅盗己穴寝庙人心去就之时也当时州镇身为贼守朝廷或不能讨而新平保定二太守以郡小力不足拒贼皆及于诛夫责人臣効死之义宁计尔力诛之是也括马出于势急非平时横科廙以近臣率先违令虽事轻弃郡而情不忧国甚之劾贬轻矣襄州偏将楚元逐刺史王政据城自守又襄州军乱杀节度使史翙部将张瑾据州叛右肃宗纪第十将吏逐帅阻兵自此始前此未有也时大寇嗣兴余党未殄朝廷置不暇问譬方搏虎捄噬而豺攘其猪舍之宜也然因是以萌藩镇戕主擅相立之患惜哉故国多事姧人必椉隙窥利觊幸逋诛李文饶宁舍泽潞而诘十五里明光甲之欺夫行政必先理䑕偷䑕偸不舍则磨牙者惧矣襄州右兵马使梁崇义杀大将李昭据城自固乃授崇义刺史山南东道节度使右代宗纪第十一代宗时国连遭大丧寇亦未殄崇义之罪不唯不暇讨遂因以节与之姑息之政始于此太常博士桺伉上疏以吐蕃犯京师罪由程元振请斩之以谢天下上甚嘉纳以元振有保䕶功削在身官爵放归田里元振衣妇人衣入京城御史鞫问以状闻配流溱州既行追念旧恩于江陵府安置右代宗纪第十一肃宗以兴复大功神器所归不在宦官辅翊也犹骄李辅国用为兵部尚书令宰臣送上遂离间两宫亏损上徳而代宗又甚焉至加辅国尚父位三公而元振尤亲近用事谮害大臣方迫于戎寇播越忧惧故一贱士足以悟之而竟牵亵御之爱优柔不断以隳大刑然则唐之患藩镇宦官皆代宗启之此如木方盛蝎已穴其中其亡之形非一日积也仆固懐恩闻朔方行营节度使仆固玚死烧营遁入吐蕃制夺懐恩先任灵州大都督府长史单于镇北副元帅朔方节度使其太保中书令大宁郡王如故右代宗纪第十一懐恩䝉国大恩背叛为寇去节度等号而存三公王爵此为贬耶赦耶唐之政令不可得而知也永泰元年敇如闻诸州承本道节度观察使牒科役百姓致戸口彫弊此后委转运使察访以闻右代宗第十一代宗之时朝廷方彊人才犹盛足以有为前此梁崇义杀李昭据襄州遂授以节度使李懐玉逐侯希逸据淄青遂授以知留后事威令已不行于藩镇而姑息之患始起矣迺区区欲以转运使捡察其科役信美而不能行真儿戏哉丁未日重轮是夜月重轮癸未太庙二室芝草生干陵令于陵署得赤兔以献右代宗纪第十一代宗之时戎寇方滋嵗屡旱蝗廑廑焉守成不暇重轮芝草赤兔一嵗同至为何瑞也故论休符者证人事而已诏邉事犹殷戎车屡驾军兴取给皆出邦畿迺者遵冉有之言守周公之制十而税一务于行古今则编戸流亡而恳田减税计量入之数甚倍征之法云云京兆府今年合征税八十二万五千石宜减放十七万五千石青苖地头钱宜三分放一右代宗纪第十一古者十一而税过此无横敛也后世常赋之外取于民者不知凡几种又履亩而税曰吾慕古是重之也民兦不亦宜乎代宗慙而减之有文景之意然既知计量入之数甚倍征之法而不能改曰姑减今年几何是月攘一鸡以待来年然后已者也况终不已也耶同华节度使周智光専杀监军封华州牙将姚懐爲感义郡王李延俊爲承化郡王以斩智光之功也右代宗纪第十一异姓封王本于军兴赏功一切之政然王爵之轻且滥莫甚于唐追谥故齐王倓为承天皇帝兴信公主亡女张氏为恭顺皇后右代宗纪第十一追尊亲王为皇帝皇太子古未闻也自太宗以来失之正月囘纥使出鸿胪寺劫掠坊市吏不能禁止复以三百骑犯金光门慰谕之方止七月囘纥蕃客夺长安令邵説所椉马人吏不能禁右代宗纪第十一代宗尝借囘纥之力以捍吐蕃所以优礼之无不至囘纥恃功而㬥其使亲于京师犯法而舍不敢治不惟无以示逺人后何以复使之哉若曰执其使明其所犯使归自伏罪于其国借使不问而诡词以报我我亦阳置不问犹足以为不治夷狄宰相于頔请依杜佑例一月三朝从之右宪宗纪第十四宪宗初立纪纲粗振杜佑尝以老辞位优诏月三朝礼也而于頔乃以例请贵老尊贤之意不出于朝廷而可以自致不但意轻国家而不臣之迹彰矣不加贬责又从之主威所以削也吐突承璀复为右军中尉諌官以承璀建谋讨伐无功请行朝典上宥之降承璀为军器使右宪宗纪第十四自神䇿置中尉宦官始握禁兵权已重矣而宪宗初命承璀为镇州招讨处置等使时许孟容与谏官固尝极言不可宪宗不得已但粗改处置之名至是无功人言沓至又忍而贷之骄其徒太甚竟贻萧墙之祸昜称不可如何者此之谓也以戸部侍郎判度支皇甫镈同中书门下平章事依前判度支以卫尉卿充诸道盐鐡使程异为工部侍郎同中书门下平章事依前充使是时上切于财赋故用聚敛之臣居相位诏下羣情惊骇裴度崔羣极谏不纳二人请退右宪宗纪第十五淮蔡不臣数十年河北刺客又贼宰相宪宗奋然发于英断誓必诛翦韦贯之请缓承宗而専讨元济遂罢政事袁滋请罢兵立贬为刺史且屡出内库钱帛供军而元济寻诛承宗恐惧归命宪宗诚中兴贤主非但无征利之心而已惟其初年志平僭叛病力不足故不得已厚敛一切出于权宜而牵于所欲成至用异镈当鼎铉平居朝廷信重如度羣辈愿去位以谏而不能囘呜唿人主亦慎于有为哉诏百辟卿士宜各徇公勿为朋党右穆纪第十六正心以正朝廷正朝廷以正百官先王所以能使在位者皆正直而徳如羔羊也穆宗不足以身化而明不能辨邪正区区焉诏曰勿为而已为者又未必能察而知昜曰咸其辅颊舌腾口説也何所补哉罢理匦使以谏议大夫李渤知匦奏置胥吏添课料故也右敬纪第十七以増胥吏俸料为吝而罢理匦使惜至轻废至重也上御宣政殿试制举人二百九十一人以中书舍人郑涵等充考制策官右敬纪第十七制策至二百九十一人滥可知郑涵等考定制举人上谓宰相曰韦端符杨鲁士皆涉物议宜与外官迺授白水城固尉宰相请其罪名不报右敬纪第十七名制举以待非常之材而得之者容私焉知其涉物议而不按有司不黜滥者尚命以官既失之矣至宰相请其事而匿不下益非也上徽号大赦时李绅贬官李逢吉不欲绅量移廼于赦文内但言左降官已量移者与量移近处不言未量移者与量移翰林学士论列云不可爲绅一人与逢吉相恶遂令近年流贬官皆不得量移帝遽命追赦改之右敬纪第十七宰相挟私怨更赦敕近臣论而追改之而逢吉不得罪信任如故无政莫甚于此矣昭义刘从谏三上疏问王涯罪名仇士良惧是日从谏遣焦楚长入奏于客省进状请面对上召楚长慰谕遣之右文宗纪第十七下仇士良初杀涯等之数日相郑覃李石又十数日石奏刑杀过多覃又陈理道上曰我毎思正观开元之时观今日之事愤气填膺方是时士良辈新屠灭训注等家握兵自防京师讹言屡惊石等敢出口微议已勇过孟贲矣又从谏近在泽潞拥兵问所难荅若欲以清君侧者士良虽悍已复股栗从谏意虽不为朝廷而词顺可恃而文宗石等亦终不能借此以正士良之诛特新遭大变又以投䑕忌器竟怗怗不能谁何而士良泰然以宠禄终忠臣之寃百世不洗功名之㑹难哉难哉车驾将幸华清宫两省进状论奏诏曰朕以骊山近宫真圣庙貌未尝修谒云云盖崇礼敬之心非以般游为事已允来请右宣宗纪第十八华清之幸聼谏而辍亦足善也讳般游之实託礼敬之名诏令人主所以信四海也自文非矣若出一时代言者之口非谀则欺同昌公主薨以待诏韩宗绍医药不効杀之捕其亲族三百余口宰相刘赡京兆尹温璋论谏行法太过上怒叱出之右懿宗纪第十九病死而杀医是为不道又捕无辜数百人至叱宰相非特撞郎而已也国子司业韦殷裕论淑妃弟郭敬述隂事上怒甚即日下京兆府决杀妻崔氏等九人配入掖庭右懿宗纪第十九上论妃戚家私事而当大逆不道之戮桀纣之㬥不过于此唐之亡自此兆矣宴百僚于崇勲殿上赞述全忠之功因言御楼前一日所司亡失赦书赖元帅府収得副本几失事矣中书不得无过裴枢等起待罪右昭宗纪第二十国祚将迁君臣束手方区区责宰相失官文书事可怜也哉志贞观六年平突厥年谷屡登羣臣请封泰山太宗曰如朕本心但使天下太平家给人足虽阙封禅之礼亦可比徳尧舜秦始皇登封岱宗奢侈自矜汉文竟不登封而躬行俭约刑措不用今皆称始皇为㬥虐之王汉文为有徳之君以此而言何假封禅后羣臣复请十五年下诏将有事于泰山至雒阳以星变罢其事右志第三太宗始排羣议欲守俭约贤君仁人之言也请者不已后卒议行徒以星变而止耳文中子曰封禅非古也其秦汉之侈心乎盖太宗好大喜功自不惮万里伐髙丽况封禅耶使其本心薄之而不为虽举天下以劝我何有哉既行而以事辍则特不得已耳语曰智及之仁不能守之其太宗之谓乎太白山人李浑称于金星洞仙人见语老人云有玉版石记符圣上长生久视令御史中丞王鉷入山洞求得之太白山封神应公金星洞改嘉祥洞华阳改真符县又太白山人王元翼云见玄元皇帝于寳仙洞中又使鉷徃得玉石函右志第四玄宗时事也崇道徳慈俭之意尊老氏以为姓祖未害于理也唐同泰言瑞石于天后朝亦封雒水神为显圣侯于其侧置县立碑与玄宗事无异也而开元间卢履冰以为言玄宗立诏罢毁夫武氏则心知同泰之伪而假威鬼神以詟天下如王莽意耳至玄宗既深嫉同泰之伪而甘受李浑王玄翼之诬出于诚心冀幸以为信然者则是事与武氏同而其惑迺武氏之所不惑而伪为之者以其英武好治茍有蔽焉不免于欺如此况中才以降哉髙骈在西川安南时诸侯震恐真百夫特也气凌万椉莫能谁何而吕用之一巫家子奴材妾智睢盱其侧如幻师之玩木人口目臂足惟所牵掣忽指空中曰仙人过骈则亟拜虽莫知何向而终不疑也岂识不若巫家子哉惟其富贵已极嗜好已足但觊不死恐不可得故人以其所觊而不可得者㗖之惑自此入无不至矣可不戒哉可不戒哉济北晁先生鸡肋集巻第四十五济北晁先生鸡肋集鸡肋集卷第四十六济北晁先生鸡肋集目録济北晁先生鸡肋集巻第四十六唐旧书杂论志汾隂后土之祠自汉武帝后废而不行开元十一年上亲祠改汾隂爲寳鼎二十年中书令萧嵩上言十一年亲祠祈谷自是累年丰登有祈必报礼之大者且汉武亲祠前后数四伏请准旧行赛谢之礼上从之右志第四祠后土非古也旷代不讲而明皇行之行之十年不复讲矣而萧嵩劝之嵩为公相不能止人主非礼之动又劝之异哉上元元年天后上表曰至如父在为母服止一朞虽心丧三年服由尊降窃谓子之于母慈爱特深推燥居溼咽苦吐甘恩斯极矣所以禽兽之情犹知有母三年在懐理宜崇报且齐斩之制足以差减请终三年之服髙宗行焉至开元中卢履冰上言则天将图僭篡预自崇光请升慈爱之丧以抗尊严之礼昜曰臣弑其君子弑其父非一朝一夕之故云云右志第七武后之请意诚在于自隆履冰言之是也然卒縁人情遂不可改郑国为间説秦凿渠意不在秦然渠成亦秦之利传曰有其举之莫能废也何必武氏之改哉徐敬业作乱则天欲以威制天下渐引酷吏遣万国俊至广州遍召流人拥之水曲以次加戮麟台正字陈子昻上书言刑非王者之所贵词甚激切疏奏不省司刑少卿徐有功常駮吏所奏日与之廷争全济不可胜数右志第三十武氏初萌僭意矫情盗名如汉王莽而才过之此恶人而择利害审者也置匦逹寃于阙下而遣使戮人于海隅取好誉于前立实威于后故不出房闼而国祚遂移当时大臣皆拱手聼命朝不图夕而子昻乃独以疎贱抗言其过虽不见省亦不罪也至有功以职事争则不唯不罪而又从之何哉盖亦心知死者之寃而利在杀故宁借酷吏使驱除岂昬不察哉又时时聼纳有所纵舍以征收天下豪杰之心故曰才过王莽当时忠贤事之者衆如狄梁公之不屈不但免祸而亦终用其言相张柬之宁不知是数人将有为哉自知以女子在此位足以次且终吾身而已天下之祚必有归也故晚节稍弛权以图存又赖承之者其子也以不及于大戮故曰择利害审刘武周将黄子英宋金刚寇太原裴寂自请行贼断其涧路师遂大溃城鎭俱没髙祖慰谕之后令鎭抚河东寂恇怯无捍御之才惟发使络绎催督居人入保百姓惶骇髙祖释之有所廵幸必令居守右裴寂传第七世谓寂与刘文静同辅唐起义以比汉萧曹非也沈毅有谋初覩隋之乱即有大志惟文静一人而已且与秦王不谋而合遂以宫人事胁寂令启髙祖师自此兴耳寂既无它长髙祖亦徒以副监欢昵之故而私徳之倚以心腹于佐命何有哉文静髙才独秦王深知髙祖虽縁以起事而所待文静与寂薄厚有间矣以疏处嫌卒被怨叛之戮而寂又忌忮而挤之死去萧曹逺矣嗟夫惟太宗为知人善遇功臣哉张长逊以五原郡降授太守寻除丰州摠管是时梁师都薛举请兵于突厥欲令渡河长逊知之伪为诏书与莫贺咄设示知其谋突厥乃拒师都等髙祖嘉之右张长逊传第七春秋之义大夫出疆有利国家専之可也长逊守邉知梁薛乞师之谋若复而后图之则两寇交合虏兵南矣矫诏以伐其交义与计两得也虽然当危迫可也若汉陈汤功不可不赏而匡衡执不肯赏为平日虑也密为书以移郡县云云因其倒戈之心椉我破竹之势曽未旋踵瓦解氷消坑卒则长平未多积甲则熊耳为小右李密传第三檄诋隋主之恶惟恐不尽以重天下怨怒亦无足怪此密之檄也而目赞魏公神武齐圣七徳九功之美起事而骄非所以善其始也齐桓公九合诸侯一匡天下恩信着矣振而矜之叛者九国况以是晓新集乌合去就未可知之人哉是驱而离之也且坑卒多于长平岂佳事耶君彦词失密用之又失君臣之知竝皁而同驱君子是以知密之无成功也至温大雅爲髙祖作报书称銮舆南幸恐同永嘉之势其言甚顺而有礼夫髙祖君臣岂与密辈角材而挍智其文词举动之际胜负固已预分矣密传首京师李勣为黎阳总管请收葬诏许之勣发丧行服备君臣之礼三军缟素故人哭之多欧血者邴元真之降王世充也密故将杜才干恨元真背密伏甲斩之以其首祭密右李密传第三隋末羣盗竝起密于衆人中粗有文理慷慨不吝财赏能得士死力虽败而灭而诸将故人心不叛之近田横兄弟之为人也太宗围逼东都单雄信出军拒战援枪而至几及太宗徐世勣诃止之曰此秦王也雄信惶惧遂退右单雄信附传第三裹粮坐甲固敌是求援枪而至正欲取秦王耳而世勣诃之曰此秦王也则惶惧遂退然则秦王威名詟于人心者已久仓猝闻诃㤀其本图勇智俱废而秦王遂免其成大业岂偶然哉不取伯当之言遂及桃林之祸右李密传赞初密归朝不得志复谋叛王伯当止之不从竟败死密雄桀虽无帝王度然终非事人者也项羽不肯渡乌江而王密肯为光禄卿奉朝请而已哉使密能忍志事唐唐亦能终容之否乎史臣之论非也时制度草创命刘文静等更刊开皇律令而损益之髙祖谓曰本设法令使人共解而往代相承多为隐语执法之官縁此舞弄宜更刊定务使昜知云云右刘文静第七法縁人情词欲明达高祖可谓虑深而议当矣后世法既滋彰下益多伪至或嵗嵗刋律令而书生秉笔者又往往自矜夸曰语简而该为工翦裁窘约词不宣意巧者夤縁为姧而暗者出入抵捂可胜叹哉殷峤从击薛举时太宗有疾委军于刘文静戒之曰贼衆逺来利在急战难与争锋且宜持久待粮尽可图峤退谓文静曰王体不安忧公不济故发此言宜因机破敌何乃以勍敌遗王也遂陈兵于折墌爲举所椉大败右殷峤传第八刘文静亦不可谓无谋者也临敌不自虑而惑峤説遂以丧师太宗虽病卧而逆告以持乆之计卒如其所料而峤一自用则败溃随之呜唿太宗爲不可及也夫胶东王岷州都督道彦遣使告谕党项申国威灵多有降附李靖之击吐谷浑也朝廷复厚币遗党项令爲乡导首领拓跋赤辞诣靖军请诸将曰往者隋人来击吐谷浑我毎资军用而隋人无信必见侵掠今将军若无它心我当资给粮运如或我欺当即固险以塞军路诸将与之歃血而盟赤辞信之道彦既至阔水见赤辞无备遂袭之虏牛羊数千头于是诸羌怨怒屯兵野狐崃道彦不得进为赤辞所椉死者数万人右淮南王神通传第十隋人欺诞结怨党项隋灭而党项怨之未㤀也彼不贪厚币而轻许我盟约坚定而后助我军口血未干遽往袭之是蛮夷常信而忠国常欺邉将贪小利败逺图自古而然况所得不如所亡利亦果安在哉夫一丧师未足道而使四夷言中国乃不可信如此后虽欲为信可得哉道彦不诛唐无政也陈叔达拜礼部尚书初建成元吉嫉害太宗髙祖惑其言将行贬责叔达固谏乃止至是太宗劳之曰武徳时危难潜构知公有谠言今之此拜有以相荅叔达谢曰此独为陛下社稷计耳右陈叔达传第十一人主以天下为度记旧事用公器赏私恩虽不言已可愧又显言之狭矣叔逹不受是也封伦以建成元吉之故数陈忠欵太宗以为至诚赏赐以万计而伦潜持两端隂附建成卒后数年太宗方知其事右封伦传第十三伦仕隋附杨素又为宇文化及数炀帝罪其险诐无行天下所知也以髙祖太宗之明谓屈突通之忠于隋而信任之又贵伦至台鼎何哉书曰难壬人壬人之不可不察自尧舜以为戒矣伦更两朝皆首䑕不忠而人主不能察不唯不及祸又亲昵之语曰色取于仁而行违之在邦必闻伦之谓也李靖复定襄常安之地斥土界自隂山北至于大漠御史大夫温彦博害其功谮靖军无纲纪致令虏中竒寳散于乱兵之手太宗大加责让靖顿首谢久之太宗曰隋将史万歳破达头可汗有功不赏以罪致戮朕则不然当赦公之罪録公之功右李靖传第十七靖破萧铣下东南数十城号令严肃军无私焉谓无纲纪诬甚矣且彦博自忠良帷幄献替何庸害将帅之功或者以职事所闻言之然太宗至引隋将诛死事责靖是忘其大功而疑其所未必然者亦过矣岂自古人臣功大难赏人主所忌必借一事豫折伏之如是以为驾驭之䇿乎则与所谓有功见知则悦者岂不异意也哉太宗将伐辽召靖谓曰公南平呉会北清沙漠西定慕容惟东有髙丽未服公意如何对曰残年朽骨惟拟此行病期瘳矣太宗愍其老不许右靖传房乔将死惟谏伐辽而靖老病闻命踊跃靖才智信堪此行然战将耳非知逺经国器也李勣遇㬥疾方云须灰可以疗之太宗迺自翦须为和药勣顿首流血以谢帝曰吾为社稷计耳又尝闲燕顾勣曰朕属㓜孤云云勣雪涕噬指太宗寝疾谓髙宗曰汝于李勣无恩今责出之我死汝当授以仆射即荷汝恩必致其死力乃出为叠州都督髙宗即位召为左仆射右李勣传第七太宗知勣不负李密固可以託孤矣且以天下传子何所疑而为是哉勣事太宗宠遇已极诚忠臣耶身受非常之眷自当以道事君同其休戚岂必嗣主有恩如私臣者而后可哉无罪而出之欲収恩于髙宗太宗待勣既已薄而勣又无学问知忠于所事而不能为国逺虑使其主不陷于恶然后为忠至阿其所好仓猝定立武氏祸流国家新史以谓不几于一言而丧邦者意自古如此者少独勣事当之也太宗谓侍臣曰张亮有义儿五百将何爲也正欲反尔命百僚议其狱多言当诛惟将作少匠李道裕言亮反形未具太宗既盛怒竟斩亮于市嵗余刑部侍郎阙奏皆不可太宗曰朕得其人也往者道裕议张亮反形未具此言当矣遂授道裕刑部侍郎右张亮传第十九亮延术士问弓长之䜟又养子五百人何为乎道裕言反形未具非也君亲无将亮之狂悖足以得死但法吏恶文深道裕论附轻其人平允可知太宗用之是也然则太宗非比言者之衆而拒道裕也不得不拒非拒道裕之独而诛亮也不得不诛非记人前日不用之言而用其后日之身也不得不用其庆赏刑威于此两得矣司马迁明李陵非降汉武疑其为陵游説而当迁腐刑陵或能报汉亦未可知而汉武疑迁已有此坐至道裕言亮反形未具而亮狂悖实已着矣太宗不惟不罪道裕而又用之其明智大度岂汉武所能庶几哉太宗尝从容语从臣曰当今名将惟李勣道宗薛万彻三人而已李勣道宗不能大胜亦不大败万彻不大胜即大败右薛万彻传第十九程不识与广俱以邉太守将屯及出击胡而广行无部曲行陈就善水草顿舍人人自便不击刁斗自卫程不识正部曲行伍营阵击刁斗至明是时汉邉郡李广程不识为名将然广士卒多乐从而苦不识广才气无双所谓何至学孙呉者也自其迹观之太宗论勣道宗师有纪律近程不识论万彻骁迈出伦近李广而实非也不识恐未足以拟勣等辈而广岂万彻之流哉为将当以纪律谋䇿虑胜而动勣道宗其人也万彻能勇而已何足与议此夫不大胜亦不大败是常胜之术也非大胜即大败是胜败常未可知也且一大败何以善其后耶张嘉福等请立武承嗣为皇太子岑长倩以皇嗣在东宫不可下制狱被诛数十人坐同反之罪长倩子羲有能名则天尝令宰相各举堪为员外郎者韦嗣立荐羲且奏曰恨其从父长倩犯逆为累则天曰茍有材干何恨微累遂拜天官员外郎由是缘坐近亲相次入省右岑文本传第二十武氏以牝鸡託正阳之威逆理而行之天下不能谁何虽専以告讦斩伐詟人心然亦有道焉曰内乱而外治内不乱则不能次且自快外不治则此位不可以持久故诬长倩以大逆而录子羲以要官示不以私病公此豪杰尚气者之所以屈心而狙诈冒利者之所以致死而胥臣之也韦嗣立可谓善荐士矣若避长倩不辜之嫌而蔽羲之实能则非公也不白其累乎则谗害者接踵而入故先举羲才而微恨其累则不疑而聼矣征自録前后谏诤言词往复以示史官褚遂良太宗知之愈不悦右魏征传第二十一此事史书之不知信否然太宗始得天下而劝行仁义卒致太平者郑公也当时谟议往往在人耳目征虽不自録人将不録之耶不然不欲隠君之美非但掠己美也马周亦于献替有补当时而临终索所陈事表草一秩手自焚之曰管晏彰君之过求身后名吾弗为也周之事君日浅虽忠亮有谋不减郑公而知识勋劳名徳之旧则少后之至其不伐则郑公之事可慙矣济北晁先生鸡肋集巻第四十六济北晁先生鸡肋集鸡肋集卷第四十七济北晁先生鸡肋集目録事然观仁师事史臣亦有忌嫉之语何耶语曰君子而不仁者有矣人情大不美虽圣人犹曰不保其往也况利害之间哉王荆公亦疑扬雄无投合事两公意皆忠厚然雄之学惟未至于孟轲或不幸至此以剧秦美新观雄意忧惧深矣后之君子必有能辨之者桓彦范敬晖等既知国政惧武三思谗间引崔湜为耳目湜反以桓敬等计议潜告三思及桓敬徙岭外湜又説三思尽宜杀之三思问谁可使者乃举周利贞桓敬等闻利贞至多自杀右崔湜附传第二十四桓敬等忠于唐志必兴复继以中宗之庸患未艾也故与武三思同列而不辞夫与恶人处欲不伺其动静而务通行则身昜危而功不成其不得已而用耳目计之下也夫仁厚者固不肯为人使而可使者必皆小人以敬桓二公之忠如日月而委情于小人之湜以胎祸后世不可以罪之者特其不为身而为国可以情恕耳虽然亦足以为立功谋事者之深戒也苏良嗣为荆州长史髙宗使宦者縁江採异竹将于苑中植之宦者科舟载竹所在纵㬥良嗣囚之因上疏切谏髙宗下制慰勉遽令弃竹于江中右苏良嗣传第二十五髙宗非纳谏之主而良嗣之名亦未信于朝廷也至囚王人而罢夺其所求髙宗慰勉之不暇此事君臣皆可贤近古所未有也韦挺为御史大夫马周为监察御史以周寒士殊不礼之至是周爲中书令太宗尝复欲用挺在门下周密陈挺傲狠非宰相器遂寝将有事于辽东择人运粮周又奏挺才堪麤使太宗从之至卢思台不可更进太宗怒除名右韦挺传第二十七人才岂有世族寒士之间邪挺不足以识周又轻之非也而周报挺亦甚矣谓非宰相器或者虽挟旧怨犹附公议至言才堪麤使加以万里之行是挤之也周于此愧不忮矣姚崇为灵武军使将行则天令举外司堪为宰相者对曰张柬之沈厚有谋能断大事且其人年老惟陛下急用之则天登时召见寻同鳯阁鸾台平章事右张柬之传第四十一时柬之已为秋官侍郎矣按狄仁杰传则天尝问仁杰朕要一好汉任使仁杰曰岂非文士龌龊思得竒才用之以成天下之务乎则天曰此朕心也仁杰曰荆州长史张柬之其人虽老真宰相才也乃召拜洛州司马它日又求贤仁杰曰前言张柬之未用也则天曰已迁之矣仁杰曰臣荐宰相今为司马非用之也又迁为秋官侍郎竟召为相果兴复中宗吕温赞仁杰云取日虞渊洗光咸池潜授五龙夹之以飞葢仁杰之勲如此而此传乃専言崇荐之以其时之仁杰之荐在荆州时后再荐乃为秋官侍郎而崇之荐时已在秋官矣或者则天用仁杰言已深知柬之因崇纯荐竟大用非崇一言便为相也又传曰仁杰所拔用至公卿者数十人崇自是仁杰荐用则天信重二人当有间也而旧史自相为异其无法多此类突厥吐蕃数犯塞元忠皆为大总管拒之元忠在军惟持重自守竟无所克获右魏元忠传第四十二元忠初以太学生诣洛阳上封事言吐蕃形势将帅得失成败晓然真经务才也至身自临戎仅能保聚迄无成功然则人才岂一端而已必有能言之者亦必有能为之者故王者用人贵因其长计议折冲自两事也若元忠当国守正嫉邪忠谠可与任大则不能少贬矣初元忠作相于则天朝议者以为公清至是再居政事天下莫不延首倾属冀有所弘益元忠乃亲附权豪抑弃寒俊竟不能赏善罚恶右同上武韦之际执政者厥惟艰哉元忠直亮有勇当来周酷吏罗织方兴尚不能自容而颠沛仅免者数矣至韦氏时何庸乃复亲附权豪哉观其恳谏太女之请全躯固位者所不能为后竟遭三思之党构其与节愍同谋权豪之助果安在耶此近史臣私意也史臣曰大帝孝和之朝政不由己元忠安石巨源至忠彦昭等行非纯一识昧存亡徇利贪荣有始无卒不得其死宜哉右传第四十二此谓魏元忠韦安石韦巨源萧至忠赵彦昭也元忠在武韦时皆有忠节非茍从之者借使其间不能尽举纲纪以正朝廷或逊以免祸以其时考之当尔也昭公不知礼孔子受以为过阳货谓孔子非贤智曰诺吾将仕矣道有时而屈也安石在则天朝于内殿面折张昜之顾左右逐出宋霸子在睿宗朝显拒太平公主力保太子有大功云上不可信谗言二事皆勇过孟贲矣卒不容于邪党以至摈死此两公何负而与巨源彦昭憸险附离辈竝列而同书至谓行不纯一徇利贪荣何其悖哉至忠虽柔佞犹时时小附公议为一介之操不至于巨源辈可深贱第因依太平以蹈祸则无可言者长安中西突厥焉质勒与诸蕃不和举兵相攻安西道絶则天令休璟与宰相商度事势俄顷间草奏便遣施行后数日安西诸州表诸路兵马应接程期一如休璟所画因迁夏官尚书同鳯阁鸾台三品又谓魏元忠李峤姚元崇李逈秀等曰休璟谙练邉事卿等十不当一也右唐休璟传第四十三休璟知四镇山川迂直又长于兵计故能隃度不差若当时欲择帅则无以加顾责宰相不及邉臣谙事非也而休璟又竟用此得宰相自古任人多此类先是朔方军北与突厥以河为界张仁愿请夺取漠南之地与河北筑三受降城唐休璟以为两汉以来皆北守黄河今于寇境筑城劳人费功恐终为贼虏所有竟从仁愿奏六旬而三城就不置瓮门及曲敌战格之具或问之仁愿曰兵贵在攻取不宜退守寇若至此即当併力出战廻顾望城犹须斩之其后常元楷为总管始筑瓮门以备御议者以此重仁愿而轻元楷右张仁愿传第四十三仁愿始谋筑城休璟持不可而当时卒从仁愿奏既筑城不为守备元楷至乃修之而议者皆轻元楷此似仁愿智勇俱胜而休璟元楷暗怯也然因河为津不免侵轶若入人之地恃孤垒以守则兵食非十倍不可使力能守之亦可暂而不可久也休璟之虑逺矣兵在攻取亦无常胜若前有坚敌势必退守而无退守之城亦不可此似背水祇可一用而防戍难施也元楷之计得矣时将建储贰以成器嫡长而玄宗有讨平韦氏之功意久不定成器辞曰储副者天下之公器时平则先嫡长国难则㱕有功若失其宜海内失望非社稷之福臣敢以死请累日涕泣言甚切至既薨追尊爲让皇帝右让皇帝成器传第四十五后改名宪宪以嫡长见议犹建成之当立也秦王创国所谓天与之人与之也髙祖不谋而立建成建成不辞而当大统祸几覆邦承干魏王泰等事不戒前车之辙亦相倾危以至并弃夫祸福成败之理本不难知而利害当前不啻丘山何暇自择哉人情箪食豆羮见于色而能深知天命人事不以天下昜其生非呉太伯其谁能任此耶盖玄宗以藩王讨国后虽英谋独断而事成不成间不容发于唐实再造之功无异秦王衆所属也宪虽鑑往事而惧然明识先定不为大利中揺盖髙世难能之行不但明哲保身而已玄宗既内懐推己之徳故一切褒崇终始恩厚亦前古所无夫让非难让而不处其嫌之为难宪既通达故克自抑畏不干时事使间言无从而入岂特玄宗天性笃于兄弟而然哉观肃宗亲玄宗子既以功逊位而李辅国构其间玄宗晩节犹自恨以谓吾儿不得终孝道夫亲爱何足恃哉魏知古改紫微令姚崇深忌惮之隂加谗毁罢知政事三年卒宋璟闻而叹曰叔向古之遗直子产古之遗爱能兼之者其在魏公右魏知古传第四十八知古彊谏守节不愧广平之称崇方劲虽不及璟然当时同称贤相言忌惮知古人情不相若或者有之至隂加谗毁则崇不应尔也谗毁必有言何得不载故凡史臣书事欲信于后世者必着其事之实不然谁不可以加诸耶韩思复开元初为谏议大夫时山东蝗大起姚崇为中书令奏遣使分往河南河北诸道杀蝗而埋之思复以为蝗天灾当修徳以攘之恐非人力所能翦灭上疏云云崇廼请遣思复往山东捡蝗又请刘沼详覆沼希崇㫖遂捶挞百姓囘改旧状以奏之由是河南数州竟不得免思复遂为崇所挤出为徳州刺史右韩思复传第五十一修徳攘灾虽王者所务然蝗遍天下不加驱捕坐视饥罄父子相食而曰天灾勿除但当修徳夫徳修一日何足以弭已然之变而政事暂弛则患不胜滋矣要患至先除而后退自儆励其谁曰不可思复书生守文而崇虑变深以事不合㫖出为刺史非挤也魏光椉奏请行用魏征所注类礼上令元行沖撰义疏将立学官张説駮奏孙炎始改旧本有同抄书上然其奏行沖恚诸儒排己着论自释史臣曰此道非趣时之具其竆宜哉右元行沖传第五十二戴礼已号残缺补缀然圣言尚多有之及弟子门人所述不可废也孙魏编类之书不能増益秦汉以前乃欲如遗经加义疏列学官何哉张説自非纯儒不为章句者聚徒修书日不暇给要皆破碎无补未免于此累也然至于行沖等欲经外别立学则説亦知其不可矣行沖务党已学猥为同异而史臣又谓此道非趣时之具抑末也哉牛仙客初为县小吏在河西节度时省用所积鉅万上大悦以为尚书张九龄执奏不可乃加实封九龄罢知政事遂同中书门下三品仙客既居相位所有钖赉皆缄封不启百司咨事曰但依令式可也不敢措手裁决右牛仙客传第五十三用人虽无流品之异而萧何亦不常出至用簿书仓庾之才位宰相嗟夫人主惟务以聚蓄赏臣下将无所不至也安禄山叛以封常清为范阳节度得兵六万皆佣保市井之流乃断河阳桥于东京为固守之备贼大军至常清战败奔至陜郡遇髙仙芝具以贼势告之云恐难与争锋仙芝退守潼闗监军邉令诚言仙芝常清挠败之状玄宗怒遣令诚赍敕斩之右髙仙芝传第五十四街亭之败诸葛孔明以马谡违节制戮之以徇而习凿齿非之以谓明法胜材不师三败之道亮志清中原成师而出谡举动失利戮之以徇似未过也而尚以见讥开元天寳太平日久变出不意河北根本一朝尽陷顾责常清辈率市井白徒独当其锋鋭败不亦宜哉东都既覆仙芝度往必并没遽保潼闗未为全失且二将名骁勇赦而使过未必无后効而以令诚一言奔走危迫之中先自割其手足既不足以励诸将而徒沮士心时既乏人至举数十万衆付之哥舒翰病废愦瞢之人姧人又从旁逼遣之一战大溃几覆宗社惜哉李林甫猜忌不见于词色已自封植朝望稍着者必隂计中伤韦坚以皇太子妃引居要职实图倾之乃潜令杨愼矜伺坚隙赐坚自尽愼矜权位寖盛又忌之廼引王鉷託以心腹鉷诬奏愼矜族其家鉷权盛林甫亦畏避之国忠之诛王銲鉷以表示林甫不许赐鉷自尽右李林甫传第五十五王鉷传第五十六韦扬王皆以贾贩穿窬之才内阿主欲外附权利破人门族图已富贵而人亦从而倾之譬如禽兽之趋食更诱其侪类以就网穽而身随烹灭前者死后者益来悲夫国忠荐鲜于仲通率兵八万讨合罗鳯于泸南全军陷没国忠掩其败状叙其战功又使李宓率师七万再讨南蛮不战而败李宓死于陈国忠又隠其败以捷书上闻自仲通宓再举讨蛮皆中国利兵物故者十八九举二十万弃之死地人衔寃毒无敢言者右杨国忠传第五十六赵髙事二世専务涂其耳目山东盗起而不闻后二世悔问左右何不告我左右曰臣若言之死已久矣二世庸蔽指鹿面谩自不能知何暇问闗东哉若玄宗英武不世出国忠才驽下非秦事比也然一旦恣肆权去已手昬不知察其祸乃不减赵髙之于胡亥至覆军二十万以败为胜旁无人敢以闻者何哉人君惟内有所嬖不暇卹外事有所信不能择忠良则堂下之事虽如丘山无由识之国忠知上之可以欺而欺之姧臣之常情而当时满朝岂无忠贤一二然人人畏惮国忠不敢漏其事近有国忠而蒙昧如此则逺有禄山十年包藏何从觉之哉故荀子论不蔽之福蔽之祸葢相去其间不能以发可不慎哉济北晁先生鸡肋集巻第四十七济北晁先生鸡肋集鸡肋集卷第四十八济北晁先生鸡肋集目録济北晁先生鸡肋集巻第四十八唐旧书杂论志来瑱追入京乐襄州因讽将吏上表请畱肃宗闻其计而恶之后以裴茙伐之战败擒茙茙赐自尽瑱入朝程元振居中用事发瑱言涉不顺王仲昇贼平来㱕证瑱与贼合赐死鄠县代宗后悟元振之诬构积其过而配溱州右来瑱传第六十四谓瑱言不顺与贼合皆诬也然瑱阻兵畱朝命不肯之淮西至与裴茙忿辩交兵已胜擒茙乃始言上而谢罪方镇有一于此足以诛虽无元振等诬构其能免乎元振罪恶应贬亦不待陷瑱乃得祸史语非严震为梁州刺史山南西道节度使朱泚令穆庭光等诱震同叛震斩庭光遣吏迎驾及入骆谷李懐光来袭赖山南兵击之而退劝课鸠聚以给行在民不至烦供亿无阙震卒荐宗人严砺超授节度使谏官御史以爲除拜不当贬苗拯万州刺史李繁播州叅军砺在位贪残士民不堪其苦右严震传第六十七奉天之难震独忠尽议幸成都坚求驻跸以爲李晟声援及晟表至亦请驻跸梁洋卒复京城震之谋也徳宗念其忠故曲从所请贬逐言者超用严砺而砺无素望竟以赃废葢震之荐士牵于亲爱而不思徳宗聼言重以旧功而轻授君臣之过皆微而政事之所害大矣杨绾迁礼部侍郎奏贡举之弊尚书右丞贾至议曰食垂饵者皆小鱼就科目者皆小艺四人之业最关于风化近代取士靡然向风致使禄山一唿而四海震荡思明再乱而十年不复向使礼让之教弘仁义之道着则忠臣孝子比屋可封逆节不得而萌也人心不得而揺也右杨绾传第六十九论科举取士而以安史之乱为证语似迂阔然贾至可谓深知风俗盛衰为国家安危之本者也贾谊论秦之所以亡而言抱负其子与翁併踞借父锄耰虑有徳色母取箕帚立而谇语风俗如此本先壊久矣非陈项起而后亡也东汉之衰亦非一日然其士大夫才谋不足而节义有余世祚将移而以弱子虚器统持天下曹袁人杰圜视而不敢取惟二三子以区区之忠忿维之也中庸曰小人之中庸小人而无忌惮也而小人果不可以无忌惮以曹操等事言之非畏威与力不足取也为名分故也唐末陵夷大壊犹秦而昭宗羣臣岂复东汉之比故朱全忠敢肆其兇㬥逆天下之心而取之而天下不敢争然其所以能取亦其所以能自毙何则盗亦有道尽废天下之义理则虽与之天下亦不能一朝居也李懐光爲朔方都虞候性清勤严勐而敢诛杀虽亲戚犯法皆不挠避郭子仪性寛厚不亲军事纪纲任懐光军中尤畏之亦称爲理右李懐光传第七十一常怪郭汾阳称仁厚长者至或以为威畧不及李临淮然汾阳用兵恩徳结于人心虽蛮夷贪很皆愿亲而死之真呉起所谓父子之兵者正使其素拊循士卒与勋名之重足以镇之而致然若专以寛一切不亲事则何以振肃而毎用成功乎及观其以纪纲任懐光而懐光以严治其军乃喟然而叹曰葢有此耳夫寛者为长为上之道也居寛而使寛者济之何以集事且久而不乱哉然则言威畧不及临淮者自其异者观之耳人才各有所长未知孰胜而㫺人尝谓寛难而勐昜则难者固胜尔刘晏椉机无滞然多任数挟权贵固恩泽有口者必利啗之唐史臣以谓茍不塞谗口何以持重权云云右刘晏传第七十三何以聚人曰财夫为人国者能使民不加敛而国赡功亦足道矣事者难成而昜败故杜预建策平呉亦贿中朝或问之曰吾惧为害不求益也晏之事近此虽然晏材足济国观其初上书元载以㝠勤其官而水死託此自誓既委重任多歴年所且以商利为名怨之府也韦坚杨慎矜等事断可识矣故其自谋如此但预志混宇内非茍持富贵者以是能全其令名以终而晏事卑功下成则欲享其厚利图全而得祸固其所也禄山反河朔尽陷独平原城守具备使叅军李平驰奏之玄宗初闻禄山之变叹曰河北二十四郡岂无一忠臣乎得平来大喜曰朕不识颜真卿形状何如所爲得如此右颜真卿传第七十八鲁公早尝爲御史有声矣特国忠恶而出之有君如玄宗有臣如鲁公且在御史非不亲且近也而天子至不识其形状临事节见乃始惊叹夫贤人君子固难进不茍自售而谗谄之蔽明亦甚矣李晟爲泾原四镇北庭都知兵马使节度使马璘与吐蕃战于盐仓兵败晟率所部横击之拔璘出乱兵之中以功封合川郡王璘忌晟威名又遇之不以礼令朝京师右李晟传第八十三晟拔璘死中其事璘忠且有恩如此而璘犹忌之至不容于麾下士之託身事人亦难矣哉李晟收复京师仍充鳯翔泾原节度使初帝在奉天鳯翔军乱杀其帅张镒立小将李楚琳至是在朝晟请以楚琳俱往鳯翔将诛之上以初复京师方安反侧不许右李晟传徳宗时朝廷益弱藩镇益彊四方圜起而僭叛而晟忠义威畧足以走李懐光翦朱泚而复京师其领鳯翔而请楚琳以往盖因欲以申朝廷之典宪而詟叛军乱将使知悔罪而効顺为计甚逺且不可失之㑹也而徳宗昬怯流离之余不复图逺使镒之无辜竟莫伸洗楚琳奴隷得以次且呜唿惜哉以谓初复京师务安反侧则前此泾州亦杀其帅冯河清而立田希鉴晟至鳯翔首诛希鑑而戮害河清者三十人而泾人益靖不敢思乱何独楚琳之虑耶李听为羽林将军有名马穆宗在东宫令近侍讽听献之听以职总亲军不敢从及即位之始幽冀不庭太原与二镇接境方议昜帅上曰李听在羽林不与朕马是必可任授河东节度使代裴度右李听附传第八十三听领亲军不敢私与东宫马是也穆宗不以为恨即位择帅而首及之此在人主亦难能矣然穆宗无知人之明听无专阃之才徒取一节轻付重任驯致魏博之败亦可深戒卢南史贬信州员外司马得㕔吏一人月俸纸笔钱一千文南史以官闲冗放吏纳钱刺史姚骥劾以为赃又劾南史买鈆烧黄丹徳宗遣监察御史郑楚相刑部员外郎裴澥大理评事陈正仪充三司使同往按鞫澥独留奏天寳大歴以来未尝降三司使至江南今忽録此小事非惟损耗州县亦恐逺处闻之各懐忧惧徳宗忻然曰卿言是矣行首一人行可也右卢南史附传第八十七传称徳宗不务大体以察为明若此者非一事然裴澥以一言悟之至忻然以改然则人臣患不能谏不当患不从以徳宗能然则贤于徳宗者皆可以语上矣田承嗣攻卫州杀刺史薛雄迫中使孙知在巡磁相讽其大将割耳𠢐面请承嗣为帅诏宜贬永州刺史仍许一㓜男从行如不时就职则所在加讨按兵法处分诏下承嗣惧而麾下大将㩦贰苍黄失图奉表请罪乞束身归朝代宗重劳师旅特恩昭洗悉复旧官仍诏不须入觐李灵曜叛承嗣率衆赴之及马燧李忠击败之诏复诛之复上章请罪又赦之右田承嗣传第九十一藩镇席父兄之业兵彊将附国家势未能讨因而抚之此无如之何者也承嗣初以安史逆党不诛而夤縁有魏非素能拊循魏人得其死力者也擅杀刺史迫中使其罪已㬥一旦诏命逺贬将卒不附狼狈请命惟恐莫获此几上肉也胡为赦之借曰重劳师旅不加戮翦迁之逺州亦使巢窟不就遽还旧镇仍复官爵且止毋入觐此何为者也承嗣既知朝廷无能为自此彊僭益炽而悦又鸷悍难驭卒为河北患垂四十年呜唿惜哉李懐光节制邠宁奏髙郢为从事懐光叛郢言西迎大驾为忠其子璀候郢郢谕以逆顺又与吕鸣岳张延英谋间道上表事洩二将立死懐光乃大集将吏白刃盈庭引郢诘之挺然抗词观者泪下懐光慙沮而止右髙郢传第九十七懐光不畏天子至杀郢何足道哉郢初劝迎驾与谕璀逆顺尚或可容至上表事洩葅醢必矣而郢面折懐光勇过三军退不自疑竟免于祸自㫺以忠义犯难而死者甚衆非勇而死之爲难勇而能詟不义以不蹈其祸之爲难也方其陈兵盛气将立屠之而郢挺然不屈意诚理直兇犷为柔昜曰履虎尾不咥人亨髙郢以之徳宗仁孝动循法度虽子弟姑妹之亲无所假借建中初诏亲王子弟带开府朝秩者出就本班又以郡县主出降与舅姑抗礼诏曰自家刑国有愧古人乃定制皇姬下嫁舅姑坐妇执笄降拜右徳宗诸王传第一百新书称徳宗猜忌刻薄以其行事考之盖确论也而此言仁孝动循法度溢美甚矣然人亦各有所长徳宗始即位不无意于政事故泽州奏庆云诏曰以时和爲嘉祥邕州奏金坑诏曰以不贪爲寳至于定子弟姑妹礼制及给钱买田业减笼花至三万皆恭俭自内始者推是意也虽文景之迹何异然文景称恭俭而徳宗名刻薄爲治不可以无诚心靡不有初鲜克有终惟无诚心故也外爲甚美之名而内践苛忍之实则虽有政事之美亦掩而不彰故曰古者言之不出耻躬之不逮也振武有党项室韦交居川阜凌犯为盗番落之俗有长帅至必効竒駞名马虽㢘者犹曰当从俗以致其欢希朝一无所受积十四年皆保塞而不为横右范希朝传第一百一待逺人当从其俗谓弗扰之也御夷狄者不壹而足绥制有方岂必通贿献而后得其欢哉不然贪吏以借其口非敌情也徳宗春秋髙多自聼断事或不理中外畏上严察无敢言者段平仲尝谓人曰平仲一得召见必当大有开悟云云与陈归当奉使近御座粗陈本事上察平仲意有所畜以归在侧不言因兼留归问之声色甚厉平仲错愕都不能言因误称名上怒叱出之坐废七年然亦因此名显右段平仲传第一百三顺㫖得喜逆意近祸人臣谁不愿顺而得喜也至或甘犯危机不顾后患冀幸万一开悟主聼其不为己谋而为国事明矣孟子曰訑訑之声音颜色拒人于千里之外訑訑不好善耳未至于以威怒凌㬥之也而人固已逺去千里如徳宗之事平仲未开一词安知其意所在而盛气固闭忿如待讐传所谓殴借嫉咄则奴隷之至者徳宗是已虽然君子信而后谏未信则以为厉巳也其平仲之谓乎李鄘为淮南节度使先是吐突承璀监淮南军贵宠莫贰鄘亦以刚严着而差相敬惮未尝相失承璀归遂引以为相鄘登祖筵闻乐而泣下曰宰相之任非吾所长也行颇缓至京师竟以疾辞授戸部尚书右李鄘传第一百七鄘尝陷李懐光军中输忠朝廷节义素着及为藩镇称有威重其耻縁承璀以得相至闻乐泣下竟辞疾改授可谓终始不汚矣不然从㫺位此者多矣谁肯自谓我非宰相之材而不为耶至其孙磎得相为刘崇望哭麻不知退避乃十章自辩竟以得政然不数月遂及王行瑜之祸人情相逺至于如此刘禹钖积嵗在湘澧间因读张九龄文集乃叙其意曰世称曲江为相建言放臣不宜与善地云云议者以曲江为良臣识胡雏有反相羞与凡器同列而燕翼无似终为馁魂岂忮心失恕隂谪最大虽二美莫赎耶右刘禹钖传第一百十禹钖若守正比义而以获罪如是言之可也既不自爱朋邪近利以得谴逐流离逺徙不安于穷又不悔咎己失而以私意不便抵曲江当国嫉恶之言盗憎主人物之常态谁为忮心失恕耶故凡小人诋君子不足瑕疵适增其美孟子所谓诐辞知其所蔽滛辞知其所陷者要以观照如是等辈穷本见情使善者伸尔史臣曰温柳二公以文行饰躳砥砺名节当官守法偘偘有大臣之风而竟不登三事位止正卿所以知公辅之量以和为贵汉武帝畏汲黯而相公孙弘太宗重魏征而委房玄龄其㫖逺也右桺公绰温造传第一百一十五宰相诚自有体然政系国之安危事干民之利疚刚柔时用不专以和为贵也淮南举兵反独惮汲黯贞观太平惟郑公劝行仁义之効两公可谓有宰相量矣以谓二主待之比弘玄龄有轻重又以谓其㫖逺者何其谬耶张禹经术君子长者言其量亦不愧和矣正以乏方重大节故朝廷不尊为史者无轻立论哉济北晁先生鸡肋集巻第四十八济北晁先生鸡肋集鸡肋集卷第四十九济北晁先生鸡肋集目录济北晁先生鸡肋集卷第四十九唐旧书杂论志元稹为承㫖学士中人以崔潭峻之故争与稹交而知枢密魏弘简尤与稹相善穆宗愈深知重河东节度使裴度三上疏言稹谋乱朝政罢内职李赏告度言稹结客王昭等刺度隠而不发诏韩皋等讯鞫害裴事无验而前事尽露出为同州刺史因表谢上自叙云宰相恶臣不出其门又云自离京国目断魂销毎至五更朝谒之时实制涙不已右元稹传第一百十六稹初登制筞为谏官少年气鋭论事有理似欲自激昻于忠善者而资憸弱喜近权利因崔潭峻及宫人诵歌词获知穆宗昵其浮华使冒台铉虽刺度事无验而其他踪迹不能揜也宰相果恶人不出其门罪也然稹之宠用宰相茍贤乎欲不恶不可得已至言五更朝时不能制涙此妾婢媚主乞怜求复之词呜唿鄙夫可与事君也哉元稹改越州刺史放意娯逰以渎货闻于时凡在越八年右稹传稹罪贬无足言然在越凡八年知唐犹乆任刺史也稹为尚书左丞出郎官颇乖公议者七人然以稹素无捡操人情不厌服右稹传无瑕者可以戮人信矣文宗常患中人权柄太盛自元和寳历比至宫禁之祸及王守澄之领禁兵有郑注者依恃守澄为姦利宋申钖时居内廷文宗察其忠厚可任以事从容言及令与朝臣谋去之未几拜平章事云云申钖除王璠为京兆尹以密㫖喻之璠不能密而注与守澄知之令豆卢着告申钖与漳王谋反崔元亮等泣谏贬漳王巢县公申钖开州司马右宋申钖传第一百十七文宗始相申钖以谋守澄既与之期矣而为守澄辈所觉反以计中申钖文宗怒几致显戮赖羣公卿士力争而免然终不省其诬人情之暗岂至于是耶申钖贤有望可任而守澄虽悍犹知畏戢不敢肆其兇毒而止者前不能用申钖以除守澄而后复委心狂谲之李训欲尽翦士良辈数十百人甘露之事无谋轻发为国深祸又知涯餗实寃而听士良肆其酷不为分别惜哉文宗可谓有其志而已不足与有为也史臣曰申钖小器大谋不死为幸右申钖传昜曰机事不密则害成申钖之败坐任王璠非其人不密取祸也申钖未遽为小器而谋守澄未足为大自古以身任国事不顾危亡事不成而身罹咎何可胜言死与不死不足以论幸不幸也五坊小使尝至下邽县县令裴寰嫉其兇暴公馆之外一无曲奉小使怒构寰出慢言宪宗怒促令摄寰下狱欲以大不敬论武元衡以理开悟帝怒不解裴度极言寰为令长爱惜陛下百姓岂可加罪上怒色遽霁翌日释寰右裴度传第一百二十髙宗庸主尚能悔中使採竹纵㬥之非而不加长史擅囚王人之罪下制慰勉发于至诚以宪宗之贤不能不昵五坊鹰犬之习欲以近谗杀守法吏非贤相忠言几陷不道荀卿论蔽之为祸可胜言哉初度入蔡州或谮度没入元济妇女珍寳上闻颇疑之右度传淮西之举非度流涕极言则揺夺者久矣观宪宗之意度未行惟恐失蔡既行犹惧不得蔡既任度以得蔡捷书始腾而浸润已至㤀未赏之大功疑无验之小节呜唿狭矣帝以程异皇父镈平蔡时供馈不乏二人竝拜同平章事度延英面论曰异镈钱谷吏非代天理物之器也三上疏请罢已相位上都不省为镈所构宪宗不悦右度传宪宗非征利之主任异镈敛财正为平蔡而平蔡之功始终在度异镈虽有供馈之勤宪宗宠之不当厚于度也事定之后度为社稷计言二人不可大任宪宗姑自揆其本心权宜任之则度之言不难入也而四方既宁耳目之奉已萌营欲浸侈甘近好而昧逺图卒相姦佞而疎忠良可胜叹哉度素坚正事上不囘故累为姧邪所排几至颠沛及晩节稍浮沈以避祸右度传度始为中丞藩臣惮嫉已有刺客之变而勇不畏难竟殱寇孽晩以昌言诋魏弘简刘承偕之姦加以元稹李逢吉之徒构诬百端而张权舆非衣之謡仍出于昭愍时度之不及于祸幸也盗起禁中宫车晏驾继以甘露事四宰相喋血都市度犹横身抗议全活者数十家唐史臣有微管仲吾其左衽之论度之终始为国亦足矣既明且哲以保其身圣人称之况度不但保身者而已也至谓効王播进羡余为士君子所少岂度心哉萧何买田宅以自汚亦或以为不如张良弃事辟谷是不然何人物虽愧良而两人皆髙祖所谓人杰赖以取天下者非其功髙地危有逺祸意计皆不出于此韩信之事断可识矣买田辟谷何足以议其汚与洁哉齐映从幸梁州毎过险常执辔马骇帝令舍辔映坚执久之乃止帝嘉奖无已右齐映传八十六皁隷有职虽艰难舆卫不具未至乏持辔者也而映屑为之自託爱君恬不羞辱意欲因危以求亲徼幸于它日者后卒以信任至宰相既贬乃进八尺银缾其行事终始如此开成元年改元大赦石等商量节文放京畿一年租税及正至端午进奉竝停三年上曰吾欲行其实不欲崇长空文石对曰赦书须内置一本陛下时省览之右李石传第一百二十文宗惩训往事有诚心于治而石孤立自信奉上不欺亦欲以情实致理善哉文宗之言与石之对也王者诏令如天之行四时万物所信而自㫺赦文蠲逋洗罪意皆盛美而姧吏刻害公然违之词理疑似之间持为异论主泽不宣下无控告而在上亦不能察石言内置一本时省览之其㫖深矣然石处危朝权在中人上不得专而石亦操事坚急傍无援助几沦贼手不终其志惜哉王守澄毎从容谓敬宗曰陛下登九五李逢吉之助也先朝定储贰惟臣备知杜元颕李绅劝立深王而逢吉固请立陛下帝虽沖幼亦疑其事㑹逢吉进拟言绅在内时尝不利于陛下乃贬绅端州司马后禁中得穆宗时裴度元颕与绅所献疏请立敬宗帝感悟悉命焚逢吉党所上谤书绅党得保全右李绅传一百二十三甚矣敬宗之昏且庸也始疑逢吉之党构绅不能自决竟贬之后得绅疏廼正爲立己者则逢吉姦罔不可揜如此当正典刑矣而不辨乃悉焚书名为息谤实为逢吉等灭迹非洗绅也文宗以杜悰领度支欲加戸部尚书陈夷行曰一切恩权合㱕君上陛下自看可否李珏曰太宗用宰臣天下事皆先平章谓之平章事若事事皆决于君上则焉用彼相㫺隋文帝一切自劳心力臣下发论则疑云云右李珏传第一百二十三君人之道欲威福在辟当如夷行言欲畴咨佥允当如珏言夷行介直嫉同列阿党擅权其言陛下自看可否者忿激而言至云一切㱕君理未然也珏论虽似知君臣大体者然方时矛楯亦意不便夷行之论侵之而为是言不能自脱于朋比之污不足多也文宗曰天后用人有自布衣至宰相者还得力否嗣复曰天后重行刑辟轻用官爵皆自图之计耳凡用人之道歴试方见能否当囏难之时或须拔擢无事之日不如且循资级古人拔卒为将非治平之时葢不获已而用之也右杨嗣复传第一百二十五嗣复与李珏朋比以排郑覃陈夷行覃夷行皆伤讦直而文宗用是意属嗣复辈为罢覃等又嗣复父于陵以考牛李制䇿上第见排于李吉甫嗣复因善其父门下人事事与之同党人蔓延恶甲逮乙不为朝廷计至于如此文宗虽患之而无刚明之才听言屡惑两可不察竟逐正人嗣复事主不可谓忠而人物亦无足言然其对文宗言天后轻用官爵皆自图之计用人当歴试乃见能否拔卒为将非治平之事此其智识亦可谓宰相器也穆宗盘㳺无节杨虞卿上疏谏曰臣闻鸢乌遭害则仁鸟逝诽谤不诛则良言进云云右杨虞卿传第一百二十六论王徳之事葢有是説恶者尚有以容则善人之奖可知矣然后世俗薄邪正混殽真伪凌杂先君子有言恶紫恐其乱朱恶乡原恐其乱徳也葢鸢乌逐而后仁鸟至诽谤熄而后良言出虞卿小人朋李宗闵谓之党魁安得长者之言哉陈行泰杀范阳节度使史元忠张绛杀行泰张仲武为北雄武军使遣呉仲舒表请以本军伐叛李徳裕因奏行泰绛皆令大将上求节旄所以必不可与今仲武上表布诚先陈款密因而拔用即似有名乃授畱后右张仲武传第一百三十徳裕在朝威令行于四方以泽潞之近且彊刘从諌与稹巢穴深固如此而毅然建谋不揺羣议指日荡覆力岂不足以图新乱之范阳未立之仲武哉范阳去朝廷逺非泽潞腹心疾比也且北迫戎虏自安史以来狃习僭叛昜扰难靖若加兵则山东皆动或缘以生事又姑息自河北故事未可遽改行泰绛为叛而仲武请伐叛虽未有功情有间矣因而抚之尚有名也后亦卒因仲武捍囘鹘威加北狄始谋为不缪矣不然将卒杀帅因人邀节旄与夫阻兵自表伐叛而意实在节旄者亦相去几何哉田㱕道押千骑宿卫于玄武门敬晖等讨张昜之昌宗也遣使就索千骑㱕道既先不预谋拒而不与及事定晖等将诛之㱕道执词免令㱕私第右田仁㑹附传第一百三十守道不如守官㱕道有党姧拒正之心诛之可也既不预谋复无符诏卒然索之有死而已晖等本縁国事无意党已以其词直置而不罪可谓公也韦机迁司农捡挍园苑有道士朱钦遂为天后所使驰传至都所爲恣横机囚之髙宗特发中使慰喻机而钦遂配流邉州天后不悦至其孙岳因召见则天谓曰卿是韦机之孙勤干固有家风也卿之家事朕悉知之因问家人名赏慰良久拜太原尹右韦机传第一百三十五则天雄猜忍其在上元间僭横始萌而机发㬥其私事衔之固宜不释后已革命专国见岳而记机姓名此在常情祸不可测而廼奖其勤干有家风拜以要官若㤀前事者何哉则天智度絶人岂非未得志则隂谋中物以立威既权在手则时有纵舍以收誉故以一女子尽服天下之英豪而臣之得其死力良有以也永淳二年诏征王方翼将议西域事于奉天宫谒见赐食与语方翼衣有战时血渍之处髙宗问其故具对热海苦战之状髙宗使袒视其疮叹曰吾亲也赏赐甚厚右王方翼传一百三十五方翼战功载良史传可也谒见迺服数年前血渍之衣鬻功顗利姦鄙甚矣方翼髙祖妹同安公主孙也髙宗赏其功耶则不当言亲縁亲而赏岂无它时如是欲有功者劝难矣张柬之在荆州杨元琰泛江中流言及则天革命慨慷有匡复之意及知政事奏元琰为右羽林将军定计诛张昜之等赐鐡券恕十死俄而柬之敬晖等为武三思所构元琰觉变请削发出家中宗不许晖闻而笑曰向不知奏请剃却胡头岂不妙也元琰竟以先觉获全右杨元琰传第一百三十五柬之晖等忠亮有谋足以成大功而小不忍亦以胎后祸惜哉惜哉示不为已甚忍武三思不知三思乃不能忍已始意固已疎矣而区区赐功臣鐡券恕十死岂不儿戏也哉元琰初慷慨若可观至恐惧求削发事智谋俱竆宜为晖所轻笑史臣方之先觉未足以当此中官马上言出纳诏命宰相吕禋昵之有纳赂上言求官者禋补为蓝田尉上言事洩笞死以其肉赐从官食之右吕禋传第一百三十五坐赃获罪有典刑矣以肉赐从官桀纣之㬥不过如此禋为宰相交通上言上言诛磔禋不得罪又不可知者冯伉为膳部员外郎充睦王以下侍读李抱真卒伉为弔赠使抱真男遗伉帛数百疋不受属醴泉阙县令宰相进人名帝意不可曰前使泽潞不受帛者此人必有清政遂改醴泉令右冯伉传第一百四十郎官王府官宜要于县令也而伉以清见知方改醴泉唐重县令如此近时郎官得郡为失职内重甚矣玄宗遣徐峤邀迎张果至东都谓力士曰吾闻饮堇汁无苦者真竒士也㑹天寒使以堇酒饮果果乃引三巵醺然如醉所作顾曰非佳酒也乃寝顷之取镜视齿则尽燋且䵩以鐡如意击齿堕藏于帯乃懐中出药微红傅墯齿之龂复寝良久齿皆出矣粲然洁白玄宗方信之右张果传第一百四十一神仙之有无不可得而知术士变化亦何足深怪玺书驰使以迎之诡谋毒饮以试之身以斯待物物之㣲若沤鸟者尚觉而去之何足以致异士哉默啜杀我行人假鸿胪卿臧思之命张仁亶充朔方道大总管以御之睿宗践祚遣使请和亲制以宋王成器女为金山公主许嫁之默啜乃遣其男杨我支特勒来朝授大将军右突厥传第一百四十四默啜自则天时连嵗入寇掠监马万疋虏赵定男女八九万人又杀行人其㬥患中国前古未有也借使中国畏其彊其罪未问闭闗谨备示不㤀报可也卒然求和不使引咎遽许降女御戎无谋莫甚于中睿间济北晁先生鸡肋集巻第四十九济北晁先生鸡肋集鸡肋集卷第五十济北晁先生鸡肋集目録第五十卷杂论五代杂论十五篇济北晁先生鸡肋集目録济北晁先生鸡肋集巻第五十五代杂论李克用追黄巢于宛胊不及而还过汴休军封禅寺朱全忠飨克用于上源驿醉卧伏兵发郭景铢灭烛以水醒面而告以难随电光缒尉氏门出还军中天复元年全忠大举击晋晋人大惧㑹天大雨霖梁兵多疾解去二年梁军遂围太原克用大惧谋出奔云州又欲奔匈奴而梁军大疫解去右新史唐纪第四巻全忠所忌惟克用几危者数矣而卒免而李氏果代朱氏岂非天耶干宁元年冬李克用攻幽州李匡俦弃城走追至景城见杀以刘仁恭为畱后四年仁恭叛晋克用以兵五万击仁恭战于安塞克用大败天复六年梁攻燕沧州燕王仁恭来乞师克用恨仁恭反覆欲不许其子存朂谏曰此吾复振之时也今天下之势㱕梁者十七八彊如赵魏中山无不听命是自河以北无为梁患者其所惮惟我与仁恭耳若燕晋合势非梁之福也夫为天下者不顾小怨且彼常困我而我急其难可因以徳而怀之是谓一举而两得此不可失之机也克用以为然乃为燕出兵梁围乃解去右新史唐纪第四巻庄宗之得天下此其机也人情快目前之忿而暗耳后之利其察不察间不容发惜其雄勇有逺畧如此至其得天下而为之殆今日不为明日计而蔽于所好权在近习国将颠而不知至身死人手为天下笑夫性习之相逺不至于是将夷狄之情困则忍而思深乐则不图后理固然哉李嗣源劝庄宗入汴嗣源以千骑先攻封丘门王瓒开门降庄宗后至见嗣源大喜手揽其衣以头触之曰天下与尔共之拜中书令右新史唐纪第六巻自李克用力战伐与梁为敌国庄宗能继其业遂得天下斯亦难矣方庄宗之入汴梁固未灭也㑹其得意遽思与人共之唐社稷未立天下之定于我未可知而所以许嗣源者已极矣夷狄尚气喜于意外一旦之获而不图后日无以复加之弊其兦非不幸也明宗家夷狄太宗养以为子赐名嗣源庄宗遣嗣源讨赵在礼于魏军变遂入汴废帝本姓王氏明宗掠得之养以为子名曰从珂愍帝以为北京留守遂据城反以兵入京师右新史唐纪第六第七巻庄宗之入汴也嗣源先攻封丘门克之即拜中书令明宗之南也得从珂兵在后而军声大振即封潞王夫养非族类以为巳姓而用其功以取天下功髙位迫而不知图之祸可胜言哉然庄宗始与梁战河上明宗功为多晚节溺于倡乐明宗取之其理固宜至明宗春秋已髙从珂之势既迫大臣屡言忍而不断以贻后患为可惜也夫虽然明宗与从珂所以簒人而有之其迹畧同而明宗于五代享国差久而从珂不旋踵而败则亦各其才之分也明宗与梁人战徳胜桥晋髙祖马甲断梁兵㡬及刘知逺以所椉马授之复取髙祖马殿而还髙祖徳之愍帝出奔髙祖遇帝于卫州知逺尽杀帝左右留帝传舍而去耶律徳光送髙祖至潞州临决指知逺曰此都军甚操刺无大故勿弃之后徙知逺领㱕徳耻与杜重威同制杜门不出髙祖怒欲罢其兵职赵莹以为不可遣和凝就梁宣喻乃受命右新史第十巻五代惟梁唐竝立夹河百战而唐得之梁又内乱其失国固无可疑者晋取于唐汉取于晋周取于汉皆勲臣阻兵以危疑促祸惟其草昧君臣之分未定而借人之力以取大寳一人得之一人従后而伺之至其已迫反为所取曾不旋踵悲夫徳不足以相君臣又牵于旧恩以不早辩其失也尚谁咎哉故必有圣人出而后天下大定非数也理也王檀字衆美京兆人事梁为天平军节度使尝招纳兦盗居帐下帐下兵乱入杀檀右新史第二十三巻古姦雄拥地阻兵招纳逋逃茍须其力以济者多矣檀事梁无贰且纳盗以爲爪牙欤则恩不足怀威不足制而养虎自遗患可爲世之姦豪戒也王䖍裕琅邪人邢州孟迁降梁爲晋所围太祖遣䖍裕以精兵百人疾驰晋围入邢州遟明立梁旗帜于城上晋人以爲救兵至乃退已而晋兵复来䖍裕不能支迁执䖍裕以降于晋见杀右新史第二十三巻韩信用市人战所以能变化若神者其技惟不竆于披旗立帜之间故也䖍裕以百人入晋围晋遽为解去亦竒矣得其一说而不知所以善其后至其复来安坐而受缚真儿戯哉昭宗以宰相徐彦若镇鳯翔李茂贞不奉诏昭宗以茂贞不逊不能忍以问宰相杜让能让能以谓茂贞地大兵彊而唐力未可以致讨鳯翔又近京师昜以自危而难于后悔昭宗怒曰吾不能孱孱坐受凌弱乃责让能治兵而以覃王嗣昭为京西招讨使令下京师市人皆知其不可茂贞遂犯京师昭宗为杀两枢宻赐让能死让能曰臣固先言之矣唯杀臣可以纾国难昭宗泣下霑襟右新史第四十巻唐之衰也以六军之士不能当一镇其所由来渐矣其患如大疽之着要害终溃而死而让能曰姑忍之以待其自溃而已夫岂无一朝之䇿徼幸于复全乎史称昭宗为人明儁初亦有志于兴复而外患已成内无贤佐颇亦慨然思得非常之才而用匪其人徒以益乱夫国之将兦虽有天命然拱手而待灭亦良可惜夫茂贞与韩建王行瑜犯京师谋废昭宗立吉王保未果而李克用亦举兵茂贞惧乃杀宰相韦昭度等而去晋兵已破王行瑜请击茂贞昭宗诏罢晋军克用叹曰唐不诛茂贞忧未已也右新史第四十巻唐所以未即兦正以彊藩自相持也使克用遂灭茂贞唐之兦更速云梁末帝以魏兵素骄难制乃分相澶卫三州建昭徳军魏博贝仍为天雄军以贺徳伦为节度使分牙兵之半入昭徳効节军将张彦执徳伦縦兵大掠末帝谕以诏书彦裂诏书抵于地乃迫徳伦降晋徳伦惶恐曰惟将军命乃奉书庄宗庄宗入魏徳伦以彦逼已隂诉于庄宗庄宗斩彦于临清而后入徙徳伦为大同军节度使右新史第四十四巻庄宗所以得入魏由彦叛梁而降晋也其迫徳伦以降晋于梁则负矣而宜无以得罪于晋也然而徳伦诉之庄宗庄宗终以逼其长为不顺而斩彦彦死而魏人之心滋益服呜唿庄宗可谓有君天下之度矣张全义临濮人兦入黄巢贼中后仕梁为魏主庄宗入汴自洛来朝泥首请罪改封齐王初庄宗欲掘梁太祖墓斲棺戮尸全义以谓仇敌今已屠灭其家剖棺之戮非王者以大度示天下也庄宗以为然右新史第四十五巻全义草贼耳其諌庄宗意虽徳梁而为此説亦庶乎长者之言也王守恩为静难军节度使西京畱守加同中书门下平章事时周太祖以枢宻使将白文珂等军西平三叛还过雒阳守恩以使相自处肩舆出迎太祖怒即日以头子命文珂代守恩留守守恩方诣馆谒坐于客次以竢见而吏驰报新畱守视事于府矣守恩大惊不知所为遂罢去奉朝请于京师右新史第四十六巻周太祖虽时已贵方将兵有功而守恩亦位髙悍倨难制至以尺纸自外昜畱守顷刻而代而守恩束手从命上下怗息不敢有一言其取天位非一日之势也唐制枢宻使常以宦者为之自梁用敬翔李振至庄宗始用武臣而权重将相髙祖时以宰相桑维翰李崧兼枢宻使刘处让与宦者心不平之杨光逺之讨范延光也以晋重兵在巳掌握举动多骄恣其所求请髙祖颇裁抑之处让言此非上意皆维翰崧等嫉公耳兵罢光逺诉之髙祖不得已罢维翰等以处让爲枢宻使凡所陈述多不称旨处让丁母忧遂以其印付中书而废其职右新史第四十七巻刘处让传枢宻使自唐以宦者爲之内持权胁制人主其患非一日之故也庄宗改用武臣而安重诲之徒实制朝廷髙祖夺以付宰相名实称矣虽其初宦者武臣不悦至爲罢维翰等然卒废枢宻使不畀近习握兵之人自此始可谓有逺虑者也荆南髙季兴初为汴州富人李让家僮梁祖竒其才开平中为荆南节度使同中书门下平章事唐庄宗时其下劝季兴入朝京师既㱕庄宗心悔遣之季兴曰吾行有二失来朝一失放还一失且主上百战以取河南对功臣夸手抄春秋又曰我于手指上得天下其自矜伐如此吾可无虑矣右新史第六十九巻庄宗能嗣其先志复仇攘敌遂灭梁而有天下当此之时威震诸侯季兴惶惧首以身朝如庄宗之言未大失也而季兴遽知其无能为自此遂安枕无勤王意而庄宗不终其业亦卒如其所料观季兴虽始以奴隶椉时乱离至拥旄钺然智识如此其跨有十州传子若孙岂偶然哉契丹初常推一大人建旗鼔以统八部某部大人遥辇立时刘仁恭据有幽州数出兵攻之每嵗秋霜落则出兵烧其野草契丹马多饥死即以良马赂仁恭求市牧地请聴盟约惟谨右新史第七十二巻论者谓战国时如燕赵小国内御彊敌外攘戎虏孤立而无患不闻其以币赂事人而偷安也其説信然观仁恭非有英杰之才内困太原之讨且殚其力以求附梁虑亾不暇而犹能外病契丹至反以马赂仁恭求不侵扰惟恐不得然后知昔燕赵之所以守其国者亦必有説而后世猥曰虏益彊大非古者比至以中国全力不能一日㤀北顾忧夫使邉臣虑国如燕赵仁恭之图已事而朝廷不预此唐之盛时所以用三节度捍邉而无忧也济北晁先生鸡肋集巻第五十济北晁先生鸡肋集鸡肋集卷第五十一济北晁先生鸡肋集目録第五十一卷书上吕相公书上吴相公书上苏公书再见苏公书济北晁先生鸡肋集目録济北晁先生鸡肋集巻第五十一书上吕相公书左奉议郎充祕阁挍理守祕书丞武骑尉晁补之谨斋戒择日再拜献书于仆射门下相公台座补之不才幸以诸生备馆阁无它吏事窃尝深惟天下之故以谓王者之措国欲大而有容其所以期于天下者欲缓而不迫夫为天下宰不能大而有容天下之情杂然竝至欲一一以覈则堂上之言异于门外门外之言异于百里而况天下之至逺能鄙之相形利害之相倾日効于前将无时而安不能缓而不迫揭掲然欲表天下之善而置之以厌天下之争髙爲度而责不及逺爲程而要不至天下之不及不至者衆而善人始危又尝窃太息以谓葢自成汤文武之季而圣人固已叹其流之不可复曰虞夏之道寡怨于民商周之道不胜其弊又曰后世有作者虞帝弗可及也已矣夫以商周之治诗书载之后世想望不可得而见者而圣人蔽之一言曰不胜其敝何哉以谓夏道未渎辞而不求备不大望于民商人未渎礼而求备于民周人彊民未渎神而爵赏刑罚竆矣夫渎与未渎诚何足以议虞帝之至髙而不求备不大望于民犹足以识夏政之未改至于商人则渎辞矣周人则渎礼矣求备于民犹可而彊民则已甚故孔子喟然致志葢伤之也夫惟其能大而有容缓而不迫故如天地之大寒暑自运而当生者生当杀者杀虽有不得其所谁能怨之若夫望于天下之治也重而蕲于民之应之者亟于是乎上之智始不周而下多遁民上察而下缺然且不返此民所以不堪而怠也恭惟仁祖临御四十二年其间礼乐制度光明纎悉岂遽可以议三代之同风而壅培长养功成于久泽浸四海天意得而百乐生民被其施有三代致治之实者战伐屡构于邉亾将覆军而逺戍黩武之叹不起于民水旱间作于时公窘私罄而流离死亾之怨不闻于下士弊于末习学问浮剽岂能皆本经术尚道理而文采足以赴用议论足以忠国民狃于安乐风俗奢美岂能皆守禁令知廉耻而欢欣足以相庆患难足以相䘏其根本结于人心其基甚大而固而末流隄防小疏类出于大而有容缓而不迫者圣人有作其法之所损益补之不可得而知而至于挈国之大势则虽有虞帝诚不能改已再惟圣君贤相相与勤劳天下九年于兹天下之大势已定者诚知出此其始恃以立者曰公公故明明故当当故欲揺之者难故变法昜令出于期月而未尝怫天下之心举贤而民悦黜不肖而民惧而天下不得而异议下寛大之诏一切便民而民知上之爱已甚于父母可杀而不可离循此而守无改其道自可以长治而补之愚不肖独私忧过计以谓明天子在上尊徳乐道从諌如不及而大臣又务以其至公同天下之心挟姦病国不容于公议者又皆已逺去而一时进于朝者又皆曰忠且良矣宜其小大协恭戮力驯致四门穆穆之美追还三代直道之盛而士大夫用意过当趣操介狭好恶矛盾毁誉陵杂同国而处者言人人殊夫所贵乎国多君子者岂欲其必同然古之君子葢亦曰和而不同焉耳其和者志也其不同者事也夫不和而可以爲国实难补之岂敢以褊心小智轻量在事之羣才然借曰如前所陈者皆忠且良也邪则所谓忠者固无异忠而所谓良者固无异良矣比肩事主同意爲善而势骎骎焉若欲相爲消长盛衰此何爲者哉人何可以毕忠则必有不忠者挠其间人何可以毕良则必有不良者病其内彊者以智倡而弱者以愚附从天下之公议遏而不得行方今之虑莫大于此诗曰其维哲人告之话言顺徳之行其维愚人覆谓我谮民各有心顺徳者君子之性而疑者事之睽也故诗人忧而戒之意者士大夫亦欲合而不可相疑而不亲形格势阻方且葢龃龉之情而胎朋党之患因以害政而补之所虑者犹不在是葢以谓君子必自好务徳竞而不务力争使夫小不同者时亦小訿焉以快其小不平而君子又务退避而不已则忠良之势侵而后脱有大不同者俛焉抵其巇而入之则凡今之为同异者曾何足道盇亦譬国于同舟奚取于胡越哉虽然事何至于是亦可为智者道难为流俗言者也伏惟相公道徳之学经纬之才光映于近古天子之所信倚以伏天下之心士大夫之所仪范而慕从其日夜思念欲为天下开坦涂而亡羣疑薰大和而导百顺者亦必在此固将益振公议务白善人以拯捄之耶然有一于此孟子曰以善服人者未有能服人者也以善养人然后能服天下夫服天下必以善而所以用善者不同以养人则聴以服人则违爲天下安可以善服人哉尚敦重则剽疾者疑贵明达则㴱阻者忌与辩敏则浅蹇者忿进辞技则椎拙者忮至其它用一事则不便者必从而非之然八者之情亦何足以相贤愚而敦重明达辩敏辞技又爲国者所必须而不废则亦安可与夫剽疾㴱阻浅蹇椎拙者竝皁而同驱彼其矫已以爲人所爲则不可而谓人之视巳若见其肺肝然故常以不容而爲姦非夫在上者有以养之是茍无罪又不可去也虽然有道孟子曰君子之所以教者五有如时雨化之者此以善养人者也为天下惟无私然后可天下固不可以皆贤且能而忠与良者又世之所望而难得也则如牧羊然姑视其后者而鞭之可矣至其所必去则必其败羣者也然而扬子曰有天下者审其御而已矣御得其道则天下狙诈咸作使御失其道则天下狙诈咸作敌何世而无狙诈先王岂惟不去尚有以使之故其敌者失也夫然故措国能大而有容缓而不迫是之谓以天下为天下天下知朝廷所以待之者公而责于人者不尽故人昜以进而其志平若夫峻赏明罚岂不足以彰善而沮恶扶正而抑邪而古之语大道之序者常以谓九变而赏罚可言赏罚果难恃以独治哉天下有大功罪与士与衆同焉而废置之非难也而有所谓难者前却之志而疑似之行两可之词而常试之为此中人之所以不自立而陷于邪欲君子之类衆则若此者皆当教之不改而后诛又有尝已自㬥不可复还者设欲怀之其道无由然且革以䝉利而内有不服之心焉者虽小而必察故君子尤难之然至其所必去则必其败羣者不害为大而有容缓而不迫也补之不敢广引以乱视聴书曰尔无忿疾于顽无求备于一夫必有忍其乃有济先王之立政其寛如此至于进厥良以率其不良亦曰从厥攸好而已矣岂彊之哉昔曹㕘为相用吏必择谨厚长者而言文刻㴱欲务声名者辄斥之人有细过専掩匿葢覆而子窋之谏以无所请事者弗聴也㕘之意亦㴱矣方时出于百战之后武夫悍士功名之气嚣然而未已㕘务揉驯其麤武崛彊之心而辑安其休息无为之业不得不尔至于诸葛孔明患蜀土人士専权自恣君臣之道以陵替葢先峻以法绳下乃稍収其民望而用之以谓宠之以位位极则贱顺之以恩恩竭则慢所以致弊实此之由故绳且限之亮虽要为之治体不茍出于此然非椉蜀之弊不如是之亟使亮当文景时不知与曹㕘意能异否也伏惟相公敦大知微至于赏罚亦何足爲执事者道而要曰主尔㤀身国尔㤀家先务有以大服天下之心益收贤俊之助而后均调其参差不齐之际以弥缝其侵蠧之隙而后天下之贵名盛业可得而长守国是一定施于亡竆过此则百官有司之所当务其大者御边治河澄官冗而节财用消水旱而惠困竆虽相公勤劳不以一日置是而不念而补之以谓凡此天下必有能爲相公以身辩之者而相公之所宜虑独天下之大势哉今天下之大势若巨川然隄防千里㴱厚而完固亦足恃矣盇胡尝视其曲无蚁垤浸淫者焉而已补之获见相公门下将十年侍坐聴言相公固有采拾教载之惠而又职事在文字辱通籍殿陛下五日一叙立以望天子之光明窃不度量不敢自比于在阙门之外而轻犯出位之诮不知其当言与否而进之犹以谓语之至者不敢载之于书而浅者又不足聴故粗道其意之所先者以代匮伏惟相公垂惠裁择幸甚狂瞽干冒钧重死罪死罪不宣补之惶恐再拜上吴相公书天下之士见相公而言利害者几人言而当者几人言而不当者几人若是者某举不能知徒见相公之用人内举不避亲外举不避讐近取不避贵逺取不问贱天人之学儒墨之英大有所必用牛角之歌堂下之言小有所不遗以是知相公所持者甚重所期者甚逺而㫺者或未之识也㫺太祖皇帝不驰一马不折一矢而有天下天下稽颡而称臣五国委命而下吏可谓聪明睿智神武不杀夫太宗修文训武以培其基真宗隆政讲事以润其色仁宗陶之以仁表之以孝四十二年天下乂安无狗吠之警逮乎英宗礼乐宜备矣而谦逊未遑也今天子慨然发愤追惟祖宗之余烈想见三代之盛事于是举国政而属之相公相公以天子之意甚信而不疑也故敢以一身而独任天下之责思天下之民有不与知天子之意者若己之涂其耳使不得闻闭其目使不得见也故夜以继日坐以待旦以急天下之务一沐三握发一饭三吐餔以待天下之贤非尧舜禹汤文武周公之所常行不以告吾君化吾民使一日为也虽然二帝三王之道不行于世久矣仪秦以口舌事天下而忠厚之俗离孙吴以兵法驱齐民而攘夺之衅起井田坏于鞅而天下方困于兼并肉刑变于文而彊梁始轻于犯法寻经补传得不偿亾而两京之学衰更为虚无不贵实效而东晋之治失陵夷以至宋齐梁隋文教既衰武徳不耀而天下瓜分矣神尧以英略一天下而太宗明皇继之宜若小治也然犹府卫之兵废而为彍骑世业之田坏而为兼并租庸调之法变而为两税而唐之民卒不获礼之盛者岂天未欲平治天下耶下逮五季王政不纲民徳日薄固无可议者葢又百年有余矣天下之民引颈启踵刻月计日以求见太平之成法者固在于斯时相公谓不大有为以创其意则天下不治故先之以号令以齐其心次之以农桑以赡其力次之以刑罚以督其经犹以为未也则建学官以养其材崇科举以变其习昔之所缺今或有之非以为独也凡以使天下不敢议不可知不敢议则治无不至化无不神矣此相公所以上不负天子下不负万民之心亦以是㴱信而无疑万民亦以此有望于乐成也自昔帝王之臣非有极髙明致广大之学其谁敢自任天下之重如此者孔子之治鲁诛少正卯而齐人以为忧孟子之相齐言必称尧舜而淳于髠以为惑然则非常之事固常情之所惧者南㝠之鹏海击于千里而斥鷃从后而笑之多见其不知量也某东方之鄙人学不足以立本才不足以趣时独以谓相公之用人虽朴樕樲棘莫不各当其分相公之待物虽鸟兽虫鱼莫不使之各尽其欲凡天之所生凡地之所养无一物不得自遂者是以敢用缪悠之説进焉虽然岂敢为囊中之颕耶亦相公至仁乐育使不至于无用失性而已孔子曰邦有道贫且贱焉耻也孟子曰人不可无耻某之怀耻有道之世久矣而相公之治常以一物不得自遂为忧则某之耻有望乎已也伏惟相公神明亮焉身贱迹外辄敢自纳于不测之诛不胜战慄上苏公书古先哲王之世士无贵贱而道同国无逺近而俗均王公大人服冠劒而坐庙堂握图印而临海县所以宰制万物役使羣动者有道而竆巖㴱林长啸逺引之人所以为藏迹而不耀闭口而不传者亦是道也邹鲁之郊洙泗之间老幼叙于席男女别于涂乡饮时祭执笾献豆之容不阙于堂而家塾党庠鸣琴击磬之声不乏于耳流风善政相渐成俗以波及夫宋卫燕晋秦楚者亦是俗也世衰道微诸侯错立而国自为治家自为法矣徳礼之所全刑政之所厚山川之所产风气之所习故其民思虑不纯而趣舍异向不幸而小道异术羣起而椉之驾徜徉之文张诡怪之事而使人动目骇耳而为列御寇庄周诋前言往行以自大尊礼法刑名以为贤而为荀卿韩非峩冠博带髙谈乎九州之外闳大而不经文具而难施而为邹衍邹奭微乱隠语滑稽不竆其混迹若髙其䝉恶若卑而为淳于髠稷下学者伏车结驷东奔西驰而使楚兵不得合临菑秦甲不得下函谷而为苏秦张仪左手把人之袖右手揕人之胸义不返顾计不旋踵以快一时之忿而为荆轲聂政葢先王之道披猖磔裂此其极矣而秦汉已降则又有山东出相山西出将之説鲁多平原广野土厚而水㴱故民朴而少文齐北有渤海南有瑯琊鱼盐货利之与俱故其民险而多诈晋介齐秦之面搏燕楚之胁其道四平舟车之所交㑹甲兵之所驰突故其民危而好乱燕土确北迫匈奴马羊水草之所聚其民健而少虑秦倚华山阻函谷膺击韩魏垂头中国一夫当关百夫莫前故其民勇而轻鬭楚接吴越之封杂荆舒之地故其民剽而难恃其余竆邦小国不可殚数要之天下荡然无复先王之民矣由汉厯唐虽贤君相望异人间出慨然太息有忧天下之心而卒之道不同俗不均者其来有渐也某不佞尝切叹此夫有葢天下之名而后可以服天下之心有服天下之实然后可以望天下之化合下布衣单车﨑岖出蜀一日而声振四方四方之士拱手而来降向风而交驰可谓有葢天下之名矣横身当职不肯碌碌出辞吐气无所阿避可谓有服天下之实矣然则天下之所为望而化者非合下何以哉昔者文翁一入蜀而蜀之民虽县邑小吏皆知文雅之可好常衮一治闽而闽之人感厉读书颕脱而出者相望于途夫大江之南五湖之间其人便捷而多能轻清而好竒合下亦既知之矣合下之入吴也吴人固已有随舳舻于末流望冠葢于后尘者使合下少借之以貌薄诱之以言彼孰不油然喜翕然变哉故补之将首为吴人庆而次为天下有望于合下而化者庆也某济北之鄙人生二十年矣其才力学术不足以自致于合下之前独幸合下官于吴而某亦侍亲从宦于吴也故愿随吴人拜堂庑而望清光焉葢闻君子尊贤而容衆嘉善而矜不能某非能贤且善也而方其盘辟俯偻从衆人之后以幸君子之知而不自慊补之虽不能亦合下所宜容而矜之传曰茍以是心至斯受之而已辄敢进其説以累执事者伏惟幸恕而少进之再见苏公书某再拜上书某官合下昔者尝有言于左右而未获奉教不敢进亦不敢退辄复俯心下首因门下人以求毕其区区之説而少试其愚合下容察之某少驽野不喜学及冠非有闻于道徳也顾尝自信以谓其所知则明而狃于所习则昏一逐纎缟而鬻狐裘入楚市而为秦语人皆笑之自以为得也虽然不佞生十五年知读合下书合下葢尝自谓学出于孟子矣孟子之学以详説者为説约而执中者为近之逺以知天事一大以观海之澜而近取于牛山之木小得于食藁之蚓兼陈杂举而㑹㱕于理则其所统者可知始补之不能识合下之心而窃观其为文豪重敢决旁肆横发唿吸隂阳出入鬼神然莫竆其指意之所施伏而悸仰而思恍乎若目前之所尝闻而未晤每睹而不识者而皆㑹于吾前又如入㴱山行大泽以观风云之相遭奔腾交㑹窈㝠昼晦揺川震谷蹶木发屋㤀其岐道之所从城郭之所向而顷之雷止雨息光景复开则四海一色物象皆还矣以是察合下胸中千变万态不可殚极而要萦纡曲折卒贯于理然后知合下所之为自许者不诬也天下之事方且争雄鬭妍自立门戸则虽有服天下之名而信合下之实者又乌能一一识而合下之心舒而博巻而约者哉夫争名于朝争利于市朝之所贵名之所㱕也市之所趋利之所聚也某诚欲有求于名邪则方王公大人髙门垂箔跃马疾驱言语咳唾足以荣辱后生者皆可以柔声而乞亲揺尾而乞怜也诚欲有求于利耶则非特阳翟之大贾滇蜀之野人其智皆可祖其术皆可传也于此无所争乃独伥伥然欲抱其所知以求伸即其所慕而愿师其言名数通于将吏而足两及于君子之庭合下察某之独何为哉夫冠鸡佩瑕之由货殖游説之赐生异乡识异趋而使不得夫子而为之託则才不才固未可议也是以司马子长积怨发愤思附青云之志者岂其言也补之不佞切眷眷于是矣夫九九之术非可以推天而测地而千金之骨非可以越涧驰坂也然齐侯纳之燕昭市焉何则葢将因小以来大借虚以招实邪有人焉其学既不为九九之贱而其质又不若朽骨之无用也而终已絜诚以求出于合下之门不识合下其庸何説以拒之邪必曰待其从容也而后尽其声则补之犹将升堂攀木而一叩焉济北晁先生鸡肋集巻第五十一济北晁先生鸡肋集鸡肋集卷第五十二济北晁先生鸡肋集目録第五十二卷书上杭州教官吕穆仲书及第谢苏公书荅外舅兵部杜侍郎书荅姚邦光秀才书荅常瓌秀才书荅刘壮舆论国语书荅刘壮舆书再荅刘壮舆书谢苏公先生示先君集引书与鲁直求撰先君墓志书济北晁先生鸡肋集目録济北晁先生鸡肋集巻第五十二书上杭州教官吕穆仲书补之闻三代之前天下无可治之事而贤者无急仕之意天子与其二三大臣终日接膝都俞唱和于其上而海内之民相与动心向风欢欣鼔舞于其下方是时也政教平而赋敛轻礼义行而刑罚止天下已治士虽有尊主庇民之业而无所用之则往往引手而去括囊晦迹以尽其生笑歌优游以乐其时山巅水涯布衣韦带樵渔衰老之人负檐行路之夫与之语有可惊之言而施于政有可见之效若此者不知其几何人也三代已降世既多事贤者不忍拱手以视天下之纷纭而思有以治之则争相奋厉发于畎亩之间挟竒䇿以干时君曳长裾而游王门以身任职以职任事各务有立于世而士始有好功名之心其不获知于斯时而退伏于山林者则皆当日之无能人也故人不知隠居之可尚而皆以有用为贤然而天下亦以治其后晋之士大夫不知为此者将以趋时弊而窃有慕乎隠者之名于是乎弃礼法遗冠冕以求为养髙之术而晋天下之事亦靡靡不振无与治者甚可叹也陵夷至于唐而终南嵩少至号为仕途捷径则其失隠者之风为益逺矣夫君子非固为隠亦非固为不隠也三代之前无可治之事则隠而不失为髙三代而降世为事矣思有以治之则不隠不失为贤矣若夫居不可隠而固隠焉则又何矫情拂道之甚也晋唐之士其失以此国家承平百年政令日新主上慨然思有以追两汉之余而复三代之故焦心以问治降意以下贤而士之怀瑾握瑜者纷纷籍籍云翔蠭起奔走自効不待招来葢补之尝游于齐楚之郊见夫带经而耕者莫非求仕也而后知今日之无隠者设有之亦皆今日之无能人尔夫进不能少补于世退以受无能之名则与夫孟子之所谓自弃者何以异哉补之济北鄙人也生十年而学学九年矣尝自谓幸出于有为之世而耻矫晋唐之风故尝厯四方以观郡邑之政治游上庠以服天子之教化从士大夫论议以知当日之施为措置而稍稍自饬以求去鄙野之容窃闻执事以经术文章取上科以开敏明辩入幕府而有职乎庠序见师于学者故补之愿伏于门下而受教焉继之以所为歌诗杂文一编投献于左右凡此非求果有用于今也要以为不自弃而已不识合下以为何如夫没世而无闻者君子之所疾则夫士之区区以自言者其亦无罪焉可也及第谢苏公书祗荷宠光出于已分既愧且惧不敢为荣昔齐主父学昜春秋百家言游齐诸生间莫能厚遇相与排摈不容于齐西入关资用乏诸公宾客颇或厌之乃上书阙下一嵗四迁主父因言削诸侯徙豪杰或意其太横主父曰臣结发游学阨日久矣吾日草途逺故倒行而逆施之补之读史记至此以谓士竆不见遇发愤感激自食可也而倒行逆施则为非计私自记刻虽竆不为葢补之始拜门下年甫冠先人方彊仕家固自如在门下二年所闻于左右不曾为今日名第计也自吴㱕鲁先人谢世家四壁立偏亲需养㛰媷日逼少业慵惰不能作业念无以奉朝夕束书薄游为茍且之图分外得之粗饱为幸夫画虎类狗既非本心而转衣为裳则所不能昔望之不肯碌碌而反抱关者夫岂得已补之敢不益自捡束期终教育之赐拳拳之心言不能数惟合下裁择荅外舅兵部杜侍郎书补之再拜昨自苏公以尚书召适与左右兵部同事意两公平日未尝相与处往未必合故尝爲苏公极言左右居家行已莅官及物之意苏公固不以补之言爲过及辱赐书道联职甚亲逺闻欣喜不已补之于苏公爲门下士无所复赞然刚洁寡欲奉已至俭菲而以身任官责嫉邪爱物知无不爲尤是不忽细务其有所不得尽视去官职如土芥凡规模大较与左右近者非一事也来书犹怪其尚气好辩此非补之所能知自非圣人各有所长亦有所短然伯夷班圣人之列矣而孟子尚以谓伯夷隘君子不由夫孟子所谓君子者必若孔子无可无不可而后可也不然望望然去之若将浼焉者茍病其未和则凡能虑祸忍诟摧刚为柔熟视出胯下者皆可以免夫此议矣隘者见排而不恭者并获罪见排且获罪矣而不害其并列于圣人则孟子之心葢可见矣西汉名臣惟汲黯郑当时汲黯好直諌多大体而性倨少礼面折不能容人之过士亦以此不附而郑当时性长者常引丞史以为贤于己与官属言惟恐伤之山东翕然称郑庄黯以倨得不附而庄见誉长者似庄胜也然至于淮南有邪谋数汉庭臣惟惮黯而庄乃获讥趋和承意不敢甚斥臧否庄于此不反愧黯哉虽然汲黯为直不为忮郑当时为和不为䛕故良史同称推贤则汲黯郑当时此其大体皆有所长而亦皆有所短故补之以谓自非孔子无可无不可未免于见议者君子以同而异若是可也方今老成言行足以矜式后进者非左右乎俗异教离党同门蠧道真十室皆是补之以谓衆贤和于朝则幽逺趣向自一而事无不可为不识左右以为如何复赐一言幸甚幸甚荅姚邦光秀才书补之再拜前日不鄙盛服踵门并示长书甚善欣怿无已然推与非所当增愧惧也补之平生所患声问过情伏西野来滋厌人事至不欲以足蹈城郭将老学问不日新惟农圃之事迺益知今足下书词不以是为问而以孔子之辞孺悲见互乡或拒或受意各有在者先之焉此施于补之为不当于足下之比事为不类虽意若与之商畧可否然所以望于农圃老人者过矣伏读再过茫然增愧赧足下固有惑志昔杜温夫亦尝引孔子为説抵桺宗元其与足下小异者直以宗元在此位宗元逡巡不敢荅观足下词旨有求益之意非若温夫茫洋不知类者宗元固自竒大犹不敢以是荅温夫补之虽文字愧宗元然不为宗元者其敢以不陞孔子之堂而受孔子室中之馈哉故累日不报冀足下之知其心也足下先君博学于文以操行称足下闻诗闻礼与所以择乡就士不顺乎非者具在㱕而求之亦不乏师矣如补之自视汉以来守一经士有所师传本末不变者庶几为近平居语所厚惟不至若陈相説许行尽弃其学而学焉者斯可矣老且不试秪欲为陶渊明㤀怀屏事出悔吝之外犹恐不近顾何以充足下望越论孔子之诲人接物以欺已而无耻害足下切磋之意哉然始闻乡人言足下业通而行修既见足下色温而意诚知足下可进于此道不但为时文取科第常情自喜以谓志愿毕此者比也故终愿交焉足下亦彊学无堕补之老矣尚复覩吾里有足下能似其先人文学好善干禄不回如此其美者诗曰我思古人实获我心足下亦谅之补之再拜荅常瓌秀才书补之顿首补之虽未获与足下游前者辱书俾撰次先公行事见足下文词志意与今学挍举子所趋绝异又爱足下诚孝恻怛于其亲凡可以尽力者无不勉也知足下学问根本从古人中来非黄而泽以欺暗取售者必也因念涉世已来粗守所知虽困不改故相得于形骸之外者寡幸而获一人焉其贤未必足下比然已如旷数十百年而逢不可致之寳其自喜悦难喻故不度量其力之所不堪而迎受足下至重之託然足下不妄以託人而补之妄受之非也再䝉惠书足下胸中所怀自为泾渭而未尝以语人者不俟相际而輙以语之又以知足下与人交久必信引物连类深而明逺而当以意逆志不合者葢鲜足下识髙妙所择于道者正为门庭甚严然气和而语温葢思而不贰近小雅之流也甚善诗曰未见君子忧心惙惙亦既见止亦既觏止我心则悦何当一俉无任鄕往补之再拜荅刘壮舆论国语书补之再拜辱书以国语二事相切磋甚厚所援据通洽而议近正又以知别后学问之益殊欣喜也然齐桓晋文同功一体皆仲尼之徒所不道虽晋文入异此但一事未可言优于桓也亦不当称周之盛徳以类其迹之近似者以大重耳子犯之谋而疑后世凡圣人所以与霸者非与其假仁义也与其假仁义以成功而民赖焉方其走狄避患区区窃仁义之迹以图济其私未足称于大君子之前也亡人从者其文义可观而士溺焉若进疑于岐山盟津退不失爲季札则僭且不类甚矣岐山盟津来书所谓拟人必于其伦者此甚不可若退爲季札则非重耳之本心也岐山去国而成国无豳岐之异夫何所待盟津以国为天下退修徳以待之非诸侯公子失国反国之比又重耳以谗出逃父之诛不与奚齐卓子争立足矣国人自杀奚齐卓子国无君而已义嗣入可也胡为乎委幼且不肖之夷吾以敝晋而流祸如此其酷哉若曰桓讨子纠则髙梁之事与生窦奚辨壮舆其未之思耶凡补之为此论者以㰅夫假仁义之微情使当其分而止不欲使夫谲甚而疑圣也岂善冀芮之谋以子犯为诚不及者哉以谓夷吾亦晋嗣茍可以入而存国虽走梁而援秦奚不可者卒其不与夷吾则入晋而不能善晋也茍善晋春秋亦将与之使桓文徒窃仁义之名以济其私而其成功民无所赖则春秋犹不与公羊论享国长短美见未见固非是要之春秋随事襃贬无始终善者也其曰实与而文不与迺补之犹反是圣人于齐晋皆文与而实不与实不与者以其假仁义文与者无王不得已也孟子谓彼善于此为至论壮舆疑于王迹则假者之情后终不得而诛矣又荀息事始意壮舆许息之死再得来问乃与补之论其悖者无异荀息世未有知其非者也独吾两人非之耳凡小人之事主也生则阿其欲以䝉利死则择利而背之荀息阿献公之生罪也死则曰虽无益也将焉避之是岂小人之所能哉故后世惑焉以其复言乱信义之实而左氏述其忠正公羊类夫仇孔非壮舆卓然自信几何不须而靡也召忽死子纠天下不称其是亦不诛其非始无善而终无恶也荀息死奚齐论者至今谓夫疑于信义也否则荀息何足议哉虽然荀息愚不幸既许其君以死矣至于不济壮舆以谓宁死而不贰之为良抑贰而不死之为是将死与不死于荀息无轻重皆不可也天下固无皆不可之义壮舆必能处之矣惟其要终之义不足以捄初之恶与其茍免如犬彘则死为可进故补之以谓进荀息以甚茍免之祸知宗元为学春秋而通者不然则可以死如召忽可以无死如管仲要其终义所在何如耳张禹李勣䝉丧邦之旧事与荀息类而禹勣皆不死为愧于荀息若曰汉唐事禹勣不得预其祸则狐掘之必狐埋之巳首祸而身不预则何如余非面不尽补之再拜荅刘壮舆书补之启示漫浪翁图赞并所以名堂与亭之意以壮舆志业岂老且不售畸乖自放者之比其所以名者意不在是鲁直为赞以反之此善谕人之意非反也合也扬雄为反离骚补之尝谓屈原没后惟雄为知原者故其言曰如玉如莹爰变丹青如其智知原之如玉如莹不可以丹青变而伤原之壹其质不能与丹青变以异而见尤也乃圣人之智则异于是此但如原之智而已矣然则丹青岂果可以变玉哉若曰外与之化而内不化原其免矣故颇摭骚词而反之非反也合也始欲为诗寓此意其间而不作诗久㴱避以言来诟又离为五诗以名堂与亭轩斋泉则意不属姑书此託之图后则犹诗也元次山介特名重唐世足以愧阘墯者百辈然语诸大方之家则未通也何足学哉记曰人莫不饮食鲜能知味也学犹饮食固有常珍奚事异馔合万宇以聚庐载百族与竝游想壮舆亦俛仰此间又奚以漫浪而异为补之再拜再荅刘壮舆书辱寄示诸文所探讨㴱逺趣守坚定不为利回蔼然仁义者之词也荅汉东书侃侃乎直而不倨三复悚敬独与明叔鲁直论佛之可否类唐以来世儒束于教者齐楚矛楯之词夫两㤀而化其道世必有人矣今吾曹平日接物小言细行不当于理者下床履地即有之思而求去为道日益此其基也此尚不暇而越求其大者议之侈矣道之为物间不可识竢至而后知然知者犹不言也何暇置氷炭胜负于其所未究哉人告还不获尽补之再拜谢苏公先生示先君集引书补之再拜䝉示先君集引不任哀感先君袍义怀术不愿知于人故人知之者鲜赖先生之言乃更託于不朽则其家所以受恩论报可忘耶以汉中候吏论先君之好学隠徳类矣末复引郃子固以重及其不肖之孤固名重虽汉之盛如此人爲少补之年少学问未㴱大惧辱先君之世而害门下之义承命累日不宁虽然固以不能信行事梁冀遭冀谗死二子皆遇害而先生语好学终誉则先斯人然则先生之以固望补之也补之知之矣敢不受教与鲁直求撰先君墓志书补之再拜补之不孝熙宁中先君捐馆舍于京师于时家在吴贫不能以时葬罪逆偷活奄奄至今慙魂愧影将以今年冬十月㱕窆鉅野之鱼山重惟先君怀道守志与世龃龉未五十而殁不有信于今必有信于后故涕泣有请于左右冀鲁直哀之先君行事具濮阳杜侯状今所论録其大槩出处补之所知而愿述者以备遗逸先人为人敦厚靖恭事亲孝兄弟无间言善与人交外寛裕人昜以亲而中介然不茍喜宾客家居不絶酒不乐为吏至累嵗不调乏无担石亦不以经意旷逹乐山水意所欲往初不以事阻方其酣咏得意忽然忘老视外物无与昜也尝道姑苏乐之畱累月不得行小舟入震泽遇大风舟欲覆指东西山谈笑无忤乏粮求米山中无所得犹登览忘疲补之恳求还乃还又尝道吕梁涸不通留閲月补之问津无虚日客南来者必从之曰吾舟下徐无难乎一人曰不可补之有愠色一人曰可补之愉然而喜先君笑之曰夫行者之于道路不中休不却行而已问则惑焉既问之又从而喜愠之惑已甚矣若知修身之欲速者乎亦犹是也作问津説以示补之尤耆为诗悲欢得失一寓于此其辞怨而不迫有集若干巻睂山苏公序之其畧曰清厚静㴱如其为人而每篇辄出新意竒语宜为人所共爱谓先君有其实而辞其名以比汉中候吏李郃比疾病卧昭徳坊犹为诗不辍以指书空吟哦枕间神色翛然补之从旁録之逮启手足尚得诗四十篇惟是先君平生竒蹇不遇故事业见于世为少其大槩出处若此鲁直与补之诸父厚而补之不肖鲁直辱知之深补之平居诵其言学其人谓足以发幽隠慰先君于地下者莫如鲁直也故忘罪逆冒昧自致鲁直亦矜其意慨然许之幸甚幸甚补之再拜济北晁先生鸡肋集巻第五十二济北晁先生鸡肋集鸡肋集卷第五十三济北晁先生鸡肋集目録第五十三卷奏状辞免着作佐郎状辞免实録捡讨官状足疾乞外任状辞免国史编修官状再辞免国史编修官状奏举赵元绪状太学博士正録荐布衣陈师道状济北晁先生鸡肋集目録济北晁先生鸡肋集巻第五十三奏状辞免着作佐郎状臣十月二十二日至开封府界准都进奏院送到敕一道伏䝉圣恩特授臣依前朝奉郎行祕书省着作佐郎承命非据踧踖以慙恭惟陛下膺图之初上奉天心中考古道旁询国论下酌民言其本在于正朝廷以正百官而其极葢欲四方逺近莫敢不一于正者大明至公示以好恶故陟降始序畏慕立行则越百工庶位一事之虚茍非其人安得在此而臣才薄名晦方时起废皆国之良顾臣何人流落之余亦误收録碎首糜躯无以报称伏念臣顷当先朝初政之际已预诸生三馆之游今所除官亦臣旧职况千载一时人思自効虽臣器小用近犹知欣喜激昻不应僭渎妄有辤避第昨坐谴斥无它指名秪縁非才窃处清贯加以素寡学问忧虞积年凌杂米盐益加荒陋岂可复尔滥迹书林不怀梁鹈濡翼之羞以重泽麋䝉皮之诮又臣飘零寒窭私计百为实难黾勉遽处京局伏望圣慈俯察蝼蚁悃款之情特寝成命且令臣赴河南府新任或赐别除京东㳂流一合入差遣誓殚驽蹇仰荅生成见迤逦赴阙聴候指挥干冒宸严臣无任惶惧陨越之至辞免实録捡讨官状臣今月十八日准合门告报奉敕除臣尚书礼部员外郎充哲宗皇帝实録捡讨官闻命踧踖不知所裁恭以先朝大典千载之传岂臣浅陋可备纂述伏望圣慈特钖寝罢所有敇命臣未敢祗受足疾乞外任状右臣被䝉器使两更郎曺未有秋毫可图报称而臣旧苦脚气春夏加剧湥惧职事或致旷阙伏望圣慈察臣诚恳特赐除一外任合入差遣辞免国史编修官状右臣四月四日准合门告报奉敕除臣神宗皇帝国史编修官选抡误及跼蹐难胜恭惟神宗皇帝盛徳大业光映百王将欲发挥润色传诸千载必得名儒硕学㕘备讨论而臣才识卑冗词技浅薄使预笔削诚非所宜兼臣先以疾病奏乞外任伏望圣慈特赐寝罢成命除臣一外任差遣再辤国史编修官状右臣昨奏乞寝罢国史编修官除一外任差遣寻准尚书省札子奉圣旨不许辤免臣以位卑人微不敢于浃日之间屡渎天聴黾勉就职载惟神宗皇帝稽古制作跨唐轶汉形容鉅美史臣司之如臣自视恐殚竭不足以塞责㫺倪寛有言使羣臣得人自尽终莫能成惟天子建中和之极金声而玉振之况今陛下竝建羣才可试者衆臣诚何人敢独昩冒伏望圣慈特赐指挥捡㑹前奏施行臣无任惶惧陨越待罪之至再辤免国史编修官状右臣先于三月中以疾奏乞外任继䝉圣恩自实録捡讨官除国史编修官臣闻命跼蹐不遑宁处既具奏乞赐寝罢成命捡㑹前奏施行寻准尚书省札子奉圣旨不许辞免臣惧久稽敕命黾勉就职然夙夜恐惧终不敢安遂再曾具奏亦是乞赐捡㑹前奏除一外任差遣未䝉指挥恭以神宗皇帝国史䌷绎嵗久未奏成书圣谟王制天髙海阔方兹分命诸儒叅稽全美岂可以臣浅知猥预其间加有负薪之忧犬马力殚踌躇难彊若臣不揣分量茍贪荣选芜累信史辜奉明恩则异时虽填委沟壑何以塞责伏望圣慈矜闵臣下才无堪早赐捡㑹累奏除一外任差遣臣不胜陨越待命激切之至谨録奏闻伏候勅旨奏举赵元绪状伏见本府居住朝奉郎新差监在京物料库赵元绪父故太子少师致仕槩在仁宗朝与韩琦曾公亮欧阳脩同执政时仁宗初命英宗领宗正槩言宗正非所以为重乞立为皇子后预顾命定䇿立英宗嗣大寳功施社稷同时勲臣之子皆䝉次第褒擢多已通显而槩之嗣子独沈常调簪组之传不絶如线元绪刻意承家学问自立吏事足称勘㑹知扬州苏颂知应天府何正臣权京东转运副使吕温卿皆尝论槩之功荐元绪之才可备任使未䝉施行臣窃覩神宗在东宫荅槩书云首定大䇿固已措时于久安世䝉显休方当与国而长懋槩之有勲王室事固灼着其坟墓居第在宋嵗时阙人照管伏望圣慈捡㑹前后臣僚奏乞特赐甄録其子元绪与一南京差遣庶以广国家求旧念功之美意而劝臣子之为忠孝者太学博士正録荐布衣陈师道状窃以朝廷患庠序不本于教而纠禁是先学者不根于古而浮剽是竞故选置旧学削去苛规为之表仪使有趣向所以助成风化实繄得人伏见徐州布衣陈师道年三十五孝弟忠信闻于乡闾学知圣人之意文有作者之风怀其所能湥耻自售恬淡寡欲不干有司随亲京师身给劳事蛙生其釜愠不见色方朝廷振起滞才风劝多士谓如师道一介亦当襃采不遗伏覩太学録五员系差学生见今有阙师道虽不在学籍而经行词艺宜充此选某等职预考察不敢蔽而不陈伏乞选差师道充太学録傥不任职某等同其罪罚谨具申国子监乞誊申礼部施行济北晁先生鸡肋巻第五十三济北晁先生鸡肋集鸡肋集卷第五十四济北晁先生鸡肋集目録第五十四卷表贺皇帝登寳位表贺太皇太后称尊表贺皇太后称尊表贺皇太妃牋贺太皇太后进奉表贺皇太后进奉表贺皇太妃进奉牋代苏翰林为皇弟诸王贺冬至节表代苏翰林为皇弟诸王冬至贺太皇太后表代苏翰林为皇弟诸王冬至贺皇太后表代苏翰林为皇弟诸王冬至贺皇太妃牋代苏翰林为皇弟诸王贺冬至表代苏翰林为皇弟诸王冬至贺太皇太后表代苏翰林爲皇弟诸王冬至贺皇太妃牋代苏翰林爲皇弟诸王贺元日表代苏翰林爲皇弟诸王元日贺太皇太后表代苏翰林爲皇弟诸王元日贺皇太后表代苏翰林爲皇弟诸王元日贺皇太妃牋代北京畱守王太尉元日贺表代北京贺坤成节表齐州贺兴龙节表齐州进奉功徳疏表齐州进兴龙节银绢表代张恕单州贺受玺表四月朔日蚀礼部请皇帝御正殿第一表四月朔日蚀礼部请皇帝御正殿第二表进罪言表谢赐挍定资治通鑑表哲宗实録开院谢赐银绢表哲宗实録开院谢赐笔砚纸墨表代范祖禹等实録开院谢赐物表代范祖禹等实録开院谢赐物表代范祖禹等实録开院谢赐物表代范祖禹等实録开院谢赐物表代范右丞谢赐生日礼物表齐州谢赐历日表河中府谢赐历日表谢赐春衣表代北京留守谢赐春衣表济北晁先生鸡肋集目録济北晁先生鸡肋集巻第五十四表贺皇帝登寳位表钦承顾命嗣履寳图讴歌有㱕华夏均庆臣恭惟皇帝陛下挺生圣徳夙有仁心问寝彰纯孝之诚主鬯着克恭之美大明继照至健体元邦之荣怀人所㱕往不显亦世是开上帝之符无疆惟休咸曰吾君之大天地日月廓然泰清山川鬼神罔不顺序鸿基滋固景命方绵凡在羣伦举知庆蹈臣等恪居外部亲觏重熙不获恭诣阙庭贺太皇太后称尊表册严备礼位荅常尊宫闱之奉载䖍海宇之欢普洽臣某恭惟太皇太后陛下挺生圣哲夙着惠慈昊穹眷怀宗庙昭假辅文祖勤劳之理隆神孙保佑之功是稽两汉之旧章用对三朝之光命圣人孝治天下风行臣闻成王持盈不敢㤀文武之谟烈周姜思媚故能贻任姒之齐徽聿收前功允属盛际万世永赖百禄是遒臣伏限职事在外不获躬诣阙庭贺皇太后称尊表位着徽称居天下母仪之贵礼严备物昭圣人子道之成宫闱载祗海县胥庆臣某恭惟皇太后殿下懿恭性得慈俭身先坤极正于内朝隂教行于四国用膺光命允荅常尊汉典具修式䖍长乐之养周诗足继大显思齐之功臣伏限职事在外不获躬诣阙庭贺皇太妃牋册严异数位着徽名光旧典于古今溢欢心于内外恭惟皇太妃殿下令仪身率淑徳性成辅佐先朝忧勤内寝属大明之继体孝治增隆饬备礼于有司尊称允荅贺太皇太后进奉表尊祖徽名册已光于备礼修臣常职享莫尚于多仪辄罄菲诚仰干聪聴上件物中邦羡赋外帑宿珍载申守部之䖍用佐充庭之实贺皇太后进奉表长乐称尊册已光于备礼庶工率职享莫尚于多仪辄罄菲诚仰干聪聴上件物中邦羡赋外帑宿珍载申守郡之䖍用佐充庭之实贺皇太妃进奉牋纶言诞告册命显加钦甚美之崇名庆已成之备礼官聨无逺献享具来上件物山泽之珍蚕桑所入申提封之祇恪佐庭实之辉华代苏翰林为皇弟诸王贺冬至表经谨周正历推子朔景短穷而长至卦剥尽而复来庆始宫闱欢均海县恭惟皇帝陛下中和致理仁孝承祧化本时行元统天而不息徳方日起明出地以无疆观云道民物之康斋居待隂阳之定履端于始求福不囘臣亲託本支生陶惠爱倾一心而犹藿祝万夀以如山代苏翰林为皇弟诸王冬至贺太皇太后表衡端气至候炭仰而鐡低表北景长知人和而嵗美宫闱均祐寰宇交欢恭惟太皇太后陛下睿智不居慈俭为训本文之圣大显思齐之光致成之功竝膺既醉之福斟酌嵗始天地节而四时成孳萌日新隂阳争而诸生荡有赫临下无疆惟休臣身託宗藩恩均鞠育用率先于庶位敬倾祝于万年代苏翰林为皇弟诸王冬至贺皇太后表律当干九六气资宣养之端阳潜地中七日知来复之候宫闱均庆民物同欢恭惟皇太后殿下徳重母仪位隆坤极既助烈考本朝夕之忧勤用绥成王致神祇之安乐孳萌伊始福禄来绥臣亲託衆多之支恩叨均一之养协舆情之善祝介睂夀之维祺代苏翰林为皇弟诸王冬至贺皇太妃牋营室昏中招揺北建献履綦而迎庆书云物以知祥恭惟皇太妃性禀惠和徳崇恭俭鸡鸣警戒之志美见于先朝凯风劬劳之心恩隆于嗣圣顺迎阳旦茂拥殊休期仰赞于延洪惟输殚于颂咏代苏翰林为皇弟诸王贺冬至表易谨闭关葢待隂阳之定传先书物以知天地之祥惟㫺宅尊与人同庆恭惟皇帝陛下刚柔体道动静得时斋戒自修将神明其至徳裁成与合用左右于斯民薫陶大和积累至治臣本支同体茅土分封拟续周诗申百福而干禄敢㤀汉礼称万夀以献觞代苏翰林为皇弟诸王冬至贺太皇太后表立表土中验日躔之南至求端天事迎阳徳之大来惟茂对时乃介景福恭惟太皇太后陛下道叅穹厚泽及飞潜生民本姜嫄之仁终配天者后稷思齐咏大妊之美要成圣者文王九功可歌五韪咸备臣疏封盘石託体螽斯幸覩太平之期跨三五徳愿祝无疆之夀何千万年代苏翰林为皇弟诸王冬至贺太后表周厯授时气必先于子朔汉仪贺至事亦谨于阳生履端不愆介福是荷恭惟皇太后徳崇慈俭道配直方长乐称尊大备安荣之养关雎本化永隆信厚之风与国同休溥天共祝臣恩叨均一身託藩维敢倾向日之诚愿赞如山之夀代苏翰林为皇弟诸王冬至贺皇太妃牋璧合珠连㑹三辰于初纪芸生荔挺兆万物之华心宫闱同欢民物胥贺恭惟皇太妃化行恭俭徳合徽柔保佑帝躬恩已隆于色养讲明国典礼何歉于常尊孳萌益新顺履惟吉某亲聨宗属身託廕庥徒倾颂咏之诚愿赞延鸿之福代苏翰林为皇弟诸王贺元日表玑衡穷次夏小正以首时玉帛㑹朝汉两京之盛典恭惟皇帝陛下法天之道如日之升抚于五辰庶政所以咸理惠此中国万方所以来同以初爲常毋有不当臣忝同气之重託维城之安庆五百嵗之符适逢兹旦上千万年之夀敢废旧仪代苏翰林爲皇弟诸王元日贺太皇太后表日囘月周辰集诹訾之纪天清地肃风来东北之方恭惟太皇太后陛下盛徳在躬至仁被世裁成其道故能应君子之大来向用其休将以钖庶民之保极顺时滋养与物亨嘉臣亲託本支恩分茅土恱九成之备奏称万夀以献觞代苏翰林为皇弟诸王元日贺皇太后表鲁史书春事葢先于五始汉仪朝朔气亦谨于三㣲恭惟皇太后殿下顺体坤元慈隆母训化行内外关雎爰始于兴王神无怨恫思齐要本于成圣新阳肈布景福来符臣託宗藩之亲均鞠子之爱愿协舆情之颂倍膺睂夀之祥代苏翰林为皇弟诸王元日贺皇太妃牋玉烛成书庆新元于端月椒花入颂美舒景于青阳恭惟皇太妃率性柔嘉宅身恭俭承上以礼光女徳于书诗抚下有恩冠嫔仪于宫寝安荣所享积累而成某内愧孱䝉预叨休䕃愿履三元之旦倍膺百顺之祥代北京留守王太尉元日贺表臣某言伏以盛徳在木正月始和圣人谨于履端天下从而观治臣某恭惟皇帝陛下效天法地扶世导民爰椉六龙乃大一统当五百之运有二十之功仁义极乎渐摩礼乐备于制作顺孟陬之吉旦举元㑹之上仪放勋钦明授人时而不忒周王夀考维天命以无疆臣某守籥留都倾心法座眷言象魏莫陪百执事之趋自幸华封常罄万斯年之祝代北京贺坤成节表建毕占中历纪金行之始妊姜协圣礼严坤徳之成率土倾心后天申祝恭以太皇太后陛下慈仁世济睿哲生知昊穹所怀宗庙攸享配烈祖勤劳之礼隆嗣王保佑之功盈成祗慎于薄冰丰美大䝉于润泽式䖍至养允荅常尊诞惟考室之详肇届登禾之候讴謡㱕美华夏举同伏愿太皇太后百顺咸臻三灵共赞天髙地厚扶不拔之洪基松茂竹苞资无疆之妙算臣限拘钥守阻预凫趍齐州贺兴龙节表臣补之言臣闻必世而后仁故百乐兴于巳治宜民者受禄则五福本于能敷人神克宁雅颂斯作钦遇诞弥之吉仰期于穆之休臣补之诚驩诚抃顿首顿首恭惟皇帝陛下缵禹勤邦继文配命湥明措国葢在酌言道斯行而动斯和无非事者生不伤而厚不困所欲与之用能格精祲以降康交驩欣而养本大有天助岂徒河洛之效祥灵台子来咸思父母之难老臣久尘册府方领郡章庆五百嵗之期亲逢谷旦祝千万年之寿祗剧葵心瞻望阙廷臣无任仰天祝圣激切屏营之至谨奉表称贺以闻臣补之诚驩诚抃顿首顿首谨言齐州进奉功徳疏表臣伏以大吕应时气协明昌之运至神出震历符诞育之辰天人所㱕逺迩胥庆恭惟皇帝陛下诚明天纵睿智日新嘉祉富民至仁浃物重华协帝增光六圣之功下武继文垂视万方之治讴歌所属精祲储休神电遶枢陶隂阳之粹美祥虹流渚孕造化之精英鼔舞太平揄扬善颂臣误恩剖竹一意望云虽汉殿捧觞莫预千官之列顾舜庭仪鳯第同万寿之称臣无任瞻天祝圣激切屏营之至谨随状上进以闻谨进齐州进兴龙节银绢表臣伏以梦龙叶瑞元符神筴之㱕望气表祥夙契人心之庆幸遘昌之旦敢修饰喜之仪前件物人赖垂衣地思荐寳尽出盈余之力用将颂咏之诚充预大庭足备梯航之富恳祈睿算永齐箕斗之明所有银绢见寄本州军资库候有上供纲运附带入京次谨先具附递入进以闻干冒冕旒臣无任惶惧激切屏营之至代张恕单州贺受玺表王事之修光昭夷夏天休所动玉出咸秦因月吉之视朝肆礼成而均庆臣闻物其有矣命不易哉葢政茍虽幽而不通则类有不召而自至所以三朡作典犹怀俘寳之慙四海告功方赞钖圭之异惟徳之视从古以然恭惟皇帝陛下若㫺大猷顾諟明命繄有凭有翼而罔坠故无声无臭而来临俾寿而昌皇已彰于眷佑则笃其庆民亦念于用敷故㵕洪恩以覃方域臣偶拘守土阻觌盛仪四月朔日蚀礼部请皇帝御正殿第一表臣某言伏奉诏命以四月一日日蚀避正殿减常饍者占辰弗集驰走逮于啬夫肆宥惟时鞭扑空于司寇未即路朝之正犹推玉食之供凡在臣工莫遑宁处窃以日符天统当循黄道之常君体干刚故谨正阳之畏惟圣人观象以立戒欲王者因事而自修亦縁久动而必差乃有频交而屡蚀恭惟皇帝陛下中正履位清明在躬孝承七庙之安仁暨万邦之往官惟贤而士劝善罚当罪而民禁非奉以无私要本容光而必照建其有极葢用勿忧而宜中固念兹而在兹宁弗畏而入畏繄寅恭可谓至矣则变异何从召之应以至诚居然纯曜祥桑不拱方知太戊之兴雊雉何为益见髙宗之盛宜光临于黼扆且时御于饔飱茂迎至和允荅羣望四月朔日蚀礼部请皇帝御正殿第二表徒倾葵藿之诚敢期囘照未竭潢污之滴尚或可羞矧变异之已消尤故常之当复恭惟皇帝陛下法禹罪已继文小心惟五事之罔愆于三光而何累爰以朔旦自兴重云不用其行史前占于必蚀增修于徳人莫覩其或亏和足致祥顺宜获助而犹谦尊自牧震虩靡宁虽天所以爱人君常欲制于未乱而王所以奉天道故当惧于无灾然与其戒居处饮食之安孰若扩视听猷为之善岂惟过也见而更也仰是谓应以实而不以文南面宅尊达四聪于虞舜大庖日御绥五福于周成庶或听卑终闻诏可进罪言表臣小官疎外名姓无闻窃比负暄上尘天鉴臣于熙宁中闻交趾犯顺王师出讨臣尝愤悱忘鈇钺之戮愿效区区譔为安南罪言一篇于时臣在畎亩又居父丧湥思愚贱且越礼制以干国事既成踌躇将进复止今师还累嵗逺服来享而臣所欲言顷已草具留之私室义不敢安譬夫鹪鹩已翔于寥廓而罗者犹视乎薮泽臣诚疲驽岂足及事其所譔文字谨缮写成一册以安南罪言为目用黄罗帕封随状上进伏望圣慈特垂聴览干冒冕旒臣无任惶惧屏营激切之至谢赐挍定资治通鑑表进奏院逓到挍定资治通鑑所牒伏䝉圣恩赐资治通鑑若干册付臣者先朝稽古之意名臣叙事之才成书甚难来世所考故乏丹铅之补预䝉缃帙之颁臣补之伏以英宗皇帝睿哲生知忧勤逺虑欲观厯世君臣张弛之迹以知千嵗治乱得失之原湥诏耆儒特加撰録神宗皇帝孝思善继圣学博通三臣竝封不特诗亾之叹五季更授厥惟麟止之终发于云汉之章赐以龟镜之目恭惟皇帝陛下论唐虞而图治举元恺而佐功兴亾灼知屡省观于乙夜忠佞大判爰警戒于在廷以尝预于挍雠故亦霑于赐予颁学官而伊始藏私室以至荣臣闻惟赐不常论报宜一圭瓒乃鬯车马则椉虽臣狭识而浅闻妄意湥求而博考思事君许国之义奉以捐躯资爱民利物之方用而从政庶逃虚受之耻仰荅非常之私哲宗实録开院谢赐银绢表臣等伏䝉圣慈特降中使赐臣等银绢者属辞比事将为千载之传抱椠怀铅未有一毫之效宠先临于使指恩已逮于匪颁此葢伏遇皇帝陛下受禄于天修身以道因心笃庆本王季之事兄弥性似先乃成王之为子稽哲宗之政理亶神考之规摹云汉在天丹青莫像是用饰兹典领共俾讨论曾㣲草创之勤遽忝币余之钖简编充宇蠡测海以安能嵗月累功蒉成山而傥可誓殚绵力仰赞成书臣等无任哲宗实録开院谢赐笔砚纸墨表臣等伏䝉圣慈特降中使赐臣等笔砚纸墨者䌷绎信书辟官曹而伊始询谋故事给笔札以爲先枉异数之曲加抚寸长而安有此葢伏遇皇帝陛下挺生圣质丕变人文维先朝迪哲之光有继序遹求之美森然断简岂徒副在有司灿若列星乃可传诸无极而臣等职司典领叅备纂修甫窥东观之藏遽忝上方之赐精毫良楮坚石黳煤食浮已愧于事先器利尤慙于匠拙迁固特称乎良史葢以覈详荀袁但谨于编年庶无疏抵誓当殚竭以荅宠私臣等无任代范祖禹等实録开院谢赐物表述修先训攷次新书辟省合之严湥诏宰司之典领讨论既重付畀尤慙敢图比事之初遽忝上方之赐此葢伏遇皇帝陛下孝思维则善教得民率时昭考之功维十九年之记副在有司之事乃数千嵗之传以臣误被拣抡预闻䌷绎黟煤吴石蔡楮䝉毫灿然四物之精出自九重之祕未知报称徒遽矜荣模青天白日之容固无心巧辑断简遗编之美尚或力能誓殚见闻少补毫末代范祖禹等实録开院谢赐物表伏以论先朝无竞之功垂来世不刋之训凡在官聨之选固称儒学之荣编摩未效于寸长笔札遽叨于异数此葢伏遇太皇太后陛下懋昭大徳对越在天稽神宗制作之隆倬为令典当嗣圣纂承之始付畀成书询求故事之余均及上方之赐霜毫之润溪石之坚墨以代铅纸惟易椠顾禆谌之草创积日何功傥荀悦之编年它时有考粗期输竭不愧宠私代范祖禹等实録开院谢赐物表铅椠之功未闻于少补金缯之膴首逮于匪颁枉使指之光华拜君恩之隆渥此葢伏遇皇帝陛下恭黙当乎思道爱敬隆于事亲迹熙宁访落之勤迄元丰顾命之重宪章咸在譔述宜加甲敕有司㕘稽故实眷言蕞陋预被选抡既其论次之初均以币余之钖夫居其官则思事怀其禄则赴功固虽狭识而浅闻妄意湥求而博考粗祈薄效仰赞成书代范祖禹等实録开院谢赐物表预闻䌷绎未有毫釐遽烦使指之临首拜币余之钖被䝉宠渥增愧矜荣此葢伏遇太皇太后陛下对天之休以慈为寳维先朝之政理在太史之册书将欲为无穷之传故必着不刋之典咨求故实付畀有司眷言选抡猥在蕞陋属讨论之始事均赉予以劝功揽制作之原浩如观海积编摩之助傥或成山誓殚浅闻仰荅鸿造代范右丞谢赐生日礼物表棘薪永慕载临生育之辰槀饫特加申用故常之钖光华白发感激丹悰本乏将明粗知忠孝䝉先臣之遗业遭累圣之致平遍履闺台遂闻机政至仁独运方兴不世之勋末议数殚未有秋毫之补而适遇桑蓬之旦重叨庖廪之颁已惧素餐安知报礼斯葢伏遇皇帝陛下天临九有子惠羣工体貌所加搢绅咸耸观酒食之象君有施而心亲诵股肱之歌臣无功而形渥誓当糜陨仰荅生成齐州谢赐历日表臣补之言准进奏院递到宣一道赐臣绍圣二年历日一巻者臣闻迎日推䇿在㫺黄帝之御邦以初为常自时周王之赋政臣叨守长职在承宣乐与吏民同遵诏令臣补之诚惶诚惧顿首顿首恭惟皇帝陛下修身以道求端于天璧合珠连焕三辰之顺晷云行雨施肈万物之华心虽嵗事之宜颁本王功之最急玑衡潜运孰知圣治之日新铫鎒时修已觉丰年之气应臣无任戴天荷圣激切屏营之至谨奉表称谢以闻臣补之诚惶诚惧顿首顿首谨言河中府谢历日表臣补之言今月二十五日都进奏院逓到宣一道伏䝉圣恩赐臣崇宁元年历日一巻者初郊上帝肈改新元谨尧历以迎推因夏时而诞布偶窃藩维之寄预䝉嵗首之颁臣补之诚惶诚惧顿首顿首恭惟皇帝陛下动静以道而大光先后于天而与合本诸修已虽聪明睿智足以临用此求端葢风雨霜露无非教将以抚五辰而熙绩和三事以叙功臣职在牧民欣于奉令土牛将磔犹歌二日之凿冰玉烛可调愿颂丰年之多稌谢赐春衣表臣补之等言句萌毕奋庆赐可行土牛久饰于送寒豳籥未歌于逆暑迺眷造庭之彦爰开在笥之良肆有等差均于覆被恭惟皇帝陛下宜人布政育物为功卉皮自适于隂阳氄毨同和于天地既陶无外之化亦霑咸若之恩织篚乱流岂惟加五百里之逺女工同燎故复半三十日之收矧是具僚与之同体适及风雩之后大颁帑帛之珍君赐足荣不叹无衣之七王章有分庶逃终褫之三誓各糜捐以图报称代北京留守谢春衣表凉风退暑流火戒寒爰开在笥之良式厚兼衣之宠居然被服同此恩荣臣某等恭惟皇帝陛下至健体元大明烛隠室灰为候载先栗冽之期帑帛用颁肆有等差之赉臣等均雨露重霄之施忘冰霜濒朔之劳誓竭愚忠仰酬圣造济北晁先生鸡肋集巻第五十四济北晁先生鸡肋集鸡肋集卷第五十五济北晁先生鸡肋集目録第五十五卷表齐州谢到任表南京谢到任表亳州谢到任表信州谢到任表河中府谢到任表湖州谢到任表谢得请南京鸿庆宫表谢得请江州太平观表泗州谢上表代河北提刑王朝散谢上表代朔漕蹇侍郎谢奖谕表代朔漕李楚老谢奖谕表代北京谢太皇太后垂帘戒饬官吏表代朔漕蹇周辅谢除侍郎表代澶州守韩太中授官表代刘中书谢加勋封表代刘门下谢表代刘门下谢表代韩太中乞致仕表代司马康子植谢应副葬事表代司马康子植谢应副葬事表济北晁先生鸡肋集目録济北晁先生鸡肋集巻第五十五表齐州谢到任表臣补之言伏奉敕命差臣权知齐州军州事臣已于六月十六日到任交割讫从臣之欲获奉亲舆便臣之私使近乡邑愚衷自择其所处素望亦何以复加惟寄重而才微且人轻而恩渥循涯湥腼陨涕难収臣补之诚惶诚惧顿首顿首伏念臣五世簪缨一介韦布涵濡礼义砥砺鑛顽先帝起经术之残偶叨赐第陛下修馆阁之旧首玷具员傅毛羽而使翔弛辔衔而要至独行偏上不知所学之何施少与数竒秖有此心之自信丐广陵之贰政在元祐之五年从簿书中以着作召虽此职名存而实废然常情内重而外轻再陪英俊之游亦幸採収之及而臣拙囏滋尔贫窭仍之厯尘中祕之五资坐守集仙之四库未尝任毫末事安得有肤寸劳于法既当为州还朝又已踰嵗用复倾于肝鬲至两渎于冕旒敢图包荒重此得请假济南之印绂近大野之坟庐此葢伏遇皇帝陛下发天纵之多能爲日新之盛徳谓未有廪而不试葢必将试而后知故兹愚疎亦在器使再念臣所领郡耕织甚饶人之爱生法令易扰虽阔达多智不无从㫺之土风而平易近民亦有当时之政事臣愿布宣上徳利养下氓傥小假于嵗时必粗殚于驽蹇臣无任感天荷圣激切屏营之至谨奉表称谢以闻臣补之诚惶诚惧顿首顿首谨言南京谢到任表臣补之言臣昨任知齐州为扬州修过摘星楼事伏䝉圣恩特从寛典就差通判应天府臣已于三月二日到任上讫小已下僚昧于职守盛时公议特此贷全未使废闲犹叨安便媿湥汗溢感极涕横臣补之伏念臣家世凋零在朝廷者无几人材阘茸所学问者又非猥迫寒饥出营仕进本自安于常调固絶望于亨涂庶几孤愚不越分量而偶弼臣之一荐滥文馆者十年初无毫毛得被驱䇿徒累资任以致麾符臣自揣思久当颠沛加以祚薄多故器小易盈不能恪居于其官遂使咎生于所忽幸仁圣矜其如此故迂疎尚以并容第解郡章旋霑禄食将母之幸于臣已多徳大施隆身微命贱成遂莫悔启处若惊恭惟皇帝陛下明目达聪与人爲善毕修祖宗之旧政遍揽中外之英材建官惟贤宥过无大虽凭生之蝼蚁亦䝉赖于干坤臣敢不谨畏自新忠诚内誓念洗心以偿罪谴既负负无可言思发愤以赴功名又区区不足道报恩无所碎首爲期亳州谢到任表臣补之言臣昨知齐州縁旧公坐正月十日准敕降通判南京碍亲回避九月三日准敕就差通判亳州于当月二十五日到任上讫咎悔难追已更寒暑嫌疑自列敢惮道涂再服寛恩重增感涕臣补之诚惶诚惧顿首顿首伏念臣粗知学问本乏材能仕岂为贫慙居卑之亦分家虽积善伤余庆之已微尝念居不可以求安福孰先于无祸故六年迁徙甘常困于米盐而羣从凋零祗自怜其形影未敢当江湖飞集之数何足挂朝廷论议之间每钦宥过无大之仁则思见危致命之义未试以事孰明此心谅与釜之已多诚挈瓶之何有但知揣已皆是踰涯恭惟皇帝陛下惟时宪天常善救物稽先朝之美意与治古以同兴谓荡荡民无能名佑启我以正故业业日致其孝继序思不㤀葢欲得万国之欢心足以敛五福而敷钖虽甚微鄙不终弃捐重念臣顷迫养亲久从补外昨由公坐得谴止以佐官连书亦既累年实更三赦事虽自致情则无它庶省循茍免于人非或湔洗稍容于国是犬马能报况服冠𥚑樗栎无堪犹足燔燎终自知其死所不敢爱于身先瞻望阙廷臣无任感天荷圣激切屏营之至信州谢到任表臣补之言先奉敕落祕阁挍理添差监处州盐酒税寻丁母忧服阕奉敕添差监信州盐酒税已于闰九月十二日到任管句讫初免亲丧再尘仕缀尝干国典复以罪行夙涉江湖祗临物局戴湥仁而自幸俯余息以知危臣补之顿首顿首伏念臣家世衰微人材驽下少不天而孤露畏无类以僻违滥先朝经术之科玷陛下文馆之选至于积累资任忝冒麾符虽区区揣已分量之余实碌碌同时流辈之后内则询事考言而蔑秋毫之献外亦承流宣化而乏肤寸之闻岂惟有悔之莫追自以无功而应汰含容渥厚昧懵颠隮咸股往以得嫌旅巢焚而谁咎神理交谴家祸併婴弔影内慙扪心外慄当灭亾于苫块尚收録于簪裳又窃便安惟湥感涕斯葢伏遇皇帝陛下道隆前烈泽浸万方皇穹降康休应屡至故简弗率亦敷在寛为鸟及鱼不出天渊之内息黥与劓尚容鑪锤之间臣敢不省已愆尤誓心忠义哀荒未复怀色养以终天罪垢难湔报明恩而无日河中府谢到任表起废来还荐更郎选属餍为请复假藩麾初见吏民敬宣条教明恩未报感涕徒挥伏念臣禀生拙囏遭世隆盛知寡尤所以干禄非曰能之谓崇徳在于安身终不近也薰心自艾补劓无期雨露不私句萌亦奋惟两朝之圣政在太史之册书首以非才叅于羣俊青天白日道至大而难摹黑发丹心力不能而知止卒縁累恳因得便私粤自剧曹付之名阃差马不劳于吉日乞浆更值于丰年散族再収啼饥皆饱斯葢伏遇皇帝陛下敛五福以敷钖协万邦于时雍重华如虞氏则既以用其中丕承如武王则亦不忘乎逺固特重监司守土之任葢尝视省官卿寺之除臣愿湥体至怀粗推所学庶几一日之必葺敢意三年而有成湖州谢到任表臣补之言奉敕就差知湖州已于四月二十九日到任讫始解蒲中即临霅上去股肱之要郡得山水之名城除授毎优事功常歉愚衷内揆感涕交挥臣补之伏念臣本以寒生起于下国囏勤少日既孤露以不天问学长年又僻违而无类未足称王裴之选奚取铨衡不能措游夏之辞何知笔削一昨所自陈列皆出悃诚已忧疾惫之莫胜更觉才殚之难彊恐陨越无以塞责故蹲循冀于食功终赖察微俾从补外逮今移徙复窃便安然臣自惟何人徼幸迺得若此斯葢伏遇皇帝陛下道光前烈仁覆羣伦瑾瑜所贵于匿瑕菅蒯可収而代匮故容器使屡及下材而臣以五十嵗服官之时当二千石共理之任有心许国葢蚤脱于冗员无地输忠但益修于常职臣无任感天荷圣激切屛营之至谢得请南京鸿庆宫表罪䝉一洗幸已难逢未忘兢惕之初遽有便安之请天不囏于平施物自庆于曲全论报无时扪心有腼伏念臣积衰之系始冠而孤本以下才甘于常调而偶在选抡之末旋招谴咎之随尚赖拙疎希当事任是以顷先获宥晚益附轻就付宫祠实养以官曹之佚优加廪给又䘏其私室之空徳厚不赀愧湥罔措斯葢伏遇皇帝陛下躬舜大智法汤克寛董之用威予以驭幸故明诏饰其能改而申令许以复収臣敢不日夜以思妻孥相誓念方素饱歉孚于事实之能惟励赤心遵惧以终始之戒谢得请江州太平观表起废恩优薄从裁抑包荒徳大终畀便安以平时不敢僭求而一旦曲从私欲捐生莫称洒涕自惊臣补之诚惶诚惧顿首顿首伏念臣家世衰微人才嵬琐生五十一嵗行身未免于悔尤仕二十四年责实固无于毫末流离困剧秪縁梧鼠之技穷湔洗召还寔遇飞龙之施普愚不知于适变狂犹念于安常一昨罢还中铨当守逺郡惟祠宫爲之加饩廪本先朝所以优臣工岂图弃置之余亦被生成之赐虽乏可依之田畮不违在望之松楸荷天至私跼地罔措斯葢伏遇皇帝陛下体成王之爲子本王季之事兄弥性似先因心笃爱持循旧法开示有容故臣所䝉于分犹过未溘先于犬马终愿驰驱亦尝学于诗书敢忘忠义瞻望阙庭臣无任感天荷圣激切屏营之至泗州谢上表久此投闲初叨逺郡偶縁乏使亟窃名邦被中旨以促装不遑启处荷上恩之起废秪剧涕洟已见吏民恪宣惠泽伏念臣幼知勤苦中幸採收门戸积衰年龄浸晚圣主履至尊之位下材起逺谴之中诚于曩时愿效毫末汗青载笔尝寓直于琐闱鸡舌含香曾对敭于文陛而臣自近疑悔初非弃捐览辉絶望于赤霄食野愈思于丰草四门方辟多士具来臣实何人首烦申令斯葢皇帝陛下尽循古道独运干刚服万物不以威刑驱一世跻之仁寿咨询欲当则左右前后皆正人播告必昭则风雨霜露无非教所以小有轸虑未累砥平振古徳心回昊穹之有赫普天和气盪灾祲以无余方当大酌民言益新邦命伏况濒淮置郡除吏须材岂宜沦废之余遽误选求之及今嵗事将入而川流渐平臣当更谨故防博稽长利不敢饰厨传将迎以希誉庶几审诏条施设以首公誓报更生之恩终捐九死之命代河北提刑王朝散谢上表人物何堪久已安于罪贬事权良重晚复幸于甄収徳厚察幽感湥出涕伏念臣学非知古才不逮人属逢上圣之有为偶以微劳而见録越从长县擢冒观风传以羽毛俾注心于寥廓弛其衔辔使寓目于坦平不知无庸彊欲有立海壖之逺夷货所交豪商邀利于不赀编戸取赢而自入公冒三尺嵗失万金臣尝究知意谓可惜惟是拙谋之欲速且縁羣䇿之未安妄为更张不待报可人言交至圣虑独私察其本无它情是以第使解秩矧待罪之未几已量能而稍迁委以边储责之充羡尚因狼戾之入迺微樵㸑之忧岂敢告劳粗期弛负间关一职荏苒八期况当核实之朝尤慎酬庸之赏何幸冗散不终弃捐既滥按刑犹兼视籴论心莫称陨首为期斯葢伏遇皇帝陛下干坤包荒日月烛隠记怜樗散之旧洗除瑕衅之余欲衆人各致所能恐一夫不获其愿臣敢不循省前咎激昻后来庶乎无癏旷之忧或者有补报之効代朔漕蹇侍郎谢奖谕表金节假使权之重劳苦何禆玺书旌吏治之微丁宁甚宠伏以大河北溃比道载骚土功剧荒度之忧舆梁有病涉之叹睿谟潜运羣䇿并収亲烦稽衆之明首冒观风之选驰驱夙夜㳂泝往来叅诸人意之同断以臣心之见谓夫转害为利惟因事则不烦至于徙东就西亦取道之良便泥涂尽垦邮传一新曾微通聘之囏复免鸠工之扰粗可塞责岂敢言功仰承温厚之辞申以光华之钖知臣若是许国奈何此葢伏遇皇帝陛下抚五辰以致绩之凝体羣臣以要下之报葢功必明试而悦在见知凡兹班聨孰不动劝誓更殚于驽力期仰荅于龙光代朔漕李楚老谢奖谕表十行诏札温然敦劝之辞九府币余申以辉华之钖宠恩并厚报称无闻臣顷以迂疎久从废斥偶上䝉于记録复擢贰于输将及属大河再隳故道舟车之役断于一方井亩之空翛然千里天衷载轸旰食靡遑亲选班聨就加视察以臣预领封部叅董役工王事之劳自宜尽瘁诏书之迫安得后时尽垦泥涂一新邮传既免民居之垫且微虏聘之囏在职当修亦臣常分庶几逭责岂敢论功而诏使为言玺书加奖又颁内帑并赉私家祗荷眷恩惟知跼蹐恭以皇帝陛下与人为善明目达聪欲羣臣咸饬尔能恐一夫不获自尽靡爱庆赏以图懋功誓竭驰驱仰酬覆焘代北京谢太皇太后垂帘戒饬官吏表临轩共政方祗遹于多囏申命在公咸靖恭于尔服钦承睿训增激愚衷臣某伏以大行皇帝稽古法尧克勤缵禹允文允武乃圣乃神功燕及于皇天道聿怀于多福而方䖍植壁遽泣遗弓爰资访落之谋载慎凫鹥之守恭惟太皇太后陛下慈仁世济濬哲天开叶恭黙思道之诚助焦劳求治之意申饬小大各安旧常臣某等敢不上体至懐下坚素守粗知奉法惟夙夜之不忘更誓投躯庶涓埃之自效代朔漕蹇周辅除侍郎表内合迩聨擢陞未几贰卿髙秩抡选载加曾沥恳之莫遑第腼颜而罔措伏以唐虞制作无旷庶官夏商缵修亦克用乂陛下龙飞天位虎变人文博稽旧章大布新典在天则北斗惟喉舌于国则尚书乃枢机竝张六曹各领四部侍郎虽掌其贰左民又特其繁唐有司元少常伯之名周乃地官小司徒之任凡井田徭赋之政与经费货藏之方其职之所当奉行其属之所从质正必得疏通知逺有爲之士以赞美成在久无前之功岂宜殊恩横及琐质如臣者乏博古之学非济务之材蚤以孤生丁乎盛际晚縁官使误玷圣知察臣心虽顽朴而能尽其心悯臣力虽疲驽而能竭其力屡膺明试厯要津初㣲一介之先毎烦三接之渥固已尘禁涂之清切䝉使隰之光华伏况比觐威颜初叨临遣今故防未复而新禀尚虚岂图旁求更此滥举斯葢伏遇皇帝陛下对时更化跨古图勋毕収羣伦与共庶绩合苇籥以助圜丘之乐饰桑弧以叅武库之兵越先衆人进蹑荣级臣敢不祗服训诰厎慎事功昧冒为忧辄忘其智有所困糜捐是效自许以知无不为庶几衰羸小补嘉㑹代澶守韩太中授官表配帝合宫爰遵旧典正名羣吏肈易新阶怅盛礼之莫陪媿殊恩之坐及服膺祗训改观增辉伏念臣生世甚寒起家尚幼缀鹓鸿之末迹近日月之清光初乏异能浸阶膴仕备员两省徒有尽规之诚假守四年不无去国之感荷天衷之曲记知臣节之粗殚逮及礼成例沾官赏此葢伏遇皇帝陛下对贶天地致孝祖宗昭明不世之休功渗漉无穷之惠泽伏况録徳定位稽古建官将使人忧其事而不陵实中于声而可攷岂容衰陋首玷光荣思上荅于至仁唯自期于尽瘁代刘中书谢加勋封表祗帝合宫穆神休之如在施仁㝢县蔼民气以为春预陪冕黻之严均被勲封之钖伏念臣自叅机政厯嵗时任重为忧宠至是戒髙明日运徒知圣徳之不迟忠朴虑殚滋愧王功之无补逮总章之亲祀肃羣辟之具来玉车犬未驰雨先驱而警道黄流既祼日纯耀以排氛仰惟信顺之所章此岂赞襄之可及已告成于釐事肆大赉于寰中衍食增封骈休呇宠此葢伏遇皇帝陛下孝慈致治精祲格幽迹其始基固可效天而法地推诸极至自当咸五而登三泽无一物之不加惠始近臣而下逮未知报礼秪有捐躯代刘中书谢加勲封表宗祀明堂穆灵心之上应受釐宣室霈皇泽之下驰恩始近班宠霑异数伏念臣施为素短遭遇独隆未有丝毫可禆政理徒识古人之大节奉以周旋常忧小器之易盈命而伛偻既託股肱之任屡承帷幄之言二圣同心万邦作乂本中孚豚鱼之化获大有天人之符肆祼享于合宫肃钖鸾之在御葢上徳孝慈之至厚宜格于幽虽臣工奔走之靡宁则惟其职及兹庆施首冒宠光食衍实封勲隆柱国莫遑辞避祗剧矜慙此葢伏遇太皇太后陛下法古寛仁跻时富寿圣有谟训故吾君常则而行神罔怨恫故斯人竝受其福使太平可以坐致亦羣臣实与有荣惟誓糜捐以图报称代刘门下谢表骤膺中旨改贰东台任巳重而不胜请徒坚而莫避感湥荣宠愧极迂疎臣伏念臣素乏贤劳蚤尘柄用思一介之贱而得志若是顾厯年于兹而报国缺然是以进常内竭于见闻退亦不遑于夙夜借曰知尔则何以空怀盛旦之难逢安有为事而无功方愧中才之不足已忧昧冒更俾进迁而况黄闼三司之崇侍郎左相之亚猥当谋大滋觉人微此葢伏遇皇帝陛下付物以能使臣有礼稽法上古无贰法于后王取士当今不借才于异代股肱所寄负椉为忧誓殚积日之勤终覩太平之美代刘门下谢表备员内史已预秉于政机改职东台矧重增于事任非才第愧成命莫还伏念臣猥以寸长寖叨大用幸圣明图国每容言聴而谏行庶法令便民复见家给而人足所以入侍禁闼出居私庭罄胷中之浅闻岂敢有爱思天下之大计惧不足为何期无功更被异数骤迁左省实贰纳言此葢伏遇太皇太后陛下道与治同政求天意欲励臣节靡爱官荣询国人言贤岂闻于皆可代大匠斲手终畏于得伤尚竭疲驽以祈报称代韩太中乞致仕表壮而入官老则谢事礼典格言之具在人臣常分以当然茍唯贪荣祗益招悔用沥胏肝之恳上尘旒纩之严伏念臣奋犹诸生起自下国赖先朝之识拔初脱冗流荷陛下之奖知寖膺繁使按刑两道将漕八期出领州麾入聨府宷徒坐糜于饩廪曾蔑着于涓埃葢尝选贰计廷进跻谏省间因便殿数侍清光不以此时少有禆补至于晚境宁可激昻一昨䝉召近藩备员大匠当陛下董正治官之日实羣公黾俛从事之时而臣年龄尚衰筋力愈惫既囏拜俛莫奉朝趋辄求便私偶幸得请陪京地近畱司务闲虽眷恋于明恩终愧慙于尸宠安有钟鸣而不息庶几鸟倦而知还恭惟皇帝陛下干坤并容日月兼照愿赐骸骨许㱕里闾亦使追随垂白之民游泳太清之化则甚微蒲栁犹私润泽之功而已晚桑榆尚託舒长之景代司马康子植谢应副葬事表致主之心已沦幽壤饰终之钖更躐旧章兆协卜之以时恩殒身而莫报伏念臣祖光以徳业名世常擢任于宰衡臣父康以诗礼成家亦登延于劝讲而侈俗方改哀杨绾之已亾太医遽临痛桓荣之未老无禄私室荐罹鞠凶自启手足之初至掩窀穸之际君命屡至赗赐有加复因匠属之鸠材俾过家茔而视堋残喘何力秋毫赖官此葢伏遇太皇太后仁湥念功礼不遗旧将博劝于士类岂曲私于臣门克意绍先独自期于忠孝纒哀待尽两无报于君亲代司马康子植谢应副葬事表忠如皦日痛亲志之永沈徳及幽泉戴君仁之下逮臣某伏念臣父康笃行成巳力学传家二圣以似其先人一旦欲加之显任而顷因过毁已属沈痾揜遗恨而莫伸委湥恩于不报自初告卧以至丧还赐药赐珍㱕赙㱕襚优命呇至常分已踰复因匠属之鸠材俾过家茔而视堋克襄大事无费秋毫此葢伏遇皇帝陛下礼遇臣工孝治邦国将为世忠良之劝岂独臣父祖之私往者不亾当有鬼神之结草微而含气犹如鸟雀之衔环济北晁先生鸡肋集巻第五十五济北晁先生鸡肋集鸡肋集卷第五十六济北晁先生鸡肋集目録第五十六卷启谢授馆职启扬州谢执政启齐州谢执政启湖州谢执政启上曾枢密启南京谢李中书启亳州谢执政启亳州上李中书启贺中书韩相公启贺门下李侍郎启河中府谢执政启贺许左丞启济北晁先生鸡肋集目録济北晁先生鸡肋集巻第五十六启谢授馆职启误縁公举既不能引分而终辞滥俾试言又不获竭愚而小补自宜汰斥尚玷题评秪有矜慙安知荣观窃以挍讐之设始扵汉氏之购书员品之增盛扵唐室之好士故二代礼乐声明之为备亦一时衣冠人物之使然惟麒麟延阁之华近阊阖钩陈之䆳至谓道家羣玉之府葢象天官东壁之藏近稽有宋之隆専号育材之地故招来于闲暇之日而官使于成就之时职非要而地严欲知其可贵禄已优而责寡使得以自修恭惟治平之初湥有讲求之意诏四三辅选二十人当时彬彬最号得士厥后往往奋为名臣逮神之末年起治官之废典是正兰台之秩以延虎观之儒而龙胡莫攀风御已逺钦文母思齐之圣当成王求助之初咨谋大臣修举故事繄诏书所以取之之意则欲其有行义政事好学而能文至策问所以攷之之方又欲其知忠厚励精扶衰而救溢窃思在上详延之若是则观异时施设之谓何宜得誉髦以副侧席如补之者系出簮绂单平之后才非丘园耿介之良不意姓名之无闻乃烦丞弼之过听昭囘地近英俊朋来閲九奏于洞庭徒知神骇飞双凫于渤海更觉身微加以陟岵永悲卧漳久薾孤将五千之卒空有壮心立解十二之牛曾无敏手虽欲自勉竟不能奇攷古不究其本根议政终成于迂阔主父屡困九事敢期于八收公孙太疎十䇿乃㣲于一得正使焦头而烂额犹足为功真成毁瓦而画墁尚容见食服训辞之甚厚预刊缉以为荣非止见黄香未见之书以资杂博亦欲正刘晏不正之字固有愚衷静言所遭良出于幸斯葢伏遇某官几㣲谋国忠荩致君湥明致治之原要在得人之盛大儒之効吾道方兴多士以宁斯文永赖顾容浅陋亦误采收㫺班超以秉笔得令史而不慙阳城以爱书从院吏而自给彼皆慷慨有志之士敦朴可用之才茍得以文墨而効官则虽为卑贱而可喜而况加以乐育借之美名方朝廷耆艾之具来与巖穴幽奇之咸在世逢有道之会人望大平之期属当是时乃在此选虽复中才之难彊犹将奋发于有为补之愿治气养心修辞居业粗希前辈岂惟文字之末流未负平生傥以功名而自致扬州谢执政启囊空坐笑辄倾将母之诚钧播无私偶遂佐州之请意虽甘于逺外迹终渉于干摩伏自思惟良湥震慄窃以圣人在上孰不怀利见之心君子处躬葢亦有常分之守智足以图则当毕虑力可以任则宜竭能固有埽曹相之门而借以求通客常侯之舍而因兹得召志义有在夤縁不嫌其次实事未闻虚名可贵所以樊英聘而汉称得衆祢衡弃而魏为失人虽非车舆輗軏之利行犹曰园林鸿鹄之为观凡是二者必居一焉如补之者质薄自怜学迂寡用陛下纂极之日羣公入辅之初旁废捐不间疎逖亦预诸生之选入陪三馆之游朝廷清明官省闲暇鹓鸾逸翮竞髙举于丹霄麋鹿野心终自懐于丰草仰慙教载之恵未知补报之期愿试米盐且亲甘㫖魏君幞被非见汰于盛时萧子抱关亦各从其私好此葢伏遇某官引君以道附衆以文养材无一介之遗建官必羣议之与发为久大故能赞于干坤驯致中和葢将兴于礼乐夫何小丑首玷至公江阳故都民俗信美矧备倅贰足竭疲驽尚假歳时不慙刻鹄之类鹜庶几平㫺未忍转衣而为裳誓殚勤劳粗有寸尺仰酬覆焘之徳次纳甄陶之仁齐州谢执政启擢跻中祕九换岁华丐补外官两从私便惟愚疎之何有实幸会之已多弛负云初拊躬以惕伏念补之总角之岁粗习义方始冠之年即婴家难奋饥寒而自立信诗礼以无师偶尘科名遂列学校至预讐书之选悉縁试艺而升蓬蒿仲蔚之园风雨子桑之屋技无庸而常佚老将至而自惊是以陪羣俊而蹲循思古人而缅邈自请试事庶几食功还朝适已踰年于法又当为郡遂上烦于听察因俯徇于悃悰假以名城荣其将母既无烹鲜制锦可採之誉滋有羸瓶脱辐不胜之忧斯葢伏遇某官以道事君有功及物推明先朝典章文物之具崇养在位靖恭正直之心葢欲羣工助成累盛故兹优寄猥逮非宜忘朽木之难雕责驽马以勿舍人安其分事可以兴况复此邦素称难治某自顾无术但知用心岂惟乡飮盥洗才薄不足以化民亦恐柱后恵文威克未可以济务尚稍寛于辔策得小假于歳时倘有秋毫上酬钧造湖州谢执政启承流已幸昜地更优荷平施之每加抚中情而屡愧伏念补之禀生鄙滞逢世盛明学术素疎入必更文字之选吏能何取出犹当民社之行且复数奇寡偶孤茕未陨之余而幸刮垢磨光寛大兼容之际萧条起废跼蹐临官常欲随其所遇而必竭筋力之能傥可无歉于心而粗塞廪食之责而况河东股肱要害之郡吴兴山水清逺之邦不縁丐求继用付畀未觉川涂之邈但知舟檝之安自顾何人所䝉若此斯葢伏遇某官夔龙着业丙魏扬声般役衆工虽各趋而皆当医调百药葢异用而咸宜故此下材尚叨器使受恩必报思拥篲以无从陈力不能念乞身而未可上曾枢密启召还禁闼擢贰枢庭凡在陶镕举増庆幸恭以某官忠良旧望经济闳才被遇先朝廻翔近列文章润色岂徒诏令之间樽爼折冲葢出精神之动伟圣谟之独运蔼贤徳以具来果膺拣图首预机政某蚤縁世旧实被甄収怅坐絷于守麾阻趍承于台屏欢欣踊跃倍万常情南京谢李中书启不䖍法守致速人言尚赖原情姑从降秩驰驱就道跼蹐临官荷天地之曲成玷钧衡之平施重叨安便几至涕洟补之闻大匠取材无不可施于绳墨中材见遇悉能自附于功名从古以然惟人所任而补之禀资朽薄处已拙疎被䝉国士之知尘汚文馆之选未尝试用于一事徒兹廪食者十年羣飞刺天自椉时而遇合决起控地独揣分而退安葢当庚午之冬即请广陵之佐居然充数坐及成资以彼大邦凡更四守既憃愚之无补又施设之不専乃废城闉有故亭榭数里而近歴年于兹至于昜弊为新增小使大以职事束于为贰在人情或所不争而又李宗谔祥符之图稽皇甫湜长庆之记葢莭使游观之旧有玉钩摘星之名郡当水冲人㫺目覩似闻杜牧之句别有雷唐之基明月扬州谁家水调此诗具在此地可求惟昧周防罔思辍止谓经营不急实牵连佐守之时然斧斤未加皆成就还朝之后文捡良在歳月可推非门墙髙谊已湥察其无它则菅蒯贱生亦安得有今日仍偶去官而会赦乃烦善贷而兼收第解藩麾旋霑禄养仰圣时之忠厚俯小已以惊惶斯葢伏遇某官以道事君推诚与下无私足以助元化有容足以抚羣伦发为久大之图驯致中和之盛故寛罪戾未遂弃捐失官与官从近得近使自为计不过若斯已幸匿瑕敢同车马之不受尚为跃冶湥慙桃李之无言固当克谨官箴益修士操信于知己虽后世浅夫慕义感遇之词亦不失人葢自㫺君子成功立名之本补之愿不忘旧徳常在下风亳州谢执政启以罪贬官偷安为幸因嫌易地得近已多每烦造物之仁秪剧中情之愧伏念补之本由寒鄙偶在选抡舍矢尽迟识野麋之至弱运斤不顾知社栎之无堪同时馆中最下郡守窃谓追羣髦则不足营一职其庶几不图迂疎尚罣咎悔量才揣分力如虎以安能计事言功食无鱼而敢叹葢既释耒耜而在此则欲去斗筲而何之赖䝉矜怜不逺移徙斯葢伏遇某官引君扵道附衆以文方薰陶乎大和以积累于至治故记嵬琐不终弃捐某敢不慎跣之伤念鞭其后淹留抑末时亹亹而过中亮直敢云心怦怦其何极犹有异日宁忘至恩亳州上李中书启夙被採收久知幸会訏俞地重敢复恃于门墙犇走位卑自宜疎于竿牍载寝兴而念此终震叠而怛然葢以十年之遇未酬一切之仪又阙坐恐鱼鸟池林莫还遂令阶庭踵武长埽飘零自力企慕更勤恭惟迩来调燮燕闲神明劳相伏以某官赞天化育为士宗师学隘囷仓旷山川之受纳文非纂绣耿经纬之昭囘既刚毅以有容亦柔嘉而维则此老氏尝称君子之盛徳抑仲尼所谓善人之为邦加以遵正父之益恭兼万石君之至慎良法美政世但见于持循密议逺图中已殚于裨补要使礼刑达而内叙兵食足而外宾副上主求旧之心终先朝用儒之効此大雅意宁衆人知而补之幸逢休明偶脱泥滓亦欲愤发自见毫毛孤植难伸良辰不与平生狂狷之尚中年期待之私一事莫谐三叹何补独窃比汉臣之自诵忘本则难岂徒如魏虏之感恩必报而去第以赋分薄而造物不能厚禀资拙而匠石无由工开笼鹄失而始惊捩手羮空而自笑迷涂未返壮日已赊惟激烈之素怀则萧条而长在每羞王密谒杨震之意犹鄙谷永谢王凤之词使愚无似有宣光不比之称则贤我公乃献子可贺之举然而志阔事迕才疎効迟下若战国公子之市名当时羣豪之赴义犹可蒯缑弹铗预三千客而有鱼或能左手捧槃招十九人而俱歃此自不果它复何言第依庇存姑逭疵悔念虚死不如立节而止谤莫若自修鹤鸣逺而终闻兰生幽而亦佩诚足动金石则有不诚无不动信可行蛮貃则有不信无不行奔踶可驯千里要烦于良驭铅刀且弊一割更繄于善操重惟左右以主张吾道之公有识拔后辈之誉取人以恕得士多贤彚茹而升簮履皆在医门容疾富绩仁邻宁其中弃之乎既已辱収之矣用此自信独无介然若唐两生奏记当路至愿爲燎供席蒸芝効祥顾有义焉何至是也更望日崇令问益被眷图早正台衡大庇伦品不惟一士独荷至私方届寒凉尚赊侍省伏乞爲上自夀副人所瞻下情无任乡往倾颂恳切之至贺中书韩相公启伏自顷者初膺眷任入预政机属时三馆之虚已在诸生之选间因造请似辱收怜然阙门之外已疎而朝廷之闲甚密絶编志堕越俎义慙言不获伸事无所试上辜期待分絶激昂既流落于州麾旋颠危扵筦库伏遇左右巻舒以道从违在公虽均佚于留居尚倚平于世论虑以罪蔑仰玷生成故门墙之问莫修而鱼鸟之情愈阔侧闻枚卜峻陟鼎司遐徼同音欢唿共庆即日伏惟图国有道自天降休恭以某官刚大直温柔嘉寛栗山岳不动江海有容蹈君子之中庸知古人之出处皇天祚圣治世立贤炜仁祖之规摹有魏公之风烈大数已得末流易防一昨初闻命行继覩章下忠合上虑义激士心岂惟以千秋一言而取封葢将试元崇十事而后入以谓可否分年而异处忠邪指类而竝驱米斗至于千钱民室几于九去此方今公患之至急与当宁轸忧之最湥迺大臣先已究知则天下夫复何虑然可否但繄于审访而忠邪正惧于难分虞氏岂非用大中成周可谓建皇极既忧谗説之震亦病叨懫之钦尝闻去蚁以培隄未有留蠧而蕃木母疾之已甚则固可姑存而勿论则实难彰瘅不淆劝沮廼立理有万虑行非一歧同何必亲疏岂皆异魏舒始似无取郑朋初若可通安得遽知要因久见必使左右皆正直内外无欺诬则可否自陈于前是非不覈而定成周虞氏廼得庶几皇极大中扵焉攸叙忧籴䘏莩尚何足言休兵务农便可无患然补之处疎逺而谋近懐蹇浅而计湥亦恃十年尝承一盼重念补之禀资顽鄙赋命奇穷勤苦幼能乖违壮日忧虞晚节摧絶盛时不别不白以得嫌无拳无勇以䝉垢遭谴逺徙重罹闵䘮终亡仅存再被窜逐邅囘五六年内往返九千里余未省蹊田亦遇夺牛之罚何尝盗肉猥逢鬭犬之还不死涛渊稍佐民社世当至徳之运人望太平之功拾穗行歌问百年而如此饭蔬没齿甘一介之当然岂敢谋身尚懐报主耿耿自信昭昭实临更愿尊所闻之髙明跻斯民以仁夀造次启沃终始持循然后朝廷四海䝉逺猷大夫庶士无遗患国是永建家声益隆以副上之倚毗以慰人之颂望旅琐方困阍髙莫亲贺门下李侍郎启伏自顷者端亮得谗留居均佚旋失芘休之赖即懐颠沛之忧茫无事倪若有期会沧溟不改叹自荡之波臣天雨何心笑流行之木偶单舟将母逺道遘凶忠兼孝以两亏影与形而相弔人理斯酷生望莫蕲矧未至于怨仇仍重罹于窜辱实虞罪垢更累已知故卵翼之恵山隆而寒暄之仪响阒谅惟大雅阔此细图不然孤生安取今日再聆柄任增激懽悰伏惟即日鼎燮劳心天休助顺恭以某官江河致逺柱石扶危文能附而武能威刚不吐而柔不茹体和爲决以厉济温中正而通优游以法谋议逺而始验诚信久而后彰故于仁圣之勃兴复以勲贤而首用云行雨施鱼跃鸢飞九重开皇极之言三事起协恭之虑不爲巳甚廼见至平民诵斯言士知此意然有道也由是广之而补之禀资甚顽赋命至薄驽驾难企龙门误登垂十五年间挽推已至行五十歳矣跋疐奈何抱瑟自怜毁车欲去夺蹊田尚为有罪况廼初不蹊田赦食马犹足求功而又未尝食马涤器不慙市上受经自所狱中糠覈而肥卑溼亦夀似鸮集者多矣何必更占异鸡鸣者有之惟知不应既非意可以遣者亦往事安足论哉第以少尝妄计于进为老欲不虚于期待属重光之抚运与百执以同升偶脱涛渊稍佐民社起死之恩既厚捐生之誓益坚且縁心困而虑衡更识言难而行讱噎因戒食折自知医审曲则全悟孙以出正尔局促辕下何由颕脱囊中重惟左右学穷象先识际绵炳固曰有容所以大无私谓之王而惟危故能论心非几何以成务且事有可否易辩廼人有忠邪难分则欲开大中无忽近虑疏岂皆异同未必亲袁盎始议绛侯后更获助郑朋初通萧傅卒反见伤若此实繁胡可槩视察就义若渴之故审应问如响之情借曰比常好先亦意随必有事造次启沃终始持循显则欲马不败羣隠则欲木无藏蠧公是若建朋党必消如此而后天下国家䝉远猷大夫卿士无遗患观海恐漫睨柯足知虽未乏戴崇宴见后堂之顷然可无陆贾㣲言湥念之间窃自比龟智能灵人诚不思蠺饱不为己乃曹丘顾金掠美则安敢若鲁连解纷无取其庶几亦有命焉非所期也更望日崇令问益被眷图蚤正冢司大庇羣品岂惟一士独荷至私方戒寒凉尚赊待省河中府谢执政启明恩起废首玷剧曹衰疾便私尚叨名阃尽出钧陶之巨赐宁同草木之无知引分每踰抚躬湥媿窃以读书非无用之具固将图试而求行事君当有爲之时孰不愿知而幸遇贤者奋身而任大中材随类以効长寸隂尺璧之匪轻赢粮跃马而恐后又如出蔀见日去盆望天所宜欣对亨嘉鲜明注目安有自爲连蹇俛黙向隅惟能技之不同故㑹逢之相邈如补之者禀生至薄渉世又疎违道徳之初心获声名而过实画蛇之足尝夺饮而固宜䝉虎之皮或得攻而何怪一昨初湔谪籍即备史官以半生文字之中而白首江湖之远忽䝉此选岂是素期故始荣所得而冒居终揣不能而知止属餍为请与郡复优使自为谋不过如是此葢伏遇某官柱石扶远蓍龟见㣲直方大以正邦周徧咸而济物虽良乐所过絶足为已空然和扁一经沉痼犹皆起将益收羣俊之助与共厎太平之功况补之尝履闺台今守民社未负韲盐之学敢忘卵翼之私贺许左丞启再膺制命入秉政机仁贤类升华夏均福恭惟某官徽猷甚远广誉早施文能附而武能威济之以学刚不吐而柔不茹葢出于中徇公灭私以退为进故能使两朝而一节冠百吏而独先上方总揽权纲询谋治体务进中和之士以期久大之功民俗利疚之悉知人材能鄙之素识钦惟图旧靡不䝉休而补之书生后来曲士寡与同形骸于樗栎寄踪迹于萍蓬伏念门下召还坤维之年再升鳌禁之日实縁典挍尝莅诸儒眷言贱疎以备三馆不以年辈官聨之夐隔每扵劳问与进而甚温旋跻庙堂复在甄冶困屡空于甘㫖求自効扵米盐似䝉奨怜不忍弃外藏中心而敢废报知巳以未遑而素拙少思縁公获坐尚以顷年之眚复更数赦之余上烦贷全犹窃安便夺麾符者弥歳徙佐贰者两邦尤悔宁追省循已屡长鞭莫及固驽蹇之难驱大厦方成亦飞鸣而自喜怅坐縻于官守阻趋奉扵钧闳济北晁先生鸡肋集巻第五十六济北晁先生鸡肋集鸡肋集卷第五十七济北晁先生鸡肋集目録第五十七卷启贺门下吴侍郎启代上北京韩丞相子华启谢何相公启贺侯枢密启谢韩仪公启泗州谢执政启代外舅杜侍郎贺姚舍人辉中启泗州谢监司启谢泗州倅曾丞议启谢泗州教授启答贺直阁林次中启谢龙图吴雍荐论启髙丽人使囘远迎状谢髙丽使送人事物状送髙丽使副人事物状北朝国信大使先状济北晁先生鸡肋集目録济北晁先生鸡肋集巻第五十七启贺门下吴侍郎启诞膺制捡再秉政机已光选衆之求更竦具瞻之望凡居庥廕靡不欣愉恭惟某官致主忠诚济时贤业宠冠三朝之旧誉髙百辟之前蓍龟治忽之所昭柱石安危之攸恃久兹均佚未替告猷聿逢图任之明复贰纳言之重国政弛张之素达人材能鄙之尽知祇頼和衷以成累洽伏念补之禀性朴野赋命奇竆早荐歴于闺台晚屡更于麾守尝遭尤悔旋被洗湔皆朝廷及物之私与门墙好士之徳尚叨寄委敢怠承宣今川流已复而无虞岁事将登而甚美吏知免咎民识乐生仰大厦之帡幪固无不芘抚孤踪之踸踔当有所㱕即日再惟燮理宴闲神明劳相属拘官守阻造台闳代上北京韩丞相子华启孚告治廷改司畱钥逖闻新命窃忭丹悰恭以某官道重躬行望隆世济翊亮四朝之老仪形百辟之师黄合调元意比劳于鼎鼐赤松嘉遯兴已傲于林泉属访落之云初固贤之方急茂惟安集尚辍保釐开府加崇拥旄增重居然全魏隠若长城伯教素明爱兹棠而敢伐公㱕宁遽有是衮以宜封某蚤误陶甄复叨庇頼虽简书之良窘繄履幕之匪遥幸㑹居多欣愉倍剧谢何相公启峻骘鼎司诞敷制命尝致门墙之庆粗申簮履之䖍伟天地之休明旷山川之受纳故惟幽介毕获昭苏民知至善之不忘物识太平之无象即日恭惟持国有道自天降康三接益隆百禄是拥伏以某官刚柔体撰文武宪邦尊主逺猷隠申甫之维翰宜民善政粤丙魏之有声寛足以得衆而恵足以使人㴱可以通志而几可以成务大臣絶伤手之斲小人懐隔面之从本于中和成此清静所以不劳施设坐致安荣伏念某禀生拙艰择术迂滞以塲屋粗知文墨故闺台误有姓名然而未尝当一事权任一言责是以初从轻坐终获盪除齿髪衰龄妻孥满目晚已无心于事业老犹有累于寒饥及此分符益知幸会念使功孰与使过况属盛时傥成仁可以杀身敢忘异日顾惟逺迹阻望台闳贺侯枢密启光膺襃制峻执鸿枢国有儒臣以裨上治民知圣泽当复下流相与欢愉固无逺近伏以某官髙明笃实寛裕直方岌然髦士之中夙有大臣之气果逢盛旦自㧞周行辞章炳蔚足以鼓动四方操莭冰霜足以整齐百吏事无施而不可才屡施以皆宜曾未十年遂登两府汉千秋之寤武帝何足慕哉唐马周之遭太宗无以尚此洪惟圣主以孝事宗庙率由于旧章以仁育幅员欲诞敷于文徳务进温良之士聿求乆大之功必有同寅来膺至眷岂惟精神折冲于樽俎之上固将中和明备乎礼乐之间而某禀资拙疎赋命蹇薄以塲屋粗知文墨故闺台误有姓名不虑冗材既盈小器故暂膺于识㧞已旋致于颠隮然而未尝任一事权当一言责用汔逢于清问遂终削于丹书傥非获依仁贤当路之余光何以克全孤介末涂之晚莭重念补之顷亲讲习又接乡邦窃比然明辱知子产敢同贡禹恃旧王阳不能自跃于鸿罏乃独长鸣于峻坂尽烦㴱察更欲何求贫未脱于寒饥尚资廪入老不愆于忠孝犹累生成念贺厦之可同怅埽门而无自谢韩仪公启伏念近者特造门墙愿亲杖屦康宁貌悦千岩松竹之间萧散情长一世尘埃之上不觉耸慕膝屈氷叹意消顾蚤预于甄收非敢言于婣娅髙明广逮疎逖咸依尚怜孤根未必坠雨生刍一束窘竆巷之坐愁清酒百壶陪后堂之宴笑曾忘礼絶滋愧人㣲緑野放谈过晋公之髙蹈黄花佳唱比陶令之将㱕醉犹贷于欧茵狂岂诛于落帽颜间和气席上阳春以此使人何人不尽既贪知己特达勿贰之意遂罄平居㴱念欲効之言而莫戒转喉几成扪舌虽礼不禁嫌讳字亦有同音如肇者和帝名也而汉郡存京兆之称又操者世祖讳也而植诗有造日之句载在传注可以知乃唐鉅儒若韩吏部亦着宏辩欲开后疑晋进既殊钊昭不避仰惟大雅固已包荒然令公以三朝徳望之尊而不肖有十年门下之旧昜知罕犯每慎偶疎岂止汗颜真成芒背自违钧席愈搅蓬心悔讼稍瘳芜词始叙伏乞略此细故要诸后图间顺下风且询公议似闻芝捡已拜玉音想遂促于曹装行复调于伊鼎即日恭惟神明来相寝餗钧休补之田野益疎光仪乍阻萧然形迹失此庇依已戒仆夫将趋道左庶欲赞舆诵具瞻之意岂独伸恩闳私恋之情泗州谢执政启久此投闲初䝉起废已膺近使更窃名邦荷天地之曲成玷钧衡之平施迂疎内揆感涕徒挥伏念某家世久衰人材甚冗早预诸生之选与从三馆之游羣飞刺天同时遇合者自其能尔决起控地无庸不足者安所尤哉幸未忽于省循终获逢于湔洗退无仇怨宁论三岁之不兴进有盛明未废十年之乃字里闾浸鄙文法逾疎顾虽怀遭时有用之心实亦负陈力不能之责斯葢伏遇某官忠诚尊主贤业济时蓍龟治忽之所昭柱石安危之攸恃岂惟丙魏有声于汉葢非尧舜不陈于王邦之荣怀必㱕其美于上上有大泽必行而致之民灾祲聿消欢謡允塞恭惟挈国尤慎官人敢图赦过之余廼在选能之列泗虽支郡地实控淮舳舻上下以相衔冠葢往来而旁午今秋潦收涸而川流底平稼已兆于丰登吏茍逃于旷失顾承人乏适在此时逢歳有余乃幸乞浆而得酒于生无爱尚欲舍鱼而食熊誓以肖翘仰酬造物代外舅杜侍郎贺姚舍人辉中启拜命中宸升华西掖侧闻新命预剧懽悰窃以舍人制行温恭修辞敏达夙藴济时之业中怀拔俗之情决科从仕者不四三年闭门着书者踰二十载化行闾里共畏陈君之知名动京师咸髙郑子之趣二圣垂衣之始羣才连茹而来首登老成次起遗逸以谓处阨竆而不愍则宜傃富贵而能行议礼曲台衆果推于适变雠书东观士尤服其多闻岂徒居遗阙而抗辞司言动而直笔虽亟跻于法从已久屈于公才出则代言许刘超之清慎入而承问倚徐邈之博通朝廷得贤中外胥庆某早尘近列窃企下风未修墙屏之䖍先辱缄縢之贶永言欣佩莫罄叙陈泗州谢监司启久幸投闲初䝉起废拜明恩而跼蹐奉中㫖以驰驱偶莅属城遂依大庇州素称于繁会力尤病于拙囏视事云初抚躬以愧伏念某材能甚薄学问又非越自诸生蚤升三馆再更郎选四领藩麾惟被谴之独轻故涤瑕之前逮付以要郡俾其赴功野鹿情疎念蒿苹而常在疲驽气索见车葢以内惊伏遇某官寛厚爱人公忠莅事提封一路捡察百城仰惟揽辔之邈然孰不望风而惕若更愿小寛捡䇿稍假岁时必有毫釐自图报称官守所拘不获趋候门墙谢泗州倅曾承议启恩俞守郡幸㑹同僚平居想望之深今此从游之便伏以某官贤猷开济雅趣靖良事业蔼其家传声名籍于衆口方纡佐郡良屈逺猷然而素履允修撝谦更笃宜入预清华之选宁久从关决之劳惟此拙囏剧于延跂歌襦袴之慕㴱愧非才咏海沂之康终烦敏手方图驰问遽辱恵音黼绣之辞蔚然累幅衰頺之质焕若增辉展晤非遥欣愉可既谢泗州教授启比䝉恩捡改莅便州怅驰问之未遑辱流音之先及眷言披玩但极感铭伏以某官早擅俊声躐登科第伟该通之经术爗藻丽之文辞暂屈讨论亟跻要近某衰迟假守邂逅爲僚敢辞奔走之勤行有晤承之便方兹残溽更厚自持答贺直阁林次中启升华内阁增秩列卿虽扬歴之固宜亦东抡之重窃以册府之设非止于藏书文馆之名固先于延士大则典领譔述或次补法从之崇卑而是正挍雠犹摆落常流之贱尝所以置此之始又念所以待之之殊岂欲虚名相矜而徒以廪食豢养于燕休㴱庐黙坐而不闻朝廷议论之毫末世务既趋于一切书生亦习于自轻迨兹陵夷最号闲冷圣明继照员品复修方将敷求久任之俊良稍以敦劝方来之遗逸猥同声气预有光辉恭惟某官少以艺文早收科级本于髙才达识之自致济以彊学好问而旁通明白不私敏㨗立断事每试而皆可居所去而见乌府郎曹屡更于繁要兰台都省稍陟于髙华果奉明恩更跻祕职猗欤父子之相继蔼然兄弟之嘉声儒者之荣衆人所慕行超腾于近列益开发于逺图致主之功计日以竢补之备员中秘絶企后尘乃䝉齿记常僚讲修故事交驰牋牍慙辈行之非宜藏置缣缃传子孙而为好谢龙图吴雍荐论启陈编窥窃何补诸生华衮襃荣敢烦一字误䝉代匮祗剧厚颜补之禀生既愚闻道亦浅少日狂狷颇复激昂长年艰难稍亦咎悔不幸先子蚤弃诸孤居然为贫初此求仕卖刀买犊行藏独可以自期观颐舍龟失得不足以相补朅来泮水三昜歳华无它时捧檄之劳有平居肄业之乐譬彼倦鸟聊复投林坐令摧頽滋用迂阔风雨子桑之席促轸屋穿蓬蒿仲蔚之园披书案朽间偶好事恵然晤谈务闲偷安满当去岂图过听乃此误加谓凫足非长而鸡肋可惜收置门馆论诸朝廷此葢伏遇某官髙才得君强恕待物统绥一道刺举百城如般之运斧斤曾㣲拥肿若良之操辔䇿安有疲驽曲怜孤生为借余润㫺张安世不乐私谢而李习之尝赋感知趣非不同义各有处更愿寛其不及须以后来岂无毫釐可卜报効髙丽人使囬逺迎伏审航琛入贡馆饫言㱕瞻九雉之峥嵘梦囬天上指三韩之缥缈色见睂间候祋来闻使轺将及叅承可卜欣抃良㴱谢髙丽使送人事物状兹縁迓劳初获晤瞻入觐日畿庆赐牵之成礼言㱕海国辱展币以交驩盛意难承珍藏敢置送髙丽使副人事物状州僚备位郊犒常仪蚤钦俎豆之风先烦委贽愿报琼瑶之好敢废实笲薄物将诚别封具列北朝国信大使先状兹者歴纪嵗端礼钦邻问眷使轺之于迈幸候馆之可休冒涉寒威乂宁福履趋承良迩欣咏徒㴱济北晁先生鸡肋集巻第五十七济北晁先生鸡肋集鸡肋集卷第五十八济北晁先生鸡肋集目録第五十八卷启与谢寳文启谢淮南漕彭元施启与京东漕黄朝散启答谢华守赵子刚贺入馆启与亳守向宗旦启上河北漕吕进伯所业启代胡唐臣授苏幕与使者启授澶州司戸答韩谏议璹请充教授启囘郓城孙簿启贺教授陈履常启答谢状元李常宁启答谢宗室奉议启答贺李祥改宣徳启答亳州赵教授启太学答学生林自启答王勲谢贡启答陆倅启济北晁先生鸡肋集目録济北晁先生鸡肋集巻第五十八启与谢寳文启窃审再膺宸捡还镇淮邦副朝廷因任之求慰民吏去之意伏惟欢庆恭以某官忠荩耆徳文词宿儒蚤记渊衷徧跻法从长人京邑岂徒前有之赵张控虏藩垣真是禁中之颇牧惟江阳气俗之旧有棠隂恵化之余农絶带牛尚未忘于劝课儿骑竹马愿复见于行春惟暂屈于统绥固不劳于经理而补之倦游文馆得请佐州曾未造于门墙将获依于麾棨自惟幸㑹尤剧欣愉方冬冱凝取道辽逺谢淮南漕彭元施启吏能何补公举过优迂疎内循光价已倍伏念补之无自得之学非适时之才间关一名黾俛十庠挍五歳馆阁四年不能穑而取禾退黙既慙于素饱未操刀而欲割进为又惧于得伤故尝冒请于外官庶几自试于民事而託部封之未久辱咳唾之独先静言之何以得此斯葢伏遇某官忠以事上恕于取人过誉斗筲俾叅瑚琏李长乐之许文举非为通家㬥公子之知不疑傥縁一语人之幸㑹势岂偶然誓坚许国之心终得报恩之所感荷激切不知所裁与京东漕黄朝散启伏审祗膺眷擢荣摠漕将已择刚辰初临治部伏惟庆慰恭以某官才髙当世声发妙龄行谊规于古人文章固其余事鸿干以序美既载于两朝玉立而温威自宣于百郡属河朔流移之始复而山东罢瘵之未苏庶几小丰有望卒岁故暂假问民之寄岂乆迂揽辔之行补之顷滥麾符方兹谴谪何意周旋之旧乃依刺举之严舍曰苏孺文之天迂疎敢有或者李将军之地寛大所为非辄病于至公实少伸于知己永言幸㑹莫罄叙陈答谢华守赵子刚贺入馆启顷者効官河外託庇府中违离屡昜于歳华倾想第勤于魂梦疎慵成癖问讯阙修伏惟坐镇安闲履时休裕补之才能甚薄学术亦迂比縁明诏之求偶用辅臣之荐道山羣玉之地滥迹莫遑长林丰草之此心固在斯葢某官忠信好礼彊恕行仁吹嘘所加隠伏皆奋葢尝勉裁尺牍槩叙鄙诚置几尘生开缄字灭既后时而莫致滋抚事以为慙乃䝉眷私特枉庆贺辞极璆琳之美情踰骨肉之亲顾惟感铭尤剧衷悃新元肈布介福来同与亳守向宗旦启顷縁契援尝奉标仪去墙屏之已賖託麾符而㴱幸恭以某官温良植已忠荩在公勋名烜赫于相门婣戚蝉联于帝室不由此进自以才称骞翔省寺之华更践藩垣之重居有善政去尝见而补之疎拙领州乖违得谴未更歳律仍避亲嫌仰寛大之足依俯飘揺而自慰奔驰敢后叅对可期上河北漕吕进伯所业启草木有荣逢春乃耀鸟虫含响待气则鸣物诚甚微情乃如此士有知识志宜激昂自怜孤生误喜末学执技不化知己益消寅縁官曹统莅使部窃以畏大人于早歳事君子于一朝向尘长趍人进亦进登堂危坐衆言则言不图髙明见假颜色问讯所学开扩其愚昨成至言所要知道退念空语滋不欲陈然而殚废楮毫弃滞箱簏愤悱已吐芜蔓莫删犹望牛歌足观蝇墨可缀察鄙心于寗子成拙绘于曹生则虽孔门未废由瑟尚或有取不为无庸代胡唐臣授苏幕与使者启此者忝命宸廷备员州幕仰威容之固久託封部以爲光窃自惟良㴱幸㑹伏念某才出中下誉乏鲜明虽任使之粗更顾毫毛之未立祗惕谴尤之后摧頽祸罚之余岂敢进求智挈缾而安取庶几分守恩弛负之已多此葢伏遇某官忠以事君恕于接物萧生论议宁忘意于本朝范子澄清葢有心于天下寅縁窃食邂逅望尘捧檄束装计官期之良迩登堂闻教况吏政之可师欣忭之情倍百常品授澶州司戸答韩谏议璹请充教授启窃以贵贱位殊义非均则有所不答贤愚术异势既絶则无以相求葢明公在上之达尊而不肖衆人之晚遇解褐一命从军大邦以未尝知名而过听独收故不待望履而陈书犯分罪实出于不韪诛宜获于非常敢谓伏䝉某官寛裕有容威严曲霁猥以世间之盛礼施于麾下之鲰生屈记室以裁牋赐家童而返报往来嫌于敌体进退越于常伦愧汗莫堪骇情无措炳若文章之眩目跫然藜藋之惊心上烦开府之知下无国士之称至于假资助乏辍椉代徒自惟平生得此固寡三复敢置累息弗宁葢补之才实窳疎学尤拙陋幼虽有志壮益无闻幸遘明昌预霑教养庶几同小子之有造未敢与先生而竝行正使米盐効勤犹病弗称若复庠序肄业尤非素长伏况门下徳谊之最隆府中衣冠之甚美邹枚毫牍之侍应刘樽俎之陪足以议论古今酬酢左右岂宜下陈无似之贱吏乃辱大人当路之末光拜教至荣拊心益忝请自隗始私不忘筑台之初即以遂行尚或有奉盘之顷敛板就列计日有期託庇门䦨终身悃愊惶惧激切之至囘郓城孙簿启麋鹿情疎但记蒿芩之乐鹓鸾迹逺无心羽翮之追忽被除音复叨守土发星星而久墯绶若若以增慙敢图眷奖之㴱首辱缄题之庆徒钦雅致夐越常流伟初奋于仕涂蔼已扬于才誉身相为援岂无用力之公卿意独与亲乃在退藏之农圃将髙懐之固异实近世之所稀补之自信良坚与庸已甚枉琼瑶之为好抚蓬瓮以生辉感荷之诚倍百常品贺教授陈履常启擢领掾曹㱕临乡挍与从游之良旧私慰喜以居多窃惟国之求才病取舍之胶于法士之渉世患进退之失其中设科举爵位以诱人假诵数词章以干禄须其出试则乡党自好者耻夫屡献不以礼际则山林长往者岂其肯来故上安于有司之区区煳名以为公而士惑于古人之皇皇载质以为辱莫闻览徳之凤率多食饵之鱼恭以某官行独而通志洁而降不落落以如玉矧泛泛其若凫竆无立锥术可济国至于博览之学絶出之文要其平生固曰余事尚不屑去安有求闻声自籍于诸公章数腾于当宁拔起闾里朋类之荣收还妻孥亲党所喜未促公车之诏聊从泮水之行庶观成山必自累土辞尊及富仕何往而非安有为与行志茍存而皆可贻牋良幸修庆独稽倾咏之诚倍于侪等答谢状元李常宁启摛词中禁擢秀羣豪一鸣而惊闾里争传于盛事三道之要朝廷相贺于得人伏以某官藏器于身待诏而往文非时好近灏噩之商周经本心通无异同之王郑囊锥出颖邮传驰声望冠葢以倾风固其素愿过蓬茅而委质非所宜堪岂徒一战而称雄庶观千里之自此忻愉良剧敷叙何竆荅谢宗室奉议启程文入等恩诏换官起身玉牒之华通籍金闺之贵伏惟庆慰窃以邦国之建本支是崇变商余风周化行于麟趾惩秦孤立汉势定于犬牙岂徒鲁卫兄弟之俱贤固宜向歆父子之间出逮观近世莫盛李唐持钧轴以当朝适之首出以文章而传世长吉独先声明迄今想像未泯恭惟圣世尤笃宗盟惜夫饱禄廪而宴安故使学诗书而进取及兹歴歳寖得闻人新恩奉议禀性茂良修词敏邵耻从派属辈居环卫之中欲以功名自致荐绅之上果縁艺选骤改文班同列相矜一时盛观竚骞腾于夷路益开发于逺图先枉缄封过形谦挹感铭良剧敷叙奚殚答贺李祥改宣徳启延对宸廷改荣京秩从游兹旧慰喜良多恭以宣徳懿行不羣令仪可度粤从幼学夙有俊声下帷未省窥园持竿宁悟流麦其精如此故资之㴱珠玉藴含山川辉媚自当名世岂独传家补之气合相求心均莫逆絣䌟洸之何取橛株枸之自畱临水送将牛羊方下望风怀想鸿雁欲来庶几逢声子之班荆且复过孟公而投辖未遑驰庆先辱流音尚阻盍簮惟期彊飰答亳州赵教授启兹縁罪谴复避亲嫌跋才誉之素勤联官曹而㴱幸恭以教授推官端良可度超荦不羣蚤收科第之荣方莅胶庠之佚粹精古学本自得于下帷敏捷髙辞咸相传于倚马操惟幽而不改声乃大而逺闻倦飞聊比于一枝筑室尚容于三径先烦庆问尤认眷私感服忻愉併增诚悃太学答学生林自启窃审论秀辟雍登荣造士伏惟庆慰上舍先辈懿行可度美才不羣负笈徒行岂辤李固之千里违亲忍志末厌何蕃之五年故能通达大成文史足用升诸乡而有素告于王而可官以补之预在胶庠特贻牋翰推先非据感服徒㴱答王勋谢贡启数从升补初预賔兴虽学制之同然必乡评之所与窃以贡士先辈幼禀儁异蚤勤编摩敏七歩之修词饱五车之彊记李广百战未立寸功何蕃一㱕动辄累歳阨竆已甚操守更坚果縁察之公往偕造秀之选国有道化方革浮华士惟忠良乃称推择九层始于累土一鸣可以惊人岂但显亲固将行义愿饭粟务正学以言而发身毋侈辎车称稽古之力以辱士先承缄翰但剧感铭谢陆倅启辍自班聨屈临州郡涓辰之善视事云初伏惟庆慰恭以某官经术博通文词敏赡贤关论秀蚤成金玉之章卿寺须才久躐鹓鸿之缀英猷方显雅致不羣自求外官欲试民事耸闻交印已杨慈恵之声即见赐环复在清华之选补之田闾託迹萍梗因风当趍墙屏之严以伸桑梓之恪属兹被命既廹赴官愧流问之辱先怅叅承之莫遂济北晁先生鸡肋集巻第五十八济北晁先生鸡肋集鸡肋集卷第五十九济北晁先生鸡肋集目録第五十九卷启赴扬州上太守王资政正仲启与交代范峒启与淮南提刑贾殿院启与淮南监司启答扬州教授曾旼启上扬守王正仲启与淮东提刑王司谏启答扬守判官赵奉议启答致仕刘敏大夫启与京东漕张道顺启与京东提刑赵景仁启答淄守启与淄倅启与提举郑彦能启与京东漕吕直父启答滑守李孝纯启贺知府赵待制移镇启谢提刑上官正言启畱台韩朝请到状启答潍守启扬州泛用贺冬启元日贺启元日贺启答交代中散启代谢求亲启许亲启送币启求亲启济北晁先生鸡肋集目録济北晁先生鸡肋集巻第五十九启赴扬州上太守王资政正仲启比者得请宸廷备员州佐蚤在陶钧之内久辤墙屏之严寅縁庇依欣喜幸会恭惟某官道徳世范文词儒宗龙虎之得风云主威益重山渊之有珠玉国势增华加以仁厚不矜直方有体倦经为于机政宴息于藩维而补之册府后来书生孤立慙梧鼠之五技窘侏儒之一囊江海之日萦魂梦麾符之䕃与有光荣春水已生吴艎当具尚曹装之未促傥荀御之可容乡往之诚倍百常品与交代范峒启䝉恩外补承乏后尘惟慕谊之素勤获趋风而自庆恭以某官夙懐贤业蔼有令名行已不挠而衆推居官所至而民愿尚淹器干屈佐藩维补之质薄自怜学迂寡与陪英髦于中秘非所宜堪奉甘㫖于宴闲葢其私便企青云而虽旧继白雪以良难行造门墙粗窥矩范欣愉幸㑹悃幅奚殚与淮南提刑贾殿院启䝉恩外补窃禄便亲望履幕以良勤去门墙之未久敢图官守遂在部封恭惟某官道业古人之期风声列位之冠以义出处系时重轻虽雅意不忘于本朝而直谏自难于居内久倾公议尚屈逺猷补之质薄自怜学迂寡用糜丹铅于册府固乏毫氂佐条教于藩城足殚驽蹇趋叅良迩庇赖爲荣瞻咏欣愉併㴱悃愊与淮南监司启䝉恩补外窃禄便亲仰风望之素隆倾诚心之固久敢图官守遂在部封恭惟某官贤业蔼闻公才屡试奉行寛大之令威亦畅于属城爱养疲瘵之甿财不亏于成赋尚淹使指行副褒延补之质薄自怜学迂寡用糜丹铅于册府固乏毫氂佐条教于藩城足殚驽蹇趋叅良迩庇赖为荣瞻咏欣愉併㴱悃愊答扬州教授曾旼启比者请外便亲䝉恩佐郡往歳周旋之旧弥年契阔之怀又此从游良爲幸会恭以某官精智洞物髙才迈羣倚相读书博洽竆于世表正平作赋敏捷出于坐中科甲先登名誉早立当居要近宁久宴闲补之自以拙艰安于疎逖青云魏阙初惊日月之遥春水隋河已梦江湖之上聊复尔耳慙爲米之渊明于时言言喜班荆之声子清和在候导养适宜先辱音题尤增感刻上扬守王正仲启近承恩捡叨备府僚尝贡邮牋僣尘台几敢谓谦尊之盛徳曾无疎贱之遐遗饬书记以染修付候兵而传致奨收踰分感愧幷心伏审得请过家方春展墓散黄金之百镒见白发之故人鹢舟㱕济于晴江虎莭还临于治部即日镇抚多暇神明用休补之蚤被陶甄久辤墙屏载勤舟楫奉甘㫖以知荣适及郊圻听歌謡而自慰意行调于元鼎难久託于后车用此倾驰不忘魂寐清和当候拜伏可期与淮东提刑王司谏启被选中宸改临东部获趍风之良旧去徳之未遥侧聆除音尤喜幸会恭以某官学术知古才谋适时直莭在于谏垣能声闻于省闼访民恫苦姑暂屈于登车副上褒延已久虚于前席补之才质人后趣操衆违比縁将母之求偶遂佐州之请敢图官守预占提封庶自竭于疲驽蕲永依于庇頼欣愉乡往併剧下情答扬州判官赵奉议启辟书画可賔幕改除惟跋慕之素勤获从游而私幸恭以某官美才自立佳誉蔼传凤穴一翰殊有超宗之质龙门独上早膺元礼之知念契阔之未遥辱音题而尤喜炎歊方炽款晤可期答致仕刘敏大夫启窃启风声未亲晤语枉书邮之先贶审舟御之将临即日顺履凝严茂迎福祉某官贤谊甚美公才素髙浮荣如过于蚊䖟苦莭自期于松柏幸縁寓止当遂从游载惟欣慰之多非复叙陈之究与京东漕张道顺启念趋风之良旧复去徳之未遥遂託部封实爲幸会恭以某官博学知古通才适时扬歴省闱名独髙于羣彦从容使指威自詟于属城方圣政之又新岂贤猷之久屈补之内慙窃禄自乞试州歳比不登民逃未复抚循有道在躬守于诏条施舍不烦可面承于教约炎歊方炽叅奉有期与京东提刑赵景仁启光膺帝制出领使权已次封圻初交印节伏惟庆慰以某官髙才敏达雅操靖嘉玉立班行固朝廷之妙选风生羣听蔼台省之休声尚屈逺猷俯临一道行着澄清之绩亟㱕侍从之华而补之请外便亲得官属郡窃伺张之迩将申守土之恭欣抃之诚倍百常品答淄守启去阙廷之伊迩㢮负担之云初画界相望亲仁良幸补之世家单系册府后来文无取于将明武不足以捍卫每自慙于索米姑求试于长民伏遇某官忠荩事君中和布政顾何功于制锦窃自喜于分光未暇染修先承庆问感铭殊厚敷述难竆与淄倅启着述寡功迂疎畏罪輙自陈于将母偶得请于为州敢图弛负之初乃辱驰书之贶感铭殊厚倾咏益勤恭惟某官懿行温良公才敏邵题舆以俟伟仲举之髙名投传而归小巨卿之独操宜入聨于省寺宁久困于簿书而补之曩㫺宦游寅縁晤接回首十年之旧相忘数舍之间尚阻合并重增乡往与提举郑彦能启顷寓都城偶连墙仭自惟疎拙方力请于郡章亦值髙明将出宣于使指幸趋风之颇数复去徳之未遥间关行路之勤倥偬交符之始仰依大庇内激愚衷伏念补之素不逮人犹知信已少时薄技诚何取于屠龙长歳虚名固无堪于挹酒窘中涂之㚄䟦赖十手之輓推矧在仁贤最为知旧当法令再行之际属疲驽承乏之时庶几平均未废询採恭惟某官忠以事上恵于抚民尝力学夫古人知为政之大体清河恃孺文之故敢有是心渤海遇胜之之贤傥縁今日官曹冗甚书牍阙然尚阻叅承重增延跋与京东漕吕直父启被㫖中宸改临东部凡居庥庇举集欣愉恭以某官业履忠纯才谋敏达当先朝之慎柬在羣俊之上游使指屡将守麾荐拥居有显効去常见方圣政之又新岂贤猷之尚屈而补之自惟疎拙顷辱交承复幸提封获依刺举恵畱多袴民借宼以无由威畅连城盗奔秦而先改趋叅甫迩颂咏尤㴱答滑守李孝纯启久託姻盟未亲贤度一麾假守释负檐之云初千里赠言想音容而如接媿慙既厚欣喜幷㴱恭以某官懿行自将髙才挺出蚤践扬于要宦方烜赫于能名列㦸映门固大家之流泽褰帷行部有循吏之遗风侧聆交符幸此授馆将获踵门求见之便以慰慕义无竆之心契阔未间倾驰尤剧贺知府赵待制移镇启光被制书改司京钥凡居庥庇举集欢愉恭以某官中正而通优游以法藴经邦之逺业在志学之妙年入奉清光文采昭囘之上出临方面折冲燕笑之间自当纲纪朝廷訏谟帷幄尚兹均佚咸谓非宜补之疎拙守藩乖违得罪敢图恩宥乃佐畱居仰大厦之足依俯孤踪而自慰妍和取道顺履逢休谢提刑上官正言启奉法不䖍䝉恩薄谴何意拙疎之迹乃依刺举之严莅事云初省躬㴱幸恭以某官风猷甚逺徳操不囘学葢在于诚身仕不蕲于遇合少驰妙誉蚤掇上科夷平生实皆余事尚出将于使指行㱕侍于禁垣而补之樗杇无堪萍蓬惟寄去门墙之滋久备官属以爲荣収堂下之言虽仰烦于大雅効囊中之颖兹方窘于末涂更愿须以歳时寛其辔䇿庶几报称可积毫釐感愧之怀倍百常品畱台韩朝请到状启奉法不䖍䝉恩薄谴敢图佐守遂隶分台眷言离索之情获此从游之幸恭以某官庆传累世誉满本朝子产知然明之心殊非今日文举待正平之少固与忘年马伏枥而长萍因风而相值人生投分势岂偶然念布叙以未遑辱音题之良厚欣愉感荷倍百鄙怀答潍守启自以拙艰安于疎逖抗章得请交印云初倾心徳谊之勤引领疆圻之迩愿驰书之固久特撄事而未遑恭惟某官慈恵为春清明可鑑带牛縁亩不但格于顽民渡虎去封已先柔于异类将入补公卿之缺岂惟钖车劔之荣慙制锦之难工幸分光之无损首贻庆问倍荷眷私属守郡符阻亲履幕扬州泛用贺冬启铜仪轸转肈南陆之景长缇室飘飖知黄宫之气至人惟刚徳天与介休恭以某官笃实方中柔嘉畅外世大来而小往时阳息而隂消用此进为孰量事业怅坐縻于官局阻趋庆于賔墀欣颂之诚倍越常品元日贺启羊鸡祓恶导四气之始和椒柏泛醇荐百年之难老惟人视履与物咸新恭以某官中正以通柔嘉维则入陪严禁屡输竭于忠猷出总连城暂布宣于恵泽顺迎端月茂拥介休怅拘絷于郡章阻叅承于戎幕永言善颂数倍常情元日贺启羊鸡祓恶道四气之始和椒柏荐醇介百年之难老惟人视履与物咸新恭以某官中正以通柔嘉维则佩牛还亩知警夜之可虚竹马迎郊想班春之方暇顺迎端月茂拥殊休怅拘絷于郡章阻叅承于賔幕永言善颂数倍常情答交代中散启拜恩中禁假守濒河念仳别之尚新获交承而自幸恭以某官徳谊粹美材猷敏彊久柬在于班聨暂屈临于刺举将闻显用诸大夫皆曰贤固有规摹旧令尹必以告未遑修问先辱流音叅晤可期欣愉良剧与李中大启倦游郎省得请藩麾平居慕望之勤今此晤承之便恭以某官德履端洁才能敏长学穉齿而蚤成志耆年而弥邵践扬台阁葢政事之犹存颖脱云泉固风声之可尚驰书尚阙流问辱先倾葢足荣驱车窃抃谢吕大夫启请外便私䝉恩补郡去阙庭之伊迩弛负檐之云初问俗何先闻风增慕补之世家单系册府后来文无取于将明武不足以捍卫每内慙于索米姑求试于长民伏遇某官脱畧轩裳燕居里第顾何功于报国窃自喜于亲仁未暇染修先承荣问感铭良剧敷述奚殚答通判朝奉启得请宸庭出分郡寄惟倾风之素切偶聨事以为荣恭惟某官徳谊致修声猷自奋扬歴闺台之旧囘翔藩阃之游咸谓非宜安能久屈庶几有政赖别驾以不空固愿无何如淮阳之髙卧叅承良迩欣幸尤㴱代韩太中贺徐中丞启跻荣螭陛进总霜台恭惟庆慰伏以某官天才俊良神气宏伟起于磐之鸿渐爲溟海之鹏抟操行古人之期谟谋当代之映贾谊之遭文帝千载所难马周之遇太宗一言而合亟任掌纶之选迅陞专席之雄光华儒林洋溢士论侧聆新命俯惬素诚限繋外官阻申庆谒永言欣忭曷罄叙陈与淮南监司启罪谴佐州亲嫌昜地倚门墙之良旧託封部之云初内顾迂疎尤㴱幸会伏念补之少而孤立壮不适时误贴职于书林本无学业滥承流于藩郡秪用资涂敢攀鹓鹄之髙嬉自笑缾罂之昜满黑生白犊宁论无妄之灾丑效美颦宜取求全之毁赖圣时之忠厚俾愚分以便安每自揣循惟知怜惕伏遇某官至诚乐育大雅不羣恕常用于一言威自行于千里尚寛刺举小假歳时傥不重于悔尤或粗收于毫末谢解启伏覩解牓偶被荐送者廹彊敌以当前初虞逐北挈孤军而冒战遽预先登进叨非据之荣退积循涯之愧窃以治非一道三代之所同功学非一师百圣之所竝宇更末流于浅鲜之后追大本于芒忽之为五官犹具于天根六凿未仍于物伪行义忠信粹乎常得于固存言语文章卓然皆出于可用教化之所被及风俗之所影随中国无异于四方野人知学于君子王者之迹未熄古人之体尚存少变而为晚周大坏而为战国处士以诐行自售公子以得人相倾离骚滥于辞章兵法竆于威武禁游説者纵横以辩显任使者推理以雄俗僻则吴越无秀民照奇则邹鲁无异行陵夷百世卤莽一涂汉㳂秦余而莫醇唐因隋旧而未善际真人之抚运混杂霸之余墟英宗广于规谟仁祖备乎文物今上辟图书之府重礼乐之司息诵数为腐儒废雕虫为土苴奋乎百世之后覩此六经之难以是取人谓宜得士如补之者拙非世用僻与衆违有转喉触讳之竆无炙手可热之助流离百状辜负寸心搢绅之所未信而无庸乡党之所共轻而窃笑踽踽自守无意于舍龟伥伥何从迨同于即鹿亦尝侧闻长者之论庶几得上君子之堂十载属文七年论学蚤滥举首辄困退飞託患难之余生守迂疎之旧习仰箕裘而莫继俯蓬瓮以增羞望絶亨嘉分投竆籍诗常招隠书或絶交它人诮其逆施智者以谓非异不觉歳月之昜失窃省功名而自惊逺举何为闻虚絃之已怯相忘可乐忘芳饵以复来然而学不能偶当世之方圆材不足当大人之取舍僶俛自力挛拳莫堪一字固㣲屡经营于燥吻万言良富愧滂沛于摇毫尚赖庶明过辱题品掇其片善跻以上游斯葢伏遇某官大雅不羣至诚乐与譬之水正错而不动与夫衡诚陈而不欺有形焉得而茍藏无物不可以自试故容蕞陋亦预甄收某敢不增益浅闻激昂壮节鹏抟有待固未忘九万之程狗盗为功犹不愧三千之客公为求亲启庆长旧望虽怀齐郑之殊投分明时实许晁张之竝辄恃㫁金之好曾忘倚玉之嫌仲孺姪孙吏部长男公为不逮于人粗教以义伏承贤弟龙图位第十一小娘子阃仪世邵女美幼闻妄伸纳采之诚私幸宜家之庆不忘故分终恵好音送弊启近者辄布私诚仰希髙援愧山川之能受报金玉之好音不鄙单平更笃盟好及泮氷之未几羞束鹿之惟时念孔李之通家宁慙于旧庶妫姜之五世殊未可量永言欣愉莫磬陈叙不腆礼弊具如别牋公似求亲启通家奕世如兰未喻于夙心继好诸孙投李敢期于厚报载敦合姓敢替问名伏承某人女善庆所钟徳容兼茂某人男属方幼学期以成人男既彼甥女惟此出契援踰于它族礼律可以通昏鸣凤其昌已笃妫姜之旧同车信美不遑齐郑之嫌跋望良勤好音无閟代谢求亲启近枉行媒特传嘉命髙门絶企实怀贾诩之私见子良勤愿附王谦之义仰慙眷厚敢布悃诚伏承某男蚤闻俊良自立孝悌无绮纨余子之好有诗书寒士之风某女方妙年龄未闭警戒采苹南涧虽法度之可追如舜同车顾徳音之未着承言感佩难遽遵承许亲启比念鄙宗难攀髙援辄布敢辤之义重烦同好之言咏鲂鲤之诗虽有慙于齐宋冠冕之胄诚窃慕于崔卢矧缱绻之已勤欲逡廵而安可愿言託附实有光荣感刻良㴱敷陈莫究送弊启叠烦信绍申笃嘉盟焕然纯帛之仪宠以问名之耗萝施松柏后方昌而莫与京桃报琼瑶物虽薄而用可重不腆实篚具如别牋求亲启台鼎髙门金兰重义已幸趋风之旧矧烦继好之修令弟某官制行孝恭禀资英爽干蛊优于用誉视履宜于祥某房第几孙女蚤慎闺仪粗知妇教乃求葑菲俾结丝萝承命愧慙披词荣耀窃钦庆善方膺五世之昌辄昧单平愿布一言之诺其于铭感岂尽敷陈微物将诚具如别愊济北晁先生鸡肋集巻第五十九济北晁先生鸡肋集鸡肋集卷第六十济北晁先生鸡肋集目録第六十卷祭文北京为神宗灵驾发引告祭文河北转运司告祭文河北提举司告祭文礼部为钦慈皇后发引百官告祭文北京祭畱守王太尉文北京国子监奉诏封孟荀扬韩告先圣文诏封孟荀扬韩告先师文筮地告先考着作文告六叔父寺丞文北京祭措置李宣徳文除夕祭北京教授廨土地神文罢齐州先茔焚黄告祭文代澶州韩谏议祭河文代祭龙女文国子监祭司马温公文馆阁祭吕申公文代尚书侍郎两制祭魏王文祭欧阳文忠公夫人嶭氏文同李昭玘陈察祭赠太师李公文代王资政祭李少保文祭陜州二叔父文祭外舅兵部杜侍郎文祭南京畱守刑部杜侍郎文济北晁先生鸡肋集目録济北晁先生鸡肋集巻第六十祭文北京爲神宗灵驾发引告祭文薤露朝晞叹九龄之梦阒宫车晏出惊七月之期臻崩天增𣏌国之丧切尧人之慕因山克就同轨具来羮墙痛剧于中宸弓劒哀纒于羣辟安知帝所逍遥广乐之观空有人间惆怅汾河之咏戒涂雒巩接轸大伾窃守提封是䖍告享风云改色羽卫无晖背通汴之神皋指清伊之吉壤惟宗祧传圣讴歌讼狱以咸㱕而功徳在人礼乐政刑之未悖不显亦世无疆惟休臣等祗奉官箴阻瞻墙翣攀号莫逮洒血摧心河北转运司告祭文昊穹不弔仙驭难追爰诹七月之期是届万方之轨邈鼎湖之龙去天上景长空汾水之雁飞人间事改纉服懋重熙之化见墙昭大孝之矧兹臣邻以逮黎庶仰瞻何所擗踊宁堪法仗载严悲笳互咽椉白云而安往删黄鸟以无从惟夫神功莫大而难知固与景命俱传而不息臣等各縻官守阻望灵輴徒有忠诚攀号洒血河北提举司告祭文因山之制七月遄臻同轨之期万方咸在弓劒畱鼎湖之慕衣冠余渭水之憭慄徂秋已变风云之惨凄凉入夜更增笳鼔之悲虞墙徒剧于见尧夏服仍勤于纉禹蓍龟告吉陵寝即安删黄鸟以无从诉苍穹而何所惟神功不宰固妙物以难知且圣祚有㱕宜与天而俱永臣等孤忠徒切行奠莫追西望灵輴攀号雨血礼部为钦慈皇后发引百官告祭文妫为舜氏本明徳之方兴陈以满封实故家之始大岂特活千人而有祚固当流八世而莫京允属盛期笃生硕媛葛之为绤俭可化于女工鸡则匪蝇庶无憎于朝事是用膺天眷命开国庆基肈鸟至之禋郊肆龙飞之泽㝢而不逮东朝之养已惊仙驭之遥抱泣珠襦初启南阡之宅伸哀寳册载严西寝之封邈永裕之真游霭钦慈之徽号云章五字忍闻追逺之声风动万人咸识因亲之化将以贻休有炜垂佑无疆臣等陈力官聨羞诚祖奠灵輴莫驻摧陨何堪北京祭畱守王大尉文维元丰八年八月某日某官某等谨以清酌庶羞之奠致祭于故畱守彰武莭度王公之灵曰书载箕子为武王陈洪范向用五福窃尝有言天不能畀人福也曰有向用者焉惟君子好徳故能受福于天㫺贾谊以能诵诗书属文起家洛阳生十八年岂如公孙区区春秋杂説白纷始也如推上乎菑川惟仁祖以仁覆天下天下含餔鼓腹不知上徳之然其文章尔雅同风汉氏繄公所以润色公不有而谁先其入翰林丞御史尹开封使三司而士相与贺者公且执天下之权其领十五州守三都以使南院班二府者公虽不大用而位亦益迁粤主上稽古道未有命戒先耆艾者将以乞言乃方叔元老维曰壮猷岂其驒驒久董夫戎旃谓公当促舍人之装而公方且导引辟谷欲弃人间之陋从赤松以翛然奄乎不知何往意者以形为蜩甲其不与物尽者固已飘乎委去而登仙跻公堂以缩酒犹髣髴乎平日而僾然帷几莫我觌而悲填若夫勤劳启沃心存天下垂五十载者则岂惟其僚属之所私咏而灿然不泯有旂常兮兹传北京国子监奉诏封孟荀扬韩告先圣文维元丰七年月日河南府左军廵判官充北京国子监教授晁补之谨以清酌庶羞之奠敢昭告于至圣文宣王曰㫺周失厥道纪纲用微惟时夫子杲杲出日披其重祲为万世明夫子既没扬墨是肆爰有孟氏词而辟之荼蓼既薅嘉苗孔殖于今其功人以配禹俾遇夫子葢颜渊徒自时百家午竝作承孟氏后荀况扬雄降秦终汉教用不陨俾夫子道炳然复彰魏晋而还文事滋落学不为已其舌肆好猗欤韩愈始以文显厦屋将覆勇于敢扶唐三百年斯人惟伟天启我宋咸秩无文追求四贤崇以爵号从夫子后不瑕有光更千万年学者咸仰今有司承诏封孟轲为邹国公与兖国公同配食荀况为兰陵伯扬雄为成都伯韩愈为昌黎伯竝従祀谨撰吉日以告尚飨诏封孟荀扬韩告先师文维元丰七年月日河南左军廵判官充北京国子监教授晁补之谨以清酌庶羞之奠敢昭告于先师兖国公曰㫺我夫子有徒三千惟公好学未达一间爰有孟氏闻而知之与公异时合若符莭孟氏既没荀扬嗣兴是三大儒吐词为经末流至唐篆刻是骛有贤韩氏奋而学古达道之塞于儒有功微言赖兹不絶如线粤宋七世咸秩无文巻龙鷩冕曰公若伯从我夫子兴吾先师洋洋俱传百世不熄今有司承诏封孟子爲邹国公配食文宣王荀子爲兰陵伯杨子爲成都伯韩子爲昌黎伯竝从祀谨撰吉日以告尚飨筮地告先着作文维元丰七年十月日男补之将之谨以清酌庶羞之奠告于先着作之灵曰㫺我先人率徳顾弗永年乃不肖子补之将之不能必成葬不以时乃尚宦学四方惟岁时望祭有腼肆卜我先祖鱼山故兆唯吉土十月乙酉是堋用大定我先人之宅遣车既饬惟不肖子补之将之悽怆憷惕殒越于地则亦靡及尚飨告六叔父寺丞文维元丰七年十月日姪濠州团练推官知寿州夀春县事充北京国子监教授补之谨以清酌庶羞之奠告于六叔父寺丞之灵曰㫺我叔父事亲竭力夙以孝闻薰然慈仁见谓乡党宜贵宜富宜夀多子位禄弗究以不永年承其后者藐然一女补之念此常痛于心恶衣菲食用克㱕匶于鱼山之宅十月乙酉是堋前我先祖后我先人筮曰宅此惟安乃岁时荐享则有先人之不肖子补之在乃先人之祀未坠于地则我叔父饮食如生惟我先祖先人实闻斯言尚飨北京祭措置李宣徳文维元丰七年月日具官晁补之谨以清酌庶羞之奠致祭于故措置司句当公事李君汉举宣徳之灵曰呜唿汉举志如鸿鹤可使戾空而弊羽毛乎汚泽才如泉阿可用剸玉而顿铓刃乎腥膻仕弗充乎其位夀弗究乎其年理有是而更非喟谁者其使然抑造化之范人兦予夺之或偏谓人心其不平分薄厚乎愚贤呜唿汉举别几何时黄叶在戸而车而马翣者称遽酤酸肴昲君往不御惟有涕洟东门之路何以遣哀㱕安其故尚飨除夕祭北京教授廨土地神文维元丰七年十二月晦具官晁补之谨以清酌庶羞之奠祭于土地之神曰闻之福莫长于无祸故古之君子祭不欲祈补之不才承乏三年于兹将代而去矣赖神壅培弗罹于咎祈则何敢报可忘乎恭荐菲词惟神鉴此尚飨罢齐州先茔焚黄告祭文绍圣二年二月八日男左承议郎充祕阁挍理新就差通判应天府南京畱守司畿内劝农事武骑尉补之谨以清酌庶羞之奠敬祭告于先君着作晁公之墓曰补之不肖始葬先君之三日还官于魏其后忝命入馆登朝为州逮兹谪官凡十一年而后始获拜奠墓下楸柏尽拱而不肖子补之尚宦游四方不能反田里奉洒埽憷惕陨心今天子以元祐壬申十一月甲子冬至郊见天地凡在庭之士皆得追荣其先人初以左奉议郎告于第恭承光命既慙以哀惟是先君之潜徳隠行天其或者尚将大之在它子孙非不肖子补之独能致此谨撰日以告尚飨代澶州韩谏议祭河文维年月日具官韩某谨以牢醴之奠告祭于灵源王之神曰天子以季秋祗见合宫礼成告祭及河乔岳罔不率举而某位古诸侯境内之祭得预行焉惟神聪明正直国有典祀灵长之性幷千七百载厚地而不洩坎徳既平则惟神祥以茂昭圣天子之功神之血食终古岂不韪欤尚飨代祭龙女文维年月日某官韩某谨遣某奉命服诏敕以牲酒之奠告于神济夫人之神曰有天下者祭百神故五岳四渎古有典祀而山川之灵其福足以仁其一方者则天子亦为之崇礼秩严貌像所以为施报甚美也惟神聪明产徳于幽其亦歆天子之嘉命允翕巨川厎宁北方则神之名号恵泽洋洋与河亡竆岂不休哉尚飨国子监祭司马温公文维元祐元年九月日具官某等谨以清酌庶羞之奠致祭于故丞相司马公之灵曰呜唿公乎寛栗柔立根于明诚进礼退义世为重轻千椉不居古称好名公乎不然志合则行布被脱粟他人爲诈公乎不然则以身化公卧洛师闭关却埽㴱衣讲道将以是老公㱕朝廷路车椉马扶携襁负民拜于野圣母神孙在宫载祗公率其官正人具来诚心行义令出而听国安九鼎大势已定民以法治法胜则烦譬如鱼噞则清其源卖刀縁亩盗岂得发茍无欲之虽赏不窃裴公处内如不胜衣问其貌年威行四夷杨公入辅曾未几何毁第减驺人去其华忘身忧国晚以骨立生非其厚所爱民力有来逺县废食与言问民而没反席未安帝祗合宫公薨讣闻彻尊往临追胙故温公薨季秋甲戌暮雪民忧歳寒相谚未褐闻诸道路信有斯言曰公在天胡俾我寒以劳定国人曰宜享何以知之家有公像生为民望其没亦神公乎何憾悲者世人尚飨馆阁祭吕申公文维元祐四年月日具官某等谨以清酌庶羞之奠致祭于故平章司空吕公之灵曰呜唿大人之徳如山如川作镇九州经营幅员国有大人君尊而荣地有山川气杰以灵岂惟寳藏百货所养惟其髙㴱物则固往善观国者庶其在兹无象太平望而知之季札观乐兴衰以喻见蘧伯玉知卫无故秦使入楚楚寳为陈昭奚䘏在知楚有人楚卫区区何足与谋有是二臣以雄诸侯如虎在林如龙在渊何必风云其威自然小才近用则不若此方圆殊施文武异事一官得人则一事行比事得失非国重轻呜唿公乎敦大中和代天之工道固逶陁处厚持满彊者莫先清心守黙辩者莫前是惟元宰三公之徳岂如浅智物我异职魏公典筹初不自矜既执弓矢人服其能徐公行义亦既有常世自奢俭吾无低昂巍巍两朝盛徳髙名内则国干外则长城沈几入告成败先定家人不知矧复百姓羣言竝进不尸其徳使公议安人享其泽二圣统临公秉政机垂绅搢笏百辟是仪征繇不兴盗贼先改商贾阜通九河输海谓法未具滋章已除谓财未充民气已舒谓人未用忠贤既立谓逺未宾羌戎贡入太平之功可指日冀人之无禄天不慭遗两宫震悼庶民嗟咨哀荣典册礼盛一时某等在廷辱公品职陶冶之公无所㱕徳旂斿箫鼔送公国门摅词陨涕侑此酒尊尚飨代尚书侍郎两制祭魏王文维元祐四年月日某官某等谨以清酌庶羞之奠致祭于故魏王之灵曰周建同姓钖之山川康叔伯禽鲁卫惟贤汉惩秦余非刘不王矫枉过中尾大股彊魏之宗盟礼胜恩疏给羸卒百徒隶与居粤千载来以州郡理宗子维城名存实废作蕃于国匪地惟贤惟贤有徳亦国之蕃汉于孝王欲常常来以家人礼燕喜且谐兄弟无逺曰亲亲仁畱不之国亦以厚亲呜唿魏王仁孝忠诚威仪卒获近其性成岂惟河间讲礼修乐岂惟东平为善最乐惟神母子惟帝叔父尊无与隆恩何可贰在人之情再命儛车贵极富溢以勤俭娱作邸于京寔亲贤宅俾宗室良咸有矜式玉带鱼金颜如渥丹云何不淑而不永年两宫悼惊岂惟在廷诏追荣之以魏大名使河山㣲与国永宁五月而葬礼则有制卜逺岁宜以恩夺礼衣裳在堂旂斿在门词以伸哀侑此一尊尚飨祭欧阳文忠公夫人辥氏文维元祐四年月日某官某等谨以清酌庶羞之奠致祭于故文忠欧阳公夫人辥氏之灵曰呜唿夫人庆累世储简肃惟父文忠惟夫象服委蛇汤沐大都世间所乏岂富有贵髙门鼎食里属垣比惟有徳者愈久弥长或㣲或兴㣲兴有光惟㫺文忠名擅一时于今学者孰不仰之矧夫人子聨职文馆升堂拜母恨相从晚生乎可拜没飨亦礼庶几诚心歆此醪醴鸣唿哀哉尚飨同李昭玘陈察祭赠太师李公文维元祐四年月日某官某等谨遣某以清酌庶羞之奠致祭于赠太师李公之灵曰自㫺布衣起家之士必其学可用徳可立而才可为近可以利当世而逺可以遗后人兼是三者公侯之器至其莫施时则不暨公魏大姓世豪以资散其千金负笈求师爰以进士得官天圣抱其所能而止一令造物报人㣲与之期是生左丞出秉政机河啮其原用改斯卜襚以龙章西山之麓曰子曰孙有公及士服其命服承此祭事生虽莫施而没显名有表其阡邦人所荣某等于公其生既后咸以贱贫左丞所厚不获相事一官所撄驰词侑奠亦以抒情呜唿哀哉尚飨代王资政祭李少保文维元祐六年月日具官某谨遣某以清酌庶羞之奠致祭于故致政少保李公之灵曰天之生才初罔不艰既畀之才其施复难王侯戚里儿童绮纨岂无其人鸩毒宴安宴安不怀于公见之非此其贤其才足施真宗之甥冀国之子五朝三世恩无与比凤雏骥驹其生固竒置樊枥间世宁识之仁宗恭俭四十二年峩冠大羽文武竝肩知公于亲欲任心膂匪亲则嫌或以嫌沮英宗退託未揽万机公不自嫌语祕莫知念先朝意滋欲分政知而不以时则有命何以乐之楼观池园退老于家虹蜺屈蟠呜唿哀哉自㫺和文折节好士人贤其贤不荣其侈公生又似好善有能富贵益恭人以是称交游满国搢绅有闻髙堂击钟骊驹在门尚想孟公投辖拒戸庶见声子班荆道路呜唿哀哉别几何时人事变昜兰亭觞咏俛仰陈迹襃终之典时则有加岂惟故人出涕咨嗟寓词千里侑此尊俎衣裳在筵髣髴一举呜唿哀哉尚飨祭陜州二叔父文绍圣二年十月四日从姪承议郎充祕阁挍理通判亳州军州管内劝农事武骑尉补之谨遣人以清酌庶羞之奠敬致祭于二叔父故知陜州祕监学士之灵曰我宗之牒鼻祖澶渊起国之初大于文元务徳不华中微以囏自我先君诸仲叔季蝉聨世科将陨而起先君尝谓叔父温文舍叔父贤孰知先君施及不肖如亲父子匪瓞之私自为知己呜唿哀哉天祸我家先君早世孰怜其孤亦叔父志教之誉之人莫间之误意先君鸣隂必和不知其子弱不克荷廼尔代匮丞中祕书叔父为监聨骖竝裾贫得守齐亦既陛遣病休不省卧忧展转愚触罪悔佐守宋京书来九返劳抚于行仕何足云匪姑息故爱縁其私则以尊祖今年在宋闻疾请州问安六辈信无报邮谓㫺不然知惫莫勉如何不淑陨命候馆痛我家世善人日微非此其承其来益衰念此如焚血溢为泣怛然寐哭寤追靡及一官所撄奠不抚筵孰知此哀彼苍者天尚曰幸哉其子如此不鄙为兄犹同父弟誓当与约弥逺益亲如我叔父与先君存往不其兦此舌不吞呜唿哀哉尚飨祭外舅兵部杜侍郎文绍圣二年十一月二十八日第五女壻承议郎充祕阁挍理通判亳州军州兼管内劝农事武骑尉晁补之谨遣外孙女晁氏十五姐湘以清酌庶羞之奠敬致祭于故修撰侍郎丈人杜公之灵曰补之少日愚无师闻闻诗与礼子我先君先君为言公孝而贤汝长而师则公莫先从先君南年十有五方舟兰陵遇公于旅会先君出出拜侍公笼凫于阶翛然异容曰此何为玩物丧志若斯其年一日千里念先君语竦然起惊公严而和导我以情却后五年初随乡举过公濮阳与坐笑语谓为可教而不瑕疵申以婚婣眷言自兹㱕宜其家惟公淑女使寡悔尤亦公女助公仕浸显官常百秩禄仁其宗逮孤与疾堂堂在廷如皋如夔至其胷中百不一施谓公仁人宜夀宜贵何辜于天而不慭遗国士之丧国士之哭失声相骇迨于僮仆呜唿哀哉人谁不死死谁则哀哀在哲人匪婚婣懐念公自养后己先人公疾而忧公非爱身衆雏墯地则各有命矧公贤子而忧不竞生无世累穅秕纷华没反其眞孰为我家谓公之知进乎此矣此言之闻公悲可止念公之女毁不图生去五百里勉之使行一官所撄奠不亲伛有娈其䈂公外孙女庶几平生御此酒脯呜唿哀哉尚飨祭南京畱守刑部杜侍郎文维元符元年四月日第五姪壻孤子晁补之谨以清酌庶羞之奠敬致祭于故南京畱守修撰侍郎七丈人杜公之灵曰呜唿公乎如金如玉如松如竹杂于物而不变禀诸天之所独而一旦毁折遂不可作耶移孝于事君移家于为治贤劳记于先朝名誉流于当世而竟不大任遂止于是耶恵故民爱之如父母敬故士戚之如兄弟而堂堂去此惟民与士惊心而陨涕呜唿哀哉㫺我先君与公元昆义均同产人靡间言施及诸穉申以世婚两宗一家无复彼此矧公与我自为知己我始筮仕教授北京公为主知而有盛名数言我才于公于卿自谓内举退无愧情我后登朝亦官京师同衢接屋十岁于兹宴休戒我游观载我忘年比义良朋待我而我少公十有六岁匪其志同于公敢辈公于学问尤长礼经至谈百家顾尝喜兵间同我论挺出峥嵘能赋与铭文章尔雅书记翩翩致足乐也自为余事故罕知者年垂六十侍郎秋官平生经纬虹蜺屈蟠白头不召竟死为藩呜唿哀哉我守济南后公五载问民所安流风固在前有范李后有曾王粤有杜公于前有光呜唿哀哉惟我不孝获罪于天奉亲南徙中罹祸还唁我弔我五书竝驰期我自逺匪婚姻私如何垩室泣血未殒斩焉缞绖承公凶问呜唿哀哉自今以往我无知己虽其知者亦从风靡倾肠倒胃舌可扪矣尚想山立英姿杰气庶几神交百世之外呜唿哀哉公喜我文喜同酒尊尚举此尊尚闻此言呜唿哀哉尚飨济北晁先生鸡肋集巻第六十济北晁先生鸡肋集鸡肋集卷第六十一济北晁先生鸡肋集目録第六十一卷祭文特进改葬祭告文祭大资政李公文祭左丞梁公文祭端明苏公文祭郭大夫文亳州祭土地神文祭大孤山女郎文河中府谒文宣王文河中府系浮桥告河文祭告舜庙文追祭吕村山川神文开隧纳志石祭告文湖州移天王祠告祭文卜居金乡祭神文迁居安建土地祠文修井祭告文新居凿井告神文上梁祭土地文祭西宅旅瘗文祭西园旅瘗文祭戴氏地旅瘗文祭故推官黄君夫人安康郡太君李氏文齐州祭社稷祈雨文谒文宣王庙文谒诸庙文代保之等告先叔推官文着作局敕祭文着作局敕祭贤妃某氏文代尚书侍郎两制祭枢宻赵公文济北晁先生鸡肋集目録济北晁先生鸡肋集巻第六十一祭文特进改葬祭告文维大观三年歳次己丑十月壬申朔十三日甲申孙前泰宁军节度推官知大名府莘县事端礼等谨以清酌庶羞之奠祭告于祖考特进吏部尚书晁公祖妣河间县太君刘氏之墓曰闻之夫子既得合葬于防门人后雨甚至曰尔来何迟也曰防墓崩夫子不应三言之乃泫然流涕曰吾闻之古不修墓夫既反其极矣岸谷变迁何由必之故古不修墓者礼也泫然流涕者情也夫礼可以不修而情不得视其壊而不悲是夫子许其修也而端礼等以祥符大墓土痺有水患虽我祖妣昔以礼葬垂七十年可已矣而端礼等以人揆神情不得安将迁匶任城鱼山吉卜且我祖妣之子孙往者皆从葬此地烝尝以时不愆歳事抑族坟亦礼也以人便之知神欲之亦情也故端礼等以违古不修墓之训为轻而伸泫然流涕之思为重杂然相恕令月吉日奉柩以东我祖妣实恵听之不震不惊往安于行呜唿哀哉尚飨祭大资政李公文维年月日门生具位晁补之谨遣人以清酌庶羞之奠致祭于故北京畱守大资政李公之灵曰王迹之熄诗兦不嗣春秋又微战国横肆惟其可者尚与圣邻词出其口轮囷郁纷观左氏言何国无士驰其戎车陈诗説礼秦仪卖国斯廼燔书韩非孙武是固非儒至其文字孰敢贬诸汉兴息民残编出坏经儒词士学自此派班王两马河汉奔浑胡不及古华胜其根乃独扬雄为书准昜昜不可准相如是式却后得唐才一韩愈跞魏踵汉侵寻千古宋以文治百七十年瓌儒伟士轶古竝肩公以文鸣起河之北如彼神凤云翔覧徳惟我神文王之文谓公所作经诰是羣官名用正礼阁其修此公余事粤有大猷论秀百人宥死四千人车上儛而公退然辅弼三朝时异操同几颠者数不自为功上建皇极以消羣疑敛时五福惟公助之爰开大公旁作穆穆九闗昼静累累士复惟古良臣善则称君造膝之语家人莫闻呜唿哀哉匪岁龙蛇正月己卯贤人之忧庶氓是悼呜唿哀哉补之昔者自魏徂京公以其名上之朝廷羁坚附夷千里为轻顾慙幽介文采安有无盐刻画秪增其丑士报知己匪以其私洁身有义尚畏人知惟不仰愧神其听之呜唿哀哉天不慭遗而丧宗工胡床昨梦过雨惊风燕子穿阁池台半空呜唿哀哉安阳之吉逺不临圹扁舟东下形以神往寓辞千里以侑酒尊庶平生言公犹我闻呜唿哀哉尚飨祭左丞梁公文维年月日从表姪具位晁补之谨遣人以清酌庶羞之奠敬致祭于故资政左丞梁公十四丈之灵曰补之少日随亲上都公在馆阁有声诸儒间从先君及诸父语童子无知见公而慕其后推择正字祕书公由太常擢谏大夫买屋城南与公居峙休旬杖屦从公宴喜公后秉政既有贤劳玉立班行羣邪晛消徳髙来谗亦不旋踵岂公独伤邦国之痛自昔忠义若此者多天实为之人其谓何臧孙谏违以有鲁祀孰孝嗣之惟忠臣子丰碑不琢无以图徽尚曰万里以丹旐㱕埋光百年一旦射斗词以伸哀惟其素厚呜唿哀哉尚飨祭端明苏公文维年月日门人具位晁补之谨以清酌庶羞之奠致祭于故端明尚书苏公先生之灵曰孔子在位狱讼文词可与人同不独有之至所罕言所不可闻曰天道性与利命仁莫大匪天莫难匪利若性命仁皆㴱逺矣夫惟道大则知者希有所卓尔囘犹病之天下纷纷皆以利往吾岂难之利不可长凡是五者皆微不传譬彼为国鱼不脱渊虽微不传然见其绪千载一人尚如旦莫秦汉而还轻失此学徒既其文谓为广博圣言所罕与不可闻初莫之闻矧寻厥根匪根之出其华昜悴昜悴之华惟文士愧马迁韩愈好古而奇六家原道顾未知之今其所作匪道惟词后生如簧谈天与利饰性命仁以之贾世笃生苏公干橹圣门跆韩躏马匪以其文知孔子圣文莫犹人若大且难以藏厥身世无孔子孰明其至更百斯年曰此文士岂不炳蔚铿轰似之至反説约窢然过之何以实斯粤有自来驰骋千古经营九垓破百家往躐阜踰堆朅其山立送者自崖曰此勤矣乃人之开反而湛思道不在逺罕言不闻一以是贯宅道之奥眇其独存有不得已文廼其藩固尝自谓吾言如水行所可行止其当止此但言语聊以为嬉惟㫺人贤事业若斯遭时有用从本出之诚身有道忠廼孝移如麟如凤胡可伪为呜唿哀哉既曰仁贤宜贵宜夀亦贵夀矣于徳不究间闗岭海九死来㱕何嗟及矣梁木其摧呜唿哀哉补之童冠拜公钱塘见谓可教剔垢求光顾惟㝠顽汔未闻道愧负公语以无成老竆秋讣至沈痛刳肠扁舟东泛道哭公丧作此鄙词惟公所喜伸哀一恸絶絃自此呜唿哀哉尚飨祭郭大夫文维元符元年某月日晁补之谨以清酌庶羞之奠祭于大夫郭公之灵曰人之相知千载一时千载不逢亦不可知公年长我二十而八平生出处参辰超忽亷平爲吏自㫺所闻达识髙谈则犹未亲遭患来南邅回千里偶公倦游亦㱕卧里斩然在疚闭户薰心我不往拜公来见寻属气収洟爲公一语不知何爲倾葢如故过累百士得一人焉以千载语则犹竝年爲公数临亦恵慰我如何不淑龟玉毁破惊唿往弔雪涕霑胸尚想霜髯老鹤孤松呜唿哀哉公守曹南古循吏比吾弟爲僚横经泮水顷于吾弟推毂先之晚于此逢我又见知兄弟竆人论心谁与公独厚之人所莫顾百年一恸晤语无期何以舒哀斗酒只鸡呜唿哀哉尚飨亳州祭土地神文维绍圣三年岁次丙子十一月戊子谨以清酌庶羞之奠祭于土地之神曰闻诸圣言聪明得道者没乃为神而神之所职以土地名譬诸人间则有社稷人之休戚系焉者也补之以罪来此行将解去顾其疎愚何以免咎惟履正蹈常无以庇物亦不害物神用临之亦允助之使老幼安处而苛慝不作用此荐诚匪曰祈也以为报也尚飨祭大孤山女郎文维元符三年岁次庚辰七月癸酉承议郎武骑尉晁补之谨以丝网碧屦及酒酌时果之奠敬祭告于大孤山女郎之神曰补之仕不遇合不敢忘忠而为权臣所憎陷以朋党于岁己卯窜诸灵山季秋扬帆挈妇与子旅拜神幄陈词靡它神赐吉占曰㱕甚迩偶读旧载或行遇神神与之言为买丝屦客自都返无从致之畱屦水边遗刀石上发去已逺犹不悟知鱼跳客舟刀在鱼腹因发歌咏庶神若兹肹蠁有闻而非梦寐旋上干越湍流迅奔常所玩穿金山革履前夕墯濑旦乃觉之去百里余不可求访而一渔得于上流履不足云神其可信因语室内我言敢欺为神作兹彩絇繶纯俟我㱕日荅神之休今䝉国恩全室还北跪献几下虽菲而诚尚蕲他时为记若赞叙之本末警彼聋顽名非淫讹灵实炟赫尚飨河中府谒文宣王文维年月日具位晁补之谨以清酌庶羞之奠敢昭告于至圣文宣王曰㫺桓荣学尚书仕汉得辎车乘马矜而陈之曰稽古之力也补之耻之夫士行其志而取偿鲁连犹知以为商贾之事而荣乃以是矜其门人陋哉补之承乏此邦视事之初恐材不称禄负所闻于先君子之言以羞当世之士虽稽古不及荣尚庶几乎知耻是故择日而荐诚尚飨河中府系浮桥告河文维崇宁元年正月八日朝散郎权知河中军府兼管内劝农事兼提举解州庆成军兵马廵捡公事晁补之以清酌庶羞及羊二沈诸河敬吿祭于河伯之神曰蒲之为邦条华障其南龙门隘其北而河出龙门勃怒箭駃以经其郛于此为梁谓之蒲津则民之畏神威懐神恵旧矣廼潦集梁絶往来者病于济货用不通民用恐不宁相与愁苦吁神而乞怜神依民者也岂可以数威其所依忘恵之哉今有司庀具告桥可复用徼福于神庶神许之无揺其成吏免于罪民以懋迁康厥生神亦饮食百世尚飨祭告舜庙文维崇宁元年正月八日朝散郎权知河中军府兼管内劝农事兼提举解州庆成军兵马廵捡公事晁补之谨以清酌庶羞之奠敬告祭于帝舜之神曰禹治洪水功施于河爲多迄今河濵济者唿禹且蒲帝之所尝居而帝使禹者也今梁絶病济有司图复之帝相斯人河受其职俾无壊于成则禹之功犹赖蒲之民克永事帝尚飨追祭吕村山川神文维年月日孤子晁补之谨以制币清酌之奠敢昭告于任城县之吕村山川百灵丘墓阡陌道路之神曰补之不孝获罪于天顷自丹阳遭罹母丧护匶北㱕踰二千里日月既廹不能按礼法之旧奉不腆币牲牢时物谢咎徼福于诸明神惟是畚锸窀穸之事大惧渎犯以重罪悔于兹不孝躬今免丧矣尚以诚心荐兹薄奠惟神其贷之尚飨开隧纳志石祭告文维年月日孤子晁补之将之谨以清酌之奠祭告于先妣夀光县太君杨氏之灵曰补之等罪逆不孝顷奉丧北㱕卜日斯廹既襄大事且终制矣惟孝恭慈俭之美未遑图纪诚无以诏后人慰诸孤廼故南阳守杜侯纮实惟世婚许以撰述用成斯志差是吉日纳诸隧中惟补之等号慕永逺则亦靡及尚飨湖州移天王祠告祭文维年月日具位晁补之谨以清酌庶羞之奠敬祭告于天王之神曰闻之神民异业欲敬而不渎前此守居作楼城上虚其中以望而寓神其西楹为壁限之望者日至而无求于神若此渎矣今作堂楼左虽庳而严吉日甲子告神以迁正位乎其中而以私俸饰神之像凡壁间仪从海波烟云之观复缋如初使非夫祈谢洁斋而来者不以其时不敢以觌神以为敬而不渎者在此尚飨卜居金乡祭神文维元符二年岁次己卯正月丙辰孤子晁补之谨以羊头一猪头一青币酒果之奠祭告于金乡县东郭山川土地之灵曰补之家世侨居此州六十余年矣䝉先之泽不絶如线而补之不肖不知修身服生业为齐民廼以其空言曲学欺取国家之名第以出入闺省游行四方就食取容无愧慙于心忠不足于君孝不足于亲天用丕降祸罚于其不肖躬大困而㱕憷惕陨心垂死未絶念不可以不畏天重怒而讹厥衷故卜涞之东尚以休老而芘其孥虽曰五畮广而盗天地之利已多惟神其假之若厥心神所临不敢徼福于神觊厥躬光大惟寝斯安无恫瘝于其家暨厥后以康则神力能鉴助兹尚飨迁居安建土地祠文补之改居市南既告神以迁矣寒暑一周畚锸无方寝安而动吉非神不害何以得此是用择日还神之舍将加涂塈绘写卫从以严事神惟神终相之尚飨修井祭告文昜改邑不改井补之居于此惟井因旧而岁久且泥至于不食以虚神之恵废养而不竆之功将修复之尚惧畚锸触禁以重其家之尤悔用以诚告惟神犹知之尚飨新居凿井告神文补之相宅此地实故民居弃壤而无井饮民弃已取凡以不争然叩门戸而求水则亦病矣吉日丁卯位不触禁爰具畚锸有谒于神神恵听之假方仗土俾冽而食则岂惟其室是頼亦用勿幕以仁四邻神之休如井不匮尚飨上梁祭土地文维大观二年正月壬子朔十六日丁卯具位晁补之谨以清酌时果之奠祭于土地之神曰补之自郊垧改宅邑廛既告于神矣以日之吉架梁于其室不逺之复自其素心将休老此境尚克永康以裕其子孙方久事神惟神其祐之尚飨祭西宅旅瘗文维年月日具位晁补之遣私从赵采芝以楮币酒食之奠致祭于县牛驴街东西地内无主骸骨之灵曰补之买此邑中地输租王府而居之眷言尔曹侨瘗兹久主至客避则惟厥常幽明不糅亦各其愿且处世若梦是身非汝蛇蝉能蜕人岂不如超然去之亦汝所乐况方春掩骼着在旧典敞园漏泽时惟新政往即爽垲我非不恩尚飨祭西园旅瘗文维年月日具官晁补之遣其从者赵采芝以酒食吿祭于新居西圃旅殡之灵曰闻诸往记世人所以多责过疾疠困畏不如欲者皆縁冢诉夫盗破冢取赀与好事者利冢中玩掘取与主知取地而不䘏㬥骨如弃瓦砾若是而冢诉能祟之可也今主以钱买此居尔死者或家贫卖地取给自改瘗尔与家无人而主言诸官官以法与尔地及敛具而藏之又为置守使无侵犯岁时得食饮岂不幸哉往从所安主无所任咎呜唿哀哉尚飨祭戴氏地旅瘗文维年月日具官晁补之遣白直王立以清酌饼饵之奠告于北坎旅瘗之灵曰尔等或生贫贱葬不具礼掩坎窞间潦集之患固非其所安今朝廷辟漏泽园徧于天下主欲用地而请于官以尔骸迁又饮食送汝为词以晓之髙原可宅尔永无患亦尔之愿也尚飨祭故推官黄君夫人安康郡太君李氏文维元祐六年九月日左宣徳郎充祕阁挍理通判扬州军州事晁补之谨以清酌庶羞之奠致祭于故某郡太君李氏之灵曰李望陇西世徳之延作嫔于黄黄江左贤雍雍睦睦阃内之仪不见夫人视其诸儿补之顷歳倦游北门见夫人子今挍理君辅我以仁挽之近古定交一言匪婚姻故其后挍理单车过魏入拜吾亲如母姒娣吾亲顾语惟愚补之君辱与游实彫琢之补之忝命亦登文馆聨骖竝室笑语宴衎入拜夫人谢卧疾久扁舟来南不问安否如何不淑而不永年泣涕竹西铭旌在船双井之里山奔水委往休于宫从其君子恩封大郡诏赙其丧夫人何憾后方大昌呜唿哀哉尚飨齐州祭社稷祈雨文吏慢不徳无政事无以奉社稷而临民人夏潦为灾此邦之失业未复者戸十一二且他邦之转徙廪食者寓焉今冬又不雪至春不雨将大饥疫吏何以为吏民何以为民神食于其土吏可罚民不可竆也何为使至于此极哉顾吏无辞以谒于神而诚可哀庶几润泽沛然一洒之尚飨谒文宣王庙文补之学经从仕踰三十年葢更守四郡矣才出中下不足与语任重而道逺以趋米盐期㑹且不给盥洗登降有腼其颜语不云乎有人民焉有社稷焉何必读书然后为学则鸡鸣而起坐堂对吏旦旦设施皆尝所闻于先君子之言也安敢墯哉故因视事撰日以告尚飨谒诸庙文吏视事三日则谒于境之神旧矣承宣主泽则吏之责而水旱疾疫休戚其一方者神实司之吏可以不任其责而忘徼福于神哉恭荐菲词神其相此尚飨代保之等告先叔推官文维年月日男保之付之谨以清酌庶羞之奠祭告于先推官之灵曰保之等不孝童幼婴祸绵力弱志惟慢葬是惧既窀穸及吉卜而诔行琢石于今缺然惟我先祖父之孙先伯父之长子今朝散大夫管句南京鸿庆宫补之少与先君同砚席先君爱之犹同气实为铭诗用发潜徳慰先君之不遭纳诸埏中以诏后世如先君在尚飨着作局敕祭某官文惟灵受才宏杰被擢先朝忠能致身武足敌忾入长亲卫出帅征徒精神折冲为国威重宜膺介福奄及沦兦尔惟虎臣予用震悼襃终有典不在牢羞呜唿哀哉尚飨着作局敕祭贤妃某氏文惟灵夙以恭恵嫔于先朝警戒之美宫闱所范宜膺介福夀而康云何不淑奄忽沦谢歳月之吉閟神有期视秩一品则惟古制尚其不泯歆此宠荣呜唿哀哉尚飨代尚书侍郎两制祭枢宻赵公文维元祐四年月日某官某等谨以清酌庶羞之奠致祭于故枢宻赵公之灵曰天之于人若絶而通人之戚休天实与同国之方兴视所生贤天将启之推往引还有炜其初以厚其名中劳苦之后使大兴呜唿公乎令徳嘉言何以知之治平之元堂堂数公如凤如麟秉义正辞引君于仁匪忠则难视功何如俾羣疑安爲万世图方冬冱隂公对延和帝指公言天意儆予尧言民诵民闻子来使民戴尧功孰与偕中和信诚有政在民畱安去怀黄霸宼恂萧公在外雅意王室匪身诎信惟道枉直心广体胖不泰而康公不爲名耆老益光二圣当天问于遗训凡公数人皆起辅政用公西府柔逺弭兵夷蕃在庭耕旅不惊河安北流羣议东之民汹汹忧裹粮坐堤公持不回如治平时人言踵闻诏休役屯此岂人力皇爱下民呜唿哀哉帝虚相席竢忠与勲谓公帝图公讣奄闻两宫悼惊悲逮庶氓况于某等位皆近臣承颜接语周旋昔时咨嗟涕洟则匪我私百夫引輀送公还里夀贵有闻公于何悔尚飨济北晁先生鸡肋集巻第六十一济北晁先生鸡肋集鸡肋集卷第六十二济北晁先生鸡肋集目録第六十二卷传行状张洞传朝散郎充集贤殿修撰提举西京嵩山崇福宫杜君行状资政殿大学士李公行状夀安县太君公孙氏行状济北晁先生鸡肋集目録济北晁先生鸡肋集巻第六十二行状张洞传张洞字仲通开封祥符人曽祖光祖绪皆不仕父惟简太常少卿洞㓜敏悟卓荦不羣惟简异之抱以访里之卜者曰郎君生甚竒必再策名后当以文学政事显既诵书日数千言为文词甚敏未冠晔然有声于同列间遇事慷慨自许以有为时赵元昊叛扰邉关陇萧然困于飞輓且屡丧师仁宗旰食太息思闻中外之谋而洞以布衣求上方略因得召试舍人院擢试将作监主簿寻举进士中第调涟水军判官遭亲丧去再调颍州推官民刘甲者彊其弟刘桞二使鞭其妇既而投杖夫妇相持而泣甲怒逼桺二再鞭之妇以无罪死吏当夫极法知州事欧阳脩欲从之洞曰律以教令者为首夫为从且非其意不当死衆不听洞即称疾不出不得已谳于朝果如洞言脩甚重之晏殊知永兴军奏管勾机宜文字殊儒臣喜客游其门皆一时豪俊名士而尤㴱敬洞改大理丞知巩县事㑹殊畱守西京复奏知司録司殊晩节骤用刑幕府无敢言洞平居与殊赋诗饮酒倾倒无不至而当事有官责持议甚坚殊为沮止而洞亦自以不负其知枢宻副使髙若讷叅知政事吴育荐其文学宜为馆职召试学士院充祕阁挍理判祠部时天下戸口日蕃民去为浮屠者衆洞奏至和元年敇増嵗度僧旧敇诸路三百人度一人后率百人度一人又文武官内臣坟墓得置寺拨放近嵗滋广若以勋劳宜假之者当依古给户守冢禁毋樵采而已今祠部帐至三十余万僧失不裁损后不胜其弊朝廷用其言始三分减一知太常礼院宰相陈执中将葬洞与同列奏谥执中荣灵其孙诉于朝诏孙抃等复议廼改曰恭洞复駮奏执中位宰相无功徳而罪戾多生不能正法以黜之死犹当正名以诛之而竟从抃等议初仁宗后郭氏忤㫖得罪废近臣屡以爲言后既没上亦悔诏追复其号二十余年矣至是有司请祔于庙知制诰刘敞以谓春秋书禘于太庙用致夫人致者不宜致也且古者不二嫡当许其号而不许其礼洞奏后尝母天下无大过恶中外所知陛下既察其偶失恭顺洗之于既没犹曰不许其礼于义无当且废后立后何嫌于嫡此当时大臣䕶已然之失乖正名之典而敞复引春秋用致夫人按左氏哀姜之恶所不忍道而二传有非嫡之辞敞议非是若从变礼尚当立别庙不行转太常博士判登闻鼓院上方向儒术而洞在馆阁乆数有建明上以为知经㑹覆攷进士崇政殿因赐飞白善经字宠之洞献诗谢复赐诏奖谕出知棣州事转尚书祠部员外郎河北地当六塔之冲者嵗决溢病民田水退还彊者冒占弱者耕居无所洞奏一切官为标给蠲其租以绥新集河北东路民富蚕桑虏中至谓之绫绢州朝廷以为内地不虑洞奏今沧景虏可入之道兵守多缺虏时以贩盐为名舟往来境上此不可不察愿度形势置帅増屯戍以控扼之时天下乆安荐绅崇尚虚名以寛厚沈默为徳而于事无所补洞以谓非朝廷福又尝谓谏官持谏以震人主不数年至显仕此何为者当重其任而缓其迁使端良之士不亟昜而浮躁者絶意致书欧阳脩极论之召权开封府推官英宗即位转度支员外郎英宗哀疚或经旬不御正殿洞上言陛下春秋鼎盛初嗣大统岂宜乆屈刚健自比沖㓜之主当躬万机揽羣材以称先帝付畀之意厌元元之望大臣咸以为言遂听政差攷试开封进士既罢进赋题曰孝慈则忠时方议濮安懿王称皇事上曰张洞意讽朕宰相韩琦进曰言之者无罪闻之者足以戒上意解诏讯祁国公宗説狱宗説恃近属贵骄不道狱具上以为辱国不欲暴其恶洞曰宗説罪不宥虽然陛下将惩恶而难暴之独以其坈不辜数人置诸法可矣上喜曰卿知大体洞因言唐宗室多贤宰相名士葢其知学问使然国家本支蕃衍无亲踈一切厚廪之不使知辛苦婢妾声伎无多寡之限至灭礼义极嗜欲贷之则乱公共之法刑之则伤骨肉之爱宜因品秩立制度更选老成教授之宗室縁是痛诋呰言陛下亦起藩邸頼上察之不罪也转司封员外郎权三司度支判官对便殿称㫖上欲遂进用而大臣忌之出为江西转运使江西荐饥民赋至积嵗不入洞奏尽蠲免民输䌷绢不中匹者旧皆成匹输洞命计尺寸输以钱民大便之移淮南转运使转工部郎中淮南地不宜麦民艰于输麦洞复命以钱输如江西既籴不踰时而足至今江淮人诵之初在棣州梦人称敕召者既出如拜官然顾视旌旗吏卒罗于庭寤而自惊逮移淮南梦如初自以年不能永教诸子部分家事无几何而卒治平四年七月十二日也年四十九为人长大睂目如画乐义而好施论事锋起不能下人尤精于听断人不能欺云论曰呜唿仁宗之用人至矣其大臣中正仁厚而有逺谋其士大夫文学彬彬皆可与有为如仲通固未尝大用也然以身任朝廷事居官不茍遇事敢奋无不言亦可观已故英宗初立有大论议一时忠贤相与诤辩扶持建乆安之业仁宗葢遗之也人臣不患位卑至百工瞽蒙皆得以所闻辅上而士大夫喜言长厚至务以持重不激发似是者为高慷慨喜别白是非者则以为招名而近祸茍曰不在其位不谋其政诚如是天下事将孰与共哉如仲通可以不愧矣朝散郎充集贤殿修撰提举西京嵩山崇福宫杜公行状公讳纯字孝钖杜氏濮州鄄城县人讳尧臣尚书司封郎中兼侍御知杂事赠尚书刑部侍郎曽祖也妣马氏永安县太君继马氏万年县太君讳曽尚书吏部郎中直史馆赠吏部尚书祖也妣刘氏彭城县太君讳彭夀尚书虞部郎中赠特进也妣朱氏太宁郡太夫人自侍郎立朝有清名尚书以文学政事显杜氏始大而公生警异重厚不类常儿方四嵗乳母抱立尚书侧尚书指庭前物作诗句戏之即能为俪语尚书大惊以䕃为郊社斋郎未冠知彊学尚义理不妄笑言有成人之操族父没官东南海上其孤弱柩不能还其从兄当行迎䘮公曰世母依兄兄不可以逺即自请往衆犹难焉特进嘉而遣之及期而丧至时杜氏四世二十丧未葬聚族而谋旷年不决公卑且幼毅然而起陈义甚高衆慙戚乃定葬举进士两预乡书不第即舍去调曹州椉氏县主簿摄令南华野人有持锄剽商者商诣县言而去后获二盗伏罪而商太原人也移文太原待报盗以应乆系泣请公得一至家诀公恻然许之左右谏不听盗感恩皆如期还改泉州司法叅军舶商嵗再至一舶连二十艘异货禁物如山吏私与市者价十一二售幸不谁何遍一州吏争与市惟守关咏与公不买一毫人亦莫知后事发逮狱而公不预咏犹以不觉察免官且檄叅对公愤然陈书使者白咏无罪而虚其廨居咏卒得平反丁朱夫人忧既除为河中府河西县令熙宁初自外上书言事宰相王荆公异之即日召为制置三司条例司捡详文字寻为大理寺详断官删定编敇荆公既竒其才数与论天下事谓可显任亟荐于上擢光禄寺丞充审刑详议官枢宻院捡讨官兼管句枢宻院宣敕等库或议肉刑难悉复而姑欲以刖代死刑之轻者公言今盗抵死万室嵗或至五十人以死惧民民常不畏死若但刖民知不死犯益衆是名轻而实重也事乃寝又论禁军亡律疎敇宻律从军征讨而亡十五日绞敕上禁军逃三日斩若三路㳂邉征戍及它征戍与化外接者皆以敇从事而平居亡伍稍附律疎其期嵗可活壮夫命数千因収其用后敕期满七日斩自公启之也又论商货犯禁至黥配非国笼利则皆良民一遭此终身不复今加役流本死刑尚有嵗月免复之限若持仗行贾而捍鬭者黥配余以货重入罪止加役流恩无涯矣不报时秦鳯路经略使郭逵管句秦鳯㳂邉安抚司公事王韶互讼不公执政遣公往讯韶实违法用官钱而朝廷方倚韶以熙河事不欲竟其词即授公大理寺丞捡详枢宻院吏房文字而未下也而公遽以其欺状闻文潞公富韩公见其奏叹赏而心危之㑹遭特进丧以监察御史里行蔡确代公而韶无罪公免官于是始忤当路矣免丧韩康公为宰相差京西计置籴运又为提举三司㑹计司捡详文字而荆公还朝公乃自请监池州酒税一年复入为删定编敕始迁大理寺丞改宣徳郎为详定官制所捡讨兼兵部主簿迁通直郎大理正上言京师聚万姓昜以宿姦朝廷非不恶告讦而有觇事者以发姧非扰人也比来或徒隷于官司觖望或民自相嫌怨或但冒赏无端倪泛曰某有罪某知情官不识所鞫之因囚不省见逮之故若告者许有司先取实后不实以诬坐则所告皆当竟之词矣又刑寺积习官不敢制吏吏操事白官官曰如此乎则以为近嫌必反听吏至吏先具曰某欲追某欲鞫某欲释则随而判曰某追某鞫某释上下猜质严于合劵今许官有异见皆自书其牍即行后不当不以累吏则官得伸吏无以借其口皆不报而公持此自如吏抱案至无疑则大书其尾曰如此因语吏我有笔墨在可免尔口语相稽也然其弊乆力不能独胜隰州商尹竒贸温泉官矾或告引外有余矾冒禁而竒对实官润之也寺议械竒河东就讯公言竒情应若是不惟傅致伤事恐民相惊不复贸矾则数百万之货皆爲土石且失邉计弗已则请没其余而释竒事粗行㑹曹州民王坦避水患以其车载人货取直至京师都税院栏头甲绐之曰车无火印匿税也贿我则免民遽遗钱三百免其徒告之寺议又当甲与民因税事取与皆黥配公曰车民当所用旧物不税而甲以诈乞取应杖民无罪也争累不决长扬汲贰吕孝廉以为言民竟不免乃并尹竒事坐前后异议夺通直郎废于家韩康公畱守洛奏为神宗山陵司句当公事恩复阶迁奉议郎赐服银绯上之元年诏举直言士枢宻范公门下韩公与尚书王公存尚书孙公永皆荐公才任谏诤时已擢河北转运判官矣初更役书献议详尽宰相司马温公至以书称之曰足下在彼朝廷无河北忧旧河防但隶转运司后都水置外丞专领公言前隶本司决溢不加多后置丞决溢不加寡虽天灾不繋彼此而大抵出财之司则常爱费而后不急用财之官则宁过计而无不及臣行洺州水浸城且坏调急夫而漳河都大司乃有卒七百不敢用遣应急修捍则称当禀外丞暨关外丞则执不可此由事责各异条禁相妨不如使㱕一昜曰简则昜从也后外丞废置不常然卒委转运司兼领澶州跨河南北为二城北为海盐土盐通商地而南则解盐禁地公言南两县亦产土盐利之所在刑不能禁故两县解盐课常不登前此有司屡请并濮阳卫南许通商三司亦知其弊以郡扼河欲姑存之爲解盐藩篱故既不许通商而亦不立解盐嵗额所以持循经乆官与民隂便两亦所失微也自立额殊失三司本意官不免配卖而土盐滋冒禁可且仍旧朝廷㴱然之而议不决先是宗室租免女听编民通婚皆予官民争市婚爲官戸公言入赀得承务郎以上犹不爲官戸葢嫌其逃赋役困平民也今遐僻贱人争以国婣自召商较财弊仅同贸昜坐堂而拜者爲舅姑同牢而食者爲夫妇非以尊国示民范也朝廷始严其法召爲尚书刑部员外郎寻改大理少卿迁承议郎擢侍御史复论中外吏乆而官不常权常在吏吏鲜知䘏人于是利害陈请惟恐阻阏之不宻事劳功赏惟恐破除之不尽理财予夺惟恐敛没之不多诬枉赴诉惟恐㴱文之犹略又使者以不按吏爲忠厚昏㬥病民非赃汚皆一切容养此爲害之大者复论御史吕衔等欺同列遂忤㫖而御史中丞胡宗愈不便其爲僚因排诋无不至罢爲尚书右司郎中寻知相州迁朝奉郎知徐州移陜府西路转运使入对赐服金紫关陇控邉务繁公计度不劳閲牒诉立判情法皆当吏惊私相视曰一笔尽矣时方患陜西币轻货重公屡陈嵗给本路诸司盐钞实以飞钱然西州有来商无还货又鐡钱不出境独钞无脚税朝至国夕为钱既以备本路夏秋籴而商贾非以两时至则钞㱕兼并家不贵售不出若钞畱京师卖钱贮之而别为公据与本路凡入谷若钱者给之至京师㱕以钞钱则货弊平不行摄帅平凉两月决滞讼百余民讙舞既去遮畱不得行㱕朝为鸿胪卿迁朝散郎又为光禄卿擢权兵部侍郎嵗余感疾除集贤院学士知汝州谢不能遂提举西京嵩山崇福宫㑹废集贤学士乃改修撰以绍圣二年九月甲子没于颍昌府之私第即其年十一月甲子葬于开封府祥符县黄沟乡临黄村特进之兆享年六十有四前夫人阎氏先公二十六年卒追封真宁县君今夫人晁氏安平县君二子开承务郎钦卨举进士钦卨蚤卒三女长适瀛洲防御推官知益州録事叅军马希説次适承议郎充祕阁挍理晁补之次适进士崔延孙孙男女八人所为诗文奏议二十巻其词喜根原仁义不为浮华辨析事理要近于可用尝论虞而卒哭非百日虞而俚术百日卒哭内百日为凶葬不禁外百日则更筮吉嵗月世牵其説慢葬者衆乞下其议礼官亦不行为人忠恕不欺恬澹寡耆欲学问以诚身为本遇事应物惟惧恻怛之不至尝曰士常不忘在沟壑则事无不可立故乆而能着尤嫉近名类畏人知者莅官事主惟义可否进不慑高明彊御退而与愚弱卑下者处如恐伤之奉已过于菲薄犹恐其泰至赒给族姻已厚矣而慙不足急人危殆伸人抑枉宁以身受困畏而不侮此其大节也好昜中庸能精其义至浮屠老庄皆探索微妙曰与吾学同出也家居昆弟无间言见者鄙吝为消似阳城元徳秀敦大不挠清而容物似陆象先而至其立朝识大体究精吏道与时之利疚知无不言则近左雄黄琼政事之才非特处士独行乡党自好者之比也公与补之先君厚故补之所述公大节多尝闻于先君之言若公平生施设则有当时大人君子之所共知者编次惧不尽虽亲不愧也谨状资政殿大学士李公行状崇宁元年正月己卯资政殿大学士右光禄大夫知大名府兼北京畱守司事大名府路安抚使李公薨讣闻上震悼诏辍视朝赠金紫光禄大夫官子若孙六人且赙其家甚厚其孤祥祉袚褫次事蹟以诿前史官晁补之为公行状谨按李氏系出皋陶唐虞之际皋陶为李李之字或为理而二姓同出陈郡苦县其出汉将军广后者为梁武昭王暠暠之后为唐故李氏蕃天下公讳清臣字邦直赠太傅宗夀曽祖也配尹氏继周氏周韩二国太夫人赠太师曹国公士明祖也配周氏秦国太夫人赠太师冀国公革也配陈氏冀国太夫人而陈氏实生公曹国公而上两世不仕冀国公始中天圣五年进士第调邢州任县令以卒世为魏人至公始以河患徙家洛师而卜安阳吉以其三世丧迁焉故其族或从居安阳公少孤七嵗自知读书日数千言所暂经目辄诵已能戏爲文章客有自都来道浮图火者公立兄旁言曰是所谓灾非火也或者其蠧已甚天固警之乎作浮图灾解类成学兄大惊年十有四预乡书高等其试礼部家人抱以送羣目尽倾忠献公韩琦异焉妻以其兄之子中皇祐五年进士第调邢州司户叅军内丘令李鼎以事械州狱而实诬也吏阿守意掠使服公辨其诬守前以状抵使者移讯得释迁晋州和川令时朝廷方崇制举转运使何郯行县取公文藳读即以材识兼茂明于体用科荐之文忠公欧阳修见其文大竒之曰苏轼之流也以治平二年试祕阁试文至中书未发也修迎语曰主司不置李清臣第一则缪矣开视果第一官韩维亦曰李清臣有荀卿笔力时大雨霪京师叵异数见言者多咎濮邸议及廷试同发策者四人或语公宜以五行传简宗庙水不润下爲证则必优等矣公曰此汉儒説以某异应某事清臣不能知民间得无疾痛不乐可上者乎因言天地之大譬之于人腹心肺腑有所攻塞则五官不宁民人生聚天地之腹心肺腑也日月星宿天地之五官也善止天地之异者不止其异而止民之疾痛不乐者而已又以谓县官百须皆出于农比者陈邓许亳饥农民皆死而他业之人自如也今为令杂征苛取使出于它业之人则农劝又论吏而夺农与商以其彊力遍为之而不役不征甚者愿还之于农商无以为吏则吏警且欲崇礼制黜无功然竟以不附时议在次等授祕书郎签书苏州节度判官初公以和川满举者踰十人应改官矣而转运使辥向以争驿事未可用判流内铨张掞曰何不以状白无用向削公曰人以家保已而已舍之薄矣愿待之掞离席曰能如是安可量然公竟自以制举迁英宗皇帝记公姓名尝语王广渊曰韩琦固是忠臣但于避嫌太审如李清臣公议当用尚数以亲抑之既而诏举堪馆阁之选者文忠欧阳公乃首荐公㑹遭陈夫人丧服除始诏试神宗皇帝内出孟子为政本农桑论并学士院所策皆入三乆虚等也擢集贤挍理编修观文殿御览同知太常礼院乆之斋宿于南郊叅知政事韩绛摄事客去畱公曰学士平居不及执政门形厚而神㴱贵人也未几绛宣抚陜西即奏公掌机宻文字就迁太子中允捡正中书吏房公事故事赏军功给空名宣敕或畱不填至是宣抚司以为请务信且速潞国公文彦博以为不可给公亦执故事白绛而好事者因诋公不当与韩公异㑹庆州兵乱其家属应诛者凡九指挥公言庆兵造意初不谋妻子宜用恩州故事配隶将士为奴婢绛从之绛之贬也公尚以中允为捡正官公曰我岂负韩公者因求还所迁秩补外复以祕书郎通判海州㑹直舍人院孙洙出守海州与洙同制科馆职一时觞咏传淮海为盛事宽役法免漕渠夫去而民思之迁太常丞复同知礼院忠献韩公薨公被㫖祭奠因为其行状神宗谓王珪曰李清臣叙韩琦事甚典丽良史才也时公请补外得知宿州上复谓宰相王安石曰可与一路乃除提点京东西路刑狱建言剏凉牢寒则窒之遂遍行天下京东盗贼为天下剧公设耳目方略购捕且尽迁太常博士召充国史院编修官初刘攽以史官召而侍御史蔡确言其不可执政复拟它官以进上曰朕有人矣李清臣可既对上曰卿博通古今近时罕卿比史官朕妙选也卿其悉意因赐五品服公为河渠律歴选举等志文覈事详人以为不减八书十志初安南用师公在京东因撰平蛮书言汉以来用事于南者上之㑹郭逵奏大军已至桄榔村上以语近臣颇不能知上曰桄榔至某所五十里而近至某所百里而逺崄夷迂直如指诸掌左右皆惊孙洙以书抵公曰上比论安南事近臣不知颇思通洽士矣公然后知上于奏牍无不览且采其説矣无几何遂召仍权判太常寺一日公方召客饮而中贵人踵门客曰中贵人何为来哉俄唿曰传宣李学士公遽出拜则有㫖撰楚国夫人墓铭楚国夫人者英宗乳母也时孙洙王存顾临在坐曰内制不以属代言者而以命子异眷也寻差详定郊庙礼文正其讹缪数十事事具礼阁新编时安焘使高丽修起居注阙上复批出曰可李清臣权俄即真兼直舍人院后延和殿侍立上顾益温葢载访以礼乐之事公于经训成诵敷奏尤悉上亦自言古先述作之义竆本极要与讲磨乆之慨然有意三代之英矣踰年召试以右正言知制诰上又尝与公言前人文章自汉以来不复师经唐一韩愈名好古亦不过学汉文章耳公对如上㫖㑹上以府左右院暨司録狱无以杂合讯辨三司混金谷视狱不专诏曰稽叅故事宜属理官初置大理寺命公爲记公以谓王者立政以诏天下必辞尚体要则书爲近乃倣古立言所以导事者词灏噩竒甚其载上训之略曰五教未训五法亟下是曰㬥民治用弗格以成上徳意先教后法之序既进上曰卿文逼近经诰所増三十四字非不完也崔台符等愿挂名其间耳既命撰修都城记公又变其体以进词尤宏放上益喜曰与大理记文顿异自成一家假龙图阁直学士使大辽㑹御史狱簿责公唱和诗事甚急且辤上曰卿朕所自知逺行无用此戚戚狱具有司犹欲寘公重比上曰词臣难得孙洙没后止此一人廼第令赎金既还为翰林学士时钱藻充慈圣光献皇后山陵顿逓使又以公权知开封府上分命近臣草荅高丽诏既奏上曰王徽荅诏已用卿者上欲厚慈圣光献皇后家封曹佾郡王谓公曰卿何日当直欲宣佾麻异姓而王非例也为朕述此意其宠异于它学士如此上欲更定官制公具言所以损益者上曰亟编类以进寻差详定官制寄禄官承议郎视正言执政拟公本官试吏部尚书上谕宰相王珪曰安有尚书而犹承议郎者乃授朝奉大夫故事宰相与叅知政事同进拟差除官制独中书省取㫖而尚书门下不预持权者病之数于上前言闻㑹之迂公请对具陈尚书门下所以不便之意上乃命公仍领官制有疑滞就质之执政怒摘前奏中语谓公有不当议者欲出之上惜其去复俾赎金既入谢因许以大任迁朝散大夫上复曰吏部掌铨衡閲人才多卿宜具姓名以闻公即以徳行政事文学论议为四等百余人以进后颇収用而公絶口不言人亦莫知之也元丰六年拜中大夫守尚书右丞初御史中丞舒亶尝以事劾公至是亶以用官烛饮食过常数吏议从赃坐执政恶亶是吏议公独以谓亶诚有罪非赃也同列曰清臣党亶耳公曰亶固不爱臣臣何为党之其论事持平类如此神宗不豫乆执政入问公行语门下侍郎章惇曰延安郡玉何不来侍药清臣将出白之惇曰未可恐坏大事退集都堂公又语惇曰相公在此门下侍郎何不早定议惇连问王珪曰如何珪徐曰上自有子然须垂箔议既定公复曰若临事有异者鼎镬所不敢避也遽命取纸书延安郡王为皇太子又取纸书皇太后权同听军国事俱入禀哲宗即位迁大中大夫神宗祔庙迁通议大夫徙尚书左丞时元丰九年也初神宗以上圣之资而躳问学未明求衣欲继三代絶蹟制度文理灿然一新而吏推行乆元祐初大臣欲有所损益公自以终始遭遇报上之意发于诚心固争帘前虽与时议忤然官制免役将法保甲冬教亦不复议而言者攻之益急遂罢为资政殿学士知河阳又知河南府嵗饥奏给祠部牒振囏食者所活以万计畿右仓粟不足支一月又奏乞转江淮米助经费仍请自省曹择官㑹一路嵗费计其所不足仰给中都官朝廷从之为嵗给二十万缗谓之陵寝钱至今畿右頼之移知永兴军兼永兴军路安抚使治尚夷昜不务竒声近効而民亦不敢犯雍人为之立生祠召还为吏部尚书给事中姚勔駮之改知真定府兼真定府路安抚使真定公旧游人闻其来也老穉迎者夹道自栾鄗属邢相有王宗正者使臣也盗公库物安抚使谢景温发之宗正忿隂走其妻诣使者告前后帅馈送踰例逮狱至数百人道路汹汹公至立奏罢之除宗正名窜千里外其治如治雍而尤号无事复以户部尚书召为宣仁圣烈皇后山陵礼仪使未还拜正议大夫中书侍郎时元祐八年也姚勔复駮之上诏他官读趣行下绍圣元年执政官及近臣继出补外或得罪去而章惇自提举杭州洞霄宫起为宰相嫉元祐用事者稍加贬逐后复籍太师文彦博司空吕公着已下三十余人欲尽窜岭外公乃与一二同列争上前以谓更先帝法度不为无过然彦博公着等皆累朝旧老若从惇言必骇物听非圣世所宜因出舍它馆恳请避位上敇行李无出东府门命中贵人苏珪趣赴省供职惇持议如前上曰岂无中道如吕公着更无预渠事也于是始议敕牓朝堂有余置不问之语西夏兵入鄜延破金明寨去经略使吕惠卿遣将袭逐而张舆战没奏至惇怒曰失主将全军斩葢应斩者四千人公曰亾将亦多端或先登争利轻身与敌今全军斩异时亾将全军降虏矣上于是令下吕惠卿随宜裁处后得惠卿奏诛牙兵十六人而已初宰相吕大防等贬荆湖间踰年应朞叙公令中书捡举议复沮不行后同列与公进当贬人姓名或指姚勔曰此南方博徒也意勔尝再駮公除召以激之公徐前曰勔或所见不同岂可以臣故重之上以爲然勔罪得薄公在中书既论数不合有飞语搆大狱意在中公公惧复丐罢政章六上赖哲宗察其无他拜资政殿大学士知河南府又移知成都府不行嫉公者犹风指监司窥公而公谨审至无隙以伺廼摘中书旧事夺公大学士初宰相蔡确贬死至是毋明令其孙渭上书讼确冤前此宰相刘挚等亦贬矣因为竒祸诬挚等以自解书畱中不出渭又请待漏诉之公心知其诬而念渭尝以闻矣却之不可乃封其状省中而嫉者竟以是挤之复知真定府兼真定府路安抚使今皇帝即位以礼部尚书召覃恩复大学士迁左正议大夫月余拜门下侍郎时绍圣四年也哲宗祔庙迁右光禄大夫时太常议父子曰世兄弟曰及事下给事中舍人等议或异太常以谓今天子承哲宗统则哲宗自当为一世公上䟽是太常议廼定上欲息朋党论开天下以至公诏士大夫以无彼时此时之异乃改建中靖国元年而同时大臣与公叶谋以辅上意尽还诸迁者除瑕累起滞废稍复其旧恩数秩品士气为平公一日在府第坐胡床假寐梦为春词词甚美却有返辽东之语遽书以示子祥愀然曰非佳证也因移疾甚恳复拜资政殿大学士知大名府兼大名府路安抚使无几何薨有大星昼陨阜昌门外葢公所生弟侧辽东之词验焉享年七十有一即其年四月甲子葬于相州安阳县蔡村之原公性恬夷旷达将启手足却左右掖者而坐以手整巾犹索纸笔作字付从姪襗而顾子祥曰速办速办问日蚤莫或报申时矣即闭目不复言而逝公三为执政遍践三省勲封爵至上柱国开国公食邑实封所共加至六千九百户为人寛大中和而容物事陈夫人及两兄尽孝敬人所难堪者处之常昜在竆约时所遵家训至富贵不改也家人之老者云见其三十年间未尝厉声色居官奉法循理要在爱民至守节秉义则不可挠以私临大事则常辩且勇其学务探圣人意以修身治心而记览文章为余事尤蚤为忠献韩公欧阳文忠公所器异未壮连擢科第一篇之出后生争传去为式既知制诰为史官代言之体叙事之法高文典册瓌雄雅奥晔然一代之俊也其小心事主出入省闼白首无过故神宗终始眷遇造次访问而公亦自以得君无不尽其平生奏议葢多至数十百篇而世亦莫之知也本其总吏部选被㫖荐士至百余人颇见収用而皆若出于上所自拔人臣不得专者知其于清慎不矜最隆也呜唿其可谓善则称君古之良臣者耶配韩氏鲁郡夫人继孙氏赵郡夫人皆举以祔男七人长祥朝奉大夫太学博士次祉承议郎京西路转运副使次祓承奉郎次禠承务郎三未名而亾女二人长适获鹿县尉姜休次幼皆前卒孙男四人长承道承事郎次承迈承奉郎次承遘承务郎次承造未仕孙女五人长适承事郎陈翼余未嫁所着䇿论记序古律诗制诰册文铭志一百巻奏议三十巻平南事鉴二十巻藏于家补之出公门下故于序次公世家爵里行事义不得辞谨状夀安县太君公孙氏行状尚书虞部郎中赠中散大夫南阳晁公讳仲参之夫人公孙氏其先梓州郪人后徙棣州商河讳渥梓州録事叅军曽祖也讳昉莫州莫县主簿祖也讳简祕书丞郡牧判官也祕书君直谅有文疾恶如风尝召见论事忤真宗㫖出为建徳令前令死二女不能嫁为嫁之夫皆仕登朝而祕书君以郡牧判官没京师一子亦死独女三人其母长安县君常氏有贤操日夜诲三人以女徳起居惟谨故三女皆卒为士妻季则夫人㓜审详有威仪燕处如齐不妄訾笑人以为天资近礼其㱕晁氏文元公文庄公在朝而舅尚书公方显用晁氏隆盛诸妇固多贤世而夫人尤恭俭敬戒夙夜宫事不违衣服饮食无华好内外言不交于阃非晨昏定省祭祀烹饪不下堂老者曰善事我㓜者曰抚我恩姒娣曰是宜为我仪也中散公清徳涖官有声名尝摄舒州有之逺官者遇风船坏㬥江上竆无依挈其妻孥投公夫人亲解衣衣之不足则并取女妇衣与之大小皆有衣乃去葢急人之难如此近祕书君之风也中散公捐馆舍夫人奉其匶自江上㱕无兼曰储而攻苦食淡丧葬用如礼不觉有之春秋高矣嵗时飨宴温克如始嫁妇盛暑未尝絺绤对子孙如宾好文史泛览不倦晩知无生説滋恬淡不累事以元祐元年六月二日感疾卒于京师享年七十有七始封永康县君子登朝又封夀安县太君四男子端仁朝散郎行太仆寺丞端义奉议郎监在京粳米上第九界端礼前泰宁军节度推官知大名府莘县事端智磁州司法叅军监开封府㐮邑县酒务五女子长适前衢州开化县令石端次适奉议郎河北路转运判官杜纯次适朝散郎直龙图阁权发遣环庆路经略安抚使公事知庆州范纯粹次适通直郎签书崇信军节度判官听公事胡僧孺季适恩州清河县令田忱而适田忱者早卒诸孙男女十七人曽孙男女三人葢天人之福禄备矣诸子将以某年某月某日祔于济州任城县鱼山中散公之墓且乞铭当世贤君子而补之于夫人实从孙自始读书夫人爱之诸父曰汝当状夫人之行补之涕泣谨具述世载乡里令仪淑徳可以范闺门告后人者如右谨状济北晁先生鸡肋集巻第六十二济北晁先生鸡肋集鸡肋集卷第六十三济北晁先生鸡肋集目録第六十三卷墓表寂默居士晁君墓表广州推官杨府君墓表邓先生墓表济北晁先生鸡肋集目録济北晁先生鸡肋集巻第六十三墓表寂默居士晁君墓表寂默居士晁氏讳端禀字大受居开封之昭徳坊太子少保文元公曽祖也给事中叅知政事文庄公祖也其世家爵里谥讳详于国史文庄生祠部员外郎祕阁挍理讳仲衍挍理生居士居士世冑蝉聨非少长山林人且有盛名塲屋间尝为叅佐州郡令大县矣卒不用以没寂默云者葢尝以此自名而未尝以此语人补之曰道隠于小成言隠于荣华道之不明也言之不行也以夫小成荣华者隠之也寂默而道与言显矣无成与亏故昭氏之不鼓琴也居士曰吾琴故未尝鼓吾何亏其族人之知居士与其交游而厚者则皆相劝号之以寂默以实居士尝有志于时不遭而为此也居士七嵗竒警过常儿絶逺见而名闻而识二十嵗而尽授六经百家説又杂取他类书小説丛脞人不胜览者皆成诵于口用以自娱为文词㨗敏如水就下騄耳行远干将立断无肎綮者旁睨其同学儿方濡墨蹙頞如拾沈如忆昨梦不可得而居士已四顾满意写纸腹背欲尽矣用此蚤有名誉熙宁中与补之同试开封尝暂出谒客客壁间石刻合序千言葢手诏赐史臣者居士曰能一再过诵乎则俱默读居士曰诵矣某曰亦诵矣偕诵偕止而居士尽习补之遗二字焉无几何居士举词赋为开封第一主司骇其策豪赡异闻难字非他时举子比展其巻堂上自屏及陛纸竆顾相诧曰尽识此可以为三千士先登矣然是嵗屈于礼部又三年始以经术第进士意不自得欲从制举曰此吾汉大夫之世科也时王湖州石父亦制举喜根持论气豪老师宿儒少所屈然独厚居士居士数从石父道往古石父通洽犹自为不及居士博也石父因以直言举劝之而居士故倦游不复萌意亦㑹其科废云为人和裕明白不作畛域藏覆言辩濬发有所作意必先人外视之类欲速者而中平夷实与事阔也又事母颍川夫人孝重去左右两从伯兄使淮浙居闲不调者十年爱西湖琅邪山水曰是可以忘老有诗数十百首至今传杭滁间善爲长歌怪处似玉川子平处似香山居士至杂文数千言叙事极古今得失之辩则唐人独以诗名如郊岛者不能逮也文庄齐安夫人宰相王祁公之姑初王公之自舒来贡于礼部也犹少出入姑氏如家后贵爲宰相居士以布衣年少往游如平时不憷于其贵或饮醉其堂上剧谭大笑倾一座退而与里闾贱者游亦倾竭无吝情初不见其异人皆曰如居士蚤有名誉使能稍自矫拂逶迤以蕲合必获然居士不志于其获而乐于不矫拂视不合如其躬之遂其知者则以为气完而守全其不知者方且以世礼睢盱一二谇诼之呜唿此其所以竆也哉然居士自以少孤依颍川夫人辛苦学问欲嗣其家声甚力既失夫人养已得疾郁郁又官不偶抱所长莫试滋与世阔不复自金玉类李将军既困负其才能数与虏角忘意于无益者常人不知爱惜恐一失不可得必其诚心好士知才为难者方复悼其竆也晩尤自放于酒一日过故人饮甚乐忽悲歌起舞泣数行下顾补之曰吾若是乎已矣人暂见之不知其为开封晁大受也或窃语以为狂居士笑曰琴张辈所谓狂狂者进取吾进取乎哉补之辄从旁赞曰鲁漆室女独处趯然不寐而悲啸亦狂者邪邻人疑其欲嫁邻人则浅矣然数月而居士卒异哉补之尝论圣人有中道若伯夷桺下惠俱非中者故从伯夷之清则和为不恭从桺下惠之和则清为隘然二子葢百世师不有圣人知之则扬雄所谓饿夫诎臣非过言也然人岂可以皆至于夷惠如陈遵张竦长短不能相效虽未足与论中不中之际要曰外轻者差独乐至所遭薄厚学者不道也居士尝主簿博野又为保徳军掾洺州推官知尧山县事其为令与邑子讲习经艺有惠爱于人然居士终无意于为吏昔鲁肃论龎士元非百里才其治不治后人固不当求之耒阳之间至其言克涪作乐非仁者之兵岂惟异于鲁肃所期治中事虽孔明犹当自恨前所以待士元者未也故韩愈谓千里马常有而伯乐不常遇居士卒以元祐五年四月丙午葬以其年五月戊寅地则郑州新郑县之旌贤乡也配王氏颍川夫人之姪颍川夫人为晁氏妇矜式王氏恭俭似姑居士二子觉之贯之皆文学善士贯之已得科名为新乡令后十七年而贯之始以书来曰顷先君不幸葬日廹太仆林旦尝铭之痛其遗也知先君之㴱者孰与兄愿为文表旌贤阡上抑先君不至要官职四十六年而没施为者少然孔北海志不就士议处以豪杰陶渊明一县令后仰其高竆达成败信不足论论其人物如何耳补之曰孝哉是足以大吾族父为不朽系曰天之高明地之无疆中不知嵗之几何长人不七尺当物之一乃若傅説以其事业没而上比于列星之光何必傅説有陵客星有白长庚彼微者也而动其芒岂皆如説富贵有功徳于商乃如是其昌呜唿居士世人以为狂自谓我非狂既陨于霜亦扬其芳此如陵与白也身虽没其才气俊伟犹耀而不亾也广州推官杨府君墓表元祐二年正月辛酉广州观察推官杨府君卒丧未还也其后姪洵一日晡时昏然如醉歘见府君椉马从徒而来洵遽迎拜既坐神色翛然如平生问何之曰今为忠孝节义判官矣所主人间忠臣孝子义天节妇事也从容竟夜人但见洵拜且自言也将行有二紫衣畱语曰府君好范山下石台何不即彼立祠洵忽悟谓家人曰适广州叔父至如此衆悲骇因唿工为像工良拙而像惟肖人益以为神然府君宦不显当涂无上其事者祠竟未立也衆复曰府君生有徳于此没能震其灵响其存不朽不以祠立与否惟嵗时野祭尚足以慰吾人之思廼叙府君行事并记洵所见来言曰府君里冠冕不可使其较然着于耳目之蹟乆不传也子实为文表诸其阡上补之曰诺府君讳纬字文叔济州任城人也少愿敏事亲孝仪状端重长七尺忠信岂弟好学而爱人遇乡人无少长必以敬而乡人亦无少长皆敬而亲之未尝有官府而民听之如官府至就评曲直而府君固退然君子非预人事者也曽大父讳超五代末藏匿不仕大父讳善基初稍稍以经术教授乡里生子讳昪者府君也讳早尚书比部郎中讳景尚书驾部郎中皆经明擢第有能声故府君大父累赠尚书刑部侍郎而府君亦以皇祐五年经明中第尝爲太原府司理叅军活县所上盗在死罪者三人其党应死者犹感泣语家人曰杨叅军遇我尽今且死尚当为杨叅军求佛追福我死不冤矣徙鳯州梁泉县令教民以孝弟力田为先守史千之不知其能尝荐其録事叅军张革等数人革唿同列诣千之言梁泉循吏而公不荐革等以为愧千之踧踖曰吾过矣吾过矣因并荐之迁沂州防御判官嵗大饥盗蠭起守霍交属府君督捕四县盗吏争以杀盗求赏多至数百人府君独哀之开喻首减所全者衆狂人李逢聚亾命淘金境上有异谋郡疑不时发而逢败诛府君亦坐废二十年优游守道化行其家河决曹村灌七郡鉅野大溢㑹秋谷大登塲事未毕民有舟者争救谷老幼多死府君尽弃其田中积不载而以其二舟躬救人于津口所活日数十百人后民相见者皆曰杨府君生我上纂极复为广州观察推官叹曰欲老于此故恩不及妣今往幸满嵗得休官追荣丘墓不憾矣无几何卒于官年六十有二夫人翟氏有淑行踰年亦卒子三人涓涤涣皆进士学问修立后方兴未艾也其没后数年尝有羣盗白昼行剽辄唿相戒无犯杨府君家过其门犹俛而趋葢府君不特生为善人怙而没为小人惧者如此然于时府君未葬也其详犹具于铭焉补之尝窃以谓行徳于幽人不知而天知之天之所予不必贵富使正直好义所居以为民命是谓不泯其动于怪异亦时以劝善而警恶抑府君生诚实不欺没岂其欺尚曰吾父母邦庶或福之岂利其飨哉系曰生无职于尔土民固听之如其有官府没无封于尔土民固神之如其山川主意有道者其徳全畸于人而侔于天莫之爵而常自然范之山兮石如砥木萧萧兮草靡靡侯爱我邦兮㱕万里山中人兮春复秋日惨惨兮云幽幽侯壮长兮所居游侯之来兮民喜风飘帷兮雨霑几鼓渊渊兮舞侯戺纷进拜兮侯邻里侯不可见兮徳可思侯行不来兮民心悲谓侯饮食兮无去斯福尔之土兮以慰民之思邓先生墓表孔子曰举逸民而天下㱕心焉孔子之所谓逸民者必若夷齐若少连七人其行有当于圣之事者廼素隠无述则孔子不与沮溺子路能非荷莜矣此学者之所诵而识也自汉聘樊英如待神明至竟无它异故李固以谓处士纯盗虚名无益于用然厥后益衰士一切趋利遂往不返夫安得如古作者而言之惟夫行已有耻恶衣恶食而不耻而知违患之当逺也犹足以捄俗壊故范晔因固论而极之曰后进希之以成名世主礼之以得衆原其无用亦所以为用有味乎斯言也而吾里邓君异于是㫺鲁黔娄先生不干世生无以养死覆以布衾而其妻以谓有余于富贵嗟夫邓君其殆庶几先生之遗风乎君讳御夫字从义济州鉅野人幼辛苦读书尝试太学异等蚤为司空平章事吕公所知而性薄荣利方壮则褫举子服去布裘芒屩犯晨夜身自力作以供祭祀仁邻里而退甘其菲如食五鼎非农圃入不以昜所无亦难矣平居頽然顺静望其貌知有道者与乡人言老者以慈爱幼者以孝悌里工驵以勤俭不欺故人慕交之或就评曲直皆满意慷慨尚义急难必赴身结茅北郭水濵牛羊凫雁之所牧集蒲桺蓊然下窥如坠谷有石几丹墨作老子注寒暑昜节乃一再出吴人项传见之心服书其石几云昔闻河上公今见濠上翁姓名字时异道徳经解同辞虽俚然实事也又作农歴一百二十巻言耕织刍牧与凡种蓺养生备荒之事较齐民要术尤宻州守王子韶为上其书朝廷请颁之不报乃弃家入庐山学释氏説将老焉㑹得疾其家彊之㱕有诗三百篇皆萧散方外言也无几何卒大观元年正月十六日也享年七十有六有子二人长曰汮次曰洵能守其业以是年二月初九日葬于鉅野县宋善村龟山之原女三人长适乡贡进士高处约次适右侍禁张寛次适乡贡进士程延禧将亾一夕过所与游吕奂论死生之际曰吾去矣吕莫知其故是夕吕复梦之言尘累未尽今当至蜀都为一富家子吕怛寤驰候之殂矣死生圣人难言此非补之所能知然观羊祜探环事世固有于此不昧者系曰孟子论君子之行不同也而曰㱕洁其身而已矣大哉洁乎惟君平生洁则有余以是铭君亦忱不诬济北晁先生鸡肋集巻第六十三济北晁先生鸡肋集鸡肋集卷第六十四济北晁先生鸡肋集目录第六十四卷墓志铭资政殿学士李公墓铭右朝议大夫致仕晁公墓志铭朝奉大夫提举京东路保马兼保甲事杨公墓志铭朝请大夫致仕陈君墓志铭朝散大夫提举河北籴便粮草高公墓志铭太常少卿分司西京石君墓志铭文安郡君陈氏墓志铭安康郡君庞氏墓志铭钱唐县君叶氏墓志铭驾部员外郎李君墓志铭济北晁先生鸡肋集目录济北晁先生鸡肋集卷第六十四墓志铭资政殿学士李公墓铭惟天生才于世之平气蒸为祥卿云景星降而在人中和炳明仁宗大徳好生如天天为衮衮生才与贤如泉不尽遗其后昆逮于英宗旁招洽闻公于是时海运鹏骞神宗稽古出百王上上以文求公以儒往国有诰令公口出之国有政事公手裁之公岂能然曰上所知至于哲宗亦再用公惟天子圣我祖同三朝是毗歴三省闼小心长虑白首一节不流于信不踬于疑皇建其极五福是施惟君舟之柔是胡越又何济之惟公其楫开是大同至于式序天子万年公有令誉右朝议大夫致仕晁公墓志铭元祐元年三月甲戌右朝议大夫致仕上柱国南阳县开国伯食邑七百户赐紫金鱼袋晁公卒卜绍圣三年正月丙申吉葬于济州任城县谏议乡吕村之原诸孤聚而言曰我君乐善好义而畏人知诗固有之曰相在尔室尚不愧于屋漏又曰君子无昜言耳属于垣图我君之言行虽州闾惧莫之尽惟垣屋漏其不可欺诸孤尚识之廼相与诿公之壻承议郎知开封府祥符县事王仲博叙次世家爵里行事而以告其族孙补之使铭曰凡亲者亦不可欺也补之涕泣言曰以属卑且不肖则何敢谓宜抑毋使公之事坠于地则诔且称讳亦不得辤也公讳仲熙字子政其先澶州清丰人后徙开封祥符赠太师中书令讳某曽王父也赠太师中书令谥文元讳某王父也赠金紫光禄大夫讳某父也光禄娶赵氏南安郡夫人继赵氏南阳郡夫人而公南安出也文元公以儒宗耆老令徳事真宗为翰林学士赏延其孙初授公将作监主簿迁太常寺太祝监单州酒即以才称故宰相王公珪为三司判官亟荐之再监邓州酒歴评事光禄大理丞撤酤区复墙钩捡出入摘其积年姧蠧皆不得隠课乃大登应赏不自言且当为县矣而以南阳夫人随季官河间复监瀛州仓便养嵗得圭田粟数百斛以分其同列之无者又监泗州税淮溢浸城且壊守以下皆椉城捍淮公力居多以劳选通判宪州州近塞守武臣喜争公独与欢而于事未始屈凡金谷犴狱纤悉疑似皆隂为辨而守不知也徙通判郑州复州皆有声歴太子右赞善大夫国子博士虞部比部驾部员外郎监店宅务左藏库迁虞部比部郎中知均州改朝散朝请大夫民有伪称官者自云给事公府赍供武当山飰僧所过邀馈犒初谒见公公即知其欺语吏随至馆捕之得伪御寳文书以抵法逺近皆惊判南京国子监迁右朝议大夫管句鸿庆宫监东岳南岳庙皆寓濉阳凡十余年杜门萧散幅巾燕坐樵苏不入而几微未尝见于色故人亲戚过者为公叹息而公意不在是怡然自得若顾南山言爽气者闻之庄周称北郭顺子使人之意也消补之不能名顺子何如人而对公未语胸中之胶扰者已定譬诸饮氷内热立解顺涂而往知古人之所以近于道者必有在也享年六十有八娶张氏崇徳县君男端弼登进士弟朝请郎端介宣徳郎端修太平令端粹虞城尉端厚假承务郎女长适王仲博状公行者也次适通直郎通判安州郑勐次适罗田尉高道华次适相州録事叅军高公秉孙十人曰资之登进士弟相州司理叅军顺之完之颂之葵之述之疑之颉之蓻之槱之未仕曽孙一人曰公绍公少孤事南阳以孝闻笃爱其弟有人所难能者为人忠信平夷宽裕不矜伐趋事静以敏自奉养俭薄而遇人之急至解衣赒之恐不足其罢均州尚彊即求散局不以家空竭为虑尤不喜权其乐彼与此同而自谓得于此者多也㫺文元公尝言吾自㓜及老歴官临事未尝挟情害物倾人售进其晩节着书垂训多慎刑戒杀之意而公性中和敬人而爱物葢近文元之风自南阳殁凡三十年其院无期丧康宁令终人以为积善之报云铭曰道不可知而恬愉者常近之不伪者几得之其嗜欲㴱者其天机浅鸥舞不下肺肝已见若此者其生世役役没世有余患呜唿公乎厚性近仁诚应乎真生无累于明其安者身没无责于幽其安者神粤天所以爵人者不惟其贵惟其徳视后之人朝奉大夫提举京东路保马兼保甲事杨公墓志铭公杨氏讳景芬字祖徳河南府洛阳人也其系葢出汉太尉震而坊州司马赠尚书左丞庆者生子偕少知名其学长于论议刚直廉洁而爱人事昭陵为翰林侍读学士其弟任幼而乐谊不及仕以卒生子恂为奉宁节度推官赠通议大夫退俭不矜伐两世宜大矣皆以不期人知人亦莫知之以钟其庆于后而生公公端静而开警内刚而外和敏于从政善与人交薰然忠厚君子也少治春秋未尝与人言遇事发其论议亹亹不可竆以侍读任为试挍书郎调定陶主簿曹州司理真符今改大理丞七迁至朝奉大夫勋上轻车都尉服三品尝知永城县事知化州事通判亳定二州擢石塘催纲都水句当公事提举淮南折纳河北东路常平京东保马保甲皆有能声化州竝海亡城郭嵗赋竹苇为藩飓风至飘巻为虚居者不安民疲于赋且土䟽不可城君奏乞库钱百万陶甓城之嵗以无患海旁诸州皆图去为式宣徽冯公京守亳事无大小皆诿公公为一二裁处而隂推其意于守若不自己出者冯公心善之定守多重臣尚威通判视簿书无可否公曰州事吾职也岂出位者有害于理戾于法者争之帅宪肃韩公绛亦㴱知公其领淮南折纳诸路皆有使及还争求对冀得迁公曰事隶有司且复命矣尚求对何为独不求对河北前常平官庸人骛功文檄山委州县不能应则被谴去公至省十七八谕州县以法如此户部反诋其不如法请罢公然朝廷益知之㑹得疾卒元祐二年正月十一日也享年六十一以元祐七年某月某日葬于河南府洛阳县平洛乡张封村从通议公之兆夫人张氏某县君子规云安军司理夫郊社斋郎二女长适进士孟安幼未行公事后母以孝闻廪入不私杨氏之吉凶礼事皆资焉尤为太师文公司空吕公所知补之闻之孔子曰士任重而道逺仁以为巳任不亦重乎死而后已不亦逺乎天下之求于圣人之言者过而期于士者薄曰仁必伯夷必颜渊故后世之为仁者微孔子不云乎茍能一日用其力于仁矣乎我未见力不足者夫能一日用其力于仁而孔子与其无不足则自斯而往曰是可与为士矣可与任重而道逺矣何不可哉杨公始于事亲而亲安之以施其族人而称慈行已则人爱其政之在民者民不忘也其庶乎所谓求仁莫近者非邪补之先君与公善初补之教授北京国子监贫无以葬先君公问所乏赒其半乃克葬而公未始以爲徳也今公葬矣补之不能身相事尚忍铭公然以谓其故旧铭之耶则非公之故旧有信之者矣铭曰徳藏于中故人不知人不知者天知之天实知之其后昌有时朝请大夫致仕陈君墓志铭君陈氏讳知和字徳时按其谱博州人也六世祖翔唐末从事成都府王建有异志翔屡沮之废居阆州之西水孟昶以蜀㱕曽祖讳省华始来自蜀为祥符人仕本朝为左谏议大夫有能声赠太师尚书令兼中书令秦国公秦公生三子皆以儒学擢高第位将相有勋劳于国枢宻使尚书右仆射同中书门下平章事赠太师尚书令兼中书令英国公谥文忠讳尧叟君祖也英公生尚书都官郎中赠金紫光禄大夫讳师古光禄生君光禄前夫人贾氏永年县君后夫人潘氏安福县君而君宁国县太君贺氏出也光禄当任子以与其族人而君从祖太尉康肃公方观察宿州任君右班殿直及长知书叹曰吾家世如是吾父教我以学何如而吾可用此进耶乃上书愿易所得官从左选仁宗嘉其意且以其文忠后从之初调河阳节度推官事四守梁适李淑张观苏绅皆当时显人其趣操不必同而君介然若一四人者皆贤之再调宁国军节度推官窜卒诱耕民剽里中卒杀人民从旁止之伤而免守欲并论民死君争之力守怒而入君立庑下不去守悟为谳诸朝民果不死遭安福忧免丧擢卫尉丞知硖石县事县当陜冲卒苦于役作伪印帖隠民间前令比获以要赏君一日执六人且尝度关法应死既不忍以要赏见其尫然诚苦于役者为移文所从来无他过取伪印帖焚之还其役戍兵道县中羣博犯法逻者执于庭数百人譟县门且夺之吏趣闭门君徐出坐堂上命开门衆莫敢入因阳叱逻者解纵之既行宻疏其名河南府皆正其罪改签书彰徳军节度判官事未行遭宁国忧免丧迁大理丞知缑氏县事英宗即位迁右赞善大夫昭陵採石聚兵缑氏城中万人仓无储粟而输者未至君度不可竢报乃下令借富人停粟约与之息匿者没官令出而办比输者至则兵仰食县者十五日矣事已旁县吏皆迁而君不自言赏亦不及迁殿中丞又迁国子博士通判果州事神宗即位迁尚书虞部员外郎赐五品服还朝用荐监左藏库不就通判赵州事迁比部员外郎曽孝宽察访河北奏君偕行朝廷方议省郡县寛力役吏希㫖争言可省而干宁保定顺安三军在议中俾君往视还言㳂邉城犬牙相制以利守御而便转输此祖宗㴱意不可改朝廷然之为不废三军中人程昉建言徙漳河洺州使者以君权知洺州董其事漳河役大昉欺朝廷以易集务减人徒人徒以故怨之百余人烧民庐为㬥君尽捕得诛其始谋者八人事且毕㑹新守至君还赵州昉以君为㬥其短乃㱕功新守而君亦不辩也丞相王公安石雅知君可用使人谕君歙故难治而朝廷方行法欲以倚君君不得辞擢知歙州事迁驾部员外郎自以不能当执政意至则求闲局差管句嵩山崇福宫民上书愿畱者以千数房州地僻守屡以赃败又擢知房州事郡阻山城西有谿所从来高望之汹汹在城上旧有堤圯不治余三十年君议増筑不欲调民乃以术招窜卒廪之益以州兵凡用工万高其旧丈二尺而广如之人初以爲烦㑹明年谿大涨得堤而定人乃服君奏课京西第一迁虞部郎中擢知泗州事郡当水冲属霖潦君度淮汳洙泗满必大下因预为守城备水至浸城且壊吏仓猝不知所为而君规画素定语吏如此如此城既无虞而民赖以活万计玺诏奖谕擢提㸃广南东路刑狱事改朝奉大夫番禺南粤都㑹守俸月七万守方对诏狱君摄州事竟八月当得钱六十万君不取曰我岂縁人不幸而自裕耶宴宾客为彻乐其忠厚如此迁朝散大夫盗起梅州去治所更四郡君以为道驿而往恐后乃自南雄州絶山倍道﨑岖茆竹间蒙雾得疾几殆后良愈因求上印绂时方六十一上即位迁朝请大夫赐三品服勋上柱国为人清慎退约不干权贵善与人交自以无怨恶于人明白立断所至民爱之善楷隶喜为诗既谢事作燕誉堂于第之西北隅葢以训辞名之日从宾客饮酒谈笑其间以疾卒夀六十四元祐二年五月丁巳也夫人郑氏安居县君男曰适宁乡县尉逾郑州司户适临河主簿女长适朝散郎潘行次适通直郎王镇次适道州録事楚沖次适宣徳郎周昕幼在室孙男女七人诸孤以君卒之明年七月壬申葬于河南府宻县义台乡之武泰冈来求铭铭曰仕可以借其世而公不赖之进可以遇合而公不竞之时未可以去也而公去之事取其先得取其后名处其薄功处其厚造物者报其天不报其人其人不亾在其后子孙朝散大夫提举河北籴便粮草高公墓志铭君高氏讳旦字子明其先真定府元氏人有讳化者事昭陵为武安军节度使赠太师中书令尚书令谥恭壮始自元氏徙家祥符赠其父珪左领军卫上将军恭壮生庄宅副使惟庆庄宅生君以君赠左武卫上将军而君亦幼用恭壮䕃为左侍禁世将家喜兵而君不乐以武名自力读书为文辞遂以皇祐五年及进士第擢太常寺奉礼郎未几以亲忧去免丧知新郑县事竝郭有潴水嵗比溺人人以为神祠之君塞焉人以不惑而其患除签书奉宁军判官事盗残人以母笃疾应减死守宋公祁议不贷君曰法如是不可重宋公悟乃止繇此知君累迁光禄寺丞着作佐郎知临城县事临城人不知学为兴庠序教以学来者常百数县大治至比嵗无死罪囚年饥劝乡豪贷贫人粟约秋偿之人相率赴令累迁祕书丞太常博士签书荆南判官事又迁尚书屯田员外郎熙宁中旧臣有荐其才者㑹复将作监执政议择丞上曰高旦可既不出执政意而君论事不能阿同列旋以谗去通判保定军事雄州戍兵过保定邀中使求请银钱至闭门不得行君往执其为首者喻使去事闻安抚使檄治之君为言衆不可惊卒论为首者而止通判保州事迁都官员外郎元丰中以阶易官改朝散郎擢提举河北常平事初君在荆南尝论役法非是不报至是复譔成徳军役法上之又不报然朝廷卒改役法累迁朝散大夫还朝擢提举河北籴便粮草未行以元祐元年五月十八日感疾卒夀五十七为人孝弟恭宽敏于技能殆其天性得之工为室成指其翼曰是却三寸引绳度之不差人服其精尤长于吏事数上书治平间言契丹所以固吾盟者利幽蓟耳愿姑无求邉功以竢之又言河北屯田议者欲一切募民耕出租不如倣古以卒耕嵗入厚且及其暇时教以战其计皆㴱逺为今太师文公丞相司马公所知未及用而君亾矣娶冯氏仙源县君继杨氏仙居县君继文氏福昌县君今夫人夀安县君王氏治内有仪法五男子省华卒道华茂华冲华礼华皆未仕三女子长㱕蔡州録事叅军张绂余在室诸孤以君卒之年九月癸酉葬君开封府开封县大邉村之原补之先君于君为同年进士而王夫人晁出也以是求铭铭曰高奋北方维恭壮虎臣乃及大夫以其文发身而世其昌粤有功在人自㫺恭壮卜浚都之南曰考降无有近悔尚尔世不忘视枞柏之美太常少卿分司西京石君墓志铭君石氏讳辂字君椉濮州范县人也曽祖讳温祖讳文举皆不仕考讳崧益州司理叅军赠工部侍郎工部以明经入官而好文自君幼学则谆谆语之曰汝当以文显即大感发昼夜诵读贫无烛至梯屋就月视书无几何则以词艺中进士乙科调青州推官改知莱阳县事县负海民习为姧利君治明恕贼民多改或遁去康定中夏英公经略西邉奏掌永兴书记管句机宜文字方元昊叛君时献䇿画多见听用再从辟泾州渭州用特敕荐改着作佐郎贼围镇戎急后骑日益诸将以谓利疾战且㴱入牵其势君起席末言曰贼锋鋭未可大将葛懐敏怒曰兵因敌而制胜石君安能逆知往先驰之军尽没或走入塞者犹道懐敏临死而悔曰坐以书生待石君至此君既从军母老与诸子安土不肯行欲解官㱕帅惜其才使部尉氏还戍因督送军衣京东间从范县过问母或欲以事疵帅者擿其违法坐责监长葛酒税稍徙知崑山县事签书陈州判官通判绵州卭州事㑹嘉祐间朝廷以诸路计不入诏三司荐可任吏君在书中擢广济河辇运广济输尤不计数十年或置或罢君究知其弊奏更法数事军大将有罪不敢决三司得专治自君始明年东州之粟至京师者百万石擢知真州又改䖍州韩魏公闻其名召至中书与议盐事以便宜措置䖍十邑绵地千里民狡善讼文案如山守堇堇不能省君治不烦而威甚行三狱为空以疾求北㱕知光化军复领辇运移梓州路运判改提㸃两浙路刑狱事疾病分司西京熙宁二年七月十八日卒年六十二自佐着作九迁为太常少卿阶朝奉郎勋轻车都尉爵河东县开国男食邑三百户娶孟氏长夀县君四男子伯宗古内黄尉仲宗彛通直郎季宗彭皆前卒而叔宗夀扬州録事叅军廉平而文能裕其蛊者也君少孤事兄悌遇族人恩尝请于朝愿纳两官授兄一致仕官不行乃以任子恩任兄之孙宗夀卜以元祐八年十月十七日葬君河南府渑池县大坞乡鳯皇山之原属补之铭铭曰亲教以学虽浅以闻推此而往可与事亲君任以事虽轻以成推此而往可与事君小试必立岂大不能夀贵不称短竆亦福宁此有余而彼不足惟此有余小人无知惟彼不足圣贤有之文安郡君陈氏墓志铭太中大夫权判北京畱司御史台韩公璹之夫人陈氏泉州晋江县人三司户部副使尚书兵部员外郎赠兵部尚书讳诂之女夫人幼警惠尝閲白居易诗一过能诵其兄汝奭异之韩公未冠举进士有声尚书曰吾女宜㱕斯人乃妻韩公丞相申国吕公当朝夫人母家隆盛嵗时集㑹内外命妇十数环坐绮纨晔然夫人以儒者妻在末座衣无缋绣语言容止不矜慕一座皆耸舅苦风痺侍疾忧见于色居舅丧尽礼焉韩公以材遇主仕显再封夫人颍川仁夀二县君闺门雍穆福禄美矣而不幸感疾卒熙宁元年二月十八日也享年五十有六初夫人未筓尝事僧伽像尝病剧像见梦曰无苦既而遂瘳晚尤燕静将没无戚容曰生必有终也韩公后贵为右谏议大夫追封夫人颍川郡君又追封文安郡君以元丰六年八月甲申葬于卫州汲县招贤乡之原七男子祗祖奉议郎祗师宣徳郎祇严瀛洲推官祇徳奉议郎祇勤镇东军推官祇言祇谏承务郎皆有才技诸孙男女三十七人盛矣补之少贫贱韩公辱知之又与夫人诸子游属补之铭铭曰猗嗟夫人女徳少成十嵗锵锵见异其兄匪惟其兄父曰实难卜所宜嫔乃从于韩于韩斯令舅曰孝我夫曰匪予予妻助我燕及其子以惠宗人曰夫人慈于我有恩凡民有生莫爱惟死死能不忧男子之美我为此诗质于幽宫恶乎大之有昭管彤安康郡君龎氏墓志铭国子博士彭城陈侯之夫人安康郡君龎氏绍圣二年三月壬戌卒年七十有七将以其秋七月丁酉祔于彭城白鹤之吕栅博士之兆其子江州彭泽令师道以书来曰师道不幸先君之丧也高邮秦观尝铭矣不克葬今举夫人以祔惟子实铭吾母补之曰唯龎氏单州成武人故丞相赠司空兼侍中颍国庄敏公籍忠厚有谋功在王室夫人也妣邉氏秀国夫人初颍公从其魏公格宦于彭城魏公始见夫人之舅三司盐鐡副使赠工部侍郎洎而贤之语颍公必与厚故夫人㱕于博士陈氏故儒者有家法夫人宜之始封南安县君徙封郡皆颍公恩也三子二女皆令孝师黯光山令师仲河中府司録师道其季也淑嫁张舜民媛嫁章珙皆先卒舜民今以直祕阁为陜西转运使而师道好古自修而有文耻以其技干时将老焉乡人推之士尝与游者扳而出之其在位有力者以其行闻于天子而官之乃以亳州司户叅军教授其州又教授频州既迎夫人还自颍已疾病夜次东阿步星堕其旁贾人舟上如丹如槖出芒下尾无几何而夫人没且瞑西向卧讽弥陁不絶口亦异矣为人慈俭所知甚逺蔡女子于不嫁称师聚徒传一世以为僊自大人显族争奔向之夫人独不然曰道贵清净反此祸也后于卒败博士推赀以业羣弟夫人安之不以累其夫既从其子仕州县御菲而甘不以累其子人皆曰生贫贱若是固易以大家子为此而泰可哉铭曰尝俭而为奢一饱已多丰而得约则难以乐居难而裕惟龎公有女惟陈侯有妇士不其尔或养以移志我铭夫人以媿世之士钱唐县君叶氏墓志铭元祐元年夏六月戊子补之从父朝散郎太仆寺丞以母夫人夀安县太君公孙氏丧去职将以其逺日㱕柩鱼山祔舒州府君之兆问吉于史史曰天徳在日辰加大明七月乙酉葬不触禁无有后囏先是太仆之夫人叶氏以元丰三年七月壬戌卒太仆泣语补之曰㫺我不天先君弃诸孤诸孤尚㓜所与朝夕事吾母吾母安之不知有贫贱忧者实叶夫人予助将幷举其丧于鱼山诸父咸曰宜尔铭补之尚安得辞叶氏江南大姓自缙云徙钱唐有讳暧者举进士得桂州司法叅军以卒赠光禄卿二子昌言昌龄同年进士皆以朝奉大夫老于家夫人父兄也光禄殁时夫人未筓事母万年县太君宋氏能致其孝而于二兄顺资慧淑纂组音乐凡女子之事无不工年二十二来嫔太仆太仆少有高材笃学不遑暇家事夫人躬俭菲以养少有则以奉宗党宾客故太仆得一意于业遂中甲科成令名夀安蚤多疾夫人侍侧不以劳苦懈至已有疾不欲以忧夀安起居笑语如平时竟以殁得年四十有七追封钱唐县君四子损之临之晋之涣之一女未嫁闻之卑不诔尊然妇人无外事非其家人孰信故粗譔所知以成太仆之志而慰其子之思太仆兄弟伯仲叔季以仁义礼智四端名皆冠以端太仆伯也因使后有攷云铭曰蕙茝可充帏谁使有此丰也椅梓则爲器物各求所同也锜釜以湘之又甚宜其宗也副筓其委佗独不见此容也鱼山兮岑岑属绠兮及㴱松爲城兮石马吾宫旁兮椉者下作好歌兮以谓来者爲可竆兮如此大野驾部员外郎李君墓志铭君李氏讳太字用之冀州信都人沈厚尚气节既冠以通礼中第调郓州司法叅军开封县尉王畿赋省民墯不力穑急则椎埋为姦利君行野必喻民本业知盗所舍止发辄得遂以知名徙洋州録事叅军服丧不赴再调泽州推官太师潞公为转运使亟称其能州获盗十余人狱具且论死矣君摘案谓守曰此为首应死此应减守执之力君以状议其不可㑹潞公至视之惊曰微推官民死无诉矣吾知人不缪也守亦竟从君议时元昊扰邉转输㴱入多覆通判懦不肯行君请代之绥御甚恩人急而不离亦不遇冦守与使者争荐之改大理寺丞知寃朐县事就差知藤州迁太子中书藤夷獠吏北人不相通讼或十年不决君因其俗为条理民大悦不欲其去迁国子博士知雷泽县事雷泽嵗苦水田不入君教民作堤乃屡登民于今赖之迁尚书虞部员外郎通判兖州又签书永康军判官迁比部知军悍不卹事戍兵以粮恶譟营中欲为乱君闻遽驰入谕其长曰仓储恶非知军一人罪也速往自陈尚可免不者当杀我而后起事衆皆伏泣曰某误我某误我因得其倡者氏名执送知军斩之迁驾部潞公当国记其泽州时事差催发诸道钱帛又差监在京麴院且用之㑹疾卒嘉祐六年六月二十有六日也为人质厚不茍合既仕尽推其田园资用以与兄弟族人人称其长者焉娶刘氏封某县君二子希罕罕举进士中第左宣徳郎知某县事四孙宜进士中第恩州司户叅军丕亘至皆学问自立罕以君尝官于兖而乐之兖人又思君不忘既卜居矣乃奉君之匶以绍圣元年某月日葬于仙源县大庭乡坛山之隂而以左朝奉郎太祝蔡君申之状来乞铭罕宜补之塲屋旧铭曰仕岂不遇名既以闻世岂不昌视子若孙生乐其土死藏其原使过者泫然而语曰此故吾爱人之李君呜唿虽亾不其存济北晁先生鸡肋集卷第六十四济北晁先生鸡肋集鸡肋集卷第六十五济北晁先生鸡肋集目录第六十五卷墓志铭晁夫人墓志铭穆氏墓志铭进士李公裕墓志铭通直郎权通判环州钱君墓志铭朝奉大夫常君墓志铭通直郎充徳清军使兼知澶州清丰县事魏君墓志铭四㑹县尉刘君墓志铭奉议郎高君墓志铭右朝议大夫梁公墓志铭知涉县阎君墓志铭济北晁先生鸡肋集目录济北晁先生鸡肋集卷第六十五墓志铭晁夫人墓志铭前达州司理叅军叶君助将葬其夫人晁氏于苏州吴县之灵巖乡寳华山北元祐八年某月甲子吉以书属夫人之弟补之为铭补之泣曰姊为女与妇以徳称以我铭姊惧不信以人铭姊惧不知虽然为可信者而已乃序之曰夫人世家开封后徙鉅野尚书刑部郎中赠特进吏部尚书讳某之曽孙尚书库部员外郎讳某之孙而先君之弟二女也先君讳某祕书省着作佐郎系出于周景王之子朝朝之字或爲朝死葬南阳西鄂县故西鄂之氏皆自谓子朝后事见裴骃史记而汉御史大夫错以忠见杀其后因不显葢千有一百余年至宋而后文元公文庄公父子复以文学政事位朝廷氏始大宗党至数百人而夫人端丰婉慝自少不妄语言作止有常度而中洞彻事至能办先君曰是女姿静甚名之曰静姊若妹则皆以静字之族人喜咸曰嫁静必衆为议对也而司理君吴名家子举进士知名乃㱕之时年十有九矣叶大族有家法而夫人沈详庄俭宜其家鸡鸣而起治其妇事无违处其长少亲疏间恩称而礼得竭其力以助孤婺矛牙而分不足退而享其薄以为安司理君豪迈不茍合数举有司见抑有不遇叹夫人辄酌酒饮之陈义甚高则矍然起曰能如是乎吾可不愧故竆居十年终不以不合于有司变其业以求合夫人助之也元丰四年从其舅大夫君提举两浙常平仓事八月二十六日暴得疾以卒年三十男曰蕴举进士好文自立曰蘩卒女长适左奉议郎通判达州事李騊次卒次幼铭曰叶宗有祉姊不逢其祉姊贤若是我言不可悔以昌其子穆氏墓志铭故丹阳进士吴君讳磐之夫人穆氏其先洛阳人后徙广陵曽祖讳彦璋以合门祗候採访两浙有能声祖讳琪为郓州观察推官父讳之武举进士皆有学行而夫人少庄靓惠和年二十有一㱕于吴君二十有八而吴君没服丧以礼纲纪其家事甚饰顾其子敏修始六嵗矣藐然弔影或勉以再行夫人辄泣曰自吾父没吾母惟我一女子尚能老今置是儿何地且吾用为吾母女自尔屛不与婣党接日夜诵佛书躳箴缕以杜外事而吴氏尚饶于资敏修之诸父求异籍夫人愀然不能止既教敏修惟诸父所与乃取乡人异之间览书传至隂阳数术无不摠益训敏修于学敏修遂以好文修洁称四方之游士豪杰至者必见焉夫人常躬视食饮舍馆以厚其子使与客处切磋成名于是乡人亦以夫人为贤其母丁氏寡且老犹寓广陵夫人懐思不忘因叹曰生女不生男㫺人以为恨顾我与子处足自为矣廼迎丁氏舍吴氏㫖甘定省无违迄十有一年恭谨如一而丁氏以夀终又礼葬广陵而夫人号慕成疾嵗余亦不起绍圣二年四月甲子也享年若干敏修以其十二月甲子葬于丹徒县崇徳乡官唐之原从其夫之兆属补之铭敏修字彦达旧相与游后补之佐淮南㑹翰林沈公存中来与彦达俱益熟其为人彦达学问不茍徇世好为文词甚工与人交终始不失义知夫人之后方兴也孙六人男曰某曰某女曰某曰某皆茂慧铭曰穆之婺矛牙无子有女如有子养葬祭以礼穆氏播其美其嫔于吴氏吴氏复无祉婺矛牙亦不失义以训子于理吴氏且复起呜唿贤矣进士李公裕墓志铭进士李君公裕字好问济州金乡人尚书工部郎中直史馆定之孙而奉议郎通判潞州事衆之子也幼自立事亲孝学问文词蚤成其意以为富贵功名可以力挽取非命也再举礼部不中退而发愤益治其业竆日夜不懈家事无鄙辱必身任之曰不以累吾亲其自勤苦如此其谆谆以教诸弟不以人言间亦如此已而得疾欧血几危者数矣其妻晁氏先君之弟六女也少淑慎敏于女工吾母尤钟念嫁七年年三十生二子而夭无几何其幼子又夭而好问已疾病年三十二亦夭于时吾妹未祥也其亲哭之为三日不食其存儿伶俜慕不絶声邻里过者为墯泪伤心吾母闻之哀甚语补之曰汝妹不幸其夫又不及禄以夭吾怜其用力无所就其心可悲也汝为作铭岂惟而甥是慰尚以纾吾悲补之曰诺既而奉议君书来如吾母言乃叙好问之志为之词极其悲使纳诸圹中好问卒以元祐四年七月四日葬以某年某月日地则其县之某乡从其祖史馆君之兆也铭曰此邦之砠兮云气族而慿天此邦之濋兮潴为野之澜谓此邦之人兮胡不变化而嬗㓜里儿兮长邑士生于此兮死于此羽成而飞兮忽墯地其不举无妇以哭夫兮况欲卹而子四方莫可告语兮非而亲戚孰怜尔骐骥也而不以绁絺绣也襞而幽之室视其藏不为碧兮为楸柏之实霜萃兮木萎春风至兮岂无时谓人徃兮无返期我不敢恸兮畏而子闻之通直郎权通判环州事钱君墓志铭钱氏临安人自武肃王镠有吴越至㱕本朝其子孙仕宦常数十百人有讳禹卿字仲谟者天下兵马大元帅尚书令兼中书令秦国忠懿王讳俶之曽孙保静军节度观察畱后赠太尉宣惠公讳惟济之孙而中大夫讳暌之子也以父任爲太庙斋郎调云安尉徙令繁昌以行法不扰改大理丞擢通判霸州迁通直郎年五十元丰五年三月丁酉卒夫人仁和县君杨氏悲哀无几何亦卒二子誴诩女嫁进士石仲坚元祐二年十二月庚寅葬应天府楚丘县固胡村之原以杨夫人祔其弟山南东道节度推官唐卿来曰吾母君之从祖姑而吾兄君所知也愿以数言藏其墓补之曰诺君举进士博达彊力所居官可道在霸州有告㩁场火者衆相传虏至守陴警备君曰何至是遣捕之果小偷也在环州属灵武用兵守辟君提举粮草虏纵抄输者不继而君崎岖独全霸环西北要害郡朝廷方以此观君而用之而君死矣补之既悲君不遇而志之且申其事以爲铭曰杭钱姓武肃显遭乱离匿负贩鑑山石衮龙俨奋八都五王逺世阻江不絶献宋龙兴致其版爱生人流斯善将及相卿士衍自忠懿胙秦墟子保静有旐旟粤其孙中大夫世不乏发仲谟令繁昌发迹初佐两邦政有誉火邉市人惊郛馈灵武行者瘏克揜捕莫告劬秩通直五十殂夫人杨殒戚吁子誴诩儒冠裾女一人石氏夫嵗丁卯月极涂十二日㱕其居何以识原固胡朝奉大夫常君墓志铭元祐元年冬补之守齐太学生商河常瓌以书来曰瓌宜见未有间也今瓌举首则见歴山行则一日至齐矣其引物连类慨然想见前古之英而悼今世之不及者补之异焉复书曰足下学问非黄而泽以欺暗获售者比也幸教之甚厚㑹明年春补之去瓌不果来又七年补之还朝瓌复自商河以书来曰先大夫没无以铭敢累子补之曰礼知生而不知死弔而不伤知死而不知生伤而不弔今我非大夫旧不可谓知然吾有与人游三十而莫我知吾亦莫之知也而大夫官有闻其子信我于未见我亦未见而信之不可谓不知也铭其可辞常姬姓河内人君讳谔臣字彦辅其系葢出于唐相国衮五代之乱犹仕不絶有捡挍职方员外郎徳方者始东徙棣州今爲商河人曽祖讳峻安丘县主簿赠太子中允祖讳仲容不仕讳亿干宁县令赠左朝议大夫而妣桃源县太君刘氏也君幼警悟不羣十二嵗失怙恃已能自发愤昼服事兄所不懈夜则取室中书读之至音句无所从质稍长始能自是正遂通书礼左氏春秋及出入他书传甚博嘉祐中朝廷厌诗赋之弊诏置明经科视进士君一上中高等授试挍书郎朝城县尉凡府遣其挍督尉事尉皆礼荅至君不然乃故慢君君杖遣之守竒其能不罪也民刘旻诉盗杀兄令以状属君君疑焉问旻安在曰去矣亟追还之嚬蹙曰尔贼而兄何盗也旻惊立伏曰不亲杀实使牧者白现杀之君曰其然即自往捕而白现已叩头马前矣曰何敢逃鞫治伏辜或告井中有死妇人出尸验之民聚观籍籍莫知谁何一人持籋立衆后君熟视之色动遽语吏収持籋者其人惶惧自露尝为其家儿剃发因诱妇人取赀而杀之衆皆大惊再调汝隂县主簿用举者充国子书库官又权主簿自朝廷新学挍有司喜事果于行法有不可君辄持之后起大狱其不及者皆君之持而不果者也改光禄丞知蓨县事民至终年不见吏过门至当输租若钱揭而书之县门皆如期至吏既无所取民民自谓今但输常嵗半也有争田者君閲其诉不问忽囘语一吏曰若得何等馈乃教为此吏叩头不能匿人亦莫测其故蓨古邑城门堑㴱夏潦溺人君董夫河上㱕以其羡工塞堑为大道再宿而成民大便之嵗旱里妇产魃譌云龙母官迎致舍谨祠之当雨吏白宜如故事君不听取妇系庭下责以妖状曰魃能神三日不雨杖而母㑹即日雨嵗亦大稔监堋口镇时天下初行市易吏或禁民私卖买君独谨大货薪苏鱼鸟听民贾息入亦羡又嵗课茶息数万缗前此文书多草不得休君从容至午则闭局去放意山水以为常而课亦登堋口濒江嵗㬥涨壊民庐君募工为石岸三里居民以安通判成都府成都去京师逺守贵官体大吏相习不知有监司至叅佐取充位事无复可否君奉法不挠革其因循威甚行通判登州前守尚气喜事君数裁抑之事以适平后守一切委事于君君谢不能而隂赞之政亦不弛知均州事均僻佐守喜以无事自处弊日积君首按流吏一人有大吏乔老舞文罪莫得畏君明摧敛不敢踵故然竟不自安一日丐去为浮屠州大称治徙徳州又知博州博有河患荐饥君劳来甚恩囹圄数空方议决积水缮城壁为长利无几何卒元符三年秋八月癸亥也年六十有五自光禄丞易宣义郎七迁为朝奉大夫勋骑都尉服五品娶李氏封金堂县君男珏瓛珫璹前卒瓌仲琥季也瓌再应得任子恩以与琥及弟之子希闵今皆郊社斋郎女㱕左侍禁俞涣瓌等卜以建中靖国元年秋九月庚申葬君于商河县龙兴乡之原以金堂祔君爲人刚洁乐善嫉恶出于天性然其㱕忠厚尝读尚书张乖崖公谈録抵巻曰是皆吾所力能者吾不用耳遇人贵贱殊絶无低昂亲疎意然未尝一言求于人元祐中丞相刘公挚左丞梁公焘皆尝遣人致君且用之君闻命辄避去后哲宗召对便殿曰卿何从识许将黄履君方知爲二公所荐也徐进曰臣老不足爲陛下用矣因罢去其爲诗颂书记铭序一百三十篇好佛学晩益幻视世间爲文字如其説千言立成无畱碍其亾不乱有舍利出柩上下光明异甚然尝闻之佛但以无心通达一切法其神变末也其言曰若作圣解则受羣邪为夫莫知而议者故略云铭曰天下蚩蚩皆以事为师事求有功则以智出竒中民荣之去其本絶驰反而观内夫世安足为舍所为事以学道必至寸功不施而无名之累一朝之息可以宅万世是故徳人以所过为蜕猗欤大夫庶其是通直郎充徳清军使兼知澶州清丰县事魏君墓志铭余顷爲澶州司户叅军以事至徳清过军使魏君相与语甚欢饮辄醉不能起方午吏抱牍趍庑闭户去庭中虚无人风至叶翻然堕有鸟集其庭旁睨其几案文字秩秩私太息以爲能后予教授北京国子监去徳清不逺书数至余知其于余厚也居无何君感疾卒其孤㴱状君之行事来告曰将葬无以铭爲之出涕叙其语㱕之君讳通字择之族魏氏世家平原曽祖象祖超可法皆不仕君生五嵗能诵书日数千言十四嵗以尚书中第为夀州夀春沧州清池石州离石尉广安军恩州判官擢大理丞知武强县迁太子中舍充徳清军使兼知清丰县改通直郎葢初以阶易官也其佐夀春能察盗盗不敢肆得盗当赏不自列人以为廉其在广安门卒杀犯关者或当之死独争宜不死比闻于朝果不死人以为平于清池离石如夀春于恩州如广安而滋有声尝忤使者意使者督过之君不屈廼更知君人以为直其在武强徳清号难治独从容不廹其治长于发姦而爱平民故民乐之当路者以为才数言于上且显矣而君卒元丰五年十二月二日也享年五十有二其为人短小鸢肩面黧黑目视有光睂间骨隠起异于人喜宾客稍有则以买田赒族人娶刘氏平原县君七男子泳洙㴱泗蚤卒㴱以君卒之明年八月壬申葬于安徳县击壌乡之原铭曰十五入官五十而死能乎如彼施如此墓门有石尉其子四㑹县尉刘君墓志铭君刘氏讳师愈字道甫其先保塞人后徙雍丘曽祖讳审竒太祖创业之初尝倚以事奏为氾水关令未及用而卒赠右千牛卫大将军祖讳文质内园使连州刺史佐曹玮有邉功讳渭尚书比部员外郎妣赵氏天水县君而金华县君晁氏继母也君幼爽悟翰林学士李淑称爱之尝举进士不中用伯父尚书毅公涣恩补试将作监主簿初调某县尉民刘猪儿凶悍数犯法以气葢其里人君摄邑事召猪儿数以罪杖之戒曰复见我不汝容于里猪儿卒改行为良民再调醴陵县尉民尝亾牛诉于君君曰汝何以识牛民曰以门钥烙其角君曰吾知之矣第去勿复语无几何捕杀牛者烙处信是衆皆服又调増城县尉民叶氏兄弟出贩兄独㱕而弟为人杀贼不得君疑之召语其弟妻曰汝夫于家宜有负妻曰夫何负顾家饶财且伯氏出时㩦锸往何用也君黙然遽索兄屋间得其锸血犹在卒致之于法又调广州右司理叅军经略使与转运使争私忿数牵制州狱君务平反两人者亦不能害后广州竟起制狱帅与使者皆得罪官吏相连逮谴去而君独不与复调四㑹县尉兼主簿民妖言有神曰何廵捡能祸福人所至辄具幡葢威仪迎导之或为出钱米委积君遇于路捕主者送县取其仗焚之妖乃息君官于南乆晁夫人在北未尝亾思忽慨然语曰吾家世如是而吾老不遇侣虫虵于此不得从母夫人养吾愧焉无几何以疾卒夀五十六娶钱氏三子长寂业进士余二人夭女六人皆夭晁夫人闻而伤之㑹寂自端州以书抵夫人求补之爲铭将以某年某月某日葬于某州某县之原夫人于补之爲王姑义不得辞铭曰家朔漠兮以武名死一尉兮海之滨谓我非南人兮儿夷声若魂气则无不之也从先人奉议郎高君墓志铭君高氏讳元常字复明其先齐太公之后食采于高其出渤海渔阳辽东河南广陵者爲望姓而君世家符离符离葢广陵高也曽祖讳士宗尚书屯田员外郎赠礼部尚书祖讳觌给事中集贤院学士赠金紫光禄大夫讳秉右朝议大夫朝议前夫人晁氏真宁县君后夫人薛氏仙居县君而君真宁出也给事公以进士通贵而符离之高始大君幼开敏用给事恩为试将作监主簿十嵗能自力于学尝病嬉戏废业至维其带于座食至乃起方时外家晁文庄公隆盛笃爱无不至然幼而不骄君年十四遭母夫人丧哀戚有加初调滑州司户用举者改京兆府司理监沧州都作院守李复圭豪举役视其属独以诗知君遂见客游乐必与俱徙嘉兴丞嘉兴剧县令不任事则求持檄出旁郡讼牒如山君暂领其事一朝剖遣立尽先是佃户靳输主租讼此多君揭而书之曰田人田啬其入杖且夺田民竞往偿讼于是衰华亭户欺诈田已获而拨其荄引水没之嵗比诉菑吏不能察除租多上又谴之至君行田为十等号叅相验欺者辄得民不能欺守吴安世黩货私诿令市竹君语令毋受令阿安世饮其欲安世后系狱令欲告之君曰前戒君毋受而告之可愧今狼狈卒自露迁忠武节度推官知泰州録事转运使陈倩与监如皋酒侍禁方暧者仇也入境即以疑似逮务胥属君讯鞫必欲造暧事莫脱者君明暧无它倩怒欲劾君不能也改宣徳郎知郪县事以亲老不行求监吕梁镇酒娱意文史转运使侯利建见而叹曰君非居此者也转通直郎知山阳县事县当江淮道吏窘将迎隳事而君优游办治过者亦皆满意旦坐堂民肩摩入常前其座迫庭唿民一二开喻或戒敇俄顷皆去民各自以为得尽邑子李南夫与其兄阋兄告欲害已然但犯之也君曰南夫诚可论使人曰弟縁尔诉得刑尔亦辱矣其兄感悟丐不问因为薄罚而南夫后亦自悔人有以过笞其子妇妇雉经死者其兄诉杀之验者三辈未白守彊君往君即唿画史自随人殊不能知至则语史图俯仰左右四人状其伤无遗皆非所以死者讼乃已支家渠可通以漕盐转运使黄隠初献言濬之隠爱公家费欲姑调楚海及高邮九县夫且促其期君曰凡土工人日竭力为方且㴱丈不可加也顷龟山为渠六十里调十七县夫而足今以里计支家如龟山且涂泥甚起夫少则为日长是重费也衆然其言㑹隠去吕温卿为使因求民私出钱募夫事欲害隠屡语君君不应温卿怒欲幷中之已而代去不获竟在山阳三年狱为七空转奉议郎服五品勋武骑尉又差监泗州粮科院复以亲疾不行元符二年三月庚辰卒于家享年五十八夫人向氏继掌氏皆名族女淑慎男浑洞澈湍汭皆举进士彊学女长适进士张知刚次未行君为人和厚洁廉好书不倦为文尚理然所得多用以为诗至其精于吏道有人不能及者性孝谨侍朝议药经时不解衣既丧过毁因得疾不起可哀也已浑等即其年六月癸巳葬君于宿州之蕲县蕲城乡世墓之次以二夫人祔而湍状君之行事来曰吾子我君外党知我君尽敢乞铭铭曰童子而厉已壮所就如此使白首可知巳一官而尽巳居所施如此使为大可知巳抑云者为雨或族而不雨风实引去抑复明所遇吾不知其故岂非命耶右朝议大夫梁公墓志铭绍圣二年西鄙进筑诸城而潼关控陜冲难守臣诏曰右朝议大夫梁彦通可廼以公知华州事属嵗不登米㪷钱五百公至括廪粟得数十万斛平贾踰半开门坐府躬视籴籴者踵入老幼癃寡皆得食所活以万计民颂其惠事闻朝廷诏使者閲实使者奏如民言即召对将显用而疾不果对廼以知兖州事无几何卒其孤以补之家世旧来请铭廼序之曰公梁氏讳彦通字贯之郓州须城人天平军节度判官讳文度赠太师中书令兼尚书令魏国公曽祖考也妣某氏韩国太夫人翰林学士讳颢赠太师中书令兼尚书令周国公祖考也妣阎氏唐国太夫人中书门下平章事讳适赠太师开府仪同三司陈国公谥庄肃考也妣任氏越国太夫人自翰士皆第一而庄肃公相仁宗称忠厚梁氏阀閲冠于山东而公幼警异无绮纨好力学博古尤长于毛郑诗从丞相䕃为祕书省正字迁太常寺太祝尝举进士五不中益自励将举方正㑹罢制策犹慨然以坠其世科为恨丞相经畧秦州奏书写机宜文字逮帅雍帅幷皆奏以自随迁大理评事光禄寺丞在太原时中人苏安静为钤辖不法颇隂厚公公察而疏之㑹丞相徙三城而使者发安静事尚疑公与交通求索无秋毫廼更知公丞相当国公每入侍未尝以一言干朝廷事间有所论奏以属公亦絶口不言谨敬无过丞相甚器之自大理寺丞迁太子右赞善大夫又迁殿中丞皆以英宗神宗登极恩序进服五品勋上骑都尉矣丞相㱕印绂卧汶复丐公签书天平军节度判官迁国子博士丞相薨执丧尽礼既除不忍去坟墓守邵公亢怜之再辟知须城县事移签书昭徳军节度判官民吴氏异籍乆忽诣府言求兄弟复同居守郭公逵难之公曰民而知义可旌已廼如其请吴氏画其像祠之涉县胥犯法应徒而以自首当减从杖州僚希使者㫖议不减守亦疑焉公独争甚力竟以减论人服其公迁尚书虞部员外郎通判澶州事诏塞曹村决河聚兵夫十万务日百出就委公剸决河上分郡事什七迁比部员外郎初澶魏定置三仓广籴备邉至是朝廷又委公计置力为多丁越国忧哀毁垂絶族人索棺食具意公从丞相乆多珠玉发笥萧然人服其清还朝改朝散郎熙河用师吏相继以不才免选通判永兴军事始至大军已趋灵武诸郡皆督夫负粮从军且受数矣使者隂谕指夫増负若干人莫敢言公独曰计已受数恐不满又重之是必壮者逃弱者踣即诣中军言之初犹不从争乆廼定夫赖以还者衆鄜州支使石苍舒冒取俸给积数千百缗使者属公治苍舒雅为当路信犹簧鼓自辩解使者反疑焉公不为揺竟坐赃去自是益有声上即位朝请郎迁朝奉大夫复以才选为神宗山陵专句司自塞决河督军饟有功逮此三应赏格各减课二朞擢知沂州事迁朝散大夫移知洺州事洺近漳城下前此泛决壊城死者相借守以罪去累年矣而水备仍不修嵗秋霪潦民相恐欲溃去公出午桥躬饬备谕民姑安堵水至守以身当之敢惑衆规利者斩既而大涨公登高望水北溢则病郛郭南激则害田畴公曰当先其急者即开王家湾走水南陂城用无患迁朝请大夫加上柱国服三品又移知邢州事河北荐饥诏御史廵抚至洺州民拥其马言守不卹民困愿得前守活民御史问前守为谁曰邢州梁公也御史因遣洺人皆就食邢见公犹涕泣再拜富人感公义不闭籴粟出日倍流徙如㱕安抚使及使者交荐其能考课优等迁右朝议大夫加封保定县开国男食邑三百户㑹复行免役法诏使者与州县议或欲胥徒毋颁禄公曰是差也且非先朝意衆无以夺卒定令如元丰时虏使王遵义等入觐公出郊劳遵义意公不服金带礼薄公曰国有官仪犹使者着蕃服不可改也相持踰再宿竟不复见代还上嘉谕在华时鄜延修城调七州保甲华在调中衆耸惧公召诸令以意慰遣且版示衆曰旬浃之役近在邉隅不与顷嵗入界同也衆乃趋命然政尚严以抑彊扶弱自任所至盗贼为衰在兖时叹曰此先丞相旧治且桑梓近吾能无恝然意乎为霁威严人益爱之绍圣五年四月十日卒于官舍享年六十八为人开敏㴱愽喜论议恬澹不妄交游官居事无大小必身任之尤以兴庠序劝学为先尝疏新法十事达于利疚又奏乞设邉备讲马政编役书皆详辩时元丰末年也家居言必称父母奉身俭菲无声妓之好遇宗党诚且爱推丞相遗恩己子所当得者以与不当及之孤着令大臣后禁毋折卖居第墓田因刻石以警族人教诸子必以学问发身诸子皆有立而子是遂登进士科晩尤薄于进取名其庄曰平野名其园曰佚老时往来其间数恳求谢事命未下而没有平野杂编二十巻藏于家娶张氏清河县君继张氏福清县君男子诲宣义郎子恕宣徳郎子是曹州司户叅军女长适董正封承议郎次适巩焘濠州定逺县令次适王荛瀛州防御推官孙曰祇祖郊社斋郎曰行祖偱祖几祖未仕诸孤以其年七月己酉葬公于须城县登庸乡执政里从丞相之兆铭曰梁世有人翰林始兴发其徳幽以基九层显允庄肃乃暨乃成相我仁祖有丙魏声何以似之保定开国又何大之匪车马饰彼徳而微则大小此用而微不瑕有耀相尔嗣矣士有造矣自我率祖维其瓞矣有陂者泽其水泱泱有汶斯原如其世长瀛州防御推官阎君墓志铭君阎氏讳师孟字醇老济州鉅野人光禄少卿讳贻庆之曽孙赠卫尉卿讳询之孙而尚书比部郎中讳仲甫之子也母长安县君贾氏君中元祐九年进士第调徐州彭城县主簿即以才称初摄尉下邳民有不事作业者其妻与前夫女谋去之妻与民鬭而女从傍自毙其子以诬民民莫能辨君疑焉未送县以舍逆旅而伏吏床下伺之夜中母女议诬状吏遽出持之不逮于狱而事已正衆大惊彭城号难治君至复摄令事踰月庭讼为衰夏潦害稼郡檄邑毋多受诉君白不可而受如令民用不困城西北汴泗汇也嵗苦水菑君疏渠以杀其怒水至游渠中不肆因以卫城无患民大利之当涂者益以为才而争荐焉嵗满迁瀛州防御推官知潞州涉县事将行以疾卒元符三年七月六日甲子也享年四十夫人晁氏先君朝散大夫之弟五女而补之之第三妹也子七人璩琮珌璘玮璹一未名三女幼卜以崇宁三年十一月甲子葬于鉅野县黄涧乡长直村之原璩来求铭君爲人警敏和裕仪状秀整赡于文词初丧比部公与贾夫人尚幼号泣自伤志欲以学问显乡闾所与游多知名长者事其兄恪居官临人事事欲以诸老先生爲矩范而不苟也故始仕而得誉衆以逺大望之而君死矣铭曰裹粮以期万里志骎骎焉无燕越矣而不千里百里发轫而止匪志则然曰命止此如黼斯绣爲衣济北晁先生鸡肋集鸡肋集卷第六十六济北晁先生鸡肋集目录第六十六卷墓志铭李氏墓志铭李氏墓志铭黄君墓志铭黄君墓志铭夔州録事㕘军江君墓志铭罗氏墓志铭阚氏墓志铭齐氏墓碣贵溪县丞马君墓志铭王君墓志铭彭城刘君墓志铭尚书司封员外郎胡公墓志铭苏门居士胡君墓志铭济北晁先生鸡肋集目录济北晁先生鸡肋集卷第六十六墓志铭李氏墓志铭前封丘县主簿豫章黄君叔敖字嗣㴱之夫人李氏䝉字幼龟龙图阁直学士平原郡开国侯讳常之季女也十八年而行二十有二而夭一男一女皆不育殁后四百六十八日元祐癸酉九月甲申祔于分宁县之双井山其舅给事中讳廉之兆黄李俱江南望姓世相婚媾而平原侯与给事少相好如同产嗣㴱又好学未冠举有司髙等贵人求婣者踵门㑹闻罢求者皆去平原侯曰是生顾不足于科名者耶䝉吾竒之当与一异士生真吾女对也则㱕之黄氏咸喜舅曰妇事我顺娣姒曰幼龟和少且劳者曰夫人遇我慈也既而得疾惫舅亦疾病不以己卧故忘舅之疾问药饵惟时闻其笃则自力盥颒祷于神愿代舅死徧唿其室中人与诀勉以事上抚下各当于理语久不差且禁使毋哭自说其当往之日及期而给事卒亦卒嗣㴱以谓孝于其亲而益悲异夫荀粲之哭其妇者故补之为铭曰世固有夭且不后者岂惟尔悲如玉而毁行道之人皆悲之李氏墓志铭夫人李氏讳仲琬字徳华赞皇人后徙武昌尚书都官郎中赠中大夫无竞之女也幼慧异甚所见书立诵十嵗能为诗代大夫公削牍敏妙时裁其室中事有理大夫公抚之曰使吾女男也必大吾门年十七以㱕东平董君文和字景仁葢睂山苏先生尝称之曰此古君子者也夫人㱕宜其家其舅沔以直龙图阁知陜州一日外譁甚夫人遽窥牖则白刃夹戺而立问之羌初入贡故严兵见之夫人曰异哉所以示逺人者乃尔耶弗已则勒监军隂儆备可也龙图公从之羌顿首曰前所过州皆遇我如囚今乃覩中国大体大悦而去景仁为司户曹州性方洁不能轸转俗子间㑹将葬龙图公而为部使者故劾以事不得行因大哭欲即解组去夫人止之曰君须禄我董氏冢妇挟而子以往何忧不集遂及其吉卜以堋景仁为招安主簿卒于官赙累百金夫人不受曰平生董子以清闻死不可污之易衣而具木焉于时大夫公已殁母安丰君唿延氏又殁夫人悲哀甚且贫无依乃与其子耘俱来京师教耘读书为娶妇妇又亾而夫人益不自聊间语耘曰我甞梦吏卒逆我大第而谓我相君一人持牓大书曰辰辰今嵗次吾死矣因得疾踰年竟殁实建中靖国元年四月甲子也即其年十一月甲子葬于郓州平隂县之天堂山耘尝举直言有志操词艺所游皆豪杰来求铭闻之夫人于书无不读读能言其义至百家方技小说皆知之其爲诗晚益工至它文皆能之而书尤妙丽然端庄不妄语言有才智家事甚理云补之尝论载驰柏舟之诗不作而汉蔡琰晔然以文字称自苏李死中间寂寥而琰五言絶出世多言琰临难不能死然琰以一言济其夫垂死此岂常女子所能哉亦其文义足以发之而夫人则异于是葢间闗成其家又教其子为贤良有立不但其文义足言也铭曰惟古于词取美多外以贾患中焚和玉忧其玷不可磨木固不愿为尊牺声名如彼疮痏何而焉用此絃哀歌猗欤夫人窥百家匪虎则炳桃之华士萎其秀女也葩取天之美神所诃畀以其荣不以遐有子而艺惟其波黄君墓志铭雄州防御推官知鳯朔府麟游县事黄君汝翼将葬其先人以书来曰汝翼家世得姓之久虽仕者中㣲而吾祖以好施不为富闻于乡吾父不以殖为赖教子读书汝翼用以得进士科为亲党荣自汝翼之少时闻乡人之长者二三君未尝不往就焉而吾子汝翼之所从游也愿以亲铭累矣吾父讳京世单州之砀山其为济州之金乡人自五世祖而下卒以元丰五年七月七日年五十八葬以元祐四年八月二十三日而其地则吾邑之髙平乡新兴村从吾祖之兆也娶黎氏子四人汝翼其仲也汝介汝为汝霖未仕二女为士妻长闗嵩次牛武仲闻之吾父之幼也颇亦有意于读书矣顾吾祖已老劳于家事而思佚吾父则以其身衣食百口而买书数千巻藏之家曰吾以畀吾儿喜施予嵗凶细民之无食者皆从吾父食如归此汝翼之所知而愿因吾子以传者也余应之曰齐鲁为士者微俗贵农桑本业而贱游学迁徙其子弟能世其作业平居堇堇不交闾里贤矣知教子读书为荣如子之亲又卒见其子擢第有成斯岂可以不铭也耶铭曰不以富以仁自憙世家农桑士者子呜唿黄君可无悔黄君墓志铭黄君讳某世为单州砀山县人或仕或农后徙济州金乡县自其父祖则稍稍以谨信好施闻于里人而家产作业亦益进君有智度奉父母恪嵗凶籴腾踊而家积谷数屋或劝其以时出可得十倍利辄不肯而以丰年平贾出之籴者皆之黄氏立尽盗猝入其里指其居曰是出谷救人黄某者邪或对曰然于是独不犯其一毛而慰遣其家人有男子跣而走盗执之遽绐曰我黄某子也亦得免然自是其家滋益丰语人曰我无以致丰吾富疑有命也年七十卒以元祐四年八月二十三日葬于其县之髙平乡新兴村其孙汝翼举进士中第今为雄州防御推官知鳯翔府麟游县事尝从补之游来求铭乃掇其事论之使㱕铭其圹中曰世言治生祖白圭白圭曰智不足以权变勇不足以决断仁不足以取予彊不足以有守虽欲学吾术终不告也是不然观黄氏所以成其家岂固有术耶推之而不求赢已而愈赢曰我致此有命吾是以知富与贵不可以力求而可以徳竞夔州録事㕘军江君墓志铭江君讳朴字文叔世为衢州开化人殿中丞房之曾孙而尚书职方员外郎镃之子也少有才气好学自立国家取士以声律仁宗时尤盛有司临试其目在礼经名数者则浮华士以为病㑹萃钞记以应一日之用不能者更睨左右剽劫为资而君最先治经悼礼学之缺能言其义葢为书二十巻专一技者不能通也丞相王荆公方举有司尤善君甞再预礼部奏名中皇祐五年进士第授翁源尉用举者徙余干令鄱阳杨骥通易临川吴孝宗通春秋君皆以书币致之率邑子从受业屋少不能馆至分处浮图舍于今江南以为美谈浮梁俗好讼令王越石懦系者满狱诉庭下者日百数越石惧移病去州遣君摄之锄其姦彊而寃滞者得平反不旬月狱为虚既还余干而浮梁有争田再世不决者犹请监司得属君治卒亦明辩人画其像祠之职方君监江州酒得疾君闻遽弃官走省逾月而后返守怒且加罪而监司以为爱亲可庇然竟以亲丧去再调象山令代还王荆公当国擢士不次以君平生旧劳问叹息坐客谓君旦夕用矣复见以书论事不合即仰栋坐不交一语君亦自絶去荐监盐官南路盐塲与令异趣令诬以罪于提㸃刑狱事卢秉檄州劾之逮者四百人君无毫发私亦卒不对吏而坐遣白直持书越境罢去复用举者得夔州録事既而太息曰吾老矣安能万里为五斗计也遂谢病去闲居鄞江十余年又居无钖元祐六年六月十三日无疾卒年七十三以明年二月二十九日葬于无钖县开元乡乌墩岭以夫人何氏祔五男子焕烨炳煜燎女四人皆㱕士族补之先君与君同年进士而炳与补之治平中俱学江南相好也补之官广陵炳在无钖以书来曰先君生不遇没犹当有所伸愿以行事累矣补之少时见炳学问已有声名后亦中进士第今爲巴东县主簿能干其蛊者也铭曰以爲生不逢耶尝官而使之以爲用耶曾几何施夸者名一世犹不足而廉者畏人知抑得正而死其又何悲罗氏墓志铭夫人罗氏其先尝居蜀后徙居开封葢邺王绍威之族而国子博士易直之女也幼端静不烦及长以女徳称国博君曰吾女不可以妄与人也久之乃㱕大理评事开封李君宁年已二十六矣㱕四年产一子而李君卒居丧以礼纲纪其家事无所阙其母怜之欲使再行夫人陈义甚髙卒不可夺而止及见其次子士贤登朝封夀安县太君诸子皆宦学有立女有㱕矣而士贤侍夫人官大名以孙珫殇悼成疾年五十三以卒元祐三年十月十日也初李君前配苖氏有男女八人李君没尚幼夫人躬鞠养甚于其存非家人不知其有异母出也其生于富足而所与通家者多戚里豪侈而性庄静有常度不为其所迁憷亦可贤矣男士雄右侍禁卒士贤奉议郎士弘宣徳郎士彦士伟士衡皆进士而士衡夫人出也士贤等护其丧以其年十二月十八日祔于开封府开封县吹台乡评事君之茔补之顷教授北京夫人诸子皆从补之游而士宏又尝为僚故来求铭铭曰妇人无外事故名不称惟诗书所载岂无妇人人出如己出惟其平均以慈教之孝而家用成吾何以知之其子有闻阚氏墓志铭阚氏开封人年十七入故太子洗马赠银青光禄大夫濮阳杜侯家生四男四女年七十七以元祐元年八月丁亥卒以其年九月癸酉葬于濮州鄄城县青山里之原近侯之故兆也初侯捐馆舍阚氏奉其家事恪如侯不亾而教其男女以职内外有法度故季子宣徳郎删定省曹寺监条贯子民遂以文学中进士第有声而女亦为士妻宜其家曰刘龟年马希闵二壻也三男及女蚤卒而有孙七人皆宣徳君之子缋绾繙绂缅缉絪可谓盛矣宣徳君既仕当涂大人称其才而所与游又多一时知名士族人亦咸谓洗马有子以为荣而宣徳君曰吾何以得之惟吾母教使然也呜唿是足铭也已铭曰善教子以有禄生无悔从吉卜齐氏墓碣齐氏㑹稽萧山人初嫁为同邑民妻已而入故单州司戸㕘军阎侯徳基家为乳其第二儿儿死阎侯有长女贤而爱之嫁今朝奉郎知徐州杜侯纯齐氏随焉又为杜氏抚养其稚侯家居行已可师齐氏又妇家人待之甚礼阎夫人没男女幼赖齐氏调护男娶女嫁矣杜侯侍御史得相州而齐氏年已六十八元祐三年三月二十四日忽欷歔如自知将尽者遂卒杜侯伤之遣送其丧以四月二十四日还葬于祥符义堂村杜氏墓侧而杜侯次女补之之妻也谓补之曰齐氏诚信厚且我赖以长立我君命我兄弟皆拜之不忍其泯灭也子为铭可乎乃为铭埋之其隧中曰生而恂其死也不沦吾闻诸四方之人贵溪县丞马君墓志铭君马氏讳随字持正濮州鄄城人也澶州顿丘县令赠给事中讳应图之曾孙枢宻直学士兵部侍郎赠太尉讳元方之孙尚书屯田员外郎赠尚书工部侍郎讳侨之子幼警敏家居与人交重然诺轻财乐谊故蚤以学行称受春秋于孙复受易于石介尤长诗赋闻于山东皇祐中春官第其文选首以一字触禁罢春官为叹息言之后不复从举而以其学教授乡里㑹诏举孝廉衆共推上之君恳辞既无以易君遂虚其举用季父忠州团练使偁任为定海主簿以政事称当路者亟荐焉再调合淝主簿有田讼积嵗不决以质诸父老莫能知君自临焉曰吾得之矣命阙地隐然有故画界处衆以为神徙贵溪县丞摄铅山银塲课倍而不以规赏为人诚厚不茍容所居官务奉法又以其试之小也故不大较着罢官至京师卒熙宁九年三月丙辰也年五十有三君少孤教诸弟力后皆婚宦有立贫仰食君者衆再娶皆段氏赠金吾卫大将军震之女三子希孟宣徳郎太学博士贯穿礼经有师说亦赡于词神宗所甞欲用为御史未及而亾者也次希甫乡贡进士次希说宣徳郎监安乐镇公事皆修洁而文一女夭六孙承诲铜鞮丞承诩承咏承讼承谆承谔皆学矣以崇宁三年十二月甲寅葬于鄄城县武成乡招贤里从学士之兆而希说与补之亚也故来求铭初君得疾逆旅革傍无人故尚书刑部侍郎杜侯纮为里旧遽载与㱕舍其斋中使家人视饮剂既殁为治丧聴事中人皆谓君善人故得此而嘉杜侯之忘嫌赴义非今世事也补之尝铭杜侯又铭君再致志焉以信两君子之义然世有于所厚者薄何哉铭曰委楩柟于谷杂然衆木使隶视之知其可用于夏屋谓夫不愿爲材则于人弃意于木得计以厚其子孙识眞爲贵此㫺人所以未能信于仕而子说也耶王君墓志铭进士王君讳龟龄字安仁济州鉅野人也其得姓在周为姬氏在齐为田氏其出姬者名晋为灵王太子或传其得道弃家仙去其出田者名和王齐二世嬴灭之项封之汉兴失国人咸谓之王家云其鼻祖如此不知孰出然其姓蕃故多贤君曽祖讳志祖讳丕官皆大理寺丞皆以长者称讳彦博不仕生二十二年而夭然少竒伟惊人迄今人言王仲逺犹慕仲逺其字也尝十七八嵗时邻人有吹笛者仲逺聴之而悲赋诗曰黄须战士据鞍聴白发将军抚劒叹㑹补之先大夫与仲逺善见之愀然曰仲逺有大志然恐终不遇奈何无几时则仲逺卒此闻诸先大夫云于时君始齓也季松龄字子固尚襁抱母鲁郡孔氏哀号自誓谨生业以厚其鞠子使学而君亦资开爽总角而愿能慰其母心故人皆曰王氏婺矛牙守义而孤克家稍长则益好修日夜治其文学以从里之贤君子才士游如恐失之其自刻厉冀必有以表于世终发扬其先人之所遭不幸禀厚而报囏幸因已益闻使不遇若遇者其志㴱矣而君又不幸生二十七矣亦夭乡人之长者既厚期君父子两世宜大而重痛其里之再失才士也皆为文若诗以弔之君没以熙宁九年七月丙寅而葬以崇宁四年四月庚午时子固为白马丞而君二子彬彤长矣始克举其祖以下凡六丧卜任城县之吕村原吉而祔焉嵗月逺矣人尚为之流涕夫人晁氏尚书比部员外郎讳仲渊之女蚤寡而庄如其闺中时彬彤皆举进士以文义称三女适李公权阎璪祝晋皆进士以补之先大夫于其祖厚而补之又蚤与君游求为铭君为人孝弟博闻敏于辞章再举礼部不第然喜言世务近可用者乐易善与人交家无嬴余而轻财尚义以好事闻倦游无所依若急难者必求王安仁客醉卧其舍或竆日夜諠唿求索无巳时而君益欢僮仆无堕容孔夫人自屏窥之喜为致甘脆所嗜益设曰客不辱与吾儿善吾儿不愧客矣嗟夫以布衣能得士有名誉使见遇可量哉铭曰谓天无意于材耶孰生而膍之谓天有意于材耶孰厚而摧之谓意有无人所愠喜匪天其然人则意异抑生而淑虽竆不夀吾生也不茍亦足以告尔后矣彭城刘君墓志铭刘君讳谏或云其先避胡自燕徙鲁今爲金乡人金乡旧隶兖州后隶济州然故鲁地也俗醇朴贵农桑经业自君髙祖时家已富盛而其大父元康父拯两世谨厚好施益勌作业初谕其子孙于学而君又性孝识其父言颇教子爲士矣君以熙宁八年五月二十有四日卒时三十有四嵗后一百八十日而其父亦亾故再世不葬有孙六人三人举进士长未名次昭理洵皆蚤卒今存曰时曰旸曰昉时谦畏涉书旸从三舍贡文学知名旸事时昉事旸如其父不没姒娣相从惟恪后二十年而配孟氏亦亾又十年葢君殁三十年矣而兄弟同室庐絶甘分少中外无间言至是家薄时泣语诸弟曰父不幸夭母不在自曽祖祖与亲未葬今益窭恐坠大事以死爲先人羞今殚室之有犹及事及事死不恨奈何旸昉伏聼命时即走北山下卜任城县之吕村原吉重趼露宿寒暑再易而后克穿七圹皆甓固之以大观元年十一月甲子尽举其曾太父而下七丧以窆棺衾惟美道路太息补之闻而喜曰孝哉古语有之生相怜死相捐刘氏爲士者尚寡能不以其生者忧爲其死者羞犹有鬼神其终忍冻饿之鲁风俗壊久士或亲在而异殖或始去亲丧已凿垣五六户至不相庆弔如刘氏难哉时旸欲求补之文纳圹而不敢言补之曰岂可使吾里有义事而不书也往谕诺之君大母赵氏母张氏与配孟氏皆从其夫之兆诸孙男女凡十二人男多就学女多已嫁矣初孟氏寡尝语其子曰欲教汝为士自汝祖之意恨汝父夭不及见汝等成故诸子奉其言汔有立铭曰父先祖殁祖柩不藏以遗其子子良有光用举其先三世七丧欲子为士使知士耻耻士矣尚书司封员外郎胡公墓志铭公讳俛字公谨胡氏舜后妫姓武王封妫满于陈氏爲胡公其子孙因氏焉世家安定后爲共城人晋捡挍太子宾客讳澄曾祖也摄涪州军事推官赠光禄卿讳岳祖也尚书屯田郎中赠礼部尚书讳熙载也光禄少隠居共城周祖闻其名以礼致之察周祖有异图即辞去尚书及进士第逮事仁宗知绛果二州皆有惠政而公幼俊伟于文字类不学而能八嵗为诗惊人乡里号竒童及长博学无不窥贯穿诸经尤长左氏春秋至百家杂说流观彊记摘文指事如取懐中物兼综道释天文地理音律历算医卜之书应问如响诸儒于是皆自以为不及更推先之既冠而孤再举进士髙第授试挍书郎定州观察推官丁母开封县太君李氏忧再调常州团练判官守郭维果于自任下莫敢忤公守职不为屈数以事夺维维虽悍犹严惮公时西方用师诏举三路守令转运使吕觉以公闻召见为彰化军节度推官知梁泉县盗发辄得秩满为着作佐郎签书商州判官又知昭化县迁祕书丞知壁州戍卒谋杀吏纵火劫府库以叛期旦日发而公知之因以他罪逮数人而左右有预谋者愕相视稍引去公笑语颐指如平时卒用不疑㑹监军闻变而至公麾之曰卒应杖安用尔来俄逮者至缚之始宣言曰吾但取首乱者今已得余皆去毋蹈祸葢斩六人流二人而止迁太常博士文荘髙公荐其才召试充集贤挍理而元宪宋公庄肃梁公孝肃包公又更荐之益知名通判绛州三门辇运嵗课民伐薪备河民苦役不均公董其事为一二裁处闻于朝贫弱赖之召判尚书祠部至和中仁宗不豫久京师大水流言相惊大臣欲对不可公曰吾知死所矣时国嗣未立即上疏言陛下纉服三十五年而春宫虚位天下无贤不肖皆为陛下忧之后大臣定议公有力焉李仲昌建言六塔河未毕河溃浸数州死者以万计公诋仲昌罪应死㑹北京奏至如公请仲昌竟贬死春州时宰相有畏事者语人曰馆阁当以文字为官何用纷纷代庖为公闻往见之曰今天下嗷嗷大本未立而灾异数臻圣主犹当询求刍荛而大臣责馆阁出位言事非也是忤当涂出知登州再迁祠部度支员外郎阶朝奉郎勲轻车都尉服五品登濒海有鱼盐之利俗豪举喜讼小有争至破产取胜而不悔公按流二人郡大治又措置岛上流人嵗活者以百数前守託葬亲为乡郡以不法闻公颇知之其人恐欲先事害公与里民不便公者诬以事于朝使者疑词不当受而执政挟前怒竟坐夺官废于家祀明堂复为祠部监泗州桥英宗即位还度支公虽左宦益跌宕文史每与客椉月拏舟淮中饮酒赋诗浩然忘返神宗即位起知淮阳军迁司封甞属疾踰时民闻其出至欢唿拥道徙知和州复坐小法知南安军而公流离老矣常叹曰吾坐不设机闗待小人譬袒裼入兵间得伤宜也而丞相正宪吴公叅知政事康靖赵公皆言其才可惜且近臣显人为直其寃者至四十余人公曰吾可以无辩矣既代还至山阳感疾卒熙宁七年七月甲子也有文集三十巻五音㑹元图璇霄指掌图历代年系谱佛书义天集宗派图医经纂义杂诗颂又百余巻呜唿多矣夫人徐氏有淑行封夀光县君前公五年没男曰毖终华亭尉曰戢进士皆文学知名女长适右侍禁李材次适太子中舍王希孟皆卒卜某年月日葬于卫州共城县某乡之原以徐夫人祔公性孝既孤语妣事流涕如初丧尤长于论议要之合理不爲贵势屈顾喜面折人过其不知公为爱己者异时反为所噬亦不悔又愤世儒空语无实事每废巻长謡曰能攘戎狄尊天王管晏之事未可轻葢其志也初补之以童子拜公下邳公亟称之又与毖戢游甚厚闻之公在馆阁时文忠欧阳先生倾意待之文忠一时宗匠乐善如此而公犹㴱自闭不肯为茍合则其不能容于寻常人而以踬死理固然也葢后三十年而士日趋于同可扳以得志者则如萝葛之寄于木无所择也然则以公之不茍合于贵势爲过乎中则可以其竆爲戒则非也铭曰在㫺倚相学无与京三五八九以成其名此但能读义何必精后读者稀不勤于成借人之衣以昼绣行爲之诡遇获十自矜谓公独难其书屋盈殚累世学欲与古争一败于仇百救莫营后生益华谓我不能使雄复生雄书自兴后有求者可订斯铭苏门居士胡君墓志铭熙宁初补之先子保州府君适越天雨滞逆旅夜闻旁舍客叩几歌唐诗甚悲者而异之旦候焉则颀而长退然温恭儒者也葢与语终日不厌㱕谓补之曰客胡氏名戢字叔文小子识之非今世之士也已而补之薄游淮阳淮阳守有子学乡挍中则叔文也因定交叔文好古博雅其经术论议在汉儒中其诗文类唐人而其清谈闲逺不犯世故则晋阮向流也居嵗余而别间五年相遇于盱眙饮南山中数日时叔文方壮浩然已有遗世㴱隠之意矣后八年补之教授北京以书来曰戢不复仕然尝为本朝将相九十二人者传异时观焉知戢非白首无意于世者补之慨然惜之又九年补之佐淮南其子宪臣来曰宪臣不天我君四十有七嵗而殁且瞑不乱抚宪臣曰吾死不遇命也故人晁子汝巨源矣则求纸为一幅书以与补之诀曰戢不孝亲未葬而死恐儿辈不能弃骨原野尚畀从九京之游则愿以二铭累矣补之失声而泣曰嗟乎吾先子知叔文叔文辱交我乃哭诸先子之庙为诗以弔之而受其託后补之得罪又七年还朝而叔文与其亲皆葬四年矣乃铭而藏之其埏中叔文共城人祕阁挍理司封员外郎俛之子母夀光县君徐氏而祕阁君博学无不窥为时通儒其世家行事自有铭叔文为童儿不戏弄黙而好思手未尝释巻祕阁君固已竒之矣及长尽传祕阁君之业于当时之文不学而能然喜词赋篆刻甚工甞以进士举有司继丁徐夫人祕阁君忧而朝廷亦废词赋以新经义取士叔文曰此非吾所传于师而能者也且亲殁何以仕为因尽屏幼学反共城自号苏门居士闭闗却埽益涵肆诗书百氏为文章家故藏书万巻集古今石刻又千巻尽陈诸左右而牓其堂曰琬琰翰林学士睂山苏先生为书之一时名士皆为赋诗而叔文益逺絶世利惟恐蓬荜之不㴱矣或劝之出则笑曰此室殊无尘土气然晚尤笃学长于论议至古今成败得失因革废置皆㴱思而黙识之近于可用而叔文不自以为用也哲宗即位诏中外直言阙失叔文始一上书不召后其事颇施行而叔文死矣元祐六年十一月甲子也葬以绍圣五年二月甲子而地则共城县之杨闾管从祕阁君兆也有文集十巻二府拜罢録二巻大臣家谱二巻续衣冠盛事图一巻而九十二人者之传方属藁将就宪臣写之以备太史氏择焉夫人元氏比部员外郎若思女四男子宪臣应臣举进士其伯与季夭二女子长嫁同郡刘某其季夭铭曰㫺庄生有言天之君子人之小人吾尝以为不然然世有聪明好徳甚艺而贤或不偶而颠而盗跖脍人之肉聚党数千将天眇夫腥腐之飨而啬乎昭晣之传尚何憾耶尚何憾耶济北晁先生鸡肋集卷第六十六济北晁先生鸡肋集鸡肋集卷第六十七济北晁先生鸡肋集目録第六十七卷墓志铭朝请大夫致仕晁公墓志铭朝奉郎致仕陈君墓志铭朝请郎王君墓志铭仙源县君赵氏墓志铭夀昌县君晁氏墓志铭刑部侍郎杜公墓志铭奉议郎致仕崔君墓志铭济北晁先生鸡肋集目録济北晁先生鸡肋集巻第六十七墓志铭朝请大夫致仕晁公墓志铭公讳端仁字尧民世家开封后徙鉅野赠工部侍郎讳廸之曾孙赠吏部尚书讳宗简之孙而赠左银青光禄大夫讳仲参之子也母公孙氏济南郡太君公儿童知学问如成人通昜春秋洞达世务尤妙于词赋晔然为山东名进士再从乡书皆举首声动京师翰林学士滕甫知制诰邵必见其试文而惊时英宗谅阴罢临轩遂别试第二擢甲科而公文实第一以宋涣知名太学而跻焉塲屋汹汹为不平初调常州司理叅军听决明甚尝以事请逮宜兴豪守王説长者吏葢豪状白即讯公闻走诣説告所以逮者吏犹白檄已去公怒叱吏曰檄固守出守改檄不可耶卒逮之说是知公前守陈襄大兴学为东南冠至是公以掾兼廪食事而士从公讲授常数百人丁银青忧银青精吏道卹民隐初通判舒州上书言马当山罗刹石之险请凿秋口浦枞阳渠以避之报可而没公护丧浮江㑹王荆公在金陵遽往请铭荆公一见而知之又荆公尝佐舒其事葢㫺所欲兴而不果者也为作铭特详银青因益显免丧调夀光县主簿帅清献赵公抃未入境即以学官荐之时熙宁四年也初遣使察访诸路而京东以命邓润甫吕升卿两人素非知公亦首辟之既见乃知出荆公意也然公详重论数不合故已事不迁久之以定陶丞为兵部主簿改着作佐郎充河北籴便司句当公事迁祕书丞初修官制预讨论者皆一时文学士而公在选中时尚书右丞黄公履为御史中丞又以御史荐公既召对而宰相王歧公以姻嫌罢之然公资抗直喜事人亦畏其在言责者㑹再遣使髙丽议以公为书状官往见歧公未及语歧公曰岂以母老惮海行乎还朝为馆职有故事矣公曰非为是也顾事有细而系国体者顷丰稷甞以此官往矣髙丽使者欲令稷庭谒稷不肯使者虽降揖而竟不客之时稷犹选人也今用朝臣往见其国主固客也而其使者欲不客之可乎愿蕝此仪即往歧公难之而止除太仆丞丁济南忧免丧充广济河辇运而局在鉅野日从亲旧宴语殚其俸为食饮费广济输谷羡应赏不自列改提举河北便籴粮草计办如广济时又改提举江淮铸钱事以逺丐罢得知沂州治尚安静前此民或不知吾守谁何而公治近民至耕夫牧儿皆能言吾守晁公或图其像藏之课以最闻召对便殿哲宗迎语曰是尝与吕大防争河北事者耶公徐对曰臣尝任河北便籴尚书省以白札子改钞法此臣职事且干边计故尝论列而止非与大防争也因复从容论时事得失哲宗皆嘉纳复以为提举河北常平等事代还执政曰积粟充然不按吏何也公对以职在农役不敢以是为先执政不悦乃知夀州又改知曹州课复第一上以彰信节度即位吏民争言吾军上龙潜地皆求贡觊非常恩以是动公公曰吾以守臣恩任子非常矣公等自为之乃独以上在邸时谕戒吏民之语刻石上之诏改兴仁军焉故人子得疾京师殆语仆曰以我之曹南晁守及境而死吏白应视尸公不许而为治丧还其家召为金部郎中㑹常计句隐伏出余赢号称职而论事正色数不屈其长适有江淮使者来见之愕然私谓曰郎中启事尚书乃尔耶公曰人复有憃如我者乎即上章求去改主客郎中而公又不愿畱乃知徐州改襄州蔡州皆未行偶执政有不合而罢者宰相疑其异已故数徙公而公故倦游对客时诵渊明㱕去来词浩然无意于世矣俄乞致仕得请而公亦感疾以崇宁元年七月丁亥终于家年六十有八即其年十月辛酉葬于济州任城县之鱼山自佐着作九迁为朝请大夫勋柱国服五品娶叶氏钱唐县君前卒五子损之兖州龚丘县主簿泰之单州城武县主簿谦之太庙斋郎其第二子临之第四子涣之蚤卒涣之幼竒警公痛伤之一女适单州单父县主簿李公济孙男八人公美公善公序公瑾公仪公琬公惠公琰孙女四人长适曹南董䅅次适同郡李相如次适富春孙尚贤幼在室公事亲孝岂弟老于文学以纠宗睦族为志不设机械而喜导人于善人亦多爱之其亾乡党皆为之流涕焉有昜论十巻文集十巻而于昜尤致志其说七日来复八月有凶义特妙词多不载初公少日与今尚书右丞范公纯礼俱学许昌又与故门下侍郎李公清臣相从毗陵皆厚善范公与其善论事李公尝谓其不媿屋漏者两公同时秉政而公为郎终不倚以进岂非贤哉江南黄庭坚有美名尤厚公其诗曰慇勤均骨肉四海一尧民黄亦不妄与人者也铭曰楚人有言何方圆之能周孰异道而相安葢不齐者物之情而齐之实难士有志业所蕲者时岂无其时从古异施往追吾亾歧又有歧舍旃勿从则又后之公逢世治童冠有闻欲任士责以其一身譬彼大木工师既求斲而小之则惟匠尤中和之行果逹之才济以其学文词孔偕召而罢之时则有命去彼取此惟恬不竞惟恬不竞能乐若此不施其邦亦施其里彼污得志惟厚尔颜我忱不怍有鱼彼山朝奉郎致仕陈君墓志铭陈妫姓舜后满始封陈至完有齐其裔徙泉州仙游者曰郁有文学事王审知为谏议大夫郁生荣绪以勇名福州㱕于钱氏而儇为东府安抚使治福州奏荣绪司马复徙明州象山世乱子孙因不仕而其四世孙曰大雅工为诗而甚好义甞舍逆旅遇之逺官病垂死者倒囊济之畱阅月病者去迺去尤为清宪赵公抃所知而年八十有八竟不用用钟其庆于君以君登朝累迁通直郎配丁氏封仙源县君继刘氏封仁夀县君而仙源实生君君讳辅字安国四嵗丧仙源哀慕如成人七嵗诵书百巻能为人言其意中嘉祐二年进士第授挍书郎司理濵州部使者郡守争欲出己门下迁义乌令尉王钖轻且専一日无罪鞭其隶十辈皆不服譁然欲起君闻往候钖徐数隶罪収去钖曰微君殆不济双林傅大士道塲嵗输供至二百万缗提㸃刑狱元积中欲尽以助公君持不可犹取七十万然双林赖是不爲墟民有以财雄其里中私货禁物者君忽出令曰往某民室取某物几何民不得逃物若合契咸以爲神秦固监兵润州其子勉君妹之壻也勉死家常有怪扰人㑹君道润止固家三日阒然君适登舟怪已复迁忠武军推官知武当县县濒汉数溃隄君教民以大竹络石爲岸髙五丈方冬下之明年水至无患武当山有诸葛孔明庙俗以清明数百人爲社祠神以侈相夸或格鬭死君因其俗加约束争爲衰改着作佐郎知安吉县嵗饥籍富家出粟食流民所活以千计将代民诣郡及使者言古之循吏所去见我曹于陈君不待去而其将去而不乐也使者知其才命摄华亭且俾求前令张若济罪君不愿使者怒徙摄夀昌日与其僚饮酒寻山水作诗百篇率以县小为官乐冠之时王介守湖请使者曰安吉不可以无陈君也迺得㱕道闻其系囚衆以旦至邑遽閲牍有竞渡殴人死至系百人者且情得矣即械应法者于州余悉遣至莫庭为虚人讙舞天目山水溉一邑其附山六乡为防专利而下二十一乡请决隄主簿刘璹视之千余人拥璹鬭隄下璹走还君徐以他事至旁佛舍召六乡老人谕散之与约决隄三日慰二十一乡民老人唯争趋令而溪悍勐既决则三日不能复下乡用穰朝廷初以七十五等定家业均役钱使者属君立浙西法而翰林沈公括方察访二浙遽言于朝挽与俱遂推其法浙东部使者交荐监杭州市昜务兼市舶司以劳迁祕书丞太常博士服五品差通判信州未行丞相苏公颂方尹开封引以知左军巡判官事又差通判扬州或欲穿渠龟山南径洪泽以避淮波者疑下有石不可凿使者复属君君言可凿渠成民便之迁屯田员外郎改朝奉郎管句京东排岸司时托西疆又擢通判秦州未行权度支且用矣㑹有以君扬州释寄杖事为言者由是罢去拘催两浙市昜贷钱继丁仁夀通直忧服除管句成都府转运司文字有飞语井研令申宗道取井戸金㑹宗道在府使者遽遣橐得金盛怒欲自掠讯君言匿名书勿治而金何必井戸物茍未白以属吏可也后所司言金有从来王子文霍唐臣张尧士赵衮以治郡亾状得罪诏大中大夫以上以岁举堪知州一员今门下侍郎许公将首以君应诏差知卭州事丞相吕公大防范公纯仁亦寖知君复欲用矣㑹君以疾致仕元祐四年十一月庚午卒以某年月日葬于某县某原娶张氏徳安县君有淑徳先君二年卒二子琦瀛州推官知临江军録事叅军珌举进士志艺甚修而琦问学有才智干其蛊者也三女嫁朝请郎曹昜西头供奉官曹暟左侍禁曹习而习妻蚤卒孙男伯羣仲寔女一人君为人岂弟敏彊㑹亲族喜賔客轻财重义胸中洞然少贫贱刻意于学夜不寝牀置足水中以警寐故蚤以文辞有塲屋声东明刘温竒之使其子槩等师焉槩后试礼部第一知名云铭曰以此其志则无不可成也命不与期以此其才则无不可能也位不得为何以信此于时耶曰有大君子者数人焉皆知之君尚何悲朝请郎王君墓志铭君王氏讳元字舜弼其先大名莘人也尚书兵部侍郎赠太师尚书令兼中书令晋国公讳祜曾祖也尚书兵部郎中赠太尉讳某祖也通议大夫赠正议大夫讳端考也正议前夫人李氏文安郡君后夫人李氏华原郡君而君文安出也王得姓于周大于汉迄今多公辅显人而大丞相魏国文正公讳旦道徳忠义勋在王室为本朝第一故家城东民慕而不姓之曰城东太尉公之从祖也其子孙蝉聨珪组文学政事直谅多闻隐然为国名臣者往往而出相望也而君幼读书业进士以世父天章阁待制讳质任为郊社斋郎再为主簿椉氏醴泉年尚幼即以才称故枢宻副使辥公向转运陜西首荐其能监镇戎军折博务镇戎当虏要路交昜伙它郡嘉祐末以钞法害之逮君领事入复羡以劳擢大理评事知唐县事神宗即位迁光禄丞又迁大理丞充徳清军使兼知清丰县事清丰介澶魏戎使往来之道故顷钖军名以爲重而部使者不察议撤其额君爲言朝廷本所以命此今不可昜之意使者爲沮止而君亦不嫌忤其意也浮屠甲者与妇人忿夜懐甓入其室折妇人足而妇人仓卒不知谁何也君阴讯其故物色而擒之甲伏其罪人以爲神迁太子右赞善大夫熙宁中安南用师爲江淮荆湖六路计置㸃捡催促军器时平久东南兵备尤弛戎器取充数而已方事急诏大臣择才吏以往而君用枢密府荐云水浮陆转军兴得不乏以劳减磨勘月日赐五品服监在京仓迁殿中丞改奉议郎为国子监主簿迁承议郎哲宗即位迁朝奉郎通判应天府事以亲老不赴改监左藏北库迁朝散郎又监元丰库继遭正议华原丧服除迺以朝请郎知泽州事始至擒衣冠子之尤无良者数辈寘诸法城中大耸父老忧其去也数十百人诣使者愿畱㑹岁旱躬祷于桑林既还即雨而犯暑得疾遂不起绍圣四年七月二十七日也年六十九初君之罢清丰也当涂知其可用矣顾正议华原春秋髙不可去定省即求筦库闲局葢家居二十年不外迁或劳之君曰吾以华发奉亲膝乐甚去此九迁不愿也其侍亲疾昼夜不解带其庶乎传所谓以爱孝者非耶为人敦厚疏通不设町畦博综技艺有家集十巻所游多一时君子长者娶赵氏仙源县君再娶晁氏夀昌县君仙源前君葬十一年矣初君爱其弟大理丞忖忖之亾窆近仙源卜者曰不利于君君曰我且死不可以逺吾弟也卒不改呜唿难矣男六人曰毅朝散郎曰坦将作监主簿曰发曰通曰縠曰毂坦通皆蚤世而毅号能吏累赠君左朝议大夫发縠毂皆举进士自立女长适霸州判官刘唐钦次适进士焦禧次适率府率宗室子颿次适下蔡丞李士袤次适西头供奉官贾佾次适襄州推官皇甫侁孙十一人其名在晁夫人之志将以崇宁四年十月癸酉葬于开封县大边村之原从晋公兆也毅以夀昌君于补之为从姑知君详来求铭铭曰尧舜之道孝弟而已人民社稷其施如此有贤朝议生于大家积善之藴粤忱不华为亲忘宠居二十年以弟爱故卜违不迁是亦为政云胡不然魏公之封名则可大惟原大边名亦斯在何以似之惟余庆吾赖仙源县君赵氏墓志铭朝请郎赠左朝议大夫王公讳元之夫人赵氏开封府开封县人叅知政事讳安仁之孙司农少卿讳慎微之女生十六年㱕王氏以徳容称王氏故丞相家婣党数百而夫人亦名家女以妙龄执妇道事尊章睦姒娣抚幼卑咸适闺门爱誉无间言舅正议姑华原君年已髙而华原又多疾皆意安夫人华原非夫人所和药不御食必夫人视甘酸节乃飨或通㫺候转侧涉旬不舍匜帨因以得疾而忍不言也华原爱其季女夫人能奉其欲无不至人以为难焉嘉祐八年二月十八日以疾卒享年三十时朝议官镇戎正议华原闻讣哭之恸后朝议通籍乃追封仙源县君男六人毅坦发通縠毂毅今爲朝散郎号才吏干其蛊者也将以崇宁四年十月九日葬朝议于开封之大边村以夫人祔铭曰十六而嫁在㱕妹卦抑长非娣亦良其袂三十以亾在爻能常常徳不凶从一而终居爲淑女行爲令妇亦可以无负矣夀昌县君晁氏墓志铭朝请郎赠左朝议大夫王君讳元之夫人晁氏开封府开封人尚书祠部员外郎祕阁挍理赠金紫光禄大夫讳仲衍之女也妣颍川郡夫人王氏朝议前夫人仙源县君赵氏而夫人为继室晁氏自文元公以道徳文章为世仪范而文庄公以忠亮位丞弼家声爗然夫人恭顺懿和为晁氏贤女王氏令妇舅正议姑华原君春秋髙朝议以亲养从冷局二十年夫人躬俭素以致甘旨温毳舅姑安之族人以其久而不倦为难也累封夀昌县君元祐八年三月二十日以疾卒年五十三男曰毅朝散郎曰发曰縠曰毂皆进士余蚤卒见于朝议仙源之志云孙十二人仿蚤卒俣休伋侁俅俨普博冠隆降毅等将以崇宁四年十月九日葬朝议于开封之大邉村以夫人祔铭曰惟晁与王家大名澶文正文元卿士蝉聨以元宗女嫔正裔子生宜其家没有后祉亦可以为荣矣刑部侍郎杜公墓志铭公杜氏讳纮字君章京兆万年人后徙濮州鄄城曾祖尚书司封郎中兼侍御史知杂事赠刑部侍郎讳尧臣妣永安县太君马氏继万年县太君马氏祖尚书吏部郎中直史馆赠吏部尚书讳曾妣彭城县太君刘氏尚书虞部郎中赠特进讳彭夀妣太宁郡夫人朱氏公少颖迈知自彊于学问一上中进士第调㴱州司法叅军丁朱夫人忧服除为永年县令嵗饥民将徙公悉召父老语曰令不能使汝必无行若畱能使汝无饥民喜曰如令言尚何行迺悉与印劵使贷于兼幷家约岁丰偿即不贷若偿不如约令能治之于是民咸得食无徙者㑹明年稔民徳公皆先期偿时熙宁二年也神宗方侧席异才即召为大理寺详断官兼删定编敇改大理丞权枢密院宣旨库捡用官未几擢权判尚书刑部丁特进忧服除迁太子中允捡详枢密院刑房文字兼修武经要略详定将官敕又提举晋汾州义勇保甲尝从容对上曰陛下寓兵于农臣愚不足以知然臣有不能黙者因条十余事上初未俞后卒知公兼判尚书兵部兼提举枢密院宣旨库迁太常丞复以职事对翊日上语宰相曰杜纮论事明白朕甚嘉之然未果用也乡人前贵溪丞马随来调京师病逆旅且死公闻往视即载与㱕召医冀全之随病卒公哭之哀为治丧第中或以为嫌不卹也擢捡正中书刑房公事提举中书制敕库兼修羣牧司骐骥院敕复权判刑部奏事面赐服银绯毎议狱必传经以决先是民间女幼许嫁未行而养诸壻氏者曰养妇㑹有杀养妇以诬人者吏议如婚法公曰礼妇三月而庙见未庙见而死㱕葬于女氏之党示未成妇也故律谓定婚夫犯同凡人养妇虽非礼律其未成妇则礼律之所有也议乃定又论天下囚应死吏懦不行法辄以疑谳且非杀人则可杀人而以疑谳是纵民为杀之道也㫺羊舌职曰善人在上则国无幸民荀卿陈王道之本亦曰民无幸生夫为政而下数幸欲盗之奔秦难矣请治妄谳者不从差接送伴北朝正旦使改奉议郎除刑部郎中椉舆幸省迁承议郎哲宗即位迁朝奉郎又迁朝散郎为夏国母梁氏祭奠使时戎初修贡入其国礼犹倨迓者衣毛裘邀王人以朝服觌设王人座䝉以黪且不跪受诏公持不可戎犹自若公曰天王以国母丧遣赴甚厚今不可以不如礼戎惧悉从公言差详定元丰敕令格式又差按成都等路茶事以修书不行㑹夏国以汎使来请复土疆又差公押伴而使者欲入见自有所陈公遽止之使者语颇不逊公念初不之制且生事即谓曰国主奏乞具在表章回诏必自有旨挥况此大事也朝廷岂因使人口语便为可否乎随语随折之意小屈毕见不复敢言擢右司郎中俄迁大理卿又论元祐徳音赦文鬭杀情轻减等今寺议一切以减等法从事虽朝廷不以为然吏犹守此古者大司冦以狱之成告于王王三宥之然后制刑焉徳在上也今使朝廷持杀有司主徳君臣之职于是乎紊疏上不报时邉臣袭鬼章青宜结生致阙下诏公鞫问公习知戎情虽黠不能隐故其国中诡计悉得上甚说迁朝请郎丐外官除直祕阁知齐州治尚寛厚不设钩距町畦崇善良别材能人亲附之然遇事濬发故小人亦严惮凡讼者必唿使前为一二别白欺者辄按牒语之曰汝情若是吾知之矣不愿竟者亟去太守恕亦不汝竆也欺者即以手加颡拜而走人以为神徙知邓州兼京西南路安抚司公事治如齐人尤爱之复召为大理卿因言唐邓土旷可积谷陜西常窘兵食若养兵唐邓间以备西戍径商于距边略与陜西内州军道里等平土昜运用以飞輓利甚博事下本道议者不达遂寝擢权刑部侍郎赐服金紫复丐外官除集贤殿修撰充江淮荆浙等路发运使先是嵗转东南粟给京师葢七百万石吏习于无事弊日积公尽条上之事颇施行又言京东河北饥即转淮南米振之清河岁涸输常后不惟名惠实费又幷受其弊可别爲浅脚船隶京东转运司而俾发运司岁以诸路上供钱和籴无问丰歉以浅脚纲输京东沿流仓积之幷待河北缓急之须丰则使两路偿如直不行改知郓州兼京东西路安抚司公事汶号难治系囚至三百人或岁余未决者公下车旬日剖判立尽属令趋府持其县之疑事请即书尾曰如是如是情法皆当一岁中狱常空者四五吏伏听命取充员而已再召为刑部侍郎或言公守齐时尝坐有司失入人死罪命遽寝复知郓州一夕有揭帜城隅着妖言其上且为变者城中大恐俄而草场白昼火帜中一事也衆益汹或请大索公笑曰贼计正在此冀因吾汹迺发尔奈何堕其计中诸公第黙吾知其无能为也久之获盗杀防送卒者验之姦民马安上等为此遂伏诛因急治境中盗尽得其囊槖姓名牓购之盗不得容皆遁去复徙知邓州老稚扶携迎于道相语曰我旧使君也请为公立生祠不行改差知应天府兼南京畱守司公事感疾卒元符元年八月十二日也以二年四月二十二日葬于开封府祥符县临黄村之原前夫人耿氏永年县君后夫人朱氏长安县君子钦益前襄邑县主簿钦晏尚幼女长适前澶州司理叅军韩琏次适新单州録事叅军王槛次适承事郎知韩城县事张秩秩妻蚤卒公性至孝亲丧毁瘠过礼与伯兄修撰公俱知名谓之二杜闺门主恩而严事修撰公加于人数等修撰公讣至时在汶上哭曰兄教我成我今亾不得临死不瞑矣㑹以贰卿召而其孤开适奉柩㱕葬祥符迎于国门哀动路人既事之明日㑹复还汶人或以为善兄弟所感云开奉寡㛐寄颍昌公悉俸钱给之三当任子再以与其兄之子钦舜及兄之孙君溥而君溥者钦舜之孤也或谓公自有子若孙奈何公曰君恩当以长幼为序故逮公没而次子一孙俱未命焉公为人清慎而中旷达不寘纎毫与人倾倒无不可而至发于事则毅然不可干以私好酒不能剧饮而客至欣然与同醉醒喜山水为州有胜处必造行遇蟠木巨石必下取酒使客自酌悠然遐想无复轩冕意好读书虽老不倦尤长于礼经好檀弓文常倣其语法顾喜论兵而未尝试也诗辞赡丽尚气格至表章述事与书记尤翩翩也有文集二十巻奏议十巻昜説数十篇既屡修敕令尝言配隶与编管太密祥符中其科四十有六后稍益至三百四十有余科人得自新者寡因悉裁其法葢省四百二十有余科初公请治谳减者论有司主徳非是人皆以为㴱至是人更以为恕云铭曰于昭神文王之文亦不已思皇熙宁秉文之徳此多士如川之增则不可既遗其嗣展也杜侯奋熙宁初为已试宜卿常伯时周士贵惟其似下犹于张龚黄爱人汉循吏其身不竞以笃斯祉其在世奉议郎致仕崔君墓志铭奉议郎致仕博陵崔君承之元符二年十二月戊戌卒未葬也其孤礼来求铭曰我先君生十岁我大父母下世自伤其提孩孤也号泣三年迺日夜自学问如其亲之存用以成人得科名既宦不偶即解其印绂去闲居读书劝乡人为善以夀终鲁人髙之咸谓其君子且知止其生而不遭命也其殁而不传则礼实不肯获也礼为亭殡侧名亭曰罔极春秋祭祀哭亭上惟慢葬是惧敢以是私于下执事补之曰孝哉自补之初偕乡书窃好与鲁诸生学士游尝已闻崔君贤廼叙而铭之君讳贶承之字也齐丁公伋之裔食采于崔者汉以来益蕃故有双邯㝢金东西南祖中祖别派而博陵清河之崔最显后散处四方自唐初修氏族志犹第一而君曾大父廷温隐居安平安平葢唐志博陵裔然不知何祖出也避胡南徙瑕丘廷温生继荣赠大理寺丞继荣生子良赠朝奉大夫君也大夫与其兄之子知侍御史杂事暨俱进士起家大中祥符间至君世其科则嘉祐二年也而瑕丘之崔始大君初调沂州司理叅军再调陈州司法叅军咸以能称用举者迁全椒令又称治满不迁喟然叹曰余不负丞而丞负余此故吾家斯立在蓝田时语也吾又倦游土安能如丞屈于不己知漫不省事即谢病去以祕书省着作佐郎致仕于时年六十也其掾沂州使者檄挍士东武东武士豪喜构塲屋讼异时主司毕事出或遮道问谁何不合或裂牓相诟诼主司恐为中夕张氏名州遣卫迺得去人语君故君不䘏将出辟戸衆汹而前闹堂下索牓君徐语吏示之曰某第一某次咸相顾若厌者君即命冠带骑而去而所取第一者后贵为宰相则故赵公挺之也其掾陈州守侍读范公镇最厚君君议法多附经平反范公大儒眘许可察君知书长者欲奏使教授诸王宫君辞寒士不足范宗室贵者范公叹赏迺以治剧荐之其令全椒以其家居谆谆语其子弟者语其民使知孝悌力田相亲睦故讼少盗衰初君常自痛禄不及亲既告休以恩迁奉议郎勲飞骑尉服五品累赠其秩大夫妣任氏金华县太君因愀然语人曰吾无它时捧檄欢今幸以登朝贲往者哭告吾妣墓不恨矣配马氏仙源县君继时氏旌徳县君皆前卒三男子礼藻禔皆举进士藻前卒二女子㱕孔燮孔殻燮赵州司理叅军殻进士诸孙男女十四人卒后八年大观元年闰十月壬寅葬兖州龚丘县万岁乡之三埠村其先茔之南君为人敏逹庄重言行不欺为乡闾所推许其学喜言经工为诗赋蚤有名誉所严事徂徕石介善姜潜颜复皆鲁儒知名士与相切磋论议又自以其学教授子孙族人率有名第修立家故饶裕而澹泊无声技娱贫无食病无医药死不能葬者皆从君甚有恩杜门萧散忘懐得失年八十五迺殁故鲁人髙之以此补之尝谓士之奔竞始于尚科举唐以来士相教语曰速化俗贯习久不复止童子足始践塲屋则增其年曰可蚤入仕稍长则更损焉曰休老尚可引岁月如君蚤弃事家居二十五年死而曰不恨补之不能知天下之逺何如此吾东州所未有何必它竒节异行然后为贤徒使人相谓知止亦足以愧窘拘之士什伯矣是宜铭铭曰道何必逺入孝出悌可以为宗族师艺何必多余力学文可以为一世资惠何必及天下修之身可以为政事施其大既师其小亦施抑八十五而殁其又何悲济北晁先生鸡肋集巻第六十七济北晁先生鸡肋集鸡肋集卷第六十八济北晁先生鸡肋集目録第六十八卷墓志铭雄州防御推官晁君墓志铭殿中侍御史赵君墓志铭永宁县君李氏墓志铭进士杜君墓志铭进士阎君墓志铭夫人阎氏墓志铭右通直郎杨君墓志铭进士清河张君墓志铭单父主簿单君墓志铭济北晁先生鸡肋集目録济北晁先生鸡肋集巻第六十八墓志铭雄州防御推官晁君墓志铭府君晁氏讳端中字元升汉大夫错之后后家开封又徙鉅野尚书刑部郎中知越州赠吏部尚书讳宗简之孙尚书库部员外郎通判鳯翔府讳仲偃之子库部前夫人许氏后夫人刘氏而府君刘夫人出也封长夀县君府君生警悟好书十岁能为古诗草圣竒异库部尤钟念其失怙恃也年始十五矣人意其幼骄而难其骤处约也而府君悲哀折节如故寒生间关自力竟爲东方名进士而文辞雅不追世好故累上廼中第初调赵州平棘尉盗去境民安堵迁雄州防御推官知颍州沈丘县事将行而以疾卒享年五十元符三年四月庚子也即其年五月辛酉合祔于任城县吕村鱼山前夫人胡氏之穴胡氏知书能诗先府君没二十二年矣继夫人闾丘氏淑愼宜其家二男三女男保之付之皆举进士自立女尚幼府君爲人岂弟卑以自牧而倜傥尚义不事小节文史笔墨之玩甚于嗜欲好酒喜山水尝诵李白语曰偶椉扁舟一日千里忽遇胜景终年不移人亦以为近与人交倾倒无不尽仕宦作业得少为足类马少游之为人诗文草隶则元和以前胜士也江南黄庭坚尝见其所作而叹曰永懐而善怨蔚然类骚庭坚未尝以此许人也其在平棘守李陶作楼于洨之阳府君赋焉陶刻石楼上后补之见之曰赋虽小道然屈宋逺矣文词之芳润至相如子云而极左张厪厪乎蕲富而更窘曹植欲返其波澜而不能也洨阳楼之作有心哉汉之上乎若亲见子云不能动人则补之之所不能知也府君补之之季父少长同研席其铭府君不求诸人而补之自铭之亦府君之志也铭曰论世莫近于唐而唐以文侈何必其大者若郊岛焉传矣目贱耳贵蓝田之璞以为块东家尚尔而况迺雄辈虎炳不玩以逺莫驯山鸡镜舞则惟近人吁嗟吾季父以逺没身杂荪茝以为词兮以慰夫离散之魂举斯世而一人知兮则吾不既已闻尚遗此后昆殿中侍御史赵君墓志铭君讳祐字夀臣其先赵州平棘县人殿中丞讳符之曾孙太常博士讳昉之孙而尚书都官郎中讳盛之子也家世以财雄边州国初北方用师博士悉以家财助官军逐寇赵人赖以全自都官始葬磁州滏阳县因家焉君幼警敏不戏弄稍长学通洽中天圣五年进士第初调冀州司理中囹圄屡空改雍丘尉转大理丞再知长垣临卭二县事用举者擢知威州事威近蛮苦侵剽君下令毋先犯蛮蛮久感悦至相帅拜庭下迁殿中丞通判相州事相守资政殿学士张公观竒之曰廊庙具也㑹改守郓即奏君通判郓州迁太常博士时贾公昌朝为御史中丞言君方正擢监察御史弹劾不挠仁宗眷待之时杨崇勲以恩旧位将相判成徳军其子宗诲受民金崇勲因为释民罪事发崇勲犹为营奏既逮捕宗诲崇勲又篡取之君言阙庭至近崇勲恣横如此臣闻制使李宗昜有奏报继遣种世材就问崇勋但卧合延制使入不合卤莽臣请选使臣以禁近送崇勋就对念以其尝官枢庭务存大体犹望与一散秩许令致仕上㴱然之保州卒叛闭城拒守朝廷初遣中使招抚继又发兵攻讨君言保塞近敌境侦逻日至今发兵速破则谓我边垒不固未下则谓我战士无勇使遂克之老幼鱼肉帑廪灰烬可卹也又闻已遣枢密副使富弼宣抚河北龙图阁学士欧阳脩爲都转运使宜下弼脩倍道走城下晓谕㱕顺不可淹久启戎人窥觊之心生逆党变诈之计或叛兵有邀请亦务俛从事定自可裁剸上优纳之而郑公文忠公卒平保州贾公为叅知政事君引嫌请外官遂以监察御史知棣州事仍不废言事俄迁殿中侍御史兴利除害州以治叅知政事王公尧臣引为三司户部判官恩得任子以与其弟禩补郊社斋郎时虏通耗朝廷难奉使者假君朝散大夫守太常少卿充接伴北朝国信使还经赵宴其族人语曰终愿复爲平棘人与族人处因以钱二百万爲贫者营产既还遣视汴口陛辞上曰卿此行㱕当峻任卿而君得疾汴口既还卒庆历五年四月六日也年四十有五上闻之叹息曰赵祐廼止此问谁后者贾公以嗣子滋闻而有司白君遗奏不应録子上曰与太庙斋郎君平生以建明时事爲己任言多爲民自佐郡爲州至官台省内外如一尝疎决刑禁河北鞫狱陜西既毕皆以其道所见利疚闻凡切于事者六其一庆历二年星变又春大旱上避殿寅畏敕寺观为道塲斋醮事君言边患未宁民力重困此圣虑所宜先轸者也佛老亦化民趋善然未闻遂以此荅天谴也其二河北配籴民粟至二百万石民蓄谷尽籍加督责戸不聊生君言陈新未续恐谷翔贵转致流亾民为邦本不可忽也请俟秋成聴民自入粟其三京东水患令民各堑田畔以走水因其土为防植木防上君言民田有多寡而堑㴱阔若一可施之广不可施之狭请下田欲堑者从民便其四郓州戸输干食盐钱但岁抄浮戸计丁配之皆里正邻伍専增损丁数又变输绢若䌷费数倍恐京东尽然请悉输以钱以当预买直官入优民费省其五陜西㩁盐较通商时民不爲便君言始改法尽収客盐官贸之已尽则必配民辇致或衙前督运多破产又戸无髙下给食历贫食圭撮官不圭撮贸爲病请通商如旧其六陜西令戸运粮至延州保安军又不许飞脚赍货就籴其地君言陜虢以西米斗钱五百至六百此但输直以五六谷价臣闻沿邉入粟甚耗中都钱今解盐以席计犹四百万请入粟皆偿盐且稍润之则逺民纾中都实事多施行君疎财尚义识吴公奎于尝僚未有名时吴公从制举为空室给其资卒大显韩魏公文潞公亦与游皆器之武功苏子美以诗豪少所许可与唱和盈笥娶李氏封永宁县君子滋终汉州録事叅军二女长适内殿崇班秦某次适宣徳郎王定五孙崇厚崇烈崇徳崇仁崇卞皆进士崇烈尝举礼部后以贡士垂释褐卒崇仁崇卞皆夭録事君以滏阳葬有河患改卜下邳之新安未及事而殁故崇厚崇徳刻意能干其蛊以大观三年十月甲子举君及永宁县君之匶合葬于新安幷举録事君以祔成其先之志也铭曰惟天祚宋削平僭乱如舜禹升逮于仁宗休养生息文景致平其同亶时天为生贤硕大光明庶尹百工亦罔不正可庸可承猗欤御史崛起平棘有直亮声士欲爱君爱民为本本固邦宁尚率尔祖毋壊尔成则后其兴永宁县君李氏墓志铭故殿中侍御史赵君讳祐之夫人李氏邺大姓如蜀程郑氏夫人幼孤鞠于其叔父母年十八适御史君生一子汉州录事叅军滋也幼庄靓寡笑言御史亦少孤事母恪夫人不爱奁橐奉姑甘旨日夜勉御史以学御史立朝清白有内助焉累封永宁县君姑老癕发胸间殆夫人吮㿈出血信㝛愈御史年四十有五而殁姑继殁夫人哀痛垂死其二叔求异籍诈其资二百万録事君幼不能平夫人止之曰无以累尔父乡里贤之以熙宁某年月日卒二女五孙见御史志孙崇厚崇徳自滏阳举御史之匶改窆于下邳之新安以夫人合葬铭曰生富侈躬淑静嫔髦士勉以正姑曰孝与为命或分财弃不竞洵女子能力行宁尔后微厥庆进士杜君墓志铭寛伯姓杜氏讳钦卨濮州鄄城人也杜氏固多贤而寛伯之髙祖某官讳某曾祖某官讳某祖某官讳某皆以文学政事显于时杜氏始大而今为宣徳郎详定官制所捡讨官曰纯乡人尤以为贤而师之者实生寛伯寛伯为人颀然而长质直且愿人以为称其家儿也补之十余岁时先君为补之言宣徳君君子也若人乃可事之及补之长为补之求配以为莫良杜氏而补之所与奉先君祭祀者实于寛伯为第二姊寛伯与补之游七年饮食起居不见其有过也读书能知其意为言语皆质直事亲竭力不薄于其所厚与兄弟族人处窃窃然爱不能舍也元丰四年五月八日不幸感疾以夭年十九娶阎氏无子卜以十月某日葬于开封府祥符县某村之原初寛伯疾亟补之入视挽补之衣泣曰恨不与吾姊别补之悲之寛伯孝弟人也铭曰生而不夀无男子生莫毒斯而寛伯罹之求其所以至此极者不知其为谁呜唿已而进士阎君墓志铭进士阎君葢字天钖世郓州人有讳寳者仕梁为保义军节度使后降晋晋以寳同中书门下平章事胡桺之战晋败庄宗欲退保临濮寳独以谓梁兵窘蹙其情已见持不可卒逐梁军寳没封太原王逮周割郓州之南邑爲济州治鉅野故鉅野之阎皆寳后中散大夫光禄少卿讳贻庆君曾祖也楚州録事叅军讳化基祖也宣徳郎致仕讳仲宣也君生而茂良儿曹有志于学尝谓扬名于后世以显父母爲孝随父官缙云病其僻絶无与言乃自献书其亲愿受业太学不以逺膝下故自㬥以贻亲忧乃孟子所説五不孝终身保不犯也其词踰千言至论死生竆达有命不敢借势而欲速呜唿是诚有志也然观其词汲汲若与日月竞迭微犹茫然如不及者感慨异甚葢居太学才一年舆疾而㱕卒于家其亲念其平生言而痛之其族人见其勤苦而望其有成者惜之而乡人之知其诚孝宜显者以不盈而得害咸叹其不可知也有诗六十二篇率多志士幽隐良玉毁弃骐骥不椉冶容巧舌但悦儿女反掌凋谢之意寂寥可伤也娶赵氏大理评事某之女亦卒评事无子而女得其父产以㱕君甚厚宣徳君谢事良窭因得以养有余则以分族人不私也子一人闿业进士亦爱孝操心虑患欲不堕其先人之志甚恪女一人嫁王应臣亦进士闿卜某年月日将葬君于磁州某县某乡之原以君尝与某游其求铭踰书五返而益坚某既知君不得辞铭曰梗柟豫章可成栋梁拱把而毁伤藜莠蓬蒿实害嘉苗雨露以翘翘曰山虞老农之罪而山虞老农不愿其如是岂非命耶夫人阎氏墓志铭故大理寺丞充刑部详覆官晁君讳端本之夫人阎氏济州鉅野人也单州司戸叅军赠宣徳郎讳徳基蚤卒妣孝感县太君张氏寡而材教其女甚修士争与㛰故夫人年十九㱕晁氏而大理君复蚤世夫人恭俭守义族婣更赒之尝从其兄今奉议郎致仕仲约官江州因受道家箓逮补之为尚书郎及守河中也皆迎夫人以居而补之之以太平观食而居缗也夫人不果来崇宁二年六月甲戌殁享年六十有五生七子皆不育一女嫁故集贤院学士杜公讳纯之子承奉郎开又以产夭夫人是得疾悲啼不舍榻竟以殁且瞑犹纲纪其后事不乱前此杜氏以其外孙君渥从始孩矣随其柩而号行路伤之而大理君于补之为叔父补之痛君之无禄也既以岁甲子冬十月乙酉葬君鱼山矣故夫人之亾十八日七月辛卯克袝于鱼山之茔且尝誓于大理君曰惟岁时荐享则先人之不肖子补之在乃先人之祀未坠于地则叔父饮食如生今夫人之葬也言犹在我先祖先人尚闻之铭曰生无以养既养矣死无以葬既葬矣抑富贵而多子相去乎此其能几吁嗟夫人可宁止右通直郎杨君墓志铭元祐八年二月戊辰右通直郎新通判河中府事杨君卒于家其孤若状君行以抵其外兄晁补之而哭曰若不夭我君志义宜承吾祖后光大我家以垂裕我不肖孤而位与年止此若念此痛于心我君尝言吾所与游衆而吾甥知吾志然则非外兄谁铭尚慰我不肖孤补之哭曰自我为儿时从夀光夫人于外氏舅爱我厚导我于学甚恩窃不自少谓舅才业可任重而迄不偶其敢嫌于戚以没舅美谨按杨氏系出弘农华阴汉兴有喜为郎骑追项羽初封赤泉侯喜后有寳王莽时不应聘葢救黄雀山中而夜有童子致白环四云后当出三公如此者寳生震震有令徳亦致三鳣之异震生秉秉生赐赐生彪皆忠孝竟四世为三公如童子言虽其后分裂犹世多大人显士非他姓比而君讳某字节之世家单州成武自曾祖讳超以上遭五代之乱遁逃不仕祖讳善基始徙济州任城以学术行义教授其乡生二子为郎累赠尚书刑部侍郎而尚书比部郎中赠右朝议大夫讳早君也幼彊学事亲孝慷慨有大志声闻山东既冠以经明起家历畿令州守数决大事疑狱不侮鳏寡不畏彊御有古循吏风顾喜言兵挽弓至一石平居论议慕班超之为人近臣亦屡以此言不果试前夫人郑氏先没继夫人向氏封福昌县太君而君向出也故以其外祖父龙图阁直学士传式恩任郊社斋郎生警悟异甚年十六举进士以髙等荐即知名尤为吴申江渊诸生进名士所称文采赡逸造端立语则破的惊人初调密州诸城主簿再举进士又首荐不第遂尽屛其少所学益治经古去华而居实矣诸城剧邑令以病不胜事去君承令乏吏少君君为晦圭角调聏不遽吏稍纵因微得其㝛姦状尽置诸理一邑大骇时清献赵公抃方安抚青州亟言君才于朝又以吏事称再调开封府襄邑县尉初教保甲君行法不扰而办岁终以其伍见庭下旍旗弓矢甚整坐作甚习神宗喜又尝有获盗功应倂赏即擢大理评事喻执政与畿内大邑以观其能而用它事忤当涂得知眞州六合县又左迁监荆南府酒转运使赵鼎提㸃刑狱事周尹争荐辟各欲爲己办事者移监鄂州都作院改承事郎守朱夀昌数移疾辄以郡政属君而幕府熟君名亦不以爲嫌也丁福昌忧免丧知庐州慎县江南俗喜讼而慎多豪右率以财陵其里人而屈之少忤则使其党殴借或擿其阴事于官无不至君发其尤无良者一人以徇讫其去无复以此至庭者有吏犯赇觉而当法轻君绳之急吏反贿民往诬君以事于戸部君为不知者而民词竆自归君谕以诚释之巡捡王轸嬖其亲卒而御其下惨衆汹汹欲为乱轸惧求解其官去君曰我在君无恐即召轸所嬖惩之而喻安其衆衆不敢动轸用以全父老以谓自皇祐逮元丰四十年才两令前李处厚后君也再知郓州阳谷县政如慎而滋有声民以小忿夜与奴杀田客狱未竟㑹君蹔出其人赂吏求去奴絶口因以奴病闻君已知之卫奴甚谨计不得逞卒伏辜有杀其邻之子者尉视之类刀伤而得斧尸旁不可诘君独阴使人探其箦得刀而藏之因语囚悉上汝家刀囚数其状悉而讳箦中者君出刀示之曰此谁物也而不数即叩头请死转运使范锷每行部至境辄反其斾曰此故慎县才令必刃有余地也京东多盗而阳谷接河朔君劝民以衣食之本盗为衰囹圄屡空吏无所措其手民相与謡曰吾邑有难遇事十今令自为令一也葢历数其能皆闻见所无者吏虽初不便君既束君法人人幸无过久反自庆以谓令保我至此擢通判河中府未行一日㑹其昆弟族人饮甚欢将休忽坐帷后瞑不语家人就唿之逝矣享年五十一歴官宣义郎宣徳郎右通直郎勋武骑尉服五品娶钱氏丞相文僖公惟演之孙而殿中丞晔之女封乐夀县君有淑徳善于舅姑宜其家二子若乡贡进士彊记而文能干其蛊者也革少卒一女未娉将以某年月日葬于任城县千秋乡千秋里从朝议公之兆也君忠信和裕孝于亲生事死葬无愧者敬伯兄犹父而鞠其嫠妹恩为人风仪修整书画妍楷谈议翛然晋王夷甫卫叔寳之流也至其居官有守遇事刚果所至人受其惠则又人不可及者好书多所观览而尤善昜于文喜韩愈尝道黄州以所为诗赋贽睂山苏公公叹息为文美之上即位之初上书言时事大槩欲久监司守令之任百司课均坊市昜捐牧地租略已施行初补之先君以文词徳义寛厚爱人有美名州闾人慕学之舅以童稚从先君先君固言舅少成矧补之壮长闻见如是惧不肖述事不能白矧曰敢以其昵私舅诗曰言念君子温其如玉桃李人且犹蹊其下如舅玉也不缫借以奠诸庙而毁于椟中是可以为求者惜铭曰天固不爱物不然何以钟其美而与之不为用以屈物固不自爱不然何以轻吾寳而丧之昜所徇于外爰有至理是不自期繄厥所遭孰知妍媸彼玉而美而未始以为美珷玞佩尔而玉亦不自谓其如桃李呜唿舅氏进士清河张君墓志铭君张氏讳鼎字正之张氏得姓逺周宣王时有张仲春秋时有张老两人最显其后杜陵人张汤以法律取汉三公传子安世至纯凡七世侯葢班固尝言冯商称汤与畱侯同祖而司马迁不言又怪汉兴以来侯者百数而未有如富平久者意汤虽酷烈以其推贤故有后而余尝窃以谓畱侯岂特其才智汉无双而辅汉救民于亾秦虎狼涂炭之中生息二百余年事成迺翛然推而不居本其处心使世果有辟谷不死之説非妄者如良乃当得之而良死仅传子不疑即絶此不可知者及得商所称然后迺知汤之忮刻虽其逹贤恐不足相补而富平之所以久殆良祖以来君子长者之风故迄今虽分裂微晦然张姓遍天下亦盛矣而君之先葢郓州须城人自五代之乱累世隐居以孝称逮君曾祖始徙济州鉅野而讳宗孺者君也富而好施以壅培其子读书为士君用勉砺有立初泰山孙复家居传经声闻山东其一时贵人贤士争师之后仁宗召复居太学而君往执弟子礼因尽得与其门人髙第游受复春秋尊王説然犹以取科名慰亲意为事而于时翰林郑公獬滕公甫塲屋声借甚亦与君厚迺以诗赋举进士不中第治其业益勤㑹其父病就养者累年因叹曰士遇合有命若可以力挽取非命也遂不复措意寻遭父丧茹蔬摧瘠自是益外名誉略威仪乡人之贤不肖善恶皆与之齿竆阎寒家庆弔必在虽涂潦不椉曰无以见里之老人家故饶于财而奉养薄不以饶故欲可侈而昜其所闻于儒者也至赒人之急则竭其力恐不逮故食客常满堂尝买田三百畮以待宗党之贫无㱕者使葬且养焉岁凶出粟数百斛食流殍所活以千计爲人寛厚坦夷喜读书乐善而好信乡人有争者至就平曲直劝譬而去无不满意此其身既不偶而退行之家一二之大槩也母房氏有淑行老疾危甚君夜祷于庭即梦得期三年后如期亾人以为孝诚所感云娶许氏继孙氏皆善其内事子一人仲原尝以进士举礼部讲肄有闻工为诗温恭乐义致客之多如其先人五女嫁房经薄演髙脩房之才程献夫皆同郡良士而经以明经献夫以进士俱尝预计偕诸孙男女八人男绅询绩纲绍女长适进士翟光弼余二幼以元祐六年六月甲辰卒年六十有八初君以上皆葬鉅野之比干村而地多水君疾且革语仲原曰欲为先人改卜今不能以为恨汝无忘吾志则是吾不没也仲原泣曰诺既而卜任城县之谏议乡吕村吉迺迁其先柩及君与两夫人之丧祔焉实元符二年九月某日也仲原与余儿曹俱学相好求铭㫺马少游常哀其兄援慷慨有大志以谓士生一世取衣食裁足椉下泽车御款段马使乡里称善人斯可矣致求盈余且自苦尔而援后遭光武立功万里之外光于竹帛亦可以无憾而当其卧浪泊时至念少游平生语若不可得方余年少意援老惫志昜不然何媿于少游者后余宦学四方无所成就既未有援毫发可以厌足加齿未若援老也而已非元龙上床之意从许君问舍之事不自知与前日之虑昜然后益知少游逹识果足以愧援而君亦优游耆艾无慕于世当昜一爻不出户庭无咎者以是铭君其谁曰不然铭曰士生委质功业林匪学问意皆侈心使成炟赫固莫任况事与志常岖嵚尾闾其损得蹄涔一羽之徇捐千金少犹颕脱中悔侵念平生语安可寻但自恶影忘息阴有良里士裂冠襟不与一世驱骎骎髙明之室有物临取裁足尔吾良箴缾轠于瓽惟久淫澹泊可守宁适今畏名勿取神所歆后枝叶茂根㴱单父主簿单君墓志铭君讳拯字济甫淮阳下邳人家故饶于财而祖翼琇以乐谊好施闻琇生四子皆为士而君结发游学崭然兄弟间彊有力知耻为文辞敏丽太学诸生交誉之尝四举礼部不中同时流辈或蚤得科名通显独潦倒庠挍而志不屈年五十始中进士第调登州文登莱州胶水二主簿困竆久閲义理多知道以爱人为本教民次之故所居官辄欲行其志尝摄令文登民有怒其子草屛诸戸外者旦视碎首而死其家疑邻父执之邻父不能自明且具狱矣君疑不情夜就讯方泣称冤遽破械出之捕得其杀者一邑欢骇然君未始以为功也沈于铨选者二十年晩复调单州单父县主簿未至以疾卒大观二年某月甲子也享年七十娶同里庄氏男许学问有立女二人适进士聂纶郭辟之以卒之年四月甲子葬于下邳县某乡之原君为人岂弟尚气遇事便发不藏㝛怨怒故迕物而物不忌或戒以昜言近悔自以义当出此不化也其家数世不异籍无亲疎若一淮阳守龙图阁学士赵公卨欲上诸朝旌表之君辞曰此在民为难于士为常不敢以是徼名既仕不遇欲投绂去即所居为东斋呻吟论说其间悠然自得国子祭酒颜公复为文以记之初某未冠游下邳君亦未壮平居学问相好也得罪家居一日君过门欢然道故意加笃夜踰半忽索马去挽畱之不可无几何而闻其卒悲夫君尤与里人陇干令聂循矩善聂良士自言尝从君学乃状其行来聂谓君单姓官单州单父为以殁与桺子厚死桺州事符虽戏论亦异矣铭曰士生欲其志之成也家人欲其仕之荣也交游欲其义之行也志虽巻然亦成仕虽屈然亦荣义虽不试然亦行所得在此所失在彼在此而得展余喜在彼而失匪余耻呜唿贤矣济北晁先生鸡肋集巻第六十八济北晁先生鸡肋集鸡肋集卷第六十九济北晁先生鸡肋集目録第六十九卷释氏赞疏观世音菩萨摩诃萨像赞猪齿臼化佛赞陈氏绣观音舍利赞画入定僧赞佛鑑大师语録序跋戒公疏后荅揩老别纸无名庵铭脱黏庵铭梦斋铭东皋子宴坐内诵文济北晁先生鸡肋集目録济北晁先生鸡肋集巻第六十九释氏赞疏观世音菩萨摩诃萨像赞阿那婆娄吉底输我观世音本名号菩萨㫺自礼佛足忆念无数恒沙时有佛出号观世音教我从闻修入无有一机非耳悟是故名为观世音菩萨椉彼佛威神与彼佛慧正齐等从闻入流初亾所所入既寂相不生闻所闻尽觉亦无忽然超越世出世获大圆明二殊胜三十二应度衆生我一名号与衆多恒沙诸佛等无异一首三首至百首八万四千烁迦罗二臂四臂目亦然惟无心能通一切说一一呪一字义其音遍满十方空悉知罪性无从来是故名为施无畏诸大菩萨阿罗汉亦各自说初悟门文殊师利普宣扬赞观世音为第一旋机反闻闻自性是佛一路湼槃门方便堪以教阿难是故我今头面礼弟子补之历千劫循声流转得飘零人天鬼狱无不撄乃今日逢甚㴱法种微善根如芥许因缘㑹遇闻此言然我不断三业根云何得取无学证涕泪悲泣作是语大悲灌顶开我顽我亦常得二殊祥一耳所闻一梦覩我今日复为衆説稽首菩萨在世间有海傍士族姓贺三世妙缋庄严相一贫女髽提鱼笱晨朝过戸言善哉汝善画此观世音见观世音能识不若士不悦因谇语汝安能识观世音髽女忽化白衣僊彼鱼笱成百花筥然称叹欲作礼菩萨与女恍皆亾此但衣食为善縁而已获是感应力于今十方普供养稽首贺氏观世音又复我㫺居河壖有大比丘号觉海我从觉海求见性教我自问还自譍我縁㝛障未能证于觉海言不悟入系心成劳劳发瞖悲魔入腑悲作狂梦观世音竒特容而左手端起勐焰于勐焰中有佛首满月严净而忧嚬我时觉已自惟将菩萨慈加护我无明毒火烧佛性无嚬佛性佛无嚬尔时便得心清凉悲狂顿消诸恼息未成念佛三昧果而已获是境界祥于今我在行住间稽首菩萨不议我今为衆説是事聴者同我增善根亦复随顺文殊言赞闻修为第一令汝离苦得解脱是经所说非我言未信与信皆信持无子能背父母者弟子补之夙供养与具信士弟子谌从佛方便作此縁或以文字或财施妙甘棠林它山质以佛力故成旃檀刻此无相慈威容触光遇影成休复愿补之谌先父母椉此愿力胜因縁在天修罗人非人乃至一切受生处常闻菩萨救苦誓如海潮音震三千此音历耳报无边于眠睡中而大觉愿补之谌先父母椉此愿力胜因縁过去未来及现前所作诸因对复苦譬蚕作茧龟藏六不知忏悔无脱时闻无畏施自了知如劫波巾六结解愿补之谌先父母亦复随顺文殊言从观世音耳门修决定入此三摩地愿我此一报身尽亦得椉是胜因縁生菩萨处为衆生复得见我先父母以身力命报父母如虚空尽无有时断身口意不善根如维摩诘真忏悔汰除砂质求佳馔心清浄故佛现前如缾扑落水散时十方一切俱消殒普愿幽显诸大衆信与未信同一音竆娑婆界称南无如菩萨音震天地猪齿臼化佛赞猪齿臼化佛者崇宁二年三月一日卫州获喜县民职氏杀猪祭神而民刘氏猎犬得其弃首骨衔之狺狺四日不食民使其子析之其左牡齿臼中得肉如拇色酣酣由醉玉谛视之如来像也髻有珠如粟瞑目跏趺瞳子隐然庄严毕具观者万人补之从弟新乡令载之目覩其事记于石以示补之补之耸然曰佛菩萨誓救苦衆生菩萨至不爱头目髓脑度人畜鬼出无量苦而具缚凡夫以利养故杀害不已俱入剧苦大火坑中号唿恐怖过又不改佛菩萨动于威神爲警此辈因惧生信令诸阐提隳弥戾车于沸镬汤莲花涌出是佛菩萨心欲此事流布十方诸恶衆生有芥子许过去善根皆大恐怖戒悔杀害普作回向诸佛现前不觉心喜身跃复作是言从不可説劫民有齿牙知相食故无日不杀大地草万死万生而佛哀愍故动于希竒如优钵昙花时一现耳夫以不可説劫无日不杀万死万生之中而佛之威神才得一现而乃独动于职氏之猪与刘氏之犬现已应传而若覩若不覩若信若不信至千万人夫于千万人中而我兄弟两人者又独得而记且赞之则凡职氏与所祭若神所使若屠所杀若猪与刘氏所衔若犬所析若子与记者吾弟赞者补之于过去世是一段事本末轻重皆有因縁惟有佛眼悉知悉见次第显出终始圆成令四天下与未来世因此希竒与此文字辩意不杀决定自知如利寳刀断多罗木意已断故业不复萌无始怨仇俱为眷属是增长㴱般若因一切诸佛之所护念岂不胜哉岂不大哉三年七月二十七日初夜援笔为赞顷刻而成若佛力助文不加㸃云吾观鸟兽诸食肉形钩吻锯牙惨剧罗刹如是一类是彊非彊业力所驱啖彼养已是遭食者死已能生反诛其偿如汝啖我版筑上下无有尽时此业甚㴱佛所不度牛马草食口方齿平业浅昜超无对复苦人非牛马齐贝瓠犀食谷果蔬形善应尔云何不若牛马异生无凶吻牙而作锋刃鹰虎受报形凶则然人形佛形而惨鹰虎故死受报甚于马牛我诵此言普劝横目血入牙故杀生不休至人无心同仁一视视人如我视猪如人人自不知是猪何等或其前世诸眷属因云何无明日杀眷属刺心取血血大壑流扬汤燖毛毛须弥聚死者不舍万猪常随汝莫鼓刀谓猪贱畜是热血里有丈六身南无佛陀南无僧佉我不敢杀诸佛现前一切衆生若飞若走若潜若穴小大妍媸其血肉中各具一佛云何见佛而欲鼔刀汝欲杀猪应作是念罽宾国主杀尊者时未及舍刀臂已墯落白乳涌出六种震惊亦如此猪脑破佛出佛不在外佛不在中佛不在空佛不在色是猪不死彼佛俨然世分别心自説人贵谓羊豕业本以供人彼以业来我何故受受则羊豕业㱕我身往有大猪生不啖秽食薄荷草度羣业猪菩萨威神示入异类汝自肉眼何识猪藏汝之刀莫加猪首惊齿臼内跏趺坐人稽首世尊在我齿臼我不敢慢无猪无人惟愿现前诸见闻者如菩萨誓念念勿疑以此胜因普荐三世父母师长若冤若亲化柔软心去毒害意舍热血汁获甘露浆苦海悉干同一安隐陈氏绣观世舍利赞信为道元功徳母大方广佛华严义坚固信生万法维舍利子名坚固心无心中植此信如地含种雨即生地犹有形种有差姜不为芋芋不薤然以此两一味故无种种性一味生况此无生法无差从无尽藏来无自或求不得不求得得与不得不自知是名不坏金刚幢佛与衆生具此胜我今稽首先赞佛佛神耀力以无心黙良久顷按指时海印生光地金色是光与色为实幻谓实非有幻非无以佛神力光色呈是光色从佛心出我今神力与佛等如鼔不击终不鸣衆生身具一观音各现其身而説法观音常不离汝眼而汝眼不见观音旃檀绣画与紫金无是观音无非者谁能信此不二义当执缄缕如虚空是坚固作海无边舍利生如海泡涌非观音力非尔力如旱气透雨自滂或説菩萨妙吉祥欲信衆生未信者惟衆生以未信故舍利从此不复生阐提魁脍酒血林是坚固子血中满投刀舍业拭面目如热病汗濈濈生或説阐提身所无是波旬説非佛説我观陈氏此殊胜非出家女和合僧一念圆成三业空十方菩萨爲巳伴云中金毛希有事佛説作解受羣邪常乐我浄亦佛言决定义中无决定我今顶礼菩萨足善护念此陈氏慈为衆生作佛因縁一浮囊济大海水画入定僧赞开眼见明名为见外闭眼见暗名为见内此二俱离无诤三昧彼上人者难于酬对佛鑑大师语録序佛以无心通逹一切法而以一音演説之故法法皆心说说皆法半字满字有离有解有假名字而无一物四句百句千万亿句迺至不可说那他句其字有尽而义无竆始自四十二章西来而佛书遍中国能言之类无以复加如经所说山河大地皆是菩提瞪发劳相譬菩提心为一大镜而山河大地一切衆生草木根牙之类皆清净本然中所现物故随取随用而其取其用皆不外吾镜中则其能以无心通达而一音演说字有尽而义无竆能言之类无以加岂不以此哉然佛以无言言故如刀画水如空中鸟迹过不可寻而昧者欲求画于水求迹于空故观一藏教如大海普雨而欲以浅智悉数其滴至不可得则生迷闷于千万亿句计常计断见中见边如步屈虫脚移后蹑前终不得舍而曾不知反滴为海则千万亿句画亡而迹失有大智人菩提达磨具佛知见悯此震旦为敎所缚而来解之最初一语廓然无圣有求心了不可得者即以付之故面壁不立文字而一藏教咸露无余佛音人音鸟音兽音一切风水百物之音是音皆说是说皆义乃至墙牖栋柱无説亦説随其根性使各悟入如是解脱无量之衆譬五百比丘各有悟门言人人殊而佛告舍利弗以彼皆正説无拣择也粤有佛国禅师白公天衣怀公之裔孙法云秀公之嫡子提祖师印为一切雄而佛鑑大师惟仲又佛国之嫡子始从佛国悟庭柏义即师子吼尽眼色界随类拈出物物皆金而佛国故不作如是言佛鑑亦不作如是解也或举庭柏义问者则曰莫谤我师然青青满前用亦不尽既往金山龙游道塲皇帝数遣使降香学者云集震于江南㑹补之至金山师倾葢欣然语以家弟无极宰説之宗旨夙契尝赴初请桃园鼔山亦以补之于道有少分因出门人所集语録求为序引补之闻之㫺佛一时取恒河岸一叶告诸比丘我所觉了一切诸法如大地草木为衆生说者如手中叶佛以为叶叶皆举累劫不尽故举一叶使自趣入而缚于教者始叶叶而求之非祖师具佛知见则安能不立一指而尽佛之藴无有余哉知此则如来祖师无异禅也故因佛鑑语録而伸之跋戒公疏后元祐七年翰林东坡先生守扬七月石塔禅师将还山其徒诣府请畱公书其状后与之曰传语长老三十日奉谒议去住即以其日从僚属过师出疏袖间师去而复畱初师欲去甚确衆以为非东坡故不畱也师畱而公去室中尘凝师坐晏然如公未去时也补之不学道不足以知师得道之浅㴱而徒识其貌渊然而靖不可澄挠忘其初不为东坡而去亦忘其终为东坡而畱也姑畱而已矣后九十八日晁补之记荅楷老别纸弟子补之黒业钝根历劫飘零可怜悯者窃不自意以何因縁年二十许时即知㱕依正法更不生疑而业力牵纒投身世网饮酒食肉作衆不善晚虽忏悔未有脱期曾礼圆通觉海二士尝䝉接引自不承当今年五十七发白气衰㱕仗无所仰闻和尚徳名心生欢喜恐是㝛縁曾获亲近故昨覩了了庵颂不觉便伸偈赞热鐡入水作种种声亦不自非敢发露见解求大善知识剖判也伏䝉寄赐荅偈茫然自失如大空中无安脚处既而内省若朽木不可雕和尚岂肯开甘露门也惟愿慈悲更加诱诲令浮海盲龟遇木得歇幸甚幸甚补之稽首无名庵铭无空名空在大觉中如海一沤无生灭同大千居空沤体亿一是中无庵名庵非实无庵何铭况庵中主曰我不知芭蕉自喻有来畸人亦不自知㪣门试唤睡里扬睂脱黏庵铭鸦鸣不鸣问庵中人是闻不闻闻不闻生不闻闻灭黏不可脱无黏何脱离生灭本十方消陨梦斋铭梦中头落以手捉觉知梦已黙自笑我今无生妄为有如鬼诟口是非我是鹿非鹿何时了请循其本二俱灭我今何为复梦语门闗墯地忽惊觉东皋子宴坐内诵文平居宴坐闭目収虑恒作是语汝身今者非男非女非孙非祖无古无今无来无去清净本然妄生国土被尘染识根乃结聚久不可洗如衣受渍妄有形骸妄有名字是张是李是男是女汝既非此此亦非汝譬如蚝相被石黏住认石为我千劫受苦是义不然吾有一喻譬吾如空被丁钉去住是空非物钉无着处便得脱然离我我所正恁么时济北晁先生鸡肋集鸡肋集卷第七十济北晁先生鸡肋集目録第七十卷释氏赞疏劝縁造大藏经疏请则和尚説圆觉经疏请则和尚説金刚经疏龙泉寺修五百阿罗汉洞募縁疏齐州斋僧祈晴疏甥杜氏小五娘披剃疏词鵞湖长老开堂疏请崇宁长老疏请普照长老疏题大寳箧经后济北晁先生鸡肋集目録济北晁先生鸡肋集巻第七十释氏赞疏劝縁造大藏经疏伏以诸佛出世本縁説法利生衆生钝根不能见性成佛所以託胎卵溼化为正命认地水火风为自身将盲引盲从苦入苦大可厌患况无出期故如来警之以雷震法音示之以天然觉路设有七寳布施满恒河沙不如四句受持等虚空量而此小邑其中万家虽建梵宫犹虚龙藏醍醐上味至死不尝摩尼寳珠旷劫常弃岂不共生慙愧同作因縁今闻上国伽蓝适有古教缃帙题缄万巻价直千缗欲置六师殿堂不妨八部卫守普愿闻见咸发慈悲大事圆成诸方庆赞若僧若俗得诵得持十地一椉性陆莲而不染三涂八难罪汤雪以无余或素或缁曰男曰女不以多寡便爲重轻惟能运喜舍心则必获法施福恭惟大觉证之谨疏请则和尚説圆觉经疏伏以脩多罗教者如来本起因地正受住持大湼槃门妙庄严路十二部经诸决定义十二菩萨所脩行因流出无量一切吉祥眞如超过恒沙十方文字譬喻若广説说者千劫不尽若无说説者一句不烦然而末世勤劳益逺正法衆生眼目必有导师和尚徳性纯明道锋孤迅具三次第爲一总持固尝振钖游方爲证此事拈香説悟已契古人于我此邦夙植善本愿兴慈闵普爲宣扬夫性觉圆通初无此观彼观因地渐次故有齐修单修欲令见闻不生差别幸对人天之衆尚无金玉其音请则和尚说金刚经疏六百巻义总般若以题籖四大部中以金刚为教髓如是住如是降伏法固已传若以色若以音声佛不可见所以徳山受具而精究曹谿採薪而耸闻葢达心则四句无余故上根以一门超出和尚离我我所得玄玄机故知筏谕本空然欲济者盈于涯涘梦观不实而卧鼾者喧于床帷况此小邦魔彊法弱赖覩若士云开日明庶几兴行从此绍续㫺逹磨见梁武帝则不立文字而天女告舍利弗以无离语言师今对经所説何法我不取相亦无是经愿诸见闻同一解脱如病得汗如鸟出笼龙泉寺修五百阿罗汉洞募縁疏伏以瞬青莲目付法藏以黙传结白叠巾指心源而直授爰有迦叶首悟庆喜先闻夙习大椉已超无学假修小果欲接下根故十二大菩萨之所总持与五百阿罗汉之所证入波不离水水即是波此皆为一因縁酥乳流出虽复説三次第羊鹿亦无知性空则法空如我说为佛説诸祕文之畧出衆圣号之具存肃恭僧仪炟赫灵迹或经行四世界或宴坐一嵌巖受请天宫应供海殿掷钖飞去投盃渡来龙虎伏驯仙鬼陪隶少别万里蹔休千年亦有混迹和光入化俗游戏自在变化无常近者淮泗塔中袖藏逺施天台桥上茗结余花不违本心示常住世觌面不识有縁则逢永吉是用运广大心募清信侣建长檐及㴱庑閟异相与竒容平地起山凡境成圣大千无有尽我愿不可竆亦使见闻同生欢喜赞佛一偈施佛一钱在经有云获福无量齐州斋僧祈晴疏伏以佛等慈誓虽蚊蚁以不伤民业报身于衣食而常歉幸嘉苗之极望乃霖雨以涉旬非民独招系吏不徳是用洁诚念咎㱕命求哀不违本心来受此供敇天龙之休燕赐田畮之収成仰冀威神必垂拯䕶甥杜氏小五娘披剃疏词濮阳女子杜氏小五娘故朝散郎集贤殿修撰提举西京崇福宫故真宁县君阎氏今安平县君晁氏之孙今宣义郎知颍昌府阳翟县丞故晁氏八姐今晁氏二十一姐之女年十八岁其家议以从人矣念其前母以产殁已当为妇而悲忽自截发如头陁仪颒粉泽屛荤见请于亲冀他日为比丘尼以报生身之恩学出世之法其尊属䀌然伤而聴之其壻氏怅然恨而舍之自岁丙子至岁戊子十有二年其志益坚行益熟而朝请郎监西京中岳庙晁补之之妻永嘉县君杜氏修撰公之女而宣义君之姊也怜其姪之意以钱一百三十千输诸官得祠部度牒施之命以善月日享佛饭僧落发受具又以告补之曰子为作文赞其事成此女子愿且普庆懴使杜晁两宗往者居者向佛菩提获大饶益其词曰伏闻山河大地尚因瞪发而生血肉幻身岂是金刚之法为泡为沫为无量腥臊聚为苦为恼为百一疾病纒为火宅已烧为丘井将坠昼作猖狂而不暇夜梦憷惕而自惊无常大鬼之所驱有情更生而何往所疑厌患出离而反欣喜控搏乃清浄童女杜氏小五娘贤公之孙信士之子初聴结褵之议便盟落发之诚至于视姑姊妹之行譬若观雀蚊䖟之过葢戒定㝛修于前世故因縁适㑹于此生亲杜姓中咸从本起之愿姑晁氏配为营披剃之资解紒着盘诸天八部而皆叹登坛受具大觉六师而现前当有无舌瘖哑人教汝读经生盲擿埴人指汝见性滋长圣种断除爱根用以加持晁杜两族俱椉胜因回向幽明二途永脱苦趣及此㑹中尽未来际助縁随喜男子女人证明此比丘尼令得不退转同悟无生忍曩谟佛陁耶鵞湖长老开堂疏葢闻大空非界认华自是迷人阳燄无波守鱼真成痴鹤徒以无始妄业有为幻因说寂説常别名别相室罗筏河见佛影正似梦中毗舍俱家入圣胞未知来处有病必求药到岸不须船佛性在阿那边两头双动般若以何为体大笑一塲谈此者多达此者寡又恁么去也当如何接之曾经黄蘖三顿来直得困彻便是曹溪一滴水更不疑他固知戴头觅头就屋添屋也要春来冰解日出烟消况鵞湖山水之名蓝马祖子孙之遗范虽复骨藏十世未妨名播九州法席比虚缁徒犹盛必得如龙如虎乃堪度马度驴伏惟某和尚悟祖祖心提方方印黙时渊妙体用推向一坑语则雷惊纵横流出千偈彼縁已熟此正是时巻舒皆欲爲人去住亦岂我今者不动一茎草不逺千里涂直须救取猫儿也莫输却山子慈悲肯顾欢喜普同请崇宁长老疏葢闻大圆顿教不以世求妙净明心不縁他悟既衆生本来成佛则祖师何以为人皆流转尘劳多生认贼所以颠倒迷闷终日怖头有大智人縁在震旦面壁无语不妨满国清风只履西㱕依旧一天明月虽它方之已熟眷此土之未敷今皇帝陛下绍述圣猷嗣隆法寳合百工㱕美之意建万夀崇宁之名妙喜擎来化城跳出是用腾封章而有请屈道徳之肯临恭惟和尚受祖祖心提方方印等慈不择贫富任运无有东西视不见聴不闻在三藏鼻孔上立遇者死当者坏从徳峤棒头出来愿垂悲怜副此翘竚不用变生作熟自然识路知家以不尽灯度无量衆葛藤具断阿谁曾缚汝来皮髓兼忘那箇是不精底上资睿算永洽纯熙旁沐民生普离菑咎不胜恳倒之至请普照长老疏大圆顿教不以世求妙静明心不縁他悟既衆生本自成佛则祖师何以爲人但救沈流聊加警䇿面壁无语不妨满谷清风只履西㱕依旧一天明月自兹而降得度者多况普光淮上之静居大圣唐来之显化久虚法席葢俟名流齐公长老上人授祖祖心提方方印黙时渊妙体用推向一坑语则雷惊縦横流出千偈今者诸方咸説四衆同音不逺千里途不动一茎草刹那即至燕坐宛然光弼得子仪之军何烦申令韩信夺成安之壁也要作家阿谁曾缚汝来那箇是不精底空劫前三世无佛时一言如是接人方名传法题大寳箧经后真觉大师志添传其逺祖百花巖主之道受持大般若波罗密多安忍精进静虑之戒诵百千旋陁罗尼降伏诸魔拯拔衆患有大名称于四方补之戊辰岁拜大师于京师已䝉教诱丁丑岁遭太夫人杨氏丧于丹阳哭诣金山修水陆供大师忽于衆中念旧拊孤恻然慈闵后数日入船临柩宣祕密音如出金石宴坐収足忽起唱言汝母无苦我佛如来有大寳箧陁罗尼能为一切衆生在生死者开大黑暗灭罪増福作金刚幢获不坏报若顶若佩若安舍宅若冢墓中所在之处则为有佛迺授此经补之奉行如大师教戊寅岁遇妹之壻陈琦于金乡琦不知补之尝受此经也蹙頞而言我闻人言大寳箧经㫺在朽塔诸佛涕泣所共宣赐愿以荐先行求积年了不可得补之惊惬出经帽中为琦赞说再拜授琦琦即书写命工刋印普劝人子亾失父母如我苦者恭敬供养顶佩藏置安像腹中仗真正力为升济资四月六日晁补之记济北晁先生鸡肋集巻第七十济北晁先生鸡肋集鸡肋集后序从兄无平曰着述甚冨元祐末在馆阁时尝自制其序宣和以前世莫散传今所得者古赋骚辞四十有三古律诗六百三十有三表杂文史评六百九十有三自捐馆舍逮今二十八年始得编次爲七十卷刋于建阳绍兴七年丁巳十一月旦日弟右朝奉郎权福建路转运判官谦之谨题