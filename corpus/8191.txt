禅林僧宝传X卍XXX重刊禅林僧宝传序禅林僧宝传者宋宣和初新昌觉范禅师之所譔次也觉范甞读唐宋高僧传以道宣精于律而文非所长赞宁博于学而识几于暗其于为书往往如户昏按捡不可以属读乃慨然有志于论述凡经行诸方见夫博大秀杰之衲能袒肩以荷大法者必手录而藏之后居湘西之谷山遂尽发所藏依倣司马迁史传各为赞辞合八十有一人分为三十卷而题以今名亦既锓梓以传积有岁月二十年来南北兵兴在在焚燬是书之存十不一二南宗禅师定公时住大慈名剎慨念末学晚辈不见至道之大全古人之大体因取其书重刊而广布之且以序文属予俾书始末传之永久古者左史记言右史记事而言为尚书事为春秋迁盖因之以作史记而言与事具焉觉范是书既编五宗之训言复着诸老之行事而于世系入道之由临终明验之际无不谨书而备录盖听言以事观既书其所言固当兼录其行事觉范可谓得迁之矩度矣而或者则曰迁盖世间之言而觉范则出世间者也出世间之道以心而传心彼言语文字非道之至也于此而不能以无滞则自心光明且因之而壅蔽其于道乎何有是大不然为佛氏之学者X固非即言语文字以为道而亦非离言语文字以入道观夫从上西竺东震诸师固有兼通三藏力弘心宗者矣若马鸣龙树永嘉圭峯是也学者苟不致力于斯而徒以拨去言语文字为禅冥心默照为妙则先佛之微言宗师之规范或几乎熄矣觉范为是惧而譔此书南宗亦为是惧而刊布之欲使天下禅林咸法前辈之宗纲而所言所履与传八十一人者同归于一道则是书之流传岂曰小补之哉传曰虽无老成人尚有典刑又曰君子多识前言往行以蓄其德后之覧者勉之哉洪武六年腊月八日九灵山人戴良序重刻禅林僧宝传序摩竭掩室毗耶杜口以真寔际离文字故自曹溪滴水派别五家建立纲宗开示方便法源一濬波流益洪同归萨婆若海然欲识佛性义当观时节因缘从古明大法人莫非瑰玮杰特之材不受世间绳束是以披缁祝发周游参请必至于发明巳事而后巳盖有或因言而悟入或目击而道存一剎那间转凡成X圣时节因缘各自不同苟非具载本末则后学无所考证此僧宝传之所由作也是书之传有年矣白璧缫借见之爱慕旧藏在庐阜后失于回禄钱塘风篁山之僧广遇虑其湮没即旧本校雠锓梓以与诸方共之十余年而书始成其用心亦勤矣魏亭赵元藻一见遇于湖山之上慧炬相烛袖其书以归嘱予为一转语予与遇未觌面今披是书知其志趣千里同风且见遇与觉范与八十一人者把臂并行若有因书省发得意忘言即同入此道场则灵山一会俨然未散不为分外宝庆丁亥中春上澣临川张敬书禅林僧宝传引觉范谓余曰自达磨之来六传至大鉴鉴之后析为二宗其一为石头云门曹洞法眼宗之其一为马祖临济沩仰宗之是为五家宗派嘉祐中达观昙颕禅师甞为之传载其机缘语句而略其始终行事之迹德洪以谓影由形生响逐声起既载其言则入道之缘临终之効有不可唐捐者遂尽掇遗编别记苴以X诸方宿衲之传又自嘉祐至政和取云门临济两家之裔崭然绝出者合八十有一人各为传而系之以赞分为三十卷书成于湘西之南台目之曰禅林僧宝传幸为我作文以弁其首余索其书而观之其识达其学诣其言恢而正其事简而完其辞精微而华畅其旨广大空寂窅然而深矣其才则宗门之迁固也使八十一人者布在方册芒寒色正烨如五纬之丽天人皆仰之或由此书也夫觉范初阅汾阳昭语脱然有省而印可于云庵真净甞涉患难濒九死口绝怨言面无不足之色其发为文章者盖其绪余土苴云宣和六年三月甲子长沙侯延庆引禅林僧宝传目录卷一抚州曹山本寂禅师卷二韶州云门匡真大师卷三汝州风穴昭禅师首山念禅师汾州太子昭禅师卷四X福州玄沙备禅师漳州罗汉琛禅师金陵清凉益禅师卷五潭州石霜诸禅师邵武龙湖闻禅师筠州九峯䖍禅师吉州禾山殷禅师卷六云居宏觉膺禅师洛浦安禅师卷七天台韶国师九峯玄禅师云居齐禅师瑞鹿先禅师卷八圆通道济德禅师南塔光涌禅师洞山守初禅师南安巖严禅师卷九龙牙居遯禅师永明智觉禅师云居简禅师卷十重云晖禅师瑞龙志德璋禅师林阳端禅师双峯钦禅师九峯诠禅师龟洋忠禅师卷十一洞山聪禅师雪窦显禅师天衣怀禅师卷十二X荐福古禅师卷十三福唱善禅师大阳延禅师卷十四神鼎諲禅师谷山崇禅师圆照本禅师卷十五衡岳泉禅师法华举禅师卷十六广慧琏禅师翠岩芝禅师卷十七浮山远禅师投子青禅师天甯楷禅师卷十八大觉琏禅师兴化铣禅师卷十九余杭政禅师西余端禅师卷二十言法华华严隆禅师卷二十一慈明禅师卷二十二黄龙南禅师云峯悦禅师卷二十三X黄龙实觉心禅师泐潭真净文禅师卷二十四仰山伟禅师东林照觉总禅师卷二十五大沩真如喆禅师云居祐禅师隆庆闲禅师云盖智禅师卷二十六圆通讷禅师净因臻禅师法云圆通秀禅师延恩安禅师卷二十七明教嵩禅师蒋山元禅师金山达观禅师卷二十八法昌遇禅师杨岐会禅师白云端禅师卷二十九大通本禅师报本元禅师禾山普禅师云居佛印元禅师卷三十宝峯英禅师保甯玑禅师黄龙佛寿清禅师续补五祖演禅师云岩新禅师南岳石头志庵主X禅林僧宝传卷第一宋明白庵居沙门惠洪撰抚州曹山本寂禅师禅师讳躭章泉州莆田黄氏子幼而奇逸为书生不甘处俗年十九弃家入福州灵石山六年乃剃发受具咸通初至高安谒悟本禅师价公依止十余年价以为类巳堪任大法于是名冠丛林将辞去价曰三更当来授汝曲折时矮师叔者知之蒲伏绳床下价不知也中夜授章先云巖所付宝镜三昧五位显诀三种渗漏毕再拜趋出矮师叔引颈唿曰洞山禅入我手矣价大惊曰盗法倒疴无及矣后皆如所言宝镜三昧其词曰如是之法佛祖密付汝今得之其善保护银盌盛雪明月藏鹭类之弗齐混则知处意不在言来机亦赴动成窠臼差落顾伫背触俱非如大火聚但形文彩即属染污夜半正明天晓不露为物作则用拔诸苦虽非有为不是无语如临宝镜形影相覩汝不是渠渠正是汝如世婴儿五相完具不去不来不起不住婆婆和和有句无句终必得物语未X正故重离六爻偏正回互叠而为三变尽成五如荎草味如金刚杵正中妙挟敲唱双举通宗通涂挟带挟路错然则吉不可犯忤天真而妙不属迷悟因缘时节寂然昭着细入无间大绝方所毫忽之差不应律吕今有顿渐缘立宗趣宗趣分矣即是规矩宗通趣极真常流注外寂中摇系驹伏鼠先圣悲之为法檀度随其颠倒以缁为素颠倒想灭肯心自许要合古辙请观前古佛道垂成十劫观树如虎之缺如马之馵以有下劣宝几珍御以有惊异黧奴白牯羿以巧力射中百步箭锋相直巧力何预木人方歌石儿起舞非情识到甯容思虑臣奉于君子顺于父不顺非孝不奉非辅潜行密用如愚若鲁但能相续名主中主五位君臣偈其词曰正中偏三更初夜月明前莫恠相逢不相识隐隐犹怀昔日嫌偏中正失晓老婆逢古镜分明觌面更无真休更迷头犹认影正中来无中有路出尘埃但能不触当今讳也胜前朝断舌才偏中至两刃交锋要回避好手还同火里莲宛然自有冲天气兼中到不落有无谁敢和人人尽欲出常流折合终归炭里坐三种渗漏其词曰一见渗漏谓机不离位堕在毒海二情渗漏谓智常向背见处偏枯三语渗漏谓体妙失宗机昧终始学者浊智流转不出此三种纲要偈三首其一名敲倡俱行偈曰金鍼双鏁备挟路隐全该宝印当空妙重重锦缝开其二名金鎻玄路偈曰交互明中暗功齐转觉难X力穷寻进退金鏁网鞔鞔其三名理事不涉偈曰理事俱不涉回照绝幽微背风无巧拙电火烁难追黎明章出山造曹溪礼祖塔自螺川还止临川有佳山水因定居焉以志慕六祖乃名山为曹示众曰僧家在此等衣线下理须会通向上事莫作等闲若也承当处分明即转他诸圣向自巳背后方得自由若也转不得直饶学得十成却须向他背后叉手说什么大话若转得自巳则一切粗重境来皆作得主宰假如泥里倒地亦作得主宰如有僧问药山曰三乘教中还有祖意也无答曰有曰既有达磨又来作么答曰只为有所以来岂非作得主宰转得归自巳乎如经曰大通智胜佛十劫坐道场佛法不现前不得成佛道言劫者滞也谓之十成亦曰断渗漏也只是十道头绝矣不忘大果故云守住躭着名为取次承当不分贵贱我常见丛林好论一般两般还能成立得事么此等但是说向去事路布汝不见南泉曰饶汝十成犹较王老师一线道也大难事到此直须子细始得明白自在不论天堂地狱饿鬼畜生但是一切处不移易元是旧时人只是不行旧时路若有忻心还成滞着若脱得拣什么古德云只恐不得轮回汝道作么生只如今人说箇净洁处爱说向去事此病最难治若是世间粗重事却是轻净洁病为重只如佛味祖味尽为滞着先师曰拟心是犯戒若也得味是破斋且唤什么作味只是佛味祖味才有忻心便X是犯戒若也如今说破斋破戒即今三羯磨时早破了也若是粗重贪瞋痴虽难断却是轻若也无为无事净洁此乃重无以加也祖师出世亦只为这箇亦不独为汝今时莫作等闲黧奴白牯修行却快不是有禅有道如汝种种驰求覔佛覔祖乃至菩提涅槃几时休歇成办乎皆是生灭心所以不如黧奴白牯兀兀无知不知佛不知祖乃至菩提涅槃及以善恶因果但饥来喫草渴来饮水若能恁么不愁不成办不见道计较不成是以知有乃能披毛戴角牵犂拽耒得此便宜始较些子不见弥勒阿閦及诸妙喜等世界被他向上人唤作无惭愧懈怠菩萨亦曰变易生死尚恐是小懈怠在本分事合作么生大须子细始得人人有一坐具地佛出世慢他不得恁么体会修行莫趂快利欲知此事饶今成佛成祖去也只这是便堕三涂地狱六道去也只这是虽然没用处要且离他不得须与他作主宰始得若作得主宰即是不变易若作主宰不得便是变易也不见永嘉云莾莾荡荡招殃祸问如何是莾莾荡荡招殃祸曰只这个总是问曰如何免得曰知有即得用免作么但是菩提涅槃烦恼无明等总是不要免乃至世间粗重之事但知有便得不要免免即同变易去也乃至成佛成祖菩提涅槃此等殃祸为不小因什么如此只为变易若不变易直须触处自由始得香严闲禅师会中有僧问如何是道闲曰枯木里龙吟又问如何X是道中人闲曰髑髅里眼睛其僧不领辞至石霜问诸禅师曰如何是枯木里龙吟诸曰犹带喜在又问如何是髑髅里眼睛诸曰犹带识在又不领乃问章曰如何是枯木里龙吟章曰血脉不断又问如何是髑髅里眼睛章曰干不尽又问有得闻者否章曰尽大地未有一人不闻又问未审是何章句章曰不知是何章句闻者皆丧乃作偈曰枯木龙吟真见道髑髅无识眼初明喜识尽时消息尽当人那辨浊中清有僧以纸为衣号为纸衣道者自洞山来章问如何是纸衣下事僧曰一裘才挂体万事悉皆如又问如何是纸衣下用其僧前而拱立曰诺即脱去章笑曰汝但解恁么去不解恁么来僧忽开眼曰一灵真性不假胞胎时如何章曰未是妙僧曰如何是妙章曰不借借其僧退坐于堂中而化章作偈曰觉性圆明无相身莫将知见妄疎亲念异便于玄体昧心差不与道为邻情分万法沉前境识鉴多端丧本真若向句中全晓会了然无事昔时人僧问五位君臣旨诀章曰正位即空界本来无物偏位即色界有万形像偏中至者舍事入理正中来者背理就事兼带者冥应众缘不随诸有非染非净非正非偏故曰虗玄大道无着真宗从上先德推此一位最妙最玄要当审详辨明君为正位臣是偏位臣向君是偏中正君视臣是正中偏君臣道合是兼带语问如何是君曰妙德尊寰宇高明朗太虗问如何是臣曰灵机宏圣道X真智利群生问如何是臣向君曰不堕诸异趣凝情望圣容问如何是君视臣曰妙容虽不动光烛不无偏问如何是君臣道合曰混然无内外和融上下平又曰以君臣偏正言者不欲犯中故臣称君不敢斥言是也此吾法之宗要作偈曰学者先须识自宗莫将真际杂顽空妙明体尽知伤触力在逢缘不借中出语直教烧不着潜行须与古人同无身有事超岐路无事无身落始终又曰凡情圣见是金鎻玄路直须回互夫取正命食者须具三种堕一者披毛戴角二者不断声色三者不受食有稠布衲者问曰披毛戴角是什么堕章曰是类堕问不断声色是什么堕曰是随堕问不受食是什么堕曰是尊贵堕夫冥合初心而知有是类堕知有而不碍六尘是随堕维摩曰外道六师是汝之师彼师所堕汝亦随堕乃可取食食者正命食也食者亦是就六根门头见觉闻知只不被他染污将为堕且不是同也章读杜顺傅大士所作法身偈曰我意不欲与么道门弟子请别作之既作偈又注释之其词曰渠本不是我我本不是渠渠无我即死我无渠即余渠如我是佛我如渠即驴不食空王俸何假鴈传书我说横身唱君看背上毛乍如谣白雪犹恐是巴歌南州帅南平钟王雅闻章有道尽礼致之不赴但书偈付使者曰摧残枯木倚寒林几度逢春不变心樵客见之犹X不採郢人何事苦搜寻天复辛酉夏夜问知事今日是几何日月对曰六月十五章曰曹山平生行脚到处只管九十日为一夏明日辰时吾行脚去及时焚香宴坐而化阅世六十有二坐三十有七夏门弟子葬全身于山之西阿塔曰福圆赞曰宝镜三昧其词要妙云巖以受洞山疑药山所作也先德惧属流布多珍秘之但五位偈三种渗漏之语见于禅书大观二年冬显谟阁待制朱彦世英赴官钱塘过信州白华巖得于老僧明年持其先公服予往慰之出以授予曰子当为发扬之因疏其沟封以付同学使法中龙象神而明之尽微细法执兴洞上之宗亦世英护法之志也禅林僧宝传卷第一禅林僧宝传X卍XXX禅林僧宝传卷第二宋明白庵居沙门惠洪撰韶州云门大慈云弘明禅师禅师名文偃姑苏嘉兴人也少依兜率院得度性豪爽骨面丰颊精锐绝伦目纤长瞳子如点漆眉秀近睫视物凝远愽通大小乘弃之游方初至睦州闻有老宿饱参古寺掩门织蒲屦养母往谒之方扣门老X宿揕之曰道道偃惊不暇答乃推出曰秦时𨍏轹钻随掩其扉损偃右足老宿名道踪嗣黄蘗断际禅师住高安米山寺以母老东归丛林号陈尊宿偃得旨辞去谒雪峯存存方堆桅坐为众说法偃犯众出熟视曰项上三百斤铁枷何不脱却存曰因甚到与么偃以手自拭其目趋去存心异之明日陞座曰南山有鼈鼻蛇诸人出入好看偃以拄杖撺出又自惊慄自是辈流改观又访干峯峯示众曰法身有三种病二种光须是一一透得更有照用同时向上一窍偃乃出众曰庵内人为什么不见庵外事于是干峯大笑曰犹是学人疑处在干峯曰子是什么心行曰也要和尚相委干峯曰直须恁么始得稳坐偃应喏喏又访曹山章公问如何是沙门行章曰喫常住苗稼者曰便与么去时如何章曰汝还畜得么曰学人畜得章曰汝作么畜曰着衣喫饭有什么难章曰何不道披毛戴角偃即礼谢又访疎山仁仁问得力处道将一句来曰请高声问仁即高声问偃笑曰今早喫粥么仁曰喫粥曰乱叫唤作么仁公骇之又过九江有陈尚书饭偃而问曰儒书即不问三乘十二分教自有讲师如何是衲僧行脚事曰曾问几人来曰即今问上座偃曰即今且置作么生是教意曰黄卷赤轴偃曰此是文字语言作么生是教意曰口欲谈而辞丧心欲缘而虑忘偃曰口欲谈而辞丧为对有言心欲缘而虑忘为对妄想作么生是教意尚书无以X詶之偃曰闻公常看法华经是否曰不敢曰经曰治生产业皆与实相不相违背且道非非想天有几人退位又无以詶之偃呵讥之而去造曹溪礼塔访灵树敏公为第一座先是敏不请第一座有劝请者敏曰吾首座巳出家久之又请敏曰吾首座巳行脚悟道久之又请敏曰吾首座巳度岭矣姑待之少日偃至敏迎笑曰奉迟甚久何来暮耶即命之偃不辞而就职俄广王刘王将兴兵就敏决可否敏前知之手封奁子语侍者曰王来出以似之于是怡然坐而殁王果至闻敏巳化大惊问何时有疾而遽亡如是耶侍者乃出奁子如敏所诫呈之王发奁得简曰人天眼目堂中上座刘王命州牧何承范请偃继其法席又迎至府开法俄迁止云门光泰寺天下学者望风而至示众曰江西即说君臣父子湖南即说他不与么我此间即不如此良久曰汝还见壁么又曰后上来且是箇什么事如今抑不得巳且向诸人道尽大地有什么物与汝为缘为对若有针锋许与汝为隔为碍与我拈将来唤什么作佛唤什么作祖唤什么作山河大地日月星辰将什么为四大五蕴我与么道唤作三家村里老婆说话忽然遇着本色行脚汉闻与么道把脚拽向阶下有什么罪过虽然如是据箇什么道理便与么莫趂口快向这里乱道须是箇汉始得忽然被老汉脚跟下寻着没去处打脚折有什么罪过即与么如今还有问宗乘中话者么待老X汉答一转了东行西行又曰尽干坤一时将来着汝眼睫上汝诸人闻恁么道不敢望汝出来性燥把老僧打一掴且缓缓子细看是有是无是箇什么道理直饶汝向这里明得若遇衲僧门下好槌脚折又曰三乘十二分教横说竖说天下老和尚纵横十字说与我拈鍼锋许说底道理来看与么道早是作死马医虽然如此且有几箇到此境界不敢望汝言中有响句里藏锋瞬目千差风恬浪静又曰我事不获巳向汝道直下无事早是相埋没也更欲踏步向前寻言逐句求覔解会千差万别广设问难嬴得一场口滑去道转远有什么歇时此箇事若在言语上三乘十二分教岂是无言因什么道教外别传若从学解机智得只如十地圣人说法如云如雨犹被佛呵谓见性如隔罗縠以此故知一切有心天地悬殊虽然如是若是得底人道火何曾烧口终日说事何曾挂着牙齿何曾道着一字终日着衣喫饭何曾触一粒米挂一缕丝然犹是门庭之说须是实得与么始得若约衲僧门下句里呈机徒劳竚思直饶一句下承当得犹是瞌睡汉偃以足跛甞把拄杖行见众方普请举拄杖曰看看北郁单越人见汝般柴不易在中庭里相扑供养汝更为汝念般若经曰一切智智清净无二无二分无别无断故众环拥之久不散乃曰汝诸人无端走来这里覔什么老僧只管喫饭疴屎别解作什么汝诸方行脚参禅问道我且问汝诸方X参得底事作么生试举看于是不得巳自诵三平偈曰即此见闻非见闻回视僧曰唤什么作见闻又曰无余声色可呈君谓僧曰有什么口头声色又曰箇中若了全无事谓僧曰有什么事又曰体用无妨分不分乃曰语是体体是语举拄杖曰拄杖是体灯笼是用是分不分不见道一切智智清净又至僧堂中僧争起迎偃立而语曰石头道回互不回互僧便问作么生是不回互偃以手指曰这箇是板头又问作么生是回互曰汝唤什么作板头永嘉云如我身空法亦空千品万类悉皆同汝立不见立行不见行四大五蕴不可得何处见有山河大地来是汝每日把钵盂噇饭唤什么作饭何处更有粒米来僧问生法师曰敲空作响击木无声如何偃以拄杖空中敲曰阿耶阿耶又击板头曰作声么僧曰作声曰这俗汉又击板头曰唤什么作声偃以干祐元年七月十五日赴广主诏至府留止供养九月甲子乃还山谓众曰我离山得六十七日且问汝六十七日事作么生众莫能对偃曰何不道和尚京中喫面多闻击斋皷曰皷声咬破我七条乃指僧曰抱取猫儿来良久曰且道皷因甚置得众无对者乃曰因皮置得我寻常道一切声是佛声一切色是佛色尽大地是箇法身枉作箇佛法知见如今拄杖但唤作拄杖见屋但唤作屋又曰诸法不异者不可续凫截鹤夷岳盈壑然后为无异者哉但长者长法身短者短法身是法住X法位世间相常住举拄杖曰拄杖子不是常住忽起立以拄杖系绳床曰适来许多葛藤贬向什么处去也灵利底见不灵利底着我热谩偃契悟广大其游戏三昧乃如此而作为偈句尤不能测如其纲宗偈曰康氏圆形滞不明魔深虗丧击寒冰凤羽展时超碧汉晋锋八愽拟何凭又曰是机是对对机迷辟机尘远远尘栖久日日中谁有挂因底底事隔尘迷又曰丧时光藤林荒徒人意滞肌尫又曰咄咄咄力㘞希禅子讶中眉垂又曰上不见天下不见地塞却咽喉何处出气笑我者多哂我者少每日口页见僧即曰鉴咦而录之者曰日口页鉴咦德山密禅师删去日口页字但曰鉴咦丛林目以为抽日口页颂北塔祚禅师作偈曰云门日口页鑑笑嘻嘻拟议遭渠日口页鉴咦任是张良多智巧到头于是也难施偃以南汉干和七年四月十日坐化而示即大汉干祐二年也以全体葬之本朝太祖干德元年雄武军节度推官阮绍庄梦偃以拂子招曰寄语秀华宫使特进李托我在塔久可开塔乎托时奉使韶州监修营诸寺院因得绍庄之语奏闻奉圣旨同韶州牧梁延鄂至云门山启塔见偃颜貌如昔髭发犹生具表以闻有旨李托迎至京师供养月余送还山仍改为大觉禅寺谥大慈云匡真弘明大师赞曰余读云门语句惊其辩慧涡旋波险如河汉之无极也想见其人奇伟杰茂如慈恩大达辈及见其X像颓然伛坐胡牀广颡平顶类宣律师奇智盛德果不可以相貌得耶公之全机大用如月临众水波波顿见而月不分如春行万国处处同至而春无迹盖其妙处不可得而名状所可知而言者春容月影耳呜唿岂所谓命世亚圣大人者乎禅林僧宝传卷第二禅林僧宝传X卍XXX禅林僧宝传卷第三宋明白庵居沙门惠洪撰汝州风穴沼禅师师讳延沼以伪唐干宁三年十二月生于余杭刘氏少魁礨有英气于书无所不观然无经世意父兄强之仕一至京师即东归从开元寺智恭律师剃发受具游讲肆玩法华玄义修止观定慧宿师争下之弃去游名山谒越州镜清怤禅师机语不契北游襄沔间寓止华严时僧守廓者自南院颙公所来华严陞座曰若是临济德山高亭大愚鸟窠船子下儿孙不用如何若何便请单刀直入廓出众便喝华严亦喝廓又喝华严亦喝廓礼拜起指以顾众曰这老汉一场败缺喝一喝归众风穴心奇之因结为友遂默悟三玄旨要叹曰临济用处如是耶廓使更见南院问X曰入门须辨主端的请师分南院左拊其膝风穴便喝南院右拊其膝风穴亦喝南院曰左边一拍且止右边一拍作么生风穴曰瞎南院反取拄杖风穴笑曰盲枷瞎棒倒夺打和尚去南院倚拄杖曰今日被黄面浙子钝置风穴曰大似持钵不得诈言不饥南院曰子到此间乎曰是何言欤南院曰好问汝曰亦不可放过便礼拜南院喜赐之坐问所与游者何人对曰襄州与廓侍者同夏南院曰亲见作家风穴于是俯就弟子之列从容承禀日闻智证南院曰汝乘愿力来荷大法非偶然也问曰汝闻临济将终时语不曰闻之曰临济曰谁知吾正法眼藏向这瞎驴边灭却渠平生如师子见即杀人及其将死何故屈膝妥尾如此对曰密付将终全主即灭又问三圣如何亦无语乎对曰亲承入室之真子不同门外之游人南院颔之又问汝道四种料简语料简何法对曰凡语不滞凡情即堕圣解学者大病先圣哀之为施方便如楔出楔曰如何是夺人不夺境曰新出红炉金弹子簉破阇梨铁面门又问如何是夺境不夺人曰蒭草乍分头脑裂乱云初绽影犹存又问如何是人境俱夺曰蹑足进前须急急促鞭当鞅莫迟迟又问如何是人境俱不夺曰常忆江南三月里鹧鸪啼处百花香又问曰临济有三句当日有问如何是第一句临济曰三要印开朱点窄未容拟议主宾存风穴随声便喝又曰如何是第二句临济曰妙解岂容无X着问沤和争赴截流机风穴曰未问巳前错又问曰如何是第三句临济曰但看棚头弄傀儡抽牵全借里头人风穴曰明破即不堪于是南院以为可以支临济幸不辜负兴化先师所以付託之意风穴依止六年辞去后唐长兴二年至汝水见草屋数椽依山如逃亡人家问田父此何所田父曰古风穴寺世以律居僧物故又岁饥众弃之而去余佛像皷钟耳风穴曰我居之可乎田父曰可风穴入留止日乞村落夜燃松脂单丁者七年檀信为新之成丛林伪晋天福二年州牧闻其风尽礼致之上元日开法嗣南院伪汉干祐二年牧移守郢州风穴之避宼往依之牧馆于郡斋宼平汝州有宋太师者施第为宝坊号新寺迎风穴居焉法席冠天下学者自远而至陞座曰先师曰欲得亲切莫将问来问会么问在答处答在问处虽然如是有时问不在答处答不在问处汝若拟议老僧在汝脚跟底太凡参学眼目直须临机大用现前勿自拘于小节设使言前荐得犹为滞殻迷封句下精通未免触途狂见应是向来依他作解明昧两岐与汝一切扫却直教箇箇如师子儿咤呀地对众证据哮吼一声壁立千仞谁敢正眼覰着覰着即瞎却渠眼又曰若立一尘家国兴盛野老颦頞不立一尘家国丧亡野老安贴于此明得阇梨无分全是老僧于此不明老僧即是阇梨阇梨与老僧亦能悟却天下人亦能瞎却天下人欲识阇梨么拊其左X膝曰这里是欲识老僧么拊其右膝曰这里是于时莫有善其机者伪周广顺元年赐寺名广慧二十有二年以宋开宝六年癸酉八月旦日登座说偈曰道在乘时须济物远方来慕自腾腾他年有叟情相似日日香烟夜夜灯至十五日跏趺而化前一日手书别檀越阅世七十有八坐五十有九夏有得法上首住汝州首山念禅师汝州首山念禅师禅师讳省念生狄氏莱州人也幼弃家得度于南禅寺为人简重有精识专修头陀行诵法华经丛林畏敬之目以为念法华至风穴随众作止无所参扣然终疑教外有别传之法不言也风穴每念大仰有谶临济一宗至风而止惧当之熟视座下堪任法道无如念者一日陞座曰世尊以青莲目顾迦叶正当是时且道箇什么若言不说而说又成埋没先圣语未卒念便下去侍者进曰念法华无所言而去何也风穴曰渠会也明日念与真上座俱诣方丈风穴问真曰如何是世尊不说说对曰勃姑树头鸣风穴曰汝作许多痴福何用乃顾念曰何如对曰动容扬古路不堕悄然机风穴谓真曰何不看渠语又一日陞座顾视大众念便下去风穴即归方丈自是声名重诸方首山在汝城之外荒远处而念居之将终身焉登其门者皆丛林精练衲子念必勘验之留者才二十余辈然天下称法席之冠必指首山甞问僧不从人X荐得底事试道看僧便喝曰好好相借问恶发作么僧又喝念曰今日放过即不可僧拟议念喝之又问僧近离何处曰襄州曰夏在何处曰洞山念曰还我洞山鼻孔来僧曰不会念曰却是老僧罪过又问僧近离何处对曰广慧曰穿云不渡水渡水不穿云离此二途速道曰昨夜宿长桥念曰与么则合喫首山棒也曰尚未参堂曰两重公案僧曰恰是念曰耶耶又问僧近离何处对曰襄州曰有事相借问得么对曰便请念曰鹞子过新罗僧入室念便喝其僧礼拜便打之僧曰如何是不生不灭法曰新罗人喫冷淘夜有僧入室念曰谁僧不对曰识得汝也僧笑念曰更莫是别人么因作偈曰轻轻踏地恐人知语笑分明更莫疑知者只今勐提取莫待天明失却鸡甞谓众曰佛法无多子只是汝辈自信不及若能自信千圣出头来无奈汝何何故如此为向汝面前无开口处祇为汝自信不及向外驰求所以到这里假如便是释迦佛也与汝三十棒然虽如是初机后学凭箇什么道理且问汝辈还得与么也未良久曰若得与么方名无事又曰诸上座不得胡喝乱喝寻常向汝道宾即始终宾主即始终主宾无二宾主无二主若有二宾二主即是两箇瞎汉又曰我若立汝须坐我若坐汝须立坐即共汝坐立即共汝立虽然如是到这里着眼始得若也定动中间即千里万里何故如此如隔窻见马骑相似既然如此直须子细不得掠X虗好他时后日赚着汝有事近前无事珍重因举临济曰今日更不用如何若何便须单刀直入还有出来对众证据者么时有僧出礼拜起便喝临济亦喝僧又喝临济亦喝僧礼拜临济曰须是这僧即得若是别人三十棒一棒校不得为这僧会宾主句他一喝不作一喝用且道前一喝是后一喝是那箇是宾那箇是主所以老僧寻常向汝道这里一喝不作一喝用有时以喝作问行有时作探竿影草有时作踞地师子有时作金刚王宝劒若作问行来时须急着眼始得若作探竿影草时你诸人合作么生若作踞地师子时野干须屎尿出始得若作金刚王宝劒用时天王也须脑裂只与么横喝竖喝总唤作好道理商量却既知如此也须亲近上流博问先知自巳亲证始得莫与么掠虗过却平生他时后日因果历然僧问学人乍入丛林乞师指示曰阇梨在老僧会多少时对曰巳经冬夏曰莫错举似人乃曰若论此事寔不挂一元字脚便下座甞作纲宗偈曰咄哉拙郎君巧妙无人识打破凤林关着靴水上立咄哉巧女儿撺梭不解织看他鬪鸡人水牛也不识念道被天下移宝安山广教院众不过四十辈老于宝应淳化三年十二月初四日留僧过岁作偈曰吾今年迈六十七老病相依且过日今年记取明年事明年记着今年日至明年十二月初四日X陞座辞众曰诸子谩波波过却几恒河观音指弥勒文殊不奈何良久曰白银世界金色身情与无情共一真明暗尽时都不照日轮午后示全身午后泊然而化阇维得五色舍利塔于首山嫡嗣昭禅师汾州太子昭禅师禅师讳善昭生俞氏太原人也器识沉邃少缘饰有大智于一切文字不由师训自然通晓年十四父母相继而亡孤苦厌世相剃发受具杖䇿游方所至少留不喜观覧或讥其不韵昭叹之曰是何言之陋哉从上先德行脚正以圣心未通驱驰决择耳不缘山水也昭历诸方见老宿者七十有一人皆妙得其家风尤喜论曹洞石门彻禅师者盖其派之魁奇者昭作五位偈示之曰五位参寻切要知纤毫才动即差违金刚透匣谁能晓唯有那咤第一机举目便令三界静振铃还使九天归正中妙挟通回互拟议锋铓失却威彻拊手称善然昭终疑临济儿孙别有奇处最后至首山问百丈卷簟意旨如何曰龙袖拂开全体现昭曰师意如何曰象王行处绝狐踪于是大悟言下拜起而曰万古碧潭空界月再三捞摝始应知有问者曰见何道理便尔自肯曰正是我放身命处服勤甚久辞去游湘衡间长沙太守张公茂宗以四名剎请昭择之而居昭笑一夕遯去北抵襄沔寓止白马太守刘公昌言闻之造谒以见晚为叹时洞山公隐皆虗席众议归昭太守请择之昭以手耶揄曰X我长行粥饭僧传佛心宗非细职也前后八请坚卧不答淳化四年首山殁西河道俗千余人恊心削牍遣沙门契聦迎请住持汾州太平寺太子院昭闭关高枕聦排闼而入让之曰佛法大事静退小节风穴惧应谶忧宗旨坠灭幸而有先师先师巳弃世汝有力荷担如来大法者今何时而欲安眠哉昭矍起握聦手曰非公不闻此语趋办严吾行矣既至宴坐一榻足不越阃者三十年天下道俗慕仰不敢名同曰汾州并汾地苦寒昭罢夜参有异比丘振钖而至谓昭曰会中有大士六人奈何不说法言讫陞空而去昭密记以偈曰胡僧金钖光请法到汾阳六人成大器劝请为敷扬时楚圆守芝号上首丛林知名龙德府尹李侯与昭有旧虗承天寺致之使三反不赴使者受罚复至曰必欲得师俱往不然有死而巳昭笑曰老病业巳不出院借往当先后之何必俱耶使者曰师诺则先后唯所择昭令馔设且俶装曰吾先行矣停箸而化阅世七十有八坐六十五夏赞曰风穴倦游见草屋单丁止住者七年首山精严不出山者二十年汾州俨临人天不越阃者三十年是皆哲人事业之见于微细者也然犹卓绝如此况其大者乎吾何足以知之然观其死生之际如贾胡传吏留即留去即去呜唿是其所以起临济也X禅林僧宝传X卍XXX禅林僧宝传第四宋明白庵居沙门惠洪撰福州玄沙备禅师禅师名师备福州闽县谢氏子少渔于南台江上及壮忽弃舟从芙蓉山灵训禅师断发诣南昌开元道玄律师所受具足戒芒鞵布衲食才接气宴坐终日众异之兄视雪峰而师承之雪峰唿为头陀每见之曰再来人也何不徧参去对曰达磨不来东土二祖不往西天雪峯然之备结屋玄沙众相寻而至遂成丛林说法与契经冥合诸方有未明要义皆从决之备曰佛道闲旷无有涂程无门为解脱之门无见作道人之见不在三际岂有昇沉建立乖真不属造作动即涉尘劳之境静则沉昏醉之乡动静双泯即落空亡动静双收即漫汗佛性必须对其尘境如枯木寒灰但临时应用不失其宜如镜照像不乱光辉如鸟飞空不杂空色所以十方无影像三界绝行踪不堕往来机不住中间相钟中无皷响皷中无钟声钟皷不交参句句无前后如壮士展臂不借他力如师子游行岂求伴侣九霄绝翳何用穿通一段光明未曾昏昧到这里体寂寂常皎皎赤赫𦦨无边表圆觉空中不动摇吞烁干坤逈然照出世者元无出入盖X名相无体道本如如法尔天真不因修证只要虗闲不昧作用不涉尘泥若纤毫不尽即落魔界且句前句后是学人难处所以云一句当机八万法门生死路绝直似秋潭月影静夜钟声随扣击以无亏触波澜而不散犹是生死岸头事道人行处如火销氷箭既离弦无反回势所以牢笼不肯住唿唤不迥头古圣不安排至今无处所步步登玄不属邪正识不能识智不能知动便失宗觉即迷旨二乘胆战十地魂惊语路处绝心行处灭直得释迦掩室于摩竭净名杜口于毗耶须菩提唱无说而显道释梵绝视听而雨花与么现行无疑此外更疑何事勿栖泊处离去来今限约不得寻思路绝不因庄严本来清净动用语笑随处明了更无少欠时人不悟妄自涉尘处处染着头头系绊纵悟则尘境纷纷名相不实更拟凝心敛念摄事归空随有念起旋旋破除细想才生即便遏捺如此见解即是落空亡底外道魂不散底死人冥冥寞寞无觉无知塞耳偷铃徒自欺诳我这里则不然也更不隈门旁户分明句句现前不属商量不涉文字权名出家儿毕竟无踪迹真如凡圣地狱天堂皆是疗狂子之方都无实事虗空尚无改变大道岂有昇沉悟则纵横不离本际到这里凡圣也无立处若向句中作意则没溺汝学人若向外驰求又属魔王眷属如如不动没可安排恰似𦦨鑪不藏蚊蚋本来平坦何用刬除动转施为是真解脱纤毫不X受措意便差借使千圣出头来也安排他一字不得又曰仁者如今事不获巳教我抑下多少威光苦口相劝百千方便道如此如彼共相知闻尽成颠倒知见将此喉咽脣吻祇成得箇野狐精业谩汝我还肯么只如今有过无过唯我自知汝又争得会若是恁么人出头来甘伏呵责夫为人师匠大不容易须是善知识始得我如今恁么道方便助汝犹尚不能觏得可中浑举宗乘是汝向什么处措手还会么四十九年是方便祇如灵山会上有百千众唯有迦叶一人亲闻余皆不闻汝道闻底事作么生不可道如来无说说迦叶不闻闻便当得否不可是汝修因成果福智庄严底事知么且道吾有正法眼藏付嘱大迦叶我道犹如话月曹谿竖拂还同指月所以道大唐国内宗乘未有一人举唱设有一人举唱尽大地人失却性命无孔铁鎚相似一时亡锋结舌去汝诸人赖我不惜身命共汝颠倒知见随汝狂意方有申问处我若不共汝与么知闻去汝向什么处得见我会么大难大难备疾大法难举罕遇上根学者依语生解随照失宗乃示纲宗三句曰第一句且自承当现成具足尽十方世界更无他故祇是仁者更教谁见谁闻都来是汝心王所为全成不动智只欠自承当涣作开方便门使汝信有一分真常流注亘古亘今未有不是未有不非者然此句只成平等法何以故但是以言遣言以理逐理平常性相接物利生耳且X于宗旨犹是明前不明后号为一味平实分证法身之量未有出格之句死在句下未有自由分若知出格量不被心魔所使入到手中便转换落落地言通大道不堕平怀之见是谓第一句纲宗也第二句迥因就果不着平常一如之理方便唤作转位投机生杀自在纵夺随宜出生入死广利一切逈脱色欲爱见之境方便唤作顿超三界之佛性此名二理双明二义齐照不被二边之所动妙用现前是谓第二句纲宗也第三句知有大智性相之本通其过量之见明阴洞阳廓周沙界一真体性大用现前应化无方全用全不用全生全不生方便唤作慈定之门是谓第三句纲宗也因见亡僧谓众曰亡僧面前正是触目菩提万里神光顶后相学者多溟涬其语梁开平二年戊辰十二月二十七日示疾而化阅世七十有四坐四十四夏备状短小然精神可掬与闽帅王审知为内外护审知尽礼延至安国禅院众盈七百石头之宗至是遂中兴之有得法上首罗汉琛禅师漳州罗汉琛禅师禅师名桂琛生李氏常山人也幼卓越绝酒胾见万寿寺无相律师即前作礼无相拊其首曰若从我乎乃欣然依随之父母不逆也年二十余即剃发为大僧无相使习毗尼一日为众陞堂宣戒本布萨巳乃曰持犯但律身而巳非真解脱也依文作解岂发圣乎一众愕然琛顾笑为无相作礼辞去无相不强初X谒雪峯存公不大发明又事玄沙遂臻其奥与慧球者齐名号二大士琛能秘重大法痛自韬晦然丛林指目以为雪峯法道之所寄也漳州牧王公请住城西石山十余年迁止罗汉破垣败箦人不堪其忧非忘身为法者不至僧问如何是罗汉一句曰我若向汝道却成两句又问以字不成八字不是是甚字琛曰汝不识此字耶曰不识琛曰看取其下注脚琛甞垂头颓然坐折木床见僧来即举拂子曰会么对曰谢和尚指示学人琛曰见我竖起拂子便道指示学人汝每日见山见水可不指示汝耶又见僧来举拂子其僧礼拜称赞琛曰见我竖起拂子便礼拜赞叹那里扫地竖起扫帚为甚不赞叹有僧来报保福迁化也琛曰保福迁化地藏入塔琛时住地藏乃石山也于时学者莫测其旨琛悯之为作明道偈其词曰至道渊旷勿以言宣言宣非指孰云有是触处皆渠岂喻真虗真虗设辨如镜中现有无虽彰在处无伤无伤无在何拘何碍不假功成将何法尔法尔不尔俱为脣齿若以斯陈埋没宗旨宗非意陈无以见闻见闻不脱如水中月于此不明翻成剩法一法有形翳汝眼睛眼睛不明世界峥嵘我宗奇特当阳显赫佛及众生皆承恩力不在低头思量难得拶破面门盖覆干坤快须荐取脱却根尘其如不晓谩说而今后唐天成三年戊子秋琛复至闽城旧止徧游近城诸剎乃还示微疾沐浴安坐而化阅世六十有二坐X四十二夏阇维收舍利建塔有得法上首清凉益禅师金陵清凉益禅师禅师讳文益余杭鲁氏子七龄秀发依新定全伟律师落发诣越州开元希觉律师受具足戒及觉公盛化四明益往习毗尼工文章觉大奇之俄辞去初谒长庆稜道者无所契悟与善脩洪进自漳州抵湖外将发而雨谿壮不可济顾城隅有古寺解包休于门下雨不止入堂有老僧坐地鑪见益而曰此行何之曰行脚去又问如何是行脚事对曰不知曰不知最亲益疑之三人者附火举肇公语至天地与我同根处老僧又曰山河大地与自巳是同是别益曰同琛竖两指熟视曰两箇即起去益大惊周行廊庑读字额曰石山地藏顾语脩辈曰此老琛禅师也意欲留止语未卒琛又至雨巳止业巳成行琛送之问曰上座寻常说三界唯心乃指庭下石曰此石在心内在心外益曰在心内琛笑曰行脚人着甚来由安块石在心头耶益无以对之乃俱求决择寻皆出世益住临川崇寿僧子方者问曰公久亲长庆乃嗣地藏何意哉益曰以不解长庆说万象之中独露身故子方举拂子示之益曰拨万象不拨万象子方曰不拨万象益曰独露身𡁠子方曰拨万象益云万象之中妳女口子方于是悟旨叹曰我几枉度此生益谓门弟子曰赵州曰莫费力也大好言语何不仍旧去世间法尚X有门佛法岂无门自是不仍旧故诸佛诸祖秪于仍旧中得如初夜钟不见有丝毫异得与么恰好闻时无一声子閙何以故为及时节无心曰死且不是死止于一切祇为不仍旧忽然非次闻时诸人尽惊愕道钟子恠鸣也且如今日道孟夏渐热则不可方隔一日能校多少向五月一日道便成赚须知校丝发不得于方便中向上座道不是时盖为赚所以不仍旧宝公曰暂时自肯不追寻历劫何曾异今日还会么今曰只是尘劫但着衣喫饭行住坐卧晨参暮请一切仍旧便为无事人也又曰见道为本明道为功便能得大智慧力若未得如此三界可爱底事直教去尽才有纤毫还应未可祇如汝辈睡时不瞋便喜此是三界昏乱习熟境界不惺惺便昏乱盖缘汝辈杂乱所致古人谓之夹幻金即是真其如鑛何若觑得彻骨彻髓是汝辈力脱未能如是观察他什么楼台殿阁诸圣未必长把却汝手汝未必依而行之古今如此也又曰出家儿但随时及节便得寒即寒热即热欲识佛性义当观时节因缘古今方便不少石头初看肇论至会万物为巳者其唯圣人乎则曰圣人无巳靡所不巳乃作参同契首言竺土大僊心无过此语也中间亦只寻常说话夫欲会万物为自巳去盖尽大地无一法可见巳而又嘱曰光阴莫虗度所以告汝辈但随时及节便得若也移时失候即虗度光阴于非色中作色解于非色作色解即是移时X失候且道色作非色解还当得否若与么会便是没交涉正是痴狂两头走有什么用处但守分过时好甞指竹问僧曰还见么曰见益曰竹来眼里眼到竹边曰总不与么益笑曰死急作么有偈曰三界唯心万法唯识唯识唯心眼声耳色色不到耳声何触眼眼色耳声万法成办万法匪缘岂观如幻大地山河谁坚谁变周显德五年戊午七月十七日示疾李国主驾至慰问甚勤闰月望剃发沐浴辞众讫跏趺而化颜貌久而如生阅世七十有四坐五十有四夏公卿李建勋巳下素服奉全身于江宁丹阳乡建塔谥大法眼禅师赞曰玄沙论三句初无金银铜轮之语不然殆与教乘何异哉琛公精深广大唯以直下便见拟成剩法为要非三句所能管摄也益以仍旧自处以绝渗漏句为物颇事边幅而永明乃其的孙岂所谓深山大泽龙蛇所由生者耶禅林僧宝传卷第四X禅林僧宝传X卍XXX禅林僧宝传卷第五宋明白庵居沙门惠洪撰潭州石霜诸禅师禅师名庆诸庐陵新淦陈氏子也生而神俊标致闲暇年十三独游南昌爱西山往游覧忘返沙门绍銮与语奇之谓人曰此儿自奋如此他日未易量也容纳之诸事之十年如一日乃剃发诣嵩岳受具时洛下毗尼之学盛诸睨视讲席良久而去有劝之者诸不答闻湘中有南宗法道往造大沩时祐禅师席下万指诸愿籍名役作勤劳杵臼间甚久祐见之簸处曰檀信物不可抛撒曰不敢祐俯拾得一粒曰此非抛撒者耶诸拟对之祐曰勿轻此一粒百千粒从此粒生曰即如是此粒从何生乎祐为大笑明日陞座曰大众米里有虫然诸疑终不决至道吾智禅师所依止问曰和尚百年后有人问极则事如何向伊道智唤沙弥沙弥至智曰添净缾水着却问诸曰汝适何所问诸理前语智即起去诸于是悟其旨时方为二夏僧去隐于浏阳之陶家坊人无知者有僧自洞山来诸问价公比有何言句曰洞山曰初秋夏末直须向万里无寸草处去然对之者多不契诸曰何不道出门便是草洞山旋闻其语惊曰浏阳乃有古佛耶自是僧多往依之乃住成法席号霜华山山去道吾密迩智公将化以诸为正传弃其众从诸诸迎居正寝智行必掖坐必侍智殁时众巳辐凑如云谓众X曰一代时教整理时人手脚凡有其由皆落在今时直至法身非身名为极致而我辈沙门全无肯路若分即差不分即坐着泥水但由心意妄说见闻僧问如何是西来意曰空中一片石僧礼拜曰会么曰不会诸曰赖汝不会汝若会打破汝头诸坐室中僧窓外问咫尺之间为什么不见师颜诸曰我道徧界不曾藏僧至雪峯举似存禅师而曰石霜意旨如何存公曰什么处不是石霜后传此语至诸诸笑曰老汉有什么死急诸不出霜华二十年学者刻意师慕至堂中有不卧屹然枯株者天下谓之枯木众唐僖宗闻其名遣使赍赐紫伽梨诸不受光启四年戊申二月二十日巳亥安坐而化阅世八十有二坐五十有九夏塟全身于寺之西北隅谥普会塔曰无相有得法上首两人龙湖闻禅师九峯干禅师邵武龙湖闻禅师禅师名普闻唐僖宗太子生而吉祥眉目风骨清真如𦘕不茹荤僖宗钟爱之然以其无经世意百计陶写之终不回闻霜华之风梦寐想见中和元年天下大乱僖宗幸蜀亲王宗室皆逃亡不相保守闻断发逸游人无知者造石霜诸与语叹异曰汝乘愿力而来乃生帝王家脱身从我火中芙蓉也闻夜入室恳曰祖师别传事肯以相付乎诸曰勿谤祖师曰天下宗旨盛大岂妄为之耶诸曰是实事曰师意如何诸曰待案山点头即向汝说破闻俯而惟曰大奇汗下X再拜即日辞去至邵武城外见山郁然深秀问父老彼有居者否曰有一苦行隐其中闻拨草望烟起处独进苦行见至欣然让其庐曰上人当兴此长揖而去不知所之闻饭木实饮谷而住十余年一日有老人来拜谒闻曰丈夫家何许至此何求老人曰我家此山有求于师然我非人龙也以疲堕行雨不职上天有罸当死赖道力可脱闻曰汝得罪上帝我何能致力虽然汝当易形来俄失老人所在视座榻旁有小蛇尺许延缘入袖中屈蟠暮夜风雷挟坐榻电砰雨射山岳为摇振而闻危坐不倾达旦晴霁垂袖蛇堕地而去顷有老人至泣泪曰自非大士之力为血腥秽此山矣念何以报厚德即穴巖下为泉曰他日众多无水何以成丛林此泉所以延师也泉今为湖在半山号龙湖邦人闻其事富者施财贫者施力翕然而成楼观游僧至如归湖之侧有神极灵祸福此邦民俗畏敬之四时以牲飨祭闻杖䇿至庙与之约曰能食素持不杀戒乃可为邻不然道不同不相为谋何山不可居乎是夕邦之父老梦神告语曰闻禅师为我受戒我不复血食祭我当如比丘饭足矣自是神显异迹护持此山闻将化令击钟集众跏趺而坐说偈我逃世难来出家宗师指示箇歇处住山聚众三十年对人不欲轻分付今日分明说似君我敛目时齐听取于是敛目安坐寂然良久撼之巳化矣塔于本山谥圆觉禅师史不书名但书僖宗二子建X王宸益王陞然亦失其母氏位及薨年月传不书闻受业受具所读偈曰我逃世难来出家疑石霜亦其落发师欤筠州九峯䖍禅师禅师名道䖍刘氏福州侯官人也容姿开豁明济气压丛林至霜华诸禅师见之谓人曰此道人从上宗门爪牙也诸殁时䖍作侍者众请堂中第一座嗣诸住持方议次䖍犯众曰未可须明先师意旨乃可耳众曰先师何意䖍曰只如道古庙香鑪一条白鍊如何会第一座曰是明一色边事䖍曰果不会先师意于是第一座者起炷香誓曰我若会先师意香烟灭则我脱去不然烟灭不能脱言卒而脱去䖍拊其背曰坐脱立亡不无首座会先师意即未也庐于普会塔之旁三年而去经行于末山之下住崇福寺僧问无间中人行什么行曰畜生行曰畜生复行什么行曰无间行曰此犹是长生路上人曰汝须知有不共命者曰不共什么命曰长生气不常复曰大众还得命么欲知命流泉是命湛寂是身千波竞起是文殊境界一亘晴空是普贤床榻其次借一句子是指月于中事是话月从上宗门中事如节度使符信且如诸先德未建许多名目指陈巳前诸人约什么体格商量这里不假三寸试话会看不假耳根试採听看不假两眼试辨白看所以道声前抛不出句后不藏形尽干坤都来是汝当人箇自体向什么处安眼耳X鼻舌莫向意根下图度作解尽未来际亦未有休歇分所以古人道拟将心意学玄宗大似西行却向东先是马大师殁于豫章开元寺门弟子怀海智藏辈塟舍利于海昏石门海亦庐塔十余年乃㳂冯川上车轮峯逢司马头陀劝海留止因不复还石门䖍自九峯往游焉遂成法席为泐潭第一世继海遗踪也吴顺义初告众安坐而化塔于寺之西号圆寂谥大觉禅师得法上首殷禅师吉州禾山殷禅师禅师名无殷生吴氏福州人也七龄雪峯存禅师见之爱其纯粹化其亲令出家年二十乃剃落受具辞游方至九峯䖍公问汝远来何所见当由何路出生死对曰重昏廓辟盲者自盲䖍笑以手挥之曰佛法不如是殷不怿请曰岂无方便曰汝问我殷理前语问之曰奴见婢慇懃殷于是依止十余年䖍移居石门亦从之及䖍殁去游庐陵至永新见东南山奇胜乃寻水而往有故寺基盖文德中异僧达奚道场遂定居学者云集唐后主闻其名诏至金陵问佛法大意久之有旨延居杨州祥光寺恳辞归西山诏住翠巖又住上蓝寺赐号澄源禅师建隆元年庚申二月示有微疾三月二日令侍者开方丈集大众曰后来学者未识禾山即今识取于是泊然而化阅世七十坐夏五十谥法性禅师塔曰妙相赞曰石霜言徧界不曾藏而其子闻公临化曰今日X分明说似君我敛目时齐听取九峯言尽干坤是汝当人自体何处安眼耳鼻舌而其子殷公临化曰后来学者未识禾山即今识取予观其父子兄弟语言行履如形着影出声唿谷应而近世禅者尚伫思可悲怜也禅林僧宝传卷第五禅林僧宝传X卍XXX禅林僧宝传卷第六宋明白庵居沙门惠洪撰云居宏觉膺禅师禅师名道膺幽州玉田人也生于王氏儿稚中骨气深稳言少理多十岁出家于范阳延寿寺又十五年乃成大僧其师使习毗尼非其好弃之游方至翠微会有僧自豫章来夜语及洞上法席于是一钵南来造新丰谒悟本价禅师价问汝名什么对曰道膺价曰何不向上更道对曰向上即不名道膺价喜以谓类其初见云巖时祗对容以为入室膺深入留云峯之后结庵而居月一来谒价价呵其未忘情于道为杂乃焚其庵去海昏登欧阜欧阜庐山西北崦冠世绝境也就树缚屋而居号云居衲子亦追求而集散处山间树下久成苫架说法其下曰佛法有什么多X事行得即是但知心是佛莫愁佛不解语欲得如是事还须如是人若是如是人愁箇什么若云如是事即难自古先德淳素任真元来无巧设有人问如何是道或时答㼾甎木头作么皆重元来他根本脚下实有力即是不思议人握土成金若无如是事饶汝说得簇花簇锦相似直道我放光动地世间更无过也尽说了合杀头人总不信受元来自家脚下虗无力汝等譬如猎狗但寻得有踪迹底若遇羚羊挂角时非但不见踪迹气息也不识僧便问羚羊挂角时如何答曰六六三十六曰会么僧曰不会曰不见道无踪迹又问世尊有密语迦叶不覆藏如何是世尊密语膺唿问者名曰会么曰不会曰汝若不会世尊有密语汝若会迦叶不覆藏乃曰僧家发言吐气须有来由莫当等闲这里是什么所在争受容易凡问箇事也须识好恶若不识尊卑良贱不知触犯信口乱道也无利益竝家行脚到处覔相似语所以寻常向兄弟道莫怪不相似恐怕同学多去第一莫将来将来不相似言语也须看他前头八十老人出场屋不是小儿戏不是因循底事一言参差即千里万里难为収摄盖为学处容易不着力敲骨打髓须有来由言语如钳如夹如钩如鏁须教相续不断始得头头上具物物上明岂不是得妙底事一种学大须子细研穷直须谛当的的无差到这里有什么䠄跣处有什么拟议处向去底人须常惨悚戢翼始得若X是知有底人自解护惜终不取次十度发言九度休去为什么如此恐怕无利益体得底人心若猎月扇口边直得醭出不是强为任运如此欲得与么事须是与么人既是与么人不愁恁么事恁么事即难得又曰汝等直饶学得佛边事早是错用心了也不见古人讲得天花落石点头尚不干自巳事自余是什么闲如今拟将有限身心向无限中用有什么交涉如将方木逗圆孔中多少聱讹若无与么事饶汝说得簇花簇锦也无用处未离情识在若一切事须向这里及尽始得无过方得出身若有一毫发去不尽即被尘累岂况便多差之毫𨤲过犯山岳不见古人道学处不玄尽是流俗闺合中物舍不得俱为渗漏直须向这里及取去及去及来併尽一切事始得无过如人头头上了物物上通祇唤作了事人终不唤作尊贵将知尊贵一路自别便是世间极重极贵物不得将来向尊贵边须知不可思议不当好心所以古人道犹如双镜光光相对光明相照更无亏盈岂不是一般犹唤作影像边事如日出时光照世间明朗是一半那一半唤作什么如今人未认得光影门头户底粗浅底事将作屋里事又争得又曰得者不轻微明者不贱用识者不咨嗟解者无厌恶从天降下即贫穷从地涌出即富贵门里出身则易身里出门则难动则埋身千尺不动则当处生苗一言逈脱独拔当时语言不要多多则无用处僧问如何是从X天降下即贫穷曰不贵得又问如何是从地涌出即富贵曰无中或有又曰了无所有得无所图言无所是行无所依心无所託及尽始得无过在众如无众无众如在众在身如无身处世如无世岂不是无娆其德超于万类脱一切覊鏁千人万人得尚道不当自巳如今若得共起初一般古人曰体得那边事却来这边行李那边有什么事这边又作么生行李所以道有也莫将来无也莫将去现在底是谁家事又曰欲体此事直似一息不来底人方与那箇人相应若体得这箇人意方有少许说话分方有少许行李分暂时不在如同死人岂况如今论年论月不在如人长在愁什么家事不办欲知久远事祗在如今如今若得久远亦得如人千乡万里归家行到即是是即一切总是不是即一切总不是直得顶上光𦦨生亦不是能为一切一切不为道终日贪前头事失却背后事若见背后事失却前头事如人不前后有什么事僧问有人衣锦绣入来见和尚后为甚寸丝不挂曰直得琉璃殿上行扑倒也须粉碎乃曰若有一毫许去及不尽即被尘累岂况更多不见寻常道升天底事须对众掉却十成底事须对众去却掷地作金声不须回头顾着自余有什么用处不见二祖当时诗书愽览三藏圣教如观掌中因什么更求达磨安心将知此门中事不是等闲所以道智人不向言中取得人岂向说中求不是异于常徒息一切万累X道暂时不在涂路便有来由非但恶眷属善眷属也覔不得甚处去通身去归家去省觐去始脱得诸有门去去得牢笼脱险难异常徒又曰如掌中观物决定决定方可随缘若一如此千万亦然千万之中难为一二一二不可得不见道显照底人即易得显巳底人即难得不道全无即是希有若未得如此不受强为强为即生恼生恼即退道退道则罪来加身即见不得说什么大话汝既出家如囚免狱少欲知足莫贪世荣忍饥忍渴志存无为得在佛法中十生九死也莫相抛出生入死莫违佛法斩钉截铁莫负如来事宜无多各自了取有事近前无事莫立膺住持三十年道徧天下众至千五百人南昌钟王师尊之愿以为世世师唐天复元年秋示微疾十二月二十八日为大众开最后方便叙出世始卒之意众皆怆然越明年正月三日问侍者今日是几对云初三师云三十年后但云祇这是乃端然告寂澧州洛浦安禅师禅师名元安生淡氏凤翔南游人也幼依怀恩寺祐律师剃发受具既长通经论初造翠微无所契悟北至临济临济称其俊爽可教安自负辞去至夹山庵于冢巅夹山讶之以书抵安诫使者曰此僧得书不发明日当来发之不来也安得书果置之不答使者具以告夹山夹山曰旦暮必至矣俄报安至夹山望见呵曰鸡栖凤巢非其同类出去安乃问曰自远趋X风请师一接夹山曰目前无阇梨此间无老僧安曰错夹山曰住住且莫草草忩忩云月是同谿山各异截断天下人舌头则不无阇梨争教无舌人解语乎安茫然不知答夹山以杖击之夹山殁众以安次补住持久移居洛浦谓众曰末后一句始到牢关把断要津不通凡圣欲知上流之士不将佛祖言教贴在额上如龟负图自取丧身之祸指南一路智者知疏学道先须识得自巳宗旨方可临机不失其宜祇如锋铓未兆巳前都无是箇非箇瞥尔暂起见闻便有张三李四胡来汉去四姓杂居不亲而亲是非互起致使玄关固闭识鏁难开疑网罗笼智刀劣剪若不当阳晓示迷子何以知归欲得大用现前但可顿忘诸见诸见若尽昏雾不生智照洞然更无他物以今学人触目有滞盖为因他数量作解被他数量该括方寸不能移易所以听不出声见不超色假饶併当门头净洁自巳未能通明还同不了若也单明自巳法眼未明此人祇具一只眼所以是非欣厌贯系不得脱坼自由谓之深可慜伤各自努力唐光化元年戊午秋八月诫门弟子曰出家之法长物不留况其他哉切须在念时不待人至十二月一日又曰吾旦夕行矣有问问诸人若对得分付钵袋子曰若道这箇是即是头上安头若道不是即斩头覔活堂中第一座对曰青山不举足日下不挑灯安曰去汝扶吾宗不起有彦从上座曰去此二途请和尚不问安曰X未在更道彦从曰彦从道不尽安曰我不管汝道不尽曰彦从无侍者祗对和尚安乃归方文中夜唤彦从至曰汝今日祗对老僧甚有道理据汝合体得先师意旨先师道目前无法意在目前不是目前法非耳目所到且道那句是宾那句是主彦从茫然不知安曰苦苦二更时众请安代答安曰慈舟不泛沧波上劒崃徒劳放木鹅泊然而化阅世六十有五坐四十六夏赞曰洞山价夹山会皆药山的骨孙其锻鍊钳鎚可谓妙密然价之宗至膺才有同安察后云居简而巳会之宗遂止于洛浦安公庄子曰北溟有鱼其名曰鲲化而为鹏九万里风斯在下然听其自化也使之化则非能鹏也膺安似之其绝也理之固然禅林僧宝传卷第六禅林僧宝传X卍XXX禅林僧宝传卷第七宋明白庵居沙门惠洪撰天台韶国师天台国师名德韶处州龙泉人生陈氏母叶梦白光触体觉而娠生而杰异年十五有梵僧见之拊其背曰汝当出家尘中无置汝所也乃往依龙归寺剃发X十八诣信州开元寺受满分戒后唐同光中谒舒州投子庵主不契造龙牙遯禅师问雄雄之尊因什么亲近不得遯曰如火与火曰忽遇水来又作么生遯曰汝不会我语又问天不盖地不载此理如何遯曰合如是韶惘然固要为说遯曰道者汝向后自会去时疎山有矮师叔者精峭号能啮镞机韶问百帀千重是何人境界矮曰左搓芒绳缚鬼子曰不落古今请师说矮曰不说曰为什么不说矮曰箇中不辨有无韶曰师今善说矮骇之久而辞去所至少留见知识五十四人括磨搜剥穷极隐秘不知端倪心志俱疲至曹山但随众而巳无所咨参有僧问法眼禅师曰十二时中如何得顿息万缘去法眼曰空与汝为缘耶色与汝为缘耶言空为缘则空本无缘言色为缘则色心不二日用果何物为汝缘乎韶闻悚然异之又有问者曰如何是曹源一滴水法眼曰是曹源一滴水于是韶大悟于座下平生凝滞涣若氷释感涕沾衣法眼曰汝当大宏吾宗行矣无自滞于是游天台观智顗禅师遗踪如故居睠然有终焉之心初寓止白沙时吴越忠懿王以国子刺台州雅闻韶名遣使迎之申弟子之礼日夕问道韶曰他日为覇主无忘佛恩汉干祐元年戊申王嗣国位遣使迎至尊事之以为国师焉韶说法简而要拨去枝叶曰古圣方便犹如河沙六祖曰非风幡动仁者心动是为无上心印至妙法门我辈称祖师门下士何以解之若X言风幡不动汝心妄动若言不拨风幡就风幡处通取若言风幡动处是什么若言附物明心不须认物若言色即是空若言非风幡动应须妙会与祖师意旨了没交涉既非种种解会合如何知悉若真见去何法门不明虽百千诸佛方便一时洞了或问如何是古佛心答曰此问不弱又问亡僧迁化向何处去曰终不向汝道曰为什么不道曰恐汝不会问那咤太子析肉还母析骨还父然后化生于莲花之上为父母说法未审如何是太子身曰大家见上座问故每曰大凡言句应须绝渗漏乃可僧随问如何是绝渗漏句曰汝口似鼻孔又曰眼中无色识色中无眼识眼识二俱空何能令见色是眼则不能自见其巳体若不能自见云何见余物古圣方便皆为说破若于此明得寂静法不寂静法也収尽明得远离法不远离法亦收尽未来现在亦无遗余名一法界何有遮障各自信取僧义寂者谓韶曰智者之教年祀寖远必多散失唯新罗国有善本愿借禅师慈力致之使再开东土人天眼目于是韶以闻忠懿王遣使航海传写以还而韶适与智者同姓疑其后身也开宝四年辛未华顶西峯忽摧声震山谷六月有星陨于峯顶林木皆白二十八日集众告别而化阅世八十有二坐六十有五夏赞曰闻僧问法眼如何是曹源一滴水而法眼但曰是曹源一滴水韶乃开悟夫问词答语无所增损所X谓悟者何自而发之及观韶所对问者如问古佛心对曰此问不弱如问如何是太子身对曰大家见上座问则问答之间不令意根椿立盖甞曰大凡言句须绝渗漏而学者方争趋微妙之域欲见祖师之心譬如趋越而首燕也欤筠州九峯玄禅师禅师名通玄生程氏其先郢州长寿人也幼依郢之仁王寺沙门惠超超阴察之外纯深中颕悟超奇之为落发受具即游洛中听毗尼部弃去至武陵谒德山鉴禅师鉴时巳腊高门风益峻门下未有遘之者而鉴独以玄为奇然玄不大彻透辞去至高安谒价禅师价与语喜抚之曰掌有神珠白昼示人人且按劒况玄夜乎子可贵也玄曰但不识珠者耳倘识之亦无昼夜价称之以为俊士价殁庐于塔旁三年而学者来依从日盛玄曰大平时世饥餐困卧复有何事吾本无事汝与么来相寻是无事生事无事生事道人所忌何不各自歇去中和初拜辞其塔北游久之南还寓止豫章南平钟王执弟子礼北面而师事之玄厌城居思超放山林王为买末山建精舍号隆济以延之学者风靡而至或问自心他心得相见否玄曰自巳尚不见他人何可观又问罪福之性如何了达得无同异玄曰絺绤不御寒又甞问僧近自何处来曰闽岭玄曰远涉不易曰不难动步便到玄曰有不动步者么僧云有玄曰争得到此间其僧不能X对玄以杖逐之玄谓门弟子曰佛意祖意如手展握先师安立五位发明云巖宗旨譬如神医冶病其药只是寻常用者语忌十成不欲断绝机忌触犯不欲染污但学者机思不妙唯寻九转灵丹云能起死是大不然法华经有化城一品佛祖密说熟读分明大通智胜佛寿五百四十万亿那由他劫其坐道场破魔军巳垂得阿耨多罗三藐三菩提而诸佛法不现在前如是一小劫乃至十小劫结跏趺坐身心不动而诸佛法犹不在前言垂成者言一小劫言十小劫者是染污是断绝又曰尔时忉利诸天先为彼佛于菩提树下敷师子座高一由旬佛于此座当得阿耨多罗三藐三菩提适坐此座时诸梵天王雨众天花面百由旬香风时来吹去萎花更雨新者如是不绝满十小劫供养于佛常击天鼓其余诸天作天伎乐常雨此华四王诸天为供养佛常击天鼓其余诸天作天伎乐满十小劫至于灭度亦复如是诸比丘大通智胜佛过十小劫诸佛之法乃现在前成阿耨多罗三藐三菩提言过十小劫者偏正回互之旨也祖师曰借教悟宗者夫岂不然哉伪唐干宁三年二月十七日晨兴诫其徒曰无虗度光阴无虗消信施既巳出家唯道是履名大丈夫于是寂然在定至三月二十日乃化阅世六十有三坐四十有二夏赞曰巖头曰但识纲宗本无寔法玄言语忌十成不欲断绝机忌触犯不欲染污者纲宗也至引法华以X证成明佛祖之密说泮然无疑借教以悟宗夫岂虗语哉余至九峯拜其塔碑巳断坏不可识有木碑书其略如此耳今其宗枝皆不及玄所示纲宗何也南康云居齐禅师禅师名道齐生金氏南昌人也幼依百丈明照禅师得度种性勐利经行燕坐以未明巳事为忧持一钵徧历丛林学心不息时法灯禅师住南昌上蓝齐往依之法灯使知藏司法灯偶见齐唿曰每见举祖师西来意话藏主如何商略齐曰不东不西法灯曰若与么会了无交涉曰未审尊意如何法灯良久曰西来有甚意便去齐于是顿悟其旨初住高安大愚有搜玄拈古代别之语盛行诸方号东禅甞谓门弟子曰达磨言此方经唯楞伽可以印心吾读此经偈曰诸法无法体而说唯是心不见于自心而起于分别可谓大慈悲父如实极谈我辈自不领受背负恩德如恒河沙或问曰然则见自心遂断分别乎齐曰非然也譬如调马马自见其影而不惊何以故以自知其影从自身出故吾以是知不断分别亦舍心相也祇今目前如实而观不见纤毫祖师曰若见现在过去未来亦应见若不见过去未来现在亦不应见此语分明人自迷昧或又问龙济曰一切钟鼓本无声如何信之无声齐曰祖师曰如鼓声无有作者无有住处毕竟空故但诳凡夫耳若鼓声是实有钟声俱击应不相参所以玄沙曰钟中无鼓响鼓中无钟声X钟鼓不交参句句无前后若不当体寂灭如何得句句无前后耶后移住幽谷山双林禅院又迁住云居凡二十年至道三年丁酉九月示疾八日申时令击钟集众维那白众巳集齐笑叙出家本末揖谢辅弼丛席者曰今日老僧以风火相逼特与诸人相见且向什么处见向四大五阴处见耶六入十二处见耶是种种处不可见则只今相问者是谁若真见得可谓后学有赖良久曰吾化后当以院事累契瓌乃化阅世六十有九坐四十有八夏赞曰余赞大愚东禅碑碑载齐悟契之缘法灯曰西来有甚意以校传灯曰他家自有儿孙在之语误也昔有僧问赵州如何是祖师西来意答曰庭前栢树子又随而诫之曰汝若肯我与么道我则辜负汝汝若不肯我与么道我则不辜负汝而昧者勦之使古人之意不完为害甚矣故併录之瑞鹿先禅师祖师名本先生郑氏温州永嘉人也儿稚不甘处俗去依集庆院沙门某年二十五为沙弥诣天台国清寺受满分戒即造韶国师服勤十年住瑞鹿寺足不历城邑手不度财帛不设卧具不衣茧丝卯斋终日宴坐申旦诲诱门弟子踰三十年其志弥厉谓众曰吾初见天台言下便荐然千日之内四威仪之中似物碍膺如雠同处一日忽然勐省譬如洗面摸着鼻孔作偈三首曰非风幡动仁心动自古相传直至今X今后水云人欲晓祖师真是好知音又曰若是见色便见心人来问着方难答若求道理说多般辜负平生三事衲又曰旷大劫来只如是如是同天亦同地同地同天作么形作么形兮无不是乃又曰华严称佛身充满于法界是真箇也无且如佛身既巳充满法界菩萨界缘觉声闻界人天修罗界饿鬼畜生地狱界应无处蹲如是理论太煞聱讹寻常说诸法所生唯心所现且道即今五根所对六境与汝是同耶是别耶同则何不作一块别则如何说唯是一心大须着精彩佛法不是等闲大中祥符元年二月谓门弟子如昼曰为我造箇卵塔塔成我行矣八月望日毕工远近道俗造山唯恐其后是日如平居至午时安坐方丈手结宝印谓如昼曰古人曰骑虎头撩虎尾中央事作么生如昼曰也祇是如昼先曰汝问我如昼乃问骑虎头撩虎尾中央事作么生先曰我也弄不出于是奄然开一目微视而寂阅世六十有七坐四十有二夏长吏以其事闻有诏本州常加检视如昼乃奉其平生所着竹林集十卷诗辞千余首诣阙上进诏藏秘阁如昼特赐紫衣赞曰读先传校传灯语句详略少异耳夫自心非外有妄尽而自返则于生死之际超然自得如此然余每怪前圣平日机辩皆不可犯至临终之日皆弭光泯气洞山曰吾闲名巳谢临济曰谁知吾正法眼藏向这瞎驴边灭今先又曰我也弄不出呜唿其有旨X要乎禅林僧宝传卷第七禅林僧宝传X卍XXX禅林僧宝传卷第八宋明白庵居沙门惠洪撰圆通缘德禅师禅师名缘德生杭州临安黄氏年十七师事东山老宿勤公剃发受具神观靖深中空外夷以精进为佛事年二十四徧游诸方烂熳丛席至襄州清谿谒进禅师捿迟不去久之江南李氏有国日德混迹南昌之上蓝寺楚国宋公齐丘至于经堂僧众趋迎德阅经自若宋公傍立睨之德不甚顾答宋公问上座看甚经德举示之宋公异焉力请住舍利幽谷双岭诸剎德无所事去留所至颓然默坐而巳而学徒自成规矩平生着一衲裙以绳贯其褶处夜申其裙以当被后主闻其名致至金陵问佛法大意留禁中又创寺以居之昭惠后以其子宣城公薨施钱建寺于庐山之阴石耳峯之下开基日得金像观世音于地中赐名圆通焉本朝遣使问罪江南后主纳土矣而胡则者据守九江不降大将军曹翰部曲渡江入寺禅者惊走德淡坐如平日翰至不起不揖翰怒呵曰X长老不闻杀人不贬眼将军乎德熟视曰汝安知有不惧生死和尚耶翰大奇增敬而巳曰禅者何为而散德曰击鼓自集翰遣裨校击之禅无至者翰曰不至何也德曰公有杀心故尔德自起击之禅者乃集翰再拜问决胜之筞德曰非禅者所知也太平兴国二年十月七日升堂曰脱离世缘乃在今日以衲衣并所着木屐留付山中使门人累青石为塔曰他日塔作红色吾再至也乃化阅世八十坐六十有三夏谥曰道济禅师南塔光涌禅师禅师名光涌豫章丰城章氏子母乳之夕神光照庭厩马皆惊因以光涌名之七岁诵诗礼晓大义十三学经论輙能讲解开元寺有尊宿史忘其名有异能解见涌叹曰法中俊人也以维摩经旨决授之时仰山寂禅师住南昌之石亭寺涌父事之得度十九诣襄州寿山寺载律师受满分戒北游谒临济临济曰汝师明眼乃不事之远游何为涌因南归执勤累岁先是石亭见来参者必问曰来作么曰礼觐和尚又问还见和尚么曰见又问和尚何似驴参者无能对脱对亦不契忽问涌涌对曰光涌见和尚亦不似佛石亭曰若不似佛似箇什么涌曰若更有所似与驴何别石亭大惊曰凡圣两忘情尽体露吾以此语验人巳二十年无决了者噫子真利根当自保任吾不能尽子异日当自知耳指以谓人曰此子肉佛可以X化人也石亭殁涌然第三指以报法又然第二指以报亲伪唐天祐元年南昌帅南平王钟传尽礼迎至府使至不起于是州牧县尹至不起道俗顿集亦不起乃共诉之曰师不起贻郡县之咎于是不得巳从之遂嗣石亭法席学者归之如云十四年秋还仰山伪唐昇元二年夏无疾而化阅世八十有九坐七十夏洞山守初禅师禅师名守初出于傅氏凤翔良原人也儿时闻钟梵声輙不食危坐终日母吕试之不餵亦不索年十六跪白求出家吕许之依渭州崆峒沙门志谂剃发诣泾州舍利律师净圆受具足戒始游律肆执卷坐睡弃去历咸秦自襄汉南至长沙坐夏夏休诣云门偃禅师偃问近离何处对曰查渡又问夏在何处对曰湖南报慈又问几时离对曰八月二十五偃曰放汝三顿棒初罔然良久又申问曰适来祗对不见有过乃蒙赐棒实所不晓偃呵曰饭袋子江西湖南便尔商略初默悟其旨曰他日正当于无人烟处不畜粒米饭十方僧即日辞去北抵襄汉伪汉干祐元年众请住洞山禅其律居谓学者曰语中有语名为死句语中无语名为活句诸方只具啐啄同时眼不具啐啄同时用到此实难得人但爱不动一尘不拨一境见事便道若此辈东西南北不知其数要得脱略窠臼活人眼目不道都无但可言少皆坐不达根原落X在阴界妄以为安下知陷在死水弄箇无尾胡孙腊月三十日鼓巳打破胡孙走却手脚忙乱悔无所及若是衲僧冻杀饥杀终不着渠鹘臭布衫本朝大平兴国六年尚书石公襄帅赵公交章奏初有道行化于此邦补助圣化有旨赐徽号紫伽梨旌异之住山四十年道徧天下淳化元年秋七月无疾跏趺而化阅世八十有一坐六十有五夏南安巖严尊者禅师讳自严生郑氏泉州同安人也年十一弃家依建兴卧像寺沙门契缘为童子十七为大僧游方至庐陵谒西峯耆宿云豁豁者清凉智明禅师高弟云门嫡孙也太宗皇帝甞诏至阙舘于北御园舍中习定久之恳之还山公依止五年密契心法辞去渡怀仁江有蛟每为行人害公为说偈诫之而蛟輙去过黄杨崃渴欲饮会溪涸公以杖擿之而水得父老来聚观合爪以为神公遯去武平南黄石巖多蛇虎公止住而蛇虎可使令四远闻之大惊争敬事之民以雨旸男女祷者随其欲应念而获家𦘕其像饮食必祭邻寺僧死公不知法当告官便自焚之吏追捕坐庭中问状不答索纸作偈曰云外野僧死云夜野僧烧二法无差互菩提路不遥而字画险劲如擘窠大篆吏大怒以为狂且慢巳去僧伽棃曝日中既得释因以布帽其首而衣以白服公恨所说法听者疑信半因不语者六年巖寺当输布而民岁代输之公X不忍折简置布束中祈免吏张晔欧阳程者相顾怒甚追至问状不答以为妖火所着帽明鲜又索纸作偈曰一切慈忍力皆吾心所生王官苦拘束佛法不流行自是时亦语去游南康槃古山先是西竺波利尊者经始谶曰却后当有白衣菩萨来兴此山公住三年而成丛林乃还南安江南眠槎为行舟碍公舟过焉摩挲之曰去去莫与人为家槎一夕荡除之有僧自惠州来曰河源有巨舟着沙万牛挽不可动愿得以载甎建塔于南海为众生福田公曰此阴府之物然付汝偈取之偈曰天零㶚水生阴府船王移莫立沙中久纳福廕菩提僧即舟倡偈而舟为动万众懽唿至五羊有巨商从借以载僧许之方解繂俄风作失舟所在有沙弥无多闻性而事公谨愿公怜之作偈使诵久当聪明偈曰大智发于心于心何处寻成就一切义无古亦无今于是世间章句吾伊上口公示人多以偈然题赠以之中四字于其后莫有识其旨者异迹甚着所属状以闻诏佳之宰相王钦若大参赵安仁巳下皆献诗公未甞视置承尘上而巳淳化乙卯正月初六日集众曰吾此日生今正是时遂右脇卧而化阅世八十有二坐六十有五夏谥曰定光圆应禅师赞曰圆通诮曹将军而不屈问军旅事而不答此其识能知宗也南塔初不受南平王之请及闻移祸及人因屑就之此其行高一世也学者囿于法爱故初X公语分生死所以发其机至于定应则全提大用于其化时曰吾此日生于化时而曰生最后之训也临祸福死生之际能如彼四老人则正宗巳坠之纲尚可理也禅林僧宝传卷第八禅林僧宝传X卍XXX禅林僧宝传卷第九宋明白庵居沙门惠洪撰龙牙居遯禅师禅师名居遯生于郭氏抚州南城人也年十四依吉州满田寺剃落又六年诣嵩岳受具遯风骨癯甚视瞻凝远性夷粹语论英发初谒翠微不契至临济亦不契乃造洞山悟本价禅师问如何是祖师西来意价曰待洞水逆流即告汝道遯豁然大悟研味其旨悲欣交集服勤八年日增智证价称其能马氏方据有长沙兴崇梵坊闻遯名请说法于龙牙法济禅寺僧问如何是道遯曰无异人心又曰夫言修道者此是劝谕之词接引之语从上巳来无法与人只是相承种种方便为说出意旨令识自心究竟无法可得无道可修故云菩提道自然今言法者是轨持之名道是众生体性未有世界早有此性世界坏时此性X不灭唤作随流之性常无变易作么生可持以与人又可作意而修得哉僧又问如何是祖师西来意遯曰待石乌龟解语即向汝道进曰石龟语也曰向汝道什么其僧亦悟又僧问大庾岭提不起时如何遯曰六祖为什么将得去又问维摩掌擎世界未审维摩在什么处立遯曰汝道维摩掌擎世界其对机峻峭无渗漏类如此伪梁龙德五年癸未八月示疾九月十三日夜半有大星殒于方丈前诘旦加趺而化阅世八十有九坐六十有九夏赞曰予观龙牙偈曰学道先须有悟由还如曾鬬快龙舟虽然旧阁闲田地一度嬴来方始休君若随缘得似风吹沙走石不劳功但于事上通无事见色闻声不用聋皆清深精密如其为人疑问翠微临济祖意度禅板蒲团机语在巳见洞山之后雪窦以瞎龙死水罪之龙牙闻之必大笑永明智觉禅师智觉禅师者讳延寿余杭王氏子自其儿稚知敬佛乘及冠日一食诵法华经五行俱下诵六十日而毕有羊群跪而听年二十八为华亭镇将甞舟而归钱塘见渔船万尾戢戢恻然意折以钱易之放于江裂缝掖投翠嵓永明禅师岑公学出世法会岑迁止龙𠕋寺吴越文穆王闻其风悦慕听其弃家为剃发自受具衣不缯纩食无重味持头陀行甞习定天台天柱峯之下有乌类尺鷃巢衣襵中时韶国师眼目出X间北面而师事之韶曰汝与元帅有缘它日大作佛事惜吾不及见耳初说法于雪窦山建隆元年忠懿王移之于灵隐新寺为第一世明年又移之于永明寺为第二世众至二千人时号慈氏下生指法以佛祖之语为铨准曰迦叶波初闻偈曰诸法从缘生诸法从缘灭我师大沙门甞作如是说此佛祖骨髓也龙胜曰无物从缘生无物从缘灭起唯诸缘起灭唯诸缘灭乃知色生时但是空生色灭时但是空灭譬如风性本不动以缘起故动傥风本性动则宁有静时哉密室中若有风风何不动若无风遇缘即起非特风为然一切法皆然维摩谓文殊师利曰不来相而来不见相而见文殊乃曰如是居士若来巳更不来若去巳更不去所以者何来者无所从来去者无所至所可见者更不可见此缘起无生之旨也僧问长沙偈曰学道之人未识真只为从来认识神无始时来生死本痴人唤作本来人岂离识性别有真心耶智觉曰如来世尊于首楞严会上为阿难拣别详矣而汝犹故不信阿难以推穷寻逐者为心遭佛呵之推穷寻逐者识也若以识法随相行则烦恼名识不名心也意者忆也忆想前境起于妄并是妄识不干心事心非有无有无不染心非垢净垢净不污乃至迷悟凡圣行住坐卧竝是妄识非心也心本不生今亦不灭若知自心如此于诸佛亦然故维摩曰直心是道场无虗假故智觉以一代时教流传此土不X见大全而天台贤首慈恩性相三宗又互相矛盾乃为重阁舘三宗知法比丘更相设难至波险处以心宗旨要折中之因集方等秘经六十部西天此土圣贤之语三百家以佐三宗之义为一百卷号宗镜录天下学者传诵焉僧问如和尚所论宗镜唯立一心之旨能摄无量法门此心含一切法耶生一切法耶若生者是自生欤从他而生欤共生无因而生欤答曰此心不纵不横非他非自何以知之若言含一切法即是横若言生一切法即是纵若言自生则心岂复生心乎若言他生即不得自矧曰有他乎若言共生则自他尚无有以何为共哉若言无因而生者当思有因尚不许言生况曰无因哉僧曰审非四性所生则世尊云何说意根生意识心如世𦘕师无不从心造然则岂非自生乎又说心不孤起必借缘而起有缘思生无缘思不生则岂非他生乎又说所言六触因缘生六受得一切法然则岂非共生乎又说十二因缘非佛天人修罗作性自尔故然则岂非无因而生乎智觉笑曰诸佛随缘差别俯应群机生善破恶令入第一义谛是四种悉檀方便之语如以空拳示小儿耳岂有实法哉僧曰然则一切法是心否曰若是即成二僧曰审尔则一切不立俱非耶曰非亦成二汝岂不闻首楞严曰我真文殊无是文殊若有是者则二文殊然我今日非无文殊于中实无是非二相僧曰既无二相宗一可乎曰是非既乖大旨一X二还背圆宗僧曰如何用心方称此旨曰境智俱亡云何说契僧曰如是则言思道断心智路绝矣曰此亦强言随他意转虽欲隐形而未忘迹僧曰如何得形迹俱忘曰本无朕迹云何说忘僧曰我知之矣要当如人饮水冷暖自知当大悟时节神而明之曰我此门中亦无迷悟明与不明之理撒手似君无一物徒劳辛苦说千般此事非上根大器莫能荷担先德曰尽十方世界覔一人为伴无有也又曰止是一人承绍祖位终无第二人若未亲到谩疲神思借曰玄之又玄妙之又妙但是方便门中旁赞助入之语于自巳分上亲照之时反视之皆为魔说虗妄浮心多诸巧见不能成就圆觉但以形言迹文彩生时皆是执方便门迷真实道要须如百尺竿头放身乃可耳僧曰愿乞最后一言曰化人问幻士谷响答泉声欲达吾宗旨泥牛水上行又甞谓门弟子曰夫佛祖正宗则真唯识才有信处皆可为人若论修证之门则诸方皆云功未齐于诸圣且教中所许初心菩萨皆可比知亦许约教而会先以闻解信入后以无思契同若入信门便登祖位且约现今世间之事众世界中第一比知第二现知第三约教而知第一比知者且如即今有漏之身夜皆有梦梦中所见好恶境界忧喜宛然觉来牀上安眠何曾是实并是梦中意识思想所为则可比知觉时之事皆如梦中无实夫过去未来现在三世境界元是第八阿赖耶识亲相分X唯是本识所变若现在之境是明了意识分别若过去未来之境是独散意识思惟梦觉之境虽殊俱不出于意识则唯心之旨比况昭然第二现知者即是对事分明不待立况且如现见青白等物时物本自虗不言我青我白皆是眼识分与同时意识计度分别为青为白以意辨为色以言说为青皆是意言自妄安置以六尘钝故体不自立名不自唿一色既然万法咸尔皆无自性悉是意言故曰万法本闲而人自閙是以若有心起时万境皆有若空心起处万境皆空则空不自空因心故空有自不有因心故有既非空非有则唯识唯心若无于心万法安寄又如过去之境何曾是有随念起处忽然现前若想不生境亦不现此皆是众生日用可以现知不待功成岂假修得凡有心者并可证知故先德曰如大根人知唯识者恒观自心意言为境此初观时虽未成圣分知意言则是菩萨第三约教而知者大经云三界唯心万法唯识此是所现本理能诠正宗也智觉乘大愿力为震旦法施主声被异国高丽遣僧航海问道其国王投书叙门弟子之礼奉金丝织成伽棃水精数珠金澡缾等并僧三十六人亲承印记相继归本国各化一方以开宝八年乙亥十二月示疾二十六日辰时焚香告众跏趺而化明年正月六日塔于大慈山阅世七十有二坐四十有二夏赞曰予初读自行录录其行事日百八件计其貌状X必枯悴尫劣及见其𦘕像凛然丰硕眉目秀拔气和如春味其平生如千江之月研其说法如禹之治水孔子之闻韶羿之射王良之御孙子之用兵左丘明太史公之文章呜唿真乘悲愿而至者也云居简禅师禅师名道简其先范阳人史失其氏天姿粹美闲静寡言童子剃落受满分戒徧游丛席造云居谒膺禅师膺与语连三日大奇之而诫令刻苦事众于是简躬探井臼司樵㸑徧掌寺务不妨商略古今众莫有知者以腊高为堂中第一座先是高安洞山有神灵甚膺公住三峰时受服役既来云居神亦从至舍于枯树之下而树茂号安乐树神属膺将顺寂主事僧白曰和尚即不讳谁可继者曰堂中简主事僧意不在简谓令拣选可当说法者佥曰第二座可然且摄礼先请简简岂敢当也既申请简无所辞让即自持道具入方丈摄众演法自如主事僧大沮简知之一夕遁去安乐树神者号泣诘旦众追至麦庄悔过迎归闻空中连唿曰和尚来也僧问如何是和尚家风曰随处得自在问维摩岂不是金粟如来曰是曰为什么却在释迦会下听法曰他不争人我问如何是朱顶王菩萨曰问这赤头汉作么问横身盖覆时如何曰还盖得么问虵子为什么吞却虵师曰在理何伤问诸佛道不得处和尚还道得么曰汝道什么处诸圣道不得问路逢勐虎时如何曰千人万人不逢X偏汝便逢问独宿孤峰时如何曰闲着七间僧堂不宿阿谁教汝孤峰独宿问古人云若欲保任此事直须向高高山顶立深深海里行意旨如何曰高峰深海逈绝孤危似汝闺合中软暖么又问丛林多好论尊贵边事如何曰要汝知大唐天子不书断会么简契悟精深履践明验而对机应物度越格量天下宗之师寿八十余无疾而化庐州帅张崇为建塔于本山赞曰大阳明安甞疏药山之语曰高高山上标不出深深海底藏不没其儿孙遵承之以为妙得其旨及闻云居之言则如真虎踞地而吼百兽震恐乃悟明安所示盖裴旻之虎也予为作偈曰高高山上立深深海底行道人行立处尘世有谁争无间功不立渠侬尊贵生詶君颠倒欲枯木一枝荣禅林僧宝传卷第九禅林僧宝传X卍XXX禅林僧宝传卷第十宋明白庵居沙门惠洪撰重云晖禅师禅师名智晖咸秦人生高氏童稚时至精舍輙留止如家圭峯温禅师见而异之为剃发年二十受满足X戒师事高安白水本仁禅师十年而还洛京爱中滩佳山水创屋以居号温室院日以施水给药为事人莫能浅深之梁开平五年忽欲还圭峯山行翛然深往坐巖石间如常寝处顾见磨衲数珠铜缾椶笠藏石壁间触之即坏敛目良久曰此吾前身道具也因就其处建寺以醻夙心方薙草有祥云出众峯间遂名曰重云虎豹引去有龙湫险恶不可犯晖督役夷塞之以为路龙亦移他处但见云雷随之后唐明宗闻而佳之赐额曰长兴住持余四十年节度使王彦超微时甞从晖游欲为沙门晖熟视曰汝世缘深当为我家垣墙彦超后果镇永兴申弟子之礼周显德三年夏诣永兴与彦超别嘱以护法彦超泣曰公遂忍弃弟子乎晖笑曰借千年亦一别耳七月二十四曰书偈一首曰我有一间舍父母为修盖住来八十年近来觉损坏早拟移别处事涉有憎爱待他摧毁时彼此无妨碍乃跏趺而化阅世八十有四坐六十有四夏初晖居中滩有病比丘为众恶弃之比丘哀曰我以夙业白癞师能为我洗摩晖为之无难色俄有神光异香方讶之忽失所在归视疮痂亦皆异香也瑞龙璋禅师禅师名幼璋唐相国夏侯孜之犹子也大中初伯父司空出镇广陵璋方七岁游慧照寺闻诵妙法莲华经于是跪伯父前求出家伯父难之璋因不饮食不X得巳许之依慧远禅师剃发又十年受具足戒年二十五游方至高安见白水又谒署山二大老皆器许焉咸通十三年见腾腾和尚者于江陵腾腾嘱曰汝往天台寻静而居遇安即止巳而又见憨憨和尚者憨拊之曰汝却后四十年有巾子山下菩萨王于江南于时我法乃昌遂去璋至天台山于静安乡建福唐院巳符腾腾之言又住隐龙院中和四年浙东饥疫璋于温台明三郡収󰢍遗骸数千时谓悲增大士干宁中雪峯甞见之以椶榈拂子授璋而去天祐三年钱尚父遣使童建赍衣服香药入山致请至府署志德大师舘于功臣院日夕问道辞还山尚父不可乃建瑞龙寺于城中以延之禅者云趋而集又契憨憨之语甞谓门弟子曰老僧顷年游历江外岭南荆湖但有知识丛林无不参问来盖为今日与诸人聚会各要知箇去处然诸方终无异说只教诸人歇却狂心休从他覔但随方任真亦无真可任随时受用亦无时可用设垂慈苦口且不可唿昼作夜更饶善巧终不能指东为西脱或能尔自是神通作怪非干我事若是学语之流不自省巳知非直欲向空里採花波中取月还着得心力么汝今日各自退思忽然肯去始知瑞龙老汉事不获巳迃回太甚还肯么天成二年丁亥四月璋从尚父乞坟尚父笑曰师便尔乎遣陆仁璋者择地于西关建塔塔毕璋往辞尚父嘱以护法䘏民还安坐而化阅世八十有七坐七十X夏诏改天台隐龙为隐迹云林阳端禅师禅师名志端福州俞氏子受业于南㵎寺年二十四谒安国弘瑫禅师有僧问万象之中如何独露身瑫举一指其僧惘然而退端忽契悟至夜启瑫曰今日见和尚一指乃知和尚用处瑫曰汝见何道理端亦举一指瑫笑令去寻住林阳问如何是祖师西来意曰木马走似烟石人趂不及问如何是佛法大意曰竹箸一文一双有僧夜至方文端以衲蒙首僧忽搴衲问谁僧曰某乙端曰泉州沙糖舶上槟榔僧不解端瞠目曰会么曰不会曰汝若会即廓清五蕴吞尽十方又谓门弟子曰佛法无许多般但凡圣一真犹存见隔见存即凡情忘即佛教中谓之称性缘起则俯仰进止屈申谦敬无一法可转变有生住异灭相况我祖师门下合作何理论开宝元年八月作偈曰来年二月二与汝暂相弃爇灰散长江勿占檀那地道俗皆写记之越明年正月二十八日郡人竟入山二月一日太守亦至从官驺史侦伺信宿如市二日饭罢端升座叙行脚本末辞众有长老应圆者出众问曰云愁雾惨大众呜咽未当告别愿赐一言端垂一足进曰法镜不临于此土宝月又照于何方端曰非汝境界曰恁么则沤生沤灭还归水师去师来是本常端作嘘声复与数僧醻答罢归方丈至亥时问众曰世尊灭度时节是何日对曰二月十五日子时端X曰吾今日子前于是泊然而化阅世七十八坐六十夏双峯钦禅师禅师名竟钦益州人生郑氏少为大僧于峨眉谿山黑水寺出蜀南抵韶石云门得心法即就双峯之下创精舍以居号兴福开堂之日匡真禅师躬临证明僧问宾头卢应供四天下还徧也无钦曰如月入水又问如何是用而不杂钦曰明月堂前垂玉露水精殿里撒真珠于是匡真以谓类巳加敬焉太平兴国二年三月谓门弟子曰吾不久去汝矣可砌箇卵塔五月二十三日工毕钦曰后日子时行矣及期适云门爽禅师温门舜峯诸老夜话侍者报三更钦索香焚之合掌而化阅世六十有八坐四十有八夏九峯诠禅师禅师名道诠生刘氏吉州安福人也童子便弃家师事思禅师思为剃落受具足戒闻长沙慧轮禅师道价思一见之时马氏窃据荆楚与建康接壤诠年二十余结友曰月险造焉会马氏灭刘言有其地以王逵代刘言领其事逵见诠辈疑以为江表谍者捕缚欲投江中诠怡然无怖逵异之以问轮曰此道人视死如见鼻端何种人乃能尔轮曰彼盖为法忘躯之人闻老僧虗名故来决择耳逵释之加敬诠傲然而去依延寿十年轮殁诠还庐山干德初庵于东南牛首峯之下开宝五年洪帅林仁肇请住九峯赐大沙门X僧问承闻和尚亲见延寿来是否诠曰山前麦熟也未问九峯山中还有佛法也无诠曰有曰如何是九峯山中佛法诠曰石头大底大小底小问如何是学人自巳诠曰牀窄先卧粥稀后坐问古人云不是风动不是幡动如何诠曰明日路口有市太平兴国元年南康牧张南金迁以居归宗雍熈二年十一月二十八日中夜跏趺辞众而化阅世五十有六坐三十夏龟洋忠禅师禅师名慧忠泉州人生陈氏幼依龟洋山得度游方至华州谒草庵法义道人留十余年南还旧山痛自韬晦会昌初诏天下废释氏教及宣宗即位诏重兴之而忠笑曰仙去者未必受箓成佛者未必须僧遂过中不食不宇而禅迹不出山者三十年以三偈自见曰雪后始知松栢操云収方见济淮分不因世主令还俗那辨鸡群与鹤群多年尘土自腾腾虽着伽棃未是僧今日归来醻本志不妨留发候然灯形容虽变道常存混俗心源亦不昏试读善财巡礼偈当时岂例是沙门谓门弟子曰众生不能解脱者情累耳悟道易明道难问如何得明道去忠曰但脱情见其道自明矣夫明之为言信也如禁虵人信其呪力药力以虵绾弄揣怀袖中无难未知呪药等力者怖骇弃去但谛见自心情见便破今千疑万虑不得用者是未见自心者也忽索香焚罢安坐而化全X身葬于无了禅师塔之东后数年塔忽自坼裂连阶丈余寺将发僧视之是夜宴寂中见无了禅师曰不必更发也今为沈陈二真身无了生沈氏见马祖云赞曰近世以身徇法如此数老者鲜矣予观其言皆约而明校其履践诚而不杂故能于死生之际明验昭着然初不闻俨临万众四事供养者也禅林僧宝传卷第十禅林僧宝传X卍XXX禅林僧宝传卷第十一宋明白庵居沙门慧洪撰洞山聪禅师禅师名晓聪生杜氏韶州曲江人少依云门寺得度头骨嶤然一帔阅寒暑周游荆楚饫厌保社与众作息无有识之者在云居时传僧伽在维扬于是禅者立问曰既是泗州僧伽因什么扬州出现聪婆娑从旁来众戏使对之聪曰君子爱财取之有道众目笑之莲花峯祥庵主闻此语惊曰云门儿孙犹在耶夜敷坐具望云居拜之丛林遂知名至洞山依诠禅师大中祥符二年诠移住栖贤以聦继席果嗣文殊应天真禅师真见圆明密云门四世孙也聦见僧来有所问辄瞋目视之曰我击虎术汝不会去一日自荷X柴登山僧逆之问曰山上住为什么山下担柴答曰山上也要柴烧云居舜老夫时年少聦使乞食鄂渚有居士问古镜未磨时如何曰黑如漆曰磨后如何曰照天照地居士笑曰道人不自洞山来耶舜默慙驰归举似聪聪代前语曰此去汉阳不远代后语曰黄鹤楼前鹦鹉洲舜因悟其旨聪示众曰一大藏教是箇之字祖师西来是右字作么生是正义良久曰天晴葢却屋趂闲打却禾输纳王租了皷腹自高歌手植万松于东岭而诵金刚般若经山中人名其岭曰金刚方植松而宝禅师至时亲自五祖来聪问上岭一句作么生道实曰气急杀人聪拄䦆呵曰从何得此随语生解阿师见问上岭便言气急佛法却成流布宝请代语聪曰何不道气喘杀人逍遥问岭在此金刚在什么处聪指曰此一株松是老僧亲栽初比部郎中许公式出守南昌过莲花峯闻祥公曰聪道者在江西试寻访之此僧人天眼目也许公既至闻聪住山家风作诗寄之曰语言浑不滞高蹑祖师踪夜坐连云石春栽带雨松镜分金殿烛山答月楼钟有问西来意虗堂对远峯天圣八年六月八日示疾持不食七日集道俗曰法席当令自宝住持因与门人叙透法身说偈曰参禅学道莫忙忙问透法身北斗藏余今老倒尫赢甚见人无力得商量唯有锄头知我道种松时复上金刚言卒而化又七日阇维得五色舍利塔于西阿X赞曰聪答所问两句耳而莲华祥公便知是云门儿孙古人验人何其明也如此予留洞山最久藏中有聪语要一卷载云水僧楚圆请益杨亿大年百问语皆赴来机而意在句语之外圆即慈明也初受汾阳祝令更见聪故慈明参扣余论尚获见之呜唿聦为莲华峰汾阳所知则其人品要当从玄沙稜道者辈中求也雪窦显禅师禅师名重显字隐之遂州人太平兴国五年四月八日生于李氏幼精锐读书知要下笔敏速然雅志丘壑父母不能夺竟依益州普安院沙门仁铣为师落发受具出蜀浮沈荆渚间历年甞典客大阳与客论赵州宗旨客曰法眼禅师昔解后觉銕觜者于金陵觉赵州侍者也号称明眼问曰赵州柏树子因缘记得否觉曰先师无此语莫谤先师好法眼拊手曰真自师子窟中来觉公言无此语而法眼肯之其旨安在显曰宗门抑扬那有规辙乎时有苦行名韩大伯者貌寒寝侍其旁輙匿笑而去客退显数之曰我偶客语尔乃敢慢笑笑何事对曰笑知客智眼未正择法不明显曰岂有说乎对以偈曰一兔横身当古路苍鹰才见便生擒后来猎犬无灵性空向枯桩旧处寻显阴异之结以为友显盛年工翰墨作为法句追慕禅月休公甞游庐山捿贤时諟禅师居焉简严少接纳显藞苴不合作师子峯诗讥之曰踞X地盘空势未休爪牙安肯混常流天教生在千峯上不得云擎也出头显与齐岳者为侣同谒五祖戒禅师显休于山前庄遣岳先往机语不契显亦竟不见北游至复州北塔祚禅师者香林远公嫡子云门之孙也祚远皆蜀人知见高学者莫能觏其机显俊迈祚爱之遂留止五年尽得其道显与学士曾公会厚善相值淮上问显何之曰将游钱塘绝西兴登天台鴈荡曾公曰灵隐天下胜处珊禅师吾故人以书荐显显至灵隐三年陆沈众中俄曾公奉使浙西访显于灵隐无识之者时堂中僧千余使吏捡牀历物色求之乃至曾公问向所附书显袖纳之曰公意勤然行脚人非督邮也曾公大笑珊公以是奇之吴江翠峯虗席举显出世开法日顾视大众曰若论本分相见不必高陞此座乃以手指曰诸人随山僧手看无量佛土一时现前各各子细观瞻其或涯际未知不免拖泥带水于是登坐又环顾大众曰人天普集合发明何事岂可互分宾主驰骋问答便当宗乘去广大门风威德自在辉腾今古把定干坤千圣只言自知五乘莫能建立所以声前悟旨犹迷顾鉴之端言下知归尚昧识情之表诸人要识真实相为么但以上无攀仰下绝巳躬自然常光现前箇箇壁立千仞还辩明得也无未辩辩取未明明取既辩明得便能截生死流踞佛祖位妙圆超悟正在兹时堪报不报之恩以助无为之化后住明州X雪窦宗风大振天下龙蟠凤逸衲子争集座下号云门中兴显甞经行植杖众衲环之忽问曰有问云门树凋叶落时如何曰体露金风云门答遮僧耶为解说耶有宗上座曰待老汉有悟处即说显熟视惊曰非韩大伯乎曰老汉瞥地也于是令挝鼓众集显曰大众今日雪窦宗上座乃是昔年大阳韩大伯具大知见晦迹韬光欲得发扬宗风幸愿特升此座宗遂升座僧问宝劒未出匣时如何曰神光射斗牛又问出匣后如何曰千兵易得一将难求僧退宗乃曰宝劒未出匣神光射斗牛千兵虽易得一将实难求便下座一众大惊暮年悲学者寻流失源作为道日损偈曰三分光阴二早过灵台一点不揩磨贪生逐日区区去唤不回头争奈何余敷扬宗旨妙语徧丛林皇祐四年六月十日沐浴罢整衣侧卧而化阅世七十三坐五十夏建塔山中得法上首天衣义怀禅师天衣怀禅师禅师名义怀生陈氏温州乐清人也世以渔为业母梦星殒于屋除而光照户巳而娠及生尤多吉祥儿稚坐父船尾渔得鱼付怀怀不忍串之私投江中父怒笞诟甘甜之不以介意长游京师依景德寺天圣中试经得度怀清癯行步迟缓众中望见如鹤在鸡群时有言法华者不测人也行市井拊怀背曰临济德山去怀初未喻问耆宿曰汝其当宏禅宗乎行矣勿滞于此怀初谒荆州金銮善禅师不契后谒叶县X省禅师又不契东游至翠峯众盛怀当营炊自汲㵎折担悟旨显公印可以为奇辞去久无耗有僧自淮上来曰怀出世銕佛矣显使诵提倡之语曰譬如雁过长空影沈寒水雁无遗踪之意水无留影之心显激赏以为类巳先使慰抚之怀乃敢通门人之礼然诸方服其精识自銕佛至天衣五迁法席皆荒凉处怀至必幻出楼观四事成就晚以疾居池州杉山庵门弟子智才住杭州佛日山迎归养侍剂药才如姑苏未还怀促其归至门而怀巳别众才问卵塔巳毕如何是毕竟事怀竖拳示之遂倒卧推枕而化阅世七十二坐四十六夏葬佛日崇宁中勑谥振宗大师赞曰予观雪窦天衣父子提唱之语其指示心法广大分晓如云廓天布而后之学者失其旨的争以识情数量义学品目缁秽之譬如燧人氏钻火将以烹餁飨上帝而秦始皇用之以烹儒焚书岂不误哉然余闻菩萨宏法为内外护皆本愿力故曾集贤之知雪窦言法华之识天衣疑非苟然者耶禅林僧宝传卷第十一X禅林僧宝传X卍XXX禅林僧宝传卷第十二宋明白庵居沙门惠洪撰荐福古禅师禅师名承古西州人传失其氏少为书生博学有声及壮以乡选至礼部议论不合有司怒裂其冠从山水中来客潭州丫山见敬玄禅师断发从之游巳而又谒南岳雅禅师雅洞山之子知见甚高容以入室后游庐山经欧峯爱宏觉塔院闲寂求居之清规凛然过者肃恭时丛林号古塔主初说法于芝山嗣云门景祐初范文正公仲淹守饶四年十月迎以住荐福示众曰众生久流转者为不明自巳欲出苦源但明取自巳者有空劫时自巳有今时日用自巳空劫自巳是根蔕今时日用自巳是枝叶又曰一夏将末空劫巳前事还得相应也未若未得相应争奈永劫轮回有何什么心情学佛法广求知解风吹入生死海若是知解诸人过去生中总曾学来多知多解说得慧辩过人机锋迅疾只是心不息与空劫巳前事不相应因兹恶道轮回动经尘劫不复人身如今生出头来得箇人身在袈裟之下依前广求知解不能息心未免六趣轮回何不歇心去如痴如迷去不语五七年去巳后佛也不奈汝何古德云一句语之中须得具三玄故知此三玄法门是佛知见诸佛以此法门度脱法界众生皆令成佛今人却言三玄是临济门风误矣汾州偈曰三玄三要事难分古注曰此X句总颂三玄也下三句别列三玄也得意忘言道易亲古注曰此玄中玄也一句明明该万象古注曰此体中玄重阳九日菊花新古注曰此句中玄也僧问三玄三要之名愿为各各标出古曰三玄者一体中玄二句中玄三玄中玄此三玄门是佛祖正见学道人但随入得一玄巳具正见入得诸佛阃域僧问依何圣教参详悟得体中玄古曰如肇法师云会万物为自巳者其唯圣人乎又曰三界唯心万法唯识又曰诸法所生唯心所现一切世间因果世界微尘因心成体六祖云汝等诸人自心是佛更莫狐疑外无一法而能建立皆是自心生万种法又云于一毫端现宝王剎坐微尘里转大法轮如此等方是正见才缺纤毫即成邪见便有剩法不了唯心僧又问如何等语句及时节因缘是体中玄古曰佛以手指地曰此处宜建梵剎天帝释将一茎草插其处曰建梵剎竟佛乃微笑水潦被马祖一踏踏倒起曰万象森罗百千妙义只向一毫上便识得根源僧问赵州如何是学人自巳州对曰山河大地此等所谓合头语直明体中玄正是泼恶水自无出身之路所以云门诫曰大凡下语如当门劒一句之下须有出身之路若不如是死在句下又南院云诸方只具啐啄同时眼不具啐啄同时用僧进曰有何言句明出身之路古曰如杏山问石室曾到五台不对曰曾到曰见文殊不对曰见又问文殊向汝道什么对曰道和尚X父母抛在荒艹里僧问甘泉维摩以手掷三千大千世界于他方意旨如何答曰填沟塞壑僧曰一句道尽时如何答曰百杂碎云门问僧甚处来曰南岳来又问让和尚为甚入洞庭湖里僧无对云门代云谢和尚降尊就卑此等语虽赴来机亦自有出身之路要且未得脱洒洁净更须知有句中玄僧曰既悟体中玄凡有言句事理俱备何须句中玄古曰体中玄临机须看时节分宾主又认法身法性能卷舒万象纵夺圣凡被此解见所缠不得脱洒所以须明句中玄若明得谓之透脱一路向上关捩又谓之本分事祗对更不答话僧曰何等语句是句中玄古曰如比丘问佛说甚法佛云说定法又问明日说甚法佛云不定法曰今日为甚定明日为甚不定佛曰今日定明日不定僧问思和尚如何是佛法大意答曰庐陵米作么价又僧问赵州承闻和尚亲见南泉来是否答曰镇州出大萝卜头又问云门如何是超佛越祖之谈答曰餬饼如何是向上关捩曰东山西岭青又问洞山如何是佛答曰麻三斤若于此等言句中悟入一句一切总通所以体中玄见解一时净尽从此巳后总无佛法知见便能与人去钉楔脱笼头更不依倚一物然但脱得知见见解犹在于生死不得自在何以故为未悟道故于他分上所有言句谓之不答话今世以此为极则天下大行祖风歇灭为有言句在若要不涉言句须明玄中玄僧曰何等语句时节X因缘是玄中玄古曰如外道问佛不问有言不问无言世尊良久外道曰世尊大慈大悲开我迷云令我得入又僧问马大师离四句绝百非请师直指西来意答曰我今日无心情但问取智藏僧问藏藏曰我今日头痛问取海兄又问海海曰我到遮里却不会又临济问黄檗如何是佛法的的大意三问三被打此等因缘方便门中以为玄极唯悟者方知若望上祖初宗即未可也僧曰三玄须得一时圆备有何过古曰但得体中玄未了句中玄此人常有佛法知见所出言语一一要合三乘对答句中须依时节具理事分宾主方谓之圆不然谓之偏枯此人以不忘知见故道眼未明如眼中有金屑须更悟句中玄乃可也若但悟句中玄即透得法身然返为此知见奴使并无实行有憎爱人我以心外有境未明体中玄也云门临济下儿孙多如此凡学道人纵悟得一种玄门又须明取玄中玄方能不坐在脱洒路上始得平稳脚踏实地僧曰既云于祖佛言句棒喝中学何故有尽善不尽善者古曰一切言句棒喝以悟为则但学者下劣不悟道但得知见是学成非悟也所以认言句作无事作点语作纵语作夺语作照作用作同时不同时语此皆邪师过谬非众生咎学者本意只欲悟道见性为其师不达道祇将知见教渠故曰我眼本正因师故邪僧曰师论三玄法门名既有三法门亦有三而语句各各不同如何又言一句之中须X具三玄三要古曰空空法界本自无为随缘应现无所不为所以虗空世界万象森罗四时阴阳否泰八节草木荣枯人天七趣圣贤诸佛五教三乘外道典籍世出世间皆从此出故云无不从此法界流究竟还归此法界经云一切诸佛及诸佛阿耨多罗三藐三菩提法皆从此经出楞严曰于一毫端现宝王剎坐微尘里转大法轮维摩曰或为日月天梵王世界主或时作地水或时作火风李长者云于法界海之智水示作鱼龙处涅槃之大宅现阴阳而化物真觉云一月普现一切水一切水月一月摄三祖云一即一切一切即一故曰万法本无揽真成立真性无量理不可分故知无边法界之理全体徧在一法一尘之中华严曰法性徧在一切处一切众生及国土三世悉在无有余亦无形相而可得到此境者一法一尘一色一声皆具周徧含容四义理性无边事相无边参而不杂混而不一何疑一语之中不具三玄三要耶僧又进曰古人何故须要一语之中具三玄三要其意安在哉古曰葢缘三世诸佛所有言句教法出自体中玄三世祖师所有言句并教法出自句中玄十方三世佛之与祖所有心法出自玄中玄故祖道门中没量大人容易领解且如亲见云门尊宿具大声价如德山密洞山初智门宽巴陵鉴只悟得言教要且未悟道见性何以知之如僧问巴陵提婆宗答曰银椀里盛雪问吹毛劒答曰珊瑚枝枝撑着X月问佛教祖意是同别答曰鸡寒上树鸭寒下水云我此三转语足报云门恩了也更不为作忌斋大众云门道此事若在言句一大藏教岂无言句岂可以三转语便报师恩乎古临终写偈辞众曰天地本同根鸟飞空无迹雪伴老僧行须弥撼金钖乙酉冬至四灵光一点赤珍重会中人般若波罗蜜赞曰古说法有三失其一判三玄三要为玄沙所立三句其二罪巴陵三语不识活句其三分两种自巳不知圣人立言之难何谓三玄三要为玄沙所立三句耶曰所言一句中具三玄一玄中具三要有玄有要者临济所立之宗也在百丈黄蘗但名大机大用在巖头雪峯但名陷虎却物譬如火聚触之为烧背之非火古谓非是临济门风则必有据而言有据何不明书以绝学者之疑不然则是臆说肆为臆说则非天下之达道也见立三玄则分以为体中为句中为玄中至言三要则独不分辩乎方讥呵学者溺于知见不能悟道及释一句之中具三要则反引金刚首楞严维摩等义证成曰性理无边事相无边参而不杂混而不一何疑一语之中不具三玄三要夫叙理叙事岂非知见乎且教乘既具此意则安用复立宗门古以气葢人则毁教乘为知见自宗不通则又引知见以为证此一失也何谓罪巴陵三语不识活句耶曰巴陵真得云门之旨夫语中有语名为死句语中无语名为活句使问提婆宗答曰外道是问吹X毛劒答曰利刃是问祖教同异答曰不同则鉴作死语堕言句中今观所答三语谓之语则无理谓之非语则皆赴来机活句也古非毁之过矣二失也何谓分二种自巳不知圣人立言之难耶曰世尊偈曰陀那微细识习气如瀑流真非真恐迷我常不开演以第八识言其为真也耶则虑迷无自性言其非真也耶则虑迷为断灭故曰我常不开演立言之难也为阿难指示即妄即真之旨但曰二种错乱修习一者用攀缘心为自性者二者识精圆明能生诸缘缘所遗者然犹不欲间隔其辞虑于一法中生二解故古剏建两种自巳疑误后学三失也禅林僧宝传卷第十二禅林僧宝传X卍XXX禅林僧宝传卷第十三宋明白庵居沙门惠洪撰福昌善禅师禅师名惟善不知何许人住荆南福昌寺嗣明教宽禅师为人敬严秘重法道初住持时屋庐十余间残僧数辈善晨香夕灯陞座说法如临千众禅林受用所宜有者咸修备之客至肃然加敬十余年而衲子方集至百许人善见来者必勘验之有僧才人方丈X画有圆相呈善善喝曰遮野狐精其僧便作掷势以脚拶之三善曰蒿箭子其僧礼拜善便打又问僧近离甚么处对曰大别曰在大别多少时对曰三年曰水牯使什么人作对曰不曾触他一粒米曰二时喫箇什么僧无语善便打又问僧近离甚么处对曰安州曰什么物与么来也对曰请师辩着曰驴前马后汉僧喝之曰驴前马后汉又恶发作么僧又喝善便打僧无语善喝云遮瞎驴打杀一万箇有甚罪过参堂去有僧自号映达磨才入方丈提起坐具曰展即徧周法界不展即宾主不分展即是不展即是善曰汝平地喫交了也映曰明眼尊宿果然有在善便打映曰夺拄杖打倒和尚莫言不道善曰棺木里瞠眼汉且坐喫茶茶罢映前白曰适来容易触忤和尚善曰两重公案罪不重科便喝去之又问僧近离什么处对曰承天曰不涉途程道将一句来僧喝之善便打僧以坐具作摵势善笑曰丧车后掉药囊又问俗士年多少曰四十四善曰添一减一是多少其人无对善便打乃自代云适来犹记得问超山主名什么对曰与和尚同名善曰回互不回互对曰不回互善便打又问僧什么处来对曰远离两浙近离鼎州曰夏在什么处曰德山曰武陵溪畔道将一句来僧无语乃自代曰水到渠成又问僧什么处来对曰复州曰什么物与么来对曰请和尚试辩看曰礼拜着僧曰喏善曰自领出去三门外与汝二十棒善机锋峻不X可婴诸方畏服法席追还云门之风南禅师甞曰我与翠巖悦在福昌时适病寒服药出汗悦从禅侣徧借被咸无焉有纸衾者皆以衰老亦可数悦太息曰善公本色作家也赞曰明教在云门一日闻白槌曰请师宽充典座明教翻筋斗出众曰云门禅属我矣及住持甞自外归首座问曰游山不易明教举拄杖曰全得渠力首座夺之即随倒卧首座掖起度与拄杖明教便打曰向道全得渠力余尝想见其人今观善公施为真克家子也大阳延禅师禅师名警玄祥符中避国讳易为警延江夏张氏子也其先葢金陵人仲父为沙门号智通住持金陵崇孝寺延往依以为师年十九为大僧听圆觉了义经问讲者何名圆觉讲者曰圆以圆融有漏为义觉以觉尽无余为义延笑曰空诸有无何名圆觉讲者叹曰是儿齿少而识卓如此我所有何足以益之政如以秽食置宝器其可哉通知之使令游方初谒鼎州梁山观禅师问如何是无相道场观指壁间观音像曰此是吴处士𦘕延拟进语观急索曰遮箇是有相如何是无相底于是延悟旨于言下拜起而侍观曰何不道取一句子延曰道即不辞恐上纸墨观笑曰他日此语上碑去在延献偈曰我昔初机学道迷万水千山觅见知明今辩古终难会直说无心转更疑X蒙师点出秦时镜照见父母未生时如今觉了何所得夜放乌鸡带雪飞观称以为洞上之宗可倚延亦自负侪辈莫敢攀奉一时声价借甚观殁辞塔出山至大阳谒坚禅师坚欣然让法席使主之退处偏室延乃受之咸平庚子岁也谓众曰廓然去肯重去无所得心去平常心去离彼我心去然后方可所以古德道牵牛向溪东放不免纳官家傜税牵牛向溪西放不免纳官家傜税不如随分纳些些渠总不妨免致捞扰作么生是随分纳些些底道理但截断两头有无诸法凡圣情尽体露真常事理不二即如如佛若能如此者法法无依平等大道万有不系随处转辘辘地更有何事僧问亡僧迁化向什么处去延曰亡僧几时迁化僧曰争奈相送何延曰红鑪𦦨上绦丝缕叆叇云中不点头见僧种瓜问曰甜瓜何时可熟对曰即今熟烂也曰拣甜底摘来对曰什么人喫曰不入园者对曰未审不入园者还喫也无曰汝还识他么对曰虽然不识不得不与延笑曰去其僧后病延入延寿堂看之问曰是身如泡幻泡幻中成办若无箇泡幻大事无因办若要大事办识取箇泡幻作么生对曰遮箇犹是遮边事延曰那边事作么生对曰帀地红轮秀海底不栽花延笑曰乃尔惺惺耶僧喝曰这老汉将谓我志却延神观奇伟有威重从儿穉中即日一食自以先德付受之重足不越限脇不至席者五十年年八十坐六十一夏叹无X可以继其法者以洞上旨诀寄叶县省公之子法远使为求法器传续之延甞注释曹山三种语须明得转位始得一曰作水牯牛是随类堕注曰是沙门转身语是异类中事若不晓此意即有所滞直是要伊一念无私即有出身之路二曰不受食是尊贵堕注曰须知那边了却来遮边行李若不虗此位即坐在尊贵三曰不断声色是随处堕注曰以不明声色故随处堕须向声色里有出身之路作么生是声色外一句答曰声不自声色不自色故云不断指掌当指何掌也予甞作随类堕偈曰纷然作息同银椀里盛雪若欲异牯牛与牯牛何别作尊贵堕偈曰生在帝王家那复有尊贵自应着珍御顾见何惊异作随处堕偈曰有闻皆无闻有见元无物若断声色求木偶当成佛今併系于此延以天圣五年七月十六日陞座辞众又三日以偈寄王曙侍郎其略曰吾年八十五修因至于此问我归何处顶相终难覩停笔而化赞曰延嗣梁山观观嗣同安志志嗣先同安丕丕嗣云居膺膺于洞山之门为高弟也余观大阳盛时有承剖两衲子号称奇杰卒至于不振惜哉微远录公则洞上正脉几于不续矣呜唿延之知人可以无愧也禅林僧宝传卷第十三X禅林僧宝传X卍XXX禅林僧宝传卷第十四宋明白庵居沙门惠洪撰神鼎諲禅师禅师洪諲者襄水人也传失其氏隐于衡岳之三生藏有湘阴男子邦称右族来游福严即諲室见諲气貌闲靖一钵挂壁莫能亲疎之倾爱之忘去谓曰师宁甘长客于人亦欲住山乎我家神鼎之下邻寺吾世植福之地久无住持者可俱往諲笑曰诺乃以巳马䭾諲还諲至设鱼鼓粥饭如诸方一年而成丛席十年而有众三十辈僧契嵩少时游焉諲坐堂上受其展指庭下两小瓮咤曰汝来乃其时寺今年始有酱食矣明日将粥一力挟筐取物投僧钵中嵩睨上下有即咀嚼者有置之自若者嵩袖之下堂出以观皆碎饼饵问诸耆老曰此寺自来不煑粥脱有檀越请应供諲次第拨僧赴之祝令𢹂干残者归纳库下碎焙之均而分俵以当面也堂头言汝来适丁其时良然嵩大惊有木牀一夜则諲坐其上三十辈者环之听其诲语諲曰洞山颂曰贪瞋痴太无知果赖今朝捉得伊行即打坐即槌分付心王子细推无量劫来不解脱问汝三人知不知古人与么道神鼎即不然贪瞋痴实无知十二时中任从伊行即往坐X即随分付心王无可为无量劫来元解脱何须更问知不知又甞曰无量劫来赁屋住至今不识主人公借问诸人还识主人公也未良久云若有人问神鼎向伊道作么作么又云不得作主人公话会参智度寺沙门本延谒諲夜语还谓郡将曰諲公所谓本色老宿惜陆沈山中郡以礼请开法諲辞免不得巳曰山僧年十八游方亦无正意参禅只欲往东京听一两本经论以答平生何期行到汝州忽值风发吹上首山见箇老和尚噼头槌一槌当时浃背汗流礼却三拜如今思量悔不当初束缚送去首山后却归乡井古寺闲房任运过时岂不快哉虽然如是官不容鍼私通车马今日有一炷香也要对众烧却供养此老只是汝州土宜乃升座问答罢又曰斋会巳具僧俗巳集问答巳毕佛法成办只将此善上祝今上皇帝圣寿无疆便下座道俗懽唿以为未始见也于是諲声名普闻僧问鸟窠侍者欲往诸方学习佛法去鸟窠但吹布毛便悟去如何諲曰此事即知此人久积净业旷劫修行方能了解乃拈布毛举似复吹之曰会么不得辜负老僧良久曰我在首山与汾阳师兄曾如此说汾阳作偈曰侍者初心慕胜缘辞师拟去学参禅鸟窠知是根机熟吹毛当下得心安看他吐露终是作家又曾同作拄杖子偈昭曰一条拄杖刺蝎劲直螺纹爆节寻常肩上横担大地干坤挑斡翟支开懵钝顽痴打破刢俐尖黠如今卓在面前诸X方作么拈掇我即不与么道僧曰愿闻和尚偈偈曰得处不在高峯亦非浅谿深壑如今幸得扶持老病是为依托僧问有问首山如何是佛法大意答曰我不将小意对阇梨諲曰若有问神鼎但向道此一问岂是小意会么首山大似担水河头卖神鼎只解就窝里打良久曰相见不扬眉君东我亦西有时示众曰雨下阶头湿晴干又没泥姨姨娘姊妹嫂嫂阿哥妻若与么会得犹是长连牀上粥饭僧作么生道得一句作箇出格道人有么良久云适来有一人为蛇𦘕足踣跳上梵天𡎺着帝释鼻孔帝释恶发雨似盆倾诸人还觉袈裟湿么有僧自汾州来諲倚拄杖曰一朵峯峦上独树不成林时如何僧曰水分江树浅远㵎碧泉深又问作么生是回互之机僧曰盲人无眼又问曰我在众时不会汾阳一偈上座久在法席必然明了僧曰请和尚举看諲曰鹅王飞鸟去马头岭上住天高葢不得大家总上路作么僧举起坐具曰万年松在祝融峯諲曰不要上座答话试说看僧曰忽忆少年曾览照十分光彩脸边红即拂衣去諲曰弄巧成拙僧请益首山答佛话諲作偈曰新妇骑驴阿家牵谁后复谁先张三与李四拱手贺尧年从上诸圣总皆然起坐忪𢥃没两般有问又须向伊道新妇骑驴阿家牵乃又曰虽然如此犹未尽首山大意进曰如何尽首山大意諲曰天长地久日月齐明又作偈曰长安甚乐到人稀到者方知X不是归直道逈超凡圣外犹是曹谿第二机郴州道俗即山迎请住王莽山不赴僧问佛不违众生之愿为甚有请不赴諲曰莫错怪老僧好有偈曰一月普现一切水一切水月一月摄若人解了如斯意大地众生无不彻諲德腊俱高丛林尊仰之如古赵州同曰神鼎闲书壁作偈曰寿报七十六千足与万足若问西来意彼此莫相触何付嘱报你张三李四叔山又青水又绿殁时年八十余諲少年时与耆宿数人游湘中一僧举论宗乘颇博敏会野饭山店供办而僧论说不巳諲曰上人言三界惟心万法惟识惟识惟心眼声耳色何人之语僧曰法眼大师偈也諲曰其义如何对曰惟心故根境不相到惟识故声色摐然諲曰舌味是根境否对曰是諲以箸挟菜置口中含胡而言曰何谓相入耶坐者相顾大惊莫能加答諲曰路涂之乐终未到家见解入微不名见道参须实参悟须实悟阎罗大王不怕多语赞曰不欲争虗气于形迹之间唯务収实効于言意之表者憃叟论也予观神鼎殆庶几无媿此言得道时未壮隐于南岳二十年乃领住持事又二十年方开堂说法然皆缘起于他寔非巳意譬如夜月行空任运而去至于甘枯淡以遂夙志依林樾以终天年可以追媲其师也谷山崇禅师X禅师名行崇不知何许人也初住福州报恩寺后住潭州谷山寺嗣保福展禅师雪峯之的孙也崇谓门弟子曰吾虽不在未甞不为诸兄弟若委悉报恩甞为人处许汝出意想知解五阴身田若委不得犹待报恩开两片皮方是为人保汝未出得意想知解所以古人唤作鬼家活计虾蟆衣下客欲得速疾相应即如今立地便证验取识取有什么罪过不然根思迟回且以日及夜究寻将去忽然一日覰见更莫以少为足更能研穷究竟乃至婬坊酒肆若触若净若好若恶以汝所见事覰教尽是此境界入如入律若更见一法如丝发许不见此箇事我说为无明翳障直须不见有法是别底法方得圆备到遮里更能翻掷自由开合不成痕缝如水入水如火入火如风入风如空入空若能如是直下提一口劒剌断天下人疑网一如不作相似所以古人道繁兴大用举必全真若有箇汉到与么境界谁敢向前说是说非何以故此人是箇汉超诸限量透出因果一切处管朿此人不得兄弟若能如是即可若未得如此且直须好与莫取次发言吐气沉坠却汝无量劫莫到与么时便道报恩不道赞曰洞山清禀禅师作澄心堂录录崇语句细味之骨气不减巖头恨不能多见崇宁之初冲虎至谷山塔冢莫办事迹零落不可考究坐而太息作偈曰行尽湘西十里松到门却立数诸峯崇公事迹无寻处X庭下春泥见虎踪慧林圆照本禅师圆照禅师讳宗本出于管氏常州无钖人也性质直少缘饰貌丰硕言无枝叶年十九师事苏州承天永安道昇方道价重丛林归之者如云本弊衣垢面操井臼典炊㸑以供给之夜则入室参道昇曰头陀荷众良苦亦疲劳乎对曰若舍一法不名满足菩提实欲此生身证其敢言劳昇阴奇之又十年剃发受具服勤三年乃辞昇游方徧参初至池州景德谒义怀禅师言下契悟众未有知者甞为侍者而喜寝鼻息齁齁闻者厌之言于怀怀笑曰此子吾家精进幢也汝辈他日当依赖之无多谈众乃惊及怀公徙住越之天衣常之荐福本皆从之治平初怀公退居吴江之圣寿院部使者李公复圭过怀公夜语曰瑞光法席虗愿得有道衲子主之怀指本曰无踰此道人者耳既至瑞光集众击鼓鼓輙堕圆转震响众惊却有僧出唿曰此和尚法雷震地之祥也俄失僧所在自是法席日盛众至五百人杭州太守陈公襄以承天兴教二剎坚请欲往而苏人留之益甚又以净慈恳请之曰借师三年为此邦植福不敢久占本啧啧曰谁不欲作福苏人识其意听赴之学者又倍于瑞光既而苏人以万寿龙华二剎请择居之迎者千余人曰始借吾师三年今九载矣义当见还欲夺以归杭州守使县尉持卒徒护之乃不敢夺元丰五年以道X场付其门人善本而居于瑞峯庵苏人闻之谋夺之惧力不胜欲发而未敢也时会待制曾公孝序适在苏葢甞问道于本而得其至要因谒之庵中具舟江津既辞去本送之登舟语笑中载而归以慰苏人之思于是归本于穹窿山福臻院时年六十三矣未几神宗皇帝辟相国寺六十有四院为八禅二律六以中贵人梁从政董其事驿召本主慧林既至遣使问劳三日诏演法于寺之门万众拜瞻法会殊胜以为弥勒从天而降人间也翌日召对延和殿有司使习仪而后引既对山唿罢登殿赐坐即就坐盘足跏趺侍卫惊相顾本自若也赐茶至举盏长吸又荡撼之上问受业何寺对曰承天永安上喜其真喻以方兴禅宗宜善开导之旨既退上目送之谓左右曰真福慧僧也及上元日车驾幸相国寺止禅众无出迎师奉承睿奖阐扬佛事都邑四方人以大信神宗登遐召本入福宁殿说法左右以本甞为先帝所礼敬见之呜咽不自胜哲宗加号禅师皇叔荆王亲赍勑授之元祐元年以老求归朝廷从其请勑任便云游所至不得抑令住持因欣然升座辞众曰本是无家客那堪任便游顺风加橹櫂船子下杨州既出都城王公贵人送者车骑相属本诲之曰岁月不可把玩老病不与人期唯勤修勿怠是真相为闻者莫不流涕其真慈善导感人如此非特然也其住瑞光民有屠牛者牛逸赴本跪X若自诉遂买而畜之其住净慈岁大旱湖井皆竭寺之西隅有甘泉自涌得金鳗鱼因浚为井投鱼其间寺众千余人汲以不竭民张氏有女子死梦其母曰我以罪为蛇既觉得蛇于棺下持以诣本乃为说法复置故处俄有黑蝉翔棺上而蛇失所在母祝曰若我女当入笼中当持汝再诣净慈如其祝本复为说法是夕梦女曰二报巳解脱矣其显化异类又如此本平居恂恂未甞以辩博为事至其说法则虽盛名隆势无所少假高丽僧统义天以王子奉国命使于我朝闻本名请以弟子礼见问其所得以华严经对师曰华严经三身佛报身说耶化身说耶法身说耶义天曰法身说本曰法身徧周沙界当时听众何处蹲立义天茫然自失钦服益加太子少保李公端愿世以佛学自名本问曰十方同聚会箇箇学无为既曰无为作么生学李公不能答雪窦道法至本大盛老居灵巖闭门颓然而四方从者相望于道不释也元符二年十二月甲子将入灭沐浴而卧门弟子环拥请曰和尚道徧天下今日不可无偈幸强起安座本熟视曰痴子我寻常尚懒作偈今日特地图箇什么寻常要卧便卧不可今日特地坐也素笔大书五字曰后事付守荣掷笔憨卧若熟睡然撼之巳去矣门弟子塔师全身于灵巖山阅世八十坐五十二夏赞曰富郑公居洛中见颙华严诵本之语作偈寄之X曰因见颙师悟入深寅缘传得老师心东南谩说江山远目对灵光与妙音王显谟汉之初见本登座以目四顾乃证本心余闻马鸣云如来在世众生色心殊胜圆音一演随类得解今去佛之世二千余年而能使王公贵人闻风而悟瞻颜而证则常随而亲炙之者可知矣故江西八十余人而本则倍之近代授法之盛无能加者非愿宏法道行契佛心何以臻此哉禅林僧宝传卷第十四禅林僧宝传X卍XXX禅林僧宝传卷第十五宋明白庵居沙门惠洪撰衡岳泉禅师禅师名谷泉泉南人也少聦敏性耐垢污大言不逊流俗憎之去为沙门拨置戒律任心而行眼葢衲子所至丛林辄删去泉不以介意造汾阳谒昭禅师昭奇之密受记莂南归放浪湘中闻慈明住道吾往省觐慈明问曰白云横谷口道人何处来泉左右顾曰夜来何处火烧出古人坟慈明呵曰未在更道看泉乃作虎声慈明以坐具摵之泉接住推置绳床上慈X明亦作虎声泉大笑山有湫毒龙所蛰堕叶触波必雷雨连日过者不敢喘泉慈明暮归时秋暑捉其衣曰可同浴慈明掣肘径去于是泉解衣跃入霹雳随至腥风吹雨林木振摇慈明蹲草中意泉死矣须臾晴霁忽引颈出波间曰㘞后登衡岳之顶灵峯寺住懒瓒巖又移住芭蕉将移居保真大书壁曰予此芭蕉庵幽占堆云处般般异境未暇数先看矮松三四树寒来烧枯杉饥餐大紫芋而今弃之去不知谁来住住保真庵葢衡湘至险绝处夜地坐祝融峯下有大蟒盘绕之泉解衣带缚其腰中夜不见明日杖䇿徧山寻之衣带缠枯松上葢松妖也又自后洞负一石像至南台像无虑数百斤众僧惊骇莫知其来后洞僧亦莫知其去遂相传为飞来罗汉甞过衡山县见屠者斫肉立其旁作可怜态指其肉又指其口屠问曰汝哑耶即肯首屠怜之割巨脔置钵中泉喜出望外发谢而去一市大笑而泉自若以杖荷大酒瓢往来山中人问瓢中何物曰大道浆也自作偈曰我又谁管你天谁管你地着箇破纸袄一味工打睡一任金乌东上玉兔西坠荣辱何预我兴亡不相关一条拄杖一胡芦闲走南山与北山醉卧山路间大雪起作偈曰今朝甚好雪纷纷如秋月文殊不出头普贤呈丑拙畜一奴名调古日令拾薪汲㵎或唿对坐巖石间赠之以偈曰我有山童名调古不诵经不礼祖解般榾柮御冬寒随分衣裳破不补会栽X蔬能种芋千山万山去无惧阿呵呵有甚讨处慈明迁住福严泉又往省之少留而还作偈寄之曰相别而今又半年不知谁共对谈禅一般秀色湘山里汝自匡徒我自眠慈明笑而巳乃令南公更谒泉泉与语惊曰五州管内乃有此匾头道人耶南公夏于法轮泉因写偈招之曰一自与师论大道别来罕有同人到如今抛却老狂僧却去𡵺嵝峰头坐大雪漫漫猿声寂寂独吟咏自歌曲奇哉大道知音难得孤云何日却归山共坐庵前盘陀石南公讥其坦率戏酬以偈曰饮光论劫坐禅布袋经年落魄疥狗不愿生天却笑云中白鹤云峯悦公访之泉以偈赠之曰高才悦禅者心如孩儿貌山野特特扶笻远谒予三年见之如初也不参禅不问道寻常只倡渔家傲禅人见渠冷如灰渠见禅人淡如皁有结伴诣常宁拜阿育王所藏舍利塔者以偈赠之曰诸禅结伴游玉塔灵踪胜境将心札归来举似看如何何似狂僧无缝塔无缝塔最难邈岂同白玉受人踏五湖四海尽云犇踏破几多鞋共靸无缝塔甚匼匝若遇同人方始答忽然展手借样看便与拦腮鼓一搭嘉祐中男子冷清妖言诛泉坐清曾经由庵中决杖配彬州牢城盛暑负土经通衢㢮担说偈曰今朝六月六谷泉被气𡎺不是上天堂便是入地狱言讫微笑泊然如蝉蜕阇维舍利不可胜数郴人塔之至今祠焉法华举禅师X禅师名全举汾阳昭公之嗣也初住龙舒之法华寺后移居白云之海会寺为人精严谅直饱参汾阳特称之自出并汾徧诣名山初谒荆南福昌善禅师善问曰回互不回互对曰总不与么曰为什么巳喫福昌棒对曰一家有事百家忙曰脱空漫语对曰调琴澄太古琢句体全真又谒公安远禅师远问作么生是伽蓝对曰深山藏独虎浅草露群虵曰作么生是伽蓝中人对曰青松葢不帀黄叶岂能遮曰道什么对曰少年曾决龙蛇阵老倒还听稚子歌曰一句两句云开月露作么生对曰照破祖师关又谒延寿贤禅师贤问海竭人亡作么生对曰毒虵不咬人曰为何如此对曰风引谿云断泉冲石径斜又谒夹山真首座真曰还见么对曰万事全无曰还不见么对曰千般皆在手举曰首座未见澄散圣时如何曰湖南江西又问见后如何曰江西湖南举曰却共首座一般耶曰打草虵惊对曰终不揑怪又谒福严承禅师承问作么生是圆融之相对曰木人岭上休相觑石女谿边更不迷举却问如何是福严圆融之相曰老病寻常事龙钟没好时又问融即不问如何是圆曰法界广无边承曰不圆不融时如何对曰虗空无对面鸟道绝东西又问狸奴白牯却知有三世诸佛为什么不知有如何是三世诸佛不知有曰只为太惺惺进曰如何是狸奴白牯却知有曰争怪得伊又谒石霜慈明禅师慈明问作么生是向上一窍对曰二X窍俱明曰还见七十二峯么对曰有甚掩处曰道什么对曰今日触忤和尚慈明便打举曰作什么曰将谓是收番勐将元来是行间小卒对曰雅淡呈秋色馨香喷月华又谒大愚芝禅师芝问古人见桃花意作么生对曰曲不藏直曰那箇且从这箇作么生对曰市中拾得宝比邻那得知曰上座还知么对曰路逢劒客须呈劒不是诗人不献诗曰作家诗客对曰一条红线两人牵曰玄沙道谛当又作么生对曰海枯终见底人死不知心曰恰是对曰楼阁凌云势峰峦叠翠层又谒玉㵎林禅师林曰北斗藏身事巳彰法身从此露堂堂云门赚杀他家子直至而今乱度量曰我作此偈天下人不肯上座肯么对曰争敢曰作么生对曰清晨升宝座应不让南能又谒栖贤諟禅师问如何是佛曰张三李四进曰意旨如何曰胡饼有甚汁又谒五祖戒禅师戒问作么生是绝覊绊底人对曰反手把笼头曰却是作家对曰背鞭打不着曰为什么上来下去对曰甚处见上来下去戒便打举曰一言无别路千里不逢人又谒翠峯素禅师素曰风穴道嘶风木马缘无绊背角泥牛痛下鞭如何对曰翻身师子生狞甚谁敢当头露爪牙曰放汝一线道对曰七颠八倒曰收对曰了又谒雪窦显禅师显问牛吃草草吃牛对曰回头欲就尾巳隔万重关曰应知无背面要须常现前对曰验在目前曰自领出去又谒西湖西峯庵主主曰绝顶西峯路峻机X谁敢攀超然凡圣外瞥隔两重关举便问如何是两重关曰月从东出日向西没对曰庵主未见明招时如何曰满盏油难尽进曰见后如何曰多心易得干举机辩如电砰雷射不可把玩诸方畏服号举道者自住持多夜参曰诸上座吾门之事多少奇特拥之不聚推之不散可谓活鱍鱍地只欠承当在虽然如此有一人不肯在且道不肯底人具什么眼目若于遮里甄别得出山僧让禅牀与上座若也甄别不出掷拄杖云看取又曰僧家以寂住为本岂可观州猎县看山门境致过时葢为生死事大所以古人到一处所见箇村院主也须问过如今兄弟往往蹉过不肯递相博问昔龙牙问德山鉴公仗劒取师头时如何鉴便引颈龙牙曰头落也鉴便休去莫是德山无机锋么为当别有道理良久曰德山引颈龙牙献劒举殁时七十余塔于海会赞曰无为子曰生者人之所贵死者人之所畏耻者人之所避而泉不贵其贵不畏其畏不避其避此其所以如是吾不知其真吾不知其伪将质之于天地方是时丛林以肃严相尚沙门以修洁相高一有指目重为媿耻故泉有以矫之耳其号泉大道若非苟然举公名着丛林如薛仁贵着白袍西平王着锦帽真勇于道者也禅林僧宝传卷第十五X禅林僧宝传X卍XXX禅林僧宝传卷第十六宋明白庵居沙门惠洪撰广慧琏禅师禅师名元琏者闽人也得法于首山念禅师住汝州广慧寺琏褊颅广颡瞻视凝远望见令人意消甞谓众曰我在先师会中见举竹篦子问省驴汉曰唤作篦子即触不唤作篦子即背作么生省近前掣得掷地上云是什么先师云瞎省从此悟入我道省驴汉悟即大杀悟要且未尽先师意旨遮箇说话须是到此田地方相委悉情见未忘者岂免疑谤又见智门纲宗歌曰胡蜂不恋旧时窠勐将那肯家中死曰祚兄消许多气力作么我寻常说禅如手中扇子举起便有风不举一点也无既称宗师却以实法与人好将一把火照看与么开口面皮厚多少巖头云若以实法与人土也消不得知么究取好莫面面相觑在此作么内翰秘书监知郡杨亿大年问曰承云一切罪业皆因财宝所生劝人疎于财利况南阎众生以财为命邦国以财聚人教中有财法二施何得劝人疎财乎琏曰幡竿尖上铁笼头大年曰海坛马子似驴大琏曰楚鸡不是丹山凤大年曰佛灭二千年比丘少慙媿大年甞书寄内翰李公维叙师承本末其X词曰病夫夙以顽憃获受奖顾预闻南宗之旨久陪上国之游动静咨询周旋䇿发俾其刳心之有诣墙面之无慙者诚出席间床下矣矧又故安公大师每垂诱导自双林影灭只履西归中心浩然罔知所旨仍岁沈痼神虑迷恍殆及小间再辩方位又得云门谅公大士见顾蒿蓬谅之旨趣正与安公同辙竝自庐山归宗云居而来皆是法眼之流裔去年假守兹郡适会广慧禅伯实嗣南院念念嗣风穴风穴嗣先南院南院嗣兴化兴化嗣临济临济嗣黄蘗黄蘗嗣先百丈海海嗣马祖马祖嗣让和尚即曹谿之长嫡也斋中务简退食多暇或坐邀而至或命驾从之请叩无方蒙滞俱释半岁之后旷然弗疑如忘忽记如睡忽觉平昔碍膺之物嚗然自落积劫未明之事廓尔现前固亦决择之洞分应接之无蹇矣重念先德率多参寻如雪峰九度上洞山三度上投子遂嗣德山临济得法于大愚终承黄蘗云岩蒙道吾训诱乃为药山之子丹霞承马祖印可而作石头之裔在古多有于理无嫌病夫今继绍之缘实属于广慧而提激之自良出于鳌峯也忻幸忻幸大年所叙详悉如此岂欲自着于禅林乎予恨其手编传灯录至首山之嗣独载汾阳而不录广慧机语何也赞曰广慧机缘语句虽不多见然甞一脔知鼎味大率如刀斫水不见痕缝真可谓作家宗师也平生说法如云雨暮年止得一杨大年鲁国儒生何其少哉X翠巖芝禅师禅师名守芝太原王氏子也少弃家依潞州承天寺试法华经得度为大僧讲金刚般若经名满三河学者追崇之时昭禅师出世汾水芝疑之往观焉投诚入室特受印可南游住高安大愚升座揭香合子曰明头来明头合暗头来暗头合若道得天下横行道不得且合却僧问一切有为法如梦幻泡影真实事请师举芝曰两叚不同向下文长又问满身是眼口在什么处芝曰三跳进曰不会芝曰章底词秋罢歌韵向春生大众僧俗中皆有奇人且如本朝杨大年偈曰八角磨盘空里走金毛师子变作狗拟欲藏身北斗中应须合掌南辰后要会么一偈播诸方塞断衲僧口又曰鲁祖见僧来便面壁南泉曰我寻常向师僧道未具胞胎巳前会取尚不得一箇半箇大愚即不然未具胞胎前会得打折你腰密谏李公守南昌请住西山翠岩开堂祝圣曰睿算增延法轮常转且道法轮如何转会么须弥顶上笑翻身却来堂中叠足坐阿呵呵是什么饭箩里坐却受饿和泥合水且与么过上士闻之熙熙下士闻之肯可思量却成口过要会么一六三四二直言曲七一桃李火中开黄昏后日出芝讥呵学者寡闻得少为足曰汾阳有十智同真法门锻佛祖钳鎚今时禅者姿质不妙莫有成器者僧问如何是十智同真芝曰先师言夫说法者须具十智同真若不具十智同真邪正不X辨缁素不分不能与人为眼目决断是非如鸟飞空而折翼如箭射的而断弦弦断故射的不中翼折故空不可飞弦壮翼牢空的俱彻作么生是十智同真如今一切点出一同一质二同大事三总同参四同真智五同徧普六同具足七同得失八同生杀九同音吼十同得入先师又曰与什么人同得入与谁同音吼作么生是同生杀什么物同得失阿那箇同具足是什么同徧普何人同真志孰能总同参那箇同大事何物同一质有点得出底么点得出者不恡慈悲点不出者未有参学眼在切须辩取要识是非面目见在芝曰先师曰要识是非面目见在也大省力后生晚学刺头向言句里贪着义味如驴䑛尿处棒打不回葢为不广求知识徧历门风多是得一言半句便点头咽唾道巳了办上座大有未稳当处在先师有十五家宗风歌号曰广智其词曰大道不说有高低真空那肯涉离微大海吞流同增减妙峯高耸总擎持万派千谿皆渤澥七金五岳尽须弥玉毫金色传灯后二三四七普闻知信衣息广开机诸方老宿任施为识心是本从头说迷心逐物却生疑芝曰此叙宗旨也或直指或巧施解道前纲出后机旨趣分明明似镜盲无慧目不能窥明眼士见精微不言胜负坠愚痴物物会同流智水门风逐便示宗枝即心佛非心佛历世明明无别物即此真心是我心犹是机权出芝曰此叙马祖宗派也或五位X或三路施设随根巧回互不触当今是本宗展手通玄无佛祖芝曰此叙洞上宗派也或君臣或父子量器方圆无彼此士庶公侯一道平愚智贤豪明渐次芝曰此叙石霜宗派也有时敲有时唱随根问答谈谛当应接何曾失礼仪浅解之流却生谤或双明或单说只要当锋利禅悦开权不为鬬聪明舒光只要辩贤哲有圆相有默论千里持来目视瞬万般巧妙一圆空烁迦罗眼通的信芝曰此叙沩仰宗派也或全提或全用万象森罗实不共青山不碍白云飞隐隐当台透金凤芝曰此叙石头药山宗派也象骨镜地藏月玄沙崇寿照无阙因公致问指归源旨趣来人明皎洁芝曰此叙雪峯地藏宗派也或称提或拈掇本色衲僧长击发句里明人事最精好手还同楔出楔或擡荐或垂手切要心空易开口不识先人出大悲管烛之徒照街走芝曰此叙云门宗派也德山棒临济喝独出干坤解横抺从头谁管乱区分多口阿师不能说临机纵临机夺迅速机锋如电掣干坤只在掌中持竹木精灵脑噼裂或宾主或料拣大展禅宗辩正眼三玄三要用当机四句百非一齐铲劝同袍莫强会少俊依前或窒碍不知宗脉莫漫汗永劫长沈生死海难逢难遇又难闻勐烈身心快通泰芝曰此叙德山临济宗派也慈明有善侍者号称明眼悦闻芝之风自石霜至大愚入室芝趯出履一只善退身而立芝俯取履善輙踏倒芝起面壁以手点津X连画其壁三善瞠立其后芝旋转以履打至法堂善曰与么为人瞎却一城人眼在又有僧称讲金刚经问曰如是信解不生法相如何时有狗卧绳牀前芝趯之狗起去问僧解么僧曰不解芝曰若解即成法相作偈曰沙里无油事可哀翠岩嚼饭餵婴孩一朝好恶知端的始觉从前满面灰嘉祐之初示寂塔于西山赞曰大愚翠岩皆余故园少时往来两山之间有老衲大父友也言芝无恙时事曰众未甞登三十辈屋老常以木拄将倾处过者疑将压焉芝提笠日走城郭村落寺如传舍粥饭亦有不继时追绎其高韵作偈曰庐山殿阁如生成食堂处处禅牀折我此三门如冷灰尽日长廊卷风叶禅林僧宝传卷第十六禅林僧宝传X卍XXX禅林僧宝传卷第十七宋明白庵居沙门惠洪撰浮山远禅师禅师名法远郑圃田人也出于王氏年十九游并州见三交嵩禅师求出世法嵩曰汝当剃落堕三宝数乃可受法远曰法有僧俗乎嵩曰与其为俗曷若为X僧僧则能续佛寿命故也于是断发受具足戒谒汾州昭公又谒汝海省公皆受记莂天禧中游襄汉隋郢至大阳机语与明安延公相契延叹曰吾老矣洞上一宗遂竟无人耶以平生所着直裰皮履示之远曰当为持此衣履求人付之如何延许之曰他日果得人出吾偈为证偈曰杨广山前草凭君待价焞异苗翻茂处深密固灵根其尾云得法者潜众十年方可阐扬远拜受辞去依滁州瑯瑘觉禅师应舒州太平兴国寺请说法为省公之嗣次住姑苏天平山又住浮山既老退休于会圣岩因阅班固九流遂拟之作九带叙佛祖教义博採先德机语参同印证其一曰佛正法眼带其二曰佛法藏带其三曰理贯带其四曰事贯带其五曰理事纵横带其六曰屈曲带其七曰妙挟兼带其八曰金鍼双鏁带其九曰平怀常实带学者既巳传诵远曰若据圆极法门本具十数今此九带巳为诸人说了更有一带还见得么若也见得亲切分明却请出来说看说得分明许汝通前九带圆明道眼若见不亲切说不相应唯依吾语而为巳解则名谤法大众到此如何众无语远叱去之举僧问夹山如何是夹山境答曰猿抱子归青嶂后鸟衔花落碧岩前法眼曰我二十年来将作境语会远曰不作境会作么生会僧曰师意如何曰犀因玩月文生角象被雷惊花入牙远玉骨插额目光外射状如王X孙凛然可畏初欧阳文忠公闻远奇逸造其室未有以异之与客棊远坐其旁文忠収局请远因棊说法乃鸣鼓升座曰若论此事如两家着棊相似何谓也敌手知音当机不让若是缀五饶三又通一路始得有一般底只解闭门作活不会夺角沖关硬节与虎口齐彰局破后徒劳逴斡所以道肥边易得瘦肚难求思行则往往失黏心粗而时时头撞休夸国手谩说神仙赢局输筹即不问且道黑白未分时一着落在什么处良久曰从前十九路迷悟几多人文忠嘉叹久之远偈语妙密诸方服其工作三交嵩公赞曰黄金打作鍮石箸白玉碾成象牙梳千手大悲拈不动无言童子暗嗟吁又作明安延公赞曰黑狗烂银蹄白象崑崙骑于斯二无碍木马火中嘶远雅自称柴石野人殁时巳七十余少时与达观颕公薛大头七八辈游蜀几遭横逆远以智脱之众以其晓吏事号远录公投子青禅师禅师名义青本青杜人李氏子也七龄颕异去妙相寺出家十五试法华经得度为大僧其师使习百法论叹曰三祗涂远自困何益哉入洛中听华严五年反观文字一切如肉受串处处同其义味甞讲至诸林菩萨偈曰即心自性忽勐省曰法离文字宁可讲乎即弃去游方至浮山时圆鉴远禅师退席居会圣岩远梦得俊鹰畜之既觉而青适至远以为吉X征加意延礼之留止三年远问曰外道问佛不问有言不问无言时如何世尊默然汝如何会青拟进语远蓦以手掩其口于是青开悟拜起远曰汝妙悟元机耶对曰设有妙悟也须吐却时有资侍者在旁曰青华严今日如病得汗青回顾曰合取狗口汝更忉忉我即便呕服勤又三年圆鉴以大阳皮履布直裰付之曰代吾续洞上之风吾住世非久善自护持无留此间青遂辞出山阅大藏于庐山慧日寺熈甯六年还龙舒道俗请住白云山海会寺计其得法之岁至此适几十年又八年移住投子山道望日远禅者日增潜通暗证者比比有之异苗翻茂果符前谶青平生不畜长物弊衲楮衾而巳初开山慈济有记曰吾塔若红是吾再来邦人偶修饰其塔作玛瑙色未几而青领院事山中素无水众每以为病忽有泉出山石间甘凉清洁郡守贺公名为再来泉元丰六年四月末示微疾以书辞郡官诸檀越五月四日盥沐升座别众罢写偈曰两处住持无可助道珍重诸人不须寻讨遂泊然而化阇维収舍利灵骨以闰六月塔于寺之西北三峯庵之后阅世五十有二坐三十有七夏无为子杨杰为赞其像曰一只履两牛皮金乌啼处木鸡飞半夜卖油翁发笑白头生得黑头儿有得法上首一名道楷禅师天宁楷禅师禅师名道楷沂州沂水人生崔氏为人刚劲孤硬自X其少时即能辟谷学道隐伊阳山中后游京师籍名术台寺试所习得度具戒谒青华严于淮山海会问佛祖言句如家常茶饭离此之外别有为人言句也无青曰汝道寰中天子勑还假禹汤尧舜也无楷拟詶之青以拂子摵之曰汝发意来早有二十棒也于是楷悟旨于言下再拜即去青唿曰且来楷亦不顾青曰汝到不疑之地耶楷以手掩耳后掌众食青问厨务勾当良苦对曰不敢曰汝炊饭耶煑粥耶对曰人工淘米着火行者煑粥炊饭曰汝作什么对曰和尚慈悲放他闲去又甞从青游园青以拄杖付楷曰理合与么对曰与和尚提鞋挈杖不为分外曰有同行在对曰那一人不受教青遂休去至晚青谓曰早来说话未尽对曰更请举看青曰卯生日戌生月楷即点灯来曰上来下去总不空然对曰在左右理合如此曰奴儿婢子谁家屋里无对曰和尚尊年阙他不可曰与么殷勤对曰报恩有分元丰五年北还沂闲居马鞍山遂出世说法初住沂州之仙洞后迁西洛之招提龙门又迁住郢州之大阳隋州之大洪皆一时名公卿为之劝请洞上之风大震西北崇宁三年有诏住东京十方净因禅院大观元年冬移住天宁差中使押入不许辞免俄开封尹李孝寿奏楷道行卓冠丛林宜有以褒显之即赐紫伽棃号定照禅师楷焚香谢恩罢上表辞之曰伏蒙圣慈特差彰善阁祗候谭祯赐臣定照禅师号及紫衣牒一道臣X感戴睿恩巳即时焚香升座仰祝圣寿讫伏念臣行业迂疎道力绵薄常发誓愿不受利名坚持此意积有岁年庶几如此传道后来使人专意佛法今虽蒙异恩若遂沗曰月则臣自违素愿何以教人岂能仰称陛下所以命臣住持之意所有前件恩牒不敢祇受伏望圣慈察臣微悃非敢饰词特赐俞允臣没齿行道上报天恩上闻之以付李孝寿躬往谕朝廷旌善之意而楷确然不回开封尹具以闻上怒收付有司有司知楷忠诚而适犯天威问曰长老枯瘁有疾乎楷曰平日有疾今实无又曰言有疾即于法免罪谴楷曰岂敢侥倖称疾而求脱罪谴乎吏太息于是受罸着缝掖编管缁州都城道俗见者流涕楷气色闲暇至缁州僦屋而居学者益亲明年冬勑放令自便庵于芙蓉湖中数百人环绕坐卧楷虑祸乃日各食粥一杯不堪者稍稍去在者犹百许人政和七年冬勑赐所居庵额华严禅寺明年五月十四日无疾而殁先写偈付侍者曰吾年七十六世缘今巳足生不爱天堂死不怕地狱撒手横身三界外腾腾任运何拘束初楷在大阳青华严遣果侍者以大阳皮履直裰付之楷以付襄州洞山道微微退罢还浙东殁于双林小寺今取以还鹿门山建阁藏之曰藏衣楷偈句精深有旨法作五偈述其门风一曰妙唱不干舌偈曰剎剎尘尘处处谭不劳弹子善财参空生也解通消息花雨巖前鸟X不衔二曰死蛇惊出草偈日日炙风吹草里埋触他毒气又还乖暗地若教开死口长安依旧绝人来三日解鍼枯骨吟偈曰死中活得是非常密用他家别有长半夜髑髅吟一曲冰河红𦦨却清凉四曰䥫锯和三台偈曰不是宫商调谁人和一场伯牙何所措此曲旧来长五曰古今无间偈曰一法元无万法空箇中那许悟圆通将谓少林消息断桃花依旧笑春风楷旧隐与虎为邻虎甞乳四子月余楷阚其出往视之腥臭不可言窃擕其一还虎得彘曳至弄穴前伏地喜见嵴尾但见三子怒以足跑地吼群鸟皆鸣翔其上楷即放还之其寄伊阳宰韩承议偈曰老爱依山人事稀虎驯庵畔怪来迟寥寥石室尘埃满不知何日是归期又曰数里无人到山黄始觉秋嵓间一觉睡忘却百年忧赞曰宗门尚继嗣则若依彷世典礼为之后者为之子远使青续洞上巳坠之纲是也然青楷父子任重道远皆能刻苦生死以之卒勃然而兴贤矣哉禅林僧宝传卷第十七X禅林僧宝传X卍XXX禅林僧宝传卷第十八宋明白庵居沙门惠洪撰大觉琏禅师禅师名怀琏字器之漳州陈氏子也初其母祷于泗州僧伽像求得之故其小字泗州幼有远韵聦慧绝人长为沙门工翰墨声称甚着游方爱衡岳胜绝舘于三生藏有年丛林号琏三生闻南昌石门澄禅师者五祖戒公之嫡子也往拜谒师事之十余年去游庐山圆通又掌书记于讷禅师所皇祐二年正月有诏住京师十方净因禅院二月十九日召对化成殿问佛法大意奏对称旨赐号大觉禅师斋毕传宣效南方禅林仪范开堂演法又宣左街副僧录慈云大师清满启白倡曰帝苑春回皇家会启万乘既临于舜殿两街获奉于尧眉爰当和煦之辰正是阐扬之日宣谈祖道上副宸衷问答罢乃曰古佛堂中曾无异说流通句内诚有多谈得之者妙用无亏失之者触途成滞所以谿山云月处处同风水鸟树林头头显道若向迦叶门下直得尧风荡荡舜日高明野老讴謌渔人鼓舞当此之时纯乐无为之化焉知有恁么事皇情大悦与琏问答诗颂书以赐之凡十有七篇至和中上书献偈乞归老山中偈曰千簇云山万壑流归心终老此峯头余生愿祝无疆寿一炷清香满石楼上曰山即如如体也将安归乎不许修撰孙觉莘老书问宗教琏答之书其略曰妙道之意圣X人甞寓之于易至周衰先王之法坏礼义亡然后奇言异术间出而乱俗迨我释迦入中土醇以第一义示人而始末设为慈悲以化众生亦所以趣时也自生民以来淳朴未散则三皇之教简而素春也及情窦日凿则五帝之教详而文夏也时与世异情随日迁故三王之教密而严秋也昔商周之诰誓后世学者有所难晓彼当时人民听之而不违则俗与今如何也及其弊而为秦汉也则无所不至而天下有不忍愿闻者于是我佛如来一推之以性命之理教之以慈悲之行冬也天有四时循环以生成万物而圣人之教迭相扶持以化成天下亦犹是而巳矣至其极也皆不能无弊弊迹也道则一耳要当有圣贤者世起而救之也自秦汉至今千有余岁风俗靡靡愈薄圣人之教裂而鼎立互相诋訾不知所从大道寥寥莫知返良可叹也琏虽以出世法度人而持律严甚上甞赐以龙脑钵盂琏对使者焚之曰吾法以坏色衣以瓦钵食此钵非法使者归奏上嘉叹久之琏居虔服玩可以化宝坊也而皆不为独于都城之西为精舍容百许人而巳有晓舜禅师住捿贤为郡吏临以事民其衣走依琏琏舘于正寝而处偏室执弟子礼甚恭王公贵人来候者皆怪之琏具以实对曰吾少甞问道于舜今其不幸其可以像服二吾心哉闻者叹服仁庙知之赐舜再落发仍居栖贤寺治平中琏再乞还山坚甚英宗皇帝留之不可诏X许自便琏既渡江少留于金山西湖遂归老于四明之育王山广利寺四明之人相与出力建大阁藏所赐诗颂榜之曰宸奎命翰林学土兼侍读端明殿学士苏轼为之记时京师始建宝文阁诏取其副本藏焉琏归山二十余年年八十二无疾而化赞曰琏公生长于寒乡栖迟于荒远钵饭布衲若将终身一旦道契主上名落天下而能焚龙脑让正寝非其素所畜养大过于人者何以至是哉至于与士大夫论宗教则指物连类折之以至理使其泮然无疑则亦知为比丘之大体者欤兴化铣禅师禅师名绍铣泉州人也住潭州兴化禅寺开法嗣北禅贤禅师铣有度量牧千众如数一二三四长沙俗朴质初未知饭僧供佛之利铣作大会以诱之恣道俗赴谓之结缘斋其后効而作者月月有之殆今不绝荆湖之民向仰之笃波及蛮俗章丞相惇奉使荆湖开梅山与铣偕往蛮父老闻铣名钦重爱恋人人合爪听其约束不敢违梅山平铣有力焉湘南八州之境岁度僧数百开坛俱集以未为大僧禅林皆推挤铣牓其门曰应沙弥皆得赴饭自其始至以及其终三十余年不易人以为难时南禅师道价方增荆湖衲子奔趋入江南者出长沙百里无託宿所多为盗劫掠路因不通铣半五十为舘请僧主之以接纳使得宿食而去诸方高其为人晚得风痺疾左手不X仁然犹领住持事日同僧众会粥食不懈铣以精进为佛事公卿礼敬以为古佛元丰三年辛酉九月二十一日右脇累足以手屈枕而化阇维收舍利两目睛不坏肠二亦不坏益以油火焚之如铁带屈折色鲜明併塔之阅世七十二坐六十四夏号崇辩大师赞曰云门临济两宗特盛于天下而湖湘尤多云门之裔皆以宗旨自封互相诋訾北禅贤公铣之师也贤于云门为四世孙而铣独能以公为心中涂设舘以待求道他宗之辈非特瞩理甚明亦抑其中有异于人故其火化之日二肠双睛皆不坏此其验也禅林僧宝传卷第十八禅林僧宝传X卍XXX禅林僧宝传卷第十九宋明白庵居沙门惠洪撰余杭政禅师政黄牛者钱塘人住余杭功臣山幼孤为童子有卓识词语皆出人意表其师称于人有大檀越奇之以度牒施之跪奉谢而不受其师问故曰恩不可轻受彼非知我者特以师之言施百千于一童子保其终身能施物不责报乎如来世尊大愿度生则有慈荫X今妙法莲华经是也当折节诵持恩併归一于义为安其师自是益奇之年十八果以其志为大僧游方问道三十年乃罢其居功臣山甞跨一黄犊蒋侍郎堂出守杭州与政为方外友每来谒必巾持挂角上市人争观之政自若也至郡庭下犊而谈笑终日而去一日郡有贵客至蒋公留政曰明日府有燕饮师固奉律能为我少留一日因欵清话政诺之明日使人要之留一偈而去矣曰昨日曾将今日期出门倚杖又思惟为僧只合居嵓谷国士筵中甚不宜坐客皆仰其标致又作山中偈曰桥上山万层桥下水千里唯有白鹭鸶见我尝来此又作送僧偈曰山中何所有岭上多白云秪可自怡悦不堪持赠君冬不拥炉以荻花作毬纳足其中客至共之夏秋好翫月盘膝大盆中浮池上自旋其盆吟笑达旦率以为常工书笔法胜绝如晋宋间风流人甞笑学者临法帖曰彼皆知翰墨为贵者其工皆有意今童子书画多纯笔可法也秦少游见政字画必収畜之有问者曰师以禅师名乃不谈禅何也曰徒费言语吾嬾宁假曲折但日夜烦万象为敷演耳言语有间而此法无尽所谓造物无尽藏也九峯鉴韶禅师甞客政韶坦率不事事每窃笑之一夕将卧政使人唿韶不得巳颦頞而至政曰月色如此劳生扰扰对之者能几人韶唯唯而巳唿童子使熟炙韶方饥意作药石久之乃橘皮汤一盃韶匿笑去曰无乃太清乎政风调高老X益清癯甞自赞其像曰貌古形疎倚杖棃分明𦘕出须菩提解空不许离声色似听孤猿月下啼西余端禅师端师子者吴兴人也始见弄师子者发明心要则以綵帛像其皮时时着之因以为号住西余山嗣姑苏翠峯月禅师西余去湖州密迩每雪朝着綵衣入城小儿争譁逐之从人乞钱得即以散饥寒者钱穆父赴官浙东见之约明日饭端黎明独往避雨入道旁人家幼妇出迎俄其夫至诟逐竟为逻卒所收穆父吏速客见之问故曰烦寄声钱公本来赴斋中涂奸情事发请自饭穆父闻之惊且笑顾客曰此僧胷中无一点疑事又甞见持死鸡疾行者挽衣问何之曰鸡为狸害法不可食将弃水中端苦求之道路聚观讽曰当得偈乃可与端跪作祭文曰维灵生有鹰鸦之厄死有汤镬之灾生时要汝报晓死后无人収埋奉为转化檀施施肚为汝作棺材言卒携鸡去以施饥者能诵法华经湖人争延之必得钱五百乃开秩目诵数句即持钱地坐去缺薄者易之而去好歌渔父词月夕必歌之达旦有狂僧号回头和尚以左道鼓动流俗士大夫亦安其妄方对丹阳守吕公肉食端竟至指曰正当与么时如何是佛回头不能遽对端捶其头推倒乃行又有妖人号不托掘秀州城外地有佛像建塔其上倾城信敬端见揕住曰如何是佛不托拟议端趯之而去章丞相X子厚请升座使俞秀老撰疏叙其事曰推倒回头趯翻不托七轴之莲经未诵一声之渔父先闻端听僧官宣至此以手耶揄曰止乃坐引声吟曰本是潇湘一钓客自东自西自南北大众杂然称善端顾笑曰我观法王法法王法如是下座子厚留饭端瞋说偈曰章惇章惇请我看坟我却喫素汝却喫荤子厚为大笑时吕太尉吉甫亦留丹阳三人者日过从吉甫诵禅定功德诸般若中第一曰惠卿修之十年子厚独称锻可忘忧稽康得僊竟作劒解端说偈曰章公好学仙吕公好坐禅徐六喻担板各自见一边闻者传以为笑乐元祐初圆照禅师自京师慧林退归姑苏见端于甘露曰汝非端师子乎曰是圆照戏之曰村里师子耳端应声曰村里师子村里弄眉毛与眼一齐动开却口肚里直徿㣚不爱人取奉直饶弄到帝王宫也是一场干打闹圆照粹美不悟其讥也端客无钖欲归湖且行江上问有湖秀便舡乎篙师曰我行常润舡也端欣然曰亦可乃附船尾高邮秦观少游闻其高道请升座于广慧端以手自指曰天上无双月人间只一僧一堂风冷淡千古意分明少游首肯之端高自称誉吐语奇怪逸人也病牙久不愈谓众曰明日迁化去众以为戏语请说偈端索笔大书曰端师子太慵懒未死牙齿先坏烂二时伴众赴堂粥饭都赶不办如今得死是便宜长眠百事皆不管第一不着看官第二不着喫粥饭五更遂化阅世X七十二东吴祠之以为散圣赞曰予窜海外三年而还丛林顿衰耆年物故无余所至鶵道人成阡陌皆饱食游谈无根而巳喟然长想如政黄牛端师子辈皆三十年前少丛林者然高风逸韵且尔况其传法度生者乎因载两士平生大槩使后之俊流得以览观焉禅林僧宝传卷第十九禅林僧宝传X卍XXX禅林僧宝传卷第二十宋明白庵居沙门惠洪撰言法华言法华者莫知其所从来初见之于景德寺七俱胝院梵相奇古直视不瞬口吻衮衮不可识相传言诵法华经故以为名时独语笑多行市里褰裳而趋或举手画空伫立良久从屠沽游饮啖无所择道俗共目为狂僧丞相吕许公问佛法大意对曰本来无一物一味总成真僧问世有佛否对曰寺里文殊有问师凡耶圣耶举手曰我不在此住至和三年仁宗始不豫国嗣未立天下寒心谏官范镇首发大义乞择宗室之贤者使摄储贰以待皇嗣之生退居藩服不然典宿卫尹京邑以系天下之望并州通判司马光X亦以为言凡三上疏一留中二付中书上夜焚香默祷曰翌日化成殿具斋虔请法华大士俯临无却清旦上道衣凝立以待俄驰奏言法华自右掖门径趍将至𥨊殿侍卫呵止不可上笑曰朕请而来也有顷至輙升御榻跏趺而坐受供讫将去上曰朕以储嗣未立大臣咸以为言侵寻晚暮嗣息有无法华其一决之师索笔引纸连书曰十三十三凡数十行掷笔无他语皆莫测其意其后英宗登极乃濮安懿王第十三子方验前言也庆历戊子十一月二十三日将化谓人曰我从无量劫来成就逝多国土分身扬化今南归矣语毕右脇而寂赞曰如来世尊曰我灭度后勑诸菩萨及阿罗汉应身生彼末法之中作种种形度诸轮转或作沙门白衣居士人王宰官童男童女如是乃至婬女寡归奸偷屠贩与其同事称赞佛乘令其身心入三摩地终不自言我真菩萨真阿罗汉泄佛密因轻言末学唯除命终阴有遗付言法华临终乃曰我从无量劫来成就逝多国土分身扬化是也华严隆禅师禅师名道隆不知何许人至和初游京师客景德寺曰纵观都市归甞二皷谨门者呵之不悛一夕还不得入卧门之下仁宗梦至景德寺门见龙蟠地惊觉中夜遣中使往视之乃一僧熟睡巳再鼾撼之惊矍问名字归奏上闻名道隆乃喜曰吉征也明日X召至便殿问宗旨隆奏对详允上大悦有旨舘于大相国寺烧朱院王公贵人争先愿见隆未漱盥户外之屦满矣上以偈句相酬唱络绎于道或入对留宿禁中礼遇特厚赐号应制明悟禅师隆少时师事石门彻禅师甞问曰古人云但得随处安闲自然合他古辙虽有此语疑心未歇如何彻曰知有乃可随处安闲如人在州县住或闻或见千奇百怪他总将作寻常不知有而安闲如人在村落住有少声色则惊怪传说先洞山示众曰欲知此事如人家养三儿以一着州中一着村中一着县中其一用家中财物其一用外处钱物有一人不得家中钱物用亦不得外处钱物用且道那一箇合在州中那一箇合在县中那一箇合在村中有僧便问三箇莫明轻重否曰是僧曰如何是此人出身处曰知有却不知有是此人出身处僧曰未审此人从今日去也无曰亦从今日去僧曰恁么则属功也曰是僧曰唤作恁么功曰唤作功就之功僧曰此人还知有州中人否曰知有始解奉重矣僧曰恁么则村中人全明过也曰是僧曰如何是此人过处曰不知有唤作闲人是此人过处不见先师道今时学道人须知有转身处始得隆曰古人知有便能如州里人耶亦须因奉重而至耶彻曰洞山曰向时作么生奉时作么生功时作么生共功时作么生功功时作么生时有僧便问如何是向曰喫饭时作么生又问如何是奉曰背时作么X生又问如何是功曰放下䦆头时作么生又问如何是共功曰不得色又问如何是功功曰不共此名功勋五位也譬如初生鸠儿毛羽可怜生久久自能高飞远荡隆亲受洞上旨诀后谒广慧琏禅师遂为广慧之嗣皇祐二年诏庐山僧怀琏至阙演法于浚苑化成殿上召隆问话机锋迅捷上悦侍卫皆山唿隆即奏疏曰臣本凡庸混迹市里夤缘佛法依近天颜出入禁廷恩渥至厚荐更岁籥衰病相仍未甘退于山林坐贪蒙于雨露因循至此媿负在颜恭惟皇帝陛下天纵圣神生知妙道染为词翰如日昭回下饰万物而臣蒙许赓和似雾领略才见一班人虽不言臣岂无怍伏见僧怀琏比自林薮召至京都议论得其渊源词句持出流辈禁林侍问秘殿谈禅臣所不如举以自代伏望圣慈许臣于庐山一小剎养痾待尽不胜犬马恋轩之情取进止疏奏不详有旨于曹门外护国寺北建精舍以居号华严禅院隆既得谢事喜见言色闲居奇衲名缁多过从有乘侍者来自大阳乘后住福严隆问在大阳得力句对曰明安尝问曰有一人徧身红烂卧在荆棘林中火绕周帀若亲近得此人禅门大启若亲近不得佛法无灵验时对曰六根不具七识不全者亲近得此人明安日令渠出来我要相见时又答曰适来无左右祇对和尚安曰相随来也即礼拜退隆曰若果如此冷如毛粟细如氷雪乘曰禅师亲见石门如何却嗣广X慧隆曰我初见广慧渠方欲剃发使我擎橙子来广慧曰道者我有橙子诗听取诗曰放下便平稳我时便肯伊后因叙陈在石门所悟公案广慧曰石门所示如百味珍羞只是饱人不得后来有一炷香不欲两头三绪为伊烧却乘曰艺不辜人有僧诵琏公诗上问佛偈曰有节非干竹三星偃月宫一人居日下弗与众人同隆曰诸佛说心为破心相琏作此偈虗空钉橛也乃曰虗空钉銕橛平地起骨堆莫将闲学解安着佛阶梯又见达观颕禅师戏作偈曰解答诸方语能昑五字诗二般俱好艺只是见钱迟隆曰佛法却成戏论后生无识递相效学不可长也但曰二般虽杂道也胜别施为有僧曰洞山宝公讥五祖戒禅师行藏落人疑似其至洞山乃上堂说偈曰嗟见世聱讹言清行浊多若无阎老子谁人奈你何隆曰宝尘行不逊卖师取名不可取也曹谿曰真实修道人不见世间过来说他人短自短先在我宝暴其师之失教谁捡点凡沙门释子寂默为要华严论曰唯寂唯默是心造如来之样不着不恋是路入法界之辙宝卖洞山姜锄双峯地巳为道取笑也隆为人宽厚不矜伐以真慈普敬行心殁时年八十余盛暑安坐七日手足柔和全身建塔于寺之东赞曰隆夜卧寺阃之外朝登秘殿之上揖让人主谈出世法有补宗教盖所谓有异能解一世奇禅衲也殁未五十年丛林且不闻其名况机缘语句乎可为X太息予少时客华严及见其檀越岑氏之子孙家藏隆偈藁并被遇之迹甚详今追绎十才得其一二着于此以竢知者耳禅林僧宝传卷第二十禅林僧宝传X卍XXX禅林僧宝传卷第二十一宋明白庵居沙门惠洪撰慈明禅师慈明禅师出全州清湘李氏讳楚圆少为书生年二十二依城南湘山隐静寺得度其母有贤行使之游方公连眉秀目倾然丰硕然忽绳墨所至为老宿所呵以为少丛林公柴崖而笑曰龙象蹴踏非驴所堪甞橐骨董箱以竹杖荷之游襄沔间与守芝谷泉俱结伴入洛中闻汾阳昭禅师道望为天下第一决志亲依时朝廷方问罪河东潞泽皆屯重兵多劝其无行公不顾渡大河登太行易衣类厮养窜名火队中露眠草宿至龙州遂造汾阳昭公壮之经二年未许入室公诣昭昭揣其志必骂诟使令者或毁诋诸方及有所训皆流俗鄙事一夕诉曰自至法席巳再夏不蒙指示但增世俗尘劳念岁月飘忽巳事不明失出家之利语未卒昭公熟视骂曰是恶知识敢裨贩我怒举杖逐之公拟伸救昭公掩其口公大X悟曰乃知临济道出常情服役七年辞去依唐明嵩禅师嵩谓公曰杨大年内翰知见高入道稳实子不可不见公乃往见大年大年问曰对面不相识千里却同风公曰近奉山门请大年曰真箇脱空公曰前月离唐明大年曰适来悔相问公曰作家大年喝之公曰恰是大年复喝公以手划一划大年吐舌曰真是龙象公曰是何言欤大年顾令别点茶曰元来是家里人公曰也不消得良久又问如何是圆上座为人句公曰切大年曰作家作家公曰放内翰二十拄杖大年拊膝曰这里是什么处所公拍掌曰不得放过大年大笑又问记得唐明悟时因缘否公曰唐明闻僧问首山佛法大意首山曰楚王城畔水东流大年曰只如此语意如何公曰水上挂灯毬大年曰与么则辜负古人去公曰内翰疑则别参大年曰三脚虾䗫跳上天公曰一任𨁝跳大年乃又笑舘于斋中日夕质疑智证因闻前言往行恨见之晚朝中见驸马都尉李公曰近得一道人真西河师子李公曰我以拘文不能就谒奈何大年默然归语公曰李公佛法中人闻道风远至有愿见之心政以法不得与侍从过从公黎明谒李公李公阅谒使童子问道得即与上座相见公曰今日特来相看又令童子曰碑文刊白字当道种青松公曰不因今日节余日定难逢童子又出曰都尉言与么则与上座相见去也公曰脚头脚底李公乃出坐定问曰我闻西河有金X毛师子是否公曰什么处得此消息李公喝之公曰野犴鸣李公又喝公曰恰是李公大笑既辞去问临行一句公曰好将息李公曰何异诸方公曰都尉又作么生曰放上座二十拄杖公曰专为流通李公又喝公曰瞎李公曰好去公曰诺诺自是往来杨李之门以法为友久之辞还河东大年曰有一语寄唐明公曰明月照见夜行人大年曰却不相当公曰更深犹自可午后更愁人大年曰开宝寺前金刚近日因什么汗出公曰知大年曰上座临行岂无为人句公曰重叠关山路大年曰与么则随上座去也公作嘘声大年曰真师子儿公还唐明李公遣两僧讯公公于书尾𦘕双足写来僧名以寄之李公作偈曰黑毫千里余金椁示双趺人天浑莫测珍重赤须胡公以母老南归至筠州首众僧于洞山时聦禅师居焉先是汾阳谓公曰我徧参云门尊宿儿孙特以未见聦为恨故公依止又三年乃游仰山杨大年以书抵宜春太守黄宗旦使请公出世说法守虗南原致公公不赴旋特谒候守愿行守问其故对曰始为让今偶欲之耳守大贤之住三年弃去省母以白金为寿母诟曰汝定累我入泥犁中摄诸地公色不怍收之辞去谒神鼎諲禅师諲首山高弟望尊一时衲子非人类精奇无敢登其门者住山三十年门弟子气吞诸方公发长不剪弊衣楚音通谒称法姪一众大笑諲遣童子问长老谁之嗣公仰视屋曰亲见汾阳来諲X杖而出顾见顽然问曰汾州有西河师子是否公指其后绝呌曰屋倒矣童子返走諲回顾相矍铄公地坐脱只履而视之諲老忘所问又失公所在公徐起整衣且行且语曰见面不如闻名遂去諲遣人追之不可叹曰汾州乃有此儿耶公自是名增重丛林定林沙门本延有道行雅为士大夫所信敬諲见延称公知见可兴临济会道吾席虗延白郡请以公主之法令整肃亡躯为法者集焉示众曰先宝应曰第一句荐得堪与祖佛为师第二句荐得堪与人天为师第三句荐得自救不了道吾则不然第一句荐得和泥合水第二句荐得无绳自缚第三句荐得四稜着地所以道起也海晏河清行人避路住也干坤失色日月无光汝辈向什处出气良久曰道吾为汝出气乃嘘一声卓拄杖而起又曰道吾打皷四大部州同参拄杖横也挑挂干坤大地钵盂覆也盖却恒沙世界且问汝辈向何处安身立命若也知之北俱卢州喫粥喫饭若也不知长连床上喫粥喫饭后住石霜当解夏谓众曰昨日作婴孩今朝年巳老未明三八九难踏古皇道手铄黄河干脚踢须弥倒浮生梦幻身人命久难保天堂并地狱皆由心所造南山北岭松北岭南山草一雨润无边根苗壮枯藁五湖参学人但问虗空讨死脱夏天衫生着冬月袄分明无事人特地生烦恼喝一喝时真点胷者为善作者折难自金銮还公呵曰解夏未一月乃巳至此破坏丛林X有何忙事真曰大事未透脱故耳公曰汝以何为佛法要切真曰无云生岭上有月落波心公诟曰面皱齿豁犹作此见解真不敢仰视曰愿为决之公曰汝问我答真理前语而问之公曰无云生岭上有月落波心真遂契悟住南岳福严以大法授南禅师语在南传僧问临济两堂首座一日相见同时喝临济闻之陞座曰大众要会临济宾主句问取堂中二禅客此意如何公作偈曰啐啄之机箭柱锋瞥然宾主当时分宗师悯物明缁素北地黄河彻底浑又问赵州勘婆子师意如何公亦作偈曰赵州勘破婆子叶落便合知秋天下几多禅客五湖四海悠悠明日陞座曰一喝分宾主照用一时行要会箇中意日午打三更遂一喝云且道是宾是主还有分得者么若也分得朝行三千暮行八百若也未能老僧失利移住兴化康定戊寅李都尉遣使邀公曰海内法友唯师与杨大年耳大年弃我而先仆年来顿觉衰落忍死以一见公仍以书抵潭帅敦遣之公恻然与侍者舟而东下舟中作偈曰长江行不尽帝里到何时既得凉风便休将橹櫂施道过瑯琊觉禅师出迎大喜曰有众之累不得躬造受曲折而惠然辱而临之天赐我也公为逗留夜语及并汾旧游觉曰近有一老衲至问其离何所曰杨州问船来陆来曰船来问船在何处曰岸下问不涉程途一句如何道其僧恚曰杜撰长老如麻似粟遣人追不及云是举道者顷在汾州X时尚少举陆沉众中不及识之公笑曰举见处才能自了而汝堕负何以为人觉屏息汗下公为作牧童歌其略曰回首看平田阔四方放去休拦遏一切无物任意游要收只把索头拨小牛儿顺毛捋恐上高坡四蹄脱曰巳高休餵草揑定鼻头无少老一时牵向闂中眠和泥看渠东西倒觉默得其游戏三昧至京师与李公会月余而李公果殁临终𦘕一圆相文作偈献公偈曰世界无依山河匪碍大海微尘须弥纳芥拈起幞头解下腰带若覔死生问取皮袋公曰如何是本来佛性李公曰今日热如昨日随声便问公临行一句作么生公曰本来无罣碍随处任方圆李公曰晚来困倦更不答话公曰无佛处作佛李公于是泊然而逝仁宗皇帝尤留神空宗闻李公之化与圆问答加叹久之公哭之恸临圹而别之有诏赐官舟南归中途谓侍者曰我忽得风痺疾视之口吻巳㖞斜侍者以足顿地曰当奈何平生呵佛骂祖今乃尔公曰无忧为汝正之以手整之如故曰而今而后不钝置汝遂以明年至兴化正月初五日沐浴辞众跏趺而逝阅世三十有四坐夏三十有二李公之子铭志其行于兴化而藏全身于石霜公平生以事事无碍行心凡圣所不能测室中宴坐横刀水盆之上旁置草鞋使来参扣者下语无有契其机者又作示徒偈曰黑黑黑道道道明明明得得得又冬日牓僧堂作此字二二三儿二才其下注云若人识X得不离四威仪中有首座者见之谓曰和尚今日放参慈明闻而笑之云赞曰有际天之云涛乃可容吞舟之鱼有九万里之风乃可负乖天之翼三世如来之法印重任也岂寻常之材可荷檐乎余观慈明以英伟绝人之姿行不缠凡圣之事谈笑而起临济于将仆叱咤而死黄龙之偷心视其施为不见辙迹未三世而死为绳墨谚曰字经三写乌焉成马此言虽小可以喻大禅林僧宝传卷第二十一禅林僧宝传X卍XXX禅林僧窦传卷第二十二宋明白庵居沙门惠洪撰黄龙南禅师禅师章氏讳惠南其先信州玉山人也童龆深沉有大人相不茹荤不嬉戏年十一弃家师事怀玉定水院智銮甞随銮出道上见祠庿輙杖击火毁之而去十九落发受具足戒远游至庐山归宗老宿自宝集众坐而公却倚实时时眴之公自是坐必跏跗行必直视至栖贤依諟禅师諟莅众进止有律度公规摸之三季辞渡淮依三角澄禅师澄有时名一见器许之及澄移居泐潭公又与俱澄使分座接纳矣而南X昌文悦见之每归卧叹曰南有道之器也惜未受本色钳鎚耳会同游西山夜语及云门法道悦曰澄公虽云门之后然法道异耳公问所以异悦曰云门如九转丹砂点銕作金澄公药汞银徒可玩入锻即㳅去公怒以枕投之明日悦谢过又曰云门气宇如王甘死语下乎澄公有法受人死语也死语其能活人哉即背去公挽之曰即如是谁可汝意者悦曰石霜楚圆手段出诸方子欲见之不宜后也公默计之曰此行脚大事也悦师翠嵓而使我见石霜见之有得于悦何有哉即日辨装中涂闻慈明不事事慢侮少丛林乃悔欲无行留萍乡累日结伴自收县登衡岳寓止福严老宿号贤叉手者大阳明安之嗣命公掌书记泐潭法侣闻公不入石霜遣使来讯俄贤卒郡以慈明领福严公心喜之且欲观其人以验悦之言慈明既至公望见之心容俱肃闻其论多贬剥诸方而件件数以为邪解者皆泐潭密付旨决气索而归念悦平日之语翻然改曰大丈夫心膂之间其可自为疑碍乎趋诣慈明之室曰惠南以闇短望道未见比闻夜参如迷行得指南之车然唯大慈更施法施使尽余疑慈明笑曰书记巳领徒游方名闻丛林借有疑不以衰陋鄙弃坐而商略顾不可哉唿侍者进榻且使坐公固辞哀恳愈切慈明曰书记学云门禅必善其旨如曰放洞山三顿棒洞山于时应打不应打公曰应打慈明色庄而言闻三顿棒声便是喫棒X则汝自旦及暮闻鵶鸣鹊噪钟鱼皷板之声亦应喫棒喫棒何时当巳哉公瞠而却慈明云吾始疑不堪汝师今可矣即使拜公拜起慈明理前语曰脱如汝会云门意旨则赵州甞言台山婆子被我勘破试指其可勘处公面热汗下不知答趋出明日诣之又遭诟骂公慙见左右即曰政以未解求决耳骂岂慈悲法施之式慈明笑曰是骂耶公于是默悟其旨失声曰泐潭果是死语献偈曰杰出丛林是赵州老婆勘破没来由而今四海清如镜行人莫以路为雠慈明以手点没字顾公公即易之而心服其妙密留月余辞去时季三十五游方广后洞识泉大道又同夏泉凡圣不测而机辩逸羣拊公背曰汝脱类汾州厚自爱明秊游荆州乃与悦会于金銮相视一咲曰我不得友兄及谷泉安识慈明是秋北还独入泐潭澄公旧好尽矣自云居游同安老宿号神立者察公倦行役谓曰吾住山久无补宗教敢以院事累子而郡将雅知公名从立之请不得巳受之泐潭遣僧来审提唱之语有曰智海无性因觉妄以成凡觉妄元虗即凡心而见佛便尔休去谓同安无折合随汝颠倒所欲南斗七北斗八僧归举似澄澄为不怿俄闻嗣石霜泐潭法侣多弃去住归宗火一夕而烬坐抵狱为吏者百端求其隙公怡然引咎不以累人唯不食而巳久而后释吏之横逆公没齿未甞言住黄檗结菴于溪上名曰积翠既而退居曰吾将老焉方是时江X湖闽粤之人闻其风而有在于是者相与交武竭蹶于道唯恐其后虽优游厌饫固以为有余者至则怃然自失就弟子之列南州高士潘兴嗣延之甞问其故公曰父严则子孝今来之训后日之范也譬诸地尔隆者下之洼者平之彼将登于千仞之上吾亦与之俱困而极于九困之下吾亦与之俱伎之穷则妄尽而自释也又曰𡛁之妪之春夏之所以生育也霜之雪之秋冬之所以成熟也吾欲无言得乎以佛手驴脚生缘三语问学者莫能契其旨天下丛林目为三关脱有詶者公无可否歛目危坐人莫涯其意延之又问其故公曰巳过关者掉臂径去安知有关吏从吏问可否此未透关者也住黄龙法席之盛追媲泐潭马祖百丈大智熈宁二年三月十七日馔四祖惠日两专使会罢越跏趺寝室前大众环拥良久而化前一日说偈又七日阇维得五色舍利塔于山之前嶂阅世六十有八坐五十夏大观四年春勑谥普觉赞曰山谷论临济宗旨曰如汉高之收韩信附耳语而封王即卧内而夺印伪游云梦而缚以力士绐贺陈狂王而斩之钟室盖汉高无杀人剑韩信心亦不死宗师接人病多如此临济宗旨止要直下分明钳鎚付在嫡子亲孙予观黄龙以三关语锻尽圣凡葢所谓嫡子亲孙本色钳鎚者也X云峰悦禅师禅师生徐氏名文悦南昌人也七岁剃发于龙兴寺短小粹美有精识年十九杖䇿徧游江淮常默坐下板念耆宿之语疑之曰吾闻临济在黄檗三年黄檗不识也陈尊宿者教之令问佛法大意三问而三被打未闻谆谆授之也至大愚而悟则为江西宗耆宿教我意非徒然我所欲闻者异耳斯时荆州金銮有善筠州大愚有芝悦默欲先往造芝或不契则诣荆州至大愚见屋老僧残荒凉如传舍芝自提笠日走市井暮归閇关高枕悦无留意欲装包发去将发而雨雨止而芝陞座曰大家相聚喫茎韲若唤作一茎韲入地狱如箭射下座无他语悦大骇夜造丈室芝曰来何所求曰求佛心法芝曰法轮未转食轮先转后生趁有色力何不为众乞饭去我忍饥不暇暇为汝说法乎悦不敢违即请行及还自冯川芝移住西山翠嵓悦又往从之夜诣丈室芝曰又欲求佛心法乎汝不念乍住屋壁疎漏又寒雪我日夜望汝来为众营炭我忍寒不能能为汝说法乎悦又不敢违入城营炭还时维那缺悦夜造丈室芝曰佛法不怕烂却堂司一軄今以烦汝悦不得语而出明日鸣揵椎坚请悦有难色拜起欲弃去业巳勤劳久因中止然恨芝不去心地坐后架架下束破桶盆自架而堕忽开悟顿见芝从前用处走搭伽梨上𥨊堂芝迎咲曰维那且喜大事了毕悦再拜汗下不及吐一词而去X服勤八秊而芝没东游三吴所至丛林改观雪窦显禅师尤敬畏之每集众茶横设特榻示礼异之闻南禅师住同安自三衢入鄱阳来归谒古塔主遂首众僧于芝山南禅师遣使迎之又首众僧于同安久之南昌移文请住翠嵓方至首座出迓问曰德山宗乘即不问如何是临济大用悦厉语曰汝甚处去来首座拟对悦掌之又拟申语悦喝曰领众归去于是一众畏仰示众曰昔秊曾到今日复来非惟人事重荣抑亦林泉增炁且道如何是不伤物义一句良久曰天高东南地倾西北问僧曰汾州言识得拄杖子行脚事毕举杖曰此是拄杖子阿那箇是行脚事僧无对悦荷之曰直入千峯万峰去又问僧盘山言似地擎山不知山之孤峻如石含玉不知玉之无瑕如何僧无对悦曰似地擎山如石含玉从何得此消息耶住山俭约躬自力田田夫夜穴塍窃水悦遣两力逻得之田夫窘推甲堕水视之巳死乙走白县吏来验则甲葢诈也抵狱坐使之当着缝掖龙兴一老僧以医出入府中夜闻往恳白府坐曰如悦者佛法龙象也岂宜使出丛林耶府坐曰法如是奈何以度牒付之悦得以夜驰依吉州禾山山中有忌之者将不利于悦悦又造南岳依承天勤禅师十秊不出户道遂大显着学者归心焉乃出住法轮给舂监刈皆自董之见挟幞负包而至者则容喜之见荷担者颦頞曰未也更三十年跨马行脚也悦与潭州兴化铣禅师X友善铣住持久老于迎送悦屡劝其弃之归林下铣不果一日送客堕马损臂以书诉于悦悦以偈答之曰大悲菩萨有千手大丈夫儿谁不有兴化和尚折一枝只得九百九十九铣咲曰负负无可言俄迁住云峰嘉祐七年七月八日陞座辞众说偈曰住世六十六年为僧五十九夏禅流若问旨皈鼻孔大头向下遂泊然而化阇维得五色舍利塔于禹溪之北赞曰黄檗大用如涂毒鼓甞挝之而死临济置之二百年矣芝公又一挝之而死云峰余读其语句如青山白云开遮自在碧潭明月捞漉方知至其发积翠以见慈明发晦堂以见积翠至公法道则有大愚陈睦州之韵呜唿丛林方叹其不肯低手故嗣之者无间是何足以知悦哉禅林僧宝传卷第二十二禅林僧宝传X卍XXX禅林僧宝传卷第二十三宋明白庵居沙门惠洪撰黄龙宝觉心禅师禅师出于邬氏讳祖心南雄始兴人也少为书生有声年十九而目盲父母许以出家輙复见物乃往依龙山寺沙门惠全明年试经业而公独献诗得奏名X剃发继住受业院不奉戒律且逢横逆于是弃之入丛林谒云峯悦禅师留止三年难其孤硬告悦将去悦曰必往依黄蘗南公公至黄蘗四年知有而机不发又辞而上云峯会悦谢世因就止石霜无所参决试阅传灯至僧问多福禅师曰如何是多福一丛竹福曰一茎两茎斜僧曰不会福曰三茎四茎曲此时顿觉亲见二师径归黄蘗方展坐具南公曰子入吾室矣公亦踊跃自喜即应曰大事本来如是和尚何用教人看话下语百计搜寻南公曰若不令汝如此究寻到无用心处自见自肯吾即埋没汝也公从容游泳陆沉众中时时往决云门语句南公曰知是般事便休汝用许多工夫作么公曰不然但有纤疑在不到无学安能七纵八横天回地转哉南公肯之巳而往翠巖真禅师真与语大奇之依止二年而真殁乃还黄蘗南公使分座令接纳后来南公迁住黄龙公往谒泐潭月禅师月以经论精义入神闻诸方同列笑之以谓政不自歇去耳乃下乔木入幽谷乎公曰彼以有得之得护前遮后我以无学之学朝宗百川中以小疾医寓漳江转运判官夏倚公立雅意禅学见杨杰次公而叹曰吾至江西恨未识南公次公曰有心上座在漳江公能自屈不待见南也公立见公剧谈神思倾豁至论肇论会万物为自巳者及情与无情共一体时有狗卧香卓下公以压尺击狗又击香卓曰狗有情即去香卓无情自住情与无情如X何得成一体公立不能对公曰才入思惟便成剩法何曾会万物为自巳哉又甞与僧论维摩曰三万二千师子宝座入毗耶小室何故不碍为是维摩所现神力耶为别假异术耶夫难信之法故现此瑞有能信者始知本来自有之物何故复令更信曰若无信入小必妨大虽然既有信法从何而起耶又作偈曰楼阁门前才歛念不须弹指早开扄善财一去无消息门外春来草自青其指法亲切方便妙密多类此南公入灭公继住持十有二年然性真率不乐从事于务五求解去乃得谢事闲居而学者益亲谢景温师直守潭州虗大沩以致公三辞不往又嘱江西转运判官彭汝砺器资请所以不赴长沙之意公曰愿见谢公不愿领大沩也马祖百丈巳前无住持事道人相寻于空闲寂寞之濵而巳其后虽有住持王臣尊礼为天人师今则不然挂名官府如有户借之民直遣伍伯追唿之耳此岂可复为也师直闻之不敢以院事屈愿一见之公至长沙师直愿受法训公为举其纲其言光明广大如青天自日之易识其略曰三乘十二分教还同说食示人食味既因他说其食要在自巳亲甞既自亲甞便能了知其味是甘是辛是咸是淡达磨西来直指人心见性成佛亦复如是真性既因文字而显要在自巳亲见若能亲见便能了知目前是真是妄是生是死既能了知真妄生死返观一切语言文字皆是表显之说都无实义如X今不了病在甚处病在见闻觉知为不如实知真际所诣认此见闻觉知为自所见殊不知此见闻觉知皆因前尘而有分别若无前尘境界即此见闻觉知还同龟毛兔角并无所归师直闻所未闻又答韩侍郎宗古问曰承谕昔时开悟旷然无疑但无始巳来习气未能顿尽然心外无剩法者不知烦恼习气是何物而欲尽之若起此心翻成认贼为子也从上以来但有言说乃至随病设药纵有烦恼习气但以如来知见治之皆是善权方便诱引之说若是定有习气可治却是心外有法而可尽之譬如灵龟曳尾于涂拂迹迹生可谓将心用心转见病深苟能明心心外无法法外无心心法既无更欲教谁顿尽耶公以生长极南少以宏法栖息山林方太平时代欲观光京师以饯余年乃至京师驸马都尉王诜晋卿尽礼迎之庵于国门之外久之南还再游庐山彭器资之守九江公见之器资从容问公人临命终时有旨决乎公曰有之曰愿闻其说公曰待器资死即说器资起增敬曰此事须是和尚始得葢于四方公卿合则千里应之不合则数舍亦不往有偈曰不住唐朝寺闲为宋地僧生涯三事衲故旧一枝藤乞食随缘去逢山任意登相逢莫相笑不是岭南能可以想见公人物黄龙南公道貌德威极难亲附虽老于丛林者见之汗下公之造前意甚闲暇终日语笑师资相忘四十年间士大夫闻其风而开发者众矣惟其善巧X无方普慈不间人未之见或慢谤承颜接辞无不服膺公既腊高益移庵深入栈绝学者又二十余年以元符三年十一月十六日中夜而殁阅世七十有六坐五十有五夏赐号宝觉葬于南公塔之东号双塔有得法上首惟清自有传赞曰公于南公圆寂之日作偈曰昔人去时是今日今日依前人不来今既不来昔不往白云流水空裴回谁云秤尺平直中还有曲谁云物理齐种麻还得粟可怜驰逐天下人六六元来三十六追玩南公曰随汝颠倒所欲南斗七北斗八之语此老为克家之子呜唿陨此伟人世间眼灭惟此未甞不心折读其陈迹尚若雨霁之夕望东南之月皎然万星之中忘其身在唾雾间也泐潭真净文禅师真净和尚出于陜府阌乡郑氏郑族世多名卿师生而杰异幼孤事后母至孝失爱于母数困辱之父老悲之使游学四方至复州北塔闻耆宿广公说法感泣裂缝掖而师事之故北塔以克文名之年二十五试所习剃发受具足戒学经论无不臻妙夺京洛讲席自为主客而发奥义者数矣经行龙门殿庑间见塑比丘像冥目如在定师幡然自失谓其伴曰我所负者如吴道子𦘕人物虽尽妙然非活者于是弃去曰吾将南游观道焉所至辩论倾其坐人指目以为饱参治平二年夏坐于大沩夜闻僧诵云门语曰佛X法如水中月是否曰清波无透路豁然大悟时南禅师在积翠师造焉南公问从什么处来对曰沩山南曰恰值老僧不在进曰未审向什么处去南曰天台普请南岳云游曰若然者学人亦得自在去也南公曰脚下鞵是何处得来曰庐山七百钱唱得南公曰何曾自在师指曰何曾不自在耶南公骇异之于时洪英首座机锋不可触与师齐名英邵武人众中号英邵武文关西久之辞去寓止翠巖顺禅师顺曰子种性迈往而契悟广大临济欲仆子力能支之厚自爱南公住黄龙师复往焉南公曰适令侍者卷帘问渠卷起帘时如何曰照见天下放下帘时如何曰水泄不通不卷不放时如何侍者无语汝作么生师曰和尚替侍者下涅槃堂始得南公厉曰关西人果无头脑乃顾旁僧师指之曰只这僧也未梦见南公大笑自是门下号伟异博大者见之詟缩南公入灭南游衡岳还首众僧于仰山熈宁五年至高安太守钱公弋先候之师复谒有󳫉逸出屏间师方趋逆之少避乃进钱公嘲曰禅者固能教诲蛇虎乃畏狗乎师曰易伏隈嵓虎难降护宅龙钱公叹曰人不可虗有名住洞山圣寿两剎十有二年谢事东游三吴至金陵时舒王食官使禄居定林闻师至倒屣出迎王问诸经皆首标时处圆觉经独不然何也师曰顿乘所演直示众生日用现前不属今古只今老僧与相公同入大光明藏游戏三昧互为宾主非干时处又问X经曰一切众生皆证圆觉而圭峯以证为具谓译者之讹如何对曰圆觉如可改维摩亦可改也维摩岂不曰亦不灭受而取证夫不灭受蕴而取证者与皆证圆觉之意同葢众生现行无明即是如来根本大智圭峯之言非是舒王大悦称赏者累日施其第为寺以延师为开山第一祖舒王以师道行闻神考诏赐号真净未几厌烦阓还高安庵于九峯之下名曰投老学者自远而至六年而移住归宗又二年张丞相时由左司谪金陵酒官起帅南昌过庐山见师康强尽礼力致之以居泐潭俄退居云庵以崇宁元年十月旦日示疾十五日疾愈料理平生玩好道具件件疏之散诸门弟子十六日中夜沐浴更衣跏趺众请说法师笑曰今年七十八四大相离别火风既分散临行休更说遗诫皆宗门大事不及其私言卒而寂又七日阇维五色成𦦨白光上腾烟所及皆成舍利道俗千余人皆得之分建塔于泐潭宝莲峯之下洞山留云洞之北赞曰云庵以天纵之姿不由师训自然得道特定宗旨于黄龙而巳其沮坏义学剖发幽翳以乐说之辨洗光佛日使舒王敬诚心服至献名于天子施第为宝坊道显着矣然犹掉头不顾甘自放于万壑千巖之间究观施设其心不肯后𤅬山曹谿葢一代宗师之典型后来衲子模楷也禅林僧宝传卷第二十三X禅林僧宝传X卍XXX禅林僧宝传卷第二十四宋明白庵居沙门洪惠撰仰山伟禅师禅师名行伟生于氏大名人也幼寡笑语頺然地坐终日伏犀插额眉目疎秀人皆异之年十九游京师闻宝相寺大乘师方益有鉴裁谒之益曰君风神不凡然非凌烟麒麟所宜置正当袒肩荷担如来乃称耳伟欣然曰此吾心也愿执役扫除益以讲学聚徒伟甘勤力挽车运粟破薪佐炊无所不为者十三年乃剃落受具辞益经行诸方益令入洛遂受贤首教于太三藏成名继其席常千人讲无定居南游门弟子有愿随者伟不却至淮上所至禅林盛借借闻宗师名心怪之舘淮山古寺见昔同学法亮黪衲勃𥦑高其衣裙布缠两胫惊曰亮亦逃矣唿俱行者聚观太息亮笑叙寒温而巳伟问曰汝今称禅者禅宗奥义语我来亮曰待我死后为汝敷说伟曰狂耶亮曰我狂巳息汝今方炽即趋去伟请其属曰亮闻见淹愽知法解义倍我今甘尔禅家必有长处乃独行诣黄蘗谒南禅师依止二年每造室南公必敛目良久乃语伟曰和尚见行伟必合眼何耶曰麻谷见良遂来荷锄锄草良遂有悟处我见汝来但闲闭目汝虽X无悟然且有疑尚亦可在伟滋不晓时泐潭月禅师与南公同坐夏积翠月以经论有声伟甞侍座听其谈论因读小释迦传曰韦尚书问仰山寂公禅师寻常如何接人寂曰僧来必问来为何事曰来亲觐又问还见老僧否曰见又问老僧何似驴僧未有詶者韦曰若言见争奈驴若言不见今礼觐谁以此故难答寂曰无人如尚书辩析者耳月公称善伟亦以为然南公独曰沩仰宗枝不到今者病在此耳伟日夜究思不悟其意将治行而西卜庵嵩少之下为粥饭僧夜与一僧同侍座僧问法华经言得解一切众生语言陀罗尼何等语是陀罗尼南公顾香鑪僧即引手候火有无无火又就添以炷香仍依位而立南公笑曰是此陀罗尼伟惊喜进曰如何解南公令僧且去僧揭帘趋出南公曰若不解争能与么伟方有省伟律身甚严燕坐忘夜旦占一室谢绝交游有过伟者虗巳座以延之躬起炷香叉手而立南公闻之以为大绝物非和光同尘之义面诫之对曰道业未辨岁月如流大根器如云门赵州犹曰我惟粥饭二时是杂用心又曰我岂有工夫闲处用矧行伟根性日劫相倍者甯暇囿世情事清谈谀悦人增我相乎南公贤之熈宁二年南公殁于黄龙江西使者檄宣春厚礼致以居仰山未朞年法席冠江淮平昔同参知名者皆集道俗尊事之谓之后身通智性刚莅事有法度俾某人职某事莫敢违者尝遣化十二辈伟以X其名付维那使明日俱来受曲折及会茶輙失一人伟问为谁曰随州永泰伟方经营中首座曰泰游山去请以他僧备员伟然之俄有告者曰泰寔在首座匿之以欺众耳伟色庄使搜得之泰自陈怯弱惧失所受事首座寔不知也伟令击钟集众白曰首座巳分座授道又老师所赏识昧心罔众他人犹不可为乃甘自破坏乎首座屏息受罚俱永泰者出院诸方伏其公泰后嗣其法住黄蘗山首座住沩山嗣黄龙伟夏夜坐深林祖以食蚊蚋会肠毒作十日不愈以刀绝之尺许血流不止门人泣曰师独奈何不少忍曰为其障我行道蒲伏牀上无所利于物得死不愈于生乎元丰三年十一月二十六日说偈而化后三日阇维得五色舍利骨石栓索勾连塔于寺之东阅世六十三坐三十三夏赞曰法句经言若起精进心是妄非精进观伟施为宜若起心者何哉永嘉曰昼夜精勤恐缘差故不惜身命以知恩故伟方畏缘差负法道之恩引云门赵州以自较渠恤是真是妄哉非志列秋霜何以若此耶东林照觉总禅师禅师名常生剑州尤谿施氏母梦男子颀然色如金握白芙蓉三柄以授之但一柄得余委地觉而娠后诞三子伯仲皆不育总其季也年十一依宝云寺文兆法师出家又八年落发诣建州大中寺契思律师X受具神观秀异鸾翔虎视威掩万僧伟如也初至吉州禾山依禅智材公材有人望厚礼延之不留闻南禅师之风辞材至归宗久之无所得而去归宗寺火南公迁石门南塔又往从之及南公自石门而迁黄蘗积翠自积翠而迁黄龙总皆在焉二十年之间凡七往返南公佳其勤劳称于众总自负密受大法旨决志将大掖临济之宗名声益远丛林争追崇之南公殁哭之不成声恋恋不忍去明年洪州太守荣公修撰请住泐潭其徒相语曰马祖再来也道俗争先愿见元丰三年诏革江州东林律居为禅席观文殿学士王公韶出守南昌欲延宝觉禅师心公宝觉举总自代总知宵遁去千余里王公檄诸郡期必得之竟得之新淦殊山穷谷中遂应命其徒又相语曰远公甞有谶记曰吾灭七百年后有肉身大士革吾道场今符其语矣总之名遂闻天子有诏住相国智海禅院总固称山野老病不能奉诏然州郡敦遣急于星火其徒又相语曰聦明泉者适自涸凡两月而得旨如所乞就赐紫伽梨号广惠其徒又相语曰聦明泉复涌沸矣元祐三年徐国王奏号照觉禅师总于衲子有大缘槌拂之下众盈七百总甞燕坐私相告曰方丈夜有白光天香郁然其得众心如此山门遣化多边徼瘴雾处有死于其所者总必泣设位祭奠尽礼荐拔以故人人感动罗汉系南禅师祐公之子有禅学未为丛林所信至东林总X大钟横撞万指出迎于清谿之上于是诸方传之号小南其成就后学又如此总住持十二年厦屋崇成金碧照烟云如夜摩覩史之宫从天而堕天下学者从风而靡丛席之盛近世所未有也六年八月示疾九月二十九日浴罢安坐泊然而寂十月八日全身葬于鴈门塔之东阅世六十七坐四十九夏赞曰予甞游东林覧观太息念其剏之功丛林之盛非愿力大士莫能为之也东坡词曰堂堂总公僧中之龙唿吸为云噫欠为风是事且止聊观其一戏盖将谈笑不起于座而化庐山之下为梵释龙天之宫渠不信夫禅林僧宝传卷第二十四禅林僧宝传X卍XXX禅林僧宝传卷第二十五宋明白庵居沙门惠洪撰大沩真如喆禅师禅师名慕喆出于临川闻氏闻族寒喆又幼孤去依建昌永安圆觉律师为童子试所习得度具戒为人刚简有高识以荷法为志以精严律身翠巖真禅师游方时喆能识之真好暴所长以盖人号真点胸所至犯众怒非笑之喆与之周旋二十年虽群居不敢X失礼真住两剎喆阴相之成法席有来学者且令见喆侍者谓人曰三十年后喆其大作佛事真殁塔于西山心丧三年乃去依止黄蘗遂游湘中一钵云行鸟飞去留为丛林重轻谢师直守潭州闻其风而悦之不可致会岳麓法席虗尽礼迎以为出世累日而后就俄迁住大沩众二千指为所约束人人自律唯粥罢受门弟子问道谓之入室斋罢必会大众茶诸方才月一再而喆讲之无虗日放参罢喆自役作使令者在侧如路人晨香夕灯十有四年夜礼拜持茅视殿庑灯火倦则以帔蒙首假𥧌三圣堂初犹浴至老不浴者十余年绍圣元年有诏住大相国寺智海禅院京师士大夫想见风裁丛林以喆静退以畏烦閙不敢必其来喆受诏欣然俱数衲子至解包之日倾都来观至谓一佛出世院窄而僧日增无以容则相枕地卧有请限之者喆曰僧佛祖所自出厌僧厌佛祖也安有名为传法而厌佛祖乎汝安得不祥之言哉喆爱人以德事不合必面折之说法少缘饰贵贱一目问学者赵州洗钵话上人如何会僧拟对喆以手托之曰歇去自其分座接纳至终未甞换机明年十月初八日无疾说偈与众别良久遂化阇维得舍利大如豆光洁明彻目睛齿爪皆不坏门弟子分塔沩山京师两处赞曰真如平生以身为舌说比丘事及其霜露果熟则众圣推出予观其潜行密用于山间树下至于死X生之际奇瑞之验乃在或天子之都其亦乘愿力而至者耶云居祐禅师禅师名元祐王氏信州上饶人也年十三师事博山承天沙门齐晟二十四得度具戒时南禅师在黄檗即往依之十余年智辩自将气出流辈众以是悦之少然祐不䘏也南公殁去游湘中庐于衡岳马祖故基衲子追随声重荆楚间谢师直守潭州欲禅道林之律居尽礼致祐为第一世祐欣然肯来道林蜂房蚁穴间见层出像设之多冠于湘西祐夷廓之为虗堂为禅室以会四海之学者役夫不敢坏像设祐自锄弃诸江曰昔本不成今安得坏吾法尚无凡情存圣解乎六年而殿阁崇成弃之去游庐山南康太守陆公畤请住玉㵎寺徐王闻其名奏赐紫方袍祐作偈辞之曰为僧六十鬓先华无补空门愧出家愿乞封回礼部牒免辜庐老衲袈裟人问其故祐曰人主之恩而王者之施非敢辞以近名也但以法未等耳昔惠满不受宿请曰天下无僧乃受汝供满何人哉王安上者舒王之弟问法于祐以云居延之祐曰为擕此骨归塟峯顶耳登舆而去疾诸方死必塔者曰山川有限僧死无穷它日塔将无所容于是于开山宏觉塔之东作卵塔曰凡住持者非生身不坏火浴雨舍利者皆以骨石填于此其西又作卵塔曰凡僧化皆以骨石填于此谓之三塔绍圣二年七月X七日夜集众说偈而化时秋暑方炽而颜如生阇维得五色舍利有光吞饮暎夺久乃灭山林忽皆华白阅世六十有六坐四十有二夏祐清癯发白不剪风度英特说法好讥呵诸方雅自称王祐上座云赞曰余少时游庐山谒公于玉㵎道林堂是时公方病起扶杖出依绳牀瘦骨尽露神观超诣如世所画须菩提所示数语皆可诵呜唿今无复见此老矣其所施为补丛林甚多特载其一二矫蔽彰着者以激后学云隆庆闲禅师禅师名庆闲福州古田卓氏子也母梦胡僧授以明珠吞之而娠及生白光照室幼不近酒胾年十一事建州昇山沙门德圆十七得度二十远游性纯至无所嗜好唯道是究貌丰硕寡言语所至自处罕与人接有即之者一举手而去以父事南禅师南公钟爱之时与翠巖顺公同在黄檗顺时时诘问闲闲横机无所让顺诉于南公曰闲轻易且语未辩触净南公曰法如是以情求闲乃成是非其可哉闲甞问南公文首座何如在黄檗时南公曰渠在黄檗时如人暴富用钱如粪土尔来如数世富人一钱不虗用南公甞以事至双岭闲自翠巖来上谒南公问什么处来对曰百丈来又问几时离对曰正月十三日南公曰脚跟好痛与三十棒对曰非但三十棒南公喝曰许多时行脚无点气息对曰百千诸佛亦乃如是曰X汝与么来何曾有纤毫到诸佛境界对曰诸佛未必到庆闲境界又问如何是汝生缘处对曰早晨喫白粥至今又觉饥又问我手何似佛手对曰月下弄琵琶又问我脚何似驴脚对曰鹭鸶立雪非同色南公咨嗟而视曰汝剃除须发当为何事耶对曰只要无事曰与么则数声清磬是非外一箇闲人天地间也闲曰是何言欤曰伶利衲子闲曰也不消得南公曰此间有辩上座者汝着精彩对曰他有什么长处曰他拊汝背一下又如何闲曰作什么曰也展两手闲曰甚处学得这虗头来南公大笑闲却展两手南公喝之又问𢤱𢤱松松两人共一椀作么生会对曰百杂碎曰尽大地是箇须弥山提来掌中汝又作么生会对曰两重公案南公曰这里从汝胡言汉语若到同安如何过得对曰渠也须到这箇田地始得曰忽被渠指火鑪曰这箇是黑漆火鑪那箇是黑漆香卓甚处是不到处对曰庆闲面前且从恁么说话若是别人笑和尚去南公拍一拍闲便喝明日同看僧堂曰好僧堂对曰极好工夫曰好在甚处对曰一梁拄一柱曰此未是好处闲曰和尚又作么生南公以手指曰这柱得与么圆那枋得与么匾对曰人天大善知识须是和尚始得即趋去明日侍立乃问得坐披衣向后如何施设闲曰遇方即方遇圆即圆曰汝与么说话犹带脣么在对曰庆闲即与么和尚又作么生曰近前来为汝说闲抚掌云X三十年用底今朝捉败南公大笑云一等是精灵南公在时学者巳争归之及殁庐陵太守张公鉴请居隆庆未期年钟陵太守王公韶请居龙泉不逾年以病求去庐陵道俗闻其弃龙泉也舟载而归居隆庆之西堂事之益笃元丰四年三月七日告众将入灭说偈乃入浴浴出躶坐方以巾搭膝而化神色不变为着衣手足和柔发剃而复出太守来观愿留全身而僧利俨曰遗言令化阇维薪尽火灭跏趺不散以油沃薪益之乃化是日云起风作飞瓦折木烟气所至东西南北四十里凡草木沙砾之间皆得舍利如金色碎之如金沙道俗购以金钱细民拾而鬻之数日不绝计其所获几数斛阅世五十有五坐三十有六夏初苏辙子由欲为作记而疑其事方卧痁梦有呵者曰闲师事何疑哉疑即病矣子由梦中作数百言甚隽伟而其铭略曰稽首三界尊闲师不止此愍世狭劣故聊示其小者子由其知言哉赞曰潜庵为余言闲为人气刚而语急甞同宿见其坐而假𥧌梦语衮衮而领略识之皆古衲机缘初以为适然巳而每每连榻莫不尔盖其款诚于道精一如此唐道氲讥明皇曩于般若闻薰不一而沉󳫢想自起现行闲之去留践履之验非闻熏不一者也云盖智禅师禅师名守智生于剑州龙津陈氏幼依劒浦林重院沙门某为童子年二十三得度受具于建州开元寺X初出岭至豫章谒大宁宽禅师时法昌遇公方韬藏西山智闻其饱参诣之至双岭寺寺屋多僧少草棘满庭山雪未消智见一室䆳僻试揭帘闻叱诟曰谁故出我烟盖遇方附湿薪火借烟为暖耳智反走遇唿曰来汝何所来对曰大宁又问三门夜来倒知否智愕曰不知遇曰吴中石佛大有人不曾得见智不敢犯其词知其为遇也乃敷坐具愿亲炙之遇使往谒真点胷久之无大省发然勤苦不费剪爪之功及谒南禅师于积翠依止五年又见英邵武于同安南公殁南游首众僧于石霜谢师直闻其名以书抵智曰果游岳道由长沙幸屈临庶款晤师当恕其方以官守不当罪其坐致也智过师直师直问曰庞居士问马大师无弦琴因缘记得否智曰记得师直曰庞公曰弄巧成拙是宾家是主家智笑指师直曰弄巧成拙师直喜之出世住道吾俄迁住云盖十年疾禅林便软暖道心澹泊来参者掉头不纳元祐六年退居西堂闭户三十年湘中衲子闻其接纳容入室则堂室为满智为人耐枯淡日犹荷锄理蔬圃至老不衰政和四年年九十矣潭师周穜仁熟遣长沙令佐诣山请供智以老辞令佐固邀曰太守以职事不得入山遣属吏来迎意勤乃不往贻山门之咎智登舆而至入开福斋罢鸣皷智问其故曰请师住持此院智心知堕其计不得辞乃受之明年三月七日陞座说偈曰未出世头似马杓出世后口如驴觜X百年终须自坏一任天下卜度归方丈安坐良久乃化阇维得五色舍利经旬细民拨灰烬中犹得之坐六十六夏赞曰余至云盖依止之二年详闻黄蘗翠巖故时事曰南公住黄龙天下有志学道者皆集南公视之犹不怿从容问其意曰我见慈明时座下虽众不多然皆堂堂龙象今例寒酸不上人眼佛法盛衰自今日始也云盖今又老矣丛林去南公巳五十年当时号寒酸者亦不可见余因传其平生感之遂併记禅林僧宝传卷第二十五禅林僧宝传X卍XXX禅林僧宝传卷第二十六宋明白庵居沙门惠洪撰圆通讷禅师禅师名居讷字中敏出于蹇氏梓州中江人生而英特读书过目成诵年十一去依汉州什邡竹林寺元昉十七试法华得度受具于颕真律师以讲学冠两川耆年多下之会有禅者自南方还称祖道被天下马大师什邡人应般若多罗谶蜀之豪俊以经论闻者如亮公而亮弃徒隐西山如鉴公而鉴焚疏钞称滴水莫敌巨海讷怃然良久曰汝知其说乎禅者曰我不能知也子欲知之何惜一往讷于是出蜀放浪X荆楚屡阅寒暑迄无所得西至襄州洞山留止十年读华严论至曰须弥在大海中高八万四千由旬非手足攀揽可及以明八万四千尘劳山住烦恼大海众生有能于一切法无思无为即烦恼自然枯竭尘劳成一切智之山烦恼成一切智之海若更起心思虑即有攀缘即尘劳愈高烦恼愈深不能以至诸佛智顶也三复之叹曰石巩云无下手处而马祖曰旷劫无明今日一切消灭非虗语也后游庐山道价日增南康太守程师孟请住皈宗遂嗣荣禅师又住圆通仁宗皇帝闻其名皇祐初诏住十方净因禅院讷称目疾不能奉诏有旨令举自代遂举僧怀琏禅学精深在居讷之右于是诏琏琏至引对问佛法大意称旨天下贤讷知人讷临众简严不妄言笑甞习定初叉手自如中夜渐升至膺侍者每视以候鸡鸣其精进如此住持二十年移住四祖开元两剎所至丛林号称第一既老休居于宝积岩熈宁四年三月十六日无疾而化阅世六十有二坐四十有五夏欧阳文忠公贬异立教者独尊敬讷与贤良苏洵明允游相好云赞曰法道陵迟沙门交士大夫未甞得预下士之礼津津喜见眉目讷却万乘之诏而以弟子行其尊法有体超越两远观其标致可讽后学至于临众造次不忘自治在易家人上九有孚威如终吉象曰威如之吉反身之谓也X净因臻禅师禅师名道臻字伯祥福州古田戴氏子也幼不茹荤十四岁去上生院持头陀行又六年为大小经论置不读曰此方便说耳即持一钵走江淮所参知识甚多而得旨决于浮山远禅师江州承天虗席致臻非所欲而游丹阳寓止因圣一日行江上顾舟默计曰当随所往信吾缘也问舟师曰载我船尾可乎舟师笑曰师欲何之我入汴船也臻云吾行游京师因载之而北谒净因大觉琏禅师琏使首众僧于座下及琏归吴众请以臻嗣焉开法之日英宗遣中使降香赐紫方袍徽号京师四方都会有万好恶贵人达官日填门而臻一目之慈圣上仙神宗诏至庆寿宫赐对甚喜诏设高广座恣人问答左右上下得未曾有懽声动宫殿赐与甚厚神宗悼佛法之微愍名相之弊始即相国为慧林智海二剎其命主僧必自臻择之宿老皆从风而靡高丽使三僧来就学臻随根开悟神宗上仙被诏至福宁殿说法诏道臻素有德行可赐号净照禅师臻为人渠渠静退似不能言者所居都城西隅衲子四十余辈颓然不出户三十年如一日元祐八年八月十七日殁前甞语门弟净圆曰吾更三日行矣及期沐浴更衣说偈巳跏趺而化阅世八十坐六十有一夏臻性慈祥纯至奉身至约一布裙二十年不易用五幅才掩胫不多为丛褶曰徒费耳无所嗜好乃能雪方丈之西壁请X文与可扫墨竹谓人曰吾使游人见之心目清凉此君盖替我说法也初说法于庆寿宫僧问慈圣仙游定皈何所臻曰水流元在海月落不离天上悦以为能加敬焉赞曰余至京师尚及见之时年巳八十褊首婆娑面有孺子之色取次伽棃曳履送客可画也黄鲁直题其像曰老虎无齿卧龙不吟千林月黑六合云阴远山作眉红杏腮嫁与春风不用媒老婆三五少年日也解东涂西抹来法云圆通秀禅师禅师名法秀秦州陇城人生辛氏母梦有僧癯甚须发尽白託宿曰我麦积山僧也觉而有娠先是麦积山有僧亡其名日诵法华与应干寺鲁和尚者善尝欲从鲁游方鲁老之既去绪语曰他日当寻我竹铺坡前铁彊岭下俄有儿生其所鲁闻之往观焉儿为一笑三岁愿随鲁皈遂冒鲁姓十九通经为大僧天骨峻拔轩昂万僧中凛然如画讲大经章分句折旁穿直贯机锋不可触声着京洛倚圭峯钞以诠量众义然恨圭峯学禅唯敬北京元华严然恨元非讲曰教尽佛意则如元公者不应非教禅非佛意则如圭峯者不应学禅然吾不信世尊教外别以法私大迦叶乃罢讲南游谓同学曰吾将穷其窟穴搜取其种类抹杀之以报佛恩乃巳耳初至随州护国读净果禅师碑曰僧问报慈如何是佛性慈曰谁无又问净X果果曰谁有其僧因有悟秀大笑曰岂佛性敢有无之矧又曰因以有悟哉其气拂膺去至无为铁佛谒怀禅师怀貌寒危坐涕垂沾衣秀易之怀収涕问座主讲何经秀曰华严又问此经以何为宗秀曰以心为宗又问心以何为宗秀不能对怀曰毫𨤲有差天地悬隔秀退自失悚然乃敬服愿留日夕受法怀公移池入吴秀皆从之十年初说法于淮四面山杖笠之包具而巳衲子追逐不厌饥寒秀哀祖道不振丛林凋落以身任之住栖贤有僧文庆寒陋不上眼秀遣督割稻石桥庄既辞去有识者曰庆出世湘乡寺十余年云葢颙禅师嗣也秀遣侍者追谢之且迎以还山庆曰竢稻入囷乃还秀心奇之称于众后住栖贤二十年秀寔使之也蒋山元禅师殁舒王以礼致秀嗣其席秀至山王先候谒而秀方理丛林事不时见王以为慢巳遂不合弃去住真州长芦众千人有全椒长老至登座众目笑之无出问者于是秀出拜趋问如何是法秀自巳全椒笑曰秀铁面乃不识自巳乎秀曰当局者迷然一众服其荷法心也冀国大长公主造法云寺成有诏秀为开山第一祖开堂之日神宗皇帝遣中使降香并磨衲仍传圣语表朕亲至之礼皇弟荆王致敬座下云门宗风自是兴于西北士大夫日夕问道时司马温公方登庸以吾法太盛方经营之秀曰相公聪明人类英杰非因佛法不能尔遽忘愿力乎温X公不以介意元祐五年八月卧疾诏翰林医官视之医请候脉秀仰视曰汝何为者也吾有疾当死耳求治之是以生为可恋也平生生死梦三者无所拣挥去之唿侍者更衣安坐说偈三句而化阅世六十有四坐四十五夏李公麟伯时工𦘕马不减韩干秀呵之曰汝士大夫以𦘕名矧又𦘕马期人跨以为得妙妙入马腹中亦足惧伯时繇是绝笔秀劝𦘕观音像以赎其过黄庭坚鲁直作艶语人争传之秀呵曰翰墨之妙甘施于此乎鲁直笑曰又当置我于马腹中耶秀曰汝以艶语动天下人婬心不止马腹正恐生泥犂中耳驸马都尉王诜晋卿候秀秀方馔客晋卿为扫墨竹于西轩以迟之秀来未及揖顾见不怿晋卿去即漫之赞曰余至京师秀化去巳踰月观法云丛林其遗风余烈尚可想见及拜瞻其像面目严冷怒气巽人平生以骂为佛事又自谓丛林一害非虗言哉延恩安禅师禅师名法安生许氏临川人也幼事承天沙门慕闲年二十以通经得度游方谒雪窦显禅师显殁依天衣怀禅师众推其知见又徧历诸家耆宿指目为饱参来皈临川见黄山如意院败屋破垣无以蔽风雨安求居之十年大厦如化成乃弃去下江汉航二淛上天台泝淮汶而还所至接物利生未甞失言亦未甞失人白首怀道翩然无侣倚杖于南昌上蓝又住X武宁之延恩寺寺以父子传器贫不能守易以为十方草屋数楹败床不箦安安乐之令尹纠豪右谋为一新安笑曰檀法本以度人今非其发心而强之是名作业不名佛事也栖止十年而丛林成僧至如皈安与法云秀公昆弟且相得秀所居庄严妙天下而说法如云雨其威光可以为弟兄接羽翼而天飞也秀以书招安云云安读之一笑而巳问其故曰吾始见秀有英气谓可语乃今而后知其痴痴人正不可与语也问者瞚视久之曰何哉安曰比丘法当一钵行四方秀既不能尔又于八达衢头架大屋从人乞饭以养数百闲汉非痴乎安每谓人曰万事随缘是安乐法元丰甲子七月命弟子取方文文书聚火之以院事付一僧八月辛未殁阅世六十有一坐四十有一夏赞曰怀禅师五坐道场皆衰陋处而能使之成宝坊安真能世其家者也安笑秀公架大屋养闲汉为痴正当以漫晋卿墨戏併按也禅林僧宝传卷第二十六X禅林僧宝传X卍XXX禅林僧宝传卷第二十七宋明白庵居沙门惠洪撰明教嵩禅师禅师名契嵩字仲灵自号潜子生藤州镡津李氏七岁母钟施以事东山沙门某十三得度受具十九游方时宁风有异女子姚精严而住山时年百余历面如处子嵩造焉女子留之信宿中夜闻池中有如戛铜器声以问女子女子曰噫此龙吟也闻者瑞征子当有大名于世行矣无滞于是下沅湘陟衡岳谒神鼎諲禅师諲与语奇之然无所契悟游袁筠间受记莂于洞山聦公嵩夜则顶戴观世音菩萨之像而诵其号必满十万乃𥨊以为常自是世间经书章句不学而能是时天下之士学古文慕韩愈拒我以遵孔子东南有章表民黄聱隅李太伯尤雄杰者学者宗之嵩作原教论十余万言明儒释之道一贯以抗其说读之者畏服未几复游衡岳罢归着禅宗定祖图传法正宗记其志盖悯道法陵迟愽攷经典以佛后摩诃迦叶独得大法眼藏为初祖推之下至于达磨多罗为二十八祖密相付嘱不立文字谓之教外别传书成游京师知开封府龙图王公素奏之仁宗皇帝覧之加叹付传法院编次入藏下诏褒宠赐紫方袍号明教嵩再奏辞让不许宰相韩琦大参欧阳脩皆延见而尊礼之留居闵贤寺不受再请东还于是律学者憎疾相与造说以非之嵩益着书援引古X今左证甚明几数万言禅者增气而天下公议翕然归之凞宁五年六月四日晨兴写偈曰后夜月初明吾今独自行不学大梅老贪闻鼯鼠声至中夜而化阇维敛六根之不坏者三顶骨出舍利红白晶洁状如大菽常所持数珠亦不坏道俗合诸不坏葬于故居永安院之左阅世六十有六坐五十有三夏有文集总百余卷六十万言其甥法澄克奉藏之以信后世嵩居钱塘佛日禅院应密学蔡公襄所请也东坡曰吾入吴尚及见嵩其为人常瞋葢嵩以瞋为佛事云赞曰是身聚沬耳特苦业所持寔本一念首楞严曰由汝念虑使汝色身身非念伦汝身何因随念所使然但名为融通妄想念常清净正信坚固则名善根功德之力嵩生而多闻好辩而常瞋死而火之目舌耳毫为不坏非正信坚固功德力乎余甞论人之精诚不可见及其化也多雨舍利譬如太平无象而烝枯朽为菌芝嵩其尤着闻者聪公可谓有子矣蒋山元禅师禅师名赞元字万宗婺州义乌人双林傅大士之远孙也三岁出家七岁为大僧性重迟闲靖寡言视之如鄙朴人然于传记无所不窥吐为词语多绝尘之韵特罕作耳年十五游方至石霜谒慈明禅师助舂破薪泯泯混十年慈明移南岳又与俱及殁葬骨石于石霜植种八年乃去兄事蒋山心禅师心殁以元X继其席舒王初丁太夫人忧读经山中与元游如昆弟问祖师意旨元不答王益扣之元曰公般若有障三有近道之质一更一两生来恐纯熟王曰愿闻其说元曰公受气刚大世缘深以刚大气遭深世缘必以身任天下之重怀经济之志用舍不能必则心未平以未平之心持经世之志何时能一念万年哉又多怒而学问尚理于道为所知愚此其三也特视名利如脱发甘澹泊如头陀此为近道且当以教乘滋茂之可也王再拜受教自凞宁之初王入对遂大用至真拜贵震天下无月无耗元未尝发视客来无贵贱寒温外无别语即敛目如入定客即去甞馔僧俄报火厨库且及潮音堂众吐饭苍黄蚁窘蜂閙而元啜啖自若高视屋梁食毕无所问又甞出郭有狂人入寺手刃一僧即自杀尸相枕左右走报交武于道自白下门群从而归元过尸处未甞视登寝堂危坐职事者侧立冀元有以处之而敛目如平日于是稍稍隐去卒不问王弟平甫豪纵于人物慎许可见元即悚然加敬问佛法大意元复有难色平甫固请为说元曰佛祖无所异于人所以异者能自护心念耳岑楼之木必有本本于毫末滔天之水必有原原于滥觞清净心中无故动念危乎岌哉甚于岑楼浩然横肆甚于滔天其可动耶佛祖更相付授必丁宁之曰善自护持平甫曰佛法止于此乎元曰至美不华至言不烦夫华与烦去道远甚而流俗以之申公论X治世之法犹谓为治者不至多言顾力行如何耳况出世间法乎元丰之初王罢政府舟至石头夜造山拜坟士大夫车骑填山谷王入寺巳二鼓元出迎一揖而退王坐东偏从官宾客满坐王环视问元所在侍者对曰巳寝久矣王笑之王结屋定林往来山中又十年稍觉烦动即造元相向默坐终日而去有诗赠之其略曰不与物违真道广每随缘起自禅深舌根巳净谁能坏足迹如空我得寻人以为实录元祐之初曰吾欲还东吴促办严俄化王哭之恸塔于蒋陵之东平甫状其行碑山中赞曰舒王甞手题其像曰贤哉人也行厉而容寂知言而能默誉荣弗喜辱毁弗戚弗矜弗克人自称德有缁有白来自南北弗顺弗逆弗抗弗抑弗观汝华唯食巳实孰其嗣之我有遗则予读此词知其为本色住山人也金山达观颕禅师禅师名昙颕生钱塘丘氏年十三依龙兴寺为大僧神情秀特于书无所不观为词章多出尘语十八九游京师时欧阳文忠公在场屋颕识之游相乐也初谒大阳明安禅师问洞上特设偏正君臣意明何事明安曰父母未生时事又问如何体会明安曰夜半正明天晓不露颕惘然弃去至石门谒聪禅师理明安之语曰师意如何聪曰大阳不道不是但口门窄满口说未尽老僧即不与么颕曰如何是父母未生X事聪曰粪墼子又问如何是夜半正明天晓不露聪曰牡丹丛下睡猫儿颕愈疑骇日扣之竟无得益自奋曰吾要以死究之不解终不出山聪一日见普请问曰今日运薪乎颕曰然运薪聪曰云门甞问人般柴柴般人如何会颕不能对聪因植杖石坐笑曰此事如人学书点画可傚者工否者拙何故如此未忘法耳如有法执故自为断续当笔忘手手忘心乃可也颕于是默契其旨良久曰如石头曰执事元是迷契理亦非悟既曰契理何谓非悟聪曰汝以此句为药语为病语颕曰是药语聪呵曰汝乃以病为药又可哉颕曰事如函得葢理如箭直锋妙宁有加者而犹以为病兹寔未谕聪曰借其妙至是亦止明理事而巳祖师意旨智识所不能到矧事理能尽乎故世尊曰理障碍正知见事障能续生死颕恍如梦觉曰如何受用聪曰语不离窠臼安能出葢缠颕叹曰才涉脣吻便落意思皆是死门终非活路即日辞去过京师寓止驸马都尉李端愿之园日夕问道一时公卿多就见闻其议论随机开悟李公问曰人死识归何所答曰未知生焉知死李公曰生则端愿巳知曰生从何来李公拟议颕揕其胷曰秪在这里思量箇什么对曰会也只知贪程不觉蹉路颕拓开曰百年一梦又问地狱毕竟是有是无答曰诸佛向无中说有眼见空华大尉就有中觅无手搘日且水月堪笑眼前见牢狱不避心外见天堂欲生殊不知欣怖在心善X恶成境大尉但了自心自然无惑进曰心如何了答曰善恶多莫思量又问不思量后心归何所颕曰且请太尉游宅颕东游初住舒州香鑪峰移住润州因圣太平隐静明雪窦又移住金山龙游寺嘉祐四年除夕遣侍者持书别扬州刁景纯学士曰明旦当行不暇相见厚自爱景纯开书大惊曰当奈何复书决别而巳中夜候吏报扬州驰书船将及岸颕欣然遣挝鼓陞座叙出世本末谢裨赞丛林者劝修勿怠曰吾化当以贤监寺次补下座读景纯书毕大众拥步上方丈颕跏趺挥令各远立良久乃化五年元日也阅世七十有二坐五十有三夏颕英气压诸方荐福怀禅师诵十玄谈至祖意颕曰当曰十圣未明此旨特以声律不恊故耳三贤十圣序不如是怀曰宗门无许事颕熟视以手画按作十字曰汝识此字乎汝以谓甑箅耳怀无能言颕拂衣去曰我要与汝鬬死生吾不敌汝也赞曰东坡曰佛法浸远真伪相半寓言指法大率相似至于二乘禅定外道神通非我肉眼所能勘验然临死生祸福之际不容伪矣吾视颕之谢世无以异人适城市之易然真大丈夫也哉禅林僧宝传卷第二十七X禅林僧宝传X卍XXX禅林僧宝传卷第二十八宋明白庵居沙门惠洪撰法昌遇禅师禅师名倚遇漳州林氏子也为人奇逸有大志自剃发受具即杖䇿游方名着丛林浮山远禅师甞指以谓人曰后学行脚样子也辞远谒南岳芭蕉庵主谷泉三至三遭逐犹谒之泉揕之曰我此间虎狼纵横尿牀鬼子三回五度来觅底物遇曰人言庵主见汾州泉乃解衣抖擞曰汝谓我见汾州有多少奇特遇即礼拜问曰审如菴主语客来将何祗待泉曰云门胡饼赵州茶遇曰谢供养泉曰我火种也未有早言谢谢什么遇乃去至北禅贤禅师问曰近离什么处遇曰福严曰思大鼻孔长多少遇曰与和尚当时见底一般曰且道老僧见时长多少遇曰和尚大似不曾到福严贤笑曰学语之流又问来时马大师徤否遇曰徤曰向汝道什么遇曰令北禅莫乱统贤曰念汝新到不欲打汝遇曰倚遇亦放过和尚乃罢遇因倒心师事之时慈明禅师住兴化过贤公室遇侍立看其谈笑贤曰汾阳师子可杀威狞慈明曰不见道来者咬杀贤曰审如此汾阳门下道绝人荒耶慈明举拂子曰这箇因甚到今日贤未及对遇从旁曰养子不及父家门一世衰贤呵曰汝具什么眼目乃敢尔遇曰若是咬人师子终不与么慈明将去至龙牙像前指以问遇曰谁像遇曰龙牙慈明曰既是龙牙X像何乃在北禅遇曰一彩两赛慈明曰像在此龙牙在什么处遇拟对慈明掌之曰莫道不能咬人遇曰乞儿见小利慈明呵逐之贤公除夕谓门弟子曰今夕无可分岁共烹露地白牛大家围鑪向榾柮火唱村田乐何也免更倚他门户旁它墙乃下座有僧从后大唿曰县有吏至贤反顾问所以对曰和尚杀牛未纳皮角耳贤笑掷暖帽与之僧就拾得跪进曰天寒还和尚帽子贤问遇曰如何遇曰近日城中纸贵一状领过后还江南再游庐山寓止圆通时大觉琏公方赴诏辞众曰此事分明须荐取莫教累劫受轮回遇问曰如何是此事曰荐取遇曰头上是天脚下是地荐箇什么曰不是知音者徒劳话岁寒遇曰岂无方便曰胡人饮乳反怪良医遇曰暴虎凭河徒夸好手拍一拍皈众后游西山睠双岭深邃栖息三年与英邵武胜上座游应法昌请决别曰三年聚首无事不知检点将来不无渗漏以拄杖划一划曰这箇且止宗门事作么生英曰须弥安鼻孔遇曰临崖看浒眼特地一场愁英曰深沙努眼睛遇曰争奈圣凡无异路方便有多门英曰铁蛇钻不入遇曰有甚共语处英曰自缘根力浅莫怨太阳春却划一划宗门且止这箇事作么生遇欲掌之英约住曰这漳州子莫无去就然也是我致得法昌在分宁之北千峯万壑古屋数间遇至止安乐之火种刀耕衲子时有至者皆不堪其枯淡坐此成单丁开鑪日輙以一力X挝鼓陞座曰法昌今日开鑪行脚僧无一箇惟有十八高人缄口围鑪打坐不是规矩严难免见诸人话堕直饶口似秤磓未免灯笼勘破不知道绝功勋安用修因证果喝一喝云但能一念回心即脱二乘羁鏁大宁宽禅师至遇画地作此相便曳䦆出翌日未陞座谓宽曰昨日公按如何宽画此牛相即抹撒之遇曰宽禅头名下无虗人乃陞座曰忽地晴天霹雳声禹门三级浪峥嵘几多头角为龙去鰕蠏依前努眼睛南禅师至遇方植松南公曰小院子㘽许多松作么遇曰临济道底曰㘽得多少遇曰但见猿啼鹤宿耸汉侵云南公指石曰这里何不㘽遇曰功不浪施曰也知无下手处遇却指石上松曰从什么处得此来南公大笑曰苍天苍天乃作偈曰头戴华巾离少室所擕席帽出长安鹫峰峰下重相见鼻孔元来总一般又画此相示之遇和曰葫芦棚上挂冬瓜麦浪堆中钓得鰕谁在画楼沽酒处相邀来吃赵州茶又画此相答之南公曰铁牛对对黄金角木马双双白玉蹄为爱雪山香草细夜深乘月过前溪又画此㊀相示之遇曰玉麟带月离霄汉金凤衔花下綵楼野老不嫌公子醉相将擕手御街游又画此答之时南公道被天下丛林宗之而遇与之酬唱如交友一时豪俊多归之宝觉心禅师问曰不是风兮不是幡黑花猫子面门斑夜行人只贪明月不觉和衣渡水寒岂不是和尚偈耶遇曰然有是语宝觉X曰也太奇特遇曰汝道祖师前段为人后段为人对曰祖师终不妄语遇曰意作么生对曰岂不见道不是风动不是幡动遇曰如狐渡水有甚快活曰师意如何遇以拂子摇之对曰也是为蛇画足遇曰乱统作么对曰须是和尚始得徐德占布衣时未为人知遇特先识之山中往来为法喜之游及其将化前一日作偈别德占德占时方丁太夫人忧居家偈曰今年七十七出行须择日昨夜问龟哥报道明朝吉德占大惊唿灵源叟俱驰往遇方坐寝室以院务什物付监寺曰吾自住此山今三十年以护惜常住故每自莅之今行矣汝辈着精彩言毕举手中杖子曰且道这箇付与阿谁德占灵源屏息无答者掷于地投牀枕臂而化赞曰予观法昌契悟稳实宗趣淹愽荷担云门气无丛林其应机施设锋不可犯殆亦明招独眼龙之流亚欤然所居荒村破院方其以一力挝皷为十八泥像说禅虽不及真单徒之有众亦差胜生法师之聚石味其平生未甞不失将顿足想见标致也杨岐会禅师禅师名方会生冷氏袁州宜春人也少警敏滑稽谈剧有味及冠不喜从事笔砚窜名商税务掌课最坐不职当罸宵遯去游筠州九峯恍然如昔经行处眷不忍去遂落发为大僧阅经闻法心融神会能痛自折节依参老宿慈明禅师住南原会辅佐之X安乐勤苦及慈明迁道吾石霜会俱自请领监院事非慈明之意而众论杂然称善挟楮衾入典金谷时时憃语摩拂慈明诸方传以为当慈明饭罢必山行禅者问道多失所在会阚其出未远即挝鼓集众慈明遽还怒数曰少丛林暮而陞座何从得此规绳会徐对曰汾州晚参也何为非规绳乎慈明无如之何今丛林三八念诵罢犹参者此其原也慈明迁兴化因辞之还九峯萍实道俗诣山请住杨岐时九峯长老勤公不知会惊曰会监寺亦能禅乎会受帖问答罢乃曰更有问话者么试出相见杨岐今日性命在汝诸人手里一任横拖倒拽为什么如此大丈夫儿须是当众决择莫背地里似水底按胡卢相似当众勘验看有么若无杨岐失利下座勤把住曰今日且喜得箇同参曰同参底事作么生勤曰杨岐牵犂九峯拽耙曰正当与么时杨岐在前九峯在前勤无语会托开曰将会同参元来不是自是名闻诸方会谓众曰不见一法是大过患拈拄杖云穿过释迦老子鼻孔作么生道得脱身一句向水不洗水处道将一句来良久曰向道莫行山下路果闻猿呌断膓声又曰一切智通无障碍拈起拄杖云拄杖子向汝诸人面前逞神通去也掷下云直得干坤震裂山岳摇动会么不见道一切智智清净拍绳床曰三十年后莫道杨岐龙头蛇尾其提纲振领大类云门又问来僧曰云深路僻高驾何来对曰天无四壁曰踏破多少X草鞋僧便喝会曰一喝两喝后作么生曰看这老和尚着忙会曰拄杖不在且坐喫茶又问来僧曰败叶堆云朝离何处对曰观音曰观音脚根下一句作么生道对曰适来相见了也曰相见底事作么生其僧无对会曰第二上座代参头道看亦无对会曰彼此相钝置其验勘锋机又类南院庆历六年移住潭州云葢山以临济正脉付守端白云端禅师禅师名守端生衡州葛氏幼工翰墨不喜处俗依茶陵郁公剃发年二十余参颙禅师颙殁会公嗣居焉一见端奇之每与语终夕一日忽问上人受业师端曰茶陵郁和尚曰吾闻其过谿有省作偈甚奇能记之否端即诵曰我有神珠一颗日夜被尘羁鏁今朝尘尽光生照破青山万朵会大笑起去端愕视左右通夕不寐明日求入室咨询其事时方岁旦会曰汝见昨日作夜狐者乎端曰见之会曰汝一筹不及渠端又大骇曰何谓也会曰渠爱人笑汝怕人笑端于是大悟于言下辞去徧游庐山圆通讷禅师见之自以为不及举住江州承天名声爆耀又让圆通以居之而自处东堂端时年二十八自以前辈让善丛林责巳甚重故敬严临众以公灭私于是宗风大振未几讷公厌闲寂郡守至自陈客情太守恻然目端端笑唯唯而巳明日陞座曰昔法眼禅师有偈曰难难难是遣情难情尽圆明一颗寒X方便遣情犹不是更除方便太无端大众且道情作么生遣喝一喝下座负包去一众大惊挽之不可遂渡江夏于五祖之闲房舒州小剎号法华住持者如笼中鸟不忘飞去舒守闻端高风欲以观其人移文请以居之端欣然杖策来衲子至无所容士大夫贤之迁居白云海会陞座顾视曰鼓声未击巳前山僧未登座之际好箇古佛样子若人向此荐得可谓古释迦不前今弥勒不后更听三寸舌头上带出来底早巳参差须有辩参差眼方救得完全有么乃曰更与汝老婆开口时末上一句正道着举步时末上一步正踏着为什么鼻孔不正为寻常见鼻孔顽了所以不肯发心今日劝诸人发却去良久曰一便下座其门风峻拔如此僧请问慧超问法眼如何是佛曰汝是慧超端作偈示之曰一文大光钱买得箇油糍喫放肚里了当下便不饥又问僧问云门如何是透法身句曰北斗里藏身端又作偈曰九衢公子游花惯未第贫儒感慨多冷地看他人富贵等闲无耐幞头何赞曰杨岐天纵神悟善人游戏三昧喜勘验衲子有古尊宿之遗风庆历以来号称宗师而白云妙年俊辩胆气精锐克肖前懿至于应世则唾涕名位说法则荡除知见乃又逸格如大沩之有寂子玄沙之有琛公临济法道未甚寂寥也禅林僧宝传卷第二十八X禅林僧宝传X卍XXX禅林僧宝传卷第二十九宋明白庵居沙门惠洪撰大通本禅师禅师名善本生董氏汉仲舒之后也其先家太康仲舒村大父琪父温皆官于颕遂为颕人初母无子祷于佛像前誓曰得子必以事佛即蔬食俄娠及生本骨相秀异方晬而孤母育于叔祖玠之家既长愽学操履清修母亡哀毁过礼无仕宦意辟糓学道隐于笔工然气刚不屈沈默白眼公卿嘉祐八年与弟善思俱至京师借名显圣地藏院试所习为大僧其师圆成律师惠揖者谓人曰本它日当有海内名乃生我法中乎圆成使听习毗尼随喜杂华夜梦见童子如世所𦘕善财合掌导而南既觉曰诸佛菩萨加被我矣其欲我南询诸友乎时圆照禅师道振吴中本径造姑苏谒于瑞光圆照坐定特顾之本默契宗旨服勤五年尽得其要其整顿提撕之纲研练差别之智纵横舒卷度越前规一时辈流无出其右圆照倚之以大其家以季父事圆通秀公秀住庐山栖贤出入卧内如寂子之于东寺元丰七年春绝九江游淮山徧礼祖塔眷浮山巖丛之胜有终焉志遂居太守巖久之出世住婺州双林六年浙东道俗追崇至谓X傅大士复生移住钱塘净慈继圆照之后食堂日千余口仰给于檀施而供养庄严之盛游者疑在诸天时号大小本神考闻其名有诏住上都法云寺赐号大通禅师又继圆通之后本玉立孤峻俨临清众如万山环天柱让其高寒然精麤与众共未甞以言徇物以色假人王公贵人施舍日填门厦屋万础涂金镂碧如地涌宝坊住八年请于朝愿归老于西湖之上诏可遂东还庵龙山崇德杜门却扫与世相忘又十年天下愿见而不可得独与法子思睿俱睿与余善为予言其平生曰临众三十年未甞笑及闲居时抵掌笑语问其故曰不庄敬何以率众吾昔为丛林故强行之非性实然也所至见尽佛菩萨行立之像不敢坐伊蒲塞馔以鱼胾名者不食其真诚敬事防心离过类如此大观三年十二月甲子屈三指谓左右曰止有三日巳而果殁有异禽翔鸣于庭而去塔全身于上方阅世七十有五坐四十有五夏赞曰本出云门之后望雪窦为四世嫡孙平居作止直视不瞬及其陞堂演唱则左右顾如象王回旋学者多自此悟入方其将终之夕越僧梦本归兜率天味其为人居处服玩行巳利物日新其德不置之诸天尚何之哉报本元禅师禅师名慧元生倪氏潮阳人也垂髫嶷然群儿剧于X前袖手趺坐而巳父母商略曰儿材地如此宁堪世用意事佛僧可耳元闻之即前拜辞依城南精舍诵法华经年十九剃落受具游方至京师华严圆明法师者见而异之曰上人齿少自何至此所求何事曰慧元南海来无他来唯求佛法圆明笑曰王城利声捷径酒色樊笼横目争夺日有万绪昔大通智胜佛十劫坐道场佛法犹不现前此中宁有佛法乎佛法俱在南方也元乃自洛京游襄汉徧历名山所至亲近知识然俱无所解悟治平三年春至黄龙时南禅师来自积翠龙众如蚁慕而集元每坐下板輙自引手反覆视之曰宁有道理而云似佛手知吾家揭阳而乃复问生缘何处乎久而顿释其疑即日发去凞宁元年入吴住吴江寿圣寺遣僧造黄龙投嗣法书南公视其款识未发谓来僧曰汝亟还令元自来僧反命元辍住持事䇿杖而来次南昌见宝觉禅师出世说法知南公巳化逾月乃复还吴中道俗师尊之又延住崑山慧严院十年甞夜舟归自霅川𡨥劫舟舟人惊怖不知所出元安坐徐曰钱帛皆施汝人命不可枉用寇因背去元祐四年住承天万寿寺众益盛躬自持钵至湖湖人曰师到处为家何苦独爱姑苏乎固留不使还苏人闻之争持棰杖譁入湖曰何为夺我邦善知识政当见还否则有死而巳元怡然不恡情去留曰吾任缘耳相守弥月苏人食尽乃去竟为湖人所有住报本禅院六年十一月十六日陞X座说偈曰五十五年梦幻身东西南北孰为亲白云散尽千山外万里秋空片月新言讫而化时右司陈公瓘莹中在湖亲见其事元脇不至席三十年平生规法南禅师作止者唯元克肖之遗言葬于岘山之阳门弟子元正有才辩问何独念岘山乎元曰他日可建寺后三十年元道契太师楚国公公为请于朝诏谥证悟禅师塔曰定应有旨特建显化寺岁度僧以严香火云禾山普禅师禅师名德普緜州蒲氏子少尚气节愽观有卓识见富乐山静禅师合爪作礼曰此吾师也静与语奇之擕归山中阴察之其作止类老头陀静曰此子赋性豪纵不受控御而能折节杵臼炊爨间以事众为务是为希有年十八得度受具秀出讲席解唯识起信论两川无敢难诘者号义虎罪圭峯疏义多臆识擿其失处诫学者不可信老师皆数之曰圭峯清凉国师所印可汝敢雌黄蚍蜉撼树之论汝今是矣普叹曰学者以名位惑久矣清凉圭峯非有四目八臂也奈何甘自退屈乎佛法其微矣此其兆也时惟胜禅师还自江两吕大防微仲由龙图阁直学士出镇成都执弟子礼日夕造谒普衣禅者衣窃听其议终日一不能晓归卧看屋梁曰胜昔甞业讲有声吕公世所谓贤者相与詶酢敬信如此而吾乃不信可乎然所疑未解坐寡闻也乃出蜀至荆州金銮夜与一X衲偶忘其名衲见了山情庵主普闻其饷参问之曰经论何负禅宗而长老多讥呵之耶衲曰以其是识情义理思想边量非能发圣得道脱有得道发圣者皆借之以为缘耳傥不因自悟唯经论是仗则能读能知能见解者皆证圣成道去矣宁尚与仆辈俯仰耶唯以死语是所知障故祖师西来也如经言一切众生本来成佛汝信之乎对曰世尊之语岂敢不信衲曰既信矣则尚何区区远来乎对曰吾闻禅宗有别传法故来耳衲笑曰是则未信非能信也普曰其病安在衲曰积翠南禅师出世久子见之不宜后见则当使汝疾有廖矣普即日遂行以熈宁元年至黄龙问阿难问迦叶世尊付金襕外传何法迦叶唿阿难阿难应诺迦叶曰倒却门前剎竿着意旨如何南公曰上人出蜀曾到玉泉否曰曾到又问曾挂搭否曰一夕便发南公曰智者道场关将军打供与结缘几时何妨普默然良久理前问南公俛首普趋出大惊曰两川义虎不消此老一唾八年秋游螺川待制刘公沆请住慧云禅院七年迁住禾山十有二年元祐五年十二月二十五日谓左右曰诸方尊宿死丛林必祭吾以为徒虗设吾若死汝曹当先祭乃令从今办祭众以其老又好戏语复曰和尚几时迁化曰汝辈祭绝即行于是帏寝堂坐普其中置祭读文跪揖上食普饮餐自如自门弟子下及庄力日次为之至明年元日祭绝曰明日雪晴乃行X至时晴忽雪雪止普安坐焚香而化阅世六十有七坐四十九夏全身塔于寺之左赞曰初云庵自九峯至庐山诸方禅者毕集门下杂还多英俊而云庵甞敛眉曰法道乃今而后未可知也有问其意曰先师在黄檗众不满百而明眼辈几半今虽三倍当时然才一两人耳余时年少心非其论观元普两禅师皆南公晚子也而其行巳卓绝且如此则云庵之言如百衲帔天寒岁晚乃见效哉云居佛印元禅师禅师名了元字觉老生饶州浮梁林氏世业儒父祖皆不仕元生三岁琅琅诵论语诸家诗五岁诵三千首既长从师授五经略通大义去读首楞严经于竹林寺爱之尽捐旧学白父母求出家度生死礼宝积寺沙门日用试法华受具足戒游庐山谒开先暹道者暹自负其号海上横行俯视后进元与问答捷给暹大称赏以为真英灵衲子也时年十九巳而又谒圆通讷禅师讷惊其翰墨曰骨格巳似雪窦后来之俊也时书记怀琏方应诏而西讷以元嗣琏之职江州承天法席虗讷又以元当迁郡将见而少之讷曰元齿少而德壮虽万耆衲不可折也于是说法为开先之嗣时年二十八自其始住承天移淮山之斗方庐山之开先归宗丹阳之金山焦山江西之大仰又四住云居凡四十年之间德化缁白名闻幼稚缙绅之贤者多与之游苏东坡谪黄州庐山对岸元居X归宗詶酢妙句与烟云争丽及其在金山则东坡得释还吴中次丹阳以书抵元曰不必出山当学赵州上等接人元得书径来东坡迎笑问之元以偈为献曰赵州当日少谦光不出三门见赵王争似金山无量相大千都是一禅床东坡抚掌称善东坡甞访弟子由于高安将至之夕子由与洞山真净文禅师圣寿聪禅师连牀夜语三皷矣真净忽惊觉曰偶梦吾等谒五祖戒禅师不思而梦何祥耶子由撼聪公聪曰吾方梦见戒禅师于是起品坐笑曰梦乃有同者乎俄报东坡巳至奉新子由𢹂两衲候于城南建山寺有顷东坡至理梦事问戒公生何所曰陜右东坡曰轼十余岁时时梦身是僧往来陜西又问戒状奚若曰戒失一目东坡曰先妣方娠梦僧至门瘠而眇又问戒终何所曰高安大愚今五十年而东坡时年四十九后与真净书其略曰戒和尚不识人嫌强颜复出亦可笑矣既是法契愿痛加磨励使还旧观自是常着衲衣故元以裙赠之而东坡酬以玉带有偈曰病骨难堪玉带围钝根仍落箭锋机会当乞食歌姬院夺得云山旧衲衣又曰此带阅人如传舍流传到我亦悠哉锦袍错落尤相称乞与佯狂老万回元所居方丈特高名妙高台东坡又作诗曰我欲乘飞车东访赤松子蓬莱不可到弱水三万里不如金山去清风半帆耳中有妙高台云峯自孤起仰观初无路谁信平如砥台中老比丘碧眼照窓儿X巉巉玉为骨凛凛霜入齿机锋不可触千偈如翻水何须寻德云只此比丘是长生未暇学请学长不死太子少保张公方平安道为滁州日游瑯琊山藏院唿梯梯梁得木匣发之忽悟前身盖知藏僧也写楞伽经未终而化安道续书残轴笔蹟宛然如昔号二生经安道欲刻以印施四方东坡曰此经在他人犹为希世之瑞况于公乎请家藏为子孙无穷之福元请东坡代书之镂板金山时士大夫师欧阳文忠公为古文公佐韩子诋我以原性性者与生俱生之论为铨量元故以是劝之又甞谓众曰昔云门说法如云雨绝不喜人记录其语见必骂逐曰汝口不用反记吾语异时裨贩我去今室中对机录皆香林明教以纸为衣随所闻即书之后世学者渔猎文字语言正如吹网欲满非愚即狂时江浙丛林尚以文字为禅谓之请益故元以是讽之高丽僧统义天航海至明州传云义天弃王者位出家上疏乞徧历丛林问法受道有诏朝奉郎杨杰次公舘伴所经吴中诸剎皆迎饯如王臣礼至金山元牀坐纳其大展次公惊问故元曰义天亦异国僧耳僧至丛林规绳如是不可易也众姓出家同名释子自非买崔卢以门阀相高安问贵种次公日卑之少徇时宜求异诸方亦岂觉老心哉元曰不然屈道随俗诸方先失一只眼何以示华夏师法乎朝廷闻之以元为知大体观文殿学士王公韶子淳出守南昌自以久帅西塞滥杀罸X留神空宗祈妙语以藻雪之而元适王子淳请说法于上蓝元炷香曰此香为杀人不眨眼上将军立地成佛大居士一众譁曰善子淳亦悠然意消灵源清禅师在众时厕云居法席痛自韬晦而声名自然在人口元陞座举以为堂中第一座丛林服其公非特清公如感铁面喆真如百丈肃仰山简皆元所赏识也李公麟伯时为元写照元曰必为我作笑状自为赞曰李公天上石麒麟传得云居道者真不为拈花明大事等闲开口笑何人泥牛漫向风前齅枯木无端雪里春对现堂堂俱不识太平时代自由身元符元年正月初四日听客语有会其心者轩渠一笑而化其令𦘕笑状而赞之非苟然也阅世六十有七坐五十有二夏元骨面而秀清临事无凝滞过眼水流云散其为人服义疾恶初举感䥫面嗣承天感曰使典粥饭供十方僧可也如欲继嗣则慈感巳有师元奇之又举宣长老住甘露宣后卖元元白于官曰宣演法未有宗旨乞改正宣竟以是遭逐杨次公曰牵牛蹊人之田而夺之牛也元不䘏元甞游京师谒曹王王以其名奏之神考赐磨衲号佛印东坡滑稽于翰墨戏为之赞世喜传故併记之赞曰佛印种性从横慧辨敏速如新生驹不受控勒盖其材足以御侮观其临事护法之心深矣禅林僧宝卷第二十九X禅林僧宝传X卍XXX禅林僧宝传卷第三十宋明白庵居沙门惠洪撰宝峯英禅师禅师名洪英出于陈氏邵武人幼警敏读书五行俱下父母钟爱之使为书生英不食自誓恳求出家及成大僧即行访道东游至曹山依止耆年雅公久之辞去登云居眷巖壑胜绝为终焉之计阅华严十明论至为真智慧无体性不能自知无性故为无性之性不能自知无性故名曰无明华严第六地曰不了第一义故号曰无明将知真智慧本无性故不能自了若遇了缘而了则无明灭矣是谓成佛要门愿以此法绍隆佛种然今诸方谁可语此良久喜曰有积翠老在即日造黄檗谒南禅师于积翠夜语达旦南公加敬而巳时座下龙象杂还而英议论甞倾四座声名籍甚甞游西山遇南昌潘居士同宿双岭居士曰龙潭见天皇时节冥合孔子英惊问何以验之曰孔子曰二三子以我为隐乎吾无隐乎尔吾无行而不与二三子者是丘也师以为如何英笑曰楚人以山鸡为凤世传以为笑不意居士此语相类汝擎茶来我为汝接汝行益来我为汝受汝问讯我起手若言是说说箇什么若言不说龙潭何以便悟此所X谓无法可说是名说法以世尊之辩亦不能加此两句耳学者但求解会譬如以五色图𦘕虗空鸟窠无佛法可传授不可默坐闲拈布毛吹之侍者便悟学者乃曰拈起布毛全体发露似此见解未出教乘其可称祖师门下客哉九峯被人问深山里有佛法之无不得巳曰有及被穷诘无可有乃曰石头大者大小者小学者卜度曰剎说众生说三世炽然说审如是教乘自足何必更问祖师意旨耶要得脱体明去譬如眼病人求医治之医者但能去翳膜不曾以光明与之居士推床惊曰吾忧积翠法道未有继者今知尽在子躬厚自爱双岭顺禅师问庵中老师好问学者併却咽喉唇吻道取一句首座曾道得么英干笑巳而有偈曰阿家尝醋三赤喙新妇洗面摸着鼻道吾答话得腰裩玄沙开书是白纸于是顺公屈服以为名下无虗士有同参在石门分座接纳英作偈寄之曰万锻炉中铁蒺䔧直须高价莫饶伊横来竖去呵呵笑一任傍人皷是非凞宁元年首众僧于卢山圆通寺学者归之如南公明年春南公下世冬十月英开法于石门又明年六月知事纷争止之不可初九日谓众曰领众不肃正坐无悳吾有媿黄龙唿维那鸣钟众集叙行脚始末曰吾灭后火化以骨石藏普通塔明生死不离清众也言卒而逝阅世五十有九坐四十三夏赞曰英厌纷争之众而趋死又诫以骨石藏普通塔X其以死生为儿戏乎晋魏舒丧其室一恸而止曰吾不及庄周远甚桓温殷浩儿时戏温弃鞭而浩取之温后喜曰吾固知浩出吾下古人哭泣戏剧之间自验其材如此英叹领众不肃而媿黄龙自鞭不赦可以为法哉保宁玑禅师禅师名圆玑福州林氏子生方晬而孤舅收毓之年十六视瞻精彩福清应天僧传捧见之异焉曰若从我游乎玑仰视欣然为负杖笠去归俄试所习得度游东吴依天衣怀怀殁师事黄檗南禅师密授记莂玑天姿精勤荷担丛林不知寒暑垦荒地为良田莳松杉为美干守一职十年不易南公称以为本色出家儿及迁黄龙携玑与俱熈宁二年南公殁建塔毕辞去东林总公命为堂中第一座人望益峻信之龟峯潭之大沩争迎致而玑坚卧不答宝觉禅师欲以继黄龙法席玑掉头掣肘径去宝觉不强也人问其故对曰先师诫我未登五十不可为人玑客于归宗时年四十八矣佛印元公劝之以应翠巖之命从南昌帅谢景温师直请也又十年移住圆通从金陵帅朱彦世英请也崇宁二年世英复守金陵会保宁虗席移玑自近江淮缙绅都会休沐车骑填门奕棊煑茗如兰丛如玉树而玑爼豆其中兀如枯株然谈剧有味睢阳许顗彦周锐于参道见玑作礼玑曰莫将闲事挂心头彦周曰如何是闲事答曰参禅学道是X于是彦周开悟良久曰大道甚坦夷何用许多言句葛藤乎玑唿侍者理前语问之侍者瞠而却玑谓彦周曰言句葛藤又不可废也疾学者味着文字作偈曰不学文章不读书頺然终日自如愚虽然百事不通晓是马何曾唤作驴政和五年易保宁为神霄即日退庵于城南八年九月示微病二十二日浴罢说偈而逝阅世八十有三坐六十三夏阇维有终不坏者二而糁以五色舍利塔于雨华台之左赞曰玑雅自号无学老而书偈于所居之壁曰无学庵中老平生百不能忖思多幸处至老得为僧宣和元年正月诏下发天下僧尼为德士女德而玑化去巳逾年矣夫岂苟然哉黄龙佛寿清禅师禅师名惟清字觉天号灵源叟生南州武宁陈氏方垂髫上学日诵数千言吾伊上口有异比丘过书肆见之引手熟视之大惊曰菰蒲中有此儿耶告其父母听出家从之师事戒律师年十七为大僧闻延恩院耆宿法安见本色人上谒愿留就学安曰汝苦海法船也我寻常沟壑耳岂能藏哉黄龙宝觉心禅师是汝之师亟行毋后时公至黄龙泯泯与众作息问答茫然不知端倪夜誓诸佛前曰倘有省发愿尽形寿以法为檀世世力弘大法初阅玄沙语倦而倚壁起经行步促遗履俯取之乃大悟以所悟告宝觉宝X觉曰从缘入者永无退失然新得法空者多喜悦致散乱令就侍者房熟寐公风神洞氷雪而趣识卓绝流辈龙图徐禧德占太史黄庭坚鲁直皆师友之其见宝觉得记莂乃公为之地宝觉钟爱至忘其为师议论商略如交友诸方号清侍者如赵州文远南院守廓张丞相商英始奉使江西高其为人厚礼致以居洪州观音不赴又十年淮南使者朱京世昌请住舒州太平乃赴衲子争趋之其盛不减圆通在法云长芦时宝觉春秋高江西使者王桓迁公居黄龙不辞而往未几宝觉殁即移疾居昭默堂頺然坐一室天下想其标致摩云昂霄余时以法门昆弟预闻其论曰今之学者未脱生死病在什么处在偷心未死耳然非其罪为师者之罪也如汉高帝绐韩信而杀之信虽曰死其心果死乎古之学者言下脱生死效在什么处在偷心巳死然非学者自能尔实为师者钳鎚妙密也如梁武帝御大殿见侯景不动声炁而景之心巳枯竭无余矣诸方所说非不美丽要之如赵昌𦘕花逼真非真花也其指法巧譬类如此闲居十五年天下禅学者知而亲依之可也公卿大夫何自而知亦争亲近之乎非雷非霆而声名常在人耳何修而臻此哉平生至诚恻怛于道而巳政和七年九月十八日食罢掩房遣唿以栖首座至叙说决别乃起浴更衣以手指顶侍者为净发讫安坐而寂前十日自作无生常住真归告铭曰贤劫第四尊释迦X文佛直下第四十八世孙惟清虽从本觉应缘出生而了缘即空初无自性氏族亲里莫得而详但以正因一念为所宗承是厕释迦之远孙其号灵源叟据自了因所了妙性无名字中示称谓耳亦临济无位真人傅大士之心王类矣亦正法眼藏涅槃妙心唯证乃知余莫能测者欤所以六祖问让和尚什么处来曰嵩山来祖曰什么物恁么来曰说似一物即不中祖曰还假修证否曰修证即不无污染即不得祖曰即此不污染是诸佛之护念汝既如是吾亦如是兹盖独标清净法身以遵教外别传之宗而拣云报化非真佛亦非说法者然非无报化大功大用谓若解通报化而不顿见法身则滞污染缘乖护念旨理必警省耳夫少室道行光腾后裔则有云门偃奋雄音绝唱于国中临济玄振大用大机于天下皆得正傅世咸宗奉惟清望临济九世祖也今宗教衰丧其未尽绝灭者唯二家微派斑斑有焉然名多媿实顾适当危寄而朝露身缘势迫晞坠因力病释俗从真叙如上事以授二三子吾委息后当用依禀观究即不违先圣法门而自见深益慎勿随末法所尚乞空文于有位求为铭志张饰说以浼吾至嘱至嘱因自所叙曰无生常住真归诰且系之以铭铭曰无涯湛海瞥起一沤亘乎百年曷浮曷休广莫清汉歘生片云有无起灭隐显何分了兹二者即见实相十世古今始终现量吾铭此旨昭示汝曹泥多佛大水长船X高公遗言藏骨石于海会示生死不与众隔也门弟子确诚克奉藏之而增修其旧不敢违其诫公赐号佛寿从枢密邓公洵武请也赞曰初灵源讣至读其自作志铭叹曰何疾世自珍其道之深乎收涕为之词曰今年九月十有八清净净身忽衰飒生死鹘崙谁噼破披露梦中根境法无生塔成自作铭人言无亏宁有成一切法空尚曰座此塔安得离色声障云方增佛日晚长蹉更失人天眼但余荷负大法心乞与丛林照古今禅林僧宝传卷第三十补禅林僧宝传舟峰庵沙门庆老撰五祖演禅师禅师讳法演绵州巴西邓氏少落发受具预城都讲席习百法唯识论窥其奥置之曰胶柱安能鼓瑟乎即行游方所至无足当其意者抵浮山谒远录公久之无所发明远曰吾老矣白云端炉鞴不可失也演X唯诺径造白云端曰川藞苴汝来耶演拜而就列一日举僧问南泉摩尼珠语以问端端叱之演领悟汗流被体乃献投机颂曰山前一片闲田地叉手叮咛问祖翁几度卖来还自买为怜松竹引清风端颔之曰栗棘蓬禅属子矣演掌磨有僧视磨急转指以问演此神通耶法尔耶演褰衣旋磨一帀端甞示众云古人道如镜铸像像成后镜在什么处众下语不契演作街坊自外来端举示演演前问讯曰也不争多瑞笑曰须是道者始得初住四面迁白云上堂云汝等诸人见老和尚皷动唇舌竖起拂子便作胜解及乎山禽聚集牛动尾巴却将作等闲殊不知檐声不断前旬雨电影还连后夜雷又云悟了同未悟归家寻旧路一字是一字一句是一句自小不脱空两岁学移步湛水生莲华一年生一度又云贱卖担板汉贴秤麻三斤百千年滞货何处着浑身张丞相谓其应机接物孤峭径直不犯刊削其知言耶演出世四十余年晚住太平移东山崇宁三年六月二十五日上堂辞众时山门有土木之工演躳自督役诫曰汝等好作息吾不复来矣归方丈净发澡浴旦日吉祥而逝阇维得舍利甚伙塔于东山之南盖年八十余先是五祖遗记曰吾灭后可留真身吾手启而举吾再出矣演住山时塑手泥涞中裂相去容匕众咸异之演甞拜塔以手指云当时与么全身去今日重来记得无复云以何为验以此为验遂作礼及其将X亡也山摧石陨四十里内巖谷震吼得法子曰惠勤曰克勤曰清远皆知名当世云赞曰临济七传而得石霜圆圆之子一为积翠南一为杨歧会南之设施如坐四达之衢聚珍怪百物而鬻之遗簪堕珥随所揬焉骎骎末流冒其氏者未可以一二数也会乃如玉人之治璠玙珷玞废矣故其子孙皆光明照人克世其家盖碧落碑无赝本也云巖新禅师禅师讳悟新王氏韶州曲江人魁岸黑面如梵僧壮依佛陀院落发以气节盖众好面折人初谒栖贤秀铁面秀问上座甚处人对曰广南韶州又问曾到云门否对曰曾到又问曾到灵树否对曰曾到秀曰如何是灵树枝条对曰长底自长短底自短秀曰广南蛮莫乱说新曰向北驴只恁么拂袖而出秀器之而新无留意乃之黄龙谒宝觉禅师谈辩无所抵捂宝觉曰若之技上此耶是固说食耳渠能饱人乎新窘无以进从容白曰悟新到此弓折箭尽愿和尚慈悲指箇安乐处宝觉曰一尘飞而翳天一芥堕而覆地安乐处政忌上座许多骨董直须死却无量劫来偷心乃可耳新趋出一日默坐下板会知事捶行者新闻杖声忽大悟奋起志纳其屦趋方丈见宝觉自誉曰天下人总是学得底某甲是悟得底宝觉笑曰选佛得甲科何可当也新自是号为死心叟榜其居曰死心室盖识悟也久之去游湘西是时喆禅师领岳X麓新往造焉喆问是凡是圣对曰非凡非圣喆曰是什么对曰高着眼喆曰恁么则南山起云北山下雨对曰且道是凡是圣喆曰争奈头上漫漫脚下漫漫新仰屋作嘘声喆曰气急杀人对曰恰是拂袖便出谒法昌遇禅师遇问近离甚处对曰某甲自黄龙来遇云还见心禅师么对曰见遇曰什么处见对曰吃粥吃饭处见遇插火箸于炉中云这箇又作么生新拽脱火箸便行新初住云巖巳而迁翠巖翠巖旧有淫祠乡人禳禬酒胾汪濊无虗日新诫知事毁之知事辞以不敢掇祸新怒曰使能作祸吾自当之乃躬自毁拆俄有巨蟒盘卧内引首作吞噬之状新叱之而遯新安寝无他未几再领云巖建经藏太史黄公庭坚为作记有以其亲墓志鑱于碑阴者新恚骂曰陵侮不避祸若是语未卒电光翻屋雷击自户入折其碑阴中分之视之巳成灰烬而藏记安然无损晚迁住黄龙学其云委属疾退居晦堂夜参竖起拂子云看看拂子病死心病拂子安死心安拂子穿却死心死心穿却拂子正当恁么时唤作拂子又是死心唤作死心又是拂子毕竟唤作什么良久云莫把是非来辩我浮生穿銮不相干有乞末后句者新与偈云末后一句子直须心路绝六根门既空万法无生灭于此彻其源不须求解脱生平爱骂人只为长快活政和五年十二月十三日晚小参说偈十五日泊然坐逝讣闻诸方衲子为之呜咽流涕荼毗得舍利X五色阅世七十二坐四十五夏塔于晦堂之后赞曰余阅死心悟门政所谓渴驴奔泉怒猊抉石者也当其凡圣情尽佛祖在所诋诃况余子乎山谷谓其雍雍肃肃观者拱手此老葢亦惮之矣南岳石头志庵主公讳怀志出于婺州金华吴氏性夷粹聪警绝人年十四去依智慧院宝偁为童子二十二试所习落发预讲肆十二年宿学争下之甞欲会通诸宗异义为书传世以瑞正一代时教之本意有禅者问曰杜顺乃贤首宗祖师也而谈法身则曰怀州牛喫禾益州马腹胀此偈合归天台何义耶志不能对即行游方晚至洞山谒真净文禅师问古人一喝不作一喝用意旨如何文公呵叱之志趋出文笑唿曰淛子斋后游山好志领悟久之辞去真净曰子禅虽逸格惜缘不胜耳志识其意拜赐而行至袁州州人请居杨歧挽留之掣肘而去游湘上潭牧闻其名请居上封北禅皆不受庵于衡岳二十余年士大夫经由造其居不甚顾答人问其故曰彼富贵人辩愽多闻我粥饭僧耳口吻迟钝无可说自然憨痴去有偈曰万机俱能付痴憨踪迹时容野鹿参不脱麻衣拳作枕几生梦在绿萝庵又问曰师住山多年有何旨趣对曰山中住独掩柴门无别趣三块柴头品字煨不用援毫文彩露崇宁元年冬徧辞山中之人曳杖径去留之不可曰龙安照禅师吾友也偶念见之耳龙安闻其X肯来使人自长沙迎之居于最乐堂明年六月晦问侍者日早莫曰巳夕矣笑曰梦境相逢我睡巳觉汝但莫负丛林即是报佛恩德言讫而寂茶毗收骨石塔于乳峰之下阅世六十四年坐四十三夏赞曰石头道人以夷粹之资入道稳实其去新丰而游湘西也以水声林影自娱谨守其师之言不为世用譬之云行鸟飞初无留碍故当时公卿贵人莫能亲疎之岂常人哉彼视咿嚘取容卖佛祖以渔利者顾不太息耶甘露灭既论譔其出处之详又列之林间录中葢有所激云耳补禅林僧宝传甞观八十余员老恶迹那堪向外扬底事传为希世宝重新拈出在榑桑义心禅者募缘将唐本僧宝传抄写重新锓梓巨广其传贵后之覧者如获司南之车可以追配古人之万一庶真风之不坠也旹永仁乙未孟秋蜀苾蒭镜堂叟觉圆书僧宝人人沧海珠寂音巳是强名模觉庵父子讹传处狼借诸方掩得无遇时甫板行寂音尊者所着僧瑶意归北山未几X时偶堕他人之手甫且死弟子守净行人寻访得之遂了其师初心住灵隐因出此帋乃为之书瑶卯嘉平尊者存心不易论要教旧话得新闻非惟特地酧先志且愿流通此法门净老宿以令师昔所刊僧瑶传板舍归灵隐旃檀林使佛祖慧命流通炷香求语以此证之虗堂老衲智愚书