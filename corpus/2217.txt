权载之文集权载之文集序序唐权文公载之诗文全集五十卷前有集贤院大学士杨嗣复序云公昔自纂录制集五十卷托友人湖南观察使杨凭爲序公元子中书舍人璩不禄嗣孙宪奉遗集求鄙文以冠首五十卷次第具在集目云按公集流传不絶如线今入四库馆别书目者仅二十卷总目称内府藏本明嘉靖二十年杨愼得之于滇南刘大谟序刻之文苑英华及唐文粹时时散见渔洋王尙书曾见全本五十卷着于居易录称无钖顾宸所藏刘体仁之子凡写赠王者诗赋十卷文集碑铭至祭文共四十卷实五十卷也南昌彭文勤公元瑞寄书于阮中丞元索之知不足斋鲍以文鲍曰无有闻朱竹君先生家有之阮以覆彭彭大惊询之于珪茫然也问之姪钖庚对曰有之然先人弆贻秘本不敢以假人问其所得之自曰五柳居陶书贾告予父曰有不可得之书在某公处公能以宋椠名本数种易之可得也予父允之陶果得其书请假钞一部以原书归我父然则海内不过二本耳不敢轻以示人予笑曰姑假我一观可乎庚不得已迟日送至予览披一过眞五十卷不传之本也亟昼夜命书手钞成而以原书归之椒花唫舫以钞本假彭公彭大喜照钞一部手加丹黄校勘涂乙请予序其源委行将梓之巳而公病薨于邸予曰权文公集不可得矣嘱其门生缓索之于其家彭公之孙邦畴曰信必完璧不日而钞本复还予覆阅之则彭公病中手迹如新也自癸亥秋至乙丑春珪旣进知足斋诗集荷御题诗冠于首退而喟然曰权文公忠孝良相其集海内仅有四本不及时受梓可乎同志者闻而踊跃集腋成裘曰善举无独爲且彭公遗志也乃俾甘梓人以宋体写之予陆续校正竣五十卷葢书之显晦有时数也按公天水畧阳人贞孝权公臯之子旧书称其自贞元迄元和三十年羽仪朝行直谅寛恕言动无餙述作雅正而宏博时人以爲宗匠孝弟力学髫齓有闻疏延龄恣行巧侫论臯谟不书明刑实臯之余庆所种也新书称其雅正赡缛醖借风流皆纪实也公忠鲠继宣公之后山斗启南阳之先斯文不坠葢有天焉其忠孝之气耿耿与日月争光矣刻成鸠工诸君子例序于后嘉庆十一年丙寅二月春分日庚辰经筵日讲起居注官内廷供奉体仁阁大学士兼理工部翰林院掌院学士事大兴朱珪谨序权载之文集序银靑光禄大夫充集贤殿大学士杨嗣复撰唐有天下二百二十载用文章显于时代有其人然而自成童就傅以及考终命解巾筮仕以及钧衡师保造次必于是视听必于是文采皆正色而无駮杂调韵皆正声而无奇邪滔滔如江河东注不知其极而又处命书纶綍之任专考覈品藻之柄参化成辅翊之勲初中终全而有之得之于相国文公矣公讳德舆字载之天水人也族望祖宗之远当官行巳之道语在国史铭于圹而碑于途此不敢详今所载者因缘文业而巳早岁爲淮南江西从事掾管记室之任属词诣理奏入而报可移文走檄疆事迎解登朝爲起居舍人改驾部员外郞换司勲郞中迁中书舍人凡四任九年专掌诏诰大则发德音脩典册洒朝廷之利泽增盛德之形容小则褒才能叙官业区分流品申明沮劝无诞词无巧语诚直温润眞王者之言公昔自纂录爲制集五十卷託于友人湖南观察使杨公凭爲之序故今不在编次之内其他千名万状随意所属牢笼今古穷极微细周流于亲爱情理之间磅礴于勲贤久大之业不爲利疚不以菲废本乎道以行乎文故能独步当时人人心伏非以德爵齿挟而致之贞元中奉诏考定贤良草泽之士升名者十七人及爲礼部侍郞擢进士第七十有二鸾凤𣏌梓举集其门登辅相之位者前后十人其他征鎭岳牧文昌掖垣之选不可悉数方且继居重任者犹森然非精识洞鉴鉴其词而知其人何以臻此耶宪宗皇帝绍开中兴始初英明申威提法武功旣愈文教是图元和五年冬执政暴疾旣瘖且痺未旬日而公作相宪章儒术润色王度使和声顺气发自廊庙而鬯浃于幽遐我之所长时以推戴玉立氷洁无缁磷迁染之讥以文德自终岂徒然哉嗣复不佞发迹门馆仪曹台席皆忝前躅公之元子中书舍人璩不幸短命其嗣宪孙泣奉文集求鄙文以冠篇首虽观于巨海难挹于波涛而借用白茅所资诚敬其五十卷次第具在集目谨序鸠工姓氏戴衢亨江西大庾人熊枚江西铅山人李钧简湖北黄冈人万承风江西义宁人赵秉冲江苏上海人吴璥浙江钱塘人蒋予蒲河南睢州人陈崇本河南商邱人王宗诚安徽靑阳人茹棻浙江会稽人法式善蒙古镶蓝旗人温汝适广东顺德人吴安徽全椒人吴芳培安徽泾县人周系英湖南湘潭人鲍桂星安徽歙县人蔡之定浙江德淸人姚文田浙江归安人秦承业江苏江宁人蒋祥墀湖北天门人戴殿泗浙江浦江人汤金钊浙江萧山人史致俨江苏江都人方振江西南昌人涂以辀江西新城人万云浙江仁和人牛坤直天津人方元鵾浙江金华人叶继雯湖北汉阳人陶登瀛江苏武进人林天培顺天大兴人言朝标江苏人权载之文集校文附目录校文目录舛漏颇多今按对本书举正如下百嵒禅师碑铭太子太保徐公墓志铭陆贽翰苑集序左谏议大夫韦君诗集序左衞胄曹许君诗集序韦君诗集序崔侍御诗集序送崔陆事序送立上人贺破贼三表起居舍人举人自代状平章政事举人自代状应缘迁奉状祭崔侍御文祭华殿中文祭杨校书夫人文补刻目录陆贽翰苑集序左衞胄曹许君诗集序韦宾客宅宴集诗集序权载之文集目録权载之文集目录权德舆字载之第一卷诗赋伤驯鸟赋洞庭春熘满赋行舟逗远树赋赐百寮追赏诗九日言怀重阳日言志麟德殿观新乐中和节赐宴重阳日卽事丰年多庆迎武舞乐章读谷梁传二首刘绍相访卧病喜人见访多病戏书古兴感遇跌伤谢劝醲酒苦热览镜见白须晚坐竹迳偶作过咸阳墅南亭卽事璩授京兆参军醉后书绅侍从游后湖䜩望晨坐遇兴郊居岁暮暮春闲居月夜咏诗崔侍御相访夏雨率成夜坐道旧自咎田家卽事寓兴浩歌与道者同守庚申苦贫戏题独酌知非诫言第二卷诗和李相公早朝于司空郊居和城南郊居韦曲庄言怀王侍郞领度支和李侍郞早朝和刘侍郞伐叛和刘大夫麦秋出师酬郑尚书新诗和许阁老见寄和省中书怀张监宅对酒直夜思闻雅琴和李尚书东亭和殷员外直夜酬陆参浙东见寄酬张监过中书酬仲员外贺正除韩韦卿假山和崔评事见寄殷郞中至南宫酬南仲见示酬崔千牛早秋酬灵彻上人见寄酬蔡博士见寄戏和三韵赠李韶州酬崔四郞惠蜀琴酬冯绛州见寄酬赵尚书见寄酬赵尚书看花第三卷诗和喜庆感怀酬二十二兄见寄酬陆楚源对月酬穆侍御感怀题郑评事江楼春游茅山和韩侍御白发和邵端公醉后感张曲江喜戴员外无事荅韦秀才寄赠王曹长贡院对雪初秋中书宿直代书荅唐开州待漏假寐梦旧居祗命赴京书怀省中忆江南旧居寄李衡州寄崔穉璋诗问李韶州赠虚公郴州换印泛富春江寄侍御从舅湖上晚眺新秋月夜丹阳初遂闲居过灵彻上人房戏赠张錬师戏赠天竺寺主赠广通上人赠老将戏赠崔表兄戏赠苏九第四卷诗送韦起居老舅送孔十兄賔客送密秀才归蜀送袁中丞持节册南诏送房侍御归越送张中丞册弔回鹘送二十叔赴任送十四叔赴渝州送韦丈赴襄城送薛丈赋得春草十九兄归江东送张詹事致政归嵩山送许着作送少淸赴润州参军送濬上人送张仆射归鎭送十兄赴黔中送韦中丞奉使新罗韦员外赴河阳送从弟广东归送从翁赴任送薛温州送王练师送崔谕德致政东归送黔中裴中丞送裴都䕶三十叔赴晋陵送别浣汎送张曹长奉使饯崔判官送文畅上人东游送范司空送杜中丞赴任送殷卿归淮南第五卷诗送杜尹赴东都送孔江洲送浑邓州陈侍御夜宴叙别别蔡十二与丁山人别送崔录事送刘少府送李城门送上虞丞送卢评事省亲送崔端公入京送张周二秀才送张将军归旧业送王少府送从弟归义兴送梁道士送郑秀才送谢孝亷送韩孝亷送陆拾遗送暎师归本寺送宇文少府送温录事送山人惠上人房宴别送裴秀才送袁太祝送李侍御送穆侍御送崔端公送陆太祝赴湖南送李处士送淸洨上人送别同用濶字送人使之江陵赠别表兄韦卿古离别第六卷诗靑龙寺凭眺朝拜昭陵酬张秘监淸辞酬冯监遇雨见示摄职南郊卽事和张监酒八陵院和郑相公扈从詹事府宿斋絶句和王祭酒见寄酬裴端公中秋对月和崔阁老城外游和张秘监过蒋拾遗酬崔舍人宿直瑶台寺对月夏至日作社日有怀元日呈郑侍御七夕九日寄丹阳亲九日北楼宴集九日龙沙宴会腊日龙沙会絶句严陵钓台下作晓发武阳馆丰城劒池驿感题奉使遇风雨作细柳驿渭水宫人斜絶句敷水驿朝元阁石瓮寺盘豆驿渡扬子江寄亲故新安江路月夜江行江城夜泊陪包谏议举帆富阳陆路石塘路有怀玉山岭上作舟行夜泊晓发桐庐夜汎临平湖次滕老庄晓昼晚夜宿严陵滩第七卷诗和韦谏议送家兄和张阁老美许陈兄弟与诸博士宴集喜太常中书同日迁官贺国子柳博士过隐者居从叔宅蔷薇花开慈恩寺看花陈阁老看木瓜花同游昊天观过王尚书林园与沈拾遗游栖霞寺栖霞寺云居室天竺寺题邵端公林亭题隐者所居题崔山人草堂徐孺亭马上口号哭刘四尚书张工部輤车工部发引伤足过亡友杨校书㕔哭李晦羣观塟者成南阳台周平西墓苏小小墓题柳郞中故居哭张十八题亡友旧居第八卷歌词德宗挽词三首顺宗挽歌词三首昭德皇后挽词大行皇太后挽歌词三首惠昭皇太子挽词二首文敬太子挽词二首庄穆公主挽歌二首宪穆公主挽词二首惠康公主挽词二首西平王挽词北平郡王挽词和李尚书竹亭歌和张仆射朝天行淸上人院牡丹花歌钖杖歌马秀才草书歌离合诗酬转韵离合见赠同前崔汾和同前杨于陵和同前许孟容和同前冯伉和同前潘孟阳和同前武少仪和春日雪酬张荐又酬张荐五杂爼数名诗星名诗卦名诗药名诗古人名诗州名诗八音诗建除诗六府诗三妇诗安语危语大言小言第九卷诗杂诗五首广陵诗古意春日戯题十首相思曲古乐府渡秋江怨秋闺月薄命篇放歌行旅馆雪晴新月玉台体赠友人舟行见月杂兴五首第十卷诗以诗代书寄内夜泊有怀兰溪有寄相思树石楠树斗子滩黄蘖馆淸明日次弋阳中书夜直病中遇直礼部宿斋有贶酬九日和九月游上巳日赴袚褉之会二絶见怀贡院桃源篇听琴举酒七夕同兴庆宫卽事同蒙恩封成纪县伯崔尹写告身奉使丰陵南园宴会题诸孙乞巧文太常寺宿斋朝回閲乐中书宿斋中书送敕赐斋馔敕赐长夀酒冬至日宿斋郡君朝谒发崃石路上西岳庙祝谒第十一卷碑铭岐国公杜公淮南遗爱碑铭贞武张公遗爱碑铭第十二卷碑铭南川郡王刘公纪功碑铭李公遗爱碑铭韦公先庙碑铭于公先庙碑铭薛公先庙碑铭第十三卷碑铭浑公神道碑铭赵公神道碑铭杜公神道碑铭卢公神道碑铭第十四卷碑铭齐成公神道碑铭姚公神道碑铭王公神道碑铭第十五卷碑铭董公神道碑铭刘公神道碑铭严公神道碑铭第十六卷碑铭淮阴县令王府君神道碑铭伏陆县令王府君神道碑铭绛州刺史李公神道碑铭第十七卷碑铭裴公神道碑铭武公神道碑铭伊公神道碑铭崔公神道碑铭王公神道碑铭第十八卷碑铭裴府君神道碑铭河间君神道碑铭孙公神道碑铭谷氏神道碑铭百嵓禅师碑铭三洞法师吴先生碑铭第十九卷行状马太傅行状第二十卷行状卢公行状韩公行状第二十一卷墓志铭刘公墓志铭张公墓志铭严公墓志铭第二十二卷墓志铭贾公墓志铭杜公墓志铭礼部尚书张公墓志铭右仆射李公墓志铭第二十三卷墓志铭太常卿韦公墓志铭朝议大夫韦君墓志铭太中大夫罗公墓志铭祕书少监周君墓志铭卫尉少卿裴君墓志铭太子太保徐公墓志铭第二十四卷墓志铭太子少保徐公墓志铭礼部尚书王公改塟墓志铭容州刺史戴公墓志铭饶州刺史崔君墓志铭歙州刺史陆君墓志铭司门员外郞仲君墓志铭第二十五卷墓志铭权府君墓志铭李公墓志铭司农少卿李公墓志铭大理评事唐君墓志铭太原府司录李府君墓志铭监察御史张府君墓志铭兵曹参军萧府君墓志铭丹阳县丞卢君墓志铭第二十六卷墓志王妣夫人杨氏袝塟墓志铭先公先太君灵表独孤氏亡女墓志铭殇孙进马墓志叔父华州参军府君墓志铭再从叔父蕲县令府君墓志铭再从叔父咸阳县丞府君墓志铭登封县令权君墓志铭郴州刺史李君墓志铭长安主簿李君墓志铭建昌县丞崔君墓志铭房州刺史崔君墓志铭第二十七卷墓志崔公夫人柳氏祔葬墓志铭邓国夫人谷氏墓志铭卫国夫人李氏墓志铭权公夫人张氏墓志铭王君夫人崔氏祔葬墓志铭许君夫人韦氏墓志铭比丘尼元应墓志铭何君夫人卢氏墓志铭李公夫人卢氏墓志铭柳君夫人权氏墓志铭第二十八卷铭赞石门道一禅师塔铭大律师多宝塔铭三藏和尙影堂碣铭契微和尚塔铭兴唐观新钟铭世德铭几铭岁星居心赞二疎贺监草书赞无爲先生赞画西方变赞画释迦如来赞绣阿弥陁佛赞第二十九卷谥议德宗皇帝谥册文庄宪皇后谥册文司空李公谥议独孤公谥议昭陵寝宫奏议祭岳鎭海渎等奏议献懿二祖迁庙奏议第三十卷论议两汉辩亡论荅客问酷吏传议世祖封不义侯议志过荅问三章醉说释疑放言第三十一卷记京兆少尹西㕔壁记祕书郞壁记司门员外郞壁记吏部员外郞南曹㕔壁记宏文馆大学士壁记司徒歧公杜城郊居记太宗飞白书记第三十二卷记宣州响山新亭新营记黔州观察使新㕔记开州刺史新宅记洪州西山风雨池记虚上人石帆山灵泉北䲧记许氏吴兴溪亭记草衣禅师宴坐记第三十三卷集序常山文贞公崔公集序陆贽翰苑集序赞皇文献公李公文集序博陵崔君文集序兵部郞中杨君文集序漳州刺史张君集序宗元先生吴尊师集序第三十四卷集序梓州刺史权公文集序司徒张公集序太子太保姚公集序左谏议大夫韦君诗集序左衞胄曹许君诗集序第三十五卷序魏国公贞元十道录序韦君诗集序崔侍御诗集序熊氏淸风亭诗序萧侍御喜陆太祝移居诗序第三十六卷序送张仆射归徐州序送袁中丞持节册回鹘序送张中丞持节册弔新罗序送韦中丞使新罗序送裴中丞赴黔中序送安南裴中丞序送仲员外充选补使序送殷员外出守均州序送陆使君赴任序送许员外出守郢州序送建州赵使君序送杜少尹赴东都序送袁尙书赴襄阳序第三十七卷序送韦起居归嵩阳旧居序送崔陆事赴官序送崔谕德致仕东归序送薛将作分司东都序送韦十二丈任王屋序送李判官赴黔中序送李侍御赴成都序送崔判官赴义武军序送李司功赴任序送从叔赴任鄱阳序送从兄南仲登科后归序送从兄立赴崑山主簿序送再从弟少淸赴润州参军序送三从弟长孺擢第后归序送三从弟况赴义兴尉序第三十八卷序送袁少府赴官序送刘秀才登科后觐省序送前溧阳路丞序送许协律赴西川序送商州崔判官序送郑录东游序送贾使君赴任序送马少府赴官序送徐谘议东归序送李侍御赴岭南序送灵彻上人归沃州序送浑沦先生游南岳序送崔端公赴江陵序送张校书归湖南序送从兄颖游江西序送从舅泳入京序第三十九卷序送许校书赴江西使府序重送许校书联句送王仲舒序送丘颖序送韦评事序送郑秀才序送元中丞序送王侍御序秋夜䜩会序腊日䜩集序送张评事序送卢判官序送马典设序送丁少府序送陈秀才序送钮秀才序送独孤孝亷序第四十卷策问进士策问五篇明经春秋第一问明经礼记第一问明经周易第二问明经尚书第二问明经毛诗第二问明经谷梁第二问明经论语第三问道举第一问道举第二问宏文生第三问礼部策问十篇左氏传问二篇礼记问二篇周礼问二篇周易问六篇尚书问二篇毛诗问二篇谷梁传问二篇论语问二篇道举问三篇宏崇生问二篇中书试进士策问两道吏部试上书人策问三道第四十一卷书柳福州书荅柳福州书与张祕监书荅书字发第四十二卷书与柳谏议书与杜给事书崔左司书荅崔左司书贺崔相国书与独孤秀才书荅独孤秀才书荅杨湖南书第四十三卷表赵相公谢赐金石凌表卢相公谢中书侍郞表贾相公陈乞表卢相公谢赐方药三表赵相公谢平章事表卢相公陈乞两表卢相公谢授賔客表贾相公陈乞表郑相公让中书侍郞表崔相公谢门下侍郞表贾相公谢赐马等表齐相公让脩国史表齐相公进所赐马表贾相公陈乞六表第四十四卷表贺破吐蕃表贺元谊出洺州城表贺擒送李迺表贺灵武大破吐蕃表贺破贼三表贺雪三表贺雨三表谢放朝叅表贺减膳降雨表贺德音赈给表贺八陵修毕表贺白鸬鹚表贺黄河淸表贺获白兎表贺甘露表贺瑞莲花表第四十五卷表状谢御制赐百官追赏诗状和御制赐百官追赏诗状谢御制九日言怀赐诗状和圣制九日言怀诗状谢圣制重阳日中外同欢赐诗状和圣制重阳日中外同欢诗状贺新制中和乐状和圣制观新乐诗状勅批谢御制赐百官宴集示诗状和圣制赐百官宴集诗状谢御制重阳日卽事诗状和圣制重阳日卽事诗状贺建康郡王诞皇曾孙状贺南诏授册礼毕表贺幽州大破奚虏状贺三教论议状奉韦臯奏南诏奉圣乐章表贺雅州大破蕃冦状第四十六卷表状谢恩赐马等状谢批荅表谢知门下事状请祔庙状谢追赠表进诗表谢借飞龙马状留守谢上表太常愽士举人自代状右补阙举人自代状起居舍人举人自代状平章事举人自代状贺除于頔太子賔客表谢停赐口腊表谢端午赐衣表请置防御军表谢吴少阳起复表谢赐钱状奏孝子刘敦儒状谢赐冬衣表请加置留鎭兵状将士贺置状请加置兵衣粮状裴次元充东都副留守状谨移义成军人鎭阳翟状谢除太常卿表应缘迁奉状第四十七卷疏论水灾上疏论度支上疏请置两省官表淮西招讨事宜徐州事宜表许孟容论齐总授官事论旱灾表昭义军事宜恒州招讨事宜山东行营条件第四十八卷祭文祭包监文祭韩祭酒文祭卢华州文祭崔侍御文祭梁补阙文祭唐舍人文祭李祭酒文祭华殿中文祭柳郞中文祭李元易文祭李处士文第四十九卷祭文祭独孤常州文祭独孤台州文祭贾魏公文祭张工部文祭杜岐公文祭徐给事文祭奚吏部文祭吕给事文第五十卷祭文祭员外叔父文祭相国安平公文祭河东县君文祭崔丞文祭崔使君文祭杨校书文祭崔士曹文祭杨校书夫人文祭唐评事文告王考礼部文祭王妣杨氏文告先公贞孝文祭独孤少监文祭孙男法延师文祭外孙女文权载之文集日录终权载之文集补遗权文公集补遗目录齐抗平章事制上陈阙政论裴延龄不应复判度支疏奏于董所犯当明刑正罪疏遗表唐使君盛山唱和集序秦征君校书与刘随州唱和诗序吴尊师华原露仙馆诗序张隐居庄子指要序吴尊师传齐抗平章事制敕寅亮天工缉熙王度调阴阳以遂羣品敷教化以统百官必得其人乃济于理是咨茂德允式具瞻中散大夫守太常卿上柱国赐紫金鱼袋齐抗植操淸贞秉心谅实精达政理详明典彝才器可以济时忠正可以激俗莅事惟肃休声茂闻宜入赞于中枢俾发挥于景化式是百辟毗予一人可守中书侍郞门下平章事散官勋赐如故于戏政之得失在于弼谐尔其竭诚启沃以广视听尽规献纳以赞谋猷俾人叶中时乃之绩无替朕命厥惟懋哉上陈阙政陛下齐心减膳闵恻元元吿于宗庙祷诸天地一物可祈必致其礼一士有请必听其言忧人之心可谓至矣臣闻销天灾者修政术感人心者流惠泽和气洽则祥应至矣畿甸之内大率赤地而无所望转徙之人毙踣道路虑种麦时种不得下宜诏所在裁留经用以种贷民今兹租赋及宿逋远贷一切蠲除设不蠲除亦无可敛之理不如先事图之则恩归于上矣十四年夏旱吏趣常赋至县令爲民殴辱者不可不察漕运本济关中若转东都以西缘道仓廪悉入京师督江淮所输以备常数然后约太仓一岁计斥其余者以粜于民则时价不踊而蓄藏者出矣大历中一缣直钱四千今止八百税入加旧则出于民者五倍其初四方锐于上献爲国掊怨广军实之求而兵有虚籍剥取多方虽有心计巧历能商功利其于割股啖口困人均也比经绌放者自谓抆拭无期坐爲匪人感伤和气而冬荐官踰三年未受命衣食旣空溘然就毙此亦穷人之一端也近陛下洗宥绌放者或起爲二千石其徒更相勉知牵复可望惟因而宏之使人人自効论裴延龄不应复判度支疏臣伏以爵人于朝与衆共之况经费之司安危所系延龄顷自判权逮今旬岁不称之声日甚于初羣情衆口喧于朝市不敢悉烦圣听今谨略举所闻多云以租赋正额支用未尽者便谓之剩利以爲已功又云破官钱买常平先所收市杂物遂以再给估价用充别贮利钱又云边上诸军皆至县缺自今秋以来并不支粮伏以疆埸之事所虞非细诚圣谟前定终事切有司陛下必以延龄孤贞独立爲时所抑丑正之党结此流言何不以新收剩利征其本末令分析条奏又择朝贤信臣与中使一人巡覆边军察其资储有无虚实倘延龄授任以来精心勤力毎事省约别收羡余于正数各有区别边军储蓄实犹可支身自敛怨爲国惜费自宜更加优奖以洗羣疑明书厥劳昭示天下如或言者非谬罔上实多岂以拜国重务委之非据臣职在谏曹合採羣议正拜已来今已旬日道路云云无不言此岂京师士庶之衆愚智之多合而爲党共有讐疾陛下似宜稍回圣鉴俯察羣情奏于董所犯当明刑正罪疏窃以董溪等当陛下忧山东用兵时领粮料供军重务圣心委付不比寻常敢负恩私恣其赃犯使之万死不足塞责宏宽大之典流窜太轻陛下合改正罪名兼责臣等疎略但诏令已下四方闻知不书明刑有此处分窃观衆情有所未喩伏以自陛下临御已来每事以诚实与天地合德与四时同符万方之人沐浴皇泽至如于董所犯合正典章明下诏书与衆同弃卽人各惧法人各谨身臣诚知其罪不容诛又是已过之事不合论辩上烦圣聪伏以陛下圣德天姿度越前古顷所下一诏举一事皆合理本皆顺人心伏虑他时更有此比但要有司穷鞫审定罪名或致之极法或使自尽罚一劝百孰不甘心巍巍圣朝事体非细臣毎于延英奏对退思陛下求理之言生逢盛明感涕自贺况以愚滞朴讷圣鉴所知伏惟恕臣迂疏察臣丹恳遗表臣某言生逢圣时获事陛下以臣戆朴备位将相幸免罪戾实无裨补福过灾生二年以来脚疾痺缓近自旬日咽喉气痛渐就危惙虑不支持永辞圣明涕流呜咽伏惟皇帝陛下继十一叶休运承二百年景祚平吴定蜀扫荡淮夷巍巍功德与天地准今纵有疥癣不足平夷伏惟以恺悌之仁宏宽大之本爲九州自爱使万古同福则臣幽冥之下同生物受赐无任感恩攀恋悲激之至唐使君盛山唱和集序古者采诗成声以观风俗士君子以文会友缘情放言言必类而思无邪悼谷风而嘉伐木同其声气则有唱和乐在名教而相博约此北海唐君文编盛山集之所由作也初文编以英华籍甚辉动朝右书法草奏爲明庭羽仪谈者谓翰飞密侍润色吿命如取诸怀之易也八年夏佩盛山印绶朱两轓而西天子雅知其文采慰勉甚厚且曰第如新涖分我忧叹于是惠而保之四封熙熙比岁连课爲百城表率十九年冬旣受代转迁于夔上方以恺悌纾息之爲大人文华国之爲细或者蕴而决之使目不暇瞬庸讵知向时岁月不来之推毂邪理盛山十二年其属诗多矣非交修继和不在此编至于营合道志咏言比事有久敬之义焉暌携寤叹惆怅感发有离羣之思焉班春悲秋行部迟客有记事之敏焉烟云草木比兴形似有寓物之丽焉方言善谑离合变化引而伸之以极其致昔魏文帝称刘公干五言诗之善者妙绝一时抱朴子云读二陆之文恐其卷尽今览盛山之作有似之凡汉庭公卿左右曹方国二千石军司马部从事曁巖栖处士令弟才子稽合属和二十有三人共若干篇盍簪则七子偕赋发函亦千里善应尊贤下士备见于斯葳蕤照烛虽南金靑玉之不若也噫文编所友善者仆多善之周星之间物故殆半梁宽中杨懋功尤爲莫逆交友零落如何可言况其雅音已矣多叹三复感念涕洟集于笔端是集也编于德舆尝有木桃琼瑶之往复辱求序引所不敢让者俟夫子征还道旧之日破涕爲笑于斯文也秦征君校书与刘随州唱和集序儒有秦公绪者当天寳理平之世兴丽则鼓盛名于当时遭多故道进身退越部山水佐其淸机圆冠野服翛然自放宅遐心于事外得佳句于物表不知华缨丹毂之爲贵者几四十年方帅时贤轼闾悬榻昔郑公通德有鄕门之号秦君丽句创里亭之名慕风骚者多所向仰贞元中天下无事大君好文公緖旧游多在显列伯喈文举之徒争爲荐首而寿阳大夫公之章先闻故有书府典校之拜时动静不滞于一方矣七年春始与予遇于南徐白头初命色无愠怍知名岁久故其相得甚欢因谓予曰今业六义以着称者必当唱酬往复亦所以极其思虑较其胜败而文以时之闻人序而申之悉索笈中得数十编皆文场之重名强敌且见校以故敌故随州刘君长卿赠答之卷惜其长往谓余宜叙嚱夫彼汉东守尝自以爲五言长城而公緖用偏伍奇师攻坚击衆虽老益壮未尝顿锋词或约而旨深类乍近而致远若珩珮之淸越相激类组绣之元黄相发奇采逸响争爲前驱至于室家离合之义朋友切磋之道咏言其伤折之以正凡若干首各见于词云吴尊师华原露仙馆诗序世人于逆旅溺丧之中而村执胶固唯仙师吴君超然悬解于是有华原露仙之作本于道生终于物宜盖顺一气之聚散随百昌之化生爲疣爲赘爲决爲溃委和归根泊然大观至于谷神隐景之道又何可究耶衆君子用征声诗师亦继和是皆遗形达生之言也或曰若师之道可以坐忘矣恶用言说涉于名迹耶予曰道德上下经与内外杂篇岂非老庄之言耶终日而尽道师之心也彼方以生死爲一贯又何有于名迹哉又曰旣言之可矣恶用诗之矣师又泛然而和之斯皆元同而不囿于物者也于是或者退而鄙夫书之以冠于羣篇云张隐居庄子指要序今之畸人有隐居张氏者治庄子内外杂篇以向郭旧注未尽采其旨乃爲之训释犹惧学者之荡于一端泥于一说又作三十三篇指要以明之盖宏道以周物阐幽以致用内外相济始终相发其文约其旨明累如珠贯涣若冰释旣而以予尝所蕲向俾叙而辨之爲道之用也经天地该万物内化者可以泽四海外化者可以冥是非䜣然顺物内外偕化得其环中以应无穷古之善爲道者如此洎乎性命耳目之相轧也不胜于物则相辨相劘徇乎无涯气耗乎名声之域心鬭于彼是之境陈蠹滑愍封执逆旅惧力不足而羣奔舛驰庄生哀其如是乃退广柱下之说弛张变化未始离乎道用虚静恬淡无爲爲本焉故其言后王抚世也则曰静而圣动而王无爲也而尊其言君子行道也则曰时命大行乎则返一无迹大穷乎则深根宁极窒乎欲则曰休影息迹达乎生则曰外形委蜕其放言大观也则齐彭殇一尧桀等周公于猨狙比大舜于豕蝨或至大适以爲累或至细乃牵乎用斯岂穷鄕一曲者所能通故有内外杂篇之异然则道之于物无不繇也行之者视其分随其方而揭厉之则爲家爲邦爲仁爲智游之泳之日渐渍之化与心成不知所自则昧者皦躁者静循之而愈照冥之而愈妙撄宁悬解岂远人哉隐居之意明此而已矣隐居者九垓别号浑沦子老于是学徧游名山无常居不粒食与土木鸟兽同其外而中明也如是向使与漆园同代如邱明受经于仲尼矣其颜成子南荣趎之徒与予抠衣于君实所辱命粗举庄子之略直书隐居之志以冠于篇吴尊师传吴筠字贞节鲁中儒士也少通经善属文举进士不第性高洁不伍流俗乃入嵩山依体元先生潘师正爲道士传正一之法苦心钻仰尽通其术开元中南游金陵访道茅山久之东游天台筠尤善着述在剡与越中文士爲诗酒之会所着歌篇传于京师元宗闻其名遣使征之旣至与语甚悦令待诏翰林帝问以道法对曰道法之精无如五千言其诸枝词蔓说徒费纸札尔又问神仙修鍊之事对曰此野人之事当以岁月功行求之非人主所当适意每与缁黄列坐朝臣启奏筠之所陈但名教世务而已闲之以讽咏以达其诚元宗深重之天宝中李林甫杨国忠用事纲纪日紊筠知天下将乱坚求还嵩山累表不许乃诏于岳观别立道院禄山将乱求还茅山许之旣而中原大乱江淮多盗乃东游会稽常于天台剡中往来与诗人李白孔巢父诗篇酬和逍遥泉石人多从之竟终越中文集二十卷其元纲三篇神仙可学论尤爲达识之士所称凡爲文词理疏通文彩焕发每制一篇人皆传写虽李白之放荡杜甫之壮丽能兼之者其惟筠乎权载之文集权载之文集卷第一新刋权载之文集卷一唐权德舆字载之赋诗伤驯鸟赋纷羽族之多端兮同翾飞而类殊有鸜鹆之微禽亦播质于洪鑪因稚子之嬉游得中园之坠雏恣飮啄以驯扰来目前与座隅尔乃栖以笼槛铩其羽翼留轩所以爲娱俾遐翥之无力乍踉跄而将举顾离褷而复息虽主人之见容终使丧天和于自得或亲宾至止徽轸徐触每闻絃而鼓翼亦逗节而翘足吭宛转以成态声间关而助曲乍寂寞以闲暇若凝情于相瞩理轻毳以自洁类山元之佩玉每翔集以安卑同君子之自牧思谢尙之起舞迈风流之逸躅苟鲁昭之不君固干侯之出辱方渡济以申儆伊凉德之自覆征故老之相传验曩记之或存在端午之司辰剪其舌而能言巧喉啭以达情顺人心而不谖方渴日以呈材愿朱明之骏奔忽愀怆以顦顇响哀音于帘箔竟啁啾而不去若佪翔之有託怳心讶而未辩欻狸狌之攫搏俄毙踣而不胜纷血洒以毛落彼葛庐与冶长通鸟兽之音声阙君子之周防无古人之至精旣不能纵尔于辽廓又不能遂尔之生成使异类之得志曾未极其飞鸣则本夫养之之惠适所以害其生生又忆夫淸江之使者东海之波神苟其时之不来则刳肠而涸鳞鶋钟鼓而反悲马皂栈而多死虽爲遇之巳甚固又夭其天理尝闻乎圣贤之理物也愚智殊方薰莸异藏善用无弃兮互见其长各有攸处兮两不相伤官天地而府万物繇此道而爲常吾旣悟斯理之不早因失之而后防收视听以㝠观兮遂群性之茫茫洞庭春熘满赋湖渺渺兮荡东风以发春春熘满兮连净绿以无垠接远色于靑草散晴辉于白苹及夫反照安流烟花明丽霞生水底鸟没空际听櫂讴之四起见片帆之远逝杳空旷以澄鲜穷千里于一睇若乃路转涔阳波连沅湘杜蘅秀兮蕙若芳写云翠兮沉夕阳月明露下霭苍苍结遐想于骚人兮悄目极以心伤婉婉长离翩翩綵鹢远泛桃花之浪去从莲府之辟云兮水兮指前程于空碧行舟逗远树赋有美一人兮桂爲楫兰爲舟逗远树之晴影泛春江之碧流乍迷云叶稍映苹洲凝暮色于愁睇空蔼蔼以悠悠的的轻舟亭亭远质喜扬舲之渐近嗟转岸而还失映微波以䓗蒨贮岚翠之蒙密怆南浦之别离占横塘之风日柳怨别兮枫伤春望不辩兮愁杀人空江边兮远郊外纷离緖兮相对颦摽落照以微明羃夕烟而又晦波茫茫兮景沉沉思结缆于淸阴惜归舟之不驻伤远目以轸离心奉和圣制九月十八日赐百寮追赏因书所怀钖宴朝野洽追欢尧舜情秋堂丝管动水榭烟霞生黄花媚新霁碧树含余淸同和六律应交泰万㝢平春藻下中天湛恩阐文明小臣谅何幸亦此彯华缨奉和圣制九日言怀赐中书门下及百寮令节在丰岁皇情憙人安丝竹调六律簪裾列千官烟霜暮景淸水木秋光寒筵开曲池上望尽终南端天丽庆霄汉墨妙惊飞鸾愿言黄花酒永奉今日欢奉和圣制重阳日中外同欢以诗言志因示百寮玉醴宴嘉节拜恩欢有余煌煌菊花秀馥馥萸房舒白露秋稼熟淸风天籁虚和声度箫韶瑞气深储胥百辟皆醉止万方今晏如宸衷在化成藻思焕琼琚微臣徒窃抃岂足歌唐虞奉和圣制仲春麟德殿㑹百寮观新乐仲月蔼芳景内廷宴群臣森森列千戚济济趋钩陈大乐本天地中和序人伦正声迈咸濩易象含羲文玉爼映朝服金钿明舞裀韶光雪初霁圣藻风自薰时泰恩泽溥功成行缀新赓歌仰昭回窃比华封人奉和圣制中和节赐百官宴集因示所怀万方庆嘉节宴喜皇泽均晓开蓂荚初景丽星鸟春藻思贞百度着明并三辰物情舒在阳时令引至仁衢酒和乐被薰絃声曲新赓歌武弁侧永荷元化醇奉和圣制重阳日卽事六韵嘉节在阳数至欢朝野同恩随千钟洽庆属五稼丰时菊洗露华秋池涵霁空金丝响仙乐劔舄罗宗公天道光下济睿词敷大中多慙击壤曲何以荅尧聪奉和圣制丰年多庆九日示怀寒露应秋节淸光澄曙空泽均行苇厚年庆华黍丰声明畅八表宴喜陶九功文丽日月合乐和天地同圣言在推诚臣职事匪躬琐细何以报翾飞淳化中赠文敬太子庙时享退文舞迎武舞乐章千旄羽籥相亏蔽一进一退殊行缀昔献三雍盛礼容今陈六佾崇仪制读谷梁传二首荀寅士吉射诚乃蔽聪明柰何赵志父专举晋阳兵下令汉七国借此以爲名吾嘉徙薪知祸乱何由生忆昔溴梁㑹岂伊无诸侯群臣自盟歃君政如赘旒有力则宗楚何人复尊周空文徒尔贬见此眦血流刘绍相访夜话因书卽事故人怆久别兹夕欵郊扉山僮漉野醖穉子褰书帷淸露泫珠莹金波流玉徽忘言我造适瞪视君无违但令静胜躁自使癯者肥不待蘧生年从此知昔非卧病喜惠上人李鍊师茅处士见访因以赠沉痾结繁虑卧见书窗曙方外三贤人惠然来相亲整巾起曳策喜非车马客支郞有佳文新句凌碧云霓裳何飘飘浩志凌紫氛复有沉㝠士远系三茅君各言麋鹿性不与簪组羣淸言出象系旷迹逃元纁心源暂澄寂世故方糺纷终当逐师辈巖桂香氲芬多病戏书因示长孺行年未四十巳觉百病生眼眩飞蝇影耳厌远蝉声甘辛败六藏冰炭交七情唯思曲肱枕搔首掷华缨古兴月中有桂树无翼难上天海底有龙珠下隔万丈渊人生大限虽百岁就中三十称一世晦明乌兎相推迁雪霜渐到双鬓边沉忧戚戚多浩叹不得如意居太半一气暂聚常恐散黄河淸兮白石烂感寓残雨倦欹枕病中时序分寒虫与秋叶一夜隔窗闻虚空对揺落晤言无与羣㝠心试观化世故如丝棼但看鸢戾天岂见山出云下里徒击节朱絃秘南薰梧桐秀朝阳上有威鳯文终待九成奏来仪瑞吾君跌伤伏枕有劝醲酒者蹔忘所苦因有一絶一盃宜病士四体委匡床蹔得遗形处陶然在醉鄕病中苦热三伏鼓洪炉支离一病夫倦眠身似火渴歠汗如珠悸乏心难定沉烦气欲无何时洒微雨因与好风俱览镜见白须数茎光鲜特异秋来皎洁白须光试脱朝簪学酒狂一曲酣歌还自乐儿孙嬉笑挽衣裳南亭晚坐因以示璩隐几日无事风交松桂枝园庐含晓霁草木发华姿迹似南山隐官从小宰移万殊同野马方寸卽灵龟弱质常多病流年近始衰图书传授处家有一男儿竹迳偶然作退朝此休沐闭居无尘氛支筞入幽迳淸风随此君琴觞恣偃傲兰蕙相氤氲幽赏方自适林西烟景曛拜昭陵过咸阳墅季子乏二顷扬雄才一伊予此南亩数巳踰前贤顷岁辱明命铭勋镂贞坚遂兹操书致内顾增缺然乃葺场圃事迨今三四年适因昭陵拜得抵咸阳田田夫竞致辞鄕耋争来前林盘旣罗列鸡黍皆珍鲜古称禄代耕人以食爲天自慙廪给厚谅使井税先涂涂沟塍雾漠漠桑柘烟荒蹊没古木精舍临秋泉池笼岂所安樵牧乃所便终当解缨络田里谐因缘早春南亭卽事虚斋坐淸昼梅坼柳条鲜节候开新厯筋骸减故年振衣慙艾绶闚镜叹华顚独有开怀处孙孩戏目前璩授京兆府叅军戏书以示兼呈独孤郞见尔府中趍初官足慰吾老牛还䑛犊凡鸟亦将雏喜至飜成感痴来或欲殊因慙玉润客应笑此非夫醉后美禄与贤人相逢自可亲愿将花柳月尽赏醉鄕春书绅诗和静有眞质斯人称最灵感物惑天性触理纷多名祸机生隐微智者鉴未形败礼因近习喆人自居贞当令念虑端鄙嫚不能萌苟非不踰矩焉得遂性情谨之在事初动用各有程千里起歩武彗云自纎茎心源一流放骇浪奔长鲸渊木苟端深枝流则贞淸和理通性术悠久方昭明先师留中庸可以导此生侍从游后湖䜩望絶境殊不远湖塘直吾庐烟霞旦夕生泛览诚可娱慈颜俯见喻辍尔诗与书淸旭理轻舟嬉游散烦劬宿雨荡残燠惠风与之俱心灵一开旷机巧眇巳踈中流有荷花花实相芬敷田田绿叶映艶艶红姿舒繁香好风结净质淸露濡丹霞无容辉嫮色亦踟蹰秾芳射水木欹叶游龟鱼化工若有情生植皆不如轻舟任沿泝毕景仍踌躇家人亦恬旷稚齿皆忻愉素絃激凄淸㫖酒盈罇壶寿觞旣频献乐极随歌唿圆月初出海澄辉来满湖淸光照酒酣頫倾百虑无以兹心目畅敌彼名利途轻肥何爲者浆藿自有余愿销区中累保此湖上居无用诚自适年年翫芙蕖晨坐寓兴淸晨坐虚斋羣动寂未諠泊然一室内因见万化源得丧心旣齐淸净教益敦境来每自惬理胜或不言亭柯见荣枯止水知淸浑悠悠世上人此理法难论郊居岁暮因书所怀养拙方去諠深居絶人事返耕忘帝力乐道踈代累翛然衡茅下便有江海意宁知肉食尊自学儒衣贵烟霜当暮节水石多幽致三径日闲安千峯对深邃策藜出村渡岸帻寻古寺月魄淸夜琴猿声警朝寐地偏芝桂长境胜烟霞异独鸟带晴光踈篁净寒翠窗前风叶下枕上溪云至散发对农书斋心看道记淸言覈名理开卷穷精义求誉观朶颐危身㗖芳饵纷吾守孤直世业常恐坠就学缉韦编铭心对欹器元和畅万物动植咸使遂素履期不渝永怀邱中志暮春闲居示同志避諠非傲世幽兴乐郊园好古每开卷居贫常闭门曙钟来古寺旭日上西轩稍与淸境㑹蹔无尘事烦静看云起灭闲望鸟飞飜乍问山僧偈时听渔父言体羸谙药性事简见心源冠带惊年长诗书喜道存小池泉脉凑危栋鷰雏喧风入松阴净花添竹影繁灌园输井税学稼奉晨昏此外知何有怡然向一鐏秋疾初愈月夜咏左思招隐诗因而成咏闲吟理轻步不厌凉夜咏断续风际声淸羸月中影萤光拂花露泉脉连桐井心畅百虑销境闲万籁静前贤有遗韵顾我三日省朗怀方自怡星河渐耿耿卧病初愈崔侍御相访移疾门常掩今朝枉绣衣笑言心乍惬拜伏力犹微晚岁贞筠少贫家上客稀如何忽见访里巷有淸辉夏雨率成呈邑中诸公片云飞暮雨潇洒小亭闲细响踈芜里微凉坐卧间已深池际水更绿枕前山未敢劳车马柴扉且闭关与故人夜坐道旧笑语欢今夕烟霞怆昔游淸羸还对月迟暮更逢秋胜理方自得浮名不在求终当制初服相与卧林邱自咎自咎咎何穷飘然荜戸中淸时名未立稔岁室犹空幽独慙芳桂飞鸣羡早鸿出门何所见观息向秋风田家卽事闲卧藜床对落晖翛然便觉世情非漠漠稻花资旅食靑靑荷叶制儒衣山僧相访期中飰渔父同游或夜归待学尙平婚嫁毕渚烟溪月共忘机寓兴弱冠无所就百忧钟一身世德旣顚坠素怀亦堙沦风烟隔嵩邱羸疾滞漳滨昭代未通籍丰年犹食贫敢求庖有鱼但虑甑生尘俛首媿僮仆蹇步羞亲宾岂伊当途者一一由中人巳矣勿复言吾将问秋旻浩歌杖筞出蓬荜浩歌秋兴长北风吹荷衣萧飒景气凉通逵抵山郭里巷连湖光孤云净远峯渌水溢方塘鱼鸟乐天性杂英互芬芳我心独何爲万虑萦中肠履道身未泰主家谋不臧心爲世教牵迹寄翰墨场出处两未定羁羸空自伤心忧不可裁伫立河之梁晚归茅檐下左右陈壶觞独酌复长謡放心游八荒得丧同一域是非亦何常胡爲苦此生矻矻徒自强乃知盃中物可使忧患忘因兹谢时辈栖息无何鄕与道者同守庚申洞眞善救世守夜看仙经俾我外持内当兹申配庚斋心巳恬愉澡身自澂明沉沉帘帏下霭霭灯烛淸四支动用息一室虚白生收视忘趣舍叩齿集神灵伊予嗜欲寡居常痾恙轻三尸旣伏窜九藏乃和平无令耳目胜则使性命倾窅然深夜中若与元气并释宗称定慧儒师着诚明派分示三教理诣无二名吉祥能止止委顺则生生视履苟无咎天祐期永贞应物智不劳虚中理则㝠岂资金丹术卽此驻頺龄丙寅岁苦贫戏题淸朝起藜床雪霜封枯篱家人来告予今日无晨炊醝醯一巳罄薪炭固难期厚生彼何人工拙各异宜间岁从使檄亲宾苦川驰虽非悖而入与出常相随吴门与南亩颇亦持镃基有时遇丰年岁计犹不支颜原谅贤人陋巷能自怡中忆裴子野泰然倾薄麋愧非古人心戚戚愁朝饥近古犹不及太上那可希柰何时风扇使我正性衰巧智竞忧劳展转生浇漓吾观黄金印未胜靑松枝粗令有鱼菽岂复求轻肥顾慙主家拙甘使羣下嗤如何致一盃醉后无所知独酌独酌复独酌满盏流霞色身外皆虚名酒中有全德风淸与月朗对此情可极知非名教自可乐缙绅贵行道何必学狂歌深山对丰草诫言言之或未行前哲所不取方寸虽浩然因之三缄口权载之文集卷一权载之文集校补一卷权文公集校补长沙叶君定侯于坊肆得是集八册无序跋卷第凡二十七卷取校大兴朱氏刻本有赋无诗短文四首及书类附札疏状类勅批各如干篇而溢出朱本者亦得十首焉以四部丛刊收印朱刻驰函见吿愿借校录今夏载书来沪因得假读原书每半叶九行行二十二字字作端楷每卷首两行空无题署中缝卷尾亦无书名卷目惟首卷文前载有撰人传略四行传首名氏仍空两格不书读下文始辨爲文公集也定侯跋断爲淸人汇刻唐人文集之一而剞劂未完者审其板刻制作近是而详校全书遇仁宗讳已用玉炎等字代之殆爲嘉庆刊本卽据朱刻删诗存赋汰去附刻诸篇补其阕略之目别又蒐辑集外文章以类从附归倂成书故卷帙较少而篇什有加编次迥异而端绪可寻若是也书未印行世无传本属以丛刊再版爰从订譌补阙录爲校补一卷附之册末以不没定侯之盛心焉诗集十卷别从席刻权文公集校订目录原有舛漏并按本书举正以便读者丁卯大暑吴县姜殿扬记卷第一留轩所以离于波神以下诗十卷别据席刻本权文公诗集校正如次人安仲月引事寒空晚闭居支筞林盘䜩望仍尙平卷第二七十侍衞饥雁池笼辩卷三丹岸大江隐机住太祈外延寺王比卷四避难齐竿待池笼踠尔卷五辩泛絃风岚玉柳寺赴官自侍御波沄沄卷六潜跃遵尊舃坺江陆秋风卷七似隐机红叶车林枕前卷八词歌日舟共嗟私咏篇王猷敏才司好雨云继正巾世业里阁卷九无绿翠久卷十轻裙珠缀含余辩排太官卷十一方国受命陜州冒役塡游而推商涯君亨符阳习誓公幅左亟卷十二汤宜传师泗燠休南郡如初侍马二骑岳子母造保师禽互唐客应有行项明闵吉顺以屐萃卷十三四方勒流藩大勤覆竟传离场二勤右病赠二特大卿单于普王出车时义着纪循职丧推咸同中西人諠冠师中舍洁眞稽有将谟匡先常偏憗于制碑州光稜仕形卷十四琴某郡扶风天子展仪介纲小重任付某官之汉代大学未极虚王友王友塡鑑左以代焉公若师毒举宜石倏焉洺相明明生进进生刺左朝论是岁识曼友六死又勿使安密淸卷十五疾力怯干右唯厚德得条阳谓行显扬河东权旋师达摄理民止六十曰曰待年户部卷十六萃献公随东割豳潞城又愧建州干俗仲曼容合泽流根兮恩漏泉斯不渭瓖仓如古绌金城县风爲筮任燕国夫人理此右乃命或下顾右衞将夫人嵩酒滑换支兵卿南君乃御史工部户伯滑卷十八以续修疲二大礭䘚老寿亦斋震鄕乂衞诚虎省圻焕一辅辉明封相公御史姊今大尉乐石某死生委故召恬然至于生死蕴以则烦恼卷十九客居魏息确所口场垒军千励彼暴生之义等行军条庭干命爲弔使文理蕃卷二十郞循主后大中两离书辟团练傍出牧各表毗卷二十一折右空反以二万侵大山谒和荦荦纪壮价终刑载司偕合理西南戒其名卷二十二代义和代德之者也卤二一月谒有洛服隽阳休耸然编声襄唐故二陜老披搢绅者爱石淑爲给事中常侍江南盐铁转运大雅奇衺桎则伟渫多所触大车所严重英精实不爲久宛允仕次卷二十三冰卢是戎左卷二十四捷兵处十刻石秦石昭逵逵眷率河南力南长子遗均定参加景子直而不党恸耶夙理修身及难内外埽卷二十五师孙也某官皆列考幨辟左秩以大农邠蕃始诒离外姻王族评以爲牵献熟里郑氏遡笔领列挥史事军下衆章保吉三子将志至卷二十六右史着作郞先太君异域下三志在洪待笄县文行淸在裔摄乃曾祖雅儒延宴渑河地士县大夫茶鄜延中钖十年四某甲子情情臮笄经仪荐延授轨毂下所莅授察视者急建昌县命鲜洪含光官出未齿护卷二十七憬生归人推有加夫人南官二河南辉周秦间女士暐口荐梁理装离说卷二十八于直元居虔四年交感之际巧知示冥长寺最上乘寿世纕舍期龄肃连待茶宣武菩萨提亦无忘太淸供奉郄循其妙然后守相随父子大风春俱一人得其不见眹纪号有司生类心古圣人符节关回复和淸子挐桡傅礼有夫非大圣没则游于斯伸卷二十九月朔日贞观符鸱谊躬大烈末太尉某允尽佣血鲋隅犹世世直方无可征侍佑苑佐侯西少尹日然以壁记庭宫代申恩文大自汉君子之道书受命者多士心属公是间不可过行用贤明虞南膄署孝文后元二十年修方命馆之中岐公齐蹇产绰阙疃抃问飞白书左骑王待奏泉八分书且其元和元五年世卷三十二师字探西南右则泉则亭南十月占奥帝其于化是庶几凉董仲舒之刓庚子日记灵泉坞颎白公本王氏公公肠知之此身雨万物惑吏左左卷三十三同平章崔公集寄陈攻浮务通则弊纵私回以没公是其弊万方轨臻而无疵疠知理蛊李公名风雅辩丽粹淸赋赋笃行相蔽公丁子申枢风词崔君文集不足者易孝父不爲波流间乘神师请尊号各婞以文经绝靡由玉抗音中丞请刊其其有卷三十四巨崇绌土城祖载贤士公虑律人大徇代庭斤直故之儒卷三十五韦公诗集敏以十六稹摬干今日合州西崔衞二侍郞诗集序声相灵情熊氏如酬之华卷三十六较译衷勤古伏熊载轼不自闭柎故是顷由旬朔卷三十七前此中朝离孙动静者排事劳岩廊江南守臣气而金玉选日深以土有发功永崇开辉年丰之仕次其余则良会隶敬封吾与况卷三十八物大欢常相用子礼者沃州三伏山中巾遂性世物淸符蓬累卷三十九讵兹儒溢章滨官微言不宣宣于四五人明祝彧衆子六义卷四十都专六下惠行诚象爲问求可曾氏微无亦冠婚裼衰疑衰天下者道动义乃有齐反庭材极也必不折理开吏部公伯固才当卷四十一亲故进士谓之木偶苟避患吝论若是复因缘盖自司谏隐徼故与建昌卷四十二躬忖不当所已南展域鲜以后名辈后当万物淸靑翟痛安大意若建瓴水百职逸讷卷四十三某交集兹大化露眷谢中书某行谨谨睿言假叶某台司某除臣今愚无功陈乞某理某濡翼添卽某司臣某臣言卷四十四炅凫衆师九声鼓或时参去九日伏惟武俊某乙于表慈某乙云大庆某乙贯卷四十五今日以下私一首卷四十六两副等遑诚庙诚惶昭征事郞宣德郞朝议郞朝议郞朝议郞朝议郞朝议大夫朝散大夫前件官有朝议大夫朝议大夫六通议大夫正议大夫遣奉东都留守恩若腊腊省受二银砂罗贶甲二年计食日应缘迁奉状制书手诏等措臣德舆言幷合当日月异右臣右臣臣德舆臣德舆右臣右伏准卷四十七方皆用甚时或精至效宫数黜于二千石者雚山东行营观早入权舆卷四十八中行机次时襄四三事大予素莫承识飮悲昼哭异有力已中聚均卷四十九某先自婚伏惟兄子所是卷五十人史亢观景寅大中隶傅丁叔爲上佑补刻渭南簿野极今年权载之文集补刻一卷补刻陆贽翰苑集序尝读贾谊书观其经制人文铺陈帝业术亦至矣待之宣室恨得后时遇亦深矣然竟不能达四聪而尽其善排羣议而试厥谋道之难行亦已久矣东阳绛灌何代无之嘻一薰一莸善齐不能同其器方凿圆枘良工无以措巧心所以理世少而乱日多大雅衰而正声寝汉道未融旣失之于贾傅吾唐不幸复摈弃于陆公公讳贽字敬舆吴郡苏人溧阳令偘之子年十八登进士第应博学宏辞科授郑县尉非其好也省母归寿春刺史张镒有名于时一获晤言大加赏识曁别镒以泉货数万爲賮曰愿以此奉太夫人一日之膳公悉辞之领新茶一串而已是岁以书判拔萃调渭南簿御史府以监察换之德宗皇帝春宫时知名召对翰林卽日爲学士由祠部员外转考功郎中朱泚之乱从幸奉天时车驾播迁诏书旁午公洒翰卽成不复起草初若不经思虑及成而奏无不曲尽事情中于机会仓卒塡委同职者无不拱手叹伏不能复有所助尝从容奏曰此时诏书陛下宜痛自引过以感人心昔禹汤以罪巳勃兴楚昭以善言复国陛下诚能不恡改过以言谢天下俾臣草辞无讳庶几羣盗革心上从之故行在诏书始下虽武人悍卒无不挥涕激发议者以德宗克平寇乱不惟神武之功瓜牙宣力盖亦资文德腹心之助焉及还京师李抱眞来朝奏曰陛下在山南时山东士卒闻书诏之辞无不感泣思奋臣节臣知贼不足平也公自行在带本职拜谏议大夫中书舍人精敏小心未尝有过艰难扈从行在辄随启沃谋猷特所亲信有时䜩语不以公卿指名但唿陆九而巳初幸梁洋栈道危狭从官前后相失上夜次山馆召公不至泫然号于禁旅曰得陆贽者赏千金顷之公至太子亲王皆贺初公旣职内署母韦氏尙在吴中上遣中使迎致京师道路置驿文士荣之丁韦夫人忧去职持丧于洛遣人护溧阳之柩附葬河南上遣中使监护其事四方赙遗数百万公一无所取素与蜀帅韦南康布衣友善韦令每月置遗公奏而受之服阕复内职权知兵部侍郎觐见之日天子爲之兴改容叙弔优礼如此内外属望旦夕俟其辅政爲窦参忌嫉故缓之眞拜兵部侍郎知贡举得人之盛公议称之贞元八年拜中书侍郎平章事公以少年入侍内殿特蒙知遇不可与众浮沉苟且自爱事有不可必诤之上察物太精躬临庶政失其大体动与公违姦谀从而间之屡至不恱亲友或规之公曰吾上不负天子下不负吾所学不恤其他公精于吏事斟酌剖决不爽锱铢其经纶制度具在德宗实录及窦参纳刘士寕之赂爲李巽所发得罪左迁横议者以公与参素不协归罢相之议于公戸部侍郎判度支裴延龄以姦囘得幸害时蠹政物议莫敢指言公独以身当之屡言不可翰林学士吴通元忌公先达每切中伤阴结延龄互言公短宰相赵憬公之引拔升爲同列以公排邪守正心复异之羣邪沮谋直道不胜十年退公爲宾客罢政事明年夏旱刍粮不给军校诉于上延龄奏曰此皆陆贽辈怨望鼓扇军人也贬公忠州别驾上怒不可测赖阳城张万福救之获免蜀帅韦令抗表请以贽代巳岁赂资粮公在南宾闭门却埽郡人稀识其面复避谤不着书惟考校医方撰集验方五十卷行于世江崃十稔永贞初与郑余庆阳城同征还公巳薨殁时年五十二公之秉笔内署也㩁古扬今雄文藻思敷之爲文诰伸之爲典谟俾狡向风懦夫增气则有制诰集一十卷览公之作则知公之爲文也润色之余论思献纳军国利害巨细必陈则有奏草七卷览公之奏则知公之爲臣也其在相位也推贤与能举直措枉将斡璇衡而揭日月淸氛沴而平泰阶敷其道也与伊说争衡考其文也与典谟接轸则有中书奏议七卷览公之奏议则知公之事君也古人以士之遇也其要有四焉才位时命也仲尼有才而无位其道不行贾生有时而无命终于一恸惟公才不谓不长位不谓不达逢时而不尽其道非命欤裴氏之子焉能使公不遇哉说者又以房魏姚宋逢时遇主克致淸平陆君亦获幸时君而不能与房魏争列盖道未至也应之曰道虽在我宏之在人蜚蝗竟天农稷不能善稼奔车覆辙孔孟亦废规行若使四君与公易时而相则一否一臧未可知也而致君不及贞观开元者盖时不幸也岂公不幸哉以爲其道未至不亦诬乎公之文集有诗文赋集表状爲别集十五卷其关于时政昭昭然与金石不朽者惟制诰奏议乎虽已流行多谬编次今以类相从冠于编首兼略书其官氏景行以爲序引俾后之君子览公制作效之爲文爲臣事君之道不其伟欤左武衞胄曹许君集序建安之后诗教日寝重以齐梁之间君臣相化牵于景物理不胜词开元天宝以来稍革頽靡存乎风兴然趋时逐进此爲槖籥绅佩之徒以不能言爲耻至于吟咏性情取适章句者鲜焉有许氏子者名经邦字某世得命官不书于此如举其始终之略以着于篇君天授纯静不迁于物修检之中须有夷旷早孤家于鄱阳有佳山水遂以贞遯爲心不近声利孝敬温信着于州里保闲乐退无所挠屈家人近习未尝见其喜愠之色谋学业文以此爲适相国第五公之爲郡也轼闾悬榻以礼之咨于连帅荐授试左武衞曹参军有别野去家百里秋八月溯溪而上滩极险不幸溺于秋涛之中呜唿践儒行而未申其用霑初命而未至于禄受全气而不终其寿此三者所以爲士友之病凡所赋诗皆意与境会疏导情性含写飞动得之于静故所趣皆远其道退其徒寡不交当世故知之者希惟昌黎韩愈泰山羊滔最爲友善羊旣物化韩爲江西从事今年余役于钟陵而君去世之三岁也文行实录皆得之于韩噫嘻士之修道向晦不耀于时以泯没者可胜道哉如许君者洁身于困约之中讲义于蓬茨之下以六艺之文爲富以一亩之宫爲泰齐人吹竽楚人泣玉故志业内固英华未发介然居易以至殁身其古之墙东谷口之徒欤韩以其诗三百篇授予故类而爲集韦宾客宅宴集诗序太子宾客韦君彯华缨佩金龟爲淸时大僚有数年矣始以博士奉朝请周厯台阁出分藩符入作卿长乃领内府又宾东朝拜章乞告优诏得请致仕就第燕闲自颐中外族属尝僚贵仕以觞酒祝延发礼修贺者多矣以兄始登朝行实自礼寺蕃祉吉禄此爲椎轮于是众君子学通行修尝践此任者与今之引经据古屈职在列者同声撰日复修兹会乃有夏官小司马左右曹侍臣书殿东观柱下史南宫郎九旋十而鄙夫忝焉入门而右胜槪迎步耸槛于宾位罗松篁于石径淸冬之时寒翠溢目则熙春众卉炤灼骀荡又可知也轩盖上下壶觞交错聆主人之言则同惇史听众宾之论如在曲台徜徉乎礼文博约乎法义乐在名教庆兹寿宠中飮霑醉抗音击节乃相谓曰季伦金谷实有歌诗元亮斜川亦疏爵里况今贺得谢之美赋必类之词爱景美禄遗簪投辖盛集之若是者有几安可没而不书猥微菲薄以附官业今裴辛吕三君子皆讲学称职而司勋满岁复留再帖郎位犹四命焉前此者柱史之超拜浃日矣鄙夫之忝兹一纪矣二左曹东观十二年矣小司马同三十年矣而主人逾四十年矣其于折中定议损益于仪法多矣外有平阳长乐二连帅韦君柳君绛郴和三郡守裴君李君前苏州韦君信州陆君守之介刘君六邑之长姜君合中外厯是者十九人因广斯文且爲礼官之籍权载之文集权载之文集卷第二权载之文集卷二唐权德舆字载之律诗奉和李相公早朝于中书候传点偶书所怀奉呈门下相公中书相公五更钟漏歇千门扃钥开紫微残月下黄道晓光来辨色趍中禁分班列上台祥烟初缭绕威凤正徘徊斧藻归全德轮辕适衆材化成风偃草道合鼎调梅渥命随三接皇恩畅九垓嘉言造膝去喜气沃心回东阁延多士南山赋有台阳春那敢和空此咏康哉奉和于司空二十五丈新卜城南郊居东接司徒公别墅卽事书情奉献兼呈李裴相公一德承昌运三公翊至尊云龙谐理代鱼水见深恩别墅池塘晓晴郊草木蕃沟塍连杜曲茅土盛于门卜筑因登览经邦每讨论退朝鸣玉㑹入室断金言林援依东阁壶觞接后园迳深云自起风静叶初翻宰物归心匠虚中卽化源巴人宁敢和空此媿游藩奉和新卜城南郊居得与衞右丞隣舍因赋诗寄赠上宰坐论道郊居仍里仁六符旣昭晰万象随陶钧旭旦下玉墀鸣驺拂车茵轩窗退残暑风物迎萧辰山泽蜃雨出林塘鱼鸟驯岂同求羊迳共是羲皇人石君五曹重左戸三壤均居止烟火接逢迎鸡黍频大方本无隅盛德必有隣千年郢曲后复此闻阳春奉和韦曲庄言怀贻东曲外族诸弟韦曲冠葢里鲜原郁靑䓗公台睦中外墅舍隣西东驺驭出国门晨曦正曈昽燕居平外土野服叅华虫疆畎分古渠烟霞连灌藂长幼序以齿欢言无不同忆昔全盛时郧郇播休功代业横宇内光尘蔼墟中慨息多永叹歌诗厚时风小生忝瓜葛慕义斯无穷和王侍郞病中领度支烦廹之余过西园书堂闲望凭槛辍繁务晴光烟树分中邦均禹贡上药验桐君满迳风转蕙卷帘山出云锵然玉音发余兴在斯文奉和度支李侍郞早朝夙驾趍北阙晓星启东方鸣驺分骑吏列烛散康庄照灼华簪并委迤绮陌长腰金初辨色喷玉自生光献替均三壤贞明集百祥下才叨接武空此媿文昌奉和刘侍郞司徒奉诏伐叛书情呈宰相玉帐元侯重黄枢上宰雄缘情词律外宣力庙谋中震耀恭天讨严凝助岁功行看画麟阁凛澟有英风奉和鄜州刘大夫麦秋出师遮虏有怀中朝亲故天子爱全才故人雄外台绿油登上将靑绶亚中台亭障鸣笳入风云转斾来兰坊分杳杳麦壠望莓莓月向琱弓满莲依宝劒开行师齐鸖列钖马尽龙媒壮志征梁甫嘉招萃楚材千寻推直干百鍊去纎埃间濶劳相望欢言幸早陪每联花下骑几泛竹间柸芳讯双鱼远流年两须催何时介圭觐㩦手咏康哉太原郑尙书远寄新诗走笔酬赠因代书贺晓开阊阖出丝言共喜全才鎭北门职重油幢推上略荣兼革履见深恩昔岁经过同二仲登朝竝命慙无用曲台分季奉斋祠直笔系年陪侍从芬芳鸡舌向南宫伏奏丹墀迹又同公望数承黄𥿄诏虚怀自号白云翁戎装躞蹀纷出祖金印煌煌宠司武时看介士阅犀渠每狎儒生冠章甫晋祠汾水古并州千骑双旌居上头新握兵符应感激远缄诗句更风流缁衣诸侯谅称美白衣尙书何可比只今麟阁待丹青努力加飡报天子奉和许阁老酬淮南崔七十端公见寄文行蕴良图声华挹大巫抡材超粉署駮议在黄枢自得环中辩偏推席上儒八音谐雅乐六辔骋康衢密侍今锵珮雄才本弃繻鑪烟霏璅闼宫漏滴铜壶旧友双鱼至新文六义敷断金挥丽藻比玉咏生刍交辟尝推重单辞忽受诬风波疲贾谊歧路泣杨朱溟涨前程险炎荒旅梦孤空悲鸢跕水飜羡雁衔芦故国方迢递覊愁自郁䊸远猷来象魏霈泽过番禺尽室扁舟客还家万里途索居因仕宦着论拟潜夫帆席来应驶郊园半巳芜夕阳寻古迳凉吹动纤枯忆昔同駈传忘怀或据梧幕庭依古刹缗税给中都瓜步经过惯龙沙眺听殊春山岚漠漠秋渚露涂涂孰谓原思病非关寗武愚方看簪獬豸俄叹絷騊駼芳讯风情在佳期岁序徂二贤欢最久三益义非无柏悦心应尔松寒志不渝子将陪禁掖亭伯限江湖交分终推毂离忧莫向隅分曹日相见延首忆田苏奉和李给事省中书情寄刘苗崔三曹长因呈许陈二阁老常寮几处伏明光新诏联翩夕拜郞五夜漏淸天欲曙万年枝暖日初长分曹列侍登文石促膝闲謡接羽觞共说汉朝荣上赏岂令三友滞冯唐过张监阁老宅对酒奉酬见赠里仁无外事徐步一开颜荆玉收难尽齐竽喜暂闲秋风倾菊酒霁景下蓬山不用投车辖甘从倒载还奉和张舍人阁老阁中直夜思闻雅琴因以书事通简僚友紫垣宿淸夜蔼蔼复沉沉圆月衡汉净好风松篠深轩窗韵虚籁兰雪怀幽音珠露销暑气玉徽结遐心盛才本殊伦雅诰方在今伫见舒綵翮翻飞归凤林和兵部李尙书东亭诗三接履声退东亭斯旷然风流披鹤氅操割佩龙泉云卷巖巘叠雨余松桂鲜岂烦禽尙游所贵天理全和司门殷员外早秋省中书直夜寄荆南卫象端公共嗟王粲滞荆州才子爲郞忆旧游凉夜偏宜粉署直淸言远待玉人酬风生北渚烟波濶露下南宫星汉秋早晚得爲同舍侣知君两地结离忧酬陆三十二叅浙东见寄马别巳久鲤鱼来自烹慇懃故人意怊怅中林情茫茫重江外杳杳一枝琼搔首望良觌爲君华发生奉酬张监阁老雪后过中书见赠加两韵简南省僚旧寓直久叨荣新恩倍若惊风淸五夜永节换一阳生潘鬓年空长齐竽艺本轻常时望连茹今日剧悬旌枉步欢方接含毫思又萦烦君白雪句岁晏若爲情酬主客仲员外见贺正除五年承乏奉如纶才薄那堪侍从臣禁曙独闻淸漏晓命书慙对紫泥新周班每喜簪裾接郢曲偏宜讽咏频忆昔曲台尝议礼见君论着最相亲奉和太府韦卿阁老左藏库中假山之作春山仙掌百花开九棘腰金有上才忽向庭中摹峻极如从洞里见昭回小松巳负干霄状片石皆疑缩地来都内今朝似方外仍传丽曲寄云台奉和崔评事寄外甥刘同州并呈杜宾客许给事王侍郞昆弟杨少尹李侍卫并见寄之作芳讯来江湖开缄粲瑶碧诗因乘黄赠才擅雕龙格深陈名教本谅以仁义积藻思成采章雅音闻皦绎淸时左冯翊贵仕二千石前日应星文今兹敞华戟谢公尝乞墅寗氏终相宅往岁疲草元忘年齐举白酒酣吟更苦夜艾谈方剧枣巷风雨秋石头烟水夕多逢长者辙不屑诸公辟酷似仰牢之雄词挹亭伯老骥念千里饥雁舒六翮叵能舍郊扉来偶朝中客和职方殷郞中留滞江汉初至南宫呈诸公并见寄十岁别文昌藩符寄武当师贞上介辟恩擢正员郞藻思烟霞丽归轩印绶光还希驻辇问莫自叹冯唐奉酬从兄南仲见示十九韵晋季天下乱安邱佐关中德辉霭家谍侯籍推时功簪缨盛西州淸白传素风逢时有舒卷缮性无穷通吾兄挻奇姿向晦道自充耕凿汝山下退然安困蒙诗成三百篇儒有一亩宫琴书满座右芝术生墙东丽藻粲相鲜晨辉艶芳藂淸光杳无际皓魄流霜空邦有贤诸侯主盟词律雄荐贤比文举理郡迈文翁楼中赏不独池畔醉每同圣朝辟四门发迹贵名公小生何爲者往岁学雕虫华簪映武弁一年被微躬开缄捧新诗琼玉寒靑䓗谬进空内讼结怀远忡忡时来无自疑刷翮摩苍穹酬崔干牛四郞早秋见寄浩歌坐虚室庭树生凉风碧云灭奇彩白露萎芳藂感此时物变悠然遐想通偶来被簪组自觉如池笼少年才藻新金鼎世业崇凤文巳彪炳琼树何靑葱联镳长安道接武承明宫君登玉墀上我侍彤庭中疲病多内愧切磋常见同起予览新诗逸韵凌秋空相爱每不足因兹寓深衷酬灵彻上人以诗代书见寄莲花出水地无尘中有南宗了义人巳取贝多翻半字还将阳𦦨谕三身碧云飞处诗偏丽白月圆时信本眞更喜开缄销热恼西方社里旧相亲酬蔡十二博士见寄四韵芜城十年别蓬转居不定终岁白屋贫独謡淸酒圣风尘韦带减霜雪松心劲何以浣相思启元能尽性戏和三韵墨翟突不黔范丹甑生尘君今复劳歌鹤发吹湿薪前诏许眞秩何如巾软轮李十韶州寄途中绝句使者取报修书之际口号酬赠诏下忽临山水郡不妨从事恣攀登莫言向北千行雁别有图南六月鹏崔四郞协律以诗见寄兼惠蜀琴因以酬赠临风结烦想客至传好音白云缄郢曲朱絃亘蜀琴泠泠响幽韵欵欵寄遐心晚岁何以报与君期断金酬冯绛州早秋绛台感怀见寄良牧闲无事层台思渺然六条荣印绶三晋辩山川洗嫧讴谣合开襟眺听偏秋光连大卤霁景下新田叶落径庭树人归曲沃烟武符颁美化元字访疑年经术推多识卿曹亦累迁斋祠常竝冕官品每差肩按部靑丝骑裁诗白露天知音愧相访商洛正闲眠酬赵尙书杏园花下醉后见寄春光深处曲江西八座风流信马蹄鹤髪杏花相映好羡君终日醉如泥酬赵尙书城南看花日晚先归见寄杜城韦曲遍寻春处处繁花满目新日暮归鞍不相待与君同是醉鄕人权载之文集权载之文集卷第三权载之文集卷第三唐权德舆字载之杂诗伏蒙十六叔寄示喜庆感怀三十韵因献之受氏自有殷树功缅前秦圭田接土宇侯籍相纷纶道义集天爵菁华极人文握兰中台并折桂东堂春祖德蹈前哲家风播淸芬先公秉明义大节逢艰屯独立挺忠孝至诚感神人命书备追钖迹远道不伸小生谅无似积庆遭昌辰九年西掖忝五转南宫频司理因旷职曲台仍礼神愧非䕫龙姿忽佐尧舜君内惟负且乘徒以弱似仁岂足议大政所忧玷彛伦叔父贞素履含章穷典坟百氏若珠贯九流皆翚分黄钟蕴声调白玉那缁磷淸论坐虚室长謡宜幅巾开关接仁祠支筞无俗宾种杏当暑熟烹茶含露新井径交碧藓轩忩栖白云飞沉禽鱼乐芬馥兰桂薫经术宏义训息男茂嘉闻筮仕就色养宴居忘食贫四方有翘车上国有蒲轮行当反招隐岂得常退身秦吴路杳杳朔海望沄沄侍坐驰梦寐结怀积昏昕发函捧新诗慈诲情殷勤省躬曰三复拜首书诸绅酬李二十二兄主簿马迹山见寄族内兄畅纯静而深直方而文与予同寓居丹阳丹阳郭北四十里所有马迹山山有奇峯怪石且多昔贤眞仙之所游践方外士殷涣然通易经老严之㫖居于山下从舅原均探异好古亦往来栖息其间贞元元年兄以典校秘书调补江陵松滋主簿以地远不就职予以环卫冗秩罢漕輓从事且久家居食贫里巷相接其明年兄命驾游此山予以疾故不克偕往旣而猥辱钟陵檄召兄自山中以诗一首见贻理精词达淸涤心府三复其文如至山下终篇则戏以出处之迹见诮故予复之于此章仍加六十字以就全数杳杳尘外想悠悠区中缘如何战未胜曾是教所牵远郊有灵峯夙昔栖眞仙鸾声去巳久马迹空依然丹岸转初旭碧落凝秋烟松风共萧飒萝月想婵娟内兄韫遐心嘉遯性所便不能栖枳棘且复探云泉中有㝠寂人闲读逍遥篇联袂共支筞抠衣尝絶编徐行石上苔静韵风中絃烟霞湿儒服日月生寥天新诗来起予璀璨六义全能尽含冩意转令山水鲜若闻笙鸖声宛在耳目前登攀阻心赏愁疾空怀贤出处岂异途心㝠卽眞筌蹔从西府檄终卧东菑田不嫌予步蹇伹恐君行邅如能固旷怀谷口期穷年酬陆四十楚源春夜宿虎邱山对月寄梁四敬之兼见贻之作东风变蘅薄时景日妍和更想千峯夜浩然幽意多蕙香袭闲趾松露泫乔柯潭影漾霞月石床封薜萝夫君丱岁时已负靑㝠姿龙虎一门盛渊云四海推骎骎步騕褭婉婉翥长离元圃尽琼树家林轻桂枝声荣徒外奖恬淡方自适逸气凌颢淸仁祠访金碧芊眠瑶草秀断续云窦滴芳讯发幽缄新诗比良觌故人石渠署美价满中朝落落杉松直芬芬兰杜飘雄词鼓溟海旷度豁烟霄营道幸同术论心皆后凋循环伐木咏缅邈招隐情慙兹拥肿才爱彼潺湲淸拘牵尙多故梦想何由并终结方外期不待华发生酬穆七侍郞早登使院西楼感怀耿耿宵欲半振衣庭戸前浩歌抚长劒临风泛淸絃晴霜洒寒芜微月露碧鲜杉梧韵幽籁河汉明秋天良夜虽可翫沉忧逾浩然楼中迟启明林际挥宿烟晨风响钟鼓曙色分山川滔滔大江驶杲杲朝日悬因穷西南永得见天地全动植相糺纷车徒竞喧阗鳣鲔跃洪流麚倚荒阡嗈嗈白云鴈嘒嘒淸露蝉一气鼓万殊晦明相推迁羲和无停鞅不得常少年当令志气神及此鬓发元岂唯十六族今古称其贤夫君才气雄振藻何翩翩诗轻沈隐侯赋拟王仲宣小鸟抢榆枋大鹏激三千与君期晚岁方结林栖缘奉和李大夫题郑评事江楼达士无外累隐机依南郭茅栋上江开布帆当砌落支颐散华发欹枕曝灵药入鸟不乱行观鱼还自乐何时金马诏早岁建安作往事尽筌蹄虚怀寄杯杓邦君驻千骑淸论时间酌凭槛出烟埃振衣向寥廓心源齐彼是人境胜巖壑何必栖㝠㝠然后避矰缴春游茅山酬杜评事见寄喜得赏心处春山岂计程连溪芳草合半岭白云晴绝㵎漱碧仙坛挹颢淸怀君在人境不共此时情和韩侍御白发白发今朝见虚斋晓镜淸乍分霜简色微暎铁冠生幕下多能事周行挹令名流年未可叹正遇泰阶平和邵端公醉后寄于谏议之作莫羡檐前柳春风独早归阳和次第发桃李更芳菲和李大夫西山祈雨因感张曲江故事十韵亚相冠貂蝉分忧统十联火星当永日云汉倬炎天斋祷期灵贶精诚契昔贤中宵出驺驭淸旭旅牲牷触石看初起随车应物先雷音生絶巘雨足晦平阡萧洒四𬈑合空蒙万顷连歌謡諠泽国稼穑遍原田故事三台盛新文六义全作霖应自此天下待丰年同陆太祝鸿渐崔法曹载华见萧侍御留后说得卫抚州报推事使张侍御却回前刺史戴员外无事喜而有作三首专城书素至留台忽报张纲揽辔回共看昨日蝇飞处併是今朝鹊喜来鸖发州民拥使车人人自说受恩初如今天下无冤气乞爲邦君雪谤书衆人哺啜喜君醒渭水由来不杂泾遮莫雪霜撩乱下松枝竹叶自靑靑荅韦秀才寄一首中峯云暗雨霏霏水涨花塘未得归心忆琼枝望不见几回虚湿薜萝衣戸部王曹长杨考功崔刑部二院长并同钟陵使府之旧因以寄赠又陪郞署喜甚常寮因书所怀且叙所知忽惊西江侣共作南宫郞宿昔芝兰室今兹鸳鹭行子猷美风味左戸推公器含毫白雪飞出匣靑萍利子云尝燕居作赋似相如闲成考课奏别贡贤良书子玉谅贞实持刑愼丹笔秋天鸿鹄姿晚岁松筠质伊予诚薄才何幸复趍陪偶来尘右掖空此忆中台时节东流驶悲欢追往事待月登庾楼排云上萧寺盍簪莲府䜩落帽龙沙醉极浦送风帆灵山眺烟翠解颐通善谑喻指穷精义搦管或飞章分曹时案吏雨散与蓬飘秦吴两寂寥方期全臃肿岂望蹑扶揺夜直分三署晨趍共九霄外廷时接武广陌更连镳北极星辰拱南薰气序调欣随衆君子并立圣明朝贡院对雪以絶句代八行奉寄崔阁老寓宿春闱岁欲除严风密雪絶双鱼思君独步西垣里日日含香草诏书初移月夜中书宿直因呈杨阁老欹枕直庐暇风蝉迎早秋沉沉玉堂夕皎皎金波流对掌喜新命分曹谐旧游相思翫华彩因感庾公楼唐开州文编远寄新赋累惠良药咏叹仰佩不觉斐然走笔代书聊申还荅风雨竦庭柯端忧坐空堂多病时节换所思道里长故人朱两出自尙书郞下车今几时理行远芬芳琼瑶览良讯芣苢满素囊结根在贵州蠲疾传古方探撷当五月慇懃逾八行深情婉如此善祝何可忘复有金玉音焕如龙凤章一闻灵洞说若覩羣仙翔三淸飞庆霄百汰成雄铓体物信无对洒心愿相将昔年同旅食终日窥文房春风眺芜城秋水渡柳杨君爲太史氏弱质羁楚鄕今来忝司谏千骑遥相望归云夕鳞鳞圆魄夜苍苍远思结铃合何人交羽觞行见征颍川无爲薄淮阳政成看再入列侍炉烟傍待漏假寐梦归江东旧居十年江浦卧郊园闲夜分明结梦魂舍下烟萝通古寺湖中云雨到前轩南宗长老知心法东郭先生识化源觉后忽闻淸漏晓又随簪佩入君门祗命赴京途次淮口因书所怀弱植素寡偶趍时非所任感恩再登龙求友皆断金彪炳覩奇采凄锵闻雅音适欣佳期接遽叹离思侵靡靡遵远道忡忡劳寸心难成独酌謡空奏伐木吟泬寥淸冬时萧索白昼隂交欢谅如昨滞念纷在今因风试矫翼倦飞㑹归林向晚淸淮驶回首楚云深省中春晚忽忆江南旧居戏书所怀因寄两浙亲故杂言前年冠獬豸戎府随宾介去年簪进贤赞导法宫前今兹戴武弁谬列金门彦问我何所能头冠忽三变野性惯疎闲晨趍兴暮还花时限淸禁霁后爱南山晚景支颐对樽酒旧游忆在江湖久庾楼柳寺共开襟枫岸烟塘几擕手结庐尝占练湖春犹寄藜床与幅巾疲羸只欲思三径戆直那堪备七人更想东南多竹箭元圃琅玗共䓗蒨裁书且附双鲤鱼偏恨相思未相见寄李衡州片石丛花画不如庇身三迳岂吾庐主人千骑东方远唯望衡阳鴈足书寄临海郡崔穉璋美酒步兵㕑古人尝宦游赤城临海峤君子今督邮吏隐丰暇日琴壶共㝠捜新诗寒玉韵旷思孤云秋志士诚勇退鄙夫自包羞终当就知已莫恋潺湲流李韶州着书常论释氏之理贵州有能公遗迹诗以问之常日区中暇时闻象外言曹溪有宗旨一爲勘心源马上赠虚公马足旱尘深彯缨又满襟吾师有甘露爲洗此时心郴州换印缄遣之际率成三韵因寄李二兄员外使君缄题桂阳印持寄朗陵兄刺举官犹屈风謡政已成行看换龟纽奏最谒承明早发杭州泛富春江寄陆三十一公佐候晓起徒驭春江多好风白波连靑云荡漾晨光中四望浩无际沉忧将此同未离奔走途但恐成悲翁俯见触饵鳞仰目凌霄鸿缨尘日巳厚心累何时空区区此人世所向皆樊笼唯应杯中物醒醉爲穷通故人元圃姿琼树纷靑䓗终当此山去共结兰桂藂寄侍御从舅靡靡南轩蕙迎风转芳滋落落幽涧松百尺无附枝世物自多故达人心不羁偶陈幕中画永负林间期感恩从慰荐循性难絷维野鹤无俗质孤云多异姿淸泠松露泫照灼巖花迟终当税尘驾来就东山嬉湖上晚眺呈惠上人湖上烟景好鸟飞云自还幸因居止近日觉性情闲独酌乍临水淸机常见山此时何所忆净侣话元关新秋月夜寄故人客心宜静夜月色澹新秋影落三湘水诗传八咏楼何穷对酒望几处卷帘愁若问相思意随君万里游自杨子归丹阳初遂闲居聊呈惠公移疾喜无事卷帘松竹寒稍知名是累日与静相欢蹇浅逢机少迂疎应物难只思闲夜月共向沃州看月夜过灵彻上人房因赠此身㑹逐白云去未洗尘缨还自伤今夜幸逢淸净境满庭秋月对支郞戏赠张鍊师月帔飘飘摘杏花相邀洞口劝流霞半酣乍奏云和曲疑是龟山阿母家戏赠天竺灵隐二寺寺主石路泉流两寺分寻常钟磬隔山闻山僧半在中峯住共占靑峦与白云赠广通上人身随猿鸟在深山早有诗名到世间客至上方留盥漱龙泓洞水昼潺潺赠老将白草黄云塞上秋曾随骠骑出并州辘轳劒折虬须白转战功多独不侯戏赠表兄崔秀才何事年年恋隐沦成名须遣及靑春明时早献甘泉去若待公车却悞人醉后戏赠苏九脩白首书忩成鉅儒不知簪组遍屠沽劝君莫问长安路且读鲁山于蔿于权载之文集卷第三权载之文集权载之文集卷第四权载之文集卷第四唐权德舆字载之诗奉送韦起居老舅百日假满归嵩阳旧居威凤翔紫氛孤云出寥天奇采与幽姿缥缈皆自然尝闻陶唐氏亦有巢由全以兹耸风俗岂必効羁牵大君遂羣方左史蹈前贤振衣去朝市赐吿归林泉滑和固难久循性得所便有名皆畏途无事乃眞筌旧壑穷杳窱新潭漾沦涟嵓花落又开山月缺复圆轻策逗萝迳幅巾凌翠烟机闲鱼鸟狎体和芝术鲜四皓本避难二疎犹待年况今寰海淸复此鬓发元顾慙缨上尘未绝区中缘齐竿终自退心寄嵩峯巓奉送孔十兄宾客承恩致政归东都旧居达人旷迹通出处每忆安居旧山去乞身巳见抗疏频优礼新闻诏书许家法遥传阙里训心源早逐嵩邱侣南史编年着盛名东朝侍讲常虚伫角巾华发忽自遂命服金龟君更与白云出岫暂逶迤鸿鹄入㝠无处所归路依依童稚乐都门蔼蔼壶觞举能将此道助皇风自可殊途并伊吕送密秀才吏部駮放后归蜀应崔大理序蜀国本多士雄文似相如之子西南秀名在贤能书薄禄且未及故山念归欤迢迢三千里返驾一羸车玉垒长路尽锦江春物余此行无愠色知尔恋林庐送袁中丞持节册南诏五韵西南使星去远彻通朝聘烟雨僰道深麾幢汉仪盛途轻五尺崄水爱双流净上国洽恩波外臣遵礼命离堂驻驺驭且尽罇中圣人日送房二十六侍御归越驿骑归时骢马蹄莲花府暎若耶溪帝城人日风光早不惜离堂醉似泥送张阁老中丞持节册弔回鹘旌斾翩翩拥汉官君行常得远人欢分职南台知礼重辍书东观见才难金章玉节鸣驺远白草黄云出塞寒欲散别愁唯有醉暂烦宾从驻征鞍送二十叔赴任余杭尉拜首直城隂罇开意不任梅仙归剧县阮巷奏离琴春草吴门緑秋涛浙水深十年曾旅寓应惬宦游心奉送十四叔赴任渝州録事絶句随牒忽离南北巷解巾都吏有清风巴城鏁印六联静尽日闲謡廨署中送韦十二丈赴襄城令三韵留连出关骑斟酌临歧酒旧业传一经新官栽五柳去去望行尘靑门重回首送薛十九丈授将作主簿分司东都赋得春草芊芊远郊外杳杳春嵓曲愁处映微波望中连净緑日暮借离樽折芳心断续送正字十九兄归江东醉后絶句命驾相思不爲名春风归骑出关程离堂莫起临歧叹文举终当荐祢衡送张詹事致政归嵩山旧隐解龟辞汉庭却忆少微星直指常持宪平反更恤刑闲思紫芝侣归卧白云扃明诏忧筋力安车适性灵羣公来蔼蔼独鹤去㝠㝠想到挥金处嵩吟枕上靑送许着作分司东都月旦继平舆风流仕石渠分曹向瀍洛守职在图书棣萼荣相映琼枝色不如宾朋争漉酒徒御待巾车异日始离抱维思烹鲤鱼送少淸赴润州叅军因思练湖旧居二纪乐箪瓢烟霞暮与朝因君宦游去记得春江潮远别更搔首初官方折腰靑门望离袂魂爲阿连销送濬上人归扬州禅智寺蠧露宗通法巳传麻衣笻杖去悠然扬州后学应相待遥想幡花古寺前戏岁送李十兄赴黔中酒后絶句一罇岁酒且留欢三崃黔江去路难志士感恩无远近异时应戴惠文冠送张仆射朝见毕归鎭靑光照目靑门曙玉勒琱戈拥驺驭东方连帅南阳公文武吉甫如古风独奉新恩来谒帝感深更见歌诗丽共看三接欲爲霖却念百城同望岁双旌去去恋储胥归路鸎花伴隼旟今日汉庭求上畧留侯自有一编书送韦行军员外赴河阳五年武弁侍明光辍佐中权拜外郞纪事还同楚倚相传经远自汉扶阳离堂处处罗簪组东望河桥壮鼙鼓三城晓角启轩门一县繁花照莲府上畧儒风并者稀翩翩驺骑有光辉只今右职多虚位应待他时仗节归送韦中丞奉使新罗淳化洽声明殊方均惠养计书重译至钖命双旌往星辞北极远水泛东𬈑广斗柄辩宵程天琛宜昼赏孤光洲岛逈净緑烟霞敞展礼盛宾徒交欢觌君长经途劳视听怆别萦梦想延颈旬岁期新恩在归鞅送从翁赴任长子县令家风本鉅儒吏职化双凫启事才方惬临人政自殊地雄韩上党秩比鲁中都拜首春郊夕离盃莫向隅送从弟广东归絶句夏云如火铄晨辉欵段羸车整素衣知尔业成还出谷今朝莫怆断行飞送王练师赴王屋洞稔岁在芝田归程入洞天白云辞上国靑鸟㑹羣仙自以棊销日宁资药驻年相看话离别风驭忽泠然送薛温州昨日馈连营今来刺列城方期建礼直忽访永嘉程郡内裁诗睱楼中迟客情凭君减千骑莫遣海鸥惊送黔中裴中丞阁老赴任五谏留中禁双旌辍上才内臣持凤诏天廐钖龙媒宴语暌兰室辉荣亚柏台怀黄宜命服举白叹离杯景霁山川迥风淸雾露开辰溪分浩淼僰道接萦回胜理环中得殊琛徼外来行看旬岁诏传庆在公台送崔谕德致政东归天子坐法宫诏书下江东懿此嘉遯士蒲车起邱中褐衣入承明朴畧多古风直道侍太子昌言沃宸聪嵓居四十年心与鸥鸟同一朝受恩泽自说如池笼乞骸归故山累疏明深衷大君不夺志命钖忽以崇旭旦出国门轻装若秋蓬家依白云峤手植丹桂藂竹斋引寒泉霞月相玲珑旷然解赤去逐㝠㝠鸿送三十叔赴任晋陵春云结暮隂侍坐捧离襟黄绶轻装去靑门芳草深十年尘右职三迳寄遐心便道停桡处应过旧竹林送安南裴都䕶忽佩交州印初辞列宿文莫言方任远且贵主忧分逈转朱鸢路连飞翠羽羣戈舡航涨海旌斾卷炎云絶徼褰帷识名香夹毂焚怀倈通北戸长养洽南薰暂叹同心阻行看异绩闻归时无所欲薏苡或烦君送别阮汎念尔强学殖丱贯早从师温温禀义方慥慥习书诗计偕来上国宴喜方怡怡经术旣脩明艺文亦葳蕤伊予谅无取琐质荷鸿慈偶来贰仪曹量力何可支废业固相受避嫌诚自私徇吾刺促心踠尔康庄姿古人贵直道内讼乖坦夷用兹处大官无乃玷淸时羸车出门去怅望交涕洟琢磨贵分隂岁月若颷驰千里起足下丰年系镃䥓苟令志气坚伫见缨珮随斑斓五綵服前路春物熙旧游忆江南环堵留蓬茨湖水白于练莼羮细若丝别来十三年梦寐时见之宠荣忽踰量荏苒不自知晨兴愧华簪止足爲灵龟遐路各自爱大来行可期靑㝠在目前努力调羽仪送工部张曹长大夫奉使西蕃殊隣覆露同奉使小司空西候车徒出南台节印雄弔祠将渥命导驿畅皇风故地山河在新恩玉帛通塞云凝废垒关月照惊蓬靑史书归曰翻轻五利功九华观宴饯崔十七叔判官赴义武幕兼呈书记萧校书炎光三伏昼洞府宜幽步宿雨润芝田鲜风揺桂树隂隂台殿敞靡靡轩车驻晚酌临水情晨装出关路偏荣本郡辟倍感元臣遇记室有门人因君达书素送文畅上人东游桑门许辩才外学接宗雷䕶法麻衣净翻经贝叶开宗通知不染妄想自堪哀载结西方社师游早晚回送灵武范司空上畧在安边吴钩结束鲜三公临右地七萃拥中坚旧垒销𤇺火新营辩井泉伐谋师以律贾勇士争先塞迥晴看月沙平远际天筞勲知屈指应在盛秋前送商州杜中丞赴在安康地里接商于帝命专城总赋舆夕拜忽辞靑琐闼晨装独捧紫泥书深山古驿分驺骑芳草闲云逐隼旟绮皓淸风千古在因君一爲谢巖居送殷卿罢举归淮南旧居计偕十上竟无成忽忆嵓居便独行志业尝探絶编义风尘虚作弃繻生岁储应叹山田薄里社时逢野酝淸惆怅中年羣从少相看欲别倍关情权载之文集卷第四权载之文集权载之文集卷第五权载之文集卷第五唐权德舆字载之杂诗送杜尹赴东都商于留异绩河洛贺新迁朝选吴公守时推杜尹贤如纶披凤诏出匣淬龙泉风雨交中土簪裾敞别筵淸明人比玉照灼府如莲伫报司州政征黄似颍川送孔江州九派寻阳郡分明似画图秋光连瀑布晴翠辩香鑪才子厌兰省邦君荣竹符江城多暇日能寄八行无送浑邓州年少守南阳新恩印绶光轻轩出绕霤利刄发干将风劲初下叶云寒方䕶霜想君行县处露冕菊潭香埇桥达奚四于十九陈大三侍御夜宴叙各赋二韵满树铁冠琼树枝鐏前烛下心相知明朝又与白云远自古河梁多别离酬别蔡十二见赠伊人茂天爵恬澹卧郊园傲世方隐几说经久颛门浩歌曵柴车讵羡丹毂尊严霜被鹑衣不知狐白温游心羲文际爱我相讨论潢污忽朝宗传骑令载奔峥嵘岁隂晚愀怆离念繁别馆丝桐淸寒郊烟雨昏中飮见逸气纵谈穷化元伫见公车起圣代待乞言扬州与丁山人别将军易道令威仙华髪淸谈得此贤惆怅今朝广陵别辽东后㑹复何年送台州崔録事不嫌临海远微禄代躬耕古郡纪纲职扁舟山水程诗因琪树丽心与瀑泉淸盛府知音在何时荐政成送信安刘少府相看结离念尽此林中渌夷代轻远游上才随薄禄叅卿滞孙楚隐市同梅福吏散时泛絃宾来闲覆局襟情无俗虑谈笑成逸躅此路足滩声羡君多水宿送李城门罢官归嵩阳与君相识处吏隐在墙东启闭千门静逢迎两掖通罢官多暇日肄业有儒风归去尘寰外春山兰桂丛送上虞丞越郡佳山水菁江接上虞计程航一苇试吏佐双凫云壑窥仙籍风謡验地图因寻黄绢字爲我弔曹盱送卢评事婺州省觐知向东阳去晨装见綵衣客愁靑眼别家喜玉人归漠漠水烟晚萧萧枫叶飞双溪泊舡处候吏拜胡威送崔端公巳见风姿美仍闻艺业勤淸秋上国路白晳少年人带月轻㠶疾迎霜綵服新过庭若有问一爲说漳滨送张周二秀才谒宣州薛侍郞儒衣两少年春掉谷溪舡湖月供诗兴风岚费酒钱上帆涵极浦欹枕傲晴天不用愁羁旅宣城太守贤送张将军归东都旧业功名不复求旧业向东周白草辞边骑靑门别故侯摧残宝劒折羸病緑珠愁日暮寒风起犹疑大漠秋送句容玉少府簿领赴上都上国路緜緜行人候晓天离亭緑绮奏鄕树白云连江露湿征袂山鸎宜泊舡春风若爲别相顾起樽前送从弟谒员外叔父回归义兴异鄕兄弟少见尔自依然来酌林中酒去耕湖上田何朝逢暑雨几夜泊渔烟余力当勤学成名贵少年送梁道士谒寿州崔大夫年少一仙官淸羸驾綵鸾洞宫云渺渺花路水漫漫歳计芝田熟晨装月帔寒遥知小山桂五马待邀欢送郑秀才贡举西笑意如何知随贡举科吟诗向月露驱马出烟萝晚色平芜远秋声候鴈多自怜归未得相送一劳歌送谢孝廉移家越州家承晋太傅身慕鲁诸生又见一帆去共愁千里程沙平古树逈潮满晓江晴从此幽深去无妨隐姓名送韩孝廉侍从赴举贡士去翩翩如君最少年綵衣行不废儒服代相传晓月经淮路繁隂过楚天淸谈遇知巳应访孝廉舡送陆拾遗祗召赴行在鹓鹭承新命翻飞入汉庭歌诗能合雅献纳每论经月晓蜀江逈猿啼楚树靑幸因焚草暇书札访沉㝠送暎师归本寺还归柳寺去远远出人羣苔甃桐华落山忩桂树薰引泉通絶润放鸖入孤云幸许宗雷到淸谈不易闻送宇文少府赴官送君当岁暮㪷酒破离颜车骑拥寒水雪云凝远山旦安黄绶屈莫羡白鸥闲从此图南路靑云步武间送岳州温録事赴任解巾州主簿捧檄不辞遥独鸖九霄翼寒松百尺条晨装沾雨雪旅宿候风潮爲政闲无事淸谈肃郡送山人归旧隐工爲楚辞赋更着鲁衣冠岁俭山田薄秋深晨服寒代人荣鷰颔志士恋渔竿㑹被公车荐知君久晦难惠上人房宴别方袍相引到龙华支筞开襟路不赊法味巳同香积㑹礼容疑在少施家逸民羽客期皆至疎竹靑苔景半斜究竟相依何处好匡山古社足烟霞送裴秀才贡举儒衣风自淸去抵汉公卿宾贡年犹少篇章艺巳成临流惜暮景话别起鄕情离酌不辞醉西江春草生送袁太祝衢婺巡覆校緍税畆不妨闲淸兴自随鱼鸟闲知君此去足佳句路出桐溪千万山送湖南李侍御赴本使赋採菱亭诗旧俗採菱处津亭风景和沅江收暮蔼楚女发淸歌曲岸萦缃叶荒堦上白波兰桡向莲府一爲枉帆过送穆侍御东都知君儒服贵綵绣两相辉婉婉成名后翩翩拥传归江深烟屿没山暗雨云飞共待酬恩罢相将去息机送崔端公赴度支江陵院三韵津亭风雪霁㪷酒留征棹星传指湘江瑶琴多楚调偏愁欲别处黯黯頺阳照送陆太祝赴湖南幕同用送字不惮征路遥定缘宾礼重新知折柳赠旧侣乘篮送此去嘉句多枫江接云梦送李处士归弋阳山居蹔来城市意何如却忆葛阳溪上居不惮薄田输井税自将嘉句着州闾波飜极浦樯竿出霜落秋郊树影疎想到家山无俗侣逢迎只是坐篮舆送淸洨上人谒信州陆员外暂辞长老去随缘候晓轻装寄客舡佳句巳齐康宝月淸谈远指谢临川滩经水濑逢新雪路过渔潭宿暝烟暇日若随千骑出南巖只在郡楼前送别同用濶字耿耿离念繁萧萧凉叶脱缁尘素衣敝风露秋江濶想得读书忩巖花对巾褐送人使之江陵嘉招不辞远捧檄利攸往行役念前程䜩游暌旧赏征轺星乍动江信潮应上烟水飞一帆霜风揺五两纷纷别袂举切切离鸿响后㑹杳何时悠然劳梦想余干赠别张二十二侍御芜城陌上春风别千越亭边岁暮逢驱车又怆南北路返照寒江千万峯杂言赋得风送崔秀才归白田限三五六七言响深涧思啼猿闇入苹洲暖轻随柳陌暄澹荡乍飘云影芳菲遍发花源寂寞春江别君处和烟带雨送征轩杂言同用离骚体送张评事襄阳觐省黯离堂兮日晚俨壶觞以送远远水霁兮微明杜蘅秀兮白芷生波沄沄兮烟羃羃凝暮色于空碧纷离念兮随君泝九江兮经七泽君之去兮不可留五采裳兮木兰舟岭上逢久别者又别十年曾一别征路此相逢马首向何处夕阳千万峯赠别表兄韦卿新读兵书事䕶羗腰间寳劒映金章少年百战应轻别莫笑儒生泪数行古离别人生天地间瞥若六辔驰天寿旣常数奈何生别离迹当中人域正性日巳衰是非千万境杳霭情尘滋出门事何常暂别亦难期冉冉叹流景悠悠限山陂尽此一夕欢华罇㑹前墀鸡鸣东方曙夙驾临通逵欲出强移步欲留难致辞两情不得巳念此留何爲天明去巳远寂黙居人归入门复上堂怳怳生惊疑经履同游处犹言常相随览物或临镜飜怪来何迟乃知前日欢本爲今日悲翻思别后心宁及未见时则知交疎分久久飜易持报君未别后别后当自知权载之文集卷第五权载之文集权载之文集卷第六权载之文集卷第六唐权德舆载之杂诗早夏青龙寺致斋凭眺感物因书十四韵晓出文昌宫憇兹靑莲宇洁斋奉明祀凭览伤夐古秦爲三月火汉乃一坏土诈力自湮沦霸仪终莽卤中南横峻极积翠洩云雨首夏谅淸和芳隂接塲圃仁祠閟严净稽首洗灵府虚室僧正禅危梁鷰初乳通庄走声利结驷乃旁午观化复何如刳心信爲愈盛时忽过量弱质本无取静永环中枢益愧腰下组尘劳期抖擞陟降聊俯偻遗韵留壁间凄然感东武仲秋朝拜昭陵淸秋寿原上诏拜承吉卜尝读贞观书及兹幸斋沐文皇昔潜跃隋季自顚覆抚运斯顺人救焚非逐鹿神祗戴元圣君父纳大麓良将授兵符直臣调鼎餗无疆传庆祚有截荷亭育仙驭凌紫氛神游弃黄屋方祗䕶山迹先正陪巖腹杳杳九嵕深沉沉万灵肃鸟飞田巳辟龙去云犹簇金气爽林峦干冈走崖谷吾皇宏孝理率土蒙景福拥佑乃淸夷威灵谅回复礼承三公重心愧二卿禄展敬何所伸曾以斧山木拜昭陵出城与张秘监阁老同里临行别承在史馆未归寻辱淸辞輙酬之仲月当南吕晨装拜谷林逢君在东观不得话离襟策马缘云路开缄扣玉音还期才浃日里社酒同斟酬冯监拜昭陵回途中遇雨见示之子共乘轺淸秋拜上霄曙霞迎夙驾零雨湿回镳甘谷行初尽轩台去渐遥望中犹可辨耘鸟下山椒朔旦冬至摄职南郊因书卽事大明南至庆天正朔旦圆丘乐六成文轨尽同尧歴象斋祠忝备汉公卿星辰列位祥光满金石交音晓奏淸更有观台称贺处黄云捧日瑞昇平奉和张监阁老过八陵院题赠杜卿崔员外崇饰山园孝理深万方同感圣人心巳闻东阁招从事每向西垣奉德音公府从容谈婉婉宾堦淸切景沉沉与君跬步如同舍终日相期此盍簪奉和郑宾客相公摄官丰陵扈从之作五辂导灵辒千夫象缭垣行宫移晓漏綵仗下秋原莫究希夷理空怀涣汗恩颐神方蹈道传圣乃遵尊共祝如山寿俄惊凭几言遐荒七月㑹肹蠁百灵奔豹尾从风直鸾旗暎日飜涂刍联法从营骑肃旌门杳霭虞泉夕凄淸楚挽喧不堪程尽处呜咽望文园詹事府宿斋絶句淸斋四体泰白昼一室空摧頺有古树骚屑多悲风和王祭酒太社宿斋不得赴李尙书宅㑹戏书见寄元礼门前劳引望勾龙坛下阻欢娱此时对局空相忆博进何人更乐输酬裴端公八月十五日夜对月见懐凉夜淸秋半空庭皓月圆动摇随积水皎洁满晴天多病嘉期阻深情丽曲传偏懐赏心处同望庾楼前奉和崔阁老淸明日候许阁老交直之际辱裴阁老书招云与考功苗曹长先城南游览独行口号因以简赠紫禁宿初回淸明花乱开相招直城外远远上春台谏曹将列宿几处期子玉深竹与淸泉家家桃李鲜折芳行载酒胜赏随君有愁疾自无悰临风一搔首和张秘监阁老献岁过蒋大拾遗因呈两省诸公并见示二贤同载笔久次八新年焚草淹轻秩藏书厌旧编竹风晴翠动松雪瑞光鲜庆赐行春令从兹伫九迁酬崔舍人阁老冬至日宿直省中奉简两掖阁老并见示令节一阳新西垣宿近臣晓光连凤沼残漏近鸡人白雪飞成曲黄钟律应均层霄翔迅羽广陌驻归轮淸切晨趍贵恩华夜直频辍才时所重分命秩皆眞左掖期连茹南宫愧积薪九年叨此地回首倍相亲八月十五日夜瑶台寺对月絶句嬴女乘鸾巳上天仁祠空在鼎湖边凉风遥夜淸秋半一望金波照粉田夏至日作璇枢无停运四序相错行寄言赫羲景今日一隂生二月二十七日社兼春分端居有懐简所思者淸昼开帘坐风光处处生看花诗思发对酒客愁轻社日双飞鷰春分百啭鸎所思终不见还是一含情甲子岁元日呈郑侍御明府万里烟尘合秦吴遂眇然无人来上国洒泪向新年世故看风叶生涯寄海田屠蘓聊一醉犹赖主人贤七夕佳期人不见天上喜新秋玉佩霑淸露香车渡浅流东西一水隔迢递两年愁别有穿针处微明月暎楼嘉兴九日寄丹阳亲故穷年路歧客西望思茫茫积水曾南渡浮云失旧鄕海边寻别墅愁里见重阳草露荷衣冷山风菊酒香独謡看坠叶远目遍秋光更羡登攀处烟花满练塘九日北楼宴集萧䬃秋声楼上闻霜风漠漠起隂云不见携觞王太守空思落帽孟叅军风吟蟋蟀寒偏急酒泛茱萸晚易醺心忆旧山何日见併将愁泪共纷纷奉陪李大夫九日龙沙宴㑹龙沙重九㑹千骑驻旌旗水木秋光净丝桐雅奏迟烟芜敛暝色霜菊发寒姿今日从公醉全胜落帽时腊日龙沙㑹絶句帘外寒江千里色林中罇酒七人期宁知腊日龙沙㑹却胜重阳落㡌时严陵钓台下作絶顶耸苍翠淸湍石磷磷先生晦其中天子不得臣心灵栖颢气缨冕犹缁尘不乐禁中卧却归江上春潜驱东汉风日使薄者醇焉用佐天子持此报故人则知大贤心不独私其身弛张有深致耕钓陶天眞奈何淸风后扰扰论屈伸交情同市道利欲相纷纶我行访遗台仰古懐逸民矰缴鸿鹄远雪霜松桂新江流去不穷山色凌秋旻人世自今古情辉照无垠晓发武阳馆卽事书情淸晨策羸车嘲唽闻村鸡行将骑吏亲日与情爱暌东风变林樾南畆事耕犁靑菰冒白水方塘接广畦杂英被长坂野草蔓幽蹊舄卤成坺壤枯株发柔荑芳树鸎命鶵深林麏引麑杳杳途未极团团日巳西哲士务缨弁鄙夫恋蓬藜终当税尘驾盥濯依春溪丰城劒池驿感题龙劒昔未发泥沙相晦藏向非张茂先孰辩斗牛光神物不自达圣贤亦彷徨我行丰城野慷慨心内伤奉使宜春夜渡新淦江陆路至黄蘖馆路上遇风雨作草草理夜装涉江又登陆望路殊未穷指期今巳促传唿戒徒御振辔转林麓隂云拥嵓端霔雨当山腹震雷如在耳飞电来照目兽迹不敢窥马蹄唯务速䖍心若斋礼濡体如沐浴万窍相怒号百泉暗奔瀑危梁虑足跌峻坂忧车覆问我何以然前日受㣲禄转知人代事缨组乃徽束向若家居时安枕春梦熟遵途稍巳近候吏来相续晓霁心始安林端见初旭细柳驿细柳肃军令条侯信殊伦棘门乃儿戏从古多其人神武今不杀介夫如缙绅息驾幸兹地懐哉竦精神渭水吕叟年八十皤然持钓钩意在静天下岂唯食营邱师臣有家法小白犹尊周日暮驻征策爱兹淸渭流宫人斜絶句一路斜分古驿前隂风切切晦秋烟鈆华新旧共㝠寞日暮愁鸱飞野田敷水驿空见水名敷秦楼昔事无临风驻征骑聊复捋髭须朝元阁缭垣复道上曾霄十月离宫万国朝胡马忽来淸跸去空余台殿照山椒石瓮寺石瓮寒泉胜宝井汲人回挂靑丝绠㕑烟半逐白云飞当昼老僧来灌顶盘豆驿盘豆缘云上古邮望思台下使人愁江充得计太子死日暮戾园风雨秋晚渡杨子江却寄江南亲故反照满寒流轻舟任摇漾支颐见千里烟景非一状远岫有无中片帆风水上天淸去鸟灭浦逈寒沙涨树晚叠秋风江空翻宿浪胸中千万虑对此一淸旷回首碧云深佳人不可望新安江路深潭与浅滩万转出新安人远禽鱼净山深水木寒啸起靑苹末吟瞩白云端卽事遂幽赏何必挂儒冠月夜江行扣舡不得寐浩露淸衣襟弥伤孤舟夜远结万里心幽兴惜瑶草素懐寄鸣琴三奏月初上寂寞寒江深江城夜泊寄所思客程殊未极舣棹泊回塘水宿知寒早愁眠觉夜长远钟和暗杵曙月照晴霜此夕相思意摇摇不暂忘陪包谏议湖墅路中举帆萧萧凉雨歇境物望中闲风际片帆去烟中独鸟还断桥通远浦野墅接秋山更喜陪淸兴樽前一解颜富阳陆路又入乱峯去远程殊未归烟萝迷客路山果落征衣欹石临淸浅晴云出翠微渔潭明夜泊心忆谢元晖石塘路有懐院中诸公回合千峯里晴光似画图征车随反照候吏暎寒芜石濑侵行迳溪云拂路隅未酬知巳分宁敢学潜夫玉山岭上作悠悠驱疋马征路上连岗晚翠深云窦寒苔净石梁荻花偏似雪枫叶不禁霜愁见前程远空郊下夕阳舟行夜泊萧萧落叶送残秋寂寞寒波急暝流今夜不知何处泊断猿晴月引孤舟晓发桐庐客路去漫漫桐溪上水滩扣船乘晓月欹枕听回滩烟重江枫湿沙平宿鹭寒闲吟试一望疑在画屏看夜汎临平湖有寄素彩皓通津孤舟入淸旷巳爱隔帘看还宜卷帘望隔帘卷帘当此时惆怅思君君不知次滕老庄征途无旅馆当昼喜逢君羸病仍留客朝朝扫白云晓晓风摇五两残月暎石壁稍稍曙光开片帆在空碧昼孤舟漾暧景独鸖下秋空安流日正昼净绿天无风晚古树夕阳尽空江暮霭收寂寞扣船坐独生千里愁夜猿声到枕上愁梦纷难理寂寂深夜寒淸霜落秋水宿严陵身覉从事驱征传江入新安泛暮涛今夜子陵滩下泊自慙相去九牛毛权载之文集卷第六权载之文集权载之文集卷第七权载之文集卷第七唐权德舆字载之杂诗奉和韦谏议奉送水部家兄上后书情寄诸兄弟仍通简南宫亲旧并呈两省阁老院长驷牡龙旂庆至今一门儒服耀华簪人望皆同照乘宝家风不重满籝金䕶衣直夜南宫静焚草淸时左掖深何幸末班陪两地阳春欲和意难任奉和史馆张阁老以许陈二阁长爱弟俱爲尙书郎伯仲同时列在南北省㑹于左掖因而有咏伯仲尽时贤平舆与颍川桂枝尝徧折棣萼更相鲜丹地晨趍并黄扉夕拜联岂如分侍从来就凤池边韦宾客宅与诸博士宴集累抗乞身章湛恩比上庠宾筵征稷嗣家法自扶阳簪组欢言久琴壶雅兴长隂岚冒苔石轻籁韵风篁佩玉三朝贵挥金百虑忘因知卧商雒岂胜白云鄕酬张秘监阁老喜太常中书二阁老与德舆同日迁官相代之作珠树共飞栖分封受紫泥正名推五字贵仕仰三珪继组心知忝腰章事颇齐蓬山有佳句喜气在新题国子柳博士兼领太常博士輙申贺赠博士本秦官求才帖职难临风曲台净对月璧池寒讲学分隂重斋祠晓漏残朝衣辨色处双绶更宜看过隐者湖上所居蜗舍映平湖皤然一鲁儒唯将酒作圣不厌谷名愚兵法窥黄石天官辨白榆行看软轮起未可号潜夫从叔将军宅蔷薇花开太府韦卿有题壁长句因以和作环列从容蹀躞归光风骀荡发红薇鸎藏密叶宜新霁蝶遶低枝爱晚晖艶色当轩迷舞袖繁香满迳拂朝衣名卿洞壑仍相近佳句新成和者稀奉和许阁老霁后慈恩寺杏园看花同用花字口号杏林㣲雨霁灼灼满瑶华左掖期先至中园景未斜含毫歌白雪借草醉流霞独限金闺籍支颐啜茗花奉和陈阁老寒食初假当直从东省往集贤因过史馆看木瓜花寄张蒋二阁老书漏沉沉倦琐闱西垣东观阅芳菲繁花满树似留客应爲主人休澣归晚秋陪崔阁老张秘监阁老苗考功同游昊天观时杨阁老新直未满以诗见寄斐然酬和有媿芜音方驾游何许仙源去似归萦回留胜赏萧洒出尘机泛菊贤人至烧丹姹女飞步虚淸晓籁隐机吸晨晖竹迳琅玕合芝田沆瀣晞银钩三洞字瑶笥六铢衣丽句翻红叶佳期限紫微徒然一相望郢曲和应稀春日同诸公过兵部王尙书林园休沐君相近时容曵履过花间留客久台上见春多松色明金艾鸎声杂玉珂更逢新酒熟相与借庭莎与沈十九拾遗同游栖霞寺上方夜于亮上人院㑹宿二首摄山标胜絶暇日谐想瞩萦纡松路深缭绕云巖曲重楼回树杪古像凿山腹人远水木淸地深兰桂馥层台耸金碧絶顶摩净緑下界诚可悲南朝纷在目焚香入古殿待月出深竹稍觉天籁淸自伤人世促宗雷此相遇偃倣从所欲淸论松枝低闲吟茗花熟一生如土梗万应相桎梏永愿事潜师穷年此栖宿偶来人境外心赏幸随君古殿烟霞夕深山松桂薰巖花点寒熘石磴扫春云淸净诸天近諠尘下界分名僧康宝月上客沈休文共宿车林夜淸猿彻曙闻栖霞寺云居室一迳萦纡至此穷山僧盥漱白云中闲吟定后更何事石上松枝常有风天竺寺香刹西天寺昔游如梦中烟萝迷俗驾猿狖应山童萧飒松隂静欹危石栈通云霞栖半壁丹绀照晴空世累悲何已心期惜未同相看整归骑花雨夕𪷟𪷟题邵端公林亭春光何处足柱史有林堂鹦啭风初暖花开日欲长畎池通旧水扫迳阅新芳更置盈樽酒时时醉楚狂题隐者所居一迳茅茨下千峯麋鹿羣鸿妻同懒逸渔父每知闻日暮鸟择木天隂山出云此心终不动鼓腹向尧君题崔山人草堂竹迳茆堂接洞天闲持麈尾漱春泉世人车马不知处时有归云到枕前徐孺亭马上口号钟陵东湖之南有亭亭中有二碑一则故曲江张公所制徐征君碣一则北海李公所制放生池碑嚱夫二君子久随化往而二文之盛传于天下贞元初余爲是邦从事每将迎郊劳多经是间且以其尙贤好生皆醇仁之旨也因叹不得与二贤同时论文变损益亭址圯坏苔篆磷鈌古风如在感旧依然而通馗在侧平湖在下波流毂击日月无穷因于马上口号絶句诗一首以寄愀怆湖上荒亭临水开龟文篆字积莓苔曲江北海今何处尽逐东流去不回哭刘四尙书士友惜贤人天朝䘮守臣才华推独步声气幸相亲理析环中妙儒爲席上珍笑言成月旦风韵挹天眞丹地膺推择靑油寄抚循岂言朝象魏翻是卧漳滨命赐龙泉重追荣密印陈撤絃惊物故庀具见家贫牢落风悲笛汍澜涕泣巾只嗟蒿里月非复柳营春黄绢碑文在靑松隧路新音容无处所归作北邙尘张工部至薄寒山下有书无由驰报輤车之至倍切悲怀书来远自薄寒山缭绕洮河出古关今日难裁秣陵报薤歌寥落柳车还工部发引日属伤足卧疾不遂执绋子春伤足日况有寝门哀元伯归全去无由白马来笳箫里巷咽龟筮墓田开片石潺湲泪含悲叙史才从事淮南府过亡友杨校书旧厅感念愀然故人随化往倐忽今六霜及我就拘限淸风留此堂松竹逾映蔚芝兰自销亡絶絃罢流水闻笛同山阳颎如冰玉姿粲若鸾凤章欲翥摧劲翮先秋落贞芳正平赋鹦鹉文考颂灵光二子古不弔夫君今可伤黄墟旣杳杳元化亦茫茫岂必限宿草含悽洒衣裳哭李晦羣崔季文二处士华封昔祝尧贵寿多男子二贤无主后贫贱大壮齿未成鸿鹄姿遽顿骅骝趾子渊将叔度自古不得已观葬者涂刍随昼哭数里至松门贵尽人间礼宁知逝者魂笳箫出古陌烟雨闭寒原万古皆如此伤心反不言成南阳墓枯荄没古基駮藓蔽丰碑向晚微风起如闻坐啸时周平西墓英威今寂寞陈迹对崇邱壮志淸风在荒坟白日愁穷泉那复晓乔木不知秋岁岁寒塘侧无人水自流蘓小小墓万古荒坟在悠然我独㝷寂寥红粉尽㝠寞黄泉深蔓草暎寒水空郊暧夕隂风流有佳句吟眺一伤心题柳郎中茅山故居下马荒堦日欲曛潺潺石熘静中闻鸟啼花落人声絶寂寞山忩掩白云哭张十八校书芸阁爲郞一命初桐州寄傲十年余魂随逝水归何处名在新诗衆不如蹉跎江浦生华发牢落寒原㑹素车更忆八行前日到含悽爲报秣陵书题亡友江畔旧居寥落留三径柴扉对楚江蟏蛸集暗壁蜥蝪走寒忩松葢欹书幌苔衣上酒缸平生断金契到此泪成双权载之文集卷第七权载之文集权载之文集卷第八权载之文集卷第八唐权德舆字载之挽词歌诗德宗神武孝文皇帝挽词歌覆露雍熙运澄淸教化源赓歌凝庶绩羽舞被深恩纂业光文祖贻谋属孝孙恭闻留末命犹是爱元元梯航来万国玉帛庆三朝湛露恩方浃薰风曲正调晏车悲卤簿广乐遏箫韶最怆号弓处龙髯上紫霄常时栢梁宴玉斚恩波遍今日谷林归灵辒烟羽霏乔山森羽卫渭水拥旌旂仙驭何由见耘田鸟自飞顺宗至德大安孝皇帝挽歌十叶开昌运三辰丽德音荐功期瘗玉昭俭毎捐金解泽皇风遍虞泉白日沉仍闻起居注焚奏感人心孝理本忧勤玄功在啬神睿图传上嗣寿酒比家人仙驭三淸远行宫万象新小臣司吉从还扈属车尘候晓传淸跸共瞻宫辂出迎风引綵旒遥想望陵愁弓劒随云气衣冠奉月游空余驾龙处摇落鼎湖秋昭德皇后挽歌词淮水源流远涂山礼命升往年求故劒今夕祔初陵鸾镜金波澁翚衣玉彩凝千年子孙庆孝理在蒸蒸大行皇太后挽歌词筮水灵源濬因山祔礼崇从龙开𡑞路合璧向方中帐殿金根出廞衣玉座空唯余文毋化隂德满公宫配礼归淸庙灵仪出直城九虞宁厚载壹惠易尊名晓漏铜壶澁秋风羽翣轻容车攀望处孺慕切皇情哀笳出长信呜咽宫车进宝劒八延津凄凉祠殿新靑乌灵兆久白鷰瑞书频从此山园夕金波照玉尘惠昭皇太子挽歌词前星落庆霄薤露逐晨颷宫仗黄麾出仙游紫府遥空嗟凤吹去无复鸡鸣朝今夜西园月重轮更寂寥东朝闻楚挽羽翿依俙转天归京兆新日与长安远兰芳落故殿桂影销空苑骑吹咽不前风悲九旗卷赠文敬太子挽歌词盘石公封重瑶山赠礼尊归全荣备物乐善积深恩鴈沼寒波咽鸾旌夕吹翻唯余西靡树千古㶚陵原铜壶晓漏初羽翣拥涂车方外留鸿宝人间得善书淸笳悲画绶朱邸散长裾还似缑山驾飘飘向碧虚赠郑国庄穆公主挽歌追饰崇汤沐遗芳蔼禁闱秋原森羽卫夜壑掩容辉睿藻悲难尽公宫望不归笳箫向烟雾疑是綵鸾飞旧馆闭平阳容车启寿堂霜凝蕣英落风度薤歌长淑德图书在皇慈礼命彰悽凉覇川曲垄树巳成行赠魏国宪穆公主挽歌词汉制荣车服周诗美肃雍礼尊同姓主恩钖大名封外馆留图史隂堂闭德容睿词悲薤露千古仰芳踪秦楼晓月残卤簿列材官红绶兰桂歇粉田风露寒凝笳悲驷马淸镜掩孤鸾愍册徽音在都人雪涕看赠梁国惠康公主挽歌词外馆嫔仪贵中叅睿渥深初笄横白玉盛服镂黄金风度箫声远河低婺彩沉夜台留册谥悽怆卽徽音杳霭异湘川飘飖驾紫烟凤栖人巳去鸾镜月空悬雾湿汤沐地霜凝脂粉田音容无处所应在玉皇前故太尉兼中书令赠太师西平王挽歌词翊戴推元老谋猷合大君河山封故地金石表新坟劒履悲长夜笳箫咽暮云还经誓师处薤露不堪闻故司徒兼侍中赠太傅北平郡王挽歌词授律勲庸盛居中鼎鼐和佐时调四气宣力静三河忽访天京兆空传汉伏波今朝麟阁上偏轸圣情多奉和礼部李尙书酬杨着作竹亭歌直城朱戸相逦连九逵舟毂声阗阗春官自有花源赏终日南山当目前晨摇玉珮趍温室暮入竹溪疑洞天烟消雨过看不足晴翠鲜飇逗深谷独謡一曲泛流霞闲对千竿连净绿萦回疏凿随胜地石磴巖扉光景异虚斋寂寂淸籁吟幽涧纷纷杂英坠家承麟趾贵劒有龙泉赐上奉明时事无事人间方外兴偏多能以簪缨狎薜萝尝通内学靑莲偈更奏新声白雪歌风入松云归栋鸿飞灭处犹目送蝶舞闲时忽成梦兰台有客叙交情返照中林曵履声直爲君恩催造膝东方辨色谒承明奉和张仆射朝天行元侯重寄贞师律三郡四封今静谧丹毂常思阙下来紫泥忽自天中出军装喜气倍趋程千骑鸣珂入凤城周王致理称申甫今日贤臣见明主拜恩稽首纷无巳凝旒前席皇情喜逢时自是山出云献可还同石投水昔岁褒衣梁甫吟当时巳有致君心专城一鼓妖氛静拥旆十年天泽深日日披诚奉昌运王人织路传淸问仙酝尝分玉斚浓御闲更辍金覊骏元正前殿朝君臣一人负扆百福新宫悬綵仗俨然合瑞气炉烟相与春万年枝上东风早珮玉晨趍光景好涂山巳见首诸侯麟阁终当画元老温室沉沉漏刻移退朝宾侣每相随雄词乐职波涛濶旷度交欢云雾披自古全才贵文武懦夫只解冠章甫见公抽匣百鍊光试欲磨鈆谅无取和李中丞慈恩寺淸上人院牡丹花歌澹荡韶光三月中牡丹偏自占春风时过宝地寻香径巳见新花出故藂曲水亭西杏园北浓芳深院红霞色擢秀全胜珠树林结根幸在靑莲域艶蘂鲜房次第开含烟洗露照苍苔龙眉倚杖禅僧起轻翅萦枝舞蝶来独坐南台时共美闲行古剎情何巳花间一曲奏阳春应爲芬芳比君子钖杖歌送明楚上人归佛川上人远自西天至头陁行遍南朝寺口翻贝叶古字经手持金策声泠泠䕶法䕶身唯振钖石濑云溪深寂寂乍来松径风更寒遥暎霜天月成魄后夜空山禅诵时寥寥挂在枯树枝眞法当传心不住东西南北随缘路佛川此去何时回应眞莫便游天台马秀才草书歌伯英草圣称絶伦后来学者无其人白眉年少未弱冠落纸纷纷运纎腕初闻之子十岁余当时时軰皆不如犹轻昔日墨池学未许前贤团扇书艶彩芳姿相点缀水映荷花风转蕙三春併向指下生万象争分笔端势有时当暑如淸秋蒲堂风雨寒飕飕乍疑崩崖瀑水落又见古木饥鼯愁变化纵横出新意眼看一字千金贵忆昔谢安问献之时人虽见那得知离合诗赠张监阁老黄叶从风散共嗟时节换忽见鬓边霜勿辞林下觞躬行君子道身负芳名早帐殿汉官仪巾车塞垣草交情剧断金文律每招㝷始知蓬山下如见古人心奉酬礼部阁老转韵离合见赠秘书监张荐移居旣同里多幸陪君子宏雅重当朝弓旌早见招植根琼林圃直夜金闺步劝深子玉铭力竞相如赋间濶向春闱日复想光仪格言信难继木石强爲词礼部权侍郞阁老史馆张秘监阁老有离合酬赠之什宿直吟翫聊继此章中书舍人崔汾脉脉羡佳期月夜吟丽词谏垣则随步东观方承顾雪林消艶阳简册漏华光坐更芝兰室千载各芬芳节苦文俱盛卽时仍并命翩翻紫宵中羽翮相辉暎同前中书舍人杨于陵校德尽珪璋才臣时所扬放情寄文律方茂经邦术王猷偕发挥十载契心期昼游有嘉话书法无隐辞信兹酬和美言与芝兰比昨来念吟绎日觉祛蒙鄙同前给事中许孟容史才司秘府文哲今超古亦有擅风骚六联文墨曹左贤三代意工艺千金字花识从臣謡人推仙阁吏如登崑阆时口诵灵眞词孙简下威凤系霜琼王枝同前给事中冯伉车马退朝后申怀在文友动词宗伯雄重美良史功亦曾吟鲍谢二妙尤增价雨霜鸿戾天帀树鸟啼夜覃思各纵横早擅希代名息心欲焚砚自腼陪羣英同前戸部侍郎潘孟阳咏歌有离合永夜观酬答笥中操綵牋竹简何足编意深俱妙絶心契交情结计彼官接联言初并淸切翔集本相随羽仪良在斯烟云竞文藻因喜翫新诗同前国子司业武少仪少年慕时彦小悟文多变木铎比羣英八方流德声雷陈美交契雨雪音陈继恩顾各飞翔因诗覩瑰丽传野絶遗贤人希有盛迁早钦风与雅日咏赠酬篇春日雪寄上张二十九丈大监请招礼部权曹长回文絶句戸部侍郎潘孟阳春梅杂落雪发树几花开眞须尽兴飮仁里愿同来奉酬秘书监张荐迟迟日气暖漫漫雪天春知君欲醉飮思见此交亲酬前酒杯春醉好飞雪晚庭闲久意同前赏中林对远山五杂组五杂组旗亭客往复还城南陌不得巳天涯谪数名诗一区扬雄宅恬然无所欲二顷季子田岁晏常自足三端固爲累事物反徽束四体苟不勤安得丰菽粟五侯诚暐晔荣甚或爲辱六翮未骞翔虞罗乃相触七人称作者杳杳有遐躅八桂挺奇姿森森照初旭九歌伤泽畔怨思徒㓨促十翼有格言幽贞谢浮俗星名诗虚怀何所欲岁晏聊懒逸云翼谢翩翻松心保贞实风秋景气爽叶落井迳出陶然美酒酣所谓幽人吉自当轻尺璧岂复扫一室安用簪进贤少微斯可必卦名诗节变忽惊春临风骋望频支頣倦书幌步履整正巾时鸟渐成曲杂芳随意新曙霞连观阙绮陌丽咸秦天地今交泰云雷昔遘屯中孚谅可乐书此示家人药名诗七泽兰芳千里春潇湘花落石磷磷有时浪白㣲风起坐钓藤隂不见人古人名诗藩宣秉戎寄衡石崇势位年纪信不留弛张良自媿樵苏则爲惬瓜李世可畏不顾荣官尊每陈丰畆利家林类巖巘负郭躬敛积忌满宠生嫌养蒙恬胜智疎钟皓月晓晚景丹霞异涧谷永不谖山梁冀无累颇符生肇学得展禽尙志从此直不疑支离疎世事州名诗寄道士金兰同道义琼简复芝田平楚白云合幽崖丹桂连松峯明爱景石窦纳新泉冀永南山寿欢随万福延八音诗金谷盛繁华凉台列簪组石崇留客醉绿珠当座舞丝泪可销骨冶容竟何补竹林谅贤人满酌无所苦匏居容宴豆儒室贵环堵土鼓与污尊颐神则爲愈革道当在早谦光斯可取木鴈才不才吾知养生主建除诗建节出王都雄雄大丈夫除书加右职骑吏拥前驱满月张繁弱含霜耀鹿卢平明跃騕褭淸夜击珊瑚定远功那比平津业乃迂执心思报国効节在忘躯破胆销丹浦嚬蛾舞绿珠危冠徒自爱长毂事应殊成绩封千室畴劳使五符收功轻骠卫致理迈黄虞开济今如此英威古不侔闭关草玄者无乃误爲儒六府诗金罍暎玉爼宾友纷宴喜木兰泛方塘桂酒启皓齿水榭临空逈酣歌当座起火云散奇峯瑶瑟韵淸征土梗乃虚论康庄有逸䡄谷城一编书谈笑佐天子三妇诗大妇㓨绣文中妇缝罗裙小妇无所作娇歌遏行云丈人且安座金炉香正薰安语巖巖五岳鎭方舆八极廓淸氛祲除挥金得谢归里阁象床角枕支体舒危语被病独行逢乳虎狂风骇浪失棹橹举人看榜闻晓鼓孱夫孽子遇妬母大言华嵩爲珮河爲帯南交北朔跬步内抟鹏作腊巨鳌鲙伸舒轶出元气外小言醯鸡伺晨驾蚊翼毫端棘㓨分畛域蛛丝结构聊廕息蚁垤崔嵬不可陟权载之文集卷第八权载之文集权载之文集卷第九权载之文集卷第九唐权德舆字载之杂诗歌曲杂诗五首婉彼嬴氏女吹箫偶箫史綵鸾驾非烟绰约两僊子神期谅交感相顾乃如此岂比成都人琴心中夜起阳台巫山上风雨忽淸旷朝云与游龙变化千万状魂交复目断缥缈难比况兰泽不可亲凝情坐惆怅淇水春正绿上宫兰叶齐光风两摇荡鸣珮出中闺一顾授横波千金呈瓠犀徒然路傍子怳怳复凄凄碧树泛鲜飈玉琴含妙曲佳人掩鸾镜婉婉凝相瞩文袿映束素香黛宜睩寂寞远怀春何时来比目含颦倚瑶瑟丹慊结繁虑失身不自还万恨随玉筯蘼芜下山路团扇秋风去君看心断时犹在目成处广陵诗广陵实佳丽随季此爲京八方称辐凑五达如砥平大旆映空色笳箫发连营层台出重霄金碧摩颢淸交驰流水毂迥接浮云甍靑楼旭日暎绿野春风晴喷玉光照地颦蛾价倾城灯前互巧笑陌上相逢迎飘飖翠羽薄掩暎红襦明兰麝远不散管絃闲自淸曲士守文墨达人随性情茫茫竟同尽冉冉将何营且申今日欢莫务身后名肯学诸儒辈书窻误一生古意家人强进酒酒后能忘情持杯未飮时衆感纷巳盈明月照我房庭柯振秋声空庭白露下枕席凉风生所思万里余水濶山纵横佳期凭梦想未晓愁鸡鸣愿得一心人当年欢乐平长筵暎玉俎素手弹秦筝睇呈巧笑惠音激凄淸此愿良未果永怀空如酲杂言和常州李员外副使春日戏题十首并序随风柳絮轻暎日杏花明无柰花深处流莺三数声兰桡画舸转花塘水暎风摇路渐香任兴不知行近远更怜微月照鸣桹檐前晓月惊双鷰戸外春风无百花粉署可怜闲对此唯令碧玉泛流霞枕上觉窻外晓怯朝光惊曙鸟花坠露满芳沼柳如丝风佳期远相见少试一望魂杳眇闲庭无事独步春辉韶光满目落蕊盈衣芳树交柯文禽并飞婉彼君子怅然有违对酒不飮横琴不挥不挥者何知音诚稀江春好游衍处处芳菲积綵舫入花津香车依柳陌绿杨烟红蕊莺寂寂如何愁思人独与风光隔曙月渐到窻前移樽更就芳筵轻吹乍摇兰烛春光暗入花钿丝竹偏宜静夜绮罗共占韶年不遣通宵尽醉定知辜负风烟露洗百花新帘开月照人绿窻销暗烛兰迳扫淸尘双鷰频惊梦三桃竞报春相思寂不语珠泪洒红巾雨歇风轻一院香红芳绿翠接东墻春衣试出当轩立定被隣家暗断肠春风半春光遍柳如丝花似霰归心劳梦寐远目伤游眄可惜长安无限春年年空向江南见相思曲少小别潘郞娇羞倚画堂有时裁尺素无事约残黄鹊语临粧镜花飞落绣床相思不解说明月照空房古乐府光风澹荡百花吐楼上朝朝学歌舞身年二八壻侍中幼妹承恩兄尙主绿窻珠箔绣鸳鸯侍婢先焚百和香鸎啼日出不知曙寂寂罗帏春梦长渡秋江怨二首秋江半秋月明孤舟独夜万里情万里情相思远人不见兮泪满眼渡秋江兮渺然望秋月兮婵娟色如练万里遍我有所思兮不得见不得见兮露寒水深耿遥夜兮伤心秋闺月三五二八光如练海上天涯应共见不知何处玉楼前乍入深闺玳瑁筵露浓香迳和愁坐风动罗帷照独眠初卷珠帘看不足斜抱箜篌未成曲稍映粧台临绮窻遥知不语泪双双此时愁望知何极万里秋天同一色霭霭遥分陌上光迢迢对此闺中忆早晚归来欢䜩同可怜歌吹月明中此夜不堪肠断絶愿随流影到辽东薄命篇昔住邯郸年尙少只是娇羞弄花鸟靑楼碧纱大道边绿杨日暮风袅袅婵娟玉皃二八余自怜颜色花不如丽质全胜秦氏女藁砧宁用专城居岁去年来年渐长靑蛾红粉全堪赏玉楼珠箔但闲居南陌东城讵来往韶光日日看渐迟摽梅旣落行有时宁知燕赵娉婷子飜嫁幽并游侠儿年年结束靑丝骑出门一去何时至秋月空悬翡翠帘春帏嬾卧鸳鸯被沙塞经时不寄书深闺愁独意何如花前拭泪情无限月下调琴恨有余离别苦多相见少洞房愁梦何由晓闲看双燕泪霏霏静对空床魂悄悄镜里红颜不自禁陌头香骑动春心爲问佳期早晚是人人惣解有黄金放歌行夕阳不驻东流急荣名贵在当年立靑春虚度无所成白首衔悲亦何及拂衣西笑出东山君臣道合俄顷间一言一笑玉墀上变化生涯如等闲朱门杳杳列华㦸座中皆是王侯客鸣环动珮暗珊珊骏马花骢白玉鞍十千㪷酒不知贵半醉留宾邀尽欢银烛煌煌夜将久侍婢金罍泻春酒春酒盛来琥珀光暗闻兰麝几般香乍看皓腕暎罗袖微听淸歌发杏梁双鬟美人君不见一一皆胜赵飞燕迎杯乍举石榴裙匀粉时交合欢扇未央钟漏醉中闻联骑朝天曙色分双阙烟云遥霭霭五衢车马乱纷纷罢朝鸣珮骤归鞍今日还同昨日欢岁岁年年恣游䜩出门满路光辉遍一身自乐何足言九族爲荣眞可羡男儿称意须及时闭门下帷人不知年光看逐转蓬尽徒咏东山招隐诗杂言旅馆雪晴又覩新月衆兴所感因成杂言寥寥深夜雪初晴楼上云开月渐明池中片影依俙见帘外淸光远近生皎皎晴空疑破镜广庭积素偏相暎珠帘卷却光更深玉指持来色逾净梦觉靑楼最可怜婵娟素魄满寒天天地寥寥同一色秦淮楚江无限极归鸿断猿何处声深闺旅馆遥相忆长安五侯华阁开嘉宾列座倾金罍赏明月翫流雪纎手蛾眉座中设淸歌一声无断絶夜已久乐未阑狐裘兽炭不知寒珠环翠珮声珊珊履舄纷纭桂袖攒朱颜倚醉尽君欢人生少年全不久相看且劝杯中酒丈夫富贵自有期暎雪读书徒白首玉台体十二首莺啼兰已红见出凤城东粉汗宜斜日衣香逐上风情来自不觉暗驻五花骢婵娟二八正娇羞日暮相逢南陌头试问佳期不肯道落花深处指靑楼隐暎罗衫薄轻盈玉腕圆相逢不肯语微笑画屏前知向辽东去由来几许愁破颜君莫怪娇小不禁羞楼上吹箫罢闺中刺绣阑佳期不可见尽日泪潺潺綟尽珊瑚枕魂销玳瑁床罗衣不忍着羞见绣鸳鸯君去期花时花时君不至檐前双鷰飞落妾相思泪空闺灭烛后罗幌独眠时泪尽肠欲断心知人不知秋风一夜至吹尽后庭花莫作经时别西隣是宋家独自披衣坐更深月露寒隔帘肠欲断争敢下堦看昨夜裙带解今朝蟢子飞鈆华不可弃莫是藁砧归万里行人至深闺夜未眠双眉灯下扫不待镜台前赠友人知向巫山逢日暮轻袿玉佩蹔淹留晓随云雨归何处还是襄王梦觉愁舟行见月月入孤舟夜半晴寥寥霜鴈两三声洞房烛影在何处欲寄相思梦不成杂兴五首藂鬓愁眉时势新初笄絶代北方人一颦一笑千金重肯似成都夜失身乍听丝声似竹声又疑丹穴九雏惊金波露洗净于昼寂寞不堪深夜情琥珀樽开月暎帘调絃理曲指纎纎含羞敛态劝君住更奏新声刮骨盐乳鷰双飞莺乱啼百花如绣照深闺新妆对镜知无比微笑时时出瓠犀巫山云雨洛川神珠襻香腰穏称身惆怅粧成君不见含情起立问傍人卷第九权载之文集权载之文集卷第十权载之文集卷第十唐权德舆字载之杂诗祇役江西路上以诗代书寄内辛苦事行役风波倦晨暮摇摇结遐心靡靡卽长路别来如昨日每见缺蟾兎潮信催客帆春光变江树宦游岂云惬归梦无复数愧非超旷姿循此跼促步笑言思暇日规劝多远度鹑服我久安荆钗君所慕伊予多昧理初不涉世务适因臃肿材成此嬾慢趣一身常抱病不复理章句胸中无町畦与物且多忤旣非大川檝则守南山雾胡爲出处间徒使名利汚羇孤望予禄孩穉待我餔未能卽忘懐恨恨以此故终当税鞿鞅岂待毕婚娶如何久人寰俛仰学举措衡茅去迢遰水陆两驰骛晰晰窥晓星涂涂践朝露静闻田鸖起远见沙聚怪石不易跻急湍那可泝渔商闻远岸烟火明古渡下碇夜已深上碕波不驻畏途信非一离念纷难具枕席有余淸壶觞无与晤南方出兰桂归日自分付北窻留琴书无乃委童孺春江足鱼鴈彼此勤尺素早晚到中闺怡然两相顾夜泊有懐栖鸟向前林瞑色生寒芜孤舟去不息衆感非一途川程方浩淼离思纷郁纡转枕睡未熟拥衾泪已濡窘然风水上寝食疲朝晡心想洞房夜知君还向隅自桐庐如兰溪有寄东南江路旧知名惆怅春深又独行新妇山头云半敛女儿滩上月初明风前荡飏双飞蝶花里间关百啭鸎满目归心何处说欹眠搔首不胜情相思树家远江东道身对江西春空见相思树不见相思人石楠树石楠红叶透帘春忆得粧成下锦茵试折一枝含万恨分明说向梦中人斗子滩斗子滩头夜已深月华偏照此时心春江风水连天濶归梦悠扬何处寻黄蘖馆駈车振楫越山川候晓通宵冒烟雨靑枫浦上魂已销黄蘖馆前心自苦淸明日次弋阳自叹淸明在远乡桐花覆水葛溪长家人定是持新火点作孤灯照洞房中书夜直寄赠通籍在金闺懐君百虑迷迢迢五夜永脉脉两心齐步屐疲靑璅开缄倦紫泥不堪风雨夜转枕忆鸿妻病中寓直代书题寄愚夫何所任多病感君深自谓靑春壮宁知白髪侵寝兴劳善祝踈嬾愧良箴寂寞闻宫漏那堪直夜心端午日礼部宿斋有衣服綵结之贶以诗还荅良辰当五日偕老祝千年綵缕同心丽轻裙暎体鲜寂寥斋畵省欵曲擘香牋更想传觞处孙孩遍目前酬九日重九共游娱秋光景气殊他时头似雪还对插茱萸和九日从杨氏姊游秋光风露天令节庆初筵易象家人吉闺门女士贤招邀菊酒㑹属和柳花篇今日同心赏全胜落帽年上巳日贡院考杂文不遂赴九华观袚褉之㑹以二絶句申赠三日韶光处处新九华仙洞七香轮老夫留滞何由往珉玉相和正遶身褉飮寻春兴有余深情婉婉见双鱼同心齐体如身到临水烦君便袚除和九华观见怀贡院八韵上巳好风景仙家足芳菲地殊兰亭㑹人似山阴归丹灶珠缀掩白云巖迳㣲眞官集女士虚室含春辉拘限心杳杳欢言望依依滞兹文墨职坐与琴觞违丽曲涤烦虑幽缄发淸机支颐一吟想恨不双飜飞桃源篇小年尝读桃源记忽覩良工施绘事巖迳初欣缭绕通溪风转觉芬芳异一路鲜云杂彩霞渔舟远远逐桃花渐入空𪷟迷鸟道宁知掩暎有人家厖眉秀骨争迎客凿井耕田人世隔不知汉代有衣冠犹说秦家变阡陌石髓云英甘且香仙翁留余出靑囊相逢自是松乔侣良㑹应殊刘阮郞内子闲吟倚瑶瑟翫此沉沉销永日忽闻丽曲金玉声便使老夫思阁笔新月与儿女夜坐听琴举酒泥泥露凝叶骚骚风入林以兹皓月圆不厌良夜深列坐屏轻箑放怀絃素琴儿女各冠笄孙孩遶衣襟乃知大隐趣宛若沧洲心方结偕老期岂惮华发侵笑语向兰室风流传玉音愧君袖中字价重双南金七夕今夕云軿渡鹊桥应非脉脉与迢迢家人竞喜开粧镜月下穿鍼拜九霄县君赴兴庆宫朝贺载之奉行册礼因书卽事合卺交欢二十年今朝比翼共朝天风传漏刻香车度日照旌旗綵仗鲜顾我华簮鸣玉珮看君盛服耀金钿相期偕老宜家处鹤发鱼轩更可怜元和元年蒙恩封成纪县伯时室中封安喜县君感庆兼怀聊申贺赠启土封成纪宜家县安喜同欣井赋开共受闺门祉珩璜联采组琴瑟谐宫征更待悬车时与君欢暮齿河南崔尹卽安喜从兄宜于室家四十余岁一昨寓书病传永写告身旣枉善祝因成絶句五色金光鸾凤飞三川墨妙巧相辉尊崇善祝今如此共待曾元捧翟衣奉使丰陵职司卤簿通宵涉路因寄内綵仗列森森行宫夜漏深殳鋋方启路钲鼓正交音曙月思兰室前山辩谷林家人念行役应见此时心酬南园新亭宴㑹璩新第慰庆之作时任宾客南亭烟景浓平视中南峯官闲似休沐尽室来相从日抱汉阴瓮或成胡蝶梦树老欲连云竹深疑入洞欢言交羽觞列坐俨成行歌吟不能去待此明月光好逑蕴明识内顾多惭色不厌梁鸿贫常讥伯宗直予壻信时英諌垣金玉声男儿才弱冠射䇿幸成名偃放斯自足翛然去营欲散木固无堪虚舟常任触大隐本吾心喜君流好音相期悬车岁此地卽中林七夕见与诸孙题乞巧文外孙争乞巧内子共题文隐暎花匳对参差绮席分鹊桥临片月河鼓掩轻云羡此婴儿辈欢唿彻曙闻太常寺宿斋有寄转枕排灯候晓鸡想君应叹太常妻长年多病偏相忆不遣归时醉似泥朝回阅乐寄絶句子城风暖百花初楼上龟兹引导车曲罢卿卿理驺驭细君相望意何如中书宿斋有寄铜壶漏滴斗阑干泛滟金波照露盘遥想洞房眠正熟不堪深夜凤池寒中书送勅赐斋馔戏酬常日每齐眉今朝共解颐遥知太官膳应与衆雏嬉勅赐长寿酒因口号以赠恩霑长寿酒归遗同心人满酌共君醉一杯千万春冬至日宿斋时郡君南内朝谒因寄淸斋独向圆丘拜盛服想君兴庆朝明日一阳生百福不辞相望阻寒宵发崃石路上却寄内莎栅东行五谷深千峯万壑雨沉沉细君几日路经此应见悲翁想望心贞元七年蒙恩除太常博士自江东来朝时与郡君同行西岳庙停车祝谒元和八年拜东都留守途次祠下追计前事巳二十三年于兹矣时郡君以疾恙续发因代书却寄忆昔辛未岁诏书下江壖尽室赴礼官脂车杂辎軿行役过梁苑淹留经圃田秦关信百二征驾逾三千仙掌眺莲峯灵祠谒金天驺驭俨巳驻女巫争来前动容旣纷若展敬方肃然蹇步入国门华簮拱祥烟諌曹迨居守倐巳十六迁及兹东乘辕二十余三年盛明受恩泽淸近皆联翩忽当礼寺重俄忝相印悬陈力才不任乞骸词颇坚解龟罢金鼎赐剑犹龙泉鄙夫何所能实赖中馈贤谈笑皆体远箴规谅才全拜恩理晨装诏使来骈阗风生鞍马疾日出旌旗鲜信宿厯道途曩游记周旋蹔别亦不易沉痾今未痊医方验桐君道术依竺干庶凭神明佑得使疾恙蠲永怀心如惔引望脰已㾓离披夏云尽皎镜秋月圆开缄讽色丝撰日驰平肩延企劳梦寐涕洟暗潺湲想君路经兹还复申祝延摄拜奠淸酤相期保华顚远慙周君较聊拟顾彦先慇懃俟来报泪墨书此篇权载之文集卷第十权载之文集权载之文集卷第十一权载之文集卷第十一唐权德舆字载之碑大唐银靑光禄大夫检校司徒同中书门下平章事太淸宫及度支诸道盐铁转运等使崇文馆大学士上柱国岐国公杜公淮南遗爱碑铭通天下之志者在大君元臣之感㑹而已成天下之务者在知人安人之教化而已孝文御寓贞元十九年统烛羣生德侔往初建用皇极泽流方国淮南节度观察使左仆射相国杜公政成入觐廼三月王子朔登拜司空秉钧居中间一岁上皇承末命越八月皇帝受命神器弼亮三圣谟明九功当冡宰揔已之任䕶崇陵因山之制尽董经费以颁地贡乃作司徒式和人则进封歧土命赐备厚均齐天下之政茂遂万物之宜尊道宏化匪躬宣力中外之重必归于公初公之入辅也制诏副节度使兵部尙书王公爲左仆射代居师帅州壤乡部鳏孤幼艾蒙公之化也久感公之惠也深郁陶咏叹愿刻金石王公累章上请公輙牢让中止至是复以邦人不可夺之诚达于聪明且用季孙行父请史克故事故德舆得类其话言而铺其馨香云公字君卿京兆杜陵人不书名尊大臣也淸明廉直温毅宏重易简之道本于健顺忠智之谋发爲事业虑善以动得时大行其初筮仕州府交辟韦尙书元甫实爲已知始自掾吏累爲命介盈庭鬬辨积岁疑留者片言以听断含冤自诬具狱讼杀者覆视而全活江介吏师以爲神明由殿中侍御史转主客员外郞工部郞中再爲抚州刺史以御史中丞领容州刺史经畧使入爲金部度支二郞中复兼中丞超拜戸部侍郞出爲苏州刺史属受代者以忧阕换饶州刺史明年以御史大夫领广州刺史岭南节度观察使征爲尙书左丞复以御史大夫领陜州长史陜虢都防御观察使岁在庚午以礼部尙书至于是邦禹贡淮海之域职方东南之奥产金三品射利万室控荆衡以㳂泛通夷越之货贿四㑹五达此爲咽颐初公之至也岁丁骄阳人有菜色于是息浮费以悦之蠲杂征以利之夫家之税有冐役者免其罪以购之废居之豪有委积者盈其直以出之濒海弃地茭刍塡游一夫之勤百亩可获终古遗利沛然嘉生成于指顾得以蕃殖先是营部未葺囷仓未完介夫半寓于仁祠公聚或委于支郡公乃虑材用量事期辑中权规大壮百堵皆作三军宁宇辕门言言夏屋耽耽可以张射侯可以容宴豆爰居爰处而武备脩矣巨廪崇构翚飞云矗缩以板榦积如京坁得盖藏之宜协出入之制多黍多稌而礼节行矣连营三十二积谷五十万工以悦使人以乐成又潴雷陂以漑穑地酾引新渠汇于河流皆省工费而宏利泽俄授左揆竟叅大政加徐泗豪等州节度使先皇帝在宥天下推恩彭城顾怀旧劳复命其嗣使得以州师建节而公以二郡进律惟公鎭定一方心平德和言仁必及人言智必及事生聚教训勤身急病视阖境如枨闑之内抚编人有父母之爱因其习俗而均安之识其惨舒而导利之仕六朝而推元老踰二纪而再掌邦赋扬美化于方志流淑声于命书其牧临川也地叅闽蜑人本轻惰化被游手敏于农功坚旧防而时其蓄泄当大旱而我有云雨每岁征令归诸有司克变输将之勤不亏公上之入因获赢利悉赒困穷其惣司计也权重轻以平物力受比要以均财征厚生而不匮量入而有节当一人注意之重尽三接沃心之言宰司沮伤不得久处其鎭南海也服岭阻深族类猜害涂巷陿陋熛埃接连忿相因郁攸斯作公乃脩伍列辟康庄礼俗以阜火灾自息南金象齿航海贸迁悍将反覆远夷愁扰吏困沓贪商久阻絶公乃导其善利推以信诚万舩继至百货错出邕部絶徼商人自擅诱掖招徕以威以怀朱涯黎氏保险三代种落槃互数犯吏禁公麾偏师一举而平犷俗率化原人得职其登左辖也纪律脩明淸万事之本其理分陜也惠绥浃洽宏二南之化必宿其业而脩其方崇庸大绩其昭昭如是而又博极书术详观古今谋王体断国论其言有章听者皆竦作爲通典以究理道上下数千百年间损益讨论而折中之佐王之业尽在是矣公之先在汉则建平敬侯有立宣之功在晋则当阳成侯决平吴之䇿忠力隽贤䆮明而昌以至曾祖讳行敏皇银靑光禄大夫荆益二大都督府长史南阳郡公王父讳悫尙书右司员外郞丽正殿学士烈考讳希望厯鸿胪卿御史中丞再爲恒州刺史代鄯二州都督西河郡太守襄阳县男赠尙书左仆射惟南阳德化茂于列藩惟右司文雅重于中台惟仆射有文武器任克扬风绩其督鄯州惣节制留府数与虏确奋其威谋夺盐泉呑河曲城便地置新军剖符惠人理行第一以先大夫代德丕烈之若是公能聿脩而宏大之凭厚贻庆爲不诬矣居鎭十三年愿修觐谒拜章十上西向涕泪上难其继慰勉而已公以述职在于庇人纳忠在于荐贤密疏请以王公爲代诏爲之贰曁公之至也由大司宼爲大司马以副车戎装伏谒和门礼君渥命冠耀藩服介圭得请丹毂载驰勲籍禆校乞留遮道初谕以温颜终肃以军法旣告令尹之政卒获子牟之心诗曰布政优优百禄是遒又曰神之听之式谷以汝则岐公永亨鲐耋如岗如陵不待瞽史而前知矣惟王公师长论道如公之位阜俗抚封如公之心且以斯人向慕三岁愈甚大惧公之功德寝而不章初抚人广人皆镂坚石以摅盛烈及兹而追琢者三矣古所谓信让以涖百姓则人之报礼重其在是乎铭曰惟天惠人惟辟奉天利建元侯于藩于宣文武杜公端诚絜矩化治陜服聿来兹土辟我舄卤长我禾黍乃建营部乃新廪庾成师足食比屋安堵里闾熙熙衍沃膴膴十有三年慰安斯人雪泣抗章血诚上陈结恋明庭不私其身树善交代如公之仁考祥视履宜钖蕃祉寅亮三朝是毗是倚密勿中枢矢其谋謩乃升司空亦作司徒九赋旣平五教式敷中外之重惟公是图彼都人士飮公之德彼土乐康繄公之力永言介福祝我岐国稽合声诗于胥篆刻彼泉而实彼石而泐公之德辉永永无极唐故义武军节度使营田易定等州观察处置使开府仪同三司检校司空同中书门下平章事符阳郡王赠太师贞武张公遗爱碑铭并序维唐十一叶皇帝纂大统建大中始初淸明敷佑下土稽四征六服之理阅先正宗臣之籍流庆斯复遗风可怀繇是博陵上谷列侯二千石元僚司武从事亚旅上其故府太师贞武公功德请铭于碑以示厥后乃诏小司徒臣德舆因地域之名物酌军师之宪令举而叙之公讳孝忠字孝忠其先燕人八代祖奇北齐右北平太守封右北平王齐季䘮乱实开边隙代有长技轶于外区曾王父靖乙失活部落节度使王父逊部落刺史父谧早习先职来朝上京星环北极输君长之贽币鹏变南溟发边关之导译拜开府仪同三司他日以公之勤累赠至戸部尙书公雄姿正志沉毅英达传兵符于百胜袭王爵于九代年未弱冠入侍明庭才爲异伦射必命中以日磾之信爱受秦仲之车服自他有耀至是来归时玄宗御天下四十余载习文事而去武备人不知战恬于巳然幽陵首祸谷洛怪骇公迹染污俗心坚本朝岂求生以害仁将蹈难以明义史羯继乱犹居劫中质其所恃无路自奋间道旁午密陈嘉猷俄而成德军节度李宝臣钖姓抚封同信臣之任就义若渴推心于公综其都军以壮支郡乃䇿崇勲累居大官凡军师之禁令攻守之奇正成德之重必咨于公隣帅猖獗皇赫问罪公出自上谷觇于贝丘㓂徒六万将犯中冀乘辕外向方阵而前公以驷介千数飈驰急击罙入其阻夹攻其坚敌人力屈昏夜引去迁御史中丞封符阳郡王寻拜易州刺史加太子宾客以军之辑睦移于郡以郡之班制叶于军文理武毅交脩四畅师贞人龢爲列郡表仪初公与宝臣感槩于少年之场周旋于多难之际迎导善气切劘良规若骖有靳如热斯濯异时自代前定于公且曰舆师之心勲力之冠也俄然寝疾瘖不能言犹以手指北瞠然注目旣而恶子阻命阴交匪人因䘮以干纪专地而图祸公骤谏不入飞章上陈请以州兵首遏乱畧优诏拜工部尙书兼御史大夫恒州刺史成德军节度使一人注意四履专征纠合诸侯连收城县败之于束鹿走之于常山以至斩首且无遗策转兵部尙书易州刺史易定沧等州节度观察使赐军号曰义武时三分恒阳之地录功有差而羣帅奓心或怀觖望太行而东疆埸日骇且有从约皆爲假王公居其腹心守正持重玉立于磷缁之际鸡鸣于风雨之中静柯劲草在我而已彼朱滔者以燕啗公夸大煽结诪张指斥公乃出和门以莅衆援曒日以誓公义利之间死生不惑且曰县官之所以赋车宿兵下尺一之诏者在排难扞患而已吾徒之所以乘坚駈良佩丈二之组者在毕力致命而已碎首涂地吾无悔焉一心事君四靣受敌俄属京师急变銮辂时巡时太师西平王以禁兵自魏来援于我于是与公决筞赴行在所公素约以伯仲又申之婚姻分锐师选良将授以赴蹈使居颜行断金之契匪石不转定山东爲己任坐制羣疑淸毂下爲前筹行戡大憝赤诚相照血涕交颐西平繇是建大勲立大烈而公亦静深以制动贞厉以伐谋使其从散约解无亡矢遗镞之费者公之功也前此拜尙书左仆射至是同中书门下平章事贞元元年就加司空凡授律行师十有一岁承宁诸侯减黜不端动有节制人斯爱戴赡助其供养赙补其礼䘮拊循接礼劳徕安辑幅以正德而不憷于邪济以守忠而不回于利章灼卓异有初有终其居凉国太夫人忧也手植松槚倚庐于墓感致瑞祉诏旌其门终身之哀加人一等不遗故旧皆以器使戏下多善吏庭中无留事虽古人之威怀无以过焉春秋六十二以七年三月感疾薨于位德宗皇帝不视朝三日册赠太傅诏郞吏弔祠礼赙有加其后累赠太师易名贞武追封上谷郡王易之大有曰信以发志礼之中庸曰诚之不可揜惟公推本于是闇然而彰德宇宏大色容厉肃长才经武奇表出伦乔枝戛云以直上雄剑发匣而耀颕始以天宝十载受诏卽戎授范阳郡洪源府右果毅破九姓突厥改上党郡漳源府折冲干元初转左领军卫翊府左郞将实鎭飞狐之地宝应中拜左武卫大将军加金印紫绶厯左金吾大将军兼太仆卿殿中监以至于专席宾䕶剖符建牙载居六官乃进左揆爕和鼎餁平理水土眞食大封异姓而王积功伐以崇厚履信顺而光大壮武之后远继公台富平之门时推德器岂徒然哉嗣子今司徒同中书门下平章事延德郡王茂昭以全才休绩保大宣力戴翼天子抚征诸侯尝以工部尙书建旟博陵以刑部尙书循方伯之职特诏所理郡爲大都督府厯左仆射司空亟居代官南北军卫爪牙上将同气分职宠冒一时侯王则银黄相映子弟乃金埓对起流光贻训其信矣乎二十年延德王以介圭四牡来朝京师德宗沃心嘉叹宴喜蕃钖如韩侯申伯故事顺宗继明崇德报功乃居台宰进掌邦教敦喻还鎭涕洟就途今皇帝以道御天下烛明理本间岁再入觐爲守臣龟龙乞留京师以奉朝请坚若金石激于肺肝服勤王家丕赫宸睠感念勋节顾怀义方直以郑武公桓公汉韦平父子古先懿铄举集公门二邦幼艾千夫长百夫长沐浴风烈憷惕慕思是仪古式以永光耀斯不朽之事也拜君命之辱而传信焉铭曰天秉日星亦有风霆君用文德亦资武力太师矫矫生我王国时或艰屯师惟壮直大蹇朋来其心不回好谋而成义路乃开博陵上谷地直㭊木旣夷狡童则理长毂威谋抗厉命赐渥缛回回盗泉曒曒嘉玉几我所履与之丰福士皆贾余人以仰足琱戈衮章裕此一方追钖吊祠礼优职䘮司徒袭庆道叶仁圣三朝戴君皆受四命觐礼煌煌嘉猷洋洋湛露彤弓威仪有光甘棠蔽芾邵伯所憩缁衣改爲郑国之诗仍代洪烈邦人戴之永言寘怀乃刻斯碑权载之文集卷第十一权载之文集权载之文集卷第十二权载之文集卷第十二唐权德舆字载之碑铭大唐四鎭北庭行军兼泾原等州节度支度营田等使开府仪同三司检校尙书右仆射使持节泾州诸军事泾州刺史兼御史大夫上柱国南川郡王刘公纪功碑铭贞元十有八年秋九月皇帝以安定节制南川郡王昌之休勲懿绩与邦人台老之咏叹声颂诏掌文之臣某论次其词以永金石臣拜稽首祇若休命于是考侯王之表稽赞命之书採太常景钟之义而系辞曰惟元后聪明齐圣以临于下惟荩臣厉翼庄诚以奉于上上下咸龢协建皇极此南川所以感㑹神武发扬硕肤公嶷然持重爲国保障理泾人十五年政成事节师以律成人以富教智若蓍蔡动如风霆内緫端揆外崇长伯八旒七章元衮赤舄有南仲方城之畧有充国劭农之绩君使臣臣事君发舒震耀事业光大其理然也公姓刘氏彭城人少沉毅尙气节得大易之师贞春秋之武经肇自幼学揣摩感槩天宝末年未弱冠从河南节度使张介然东讨林胡以劳署汤州遂城府左果毅其后所奉之府则李太尉光弼刘司徒元佐或尽䕶车赋率先颜行是爲腹心节以金鼓军之善政无不参焉师之右职无不综焉迁至开府仪同三司于列卿爲大仆太常于御史府爲中丞大夫厯太子詹事左散骑常侍工部礼部二尙书异姓而王宜食其赋凡三益封至二百室初拒史朝义也宗之郡将委以扞城贼锋持久力屈引去又皆留其戏下剧虏济以利兵钩援临冲环城传堞公以淮海屏蔽实系于斯血诚怒髪士气旁厉周月坚拒援师实来以惬惬之危走婪婪之狄始佐宣武军也任当委重往必投艰旣定彭城之急旋假濮阳之守主忠信以任患难整偏师以立竒功奋其材谋多所尅获抗希烈而壁宁陵也以徒兵三千组甲五万登陴搏战且逾四旬激衆扶伤竟申九拒于是救淮扬㧞大梁或倍道以赴晨压其垒或鼓行而进终覆其巢于此二役也擒翟晖虏郑贲师不留行甲首山积然后穷追急击至于许昌渠魁窘困终以泯灭凡三与虏觕而河汴之间乃平皆公之爲而元佐任公之効也故旬岁间累居大僚贞元三年朝廷以五原盛秋式遏侵轶诏公领宣武驷介北出䕶边有逗挠犯令者立斩三百人以徇传挍肃然威詟朔野俄拜本军京西行营节度使虽拊循行师未有分地而车服恩礼已如守臣明年迁四鎭北庭行军兼泾原等州节度使度支营田等使泾州刺史是拜居秦之北地汉之回中俗修武备而尙气敢自马司徒璘段太尉秀实之以威望德声怀宁边部其后则祸拏师老疆场萧然或依违选愞日阕而已昆夷游骑时及我郛西门不启南亩益蹙公曰兵以奇胜亦以严终冦不可翫在吾彀中矣于是建长利规远畧程日力兴人徒西城平凉开地二百里据弹筝崃之崄北城保定深入百余里扞靑石岭之固凡七城二堡有坚甲利刃制彼冲阨絶其驱侵公之封内爟燧灭息昔之瓯脱今有市列井树之间犬鸡相闻东诸侯勤王之师得以宁宇而又因士之余勇求地之遗利荷戈而战拥耒而耕出闻三捷之绩居尽四支之敏辟彼塉硗麦禾蔽野亦旣悦使而皆乐从十二年就加尙书右仆射威功旣成教化旣明里闾有丰年亭鄣有吉语其或四方之旅谒急于公则耀威于长武纳将于归化皆禀睿畧而奏成功十五年条军市之租上献天府数至十万以赡东师锐于爲国远虑数言边事蓄资力修赋舆思欲大举冲击收功絶域之外岂徒使朝那阴密缓带安枕而已哉惟公瓌姿硕量倜傥英伟文理武毅冠于羣伦云蒸风行交感至用志气申而功业大宠嘉集而名器崇至若懃身惠人劳倈安集遵守条职贯通典彝有行父事君之心有考父益恭之德可以表率发于纯诚宜其长保富贵爲时元老昔尹吉甫美宣王任贤使能作江汉烝民之诗惟圣人感人心以和平天下惟贤臣协圣谟以鎭静方国则皇帝之注意南川之陈力是信是使有严有翼敷宣景化浃洽休德不然则被边戴白之叟披肺肝排阊阖而胡爲来哉叙武畧所以扬天声美元侯所以流王泽敢附雅颂式昭德音铭曰天地健顺三辰光润君臣感通一德诚信皇明照烛保合休运亮采有邦登昭杰隽帝曰尔昌硕勲洸洸爰自偏师干不庭方席胜无前援陈下梁尔战则克尔谋则臧公拜休命藩宣赋政介圭畅毂抚是安定其猷克壮上协仁圣沛然成功执德之柄乃峻垒垣垒垣崇崇乃艺黍稷黍稷芃芃出有锐师入爲良农保就滋殖时公之功武经辑矣文事亦理十有五年肃淸边鄙宜登介祉永钖遐纪告类纳忠以毗天子皤皤泾人俯偻上陈肃肃王命命兹下臣采获诚词章明异伦镂此贞石辉光日新大唐湖南都团练观察处置等使朝散大夫检校左散骑常侍持节都督潭州诸军事兼潭州刺史御史中丞云骑尉赐紫金鱼袋李公遗爱碑铭皇帝在宥天下十九岁覆露元元柬求官师六服羣辟辩章教化岁九月制诏湖南长师中执法李公巽爲江西申命小宗伯吕公谓爲之代于是循其功善迹其故实百城之吏言于郡伍府之长欵于军乡部侨旧华顚丱角一其音词奔走理下请镂金石以爲表式吕公以公之馨香可覆视而不可诬也衆之咏叹可论次而不可遏也悉以列土实蒙可报乃类其言而文之云善爲理者必因其俗而求所以便之因其便而思所以化之惠泽被而五教行财用足而百志成上下熙熙臻于洽平古之循吏公之报政皆是道也公字令叔赵郡赞皇人曾祖知让皇河南府长水主簿祖承允皇任朝散大夫江州别驾考嶷皇右武卫录事叅军代名文行爲北州冠族公始以典学含章立于淸朝详平宪令闲练程品秉直不回得时明能抗駮论輙还成命人之所难于公爲易惟天爱人惟圣法天欲其善利逮下也故详试公以政事其初由殿中侍御史爲美源令由刑部员外郞爲万年令由左司郞中爲常州刺史邦圻和宁京邑肃淸居部考课爲诸侯表率是皆章章巳然之功也贞元八年冬十二月由给事中至于是邦长沙九疑泽国回远征令颇繁物力或屈岁杪逋负夫家病之人未安于里落程不给于公上公乃啬其经用代其赋输厚施巳责过于万数得以赡助使之均安又以支郡地征有系军实量力调谷减轻緍钱经始致用爲之仓庾时其发敛而岁无凶荒以封内馈饟道路风波转漕㳂泗僦载烦苦僝功度木爲之舟檝程其远迩而师以足食以邑里湫隘之不宣也则辟其涂巷以利之以室庐苫盖之不固也则教其陶瓦以易之讲功虑事以建长利如此之备也稽先师之教以进儒术庠塾经明岁时计偕出入阡陌燠休农里无告则加其饩发闻则㢮其征郷无不率教者修司马之法以宏其事器用犀利赋舆辑睦拊循以诚少长有礼事亲者赒其供养被病者恤以医药士无不贾勇者精力赋政以之鎭静如此之至也唯公直而和肃而寛缜密而智温良而能断秉心砥平涖事风生法制定于上奇衺絶于下故下车而安巳日而孚期月而政成五年而増秩六年而进律德风下偃协气旁达丕休乎哉前后与公交代于是邦者皆以密侍右职来施美化裕兹一方其天意乎昔弱翁次公率以郡国理行入当柄用然则三湘九江之地岂得颛受公之赐耶太师陈诗观风诸侯言时计功皆前志也曁鲁大夫请于周而史克有駉駜之什今潭人以德舆再拜奉命书获知懿绩俾章善颂永篆乐石铭曰帝命元侯允釐方州郁郁李公此焉辑柔洞庭南汇熊湘经介下爲度制上以藩卫彤襜淑旂四牡有辉授兹介圭辍自黄扉吏絶私回俗无尤违保惠教顺乐郊焉依乃仓乃庾克敏农穑乃刳乃剡利涉不息乃端径术乃导埏埴政成事时节费寛力七郡淸静百嘉蕃殖诚以爱人滋于树德今则去我隣邦是式祝公伊何上赞皇极报公伊何惟金石刻载兹声诗永慰南国唐故光禄大夫检校太尉兼中书令成都尹剑南西川节度副大使知节度事并管内支度营田观察处置统押近界诸蛮西山八国云南安抚等使上柱国南郡王赠太师韦公先庙碑铭万物本乎天人本乎祖乃立宗庙以交神明德厚流光追养继孝顺而下之曰义等而上之曰仁国家稽合礼文损益前载崇功贵仕得祠四室于王制酌诸侯二昭二穆之义于祭统见君子尽志尽物之诚惟太尉兼中书令南康郡王懿文经武保合昌运左右德宗格于皇天始恢陇坻之旅终化岷峨之俗贵爲上公位极元台克肆忠力乃图孝享作新庙于京师大安里古者扬其功烈铭于祭器近古以鲁钟卫鼎追琢先德不若镂文字于丽牲之碑之爲详也乃谨如书之云公姓韦氏京兆杜陵人自扶阳重侯用经明至宰相后裔蕃昌德与位偕积十六叶至公六代祖范字元礼以字行于代仕周爲车骑大将军入隋爲沂州刺史启土郿城易名曰庄实生孝恪雅有文宪武德初侍御史爲洺州别驾洺州生司马府君讳机爲第一室端诚正志休有厥声专对出疆艰贞复命着西征记以献太宗嘉之剖符檀州修起儒术二典卿曹陟降屯夷操持贵倖不避强御缮理宫室得其时制史氏书之爲唐名臣以夫人陇西郡君辛氏配司农生坊州府君讳余庆爲第二室淸和修洁履道不回厯右骑卫兵曹叅军以至二千石以夫人武功苏氏配坊州生赠太子少保府君讳岳子爲第三室方严贞干政事修明在母后时以直忤㫖由太原令移佐睢阳出入四朝绩宣中外厯殿中监剖符八州庐海湖虢眉徐卫陜所至之邦有威有怀凡再造命以夫人扶风郡夫人窦氏配少保生赠太子太保府君讳贲爲第四室盛德循行含章自牧厯蓝田尉淑声流闻上纂崇厚下贻风训凡三追命以夫人凉国太夫人段氏配噫嘻自扶阳至郿城积丕烈于前史自考庙至显考庙流炽昌于后叶列于禘尝储厥义方故南康王苞五常贞四教秉灵杰出含道中立其初誓偏师建奇功扞大患立大节以儒衣法冠授律凿门佩亚相之印绶脩元侯之节制就加宗工入掌金吾抚征全蜀命赐备厚由地官转天官叅总端右平章宰政进中书令加司徒太尉鏚钺秬鬯旂銮琱戈有严有翼乃蔚乃赫忠厚愽大以阜俗信廉勇仁以成师南蛮纳邸西羌解辫象胥绎戎㨗乐府陈夷歌守正持重推诚毕力开地通道者九千余里生聚教训者二十一年天文纪功刻在金石曁德宗弃天下太上居谅闇危言急病体国忘身毅然君子之道卓尔大臣之节永贞元年秋七月考终命于理所册赠太师有司奏谥曰忠武公自庙成距今凡八年矣公以天子守臣安危注意不得视涤濯承吉蠲而元兄国子师业聿实奉朝请荐其常事孝友而才称于士林初公之仲兄曰晕屯田员外郞赠邓州刺史叔氏曰肇太子左庶子兼御史大夫赠左散骑常侍咸以器望而延褒钖公之夫人赠魏国夫人张氏其祖祢与外王父皆秉国钧爲天下华腴嗣子工部员外郞行立衔恤无怙齐䘮中礼大凡四庙之支旁尊羣从咺赫昭融不可胜书至若质明光近沐浴盛服虚中而理嘉荐匪懈而无违心大饎沉齐馨芗涤鬯旣思其志意若闻乎容声洞洞乎属属乎有以见举十伦而备百顺昔素王云以战则克以祭则受福其斯之谓乎司业悼手足之凋落感春秋以悽怆永怀明发俾篆斯文铭曰新庙有侐静深奕奕孝孙匪解元衮赤舄洪阀章章乃侯乃王汉称扶扬唐有南康二十三叶沛然蕃昌四室崇崇斯焉享尝烈烈南康温良能断谋猷鐏爼文武贞干汧岐之西祲沴销散井络之下天文昭焕抚封全归㝠漠德辉聿修孝享家法无违以昭以穆以似以续和气婉容苾芬烹熟子孙大小罔不祗肃神之听之报以介福大唐金紫光禄大夫守司空同中书门下平章事充太㣲宫使上柱国燕国公于公先庙碑铭国朝之制二品以上祀四庙三公品第一虽有始封亦不敢逾焉元和五年相国司空燕国公立新庙于京师兰陵里司空公以文武伟才肆勤纳忠外贞师律入作公相以平水土以调阴阳深惟祖祢尊尊之义昭穆亲亲之道乃图庙食以永代德公姓于氏河南人七代祖谨后魏柱国大将军周太傅三老燕国文公六代祖实周大左辅隋赠司空燕国安公五代祖象贤隋骠骑大将军禽昌定公惟三叶有大勲力于北朝乞言而爲惇史体国以书功令以至公四代祖益州郫县令讳德威夫人京兆韦氏曾祖绵州显武县令讳互范夫人北海唐氏王父赠刑部尙书讳汪夫人北海王氏烈考赠司空讳夐夫人赠邠国太夫人京兆韦氏凡宗庙之数郫县爲初室显武爲二室尙书爲三室司空爲亲室其配各以夫人氏交神明之道也惟郫县显武遵道服儒廉退洁修且曰邴曼客陈仲弓吾之师也故仕不过六百石而以理効闻尙书湛㝠善闭含道特立以应士燕居至于没身凡三追命至大司冦先司空广大而静恭俭而好礼合二雅修四教推明理古之学贬絶非圣之书而恬智交养龟颐不惑起家益州东阳主簿四徙官至宁州眞宁县令又再转至泗州别驾禄至卑而仁及物道未泰而志不慑公卿大夫之闲尊有道而踈利权天寳未宰府擅朝恶其刚介不附巳故官止郡佐而庆延身后朝典加恩亦三追命自密州刺史吏部尙书以至于论道焉长子颇专良有行终洋州司戸叅军冡子䪹贞干强敏程功赋职厯戸部侍郞以公事贬泉州司戸赠楚州刺史幼子项吏理淸明仕至长安县尉司空卽第三子也英明闵达刚方博厚才可以扞大患学可以析羣疑弥纶中朝则尚书郞京邑廷尉皆有懿绩惠绥外服则湖苏虢陜二千石察廉克宣功化繇山南东道节度使平章事入觐居中册拜显尊绍文公安公之爵地展尽志尽物之诚敬悽怆憷惕精明吉蠲诗曰春秋匪懈享祀不忒司空当之矣又曰以妥以侑以介景福先公宜之矣公又状先公之行其大畧曰孔宣父应聘厯国困而老于洙泗我先君宦学于天宝之年而操之者甫忠先君能无穷乎又曰小子不敏不通先君之大道不识先君之大行不肖之罪也凡类是者千余言其太史公自叙之风可以论譔酌之祭器德舆外王母公之从母也故其门中风训获周知之忝备重任在公下列公以庙铭见授顿伏上闻尊严咫尺实奉面命其在传信不敢曼辝铭曰燕文三老弼魏佐周安公定公亦播厥猷郫县显武一同丕矩尙书司空三命追崇义训忠教公台辉燿乃封故地乃建新庙新庙是宜羶芗吉祠齐明盛服乃顺乃时卑静以正如亲听命求福不回孝顺以庆刻铭斯碑以代烝彝大唐浙江西道都团练观察等使润州刺史兼御史大夫河南郡公薛公先庙碑铭古诸侯五庙大夫三庙庙在其国圣朝以官品制室数侯伯理外而庙在京师其或觐于明庭入爲孤卿则吉蠲悫信屐敬受福居常则冡介子姓荐其常事僾然肃然追养继孝之义重焉元和五年岁直庚寅浙江西道都团练观察使润州刺史大夫河东郡公薛公萃建先庙于长安县永安里其祠三室初薛之先在殷爲左相在周爲侯国至汉御史大夫广德爲宣元名臣从广德十三叶至后魏安西将军涪陵侯谨乃分五房又四叶至隋礼部尙书道实道实生皇尙书议曹郞德儒德儒生宝积济齐润三州刺史扬州大都督府长史宝积生代州定襄道行军司马待诏公之曾也爲第一室夫人京兆韦氏配焉司马生卫王记室太子司议郞赠太常少卿偘公之祖也爲二室夫人范阳卢氏配焉太常生京兆府奉先县尉赠工部尙书顺先公之祢也爲第三室许国夫人吴氏继夫人同郡裴氏配焉惟司马以兵钤机畧恢武经边备惟太常以端士雅文仕王国宫朝以至先尙书含道安卑四命官而再结绶始仕巴西与杨国忠爲寮比乃操柄锐于引重赋诗谢絶不屑就焉独用义方以振家法积厚余庆河东公实承之公忠敏廉直和恒简惠爲政事吏师于文章爲声诗所施在乐易所至有风采京邑肃淸虢人理平今皇帝驭天下之初推择方任联命爲湖南浙江东西三道辰帅厯御史中丞就加御史大夫凡三方二十郡皆据蕃善地人受其赐班制规爲四封宜之乃剏庙貎以严祀事楹阶爼豆之俭而中节口祔盥荐之仪质以尽敬水草陆产血毛幽全柔嘉涤濯憷惕悽怆思志意以如在交神明而来格君子曰祀之忠也其若是乎初公之伯氏仲氏曰莱曰莘许国夫人之出而代宗从母母弟也劳谦淑均不自骄盈以功次奉朝请皆至赞善大夫以没公之母兄曰芳稚有器干爲北都命介由御史府入爲秘书丞亦不至大官抑代德钟美朋三寿而享五福者其在季乎昔鲁以閟宫受祉卫以烝彛崇孝酌用古义揭于兹碑其铭曰宗庙祭祀礼之重事亹亹河东尊仁安义薛爲诸侯爵列春秋在汉广德亦居大夫厥后焜煌三祖五房如山崇崇如水汤汤河东桢干纂服周汉乃尊藩卫乃长邦宪祠宇硕曼蒸尝嘉荐求福不回降福孔偕入室出戸周旋敬斋丽牲有碑乃琢乃镂河东孝享永示厥后权载之文集卷第十二权载之文集权载之文集卷第十三权载之文集卷第十三唐权德舆字载之碑铭唐故朔方河中晋绛邠宁庆等州兵马副元帅河中绛邠节度营田观察处置等使元从奉天定难功臣开府仪同三司检校司徒兼中书令河中尹上柱国咸宁郡王赠太师忠武浑公神道碑铭天地䜣合以生百嘉其成岁功也则有震耀肃杀之助焉君臣保乂以熙百志其讲武功也则有经纶翼戴之辅焉龙蛇起蛰山泽通气与运相值有开必先斯太师所以宣力四方稽謩七德煇耀威灵勒身濯行霆击风行乃缉熙于光明故琱戈淑旂以严师律黄流元衮以正台耀湛露彤弓以觉报宴纳书追命以荣恤礼藩钖始终如公之功公讳瑊字某其先夏姒之后爲淳维汉刘之代爲浑邪或强爲与国或分以保姓贞观中开置州壤就加官师曾祖元庆皇豹韬卫将军灵丘县开国伯祖大寿皇太子仆赠尙书左仆射考释之皇开府仪同三司太常卿兼御史中丞宁朔郡王赠司空惟灵丘绍先公之职居次卿之重仆射以积厚克家宁朔以伟才雄边贵仕崇勲乃裂茅社流光追远是加密印回复介祉间生元臣功昭于前人德合于大君建中癸亥翠华西狩公以大司马艰贞翼从部勤戎车揣摩杀机勤劳行内爲上心膂登坛授律誓命交感如汉拜淮阴侯故事而又加焉乃进左揆遂参大政惣赋舆而爲之师长恢王畧而以之北伐兇党尽锐壁于武亭公以事鉅师老则伤威重正合奇胜在于疾力奋寡击衆鼓行无前殱夷溃溺如建瓴水中坚席胜又覆于咸阳长毂启行旣门于延秋㑹西平王以东诸侯之师淸宫献捷公乃抑其贾勇须彼成功窒士心之尅伐息兵火之气燄然后穷追斩级冦孽以平备法从于淸跸捧大明于皇道告类荐功登拜上台抚封尹正复与虏觕时北平王出大卤收绛台而公巳总成师下左辅于是辑忠力扬奇锋复离宫拔坚垒冲阵压竟传于蒲津金鼓之声气相合山河之表里皆复渠魁授首师帅协附安流以济方轨而前士不离场工不易肆二冦正刑四方咸和论道进律乃平水土秉谊靖人以脩班制休嘉贲于草木利泽逮于鳏寡言爲军志勤爲吏师贞元景子政成一纪进掌邦教遂居右弼十五年冬寝病十二月辛未薨于理所享年六十四皇上悼叹不视朝五日册赠太师赠襚吊祠有司备物大僚襄事明年二月甲申葬我太师于万年县洪固原太常迹其功德奏谥曰忠武礼也初公年十二以将门子仕于边部未弱冠五迁至左骁卫将军始从朔方之师战黑山次从陇右之师摧石堡又尝西出临洮夺昆夷之善地而爲之壁垒北絶大漠破猃狁之坚甲而焚其庐帐又从汾阳王临淮王讨反虏于山东南攻赞皇北取眞定射其特将李立节贯于左肩毙之又五迁至大卿皆以功次其间开地于河曲以静九蕃宣威于陜西乃定三川凡王师之所以尅获都邑元老之所以发扬蹈厉公必居其先偏而当其勍剧故以御史中丞爲灵州左司马以御史大夫爲邠州刺史以工部尙书单于大都护专征上郡榆林之地入爲左金吾卫大将军又以戸部尙书奉普王出车自时厥后投艰感槩能纳大忠以恤大事理蒲十六年再陟公台以司空兼侍中以司徒兼中书令大凡厯官二十八次眞食千八百室居节制者五副元帅者四材力絶人始封楼烦方内治平乃进咸宁凡汾阳王九伐之勲公皆左右四履之地公皆践厯悯册师礼法谥尊名公皆如之时不至者寿而巳矣惟公厚性寛中智谋深静秉义类以赋明命植端诚以纠王慝讲功述职远意长利执德之柄蹈礼之舆致其用以格天启其心以沃圣协建皇极爲宗工元龟雅好左氏春秋班氏史得考父之恭范宣之让骠卫之功畧黄韩之教化又尝慕太史公自叙着纪一篇词不矜大而事皆明备有子五人曰殿中少监鍊太子中允镐太子司议郞鉅栎阳尉钢云阳尉鐬着位于两宫以奉朝请试吏于县内以循事任食德而才禀训而忠皆以纯孝致其哀敬令弟辅国大将军右领军卫将军武当郡王玘与诸孤等推烝彝景钟之义因职䘮以闻有诏词臣刻石传信乃探其赞书侯表作神道碑铭曰北戴斗极阴方尙武元金朱轓钖命都府太师间代感㑹云雨四征庇人九合尊主昔未成童则能肆勤卓行深入致果忘身弱冠推锋环列南军中兴之后书杜䇿勲援枹两河转战三秦灵朔郇邠所居必闻出统藩卫入司徼巡时丁阨难节冠羣伦逋诛煽结狂秽宫阙西平鞠旅公亦受钺旣临延秋如火烈烈休士退舍时惟不伐祲沴𪷟𪷟蒲津未通北平释位公实抚封胥命长春克咸厥功开壁劳军靡有不同以律则臧在和而克时惟太师有严有翼乃敷仁泽乃布条职时惟太师有功有德三公二府是奖是陟禭印易名以尊以材官介士卤簿悽恻大隧鲜原中南之北万邦作宪永代是式追琢馨香与唐无极唐故正议大夫守门下侍郞同中书门下平章事成纪县开国男赐紫金鱼袋赠太子太傅贞宪赵公神道碑铭在汉孝宣厉精理道则有魏相通故事邴吉知大体百职修明中兴有声惟皇帝在位十四祀得贤相成纪公赵氏受天淸淳佐时缉熙本洪范之正直躬大雅之明哲右辅左弼调和鼎味降祥而生尽瘁而终时贞元十三年年六十一皇上震悼不视朝三日诏奉常具仪法册赠太子太傅又俾百执事爲位哭于其庭吊祠礼赙率有加等二府之属或铭其德于寿堂或状其行于考功有司稽实谥曰贞宪公之盛业斯谓不朽又举其始中终之畧识于神道公讳憬字退翁天水西人其先成子之文宣子之忠文子之知人左丘明太史公实书之曾王父仁本皇司列少常伯同东西台三品以忠淸厉翼多所发明干封总章之际号爲称职王父赠赵州都督諠厯右司郞中干封县令司仆少卿烈考赠郑州刺史道先仕至洪州录事叅军惟祖祢含章故庆延追钖崇搆丕矩复大于公公保抱之岁生知色养羁冠之年则无幼志及夫被儒服践法言敬直而文肃庄而温端诚博物错综今古非大中至正不接于心术宝应中元宗肃宗幸梓宫有司议方中复土之制时西鄙日耸岁饥人流公以王者追孝恤礼宜俭褐衣上疏词约指明君子曰此刘更生谏昌陵之言也息偃江介名声籍甚始佐州师乃辟戎车自试守江夏尉三迁至监察御史其后翘车继辙贤侯虚左大凡难理之府皆待公爲重厯殿中侍御史太子中舍丁太夫人忧柴毁孺慕殆将死孝感导善气降爲嘉生有芝煌煌秀于壤树之侧公默而去之人莫知者旣免䘮征拜水部员外郞未几检校工部郞中副湘中七州军事居一年诏领留府寻践方伯以中执法钖金印紫绶罢秩家居拜给事中执法怀和北狄有下嫁册命之礼复兼宪丞以副皇华旋轸未至迁尙书左丞俊乂用彰皆以贞胜其初抚封上狩于汉中守臣之任忧寄愈切公恤隐布和仁而爱人舆师知训善吏乐职行之三年教化明备㡳贡有艺赋政不烦洁矩以杜竒衺露章而无吐茹飞语雷动明诚山立受代踰年事实敷闻故有左曹之命讲贯旧章惟眞是视刑或失八议将必还公望日盛其勤靡盬故有和戎之役致赐谕㫖协宁殊隣疆场之言专对而不跲纪纲之仆承事而不征保就安利北方感悦故有在途之拜整南宫之纪律稽郞吏之功绪风望素重法制有精尝岁终举吏可以长人者或以其细故深诋将以病公公乃移书自讼请下其考有愽大之度无怨欲之私一台承式六辔在手持纲体要善否有章故积公辅之望贞元八年夏四月拜中书侍郞平章事明年五月转门下侍郞以厚德载物以全才宣化举直尽忠敷纳将明正百度之本去一朝之便事有统纪心无面从嘉谟匡言鎭定宏大谦厚而不伐持平而居易闲邪塞违贞厉而不校陟恪始终帝载用和戏夫先常伯厯左肃机东台侍郞克着休功再叅大政公皆践之是以似之尝以爲汉廷诸公罕备其用以石庆之醇谨而不能关决薛宣之方畧而失于烦碎翟方进之通明而固其位公孙宏之节俭而近于名公偏有其长彼实多缺唯丙魏所履我无愧焉向使憗与之年尽行其道则公之所化可胜纪乎故其登庸也士之仁者相贺而不仁者相吊其全归也士之仁者相弔而不仁者相贺斯可知矣至若睦中外之姻而均其禄赐严宗庙之祀而不理第室启手足之日家无余财奉终卽远待恩礼而后备难矣哉嗣子宣亮全亮元亮承亮等伯季以门子爲宏文生叔仲始解巾授禄皆禀德风幼而孝谨以十一月景午时得吉卜奉公之䘮祔窆于河南缑氏县景山之原礼也以德舆叨居宰士尝辱深知职奉赞书备详盛烈俾刻金石闻于无穷铭曰晋有成宣代称忠勲先正常伯匪躬事君缵复于公爲时献臣德不踰闲心不违仁贞其所履以翼天子大犹是经中立不倚乃赋明命宜跻遐纪吾道方伸修途遽已缑原苍苍宰树成行令名章章乐石在旁噫嘻太傅之风永代不忘唐故东都留守束都汝州防御使银靑光禄大夫检校吏部尙书判东都尙书省事兼御史大夫上柱国扶风县开国伯赠太子少傅杜公神道碑铭岁在戊寅夏五月甲子居守天官扶风公以病就第考终命于京师永命里春秋七十四越三日丁卯追命爲太子少傅秋七月甲子归全于万年县少陵原前此又诏有司以卤簿皷吹其仪法以德以劳以荣以哀馨香光大爲宗工表式公讳亚字次公汉建平侯延年二十一代孙曾祖玄道皇右千牛王父含章皇上郡司马赠岳州刺史烈考绎皇忻州秀容县令赠左散骑常侍公承积德之淑灵禀中和之粹精山立阳休得时大行厯谏议大夫给事中再兼御史中丞繇睦州刺史入爲刑部侍郞三兼御史大夫检校礼部吏部二尙书正色于朝而文宪损益懋功于外而藩服轻重宣力以肆勤纳忠而爱人稽于制导以善利魏昭子能理大官赵文子能恤大事足以断国论谋王体殆不可及巳早岁州里举经明旣授初命以爲大厦之材不可以植培塿南溟之翼不可以栖榆枋于是初服燕居博通羣书深探理古之道焯见天人之际天宝末盗秽两都宣皇在岐褐衣召见前席三接实贡昌言以扶大统乃以处士授校书郞其后三辟大府五登郞位请议善价必归于公大厯中宰府擅朝交利崇党司谏八年嶷然贞厉尽规时疾天下直之权臣旣诛乃擢左曹先是魏壁未下东师旣老密疏方畧深图理安再勤皇华大布淸问导以善气洒其他肠不宁方来克协宸虑故先皇今上皆以公之才可以大受姑以九牧四征试其多能钟陵上游提封七郡命公以廉问之政师役之后因缘烦费杂征逋赋尽削其书未逾年而庸亡自占与夫家相半能厚下矣函关陜服介于周秦命公以藩屏之任化用淸静身爲律度里闬无吠犬府庭无诤词四封之内幼艾相贺能去烦矣河灵蒲坂陶唐所理命公以尹正之重地本沃饶化之纯俭尽以解梁之盬归于有司凡缗物钱之息其出池泽之赋其入岁一万万率皆罢废不以利爲利矣扬州葆强都㑹庶富命公爲节制之帅日讲军实岁修职贡师贞人和政成事时河渠塡淤积岁爲病乃酾二浸于蜀岗之西濬旧坊以股引顺地泐而启閇涤源导滞力省功倍䢴沟之人受其赐而颂歌之矣勤学在公尽瘁其身上思褒优之礼乃命保釐之任昔在成周三后协心公率其道寛而有制且以洛苑汝坟弃地可辟借其介夫颁以稼器岁皆登成人用洽和地官以之省费游手以之务本分正七年厥后用加征还京师日俟其复天则不吊竟孤人望夫人范阳郡夫人卢氏茹未亡之哀旣虞而终无子以犹子某爲后悲夫初公文章合雅议论经远见知于太尉房公琯受辟于卫国杜公鸿渐以志气才业英华博厚合于彭城刘公晏赞皇李公栖筠以道义经术研机尽性合于司徒杨公绾司业张公参或以公得时中之道或以公有事外之致皆曰聆次公之言可以书绅作宪至于博约后学章明远至有阙里之善诱焉有平舆之深鉴焉噫嘻昔汉武帝以韩安国爲国器刘向谓董仲舒有王佐之才当理平之时或蹇或徙止于御史府胶西相竟不得总秉国成扶赞化育则公之位望终不相配亦如是耶昔鲁视丰碑卫铭烝彝近古鼎不以窆追琢介石楬于道周参鲁卫之遗也公从父弟太子宾客黄裳得位相伦友悌相辉功衰之䘮加人一等以德舆辱公之知碑论风烈惧词之不敏而无愧焉铭曰昔在周邦实宪吉甫于惟杜公亦备文武武弁峩峩玉声锵锵公在左垣羽仪周行钩膺濯濯文马翼翼公爲元侯表率方国推诚导利兴事任力陟恪淸时作稽忠德冡宰是职周郊是式宜永介福如何不淑寿堂幽閟襚印荣饰勒铭于兹山石无极唐故剑南东州节度副大使知节度事管内支度营田观察处置等使正议大夫持节梓州诸军事守梓州刺史兼御史大夫䕶军赐紫金鱼袋赠礼部尙书卢公神道碑铭惟卢公讳坦字保衡涿郡范阳人也代爲北州冠族曾祖审经皇齐州祝阿县令祖河童徐州丰令父峦明经上第赠郑州刺史仍代以六百石廉厚有循化光君子名经澡身旷僚追命至公始延耀发舒咺赫显尊乃举较畧以施金石公始爲同州韩城宣州宣城巩县河南四县尉监察御史里行殿中侍御史内供奉眞爲殿中侍御史戸部员外郞寻转库部员外郞刑部郞中皆兼侍御史知杂事拜御史中丞除右庶子又以御史中丞爲宣州刺史宣歙池观察使入爲刑部侍郞转运盐铁使戸部侍郞判度支又以御史大夫爲梓州刺史剑南东川节度使元和十二年秋九月薨于位其年六十九公含章特达刚建笃实粹温而有远犹忠厚而无流心自周圻满岁令声籍甚时宰得君实公之私口其燻灼不受慰荐徐用常调复还洛都其仕外台赞佐东都守臣寝病中贵骄暴以甲士五百栖于府中衆情怪骇虑有急变公感槩愤怒以正词让之匪人惭悔回慝不作其佐转输事任循明河之旧防有梁公堰者发决岁久爲之濬理钟水导滞厥猷茂焉李锜以戎车督运贪猾无状公端正中立用十年不徙官与从事李约李稜曁今相国裴晋公相继引去其在宪司贞厉闲邪元和初天子悯人之重困征贡之无艺方任受代至京师尙修任仕者俾论如法赦令悬焉梁闽二鎭首奸斯禁公立奏劾使待罪于朝多士竦听四方风动李锜之诛也旣絶属籍有司请发其先墓自懐安而下悉皆夷之公谏曰神通有佐命勲乃国之宗臣守官以死奈何一旦以锜故而戮斵九原上改容向纳特给五家洒扫㝠㝠之下将加法而加恩君子多之其在宣州岁丁骄亢顺其发敛以救艰食濶渚田于壅弃置种食于乡亭多方爱人人用饶给或曰持力盈矣盍上献乎公曰勤人市恩所不忍也出军食缗钱四十万以代征傜爲秋官领使去冗食百辈自江而南均输池泽委分部大吏得命其属以能否进退公不挠焉责其成以骛功吏採其要而得均节其爲地官也以府帑之羡缮终南宫百堵皆兴六职以严备边力啬者费大万兵食以饶亭障以安有临淮守前涖事于代北者或告其畜马百驷且有奇种事下于公公使从事覆之上遽命小黄门按之公曰如是则廷臣可疑近习可信臣不敢奉诏疏三上上方感纳七年河流毁西受降城城守以闻宰臣请徙于天德公曰河决不过退三四里功费无几何天德塉硗回远非所利也时之宰臣议异故公议格而有梓潼之命其后城守以忧死代之者人归咎而戕之尽屠其家天徳几乱公之前知若蓍蔡焉梓人自井络挻灾侵淫乱畧逮公至也理之如家杂征牟利者去之边防虚籍者实之底贡之外无异献吏禄之差有恒给师贞人勤政事和理鎭安一方而大庇廕之柩辂之引鳏孤哀送自郪求备求之如已失洪范之攸好德大雅之人鲜克举惟公有焉某建中末与公同爲丹阳公从事中岁左戸请爲郞及兹建牙壤地相接周旋出入殆四十年今圣朝多士如林永怀旧故凋落向尽保衡又没可胜恸耶公之记室大理评事罗立言状公之行将诸无容之请牵课鄙惫词达而不文铭曰卢公懿懿戴仁抱义其用不器廸简在庭大猷是经穆然仪形再贰六职两居方国人用景式溟波卿云夭矫轮囷奋其翼鳞物情未直寿宠未极生死纠纆洛师旧乡谷水之阳先人所藏孝子悌弟干肝焦肺宁此后载刻龟螭发扬声诗传信在兹权载之文集卷第十三权载之文集权载之文集卷第十四权载之文集卷第十四唐权德舆字载之碑铭唐故中书侍郞同中书门下平章事太子宾客赠戸部尙书齐成公神道碑铭有唐文学政事之君子曰相国齐成公讳抗字遐举淸方粹温絜矩秉彝明诚尽性切劘化育之道精义入神旁魄天人之际以忠事君以病乞身乃去台宰乃侪商皓然后撤琴启手足殁齿无违德以从先大夫于九原易名曰成不亦宜乎公某郡人自太公表东海桓公匡天下爲国爲家或哲或仁烈祖赠太师府君讳澣厯给事中中书舍人吏部侍郎止于平阳太守出入陟降中行山立至今言开元名臣者称公有遗直遗爱焉实生先公赠国子祭酒府君讳翧履道贞厉仕至左龙武军仓曹积厚于上流光于下其位不充故大受于成公公旣龀而孤哀过成人属幽陵横溃中夏如燬奉太夫人安舆违难于越得子州支伯之故地而偕隐焉诛草茅以顺居息悦山水以资仁智方茂天爵用观灵龟嘉招重问奔走以狎至虚已宏道从容而翔集吴郡张相君镒方以仁义理濠上得君爲荣及进律于洪成师于岐累爲命介若骖有靳建中中戎王请大和㑹以休宁西方扶风绵亘汧陇地当瓯脱且有成命正其经界公实佐中权登坛涖盟得其情数与之约结克就衣裳之㑹用销边鄙之警自解巾三迁至殿中侍御史俄属泾旅窃发羣凶挻灾天子展仪于甸内主公死难于理所百舍奔问至于行宫拜侍御史有诏以萧黄门复布恺泽于东夏命公爲工部员外郎以赞焉复命转仓部郞中李怀光阻命于蒲连兵未解关中饥旱经费不足转粟馈军济时之艰患求才急病命使以专达迁兵部郎中兼御史中丞以董其任俄拜谏议大夫当轴者不相容坐婚亲细故出爲处州刺史先是山越㓂攘荡覆城寺公乃卜势胜之爽垲因习俗之便安三时不害百堵皆作朝典陟明拜苏州刺史吴实剧部大田多稼浮徭冒役吏禁或㢮占着名数戸版不均公乃阅其生齿书其比要强家大猾不得盖藏介持单轻与之纾息已日乃孚厥猷茂焉迁潭州刺史御史中丞湖南观察使以向时二郡之理而宏大之其仁可知也左曹理本征爲给事中周郊寄重擢爲河南尹盗有宋瞿昙者白昼椎剽爲羣偷囊橐三川病之几三十年公法令严具纲络张设名捕魁宿使无遗类指顾之间擒擿如神乃作秘书章明文雅脩旧以起废乃作太常统和神人节事以辩志便蕃大僚其道乃光德宗皇帝方以尧舜氏聪明之道驭天下用贤人充相位拜中书侍郞同中书门下平章事熙九功之歌质百官之成损益文宪化裁形器精㣲以折中密静而不伐或事隐于造膝或言行于沃心初天官氏每岁表他曹郎二人阅多士试言第其甲乙春官氏俾考功郞选孝秀之亲故者而进退之公以冡宰小宗伯爲官人取士之本盖天子有司之重任于避小嫌乱旧章适滋岐旁孰谓扃鐍蹇蹇坦坦之道岂如是耶然后辟康庄付衡尺遵公是之路去自便之私天下之人谓之理道寻有诏修国史昔孔父无位以空文爲一王法公当盛圣之代用宰司惣直笔其于褒贬劝惧明焉勤虑尽瘁积成寝恙累章乞告改太子宾客遭罹不淑赠戸部尙书时贞元甲申岁夏四月春秋六十五夫人河南独孤氏某官某之女贤明早夭继夫人兰陵萧氏某官之女仁顺有礼法嗣子餗衘恤毁瘠侍公裳帷以某月日祔于东都某原䘮祭哀敬君子以爲有后惟公深而通肃而寛出处动静必以中正敬用五事畅于四支资性俨恪尤辰鉴裁在岐也荐齐忠公暎佐萧也荐卢恭公迈皆至宰相其他推毂下士爲汉廷臣成天下重名硕望者不可胜书凡所论着皆研几析理宏雅夷远洪州文宣王庙碑张萧三相国碑志本圣人教化之赜推大政謩明之道固其性术讲贯而发舒乎斯文文集二十卷中伦体要尽在是矣公薨五年餗调爲洛阳尉永惟先烈未刻丰碑以德舆夙承湖海之旧中忝掖垣之属代日举代靡形话言获于遗编实见阴德顾兹无似有玷知人濡涕含毫以表幽宅铭曰昔在营邱大风泱泱有倬平阳令声章章不践宰政庆贻子姓仓曹含光大学追命厥生中书秉晢居正鹏起扶摇鸾翔庆霄乃登紫㣲以瑞淸朝吉凶糺纆寒暑结轖其生有涯其用未极寿堂㝠寞宰树森植揭兹馨香终古是式唐故中散大夫守尙书右仆射上柱国赐紫金鱼袋赠太子太保姚公神道碑铭公讳南仲字某吴兴武康人姚虚嬀水根柢峻茂后汉靑州刺史恢始违难东徙周华州刺史北绛郡公僧坦以行义道术闻生二才子曰察曰最仕隋爲蜀王友王友六叶至公曾王父绩仕绛州曲沃县令王父元宋州宋城县令烈考发天宝中举秀才十上不合慨然自奋从西平王哥舒翰于陇上积功劳至右领军卫将军他曰以公之勤赠国子祭酒公抗行厉操淸方谦让以规爲塡以礼爲舆以多学爲富以不贪爲宝絜如大圭鑑若黄钟宏毅以任重温良而能断自射䇿筮仕至于绶吉禄启手足由是道也其初应制条对理道授太子校书内史吏师表其才能凡三结黄绶至万年尉前后考课爲府中最擢拜右拾遗久次厯右补阙祭文石封皁囊讽议十年弥缝百度大厯中中宫悯册旣卜寿原陈古义以上达疏近郊之非便卽日诏可下其章于宰司特超五阶被以命服执事内诏以上贺近臣修职而竞劝服荐绅者诵之执简记者书之寻以本官充理匦使今皇上嗣位之初虑化不下究以通邑长人导利之源出爲苏州海盐令韩晋公滉时惣方任延于幕庭改殿中侍御史兴元岁大辂省方深烛理本柬求俊乂征诣行所洎淸宫旋跸拜左司员外郞纪纲品式练达明备转兵部员外郞时武师告成祲沴肃淸四征羣帅条上功级材官勇爵差次赏典受命颛达畴庸式叙迁本司郞中凶旱之后被边艰食近关蒲晋十余城之地因其征令悦以平籴乃董使车赢粮息人拜御史中丞岁中换给事中正色匪躬淸公不苛大朝以肃左曹亦理明年授同州刺史三载考绩复以御史中丞领陜府长史陜虢观察使居五年就加右散骑常侍左辅有离宫公田之剧焉陜服居函关砥柱之冲焉于二千石元侯之选斯近而重赋政廉平馨香流闻以修班制以厚风俗上以灵昌居两河之郊郑爲支郡是皆要害且今劲兵处也自丞相魏国公政成入弼厥后守臣再物故而魏公之泽寖远思得寛明忠智之长以辑柔之进公左散骑常侍御史大夫爲滑州刺史郑滑节度使于是握兵符乘单车惠然简易入布条职恤鳏寡用仁制强御用明居常以柔克临事以贞胜士吏悦劝夫家寛息阜俗成师纳忠闲邪衆情皆而公益厉十六年介圭来朝牢让师帅由是诏魏公以左仆射居相府命公爲右仆射以代焉公旣得请命其军司马卢羣以代焉爲仁由已是称方国之表知臣若君乃膺师长之任诏奉常具仪法以莅中台礼官赞引宰政爲客诸曹罗拜于堂下郎吏捧牍于阶序礼成渥缛秉直者荣之䖍奉朝请恪居官次慥慥然守业修职未尝以耆硕尊礼自处山甫之匪懈考父之益恭古人与稽华髪弥固十九年秋七月乙亥感疾薨于宣平里享年七十五天子废朝悼叹俾中贵人弔祠追命爲太子太师恩之所加可胜言哉惟公粹和而能贞厉恬淡而有仪矩履方持重坦坦光大诗云恺悌君子求福不回言乐易而不违于道也又曰靖恭尔位好是正直言遭明君其道行也斯二者君子谓公得之夫人河南县君元氏魏景穆帝之裔宣州录事叅军光宗之息女也和易淑柔以肥家道先公而殁十八年矣嗣子太仆寺主簿衮絜淸好古诚信得礼与其弟亮茹毒问卜以闰十月已酉奉公之䘮举夫人之殡合祔于少陵原黄渠里以俭襄事率循家法虽宗姻四布皆泣而辞之且曰理命也犹惧先人懿实寝而不章刻兹穹石以永终古铭曰黄目郁器礼神所贵珮玉金龟君子是宜秩秩姚公其心秉彝抱义戴仁造次无违公之所履中立不倚廉车淑旂所向风靡政无吐茹道若砥石事君爱人斯谓至矣中台崇崇端右宗公皇明嘉奖陟是师长卓尔道行倐焉化往少陵鲜原美槚新阡龟筮告犹涂刍俨然白骥萧萧黄渠潺潺姚公之德兮揭此贞坚唐故太子右庶子集贤院学士赠左散骑常侍王公神道碑铭兴元元年春二月太子右庶子王公艰贞归全于京师新昌里夏五月王师震耀祲沴销散天子以公忠义风节可以耸厉人臣追命左散骑常侍且诏有司䕶葬加礼冬十一月宁神于咸阳县胏浮原先公之兆域旣葬十二岁其孤仲周以德舆昔在羁丱获见于公无容之敬尝拜牀下乃泣状代德俾表识于神道云公讳定字鎭卿京兆人其先魏信陵君无忌之后秦灭魏谓之王家周太尉尙书令罴以勲劳阀阅爲藩卫威重从太尉三代至隋司金上士洺相等七州刺史明明生进进生同州河西县令喜喜生蒲州刺史赠礼部郎中庆庆生吏部侍郞扬州大都督府长史赠礼部尙书扬州大都督府易从积是德善丛滋章大公卽尙书第若干子弱冠游太学举进士甲科补太子校书以文雅德器名声四畅属执事者用喜怒爲刑赏上蔽天明婚亲坐累微文痛诋厯湘潭蓝山云梦盐城四邑之属天宝末违难家食于淮湖间四征五府聘问狎至某年中书元载廉问九江表公爲介授左骁卫兵曹叅军以疾乞告不屑就无何元拜小司徒执宪乘轺实颛征令复表公爲大理评事捧诏踵门词礼皆切不得已而从之耻骛功利每稽中正酌重轻之法通方圜之宜叩虽应于舂容技宁投于肯綮才逾旬朔复以疾辞时荐绅先生多游寓于江南盍簮淸议以天爵爲贵退然絜矩名动京师宰司得君且务树善俄除监察御史不乐拘屑换太子司议郞公望寖盛征书累下朝论以九迁是望大僚之七发相继拜起居舍人寻加理匦使厯礼部吏部二员外于是昭法诫广聪明裁百辟之章疏助九流之刀尺私回屏伏公是兴行迁考功郞中毎岁覆羣吏之能否书其上下之籍有司赋禄此焉质正吏诈谖以尝巧法靡密而不胜公乃大爲之防尽去其弊是岁选部以称职闻或贺之者举手曰此考功之力也岂敢攘善寻以本官知制诰岁中迁谏议大夫掌诰如故且加命服凡赞书名命必辅以精识其㫖在于搴菁华而去枝叶故简实体要不爲曼辞明年宰臣伏法移太子洗马今上嗣统柬求吏师授隰州刺史以南宫归重寻拜吏部郞中再受面命循行方国初自淮淝至于汝南后自上党亘于山东辩逆节以致诛宣王泽以宏化德立刑行时公之功迁太子右庶子集贤院学士或叹以才全位散非公所宜者公蹴然曰此子仲父之职官也窃惧不称岂必使濡翼腊毒然后爲得耶明年冬上思避狄之乱玉虬西狩公间挈二子奔扈行宫在途发疾爲凶党所得不敢加害劫送京师元恶借公素名污以右职桀友日至盗言孔甘不时赴就期以大戮公瞑目噤口其心礭然私谓所亲曰忘君恩以苟生非忠蹈贼刃以诛死非孝于是药攻六藏艾灼四支耗其神形终启手足任重道远君子以爲难前此理命其子曰吾尝被冕服近天子之光不能酬恩刷耻而遭罹执劫得正而死犹生之年但虑窃国泉以赙我义无所受又勿使伪命污吾之旂口占遗表言终而絶礼盛服充追崇身后君君臣臣其至矣哉故尙书吏部郞中赵郡李公洎公皆德舆先大夫之执也李公尝称公交道之深评议之正天下之人以爲知言前夫人京兆韦氏刑部尙书赠太子宾客坚之女继夫人陇西李氏右金吾卫将军安州刺史延业之女龙旗麟趾之庆钟于淑哲皆叶公之志而先公之殁长子逢以进士宏词甲科厯咸阳万年县尉监察御史殿中侍御史佐制河东之画才名休茂不幸早代幼子仲周亦以进士甲科使车交辟以廷尉评摄监察御史佐元侯外任实亦功利用敏识文行修明论譔先烈炳然详实故採获始终用成斯文铭曰大玉字尹庆霄絪緼有倬王公淸方直温考绩中台吏理有伦密侍右掖化成人文时或屈伸道无缁磷别殿淸近东朝显尊盗泉滔天勐瘈狺狺不亏其全不害其人凛凛风节追崇厚恩密印金貂禭于墓门家法凭厚庆丛后昆纂叙淸辉敬而不谖岗连夏屋木拱秦原传之殁长子逢以进士宏词甲科厯咸阳万年县尉监察御史殿中侍御史佐制河东之画才名休茂不幸早代幼子仲周亦以进士甲科使车交辟以廷尉评摄监察御史佐元侯外任实亦功利用敏识文行修明论譔先烈炳然详实故採获始终用成斯文铭曰大玉字尹庆霄絪緼有倬王公淸方直温考绩中台吏理有伦密侍右掖化成人文时或屈伸道无缁磷别殿淸近东朝显尊盗泉滔天勐瘈狺狺不亏其全不害其人凛凛风节追崇厚恩密印金貂禭于墓门家法凭厚庆丛后昆纂叙淸辉敬而不谖岗连夏屋木拱秦原传信贞珉令声无垠权载之文集权载之文集卷第十五权载之文集卷第十五唐权德舆字载之碑铭故宣武军节度副大使知节度事管内支度营田汴宋亳颍等州观察处置等使金紫光禄大夫检校尙书左仆射同中书门下平章事使持节汴州诸军事兼汴州刺史上柱国陇西郡开国公赠太傅董公神道碑铭汉兴五代孝武思理胶西相陈天人之际王道之端昌言大对统纪条贯纯嘏积厚远而寖明帝唐九叶顺考古道陇西公都将相之重承尉卫之崇启心宣力作率庆事陟恪宗工能积其烈公讳晋字混成河东虞乡人廉忠温厚絜矩通理秉义以立故不爲利疚知动之㣲故每与吉㑹初肃宗受端命以合兵车思欲去元元于汤火致王度于金玉以文告威让远猷密命之爲重也故公解巾披荆校文视草凡三徙官被以采章代宗御天下乃淸吏职以爲文宪弥纶陪贰事任百辟交修则理道洽故公再入御史府三爲尙书郞厯祕书监长府奉常武侯之亚今上建皇都以纂鸿业思代天工俾宁方内故公出入屯夷昭明有融中居大僚以至柄用贞元五年春二月拜门下侍郞同中书门下平章事居五年除礼部尙书用耆硕俊德转迁兵部分正宏化以本官毕命爲东都留守东都畿汝州都防御使安危注意以左揆持相印充宣武军节度汴宋亳颍等州观察处置等使十五年二月丁丑薨于位享年七十六罢朝三日追命太傅有司易其名曰恭惠职丧法赙皆峻等所以视其践履而加优之也初公以祠部郞爲出疆从事北方之彊骄蹇沓贪伐功怙力征我厚币使臣指顾公摄其词词达气直虏皆震伏燀威命于专对煇光华于外区仁者之勇沛然余力其爲大府未浃日而用贞元五年春二月拜门下侍郞同中书门下平章事居五年除礼部尙书用耆硕俊德转迁兵部分正宏化以本官毕命爲东都留守东都畿汝州都防御使安危注意以左揆持相印充宣武军节度汴宋亳颍等州观察处置等使十五年二月丁丑薨于位享年七十六罢朝三日追命太傅有司易其名曰恭惠职丧法赙皆峻等所以视其践履而加优之也初公以祠部郞爲出疆从事北方之彊骄蹇沓贪伐功怙力征我厚币使臣指顾公摄其词词达气直虏皆震伏燀威命于专对煇光华于外区仁者之勇沛然余力其爲大府未浃日而理乃珥貂蝉实兼宪丞含章以承顾问秉直以司纪律修起故事京师肃然其爲华州征赴行在以祭酒亚相使于北河其往也蓟门不出关东多垒习俗故态且相附离公则破其从约使循轨道其还也蒲坂旣阻王宫未淸婪婪二逆恣睢相合公则折其兇谋因以郁没凭轼有劳扈跸而旋益用尊礼大其职业司徼循也五校严备持重而不苛处纲辖也六职遵修举直而不紊典礼乐也百神咸秩荐信而不黩其爲相也上戴元圣下熙百工柔惠小物协宁大政推明常古之制章叙理平之业粹和而不耀敬让而不居言陈于前不可悉数拜章八上然后得请其抚封也尤爲难理先是在宥推恩参授兵柄至有恃凶器以邀好爵者气𦦨不还风波相㳂是邦再乱人用恫恐上以爲陈留天下之郊也非素重臣不可以率先赋政公旣受命与一二从事记室儒服而前不待里言不持扞卫寛信夷易闇然风行长城大蔡藴在灵府悍将伏罪齐人乐业四隣诸侯折中于公居四年政成疾力累求入觐因条陈利病请制于未然上难其继以至没代嘻夫一邦之人得公而理失公而乱怯介夫杀大吏犹原潦川溃于不可遏向公之嘉猷密䟽如前知焉其明智欤董氏在春秋时书法不隐在战国时赞明命闻于诸侯自胶西而下淳耀滋大在魏有司徒昭在蜀有尙书令允扶义纳忠以干机衡其族旧矣公之曾祖仁琬皇梁州博士祖大礼赠右散骑常侍考伯良开州新浦主簿赠尙书右仆射三代有令德而无贵仕蕃祉所钟发爲追崇宜哉有子四人秘书省着作郎全道秘书郞溪大理评事全素太常寺太祝澥等其承学也专其就列也敬斩焉而孤累然以哀日于先远象数协吉以其年十月丁酉奉理命家法薄葬公于河南县万安山之原以前夫人南阳张氏继夫人京兆韦氏祔焉从周礼也惟公自筮仕至捐馆四十五年无伐善无违德厯官三十六皆以理効闻自建中以还居中分阃再调鼎实一人而已范文子所谓唯厚德者能享多福惟公有之全道等犹惧懿铄之不永于后与陵谷之有迁也以德舆奉行公之命书者三宜金石刻故迹其诔谥而爲之铭其词曰后王财成隽乂昭明以建皇极甫申居内方邵理外周邦是式于惟陇西求福不回文武宣力调和公餗整训长毂柔惠且直胶西章章道可佐王屈相下国绵代储庆至公乃盛位实配德孑孑干旟昔往浚都俗旣舒息翻翻素旗今旋洛师人用悽恻惟是壤树资于四布万安之侧德辉在兹永代有词于以篆刻唐故四鎭北庭行军兼泾原等州节度支度营田等使开府仪同三司检校尙书右仆射使持节泾原诸军事泾州刺史兼御史大夫上柱国南川郡王赠司空刘公神道碑铭维南川郡王讳昌字公明贞师于安定十六岁岁直鹑火夏五月甲子寝疾病考终命制诰襚以司空印绶而弔祠法赙称焉于是内子诸孤宗姻家老尽诚信于内从事大吏伦候亚旅展匍匐于外叶志会事拂龟露蓍象数皆得条陈纎微必蒙于可报以冬十月丁酉返眞宅于京师某原礼也公之先彭城人楚元王交之后夔国公宏基之族孙也大王父全庆皇汴州别驾王父达徐州长史父庭玉试太常卿赠徐州刺史三代醇静不跻丰禄故天爵覆露发祥于公公角犀鷰颔魁岸硕大思謩泉深盛气阳休淸明以虚受庄重而强立禀于端诚之谓义发于虑宪之谓行显扬天声之谓武节修方任之谓文事再居陪卿三佐列藩以宫尹中执法以骑省亚丞相冬官宗伯比践六职再受钺而一抚封列王爵食眞赋终于端右饰以论道其初守商邱援彭城下濮阳壁宁陵释陈围复梁野皆急病肆力威功自着起沮伤以奋击化恠骇爲休宁其守不可拔其功不可遏投艰而智勇俱殖酣战而奇正合发兵法曰有必胜之将书曰存亡在所用其信然乎始从河东节度张介然东讨林胡杀畧居多次从宋州刺史李岑扞城半岁剧贼遁去又从临淮王光弼国公勉每用上効杨于军锋洎刘司徒元佐始权节旄钖宣武之号以族属勲力贾余无前凡希烈之自宁陵走汴自汴走蔡以至于死皆公之爲贞元三年以偏师八千承诏䕶塞亦旣旋师俾营甸圻有尤违者连斩以徇天子壮其忠槩未几征还沃心前席享醴命宥建行师之节制自禀新书分上相之赋舆留屯便地明年正月进律作藩彤弓元甲物采备厚因六郡之气俗用十连之教理人觐宣室请城平凉屹爲巨防乃拓故地而又险走集以御寇徙邑居以便人夷墝埆而制井彊斩荆棘以列达市货力具举农战交修边关弃地晏然富殖长㓜养老沛然生聚隣有坠师者济之弃甲者纳之凡泾人之所未习者皆优之爲泾士之所未产者皆茂遂之昆夷摄詟爟火讫息彼西土轨道繄吾谋实然理民不忘于信赏遗章备见其忠悃年止六十未极寿宠皇帝之所以恤然加等良有以焉夫人吴国夫人陆氏柔嘉绸直妇道明备长子殿中侍御史赠颍州刺史均教忠能仕不幸早夭嗣子右威卫骑曹参军士泾悫善有驯行与支子右卫率府兵曹参军士傪洎士良及士和等以德舆尝受面命类泾人声诗馨香始终其传信也熟将篆乐石载征菲词曰亹亹南川得时经武大君有命式是西土西土濯征衆心成城寿甲琱戈泾师以贞隼旟鷩冕泾俗以宁肆厥忠力秉兹义程凡在五符至于白徒制爲曰庐亦有贾区实墉实亩交赞令图嘉生油油比屋愉愉昔誓偏师士皆致果如使臂指可蹈水火孰云危事决胜在我狂瘈内讧恶气𪷟𪷟浊河而南或守或攻陈壁旣㨗夷门乃通时惟南川实冠羣公乃分兵符乃镂器服物昭庸天休滋至劳勤心力宏大功利师则严终公惟尽瘁智气冥冥发扬昭明下平水土上助威灵辂葆参差封邱峥嵘立此坚石于昭厥声唐故劒南东川节度副大使知节度事管内支度营田观察处置静戎军等使光禄大夫检校尙书左仆射使持节梓州诸军事兼梓州刺史御史大夫郑国公赠司空严公神道碑铭昔周以淑旂钖韩侯奄受北国晋以黼冕命士㑹乃将中军惟郑国严公讳砺字元明再緫方任实颛兵柄采饰昭融与功化俱初公从祖兄太师冯翊忠穆王政成于梁勲在盟府公以支郡二千石䕶和门赋舆太师旣殁德宗命公爲代于是都尹守开幕庭佩亚相之印绶建元侯之麾节守之以义和之以仁器局宏厚姿仪硕大每务根本不沽名声勤身七岁绩用大洽优诏就加礼部尙书永贞纪号井络上变军司马因守臣之丧席凶器以要好爵而又刼蜀人围梓潼天子旰食西南愁扰公毅然飞章条上方畧请以汉中之师率先进取画昔周以淑旂钖韩侯奄受北国晋以黼冕命士㑹乃将中军惟郑国严公讳砺字元明再緫方任实颛兵柄采饰昭融与功化俱初公从祖兄太师冯翊忠穆王政成于梁勲在盟府公以支郡二千石䕶和门赋舆太师旣殁德宗命公爲代于是都尹守开幕庭佩亚相之印绶建元侯之麾节守之以义和之以仁器局宏厚姿仪硕大每务根本不沽名声勤身七岁绩用大洽优诏就加礼部尙书永贞纪号井络上变军司马因守臣之丧席凶器以要好爵而又刼蜀人围梓潼天子旰食西南愁扰公毅然飞章条上方畧请以汉中之师率先进取画山川之阨塞调餫馈之名物出其不意可以皷行嘉猷急病慷慨忠壮实蒙可报克厌帝心乃命将严秦授以机畧自汉源至神泉凡数十合其间下劒门覆盪口收劒川破契丹命禆校可提弥诛斩虏之特将文德昭然后分秦险阻溃其心腹或设伏以遮击或出奇以夹攻我常贾余而虏始夺气以至于援鹿头淸岷峨旋禁旅于天上快灵诛于阙下赋车马以悬束备糗粮以飞輓虑之于始倚以成功故墨诏曰士季定尅蜀之谋叔子建平吴之䇿惟君知臣其至矣哉公博贯书术研机易象始以处士诣草堂禅师无相修桑门之法邦乡督勉甫释巾褐爲梓州元武尉本道表爲遂州兵曹掾大厯中西戎不䖍疆埸大骇领偏师援灌口实茂厥劳谦卑不居建中末太师以藩卫之崇当孝文省方之运推择从事导迎属车岂伊异人在我族类拜大理评事充节度巡官储待百年以奉行内转大理司直改华州司兵参军节度使李元谅署爲推官以忧去职旣除犹毁大师以武备爲重将才实难表爲太子司议郞兼监察御史左广之戎政辕门之后奄无不综焉俄拜兴州刺史寛明简惠以靖边部居一年政成复修军志终继二冯之化而居八命之戸投艰履险勲伐章灼葢裕于才能而推于忠厚然也元和元年迁尙书左仆射三蜀旣平拜梓州刺史劒南东川节度观察使且以资阳阳安等六郡四十余城隷焉加地进律畴庸之典也四年感疾春三月甲申薨于理所享年六十有七追命司空弔祠有加嗣子天兴尉公甫衔恤茹毒奉公之丧以其年秋七月辛酉葬于京兆万年县凤栖原从象数之吉也惟公之先自两汉二隐湛冥善闭曾王父哲闳览博古欝爲闻人皁囊危言劘切后党繇荆王府司马出爲劒州刺史因徙家盐亭而休老焉大父顺恬淡不仕父审微义方贻训圣朝以孝理天下赠工部侍郞公之诸祖父或着作秘书侍讲东朝或含章射䇿剖符居部羣从兄弟有太师之烈焉其他履台郞二千石者率以才行自赞惟公以文无害厯掾吏部从事发扬武毅奋迅军籍分阃授钺爲时信臣循理遵职好谋善断明利害之向习俗化之变司马迁所谓扶义俶傥不令已失时其有功名也宜哉林钟烝彝先古之制所以论次懿绩章明永久门吏孝子之心也其可没乎以德舆尝志太师之墓亦草兴州之诏耳目事实其词不诬是焉篆刻以表神道铭曰地中有水利用行师于惟郑公藩屏淸明蜀川横溃人用恠骇公披肺肝请扫蜂虿赋车誓衆沐浴斋戒吉语日闻嘉猷是赖以犒以馈间关感槩如飞如翰煇燿宏大旣理汉中乃迁梓潼武以贞师文以抚封八旒七章旣长宗公乃倚乃伏如何不淑树槚苍苍墓门肃肃立兹介石永表陵谷权载之文集卷第十五权载之文集权载之文集卷第十六权载之文集卷第十六唐权德舆字载之碑铭唐故楚州淮阴县令赠尙书右仆射王府君神道碑铭天球白珩产于崇山叩之而淸越格人庄士生于积德用之而宏大其或含光不耀藏器不发乃炽而昌是滋百祥藴而爲义方饰而爲徽章故太原王公四萃仕而领通邑五追崇而登端右循政茂于官下湛恩集于身后有繇然也公讳光谦字某自东汉鴈门太守泽五代至晋中书令献公坦之葳㽔德名与吉祥侔盛自后魏龙骧将军长社穆侯慧龙五代至随祕书少监邵以勲华文学复大其门祕书生随扬州戸曹参军东戸曹生皇靑州司戸参军子奇司戸生美原丞赠太常卿庆贤三代沉晦迈其风训公卽太常府君之长子也㓜而岐嶷长而淳懿絜矩愼独抱仁戴义闳深博辩之学稽古礼文之事炳然含章靡不通贯至若文舒之淸修廉实处冲之割析元微安期之宏恕怀祖之沈静合是家法而躬行之始以门廕受署凡四徙官曰豳州三水潞城二主簿绛州万泉县丞楚州淮阴县令所至之邦二千石必加礼慰荐而公牢让勇退卑不可踰又爲县令也务淸静之理而去其烦苦推明诚之本而教以廉愧一同熙熙生殖阜滋楚风丕变几至齐鲁因喟然曰彼天爵美禄者在仁义与樽酒而巳太邱彭泽岂多秩耶于是放怀于外啬神于内沉研象系之表磅礴天人之际其致知格物不可详巳以开元二十九年春正月捐馆舍于淮阴年六十九其明年返葬于河南府偃师县北山之阳夫人博陵崔氏赠博陵郡太夫人继夫人陇西李氏后夫人同郡武氏赠彭城郡太夫人饰终三加子贵故也公之才子五人长曰翊以文雅典宪直方贞厉厯御史中丞左散骑常侍刑部吏部二侍郞御史大夫赠戸部尙书谥曰忠惠次曰翺吏理详明官河南府阳翟县丞次曰翃循良恺悌勲德茂盛厯辰朗容三州刺史容管经畧使兼御史中丞河中少尹朔方节度留后汾州刺史单于副都䕶振武军使征拜京兆尹寻兼御史大夫再居大理卿爲福建州观察使入爲太子宾客贞元十二年检校礼部尙书东都留守践履藩垣逾四十年阶至特进爵封本郡次曰向士行淸修爲秦州上邽县尉㓜曰翙文敏干俗厯监察御史三原县令着作郎太子仆翺向皆不幸早夭翙亦命屈其志而忠惠公太原公㧾集休祉爲宗公荩臣初忠惠公与肃宗代宗从容言天下事甚衆且曰文致太平在正名百职危言悃愊痛诋权倖条䟽理道坦然章明沃心前席倚以爲相者数矣虽位竟不至而其遗风直声暴乎天下太原公剖符赋政累刻金石灭夷越剧贼开地靖人倅蒲也以沉机销急变䕶单于也以尺书柔犷俗中外官师淑声流闻保釐尹正式是东夏安危注意未始有极言代德者以公之道未光而庆下钟惟其有之是以似之之故也初以忠惠公扈銮辂于岷峨其勤匪懈赠公陇州刺史又以持节印册命专对于北方间关忠力再赠公秘书监后以太原公南服嘉庸三赠公爲兵部尙书以毂下肃淸四赠公爲太子少保以闽方报政五赠公爲尙书右仆射噫嘻贤人教忠之业令嗣扬名之孝大君追远之泽是三者可谓至矣十七年太原公贞于龟筮得二月壬寅吉于是备八旒七章鷩冕佩玉之饰博陵彭城二郡太夫人以象服祔焉诏给卤簿官司丧事庆灵集于一门光耀被于九原君子然后知积德丰报之不诬矣至若忠惠之子爲守臣太原之壻居台司诸孙昌阜冠联圭组则列诸碑阴以备代家斵此琬琰铭公德善其词曰有斐君子兮德行醇备蝉联咺赫兮峻阀宏义观我灵龟兮惧腊毒之厚味树风百里兮驰蒲密之极摰慈和安静兮阖境如春仲曼容兮与古爲伦全才不耀兮流庆后昆忠惠旣没兮太原显尊五加追合兮贲此元壤隼旟龙劒兮以至师长泽流根兮恩漏泉寿堂拱木兮横苍烟随武可作兮臧孙有后崇岗乐石兮昭晰悠久吁嗟王公斯不朽唐故鄜州伏陆县令赠左散骑常侍王府君神道碑铭国家以孝理天下褒有功之臣寄崇元候及先子印绶名器贲于冥冥繇是王公三受追命有金貂附蝉之饰公讳崇术字敬方其先太原晋阳人晋司徒浑之后也中以阀阅徙于帝邱今以名数籍于毂下曾王父皇集州司仓参军元素元素生朝散大夫滑州渭南县令瓖生蔚州司法参军宏効皆用儒行自守故缨毂未华仕不过郡掾史县大夫而休问四畅公卽司仓府君之子方严密静忠厚温克览六籍三畧如古人之心开元中举孝廉仍岁爲有司所绌因罢卷慨息慕班超傅介子之爲人遂从河西节度杜尙书暹抚剑相合一命昭武校尉兰州金城县别将再命鄜州修武府左果毅都尉伐谋决胜多以咨之居戏下数岁因喟然曰务功伐而违敬养岂吾之心耶陟屺倚门慈恋交感及嘉仲由而罪吴起去危事以承欢颜旣至郡按察使表其义风可移于教化有诏试守鄜州伏陆令爲之三年礼俗休和入爲怡声出有循政熙熙然千室以仁遂焉虽宓不齐之理单父庚桑楚之居㟪不是过也察廉荐延者方因公以俟上赏俄丁太夫人忧丧期斩焉阕而犹毁又喟然曰向所以不择禄者备膳羞耳今则求志岂蕲畜于樊中耶于是善闭以葆其身教忠以大其门语仁义于燕间集宠嘉于后昆以天宝八年春正月考终命于濮州濮阳县享年七十二嘉耦北平田氏夏州司马艺之息女淑愼柔正宜于家室后七岁没于徐州有子三人长曰奇哲俶傥沉勇与河内尙衡扶义于河南积功荣至恒州刺史蹈难以没不害于仁次曰栖荣亦以忠力䇿谋至左威卫将军㓜曰栖曜寛明博大有文武畧左右征师炳着威功扫虿毒于姑胥静鸱諠于夷门兴元元年以太子詹事加御史大夫繇太原县侯进封瑯琊郡王贞元三年从晋国韩公来朝京师拜辅国大将军左龙武军将军明年又以御史大夫爲鄜坊丹延等州节度观察等使十二年就加礼部尙书纳忠服劳考濮州濮阳县享年七十二嘉耦北平田氏夏州司马艺之息女淑愼柔正宜于家室后七岁没于徐州有子三人长曰奇哲俶傥沉勇与河内尙衡扶义于河南积功荣至恒州刺史蹈难以没不害于仁次曰栖荣亦以忠力䇿谋至左威卫将军㓜曰栖曜寛明博大有文武畧左右征师炳着威功扫虿毒于姑胥静鸱諠于夷门兴元元年以太子詹事加御史大夫繇太原县侯进封瑯琊郡王贞元三年从晋国韩公来朝京师拜辅国大将军左龙武军将军明年又以御史大夫爲鄜坊丹延等州节度观察等使十二年就加礼部尙书纳忠服劳考礼修职克禀风训爲时翰垣旋观赋政之府乃公筮任之地感霜露于憷惕展蒸尝于吉蠲葢贻庆考祥必有所自不然何回复宏大于是邦耶初大厯十年朝廷以尙书偏师䇿勲赠公开州刺史贞元九年又以抚剑宣力赠公宋州刺史是岁天子以一纯二精大飨报本其明年赠公左散骑常侍夫人始赠北平郡太君再封北平郡太夫人至是三加爲燕国夫人十年十月追钖之车服器用改葬之裧輤合祔濮阳县洛城乡全义里之西原先是尙书旣得吉卜如始居丧之戚累章请乞亲壤树上以戎阃委重俾其子正元往襄事焉噫嘻追养继志有哀有敬义方启迪之远纂服裕蛊之盛蕃衍昌阜丛于子姓宜哉斵石旧封以摅德善其铭曰仕不必贵难乎求备抑抑王公修仁践义式昭再命宏厥武事美化一同炳然文理燕居就养消息恬智从心之年亦巳过二没代流庆密章下贲此追剧藩乃进常侍婉彼燕国柔嘉乐易光叶闺门克昌后嗣蝉冠象服同穴兹地金石系辞式昭遗懿唐故通议大夫守戸部尙书兼御史大夫持节充朔方鎭西北庭兴平陈郑等州行营兵马及河中节度都统处置等使兼管内观察使权知绛州刺史赐紫金鱼袋赠扬州大都督府李公神道碑铭周道亲亲夹辅王室分唐叔以怀姓九宗职官五正故其后文侯受秬鬯之命文公受大辂之钖禄勲推恩敦叙昌大理道之所繇也国家宪章文武选逮明德元功侯籍延耀本枝初太祖景皇帝之支曰郑王亮实生淮安王神通用亲贤功德左右休运淄川郡王孝同淮安之昭也右卫将军燧淄川之穆也劒州辰史赠太仆少卿广业承祖祢积厚之庆而生尙书尹三王都惣六师帅八命四履投难服劳有猷有守以至殁代礼贲于追命泽流于代官有由然也尙书讳国贞字南华天姿风采爲宗室仪矩冽如寒泉嶷若崇山修身筮仕动有休𥙿开元十三年明皇帝肆觐东后柴于岱宗以公族侍祠调补绵州参军事暴雨忽至江流羡溢公自下位能御其灾旣坚旧防乃复故道累迁岐州录事参军太师苗公太尉房公继爲二千石皆所引重御史大夫张倚採访关中表爲支使天宝末林胡覆三川犯秦关诏除殿中侍御史爲襄阳郡司马且介戎政公以侍板舆辞革车换房陵太守表课尤异征拜长安县令风政肃淸改秦州刺史命或中止复爲长安令寻迁汴州刺史未及行复辍爲京兆少尹天子以公积有试効可居大宫累命爲河南京兆成都尹剑南西川节度使其抚周郊猰㺄方炽公与太尉临淮王议曰河洛爲天下冲且无车赋比屋安堵寇将甘心焉不若虚其邑居挈以骏迈赢粮善地可俟师期繇是太尉壁河阳公次于陜伐谋消患君子推其智其在京毂兵火之余人命将沈物力亦屈而百役烦苦出于伤痍公曰元元愁叹受命惠养傥不能旷然丕变岂副明天子郁悼之心耶列上蠲除悉蒙可报凡调于人者去其十九淸净恺弟百姓称其仁鎭岷峨裔人乐祸杀嘉荣二州刺史以开边隟公命将疾攻举无遗类明年昆戎围我三城遣锐师据便城壁戒严持重徼其极而击之贾余无前酣战尽殪悉献虏获军无私焉隣壤不靖偏师叛换将盗兵符巳据城寺出车压境指顾而平凡三整武经而巴蜀轨道拊循安重四封畏其威柄用者沮公勲猷征爲殿中监命书旣下不俟驾行囊被单车无道里费取倍称之息五万甫达京师上嘉而赐之俾折其劵寇有段子章者恣睢就戮方帅以吉语闻诏公宴见前席奖与曰利兵积谷皆卿之素也其无骇庈父之谓乎朝野嘉其首公而服其絜巳临淮王移鎭海岱长毂在郊西边北朔合淮阳圻父五诸侯之旅主盟中权尽䕶诸将于是拜戸部尙书河中节度都统使又以职颛戎重则风俗不阜加管内观察使权知绛州刺史公外揔方畧内修班制当强弩之末无半菽之粮不忍加赋飞章未下犹以宪度爲巳任推剽者毙不行师诸校诪张觖望至是夜暮变起或以跳驱谕公公曰吾之不敏当死节官下安敢贰偷以烦刑史乱之剡也公竟及焉议者尙其絜矩而哀其不淑时上元三年建卯月春秋四十八是岁改元宝应至夏五月宁神于三原县之北原诏以扬州大都督印绶告第悯其劳也公本讳若幽上元中天子以特立之操爲宗公表率钖嘉名以更焉公忠俭诚厚方严密静用儒行宪令修明事功大玉不刿楚金必割凢厯官二十四自解巾至握节勤职十七其以内庭持书中执法亚丞相佩两印以雄外服者又七命焉刺房陵之后五六年间车不辍鞅赋职任功名声章明及公以司徒总舆师令弟若水以内府司赞谒而太夫人福履所介也陈寿觞怀黄佩玉左右温凊极鲁侯之燕喜迈张仲之孝友宜钖寿宠爲人伦龟龙曾未中身遭罹凶害前史称霍去病亦有天幸然则命之所赋有幸焉有不幸焉斯不可问巳夫人扶风郡君窦氏鸿胪丞光之女扬府长史御史大夫觎之姊也淑明仁顺克叶公志家肥族睦抑有助焉公薨若干年而夫人殁子四人长曰锜材气硕茂絜廉贞肃遵修训则复大其门入作卿士出爲侯伯贞元十五年以御史中丞剖符润州宣风以宏礼俗成赋以殖财用大绩茂焉中邦赖焉明年就加御史大夫十八年进礼部尙书抚封题劒如公渥命次曰镒蕲州刺史次曰丰士鄠县令幼曰丰器长安县尉皆有干裕而屈于年位今尙书永惟先公丕矩未刻金石以德舆尝叨史职久掌赞书知王族大僚之事业见託论譔故不敢黙其美亦不敢溢其言铭曰尧睦九族汉封同姓烈烈淮安乘时佐命淄川而下三叶储庆乃生我公绍续先正时惟崇英忠智廉淸所至风行所居理平山元朱组旣靖蜀京鏚鏚琱戈乃主夏盟交修藩卫纂服宏大陟恪左右勤劳翼戴隐微之间乃与祸㑹夷途始半白昼中晦桓楹羽葆久閟鲜原煌煌密章肃肃丝言盛德复祉丛滋后昆列郡是式介人维藩大江南服考礼修职五曹十联克嗣先德董是经费陈之艺极本于教忠懋此宣力伊昔祭器实铭蒸礼则有变魂游在兹连岗陂陀宰树参差悠悠终古永扬斯碑卷第十六权载之文集权载之文集卷第十七权载之文集卷第十七唐权德舆字载之碑铭唐尙书度支郞中赠尙书左仆射正平节公裴公神道碑铭王者奉三无私以劳天下则崇德报功加恩饰终与覆载照临相爲用一也惟正平节公以恺悌文敏爲二千石尙书郞人浮于食位不配德纂积厚之绪业贻克家之燕翼流光裕蛊爲代师式乃元和五年夏五月追命告第爲尙书左仆射孝本乎忠荣生乎哀用摅罔极以刻金石云公讳倩字容卿河东闻喜人其先嬴秦同姓因封受氏魏晋已还号爲多才八贤方驾百族归重自魏冀州刺史徽五代至中军将军双虎中军五代至随左光禄大夫皇朝赠原州都督忠公仁基忠公生皇银靑光禄大夫礼部尙书定襄金牙两道节度行军大惣管赠太尉闻喜宪公行俭公之曾祖也宪公生皇光禄大夫侍中兼吏部尙书宏文馆大学士赠太师正平忠献公光庭公之王父也忠献公生皇尙书祠部员外郞赠太子宾客稹公之烈考也公天资宏裕虚受通理臧氏之有后于鲁管氏之代祀于齐远至之器发于岐嶷年十一以相庭推恩授家令寺正满岁选部铨第甲乙补太常寺主簿居先府君丧浆水不入孺慕殆于灭性宗门忧其死孝经文俯就衣服外除厯华阴冯翊二郡司戸参军转秘书郞俄丁内艰毁瘠如初礼违难江介就拜洪州司马改太子司议郞征爲殿中丞侍御史拜度支驾部二员外迁司勲郞中秘书少监厯信饶二州刺史复征爲度支郞中其佐钟陵也领留府之重居议郞也赞计司之职曁登中台亚中秘皆兼柱下方书之任自淮而南涉江而西荆衡汉沔湘中夏口半天下奥壤爲都府者十数公四颛使车连佩数印督课郡国调其盈虚吏禄兵食之仰给输将转漕之回远法钱牢盆之制田租口赋之差权其轻重商其功利察下人之疾苦廉长吏之善否车不辍鞅有劳于时其始受命也寇剧横厉三川如燬阴方出师慕义助顺代宗焦劳念虑命德宗以雍邸总戎赋舆所㑹征缮不给有诏辍东方军市之租移用于中都属受钺之臣矜功觖望师老专利便方自营公慨然牒书讥切备至向之废格悉用平镌义夫以之感激王族以之震耀其理信州也用寛惠诚厚辑柔所部穑事满野嘉生同颖年以顺成人斯洽和复其庸亡五千室辟其农耕二万亩交代之日不书于籍且曰吾以恤隐岂当沽美不伐之善欲葢而彰方帅表理行第一增秩至正议大夫加金印紫绶其爲饶州属所代者非其人因缘权幸贪猾无状公以廉平颁诏条以惨怛抚痍伤四封爱戴如热斯濯其后征拜也朝廷诛内臣修百度弥纶经费委重有司公以郞吏代故相第五琦专判度支事方冀裁成九赋超赞六职以美利利斯人人望日大天胡不惠以大厯七年秋七月考终命于长安光德里第春秋若干以某年月日归全于万年县神禾原之大墓礼官博士以公处难不谋其身牧人不私其功能固所守以行制度之日不书于籍且曰吾以恤隐岂当沽美不伐之善欲葢而彰方帅表理行第一增秩至正议大夫加金印紫绶其爲饶州属所代者非其人因缘权幸贪猾无状公以廉平颁诏条以惨怛抚痍伤四封爱戴如热斯濯其后征拜也朝廷诛内臣修百度弥纶经费委重有司公以郞吏代故相第五琦专判度支事方冀裁成九赋超赞六职以美利利斯人人望日大天胡不惠以大厯七年秋七月考终命于长安光德里第春秋若干以某年月日归全于万年县神禾原之大墓礼官博士以公处难不谋其身牧人不私其功能固所守以行制度易嘉名以旌行礼也惟公直而温简而文才裕于物器周于用静若蓍龟动如干镆秉是贞厉终焉节适着文集十卷湓城集五卷比兴属和声律铿然引拔参佐皆一时名士风采贤材迈絶羣伦齿位未极爲荐绅所痛夫人京兆韦氏扶风太守恒之女以太宗之冡妇诸侯之内子衿鞶承训笾豆助祭当室以敬睦亲以仁姿操卓淑音徽宏大盛德着乎母仪惠心通于佛乘五藴不入六姻是宪始封咸宁郡君后三追钖至邠国太夫人有子曰均以御史大夫工部尙书尹正荆门节制上游就加吏部尙书尙书右仆射元和三年抗章八觐眞拜右仆射判度支加秩金紫光禄大夫由河东郡公进封郇国岁中进左仆射同中书门下平章事抚征汉南临长诸侯惟郇公直淸宏重有文武贞干得时大行爲王室辅虑善以动官修其方赋政以惠南国宣威以靖西蜀师长百工阜成中邦兵符相印焜燿章灼树善程能之绩勤身体远之用居则有猷动则有功率循风训以履尊大君子曰宪公忠献公之休烈丕矩再世盛德屈于郞位必复之庆其在是乎初郇公之受律也孝文追赠公绛州刺史其进律也顺宗赠公礼部尙书今皇帝永怀义方于是有左揆之命公之绩庆郇公之孝思可谓至矣郇公以三代论譔皆上台雄文猥以通旧忘其卑鄙辞则不腆庶传信之无愧焉铭曰河汾之东庆祉所钟公相葳蕤德辉昭融矫矫节公体仁循性乃贻后昆实禀先正大尉经武大师翼圣施于储宾执德之柄公用循良惠于三邦公有德泽宣于四方急病尙仁履险乘刚化被烦苦斯焉乐康吉禄方挚寿堂以閟蔼此家声扬于令嗣恩崇鼎铉绩茂师帅中外服劳安危注意便蕃属任宏大名器孝理是覃义方所自九原之中礼盛服充王三钖命襚饰宗工连岗峥嵘介原穹崇陵谷有变令声无穷唐中散大夫殿中侍御史润州司马赠吏部尙书沛国公武公神道碑铭种德考祥贤人积厚之业尊仁安义君子扬名之孝其敬养也谕之于道其贻庆也教之以忠宏保乂于元臣集宠灵于追命见之于尙书武公矣公讳就字广成沛国人周室之兴本于忠厚赵王之裔厥有勲贤元魏步兵尙书鴈门朔方云中马邑四郡太守始启封晋阳田禄葢大生国子祭酒受阳公神龟受阳四叶至太原王讳华太原生酇国节公讳士逸节公生河间郡王讳仁范河间生颍川武烈王讳载德代以文武上才爲将军二千石识芒砀之气密赞皇图承沙麓之祥分封戚里颍川生考功员外郞修文殿学士讳甄字平一以字行于时未弱冠有重名闳览博古爲人文龟玉在天后朝累征不起以公族好爵爲惧常晦其明与桑门大士修无生法中宗复辟用践周行载笔论思特盛渊云之选赋诗感激必以吕霍爲诫虽位有陟降而道无磷缁丛滋后昆纂服遗烈公卽考功府君第三子也肃而寛简而廉忠方抗直纯厚彊固博洽文谊周通宪法始以方闻之士对诏䇿佐宫卫李梁公岘之守右扶风也表爲兵曹掾宣皇在岐供侍有劳改永乐令厯河中府戸曹毂下求吏转万年丞建陵复土推择充奉拜醴泉令朝廷嘉其才擢爲殿中侍御史修起矩度坚明不回时戎车方驾泉货力屈皇华载驰董荆衡汉沔之赋以严见惮爲吏议所侵贬郴县尉移句容丞二地有南岳三茅灵僊遗趾于是浩然自得与道爲徒方解缨络以畅天理且曰穷与通在吾灵龟耳外物其如予何其道观察使挹其风声荐授秘书郞润州团练副使入爲京兆法曹加中散大夫忽忽不乐求爲润州司马满岁徙家嵩洛愈尙夷旷中朝名卿大夫四方贤侯通人多与公爲道义之交贾太傅魏公用淸静理东郡以葢公待公亦旣戾止俄然化往时贞元六年冬十一月享年八十理命终止视道门仪法以明月之晦降体魄于邙山北原有灵鹤百数徊翔嘹唳其休征欤其元契欤惟公文学政事涖官十二次冠神羊驾四牡刚肠正词临事风生君子之方有迕有合或忌公之直或爱公之才行藏牵乎时而道不屈得丧宜乎巳而神益王与张礼部谓元容州结歌诗唱和着文集五卷自有涂中之适异乎泽畔之词前夫人陇西李氏生长子谭而殁谭爲金坛令士行淸修官屈其志继夫人汝南县君周氏中书舍人思钧之孙单父令瑛之女专柔淑愼以正家道有子曰元衡文行宏懿静深周密遵道而行有仪可象代天工以和帝载赋明命以赞皇极元和二年春正月由戸部侍郎同中书门下平章事秋八月兼领戸部侍郞事冬十月又以门下侍郞检校吏部尙书成都尹劒南西川节度观察西川八国泸南安抚等使自文水县男再徙封至临淮郡公上以井络之下新去汤火亦旣震耀是图生殖辍台宰之重爲慈惠之师黄枢金铉鏚钺秬鬯旬岁间三钖命烜赫嘉㑹绸缪枢极信向礼赐冠于羣伦岂非公之道阨而不伸而昌大于后抑义方家法固有类乎公捐馆四年而夫人殁其明年临淮公乃举公之窆与夫人之丧改葬缑氏颍川王之兆从先封以叙昭穆礼也初临淮王至监察御史而孤其后再爲中执法朝典覃恩赠公杭州刺史其司大政也再赠公吏部尙书夫人始追封文水县太君益封汝阴郡夫人顾复罔极之报哀荣归厚之礼成于德器名教称之临淮公考功府君之谪掾于吴也与德舆王考府君有侨札之契油素斯在淸徽未泯德舆获与相君交代爲地官小司徒陪外廷之末议承宰府之寛政有命论譔忘其菲薄刻兹乐石以表鲜原铭曰君子之道刚方絜矩或消或长或黙或语于惟尙书执宪天朝密侍殿内肃淸羣寮锋芒肯綮湖海飘飖以恬养智毋落吾事㳷合虚元脱遗声利题剑告第宠灵斯备元衮介圭流光所自煌煌台宰天下是毗廕庥岷峨洒濯疠疵顾此忠力无非孝思缑原峻厚兮幽宅悠久崔巍介石兮夭矫螭首镂嘉闻兮示厥后唐故光禄大夫检校尙书右仆射兼右卫将军南充郡王赠太子少保伊公神道碑铭昔伊尹相汤伊陟相太戊咸有一德格于上帝其后伊籍以敏辩仕蜀爲将军伊馥以勇力佐魏爲司空旷辽绵代复缵休绪者曰南充郡王讳愼字寡悔刚毅勇悍鹰扬鹗立劳勤四朝终始一心涉览春秋战国䇿太史天官五行之书用善射中鹄补广州绥南府折冲都尉丁夫人忧以毁瘠闻初公之孤也幼不知先子之殡将祔二尊日号于天魂交神遌肹蠁诚感壤而树之率礼无违大厯中岭南禆将哥舒晃盗杀其帅吕嵩贲以乱窃据府中南方萧然江西连帅路嗣恭承诏出师命将孟瑶曁公以讨公以水陆士徒分道鼓行晃之谋主苏涣骑将王明悦鸱张蚁聚皆据阨害公曰寇不可翫胜无幸焉毒之酒腊尽在是矣疾力交捽必亟吾中乃春其喉而溃其腹斩首三千级下韶州其明年战于把江口水道湍悍戈船赼趄公浮筏寘薪迎风纵熖寇之燋没于水火者终夕有声又明年军于滑口于端州于潮阳次于广州冬十月斩晃涣于泔溪揭其首以狥幕府上功拜连州长史换抚䖍江三州别驾建中初德宗训齐万方端正百度以梁崇义负阻江汉未尝㑹朝诏东诸侯分道问罪公实领江西偏师而统于希烈希烈以牒书署公汉南汉北兵马使公明智牢让独率所部兵大破翟晖于蛮水俘徒三万以至于斩崇义平江汉厥功居多希烈爱公愈深公惧之愈切一旦决与数骑遁归旣而希烈以急变闻且赂公以坚甲善马爲之反间密诏嗣曹王卽讯因俾论公如法公方握兵符在境上微闻有命歛手就召曹王挹公名义伟公姿材取酒爲寿交欢感泣手䟽上列辩其冤诬委之先偏激以自效乃畧黄梅次长平遇剧贼韩霜露引满中股毙于万衆之前其徒相蹂蹈死者十七八拔蔡州取蕲州降山寇李良领蕲州刺史剖符爲王加御史中丞兴元巡狩之岁使臣㡳贡次于蕲口时希烈巳屠䧟大梁遣其腹心杜少诚引劲兵絶江流公以行师七千列树三栅破之于黄岗少诚遁走斩骁将许少华封其户爲万人冡进围安州希烈遣其甥刘介灵来援击于应山生得介灵与郭嵩李廷玉降七千人收戸一万四千人夫妇男女耕桑安堵乃督安州加御史大夫眞食百室二年五月引兵攻随走康叔夜于厉乡获马牛辎重以益军实表伪署刺史李惠登爲之刺史终以理行闻十二年用久次就加右散骑常侍后三岁天子以公积功劳使中贵人持命书金印卽本郡授公节度观察使且裂齐安爲支郡寻诏公兼统荆洪潭三道支兵讨叛于蔡败之于三州港营于义阳战于申斩级千数有诏班师就加刑部尙书进右仆射今天子嗣位拜章八觐眞授右仆射俄检校左仆射兼右金吾卫大将军坐细故退爲右卫将军明年复检校右仆射兼右卫上将军元和六年十二月晦寝疾薨于光福里不及悬车者二岁追钖太子太保同盟诸侯皆使其命介来弔祠视丧事明年夏五月庚申葬于万年县某原卤簿骑吹如礼初公之曾王父皇太子通事舍人澄生左卫长史悦悦生赠太子太保衡公之祖祢也积善余裕追崇以大惟公以武毅通文理砚席楷隶心师自得感槩出伦谈事如云起南方裨校屡䧟军阵势若勐鸷不辞剧易急病而益裕其才履危而不昧于邪悃愊忠直爲中兴名将以至于授英簜题龙泉有功烈劳于天下脱劒荐绅从容汉廷徼循师长文武三品启体归全追荣宫师岂徒然哉公之息男十六人其冡嗣曰宥左领军卫将军押右神䇿军牙门之职能率义训以扬家声初公来朝也诏宥以侍御史领安州刺史由二千石八筦南北军教忠移孝情礼尽在宥以鄙夫与太保同居里闬且以理命遗缄辱征斯文表诸神道不敢诬也铭曰在殷保衡负鼎而相惟唐南充推毂爲将泔溪之刑岭表乃平蛮水之㨗汉南以淸蔡兇滔天曹邸鼓行公率武旅迅如风霆蕲春安陆连下剧地专城建牙宏大名器交修威怀较着功利介圭㑹朝脱躧师帅南宫端右武候缇绮沐浴休明保完富贵岁降娄兮月大吕一气散兮无处所系甲车兮马鬛封九原夕兮閟音容揭此介石厥声无穷唐故江南西道都团练观察处置等使中散大夫使持节都督洪州诸军事守洪州刺史兼御史中丞骑都尉赐紫金鱼袋赠左散骑常侍崔公神道碑铭博陵崔公讳某字某仕至御史中丞洪州刺史江西都团练观察使元和七年冬十一月某甲子启手足于郡舍享年五十五皇帝不视朝襚以左散骑常侍印绶命郞吏吊祠明年十一月祔窆于东都河淸县先正之大墓又明年其孤仲谟纂其代德家法命书愍册请刻石系辞且自本曰炎帝之后秦夏里黄公廓汉东莱侯伯基东汉长岑长骃济北相瑗晋左仆射洪之代也洪七叶至北齐礼部尙书文恭公圣念圣念四叶至君曾祖知晦应销声举授兖州金卿丞王父瑜朝议大夫忠王府谘议赠太子宾客烈考灌再爲澧州潭州刺史以御史中丞领湖南观察使当宣武之际用恺悌修政爲代吏赐优诏钖今爵推理行第一神道缪盩遭罹戕害他日以君之勤赠太子少师君慈和修㓗平粹文敏以勤身之功善扬积厚之风类始以门廕调河中府㕘军厯邑丞廷史从事察视凡南台外三爲殿中侍御史尝以公事贬台州司马联帅表于理下旋以上介八拜侍御史迁考功员外郞度支吏部二郞中商常二州刺史以至按部抚封爲太子守臣所居可纪渐渍光大其爲郞中考课经费弥纶综覈三剧曹无留事濒江郡国仍岁夭疠而淛河之东南旱特甚县官恤然临遣使臣发吴之公聚赈越之囏食君受命载驰仁声先翔噢咻怛布施优裕不乐宴私不尝酒肴东人鼓舞感动肝膈其爲常州漕引河渠通申夏二以宣利泽郡有听断之下有如神明及处方任爲仁由已凡封逋负数千万夫家病焉君曰不旷然大贷无以休息悉用条上尽蒙可报然后均列城之田赋去都府之烦弊吏措手足事无尤违仁矣哉诗称仲山甫柔嘉维则申伯柔惠且直惟君亦柔而立温良而能断教顺导利外寛内明函达于雅故勤施于政事稽洪范三德其甫申之柔乎凡厯柱下史东曹郞皆居代官列郡二千石方帅执法皆循风训江湖之间壤地相错蒙君父子仍代之泽岂天意之裕斯人耶鄙夫久贰六官与君周旋甚熟顷忝宰府详知报政迨兹君守而仲謩俨然焉衰疾不文直词传信铭曰矫矫少师涖湖之南播遗懿兮抑抑常侍在江之西施美利兮乃代元侯寛明辑柔政乐易兮此物此志四封茂遂古循吏兮宜永介福奄然廞复左貂禭兮河淸鲜原羽葆翻翻潜智气兮有涯必尽流此淑闻斯可贵兮刻饰丰碑崔嵬龟螭永爲识兮唐故尙书工部员外郞赠礼部尙书王公神道碑铭今皇帝始初淸明永贞纪号追命故工部员外郞王公爲华州刺史改元元和之明年再命爲礼部尙书裕蛊之风训漏泉之庆泽父所以教忠于子臣所以移孝于君人道之极尽于是矣公讳端字某太原人曾祖景肃皇澧州刺史祖威德州司马父思献襄州襄阳县令公方严有志尙沉粹洁淸不流于俗举进士宏词连中甲科授崇文馆校书郞累迁监察御史工部员外郞其于奉朝请之外或介陇坻或留洛邑以疾乞告遇安禄山反书闻南游江湖自适其适干元已亥奄至大病夫自开元天宝间万戸砥平仕进者以文讲业无他蹊隧荐绅之伦望三台如登靑天公与河南元德秀天水阎伯玙同岁中正鹄其后冠惠文趍建礼宪章奏议与名声俱当时士君子犹以未充量爲叹其文峻淸不滑于波流者还一齐记惠上人碣铭徼妙虚空深入无际尝与故太师颜鲁公曁柳郞中芳陆员外据殷永宁寅爲莫逆之交陆尝言王之庄柳之辩殷之介皆希代鸿实知言者以爲实录有子三人长曰绰八道精修爲桑门上士次曰纾以文行笃实厯右补阙起居郞右司员外郞库部郞中又次曰绍本名犯皇帝讳而更焉忠厚宏裕爲德宗所器厯任戸部侍郞戸部兵部二尙书咨俞关决过于宰府大政密议须其一言持平以有守树善而不伐天下之人谓之长者睿圣继明以检校吏部尙书爲东都留守东都畿内防御使以检校右仆射爲徐州刺史武宁军节度使元和七年入觐复爲兵部尙书俄拜戸部事四征六职咺赫尊大故公再有追钖之命夫人亦累赠陇西郡太夫人龙泉鱼轩贲饰于冥冥之下名教德器有哀有荣孝理之感人深矣初公之捐馆也行次信州瘗于玉山前此夫人殁于洛师窆于颍阳仆射竭其诚信日月有时矣不幸薨落理命其三子嗣事焉由是仆射之孙曰门下省典仪元泰试大理评事摄监察御史元质右威卫仓曹参军元弼等穷毒在疚䕶王父母之輤车间关跋履泣问蓍蔡以八月某甲子祔于万年县凤栖原克纂先志礼无违者而又哀请父党篆兹祖德永揭神道用愧芜辞铭曰懿懿王君黄中有文淸时发身舒翼卿云执宪平明含香馝馚庆灵下钟复大其门追钖仪曹徽章显尊凤栖古原龟䇿不谖泣祔双魂礼成孝孙刻铭斯碑君子之坟权载之文集卷第十七权载之文集权载之文集卷第十八权载之文集卷第十八唐权德舆字载之碑铭唐故朝议郞使持节温州诸军事守温州刺史充静海军使赐绯鱼袋河东裴府君神道碑铭春秋时贤卿大夫皆叙其代功旧德章明以绩葢黄流玉瓒之宝产于深山淸庙夏屋之材秀于中林其或爲珩爲佩爲节爲梲无非礼神用修崇构洪河之东裴氏在焉自魏晋迨今忠贤辈出士林以爲领袖史臣疲于简䇿而又奕代降休且公且侯上嫔王姬出领方州者可得而言以刻金石曰君讳某字某四代祖怀节皇给事中工部侍郞荆扬二大都督府长史洛州刺史谥曰定曾祖昭厯司门度支二郞中卫尉太府二寺卿祖礭厯左右卫左右金吾卫四大将军太府卿太子詹事平阳郡开国公谥曰贞自定公至贞公皆银靑光禄大夫以至烈考怦仕至麟州刺史太子仆赠绛州刺史凡四代贵仕左曹二千石四卫九列副冬官尹东朝礼及易名恩深追远代修其业钟美于君君寛裕博厚恭俭庄诚资性端直词气闲雅于经书泛爲䟽达而不穷章句于吏道通于理术而不求闻问自解巾至于捐馆凡厯十一官无粃政无违德祗守家法奉以周旋仕于宫朝始爲仆寺进爲洗马中允再爲家令仕于王国厯济陈蜀三府初爲骑曹掾次爲长史次爲傅其初又爲寿安丞后牧临卭乃迁永嘉班宣六条抚柔二郡惠和所被夷越向方其在朝也以晁错之智王阳之道而滞于散地恬于久次其剖符也仁恕爱礼而不苟简奉法循理亦不细苛居三年以疾受代贞元六年冬十一月没于钟陵之私第享年若干明年八月返葬于长安少陵原之旧茔以夫人永年郡主祔焉礼也惟郡主元宗之孙今皇帝之从祖姑也储是庆灵生而洵淑窈窕德象婉娩听从备柔嘉之行成肃雍之道初天宝十三年诏选资地才令以府君有安仁武子之美而下嫁焉斋庄以主中馈和乐以宜姻族作配君子礼同家人严祭祀服澣濯者三十六年而殁春秋五十八岁贞元五年也钟陵之守臣以闻上不视朝䘚礼有加呜唿以公之率履永年之仁淑宜其蕃祉老寿子孙绳绳而生不极其道殁无主其后此伯道之痛硕人之诗所由作也遗命以兄之子某爲嗣乃列其祖代官伐请刻丰碑辞之不获乃系辞曰河东右族蕃衍绍续代功世禄昌而炽兮乃生永嘉剖符承家实而不华谕于义兮二邦静谧礼之善物朱幡赤茀亦爲贵兮有斋永年作俪仁贤佩玉锵然四德备兮天汉之尊平王之孙烂其盈门恭祀事兮返彼元壤少陵之上终古悽怆金石识兮唐故成德军节度营田副使正议大夫赵州别驾赠寿州都督河间尹府君神道碑铭诗之小雅曰尹氏太师秉国之均大雅曰王命尹氏戒我师旅然则代爲天子三公大夫参掌文武故吉甫有作宪之美翁归爲兼备之才周汉以还似续忠厚今义武军节度使相国延德郡王司徒公之从事曰澄从公来朝朝有赏典式宠戎辂当簪法冠永怀罔极之恩愿回追钖之命司徒嘉焉以其词列上先皇帝孝理天下愀然曰俞繇是辍功次之迁遂饰终之泽迺三月丁酉有诏赠澄之先人正议大夫赵州别驾锬爲寿州都督先夫人吴郡陆氏爲吴郡太夫人印绶璜珩光耀幽穸哀荣所被名教多之澄又稽甲令绎家谍以漏泉告第之恩有螭首龟趺之制于是传诗而系辞云都督以讳爲字天姿刚健经术百氏阴符六韬皆所讲习通其㫖奥天宝初举进士不第幕府上功卢龙府别将稍迁瀛州高阳县令厯恒州司法参军槀城令宝应初以太子中允兼恒州长史钖金印紫绶广德中迁易赵二州别驾节将推其才表爲营田副使理二县佐三郡劳徕安集周爰图虑以饥馑之岁丁师旅之殷敷其慈和得以安静议者以鲁仲堪龎士元方之旣董大田实居上介俗知礼节师以阜饶方陟劳课奄然大病以大厯七年秋七月启手足于恒州灵符里享年六十一以明年夏五月窆于藁城县东子乐原夫人岚州刺史道之孙密云令昌嗣之女能以仁顺洽于宗姻昼哭旣除丧十四岁以贞元四年冬十月殁于道州以十一年冬十二月祔焉从鲁礼也有子三人长曰浑唐县尉次曰涛赵州司功参军皆不幸短命澄卽其幼子也尙学理文敏信诚厚雅有悃愊不随波流山东士大夫多称其名义由北平尉爲定州功曹掾辟司徒府主其谋猷每怀戎章驱疾传陈赋舆之事明利害之乡叶于中权皆有功効洎元侯八觐天子录功宾僚传校命赐优重而澄永懐霜露愿贲邱封感于宸衷盛此徽数君子曰是举也有以见尹氏之孝思都督之流庆上公之与善元首之加恩以风四方以厚士教虽澄之未贵仕其所以宏助者多矣初都督之祢曰本古仕至常州武进尉武进之父曰正义厯许相宋三州刺史司农少卿司农之父曰良终沧州司马司马之父曰文哲仕隋靑泗曹濮陜宋洺相等州刺史本郡太守大理卿戸部尙书皆有德善扬于官业葢二雅遗烈之所从来远矣德舆门人兰陵萧籍与澄爲寮同在公府状其往行兼列命书忝贰邦教敢忘耸善乃爲铭曰尹氏代律聿修文武自周绵汉炳耀圭组懿懿都督远承丕矩方骋夷途俄归野土庆延嗣续职佐藩垣远从上台来翊天门追饰二尊辉荣九原密印画绶隼旟鱼轩官才掾吏迹重知已恩回大君泽及先子以尽忠养以宏孝理揭立贞珉芳馨在此唐故右神䇿䕶军中尉右街功德使开府仪同三司守右武卫大将军知内侍省事上柱国乐安县开国公内侍省少监致仕赠扬州大都督府孙公神道碑铭元和元年冬十月内省少监致仕孙公寝疾薨于京师广化里私第享年若干十有一月有诏追赠扬州大都督法赙布绢各以百数明年十一月葬于泾阳县之某原命妇诸孤家老故吏以服劳诏禄恩华庆赏之不可以不识也请镂丰碑揭于鲜原云唯圣唐仁泽汪濊威灵燀燿乃法辰象以严武师惟肃宗创新军于北落克靖患难惟德宗置中䕶于内朝而爲总制翊震严以宣七德正师律以张四维勤劳警巡柬㧞忠厚不失于正克保其终者惟公有焉公讳荣义字某其先吴郡人也轩裳延耀本冠邦乡服籍推迁口来京毂今爲京兆泾阳人曾祖翣皇右金吾卫中候祖庭玉赠兖州刺史父知吉皇开府仪同三司行右领军卫大将军知内侍省事上柱国魏国公或徼循筮仕道在安卑或麾节加恩义彰追远以至于先公贵位名重前朝宏内省之事任受乂封之徽命承休袭庆终践代官裕蛊教忠备遵家法公端良谨重洁白详明事无尤违心必诚信至德中䇿至上柱国起家掖庭局监转掖庭局丞宫闱局令再爲内谒者局叙品至朝议大夫恩钖章服又加中散大夫贞元十七年充右神䇿军䕶军中尉判官才浃辰迁内常侍充副使越翌日兼右卫功德副使十九年拜右骁卫将军充右神䇿军䕶军中尉右街功德使明年有诏知内侍省事岁中加特进右武卫大将军封乐安县开国男德宗弃天下顺宗谅闇整训爪牙勤宣翼戴进骠骑大将军益封乐安县公食邑一千五百戸今皇帝践祚以年疾加侵固辞戎政重违诚恳恩礼旧劳拜开府仪同三司旣积沉恙累章诚乞乃下优诏遂其致政之请焉初公以大厯中奉使交广裔夷啬祸有梁氏寻氏聚爲寇公与守臣决䇿潜师尽殪南服以淸厥猷茂焉建中中将军许庭游将命北蕃公爲之介属张光晟虎毙其衆与阴方爲仇野心烦言将逞憾以报才全智免终靡盬而归俄而希烈干纪淮濆不靖受中省合兵符取桂岭湘川之衆益汉阳夏口之鎭以当剧贼且䕶成师收应山援安陆凡鄂之成绩公有助焉寻又监庆州行营兵马皆奋䇿画用宁边鄙曁大拊循爪士㕘赞禁营乃昇副车超践中尉讲军志循武经比诗人圻父之职得易象贞师之义承睿谋以决胜援羣师以懋功肃肃然安人而禁暴雄雄然由中以制外积劳不伐受宠若惊恩波深而守以愼惧爵禄厚而不盟侈汰其或方国问遗岁时交焕公曰有齿以焚古人所诫无胫而至廉士不居外不异于人中不易其操泛然虚受悉助军实强力匪懈推诚在公或籍在行间而法干吏理苟简书所至必械系送之心无私焉直而后已当亲重之任䕶腹心之臣入近天子之光出列诸侯之上岂徒然哉先魏公信向释氏薰修心法尝于邑里奏建宝应衆善寺五代之壤树依焉至公又请于寺内置无垢净光法华三院塔额檀施臧获爲凈人者十辈所以修先志所以崇佛乘孝子信士斯爲至矣昔汉室以灌婴爲谒者随何爲䕶军正伯参珥貂之制环列据衔珠之重骠骑仪同品皆第一䕶封益食事轶常均及屏去燻灼翛然恬旷家居得谢以至没身其动也本兵柄而不可犯其静也冥道枢而无所累纳忠循理议者嘉之前夫人郭氏骠骑大将军赠开府仪同三司全羽之女克恭妇道不幸先殁今夫人东平郡君吕氏柔嘉有仪昼哭遵礼奉终诚信以前夫人祔焉长子某次子某官某等棘心雪泣衔恤无怙趍承轩禁嗣续忠劳公之兄前保寿寺上座内供奉监义大德道系舍筏之宗巳超学地在原之痛犹切孔怀公之弟某官某等同气联华致美有裕忍哀襄事先远是图龟兆告猷刍灵启路卜佳城于此室体魄焉依转乐石于他山声尘斯在铭曰大君御极修理百职抑抑乐安逢时竭力超侍轩墀抱公絶私乃将命令以㑹师期保合诚信周旋险易韬钤讲贯印绂葳蕤帝座之西星文昭晣钩陈之北武旅森列爲之总制所以关决凡在拊循士皆感悦委重三朝成功九霄退身崇让息偃迢遥逝川阅水截道惊飈恩崇幢葢吹咽笳箫泾流汤汤谷水池阳旧邱崇岗若斧若堂宰树如云仁祠在旁刻铭于兹兮永永不忘唐故义武军节度度支营田易定等州观察处置等使检校司空同中书门下平章事赠太傅上谷郡王张公夫人邓国夫人谷氏神道碑铭皇帝以文明御方夏以德礼序人伦贞元十一年秋九月诏侍臣德舆以故义武节度检校司空同中书门下平章事赠太傅上谷郡王张孝忠夫人谷氏之淑行内则俾刻金石臣闻风有采苹采蘩易曰中馈贞吉所以表柔明于内子昭节信于元侯宣力献功抑有其助夫人之先魏郡昌乐县人也在汉元成之代卫司马吉以勲劳致命于絶域大司农永以文学尽规于本朝前史书之以励臣节四代祖那律皇朝谏议大夫宏文馆学士正直之道播于淸时曾祖辅衮左羽林军长史祖倚相秘书省正字仍代藏器晦而不辉考崇义天宝末有行师北鄙之劳累书勲伐至左金吾卫大将军兼殿中监赠特进夫人卽特进府君之第八女也禀是明封钟于女士淑闲之度中外宜之初太傅始自军校建功河朔克彰妇顺敬赞宗事正位于内尙柔有仪洎太傅自易部领常山遂分节旄以至相公上畧兼资于明智中壶载扬其惠和二姓有辉六姻是宪尽褕翟之饰动珩璜之声建中元年封魏郡夫人三年进封邓国夫人旌淑哲也鹊巢之均一家人之悔厉笾豆敬斋之色琴瑟静好之仪夫人备有焉帷堂昼哭良弓继志上慈下厚就养无方此又令嗣之能致其敬也贞元十一年冬以门承勲绩之崇恩有选尙之贵方筑外馆聿来上京十二年二月丁卯以疾终于万年县安仁里私第享年四十九遗章上陈敬而得礼皇情悯恻恩赙有加嗣子茂昭义武军节度易定等州观察处置等使起复左金吾卫上将军检校工部尙书定州刺史兼御史大夫延德郡王博陵上谷之师以续休绪戎车委重优诏抑情次曰茂宏雅王府司马茂宣舒王府长史嗣雍𣏌王府谘议参军嗣庆试将作少监御史中丞幼曰茂宗银靑光禄大夫行光禄少卿员外置同正员驸马都尉皆以纯孝裕蛊居丧执礼以其年冬十月甲戍奉夫人之輤车葬于京师少陵原不祔旧封式遵古道恩延戚里有命从之初夫人之兄从政实传戎韬之训以中执法剖符定州有姊四人所天皆贵异姓之社从夫以尊公宫之教率性而中象服交映鱼轩并驰其后婚亲无非勲德故太尉中书令西平王今大尉中书令瑯琊王皆夫人之姻也纳征佐馂焜燿一时此又闺门之盛而积善有类也柔正之风本于王化恺悌之泽洽于幽泉此臣所以拜受德音铭诸乐石铭曰在汉子云偘然中正昌言献可远绪传庆降及特进䇿勲斯盛乃生夫人如玉之温婉彼淑质宜于盛门金铉石窌所从益尊亦旣昼哭道彰训育中权之贵克继藩服下嫁之荣方承汤沐生也有涯寿胡不遐奄然冥漠丧此柔嘉遽返黄壤空悲白华秦原隐嶙丹旐徐引此焉幽宅自昔同尽追琢徽音终古不泯唐故太淸宫三洞法师吴先生碑铭云出于山游于天复归于自然先生之道似焉涵泳乎道之枢倘佯乎物之初以生爲蘧庐复返有而入无先生讳善经缙云仙都山人也自曾王父而下皆质诚孝敬登闻于乡党先生未成童博贯儒书读道德经至爲学日益爲道日损三复恍然曰吾知之矣改习四眞灵宝等经年十七本郡以制度居缙云山其后遍登匡庐天台三茅句曲泛然不囿于物虚巳以游代乘彼白云至于帝乡时宰王黄门将爲太淸宫使奏隶宫籍乃从冲虚申先生受三洞经法贞元中于宫院立仙坛躬上士勤道之诚宏大君受釐之重阴功幽赞何可胜言德宗钖以纂节幡珮靡有不备初冲虚之师曰淸简泉君泉君之师曰来君来君之师曰万君皆有遗像在开元观先生乃兹焉宴息立申泉二碑以发天光以极师道凡儒元宿学有道仁人贵游象服男夫女士传三景眞箓者五百余人一旦谓入室弟子曰天行物化吾之晦明其动也与物皆春其静也与化爲一成形待尽吾何爲哉乃于毕原近郊修露仙隐景之地元和甲午冬季朔旦斋沐洁淸与其徒元言终日越三日焚香朝拜泊然返眞明年正月宁极于露仙馆某年八十三矣其受道也有反风晏温之景其委化也有淸香灵鹤之祥斯又不可涯巳尝以爲无心者与物冥则未尝有对于天下顺性命而遗耳目其在是乎其余奔走于蹇浅倒置之中吾不爲也所注道德经并着文二十篇元览至颐通乎徼妙嗟乎先生之容不可得而见矣先生之言不可得而闻矣但糟粕具在神明不灭采眞者得以虚心道门威仪赵常盈偏得先生之学与符洞幽周元德晏元寿董太珣等或关尹受教或庚桑爲役有年数矣吴郡归冲之广平刘素芝天水权载之皆从先生游者也元德状其崖畧授载之以金石刻噫嘻老龙吉死矣安所发子之狂言哉乃铭曰万情弊弊谬缴之内先生悬解遐视区外族系于东吴禀灵于仙都演道于明廷栖神于太淸隐机于开元归根于露仙其来适然其去寥然大圆淸兮大方厚元乡返驾兮无何有刻介石兮兹不朽唐故章敬寺百巖禅师碑铭禅师长老百巖大师之师曰大寂禅师传佛语心法始自达磨至于惠能之化行于南服流于天下大扺以五藴九识十八界皆空犹镜之明焉虽万象毕陈而光性无累心之虚也虽三际不住而觉观湛然得于此者卽凡成圣不然则一尘瞥起六入胶固循环回复于死生之中风涛火轮迷忘不息授受脗合大师得之一言宗通深入无碍师讳怀晖姓谢氏东晋流寓今爲泉州人孩提委发博究书术一旦慨然曰我之祖先今安在耶四支百体视听动用孰使之然耶漼然雨泣故服缁褐志在楞伽行在曹溪得圆明淸凈之本去妄想因缘之习百八句义照其身心心离文字化无方所于是抵淸凉下幽都登徂徕入太行所至之邦被蒙法味止于太行百巖寺门人因以百巖号焉元和三年有诏征至京师宴坐于彰敬寺每岁召麟德殿讲论后以病固辞十年十二月恬然示灭其年六十其夏三十五弟子智朗志操等以明年正月起塔于㶚陵原凡一灯所传一雨所润入法界者不可胜书着法眼师资传一编自鸡足山大迦叶而下至于能秀论次详实或问心要者答曰心本淸凈而无境者也非遣境以㑹心非去垢以取凈神妙独立不与物俱能悟斯者不爲习气生死藴之所累也故荐绅先生知道入理者多游焉尝试言之以中庸之自诚而明以尽万物之性以大易之寂然不动感而遂通则方袍褒衣其极致一也向使师与孔圣同时其颜生闵损之列欤释尊在代其大惠纲明之伦欤至若从师受具之次第宰官大臣之尊信诞生入灭之感异今皆不书德舆三十年前常闻道于太寂聿来京下时欵师言顷因哀伤以获悟入则烦恼不远菩提虽聚散于此生期㑹归于彼岸铭曰西方之教南宗之妙与日并照百巖得之爲代导师颎若琉璃结火燔性爱流溺正痴冥奔命卽心卽佛卽色卽空师之道兮无来无去无缚无解师之化兮揭兹灵塔丹素周匝示尘刼兮权载之文集卷第十八权载之文集权载之文集卷第十九权载之文集卷第十九唐权德舆字载之行状故司徒兼侍中上柱国北平郡王赠太傅马公行状曾祖君才皇右武候大将军南阳郡公降洺州治中祖珉皇右钤卫仓曹参军累赠尙书右仆射父季龙皇大同军使岚州刺史幽州经畧副使累赠司空汝州郏城县临汝乡石台里马燧字珣美年七十太傅英朗特达刚方中正体苞五常致其用以赞皇极国有二柄壮其猷以合神武终始盛烈爲唐宗公原夫代有德延耀储祉王佐之业至公而光年十四从师讲学因辍卷喟然曰大丈夫当建功立名以康济天下岂能矻矻爲章句儒耶读左氏春秋孙吴兵法与厯代君臣大本成败大较忠贤功用竒正方畧㑹其归趣如指诸掌十九丁内艰泣血三年以孝闻天宝末安禄山拥幽陵之师南向以光禄卿贾循爲留后公以画干循劝诛逆将向润客牛庭玠等然后传檄仗顺可覆而取之循疑留不决竟及于祸踰月闲行至于常山时河朔扰攘物情恼惧公方以褒衣居裾游谈感激因其谋而扶义建节者衆矣宝应中陈郑节度李凉公抱玉移鎭上党雅知公才表爲晋州赵城尉时王师旣破史朝义乃复河洛有回鹘可汗之助因肆暴而归以功自负其强难屈节将使上介致饩皆惧不敢行公官方解巾急病不让径诣其垒申明要约气盛词直虏皆扰从可汗乃授以旗帜委之供辨且曰有犯禁者公其董之于是蕃部肃然莫不畏服后有酋长求赂于公者立斩十余人可汗大骇疾駈出境安人禁暴之畧兆于斯矣河北副元帅仆固怀恩居将相之重恃父子之勇可汗又其子壻也借以爲援将有异图公密觇其情请爲之备初伪范阳节度李怀仙与相卫恒定等四帅相继来降怀恩结爲党助奏复其职至是拥衆据汾上子玚围太原相魏餽餫以相犄角公至安阳说其帅曰怀恩刻以逞欲其子轻佻而好胜人人自爲计坐待帐下之变耳深陈利病劝谕激切由是感公言至涕泣改图因约怀仙等三人奉章献欵旣回鹘北归怀恩与玚继死公之明识远畧皆此类也本使寻奏改左武卫兵曹参军厯太子通事舍人着作郞以至秘书少监兼殿中侍御史转营田节度二判官永泰中拜郑州刺史兼侍御史至是颁六条抚四封分忧于上施惠于下时兵食方调杼䡒其空公乃辟其田亩均其戸版每岁一税百姓便之生齿益息庶物蕃阜大厯中改怀州刺史其夏大旱公以救灾沴莫若修教化掩骼埋胔蠲苛恤隐使皆得其欲而无穷人端居㓗诚黙以心祷至七月稻禾满野庸亡者襁负而至朝廷以汧阳被边宜得女武之守拜陇州刺史兼御史中丞公乃训州师修器备郡城之西有路与蕃境相直凡二百余步上连峻峯公乃躬自行视塞其蹊隧功坚力省疆场以宁又置谯门于阨陿之地中制扄鐍上施干橹积岁之患旬日而安连帅惮公威望日盛覊留幕府因以受代家居京师者久之先皇帝召见竒其才受商州刺史兼御史中丞未旬月属河阳三城逐其帅择可以抚宁之者特拜左散骑常侍兼御史大夫充河阳三城使是岁大厯十年也夏五月汴宋兵马使李灵耀以濮阳叛俄据浚郊国家姑务靖人特屈常宪因以节度留后授之而又结魏师以畧东都不利六月诏公与淮西节度李忠臣夹攻之时寇锋寖盛忠臣每合皆北将弃师以免者数矣公尝激以壮志或绐之吉梦忠臣旣慙且愤引师复还先是忠臣军汴南公军汴北每与虏确所向无前初败之于荥泽又破之于西梁固至是灵耀以其勇悍者八千人号爲饿狼营尽锐来拒公引戯下决战遂胜入郛时魏之救兵二万距大梁三十里所公又合诸侯之师用竒设伏以敢死士三千人鼓譟先登大败之魏将军单骑遁去灵耀以其徒宵溃翌日余党以城内八千人降于公公悉让忠臣推而不处闭垒移疾退于板桥其士吏卤获悉以家财购而复之大梁之人至今知感履险则忠以尽敌成功则让以保身此又将师之明哲也十二年三月诏复魏博之地诸侯班师公乃归鎭河阳秋雨暴至河流决溢军吏等具檝櫂请公登舟以避公曰城中凡数十万口吾实主之而苟以一家求安所不忍爲也旣而人皆感泣水不爲患十四年闰五月皇帝卽位深烛理本以太原王业所起国之北门非勲德烂然者不能鎭定特拜工部尙书兼御史大夫太原尹北都留守充河东节度观察等使于是修班制正事典险其走集训其舆师讲车徒战阵之法教金鼓声气之节分画之下变化如神自是𤇺候罢警匈奴不敢南向而牧矣建中二年夏六月来朝京师加兵部尙书封豳国公初魏博席伯父之势而得专地旣踰年与东平常山复爲从约七月魏以兵三万围邢州攻临洺昭义节度使上请公爲援朝廷许之十月公㑹昭义之师与神䇿行营兵马使故大尉西平王于漳州先是魏以浚郊之败詟公威望至是以节制师专征伐之任兵刃完利部校训齐军声大振士气益励魏人又分锐骑合恒定李惟岳之衆万余于临洺南双岗下树栅以自固公自晨至晦急击大溃杀其将杨朝光时临洺之围场垒四匝复与昭义鼓行军前腹背受敌飈尘翳景士皆决死凡百余合公自据西壕口扼其喉以袭破之兇徒毙踣乱相蹂蹈收其车重兵械各数十万魏人委营而遁邢围迎溃上嘉其功拜尙书右仆射先是公与军吏约曰苟戮力成功者当竭产以赏至是悉索家钱与车服臧获等奠其价之上下视其功之薄厚散于军中约五千万且曰苟可以夷患难勉师人赤诚之外无非长物故尽其私积贾其余勇士皆欷歔感励争以効命报焉优韶褒异命史臣书之且诏有司以量入之赋如其数以复于公其毁家佐军轻赏厚下皆此类也三年正月魏人又乞师于东平常山衆且四方壁于洹水公曰不备不虞不可以师且以河阳三城常所训定上请爲助有诏从之乃建三桥夹河爲垒乘变出奇如环无端初则衔枚以趍敌因乘其未备后则薙草以灭火使计不得用然后分锐士飈驰以犯之而后从之获首级者殆半余皆走林溺水僵尸相属腥秽川陆公愀然曰是皆平原人也彼暴服之耳亦旣就毙忍其委骨肉如是耶使得以族属收瘗旣而生者知感由是洺博二州伪署刺史各以其地来降邺魏之间以咫尺之书招下二十余城朱滔诱其隣帅复来助寇四月公有魏成之㨗五月诏同中书门下平章事仍封北平郡王时诸军连㨗师留且久或巳复其侵地则怠于攻取公具以上闻有诏朔方节度李怀光应援征讨六月朱滔以渔阳之甲三万至于城下初诸侯有议班师者公曰彼三战三北假息孤城且宿兵十万闻援强而退纵敌生患何以复命于明庭耶旣而羣帅相励皆百其勇七月加魏州大都督府长史仍充魏博澶相四州节度招讨等使四年二月又败之于成安魏军退于馆陶深壁以自固冬十月盗臣窃发銮辂狩于近郊公忠愤逾迫密图方畧怀光统朔方之旅乘归心以赴难公啮臂伏泣以大节感动之时朱滔招连北虏边鄙日耸公谓诸将曰夙驾整旅以扈属车人臣之分也傥北都不守卽两河三川摇矣岂行师扞患之义耶乃还太原遣行军司马王权统锐骑五千与监军使者赴行在又令男彚与大将等男各一人赴焉军实禄赐器备服用一以条奏献于行宫公初旋师也以晋阳大卤用武之地北蕃东夏且有外虞而都城之东平坦受敌乃股引汾晋二川涨爲平湖能顺地泐以导水势守陴者岁减其役滨河者日厚其生而又广堤濬池密树如织金汤自固版干不勤其明智善利之及人也如此公自出车累岁功㨗相继而军中衣食多出寇境河东之人省调给馈餫之劳岁减其赋封内相贺因中贵人以闻愿刻金石诏从其请公避名不伐恳疏方止劳谦之词邦人诵之此所谓尊而光晦而彰也公常揣摹诸侯开导功善能通其变以诱其衷尽益友之直谅启纯臣之志畧因所以建大顺立大者有焉兴元元年二月李怀光贪天犯上衡连逆泚脇其人以河中叛公威声素振壤地相接支郡属城降者继至秋七月皇帝旣平大盗乃淸宫庙加河东保宁奉诚等行军营副元帅有诏许公与诸军同讨河中九月旣望师及于绛伪刺史王克同弃城而遁余党来降分狥下县进军宝鼎斩其将条伯文先是怀光之师勇于豨宇至是获甲首千数兇徒夺气矣贞元元年六月公以军国大要非章表所尽释位来朝亲禀睿畧乃屈指成算请三旬刍粟以平之秋七月与河中节度使今侍中咸宁王及同华邠宁之师次于长春宫公以单骑傅于城下召大将徐庭光西向受命且以君恩喻之曰兵兴已来逾三十年而朔方之师最爲忠力今乘时自効若建瓴水岂甘心啬祸终干于锋刃耶开陈逆顺声涕交感又曰跬步之内矢石所及若决爲匪人亦在今日因披襟直前当之庭光頫伏拜泣莫敢仰视抗词未毕坚壁洞开公径入抚定奉宣皇泽于是城中周唿曰吾等复爲王人矣八月公与咸宁合军而东至于焦离堡降其将尉珪乃次河中阵干城下怀光传首其衆请命是举也不劳师献功如其素焉就加侍中归鎭北都三年二月来朝京师寇戎旣淸乞罢藩鎭六月拜司徒兼侍中诏有司具仪法册命礼赐备厚昭德报功人臣荣之屯师河中也灵武节度杜希全献体要八事上因着君臣箴以赐之公奉表陈贺上又赐公宸扆台衡铭各一首公令男畅诣阙谢恩并请揭而书之于起义堂之侧诏下优答其畧曰卿有訏谟济代之诚保衡辅朕之志情之所尙遂饰以词比夫盘盂自铭亦冀辅佐同德遂刻石兼赐题额宠渥之盛冠耀当时五年九月尝与故太尉西平王同对于别殿上曰卿二人与朕休戚是同各赐图形麟阁并制文命皇太子书于阁壁至于君使臣臣事君选贤与能之盛尽忠作宪之绩焕乎天文与日月并命矣九年十月公以足疾久缺朝请因至中书奉表起居召对拜舞手悞至地上惊遽自起以接之公慙惶跼蹐感甚以泣上曰元首股肱本爲同体卿之疾痛何异朕身爲遣中使梁怀干扶掖下殿十三年二月以年及悬车再表让侍中优诏崇奖终不得请八月十七日薨于安邑里私第皇帝震悼不视朝四日先是诏宰相诣宅问疾御医禁方旁午于途疾剧遗表指陈边事纯诚在公言不及私薨之明日诏赠太傅又诏文武百寮就宅弔哭京兆尹䕶丧万年令爲副司农卿嗣吴王囐充弔使鸿胪少卿王权爲副赙赠绢二千疋布五百端米粟二千石二十七日命太常卿裴郁副使少府少监路恕备礼持节册命上所以待大臣之礼备矣惟公始以文理参佐至于牧守将帅功业见乎变德刑焯于时所以顺天明从君命布皇泽宣国威能竭忠力而爲藩卫理军如家驭下以诚拊循厚而士励法禁明而衆整誓师鞠旅皆乐爲用料敌制胜如在彀中此战之所由克也凡再分兵符而三破剧贼开相府十四年以上公居中者九年至于尽沃心之言当注意之重密启诡词人莫得而知之昔舜之官人也卨作司徒龙作纳言惟公居之周之命将也方叔元老申伯于蕃惟公嗣之加以冯异之推功赵奢之享士子囊之城郢文子之不属其子惟公备之故岁时爲饎追享盛公侯之礼㑹朝鸣玉拜后联卿士之荣公之展孝也公之敬忠也凡自府辟多爲国华登中朝以润王度分外阃而贞师律公之知人也公之举善也洪范之乂用三德向用五福惜公不踰期颐其他则无不及也德舆自左补阙三岁而爲右史掖垣之属备承功烈褒赠之礼获奉命书今先远有期祖载将及易其名者敢告有司谨状贞元十一年十月十六日宣德郎守起居舍人知制诰云骑尉权德舆上尙书考功夫建侯行师先王之所以惩不恪也考行尊名先王之所以劝人臣也谨按故司徒兼侍中上柱国北平郡王赠太傅马公勤劳王家功德茂盛其谋猷合于君其忠利加于人用登公相以殿邦国今体魄则降日月有时敢录实行请征谥法谨上权载之文集卷第十九权载之文集权载之文集卷第二十权载之文集卷第二十唐权德舆字载之行状故朝议郞守太子宾客七轻车都尉赐紫金鱼袋赠太子太傅卢公行状曾祖勤嘉皇朝散大夫靑州司马陇城县开国子祖克明皇瀛州高阳县令赠国子祭酒父沼皇陜州芮城县尉累赠慈州刺史秘书监河南府洛阳县遵化乡恭安里卢迈字子元年六十状公以仁爲经以义爲用宗四教之根本探六籍之菁华其门风士行天下归重以居室之和移诸官署以率性之道宏于事业自解巾试吏至佩相印不爲利疚不爲物迁令名丰禄与之终始推是道也年未志学累丁齐斩纯孝孺慕外除犹毁博贯儒书不耀其华特爲叔舅太傅文贞公之所赏鉴经明筮仕补太子正字蓝田尉㑹府试言拔乎其萃转河南主簿寻有诏充集贤校理建中初上方靖端百度修起五谏拜右补阙俄换侍御史兴元元年迁刑部员外郞间一日又以本官兼侍御史介相国萧公宣慰于江淮奉忧勤之㫖宣恺悌之泽四牡所及熙熙如春旣复命转吏部员外郞每岁赴调者杂而多端废置关决在于郞吏情伪之所伏姦吏之所因攻坚木导大窽从容折中而优爲之又以京师食贫诸孤衣食爲念求出爲滁州刺史仁恻之政人到于今怀之朝廷嘉其理行征入爲司门郞中自时厥后比岁超拜厯谏议大夫左曹右辖乃参大政皆用德进人无异词间一岁迁中书侍郞平章事又一岁感风痺寝疾周月除太子宾客贞元十四年六月某日薨于家追命太子太傅公寛舒宏重有姿度风表而宪章品式政事成法经通缜密靡不周贯居谏诤之官言必削藁自非成命颁行而人莫知者又常以考课之法溢美相蒙革其巳然当自二府时居左垣固辞上第宰政叹其能让因以从之庶官之滥者知惧而百职循矣爕和台阶秉直闲邪率循中庸左右皇极德辉陶然不见其际诗曰衣锦褧衣裳锦褧裳恶其文之着也公诚有之不然岂移疾家居者旬岁上章乞告者七反然后得请至于饰终追钖有加礼焉此固有以异于常而得之也早岁以游寓于南谯与崔文贞公讲学至谷梁传因附经义有以规者文贞慙叹爲之着重请铭且曰吾以尔爲甥亦以尔爲友知免于大过矣其推重如此天性笃于慈仁厚于情礼毎居功缌之丧其于言而不议议而不及乐率皆容称其服而有加焉故事宰臣非上公承摄之礼圜丘斋祠之敬则未尝以驺骑导出国门者公从父弟殁于蜀都輤车之来道秦赴洛出东门十数里以展哀送度越常检名教多之其居部也叔父下邽令休沐至止朋来憧憧侍食佐酒弥日通夕与羣从之丱者冠者均其指使章绂之外无以异焉再娶无子或以嗣不可絶谕之他求者则曰吾舅文贞常言之矣兄弟之子犹子也引而进之可以主后故自成童至于捐馆其所以留于聪明接于心术者中正之外无自入焉㦄官俸赐必振六姻之乏卽远裳帷唯资四布之赙季文之廉忠张仲之孝友魏舒之宏粹孔光之愼密兼而具之日月有时盍征谥法是用传信移诸有司谨状贞元十四年九月十二日故吏议郞守尙书司勲郞中知制诰云骑尉赐绯鱼袋权德舆谨上尙书考功礼有易名本于周道必视其行劝孰甚焉谨按故朝议大夫守太子宾客赠太子太傅卢公德范颙印如大圭器闺门风训仪表人伦乃持国均以鎭雅俗絜矩居易有初有终瞻彼九原旣征先远之卜节其一惠敢忘至公之议谨上唐故大中大夫守国子祭酒颍川县开国男赐紫金鱼袋赠戸部尙书韩公行状曾祖符皇潭阳郡太守祖大智皇河南府士曹参军赠吏部郞中父休皇太子少保赠司空谥文忠公京兆府万年县芙蓉乡龙游里韩洄年六十三状公字幼深其先颍川人自同姓于周受封于韩逮献子而爲正卿至景侯而开列国司马氏代家言之详矣八代祖播徙居颍川遂爲颍川人继有勲力代名忠孝以至文忠公用醇仁淸德左右元宗致中和以爲国经躬恺悌以爲家法公纂承茂绪幼有令闻直方简重博厚宏大该涉羣书尤治春秋诗礼之学必睹其奥而践乎中未弱冠以门廕补宏文生满岁参调侍郞达奚珣矫枉过正以地望降资署章怀太子陵令且将察其词气以爲铨藻公恬然受署初无愠容当时识者知其致远天宝末盗䧟两京兄侄七人遭离不淑茹痛违难寓于江南布衣蔬食不听声乐者积六七岁友悌行义士林以爲难翘车书辟旁午而至累授汉中郡江陵府二功曹大理司直兼汉中郡司马苏州司马且皆有宾介之请所至之邦待公政成甘于敝粝聚其禄廪辨治葬具归于京师七丧祔窆礼无违者名教之士翕然称之洪州刺史张镐以故相之重作鎭江西奏授本州长史莫摇副使怀徕夷落向方率教干元中江淮凶饥相扇啸聚而新安郡负山洞之阻爲害特甚朝廷推其能名除睦州别驾知州事俄拜监察御史又转殿中侍御史赐绯鱼袋充江西团练判官军州庶政多所访决岁余张终于位公上介领留务时吴楚剽劲法禁未一每长吏交代人心輙摇公临以威重抚以慈惠辑宁封部以待守臣李梁公岘之充江淮选补使也引爲判官多所宏益大厯初转运使刘尙书晏盛选从事分命四方而江淮上流爲之枢㑹奏改屯田员外郞兼侍御史知扬子留后累岁就加司封郞中肃给而有守淸明而中节有司之移用不匮上国之经费有伦六七年间号爲称职名实益茂征拜谏议大夫数与左补阙李翰上封章极言得失未几以本官知制诰参掌宥密式敷声明炳然训辞润色王度时元载持衡深相器重公愈不自安每因灾眚必疏古义且以西汉赐上尊酒之比深警戒之元终不悟竟及于祸公以傍累贬邵州司戸今上践位励精理本征爲淮西淮南等道黜陟使复拜朝议大夫摄衣登车以澄淸风俗爲巳任未及行拜权判戸部侍郞专判度支赐金印紫绶先是公兄太傅忠肃公实居其任受邦国之比要制财用之均节物力不屈王府以充出牧也厥职废公乃革烦政振旧纲旣无暴征亦无遗利罢省胥吏冗食者二千余人明年太府卿张献恭广廪库以受岁杪量入之数又于长安万年二县界奏贮米各数十万石视年之丰耗而爲之发歛人无艰食岁无灾荒虽元凯之智畧寿昌之功利不是过也上方倚以大任爲执事者所抑出爲蜀州刺史蜀多火灾自古所患俗以爲常无所惩禁公到部逾月令简事时吏胥不劳州兵多暇乃省经用之费给大半之庸俾其埏埴以易蓬荜翚飞鸟革相望如云授之逾年乃偿其直三岁在郡四封恬然辟田之污莱三千余顷复人之庸亡二千余戸教之树艺俾之生植井络之下人至于今怀之朝廷陟明表课公实居最有诏征还旣至拜兵部侍郞在职数月迁京兆尹兼御史大夫三辅难理毂下尤甚贼泚之后旱蝗相乘连师十余万屯于蒲坂戎装兵食仰给京师内安罢毗外赡军实师克济而人不困公之力焉转刑部侍郞刑法者国之大典所以禁暴而卫善人也而或巧诋比况因缘爲姦公讲求纪律明爲式例悉以条奏颁于四方吏无舞文人得从善矣迁秘书监乃奏置五经正本补羣书之缺蓬阁之中粲然如初复除兵部侍郞累岁改国子祭酒自兵兴以来多趣末流而弃夷道故学者不振而子衿之诗作焉公曰崇化厉贤本于六籍不学将落吾其忧乎乃表名儒袁颐韦渠牟列于学官讲左氏春秋小戴礼抠衣鼓箧之徒溢乎国庠讲诵之声如在洙泗公所至必化其用无方方将荷介祉以钖难老亮天工以缵旧服人望未塞以贞元十年二月九日寝疾终于昌化里之私第皇情轸悼追赠戸部尙书哀荣之礼于公备矣公有识度风鉴而博爱容衆与朋友交死生以之明于吏职能断大事疏达而有节粹和而不流约身以周急絜巳而恕物先师四教克蹈其全中台六职常居其半无忌之鎭静安国之忠厚延寿之恩信惟公兼而有之允所谓邦之才臣终温且惠者也龟筮叶吉日月有期易其名者请征旧典谨状三月日故大中大夫守国子祭酒颍川县开国男赐紫金鱼袋赠戸部尙书韩公故吏某官某谨上尙书考功夫士之生也躬五常以致用其殁也节一惠以尊名则善否有章宾实不桡谨按韩公嗣直方于旧德播功行于清朝通而有守忠而能力树善匪懈好谋而成课积中台道光太学大雅明哲惟公有之考行饰终古先令典谨譔录所履布诸有司请征叔发之谥以叶周公之法谨上权载之文集卷第二十权载之文集权载之文集卷第二十一权载之文集卷第二十一唐权德舆字载之墓志铭唐故幽州卢龙节度副大使知节度事管内支度营田观察处置押奚契丹两番经畧卢龙军等使开府仪同三司检校司徒兼中书令幽州大都督府长史上柱国彭城郡王赠太师刘公墓志铭折木之下幽陵碣石融结烟緼诞灵熊浑乃生元臣以翼大君惟彭城郡王宣力三代抚封四纪在德宗朝纂服旧劳以亚丞相得颛征伐冬官夏卿再践六职乃列台宰乃居师长在顺宗朝论道进律就加司空又拜司徒今皇帝聪明齐圣褒厚功德擢侍中中书令绸缪枢衡临长诸侯元衮赤舄崇其物采九命二伯极其名器勲猷备于赞书终始焯于代家五年秋七月寝疾薨于莫州之廨舍享年五十四冬十一月归全于涿州良鄕县之某原追钖太师不视朝三日命谏议大夫弔祠法赗廷尉卿持节礼册又诏宰臣德舆铭于寿堂所以加恩报劳始终渗漏之泽也公姓刘氏讳济字济之蜀昭烈皇帝二十一代孙曾祖宏远皇检校司卫卿临洮军使袭彭城郡公赠宋州刺史祖贡皇特进右金吾卫大将军赠扬州大都督父皇幽州卢龙节度观察等使御史大夫赠司空恭公公承是覆露生而岐嶷深而通直而和宏毅忠肃端明温重固巳藴绝人之姿挺希代之器始以门子横经游京师有司擢上第叅幽州军事转兵曹掾歴范阳令考绩皆爲府中最兴元初以太子家令爲莫州刺史以御史中丞爲行军司马凡吏理之慰荐舆师之拊循如良庖之无肯綮良农之无灭裂司徒卽代有诏夺情节哀顺变讲信修睦先公之封畛尽在长帅之威惠毕举比岁大旱蝝蝗爲灾絜齐蔬韭黙以心祷甘雨祁祁嘉生莓莓因其丰登示以班制古诸侯之令典靡不具焉贞元初乌桓诱北方之戎幸吾阻饥大耸边鄙公先计后战陈兵于郊乃遣单车使者诱掖教告繇是诸戎反爲公用干不庭方厥猷茂焉明年鲜卑墨乙之犯古渔阳其后啜利宼右北平公分命左右军异道并出然后以中坚衡击士不离伤师不留行罙入其阻抵靑都山下捕斩首虏以二万级获槖驼马牛羊万数十九年林胡率诸部杂衆侵滛于檀蓟之北公亲统革车㑹九国室韦之师以讨焉飮马滦河之上扬旌冷陉之北戎王弃其国遯去公署南部落刺史爲王而还登山斵石着北伐铭以见志自大山以东怀和四隣或归其天伦或复其地理谒急则解其顚没居常则纳诸矩度兵兴以来气俗相因或以奓败度或以美没礼比屋之人被缦胡而挥孟劳不知书术公乃修先师祠堂选幼壮孝弟之伦春秋二仲行释菜鄕飮酒之礼生徒爼豆若在洙泗和门耽耽公署沉沉自从事掾史迨纪纲之仆廪稍有伦采章不杂接士必下以词气推贤而容其出处陇西李益乐安任公叔皆以宾介荐延至郞吏二千石爲近臣良守此又烈丈夫大君子旷度荦荦之爲也其于勤身裕物生聚教训祁寒则颁以絮帛大歉则振其仓廪一方之人蒙被惠和嘉祥交于动植孝顺浃于州壤美化周行无不及焉去年冬王师问罪于常山公率先蹈厉累上功捷引义慷慨赋诗以献诏宰司序引百执事属和以美大之师次瀛州旣围乐寿又遣支兵急攻安平三旬未暇武怒益奋命其子总以骑士八千先登公亲鼓之士皆殊死战亭午而拔诛屠无噍类葢所以宣威制胜于可必也天子钖以宝剑金甲彤弓玈矢方董诸候之师将覆其巢俄感厉气隐机口占署总军司马曰无以吾故而稽天诛悉召戏下以须王命俄而下霈然之诏宥罪班师加公宠渥巳至大病遗章悃欵不及家事天下之人伟其忠劳总以君命起于倚庐之中委董戎事由御史大夫爲工部尙书凡军师之节制封部之亷察尽如恭公太师之命焉茹荼雪泣祗服丕矩以国侨之遗爱知公业之不亡生极荣号没有愍策扬名以继志善训以克家君臣父子之道斯爲至矣纪大臣所以尊王命懿武事所以壮天声敬摅馨香以识㝠漠铭曰帝在法宫推心懋功洸洸彭城秉义纳忠幽都朔易赐履来宅便蕃渥命焜燿嘉绩北戎病燕从古以然怀徕荡定勇畧昭宣燮和之重公作霖雨师律之严公作齐斧廓开祲沴振奋虓武保大定功庇人尊主郄縠敦悦乃主成师善经义府公实似之北伐刻铭西征赋诗播于工歌列在鼎彛壮猷未极大暮如斯华首童牙辛酸涕洟义方绍续君命吉禄孝在无改恩延必复参差辂葆澶漫陵谷勒石下泉幽元照烛唐故河中晋绛慈隰等州节度使支度营田观察处置等使开府仪同三司检校太尉兼中书令河中尹上柱国延德郡王食邑三千戸赠太师张公墓志铭元和五年冬十二月戊寅太尉兼中书令延德郡王自河中来朝明年春二月景子发疡薨于京师务本里第春秋五十皇帝不视朝五日册赠太师冬十月乙酉归全于万年县少陵原嗣子检校工部尙书兼右金吾卫将军克让毁瘠号慕没于倚庐之中追命尙书右仆射次子太仆少卿克恭检校右散骑常侍驸马都尉克礼等泣遵理命用诚信襄事举书公之大绩大烈请刻石以识云公讳茂昭字丰明其先燕人九代祖奇北齐右北平太守因封其地代袭王爵违难出疆雄于北方曾祖逊乙失活部落刺史祖谧皇开府仪同三司平州刺史赠太子太傅父孝忠皇义武军节度易定等州观察处置等使检校司空同中书门下平章事上谷郡王赠太师谥曰贞武惟公承太傅贞武之遗烈受严凝温厚之全性戴翼其代抚征其人戎容山立盛气玉色英风义声燀耀光明调鼎七岁秉圭三觐爰立于明廷考终于㑹朝卓尔拔乎伦类沛然满乎观听凡异姓而王眞食其封于三公备司空司徒太尉之任于三师歴太子太保太傅之秩累阶宰职乃于中书令名器始终与勲伐俱初公生当上元宝应之间天下兵兴感激代故间关力用始自掾曹宫卫以至卿寺台阁金艾采饰祇庸显明宝臣物故成德不靖公以弱冠偏师破朝鲜于束鹿禁旅急病蓟人挻灾公以中权衡击脱西平于淸苑此其裕蛊宣力之章章者贞元七年贞武公薨于位朝廷以公狎贯戎重可辑宁一方繇定州刺史起领留府礼服外除策勲懋官统节制之师修方伯之职累丁赵国魏国二太夫人忧丧祭情理一其哀敬凡三夺齐斩以从王事孝文当阳考礼述职瞻斧扆于法座顺宗继明保乂齐信执壤奠于翌室今上报本侍祠肃事奉圭币于泰坛至于浃洽邴魏优游平勃错综事典习通仪制树善于庙堂陈謩于穆淸迥出功臣之表实行宰相之事矣前年冬诏武库禁兵㑹诸侯之师于常山分道并出卤帅絶太行越飞狐是日北道以公爲主于是创廐置以硗陋悉刍米以给赋舆军尉裨校待之满志供具宴饩无非加等亦旣压境士皆贾余公与羣帅屈指环城有日矣恒人以步骑二万踰木刀沟爲从衡七里之阵来薄于城公擐甲出壁门径当其锋俾其子克让与犹子克俭甥陈楚等分觕之设左右翼以待之出竒决命凡数十合取功于七纵蓄锐以三㨗席胜鼓行横尸如陵方申尽敌之算俄奉班师之诏因喟然曰自五十年间两河多垒县官以在宥含垢怀和万方推恩息人延代赐履或恃长毂且踰短垣至有相依若辅车相求若市价虽有长智不能自还大丈夫亦当排雰雺而翔庆霄出樊笼以羾阊阖行之自我仁远乎哉姑请军司马于朝使人狎其理然后以一方之地图戸版三军之驷介伍符授焉子文告令尹之政士蔿传太傅之法拜章撰日尽室就途举代得请然后有河内之命麾幢才至于理所剑履遽来于毂下沃心体国指掌论边慷慨行义涕洟交感方受面命以班诏条嶷然持重爲守臣表率其或行不俟驾干不庭方淸昆夷扫獯狁然后销五兵爲农器驱一代爲寿域此公之心也嘘夫以析木之下将相代家按节股肱羣在诸侯王上而荐绅文吏拥旄山东亷风俗于武旅之地修班制于战争之后是一举也而二美行焉君子以爲元和理平之嘉瑞虽西汉之白麟黄龙不若也始公割符三年而分阃又四年而进律以州爲都府而爲长吏又七年而爲公明年作相最凡盛大几三十年君臣极其感㑹天下仰其风采诏葬法赙率用汾阳王咸宁王故事所不至者殁于终身岂造于物者不与其全欤此吾所以当宁流恸而叹其用之未极也夫人卫国夫人李氏沧州刺史兼御史中丞陵川郡王固烈之女阀阅庆祉淑明柔嘉由内外音徽以大凡所顾复皆爲善良克让以劳而贵以毁而殁克恭以才能厯卿士克礼以淑令俪夫人克礼之季曰沙门宏信宏信之季曰太子舍人克从少府丞克勤光禄丞克正等禀训尙义执丧知礼闺门积厚名教多之德舆久辱深知谬叅大政畴庸之命亲奉圣謩譔德之词式藏厚载铭曰太尉兵柄中书理本桓桓令君宣令分阃行斾摇摇马鸣萧萧华衮九命介圭三朝乃率赋舆乃颁诏条先台谅闇雰霾蔽晦词极切劘义刑风槩皇明光宅绩用章大恒碣之间革车所㑹蹈厉策勲推授交代皇用畴庸徧登三公毅然举宗来自山东周有申伯汉称窦融乃陟其明于河之中行道有福爲仁由巳哀荣思福冠耀终始少陵爲谷幽宅在此中南如砺令闻不巳刻铭泉垆与天壤俱唐故山南西道节度营田观察处置等使开府仪同三司检校尙书左仆射同中书门下平章事兼兴元尹上柱国冯翊郡王赠太保严公墓志铭序曰阴阳和而万物得君臣合而九功叙内竭忠力外修班制匡载藩辅勤劳王家安危注意终始尊任明德大烈爲信臣龟龙者其惟太保冯翊王乎太保讳震字遐闻本冯翊人后徙家于梓潼曾祖丰皇剑州司马大父和本双流县尉赠遂州刺史仍代贞晦以至皇考审纲天爵内充聘问不屈葢君平湛㝠之遗烈也四追命至尙书左仆射公少有风节忠厚闳大学渉古今之变器包王佐之畧三命官至合州刺史严黄门武时领方任寘诸牙门副军攘㓂威望大着又三徙至太常卿秩银靑光禄大夫黄门旣没公亦居息常以智免不爲利疚李仆射叔明之至也以前后功劳上闻起家拜渝州刺史公曰李公中外之姻也今兹推远无乃诱于私乎义无所苟移疾罢去是岁迁凤州刺史充本道节度副使摄侍御司先是兵火未戢州壤萧然庸亡毙踣数闾无几公乃剪其荆棘弔其伤痍毁家以佐军约巳以𥙿人精力不懈视之如子未周月而四郊襁负感甚以泣曰严公之仁父母不若也寻丁内忧诏复厥职充兴凤两州都团练使血涕拜章三上不允就加殿中侍御史至于御史中丞爵冯翊郡公进封郧国偕极仪合赏亦推恩居部十四年考课爲天下最教训尽其物宜编人有以质理之词摅其肝膈刻巖石而颂公者虽古之善颂不能加焉建中三年陟报政之尢修连帅之职拜梁州刺史御史大夫山南西南节度观察等使后二岁皇帝以避狄之乱狩于是邦加戸部尙书冯翊郡王公以汉中形束壤制迩于京师陈謩主断咫尺三接淸跸旣驻皇心乃夷大僚法从储峙肃给事不乏于上人不劳于下于是师期四合士气百倍神武阴隲诸侯鼓行丹水卽戎乃申恢复之畧涂山执玉克备声明之礼夏六月诏梁州爲兴元府公爲尹迁尙书左仆射眞食二百室其于先事备戒赢粮积甲北达于骆谷成功翼从除道执靮西至于散关属车以安重险斯济明智一德合于宸衷仍岁来朝命赐备厚温室晏见圆邱侍祠事业焯于功令形容绘于麟阁时所难能而公沛然常以同谷阴平备边要害乃建堡垒新廪庾御寇有金汤之固焉积粟有水火之饶焉出舆师以㑹汉南之讨而人不知役操量鼓以济中都之歉而敏必有程尽虑以干王事多方以佐百姓而又精于鉴裁敏于推择能树善于幕庭终翰飞于公朝率由慰荐而后光大至于爲宗工近臣贤大夫良二千石者列于中外书曰愼柬乃僚又曰畯人用章惟公有焉贞元十二年同中书门下平章事崇德报功于是乎在纯诚积恋亟请朝谒上以一方戎重优诏止之十六年六月癸巳感疾薨于理所春秋七十六追赠太保废朝三日弔祠法赙率有加数乃有兵符命书授公从祖弟代之才旣得于官下恩实彰于身后及輤车之至也又诏有司备礼册命以其年十月丁西葬于长安县居安鄕某之原前夫人武功郡夫人苏氏剑州长史束之之女继夫人沂国夫人王氏试左千牛卫长史舟之女咸其柔德以宜家道长子悈河中府士曹叅军次子协殿中侍御史剑南西川节度推官嗣子公弼以文学克家仕至国子监主簿以似续疏土封㑹稽县男幼子公贶亦以修词爲州党所荐祗服义方绰绰有裕哀敬诚信之礼备焉初公从父兄侁以含章好义厯中执法剖符卢山同气曰坚曰霁曰霔皆卿才也坚爲盛山咸安二郡守霁以殿中侍御史介于岷峨霔四爲尙书郞犹子子雅皆用文雅筮仕有名于时信乎致义贻训知人之全也弼以德舆职沗司言知大臣之功行捧持官簿哀托名篆是用论次藏诸九原铭曰宪宪冯翊平康正直柔嘉强毅允是三德端诚启廸有大勲力河池理平物遂其生汉中经武人悦是举智能扞患忠以卫主谋猷旣臧翼戴以功黄道捧日卿云从童梁山斯峻硕德斯鎭琱戈金铉戎辂相印时惟元老克叶昌运方壮其猷天胡不憗涂刍卽远金石传信作铭元堂永识休问卷第二十一权载之文集权载之文集卷第二十二权载之文集卷第二十二唐权德舆字载之墓志铭唐故金紫光禄大夫检校司空兼尙书左仆射同中书门下平章事上柱国魏国公赠太傅贾公墓志铭德宗皇帝享国二十有七年注意于将相之臣惟魏国贾公讳耽字敦诗始则四握兵符保釐节制终乃再践师长爕和枢极文武致用亿宁斯人景钟书代金鼎和味咸有一德用平泰阶奉缀衣之诏公巳感疾先复土之期公乃捐舘属者太上皇帝重公耆硕进加司空今皇帝悯公徽懿追命太傅春秋七十六佩相印十三年前史称贾生通达国体其孙嘉好学世其家其曾孙捐之建义深切汉元帝爲之罢朱崖郡皆先古之有议论风节者也曾王父远则皇长河尉生王父和义沁源主簿赠扬州大都督生烈考之燕居不仕赠尙书左仆射皆代德之安贞延耀者也公中正仁恕极深研几究古今于百氏穷地域于九译干元初寰海未静褐衣危言始尉太平连辟大卤二入御史府再爲尙书郞亚尹北都剖符西河嘉猷循行所莅居最大厯十四年冬十一月繇大鸿胪贞师于梁叶力羣帅平夷江汉靑绶大封咺赫光明进叅六职节制襄岘载㑹兵车抚征淮右征谒行宫眞拜冬官明年以三后之任分正有洛加地进律察亷唐邓复摠赋舆鎭于灵昌政成八稔恺悌淸净于是膺审象之寄赞格天之业中外受授服劳王家易坤之说曰地道也臣道也惟公有博载之量露生庶物书洪范之说曰疆弗友刚克爕友柔克惟公推寛信之诚弼亮时化故其抚封也不尙禁厉不施皦察扶导善气折销未萌使贪者让躁者静四邻敬之如神明阖境爱之如父母其作相也当先皇帝洪覆阴隲财成造化宗工隽老但以忠厚承淸光故公之阳休德煇涵泳无际霭然和平之运怡然简易之道至若匪躬诡词劳谦不伐者亦何可胜言坦易而周宻广大而洁净耸然虚巳求天下之才博闻强识通天下之志斯不可及巳所着梁怀王傅碑先君子碑陈祖德以自况载家声于可久体要闳达迈乎羣伦撰海内华夷图及论次地理之书凡五十有五编贡在中禁傅于域内言方志者以公名家被病经时屏绝毉术且曰吾以忠信爲口祷死生爲天理一气聚散斯焉顺之美槚寿堂自爲终制隤然委化以启手足虽从古知命之士所难能焉夫人武功苏氏驾部郞中守忠之曾孙处士珣之女有柔仪淑行殁于中身二十五年矣嗣子畴太常丞协律郞早夭次子疄太子司议郞少子㽥京兆府叅军事驯行孝谨号咷毁瘠奉二尊裳帷合于九原刻兹乐石以永终古铭曰麟之仪仪凤之师师有倬魏公发舒淸时外总方国扫除螟螣入居公台左右皇极于学无不通于士无不容穆如龢风叩如华钟伟材闳议信以发志中行循性其道易易始初淸明纪号永贞惟阳月之朔日兮返智气于㝠㝠下旬逮半兮祖载于庭神休古原兮閟此音声前直国门兮㫄迩梁傅不忘本兮公之素笳箫启路归此壤树呜唿有唐元老兮魏公之墓唐故金紫光禄大夫守太保致仕赠太傅岐国公杜公墓志铭有唐元老太保岐公讳佑字君卿年七十八以得谢之岁岁十一月辛未启手足于京师安仁里皇帝恤然不视朝三日册赠太傅弔祠加恩明年夏四月乙酉返眞宅于少陵原大墓公之先自汉建平侯晋当阳侯而下忠贤辈出积厚昌大以至曾王父行敏皇银靑光禄大夫荆益二州大都督府长史南阳郡公王父悫皇中散大夫尙书右司员外郞详定学士父希望皇银靑光禄大夫鸿胪卿恒州刺史西河郡太守饰终三加至尙书左仆射公总中龢之精灵蹈明哲之大方体仁以长人厚德以载物器周代资材爲国华程功绩事博达宏裕在元宗朝以门子筮仕解巾有声在肃宗朝以郡掾廷吏贤侯交辟俄以台郞御史二千石事代宗以六职之二十联之重兵符相印事德宗初自度支郞岁中拜小司徒时当囏急政有均节持权者排䧟改苏饶二州刺史以亚丞相颛征南方入居左辖出典陜服旋委节旄贞师淮海凡居鎭十五年厯礼刑二尙书乃进左揆爕和大政拜章来朝兼理公台绸缪枢极在帝左右顺宗谅闇公摄冡宰因山复土专䕶其任进掌五教乃平九赋永贞内禅公奉典策今上继明眞授司徒备物采饰褒优章灼推致四时之和茂明万物之宜初公来朝之明年年及悬车抗章告老三上不允厥后诏公毎旬一朝访决重务以公年与德耆尊老不名后八岁天子悯烦公以官职之事恩遂坚请礼优师臣大雅称方叔元老且非宰政东汉之胡公中庸不理藩服曷若公都将相之重兼文武之全三代论道两朝总巳披搢绅者凡六十年致仕就第极其荣号向用五福闇然得之在临川有恺悌之化涖南海有威怀之畧自淮而南兴事任力三邦之人类其声诗炳如嵩华刻在金石公旣当安危注意之重一人倚爱急宣宻启多所交感嘉保太平承宁诸侯或洒其烦言或导其善气损怨服义日用不知至有执介圭朝象魏冠功臣之表近天子之光爲时龟龙公所枢极喜士容物羣而不党理遣情恕犯而不挍一言定交生死以之趍人之急惟恐不及不徼福不乞灵物恠气𦦨不接于心术诚明坦荡自得于天理中正之外无自入焉国门南出杜陵故地畎淸流疏灌丛觞斚引满金石合奏时贤儁人结辙在门极谢安之林墅异陆贾之装槖鄕耆时㑹鸥鸟不惊又以见公放怀推仁无不逮也至若阅天下之义理究先王之法志着通典二百篇诞章闳议错综今古经代立言之㫖备焉凡推毂多士繇幕廷而奋迅者近于百辈将相六职左右曹台以至列藩二千石不可胜书夫人安定郡梁氏苏州常熟县令幼睦之女也专柔淑愼动有仪矩先于公殁几三十年矣嗣子司农少卿师损与其弟昭应县令式方驾部员外郞从郁等皆以材能孝谨爲卿大夫元士推择之际以吏资荫庥之下有淑声俨然摧剥相视无怙诚信爱敬实加于人以德舆尝沗府辟晚联台座每荷同升之义盍陈无愧之辞直书德辉以镂幽础铭曰君子之用可以大受斤斤岐公祗事三后謩明盛时其道甚夷乃将乃相乃公乃师六符龢平五福丛滋齐之温良商之慈爱推本性术发舒光大宣力中外勤劳翼戴悬车乞身知进如退岁在大梁月生一阳以佚以息忽乎茫茫廞襚纳书礼优职丧智气在上昭明发扬少陵欝郁蓍蔡叶吉宰木号风虞泉落日吁嗟岐公居此室唐故中大夫守尙书工部侍郞兼御史大夫史馆修撰上柱国赐紫金鱼袋充弔赠吐番使赠礼部尙书张公墓志铭有唐博物通理之君子常山张君讳荐字孝举以小司空亚丞相将大君之命结绝域之成贞元甲申岁夏六月出车国门在途被病秋七月戊寅复左毂于靑海之西其孤敦简与军吏章骑䕶轜车而东明年春三月至于京师天子悯然加恩追崇大宗伯俾尙书郞弔祠职丧法赙秋七月癸酉安宅于某原君之先汉常山景王耳之后也曾王父义皇泽州治中王父文成司门员外郞赠国子司业烈考不忒扬州天长县令赠睦州刺史代名儒学至君章大七岁善属诗十岁通太史公书未弱冠有令声于江湖间优游恬智博贯古今约巳求志视苟进如探汤东诸侯表其材以闻廷命左右御率府兵曹叅军㝷以传车征加史馆修撰以劳授阳翟县尉朝廷难讽议礼文之任拜左拾遗换太常博士柬求㒞茂迁工部员外郞转郞中修保氏之职擢左谏议大夫爲权倖者所侵改秘书少监用久次升爲秘书监前年戎王发导译请弃细故以休宁西方先皇帝思所以临存卽叙故有冬官南台之拜自筮仕至没身与载笔终始书盛圣一王之法考周礼鲁史修明褒贬好古者谓君辨裁而直其爲礼官讲贯洽闻统同辨异之大乖疑隐微之㫖皆折中于君而优爲之贞元郊祀告类报本再以台郞摄赞大仪知礼者谓之闳达而敏使节法冠从古所难始则内廷参侍出疆命介次则专席委重登车有光减边贡之蹄辙纾齐人之杼轴四牡所履阴方洽驩及是以抚和憬俗非君莫可竟以靡盬终于绝漠感慨者谓君尽瘁而忠凡厯十官而八在厯其他三帖职二承摄一追命春秋六十一君子之道有初有终悲夫惟君端直亷正醇醲博厚俨若彛器中涵灵龟以庸制禄故不至隐约以道藩身故不至燻灼中立大朝爲名卿硕儒和而不同直而不诈东阳之长者富平之默识繄君有焉初兴元贞元之间毂下饥旱乘舆避正殿君引古抗章条其日数详定昭德皇后庙乐及太仪位号仪大臣祔庙鼓吹之法皆称典义而爲故事有文集三十卷荦荦然君子之词也上疏陈史职利弊指明切寔有裨王度着史遁先生传臣节之贞厉见焉纂十祖赞家风之德善章焉至若宰辅传畧灵恠集同僚籍寓居录等又数十编自成一家之言初娶太原邬氏某官之女也继室安平郡陈氏某官某之女柔嘉有仪而赋命不称嗣子敦靖爲宫卫纪纲掾次曰敦简㕘郑州军事次曰敦业敦谦敦绍等克家孝谨执礼哀敬以德舆再同玉堂金华之署承先子之欢里仁服义爲日固久泣状遗懿以表识爲请是用举其大而畧其细铭诸墓门其词曰天下圭表系乎史职卬卬冬官二纪良直王者惠泽先于远人皇皇使轩三抵殊邻礼以节事每驰极挚文以导诚克谐雅声思若云郁心犹砥平怀黄刻采兮寔称其服志力方壮兮奄然不淑有生必化兮邃古同涂悯君輤裧兮来自外区难也收子兮故人刻石湛恩襚印兮贲此幽穸唐故银靑光禄大夫守吏部尙书兼御史大夫充诸道盐铁转运等使上柱国赵郡开国公赠尙书右仆射李公墓志铭维元和四年夏五月丁卯冡宰赵郡公㢲寝疾薨于永崇里享年六十三天子悯然不视朝追命右仆射冬十月乙酉返葬于洛师缑氏县芝田鄕之大墓公字令淑赵郡赞皇人曾祖知让皇河南府长水县主簿祖承允江州别驾赠太府少卿父嶷右武卫录事参军饰终四加至尙书右仆射代载德善至公昌大始以经明筮仕爲华州参军试言超绝补鄠县尉登朝爲监察御史殿中侍御史由美原县令课最爲刑部员外郞由万年县爲给事中以御史中丞领潭州刺史湖南观察使就加右散骑常侍领洪州刺史江南观察使就加御史大夫由二府报政入爲兵部侍郞在途加度支盐铁转运副使至止踰月代今司徒岐公爲使明年迁兵部尙书间一岁转吏部尙书总八柄平九赋左右理道以纾元元天子方推心竦意倚以爲相奄然大病斯可痛巳公温重方严恺悌忠淸得洪范之正直大雅之明哲强志特立爲儒门吏师中台草议左曹还诏法程之下无尢违分画之下无奇衺其爲二方修班制建长利布以休龢树之风声大凡都府岁秒使刻深吏周行支郡钩摭泉货二千石不相聊如桎拲然公则分命部从事览观礼俗问人疾苦廉吏善否而巳至有经用之羡使郡自爲理得以蠲乏困补庸亡府无私焉四履之内遇㐫旱水溢损有余以均不足农里无大乏官司无宿忧引邦鄕硕生勤学讲艺导彼轻惰率循教化皆有声诗揭于康庄其制国用也调盈虚御轻重阜齐人之业而地不加赋伟公家之急而利无所渫先是池泽之税因缘爲好牢盆以私币货滥公则去一朝之便质终岁之成变其苦窳以寛物力盈入之数不可胜条上嗣位之岁发武库禁兵以诛刘辟三蜀之馈不乏于军千金之费不征于人扬天声于井络断戎首于齐斧是皆谋猷大绩经理大本岂止于汉廷桑大夫耿中丞区区然商功利析秋毫而巳哉其爲天官巳婴寝患犹与郞吏切劘奏书去缴绕之科禁绝私回于胥吏士之多调者多受赐焉内外扫之际精爽不乱与上介言职业虽康宁晏间之不若君子以爲难自解巾褐至捐馆舍凡厯十六官利刃所触大车所载文理聪明卓冠出伦规爲宻静矩度章灼大吏之所表的诸公之严重其文采英精实循道体要不爲曼辞其术学博浃折中定疑而不理章句嘉士尊贤开怀盍簪丝桐博奕谈笑嗢噱每有余裕而无留事志在端正百度仪型四方以謩明宏济爲巳任而绩用未久斯吾君所以当宁流叹而衆君子失声怛化岂虚也哉凡三合姓初曰范阳卢夫人太子宾客幼平之女次京兆韦氏二夫人颍州刺史允洎膳部员外郞襄之女以从祖妹而继室焉皆以华腴淑哲不幸凋落长子绍左卫兵曹参军凤翔节度廵官专谨有驯行嗣子继京兆府参军饰躬强学幼子纻编皆以门荫在仕次绍继等泣次先公官簿事业请书墓石且以理命见托故不得让焉铭曰大行之东全赵古风钟懿美兮左车武毅元礼文事丛庆祉兮天官冡卿庄重亷淸大君子兮精金断割良玉特达视所履兮表率二邦鳏孤惠康斯乐只兮切齐八政㡳愼徽令有经纪兮宜登上台以赋羣才命遄巳兮缑原厚地追琢疑识神在此兮权载之文集权载之文集卷第二十三权载之文集卷第二十三唐权德舆字载之墓志铭唐故太常卿赠刑部尙书韦公墓志铭维贞元十七年秋七月乙酉太常韦公讳渠牟年五十三启手足于靖恭里戊子诏书以大司㓂印绶告第其孤博古近古等号咷崩慕以冬十一月甲子蓍与蔡叶告窆于某原其徽数用天子之追命其诚俭用先人之理命旣而缵书出处之义行官业请斵圆石藏于𡑞内云公字某京兆杜陵人自楚元王傅汉丞相节侯恭侯而下其族盛大天爵人爵沛然两集六代祖范随郿城庄公曾祖余庆皇坊州刺史祖景骏房州刺史父氷着作郞兼苏州司马同气齐名皆以文学论着爲贤卿大夫而着作志气闳迈落落有奇节公卽第若于子也年十二善赋诗属书未弱冠博极今古尢精史借力行过人且以爲夫子在鲁则衣缝掖在宋则冠章甫范蠡在陶爲朱公在齐爲䲭夷子皮于是传心印之法于金陵授谷神之道于华阳或爲尘外人或爲遗名子其达观也不名一行其元同也㑹归三教葢周流揭厉无入而不自得焉终以儒服服素王之道大厯末丁着作府君忧倚庐于壤树之侧以纯孝感嘉生亷车列上州闾耸敬贞元二年起家拜校书郞五年转左武卫骑曹掾皆爲知巳者从事八年大成均表其名经可领学徒迁四门博士十二年夏承诏与近臣名儒缁黄大士讲议于麟德殿上以爲能拜秘书郞寻献诗七百字极其文采岁中厯右补阙左谏议大夫再当言责之地切劘献替数进熟于君规事建议飇起锋出卓荦颉颃取重于时三接日旰公卿仰其风采荐巖穴有道之士以待两言其他推毂皆一言感槩就义若渴见不善如探汤与夫阴拱自爱持容容之计者固爲愈矣间一岁迁太府卿钖以命服又间一岁迁太常卿泉藏受用之法緜蕝礼文之事峻科禁以绝其私酌仪制而合于中被病乞告礼愈优而不得请寿与志皆未极而殁悲夫公敏于歌诗缛采绮合大凡文集若干卷撰庄子㑹释老子金刚经释文孝经维摩经疏三教㑹宗图共十余万言又奏修贞元新集开元后礼二十卷诏下有司令行于代当其悯坐驰哀弱丧也泛然若不淆于物及披肝胆承顾问也毅然若不有其身起儒官博士十三四年践文石登玉堂赤车金印燻灼中外其所以得之者无他膓故也礼器曰观其发而知其人之智洪范曰俊民用章噫嘻太常之道其智而俊欤雅爲晋国韩公鲁郡颜公之所荐宠鲁公尝称遗名子洞彻三教读佛书儒书道书向三万卷又多言其神奇之迹今兹不书姑书其章明宏大者用识窀穸一以申尝僚之义一以遂孝子之心其铭曰儒有奉常兮旁观三元强志敏心兮词义纷纶初委约以卷怀终发舒而显尊出四门兮登三阁居保氏兮谔谔开知囊以当法座印累累而绶若若天衢凌厉兮才较群艾服官政兮年中身飇截道兮驷过隙夫何一炁聚散之沄沄逝者固不可作兮镂贞坚于墓门唐故朝议大夫太子右庶子上柱国赐紫金鱼袋韦君墓志铭君讳聿字某京兆杜陵人六代祖郿城庄公范有勲力于周隋间范之孙机实居大农艰贞忠厚书在国史机之孙赠太子少保岳八子爲二千石皆有风绩生赠太子太师贲仕至蓝田尉淸方粹远天爵自修有才子四人君爲冡嗣承少保太师祖祢之庆故延耀发舒于君伯仲之间少开敏有才智通览书记不爲章句儒天宝中以门子奉淸庙斋祠试言㑹府补宣州南陵尉厯扬州天长丞越州兵曹掾泾原节将表爲㕘军以廷尉平摄监察御史未及行授扬州录事参军寻爲本府荐拜秘书郞兼殿中侍御史以官名心瞿换太子司议郞俄擢侍御史检校祠部员外郞皆爲淮南从事贞元十二年征爲水部员外转比部郞中德宗召见赐以金紫命服俄迁卫尉少卿国子司业用久次拜右庶子元和三年九月景戍以官寿殁于长兴里春秋七十五君初筮仕巳辩疑摘伏全活枉滥厥后率爲守臣荐引厯丞史纪纲掾皆以理効闻自簪法冠赞戎重或筦府政以修吏理若掺钟而挥孟劳度音触物非辈类所及所奉之主卽故居守杜扶风公今司徒岐公其人也介弟太尉南康忠武王有大烈于王家同气致美士林景行不乘势以燻灼每虚怀而坦荡再爲尙书郞业以修计部稽百事财用之数尝欲覆视禁军董正其簿书虽事适中止而闻者竦叹洎佐师氏相东朝克详宪令以中宜适朝请休沐或近郊考胜汉廷臣贤士大夫车常接毂必酾酒理具懽怡晏晏交有久要而言无瑕谪平夷疏达造适遗累有君子之槩焉与夫拘挛枯藁扃束于一代者异日论也素强力无疹痗奄忽启手足庸讵知非五福之康宁以考终命耶岐公以元老总国柄每退朝淸问日与君晏言一旦相失涕洟怛化夫人荥阳县君郑氏某官某之女淑温仁顺爲六姻法凡合体若干年先于君殁者半岁嗣子行检进士第自协律郞移朗州司戸有文业爲素艺器干次子业行修皆修词与计偕次某等颛经术某等尙幼女子有行者四人在襁抱者三人子壻某官某某官某等皆华宗良干匍匐㑹事行检等令龟揲蓍得十月某甲子吉以德舆同辟公府周知所履将琢圆石见咨直书铭曰桂阳之系郿城之裔伊上族兮亚于大僚相彼东朝介丰福兮吉㐫糺缠以息口口斯不淑兮直城南偏卽远归全覆夏屋兮兹焉追琢以识㝠漠表陵谷兮唐故大中大夫守太子宾客上柱国襄阳县开国男赐紫金鱼袋罗公墓志铭公讳珦其先㑹稽人蜀广汉太守蒙晋西鄂节侯宪给事中龚皆以茂绩焯于前载曾祖彦荣皇同州长史祖思崇韶睦常三州刺史父怀操桂州兴安县令赠华州刺史实有淸行藏于家牒公早孤贫笃志好学舅氏徐吏部浩器以远大以其兄之子妻之宝应初上书言事廷命太祝由吏资转长水河南二县尉万年主簿分董计司湘中之赋授大理司直嗣曹王以宗室吏师节制洪荆襄三府公皆赞其师律厯监察御史殿中侍御史祠部员外郞府除征爲奉天令㓨卢寿二州就加御史中丞入爲司农卿京兆尹移疾乞告改太子宾客凡莅十六官考绩四十四年宏厚有局度辨论通吏事敏而文忠而能力缘餙桢干所居可纪初结绶满岁调于有司㑹舅氏居选部上其名于宰府试言二篇比兴菁华及宾曹邸兼𬋩书奏下安陆应山露布于朝矢石雨下含章迅发介汉南也武人因府䘮以刦军寔诪张无状公立斩首恶十余曹且命环棘于廷俾投所取以贳罪间一日而金币皆复微公之才则一方几乱其宰陵邑内官㫄午吏有因缘横猾以犯禁者㮄笞至死人用知惧凡田里之辟庸亡之徕皆倍于始至而不书于籍庐江剧部号爲难理强家占田而寠人无告鄕校废落而冗吏猥多被病者舍医事求滛祀公皆去其弊而图其利人人得尽四支之敏而务十全之术修起经师弟子以理庠塾每岁以亷茂计偕者倍于他邦化条简易和气浃洽灵芝产白雀至连率今司徒𡵨公上其理状诏钖紫金命服寿阳与蔡人接壤有州师万数天子命中贵人监理视方任焉训武备饬文事严重亷淸理行第一人以材能爲九卿典司金谷由朱邑之课第循牟融之事任其尹京毂不施钩距尝请减县内平籴之半且以尝赋输于公上者充焉精力惠养人蒙其利前史称吏不亷平则理道衰旋观夫人之所涖有以见朝廷理道之所繇也年耆疹痗乃喟然曰吾以泽国书生累至二千石居大农内史止足休老其在兹乎拜章数上虽处以储宾优秩而不得谢以元和四年冬十一月启手足于宣平里之私第逾悬车者四岁夫人东海徐氏同州司马参军浚之息女妇道柔正不跻偕老嗣子让卿举进士博学宏词能直言极谏三登甲科爲校书郞咸阳县尉毁瘠孺慕如不欲生号奉輤车以某月日归袝于㑹稽之兆域以德舆与公同服大僚顷岁奉行中执法之诏又尝读亡友杨懋公刻金石遗爱之说公之率履固爲周知识诸窀穸不敢辞也铭曰懿彼君子兮有猷有守其心不回兮其进不苟中外赋政兮人之父母金艾被体兮华缨耀首月在子兮岁居丑复东荣兮寝北牖火黻列兮纁元纽归鲜原兮巾广柳夷谷变兮何不有追琢贞坚兮天地久唐故朝散大夫守秘书少监致仕周君墓志铭君讳渭字兆师其先汝南人六代祖衡仕隋爲淮阴郡司马子孙因家焉曾祖顶口杭州长史祖守则婺州金华丞父随州枣阳令三叶沉晦缨毂未华皆以义行称于州里君服儒笃学工爲词赋大厯末常潘继居小宗伯号爲得士君与令弟澈联中正鹄于二有司之下是岁孝文帝嗣大统详延诸生又以贞师伐谋对有明法授汝州襄城尉时太傅崔文贞公以匪躬当国兼综书殿表爲校理厯富平长安尉拜监察御史董选补于南方南方吏理淸而风俗阜抑君是頼复命其劳转殿中侍御史平理诏狱淸公不苛迁膳部员外郞祠部郞中典曹草议遵道循性居太㣲积星之位十年不徒官其有据利权大窦燻灼于时者君必畏而远之居易自是前岁㐫旱诏罢郡国选举虑毂下艰食之不给也君抗疏以爲无肆眚且久得非滥刑失职者含冤以盩和气邪臣以爲答于天戒者在此不在彼虽留中不下而士友多之上皇践阼章叙时儁君巳感疾拜章请老有诏授秘书少监以优遂之先筑室于崇德里有嘉树修竹休沐吟咏以文自娱每得一佳句如获官禄恬于进取用此故也赤绂华发燕居考详方啬精神以顺和理永贞元年冬十一月甲戌奄然大病以启手足春秋六十六夫人河东薛氏将作监丞腴公之女雅有仪操有子三人从鲁从礼州质克禀风训以明年二月某甲子号奉裳帷返葬于缑山县唐兴鄕之北原刻石铭墓以昭景行铭曰猗欤周君探六义思无邪词颇类安久次复郞吏谢浮荣佐中秘洛师缑原潜厚地刻勒贞珉书此志唐故正议大夫衞尉少卿闻喜县开国伯赐紫金鱼袋裴君墓志铭君讳㑹字某河南闻喜人有唐元老左仆射赠司空贞孝公之元子惟司空左右肃宗寿与位侔百顺五福宜钟厥后虽不能嗣居公相者必用攸好德考终命焉君孝悌睦友愼厚敬让直而和柔而不犯驯行克家学古入官干元初筮仕太常授奉礼郞再转至主簿广德初以宰相子行修餙特加正议大夫累登东朝爲中舍人率更令仍副少府又贰殿中今司徒北平王之节制河东也表爲戎左检校吏部郞中贞元元年旱蝗相乘列郡灾耗君奉府檄莅于定襄劳徕安集有异等之効就加金印紫绶以畴其能五年从北平朝京师眞拜膳部郞中八年转卫尉少卿九年戊申终于位享年四十六噫嘻君有甘白之姿而受采和有惠龢之量而蒙覆露佪翔省寺周旋官业质于典宪故不跲详于奏议而有章尽齐敬于宗庙惇恺悌于族属以友辅仁以酒全神忘怀久次未尝謟黩虽不践右职立章章之效而厯官十一列爵故里辟三公府以政事称被荐绅奉朝请者逾二十年无过言无违德启其手足归全于先公君子以爲难再娶皆博陵崔氏前夫人新繁令平之女继夫人大理评事阳元之女咸有妇顺不幸早天其孤曰定爲左千牛备身定弟宻宻弟字年甫成童咨于叔父前京兆府戸曹向以十月某日返葬于东周万安山之南原二夫人袝焉孝子悌弟用诚信襄事礼文家法率履无违言世功冠族者以裴氏爲河东盛阀自魏翼州刺史徽种德滋大纂承绍续十有二叶至赠中书舍人义宏仕至梓州元武丞君之大王父也舍人生赠司空惓厯给事中杭邓二州刺史君之王父也门业风绪天下称之今纂书其畧刻于墓石铭曰济济德门温温恭人司空之子司徒之宾位止亚卿年不中身遽归其全乃返乎眞上有宰树兮下有野土閟此幽宅兮万安之下权载之文集权载之文集卷第二十四权载之文集卷第二十四唐权德舆字载之墓志铭唐故金紫光禄大夫检校礼部尙书使持节都督广州诸军事兼广州刺史御史大夫充岭南节度支度营田观察处置本𬋩经畧等使东海郡开国公赠太子少保徐公墓志铭公讳申字维降东海郯人五代祖周宣州刺史瓌瓌生随江州司马晏晏生吉州太和丞仁澈仁澈生皇吏部郞中谏议大夫元之元之生公烈考汾州司戸参军赠信州刺史大凡自偃王而下用仁义世其家谏议之文行信州之廉退及公始大永泰初当着作贾常侍至操柄仪曹搴士林之菁华进士上第调补秘书正字四征翘车相属于途望公举趾以爲重九江而西服岭而南与朔寒被边之地联爲命介厯大理评事司直监察御史太子司议郞殿中侍御史钖以章绶冀国路公之诛哥舒晃也公以从事主谋居多嗣曹王之守钟陵而诛李希烈也公以长史行刺史事调州师以䕶饟道厥劳茂焉江汉旣淸拜韶州刺史先是长史不任职官曹弛废刺史寓于理下邑之令丞与编人杂处比屋庸亡公田爲芜公乃假之耕牛赋与种食人人自占视其力而爲之制岁乃善熟积爲仓箱于是计徒庸程日力作爲城寺大治垣屋廐置市列道穚器用皆备焉罢去之日夫家名数倍差于始至而不书于籍邑子张捷等五百人献其理状得请于观察府以圅奏书请立碑祠公瞿然止之曰此刺史职耳一旦上闻与沽伐者何异所不忍爲也府不能夺改合州刺史以先濮阳郡太夫人兆域未祔表求改葬缌麻旣除以御史中丞领景州刺史自兵兴四十年山东诸侯率强大骄蹇郡二千石多自命于辕门葢县官息人含垢而因缘渐渍然也至是朝廷以沧州负海劲兵处乃建节将幕庭裂属城以置支郡㑹其帅亦请缺守于朝朝论难之二府比推择未称因召公入见而靣命焉钖命服文马缗钱五十万寻加节度副使中朝之条职宪令始𬒳于景人是岁节度使来朝旣从父兄爲代表公以本官爲军司马陈情去职征还京师复以御史中丞出莅邕州领经畧之任开南蛮徼道宣明威信种人黄氏纳质请命化条风行犷俗以淸明年中贵人持兵符诏书至部以御史大夫督南海二十一州军事而节制焉前此守臣物故军吏乘变窃发印符易置部校拔用恶少年百辈军中几乱相率亡命公旣至捕诛首恶悉原诸註误者夷越负险阻白昼攻剽芟夷根株使无遗类然后布以寛大人安作业溟涨之外巨商万舰通南金充牣狎至天子之恩泽赐予声明物采皆待焉上应急宣以驰疾传下无强贾用绝姧利和辑招徕外区怀之则四封之内其理可知也朝典畴庸进阶至银靑光禄大夫时庸蜀失阻公密疏请发卒徒五千循伏波故道由僰蛮抵岷峨以㑹师期诛不恪诏可其奏就加礼部尙书秩正三品疏封东海命书未及至奄捐馆舍禭以太子少保印绶弔祠称焉是岁改元元和公之生七十年矣呜唿以文发身以智经物惠和直温忠恪亷淸佐贤侯长毂皆有理効在韶也兴事功在景也修班制朗宁察风俗南海整师律以八命居六官攸好德考终命其蹈履之全乎夫人渤海高氏早殁继夫人扶风郡夫人窦氏柔明有贤行嗣子右衞仓曹元弼似续文敏号咷毁慕以某月日宁神于东都偃师县之某原乃刻石以传永久铭曰噫徐公有质有文有义有仁名声章明迈群伦兮噫徐公不忮不求不缁不磷赞佐四征畅嘉闻兮公之牧人于韶于景于邕于广朱轓照路利攸往兮公之爱人以淸以静以惠以养流庸集附如影响兮如何不庸奄忽鞠㐫蓍龟之同天地之中吁嗟乎徐公唐故尙书工部员外郞赠礼部尙书王公改葬墓志铭元和十年秋故兵部尙书赠尙书右仆射王公之孤曰元秦元质元弼等举其王考赠礼部尙书之殡于玉山王妣赠陇西郡太夫人李氏之窆于颍阳泣问龟策得八月王寅安祔于万年县凤栖原吉克成先志孝孙之心也尙书讳端字某太原人曾祖某某官祖某某官代理儒术至公以文学策名举进士宏词连得儁于春官天官之下解巾崇文馆校书郞改右骁卫兵曹掾陇石节度奏授大理评事爲其上介天宝十年拜监察御史十三年转殿中侍御史俄以本官内供奉赞东京畿採访之重十四年迁工部员外郞谢病请长告南浮江湖因寓幽陵兵乱启手足于行次春秋若干是岁干元二年也娶陇西李氏隋太师申国公穆五代孙吏部郞中问政之孙城门郞韶之女贤明有仪操生子三人长曰绰被服缁褐修无生法次曰纾以文章继公用隽造履淸近谏垣载笔在帝左右纲纪都曹典司库兵厯外郞正郞直诚厚行爲士君子仪矩次曰绍繇小司徒三爲六官于外则保釐东郊节制徐方当德宗朝向纳尊信汉廷臣莫二时上驭天下岁久宰政之外大僚往往以辨智材能献熟得君者或险决以务忮害或妄诬以取快惬仆射则和平将顺不疚不惑人到于今称之故公以义方昭庆再受二千石五曹之钖积厚流光可胜言哉先远襄事未得吉卜而殁元泰等茹荼继志经启鲜原以德舆与其先人同于汴东江西从事同爲郞吏同爲尙书藐然无容见託传信虽文之朴野其可辞乎铭曰尙书爲父仆射爲子家声章章令闻不巳万有千年兮邱封在此唐故朝散大夫使持节都督容州诸军事守容州刺史兼侍御史充本𬋩经畧招讨处置等使谯县开国男赐紫金鱼袋戴公墓志铭维贞元五年夏四月容州刺史经畧使侍御史谯县男戴公至部之三月以疾受代廻车瓯骆六月甲申次于淸远崃而薨春秋五十八明年正月庚申返葬于金坛玉京原之旧封宜叙世德以识幽穸云公讳叔伦字幼公本谯国人其先在宋爲公族于汉爲儒宗东汉则有司徒渉西晋则有司农逵逵后南渡始居丹徒八叶至宋临湘侯明宝曾孙梁左丞暠暠元孙皇德州司士好问公之曾王父也王父修誉父眷用皆自縻天爵不顾翘车传次君之礼文尽通奥㫖师安道之晦德尢恶知名故世风纯庆及公而发公早以词艺振嘉闻中以材术商功利终以理行敷教化率履素王之训周旋君子之儒淑声休明苾芬四畅初抠衣于兰陵萧茂挺以文学政事见称萧门文本菁华而长于比兴粲如采章锵如珩璜鼓钟于宫累辟大府分命于计相也则爲湖南河南留后自秘书正字三迁至监察御史曵裾于贤王也则爲湖南江西上介由大理司直再转至尙书祠部郞中其阜人成化也则东阳一同之人沐旬岁之治抚人饫三年之惠容人被踰月之教䕫人闻诏而欢承讣而哀不及蒙其择厯官十一而云安不书所至之邦必刻金石始在转运府也董赋于南荆㑹蜀将杨琳拥徒阻命诏书告谕初无革志宵引锐卒劫胁使臣曰归我金币可以纾死公山立不挠勇生于仁端其词气强于师旅暴叛知感乞盟于公黎明率其徒西向拜泣指期诣阙冡臣列状天子召对而推功于府不伐其劳时谈翕然勇让具举其在临川也淸明仁恕多省费力畧蜀郡崇儒之化南阳均水之法精力区处民以便安田壤耕辟狱犴淸净居一年壐书褒异就加金紫未几而有容州之拜且都府所治列城十三训戎抚俗之任招徕式遏之寄非通方明畧无以威怀葢皇慈所轸先于柔远方将恺悌于夷落致风俗于休嘉议者以九伯二南可跂而至天则不弔末如之何君直淸笃厚博物通理有大学之明诚大雅之疏达静如渊泉动如镆干不缁不磷与令问始终起布衣儒服位视方隅归全之日才具祭器去国见麾幢之盛返葬备裧輤之仪列松槚于旧封展牲牢于新荐哀荣之礼鄕党称焉初公娶京兆韦氏永州长史采之女继室以博陵崔氏殿中侍御史殷之女皆淑明柔嘉不幸早世允子曰郅曰邡年甫及齓哀如成人公仲兄新城长伯伦以子夙承公欢且有遗託旣不获让是用直书铭曰信都九江文礼章章百代弥光司徒佐汉司农匡晋乃炽而昌世无遗德时有通塞或行或蔵克生容州贵爲诸侯其道直方政成中和播爲颂歌化被二邦列爵疏土灿烂龟组銮声锵锵宜享繁社以媚天子今也则亡返葬故里僊山之趾德音不忘唐故朝散大夫使持节饶州诸军事守饶州刺史上柱国崔君墓志铭博陵崔氏爲山东右族以政事方直称者曰饶州刺史讳适字某贞元十四年某月甲子寝疾终于所部之廨舍春秋若干君仁厚信实方严淸厉事无枝叶而顾言必践交不謟黩而与人必诚深于士行精于吏职葢其天性然也一命爲怀州㕘军累迁至大理评事司直监察御史好畤武功二县令常绛二州司马乃理富平遂佐兴元贞元十一年春以西诸侯之师转粟调食特拜仓部郞中兼御史中丞以董其事其年冬征拜卫尉少卿明年改邓州刺史麾葢将行又换鄱阳厯官十五竟未充量其爲御史也贾常侍至以才名尹毂下实所慰荐爲之宾介蒋常侍沇以公亷干河运交辟将事宏助居多其宰封畿也县鄙之地直于西郊禁卫之师勤于左次事爲之节官修其方军兴人安阖境謡诵其佐晋陵也晋国韩公当抚封之重署爲推官轺传所至平反审克假守新定新定之人宜之薄于进取未数月引去其领陵邑也充奉肃敬里闾均定黠吏强家望风累息相率屏匿者十八九其分忧爲邦约巳惠人乐易而知禁淸明而不扰此皆厯职必闻之效也至若章章尢着爲士君子之所景行者则奉使西土鄙能言之县官以乘塞宿兵旌旄相望馈饟之重非君莫可旣而经费出纳制于中台尅伐之人顺非言利大率以布帛之不中于度不鬻于市者积以窳滥备其名物移用于军增三倍之价平籴于人无一时之蓄掠是根本命爲奇赢旣衰边备实蔽理道时有覆视诲其相蒙徒列簿书之文不登釜钟之量因缘谬巧触类而起君受命不苟临事风生条其积弊尽达聪听虽狺狺之吠营营之飞置于度外不直不已连章上愬词㫖深切羣情惴骇处之恬然谢病乞告终无所屈皇明嘉纳入亚九卿时缙绅之士多以凭暴爲戒憷廹附离而不能自固者多矣如君之特立刚毅不更其守古之儒行何以加焉此德舆所以受其孤之哀请而不敢辞也君之曾祖元基皇朝散大夫㑹州长史祖绍先皇扬州扬子县尉父炅皇大理司直兼河南河阴县令代名士行裕是遗烈初君娶于某氏某官之女生子曰包而殁继室以某氏某官某之女皆有淑行如君之志以十四年某月日叶用吉卜祔窆于河中某县鄕原之旧封礼也初包以德舆朴而好直且尝奉行君之命书者四乃列其官簿次第俾识于墓石旣而包毁瘠灭性天于倚庐之中诺其请矣故铭之曰崔君之直兮不枉尺兮崔君之正兮不由径兮展如之人宜钖蕃祉兮天实奈何一麾遄巳兮襜襜帷裳来自鄱之阳兮峩峩邱封葬于河之东兮刻此贞珉识淸风兮唐故使持节龢州诸军事守歙州刺史赐绯鱼袋陆君墓志铭君讳参字公佐吴郡人曾祖某某官考某某官君蚤孤与兄隐居于越越有佳山水率子弟耕汲于其中日修桑门之法摈落人事贞元初兄旣殁始爲宗姻二友所强慨然有应知巳之心繇试佐环卫厯大理评事摄监察御史里行佐黔中又以殿中侍御史内供奉佐浙东凡四居宪赋介二方伯皆有直声休利邦人宜之十二年所从旣罢继之者再至率以重礼礼君终不能屈非所乐而不苟合故也朝廷宗公贤大夫多悦其风十六年征拜祠部员外郞居二年执事者上言其才请爲剧曹㑹东方守臣表二千石之缺天子方加恩元元循责吏理面命执事曰诚如是姑使爲郡须其报政縻加好爵遂拜歙州刺史在途发疡夏四月景子卒于洛师享年五十五夫人河东柳氏殿中侍御史并之息女才淑有贤行长子某年在覊贯嗣子某未离襁抱夫人旣得吉卜且以孤藐之词请表墓于父友故鄙夫泣书于寝门之外而不让云君峻而通直而不党至若流俗之龌龊细人之姑息屑屑汲汲之态不萌于胸中器度夷远䇦华发外居常无憷廹临事有风节同心定交造次以之评议鉴裁淸明不惑耸善亲仁发于肺䏏文章宏朗有作者风格学不爲人与古爲徒向使登其年充其量束带公朝其骨鲠魁垒之士欤常与故䖍州刺史陇西李公受故右补阙安定梁寛中今礼部郞中京兆韦德符右补阙广平刘茂宏秘书郞赵郡李叔翰方外士右谕德博陵崔公颍曁予友善嚱夫相视莫逆行二十年洪范之攸好德儒行之远莫致今则巳矣可胜恸耶时贞元十八年岁直鹑首秋七月甲子镂坚石而铭曰皦皦陆生中和粹淸直如朱絃洁如白珩或黙或语不将不迎如何斯人奄忽㝠㝠蚩蚩下辈戬谷或丁晔晔芳兰严霜夙零命不可问死不可作呜唿陆生唐故尙书司门员外郞仲君墓志铭君讳子陵字某其先鲁献公仲子曰山甫入辅于周食采于樊其后鲁有季路卫有叔圉用儒行政事代爲家法曾祖𧦬始自彭城徙于蜀郡祖袭博究六艺州闾推重考远淸静寡欲理老严之言三代旷僚纯白不耀君丱岁好古学与同门生肄业于峨嵋山下採摭前载可以爲文章枢要者细绎区别凡数十万言大厯十三年举进士甲科调补秘书省校书郞厯同官醴泉二县尉贞元十年举贤良方正拜太常博士转主客司门二员外郎十八年乙巳寝疾殁于靖恭里第享年五十九修身悫固爲学精力其初典校有诏百执事详定冕服炳然上奏得礼之中再仕甸内皆参奉常论譔之务后苍二戴曲台石渠之论乖疑难正者咸折中焉有司请正太祖东向之位而祧献懿二主议者云云君议畧曰九圣在天二祖在祧国家卜代及年未始有极宜立定制爲万代程请迁二主于德明兴圣庙词甚切正后以异论纷纷又着通难一篇引今据古诸儒不能屈难留中未下而知礼者直之爲郞三岁受诏典黔中选补赋禄淸平南人悦焉皇皇者华道于故里里中人以爲荣观复命踰年稍进郞位循性诣理恬于声荣隤然放怀以冯唐颜驷自况修词甚博推本六经赋诗类事往往有卓异不覊之韵邃于礼服上下古今仪制着五服图十卷自爲一家之言起庸蜀诸生以文义自达至礼官元士三登于朝讲义洽闻不疚不跲与夫凭覆露乘地资而至大僚丰禄者难易殊矣子云耆老相如多病内外扫之日图书樽酒而巳升东荣而复者假他人之室可悲也夫其婺矛牙嗣郢王之藻女宗室公宫称其贤淑生一子无颇幼学而孤卜七月甲申竁于万年县之某原其理命也德舆常沗知君用深怛化遗孤哀请因直其词铭曰噫仲君直而文心秉彛学轶羣富宏议畅嘉闻中止水外浮云理㝠㝠化沄沄刻圆石识幽坟权载之文集权载之文集卷第二十五权载之文集卷第二十五唐权德舆字载之墓志铭唐故朝议郞行尙书仓部员外郞集贤院待制权府君墓志铭公讳自挹字某天水人其先殷王武丁之友因封命氏楚迁于郍处秦徙于汧陇緜代多才继有勲力四代祖袭庆周开府仪同三司相定冀靑殷五州诸军事冀州刺史齐郡公曾祖武隋开府仪同三司浙豫桂三州刺史潭府惣管始平郡太守右武卫屯卫二大将军天水县开国伯考无悔皇朝请大夫晋州赵城县令公年十四太学明经上第因喟然曰学不足以究古今之变而干禄者非吾志也遂养蒙于终南紫阁之下穷览载籍号爲醇儒非其道不合非其人不自厯南和宝鼎二县尉天宝中河湟之间践更以御㓂平籴以馈军皆以御史董之联辟从事旣而幽陵兵兴二京震荡搢绅之士多在刼中公艰贞终吉盗不能汚尅复之岁制授醴泉尉寻摄监察御史充河西陇右宣慰使崔中丞伯阳判官轺车所履人诵其惠岁中崔复命迁左冯翊表爲祠曹且佐州师朝廷以公文而无害特拜监察御史谦以自牧受大理寺丞学该今古加集贤院待制职通理典迁尙书仓部员外郞大厯五年春感风疾请告十有二月终于布政里私第享年七十惟公得大易之含章中庸之居易知前古之善败稽六学之义类灵龟恬然天爵自贵夫如是则通籍书殿起草中台于诸生不爲不达而充公之量则未也与故王右丞维今归尙书崇敬爲文雅道素之友其余或不践其域故知我者希夫人太原王氏监察御史造之孙也鄠县令侑之女淑行明德辅于公志丛是福履近于期颐公之丧旣除二十三年而夫人殁寿九十三时贞元十年十有二月也嗣子某官皆以旧德蕃祉㕘居吏员尽厥诚信贞于龟筮以十二年二月祔葬于咸阳县洪渎原礼也以德舆诸孙之列习于旧史郯子之学诚慙古人滕公之室敢识幽壤铭曰周隋之间受封于齐代有武功抑抑仓部德音不囘蔼然儒风考正图书弥纶宪章其道昭融黄裳之吉大雅方直位则未充惟此令德与彼内则委龢而终咸阳古原祔窆双魂淑声无穷唐故金紫光禄大夫司农卿邵州长史李公墓志铭公讳鉊字某不书州里尊宗室也初景王之友启封于蔡继别爲宗厥后多材皇袭济北郡公孚公之曾祖也陇西郡公津容公之王父也济北仕至国子司业赠太仆卿陇西仕至慈卫汝邢靑五州刺史终永王傅以至列考幨厯监察御史殿中侍御史尙书仓部员外郞累赠职方郞中虢州刺史公卽虢州府君之第若于子也凭是积厚藂生福祉少以门子入官联调两宫环列之佐次补伊辟丞是岁天宝十四载也虢州捐馆幽陵兵起茹毒违难南浮江淮旣除丧宣州观察使郑炅之表爲广德令时刘展阻命东方愁扰闾里制于萑蒲守臣化爲寓公而公之县鄙连亘山洞盗有陈庄陈五奢者是焉囊槖攻剽相因炅之跳在寻阳牒书密至署爲上介俾辑舆师靖绥攘遏人用宁纾后厯扬州太原二纪纲掾府之损益皆所关决执法殿中侍戎北门㑹罢使至京师献状居最拜奉天令有命成城绩用居多未踰年迁侍御史充宣武军节度行军司马时师帅以睢阳及谯进律开府韩厥之任朝选爲难葢以弥缝左右非公莫可最凡三爲尙书郞四兼御史中丞以银印靑绶厯官相常伯之重府迁大梁职尊统师公皆以司武从之蓄资力以崇威望宣忠劳以宏班制居则持重战则有功无细无大繄公谋是赖虽羊舌职之聪明肃给铎遏㓂之恭敬信强无以过也贞元二年眞拜左庶子三年复以本官兼御史中丞充入蕃使寻兼御史大夫行次囘中察其阴诈密疏累陈不可莅盟之状时朝议已行谋塞不用旣而戎人衷甲急变上闻乘车东辕独以智免以久次迁卫尉卿秩以金紫乃命大农爲国之泉首公修职惟直是视无所阿附终用蔽伤左迁邠州长史以十三年十一月日寝疾终于所莅之官舍春秋若干惟公开敏毅直信廉仁勇有政事方畧长于理烦远而不泥文而无害始以通邑行师振其名声交辟元僚翻飞淸朝腰金鸣玉法象河海议者谓蕃垣京毂公宜居之终以当官有守宁诎不苟不爲利疚于囘郁堙下国以至大病始可叹已夫人范阳郡夫人卢氏某官某之孙新安丞某之女华宗淑问光辅闺门无诒离无攸遂内姻外姻仰其徽风先于公二年而殁长子元亮以武略至御史中丞不幸早亡次子元道以吏才爲大理司直兼监察御史㕘陈许军事次曰元规进士第盩厔县尉次曰元㑹前右金吾卫兵曹㕘军元简江陵府㕘军元举太元府㕘军元弼元冲元辅等皆裕蛊知方俨然在疚考于象数先远得吉以十四年某月日奉公夫人之丧祔窆于伊阙县万安山南原先公之兆域礼也德舆王父王族之出也先人于公爲中表昆弟覊贯获见殆四十年元道等泣以墓石见託虽文之鄙朴而不敢辞也铭曰抑抑司农系于蔡兮三珪再践直方大兮心广体胖道将泰兮中立不囘官左退兮发书问鵩祸所㑹兮撰日焞龟纷祖载兮万安鲜原风雨晦兮镂此贞珉𡑞之内兮唐故朝散大夫守司农少卿赐紫金鱼袋陇西县开国男李公墓志铭公讳条字坚后以字爲讳淮安靖王赠司空神通之元孙也盐州刺史孝锐司空之昭也宏农太守璟盐州之穆也太子太傅赠司徒齐物公之祢也尙书左仆射赠司空复公之兄也代以忠厚而膺爵命勲籍吏部皆冠宗室公禀是庆祉生而朗迈宏毅疏达方廉孝悌学以逊志文而无害始以门廕参调三命官至廷尉评明淸阅实适其轻重改宣城令满岁受代县人以理状乞留亷车上闻诏可其奏且加大理司直从人欲也县鄙之南水泉委滙每暑雨流淹辄伤大田公乃峻爲之防悦使其衆人就安利稼皆登成大厯中鄜坊节度使表爲上介迁监察御史殿中侍御史中权策画一以咨之成师足食边备益固使罢除昭陵台令贵强㳫贪奸冒法禁公职在充奉露章以闻以爲巧言所中坐贬建安尉在途累疏词理劘切上览而直之罪人就诛方议牵复属太夫人弃敬养贞元初移蕲州长史寻征还京师执事者锐于引重公亦启心献熟㑹一人有汉宣共理之叹拜泉州刺史泉人宜之入爲宗正丞时卿长与其贰不相能告讦之书纷然交诉诏公平之皆得其中自后属籍疑谳颛其听断两造以明九族以和九年授果州刺史先是里下无廨署官司无令书节用量功经搆讲聚百堵乃兴九章粲然政用乐易人皆辑附居部明年有女道士谢氏白昼上昇优诏嘉异州闾咏叹十一年以课最陟爲司农少卿国泉邦用精力区处利病陈闻靡不纎悉十四年宸心悯雨比屋艰食出其陈陈以活元元又百吏之禄廪以粟易币则轻重相准而便于人皆自公发之也公稽览故志通练程品尝献军国便宜五章推理道以及人事其他奏议皆附经术有蹇蹇匪躬之操焉渥泽日加方厚其属任而才命相盩末如之何十五年三月乙已以疾终于胜业里私第享年五十九夫人荥阳郑氏某官某之女姿操柔明先于公若干年而殁乃者以公之勤追封荣阳县君其孤曰昌举进士甲科淑行至性公族称其有后以其年五月甲寅龟筮袭吉血涕奉丧祔塟于万年县某原先公之兆域以德舆获详践履俾篆斯文其铭曰昔在靖王愍策司空至公父兄亦命三公公族家代车服以庸允矣司农直方懿恭行惟逊悌仕乃亷忠利刄刜钟轻翰遡风时方大来命则不融柳车迟迟棘人充充如履夏屋归全旧封圆石琢铭永识于中唐故鄜坊节度推官大理评事唐君墓志铭君讳疑字嘉言北海人曾祖贞休皇比部郞中河南少尹祖诩太子洗马考试河南府士曹参军代有懿行远承华构君淸方敏厚幼有立志与伯氏文编讲议修词知名于士友间其文笔浃洽而长于比兴其义行洁修而笃于友悌贞元初举进士甲科解巾补宫卫纪纲掾右辅守臣抚封辟士表爲支使转左领军仓曹明年复调爲左金吾领曹因喟然曰吾三命不越于环列其道蹇欤满岁晏居吟咏情性而已㑹故人彭城刘景通受天子推毂之重鎭于洛郡辟书旣至命书继下以廷尉评理军讼未几请急省兄于盛山又东南至于云安间关巴崃婴冒雾露俄而景通入觐爲冬官司空方欲盛荐君于献纳侍从之列景通旣列左右曹中执法多所引重而枕疾不起悲夫时二十年秋八月壬子其年四十有九昔崔骃管辂官不过长岑令少府丞而当时之翕然扇巧言进取满志者可胜道哉夭阏纷纶从古所叹初娶冯翊严氏兴元长帅相国太保公之女不幸早亡继娶天水权氏华州司士参军集之女予之从祖妹也有明识淑行爲六姻仪法结缡周月遭罹栢舟之痛遗胤方娠可哀也哉子与文编周旋于文章道义二十年矣故辱君之欢亦旧淮湖暌阻京毂㑹合合姓怛化在旬岁之中寝门屑涕情何有极冬十月庚寅其孤挥旣得卜吉窆于万年县义善原且虞㐀夷谷变不可以不识遂爲铭曰一气沄沄浮休滑涽英华未申奄忽归根于嗟乎嘉言于嗟乎九原刻此淸芬唐故太原府史事军李府君墓志铭君讳雍字某赵郡鄗人曾祖万安皇邹平郡丞祖顼赠郑州刺史父日知皇银靑光禄大夫黄门侍郎侍中戸工刑三尙书君承廕休覆露而资性和厚有词藻工篆隶起家太子通事舍人转太常寺主簿年甫成童卓然有立志厯都水监丞长安丞毂下难理号爲称职下太夫人韦氏忧免丧犹毁不交人事寻诏除太原府录事参军已抱沉瘵以开元十九年夏五月没于长安昇道里享年四十五噫嘻以侍中公之寛明正直忠孝于君亲书在国籍爲景云贤相宜其子姓昌阜有韦平之庆而义方积善所及不过于丞吏都吏未强仕而夭斯命矣夫人范阳卢氏殿中侍御史敷之女司勲郞游之妹华宗淑行先没者二岁有子元之仕至晋州洪洞县令恺悌之化行于鄕党命屈其才亦不至大官洪洞之子曰邓州新野令彬万年尉彤陈州太康主簿彩太公庙丞彣前明经彧等以吏以文循守家法君初尝谓洪洞曰吾家代壤树在周郑之郊延陵瀛博岂限故土苟吾启手足必促择不食之地而归全焉故君没之岁秋八月权窆于万年县龙首原厥后七十有七岁彬彤等居内忧忍哀襄事因竭诚信循祖祢之志启君之竁迁祔于京兆府奉先县漫衆鄕章保里从吉卜也与洪洞君庚甲分穴昭穆列次聿修之义情理无违而彤又状其祖德请刻墓石抑予之重表甥也嘉其忠孝而铭之其词曰伊昔侍中实相睿宗以孝以忠穆然淸风乃生良士博约仁义坦坦居易郁堙下位家有孝孙卜兹鲜原刻勒淸芬藏于墓门唐故监察御史淸河张府君墓志铭君讳衆甫字子初淸河人曾祖尚皇海州司马祖宏艺皇兖州曲阜县令考隐皇淄州司戸参军君早爲诸生能以学行自力寛亷而温朴厚而文居易向晦固穷不变故年过耳顺而方脱章甫冠惠文示不苟也初爲转运使所辟解巾太常寺太祝转河南府寿安县尉罢秩厯年侨居云阳时以缘情比兴疏导心术志之所之辄诣绝境闲以羇旅游京师卿大夫聆其风者方以声韵属和不暇㑹淮宁军帅之始至也眘柬僚佐求士于朝朝贤多以君爲才辟书荐至俄拜监察御史且爲从事谠言幕画举无违者征军实于广陵因渉江省家道病沉痼不克复命以建中三年三月日至家而终享年六十八夫人汝南周氏先于君殁其孤曰实曰宇年并孩齓未胜缞经遂以其月日权祔焉呜虖贵仕眉寿或与令德不并此昔贤所以爲叹姑以景行茂实贲于重泉铭曰洪范之义享用五福展如之人宜荷百禄嘉言婉婉则㒺攸复旣䥫其冠亦朱其服浮休沄沄归全返眞乔木荒坟于嗟乎张君唐故扬州兵曹参军萧府君墓志铭君讳惟明字某南兰陵人曾祖浚皇丹州刺史祖文远皇睦州别驾考重晖皇金州别驾自丹州以降虽位不过守佐而皆以行义似续君卽别驾府君之元子也天宝中举秀才数上行过乎谦竟不得居甲乙科时苟未至虽巧力无所措其用否不可久后累爲知已荐自明州参军事至扬州兵曹掾凡更四官皆有理效多以名闻荐拜或参从事之列向非刄有余而用无滞畴能及此晚岁病风家于丹阳葆眞乐和樽酒自适轻财重义推诚于朋友之间不饰边幅以旷达自任初君与令弟故司封郞中惟则同以儒服游京师贤士大夫缔交慕义者如响郞中以通才厯职而君亦累爲名公所荐年位未至相次凋落呜唿以建中二年四月日所疾沉痼终于丹阳私第享年若干以某月日权窆于某所从宜也夫人扶风窦氏妇道柔明三子沨潮汶等年未志学藐然无怙刍挽将行哀以求铭志曰南齐之后福祉荐臻厥生兵曹洵美且仁如何中路翳魄荆榛刻石穷泉永志声尘唐故润州丹阳县丞卢君墓志铭君讳岘字某范阳人自魏巳降官婚人物爲天下淸甲大畧书于国史详言在乎家牒今所书三叶自曾王父卫州司马府君讳宏寿初贞晦不仕公车征拜至冀州信都主簿府君讳友裕友裕生扬州高邮县令府君讳相君卽高邮之第若干子奉前人之业讲先师之训以之克家以之从政直方谦厚卑不可踰筮仕三次不离州县之职曰亳州蒙城主簿楚州宝应县尉润州丹阳县丞寛敬莅事不希名誉故每当亷问荐延之日使臣陟明之举皆迁延晦避时议多之淸行懿名竟用不振以大厯九年七月日寝疾终于官舍享年五十五其婺陇西李氏柔顺有妇行嗣子某等诀于蓍蔡衘恤襄事以关河不靖未克归祔遂以某月日权厝于县之北靣焉从宜也予侨居丹阳常与君游故粗书事实以备刻石铭曰生死沄沄如环斯循于嗟卢君于此归根权载之文集权载之文集卷第二十六权载之文集卷第二十六唐权德舆字载之墓志铭王妣夫人宏农杨氏祔葬墓志铭王妣夫人姓杨氏宏农人祖敏皇太仆少卿交州都督金乡县公父晏湖州武康县令夫人始笄归于王考府君名重而禄薄家肥而身约仕至左辅尉中兵纪纲掾所与游者皆天下㒞人贤士夫人无攸遂劝以义之道备焉天宝四年先太保贞孝公旣孤夫人慈仁训育以文行绍续繇进士第授临淸尉蓟县尉安禄山之乱也以大节闻履险违难﨑岖色养灭迹人事以扁舟爲家至德二年夫人弃孝养于杭州富阳县之行次时四方兵交岁大疫江东尤剧未克归祔此焉宁神先公号咷崩毁因中风湿痺痼外除拜御史右史着作郞皆以疾不祗命大厯丁未德舆丁荼蓼贞元戊辰再集艰棘余生未冺积庆所钟因缘践履叨冐崇大以岁时之不易事物之多故久未迁神心焉若摧言阴阳者利在卯酉元和五年岁直庚寅德舆忝太常卿以明年之吉襄事旣具其年猥叅宰政礼不克就乃建宗庙以严蒸尝逮今十二岁在丁酉德舆以检校吏部尚书理戎汉中拜章上请协用龟策启先太君寿堂于丹徒启夫人寿宫于富阳七月壬寅祔王考府君兆域于东都伊阙县慈水之阳吉自杭抵洛几二千五百里水陆安静诚信无违天之佑也惟尊灵幽閟周一甲子罪在孱菲宜当诛殛而懿范遗训流光孕休闺门受祉施于子孙霜露憷愓如惔如酲又德舆之生也后不获逮事逖听令闻靡详万一故合姓之纪岁弃代之享年皆阙焉刻兹介石以永终古铭曰惟王母之令德淑明柔克闺门延耀以引以翼王父安卑兮其道未光先公大节兮易名章章伊孤孙之蒙騃不获逮事庆灵流泽兮积累名器溯河汤汤輤车帷裳伊水之阳祔于幽堂万有千岁兮徽音不忘先公先太君灵表先公以大厯二年岁在丁未夏四月十四日弃代于润州先友赵郡李公遐叔巳爲之墓表先太君以贞元四年岁在戊辰夏六月二十三日弃代于洪州亡友安定梁肃寛中又爲之墓表乃今元和十二年岁在丁酉秋七月十五日壬寅孤子山南西道节度观察使银靑光禄大夫检校吏部尚书兼兴元尹御史大夫扶风郡开国公德舆始获备诚信以追命徽数昭告启二封于丹徒祔神于东都万安山之北原其终始大要官伐大本并巳具李氏之说孤穷噭号以补其缺文先公以永贞元年再追命爲工部尚书元和二年三追命爲太子少傅七年四追命爲太子太保太常考行易名曰贞孝公先夫人元和元年追命爲炖煌县太君二年再追命爲綘郡太君先公有事君事亲之大节道积于身而不得大行于时时不得蒙公之化士大夫之论炳如日星晔若凤麟夫人辅佐中馈爲人伦师式上事姑下训子爲顺妇爲慈母孝爱寛顺得内姻外姻之和如惠风甘雨长育生物永惟二尊并包徤顺用晦其明不丁于时受名器褒钖于㝠㝠之下覆露蒙昏叨冒显荣踰量腊毒日俟顚陨呜唿曾王父以上塟于本州今限异域王父葬于伊水之阳属者下祔于伊水之阳不吉得万安山之原吉以岁之不易与时之多故久未迁神惧至没身常泣谓稚子璩曰苟吾未襄事死而不可以归骨于九原不可以请谥于有司今则天幸克申私志异时从先公于斯丘也是得养于下也尊行淑声备于前铭继此譔刻哀荒罔极独孤氏亡女墓志铭元和十年岁在乙未冬十月二十一日戊午故秘书少监赠綘州刺史独孤郁妻天水权氏寝疾终于京师光福里呜唿吾之女也故哭而识之惟吾门代有懿德至先君太保贞孝公之大节大行爲人伦师表故钟庆于尔而又夭阏其成此吾所以不知夫天之所赋也初笄有行未尝远父母兄弟考室同里常如归宁始绛州以褐衣纳采其后爲侍臣史官更掌中外诏诰皆再命或三命十数年间便蕃淸近咺赫光大天下公议以宰政待之其于闺门之内佐君子供先祀嘻嘻申申有孝有仁乃者吾忝大任绛州居近侍而能婉约劳谦得六姻之和长信官受册命之岁与母于内朝序位环珮之声相闻党族荣之人情礼意纎㣲矩度言内则者以爲折中嚱夫绛州方强仕不淑尔又未练而殁年止三十一天之报施其何哉始称未亡人也惧贻吾忧毎歛戚容而爲柔色然以沉哀攻中竟不能支悲夫初先舅宪公有重名于时绛州生而孤不得逮事傥冥冥有知将同穴而养于下耶抑智气在上归于冥寞耶吾不知也生子二人女子一人长男前一岁未成童而夭次曰晦生十年矣至性过绝人未朞月再丁荼蓼嗷号罔极晦世父右拾遗朗茹终鲜之痛抚之如不孤贞于龟册得明年二月六日壬寅祔葬于东都寿安县之某原宜琢墓石以永于后吾老矣岂以文爲惧他人不知吾女之茂实故隐痛而铭曰旸光未昼而湛晻兮植物方华以藁落兮懿吾女之淑令兮祔君子于㝠寞已乎已乎吾不知夫神理之有无殇孙进马墓志权氏殇子名顺孙小字文昌以被病用桑门法更其字曰君咤赠太子太保贞孝公之曾孙今刑部尚书扶风郡公德舆之孙渭南县尉璩之子始仕爲仆寺进马三十三年以元和十年十一月二十二日夭于光福里二十七日歛手足形于万年县神和原旣阖棺其大父泣而志之曰尔㓜有敏志孝顺敬逊承大父母父母之教无违㫖虽孝子顺孙成人者之养不若也故吾以名之读孝经论语尚书尤好笔札不离砚席凡举措语言循理谕义出常童远甚方肄小戴礼业未竟而感疾自春涉冬绵四时剧大病之际上辞尊长下诀幼弟妹恬然不乱且谓其傅婢曰空中佛事俨然在目促焚香移吾枕西向合掌而绝始吾常疑神㓕不㓕之论逮今信矣噫嘻以尔已仕且有成人之志吾欲勿殇知礼者曰不可而不敢逾也惟大墓在洛师得陪祔之吉于后岁故于是权窆而号曰惟魂气兮无所之尔之神得所徃兮吾又恶用夫涕洟叔父故朝散郎华州司士㕘军府君墓志铭序曰洪范叙三德五福之道而德在乎人福系乎运时未光大则卷而怀之姑以淸行厚德遗诸子姓而巳公讳隼字子鸷天水略阳人十二代祖安丘敬公讳翼爲前秦司徒代有勋德以至四代祖平凉公讳文诞厯开府仪同三司洪常二州刺史曾祖滑州匡城县令讳崇本王父益州成都县尉讳无待烈考许州临颍县令讳伋初平凉之先三叶开国匡城以降世名文行公缵成茂绪祗服家法有大易之鸣谦中庸之愼独慥慥其守孳孳其勤中立而不易方夷道而不由径故克家无玷干禄有声天宝末州里举经明属幽陵叛换计偕中止解巾试守河西尉眞拜鄢陵丞时东郊不开违难逃禄艰贞洁白终出盗泉朝廷嘉之除楚州宝应丞是岁太夫人弃孝养刺血写大乘幑言毁瘠过礼旣除䘮爲亲戚所勉调补宋州宋城县丞孟尚书某方持郡节深相推重每岁考课居郡中最大厯中授福昌丞贞元初改华州司士尝辟彭城刘公萧国班公之府皆分事任实助经费所至之邦必闻其政所奉之主必以加礼而又学古不怠歌诗必类缘情而不流体要而无害故秘书包公谓公内外循理心正气和君子以爲知言其道未伸天夺之筭呜唿贞元九年四月辛亥终于富平从事之馆享年六十一夫人陈郡殷氏皇曹州司法丽正殿学士践猷之孙河淸尉寅之女故给事中杭州刺史亮其兄也今侍御史郴州刺史永其弟也生德义之门袭猗郍之庆自执笄主馈逮四十年孝慈柔明六姻是仰学备箴诵言成礼法公之禄甚薄而家甚肥中外无间言诸孤犹已子闺门之内和乐薰如也旣茹未亡之痛䕶奉輤车东旋洛都八月癸丑遘疾疠终于新安之别墅享年若于有男五人长曰少成仕至桐庐尉次曰少淸以经术甲科次曰某曰某皆以文学裕蛊禀公之义方女子五人长适安福尉刘公范次适常州司仓齐畅其次未及笄皆禀夫人之明训少成等曾未半岁再集荼蓼思养于下如不欲生衔恤忍哀竭其诚信以十月某日得吉卜于新安县山南龙涧原礼也小子齓岁而孤夙承善诱且惧徽音行实之不传于后与陵谷之有迁也谨用论譔哀而不文铭曰惟叔父秉直淸温而文诚而明六试吏扬令名再从事有淑声猗夫人懿纯德倬妇行爲内则乐申申恭翼翼女有家男述职天不佣降鞫㐫道未行祸已钟刻金石识邱封德不冺哀无穷再从叔故试大理评事兼徐州蕲县令府君墓志铭府君讳有方字某天水略阳人也曾祖崇本皇朝散大夫滑州匡城县令祖若纳皇右补阙起居郞桂歙梓三州刺史考倣杭州紫溪县令代以儒门四科爲家法故发于文则菁华施于政则惠龢公承是休德餙躬践行得诗之无邪易之通理凡五授命皆以推择曰左淸道率府兵曹叅军太子通事舍人陈州司法叅军亳州司士叅军以至大理评事兼徐州蕲县令满岁南游遘疾于途以贞元十六年夏五月殁于楚州之旅馆春秋若于夫人河间刘氏乐城公仁轨之元孙也明智才淑有子曰长儒弱冠举进士甲科文行淸苴枲其容水浆不入以某年某月日得吉卜于某地其引也葢殡也以舆师繁兴未遑归窆于东周之大𡑞姑刻圆石书其畧云公夷通直信睦姻任恤位卑而志宏居约而家肥有爲有守不疚不跲其初命再命宫卫赞谒虽未居眞秩而四方之嘉招狎至其后掾二邦奉六条受禄不诬实闻其政或摄领通邑分乘轺车皆有裕人之仁急病之义及理于蕲也能遂物之宜不夺人之时嘉惠善利洽于千室犹卽墨桐乡之理无不及也又尝馈师于回中从事于夷门皆有功利称于其府其去蕲也西方节将议委以谋猷介僎之重且谓弓旌之未称也将以柱后惠文之冠招公章旣上而公大病斯可叹巳犹子族子自朞及缌侍疾承讣崩波涂潦又以见公风训慈仁之所逮也噫嘻自匡城至公四代而三爲县大夫皆用循政闻且以两汉邴曼容陈仲弓爲凖故不至丰禄加以梓州之懿文盛德排抑于时道未光大终于郡节或者蕃祉必复其在裔乎此宗门所以有望于公之孤之昌大也旣而缄公理命命以论譔小子愀然涕洟而爲之铭曰恭惟叔父信厚淸厉有车翘翘将事匪懈掾吏二部文而无害施化一同蕲人以乂易象视履谓耆而艾奄然不淑力命相戾楚挽虞殡风烟晦昧属词贞珉宁此厚载再从叔故京兆府咸阳县丞府君墓志铭府君讳达字某天水畧阳人曾祖崇本皇朝散大夫滑州匡城县令祖若纳皇通议大夫桂歙梓三州刺史考僎皇深州安平县令自十二代祖前秦安邱敬公至四代祖平凉公皆有勲力爲通侯大吏自匡城至安平以文采政事爲列城二千石家法休声贻于后昆府君以士行吏理平端简实大厯初调爲家令寺主簿厯同州冯翊县尉河南府登封主簿京兆府咸阳县丞居之必闻考绩得之必由综覈中外之姻或据戚里都侈乡未尝巧从以去穷约且以枉道由径食浮于人爲戒大率毎十岁徙一官故厯三纪而四受禄勤官肃事不诱于长上循理蹈和不摄于健羡其有常欤其难进欤贞元十九年岁在癸未秋七月壬戌感风疾终于新昌里享年六十九先是夫人南阳张氏明茂有礼法亦天夺其寿府君周缞旣除三月而鞫凶及悲夫支子埙等谋于族属家老以明年春三月已酉祔眞宅于万年县龙首原谨书官次以纳幽穸铭曰幽丘而下瞱瞱圭组宜昌鄜城乃代启土平凉策勲梓州㦤文家谍德风仪刑荐绅时惟叔父祇服丕矩始仕宫卿乃从左辅周旋二畿坦坦安卑遵道而行不竞于时脩短奄忽兮呜唿涕洟崇岗美槚分永识于兹唐故河南府登封县令权君墓志铭噫嘻吾之从祖弟曰少成字某仕至河南府登封令而殁其年五十七曾祖王父益州成都县尉府君讳无待王父许州临颍县令府君讳伋父华州司士叅军府君隼三叶有文行而赋禄不称当时才士名人皆与之游君甫成童通左史古文小戴礼以经明调选爲睦州桐庐尉凡七徙官皆以功次得调其爲右威卫纪纲掾尚书郞有官人于黔巫者请爲之介裔夷得职其爲河西尉奉职于左曹吏无奇袤其爲梁县令也二千石领行诏条缪行征令而多赋于人属城皆不能辨君毅然有守折其疑文词坚气正不直不巳梁人得以蒙其泽遂其生郡表尤异拜河南府兵曹曹事修理元和十一年调补登封春二月病风痺逮秋寝剧九月十七日启手足于官次悲夫君仁厚质实廉隅介独洁淸在公颠沛以之探经术法义徃徃以文自道不务游谈不驰名声深知者以爲古之循吏不若也阶近赤绂官近朱轓谓跂而及竟殁于周圻一同之地斯可恸也娶博陵崔氏某官某之女雅有妇行长男顼以经明爲凤州两当令专敏好学次曰琯华州叅军䔍志于文章幼嗣曰某曰某皆在雅儒以泣顼等以明年二月安祔于伊阙之旧封礼也呜唿吾无朞叔父无朞大功兄弟以至于君且有一岁之长班白相视疾恙相悲奄然委化痛入肝膈故出涕而铭之铭曰东周苍茫兮甸邑鲜原以之赋政兮以之归根呜唿不可作兮死生沄沄唐故使持节郴州诸军事权知郴州刺史赐绯鱼袋李君墓志铭君讳伯康字士丰陇西成纪人自梁武昭王元孙文穆公冲爲元魏仆射司空与兄穆侯恭侯惠侯庄公中秉枢揆外颛方国文穆公二子长曰延宴次曰休纂论道追命皆至司徒蝉联茂盛冠于百族君卽叔氏司徒之后也曾祖仲进皇宣州司马祖侨皇河南府渑河池县令父愔皇朝议大夫宗正丞赠濮州刺史三叶用晦士不过郡佐县大夫典司宗籍而天爵崇茂士林向仰君以才实克家淸方入官始爲知巳者所荐授阆州司仓掾转下邽福昌奉先三县尉皆有能名建中三年调补御史台主簿成奏未下以太夫人寝疾归侍药膳明年丁内艰衣裳外除廹严君之命复调爲长安尉时王师淸宫銮辂初复武人干吏理毂下爲多事邑之细大必决于君每岁考绩爲府中最贞元五年再集荼蓼终䘮犹毁不交人事屏居池阳以耕植自业九年春西鄙不靖诏城五原以备边鄜延节将选重賔佐以厚礼辟君实董塞门之役不愆于素抑有劳焉拜监察御史转殿中钖以章绂寻迁侍御史加检挍工部员外郞凡十年四徙官爲鄜上介伐谋而鄜之师以律折狱而鄜之人不冤十八年从守臣来朝行次中部所从复于左毂䕶其輤裧以至京师庀具㑹事称情中礼十九年秋七月拜郴州刺史精力惠养蠲除烦苦导利省啬而人不扰廉平信厚而吏知方今相国左丞郑君顷移佐兹郡知君也熟洎入緫纲辖盛推理行再筦宰政方图陟明斯言未复奄忽凋落时永贞元年十月某甲子春秋六十三悲夫君天资器干机用强敏夷易䟽通不趍名声学尚周洽而情情甚丽业履端脩而睦姻尤笃时人多知君吏理过于文行唯故相太傅卢恭公今相国左丞郑君臮鄙人实知之而栖迟下国廹阨委化斯可叹已夫人范阳卢氏宣城县令炅之女华绪令仪执笄佐馂先于君殁二十年矣嗣子卢氏县尉操次子前明经掖支子某等皆以孝经而承训仪君令弟爲长安主薄少安请急襄事崩波勤远自荆抵洛泣奉轜车以元和元年某月甲子塟于某县某原之旧封君子曰于长安之兄之䘮有以见同气之痛德舆以中外伯仲周知所履刻石纪事朴而不诬铭曰郴之政兮理平君之行兮廉淸矧有深知兮秉国之成亟言于朝兮将陟其明窘然符守兮奄忽冥冥胸臆约结兮未摅生平道途自远兮广柳刍灵风雨所交兮卜洛佳城元龟是贞厚载是宁于嗟乎内兄唐故长安主簿李君墓志铭君讳少安字公和陇西成纪人自元魏仆射文穆公冲而下爲西州冠族或位不充者必以令德闻曾祖仲进皇宣州司马祖侨河南府渑池县令父愔朝议大夫宗正丞赠濮州刺史君卽濮州第三子敏信寛绰笃于行义方举孝廉偶爲所亲者荐延授兾州阜城县尉旣非所好终不屑就王黔中础之持节廉问也表爲推官转支使厯左武卫胄曹叅军大理评事用诚直赞佐夷落之人宜之府除至京师转三原县尉筦中书甲库考绩四居上第迁长安主簿二陵复土之重比岁㑹同轨毂下所莅储峙无违典司廐置肃给安静尹守以爲能方授代而复表留一岁御史府司察视者数荐君自代君方勇于退故朝命未及焉元和三年三月已酉感疾不起于长安兴化里第享年五十君温仁孝友喻义循理恢恢然有君子之度齿位皆屈而智者叹焉夫人荣阳郑氏太仆少卿叔规之女仁而不寿先是君元兄郴州刺史捐馆舍请急襄事间关勤远间一岁有嗒然之痛䘮服甫除俄启手足噫以积善之家而丛不淑如是紏纆之数其可问耶嗣子栻授等号奉輤车以夏五月景申祔于东都颍阳县之某原礼也音徽未没志义相伦情殷中外年同甲子濡涕操管铭于墓门铭曰族之盛兮才之令兮才知命兮俄大病兮塟者藏兮颕之阳兮志丘荒兮杳茫茫兮唐故洪州建昌县崔君墓志铭君讳遴字某博陵安平人也六代祖北齐右仆射昻以文学正直周歴诸曹礼乐刑政所损益者十七八生隋水部司门二郞中洽有风仪器尚以世其家司门生皇掖县令昙首掖县生武邑令绍武邑生白水尉顼顼生汾西令赠定州刺史昇之自掖县四世含德不耀君卽定州府君之长子故相国右庶子安平公其介弟也恬淡愿悫不迁于时仁于乡党友于兄弟大厯中御史大夫赞皇李公之宣风于吴也闻其贤起家表爲常州武进县尉迹徇知己心不近命俛视官曹非其好也建中初嗣曹王分阃按部于九江之西又以名闻转洪州建昌县丞君喟然曰庄生于陵子吾之师也恶用是哉终不屑就先是筑室于毗陵䟽淸流荫碧鲜树艺偃仰有终焉之志贞元十年正月日寝疾终于其家享年六十三夫人范阳卢氏华宗淑行动循礼法其孤景伯等年未及冠皆专经趣善藐然衔恤䕶奉輤车以明年十月某日归祔于河南东原之旧封先远故缓也季弟着作郞述贞谅逊悌称于士林抱终鲜之痛主归全之礼以德舆详其所履俾爲墓志铭曰公绰之道澹无欲兮洁身用晦言可复兮视履考详宜戬谷兮乃如之人胡不淑兮周原旧封森拱木兮于以宁神识陵谷兮唐故给事郞使持节房州诸军事守房州刺史赐绯鱼袋崔公墓志铭公讳述字元明博陵安平人自东汉长岑长济北相代擅雕龙之美济北五代至晋大司农洪司农八代至北齐右仆射昻仆射三代至公曾祖皇朝散大夫兾州武邑县令讳绍大父同州白水县尉讳顼烈考晋州汾西县令赠定州刺史讳昇之代有文行懿德爲北州冠族公夷雅温粹安舒廉静于座右铭得含光之妙于政论得理道之奥以之脩身以之理官葢家法积厚而公能践之之故也始自官卫试守未弱冠而爲蓝田尉已有嘉闻寻转婺州浦阳令扬州兵曹叅军皆以吏理着称故辟书交委命书随之厯监察御史殿中侍御史再爲侍御史实佐寿潭洪三邦车赋之重拊循辑睦繄上介是赖府迁于荆荐言于朝拜着作郞虞部员外郎论着奏议率循宪矩不毁方以求合不出径以趣㨗贞元十二年出爲房州刺史承长帅刚严之理当舆师馈饟之殷暴征继起烦言狎至而能推情厪身以裕劳人恻隐所被四封嘉靖十七年秋七月辛酉感疾捐馆舍春秋五十七夫人京兆韦氏承公宫之训爲女士之表凡合姓二纪柔而正劝以义之道备焉其孤文伯武伯等学通礼籍姿性纯至斩焉相视泣奉裳帷以冬十一月甲子祔塟于东都某原礼也初公仲兄左庶子安平公有重名于时安平所与游者公皆从而游焉故常与贤士大夫推古今世道博约论辨摅之于词凡数千言因曰胜质之文吾所甚惧彼奔驰塞路者旣不可遏又恶用斐然之爲邪遂輙削去其用晦如此行义醇备慈仁任恤安平旣卽世伯兄继没犹子之解巾结䄜先于巳子故不举火之日男未仕女未行其于疾则十起衣无常主虽伯鱼稚春不能加焉群从族姻均禄直以赒其乏不结党友不趍声利常欲脩性息迹考一邱之乐而未齿与位皆负其实奄然不淑爲知者所叹建中初德舆遇公于九江之西其后辱安平戴侯之知于公䕶南容之眷刻石志美不敢㬅辞而实录焉铭曰齐称大风汉有文宗隽贤葳蕤似续昭融坦坦房陵劳谦孝恭优游禄仕惟道之从素履不华黄裳在中乃仪列星乃饰伏熊居易处厚有初有终魂气杳冥诸孤哀恸圆蓍大蔡先远攸同刻兹贞珉永贲邱封权载之文集卷第二十六权载之文集权载之文集卷第二十七权载之文集卷第二十七唐权德舆字载之墓志唐故相国右庶子崔公夫人河东县君柳氏祔葬墓志铭贞元十有一年岁在乙亥春三月丁丑故相国安平公夫人河东县君考终命于京师安仁里盖春秋若干其孤曰懿伯号侍輤裧以十月庚午返祔于河南某原安公之旧封礼也夫人姓柳氏代爲河汾右族齐周之际中书孝公虬司会景公庆以匪躬厚行爲北朝名臣孝公生止戈后周洛州刺史洛州孙皇海州长史憬生皇伊阳县丞璇夫人之祖祢也夫人凭积厚之祉体柔嘉之姿旣笄归于安平公公始以处士纳采至于佩相印三十年间内则彰闻尝以命妇宜家疏封于本郡又以中宫恤礼爲位于内朝齐明以助祭慈惠以厚下䄖翟五采副笄六珈幽闲必闻于法度侈汰不萌于心术盛德发于身而被于族姻不可详巳始用和乐安于隐约终以淑均居于显尊大君子之家肥道光其助宏矣旣婴未亡之痛深惟出世之法受㣲言于顺禅师以莲花普门爲方寸津筏宜其永钖眉寿而爲大家今则已矣予壹不知夫命也懿伯爲左干牛备身纯孝好学居䘮得礼长女适宏农杨宏微才半岁有共姜栢舟之誓明识令行伦于古人幼女以衿䄜来归共承宗事故于夫人之道得周知之懿伯以陵谷之不可以不识哀请论譔大凡以干元元年合姓贞元二年受封安平公薨八年而夫人捐归其铭曰于穆夫人徽柔淑温仪于德门蹈履内则六姻是式蔼然慈人鱼轩煌煌佩玉锵锵威仪申申居贫且乐处贵愈约其道可尊不享大年奄归下泉孰司陶钧哀此孝嗣茕然无恃诉于苍旻东周故园宰树鲜原裳帷翻翻祔于幽窀刻是贞石厥声长存唐故义武军节度支度营田易定观察处置等使检校司空同中书门下平章事赠太傅上谷郡王张公邓国夫人谷氏墓志铭夫人姓谷氏魏郡昌乐人其先汉大司农永之后故义武军节度检校司空同中书门下平章事赠太傅上谷郡王张公之夫人也四代祖郍律贞观中仕至谏议大夫宏文馆学士曾祖补衮左羽林军长史祖倚相秘书省正字佑兰锜以严禁旅详鲁鱼以考秘文犹未充其才则延耀于后考崇义天宝末以雄畧气敢从渔阳之师每建奇功亟推北狄歴左武卫将军左金吾卫大将军累兼太仆殿中追赠特进懿是庆丛于夫人天资才明动合图史早以衿鞶之诫宜于钟鼎之门百两以纳采三月而助祭克洽中馈至于上公其于佐以纯诚䂓以䇿画超冠命妇之道叶赞守臣之劳者有焉建中元年疏赋于魏郡三年徙封于邓国徽音法度列在命书贞元七年太傅薨于理所嗣子今义武军节度易定等州观察处置等使工部尚书易州刺史兼御史大夫延德郡王茂昭能业其勤载延其赏克家禀训宣力抚封六官分职八命作牧虞潭荣养用厚人伦鲁侯燕喜方期寿考伯仲有裕称于北河曵裾于邸第者三持宪于牙门者一贞元十一年以幼子银靑光禄大夫光禄少卿驸马都尉茂宗旣承筑馆之恩来俟执笲之庆方荣着代俄痛终堂以十二年二月丁卯寝疾殁于万年县安仁里享年四十九遗表以车服器用上献王人就第申吊赐绢三百疋布一百端此又恩礼之有加尚书以移孝在公远竭诚信光禄以衘恤茹痛躬奉裳帷以其年冬十月甲戌得吉卜于京师少陵原不祔于太傅行古之道也生极井赋没有宠恩备终始以荣以哀申命司言之臣探其淑行用琢琬琰铭于墓门铭曰鹊巢之德夫人之职辅于上谷启是邓国淑愼温惠徽柔令色克大闺门施于燕翼万钟虽及九原俄卽赋命有涯孝思㒺极唐故卫国夫人墓志铭夫人姓李氏赵郡人前相国司空今戸部尚书燕国于公之室也曾祖仲思皇蓝田县尉祖琳河南叅军考复司农丞三叶名器卑而婚亲族类爲山东冠甲外曾王父斐丞相文献公左右元宗爲时才臣外王父吏部郞中赠刑部尚书综以文行淸名着于舅族多贤与轩冕俱大中外积厚而生夫人兴元元年燕公以南官郞冕而亲迎其后厯二千石九卿观风贞师煇燿宏大三公相印六职地征勤劳辅佐淑愼和乐鹊巢之均一樛木之逮下采苹之能循法度螽斯之子孙衆多寔备有焉晋令公侯夫人银印靑绶佩水苍玉贞元二年夫人以外命妇封河南县君十九年以元侯内子进卫国夫人广大专静尚柔含德不言而徽音自远不耀而仪型可象钟郝之礼法爲而不有姬嬴之地望有而不恃于六姻之中薰然以仁煦然如春推心以及物各得其所欲故燕公琴瑟友之钟鼓乐之克成妇顺以赞家道元和十年冬十二月甲辰寝疾薨于安仁里第享年若干不求医祷以顺性命虽知道之君子所难能焉明年春二月庚申祔先姑之茔于兴平县之某原礼也嗣子前太子左赞善大夫正秘书丞方某官季友某官某等永惟免于水火以至冠婚列在朝序率由慈荫自帷堂至于遣奠哀敬有加燕公以德舆于外族爲表甥于中台爲同列嗒然之痛俾志斯文公又命方等泣状往行始终详实故如其论次系之以铭铭曰燕公之室宏是内则卫国攸宜淑明柔克环佩锵然蒸尝吉蠲家肥族睦二十二年如賔之敬循道之性不虑不图奄忽大病茂陵苍苍宰树阴堂幽宅于兹兮德辉不忘前京兆府咸阳县丞权公故夫人淸河张氏墓志铭夫人姓张氏南阳人曾祖铉皇正议大夫常州刺史祖重辉皇朝议大夫衡州刺史赠太常卿考伯禽皇银靑光禄大夫将作少监兼通事舍人奕代以大夫二千石班宣教化而先公賛谒在帝左右兄凭又以卫尉少卿简王傅世其官故表仪风训家法延耀夫人承是吉禄生而懿美大厯十二年旣笄归于天水权公公时爲冯翊县尉其后簿登封赞咸阳徊翔于周秦间皆用功次得调满岁食贫则嘻嘻于衡荜之下族属和而家事理抑夫人是赖资性温重闺门整峻毎中外六姻有嘉会䘮礼必羞必赴周旋法度女士宪焉而不得鸣珈佩玉宏大中馈命也贞元十八年夏四月暴婴疾疠终于京师新昌里春秋若干秋七月窆于某县某原从吉筮也支子某等充穷抆泣捧是圆石云以不可不识命从祖兄子铭之其词曰在汉七貂族之盛兮常山衡阳休有庆兮父兄仍代赞名命兮展彼夫人来合姓兮徽柔静专家道正兮生也有涯斯大病兮刍灵广柳掩泉径兮刻此贞珉彰淑令兮唐故朝议大夫洋州刺史王君夫人博陵县君崔氏祔葬墓志铭夫人姓崔氏博陵安平人皇凤阁侍郞平章事博陵郡王元暐之曾孙礼部侍郞璩之孙侍御史贲之息女洋州刺史瑯琊王君澄之嘉耦崔氏自汉济北长岑代爲文宗王氏自晋睢陵口邱继生元臣二族之茂范蔚宗沈休文推本言之矣重以母后中宗之际石泉博陵二先正有经纶命代之材推戴格天之业延耀济美爲祥爲祉爲君子爲士女合姓好逑与他族不侔夫人未笄累失恃怙旁无弟兄血泣襄事奉二尊裳帷间关道途自钟陵抵洛邑哀敬与礼三者无违神佑纯孝爲宗姻所叹某年从父兄纵盛选卿才故王君纳采焉王君以才器政事连辟公府歴御史司直爲河南纪纲掾改阳翟令入爲尚书屯田郞出刺洋州柔嘉左右叶是休德初洋州同气八人名位焯于当时冡妇介妇必华宗淑喆夫人赞宗事供先祀鼓瑟诵诗姿操雅奉上以诚羣居用和外言内言不越于阃朝服祭服必成于手洋州捐馆二十年而夫人殁于栎阳之别墅时贞元十九年秋七月某甲子盖年五十一初洋州娶荥阳郑氏生子曰造而夭夫人以继室生子三人曰廼曰逵曰迈母仪均养皆爲良士造仕至蓝田尉迺修词与计偕逵迈咸以门资分佐环列哀号罔极泣问龟䇿以二十年冬十月某甲子祔于洋州之旧封先是洋州犹子兴平尉源长受夫人之理命曰吾与尔二门积德奕代铭表必咨时文先舅之碑吏部郞赵郡李公实爲之先君之志从翁太傅文贞公实爲之且以德舆于夫人有通世之旧猥求论譔泣状遗懿实而不华是用采获以铭内则铭曰安平临沂右族蕃滋仁贤是仪好合嘻嘻乃封故地象服斯贵谅无攸遂亦劝以义妇顺彰闻母仪可尊肃肃闺门四男晨昏于嗟风树奄閟泉路鲁人之祔皇辟之墓镂兹淑声永识㝠㝠唐故湖州武康县丞许君夫人京兆韦氏墓志铭夫人韦氏京兆杜陵人楚傅汉相之后分封竞爽以至周郧襄公孝寛爲宗门龟龙曾祖某某官祖某某官父楚器皇太子宫门郞其外族陇西李氏梁武昭王元盛后魏司空文穆公冲隋綘郡公礼成之世德舆之从母娣也中外华阀乃生淑喆㓜失恃怙先太君保而养之犹女子子焉旣笄归于某郡许授授循理喻义调常州义兴尉湖州武康丞满岁葺田庐于霅溪之上忘懐进取夫人赞家道以供先祀诫伯宗而馌兾缺许君之动静无悔抑有助焉所从之禄甚薄不及偕老徙宅教子宜家佐馂闺门之理有同严君才识所及过人远甚虽内外之言不越于阃而人事物理皆能折中焉凡结䄜二十五岁而称未亡人又十五岁而不举火时元和二年正月某甲子春秋五十九其子士俭谨敏属诗书未与计偕者不忍违养故也泣访蓍蔡得十月某甲子吉权祔于皇辟之封惟夫人有姿操徽范不得被鱼轩翟茀之饰独振内则而传母仪孝子冡妇居䘮率礼礼无违而哀有余姻党称焉呜唿孩提相长实均同气今视士俭犹吾之出焉士俭缄哀词理命请刻圆石屑涕直书寄兹沉痛铭曰士之赞行未必豊禄有美夫人不登象服从夫也有德有仪训子也恩斯勤斯劝以义兮导之慈养未及兮命夺之服在缌兮心若朞刻琬兮流涕洟唐故润州昭代寺比邱尼元应墓志铭维贞元六年冬十一月戊子比邱尼元应化灭于润州丹阳县昭代寺享年五十四经夏十有三明日庚申宁神于县北之某原刻石纪墓虞陵谷之变也叙其畧则㓜禀公宫之教早继德门之室次有徙宅之训终悟舍筏之宗纪其详则俗姓卢氏世阀华峻倬于汉魏以至北齐黄门侍郞思道卽六代祖也曾祖悌隐居不仕祖暄皇中散大夫邠王友赠秘书监父澐皇中散大夫婺州刺史惟先人叔父迭领名藩出也作民父母入也爲王卿士再世出于裴而舅族多贤继贰六官联居九牧中外缨冕之盛冠于士林储是德庆宜有淑喆初以旣笄之年归陇西李君晋卿仕至东阳决曹掾靖恭敏直齿位皆屈其于辅赞淑贤之道鞶装组紃之事举无违德姻党宜之昼哭之后栖心释氏旣厌有生之患竟从受具之法洒濯世网揭厉元津外修尸罗中习禅惠法器方茂遽与化俱初决曹府君前夫人范阳卢氏子曰畅㓜怀字育之仁夙奉诗书之训再以经术践甲科厯校书郞宻县尉柴毁栾栾隣于灭性孝慈相感名教多之衔恤卜兆竭其诚信附于窀穸之事率从苾刍之仪且遗令也德舆于宻县爲族外弟服儒同术里仁甚久哀託论譔谨无媿辞铭曰柔濡淸净莲花之性端明绸直淑女之行上无诒离下振母仪晚悟眞谛空王爲师体魄者何电𦦨无期往而不复哀哀孝思唐故洛阳县尉何君夫人范阳卢氏墓志铭夫人姓卢氏范阳人曾祖仁皇相州录事㕘军祖不勤皇寿州霍山县丞公随皇太原府祁县丞三世冲晦皆不至大官故夫人钟其粹美生爲嫔则以旣笄之年归庐江何君官至洛阳县尉夫人有辅赞之美柔明之行诚顺孝慈以内则爲师故得六姻之和而礼无违者干元中何君早世夫人训字诸孤动必以方长子士程爲苏州嘉兴尉㓜子士乂儒行脩明或吏或文克荷先构有女二人长适河东裴氏次适博陵崔氏皆奉母氏之训宜其家室非导之教之之至其及此欤以兴元元年三月日考终命子嘉兴年六十一士程士乂等谋及龟筮以某月日权厝润州未克返葬故也夫人卽考功员外郞士干之世母也予尝接考功游获闻行寔故不敢辞二孤之请刻石以铭之辞曰婉彼夫人淑明柔克周旋动用率由四德不享繁祉不跻寿域二连之哀哀何有极唐故润州丹阳县尉李公夫人范阳卢氏墓志铭夫人姓卢氏范阳人北齐黄门侍郞思道之五代孙也曾祖悌皇高道不仕祖纲皇城门郞父侑皇太原县尉虽仕皆数命以至沦谢而皆饰行懿文有当时之誉明德奕世诞生夫人旣笄嫔于李公公爲乌程丹阳二县尉夫人居贫守约动必由礼谦敬以睦中外吉蠲以奉蒸尝甘粝粱服澣濯中馈式叙和乐嘻嘻有嘉闻而无攸遂一纪于兹矣尝闻善余庆谦受益岂前志之谬欤将有必定之数欤旣而奄忽遘疾不翌日而大渐以大歴十一年月日没于丹阳之私第享年若干以某月日权厝于县西之五里原从宜也生子数人早岁夭落今之存者女子三人长者生才六霜其次差以㓜矣虽礼所未及而号不绝声然行路之爲戚公以爲鼓盆伤神两不中节而钟倩之哀可胜旣乎且虞陵谷之变乃命权氏甥德舆爲之铭曰去夏屋之渠渠兮卽孤邱之峩峩兮往不可复兮沉痛如何薤露蒿里兮古有哀謌唐睦州桐庐县丞柳君故夫人天水权氏墓志铭夫人姓权氏天水略阳人十二代祖翼前秦仆射安邱敬公其后至周隋间有佐命功伐荷茅土者三叶以至曾王父滑州刺史匡城县令崇本王父益州成都县尉无待烈考许州临颍县令伋成都以太学进士擢第临颍判入甲科皆以文学着名粹行纯气有以钟下夫人生而敏异姿性端明懿行全识发于天授而和敬以事长慈惠以拊下窈窕德象动成仪度机鉴精辩而深自晦黙伯仲甥侄等每有疑理滞义多所谘访夫人不得已而后言言必中伦诚顺之道自中形外外内族姻之中瞻其仪型刚戾者顺不仁者化以贞元二年正月归河东柳君君爲睦州桐庐丞方谓有鱼轩象服之庆享偕老宜家之寿不幸遘疾疠以其年七月日终于桐庐之官舍享年若干自说帨至于属纩九族无间言终食无违德宜乎绥履福而介眉寿备祭服以㕘茧馆而廹阨终身莫申其道六姻安仰爲善者惑岂善庆昭报之言妄作耶将寿天淹速之度固有所定耶柳君奉其䘮以某月日权厝于丹阳县某原窦氏伯姊之茔次从遗旨也从父兄子德舆一二羣从衔茹永痛书实录于墓石铭曰采蘩采苹列于诗人㳟惟淑明与古爲隣嘉玉粹温蕣英葐蒀凄风夜壑销铄堙沦命不可问兮从古沄沄追琢淑声兮用识幽坟权载之文集卷二十七权载之文集权载之文集卷第二十八新刋权载之文集卷第二十八唐权德舆字载之铭赞唐故洪州开元寺石门道一禅师塔铭钟陵之西曰海昏海昏南鄙有石门山禅宗大师马氏塔庙之所在也门弟子以德舆尝㳺大师之籓俾文言而揭之曰三如来身以大慈爲之本六波罗蜜以般若爲之键非上德宿殖者恶乎至哉大师法讳道一代居德阳生于异表幼无儿戱嶷如山立湛若川渟舌广长以覆凖足文理而成字全德法器自天授之尝以爲九流六学不足经虑局然理世之具岂资出世之方唯度门正觉爲上智宅心之域耳初落发于资中进具于巴西后闻衡岳有让禅师者傅教于曹溪六祖直心超诣是谓顿门跋履造请一言元觧始类颜子如愚以知十俄比静居黙然于不二又以法惟无住化亦随方尝禅诵于抚之西里山又南至于䖍之龚公山攫搏者驯悍戾者仁瞻其仪相自用丕变刺史今河南尹裴公久于禀奉多所信向由此定惠发其明诚大厯中尙书路冀公之爲连帅也舟车旁午请居理所贞元二年成纪李公以侍极司宪临长是邦勤䕶法之诚承最后之说大扺去三以就一舍权以趍寔示不迁不染之性无差别次第之门尝曰佛不远人卽心而证法无所着触境皆如岂在多岐以泥学者故夸父喫垢求之愈踈而金刚醍醐正在方寸于是解其结发其覆如利刃之破骨索甘露之洒稠林随其义味快得善利者可胜道哉化縁旣周趺坐报尽时贞元四年二月庚辰春秋八十夏腊六十前此以石门淸旷之境爲晏然终焉之地忽谓入室弟子曰吾至二月当还尔其识之及是委化如合符节当夹钟发生之候叶拘尸薪火之期缁素㓜艾失声望路渡涸流而法雨滂洒及山门而天香纷霭交感之际昧者不知沙门惠海智藏镐英志贤智通道悟怀晖惟寛智广崇泰惠云等体服其劳心通其教以爲吾师眞性湛然与虚空俱唯是体魄化爲舍利则西方之故事传焉不可巳也乃率吁其徒从茶毗之法珠圆玉洁煜燿盈升建兹严事衆所瞻仰至七年而功用成竭诚信故缓也德舆往因稽首粗获击蒙虽飞鸟在空莫知近远而法云覆物已被淸凉今兹铭表之事敢拒衆多之请铭曰达摩心法南爲曹溪顿门巍巍振㧞沉泥禅师宏之俾民不迷九江西部爲一都会亦旣戾止元津横霈慈哀摄䕶爲大法砺五滓六触翳然相蒙直心道塲决之则通随器受益各见其巧眞性无方知道不竭顾兹梦幻示有生灭㣲言宻用焕如昭晰过去诸佛有修多罗心能悟之有一刹郍何以㝠哀兹窣堵波唐故寳应寺上座内道塲临坛大律师多寳塔铭京师东门二里所多寳塔者沙门灵凑等爲先大师荐祉尽敬之地也大师讳圆敬姓陈氏河南陆浑人报年六十四经夏四十四以贞元八年春正月猒代入灭于保寿寺越十有五日迁窆于龙首北原距兹塔西北十余歩初大师入道依本县思远寺微公通法华经寳应二年制度编僧籍于东京长寺受具于白马寺本律师昙无德义言下信解以爲遵道途而扺都邑渉门阈而跻堂皇故尸罗毗尼以摄妄想五部四分是爲扃键然后因定发惠最上乘优婆鞠多由是道也敷畅㣲妙攘除痴冥如一灯传照一雨润物宏我法者可胜道哉代宗朝征入内道塲累诏受兴善安国寳应等寺纲首又充僧录寻授寳寿寺上座赐律院以居授瑜珈灌顶宻契之法讲楞伽经起信论译虚空藏经鍳义润文世典羣书靡不该贯无非晏坐道塲沃天心以了义照佛日于中禁欎爲龙象大拯斯人将灭之夕备申告诫中夜累足如期顺化其智惠欤其解脱欤法子苾刍服纕成列仰䕶念慈哀之旨舍莲花多寳之义厥后十五年而功用成丹素觚稜石轮火齐施于外圣像眞言多罗祇夜函于内又以见凑公成就付嘱而爲上首况不出戸庭持经万遍愿力期满严饰斯崇勒铭于兹以示尘刼铭曰三生不驻如电如瀑七情相攻如虿如蝮彼上人者爲世导师乃精毗尼以摄羣疑宏道日大化縁斯毕建兹严事如地涌出国门之东万㝢来同斯爲寳所烛燿无穷唐大兴善寺故大宏教大辩正三藏和尙影堂碣铭三藏者何于心爲戒定慧于学爲经律论惟西域二大士以正智法器爲天人师大宏教和尙本号金刚智南印度人出家于郍兰陁寺道成于迦毗罗卫国事龙智阿堵梨通惣持灌顶之法入师子国登楞伽山航海渉险聿来中土开元中随銮辂于两都大智大慧皆抠衣请益春秋七十三夏腊五十化灭于洛京起塔于龙门传法于大辨正和尙和尙法号不空师子国人母氏方娠梦佛光照顶弱冠受具通三宻法尝赍国信往诣他方讽眞言而海风恬息结秘印而狂象调伏若岁大旱实作霖雨内出方袍之钖犹命服焉至德初宣皇受命于灵朔译不动尊经以献凡所以顺天心而导善气者又何可胜言自开元末至大厯中三朝尊奉以宻行救世代宗授以特进鸿胪卿赐号大广智三藏旣以衆生病爲病于卧内加开府仪同三司封萧国公大厯九年夏六月旣望示灭于兴善寺追命司空不视朝三日尊名曰大辩正遣中谒者吊祠报年减先师三嵗而休夏同数初武皇帝崇大师以次公命卿也先师有仪同之赠宏教之谥大师之弟子曰沙门含光昙贞觉超惠龄于隣潜眞惠觉等或爲肃宗灌顶阿堵梨淸凉山功德使或爲内道塲三教大德或爲僧录皆伟然龙象爲法栋梁而惠应惠觉传授秘藏永怀世道乃于仁祠法堂严事华餙仪同在西肃国在东睟容德宇瞻仰如在应公又推本其教曰昔毗卢遮郍如来入不空王三昧说瑜珈最上乘义授于普贤以平等性智而造妙觉一印舍万法五部周四方金刚之坚利莲花之淸静悟入之速可思议哉普贤授龙勐龙勐授龙智凡千百载而先大师授于大师纂服六叶之教绍明三摩之法摄䕶成就斯爲妙门大凡飜经七十七部一百卷命书愍册表章答礼传译之差次弟子之号名环周素壁耸视生敬凈名会中亦参世典宏明集内无匪佛乘初先大师之灭也吕工部向杜卫公鸿渐爲之记大师之云亡也严京兆郢沙门飞钖爲之碑感缘行化皆以详熟今应公以二大师遗影之在此堂也不可以不识应公入大师之室德舆入应公之藩以兹因缘俾揭文字铭曰法身徧照六叶传妙惟二大师三朝演教天竺西极瑜珈度门连开法界月破重昏俨然象设复获亲觐如闻软语如结秘印一室之中寂然感通道行无穷法子之功唐故东京安国寺契㣲和尙塔铭和尙俗姓权氏法讳契㣲天水畧阳人十代祖安邱敬公翼爲前秦仆射事备载记曾祖文诞皇银靑光禄大夫涪常二州刺史荆州都督府长史平凉郡开国公祖崇本皇朝散大夫滑州匡城县令与兄戸部郞中崇基水部员外崇先皆以文学政事显名于贞观永徽之际考同光皇河南县尉长安县丞翰林详定学士与伯兄益州成都县尉无待仲兄歙桂梓三州刺史若讷三人同以大名举进士擢第文章之美爲当时冠首然其世德钟庆若后无达者则有以淸凈住世故和尙生而敏悟超然元觉九岁于荐福寺金刚三藏发心入㬅茶罗道塲传持圣印悟入之速发于岐嶷然其德容具举家族敬异将必择卿士之良者以嫔之时勇于出世至欲刄其肤以自免翰林府君旣捐馆母兄竟不能抑遂以初䈂之年被服紫褐至天宝元年始受具于福先寺定賔律师隷东京安国寺师事苾刍尼无胜受心门方便之学以爲心寔境化眞由妄遣遣之而眞亦随尽化之而心乃湛然故外示律义内修禅说因初心而住实智离有相而证空法乃通四部经于宏正大师尤精楞伽之义而后住无住証洗六妄离二边遵大道以坦荡入法流而洄复以深惠善诱诱诲学徒或权或实爲归爲趣亦犹凈名之随机摄导蜀严以忠孝爲言故中外族姻徧沐其化渐渍饶益可胜道哉初以广德中随其家南渡安居于苏州朱明寺以建中二年九月六日㝠然化灭报年六十二经夏四十一弟子尼惠操又其兄子也故探其义味最爲深入乃率吁缁俗号捧金身建塔于东武邱寺之东北岗从其教也姪孙德舆以爲宣武有西方圣人之说东汉有浮图仁祠之教以其教言之自菩萨提达摩七叶至大照祖师皆以心法秘印迭相授受故戒生定定生惠得第一义者冲而诣之呜唿今其诣之矣桑门纪述多不分系緖今备书者亦无忘先德故其文也繁铭曰教旨淸净戒珠圆映识浪情尘还源返性彼一切见皆妄想生精修宻诣湛尔融明示现者何此身非久强爲之铭以焯于后兴唐观新钟铭声爲阳所以发越金尙羽所以淸澈故凫氏工焉法器成焉元门揭焉与夫乐出虚铿立号同其功用而信响受祉之说倍焉兴唐观新钟者观主道门威仪太淸供奉郄尊师素之所创也是观经搆之初与旧钟俱当开元甲戌距今七十有七嵗嗄缺毁弃法音不嗣久矣师有环中大辩爲道流龟龙循其妙然后无爲而无不爲所以恢元功宏愿力诚修而物应言发而响会上士仁人展其助飞亷回禄理其具精乎六齐合以万数以心齐以神遇槖地籁腾天光无害金无耗气不窕不槬不石不播于是登簴在悬希声殷然小大随叩昏昕警衆周六虚而洞三界㧞九幽而淸五苦皇都人士㳺者萃者感于耳和于心躁者静者悬解师之善利利物可胜道哉古者林钟景钟皆铭其功儒氏之典也推类以镂文字师之心也铭曰其动也悬如天其用也虚而圆雷大音兮集羣仙福元后兮斯亿年铿訇响亮鸿都前上入㝠兮下澈泉然后舂容销散兮返万物于自然世德铭肃肃我祖元鸟自天天乙革夏武丁相贤手文命子开国于权肇荒南荆瓜瓞绵绵爰曁周襄征伐下颛凌暴纷纷遇楚而顚嬴吞四方我邦用迁乃宅陇坻乃封甘泉汉魏之际守相相继或仁或哲亦夷亦惠图谍葳㽔十有三世伊川其戎晋化爲东九州辐裂苻有关中明明安邱濡迹匪躬二纪淸夷明谟之功元魏以降苴茅继封宜昌鄜城仍世仪同洸洸平凉䇿勲于随乃破公祏尅其枚廻运偶圣时土田载开仗节建旄自东徂西父子六人承家钟庆百里同休南宫并命自时厥后德煇愈盛不享大官世名文行我曾王父弱岁观光声轶大学名登奉常伟节三虎联华并芳翰苑春生士林风翔迨至王父保和居易人文独歩天爵自贵展禽下位贾生不试至今德声尙耸淸议郁郁世范先子承之大节明义人伦宗师行极忠孝道冥希夷卷舒无方焯燿当时曰予无状齓岁而孤不知义方藐尔舂愚亦旣覊贯甫习诗书以直爲师与时踈琅琅淸风皦皦士则及兹顽童是玷是辱聿修之戒大惧不克夙夜以思敢铭世德几铭大和熈熈酌而用之旁魄变化皆生乎几上合干道万物阴隲下爲人纪百工咸秩㳺泳虚无含体浑区乃卷乃舒与羣有俱冲用爲工方寸爲鑪周行不殆造物可侔一人制动寡以理衆或行其道或藏其用盘桓利贞得其大行爕赞裁成粲然文明舒亘八极藏之无形山川出云元气冥冥故曰知几其神孔父用文去圣远矣时无其人见几而作造形斯悟蘧生可卷颜子殆庶物至知之节宣好恶无愆五事无汩百度静之如渊运之如环得䘮纠纆相望其间不见眹莫知其然审而用之吾道常全岁星居心赞兴元纪号春三月司天氏奏岁星居心宿五度其色黄明润大光泽帝位积五十余日诏下有司臣谨按岁星五帝爲苍五行爲木五常爲仁五事爲貎天意若曰时以至仁爲理覆露万人浃洽生类则发于心纬形于古应阴隲大化昭报成功元符幽赞其昭昭如是礼运之论圣人以日星爲纪以四时爲柄洪范之叙皇极曰歛时五福用敷钖厥庶人发于人格于天天人交感合若符节微臣伏于草茅之下沐浴仁圣敢献岁星居心赞一章以偹周诗由庚由仪之关赞曰皇矣上帝降鍳下人后王承之制作礼文乂用淸明家尙孝仁人无疠疵俗以阜蕃敷佑四方发爲天祥重华煌煌乃居明堂下煦仁泽上爲祥光回复感通天人攸同乃法五事乃建大中君君臣臣德辉昭融保佑命之自天无穷微臣作歌敢备唐风二踈赞静专动直惟干之德酌用不穷君子中庸矫矫二疎知微知终功成不居父子淸风天子赐金羣公出祖都门之美焯映千古优游衡门栖息化源日飮醇酎心闲道尊人或言利和令智昏淸行素风可贻子孙万物营营吉㐫相生环中之枢泊然遗形中林寂寥幽兰自荣虽有矰不覊冥冥知止不殆古先炯戒贤哉大夫终始无悔秘阁五絶图贺监草书赞季眞造适挥翰睨壁酒仙逸态草圣絶迹兴涵云海词韵金石传于秘邱永永无斁无爲先生赞至人无感与化升降全而不形保而不荡汎然顺物付之自当苟乖于是无非溺䘮保合浩淳先生其人德机不发鸟兽同羣稽首元关淸涤蒙昏笑而谓子道不远身支离而全以静爲君滑之则散泊之则存天性者名木伐兰薰与时卷舒中若浮云挐臭丝棼无桡而眞勤而用斯至妙之门百昌皆化吾亦归根动作天纪静爲地文鸟行无章变化沄沄强名无爲以镜心源畵西方变赞惟西方有极乐国以首楞严爲理其应溥其用神大抵摄万缘羣动会于虚寂其次则感通信誓爲釐爲福局于世论者多置爲他方之教惟孝子信士仰爲冥助则像设之綵绘之用申罔极之报今兹西方变卽故戸部员外郞赠给事中范公之孤曰傅正傅质奉爲先妣愽陵崔夫人旣练所畵也惟夫人以淑明柔顺光配戸部自昼哭之后训二孤之暇每读诵大乘微言宻诣精理今传正等又能将顺先旨发于孝思于精庐素壁合朱绿金翠之餙天人法相靡不严静以夫人之福履孝子之至诚若乘念以游如经之旨当趺坐于芙渠上品之中生灭流妄于是昭息予尝心奉其教故得赞其所以然畵释迦如来赞释迦大圣以无碍应身演一切法后之人迹文字以爲象设诚明在中而福祉随之伯舅武进县丞府君守儒门言行之训安贞下位其道未光贞元三年捐舘舍太夫人从子于钟陵承讣发哀茹终鲜之痛且痛不得当哭泣之位躬卽远之事朞䘮之礼有加等又曰悲哀钟于情而不足以爲冥助也乃稽诸释氏说以爲幽赞交感之际不相远也是徼景福以作绘事焕以金碧穆然尊严瞻仰之际如在佛刹况孝悌通乎神明圣功演乎无方小子德舆谨系以赞五色相宣兮圣质昭明福祥下炤兮保佑㝠㝠绣阿弥陀佛赞十二因缘之中生死循环忧悲藴聚夫非大圣以利刄断之慈航济之则沦胥顚没之不给矣惟阿弥陀佛化行西方其号极乐有生之乘念感化则游于斯今兹功德者淸信士女陇西李氏爲亡夫襄陵尉荥阳郑君再期之爲也女士归郑周一星而孀凡事舅姑以孝从娣姒以敬佐夫以义拊下以仁隠约终寠至于昼哭卫风硕人栢舟之诗实兼痛焉初郑君旅人于晋因以筮仕成命甫行禄未及而大病女士方侍姑于吴承讣加痛宏誓徼福荐于冥冥纫针缀缕叶用五采靑莲白毫髣髴嚬伸彼二大士列侍左右睟容交光炳燿煌煌发于心成于手阿鞞䟦致其远乎哉郑固善士妻又吾伯舅之女子子也得周知之因以赞曰西方大圣乘念则至写彼相好导兹智气冥助无方以成郑志新刋权载之文集卷第二十八终权载之文集权载之文集卷第二十九新刋权载之文集卷第二十九唐权德舆字载之谥册文谥议奏议德宗皇帝谥册文维永贞元年岁次乙酉月朔曰孝孙嗣皇帝臣某伏惟大行皇帝德合天地作人父母纂承光明建用皇极昔在寳应制天下赋舆戚藩以大自鲁疏雍师律旣贞会陜收洛克燀威命廓开王涂是登上嗣乃宅丕后服艺祖神宗之大烈有乹乹翼翼之至敬敷佑廸哲尊严懿恭烛明四极发育万物濯沐乎仁泽澄淸乎理本巍巍乎建中风声与贞观符洎时有祲沴变生京毂省方展义宏阴隲之功整旅致诛申振耀之令鸱谊灭息侯王轨道丕冐持载镜淸砥平然后明禋毖祀万灵以接翕受敷施九德咸事含宏亭毒以致其和博採虚受以通其志政刑有箴宸扆有铭焕乎文明之化成也因时创节象卦设乐薫然中和之被物也纳嘉言于近侍辍已行之诏疾谗口于宵人宥过误之罪去徽号而约已正庙祧而尊祖九译通道万方来庭賔旅焯乎勲籍夷歌陈于乐府霜露所队车书大同顺气旁逹天休滋至庆霄轮囷德水淸澈三辰秉阳以宣耀百嘉丽地而交感飞走呈祥肖翘遂性在宥天下二十有七年夫文思光被陶唐之盛也㦧怛忠利虞帝之教也亹亹穆穆周文之业也聪明神武汉祖之烈也躬古先之大烈极帝者之上仪方将扈升介邱侍检玉牒奄遗末命永弃多方亿兆嗷嗷哀号靡诉顾惟冲昧惧忝孙谋君父有命付兹神器䖍恭贻训感慕滋深今因山旣建同轨毕至一二元老宗工硕生考称天之礼稽节惠之法式遵古义敢荐大名谨遣太尉某谨奉册上尊谥曰神武孝文皇帝庙曰德宗伏惟圣灵昭格膺是典礼叶赞丕祉流于无穷呜唿哀哉庄宪皇后谥册文维元和十一年岁次景申某月朔日哀子嗣皇帝臣某伏惟大行皇太后柔明承天广大法地齐二仪以发育含万物而化光静专宅心谦俭约巳涂山积厚淮水秉灵四德交修六宫承式于德宗有逮事之孝敬于先皇有辅佐之忧勤允廸风徽仪型天下伏以永贞诰命脱躧寰区乃居太上之尊乃正中宫之位顾兹冲眇上荷劬劳自㓜逮长禀邑姜之教勗继体纂图申长信之供养率用慈训施于理道母仪所被子惠所覃一纪于兹万方蒙福以载物之量苞逮下之仁嗣姙姒之徽音慕黄老之淸净宜介丕祉尽如岗陵昊苍不佣艰棘俄及追惟顾复创鉅感深衔血茹荼叩心罔极今鲋隅卽远亀筮告犹顺厚夷体幽严就路宰政卿尹典礼之官询考古式详稽谥法以周道章明未之或改形容拟议敢易大名谨遣摄太尉中书侍郞平章事臣裴度奉册上尊谥曰庄宪皇后伏惟皇灵降格淑圣幽赞昭配淸庙对越鸿休与世世方祗永永无极呜唿哀哉故银靑光禄大夫尙书左仆射姑臧县开国公赠司空李公谥议将仕郞守太常愽士权德舆议曰李揆端庄粹温洁亷淑愼用文章术学资适逢时奋其英华以取贵达如良庖投刄无复肯綮厯谏曹左史司王言贰春官以至于平章大政在帝左右必以文谊藩身奉法遵职官曹无粃政姻族无倖人束带山立敷陈前志俨然而温有硕儒大臣之度或起或废其道甚夷昔观射父能作训辞以行事于诸侯左史倚相能道训典以叙百物揆实有之建中中西戎乞盟以旧齿宿望将命殊俗结华夷之信董衣裳之会已事廻车岁当兴元匪躬靡盬至河池而殁追钖司空恩礼有加按谥法曰率事以信曰恭不懈于位曰恭揆果行求已致位台司歴官陟降十有八次周旋敬愼以扬职业不曰率事以信乎及逾悬车之年奉絶域之使受命卽路视险若夷贞厉尽瘁复于左毂不曰不懈于位乎昔韦元成翟方进以经明爲汉相而皆谥曰恭接揆所履节以一惠勤官死事炳然昭明有司易名请以恭谥谨议故朝散大夫使持节常州诸军事守常州刺史充本州团练守捉使赐紫金鱼袋独孤公谥议将仕郞守太常博士权德舆议曰独孤及刚直方淸根于性术其修身莅官确然处中立言遣辞有古风格辨论裁正昭德塞违濬波澜而去流荡得菁华而无枝叶其抠衣入室之徒皆足以掌赞书而秉方册则及之爲文可徴矣其爲博士时有上议景皇帝不宜爲太祖者诏下庶官及举夏殷周汉之故事尊祖配天之大旨以爲景皇始封于唐天所命也于是定议爲一代典法新平长公主之子裴倣尙永淸公主欲以他族主婚及时相礼上陈不可竟得以裴仆射遵庆爲主当时称之定吕諲卢奕郭知运之谥用礼文宪度得褒贬之正凡所往复词旨坚明其理舒州属岁饥旱隣郡庸亡什四巳上而舒人生悦在不知㐫年优诏褒异就钖金紫其初治濠其后在常皆因俗爲理人用爱戴虽不得居公卿长帅之任然其奉常议论三郡绩用亦足以列于文苑附于循吏按谥法曰博闻多能曰宪荐可替否曰宪及酌三王四代之典训作爲文章以辅教化是谓博闻位叅中外必以称职闻是爲多能定宗庙之飨爲荐可正婚姻之主爲替否有司稽美行而易其名者请谥及曰宪谨议昭陵寝宫奏议右奉进止寝宫在山上置来多年曾经野火烧爇摧毁略尽其宫寻移在瑶台寺左侧今属通年欲议修置缘旧宫本山上原无井泉每缘供水稍远百姓非常劳弊今欲于见住行宫处修造所兾久远便人又爲改移旧制恐所未周宜令中书门下及百僚同商量可否闻奏朝议郞守尙书司勲郞中知制诰云骑尉赐绯鱼袋臣权德舆议曰臣闻古宗庙之制前有庙庙列昭穆后有寝寝陈衣冠自秦汉以来始因陵立庙有寝宫便殿虽庙居陵傍而无必在山上不在山下定制且礼文所贵冝也称也祀事所资敬也洁也伏以昭陵因山太宗所建官在山上便于当时自野火延烧行宫山下亦已久矣今若伐木缩版程功就险神道贵静或非所宜则与置陵之初事体爲异况旧制旣毁新功是修考于便地可以经久所谓宜且称也又井泉在下汲引爲易飨献之礼是资严恭本于明德惟馨亦在吉蠲爲饎故礼之言祭也水曰淸涤言其㓗淸涤濯也又曰不敢用常䙝味所以交于神明也因兹冽井以备荐羞所谓洁且敬也凡举事必以制度当否爲大而以人力劳逸爲细若于事爲当而又无劳不亦顺昭陵爱人之心乎不亦叶陛下从宜之礼乎今列圣寝宫有在山下者矣然则致敬来格之义岂以山上山下而爲远近耶臣愚以爲但在栢城之内则不云远陛下精诚愼重询及庶僚徒献所闻伏增战越谨议祭岳鎭海渎等奏议仪礼觐礼曰天子出拜日于东门之外礼日于南门之外礼月与四渎于北门之外礼山川邱陵于西门之外注云变拜言礼容祀也疏云拜无祀言礼则兼拜也右明祭四渎山川邱陵皆有拜礼记王制曰五岳视三公四渎视诸侯注大视其牲器之数疏云牲币粢盛笾豆爵献之数非谓尊卑也右明五岳四渎下与公候同尊卑礼记礼器曰一献质三献文五献察七献神注云质羣小祀也文社禝五祀也察四望山川也神先公也右明山川之献重于社禝今太社先农皆拜礼记乐记云礼主于减乐主于盈礼减而进以进爲文乐盈而反以反爲文礼减而不进则销乐盈而不反则放注云减人所倦也进谓勉强文也右明勉进于礼以防减倦自证圣巳前御署祝版讫北再拜自后不拜今若祭官又不拜恐减至于销失进之义以前奉进止令常叅官商量合拜不拜直书其事者臣谨按仪礼礼记等议条例如前伏惟开元礼岳鎭海渎每年以五郊迎气日祭之时旱则祈于北郊及有所祈之礼献官皆再拜祭以接神拜以成礼稽攷今古并无不拜之文风伯雨师本皆小祠天寳中始昇爲中祠贞元初陛下又以事切苍生屈已再拜况岳鎭海渎能出云爲雨故祝文有賛养万品阜成百谷之言国朝旧章诸儒损益伏请依开元礼祭官再拜爲定其诸神龙毗沙门神等在礼无文今则咸秩遣使致祭推类相从诸神龙准五龙坛例毗沙门神准四鎭山例并主祭官再拜请依太常寺状爲定谨议贞元十五年九月日中书含人臣权德舆奏献懿二祖迁庙奏议今年夏四月禘飨于太庙太祖景皇帝东向之位并迁庙之位右伏惟今月十六日勅禘祫之祭礼之大者先有衆议犹未精详冝更令百寮议限至二十六日内闻奏者臣闻礼有五经莫重于祭祭称百顺实受其福故曰万物本乎天人本乎祖以太祖始封之重当殷祭东向之尊百代不迁下统昭穆此孝飨严禋之极制也周自后稷十六代至武王毁庙迁主皆太祖之后故序列昭穆合食无嫌汉之太上皇主瘗于园寝寻置别庙是爲属尊故周汉皆太祖之位正自魏至隋则虚其位魏明帝初以大皇别庙未成故权设对袷后有司定七庙之制太祖以下爲昭穆二祧旋至三少帝运移于晋晋不以兄弟爲代数故元帝上继武帝简文上继元帝至安帝时然后征西至京兆四府君迁尽未及殷祭运移于宋初永和中疑四府君主所藏之礼诏公卿博议范宣请特筑一室韦泓请屋朽乃止蔡谟亦请改筑别室若未展者当入就太庙以征西府君东向议竟不行宋齐梁陈北齐周隋悉虚其位以待太祖皆以短祚其礼不申则自魏以降太祖列昭穆之位非通例也武德中立亲庙四自宣简公而下贞观中立七庙六室自宏农府君而下开元中始制九庙追尊献祖懿祖故自武德至于开元太祖在四庙七庙九庙之数则东向之虚又非例也广德二年将及殷祭有司以二祖亲尽当迁太祖九室旣备其年冬袷于是正太祖于东向藏二主于夹室凡十八年矣建中二年冬袷有司误引蔡谟征西之议以献祖东向懿祖爲昭太祖爲穆此诚乖疑倒置之大者也议者或引春秋禹不先鲧汤不先契文武不先不窋以爲证且汤与文武皆太祖之后理无所疑至于禹不先鲧安知说者非启与太康之代而左邱明因而记之耶向者有司以二主藏夹室非仪则可阙殷祭非敬则可处东向之位则不可是以贞元七年冬太常上奏请下百察佥议诏可其奏八年春有于颀等一十六状至十一年又诏尙书省集议有陆淳宇文炫二状前后异同有七家之说至于藏夹室虚东向远迁园寝分飨褅袷加币玉虞主而枚卜瘗埋肤引滋多皆失礼意臣等细审讨论惟置别庙及袝于德明兴圣二说最爲可㨿德明兴圣之庙犹别庙也等于剏立此又易行伏以德明皇帝于舜禹之际与稷契同功契后爲殷向五百年稷后爲周逾八百年德明流光无穷殷皇运于后景福灵长与天地凖又献懿二祖于兴圣皇帝爲曾爲元犹元周人祔于先公之祧此亦亡于礼者之礼也明尊祖之道正大祭之仪礼文祀典莫重于是凡议同者七状百有余人其中名儒礼官讲贯详熟臣于贞元八年蒙圣恩以博士徴至京师属当会议时与崔儆刘执经同状十一年臣官备近侍不在议中乃今累叨眷奖获贰宗伯职业所守典礼是司研考古今罄竭愚管岂敢以疑文虚说黩陛下严敬重难之心其夹室等五家不安之说谨具条上伏惟圣虑裁择藏夹室右太祖以下毁庙主之所藏也今若以二祖之主同在夹室当褅袷之际代祖元皇帝以迁主合食而二王留在夹室神灵何所依耶或主有祷则祭无祷则止如殷祭何或云每褅袷时就飨于夹室如合食何此其不可也虚东向右自魏晋方有太祖以上府君以备亲庙自太祖以下昭穆旣太祖以上亲尽皆迁然后正东向之位明不迁之重自魏及隋皆以短厯或遭离多故其礼未行故虚东向自武德后贞观开元制加庙数太祖尊位厌而未申故虚东向今九庙已备代祖巳迁而议虚东向则无其制例此其不可也园寝古汉魏太上皇处士君园寝之制近在京师故于迁主无有异议今二祖园寝皆在赵州法驾撰仪经途遐远此其不可也分飨右尊祖敬宗至当无二审褅合飨王者所先议者请常以献祖受袷太祖受褅五年之间迭居东向就如其说则当袷之时太祖固序昭穆矣当褅之礼献祖何所依耶从古以来无此义例此其不可也埋瘗右议者引古者贵祖命歛币玉藏诸两阶之间又埋虞主于庙门外之道左以爲比类彼主命币玉者旣反告则无所用矣彼虞主用桑者旣练祭则无所用矣不忍䙝渎故歛而藏之彻而埋之岂如栗主依神虽庙毁而常存之制哉此其不可也况两阶之间与门外道左皆祖庙也今则下瘗于子孙之庙于理安乎此其又不可也以前谨具周汉太祖居东向魏晋以下虚东向并贞元八年十一年两度会议一十八状内夹室等五家不安之说如前谨录奏闻谨奏新刋权载之文集卷第二十九终权载之文集权载之文集卷第三十新䢴权载之文集卷第三十唐权德舆字载之议论两汉辨亡论言两汉所以亡者皆曰莽卓予以爲莽卓簒逆污神噐以乱齐民自贾夷灭天下耳目显然闻知静徴厥初则亡西京者张禹亡东京者胡广皆以假道儒术得申其邪心徼一时大名致位公辅词气所发损益系之而多方善柔保位持禄或䧟时君以滋厉阶或附兇沴以结祸胎故其荡覆之机纂夺之兆皆指导之驯致之虽年祀相远犹手授頥指之然也其爲贼害也岂直莽卓之比乎禹以经术爲帝师身备汉相特见尊信当主臣之重极儒者之贵永始元延之间天地之眚屡见言事者皆讥切王氏颛政时成帝亦悔惧天变而未有以决驾至禹第辟左右以问之须其一言以爲律度爲禹计者亦冝陈大易坚氷之诫诵小雅十月之刺乘其向纳痛言得失反以罕言命不语怪爲词致成帝不疑之心授王氏䆮盛之势上下恬然晻䀜亡国傥帝虑不至是犹当开陈切劘面别廷辩矧当就第宴闲之际虚怀访决之时方且视小男于床下官子壻于近郡欵欵然用家人匹妇爲心以图身安不恤国患致使羣盗世权迭执魁柄祸稔毒流至于新都不可遏也斯可愤也逮至东都顺桓之间国统三絶胡广以鉅儒柄用位极上台初梁冀席外戚之重贪戾当国旣鸩质帝议立嗣君公卿大臣皆以淸河王蒜年长有德属最尊亲可以靖人亦旣定䇿冀乃惮其明哲且不利长君私于蠡吾独异羣议爲广计者亦当中立如石介然不廻率赵诫之徒同李杜所守然后与三事百工正词于朝虽冀之暴恣岂能一旦尽诛汉廷羣公耶反狥一息之安首鼠畏懦竟使淸河从废蠡吾爲梗邦家陵夷汉道日蹙结党锢之狱成阉寺之祸祸乱循环以至董卓赫赫汉室化爲当涂盖栋桡鼎折之所由来久矣彼梅福以孤远上䟽张纲以卑秩埋轮独何人哉而不是思也噫嘻就利违害荣通丑穷太凢有生之常性也曁乎手持政柄体国存亡则谨之于初决之于始以导善气以遏乱源若祸胎旣萌则死而后巳白刄可蹈鸿毛斯轻奈何禹广于完安之时则务小忠而立细行数数然献吉筮于露蓍沮立后于探筹及夫安危之际邦家之大则甘心结舌阴拱观变岂止然也方又炽𦦨𦦨以燎原决汤汤以襄陵投天下于烟煨挤万民于昏垫百代之下无所指名虽史赞粗言而不究论本末且出不越境书杀君之恶言伪而辩有两观之诛若当春秋之时明禹广之罪作诫来世可胜旣乎向若西京抑损王氏尊君卑臣则庻乎无哀平之坏东京登庸淸河主明臣忠则庻乎无灵献之乱大汉之祚未易知也或以国之兴亡皆有阴隲之数非人谋能亢则但取瞽蒙者而相之立土木偶而尊之被以章组列于廊庙斯可矣何尧舜之或咨或吁殷周之或夣或卜忧勤日仄之若是然后爲理耶予因疑古史且嗜春秋褒贬之学心所愤激故辨其所以然答客问客问主人曰自古理世少乱世多岂眞宰有必定之数耶抑人事耶答曰时风之理乱在士行之薄厚士行薄厚上系于时君大臣所趣向矣自古辅政者或直方不试旋见绌放或进非其任疾顚覆餗之二者进退相随不足以形理乱理乱者在君臣之际心术合符久而成化焉故圣与贤合则爲尧爲舜暗与谀合则爲幽爲厉其间虽多方万殊而不远此二道先师曰人藏其心不可测度庄生亦云人心险于山川难于知天夫淳化爲醨利胜于义久矣被荐绅衣冠语道德仁义皆伟然有古君子之风心之所师有异于是者则不仁而多才且以主意爲政但虑智不足以取合力不足以固位而不计合之固之枉直焉甚者则塞其聪明道其利欲顺非阿旨与俱上下以平仲之和不如梁丘据之同卽墨之毁不如阿大夫之誉其风下扇中人之域多由之以其术易修其用易愽之爲利也持禄观望则曰明哲保身无所发明则曰大直若屈终于义则曰反经合道枉于理则曰枉尺直寻或曰夫子之公出或曰管仲有反坫旁缘似是触类滋长舞六籍之文以伸其邪志迭相荐誉号爲通人亦有务名如循实求进如知退虽近习不得其诚巧歴不知其数乡原邑聚变化周流取美名贵仕如转圜反掌世教无主荡然随之岂曰尽然盖寡不胜衆其甚也㓕天下之公是务天下之好恶鈆刀蝉翼爲铦爲重于是民反德爲乱天反时爲灾愆阳伏阴山童泽涸皆此物也及夫中外荡析邦家臲卼则相传曰殆天数乎非人力所及也生极显尊死有诔谥爲恶甚矣而讥议不失故天下之人父教其子兄谕其弟奔走寘力以不能爲耻而欲望理多乱寡庸可得乎接舆申徒狄之徒𦍕狂而不复者皆恶是也盖在爲国者澄其源流以洒士行示三代之直道颁七教于国风取如是之流投御魑魅示不复用则时风厚而天下理矣客曰请书所闻以爲子孙藏酷吏传议诗美仲山甫曰刚亦不吐柔亦不茹故体备徤顺是爲全德不然则直巳循性能秉一方事举于恶皆理道也得柔之道者爲循吏失刚之理者爲酷吏司马氏修史记作二传以诫世尔而以郅都爲酷吏传首愚有惑焉都之爲中郞将上欲搏野彘活贾姬从容奏议引宗庙太后之重其爲济南守诛豪猾首恶人不拾遗其爲中尉宗室贵臣歛手仄目其爲雁门守匃奴不敢近边至爲偶人像之骑射莫能中然其勇敢气节根于公廉不发私书不受请寄具此数者爲汉名臣入居命卿出牎列郡坚刚忠纯终始若一坐临江之嫌当太后之怒身死汉庭首足异处有以见汉氏之不纲王泽之弛絶也盖在史氏发而明之以旌事君以励使臣俾百代之有所惩劝子长旣首冠酷吏班氏又因而从之善善恶恶之义于此缺矣夫椎埋沉命舞文巧诋之徒目爲等夷杂列篇次至于述赞虽云引是非争大体又何补焉噫嘻洪范之沉潜大易之直方皆臣道也都虽未蹈之斯近之矣不隐忠以避死不枉道以善官无处父之华异申枨之欲所至之邦必以称职闻其古之刚而无害怒而中节者欤刚似酷弱似仁在辩之不惑而已天下似是之爲失多矣岂独是哉开卷之际恍然有感且以司马氏班氏皆良史也犹不能辨也故斐然成文世祖封不义侯议予读东汉史至彭宠举兵㧞蓟城自爲燕王苍头子宻等因宠独在便室卧寝遂共杀之以其首诣阙封爲不义侯愚以爲非先哲王封赏之本旨也遂作议云先师曰惟噐与名不可假人又曰必也正名又曰惟则定国于戱有国者可不务乎当世祖之初天命再集宜于此时贞百度正三纲纂修德教允答天意时彭宠以南阳恩奋位列上将有举渔阳之功馈邯郸之忠竟以䜛谤获罪反侧怨望遂攻朱浮于蓟自称燕王其时师旅孔炽元元苦甚时君宜以息人纾难爲心则当录念功用昭洗瑕秽次则布之威怀革其非心必不得已则仗大顺以讨之出王师以征之以明君君臣臣之义此三者皆不能用之或用之而不能尽及夫苍头子宻有便室之之逆运其狙忍待其卧寝遂使命悬仆隷仓卒授首及诣阙封爲不义侯愚以爲伯通之叛命子宻之戕君同归于乱罪不相蔽宜各致于法昭示王度反爵于五等又以不义爲名且举以不义则莫可侯也汉爵爲不足劝矣春秋书齐豹盗三叛人名之义无乃异于是乎且如栾布之哭彭越孔车之塟主父使于东汉议罪罪孰甚焉况四方甫定伤痍未复不稽古训以喜怒爲刑赏使天下陪䑓厮飬各幸其君之乱而徼侯印授诸侯危疑之势鼓臣下叛换之原弃名噐而汩训且以宪令爲戱时风浩浩荡而不复至使桓灵不君山阳胁夺本其所自庸讵知非封不义之效欤志过辛酉岁予以吏役道于上饶时左司郞慱陵崔公出爲郡佐与予语及世道次及人伦大节因曰延州之让不其至矣哉或者言吴太伯让而兴季子让而亡此乃拘于一方而不蹈乎大方也原夫太伯避季歴奔荆蛮以就文武之大业则知太伯因天下之尊周以成周也岂以兴吴爲念季子因天下之去让以全让也岂以亡吴爲念然则太伯季子皆以天下心爲心兴亡曾不屑虑彼或者之论诚未通其旨焉予曰诚哉是言况季子之歴聘也闻乐章辨歌诗皆审其盛衰以造乎㣲精明宏达物无逃数傥吴数有所极耳又何区区异论于其间哉答曰子之言过矣若季子以兴亡必然力不能支乘此而后三让是利于将亡因以沽名者也岂可爲君子言之且以吴之存而季子亡之以让之废而季子全之向使勤一国之理理于勾吴今亦化爲古墟鞠爲榛芜曷与夫礼让之大使千古是式贪以之廉暴以之仁忍垢冒荣者以之知惧其于爲理也不其远欤予乃拜受其论退书所闻且以志过名篇庻乎闻义能徙之义答问三篇或问性命答曰天之于人也赋其命则有穷有通有寿有夭赋其性则有枉有直有仁有鄙性之不可移犹命之不可移使仁而直者通而寿天下之理理也穷而夭则反是鄙而枉者穷而夭天下亦理理也通而寿则反是其所系者在天不在人在彼不在此吾何言哉吾何言哉或问富贵答曰君子之所乐也问曰君子岂乐是而猒穷约耶答曰先师尝言之矣乐以其道处之者也不以其道则市井狡侩者皆能得之矣君子之所乐者非乐其身富且贵而已乐爲仁由已而推其道于天下也或问出处答曰出有二道在所执焉尔行道耶趋时耶口居易絜矩坦夷中正则道在已而时不可必也就利爲害推移俯仰则时在已道不可必也若道与时叶发纾光大则易之上下交泰诗之南山有台书之咸有一德三说命是也斯盖从古之所难也古之处者所以晦其明藏其用穷栖于嵌巖之下与鸟兽草木之爲伍者诚角其利病而爱其身爱其道也岂得巳之爲耶醉说予旣醉客有问文者渍笔以应之云尝闻于师曰尙气尙理有简有通能者得之以四不能者失之亦以是四者皆得之于全然则得之矣失于全则鼓气者类于怒矣言理者伤于懦矣或狺狺而呀口跕跕以堕水好简者则琐碎以谲恠或如䜟纬好通者则寛踈以浩荡龎乱憔悴岂无一曲之效固致远之必泥苟未能朱絃大羹之遗音遗味则当钟磬在悬牢醴列位何遽翫丸索而躭粔饵况顚命而伤气六经之后班马得其门其或悫如中郞放如园或遒㧞而峻深或坦夷而直温固当漠然而神全然而天混成四时寒暑位焉穆如三朝而文武森然酌古始而陋凡今备文质之彬彬善用常而爲雅善用故而爲新虽数字之不爲约虽弥卷而不爲繁贯通之以经术弥缝之以渊元其天机与悬解若圬鼻而斵轮岂止文也以宏诸立身不如是则非吾党也又何足以辨云释疑记曰君子居易以俟命语曰君子坦荡荡此盖视履考祥而不忧不惧也易曰思患而预防之语曰季文子三思而后行此又诫愼若厉之义也言岂一端而巳哉亦各有所当在明者审之而巳或不能深推本末而疑吾自若则舟有溺骑有坠骑有魇飮有醉食有噎行有蹶其甚则皆可致毙无非危机其可以尽废此而如土偶木寓耶不然则忧可旣乎忧可旣乎放言大凢此世皆妄作也又何足以滑吾眞苟虚中以顺外兮吾又不知夫万物之沄沄爲细爲大爲利爲害循环出没互相变态至人达观万殊一槩弊弊焉分得䘮于毫釐之内贵乎其道可以富寿天下贱乎无纎芥之爲累者生乎顺羣物而熈熈如春死乎智气归虚无以反吾眞则何向而非适又恶用天性以劳神新刋权载之文集卷三十终权载之文集权载之文集卷第三十一新刋权载之文集卷第三十一唐权德舆字载之记京兆少尹西㕔壁记汉制三辅丞秩六百石至东汉秩干石魏晋爲京兆郡则曰侍中至隋则曰司马又曰赞治国家㳂前代之故再更其名至开元初命爲少尹其员二其品四纲纪衆务而分贰之上助官师表则之重而佑其慈惠下董掾史属城之理而推其功善大积而不苑中行而有伦和恊辑睦宣明教令非文行政事之全者不得居之贞元十六年春二月诏宏农杨于陵字达夫自吏部郞中莅其职先是达夫之佐侯也四入御史府登天台也五爲剧曹郞懿文菁华理行直温折中宪令克勤细大是冝典司名命列侍左右而犹以吏理扬歴于浩穰之府抑天之爱人俾覆露于毂下耶或姑阅其能而将大受之耶初西少尹视事之堂大歴中其长黎氏以胜势之近取爲亭沼故移剏于是自后厥官罕备居之者不推本所代而斯宇废及达夫之拜未浃日其僚继之于是达夫征缺员以循旧常宏必辑以辩攸处用宿其业而修其方凡所颛督武备厩置刑书纠禁工徒启塞三右曹之事大凡天子县内之理无不赞也无不亢也称职者或退其品而选于近侍或进其材而擢爲大吏佐六官分十联皆其迁次然以旧记堙落虑失其传今断自太极元年而下列其名氏岁月俾风采相属且爲故志云秘书郞壁记按六典秘书郞四人从六品上分掌四部书以甲乙丙丁爲之目昔汉武帝聚天下文籍于广内谓之中秘书魏晋之际秘书与中书或分或合故云职近日月冝居三台上丞郞之位与南宫相亚厯代辨论与时轻重国初思汉庭延阁之制薄江左贵游之选始以岑江陵虞永兴褚河南迭爲之厥后彬彬多文学之士然则先王之法制宫师之训典九流百代如贯珠然学仕皆优而旋相爲用者其在兹乎今年春荥阳郑公具瞻自泾阳尉承诏授任郑君质重而有敏行坦夷而含明识且今中书相君之令弟也方以结绶满岁调于选部言吏资者积三迁而后至今超居之有以见申恩审官与怡怡绰绰之道爲尽美矣在晋郑黙领中外三阁始删繁文而朱紫不襍开元初君之王考颍川府君叔祖刑部府君皆繇礼官博士继登其任诸父诸兄或解巾以司雠校或功次而奉朝请含章筮仕多在于斯犹桓公武公之代爲卿士盖善于其职而冝之义也谓鄙人尝学旧文能知书府官业之所繇是俾编次郞位彰施屋壁时贞元庚长岁秋七月记司门员外郞壁记周官司门爲司徒之属今爲司冦之属员外郞于周爲上士后数更其名至隋爲承务郞武德初方定爲今制秩从六品上大自汉魏巳还典曹理事虽时有污崇官有轻重或百职耗废杂而多端而郞位皦然未尝有卤莽进越非其任者盖宗公贵仕多由此涂出所以储明才练官业必于是焉方今车书尉候通道旁午而斯任尤剧彭城仲子陵修词以筮仕说经有师道自博士祠部郞稍迁于兹且以南辕铨藻之勤久次而后至循性自牧闇然君子之道况大雅之匪懈孔门之政事古谊家法久于讲贯遵修砥砺其可量邪至若门关出入之籍设险闲邪之义讥而不征守而不紊列在令书端如贯珠故可略于此仲侯以故志屋壁之郄坏磨㓕使鄙夫书而补之贞元辛巳岁夏六月记吏部员外郞南曹㕔壁记汉廷尙书郞辩章制度主文章起草之任东汉方冠以曹名用诸曹功次超卓者转迁选部魏晋已还其任䆮剧国家纪律昭明官修其方凡荐绅之伦未命爲大夫者满岁皆调于毂下启事赋禄必先有司初上元中天官赵郡李敬玄号爲称职以覆视官簿差次裁成端本肇末不得不重乃请外郞一人颛南曹之任其后或诏同曹郞分主之或诏他曹郞权居之皆难其才而愼斯举也大抵受命者多士心属耳目焉以其公是能否之间不可过也以事之委会吏之奇袤因缘诡故中若市道居之者通则濶略守或刻深苟成绩于是则翰飞不暇登二掖赞六职得之夷易疾若传置太原王仲舒宏中温毅亷直淸方敏实风槩资材迈乎羣伦贞元十年冬繇诸侯部从事贤良对䇿歴左右谏列仪曹考功郞十八年实受斯命类能故也于是用贤明忠恕循理官业程品具举尤违自絶然后以状之成质于冡宰小宰罢遣者不讟受禄者不诬恢恢然投其虚而芒刄不顿君子以宏中之道爲折中矣昔春秋书士縠曰堪其事也鲁语曰署所以朝夕䖍君命也今因官署而举事任春秋丘明之志也至若龙朔咸通改复之说此皆不书宏文舘大学士壁记圣人南面以理天下在崇起教化缉熈于光明太宗文皇帝敷文德建皇极始于宏文殿侧剏宏文舘藏书以实之思与大雅闳逹之伦切劘理道金玉王度盛选重名虞南褚亮而下爲之学士更直宻侍于其中其论思应对或至夜艾诞章远猷讲议启廸武德贞观之泽洽于元元厥有助焉其后徙于门下省景龙初始置大学士名命益重多以宰司处之所以登闳古先膄润大政则汉廷之金马石渠兰台延阁方斯陋矣按六典常令给事中一人判舘事每二府爰立则统于黄枢而或署或否不爲恒制孝文后元二十年间斯职阙焉前年秋八月今河中司空公居之今年夏五月相国萧公居之公粹淸庄重山立泉塞苞孔门之四教藴洪范之三德静若噐扣如黄钟由小司徒陞左辅乃莅斯职于是戒官师稽宪令贵游靑襟辨志乐羣皆修其方而逊其业且以左戸之羡财百方附益而修餙之公署书府静深华敞淸禁之内辅臣攸居冝乎舒六艺而调四气于此室也初公之王父考功府君在中宗朝爲直学士懿文含章休有厥声至公则聿修之宏大贻厥之昌阜尽在是矣至若命舘之再爲修文中爲昭文改复岁月传诸故志前贤名氏冝列屋壁公以德舆交代于中台之任踊跃于大冶之中惠然受简使得论次自景龙二年李赵公峤始受命爲大学士至公凡若干人揭而书之所以备文舘之故实广台臣之年表抑公之命也不敢辞焉元和二年秋九月记司徒岐公杜城郊居记司徒岐公以盛德相三朝以大中敷五教帝载恊和泰阶齐平旣致用于方内亦宅心于事外神京善地启夏南出凡十有六里而仁智之居在焉萦廻巖巘左右胜势径术逶迤于木杪台亭蹇产于山腹下崇岗冐靑苍歩履平夷以至于堂皇四敞賔榻中容宴豆孤斋闲舘幽槩随之乃开洞穴以导泉脉其流泠泠或决或渟激而杯行瀑爲玉声初蒙于山下终滙于池际白波沦涟缭以方塘轻舻缓绰㳂洄上下见烟霞澄霁之状鱼鸟飞沉之适濯于孱湲风于碧鲜红葩火燃素英雪飞芋眠䓤蒨杳窱廻合含虚籁以四逹遡淸辉而交映故其休沐燕息盍簮投辖则有鸣珮拖绅宗工隽人金阙玉堂之賔淑姿修态流光含睇廻风遏云之艺中飮笑抃交欢击节不知公相之爲贵适其适故也易坤之说曰君子以厚德载物诗曰恺悌君子求福不回惟公以德受福故光明昌大每温室晏见一人尊礼而不名故其代天工断国论卓尔以冠羣后曁夫暇日之戾止于斯也则畅天理栖颢气翛然以遗万物其无方欤其不噐欤昔子房赤松之游且非代教安石东山之赏僻在下国岂若公宻赞化育内谐恬矌如春之仁如乐之和以君臣之交感兼动静之极挚从古巳还无公比焉公之华宗自汉建平侯徙杜陵三守本封几乎千祀故城南墟里多以杜爲名逮今郊居不忘厥初又以见积厚流泽此焉回复且公之心无町疃寿若岗陵昭融炟赫未始有极德舆缪陪衆君子抃公之堂嘉招盛集靡问弦晦以衆美之不可以不纪也承命遽书刻于巖石云太宗飞白书记太宗文皇帝飞白书十二句五十五字者贞观十六年荅左骑常侍刘洎之诏也吾观古之令王未尝不虚已以纳谏古之良臣未尝不匪躬以尽直然后百度贞九有淸繇此物也初太宗与公卿大臣往复古义以聪明待羣下洎退而上书其大㫖以爲动神机纵天辩不若凝旒虚襟以至公愼取舍而巳故沃心以纳优诏以荅嘉其忠故以诚词渥其礼故以手翰史臣实录具奏其事有都官郞中窦泉者博古尙艺贞元初得其书于人间太淸官道士卢元卿乂得之于窦氏元卿工爲篆隷八分书且其家法保而藏之久矣元和元五年夏四月予以太常斋荐于宫师因出以示予予乃整衣冠离次捧视且以见圣唐建巍巍无穷之基在此编也至若缥缈鸿翥之势轻浓蝉翼之状子敬白而不飞子云飞而不白稽合衆美裁成絶世又以见哲王之余裕书圃之逸品云新刋权载之文集第三十一终权载之文集权载之文集卷第三十二权载之文集卷三十二唐权德舆字载之记宣州响山新亭新营记元和二年冬十月宣城长师中执法襄阳郡王路公作新亭新营凡周月而厥功成书时且便于人故也先是郡城之南阨陿硗确山木不翦樵门不开公因睱日观视原野直南一里所得响山焉两崖耸峙苍翠对起其南得响潭焉淸泚可鍳萦回澄淡又其南则愽敞平夷澶漫逶迤从古之隙地是邦之休利目与心会闇然自得悉以条陈实蒙可报乃量日力计徒庸辟于弇中成是夷道揭东西二字于双峰之上相距二百歩华轩峻宇皆据胜势广厦疏寮可栖颢气碧山亘目淸流在下跨以虹梁抵兹近郊因其爽垲乃列营署度野以歩度堂以筵上栋下宇各有区处规地之广袤分左右营部隷焉牙门亲军而下左至八右至七旣而左次莽平探石之师与燕设堂又在焉广塲闲馆窱萦带可以閲军实可以容宴豆度羡材则不费因悦使则不劳巽之申命师之畜衆楚庄之匏居卫文之楚邱得其时制而不烦官业尽在是矣初舆师所处在郡之北偏地泐垫下水泉沮如积弊不迁介夫病焉至是则修武备建长利兴寝得安其室处坐起以观其习变而公又飨士于斯娱賔于斯公之心泰则神王神王则中和旁达士之体宁则气全气全则余勇可贾夫然则不出楹阶俎豆之间而威惠交修上下浃洽在此物也以公之平粹淑均天资吏师昔尝四剖符一司武皆有利泽施于州壤及是则贵爲元侯疏以大封推心术而行于理所繇属城而流于支郡程功底绩观发知智亭与营之制宜乎哉前贤之以循政闻者有矣而遗美于是岂傒公之爲而裕斯人也凡由此涂出者东南抵于歙西南抵于泾肩摩毂击徃复自便絶东溪有浮桥过西亭得莲池触类滋长皆爲絶境公以鄙夫春秋之徒也绘而传焉使实录于右时三年夏五月记黔州观察使新㕔记古者诸侯路寝成则考之今刺史颁诏条而都府亷支郡辩章命令必有攸处署者位之表也一方之属目焉黔中爲楚西南徼道在汉爲武陵庄硚循江以略地唐蒙浮舩以制越五谿襟束爲一都会长人者急之则愁扰以走险缓之则横而犯禁故分命者得持节按部而揖绥之视他邦授律之不若也元和二年夏六月制诏商州刺使陇右李君以中执法剖符兹土凡四使十五郡五十余城裔夷巖险以州部修贡职者又数倍焉察亷经理招徕教化以柔远人以布王泽先是兵火焚如之后公堂陋飨士接賔礼容不称君乃规崇构开华轩西淸东序靓深宏敞广厦翼张长梁翚飞修廊股引丽谯对起自堂徂庭陟降攸宁耀曶爽乎光明宣慈和以洽平君子谓福黔人于此堂也信矣李君敏肃而才代爲宗室吏师先尙书尝繇大农赋政于此凡七易守臣而君嗣其职老壮感泣犹郑人宜桓武之世焉君之长夀安也则泉喷玉在湖也则亭白苹在南也则馆丹水皆得胜槩流于咏歌及兹则兴事任力休嘉宏大此物此志惠于斯人其他可知也其陟明可前知也书事以志美其古史记之遗乎三年十月兵部侍郞权德舆记开州刺史新宅记记曰目巧之室则有奥阼况吏者人之师宅者章之次君子之所宁体诸侯之所赋事宜以车服视其等威汉中支郡曰盛山所理阨陿干元上元之间岁比凶灾萑蒲相聚戕害烧夷州壤萧然后之长人者姑葺蓬茨仅蔽风雨而已贞元八年夏四月北海唐侯文编承诏爲郡旣至则敷宣化条简易亷平居者胥悦流者自占朞月有成三年大穰狱有奥草野无弃地旣均而安旣阜而蕃官修其方物有其容乃喟然顾其屋室曰是之不修政将安寄度塲功之隙因悦使之衆合于古帝得其时制殖殖广庭渠渠中堂堂下布武席间函丈工徒不劳里旅不烦攸介攸止爲仁爲义君子多之邦人宜之其于洁而中礼俭以成德与夫臧文之山藻赵武之轮奂异矣先是地无井泉人汲江流挈瓶悬绠力惫用寡乃并北山之下习坎疏蒙股而引之于阛阓之东顺其性而流不竭通其变而人不倦廕以新亭漻然而淸州闾幼艾得以齐飮食而蠲疵疠矣便安之政触类而长始于郡斋洽于封内初文编以文行馨香爲左史仪曹郞记事而爲春秋含章而陈奏议及是则推诚以爱人条鬯而休嘉连帅丞相以爲表率裕于才者其无方乎盖陟明翰飞将激而远之于是邦也古之成室主人落之賔亦发焉德舆与文编游久聆其功善寓此直书用代发礼且以酾泉之智因而广之时十三年冬十月文编居部之六岁也洪州西山风雨池记山林川谷能出云爲风雨皆曰神诸侯在其地则祭之钟陵风雨池在西山洪井之北发源山椒派分脉散淸浅数里滙归于兹石壁峭絶泉流其下信乎精气之所囘复风雨之所蓄泄邦人敬向相传名之并山北下二十里里有望祀之地祠宇以神之苹蘩以荐之祈农望岁于是乎在祀之丰约在德之轻重报之迟速视诚之薄厚大夫李公理江西三年寛仁淸净正德利用以黄韩笃厚之化化是吴楚剽轻之俗里闾之间謌诵相闻岁在丁卯六月大旱公勤身焦思思所以救之之道撰日洁诚有事于神斋心夕往舣舳宵济厥明至于山下达于祠宇精诚旁魄灵贶交感通山泽之气致阴阳之和和气薰然蒸爲时雨未彻奠而繁阴起不崇朝而甘液徧荡洒疵疠布之休和自时厥后庶几咸若荗遂生物登成甫田而所治七诸侯如公之诚各修其封内之祀化彼灾凉爲釐爲福其或散爲祥风结爲卿云纷纶葳蕤奔走来告繇是九江之西岁用大穰昔董仲舒之阴阳启闭之数相区区江都之地用无饥年前史书之况我公察亷八郡政成化洽人有刓薄之俗以诚革岁有水旱之沴以德胜庶富斯民如此之盛也春秋时国有史氏君举必书德舆从事于公记事之徒也以公之仁池之神明德参会若合符节是用追琢巖石俾邦人识之时贞元三年八月庚子日记会稽虚上人石帆山灵泉北坞记灵泉坞之主人曰大苾蒭虚公于诸佛微言义味之中深入圆净以辨才实智离于二边尝经行于邪溪稽山之下初石帆山侣有颍川陈公表久挂法冠抗迹尘外旣以自适爲适且悦虚公之风乃舍其北坞爲公襌诵之地公旣至则疏蘙荟刳拥肿随其汚崇作爲胜势先是此山无泉远汲溪流人旣劳止而水之爲用不足公乃黙然以感怳若有通崖隟之下㣲得泉脉及薙草转石渠潺沮洳畚之锸之决之濬之喷若玉窦泄爲瑶池净如醍醐颎若琉璃疑青莲可植金沙在下惠风天籁相爲虚寂然后殖碧鲜以相接引淸流而备用以盥以潄以麋以茗或以助火化或以袪热恼日用无穷不知其功使夫后学趋道之徒至于此者则澣濯缨尘渐渍法味还源复性以声荣爲累不其至哉贞元初州牧左常侍王君行春访道因以泉名䲧又前代隐贤多游践于兹自东晋而下谢敷王子敬支遁白道猷洪偃皆有遗迹留于巖中今兹公本之外又互以胜槩标品徐会稽公李渤海则命其溪曰五云谏大夫齐君遐举则命其山曰玉笥其余冠柱后惠文者王氏张氏陆氏率用仁智乐兹淸辉嘉名竞爽以傲轩毂日至泉下爲公宗雷虽匡山之社钖杖所叩不是过也每元关道机演畅微妙闻其一音皆摄妄縁以趋静性居常淡然与灵泉爲伍盖戒本其洁定因其止惠取其用然后观身及泉二俱无碍淸净洄澓无入而不自得焉问法者又因泉以见公公之道斯爲至矣三年春获与公遇俾予传信故不敢没其美又不敢蔓其辞时岁在丁卯二月甲子记许氏吴兴溪亭记溪亭者何在吴兴东部主人许氏所繇作也亭制约而雅溪流安以淸是二者相爲用而主人尽有之其智可知也夸目奓心者或大其闬闳文其节梲俭士耻之絶世离俗者或梯构巖巘纫结萝薜世教鄙之曷若此亭与尘寰不相远而胜境自至靑苍在目潺湲激砌晴烟阴岚明晦万状鸥飞鱼游不惊不喁时时归云来冒茅栋许氏方岸鹖冠支笻竹目送溪鸟口吟招隐则神机自王利欲自薄百骸六藏之内累无自而入焉有田二顷傅于亭下镃基之功出于僮指每露蝉一声秋稼成实倚杖眺远不觉日暮岁食之羡则以给樽中方其引满陶然心与境㝠则是非得䘮相与奔北之不睱又何可滑于肠中夫举世徇物以失性而不能自适且缪戾于动静之理君之动也代耕筮仕必于山水之鄕故尉义兴赞武康皆有嘉闻而无粃政其静也则偃曝于斯亭循分食力不矫不躁庸讵知今日善闭不爲异时之大来耶知之深故因斯亭以广其词云信州南巖草衣禅师宴坐记信州南巖有淸净宴坐之地而禅师在焉师所由来莫得而详初州人析薪者遇之中野其形块然与草木俱咨于州长乃延就兹地三十年矣州人不知其所以然也遂以草衣号焉足不蹈地口不尝味日无昼夜时无寒暑寂黙之境一绳床而巳万有嚣然此身不动其内则以三世五藴皆从妄作然后以无有法谛观十二因绿于正智中得真常真我方寸之地湛然虚无身及智慧二俱淸净微言软语有时而闻渉其境之远近随其根之上下如雨万物风行空中履其门阈皆获趣入若非斡元机于无际穷实相之源底则四时攻于外百疾生于内矣古所谓遗物离人而立于独者禅师得之呜唿世人惑物以游心心迁于物则利害生焉吉凶形焉牵挛鞿鏁荡而不复至人则返静于动复性于情夭夀仁鄙之殊由此作也斯盖世谛之一说耳于禅师之道其犹稊稗耶建中二年予以吏役道于上饶左左司郞崔公出爲郡佐探禅师之味也熟爲予详言之拂拭缨尘擕手接足洗我以善得于仪形且以爲楞严之妙旨毗那之密用皆在是矣又焉知此地之宴坐不爲他方之说法乎故觕书闻见以志于石权载之文集卷第三十二权载之文集权载之文集卷第三十三权载之文集卷三十三唐权德舆字载之唐故银青光禄大夫守中书侍郞同平章事赠太傅常山文贞公崔公集序昔舜禹之代股肱昌言以祗承于帝修六府叙九功曰都曰俞交修一德殷周之际有伊训说命太保太师旅金縢之书以戴翼其代皆有大烈格于皇天自三代以还君臣感会何尝不经纬斯文裁成百度太傅文贞公寅亮德宗致建中之理左辅右弼缉熙光明居中一岁以至大病愍䇿尊名爲唐宗臣公薨二十九岁天子命公嗣子植爲右拾遗植乃捧公遗文三十编见咨论叙德舆以爲君子消长之道直乎其时而文亦随之得其时则彰明事业以宣利泽不得其时则放言寄陈以摅志气公自门子秀士被服荐绅至于登大朝筦宰政四十年间作爲文章以修人纪以达王事惧喜怒之不中节故有作威诫惩苟得之害正故有重请铭攻匪人之干纪故有与永王璘牋书诮时宰之不能上广聪明故有台封说悼谷风之诗废故有僚友箴虑法吏边吏之失其官守故有猫鼠议是惟无作作则有补于时以至于修事功断国论导志通理昭明易直施于名命发爲雅诰刻于金石无媿辝康庄逸辙卓荦濬发九流六艺鼓舞奔走陈思王所谓俨乎若崇山㪍乎若浮云惟公信然公姓崔氏讳祐甫字贻孙博陵安平人先孝公之淸德与公始中终之盛烈勒于帝籍藏在惇史升公堂奥之君子多爲之譔录大较以同人之中正大有之刚徤中庸之明诚洪范之攸好德艰贞践履出入光大皆充其义如其文尝试言之天下公器也匪皇极不乂操柄者务通则弊以流纵私囘以没公是至于纪纲淆乱官职耗废败壊陵夷而不可爲务守者其弊以隘则窘若梏拲于是才滞而不发事壅而不宣其于病王猷盩大伦圯也及公平衡宰物爲之折中使文皇明皇之风粲然复兴崇起教化万方轨道恊气宣臻而无疵疠爲仁由巳善善若不及泝其心源存乎斯文君子曰观文贞之文而知其道知其道然后知理蛊之易易也昔公能修先孝公之志类其文章赵郡李公遐叔实爲之序今植亦能修公之志而德舆无似惧辱命焉凡九百二十篇爲一家之言云尔唐故银靑光禄大夫御史大夫赠司徒赞皇文献公李公文集序辰象文于天山川文于地肖形最灵经纬教化鼓天下之动通天下之宜而人文作焉三才备焉名代大君子所以序九功正五事精义入神英华发外着之话言施之宪章文明之盛与天地准赞皇文献公以文行正直祇事代宗中行山立乃恊于极初未弱冠隐于汲郡共城山下营道抗志不苟合于时族子华名知人尝谓公曰叔父上隣伊周旁合管乐声动律外气横人间感激西上举秀才第一陟降中外间关代故宣力匪躬勤于王家出涖方国入居淸近由给事黄门冬官小司空剖符毗陵陟明于吴亷问风行爲四方表率拜御史大夫不仁者远武皇炳然审天工之可付公亦晓然知理道之可必一德交感推心合符执热以待濯临挚而不淑岂斯人未得䝉公之功化耶何造物者之戾也始与计偕投小宗伯书至内外埽之际自爲墓志其间向三十年周旋官业与斯文相爲用大凡出于诗之风雅易之贞厉春秋褒贬且以闳奓鉅衍爲曼辞辩丽可喜非法言故公之文简实而粹淸朗拔而章明书志二篇感槩自叙英华特达君子之道有始有终至若嘉园绮㢮张出处于秦汉之间着四先生碑美萧文终邴丞相之伦或退或让作五君咏病有司赋赋取士非化成之道着贡举议其他下属城教条则辞语温润言公事上奏则切劘端正触类而长皆文约指明昭昭然足以激衰薄而申矩度如崑邱元圃积玉相照景山邓林凡木不植覧公遗编者髣髴风采知公之道焉鸟虖以韩安国之忠厚多大略汉武以爲国器壶遂之深中笃行亦倚以爲相董仲舒言天人之际有王左之才而皆不至彼当时龊龊备位者相廷无虚日又况竒衺忮害崇党蔽公丁子斯时道未大光然其谟猷献替过于当国流风遗书暴于天下神之聼之介景福于赵公纂承门训宏大名器三命申枢爲唐䕫龙君子然后谓流泽贻庆之言也信德舆先公与公天宝中修词射䇿爲同门生并时筮仕于魏贝之地声猷志气相视莫逆伏思羁兆展敬无容猥以疏虞承赵公惠爱忝声举之旧无忘代亲翊唐虞之风尝陪宰政捧门中集录屑涕见授词不获命谨直书以冠于篇唐故尙书比部郞中愽陵崔君文集序易贲之彖曰观乎人文以化成天下故阙里之四教门人之四科未有遗文者荀况孟轲修道着书本于仁义经术之枝派也迨夫骚人怨思之作游士从衡之论刺讥捭阖文宪陵夷至汉廷贾谊刘向班固扬雄司马迁相如之伦郁然复兴有古风烈然则文之用也横三才之中经纪万事章明羣类不可已也殷之三说命周之命君陈君牙楚射父之训辞郑东里之润色天子诸候告命之文也张老之轮奂史克之駉駜吉甫之淸风伯喈之无媿贤士大夫颂述之文也至若夫子纪延陵墓叔向寓子产书仲舒射䇿言天人相与之际阮元瑜书记翩翩之任触类滋多非文不彰后之人不足者词或侈靡理或底伏文之难能也如是博陵崔君元翰东汉济北相长岑令之后也曾祖某济州刺史祖某凤阁舍人考某以经明歴卫州汲县尉虢州湖城县主簿亲没遂不复仕探古先㣲言着尚书演范易忘象及三国春秋幽观之书门人诸儒易其名曰贞文孝父君绍文宗雕龙之庆究贞文法义之学洁亷淸方敦直庄明博见强志不取合于俗黙而好深湛之思舒而爲彬蔚之文师遵六籍磅礴二汉不爲波流初间关隐约于河朔之间年殆知天命甫与计偕至京师洎愽学宏词直言极谏凡三登甲科名动天下初自典校祕书连辟公北平王二司徒府管奏记之职歴太常寺恊律郞大理评事钖以命服登朝廷爲太常博士礼部员外郞贞元七年春转职方员外郞知制诰八年终罢爲比部郞中十一年夏感疾不起其夀四十甲子其文若干篇闳茂博厚菁华缜密足以希前古而耸后学纪循吏政事则房栢乡碣孙信州颂叙守臣勲烈则黎阳城碑刘幽州神道碑表宗工贤人兆域则李太师梁郞中志文譔门中德善则贞文孝文志碣二铭摅志气以申感槩则与李都统及二从事书纂乘门心法则大觉神师碑推人情以陈圣德则请尊号表铺陈理道则有制䇿藻润王度则有诏诰向所叙诗书说命駉颂而下君皆索其粹精故能度越伦类有盛名于代其他诗赋赞论铭诔序记等各爲三十卷如黄钟玉磬宏璧琬琰奏于悬间列在西序其章章者虽汉庭诸公不能加也无溢言曼辞以爲夸大无讇笑柔色以资孟晋婞直而不能屈巳淸刚而不能容物孤特寡徒晚达中废斯亦命之所赋也德舆蚤岁与君游江湖间又接武侍从登文石之陛常所论着备探简编君之孤某旣除丧泣捧遗文见咨序引故如其篇第直书以冠之云唐故尙书兵部郞中杨君文集序周家忠厚文章备乎二代先师有郁郁之叹故周任史克仍叔吉甫之伦生焉汉氏刬烦苛宏利泽训辞深厚议论闳大故贾谊扬雄司马迁相如之才出焉唐兴几二百岁绍周汉之逸轨以文华国犹云汉之爲章于上江汉之爲纪于下九功成焉百度贞焉王泽浃洽故斯文焕发秉笔之士皆欲沂末流而挹淸源披埃而栖颢气至若词合雅言中伦经通而不流博富而有节洁静夷易得其英华者其宏农杨君欤君讳凝字懋功孝悌絶懿中和特立蚤岁违难于江湖间与伯氏嗣仁叔氏恭履修天爵振儒行东吴贤士大夫号爲三杨易象之懿文孔门之言诗皆生知之举进士甲科贤公交辟由校秘书四迁至冠柱后惠文征拜左史歴司封员外左司郞中不附离权右阴爲所中以介外相师律非君莫可他日计事如京师复命于梁会其帅旣殁军司马代之诏未下兵火气燄杀人以逞明神祐善独脱死地中贵人持尺一诏书征还燕居四年不交人事磅礴三古推明六义措迹愈退而属词愈精时恭履捐馆一纪君与嗣仁倍手足之爱壬午岁嗣仁以中执法亷湘中七郡风俗君起家爲兵部郞中伯仲昌大辉华中外方将秉迅飈靡赤霄极文采之用爲太平嘉瑞协书命于謩训荐声诗于郊庙命屈其才末如之何君尝以爲尙气者或不能精密言理者或不能彪炳镂烝彛景钟与缘情比兴者或不能相爲用仲宣体弱公干未遒才难而力不足从古所病故懋功于六经百氏之中如良金巧冶鍜鍊在手而又㢮扄防堕约束恬然而据上游坦然而蹈中行其叙事推理抗今据古多而不烦简而不遗弥纶条鬯无入而不自得所着文一百四十余篇歌诗倍之皆天球大圭竒采逸响不待数珩珮璜玦之目然后知其妙噫自天宝已还操文炳而爵位不称者德舆先大夫之执曰赵郡李公遐叔河南独孤公至之狎主时盟爲词林龟龙止于尚书郞二千石属者亡友安定梁肃寛中平夷朗畅杰迈间起博陵崔鹏元翰博厚周密精醇不杂二君者虽尝司密命裁赞书而终不越于谏曹计部今懋功亦以中兵下大夫奄忽不淑岂造物者不与其全欤复舛错欤此吾徒故人所以索然出涕而有百身之痛也嗣仁类其文爲二十篇缄词甚哀猥见授简以德舆早辱厚善忘其不能其代德家法与践履始中终之说嗣仁刻石纪墓旣详言矣徒采其述作大㫖直书以缀于篇唐故漳州刺史张君集序善乎杨子云之言曰诗人之赋丽以则班固亦曰赋者古诗之流也至若言天下之事业美盛德之形容皆源委于是而派流寖大然则体物导志其爲文之本欤淸河张登刚洁介特不趋和从俗循性属词发爲英华秉直好静居多隐约始以中褐辟歴卫佐廷尉平监察御史罢去家居以荐延改河南士曹掾满岁计相表爲殿中侍御史董赋于江南无何授漳州刺史居七年坐公事受劾吏议侵诬胸臆约结感疾不起悲夫君以伟词逸气滞于奥㳿之下又疾卑讇细人白黒太明矫枉愤厉往往过正故其赋有云鹖必鬪而知毙龙就屠而不驯又云贱而荣兮跌而丧痛一世之纷纶皆所以感槩顿挫放言而兆忧贾祸恒必由之二十年间数免希迁志力相盩斯亦从古才士之所患也与夫胁肩令色坐取旷贵者岂同日哉所着诗赋之外书启序述志记铭诔合爲一百二十篇相如之形似二班之情理公干之卓荦经竒景阳之铿锵葱蒨升堂睹奥我无媿焉自古富贵而名磨灭者何可胜纪如张君求居寄别怀人三赋与征相一篇意有所激锵然玉振予尝吟咀于唇吻之间以爲傥有经梁昭明之爲者斯不可遗也巳曾不得登金闺玉堂备言语侍从之列伏守海郡廹阨终身可胜叹耶君之孤宣猷以予建中初同爲丹阳公从事捧持遗文拜泣见託开卷三复追怀旧故咏言击节髣髴如闻列于左方傅诸好事云尔唐故中岳宗元先生吴尊师集序道之于物无不由也无不贯也而况本于元览发爲至言言而藴道犹三辰之丽天百嘉之丽地平夷章大恬淡温粹飘飘然轶八纮而泝三古与造物者爲徒其不至者遣言则华涉理则泥虽辩丽可嘉采真之士不与也宗元先生吴君其知言者欤先生讳筠字贞节华阴人生十五年笃志于道与同术者隐于南阳倚帝山闳览古先遐蹈物表芝耕云卧声利不入天宝初元纁鹤书徴至京师用希夷启沃脗合元圣请度爲道士宅于嵩邱乃就冯尊师齐整受正一之法初梁贞白陶君以此道授昇元王君自玉君至先生凡五代矣皆以阴功救物爲王者师十五年召入大同殿㝷又诏居翰林玄宗在宥天下顺风祈向乃献元纲三篇优诏嘉纳志在遐举累章乞还以禽鱼自况薮泽爲乐得请未几盗泉污于三川羽衣虚舟泛然东下栖匡庐登会稽浮淛河息天柱隐机埋照顺吾灵龟有时放言以畅天理且以园公歌咏于紫芝宏景怡悦于白云故属词之中尤工比兴观其自古王化诗与大雅吟步虚词游仙杂感之作或遐想理古以哀世道或磅礡万象用冥环枢稽性命之纪达人事之变大率以啬神挫锐爲本至于竒采逸响琅琅然若戛云璈而凌倒景崑阆松乔森然在目近古游方外而言六义者先生实主盟焉至若惣论谷神之妙则有元网哀蓬心蒿目之远于道也则有神仙可学论䟽瀹澡雪使无落吾事则有洗心赋巖栖赋修胷中之诚而休乎天均则有心目论契形神颂其他抗章寓书赞美序别非道不言言而可行泊然以微妙卓尔而昭旷合爲四百五十篇博大真人之言尽在是矣大歴十三岁岁直鹑首止于宣城道观焚香返眞于虚室之中门弟子有邵冀元音率吁其徒宁神于天柱西麓从其命也冀元偏得先生之道如藁木止水刳心遗形太原王颜尝悦先生之风自先生化去二十五岁颜爲御史中丞类斯遗文爲三十编拜章上献藏在秘府厥后冀元得其本以授予请刋其径庭庶傅永乆其有逍遥卓诡之论犹不列于此编至若挺神竒祛物怪告鍊蜕之地合肸蠁之符皆备于刻金石者之说今徒采获斯文以序崖略且俾后学知道者必知言云权载之文集卷三十三权载之文集权载之文集卷第三十四权载之文集卷第三十四唐权德舆字载之序唐故通议大夫梓州诸军事梓州刺史上柱国权公文集序叙曰三代之理曰忠敬文文之爲也上以端教化下以通讽谕其大则扬鸿烈而章缉熙其细则咏情性以舒愤懑自孔门偃商之后荀况孟轲宪章六籍汉兴刘向贾谊论时政相如子云着赋颂或闳侈巨丽或愽厚遒雅歴代文章与时升降其或伯仲之间齐名善价以德行世其业以文学大其门则又鲜焉公讳若讷字某天水略阳人其先武丁生子手文命氏在殷周间爲诸侯国楚灭秦迁始居汧陇甘泉安邱之明德宜昌鄜城之勲力胙土启封三叶弥大以至平凉公文诞生滑州巨城县令崇本卽匡城府君第二子纯嘏粹气积爲淸和文谊内富英华外发弱冠与伯氏无待叔氏同光同游太学连登上第由是士林风动一时向慕言文章者实归公门永崇开耀之后以人文求士应诏累践甲科极天人之际陈教理之本坚䟽古义纳忠本朝自晋州霍邑县尉四迁至咸阳尉由右补阙拜起居郎在中宗时尝以禁中书籍编脱诏朝廷文学大官十人绪正之而公以秩卑名重特居其选时拜贶于执事者公曰此君命也又何私焉比及巳事彼皆转职独用砥矢之道不得居中出爲蜀州司马改梓州长史彭州别驾吾道一贯虚舟其心士师之退绌恬然海沂之咏謌日茂拜歙州刺史迁桂州都督梓州刺史用中和淸净之政化悍戾剽轻之俗三郡霭然有邹鲁之风方谓入掌典谟训诰之文外当十联九牧之寄寿违其量自古同悲以某年月日奄捐馆舍享年若干而伯氏官士城都尉叔氏官至长安丞皆有盛名而无丰禄此其所以爲善者惑也公自布衣时与许国苏公友善自彭原上计至京师而许国当轴道旧欢甚謌诗祖或谂公加敬异数且以爲孟晋之机公曰交道旧矣岂迁于物若然者是薄苏公也所不忍爲处之如𥘉礼不暂屈其持操前定皆此类也知陈伯玉于下辈卒成大名其他所与游者皆鉅儒宿学天下贤士公殁后二十余年德舆先人筮仕河朔始类公之文章爲三十卷成都府君长安府君各二十卷未遑序引遇幽陵兵乱故其篇皆亾德舆旣齓而孤莫知世德逮志学之岁距公之下世年愈四纪谘谋于诸父兄故德善行义不得其详至大厯末方获其文百余篇其学富其才雄有贾生之正相如之丽大抵以彩错峻㧞使善否章明爲主至于脗机楗于动用以口其情则栖隐赋归山赋体物比事极风人之丽则则喜雨赋悲秋赋俶傥闳达以文艺目任则诣乐城公奏记上吏部裴李二侍郎书叙家风世德以识幽壤则司田大夫水部员外二世父墓志纪时贤循吏绩用行实则刘冯翊碑梁万年郑拾遗志铭缘情遣词写境物而谐律吕则寄蜀中旧游诗蜀国吟拟古横吹曲其余表牋启铭赞序述合而类之列爲十卷盖于公述作三之一也幸而异日尽获公之遗文则当求主文者爲之序录今姑举其官命事业书于篇第之初以自识云谨叙唐故徐泗濠节度观察处置等使通议大夫检校尙书左仆射使持节徐州诸军事兼徐州刺史御史大夫赐紫金鱼袋上柱国南阳郡开国公赠司徒张公集序昔有虞以濬哲文明理天下故有谐八音陈九德𢋫载康哉之臣周宣王脩文武之业以开中兴故有歌烝人赋韩奕淸风大雅之什春秋之际诸候列卿大夫感物造端能赋可以图事称诗可以谕志然则元侯宗工作爲文章本于王化系于风俗亦其志气之所发也司徒讳建封南阳人简亷䟽达信厚诚直秉心可大以礼义爲于橹非道不处视圭组犹稊稗以褐冠博带游于京师当时贤士公名卿盛服先生之伦皆迎门缔交就义若渴赞师律于盟津大卤之府由察视主柱下方书朝廷以州部要害选难符守歴巴陵陟夀春婪婪反虑壤地相接衆寡悬絶物情不支斩其使者以徇传首于行在所屏翰淮海我爲金汤选䎡观望者革心服义而东夏安矣加地进律察亷三郡授銊贞师涖于徐方就加六职端右之任追命三公论道之袟其始终艰贞光大也如是昔左丘明载单襄公之言曰忠文之实也智文之舆也人文之爱也义文之制也则司徒向时之大徇忠明智戴仁抱义皆推本乎斯文然后足言足志践履章灼故其辩古人心源定是非于羣疑之下则韩君别录痛诋时病以发舒愤懑则投元杜诸宰相书其余赞勲代表丘陇铭器叙事放言诣理皆与作者方驾而歌诗特优有仲宣之气质越石之淸㧞如云涛溟涨浩漾无际而天琛夜光徃徃在焉其入觐也献朝天行一篇因喜气以摅肝膈览其词者见公之心焉其还鎭也德宗皇帝纡天文以送别湛恩异伦辉动中朝至于内庭钖宴君唱臣和皆酌六义之英而爲一时之盛夫文之病也或牵拘而不能骋或犇放而不自还公则财成心匠挥斤细故英华感槩卓尔其闳大析理研几泊然其精微全才逸气与勲力相直尽在是矣公之理也徐人宜之故尚书克家纂业用嗣厥服犹鲍氏之居司隷郑人之赋缁衣大君推恩善善春秋之义也永怀先志乃集遗文以德舆尝承司徒之欢表列编次凡二百三十篇承诏作序是用拜君命之辱而不敢让云唐故尚书右仆射赠太子太保姚公集序文章者其士之蕴耶微斯文则士之道不章不明又况宗公大君子纲纪百度琢磨九德以至于经大猷断大事不由此涂出者犹瞽之无相欤葢脩之有本末得之有薄厚耳至若推于心术畅于事业行顾言言中伦者太保有焉太保姓姚氏讳南仲吴兴人博究今古安舒方重外淸和而内刚明有直质而无流心学于诗之恺悌易之贞厉且曰史鱼仲山甫吾之师也故以之脩身以之懿文其逊志肄业通达强立则博约以明义类郊居宴息勇退肥遁则吟咏以达情性详延特起对有明法拾遗补阙在帝左右义激于中书陈于前肝膈悃幅以尽规爲已任切于时病者皆精爲上言之疏两河安危夷门要害盍建元侯以屏东夏疾吏道杂而多端条陈选部官人之法毂下饥旱举成汤六事凡如此书数十上请故卜贞懿皇后陵地一篇尤深切着明武皇向纳被以命服因诏侍臣极言得失宰臣上贺百执事耸视以爲虽神爵黄龙炎汉纪年之瑞不若是也周旋台阁损益文宪由左冯翊理陜州教化淸平分阃东郡闲邪秉直志气所申勇若诸贲天下之人称焉竟以贞胜而登端右是皆立诚居业言而履之之効也故其含章匪躬讽议居多其他则謌诗有逸韵叙事爲实录皆据根柢而无枝叶愔愔然君子之儒之言其在是乎昔公之理海盐而介浙右也德舆方侨于吴辱忘年之欢曁叨贰六职而公入践师长馨香茂实耳目闻知公嗣子太仆主簿衮孝谨而文永怀㒺极捧公述作二百篇列爲十编以论次见授故粗举公之所履与爲文之旨而叙之云权载之文集卷三十四终权载之文集权载之文集卷第三十五权载之文集卷第三十五唐权德舆字载之序左谏议大夫韦公诗集序洙泗门人登四科者唯称端木赐卜啇可与言诗以其善于取类敏以喻礼然则缘情咏言感物造端发爲人文必本王泽贞元十二年夏四月庚辰皇帝御麟德殿命通儒硕生与缁黄上首杂论奥赜互相发明由是京兆韦君以四门博士召见三元六学博辩闳大精义具举宸心乃愉寻献七百字诗一章词华彬蔚诏旨优答浃日授秘书郞踰月迁右补阙未半岁拜諌议大夫其于以文发身以直事君言语侍从论思讽谏贾生当受釐之问方朔擅不穷之智近臣渥命荣冠一时荐绅竞劝巖穴皆耸初君年十一尝赋铜雀台絶句右拾遗李白见而大骇因授以古乐府之学且以瓌琦轶拔爲己任至弱冠迺喟然曰四始五际今旣远矣㑹性情者因于物象穷比兴者在于声律葢辩以丽丽以则得于无间合于天倪者其在是乎彼惠休称谢永嘉如芙容出水钟嵘谓范尙书如流风回雪吾知之矣遂苦心藻虑俪词比事纎宻淸巧度越羣伦尝着天竺寺十六鲁郡文忠公序引而和之使画工图于仁祠句配摬偕爲絶胜又于江南着卧疾三十韵晋国忠肃公手翰以美之曰卓尔独立其在我韦生乎其爲名臣宗公所称赏如此又与竟陵陆鸿渐杼山僧皎然爲方外之侣沉冥博约爲日最久而不名一行不滞一方故其曳羽衣也则曰遗名摄方袍也则曰尘外披儒服也则今之名字着焉周流三教出入无际寄词诣理必于斯文自贞元五年始以晋公从事至京师迨今十年所着凡三百篇尝因休沐悉以见示德舆鄙昧不能言诗徒以掖垣之寮辱命爲序岂爱之厚而忘其不能与前此论着别爲篇第后此者方䌷怀仙章句而不复赋人间之事矣今兹诗集以类相从献酬属和因亦编㳄且以圣诞日麟德殿三教讲论诗爲首凡干卷云魏国公贞元十道录序序曰自夏书禹贡周官职方汉志地理厥后史臣继有其书国家将九夷丕冒四海梯航声朔过前古远甚相国魏国公明诚助化育奥学穷今古百揆师长十年枢衡赞端拱无爲之风以宥天下王佐盛业论着形焉尝以爲言区域者阔畧未备或传疑失实于是献海内华夷图一轴古今郡国县道四夷述四十卷尽瀛海之地穷鞮译之词陈农不获之书朱赣未条之俗贯穿切劘靡不详究开卷尽在披图朗然又提其要㑹切于今日爲贞元十道录四卷其首篇自贞观初以天下诸州分隷十道随山河江岭控带纡直割裂经界而爲都㑹在景云爲案察在开元爲採访在天宝以州爲郡在干元复郡爲州六典地域之差次四方贡赋之名物废置升降提封险易因时制度皆备于编而又考迹其疆理以正谬误采获其要害而陈开置至若䕶单于府并马邑而北理榆林关外宜隷河东乐安自干元后河流改故道宜隷河南合州七郡北与陇坻南与庸蜀回远不相应宜于武都建都府以恢边备大凡类是者十有二条制万方之枢键出千古之耳目故今之言地理者称魏公焉公之意岂徒洽闻广记以学名家而已哉葢体国远驭不出戸而知天下亲百姓抚四夷眞宰相之事也凡今三十一节度十一观察与防御经畧以守臣称使府者共五十列于首篇之末其三篇则以十道爲凖县距州州距西都书其道里之数与其四鄙所抵其事覈其言详闳览黙识精微错综斯爲至矣德舆忝掖垣之属承公话言盱衡屈指珠贯氷释辱命授简书其大端辄罄斐然之词岂扬不朽之业时贞元壬午岁夏四月谨序崔卫二侍郞诗集序易之同人曰文明以健中正而应故道同于内而气相求情发于中而声成文以观以羣以比以兴淸河崔处仁河东卫从周于是有淸秋仁祠往复十七韵之作初二贤皆以秀造分校祕府宏文之书贞元初同爲渭南尉联曹结绶相视莫逆处仁自府廷旋归税驾于斯国门胜槩康庄在下驰车徒而走声利者此爲咽喉外烦埃壒中孕闲旷昼悬淸光夕湛虚明土方之钟声深夜之月露眺听寂寞情灵感发投者报者无非琼瑶如金丝相和孔翠翔集尽在是矣厥后同爲左右补阙从周以本官入爲翰林学士处仁累以尙书郞知制诰旣而处仁西垣卽眞从周复以外郞掌诰洎处仁迁小宗伯而从周卽眞俄掌贡举实爲之代元和三年秋处仁爲吏部侍郞从周爲兵部侍郞重九休澣联镳道旧永怀曩篇二纪于兹虑屋壁之郄坏诗文之磨灭不若刻勒片石之爲坚且久也惟二贤大雅闳达人伦龟玉更爲王阳迭爲田苏便蕃淸近烜赫章大其于爲霖爲砺四方之属耳目久矣然则志气之所舒英华之所摅其滥觞于此乎德舆与二君子同爲谏官同掌书命相继典贡士分曹居中台其间交代迭处不可具举敢叨益者之助实悦同心之言追琢旣具序夫本末亦二君子之志也暮春陪诸公游龙沙熊氏淸风亭诗序莫春三月时物具举先师达贤或风于舞雩或稧于兰亭所以畅灵情涤劳苦使神王道胜冥夫天倪吾徒束支体于府署以簿书爲拲梏有日矣故因休沐之暇考近郊之胜郭北五里有古龙沙北下有州人秀才熊氏淸风亭葢古容州牧戴幼公前仓部郞萧元植熊氏之业文尙兹境之幽旷合资以营之创名以识之五年矣初入环堵中有琴书披篁跻石忽至兹地鄱章二江派于趾下匡庐羣峯极目于枕上或澄波净绿相与无际或孤烟归云明灭变化耳目所及异乎人寰志士得之爲道机诗人得之爲佳句而主人生于是习于是其修身学文固加于人一等矣况其志励于萤雪之下业成于薪水之余则甲科令名如在指顾是㑹也有御史府杨君薛君环列崔君校理魏君皆以文发身或再战再克予与皇甫君不由是进亦陪其欢虚中旷然取乐名教如主人趋隅拜下恭敬得礼请酌古道徧征歌诗因曰自十数年间佐是府者腾陵杳冥离㑹靡常衆君子用牵乎时未始有极然异日之适非今日之适也至若心同于内迹脗于外交臂瞪视吾丧我于此亭者一生几何是不可以不纪乃次诗于屋壁各疏爵里以爲淸风亭故事云萧侍御喜陆太祝自信州移居洪州玉芝观诗序太祝陆君鸿渐以词艺卓异爲当时闻人凡所至之邦必千骑郊劳五浆先馈尝考一亩之宫于上饶时江西上介殿中萧侍御公瑜权领是邦相得欢甚㑹连帅大司宪李公入觐于王萧君领察亷留府太祝亦不远而至声同而应随故也先是常舍于道观因复居之竹齐虚白湖水在下春物萌动时鸟变声支頥散发心目相适萧君悦其所以然也旣展宾主之贶又歌诗以将之其词淸越铿若金璧得诗人之辩丽见君子之交好诗旣成而太祝有酬之作往复之盛粲然可观客有前法曹掾崔君茂实文场之旧以六义爲巳任攘臂援笔而爲和者惟三贤师友风骚迭爲强敌志之所之发爲英华其于奇正相生文质相发若笙磬合奏组缋交映君子曰侍御唱之太祝酬之法曹和之是三篇也不可以不纪况合散出处之未始有极耶以鄙人尝学于是俾冠以序其或继而和者用先成爲次云权载之文集卷第三十五终权载之文集权载之文集卷第三十六权载之文集卷第三十六唐权德舆字载之序送张仆射归徐州序送袁中丞持节册廻鹘序送张阁老序送韦中丞使新罗序送裴中丞序送安南裴中丞序送仲员外序送员外出守均州序送陆使君序送许员外出守郢州序送建州赵使君序送杜少尹赴东都序送袁相公序送张仆射朝觐毕归徐州序大君子所以贵者道合于上化流于下得时大行求福不回而巳仆射南阳公鎭徐方十年师贞人和拜章请觐冬十月四牡琱戈至于京师或诵其德辉或歌其事功直道相贺懦夫立志公始以襃衣儒冠游公卿间仁义博富名声籍甚其后拥传佐戎专城靖人福以至德惠之美利临骇机以激大顺奋州师以摧剧虏淮湖之间嶷然保障陟明加地再命元侯康衢自随于趾步枉道不萌乎心术而文锋师律奇正相合以气爲主与古爲徒故其缘情放言多以莫耶自况然则天下之肯綮适所以资公之断割耶上之注意也深公之诚虑也至贡端诚以无隐沃宸虑如合符尽直于内诡词于外日降庆赐载淹斾旌元正前殿之贺中和内朝之直锵锵鸾声湛湛露斯虽韩侯入觐吉甫燕喜无以过也迨兹春半受命言旋中朝贤士大夫皆举酒爲寿征诗爲礼葢悦公之风而惜别也德舆辱当授蕳词不逮意姑以掖垣所赋类于左方云送袁中丞持节册廻鹘序国家用文教明德怀倈外区今年春廻鹘君长纳忠内附译吉语于象胥复古地于职方方帅条其功实闻于天子乃择才臣以宣皇仁于是诏工部郞袁君加中宪之重被命服之贵将行又拜祠部郞中有司具仪法持节册命所以新其号而厚其礼也中丞端淳而淸文敏而诚才以周物智以达变识柔远之五利能专对于四方摄衣登车不问夷险朝贤缙绅是以壮其志而嘉其忠且滇池昆明爲西南雄部尝乐声教是焉纂修奇功自效愿爲保障方今规摹宏大八表一家然则俛首以帅化者吾君受之而不阻勤人于远畧者吾君薄之而不务彼唐蒙开地爲好事之臣诸葛渡泸葢一方之利况今文武吉甫鎭安蜀都而中丞将大君之礼命固殊隣之职约德行言语实在是行使边人缓带安枕无烟火之警酌古经远才者能之金章瑞节光耀原隰近臣主文乃类歌诗鄙人不腆忝记言之职故西南之册命使臣之优诏皆得书之授于史官又尝与中丞同爲江西从事辱命内引所不敢辞送张阁老中丞持节册弔新罗序秘书少监张君旣受诏以执法持节钖命于北方弔其告终嘉其称嗣致赐喻㫖以宏天覆长幼养老以遂人和旁达休嘉上应古始圣人之道也况中丞用文学政事敏知达才弥纶讽议官业以序而又修史氏之职且逾一纪国家有荐严配之典必相其仪有受词专对之重必将有命莅事不惑居常让夷是行也知其习俗中其宜适粲然而接之以文驩然而加之以恩廻车伏奏可以光大南宫衆君子固以类其歌诗阴方之气俗四牲之践履考功郞苗君序之详矣掖垣七言鄙夫承君之欢辞则不腆亦旣辱命俾次羣篇是用直书纳诸槖中而巳奉送韦中丞使新罗序昔邹鲁之谚以籝金不如者葢一经耳今中丞文博究其五皆可名家则扶阳重侯之儒术爲践修矣自外台从事不四三年歴左史尙书郞其取靑紫易于地芥前此以盟津贞师则授以司武今兹以鸡林纂代则俾之钖命借奏议以中辍择专对而遂行行止之间有以见文敏归重也太平尙仁多识古训讣终请嗣礼之重者宜乎以儒冠智囊弔祠临存佩二印捧三册使有截之外家肥德洽将渥缛之命视勤远如夷其忠信欤三台隽彦歌诗䜩较至若辰韩息愼之俗怀方象晋之道译宾将洽驩之盛致赐谕旨之荣自原隰之华至溟涨之大云气海物昕昏变化衆君子言之详矣中丞以佐曹陈君之歴司封郞也今爲之代以德舆之忝驾部郞也又爲之代凡两掖所赋盍偕序以爲好宜征作者猥及鄙人直书粗畧敢谢不敏奉送裴二十一兄阁老中丞赴黔中序裴兄居夫五年大其于匪躬据古切劘献替掖垣衆君子徒见其拜章伏阁而莫知其所以言者然则发舒纯诚宏大聪明以贡于穆淸者可胜道耶每汉廷大僚与六官贰职之缺羣情属目俟其授受久矣壬子诏书有黔巫长帅之拜秩于淸宪衷以命服周行诸公以爲一方之幸且惜其去而未喻也及夫别殿前席沃心交感重藩符之所付虑安集之不称凡所以辍近臣惠远人之旨纎悉备厚上许周月之代兄求三岁之理又以见首公急病而忘其勤远淹䘏然后诸公知惜别爲细而感恩爲大在此行矣自牂牁通道夜郞置吏以示绥怀以安剽轻失其理则萧然愁扰得其和则懽然感悦方畧招徕系于官师以兄之慈惠直信粹淸廉白爲仁由巳不改其度使大化淳流在明诚洞开推人情以赋政便习俗而不扰彼四境之内如热待濯如水走下史臣操简以传循吏使者急宣以将征命虽欲复三岁之言其可得乎未间则褰赤帷飮醇酒宴宴言笑中无町畦虽郁蒸雾雨之候无自入矣大丈夫被荐绅彯华缨宏宣职业无有远迩则向之玉堂淸禁论思侍从与今之龙节前导金龟映组皆所以事君也岂有中外之异耶祖軷霑醉宣言相勉在加飱寓书而巳至山川风物与骚雅瞻望之叹皆备于诗人所赋古兹不书送安南裴中丞序士君子循道致用感恩宣力则万里如咫歩溟波犹康庄况金印照路伏熊载轼提封甚濶命赐甚厚此裴侯所以抃笑就道视交州如衡軶之前则天时之瘅热地理之逈远皆细故也初裴侯夷退燕息未尝角逐于有司且曰不试则巳岂能自售其后累以惠文法冠爲戎辂上介甫登中台旋鎭南服葢纯钩百汰不自闭于匣中明矣今天子惠慈元元迈唐虞之风鄙夫司言九年玷辱淸近顾不能裁成谟训着一代典法耗竭蚩鄙爲明时羞思得上分忧叹下布条则使四封之内列郡和洽斯亦大丈夫之事也因君是行聊复起予追思往岁擕手相乐与兰陵萧元植范阳卢载初宦游出处多在江介索然物故何可胜言又想夫杨柳古湾秣陵仁祠寒食促膝欢言举酒晦明颷驰忽二十年各乘风波时一㑹合今日出祖话别在加飡自爱而巳至若马文泉之功畧士威彦之教化憬俗裔人纳诸掌握明珠文犀视同涕唾皆裴侯彀中所蓄也不复烦言送主客仲员外充黔中选补使序选部每岁以四才三实铨署羣吏每三岁则有诏以诸曹郞分命南辕调其仕次有黔江辰溪十五郡五十余城赋其吏员便其习俗主客郞仲君实司之君始以岷峨诸生献赋京师因文章典义濬发声实自解巾校文三四迁至博士尙书郞䆳于礼籍推本今古乖疑缺微者皆折中焉敏于奏议练程达品肯綮窽郄者每游刅焉则南方之职业必序县道必理固其彀中之细者况孔门之果于从政大雅之古训是式皆子之家法也又何所规昔司马长卿以驷马车归故里有郊劳负弩之荣今君道劔门抵左绵铜梁玉垒乔木可辩昼锦星轺其乐何如又想夫归自涪陵出于南荆㳂巴崃之风水冒阳台之云雨昏旦万状发于歌诗凡今漉酒祭軷者不可以不赋送司门殷员外出守均州序春二月武当耋老相率诣丞相府请以司门郞殷君爲郡相府嘉之以其词敷闻先是君尝佐廉问于汉南㑹是邦缺守乘传权领实有美利浃于人心怀思咏叹久而弥结上方酌汉宣故事综覈名实有分符竹以主郡国者初必召问以观其言退而考察以质其效从人之欲卽曰诏下中朝相贺以爲有古道焉且君富于文谊恬于利欲比兴声律播于士林故二十年间官薄不迁令问兹大去岁甫爲尙书郞今兹持郡节动静之道较然不回嚱夫父母一邦化条在巳以此爲政不亦重乎阜安之而平其吏由训理之而示其典法用少卿之政徐考便宜行次公之道不从靡密由前日之理术首凡今之绩课彼东观论着之臣方操简册以待循吏得不务乎君子于是举也上美朝廷之命顺于人下嘉武当之叟达于天则殷君之道从而可征矣王城东南千里而近新绂在服两轓有辉郡斋佳句伫与报政偕至吾徒贺征拜之不暇又何怆焉盍用歌诗爲礼以附其至送歙州陆使君员外赴任序始予与公佐俱以圆冠襃衣息偃于江湖间练塘镜溪乐在云水师心自放相视莫逆其后则攻过内讼知道不远人洗其初心虚以顺外逮四三年又俱以法冠翘车爲诸侯宾摄衣尘中与俗驾并驰间关道路离忧多而欢言少七年诏书以礼官博士征鄙夫于吴十六年以尙书祠部征公佐于越其间间阔忽焉十岁心期寓书常若对面中朝大君子皆以推毂爲巳任未至如缺然亦旣觏止笑与抃㑹月未再朞麾幢在门由是大夫之贤者士之仁者皆惜其去以公佐有端操直质无巧言讇笑得之自是不得自是故也今天子加恩元元愼重吏师则列郡长人不轻于中都官明矣况宣城有贤长帅以廉风俗新安有佳山水以资胜践爲仁由巳赋禄且厚此皆不期至而至者然则表课陟明疾若传置行当以尺一征书夺于是邦邦人虽欲遮道借留末由也巳又恶用今日少别爲戚戚耶公佐啬神自爱以俟良㑹送水部许员外出守郢州序吏二千石与中台郞循良隽茂旋相爲重在其推择所切而巳故叔载以文术而居郞位以吏理而分郡节时所重难輙居选中其初以献赋射策取甲科如地芥交诸侯之聘车不辍鞅繇外台察视入佐着作休声日扬乃擢建礼与伯氏左曹蕚柎相鲜济济于公朝怡怡于闺门士君子咏歌属和以爲荣观昔郢中之客能爲阳春白雪之曲洎梁水部郞何逊文含淸律重于江南今叔载有必类之词比兴温雅其于宦游宜乎典水曹而牧郢人也况汉南长帅风行列都郡守淸静公廉遵诏条而巳以叔载内平夷而外质重不佻不流佳言析理亹亹可复施于列藩如发硎投刄况得汉南之欢旧矣又何疑于报政耶大则以尤异征细犹转迁剧郡皎然前知不足爲贺觞酒祖軷姑以纾居者之愀怆云送建州赵使君序予嘉赵侯者在京下十余年禄甚薄而心甚㤗操利权燻灼可以颐指变化者赵侯故不游其津退然自是鄙夫识之日斯可以爲君子矣今兹以兰台郞满岁佩二千石印绶受明天子面命牧兹建人爲仁由巳斯亦不细是邦爲东闽剧地故相安平穆公尝理焉穆公予之戴侯也故能言之当孝文避狄时巡之际移书四方词义愤切密疏犇问请以州师赴蹈凡穆公所以彰大名操大政者皆建之爲也赵侯于斯时实爲从事宾榻虚左得之甚欢凡赵侯所以令声籍甚四征交辟者由穆公发之也今日幢葢昔时山川存问遗老凄凉故事至止之日情何可言属者状往行于考功易嘉名于博士斯亦士君子尽诚于所奉其可诬耶顷予忝职西垣殆将十岁草列郡命过于百数每发缄含毫未尝不惕然愼重以其四封之内性命所系故也或叹赵侯官尙屈而地颇远予以爲不然昔孔门诸生以蒲莒单父着称况诸侯之贵乎东汉循吏以交趾九眞报政况建溪之迩乎则赵侯旟轼之间勐鸷飞伏劳徕所及鳏孤乐康陟明善价如建瓴水虽欲勇退知止其可得乎南辕计日祭軷卽路白昼美锦如归故鄕行矣赵侯当以书札爲念也奉送杜少尹阁老赴东都序叔通之于文学政事若雄铓百鍊窽郄中节顷由东曹郞给事黄门俄以中执法守上洛得干支郡视方任焉及今亚尹洛师实颛府政冬十月至自绕霤来朝京师三接面命出车就道凡所以慈惠东人者得悉数焉以叔通之华资茂实而须长师于后命者葢使洛邑耆老周知功化然后尺一诏条焜燿恩礼夫如是则吴公之理平第一不复专美于前书矣又岂以旬朔疾徐爲叔通道耶岐燕元老理具惜别文昌六职夏官卿赵公而下举白出祖交欢道旧鄙人病不能醉亦笑言击节于其间衆君子皆赋愧序引之辱送袁尙书相公赴襄阳序皇帝惠慈元元夙寤晨兴柬求官师寄重方国癸未诏书以地官淮阳公抚封于汉南公以全才硕望爲上所器任故命相之初公登右辅维藩之选公在东郡征还不累月而推毂于兹中外宣力安危注意其以导迎休和辉耀光明恺悌四鬯英华外发心诚求之无不及焉洪范之有猷有守中庸之不疚不跲申伯之柔惠且直次公之外寛内明皆优爲之赞画辰吿节印照路汉廷公卿留欢不足少傅荥阳公首爲诗文二百言以饯荥阳公贵仕三朝筭秉国成辞巨源之启事就子房之优佚迅发丽则如黄钟白珩襄岘之风物㑹离之情状尽在是矣方今尧舜在上理臻平明罢宰政之臣或寄崇元侯或服在大僚然后见南国滔滔之盛大廷济济之美鄙人以鸿私寛宥犹污文昌宫方谓与公入奉朝请归联衡轭今则命赐倍厚岂敢复以少别爲怆耶六曹官诸曹两掖近臣侍继荥阳之唱者凡若干篇列于左方春二月礼部尙书扶风郡公权德舆载之序权载之文集卷第三十六权载之文集权载之文集卷第三十七权载之文集卷第三十七唐权德舆字载之序奉送韦起居老舅假满归嵩阳旧居序九年正月左史韦公移疾旣踰时左曹以闻得请当免遂以角巾野服如东周旧山前此中朝荐绅先生之徒车毂击于通逵觞酒交于竹林执其衣袪惜乎分阴弦晦屡移其懽不厌或发于歌咏以将厚意离孙权德舆序而言曰大凡士之生世有二道焉其出也宣其功绪播其利泽纳忠服劳以服天下其处也味道之腴与古爲徒休影息迹以闲身世不如是者细则牵于利欲大则囿于得丧识眞者羞之公之先扶阳始以丞相致仕爲西汉盛典逍遥以安车不屈爲北朝外臣至是左史又能伸其志以宏其世嘉遯德风盛于一门况吾君用太和理万物动静者各遂其方则陈力以致用洁身以宏教其利一也故左史得以聪明爲骈枝名声爲缠缴无耗气无㷊和退然葆眞独与道往鸥鸟不动家人忘贫是行也朶颐者知惧矣出车家林挥手靑门拥途而祖者惟恐不及合欢也忘印绂之轻重陈诗也无章句之约束放言无择造适则笑行觞无算旣醉而罢亏成彼是曾不栖于念虑之中而惠风闲云飘拂左右动用视听无非大方排是类而广之则泛淸伊陟嵩邱又可知也小生无似谨序其所以然附于篇送台州崔录事二十三丈赴官序夏四月临海郡纪纲掾崔稺璋受命选部出事东门是岁重表甥权德舆始至京师寓居同里顾其室空无以自贶远辄窃仁者之义申之以言云古之君子修诚以愼独居易以养正行实中茂而缨毂外华其或不至则安之若命葢直已而不必用蹈方而不必行居今行古者实鲜而稚璋是已言必践学必思四命官率由㑹府进不苟而交不黩简亷肃给推心爲理满岁罢去则与令弟耕于茅山之下睦姻食力修家法考农政嘻嘻申申有义有仁起于枨闑被于鄕党之动也之静也得古之遗风闇然而未彰不易其方宁蹇连以终否无奇衺以害正华发承弁知者叹之且夫列郡之督邮视天台之司辖地征之衆寡赋政之细大爲枢爲柅何莫由斯予独知临海之人受赐不暇矣况琪树风淸石桥月明羽人仙子髣髴如觌遗有渉无与境而胜象外之欢可胜旣乎今大君子主制河东诸侯府多儁贤且有雅和稚璋者庸讵知今日适越不爲异时之大来耶二三君子送远加等酾酒以祖道歌诗以发志贤稚璋而思仙山故也各见乎词奉送崔二十三丈谕德承恩致仕东归旧山序大易之言君子也有出处语黙之异或有猷有爲以宣事功或不劳不忮以顺天理则陈力于岩廊之上洁身于巖石之下皆其所也至于振风声以助时化无乃处者裕乎丈人燕居积四十年而天爵人爵合发至京师周月而解巾致政之诏再下岂徒然哉初躬耕于延州三茅山之趾安仁食力声利不入心灵旷而体胖道义富而家肥闺门淑行流于鄕党泊然与白云鸥鸟同其无事去年春鹤书下江南守臣多方以起之至止之日褐衣诏见未受命而被以章绂旣受命而侍于宫朝循性蹈道不迁于物抗章乞身词直而明凡五上而后得请之诏下宠秩优礼周行耸视上以爲天下之本至重必资贤人以奉三善故命职命官皆在于是及不得已而赐告也犹以审谕道德处之不然者岂无他丰禄耶葢尊元良以贞万国圣人之心也嚱夫士能自审出处之宜而不惑者鲜矣或囿于利欲四顾满志或没于党类不能自还向非疆志峻节皦然淸厉大圭不琢独鹤无侣难乎哉追思曩岁一践巖径葢三十年矣徐话旧故有悲有欢唯冥冥翰飞不可及已轻装喜气心与道胜软轮徐駈故山有辉想夫草堂环合乔松千余本交柯翳景吟泫风露幅巾长謡偃放其间一气不耗四支交畅淸时外臣其乐如何非仁圣不能全不夺之操非坚明不能果独往之志惇史古风复行于今群公惜别飞葢拥道如汉廷祖二疎故事而类之以歌诗德舆泝其心源也熟故斯言不怍奉送薛十九丈授将作主簿分司东都序丈人罢砀山尉之岁德舆未旣齓寓居南徐拜手之初就传未足以逊志歌诗未足以类事嬉于砚席不知苞羞㑹离之际亦命之赋尔来向三十年矣因缘进越滥吹于朝而丈人以河阴丞满岁参调亦旣感泣悲欢相乘微辩风采乍疑梦想而又征杨恽史氏之学发羊昙西州之叹家风代德有所未知遗文逸简甫获传授以丈人素履厚行含章立诚黄琮白珩粲然内照可以书惇史激薄俗者有焉方安舒以洁已耻孟晋以枉道俛首受署不竞于时方今王在在镐东人望幸百执事之府署尽备择才以理缮工之属分领厥司所趋者静不薄其禄且以嵩峯之下素业在焉与夫角逐于京剧者异日论也离觞举白征葢就途因以弱岁菲词发箧见示且曰今日之别其可黙耶直书下情拜命之辱奉送韦十二丈长官赴任王屋序丈人承炎汉扶阳重侯之后代爲多才郧襄德勲戴翼周运其族滋大犹景山邓林峻极扶疎昌阜蕃祉其理然也以仁义之根柢发文学之英华居夷处厚恬然自是凡五筮仕三以选部抡材升详延慰荐其进不苟始调爲黄绶尉其后再厯郡都吏县大夫皆有理效着于官下出入三十年间淸议以法冠郡节处之而竟未至向者枉尺由径与角逐者均其六辔则累累若若之佩不足取也而消息木雁精辩龟颐乃命复腰铜章实长王屋且以天坛日观境非人闲洒襟灵而淸眎听挥庆霄以挹沆瀣然后用恺悌淸静之道惠于一同有吏有隐眞君子之心也昔卓子康鲁仲康之伦爲宻与中牟至司徒太傅皆教化之所自也仁远乎哉猥以庸薄累叨荣级宴軷佐酒恭闻话言征孩提而见爱语中外以多感拜手授简情如之何朝贤士友类诗以贶懿兹跋履之可书且俟其光大也送李十兄判官赴黔中序今名卿贤大夫繇参佐而升者十七八盖刷羽幕廷而翰飞天朝异日之济否视所从之轻重故予内兄以黔巫之地爲夷途安流者受署于中执法王君故也以王君之馨香望实且处淸近久矣惟天爱人授兹一方则兄之赴知已诚可贺也兄端明文敏焯见吏理奉本府之书奏陈远人之便宜已事复命駈车就路敢用觞酒宴軷系之以言曰武陵辰溪四封十五郡大凡五十余城以仁佐贤宁彼县道婉婉话言化而风謡然后征理行之第一献宾寮之功用夫如是得不谓所从之重乎京师离群咏叹仁政寓辞铃阁之下金玉其音送李侯十二弟侍御赴成都府序相国临淮公观风俗于井络之下辟礼所及皆人贤士陇西李侯虚中敏厚而文尝再中正鹄于春官天官氏同门生已翰飞三台出入承明独用恬退结黄绶于伊洛或静以胜热或羸而不嚻予意其必遇眞工大冶以发铓刃今果峩惠文趋黄阁视其所举问其所从可以交贺矣行当见相君政成一方执介圭归上台则掖垣侍从之选不在从事之贤者吾不信也中外零落始衰多病祖道握手漼然涕洟若至铜梁玉垒之胜践使轩宾榻之盛集皆备于歌诗者之说不能悉数云送崔十七叔胄曹判官赴义武军序司徒延德王握兵符相印专征于博陵上谷之地理下建都府以雄山东行师必直壮辟士必诚重州壤之内悫信是求士君子之宦游寓去其本久矣亭伯子玉之裔幕廷宾榻之选行车选日姻族荣之以执事之端敏肃给且故相国安平穆公之从父弟也腴润于友爱琢磨于仁义谦以自牧实而不华闺门公府皆奉金铉人伦之美无乃裕乎居则赞长毂名在诸侯之策行则侍介圭来近天子之光人生少别斯乃细故不当效儿女子戚戚在勉固志业而已至于道观离宴歌诗感激则备于右拾遗独孤郁前叙云送睦州李司功赴任序郡功曹实亚都吏而冠六联选部铨署勤于他职李侯宗室子器干明茂涖官处烦率无留事淸修缘饰倾心于士友此其可尙也予接李侯中外之姻十二年矣曩岁旣展礼属予有礼官之命来趋阙下今兹得调甫获再会又属予承乏代斵于仪曹不得授馆以觞酒相欢才数四耳征葢将去离忧惄然窃闻太夫人贤明有䦱门训诫予之内妹主中馈劝以义出则事良二千石分曹赋事人则顺承慈欢琴瑟静好名教之乐岂待多禄耶富春江鱼浦潭纪行之诗与郡中坐啸主诺之謡吾知之矣族属覊滞于江南者衆寓书难徧悉爲多谢奉送从叔赴任鄱阳序叔父端懿诚厚退然自牧博洽前载不以沽名待价爲心德舆覊丱时伏见从叔义兴君戸部君送别二序自前秦安邱敬公至周千金恭公而下德善功烈辩其昭穆叔父承千金广川淸水三叶绍封之庆其素履淑行二叔父实详言之尔来三十余岁矣服义日茂用晦如初以仁爱任䘏复趋选部铜章列城得之不勤昔季路宓不齐理蒲与单父爲孔门上第宏之在人仁远乎哉况畨君故地理通下邑其壤沃其境淸惠和简亷可以游刃异日九江之西上百里课第于有司者其在叔父乎佐酒霑醉歌诗爲礼有命曰尔宜序谨序送从兄南仲登科后归汝州旧居序古者採诗以辨志升歌以发德系于时风播爲乐章有不类者君子羞之今兄能泝其末流泳于深源志之所之不迁于物以爲洙泗弟子起予者商而又嘉回之屡空鄙赐之屡中故带经食力耕于汝山之下环堵蓬茨若荫华榱逸韵丽藻锵然在听去岁临汝守首贤能之书贡干仪曹瞻言正鹄审固则获前此亦尝失之矣退实无愠羸而不嚣葢能反诸已而已且用亷贾之道故也今将抵洛郊厯平阳与贤诸侯交欢假道然后自洛之汝燕居中林磅礴古昔务诸远大鸎出幽谷鹏击南溟将与羣从叔季复修异日之贺岂止于今耶南宫郞有雅知兄者且与德舆爲僚征诗贶别以附其志谨序送从兄立赴崑山主簿序士君子筮仕之门有以代德庥廕而奉淸庙斋祠者及夫试吏就禄与秀才孝亷郞等盖以旧服流庆后昆宜之其于奖人爲善之义深以从兄承舄奕簪缨之后荷葳蕤文谊之训敏于学行而薄于宦名乃今调于天官署崑山主簿以姑胥之通邑士衡之佳句侨旧耕植多依是间土有良二千石爲东诸侯表率其饬躬敬事夙夜勤敏椎轮积水或在兹乎从弟中书舍人德舆序其所繇俾羣从偕赋送再从弟少淸赴润州参军序今年羣从之调试于天官春官者以十数兴廉举秀旣有其人而少淸以经明解巾㕘南徐州军事其伯氏椽周卫叔氏簿郏城代耕话别征时导志夫千里足下九江滥觞致远就深在乎不已况尔文敏修洁澡身立诚康庄渤澥吾见其往至如鲍昭之词律孟嘉之风流又其次也想自丱岁侨居是邦趋朝七年束以绅佩烟霞井田如在目前举白祭軷离忧加等尙书公以政成事简镇安一方幕庭婉婉多我之执尔其敬恭以事长者求爲可知闇然日彰向吾所谓不已之道在此而已十三年二月醉后序送三从弟长孺擢第后归徐州觐省序吾尝思天下之理必求其端于士行博厚人文昭明则理道从之孤卿大夫皆由士而进得不谨于初以自重耶然则镆于之刃騄骥之步百鍊千里必俟知者此长孺所由获进于左君之门也左君尝贰六官之半复以纲辖再临仪曹铦锋绝足于是乎得且尔龆年秀发好学不迁迨于弱冠余勇可贾修词体物讲贯习复发功中的观者伟之夫每岁登名者四方之人皆属耳目以评其当否不可诬也若尔之敬逊务时敏沛然得之异时远至如在步武矣吾与长孺曾王父在永崇开辉之间继以贤能之书来献于王庭德名家法华蕚相辉曁吾早岁亦将砥砺充赋而先友过听遽以名闻蓬茅之中未筮而仕旣而中外族姻有以前心见勉者吾以爲虽冗员解巾亦君所命也岂可更名越礼以孟晋求售耶循性所安游寓湖海或辱賔召亦尝从之顷岁以礼官征至阙下因缘朝奖忝冒淸近旣非所宜居常缺然岁时易过道义难就视尔之年犹前日年每思孔孟不惑不动心之言以爲元龟而未能也然则举于鄕者士君子之本尔能聿修其慰如何叔父以廷尉评典城于丰理有课最家有教义驾言归宁拜庆堂下靑纯被体桂枝在手服名教者相贺况吾之心耶宗门单尠从弟之仕次者不十数辈相爱以诚惜别爲甚因尔之文艺征吾之出处故词虽繁而不能已也噫风水之积厚也方可以负大舟大翼尔其勉之其余则良㑹愼夏寓书而已十四年四月从曾祖兄德舆叙送三从弟况赴义兴尉序汉廷诸公皆附经术而施政事故其有猷有爲不疚不惧若况者尝理左右史记事记言之经传谟训居有司籍奏中乃令参调署吏以养以仕言顾于行行本于经修性勤身而禄在其中矣学者病口隶其言而心不能通故吾三年第经明者三百余士而知类通达者往往有焉尝与贤诸侯河东柳敬封吴郡陆伯冲寓书往复论取士之道二君子言之颇详若况之所履其吾与二君子之所欲求也岂无多文之富耶而况不耀岂无趣捷之敏耶而况不爲盖质素者受采必固平夷者遵道必远况之志其在兹乎吾与况行以五綵衣裳侍朝夕膳裘褐初解绶黄甚新彼阳羡有佳山水玉潭东舍溪南岳洞灵仁祠仙观邑子鄕导穷年胜赏筮仕于斯其乐如何有以贺义方之庆轻少别之戚伯仲羣从类其诗文亦命小子璩系于编末时皇帝御甲子赦令之后一月也权载之文集卷第三十七权载之文集权载之文集卷第三十八权载之文集卷第三十八唐权德舆字载之序送义兴袁少府赴官序过江山水阳羡居最性质物淡者得之愈深袁生愿恭文敏渇善好学今兹试吏其本可书先正南阳王实扶中兴之运光启土宇庆流后昆国有令典延世命官解巾筮仕偶得佳境况靑春之年綵衣黄绶出则爲政入则承欢以世德遗直而眘修之不怠异时必复此其椎轮欤追思童年游寓兹地烟潭云洞杳窱静深邑中诸生多业文者亦淸辉胜槩之所发也生其勉之有卫许胄曹首类歌诗锵然在听猥征不腆俾叙夫群篇送刘秀才登科后侍从赴东京觐省序每岁仪曹献贤能之书于王然后列于禄仕宣其绩用耳小司徒以楚金余刃受诏兼领彭城刘禹钖实首是科始子见其丱已习诗书佩觹韘恭敬详雅异乎其伦及今见夫君子之文所以观化成立宪度末学者爲之则角逐舛驰多方而前子独居易以逊业立诚以待问秉是嗛悫退然若虚况侍御兄以文章行实着休问于仁义义方善庆君子多之春服旣成五綵其色去奉严训归承慈欢与侍御游久者贺而祝之曰太丘之德万石之训亦将奉膳羞于公府敬杖履于上庠公卿无慙龟组交映不待异日而前知矣鄙夫旣识其幼乃序夫羣言耳送前溧阳路丞东归便赴滑州谒李尚书序昔路温舒举孝廉补石邑丞以二千石竟用文学推重汉廷今路君亦果于修身敏于试吏经术以端其行歌诗以导其龢罢溧阳丞累年矣廉故居约谦故后时尘缁逢掖不枉其道今自京师抵东吴且曰滑州尙书公之鎭南服也尝假从事公实知之今将谒辕门以修贺词整羸车以便归路申旧展礼无所慁累焉然而三揖善价之来虽欲逃之难矣膳部郞杨君之出也亟称舅氏之贤征词于我敢附仁者之赠以宣不腆之言且向之溧阳犹古之石邑重之以贤侯盛府以发其道异时汉廷之庆又何疑焉闇然日彰在此举矣左补阙权德舆序送许协律判官赴西川序十年冬子与今左曹相君兵部郎崔君同受诏禁中杂阅对策以第其等将命于廷有请程百职之功绪者且以郞吏谏曹爲言时相君爲吏部郞崔爲右补阙因相顾曰直言者方讥切吾党其可舍诸予抚手贺之以爲得隽及后诏下征他日之词则许生也典校满岁西游岷峨丞相彭城公雅闻其才辟以从事十三年冬以府檄计事至于京师献岁廻车漉酒祖道以子之直而和敏而文䇿名于大府叶志于元臣搏迅飈翔曾云将贺不暇给而别何爲怆衆君子中欢皆赋使鄙夫类之送商州崔判官序商于之地与郊圻接畛藩部条职颛达于京师且有赋舆得署宾介今二千石以宗室贞干自中台郞出守首辟博陵崔君温恪廉淸且以文敏缘饰三命官至汜水主簿吏理有闻以中外之勲华文雅所慿者厚游必有常翔而后集然则君之委质商之报政二者其相用乎园绮风声梦想如在古祠乔木爲寄遐心送右龙武郑录事东游序予弱岁时从师于党塾郑生已用经术上第诵古先格言圆冠绅带绰绰温雅里闬侨居年辈爲长迨今踰二纪三徙官至亲军纪纲掾靑袍化缁斑鬓如艾徐道旧故悲欢相因以郑生之理文修行而职业未称得不爲大来之将然欤抑食浮于人者或腊毒欤予不知也今则请急于环列遵途于江介懐旧游也吴中多贤士君子居易求志爲予多谢之送循州贾使君赴任序使君尝以司直佐黔阳黔阳之政举又以赞善守宁夷宁夷之人乂乃今以周行慰荐诏领海丰天慈覆露无有远迩及夫书于循吏爲后法程则古人交趾九眞之绩与河内颍川固何以异焉知今日麾葢不爲使君南溟之变化耶追思从兄秀才爲使君门闾之宾曩岁晤语备征理行怆族属之凋零益睽离之怊怅事可覆视言爲不诬朱郡节三伏就路衆君子祖道或赋列爲一编延颈屈指在征书北辕而已送当涂马少府赴官序予始与马生相遇于南徐州皆以列校冗员涵泳文谊生以旣不得调廼反初服与计偕予放浪于江湖间因爲东诸侯辟召旋忝朝命与汉廷臣并行于西垣南宫中时生穷阎旅食射策未中积岁于灵台之下儒衣甚敝诗思不诎亦与其徒三数生嬉春感秋觞酌吟啸视豪游旷贵者傲如也先皇帝不以仆不肖使操刈楚之柄輙以得士自贺岂惟窃不遗不偷之目而已耶今之出靑门结黄绶筮仕赋禄于东南之奥区且曰外兄州尊理行充茂所以利攸徃而不薄于中都官诚有由也然则郡斋言诗幕庭主画虽欲勇退其可逃乎淸和之月草木条畅京邑气正在阳则舒方宜会合坐叹离索追计旧故向三十年湖塘里巷疑在前日各有斑鬓怆兹离襟又何可言也爲子敬谢中丞君乃者南康永嘉庐江晋陵已爲二千石表率今当明天子守臣之寄爲仁由已固又与前四郡不侔赋政之暇知君自熟岂敢爲曹丘耶但交贺而巳送徐谘议假满东归序徐生用经术厯大学太常二博士谘议于王门徊翔于天朝襃衣赤绂官品第五移疾请告归息于让王之旧乡其进也量力其退也修性斯可嘉矣国朝礼文酌损三代最爲详正生所洽通而又采获古今亡于礼者考论稽合颇有条贯故顾居守夷仲徐左曹元封今归侯公和皆深知之生喟然曰州闾达者凋落太半吾过悬车数岁已爲寿班在下大夫不云贱况天爵贵于缨冕田庐乐于都邑思云卧水宿食稻与鱼则华榱列鼎不如是之适贾勇于退不能留行可以言贺胡爲怆别鄙夫尝游息三吴间殆三十年每耳闻水国如话乡党则徐生亦吾之侨旧也可忘情耶商皓远矣以不才者处之退朝隐几幸类休沐江海之思油然而生适因送归爱此行色时岁荏苒去异粻无几何多疾早衰筋骸日耗乞身自便虽未敢言涉江而南聊寄梦想秋九月太子宾客权德舆序送李十弟侍御赴岭南序士君子之发令名沽善价鲜不由四征从事进者翔集翰飞葢视其府之轻重耳则侍御之今日犹鄙夫之昔时也因想昔与今徐方连帅王仆射德素盛府主公杨尙书达夫同登龙门于钟陵尔来二十年矣二贤以大僚硕望当明天子注意分阃之重鄙夫顾无所用亦五叩中台俯仰印黻以过量自愧追怀恩旧敢忘其所自耶况侍御温良敏肃用文术自赞初爲州里所举俄属圣朝以旧勲推恩累更禄位再至京剧今兹簪法冠驾轺轩感于已知不计勤远又焉知图南水激之变化不在此耶旣贺侍御所从又悦达夫之举宾主之间仁义所在焉𣢾门告别思以言爲贶至若洪范之攸好德盘铭之日日新皆侍御所执也今何言焉敬谢达夫愼夏自爱无金玉尔音而已送灵澈上人庐山回归沃州序昔庐山远公钟山约公皆以文章广心地用赞后学俾学者乘理以诣因言而悟得非元津之一派乎吴兴长老昼公掇六义之淸英首冠方外入其室者有沃州彻上人心冥空无而迹寄文字故语甚夷易如不出常境而诸生思虑终不可至其变也如风松相韵水玉相扣层峯千仞下有金碧耸鄙夫之目初不敢视三伏则淡然天和晦于其中故睹其容览其词者知其心不待境静而静况会稽山水自古絶胜东晋逸民多遗身世于此夏五月上人自鑪峯言旋复于是邦予知夫拂方袍坐轻舟泝㳂镜中静得佳句然后深入空寂万虑洗然则向之境物又其稊稗也鄙人方景行企尚之不暇恶敢以离羣爲叹送浑沦先生游南岳序子丱岁时遇浑沦于荆溪徒见其山中巾羽衣有玄古之貌瞻敬不暇未遑问道倐然一别俄六七年今兹献春相访于练湖之滨药囊藜杖就馆于我叅希夷之旨析万物之理皆发于全朴㝠于大通非夫人之爲道道乌乎在尝以郭氏注庄生之书失于脗合万物物无不适然则桀鷔饕戾无非遂性使后学者懵然不知所奉因自爲注解并作三十三篇指要佳言精理时出古人之右矣夫然者睹其容则鄙恡无自入闻其言则和易浃于内两忘所得得之至也旣而振拂屦杖泠然远游游洞庭涉庐阜然后挥手人世南登衡山将长徃而不返耶或蹔游人间而不可得见之耶予风波之人未脱世累得以愚薄自全静每造适今日之别在于忘言送崔端公赴江陵度支院序今年春上始命二小司徒主量入经费之节辨繇赋榷筦之法皆内有郎吏外有从事多冠惠文冠分道将命督课郡国其或才轶羣伦望重缙绅者则总二府之职而兼领之故执事有今兹南荆之命用能选也初执事以名声文采爲士林所仰方退然深居于华阳僊府讲道肄业恬旷自居诸公之辟日至山下且以道胜于内则出处不殊儒衣昻然徐就知已及叅总世物更居剧职动成故事去如始至论文变则能穷损益之旨商功利则能通轻重之权故数年之间三践宪司赤绂在股襜如襃博诸生荣之岁十二月自钟陵抵江陵駈车卽路不惮氷雪况骚楚遗韵枫江远目在此路也淸如之何五言诗送别之始故自戴临川萧王二柱史已降皆征文贶远字用五而词多楚者以地理所厯且行古之道也送张校书归湖南序予初与知柔交相见之礼而退虽未知其归而意其贤逮今七年方再会于钟陵交欢欢甚言理理诣其容温然而不饰边幅其中旷然而不施扄鐍渇善好义困而弥固缔交亲仁久而益敬其于官名亏成之际则得之自是不得自是故年过四十方一命典校诸生以爲屈善而张恬然儒冠峩峩不耻敝緼吟咏古道以文自娱献岁南征者以寓环堵于长沙故也亦将㕘质文于屈宋详岁时于荆楚枫树千里片帆鸟飞晨征夜泊无非诗兴彼湘君帝子之遗迹江蓠杜蘅之春色皆落君彀中矣而修軷者得无词乎送从兄颍游江西序昔安丘敬公以王佐之才而运丁符氏故经纶大略堙阨不振如其乘时行道可以财成家邦岂止于相区区前秦与王景略齐名而已时轧道塞从古以然德舆与兄实承安丘之遗烈其后枝流以食旧德故兄能践中行蹈贞厉守师氏之训修君子之词悫静而用晦诚谦以居约者向二十年襃衣大带名未登于王府方以一苇爲航游江湖间今将省家于上饶顺流于㝷阳羁旅之中未始以进趣爲念鄙则不敏粗爲哲兄言之自十数年间戎车居天下之半故纯白淸静之士多郁而不发其间倚佳兵席势卿以取贵富者皆朝爲屠沽夕拖章组风波变化以万万计其次或杂与诸生之徒冠柱后惠文持从事使者之檄溢于府寺諠于传置风流不还声实相远然则得丧本不足以滑旷士之虑又况今之得丧耶先师曰知足者不以羡自累行修于内者无位而不怍此二者可以书绅而三复也鄙夫所献者如斯已矣如其地理所歴与烟霜之候皆备于诗人之思此略而不书送从舅泳入京序从舅词甚茂行甚脩尝见其缘情百余篇得骚楚之遗韵故江南烟翠多在句中蓬累江湖坎壈终岁而衣不袭突不黔彼乘坚駈良灭没于康庄者复何人哉繇从舅而言可以言命冬十一月方以大袂单衣挈书笈西游且见访曰予不试久矣道不可以终窭今将游上京抵名卿以决出处其可乎哉德舆曰时有通塞道有显晦审时行道惟贤者能之今王度淸夷纪律昭明宴安迷邦是爲大谬是举也得审时行道之宜矣又何敢规权载之文集卷第三十八权载之文集权载之文集卷第三十九权载之文集卷三十九唐权德舆字载之序送许校书赴江西使府序绅冕之士角逐于名声者必以射策东堂校文石渠爲称首于公范言之皆其细者予与公范寻世好以约交道获申十年之敬出处多故及兹再会久饱诸公之议今日得之心包大猷口析精理可以稽合同异悬照是非夫然者焯当世之誉交大府之辟疾若机响不亦宜乎国家尚用兵车之会且思盘石之固俾贤王秉旄节主江西诸侯辟书四下大搜隽望公范拂拭逢掖从容长裾赴知巳之命伸丈夫之志固当酌六经精义以赞军政俾介胄之下礼让兴行且以中庸明诚之根本覃思于文藻致用于政事发硎投刃固在于远者大者庸讵兹今兹一举非图南之羊角耶临岐话别迭以勉固志业而已若愀然涕下以聚散爲念此可略也衆君子置之月夜泛舟重送许校书联句序公范持江西辟书驾言卽路其出处之迹与婉婉之画鄙人不腆巳爲之序引且吴抵钟陵二千里而遥凡我诸生怆离䜩之不足序故再征斯会秋月若昼方舟泝㳂笑言不譁引满造适公范乃握管作三字丽句仆与二三子联而继之申之以四五六七以广其事如其风烟月露与行者居者之思各见于词送王仲舒侍从赴衢州觐叔父序士有抗方外之迹以世教爲桎梏者不然则必由于文章之涂以其合大中导天理发于心术周于事业此贤士君子之所以致思也太原王生仲舒从事于斯弱冠秀发始以雅词一轴爲士相见之贽予尝学于此间世多病方将自全于朴止所不知及览子之文文达而理举温润博雅且多古风则曩时之心斐然复生所守不固然也然则文变损益非鄙所知粗言士友出处之略用以爲赠动而不皦静而不昧简而不峻通而不杂此吾徒之所夙夜也固在子之彀中耳行旅之虞不足以诫执事自由拳抵信安途不千里奉板舆之欢赴竹林之期况新安江路水石淸浅严陵故台德风蔼然渔浦潭七里瀬皆此路也二谢淸兴多自兹始今日出祖可以言诗送颍应制举序侯文似相如而检度过之则令名贵仕何逃吾彀故前年举秀才上第今之应诏诣公车方今皇明照烛茂遂生物修西汉旧典详延天下方闻之士而之子世父冠貂蝉叔父冠惠文皆以淸词重当世则文学政事子之家法冥冥戾天实自兹始因想夫危冠博带与诸儒受诏论思应对于彤墀之下亦当明三代之损益厚七教于风俗使百执事倾听属目成圣朝不讳之盛夫如是则鄙夫安于南亩得以柴车角巾展岁事于田畯歌由庚华黍之诗爲惠大矣若与彼滔滔逐进者汨其波流使晁错董仲舒之徒颛美于汉非始望也邱侯勉旃送岭南韦评事赴使序大夫杜公用德礼威信训齐南海居二年以部从事檄召京兆韦君君温文裕蛊锐于术学在绮儒靑衿之岁粲若氷玉年方冠仕至廷尉评拥大府之传赴贤主人之命其徒荣之且楩柟巨干不产培塿则知天钟茂美亦多在代德其要在聿修之不怠而已彼吏理与将命事之细者况新发于硎铓刃溢匣不折不缺之诫岂足爲执事道耶予尝被公辟书辱在下介顾以多病不敢远游南方蕲执事者芳讯见及则详言美化伫爲中和乐职之颂以抒下情送马正字赴太原谒相国叔父序正字服儒服修儒行余力则缘情类事作爲淸词通厯代之歌咏稽其质文总其要会尝出其所制三百余篇以示予皆净如氷雪粲若组绣言诗者许之结庐江南退然食力奉诗书屦杖爲膝下欢蓬蒿晏如不改其度每遇一胜境得一佳句则怡然独哂如获贵仕丰禄恬于进趋十年于兹或谓之曰邦有道以贫贱爲耻时可动以晏安爲累况君族父相国以文武重望爲国宗臣泽流北方勲在王府安人禁暴扫天下之灾祲开府辟士走四方之才隽至公之府者惟恐后公待之如已失况乎宗族之内有之子之才耶相国元昆今左常侍汉阳公之领郡丹阳也予方侨居别部备辱嘉荐亟游其门当时已见君新诗盈轴日至铃阁夫如是则其欢旧矣又何疑焉正宇仍巾车撰日视远如迩且以俟檄石駈传车而后行者爲隘吾徒伟之想夫趋辕门会竹林斾旌之下时献歌颂亦一时之盛也予以贫病不能远游美太原之茂勲感汉阳之深眷送子于往实获我心况与君同居里门静赏湖月亦云旧矣辱命爲序所不敢辞送陆校书赴秘省序陆氏爲江南冠族子容一门特以文章行实振起风緖叔父羣从岁爲仪曹首科子容亦再登甲乙雠校书府由是君子谓春官天官之举不失人子容之名不过实岁七月将泝江流入京师途出练湖滨访予言别予业以贫病不能自振方具籉笠镃基耕凿吴门子容以名声文采官游上国吴秦之远道出处之殊致在此别也情如之何子容诸父深源方源我族之出有早岁游处之旧故得君之道因是而深别离愀怆亦用加等于序引也所不敢辞送元上人归天竺寺序度门之教根于空寂因修以取证阶有以及无不践精深之习而悟虚无之理者未之有也未得爲得则其病欤仆久味斯法思与言者旣而得元禅师师早诵大乘微言数万言晩得观门之学今则色空如一哀乐不入矣桑门之患有二焉未得之患爲外见所杂旣得之患爲内见所缚今元公翛然于二见之门不内不外㝠夫至妙身戒心惠合于无倪且以勾吴有山水絶境天竺又经行之静界振钖而往其心浩然葢随缘生兴触物成化而不爲外尘所引也幅巾男子权德舆稽首送道依阇黎归婺州序予与惠公游十年而惠公以其徒依公见访霭然之和发于眉宇得其道者不待言说予尝欲黜健羡遗名声不使尘机世想滑昏灵府故每随搢绅士则神怠与依惠游则性胜葢循分而动亦境所由然上人以东阳爲山水佳地且生约二德昔所游践况云洩石室花发桃巖是二精舍爲东南甲乙乃振缁钖泛然而行道机法乐尽在是矣如仆者牵挛世教未得与师爲方外之游遐情幽赏期一二偈疏送郑秀才入京觐兄序行爲士本文爲身华其或好华去本失之弥远鄙人结庐湖滨宴息多暇常黙以此求士于去年得重表甥荥阳郑公达兼是二美早爲时贤所重专学懿文发于龆丱温纯积中晦而不耀非其徒不苟合非其道不妄动其于服先训食旧德以日就章大衆君子识其将然子之元兄早岁登贤能之书名声籍甚而能在险立节拔身幽陵乃居谏议乃服金紫言忠勇者是之今郑生驾言上国所以展友于之庆也亦当观光筮仕俾花蕚迭映士林之美将萃尔伯仲乎撰日言迈访子告别子亦漉旨酒巾柴车与一二友出送于野凡祖軷者请偕赋棠棣之诗奉送黔中元中丞赴本道序中丞顷持邦宪灵台坦荡中立不倚公辅之望悬于人心者久矣大方夷道且无町畦持刀笔者忮害爲狱故前年有余杭之命左迁也大君端拱穆淸深恤人隐虑远黎之不康择可以宣教之者以余杭风政表课苐一故有持节黔中之拜天之爱人斯谓甚矣受命之日庀徒戒行鄙人以使者之微假道于此属当祖軷辱在宾筵敢宣于执事曰夫蹈全德者事无夷险播善政者地无遐迩然则五溪之氓其将泰乎吕梁悬水尙在忠信矧夫巴黔故地方鎭专达惠饫夷落兴行礼让然后翺翔淸朝羽仪百寮倚㐲之数庸讵知不以此乎夫临觞捧袂愀然悽怆此儿女之仁也固壮夫耻之愚亦耻之引满举白旣醉而罢文则不腆葢指事云奉陪李大夫送王侍御使往淮南浙西序夏四月戊午大夫公至自朝觐敷宣仁泽旣浃辰俾从事监察御史太原王德素将事于淮南浙西二府且修好也初德素以行艺修明达于吏理由廷尉评而簪惠文曵赤绂参钟陵军事公之入觐也主留府师旅之重公之还部也领将命四方之勤自非和裕之才肃给之用有嘉闻而无流事孰能与于此亦旣撰吉日驲车辚辚公乃备觞豆以祖之类歌诗以贶之小子辱从事之末承命授简书日书字者异乎诸府宾主之礼且以美德业也秋夜侍姑叔䜩㑹序叔父至自东周第如新定就长子桐庐尉之养也途出云阳德舆之侨居在焉拜庆之后式展䜩饯掇蔬㷊枯以实圆方叔父诸姑旣就坐羣从伯仲或冠或丱中外穉孺凡四五人差其长幼爲侍坐之列畅之以旨酒旣醉不喧侑之以淸絃中奏弥静夭夭申申其乐无垠发之于恬旷得之于明教稍间则圆魄照坐微风入林残暑尽销淸光交映歌诗类事举节应觞觉视听之内无非和乐虽谢庭羯末之盛雪花柳絮之兴及夫情适于中率礼无违亦一时也乃命编次其文且书其时时建中四年之七月德舆操觚以序腊日与诸公龙沙䜩集序淸祝嘉平着于三代葢祭百种以报啬表一岁之顺成故吾徒亦休澣考胜用文㑹友龙沙古地大江在下可以纵远目可以涤烦襟况簪裾成列觞豆备荐酒酣神王举手抚节尽一日之泽遣百虑如遗二三子惟今日可以酒狂而不书是无勇也送张评事赴襄阳觐省序廷尉评张君以温文敏直爲修身策名之具其于㪺挹风雅导咏情性成乎余力粲爲淸词故尝拥盛府之传諠士林之誉自中发外岂徒然哉春三月自钟陵抵汉南綵衣班然脂辖首路将欲问诗礼于堂下谒旌斾于辕门汉南之渴贤下士张侯之淸声茂实翔集之美其可逃乎仆以不腆辱钟陵从事之末君卽我公之南容也故得揖光尘于门阁接笑言于杯斚交欢而庄敬旣醉而温克乐未几也别又继之羣贤以地经旧楚有离骚遗风凡今䜩軷歌诗惟楚词是斆以官命轻重爲编次前后云送襄阳卢判官赴本使序德荡乎名名与实轨矣至有趋世狥物随波同流茫茫九有公是大丧故道直多弃行方则踬鄙尝病之今见卢君君精辨自内直方形外隤然独立以名教自任每着文辄先理要而后文采至若罪荀文彧评郭林宗发明指擿意出旧史其旨在乎澄汰风俗扫鎭浮诞举而行之有补王度衡茅居息终岁自乐贞恒之心风雨不改与夫叩角弹铗不相远乎中丞李公以淸德重望秉旄汉南辟士之日以君爲首非夫知精达识又焉能出衆人之视听延拔贞诲则汉南风政因兹而见驲骑萧萧访别蓬门元言淸酤相㑹于远君又授子以正名至终二论鄙人亦出箧中几铭名实论士行辨三篇以申报贶招隐寺上方送马典设归上都序扶风马谏茂直直方中和之性发于恬旷放言遣词示有余力知名旧矣故相得甚欢观览其卷则警㑹心府三复不倦若霜鸿淸唳松雪孤映或诸生所不能至者而茂直至之且多特操尤病苟进故调于南宫仕于东朝战胜无闷官闲更适适相遇于南徐俄怆离居官局所系言旋上国予乃与一二疎放之客诣精庐上方主人又以啜茗借芳代夫飞觞举白元言至论代夫握手流涕时物具举灵台旷然晴江有枫千里在目茂直深于诗者衆子以诗贶之送前丹阳丁少府归余杭觐省序丁氏子用文谊缘餙吏道尉丹阳三年嘉闻籍甚罢去之日以綵衣归田庐邑中诸生怆离䜩之不足俾予序羣言以爲贶且着作繇经术进偏览东观石渠之奥殆二十年然后以华发赤绂归休里第巾安车理农政视缨毂声荣与粪壤同矧余杭有山水仁祠爲浙右之冠想夫人持琴书履杖视朝夕之膳咨古义发明隐伏烟萝鱼鸟在动静间夫如是焉用以少别爲念送陈秀才应举序文章之道取士其来旧矣或材不兼行然其得之者亦已大半故筮仕之目以东堂甲科爲美谈颍川陈侯以色养力行之余辄工诗赋长波淸澜浩浩不穷初未觏止也屯田柳郞中爲予言之且诵其佳句曰地偏云自起月暮山更深及获其卷又有过于是者踠骕骦椟干将恬然褎衣以否爲泰久矣今年秋驱车江濆献赋京师叩予柴门惠然见别予以鄙略亦尝志于文顷年廹知巳之眷辱霑官命故每客有爲卿大夫所荐举计偕者其于饯軷或谂之以言今于陈侯犹前志也送纽秀才谒信州陆员外便赴举序淸旭燕居有秀才纽氏以儒者衣冠访我于衡门之下用文一轴与刺偕至访其行色则曰将抵贤二千石陆上饶然后自江而西射策上国且上饶以伟词迈气待东南之士士至者必循分加礼繇是褎衣之徒耻不登其门故殿中韩侍御元直工爲直词尝贶若以序故临海守李君子从父戸部郞皆以六义风骚爲师友又贶若以诗矧夫植文行于内亲仁贤于外强学不倦洁巳以进今兹行也以桂林一枝爲已任岂虚也哉辱征不腆是用词达送独孤孝亷应举序取士以孝秀二科古道也家有兼者时论多之君之羣从皆以文藻射策或致位郞署今孝亷又以温凊之余力行居业业茂行修西游太学吾知夫上第之后衣春服吟舞雩东还南徐拜庆堂下粲粲门子经术发身古人有俯拾地芥之说斯滥觞矣权载之文集权载之文集卷第四十权载之文集卷第四十唐权德舆字载之问进士策问五道明经春秋第一问明经礼记第一问明经周易第二问明经尙书第二问明经毛诗第二问明经谷梁第二问明经论语第三问道举第一问道举第二问宏文生第三问贞元十九年礼部策问左氏传问礼记问明经周礼问周易问尙书问毛诗问谷梁传问论语问道举南华经问通元经问宏崇生问礼部策问左氏传礼记问周易问尙书问毛氏诗问谷梁传问何论问宏崇生问道举问中书试进士策问上书人策问进士策问五道第一问问六经之后百氏塞路微言大义浸以乖绝使昧者耗日力以灭天理去夷道而趣曲学利诱于内不能自还汉廷用经术以都贵位专古义以决疑狱诚爲理之本也今有司或欲举建中制书置五经博士条定员品列于国庠诸生讨论岁课能否然后删非圣之书使旧章不乱则经有师道学皆颛门以爲如何当有其说至于九流六家论着利病有可以辅经术而施教化者皆爲别白书之第二问问易曰君子夕惕若厉语曰君子坦荡荡礼之言絅衣则曰恶其文之着也儒行则曰多文以爲富或全归以爲孝或杀身以成仁或玉色以山立或毁方以瓦合皆若相戾未能尽通颜回三月不违仁孟轲四十不动心何者爲优下惠三黜而不去子文三已而无愠何者爲愈召忽死子纠管仲相小白棠君赴楚召子胥爲吴行人何者爲是析疑体要思有所闻第三问问周制什一是称中正秦置阡陌以业农战今国家参酌古道惠绥元元均节财征与之休息丰年则平籴于毂下恒制则转漕于关东尙虞地有余利人有遗力生之者少靡之者多粟帛浸轻而緍钱益重或去衣食之本以趣末作自非翔贵之急则有甚贱之伤欲使操奇赢者无所牟利务农桑者沛然自足以均货力以制盈虚多才洽闻当究其术至若管仲通币之轻重李悝视岁之上下有可以行于今者因亦陈之美利嘉言无辞悉数第四问问惩忿窒欲易象之明义使骄且吝先师之深诫至若洙泗之门人故人渐渍于道德固已深矣而仲由愠见原壤夷俟其爲忿与骄不亦甚欤商不假盖赐能货殖从我之徒而吝缺如是皆所未达诚爲辨之第五问问育才造士爲国之本修词待问贤者能之岂促速于俪偶牵制于声病之爲耶但程试司存则有拘限音韵颇叶者或不闻于轶响珪璋特达者亦有累于微瑕欲使楚无献玉之泣齐无吹竽之滥取舍之际未知其方子曰盍各言尔志赵孟亦请七子皆赋以观郑志又古人有述祖德叙家风之作衆君子藏器而含章者久积厚而流庆者远各言心术兼叙代德鄙夫虚伫以广未闻明经诸经策问七道春秋第一问问孔圣属辞明同耻裁成义类比事系年居体元之前已有先传在获麟之后尙列余经岂脱简之难征复绝笔之云误子产遗爱也而赂伯石叔向遗直也而戮叔鱼吴季札附子臧而吴衰宋宣公舍与夷而宋乱阵爲鵞鹳战岂捷于鱼丽诅以犬鸡信宁优于牛耳子之所习也爲予言之礼记第二问问三代之弊或朴或薄六经之失或愚或诬夫以殷周之理道诗书之述作施于风俗岂皆有所未至耶辍祭纳书诚爲追远执戈桃茢无乃伤恩何二者之相反耶两楹坐奠叹有切于宗予九龄魂交数能移于与尔何二者之不一耶山节藻梲豚肩狐裘皆大夫也又何相远耶檀弓袒免子游麻衰何如直谅而忠告之耶各以经对周易第三问问四营成卦三古遗文本自河图演于羑里而西邻禴祭斯乃自多箕子利贞且居身后岂理有未究复古失其传干之象辞乃次六爻之末坎加习字有异八纯之体无妄则象称物与同人则彖引卦名或备四德而才至悔亡或无一德而自居贞吉访于承学思以稽疑至若康成之阴阳象数辅嗣之人事名理异同优劣亦爲明征尙书第四问问左史记言古之大训何首载尧典而乃称虞书当文思之代而九官未命及纳麓之时而四凶方去岂允恭克让待元德而尽善耶仲虺作诰伊尹作训岂臣下忠规之称耶伯禽费誓穆公秦誓岂帝王轨范之书耶好风好雨旣从于箕毕时若恒若复系于休咎何所适从耶伏生传于耋耄鲁壁得于残缺前代讲训孰爲名家可以详言用窥奥学毛诗第五问问二南之化六义之宗以类声歌以观风俗列国斯衆何限于十四陈诗固多岂止于三百颂编鲁颂奚异于商周风有王风何殊于鄘卫颇疑倒置未达指归至若以句名篇义例非一瓜瓞取緜緜之状草虫序喓喓之声斯类则多不能具举旣传师学一爲起予企闻博依之喻当纵解颐之辨谷梁第六问问鲁史成文以一字爲褒贬汉廷尙书有二传之异同虽子夏授经孙卿肄业而去圣䆮远传疑傥多闰以定时何非乎告朔雩乃闵雨奚有于去让文有无天之说定有无王之年例或难通理亦未尽卫辄辞以尊祖爲义安乎许止阙于尝药受诬乃甚以兹凝滞皆借发明谷梁子之言固当有据应上公于古复是何神诸儒待问一爲覼缕论语第七问问孔门达者列在四科颜子不幸伯牛恶疾命之所赋诚不可问至若攻冉求以鸣皷比宰我于朽木言语政事何补于斯七年可以卽戎百年可以去杀固弛张之有异曷迟速之相悬爲仁由巳无信不立拜阳货则时其亡也辞孺悲则歌使闻之圣人之心固当有爲鄙则未达子其辩数道举䇿问三道第一问问庄生曰吾闻庖丁之言得养生焉盖以其游刃无全善刀而藏之故也御宼则曰养生如何肆之而巳庄生曰嗜慾深者天机浅御㓂则以朝穆善理内而性交逸何二论背驰之甚耶夫一气之暂聚爲物之逆旅诚不当伤性沽名以耗纯白傥昧者未通矫抗之说因遂耳目之胜甘心冥力则如之何旣学于斯伫有精辨第二问问骈拇之言有虞氏招仁义以挠天下天下莫不犇命于仁义以易其性庸讵知不有性于仁义而不可易者耶以伯夷死名于首阳之下庸讵知伯夷非安于死而不可生耶征濠上观鱼之乐则庄生非有虞与伯夷也又安知有虞伯夷之不然耶征凫鹤短长之胫又安知有虞与伯夷之性非不可断不可续者耶虽欲齐同彼是先迕后合恶用谬悠卓诡如是之甚耶蓬心未达幸发吾覆宏文崇文生策问一问问儒馆设科以优华緖亦明劝学然后审官诸生或以纨绮之年讲诵未暇在琢玉之或怠于制锦而如何傥稍举章程以明课试因粲粲之质加孳孳之勤可以远图固爲尽善但因循旣久虑物议爲难盍自言之将求折中贞元十九年礼部策问进士五道第一问问汉廷公孙宏董仲舒对策言天人相与之际而施于教化韦元成匡衡之伦以明经至宰相封侯皆本王道以及人事今虽以文以经贵禄学者而词绮靡于景物䆮失古风学因缘于记问宁穷典义说无师法经不名家有司之过敢不内讼思欲本司徒之三物崇乐正之四术不率教者屏之远方则明义益修风俗益厚程孝秀之本业参周汉之旧章虑难改作式伫嘉话事关理本必议上闻悉乃诚求诸生无忽第二问问齐人之所以务于赋输用给公上其大抵馈军实奉边备而已今北方和亲亟通礼命南诏纳欵屡献奇功而蠢兹西戎尙有遗类犹调盛秋之戌颇动中夏之师思欲尽复河湟之地永销烽燧之警师息左次人无外徭酌古便今当有长策乃者戎人愿修前好因请其俘或曰彼实无厌绝之以固吾圉或曰姑示大信许之以靖吾人或曰归贵种以怀其心或曰夺长技以剪其翼当藴较然之见备陈可举之方第三问问祖宗昭穆王者之盛典明祀严禋有国之大事顷岁奉常上奏以献祖之位非正太祖之尊未申而公卿诸儒杂有其议皆以百代不迁宜居东向而献懿二主所归不同或曰藏于夹室或曰寘于别庙或曰祔于德明兴圣酌殷周之制或曰迁于园寝石室採汉魏之仪而又有竝居昭穆之列竟虚其位分飨禘祫之礼互处于西衆议云云莫有所壹至今留中未下诚圣意所重难也至当无二衆君子辩之四问问人之生也禀五行之秀其化也顺一气之散而牛哀爲兽杜宇爲鸟赵王爲苍犬夏鮌爲黄熊傅巖之相爲星圯桥之老爲石变化纠纷其何故也夭寿贵贱赋命万殊而骊山之儒长平之卒厯阳之鱼鼈南阳之侯王岂禀数斯同复适然也衆君子通性命之理究古今之学幽探造化伫所未闻第五问问有司之求可与多士之求进其心不相远也诸生知之乎计偕者几乎五百籍奏者不踰二十盖二十之一也诸生又知之乎雕龙之辨皆谓有余灵虵之珠无非在握射或失鹄瑜宁掩瑕虽泾渭终分而蓬麻未直匿名飞语诋訿云云诚无他膓时有谗口岂有司之道未至复诸生所习之难化耶异时有司固诸生之所履也复如何哉非有防川之心愿闻易地之说策问明经八道左氏传问问曾氏之文先师用明于王道汉武之代左氏不列于学官诚义例之可征终无艳而多失凤凰启兆陈氏不得不昌鸜鹆成謡季氏不得不叛旣未然以前定于立教而谓何同耻释经岂其如是夏五之阙虽系月而何嫌艮八之占于兼山爲何象因生因谥未详命氏之殊德命类命请数制名之义亦旣充赋无辞说经礼记问冠婚成人着代之义一献之飨舅姑先降以奠酬三加弥尊母兄皆拜而爲礼责妇顺而则可于子道其谓何一与之齐终身不改而狄仪有问服二姓之合爲重而孔门多出妻蹈白刅或易于中庸引重鼎奚列于儒行裼衰疑衰之制继别继祢之差生旣讲闻伫观精辨明经周礼问问周制六官以倡九牧分事任之广计名物之多下士吏胥类颇繁于冗食上农播殖力或屈于财征简则易从寡能理衆疑宋母之失实岂周公之信然今欲举司徒之三物教宾兴之六艺又虑乐舞未通于韶濩徒玩干旄鄊射有昧于和容务持弓矢适废术学岂资贤能至若六变八变致神祗之格天产地产有礼乐之防忝贰春官企闻详说周易问问作易者其有忧患乎又曰乐天知命故不忧皷天下者在乎辞又曰吉人之辞寡寂然不动则感而遂通见几而作乃不俟终日岂各有所趣幸备言其方至若㢲之于人爲广颡白眼坎之于马爲美嵴薄蹄诚曲成以弥纶何取象之琐细伫闻体要然后亡言尙书问问尧之文思也命羲和四岳敬授人时其道巍巍矣舜之登庸也则流放窜殛考绩黜陟熙帝载而亮天工者二十有二人其理昭昭矣至禹则别九州道九河分五服建五长辛壬癸甲荒度土功其动云云矣夫以陶唐虞夏皆圣人也而劳逸斯殊岂时不得不然复道有所不及何事功元德烦简相去之远耶愿闻其说毛诗问问三纲之道有君臣焉有父子焉周南召南以风化于天下关雎鹊巢乃首于夫妇举后妃曷若先天子美夫人曷若称诸侯岂自迩以及遐将举细以明大又太师所採孔圣所删以时则齐襄先于卫顷以地则魏土褊于晋境未详差次何所后先一言虽蔽于无邪六义乃先于谲谏旣歌乃必类何失之于愚理或出于郑笺言无惮于匡说谷梁传问问褒贬之书宣父约于史氏淸婉之传卜商授于门人经有体元且无训说日称夜食颇近迂异征秃眇之修聘聚綦辄之方言晋大夫奚俟于偕行卫公子岂名其天疾隐居摄以崇让郑讨叛以灭亲未曰申邪宁爲积虑邹氏郏氏学旣不传尸子沈子复何爲者鄙夫未达有伫嘉言论语问问子曰君子无终日之间违仁又曰仁远乎哉则子文之忠文子之淸由也之果求也之艺皆曰不知其仁岂尽非君子耶胡爲乎登夫子之门而称齐楚之贤大夫也其愚如愚寗武与颜生孰愈三思三省季文与曾子孰优虞仲隐居以放言下惠辱身以降志颇殊趣舍皆曰逸贤探索精微当有师说道举策问二道南华经第一道问安时处顺泊然悬解至人之心也故曰材全而德不形又曰休影息迹与夫五浆先馈屦满戸外者固不侔矣然则以纪渻之养鸡痀偻之承蜩匠石之运斤梓庆之削鐻用志不分移于教化则万物之相刃相靡者悠然而顺闇然而和奚在于与无趾无眼之徒支离形德然后爲得耶愿闻其说通元经第二道问文子虚元师其言于老氏计然富利得其术者朱公疑传记之或差何本末之相远人分五位智辨居忠信之前体苞五藏耳目乖肺肝之主皆何故耶当有其说至于积德积怨实昧其图上义上仁愿聆其旨大辨若讷大道甚夷岂在顚之倒之使学者泥而不通也宏崇生问一道问乡赋国庠已有定制又辟两馆以延诸生葢砥砺贵游而进之于学也二三子江夏童年颇闻岐嶷舞雩春服皆已鲜明虽异宾兴亦称讲业于经书所好何句于古哲所慕何人兼陈从政之方用辩保家之美贞元二十一年礼部策问五道第一问问古之善爲政者在得人而已在求理而已周以功德诏爵禄秦以农战居职员汉武帝诏察茂异可以爲将相者夫功与德非常才所及也农与战非筮仕所宜也安危注意之重非设科可俟也是三者固有利病幸错综言之又三适之宜九品之法或计戸以贡士或限年以入官事有可行法有可採制度当否悉期指明第二问问夏殷周之政忠敬文之道承弊以救始终循环而上自五帝不言三统岂备有其政或史失其传嬴刘而下教化所尙厯代相变其事如何岂风俗渐靡不登于古复救之之道有所未至耶国家化光三代首冠百王固以忠厚胜兹文弊前代损益伫闻讨论遽数之中所希体要也第三问问古者士足以理官业工足以备器用商足以通货贿而农者居多所以务三时之功有九年之蓄用阜其业实藏于人乃有惰游相因颇复去本今皇帝励精至化在宥万方德音圣泽际天接地凡宏于理道者无不至也裕于齐人者无不被也而又询吏禄公田之制稽财征榷管之宜使群有司质政损益庶官匹士皆得上言衆君子躬先师之儒生盛圣之代伫兹嘉话当荐所闻第四问问昔伊尹耕莘傅说胥靡竟昌殷道以阜王业春秋时观丁父彭仲爽申鄀之俘也克州蓼封陈蔡楚邦赖之汉廷韩安国徒中拜二千石张释之以赀爲郞竝称名臣焯叙前代然则俘徒作役或财用自发前代取之而得人如是魏晋已降流品渐分筮仕之初率先文学或荐贤推择皆秀发州闾而致理之风颇未反古岂朴散䆮久或求之太精斯何故也尝有所懵今四门大辟百度惟贞执事者固欲上副聪明悉搜才实幸酌古道指陈所宜第五问问言身之文也又曰灼于中必文于外司马相如扬雄籍甚汉庭其文盛矣或奏琴心而涤器或赞符命以投阁其于溺情败节又奚事于文章耶至若孔融祢衡夸傲于代祸不旋踵何可胜言两汉亦有质材敦厚之科亷淸孝顺之举皆本于行而遗其文复何如哉爲辩其说明经策问七道左氏传问春秋者以仲尼明周公之志而修经明受仲尼之经而爲传元凯悦明之传而爲注然则夫子感获麟之无应因絶笔以寄词作爲褒贬使有劝惧是则圣人无位者之爲政也其于笔削义例岂皆用周法耶左氏有无经之传杜氏又错传分经诚多艳富虑失根本旣学于是颇尝思乎礼记问大学有明德之道中庸有尽性之术阙里宏教㣲言在兹圣而无位不敢作礼乐时当有开所以先气志然则得申甫之佐犹曰降神处定哀之时亦尝问政致知自当乎格物梦奠奚难于宗予必若待文王之无忧遭虞舜之大德然后凝道孰爲致君尔其深惟以判斯惑周易问洁静精微研几通变伏羲重其象文王演其辞设位尽通于三极脩德岂惟于九卦何思何虑旣宜以同归先甲先庚乃详于出令俭德避难颇殊蹇蹇之风趋时贵近有异谦谦之吉穷理尽性之奥入神致用之精干元用九之则大衍虚一之数成性有存存之道知几穷至至之言旣所讲闻试陈崖畧尙书问洪范之美大同也曰子孙其逢吉数五福也曰考终命皆其极也至若允恭克让而生丹朱方命圯族乃产神禹何吉凶之相戾也金縢请命方秉圭以植璧元龟习吉乃启籥而见书岂赋命之可移也絶地天通未详厥理血流漂杵何乃溢言待问而来宜陈师说毛氏诗问风化天下形于咏歌辨理代之音厚人伦之道弼鄘褊小尙列于篇楚宋奥区岂无其什变风雅者起于何代动天地者本自何诗南陔白华亡其词而不获谷风黄鸟同其目而不刋举毛郑之异同辨齐鲁之传授面墻而立旣非其徒解颐之言斯有所望谷梁传问谷梁名经兴于鲁学刘向博习称于汉朝或贬絶过深或象类无据非立异姓乃以莒灭成文同乎他人岂谓齐侯之子异端颇甚后学难从讳亲讳贤当举其例耳治目治幸数其言何词所谓近于淸何义所谓失于短凡厥师授爲予明之论语问夫子以天纵之圣畏匡厄陈行合神明固久于祷将行理道奚矢于天厌对社栗之问宰我强通叹山梁之时仲由未达季氏旅岱冉有莫救皆见称于达者或才比于具臣尝隷善言顾多滞义末卷载游夏之事终篇纪舜禹之词颇疑不伦可以敷畅弘崇生问问左掖东朝载宏学斆贵游门子于是翔集法禁或弛艺实难征推恩补员据阙升苐或人疑张禄词假葛龚诚瑕不掩瑜岂仕优方学澄汰则衆心未允因循则流弊䆮深有司病诸幸喻其术道举问问至人恬漠外其形体使如死灰如木鸡斯可矣至若蹈履水火而不燋没虽以诚信庸至是乎斯所以有疑于吕梁丈人商开之说也盖有以诚信安于死而不迁者未有以诚信蹈难而必不死者此何所谓其质言之贞元十三年中书试进士䇿问两道第一道问先师之言辨君子小人而已劝学则举六蔽咸事则称九德推其性类又极于是矣孟轲之数圣者有淸有和文子之言人位上五下五列夷惠于天纵颇有所疑况牛马于至灵岂有至当班固之古今表刘邵之人物志或品苐乖迕或钩摭纎微诚有可观恐非尽善旣强爲已之学必有折理之精敬俟嘉言以祛未达第二道问乃者西裔背盟劳师备塞今戎王自毙边遽以闻而议者或曰因其䘮而弔之可以息人或曰乘其虚而伐之可以开地或曰夷实无厌兵者危事皆所以疲中国也不若如故是三者必有可採思以辨之元和元年吏部上书人䇿问三道第一道问天下理本系于朝廷乃者夏州阻令益部干纪皇帝神武制胜指期致诛二方宴淸九有贞观纪律载新于耳目爵命毕集于勲贤内修八柄外宏九法教理刑政之要制军诘禁之宜使人皆向方兵不复用一其礼俗以致和平酌于古而行于今举其大而遗其细伫达聪听子其昌言第二道问圣人虚心思天下之理至矣求天下之士勤矣搜于中林縻以好爵者往往至焉吾子澡身聚学被褐藏器方伯上荐贲然而来与夫充赋计偕者异而论也其何以佐理道陈嘉猷去徭戌而徼塞无虞减农征而财用不乏固所藴积悉期指明第三道问四方之人萃于选部六品以下实繁有司积资者岂尽获吏能考言者或见遗敏行一日之鉴固不能周四才所稽亦虑未尽近自甸内达于海隅命官亲人利病所属欲使举皆称职吏必当公则轮辕适宜鳏寡受赐企闻体要一二言之权载之文集卷第四十权载之文集权载之文集卷第四十一权载之文集卷第四十一唐权德舆字载之书柳福州书冕白昔仲弓问爲政子曰先有司有司之政在于举士是以三代尚德尊其教化故其人贤西汉尚儒明其理乱故其人智后汉尚章句师其传习故其人守名节魏晋尚姓美其氏族故其人多矜伐隋氏尚吏道贵其官位故其人寡廉耻唐承隋法不改其理此天下所以待圣主正之何者进士以诗赋取人不先理道明经以墨义考试不本儒意选以书判殿最不尊人物故吏道之理天下天下犇竞而无廉耻者以教之者末也阁下岂不谓然乎自顷有司试明经奏请毎经问义十道五道全写䟽五道全写注其有明圣人之道尽六经之意而不能诵疏与注一切弃之恐淸识之士无由而进腐儒之生比肩登第不亦失乎阁下因从容启明主稍革其弊奏爲二等其有明六经之义合先王之道者以爲上等其有精于诵注者与精于诵疏者以爲次等不登此二科者以爲下等不亦善乎且明六经之义合先王之道君子之儒教之本也明六经之注与六经之疏小人之儒教之末也今者先章句之儒后君子之儒以求淸识之士不亦难乎是以天下至大士人至衆而人物殄瘁廉耻不兴者亦在取士之道未尽其术也诚能革其弊尊其本举君子之儒先于理行者俾之入仕卽淸识君子也俾之位朝卽王公大人也一年得一二十人十年得一二百人三十年得五六百人卽海内人物不亦盛乎昔唐虞之盛也十六族而巳周之兴也十乱而巳汉之王也三杰而巳太宗之圣也十八学士而巳岂多乎哉今海内人物颙然而理推而广之以风天下卽天下之士靡然而至矣是则由于有司以化天下天下之士得无廉耻乎冕顿首六月十四日答柳福州书来问见爱殷勤甚厚疏以先师对仲弓先有司之说又曰由于有司以风天下诚哉大君子之言理道也今之取士在于礼部吏部按资格以拟官奏郞官以考判失权衡轻重之本无乃甚乎至于礼部求才犹似爲仁由巳然亦㳂于时风岂能自振尝读刘祑祭酒上疏云太学设官职在造士士不知方时无贤才臣之罪也毎读至此心常慕之当时置于国庠似在散地而方以乏贤内讼慨然上奏此君子之心也君子之言也况以蒙劣辱当仪曹爲时求人岂敢容易然再歳计偕多有亲故进士初牓有之帖落有之䇿落有之及第亦有之不以私害公不以名废实不敢自爱不访于人两汉设科本于射策故公孙宏董仲舒之伦痛言理道近者祖习绮靡过于雕虫谓之甲赋律诗俪偶对属况十数年间至大官右职教化所系其若是乎是以半年以来㕘考对策不访名物不征隐奥求通理而巳求辩惑而巳习常而力不足者则不能回复于此故或得其人庶他时有通识懿文可以持重不迁者而不尽在于龊龊科第也明经问义有幸中所记者则书不停缀令通其意则墻面木偶遂列上第末如之何顷者叅伍其问令书释意义则于疏注之内苟删撮㫖要有数句而通者昧其理而未尽有数𥿄而黜者虽未尽善庶稍得之至于来问明六经之义合先王之道而不在于注䟽者虽今吏部学究一经之科毎岁一人犹虑其不能至也且明经者仕进之多数也注䟽者犹可以质验也不者傥有司率情下上其手旣失其末又不得其本则荡然矣无乃然乎古人云强勉行道则德日起而大有功中庸有困而行之勉强而行之鄙虽不敏敢忘勉之之道邪大凡常情爲近习所胜没没于闻见汲汲于进取苟避患吝俾躬处休以至老死自爲得计岂复有揣摩古今风俗整齐教化根本原始要终长辔远驭如阁下吐论若是者耶此鄙人所以喟然三复而不知其巳也来问又言三代两汉至近古所尚不同岂古化夐远之不可复因缘渐靡而操执者不之思耶鄙人顽固谨俟余论因自发舒慙怍无量德舆再拜八月十一日与张秘监书顷因从容纵言遂及曩岁与外舅相国有徃复书猥见徴求出于眷爱休沐发箧追怀怆然因思弱植长自湖海闭关开卷孤特寡徒或有所得则三复喟叹所务峭峻益爲迂野葢自量力而欲希踪古人故书中多有此意今则聊复自哂亦当时志之所在而不能自巳也建中初年及弱冠方以环卫掾曹爲今司空漕輓从事抵钟陵经信部时外舅自都曹郞出爲郡佐话言欢甚淹留累夕约爲伯仲申以久要鄙人以年位不伦虑非宜适且合志营道岂待约结而后固耶外舅曰仆爲监察御史时司空杨公巳爲祭酒太常又年长十九岁而许仆以兄事何足下今日见拒之深耶时房州罢浦阳长在座因指之曰请亦敦此义其间嘉言道论函丈更仆虽农山濠上无以过也迨归江南俄致天书慕荀陈之义结潘杨之好缄词勤勤雅有古风无言不詶感慨相许尔后数年方展嘉礼旋属外舅以本官叅台司操简修贺辄申直谅亦旣病被累章乞身平生所藴颇同不试夫人之才有能有不能当夫司谏隐词皆体国后以区区建安之守逢京师变故宻疏行宫陈匡复之略移书强藩徼诚顺之义其他议论风彩凛然有大丈夫之节斯不可及巳与夫刺促顾虑沉浮自爱者岂同日邪明年所疾不起前此友壻夭落故有二祭文以寄悲怀七年秋猥辱朝命以博士征至京师十数年间累有外故与建昌房州之丧表墓申奠直书而已因缘故旧临𥿄泫然今亦附于书末庶见其闺门士行之有类也两书之外又有其时尺书数𥿄属在卷中因复连写倐忽二纪无非风烛士感见知如何可言顷年祗役江西在路有寄内诗一首音词芜陋顾非士衡彦先之比顷常马上偶诵今亦具之往复书并墓铭奠文等共十余篇以兄与外舅有江湖游处之书又鄙人承眷特深雄词载笔博物闳览贤士大夫之淑声家法固周知之感念陈迹输于酱瓿非敢以文爲事也不宣德舆再拜正月二十五日答书奉荣问蒙示相国崔公往复书并诸墓铭奠文及江西路上之作词致淸深华彩巨丽言必合雅情皆中节琼瑰见辱囊箧增辉又窃文矩不胜幸甚相国于荐中表丈人行也宝应中相国丈被褐营道寓居陆阳荐家于䢴沟耕于谢湖海岁春蓻秋获途由漕浦相国丈时与故刑部刘尙书赵洋州戸部兄弟同客是邑或承余眷留欢浃日无旷再时者数焉洎相国丈以廷尉评宾于姑胥之幕自柱下史退爲临川掾荐皆获见于湖海之间惠然相念有踰曩岁其后作牧建安属京师难故犹能抗大节飞宻疏犇问官守远达巴梁荐掌史者尝记兴元元年三月甲子诏书以建州使者舒邓玢爲嘉王府谘议玢之所奉卽相国丈也奏章于多难之日陈谋于必胜之地由是见器于助主先定于中台及夫征入果领枢务惜其忧勤爲疾未几辞免大庇生人之志徒郁于襟抱以至于薨落搢绅先生所以长叹息者抑有爲焉相国丈与刘齐二公爕谐大政也荐蒙过听之遇以博士再入东观三相连歩同送拜职荣之于心宁止迄今阁老以志学之岁下帷覃思与古人心㑹于经诰之上独行乎贞朗之域逮于弱冠德辉彰闻相国大倾慕之不足愿申以姻好讵假媒介直操椠简阁老感深见托敬诺嘉命磊落丈夫之事二君子交脩之甚休精识妙鉴得贤斯盛旣而夫贵于朝妻尊于室崔门缓带之庆其有极乎及览后书援皇极元德之论指匡张孔马之戒实当益友之目岂惟佳壻而巳又覩建昌房州志文等昔年亦同游处嘉闻遗谘过作者而不朽矣至如置奠东武之嗣兴恸子咸之述继美彦先之句讽而诵之宝而藏之有以见六义昭宣百行醇备名称赫赫宜乎哉走素不敏猥列僚旧岂悞见厚投以至言也因怀昔游聊占数字发夷蓼侯谥曰嗣侯诸吏藂作子彦太常孝廉柎最臧琳黄季彦按连藂云魏相小子之子彦以其功封蓼侯生臧按家语叙孔氏之代云魏相小子子文生最字子产封蓼侯谥曰夷生臧据此藂所云小子卽子文矣但藂云子彦家语曰子产是传写之差未详何者爲是按连藂臧与子琳书中云侍中子国不言属之远近以孔子世家及家语推校安国以与臧爲从祖昆弟世家称安国生印藂云子国生子印葢尊异先子而加之以子则子立以下皆此例云鲋弟子襄或者以爲鲋弟之子曰襄今按家语及藂则鲋之弟曰子襄明矣藂云孔仲和是襄后十四代按此是十一代又云仲和曾祖名季崔按此是子建疑子建是季崔子家语孔子二十世孙有孔晁未详分自何代藂云季彦宗人仲又君鱼宗人子通并未详分自何代家语云子国孙衍未详是仲驩昆弟复是仲驩之宗藂云褒成君第二子之后君鱼爲武都太守君鱼弟奇字子异着左氏义话按孔光传褒成君覇苐二子爲㨗但未详其后代几至君鱼右按史记孔子世家汉书孔光传授汉书儒林孔禧传及家语与藂相推校而未详者阙焉权载之文集卷第四十一权载之文集权载之文集卷第四十二权载之文集卷第四十二唐权德舆字载之书与黜陟使柳谏议书某月日试秘书省校书郞权德舆德舆材实无能重以拙讷虽星轺徃复皆获趍拜竟未得粗承余论少尽下情伏蒙以通世之旧将献状受禄感戴循环不知所措或有所见敢布愚衷何者今皇帝驭天下之初将欲㧞才俊延幽滞综覈名实览观风俗故分诏近臣省问四方将天之命其旨不细则阁下举一士用一贤必当躬验声实精究终始一旦以愚当荐士之目诚衆多所未喻也凡以故旧之私不能忘情与夫推贤类能其事则异今者澄淸省察以得人爲功直道公议天下属目此时而失则所失多矣德舆伏膺儒行三十未立忖躬责巳知不如人俟他时进脩与诸生齿方兾当大君子眷念之至申鄙夫报效之分今者若以赀用所廹苟进一官则佣书贩春亦足自绐必不敢以区区之身上累名器敢拒黔敖之食徐受山涛之恩下情所守在此而已是以竟未获拜谢者以必所不当也伏惟宴间之余俯察愚朴文章鄙略不足以烦省览用此陈露慙畏伏深不宣德舆再拜与陆州杜给事书十二月九日试右金吾卫兵曹㕘军权德舆谨遣苍头献书于给事杜公阁下德舆颛蒙小生行艺无取世业儒术不能自奋徒以晨羞之暇取适文谊师蘧生欲寡其过之言慕太邱平心率物之道弱年多病志无所就衡茅之中俯仰自愧去年得以物役道于贵州舟次仁境心口相贺一蹑賔阶鄙吝都尽何者向风之心久积于中不知所巳然而然也及夫承至论闻格言悬榻之礼礼有加等深明出处之分根极道义之本初朂之以勉职又朂之以通经驽薄贱姿诚不自意拜赐之时感入心腑及就安环堵静守绪言常虑行之不至忝辱明鉴近又承寓书于包中丞丈过有称赏永怀慙戴何可言喻夫先师有互乡之见与其进也至东汉郭㤗陈蕃之徒亦以奖鉴士林爲已任降及近古此道䆮微今江南多士所凑埓于上国力行修词人人自励月旦之评或无至公衆情所望实在阁下伏恐淸口鉴于此一失物论云云以之去就下情所虞在此而已如小生者但欲稽考古训端正心源以区区直方展微贽于他日不宣德舆再拜崔左司书造白仆尝以道䘮日久罕见君子间者奉睹得闻循上之方体仁之度言发理契心朗目明涉道之诚若乘川而得舟楫其慰盛也寤寐自贺窃思前贤心感之重义叶之固或约之以朋友或申之以婚姻聚之以里闾悦之以宴好俾一日之合爲累世之欢裔嗣承流淸风自远克成贞洁之业永称道德之门卽颍川荀陈葢其事也仆不揆鄙固景行行之早年尝与二三情友约诚同此世物多故志爲事夺存没有间通塞殊尚今中年巳及此心犹阻永怀愧叹憷怍如厉幸以罪废贬秩何终法尚放还归齿田里追惧前失澡励愚衷咨谕弟兄导率妻子甘与时绝永安邱樊息女二人姿性及义以静约爲尚以琴书爲适庶可以承君子之好备有道之室长女先约故司徒元子宏农杨宏微㓜女未笄顾继德嗣北归之日敬俟嘉命夫人之生母道之动也动而能静是谓返本仆婚嫁旣毕退身巖阿静以营神虚以顺命与骨肉姻戚蹈道爲期还复之中庶乎返本未审足下以爲如何远布所怀跂闻雅论造顿首三月二十一日答左司崔员外书德舆器用琐薄无他才术徒以木讷之姿翫习圣贤之训尝以爲大和久散世道交䘮师友之义缺醨薄之风起蚩蚩万情无所司南衔愤结怀惄然终日前年得以行役获觏德容蒙泛爱竟接淸议初论当世之理要次陈情性之大端终语道德之原极澡雪百虑泊然葆眞一闻至论神开意警不觉虚白澄旷浃洽四支则易直子谅又其细也当此时诚欲备门弟子之数展严师之敬虽此志不遂实念遇逾涯忘年之欢契比伯仲昨者奉问洞见仁衷且有退身邱樊之说夫中人之域或不以利回而多以名败或时能蹈义而鲜以仁克此诚细者可力大端则循性而动矣至于黜聪晦明恬于退让息浩然之气哀乐不入不然则乘时致位以天下爲巳任变醨爲醇泽流无垠彛伦式叙生生茂遂此诚大君子之出处也近古已来作者实鲜岂世运有在或时无其人间睹皇极综论之一篇得之尽矣然则或进或退小屈小伸岂足爲执事者道也又示问之中情㫖备至不弃弱植申以嘉姻荀陈之义非所敢当况司徒令子爲后名軰精识洞鉴诚已得之鄙人何堪后当此命门闾之下珉玉不侔将何以祗承厚意当叔宝逸少之目恐累淸德无任下情巳具谘闻敬承嘉命寻兾拜谢感庆伏深谨状贺外舅崔相国书伏惟大方全德自中发外蕴爲志气播爲事业然则阜庶生物操持化权结于衆心爲日固久且大贤之出处天下之否泰也故诏下之日人人相庆又早岁获睹皇极综论元德志孤云赋凄风诗伏读累曰备见精虑之所至言理乱者多推世运于必然殊不知弛张变化存乎其人而已自古贤哲之徒或志尚不展郁堙当世长叹痛哭于是乎作伏惟以尝所感慨申于盛明使三辰光润万物轨道实在指顾岂逃彀中且以西汉公辅言之萧曹以淸静熙帝载良平以谟明赞王业至宣帝时则魏相通故事邴吉知大体斯皆章章可言者也洎夫张苍之律厯孙宏之文章韦贤之好学平当之有耻然亦号爲贤相抑其次焉至匡张孔马服儒衣冠被阿谀之讥不胜其任最下则陶淸刘舍庄靑翟赵周之徒皆龊龊备位故身名偕泯夫此数子者岂不粗知君臣之道古今之变哉痛于无所发明保持禄位而巳有时无功可不谓大哀乎又古人有立德立功立言之训顾惟多幸获览炳然之文又备承余论有以见大君子之遣辞发虑宏裕溥博者矣惟德与功安在今日洒天下之耳目复万物于全性在大人践而行之守而终之而巳不宣再拜独孤秀才书贞元十三年八月日独孤郁谨上书于舍人三兄阁下郁以世旧遂获谒叙故大贤之遇郁也亦不以常交言之际眷意甚露郁琐琐欝堙二年无闻摧頽折羽而不憙者非失意之谓非尤人之谓葢将因事自罪而不憙也借如豫意生于拥肿小木之中樵蘓见之亦以嗟矣一有不嗟则必自与拥肿者亦不多远也珠玑隐于砾石之中童子弄之亦以惊矣一有不惊则必自与砾石者亦不多远也镆鎁卧于鈆钝之下良工覩之固亦知矣一有不知则此自与鈆钝者亦不多远矣毛嫱后于宿瘤而行有目者覩之固卽分矣一有不知则必自与宿瘤亦不远矣苟与乎拥肿砾石鈆钝宿瘤軰果殊异不能移凡眼所择况遇者良工巧冶有识之目哉今礼部侍郞之目固亦国之良工巧冶有识之目也于中再择再不中是直已爲拥肿砾石鈆钝宿瘤矣何止与其不远哉此所以因事自罪而不憙也或谕之曰今之道尚光子之所以不振者晦遏也子之道丰蔀也子且直有崪天之材而隐植之有照乘之珍而宻椟之有切玉之利而谨襓之有倾都之艳而深帷之虽使离娄左执光而右拭眦廹而索之固亦不能知子矣何不移植露光披锋示貎使识者覩而骇之彼之所诲固亦郁所不能焉已必不材也必不宝也必不姝也必不利也且遍过于有识者之目是自扬其短也已必材也必宝也必姝也必利也虽小示其光锋干貎于一人惊我亦巳多矣所不惊者是子四事果不足异于族凡也郁病直拙独大贤于郁分殊尚不能以亟况悠悠者欤郁常行乎时軰之间多酌其言语善者鄙者而自减盈消息其㫖稍有可惊不敢不于许言者言之今之后学者或叹曰吁后乌乎所归哉此且非宜长者所当闻也亦非宜长者所不当闻也今朝廷先达病在不能公也或能公而不能甚力也览其文则赞美积嗟无不至也其间善恶轻重进退则心以别矣此其所以爲公也鲜有知其必善而风鼓之不啻若自其口出此其所以爲公不能甚力致使遑遑之伦其下才者亦曰今夫在位者其无公欤其无心欤有一善未尝肯称也意曰非我事也又虑与之谈者不与我符契是使诸子窃窃然自以无闻爲不辱遂相与择㨗趋邪纷屯于主司之迹亲者苟能致誉则不诘其所以致誉者之贤不肖而曹趍之矣此实今之躁进苟得之风也在朝廷大贤主而名之驱而正之于其善者扶摇之有善而未具者决之导之使四方学士知向方焉何如其曰非我事也若使一人曰非我事也十人曰非我事也举朝廷皆曰非我事也苟非我事则无所不非我事无所不非我事则天地之间无乃巳寂寥乎昔孔子饰诗书礼乐以化齐弟子而至天下使孔子亦曰非我事则今者安尽闻夫七十子之贤诗书礼乐之盛七十子亦曰非我事也又孰爲播孔子之圣如此其大乎今文亦如是朝廷先达亦如是后之达者亦如是若不相播则人文礼义知巳复往之道不几乎息乎不肖辱承大贤之心深矣非又敢以假喻自荐也意欲以大贤择衆贤如七十子之徒亦方孔子于大贤也何如不宣郁再拜答独孤秀才书损四日书问兼示新文闳博峻异有立言致远之㫖焉其于惠爱纎悉重厚甚善甚善以吾子才志与年三者皆富以家声自振若建瓴水大冶良工必有不蕲至而至者况以日日新又日新之盛哉豫章珠玑镆鎁毛嫱终不虑隐之椟之襓之帷之之爲患而爲拥肿砾石鈆钝宿瘤之排蔽但发有疾徐耳来问云一人惊之亦巳多矣岂与族凡校耶此诚得之又云先达病不能公或公而不能甚力今夫滔滔者或辩之不至而苟善待之及扬声延誉则钳口结舌大凡举世之病也如鄙夫者直力不足耳亦惧招倈犇走爲津爲岐至有窃所爱者则寡矣又岂能废是也从古未达者之望达者何常不如是耶先师七十子所儗岂敢当也三复戁然无言喻怀其他慕重续俟会话德舆顿首答杨湖南书使至蒙惠寄制集序发函焕然盈耳溢目宏丽博厚坦夷章明如黄钟大玉庆霄天籁奇采正声铿锵照燿眞可谓作者之表方驾古人忻欢骇悚咏叹无斁甚盛甚盛但根本不称奖饰非宜以此爲雄文至鉴之累如何如何书命者古先哲王之所以发德音而赋百职在易曰后以施命告四方书曰诞告万方诗曰訏谟定命远犹辰告故君陈君牙毕命冏命之作皆直而文简而诚含章而不流汉廷亦云文章尔雅训辞深厚其重如是而鄙人忝焉使盛圣之文明不登于典谟训诰罪在菲薄其敢逃责于多士耶昔颜氏之子有不善未尝不知知之未尝复行虽窃知之之道而职命所拘不能不俟终日而勇退日践复行之过至于九年暴于四方爲所观笑此所慙愧于古人也亦思人生世间当志于远者大者岂数数然刓精耗神攘窃文字而犹力不足意不逮虽三益直谅之道久废独不愧于心乎昨休沐之余愚子呈閲者以有大朝中外之授受士友迁除之岁时遂不计妍媸相从以类初不敢以制集自命但全其文而巳因其猥多分列卷第又腼然以序引奉烦者诚以承眷之深而心仰雄伯使夜光冠于鱼目永爲子孙秘藏非敢效太沖三都而求元晏发之之道也及览鸿丽之作无非逸言追思内讷巳无所及使鄙人渉敝箒自见之患䧟作者于玉巵无当之嫌一不敏而相交䘮何可言也伏以门中忠节叙述周详因小生之无似扬先德于不朽伏读感咽何阶仰酬结于肺肝没齿无极又德音宥宻皆出自中禁而西掖所掌止于命官今序中所言霈王泽烛幽滞振刑典申肃杀揄扬宏大务极其言则虚美之中又爲虚美所兾尽去过谈方敢受赐耳故吏部李员外三丈寓书于柳秘书求爲后集序此贤达所不能忘怀也但侈言失实如楚越之相辽异时见讥于通人则复爲累亦輙爲阁下良规非止于自谋也左曹许公范二纪已来过于赏爱鄙人每以逐臭况之今又遇阁下此作素多昧理怱复自疑幸无泥于眷私而灭裂公是是所望也载之再拜六月二十五日权载之文集卷四十二权载之文集权载之文集卷第四十三权载之文集卷第四十三唐权德舆字载之表赵相公谢赐金石凌表臣某言伏奉恩勅赐臣金石凌并方及服法并金花银合一又赐臣苏膏方及眼赤有疮方其方皇太子书者鸿私荣贶特发天心受恩拜赐慙怖交集臣闻台司之任茂遂羣生而摄卫乖宜自贻病疾理身未暇赋政何堪岂谓上简宸衷俯矜贱质御方灵药稠叠宠光剂和至精减圣躬所服翰墨元妙降皇储之书仰光辉而陋目增明承渥泽而沉痾自愈致金石之固通性命之和保持诲谕曲尽兹㫖蠲其烦滞授以康宁省巳何功害盈知惧伏惟陛下宣布大化则时无疵疠懋建大中则物以阜安生及昌期自登寿域况臣劣薄待罪枢衡感平施而已深荷殊荣而难报虽阴阳不测犬马之疾顿瘳而日月无私萤烛之光何补生成覆露皆禀眷慈竭力致命岂申愚效无任感恩惶惧之至谨具表陈谢以闻贞元九年六月日卢相公谢中书侍郞表臣某言伏奉今日恩命除臣中书侍郞同中书门下平章事祗奉诏命循省妄庸感恩量力不知所措臣闻宰相者叙四时之化顺万物之宜用赞裁成使之茂遂而中书宻勿庶政本源以奉大猷是爲右弼臣实凡軰本无他能家尚儒风获承緖业因缘忝幸践履班荣诚不自意忽焉过量台司待罪已涉三年妨贤旣久内讼弥切盖谨谨诫惧人之常分而訏谟教化宜择全才陛下在宥万方躬勤百度岂虞贱质再沐睿言特迁紫微实玷皇极臣面所陈让推于至公天鉴未廻进退惶灼且假人以器知臣者君犹兾鸿私俯察愚恳害盈之祸敢爱微躯覆餗之忧难抑公议无任感恩怖惧之至谨奉表陈谢以闻臣诚惶诚恐顿首顿首谨言贞元十一年正月六日贾相公陈乞表臣某言臣以庸薄循省无堪过蒙圣恩累忝非据自顷岁任汾州刺史后三领节制一叨居守皆出于宸眷曾不因人昨入觐阙庭特蒙㕘列台鼎妨贤待罪荏苒四年昧于摄生素又多病眼有瞖膜之疾耳闻风雨之声自赵憬云亡卢迈染患忽忽惊悸旧疹顿加尸素之中视听不逮枢务至重万方所瞻得人则理不可暂阙伏望博选才彦上副忧勤虽窃位贪恩犹思自勉而省躬量力诚所不任非求退让之名寔爲官谤所廹伏希圣鉴俯察恳诚无任惶愳廹切之至谨奉表陈请以闻贞元十二年九月四日卢相公谢赐方药并陈乞表臣某言臣自染偏风今已弥月将息未减渥泽转深伏䝉特令供奉僧智昌医疗并每日令中使存问及赐柳汤煎驴头方仍便令服饵者顾以庸贱昧于摄理久兹窃位常惧害盈阴阳之和无补时化风毒生疾上烦圣慈灵方御医稠叠备至虽受恩服药诚合渐瘳而福过灾生虑难自保况中贵将命宠临私门犬马之㣲日尘黈纩或有加减自合上闻非常之恩伏乞停罢且台司要重庶政泉源以臣平居素积官谤今右边手足动用不随自滞枕蓆已淹弦晦伏乞以时免职使得养疾家居博求上才用塞人望则公朝无覆餗之责陋质荷生成之仁今摄衣拜章力且未足口占代署贵达愚衷无任感恩迫切之至谨奉表陈请以闻贞元十二年十月一日第二表臣某言臣疾病所婴在假旣久自审不逮遂有上陈诏旨优答恳诚未允屏营慙惧不知所安臣闻爲官择人各司其局条责实效共致理平凡在庶寮犹不可旷况宰臣之任鼎足承君调和阴阳左右教化能否之下利害系焉苟有所壅其伤必大以臣虚薄备位四年奉励精之勤但乐昌运当具瞻之地莫副羣心书曰百寮师师百工惟时言得其人也语曰陈力就列不能者止言审其分也况沉顿踰月冠带未任风毒所侵难望速差彼巳之刺倍切于今以被病之微臣台司之厚禄自知不可如公议何伏枕披诚再黩宸扆兾回天鉴俯遂愚衷所谓曲成岂惟平施无任悃欵迫切之至谨奉表陈请以闻贞元十二年十月八日第三表臣某言臣廹于疾瘵累有陈奏再奉诏㫖私愿未从感恩则深量力难济况偏风状候与诸疾不同虽时似小减终虑成沉痼中枢务重不可阙人自臣在假巳四十余日旷废斯甚兢惶益深一夫不获一吏失职则系圣虑以之忧劳今臣手足未平心緖未复卧受丰禄胡颜自安伏惟陛下顺天理物躬勤庶政事无细大咸遂其宜岂可独私微臣久玷时化是以直䟽诚恳不敢苟饰烦词冒黩宸严期于鉴照无任惶怖震越之至谨奉表陈请以闻贞元十二年十月十六日赵庶子相公谢平章事表臣某言臣伏奉今日恩制除臣同中书门下平章事祗荷成命捧读诏书心魂震惊拜抃失次臣闻爕赞化源㕘和鼎实上合一德以平六符苟非其人所系斯重臣本虚薄素无器能徒以文艺获承代业比肩多士陈力淸时累叨渥恩践履官序顷岁奉职中禁草议南宫遂忝左曹列于近侍顾常内讼已虑旷官岂谓宸眷特加擢任非据伏自循省不知所安且臣去冬尚守郞吏今才一岁遂备台司自非今才难塞公议虽鞠躬匪懈必尽事君之诚而宣化赋政恐累知臣之举生成难报覆餗是忧伏以面奉德音不敢更有陈让拜章感涕上荅何阶无任荷戴惶惧之至谨奉表陈谢以闻贞元十二年十月十七日卢相公陈乞第五表臣某言臣素以庸虚又婴疾病半年在假未任出入四表上陈备尽诚恳过蒙渥泽特赐优容圣慈则深私愿犹阻俯仰袵席兢惶靡宁臣本谓至春和得渐平复今方药遍用根本未除虽簪带假人得以被体而趋步无力难于拜恩辅臣之任百辟是仰遵守法度诚所宜先岂有踰岁家居尚尘鼎餁况所受厚禄出于疲人窃位公朝尚知不可沉痾私室何以自安易象害盈寔在今日伏惟陛下宏覆万物曲成不遗凡在怀生各得其所以臣沉痗久旷官司前后陈闻披肝胆期切之至谨奉表陈请以闻贞元十三年二月二十五日第六表臣某言臣待罪非据岁时已深宠秩逾涯灾患自至一从移病忽及周月五献章表未遂血诚沉痼之身滞于牀枕职守之效绝于官曹虚费禄廪不安夙夜遂于去年五月二十五日进状乞停俸钱自后不敢更有请受窃兾素飱之责少息舆议丹恳之至上廻圣心迩来又经九十余日成命未下忧惶无措葢闻禄以诏功又以养贤以臣之愚无功久此尸旷俯仰内讼廹于公私臣之情理实爲难处臣之言词不能自达使得终获退免曲遂微诚亭育深恩寔在于此无任猥廹恳欵之至谨奉表陈乞以闻贞元十三年九月五日卢相公谢授賔客表臣某言伏奉今日恩制除臣太子賔客睿慈曲被宏贷特加捧承命书感抃交集臣以庸劣累叨鸿私无补庙谋徒速官谤妨贤岁久婴疾日深累陈愚衷上黩宸鉴敢言知止诚以乞身陛下亭毒之恩不遗微细载纡诏㫖尚列师賔全度终始于臣爲厚跼天蹐地空荷生成无任感戴欣惧之至谨奉表陈谢以闻贞元十年九月七日贾相公陈乞表臣某言臣以庸愚谬尸宠禄位居师长职重台司徒叨渥恩无补时化跼蹐荏苒六年于兹去秋巳来多病相继每自策勉以奉休明而筋骸内衰官谤外积近染痢疾绵厯旬时进退之状不恒寝食之理皆耗伏枕循省无所克堪凡在常情皆愿贵仕况臣累蒙任使实越等夷从容朝堂沐浴天泽恩私岁久诚每切于匪躬疲日侵事有廹于量力伏惟陛下覆育临照曲成不遗俯矜愚衷移授散秩则枢轴不旷轮辕适宜拳拳之诚所望斯足无任恳欵惶惧之至谨奉表陈请以闻贞元十四年七月二十二日郑相公让中书侍郞平章事表臣某言伏奉今日恩制授臣中书侍郞同中书门下平章事诏书自天受命惶悸俯伏循省不知所容臣闻宰理中枢从古所重贞教化之本导阴阳之和外抚四夷内循百职或乖于是则谓旷官臣志在服儒才非经远爰自筮仕期于代畊而遭时踰量践厯朝序自奉禁中之职累叨望外之恩超贰冬官兼司选部流品未序铨综乖方以荣爲忧伏待谴责岂谓特延眷渥叅列庙谋以瓶筲之资当柱石之重况臣自去夏尚守台郞周月之间遂悬相印承陛下励精之理副陛下则哲之明量力省躬必知不可伏乞俯廻诏命别选公才敢血诚上黩天鉴无任惶惧恳廹之至谨奉表陈让以闻贞元十四年七月二十五日崔相公谢门下侍郞表臣某言审巳无庸谬膺宠授昨所陈让廹于恳诚兾全至公岂敢外饰黄阁务重非才实难墨诏复临捧读增惧臣闻惟君知臣任之以器惟臣事君量而后入生逢昌运自比可封之人职在台司难逃窃位之责三年待罪无补盛明再命逾涯转速官谤天威咫尺愚虑屏营伏以令断表章不敢累黩宸扆虽誓心毕命以竭㣲衷折足濡翼其如公议无任感恩惶惧之至谨奉表陈谢以闻贞元十四年七月二十七日贾相公谢赐马及银器锦綵等表臣某言今日中使某乙奉宣进止以臣所进关内陇右图并录十卷特赐马一疋并银瓶盘等若干事锦綵若干疋者承命抃舞震惊失图伏以圣朝覆焘无私声教远被虽夏书禹贡周制职方重译所通未若今日臣以末学获奉昌期尝好地理之书颇知河湟之事明征史事博考前闻夙夜以思岁时遂久纪诸文字缋以丹靑上尘圣聪庶备方志岂谓眷慈宏奖宠赉特深出珍华于内府下驵骏于天廐恩荣所及焕丽相辉循顾庸虚曲承蕃钖负乘匪服併切于今无任感恩荷戴之至谨奉表陈谢以闻贞元十四年九月五日齐相公让修国史表臣某言臣去九日于延英对陛下勤求理本语及史官遂命崔损承㫖令臣兼修国史臣省已无取受恩殊常仓惶震惊未及陈露今日中使某乙奉宣进止授臣此职窃自思忖非所克堪感戴屏营不知所据伏以褒贬善否裁成义类直词是系徃哲攸难臣谬践台司无补皇化每忧覆败上负聪明岂足以再纡宸慈累添荣渥稽前古之彛训明圣朝之法诫立言载笔岂易其人量力循涯自知不可又自贞元四年李泌后宰臣遂不兼此职葢以论着愼重留于圣心自非时谓全才何以远循故事用此内省以荣爲忧况君举必书时同尧舜之理任人以器頋无迁固之能所顗殊私特寝成命无任感恩惶惧之至贞元十八年五月十八日齐賔客相公进所赐马表臣某言臣顷待罪中枢特蒙睿渥旣切维鹈之刺又叨钖马之荣忧在忝旷积成疾瘵圣慈全贷尚列师賔见惊福过之灾犹积喜中之惧况兹天骥辍自御闲寔有代劳之功且期致远之用特优赐与以宠宰司臣自改官卽合进纳而心力衰耗晦明缠绵筋骸自便惟在牀袵视听所知不过汤药沉痾余息有异常人平居故事皆所废忘顷年愧惧巳切于负乘今日稽留自疑于夺魄因缘尸素积累罪辜踈愚昧瞀陨越无地谨随表奉进无任惶恐震惧之至臣某顿首谨言贞元十九年闰二月二十三日贾相公陈乞表臣躭言伏奉今日制条除臣检校司空兼左仆射依前同中书门下平章事祗荷成命奉戴恩私心魂震惊慙怖失次臣以庸薄无他才能先朝过听谬赐駈䇿叨居鼎餁十有三年猥承雨露之恩终阙涓埃之效累经陈乞未允恳诚复以余年再承休命自陛下纂膺宝祚泽被羣生亭育所加飞沈遂性而臣齿发頽暮疾恙婴侵筋骸曰衰心力皆耗况宰相之职用调阴阳司空之官实平水土从古授受重难其人以臣平居知犹不可今中卽眩耄外亦支离寝兴不安言语失次岂可苟贪贵仕上玷淸时省躬则然况在公议古者君有致政之惠臣感得谢之恩钟鸣漏尽前哲所诫年衰疾剧在臣爲甚廹于情理敢黩天威慺慺血诚期在鉴听无任恳欵恐惧之至谨奉表陈让以闻臣躭诚惶诚恐顿首顿首谨言贞元二十一年三月二十一日第二表臣躭言臣以疾病所廹气力不任輙露恳诚上祈退免圣慈备至私愿未从诏㫖便蕃慰勉纎悉自宜䇿励以奉休明蝼蚁之诚敢忘夙夜犬马之疾日益纒绵视听昏烦举措乖误心不记事口不逮心神理害盈正谓今日昔韦贤致仕着在汉庭韩厥请老书于鲁史岂可以兹沉废苟汚班荣迫于公私非敢撝挹自圣明驭宇动植覃恩岂于庸愚独阻诚志乞廻天鉴俯遂残生伏𥿄上陈感涕呜咽无任惶惧恳切之至谨再奉表陈乞以闻臣躭诚惶诚恐顿首顿首谨言贞元二十一年三月二十七日第三表臣躭言臣残年沉瘵渐不支持再表上陈未蒙允许頋兹朽质徒感鸿私而枕席纒绵形神消耗上台之任岁月积深大病之期晦明难保自叨升论道扶疾拜恩尔来状候日以羸顿灾因福过足騐于今伏乞赐臣骸骨收臣印绶期于必遂不敢烦词无任量力恳廹之至谨奉表陈乞以闻贞元二十一年五月二十日第四表臣躭言臣闻生人所欲岂过富贵仕进之荣无踰公相臣受禄过厚叨恩过深疾瘵所侵日日以甚表章三上宸睠未回薾然私室溘尽是虑臣顷岁齿及悬车疾经百日輙援礼令乞遂休闲先圣优容未遂矜允今则桑榆转廹沉顿䆮深比于徃年远不相及前后陈请备竭肺肝特希圣慈俯鉴愚恳羸骸假息所望退身血披诚伏待明命无任屏营恳廹之至谨奉表陈乞以闻贞元二十一年七月二十日第五表臣某言臣以庸愚累叨爵命大行皇帝㧞擢非次列于宰司岁时䆮深尘露无补太上皇践祚听政宠登三公而臣寝疾所婴已在牀枕沉痾日剧气力渐微自春涉秋四表陈乞伏遇陛下继明纂统临照万方澄淸化源朝野相庆但臣百疾所奏四支不任岂使将尽之人犹处具瞻之地私诚所廹上黩宸严旣非饰让期在听纳无任恳悃廹切之至谨奉表陈乞以闻永贞元年八月八日第六表臣某臣言犬马之疾福过灾生前日已来转就危困自量气力的不支持自陛下嗣纂睿图臣已寝瘵绵亟竟不得一趋云陛上谒龙颜幽壤之中以此爲恨臣备位宰相岁时最深永归泉下无补明代伏惟陛下爲万姓自爱则幽明蒙福无任感恩哀恋之至谨奉遗表以闻永贞元年十月一日权载之文集卷第四十三权载之文集权载之文集卷第四十四权载之文集卷第四十四唐权德舆字载之表中书门下贺云南军破吐蕃剑山保定城表臣某等言伏见剑南西川节度使某官某所奏兵马使宋炅前月十八日与云南军合势攻破吐蕃剑山保定城当日斩城使者伏以声教所𬒳遐迩大同蠢兹西戎尙有遗类或犯亭鄣且稽灵诛陛下睿算无穷天威远震以夷裔感恩之衆佐藩隅制胜之臣取以多方累献戎㨗事皆前定必禀圣谟斩将搴旗出于料外坚城便地尽落彀中通荒服会朝之途绝余孽窥觎之隙奉威懐之命以律而臧兼夷夏之师在和而克此皆陞下神武潜运妖氛永淸由是成擒自当尽敌臣等谬当枢近媿乏庙谋幸覩成功不胜大庆无任欣抃之至谨奉表陈贺以闻贞元十年十二月三日中书门下贺元谊李文通出洺城城表臣某等言臣等今日靣奉进止元谊李文通等蒙恩宥过以今月七日将领将士出洺州城者伏惟皇帝陛下圣神之化懐保元元仁洽好生感深格物谊等列于守将本以忠劳师旅之间失于虑始苍黄之际自谓匪人士吏危疑谋猷回遹陛下以震耀所及杀伤则多曲成以诱其衷持久以通其变愀然轸念不忍致诛待以初心许之迁善指期开壁率衆来朝实赖亭毒之恩再全臣子之节宥兹一眚昭示万方睿慈所宏动植知幸臣等虚薄备位䑓司愧无调鼎之能获覩止戈之庆无任欣抃踊跃之至谨奉表陈贺以闻贞元十二年正月十三日中书门下贺汴州擒送李迺表臣某等言中使某乙奉宣进止汴州以今月三日擒送李迺军州并巳宁帖者伏以圣德含宏在宥天下而匪人丑类自抵刑章李迺本以庸微谬从军校潜懐狂戻辄扰师徒乘其疾病坐邀职秩怙乱以逞志专戮以作威人思纳忠义不同恶俄就械系一方晏然虽凫獍之心暂求假息而鹰鹯之逐曾不崇朝衆情交欣以待朝㫖一昨陛下命将相之衆抚绥是邦明书罪人且示轻典成命方下浚郊以淸圣谟炳然若合符契足使义士励节贪夫革心禀化畏威无有远迩臣等谬居䑓铉毎奉德音媿乏嘉猷以承睿略无任欢抃庆幸之至谨奉表陈贺以闻贞元十二年七月九日中书门下贺灵武大破吐蕃表臣某等言臣等今日靣奉德音灵武大破吐蕃擒生斩将者伏以睿谋武经阴隲上略兵符所授公战多方蠢兹犬羊尚劳爟燧羣师禀命中权戒严掎角相因初设险于三覆竒正合发俄献功于九擒数酋渠之首级积戎械于亭候胜气余勇鼓行无前卽叙可期有征斯在臣等谬居枢掖莫効涓埃每承以律之贞空荷止戈之运无任庆快踊跃之至谨奉表申贺以闻贞元十四年十一月二十九日中书门下贺蔡州营招讨使破贼表臣某等言伏奉宣示蔡州行营招讨使韩全义所奏去四月二十七日于逆贼呉少诚界破贼骡子及马步军三千余人贼弟呉少阳弃衆奔遁者伏惟陛下圣神广运丕冐万方而顚越匪彛自蹈锋刃德音累降晓告不悛禁暴安人酌于军志命师授律发于宸心整旅有严拊循决胜据便地以三覆分锐师而九攻材官突骑奋励精勇启行所及莫敢枝梧奔北之徒自相蹈借威谋克壮杀获斯多更候便宜续图攻取蒙轮超乘靡不贾余长毂钩援期于尽殪此皆睿算前定纯臣协心伫淸淮濆以庆天下臣等谬居枢近喜万恒情无任忻抃踊跃之至谨奉表陈贺以闻贞元十六年五月四日中书门下贺雪表臣某等言臣闻王者法天布令有以感通则元气调和庻征时若按汜胜之书云雪者五谷之精伏惟皇帝陛下以人爲心以岁爲瑞故月当大吕节近嘉平信宿之间盈尺可验光连万顷巳夺皓鸖之鲜庆在干箱更徴田畯之喜臣等谬居枢近获覩休祥无任喜抃踊跃之至谨奉表陈贺以闻贞元十二年十二月九日中书门下贺雨表臣某等言臣闻王者以诚爱人以德动天则交感不违庻徴时序顷自春泽愆候上轸皇情协用五纪忧勤六事曁纯阳之节雩祷是脩斋心劳虑恤隐宥过云触石而兴润月离毕以呈祥南畞就功西成可望含餔鼓腹幼艾相欢见圣人之化育符上帝之阴骘臣等忝列台司喜万常品无任庆抃踊跃之至谨奉表陈贺以闻贞元十三年四月十一日中书门下贺雨表臣某等言百谷所仰甘雨是资三务成功望岁斯切虽闰候颇晚农畊未迟而时泽小愆皇情所轸斋祷上感阴阳以和遽兴有渰之凄方茂如茨之稼况霡霂未巳公私必均叶圣造之休征副元功之育物臣等谬居枢近喜万常情无任欣贺抃跃之至谨奉表陈贺以闻臣某等诚惶诚恐顿首顿首谨言贞元十四年四月十七日中书门下谢雨雪量放朝叅表臣某等言伏奉今日进止卿等朝列是常或阴雨不闻鼓声则不免犇波走马忽有坠损深轸朕怀自今巳后纵皷声差池亦不得走马并时暑稍甚及雨雪泥潦亦量放朝叅者伏以夙兴趋朝辨色就列臣下之制则惟其常陛下特降殊私上烦深虑当宵衣之际念陈力之臣或恐声皷差池登车犇廹且忧暑雨遂及祁寒俯或驰驱时寛朝请曲成周于万物厚泽浃于四时恩出非常事超前载臣等谬居枢近首奉德音无任忻忭感戴之至谨奉表陈谢以闻贞元十三年六月十二日中书门下贺圣躬减膳降雨表臣某等言臣闻王者祗若天心勤恤人隐必有交感之速以叶顺成之祥顷自春及夏时雨尚少稼事所切皇情载勤分命官师䖍修祠祷而又斋诚减膳感达上元以蒸人望岁之心爲陛下纳隍之虑兼轸幽系议寛狴牢意才发于穆淸月已离于星毕霈然周洽曾不崇朝靡失长嬴之期方兴多稼之咏茂遂生植统和阴阳欢康之诚音挟遐迩臣等㕘居近列获奉昌时无任欣抃踊跃之至谨奉表陈贺以闻臣某等诚惶诚恐顿首顿首谨言贞元十五年五月十九日中书门下贺德音减放夏麦并赈给表臣某等言伏奉今日制奉先等五县夏麦除得水利外损者并放长安等一十八县更审廵覆闻奏卽有进止仍委有司计会赈给者伏惟陛下爱人之心与天合德忧勤亭育务尽其宜顷者春泽愆期夏麦非稔若保赤子轸于皇情降损寝食䖍恭斋祷一时不雨巳深求瘼之恩一谷未登则下责躬之诏蠲其南畞之税赈以太仓之储德音霈然动植相贺惨怛之爱纎悉无遗申戒官司宣明圣泽欢声发于毂下嘉气周于域中凡在生灵孰不鼓舞臣等谬居近列首奉鸿私旣乖燮理之能倍切负乘之愳无任捧戴庆抃之至谨奉表陈贺以闻贞元十四年六月二十七日中书门下贺八陵修复毕表臣某等言臣闻宗庙之享以致吉蠲山园之制以极严敬国朝祀典㕘用汉法寝宫便殿䖍奉衣冠日徃月来久未修复伏惟皇帝陛下继明恭巳大孝因心丕承祖宗对越天地荐馨香于九庙崇经构于八陵庶工子来百堵皆作人神恊吉龟筮告犹用成奕奕之新实自烝烝之孝行宫尽复神御以安掌礼之官䖍于受命奉陵之县但覩成功虑财用而不赋于人量事期而不愆于素罔极之感交于神明奚斯閟宫徒颂诸候之事叔孙原庙葢匪先王之法孝彰礼备岂比于今列圣在天万方受祉春秋匪懈超冠百王臣等谬忝台司获承诏㫖无任诚贺之至贞元十四年八月十七日中书门下贺雪表臣某等言臣闻王者布令以时应天以实惟兹瑞雪用兆丰年伏惟陛下斋诚念人振廪恤隐同云斯应宿麦可期以五谷播植之精验于农志当一阳发生之候助此休征通感不违朝野相贺臣等谬居近侍获奉昌期无任欣抃踊跃之至谨奉状陈贺以闻臣某等诚欢诚喜顿首顿首谨言贞元十四年十一月十日中书门下贺雪表臣某等言臣闻天道下济圣心上感以是䜣合发爲休征惟兹雨雪之祥必稽时令之顺伏惟皇帝陛下忧劳庶政勤悯蒸人鉴寐之间不忘于念虑赈恤之使相继于道途肤寸兴云盈尺呈瑞以来麰之积润爲嗣岁之顺成如京如坻百嘉可望旣霑旣足率土同欢臣等忝列侍臣倍恒忻贺无在庆抃踊跃之至谨奉表陈贺以闻臣某等诚欢诚喜顿首顿首谨言贞元十四年十一月二十二日中书门下贺雨表臣某等言臣闻圣人之德与天地合则庶征时若生类昭苏伏惟陛下慈爱元元统烛万物忧在稼穑切于登成虑甘泽之愆期悯蒸人之望岁诚之所感天且不违有渰而兴睹一夕之霑洽大田相庆知百谷之阜蕃农夫克敏秀者皆寔籉笠就绪仓箱可期远迩幼艾忻欢鼓舞臣等谬当近侍喜万常情无任喜抃踊跃之至谨奉表陈贺以闻臣某等诚惶诚恐顿首顿首谨言贞元十四年十一月十日中书门下贺兴庆池白鸬鹚表臣某等言伏承陛下以去九日幸兴庆池龙堂爲人祈雨忽有一白鸬鹚见于池上衆鸬鹚罗列前后如引御舟明日之夕澍雨遂降者伏惟陛下子惠元元躬勤庶政念切时泽䖍于祷祈以陛下如伤之诚上感元贶在列祖发祥之地下降灵禽洁白异姿飜飞成列若导天意以承宸衷簇阴云于一夕洒霈泽于千里疾均影响庆浃公私昔周致白翟徒称遐远汉歌赤鴈亦荐郊庙岂比今日感于至诚瑞牒所无蒸人何幸伏惟宣付史册昭示将来臣等备位鼎司倍百欢贺无任欣庆抃跃之至谨奉表陈贺以闻贞元十三年四月十二日中书门下贺滑州黄河淸表臣某等言今日内侍朱希颜奉宣进止示臣郑滑观察使姚南仲所奏今月一日至六日白马县界三十里黄河淸者伏以导自积石出于崑崙乃建灵源之封特视上公之礼克符昌运必降殊祥伏惟陛下圣泽感通休祯叠委惟此浊质化爲淸澜国典所书是称大瑞诗曰俟河之淸人寿几何叹其不可得而见也今则白马之津三十里所澄澈如练沦漪成文一邦幼艾共覩嘉应万寓经界式彰永宁昔秦号水德徒推厌胜汉纪河平苟安决溢神功幽赞独表淸时足以荐诸宗庙书之史策臣等谬登枢近获奉休明无任欣抃踊跃之至谨奉表陈贺以闻臣某等诚欢诚喜顿首顿首谨言贞元十四年闰五月十五日中书门下贺河阳获白兎表臣某等言今日中使杨明义奉宣进止示臣河阳三城节度使李元淳所奏今月六日于河阳县城南社坛获白兎者谨案孙氏瑞应图曰王者加恩耆老则白兎见又前史所称多自纯孝所感伏惟皇帝陛下诚合天地孝通神明元符嘉祉远近相属惟此瑞兽是称月精来应昌期皓然雪彩当盟津之垒俯句龙之坛郊畿士吏骇视欢贺且自前岁巳来中外所列凡在羽毛之族多呈皎洁之祥今八陵园寝脩复斯毕万国臣寮手足相庆盛仪旣展灵贶斯臻幽赞素姿若合符契臣等谬居台鼎倍万常情无任庆抃之至伏请宣付史馆谨奉表陈贺以闻贞元十四年八月二十二日中书门下贺醴泉获白鹿表臣某等言今日中使某乙至奉宣进止示臣等醴泉县鎭遏使康志宁于建陵柏城外得一白鹿者谨按孝经援神契曰王者德至禽兽则白鹿见又孙氏瑞应图曰王者惠及下民则至伏惟皇帝陛下圣德广运与天合符尊祖敬宗爱人育物含灵効祉叶赞休明惟此仁兽式彰孝理皎然玉质俯近轩台独麌麌以不羣亦呦呦而遂性汉得之于槐里齐获之于敏呈祥瑞圣岂比今日臣等谬列台司无补时化每承灵贶徒竭欢心无任庆抃踊跃之至伏请宣付史馆谨奉表陈贺以闻贞元十四年九月十九日中书门下贺邢州获白雀白山鹊等表臣某等言今曰伏奉宣示昭义军节度使李元淳所进于邢州获白雀白山鹊各一者谨按孙氏瑞应图曰王者奉巳俭约尊事耆老则白雀见又晋中兴书曰天下安宁则见伏惟陛下纯俭成化干坤合符敬彼黄发感兹霜毳俗旣登于寿域事多验于祥经用应昌期固无虚月昔神雀効祉干鹊知来或用以纪年或闻诸徃载岂此山禽叶质灵贶特殊皎洁异姿追飞交映休嘉所集遐迩同欢臣等忝列台司倍百忻贺无任喜庆踊跃之至谨奉表陈贺以闻中书门下贺恒州华州嘉禾合穗表臣某等言伏见武俊所奏恒州鼓城县生嘉禾一本合穗又卢征奏华州郑县太平乡三交里获嘉禾一穗者谨按孙氏瑞应图曰嘉禾者五谷之长王者德茂则生伏惟陛下德叶元功仁育生类同颖擢秀殊祥并时昔周道旣昌唐叔以献表天下和平之兆爲阴阳䜣合之符今五谷登成百嘉储祉发于厚载集是休征况岳鎭之方表章继至感通昭晰莫甚于斯臣等忝列台司喜倍常品无任欣抃踊跃之至谨奉表陈贺以闻臣某等诚欢诚喜顿首顿首谨言贞元十五年九月七日中书门下贺许州连理棠树表臣某等言今日中使某乙奉宣进止示臣等陈许州观察使上官涗所奏许州长社县嘉禾乡合穗村连理棠树一株者谨按孝经援神契曰王者德及草木则木连理伏惟陛下圣泽元功浃洽生类故天休滋至地产交感亭育变化发于百祥珍木敷荣异根合干表慈植物以瑞康时况嘉禾名地已同唐叔之献甘棠挺秀宁比召南之什芬芳连理遐迩叶心藂滋庆祉昭焕图籍臣等谬叅鼎餁喜万常情无任欣抃踊跃之至谨奉表陈贺以闻贞元十八年四月一日中书门下贺元和殿甘露降表臣某等言今日中使某乙奉宣连止示臣等元和殿甘露降于桐树丁香树者谨按孝经援神契曰王者德至天则甘露降孙氏瑞应图曰王者和气茂则降于草木伏惟降下圣德感通殊祥允集当长嬴之月下顺人心降穆淸之中上昭天意太和阴骘云液潜滋屑玉缀珠团枝泫叶质同雪白味若饴甘洒珍木以相鲜激繁香而合发虽轩颁瑞汉史纪年徒习前闻岂如目覩此皆协气旁达天休合符凡在怀生不胜大庆等谬居枢近倍万欢诚无任欣抃踊跃之至谨奉表陈贺以闻贞元十八年五月十八日中书门下贺神龙寺渠中瑞莲花表臣某等言今日中使某乙奉宣进止示臣等神龙寺殿前渠中瑞莲花图其花一茎两房者伏惟陛下仁圣感通宏被生植宥万方之暇必顺天心于九重之中别开佛刹絪缊降祉菡蓞敷荣瑞兹灼灼之花逈出田田之叶吉祥殿外芬馥殊常功德池中光华交映扶踈发越并秀相鲜元功嘉应超贯图谍彼芝称三秀麦有两岐虽验休祥岂阶妙法覩双房之挺茂荷一雨之均霑阴骘生成发挥严净臣等忝居枢近倍万欢心无任欣抃悦怿之至谨奉表陈贺以闻贞元十八年六月八日权载之文集卷第四十四权载之文集权载之文集卷第四十五权载之文集卷第四十五唐权德舆字载之表状中书门下谢御制九月十八日赐百官追赏因示所怀诗状右中使杨光瑶至奉宣恩㫖赐臣等前件诗者词炳焕降自九霄天泽昭临荣加百辟旣晞湛露又沐卿云感今日之和声助林塘之霁色况钖宴之际极其宠光求理之深播其雅颂乐以发德文以化成由其欢心尽跻寿域跪捧三复备见皇慈臣忝迹枢宻亲承圣渥无任感恩抃跃之至谨奉状以闻贞元十年九月十八日中书门下进奉和御制九月十八日赐百官赏因示所怀诗状右比年以三令节赐百僚宴赏昨者时及重九阴云未收特延圣慈又改良曰中宴之际俯降词犹元气之涵喣比庆霄之纷郁裁有六义昭示万方湛恩自天具物知感况陛下以诚信施教以慈爱缘情形于咏歌系在风化伏以唱和之重合缀庸音而动植之微何酬元造臣等忝居枢近首沐鸿私窃抃率舞不能自抑谨献奉和圣制诗一首词理鄙浅轻冒宸严无任感恩喜跃之至谨诣延英门随状封进以闻贞元十年九月二十四日中书门下谢御制九日言怀赐中书门下及百寮诗状右中使王敬亲至奉宣恩㫖赐臣等前件诗者伏以圣人之言律度天下特降藻发于深诚极三代之质文致万方于仁寿时当令节庆属丰年同在镐之和乐异横汾之靡曼臣等谬居枢近每沐鸿私空瞻日月之光难酬雨露之施无任感恩抃跃之至谨奉状陈谢以闻贞元十一年九月九日中书门下奉和圣制九日言怀诗赐中书门下及百官诗进状右今月九日中使王敬亲至奉宣恩㫖赐臣等前件诗者日月丽天万物皆覩韶咸度曲八音克谐伏惟陛下有尧之文思舜之恭巳每词下降皆以人爲心故宴乐以示慈惠咏歌以昭教化欢令节庆有年顺时赋政之祥也敦九族安万邦自中发外之泽也然后以太平之化躬行于今知之非难是谓至德岂比夫汉武魏文属词类事而巳臣等叨居近侍首沐湛恩空仰昭回难酬覆露谨各献奉和圣制诗一首輙以芜鄙上黩宸聪庶达封人之心敢比赓歌之义无任感恩战惧之至谨诣延英门随状封进以闻贞元十一年九月十五日中书门下谢御制重阳日中外同欢以诗言怀因示羣官一首右中使刘希昻至奉宣进止赐臣等上件诗者伏以陛下顺用二仪曲成万物王道正直天文昭回因令节以宴乐发慈于歌咏焕然丽藻丕变时风庆属有秋化覃无外凡百臣庶一其欢心臣等忝居台司首承渥泽无任感戴欣跃之至谨奉状陈谢以闻贞元十三年九月九日中书门下进奉和圣制重阳日中外同欢以诗言志因示羣官状右今月九日中使刘希昻至奉宣进止赐臣等前件诗者臣闻惟天聪明惟圣时宪故三辰爲章六义成文伏惟陛下端拱穆淸虑必周于皇极钖宴重九恩毎覃于百寮焕发词化成天下书于右史实迈前王臣等才异赓歌职叨近侍在宥之化皆获可封闻韶之时忽焉窃抃谨各献奉和圣制诗一首辄以荒鄙轻黩天威无任感恩战愳之至谨诣延英门随状封进以闻贞元十三年九月十六日中书门下贺新制中和乐状右中书门下奏今月七日伏蒙圣恩赐臣麟德殿宴会观上件新乐臣闻先王作乐必本人情所以崇德所以辨政伏惟陛下以大中设教以大和育物肇创嘉节于今十年年皆顺成俗以仁寿今则谋广运度曲惟新三才位序迈韶咸之美八卦成象见天地之心制氏未覩其铿锵伶官甫披其行缀声歌所感遐迩同欢臣等职忝台司时逢交泰昨巳靣有奏陈请付有司颁示四方永光乐府仍请编入史册伏望天恩允臣所奏贞元十四年二月十二日中书门下进奉和圣制中春麟德殿会百寮观新乐诗状右今月七日伏奉圣恩赐百寮麟德殿宴会羣臣观新乐并赐臣等圣制诗序者伏惟陛下法天授人顺时布政中和制乐以叶六律之音元首作歌以广百工之业感于顺气谐此正声春台煦然生物资始洽慈惠于臣庶播易良于国风照烛干坤辉动金石臣等获叨近侍曲被湛恩旣在藻以遂性亦闻韶而忘味敢附典谟之末顾慙赓载之词谨各献奉和圣制诗一首谨诣延英门随状封进以闻贞元十四年二月十三日勅批朕思以中和被于风俗旣传令节载序乐章因会羣寮用申欢宴斐然成韵有媿非工卿等各抒清词咸推藻丽再三省览良用嘉焉所献知中书门下谢御制中和节赐百官宴集因示所怀诗状右今日中使薛盈珍至奉宣进止赐臣等前件诗者臣闻天以云汉爲章昭回于上人以文义爲纪化成以下伏惟陛下勤虑理本合于中和月当中春日乃初吉特降藻思助其发生由勾萌以至于畅茂推诚信以均其化育捧戴殊观如登春台庆霄天籁耳目淸越凡在百辟一其欢心臣等谬列台司首承慈渥无任庆抃踊跃之至谨附状陈贺以闻谨状贞元十七年二月一日中书门下进奉和圣制中和节赐百官宴集因示所怀诗状右今月一日中使薛盈珍至曲江会所奉宣恩㫖赐臣等前件诗者上齐二曜旁合八音阐文教于休明叶昌期于亭育况兹令节克顺人心延仲月以违晦撰良辰而得一亦旣逾纪必闻有年生植阜蕃休嘉交感而又言志以导口作乐以同和示湛恩于宏覆俾庶类于咸若臣等职叨近侍仰戴元功华封祝尧徒有其志虞臣歌舜岂易其才谨各献奉和圣制诗一首辄奏庸音上尘聪听无任感恩喜愳之至谨奉状陈奏以闻贞元十七年二月九日中书门下谢圣制重阳日卽事六韵诗状右中使刘希昻至奉宣进止赐臣等重阳日诗并赐茶酒音乐令臣等乐飮者伏惟陛下以圣之姿广文眀之运每因嘉节必布鸿私钖宴同和凝旒振藻八音合发六义相宣降于云霄粲若神象然后宴乐慈惠霈然宠光衢酒薰絃承九天之庆赐秋光霁景见百谷之顺成合德不违寔若符节小大臣庶鼓舞相欢臣等忝列台司倍万欣贺无任喜抃踊跃之至谨奉状陈谢以闻贞元十七年九月九日中书门下进奉和圣制重阳日卽事六韵诗状右今月九日高品刘希昻至曲江宴会所奉宣进止赐臣等前件诗者伏惟陛下覆露亭毒以人爲心文明法象与天地凖缘圣情以稽四炤酌时令以休百工法言丽藻盈耳溢目臣闻日之出也照先及于扶桑云之兴也润亦应于柱础臣等旣叨近侍首沐鸿私辄罄庸音以申攀和蹄涔越海诚亦无因塲藿向阳犹思自効谨各献奉和一首轻黩宸严心神战越无任惶怖悚慄之至谨奉状陈奏以闻贞元十七年九月十九日中书门下贺建康郡王双诞皇曾孙状右今日伏见中使朱希颜云建康郡王双诞皇曾孙者伏以圣慈驭物有亭育之仁故上天阴隲降蕃衍之祉协本支百世之义见曾孙双诞之祥克禋克祀每劳于前古无灾无害方盛于今日熊罴并梦棠棣连芳远同华封之祝更鄙商瞿之叹斯实莫大之庆用表无疆之休所以永固皇家增耀磐石臣等忝居近列倍万欢心无任抃跃之至谨奉状陈贺以闻贞元十年十二月十五日中书门下贺南诏异牟寻授册礼毕表右今日中使某乙奉宣进止得剑南西川节度使某乙奏得册南诏副使宠颀状云异牟㝷以十月二十七日受册礼毕迎候祗应皆竭深诚又册命之时天宇淸朗者伏以圣泽所覃殊方卽叙奉使臣之礼远禀绥怀当钖命之时尽其诚敬变西南阴晦之候感天地休嘉之祥此皆渥遐宣上元降祉永宁万㝢守在四夷臣等忝备台司不胜大庆谨奉状陈贺以闻贞元十年十二月二十一日中书门下贺幽州卢龙军节度使检校尚书右仆射刘济去四月十七日于室韦川等三处大破奚虏六万余衆状右今日中使某乙至奉宣恩命示臣等前件破贼露布者伏以王泽所覃裔夷率化蠢兹小丑敢负深恩时怀向背之心或作方隅之梗守臣宣力师律戒严随其啸聚必就擒剪阨害之地分设三军首级之数动逾万计此皆谋隂骘武旅成功臣等忝备台司累覩戎㨗无任庆幸之至谨奉状陈贺以闻贞元十一年五月七日中书门下贺降诞日麟德殿三教论议状右三教源流久无错综或使后学泥于通途陛下遂万物之宜御六气之辨徴缁黄之侣振元古之风精义入神微言尽性然后稽合同异讨论指归以元元之慈俭宏于在宥以释氏之定惠纳诸诚明用济斯人共陶鸿化足以光䇿书于东观资圣寿于南山臣等备位台庭仰承至论无任庆抃欣跃之至谨奉状陈贺以闻贞元十三年四月二十一日中书门下奉韦臯奏南诏奉圣乐章状右中书门下奏中使杨明义奉宣韦臯所奏南诏奉圣乐章嘉其远诚昨巳阅试卿宜知悉者伏闻乐以导志感而成声故有翕纯皦绎之音韎任禁昧之奏以节百事以平八风伏惟陛下覆露法天和泽柔远顺气旁达殊方洽欢愿爲保障以禀声朔纳邸献乐赞扬时休制氏新其曲度舌人协其辞礼虽渝舞可翫夷歌成章两汉所书未若今曰伏望宣付有司编诸史册贞元十六年正月二十八日奉勅宜付所司中书门下贺剑南西川节度使去八月十八日于雍州灵关路大破蕃冦㧞木破城并破通鸖军天宝城应擒生斩级焚烧仓库楼阁收获羊马器械等状右今日中使某乙奉宣恩㫖示臣等韦某奏表大破吐蕃擒生斩级者戎丑负恩乘秋窃发敢扰边鄙自干诛夷伏以略无方守臣授律龚行决胜之䇿分遣贾勇之神面縳首级风駈电扫屠堡栅而平其险阨焚仓廥而尽其糗粮南路灵关旣无遗类西郊朔塞可以成擒神武指踪四方宣力奇功吉语相继上闻耀天威而尽殪昭文德以卽叙止戈之庆计曰可期臣等备位台司倍百欢贺无任庆忭悦怿之至谨奉状陈贺以闻贞元十七年九月十二日权载之文集卷第四十五权载之文集权载之文集卷第四十六权载之文集卷第四十六唐权德舆字载之表状恩赐马一疋并鞍辔及告身衣两副等右今日中使景忠信至伏奉恩㫖赐臣前件马并鞍辔告身衣服等宠赉所及遑荷难胜臣自受命巳来神爽飞越晦明之际寝食靡遑恩私特加荣钖备至命书焕辉渥泽殊常出衣服于御府辍华骝于天廐负乘之惧不称之灾庆赐有溢目之荣奖任有提耳之诚以臣愚陋负荷难胜虽欲杀身岂酬鸿造无任感恩惶愳荷戴之至谨奉状陈谢以闻谨奏元和五年九月三十日谢批荅表臣德舆言昨日中使刘履谦至伏奉圣恩批荅令臣卽断章表者臣以庸薄无他材能先朝駈䇿谬掌文诰因缘荏苒累践班荣每自循省常忧顚覆至于经理代务非所克堪伏以陛下推择宰司万方观听谋猷化本宜得全才此臣所以尤不自安披肝胆兾狥由衷之请不伤则哲之明鸿私猥加愚恳靡遂虽尽忠极虑不敢爱身而孱滞颛蒙难逃其责伏读诏命焚灼在怀誓心毕命难酬万一无任感恩荷戴战惧之至谨奉表陈谢以闻臣德舆诚惶诚恐顿首顿首谨言元和五年十一月一日谢权知门下省过官状某官臣权德舆右臣奉恩命权知门下省过官者伏以过官至重事在黄枢閲郡吏之否臧布百职于中外苟或非当其伤实多臣自玷台司忽及半载一昨陈乞天睠未回当忧惕之中而宠荣荐至摩顶至踵岂酬鸿私无任感恩荷戴之至谨奉状陈谢以闻谨奏元和六年二月十五日请祔庙状臣亡父先臣秘书省着作郞赠太子少傅某右臣先臣在元宗庙筮仕河朔忠孝名节冠于当时至德干元之间厯监察御史起居舍人着作郞在代宗庙早违圣代臣幼丁荼蓼不及义方过蒙渥恩禄秩崇厚按开元礼文合立私庙三室永怀憷惕思展吉蠲已于通济坊修建择用二月二日祔飨臣位忝台司时逢孝理事循彛典礼展私诚感戴恩荣不敢不奏闻伏听勅㫖元和七年正月二十五日谢追赠表臣德舆言伏奉今日恩制臣亡父赠太子少傅先臣某追赠太子太保宠灵所及徽数特加捧承命书感奉酸咽臣诚惶诚荷顿首顿首伏以先臣在天宝末年筮仕幽朔艰贞特立忠孝两全名节冠于今古风声激乎天下以执宪载笔逮事肃宗禀命不融早违昭代臣龆齓之岁孤苦零丁遭逢昌运渐履名级过叨奖忽至台司无能受禄莫与臣比以先臣之名器未称余庆或钟蒙陛下之宠秩逾涯此生何幸所建家庙实稽国章时及春祠礼从祔飨岂谓圣慈曲被孝思是崇当启匮题主之时有吿第漏泉之命感深霜露礼盛蒸尝自叶流根实荷非常之泽摩顶至踵难酬不次之恩昭明交感山岳非重无任祗荷陨越之至谨奉表陈谢以闻臣某诚惶诚荷顿首顿首谨言元和七年二月一日进诗状旧诗五十首右宰臣奉宣进止令臣进旧诗者伏惟陛下以圣德文明化成天下征诗之㫖本在枢衡念旧之仁因及簮屦臣顷尸重任久旷官常今列大僚犹叨宠渥于孔门非赐也言诗之目在汉庭异匡氏说诗之工徒积繁芜岂近声律自承休命伏用兢惶待罪之时无补公餗免退之后犹献雕虫旣乖法言有黩聪听震悚憷惕不知所安谨录前件诗五十首奉进无任惭愳陨越之至谨奏元和八年六月十三日谢借飞龙马状蒙恩借飞龙马三匹右今月十日中使张少颙至长乐驿奉宣进止借臣前件马送出府界者臣以庸薄谬叨恩私宠荣㳫至感戴难处以今月十五日至东驿出京兆府界天阙储胥仰瞻日远御闲蹀躞假借恩深仰元泽以难酬顾微生而何幸况代劳比君子之德负乘积小人之忧感恋明庭涕泗横集当君陈之寄必竭肺肝羡騕褭之回恨无羽翼无任感荷恋慕之至谨奉状陈谢以闻谨奏元和八年七月十日留守谢上表臣某言伏奉今月三日制命授臣检校吏部尚书兼御史大夫充东都留守判东都尚书省事以今月二十四日至东都上讫荣渥特加宠光备至俯仰印绂慙愳交怀臣才不出衆禄期代耕因缘文字进越名级自圣明临驭特沭鸿私厯五曹之贰居九卿之长遂叨大任忽涉四年智虑孱愚言词朴讷徒淹岁月莫展涓埃虽竭匪躬之诚竟乖陈力之効自免枢务犹忝春官才经半载复授今任前后所厯皆不因人无非奖以至崇大况居守所寄东夏式瞻在君陈毕公之选兼天官宪府之重面辞之日亲奉圣谟式遏匪人整训戎事用制窃发必资兼材岂臣懦薄所宜负荷今兵力至微武备不足此皆天鉴所察臣不敢累黩聪明杜其姦情亦在早计必兾磨砺鈆钝罄竭肝心忠以事君死而后巳违离宸睠感恋阙庭以陛下注意之恩誓㣲臣捐躯之节无任荷戴屏营之至谨差押衙试殿中监成党奉表以闻臣某诚惶诚恐顿首顿首谨言元和八年七月二十四日太常博士举人自代状将仕郞守太常博士臣权德舆准制举自代官浙江东道义胜军副使殿中侍御史内供奉赐绯鱼袋陆㕘右伏准建中元年正月五日制常㕘官上后三日举一人以自代者前件官操履淳固识度淸明学通典宪文稽雅颂损益仪制实当其才谨具名如前谨奏贞元八年正月十七日太常博士臣权德舆状进右补阙举人自代状将仕郞守右补阙臣权德舆准制举自代官将仕郞守太常博士赐绯鱼袋郑儋右伏准建中元年正月五日制常㕘官上后三日举一人以自代者前件官文艺敏达行义贞循直道正词确然有立使之司谏才实过臣谨具名如前谨录奏闻谨奏贞元八年六月二十八日右补阙臣权德舆状进起居舍人举人自代状征事郞守起居舍人臣权德舆准制举自代官朝议郞行右补阙归登右伏准建中元年正月五日制常㕘官上后三日举一人以自代者前件官词学精实晦而不耀操尚纯素贞而有恒司諌十年其道一贯凡所践履臣颇谙知使之记言庶禆法教谨具名如前谨奏贞元十年五月一日起居舍人臣权德舆状进起居舍人举人自代状征事郞守起居舍人知制诰臣权德舆准制举自代官儒林郞守尚书膳部员外郞赐绯鱼袋杨于陵右伏准建中元年正月五日制常㕘官上后三日举人以自代者前件官识理精通文艺典实行洁而敏气和而专施于政事动有成绩察其素履堪列近臣宏奉训辞庶能称职谨具名如前谨录奏闻谨奏贞元十年八月二十四日起居舍人知制诰臣权德舆状奏宣德郞守尚书驾部员外郞知制诰云骑尉臣权德舆准制举自代官朝散郞使持节开州诸军事守开州刺史赐绯鱼袋唐次右伏准建中元年正月五日制常㕘官上后三日举一人以自代者前件官文词朗茂学识宏畅常任起居郞礼部员外郞出守四年日新其道司言草奏所任诚切酌于公议次有其才谨奏贞元十一年十一月二十四日驾部员外郞知制诰臣权德舆状进朝议郞守尚书司勲郞中知制诰云骑尉赐绯鱼袋臣权德舆准制举自代官朝议郞守尚书礼部郞中赐绯鱼袋许孟容右伏准建中元年正月五日制常叅官上后三日举一人以自代者前件官有通识敏行强学懿文爲官择人堪备淸近发挥书命必有可观谨具名如前谨录奏闻谨奏贞元十四年四月四日司郞中知制诰臣权德舆状进朝议郞守中书舍人云骑尉赐绯鱼袋臣权德舆准制举自代官朝议郞守尚书司封郞中充集贤殿御书院学士判院事上骑都尉陈京右伏准建中元年正月五日制常㕘官上后三日举一人以自代者前件官文学闳深资性贞实厯博士补阙三爲郞官该达古今议论坚正掖垣之任望实所归使之司言必能称职谨录奏闻谨奏朝议郞守尚书礼部侍郞云骑尉赐绯鱼袋臣权德舆准制举自代官朝议郞守中书舍人骁骑尉赐绯鱼袋权知吏部选事杨于陵右伏准建中元年正月五日制常㕘官上后三日举一人以自代者前件官文词精雅器业端醇久践职员多所练达求才诚重考艺尤难将辨妍必归鉴裁使居其任尤允至公谨具名如前谨奏朝议郞守尚书戸部侍郞云骑尉赐绯鱼袋臣权德舆准制举自代官湖南郡任团练观察处置等使朝请大夫检校右散骑常侍使持节都督潭州诸军事兼潭州刺史御史中丞赐紫金鱼袋杨凭右伏准建中元年正月五日制常㕘官上后三日举一人以自代者前件官文学政事侃然自立器宏道直材茂识精累居中外克着声实稽其志业可处大官司徒贰左右邦教以臣忝据恐紊彛章陟明而授庶允公望谨录奏闻谨奏朝议大夫守尚书兵部侍郞骁骑尉成纪县开国伯臣权德舆准制举自代官太中大夫守尚书礼部侍郞上轻车都尉淸河县开国男崔邠右伏准建中元年正月五日制常叅官上后三日举一人以自代者前件官敏识全才焯见理本久司纶翰乃擢礼闱凡所典领克扬声绩伏以夏官之贰务切简稽国朝以来望实皆重其于选任颇异他曹以臣居之玷辱爲甚抡才以授敢献所知谨录奏闻谨奏朝散大夫守尚书吏部侍郞骁骑尉成纪县开国伯权德舆准制举自代官朝请大夫守尚书刑部侍郞骑都尉高阳县开国子许孟容右伏准建中元年正月五日制常㕘官上后三日举一人以自代者前件官有文学行义坚明中正早登郞吏谨贯法程顷任给事中抗议不回德宗爲辍已行之诏自贰职司宼权领选曹强志在公京举官业今铨衡务重朝选所难臣顷转兵部才经数月骤兹擢迁必速官谤中台之首尤在得人推于至公庶允羣议谨录奏闻朝议大夫守太子賔客骁骑尉成纪县开国伯臣权德舆准制举自代官谏议大夫韦况右伏准建中元年正月五日制常㕘官上后三日举一人以自代者前件官含和抱素宴息道枢循性履方远迹声利征拜谏列乞归故山实有古风可司教本伏以賔䕶之任道德所宜不婴事物时谓淸重正职员于三品列商皓于四人岂臣小生忽据尊秩久于尘玷自速愆尤过蒙恩私犹处优礼俯仰慙灼上负聪明赋禄命官必归耆硕以臣负罪非所克堪推贤让能朝有恒制大僚厚德庆洽时情谨录奏闻谨奏朝议大天守尚书兵部侍郞上柱国开国伯臣权德舆准制举自代官朝议大夫守右散骑常侍上柱国宏农郡开国公赐紫金鱼袋杨凭右伏准建中元年正月五日制常㕘官上后三日举官一人以自代者前件官旷度伟才明试直道卓尔山立不随波流自践朝伦时推公器话言形于风槩声猷发于事业庶政根本在于南官臣以庸虚五赞六望实未谐兹选物议时情共知不可辄量力以循分期类能以审官庶允至公以明朝典谨录奏闻谨奏通议大夫守太常卿上柱国襄武县开国侯赐紫金鱼袋臣权德舆准制举自代官正议大夫尚书吏部侍郎上柱国淸河县开国子崔邠右伏准建中元年正月五日制常参官上后三日举一人以自代者前件官才茂识精密静宏达久于右掖再履南宫仪曹取士声实不惑小宰抡才流品皆叙伏以奉常典礼首冠羣卿古今盛选不可虚授以臣愚薄累奉恩荣前后职官无非忝滥逮今奖命尤惧非宜将何以叶和神人祗肃郊祀迹邠公望当处大僚循分让能朝有彛典谨录奏闻谨奏平章事举人自代状某官某右伏准建中元年正月五日制常参官上后三日举一人以自代者羣官选任犹合让能况台司寄重倍百常等臣自受恩以来夙夜惶怖必知败覆无补盛明窃见前件官等含章履道忠孝谅直实有宰物之器皆有致君之诚足以上承谟下决庶政伏乞罢臣衮职以付材能则訏谟可行授受惟允羣情斯在非敢自私手疏上陈伏惟鉴听无任诚恳战惧之至谨奉状陈让以闻谨奏正议大夫守礼部尚书上柱国扶风郡开国公赐紫金鱼袋臣权德舆准制举自代官正议大夫守太常卿上柱国淸河县开国子赐紫金鱼袋崔邠右件官器行端茂文学闳深自中书舍人厯礼部吏部二侍郞太常卿皆与臣交代谙其事政伏准建中元年正月五日制常㕘官上后三日举一人以自代者臣顷待罪非据首尾四年无补休明合当遣黜圣慈寛宥犹守本官受恩之日惶骇失次又蒙特令宰臣奉宣进止奖饰慰喻至于再三谓臣更无罪过恐臣妄有忧愳承命震灼感入肺肝宰司退免未有斯比实当憷惕之际再沭生成之恩臣以遣奉近侍不合申谢虑烦省览不敢拜章辄因举代之时特荷非常之泽况宗伯秩礼选任重难以邠代臣实允公望谨录奏闻谨奏东都留守银靑光录大夫检校吏部尚书兼御史大夫判东都尚书省事上柱国扶风郡开国公臣权德舆准制举自代官朝议大夫守尚书戸部侍郞判度支䕶军赐紫金鱼袋卢坦右伏准建中元年正月五日制内外官上后三日举一人以自代者前件官端操敏用秉彛向方专席两台察廉三郡自理烦处剧再贰六官克茂休声益彰直道保釐河洛从古重难宏修武备宜得威望揆才量力敢以荐言谨录状奏闻谨奏贺除于頔太子賔客表臣某言伏见今月二十二日制书以于頔爲太子賔客凡在过咎得以昭洗凡在臣僚不胜庆跃臣某伏惟陛下推诚恤隐宥罪申恩泽深雨露明并日月于頔幸备公相又忝国恩而交私匪人行贿求进恶子兇悍虐杀无辜降爲王傅使絶朝谒家居思过用愧其心在于圣恩巳是私宥今则以其尝居重任特降殊私进于賔䕶复得通籍载念循省洗其尤违怀生无不遂之人负罪有自新之路含养之泽与天同符山东诸侯未朝请者必欣戴恩仁浃洽肌骨此诚王者感人心之深若也臣尝备枢近每承音㫖衆情不至于虑巳周古哲难行在圣姿则易寛明恤隐遐迩欢心仰戴天慈沐浴休运无任抃跃喜贺之至谨奉表陈贺以闻臣某诚欢诚贺顿首顿首谨言谢停赐口腊表臣某言伏奉今月十七日手诏以诸道每年合送口腊及尺旣非厚赐未足申恩以方鎭劳烦道路爲敝一例停罢贵适便宜以示臣省恩自九天泽周万宇伏读诏㫖仰荷皇明臣某臣闻务其大者舍其细存其广者遗其狭故先师有宁俭之教礼经有必简之文陛下诚切受人志于求瘼口腊香泽岂均雨露之濡尺寸度数曷比干坤之大以道途劳费传置将迎鉴在事先虑周物表去烦就省约已便人合简易于二仪烛休明于四裔臣谬居分正获奉德音抃贺之诚倍万常品无任感戴悦怿之至谨奉表陈谢以闻臣某诚欢诚喜顿首顿首谨言谢端午赐衣及银器百索等表臣某言中使陈忠玠至伏准前月十七日手诏赐臣端午衣一副银椀二银砂罗一百索一轴并大将衣服等庆赐远降天颜如临恩光绸缪器服辉丽成周士吏居守舆师喜气欢声以感以抃臣某诚欣诚荷顿首顿首伏以斗杓建午之初日永星火之际阴阳肇接天地气交陛下法象干坤顺行时令贺献本臣子之志宠赉延君上之恩孱微无庸跼蹐斯甚佩长命之缕俾寿而臧捧在笥之衣旣安且吉然后大敷渥泽尽感鸿私顾巳难酬此生何幸无任戴荷踊跃之至谨附中使陈忠玠谨奉表陈谢以闻臣某诚欢诚抃顿首顿首谨言请置防御军状东都留守今管旧防御军官徤并阳翟偃师等县鎭遏及留鎭将士共三千八百九十五人七百人旧防御军官徤准元和三年八月十日勅量留一千五百七十人河阴阳翟偃师等县鎭遏准元和三年五月二十五日勅留守牧管一千六百二十五人留鎭将士右件见管兵士如前其中分在阳翟偃师外鎭并诸色军将所由及口傔等并在数内今在都城二千人巳下极爲寡少臣去年七月五日面辞亲奉圣㫖欲却置防御军去年十月十六日又具状闻奏至今未蒙进止东都与淮西地近又少阳丁忧未闻疾状非轻虑有军中动静苦无备拟不免忧虞又阳翟去冬口有刦杀亦爲在鎭人少所以草窃公行居守寄崇临制东夏淮西缓急切在隄防须假军声以重威望以臣庸懦又兵力至少夙夜惶惧旷败是忧在臣至㣲岂敢逃责但以常备重任过承鸿私恐负恩寄有辜任使事理所廹不敢不言伏惟圣虑速赐裁择轻冐尘渎神爽震惊无任惶惧殒越之至谨差押衙云麾将军守左金吾卫大将军兼试殿中监上柱国成党奏状陈请以闻谨奏论吴少阳起复状淮西节度吴少阳右少阳丁忧巳近五十日未有恩命起复除官比来诸道节将每有起复皆不如此淹久亦闻少阳疾病颇甚如少阳不起卽朝廷因此便可处置况蔡州四靣悬絶与山东不同伏计圣谟已有前定至如今日起复卽恐不可过迟况顷来朝中儒臣文吏如杜祐樊泽路寰皆不免有此今若议除替卽须准拟兴师师徒一举劳费则甚京邑旱俭恐且须安静养威蓄力以俟其时少阳风疾颇甚臣先已闻奏其势非久可爲后图东都与淮西相近在臣忧虞至切敢以疎远千冐宸严轻凟上陈伏待罪责无任惶悸陨越之至谨奏谢每年赐钱三千贯文表臣某言伏奉今月三日勅东都留守额阙宜令度支每年支钱三千贯文充杂给用者伏以居守将士仰给有司省啬之中经费犹阙臣顷以地隣淮右事切隄防请益师徒以崇威重至于资用未敢陈闻岂谓天泽旁流鸿私曲被救乏恤隐已极大君之慈旷官费财益重微臣之责况违离轩陛周厯炎凉无补盛时有叨重寄恩光积厚荅效何阶无任感戴悚惧之至谨奉表陈谢以闻臣某诚惶诚荷顿首顿首谨言奏孝子刘敦儒状东都留守孝子刘敦儒年四十九右件人名儒史官之家积成教义至性诚孝感动人伦母患风狂心绪乖乱无故搒箠常至僵仆或冻于积雪之下或曝于赤日之中腐烂皲裂略无完体见其楚毒方肯飮食敦儒甦而复起常愳人知承顺怡然不觉疾痛因心之道贯于神明欲葢弥彰事久方着烝烝不匮十有六年贞元二年留守韦夏卿具状奏闻奉其年八月二十九日勅宣付史馆旌表门闾臣至洛都具详事实闻诸族类布在风謡今又十年不改其养饥寒所廹衣食阙然晨昏所奉朝不继夕伏以底禄筮仕资荫多门至行絶人尤可嘉奖伏望天恩特授一解褐京官使分司就养则计食可给寸禄爲荣庶厚时风以宏孝理特乞圣慈允臣所请谨录奏闻伏候勅㫖谢赐冬衣表臣某言九月二十日中使孟国瑶至伏奉其月十七日勅书手诏慰谕臣及将佐僧道百姓等併赐臣冬衣两副大将冬衣共四副者诏㫖曲临庆赐旁集凡在禆校一其懽愉臣某臣自违奉阙庭保釐河洛异戎师式遏之任非封部底贡之勤坐叨名器所谓尸素日月云迈寒暑迭来再及授衣之辰毎蒙挟纩之泽被服轻煖章施贱陋彼巳不称于臣则多虽竭捐躯之诚岂逃濡翼之刺抚躬愧畏上荅何阶无任慙惧感戴之至谨奉表陈谢以闻臣某诚惶诚恐顿首顿首谨言请加置留鎭兵二千人状右留鎭将士虽有三千八百余人偃师阳翟登封告成等分鎭并军将口傔诸色所由外在都城日勅二千人城门街铺守当悉在其内阳翟当蔡州要路鎭兵不满三百人都城人数已少更分减不得自舞阳刦杀巳来臣夙夜忧切阳翟只隔襄城便与郾城接界冦盗侵轶事资隄防伏请量加置前件人数分在都城及阳翟鎭两处防备所兾完守遏其窥觎倘非事理廹切岂敢轻黩圣听谨录奏闻伏听勅㫖留鎭将士加置二千人状右伏奉今月十四日勅留鎭将士宜加置二千人都城及阳翟分鎭仍速令招召精选强壮数足奏闻者臣伏以都畿宫阙之重四方水陆之冲宻迩淮夷兵数鲜少安危之计责在㣲臣风夜忧惶逼扰是惧陛下神武独运略下临加此新军保安洛土凡在都邑巳如金汤敢励孱庸以膺駈䇿无任感恩悦怿之至其招召事宜巳具别状分析闻奏谨录奏闻谨奏请加置兵衣粮状右伏奉今月十四日勅留鎭将士宜加置二千人速令招召者伏以自元和三年准勅停防御军后皆散在坊市工庸爲生今令招召拣去老弱又畿内山谷间有武力劲悍者四军留鎭军子弟有成长强壮者旬日内且合拾得一千人其余至后月内并合得足伏以前件人等久借军籍不免饥寒招募之初须有露赉借其速至必在乐从况当冬赐之时宜均挟纩之泽伏望天恩许臣招召入军者便准旧官健例给冬衣月粮伏望下有司且支一千其余一半待招召有次苐后续具闻奏谨录奏闻谨奏河南尹裴次元充东都副留守右伏奉今月十九日勅东都留鎭创立新军所招将士切须精选要得府县共详簿书况分正副守仰惟旧典宜令裴次元以本官充东都副留守者伏以居守之任分政是崇旧制河尹多兼副职以臣虚薄谬忝保釐陛下俯忧败阙命此陪贰今淮右狂寇尚稽天诛洛京重地每轸宸虑况新承诏㫖创置军师其于选募多阙府县以尹守之剧同此在公佐庸菲之材俯矜不逮受恩斯重量力难任见与次元计会于诸色人中设法招召续具条奏无任感恩戴荷之至谨奉状陈谢以闻谨奏谨移义成军一千五百人鎭阳翟状准今月十七日勅移义成军一千五百人鎭阳翟县右伏奉今月二十日诏勅淮西未宁东都兵少今诏平发步军一千五百人于阳翟县鎭守令权取臣指撝与次元计会差官专徃勾当供顿及排比兵马下处善于绥抚无失机宜如淮夷犇冲卽逐便除讨若无侵掠但且防遏优恤之间必资得所者诏命自天奖稠叠捧戴惶悚若无所容伏以东畿之中阳翟最重地非巖险境接淮夷斯爲要冲实在捍蔽兵力素少疆塲是虞忽承天书已在算分滑台之坚甲佐甸邑之偏师戎行贾勇河洛增气臣以懦劣素乏才谋陛下权令指撝假以威重谨当下竭庸管上禀谋循已何堪省躬知愳应缘置顿及到县下处臣巳与次元计会排比差官勾当其于抚绥必兾便安候将士等到鎭续具闻奏谨奉状陈谢以闻谨奏谢除太常卿表臣某言伏奉十月二十四日诏命除臣太常卿统和神人典司礼乐臣实庸菲叨宠荣臣某诚惶诚恐顿首顿首臣以书生凡軰懦薄无堪生偶昌期累膺爵秩四掌诰命五居列曹遂叨礼卿乃佩相印竟无微效上荅皇明自罢宰相再履宗伯旋忝保釐之任属当优寄之时淮甸多虞周郊接壤上劳圣虑下辑戎师臣不敢爱身不敢避事频抗手疏偹陈物宜苟披肺肝莫识忌讳自承诏旨许募新军实使懦夫增气輙思仁者有勇缮修器甲招集骁雄每竭一心敢有贰事陛下忧臣不逮全度特深出扵殊私遽降新命沐浴皇泽从容大僚量力无庸庇身何幸况太常者伯夷叔孙通之职岂易其人五六年间再居此地感恩知惧循分难任卽以今日三日进发瞻望阙庭踊跃欣抃谨奉表陈谢以闻无任感戴喜惧之至臣某诚惶诚恐顿首顿首谨言应缘迁奉状制书手诏等山南西道节度观察处置等使银靑光禄大夫检校吏部尚书兼兴元尹御史大夫上柱国扶风郡开国公臣权德舆右臣亡祖松柏先在东都臣幼年流寓江东夙衅钟罚亡父母扵润州安措今岁在丁酉是商姓通年取四月二十日扵润州启举七月十九日扵东都迁祔臣孤单零丁早失严训宠荣累集霜露感深至扵岁时难遇吉便常恐忽先犬马莫展私诚伏以守土理戎不敢自求营䕶欲遣子弟专徃不敢不先事上闻谨录奏闻勅某省所奏请迁祔事具悉卿移孝爲忠尝竭弼谐之志愼终追远每增霜露之恩无忘在公载陈诚恳眷言倚属喜叹良深所请令子弟专往营䕶允依来奏想宜知悉春煖卿比平安好遣书指不多及二月十五日臣德舆言伏奉今月十五日手诏许臣迁祔并合子弟专往营䕶者捧承诏书曲遂私志感泣呜咽激扵肝心臣德舆诚惶诚荷顿首顿首臣以童齓之年遭家不造壤树所寄权在江南累经追崇当异徽数今龟筮叶吉日月有时伏蒙圣慈伏赐鉴察恩诏下降特允恳诚孝理所覃幽明知感松楸改卜永异事扵九原蒲柳余年异酬恩扵万死无任感戴憷惕之至谨遣押衙朝议郞前兴元府金牛县主簿张儇奉表陈谢以闻臣某诚惶诚荷顿首顿首谨言使某官某右臣伏奉去二月十五日诏命许臣迁祔起四月二十日至七月十五日合在准式假内使事请令摄节度副使检校尚书水部员外郞兼殿中侍御史樊宗师勾当其府事请令少尹王士良勾当其间四使各有判官若事关师旅钱谷稍要重者并须有闻奏者臣自躬亲不敢阙事谨录奏闻伏听勅㫖元和十二年四月十日使奏勅㫖宜依四月十九日使某官某亡祖右羽林军录事㕘军倕右臣亡祖仕于开元天宝之际文行声实推重士林禀命不融竟沉下位与当时淸名之士席建侯包容苏源明友善特深唱酬文章各在集录义方流泽以及先臣忠孝名节闻于天下累蒙追钖备极哀荣逮至㣲臣寔荷祖训猥以琐劣过叨鸿私今检校官兼官并至三品勲官及爵并至二品玷冐斯甚旷败是忧况臣本官兴元尹足领当道使务理戎抚俗不假他官其检校吏部尚书兼御史大夫并散官勲爵并乞削免回充亡祖追赠则残生展霜露之感幽壤荷日月之光今先臣改葬輤裧就路亡祖旧域松槚是依倘因此时特沐恩礼使贻厥之报俯遂良诚罔极之怀下申先志圣朝孝理横絶古今慺慺肝血敢此披无任哀恳廹切之至谨遣进奏官押衙朝议郞前金牛县主簿张儇奉状陈乞以闻谨奏奉进止权某在迁举假内寻常公事任各差官勾当如有勅使及别奉诏命卽令权服惨服受进止四月二十九日勅代必生贤爰追祖德恩当被远用示朝章山南西道节度管内支度营田观察处置等使银靑光禄大夫检校吏部尚书兼兴元尹御史大夫上柱国扶风郡开国公食邑二千戸权某亡祖故右羽林军录事㕘军倕含和体仁克巳存道五常佩训一命滋恭服先儒之大伦知谷也之有后谋孙是庆祚以公台归葬惟时光乎邱壠佳域再启缛礼宜申饰彼泉扄宠兹郞位式奖列藩之重且彰漏泽之荣可赠尚书礼部郞中五月十九日臣德舆言伏奉今月十九日制命臣亡祖右羽林军录事㕘军倕追赠尚书礼部郞中号捧诏书钦承追钖圣慈孝理辉耀幽明流根漏泉感涕呜咽臣某诚惶诚荷顿首顿首亡祖德风自振才命不伦人文推于士友天爵茂于仁义微臣䖍守家法祗荷门风逮事之养不申贻谋之庆斯集累叨将相备极名器臧孙有后岂臣敢当陈群慙德在臣爲甚乃者以改卜封树辄披肺肝因先人之祖载加王父之徽命乞上印绂以延哀荣岂谓微诚竟回聪听德音焕发赠典褒优饰郞位以弥纶𬒳大夫之物采仪曹缛礼幽壤生光恩波曲临负戴无力将誓毕命以荅殊私无任感恩哀荷之至谨差进奏官某乙奉状陈谢以闻臣某诚惶诚恐顿首顿首谨言元和十二年五月二十七日使上表勅某省所奏请回检校官及兼追赠亡祖事宜具悉卿位更将相委重藩方褒赠自是典章岂必更廻官秩因心志切报本诚深巳诏追荣良增嘉叹想宜知悉夏热卿比平安好遣书指不多及闰五月五日臣德舆言伏奉今月五日手诏以臣亡祖褒赠自是典章岂必更廻官秩巳诏追荣良增嘉叹者渥泽滂濡诏㫖嘉奖捧戴哀絶感恩失图臣某诚惶诚荷顿首顿首臣叨逢圣明付授踰量常虑顚坠不任駈策况以潘方之重岂假台省之兼昨因迁祔辄有陈乞所愿少减名器获申哀荣仰尘黈纩惧在鼎镬岂谓天道下济恳诚上通三复诏命五情震骇儒饰备至发于圣心弱质无膺旣玷聿修之德湛恩难报益驰匪懈之诚无任哀惶感荷之至谨遣进奏官押衙朝议郞前行兴元府金牛县主簿张儇奉表陈谢以闻臣某诚惶诚荷顿首顿首谨言使某官某亡父赠太子太保某右臣亡父取七月十五日于东都迁祔赠官是一品准式合有卤簿幔幙人夫等谨录奏闻伏听勅㫖奉勅宜付所司准式使某官某右伏准去二月十五日诏命许臣迁奉自四月二十日至七月十五日合在假内今准假满以今月十六日勾当军府公事谨录奏闻谨奏权载之文集卷第四十六权载之文集权载之文集卷第四十七权载之文集卷第四十七唐权德舆表疏论江淮水灾上疏八月日将仕郞守左补阙臣权德舆谨昧死顿首上疏皇帝陛下臣闻书曰百僚师师百工惟时又曰理乱在庶官然则献替之司任当耳目所以达下人之利病广君上之聪明惟野人炙背之微齐士九九之贱奖其诚心不致于罪伏惟皇帝陛下以大中大和武功文德亭育天下十有四年车书所至声教大备微臣生逢明代官忝谏曹旣当不讳之辰敢陈无隐之直伏以人爲邦本食爲人天或阴阳之候暂愆水旱之沴小至匹夫匹妇未安其家纳隍之心则有所轸臣伏见自去六月已来关东多雨淮南浙西徐蔡襄鄂等道霖潦爲灾者二十余州皆浸没田畴毁败庐舍而濒淮之地爲害特甚因风鼓涛人多垫溺其所存者生业半空江东诸州业在田亩每一岁善熟则旁资数道春雨连夏农功不开人心旣骇亡者则衆幸者京师岁稔夏麦又登成爲根本之固以保斯箱之庆然赋取所资漕輓所出军国大计仰于江淮以陛下忧劳方务励精爲理之若是而天灾尙至者将使陛下圣虑日新又日新而儆戒之耶不然臣所未喻也诚灾不胜德赋有定制倘又留圣念因而拯之斯实代天理物爲人父母之明征也伏望与元老台司定议速下德音遣使臣之有明识通方者将恤隐之命尽劳倈之方访其疾苦蠲其租入与连帅守长讲求所宜鳏寡㓜艾周知其病诏令所下自如丰年休嘉感通疵疠销散况赋无工拙皆取于人不若藏于人之爲固也盍俾有司析量入之数节经用之源务求便安以去冗费纵灾害不甚陛下过而忧之无乃益圣德之光大乎玄元皇帝之三宝曰慈曰俭曰德明皇帝之昌言曰在知人在安人此陛下巳行之効在恒久而巳在敦固之而已臣毎读汉史至贾谊谷永之徒数陈理道痛言得失汉朝不以受之爲贬数子不以言之爲罪我太宗文皇帝之有天下也魏征王珪等危言正词上裨大化无疆之祚实兆于斯伏惟陛下远览西汉之风近师文皇之德则凡百臣庻敢尽其词臣鄙贱顽固不识忌讳旣窃官命岂敢爱身葢有所闻则合上献虽蹈鼎镬犹生之年不胜恳欵惶恐之至伏惟陛下裁择谨奏论度支上疏十一月十二日将仕郞守左补阙臣权德舆谨昧死顿首上疏皇帝陛下臣闻建官惟贤任人以器细大毕効辕辐无遗葢就其所长以求至当古人所以有优于赵魏而劣于滕薛败于栗邑而理于频阳诚才各有所极也伏见司农少卿权判度支裴延龄早以文学累居官次固而似守刻而少通徒有专勤之心且非适时之器徃者贰大农之卿长司太仓之出纳号爲称职葢有恒䂓陛下急于奖能切于赏善权委邦赋兾其有成且度支所务天下至重量入爲出从古所难使物无遗利而不可竭竭则害生类使奸无隐情而不可刻刻则伤人和调其盈虚制其损益上系邦本下系元元苟非全才通识则有所壅自延龄受任巳近半岁羣议纷然皆曰非宜且权其轻重固与守之之才不同边储经费之切懋迁移用之法贵无留事以酌乎中簿领简书用行郡国失于毫釐利病相万一物未理所轸皇情而延龄切于感恩昧于量力思有以効强所不通则有枉尺直㝷之心多方自固之计吏伺其隙人售其姦因缘蒙蔽触类滋长致远恐泥学制实伤异时甚败罪之何补伏料圣意久未正授延龄职名似观其能否以爲进退官司闾里衆口一心评议諠譁所不可遏伏望与一二宰臣时或诏问度支郞官使得以事实条对苟言者谬妄盍有以辨之或才实未称难恐久处倘择能代命以他官以全延龄以便天下上副求理之意下遂陈力之宜则事任交修职业不废臣忝备陛下諌诤之官尝服师训缄黙自负无以爲容阮嗣宗口不言人之短臣心尝师之但以束带立朝则异于是职当献纳岂敢顾身耳有所闻心有所见义在无隐以奉圣明言而获戾臣之死所不胜愚瞽悃欵之至伏惟陛下裁择谨奏请置两省官表臣某言臣闻尧之爲君也百工允釐舜之官人也九德咸事伏惟陛下文明御宇建用大中德厚侔二仪利泽施四海中外庶政寝兴求思举一事必稽于礼法命一官必询其望实故朝无虚授时絶幸人励精万枢超冠前古可封之俗比屋相欢诗曰嗟我怀人寘彼周行言思其才也又曰翘翘错薪言刈其楚言选于衆也葢在精别能否循责功实以爵禄爲砥砺以羣才爲铓刄则举不失职人効其能左右掖垣首承明诏奉行详覆各有攸司然后下于中台颁于海内诚至重也弥纶政事侍奉轩墀分曹十员今则殆絶昔卫多君子晋有卿才况巍巍圣朝淳化所被济济多士岂谢古人要重之司旷阙旣久则事有所壅吏得爲非亦虑四方闻知谓朝廷乏士事关理道岂止官常臣以凡庸过蒙慈渥尘汚淸近逾越等伦前后对备承奖饰德音顾问魂爽震惊而朴讷孱微不能自达又去四月三日靣奉进止令臣有所见则条䟽奏来者辄以愚管手疏上闻干凟宸严伏待罪责无任兢惧陨越之至淮西招讨事宜右自去岁出师今巳周月军威未振冦孽犹虞中外臣庶实同愤切臣伏思之以王命讨不庭以平天下师临区区淮西之地况申光褊小惟有蔡州以宗社威灵谋上略所宜朝出令而夕献捷乘城授首指顾可期今胜负之间犹未相直师老财废劳而无功者何哉葢有以也以冦之乘乱专地巳十五年财征不至于有司杼轴难资于军实而又峻威令同丰约兽穷则搏人自爲战此皆必死之衆也以全义之忠朴果决固思报恩而驭衆伐谋力或不足况山东士旅骄悍且久苟非威望素重者岂能制之又诸侯之师头会乌合或幸灾养冦或绵力薄材胜旣衆分其劳败又无所归罪其心不一姑务自安此非成功之人也臣以爲徴师太广命将太轻轻则无功广则难制议者或曰统师之名不重则策勲之时其赏易足偏师之任至一则劳旋之际其功自分且以希烈襄阳爲之惩创此乃知其一而不知其二也成功之后在法制钤键之而已岂可早计过虑使䧟于必不成功哉自古以兵多而败者非一以近事则干元邺城之围大厯魏州之讨非师不衆也今因其数道会师可以精择将帅武畧威重爲圣心所知羣情所伏者其余方靣二千石与汝邓之地环冦四境度其不能者速易之两河远地之师未能制其死命者悉罢去之但以便地劲兵练其可用者誓以赏罚使之掎角设备于要害同心以进取程其力用如臂使指此决胜之道也其次则严戒愼固勿与争锋来则遏其駈侵去则保兹经界使士皆贾勇终不妄动有虏获者悉释而归之耀以武力浃之恩信旣无馈运之费又无杀伐之伤彼竭我盈可以岁月待其毙也倘以其未有出境之暴且开请罪之词下诏班师旷然全宥虽根本未靖且罢战息人又其次也若止如今者二十余军禁令不一以怀归之衆无効命之心望其成功亦已难矣伏惟陛下留念徐州事宜奏右张愔狂愚敢阻朝命但虑强隣潜导故使之然或闻移牒出军屯于境上外示攻胁其实卫之倘诸军进攻事至危廹度其不能济也则必执以爲功旣居将相之崇又有讨伐之绩不待朝廷加地进律而徐方去矣虽万万无之亦不可不虑诚在率励整训合力急攻但一方底平则四方知愳倘向淹时月未就诛夷则不如委以州师俾其传达苟安反侧以爲后图但运路通流师律精劲更命文武兼材之臣徙爲三州节度且扬徐乖远控摄异宜移鎭则兵力难分遥制则威重不足愚夫武校积习常情欲其复制旌旄不隷隣道但得人以授必易爲理又防闲暴慢皆在其初实由藩鎭岁深没于其位将校窃报恩之义子弟蓄乐祸之心陛下务人之安含垢屈法因以授仕其风然臣以爲三载考绩先王之制或惜其爲理就加爵秩者不过五年则必交代不幸物故虽其子亦可继之者麾下有可代之者则必授于诸鎭而命其帅于朝不得巳则命于隣壤又其次也擢其上介又其次也设有龃龉者则以严师临之以大顺责之人各有心固思自効凡举事固计其当否而不计其济否易曰师出以律否臧凶正谓此也位与望未至而骤居之其效必速又使人人有觊倖之心此四方所以多故也酌理道之源尊朝廷之柄归于上则事理于下但修之近者则远者自至矣制于易者则难者自化矣如此则纲维毕举利泽潜流自古覇王之道也易曰圣人感人心而天下和平伏惟陛下留念以前淮右未平徐方犹梗师徒淹久率土同忧臣自十数年间叨礼宫记言司言之任愚陋无补忝冐掖垣又思汉朝梅福以南昌尉之微犹远陈时政敢以血诚管见博採羣情辄竭肺肝因陈本末理有似迂而实近言有过直而不诬干黩宸严莫识忌讳心魂震越伏待刑书无任恳欵惶悸之至谨奉状陈奏以闻谨奏给事中许孟容论齐授官事右易曰圣人感人心而天下和平书曰嘉言罔攸伏然则致理之道在感之而已伏惟陛下圣钦明覆露宏纳奖善求理冠于百王一昨许孟容以齐未有殊劳超擢非次上州刺史品秩过优驳议之司爱惜法度廹于守职不敢顾身封进诏书披厯诚恳中朝久无此事人情爲之愕然陛下特开延英非时召对辍已行之诏察无隐之忠天下之人踊跃相庆麟凤五灵未足爲瑞臣能匪躬君能虚受使百执事之人尽忠奉上此实瑞之大者自前日已来衆情爲孟容危惧昨日巳来衆情荷陛下开纳巍巍圣德横絶古今朝廷欣欣感甚以泣臣忝职近侍受恩每深不任抃跃悦怿之至谨奉状陈贺以闻臣德舆诚欢诚喜顿首顿首谨言论灾旱表臣德舆言伏见自春三月不雨连夏涉秋田里嗷嗷农收无望陛下斋心减膳悯恻元元告于宗庙祷于天地一物可祈者必致其礼一介有请者必诚其言忧人闵雨可谓至矣而甘泽未降衆情如焚公私窘廹日日以甚臣闻水旱之沴阴阳之数前哲王之所不免但有备之之术而巳销天灾者莫若修政事感人心者莫若流惠泽人和浃洽则天地之和应矣昔尧舜在上天下无穷人今陛下爱人之心远过尧舜而犹有穷困未济者此臣所未喻也敢以朴愚条陈管见伏惟圣虑裁择一硕年緃旱亦皆有苗但时雨或愆不秀不实今则甸畿之内多有不下种而不生出者才出短苗旋卽燋干者大率皆赤地而无所望流庸转徙之人或趍近辅或抵京西毙踣彫耗于道途者又居其外但虑至种麦时无种可下顷者夏麦所收葢寡旋属旱歉性命是虞廹于目前苟利餬口蚩蚩愚夫须与支计伏望以今年夏税麦中各于本县量留充临时赈贷麦种今年秋税除水利地据分数外余一切放免远年逋负悉皆蠲除发德音下明诏沛然及物使皆闻知则人心重迁喜气交感假使不放亦决无可徴不若先事图之则恩归于上此乃今之至切也去贞元十四年夏旱不甚于今官吏多督责取办以爲心不副陛下视人如伤之㫖至有县令爲部内百姓欧击者前事不远伏惟陛下留念一漕运之事以济关中有司量入固巳支计以臣愚所见且自东都已来缘路仓所贮米随水陆节给倍程般运应给脚价皆与实钱务令速到京师不计在途省费续计料江淮米入运以备恒数又以太仓粟约一岁经费之外出粜于人则时价必减而蓄藏者自出矣一书曰罪疑爲轻又曰宥过无大陛下巳命省寺疏理系囚各从减等务使原免此诚慈恤隐莫大之泽臣愚以爲不如特降成命敷宣于朝使毂下万人涣然受赐又比来有经黜放者自谓永无录用之期坐爲匪人感动和气冬荐官踰三年未受命者不敢出城相顾以乞食溘然而就毙此亦穷人之一端也近有超擢黜于二千石者其徒必㸦相尉勉上荷圣恩虽未命者知牵复可望冬荐官皆叙已用适其轮辕此诚慈勤虑奖人于禄也伏惟因而宏之使人人自効昔颜子不贰过蘧伯玉知非则明古之贤人皆不能无过在知而改之而已弃瑕奖善用其所长则无废人此理道之至切也一天下理在百姓安百姓安在赋税减赋税减在经费省天下未有不由此涂出也生之者少靡之者多物力旣屈人命必蹷大厯中绢一疋价近四千今止八百九百设使税入之数如其旧出于人者已五倍其多又四方守臣锐于上献爲国歛怨爲身市恩或广军实之求而兵有虚籍或倍地征之数而取以多方固非家财皆出于人力者也虽有心计巧厯能商功利者其于困人均也割股啖口莫甚于斯在陛下虑之而已行之而已大易节之说曰天地节而四时成节以制度不伤财不害人伏望俾有司审量入之数节轻用之源无冗食无浮费百事省啬以俟丰年此一救灾恤患之切务也一前史云一时不雨人且狼顾今厯三时矣农之望岁以食爲天京师比屋惶惶靡措诗曰先人有言询于蒭荛古语云愚者千虑时有一得况含齿戴发斯人最灵伏望俾百执事之人皆得上言利病可者酌而行之否者容而恕之此亦恻隐含宏之大要也以前臣伏以今年饥旱京师艰食圣心忧轸臣下何安臣谓救之者不在于祷求乃在于事实有备者不止于公亦在于编人苟怀愚管不敢缄黙上烦宸扆事或非宜慺慺血诚所贵无隐不任惶灼陨越之至谨藁手疏以闻臣某诚恐诚惧顿首顿首谨言昭义军事宜右山东节将有沃壤利兵三十年间以强大或父殁子继起复临戎名器虽出于中朝爵地实专于外阃泽潞素爲雄鎭礠邢洛与数道犬牙故欲变山东之俗先在择昭义之帅可以练兵赋循法制鎭以威重扼其咽喉化彼诪张纳诸轨度此爲枢键不可不愼卢从史拔自军校列于藩垣以先朝含煦之恩积臣下宠禄之重且自建中贞元以来每命一方鎭遂绵厯岁时就加爵秩以至于没身弔赠自陛下圣泽亭育天威震曜吴蜀底定人神洽和三四年间易置节将出入中外者凡数十辈执介圭不俟驾者相望于道涂而从史宴安自居未着勲绩顷来羣情犹望除代今则因其忧服可以愼选守臣况卢䖍以文学至大官殁于阙下以从史之贤自可全儒家䘮纪之仪宏圣朝孝理之道以从史非贤则连衡非人煽结爲患贻朝廷忧恐自此始且成德事体与昭义不同衆情以爲许成德之请则可许昭义之请则不可以恒兾习俗颇久倘类相因含垢推恩制之以渐故上党内地未尝因循失之毫釐利害相万或者虑苟未受命则劳王师诱刦武人阻拒旬朔臣愚以爲凡朝廷计之甚远大者以来至当倘成命旣下不时率道隣道戒严备于境上人各有心必思自効前秘书省校书郞薛贻谋比充从史掌书记去岁恳求罢免归里京师臣比任礼部侍郞日贻谋进士及第数与相见访其人情泽潞山东事体贻谋一二详悉言其恩信不及于下若命将以伐万无所虞或召贻谋陈奏亦兾少广聪听事更淹缓转失机宜臣备位班行禀性愚鲁苟有所见辄披肺肝得于衆多事甚明白不敢缄黙上疏上陈无任惶惧恳廹陨越之至谨录奏闻谨奏恒州招讨事宜右臣伏见诏㫖以王承宗未禀朝命薛昌朝未赴德州大兴师徒以务攻讨中外臣庶不任愤激臣伏计数日已来朝官论用兵害者已多臣不敢更引烦词徒惑圣听臣今直举管见二事冐昧上陈一则神策等兵在城中多是市井屠沽庇身军籍未经战阵难以成功经途旣远所虞非细或中路溃挠结爲雚蒲未至交锋别有此虑况恒兾马军素劲兵数颇多倘淹时月则损威重又西戎淮右兇狡多端或乘间犯边或干纪出境禁卫武备不可顿虚山东犹疥癣也京师犹心腹也不可不深以此爲念一则恐须便除成德及德棣两道节度使则六州之人知有所奉兵交之际各图自抜不然则以壤界所接而尽分其地如乐寿博野可以却还瀛州之类使其四隣各务攻取则人人自战而恩归于朝不劳师费则坐剪妖孽此亦必然之理也伏惟陛下忧劳之际臣忝备班行苟有所知不敢缄黙无任惶惧恳悃之至谨录奏闻谨奏元和四年十月十七日太常卿权某状奏山东行营以臣愚所见条件于后一自去年十月兴师讨罪今巳半岁未见成功时渐入夏水潦疾病衆心不一主客相悬若更因循必虑溃挠窃闻自出师以来已费用五百余万贯物力旣屈人心则摇不可不深以此爲念一山东诸侯未朝觐者各有息男爲副大使其心不相远孰肯爲陛下尽力者耶以陛下神武图埽定吴蜀凡观陛下讨王承宗者虽迹似忠荩其意在于必不成功朝廷惩创遂不问山东之事此其计也一凡举衆行师须因衆心喜怒王武俊实有破朱滔之劳而地广兵劲若更淹延挫损转甚今日中朝公卿大夫之论莫若爱人息衆含垢忍耻沛然下哀痛之诏宥其罪辜若更败伤则无所及也一若以直赦承宗诚人心所便而师出半岁无功而旋则不若因有制置使衆情有所观听如卢从史者诱设陈璀每事逗遛贵出草粟贱收缣帛倚冦爲援以邀宠利其间情伪非止一途比于承宗其过实甚今若于在近命行营节度令其倍道兼程度其行至半途授以泽潞然后别命从史京西已来一鎭旣离本处巢穴卽姦计不行新授朝命宠荣必不虑不至况闻其贪虐人心厌苦有所改更必求悦随若从史除官及除替并恩宥承宗三道制书同时焕发则衆情感浃成命伏惟试以此爲念一军储国计仰给江淮江淮早歉人心日急若连兵不解则忧患非细顷者衆情以淮西三州之地四靣劳师费财谓必命帅于朝以正王度昨者巳除吴少阳充留后使伏计圣慈必以爱人爲心含宏覆育淮西旣犹如是卽承宗理固不疑但在速耳以前臣自去年四月十五日上奏以欲变山东之俗先在择昭义帅恐从史煽结爲患贻朝廷忧入去年十月十七日上奏以禁军多市井屠沽未经战阵倘淹时月则损威重今物情忧骇思竭肺肝以陛下圣德圣姿虚受宏纳敢以踈贱上干聪明无任惶惧恳悃廹切之至谨录奏闻元和五年三月二十七日通议大夫守太常卿臣权舆奏状权载之文集卷第四十七权载之文集权载之文集卷第四十八权载之文集卷第四十八唐权德舆字载之祭文祭故秘书包监文维贞元八年岁次壬申五月朔日故吏金部员外郞萧存太常博士权德舆大理寺丞王纯等谨以淸酌庶羞之奠敬祭于故秘书监包七丈之灵在汉鸿胪蔚爲名儒以续簪裾乃生秘书纯诚伉直古训是式纳忠宣力有劳王国昔自秀造翰飞扶摇弥纶剧曹领袖淸朝出入讽议嘉声孔昭时塞时通乃领藩条俄复郞署俾均繇赋经费委输待公而具受命匪躬于汴之东秩宗之贰司宪之雄銮辂时廵关梁未通每以贞胜行于险中登贤求旧入佐司冦中和直淸望与实并乃总师氏三德兴行又领秘邱六艺章明息偃文囿优游汉庭雅韵拔俗淸机入㝠立言大㫖爲经爲纪中行文质不华不俚鲁史一字诗人四始泝其源流用制頽靡以谊藩身与道爲隣虚中皦然不栖缁尘动静专直仪形搢绅得䘮亏成靡滑吾眞宜介嘏福宜受戬谷未及下寿胡爲不淑遗孤藐然衔恤茹毒善庆不诬期于必复某等劣薄尝承讨论通世宿好嘉招厚恩舞雩春游昔实童子岘首良会俄叨知巳岁月遄迈或行或止慰荐难忘音徽不已各忝一官来归帝里话旧语新悲欢未几惊疾疠之潜遘冀无妄而有喜信宿之间格言在耳精识不乱达生大观谢医祷于门人顺一气之聚散大均无期化徃何之邦国殄瘁古今悽其虚室寥寥繐帷披披哀从中来雪涕交挥柔嘉列笾淸酌满巵神之听之噫嘻格斯尚飨祭故韩祭酒文维贞元十年岁次甲戌三月朔日征事郞守左补阙权德舆谨以淸酌庶羞之奠敬祭于故国子祭酒韩十四丈之灵伏惟德厚流光炳灵发祥传庆于公欝爲珪璋宣力中外道光明代动必有裕直而无悔从容谏垣宻勿丝言炳然宪章润色化源六官之贰京剧之贵四方取则九赋不匮蓬山秘书大学尊儒选重前代非贤勿居率是明德便蕃右职宣其馨香昭其物则四科难并全才乃克利用无方沛然余力再世金铉确乎匪躬光辅帝道是爲门风缁衣棣华宜复于公终缺人望天乎不佣顾惟小子夙承先友骨肉之契岁寒逾久爰自龆丱深仁善诱恤此残生均其所友衣而食之禄而仕之阖门仰给纎悉无遗仁恻之道曲尽其宜二十年间完安保持比肩多士忝迹淸时必由念虑敢不知思秦原苍苍丹旐迟迟精魄何徃音容莫追沉哀激中雪涕交撝神鉴如在含酸托词尚飨祭故卢华州文维贞元十六年岁次庚辰四月己巳朔八日景子从表弟朝议郞守中书舍人云骑尉赐绯鱼袋权德舆谨遣使以淸酌时羞之奠敬祭于华州刺史御史大夫卢六兄之灵诗谓君子温其如玉书称正人旣富方谷明灵比德淸机所属未极全才如何不淑追忆曩岁钟陵嘉招兄时左迁屈佐乘轺幕庭山郭并榻连镳心同则亲敢曰常僚俄奏郡课复升郞位左掖斯宻教官巳贵残骸被病土梗蓬累谢交辟以未能方屏居以自遂㧞茅推毂遐蹈古义七发粲然八行狎至诏下江干猥登礼官顾蓬次之鲰生忽束带于朝端暇日良夜淸言旧欢再披云雾永契金兰帝念长人出临左辅河潼襟要复此居部乃亚丞相金龟映组美利休声和风甘雨弱植何幸累叨禁垣谏署右史以至司言因缘践履根本推援恐累知人上负时恩一违晤语九变凉温日夕音徽切劘讨论发函亹亹如见君子或忠言以规过亦善谑而溢美冀登柄用以永介祉每襄首于公朝期盍簪于仁里俄惊感疾方俟有喜志切乞身恩深卧理神道与善胡然不起寝门一哀孰甚知巳素车莫遂雪涕何巳樽酒簋贰深诚在此尚飨祭故戸部崔侍郞文维贞元十九年岁次癸未十月戊寅朔十二日己丑中书舍人杨于陵礼部侍郞权德舆谨以淸酌时羞之奠谨祭于故戸部侍郞赠右散骑常侍崔君之灵古之大观推理以达谓生爲劳于化不怛苟非至人哀乐云云一欣一慼松茂芝焚遐想深契在于夫君素履无玷黄中有文卓尔坚明皦然贞醇夙以声实迈于羣伦伊昔宦游风尘不杂联簪法冠并列賔榻夷道可久淡交相合亦旣府除索然离居或憇循江或旋练湖君初卷怀寓彼羣舒四三年间联奉诏书分曹事师议礼大子中台奏议并列哀乌道旧放怀话言于于三登首曹乃贰司徒相顾飞飜接影天衢显允德素大僚是都凡我四人交欢靡渝直谅是程中庸是经或会公朝犹疑莫庭孰谓夫子奄然冥㝠交臂相失汍澜涕零入室噭噭孀孤之声追怀悼心痛我友生宻印左貂以哀以荣呜唿哀哉命之所赋岂有其数乃如之人洵美无度常日谓我文昌联步如何今兹已隔泉路亹亹良话依依平素晦明再朞㝠寞大暮万事风烛九原草露魂之来兮歆此薄具尚飨祭故梁补阙文维贞元九年岁次癸酉十一月朔日左补阙权德舆等谨以淸酌庶羞之奠敬祭于故右补阙赠礼部郞中梁君之灵我思古人乃得敬之今则不见呜唿噫嘻贤哲之生作瑞于时中立不倚大道甚夷人或多方以取世资君惧其至泊然灵龟游夏远矣文章运衰风流不还作者葢稀君得其门独泝浇醨遐蹈古始六经爲师初冠章甫在江之浒忘形交臂或出或处久要之契脗然相与直谅切劘旷怀无阻汉廷虚左尺一旁午心与云闲翼随风举恬漠虚白环中之枢笃厚承明君子之儒精义入神英华发舒人所景行君之緖余乃补衮职乃侍皇储北宫宻命东观直书致用无方迎刃皆虚渐渍教化闇然而孚文武宪章尧舜典谟空结时望莫申令图宜钖华皓以极其道钟美实多归全太早子渊之仁叔度之贤皆厚其才而夺之年吁嗟敬之今亦已焉孰司化工不与其全凡我同人官次周旋㣲言嘉话怳若目前吾欲问苍苍而诉冥冥索夫子于重泉末如之何从古以然平生一樽哭奠灵筵魂气何徃空伤絶絃尚飨祭故唐舍人文维元和元年岁次景戌正月景寅朔十九日甲申戸部侍郞权德舆谨以淸酌时羞之奠敬祭于故礼部郞中知制诰唐君之灵呜唿文编行茂才全弱冠知名时推隽贤含章振藻金石在悬缘情放言采组相鲜忆昔淮湖与君觏止忘形合志造适通理瓜步䢴沟吴山楚水芝兰之室三十年矣君自左史进居台郞予叨礼官亦忝周行熙春至止休沐相将才盍簪于上国俄出守于遐方盛山云安风水迢递屈此二郡俄然半世文章焕发书札相继辛酸苦言欵曲嘉会顾我忝旷愧君沦滞屡封荐章辄以人废每与公范交修宿契不进不止中心自誓大君继明元凯持衡方开宣室以待贾生裁成训命所谓文炳诏君居之士友相庆迟迟征轩来自荆门凡我同人载劳梦魂屈指继日俟君西垣不及百里俄归九原呜唿文编此痛难言寿堂野土一别终古平昔风姿杳无处所樽酒簋贰涕零如雨冥寞之间神其听否尚飨祭故李祭酒文维贞元七年岁次辛未五月朔日故吏前江南西道观察支使监察御史里行权德舆谨以淸酌时羞之奠敬祭于故国子祭酒李公之灵伏惟峻阀洪宗有劳有忠光耀北朝黎申继封世名淸纯以至先公弥纶盛时德位昭融文武吉甫克嗣其风储庆发淳择乎中庸天宝中年仕无异门讲道积学五经纷纶以能诏官校理秘文温若玉质郁如兰薰絃琴峩峩拥传辚辚两无留事并着嘉闻题舆佐理剖竹爲政均彼化条简其征令风行草靡飮和发咏难理之时四封谧静累迁大郡亦佐成师宣其馨香蠲彼疠疵时有行止道无磷缁虚中十年观我灵龟大君嗣位推择良守乃眷上游作藩夏口报政献功察廉一方再扞大憝以完南邦尽殪舟师王旅乃张衆寡相悬以律而臧就加副相乃鎭西江来欢去怀金石洋洋刚柔全德蹈履不忒外无墻藩之峻中践夷坦之域爲仁由已率诚不饰播厥美利根于易直灾去水火人滋衣食流庸胥附生齿益息亦旣七年慰安斯人冲用知止封章乞身朝典崇儒征拜成均遽叹梦奠俄惊返眞猥以蒙蔽再尘盛府重问缛礼蓬茨之下惠爱博约深识见与左右弥缝愧无所取九江拜手浃日前期如何奄忽过隟生悲羊公岘首良会无时庾亮楼中永絶淸机前欢几何圆魄才缺承讣长恸潺湲涕咽返葬迢递西周古原柳车刍灵飞旐飜飜体魄则降德馨长存拜奠心碎难酬旧恩尚飨祭故薛殿中文维贞元七年岁次辛未某月朔日前监察御史里行权德舆谨以淸酌庶羞之奠敬祭于故殿中侍御史薛七兄之灵有生必化大钧之方盛极而衰乃理之常又日善庆钟爲福祥今则缪盩天心茫茫追维明灵夙播馨芳解巾秘府累冠神羊淸明之用百鍊坚刚丽藻之文六律铿锵嘉言婉婉令问章章靖恭端和休有耿光才踰强仕未践周行衆情颙然日迟骞翔早维通旧已飮馨香晚忝常僚载换星霜府庭同舍居室隣墻切劘惠爱何可弭忘忆昨从公㳂泛长江賔榻初散云帆并张晨登佛庙晚眺渔梁善谑理窟淸言智囊旣济江浦俄惊府䘮同悲未几今也则亡古称臧孙德远流长遽叹伯道永绝蒸尝呜唿不佣难究苍苍上归元漠下閟幽荒唿天者兄昼哭者孀琴书已矣行路悽伤柔嘉备笾澄齐满觞神其格斯撝涕浪浪尚飨祭故屯田柳郞中文维建中二年岁次辛酉某月朔日试右金吾卫兵曹叅军权某谨以淸酌时羞之奠敬祭于故屯田郞中柳公之灵有汉理平子陵退耕运钟明时公遂性情典校司谏便蕃淸秩南宫之拜诏书三出中朝虚左公志不屈优游化源消息心术四时芬芳百鍊精刚德充于中用晦弥光是非万殊不滑其常和易内蕴发于文章性命之际希夷之域理无不穷言必冥极救彼文胜作爲异式扶教立言实在淸德时方逐进公则尚退人或外奖公则理内独立不惑以身矫世万顷渊然孰知其际顾惟小子猥奉音徽赏则过实朂常中非目想德容心有淸机今则不见涕流霑衣呜唿哀哉人世则异淸风不匮繐帐寥寥泉台下閟常闻福善今也无嗣力命如何斯文其坠尚飨祭故海陵李少府元易文维建中三年岁次壬戌某月朔日试右金吾卫兵曹叅军权某谨以淸酌庶羞之奠敬祭于故海陵县尉李君元易之灵我得元易于兹三年粹秀淸和仁义在焉行有余裕其文粲然五字之中含写风烟巖扉旧隐常闻淸兴诸生讨论雅有时称理实归研境无逃胜嘉招旣至虚中已应从容解巾作尉江濵退以直道进无中人徃志弥笃郊居食贫衡茅之下孤石聚均连墻者何则有元钧探味元奥疎适心神晚获觏止心乎爱矣扁舟徃复就馆于子静赏烟霞深穷名理友直友谅惟君是已行不苟容必俟良工栈絷绝足椟闭铦锋竟嗟不试一命沦踬身没迹晦靡申素志惟富与寿君则不至人皆有子君独无嗣繐帐飘飘灵座深閟幽显此殊呜唿元易尚飨祭故李处士文维贞元二年岁次景寅十月朔日试右金吾卫兵曹叅军权某谨以时羞之奠敬祭于故李处士十六兄之灵惟先吏部文德冠时天下翕然有所宗师钟美于兄式克似之爰自穉岁淡然淸姿惟我与兄世有旧欢应若埙篪芳若芝兰居易处厚中明外寛发于濬源激爲淸澜放怀外物淸机善谑讨论不倦名教爲乐迭用古义以相博约先王观风命史陈诗雅南之后其道日醨骚楚怨思王风浇夷升降之义与代相随国朝数公稍振旧风兄实求已服勤于此敷陈丽则不野不史含写佳境优游精理七发未终俄惊不起追惟前年访我由拳握手开襟慇懃欵言孰谓此诀死生间焉今我来斯旧馆依然文伯旣没敬姜哀恸子敬下世徽之永痛呜唿哀哉流形赋命孰主张是昏嚚阘茸或寿或贵方直淸明迺天迺否如何斯人才命不侔未室未仕溘与化俱权载之文集卷第四十八权载之文集权载之文集卷第四十九权载之文集卷第四十九唐权德舆字载之祭文祭故独孤常州文维贞元二十年岁次甲申十一月戊申朔一日戊申礼部侍郞权某以淸酌庶羞之奠敬祭于故常州刺史独孤宪公十四丈之灵呜唿德充而位不配才大而年不遐稽于赋命从古太息伏惟蕴大雅之恺悌遵六二之直方作爲文章律度当世粲如日星炳若龟龙施于政事表率方国三郡洽和四封鼓舞而不得宏大志业殁于中身岂洪钧造物使才命相盩先师罕言末如之何伏以先子笃忘形之契小人展无容之敬去世二纪淸风凛然顾以息女归公爱子虽不获逮事而备承家法况兹菲薄实忝眷私辨方之年违离于江徼志学之岁伏谒于郡斋典司礼职常奉易名之议向仰德门今承合姓之重话言诱掖造次敢忘德容硕姿髣髴在目自爲声举之重今则潘杨之欢二孤纯孝遗烈钟美鲜原改卜日月有时酒肴静嘉式荐灵位尚飨祭故独孤台州文维贞元二十年岁次甲申十一月朔戊申礼部侍郞权某谨以淸酌庶羞之奠敬祭于故台州刺史独孤七丈之灵洪范五福古人所贵伏惟道枢德机涵咏交鬯解龟隐几䜩自东吴啬神而去物累观化以顺天理终始贞吉归全返眞不登期颐者十数岁而巳可谓康宁而寿以至考终命宏修政事遵职居部泝㳂淛河四迁二千石朱轓畅毂所至治平率诚理身以化封内可谓攸好德其所以异者富于义而远于利以禄直赒姻婚以淸白遗子孙故卽远之日輤裧才具孤嗣藐然以赙布襄事蹈道如是君子以爲难介弟宪公挺此文德含章炳然与三代同风先门友善义比金石犹子秀茂申以婚姻引进琢磨居爲雅器永怀感悦兾奉话言女子有行得奉门训竟迫道途之阻未申供养之礼用此叹恸结于中肠轜车东来大隧斯启柔嘉淸涤用寄单诚尚飨祭故贾魏公文府十月维永贞元年岁次乙酉十月景申朔二十三日戊午朝散大夫守尚书戸部侍郞云骑尉权某谨以淸酌庶羞之奠敬祭于故司空相国赠太傅魏国贾公之灵覆载之间肖形必化惟令德淑问与天壤俱伏惟以含一之量叶休嘉之运四征授律勲在盟府二揆居中勤宣宰政注意体国繄公是图始自黄绶至于元衮率由坦夷以极光大浩若溟海熙如春台归全之日朝野相弔穷琱戈金铉之宠可以言贵过悬车贰膳之年可以言寿中和博大之度可以言君子知命顺化之理可以言至人三朝告老终不得请法赙吊祠礼加常数鄙薄无似辱公之知奖进切劘逮兹一纪获居里闬亟践堂奥㧞俗之韵忘年之欢疑在视听忽成今古呜唿魏公可胜恸耶洁此觞豆奠于冥寥髣髴风彩公其降灵尚飨祭故张工部文维贞元二十一年岁次丁酉七月戊辰朔四日辛未礼部侍郞权某谨遣男璩以淸酌庶羞之奠敬祭于工部侍郞兼御史大夫赠礼部尚书张二十九兄之灵士君子所以畅其业者文也学也士君子之所以植其本者正也忠也绰绰工部实由于斯起于逢掖乃执简记章明义类振起褒贬博物洽闻时称良史可不谓文乎诞章成式变理疑议稽合于古节适于中羣士属目一言以决可不谓学乎处燎原盗泉之下不焚不濡终然违难皦洁贞厉狺狺权倖恶厥中立一罹谗铄遂去淸近秘邱十年不得自是可不谓行已之正乎出疆专对照耀原隰天覆之内无远迩君命之下无险夷再叶翟土乃和戎索畅威灵于大荒之外启手足于野幕之下可不谓事君之忠乎年才逾耳顺官止贰起部于兄之量二者皆屈彼大耋大僚孰宜之哉顷陪禁掖俄接仁里觞酒歌诗淸言善谑靡日而间弥年以欢一瞬之间奄成今古以此哀思如何可忘跌伤左足未任趾步鼓吹临门涕洟如雨平生风味今日永诀伏枕口占寄怀斯文尚飨祭故杜岐公文维元和八年岁次癸巳三月甲寅朔二十八日辛巳礼部尚书权某谨以淸酌庶羞之奠敬祭于故太保赠太傅岐国公之灵伏惟体温厚之气协休和之运五常用仁九德在寛六朝扬厯三后公相契作司徒奭居太保致位遂志晏闲显尊极人伦之寿宠居君上之恩礼传曰行道有福诗曰求福不回考祥视履惟公是巳至若倘佯化元保合太和扶道嘉会将明利泽渐渍于生民而隐于视听者可胜道哉早辱招辟仕才初命顷沐鸿休职联大任周旋惠爱三十余年公府闳议郊居盛集沧溟沃日之量淸庙礼神之器四教五福明哲始终话言风采疑在梦想变化纠纷何可胜论常日賔榻今兹灵位常日欢言今兹声泪常日精爽今兹魄气常日鸣驺今兹骑吹永去昭代言归厚地平生一樽拜奠歔欷尚飨祭故徐给事文维贞元十四年岁次戊寅八月戊寅朔十日丁亥右諌议大夫裴佶中书舍人翰林学士吴通微中书舍人高郢尚书司勲郞中知制诰权某尚书司勲员外郞知制诰翰林学士郑絪起居郞韦丹左补阙翰林学士卫次公右补阙王纾右拾遗史馆修撰蒋武等谨以淸酌庶羞之奠敬祭于故给事中赠礼部尚书徐公之灵太伯延陵化于东吴遗风礼让乃有名儒懿懿夫君文谊是图早岁淸名辉动江湖遐览古音琢磨无斁以五常爲师味六学之赜始以处士交驰府辟乃考秘文诸生表的周畿结绶吏隐方适三命登朝礼文损益旣肄业以绵蕝亦说经而重席践履中台飜飞左掖含章载笔侍讲通籍循性不迁虚中静专驳议淸禁于兹八年同官爲僚惠好欢然琐闱宻近兰室周旋分曹直夜接武朝天会淸机于妙理每舍筏以忘筌如何移疾亦旣旬日谓勿药之有喜俄交臂而相失死生同途力命难俱焜耀终始恩深礼殊荣春官于夜壑振箫鼓于涂刍平昔谈笑倐然虚无含悽寄词絮酒焚枯愿执绂以莫寻奠灵筵而涕濡尚飨祭故奚吏部文维贞元十五年岁次己卯十二月庚午朔二十六日乙未右谏议大夫裴佶给事中许孟容李元素陈元中书舍人高郢权德舆兵部员外郞知制诰崔邠等谨以淸酌庶羞之奠敬祭于故吏部侍郞赠礼部尚书奚公之灵竹箭有筠黄裳有文惟公实然早播淸芬射策筮仕欝然令闻飜飞迅飈凌厉层云乃践淸近时登杰儁选当视草中亦难进南宫西掖砥砺铓刃奏议练于程品赞书稽乎典训贰职司冦时惟钦愼狱有烦言讼公卽讯惟直是从礭然蹈中虽申申以詈予终蹇蹇而匪躬五岁启事九流承风寛以有制峻而能通宜跻大年以至宗公絶足方骋修途忽穷佶等或早陪交好或尝接官命怀鲍叔之深知仰晏婴之久敬里第方葺兰萱满迳平日徽音未移视听乃者寝疾犹期善庆孰谓旬时奄然大病上轸宸衷荣加饰终题劔告第恩殊礼崇吁嗟祖载去此昭代俨丹旐以就途纷素车而来会晤言如在神鉴岂昧何以洩哀寄兹一酹尚飨祭故㠯给事文维贞元九年岁次癸酉正月庚辰朔二十一日庚子右谏议大夫阳城给事中徐岱李衡中书舍人奚陟尚书驾部郞中知制诰张式左补阙权某等谨以淸酌庶羞之奠敬祭于故给事中吕公之灵君子之道贵乎艰贞公用践履刚中粹精文学政事蔚然时名出处屯夷用晦而明君命佐戎于彼淮甸方国多虞妖氛潜扇毎以明诚兾其革靣外蒙耻以枉尺中飞章而告变白刄临前丹心炳然贞其困而后济忘其生而后全祲沴旣平忠劳亦着草奏南宫嘉声载路出领符竹澄淸远部夕拜黄扉昭宣王度献岁朝天侍立君前华缨玉佩行止锵然周旋陟降接踵差肩如何累日奄閟重泉呜唿哀哉寓形此世无非大梦寝门之外莫甚斯恸交欢几时踰月于兹每兾休沐相从䜩私孰谓奄忽俄生疠疵医祷不及形神已离某等或辱在常寮或忝陪下列喜云雾之初披恨幽明之遽诀瞻彼涂刍言旋洛都平昔智气复归虚无酒肴静嘉盈俎满壶何以道意澘然涕濡尚飨权载之文集卷第四十九权载之文集权载之文集卷第五十权载之文集卷第五十祭文祭戸部员外叔父文维建中四年岁次癸亥月朔日从姪某谨以淸酌庶羞之奠敬祭于故戸部员外郞十四叔之灵福善降祥是爲教源至于性命古人罕言沴气交薄作爲天昏惨阏时和殄瘁人贤不极修途不登大年命屈其志古今共然追惟叔父显显令德统九流于灵府贯百行于精识昔在巾褐卽爲闻人冰玉之姿颕然不羣禅惠通性文章发身淸谈一室车骑如云辟书交至使者结轨讥孟晋以近名隘并介之不起从容翔集尽于知巳故显昧之间皆酌中合礼江南拥旄主东诸侯参佐之选时称先俦婉婉良画心和智周史于一言惠泽旁流再厯郞署三叅宪府十年之间赤绂在股畅恬淡之元姿期靑冥于步武厚夜何言夷途遂阻忆昨拜手犹承晤语旬朔之间奄成终古涂刍旣列哀挽旣发族子之念偏深林下之叹永絶胡爲造物胡爲夭阏悠悠九原拜奠酸咽尚飨祭外舅相国安平公文维贞元三年岁次丁卯十二月朔子壻试大理评事摄监察御史权某谨以淸酌庶羞之奠敬祭于外舅故相右庶子安平公之灵元精熙熙大化沄沄合散万形以陶以钧感和合祥则生凤麟含粹炳灵乃有仁人呜乎安平受天淸淳全德不器大方无垠恭闻稚岁卓尔殊异亦旣冠字确乎其志去华务实探幽索秘穷尽化源深入精义上下千古周流百氏自观灵龟不齅骄饵考古立言其文焕然乃论皇极乃志元德识洞窈冥言经邦国幽兰在林鸣鹤在阴嘹唳芳芬越自重深安贞用晦其道乃大卷舒之间律吕相会相会者何时惟赞皇受命开府作藩东方美公德辉闇然而章车乘翘翘重礼以将连茹时贤是集是翔颙颙卬卬萃于公堂古之待士惧其不至故賔不自贱而主不自贵道薄俗醨其风寝隳苟于所以又患失之故㦸戸益尊荜戸益早名节不立廉隅以亏公之出处时之凖的誾誾直词婉婉嘉画赞皇爲主安平爲客化被勾吴几于耻格令德孔昭触邪登朝或塞或通不磷不凋乃补衮职柔嘉刚克右掖旣言其词则直直方明谟与古爲徒以直言爲巳任愿致君于黄虞屡封皂囊亦伏靑蒲爰启爰沃乃咨乃俞羣墨恶白行吟楚泽岁久逾芳剖符建阳政和用易邦人乐康兴元之初王旅未振或任专征且迷大顺区区遐方独抗忠愤驰书激切诮喻方鎭飞章间道旁午奔问宻疏安危以扶皇运翠华旋宫驰驲命公选部爲郞郁郁淸风克厌帝心给事于中乃赞大政以釐百工谓俾元元旣庶而富未展缉熙遽罹沉痼移疾请告乞身抗疏留中久之不忍其去乃相东朝礼备优贤方兾勿药再持化权苍苍者何不钖永年寿屈其才从古以然内惟小子倥蒙褊吝昔岁羁牵遇公于信亭伯直道君山佐郡莫际波澜幸窥墻仞因曰世与道交䘮恬与智相养盍晦而明盍性而情虚中蹈道以此爲经亦旣归止贫居练水静守緖言期于没齿芳讯忽至开缄盈耳申以嘉姻眷同国士心合义固尺书而巳礼异常情感深知已音徽相继封壤或殊迨前年之仲春获结甘于杨都夙承师友载反门闾阻拜礼于上国承施衿于外姑九江之西谬见覊束惠爱则深格言相属固穷难进是导是朂心知善诱力有不足一旷淸德七年于兹物类形留神交坐驰亦谓恬旷渐消疠疵不虞不图凶讣来斯哀激中肠浃于四支恨情礼之未展痛幽冥之永辞藐彼二连栾栾孝思德以遗后魂无不之东洛西江支离拘限迹滞幕庭心驰祖奠呜唿哀哉贤人之生力命难并年中身兮道未行去昭昭兮卽冥冥一徃不复空留淑声衔酸托辞庶达明灵尚飨祭故外姑河东县君支维贞元十一年岁次乙亥十月朔日子壻起居舍人知制诰权某谨以淸酌庶羞之奠敬祭于外姑故河东县君之灵伏惟承积德之庆禀醇仁之性嫔于盛门播此淑行恭闻㓜仪以及结褵居然婤直不待姆师朝尊相府家荣命妇琴瑟和声珩璜节度执谦处约不改其素专静是宏纷华靡务四德日滋六姻是宜睦亲以诚抚下以慈内则之礼采蘩之诗夙夜无违如春熙熙道备移天哀纒昼哭闺门之训断织是朂期于荣养以俟丰禄方庆綵衣遽惊䘮服顾惟鄙人辱奉嘉姻十年之间情以礼亲顷岁违阻遐方食贫残生未灭慰训相循俄忝周行来归帝里駈车遄迈尽室至止举觞爲寿侍坐以齿令节游娱温颜燕喜浮生如幻寝疾未几遽此全归难征神理栾栾棘人泣奉涂刍翩翩素旌东指洛都征途在目官局所拘含凄国门拜奠路隅仁爱如昨幽明忽殊托词写哀庶达泉垆尚飨祭故建昌崔丞文维贞元十一年岁次乙亥十月朔日姪女壻起居舍人知制诰权某谨以淸酌庶羞之奠敬祭于故洪州建昌县丞崔六伯之灵伏惟北州茂族中庸令人行有枝叶道无缁磷居常葆和动不违仁素履坦坦闺门申申子眞恬退张仲孝友淡而不厌晦而能久亦旣再命皆以退闻天爵之外视如浮云谢病郊园深辞世纷迳多芝术家有典坟心游杳冥手植芬氲行乐春晚开襟日矄谬忝嘉姻获奉深分曩时上䇿旅食江郡一苇可航百里而近长筵式晏虚室淸论少长无违琴觞迭进仰名教之可乐见义方之善训暇日则多穷年无闷不耗天理同乎大顺顷服朝命言旋帝乡尽室出祖至于朱方离居未几四换炎凉凶讣忽来哀何可忘山川阻远情礼未展犯涂潦以无由想音徽而在眼敬姜知礼鲤也闻诗昔着妇行今推母仪婉彼令姪承哀涕洟远切诸孤之痛难追世父之慈有生必化从古同辙元酒淸涤用申永诀寄怀斯文于彼临穴祭故房州崔使君文维贞元十七年岁次辛巳十一月己未朔十月戊辰姪女壻朝议郞守中书舍人赐绯鱼袋权某谨以淸酌庶羞之奠敬祭于故房州崔十一叔之灵荆蓝之下必产贞玉有斐君子生于茂族信以发志居惟愼独时然后言言必可复昔未弱冠皦然淸规已结黄绶分曹帝畿亦宰一同邑人熙熙有翘者车辟礼交驰乃簪神羊在寿之阳俄佩赤绂赞于熊相寻副戎车再迁直指守臣进律公亦戾止着作中秘古之外史章奏文昌虞衡允理吏二千石风化攸兴朱轓赤帷来惠房陵馈军御冦徴令重仍恭敬不谖秉持有恒六年刺举千里淸澄亢此下人时公之能昔惟觏止倐焉二纪道信部以交观寓扬都而晏喜衮衮淸义怡怡致美亦旣纳徴愿言未几悼子咸以作赋感东武而成诔系援凋落惟公是已方叹分符又悲闵水昔年委质于汴之东从事则异嘉招实同顷忝右掖获辞南宫或方驾于辨色或开襟于退公华烛以熺芳罇不同乍咏庭中之雪每欢林下之风千骑虽远双鱼屡通永怀休沐若去池笼顾此室内二年沉痗方书药石纎悉诫诲精微析理欵曲深爱迎门发函俯仰是佩幸积恙之小间兾异时之良会如何奄忽永谢昭代哀以慈结情逾礼外对兹悽酸心骨如碎中馈仁贤诸孤崭然充穷卽远诚信归全万事如昨音容冥寞薤晞朝露舟失夜壑鲜原乔木遵彼东洛若堂若坊先子所託目想如在心怀可作神其格思歆此单酌尚飨祭杨校书文维贞元二十年岁次景寅故校书杨君幼枢之灵大玉天球不磨不砻淸庙黄目森然礼容先正司徒德与位崇恬然淸静以厚时风幼枢嗣之天授全识日新不殆能世其德亦旣弱冠声犹四塞琼树一枝凤姿五色登名太常芸阁爲郞首大府之嘉命专中军之奏章目成淸冥足䟦康庄期元成于必复知公业之不亡猥以蒙琐辱当亲娅嘉礼用时欢言卜夜追惟世好交契逾深自爲声誉岂止潘任日闻淸机洒我烦襟彼松茂以兰臭谅二人之同心常谓子曰居中用晦明道若昧姑务其实姑脩其内名浮于行所以贾害直谅之词迭承规诲淸和之月䢴沟分袂间兹一水使我心痗旷怀胜理缄封相继不闻移疾奄此下世泣读讣书百骸如碎寝门一痛素车来会观听未移音容如对如何返眞廹此短辰书有遗草弔无杂賔涂刍在御嘉偶方姙䕶䘮昼哭反葬咸秦验熊罴之吉兆偿世祀之悠久俨书籍以具存传义方于身后呜唿哀哉或仁而夭或鄙而寿彼苍者何难以理究颜生短命叔宝多病奈何贤达古今不幸大钧茫茫死生其常痛我㓜枢二纪而亡严霜夏陨零落贞芳向用五福何人则当写怀寄诚在此一觞哀从中来雪涕浪浪尚飨祭杨校书夫人文维元和三年岁次戊子三月癸未朔二十五日丁未妹壻大中大夫守尚书兵部侍郞上柱国襄武县开国侯权某故校书郞杨君夫人一姉之灵先姉先舅公台积厚德门交辉士女挺秀有仪有耀宜贵宜寿才移所天俄哭于昼远䕶帷裳来归帝乡洒㴆壤树洁羞蒸尝之死之誓烱然秋霜二十年间形同未亡乃育孤女是归良匹亦旣有行秀而不实感念难遣哀酸成疾晦明推移变化奄忽昔与幼枢姻联扬都岁时二纪人事万殊谅劳生于此世何怛化之同途彼福善与贻庆又不知夫神理之有无顾我好仇永怀伊姉动若形影痛深骨髓刍灵就列迷奠停轨觞酒写哀神其听此尚飨祭崔士曹文维元和八年岁次癸巳二月朔日礼部尚书权某故京兆府士曹崔君之灵呜唿相门令嗣被服大义靑襟隷业黑衣入侍赞佐征师参荣台寺职列京掾年才强仕谓登公朝稍进名器层云未翥迅翼俄坠惟先穆公左官江干一言营道二姓交欢信郡遘止君初丱角扬都会合甫过幼学自至京毂相传傅约永言旧知敢忘先託常曰系援内惟菲薄缺然深哀犹负前诺力命乖戾英华销铄方驰康庄已叹㝠寞长女未笄幼男孩提披披灵衣噭噭孀妻缑原大墓祖载东祔瞻言体魄归此壤树顾我室人沉痾积年四支半废双足不前常痛终鲜况兹归全气息才属形神惙然哭不爲位哀不成礼卧牀宛转如刀集体裧輤晓发铭旌前启魂无不之歆此牢醴尚飨祭唐评事文维贞元二十年岁次甲申十一月壬戌十六日丁亥礼部侍郞权某故大理评事唐君之灵昔与之子江湖觏止伯仲怡怡含章致美丽则㧞俗淸言会理策名东堂交辟知已始賔岐阳爰佐景通四名安卑虚怀蹈中朝多荐延方俟至公才则有裕命胡不融自展嘉姻才逾半岁索居大半书札相继北自鄜畤南遵白帝巴崃泝㳂风波迢递反驾京毂遄婴病疠旬朔之间奄然下世自古哲贤或非大年吁嗟嘉言今亦巳焉噭噭孤嗣穷诉彼天旧箧遗草深交絶絃室有才叔含酸昼哭灵轜就路遗胤在腹兾协熊罴次昌嗣续波崩涂潦悽悽风烛顾女弟以增欷想斯人之不复白马素车寒原夏屋奠觞雪涕逆此瞑目尚飨告王考礼部府君文维元和十二年岁次丁酉七月戊子朔十五日壬寅孤孙山南西道节度管内支度营田观察处置等使银靑光禄大夫捡校吏部尚书兴元尹御史大夫扶风郡开国公食邑二千戸某敢昭告于王考赠尚书礼部郞中府君伏惟尊行令德不丁于时义方教忠贻厥延耀今王妣灵輤至自泽国龟筮叶吉启祔有期圣慈孝理赠典褒贲敢用远日祗焚命书禭服徽数加大夫之饰官守拘限不获躬亲谨遣男监察御史里行璩以柔毛刚鬛嘉荐醴齐将命襄事伏惟尊灵降格告王妣杨氏文维敢昭告于王妣夫人宏农杨氏伏惟坤顺协德闺门流庆昔岁违难假葬南方今龟策告猷归祔伊洛先远将及恩礼特加王考府君有褒钖之命限以守在方任兼领戎师不获荣获道途躬奉窀穸残生孤苦万感在心谨遣男璩以柔毛刚鬛嘉荐醴齐展礼伏惟尊灵降格告先公贞孝公文维敢昭告于考赠太子太保贞孝公妣赠绛郡太夫人陇西李氏追惟齓岁奄失严训迨至立年再钟荼蓼零丁孤藐苟未灭身自幼逢圣明获备将相祗循教义摧割肝心伏以润州壤树久巳安宅但地远江介心焉匪宁迁神反祔永怀憷愓伊水之阳乔木斯在伏以二尊弃代年纪寖远四承追命再受封疆礼官易名考功奏议今因祖载备举徽章王考府君恩加赠典申下养之义遂罔极之诚孤蒙无似触绪崩裂受命守土有阙躬亲谨遣男璩以柔毛刚鬣嘉荐醴齐将事祗荐伏惟尊灵降鉴永宁载祭子壻独孤少监文维元和十年岁次乙未四月壬寅朔六日丁未外舅太常卿权某敬以淸酌时羞之奠致祭于故祕书少监赠绛州刺史独孤郞之灵噫嘻大钧生死沄沄寿夭纷纶古人罕言岂造化流形不与其全或一气滑涽偶然而然嗟我子壻时之令德自诚而明必协于极前殿大对谏垣正色中台有声东观以直训辞温雅视草宥宻当时之选必居第一玉立皦然古之渊骞抗词犯颜勇若诸贲立不易方卽之也温道乃前定实安于仁时爲宪公先友是敦旣以声子之旧复兹戴侯之亲欢言戾止十五年矣始遇弱冠今才强仕会朝方驾居室同里爱我以德忠言在耳劳绩尽瘁疾婴腠理乞身上言移亚外史谢絶人寰屏居鄠田兾此宴闲百疴就痊神理暧昧晦明缠绵勿药难征駈车言旋吁嗟风烛纠纆倚伏涉路犹理入门而复亲賔怛化里闬行哭如何斯人奄忽不淑物情所望必至宰匠惟君知臣注意寅亮如因劘切然后交鬯动于险中终不委上彻瑟之辰万情百身孤孀噭号所不忍闻念以蒙稚孝思天至礼逾成人哀感异类昔谓福善今疑报施臧孙有后惟此可兾翻翻素旌东指鼎成鲜原夜壑宻印刍灵缌衰已除服纪太轻如何此礼不称予情薤歌楚挽一徃不返哲兄襄事茹痛终鲜送尔冥寞顾予衰蹇悲哀所钟贤达未免寓形必化何早何晚虽以怀终不能自遣泪尽弥苦魂交可展奠兹一觞临诀先远尚飨祭孙男法延师文维元和十二年岁次丁酉五月庚申朔十三日壬申翁翁婆婆以乳菓之奠致祭于九岁孙男法延师之灵尔之敏悟尔之孝爱才至齓齿已能知书倦息犹在于文字嬉游不离于砚席其姿状有外祖河南之风懿兹夙成必谓致远疾疡所遘医祷无瘳竟罹夭枉痛切心骨况自二岁三哭殇孙逝者日远存者无几吾以衰年多病支体不随尔父在京不见其絶痛尔槥椟归遵畏涂今日哀怀尤倍常理顷者求㧞苦海依归度门故于歛袭率以缁褐今之祖奠靡设羶腥苦痛之深遣割不去临路长痛呜唿奈何祭外孙女文维元和十二年岁次丁酉六月己未朔十二日庚午外翁婆以淸酌庶羞之奠致祭于独孤氏孙女妹妹之灵吾残生衰苦殃祸相循四年已来七遘伤悼今日之痛情又倍常以前年再丁齐斩意其孤苦备极或保安全神理谓何又兹夭阏自婴羸恙虽未痊除而神用精明不减平日昨以晦朔归奉几筵信宿之间幽明已隔犇告倘怳如狂如痴唿天不闻此痛何极况今冬除禫来岁初笄方择良对以图先近岂吾之薄佑有忤神明复尔之禀命不可踰越理遣不去情钟奈何吾家壤树宛在伊洛今尔体魄归祔寿安吾多病薾然义期可见生也死也如环斯循倘冥冥有知兾与尔爲泉壤乡党酒申诀呜唿痛深尚飨权载之文集卷五十