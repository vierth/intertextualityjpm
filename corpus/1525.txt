外科理例提要钦定四库全书外科理例提要等谨案外科理例七卷附方一卷明汪机撰机字省之号石山祁门人有鍼灸问对已着録是书成于嘉靖辛夘凡分一百四十七类又补遗七类共为一百五十四门后附方一卷凡一百六十五则前有自序称外科必本诸内知乎内以求乎外其如视诸掌乎治外遗内所谓不揣其本而齐其末可谓探源之论其曰理例者谓古人所论治无非理欲学者仿其例而推广之也大㫖主于调补元气先固根柢不轻用寒凉攻利之剂又分为舎脉从証舎証从脉及治之不应别求其故三例用法通变亦异于胶轕之谈惟措词拙澁骤读之或不了了是其所短然方技之书不能责以文章之事存而不论可矣书中多引外科精要朱震亨之论又称辑已成编得新甫薛先生心法发挥复采其説叅入其中考新甫为薛巳之字巳父铠𢎞治时官太医则已为𢎞治正徳间人是书杖疮门中记疗治武宗时廷杖諌官事则机在正徳中亦以医名二人同时而虚心从善如是其持论平允良亦有由也干隆四十四年二月恭校上总纂官纪昀陆钖熊孙士毅总校官陆费墀原序外科理例原序外科者以其痈疽疮疡皆见于外故以外科名之然外科必本于内知乎内以求乎外其如视诸掌乎经曰膏梁之变足生大疔由膏梁藴毒于内而生也又曰荣气不从逆于肉理乃生痈肿是痈肿由荣气逆于肉理之内而生也有诸中然后形诸外治外遗内所谓不揣其本而齐其末殆必已误于人已尚不知人误于己人亦不悟呜唿已虽不知天必知之人虽不悟神必识之异日明受天责隂获神谴不在于身则在于子孙矣予于是惧因辑此书名曰外科理例盖其中古人所论治无非理也学者能倣其例而推广之于焉而求古人不言之妙㫖庶几小不误已大不误人抑亦有补于将来矣辑已成编复得新甫薛先生心法发挥读之观其论治亦皆一本于理而予窃喜暗与之合于是复采其説叅于其中庶得以为全书而学者无复有遗憾矣是为序嘉靖辛夘冬十一月长至日祁门汪机识外科理例卷一钦定四库全书外科理例卷一明汪机撰疮疽脉一浮主表症浮数之脉应发热不发热反恶寒痈疽也洪主血实积热肿疡洪大则疮势进脓未成宜下溃脓后洪大难治若自利不可救滑主热主虚脓未溃者宜内消脓溃后宜托里所谓始为热终为虚也数主热仲景曰数脉不时见生恶疮又曰肺脉俱数则生疮诸疮脉洪数里欲有脓结也散脓溃后烦满尚未全退其脉洪滑麄散难治以正气虚邪气实也又曰肢体沉重肺脉大则毙谓浮散也芤主血虚脓溃后见之易治牢按之实大而弦且沉且浮而有坚实之意瘰疬结核得之不可内消实乆病虚人得此最忌疮疽得此宜急下之以邪气与脏腑俱实故也弦浮弦不时见为饮为痛主寒主虚弦洪相抟外𦂳内热欲发疮疽𦂳主痛疮肿得之气血沉濇濇主气濇血虚脓溃后得之无妨短诸病脉短难治疮肿脉短眞气短也细主亡阳阳气衰也疮肿脉来细而沉时直者里虚欲变症也㣲主虚眞气复者生邪气胜者危疮肿溃后脉㣲而匀当自差迟痼疾得之则善新病得之主血气虚惫疮肿溃后得之自痊缓疮肿溃后其脉濇迟缓者皆易愈沉水气得之则逆疮肿得之邪气深虚脉虚血虚血虚生寒阳气不足也疮肿得之宜托里和气养血也耎疮肿得之补虚排脓托里弱主气血俱虚形精不足大抵疮家沈迟耎弱皆宜托里促主热蓄于里下之则和疮肿脉促亦急下之代诸病见之不祥疮肿脉促结难治况代脉乎动动于阳阳虚发厥动于隂隂虚发热治疮脉诀身重脉缓湿胜除湿身热脉大心躁热发肿乍来乍去除热诸痛眩晕动摇脉弦去风脉濇气滞燥渴亡津液脉濇㵼气补血寒胜则浮食不入便溺多恶寒脉𦂳细㵼寒水数脉不时见当生恶疮诸浮数脉应发热反洒浙恶寒若有痛处当发痈疽脉滑而数滑则为实数则为热滑则为荣数则为卫荣卫相逢则结为痈热之所过则为痈脓机按今之疡医多不胗脉惟视疮形以施治法盖疮有表里虚实之殊兼有风寒暑湿之变自非脉以别之安得而察识乎东垣云疮疡凭脉此之谓也因详列其脉之所主掲之于首学者宜加意焉七恶五善二医疮概举七恶五善此特谓肠胃之内藏府疮疽之证也发背脑疽别有善恶载之于后七恶者烦躁时𠻳腹痛渴甚或泄利无度或小便如淋一恶也脓血既泄肿焮尤甚脓色败臭痛不可近二恶也目视不正黒睛𦂳小白睛青赤瞳子上看三恶也喘粗短气恍惚嗜卧四恶也肩背不便四肢沉重五恶也不能下食服药而呕食不知味六恶也声嘶色败唇鼻青赤面目四肢浮肿七恶也五善者动息自宁饮食知味一善便利调匀二善脓溃肿消水鲜不臭三善神彩精明语声清亮四善体气平和五善五善之中乍见一二善证疮亦回也七恶之内忽见一二恶证当深惧之又有证合七恶皮急𦂳而知善又或证合五善皮缓虚而知恶此又在人详审大抵虚中见恶证者不可救实证无恶候者自愈脓溃后尚烦疼脉洪滑粗散者难治㣲濇迟缓者易痊诸恶疮五逆三白睛青黒眼小服药而呕腹痛渴甚肩项中不便声嘶色脱是为五逆其余热渴利呕盖毒气入里脏府之伤也定痈死地分四一茯兔二腓腨三背四五脏俞五项六脑七髭八髩九頥背上九处不可病痈五第一入髪际为玉枕亦为舌本第二颈项节第三椎为崇骨第四大椎为五脏第五嵴骨两邉肺俞穴第六夹嵴两边脾俞及肝俞第七嵴骨两边肾俞二穴第八后心鸠尾第九鸠尾骨穴附正面五处不可患痈第一喉骨为垂膺第二当胷为神舍第三心鸠尾第四当两乳穴第五脐下二寸为肠屈间附侧面三处不可患痈耳下近耳后牙车尖央䧟中为喉脉一穴当膊下一穴为肩骨承山上三寸一穴腨肠痈发有不可治六脑上诸阳所会穴则髓出颈项近咽喉一有所碍药食莫进肾俞与肾相抵乃命之所繋穴则透空此三处有疽并难治发背透膜者不治未溃肉䧟面青唇黒便瘀者死右頥后一寸三分毒鋭者不治溃喉者不治阴入腹者不治入囊者死鬓深及寸余者不治病疮腰背强急瘛瘲者皆不治发背治之难易七疽发背上以两手上撘着者谓之左右撘头多如蜂窠者易治以两手下撘着者谓之腰疽亦易治以两手上下俱撘不着者谓之发背此証最重大抵以上所言地分皆脉络所会内系脏府患者得而早言医者审证按法治之皆为不死设不早治治不对证虽发于不死之地恐亦致死也占色候生死八病人目中赤脉从上下贯瞳人一脉一年死二脉二年死若脉下者疗之差面上忽多赤贯上下如脂赤色从额上下至鼻黒色出额上大如指反连鼻上至肩又有赤色垂并为死候机按赤脉属火瞳人属水赤脉贯瞳火反乘水面属阳阳部赤色阳胜隂㣲额上黒色阳㣲隂胜故多危也痈之源有五九天行一瘦弱气滞二怒气三肾气虚四服法酒食灸煿服丹药热毒五盖治痈疽不可一概视为热其治难易当自一而至五动生痈所感不同十膏粱之变足生大丁受如持虚膏梁厚味热毒内积其变多生大疽受毒部分其毒从虚处受之大丁大疽也以其根深在内也此言疽因厚味内热为变而生阳气者精则养神柔则养筋开阖不得寒气从之乃生大偻䧟脉为瘘留连肉腠人身阳气其精㣲以养神其柔和以养筋阳气在身表开阖失宜在外寒气从而袭之如袭其筋络则筋络拘急为偻俯如䧟入经脉则经脉凝瘀为疡瘘留连分肉节腠间不易散矣营气不从逆于肉理乃生痈肿营生血营气流行失宜不从其道阻逆于肉理则血鬰热聚而为痈肿此言痈肿因营气失宜逆于肉理血鬰热聚而生三阳为病发寒热下为痈肿三阳手阳明大肠太阳小肠足太阳膀胱其三阳为病在上发寒热在下为痈肿此言痈肿在下从三阳而生当视三阳脉而辨东方之域鱼盐之地其民食鱼嗜醎安其处美其食鱼热中盐胜血故其民黒色踈理其病为痈疡此言痈疽因土地濒海食鱼嗜醎安居不劳美味不节鱼热中盐胜血而生诸痈肿筋挛骨痛此寒气之肿八风之变也经曰寒伤形形伤肿八风八方之风灵枢云东南方来名弱风伤人也在肌西南来名谋风伤人也在肉东方来名婴儿风伤人也在筋北方来名大刚风伤人也在骨此寒气之肿八风之变而为痈肿筋挛骨痛此言痈疽因四方寒气八风过伤而生肾移寒于脾痈肿少气夫肾伤于寒转移于脾脾主肉分肉之间卫气行处肾寒复传脾则分肉寒而卫气凝故坚结为痈肿肉结血伤而少气此言痈肿因肾寒传脾而生脾移寒于肝痈肿筋挛脾主肉肝主筋肉温则筋舒今脾传寒于肝故肉寒则卫气结聚为痈肿筋寒则急为筋挛此言痈肿因脾寒传肝而生肝满肺满肾满皆实则为肝肺肾痈满实脉气满实也以脏气邪盛满实故脉气如是此言肝肺肾痈因脏气邪盛满实而生当视脉气满实而辨肺肝肾痈症十一肺痈主胠满肺脏气而外主息其脉支别者从肺系横出腋下故喘而两胠满此言肺痈所见症肝痈主小便肝主惊肝脉循股入毛中环隂器抵少腹直上贯肝膈布脇肋故两胠满两胠满卧则惊不得小便此言肝痈所见证肾痈主少腹满此言肾痈所见证痈生原于脏府十二五脏菀熟痈发六府菀积也熟热也五脏积热六府受之阳热相薄热之所过则为痈也此言五脏积热六府受之而生六府不和留结为痈六府属阳而主气肌肉上为阳脉邪气游于六府则肌肉上之脉不和邪气停留肌肤结聚为痈肿矣此言六府受邪而生辨脏府内疮十三中府隠隠痛者肺疽其上肉㣲起者肺痈巨阙隠隠痛者心疽其上肉㣲起者心痈期门隠隠痛者肝疽其上肉㣲起者肝痈章门隠隠痛者脾疽其上肉㣲起者脾痈京门隠隠痛者肾疽其上肉㣲起者肾痈中脘隐隐痛者胃疽其上肉㣲起者胃痈天枢隠隠痛大肠疽其上肉㣲起大肠痈丹田隐隐痛三焦疽其上肉㣲起三焦痈关元隠隠痛小肠疽其上肉㣲起小肠痈明疮疡本末十四今富贵之人饮食肥浓日乆太过其气味俱厚之物乃隂中之阳不能走空窍先行阳道反行阴道逆于肉理则湿气大胜子能令母实火乃大旺热湿既盛必来尅肾若杂以不顺必损其眞水肾既受邪积乆水乏水乏则从湿热之化而上行其疮多出背出脑此为大疔之最重也若毒气行于肺或脾胃之部分毒之次也若出于他经又其次也湿热之毒所止处无不溃烂故经言膏粱之变足生大疔受如持虚如持虚器以授物物无不受故治大疔之法必当㵼其营气以标本言之先受病为本非苦寒之剂为主为君不能除其苦楚疼痛也隂滞于阳为疽阳滞于隂为痈十五痈疽因阴阳相滞而生盖气阳也血隂也血行脉内气行脉外相并周流寒与湿抟之则凝结行迟为不反热与火抟之则沸腾行速为大过气得邪而鬰则津液稠粘为痰为饮积乆渗入脉中血为之浊此隂滞于阳也血得邪而鬰隧道阻隔或溢或结积乆渗出脉外气为之乱此阳滞于隂也病皆由此不特痈疽阳滞于隂谓阳盛而滞其隂脉则浮洪弦数隂滞于阳谓隂弱而滞其阳脉则沈弱细濇阳滞以寒治之阴滞以热治之疮疽分三治十六疮疡者火之属须分内外以治其本经曰膏粱之变足生大疔其源在里发于表也受如持虚言内结而发诸外皆是从虚而出也假如太阳经虚从鬓而出阳明经虚从髭而出督脉经虚从脑而出经曰地之湿气感则害人皮肉筋脉其源在外盛则内行也若脉沈实当先疎内以絶其源若脉浮大当先托里以防邪气侵内又有内外之中者邪气至盛遏絶经络故发痈肿经曰营气不从逆于肉理乃生痈肿是也此因失托里及失疏通及失和荣卫而然也治疮大要须明托里疏通行荣卫三法托里者治其外之内也疏通者治其内之外也行荣卫者治其中也内之外者其脉沈实发热烦躁外无焮赤痛深在内邪气沈于里也故先疏通以絶其源如内疏黄连汤是也外之内者其脉浮数焮肿在外形证外显恐邪气极则内行或汗或先托里以防入内如荆防败毒散内托复煎散是也内外之中者外无焮恶之气内则脏府宣通知其在经当和荣卫如当归黄耆汤东垣白芷升麻汤是也用此三法虽未痊差必无变証亦可使邪气峻减而易痊也其汗下和之间又有外治之次第详见天容穴疔疮条疮肿分浅深十七疮疽有三种髙而软者发于血脉肿下而坚者发于筋骨皮肉色不辨者发于骨髓又曰以手按摇疮肿根牢而大者深也根小而浮者浅也又验初生疮时便觉壮热恶寒拘急头痛精神不宁烦燥饮冷疮疽必深也若起居平和饮食如故其疮浮浅也恶疮初生其头如粟㣲似有痛痒误触破之即焮展有深意酌其深浅浮则表之深则疎之辨痈与疽治法十八精要云始患髙肿五七日勿平䧟者是攻内之候以托里散内补汤塡补脏府令实最怕透膜透膜者十无一生丹溪曰痈之邪浅其稽留壅遏浊在经脉之中而专于外故初发时身表便热患处便如枕如盆髙肿痛甚者纵欲下䧟縁正气内固不肻受故或便秘或发渴发逆以拒之是以骨髓终不焦枯五脏终不损也疽之邪其稽留壅遏内连五脏而不专攻于外故身或无热患处或不肿痛甚者声嘶色脱眼黒青小十指肿黒如墨多死也治痈初发当以洁古法为主表者散之里者下之火以灸之药以敷之脓未成者必消已成者速溃治疽初发当以消子法为主塡补脏府令实勿令下䧟之邪延蔓外以火灸引邪透出使有穴归而不乱攻可转死为生变凶为吉今世不分痈疽一概宣热拔毒外以五香耗其气内以大黄竭其血终不自悟其药之非惜哉疮名有三曰曰痈曰疽十九者初生突起浮赤无根脚肿见于皮肤止濶一二寸有少疼痛数日后㣲软薄皮剥起始出青水后自破脓出如不破用簮针丸痈者初生红肿突起濶三四寸发热恶寒烦渇或不热抽掣疼痛四五日后按之㣲软此证毒气浮浅春夏宜防风败毒散加葱姜枣煎秋冬去葱姜枣加木香身半以上加𤓰蒌身半以下加射干又有皮色不变但肌肉内㣲痛甚发热恶寒烦渇此证热毒深沈日乆按之中心㣲软脓成用火烙烙开以决大脓宜服托里之药疽者初生白粒如粟米便觉痒痛触着其痛应心此疽始发之兆或误触着便觉㣲赤肿痛三四日后根脚赤晕展开浑身壮热㣲渇疮上亦热此疽也疽上或渐生白粒如黍米逐箇用银箆挑去勿令见血或有少血亦不妨不见血尤妙却用老皮散傅之五七日疮头无数如蜂房脓不肯出冬用五香连翘汤夏用黄连羌活散夏初用防风败毒散加葱枣秋去之加木香若形气实脉洪滑有力痛肿焮开壮热便闭宜五利大黄汤复元通气散选用通利又有初生白粒误触后便觉情思不畅背重如石身体烦疼胸膈痞闷怕闻食气此谓外如麻里如𤓰疽毒深恶内连府脏疽顶白粒如椒者数十间有大如莲子蜂房者指捺有脓不流时有清水㣲肿不突根脚红晕渐渐展开或痒痛或不痛疽不甚热疮反䧟下如领之皮渐变黒色恍惚沈重脉若虚弱便用大料参蓍归术浓煎调理疮疡有痈疽疖疬轻重浅深或止发于一经或兼二经者止当求责于一二经不可干扰余经也若东垣用药处方是矣矧有兼风兼湿兼痰兼气兼血兼阴虚等证者病本不同治当求责疮疡鬰冐俗唿昏迷是也宜汗之则愈辨瘤二十一若发肿都软不痛者血瘤虚肿而黄者水也发肿日渐增长而不大热时时牵痛者气瘤气结㣲肿久而不消后亦成脓诸癃瘤疣等至年衰皆自内溃治于壮年可无后忧疽分虚实用药二十二疮疽痛息自宁饮食知味脉证俱缓缓则治本故可以王道平和之药徐而治之亦无不愈若脉实焮肿烦躁寒热脉证俱实非硝黄勐烈之剂不能除投以王道之剂则非也若疮疡聚肿不溃溃而脓水清稀或㵼利肠鸣饮食不入呕吐无时或手足并冷此脉证俱虚非大补之药不能平投以硝黄攻伐之剂亦非也故治其证者当辨表里虚实随宜治之庶得万全治疮须分补㵼二十三东垣云疮疽受之有内外之别治之有寒温之异受之外者法当托里以温剂反用寒药则是皮毛之邪引入骨髓矣受之内者法当疎利以寒剂反用温剂托里则是骨髓之病上彻皮毛矣殆必表里通溃共通为一疮助邪为毒苦楚百倍轻则危重则死矣男女痈疽治法不同二十四男妇痈疽精要谓治法无异丹溪曰妇人情性执着比之男子其难何止十倍虽有虚证宜补亦当以执着为虑向见有一妇早寡善饮啖形肥伟性沈毒年六十六七月间背疽近正嵴医乃横直裂开取血杂以五香十宣散酒饮月余未尝及其寡居之鬰酒肉之毒执着之滞时令之热竟至平䧟淹延两三月不愈小儿疮疽二十五小儿纯阳多热心气鬰而多疮疽胎食过而受热毒犀角散为最余如常法大下恐伤其胃痈疽当分经络二十六丹溪曰六阳六隂经有多气少血者有少血多气者有多气多血者不可概论诸经惟少阳厥隂生痈理宜预防以其多气少血血少肌肉难长疮乆不合必成死证或者遽用驱毒利药以伐隂分之血祸不旋踵才得肿痛参之脉证若有虚弱便与滋补气血无亏可保终吉若用寻常驱热拔毒及散气药虚之祸如反掌耳一人年三十左腿外臁红肿一人年四十脇下红肿二人皆不预防本经少阳血少勐浪用大黄攻里而死一人年六十左膊外侧一核一女髀骨中痛二人亦不预防本经血少勐浪用五香十宣散表而死按此分经不致有犯禁坏逆之失然手少阳少阴太隂足少阳少隂太隂俱多气少血也手厥隂太阳足厥隂太阳俱多血少气也手足阳明俱多血多气也以上病例不系膏粱丹毒火热之变因虚劳气鬰所致只宜补形气调经脉疮当自消不待汗下而已也若不详脉证经络受病之异下之先犯病禁经禁故致失手论内消二十七内消当审浅深大小经络处所形脉虚实如脑背腰顶臋腨皆太阳经宜黄连羌活背连脇处为近少阳宜败毒散形实脉实者宜漏芦汤五利大黄汤等踈利之气虚参蓍为主血虚当归人参为主佐以消毒加以引经六经分野各随本经标本寒温气血多少以行补㵼惟少阳一经治与气血虚同法内托二十八一凡痈疽或已成血气虚者邪气深者邪气散慢不能突起亦难溃脓或破后脓少或脓清稀或坚硬不软或虽得脓而根脚红肿开大皆气血虚邪气盛兼以六淫之邪变生诸症必用内托令其毒热出于肌表则易愈也内托以补药为主活血驱邪之药为臣或以芳香之药行其鬰滞或加温热之药御其风寒亦有疮疽肿痛初生一二日便觉脉沈细而烦闷脏府弱而皮寒邪毒勐烈恍惚不宁外证沈深者即当用托里散或増损茯苓汤及温热之剂以从治之或问内托河间治肿焮于外根盘不深形证在表其脉多浮病在皮肉非气盛则必侵于内急须内托宜服煎散除湿散鬰使胃气和平如或未巳再煎半料饮之如大便闭及烦热少服黄连汤如㣲利及烦热已退却与复煎散如此使荣卫俱行邪气不能内伤肿疡二十九肿疡内外皆壅宜托里表散为主如用大黄宜戒勐浪之非溃疡三十溃疡内外皆虚宜以补接为主欲用香燥宜戒虚亡之失外施贴药三十一外施贴药正是发表之意经曰发表不逺热大凡气得热则散得冷则凝庸医敷贴冷药岂理也哉一人年五十嗜酒与煎后左丝竹空忽努出一角以硝黄脑子盒之致毙疮疡作渴三十二疮疡作渇不问肿溃但脉数发热而渴用竹叶黄耆汤脉不数不发热或脉数无力而渇或口干用补中益气汤若脉数便闭用清凉饮尺脉洪大按之无力而渇用加减八味丸若治口燥舌黄饮水不歇此丸尤妙精要曰口渇与口干不同不宜用丹药鎭坠祸如反掌惟桑枝煎五味汤以救隂水甚妙丹溪曰不言食味起火怒气生火房劳激火吾恐渴亦未易止也精要曰疮作渴甚急与神仙追毒丸取下恶毒清膻汤千金漏芦汤五香连翘汤六味车螯散万金散皆可选用利后仍渴却用生津补气药津液生气血完渴自止丹溪曰大渴而与利药非明示脉证何以知其当下后言利后仍渇却用补药又不明言脉证恐是但有大渇必下下后尚渴方与补药古人治未病如此用药可乎况渴属上焦当肿疡时犹或可用若溃疡后渴多因血气之虚何待利后方议其虚也痈疽发渴乃气血两虚用参耆以补气归芐以养血或忍冬丸黄蓍六一汤一人渴后发背未溃脉数无力此隂虚火动用加减八味丸㕮咀二剂稍缓次用丸剂而愈一人脑疽作渇脉虽洪按之无力治以此药不信自用滋阴等药愈盛七恶併致而没东垣云论人病疽愈后发渇多致不救惟加减八味丸最妙盖痈疽多因虚而得疽安而渇者服此丸则渇止安而未渇者服此丸永不发渇或未疽而先渇者服此不惟渇止而疽亦不作一贵人疽未安而渇作一日饮水数升予用加减八味丸诸医大笑云此能止渴我辈不复业医矣皆用木𤓰乌梅紫苏参苓百药煎等剂而渇愈甚不得已用此药三日渇止其疾本以肾水枯竭心火上炎是以生渇此药生水降火为最患者鉴之附子气味劲悍有囘阳之功命门火衰非此不补性虽有毒但炮制有法或用甘草防风同炒或童便乆浸以去其毒复与地黄等味同用以制其热润其燥缓其急假其克捷之功而驾驭其慓悍之势则虽乆服亦无害也观东垣八味丸论则较然矣精要曰疽向安后发渇与加减八味丸丹溪曰夫当此时气血两虚当用参蓍补气归芐补血渇当自止何必泽㵼茯苓佐以肉桂以导水耶若忍冬丸黄蓍六一汤亦为切当忍冬养血黄蓍补气渇何由作机按丹溪所言与前八味丸论治不合宜以脉证别之庶几两得其宜而无背驰之失也疮疡呕逆三十三精要云有二证一谓初发不曽得内托散伏热在心一谓气虚脾气不正其伏热在心者与内托散气虚者宜嘉禾散有寒热宜正气散兼与山药丸以补肾丹溪曰诸逆冲上呕皆属于火托里散性凉固有降火之理若嘉禾散徒温煖以助火耳山药丸补肾以壮下焦之阴粗为近理然治呕须分先后肿疡时当作毒气上攻治之溃疡后当作阴虚补之若年老因疽溃后呕不食者宜参蓍白术膏佐使药随时随证加减亦用独参汤而愈者山药丸缓急未易治河间谓病疮呕逆湿气侵于胃也药中宜倍加白术海藏云吐者有物无声乃血病也者无物有声乃气病也呕者有声有物气血俱病也仲景曰呕家虽有阳明证勿下之欬逆者火自下冲上胃口而作声也病后胃虚所致阴大虚也病而至此多危善于治者岂可泛言呕吐无分别耶热盛脉数精要与漏芦汤单煮大黄汤等若不甚热脉缓弱只投五香连翘汤丹溪曰热盛脉数若肿疡时脏府祕而体实者犹可与也若溃疡脓血出多热盛脉数去死为近岂可下乎缓弱之脉古人皆以为邪毒已散五香之飞走升散其可用乎疮肿寒热用药法三十四尝见治寒以热而寒弥甚治热以寒而热弥炽何也假如心实生热者当益其肾肾水滋热自除肾虚生寒者当补其心心火降寒自退此所谓寒之而热取之阴热之而寒者取之阳也又寒因热用热因寒用要在通其理类而已又闻寒热逆之甚者从之盖治寒以热必凉而行之治热以寒必温而行之此亦欲其调和也其间有正有权者盖病有㣲有甚㣲者逆治理之正也甚者从治理之权也疮疡面赤不得攻下三十五疮疡及诸病面赤虽伏大热禁不得攻里为阳气怫鬰邪气在经宜发表以去之故曰火鬰则发之虽大便数日不去亦宜攻其表以发散阳气少加润燥之药若见风脉风证只宜用发表风药便可以通利也若只干燥祕澁只宜润之疮疡发寒热或汗三十六疮疡发寒热多汗或先寒后热或先热后寒或连日作寒热或间日作必先呕痰然后寒热寒热解大汗出精要言以上之证不可专以为热亦有气虚而得亦有因怒而得或先感寒邪脾气不正而然者丹溪曰因气虚者当以补气药补之因怒者当以顺气药和之脾气不正者当以脾药调养之今用不换金正气散悉是温散㵼卫之药欲以一两人参收拾十四两之㵼卫可乎若用于肿疡时感寒邪者犹或庶几彼气虚者因怒者脾气不正者此方能兼治乎抑不知其用于肿疡耶溃疡耶论疽疾咽喉口舌三十七凡疽疾咽喉口舌生疮精要罪不得内托以致热毒与琥珀犀角膏一日而安尚为近理若溃疡后用之彼宁不助邪致虚以速其死也后有犀角散以大黄佐黄蓍用黄蓍则知为虚矣用大黄又似疑其有实热夫疮脓体虚纵有旧热将自渐因脓血而消何必以峻冷利动脏府若在秋冬何异刀劒论疮疡食肉三十八东垣曰疮疡食肉乃自弃也疮疡乃营气而作今反补之自弃何异虽用药治不能愈也精要曰羊鸡牛鵞鱼面煎炒炙酒等味犯之必发热用栀子黄芩汤最効丹溪曰栀芩苦参犀角佐辅人参固可解食毒之热若寒月与虚人宁无加减乎内经谓膏粱之变足生大疔此言疮疽之因也禁戒厚味恐其引起宿火之热此诚富贵豢养口腹者所当谨若素贫者大不然矣予曽治一人背痈径尺穴深而黒家贫得此急作参蓍归术膏多肉馄饨与之而安多肉馄饨补气之有益者也论气血喜香恶臭三十九精要曰凡气血闻香则行闻臭则逆饮食调令香美益脾土养真气疮疡或为秽气所触可用香药薰之丹溪曰甘而淡者可养脾土若香美者但能起火故经以热伤脾热伤气为戒今曰益脾养气施之肿疡似有畅达之益溃疡后用香美恐有发湿热损眞隂之患论脓溃四十夫痈疽疮疖皆由气血壅滞而生当推虚实表里而早治之可以内消此内托里之意也若毒气已结者勿泥此内消之法当辨脓之有无浅深急酌量刺之缓则穿通脏府腐烂筋骨可不愼哉若脉𦂳而数为脓未成𦂳去但数为脓已成以手按上热者有脓不热无脓按之牢硬未有脓按之半软半硬已有脓大软方是脓成若大按之痛者脓深按之不甚痛者脓未成按之即复痛为有脓不复痛者无脓薄皮剥起者脓浅皮色不变不高阜者脓深浅者宜砭深者宜针足指稍及乳上宜脓大软方开麻豆后肢疖有痈稍觉有脓便用决破迟则成挛曲之疾论痈疽脓成十死一生四十一凡痈疽脓已成十死一生故圣人弗使巳成已成脓血砭石锋针取之也但病者多喜内消而医者即用十宣散败毒散流气饮之类殊不知十宣散虽有参蓍然防风白芷厚朴桔梗皆足以耗气况不分经络时令气血多少安可概用败毒散乃表散药也虽有表证不过一二服况非表证宁用之乎流气饮乃行气散血之剂服之过度则气血虚耗何以为脓此三药不可轻用明矣若脓既成昧者待其自穿殊不知少壮充实者或能自破若老弱之人又有攻发太过不行针刺脓毒乗虚内攻穿肠腐膜鲜不误事一妇乳痈脓成针刺及时不月而愈一人腿痈脓成畏针㡬殆后为针之大补三月而平一人腿痈脉证俱弱亦危证也治以托里得脓不急针刺脓水开㵼不歛而死一妇发背待自破毒内攻一人腹痈溃透秽从疮口出皆由畏针而毙论恶肉四十二恶肉者腐肉也痈疽溃后腐肉凝滞必须去之推陈致新之意若壮者筋骨强盛气血充溢眞能胜邪或自去或自平不能为害若年髙及怯弱之人血液少肌肉澁设或留而不去则有烂筋腐肉之患一人取之及时而新肉早生得以全愈一人去之稍迟㡬致不救一人取之失期大溃而毙尝见腐肉既去虽少壮者不补其气血亦不能收歛若怯弱者不取恶肉不补养气血未见其生也腐肉可用手法去之或用雄黄轻粉傅之蠧肉努出用逺志末酒调涂之又法息肉突出乌头五钱苦酒三升浸溃三日洗之日夜三四次诸疮努肉如蛇出数寸硫黄末傅之即缩脓溃后蠧肉不腐亦用硫黄轻粉傅之四围仍有肿焮处用毫针烧赤刺之约一米深红肿则缩论蚀脓四十三追蚀脓法使毒气外泄而不内攻恶肉易去好肉易生也若絍其疮血出不止者未可絍但掺追蚀药于疮上待其熟可絍方絍絍之痛应心者亦不可絍误触其焮痛必倍必生变症若疮疖脓成未破者于上薄皮剥起者当用破头代针之药安其上以膏贴之脓出之后用搜脓化毒药若脓血未尽便用生肌务其早愈则毒气未尽必再发生肌止痛四十四肌肉脾之所主也溃后收歛迟速者乃气血盛衰使然世人但知生肌用龙竭止痛用乳没予谓不然生肌之法当先理脾胃助气血为主则肌肉自生岂假龙竭之属设若脓毒未尽就用生肌反増溃烂壮者轻者不过复溃或迟歛而已怯者重者必致内攻或溃烂不歛者亦多矣止痛之法热者清之寒者温之实者损之虚者补之脓郁者开之恶肉侵蚀者去之如是则痛自止岂特乳没之属一人发背毒气未尽早用生肌竟背溃烂治以解毒药而愈又有患此毒气始发骤用生肌其毒内攻而死一人腿痈因寒作痛与乳香定痛丸一妇时毒因热作痛与防风通圣散一人腿痈脓溃因虚作痛与益气养荣汤一人腹痈因实作痛与黄连内疏汤一人腿痈脓成作痛予为刺之一妇发背腐肉不去作痛予为取之痛各自止専用龙竭生肌乳没止痛未之察也疮痛不可忍者苦寒药可施于资禀厚者若资禀素薄者宜补中益气汤加苦寒药血热者四物汤加黄芩鼠粘子连翘在下加黄栢若肥人湿热疮痛者羌活防风荆芥白芷取其风能胜湿也毎见疮作先发为肿气血郁积蒸肉为脓故痛多在疮始作时脓溃之后肿退肌寛痛必渐减而反痛者虚也宜补参芪之属亦有秽气所触者宜和解之乳香芍药之属亦有风寒所逼宜温散之羌桂之属论瘘并治法四十五诸疮患乆成瘘常有脓水不絶其脓不臭内无歹肉须先服参芪归术芎大剂托里为主或服以丸尤宜用附子浸透切作片厚二三分于疮上着艾灸之仍服前托里之药隔三日再灸不五七次肌肉自长满矣至有脓水恶物渐溃根深者用麺硫黄大蒜三物一处捣烂看疮大小捻作饼子厚三分安疮上用艾炷灸二十三壮一壮一易后隔四五日方用霞锭子并信効锭子用絍入疮内歹肉尽去好肉长平然贴收歛之药内服应病之剂调理则差矣论附子饼四十六附子为末唾津和为饼如三钱厚安疮上以艾炷灸之漏大炷大漏小炷小但灸令㣲热不可令痛干则易之如困则止来日如前再灸直至肉平为效仍用前补药作膏贴豆䜴饼専治发背已溃未溃用江西淡豆䜴为末唾津作饼置患处灸之饼干再用唾津和之疮大用水和捣成硬泥依疮大小作饼子厚三分如巳有疮孔勿覆孔上四布䜴饼列艾其上灸之使㣲热勿令破肉如热痛急易之日灸二度先有疮孔者孔出汁即差论隔蒜灸四十七隔蒜灸元戎云疮疡自外而入者不宜灸自内而出者宜灸外入者托之而不内内出者接之而令外故经云䧟者灸之丹溪曰痈疽之发或因内有积热或因外寒而郁内热若于始发之际外灸以散其毒治之之早亦可移重就轻转深于浅东垣曰初觉发背欲结未结赤热肿痛先以湿纸覆其上立视纸先干处即痈头也取蒜切片如三钱厚安头上用大艾炷灸之三壮换一蒜片痛者灸至不痛不痛者灸至痛早觉早灸为上一日三日十灸十活三日四日六七活五六日三四活过十数日不可灸若有十数头作一处者用蒜研成膏作薄饼铺头上聚艾烧之亦能活也若初发赤肿中间有一黄粟米头便用独蒜切去两头取中间片厚薄安头上着艾灸十四壮多至四十九壮本事方云一人四月背疽治之踰月益甚矣以艾加疮头自旦及暮灸百五十壮知痛乃已明日镊去黒痂脓尽不痛始别以药傅之日一易易时旋前去黒烂月余乃平灸法总论四十八疮疡在外者引而拔之在内者疏而下之灼艾之功甚大若毒气郁结气血凝聚轻者或可药散重者药无全功东垣云若不针烙则毒气无从而散脓瘀无从而㵼过时不烙反攻于内故治毒者必用隔蒜灸舎是而用苦寒之剂其壮实内有火者或可彼怯弱气寒未有不败者也又有毒气沈伏或年髙气弱若服尅伐之剂气血愈虚脓因不溃必假火力以成功一人足患疔已十一日气弱灸五十余壮更以托里药而愈黄君腿痈脓清脉弱一妇臂结一块溃不收敛各灸以豆䜴饼更饮托里药而愈一人胷肿一块半载不消明灸百壮方溃与大补药不敛复灸以附子饼而愈一人发背焮痛如灼隔蒜灸三十余壮肿痛悉退更服托里消毒而愈一人发背疮头甚多肿硬色紫不甚痛不腐溃以艾铺患处灸之更服大补药数日死肉脱去而愈一人发背已四五日疮头虽小根畔颇大隔蒜灸三十余壮其根肉消惟疮头作浓而愈精要曰灸法有回生之功信矣大凡蒸灸若未溃则拔引郁毒已溃则补接阳气袪散寒邪疮口自合其功甚大尝治四肢疮疡气血不足者祇以前法灸之皆愈疔毒甚者痛则灸至不痛不痛则灸至痛亦无不愈若中虚者不灸而服败毒药则疮毒未除中气先伤未有不败者也李氏云治疽之法着艾胜于用药縁热毒中隔外内不通不发泄则不解散又有处贫居僻一时无药用灸尤便大概蒜用大者取其散毒有力用着艾炷多者取其火力透也如法灸之疮发脓溃继以神异膏贴之不日而安一则疮不开大二则内肉不溃三则疮口易合见效甚神辨精要曰始发时用针灸十死八九丹溪曰火以畅达拔引郁毒此从治之意因灸而死者盖虚甚孤隂将絶脉必浮数而大且鼓精神必短而昏无以抵当火气故也岂可泛言始发不可灸以悞人精要又谓头上有毒不得灸恐火拔起热毒而加病丹溪曰头为诸阳所聚艾炷宜小而少小者如椒粒少者三五壮而已若勐浪如灸腹背炷大数多斯为悞矣按东垣灸元好问脑疽以大艾炷如两核许灸百壮始觉痛而安由是推之则头上发毒灸之痛则炷宜小数宜少不痛者炷大数多亦无妨也经曰䧟者灸之如外㣲觉木硬不痛者是邪气深䧟也急灸之浅者不可灸又曰浅者有数头肿痛亦灸之无妨竹马灸法四十九丹溪曰诸项灸法皆好惟骑竹马灸法尤为切要此消患于未形也先令病人以肘慿几竖臂腕腰直用篾一条自臂腕中曲纹尽处男左女右贴肉量起直至中指尖尽处为则不量指甲却用竹扛一条令病人脱衣骑定令身正直前后二人扛起令脚不着地又令二人扶定勿令僵仆却将所量臂腕箆从竹扛坐处尾骶骨尽处直竖竹上贴嵴背量至篾尽为则用墨㸃此只是取中非灸穴也另用薄篾量病人中指节相去两横为则男左女右截为一则就前所㸃记处两邉各量开尽处即是灸穴两穴各灸五壮或七壮不可多灸不问痈在何处及乳痈并用此法灸之无不愈者一云疽发于左灸左发于右灸右甚则左右皆灸盖此二穴心脉所过处经曰诸痛痒疮疡皆属心火又云心主血心气滞则血不行故逆于肉理而生痈灸此穴使心火调畅血脉流通即能奏效起死囘生论灸刺分经络五十河间谓灸刺疮疡须分经络部分气血多少俞穴逺近从背出者当从太阳五穴选用至阴通谷束骨崐崘委中从鬓出者当从少阳五穴选用窍阴夹谿临泣阳辅阳陵泉从髭出者当从阳明五穴选用厉兑内庭䧟谷冲阳解谿从脑出者则以絶骨一穴一説痈疽初发必先当头灸之以开其户次看所发分野属何经脉即内用所属经脉之药引经以发其表外用所属经脉之俞穴针灸以泄其邪内外交治邪无容矣针法总论五十一经曰冬则闭藏用药多而少针石少针石者非谓痈疽也痈疽不得顷时回回者逺也又曰痈疽之生脓血之成积㣲之所生也故圣人自治于未有形愚者遭其已成也已成脓者唯砭石铍锋之所取也疮疡一科用针为贵用之之际须视其溃之浅深审其肉之厚薄若皮薄针深反伤良肉益増其溃肉厚针浅脓毒不出反益其痛至于附骨疽气毒流注及有经乆不消内溃不痛宜燔针开之若治咽喉当用三稜针若丹瘤及痈疽四畔赤焮疼痛如灼宜砭石砭之去血以洩其毒重者减轻者消一妇患腹痈脓胀闷瞀卧针脓出即蘓一人囊痈脓熟肿胀小便不利几殆急针脓水大泄气通而愈大抵用针迎而夺之顺而取之所谓不治已病治未病不治已成治未成正此意也今之患者或畏针而不用医者又徇患者之意而不针遂或溃成而不得溃或得溃而所伤已深灸卒之夭枉十常八九悲夫精要谓痈如椒眼十数头或如蜂窠莲房脓血不出者用针横直裂之如无椒眼之类只消直入取脓不必裂之一法当椒眼上各各灸之亦佳不必裂也小儿疮疖先当温衣覆盖令其凝结壅滞血脉温和则出血立已不如此血脉凝便针则邪毒不泄反伤良肉又益其疮势也精要曰痈者皮薄肿髙多有椒眼十数粒疽者皮肤顽硬状如牛颈之皮痈成脓则宜针针宜用马御鐡为之形如薤叶様两面皆利可以横直裂开五六分许攻去毒血须先灸而后裂疽成脓则宜烙可用银箆大二寸长六寸火上烧令赤急于毒上熨烙得脓利为效又曰一妇病痈在背之左髙大而熟未破医云可烙傍有老成者曰凡背之上五脏俞穴之所系膈膜之所近烙不得法必致伤人医曰但宜浅而不宜深宜横而不宜直入宜下而不宜上谓此诀尽无妨也于是烧鐡筯烙之肉破脓出自此而愈当时直惊人非刽子手者不能为也又曰方其已熟未溃之时用鐡筯一烙极是快意方扇火欲着时诚是惊人予尝用矣临时犹且颤悸况未曽经歴者乎烙后脓水流通百无所忌名曰熟疮其疮突者针口宜向下然须是熟于用烙者识浅深知穴道审生熟非其时则所出皆生血当其时则出黄脓瘀肉用尖针烙者不得法尖针头细其口易合惟用平员头者为妙盖要孔穴通透或恐疮口再合用细牛膝根如疮口之大小畧割去粗皮挿入疮口外留半寸许即用嫩橘树叶地锦草各一握研成膏傅之牛膝能使恶血常流二草温凉止痛随干随换此十全之功也火烙针其针员如筋大如纬挺头员平长六七寸一様二枚捻蘸香油于炭火中烧红于疮头近下烙之宜斜入向软处一烙不透再烙必得脓疮口烙者名曰熟疮脓水常流不假按抑仍须絍之勿令口合论蜞针五十二蜞针吮出血可施于轻小症候若积毒在臓府徒竭其血于外无益一儿二嵗赤轸取大蜞数条吮其血轸消予曰非治也三日大热而死外血去气不能独居故也论金银花酒五十三金银花生取藤叶一把磁器内烂研入白酒少许调和稀稠得宜涂敷四围中心留口以洩毒气又法取藤五两木杵槌碎生甘草节一两二味以水二碗用砂瓶文武火煎至一碗入无灰酒一碗再熬十数沸去查分温三服查敷患处一日夜吃尽病势重日夜两剂服至大小便通利药力到矣或用干者终不及生者力大效速或只用藤五六两捣烂入热酒一钟绞取汁酒温服查罨患处四五服而平此藤延蔓附树或园圃墙垣之上藤方而紫叶似薛荔而青三月间花㣲香蔕带黄色花初开色白经一二日色黄故又名金银花又名鹭鸶藤又名金钗股又名若翁须因藤左纒又名左纒凌冬不彫又名忍冬在处有之治痈疽发背乳痈初发便当服此不问疽何处皆有竒効兼麦饭石膏神异膏贴之尤効论槐花酒五十四槐花酒槐花四五两炒㣲黄乘热入酒二钟煎十余滚去查热服未成者二三服已成者一二服一人髀患毒痛甚服消毒药不减饮槐花酒一服势随大退再服托里消毒药而愈一人发背十余日势危脉大先饮槐花酒二服杀其势退再服败毒散二剂托里药数剂渐溃又用桑柴烧灸患处毎日灸良乆仍以膏药贴之灸至数次脓溃腐脱以托里药加白术陈皮月余而愈一人肩疽脉数用槐花酒一服势顿退更与金银花黄耆甘草十余服而平大抵肿毒非用蒜灸及饮槐花酒先去其毒虽服托里诸药其効未必甚速槐花治湿热之功最为神速但胃寒人不宜过剂八味丸治验五十五一人年踰三十素怯弱不能食冷臂痈愈后饮食少思或作胀或吞酸日渐羸瘦参苓等药不应右尺脉弱此命门火衰不能生土遂以八味丸补土之原食进而愈一人病脾胃服补剂及针灸脾俞等穴不应几殆服八味丸三料而平一人脾虚发肿服此丸不半年而康一人貌丰气弱遇风则眩劳则口舌生疮胷常有痰目常赤澁服此而安一人患脾服此将验而庸医阻之反用寒药遂致不救尝验人有不耐劳不能食冷或饮食作胀大便不实或口舌常破如疮服凉药盛盗汗不止小便频数腰腿无力或嚥津或唿吸觉令气入腹或隂嚢湿痒或手足冷或面白或黧黒或畏寒短气以上诸症皆属肾非用附子不可治验数条见前渇论外科理例卷一外科理例卷二钦定四库全书外科理例卷二明汪机撰论十六味流气饮五十六治无名恶肿痈疽丹溪曰夫十六味流气饮乃表里气血药也复以疎风助阳之药参入非脉之洪缓沈迟𦂳细者不宜用诸家徃徃不分经络脉症不具时宜但云消毒化毒又云不退加补气血药此又使人不能无疑也论十宣散五十七经曰诸痛痒疮疡皆属心火言其常也如疮盛形羸邪髙痛下始热终寒此反常也故当察时下而权治可收十全之功此表里气血之药若用于痈疽初发或已发或内托或身倦恶寒热少或脉缓濇或弦或𦂳细宜用之散风寒以助阳乃始热终寒之变也若施于积热焮毒更不分经络时宜不能无惧也丹溪曰精要谓治未成也速散已成者速溃若用于轻小症候与冬月时令尽有内托之功冬月肿疡用之亦可转重就轻移深于浅夏月溃疡用之其桂朴之温散佐以防风白芷虽有参茋亦难倚仗世人用此不问是痈是疽是冬是夏无经络无前后如盲人骑瞎马半夜临深池危哉又曰燥血㵼气药太多渉虚者勿轻用一士背臋腿节次生疽率用五香连翘汤十宣散致不救一人年六十好酒肉背疽与独参膏十五六斤而愈若用十宣宁保无危论内托散五十八精要谓一日至三日进十数服防毒气攻脏府名护心散切详菉豆解丹毒又言治石毒味甘入阳明性寒能补为君以乳香去恶毒入少阴性温善窜为佐甘草性缓解五金八石及百药毒为使想此方専为服丹石发疽者设不因丹石而发疽恐非必用之剂丹溪曰痈疽因积毒在脏府非一朝一夕治当先助气壮胃使本根坚固而以行经活血为佐参以经络时令使毒外发施治之早可以内消此乃内托之本意内托散性冷治呕有降火之理若夫老年者病深诸症备者体虚者菉豆虽补将有不胜重任之患矣一妇年七十形实性急好酒冬病脑疽与麻黄桂枝汤而愈此亦内托岂必皆冷药哉论神仙追毒丸五十九精要曰初成脓宜烙得脓利为効亦服追毒丸丹溪曰追毒丸下积取毒之药决无取脓之効今用烙而得脓若在里而血气实则脓自出如托不出何不以和气活血药佐以参茋补剂使脓托出也其方用五倍子消毒杀虫解风为君山茨菇千金子大㦸皆驱逐走泄为臣佐以射香升散用之以治痈疽实非所宜果见脏府有积毒或异虫纒滞深固而体气不虚者亦是快药但戒勿轻用耳论独胜散六十谓痈疽皆縁气滞血凝或因怒气所致用香附子去毛以生姜汁淹一夕研干为末白汤调服二钱无时丹溪曰本方谓疽后常服半年尤効此皆施于体实气郁之人也一人厚味气郁形实性重年近六十背疽医与他药皆不行惟饮香附米甚快始终止此一味而安此千百而一二论柞木饮子六十一干柞木叶干荷叶中心蒂干萱草根甘草节地榆细剉毎服半两水二碗分二服早晩各一服未成者自消脓者自干丹溪曰荷蒂去恶血萱根下水解毒利胷膈柞木有芒刺能驱逐地榆主下焦血病轻小症候或可以为防托论阿胶饮子六十二丹溪曰阿胶饮子以牛胶属金属土补肺气实大肠壮胃止泄黄蜡丸以蜡味甘淡实大肠补而难化国老膏以甘草化毒行经逺志酒忍冬酒皆有补性归心归血用之颇切善用者以之配入肿疡之散结溃疡之补虚亦奏捷効论六味车螯散六十三车螯𤓰蒌仁甘草节灯草右除车螯为粗末作一服用酒二碗煎耗半碗去查入蜜一大匙和匀调车螯末二钱腻粉少许空心温服取下恶物丹溪曰车螯散一以轻粉为佐一以灯心为佐其散肿消毒下积安详穏重轻小症候亦可仗之论飞龙夺命丹六十四飞龙夺命丹治疔疮恶肿初发或发而黒陷毒气内陷者丹溪曰世多用之香窜燥毒之剂无经不至故能宣泄备汗吐下三法病因食一切禽畜毒发及疮脉沈𦂳细数藴毒在里并湿毒用之神効若大热大渇毒气焮发而脉浮洪在表及膏粱积热之人未宜轻举论加味十全汤六十五凡治痈疽后补血气进饮食实为切要盖脓血出多阴阳两虚此药可以囘生起死惜其不分经络时令须在识者触而长之今医以肿平痛寛遂以为安漫不加省徃徃于结痂后两三月或半年虚证乃见医者不察而加补养之功因而转成他病者多矣一人因脚弱详见后条论五香汤六十六精要云大凡痈疽不可舍五香汤丹溪曰吾不知良甫之时有许多大府祕坚病气郁塞若是之顽厚可以骤散而大下者耶亦当开陈时之先后症之可否庶乎后人不敢勐浪杀人殊不知些小寒热或者由其气血不和而然便以为外感而行表散害人最速论防风通圣散六十七此表里气血药也治一切风毒积热疮肿脉候弦洪实数浮𦂳气血盛实者不可缺此丹溪曰祕传以是方加人参黄蓍苍术赤茯苓金银花名消肿托里虽以参耆为主复云人参无亦可则又不能无疑而难用也且临症加减须较表里如表症多者当从此方以辛甘为主散之也里症多者须当从变论大黄六十八精要云大黄宜热散毒治痈疽要药痈疽始作皆须大黄等汤极转利之排日不废又曰疮疽泄利皆是恶候丹溪曰此皆不能使人无疑借曰用大黄恐因大府祕而病体实有积热沈痼者发也止可破结导滞推令转动而已岂可谓极转利之而且排日不废耶若下利之后又与利药恐非防㣲杜渐之意疮之始作肿在肌肉若非大满大坚实之症自当行仲景发表之法借五香汤为例散之于外可也何必遽用峻下之药夺其里哉或曰痈疽用大黄走㵼以去毒孙真入尝言之良甫祖述其説耳曰孙以盛名行竒术于公卿间者良甫宋人若其交游亦皆公卿之家肉食之辈故皆捷効今不分贫富苦乐一概用之宁免孟浪之过乎况有心劳而虚者忧怒而虚者强力劳动而虚者大醉饱而虚者皆气少而澁血少而浊生疽固是难治若大府祕而稍安谷甘淡薄而守戒律犹为可治不免尚费调补苟因旬日半月大府祕实不知亦有其气不降而然者便以为实而行大黄岂不杀人论白蜡六十九白蜡禀收歛坚凝之气外科要药生肌止痛接骨续筋补虚用合欢树皮同入长肉膏有神効但未试其可服否合欢皮尝服之验矣论草麻子七十草麻子性善收能追脓取毒亦要药也皂角刺治痈疽未破已破能钻引至溃处神异膏一説膏药方甚多神効无出于此麦饭石膏脓后围疮口一説内冷恶寒不宜用论流气饮十宣散七十一夫气血凝滞多因营卫之气弱不能运散岂可复用流气饮以益其虚况各经气血多少不同心包络膀胱小肠肝经多血少气三焦胆肾心脾肺少血多气人年四十以上隂血日衰若于血少经分而病痈肿或脉证不足当以补接为主丹溪曰肿疡内外皆壅宜托里表散为主乃补气血药而加之以行散之剂非専攻之谓也或者肿焮痛甚烦燥脉大其辛热之剂不但肿疡不可用虽溃疡亦不可用也凡患者须分经络血气地部逺近年嵗老幼禀气虚实及七情所感时令所宜而治之常见以流气十宣散二药概治结肿之症以致取败者多矣大抵证有主末治有权宜治其主则末病自退用其权则不拘于时泥于守常必致病势危甚况杂用攻剂动扰各经故丹溪云凡疮发于一经只当求责本经不可干扰余经是也论败毒流气饮七十二凡治疮疡不审元气虚实病在表里便服败毒流气等药盖败毒散发表药也果有表证止宜一二服多则元气损毒愈盛虽有人参亦莫能补流气饮耗血药也果气结胸满只宜二三服多则血反致败虽有芎归亦难倚仗丹溪曰此不系膏粱丹毒之变因虚劳气郁所致也蜡矾丸七十三一人肩患毒肿硬作痛恶症逓见用矾末三钱煳丸以葱白脉实而不歛或不消者下之瘰疬者结核是也或在耳后耳前或在耳下连及颐颔或在颈下连缺盆皆谓之瘰疬或在胷及胷之侧或在两脇皆谓之马刀手足少阳主之瘰疬必起于少阳一经不守禁忌延及阳明大抵食物之厚郁气之积曰毒曰风曰热皆此三端加引变换须分虚实实者易治虚者可虑以其属胆经主决断有相火且气多血少妇人见此若月经不调寒热变生稍乆转为潮热危矣自非断欲神仙不治也救苦化坚汤瘰疬马刀挟瘿从耳下或耳后下颈至肩或入缺盆乃手足少阳经分其在颏下或颊车乃足阳明经分受心脾之邪而作宜将二症合而治之升麻葛根眞漏芦三味俱足阳明本经药连翘归身熟芐牡丹皮黄茋白芍药肉桂麦芽柴胡鼠粘子羌活独活防风曲末昆布黄连广茂三稜人参厚朴益智仁凡疮不起者托而起之不成脓者补而成之使不内攻脓成宜及时针之若畏痛而不肯针之又有恐伤良肉而不肯针殊不知疮虽发于肉薄之处若脓成其肿亦髙寸余疮皮又厚分许用针深不过二分若发于背肿髙必有三四寸针入止于寸许况患处肉已坏矣何痛之有何伤之虑怯弱之人及患附骨疽待脓自通必致大溃不能收敛血气沥尽而亡者多矣论痛七十六上部脉数实而痛者宜降火上部脉数虚而痛者宜滋阴降火为主尺部脉数而作渇者滋阴降火如四物加黄栢知母大抵疮之寒热虚实皆能为痛热毒痛者药用寒凉折之寒邪痛者药用温热散之因风痛者除风因湿痛者导湿燥而痛者润之塞而痛者通之虚而痛者补之实而痛者㵼之脓郁而闭者开之恶肉侵蚀者去之隂阳不和者调之经络闭澁者利之愼勿概用寒凉之药盖血脉喜温而恶寒若冷气入里血即凝滞反难瘥矣又曰大抵疮疽之症虽发疼痛形势髙大烦渇不宁脉若有力饮食颇进可保无虞其脓一溃诸症悉退多有因脓不得外㵼以致疼痛若用败毒寒药攻之反致误事若有脓急针之脓出痛止脓未成而热毒作痛用解毒之药亦有腐烂尺余者若无恶症投以大补之剂肉最易生亦无所妨论痈疽虚实七十七疮疡之症五善之中见一二善症者可治七恶之内见一二恶症者难治若虚中见恶症者不救实中无恶者自愈此症虽云属火未有不由隂虚而致者故经云督经虚从脑出膀胱经虚从背出岂可専泥于火而用苦寒药治夫苦寒之药虽治阳症尤当分表里虚实次第时宜岂可始末悉用之凡疮肿坚而不泽坚如牛领之皮疮头如粟脉洪大按之则濇此精气已絶不治亦死凡痈疽之作皆五脏六腑蓄毒不流非独荣气壅塞而发其行也有处其主也有归假令发于喉舌者心之毒皮毛者肺之毒肌肉者脾之毒骨髓者肾之毒发于下者隂中之毒发于上者阳中之毒外者六腑之毒内者五脏之毒故内曰坏外曰溃上曰从下曰逆发于上者得之速发于下者得之缓感于六腑者易治感于五臓者则难治也发背脑疽大疔悬痈脱疽脚发之类皆由膏梁厚味尽力房劳七情六淫或丹石补药精虚气耗所致非独因荣卫凝滞而生也必灸之以拔其毒更辨其因及察邪在脏腑之异虚实之殊而治之庶无误也凡大痈疽借气血为主若塌而不起或溃而不腐或不收歛及脓少或清皆气血虚也宜大补之最忌攻伐之剂亦有脓反多者乃气血虚不能禁止也若溃后发热作渇脉大而脓愈多属真气虚邪气实也皆不治尝见气血充实之人患疮皆肿髙色赤易腐溃而脓且稠又易收歛怯弱之人多不起发不腐溃及难收歛若不审察妄投攻剂虚虚之祸不免矣大抵疮之始作先发为肿气血郁积蒸肉为脓故多痛脓溃之后肿退肌寛痛必渐减若反痛乃虚也宜以补之有秽气所触者和解之风寒所逼者温散之齐氏云疮疽之症有脏腑气血上下真邪虚实不同也不可不辨如肿起坚硬脓稠者实也肿下輭慢脓稀者虚也㵼痢肠鸣饮食不入呕吐无时手足并冷脉弱皮寒小便自利或小便时难大便滑利声音不出精神不爽悉脏腑虚也大便硬小便澁饮食如故腹满膨胀胸膈痞闷肢节疼痛口苦咽干烦躁多渇身热脉大精神昏塞悉脏腑实也凡诸疮疽脓水清稀疮口不合聚肿不赤肌寒肉冷自汗色脱者气血虚也肿起色赤寒热疼痛皮肤壮热脓水稠粘头目昏重气血实也头痛鼻塞目赤心惊咽喉不利口舌生疮烦渇冷睡语咬牙者上实也精滑不禁大便自利腰脚沈重睡卧不能者下虚也肩项不便四肢沈重目视不正睛不了了食不知味音嘶色败四肢浮肿者真气虚也肿焮尤甚痛不可近多日不溃寒热徃来大便祕澁小便如淋心神烦闷恍惚不宁者邪气实也又曰诸痛为实诸痒为虚又曰其脉洪大而数者实也㣲细而软者虚也虚则补之和其气血托里也实则㵼之疏利而导其气内经谓血实则决之气虚则掣引之溃疡虽有表症发热宜以托里药为主佐以表散之剂论附骨疽七十八骨疽乃流注之败症也如用凉药则内伤其脾外氷其血脾主肌肉脾气受伤饮食必减肌肉不生血为脉络血既受冰则血气不旺而愈滞宜用理脾脾健则肉自生血气自运行矣又曰白虎飞尸留连周期或展转数嵗冷毒朽骨出尽自愈若附骨腐者可痊至骨腐则为终身癈疾矣有毒自手足或头面肿起或兼疼痛止至颈项骨节去处如疬疡贯珠此风湿流气之症也宜加减小续命汤独活寄生汤主之有两膝肿痛起或至遍身骨疼痛者此风湿痺又名疬节风宜附子八物汤又有结核在项腋或两胯软肉处名曰疬痈属冷症也又有小儿宿痰失道致结核于项颈臂膊胷背之处亦冷症也俱用热药敷贴以上诸症皆原于肾肾主骨肾虚则骨冷而为患也所谓骨疽皆起于肾亦以其根于此也故用大附子以补肾气肾实则骨有生气而疽不附骨矣论疮疽所致之由七十九若气血充实经络通畅决无患者若气血素亏或七情所伤经络郁结或腠理不宻六淫外侵隧道壅塞医者须当察其所由辨其虚实庶不误人论痈可治不可治八十发背脑疽脱疽肿痛赤色水衰火旺之色尚可治若黒或紫火极以水之象也乃肾水已竭精气已涸决不治凡肿不髙色不赤不焮痛脉无力不饮食肿不溃腐不烂脓水清或多而不止肌肉不生属元气虚也皆难治宜峻补之或脓血既洩肿痛尤甚脓水败臭烦躁时𠻳腹痛渴甚㵼利无度小便如淋乃恶症也皆不治未成脓不灸脓熟不开腐不去多致不救肿而一日至四五月未成脓而痛者宜灸至不痛灸而不痛或麻木者明灸之肿硬不作脓或痛或不痛或㣲痛或疮头如黍者灸之尤効亦有数日色尚㣲赤肿尚不起痛不甚脓不作者尤宜多灸勿拘日期更服甘温托里药切忌寒凉之剂瘀肉不腐桑柴火灸之脉数发热而痛者发于阳也可治脉不数不热不痛者发于隂也难治不痛最恶不可视为常疾此症不可不痛不可大痛顿闷者不治肿疡八十一肿髙焮痛脉浮者邪在表也宜托之如内托复煎散肿硬痛深脉沈者邪在内也宜下之如黄连内疎汤仙方活命饮苦参丸外无焮肿内则便利调和者邪在经络也宜调和荣卫托里荣衞汤白芷升麻辈焮痛燥烦或咽干作渴者宜降火如黄连解毒汤焮痛发热或拘急或头痛者邪在表也宜散之如荆防败毒散人参败毒散辈大痛或不痛者邪气实也隔蒜灸之更用解毒如仙方活命饮烦躁饮冷焮痛脉数者邪在上也宜清之如清凉饮或金银花散恶寒而不溃者气实兼寒邪也宜宣而补之如十宣散焮痛发热汗多大渴便祕谵语者结阳症也宜下之如黄连内疎汤破棺丹辈不作脓或热而不溃者虚也宜补之如补中益气汤八物汤十全大补汤辈焮痛或不痛及麻木者邪气盛也隔蒜灸之肿痛或不作脓者邪气凝结也宜解之如仙方活命饮肿痛饮冷发热睡语者火也宜清之如清心汤或防风通圣散加黄连不作脓或不溃及不歛者阳气虚也宜补之如托里消毒散疮后当调养患后当调养若瘰疬流注之症尤当补益否则更患他症矣必难措治愼之蜡矾丸败毒散流气饮溃疡八十二脓热不溃者阳气虚也宜补之如圣愈汤瘀肉不腐者宜大补阳气更以桑柴火灸之如参茋归术脓清或不歛者气血俱虚宜大补如八物汤溃后食少无睡或发热者虚也宜补之如内补黄茋汤倦怠懒言食少不睡者虚也宜补之如黄耆人参汤寒气袭于疮口不歛或䧟下不歛者温补之如十全大补汤脉大无力或濇㣲而肌肉迟生者气血俱虚也峻补之如十全大补汤出血成脓多烦燥不眠者乃亡阳也急补之脓多或清者血气俱虚也宜峻补之右关脉弱而肌肉迟生者宜健脾胃如六君子汤脓清补之不应及不痛或木闷及坚硬者俱不治溃疡作痛八十三脓出而反痛者虚也宜补之凡脓溃之后脉濇迟缓者易愈以其有胃气故也脉细而沈时直者里虚欲变症也若痛尚未痊洪滑粗散者难疗以正气虚邪气实也脉数虚而痛者属虚火宜滋隂如托里散加生地黄脉数实而痛者邪气实也宜泄之脉实便祕而痛者邪在内也宜下之如清凉饮脉濇而痛者气血虚寒也温补之如定痛托里散若有脓为脂膜间隔不出或作胀痛者宜用针引之或用利刀剪之腐肉堵塞者去之溃疡发热八十四脉浮或弱而热或恶寒者阳气虚也宜补气如补中益气汤脉濇而热者血虚也宜补血如四物汤人参养荣汤午前热补气为主如四君子汤午后热者补血为主如四物汤脉浮数发热而痛者邪在表也宜散之如补中益气汤脉沈数发热而痛者邪在内也宜下之东垣云发热恶热大渇不止烦燥肌热不欲近衣脉洪大按之无力或目痛鼻干者非白虎汤症也此血虚发热宜用当归补血汤又有火郁而热者如不能食而热自汗气短者虚也以甘寒之剂㵼热补气如能食而热口舌干燥大便难者以辛苦大寒之剂下之以泄火补水脓血大泄当大补气血为先虽有他症以末治之凡痈大溃发热恶寒皆属气血虚甚若左手脉不足者补血药当多于补气药右手脉不足者补气药当多于补血药切不可发表附余诸症十五条论寒热八十五大抵七情皆能动火各经之热亦异当分治之东垣曰昼则发热夜则安静是阳气自旺于阳分也昼则安静夜则发热烦燥是阳气下䧟入隂中也名曰热入血室昼则发热烦燥夜亦发热烦燥是重阳无隂也当急㵼其阳峻补其隂王註曰病热而脉数按之不动乃寒盛格阳非热也形症是寒按之而脉皷击于指下而盛者此谓热盛拒隂非寒也伤寒论曰寸口脉㣲为阳不足隂气上入阳中则洒浙恶寒尺脉弱为隂不足阳气下䧟入隂中则发热也肺热者轻手乃得㣲按全无日晡热甚乃皮毛之热其症必见喘欬寒热轻者㵼白散重者凉膈散地骨皮散心热者㣲按至皮肤之下则热少加力按之则不热是热在血脉也其症烦闷心痛掌中热而哕以黄连㵼心汤导赤散朱砂安神丸脾热者轻按之不热重按之亦不热不轻不重热在肌肉遇夜尤甚其症必怠惰嗜卧四肢不收无气以动㵼黄散肝热者重按之肌肉之下至骨之上乃热寅夘时间尤甚其脉弦四肢满闷便难转筋多怒多惊四肢困热筋痿不能起于牀㵼青丸柴胡引子肾热者重手按至骨分其热蒸手如火其人骨苏又如虫蚀其骨困热不任亦不能起于牀滋肾丸主之徐用诚云面热者足阳明口中热如胶足少隂口热舌干足少隂耳前热手太阳掌中热手厥隂少隂太隂足下热而痛足少隂足外热足少阳身热肤痛手少隂身前热足阳明洒浙寒热手太隂肩上热肩似拔手太阳中热而喘足少隂肩背热及足小指外肷胫踝后皆属足太阳一身尽热狂而妄闻妄见妄言足阳明热而筋纵缓不收足痿足阳明厥隂手少隂丹溪曰恶寒者卫气虚衰不能温分肉实表而恶寒者又有上焦之邪隔絶营卫不能升降出表而恶寒者东垣云昼则恶寒夜则安静是隂气上溢于阳中也夜则恶寒昼则安静是隂血自旺于隂分也夜则恶寒昼亦恶寒是重隂无阳也当急㵼其隂峻补其阳七情所伤经云神伤于思虑则肉脱意伤于忧愁则肢癈魂伤于悲哀则筋挛魄伤于喜乐则皮藁志伤于盛怒则腰嵴难以俯仰也七情所伤气血所损之症也当先滋养血气论精血夫月水之为物乃手太阳手少隂二经主之此二经相为表里在上为乳汁下为月水为经络之余气苟外无六淫所侵内无七情所伤脾胃之气壮则冲任之气盛故为月水适时而至然面色痿黄四肢消瘦发热口干月水过期且少乃隂血不足也非有余瘀閟之症宜以滋养血气之剂徐而培之则经气盛而经水自依期而下又云精未通而御女以通其精则四体有不满之处异日有难状之疾隂已痿而思色以降其精则精不出而内败小便道澁而为淋精已耗而复竭之则大小便道牵疼愈疼则愈欲大小便愈便则愈疼女人天癸既至踰十年无男子合则不调未踰十年思男子合亦不调不调则旧血不出新血误行或溃而入骨或变而为肿或虽合而难子合男子多则沥枯虚又产乳衆则血枯杀人观其精血思过半矣又曰夫人之生以血气为本人之病未有不先伤其气血者世有室女童男积想在心思虑过当多致劳损男子则神色先散女子则月水先闭何以致然盖忧愁思虑则伤心心伤则血逆竭血逆竭则神色先散而月水先闭也火既受病不能营养其子故不嗜食脾既虚则金气亏故发𠻳𠻳既作水气絶故四肢干木气不充故多怒鬓髪焦筋骨痿俟五脏传遍故卒不能死然终死矣此一种于劳中最难治盖病起于五脏之中无有已期药力不可及也若或自能改易心志用药扶接如此则可得九死一生又云室女月水乆不行切不可用青蒿等凉剂医家多以室女血热故以凉药解之殊不知血得热则行冷则凝言之甚详此説大有理不可不知若经候㣲少渐渐不通手足骨肉烦疼日渐羸瘦渐生潮热其脉㣲数此由隂虚血弱阳徃乗之少水不能灭盛火火逼水涸亡津液当养血益隂愼无以毒药通之毒药慓悍甚助阳火隂血得之则妄行脾胃得之则愈虚惟宜栢子仁丸泽兰丸论水肿八十八月水不通乆则血结于内生块变为血瘕亦作血症血水相併壅塞不通脾胃虚弱变为水肿所以然者脾候身之肌肉象于土土主尅水水血既併脾气衰弱不能尅消致水气流溢浸渍肌肉故肿满也观此岂宜用尅伐之剂论妇人病八十九妇人性情执滞不能寛解多被七情所伤遂致遍身作痛或肢节肿痛或气塡胷满或如梅核塞喉嚥吐不出或痰涎壅盛上气喘急或呕逆恶心甚者渇闷欲絶产妇多有此症宜服四七汤先调滞气更以养血之药若因思忧致小便白浊者用此药吞青州白丸子屡効论妇人热劳九十妇人热劳者由心肺壅热伤于气血气血不调脏腑壅滞热毒内积不得宣通之所致也其候心神烦燥颊赤头痛眼澁神昏四肢壮热烦渇不止口舌生疮神思昏沈嗜卧少寐饮食无味举体酸疼或时心怔或时盗汗肌肤日渐消瘦故名热劳也自汗忌利小便九十一自汗小便少不可以药利之既已自汗则津液外亡小便自少若利之则荣卫枯竭无以制火烦热愈甚当俟热退汗止小便自行也兼此症乃阳明经大忌利小便论下血九十二下血服凉血药不应必应中气虚不能摄血非补中升阳之药不能愈切忌寒凉之剂亦有伤湿热之食成肠癖而下脓血者宜苦寒之剂以内疎之脉弦絶濇者难治滑大柔和者易治论血崩九十三妇人崩中由脏腑伤损冲任二脉血气俱虚故也二脉为经脉之海血气之行外循经络内营脏腑若气血调适经下依时若劳动过极脏腑俱伤冲任之气虚不能约制其经血故忽然而下谓之崩中治宜大补气血之药举养脾胃微加鎭坠心火之药治其心补隂㵼阳经自止矣论治病不可责効太速九十四凡治病若患者责効太速及不戒七情或药不分经络虚实俱难治论寡妇病九十五寡妇之病自古未有言者惟仓公与禇澄畧而论及寡者言师尼丧夫之妇独居无阳欲男子而不可得是以郁悒而成病也夫处闺门欲心萌而未遂致阴阳交争乍寒乍热有类疟疾乆则为劳又有经闭白淫痰逆头风膈气痞闷面䵟瘦瘠等症皆寡之病胗其脉独肝脉弦出寸口而上鱼际皆血盛而得经云男子精盛则思室女人血盛则怀胎是也论痿与柔风脚气相类九十六人身有皮毛血脉筋膜肌肉骨髓以成其形内则有心肝脾肺肾以主之若随情妄用喜怒劳佚致内脏精血虚耗使皮血筋骨肉痿弱无力以运动故致痿躄状与柔风脚气相类柔风脚气皆外所因痿则内脏不足之所致也论病犯不治九十七饮食不为肌肤水谷不能运化精微灌溉脏腑週身有脉神将何依故气短而促真气损也怠惰嗜卧脾气衰也小便不禁膀胱不藏也时有燥热心下虚痞胃气不能上荣也恍惚徤忘神明乱也犯此数者病皆不治论脚气九十八若饮食自倍脾胃乃伤则胃气不能施行脾气不能四布故下流乗其肝肾之虚以致足肿加之房事不节阳虚隂盛遂成脚气亦有内伤食脾胃之气有亏不能上升则下注为脚气者宜用东垣开结导引丸开导引水运化脾气如脾气虚湿气壅遏不通致面目发肿或痛者宜用导滞通经汤以疎导之脚气由肾虚而生然妇人亦有病脚气者乃因血海虚而七情所感遂成斯疾今妇人病此亦衆则知妇人以血海虚而得之与男子肾虚类也男女用药同无异更当兼治七情无不効也脚气虽云肿有浅深感有轻重其所受皆因真气虚弱邪气得以深袭若真气壮实邪气焉能为患耶故附骨疽及鹤膝风症肾虚者多患之前人用附子者以温补肾气而又能行药势散寒邪也凡湿痰湿热或死血流注关节非辛温之剂开发腠理流通隧道使气行血和焉能得愈但人谓附子有毒多不肯服若用童便炮制何毒之有况不常服何足为虑予中气不足以补中益气汤加附子服之三年何见其毒也经云有是病用是药也故大防风汤活络丹治脚气鹤膝风症多効活络丹夫病深伏在内非此药莫能通达但近代始云此药引风入骨如油如麺之説故后人多不肯服大抵有是病用是药岂可泥此言以致难瘥论表虚及小便多少肺痈肺痿九十九经曰肺内主气外司皮毛若肺气虚则腠理不宻皮毛不泽肺受伤则皮毛错纵故患肺痈肺痿肠痈必致皮毛如此以其气不能荥养而然也亦有服表药见邪不解又复发表殊不知邪不解者非邪不能解多因腠理不宻而邪复入也专用发表则腠理愈虚邪愈易入反为败症矣宜胗其脉邪在表者止当和解而实腠理乗虚复入者亦当和解兼实腠理故用托里益气之药若小便赤澁为肺热所传小便短少为肺气虚盖肺为母肾为子母虚不能生子故也亦有小便频数者亦为肺虚不能约制耳大抵劳伤血气则腠理不宻风邪乘肺虚风热相搏郁滞结不散以致喘𠻳若误汗下过度则津液重亡遂成肺痈肺痿之症矣桷按以上一十五条原系后病案中忽发挥者虽非外科以其议论有切于杂症不敢脱畧故采附诸论之后俾学者以便观览外科理例卷二外科理例卷三钦定四库全书外科理例卷三明汪机撰头面赤肿一百里实而不利者下之表实而不解者散之表里俱实而不解者解表攻里表里俱解而不消者和之肿甚焮痛者砭去恶血更用消毒之剂不作脓或不溃者托之饥年普患者不宜用峻利当审而治之时毒者爲四时邪毒之气感之于人也其候发于鼻面耳项咽喉赤肿无头或结核有根令人增寒发热头痛或肢体痛恍惚不宁咽喉闭塞人不识者将为伤寒便服解药一二日肿气益增方悟始求疮医原夫此疾古无方论世俗通为丹瘤病家恶言时毒切恐传染考之经曰人身忽经变赤状如涂丹谓之丹毒此风热恶毒所为与时毒特不同耳盖时毒初状如伤寒五七日间乃能杀人治者宜精辨之先论其脉滑数浮洪沉𦂳弦濇皆其候盖浮数者邪在表也沉濇者邪气深也气实之人急服化毒丹以攻之热实不利大黄汤下之有表証者解毒升麻汤以发之年髙气软者五香连翘汤主之又于鼻内搐通气散取十余啑作効若搐药不啑者不可治如啑出脓者治之必愈左右之人每日用啑药搐之必不传染其病人亦每日用啑药三五次以泄热毒此治时毒之良法也经三四日不解者不可大下犹宜和解之犀角连翘散之类至七八日大小便通利头面肿起髙赤者可服托里散黄茋散宜针鎌出血泄其毒气十日外不治自愈也此病若五日已前精神昬乱咽喉闭塞语声不出头面不肿食不知味者必死治之无功矣然而此病有隂有阳有可汗有可下粗工但云热毒就用寒药殊不知病有微甚治有逆从不可不审也一人头面肿痛服硝黄败毒之剂愈甚诊之脉浮数邪在表尚未解用荆防败毒散二剂势退大半更以葛根牛旁子汤四剂而痊经云身半已上肿天之气也身半已下肿地之气也乃邪客心肺之间上攻头目而为肿此感四时不正之气也与膏粱积热之症不同硝黄之剂非大便秘实不可用若不审其因及辨其虚实表里概用攻之必致有悮常见饥馑之际蒭荛之人多患之乃是胃气有损邪气从之不可不察予常治邪在表者用葛根牛旁子汤人参败毒散或普济消毒饮子邪在里者五利大黄汤栀子仁汤表里俱不解者防风通圣散表里俱解而肿不退者犀角升麻汤肿甚者砭患处出恶血以泄其毒十日外自愈若啑出脓血即愈欲其作脓者用托里消毒散欲其収敛者用托里散此法最为穏当五七日咽喉不闭言语不出头面不肿食不知味者不治一人患此肿痛发热作渇脉实便闭以五利大黄汤下之诸症悉退以葛根牛旁子汤四剂而痊一人表里俱解肿痛尚不退以葛根升麻汤二剂而消一人肿痛发寒热脉浮数以荆防败毒散二剂少愈冄人参败毒散二剂势减半又二剂而瘥一人耳面赤肿作痛咽干发热脉浮数先以荆防败毒散二剂势退大半又以葛根牛旁子汤四剂而痊一妇表邪已解肿尚不消诊之脉滑而数乃瘀血作脓也以托里消毒散溃之而愈一人焮肿胀痛作渇烦热便秘脉数按之尤实用防风通圣散一剂诸症顿退以荆防败毒散加𤣥参牛旁黄芩二剂而差一老冬月头面耳项俱肿痛甚便秘脉实此表里俱实也饮防风通圣散不应遂砭患处出黒血仍投前药即应又服荆防败毒散而瘳盖前药不应者毒血凝聚上部经络药力难逹故也恶血既去其药自効或拘用寒逺寒及年髙畏用硝黄而用托里与夫寻常消毒之剂或不砭泄其毒专假药力鲜不危矣一人表里俱解惟肿不消以托里消毒散四剂脓成针之而愈一妇肿痛用硝黄之剂攻之稍缓翼日复痛诊之外邪已退此瘀血欲作脓也用托里消毒散溃之而愈一人表散药愈炽发热便秘诊脉沈实此邪在里也以大黄汤下之里症悉退以葛根牛旁子汤浮肿亦消惟赤肿尚存以托里药溃之而愈一人冬月病头面赤肿耳前后尤甚痛不可忍发热恶寒牙闗𦂳急涕唾稠粘饮食难下不得安卧医砭肿上四五十针肿赤不减痛益甚予诊其脉浮𦂳按之洪缓知爲寒覆皮毛欝遏经络热不得升聚而赤肿且夫天令寒冷之时腠理闭汗不出血气强肉坚濇善用针者不得取四厥必待天温又云冬月闭藏用药多少针石也宜以苦温之剂温经散寒所谓寒致腠理以苦发之以辛散之方名托里温经汤麻黄防风升麻葛根白芷归身苍术人参甘草白芍药右剉每服一両水二盏先煎麻黄令沸去沫冄下余药同煎至一盏去渣大温服讫以薄衣覆首厚被覆身卧煖处使经血温腠理开寒乃散阳气升大汗出肿减七八分冄服去麻黄防风加连翘䑕粘子肿痛悉愈经言汗之则疮已信哉或曰仲景言疮家虽身痛不可汗何也予曰此言营气不从逆于肉理乃主痈肿而作身痛则非外感寒邪作痛故戒不可汗汗之则成痓又问仲景言鼻衂者不可汗复言脉浮𦂳者以麻黄汤发之衂血自止何也予曰血与汗异名同类夺汗者无血夺血者无汗今衂血妄行爲热所逼更发其汗反助邪热重竭津液必变凶症故不可汗若脉浮爲在表𦂳则为寒寒邪欝遏阳不得伸热伏荣中迫血妄行上出于鼻故用麻黄汤散其寒邪阳气得舒其衂自止洁古之学可谓知其要矣泰和二年四月民多疫疠初觉增寒体重次传头目肿盛目不能开上喘咽喉不利舌干口躁俗云大头天行亲戚不通染之多殆一人病此五六日医以承气加蓝根下之稍缓翼日其病如故下之又缓终莫能愈渐至困笃予曰身半已上天之气也身半已下地之气也此邪热客于心肺之间上攻头目肿盛以承气泻胃中之实热是诛罚无过不知病源之所爲故遂用黄连黄芩橘红𤣥参生甘草人参连翘䑕粘子薄荷叶板蓝根马勃白僵蚕升麻柴胡桔梗共为细末半用汤调时时服之半用蜜丸噙化服尽良愈凡他处有病此者书方贴之名曰普济消毒饮或加川芎归身㕮咀如麻豆每服五钱水二钟煎至一钟去滓食后稍热时时服如大便硬加大黄以利之肿势甚宜砭刺之按时行疫疾虽由热毒所染有气实人下之可愈气虚者概下之鲜不危矣故东垣制此方救斯人其惠博哉一人年踰三十肩患毒服人参败毒散一剂更服十宣散去参桂加金银花天花粉四剂而溃因怒动肝火风热上壅头面赤肿焮痛饮冷以荆防败毒散加芩连薄荷二剂不应急砭患处出黒血琖许仍以一剂势退大半冄服人参败毒散四剂而愈夫病有表里上下之殊治有缓急攻补之异若不砭刺气血结爲肉理药不能及肿焮日盛使峻利之药则上热未除中寒已作必伤命矣升麻牛旁子散治时毒疮发头面胸膈脉浮洪在表者升麻牛旁甘草桔梗葛根𤣥参麻黄连翘剉作一服姜三片水二盏煎一黄门腮赤肿痛此胃经风热上攻以犀角升麻汤三六二剂而平又一大理患此用前汤爲人所惑谓汤内白附子性温故也另用荆防败毒散愈盛后用此汤尚去白附子不应冄用全方三剂而愈本草云白附子味甘辛气温无毒主面上百病及一切风疮乃风热之主药经曰有是病用是药苟不用主病之药安得而愈一人腮颊肿焮至于牙龈右闗脉数此胃经风热上攻也治以犀角升麻汤三六而消瘰疬百一肿痛脉浮数者袪风清热脉濇者补血爲主脉弱者补气爲主肿硬不溃者补血气爲主欝抑所致者解欝结调气血溃后不敛者属气血俱虚宜大补虚劳所致者补之因有核而不敛者腐而补之脉实而不敛或不消者下之瘰疬者结核是也或在耳后耳前或在耳不连及頥颔或在颈下连缺盆皆谓之瘰疬或在胸及胸之侧或在两脇皆谓之马刀手足少阳主之瘰疬必起于少阳一经不守禁忌延及阳明大抵食物之厚欝气之积曰毒曰风曰热皆此三端拓引变换须分虚实实者易治虚者可虑以其属胆经主决㫁有相火且气多血少妇人见此若月经不调寒热变生稍久转爲潮热危矣自非断欲神仙不治也救苦化坚汤瘰疬马刀挟瘿或耳下或耳后下颈至肩或入缺盆乃手足少阳经分其在颏下或颊车乃足阳明经分受心脾之邪而作宜将二症合而治之升麻葛根真漏芦三味俱足阳明本经药连翘归身熟芐牡丹皮黄茋白芍药肉桂麦芽柴胡䑕粘子羗活独活防风曲末昆布黄连广茂三稜人参厚朴益智仁黄栢甘草右为细末汤浸蒸饼和作饼子日干捣如米粒每服二钱或三钱白汤下量病人虚实无令药多妨其饮食此治之大法也如在少阳经分爲马刀挟瘿者去独活漏芦升麻葛根加瞿麦气不顺加橘皮甚者加木香人素气弱若病来气盛不短促者不可拘其平素只作盛气治之而从病变之权邪在上焦加黄芩在中焦加黄连在下焦加黄栢知母防己皆酒制选用之大通不通滋其邪盛急加酒大黄以利之如血燥不行加桃仁酒大黄如风结燥不行加麻仁大黄风澁不行加煨皂角仁秦芁大黄如脉濇觉身气滞不行加郁李仁大黄以除气燥如隂寒秘结不行以局方半硫或加附子干姜冰冷与之大抵诸病素气弱者当去苦寒之药多加参蓍甘草之类泄火而补元气少佐寒凉可也散肿溃坚汤治马刀坚硬如石在耳下至缺盆或肩上或脇下皆手足少阳经分或颏或颊车坚硬如石在足阳明经分或二经疮已破流脓并皆治之柴胡升麻甘草归尾葛根白芍黄连三稜连翘昆布知母黄栢土瓜根草龙胆桔梗黄芩广茂右剉每服五钱或七钱水二盏八分浸大半日煎至一盏热服卧宜去枕头低脚高每噙一口作十次嚥留一口送下后项丸药服毕卧如常取药在膈上停畜故也若能食粪硬者旋加作七八钱止可秤半料作末炼蜜丸如菉豆大每服百丸或二百丸此制之缓也一方海藻昆布二味洗净焙干爲末何首乌木臼捣末皂角刺炒黄色公蛇退一条树上墻上者是右五味爲末用猪项下刅口肉烧熟醮药末吃食从向患处一邉侧卧一伏时每核上灸七壮烟从口中出爲度脓尽即安连翘散坚汤治耳下或肩上及缺盆疮硬如石动之无根或生两脇或已脓流作疮未破此手足少阳经分也柴胡归尾黄芩广茂三稜连翘芍药黄连苍术土瓜根草龙胆黄芩甘草右秤一半蜜丸一半剉煎如前法服柴胡连翘汤治男妇马刀疮黄芩知母连翘柴胡中桂甘草黄栢生夏归尾瞿麦穂䑕粘子剉如麻豆每服五钱或三钱水二盏煎一盏食后稍热时服之柴胡通经汤治小儿项侧有疮坚而不溃名曰马刀柴胡归尾桔梗甘草连翘三稜䑕粘子黄芩红花黄连剉作一服二大盏煎一盏食后稍热服忌苦药泄大便项上瘰疬马刀将初生者用四稜铁环按定作口子以油纸捻絍之勿令合了以絶其疮之源其効至速如瘰不破或畏破以龙泉粉涂龙泉粉瓦粉昆布广茂三稜右细末熟水调涂之用此去疾尤速一二日一易龙泉粉即磨刀水浓汁青石者佳瘰疬马刀血少肚泄四物汤加芍药牡蛎陈皮柴胡甘草黄连𤣥参神曲及桑椹膏桑椹膏取极熟黒色者二㪷以布泸取自然汁砂器内文武火慢熬成薄膏每日白汤㸃一匙服夏枯草本草言大治瘰疬散结气有补养厥隂血脉之功而经亦言观其能退寒热虚者可伏实者以行散之药佐之外以艾灸亦渐取効一妇患瘰疬延至胸腋脓水淋漓日久五心烦热肢体疼痛头目昏重心忪颊赤口干咽燥发热盗汗食少嗜卧月水不调脐腹作痛予谓血虚而然非疒故也服逍遥散月余少可更服八珍汤加牡丹皮香附子又月余而经通冄加黄茋白敛両月余而愈一妇久患瘰疬不消自汗恶寒此血气俱虚服十全大补汤月余而溃然坚核虽取疮口不敛灸以豆豉饼仍与前药加香附乌药両月而愈一人劳倦耳下焮肿恶寒发热头疼作渇右脉大而软当服补中益气汤彼自用药发表遂致呕吐始信予用六君子汤更服补中益气汤而愈大抵内伤荣卫失守皮肤间无气滋飬则不任风寒胃气下䧟则隂火上冲气喘发热头痛脉大此不足证也误作外感表实而反㵼之宁免虚怯之祸东垣云内伤右脉大外感左脉大当以此别之机按左脉大属外感此亦难凭必须察形观色审症叅之以脉乃得不误丹溪治一老人饥寒作劳患头疼发热恶寒骨节疼无汗妄语脉洪数而左甚治以参茋归术陈皮甘草每贴加附一片五贴而愈又一少年九月间发热头痛妄语大渇形肥脉数大左甚以参术君茯芍臣耆佐附一片使盖人肥而脉左大于右事急矣非附则参茋无㨗効五十贴大汗而愈此皆左脉大丹溪悉以内伤治之若依东垣认作外感宁不杀人一妇年二十耳下结核经每过期午后头痛服头痛药愈甚治以八珍汤加柴胡地骨皮二十余贴愈一妇疬溃后发热烦燥作渇脉大无力此血虚也以当归补血汤六剂顿退又以圣愈汤数剂少徤加以八珍汤加贝母逺志三十余剂而敛一疬妇四肢倦怠类痿症以飬气血徤脾胃而愈一人素弱溃后核将不腐此气血皆虚用托里飬荣汤气血复核尚在以簮挺拨去又服前药月余而痊一人患𠻳痰盛胸膈痞闷脾胃脉弦此脾土虚肝木乗之也当实脾土伐肝木爲主彼以治痰为先乃服苦寒化痰药不应又加破气药病愈甚始用六君子汤加芎归数剂饮食少思以补中益气汤倍加白术月余中气少徤又以益气飬荣汤四月肿消而血气亦复矣夫右闗脉弦弦属木乃木盛而尅脾土爲贼邪也虚而用苦寒之剂是虚虚也况痰之爲病其因不一主治之法不同凡治痰利药过多则脾气愈虚虚则痰愈易生如中气不足必用参术之类爲主佐以痰药一人久而不敛神思困倦脉虚予欲投以托里彼以爲迂乃服散肿溃坚汤半月余果发热饮食愈少复求治投益气养荣汤三月喜其谨守得以收救齐氏曰结核瘰疬初觉宜内消之如经久不除气血渐衰肌寒肉冷或脓汁清稀毒气不出疮口不合聚肿不赤结核无脓外症不眀者并宜托里脓未成者使脓早成脓已溃者使新肉早生血气虚者托里补之隂阳不和托里调之大抵托里之法使疮无变坏之症所以宜用也一人久而不歛脓出更清面黄羸瘦每侵晨作㵼与二神丸数服泄止更以六君子加芎归月余肌体渐复灸以豆豉饼及用补剂作膏药贴之三月余而愈一妇溃后核不腐以益气养荣汤三十余剂更敷针头散腐之冄与前汤三十余剂而歛一人患而肿硬久而不消亦不作脓服散坚毒药不应令灸肘尖㸔尖二穴更服益气养荣汤月余而消一人尚硬亦灸前穴饮前药脓成针之而歛一妇久溃发热月经过期且少用逍遥散兼前汤两月余气血复而疮亦愈但一口不収敷针头散更灸前穴而痊常治二三年不愈者连灸三次兼用托里药即愈一人患此肿痛发寒热大便秘以射干连翘散六剂热退大半以仙方活命饮四剂而消一妇肝经积热患而作痛脉沉数以射干连翘汤四剂少愈更用散肿溃坚丸月余而消一妇耳下肿痛发寒热与荆防败毒散四剂表症悉退以散肿溃坚汤数剂肿消大半冄以神效瓜蒌散四剂而平一人肝经风热耳下肿痛发热脉浮数以薄荷丹治之而消一人年二十耳下患疬焮痛左闗脉数此肝经风热所致以荆防败毒散三贴表症悉退冄与散肿溃坚丸月余平复一妇因怒耳下肿痛以荆防败毒散加连翘黄芩四剂而愈尝治此旬日不消者以益气血药及饮逺志酒并効无脓自消有脓自溃一妇因怒耳下焮痛头痛寒热以荆防败毒加黄芩表証悉退但饮食少思日脯发热东垣云虽有虚热不可大攻热去则寒起遂以小柴胡加地骨皮芎归芩术陈皮十余贴而愈次年春复肿坚不溃用八珍汤加香附柴胡地骨皮桔梗服至六七贴以爲延缓仍服人参败毒散势愈盛又服流气饮则盗汗发热口干食少至秋复求胗视气血虚极辞之果没一人每怒耳下肿或脇作痛以小柴胡汤加青皮红花桃仁四剂而愈一人肿硬不作脓脉弦而数以小柴胡汤兼神効瓜蒌散各数剂及隔蒜灸数次月余而消一妇颈痛不消与神効瓜蒌散六剂少愈更以小柴胡加青皮枳殻贝母数剂痛肿减大半冄以四物对小柴胡数剂而平罗宗伯耳后髪际患毒焮痛脉数以小柴胡加桔梗牛旁子金银花四剂而愈一人气血已复核尚不腐用针头散及必効散各三次不旬日而愈一妇瘰疬与养气顺血药不应服神効瓜蒌散二剂顿退又六剂而消却与托里药气血平复而愈一妇年踰二十瘰疬已溃不愈与八珍汤加小柴胡地骨皮夏枯草香附贝母五十余剂形气渐转更与必効散二服疮口遂合惟气血未平冄用前药三十余剂而平治瘰疬用必効散与瓜蒌散相间服神効后有不问虚实概用必効散殊不知班猫性勐大毒利水破血大损元气若气血实者用此刼之而投补剂或可愈若虚而用此或用追蚀之药瘀肉虽去而疮口不合反至不救一妇因怒结核肿痛察其气血俱实先以神効散下之更以益气养荣汤三十余剂而消常治此症虚者先用益气养荣汤待其气血完充乃取神効散去其毒仍进前药无不効者一人耳下患五枚如贯珠年许尚硬面色痿黄饮食不甘劳而发热脉数软而濇以益气养荣汤六十余剂元气已复患处已消一核尚存以必効散二服而平一妇瘰疬不消脓清不歛用八珍汤少愈忽肩背痛不能囬顾此膀胱经气欝所致当服防风通气汤彼云瘰疬胆经病也是经火动而然自服凉肝降火之药反致不食痛甚予诊其脉胃气愈弱先以四君子加陈皮炒芍药半夏羗活蔓荆子四剂食进痛止继以防风通气散二剂而愈一人神劳多怒颈肿一块久而不消诸药不应予以八珍汤加柴胡香附每日更隔蒜灸数壮及日饮逺志酒二三盏渐消一妇月水不行渐热欬𠻳肌体渐瘦胸膈不利颈肿一块日久不消令服逍遥散月余更服八珍汤加牡丹皮香附又月余加黄茋白歛两月余热退肿消经行而愈一人年踰三十每劳心过度颈肿发热服败毒散愈盛用补中益气汤数贴而消张通府耳后髪际患肿一块无头肉色不变按之微痛彼谓痰结脉软而时见数经曰脉数不时见疮也非痰也仲景云㣲弱之脉主血气俱虚形精不足又曰沉迟软弱皆宜托里遂用参茋归术川芎炙甘草以托里少加金银花白芷桔梗以消毒彼谓不然内饮降火消痰外贴凉药觉寒彻脑患处大热头愈重食愈少复请治以四君子加藿香炮干姜数剂食渐进脓成刺之更以十全大补汤去桂灸以豆豉饼又月余而愈一人耳内出脓或痛或痒服聦耳益气汤不应服防风圣散愈甚予用补肾丸而愈一儿宿痰失道痈肿见于颈项或臂膊胸背是爲泠症宜四生散敷贴内服附子八物汤及隔蒜灸一人因暴怒项下肿痛胸隔痞闷兼发热用方脉流气二剂胸膈利以荆防败毒散二剂而热退肝脉尚弦濇以小柴胡加芎归芍药四剂脉症顿退以散肿溃坚丸一料将平惟一核不消服遇神仙无比丸二两而瘳一儿甫周嵗项患胎毒予俟有脓刺之脓出椀许乳食如常用托里药月余而愈又一儿患此待脓自出几至不救大抵疮浅宜砭深宜刺使瘀血去于毒聚之始则易消也况小儿气血又弱脓成不针不砭鲜不毙矣一人项下患毒脓已成因畏针焮延至胸赤如霞其脉滑数饮食不进月余不寐甚倦予宻针之脓出即睡觉而思食用托里散两月余而愈又一人患此及时针刺数日而愈一人素虚患此不针溃透颔颊血气愈虚而死一人耳后患毒脉症俱实宜用内疎黄连汤彼以严冬不服寒剂竟至不起罗谦甫曰用寒逺寒用热逺热假者反之虽违其时以从其症又云凡治病必察其下谓察时下之宜而权治之故曰经者常也法者用也医者意也随其所宜而治之则万全矣一妇因怒项肿后月水不通四肢浮肿小便如淋此血分症也先以椒仁丸数服经行肿消更以六君子汤加柴胡枳殻数剂颈肿亦消矣亦有先因小便不利后身发肿致经水不通名曰水分宜葶苈丸治之云妇人肿满若先因经水断絶后致四肢浮肿小便不通名曰血分水化爲血血不通则复化爲水矣宜服椒仁丸一疬妇咽间如一核所鲠嚥吐不出倦怠发热先以四七汤而咽利更以逍遥散一妇所患同前兼胸膈不利肚腹膨胀饮食少思卧睡不安用分心气饮并効一女年十七项下时或作痛乍寒乍热如疟状肝脉弦长此血盛之症也先以小柴胡汤二剂少愈更以生地黄丸而痊一贵人女适夫夫早逝患十指挛拳掌垂莫举肤体疮疡粟粟然汤剂杂进饮食顿减几于半载诊之非风也乃忧愁悲哀以致耳病属内因宜用内因药仍以鹿角胶辈多用射香熬膏贴痿处挛能举指能伸病渐安一女性急好怒耳下常肿痛发寒热肝脉弦急投小柴胡加青皮牛旁子荆芥防风而寒热退更以小柴胡对四物数剂而肿消其父欲除病根予谓肝内主藏血外主荣筋若志怒气逆则伤肝肝主筋故筋蓄结而肿须要自加调摄庶可免患否则肝迭受伤不能藏血血虚则难差矣后不戒果结三核屡用追蚀不歛而殁一人先于耳前耳下患之将愈延及项侧缺盆三年遂延胸腋诊之肝脉弦数以龙㑹散坚二丸治之将愈肝脉尚数四年后小腹隂囊内股皆患毒年余不歛脉诊如前以清肝养血及前丸而愈一人因怒耳下及缺盆患疬溃延腋下形气颇实疮口不合治以散肿溃坚丸而愈一儿七嵗项结二核时发寒热日久不愈治以连翘丸数服而消若患在面臂等处尤宜此丸若溃而不歛兼以托里之药一儿项结一核坚硬如疬面色痿黄饮食不甘服托里药不应此无辜疳毒也以蟾蜍丸治之而愈若数服不消按之转动软而不痛者内有䖝如粉急针出之若不速去则䖝随气走内蚀脏府不治一人眼赤痒痛时或羞眀下泪耳内作痒服诸药气血日虚饮食日减而痒愈盛此肝肾风热上攻也以四生散酒调四服而愈一妇久欝患而不溃既溃不歛发热口干月水短少饮食无味日脯尤倦益气飬荣汤二十余剂少健予谓须服百剂庻保无危彼欲速効反服班猫之剂及数用追蚀毒药去而复结以致不能収歛出水不止遂致不救一妇久不作脓脉浮而濇此气血俱虚欲补之使自溃彼欲内消专服班猫及散坚之药血气愈虚而死一人因劳而患怠惰发热脉洪大按之无力宜用补中益气汤彼不信輙服攻伐之剂吐泄不止亦死大抵此症原属虚损若不审虚实而犯病禁经禁鲜有不误常治先以调经解欝更以隔蒜灸之多自消如不消即以琥珀膏贴之俟有脓则针之否则变生他症设若兼痰兼隂虚等症只宜加兼症之剂不可干扰余经或气血已复而核不消却服散坚之剂至月许不应气血亦不觉损方进必効散或遇神仙无比丸其毒一下即止二药更服益气养荣汤数剂以调理疮口不歛豆䜴饼琥珀膏贴气血俱虚或不慎饮食起居七情者俱不治然此症以气血爲主气血壮实不用追蚀之剂彼亦能自腐但取去使易于収歛若气血虚不先用补剂而数用追蚀之药适足以败矣若发寒热眼内有赤脉贯瞳人者亦不治一脉者一年死二脉者二年死一女年十九颈肿一块硬而色不变肌肉日削筋挛急痛此七情所伤气血所损之症当先滋养血气不信乃服风药后不起一人耳后漫肿一少妇耳下患肿素勤苦发热口干月水过期且少妪以爲经闭用水蛭之类通之以致愈虚而毙一女年十七患瘰久不愈月水尚未通发热欬𠻳饮食少思老媪欲用巴豆肉桂之类先通其经予谓此症潮热经候不调者不治但喜脉不濇且不潮热尚可治须飬气血益津液其经自行彼欲効仍用巴桂此慓悍之剂大助阳火隂血得之则妄行脾胃得之则愈虚果通而不止饮食愈少更加潮热遂致不救一人逺途劳倦发热脉大无力耳下患肿此劳损也宜补中益气飬荣汤自然热退肿消彼不听服降火药及必効散果吐㵼不食而死夫劳倦损气气衰则火旺火乗脾土故倦怠而热此元气伤也丹溪曰宜补形气调经脉其疮自消不可汗下若不详脉症经络受病之异而輙用峻利之剂鲜不危矣一妇因怒不思食发热倦怠骨肉痠疼体瘦面黄经渐不通颈间结核以逍遥散八珍汤治之少可彼自误服水蛭等药血气愈虚遂致不救一人耳后寸余发一毒名曰鋭疽焮痛寒热烦燥喜冷此胆经藴热而然先用神仙活命饮一剂势减二三时值仲冬彼惑于用寒逺寒之禁自用十宣托里之药势渐炽耳内脓溃喉肿闭药不能下而殁一放出宫女年踰三十两胯作痛不肿色不变大小道作痛如淋登厠尤痛此瘀血渍入隧道爲患乃男女失合之症也难治后溃不歛又患瘰疬而殁此妇爲人之妾夫爲啇常在外可见此妇久怀忧欝及放出又不能如愿是以致生此疾其流注瘰疬乃七情气血皆已损伤不可用攻伐之剂皎然矣流注百二暴怒所致胸膈不利者调气爲主抑欝所致而不痛者宜调经脉补气血肿硬作痛者行气和血溃而不歛者益气血爲主伤寒余邪未尽者和而解之脾气虚湿热凝滞肉理而然徤脾除湿爲主闪肭瘀血凝滞爲患者和气血调经络寒邪所袭筋挛骨痛或遍身痛宜温经络飬血气大抵流注之症多因欝结或暴怒或脾虚湿气逆于肉理或腠理不宻寒邪客于经络或闪扑或产后瘀血流注闗节或伤寒余邪未尽爲患皆因真气不足邪得乗之常治欝者开之怒者平之闪扑及产后瘀血者散之脾虚及腠理不宻者除而补之伤寒余邪者调而解之大要以固元气爲主佐以见症之药如久而疮口寒者更用豆豉饼或附子饼灸之有脓管或瘀肉者用针头散腐及锭子尤效若不补血气及不慎饮食起居七情俱不治一人因怒脇下作痛以小柴胡对四物加青皮桔梗枳殻而愈一人臀肿一块㣲痛脉弦𦂳以疮科流气饮四剂而消一人因怒脇下肿痛胸膈不利脉沉迟以方脉流气饮数剂少愈以小柴胡对二陈加青皮桔梗贝母数剂蝢退更以小柴胡二十余剂而痊一妇因闪肭肩患肿遍身作痛以黒丸子二服而痛止以方脉流气饮二剂而肿消更以二陈对四物加香附枳殻桔梗而愈一妇腿患筋挛骨痛诸药不应脉迟𦂳用大防风汤一剂顿退又二剂而安又一妇患之亦然先用前汤二剂更服黑丸子而痊此二患若失治溃作败症一妇禀弱性躁脇臂肿痛胸膈痞满服流气败毒反发热少食用四七汤数剂胸寛气利以小柴胡对四物加香附陈皮肿痛亦退一人腿患溃而不歛用人参飬荣汤及附子饼灸更以补剂煎膏贴之两月余愈一人脾气素弱臂肿一块不痛肉色不变饮食少思半载不溃先以六君子加芎归芍药二十余剂饮食渐进更以豆豉饼日灸数壮于前药冄加黄蓍肉桂三十余剂脓熟针去以十全大补汤及附子饼灸之月余而歛一人腿肿肉色不变不痛脉浮而滑以补中益气汤加半夏茯苓枳殻木香饮之以香附饼熨之彼谓气无补法乃服方脉流气饮愈虚始用六君子汤加芎归数剂饮食少进冄用补剂月余而消夫气无补法世俗论也以其爲病痞满壅塞似难爲补殊不知正气虚不能运行则邪气滞而爲病不用补法气何由行乎一人臂肿筋挛骨痛年余方溃不歛诊脉更虚以内塞散一料少愈以十全大补汤及附子饼灸而愈精要云留积经久极隂生隂寒反为热以此溃多成瘘宜早服内塞散排之一人腿肿一块经年不消且不作脓饮食少思强食则胀或作㵼日渐消痩诊脉微细此乃命门火衰不能生土以致脾虚而然也遂以八味丸饮食渐进肿患亦消一人背髀患之微肿形劳气弱以益气飬荣汤间服黑丸子及木香生地黄作饼覆患处熨之月余脓成针之仍服前药而愈一人腿患久而不歛饮大补药及附子饼及针头散絍之而愈一人臂患年余尚硬饮食少思朝寒暮热八珍汤加柴胡地骨牡丹皮月余寒热少止冄用益气飬荣汤附子饼灸两月余脓成针之更服人参飬荣汤半载而愈一妇脓溃清稀脉弱恶寒久而不愈服内塞散灸附子饼而瘳一人臂患出腐骨三块尚不歛发热作渇脉浮大而濇乃气血俱损须多服生气血之剂庶可保全彼谓火尚未尽乃用凉药内服外敷几危求治其形甚悴脉愈虚先以六君子加芎归月余饮食渐进以八珍汤加肉桂三十余剂疮色乃赤更以十全大补汤外以附子饼仅年而差一老伤寒表邪未尽股内患肿发热以人参败毒散二剂热止灸香附饼又小柴胡加二陈𦍑活川芎归术枳殻数剂而消一妇腰间患一小块肉色如常不溃发热予欲治以益气飬荣解欝之剂彼却别服流气饮后针破出水年余而没一妇久不歛忽发寒热予决其气血俱虚彼反服表散之剂果发大热亦死一人元气素弱将患此胸膈不利饮食少思予欲徤脾解欝飬气血彼反服辛香流气之剂致腹胀又服三稜蓬木厚朴之类饮食少四肢㣲肿兼腰肿一块不溃而没一妇经不调両月或三月一至四肢肿饮食少日脯发热予曰此脾土气血虚也用飬脾滋气血药饮食进则浮肿自消血气充则经水自调彼以爲缓用峻剂先通月经果腹疼泄不止遍身浮肿饮食少没于木旺之月一人年踰三十小腹肿硬逾年成疮头破时出血水此七情所伤营气逆于肉理也名曰流注胗之肝脉濇盖肝病脉不宜濇小腹正属肝经须濇属金脉退乃可予欲以甘温之药补其气血令自消溃彼不信乃服攻伐之药气血愈虚果没于金旺之月悬痈百三焮肿或发热者清肝解毒肿痛者解毒爲主不作脓或不溃者气血虚也肿痛小便赤滞者肝经湿热也宜分利清肝一人谷道前患毒焮痛寒热此肝经湿热所致名曰悬痈属隂虚先以制甘草二服顿退冄以四物加车前青皮甘草节酒制黄栢知母数服而消一人年踰五十患悬痈脓清脉弱此不慎酒色湿热壅滞而然脓清脉弱老年值此何以收歛况谷道前为任脉发源之地肝经宗筋之所予辞果没治此痈惟涧水制甘草有効已破者兼十全大补汤为要一人患此焮痛发热寒以小柴胡汤加制甘草二剂少退又制甘草四剂而消大抵此症属隂虚故不足之人多患之寒凉之剂不可过用恐伤胃气惟制甘草一药不损气血不动脏腑其功甚㨗一人肿痛小便赤澁以加减龙胆㵼肝汤加制甘草二剂少愈以参耆归木黄栢知母制甘草四剂而溃更以四物加黄栢知母参蓍制甘草而痊一人肿痛未作脓以加减龙胆㵼肝汤二剂少愈冄以四物加黄栢知母木通四剂消一人脓熟不溃胀痛小便不利急针之尿脓皆利以小柴胡加黄栢白芷金银花四剂痛止以托里消毒散数剂而愈常见患者多不肯针待其自破殊不知𦂳要之地有脓宜急针之使毒外发不致内溃故曰宜开户以逐之凡疮若不针烙毒气无从而解脓瘀无从而泄今之患者反谓𦂳要之处不宜用针何相违之逺耶一人脓清不歛内有一核以十全大补汤加青皮柴胡制甘草更以豆䜴饼灸核消而歛一人久而不歛脉大无力以十全大补加五味麦门灸以豆豉饼月余而愈一老年余而不歛诊脉尚有湿热以龙胆㵼肝汤二剂湿退以托里药及豆䜴饼灸而愈一人肿痛发热以小柴胡加黄连青皮四剂少愈更以龙胆㵼肝汤而消一人脓熟不溃脉数无力此气血俱虚也宜滋隂益气血之药更针之使脓毒外泄彼反用败毒药致元气愈虚疮势愈盛后溃不歛竟致不救悬痈原系肝肾二经隂虚须一于补尤恐不治况脓成而又尅伐不死何待常治初起肿痛或小便赤澁先以制甘草一二剂及蒜灸更饮龙胆㵼肝汤若发热肿痛者以小柴胡加车前黄栢芎归脓已成即针之已溃用八珍汤加制甘草柴胡稍酒炒黄栢知母小便澁而脉有力者仍用龙胆㵼肝汤加制甘草小便澁而脉无力者用清心莲子饮加制甘草脓清不歛者用大补剂间以豆豉饼灸或久而不歛者亦用附子饼灸并効囊痈百四肿痛未作脓者䟱肝𨗳湿肿硬发热清肝降火脓清不歛者大补血气已溃者滋隂托里脓成胀痛者急针之更饮消毒之剂囊痈湿热下注也有作脓者此浊气顺下将流入渗道因隂道或亏水道不利而然脓尽自安不药可也惟在善于调摄耳又有因腹肿渐流入囊肿甚而囊自裂开睪丸悬挂水出以麸炭末𫝊外以紫苏叶包褁仰卧飬之精要谓痈入囊者死将以爲属肾耶予治数人悉以湿热入肝经施治而以补隂佐之虽脓溃皮脱睪丸悬挂亦不死但未知下虚年老者如何耳大抵此症属隂道亏湿热不利所致故滋隂降湿药不可缺常治此肿痛小便秘滞者用除湿为主滋隂佐之肿痛已退便利已和者除湿滋隂药相兼治之欲其成脓用托里为主滋隂佐之候脓成即针之仍用托里滋隂若湿毒已尽者专用托里如脓清或多或歛迟者用大补之剂或附子饼灸之一人囊痈未作脓而肿痛以加减龙胆㵼肝汤二剂少愈更以四物加木通知母黄栢而消一人脓熟作胀致小便不利急针以小柴胡加黄栢白芷金银花四剂少愈更托里消毒散数剂而消一弱人脓熟胀痛大小便秘急针之脓出三碗许即鼾睡觉神思少徤但针迟须服解毒药亦溃尽矣故用托里药至三十余剂始差一人年踰四十隂囊肿痛以热手熨之少缓服五芩散不应尺脉迟软此下虚寒邪所袭而然名曰隂疝非疮毒也治以蟠葱散少可更服葫芦巴丸而平一人年踰三十隂囊湿痒茎出白物如脓举则急痛此肝疝也用龙胆㵼肝汤而愈隂茎或肿或缩或挺或痒皆宜此药治之一人年踰五十患此疮口不歛诊之㣲有湿热治以龙胆㵼肝汤湿热悉退乃以托里药及豆䜴饼灸而愈次年复患湿热颇盛仍用前汤四剂而退又以滋隂药而消若溃后虚而不补少壮者成漏老弱者不治脓清作渴脉大者亦不治一人年踰五十隂囊肿痛得热愈盛服蟠葱散不应肝脉数此囊痈也乃肝经湿热所致脓已成急针之进龙胆泄肝汤脉症悉退更服托里滋隂药外敷杉木炭紫苏末月余而愈一人年踰六十隂囊溃痛不可忍睪丸露出服龙胆泄肝汤敷麸炭紫苏末不应予意此湿气炽盛先饮槐花酒一椀次服前汤少愈更服托里加滋隂药而平设以前药不应加之峻剂未有不损中气以致败也一少年玉茎挺长肿而痿皮塌常润磨股难行两脇气冲上手足倦弱先以小柴胡加黄连大剂行其湿热少加黄栢降其逆气肿渐収茎中有坚块未消以青皮爲君少佐散风之药末服之外以丝瓜子汁调五倍子敷愈一人囊肿状如水晶时痛时痒出水小腹按之作水声小便频数脉迟缓此醉后饮水入房汗出遇风寒湿毒乘聚于嚢名水疝也先以𨗳水丸二服腹水已去小便如常冄以胃芩散倍白术茯苓更用气针引去聚水而差一弱人茎根结核如大豆许劳则肿痛先以十全大补汤去桂加车前麦门酒制黄栢知母少愈更加制甘草四剂仍以四物车前之类而消又有患此焮痛发热服龙胆泄肝汤二剂制甘草四剂而溃冄用滋隂之剂而愈或脓未成以葱炒热敷上冷易之隔蒜灸赤可数日不消或不溃或溃而不歛以十全大补加柴胡稍爲主间服制甘草并愈若不保守必成漏矣一弱人抝中作痛小便淋沥此因火躁下焦无血气不能降而渗泄之令不行用四物加黄栢知母茯苓牛膝木通十余剂痛止便利一人气短抝中若疮小便不通用四物加参耆煎吞滋肾丸而愈前症以虚爲本以病爲末益其本则末自去设若不固元气专攻其病宁无害耶一人遗精劳苦愈盛抝中结核服清心莲子饮连翘消毒散不应予以八珍汤加山药山茱萸逺志十余剂渐愈更服茯兎丸遂不复作又有患此诸药不应服八味丸而愈一人尿血隂茎作痛服清心莲子饮不应服八正散愈盛予以发灰醋汤调服少愈更服班龙丸而平一人患而久不敛以十全大补加五味麦门灸以豆䜴饼月余而平一弱人肿痛未成脓小便赤澁以制甘草青皮木通黄栢当归麦门四剂少愈以清心莲子饮四剂而消一人焮肿痛甚小便澁发热脉数以龙胆㵼肝汤倍车前木通泽㵼茯苓势去半仍以前汤加黄栢金银花四剂又减二三便利如常惟一处不消此欲成脓冄用前汤加金银花皂角针白芷六剂㣲肿痛脉滑数乃脓已成针之肿痛悉退投滋隂托里药及紫苏末敷之而愈一人病势已甚脉洪大可畏用前汤二剂肿少退以仙方活命饮二剂痛少止脉洪数脓已成须针之否则隂囊皆溃彼不信更他医果大溃睪丸挂复求治脉将静以八珍汤加黄芪黄栢知母山枝更敷紫苏末数日而痊一人患此肿痛发热以小柴胡加黄连青皮四剂少愈更以龙胆㵼肝汤而消一儿生三月病热左右脇下节次生疖用四物汤败毒散倍人参香附爲佐犀角爲使大料饮乳母両月而愈踰三月腹胀生丹疹又半月移胀入囊为肿黄莹裂开两丸显露水出以紫苏叶盛麸炭末托之旬余而合此因父病疟遗热于胎也一人玉茎肿痛服五苓散等药不应其脉左闗弦数此肝经积热而成以小柴胡送卢荟丸一服势去三四冄服顿愈一人连日饮酒隂挺并囊湿痒服滋隂等药不应予谓前隂肝脉络也隂气从挺而出素有湿继以酒爲湿热合于下焦而然经曰下焦如渎又云在下者引而竭之遂以龙胆㵼肝汤及清震汤而愈此或不应宜补肝汤及四生散治之一妇隠内脓水淋漓或痒或痛状如䖝行少隂脉活数此隂中有疮也名曰䘌由心神烦欝胃气虚弱气血凝滞所致与升麻白芷黄连木通当归川芎白术茯苓柴胡煎服以搨肿汤熏洗更搽蒲黄水银两月余而愈此条因脉而知疮其曰胃气虚者当时必有见也或有包络虚风邪乗隂血气相搏令气痞澁致隂肿痛治以菖蒲散更以枳实炒热帛包熨之冷则冄炒或有子藏虚冷气下冲致隂脱出谓之下脱或因产努力而脱者宜当归散久不愈者补中益气汤倍加升麻柴胡举之下疳百五肿痛或发热者肝经湿热也清肝除湿肿痛发寒热者邪气伤表也发散之肿痛小便赤澁者肝经湿热壅滞也䟱肝𨗳湿一人患此肿硬焮痛寒热先以人参败毒散二剂而止更以小柴胡加黄连青皮而愈一人溃而肿痛小便赤澁以加减龙胆㵼肝汤加青皮黄连二剂少愈以小柴胡加黄栢知母当归茯苓数剂而愈一人茎肿不消一人溃而肿痛发热小便秘澁日晡或热一小儿肿痛诸药不应各以小柴胡吞卢荟丸数剂并愈一人隂茎或肿或作痛或挺纵不收一人茎中作痛筋急缩或作痒白物如精随溺而下此筋疝也并用龙胆㵼肝汤皆愈张子和曰遗精癃闭隂痿脬痺精滑白淫皆男子之疝不可妄归之肾冷若月涸不月月罢腰膝上热足热嗌干癃闭少腹有块或定或移前隂突出后隂痔核皆女子之疝也但女子不谓之疝而谓之瘕一人溃而肿痛发热日晡尤甚以小柴胡加黄栢知母当归而愈一人已愈惟茎中一块不散以小柴胡加青皮荆防治之更以荆防牛膝何首乌活石甘草各五钱煎汤熏洗各数剂而消一人年踰四十素有淋患疳疮焮痛倦怠用小柴胡加连栢青皮当归而愈一人因劳茎窍作痒时出白物发热口干以清心莲子饮而安一人玉茎肿痛小便如淋自汗甚苦时或尿血少许尺脉洪滑按之则濇先用清心莲子饮加牛膝山枝黄栢知母数剂少愈更以滋肾丸一剂而痊前贤云如自汗小便少不可以药利之既已自汗则津液外亡小便自少若利之则荣卫涸竭无以制火烦热愈甚当俟热退汗止小便自行也兼此乃阳眀经大忌利小便也一老患疳疮小便淋沥脉细体倦此气虚兼湿热也用清心莲子饮及补中益气汤而愈下疳疮丹溪用青黛蛤粉宻陀僧黄连爲末敷又以鸡肫皮烧存性爲末敷下疳疮并肷疮蛤粉蜡茶苦参宻陀僧爲末河水洗净腊猪油调敷又方米泔水洗疮净用头发塩水洗去油净冄用清汤洗晒干烧灰敷疮即生靥又方治下注疳疮蚀臭腐烂疼痛难忍兼治小儿疳疮黄栢黄丹轻粉乳香蜜陀僧高末茶射香右末用葱汤洗疮次贴此药洗药黄连黄栢当归白芷独活防风荆芥朴硝等分水煎入钱五十文乌梅五个塩一匙同煎温洗日五七次敷下项药敷药木香梹榔黄连铜青轻粉枯海螵硝射香等分爲末洗后至夜敷上外科理例卷三外科理例卷四钦定四库全书外科理例卷四眀汪机撰便毒一百六内藴热毒寒邪者解散之劳役而患者补之不遂交感或强固精气致败而结者解散之湿热而致者清肝𨗳湿一人患此未作脓小便秘澁以八正散三剂少愈以小柴胡加泽㵼山枝木通二剂而消一老妇肿痛脓未作小便滞肝脉数以加减龙胆㵼肝汤加山枝黄栢四剂而消一人肿痛发寒热以荆防败毒散二剂而止以双解散二剂而消一人脓未成大痛服消毒托里内䟱药不应脉洪大毒尚在以仙方活命饮一剂痛止又剂而消一人肿痛日晡发热以小柴胡加青皮天花粉四剂痛止热退以神效瓜蒌散四剂而消一人焮肿作痛大小便秘脉有力以玉蠋散二剂顿退更以龙胆㵼肝汤四剂而消一人溃而痛不止诸药不应诊之脉大按之则数乃毒未解也以仙方活命饮而止又二剂而消一人溃而痛不止以小柴胡加黄栢知母芎归四剂少止更以托里当归汤数剂而敛一人服尅伐药以求内消致㵼利少食以二神丸先止其㵼以十全大补倍加白术茯苓数剂而消大抵此症多患于劳役之人亦有内藴热毒而生者须辨虚实及脓成否不可妄投药饵常见治此概用大黄之类下之以求内消或脓成令脓从大便出鲜有见其痊者人多欲内消者恐收之难也若补飬气血不旬日而收矣若脓既成岂有可消之理冄用尅伐之剂反爲难治一人不慎房劳患此肿痛以双解散二服其病即止更以补中汤数剂而脓成针之以八珍汤加五味麦门柴胡三十余剂大抵便痈者血疝也俗唿爲便毒言于不便处患之故也乃足厥隂肝经络及冲任督脉亦属肝之旁络也是气血流通之道路今壅而肿痛此则热毒所致宜先䟱𨗳其滞更用托里之剂此临症制宜也一人年踰四十患便毒尅伐太过饮食少思大便不实遗精脉㣲东垣云精滑不禁大便自利腰脚沉重下虚也仲景曰㣲弱之脉主气血俱虚先以六君子加破故纸肉豆蔲煎服㵼止食进更以十全大补汤加行经药十余剂而消一人患便毒脓稀脉弱以十全大补汤加五味麦门白歛三十剂稍愈更以参蓍归术膏而平因新婚复发聚肿坚硬四肢冷脉弱皮寒饮食少思此虚极也仍用前药加桂附三剂稍可彼欲速愈自用连翘消毒散㵼利不止而没一人年踰四十素劳苦患便毒发寒热先以小柴胡加青皮一服表症悉退次以补中益气汤加川山甲二剂肿去三四更以托里之药五六服脓成刺去旬日而歛夫便毒足厥隂湿气因劳倦而发用射干三寸同生姜煎食前服得利一二行効射干紫花者是红花者非又方破故纸牛旁子牵牛大黄等分末之每服一两酒调下又方已成脓者大黄连翘枳实厚朴甘草节桃仁姜三片分三贴煎服消毒饮便毒初发三四日可消皂角刺金银花防风当归大黄甘草节瓜蒌仁等分水酒各半煎食前温服仍频提掣顶中发立効又方白僵蚕槐花爲末酒调服一方加酒大黄又方木笔子大黄瓜蒌桃仁草龙胆㕮咀浓煎露一宿清晨温服立愈又方山栀大黄乳香没药当归瓜蒌仁代赭石右作一服煎一人肿而不溃以参耆归术白芷皂角针柴胡甘草节数剂而溃以八珍汤加柴胡数剂愈一人溃而肿不消且不歛诊之脉浮而濇以豆豉灸更以十全大补汤月余而愈乳痈一百七暴怒或儿口气所吹痛肿者䟱肝行气肿焮痛甚者清肝消毒焮痛发寒热者发散表邪未成脓者䟱肝行气不作脓或不溃托里爲主溃而不歛或脓清者大补气血一妇禀实性躁懐抱久欝左乳内结一核不消按之㣲痛以连翘饮子二十余剂少退更以八珍汤加青皮桔梗香附贝母二十余剂而消一妇发热作渇至夜尤甚两乳忽肿服败毒药热反炽诊之肝脉洪数乃热入血室以加味小柴胡治之热止肿消一妇两乳内时常作痛口内常辣卧起若急脐下牵痛以小柴胡加青皮黄连山栀而愈一妇欝久左乳内结核如杏许三月不消心脉濇脾脉大按之无力以八珍汤加贝母逺志香附柴胡青皮桔梗五十余剂而溃又三十余剂而愈一妇久欝右乳内结三核年余不消朝寒暮热饮食不甘此乳岩也乃七情所伤肝经血气枯藁之症宜补气血解欝结遂以益气飬荣汤百余剂血气渐复更以木香饼灸之嘉其谨疾而消一妇脓成不溃胀痛予欲针之令毒不侵展不从又数日痛极始针涌出败脓三四椀虚症蜂起几殆用大补药两月余始安夫乳者有囊槖有脓不针则遍患诸囊矣少壮者得以收敛老弱者多致不救一妇肿而不作脓以益气飬荣汤加香附青皮数剂脓成针之旬日而愈一妇右乳肿发热怠惰嗜卧无气以动致夜热尤甚以补中益气汤兼逍遥散而痊一产妇因乳少服药通之致乳房肿胀发热作渇状若伤寒以玉露散补之而愈夫乳汁乃气血行化在上爲乳在下爲经若冲任脉盛脾胃气壮则乳汁多而浓血衰则少而淡所乳之子亦弱而多病此自然之理也亦有屡产有乳冄产乳无或大便澁滞乃亡津液也云产妇乳脉不行有二有气血盛闭而不行者有血气弱澁而不行者虚当补之盛当䟱之盛者当用通草漏芦土瓜根軰虚者当用炼成钟乳粉猪蹄鲫鱼之类概可见矣亦有乳出不止者多属于虚不约束也一妇乳痈愈后发热服飬气血药不应八珍汤加炮姜四剂而愈仍以前汤加黄耆香附三十余剂而安一妇患此脓成畏针病势渐盛乃强针之脓出三椀许脉数发渴以大补药三十余剂而愈一妇乳痈脓成针刺之及时不月而愈一妇产次子而无乳服下乳药但作胀予谓乳皆血气所化今胀而无乳是气血竭而津液亡也当补气血自有乳矣与八珍汤倍加参术少加肉桂二十余剂乳遂生后因劳役乳复竭盖初产有乳再产而无其气血祇给一产耳其衰可知闻有产后乳出不止亦为气虚宜补药止之其或㫁乳儿不吮亦能作胀用麦芽炒为末白汤调服以散之若儿吮破乳头成疮用蒲公英末或黄连胡粉散掺之若乳头裂破以丁香末或蛤粉臙脂末敷之并効一妇因怒两乳肿兼头痛寒热以人参败毒散二剂表症已退以小柴胡加芎归桔梗枳殻四剂而痊一妇欝久右乳内肿硬以八珍汤加逺志贝母柴胡青皮及隔蒜灸兼服神効瓜蒌散两月余而消一妇左乳内肿如桃许不痛色不变发热渐消痩以八珍汤加香附逺志青皮柴胡百余剂又间服神効瓜蒌散三十余剂脓溃而愈患者或责効太速或不戒七情俱难治大抵四十已后者尤难治盖因隂血日虚也况医用药不分经络虚实未有能保痊也一妇乳内肿一块如鸡子大劳则作痛久而不消服托里药不应此乳劳症也肝经血少所致先与神効瓜蒌散四剂更隔蒜灸肿少退冄服八珍汤倍加香附夏枯草蒲公英仍间服前散月余而消又有乳疽一症肿硬木闷虽破而不溃肿亦不消尤当急服此散及隔蒜灸此二症乃七情所伤气血所损亦劳症也宜戒怒节饮食慎起居否则不治一妇年逾二十禀弱乳内作痛头疼脉浮与人参败毒散倍加参一剂表症悉退但饮食少思日晡㣲热更以小柴胡合六君子二剂热退食进方以托里药加柴胡十余剂针出脓而愈一妇亦患此予谓须多服养气血解郁结药可保无害不信乃服尅伐之剂反大如椀日出清脓不歛而殁一妇郁久乳内结核年余不散日晡微热饮食少思治以益气飬荣汤嫌缓乃服行气之剂势愈甚溃而日出清脓不止复求治诊之脉洪而数辞不治又年余果殁一人年踰五十患子不立致左乳肿痛左脇胀痛肝脉弦数而濇先以龙荟丸二服诸症顿退又以小柴胡对四物加青皮贝母逺志数剂脓成予欲针之仍用飬气血解欝结不从乃杂用流气败毒之剂致便秘发热作渇复求治予谓脓成不溃阳气虚不能鼔舞也一妾放出宫人年四十左乳内结一核坚硬按之㣲痛脉弱懒言此欝结症也名曰乳岩须服解欝结益气血药百贴可保彼不爲然服十宣散流气饮疮反盛逾二年复请予视其形如覆椀肿硬如石脓出如泔予曰脓清脉大寒热发渇治之无功果殁一妇因怒左乳内肿痛发热表散太过致热益甚以益气飬荣汤数剂热止脓成焮痛针之不从遂肿胀大热发渇始针脓大泄仍以前汤百余贴始愈一妇因怒左乳作痛胸膈不利以方脉流气饮加木香青皮四剂而安一男子左乳肿硬痛甚以仙方活命饮二剂更以十宣散加青皮香附四剂脓成针之而愈若脓成未破疮头有薄皮剥起者用代针之剂㸃皮起处以膏药覆之脓亦自出不若及时针之不致大溃如出不利更絍搜脓化毒之药若脓血未尽辄用生肌之药反助邪气纵早合必冄发不可不慎一人因怒左乳肿痛肝脉弦数以复元通气散二服少愈以小柴胡加青皮芎归而消一妇年踰三十每怒后乳内作痛或肿此肝火也与小柴胡合四物汤加青皮桔梗枳殻香附而愈彼欲絶去病根自服流气饮遂致朝寒暮热益加肿痛此气血被损而然予与八珍汤三十余剂頼其年壮元气易复得愈一治妇人両乳间出黑头疮疮顶䧟下作黑眼子脉弦洪按之细小并乳痈初起亦治宜内托升麻汤升麻葛根连翘黄耆归身甘草肉桂黄栢䑕粘子剉作一服水二分酒一分同煎食后服此足阳明厥药一后生作劳风寒夜发热左乳痛有核如掌脉细濇而数此隂滞于阳也询之已得酒遂以瓜蒌子石膏干葛川芎白芷蜂房生姜同研入酒饮之四贴而安一乳头厥隂所经乳房阳明所属厥隂者肝也乃女子致命之地宗筋之所且各有囊槖其始焮肿虽盛受患止于一二槖若脓成不刺攻溃诸囊矣壮者犹可弱者多致不救所以必针而后愈用蒲公英忍冬藤入少酒煎服即欲睡是其功也及觉而病安矣未溃以青皮瓜蒌桃仁连翘川芎橘叶皂角刺甘草节随症加减煎服已溃以参耆芎归白芍青皮连翘瓜蒌甘草节煎服一妇乳痈气血颇实但疮口不合百法不应与神効瓜蒌散四剂少可更与数剂及豆䜴饼灸而愈又有患此未溃亦与此散三剂而消良甫云如有乳劳便服此药可杜絶病根如毒已成能化脓爲水毒未成者从大小便中散矣一妇乳痈寒热头痛与荆防败毒散一剂更与蒲公英一握入酒二三盏冄捣取酒热服查热罨患处而消此因头痛发热乃表症也故用表散蒲公英俗唿孛孛丁夏秋间开黄花似菊散热毒消肿核散滞气解金石毒圣药乳硬多因乳母不知调飬所致或忿怒所逆欝闷所遏厚味所酿以致厥隂之气不行故窍闭而汁不通阳明之血沸腾故热甚而化脓或因乳子膈有滞痰含乳而睡口气焮热所吹而成结核初便忍痛揉软吮令汁透可散否则结成矣治以青皮踈厥隂之滞石膏清阳明之热生甘草节行汚浊之血瓜蒌子𨗳毒消肿或加没药清橘叶皂角刺金银花当归或汤或散佐以少酒若加艾火两三壮于痛处尤妙粗工便用针刀必惹崛病一妇形脉稍实性躁难于后姑乳生隠核以单味青皮汤间以加减四物汤加行经络之剂两月而安腹痈一百八一人年踰三十腹患痈肿脉数喜冷齐氏曰疮疡肿起坚硬者实也河间曰肿硬瞀闷烦躁饮冷邪在内也用清凉饮倍大黄三剂稍缓次以四物汤加芩连山栀木通四剂而溃更以十宣散去参耆桂加金银花天花粉彼欲速効自服温补药肚腹遂肿小便不利仍用清凉饮脓溃数椀冄以托里药治之而愈一人腹痈焮痛烦躁作呕脉实河间曰疮疡火属须分内外以治其本又云呕哕心烦肿硬瞀闷或皮肉不变脉沉而实毒在内也当踈其内以絶其源用内踈黄连汤利二三行诸症悉去更以连翘消毒散而愈一人腹痈脓熟开迟脉㣲细脓出后疮口㣲脓如蟹吐沫此内溃透膜也疮疡透膜十无一生虽用大补亦不能救此可为待脓自出之戒也一恭人腹内一块不时作痛痛则不知人事良久方甦诸药不应其脉沉细非疮也河间云失笑散治疝气及妇人血气痛欲死并効与一服痛去六七冄服而平此药治产后心腹绞痛及儿枕痛尤妙一儿十嵗腹胀痛服消𨗳药不应彼以爲毒其脉右闗沉伏此食积也河间云食入则吐胃脘痈也更兼身体痛难移腹胀善噫舌本强食后其气薾然衰皆脾病也审之因食粽得此以白酒曲热酒服而愈一人素嗜酒色小腹患毒脉弱㣲痛欲求内消予谓当助胃壮气兼行经活血佐之可消彼欲速効自用败毒等药势果盛疮不溃脓饮食少思两月余复请诊脉愈弱盗汗不止聚肿不溃肌寒肉冷自汗色脱此气血俱虚故不能发肿成脓以十全大补汤三十余剂脓成针之反加烦躁脉大此亡阳也以圣愈汤二剂仍以前汤百剂而愈疔疮一百九脉浮数者散之脉沉实者下之表里俱实者解表攻里麻木大痛或不痛者并灸之更兼攻毒疔疮以其疮形如丁盖之状也多因肥甘过度不慎房酒以致邪毒蓄结遂生疔疮经曰膏粱之变足生大丁是也亦有人汗滴入食肉而生亦有悞食死牛马而生不可不慎初生头凹肿痛青黄赤黑无复定色便令烦躁闷乱或增寒头痛或呕吐心逆者是也急于艾炷灸之若不觉痛针疮四邉皆令血出以回疮锭子从疮孔絍之贴以膏药仍服五香连翘汤漏芦汤等踈下之爲効若针之不痛无血者以勐火烧铁针通赤于疮上烙之令如焦炭取痛爲効亦絍前锭子贴以膏药经一二日脓溃根出服托里汤散依常疗之如针不痛其人眼黑或见火光者不可治此毒已入脏腑也一人足患作痒恶寒呕吐时发昏乱脉浮数明灸二十余壮始痛以夺命丹一服肿起更以荆防败毒散而愈一人左手臂患之是日一臂麻木次日半体皆然神思昏溃遂明灸二十余壮始不痛至百壮始痛以夺命丹一服始肿起更用神异膏及荆防败毒散而愈一妇忽恶寒作呕肩臂麻木手心瘙痒遂瞀闷不自知其故但手有一泡此疔毒也急灸患处五十余壮而甦又五十余壮知痛投荆防败毒散而愈一人脚面生疔形虽如粟其毒甚大宜峻利之药攻之因其怯弱以隔蒜灸五十余壮痒止冄灸片时知痛更贴膏药冄以人参败毒散一服渐愈至隂之下道逺位僻药力难达若用峻剂则药力未到胃气先伤不如灸之爲宜一人感痘毒面生疔十余枚肿痛脉数服荆防败毒散稍愈尚可畏更用夺命丹一服而愈一妇六十右耳下天容穴间一疔其头黑靥四邉泡起黄水时流浑身麻木发热谵语时时昏沉六脉浮洪用乌金散汗之就用铍针刺疮心不痛周遭冄刺十余下紫黒血出方知疼痛即将寸金锭子絍入疮内外用提疔锭子放疮上膏日贴䕶次日汗后精神微爽却用破棺丹下之病即定其疔溃动后用守効散贴涂红玉锭子絍之八日疔出兹所谓审脉症汗下之间外治次第如此殊胜不察脉症但见发热谵语便投下药或兼香窜之药遂致悞人逺矣世人多云是疮不是疮且服五香连翘汤然或中或否致悞者多盖不审形气虚实疮毒浅深发表攻里所因不同故也此既善于驱逐又以五般香窜佐之与漏芦汤相间大黄爲佐大黄入阳明太阳性走不守泄诸实热以其峻㨗故号将军虽各有参耆漏芦甘草之补药宁免驱逐之祸乎一人胸患遍身麻木脉数而实急针出恶血更明灸数壮始痛服防风通圣散得利而愈一夫人面生疔肿焮痛甚数日不溃脉症俱实治以荆防败毒散加芩连稍愈彼以爲缓乃服托里散一剂势盛痛极始误冄用凉隔散二剂痛减肿溃又与连翘消毒散十余剂而愈一人唇生疔疮已五日肿硬脉数烦躁喜冷此胃经积热所致先以凉膈散一服热去五六更与夺命丹二粒肿退二三再以荆防败毒散四剂而愈一人患之发热烦躁脉实以清凉饮下之而愈一郑氏举家生疔多在四肢皆食死牛肉所致刺去恶血更服紫金丹悉愈一人唇下生疔脉症俱实法宜下之反用托里故口鼻流脓而死是谓实实之祸也一老妇足大指患疔甚痛令灸之彼不从专服败毒药致真气虚而邪气愈实竟不救盖败毒药须能表散疮毒然而感有表里所发有轻重体段有上下所禀有虚实岂可一槪而用之耶且至隂之下药力难到专假药力则缓不及事不若灸之爲速故下部患疮皆宜隔蒜灸之不痛者宜明灸之及针疔四畔去恶血以夺命丹一粒入疮头孔内仍以膏药贴之若患在手足红丝攻心腹者就于丝尽处刺去恶血宜服荆防败毒散若丝近心腹者宜挑破疮头去恶水亦以膏药贴之如麻木者服夺命丹如牙闗𦂳急或喉内患者并宜噙一二丸疔疮丹溪用磁石爲末苦酒和封之根即出又方巴豆十粒半夏一大颗附子半箇蜣螂一枚各爲末用麝相和看疮大小以纸绳子围疮口以药泥上用帛贴傅时换新药以差爲度活人甚多痔漏一百十大便秘澁或作痛者滋躁除湿下坠肿痛或作痒者袪风胜湿肛门下坠或作痛㵼火导湿肿痛小便秘澁者清肝导湿一人患痔大便躁结焮痛作渴脉数按之则实以秦芁苍术汤一剂少愈更以四物加芩连槐花枳殻四剂而愈一人素不慎酒色患痔焮痛肛门坠痛兼下血大便干躁脉洪按之则濇以当归郁李仁汤加桃仁四剂少愈更以四物加红花桃仁条芩槐花数剂而愈大抵醉饱入房则经脉横解则精气脱泄脉络一虚酒食之毒乗虚流注或淫极强固精气遂传大肠以致木乘火势而毁金或食厚味过多必成斯疾夫受病者燥湿也爲病者湿热也宜以㵼火和血润躁踈风之剂治之若破而不愈即成漏矣有串臋者有串隂者有串阳者有秽从疮口出者形虽不同治法颇似其肠头肿成块者湿热也作痛者风也大便燥结者火也溃而爲脓者热盛血也当各推其所因而治之一人患痔成漏登侧则痛以秦芁防风汤加条芩枳殻四剂而愈以四物加升麻芩连荆防不复作一人患痔漏登侧则肛门下脱作痛良久方収以秦芁防风汤数剂少愈乃去大黄加黄芩川芎芍药而痛止更以补中益气汤二十余剂后再不脱一妇患痔漏焮痛甚以四物加芩连红花桃仁牡丹皮四剂少止又数剂而愈一人便血春间尤甚兼腹痛以和血除湿汤而愈一人素有湿热便血治以槐花散而愈一人粪后下血诸药久而不愈甚危诊之乃湿热用黄连丸二服顿止数服而痊一妇素患痔漏而安因热则下血数滴以四物加黄连治之而愈后因大劳疮肿痛经水不止脉洪大按之无力此劳伤血气火动而然也用八珍加黄芩连蒲二剂而止后去蒲黄芩连加地骨皮数剂而安丹溪曰妇人崩中者由脏腑伤损冲任二脉血气俱虚故也二脉为经脉之海血气之行外循经络内营脏腑若气血调适经下依时若劳动过极脏腑俱伤冲任之气虚不能约制其经血故忽然而下谓之崩中暴下治宜大补气血之药举养脾胃㣲加镇坠心火之药治其心补隂㵼阳经自止矣一人因饮法酒肛门肿痛便秘脉实用黄连内疎汤而愈一人便血过劳益甚饮食无味以六君子加黄耆地黄地榆而愈一人粪后下血乆不愈中气不足以补中益气汤数剂更以黄连丸数服血止又服前汤月余不再作一人脏毒下血服凉血败毒药不惟血不止且饮食少思肢体愈倦脉数按之则濇先以补中益气汤数剂少止更以六君子加升麻炮姜四剂而止乃去炮姜加芎归月余脾胃亦愈常治积热或风热下血者先以败毒散散之胃寒者气弱者用四君子或参苓白术散补之并効一人脏毒下血脾气素弱用六君子加芎归枳殻地榆槐花而愈后因谋事血复下诸药不应予意思虑伤脾所致投归脾汤四剂而痊大抵此症所致之由不一尚䆒其因而治之丹溪云芎归汤调血之上品热加茯苓槐花冷加茯苓木香此自根自本而论也盖精气生于谷气惟大肠下血以胃气収功或四君子或参苓白术散或枳殻散小乌沉汤以和之胃气一回血自循经络矣肠风者邪气外入随感随见脏毒者藴积毒乆而始见人惟坐卧风湿醉饱房劳生冷停寒酒麫积热以致荣血失道渗入大肠此肠风脏毒之所作也挟热下血清而色鲜腹中有痛挟冷下血浊而色黯腹内畧痛清则为肠风浊则脏毒有先便而后血者其来也逺有先血而后便者其来也近世俗粪前粪后之説非也治法先当解散肠胃之邪热则败毒散冷则不换金正气散加芎归后随其症冷热治之河间云起居不节用力过度则络脉伤阳络伤则血外溢而衂血隂络伤则血内溢而便血肠胃之络伤则血溢肠外有寒汁沫与血相转则併合凝聚不得散而成积矣经云肠癖下脓血脉弦絶者死滑大者生血溢身热者死身凉者生诸方皆谓风热侵于大肠而然若饮食有节起居有时肠胃不虚邪气何从而入一人痔漏每登厠脱肛良乆方上脉细而㣲用补中益气汤三十余剂遂不再作丹溪曰脱肛属气热气虚血虚血热气虚者补气参耆芎归升麻血虚者四物汤血热者凉血四物汤加黄栢肺与大肠为表里故肺脏藴热则肛闭结肺脏虚寒则肛脱出有妇人产育用力及小儿乆痢亦致此症治宜温肺腑肠胃乆自然收矣人痔漏口干胃脉弱此中气不足津液短少不能上润而然治以黄耆六一汤七味白术散或曰诸痛疮疡背属心火宜服苦寒以泄火因致大便不禁而殁夫诸痛疮疡皆属心火言其常也始热终寒则反常矣可泥此而不察乎一妇粪后下血面色痿黄耳鸣嗜卧饮食不甘服凉血药愈甚右闗脉浮而弱以加味四君子汤加升麻柴胡数剂脾气已腥兼黄连丸数剂而愈大凡下血服凉血药不应必因中气虚不能摄血非补中益阳之药不能愈切忌寒凉之剂亦有伤湿热之食成肠癖而下脓血者宜苦寒之剂以内疎之脉弦絶濇者难治滑大柔和者易治一人年五十每至秋脉沉濇而粪后下红饮食少进倦怠无力面色痿黄夫病每至秋而作者盖天令至此肃气乃行阳气下降人身之阳气衰不能升举故隂血亦顺天时而下䧟矣盖脾具坤静之德而有干徤之运故能使心肺之阳降肝肾之隂升自然天地和而万物育则无已上之症矣其原盖因饱食筋脉横解则脾气倦甚不能运化精㣲故食积下流于大肠之间而隂血亦下䧟矣或欲用凉血清热之剂子曰不惟胃气重伤兼又愈助下降之令理宜用升阳益胃之剂则隂血自循经隧矣数十剂后不复作一人痔疮肿痛便血尤甚脉洪且濇经曰因而饱食筋脉横解肠澼爲痔盖风气通肝肝生风风生热风客则淫气伤精而成斯疾与黄耆黄连当归生地防风枳殻白芷柴胡槐花地榆甘草斩愈次以黄连丸而瘥又有便血数年百药不应而色痿黄眼花头晕亦用黄连丸而愈一人患痔脉浮皷午后发热作痛以八珍汤加黄耆柴胡地骨皮稍可彼欲速効以刼药蚀之痛甚絶食而殁夫疮之贵歛气血使然也脉浮皷日晡痛此气血虚也安曹五方爲髙宗取痔得効官封至察使人痔者贫富男女皆有之富者酒色财气贫者担轻负重饥露早行皆心肝二血喜则伤心怒则伤肝喜怒无常风血侵于大肠到谷道无出路结积成块出血生乳各有形相妇人因经后伤冷月事伤风余血在心经血流于大肠小儿痢后或母腹中受热也治方于后水登膏治痔䕶肉欝金白芨一方加黄连右二味爲细末如内痔候登厠翻出在外用温汤洗净侧卧于床用温水调令得中箆涂谷道四邉好肉上以纸盖药留痔在外良久方用粘药搽痔上时时笔蘸温水润之不令药干亦勿使四散好白矾生信石朱砂右各研细末先用砒入磁泥罐次用白矾末盖之煅令烟断其砒尽随烟去止借砒气于矾中耳用矾爲极细末看痔大小取矾末在掌中更以朱砂小许以唾调稀箆挑涂痔上周遍一日三五上候痔颜色焦黒爲効至夜有黄水出尽爲妙至中夜上药一遍来日依然上药三次有小痛不妨换药时以碗盛新水或温汤在痔邉用笔轻洗去痔上旧药再上新药仍用䕶肉膏次用荆芥汤浇之三两日后黄水出将尽却于药中増朱砂减白矾则药力缓矣三两日方可増减渐渐取之庻不惊人全在用药人看痔头转色増减厚薄敷之此药只借砒气又有朱砂解之有将此二方在京治人多効二富丹溪曰疮口不合补以大剂参耆归术灸以附子饼贴以补膏药是也一人年踰四十有痔漏大便不实服五苓散愈加泄㵼饮食少思予谓非湿毒乃肠胃虚也宜理中汤彼不爲然仍服五苓散愈盛复请治以理中汤及二神丸月余而愈一人因痔疮怯弱以补中益气汤少加芩连枳殻稍愈后因怒加甚时仲冬脉得洪大予谓脉不应时乃肾水不足火来乗之药不能治果殁火旺之月常见患痔者肾脉不足俱难治一人有痔肛门脱出此湿热下注真气不能外举其脉果虚以四君子加芎归黄耆苍术黄栢升麻柴胡治之更以五味子煎汤熏洗彼以爲缓乃用砒霜等毒药蚀之而殁夫刼药特治其末耳能伐真元鲜不害人戒之一人因痔气血愈虚饮食不甘小便不禁夜或遗精此气虚兼湿热非疮也用补中益气汤加山药山茱萸五味子兼还少丹治之而愈一人痔漏脓出大便诸药不应其脉颇实令用猪腰一箇切开用黒牛末五分线札用荷叶包煨熟空心细嚼温温塩酒送下数服顿退更服托里药而愈鬂疽百十一焮痛或发热者袪风清热焮痛发寒热或拘急者发散表邪作脓焮痛者托里消毒脓已成作痛者针之不歛或脓清者宜峻补不作脓或脓成不溃者并用托里一人患此焮痛作肿发热以小柴胡汤加连翘金银花桔梗四剂而消一人因怒后鬂际肿痛发热以小柴胡汤加连翘金银花天花粉四剂根畔俱消惟疮头作痛以仙方活命饮二剂痛止脓熟针之更以托里消毒药而愈一老肿痛发热脓清作渇脉软而濇此气血俱虚也欲补之彼见作渴发热乃服降火之剂果作呕少食复求治投六君子汤四剂呕止食进仍用补药月余而愈夫患者脏腑气血上下虚实况隂症似阳阳症似隂岂可以发热作渴而遂用寒凉之剂常治患者正气虚邪气实以托里爲主消毒佐之正气实邪气虚以攻毒爲主托里佐之正气虚邪气实而专用攻毒则先损胃气宜先服仙方活命饮托里消毒散或用灸法俟邪气退正气复更酌量治之大抵正气夺则虚邪气盛则实盖邪正不并立一胜则一负其虚不待损而自虚矣若发背脑疽疔毒及患在四肢必用灸法㧞引欝毒以行瘀滞尤不可专于攻毒诊其脉而辨之庶不有悞一官肩患毒发热恶寒大渴烦躁症似有余脉虽大而无力却属不足用当归补血汤治之一人脓熟不溃胀痛针之而止更以托里消毒散而愈凡脓熟不溃血气虚也若不托里必致难差一人作脓焮痛发呕少食以仙方活命饮一剂而止以六君子加当归桔梗皂角刺溃而愈一人脓清不歛以托里散加五味麦门而愈一人嗜酒与煎年五十余夏初左丝竹空穴忽努出一角长短大小如鸡距而稍坚予曰此少阳所过气多血少未易治也须断肉味先解其食毒针灸以开洩其壅滞彼不听以大黄朴消脑子等冷药盒之一夕豁开如酱蚶径三寸二日后蚶中溅血高数寸而死因冷外逼气欝不得发宜其发之暴也如此一人肿痛寒热拘急脉浮数以荆防败毒散二剂表症悉退更以托里消毒散溃之而安一人焮肿痛甚发寒热服十宣散愈炽诊之脉数而实此表里俱有邪也以荆防败毒散加芩连大黄二剂少愈更以荆防败毒散四剂而消俞黄门年踰三十冬患鬓毒肿焮烦躁便秘脉实此胆经风热壅上也马氏曰疮疡热实不利者大黄汤下之一剂便通疮退更以荆防败毒散二剂十宣散去桂加天花粉金银花数剂而愈一人头面焮肿作痛时仲冬脉弦𦂳以托里温经汤汗之而消赵宜人年踰七十鬓疽已溃焮肿痛甚喜冷脉实便秘东垣云烦躁饮冷身热脉大精神昏闷者脏腑实也以清凉饮肿痛悉退更以托里药三十余剂而平机按前疽虽出少阳血少之分然症与脉皆属于实故年壮者用㵼剂之重老年者用㵼剂之轻若拘以年老或守其经禁而投补剂实实之祸难免矣脇疽一百十二一人年踰五十腋下患毒疮口不合右闗脉数而渴此胃火也用竹叶黄耆汤而止再用补气药而愈尝治午后发渴或发热用地骨皮散効一人性急味厚常服躁热之药左脇一㸃痛轻胗弦重芤知其痛处有脓与四物加桔梗香附生姜煎十余贴痛处㣲肿如指大针之少时屈身脓出与四物调理而安一夫人左脇内作痛牵引胸前此肝气不和尚未成疮用小柴胡加青皮枳殻四剂少可加芎归治之而愈一人连年病疟后生子三月病热右脇下阳明少阳之分生一疖甫平左脇下相对又一疖脓血淋漓几死医以四物汤败毒散数倍人参以香附爲佐犀角爲使大料饮乳母两月而愈踰三月忽腹胀生赤疹如霞片取剪刀草汁调原蚕沙傅随消又半月移胀入囊爲肿黄莹裂开两丸显露水出以紫蘓叶盛麸炭末托之旬余而合此胎毒症也一妇因忿欝腋下结一核二十余年因怒加肿痛完谷不化饮食少思此肠胃虚也以六君子加砂仁肉桂干姜肉豆冦泄虽止而脓清疮口不合用十全大补汤月余而愈机按前项二条脇疮一因其性多躁急故用四物汤隂柔之剂以安静之一因其肝气不平故用小柴胡疎理之剂以和解之此又因其性情爲治不恃专于攻毒也张通北人年踰四十夏月腋下患毒溃后不歛脓出清稀皮寒脉弱肠鸣切痛大便溏泄食下即呕此寒变而内䧟也宜大辛温之剂遂以托里温中汤二贴诸症悉退更以六君子加炮干姜肉桂数剂再以十全大补汤而愈一人脇肿一块日久不溃按之㣲痛脉㣲而濇此形症俱虚也经曰形气不足病气不足当补不当㵼宜用人参养荣汤彼不信乃服流气饮虚症悉至方服前汤月余少愈但肿尚硬以艾叶炒热熨患处至十余日脓成以火针刺之更灸豆䜴饼又服十全大补汤百贴而愈盖流气饮通行十二经诸经皆爲所损况胆经之血木少又从而损之宁不伤生东垣曰凡一经受病止当求责其一经不可干扰余经苟泛投尅伐之剂则诸经被戕宁无危乎一人年三十素饥寒患右肋肿如覆瓢转侧作水声脉数经曰隂虚阳气凑袭寒化爲热热甚则肉腐爲脓即此症也及按其肿处即起是脓成遂浓煎黄耆六一汤令先饮二钟然后针之脓出数椀虚症并至遂用大补三月余而愈大抵脓血大泄血气俱虚当峻补之虽有他病皆宜缓十全大补汤加逺志贝母白歛续断灸以附子饼脓渐少调䕶嵗余而愈一少妇胸膺间溃一窍脓血与口中所欬相应而出以参耆当归加退热排脓等药而愈一説此因肺痿所致一人胸肿一块半载不消令灸百壮方溃服大补药不歛灸附子饼而愈一百户胸患毒肿髙焮赤发热脉数大小便澁饮食如常齐氏曰肿起色赤寒热疼痛皮肤壮热头目昏重气血实也又曰大小便澁饮食如故肠满膨胀胸膈痞闷肢节疼痛身热脉大精神昏塞脏腑实也进黄连内疎汤二剂诸症悉退更以荆防败毒散加黄芩山栀四剂少愈再以四物加芩连白芷桔梗甘草金银花数剂而消机按此项治法虽因脉症皆实而用泄法然㵼法又有前后次序先攻里后发表最后又用和解前贤治病不肯孟浪如此学者可不以此爲法哉脑疽一百十二肿痛未作脓者宜除湿消毒黄连消毒饮之类大痛或不痛或麻木者毒甚也隔蒜灸之更用解毒药肿痛便秘者邪在内也泄之不甚痛或不作脓者虚也托里爲主脓成胀痛者针之更以托里不作脓或不溃者托里药爲主脓溃或不歛或多者大补气血大凡元气一复诸病自退老弱之人不问肿溃尤当补也一人因劳发热脇下肿痛脉虽大按之无力此气血虚腠理不宻邪气袭于肉理而然也当补之以接虚怯之气以补中益气汤加𦍑活四剂少可去𦍑活又百余剂而愈一人面白神劳脇下生一红肿如桃教用补剂不信乃用流气饮十宣散血气俱惫而死一人年踰二十腋下患毒十余日肿硬不溃脉弱时呕予谓肿硬不溃阳气虚呕吐少食胃气弱宜六君子汤加砂仁藿香彼谓肿疡时呕毒气攻心溃疡时呕隂虚宜补予曰此丹溪大概言也若肿赤痛甚烦躁脉实而呕爲有余当作毒气攻心而下之以疮属心火故也肿硬不溃脉弱时呕爲不足当补之亦有痛伤胃气或感寒邪秽气而呕者虽肿疡尤当助胃壮气盖肿疡毒气内侵作呕十有一二溃疡湿气内伤作呕十有八九彼不信饮攻伐药愈甚复请胗脉㣲弱而发热予谓热而脉静及脱血脉实汗后脉躁皆难治果殁胸疡一百十四一夫人性刚多怒胸前作痛肉色不变脉数恶寒经曰洪数脉应发热反恶寒疮疽也今脉洪数则脓已成但体丰厚故色不变似乎无脓以痛极始肯针入数寸脓数椀以清肝消毒药治之而愈设泥其色而不用针无可救之理一人年踰四十胸患疮成漏日出脓椀许喜饮食如常用烦躁饮冷脉实而痛宜㵼火一人素不慎起居饮食焮赤肿痛尺脉洪数以黄连消毒散一剂湿热顿除惟肿硬作痛以仙方活命饮二剂肿痛悉退但疮头不消投十宣去桂加金银花藁本白术茯苓陈皮以托里排脓彼欲全消自制黄连解毒散二服反肿硬不作脓始悟仍用十宣散加白术茯苓陈皮半夏肿少退仍去桂又四剂而脓成肿势亦退继以八珍汤加黄耆五味子麦门月余脓溃而愈夫苦寒之药难治阳症尤当分表里虚实次第时宜岂可始末悉用之然焮肿赤痛尺脉数按之则濡乃膀胱经湿热壅盛也故用黄连消毒散以解毒除湿顾肿硬作痛乃气血凝滞不行而作也遂用仙方活命饮以散结消毒破血也其疮头不消盖因热毒薫蒸气血凝滞而然也宜用甘温之剂补益阳气托里以腐溃之况此症原属肾脉经因虚火盛而出若不审其因专用苦寒之药胃气以伤何以腐化収歛几何不致于败耶凡疮易消散易腐溃易収歛皆气血壮盛故也一人耳后漫肿作痛肉色不变脉㣲数以小柴胡汤加芎归桔梗四剂肿少起更以托里消毒散数剂脉活数此脓已成宜针彼畏不从因痛极始针出脓椀许以托里药两月余始安一人脑疽肿痛脉数以黄连消毒散二剂少退与仙方活命饮二剂而止再以当归川芎芍药金银花黄栢知母而溃又以托里药而愈一人头项俱痛虽大溃肿痛益甚兼作㵼烦躁不睡饮食少思其势可畏诊其脉毒尚在与仙方活命饮二剂肿痛退半与二神丸及六君子汤加五味麦门酸枣仁四剂诸症少退食颇进睡少得及与参苓白术散数服饮食颇进又与十全大补汤加金银花白芷桔梗月余差一老患此色赤肿痛脉数有力与黄连消毒散二剂少退更与清心莲子饮四剂而消一人肿硬不作脓惟疮头出水疼甚以仙方活命饮二剂痛止而脓成针之更以托里药而愈一妇脑左肿痛左鼻出脓年余不愈时或掉眩如坐舟车许叔㣲曰肝虚风邪袭之然也以川芎一两当归三钱羗活旋覆花细辛防风蔓荆子石膏藁本荆芥穗半夏麴干地黄甘草各半两每服一两姜水煎服一料而愈机按此条认作肝虚风邪袭之而治以去风清热养血祛痰之剂因其掉眩痛偏于左也经曰诸风掉眩皆属肝木又病偏左乃肝胆所主又曰风从上受之又曰无痰不成眩晕又曰肝藏血又曰风乃阳邪故方以风热痰血而主治者理也一人脑疽已十余日面目肿闭头焮如斗脉洪数烦燥饮冷此膀胱湿热所致用黄连消毒饮二剂次饮槐花酒二椀顿退以指按下肿则复起此脓已成于颈额肩颊各刺一孔脓并涌出口目始开更以托里药加金银花连翘三十余贴而愈一儿头患白疮皮光且急诸药不应名曰脑疳疮乃胎毒挟风热而成服龙胆丸及吹芦㑹末鼻内兼搽解毒散而愈若重者发结如穗脑热如火遍身出汗腮肿胸髙尤宜此药机按龙胆丸芦会末皆凉肝胆杀䖝之剂盖肝胆主风又风木自甚则生䖝故治疳多此药也一人素饮酒九月患脑之下项之上出小疮后数日脑项麻木肿势外焮疡医处五香连翘且云不可速疗俟脓出用药或砭刺三月可平四月如故予曰凡疮见脓九死一生果如医言则束手待毙矣且膏粱之变不当投五香当先火攻然后用药以大艾炷如两核许者灸至百壮乃痛次爲处方足太阳膀胱经其病逆当反治脉得弦𦂳按之洪大而数有力必当伏其所主而先其所因其始则同其终则异以时言之可収不可汗经与病禁下法当结者散之醎以耎之然寒受邪而又禁醎遂以诸苦寒爲君甘寒爲佐酒热爲因用大辛以解结爲臣三辛三甘益元气而和血脉淡渗以导酒湿扶持秋令益气㵼火以入本经药通经爲引用故以羗活独活防风藁本连翘以解结黄连芩栢知母酒制以㵼火生甘草泄胃火补下焦元气参耆橘皮以补胃但参耆甘草配诸苦寒药三之一多则滋营气补土湿邪也蘓木归尾去恶血生地黄补血酒防已除膀胱留热泽㵼助秋去酒湿热凡此诸药必得桔梗爲舟楫乃不下沉服之投床大鼾日出乃寤以手扪疮肿减七八至疮痂歛都十四日而已机按脉之𦂳弦主疮痛按之洪数主内热大阳寒水而受阳热故曰其病逆寒水之经而用寒凉之药故曰反治此因脉因经因其所嗜而制此方也一人患脑疽势剧脉实用黄连消毒散不应以金银藤二两水二钟煎一钟入酒半碗服之势去三四再服渐退又加黄栢知母𤓰蒌当归甘草节数剂而溃止加黄耆川芎白芷桔梗数剂而愈一人脑疽其头数多痛不可忍服消毒药不应更以金银花服之即鼾睡觉而势去六七再四剂而消一人所患尤甚亦令服之肿痛顿退但不能平加黄耆当归𤓰蒌仁白芷桔梗甘草节数剂而愈前条因治不应而变法后条因疽而处治一人脓将成㣲痛兼渇尺脉大而无力此隂虚火动之症彼谓心经热毒自服清凉降火药愈炽复求治乃以四物汤加黄栢知母五味麦门黄耆及加减八味丸渴止疮溃更以托里药兼前丸而愈一妇脓成不溃胀痛欲呕饮食少思急针之与托里药而愈一妇脑疽不甚痛作脓以托里消毒脓成针之补以托里药亦愈一老人脓清兼作渇脉软而濇予以爲气血俱虚用八珍汤加黄耆五味彼不信乃服降火之剂果反作呕少食始信服香砂六君子汤四剂呕止食进仍投前汤月余而愈一人未溃兼作渴尺脉大而无力以四物汤加黄栢知母黄耆麦门四剂而渴减又与加减八味丸渴止疮溃更用托里药兼前丸而愈一夫人年踰八十脑疽已溃发背继生头如粟许脉大无力此膀胱经湿热所致脉无力血气衰进托里药消毒数服稍可更加参耆虽起而渴此血气虚甚以参耆各一两归地各五钱麦门五味各一钱数服渇止不溃加肉桂十余剂脓成针之瘀肉渐腐徐徐取去而脓清不歛投十全大补汤加白歛贝母逺志三十余剂脓稠而愈设不峻补不去腐肉以渴爲火投以凉药宁免死哉疮疽之症虽属心火当分表里虚实果元气充实内有实火寒剂或可责効若寒凉过度使胃寒脾弱阳症变隂或结而不溃或溃而不歛隂阳乖戾水火交争死无日矣一人肿痛脉数以荆防败毒散二剂而痛止更以托里消毒药而消一人焮肿疼痛发热饮冷脉洪数与凉膈散二剂而止以金银花四剂而溃更以托里药而愈一老妇禀实溃而痛不止脉实便秘以清凉二剂而止便以托里消毒药而愈一妇年踰七十冬至后脑出疽如瓯面大疡医胗视候熟以针出脓因怒笞婢疽辄凹䧟一韭叶许面色青黄不泽四肢逆冷汗出身清时呕吐脉极沉细而迟盖縁衰老之年严寒之时病中苦楚饮食淡薄肥脓之气色涤痩悴之形独存加之暴怒精神愈损故有此寒变也病与时同速制五香汤一剂加丁香附子冬五钱剂尽疽复大发随症调理而愈经曰治病必察其下谓察时下之宜诸痛疮疡皆属心火言其常也如疮盛形羸邪髙痛下始热终寒此反常也固当察时下之宜而权治之不可执一机按此条年老冬寒理宜温补兹用五香汤加丁附以辛散何也盖因其怒气欝结阻碍阳气不得营运致疽凹䧟且脉极沉细而迟其爲气欝可知矣故用五香以开结丁附以助阳则欝散阳复疽乃大发此亦因其性因其脉而爲治也一人脑疽作渴脉虽洪按之无力予㕮咀加减八味丸与之彼不信自用滋隂等药七恶併至而殁精要曰患疽虽云有热皆因虚而得之愈后作渴或先渴后疽非加减八味丸不能治一妇年将七十形实性急好酒脑疽才五日脉𦂳急又濇急用大黄酒煨细切酒拌炒爲末又酒拌人参炒入姜煎调一钱服过两时再与得卧而上半身汗睡觉病已失此亦内托之意机按此治因性急因好酒兼因其脉而制此方脉𦂳急且濇由其性急嗜酒以伤其血而然故用大黄以洩酒热人参以养气血也一人便血数年舌下筋紫午后唇下赤胃肺脉洪予谓大肠脉散舌下大肠有热故舌下筋紫而又便血胃脉环承浆唇下即承浆午后因火旺故承浆发赤盖胃爲本肺爲标乃标本有热也用防风通圣散爲九治之而愈后每睡觉惊跳而起不自知其故如是者年余脑发一毒焮痛左尺脉数此膀胱经热而然服黄连消毒散数剂少愈次服金银花𤓰蒌甘草节当归月余而平机按便血之后睡觉惊跳者由失血隂虚心失所养而然隂虚阳必亢头爲诸阳之首故亢阳上从于阳疽发于脑此条治法因经因脉而制方也杜清碧病脑疽疗之不愈丹溪往视之曰何不服防风通圣散曰已服数剂丹溪曰合以酒制之清碧乃自悟以爲不及一举人年踰四十患脑疽肿焮其脉沉静此阳症隂脉断不起果殁外科理例卷四外科理例卷五钦定四库全书外科理例卷五明汪机撰臂疽一百十五一人年将六十五月患右臂膊肿盛上至肩下至手指色变皮肤凉六脉沉细而微此脉症俱寒乃附骨痈也开发已迟以燔针启之脓清稀解次日肘下再开之加呃逆不絶与丁香柿蒂散两服稍缓次日吃逆尤甚自利脐腹冷痛腹满食减时发昏愦灸左乳下黒尽处二七壮又处托里温中汤一两半与服或曰诸痛疮疡皆属心火又时当盛暑而用姜附可乎予曰经云脉细皮寒㵼利前后饮食不入是为五虗况呃逆胃中虗寒此症内外相反须当舎时从症遂投之诸症悉去饮食倍进疮势温脓色正复用五香汤数服月余而愈机按此症多属虗寒此方专用辛热以治之其寒不用参术以补其虗葢因呃逆腹满乃气欝壅也想必其人年虽老脉症虽虗而形体颇实非隂虗呃逆比一挥使臂肿一块不痛不赤脉弱懒食时呕以六君子加藿香酒炒芍药呕止食进再以八珍汤二十余剂脓成刺之又以十全大补而愈次年伤寒后臂复肿微痛乃伤寒余毒也然无表症但虗弱耳先用十宣散四剂取参蓍芎归扶助元气防风桔梗白芷厚朴行散肿结肉桂引经破血肿退三四再用八珍汤脓溃而愈至冬臂复作痛因服祛风药反筋挛痛甚此血虗不能养筋筋虗不能束骨用加味十全大补汤百贴而愈一女臂患肿溃乆不歛寒热交作五心烦热饮食少思月水不通以逍遥散月余少可更服八珍汤加牡丹皮香附又月余经通再加黄蓍白歛两月余而愈一人臂肿患毒作痛服寒凉药食少大便不实予用理中丸二服更以六君子加砂仁藿香再以托里脓溃而愈凡疮痛甚者若禀厚有火宜苦寒药若禀薄者宜补中益气汤加芩连之类在下加黄栢人肥加荆防独羌之类取其风能胜湿也妇左臂胆经部分结肿一块年许不溃坚硬不痛肉色不变脉弱少食月水过期日晡发热遇劳或怒则痛此不足症也与参蓍归术芎地芍药贝母逺志香附桔梗牡丹皮甘草百余贴而消大抵妇人之病多起于郁郁则气血受伤百病生矣一人臂患漏口干发热喜脓不清稀脉来迟缓灸以豆䜴饼服八珍汤加麦门五味软柴胡地骨皮三月余而愈后因房劳复溃脓清脉大辞不治果殁河间曰因病致虗为轻葢病势尚浅元气未虗也若病初愈或饮食劳倦房劳加至羸损此因虗致损则为重病势已过元气已索故也一儿臂患痘毒作抄按之复起此脓胀痛也刺之以托里而愈一妇臂结一块已溃不歛灸以豆䜴饼更服托里药而愈一人年踰三十素怯弱不能食冷臂患一毒脉虗弱予以托里药而消但饮食少思或作胀或吞酸日渐羸瘦参苓等药不应右尺脉弱此命门火衰不能生土遂以八味丸补土之原饮食渐进而愈一媪左臂结核年余方溃脓清不歛以十全大补汤外用附子饼灸及贴补药膏调护得冝百贴而愈一人多虑神劳年近五十左䏝外侧红肿如粟予曰勿轻视得独参汤数斤乃佳数贴而止旬余值大风㧞木疮上起一红线绕背抵右肋与大料人参汤加芎术补剂两月而安机按此条因形因经而为治也一妇臂痛筋挛不能屈伸遇寒则剧脉𦂳细此良甫所谓肝气虗为风寒流于血脉经络抟于筋筋不荣则干急为痛先用舒筋汤更用四物汤加牡丹皮泽兰白术而愈亦有臂痛不能举或转左右作痛由中脘伏痰脾气滞不行冝茯苓丸或控涎丹治之一人手臂结核如粟延至颈项状似瘰此风湿流注用加减小续命汤及独活寄生汤更以托里药倍加参蓍归木百贴而愈机按此条有症急脉认作风湿流注而治当时必有所见也后用补剂百贴而愈是终不离于虗也一儿三嵗臂患毒焮痛服解毒丸搽神功散而消尝治臂毒便闭烦燥服五福化毒丹亦効若脓成急刺用纸捻醮麻油絍疮内以膏药贴之若儿安静不必服药候有脓取去仍用絍贴一人肩患疽脉数饮槐花酒一服势顿退再与金银花黄蓍甘草十余服而平槐花治湿热之功最为神速胃寒不冝过剂尹老家贫形志皆苦自幼頺疝孟冬于手阳明大肠经分出痈第四日稠脓臂外皆肿痛在手阳明左右经中其脉俱弦按之洪缓有力此得自八风之变以脉断之邪气在表饮食如常大小便如故腹中和口知味知不在里也不恶风寒只热躁脉不浮知不在表也表里既和邪在经脉之中故曰凝手血脉为痈是也痈出身半已上故风从上受因知为八风之变而疮只在经脉之中法当却寒调和经脉中血气使无凝滞可愈矣冝用以白芷升麻汤机按此方举一身而言故阳明为一身之中若以各经言之而阳明亦自有表里中三等之剂太阳亦有表里中之方余经皆可以类推也一人年踰三十臂患痈溃而不痛脓稀脉弱丹溪曰疽溃深而不痛者胃气大虗不知痛也东垣曰脓水清稀疮口不合气血俱虗也理冝大补彼不听服消毒药气血愈虗遂不救丹溪曰才见肿痛叅之脉症倘有虗弱便与滋补气血可保终吉又曰溃痬内外皆虗补接为主兹则见善不从自用巳智宁免死乎一人年逾四十臂患毒焮痛作呕服托里消毒药愈盛予用凉膈散二剂顿退更以四物汤加芩连四剂而消机按此则所谓肿疡热毒攻心而作呕也一人两臂肿痛服托里药日盛予谓肿属湿痛属大此湿热流注经络也用人参败毒散加威灵仙酒炒黄芩南星数剂渐愈更以四物汤加苍术黄栢桔梗二十余剂而消按此托里药日盛故改作湿热治也一尚书左臂肘患一紫泡根畔肿赤大肠脉芤予谓芤主失血或积血公曰血痢未瘳以芍药汤二剂更以人参败毒散二剂疮痢并愈机按用芍药汤以治血痢用败毒散以治紫泡但所録脉症未甚详悉观其所治多属血热而近实也背疽一百十六焮痛或不痛及麻木者邪气盛也隔蒜灸之痛者灸至不痛不痛者灸至痛毒随火而散再不痛者须明灸不隔蒜灸之或用黄连解毒散之类右闗脉弱而肌肉迟生者冝健脾胃头痛拘急乃表症先服人参败毒散一二剂如焮痛用金银花散或槐花酒神効托里散焮痛肿硬脉实者以清凉饮仙方活命饮苦参丸肿硬木闷疼痛发热烦燥饮冷便秘脉沉实者内疎黄连汤或清凉饮大便巳利欲得作脓用仙方活命饮托里散蜡矾丸外用神异膏饮食少思或不甘美用六君子汤加藿香连进三五剂更用䧺黄解毒散洗患处每日用乌金膏涂疮口处候有疮口即用纸作捻醮乌金膏絍入疮内若有脓为脂膜间隔不出而作胀痛者冝用针引之腐肉堵塞者去之若瘀肉腐动用猪蹄汤洗如脓稠或痛饮食如常瘀肉自腐用消毒与托里药相兼服之仍用前二膏涂贴若腐肉已离好肉冝速去之如脓不稠不稀微有疼痛饮食不甘瘀肉腐迟更用桑柴灸之亦用托里药若瘀肉不腐或脓清稀不焮痛者急服大补之剂亦用桑柴灸之以补接阳气解散欝毒大抵气血壮实或毒轻少者可假药力或自腐溃怯弱之人热毒中膈内外不通不行针灸药无全功然此症若脓已成冝急开之否则重者溃通臓腑腐烂筋骨轻者延溃良肉难于収功因而不歛者多矣一人患此痛甚服消毒药愈炽予为隔蒜灸之而止与仙方活命饮二剂顿退以托里药溃而愈一妇发热烦躁饮冷与黄连解毒汤四剂少愈更与托里消毒散始溃与托里药而歛一人已愈惟一眼畨出努肉如三月不愈乃伤风寒也以生猪油调藜芦末涂之即愈亦有努出三寸许者乌梅涂之亦効但缓硫黄亦可一人年踰五十患已五日焮肿大痛赤晕尺余重如负石势炽当峻攻察其脉又不冝遂先砭赤处出黒血碗许肿痛背重皆去更敷神効散及服仙方活命饮二剂疮口及砭处出黒水而消大抵疮毒势甚若用攻剂怯弱之人必损元气因而变症者多矣一人焮肿作痛脉浮数与内托复煎散二剂少退与仙方活命饮四剂痛止而溃再与托里药而愈一人毒势炽甚痛不可忍诸药不应以仙方活命饮二剂诸症悉退又二剂而溃以金银花散六剂而愈一人厚味气欝形实性重年近六十背疽医与他药皆不行惟饮香附末甚快自肿至溃始终只此一味而安然此等体实而又病实葢千百而一见也毎思香附经不言补惟不老汤乃言有益于老人用片子姜黄甘草香附三味以不老为名且引鐡瓮先生与刘君为证夫岂无其故哉葢于行中有补之理耳天之所以为天健而有常因其不息所以生生无穷正如茺蔚活血行气有补隂之妙故名益母胎产所恃者气血也胎前无滞产后无虗以其行中有补也夏枯草治瘰亦然一人感冐后发痓不醒人事磨死膂肉三寸许一块此膀胱经必有湿热其脉果数予谓死肉最毒冝速去之否则延害良肉多致不救取之果不知痛因痓不止疑为去肉所触予曰非也由风热未已彼不聴另用乳没之剂愈盛复请治予以怯风消毒敷贴饮以怯风凉血化痰降火之剂而愈按此因脉因症而处治也一通府发背十余日势危脉大先饮槐花酒二服杀其势退再饮败毒散二剂更饮托里药数剂渐溃又周桑柴燃炙患处毎日灸良乆仍贴膏药灸至数次脓溃腐脱以托里药加白术陈皮月余而愈按此先发后补当时必有所见也惜乎脉症不甚详悉一县尹发背六七日满背肿痛势甚危隔蒜灸百壮饮槐花酒二椀即睡觉用托里药消毒十去五六令将桑柴燃患处而溃数日而愈一侍御髀患毒痛甚服消毒药不减饮槐花酒一服势随大退再用托里消毒药而愈大抵肿毒非用蒜灸及饮槐花酒先杀其势虽用托里诸药其効未必甚速一园丁发背甚危取金银藤五六两捣烂入热酒一钟绞取汁温服柤罨患处四五服而平彼用此药治疮足以养身成家遂弃园业葢金银花治疮未成即散已成即溃有回生之功一妇半月余尚不发起不作脓痛甚脉弱隔蒜灸二十余壮而止更服托里药渐溃脓清而瘀肉不腐以大补药及桑柴灸之渐腐取之而寻愈一人腐肉渐脱而脓微清饮食无味以十宣散去白芷防风加茯苓白术陈皮月余而歛一人将愈但肌肉生迟脾胃俱虗以六君子汤加芎归五味黄蓍治之而愈一人已愈惟一口不歛脉浮而濇以十全大补汤治之而愈一老人七十余背疽径尺余杂服五香汤十宣散数十贴脓血腥秽呕逆不食旬余病人自言服十宣散膈中不安且素有淋病三十年今苦淋痛呕逆及不得睡而巳急煎参蓍归术膏以牛膝汤入竹调化与之三日尽药斤半淋止思食七日尽药四斤脓自涌出得睡兼旬而安时六七月也一人年六十余好酒肉背疽见脓呕逆发热得十宣巳多医以呕逆投嘉禾散加丁香时七月大热脉洪数有力予曰脉症在溃痬尤忌然形气尚可为只与独参汤加竹尽药十五六斤竹百余竿而安予曰此幸耳不薄味必再发后因夏月醉坐池中左脇傍生软块如饼二年后溃为疽自见脉症如前仍服参膏竹而安二人年老血气弱无以供给脓血胃虗而呕若与十宣宁保无危机按后条乃膏粱积热之变冝用寒凉之剂兹用骤补葢以年老溃疡故也一妇发背用托里消毒药二十余剂而溃因怒顿吐血五六椀气弱脉细此气血虗极也令服独参膏斤许少缓更以参蓍归木陈皮炙甘草三十余剂疮口渐合若投犀角地黄汤沉寒之药鲜不悞矣一妇年踰四十发背治以托里药而溃或呕而疮痛胃脉弦𦂳彼为余毒内攻东垣云吐呕无时手足逆冷脏腑虗也丹溪曰溃后发呕不食者湿气侵内也又云脓出反痛虗也今胃脉弦𦂳木乗土位其虗明矣用六君子加酒炒芍药砂仁藿香彼自服护心散呕愈盛复邀治仍用前药更以补气血药两月而愈大抵湿气内侵或感秽气而作呕必喜温而脉弱热毒内攻而作呕必喜凉而脉数必须辨认明白亦有大便不实或腹痛或膨胀或呕吐或吞酸嗳腐此肠胃虗寒冝理中丸不应加熟附子二三片有侵晨作㵼者名曰肾泄冝二神丸有食少渐瘦者为脾肾虗尤冝二神丸又治梦遗生肌肉圣药予尝饮食少思吞酸嗳腐诸药不应惟服理中丸及附子理中丸有効葢此皆因中气虗寒不能运化欝滞所致故用温补之剂中气温和自无此症一人渴后发背未溃脉数无力此隂虗火动㕮咀加减八味丸二剂稍缓次用丸药而愈一人年踰五十发背生肌太早背竟腐溃更泄㵼脉微缓用二神丸先止其㵼次用大补药以猪蹄汤洗浄用黄蓍末填满患处贴以膏药喜其初起时多用蒜灸故毒不内攻两月而愈一妇因子迟服神仙聚寳丹背生痈甚危脉散大而濇急以加减四物汤百余贴补其隂血幸质厚易于収救机按此条因服食因脉而处治也一人背疮如椀大溃见五脏仅膈膜耳自谓必死精要取大鲫鱼一枚去肠脏以羯羊粪填实焙令焦黒极燥为末干掺之疮口遂合累用有効须脓少欲生肌时用之机按此二味有补土功土主肌肉故用生肌一人背疽径尺穴深而黒家贫得此急作参蓍归术膏与之三日以艾芎汤洗之气息奄奄然可饮食毎日作多肉馄饨大椀与之尽药膏五斤馄饨三十椀疮渐合肉与馄饨补气有益者也机按此条因饥寒多虗故用此补法也一老妇患此初生三头皆如粟肿硬木闷烦躁至六日其头甚多脉大按之沉细为隔蒜灸及托里渐起发尚不溃又数剂内外虽腐惟筋所隔脓不得出胀痛不安予谓须开之彼不从后虽自穿毒已攻深矣亦没一妇素弱未成脓大痛发热予欲隔蒜灸以拔其毒令自消不从而殁大抵发背之患其名虽多惟隂阳二证为要若发一头或二头其形焮赤肿高头起疼痛发热为痈属阳易治若初起一头如黍不肿不赤闷痛烦躁大渴便秘睡语咬牙四五日间其计数十其疮口各含如一粟形似莲蓬故名莲蓬发积日不溃按之流血至八九日或数日其头成片所含之物俱出通结一衣掲去又结其口共烂为一疮其脓内攻色紫黯为疽属隂难治脉洪滑者尚可沉细尤难如此恶症惟隔蒜灸及涂乌金膏有效凡人背近嵴并髀皮里有筋一层患此症者外皮虽破难溃以致内脓不出令人胀痛苦楚气血转虗变症百出若待自溃多致不救必须开之兼以托里常治此症以利刀剪之尚不能去以此坚物待其自溃不亦反伤非气血壮实者未见其能自溃也一弱妇外皮虽腐内脓不溃胀痛烦热不安予谓冝急开之脓一出毒即解痛即止诸症自退待其自溃不惟疼痛溃烂愈深彼不从待将旬日脓尚未出人已痛疲矣须针之终不能収歛竟至不起一人溃而瘀肉不腐予欲取之更以峻补不从而没一妇发背待其自破毒气内攻而殁开迟故也东垣云过时不烙反攻于内内既消败不死何待一指挥年踰五十发背形症俱虗用托里药而溃但腐肉当去彼惧不从延至旬日则好肉皆败矣虽投大剂毒甚不救古人谓壊肉恶如狼虎毒如蜂螫缓去则戕性命信哉一人年踰四十发背心脉洪数势危剧经曰痛痒疮疡属心火心脉洪数乃心火炽甚心主血心气滞则血不流故生痈也骑竹马灸其穴是心脉所游之地急用隔蒜灸以㵼心火拔其毒再用托里消毒而愈一人发背十八日疮头如粟内如锥痛极时有闷瞀饮食不思气则愈虗以大艾隔蒜灸十余壮不知热内痛不减遂明灸二十余壮内痛悉去毒气大发饮食渐进更用大补汤及桑柴燃灸瘀肉渐溃一人发背疮头甚多肿硬色紫不甚痛不腐溃以艾铺患处灸之更用大补药数日死肉脱去而愈一人发背焮痛如灼隔蒜灸三十余壮肿痛悉退更用托里消毒药而愈一人发背已四五日疮头虽小根畔颇大隔蒜灸三十余壮其根内消惟疮头作脓数日而愈一人忽恶心大椎骨甚痒须臾臂不能举神思甚倦此谓夭疽危病也隔蒜灸痒愈盛乃明灸五十余壮痒止旬日而愈精要谓之灸有回生之功信矣一人患此已四日疮头如黍焮痛背重脉沉实与黄连内疎汤二剂少退更与仙方活命饮二剂而消一妇肿痛发热睡语脉大用清心汤一剂而安以金银花甘草天花粉当归𤓰蒌黄蓍数剂渐溃更以托里药而愈一人背毒焮痛发热饮冷多汗便秘谵言以破棺丹二丸而宁以金银花四剂而脓成开之更用托里药而愈一太监发背肿痛色紫脉息沉数良甫曰脉数发热而痛者发于阳也且疮疡赤甚则紫火极似水也询之常服透骨丹半载乃积温成热所致遂以内疎黄连汤再服稍平更用排脓消毒药及猪蹄汤太乙膏而愈机按此条因脉因服食而为之处治也一人伤寒后亦患此甚危取去死肉以神効当归膏敷贴饮内疎黄连汤狂言愈盛脉愈大便用凉隔散二剂又以四物汤加芩连数剂而愈机按此条脉症不甚详悉观其下后狂愈盛脉愈大似属虗也仍用凉膈散下之此必形实进食故用此也大凡患疮者责效太迫一二剂未应辄改服他药反致有悞不思病有轻重治有缓急而槩欲效于一二剂难矣况疮疡一症其所由来固深以乆又形症在外肌肉溃损较之感冐无形之疾不同安可旦夕取效患者审之一人形实色黒背生红肿近髀骨下痛甚脉浮数而洪𦂳正冬月与麻黄桂枝汤加酒栢生附子𤓰蒌子甘草节人参羌活青皮黄蓍半夏生姜六贴而消此亦内托里之意机按此条因时因脉而制方也一水部年踰四十髀患毒已半月头甚多大如粟许内痛如刺饮食不思怯甚脉歇至此元气虗疽蓄于内非灸不可遂灸二十余壮饮以六君子加藿香当归数剂疮势渐起内痛顿去胃脉渐至但疮色尚紫瘀肉不溃此阳气尚虗也用桑柴火灸以接阳气解散其毒仍以前药加参蓍归桂色赤脓稠瘀肉渐腐取去两月余而愈夫邪气沉伏真气怯弱不能起发须灸灸而兼大补若投常药待其自溃鲜不悞矣一人年踰六十冬至后疽发背五七日肿势约七寸许不任其痛视之脓成彼惧开发越三日始以燔针开之以开迟迨二日变症果生觉重如负石热如炳火痛楚倍常六脉沉数按之有力此膏粱积热之变邪气酷热固冝治之以寒药但时月严凝有用寒逺寒之戒经曰假者反之虽违其时以从其症可也急作清凉饮子加黄连秤一两半作一服利下两行痛减七分翌日复进其症悉除月愈平复机按此条因厚味因脉而为之治法也一人初生如粟闷痛烦渇便秘脉实此毒在脏也予谓冝急疎去之以絶其源使毒不致外侵彼以为小恙乃服寻常之药后大溃而没一士因脚弱求诊两手脉背浮洪稍皷饮食如常懒于言动肌起白屑如麸片时在冬月予作极虗处治询知半年前背臀腿三处自夏至秋冬节次生疽率用五香连翘汤十宣散今结痂乆矣急煎参蓍归术膏以二陈汤化开服之三日尽药一斤半白屑没大半唿吸觉有力补药应効已渐病家嫌缓自作风病治炼青礞石二钱半以青州白丸作料煎饮子顿服之予谏不听因致不救一人背疮毒气未尽早用生肌背竟溃烂予以解毒药治之得愈又一人患毒气始发骤用生肌其毒内攻而死一人年踰四十发背五日不起肉色不变脉弱少食大便不实予谓凡疮未溃脉先弱难于収歛用托里消毒散服二剂方起发彼惑一妪言贴膏药服攻毒剂反盛背如负石复请予治隔蒜灸三十余壮彼云负石已去但痒痛未知更用托里药知痛痒脓清前药倍加参蓍佐以姜桂脓稍稠又为人惑外贴猪腰子抽脓血内服硝黄遂流血五六椀许连泄十余行腹内如氷饮食不进不得已速予诊之脉尽脱不可救葢其症属大虗一于温补犹恐不救况用攻伐不死何待一人发背十余日疮头如粟许肿硬木闷肉色不变寒热拘急脉沉实此毒在内也先以黄连内疎汤次以消毒托里药其毒始发奈速用生肌患处忽若负重身如火焮后竟不起东垣云毒气未尽速用生肌纵平复必再发若毒气入腹十死八九大抵毒气尽脾气壮则肌肉自生生肌药不用亦可一冝人年逾六十发背三日肉色不变头如粟许肩背加重寒热饮冷脉洪数良甫曰外如麻里如𤓰齐氏曰増寒壮热所患必深又曰肉色不变发于内也用人参败毒散二剂又隔蒜灸五十余壮毒始发背始轻再用托里药渐溃顾气血虗甚作渇服参蓍归苄等渇止彼欲速愈自用草药罨患处毒气复入遂不救大抵老弱患疮疮头不起或坚如牛领皮多不待溃而死溃后气血不能培养者亦死凡疮初溃毒正发越冝用膏药吸之参蓍等药托之若反用药遏之毒气内攻者必不救也一女背结一核如钱大不焮但倦怠少食日晡发热脉软而濇此虗劳气欝所致予用益气养血开欝之药复令饮人乳精神稍健彼不深信又服流气饮食遂少四肢痿其父悔复请予予谓决不起矣果殁一妇发热作痛专服降火败毒药溃后尤甚烦躁时𠻳小便如淋皆恶症也辞不治果殁此症虽云属火未有不由隂虗而致者故经云督脉经虗从脑而出膀胱经虗从背而出岂可专泥于火一太守肿硬不泽疮头如粟脉洪大按之即濇经云骨髓不枯脏腑不败者可治然肿硬色夭坚如牛领之皮脉更濇精气已絶矣不治一冝人发背脓熟不开昏闷不食此毒气入内也断不治强之针脓椀许稍甦须臾竟亡大抵血气壮实脓自涌出老弱之人血气枯藁必须迎而夺之顺而取之若毒结四肢砭刺少缓腐溃深大亦难収歛结于颊项胸腹𦂳要之地不问壮弱急冝针刺否则难治一人背疮溃䧟色紫舌卷予谓下䧟色紫阳气脱也舌卷嚢缩肝气絶也经曰此筋先死庚日笃辛日死果立秋日而殁臀痈一百十七焮痛尺脉𦂳而无力者托之肿硬痛甚者隔蒜灸之更以托里不作脓而痛者解毒为主不作脓者托里为主不溃或溃而不歛者托里为主一人臀痈肿硬作痛尺脉浮𦂳按之无力以内托羌活汤一剂痛止再金银花散四剂脓溃而愈一人臀痈肿硬痛甚隔蒜灸之更服仙方活命饮二剂痛止肿消以托里消毒散加黄栢苍术羌活疮头溃而愈一人臀痈作脓而痛以仙方活命饮二剂痛止更以托里消毒散脓溃而瘥一人臀痈不作脓饮食少思先以六君子加芎归黄蓍饮食渐进更以托里散脓溃而愈一人溃而脓清不歛灸以豆䜴饼更饮十全大补汤两月余而痊凡疮不作脓或不溃或溃而不歛皆气血虗也若脓清稀尤虗甚也一人臀痈脓水不止肌渐瘐食少思胃脉微弦以六君子加藿香当归数剂食遂进以十全大补汤炙以豆䜴饼两月余而痊一弱人臀痈脓成不溃以十全大补汤数剂始托起乃针之又二十余剂而愈夫臀居僻位气血罕到老弱患之尤冝补其气血庶可保痊一人腿内侧患痈未作脓而肿痛以内托黄蓍柴胡汤二剂少愈又二剂而消一人臀漫肿色不变脉活数无力脓将成尚在内欲治以托里药待发出而用针彼欲内消服攻伐药愈虗复求治仍投前药托出针之以大补药而愈凡疮毒气已结不起者但可补其气血使脓速成而针去不可论内消之法脓成又当辨其生熟浅深而针之若大按乃痛者脓深也小按便痛者脓浅也按不甚痛未成脓也按之即复起者脓也按之不复起者无脓也若肿高而软者发于血脉也肿下而坚发于筋骨也肉色不变者发于骨髓也一人腿外侧患痈漫肿大痛以内托黄蓍汤酒煎二剂少可更以托里数剂溃之而愈一妇腿痈乆而不愈疮口紫䧟脓水清稀予以为虗彼不信乃服攻毒之剂虗症蜂起复求治灸以附子饼服十全大补汤百余贴而愈凡疮脓清及不歛者或䧟下皆气血虗极也最冝大补否成败症若更患他症卒难治疗一人腿痈内溃针之脓出四五椀许恶寒畏食脉诊如丝此阳气微也以四君子加炮附子畏寒少止又四剂而止以六君子加桂数剂饮食颇进乃以十全大补及灸附子饼两月而愈一老腿痈脓自溃忽发昏瞀脉细而微此气血虗极也以大补之剂而甦一弱人流注内溃出败脓五六椀口眼歪斜脉亦虗极乃虗甚也非真中风以独参汤加附子一钱二剂更以大补药月余而痊大抵脓血大泄当大补气血为先虽有他症以末治之凡痈大溃发热恶寒皆属气血虗甚若左脉不足者补血药多于补气药右脉不足者补气药多于补血药切不可发表一妇腰痛脚弱弛长不能动履以人参败毒散加苍术黄栢泽泻而愈此条脚弱弛长属湿热也故凭症而治一妇环跳穴痛肉色不变脉𦂳数此附骨疽也脓未成用内托黄蓍酒煎汤加青皮龙胆草山栀数剂而止一人腿痈兼筋挛痛脉弦𦂳用五积散加黄栢柴胡苍术而痊一妇附骨疽乆不愈脓水不絶皮肤瘙痒四肢痿软予以为虗欲补之彼惑为风疾遂服祛风药竟致不救陈无择云人身有皮毛血脉筋膜肌肉骨髓以成其形内则有心肝脾肺肾以主之若随情妄用喜怒劳佚致内臓精血虗耗使皮血筋骨肉痿弱无力以运动故致痿状与柔风脚气相类柔风脚气皆外所因痿则内脏不足也一人拊骨疽肿硬发热骨痛筋挛脉数而沉用当归拈痛汤而愈一人腿根近环跳穴痛彻骨外皮如故脉数带滑此附骨疽脓将成用托里药六剂肿起作痛脉滑数已成针之出椀许更加补剂月余而瘳一人腿内患痈漫肿作痛四肢厥咽咙塞发寒热诸治不应乃邪欝经络而然也用五香连翘汤一剂诸症少退又服大便行二次诸症悉退而愈一妇左腿痛不能伸脉弦𦂳按则濇以五积散二剂痛少止又二剂而止以神应养真而愈一人腿痛膝微肿轻诊则浮按之弦𦂳此鹤膝风也与大防风汤二剂已退二三彼谓附子有毒乃服败毒药日渐消瘦复求治予谓今饮食不为肌肤水谷不能运化精微灌溉脏腑週身百脉神将何依兹故气短而促其气损也怠惰嗜卧脾气虗也小便不禁膀胱不藏也时有躁热心下虗痞胃气不能上荣也恍惚健忘神明乱也不治后果殁此症多患于不足之人故以加减小续命大防风二汤有効若用攻毒药必悞一妇患脚气或时腿肿筋挛腹痛诸药不应渐危笃诸书云八味丸治足少隂脚气入腹疼痛上气喘促欲死遂投一服顿退又服而愈肾经虗尽之人多有此患乃肾水乗心尅火死不旋踵冝急服一人腿痛兼筋挛骨痛脉弦𦂳以大防风汤六剂筋挛少愈又二剂而肿消但内一处尚作痛脉不弦𦂳此寒邪已去乃所滞瘀浊之物欲作脓故痛不止用托里药数剂肿发起脉滑数乃脓已成针之用十全大补汤月余而安一妇膝肿痛遇寒痛益甚月余不愈诸药不应脉弦𦂳此寒邪深伏于内也用大防风汤与火龙丹治之而消大抵此症虽云肿有浅深感有轻重其所受皆因真气虗弱而邪得以深袭故附骨痈疽及鹤膝风症肾虗者多有之前人用附子者以温补肾气而又能行药势散寒邪也亦有体虗之人秋夏露卧为冷气所袭寒热伏结多成此症不能转动乍热而无汗按之痛应骨者是也若经乆不消极隂生阳寒化为热而溃也若被贼风所甚伤患处不甚热而洒浙恶寒不时汗出熨之痛少止须大防风汤火龙膏治之又有挛曲偏枯坚硬如石谓之石疽若热缓积不溃肉色赤紫皮肉俱烂名缓疽其始末皆冝服前汤欲其驱散寒邪以补虗托里也一人右腿赤肿焮痛脉沉数用当归拈痛汤四肢反痛乃湿毒壅遏又况下部药力难达非药不对症遂砭患处去毒血仍用前药一剂顿减又四剂而消一人先腿痛后又四肢皆痛游走不定至夜益甚服除湿败毒之剂不应脉滑而濇湿痰浊血为患以二陈汤加苍术羌活桃仁红花牛膝草乌治之而愈凡湿痰湿热或死血流注闗即非辛温之剂开发腠理流通隧道使气行血和安能得愈一人腿痛毎痛则痰盛或作嘈杂脉滑而数以二陈汤加升麻二术泽泻羌活南星治之而安一人素有脚气脇下作痛发热头晕呕吐腿痺不仁服消毒护心等药不应左闗脉𦂳右闗脉弦此亦脚气也以半夏左经汤治之而愈一人脚软肿痛发热饮冷大小便秘右闗脉数乃足阳明经湿热下注也以大黄左经汤服而愈一人肷胫兼膝脚皆焮痛治以加味败毒而愈一人两腿痛脉活而迟此湿痰所致以二陈汤加术黄栢羌活泽泻而愈一人两腿肿痛脉滑而缓此湿痰所致先以五苓散加苍术黄栢二剂少愈再以二陈二术槟榔紫苏羌滑独活牛膝黄栢而差夫湿痰之症必先以行气利湿健中为主若中气和则痰消而湿亦无所容矣一妇两腿痛脉濇而数此血虗兼湿热先以苍术黄栢知母龙胆草茯苓防风防己羌活数剂肿痛渐愈又以四物加二术黄栢牛膝木𤓰月余而愈一人肢节肿痛脉迟而数此湿热之症以荆防败毒散加麻黄二剂痛减半以槟榔败毒散四剂肿亦除后更以四物汤加二术牛膝木𤓰数剂而愈一妇人脚胫肿痛发寒热脉浮数此三阳经湿热下注为患尚在表用加味败毒散不应乃瘀血凝结药不能及于患处砭去瘀血乃用前药二剂顿退以当归拈痛汤四剂而愈古云脚气是为壅疾治当宣通使气不能成壅也壅既成而甚者砭去恶血而去重势经云畜则肿热砭射之后以药治之一妇两腿痛遇寒则筋挛脉弦𦂳此寒邪之症以五积散对四物汤数剂痛止更以四物汤加木𤓰牛膝枳殻月余而安一人腿肿筋挛不能动履以交加散二剂而愈一妇患腿不能伸屈遇风寒痛益甚诸药不应甚苦先以活络丹一丸顿退又服而瘳次年复痛仍服一丸亦退大半更以独活寄生汤四剂而愈一人素有脚气又患附骨痈作痛服活络丹一丸二症并差一人素有疝不能愈因患腿痛亦用一丸不惟治腿有効而疝亦愈矣一太安人臂痛数年二丸而差一女患惊风甚危诸医莫救自用一丸即愈且不再作夫病深伏在内非此药莫能通达但近代始云此药引风入骨如油入面故后人多不肯服大抵有是病冝用是药岂可泥于此言以致难差一妇两腿作痛时或走痛气短自汗诸药不应诊其尺脉弦数此寒湿流注于肾经也治以附子六物汤愈但人谓附子有毒多不肯服若用童便炮制何患之有况不常服何足为虑予中气不足以补中益气汤加附子服三年何常见其有毒经云有是病用是药一妇肢节肿痛胫足尤甚时或自汗或头痛此太阳经湿热所致用麻黄左经汤二剂而愈一妇血痔兼腿酸痛似痺此隂血虗不能养于筋而然冝先养血为主遂以加味四斤丸治之而愈一老筋挛骨痛两腿无力不能歩履以局方换腿丸治之一妇筋挛痺痛两腿无力不能步履以三因胜酸丸治之并愈河间云脚气由肾虗而生然妇人亦病脚气者乃因血海虗而七情所感遂成斯疾血海虗与男子肾虗类也男女用药固无异更当兼治七情无不効也一妇腿痛兼足胫挛痛服发散药愈甚脉弦𦂳此肾肝虗弱风湿内侵也治以独活寄生汤痛止更以神应养真丹而不挛矣一人素有腿痛饮食过伤痛益甚倦怠脉弱以六君子加山查神曲苍术芎归升麻柴胡而愈一老素善饮腿常肿痛脉洪而缓先以当归拈痛汤湿热少退后用六君子加苍术黄栢泽㵼而痊一人饮食少过胸满痞闷或吞酸两腿作痛用导引丸二服顿愈更以六君子汤加神曲麦芽苍术二十余剂遂不复作而愈经云饮食自倍肠胃乃伤是胃气不能施行脾气不能四布故下流乗其肝肾之虗以致足肿加之房事不莭阳虗隂盛遂成脚气亦有内伤饮食脾胃之气有亏不能上升则下注为脚气者冝用东垣开结导引水运化脾气如脾气湿气壅遏不通致面目发肿或痛者冝用导滞通经汤以疎导之已上十九条乃脚气症虽非疮毒因治有验故録之臀居小腹之后此隂中之隂其处下其道逺其位僻太阳虽多血其气少也气少则运行不到血亦因而少来中年已后生疽须预补之若无积补之功其祸多在疮成痂后或半年乃发故多惑畧一人腿痈脉症俱弱亦危症也治以托里急使针刺彼因不从后脓开㵼淋漓不能収歛而死一人年踰五十冬患腿痈脉数烦躁饮冷便秘肿痛焮甚此热滛于内也冝用苦寒之药投清凉饮倍加黄芩其势顿退更以四物汤加黄芩而愈此条因症因脉而药之也一人年三十连得忧患作劳好色左腿外侧臁红肿如栗医以大府实与承气两贴下之又一医与大黄朱砂血竭三贴而脉大实后果死此厥隂多气少血经也一侍御患臀肿痛小便不利彼谓闗格以艾蒸脐大便亦不利治以降火分利药不应予胗其脉脓已成此患痈也针之出脓数椀大便即利五日后隂嚢肿胀小便不行针之尿脓大泄气息奄奄脉细汗不止溃处愈胀用参蓍归木大剂犹缓俾服独参汤至二斤气稍复又服独参膏至十余斤兼以托里药两月余而愈大抵疮疡脓血大泄先补气血为主虽有他病当从末治一人腿痈脓成针之出脓二椀许饮托里药一剂大发热更用圣愈汤二剂而止翌日恶寒不食脉细如丝以人参一两熟附三片姜枣煎服而愈但食少不寐更以内补黄蓍汤而平一人腿肿发热恶寒以补中益气汤治之彼以为缓乃服芩连等药热愈盛复请予治以人参养荣汤二十余剂而溃更以参蓍归术炙甘草肉桂月余而歛夫火之为病当分虗实芩连苦寒能泄心肺有余之火若老弱或饮食劳倦而发者此为不足当治以甘温之剂未尝有实热而畏寒虗热而喜寒者此其验也一人年踰三十左腿微肿痛日乆肉色如故不思饮食东垣云疮疡肿下而坚者发于筋骨此附骨疽也乃真虗湿气袭于肉理而然葢诸虗皆禀于胃食少则胃弱法当助胃壮气以六君子加藿香当归数剂饮食渐进更以十全大补汤而愈此条因症制方而处治也一妇年二十余饮食后毎有怒气吞酸嗳腐或兼腿根胯内焮肿服越鞠丸不应此肝气虗湿气下注而然以六君子加香附砂仁藿香炮姜数剂少愈更以六君子数剂而愈此条因症而制方也一人年踰二十禀弱左腿外侧患毒三月方溃脓水清稀肌肉不生以十全大补汤加牛膝二十余剂渐愈更以豆䜴饼灸月余而痊一人膝腿肿筋骨痛服十宣散不应脉沉细予用五积散二剂痛止更以十宣散去桔梗加牛膝杜仲三十余剂脓溃而愈此寒气之肿八风之变也此条因脉制方处治一人遍身走痛两月后在脚面结肿未几腿股又患一块脉轻胗则浮重胗浮缓此气血不足腠理不蜜寒邪袭虗而然以加减小续命汤四剂及独活寄生汤数剂疼痛顿去更以托里药倍加参蓍归术百贴而愈此条因脉制方而治也一人年及二十腿膝肿痛不能屈伸服托里药不应以人参败毒散加槟榔木𤓰柴胡紫苏苍术黄栢而愈此因症制方以治之也一人年逾五十两腿痛胀或生㾦㿔小便频而少声如瓮出服五皮散不应予胗之右闗沉缓此脾虗湿气流注而然非疮也经曰诸湿肿满皆属脾土按之不起皆属于湿以五苓散加木香倍苍术白术亦不应予意至隂之地闗节之闲湿气凝滞且水性下流脾气既虗安能运散非辛温之药开通腠理行经活血邪气安得发散遂以五积散二剂势去大半更以六君子加木香升麻柴胡薏苡仁两月余而愈设使前药不应更投峻剂虗虗之祻不救矣一人腿痈脓清脉弱灸以豆䜴饼更以托里药而愈一人年二十余股内患毒日乆欲求内消胗脉活数知脓已成因气血虗不溃刺之脓出作痛用八珍汤稍可但脓水清稀用十全大补汤三十余剂而痊葢脓出反痛者虗也一僧股内患肿一块不痛不溃治托里二十余剂脓成刺之作痛予谓肿而溃溃而反痛此气血虗甚也冝峻补之彼云气无补法予曰正气不足不可不补补之则气化而痛自除遂以参蓍归术熟地治之两月余而平大抵疮疡先发为肿气血欝积蒸肉为脓故多痛脓溃之后肿退肌寛痛必渐减而痛愈盛者气血不足也即丹溪河间虗甚之説附骨痈皆因乆得厚味及酒后涉水得寒故热深入髀枢穴左右积痰瘀血相抟而成也一女髀枢穴生附骨疽在外侧臁少阳经分始末用五香汤十宣散一日恶寒发热膈满犹大服五香汤一夕喘死此升散太过孤阳发越于上也一人年踰四十夏患附骨痈予以火针刺去瘀血更服托里药而愈至秋忽不饮食痰气壅盛劳则口舌生疮服寒药腹痛彼疑为疮脾胃脉轻诊似大按之无力此真气不足虗火炎上也治以八味丸彼不信自服二陈四物㡬殆复请予仍以前丸治之而愈有脾土虗不能尅制肾水吐痰而不欬者尤冝用此丸王老年七十季春因寒湿地气得附骨疽于左腿足少阳分微侵足阳明阔六七寸长一尺坚硬漫肿肉色不变皮泽深但行步作痛以指按至骨大痛服内托黄蓍汤一服立止再服肿消柴胡连翘肉桂黄蓍归尾䑕粘子黄栢甘草升麻右剉酒盏半水盏半同煎至二盏去查空心宿食消尽大温服少时以早饍压之不令大热上攻犯中上二焦也一儿年十嵗四月于左腿近膝股内出附骨痈不辨肉色漫肿皮泽木硬疮势甚大左腿乃肝之髀上也足厥隂肝经之分少侵足太隂脾经其脉左三部细而弦按之洪缓微有力用内托黄蓍柴胡汤黄蓍柴胡连翘𦍑活生地归尾官桂土𤓰根黄栢右剉作一服水酒各盏半同煎至一盏去查空心稍热服一人附骨痈畏针不开臀膝通溃脉数发渇烦躁时𠻳饮食少思齐氏曰疮疡烦躁时嗽腹痛渇甚或泄利无度或小便如淋此恶症也脓出之后若脉洪数治微濇迟缓易治刺之脓出四五椀即服参蓍归术大剂翌日脉稍歛更服八珍汤加五味麦门肉桂白歛三十余贴脉缓脓稠三月乃愈一老腿患附骨疽肿硬大按方痛口干脉弱肿聚不溃饮食少思予谓肿下而坚者发于筋骨肉色不变者发于骨髓遂托以参蓍等药三十余剂脓虽熟不穿予谓药力难达必须针刺不听至旬日方刺涌出清脓五六椀然衰老气血不足养毒又乆竟不救大抵疮疽旬日不退冝托之有脓刺之有腐肉取之虗则补之此十全之功也一人患贴骨疽腿细短软疮口不合以十全大补汤外灸附子饼贴补药膏调护得冝百贴而愈一人环跳穴患附骨疽彼谓小疮服败毒药外以寒药敷贴因痛极针之脓瘀大泄方知为痈请治其脉右闗浮大此胃气已伤故疮口开张肉紫下䧟扪之不热彼谓疮内更觉微冷自谓必成漏矣灸以豆䜴饼饮六君子加藿香砂仁炮姜数剂胃气渐醒饮食渐进患处渐煖肌肉渐生再以十全大补汤而愈一人亦患此内痛如锥外色不变势不可消喜其未用寒剂秪因痛伤胃气而不思食以前药去炮姜治之饮食稍进更以十全大补汤二十余剂脓成针去仍以大补汤倍加参蓍芎归脓乆不止更加麦门五味贝母逺志数服渐止疮亦寻愈二症葢因湿热滞于肉理真气不能运化其始冝除湿热实脾土和气血则湿自消散若脓未成以隔蒜灸之立効环跳穴痛防生附骨疽以苍术佐黄栢之辛行以青皮冬加桂枝夏加黄芩体虗加杜牛膝以生甘草为使大料煎入姜汁食前饮之痛甚者恐十数贴发不动少加麻黄一二贴又不动恐疽将成急掘地成坎以火煅红沃以小便赤体坐其中以席围下体使热气薫蒸腠理开气血畅而愈一妇四十余近环跳生疽尺脉沉𦂳腿不能伸经曰脾移寒于肝痈肿筋挛葢脾主肉肝主筋肉温则筋舒肉冷则筋急遂与乳香定痛丸少愈更以助胃壮气血药二十余剂而消按此因脉沉𦂳又因筋挛是脉症俱寒故治以此一人因痢骤澁环跳穴作痛与四物汤加桃仁酒黄芩红花苍术枳殻黄栢柴胡青皮生姜十余剂稍可更刺委中出黒血而愈一后生骨痛以风药饮酒一年予以防风通圣散去硝黄加生犀角浮萍百余贴成一疽近皮革脓出而愈后五六年其处再痛予曰旧病作无能为矣葢发于新娶之后多得香辣肉味若能茹淡逺房劳犹可生也出脓血四五年延及腰背皆空又三年而死此纯乎病热者一少年天寒极劳骨痛两月后生疽深入骨边卧二年取剰骨而安此寒抟热者也取乆疽及痔漏中杇骨用乌骨鸡胫骨以砒实之盐泥固济火煅红地上出火毒去泥用骨研细饭丸如粟米大以纸捻送入窍内更以膏贴之一人年踰五十臀痈脓熟不开攻通大肛脓从大便而出予辞不治果殁丹溪谓中年后不冝患此脓成不刺不亡得乎一人左膝肿大三月不溃予谓体虗风邪袭于骨节使气滞不行故膝愈大而腿愈细名曰鹤膝风以大防风汤三十余剂而消又有患此伏枕半载流脓三月彼云初服大防风汤去附子将溃服十宣散今用十全大补汤去桂皆不应视脉症甚弱予以十全大补汤一贴加熟附一钱三十余剂少愈乃减附子五分服至三十余剂将愈却去附子更用三十余剂而痊夫立方之义各有所冝体气虗弱邪入骨界遏絶隧道若非桂附辛温之药开发腠理闗节之寒邪通畅荣卫经络之气血决不能愈一人脚跟生毒如豆许痛甚状似伤寒予谓猎人被兎咬脚跟成疮滛蚀为终身之疾因名兎齿以还少丹内塞散治之稍可次因纳宠作痛反服攻毒药致血气愈弱腿膝软痿而死葢足跟乃二硚发源之处肾经所由之地疮口不合则硚气不能发生肾气由此而泄故为终身之疾况彼疮先得于虗复不知戒虽大补气血犹恐不及安服攻毒暴悍之药以戕贼乎一人腿痛筋挛遍身酸软方士与痰药及托里药期三日可痊不应予谓非疮毒也大筋软短小筋弛长此湿热为患以人参败毒散加苍术黄栢槟榔木𤓰少愈更以清躁汤二十贴而愈夫内有湿热外有风寒当㵼不当补托里甘温之剂安得取効冷漏精要治冷漏诸疮与桂附丸丹溪曰此冷只因疮乆不合风寒乗之气血不朝而成厚朴虽温泄散尤速恐不若参蓍佐以陈皮庶乎与病相得大凡疮口乆不合肉白脓少此为疮口冷滞气血枯竭不朝于疮以致如是精要用北艾叶一握煎汤避风处以绢兠艾叶乗热浇洗疮口四围净肉一日一次仍焼松香薰疮口良乆以神异膏贴之丹溪曰血气枯燥不知补虗于内惟务热洗于外不揣其本而齐其末却乃归罪于冷滞大抵溃疡冝洗若无补药以实其内切恐有时之快少顷疲惫有不耐烦之意非虗而何可不先议补接乎内托羌活汤治足太阳经尻臀生痈坚硬肿痛大作左右尺脉俱𦂳按之无力防风本归尾羌活黄栢肉桂连翘甘草苍术陈皮黄耆右剉水酒各半煎食前温服取汁内托一官两腿作痛形体清瘦肝脉弦数却属有余之症治以龙胆㵼肝汤并愈腰疽一百十八一妇年逾七十腰生一㿔作痒异常疑䖝蝨所毒胗脉浮数齐氏曰脉浮数反恶寒者疮也翌日复胗脉乃弱予谓未溃而脉先弱何以収歛况大便不通则真气已竭治之无功固请不得已用六君子加藿香神曲饮食渐进大便始通更用峻补之剂溃而脓清作渇再用参蓍归地麦门五味而渇止喜曰可无虞矣予曰不然不能収歛先入之言也彼疑更医果殁一人年十九腰间肿一块无头不痛色不变三月不溃饮食少思肌肉日瘦此气抟腠理荣气不行欝而为肿名曰湿毒流注元戎曰若人饮食疎精神衰气血弱肌肉消瘦荣卫之气短促而澁滞故寒抟腠理闭欝为痈者当补以接虗怯之气遂以十全大补汤加香附陈皮三十余剂始针出白脓二椀许仍用药倍加参蓍仍灸以豆䜴饼渐愈彼乃惑于速効内服败毒外贴凉药反致食少脓稀患处色紫复请予治喜得精气未衰仍以前药加逺志贝母白歛百剂而愈此或乆而不愈或脓水清稀当服内塞散及附子饼灸然后可愈一妇年踰二十腰间突肿寸许肉色不变微痛不溃发热脉大此七情所损气血凝滞隧道而然当益气血开欝结更以香附饼熨之使气血充畅内自消散若尔虽溃亦无危不听乃服十宣流气之药气血愈虗溃出清脓不歛而死按此脉大非七情脉也当时必有所见一妇产后腰间肿两腿尤甚此瘀血滞于经络而然不早治必作痈遂与桃仁汤二剂稍愈更没药丸数服而痊亦有恶血未尽脐腹刺痛或流注四肢或注股内痛如锥刺或两股肿痛此由冷热不调或思虑动作气乃壅遏血蓄经络而然冝没药丸治之亦有或因水湿所触经水不行而肿痛者冝当归丸治之凡恶血停滞为患匪轻治之稍缓则为流注为骨疽多致不救一老人患痢骤用澁药致大肠经分作痛此湿毒流于经隧而然以四物加桃仁酒芩红花升麻枳殻陈皮甘草治之渐愈因年高胃弱竟殁一人年二十遍身微痛腰间作肿痛甚以补中益气汤加羌活四剂少可又去羌活十余剂而愈此条以虗治当时于形色脉上必有所见也一人年踰四十患腰痛服流气饮寄生汤不应以热手熨之少可其脉沉弦且剧服攻剂不应故知虗也弦则不软如物无水不柔软之意外科理例卷五外科理例卷六钦定四库全书外科理例卷六明汪机撰脱疽一百十九焮痛者除湿攻毒更隔蒜灸至不痛焮痛或不痛者隔蒜灸更用解毒药若色黒急割去速服补剂庶可救黒延上者不治色赤焮痛者托里消毒更兼灸作渇者滋隂降火色黒者不治一人足指患此焮痛色赤发热隔蒜灸之更以人参败毒散去桔梗加金银花白芷大黄二剂痛止又十宣散去桔梗官桂加天花粉金银花数剂而平一人年逾四十左足大指赤肿焮痛此脾经积毒下注而然名曰脱疽喜色赤而肿以人参败毒散去人参桔梗加金银花白芷大黄二剂更以𤓰蒌金银花甘草节四剂顿退再以十宣散去桔梗桂加金银花防己数剂愈一人患此色紫赤不痛隔蒜灸五十余壮尚不痛又明灸百壮方知乃以败毒散加金银花白芷数剂而愈一膏粱年逾五十亦患此色紫黒脚焮痛孙真人曰脱疽之症急斩之去毒延腹必不治色黒不痛者亦不治喜其饮食如故动息自宁为疮善症遂以连翘败毒散服六剂更以金银花𤓰蒌甘草节二十余剂患指溃脱更以芎归生地连翘金银花白芷二十余剂而愈次年忽发渇服生津等药愈盛用八味丸而止大抵此症皆由膏粱厚味或房劳太过丹石补药所致其发于指微赤而痛可治治之不愈急斩去之庶可保否则不治色紫黒或发于脚背亦不治或先渇而后发或先发而后渇色紫赤不痛此精气已竭决不可治一刍荛左足指患一泡麻木色赤次日指黒五日连足黒冷不知疼痛脉沉细此脾胃受毒所致进飞龙夺命丹一服翌日令割去足上死黑肉割后骨始痛可救治以十全大补汤而愈葢死肉乃毒气盛拒截荣气所致况至隂之下血气难达经曰风滛末疾是也向若攻伐之则邪气乘虗上侵必不救矣一人足指患之大痛色赤而肿隔蒜灸之痛止以人参败毒散去桔梗加金银花白芷大黄而溃更以仙方活命饮而痊此症形势虽小其恶甚大须隔蒜灸之不痛者冝明灸之庶得少杀其毒此症因膏粱厚味酒面灸积毒所致或不慎房劳肾水枯竭或服丹石补药故有先渇而后患者有先患而后渇者皆肾水涸不能制火故也初发而色黒者不治赤者水未涸尚可若失解其毒以致肉死色黒者急斩去之缓则黒延上足必死而患不问肿溃惟隔蒜灸有効亦有色赤作痛而自溃者元气未脱易治夫至隂之下血气难到毒易腐肉药力又不易到况所用皆攻毒之药未免先肝肠胃又不能攻敌其毒不若隔蒜灸并割去最为良法孙真人云在指则截在肉则割去即此意也一人足指患之色黒不痛令明灸三十余状而痛喜饮食如常予谓急割去之速服补剂彼不信果延上遂致不救一人脚背患之色黯而不肿痛烦躁大渇尺脉大而濇此精气已絶不治后殁又有手指患此色黒不痛其指已死予欲斩去速服补药恐黒上臂不治彼不信另服败毒药手竟黒遂不救一人足指患之色紫不痛隔蒜灸五十余状尚不知痛又明灸百壮始痛更投仙方活命饮四剂乃以托里药溃脱而愈一人脚背患此赤肿作痛隔蒜灸三十余壮痛止以仙方活命饮四剂而溃更以托里消毒药而愈一人足指患之色赤焮痛作渇隔蒜灸数壮以仙方活命饮三剂而溃更服托里药及加减八味丸溃脱而愈一妇修伤次指成脓不溃焮痛至手悞敷冷药以致通溃饮食少思彼为毒气内攻胗脉沉细此痛伤胃气而然遂刺之服六君子加藿香当归食进更以八珍汤加黄蓍白芷桔梗月余而愈一人伤拇指色紫不痛服托里药及灸五十余壮作痛溃脓而愈一幼女因冻伤两足至春发溃指俱壊令取之服大补药而愈一女患嵌甲伤指年逾不愈日出脓数滴予谓足大指乃脾经发源之所冝灸患处使瘀肉去阳气至疮口自合否则不治彼惑之不早治后变劳症而殁葢至隂之下血气难到女人患此多因紥縳致血脉不通或被风邪所袭则无血气荣养遂成死肉惟当壮脾胃行经络生血气则愈有成破伤风以致牙闗𦂳急口眼㖞邪者先玉真散一二服然后投以生血通经则可面疮一百二十一人年逾三十夏月热病后患頥毒积日不溃气息奄奄饮食少思大便不禁胗脉如无经曰脉息如无似有细而微者阳气衰也齐氏曰饮食不入大便滑利肠胃虗也以六君子加炮姜肉豆㓂破故纸数剂泄稍止食稍进更加黄栢当归肉桂溃而脓水清稀前药每服加熟附一钱数剂泄止食进脓渐稠再以十全大补汤加酒炒芍药白歛月余而愈一人年踰四十胃气素弱面常生疮盗汗发热用黄蓍建中汤少愈更用补中益气汤而平东垣云气虗则腠理不宻邪气从之逆于肉理故多生疮若以甘温之剂实其根本则腠理自固即无他疾一人年三十面患疮溃巳作渇自服托里及降火药不应脉浮而弱丹溪曰溃疡作渇属气血俱虗遂以参蓍各三钱归芐木各二钱数服渇止又以八珍汤加黄蓍数剂脉歛而愈一人年四十头面生疮数枚焮痛饮冷积日不溃服清热消毒不应脉数按之即实用防风通圣散二剂顿退又以荆防败毒散而愈一人年逾六十素食厚味颊顋患毒未溃而肉先死脉数无力此胃经积毒所致然颊顋正属胃经未溃肉死则胃气虗极老人岂冝患此果殁经曰膏梁之变足生大丁受如持虗此之谓也口齿一百二十一一人齿痛脉数实便秘用防风通圣散即愈一人齿痛甚胃脉数实以丞气一剂即止一老齿痛午后则发至晩尤甚胃脉数而实以凉隔散加荆芥防风石膏一剂而瘳一人齿痛胃脉数而有力以清胃散加石膏荆芥防风二剂而痊一人齿痛脉浮无力以补中益气汤加黄连生地黄石膏治之不复作一人齿痛脉数无力用补中益气加生地牡丹皮而愈一人齿肿痛焮至颊顋素善饮治以清胃散数剂而愈一人齿痛服清胃散不应服凉隔散愈盛予用补肾丸而愈一人颊顋肿焮至牙龈右闗脉数此胃经风热上攻也治以犀角升麻汤而消一妇常口舌糜烂颊赤唇干眼澁作渇脉数按之则濇此心肺壅热于气血为患名热劳症也当多服滋隂飬血药彼欲速効用败毒寒剂攻之后变瘵而殁良方云妇人热劳者由心肺壅热伤于气血气血不调臓腑壅滞热毒内积不得宣通之所致也其候心神烦躁颊赤头痛眼澁唇干四肢壮热烦渇不止口舌生疮神思沉昏嗜卧少寐饮食无味举体痠疼或时心怔或时盗汗肌肤日渐消瘦故名热劳也口舌疮一百二十二一人胃弱痰盛口舌生疮服滚痰丸愈盛吐㵼不止恶食倦怠此胃被伤也予以香砂六君子汤服数剂少可再以补中益气加茯苓半夏二十余剂而愈夫胃气不足饮食不化亦能为痰补中益气乃治痰之法也苟虗症而用峻利之药鲜有不殆一人年踰四十貎丰气弱遇风则弦劳则口舌生疮胸常有痰目常赤澁服八味丸而愈一人脾胃虗初服飬胃汤枳术丸有効乆服反虗口舌生疮劳则愈盛服败毒药则呕吐此中气虗寒也治以理中汤少愈更以补中益气加半夏茯苓月余而平夫养胃汤香燥药也若饮食停滞或寒滞中州服则燥开脾胃宿滞消化少为近理枳术丸消导药也虽有白术终是燥剂故乆服此二药津液愈燥胃气愈虗况胃气本虗而用之岂不反甚其病哉亦有房劳过度真阳虗惫或元禀不足不能上蒸中州不运致食不进者以补真丸治之使丹田之火上蒸脾土则脾土温和中焦自治饮食自进经曰饮食不进胸膈痞塞或食不消大府溏泄此皆真火不能上蒸脾土而然也若肾气壮则丹田之火上蒸脾土则无此病矣一方小儿口疮江茶粉草为末傅之一方用黄丹又方苦参黄丹五倍子青黛等分研为末敷又方青黛芒消为末傅胎毒口疮五倍子黄丹江茶芒硝甘草等分为末傅咽喉一百二十三疼痛或寒热者邪在表也冝发散肿痛痰涎壅盛者邪在上也冝降之痛而脉数无力者属隂虗冝滋隂降火肿痛发热便秘者表里俱实也冝解表攻里如症𦂳急便秘刺患处或刺少商穴一人咽痛脉数以荆防败毒散加黄连二剂少愈乃去芩连又六剂而愈一人乳蛾肿痛脉浮数尚未成脓针去恶血饮荆防败毒散二剂而消一人咽喉作痛痰涎上壅予欲治以荆防败毒散加连翘山栀𤣥参牛旁子饮自服甘寒降火之药反加发热咽愈肿痛急刺少商二穴仍以前药加麻黄汗之诸症并退惟咽间一紫泡仍痛此欲作脓以前药去麻黄一剂脓溃而愈凡咽痛之疾治之曰或势轻者冝荆防败毒散以散之治之迟或势重者宜刺少商穴瘀血已结必刺患处亦有刺少商咽虽利而未痊消者必成脓也然脓去则安若有大便秘结者内经针刺去血必以防风通圣散急攻之然甘寒之剂非虗火不冝用一妇咽喉肿痛大小便秘以防风通圣散一剂诸症悉退又荆防败毒散服三剂而安治此轻则荆防败毒散吹喉散重则用金钥匙及刺患处出血最效否则不救针少商二穴亦可但不若刺患处之神速耳一人咽喉肿痛脉数而实以凉隔散一剂而痛止再以荆防败毒散加牛蒡子二剂而肿退以荆防败毒散二剂又以甘桔荆防𤣥参牛蒡子四剂而平一人嗌痈肿痛脉浮数更沉实饮防风通圣散一剂㵼一次势顿退又荆防败毒散二剂而消一人咽喉肿秘牙闗𦂳急针不能入先刺少商二穴出黒血口即开更针患处饮清咽利隔散一剂而愈大抵吐痰针刺皆有发散之意故多効不用针刺多致不救一人咽喉肿闭痰涎壅甚以胆矾吹咽中吐痰碗许更以清咽利隔汤四剂而安一人咽喉肿痛药不能下针患处出紫血少愈以破棺丹噙之更以清咽消毒散饮而愈一人咽喉干燥而痛以四物汤又加黄栢知母𤣥参四剂少愈再用人参固本丸只一剂不复发一人口舌生疮服凉药愈甚治以理中汤而愈一人咽痛午后益甚脉数无力以四物汤加黄栢知母荆防四剂而愈仍以前药去荆防加𤣥参甘桔数剂后不再发一人口舌糜烂服凉药愈甚脉数无力以四物加酒炒黄栢知母𤣥参一剂顿退四剂而痊一人口舌生疮饮食不甘劳而愈甚以理中汤顿愈一人口舌生疮脉浮而缓用补中益气汤加炮干姜更以桂末含之即愈一人患之劳而愈甚以前药加附子三片二剂即愈丹溪曰口疮服凉药不愈者此中气不足虗火从上无制用理中汤甚则加附子一弱人咽痛服凉药或遇劳愈甚以补中益气汤加芩连四剂而愈乃去芩连又数剂不再发常治午后痛去芩连加黄栢知母𤣥参亦効一老咽痛日晡甚以补中益气汤加酒炒黄栢知母数剂而愈一人乳蛾肿痛饮食不入疮色白其脓已成针之脓出即安一人咽喉肿痛予欲针之以泄其毒彼畏针止服药然药既熟已不能下矣始急针患处出毒血更以清咽消毒药而愈一患者其气已絶心头尚温急针患处出黒血即甦如鲍符卿乔待郎素有此症毎患针去血即愈大抵咽喉之症皆因火为患其害甚速须分缓急及脓成否若肿闭及壅塞者死如反掌冝用金钥匙吹患处吐出痰涎气得流通则苏若吐后仍闭乃是恶血或脓毒须急针患处否则不治前人云喉闭之火与救火同不容少待治喉之方固多惟用针有囬生之功学者不可不察一妇咽间作痛两月后始溃突而不歛遍身筋骨作痛诸药不应先以萆薢汤数剂而歛更以四物汤倍用萆薢黄耆二十余剂诸症悉退一弥月小儿先于口内患之后延于身年余不愈以萆薢为末乳汁调服毋以白汤调服月余而愈一人咽间先患及于身服轻粉之剂稍愈己而复发仍服之亦稍愈后大发上腭溃蚀与鼻相通臂腿数枚其状如桃大溃年余不歛神思倦怠饮食少思虗症悉具投以萆薢汤为主以健脾胃之剂兼服之月余而安一妇患之脸鼻俱蚀筋骨作痛脚面与膝各肿一块三月而溃脓水淋漓半载不歛治以前药亦愈一人咽喉肿痛口舌生疮先以清咽消毒散二服更以𤣥参升麻汤而愈一人咽喉作痛午后尤甚以四物加酒炒知母黄栢桔梗治之而愈一人喉闭服防风通圣散肿不能嚥此症惟针乃可牙闗已闭刺少商出血口即开以胆矾吹患处吐痰二碗许仍投前药而愈尝见此疾畏针不刺多毙一人喉闭肿痛寒热脉洪数此少隂心火少阳相火二脏为病其症最恶惟刺患处出血为上彼畏针以凉隔散服之药从鼻出急乃愿针则牙闗已𦂳遂刺少商二穴以手勒出黒血口即开仍刺喉间治以前药及金钥匙吹之顿退又以人参败毒散加芩连𤣥参牛旁子四剂而平经曰太欝发之出血亦发汗之一端河间曰治喉闭之火与救火同不容少怠尝见喉闭不去血喉风不去痰以致不救者多矣毎治喉咽肿痛或生疮毒以荆防败毒加芩连重者用防风通圣散并效一人患此劳则愈盛以补中益气加元参酒炒黄栢知母而愈一人口舌常破如无皮状或咽喉作痛服清咽利膈散愈盛治以理中汤而愈精要曰凡痈疽失于治疗致令热毒冲心咽咙口舌生疮甚至生红黒难于治疗冝琥珀犀角膏生犀角屑真琥珀辰砂茯神㭕酸枣仁人参脑子右为细末入乳钵研匀炼蜜溲为膏磁器盛贮疾作毎服一弹子大浓煎麦门冬汤化下一日连进五服或先服犀角散以解之生犀角屑𤣥参升麻生黄蓍赤芍药麦门冬生甘草当归大黄为粗末毎服三钱水盏半煎至七分去滓温服诸哽一百二十四诸骨哽用象牙末吹患处或取犬涎徐徐嚥下立効用苎根捣烂丸如弹子大就将所鲠物煎汤化下又方食橄㰖用核为末含之亦効谷麦芒在咽不出取鸡鵞涎含之立消误吞金银等物多食诸般肥肉膏滑自从大便出误吞铜钱用炭末白汤调服多食蜜食饴糖自从大便出或多食荸荠或胡桃肉钱自消误吞针用磁石如枣核大磨令光鑚一孔用线穿含之针自口出伤损脉法一百二十五经云肝脉转坚而长色不青当病坠若转因血在脇下令人呕逆金匮云寸口脉浮微而濇当亡血若汗出者当身有疮被刀斧所伤亡血故也脉经云金疮出血太多脉虗细者生数实大者死金疮出血脉沉小者生浮大者死斫刺出血不止者脉来大者七日死滑细者生从高颠仆内有瘀血腹胀脉坚强者生小弱者死破伤有瘀血在内脉坚强实则生虗小弱者死皆为脉病不相应故也一妇臀痈疮将愈患破伤风发热搐搦脉浮数治以当归地黄汤不信乃服发散败毒药果甚始信而服之至数剂而痊脉浮数而发表今用发表而病重可见脉之浮数亦有主隂虗者必兼症参之为穏认作隂虗由臀痈后也夫破伤风症须分表里别虗实不可一槩治之经云破伤中风之由因疮热甚欝结而荣卫不得宣通沸热因之遍体故多白痂是时疮口闭塞气难通泄热甚则生风也不已则表传于里矣但有风热微甚兼化故殊异耳一法破伤中风风热燥甚怫欝在表而里气尚平者善伸数欠筋脉拘急时或恶寒或筋畅而播脉浮数而弦者冝辛热治风之药开冲结滞而犹伤寒表热怫欝而以麻黄汤辛热发散者同也凡用辛热开冲风热结滞冝以寒药佐之则良免致药虽中病而风热转甚也如治伤寒发热用麻黄桂皮加黄芩知母石膏之类足也若世以甘草滑石葱䜴寒药发散甚妙若表不已渐伤入里里又未大甚而脉在肌肉者冝以退风热开结滞之寒药调之或微加治风辛热亦得犹伤寒在半表半里以小柴胡和解之意也若里热已甚而舌强口禁项背反张惊搐惕搦涎唾涸枯胸腹满塞而或便溺秘结或时汗出脉洪数而弦也然汗出者由风热欝甚于里而表热稍罢则腠理疎泄而心火热甚故汗出也法冝除风散结寒药下之后以退风热开欝滞之寒药调之而热退结散则风自愈矣凡治此亦冝按摩导引及以药斡开牙闗勿令口禁使粥药得下也病机云破伤风者有因卒暴损伤风袭之间传播经络致使寒热更作身体反张口禁不开甚者邪气入藏有因诸疮不差荣卫俱虗肌肉不生疮眼不合邪亦能外入于疮为破伤风之疾有诸疮不差举世皆言着灸为上是为熟疮而不知火热客毒逐经传变不可胜数微则发热甚则生风而搐或角弓反张口禁目斜亦有破伤不灸而病此者因疮着白痂疮口闭塞气难通泄故阳热易为欝结热甚则生风也云此论所因有四一者因疮口入风似属外因一者因疮口闭塞内热生风似属内因也破伤风症古方药论甚少岂非以此疾与中风同论故不另立条目也唯河间论与伤寒表里中三法同治用药甚详其言病因有因外伤于风有因灸及内热所作者然与中风相似也但中风之人尚可淹延嵗月而破伤风者犯之多致不救葢中风有在经在脏在府之异独入臓者最难治破伤风或始而出血过多或疮早闭合瘀血停滞俱是血受病属隂五臓之所主故此风所伤始虽在表随则必传入里脏故多死也此病或疮口袒露不避风寒而有所伤或疮口闭合宻被风邪而及病已十分安全而忽有此大抵皆由内气虗而有欝热者得之若内气不虗而无欝热者虽伤而无所害也跌蹼一百二十六一人坠马两脇作痛以复元活血汤二剂顿止更以小柴胡加当归桃仁二剂而安一老坠马腹作痛以复元通气散用童便调进二服少愈更以四物加柴胡桃仁红花四剂而安一人跌仆皮肤不破两脇作疼发热口干自汗须先饮童便一瓯烦渇顿止随进复元活血汤倍用柴胡青皮一剂胀痛悉愈又剂而安曰从高坠下血流于内不分十二经络圣人俱作风中肝血留于脇下以中风疗之血者皆肝之所主恶血必归于肝不问何经之伤必留于脇下葢肝主血故也痛甚则必自有汗但人汗出皆为风症诸痛皆属于肝木况败血凝滞从其所属入于肝也从高坠下逆其所行之血气非肝而何故用破血行经一人青肿作痛以萝卜汁调栀子末敷之以四物汤加柴胡黄芩天花粉川山甲二剂少愈更以托里散健脾药而愈杖疮血热作痛一百二十七胸膈胀满冝行血老弱者冝行气活血更饮童便酒膓痛者冝下血血去多而烦躁者补血如不应独参汤或瘀肉不溃或溃而不歛冝大补气血一人杖疮瘀肉不腐乃大补之渐腐更以托里健脾药而愈一人风入杖疮牙闗𦂳急以玉真散一服少愈再服而安一官谏南廵受杖瘀血已散壊肉不溃用托里药稍溃脓清此血气虗也非大剂参蓍不能补彼恐腹满予强之饮食稍思遂加大补肉溃脓稠而愈一尝治被杖数人皆先散其瘀血渐用排脓托里之药俱愈夫呌号伤气忍痛伤血气血虗明矣况脾主肌肉脾气受伤饮食必减血一氷则肌肉不生故必理脾脾健肉自生非参术归蓍之类培养脾土则肌肉何由而生又须分人虗实及有无瘀血葢打扑坠堕皮肉不破肚腹作疼者必有瘀血在内冝复元活血汤攻之老弱者加桃仁红花川山甲补而行之若血去多而或烦燥此血虗也冝独参汤补之有打扑坠堕稍轻别无瘀血等症但只痛不止者惟和气血调经脉其痛自止更以养气血健脾胃无有不効亦有痛伤胃气作呕或不饮食以四君子加藿香砂仁当归治之若有瘀血不先消散而加补剂则成实实之祻设无瘀血妄行攻利则致虗虗之祻矣一人因杖臀膝俱溃脓瘀未出时发昏愦此脓毒内作也急开之昏愦愈盛此虗也投八珍汤一服少可数服死肉自溃顿取之用猪蹄汤洗浄以神効当归膏涂贴再服十全大补汤两月而愈若更投破血之剂危矣大抵杖疮皆瘀血为患冝速治疗浅者砭之深者刺之更以活血流气药治之内溃者开之有腐肉取之以壮胃生血药托之可保无危有伤筋骨而作痛者以没药降圣丹治之若牙闗𦂳急或腰背反张者以玉真散治之并効杖疮热血作痛以凉血去瘀血为先须下鸡鸣散之类黄栢生地黄紫金皮皆要药生地黄黄栢为末童便调傅或加韮汁不破者以韮菜葱头舂碎炒热贴冷则易膏药紫金皮生地黄黄栢乳香没药大黄之类又方大黄黄栢为末生地黄汁调傅干则易又方野苎根嫩者不拘多少洗浄同盐擂傅伤重多用盐効尝见覆车压伤者七人仆地呻吟一人未甦俱即令以热童便灌之皆得无事又曽被重车研伤瞀闷良乆复甦胸满如筑气息不通随饮热童便一椀胸寛气利惟小腹作痛与复元活血汤一剂便血数升许痛肿悉退更服养血气药而痊大凡损伤不问壮弱有无瘀血俱冝热童便以酒佐之推陈致新其功甚大若脇胀或作痛或发热烦躁口干喜冷饮热童便一瓯胜服他药他药虽亦取効但有无瘀血不能尽识反致悞人惟童便不动脏腑不伤血气闻操军或坠马伤者服之亦佳又凡肿痛或伤损者以葱捣烂热罨之尤妙本草云葱大利伤损一人坠马伤头并臂取葱捣烂炒热罨患处以热手熨之服没药降圣丹而愈一人误伤去小指一节牙闗𦂳急腰背反张人事不知用玉真散青州白丸子各一服未应此亦药力不能及也急用蒜捣烂褁患指以艾灸之良乆觉痛仍以白丸子一服及托里散数服而愈夫四肢受患风邪所袭遏絶经络者古人所制淋渍贴㶸䥥刺等法正为通经络导引气血也火疮一百二十八一人火疮骤用凉药敷贴更加腹胀不食予以人参败毒散加木通山栀外用栢叶炒为末麻油调搽渐愈尝用煮大汁上浮脂调银朱更效若用凉药逼火毒入内多致不救汤火疮以淋了第二次灰搽傅患处又方以腊月猪胆涂黄栢灸干为末傅热油汤火伤皮烂肉大痛冷霜散牡蛎寒水石明朴硝青黛轻粉桐油水一钱以桃桞枝不住手搅成膏再以少水溶涂之外用猫儿肚底毛细剪掺上新水或油调湿则干贴痛立止漆疮一百二十九一人漆疮作呕由中气弱漆毒侵之以六君子加砂仁藿香酒炒芍药彼不为然服连翘消毒散呕果盛复邀治以前药外以香油调鐡绣末涂之而愈外科理例卷六外科理例卷七钦定四库全书外科理例卷七明汪机撰天泡疮一百三十脉浮发热或拘急者发散表邪脉沉发热便秘者解表攻里发热小便赤澁者分利消毒一小儿患此焮痛发热脉浮数挑去毒水以黄栢滑石末敷之更饮荆防败毒㪚二剂而愈一人焮痛发热服祛风清热药愈炽其脉沉实乃邪在内也用防风通圣散一剂顿退又荆防败毒散二剂而安此症须为风热当审表里治无悞矣一儿焮赤发热以黄栢滑石末敷之饮大连翘汤二剂少愈更以金银花散二剂而痊一儿十余嵗背侧患水泡数颗发热脉数此肺胃风热所致名曰天泡疮以荆防败毒散加芩连外去毒水以金黄散敷之又四剂而愈一有腹患此延及腰背焮痛饮冷脉数按之愈大乃表里俱实也用防风通圣散一剂更敷前药势减大半再以荆防败毒散二剂而愈杨梅疮一百三十一湿胜者冝先导湿表实者冝先解表里实者冝先疎里表里若俱实解表攻里表虗者补气里虗者补血表里俱虗者补气血一人遍身皆患左手脉数以荆防败毒散表症乃退以仙方活命饮六剂疮渐愈兼萆薢汤服月余而痊一妇焮痛发热便秘作渴脉沉实以内疎黄连汤二剂里症已退以龙胆泄肝汤数剂疮毒顿退间服萆薢汤至月余而痊一人下部生疳诸药不应延及遍身突肿状如翻花筋挛骨痛至夜尤甚此肝肾二经温热所致先以导水丸令进五服次以龙胆㵼肝汤数剂再与除湿健脾之药外贴神异膏吸其脓膈蒜灸拔其毒而愈若表实者以荆防败毒散里实者以内疎黄连汤表里俱实者防风通圣散气虗者四君子血虗者四物仍加兼症之药并愈若服轻粉等药反収毒于内以致迭发槩服防风通圣则气血愈虗因而不治者多矣一人患之发寒热作渴便秘两手脉实用防风通圣散而退以荆防风败毒散兼龙胆㵼肝汤而痊一人患之肿痛先以龙胆㵼肝汤导水丸各四剂少愈再以小柴胡加黄栢苍术五十余剂而平一人玉茎肿溃小便赤色肝脉弦数以小柴胡加木通青皮龙胆草四剂又龙胆㵼肝汤数剂而痊一童玉茎患之延及小腹数枚作痛发热以小柴胡汤吞芦㑹丸更贴神异膏月余而痊一人愈后腿肿一块乆而溃烂不歛以蒜捣烂敷患处以艾灸其上更贴神异膏及服黒丸子并托里药两月而愈一妇燃轻粉药于被中薰之致遍身皮塌脓水淋漓不能起居以滑石黄栢为末緑荳粉等分铺席上令可卧更以金银花散月余而痊一人皆愈但背肿一块甚硬肉色不变年余方溃出水三载不愈气血俱虗饮食少思以六君子汤加当归藿香三十余剂更饮萆薢汤两月余而痊一人患之势炽兼脾胃气血皆虗亦服前药而差一妇患之皆愈惟两腿两肷各烂一块如掌兼筋挛骨痛三载不愈诸药不应日晡热甚饮食少思以萆薢汤兼逍遥散倍用白术茯苓数剂热止食进贴神异膏更服八珍汤加牛膝杜仲木𤓰三十余剂而痊又捷法治杨梅疮不问新旧并効不过旬日每日用胆矾白矾末并水银各三钱五分入香油津吐各少许和匀坐无风处取药少许涂两脚心以两手心对两脚心擦磨良乆再涂药少许仍前再擦用药尽即卧汗出或大便去垢口出秽涎为验连擦三日煎通圣散澡洗更服内踈黄连汤败毒散愈后服萆薢汤有热加芩连气虗参蓍血虗四物之类一人杨梅疮后两腿一臂各溃二寸许一穴脓水淋漓少食不睡乆而不愈以八珍汤加茯神酸枣仁服毎日以蒜捣烂涂患处灸良乆随贴膏药数日已可却用豆䜴灸更服十全大补汤而愈凡有肿硬或作痛亦用蒜灸及敷中和膏内服补药并効班疹一百三十二脉浮者消风为主脉浮数者祛风清热脉数按之沉实者解表攻里一妇患班作痒脉浮以消风㪚四剂而愈一妇患班作痒脉浮数以人参败毒散二剂少愈更以消风散四剂而安一人患班色赤紫焮痛发热喜冷脉沉实以防风通圣散一剂顿退又以荆防败毒散加芩连四剂而愈一老患疹色微赤作痒发热以人参败毒散二剂少愈以补中益气汤加黄芩山栀而愈一妇患班痒痛大便秘脉沉实以四物加芩连大黄槐花而愈一儿患班作痛发热烦渴欲服清凉饮下之胗脉不实举按不数此邪在经络不可下用解毒防风汤二剂而安此症小儿多患之须审在表在里及邪之微甚而治之前人谓首尾俱不可下者何也曰首不可下者为班未见于表下则邪气不得伸越又脉症有表而无里故禁首不可下也尾不可下者班毒已显于外内无根蒂大便不实无一切里症下之则班气逆䧟故不可下也一人作痒发热以消毒犀角饮甫一剂作吐㵼此邪上下俱出也毒自解少顷吐㵼俱止其疹果消吐㵼后脉见七胗此小儿和平脉也邪已尽矣不须治果愈洁古云班疹为症各异发焮肿于外者少阳属三焦相火也谓之班若小红靥行于皮肤之中不出者属少隂君火也谓之疹凢显班症若有吐㵼者甚勿乱治而多吉谓邪上下出也班疹并出小儿难禁是以别生他症也首尾不可下大抵安里之药多发表之药少秘则微疎之令邪气不壅併而作次以出使儿易禁也身温煖者顺身凉者逆一子痘毒及时针刺毒不内侵数日而愈大抵古人制法浅冝砭深冝刺便瘀血去于毒聚之始则易消况小儿气血又弱脓成而不针砭鲜不毙矣一儿臂患痘毒作炒按之复起此脓胀痛而然遂刺之以托里而愈痘后肢莭作肿而色不赤冝金银花散更以生黄豆末热水调敷干以水润自消若敷六七日脓已成急刺之冝服托里药一儿痘疮已愈腿上数枚变疳蚀䧟用雄黄铜緑等分为末敷兼金银花散而愈若患遍身用出蛾绵蠒填实白矾末焼候汁干取出为末放地上葢良乆出火毒服之効一儿痘后搔痒搔破成疮脓水淋漓用经霜陈茅草为末服之及铺蓆上兼服金银花散而愈若用菉荳活石末亦可但不及茅草功速一儿周嵗患丹毒延及遍身如血染用磁锋击刺遍身出黒血以神功散涂之服大连翘饮而愈又儿未满月隂嚢患此为前治之而愈又儿不欲刺毒入腹而死河间云丹从四肢延腹者不治予尝刺毒未入腹者无不効一小儿腿患丹如霞游走不定先以麻油涂患处砭出恶血更以金银花一剂而安一小儿遍身皆赤砭之投解毒药即愈一人患丹毒焮痛便秘脉数而实服防风通圣散不应令砭患处去恶血仍用前药即愈一小儿患之外势须轻内则大便不利此在藏服大连翘饮敷神功散而差一小儿遍身亦赤不从砭治以致毒气入腹而死此症乃恶毒热血藴蓄于命门遇相火而合起也如霞片者须砭去恶血为善如肿起赤色游走不定者冝先以生麻油涂患处砭之以洩其毒凡从四肢起入腹者不治须丹有数种治者有数法无如砭之为善常见患稍重者不用砭法俱不救也肠痈一百三十三小腹硬痛脉迟𦂳者瘀血也冝下之小腹软痛脉洪数者脓成也冝托之一产妇小腹痛小便不利以薏苡仁汤二剂痛止更以四物加桃仁红花下瘀血升许而愈大抵此症皆因荣卫不调或瘀血停滞所致若脉洪数已有脓脉但数微有脓脉迟𦂳乃瘀血下之则愈若患甚者腹胀大转侧作水声或脓从脐出或从大便出冝蜡矾丸太乙膏及托里药一妇小腹肿痛小便如淋尺脉芤而迟以神効𤓰蒌散二剂少愈更以薏苡仁汤二剂而愈一人脓已成用云母膏一服下脓升许更以排脓托里药而愈后因不守禁忌以致不救一人里急后重时或下脓胀痛脉滑数以排脓散及蜡矾丸而愈一妇小腹痛有块脉芤而濇以四物汤加𤣥胡红花桃仁牛膝木香而愈一妇小腹隠痛大便秘澁腹胀转侧作水声脉洪数以梅仁汤一剂诸症悉退以薏苡仁汤二剂而差一妇腹胀痛皮毛错纵小便不利脉数滑以太乙膏一服脓下升许胀痛顿退以神効𤓰蒌散二剂而全退更以蜡矾丸及托里药十余剂而安一妇因经水多服澁药止之致腹作痛以失笑散用二服而瘳一人小腹痛而坚硬小便数汗时出脉迟𦂳以大黄汤一剂下瘀血合许以薏苡仁汤四剂而安一妇小腹恶露不尽小腹痛以薏苡仁汤下瘀血而痊凡瘀血停澁冝急治之缓则腐为脓最难治疗若流满莭骨则患骨疽失治多为败症肠痈身甲错腹皮急按之濡如肿状腹无聚积身无热此乆积冷所致故金匮有用附子温之若小腹肿痞按之痛如淋小便自调发热身无汗复恶寒脉迟𦂳脓未成可下之当有血洪数者脓已成不可下此内结热所成故金匮有用大黄利之甚者腹胀大转侧闻水声或遶脐主疮脓从疮出者有出脐中者不治必死惟大便下脓血者自愈一妇病少腹痞坚小便或澁或时汗出或复恶寒此肠痈也脉滑而数脓为已成设脉迟𦂳即为瘀血血下则愈内经载有息积病此得之二三年遍身微肿续乃大肠与脐连日出脓遂至不救此亦肠痈之类肠痈作湿热积治入风难治千金谓妄治必杀人要略以薏苡仁附子败毒散千金以大黄牡丹汤三因以薏苡汤千金又有灸法曲两肘头正肘鋭骨灸百壮下脓血而安一人伤寒踰月既下内热未已脇及小腹偏左肿满肉色不变俚毉为风矢所中以膏摩之月余毒循宗筋流入睪丸赤肿如瓠翁胗关尺滑数且芤曰数脉不时见当生恶疮关芤为肠痈用保生膏外衣以乳香用硝黄作汤下之脓如糜者五升许明日再圊余脓而差一妇肠中痛大便自小便出胗之芤脉见于关此肠痈也以云母膏分作百十丸煎黄蓍汤吞之利脓数升而安一女腹痛百方不应脉滑数时作热腹微急曰痛病脉沉细今滑数此肠痈也以云母膏一两丸如梧桐子以牛皮胶熔入酒中并水吞之饷时服尽下脓血愈一人年踰五十腹内隠痛小便如淋皮肤错纵而脉滑数此肠痈也滑数脓成以广东牛皮胶酒熔化送太乙膏脓下升许更以排脓托里药及蜡矾丸而愈一妇产后小腹作痛诸药不应其脉滑数此瘀血内溃为脓也服𤓰子仁汤痛止更以太乙膏而愈今人产后多有此病纵非痈毒用之更効有人脐出脓水乆而不愈亦以前膏及躐矾丸而痊一儿年十二患腹胀脐突颇鋭毉谓肠痈舎针脐无他法翁曰脐神阙也针刺当禁况痈舎于内惟当以汤丸攻之进透脓散止一剂脓自溃继以十竒汤下善应膏丸而渐差肺痈肺痿一百三十四喘𠻳气急胸满者表散之欬嗽发热者和解之欬而胸膈隠痛唾痰醒臭者冝排脓喘急恍惚疾盛者冝平肺欬脓脉短者冝补之肺痿寸口脉数而虗肺痿之候乆嗽不已汗出过度重亡津液便如烂𤓰下如豕脂小便数而不渴渴者自愈欲饮者差此由多唾涎沫而无脓肺疽寸口脉数而实肺疽之候口干喘满咽噪而渴甚者四肢微肿欬唾脓血或腥臭浊味胸中隠隠微痛候始萌则可救脓成则多死脉若微𦂳而数者未有脓𦂳甚而数者已有脓呕脓不止者难治乆乆如粳米粥者亦难治呕脓自止者自愈其脉短而濇者自痊浮大者难治面色当白反赤者此火尅金皆不可治内疽皆因饮食之火七情之火相欝而发饮食者隂受之七情者臓腑受之冝其发在腔子而向内非肝肠胃肓膜也肺痈先须发表千金曰欬唾脓血其脉数实或口中咳胸中隠痛脉反滑数者为肺痈脉𦂳数为脓未成𦂳去俱数为脓已成要畧先以小青龙汤服一贴以解表之风寒然后以葶大枣㵼肺汤桔梗苇叶汤随症用之以取脓此治肿疡例也终以黄蓍汤以补里之隂气此治溃疡例也肺痈已破入风者不治或用太乙膏凡服以搜风汤吐之吐脓血如肺痈状口臭他方不应者冝消风散入男子髪灰清米饮下两服可除一人喘欬脉𦂳数以小青龙汤服一剂表症已解更以葶大枣汤而喘止乃以桔梗汤愈一人欬嗽气急胸膈胀满睡卧不安以葶散二服少愈更桔梗汤差一人𠻳项强气促脉浮而𦂳以参苏饮二剂少愈更以桔梗汤四剂而安一人欬𠻳脇胀满咽干口燥欬唾腥臭以桔梗汤四剂而隂脓以排脓数服而止乃以补隂托里之剂而瘳一人欬而脓不止脉不退诸药不应甚危用柘黄丸一服少愈再服顿退数服而痊溃者尤効一妇唾脓五心烦热口干胸闷以四顺散三剂少止以排脓散数服而安一人面白神劳欬而胸膈隠痛其脉滑数予以为肺痈欲用桔梗汤不信乃服表药致欬嗽愈甚唾痰腥臭始悟乃服前汤四剂欬嗽少止又以四顺散四剂而脉静更以托里药数剂而愈大抵劳伤血气则腠理不宻风邪乗肺风热相抟藴结不散必致喘𠻳若悟汗下过度则津液重亡遂成斯症若寸脉数而虗者为肺痿数而实者为肺疽脉微𦂳而数者未有脓𦂳甚而数者已有脓唾脓自止者脉短而面白者易治脓不止脉洪大而面色赤者不治使其治早可救脓成则无及矣金匮方论热在上焦者因欬为肺痿得之或从汗出或从呕吐或从渴消小便不利或从便难又被下药快利重亡津液故寸口脉数其人燥咳胸中隠隠而痛脉反滑数此为肺痈咳唾脓血其脉数虗者为肺痿实者为肺痈一童气禀不足患肺痈唾脓腥臭皮毛枯稿脉浮按之濇更无力治以钟乳粉汤一弱人咳脓日晡发热夜间盗汗脉浮数而𦂳用人参五味汤数剂顿退以紫苑茸汤月余而痊一仆年踰三十𠻳乆不愈气壅不利睡卧脓血甚虗其主已弃矣予以宁肺散一服少愈又服而止大半乃以宁肺汤数剂而痊所谓有是病必用是药若泥前散性澁而不利何以得愈凡肿而一日至四五日未成脓而痛者冝灸至不痛灸而不痛或麻木者明灸之肿硬不作脓或痛或不痛或微痛或疮头如黍者灸之尤効亦有数日色尚微赤肿尚不起痛不甚脓不作者尤冝多灸勿拘日期更服甘温托里药切忌寒凉之剂瘀肉不腐桑柴火灸之脉数发热而痛者发于阳也可治脉不数小热不痛者发于隂也难治不痛最恶不可视为常疾此症不可不痛不可大痛顿闷者不治肿疡八十一肿高焮痛脉浮者邪在表也冝托之如内托复煎散肿硬痛深脉沉者邪在内也冝下之如黄连内疎汤仙方活命饮苦参丸外无焮肿内则便利调和者邪在经络也冝调和荣卫如托里荣卫汤白芷升麻辈焮痛燥烦或咽干作渇者冝降火如黄连解毒汤焮痛发热或拘急或头痛者邪在表也冝散之如荆防败毒散人参败毒散辈大痛或不痛者邪气实也隔蒜灸之更用解毒烦躁饮冷焮痛脉数者邪在上也冝清之如清凉饮或金银花散恶寒而不溃者气实兼寒邪也宜宣而补之如十宣散焮痛发热汗多大渴便秘谵语喉结阳症也冝下之如黄连内疎汤破棺丹辈一人患肺痿咳𠻳喘急吐痰腥臭胸满咽干脉洪数用人参平肺散六剂及饮童便诸症悉退更以紫苑茸汤而愈童便虽云专治火虚常治疮疡肿焮疼痛发热作渴及肺痿肺痈发热口渴者尤効一妇患肺痿咳𠻳吐痰腥臭日晡发热脉数无力治以地骨皮散热止更用人参养肺汤月余而安一人咳𠻳喘急发热烦燥面赤咽痛脉洪大用黄连解毒汤二剂少退更以栀子汤服四剂而安一人春间咳嗽唾脓腥秽胸满气促皮肤不泽项强脉数此肺疽也葢肺系在项肺伤则系伤故牵引不能转侧肺主皮毛为气之本肺伤不能摄气故脇胀气促而皮肤纵东垣云肺疮脉微𦂳而数者未成脓𦂳甚而数者已有脓其脉𦂳数脓为已成以参蓍归芎白芷贝母知母桔梗防风甘草麦门𤓰蒌仁兼以蜡矾丸及太乙膏脓尽脉濇而愈至冬脉复数经曰饮食劳倦伤脾脾伤不能生肺形寒饮冷伤肺肺伤不能生肾肾水不足则心火炽盛故脉洪数经曰冬见心而莫治果殁火旺之月一人年踰三十患咳嗽项强气促右寸脉数此肺疽也东垣云风伤皮毛热伤血脉风热相抟血气稽留于肺变成疮疽今脉滑疽脓已成以排脓托里之药及蜡矾丸脉渐濇而愈一人病胷膈壅满昏不知人予以杏仁薏苡之剂灌之立甦继以升麻黄蓍桔梗消其脓踰月而愈予所以知其病者以阳明脉浮滑隂脉不足也浮为风滑为血聚始由风伤肺故结聚客于肺隂脉不足过于宣逐也诸气本于肺肺气治则出入顺而菀陈除故行其肺气而病自己一人肾气素弱咳唾痰延小便赤色服肾气丸而愈一妇咳而无痰咽痛日晡发热脉浮数先以甘桔汤少愈后以地骨皮散而热退更以肾气丸及八珍汤加柴胡地骨皮而愈丹溪云咳而无痰者乃火欝之症及痰欝火邪在中用苦梗开之下用补隂降火之剂不已则成劳𠻳此症不得志者多有之又原病式瘦人腠理疎通而多汗血液衰少而为燥故为劳𠻳之症也一人年前病肺痈后又患咳𠻳头眩唾沫饮食少思小便频数服解散化痰药不应诊之脾肺二脉虗甚予谓眩晕唾涎属脾气不能上升小便无度乃肺气不得下制内未成痈冝服以加味理中汤脉四剂诸症已退大半更用钟乳粉汤而安河间曰肺痿属热如咳乆肺痿声哑声嘶咯血此属隂虗热甚然也本论治肺痿吐涎沫而不咳者其人不渴必遗尿小便数以上虗不能制下故也此为肺中冷必眩多痰唾用炙甘草干姜此属寒也肺痿涎唾多心中湿液湿液者用炙甘草汤此补虗劳也与补隂大热不同是皆冝分治故肺痿又有寒热之异一人因劳咳嗽不止项强而痛脉微𦂳而数此肺痈也尚未成脓欲用托里益气药彼不信仍以发散药以致血气愈虗吐脓不止竟致不救经云肺内主气外司皮毛若肺气虗则腠理不宻皮毛不泽肺受伤则皮毛错纵故患肺痈肺痿肠痈者致皮毛如此以其气不能荣养而然也亦有服表药见邪不解仍复发表殊不知邪不解者非邪不能解多因腠理不宻而邪复入也专用发表则腠理愈虗邪愈易入反为败症矣若诊其脉邪在表者止当和解而实腠理乗虗复入者亦当和解兼实腠理故用托里益气之药若小便赤澁为肺热所传短少为肺气虗葢肺为母肾为子母虗不能生子故也亦有小便频数者亦为肺虗不能约制耳一人年踰四十喘咳脇痛胸满气促右寸脉大此风热藴于肺也尚未成疮属有余之症欲用㵼白散彼谓肺气素祛自服补药喘𠻳愈盛两月后复请视汗出如雨喘而不休此肺气已絶安用治果殁夫肺气充实邪何从袭邪气既入则冝散之故用㵼白散乃㵼肺之邪气邪气既去真气自实一有患此吐脓面赤脉大予谓肺病脉冝濇面冝白今面赤脉大火尅金不可治果殁胃脘痈一百三十五胃脘痈当候胃脉人迎者胃脉也其脉沉细气逆则甚甚则热聚胃口而为痈若脉洪数脓已成迟𦂳虽脓未就已有瘀血冝急治之否则邪毒内攻腐烂肠胃不可救也冝射干汤射干赤茯苓栀子升麻赤芍白术右剉水煎入地黄汁一合蜜半合温服芍药甘草汤升麻汤随选用之脑疳一百三十六一儿头患白疮皮光且急诸药不应名曰脑疳疮乃胎毒挟风热而成服龙胆丸及吹芦㑹末于鼻内兼搽解毒散而愈若重者髪结如穗脑热如火遍身汗出顖肿胞髙尤当服此药肺疳一百三十七一儿欬𠻳喘逆壮热恶寒皮肤如粟鼻痒流涕咽喉不利頥烂吐红气胀毛焦作利名曰肺疳以地黄清肺饮及化慝丸治之而愈蛔疳一百三十八一儿眉㱀多啼呕吐清沫腹痛肚胀筋青唇口紫黒肚门作痒名曰蛔疳服大芦㑹丸而愈嵴疳一百三十九有䖝蚀嵴膂食热黄瘦烦温下痢拍背如鼔鸣嵴骨如锯齿十指生疮常啮此嵴疳也亦冝大卢㑹丸治之肾疳一百四十一儿十嵗患疮疥乆不愈肌瘦寒热作时脑热足冷滑㵼肚痛龈烂口臭干渴𤓰黒面黧此肾疳也服六味地黄丸更搽解毒散而愈鬼击一百四十一一人被鬼击身有青痕作痛以金银花煎汤饮之即愈厯节风一百四十二一妇患寒热焮痛服人参败毒散翌日遍身作痛不能转侧彼云素有此疾毎发痛至月余自止服药不应妇人体虗因受风邪之气随血而行淫溢皮肤卒然掣痛游走无常名曰厯节风治以四生丸而愈一冝人先两膝后至遍身骨莭皆痛脉迟缓用羌活胜湿汤及荆防败毒散七加渗湿药不应次以附予八物汤一剂悉退再服而愈若脉洪数而痛者冝人参败毒散有毒自手足起至遍身作痛或颈项结核如贯珠此风湿流气之症冝加减小续命及独活寄生汤一人年踰五十筋骨痿软卧床五年遍身瘙痒午后尤甚治以生血药痒渐愈痿少可更以加味四斤丸治之调理谨守年余而痊或曰热淫于内药用温补何也葢因血衰弱不能养筋筋缓不能自持阳躁热淫于内冝养阳滋隂阳实则水升火降矣疮疥一百四十三瘙痒或脓水浸淫者消风除湿痒痛无脓者祛风润躁瘙痒或疼午后尤甚者益隂降火焮痛大便秘澁者滋隂㵼火搔起白屑耳作蝉声者祛风清热一妇患此作痒脓水不止脉浮无力以消风散四剂少愈再四生丸月余而平一人痒少痛多无脓水以芩连荆防山栀薄荷芍药归身治之而愈一妇作痒午后尤甚以当归饮子数剂少愈更以人参荆芥散数剂而安一人乆而不愈搔起白屑耳作蝉声以四生散数服痒止更以当归饮子数剂而痊一人下体居多焮痛日晡尤甚腿腕筋紫而胀就于紫处刺去瘀血以四物加芩连四剂而安在上体若臂腕筋紫胀亦冝刺去其血以前汤加柴胡黄芩即愈一人搔痒成疮日晡痛甚以四物加芩连荆防数剂而止更以四物加蒺藜何首乌黄蓍二十剂而愈一人头目昏昡皮肤瘙痒搔破成疮以八风散治之而愈一人患疮疥多在两足午后痛甚腿腕筋紫而胀脉洪大此血热也于紫处砭去毒血更以四物加芩连柴胡地骨皮而愈如手臂有疮臂腕筋紫亦冝砭之老弱人患此作痛须补中益气汤加凉血药一儿周嵗先头患疮疥渐至遍身乆而不愈用四物汤加防风黄芩升麻外搽毒药散月余而愈一小儿疮毒不愈或愈而复发皆因母食炙煿辛辣或有热冝先治母热若小儿不能服药者就于母药中加漏芦煎服儿疮亦愈一儿头靣生疮数枚作痒疮痂积累名曰粘疮以枯矾黄丹等分麻油调搽更服败毒散而愈一人腿生湿疮数年不愈尺脉轻胗似大重胗无力此肾虗风邪袭之而然名曰肾藏风疮以四生散为治之彼不信自服芩连等药遂致气血日弱脓水愈多形症愈惫迨二年复请予治仍用前药而愈夫肢体有上下臓腑有虗实世人但知苦寒之药能消疮毒不知肾藏风因肾不足所致遂以蒺藜为主黄蓍为臣白附子独活为佐使再若服败毒等药则愈耗元气促之死矣一人焮痛发热脉浮数以人参败毒散四剂少愈更以当归饮子数剂而愈一人遍身作痒搔破成疮出水脉浮数此手足阳明经风热所致以人参败毒对四物汤再加芩连外以松香一两枯矾五钱轻粉三钱为末麻油调敷月余而愈一儿头面胸腹患水疮数枚溃而成疮此风邪乗于皮肤也名曰瘭疮饮荆防败毒散更以牛粪焼存性为末传之而愈瘭疽为患最毒形如粟许大者如栗患无常处多在手指溃而出血用南星半夏白芷末传之重者见骨或狂言烦闷一儿鼻下生疮不时揉擦延及两耳诸药不効服芦㑹丸搽松香菉荳末而愈一人湿热下注两腿生疮以人参败毒散加苍术黄栢服之外贴金黄散一人焮痛寒热便秘脉数有力以防风通圣散二剂少愈更荆防败毒散加黄芩山栀四剂而愈有患此但脉沉实以前药加大黄渐愈再服人参败毒散而平一僧患疮疥自用䧺黄艾叶等药燃于被中熏之翌日遍身焮肿皮破水出饮食不入予投以解药不应而死又有患此乆而不愈以船板灰存性一两轻粉三钱为末麻油调贴更以知母黄栢防己龙胆茯苓归芎蓍术服之而愈大凡下部生疮虽属湿热未有不因脾肾虗而得之一人两腿生疮毎服败毒散则饮食无味反増肿胀此脾虗湿热下注也以六君子加苍术升麻酒炒芍药服之以黄蜡麻油各一两轻粉三钱为膏贴之而愈两腿生疮作痛或遍身作痛用当归拈痛汤甚効一人年踰五十两肷生疮日乆不愈饮食失节或劳苦或服渗利消毒之剂愈盛脾脉大无力此脾虗兼湿热也用补中益气汤数剂少愈更六君子加苍术升麻神曲治之而愈大凡下部生疮焮痛或发寒热或脚气肿痛以人参败毒散加梹榔紫苏苍术黄栢并効乆不愈以四物汤治之愈后以补肾丸补之庶不再发肷疮方乳香没药水银当归川芎贝母黄丹真麻油除黄丹水银将余药同香油熬黒色去查下黄丹水银又煎黒色挑桞枝搅成膏油纸摊贴又方龙骨血竭赤石脂头髪黄蜡白胶香香油不拘多少煎髪三五沸去髪入蜡白胶再以龙骨血竭石脂搅匀安水盆中候冷磁器盛毎用捻作薄片贴疮口外贴竹箬三日后畨过再贴仍服活血药又方用砂糖水煎冬青叶三五沸捞起石压平贴疮日换二次又方头垢烧灰和枣肉捣膏先以葱椒叶煎汤洗浄用轻粉掺上却以前膏伞纸摊贴之又方地骨皮甘草莭入香油熬熟去查入黄丹白蜡𦂳火熬黒提起白纸摊贴次用醋煎冬青叶摊药贴之冻疮用煎熟桐油调蜜陀僧末服牛皮癣用牛胆调焼酒敷之诸疮痛不可忍者用苦寒药黄连黄芩详上下及引经药则可又云诸疮以黄连当归为君连翘甘草黄芩为佐在下者加黄栢若禀受壮盛冝四物汤加大承气下之若性急黒瘦血热之人疮痛冝四物加芩连大力子甘草若肥胖人疮痛乃湿热也冝羌活防风荆芥白芷苍术连翘取其风能胜湿也在上者多通圣散在下多须用下敷药脓窠治热燥湿为主无名异松皮炭亦主脓干疥开欝为主吴茱萸肿多者加白芷开欝干痒出血多者加大黄黄连猪脂调敷湿多者油调敷痒多加枯矾痛多加白芷方解石定痒杀䖝用蛇床䖝疮如癣状退热杀䖝为主用芜荑黒狗嵴白矾䧺黄硫黄水银樟脑松香虫多加藜芦斑猫或钖灰梹榔红色加黄丹青色加青黛头上疮加黄连方觧石隂嚢疮加茱萸脚肿出血分湿热用药脓疱疮治热为主黄连黄芩大黄蛇床寒水石黄丹白矾无名异白芷轻粉木香为末油调敷沙疮芜荑寒水石剪草吴茱萸黄栢枯矾苍术厚朴䧺黄轻粉右为末油调付又方芜荑枯矾软石膏大黄章脑右为末先洗去疮痂油调敷一上散䧺黄硫黄寒水石白胶香黑狗嵴蛇床黄连枯矾吴茱萸斑猫右除硫黄䧺黄寒水石另研为粉外余皆研极细末次以斑猫同余药研匀先洗疮令汤透去痂用腊猪油手心中擦热鼻中嗅二三次却擦疮上一上即愈如痛甚肿满髙处加寒水石一倍如不苦痒只加狗嵴微痒只加蛇床有虫加䧺黄如喜火炙汤炮加硫黄只嗅不已亦可愈也疥疮春天发者开欝为主吴茱萸白矾樟脑轻粉寒水石蛇床黄栢大黄硫黄梹榔为末油调莫破敷小儿头疮川芎片芩酒炒白芍陈皮酒归酒白术天麻苍术苍耳酒栢酒粉草防风为末水盪起煎服日四五次服后睡片时又方腊猪油䧺黄水银等分为末洗浄疮敷上小儿癞头并身癞松皮白胶香枯矾大黄黄栢为末熟油调傅耳后月蚀疮黄连枮矾为末傅小儿疮牙皂胡椒枯矾轻粉樟脑为末桕烛油调搽七日如樱桃脓窠乃去小儿秃头通圣散酒制取大黄另用酒炒入研为末再仍通用酒拌焙干毎服一钱水煎频服用白炭烧红淬长流水令热洗之外用胡荽子伏龙肝梁上尘黄连白矾为末油调服又方松树厚皮黄丹寒水石枯矾黄连大黄白胶香轻粉右为末先洗去疮痂熬熟油调敷癣疮用防风通圣散去硝黄加浮萍皂角刺又方浮萍苍耳苍术苦参黄芩香附为末酒煳丸敷药先用洗药后上敷药芦㑹大黄轻粉䧺黄蛇床梹榔槿树皮右为末先刮癣用米醋调涂又方芦㑹巴豆白蜡草麻子斑猫右用香油二两熬巴豆草麻斑猫三药以黒为度去粗入蜡并芦㑹末在内用磁礶盛贮微微刮癣令破以油涂上过夜略肿而愈洗药紫苏樟树苍耳浮萍煎汤洗先洗后上敷药诸䖝伤一百四十四一人被犬伤痛甚恶冷急吮去毒血隔蒜灸患数壮痛即止更贴太乙膏服玉真散而愈一人风犬所伤牙关𦂳急不省人事急针患处出毒血隔蒜灸良乆而醒用太乙膏封贴饮玉真散二服更甦更以解毒散二服而痊若患重者须先以苏合香丸灌之后进汤药针灸经云外邱穴治猘犬即风犬所伤发寒热速灸三壮更灸患处立愈春末夏初狂犬咬人须过百日得安终身禁犬肉蚕蛹食此即发不可救也冝先去恶血灸咬处十壮明日以后日灸一壮百日乃止忌酒七日捣韮汁一二盏一狂犬伤令人吮去恶血灸百壮効治蛇入七窍急以艾炙蛇尾又方以刀破蛇尾少许入花椒七粒蛇目中即用䧺黄朱砂末煎人参汤调灌之内毒即解山居人被蛇伤急用溺洗患处拭干以艾灸之大効又方独头大蒜切片置患处以艾子蒜上炙之毎三壮换蒜効一人被蝎螫手痛彻心倾刻焮痛至腋寒热拘急头痛恶心此邪正二气相抟而然以飞龙夺命丹涂患处及服止痛之药俱不应乃隔蒜灸之遂愈后有被螫如前灸之痛即止一人蜈蚣伤指亦用前法而愈凡蛇毒之类所伤依此疗之并効本草谓蒜疗疮毒有囬生之功一猎戸腿被狼咬痛甚治以乳香定痛散不应予思至隂之下气血凝结药力难达令隔蒜灸至五十余壮痛去仍以托里药及膏药贴之愈一人彼鬭犬伤腿倾间焮痛至腋翌日牙关𦂳急用玉真散不应隔蒜灸三十余壮而甦仍以玉真散及托里消毒药而愈诸䖝伤白矾一块于端午日自早晒至晚収贮用时旋为末水调搽患处痛即止误吞水蛭一百四十五一人腹痛食热则甚诸药不应半年后腹加肿胀面色瘘黄脉不洪滑非痈也询之始因渴甚俯饮涧水意其误吞水蛭令取黄泥为丸空心用水送下百丸果下蛭而愈一儿因跌沟中腹痛服惊积等药不应亦依前症疗之愈䖝入耳一百四十六一人睡间有䖝入耳痛瞀将生姜擦猫鼻其尿自出取尿滴耳内䖝出一人耳内生疮不时作痛欲死痛止如故脉皆安静非疮也话间痛忽作予意有虫入耳急取猫尿滴耳果出一臭䖝不复痛或用麻油滴之则䖝死难出或炒脂麻枕之则䖝亦出但不及猫尿速也血风疮一百四十七脉浮者祛风为主益气佐之脉濇者祛风为主养血佐之脉浮而濇者祛风养一妇患此作痒五心烦热以逍遥数剂而止更人参荆芥散二十余剂而愈一妇遍身作痒秋冬尤甚脉浮数饮消风散敷蛇床子散数月顿愈一妇遍身赤色拨破成疮脓出不止以当归饮子及蛇床子散而愈一老妇遍身作痒午前益甚以四君子加荆防芎归而安一妇洗头致头患肿兼痒以人参荆芥散数剂而愈一妇作痒成疮乆而患处仍痒搔起白屑以四生散数服痒止以人参荆芥散二十余剂而愈一人遍身瘙痒诸药不应脉浮按之而濇以生血药为主间以益气百贴而愈一儿瘾疹瘙痒发热不安以消风散治之一儿亦患此咳𠻳时呕以葛根橘皮汤并愈一妇生风癜似癣三年不愈五心烦热脉洪按之则濇此血虗症也以生血为主风药佐之若专攻风毒则血愈虗而热愈炽血被煎熬则发瘰或为怯症遂以逍遥散数剂及人参荆芥散二十余剂而愈一妇遍身瘙痒秋冬则剧脉浮数此风邪客于皮肤名曰血风疹饮消风散及搽蛇床子散少可更以四物汤加荆防数剂而愈又一妇患此夏月尤甚脉洪大用何首乌散一妇患赤瘢瘙痒搔破成疮出水乆而不愈内服当归饮外搽蛇床子散并愈一妇亦患此诸药不应以四生散数服而愈大抵妇人体虗风邪客于皮肤则成白疹寒湿客于肌肉欝热而为赤疹色虽有异治法颇同凡人汗出不可露卧及浴经日汗出见湿乃生痤疿雷公云遍身风疹酒调生栢予用屡验一人毎至秋冬遍身发红㸃如瘢作痒此寒气収歛腠理阳气不得发越怫欝内作也冝人参败毒散解散表邪再以补中益气汤实表益气彼以为热毒自用凉药愈盛复请仍用前汤加茯苓半夏羌活四剂更用补中益气汤而愈河间曰疮肿因内热外虗风湿所乗葢肺主皮毛脾主肌肉肺气虗则腠理开为风湿所乗脾气湿而内热则生疮也肿者由寒热毒气客于经络使血澁壅结成肿风邪内作者则无头无根血气相抟作者则有头有根赤核种则风热流㑹疮以痛为实痒为虗虗非为寒乃热之微甚也麦饭石膏治诸般痈疽神効附麦饭石膏不拘多少炭火煅至红以好米醋淬之如此煅淬十数次研为末重罗去粗者取细末入乳钵数人更逓硏五七日如面极细为妙白歛鹿角右用麦饭石膏细末二两白歛末二两鹿角灰四两最要研得极细方有効粗则反致甚痛细则大能止痛収口排脓和合量药末多寡用经年好米醋入银石器内熬令鱼眼沸却旋又入药末用竹篾子不住手搅熬一二时乆令稀稠得所提出以磁器盛之候冷以纸葢覆勿令着尘用时先以猪蹄汤洗去脓血以故帛挹干鹅翎蘸膏涂傅四围凡有赤处尽涂之但留中心一口如钱大未溃能令内消已溃则排脓如湍水逐日疮口収歛疮乆肌肉腐烂筋骨出露用旧布片涂药贴疮但内膜不穿亦能取安洗疮勿可手触嫩肉亦不可口气吹着合药亦忌腋气之人及月经有孕妇人见之仍可熬好米醋一大椀収磁器内候逐日用药于疮上乆则药干以鹅翎㸃醋拂湿其药勿令绷也初则一日一洗一换药十日后两日一换古方云麦饭石颜色黄白类麦饭曽作磨者尤佳按麦饭石不可作磨状如麦饭团生粒㸃如无此石常以旧面家磨近齿处石代之取其有麦性故也或溪中寻白石如豆如米大者即是也其石大小不等或如拳如鹅卵略如握聚一团麦饭古之吕西华秘传此方虽在至亲亦不可得裴员外㗖之以名第河南尹胁之以重刑吕宁守死不传君子责其存心虽隘尚可恕也近世毉者毎见已効之方设为诡诈之术使人勿复用之其罪不容诛矣常有赵尹来宰龙泉速于赴任单骑兼程到任未几鼻衂大作日出血数升有毉教服藕汁地黄膏赵曰徃年因劳感热而骤得此寻叩名毉服药遂愈临分袂时毉者属云疾若再作不可轻信毉者服生地黄藕汁氷冷脾胃无复可疗因此半月间易数毉无効前毉遂宻制藕汁地黄膏进之即愈赵问蒙惠药与吾初衂时所服之药气味相似得非方同乎毉曰即日前所献藕汁地黄膏也赵惊叹曰毉乃诡谋以误我耶早信此方不受苦许乆补遗痈疖一百四十八些小痈疖方结未成不可贴膏药取生鹿角尖于砂盆内同老米醋浓磨以鹅翎涂拂疖之四围当中留一口遇干再涂一二日即内消又方用吴茱萸微炒为细末鸡子清调涂病处神効些小痈疖疼痛发热时用生粉草节不炙不焙只日晒干无日于焙笼葢上微火焙干研为细末热酒调服一二钱连追数服痛热皆止微觉恶寒似欲发背或已生疮肿瘾疹以硝石三两煖水一升和令消待冷取故青布沓三重于赤处方员湿布搨之热则频易立差发背及诸痈毒一百四十九黒铅一片甘草三两微炙剉用酒一斗置磁瓶中然后镕铅投酒中却出酒另以瓶盛取出铅依前镕投如此者九度并甘草去之只用酒令病人饮醉寝则愈又方甘草三两生𢷬为末大麦面九两大盘中搅和令匀取上好醋少许别捻入药令匀百沸水溲作饼方员大于疮一分热傅肿上以细片及故纸隔令通气冷则换之已成脓自出未成脓便内消发背欲死一百五十取冬𤓰截去头合疮上𤓰当烂截去更合之𤓰未尽疮已歛小矣即用膏养之又方取独头大蒜两头细捣以麻油和研厚傅疮上干即易或以苎根烂捣传之数易石痈坚如石不作脓者一百五十一生商陆根捣烂搽之燥则易乳硬欲结脓一百五十二以鹿角于臼内磨取白汁涂之干又涂不得近手并令人嗍去黄水一日许即散痈疖欲愈必痒又治肾藏湿痒一百五十三一人髀上生疖数日疮口欲合四边痒甚以绢帛蘸汤熨洗甚快再痒再熨觉倦毉云洗熨最损人气血或至眩絶于是取盐于四縁遍擦觉疮内外清凉更不复痒如或痒甚则重擦随其轻重盐入疮内亦无害刀伤磕损血不止一百五十四一人磕损大指甲离肉血淋急取葱白煨烂乗热縳定痛与血随止葱冷再易一匠斧伤脚跟乗急用泥塞延后攻注肿盛发寒热遂令剔去旧土使血再出却用煨葱白傅之不移时痛住血止又遇杀伤气偶未絶急令取葱白锅内炒热以傅伤处继而呻吟再易已无事矣无葱白用叶亦可只要炒热为上时易为佳若伤多煨炮不及但以干锅且烙且杵令延出葱热用之妙外科理例卷七外科理例附方钦定四库全书子部五外科理例附方医家类明汪机撰托里温中汤治疮为寒变而内䧟者脓出消解皮肤凉心下痞满肠鸣切痛大便微溏食即呕气短呃逆不絶不得安卧时发惛愦丁香沉香茴香益智仁陈皮木香羌活干姜甘草附子作一剂水二钟姜三片煎八分不拘时服六君子汤治一切脾胃不健或胸膈不利饮食少思或作呕或食不化或膨胀大便不实面色痿黄四肢倦怠人参白术茯苓半夏陈皮甘草作一剂水二钟姜三片煎八分不拘时服内踈黄连汤治疮疡肿硬发热作呕大便秘澁烦躁饮冷呕啘心烦脉沉实此邪在臓也急服以内除之使邪不得犯经络黄连山栀子当归芍药木香梹榔黄芩薄荷桔梗甘草连翘大黄作一剂水二钟煎八分食前服十宣散治疮疡脉缓濇身倦怠恶寒或脉弦或𦂳细者皆宜用之散风寒助阳气也人参当归黄茋甘草白芷川芎桔梗厚朴防风肉桂作一剂水二钟煎八分服小柴胡汤治瘰疬乳痈便毒下疳及肝经分一切疮疡发热或饮食少思半夏柴胡黄芩人参甘草作一剂水二钟姜三片煎八分食逺服防风通圣散治一切风热积毒疮肿发热便秘表里俱实者芍药芒硝滑石川芎当归桔梗石膏荆芥麻黄薄荷大黄山栀白术连翘甘草防风黄芩作一剂水二钟煎八分服荆防败毒散治一切疮疡时毒肿痛发热左手脉浮数荆芥防风人参羌活独活前胡柴胡桔梗枳壳茯苓川芎甘草即人参败毒散加荆芥防风作一剂水二钟煎八分食逺服黄连解毒汤治积热疮疡焮肿作痛烦躁饮冷脉洪数或口舌生疮或疫毒发狂黄芩黄栢黄连山栀作一剂水二钟煎七分热服四物汤治一切血虚或发热之证当归川芎芍药生地作一剂水二钟煎八分食逺服加四君汤即八物汤又名八珍汤治症详见于后大黄牡丹汤大黄牡丹皮芒硝桃仁每服五钱水煎服隔蒜灸法治一切疮毒大痛或不痛或麻木如痛者灸至不痛不痛者灸至痛其毒随而散盖火以畅达拔引郁毒此从治之法也有回生之功大蒜去皮切三文铜钱厚安疮头上用艾壮于蒜上灸之三壮换蒜复灸未成者即消已成者亦杀其大势不能为害若疮大用蒜捣烂摊患处将艾铺上烧之蒜败再换如不痛或不作脓及不发起或隂疮尤宜多炙清凉饮治疮积热烦躁饮冷焮痛脉实大小便祕澁大黄赤芍当归甘草水二钟煎八分食前服十全大补汤治疮溃脓清或不溃不歛皆由元气虚弱不能营运服此生血气壮脾胃兼补诸虚及溃疡发热或恶寒或作痛或脓多或自汗盗汗及流注瘰疬便毒久不作脓或脓成不溃而不歛若血气不足结肿未成脓者加枳殻香附连翘服之自消人参肉桂地黄川芎白芍茯苓白术黄耆当归甘草作一剂水二钟姜三片枣二枚煎八分食前服八珍汤调和荣卫顺理隂阳滋养血气进饮食退虚热此气血虚乏之药也当归川芎芍药熟苄人参白术茯苓甘草水二钟姜三片枣二枚煎八分食前服加味十全大补汤人参肉桂地黄川芎白芍药茯苓白术黄耆甘草当归乌药香附姜枣水煎空心温服每剂一两补中益气汤治疮疡元气不足四肢倦怠口干发热饮食无味或饮食失节或劳倦身热脉洪大无力或头痛或恶寒自汗或气髙而喘身热而烦黄耆甘草人参当归白术升麻柴胡陈皮水二钟姜二片枣二枚煎一钟空心服圣愈汤治疮疡脓水出多或金疮出血心烦不安睡卧不宁或五心烦热地黄生地黄川芎人参当归黄耆水二钟煎八分食逺服人参养荣汤治溃疡发热或恶寒或四肢倦怠肌肉消痩面色痿黄唿吸短气饮食无味或气血原不足不能收歛若大疮愈后服之不变他病白芍人参陈皮黄蓍桂心当归白术甘草熟苄五味子茯苓逺志水二钟姜三片枣一枚煎八分食前服归脾汤治思虑伤脾不能统摄心血以致妄行或吐血下血或健忘怔忡惊悸少寐或心脾作痛茯神白术人参黄蓍龙眼肉酸枣仁木香甘草水一钟姜一片枣一枚煎六分食逺并临卧服逺志酒逺志右为末每三钱用酒一盏调迟少顷澄清饮之以滓敷患处治女人乳痈尤效黄蓍建中汤黄蓍肉桂甘草白芍每服一两姜枣水煎服内补黄耆汤黄耆麦门冬熟地黄人参茯苓甘草白芍川芎官桂逺志每服一两姜枣水煎服逍遥散治妇人血虚五心烦热肢体痛头昏重心忪颊赤口燥咽干发热盗汗食少嗜卧及血弱荣卫不调痰嗽潮热饥体羸瘦渐成骨蒸当归芍药茯苓白术柴胡甘草水二钟煎八分食逺服栢子丸治月经短少渐至不通手足骨肉烦疼日渐羸痩渐生潮热其脉微数此由隂虚血弱阳徃乘之少水不能胜火逼水涸亡津液当养血益阴慎毋以毒药通之宜此丸与泽兰汤主之栢子仁牛膝卷栢泽兰叶续断地黄右为末入地黄膏加炼蜜丸梧子大每服三十丸空心米饮下泽兰汤治症同前泽兰叶当归芍药甘草右为粗末每服五钱水二钟煎一钟去滓温服连翘消毒散治积热疮疡焮痛发热连翘山栀子大黄薄荷叶黄芩甘草朴硝每服一两水煎温服理中汤治脾胃不健饮食少思或作呕伤寒及肚腹作痛人参干姜甘草白术水一钟煎五分食逺服二神丸治脾肾俱虚侵晨作㵼或饮食少思或食而不化或作呕或久㵼不止如脾经有湿大便不实者神效一人年踰四十遍身发肿腹胀如皷甚危诸药不应用此数服饮食顿进其肿渐消兼以除湿健脾之剂而愈破故纸肉荳蔲右为末用大红枣四十九枚生姜四两切碎同枣用水煎熟去姜取枣肉和药丸梧子大每服五十丸空心盐汤送下竹叶黄耆汤淡竹叶生苄麦门冬黄耆当归川芎甘草黄芩芍药人参半夏石膏水二钟煎八分食逺服黄耆六一汤治溃后作渴必发痈疮宜常服此可免绵黄耆甘草每剂一两水二钟煎八分食逺服或为末每服二钱早晨日午白汤调服更妙加人参尤效七味白术散白术茯苓人参甘草木香霍香葛根右为末每服五钱白汤调下猪蹄汤消肿毒去恶肉润疮口止痛白芷黄芩当归羌活赤芍露蜂房生甘草用猪蹄一只水四五碗煮熟去油查取清汤入前药煎数沸去查温洗以膏药贴之复元活血汤治坠堕或打扑瘀血流于脇下作痛或小腹作痛或痞闷及便毒初起肿痛柴胡天花粉当归红花甘草川山甲大黄桃仁水二钟煎一钟食服桃仁承气汤治伤损瘀血停滞腹痛发热或发狂或便毒壅肿疼痛便祕发热用此通之桃仁桂枝芒硝甘草大黄水二钟煎一钟空心服当归地黄汤治破伤风气血俱虚发热头痛服此养血气祛风邪不拘新旧并治之当归地黄芍药川芎藁本防风白芷细辛补真丸肉苁蓉葫芦巴附子阳起石鹿茸兎丝子肉荳蔲川乌五味子右为末用羊腰子两对治如食法葱椒酒煮捣烂入酒煳丸如梧子大毎服七十丸空心米饮盐汤任下𤣥参升麻汤𤣥参赤芍药升麻犀角屑桔根管仲黄芩甘草作一贴水姜煎食后服犀角升麻汤犀角升麻防风羌活川芎黄芩白附子甘草每服一两水煎食后服清胃散治胃经湿热牙齿或牙龈肿痛或牵引头脑或面发热归身黄连生地黄牡丹皮升麻水二钟煎七分食逺服清咽利膈散金银花防风荆芥薄荷桔梗黄芩黄连山栀连翘𤣥参大黄朴硝牛蒡子甘草作一贴水煎服聪耳益气汤黄耆甘草人参当归橘皮升麻柴胡白术菖蒲防风荆芥作一服水煎空心服防风通气汤羌活独活防风甘草藁本川芎蔓荆子剉分二贴水煎服豆豉饼治疮疡肿硬不溃及溃而不歛并一切顽疮恶疮用江西豆䜴为末唾津和作饼如钱大厚如三文置患处以艾装于饼上灸之饼干再用唾津和作疮大用𠻳口水调作饼覆患处以艾铺饼上烧之未成者即消已成者虽不全消其毒顿减甚有竒功不可忽之流气饮治流注及一切恚怒气结肿作痛或胸膈痞闷或风寒湿毒抟于经络致气血不和结成肿块肉色不变或漫肿木闷无头桔梗人参当归官桂甘草黄耆厚朴防风紫苏芍药乌药枳殻㯽榔木香川芎白芷水二钟煎八分食逺服独参汤治溃疡气血虚极恶寒或发热或失血之証葛可久血脱补气即此方也人参水二钟枣十枚煎一钟徐服若煎至稠厚即为膏补肾丸巴㦸山药补骨脂小茴香牡丹皮清盐肉苁蓉拘杞子右为末蜜丸梧桐子大每服五十丸空心盐汤下地骨皮散治骨蒸潮热自汗咳吐腥秽稠痰人参地骨皮生地黄白茯苓柴胡黄耆知母石膏水二钟煎八分食逺服金钥匙治喉闭缠喉风痰涎壅塞甚者水浆难下焰硝硼砂脑子雄黄白殭蚕各研为末和匀以竹管吹患处痰涎即出如痰出喉仍不消急针患处去恶血必效散治疬未成脓自消已溃者自歛如核未去更以针头散腐之若气血虚者先服益气养荣汤数剂然后以此散服而疬毒已下再服前汤数剂南硼砂轻粉斑猫射香巴豆白㯽榔右为末每服一钱壮实者钱半五更滚汤调下小水澁滞或微痛此疬欲下也进益元散一服其毒即下斑猫巴豆似为峻利然巴豆能解班猫之毒用者勿畏尝遇富商项有疬痕颇大询之彼云因怒而致困苦二年百法不应方与药一服即退二三再服顿退四服而平旬日而痊以重礼求之乃是必效散一老媪亦治此症索重价始肯治其方乃是中品锭子絍疮内以膏药贴之其根自腐未尽再用去尽更搽生肌药数日即愈予见血气不虚者果验血气虚者溃去亦不愈丹溪亦云必效散与神效𤓰蒌散相兼服之有神效常以二药兼补剂用之效按锭子虽峻利盖结核坚硬非此未见易腐必效散虽有斑猫峻利然疬毒深者非此莫能易解又有巴豆解毒但有气血虚者恐亦不能治也散肿溃坚丸知母黄栢昆布桔梗𤓰蒌根广茂三稜连翘升麻白芍药黄连葛根草龙胆黄芩稍为末蜜丸如梧子大每服五十丸滚汤下香附饼治瘰疬流注肿块或风寒袭于经络结肿或痛用香附为末酒和量疮大小作饼覆患处以熨斗熨之未成者内消已成者自溃若风寒湿毒宜用姜汁作饼内塞散治隂虚阳气凑袭患肿或溃而不歛或风寒袭于患处致气血不能运至久不愈遂成漏証附子肉桂赤小豆甘草黄耆当归茯苓白芷桔梗川芎人参逺志厚朴防风为末每服二钱空心温酒下或酒煳丸盐汤下亦可或炼蜜丸亦可神效𤓰蒌散治乳痈乳劳已成化脓为水未成即消治乳之方甚多独此神效瘰疬疮毒尤效甘草当归没药乳香𤓰蒌作二剂用酒三碗煎至二碗分三次饮更以查罨患处一切痈疽肿毒便毒并效如数剂不消不痛兼服补气血之药黄连胡粉散黄连胡粉水银三味相和用皮包裹熟挼良久付患处桃仁汤桃仁苏木蛮虫水蛭生地黄每服三钱水一钟煎六分空心服没药丸当归桂心芍药没药桃仁蛮虫水蛭右为末醋煳丸梧子大每服三五丸空心醋汤下当归丸当归大黄桂心赤芍药葶苈人参甘遂炼蜜为丸如弹子大空心米饮化下一丸当归散治妇人隂中突出一物长五六寸名阴挺当归黄芩牡砺猬皮赤芍为末每服二钱食前温酒或滚汤调下如不应更以补中益气倍加升麻柴胡兼服之𤓰子仁汤治产后恶露不尽或经后瘀血作痛或肠胃停滞瘀血作痛或作痈并治薏苡仁桃仁牡丹皮𤓰蒌仁水二钟煎八分食前服㵼白散桑皮桔梗括蒌实升麻半夏杏仁地骨皮甘草作一贴姜水煎服神仙活命饮治诸疮未作脓者内消已成脓者即溃又排脓止痛消毒圣药也川山甲甘草节防风没药赤芍白芷归尾乳香天花粉贝母金银花陈皮皂角刺用酒一碗同入瓶内纸煳瓶口勿令泄气慢火煎数沸去查分病上下食前后服之能饮酒者再饮三二盃尤妙蜡矾丸治一切痈疽托里止痛䕶藏府神效不问老幼皆可服白矾黄蜡衆手急丸梧桐子大每服十丸渐加至二十丸熟水或温酒送下日进二服一法将蜡水煮用匙挑浮水上者和矾末丸则软而易丸四君子汤治脾胃虚弱便血不止甘草人参白术白茯苓水一钟姜三片枣二枚煎八分食逺服人参败毒散一切疮疡焮痛发寒热或拘急头痛脉数有力者人参羌活独活前胡柴胡桔梗枳殻茯苓川芎甘草水二钟煎八分食逺服清咽消毒散治咽喉生疮肿痛痰涎壅盛或口舌生疮大便秘结即荆防败毒散加芩连硝黄金黄散滑石甘草各为末等分付搽龙胆㵼肝汤柴胡泽㵼车前子木通生地黄当归尾草龙胆作一贴水煎食前服神异膏治痈疽疮毒甚效此疮中第一药也露蜂房蛇蜕𤣥参黄耆男髪杏仁黄丹真麻油先以𤣥参黄耆杏仁入油煎至黑色方入蜂房蛇蜕男发再煎至黑泸去查徐徐入黄丹慢火煎以栁枝不住手搅滴水捻软硬得中即成膏矣冲和膏治一切疮肿不甚热积日不消紫荆皮赤芍药独活白芷菖蒲右为末葱头煎汤调搽神功散治肷腿生疮浸滛不愈类风癣名肾藏风疮如上攻则目昏花视物不明并一切风癣疥癞白附子黄耆独活蒺黎䓁分研末每服二钱用猪腰子一箇批开入药湿纸里煨熟空心连腰细嚼盐汤下风癣酒下大连翘饮治丹毒班疹瘙痒或作痛及大人风邪热毒焮肿或痒小便澁连翘瞿麦荆芥木通芍药蝉蜕当归甘草防风柴胡滑石山栀黄芩水钟半煎七分小儿宜为末每服一二钱滚汤调下通气散治时毒焮肿咽喉不利取嚏以泄其毒𤣥胡牙皂川芎藜芦踯躅花为细末用纸捻蘸少许絍鼻内取嚏为效羌活胜湿汤羌活独活藁本防风川芎甘草蔓荆子作一贴姜水煎服附子八物汤附子干姜芍药茯苓人参甘草肉桂白术作一贴水煎食前服加减小续命汤麻黄人参黄芩芍药杏仁甘草防己肉桂附子每服一两姜水煎服独活寄生汤白茯苓杜仲当归防风牛膝白芍药人参细辛桂心秦芄熟地黄芎䓖甘草独活桑寄生姜水煎服每服一两五香连翘汤治诸疮初觉一二日便厥逆咽喉塞寒热沉香木香射香连翘射干升麻丁香独活甘草桑寄生大黄木通乳香每服五钱水一钟煎八分取利八风散霍香白芷前胡黄耆甘草人参羌活防风右为细末每服四钱薄荷煎滚汤调服人参荆芥散治妇人血风发热或疮毒瘙痒肢体疼痛头目昏涩烦渇盗汗或月水不调脐腹疼痛痃癖积块人参桂心柴胡鳖甲荆芥蕙枳殻生地黄酸枣仁羚羊角白术川芎当归防风甘草水二钟姜三片煎八分入羚角末食逺服消风散治风热瘾疹瘙痒及妇人血风瘙痒或头皮肿痒或诸风上攻头目昏痃项背拘急鼻流清水嚏喷声重耳作蝉声陈皮甘草人参茯苓荆芥蕙防风川芎白姜蚕蝉蜕厚朴藿香羌活右为末每服三钱茶清调下疮癣温酒下何首乌散何首乌防风蒺藜枳殻天麻胡麻子殭蚕茺蔚子每服五钱茵陈汤下神效当归膏当归黄蜡麻油先将当归入油煎至黑泸去入蜡溶化即成膏矣乳香定痛丸乳香没药羌活五灵脂独活川芎当归交趾桂川白芷真菉荳粉白胶香右为末炼蜜丸如弹子大每服一丸细嚼薄荷汤送下手足损痛不能举动加草乌用五钱盐汤下五积散治风寒湿毒客于经络致筋挛骨痛或脚腰痠疼或身重痛拘急苍术桔梗陈皮白芷甘草当归川芎芍药半夏茯苓麻黄干姜枳殻桂心厚朴水二钟姜三片枣一枚煎一钟服舒筯汤片子姜黄甘草羌活当归赤芍药白术海洞皮作一贴姜水煎服四生丸治血风骨节疼痛不能举动或行歩不前或浑身瘙痒或麻痺地龙殭蚕白附子五灵脂草乌为末米煳丸梧子大每服二三十丸茶酒任下或作末酒调服大防风汤治三隂之气不足风邪乘之两膝作痛久则膝大腿愈细名曰鹤膝风乃败证也非此不治又治痢后脚痛缓弱不能行歩或腿肿痛附子白术羌活人参川芎防风甘草牛膝当归黄耆白芍杜仲生地黄作一服水二钟姜三片煎八分空心服愈后尤宜调摄更服还少丹或加桂以行地黄之滞若脾胃虚寒之人宜服八味丸芦荟丸治下疳溃烂或作痛及小儿肝积发热口鼻生疮或牙龈蚀烂胡黄连黄连芦荟木香白芜荑白雷丸青皮鹤虱草射香为末蒸饼煳丸麻子大每服一钱空心米汤下当归拈痛汤治湿热下注脚膝生疮或脓水不絶或赤肿或痒痛或四肢遍身肿痛防风归身知母泽㵼猪苓白术羌活人参苦参升麻葛根苍术甘草黄芩茵陈叶作四剂水二钟煎一钟空心并临卧服清震汤升麻柴胡苍术黄芩甘草藁本当归身麻黄根防风猪苓红花泽㵼羌活酒黄蘖作一服水煎临睡服补肝汤黄耆人参葛根白茯苓升麻猪苓柴胡羌活知母连翘泽㵼防风苍术当归身麴末炒黄蘖陈皮甘草作一服水煎空心热服芍药汤芍药当归黄连黄芩官桂梹榔甘草木香大黄分二贴水煎服如后重加大黄臓毒加黄栢清燥汤白术黄耆黄连苍术钱白茯苓当归陈皮生地黄人参神曲猪苓麦门冬黄栢甘草泽㵼柴胡升麻作一服水煎服黄连丸治大肠有热下血黄连吴茱茰等分热汤拌湿罨二日同炒拣出各另研末亦各米煳丸梧子大每服二三钱粪前红服茱茰丸粪后红服黄连丸俱酒下黄连消毒散治痈疽肿势外感焮痛或不痛麻术服此更宜蒜灸黄连羌活黄芩黄栢生地黄知母独活防风归尾连翘苏木藁本防已桔梗陈皮泽㵼人参甘草黄耆作一贴水二钟姜三片煎八分食后服还少丹逺志茴香巴㦸山药牛膝杜仲肉苁蓉枸杞子熟地黄石菖蒲五味子白茯苓楮实子另为末各等分用枣肉同蜜丸如梧子大每服五十丸空心酒下蟠葱散肉桂干姜苍术甘草砂丁皮㯽榔蓬术三稜茯苓青皮延胡索为末每服五钱葱汤空心调下葫芦巴丸葫芦巴茴香川练子大巴㦸川乌吴茱茰右为末酒煳如梧子大每服十五丸空心温酒下小儿茴香汤下塌肿汤治妇人阴户生疮或肿或痛或脓水淋漓甘草干漆黄芩当归生地黄川芎龟甲用水数碗煎良久去查塌洗患处菖蒲散治妇人隂户肿痛月水涩滞菖蒲当归秦芁吴茱茰为末每服三钱空心葱汤调下更以枳实炒热频熨患处阴内脓水淋漓或痒痛以升麻白芷黄连木通当归川芎白术茯苓煎服更用塌肿汤浴洗清心连子饮治心经藴热小便赤澁或茎肿窍痛及上下虚心火炎上口苦咽干烦躁作渇发热小便白浊夜则安静昼则发热黄芩黄耆石连肉赤茯苓人参甘草车前子麦门冬地骨皮水二钟煎八分空心食前服班龙丸鹿茸山药熟地黄栢子仁兎丝子蜜丸梧子大每服八十丸空心盐汤下滋肾丸治下焦隂虚小便涩滞或膝无力阴汗阴痿或足热不履地不渇而小便闭肉桂黄栢知母为末水丸梧子大每服百丸加至二百丸百沸汤下茯兎丸兎丝子白茯苓石连肉酒煳丸梧子大每服五十丸空心塩汤下木香饼治一切气滞结肿或痛或闪肭及风寒所伤作痛并效木香生地黄和匀量患处大小作饼置肿上以熨热斗熨之没药降圣丹川乌头骨碎补白芍药没药当归乳香生地黄川芎苏木自然铜右为末生姜汁与蜜和丸每一两作四每服一丸水酒各半盏煎至八分空心热服乳香定痛散治疮痛不可忍乳香没药寒水石滑石冰片为细末搽患处痛即止甚妙此方乳没性温佐以寒剂制之故寒热之痛皆有效也青州白丸子白附子半夏南星川乌为末用糯米煳丸如菉豆大每服二十丸生姜汤下瘫痪温酒下小儿惊风薄荷汤下失笑散治产后心腹绞痛欲死或血迷心窍不知人事及寻常腹内瘀血或积血作痛妇人血气痛之圣药也亦治疝气疼痛五灵脂蒲黄每服二三钱醋一合熬成膏入水一盏煎七分食前热服解毒散治一切毒蛇恶䖝并兽所伤重者毒入腹则眼黑口噤手足强直此药平易不伤气血大有神效不可以为易而忽之白矾甘草为末每服二钱不拘时冷水调下更敷患处五福化毒丹𤣥参桔梗茯苓人参牙硝青黛甘草射香金银箔右为末炼蜜丸芡实大每服一丸薄荷汤下痘毒上攻口齿生疮以生地黄汁化服及用鸡翎傅患处连翘丸连翘防风黄栢肉桂桑白皮香䜴独活秦芁牡丹皮海藻右为末炼蜜丸如菉豆大每服十丸灯心汤下当归饮子治血燥作痒及风热疮疥瘙痒或作痛当归川芎白芍防风生地黄白蒺藜荆芥黄耆何首乌甘草水二钟煎八分食逺服葛根橘皮汤葛根陈皮杏仁麻黄知母黄芩甘草每服二钱水煎服龙胆丸龙胆草赤茯苓升麻苦练根皮防风芦荟油髪灰青黛黄连猪胆浸羔丸如麻子大每服二十丸薄荷汤下地黄清肺饮紫苏前胡防风黄芩赤茯苓当归连翘桔梗甘草天门冬生地黄桑白皮每服三钱水煎食后服次进化丸化丸芜荑青黛芦荟川芎虾䗫灰白芷胡黄连猪胆浸糍丸如麻子大每服十丸食后并临卧杏仁汤下大芦荟丸黄连芦荟木香青皮胡黄连雷丸白芜荑鹤虱射香用粟米饭丸菉豆大每服一二十丸米饮下六味地黄丸治肾气素虚不交于心浸液不降败毒为痰欬逆干山药泽㵼牡丹皮白茯苓山茱萸熟苄余为末加蜜丸如梧子大每服五六十丸空心滚汤或盐汤温酒下槐花酒治一切疮毒不问已成未成及焮痛者并治之槐花四五两微炒黄乘热入酒二钟煎十余沸去查热服未成者二三服已成者一二服又治湿热疮疥肠风痔漏诸疮作痛尤效黄连消毒饮紫金锭五味子山茨菇射香红牙大㦸续随子右除续随子射香外三味为细末却入研药令匀用糯米煮浓饮为丸分为四十锭每服半锭各依后项汤使服如治一切药毒蛊毒瘴气喫死牛马驼骡等肉毒发恶疮痈疽发背无名疔肿及蛇大恶虫所伤汤盪火烧急喉闭纒喉风诸般头风牙疼用凉水磨搽并治四时瘟疫感冒风寒暑热闷乱及自缢溺水鬼迷惊死未经隔宿心头微温并用凉水磨灌良久复甦男子妇人急中颠邪鬼气狂乱及打扑伤损中风中气口眼㖞邪牙闗𦂳急语言蹇澁筋脉挛缩骨节风肿手脚疼痛行履艰辛应是风气并用热酒磨服小儿急慢惊风八疳五痢脾病黄肿瘾疹疮瘤并用蜜水磨服并搽有效诸般疟疾不问新久发日用桃栁枝煎汤磨服玉真散治破伤风重者牙闗𦂳急腰背反张并蛇犬所伤又名定风散天南星防风为末每服二钱温酒调下更搽患处若牙闗𦂳急腰背反张者每服三钱童便调服虽内有瘀血亦愈至于昏死心腹尚温者连进二服亦可保全若治风犬咬用潄口水洗净搽之神效夺命丹治疔疮发背及悪症不痛或麻木或呕吐重者昏愦服此不起发者即发不痛者即痛痛甚者即止昏愦者即甦呕吐者即解未成者即消已成者即溃有回生之功乃恶症中至寳也蟾酥轻粉白矾铜緑寒水石乳香没药射香朱砂蜗牛右研细末将蜗牛研烂入药末捣匀丸如菉豆大如丸不就入酒煳些少每服一二丸用生葱白三五寸病者自嚼烂吐于手心男左女右包药在内热酒连葱送下如人行五七里汗出为效重者再服一二丸茯苓丸茯苓半夏枳殻风化朴硝姜汁煳丸梧子大每服二十丸食后姜汤下控涎丹甘遂大㦸真白芥子煳丸梧子大每服五七丸临卧姜汤下制甘草法治悬痈肿痛或发寒热不问肿溃神效其法大甘草每一两切三寸许开涧水一椀浸透慢火炙干仍投前水浸透再炙再浸以椀水干为度剉细以无灰酒一椀煎至七分去查空心服五苓散泽㵼肉桂白术猪苓赤茯苓作一贴水煎服忍冬酒忍冬藤大甘草节二味入磁器内以水二碗慢火煎至一碗再入无灰酒一碗再煎十余沸去查饮之查敷患处回阳玉龙膏治痈肿坚硬不痛内色不变久而不溃或溃而不歛或筋挛骨痛及一切冷症草乌南星军姜白芷肉桂赤芍药为末葱汤调搽蛇床子散治风癣疥癞瘙痒脓水淋漓蛇床子独活苦参防风荆芥蕙枯矾铜緑为末麻油调搽人参平肺散治心火尅肺传为肺痿欬𠻳喘呕痰涎壅盛胸膈痞满咽嗌不利人参陈皮甘草地骨皮茯苓知母青皮天门冬五味子桑白皮水二钟姜三片煎八分食后服如圣柘黄丸治肺痈欬而腥臭或唾脓瘀不问脓盛否并效肺家虽有方惟此功效甚㨗柘黄百齿霜煳丸梧子大每服三五丸米饮下柘黄乃柘树所生色黄状如灵芝江南最多北方鲜有万金散治痈疽恶核肿痛发背等疮不问已溃未溃括蒌没药乳香甘草节先以括蒌甘草用无灰酒二碗煎至一碗去查入乳没不拘时服猬皮丸治痔久而不愈或作漏猬皮槐花艾叶枳殻白芍药地榆川芎当归白矾黄耆贯衆头发猪后悬蹄甲盈尺皂角为末炼蜜丸如梧子大每服五十丸食前米饮下苦参丸治一切疮毒焮痛作渇或烦躁苦参不拘多少为末水煳丸如梧子大每服二三钱温酒下秦芁苍术汤治肠风痔漏大小秘澁黄栢泽㵼归尾防风草角仁秦芁苍术桃仁㯽榔大黄水二钟煎八分空心服卷栢散治臓毒便血卷栢黄耆右为细末每五钱空心米饮调下寒水石散治痔发热作痛寒水石朴硝为末温水调服内托羌活汤见臋痈条白芷升麻汤治臋痈肿痛右手脉大未成脓者白芷升麻桔梗生黄芩红花甘草酒黄芩作一服水一钟酒半钟煎至八分食后服内托黄耆柴胡汤见附骨痈条内托升麻汤治妇人乳中结核或肿痛并效久而不消者宜以托里药为主间服此药𤓰蒌仁升麻连翘青皮甘草节作一服水煎服若数剂不消宜以托里升麻牛旁子散治时毒疮疹发于头面或胸膈之际及一切疮毒并效升麻桔梗葛根𤣥参牛旁子麻黄甘草连翘作一贴水姜煎食逺服黄耆人参汤治溃疡虚热无睡少食或秽气所触作痛人参白术归身麦门冬苍术甘草陈皮升麻神曲黄耆黄栢五味子水二钟姜三片枣一枚煎八分食逺服雄黄解毒散治一切痈肿毒烂毒势甚者先用此药二三次后用猪蹄汤雄黄白矾寒水石用滚水二三碗乘热入前药末一两洗患处以太乙膏或神异膏贴之玉粉散治一切疳疮轻粉银朱滑石寒水石孩儿茶片脑右为细末香油调搽干搽亦可若肿硬不消以防风荆芥牛膝甘草滑石各五钱用水三碗煎二碗乘热熏洗千两金丸治喉风喉闭及一切急证肿塞立效真起死回生之药也蚵蚾草铜青大黄牙硝右为末以白梅肉烂研一处捣匀每一两作五丸以新绵裹噙化嚥津涎吐出破闗丹治乳蛾喉闭纒喉风等症蓬砂末霜梅肉捣烂为丸如芡实大噙化嚥下内服荆防败毒散重者服防风通圣散如圣黑丸子治风寒袭于经络肿痛或不痛或打扑跌坠筋骨疼痛瘀血不散遂成肿毒及风湿四肢疼痛或手足缓弱行步不前并妇人血风劳损白芨当归白歛南星百草霜芍药牛膝川乌赤小豆骨碎补为末炼蜜丸梧子大每服三十丸盐汤或酒下风疾更煨葱一茎温酒下孕妇勿用如圣丸治癞风全蝎连翘天麻防风荆芥川芎白芷当归黄栢羌活桔梗大黄滑石石膏白术麻黄苦参殭蚕蝉蜕芍药山栀枳殻细辛皂角刺大风子独活人参鬰金芒硝黄连共三十味为细末用红米煳为丸如梧子大每服五七十丸用六安茶煎汤送下日进三服半年全愈小便尿如靛水黑色此病之深者只用此药二料如眉毛须髪脱落日渐生者切不可食羊肉鹅鸡猪头蹄鲤鱼生冷如肯食淡百日全愈如疮破裂只用大风子殻煎汤洗春夏滑石石膏依方用秋冬二味减半遇春分秋分服防风通圣散一贴空心服利三四次以粥补之四七汤半夏紫苏茯苓厚朴水钟半姜三片枣一枚煎热服玉烛散治便痈初起肿痛发热大小便秘用此行散川芎当归芍药芒硝生地黄大黄甘草水二钟煎八分食前服神效活络丹官桂羌活麻黄贯䓖白花蛇甘草草豆冦天麻白芷两头尖零陵香黄连熟地黄黄芩何首乌大黄木香赤芍药细辛天竹叶没药朱砂乳香丁香白殭蚕虎骨𤣥参龟板人参黑附子乌药青皮香附子茯苓安息香白豆冦白术骨碎补沉香威灵仙全蝎葛根当归射香乌稍蛇乌犀屑松香脂血蝎防风牛黄金箔为衣冰片右共五十二味为末炼蜜和杵千余杵每药两半作十丸如弹子金箔为衣每服一丸细嚼温酒茶清潄下临卧空心各一丸随症上下食前后服头擂茶下男妇暴卒中风不省人事㖞斜口噤失音涎盛拘挛临睡烂研一丸好酒化下便睡觉有汗将病人手背随即舒拳天明用人扶行早饭日西再服一丸可痊产后暗风及破伤风内外一切伤寒人年四十已上间二三日服一丸永无风疾一方无白花蛇零陵香黄连黄芩熟地黄大黄虎骨龟板乌药安息香青皮白豆冦骨碎补茯苓白术松香脂多藿香内托复煎散治疮疡肿焮在外其脉多浮邪气胜必侵内地骨皮黄芩茯苓人参白芍药黄耆白术肉桂甘草防已当归防风先剉苍术一升水五升煎先去术入药再煎至二升终日饮之苍术查外再煎服托里消毒散治疽已攻发不消者服此未成即消已成即溃腐肉易去新肉易生有疮口宜贴膏药歛则不用切忌早用生肌又治时毒表里俱解肿肉不退欲其作脓人参黄耆当归川芎芍药白术茯苓白芷金银花甘草作一剂水二钟煎八分疮在上下分食前后服托里散治疮饮食少思或不腐或不収歛人参黄耆当归川芎白术茯苓芍药厚朴白芷甘草作一剂水二钟煎八分服代针膏治脓熟不溃乳香巴豆碱白丁香为末熟水调㸃疮头上常以碱水润之勿令干托里荣卫汤治疮外无焮肿内亦便利乃邪在经络用此调理定痛托里散治疮血虚疼痛圣药也当归白芍川芎乳香没药肉桂粟殻水二钟煎八分服内托黄耆汤治溃疡作痛倦怠少食无睡自汗口干或发热久不愈黄耆麦门冬熟地黄人参茯苓白术川芎官桂逺志当归甘草作一剂水二钟姜三片枣二枚煎八分食逺服当归补血汤治疮溃后气血俱虚肌热躁热目赤面红烦渴引饮昼夜不息脉洪大而虚重按全无此脉虚血虚也若悞服白虎汤必死黄耆当归水钟半煎六分服玉露散治产后乳脉不通身体壮热头目昏痛大便澁滞人参白茯苓甘草桔梗川芎白芷当归芍药水二钟煎八分食后服如热甚大便秘加大黄三分煎服加味小柴胡汤治妇人热入血室致寒热如疟昼则安静夜则发热妄语柴胡黄芩人参生苄甘草半夏水钟半姜三片煎八分食逺服清心汤治疮肿痛发热饮冷脉沉实睡语不宁即防风通圣散每料加黄连五钱每剂一两水二钟煎八分食逺服破棺丹治疮热极汗多大渇便秘谵语或发狂结阳之症芒硝甘草大黄为末炼蜜丸如弹子大每服一丸食后童便酒下白汤亦可篐药治发背毒甚散走不住此药图之而解白芷大黄白芨黄栢芙蓉叶山茨菇寒水石苍耳草右另为末用水调搽四围留中如干以水润之乌金膏解一切疮毒及腐化瘀肉最能推陈致新用巴豆去殻炒焦研如膏㸃肿处则解毒涂瘀肉则自化加乳香少许亦可如纴疮内能搜脓化毒加香油少许调稀可用若余毒深伏不能収歛者宜此纴之不致成疮援生膏治一切恶疮及瘰初起㸃破虽未全消亦得以杀其毒轻粉乳香没药血蝎蟾稣射香雄黄用乔麦箕灰或真炭灰一斗三升淋灰汤八九碗将栗或桑柴文武火煎作三碗以备日久药干添用取二碗盛磁器内将前药研为极细末入灰汤内用鉄干或栁枝顺搅再入好细石灰一升再搅匀过一宿却分于小磁器収贮凡遇诸肿㸃当头一二㸃一日换二次次日又一次须出血水为妙如药干却加所存灰汤少许调之神效托里散治一切肿毒焮痛増寒壮热黄耆当归粉草忍冬藤酒水各一钟煎一钟分病上下食前后服少顷再进一剂查罨患处不问隂阳肿溃老少虚实皆可服为末酒调服尤效消脓托里止痛排脓托里温经汤治寒覆皮毛鬰遏经络不得伸越热伏荣中聚结赤肿作痛恶寒发热或痛引肢体若头肿痛焮甚更宜砭之五利大黄汤治时毒焮肿赤痛烦渇便秘脉数大黄黄芩升麻芒硝栀子作一贴水钟半煎六分空心热服栀子仁汤治时毒肿痛便秘脉沉数郁金枳殻升麻大黄山栀仁牛蒡子为细末每服三钱蜜水调下葛根牛蒡子汤治时毒肿痛脉数而少力者葛根管仲甘草豆豉牛蒡子作一服水钟半煎八分食后服普济消毒饮治时毒疫疠初觉増寒体重次𫝊头面肿痛或咽喉不利口干舌燥黄芩黄连人参橘红𤣥参甘草柴胡桔梗连翘䑕粘子板蓝根马勃升麻白殭蚕作一贴水二钟煎一钟去查稍热食后徐服之如大便硬加大黄一钱或二钱肿势甚者砭之去恶血内托羌活滑内托黄耆酒煎汤治寒湿腿外侧少阳经分患痈或附骨痈坚硬漫肿作痛或侵足阳明经亦治之柴胡连翘肉桂黄栢黄耆归尾升麻甘草大力子作一服水酒各一钟煎八分食前服附子饼治溃疡气血虚不能収歛或风邪袭之以致气血不能运于疮所致难収歛用炮附子去皮脐研末唾津和为饼置疮口处将艾于饼上灸之每日灸数壮但令微热勿令痛饼干再用唾津和做以疮口活润为度二陈汤和中理气健脾胃消痰进食半夏陈皮茯苓甘草水一钟姜三片煎六分食逺服火龙膏治风寒湿毒所袭筋挛骨痛或肢节疼痛及湿痰流注经络作痛不能行歩鹤膝风厯节风疼痛其效尤速生姜乳香没药射香牛皮胶先将姜汁并胶溶化方下乳没调匀待温下射香即成膏摊贴患处更服五积散如鹤膝风须大防风汤半夏左经汤治足少阳经为四气所乘以致发热腰脇疼痛头目眩晕呕吐不食热闷烦心腿痺纵缓半夏干葛细辛白术茯苓桂心防风干姜黄芩麦门冬柴胡甘草水二钟姜三片枣二枚煎八分食前服大黄左经汤治四气流注足阳明经致腰脚肿痛不能行大小便闭或恶闻食气喘满自汗细辛茯苓羌活大黄甘草前胡枳殻厚朴黄芩杏仁水二钟姜三片枣二枚煎八分食前服加味败毒散治足三阳经受热毒流于脚踝焮赤肿痛寒热如疟自汗短气小便手足或无汗恶寒羌活独活前胡柴胡枳殻桔梗甘草人参茯苓川芎大黄苍术分二剂水一钟姜三片煎八分不拘时服遵滞通经汤治脾经湿热壅遏不通面目手足作痛即五苓散减猪苓官桂加木香陈皮每服二钱滚汤下附子六物汤治四气流注于足太阴经骨节烦痛四肢拘急自汗短气小便不利手足或时浮肿附子防已甘草白术茯苓桂枝分二剂水钟半姜三片煎一钟食逺服八味丸治命门火衰不能上生脾土致脾胃虚弱饮食少思或食不化日渐消痩及虚劳渴欲饮水腰肿痛疼小腹不利及肾气虚寒脐腹作痛夜多漩溺脚膝无力肢体倦怠即肾气丸每科加肉桂一两附子一两每日用新童便数碗浸五六日切作四块再如前浸数日以草纸包裹水湿纸炮半日出去皮脐尖切作大片如有白星再用火炙以无为度交加散治风寒湿毒所伤腿脚痛或筋挛骨痛腰背掣痛或头痛恶寒拘急遍身疼痛一切寒毒之病并治即五积散对人参败毒散㯽榔散治风湿流注脚胫酸痛或呕吐不食㯽榔木𤓰香附子紫苏陈皮甘草水钟半姜三片葱白三茎煎一钟空心服麻黄左经汤治四气流注足太阳经腰足挛痺闗节重痛増寒发热无汗恶寒或自汗恶风头痛麻黄干葛茯苓苍术防已桂心羌活防风细辛甘草水二钟姜三片枣一枚煎八分食前服加味四斤丸治肝肾气血不足足胫酸痛步履不随如受风寒湿毒以致脚气者更宜虎胫骨没药乳香川乌肉苁蓉牛膝木苽天麻木𤓰苁蓉捣膏余为末加酒煳和匀熟杵丸梧子大每服七八十丸空心温酒或盐汤任下局外换腿丸治足三阴经为四气所乘挛痺缓纵上攻胸脇肩背或下注脚膝作痛足心发热行步艰辛薏苡仁石楠叶南星石斛㯽榔薢牛膝羌活防风木𤓰黄耆当归天麻续断为末酒煳丸梧子大每服五十丸盐汤下三因胜骏丸治元气不足为寒湿所袭腰足挛拳或脚面连指走痛无定筋脉不伸行步不随常服益真气壮筋骨当归天麻牛膝木香熟地黄酸枣仁防风木𤓰羌活乳香射香全蝎没药甘草附子地黄三斤用无灰酒四升煮干再晒二日杵如膏入余药末杵千余下每两作十丸每服一丸细嚼临卧酒下作小丸服亦可神应养真丸治厥隂经为四气所袭脚膝无力或左痈右痪半身不遂手足顽麻语言蹇澁气血凝滞通身疼痛当归川芎芍药地黄羌活天麻木𤓰兎丝子为末入地黄膏加炼蜜丸梧桐子大每服百丸空心酒下盐汤亦可开结导引丸治饮食不消心下痞闷腿脚肿痛白术陈皮泽㵼茯苓神曲麦牙半夏青皮干姜巴豆霜枳实为末汤浸蒸饼丸梧子大每服四五丸或十丸温水下此内伤饮食脾胃营运之气有亏不能上升则注为脚气用此导引行水化脾气也青龙汤治肺受寒咳𠻳喘干姜细辛麻黄肉桂半夏芍药甘草五味子每服五钱水一钟姜三片煎七分食后服葶大枣㵼肺汤治肺痈胸膈胀满上气咳𠻳或身面浮肿鼻塞声重葶水二钟枣一枚煎一钟去枣入药煎七分食后服升麻汤治肺痈胸乳间皆痛吐痰腥臭川升麻苦梗薏苡仁地榆黄芩赤芍药生甘草牡丹皮水二钟煎八分食逺服参苏饮治感风欬𠻳涕唾稠粘或发热头痛或头目不清胸膈不利木香苏叶葛根前胡半夏人参茯苓枳殻桔梗甘草陈皮水二钟姜一片葱一茎煎八分食逺服桔梗汤治欬而胸膈隠痛两脚肿满咽干口燥烦闷多渇时出浊涕腥臭桔梗贝母当归𤓰蒌仁枳殻薏苡仁桑白皮甘草节防已黄耆百合五味子甜葶地骨皮知母杏仁水钟半生姜三片煎七分不拘时温服欬加百药煎热加黄芩大便秘加煨大黄少许小便澁加木通车前子烦燥加白茅根欬而痛甚加人参白芷排脓散肺痈吐脓后服此排脓补肺嫩黄耆白芷五味子人参细末每服三钱食后蜜汤调下四顺散治肺痈吐脓五心烦热壅闷欬𠻳贝母紫苑桔梗甘草水二钟煎八分食逺服欬𠻳加杏仁亦可为末白汤调服葶散治过食煎或饮酒过度致肺壅喘不卧及肺痈浊唾腥臭甜葶桔梗𤓰蒌仁川升麻薏苡仁桑白皮葛根甘草水钟半生姜三片煎八分食后服钟乳粉散治肺气虚久嗽皮毛枯藁唾血腥臭或喘不已钟乳粉桑白皮麦门冬紫苏水一钟姜三片枣一枚煎六分食后服紫苑茸汤治饮食过度或煎伤肺欬𠻳咽干吐痰唾血喘急胸痛不得卧紫苑茸犀角甘草人参欵冬花桑叶百合杏仁阿胶贝母半夏蒲黄水钟半姜三片姜八分入犀末食后服人参五味子汤治劳复欬脓或咯血寒热徃来盗汗羸痩困乏一切虚损并治人参五味子前胡桔梗白术白茯苓陈皮甘草地黄当归地骨皮黄耆桑白皮枳殻柴胡水钟半姜三片煎八分食后服宁肺汤治荣卫俱虚发热自汗或喘急欬𠻳唾脓人参当归白术川芎白芍熟地黄五味子麦门冬桑白皮甘草白茯苓阿胶水二钟姜三片煎八分食后服知母茯苓汤治肺痿喘𠻳不已徃来寒热自汗茯苓黄芩甘草知母人参五味子桔梗薄荷半夏柴胡白术麦门冬欵冬花川芎阿胶作一贴水二钟姜三片煎一钟食后服人参养肺汤治肺痿欬𠻳有痰午后热并声飒者人参五味子贝母柴胡桔梗茯苓甘草桑白皮枳实杏仁阿胶水钟半姜三片枣一枚煎八分食后服栀子仁汤治肺痿发热潮热或发狂烦躁面赤咽痛栀子仁赤芍药大青叶知母黄芩石膏杏仁升麻柴胡甘草豆䜴水二钟煎八分食逺服甘结汤治肺气壅热胸膈不利咽喉肿痛痰涎壅盛甘草桔梗水钟半煎八分食逺服加味理中汤治肺胃俱寒发热不已甘草半夏茯苓干姜白术橘红细辛人参五味子水一钟煎六分食逺服大黄汤治肠痈小腹坚肿如掌而热按之则痛肉色如故或焮赤微肿小便频数汗出増寒其脉迟𦂳未成脓宜服朴硝大黄牡丹皮𤓰蒌仁桃仁水二钟煎八分食或空腹温服牡丹皮散治肠痈腹濡而痛时时下脓牡丹皮白茯苓薏苡仁人参天麻黄耆桃仁白芷当归川芎官桂甘草木香水二钟煎八分食逺服梅仁汤治肠痈隠痛大便秘澁核桃仁牡丹皮大黄芒硝犀角冬𤓰仁水二钟煎八分入犀角末空心服薏苡仁汤治肠痈腹中㽲痛或胀满不食小便澁妇人产后多有此病纵非脓服之尤效薏苡仁𤓰蒌仁牡丹皮桃仁水二钟煎八分空心服云母膏治一切疮疽及肠痈折伤蜀椒白芷没药赤芍肉桂当归盐花血竭菖蒲黄耆白芨芎䓖龙胆草木香白歛防风厚朴射香桔梗茈胡松脂人参苍术黄芩夜合皮乳香附子良姜茯苓硝石甘草云母栢叶桑白皮槐枝栁枝陈皮清油黄丹右除血竭乳没射黄丹盐花硝石七味另研外余并剉入油浸七日文火煎以栁箆不住手搅候匝沸乃下火沸定又上火如此三次以药黒色为度纸泸去查再熬续入丹将凝再下余味药末仍不住手搅又熬滴水中成珠为度磁器收之候温将水银绢包以手细弹铺在上谓之养药母用时刮去水银或服或贴随用其功甚大神仙太乙膏治一切疮毒不问年月深浅己未成脓先以温水洗净软帛拭干用绯帛摊贴亦可丸即用冷水吞下血气不通温酒下赤白带当归酒下欬𠻳及喉闭纒喉风并用绵裹含化诸风弦赤眼揑作小饼贴太阳穴以山栀汤下打扑伤损外贴内服橘皮汤腰膝痛贴患处盐汤下唾血丸以蛤粉为衣桑白皮汤下瘰盐汤洗贴酒下一丸妇人经脉不通甘草汤下其膏可收十余年不壊愈久愈烈一切疥别炼油少许和膏涂之诸䖝蛇并汤火刀斧伤皆可内服外贴𤣥参白芷当归肉桂生地黄大黄赤芍咀用麻油一斤入铜锅内煎至黑泸去查入黄丹十二两再煎滴水中捻软硬得中成膏矣予尝用治疮毒并内痈有竒效一妇月经不行腹结块作痛贴之经行痛止愈此方之妙也排脓散治肠痈少腹痛脉滑数或里急后重或时时下脓黄耆当归金银花白芷川山甲防风连翘𤓰蒌仁水二钟煎八分食前服为末每服三钱食后蜜汤调下亦可射干连翘散治寒热瘰射干连翘𤣥参木香赤芍药升麻前胡当归山栀仁甘草大黄水二钟煎八分食后服薄荷丹治风热瘰久服毒自小便宣出未作脓者自消薄荷皂角三稜连翘何首乌蔓荆子荆芥穗豆䜴末为末醋煳丸如梧子大每服三十丸食后滚汤下日二服病难愈须常服之益气养荣汤治抑郁或劳伤气血或四肢颈项患肿或软或赤不赤或痛不痛或日晡发热或溃而不歛人参茯苓陈皮贝母香附当归川芎黄耆熟苄芍药甘草桔梗白术水二钟姜三片煎八分食逺服胸膈满加枳殻香附人参热苄饮食不甘暂加厚朴苍术痰多加橘红半夏徃来寒热加柴胡地骨皮发热加柴胡黄芩脓溃作渴加参耆归术脓多或清加归芎脇下痛或痞加青皮木香肌肉生迟加白歛官桂口干加五味子麦门冬渇不止加知母赤小豆脓不止倍加参耆当归针头散治一切顽疮瘀肉不尽及核不化疮口不合宜此腐之赤石脂白丁香乳香黄丹砒生轻粉射香蜈蚣为末搽瘀肉上其肉自化若苍口小或痔疮用煳和作条子隂干纴之凡疮久不合者内有脓管须用此药腐之兼服托里之剂如神散治瘰已溃瘀肉不去疮口不合松香末白矾为末香油调搽干搽亦可当归龙㑹丸治瘰肿痛或脇痛以有积块及下疳便痈小便澁大便秘或瘀血凝滞小腹作痛当归栀子仁黄连青皮龙胆草黄芩大黄芦荟青黛柴胡木香射香为末神曲煳丸每服二三十丸姜汤下分心气饮治七情郁结胸膈不利或脇肋虚胀噎塞不通或噫气吞酸呕恶心或头目昏眩四肢倦怠面色痿黄口苦舌干饮食减少日渐羸痩或大肠虚秘或病后虚痞木通赤芍官桂半夏赤茯苓桑白皮大腹皮陈皮青皮甘草羌活紫苏水二钟姜三片枣二枚灯心十茎煎八分食逺服生地黄丸许白云云有一师尼患恶风体倦乍寒乍热面赤心烦或时自汗是时疫气大行医见寒热作伤寒治大小柴胡汤杂进数日病剧予胗三部无寒邪但肝脉弦长上鱼际宜用抑隂之药遂用此方秦芃黄芩硬柴胡赤芍药生地黄为末入地黄骨加炼蜜少许丸如梧子大每服三十丸乌梅汤下日进二服遇仙无比丸治未成脓其人气体如常宜服此丸形气觉衰者先服益气养荣汤待血气少充方服此丸核消仍服前汤溃后有瘀肉宜头散若不歛亦服此丸歛后再服前汤白术㯽榔防风蜜陀僧郁李仁甘草斑猫细末水煳丸梧子大每服二十丸早晚煎甘草㯽榔汤下服至用许觉腹微痛自小便中取下毒如鱼目状已破者自合未脓者自消三品锭子上品去十八种痔白矾乳香没药牛黄白砒中品去五漏及畨花瘤气核白矾白砒乳香没药下品治瘰气核疔疮发背脑疽诸恶症白矾白砒乳香没药牛黄先将砒末入紫泥罐内次用矾末盖之以炭火煅令烟尽取出研极细末糯米煳和为挺子状如线香隂干絍疮内三四次年深者五六次其根自腐溃如疮露在外更用蜜水调搽干上亦可益元散滑石甘草各研为末和蜜与服三钱热汤冷水任下治血分椒仁丸续随子郁李仁黑牵牛五灵脂吴茱萸延胡索椒仁甘遂附子当归芫花石膏胆矾人言蚖青为末面煳丸如豌豆大每服一丸橘皮汤下此方药虽峻利所用不多畏而不服是养病害身也尝治虚弱之人亦未见其有悞治水分葶丸葶续随子干笋末为末枣肉丸如梧子大每服七丸煎扁蓄汤下如大便利者减葶续随子各一钱加白术五钱又方治经脉不利即为水水流四肢即为肿满名曰血分其候与水相类作水治之非也宜用此方人参当归桂心赤芍瞿麦穗白茯苓大黄葶为末炼蜜丸如梧子大空心米饮下十五至二三十丸托里养荣汤治瘰流注及一切不足之证不作脓或不溃或溃后发热恶寒肌肉消痩饮食少思睡卧不宁盗汗不止人参黄耆当归川芎芍药白术五味子麦门冬甘草生苄水二钟姜三片枣一枚煎八分食逺服琥珀膏治颈项及腋下初如梅核肿结硬强渐如连珠不消不溃或溃而脓水不絶经久不瘥渐成漏症琥珀木通桂心当归白芷防风松脂朱砂木鳖子麻油丁香木香先用琥珀丁香桂心朱砂木香为末余剉以油二斤四两浸七日入铛慢火煎白芷焦黄漉出徐徐下黄丹一斤以栁枝不住手搅煎至滴水捻软硬得中却入琥珀等末搅匀磁器盛用时取少许摊纸贴之方脉流气饮治瘰流注及鬰结肿块或走注疼痛或心胸痞闷咽塞不通脇腹膨胀呕吐不食上气喘急欬𠻳痰盛面目四肢浮肿大小便秘紫苏青皮当归芍药乌药茯苓枳实桔梗半夏川芎黄耆防风陈皮甘草木香大腹皮㯽榔枳殻水二钟姜三片枣一枚煎八分食逺服加减八味丸治疮痊后口干渇甚则舌或黄及未患先渇此肾水枯竭不能上润以致心火上炎水火不能既济故心烦躁作渴小便频数或白浊阴痿饮食不多肌肤渐削或腿肿膝先痩服此以生肾水降心火诸症顿止及治口舌生疮不絶山茱萸五味子牡丹皮白茯苓山药桂心泽㵼生地黄为末入地黄膏加炼蜜少许丸梧子大每服六七十丸五更初未语前或空心淡盐汤下香砂六君子汤治脾胃不健饮食少思或作呕或过服凉药致伤脾胃即六君子加霍香砂仁不换金正气散治疮脾气虚弱寒邪相抟痰停胸膈以致发寒热服此正脾气则痰自消寒热不作厚朴藿香半夏苍术陈皮甘草水二钟姜三片枣二枚煎七分食逺服清咽利膈汤治积热咽喉肿痛痰涎壅盛或胸膈不利烦躁饮冷大便秘结金银花防风荆芥薄荷桔梗黄芩黄连山栀连翘𤣥参大黄朴硝牛旁子甘草水二钟煎一钟食后服刺少商穴法穴在手大指内侧去爪甲如韭叶刺入二分许以手自臂勒至刺处出血则消若重者及脓成者必须患处否则不治承气汤治肠胃积热口舌生疮或龈作痛大黄甘草朴硝水钟半煎七分食前服人参固本丸治肺气燥热作渴或小便短赤如淋此治虚而有火之圣药也生地黄熟地黄天门冬麦门冬人参除人参为末余药捣膏加炼蜜少许丸梧子大每服五十丸空心盐汤或温酒下中寒人不可服消毒犀角饮子治班或瘾疹瘙痒或作痛及风热疮毒荆芥防风甘草牛蒡子水一钟煎五分徐徐服解毒防风汤治班或瘾疹痒或痛防风地骨皮黄耆芍药荆芥枳殻水一钟煎五分徐徐服砭法治小儿丹毒色赤游走不定用细磁器击碎取有锋芒者一块以筯一根噼开头尖夹之以线缚定两指轻撮筯稍令磁器芒者正对患处悬寸许再用筯一根频击筯头令毒血遇刺皆出却以神功散敷之毒入腹者不救薢汤治杨梅疮不问新旧溃烂筋骨作痛并效川薢每用二两水三钟煎二钟去查不拘时徐徐温服若患久或服攻击之剂致伤脾胃气血者以此一味为主而加以兼证之剂双解散治便痈内藴热毒外挟寒邪或交感强固精气致精血交错肿结疼痛大小便秘宜此通解更随症调治辣桂大黄白芍泽㵼牵牛杏仁甘草干姜水二钟煎八分空心服八正散治积热小便不通及淋症脉实大黄车前子瞿麦萹蓄山栀仁木通甘草活石水二钟煎八分食前服导水丸治便痈初起肿痛及下疳大小便秘又治杨梅疮初起湿盛之际宜先用此数服大黄黄芩黑丑末活石为末煳丸梧子大每服五十丸临卧温水下托里当归汤治溃疡气血俱虚发热及瘰诸痈不问肿溃皆宜服之久服能歛疮口当归黄耆人参熟苄川芎芍药柴胡甘草水二钟煎八分食逺服加减龙胆㵼肝汤治肝经湿热玉茎患疮或便毒悬痈肿痛小便赤涩或溃烂不愈又治隂囊肿痛或溃烂作痛或睪丸悬挂亦治痔疮肿痛小便赤澁龙胆草泽㵼车前子木通黄芩生地黄归尾山栀甘草水二钟煎八分食前服湿盛加黄连大便秘加大黄胃苓散猪苓泽㵼白术茯苓苍术厚朴陈皮甘草肉桂水二钟姜三片枣二枚煎八分服当归郁李仁汤治痔漏大便结硬大肠下坠出血苦痛难忍归尾郁李仁泽㵼生苄大黄枳实苍术蓁芁麻黄仁皂角水二钟煎八分入皂角末空心服蓁芁防风汤治痔漏结燥每大便作痛蓁芁防风当归白术黄栢陈皮柴胡大黄泽㵼红花桃仁升麻甘草水二钟煎八分空心服加味四君子汤治痔漏下血面色痿黄心忪耳鸣脚弱气乏及脾胃虚口淡食不知味又治中气虚不能摄血致便血不禁人参白术茯苓黄耆白扁豆甘草为末每服三钱滚白汤㸃服除湿和血汤治阳明经湿热便血腹痛生地黄牡丹皮生甘草熟甘草黄耆白芍升麻归身苍术蓁芁陈皮肉桂熟苄水二钟煎八分空心俟宿食消尽热服槐花散治肠风藏毒下血槐花生地黄青皮白术荆芥蕙川芎归身升麻为末服三钱空心米饮调下水煎亦可参苓白术散治脾胃不和饮食不进或呕吐泄㵼凡大病后皆宜服此以调理脾胃人参茯苓白术连肉白扁豆砂仁桔梗山药甘草薏苡仁细末每服三钱石菖蒲煎汤下小乌沉汤治气不调和便血不止乌药甘草香附每服二钱食前盐汤下枳殻散治便血或妇人经候不调手足烦热夜多盗汗胸膈不利枳殻半夏曲赤芍药茈葫黄芩水二钟姜三片枣二枚煎八分食逺服芎归汤治便血或失血过多眩晕芎䓖当归水钟半煎六分食后服如神千金方治痔无有不效水澄膏治痔䕶肉桔药连翘饮子治乳内结核服数剂不消宜兼服八汤初起有表症者宜先解表连翘川芎𤓰蒌仁皂角刺甘草节橘叶青皮桃仁水二钟煎一钟食逺服复元通气散治乳痈便毒肿痛及一切气滞肿毒如打扑伤损闪肭作痛及疝气尤效木香茴香青皮陈皮川山甲白芷甘草漏芦贝母为末每服三钱温酒调下外科理例附方