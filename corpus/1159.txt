钦定历代职官表钦定历代职官表上谕上谕干隆四十五年九月十七日奉上谕国初设官分职不殊周官法制及定鼎中原㕘稽前代不繁不简最为详备其间因革损益名异实同稽古唐虞建官惟百内有百揆四岳外有州牧侯伯奋庸熙载亮采恵畴周则监于二代立三公三孤秦汉以后为丞相为中书门下平章知政事眀洪武因胡惟庸之故改丞相为大学士其实官名虽异职守无殊惟在人主太阿不移简用得人则虽名丞相不过承命奉行即改称大学士而所任非人窃㺯威福严嵩之流非仍名大学士者乎盖有是君方有是臣惟后克艰厥后庶臣克艰厥臣昔人言天下之安危系乎宰相其言实似是而非也至六官即今之六部周礼典制綦详要亦本于唐虞司徒秩宗诸职外而督抚自秦汉以来所称守牧节度行省即唐虞十二牧之遗厯朝改革建置纷如难以胜数我国家文武内外官职品级载在大清㑹典本自秩然至于援古証今今之某官即前某代某官又或古有今无或古无今有允宜勒定成书昭垂永久俾览者一目了然现在编列四库全书遗文毕集着即𣲖总纂总校之纪昀陆钖熊陆费墀孙士毅等悉心校覈将本朝文武内外官职阶级与厯代沿袭异同之处详稽正史博㕘羣籍分晰序说简明精审毋冗毋遗其议政大臣领侍卫内大臣八旗都统䕶军统领健锐火器营内务府并驻防将军及新疆増置各官亦一体详晰考証分门别类纂成厯代职官表一书由总裁覆核陆续进呈候朕阅定书成后即以此㫖冠于卷首不必请序列入四库全书刋布颁行以昭中外一统古今美备之盛因首论丞相一官余可类推览是编者其各顾名思义凛然于天工人代兢兢业业夙夜靖共以庶㡬克艰无旷之义钦哉特谕钦此干隆四十八年十月初二日奉上谕朕阅馆臣所进职官表志詹事府一门其按语内称詹事为东宫官属我国家万年垂统家法相承不事建储册立詹事府各员留以备词臣迁转之阶等语是书馆臣因朕前降谕㫖子建储一事之㫁不可行明切训示故据按语内特为掲出其实书生拘迂之见岂能深计及此且使是书留传后世安知不又訾议馆臣为无奈迎合谕㫖非其本懐耶用是不得不再为明白宣谕夫尧授舜舜授禹唐虞固公天下即禹之传启亦非于在位时有建立太子之事三代以后人心不古秦汉预立太子其后争夺废立祸乱相寻不可枚举逺而唐髙祖立建成为太子至于兄弟相残建成被害近而明神宗朝羣臣奏请预立国本纷纭扰乱大率皆为后来希荣固宠之地甚至宵小乗间伺衅酿为乱阶如挺击等案神宗召见太子泣为慰借父子之间至于如此阅之真可寒心可知建储册立非国家之福召乱起衅多由于此即以我朝而论皇祖时理宻亲王亦尝立为皇太子且特选公正大臣如汤斌者为之辅导乃既立之后情性乖张即汤斌亦不能有所匡救羣小复从而蛊惑遂至屡生事端上烦皇祖圣虑终至废黜且即理宻亲王幸而无过竟承大统亦不过享国二年其长子𢎞晳纵欲败度不克干蛊年亦不永使相继嗣立不数年间连遭变故岂我大清宗社臣民之福乎是以皇祖有鉴于兹自理宻亲王既废不复建储迨我皇祖龙驭上宾传位皇考绍登大寳十三年励精圗治中外肃清皇考敬法前徽虽不预立储位而于宗袥大计实早为筹定雍正元年即亲书朕名缄藏于干清宫正大光明匾内又另书宻封一匣常以随身至雍正十三年八月皇考升遐朕同尔时大臣等敬谨启视传位于朕之御笔复取出内府缄合宻记合对脗合人心翕然此天下臣民所共知者也朕登极之初恪遵家法以皇次子乃孝贤皇后所生嫡子为人端重醇良依皇考之例曽书其名藏于干清宫正大光明匾额后乃禀命不融未㡬薨逝遂命大学士鄂尔泰张廷玉将其名撤出追谥为端慧皇太子是未尝不立嫡也但不以明告衆耳嗣后皇七子亦孝贤皇后所出秉质纯粹深惬朕心惜不久亦即悼伤其时朕视皇五子于诸子中觉贵重且汉文满洲䝉古语马步射及算法等事并皆娴习颇属意于彼而未明言乃复因病旋逝设依书生之见规仿古制继建元良则朕三十余年之内国储凡三易尚复成何事体是以前于癸巳年复书所立皇子之名藏于匣内常以自随是年南郊大祀令诸皇子在坛襄事曽以所定皇子黙祷于上帝若所定之子克承堂构则祈昊苍眷佑俾得年命延长倘非天意所属则速夺其算朕亦可另为选择毋悮我国家宗社生民重寄本年恭诣盛京祇谒祖陵亦如告天之言黙祝于太祖太宗之前仰祈灵爽式凴永垂昭鉴朕非不爱子也朕以宗社为重若朕之子孙皆以朕此心为心实大清国亿万斯年之福也今日召对诸皇子及军机大臣面降此㫖即朕前所黙告上帝祖宗之言岂容有丝毫虚饰耶朕于天下一切庶务无不宵旴勤求悉心筹画宁于继体托付之重转不早为定计乎秋间朕于避暑山荘河岸御鎗打䴔䴖失足落水湿衣其时不特御前王公大臣等闻知俱即趋至问安即汉军机大臣亦接踵前赴该处朕仍率伊等谈笑而行并未有因内廷禁地太监等敢于阻止设朕起居偶有违和大臣等俱可直诣寝所此皆由朕平日君臣一体无日不接见诸臣面承谕㫖何至有若前代夜半禁中出片纸之语为杞人之忧乎总之建储一事即如井田封建之必不可行朕虽未有明诏立储而于天祖之前既先为斋心黙告实与立储无异但不似往代覆辙之务虚名而受实祸耳故现在詹事官属虽沿旧制而其实一无职掌祇以备员为翰林陞转之资耳因再明切宣谕我子孙其各敬承勿替庶㡬亿万年无疆之休其在斯乎总之此事朕亦不敢必以为是其有欲遵古礼为建立之事者朕亦不禁俟至于父子兄弟之间猜疑渐生酿成大祸时当思朕言耳并谕馆臣将此㫖冠于是编之首俾天下万世咸知朕意钦此钦定历代职官表御制诗御制诗职官表聫句惟王建国综六典以正万民咨汝亮功抚五辰而凝庶绩越二十二朝之损益遐哉鸟火云龙溯三百六十之源流备矣工虞礼乐昨者书成祕阁因四库以考职官今当庆洽初韶宴重华而赓喜起自汉沿秦制更张三统规模宋仿唐阶参错六朝建置元兴草创畧踵辽金明季沦胥渐渝洪永惟治人斯有治法而守道不如守官我国家祗叙天工肇修人纪龙兴缔造首详三院之名虎旅奋扬爰建八旗之号定鼎而折衷百代因时有增设之员勅几而澄叙九流接觐无贷权之事以至祗膺列爵札萨克世奉屏藩底定新疆卫拉特势聨侯尉武成文守大法小亷品秩所以釐然班聨于斯肃矣乃欲循名而责实必先援古以证今申命儒臣博徴往蹟立表而体兼乎志𣙜商迁固之遗文纬史而义准诸经斟酌虞周之旧典旁行直上勤乙览以披函列署分曺励寅清而示鑑四千载目张纲举徧揽前闻廿八人环转珠聨合形新咏庶几歌风解阜我君臣相悦以同声更期思日賛襄尔寮采协恭以将事股肱元首朂明良表撰职官勅慎详亲族犹先重尧典肆筵具迩迈姬章纶言直下中书省阿柄宁移政事堂六典总持归简要三铨成法协平康度支计裕用恒节蠲赈恩频富倍藏府库籍收山积广泉源义取水流长时哉损益皇为极懋尔寅清国有庆依律䕫韶谐搏拊占风象译㑹梯航中枢莫赞星钤宻右选欣增嵗禄穰止辟祥刑䘏圜土好生大徳体穹苍共工熙绩一人足掌土居民九牧倡典属今繁苏武职理藩全统卫拉疆剔除秘政清乌府採聴刍言简皁囊给事旧仍常侍署警巡分𨽻太平坊封投阁祕惩闗白缄进邮遄核贴黄谳集三司平庶狱品侪九寺肃羣纲祠官董领归宗伯毁礼精䖍饬奉常禋恪豆笾供庙壝地严弓劒备丞郎词曹华选飏鸾藻吉士英培翙鳯冈儤直螭坳垂笔槖新衔芸馆检缇缃居今亦备参掌列鉴古惟懐郑重方光禄减明十之九犬官视汉半而强牧垌秋狝骊黄比跸路天行幄幔张帝泽巽申崇赤县农祥吉亥捧青箱胪音𫝊陛鸣鞭应傧賛催班佩玉锵宵雅肄官优廪饩大昕鼓衆幸胶庠算精勾股弧三角术验欧罗斗六匡悬肘底须求大药折肱应许遇长桑重臣参筦釐供簿尚御钩稽撤侍珰皁服雄姿逢伯乐仆縁精义析䝉庄上林兼饬农蚕务内府分司苑囿场劼毖戎装卿武备简储御械卫龙骧舳舻漕转来通潞秷秸陈因实太仓五部分曹员畧具二京建尹秩相当义符集赛排辰直辖总勾陈列曜芒立仗瑶阊开詄荡鸣銮葩瑵导飞翔専旗统率连㕘佐偏甲骁腾别正镶两翼启行先罕毕前茅选劲耀戈铓紫垣铃柝周庐禁黄褶櫜鞬宿御防重钥九门枢特绾五营万旅备毋忘习勤火器河称玉登练云梯山号香御苑八旗惟守卫猎围三面讵披猖畴咨慎简封坼寄控制雄膺节钺光七省调供资发运五年轮免缓输将牐排济兖疏宣畅坝屹淮徐启闭臧开府望聨卿士月中丞衔带内台霜承宣徳意风行草屏翰方隅䕃在棠律准平反亲蔀屋臬陈钦慎达巖廊㑹垣驻为监司重列郡廵看直指襄守出一麾称自宋制沿独奏溯诸唐州云牧以幅员广县曰令同师率佐贰孰无长民责杂流亦取衆才量白山黑水留都壮豳邑丰原宝运昌江左専辕及闽粤荆南巨阃逮秦凉军台控驭柔藩部佛藏绥懐䕶法王二万里胥环户闼十千耦遍辟亭障腹边抡将声聨络水陆蒐兵阵颉顽总镇指麾趋列弁协戎训练励同裳递分勇爵援枹振并奋偏禆拔㦸趪藻泮莪阿文治盛松州榆塞教思彰固称煮海佐国计应念朘膏致政伤惕鉴前明司内监织文异昔贡维扬货通山泽兼防宄税薄闗津总恵商十四等封繁玉牒二旬嵗袭普银潢前勲世赏延殊渥后嗣家传保令望八命上公承礼器五经博士奉萧芗宠加保傅宁轻授力効涓埃愧久敡鸿诰叨荣阶秩秩龙章钖类语煌煌铁牌训勒严阍禁金镜明操戒灶炀长史征名循护从具寮执事效趋跄旧新札萨官鱼贯内外回畨职雁行抚此羣臣赞予治一心惟励敬无遑钦定历代职官表表文多罗质郡王永瑢等奉勅修纂厯代职官表全书告成谨奉表恭进者㐲以天祐命而树之君式布亮工之典圣建邦而分之职聿昭熈绩之经自云纪龙纪鸟纪火纪以来代多因革惟汝翼汝为汝明汝聴之训人奉宪章葢责实者必循其名而证今者贵求诸古钦惟我皇上道偹君师治臻巍焕综万㡬以兢业咨百尔以弼谐慎乃宪省乃成一心正朝廷之本畴若工咨若采六事秉纲纪之原缅我朝剏制显庸监往古而立极繄列圣建官位事垂永世以重光八旗列而大告乎武成三院兴而肇敷乎文治爰逮弥纶于六合实先澄叙夫九流凢贻诸奕世而丕为承皆鉴于前代之所以失时庸惇叙而宗藩钤束之迹除奉扬丝纶而中书票拟之弊革用人由特简而法不挠于廷推封事尽昌言而习不流于私讦着㑹谳覆奏为定制而一洗厰卫之灼薫领七司三院以重臣而悉屏奄寺之窃弄至于典因时制事不前承伯克宰桑合旧藩新部而儋爵禄火器健鋭并列营超队以着旂常驻防则布在雄疆肃如禁旅领直则置因延阁典重祕书其他内纲外维率以遵王之道遵王之路小亷大法俾之罔有不钦㒺有不臧斯则凛圣神之作述以励庶官亶惟仰睿智之照临以迪允徳治既光于往古训实示乎周行乃者因畧录之蒐罗即班聫而寻沂猥以鉅制命及诸臣采表体于迁固之编考命官自唐虞之册累代则相衔而下异同损益之毕陈分曹则就列以班详畧是非之互见或称名惟旧而考聴多殊或班爵由今而寻源不别或胪诸往牒而功令从芟或徴自新铨而史策未偹莫不衷诸典要观其㑹通上本六经旁叅氏繁则连牍简或片言期于凖我朝之羙偹以等百王足使昭有位之箴规以诏后世发凢起例早钦体要之亲宣正舛订譌复荷精㣲之频示迭更寒燠载蒇简编粤稽书载官仪剏由应劭迨六典百司之作递有铺张越具员分纪之编非无纂述集贤承㫖每偏举其头衔官制职林或拘限于时代惟乐安任戬氏颇及沿革之大凡而官品纂要书未致古今之详偹方斯秘帙譬若椎轮葢惟圣人着作之大成永为万古臣邻之极则岂徒夸其博综轶彼类林而已哉等忝预编摩窃惭芜陋稽古即所以奉职恒虞铅椠多踈顾名因借以诵箴敢不氷渊共凛树三宅三俊之范敷文命以裕无疆宏五服五章之谟际昌期而曕有耀等无任瞻天仰圣踊跃欣抃之至谨奉表恭进以闻钦定历代职官表职名办理厯代职官表诸职名正总裁皇六子多罗质郡王永瑢皇八子多罗仪郡王永璇皇十一子永瑆︵字位过密无法显示阿桂︵字位过密无法显示英亷嵇璜︵字位过密无法显示和珅︵字位过密无法显示福隆安副总裁经筵讲官太子少傅东阁大学士兼户部尚书梁国治经筵讲官戸部侍郎今任戸部尚书兼管顺天府府尹曹文埴经筵讲官吏部侍郎今任礼部尚书彭元瑞经筵讲官吏部侍郎今任兵部尚书王杰户部侍郎今任工部尚书总管内务府大臣金简经筵讲官户部侍郎董诰︵字位过密无法显示陆费墀兵部侍郎今任江苏学政沈初续纂文渊阁直阁事兵部侍郎今任都察院左都御史纪昀文渊阁直阁事大理寺卿今任光禄寺卿福建学政陆钖熊太常寺少卿今任两广总督孙士毅总校︵字位过密无法显示陆费墀提调︵字位过密无法显示徳昌文渊阁校理翰林院编修今任京畿道监察御史百龄军机处行走刑部郎中范鏊原任军机处行走工部郎中蒋谢庭纂修翰林院庶吉士今任翰林院编修冯集梧内阁中书今任宗人府主事鲍之钟内阁中书顾宗泰沈叔埏周有声进士今任内阁中书柴模呉树萱进士今候补内阁中书张经田进士今候选知县范澐收掌原任翰林院笔帖式约宗武翰林院笔帖式兆显赫伦泰朝乐钦定历代职官表目録钦定四库全书钦定厯代职官表目録卷一宗人府卷二内阁卷三内阁中卷四内阁下卷五吏部卷六户部卷七户部三库卷八戸部仓场衙门卷九礼部卷十乐部卷十一礼部㑹同四译馆卷十二兵部卷十三刑部卷十四工部上卷十五工部下卷十六户工二部钱局卷十七理藩院卷十八都察院上卷十九都察院下卷二十五城卷二十一通政使司卷二十二大理寺卷二十三翰林院卷二十四经筵日讲起居注官卷二十五文渊阁阁职卷二十六詹事府卷二十七太常寺卷二十八坛庙各官卷二十九陵寝各官卷三十光禄寺卷三十一太仆寺卷三十二顺天府卷三十三鸿胪寺卷三十四国子监卷三十五钦天监卷三十六太医院卷三十七内务府上卷三十八内务府下卷三十九内务府上驷院卷四十内务府奉宸苑卷四十一内务府武备院卷四十二銮仪卫卷四十三领侍卫内大臣卷四十四八旗都统卷四十五前锋䕶军统领卷四十六歩军统领卷四十七火器健鋭虎鎗各营卷四十八盛京将军等官卷四十九盛京五部等官卷五十总督巡抚卷五十一学政卷五十二司道卷五十三知府直𨽻州知州等官卷五十四知州知县等官卷五十五各省驻防将军卷五十六提督卷五十七总兵副将卷五十八叅将逰击等官卷五十九河道各官卷六十漕运各官卷六十一盐政卷六十二闗税各差卷六十三各处驻札大臣卷六十四宗室封爵卷六十五世爵世职卷六十六圣贤后裔卷六十七师傅保加衔卷六十八文武官阶卷六十九王府各官卷七十新疆各官卷七十一藩属各官卷七十二土司各官等谨按厯代职官表七十二卷干隆四十五年奉勅撰按卷进呈具经钦定粤自龙鸟水火肇建官名然夏商以前书缺有间遗制不尽可考其可考者唯周礼为最详迨秦汉内设九卿外置列郡而官制一变东京以后事归台阁虽分置尚书六部而政在中书其权独重汉魏之制至唐宋而又一变明太祖废中书省罢丞相尽归其职于六部永乐间复设内阁而参以七卿唐宋之制至是而又一变矣其间名号品数改革纷繁大抵势足以相维则干纲不失权有所偏属则魁柄必移即官政之得失钦定历代职官表提要可以知朝政之盛衰也我国家稽古建官循名核实因革损益时措咸宜我皇上朗照无私权衡独秉举直错枉宫府肃清尤从来史册所未有复念厯朝官制典籍俱存宜备溯源流明其利弊庻前规可鑑法戒益昭乃特命四库全书馆总纂官内阁学士今陞兵部右侍郎纪昀光禄寺卿今陞大理寺卿陆钖熊翰林院编修今陞山东布政使孙士毅总校官詹事府少詹事今陞内阁学士陆费墀等考証排次辑缀是编分目悉凖今制凡长贰僚属具列焉明纲纪也其兼官无正员而所掌綦重如军机处之类亦别有専表崇职守也八旗及新疆爵秩前所未有者并详加胪考着圣代之剏建逺迈邃古也或古有而今无或先置而后废并为採掇别附于篇备参订也毎门各冠以表表后详叙建置首列国朝畧如唐六典之例次以厯代则节引诸书各附案语以疏证其异同上下数千年分职率属之制元元本本罔弗具焉考将相及百官公卿之有表始自班马二史后如唐书之宰相表宋史之宰辅表明史之内阁七卿表具沿其例然所纪仅拜罢年月与官制无闗且㫁代为书不相通贯寻检颇难至抄撮故实如孙逢吉职官分纪之类又但供词藻于实政无禆是书发凡起例悉禀睿裁色括古今贯串始末旁行斜上援古证今经纬分明参稽详宻不独昭垂奕为董正之鸿模即百尔臣工各明厥职用以顾名而思义亦益当知所儆朂矣干隆五十四年正月恭校上总纂官纪昀陆钖熊孙士毅总校官陆费墀钦定历代职官表卷一钦定四库全书钦定厯代职官表卷一宗人府表宗人府国朝官制宗令一人左右宗正各一人左右宗人各一人并顺治九年置掌皇族之属籍以时修辑玉牒辨昭穆序爵禄均其惠养而布之教令凡亲疎之属胥受治焉初制宗令以亲王郡王统理宗正以贝勒贝子兼摄宗人以镇国辅国公及将军兼摄后择贤任使不复以封爵为限府丞汉人一人顺治九年置掌校理汉文册籍初制有觉罗启心郎二员汉军启心郎二员与府丞均为正官康熈十二年裁启心郎惟设府丞一员左右司理事官宗室各二人副理事官宗室各二人分掌左右翼觉罗之籍并书其子女适庶生卒婚嫁官爵名谥以备玉牒纪载凡承袭次序秩俸等差及养给贫幼优恤婚丧之事时为稽核综理焉初设郎中六员员外郎四员主事四员康熈十二年始分𨽻左右两司三十八年两司各裁郎中一员雍正二年改郎中为理事官改员外郎为副理事官惟主事仍旧名初制皆以觉罗为之后以觉罗满洲㕘用雍正二年定以宗室满洲𠫭用干隆二十九年准府丞储麟趾奏定理事官以下笔帖式以上悉以宗室为之经厯宗室二人顺治九年置掌出纳文书初制经厯三员其二员㕘用宗室满洲一员用汉人康熈三十八年裁汉经厯一员干隆二十九年定制以宗室为之堂主事宗室二人汉人二人堂主事顺治九年置二人掌奏疏稿案初制以宗室满洲㕘用干隆二十九年定制以宗室为之汉人主事雍正元年增置掌汉文册籍笔帖式宗室二十四人顺治九年置掌譒译文书初制以宗室满洲㕘用干隆二十九年定制以宗室为之厯代建置三代周礼春官小宗伯掌三族之别以辨亲疎其正室皆谓之门子掌其政令谨案汉书百官表宗正注应劭曰周成王时肜伯入为宗正师古註云肜伯为宗伯不谓之宗正但考初学记玉海引宋百官春秋曰周受命封建宗盟始选其宗室之长而董正之谓之宗正成王时肜伯入为宗正掌王亲属是也据此诸书皆以为周有宗正师古虽谓肜伯不为宗正而未尝谓周无宗正也玉海引逸周书尝麦篇太祝以王命作筴筴告宗正则周有宗正其证又在汉百官表注及宋百官春秋之前惟不见经典正文故不列于表至周礼小宗伯掌三族之别实与今宗正职掌相符故玉海于宗正一官引此为証考魏风殊异乎公族郑笺云公族主君同姓昭穆又考鲁语曰宗室之谋不过宗人韦昭注谓此宗人则上宗官也亦用同姓若汉宗正用诸刘矣夫侯国尚有公族之官况天子乎王应麟谓燕义周天子有庶子官即今之宗正恵士竒谓周礼诸子即春秋之公族大夫然仪礼燕礼注云庶子世子之官而夏官诸子掌国子之倅亦不専掌公族之子弟与今宗正职未为尽合今姑取小宗伯所掌列之于表而玉海所引尝麦篇宗正之名亦附着于此焉秦杜佑通典秦置宗正掌亲属王应麟玉海秦始以宗正列九卿掌亲属而宗庙之事属之奉常汉汉书百官公卿表宗正秦官掌亲属有丞平帝元始四年更名宗伯属官有都司空令丞内官长丞又诸公主家令门尉皆属焉王莾并其官于秩宗初内官属少府中属主爵后属宗正汉书髙帝纪七年置宗正官以序九族荀悦汉纪宗正掌视亲属官唐六典汉宗正之官不以他族楚元王子郢客辟疆徳等逓为之谨案都司空令丞如淳註称主罪人盖治狱之官今宗室觉罗有犯虽宗人府主其罚然无専官故都司空等不列于表至内官长丞兼治掖庭公主家令门尉兼治戚里皆以事相关渉故使兼𨽻非宗正所属之正官故亦不列于表又通典载元始元年于郡国置宗师以纠皇室亲族世氏致教训焉选有徳义者为之有寃失职者宗师得应邮亭上书宗伯请以闻盖其时诸王各就国故各设官以统之其制亦今之所无谨附载其名于此古今攷东莱大事纪高帝七年书置宗正官以序九族高帝表无其人高帝纪七年二月书自栎阳徙都长安置宗正官以叙九族表髙后二年始见除刘郢客当是史失初姓谨案高帝七年虽置宗正而未命其人故表不载表既详于高后二年安得于髙帝七年遂失姓名乎玉海高后二年上邳侯郢客景元二年平陆侯礼三年徳侯通元狩四年沈猷侯受为宗正坐聼请不具宗室论始元二年光禄大夫辟疆元鳯元年大中大夫徳初元元年諌大夫更生竟宁元年阳城侯庆忌元始元年宗正容更为宗伯永平三年刘平建初二年般永元十三年恺为宗正建初中刘轶为宗正遂世掌焉谨案玉海此条盖统括百官表而间有脱遗如百官表载元朔四年刘弃元鼎四年刘安国五鳯二年刘丁承光四年刘临始元三年刘通河平三年刘顺阳朔元年刘武成鸿嘉元年刘庆忌永始三年刘它人建平四年刘容皆表具而玉海失载者也玉海周诸子掌戒令教法至于辨世系辨昭穆则掌之小史汉宗正徒掌属籍而教养之法未闻谨案玉海谓汉宗正徒掌属籍而教养之法未闻然攷杨雄宗正箴曰巍巍帝尧钦亲九族礼有攸训属有攸籍既云礼有攸训则兼教养之法矣后汉书刘般为宗正在位数言政事其收恤九族行义尤着收恤九族即宗正之教养也前汉纪公卿议遣宗正治衡山王又遣宗正问江都王则宗正所综理者多矣王应麟谓汉宗正即周之诸子诸子既为政于公族宗正安得不掌教养之政乎如以为徒掌属籍则非也唐六典光武复置宗正后汉书百官志宗正卿一人中二千石掌序録王国嫡庶之次及诸宗室亲属逺近郡国嵗因计上宗室名籍若有犯法当髠以上先上诸宗正宗正以闻乃报决丞一人比千石诸公主每主家令一人六百石丞一人三百石其余属吏增减无常中兴省都司空令丞通典宗正两汉皆以皇族为之不以他族谢维新合璧事类通鑑分纪曰汉宗正丞用皇族魏三国魏志建安二十一年始置宗正之官唐六典宗正卿魏亦以宗正居之晋徐坚初学记晋曰大宗正晋书职官志宗正统皇族宗人谱牒又统太医令史又有司牧掾员及渡江哀帝省并太常太医以给门下省谨案太医司牧盖皆所兼𨽻之杂流今各有所𨽻故不列于表通典晋兼以庶姓咸宁三年又置宗师以扶风王亮为之使皇室戚属奉率徳义所有施行必令诰之谨案宗师之名同于汉制而职位尊卑则迥殊晋书百官志不载但考晋书扶风王亮为宗师梁王肜亦为宗师彭城王领太宗师晋之为宗师者不一其人则有经制之额可知通典明云咸宁三年置宗师玉海谓东晋始省而百官志不载亦史氏之阙也宋齐梁陈唐六典宋齐并不置梁天监七年乃置焉宗正春卿位视列曺尚书皆以宗室为之班第十二陈因之隋书百官志梁置宗正卿位视列曺尚书主皇室外戚之籍以宗室为之初学记梁加卿字除大字曰宗正卿谨案𨽻续载汉中山相薛君成平侯刘君断碑有云巴郡太守宗正卿释云百官志太傅上公一人太尉公一人太常卿一人盖史氏用周官之法纪传所书居三九之官皆不书以公卿字惟孔庙碑称吴雄为司徒公赵戒为司空公衡方碑题云卫尉卿与此碑所题宗正卿乃遣词挥翰者益之后世以卿名其官则自萧梁始今考初学记引五代史百官志云至梁加卿字除大字曰宗正卿与洪氏之説可以相证北魏北魏书官氏志有宗正太和中初置少卿洛阳伽蓝记国子南有宗正寺唐六典后魏亦曰宗正卿通典后魏有宗正卿少卿太平御览后魏职令曰宗正卿第四品上第三北齐隋书百官志后齐有大宗正寺掌宗室属籍统皇子王国诸王国诸长公主家后周通典后周有宗师中大夫属大冡宰隋隋书百官志隋置宗正卿少卿各一人丞二人主簿二人录事二人初学记北齐又加大字隋又徐之唐旧唐书职官志宗正寺卿一员少卿二员丞二人主簿一人录事一人府五人史九人亭长四人掌固四人卿之职掌九族六亲之属籍以别昭穆之序并领崇元署少卿为之贰九庙之子孙继统为宗余曰族凡大祭祀及册命朝㑹之礼皇亲诸亲应陪位预㑹者则为之簿书以申司封若皇亲为三公子孙应袭封者亦如之丞掌判寺事主簿掌印勾检稽失录事掌受事发辰新唐书百官志宗正寺卿一人少卿二人丞二人掌天子族亲属籍以别昭穆领陵台崇元二署凡亲有五等先定于司封主簿二人知圗谱官二人修玉牒官一人知宗子表疏官一人录事一人谨案宗正卿所属新旧唐书所载㣲有不同志不详建置年月其孰为旧制孰为改制巳不可知今并存以资考核又新唐志称宗正寺领陵台崇元二署其陵台署诸陵台令各一人丞各一人建初启运兴宁永康陵令各一人丞各一人掌守卫山陵诸太子庙令各一人丞各一人录事各一人掌洒扫开阖之节四时享祭事诸太子陵令各一人丞各一人录事各一人旧唐志不载盖后又改𨽻今其职并𨽻礼部太常寺故不列于宗人府建置之中其崇元署令一人丞一人府二人史三人典事六人掌固二人掌京都诸观名数与道士帐籍斋醮之事新罗日本僧入朝学问九年不还者编诸籍道士女冠僧尼见天子必拜每三嵗州县为籍一以留县一以留州僧尼一以上祠部道士女冠一以上宗正一以上司封其制尤为谬戾马端临文献通考曰崇元署一官唐创之以司道教而必属之宗正司者盖唐以老氏为始祖则崇其教者亦以为尊祖宗之事也云云今考唐景龙三年法琬法师碑称法琬为中宗之三从姑开元十七年兴唐寺主居法澄塔铭称彭王嗣女宻多罗出家为法澄弟子资治通鑑称景云元年十二月上以二女西城隆昌二公主为女冠以资天皇太后之福其他见于史传者不一则崇元署所谓掌诸观名数者常即指入道之宗属因而连及所统寺观之道士因而连及于天下道士亦𨽻宗正寺耳此一时之粃政前无师承后无沿袭殊非官制之正今削之不录而附载其名于此焉唐六典宗正卿掌皇九族六族之属籍以别昭穆之序纪亲疎之列并领崇元署少卿为之贰谨案唐㑹要永徽二年九月二十一日问宗正卿李博乂曰诸亲有除属者曰属疎故除縂三百余人上曰服属虽疎理不可降宜依旧编入属籍天寳元年七月二十三日诏凉武昭王四公子孙并编入属籍唐㑹要此条可为宗正属籍规式惟是李勣赐姓亦附宗正属籍则唐宗正所掌遂及异姓未足为法也太平御览唐书官品志曰宗正卿位视列曹尚书以宗室为之合璧事类职林曰开元三十五年制宗正寺官属皆以皇族为之谨案职林又载唐武徳置宗师龙朔改曰司宗光宅为司属后复故掌皇族外戚簿籍及邑司名帐领诸陵太庙其名沿汉晋宗师之旧而职掌又异今无此官故不列于表五季旧五代史梁有宗正卿孙逢吉职官分纪后唐同光元年置宗正大卿五代㑹要周显徳五年闰七月宗正寺准奉勅节文删集现行公事送中书门下谨案王溥此文知周亦名宗正寺然所列现行公事称见管斋郎室长逐季候大飨捧馔行礼及出给每年行事厯子见管礼料库收贮诸司纳到诸坛庙祠祭礼料逐月给付逐季太庙并别庙祠祭祝版当寺于少府监请领送秘书省书写毕却将应奉祠祭候年满则将斋郎堂室长于每年八月印发文字觧送赴南曹云云盖其时兼领祭祀也宋宋史职官志宗正寺卿少卿丞主簿各一人卿掌叙宗派属籍以别昭穆而定其亲疎少卿为之贰丞㕘领之宋初旧制置判寺事二人以宗姓两制以上充阙则以宗姓朝官以上知丞事掌奉诸庙诸陵荐享之事司皇族之籍主簿一员以京官充元丰官制行诏宗正长贰不尃用国姓盖自有大宗正司以统皇族也渡江后卿不常置少卿一人以太常兼绍兴三年复置少卿一人五年复置丞十年置主簿嘉定九年诏以宗学改𨽻宗正司自此寺官又与校试之事大宗正司景祐三年始置司以皇兄宁江军节度使濮王知大宗正司事皇姪彰化军节度使观察留后守节同知大宗正事元丰正名仍置知及同知官各一人选宗室团练观察使以上有徳望者充丞二人以文臣京朝官以上充掌纠合族藩而训之以徳行道艺受其词讼而纠正其愆违有罪则先劾以闻法例不能决者同上殿取裁嵗录存亡之数报宗正寺凡宗室服属逺近之数及其赏罚规式皆总之官属有记室一人掌牋奏讲书教授十有二人分位讲授兼领小学之事旧制择宗室贤者为知大宗正事次一人为同知其后位髙属尊者为判熈宁三年始以异姓朝臣二员知丞事置局为睦亲广贤宅崇宁三年置南外宗正司于南京西外宗正司于西京各置敦宗院仍诏各择宗室之贤者一人为知宗掌外居宗室诏复定宗学博士正录员数玉牒所淳化六年始设局置官诏以皇宋玉牒为名建玉牒殿以知制诰刘筠夏竦为修玉牒官自后置一员或二员元丰官制行分𨽻宗正寺官寺丞王巩奏玉牒十年一进并以学士典领南渡后绍兴十二年始进玉牒所提举一人或二人以宰相执政为之以侍从官一人兼修宗正卿少卿而下同修纂李心传建炎以来朝野杂记知大宗正事仁宗始置用太祖太宗之后属近行尊者各一人职官分纪玉牒所熈宁三年于三班院置局后徙编修院谨案宋制掌皇族之政者有宗正寺有大宗正司有宗学有玉牒所有外宗正司宗正寺掌别属籍之亲疎大宗正司掌训导宗子而司其赏罚观其嵗录存亡之数报宗正寺则截然分掌可知今制併而一之故表中二职并列其宗学之制与今畧同然今制稽察宗学为王公大臣所兼摄其教习亦不载于官制故不列于表至玉牒所古有常职今则十年恭修一次其总裁纂修诸官由他职兼领事竣则撤其馆法例迥异故亦不列于表若其外宗正司则与汉时宗师之制同故併不录焉陆游老学菴笔记宗正卿少卿祖宗因唐故事必以国姓为之然不必宗室也元丰中始兼用庶姓而知大宗正事始于濮安懿王始权任甚重后颇镌损云叶梦得石林燕语唐宗正卿皆以皇族为之本朝踵唐故事而止命同姓庆厯初始置大宗正司以北海郡王允弼为知大宗正事其后相承皆以宗室领治平元年英宗以宗数倍多于前乃命增置同知大宗正司一员亦以怀州团练使宗恵为之迄今以为故事熈宁三年复置丞二员以命外官玉海开寳六年正月以千牛卫将军赵崇济为宗正寺少卿景徳二年命赵湘赵稹同判宗正寺祥符九年赵安仁兼卿世长知寺事二月王旦请命丞郎以上兼卿给舍以下兼少卿郎中以上兼丞京官兼主簿以为永制天禧元年赵鼎为主簿庆厯四年七月辛巳赵槩判宗正寺元丰六年九月十一日诏除长贰外自今不専用国姓建炎三年四月省绍兴二年十二月复置少卿四年以命范冲景祐三年丙子七月十九日乙未初置大宗正司以宁江节度濮王知大宗正事彰化军留后守节同知大宗正事时诸王子孙衆多聚居大第故于祖宗后各择一人使司训导纠违失凡宗族政令皆掌之奏事毋得先达先委详酌而后闻八月庚戌知大宗正事请宗室每朝罢各就聴读从之寳元二年七月二十一日允弼同知大宗正事至和二年六月戊子朔增允良同知未㡬罢九月以知大宗正濮王为判同知允弼为同判治平元年六月丁未十三日增置同知大宗正事一员以宗惠为之熈宁三年二月丙寅诏大宗正司置丞二人以张稚圭李徳刍为之上曰或言丞不用庶姓王安石录春秋公族大夫等事以进元丰之制以宗室团练以上有徳望者为长而一人贰之若位髙属尊则为判徽宗时仲忽判大宗正嘉定以嗣秀王兼总大宗正谨案玉海此条可与宋职官志详畧互证考石林燕语谓庆厯初始置大宗正司玉海谓景祐三年七月十九日乙未初置大宗正司确有月日可证石林燕语之误宋职官志与玉海同辽契丹国志特哩衮宗正寺也辽史百官志大特哩衮司太祖置掌皇族之政教兴宗重熈二十二年耶律义先拜特哩衮戒族人曰国家三父房最属贵族凡天下风化之所自出不孝不义虽小不可为其妻晋国长公主之女每见中表必具礼服义先以身率先国俗化之辽国设官之实于此可见太祖有国首设此官其后百官择人必先宗姓特哩衮亦曰徳尔吉知特哩衮司事特哩衮司事南面官宗正司职在大特哩衮司金金史百官志大宗正府㤗和六年避睿宗讳改为大睦亲府判大宗正事一员从一品皇族中属亲者充掌敦睦纠率宗属钦奉王命㤗和六年改为判大睦亲事同判大宗正事一员从二品㤗和六年改为同判大睦亲事同签大宗正一员正三品以宗室充㤗和六年改为同签大睦亲事大宗正丞二员从四品一员于宗室中选能干者充一员不限亲疎分司上京长贰兼管治临潢以东六司属㤗和六年改为大睦亲丞知事一员从七品检法从八品诸宗室将军正七品上京东乌塔二处皆有之世宗时始命迁官其户凡百二十明昌二年更名四司局设令丞承安二年以令同随朝司令正七品丞正八品中都上京哲尔衮合右西南梅望寨扶余临潢㤗州金山等处置属大宗正府大金国志天㑹十三年大宗正府置判同签书事谨案金大宗正府史但载明昌六年之更名而未着置于何年宇文懋昭大金国志书虽伪託然亦杂採诸家记载而成必有所据观其称置判同签书事在太宗十三年乙夘则自金初有之矣故并存其説以补史之阙焉元元史百官志大宗正府秩从一品国初未有官制首置断事官曰扎尔唿齐㑹决庶务凡诸王驸马投下䝉古色目人等应犯一切公事及汉人姦盗诈伪蛊毒厌魅诱掠逃驱轻罪重囚及邉逺出征官吏每嵗从驾分司上都存留住冬诸事悉掌之至元二年置十员三年置八员九年降从一品银印至理䝉古公事以诸王为府长余悉御位下及诸王之有国者又有集赛人员奉㫖署事别无颁受宣命十四年置十四员十五年置十三员二十一年置二十一员二十二年增至三十四员二十八年増至四十六员大徳四年省五员十一年省十一员皇庆元年省二员以汉人刑名归刑部㤗定元年复命兼理置扎尔唿齐四十二员令史改为掾史致和元年以上都大都所属䝉古人并集赛军站色目与汉人相犯者归宗正府处断其余路府州县汉人䝉古色目词讼悉归有司刑部掌管正官扎尔唿齐四十二员从一品郎中一员从五品员外郎二员从六品都事二员从七品承发架阁库管勾一员从八品掾史十人䝉古笔且齐十三人通事知印各三人宣使十人䝉古书写一人典吏三人库子一人医人一人司狱一人谨案元大宗正府扎尔唿齐兼治一切刑政非掌皇族之专官续文献通考至元二十二年哈喇哈斯由掌宿卫拜大宗正用法平允时欲以江南狱𨽻宗正哈喇哈斯曰江南新附教令未孚且相去数千里欲遥制其刑狱得无寃乎遂止则元初宗正寺且遥领诸路刑政矣盖其时分农土统部帐者大抵皆皇族国戚故狱讼案牍率关渉于宗正府而治其事者从一品之大臣多至三四十人也迨后天下大定乃以内事还之刑部外事还之路府州县耳其官虽与宗正有殊其所秩亦与宗正稍异然其名则沿宗正之旧故併列于表以存一代之制至四十二员秩皆从一品杂然治事势必不行意其必区以长贰或分以曹司但史文简畧不可复详以皆大宗正府之长故列表于宗令之下而附着其变例之由焉明明史职官志宗人府宗人令一人左右宗正各一人左右宗人各一人掌皇九族之属籍以时修其玉牒书宗室子之适庶名封嗣袭生卒婚嫁谥葬之事凡宗室陈请为闻于上选材能录罪过初洪武三年置大宗正院二十二年改为宗人府并以亲王领之其后以勲戚大臣摄府事不备官而所领亦尽移之礼部其属经厯司经厯一人典出纳文移谨案明史职官志尚载有南京宗人府经厯司经厯一员而无宗令等官考明㑹典永乐十八年改洪武中所置宗人府为南京宗人府不复降印惟改降经厯司印与南京各衙门行移盖姑以备陪京之制与元之上京分司名为别署实即正员者迥殊故今削之不录仅附存于此钦定厯代职官表卷一钦定历代职官表卷二钦定四库全书钦定厯代职官表卷二内阁表谨案内阁职司票拟其官剏自眀初原不过如知制诰之翰林并非古宰相之职而由眀以溯厯代其所谓秉钧大臣者官号升降亦复代不相沿盖尝综而论之自舜纳大麓禹宅百揆见扵尚书亦越成周有三公论道经邦之文尚无所谓相即説命左传所载傅说爰立作相齐庆封为左相之类亦仅取其佐相之义而非实有是官号也自秦置丞相相国以助理万几汉代因之始称为宰相之职迨东汉安帝时衆务悉由尚书魏文帝又置中书监今自是事归台阁厯南北両朝皆以中书监侍中尚书令仆射诸官㕘掌机宻并无常职其事虽宰相之事其官已非宰相之官矣唐则中书令侍中尚书令仅存虚名而以他官之同中书门下平章事者为丞弼之任宋以后或称仆射或称丞相而所谓丞相者或系中书省或系尚书省更革不一中间虽偶袭相名而要其实亦祗三省长官迥非秦汉之丞相可比特其职既综理省务则六尚书悉为其统辖百司庶府之事皆当聴中书门下之裁决而后上闻故自唐以来佥壬在位者犹得以窃政而蠧国也眀初尚沿旧制置中书左右丞相自胡惟庸谋逆事觉始革中书省其政于六部厯代所谓宰相之官由此遂废不设虽尝仿唐宋集贤资政之制置大学士亦仅备顾问并不与知国政至成祖肇置内阁始以翰林入直洊升大学士然秩止五品而已仁宣以后大学士往往晋阶保傅品位尊崇阁权渐重用非其人间有倒持太阿授之柄者而核其司存所在不特非秦汉丞相之官亦并非汉唐以来三省之职任矣至汉制以御史大夫递迁丞相故谓之副相实则専掌举劾不司钧轴宋代始置㕘知政事下宰相一等为今协办大学士权舆所自然宋之㕘政乃政府正员而今协办职本尚书诚如圣训不过御史里行学士里行之类与宋制亦殊有差别总之钧衡近地职㕘宻勿其事权之属与不属原不系乎宰相之名而惟视乎人主之威柄以为操纵伏读御制书程頥论经筵札子后有云夫用宰相者非人君其谁为之使为人君者但深居髙处自修其徳惟以天下之治乱付之宰相已不过问幸而所用若韩范犹不免有上殿之相争设不幸而所用若王吕天下岂有不乱者此不可也且使为宰相者居然以天下之治乱为己任而目无其君此尤大不可也大哉王言垂训深切盖惟万机亲理则虽丞相亦克効寅㳟若魁柄下移则即大学士亦可潜操威福厯朝置相互有重轻其得失咸准诸此我国家宫府肃清干纲独揽夐轶万世班朝莅政无不钦承宸断凡备员纶阁者惟知恪奉官常董正鸿规永昭典则而追寻往制端绪棼繁治忽所闗鉴诫斯在谨先阐绎圣训撮叙大凡以眀纲领至厯代沿革之由则仍详考于各本条下焉内阁上国朝官制大学士满洲汉人各二人大学士均由特简赞理机务表率百僚补授后请㫖兼殿阁及六部尚书衔殿阁名凡六曰保和殿文华殿武英殿体仁阁文渊阁东阁国初置文馆天聪十年改为内三院曰内国史院曰内秘书院曰内𢎞文院各设大学士一人分其事为职掌顺治元年増设学士二年定为正二品衙门以翰林院官分𨽻内三院称内翰林国史院内翰林秘书院内翰林𢎞文院増设侍读学士侍读等官九年设典籍十五年改内三院为内阁其大学士俱改殿阁衔仍分设翰林院十六年裁学士侍读等官十八年复改内阁为内国史院内秘书院内𢎞文院裁翰林院康熙九年仍改为内阁另设翰林院如旧制十年仍补学士以下等官满汉大学士顺治元年设六员不备官康熙间率用四员雍正年多用至六员干隆十三年定制满汉各二员尚书协办大学士满洲汉人各一人以六部尚书简充自雍正年以来初置与大学士同釐阁务学士兼礼部侍郎衔满洲六人汉人四人掌敷奏本章传宣纶綍初制置满洲学士三员汉军三员自顺治元年以后増减不一康熙九年定满洲学士二员十年増四员又定汉军二员汉人二员十二年以汉军併于汉缺共四员俱兼礼部侍郎衔侍读学士满洲四人䝉古二人汉人二人掌收发本章总稽繙译顺治二年置初兼太常寺卿衔后停兼衔八年设满洲侍读学士三员汉军侍读学士三员十八年増满洲侍读学士三员䝉古侍读学士三员康熙九年定制满洲侍读学士满文二员汉文二员共四员䝉古侍读学士二员汉军侍读学士二员干隆十四年改定汉军侍读学士缺出以汉军汉人通行铨补侍读满洲十人䝉古汉军汉人各二人掌勘对本章检校籖票顺治二年置初兼太常寺少卿光禄寺少卿衔寻停兼衔满洲侍读初设满文五员满汉文六员共十一员康熙三十八年省满文一员满汉文二员共八员旋复増二员为十员雍正四年置汉侍读二员典籍满洲汉军汉人各二人掌收贮图籍出纳文移顺治九年置初各设三员康熙九年定各设二员俱以中书舎人掌理中书满洲七十人䝉古十有六人汉军八人汉人三十人贴写中书满洲四十人䝉古六人掌撰拟纪载繙译缮书之事顺治十六年置满洲中书初设满文撰文二十员办事二十员满汉文撰文十七员办事十八员共七十五员康熙三十八年省清文撰文办事各一员清汉文撰文一员办事二员共七十员䝉古中书初设撰文九员办事十员共十九员康熙三十八年省撰文一员办事二员共十六员汉军中书初设撰文五员办事八员共十三员康熙三十八年省撰文一员办事四员共八员汉人中书初设撰文六员办事三十员共三十六员康熙三十八年省四员干隆十三年又省二员共三十员中书科中书舎人满洲二人汉人四人掌书诰勅初设满洲中书舎人一员汉人中书舎人八员干隆十三年省汉人中书舎人四员十四年増满洲中书舎人一员谨案内阁自侍读学士以下办理本章分为五所曰满本房专司缮写清字校正清文曰汉本房专司繙译清汉文曰䝉古本房专司繙译外藩章奏及缮写颁行西番属国诏勅曰满票籖处曰汉票籖处专司缮写清汉票籖记载谕㫖及撰文之事又有稽察房稽察各部院迟延事件月终彚奏大学士酌委侍读学士侍读中书兼司之又稽察钦奉上谕事件处雍正八年置以满洲汉人大学士各部院堂官兼领其文移钤以典籍印以上各处虽非设有专官而职守所存均闗纶扉典则谨识于此厯代建置上三代晋书职官志成汤居亳初置二相以伊尹仲虺为之谨案管子称黄帝得六相而天地治神明至谓蚩尤大常奢龙祝融大封后土也路史称舜得十六相而天地治谓八元八凯也其説皆出自子家附㑹不足凭信今并不取至成汤二相亦不过取辅相之义而非其官号然前代所置左右相实据此立名今故仍托始于殷代焉尚书説命爰立作相王置诸其左右孔安国传于是礼命立以为相使在左右尚书序召公为保周公为师相成王为左右谨按三代置相虽本左右辅相之义非设有是官然惟王朝得称之至秦置丞相亦天子之制若春秋侯国准周制仅当置三卿乃左传称齐庆封为左相史记齐世家崔杼为右相以上卿执国柄者亦称为相凌越殊甚逮汉世而诸侯王皆得置相名实尤为乖舛葢自周衰礼废僣滥相仍殊不足为典则也秦史记秦本纪武王二年初置丞相樗里疾甘茂为左右丞相杜佑通典始皇尊立吕不韦为相国则相国丞相皆秦官也金印紫绶掌丞天子助理万㡬秦初有左右至二世复有中丞相汉汉书百官公卿表相国丞相皆秦官金印紫绶掌丞天子助理万㡬秦有左右髙帝即位置一丞相十一年更名相国緑绶孝惠髙后置左右丞相文帝二年复置一丞相有两长史秩千石哀帝元寿二年更名大司徒武帝元狩二年初置司直比二千石掌佐丞相举不法谨案丞相之名始于秦而始皇尊吕不韦为特置相国则相国在丞相之上盖犹后世之平章军国重事也汉初丞相与相国迭为废置则不过一官异名与秦制少异迨魏既置丞相而司马师兄弟复为相国则仍尊于丞相矣又汉自文帝时周勃罢免陈平独相遂专置一相武帝征和二年虽以刘屈氂为左丞相分丞相长史为两府以待天下逺方之选然右相实未尝授也章如愚羣书考索汉初或因军功而加丞相者樊哙郦商或假丞相之名又汉制常以列侯为相自公孙宏以布衣数年登相位而后封平津侯谨案樊哙郦商等假相名以出军此即后世使相之始通典成帝绥和元年御史大夫何武建言古者民谨事约国之辅佐必得贤圣然后则天三光备三公官各有分职今末俗之弊政事烦多宰相之才不能及古而今丞相独兼三公之事所以大化久未洽也宜建三公官定卿大夫之任分职授政以考功效于是上拜曲阳侯王根为大司马而何武自御史大夫改为大司空皆金印紫绶比丞相则三公俱为宰相唐六典秦置丞相省司徒汉因之至哀帝元寿二年更名大司徒与大司马大司空为三公汉书哀帝纪元寿二年五月正三公官分职董贤为大司马孔光为大司徒彭宣为大司空太平御览汉官典职曰司徒本丞相官哀帝改为大司徒主司徒衆驯五品府与苍龙阙对厌于尊者不敢称府也谨案汉自霍光以大司马大将军平尚书事遂秉国政则未建三公以前丞相已属具官特其虚名尚存故霍光𫝊奏事内丞相臣敞仍列于大司马大将军臣光之前也至元寿中正三公官于是大司马径居大司徒之上矣又案御史大夫汉时称为副相故杜佑以为若同平章事㕘知机务之类然其所掌乃外督部刺史内受公卿奏事举劾案章并非钧衡之任今故仍入都察院表内不列于此焉通典后汉废丞相及御史大夫而以三公综理衆务则三公复为宰相后汉书百官志太尉公一人长史一人千石掾史属二十四人令史及御属二十三人司徒公一人长史一人千石掾属三十一人令史及御属三十六人司空公一人属长史一人千石掾属三十一人令史及御属四十二人后汉书献帝纪建安十三年罢三公官置丞相御史大夫曹操自为丞相谨案杨秉称汉世故事三公之职无所不统故其曹属甚多自兵刑钱谷以及长吏迁除皆归三府之综核后代宰相职任虽递有更移而唐尚书都省之左右司宋中书门下之八房五房亦莫不总辖庶务盖自汉以来六曹皆宰相之统属也自明革中书省析其事权归之六部始得专达于天子而内阁惟司票拟之职与古制迥异矣今畧採后汉志所载以见其凡而唐宋以后都省属官则仍详列于六部表内不复系之内阁云后汉书仲长统传光武矫枉过直政不任下虽置三公事归台阁自此以来三公之官备员而已永乐大典续事始曰光武即位政事不任三公而尽归台阁三公皆拥虚器凡天下之事尽入尚书尝见后汉羣臣章奏首云臣某奏疏尚书犹今言殿下陛下之类虽是不敢指斥而言亦足见其居要地而秉重权矣当时事无巨细皆是尚书行下三公或不经由三公径下九卿故在东汉时不惟尚书之权重九卿之权亦重者此也后汉书百官志尚书令一人千石尚书仆射一人六百石左右丞各一人四百石太平御览汉官仪曰尚书令主赞奏总典纲纪无所不统秩千石故为之者朝㑹不陛奏事増秩二千石天子所服五时衣赐尚书令其三公列卿将大夫五营校尉行复道中遇尚书令仆左右丞皆回车预避卫士传不得迕台官台官过乃得去欧阳询艺文类聚百官表曰尚书令铜印墨绶总摄诸曹出纳王命敷奏万㡬永乐大典汉制丛録曰尚书盖少府之属本因秦制置之有令仆有丞郎西京之世为尚书者权任犹轻自入东汉天下之政总归尚书而三公具位则权任之重大异西京虽然章帝世韦彪上疏言天下枢要皆在尚书尚书之选岂可不重而间者多从郎官超升此位虽晓文法善于应对然察察小慧颇无大能宜简尝厯州宰素有名者观此则知东汉尚书持权甚重而选任犹轻非良典也谨案后汉以尚书为机衡之任故虽为三公者亦必録尚书事然后得知国政如赵熹年融邓彪徐防张禹李固之徒皆是然其时三公尚存辅弼虚名而为尚书令者不过铜印墨绶未可遽指为宰相亦类明初大学士官止五品也逮至唐宋而令仆及左右丞遂为宰执正官今故并列诸表若夫尚书及尚书郎之分掌曹务者则仍入六部表内兹不具载云三国三国蜀志先主章武元年以诸葛亮为丞相许靖为司徒后主建兴十二年以蒋琬为尚书令总统国事谨案蜀汉既有丞相又有司徒两官并置与东西京稍异至蒋琬以尚书令知国政则犹沿东汉旧制以尚书为机衡之任也通典魏黄初元年改丞相为司徒而文帝复置中书监令并掌机宻自是中书多为枢机之任其后定制置大丞相第一品后又有相国齐王以司马师为之髙贵乡公以司马昭为之晋书职官志魏武帝为魏王置秘书令典尚书奏事文帝黄初初改为中书置监令以秘书左丞刘放为中书监右丞孙资为中书令监令葢自此始也又置通事郎次黄门郎羣书考索魏文帝时置中书监令并掌机宻自是中书多为枢机之任其后或置丞相或相国或司徒而中书监令常掌机宻多为宰相之任于是权在中书谨案中书之名肇于汉徐坚引谢灵运晋志称以总掌禁中书记谓之中书者是也自魏设中书监令后世遂与尚书门下并称三省均为宰相之职然以今制考之尚书省职掌已分入六部门下省亦仅存给事中一官其内阁规制所承惟中书一省而已今故以尚书门下官制叅载入六部六科表内而中书省官制则专列内阁一门谨发其凡于此焉通典注吴有左右丞相晋晋书职官志丞相相国并秦官也晋受魏禅并不置自惠帝之后省置无恒为之者赵王伦梁王彤成都王颕南阳王保王敦王导之徒皆非复寻常人臣之职通兴晋惠帝永宁元年罢丞相复置司徒永昌元年罢司徒并丞相则与司徒不并置矣其后或有相国或有丞相省置无恒而中书监令常管机要多为宰相之任元帝渡江以王敦为丞相转司徒荀组为太尉以司徒官属并丞相为留府敦不受成帝以王导为丞相罢司徒府以为丞相府导薨罢丞相复为司徒府谨案晋初未设丞相武帝即位以安平王孚为太宰郑沖为太傅王祥为太保义阳王望为太尉何曽为司徒荀顗为司空石苞为大司马陈骞为大将军八公并置葢皆台司之职然特假以名号不必尽知国政今故不列于表嗣是以迄梁陈太宰太尉司空大司马诸官废置无常其为之者亦必録尚书事及兼中书监令者始能叅预机宻已非宰相之任今亦槩从畧焉晋书职官志中书监及令并置一人魏置通事郎黄门郎黄门郎已署事过通事乃署名已署奏以入为帝省读书可晋改曰中书侍郎员四人中书舎人晋初置江左谓之通事舎人掌呈奏案后省而以中书侍郎一人直西省又掌诏命徐坚初学记中书令魏晋以来皆置一人品第三妙选文学通识之士为之掌王言江左更重其任多以诸公兼之通典注张华为中书令侍中刘卞谓华曰公居阿衡之地庾亮庾冰相次为中书监冰经纶时务升擢后进朝野注心咸曰贤相谨案杜佑此注葢以证晋代中书监令为宰相之职然考张华本传华被害时张林称诏诘之曰卿为宰相云云则史文已明言宰相矣佑失于徴引未免稍疎宋齐梁陈宋书百官志相国一人宋顺帝时齐王为相国丞相一人宋世祖初以南郡王义宣为丞相而司徒府如故南齐书百官志国相齐不用人以为赠不列官隋书百官志梁武受命有丞相太宰太傅太保大将军大司马太尉司徒司空等官陈承梁皆循其制而又置相国位列丞相上并丞相太宰太傅太保大司马大将军并以为赠官通典自魏晋以来宰相但以他官叅掌机宻或委知政事者则是矣无有常官其相国丞相或为赠官或则不置自为尊崇之位多非寻常人臣之职其真为宰相者不必居此官宋书百官志録尚书职无不总王肃注尚书纳于大麓曰尧纳舜于尊显之官大録万㡬之政也凡重号将军刺史皆得命曹授用惟不得施除及加节宋世祖孝建中不欲威权外假省録大明末复置此后或置或省尚书令任总机衡仆射尚书分领诸曹五尚书二仆射一令谓之八座南齐书百官志録尚书尚书令总领尚书台二十曹为内台主无令左仆射为台主与令同隋书百官志梁尚书省置令左右仆射各一人令总统之仆射副令又与尚书分领诸曹左右丞各一人佐令仆射知省事陈并遵梁制初学记侍中汉以为加官无常员晋宋齐梁陈置四人齐职仪及五代史志云晋宋齐梁陈侍中并与三公叅国政直侍左右应对献替法驾出则正直一人负玺唐六典注门下省侍中南齐以功髙者一人为祭酒掌诏令机宻郑樵通志中书令宋与晋同梁中书监令清贵华重大臣多领之其令旧迁吏部尚书才地俱美者为之陈因梁制中书侍郎宋用散骑常侍为之齐梁皆四人梁以功髙者一人主省内事陈因之宋初置通事舍人四员入直阁内出宣诏命凡有陈奏皆舎人持入叅决于中自是则中书侍郎之任轻矣齐永平初中书通事舎人四员各住一省时谓之四户权倾天下与给事中为一流梁用人殊重简以才能不限资地多以他官兼领后除通事字直曰中书舎人专掌诏诰兼呈奏之事魏晋以来诏诰皆中书令及侍郎掌之至是始专于舎人陈置五人隋书百官志陈国之政事并由中书省有中书舎人五人领主事十人书吏二百人书吏不足并取助书分掌二十一局事各当尚书诸曹并为上司总国内机要而尚书惟听受而已谨案宋齐而降相国丞相既不常置三公官亦仅拥虚名惟尚书任总机衡为宰相之职故当时称尚书令仆曰朝端又曰端右胡三省通鑑注谓位居朝臣之右是也又侍中叅掌机宻亦为相职故王华官侍中称宰相顿有数人而南齐竟陵王子良以司徒兼侍中亲为衆僧赋食行水世以为失宰相体是也至中书之职至梁陈而弥重故大臣之预国论者必兼中书监令尤为政本之地唐宋以三省长官为宰相其规模已肇于此谨具列诸表用徴源委若其时以他官叅领政事见于史者如领军将军卫将军右将军卫尉给事中之类皆得称为宰相然特出人主一时委任而并非正官今故不列于表马端临文献通考按自后汉时虽置三公而事归台阁尚书始为机衡之任然当时尚书不过预闻国政未尝尽夺三公之权也至魏晋以来中书尚书之官始真为宰相而三公遂为具员其故何也盖汉之典事尚书中书者号为天子之私人及叔季之世则奸雄之谋簒夺者亦以其私人居是官而所谓三公者古有其官虽鼎命将迁之时大权一出于私门然三公未容遽废也故必择其老病不任事依违不侵权者居之东汉之末曹公为丞相而三公则杨彪赵温尚书令中书监则二荀华歆刘放孙资之徒也魏之末司马师昭为丞相而三公则王祥郑沖尚书令中书监则贾充荀朂钟㑹之徒也盖是时凡任中书者皆运筹帷幄佐命移祚之人凡任三公者皆备员髙位畏权逺势之人而三公之失权任中书之秉机要自此判矣至丞相一官西汉废于哀帝之时东汉本不置丞相建安特置之以处曹操魏本不置丞相正始特置之以处司马师昭及晋则不置正苻坚所谓朕以龙骧建业之説也然东晋以至宋齐梁陈隋皆有之夫中书监既为宰相之任则升其品秩可也丞相既不为宰相之任而常为嬗代之阶则废其名字可也今观魏以后之官品中书监仅为三品而黄钺大将军大丞相诸大将军则为一品二品然此数官者未尝以授人特宋齐梁陈隋将受禅则居之此外则王敦桓温侯景亦尝为之夫髙官极品不以处辅佐之臣而又存其名字使乱臣贼子递相承袭以为窃大物之渐非所以昭徳塞违明示百官也谨案马端临所论盖以讥魏晋以来官品之失序唐宋侍中仆射为二三品而中书门下侍郎之同平章事者仅四品明代尚书正二品而大学士之叅预阁务者仅五品等级错贸亦同前代之失至本朝升大学士正一品尚书从一品体统相维名实允称法制洵昭尽善矣后魏魏书官氏志神瑞元年置八大人官总理万㡬世号八公真君五年正月侍中中书监宜都王穆寿司徒东郡公崔浩侍中广平公张黎辅政置通事四人通典后魏旧制有大将军不置太尉有丞相不置司徒自正光以后始俱置之然而尤重门下官多以侍中辅政则侍中为枢宻之任王应麟玉海政归尚书汉事也归中书魏事也元魏时归门下世谓侍中黄门为小宰相通典后魏天兴元年置八部大人于皇城四方四维面置一人以拟八座谓之八国各有属官分尚书三十六曹及诸外置令大夫主之四年又复尚书三十六曹天赐元年复罢尚书三十六曹别置武归修勤二职分主省务至神䴥元年始置仆射左右丞及诸曹尚书十余人各居别寺谨案后魏虽有丞相司徒等官而门下省独膺钧衡之寄故侍中称为宰相然考魏书任城王澄奏以为尚书政本而王肃官尚书令为澄所禁止咸阳王禧奏澄擅禁宰辅免官则尚书令亦宰相也初学记后魏置中书监位在令上中书舎人掌制诰又别置通事舎人掌宣奏富大用事文类聚魏置中书监令各一人监为正一品令为正二品谨案后魏中书之职其清要不及南朝然如髙允崔光等为之皆得叅预宻议当时又号为西台大臣盖其所掌亦宰相之事也谢维新合璧事类摘竒曰后魏古弼为尚书令叅知政事谨案唐之叅知政事为真宰相宋之叅知政事降宰相一等据合璧事类所载则后魏时已有此名矣以文义推之盖谓其以尚书令辅政犹明代拜大学士者必曰入阁叅预机务之类非实有是官号也北齐隋书百官志后齐置官多循后魏干明中又置丞相河清中分为左右亦各置府僚通典北齐置丞相分为左右然而为宰相秉朝政者亦多为侍中初学记五代史百官志北齐侍中六人掌献纳谏正及进御之职叅与诸公论国政也通典北齐尚书省亦有録令仆射总理六尚书事谓之都省亦谓之北省后济北王以太子监国立大都督府与尚书省分理衆事仍开府置佐隋书百官志后齐中书省管司王言及司进御之音乐监令各一人侍郎四人又领舎人省中书舎人主书各十人谨案北齐侍中最称近宻故杜佑以为秉政之官然考北齐书祖珽传珽欲求宰相乃疏赵彦琛元文遥和士开罪状令刘逖入奏盖思取其位而代之时彦琛为尚书令士开为中书监则尚书中书实相职矣又北齐时中书省兼掌音乐凡西凉清商诸部伶官皆中书侍郎之属职守猥杂殊乖政典今併附见于此以着其失焉后周隋书百官志周太祖初据闗内官名未改魏号及方隅初定改创章程命尚书令卢辩逺师周之建职置三公三孤以为论道之官太平御览后周书曰文帝依周礼建六官遂置天官大冡宰卿一人掌邦理以建六典佐皇帝理邦国孙逢吉职官分纪静帝二年置左右大丞相八月去左右号以隋公杨坚为大丞相通典后周初有御伯中大夫掌出入侍从属天官府保定四年改御伯为纳言斯侍中之职也宣帝末又别置侍中为加官中书监令北齐因魏制后周置内史中大夫二人掌王言亦其任也谨案后周仿周礼设官故以大冡宰为丞相之任而纳言内史亦即门下中书职掌惟是既仿六官其势必不能统于一省所以独无尚书官属与厯代不同耳钦定厯代职官表卷二钦定历代职官表卷三钦定四库全书钦定厯代职官表卷三内合中厯代建置中隋隋书百官志三公叅议国之大事依后齐置府无其人则阙尚书省事无不总置令左右仆射各一人总吏部礼部兵部都官度支工部等六曹事是为八座门下省纳言二人给事黄门侍郎四人録事通事令史各六内史省置监令各一人寻废监置令二人侍郎四人舍人八人通事舎人十六人主书十人録事四人杜佑通典隋有内史纳言是为宰相亦有他官叅预焉徐坚初学记中书令隋室讳中依周官改为内史焬帝改为内书令侍中隋文帝改为纳言置二人炀帝改为侍内给事黄门侍郎炀帝去给事之名直曰黄门侍郎用人益重裴矩裴藴为之皆知政事谨案隋代虽置三公以官髙不除其秉国钧者惟内史纳言而尚书令事无不统即不预机事亦称政本之地故唐沿其制以三省为宰相之职也至如栁述以尚书叅掌机事杨素以仆射掌朝政裴矩裴藴以黄门侍郎知政事则皆以他官而兼宰相之任其即唐同平章事之所由昉欤唐旧唐书职官志唐初因隋号武徳三年三月改纳言为侍中内史为中书令内书省为中书省龙朔二年二月甲子改尚书省为中台仆射为匡政左右丞为肃机中书门下为东西台侍中为左相黄门侍郎为东台侍郎中书令为右相侍郎为西台侍郎废尚书令咸亨元年十二月诏龙朔二年新改尚书省百司及仆射已下官名并依旧光宅元年九月改尚书省为文昌台左右仆射为文昌左右相门下省为鸾台中书省为鳯阁侍中为纳言中书令为内史垂拱元年改黄门侍郎为鸾台侍郎神龙元年二月台阁官名并依永淳已前故事册府元龟先天二年十二月改元开元改中书为紫微门下为黄门侍中为监左右仆射为左右丞相以兵部尚书同紫微黄门三品姚元崇兼紫㣲令以尚书左仆射兼侍中刘幽求为尚书左丞相兼黄门监正官名也五年九月改紫㣲黄门依旧为中书门下天寳元年二月改侍中为左相中书令为右相黄门侍郎为门下侍郎尚书左右丞相依旧为左右仆射谨案唐初以三省之长中书令侍中尚书令为宰相后罢尚书令不置而左右仆射亦为宰相自中叶以降他官之同平章事者独预机务而中书令侍中仆射遂仅存虚名然其官则仍宰相职也令故首载沿革以明本制而官数职掌并详列于左用备考订焉唐六典尚书都省尚书令一人掌总领百官仪刑端揆武徳中太宗初为秦王尝亲其职自是不复置国政枢宻皆委中书左右仆射开元初改左右丞相掌总领六官纪纲百揆初亦宰相之职开元中张说兼之后罢知政犹为丞相自此之后遂不知国政唐㑹要自武徳至长安四年以前仆射并是正宰相故太宗谓房元龄等曰公为宰相当须大开耳目求访贤哲即其事也神龙初豆卢钦望为仆射不带同中书门下三品不敢叅议政事数日后始加知军国重事韦安石除左仆射东都留守不带同三品自后空除仆射不是宰相遂为故事李肇国史补南省故事左右仆射上宰相皆送监察御史捧案员外俸笔殿中侍御史押门自丞相御史中丞皆受拜而朝论以为臣下比肩事主仪注太重元和以后悉去旧仪惟乘马入省门如故上讫宰相百僚㑹食都堂旧唐书职官志门下省侍中二员掌出纳帝命缉熙皇极总典吏职賛相礼仪以和万邦以弼庶务所谓佐天子而统大政者也凡军国之务与中书令叅而总焉坐而论之举而行之此其大较也门下侍郎二员掌贰侍中之职凡政之弛张事之与夺皆叅议焉録事四人主事四人新唐书百官志中书省中书令二人掌佐天子执大政而总判省事侍郎二人掌贰令之职朝廷大政叅议焉舎人六人掌侍进奏叅议表章凡诏㫖制勅玺书册命皆起草进画既下则署行以久次者一人为阁老判本省杂事又一人知制诏颛进画给食于政事堂其余分署制敕以六员分押尚书六曺佐宰相判案同署乃奏主书四人主事四人胡三省资治通鑑注政事堂在东省属门下自中宗后徙堂于中书省则堂在右省也案裴炎传故事宰相于门下省议事谓之政事堂故长孙无忌为司空房元龄为仆射魏徴为太子太师皆知门下省事至中宗时裴炎为中书令执政事笔故徙政事堂于中书省王应麟玉海开元中张说为相又改政事堂号中书门下列五房于后曰吏枢机兵户刑礼房分曺以主衆务焉谨案唐以三省为政府故仆射侍中中书令三官其初皆宰相之任至中书门下两侍郎凡同平章事者必带是职则为宰相兼衔其有不同平章事而专为中书门下侍郎者则不过叅预省事葢如今内阁学士之职又中书舎人所掌为诏㫖制勅进画署行殆如今内阁之读本批本亦与学士为相仿至今之内阁中书其官置自明初虽亦沿中书舎人之旧称其实乃唐宋三省掾属非复舎人之职矣通典唐侍中中书令是真宰相其余以他官叅掌者无定员但加同中书门下三品及平章事知政事叅知机务叅与政事及平章军国重事之名者并为宰相亦汉行丞相事之例也自先天之前其员颇多景龙中至十余人开元以来常以二人为限或多则三人天寳十五年之后天下多难勲贤并建故备位者衆然其秉钧持衡亦一二人而已谨案同三品之名杜佑谓起于李勣而永乐大典引唐职林又谓长孙无忌为太子太师同中书门下三品同三品自此始与通典不合考之于史无忌以贞观二十二年检校中书令知尚书门下三省事并未尝同三品葢职林之误也新唐书百官志唐因隋制以三省之长中书令侍中尚书令共议国政此宰相之职也其后以太宗尝为尚书令臣下避不敢居其职由是仆射为尚书省长官与侍中中书令号为宰相其品位既崇不欲轻以授人故尝以他官居宰相职而假以他名自太宗时杜淹以吏部尚书叅议朝政魏徴以秘书监叅预朝政其后或曰叅议得失叅知政事之类其名非一皆宰相职也贞观八年仆射李靖以疾辞位诏疾小瘳三两日一至中书门下平章事而平章事之名葢起于此其后李勣以太子詹事同中书门下三品谓同侍中中书令也而同三品之名葢起于此然二名不专用而他官居职者犹假他名如故自髙宗以后为宰相者必加同中书门下三品虽品髙者亦然惟三公三师中书令则否其后改易官名而张文瓘以东台侍郎同东西台三品同三品入衔自文瓘始永淳元年以黄门侍郎郭待举兵部侍郎岑长倩等同中书门下平章事平章事入衔自待举等始自是终唐之世不能改宰相事无不统故不以一职名官自开元以后常以领他职实欲重其事而反轻宰相之体故时方用兵则为节度使时崇儒学则为大学士时急财用则为盐鐡转运使又其甚则为延资库使至于国史太清宫之类其名颇多皆不足取法故不着其详曽巩隆平集唐故事左右仆射各一人侍中中书令各二人为正宰相李勣任左仆射以南省务疏于北省始命带同中书门下三品并同平章事者为真宰相其左右仆射不带同三品者但釐尚书省务而已又有知政事叅议朝政叅预朝政叅知政事叅知机务皆宰相之称也髙宗谓叅知政事崔知温曰郭待举岑长倩郭正一魏元同厯任尚皆浅且令预闻政事未可与卿等同名待举等并与中书门下同受进止平章事则是平章事亦或居叅知政事之下其后方镇遂有以恩授平章事者然而宰相谓之平章事葢始于唐矣新唐书宰相表唐因隋旧以三省长官为宰相而又以他官叅议而称号不一出于临时最后乃有同品平章之名然其为职业则一也谨案唐自肃宗至徳以后其为宰相者必曰同中书门下平章事终唐之世不复改易而至徳以前未有定名称号不一至为繁冗马端临所谓唐代宰相名尤不正者是也今以新唐书宰相表考之前后多至四十余名其中惟尚书令纳言内史令中书令左相右相尚书左右仆射侍中同中书门下三品为宰相正官谨胪具于表用昭一代之制他如鳯阁鸾台紫㣲黄门即中书门下之改名其曰兼曰判曰守曰检校者亦权摄之辞不为定典今俱不列于表至其随时暂置者有曰知政事曰叅预朝政曰叅议朝政曰知门下省事曰朝章国典叅议得失曰叅知政事曰専典机宻曰平章政事曰同掌机务曰叅知机务曰叅掌机宻曰叅谋政事曰同知军国政事曰兼知政事曰平章军国重事曰叅知机务曰军国重事宜共平章虽皆宰相之任而大抵为一人而设并非官号今亦略之云宋敏求春明退朝録唐制宰相四人首相为太清宫使㳄三相皆带馆职𢎞文馆大学士监修国史集贤殿大学士以此为次序谨案唐代宰相皆兼馆职故当时官制𢎞文馆𨽻于门下省集贤殿书院史馆秘书省俱𨽻于中书省也我朝初置内国史内秘书内𢎞文三院以翰林官𨽻之盖亦叅仿唐制而设后复改内阁另置翰林院而大学士多兼翰林院掌院学士之职今文渊阁领阁事亦以大学士充之馆阁鸿规允符前典至内阁侍读学士侍读等官皆内三院未改时所置故其职衔悉视词馆然考其所掌实即前代中书省官属非文学侍从者可比今故以唐𢎞文集贤史馆秘书诸官沿革仍入翰林院表内焉洪迈容斋随笔侍中中书令为两省长官自唐以来居真宰相之位而中书令在侍中上肃宗以后始以处大将故郭子仪仆固怀恩朱泚李成韩宏皆为之其在京则入政事堂然不与国事懿僖昭之时员寖多率由平章事迁兼侍中继兼中书令又迁守中书令三者均称使相皆大勅系衔而下书使字五代尤多春明退朝録唐宰相奉朝请即退延英止论政事大体其进拟差除但入熟状画可今所存有开元宰相奏请状二卷郑畋鳯池藁草内载两为相奏拟状数卷秘府有拟状注制十卷多用四六皆宰相自草五代亦然龎元英文昌杂録礼部王员外因问唐宰相宿直否余言唐制宰相毎日一人宿直开元二年姚崇为紫㣲令崇年位已髙时亦违其直次所由吏数持直簿诣之崇题其簿曰告直令史遣去又来必欲取入有同司命老人年事终不拟当诸官欢笑不复逼以直十一年停宰相宿直见㑹要此其证也五季五代㑹要晋天福四年八月勅皇国革故庶政维新宜设规程以谢公共其中书知印祗委上位宰臣一员五年三月升中书门下平章事为正二品门下中书侍郎为清望正三品其翰林学士院公事并归中书舎人谨案五季承唐旧制以同中书门下平章事为宰相其宰臣名姓具见于册府元龟资治通鑑而五代新旧二史俱纪载漏阙仪文典制已无可考见今节採㑹要一条以着其畧至后梁设崇政院使叅谋议于禁中为专掌机宻之官葢亦宰相之事以其官制与唐宋枢宻院相承今故不入于内阁表内又唐庄宗建行堂于魏州尝设左右丞相明宗长兴四年以冯赟父名璋不欲斥其家讳改同平章为同中书门下二品此皆一时偶置之名无闗定则今亦不列于表云宋宋史职官志宰相之职佐天子总百官平庶政事无不统宋承唐制以同平章为真相之任无常员有二人则分日知印以丞郎以上至三师为之其上相为昭文馆大学士监修国史其次为集贤殿大学士或置三相则昭文集贤二学士併监修国史各除唐朝以来三大馆皆宰臣兼故仍其制国初范质昭文学士王溥监修国史魏文浦集贤学士此为三相例也春明退朝録本朝置二相昭文修史首相领焉集贤次相领焉三馆惟修史有职事而颇以昭文为重自次相迁首相乃得之赵令初拜止独相领集贤殿大学士续兼修国史久之方迁昭文馆薛文惠与沈恭惠并相薛自叅政领监修拜相仍旧而沈领集贤毕文简与冦忠愍并相而毕领监修冦领集贤王太尉独相亦止领集贤近时王章惠龎庄敏初拜及独相悉兼昭文修史二职非旧制也马端临文献通考叅知政事掌副宰相毗大政叅庶务其除授不宣制不押班不知印不预知事不升政事堂勅尾署衔降宰相一等王辟之渑水燕谈国初赵普为相朝廷欲用薛居正吕余庆同政而不欲令与普齐难其名号诏问陶谷曰唐有叅知政事知机务下宰相一等故以命居正等叅知政事然不押班不知印按唐以裴寂为仆射叅知政事郭待举以资浅于中书门下同承受进止平章事然则平章下于叅政谷乃以为叅政下宰相一等失之逺矣其后因循不改迨官制更革始罢江少虞宋朝事实类苑开寳六年勅叅知政事薛居正吕余庆于都堂与宰臣赵普同议公事是月又勅中书门下押班知印及祠祭行香今后宜令宰臣赵普与叅知政事薛居正吕余庆轮知既而复有釐革雍熙四年文徳殿前始置叅政甎位在宰相之后至道中冦莱公为叅知政事复与宰臣轮日知印正衙押班其甎位遂与中书门下一班书勅齐列衔街衢并马宰相使相上事并有公事并升都堂及莱公罢遂诏只令宰臣押班知印叅政止得轮祠祭行香正衙甎位次宰臣之下立凡有公事并与宰臣同升都堂如宰臣使相上事即不得升隆平集宋兴以平章事为宰相以叅知政事枢宻使副知院同知院签书院事并为执政官谨案宋自元丰以前皆仍唐制以平章事为真宰相而又别设叅知政事称执政官以为宰相之副盖其职如今之协办大学士惟今协办以尚书充之部务乃其本任故六曺奏事仍依尚书班次不为内阁正员视宋制稍异云宋史职官志神宗新官制于三省置侍中中书令尚书令以官髙不除人而以尚书令之贰左右仆射为宰相左仆射兼门下侍郎以行侍中之职右仆射兼中书侍郎以行中书令之职废叅知政事置门下中书二侍郎尚书左右丞以代其任玉海神宗史志云中书门下初在朝堂西榜曰中书为宰相治事之所又有中书省门下省者存其名列皇城外中书省但掌册文覆奏考帐门下省主乘舆八寳朝㑹位版流外考校而已中书令侍中不任职官制行悉釐正之乃废中书门下省舎之在皇城外者併朝堂之西中书堂为门下中书两省以左右仆射兼门下中书侍郎又以两侍郎副之文昌杂録元丰五年始命皇城使庆州团练使宋用臣建尚书新省在大内之西废殿前等三班院以其地兴造凡三千一百余间都省在前中曰令㕔东曰左仆射㕔次左丞㕔西曰右仆射㕔次右丞㕔其后分列六曹华丽壮观国朝官府未有如此之比彭百川太平治迹统类元丰五年六月诏自今事不以大小并中书省取㫖门下省覆奏尚书省施行三省同得㫖更不带三省字行出辅臣有言中书独取㫖事体太重上曰三省体均中书揆而议之门下审而覆之尚书承而行之茍有不当自可论奏先是虽沿旧三省之名而莫究分省建官之意各得取㫖纷然无统至是上一言遂定叶梦得石林燕语自两汉以来谓中书为政本葢中书省出令而门下省覆之王命之重莫大于此故唐以后以同中书门下平章事为宰相者此也尚书省但受成事行之耳本朝沿习唐制官制行始用六典别尚书门下中书为三省各以其省长官为宰相左仆射兼门下侍郎行侍中之职右仆射兼中书侍郎行中书令之职而别置侍郎以佐之则三省互相兼矣然左右仆射既为宰相则凡命令进拟未有不由之出者而左仆射又为之长则出命令之职自己身行尚何省而覆之乎方其进对执政无不同则所谓门下侍郎者亦预闻之矣故批㫖皆曰三省同奉圣㫖既已奉之而又审之亦无是理门下省事惟给事中封驳而已未有左仆射与门下侍郎自驳已奉之命者则侍中侍郎所谓省审者殆成虚文也元祐间议者以诏令稽留吏员冗多徒为重复因有併废门下省之意后虽不行然事有奏禀左相必批送中书右相将上而右相有不同往往或持之不上或退送不受左相无如之何侍郎无所用力事权多在中书自中书侍郎迁门下侍郎虽名进其实皆未必乐也文献通考三省俱为政本之地无所不统长官则宰相所谓中书门下同平章事是也佐官则叅知政事是也今元丰改官制既以中书门下同平章事为左右仆射叅知政事为中书门下侍郎尚书左右丞矣而复以左仆射兼门下侍郎右仆射兼中书侍郎则是既自有佐官而复以长官兼之赘尤甚矣盖神宗必欲复唐三省之职而蔡确以有中书造命之説已为次相兼中书侍郎王珪为首相兼门下侍郎实欲隂摈珪于门下使不得与造命取㫖之事茍以便其专政之私而不复顾体统名称之不顺也谨案宋初宰相虽有同中书门下平章事之名其实但就中书内省为政事堂与枢宻对掌大政谓之两府亦曰两地其门下及中书外省惟以他官主判未尝预闻政事也神宗改定官制始依唐制分尚书门下中书为三省以其长官左右仆射兼门下中书两侍郎为宰相门下中书侍郎及左右丞为执政而同平章事之名由此遂废然考唐代所云同平章事者乃合中书门下为一共议国是而元丰之制令三省各釐其务则取㫖之职转独归中书他相仍属具员其叅预机宻者止中书一相而已神宗此举殆所谓泥古而不知变通者故当时以为不便未久而又更革焉谨据诸书诠次大畧以着改制之由而宋志所载三省员数职掌亦具列其槩如左宋史职官志门下省侍中侍郎各一人侍中掌佐大子议大政审中外出纳之事侍郎掌贰侍中之职中书省令侍郎各一人舎人四人令掌佐天子议大政授所行命令而宣之侍郎掌貮令之职叅议大政舎人掌行命令为制词尚书省尚书令左右仆射左右丞各一人令掌佐天子议大政奉所出命令而行之其属有六曺凡庶务皆㑹而决之凡官府之纪纲程式无不总焉大事三省通议则同执政官合班小事尚书省独议则同仆射丞分班轮奏若事由中书门下而有失当应奏者亦如之左仆射右仆射掌佐天子议大政贰令之职与三省长官皆为宰相之任左丞右丞掌叅议大政通治省事以贰令仆射之职李心传建炎以来朝野杂记政和中蔡京以太师总领三省号公相乃废尚书令改侍中中书令为叅辅右弼亦虚而不除改左右仆射为太宰少宰仍兼两省侍郎靖康中何文缜将拜相夜梦人持弓矢射中其仆乃先乞复太宰少宰为仆射吴正仲当制请更为丞相不从李心𫝊建炎以来系年要録建炎三年四月庚申右仆射吕頥浩言被㫖叅详元祐司马光建请併省奏状臣等叅酌欲尚书左右仆射并为同中书门下平章事门下中书侍郎并为叅知政事左右丞并罢从之周必大玉堂杂记干道七年十二月辛酉有㫖仆射之名不正欲採周汉旧制改左右丞相令有司讨论必大时为礼部侍郎兼权直学士院皆当与闻㑹衆议不齐迁延至明年正月戊寅谨条具厯代宰相官称申尚书禁中即闻之明日遣中使来问缓故必大以实奏二月癸夘得御笔云尚书左右仆射可依汉制改作左右丞相学士院降诏登时具草封入乙巳付外施行庚戌从驾过徳寿宫既归得㫖赴东华门祇侯宣引酉后宣入选徳殿起居毕上䄂出亲札云比来一二大臣同心辅政夙夜匪懈渐革茍且之风以副综覈之意深可嘉尚今因除授宜示褒典虞允文可特进左丞相梁克家可正奉大夫右丞相必大鞠躬书除目进呈讫奏曰拜相转官前例固不一今并命而或三或四更取圣裁上曰以其协心故褒进之然特进一官即少保所以允文三官又问兼枢宻使否上曰今枢宻亦非古先改丞相称唿将来别理㑹且带可也又奏所领书局上曰卿自理㑹赐坐奏问既改左右相其序位如何上曰欲升在三少之上三公之下逮闇请起宣坐赐茶饭讫再拜而退时虞公独相梁为叅政闻班列中但谓改易相名及双制出愕然或疑学士多转右相一官有所抑扬不敢辨也按祖宗时命相多以旧官其后往往迁秩近嵗局修三省法乃着令转三官兹岂当立法乎玉海干道八年三月二十日诏侍中中书尚书令设而不除可并删去以左右丞相充其位文献通考干道八年详定勅令所言近承诏㫖改左右仆射为左右丞相今删去侍中中书尚书令以左右丞相充縁旧左右仆射非三省长官故为从一品今左右丞相系充侍中中书尚书令之位即合为正一品从之丞相官以太中大夫以上充叅政以中大夫以上充常除二员或一员嘉泰三年始除三员故事丞相谒告叅预不得进拟惟丞相未除则叅预轮日当笔多不踰年少才旬月独淳熙初叶衡罢官龚茂良行相事近三年亦创见也谨案宋宰相官名前后凡五变同平章事一也左右仆射二也太宰少宰三也复为左右仆射四也左右丞相五也执政官由叅政改左右丞由左右丞复改叅政亦凡两变自孝宗干道定制以后遂终宋世不复更革云建炎以来朝野杂记国朝旧相特命平章军国事者凡四人天禧初王文正公以首相告老拜太尉兼侍中五日一朝遇军国大事不以时入叅决公恳辞不拜庆厯初吕文靖公亦以首相求罢拜司空平章军国重事公辞之元祐初文忠烈公自太师落致仕除平章军国事未㡬吕正献公以右揆求去亦除司空同平章军国事潞公五日一朝申公两日一朝非朝日不至都堂开禧元年初置平章军国事以命韩侂胄盖侂胄系衔比申公省同字则其体尤尊比潞公省重字则其所与者广其后边事起尚书省印亦纳于其第宰相仅比叅知政事不复知印矣宋史度宗本纪咸淳元年二月平章军国事贾似道位在丞相上宋史职官志亲王枢宻使留守节度使兼侍中中书令同平章事者皆谓之使相不预政事不书勅宣勅除授者勅尾存其衔而已干徳二年范质等三相皆罢以赵普同平章事无宰相书勅使问翰林陶谷谷谓唐太和中甘露事数日无宰相时左仆射令狐楚等奏行制书今尚书亦南省长官可以书勅窦仪曰谷之所陈非承平令典今皇弟开封尹同平章事即宰相之任也可书勅从之石林燕语唐制节度使加中书门下平章事为使相自郭元振始李光弼等继之盖平章事宰相之名以节度使兼故云尔也国朝因之元丰官制罢平章事名而以开府仪同三司易之亦带节度使谓之使相盖以仪同为相也春明退朝録唐大帝时始有同中书门下三品时中书令侍中皆正三品大厯中并升为二品晋天福五年升中书门下平章事为正二品国初枢宻使吴延祚以父讳璋加同中书门下二品用升品也谨案宋代平章军国事同平章军国事平章军国重事诸衔所以优礼耆旧而奸臣亦或窃据之以为重然皆特置之名今故不列于表至使相本沿唐制非三省正员同中书门下二品亦出一时偶置不为常典今并不列于表吴处厚青箱杂记景徳中上欲优宠王钦若乃特置资政殿学士以处之既而有司定议班在翰林学士下寻又置资政殿大学士以钦若为之而班在翰林承㫖之上资政殿有大学士自钦若始石林燕语皇祐初丁文简公罢叅知政事初除观文殿学士以易紫宸之名而已其后加大学士以命贾文元始诏非尝任宰相不除观文殿大学士遂为宰相职名谨案唐景龙中始置𢎞文馆大学士其后又置集贤大学士皆以宰相兼领之至宋而王钦若以前执政授资政殿大学士贾昌期以旧宰相授观文殿大学士其资望遂极隆峻必曽任宰相者方得除授虽当时不以为职事官与三省无涉而明代阁臣之为大学士其称名实本于此今特着其畧以明权舆所自至宋代宰相判署之式班位之序迁除之格赴上之仪兼领之职见于诸家説部者最详一代典章尚可考见今并採掇大要类叙左方用资叅攷焉王曽笔録旧制宰相早朝上殿命坐有军国大事则议之常从容赐茶而退自余号令除拜刑赏废置事无巨细并熟状拟定进入上于禁中亲览批纸尾用御寳可其奏谓之印画降出奉行而已由唐室厯五代不改其制国初范质王溥魏仁浦在相位自以前朝相且惮太祖英睿请具札子面取进止朝退各疏其所得圣㫖同署字以志之尽禀承之方免差误之失帝从之自是奏御寖多或至旰昃于今遂为定式陆游老学庵笔记旧制两省中书在门下之上元丰易之又丞相署勅皆着姓官至仆射则去姓元丰新制以仆射为相故皆不着姓事实类苑中书札子宰相押字在上次相及叅政以次向下枢宻院札子枢长押字在下副贰以次向上以此为别春明退朝録二府旧以官相压李文正自文明殿学士工部尚书为叅知政事而宋惠安公乃自左谏议大夫叅知政事迁刑部尚书居其上至祥符末王沂公与张文节公同叅知政事王转给事中张转工部侍郎而班沂公下意颇不悦乃复还贰卿之命止以旧官优加阶邑自后第以先后入为次序谨案宋代二府班次初以所带职衔高下为序继以入政府之先后为序皆听其臣下以意为之殊乖典式本朝定例大学士初授内阁以行走班次奏请钦定于班朝莅官之法益昭严重矣徐度却扫编国朝宰相枢宻使必以侍郎以上为之若官旧尊则守本官官卑则躐迁侍郎官制行初相止除太中大夫崇宁后必超进数官政和以后至有径迁特进者靖康初呉少宰敏自中大夫躐进银青光禄大夫引故事自言于是改太中大夫就职叅知政事枢宻副使必以谏议大夫为之权御史中丞亦然熙宁中始有本官带待制权中丞者官制后初拜执政迁中大夫而中丞不复迁官矣丁谓谈録近代宰臣节帅降拜出自宸衷不欲预闻于外故以隔日宰臣百官出后宻诏翰林学士怀具员册入禁闼上前议定是夕草制中夜进入五更降出以麻纸大书之一行只可三字谓之白麻何者縁黄纸始自唐髙宗朝以来只是中书出勅得使之所以内制用麻纸翊日乃以绣幞盖于箱中置于案上谓之麻案设于御座左右候进呈事退即降麻而宣之讫送中书出勅写官告勅纸广幅与常纸不同年月之后署执政叅政宰相衔署字后方接次列使相衔不押字其官告却只下直日知制诰官名宣奉行更不下原撰麻词翰林学士名衔縁翰林学士无例于中书行词故也然后选上事日于阁门受告勅后始赴上若使相即中书正宰相送上至中书都堂正宰相坐东位使相看㡬员列坐西位讫然后逐位就牙牀小案子上判案三道仍侧坐拽一脚候㡬员各判案讫正宰相退然后看使相是㡬员并正面并坐受贺其叅政于中书都堂无位却扫编唐中叶以后宰相兼判度支最为重任国朝开寳五年尝命叅知政事薛居正兼提㸃三司淮南江南诸路水陆转运使吕余庆兼提㸃三司荆湖广南诸路水陆转运使明年薛拜相仍领转运使事又命平章事沈义伦兼提㸃剑南转运使盖袭唐之遗制也仁宗朝司马温公为谏官以天下财用不足请建置总计使用辅臣领之以总天下之财绍兴初孟观文庾以叅知政事兼总制戸部财用然不入衔建炎以来朝野杂记制国用使旧未有隆兴初言者请法有唐之制命宰臣兼领三司使职事财谷出纳之大纲宰相领之于上而户部治其详上是之命秘书讨论来上干道二年冬遂命宰相兼制国用使叅知政事同知国用事八年正丞相官名诏所有兼制国用事与叅政更不入衔云却扫编唐以宰相兼太清宫使本朝祥符间以首相领玉清昭应宫使又置景灵宫㑹灵祥源观使以次相及枢宻使次第领之执政为副使侍从为判官天圣初昭应宫灾始罢辅臣宫观等使名政和中诏天下咸建神霄玉清万寿宫复置使宰相使相领之执政为副使侍从为判官盖欲重其事也春明退朝録翻译新经始以光禄卿汤悦兵部员外郎张洎润色之后赵文定杨文公晁文庄李尚书维皆为译经润文官天禧中宰相丁晋公始为使天圣三年又以宰相王冀公为使自后元宰继领之然降麻不入衔又以叅政枢宻为润文其事寖重庆厯三年吕许公罢相以司徒为译经润文使明年致仕章郇公代之曰后降麻入衔谨案宋代宰相兼领宫观等使其名猥多皆欧阳修所谓不足取法者谨附识于此此外尚有集禧观使醴泉观使佑神观使乃当时所置祠禄以待退闲之宰执非现任兼领今故不着云文献通考熙宁时诏中书五房各置检正二员在堂后官之上都检正一员在五房提㸃之上皆士人为之宋史职官志检正官掌纠正省务熙宁三年置官制行罢之建炎三年中书门下省言军兴以来天下多事中书别无属官今欲差两员充中书门下省检正诸房公事从之次年罢绍兴二年复置一员事实类记中书有制勅院院内有五房第一房曰孔目房次吏房户房刑房礼房旧毎房堂后官三人一主生事第二人主熟事第三人发勅向下逐房有主事守当官名目行遣文书至道中逐房只置堂后官一人却置主书録事各一人仍别置提㸃五房一员迄今行之太平治迹统类端拱元年以梁正辞等五人并为将作监丞充当中书堂后官淳化五年以殿中丞丁顾言守本官复充堂后官堂吏自唐至汉周率自京有司以下人能书札行止亷干者抽补分掌诸房公事年深即授检校少卿监同正至国初赵普在中书奏令检校诸曹郎中自迩以来屡惩其贪而数恶其党故叅用士人有科第厯外官者至是复秩以朝籍盖矫昔之枉也建炎以来朝野杂记三省枢宻院监门官旧以小使臣为之嘉定六年九月谏官郑景绍言部门以京朝官则省门事体尤重遂亦命京朝官曽作县通判资序人为之八年七月又置三省枢宻院架阁官谨案宋代中书官属如録事主书之类皆为杂流堂后官亦本吏职惟检正以京朝官差充最称清资故当时位序在尚书左右司之上以今内阁职掌核之侍读学士似即都检正之职侍读似即检正提㸃之职也永乐大典何异孙中兴百官题名记唐制百官告身分掌于其所部文则吏部掌之武则兵部掌之宗戚命妇司封掌之考校勲绩司勲掌之国初悉因唐旧置院于右掖门之左凡吏兵封勲四司之告举集诸此淳化五年始専置局命中书舎人一员提举而以朝官一员判局事于是职任逾重元丰改制乃以文武官告身悉𨽻吏部而以蕃官𨽻兵部崇宁大观或置或否大扺废则皆归吏部右选政和复置院仍差主管官二员中兴以来因仍不改谨案宋官告院虽𨽻于尚书吏部其实自为一署以职掌考之盖即今之中书科其以中书舎人提举则如今之以内阁学士稽察中书科事也中书科现𨽻内阁故宋之官告院亦析附于中书官属之末焉钦定厯代职官表卷三钦定历代职官表卷四钦定四库全书钦定厯代职官表卷四内阁下厯代建置下辽辽史百官志辽国官制分北南院北靣治宫帐部族属国之政南靣治汉人州县税赋军马之事北宰相府掌佐理军国之大政皇族四帐世预其选北府左宰相北府右宰相总知军国事知国事南宰相府掌佐理军国之大政国舅五帐世预其选南府左宰相南府右宰相总知军国事知国事初太祖分达喇额尔竒木为北南二大王宰相枢宻宣徽林牙下至郎君䕶卫皆分北南其实所治皆北靣之事语辽官制者不可不辨凡辽朝官北枢宻视兵部南枢宻视吏部北南二王视户部伊勒希巴视刑部宣徽视工部多啰伦穆腾视礼部北南府宰相总之谨案辽北南府宰相于事无所不统葢亦如尚书令之总领六部也辽史世宗本纪天禄四年春二月建政事省兴宗本纪重熙十二年十二月戊申改政事省为中书省谨案辽本纪重熙十二年改中书省而志作重熙十三年葢传冩之讹当以本纪为正辽史圣宗本纪统和元年十二月下诏谕三京左右相左右平章事当执公方毋得阿顺谨案据本纪此文则辽东京中京南京亦曾置宰相及平章之官疑即如元代之行中书省并非正员今故不着于表辽史百官志南面朝官中书省中书令左丞相右丞相知中书省事中书侍郎同中书门下平章事叅知政事中书舎人堂后官主事守当官令史门下省侍中门下侍郎尚书省尚书令左仆射右仆射左丞右丞谨案辽志尚载有大丞相一官今考资治通鑑辽太宗在汴京时命为赵延夀迁官翰林学士承㫖张砺进拟中京留守大丞相録尚书事都督中外诸军事太宗以笔涂録尚书事都督中外诸军事而行之则大丞相之名乃张砺所特拟以宠显赵延夀者非常置之职今故不入于表叶隆礼契丹国志中书省谓之南面以其在牙帐之南谨案辽以北面官治宫帐部族南面官治汉人州县葢以所掌事宜为区别并非指省署建置之地而言叶隆礼所云乃臆测之词不足据也金金史百官志太宗天㑹四年建尚书省遂有三省之制至熙宗颁新官制大率皆循辽宋之旧海陵正隆元年罢中书门下省止置尚书省于金之世守而不变焉金史海陵本纪正隆元年正月罢中书门下省以太师领三省事温屯思忠为尚书令平章政事萧玉为右丞相不置平章政事官金史百官志尚书省尚书令一员正一品总领纪纲仪刑端揆左丞相右丞相各一员从一品平章政事二员从一品为宰相掌丞天子平章万㡬左丞右丞各一员正二品叅知政事二员从二品为执政官为宰相之贰佐治省事左司都事二员右司都事二员正七品掌本司受事付事检勾稽失省署文牍兼知省内宿直检校架阁等事架阁库管勾一员正八品同管勾一员从八品总掌察左右司大程官追付文牍并提控小都监给受纸笔宇文懋昭大金国志天㑹十三年置尚书省置令一人次左右丞相皆平章事左右丞皆参知政事侍中中书令皆居丞相之下为兼职谨案金史百官志但载尚书省官制以尚书令左右丞相平章政事为宰相左右丞参知政事为执政官葢以正隆定制后惟存尚书一省故也然以纪传参考之左右丞相本亦为左右仆射见太宗纪天㑹八年韩企先为尚书左仆射至十三年熙宗即位后即书以完颜希尹为尚书左丞相无复仆射之称是改名当在十三年以前按洪皓松漠记闻载金天眷二年请定官制札子有太宗皇帝嗣位之十二载始下明诏建官正名之语疑即是时所改李心传朝野杂记载宋干道中议改仆射为丞相时虞允文言金人详定官制已改左右仆射为尚书左右丞相云云可以互证金志不载其事未免失考又考本纪自天㑹十四年太保宗翰太师宗磐太傅宗干并领三省事厥后以三师三公官领三省事者甚多葢犹録尚书事之类迨正隆元年领三省事温屯思忠为尚书令其后遂不复见于史则尚书令当即领三省事之职以中书门下二省既废故改为尚书令耳金志但及尚书令而不及领三省事亦为脱漏又考金自两省未罢以前如完颜希尹完颜朂完颜亮完颜秉徳张浩皆以左丞相兼侍中完颜宗固完颜宗贤唐古辩萧裕布萨师㳟皆以右丞相兼中书令是两省长官亦俱相职而金志均未之详又海陵纪正隆初已罢平章政事官而志仍有之不言其废置重设之由考世宗纪大定二年二月御史大夫伊喇元宜为平章政事当即以此时复设志无明文允为阙畧今并详加叅核着之于表至宇文懋昭大金国志所载以丞相为即平章事以左右丞为即叅知政事乖谬殊甚谨採其文而纠正其误于此焉元元史百官志中书令一员典领百官㑹决庶务太宗以相臣为之世祖以皇太子兼之至元十年立皇太子行中书令大徳十一年以皇太子领中书令延祐三年复以皇太子行中书令置属监印二人右丞相左丞相各一员正一品统六官率百司居令之次令阙则总省事佐天子理万几国初职名未创太宗始置右丞相一员左丞相一员世祖中统元年置丞相一员二年复置右丞相二员左丞相一员至元二年増置丞相五员七年立尚书省置丞相三员八年罢尚书省乃置丞相二员二十四年复立尚书省其中书省丞相二员如故二十九年以尚书再罢専任一相武宗至大二年复置尚书省丞相二员中书丞相二员四年尚书省仍归中书丞相凡二员自后因之不易文宗至顺元年専任右相其一或置或不置平章政事四员从一品掌机务贰丞相凡军国重事无不由之世祖中统元年置平章二员二年置平章四员至元七年置尚书省设尚书平章二员八年尚书併入中书平章复设三员二十三年诏清冗职平章汰为二员二十四年复尚书省中书尚书两省平章各二员二十九年罢尚书省増中书平章为五员而一员为商议省事三十年又增平章为六员成宗元贞元年改商议省事为平章军国重事武宗至大二年再立尚书省平章三员中书五员四年罢尚书省归中书平章仍五员文宗至顺元年定置四员自后因之右丞一员正二品左丞一员正二品副宰相裁成庶务号左右辖世祖中统二年置左右丞各一员三年増为四员至元七年立尚书省中书右丞左丞仍四员八年尚书併入中书省右左丞各一员二十三年汰冗职右左丞如故二十四年复立尚书省右左丞各一而中书省缺员二十八年复罢尚书省三十年设右丞二员而一员为商议省事成宗元贞元年右丞商议省事者又以昭文大学士与中书省事武宗至太二年复立尚书省右左丞二员中书右左丞五员四年罢尚书右左丞中书右左丞止设四员文宗至顺元年定置右丞一员左丞一员由是不复増损叅政二员从二品副宰相以参大政而其职亚于右左丞世祖中统元年始置参政一员二年増为二员至元七年立尚书省参政三员八年尚书併入中书参政二员二十三年汰冗职参政二员如故二十四年复立尚书省参政二员中书参政二员二十八年罢尚书省参政武宗至大二年复置尚书省参政二员中书参政二员四年併尚书省入中书参政三员文宗至顺元年定叅政为二员自后因之参议中书省事秩正四品典左右司文牍为六曹之管辖军国重事咸预决焉中统元年始置一员至元二十二年累増至六员大徳元年止置四员后遂为定额其治曰参议府令史二人断事官秩三品掌刑政之属皆御位下及中宫东宫诸王各投下集赛台人为之至元十七年分立两省随省并置二十八年併入中书后定置四十一员检校官一员正七品掌检校公事程期文牍稽失之事照磨一员正八品掌磨勘钱谷出纳营缮科例管勾一员正八品掌出纳四方文移缄縢启拆之事架阁库管勾二员正八品掌庋藏省府籍帐案牍凡备稽考之文即掌故之任元史世祖本纪至元四年安图言比者省官员数平章左丞各一员今丞相五人素无此例臣等议拟设二丞相臣等䝉古人三员惟陛下所命诏以安图为长史天泽次之其余䝉古汉人叅用勿令员数过多又诏宜用老成人如姚枢等一二员同议省事元史百官志元统三年七月中书省奏请自今不置左右丞十月命布延独长台司诏天下至元五年十月加布延为大丞相六年十月命托克托为右丞相复置左丞相至元七年置议事平章四人十二年以贾鲁为添设左丞以乌兰哈达为添设叅知政事十三年命皇太子领中书令如旧制二十七年枢密知院曼济为添设第三平章太尉特哩特穆尔为添设左丞相谨案厯代宰相虽综理三省而中书省宣命令尚书省承之以行政事其职仍分不相紊也元代三置尚书省卒废之而归其职于中书于是尚书左右两司曹属变为中书省官其制视前代为特异至其以丞相平章为宰相左右丞参政为执政则犹沿宋金之旧也又世祖至元四年有同议省事顺帝后至元五年有大丞相此二官皆随时建置与额设者有异今俱不入于表云叶士竒草木子世祖立中书省以总庶务立枢密院以掌兵要立御史台以纠弹百司尝言中书朕左手枢密朕右手御史台是朕医两手的厯世遵其道不变王恽中堂事记中统二年五月十九日以世臣巴哈经略史天泽为右丞相和拉巴哈耶律铸为左丞相塔齐尔㢘右丞平章政事张叅政为右丞宣抚杨果宣抚商挺叅知政事余如故命承㫖王鹗定撰诸相制词二十二日堂议定省规一十条二十五日授麻制于都堂二十七日定议公府署押字事右丞相史公与丞相和拉巴哈五日轮番秉笔长官从上押右者处外边一左一右以次而下圆坐亦然所谓庙堂庙画也谨案自明以来大学士有中堂之称相传谓大学士初授之时例于翰林院大堂设座礼上故称中堂今考王恽官中书省都事以所作直省日録名之曰中堂事记则所谓中堂者乃中书都省之堂葢自元时已有此称矣永乐大典析津志至元四年四月筑燕京内皇城置公署定方隅始于新都凤池坊北立中书省以新都位置居都堂于紫㣲垣至元二十四年以僧格为尚书左丞相时五云坊东为尚书省二十九年尚书併入中书僧格移中书于尚书省乃有北省南省之分后至顺二年中书省奏奉旨翰林国史院文书依旧北省安置由是北省既为翰林院尚书省遂为中书都堂其方位制度视北省有间陶宗仪辍耕録国朝故事正六品以下官中书奉勅署牒以命之牒具中书官位最尊者令也署牒者自丞相以下而不敢以烦令惟皇太子立必带中书令枢密使皇太子既受册即中书上日独署一牒明日省臣以其名闻天子即超授五品官其人非素有誉望不得也胡粹中元史续编中书政本元既有中书令矣复立左右丞相则丞相特中书令之佐贰耳既以令为虚设左右丞相为正宰相而复设平章政事则又以平章为宰相贰矣然平章政事非宰相而何名之不正莫此为甚至其末流丞相而遥授焉则冗滥极矣谨案元自中书令至叅知政事其设官全仿金制惟金属尚书省而元则改归中书省耳胡粹中以为元制殊失详考元史百官志内八府宰相掌诸王朝觐傧介之事遇有诏令则与䝉古翰林院官同译写而润色之谓之宰相云者其贵似侍中其近似门下故特宠之以是名虽有是名而无授受宣命品秩则视二品焉辍耕録内八府宰相八员视二品秩而不授宣命特中书照㑹之任而已寄位于翰林之缫琳缫琳宫门外院官㑹集处也所职视草制若诏赦之文则非其掌也至于院之公事亦不得与焉例以国戚与勲贵之子弟充之谨案内八府宰相虽以相名官实非相职今故附见其制不列于表又王恽中堂事记载元初中书省官有掌故详官讲习太常礼乐官肄业拱街事官省理问官掌记检法应办供顿官诸名今考掌故即架阁管勾之职其余皆不见于百官志葢后来已有所更革谨附识于此明明史职官志内阁中极殿大学士建极殿大学士文华殿大学士武英殿大学士文渊阁大学士东阁大学士掌献替可否奉陈规诲㸃检题奏票拟批答以平允庶政凡上之逹下曰诏曰诰曰制曰册文曰谕曰书曰符曰令曰檄皆起草进画以下之诸司下之达上曰题曰奏曰表曰讲章曰书状曰文册曰掲帖曰制对曰露布曰译皆审署申覆而修画焉平允乃行之凡车驾郊祀巡幸则扈从御经筵则知经筵或同知经筵事东宫出阁讲读则领其事叙其官而授之职业冠婚则充賔赞及纳征等使修实録史志诸书则充总裁官春秋上丁释奠先师则摄行祭事㑹试充考试官殿试充读卷官进士题名则大学士一人撰文立石于太学大典礼大政事九卿科道官㑹议已定则按典制相机宜裁量其可否斟酌入告领诏则捧授礼部㑹敕则稽其由状以请宗室请名请封诸臣请谥并拟上以其授餐大内常侍天子殿阁之下避宰相之名又名内阁明太祖实録甲辰春正月即呉王位置中书省右左相国为正一品平章政事从一品左右丞正二品叅知政事从二品左右司郎中正五品员外郎正六品都事检校正七品照磨管勾从七品叅议正三品叅军断事官从五品断事经厯正七品知事正八品都镇抚司都镇抚正五品考功所考功郎正七品十月以都镇抚司隶大都督府呉元年六月革叅议府十月命百官礼仪俱尚左改右相国为左相国左相国为右相国洪武元年正月以李善长徐逹为左右丞相十月革考功所二年六月革照磨检校所断事官九年闰九月诏定中书省左右丞相为正一品左右丞为正二品汰平章叅知政事惟李伯昇王溥等以平章政事奉朝请者仍其旧黄元昇昭代典则洪武十二年春正月己亥左丞相胡惟庸等既伏诛上谕文武百官曰朕图任大臣期于辅佐以臻至治故立中书省以总天下之文治都督府以总天下之兵政御史台以振朝廷之纪纲岂意奸臣窃持国柄操不轨之心肆奸欺之蔽蠧害政治谋危社稷赖神发其奸皆就殄灭朕今革去中书省陞六部仿古六卿之制俾之各司所事更置五军都督府以分领军卫如此则权不専于一司事不留于壅蔽卿等以为何如监察御史许士亷等对曰厯朝制度皆取时宜况创制立法天子之事既出圣裁实为典要癸卯诏罢中书省陞六部改大都督府为五军都督府布告天下明史太祖本纪洪武十三年九月丙午置四辅官告于太庙以儒士王本杜佑龚斆杜斆赵民望呉源为春夏官明太祖实録洪武十四年十二月命翰林院编修检讨典籍左春坊左司直郎正字赞善考驳诸司奏启以闻如平允则署其衔曰翰林院兼平驳诸司文章事某官某列名书之明史职官志洪武十五年仿宋制置华葢殿武英殿文渊阁东阁诸大学士又置文华殿大学士以辅导太子秩皆正五品二十八年勅谕羣臣国家罢丞相设府部院寺以分理庶务立法至为详善以后嗣君其毋得议置丞相臣下有奏请设立者论以极刑当是时以翰林春坊详看诸司奏启兼司平驳大学士特侍左右备顾问而已建文中悉罢诸大学士各设学士一人又改谨身殿为正心殿设正心殿学士谨案明文渊阁本在南京成祖迁都后设官虽沿旧名实无其地即以午门内大学士直庐谓之文渊阁其实终明之世未尝建阁也我朝右文隆轨超迈徃牒特命于文华殿后鼎建文渊阁以藏四库全书轮奂聿新规模大备而阁臣之带文渊阁衔者其称名亦更为核实矣至新设领阁事直阁事诸官则详具于阁职表中兹不备及云邓球泳化类编洪武壬午秋七月始开内阁于东角门命翰林院文学行谊才识之士入直赞襄时得待诏解缙修撰胡广编修杨荣呉府审理副杨士竒侍书黄淮给事中金㓜孜桐城知县胡俨入居阁中谕以委任心腹至意専典机密虽学士王景辈不得与焉内阁自此始矣是冬陞缙为翰林侍读学士胡广黄淮胡俨皆侍读杨荣杨士竒金㓜孜皆侍讲明史职官志成祖特简讲读编检等官叅预机务谓之内阁然解缙胡广等既直文渊阁犹相继署院事至洪熙以后杨士竒等加至师保礼絶百僚始不复署正统七年翰林院落成学士钱习礼不设杨士竒杨荣座曰此非三公府也二杨以闻乃命工部具椅案礼部定位次以内阁固翰林职也嘉隆以前文移闗白犹称翰林院以后则竟称内阁矣王琼双溪杂记永乐初始建内阁于东角门内命解缙等七人在阁办事仁宗正位东宫皆转春坊官凡草制纂修等事惟翰林掌之无内阁掌管之説也永乐间胡广所兼不过春坊大学士则是时殿阁大学士不设已久矣今尚书在内阁办事六部请勅书手本只云合手本前去翰林院冩勅施行则旧意犹存可考也终永乐之世二杨官止五品葢为衙门所拘初未有衙门小官大之例也仁宗登极始以东宫旧臣陞士竒为礼部侍郎寻陞少保兼华葢殿大学士杨荣为太常卿进太子少傅兼谨身殿大学士又陞工部尚书在内阁办事杨溥永乐系狱十年至是释出擢翰林院学士寻陞太常卿兼学士内阁办事此三人皆以龙飞超陞委任不可以例论也后杨溥丁忧起复不入阁宣徳间因九年三品考满方陞礼部尚书学士如故英宗即位复命入内阁正统四年修宣庙实録成溥进少保士竒荣进少师号三杨由是内阁之权渐重无异宰相之设六部之权渐经凡事皆多禀受内阁风旨而后行日久因袭遂不可改矣黄瑜双槐嵗抄文渊阁为天子讲读之所非政府也故列凳侧坐而虚其中以俟临视洪武中代言修书授诸王经者皆在而戸曹张赏赐次于旁用备赉予永乐初命解缙等七人入掌密勿凡行移称翰林院内阁官传㫖条㫖则与尚书蹇义夏原吉同事而学士王景辈不与焉缙等迁至大学士惟胡俨寻擢祭酒庚寅二月俨兼侍讲再入阁有诗云承乏词林愧不才重承恩诏直芸台葢词臣入直之常耳洪熙初阁老皆跻保傅叅预机务惟在北京宣徳时临视至再始设庖㕑不复退食于外而出掌部者不再入正统初开经筵于文华殿圣驾自是罕至传㫖则中官専之惟条旨墨书小票司礼监用朱批出间有依违而他官不与迨徐武功李文达掌文渊阁事始以政府视之人亦称为宰相矣郑晓今言先朝内阁亦调外任宣徳中陈山张瑛以干请诸司出山教小内使出瑛为南京礼部尚书景泰中亦出江渊为礼部尚书不独觧与胡也孤卿入内阁自王文始先朝重冡宰虽内阁元辅厯二三十年亦不得领吏部尚书内阁之领吏部尚书也亦自文始也孙承泽春明梦余録文渊阁未有言掌者徐有贞以武功伯领之遂改为掌文渊阁王世贞讥之以谓文渊不可掌也吏部左侍郎李贤为本部尚书兼翰林院学士掌文渊阁事则又不止武功也又考解缙入阁居七人之首其系衔亦曰掌文渊阁事则又不始于武功也李日华官制备考嘉靖中又名奉天殿为皇极华葢殿为中极谨身殿为建极而大学士名官如其初明史职官志嘉靖以后朝位班次俱列六部之上万斯同宰辅彚考成祖始设内阁其秩甚卑朝班各依其品逺在尚书侍郎下厥后解缙出为参政胡俨改为祭酒胡广积资十五年杨荣金㓜孜积资十九年始得列衔文华独五品也至仁宗践阼杨士竒始授华葢黄淮始授武英与荣㓜孜并加至侍郎尚书且渐膺东宫保傅而士竒至为三孤自是内阁位尊权重出尚书右矣然正统末商辂彭时以修撰入天顺初岳正以赞善入犹小臣也班亦各依其品其以侍郎入自宣徳张瑛始以左都御史入自景泰王文始以礼部尚书入则自𢎞治邱濬始自时厥后悉用翰林大僚然以侍郎詹事少詹事入者止兼翰林学士不遽授大学士也嘉靖时翟銮李本犹然至隆庆初张居正以侍郎入遽列衔东阁自是初拜者无不即授大学士矣迨崇祯末魏藻徳以修撰改少詹事即授东阁则是阁体已尊不得不然也明史职官志序明自洪武十三年罢丞相不设析中书省之政归六部以尚书任天下事侍郎贰之而殿阁大学士祗备顾问帝方自操威柄学士鲜所叅决外设都布按三司分隶兵刑钱谷其考核则聼于府部是时吏戸兵三部之权为重迨仁宣朝大学士以太子经师恩累加至三孤望益尊而宣宗内柄无大小悉下大学士杨士竒等参可否虽吏部蹇义戸部夏原吉时召见得预各部事然希濶不敌士竒等亲自是内阁权日重即有一二吏兵之长与执持是非辄以败至世宗中叶夏言严嵩迭用事遂赫然为真宰相压制六卿矣然内阁之拟票不得不决于内监之批红而相权转归之寺人于是朝廷之纪纲贤士大夫之进退悉颠倒于其手伴食者承意㫖之不睱间有贤辅卒蒿目而不能救迹其兴亡治乱之由岂不在用人之得失哉谨案自汉魏事归台阁厯代以中书秉政统辖六曹三省长官乆为宰相之职明太祖惩胡惟庸之擅权始废丞相不设専任六部分相职于各尚书于是唐宋以来三省之制至洪武而一变其时威柄在上事皆亲决虽尝设殿阁大学士祗备顾问并不以为与闻国论之官至成祖始简儒臣直文渊阁令其叅预机务于是有内阁之名洪武之制至永乐而又一变然当时所谓入内阁者不过如内直之翰林故不置官属其官衔但曰入阁办事入阁预机务而已必洊加方得至大学士班秩俱五品而止未尝得制六卿也自仁宗而后诸大学士厯晋尚书保傅品位渐崇専任票拟事权益重遂以大学士为定名班次在六部之上而尤重首揆至诏㫖章奏皆以首辅目之葢永乐之制至中叶以后而又一变矣惟是大学士委寄虽隆而终明世秩止正五品故其官仍以尚书为重其署衔必曰某部尚书兼某殿阁大学士本衔在下而兼衔反在上此则其沿袭之失而名实不能相副者也其间因革变改之由随时重轻皆可以考鑑得失谨据明史明实録参以他书所载胪具于右至于票拟掲帖推用班序规制仪式之详见于诸书者尚多皆有阁于明代内阁典故今并节採附之于后云廖道南殿阁词林记洪武中革去中书省分任九卿衙门中外章奏皆上彻御览毎断大事决大疑臣下惟面奏取旨有所可否则命翰林儒臣折衷古今而后行之故洪武时批答皆御前传旨当笔永乐洪熙二朝每召内阁造膝密议人不得与闻虽倚毗之意甚専然批答出自御笔未尝委之他人也至宣徳时始令内阁杨士竒辈及尚书兼詹事蹇义夏原吉于中外章奏许用小票墨书贴各疏面以进谓之条㫖中易红书批出及遇大事犹命大臣面议议既定传旨处分不待批答自后始専命内阁条旨然中每依违或径由中出及天顺复辟每事与内阁面议然后批行𢎞治末年总揽干纲内阁条旨多孝庙御书渉重大至厪宣问㡬复国初之旧今之建议者徒知批答当依内阁所条而不知有面议传㫖故事或误以条为调谓调和之义者非也王世贞笔记内阁臣职在司内外制而已未有所谓调㫖也自宣徳中大学士二杨公与尚书蹇夏始有调旨之説而二杨复以位尊恶烦特奏以少詹事兼讲读学士王直王英専知诰勅然内阁实总之后直英出理部事以侍讲学士陈循马愉侍讲曹鼐代之寻革併入内阁𢎞治甲寅复奏以学士李东阳兼礼部右侍郎掌诰勅説者谓为李公入阁地也李入阁太常卿程敏政代沿至吏部侍郎温仁和以忧归而大学士张桂等密疏不宜设自是遂罢谨案王直等以少詹事兼讲读学士知诰勅李东阳以学士兼礼部侍郎掌诰勅皆専司制诰而不预票拟葢即今内阁学士之职也双溪杂记英宗九嵗登极有诏凡事白于张太后然后行太后令付内阁议决毎数日必遣中官入阁问连日曾有何事来商榷具帖开报騐看不付阁议者即召司礼监责之内阁票旨始此春明梦余録旧制红本到阁首辅票拟余唯诺而已崇祯中御史倪元珙请分票其后本下即令中书分之首辅之权虽稍分然水火之端启而中书之弊种种矣宋端仪立斋録初朝廷㫖意多出内阁臣调进旨稿留阁中号丝纶簿其后宦寺専恣收簿秘内徐有贞既得权宠乃告上如故事还簿阁中谨案明制以司礼监批红故宦监得以窃弄魁柄实一代之粃政国朝定制凡内外本章阁臣票㫖进呈㳟请裁定后即付批本处批清字于翌日下阁付内阁学士批汉字六科给事中受而行之制度最为慎重焉陈继儒见闻録累朝以来阁中凡有密奏及奉谕登答者皆称为掲帖其制视诸司题式差狭而短字如指大以文渊阁印缄封进御左右近侍莫能窥也然掲亦不敢数数轻进毎进掲主上辄动色谓左右云阁下掲帖至矣其重如此自江陵之后建言者多朝廷厌其激聒时处一二人而阁臣务欲暴白心迹不论是非辄上掲申救而主上亦以为套不复省矣谨案以上六条俱明代内阁票拟掲帖之制春明梦余録阁员初无定额洪武初呉伯宗以武英殿大学士复为翰林院检讨永乐初王文忠以庶吉士入翰林未㡬召同王直入内阁书机宜奏疏五年升修撰十四年进侍讲入阁在先授官在后嗣后始以翰林院衔直文渊阁然惟胡文穆靖彭文宪时商文毅辂修撰杨文敏荣编修其他黄文简淮以中书舎人杨文贞士竒以呉王府审理副陈汝静敬宗张子玉瑛以乡举金文靖㓜孜以给事中胡若思俨以桐城知县俞纲以审理权谨以光禄署丞徐武功有贞以都御史李文达贤以主事王毅愍文薛文清瑄以御史髙文毅谷以中书舎人刘宇曹元以知县袁荣襄宇皋以长史杨文襄一清以总督张文忠孚敬方献夫桂萼二文襄霍文敏韬以主事席文襄书以户侍许文简赞以吏书夏文愍言以给事皆不由馆选自兹㑹推内阁冡宰掌院必列名至崇祯朝遂定为故事毎次枚卜必内外兼推初设内阁杨文贞士竒厯二十三年官止五品后加至少师止兼兵部尚书华葢殿三官时蹇忠定义以少师为冡宰朝廷不欲文贞班居其上以存冡宰之体也陈芳洲循虽兼五官亦止戸部尚书后李文达贤彭文宪时商文毅辂相继领吏部尚书自后遂为首辅故事其以他官兼大学士者如杨士竒以礼侍兼华葢金㓜孜以戸侍兼武英陈山以户侍兼谨身张瑛以礼侍兼华葢黄淮以通政使兼武英杨荣以太常兼文渊徐有贞以武功伯兼华葢殿阁大学士自相兼者如陈循以华葢兼文渊髙谷王文以谨身兼东阁胡广杨荣金㓜孜以文渊兼翰林院学士其内阁诸殿次第自正统间始定其兼衔次第自天顺间始定然或以所兼保傅为等级或以部分为先后如杨荣以太子少傅谨身位少保黄淮武英下陈山无兼官以谨身位少保黄淮太子少保金㓜孜武英下少保黄淮太子少保金㓜孜以戸部尚书位少傅兵部杨士竒下杨溥无兼官以礼部位工部杨荣下王文以少保吏部位戸部陈循工部髙谷少保太子太傅下皆取所兼保傅为次序也张瑛以礼部华葢殿位戸部谨身陈山下此则以部分为次序也谨案以上二条皆明代内阁推用班序之制王鏊震泽长语文渊阁在奉天殿东庑之东文华殿之前前对皇城深严禁密百官莫敢望焉吏人无敢至其地阁中趋侍使令惟厨役耳防漏泄也禁密文书一小匣在几上钥之而不合大学士暮出而钥其门匙悬门上恐禁中不时有宣索也故事禁中不得举火虽阁老亦退食于外相传宣宗一日过城上令内监瞰阁老何为曰方退食于外曰曷不就内食曰禁中不得举火上指庭中隙地曰是中独不可置庖乎今烹膳处是也自是得㑹食中堂又传一日过城上瞰阁老何为曰方对奕曰何不闻落子声曰棊以纸上笑曰何陋也明日赐象牙棊一副至今藏阁中又内阁庭中花台上有芍药三本相传亦宣庙时植至今盛开泳化类编文渊阁在午门内学士每入以东西两凳相对坐向无公座李贤自吏部入欲设公座如部堂之制彭时不可曰宣宗驾常幸此中坐故至今不敢南面贤意犹未释已而英宗遣太监傅㳟送铜范饰金孔子并四配像一龛置阁中贤乃止自是阁老每晨入对像一揖遇朔望率翰林官行四拜礼乃东西对坐谨案以上二条皆明代内阁规制仪式明史职官志中书科中书舎人二十人直文华殿东房中书舎人直武英殿西房中书舎人内阁诰勅房中书舎人制勅房中书舎人中书科舎人掌书冩诰勅制诏银册铁劵等事员无正贰印用年深者掌之文华殿舎人职掌奉旨书冩书籍武英殿舎人职掌奉旨篆冩册宝图书册页内阁诰勅房舎人掌书办文官诰勅繙译敕书并外国文书掲帖兵部纪功勘合底簿制勅房舎人掌书办制勅诏书诰命册表宝文玉牒讲章碑额题奏掲帖一应机密文书各王府敕符底簿明太祖实録洪武七年二月上命省臣选仪貌端庄善应对知时务者以备任使于是中书省考唐制通事舎人掌通奏引纳辞见承旨宣劳皆以善于辞命者为之元制中书省设直省舎人三十二人皆以公卿子弟为之执掌传布王命宣行制诰及国有重事悉得差遣今议中书省宜设直省舎人十人秩从八品从之泳化类编洪武丙辰改直省舎人为中书舎人建文中改侍书入文翰馆靖难后复故此官典司天子辞命职掌至重日给大官酒馔与翰林宫坊尚宝司六科同为侍从之臣诸司无相并者其选用自进士外举人与纂修书成被恩典者乃得之监生生儒惟有勲劳大臣暨宫僚讲官子孙宜承廕叙奉特旨者乃得之用之亦非轻矣明史职官志宣徳间内阁置诰勅制勅两房皆设中书舎人嘉靖二十年选各部主事大理寺评事带原衔直诰勅制勅两房四十四年两房员缺令吏部考选举人为中书舎人隆庆元年今两房办事官不得陞列九卿按洪武间置承勅监司文监考功监参掌给授诰勅之事永乐初命内阁典机务诏册制诰皆属之而誊副缮正皆中书舎人入办事竣辄出宣徳初始选能书者处于阁之西小房谓之西制勅房而诸学士掌诰勅者居阁东具稿付中书缮进谓之东诰勅房正统后学士不能视诰勅内阁悉委于中书序班译字等官于是内阁又有东诰勅房其直文华武英两殿供御笔札者初为内官职继以中书分直后亦専举能书者大约舎人有两途由进士部选者得迁科道部属其直两殿两房舎人不必由部选自甲科监生生儒布衣能书者俱可为之不由科甲者初授序班及试中书舎人不得迁科道部属后虽加衔九列仍带衔办事徐学谟世庙识余録两房中书迁转至嘉靖初年始由阁下题请中书周令者温州人尝言成化年间授职彼时中书与阁下如同僚然投刺如平交葢宣徳以前本一堂相处今云西房即文渊阁也阁臣居中中书居东西两房各办其事已撤内库十间以西五间居阁下谓之文渊阁以东五间藏书籍而东房中书亦迁居之故今以阁下称中堂而东西非房矣犹称两房者沿旧名也凡阁下到任尚之两房答揖若六部之于各司无是体矣梁清逺雕邱杂记明朝中书有四一为中书科中书舎人在中书科掌书冩诰勅三甲进士选授大臣子孙廕授而举人有军功者亦间授焉一为内阁中书则在内阁制勅诰勅两房办事其监生译字生考授者职书冩诰勅及誊拟旨加衔可至大卿而外陞者少举人考授者则代阁臣撰拟三年满陞各部主事一为文华殿中书则専职书冩匾额对聨之类纳粟者多而考授者少一为武英殿中书则専职图绘内臣得而统属之纳粟者愈多而考授者愈少矣此二者名为两殿中书俱可加衔至卿寺谨案唐宋中书舎人典司制命为中书省正官葢如今之内阁学士至明代中书舎人所掌仅书冩缮録之事不得行词非唐宋中书舎人之职当洪武初置时虽称仿唐代通事舎人而设不知通事舎人乃如今之奏事处官中书亦非其制以职事论之实当为唐宋之中书省掾属特其时如主书録事诸官皆以杂流为之而明之中书科及两房舎人则多用士人且地居中禁凡朝廷大典礼皆得襄事其间视外诸司尤称近密故当时以为清职本朝中书科中书以廕生贡监及知县之应陞者补授不尽用甲科而内阁中书则自康熙初定制専以进士举人注授间以散馆庶吉士及进士朝考入选者为之我皇上銮辂时巡诸生有献赋行在者每召而试之拔其尤以充是职登用之途视前代益为华选矣钦定厯代职官表卷四钦定历代职官表卷五钦定四库全书钦定歴代职官表卷五吏部表谨案六官分职始自成周而今之六部其原实起于汉魏以下之尚书诸曹唐宋迄元则为尚书六部隶于尚书都省以尚书令左右仆射总统六部之事左丞及左司郎中员外郎分辖吏戸礼三部右丞及右司郎中员外郎分辖兵刑工三部其都省之制以令仆所居为都堂当省之中左为吏戸礼部分三行每行四司右为兵刑工部分三行每行四司皆东西相向见于通典及叶梦得石林燕语者甚详元代废尚书省移入中书六部亦随之改隶元人析津志载六部俱列中书外垣则其制亦与唐宋无异故当时六部署衔皆曰尚书某部中书某部以其统属于都省故也自明太祖罢丞相革中书省仿古六卿之制析其职归之六部以尚书分掌庶政侍郎佐之于是六部始各为分署事皆専达而都省之制遂废本朝因之等纂次六部各表悉依今制分列而以前代尚书诸曹职掌相承者系之于下至都省制度难于析载谨附识于吏部表末以存旧式其尚书侍郎郎中等官建置所自亦各于吏部篇内分条偹考以着源委焉吏部国朝官制吏部尚书满洲汉人各一人掌中外文职铨叙勲阶黜陟之政釐饬官常以赞邦治其属有文选考功稽勲验封四清吏司国朝自天聪五年始设六部每部一贝勒主之吏部置满洲承政一员蒙古承政一员汉人承政一员㕘政八员启心郎一员崇徳三年更定吏部设满洲承政一员左㕘政二员右叅政三员满洲启心郎一员汉人启心郎二员顺治元年停贝勒总理例改承政为尚书㕘政为侍郎五年定满汉尚书各一人七年增设满洲尚书一人八年仍令亲王郡王兼摄部务九年停十年复裁满洲尚书一人十五年裁启心郎雍正元年以来常以大学士兼理部务与尚书率其属以叙正羣吏焉左右侍郎满洲汉人各一人顺治十五年定额掌佐理铨衡以贰尚书汉右侍郎初制兼翰林院学士衔其非翰林出身者不兼寻罢兼衔文选清吏司郎中满洲三人蒙古汉人各一人员外郎满洲汉人各二人主事满洲一人汉人二人掌班秩迁除均平铨法崇徳三年吏部设理事官四员副理事官六员顺治元年改理事官为郎中副理事官为员外郎设满洲郎中四人汉军郎中二人满洲蒙古员外郎八人汉军员外郎六人主事四人十二年増满洲郎中四人员外郎停兼用蒙古十八年复设蒙古员外郎一人康熙元年仍省三十八年裁汉军员外郎四人五十七年增设蒙古郎中一人主事一人复设蒙古员外郎一人雍正五年裁汉军郎中员外郎初制满洲蒙古汉军司官皆统为员额不分専曹悉聴堂官调拨后始分司定缺其汉人司官则顺治元年即随曹置额文选司初设汉郎中一人员外郎一人主事二人雍正五年增设汉员外郎一人凡汉缺郎中员外郎主事皆以由甲科出身者注授考功清吏司郎中满洲三人汉人一人员外郎满洲二人䝉古汉人各一人主事满洲一人汉人二人掌论劾考察旌别功过顺治元年设汉郎中员外郎主事各一人雍正五年增设汉主事一人稽勲清吏司郎中满洲汉人各一人员外郎满洲二人汉人一人主事满洲汉人各一人掌更名改籍终养服制兼稽在京文员俸廪汉司官员额顺治元年定騐封清吏司郎中满洲汉人各一人员外郎满洲二人汉人一人主事满洲䝉古汉人各一人掌封赠袭廕土司嗣职汉司官员额亦顺治元年定堂主事满洲四人汉军一人掌文案者满洲二人掌章奏者满洲二人汉军一人顺治元年定额司务㕔司务满洲汉人各一人掌出纳文书稽察胥吏顺治元年止设汉人司务二人四年裁一人十一年定设满洲汉人各一人笔帖式满洲五十七人蒙古四人汉军十二人掌繙译清汉章奏文籍天聪五年始令六部办事笔帖式各酌量补授吏部笔帖式满洲初设六十五员后省八员蒙古初设二员后増二员汉军初设十六员后省四员分隶各司视事之繁简以为额歴代建置三代礼记曲礼天子建天官先六大曰大宰郑康成註此葢殷时制也尚书周官冡宰掌邦治綂百官均四海谨案舜典纳于百揆蔡氏沈以为犹周之冢宰而当时未有官号今故仍托始于殷周焉周礼天官治官之属大宰卿一人小宰中大夫二人宰夫下大夫四人上士八人中士十有六人旅下士三十有二人大宰之职掌建邦之六典以佐王治邦国小宰之职掌邦之六典八法八则之贰以逆邦国都鄙官府之治宰夫之职掌治法以考百官府羣都县鄙之治唐六典吏部尚书周之天官卿也侍郎周之天官小宰中大夫也太宰属官有下大夫葢吏部郎中之任也有上士葢今员外郎之任也周礼夏官司士下大夫二人中士六人下士十有二人府二人史四人胥四人徒四十人掌羣臣之版以治其政令嵗登下其损益之数辨其年嵗与其贵贱周知邦国都家县鄙之数卿大夫庶子之数以诏王治杜佑通典参详古今征考职任天官太宰当为尚书令非吏部之任今吏部宜出于夏官之司士春秋左氏传晋侯作执秩以正其官周礼夏官司勲上士二人下士四人府二人史四人胥二人徒二十人掌六乡赏地之法以等其功王功曰勲国功曰功民功曰庸事功曰劳治功曰力战功曰多谨案后世以六部分配六官吏部实准周礼天官之职然考大宰总百官以掌邦治与后世専司铨选者不同故杜佑以为吏部之任出于夏官之司士其説最允至执秩为今騐封之职司勲为今稽勲之职沿袭所自尚有可征今并着之于表又考春官内史掌王之八枋之法以诏王治一曰爵二曰禄三曰废四曰置五曰杀六曰生七曰予八曰夺凡命诸侯及孤卿大夫则策命之郑康成註云大宰既以诏王内史又居中贰之是今吏部文选考功騐封三司之事其源又当出于内史又案晏子春秋齐景公燕赏于国内万钟者三千钟者五令三出而职计莫之从公怒令免职计令三出而士师莫之从是后世考功之法亦春秋时士师所兼掌矣谨附着于此秦通典秦尚书四人不分曹名谨案秦代虽未有曹名然尚书官号实肇始于此故特着之吏部条下以明权舆所自至尚书尚字陆徳明经典释文读作常音而岳珂媿郯録则云秦世少府遣吏四人在殿中主发书故谓之尚书尚犹主也汉初有尚冠尚衣尚食尚浴尚席尚书谓之六尚战国时已有尚衣尚冠之属然则尚书之称尚书从去声而非平声今案艺文类聚引韦昭辨释名曰尚犹奉也百官言事当省案平处奉之故曰尚尚食尚方亦然如淳注汉书亦云主天子文书曰尚书如主婿曰尚主据此则尚字之当读去声似为有本然自六朝以后文人词赋无不用作辰羊切者则其读平声亦已乆矣汉后汉书百官志尚书六百石常侍曹尚书主公卿事二千石曹尚书主郡国二千石事侍郎四百石主作文书起草令史二百石晋书职官志汉成帝建始四年置尚书四曹各有其任其一曰常侍曹主丞相御史公卿事其二曰二千石曹主刺史郡国事后又置三公曹为五曹后汉光武以三公曹主嵗尽考课诸州郡事改常侍曹为吏部曹主选举祠祀事尚书虽有曹名不以为号灵帝以侍中梁鹄为选部尚书于此始见曹名后汉书冯勤列传勤为郎中给事尚书使与诸侯封事刘昭后汉志注蔡质汉仪曰三公曹典天下嵗尽集课事三公尚书二人典三公文书尚书郎初从三署诣台试初上台称守尚书郎中嵗满称尚书郎三年称侍郎汉书百官公卿表郎掌守门戸出充车骑有议郎中郎侍郎郎中皆无员徐坚初学记秦初置郎中令其属官有三署署中有郎中侍郎无员多至千人尚书郎初从三署郎选诣尚书台试故郎中侍郎之名犹因三署本号也自汉以来诸曹郎中侍郎或不两置汉世两置有郎中侍郎通典后汉尚书令史皆选于兰台符节简练有吏能者为之尚书郎与令史皆主文簿谨案今六部之名始于隋代由汉以迄南北朝则统为尚书诸曹其名増损不一大抵随宜设官不必依六典以为区别故以令制配隶不尽相准今苐取职掌可考者分系各部之下以明沿革至侍郎郎中官名本出秦汉三署因以为尚书郎之通称原无差别故杜佑谓汉魏以来尚书属或有侍郎或有郎中或曰尚书郎或曰某曹郎或则兼置或为互名虽称号不同其职一也自隋炀帝置六侍郎増品第四以贰尚书之职改诸司侍郎但曰郎于是侍郎始为六部长官唐初又于郎下复加中字而郎中亦遂沿为曹属定名然则隋以前侍郎乃即今各部郎中之职而今各部堂官之侍郎则前代所无隋以后始置名虽同而实则异矣三国通典魏改选部为吏部主选事陈羣始建九品官人法拜吏部尚书吴暨艳为选曹尚书初学记吏部自汉及魏授此职者或云吏部尚书若授诸曹尚书直云尚书故歴代职官之书皆别纪吏部尚书不与诸曹同晋书百官志魏尚书郎有吏部二千石考功定课通典魏自黄初改秘书为中书置通事郎掌诏草而尚书郎非复汉时职任谨案汉之尚书郎下笔为诏策出言为诏命其所掌葢即今内阁之任自魏文帝改其职入中书而尚书郎惟理庶务乃与今六部司员无异世俗相沿以明光起草含香奏事用为部曹典故不知此乃汉尚书郎职仪其实与后世曹郎并无涉也晋宋书百官志晋有吏部尚书晋书职官志晋受命武帝罢定课置吏部二千石曹郎康穆以后又无二千石郎但有吏部唐六典晋尚书郎曹有考功郎中一人通典晋有尚书都令史秩二百石与左右丞总知都台事又贾充置省事吏品职与诸曹令史同宋齐梁陈郑樵通志宋时吏部尚书领吏部删定三公比部四曹孝武不欲威权在下大明二年分吏部尚书置二人以轻其任而省五兵后还置一吏部尚书宋书百官志太祖元嘉十八年增删定曹郎次在左民曹上葢魏世之定科郎也三十年又置功论郎次都官之下在删定之上南齐书百官志吏部尚书领吏部删定三公比部四曹谨案宋齐以比部主法制故领于吏部尚书而隋以后则皆属刑部又功论郎所掌本考功法而南齐志所载乃领于都官尚书不𨽻吏部葢时未有六部定制故随宜统摄不相画一也今悉以现行职掌所承为定以功论郎系之吏部而比部郎则仍列入刑部表内他并仿此隋书百官志梁置吏部尚书吏部删定三公比部等郎天监三年置侍郎其郎中在职勤能满二载者转之陈承梁皆循其制吏部尚书中二千石品第三尚书吏部侍郎郎中六百石品第四通典尚书都令史宋齐八人梁五人谓之五都令史旧用人常轻武帝诏用士人乃以司空法曹参军刘显兼吏部都晋宋兰台寺正书令史虽行文书皆有品秩朱衣执板给书僮梁陈同北魏魏书官氏志吏部尚书第三品尚书吏部侍郎第四品尚书郎中第六品尚书都令史主事令史从第八品谨案主事之名本起于汉之光禄勲自魏于尚书诸司各置主事令史隋代又去令史字遂为今各部主事之权舆然唐宋多用流外其品犹卑金始用士人大定中并用进士而所掌不过吏职故明初尚为首领官至洪武中改主事为司官乃与郎中员外郎并称清选矣后周后周书苏绰列传太祖依周礼建六官天官府管冡宰等衆职马端临文献通考后周有吏部中大夫一人小吏部下大夫一人领司勲上士等官属大司马隋隋书百官志高祖置吏部尚书统吏部侍郎二人主爵侍郎一人司勲侍郎二人考功侍郎一人尚书省二十四司各置员外郎一人以司其曹之籍帐侍郎阙则釐其曹事炀帝定尚书六曹各侍郎一人以贰尚书之职诸曹侍郎并改为郎又改吏部为选部郎以异六侍郎之名废诸司员外郎而每增置一曹郎各为二员寻又毎减一郎置承务郎一人同员外之职通典开皇三年置员外郎今尚书员外郎自此始以前歴代谓之尚书郎或谓之侍郎皆无员外郎之号前代史传及职官要録或有言员外郎者盖谓员外散骑侍郎耳非尚书之职通志尚书都令史隋改都事炀帝分𨽻六尚书置六人领六曹事主事令史炀帝去令史之名但曰主事随曹闲剧毎十令史置一主事不满十者亦一人杂用士人令史后魏谓之流外勲品北齐尚书郎判事正令史侧坐书令史过事自隋以来渐为卑冗炀帝以四省三台皆曰令史九寺五监诸府卫皆曰府史谨案前代尚书曹名増减不一自隋文帝置吏部礼部兵部都官度支工部六曹旋复改度支为民部都官为刑部于是六部之名至今沿为定式其侍郎员外郎主事诸官亦皆定于隋代汉魏以来尚书规制至此而斟酌渐密故后来多本之焉唐旧唐书百官志吏部尚书一员侍郎二员掌天下官吏选授勲封考课之政令其属有四一曰吏部二曰司封三曰司勲四曰考功总其职务而行其制命尚书侍郎分为三铨择人以四才校功以三实据其官资量其注拟以定九流之品格郎中二员员外郎二员郎中一人掌考天下文吏之班秩阶品郎中一人掌小铨以其在九流之外谓之流外铨亦谓之小选员外郎一人掌判南曹员外郎一人掌判曹务司封郎中一员司封员外郎一员掌国之封爵司勲郎中一员司勲员外郎二员掌邦国官人之勲级考功郎中一员考功员外郎一员掌内外文武官吏之考课司马光资治通鑑天寳十一载三月乙巳改吏部为文部唐六典尚书左右司各掌付十有二司之事以举正稽违省署符目都事监而受焉左右司都事从七品上主事从九品上谨案唐宋以来尚书左右司本都省僚属説已具前自明代分建六部革都省之制左右司郎中员外郎俱已乆废惟今各部堂主事司务所掌如受遣文书考察掾史诸务尚即前代左右司都事主事之旧职谨以𨽻左司者着之吏部表内他部仿此新唐书百官志吏部主事四人司封主事二人司勲主事四人考功主事三人吏部令史三十人书令史六十人制书令史十四人甲库令史十三人亭长八人掌固十二人司封令史四人书令史九人掌固四人司勲令史三十三人书令史六十七人掌固四人考功令史十五人书令史三十人掌固四人谨案唐承隋制尚书六部部各四曹凡二十四曹其毎部首曹即以本部为曹名佐其长而行政令谓之本曹其余三曹各以职掌分列而署衔则不冠以本部名谓之子司宋制因之所谓吏勲封考户度金仓礼祠主膳兵职驾库刑都比门工屯虞水者是也金元六部皆无分曹明初复仍唐制部设四曹而首曹之以本部为名者则改称总部寻又改吏礼兵工四总部为文选仪制武选营缮四清吏司至此始别置曹名后遂沿为定制然溯其源流则固唐宋之本曹也至考自唐迄明皆为吏部第四曹本朝始改列文选之次葢一司铨政一司考课相辅而行扵体制斯为允称矣唐㑹要唐因隋制吏部尚书掌铨六品七品选侍郎掌铨八品九品选至景云九年宋璟为吏部尚书始相通与侍郎分知因为故事通典自开元以来宰相员少资地崇高又以兵吏尚书权位尤美而宰臣多兼领之但从容衡轴不自铨综其选试之任皆侍郎専之尚书通署而已遂为故事或分领其事则列为三铨尚书掌其一侍郎掌其二顾炎武日知録唐贞观元年京师谷贵始分人于雒州置选至开耀元年以河雒天下之中诏东西二曹两都分简谓之东选是东都一掌选也黔中岭南闽中官不由吏部委都督选择土人补授上元三年勅毎年遣五品已上官充南选使仍令御史同往注拟大厯十四年诏専委南选使停遣御史是黔中岭南闽下各一掌选也李岘传曰代宗征岘为荆南节度知江淮选补使又曰罢相为吏部尚书知江淮选举置铨于洪州刘滋传曰兴元元年改吏部侍郎往洪州知选事是江南又一掌选也李肇国史补郎官故事吏部郎中二㕔先小铨次格式员外郎二㕔先南曹次废置其制尚矣王定保唐摭言俊秀等科比皆考功主之开元二十四年廷议以省郎位轻不足以临多士乃诏礼部侍郎専之谨案考功本掌贡举及议谥之事其后贡举虽归之礼部而议谥之职至宋犹然明初始以属之内阁云锦绣万花谷尚书郎自两汉后妙选其人唐贞观以来尤重其职吏部前行最为要剧自后行改入皆为美迁考功员外郎専掌贡举员外郎之最望者也五季五代史本纪吏部侍郎于兢为中书侍郎五代史列传李琪迁吏部尚书谨案五代新史阙职官志旧史虽有之而简陋殊甚故官制无可考见以纪传核之六曹官名大约多仍唐旧今畧採二条以见其槩又豆卢革传载唐梁之际吏部铨文书不完因縁为姦利郭崇韬请论以法选人吴延皓改告身事发尚书左丞判吏部铨崔沂等皆贬据此则后唐吏部铨又甞以他官掌之亦不尽用三铨之法也宋文献通考宋朝典选之职自分为四文选二曰审官东院曰流内铨武选二曰审官西院曰三班院元丰定制以审官东院为尚书左选审官西院为尚书右选流内铨为侍郎左选三班院为侍郎右选掌文武官选授勲封考课之政令文臣寄禄官自朝议大夫职事官自大理正以下归尚书左选武臣陞朝官自皇城使职事官自金吾卫仗司以下归尚书右选自初仕至州县幕职官归侍郎左选自借差监当至供奉官军使归侍郎右选凡分职为三封爵赠官之事司封主之赐功定省之事司勲主之官资课最名谥之事考功主之宋史职官志吏部尚书掌文武二选之法所隶官分掌其事兼总于尚书騐实而后判成置吏曰主事令史曰书令史曰守当官二十四司亦如之南渡初诸曹长贰互置惟吏部偹官绍兴八年置权尚书以处未应资格之人侍郎分左右选建炎四年置权侍郎满二年为真旧制吏部除侍郎二员分典左右选总称吏部侍郎间命官兼摄惟称左选侍郎或右选而已绍兴三年始有侍左侍郎侍右侍郎之称既而径入除目相承不改郎中员外郎旧主判二人以朝官充元丰官制行置吏部郎中主管尚书左右选及侍郎左右选各一员㕘掌选事而分治之凡郎官并用知府资序以上人充未及者为员外郎绍兴八年吕希常兼权侍右郎官绍兴三十一年李端明除尚右郎官既而何俌扬倓费行之除吏部郎官皆有侍左侍右尚左尚右之称自此相承不改司封郎中员外郎掌官封叙赠承袭之事司勲郎中员外郎掌勲赏之事考功郎中员外郎掌文武选叙磨勘资任考课之政令尚书左右司分房十置都事三人主事六人谨案唐以吏部主文选兵部主武选宋则文武二选悉归之吏部且有由中书枢密除授併不经吏部二选者宋六曹悉仍唐制惟选法视唐为较异云李心𫝊建炎以来朝野杂记六部监门官绍兴二年初置秩比寺监丞郎官有缺得兼之内选则为寺监丞或权郎外除至有为诸路总领者六部架阁官崇宁间始置迄宣和再置再省绍兴三年立六部架阁库十五年复置官四人谨案宋六部同建于尚书都省故监门官得统司六部之事以其职考之似即今之司务也至宋制六部成案留部二年然后藏之架阁库又八年则委之金耀门文书库故特设官以掌之今之六部文案各留本司诸曹皆自为典守是以前代架阁掌固之官悉罢之而不设焉辽辽史百官志契丹南枢密院掌文铨部族丁赋之政凡契丹人民皆属焉以其牙帐居大内之南故名南院南院枢密使知南院枢密使事知南院枢密事南院枢密副使知南院枢密副使事同知南院枢密使事签书南枢密院事南院都承㫖南院副承㫖南院林牙知南院帖黄给事南院知圣㫖头子事掌南院头子南枢密院敞史南院郎君南枢密院通事南院掾史谨案辽代北面官僚不设六部辽史百官志谓南枢密院视吏部今特着之于表以存一代之沿革其南北二王等官之视各部者均仿此分系至南面汉官多依唐制而百官志亦不能具详惟吏部尚书刘绩见于圣宗本纪开泰元年今并着于表以见其概焉金金史百官志吏部尚书一员正三品侍郎一员正四品郎中二员从五品员外郎从六品掌文武选授勲封考课出给制诰之政以才行劳效比仕者之贤否以行止文册贴黄簿制各阙之机要正七品以上以名上省聴制授从七品以下毎至季月则循资格而拟注自八品以上则奏以下则否侍郎以下皆为尚书之贰郎中掌文武选流外迁用官吏差使行止名簿封爵制诰一员掌勲级酬赏承袭用廕循迁致仕考课议谥之事员外郎分判曹务及㕘议事所掌与郎中同主事四员从七品掌知管差除校勘行止分掌封勲资考之事惟选事则通署及掌受事付事检勾稽失省署文牍兼知本部宿直检校架阁余部主事自受事付事以下所掌并同此架阁库管勾正八品同管勾一员尚书左右都事正七品掌检勾稽失省署文牍谨案金代六部统为一署不设书属而以郎中员外郎分判诸务元制亦同俱视唐宋为稍异惟吏部兼文武两铨则犹沿宋之旧也元元史百官志吏部尚书三员正三品侍郎二员正四品郎中二员从五品员外郎二员从六品掌天下官吏选授之政令凡职官铨综之典吏员调补之格封勲爵邑之制考课殿最之法悉以任之主事三员蒙古笔且齐三人令史二十五人回回令史二人克哷穆尔齐一人知印二人奏差六人铨写五人典吏一十九人左三部照磨所秩正八品照磨一员掌吏戸礼三部钱谷计帐之事典吏八人富大用事文类聚元左右司各置都事吏部掌天下文武官吏选授勲封考察亷能出给制诰等事司封司勲考功无専曹有封诰科勲封科考选科以令史分头掌之谨案元中统初以吏户礼为左三部兵刑工为右三部至元中又以吏礼为一部兵刑为一部户工各为一部其后始分列尚书六部迨尚书省废后以其职併入中书六部遂改统于中书省故元代文移皆称中书某部云明邓球泳化类编洪武戊申始设六部官职以分理天下庶务仍统于中书省庚申春革中书省罢丞相永不许设遂定六部尚书正二品左右侍郎正三品郎中正五品员外郎从五品主事从六品及都察院通政司大理寺为正九卿衙门自是中书之政分于六部明史职官志吏部尚书一人左右侍郎各一人其属司务㕔司务二人文选騐封稽勲考功四清吏司各郎中一人员外郎一人主事一人尚书掌天下官吏选授封勲考课之政令以甄别人才赞天子治视五部为特重侍郎为之贰司务掌催督稽缓勾销簿书文选掌官吏班秩迁陞改调之事騐封掌封爵袭廕褒赠吏算之事稽勲掌勲级名籍䘮养之事考功掌官吏考课黜陟之事明初设四部于中书省分掌钱谷礼仪刑名营造之务洪武元年始置六部吏部设总部司勲考功三属部十三年罢中书省倣周官六卿之制陞六部秩毎部分四属部吏部属部加司封二十二年改总部为选部二十九年定为文选騐封稽勲考功四司并五部属皆称清吏司景泰中吏部尝设二尚书天顺初复罢其一吏部尚书表率百僚进退庶官铨衡重地其礼数殊异无与并者永乐初选翰林官入直内阁其后大学士杨士竒等加至三孤兼尚书衔然品叙列尚书蹇义夏原吉下景㤗中左都御史王文陞吏部尚书兼学士入内阁其班位犹以原衔为序次自𢎞治六年二月内宴大学士邱濬遂以太子太保礼部尚书居太子太保吏部尚书王恕之上其后由侍郎詹事入阁者班皆列六部上矣永乐大典吏部原设总部司封司勲考功铜印各一颗各设郎中员外郎首领官主事铜印各一颗洪武二十二年二月将总部改为选部二十九年八月将选部等部改为文选等清吏司郎中员外郎主事连衔书卷主事印革去谨案歴代省署以令史掌文书其官起于前汉史记酷吏传赵禹补中都官用亷为令史是也东汉尚书令史秩二百石华峤后汉书称郎主文案与令史不殊应劭汉官仪亦云尚书令史满嵗为尚书郎出亦与郎同宰百里郎与令史分职受事葢其迁除之重如此三国魏令史第八品晋亦二百石宋齐梁陈品并第八朱衣执板进贤一梁冠梁武帝至择朝臣才地并美者以充其选北魏有译史令书令史亦皆八品隋初着令以为流外勲品唐代限考始入流于是遂为吏途宋亦案考出职至诸州上佐金尚书省有契丹令史女直令史译史等职选用之途有四曰文资曰女直进士曰右职曰宰执子其迁转视唐宋较优元虞集经世大典叙録称元入官之制自吏业进者为多卿相守令于此焉出故补吏法最为详密六部令史以诸路儒学岁贡人充之其译史蒙古笔且齐诸职亦多以从七品流官补用综其资格虽代有升降而周礼所谓掌官书以賛治者固八职之一也本朝诸司衙门各置满洲蒙古汉军笔帖式以繙译清汉章奏文牍盖即金元女直令史译史蒙古笔且齐之职而其原实沿歴代令史遗制特是唐宋用人颇轻而今笔帖式为八旗子弟进身之阶自举人贡监任子以逮官学义学生皆得预选集试而后命之引见而后官之为内外升转之法以激励之抡覈维精人材奋起盖登用之广视金制而详慎弥加迁擢之优视汉制而考核尤备洵非前代仅称杂流者所可比拟矣谨畧採沿革着之于表而复论次大槩附识于吏部篇末云又按明代铨政主于文选一司自部院属官府县正佐皆聼吏部择人注授初无成法而大僚则由廷议㑹推是以用舎大权悉归臣下掌握然究其所推者又不必尽孚舆论大扺仍视大臣居首者意指所向而羣相附和之其阙门聚议不过沿习具文并无一人能主持公道是即所推者果克当其任而恩怨所在其不预推者势不能不生觖望营求倾轧将从此起又况所推不出于至公而徒以朝廷爵禄荣途为诸臣网利徇私之具其弊又何可胜道我朝慎重名器董正治官首罢廷推之制凡内外大员皆由特简即一命以上由部按例注阙者亦必经引见而后给凭赴职用人行政事事悉仰承睿断干纲独揽柄不下移信亿万禩所当永为法守也钦定厯代职官表卷五钦定历代职官表卷六钦定四库全书钦定歴代职官表卷六戸部表谨案帝典舜命卨为司徒周官司徒掌邦教敷五典扰兆民此地官之始汉代尚书郎虽分主户口财帛而司农少府二寺综治钱谷自魏立度支一曹以理财赋厥后左民右户建置相沿国用始归南省至隋唐定为六部而户部所掌遂当周理地官之任然司农太府两卿歴代尚兼置不废逮明太祖罢司农等官职乃尽归户部矣惟是自魏晋以来司农但领仓储太府独司库蔵户部虽有金仓二子部而出纳给受之事仍以属之两寺盖曹司繁剧财计事重一切委输勾检不能不别有専司者势也故明代虽併其事于户部而中叶分设仓塲侍郎専督粮储不治部事仍无殊前代司农卿太仓令之职守至本朝户部三库即唐宋之太府左右蔵库而特简大臣综理月要嵗㑹以受其成则又近于唐之度支使宋之三司使虽职事原属相闗而司存所在不可不详加条别谨考㕘史传以户部沿革诠次于篇而戸部三库仓塲衙门则各为一表系诸户部之后又寳泉局与寳源局虽分𨽻两部而职司圜法源委无殊今合为一表併附于户部焉户部国朝官制户部尚书满洲汉人各一人掌天下土田户口财谷之政平准出纳以均邦赋所属有山东山西河南江南江西福建浙江湖广陜西四川广东广西云南贵州十有四司国初户部设承政二员蒙古承政一员汉承政一员参政八员启心郎一员崇徳三年改设承政一员左参政二员右参政四员启心郎满洲一员汉人二员顺治元年改承政参政为尚书侍郎其满汉尚书无定员五年定满汉各一员七年増满洲一员十年裁十五年裁启心郎康熙六年复増满洲尚书一员八年裁雍正元年以来亲王及大学士奉命兼理部务皆由特简不常置左右侍郎满洲汉人各一人顺治元年定掌审计国用以贰尚书满汉右侍郎兼管理钱法堂事务山东清吏司郎中满洲二人汉人二人员外郎满洲三人汉人一人主事满洲汉人各一人掌稽山东省及奉天民赋收支奏册青州徳州驻防盛京吉林黒龙江将军所属兵糈出纳并参票畜税之事兼覈长芦两淮河东两浙福建广东四川云南等处盐课请引疏销初满洲司员不分曹聴委于其长顺治元年定户部满洲郎中十八人蒙古郎中四人汉军郎中二人满洲员外郎三十八人蒙古员外郎五人汉军员外郎六人满洲主事十四人蒙古主事一人康熙三十八年裁蒙古汉军郎中员外郎五十七年复设蒙古郎中一人员外郎一人増设蒙古主事一人汉人司官自顺治元年即随司置额十四司各郎中一人员外郎一人主事三人十一年裁汉人主事各司一人康熙六年又裁江南浙江江西湖广福建河南陜西广西四川贵州司各一人三十八年又裁山东山西广东云南司各一人今汉人主事各司一人山西清吏司郎中满洲汉人各一人员外郎满洲蒙古汉人各一人主事满洲汉人各一人掌稽山西省民赋收支奏册兼覈游牧察哈尔地亩土黙特地粮喀尔喀四部定边左副将军办事官属张家口赛尔乌苏台站官兵俸饷及乌里雅苏台科布多屯田官兵番换之事河南清吏司郎中满洲汉人各一人员外郎满洲二人汉人一人主事满洲汉人各一人掌稽河南省民赋收支奏册兼覈河南城守尉游牧察哈尔及围塲捕盗官兵俸饷勾检各省採买事彚而奏之江南清吏司郎中满洲汉人各一人员外郎满洲三人汉人一人主事满洲汉人各一人掌稽江苏安徽二省民赋收支奏册兼覈江宁苏州织造支销奏册江宁京口驻防官兵俸饷江西清吏司郎中满洲汉人各一人员外郎满洲二人汉人一人主事满洲汉人各一人掌稽江西省民赋收支奏册福建清吏司郎中满洲汉人各一人员外郎满洲五人汉人一人主事满洲䝉古汉人各一人掌稽直𨽻福建二省民赋收支奏册兼覈东西陵及热河蜜云驻防等处官吏兵丁俸饷与其乳牛马牧之政令文武乡㑹试支供五城振粟皆属焉浙江清吏司郎中满洲汉人各一人员外郎满洲二人汉人一人主事满洲汉人各一人掌稽浙江省民赋收支奏册兼覈杬州织造支销奏册杬州乍浦驻防官兵俸饷湖广清吏司郎中满洲二人汉人一人员外郎满洲二人汉人一人主事满洲汉人各一人掌稽湖北湖南二省民赋收支奏册兼覈荆州驻防官兵俸饷凡各省耗羡之数合其籍帐以时奏之陜西清吏司郎中满洲蒙古汉人各一人员外郎满洲三人汉人一人主事满洲汉人各一人掌稽西安甘肃二省民赋收支奏册并行销茶引兼覈伊犂乌鲁木齐屯田支销奏册在京汉官俸廪外藩俸币及巡捕五营俸饷各衙门经费四川清吏司郎中满洲汉人各一人员外郎满洲二人汉人一人主事满洲汉人各一人掌稽四川省民赋收支奏册兼覈两金川等处新疆屯务本省闗税在京入官户口赃罚银钱各部院等衙门纸朱支费察直省郡县之丰歉水旱嵗具其数而上之广东清吏司郎中满洲汉人各一人员外郎满洲三人汉人一人主事满洲汉人各一人掌稽广东省民赋收支奏册兼覈八旗继嗣归宗更正户口寿民孝子节妇之受旌者给以坊直诸仓诸局诸闗差之满歳者则以期请代焉广西清吏司郎中满洲汉人各一人员外郎满洲四人汉人一人主事满洲汉人各一人掌稽广西省民赋收支奏册兼覈京省钱局运铜鼓铸及内仓支放供应刍豆云南清吏司郎中满洲二人汉人一人员外郎满洲三人汉人一人主事满洲一人汉人一人掌稽云南省民赋收支奏册兼覈山东河南江南江西浙江湖广等省歳运漕糈京通仓储及江宁等处水次六仓收支考覈贵州清吏司郎中满洲汉人各一人员外郎满洲三人汉人一人主事满洲汉人各一人掌稽贵州省民赋收支奏册兼覈太平等二十有四闗征收税课堂主事满洲四人汉军二人直南档房者满洲二人掌八旗编审直北档房者满洲二人汉军二人掌酌拨饷银校勘章疏俱顺治元年定额司务㕔司务满洲汉人各一人顺治元年定额笔帖式满洲百人蒙古四人汉军十有六人满洲笔帖式初置九十有九人后増至一百三十有五人续改定员数如今制蒙古笔帖式初置二人续増设二人汉军笔帖式初置十有六人后増至三十二人续裁定员数如初制分隶各司视事之繁简以为额谨案户部自十四司外其别领者有三曰井田科掌覈八旗土田内府庄户凡入官房宅地亩及歳租敛给之数悉以咨之雍正十二年置曰俸饷处掌覈八旗官兵俸饷库银丁册视所由牒请画一而给受之曰现审处掌治八旗户口田房之讼㑹刑部以聴其成皆铸给闗防干隆十三年置堂官遴选司属分治其政令无定员内仓监督满洲二人内仓本明内官监仓顺治十年改今名専隶本部以供内府奉祭祀待外藩属国朝贡之饔饩教习官役之廪粟牧马之豆咸贮焉监督应时而给之初属之广西司满汉司官康熙三十二年定于应除小差之满洲蒙古汉军年久司官内次除一人管理雍正元年改定本部满洲司官内委用二年者而代歴代建置三代杜佑通典舜命卨为司徒元孙之子微为夏司徒礼记曲礼天子之五官曰司徒郑康成注此殷时制也尚书周官司徒掌邦教敷五典扰兆民周礼地官教官之属大司徒卿一人小司徒中大夫二人乡师下大夫四人上士八人中士十有六人旅下士三十有二人府六人史十有二人胥十有二人徒百有二十人大司徒之职掌建邦之土地之图与其人民之数以佐王安扰邦国小司徒之职掌建邦之教法以稽国中及四郊都鄙之夫家九比之数乡师之职各掌其所治乡之教而聴其治以国比之法以时稽其夫家衆寡周礼天官司会中大夫二人下大夫四人上士八人中士十有六人府四人史八人胥五人徒五十人以九贡之法致邦国之财用以九赋之法令田野之财用以九功之法令民职之财用以九式之法均节邦之财用掌国之官府郊野县都之百物财用凡在书契版图之贰以逆羣吏之为治而聴其㑹计唐六典户部尚书周之地官卿也侍郎周之小司徒中大夫也司徒属官有下大夫葢郎中之任有上士葢员外郎之任通典按今户部之职与地官之任虽亦颇同若征其承受考其沿袭则户部合出于度支度支主计算之官也算计之任本出于周礼天官之司㑹云谨案司徒本职在敬敷五教故杜佑以为后世户部之任当出于天官司㑹然考周官司徒所属皆泉布货贿之政以及万民之判百族之市罔不聴其治焉正如今所谓戸婚田土之事其以教为职者不过师氏保氏数官耳至乡师分治六乡则今户部之十四清吏司按省分职葢犹其遗意也周礼地官舂人奄二人女舂枕二人奚五人掌共米物祭祀共其齍盛之米宾客共其牢礼之米凡飨食共其食米掌凡米事司市掌市之治教政刑量度禁令质人掌成市之货贿人民牛马兵器珍异凡卖儥者质剂焉廛人掌敛市䊻布总布质布罚布廛布而入于泉府胥师各掌其次之政令而平其货贿贾师各掌其次之货贿之治辨其物而均平之司虣掌宪市之禁令司稽掌巡市而察其犯禁者谨案地官舂人当为今内仓之职所自出谨着之于表至司市以下诸官俱掌市肆辨物平价之政令歴代因之置市令丞平准令丞或属京兆河南尹或属司农或属少府今惟户部现审处所掌犹近质人之职而顺天府通判典治牙侩亦当为两汉长安市长丞雒阳市长丞之任若其他征税禁令之事掌于戸部者皆分隶各司并无専官今故考论大畧于此不复系诸表内又案晏子春秋载齐有职计葢亦掌财赋之官已互见吏部篇云汉唐六典汉成帝置尚书五人其三曰民曹主吏人上书事后汉以民曹兼主缮修工作当工官之任宋书百官志汉仪尚书郎四人一主户口垦田一主财帛委输史记髙祖功臣侯表北平侯张苍为计相四歳汉书如淳注计相官名但知计㑹汉书百官公卿表大农令武帝更名大司农后汉书百官志大司农卿一人中二千石掌诸钱谷金帛诸货币郡国四时上月旦见钱谷簿其逋未毕各具别之边郡诸官请调度者皆为报给损多益寡取相给足丞一人比千石谨案汉尚书郎之主戸口财帛者即今戸部郎中员外郎之任而民曹尚书则未掌财用故杜佑通典以为非戸部之例然考户部本于民部民部本于民曹官制相承实由此出故唐六典即系之戸部沿革今亦从之又张苍以善算为计相虽非常置之官而其职实同户部今并着之于表至司农一寺旧说皆以户部当之然司农本出于秦治粟内史为典司委积之官故以农为名汉桑宏羊领大农尽干天下盐铁虽其职似今户部而自晋以后金帛㑹计已别领之度支司农遂専主仓廪租谷实为今仓塲之职不可以概地官之任今但取汉代建置兼载于此而其余则専系诸仓塲篇内焉汉书百官公卿表少府属官有导官令丞后汉书百官志导官令一人六百石主舂御米丞一人属大司农三国晋书列传魏文帝置度支尚书専掌军国支计宋书百官志魏世有左民民曹尚书金部度支农部仓部民曹郎谢维新合璧事类魏晋仪注曰魏有农部郎中三国吴志孙休升便殿止东厢戸曹尚书前即阶下读奏谨案通典引此文作戸部尚书而三国志实作户曹疑通典传刻之讹也三国吴志殷礼本占候召张温乞将到蜀礼还当亲本职而令守尚书户曹郎谨案通典亦引此事称吴时张温为尚书戸曹郎核之吴志乃温擅以殷礼守户曹郎故孙权指为温罪非温自为此官也葢杜佑征引之误晋通典晋有度支主算计太平御览晋起居注曰咸宁五年诏曰一年不收使公私俱匮不惟天时乃人事有不尽也故总要者正在度支尚书也其以中书令张华为度支尚书唐六典左民尚书晋初省之太康中又置惠帝时有右民尚书宋书百官志晋西朝则金部仓部度支左民右民曹郎后又置运漕江左无民运曹郎康穆以来有仓部度支左民曹郎晋书职官志大司农统导官令宋齐梁陈宋书百官志度支尚书领度支金部仓部起部四曹左民尚书领左民驾部二曹度支主算支派也度量也余曹所掌各如其名导官令一人丞一人汉东京置导择也择米令精也南齐书百官志度支尚书领度支金部仓部起部四曹左民尚书领左民驾部二曹大司曹领导官令一人丞一人隋书百官志梁武受命尚书省置度支左户等尚书度支金部仓部左戸等郎天监九年诏五都令史视奉朝请以太学博士孔䖍孙兼金部都司空法曹参军萧轨兼左户都司农卿统导官令唐六典梁陈置左户尚书并掌户籍兼知工官之事民部曹梁陈为左户郎隋书百官志陈承梁皆循其制官北魏魏书官氏志始光元年正月置右民尚书通典后魏度支亦掌支计册府元龟后魏度支尚书之属统度支掌计㑹凡军国损益及军役粮廪事仓部掌诸仓帐出入事左户掌天下计掾户籍等事右戸掌天下公私田宅租调等事金部掌权衡量度内外诸库藏文帐等事北齐隋书百官志后齐置度支尚书统度支仓部左户右户金部郎中并一人左户量置掌故主事员唐六典北齐导官有御细部等仓督后周马端临文献通考后周置大司徒卿一人如周礼之制其属有民部中大夫二人掌承司徒教以籍帐之法赞计人民之衆寡册府元龟后周又有计部大夫其户部度支金部仓部咸准六官各以其差次属焉隋隋书百官志髙祖受命尚书省总度支曹度支尚书统户部侍郎各二人金部仓部侍郎各一人开皇三年以度支尚书为戸部尚书炀帝増六曹各侍郎一人以贰尚书诸曹侍郎并改为郎又改户部为人部郎以异侍郎之名导官置令二人导官有御细仓督二人谨案今户部之名肇于唐髙宗时隋世户部尚称为民部隋志修于贞观之世避太宗御名故改民字为户字其实隋代并无户部尚书侍郎也惟人部当为户部郎隋志既改民部为户部嫌其同名故又别改作人字耳通典汉有民曹主吏民上书后汉光武改主缮修工作盐池苑囿魏置左民尚书晋又加置右民尚书至于宋齐梁陈皆有左民尚书而后魏有左民右民等尚书多领工役非今户部之例而梁陈兼掌户籍此则畧同自周隋有民部始当今户部之职唐新唐书百官志户部尚书一人正三品侍郎二人正四品下掌天下土地人民钱谷之政贡赋之差其属有四一曰户部二曰度支三曰金部四曰仓部戸部郎中员外郎掌户口土田赋役贡献蠲免优复婚姻继嗣之事以男女之黄小中丁老为之帐籍以永业口分园宅均其土田以租庸调敛其物以九等定天下之户以为尚书侍郎之贰其后以诸行郎官判钱谷而户部度支郎官失其职矣㑹昌二年着令以本行郎官分判钱谷户部巡官二人主事四人度支主事二人金部主事三人仓部主事三人度支郎中员外郎各一人掌天下租赋物产丰约之宜水陆道涂之利歳计所出而支调之以近及逺与中书门下议定乃奏金部郎中员外郎各一人掌天下库藏出纳权衡度量之数两京市互市和市宫市交易之事百官军镇蕃客之赐及给宫人王妃官奴婢衣服仓部郎中员外郎各一人掌天下库储出纳租税禄粮仓廪之事以木契百合诸司出给之数以义仓常平仓备凶年平谷价通典大唐永徽初改民部为户部庙讳故也显庆元年改户部为度支龙朔二年改度支尚书为司元太常伯咸亨元年复为户部尚书初戸部居礼部之后武太后改置天地四时之官以户部为地官由是遂居礼部前户部郎中二人员外郎二人建中三年户部侍郎判度支杜佑奏天寳前户部事繁所以郎中员外各二人判署自兵兴以后户部事简度支事繁惟郎中员外各一人请回辍郎中员外各一人分判度支案待天下兵革已息却归本曹奉勅依唐㑹要垂拱四年四月加戸部侍郎一员元和六年户部奏请置巡官二人从之旧唐书食货志髙祖成帝业其后掌财赋者世有人焉开元以前事归尚书省开元以后权移他官由是有转运使租庸使盐铁使度支盐铁转运使常平铸钱盐铁租庸青苗使水陆运盐铁使租庸使两税使随事立名沿革不一谨案唐代钱谷之政其初専属之户部自中叶以后始令他官主判遂各立使名分掌利权户部本曹浸失其职凡前后所置名目猥多至为繁杂今以食货志所载考之如转运使水陆运使専司转漕当为今漕运总督之职铸钱使専掌鼔铸当为今户工二部钱法侍郎之职今已各据职掌别系于表又度支使盐铁使判户部当时谓之三司専主财用出纳皆命重臣领使后遂以宰相兼之与今特简大臣综理户部三库者其制颇近今亦析系三库表内至若青苗使及税地钱物使户口色役使诸名乃一时权宜之法租庸常平两税诸使其职掌今悉隶各布政司而以户部总之唐代建置纷纭徒滋冗琐今并附识于此以着其弊焉唐六典导官署令二人正八品上丞四人正九品上掌供御导择米麦之事五季旧五代史食货志天成四年户部奏三京邺都诸道州府所征夏秋税分立限期旧五代史职官志同光元年尚书仓部员外郎赵鳯户部尚书卢质天成元年尚书户部侍郎冯道谨案五季户部官制格式不着于史今畧採薛居正旧史二条以见当时职掌名额大抵多仍唐旧也宋合璧事类宋初户部判部事一人以两制以上充凡户口田产钱谷食货之政令皆归于三司本曹但受天下之土贡元会陈于庭而已元丰改官制罢三司归户部左右曹而三司之名始泯矣初除安焘为户部尚书户部掌天下人民钱谷之政令贡赋征役之事以版籍考户口之登耗以税赋待军国之歳计以土贡辨郡县之物宜以征榷抑兼并而佐调度以孝义婚姻继嗣之道和人心以田务劵责之理直民讼凡此归于左曹以常平之法平丰凶时敛散以免役之法通贫富均财力以伍保之法聮比闾察盗贼以义仓赈济之法救饥馑恤艰阨以农田水利之政治荒废务稼穑以坊场河渡之课酬勤劳省科率凡此归于右曹其属有三曰度支上供俸赐及邦国经度㑹计之事隶焉曰金部货贿出纳之制及权衡度量颁禁之令隶焉曰仓部凡国之仓廪储积及其给受之事隶焉尚书掌军国用度财赋出纳州县废置升降凡四司所治之事侍郎为之贰郎中员外郎参领之独右曹事弗预専隶所掌侍郎若事属本曹而歴郡县监司不能直则受其讼焉旧三司使即今尚书旧三司副使即今侍郎其权发遣副使即今权侍郎旧三司判官推官即今郎中员外郎之任也宋史职官志户部凡官十有三尚书一人侍郎二人郎中员外郎左右曹各二人度支金部仓部各二人尚书侍郎掌军国用度以周知其出入盈虚之数左曹分案五置吏四十右曹分案五置吏五十有六建炎后左曹分案三曰户口曰农田曰检法设科有三曰二税曰房地曰课利右曹分案六曰常平曰免役曰坊场曰平准曰检法曰知杂裁减吏额左曹四十人右曹三十人旧制户部侍郎二人中兴初止除长贰各一员或止除尚书若侍郎一员绍兴四年七月诏户部侍郎二员通治左右曹自此相承不改郎中员外郎掌分曹治事建炎三年诏省併郎曹惟户部五司以职事繁剧不併仍各置一员初制主管左右曹总称户部郎官绍兴七年阎彦昭兼左曹郎官绍兴三十二年徐康正除左曹郎官自是相承不改度支郎中员外郎㕘掌计度军国之用量贡赋税租之入以为出分案五曰度支曰发运曰支供曰赏赐曰知杂吏额置五十人淳熙十三年减四人金部郎中员外郎㕘掌天下给纳之泉币计其歳之所输归于受藏之府以待邦国之用分案六曰左藏曰右藏曰钱帛曰榷易曰请给曰知杂吏额共六十人淳熙十四年减四人仓部郎中员外郎㕘掌国之仓庾储积及其给受之事分案六曰㑹塲曰上供曰粜籴曰给纳曰知杂曰开拆吏额共置二十五人续又减二人谨案自隋置度支民部金部仓部四司唐惟改民部为户部而户度金仓四司如故宋亦因之金元不分曹以令史分头掌之明初复以各布政司分隶户部设十三司而其制遂变今户部各司书吏尚区为四科曰民科曰支科曰金科曰仓科分案管理葢犹沿唐宋四司之名目也宋史职官志熙宁三年以三司推勘公事归大理寺元祐三年三省言大理寺右治狱并罢依三司条例户部置推勘检法官治在京官司凡钱谷事谨案周礼地官质人掌治质剂者郑康成注谓赍券契者来讼也葢所以平争而禁伪故特设官以治之歴代并无専司惟宋元置检法官于三司户部颇合周礼遗意今户部有现审处主平旗民户口田土之讼亦质人之制也辽辽史百官志初太祖分达喇额尔奇木为北南二大王视户部北院大王知北院大王事南院大王知南院大王事分掌部族军民之政南面官僚其始汉人尚书省户工有主事中叶弥文于库部虞部仓部员外出使则知备郎官列宿之员矣金金史百官志户部尚书一员正三品侍郎二员正四品郎中二员从五品员外郎三员从六品郎中而下皆以一员掌户籍物力婚姻继嗣田宅财业盐铁酒麴香茶矾钖丹粉坑冶𣙜塲市易等事一员掌度支国用俸禄恩赐钱帛寳货贡赋租税府廪仓廪积贮权衡度量法式给授职田拘收官物并照磨计帐等事主事五员从七品女直司二员通掌户度金仓等事汉人司三员同员外郎分掌曹事兼提控编附条格管勾架阁等事架阁库管勾一员正八品掌户礼两部架阁同管勾从八品检法从八品勾当官五员各八品贞元二年设干办官寻罢之四年更设为勾当官専提控支纳管勾勘覆经歴交钞及香茶盐引照磨文帐等事金史百官志主廪太仓兼属衞尉司元元史百官志户部尚书三员正三品侍郎二员正四品郎中二员从五品员外郎三员从六品掌天下户口钱粮田土之政令凡贡赋出纳之经金币转通之法府藏委积之实物货贵贱之直敛散准驳之宜悉以任之中统元年以吏户礼为左三部至元元年分立户部尚书三员侍郎郎中四员员外郎三员三年复为左三部五年复分为户部尚书一员侍郎郎中各一员员外郎省为二员七年始列尚书六部尚书二员侍郎二员郎中二员员外郎如故十三年尚书増置一员侍郎郎中员外郎如故十九年郎中员外郎俱増至四员二十三年六部尚书侍郎郎中定以二员为额明年以户部所掌视他部特为繁剧増至二员成宗大徳五年省尚书一员员外郎亦省一员各设三员主事八员蒙古笔且齐七人令史六十一人回回令史六人克哷穆尔齐一人知印二人奏差三十二人䝉古书写一人典吏二十二人司计官四人富大用事文类聚元户部令史分掌名头有金科仓科内度科外度科粮草科审计科明明史职官志户部尚书一人左右侍郎各一人其属司务㕔司务二人浙江江西湖广陜西广东山东福建河南山西四川广西贵州云南十三清吏司各郎中一人员外郎一人主事二人照磨所照磨一人检校一人尚书掌天下户口田赋之政令侍郎贰之稽版籍歳㑹赋役实征之数以下所司十年攒黄册差其户上下畸零之等以周知其登耗凡田土之侵占投献诡寄影射有禁人户之隠漏逃亡朋充花分有禁继嗣婚姻不如令有禁皆总覈而纠正之天子耕耤则尚书进耒耜以垦荒业贫民以占籍附流民以限田裁异端之民以图帐抑兼并之民以树艺课农官以刍地给马牧以召佃尽地利以销豁清赔累以拨给广恩泽以给除差扰复以钞锭节赏赍以读法训利民以权量和市籴以时估平物价以积贮之政恤民困以山泽陂池闗市坑冶之政佐邦国赡军输以支兊改兊之规利漕运以蠲减赈贷均籴捕蝗之令悯灾荒以输转屯种籴买召纳之法实边储以禄廪之制驭贵贱十三司各掌其分省之事兼领所分两京直隶贡赋及诸司衞所禄俸边镇粮饷并各仓塲盐课钞闗初洪武元年置户部六年设尚书二人侍郎二人分为五科一科二科三科四科总科毎科设郎中员外郎各一人主事四人惟总科郎中员外郎各二人主事五人八年中书省奏户刑工三部事繁戸部五科毎科设尚书侍郎各一人郎中员外郎各二人主事五人内㑹总科主事六人外牵照科主事二人十三年陞部秩定设尚书一人侍郎二人分四属部总部度支部金部仓部毎部郎中员外郎各一人总部主事四人度支部金部主事各三人仓部主事二人二十二年改总部为民部二十三年又分四部为河南北平山东山西陜西浙江江西湖广广东广西四川福建十二部部设郎中员外郎各一人主事二人各领一布政司户口钱粮等事量其繁简带管京畿毎一部内仍分四科管理又置照磨检校各一人稽文书出入之数而程督之二十九年改十二部为十二清吏司建文中仍为四司成祖复旧制永乐元年改北平司为北京司十八年革北京司设云南贵州交趾三清吏司宣徳十年革交趾司定为十三司其后归併职掌凡宗室勲戚文武官吏之廪禄陜西司兼领之北直隶府州衞所福建司兼领之南直隶府州衞所四川司兼领之天下盐课山东司兼领之闗税贵州司兼领之漕运及临徳诸仓云南司兼领之御马象房诸仓广西司兼领之明官制户部御马仓大使从九品副使未入流长安门仓副使东西北安门仓副使俱未入流钦定歴代职官表卷六钦定历代职官表卷七钦定四库全书钦定歴代职官表卷七户部三库表户部三库国朝官制管理三库大臣无定员于大臣内简用掌综理三库之政令稽其财用出入之数月有要嵗有㑹皆覈实以闻雍正元年始置特铸管理三库银印以授之银库郎中一人员外郎二人司库一人大使二人皆满洲员额掌银货觧纳收支之政令凡直省田赋及闗市盐茶诸税课咸入焉嵗有常数部覈数无阙廼移库凖部定权衡受之如启椟騐封有作弊及数不实者论初顺治元年止设后库置满洲郎中四人员外郎二人司库六人十三年分建三库置理事官二人以总其事増司库二人康熈三十五年定制三库各置郎中一人员外郎一人司库二人雍正二年三库各増员外郎一人置大使各一员省银库司库一人干隆三年増银库大使一人凡郎中员外郎阙各部院于所属诸司遴选贤能者送部引见补用閲三年更选以代司库大使亦如之叚疋库郎中一人员外郎二人司库二人大使一人皆满洲员额掌币物觧纳收支之政令凡嵗用缣帛纱縠咸入焉由织造官市丝民间织染输部部移库受之所需财用皆给公帑具册逹部以待稽覈有造作不如法者论颜料库郎中一人员外郎二人司库二人大使一人皆满洲员额掌杂物觧纳收支之政令凡器用所需百物之良若铜钖铅鐡丹青赭緑香楮茶蜡之属咸入焉直省有司各以其土产嵗支正赋市自民间大者疏闻下部小者以册逹部覈其数移库受之择採不精良者论三库堂主事一人满洲员额掌三库文案凡财贿之受蔵于库及取用于库者皆书其数嵗终廼执其总会三库羣吏之籍而㕘考之以待奏销雍正二年置三库笔帖式十有五人库使二十有六人皆满洲员额分𨽻三库各佐其长以行遣文书稽考出纳笔帖式初置十人顺治十二年増置二人康熈二十五年定置二十四人雍正二年省九人库使初置三十二人雍正二年増颜料库一人省银库六人叚疋库一人歴代建置三代礼记曲礼六府曰司土司木司水司草司器司货典司六职郑康成註此葢殷时制主蔵六物之税周皆属司徒周礼天官太府下大夫二人上士四人下士八人府四人史八人掌九贡九赋九功之贰以受其货贿之入颁其货于受蔵之府颁其贿于受用之府凡官府都鄙之吏及执事者受财用焉嵗终则以货贿之入出㑹之外府中士二人府一人史二人掌邦布之入出以供百物而待邦之用凡有灋者嵗终则㑹唯王及后之服不㑹司书上士二人中士四人府二人史四人掌邦之六典八灋八则九职九正九事邦中之版土地之图以周知入出百物以叙其财受其币使入于职币职币上士二人中士四人府二人史四人掌式灋以歛官府都鄙与凡用邦财者之币振掌事者之余财皆辨其物而奠其禄以书楬之以诏上之小用赐予嵗终则㑹其出周礼秋官职金上士二人下士四人府二人史四人掌凡金玉钖石丹青之戒令受其入征者辨其物之恶与其数量楬而壐之入其金钖于为兵器之府入其玉石丹青于守蔵之府入其要谨案太府乃守蔵之官即今三库所自出若银库当为外府职币之职颜料库当为职金之职三库当主事専主钩考文案则又近于司书之职也至玉府内府职内诸官掌良货贿之蔵在内者秦汉少府即其职掌今故析系诸内务府表内云王应麟玉海鲁有府人郑有府人库人汉汉书食货志初大农斡盐鐡官布多置水衡欲以主盐鐡及杨可告缗上林财物衆廼今水衡主上林上林既充满益广谨案唐六典谓太府之职秦汉分在司农少府颜师古汉书註谓大司农供军国之用少府以飬天子是此二官者虽皆领财计而职掌有殊至如食货志所载则水衡上林亦主泉蔵应劭註宣帝本纪称县官公作仰给司农少府水衡为天子内蔵其説与师古合然则汉之司农当如今户部三库而少府水衡则当如今之内务府也但自汉以迄梁陈俱不置太府故府蔵官独𨽻于少府其司存无可区别今析少府沿革系之内务府篇而府蔵诸令丞则仍互见于此焉后汉书百官志守宫令一人六百石主尚书财用诸物丞一人中蔵府令一人六百石掌中币金银诸货物丞一人属少府后汉书桓帝本纪建和元年芝草生中黄蔵府刘昭后汉书志註古今注曰建初七年七月为大司农置丞一人秩千石别主帑蔵谨案杜佑通典于左右蔵沿革惟载后汉之中蔵府令丞而不及守宫令然考守宫主尚书财用则府库出纳亦其専司也至本纪所载之中黄蔵府疑即百官志之中蔵府观文选注引曹植令曰皇帝损乗舆之副竭中黄之府云云则当时实有中黄之号其称中蔵者殆从省文耳又司农丞别主司农帑蔵与少府分治财赋是即颜师古所云大农供军国之用者葢犹沿前汉之制矣三国唐六典后汉少府属官有中蔵府令丞魏氏因之萧统文选左思魏都赋白蔵之蔵富有无隄同振大内控引世资张载註白蔵库在西城下有屋一百七十四间秋为白蔵因以为名大内京邑都内寳蔵也晋晋书职官志少府统中黄左右蔵等令中黄左右蔵等丞马端临文献通考晋江东置御史掌库曹后分库曹曰外左库内左库宋齐梁陈宋书百官志宋太祖元嘉中省外左库而内左库直云左库世祖大明中复置废帝景和元年又省杜佑通典齐曰右蔵谨案自东晋以御史掌库曹宋沿其制故宋书百官志少府所属无蔵令丞之职南齐书百官志虽未见明文而侍御史有十人与宋制正同则右蔵库当亦御史所掌也隋书百官志梁天监七年加置太府卿为夏卿位视宗正掌金帛府帑统左右蔵令上库丞唐六典梁始置太府班第十三梁陈有右蔵库无左蔵谨案自梁仿周礼置太府卿于是府库之闗国用者始改𨽻太府而少府遂为专供服御之官至唐六典谓梁陈有右蔵库无左蔵而今本隋书百官志所载又作左右蔵与六典不合然考册府元龟所引史文实止右蔵并无左字疑今本传刻误衍左字也隋书百官志陈太府卿中二千石品第三北魏魏书百官志太府卿品第三太府少卿品第四通典后魏太和中又改少府为太府卿兼有少卿掌财物库蔵北齐隋书百官志太府寺掌金帛府库统左蔵黄蔵右蔵等署令丞后周册府元龟后周太府有中大夫掌贡赋货贿以供国用属大冡宰唐六典后周有外府上士中士二人掌绢帛丝麻钱物皮角筋骨之蔵隋隋书百官志高祖受命置太府寺统左蔵右蔵黄蔵等署各置令二人黄蔵惟置一人丞四人黄蔵则一人炀帝即位分太府寺为少府监太府但管左右藏等八署改诸令为监谨案隋制以左藏为上署令秩正八品右藏黄藏为中署令秩从八品盖当时正供财赋悉送左藏故独优其等秩也至黄藏一署剏于北齐而隋因之其职掌不概见疑亦沿汉中黄藏府之名而省其中字者耳唐唐六典太府寺卿一人从三品少卿二人从四品上太府卿之职掌邦国货财之政令举其纲目修其职务少卿为之贰以二法平物一曰度量二曰权衡金银之属谓之寳钱帛之属谓之货绢曰匹布曰端绵曰屯丝曰絇麻曰綟金银曰铤钱曰贯凡四方之贡赋百官之俸秩谨其出纳而为之节制焉诸州庸调及折租等物应送京者并贮左蔵其杂物并贮右藏庸调初至京日録状奏闻每旬一奏纳数丞四人从六品下掌判寺事凡左右藏库帐禁人之有见者若请受输纳人物名数皆着于簿书每月以大摹印纸四张为之簿而以衆官同署月终留一本于署每季录奏兼申所司主簿二人从七品上掌印省署抄目勾检稽失太府寺管木契七十只十只与左藏东库合十只与左藏西库合十只与右藏内库合十只与右藏外库合又十只与东都左藏库合十只与东都右藏库合各九雄一雌九雄太府寺主簿掌一雌库官掌又五只与左藏朝堂库合五只与东都左藏朝堂库合各四雄一雌其契以次行用録事二人从九品上掌受事发辰府二十五人史五十人计史四人亭长七人掌固七人左藏署令三人从七品下丞五人从八品下府九人史十八人监事八人从九品下典事十二人掌固八人令掌邦国库藏之事丞为之贰凡天下赋调先于输塲简其合尺度斤两者卿及御史监閲然后纳于库藏皆题以州县年月所以别麤良辨新旧也凡出给先勘木契然后録其名数及诸人姓名署印送监门乃聴出若外给者以墨印印之凡藏院之内禁人然火及无故而入者院内常四靣持仗为之防守夜则击柝分更以廵警焉左藏有东库西库朝堂库又有东都朝堂库各掌木雌契一与太府主簿合之右藏署令二人正六品上丞三人正九品上府五人史十三人监事四人从九品下典事七人掌固十人令掌邦国寳货之事丞为之贰杂物州土安西于阗之玉饶道宣永安南邕等州之银扬广等州之苏木象牙永州之零陵香广府之沈香霍香薫陆鸡舌等香京兆之艾纳香紫草宣简润桞鄂衡等州之石緑辰溪州之朱砂相州之白粉巖州之雌雄黄绛易等州之墨金州之栀子黄蘗西州之高昌石益州之大小黄白麻纸弓弩弦麻杭婺衢越等州之上细黄状纸均州之大模纸宣衢等州之案纸次纸蒲州之百曰油细薄白纸河南府许卫怀汝泽潞等州之兎皮鄜宁同华虢晋蒲绛汾等州之狸皮越州之竹管泾宁邠龙蓬等州之蜡蒲綘郑贝等州之氊河南府同邓许等州之胶蒲同虢等州之席泾丹鄜坊等州之麻京兆岐华等州之木烛凡四方所献金玉珠贝玩好之物皆藏之出纳禁令如左藏之职右藏有内库外库东都库各木雌契一只与太府主簿合之新唐书列传唐旧制财赋皆纳左藏库而太府四时以数闻曽肇曲阜集财赋总于地官而太府司其出纳谨案今三库之制凡朝廷经费官司庶物之待给者所司籍其数移部部稽其籍相符乃牒诸三库主事主事受其牒而书之颁之承用之府覈实而发之每月则执其总以奏焉出入勾稽至为详慎考陆贽翰苑集奏裴延龄姦蠧书有云总制邦用度支是司出纳货财太府攸职凡事太府出纳皆禀度支文符太府依符以奉行度支凭案以勘覆互相闗键用絶姦欺其出纳之数则每旬申闻其见在之数则每月计奏皆经度支勾覆又有御史监临旬旬相丞月月相继据贽所言是唐代度支之于太府与今戸部之于三库其立法正同三库即太府寺职掌此尤其明证也至左右藏始自北齐隋唐以后并仍厥制稽其所贮左藏为丝绢布帛之属如今之縀疋库右藏为香楮茶蜡之属如今之颜料库而独无银库惟于诸州杂物内一见之即通典所载嵗贡之数贡银者三十一州亦止五百余两而已推原其故盖自秦并天下制币为二等而银钖之属祗为器餙寳藏不为币见于汉书食货志其后歴代皆然民间交易惟谷帛与钱无用银之例唐时租出谷庸出绢调出缯布两税法行则又令出钱而未尝以银充国赋宋代诸州嵗输缗钱故至今犹相沿谓之钱粮而洪迈容齐三笔载宋府库毎嵗赋入大数自钱谷以外为绢绸丝布茶蜡并无徴银之目惟闽广诸州因其土俗间许以银易缗钱故左藏库亦贮有金银而不为常额蘓辙元祐㑹计録载嵗入银数止五万余两至金章宗时因钱钞法弊乃权以银货继复罢钱而専用银钞铸银名承安寳货每两折钱二贯公私同见钱用当时俸给军须皆银钞相兼逮哀宗至大间钞竟不行民间一以银交易是为今上下用银之始然元代贡赋仍徴谷帛成宗本纪所载嵗入银数不过六万两明初惟以银充坑冶之课其天下田赋亦未用银民间交易者仍有厉禁自洪武至宣徳实録所纪每嵗入数至多者为银三十二万余两自英宗正统初从尚书黄福副都御史周铨等之请令南畿浙江江西湖广福建广东广西应输米麦折银送京谓之金花银其后概行于天下诸方赋入悉折银遂以银为惟正之供太仓银库之名实起于明之中叶一切中外公私咸取给焉葢古今异宜其势有不得不然者矣胡三省通鑑註宋白曰天寳二年始命张瑄充太府出纳使册府元龟天寳初以侍御史杨慎矜充太府出纳使四载又以殿中侍御史杨钊充司农出纳钱物使干元元年度支郎中第五琦充两京司农太府出纳使洪迈容斋随笔杨国忠拜相前衔有两京太府出纳使司马光资治通鑑天寳十一载左藏出纳判官魏仲犀胡三省注左藏旧有令丞而已出纳判官盖帝置也杨国忠方承恩遇领使最多葢兼左藏出纳使而以魏仲犀为判官谨案唐之太府左藏既有卿少令丞而又别置使以司其出纳今之管理三库大臣其职制葢本于此新唐书食货志㑹昌末置备边库收度支户部盐鐡钱物宣宗更号延资库初以度支郎中判之至是以属宰相其任益重户部嵗送钱帛二十万度支盐鐡送者三十万诸道进奉助军钱皆输焉新唐书百官志宰相则为延资库使谨案唐以宰相为延资库使葢亦如今管理三库之职册府元龟唐货财之任多专置使以主之不独归于台阁睿宗景云二年以蒲州刺史充盐池使盐鐡有使自此始也明皇开元二十二年萧景除太府少卿知度支事二十三年以太府少卿李元祐知度支事天寳七载以给事中杨钊兼御史中丞专判度支肃宗干元元年以度支郎中第五琦充河南五道度支使兼诸道盐鐡使二年以兵部侍郎同中书门下平帝事充勾当度支使刘晏又充勾当盐鐡等使代宗广徳二年第五琦充诸道盐鐡使専判度支徳宗建中元年罢刘晏为右仆射天下钱谷皆归金仓两部委中书门下简两司郎官准格式条理时本司职事乆废无复纲纪徒收其名莫总其任国用出入无所统之是年三月以户部侍郎韩洄判度支五年以中书侍郎同中书门下平章事窦参充盐鐡度支使八年户部尚书班宏加専判度支诸道盐鐡使其年七月司农少卿裴延龄加权判度支自后度支与盐鐡益殊涂而治十三年户部尚书裴延龄判度支又以仓部郎中判度支案苏弁除度支郎中兼御史中丞副知度支事立位于正郎之首副知之号自弁始见唐㑹要度支自贞元以前他官来判者甚衆自后多以尚书侍郎主之别官兼者稀矣故事度支案郎中判入员外判出侍郎总统押案而已官衔不言専判度支开元以后时事多故遂有他官来判者或尚书侍郎専判乃曰度支使或曰判度支或曰知度支事或曰勾当度支使虽名称不同其事一也资治通鑑元和六年李绛为户部侍郎判本司胡三省註判本司者判户部职事唐自中世以后户部侍郎或判度支故以判户部为判本司容斋续笔唐自贞观定制以省台寺监理天下之务官修其方未之或改明皇时宇文融韦坚杨慎矜王鉷皆以聚歛进然其职不出戸部也杨国忠得志乃以御史大夫判度支权知太府卿及两京司农太府出纳是时犹未立判使之名也肃宗以后兵兴费广第五琦刘晏始以户部侍郎判诸使因以拜相于是盐鐡有使度支有判元琇班宏裴延龄李巽之徒踵相蹑遂浸浸以他官主之权任益重宪宗季年皇甫镈由判度支程异由卫尉卿盐鐡使并命为相逮于宣宗率由此涂大用马植裴休夏候孜以盐鐡卢商崔元式周墀崔龟从萧邺刘瑑以度支魏扶魏謩蒋慎由蒋伸以户部自是计相不可胜书矣谨案唐自中叶以后财赋之柄不归版曹而别有使以领之曰盐鐡使曰判度支曰判户部谓之三司其职虽主出纳钱物而簿书文案悉由裁遣遂尽分戸部之权致金仓二属转为闲员与今三库大臣専掌收支勾核者情形较有差别然其制皆特遣重臣为之至以宰相兼领大要在于均节出入以供军国故唐书元和十三年中书门下奏三司钱物至年终各具所入所用数分为两状以二月闻奏即如今三库奏销之例参考沿革葢三库之职事如太府而其设官则又近于度支户郎诸判使之制其以户部侍郎判本司者则如今之以户部堂官管理三库也谨详稽本末并系诸三库表内至盐鐡一使専司鹾务则又别详于盐政篇焉五季旧五代史职官志梁开平元年四月置建昌院以太祖在藩时四镇所管兵车赋税诸色课利按旧簿籍而主之其年五月中书门下奏请为建昌宫使三年九月以门下侍郎平章事薛贻矩兼延资库使判建昌宫干化二年六月废建昌宫以河南尹魏王张宗奭为国计使凡天下金谷旧𨽻建昌宫者悉主之至后唐同光四年二月以吏部尚书李琪为国计使自后废其名额不置资治通鑑长兴元年八月以前忠武节度使张延朗行工部尚书充三司使三司使之名自此始旧五代史职官志后唐同光二年正月敕盐鐡度支户部三司钱物并委租庸使管辖踵梁之旧制也天成元年四月诏废租庸院依旧为盐鐡户部度支三司唐朝以来户部度支掌泉货盐鐡时置使名户部度支则尚书省本司郎中侍郎判其事天寳中杨慎务王鉷杨国忠继以聚货之术媚上受宠然皆守户部度支本官别带使额亦无所改作下及刘晏第五琦亦如旧制自后亦以宰臣各判一司不置使额干符后天下兵兴随处置租庸使以主调发兵罢则停梁时乃置租庸使専天下泉货荘宗中兴秉政者不闲典故踵梁朝故事复置租庸使明宗嗣位乃诏削除使名但命重臣一人判其事曰判三司至是延朗自许州入再掌国计白于枢宻使请置三司名宣下中书议其事宰臣以旧制覆奏授延朗特进行工部尚书充诸道盐鐡转运等使兼判户部度支事从旧制也明宗不从竟以三司使为名焉谨案唐之三司以大臣分判而后唐置三司使则张延朗一人总之其任为更重矣至建昌宫使国计使专典府藏则犹唐出纳使之职也宋玉海宋初沿后唐制併度支盐鐡户部为三司使太平兴国元年始置副使八年分三司各置使淳化四年五月又併为一使十月置二使分领左右计闰十月置总计使判左右计事左右计使分判十道事分天下为十道曰河南河北河东闗西剑南淮南江南东西两浙广南在京东为左计京西为右计各置判官领之五年十二月三司复各置使罢十道左右计复归三部三使各领一司局分相违簿书交错纲条失序言论盈庭咸平六年复合为一使熈宁七年诏三司置㑹计司以宰臣韩绛提举元丰五年改官制四月以三司使安焘为户部尚书宋史职官志三司使一人以两省五品以上及知制诰杂学士学士充总盐鐡度支户部之事以经天下财赋而均其出入副使以员外郎以上歴三路转运及六路发运使充判官以朝官以上歴诸路转运使提㸃刑狱充三部勾院判官各一人以朝官充掌勾稽天下所申三部金谷百物出纳帐籍以察其差殊而闗防之都磨勘司判司官一人以朝官充掌覆勾三部帐籍以騐出入之数都主辖支收司判官以判磨勘司官兼掌官物已支未除之数候至所受之处附籍报所由司而对除之天下上供物至京即日奏之纳毕取其钞以还本州都凭由司掌在京官物支破之事凡部支官物皆覆视无虚谬则印署而还之支讫复据数送勾而销破之富大用事文类聚郑湜太府寺㕔壁记宋初财贿出纳之政颛领于三司谨案宋初邦计独掌之三司户部太府寺虽存虚名而职事悉入三司诸案故当时三司使副实兼有今户部堂官三库大臣之任但其所领以贡赋出纳为主且属吏内如磨勘支收诸司皆专掌勾稽考核与今三库堂主事正同非户度金仓分曹领务者可比今并系之三库篇内以见元丰以前府藏职掌之所在焉宋史职官志太府寺旧置判寺事一人同判寺一人凡廪藏贸易四方贡赋百官俸给时皆𨽻三司本寺但掌供祠祭香币及校造斗升衡尺而已元丰官制行始正职掌置卿少卿各一人丞主簿各二人卿掌邦国财货之政及库藏出纳之事少卿为之贰丞参领之凡四方贡赋之输于京师者辨其名物视其多寡别而受之储于内藏者以待非常之用颁于左藏者以供经常之费凡官吏军兵俸禄赐予以法式颁之先给歴从有司检察书其名数钩覆而后给焉供奉之物则承㫖以进审奏得画乃聼除之分案九置吏六十有五所𨽻官司有左藏东西库掌受四方财赋之入以待邦国之经费给官吏军兵俸禄赐予西京南京北京各置左藏库元丰库掌受诸路积剰及常平钱物凡封桩者皆入焉布库掌受诸道输纳之布辨其名物以待给用茶库掌受江浙荆湖建剑茶茗以给翰林诸司及赏赉出鬻杂物库掌受内外杂输之物以偹支用建炎以后所𨽻惟左藏东西库如前制所置左藏南库以侍从官提领又置提辖检察官一员玉海宋初止为左藏一库太平兴国二年正月分为丝绵金银疋帛三库淳化三年分置左右藏各二库右藏受之左藏给之俟右藏既盈即复以给凡六库迭为受给四年废右并之于左分为四库曰钱金银曰丝绵曰生帛疋帛曰杂色疋帛祥符二年併钱金银丝绵为一库七年又併生帛杂色二库为生熟疋縀库又以祗候库宣索之物件併入以京朝官诸司使副三班内侍监库旧两库三人后减四人通掌别以三班二人监门政和六年建新库以东西库为名文献通考绍兴二十七年诏户部于辖下丞簿内选一员兼充左藏库提辖官此提辖官所由始也孝宗即位诏将御前桩管激赏库拨归左藏库以左藏南库为名専一桩管应副军期支遣于是有东西南三库寻罢南库辽辽史食货志五京及长春辽西平州置盐鐡转运度支钱帛诸司以掌出纳其制数差等虽不可悉而大要㪚见旧史辽史百官志五京诸使职名上京盐鐡使司东京戸部使司中京度支使司南京三司使司南靣财赋官诸钱帛司名长春路钱帛司辽西路钱帛司平州路钱帛司谨案辽太府监官制无可考见惟三司诸使颇沿唐制食货志载刘伸为户部使嵗入羡余钱三十万繦擢南院枢宻知府藏之积是其専掌今系之三库表内至钱帛司虽分置于诸路然皆主财贿出纳之官亦如今三库郎中员外郎之职故并附于表焉金金史百官志太府监正四品少监从五品丞二员从六品掌出纳邦国财用钱谷之事左藏库使从六品副使从七品掌金银珠玉寳货钱币右藏库使从六品副使从七品掌锦帛丝绵毛褐诸道常课诸色杂物谨案金泰和八年尝省户部官员置三司使副兼劝农盐鐡度支户部三科有签三司事同签三司事判官㕘议规措审计官诸员贞祐中即罢而不设葢一时权宜之制其职掌亦阙而未详今故附着于此不列诸表元元史百官志都提举万亿寳源库掌寳钞玉器至元二十五年始置都提举一员正四品提举一员正五品同提举一员从五品副提举一员从六品知事一员从八品提控案牍一员司吏二十三人译史二人司库四十六人内以色目二人㕘之都提举万亿广源库掌香药纸札诸物设置同上提控案牍二员司吏一十二人译史一人司库一十三人都提举万亿绮源库掌诸色叚疋设置并同上而副提举则増一员提控案牍设三员后省二员司吏二十二人译史一人司库二十六人内㕘用色目二人都提举万亿赋源库掌丝绵布帛诸物设置并同上提控案牍二员其后省一员司吏一十七人译史一人司库一十五人内㕘用色目二人四库照磨兼架阁库管勾一员从九品世祖至元二十八年以四库钱帛事繁始置一员仍给印提举富宁库至元二十七年始创提举一员从五品同提举一员从六品副提举一员从七品分掌万亿寳源库出纳金银之事吏目一人其后司吏増至六人译史一人司库八人右以上属户部其万亿四库国初以太府掌内帑之出纳既设左藏等库而国计之领在戸部仍置万亿等库为收藏之府中统元年置库官六员而未有品秩俸给至元十六年始为提举万亿库秩正五品二十四年改陞都提举万亿库秩正四品二十五年分立四库以分掌出纳至二十七年又别立富宁库焉富大用事文类聚大元改太府为监置监少监丞掌出纳邦国财用钱谷之事元史百官志太府监领左右藏等库掌钱帛出纳之数太卿六员正三品太监六员从三品少监五员从四品丞三员正五品经歴知事照磨各一员令史八人译史三人通事知印各一人奏差四人中统四年置至元四年为宣徽太府监凡内府藏库悉𨽻焉八年陞正二品大徳九年改为院秩从二品院判签用宧者至大四年复为监定置如上右藏提㸃四员大使二员副使二员掌收支金银寳钞积苏叚疋水晶玛瑙玉璞诸物至元十九年置左藏提㸃四员大使二员副使二员掌收支常课和买纱罗布绢丝绵绒锦木绵铺陈衣服诸物至元十九年置谨案宋元二代内藏库举左右藏均𨽻于太府其实左右藏为国家正帑而内藏库则如汉魏之御府唐之中藏当出于周官玉府内府之职今并析系内务府篇内云明明史职官志广积库大使一人副使一人典史一人赃罸库大使一人副使二人甲字乙字丙字丁字戊字库大使五人副使六人广盈库大使一人副使二人外承运库大使二人副使二人承运库大使一人副使一人行用库大使副使各一人太仓银库大使副使各一人明史食货志两京库藏先后建设其制大畧相同内府凡十库承运库贮縀疋金银寳玉齿角羽毛而金花银最大广积库贮硫黄硝石甲字库贮布匹颜料乙字库贮胖袄战鞋军士裘㡌丙字库贮棉花丝纩丁字库贮铜鐡兽皮苏木戊字库贮甲仗赃罸库贮没官物广贮库贮钱钞广盈库贮纻丝纱罗绫锦䌷绢六库皆属户部惟乙字库属兵部戊字广积广盈库属工部通谓之内库英宗时始设太仓库初嵗赋不徴金银惟坑冶税有金银入内承运库其税赋偶折金银者俱送南京供武臣禄而各边有缓急亦取其其中正统元年改折漕粮嵗以百万为额尽觧内承运库不复送南京自给武臣禄十余万两外皆为御用所谓金花银也七年乃设户部太仓库各直省派剰麦米十库中绵丝绢布及马草盐课关税凡折银者皆入太仓库籍没家财变卖田产追收店钱援例上纳者亦皆入焉专以贮银故又谓之银库初太仓中库积银八百余万两续收者贮之两庑以便支发而中库不动遂以中库为老库两庑为外库凡甲字诸库主事偕科道廵视太仓库员外郎主事领之而以给事中廵视嘉靖中始两月一报出纳之数孙承泽春明梦余录太仓银库在仓塲总督公署之左中为银窖老库明史职官志万歴二年另拨户部主事一人陪库每日偕管库主事收放银两季终更替谨案明之内府十库虽称𨽻于有司其实皆以中官司其出纳盖即如前代之内藏库而太仓银库主之户部则如前代之左右藏库也但太仓祗贮银両而縀疋在承运库颜料在甲字库仍与右藏之专受缣帛杂物者其制相等本朝顺治初祗设后库十二年分为三库银库在部署内即后库故地叚疋库在东华门外即旧里新库颜料库在西安门内即旧甲字库而承运库分贮纸张乙字库分贮布蔴诸物以及供用库之承造香蜡者并属焉其余明代诸库俱已乆废不设但规制虽异而职掌相承故仍详系于此用明源委云钦定厯代职官表卷七钦定历代职官表卷八钦定四库全书钦定歴代职官表卷八户部仓场衙门表户部仓场衙门国朝官制总督仓场户部右侍郎满洲汉人各一人掌总稽嵗漕之入以均廪禄以储军饷凡南北漕艘京通仓庾悉𨽻焉顺治元年初设汉仓场侍郎一人九年设满洲汉军仓场侍郎各一人寻裁汉军员额十五年定制满洲汉人侍郎各一人驻札通州新城总理粮务康熙八年复裁汉人员额止设满洲侍郎一人十八年仍设汉人侍郎一人又有总理满洲侍郎一人顺治四年置与总漕同理漕务八年裁十二年复置十八年仍裁坐粮㕔满洲汉人各一人以给事中御史各部郎中员外郎抡选简充二年而代掌北河濬浅修筑隄岸牐坝催䟎漕艘抵坝回空督令经纪车户转运输仓兼司通济库银出纳及抽收通州税课之事所属通济库大使一人通流庆丰牐官各一人顺治元年通州坐粮㕔止差户部汉人司官一人康熙二年添差户部满洲司官一人二十六年定制依各闗差例以各部院官员通行差遣又初制有坐粮㕔笔帖式一人寻省大通桥监督满洲汉人各一人以各仓监督抡选调充凡石坝运到漕白二粮抽验斛面督催车户分运京仓及随粮松板支收之事皆属焉初差户部汉人司官一人康熙二年改设满洲汉人监督各一人寻省四十七年以通州大通桥㑹清河相隔甚逺事难兼办仍设满洲汉人监督各一人管理京通各仓监督满洲汉人各一人在京仓十有四城以内曰禄米仓南新仓旧太仓富新仓兴平仓海运仓北新仓恩丰仓城以外曰太平仓本裕仓万安仓储济仓裕丰仓丰益仓凡八旗三营兵食官军牧马豆贮焉通州仓二曰西仓曰中仓凡王公百官俸廪米贮焉惟丰益仓恩丰仓俱由内务府遣官主之其十四仓监督以内阁中书部院寺监属官抡选引见注其名于籍有阙员则户部掣籖以授三年而代掌漕白二粮交纳上仓及收贮支放之事初制差户部满洲汉人司官管理诸仓或一人或二人増损不一康熙五十年始定每仓置满洲汉人监督二人五十七年令九卿各举其属以待简用雍正元年选部曹之候补者充其任二年置副监督以预监督选者于应代先一年为之称职则如期交替不及者罢免四年复以满洲各部院笔帖式及汉人之候补道府同知知州者抡选充补勤职者擢用之㝷改定如今制又各仓原设笔帖式一人后俱省仓场笔帖式满洲四人顺治元年置掌受遣文书之事谨案今定制稽察仓储京仓以都统副都统通仓以通永道通州副将専司其事若仓有渗漏米有盗窃者移仓场治之满汉御史则毎仓嵗差一人通稽一嵗内收漕发米釐剔弊端以重天庾储备葢即唐监仓明巡仓之职而立法周详视前代益昭严慎矣歴代建置三代周礼地官廪人下大夫二人上士四人中士八人下士十有六人府八人史十有六人胥三十人徒三百人掌九谷之数以待国之匪颁赒赐稍食以嵗之上下数邦用以知足否以诏谷用以治年之凶丰舍人上士二人中士四人府二人史四人胥四人徒四十人掌平宫中之政分其财守以法掌其出入掌米粟之出入辨其物仓人中士四人下士八人府二人史四人胥四人徒四十人掌粟入之藏辨九谷之物以待邦用谨案管子称黄帝使大常为廪者房元龄註云谓开廪以给人也氏族畧称庾氏为尧时掌庾大夫以官命氏是委积之政由来以古迨周礼设官分职立法尤详观廪人一官而徒至三百人则其出纳之多亦概可见矣至郑康成谓廪人舍人仓人司禄官之长者葢成周乡遂出军兵农合一无后世馈饷之繁故所主惟百官之稍食为重耳秦册府元龟秦始皇并天下有治粟内史掌谷货有两丞宋书百官志太仓令秦官也汉汉书百官公卿表治粟内史有两丞景帝后元年更名大农令武帝太初元年更名大司农属官有太仓令丞又郡国诸仓农监都水六十五官长丞皆属焉騪粟都尉武帝军官不常置汉书食货志元封元年桑宏羊为治粟都尉领大农谨案治粟都尉始见于史记淮隂侯传葢其官本汉初所置汉书功臣表又作粟客殆一官而两名又宣帝本纪大司农中丞耿夀昌奏设常平仓以给北边省转漕云云是大司农丞又得称中丞也汉书百官公卿表水衡都尉都水农仓长丞皆属焉汉书张敞传察㢘为甘泉仓长史记仓公列传太仓公者齐太仓长汉书律厯志量者龠合升斛也职在太仓大司农掌之三辅黄图太仓萧何造在长安城外东南有百二十楹细栁仓在长安渭北石徼西有细栁仓东有嘉禾仓初建一百二十楹汉书宣帝本纪诏丞相以下至都官令丞入谷输长安仓谨案西汉大司农综治钱谷葢如今之户部然其官本出于治粟内史故柏梁诗大司农所赓者但言陈粟万石扬以箕周礼疏引史㳺章云汉法谷入司农钱入少府而汉书朱邑为大司农张敞与邑书曰掌周稷之业颜师古谓司农主百谷赵充国传亦言大司农所转谷足支万人一嵗食足知大农所领实以仓廪为重与今仓场职尤相近也至西汉诸仓史传尚颇可考而仓长丞等职名员数则志未之详惟甘泉仓长一见于张敞传以志核之甘泉丞𨽻于水衡都尉则甘泉仓长殆亦水衡之所属欤又朱博传有䕶漕都尉官当即后世转运之司今别入漕运总督篇内不列于此表后汉书百官志太仓令一人六百石主受郡国传漕谷丞一人属大司农荥阳敖仓官中兴属河南尹唐章懐太子后汉书註洛阳记曰建始殿东有太仓晋书食货志汉显宗永平五年作常满仓谨案荥阳敖仓长丞以西京之制准之当属水衡都尉其改属河南尹者以东汉省并水衡故也又常满仓之类于例亦当俱有长丞而史不之及葢祇就其可考者载之耳三国杜佑通典建安中为大农魏黄初元年又改为司农唐六典魏大司农品第三司农丞太仓令品第七册府元龟大司农蜀吴多如旧制晋晋书职官志大司农哀帝省并都水孝武复置唐六典晋太康中置司农主簿二人晋书武帝纪咸宁二年九月丁未起太仓于城东郦道元水经注洛阳地纪曰大城东有太仓仓下运船常有千计王应麟玉海江左有龙首仓台城内仓南塘仓东西大仓东宫仓宋书百官志晋江左以来又有东仓石头仓丞各一人谨案汉代诸农仓长丞不属司农而𨽻于水衡都尉晋时都水使者亦职兼运部宋书载懐帝永嘉六年刘曜入洛阳都水使者爰濬先出督运得免是其明证哀帝时遂以司农并入都水葢转漕之事必资河渠故两职相兼方禆輓运今河漕虽分二督而㕘掌运道其北河疏濬及闸坝事宜则仓场侍郎及坐粮㕔领之葢即其制也至晋大司农属有东西南北部䕶漕掾当如今押运府判之职又本纪太元中置督运御史官当如今巡漕御史之职今俱别附漕运总督篇内焉宋齐梁陈册府元龟宋有大司农一人丞一人掌九谷六畜之供膳羞者属官有太仓令丞南齐大司农官属并如晋制隋书百官志梁天监七年以大司农为司农卿位视散骑常侍主农功仓廪统太仓令又管左右中三仓丞茭库荻库箬库丞陈承梁皆循其制谨案梁代置茭库荻库箬库诸丞𨽻于司农者葢其物皆仓廪贮谷所需故特设官以掌之唐六典载凡输米粟二㪷课稾一围三㪷撅一枚米二十斛蘧蒢一领粟四十斛箬一篓麦及杂种亦如之以充仓窖所用是即梁之遗法而其职则已併于太仓令今制每漕粮二石征席一领二千石征楞木一根松板九片每船带大竹一根中竹三根皆随运输纳于大通桥盖亦本唐制而损益之而大通桥监督则又兼有梁茭箬诸库丞之职矣唐六典司农主簿梁置一人在七班之中第三陈因之北魏册府元龟后魏初大司农第二品孝文太和二十年改为第三品少卿第三品亦改为正第四品上丞第五品中改为第七品下其主簿省之北齐隋书百官志司农寺掌仓市薪菜园池果实统太仓梁州水次仓石济水次仓等署令丞册府元龟北齐司农寺置卿少卿各一人复置主簿后周通典后周有司农上士一人掌三农九谷稼穑之政令属大司徒唐六典后周有司仓下大夫隋隋书百官志司农寺置卿少卿各一人丞五人主簿二人録事四人统太仓等署置令二人太仓又有米廪督二人谷仓督四人盐仓督二人唐六典隋初漕闗东之粟以实京邑卫州黎阳仓荥阳洛口仓洛州河阳仓陕州常平仓潼闗渭南亦皆有仓以转运之各有监官通典司农寺隋初与北齐同炀帝置少卿二人唐郑樵通志唐龙朔二年改司农为司稼咸亨初复旧唐六典司农寺卿一人从三品少卿二人从四品上丞六人从六品上主簿二人从七品上録事二人从九品上府三十八人史七十六人计史三人亭长九人掌固七人司农卿之职掌邦国仓储委积之政令谨其出纳而修其职务少卿为之贰凡京都百司官吏禄廪皆仰给焉丞掌判寺事凡天下租税及折造转运于京师皆阅而纳之每嵗自东都转米一百万石以禄百官及供诸司若驾行幸东都则减或罢之凡受租皆于输场对仓官租纲吏人执筹数函其函大五斛次三斛小一斛凡朝㑹祭祀米物薪刍皆应时而给主簿掌省署抄目勾检稽失凡署木契二十只应须出纳与署合之録事掌受事发辰太仓署令三人从七品下丞六人从八品下监事十人从九品下府十人史二十人典事二十四人掌固八人令掌九谷廪藏之事丞为之贰凡凿窖置屋皆铭甎为庾斛之数与其年月日受领粟官吏姓名又立牌如其铭焉凡粟支九年米及杂种三年凡京官之禄发京仓以给给公粮者皆承尚书省符太原永丰仓监一人正七品下丞二人从八品上録事一人府三人史六人典事八人掌固六人龙门等诸仓每仓监一人丞二人録事一人府二人史四人典事六人掌固四人诸仓监各掌其仓窖储积之事丞为之贰凡粟出给者每一屋一窖尽賸者附计欠者随事科征非理欠损者坐其所由令征陪之凡出纳帐嵗终上于寺焉谨案魏晋以后钱帛领之度支司农遂専司仓廪其职事畧见于诸史志而唐六典所载尤详核其司存正与今仓场衙门无异以官制准之司农卿当如仓场侍郎之职太仓令当如坐粮㕔之职诸仓监则各仓监督之职也唐㑹要太仓出纳贞元五年俾司农少卿一人専领少卿李坚立太仓石柱记册府元龟贞元十九年太仓奏请依六典置太仓令二员丞六员监事十员支计官驱使官三人典事六人府史六人元和三年八月司农少卿崔酆奏停仓丞一员监事二员玉海杨慎矜弟慎名元宗擢为含嘉仓出纳使慎余主长安仓新唐书地理志河南府巩有洛口仓河清有柏崖仓陕西三门西有盐仓东有集津仓陕有太原仓孟州河隂有河隂仓华州华隂有永丰仓临渭仓河中府龙门有龙门仓开元二年置谨案据册府元龟太仓令于贞元中复设则前此尝省其官而史不载疑或刘晏领转运时尝以便宜废置也至六典所载诸仓监惟太原永丰二仓吏额独多盖唐时江淮漕米于河南运至太原仓又递运至永丰仓及京太仓此二仓当转输要地积贮最繁故视他仓为较剧耳新唐书食货志文宗召监仓御史问太仓粟数崔虞对粟二百五十万石新唐书百官志殿中侍御史一人监太仓出纳开元十九年以监察御史莅太仓其后以殿中侍御史上一人为监太仓使谨案唐之监太仓使葢即今稽查诸仓御史之职也五季册府元龟后唐天成二年九月修魏门仓一百间充贮转运斛㪷十一月三司使张延朗奏于洛中预备一二年军粮帝然之四年二月三司使奏水运自洛口至京至仓门稍逺欲于洛河北岸别凿一湾引船直至仓门下缷从之谨案五季仓储之制史乘阙畧据册府元龟所载则积贮出纳皆三司使为政其时九寺三监虽沿唐旧司农卿葢特具员而已宋李焘续资治通鑑长编太祖建隆元年五月乙巳上以畿甸委输京师多旁縁为姦民或咨怨命殿中侍御史王伸监察御史王祐户部郎中沈义伦等分领在京诸仓谨案自汉以后太仓令及诸仓监皆设有専官宋太祖始命廷臣以他官分领京仓今之部院寺监官员选充诸仓监督其制盖自此始也宋史职官志司农寺旧置判寺事二人以两制朝官以上充主簿一人以选人充掌供耤田九种大小中祀供豕与平粜利农之事元丰官制行始正职掌置卿少卿丞主簿各一人卿掌仓储委积之政令而谨其出纳少卿为之贰丞参领之凡京都官吏禄廪辨其精麤而为之等诸路嵗运至京师遣官阅其名色而分纳于仓庾嵗具封桩月具见存之数奏闻给兵食则进呈粮様有负欠者计其亏数上于仓部凡诸疏奏雨雪之阙与过多者皆籍之分案六置吏十有八初熙宁立常平敛散法以付司农而农田水利免役保甲等法悉自司农讲行官制行寺监不治外事司农旧职悉归户部右曹元祐三年诏司农寺置长贰五年以本寺主簿兼检法八年复置提辖修仓所绍圣四年罢主簿添丞一员所𨽻官属五十仓二十有五掌九谷廪藏之事以给官吏军兵禄食之用凡纲运受纳及封桩支用月具数以报司农排岸司四掌水运纲船输纳雇直之事下缷司掌受纳纲运建炎三年罢司农寺以事务併𨽻仓部绍兴三年复置丞二员凡有合行事务申户部施行四年复置寺仍置卿少十年复置簿隆兴元年併省主簿一员明年诏如旧制分案五南北省仓𨽻焉监仓官分上中下界司其出纳诸场皆置监官外有监门官交量则有检察斛面官纲运下卸有排岸司官各分其事以佐本寺玉海京诸仓总二十三所凡受四河运至京师者谓之船般仓永丰通济万盈广衍延丰顺成济逺富国十仓受江淮所运永济永富二仓受懐孟二州所运广济第一仓受颍夀诸州所运广积广储二仓受曹濮诸州所运其受京畿之租者曰税仓京东界则广济第二仓受之京北界则广积第一仓骐骥院天驷监仓受之京西界则左天廏坊仓受之京南界则大盈右天廏仓受之其受商人入中谓之折中仓元丰元年七月提㸃在京仓场所言在京诸仓名宜改易其延丰永济广积广济第一仓依旧名欲以延丰第二为元丰仓永济第二为永丰仓广积南仓为大盈仓广济仓为广阜仓从之马端临文献通考宋诸仓监官每界二人以京朝官及三班使臣充元丰后属司农中兴后又有丰储仓初绍兴以上供米余数桩管别廪以为水旱之助后益増广收籴置监官二员监门官一员淳熙间命右司为之提领后以属检正非奉朝廷指挥不许支发谨案宋自元丰改制仓廪职掌始归之司农独省太仓令不置所属惟诸仓监而已南渡后张维作司农寺壁记谓仓储出纳自昔太仓令主之葢大司农之属犹今之仓部也以列卿而行太仓令日惟仓部要束是聴位虽髙势出仓部下至于军饷支给罢于奔命世谓之走卿云云葢当时司农官属不备凡监支阅纳之事旧属太仓令者多以卿少兼任之故其职繁冗如此乃俞文豹吹劒録外集载有淳熙六年太仓令叶大㢘乞内省取索给凭由下户部除破一事似宋时又曽置太仓令者未知其説何据疑文豹有误也至宋之排岸下缷司掌受纳纲运今大通桥监督督催车户分运京仓正其职矣富大用事文类聚宋仍旧制以三司大将军为都粮料使开寳六年改用京官太平兴国五年分诸司马军步军为三院八年以马军步军合为一院雍熙四年命供奉官陈处晦勾当诸司粮料供奉官曽祚勾当马步军粮料自后复分马步军为两院或以诸司使副分主之端拱二年复以京朝官主之元丰末併马步军与诸司为二院𨽻太府寺掌以法式颁廪禄凡文武百官诸司诸军奉料以劵准给谨案宋以粮料院为六院之一掌以法式批支诸军诸司之廪禄犹今俸甲诸米户部缮册具数付仓场始得支放也自元时已废其职併入户部为粮草科以其与司农职掌相闗均有仓储出纳之责故附载备考而不列于表焉辽辽史百官志南面朝官寺官职名有司农寺谨案辽诸道俱置义仓东京沿边诸州各有和籴仓又有盐泺仓而五京诸仓独不见于史司农职守志亦不详惟考马人望传称人望迁中京度支使半嵗积粟十五万斛判南京三司使事钱粟出纳弊甚人望皆使别籍黠吏莫能轩轾又称驿递马牛𨽻仓司之役破产不给人望使官自募役人以为便据此是辽之仓司当属于三司使也金金史百官志太仓使从六品掌九谷廪藏出纳之事副使从七品属太府监提举仓场司使从五品副使从六品掌出纳公平及毋致亏败监支纳官八品十六员广盈仓丰盈仓永丰仓丰储仓富国仓广衍仓三登仓常盈仓西一场西二场西三场东一场东二场南一场北一场北二场通济仓与在京仓置监支纳使副各一员谨案金之劝农使司大司农司皆掌劝课农桑并採访公事不司国储之政其主仓廪者惟太仓使提举仓场司二官考金史食货志载金大定间嵗入粟九百万石自经费七百万石外加以水旱蠲免所余才百万石殆以出纳务简故设官亦从省併欤至仓场之名始见于宋之提㸃在京仓场所至金遂为置司设官而提㸃秩止五品则当如今之坐粮㕔尚非仓场侍郎之职也元元史百官志京畿都漕运使司秩正三品运使二员正三品同知二员正四品副使二员正五品判官二员正六品经歴一员正七品知事一员从八品提控案牍兼照磨二员掌凡漕运之事世祖中统二年初立军储所㝷改漕运所至元五年改漕运司秩五品十二年改都漕运司秩五品十九年改京畿都漕运使司秩正三品二十四年内外分立两运司而京畿都漕运司之额如旧止领在京诸仓出纳粮斛及新运粮提举司站车攅运公事省同知通判知事各一员延祐六年増同知副使运判各一员其后定置官员已上正官各二员首领官四员吏属令史二十一人译史二人回回令史一人通事一人知印二人奏差一十六人典吏二人其属二十四新运粮提举司秩正五品至元十六年置管站车二百五十辆𨽻兵部开设运粮垻河改𨽻户部置达噜噶齐一员都提举一员同提举二员副提举一员吏目一员司吏八人奏差十二人京师二十二仓秩正七品万斯北仓万斯南仓千斯仓永平仓永济仓维亿仓既盈仓大有仓屡丰仓积贮仓已上十仓每仓各置监支纳一员正七品大使二员从七品副使二员正八品丰穣仓广济仓广衍仓大积仓既积仓盈衍仓相因仓顺济仓已上八仓每仓各置监支纳一员正七品大使一员从七品副使二员正八品通济仓庆贮仓丰润仓丰实仓已上四仓每仓各置监支纳一员正七品大使一员从七品副使一员正八品通惠河运粮千户所秩正五品掌漕运之事至元三十一年始置中千户一员中副千户二员都漕运使司秩正三品掌御河上下至直沽河西务李二寺通州等处儧运粮斛至元二十四年自京畿运司分立都漕运司于河西务置总司分司临清运使二员正三品同知二员正四品副使二员正五品运判三员正六品经歴一员从七品知事一员从八品提控案牍二员内一员兼照磨司吏三十三人通事译史各一人奏差一十六人典吏一人其属七十有五河西务十四仓秩正七品永备南仓永备北仓广盈南仓广盈北仓充溢仓已上五仓各置监支纳一员正七品大使二员从七品副使二员正八品崇墉仓大盈仓大京仓大稔仓足用仓丰储仓丰积仓恒足仓既备仓已上九仓各置监支纳一员正七品大使一员从七品副使一员正八品通州十三仓秩正七品有年仓富有仓广储仓盈止仓及秭仓迺积仓乐嵗仓庆丰仓延丰仓已上九仓各置监支纳一员正七品大使二员从七品副使二员正八品足食仓富储仓富衍仓及衍仓已上四仓各置监支纳一员正七品大使二员从七品副使一员正八品河仓一十有七用从七品印馆陶仓旧县仓陵州仓傅家池仓已上各置监支纳一员从七品大使一员从八品副使一员秦家渡仓尖冢西仓尖冢东仓长芦仓武强仓夹马营仓上口仓唐宋仓唐村仓安陵仓四栁树仓淇门仓伏恩仓已上各置监支纳一员从八品大使一员从九品副使一员大都陆运提举司秩从五品掌两都陆运粮斛之事至元十六年始置运粮提举司延祐四年改今名提举二员从五品副提举一员从七品吏目一员司吏六人差委一十人海王庄七里荘魏家荘腊八荘四所各设提领一人用从九品印谨案唐宋粮储领之司农寺故转运使发运使为今漕运总督及督粮道之职至元之大司农司所掌惟农桑水利学校之事而在京诸仓出纳乃属之京畿都漕运司是都漕运使正如今之仓场侍郎而新运粮提举司则如今之坐粮㕔大都陆运提举司则如今之大通桥监督监支纳大使副使则如今之各仓监督也若至元中所分内外两运司其在河西务者主直沽以来催儧粮斛亦与今仓场侍郎职掌相合惟分司临清运使在外调度则如今之漕督耳今以其本京畿分职故併载于此而仍互见于漕运诸官表内云明明史职官志总督仓场一人掌督在京及通州等处仓场粮储洪武初置军储仓二十所各设官司其事永乐中迁都北京置京仓及通州诸仓以户部司员经理之宣徳五年始命李昶为户部尚书専督其事遂为定制以后或尚书或侍郎俱不治部事嘉靖十五年又命兼督西苑农事隆庆初罢兼理万厯九年裁革命本部侍郎分理之十一年复设孙承泽春明梦余録总督仓场公署在城之东裱褙衚衕设于正统三年粮储抵通分贮京通二处在京者曰旧太仓曰百万仓曰南新仓曰北新仓曰海运仓曰禄米仓曰新太仓曰广备库仓在通州者曰大运西仓大运南仓大运中仓大运东仓户部侍郎或尚书总督之元时有京畿都漕运使司所管仓有万斯南仓万斯北仓千斯仓相因仓丰润仓通济仓广贮仓永平仓永济仓维亿仓盈衍仓大积仓丰实仓广衍仓顺济仓今之仓多其地也明史食货志明初京卫有军储仓永乐中置天津及通州左卫仓且设北京三十七卫仓既又设通州卫仓于张家湾宣徳中増置北京及通州仓京仓以御史户部官锦衣千百户季更巡察各仓门以致仕武官二率老幼军丁十人守之半年一更正统中増置京卫仓凡七自兊运法行诸仓支运者少而京通仓不能容乃毁临清徳州河西务仓三分之一改为京通仓景泰初移武清卫诸仓于通州凡京仓五十有六通仓十有六明成祖实録永乐十六年复设通州卫通济仓谨案通济仓之名始于金明代则置于张家湾正统元年管粮通政使李暹奏请移置通州既而不果见英宗实録今其仓已废而坐粮㕔库曰通济库葢犹沿其旧名也春明梦余録永乐中嵗凡三运其达京仓者二储通仓者一宣徳四年益増修京通等仓正统元年定所増通州大运曰中仓曰东仓曰南仓曰西仓时嵗运米五百万京十之四通十之六其年复増造三百万石仓于大运西仓之侧四年増设左右金吾前三卫仓天顺四年即通州西仓之南草场置大运南仓五年复増通州大运仓百间而南仓设北东二门余仓皆三门设守卫军一人办事官一人军一人然由是设总督太监监督内官渐多事矣隆庆初巡仓御史蒋机言漕储通仓者三百三十余万而京仓仅二百余万石根本之地出多入少非所以备缓急请无拘三七四六之例凡兊运者悉入京仓改兊者入通仓诏可之邵寳容春堂集通州仓户部嵗委员外郎一人主事四人或七人或九人监出纳之政谨案明诸仓不设监督惟户部遣司官经理之谓之监仓员外郎主事其监督仓粮乃内官职名正统中始设一员正徳间増至十七八员言者屡陈其侵冒剥削之害而不能去至嘉靖十四年始尽行裁革明代冗食耗蠹职此之由洵一时之粃政也又今之坐粮㕔其职名不见明职官志考张辅之司空奏议有板片芦蓆验收者京粮㕔与坐厫㕔语则坐粮㕔当即沿明坐厫㕔之制而改其名者至京粮㕔亦载于春明梦余録又称为总㕔案本朝顺治十二年尝置京粮㕔以掌京仓出纳十五年併归坐粮㕔管理葢亦沿明制而设意其时均出长官选委不由奏授故史志失载欤钦定厯代职官表卷八钦定历代职官表卷九钦定四库全书钦定歴代职官表卷九礼部表谨案礼部建置本于虞廷秩宗在周为春官宗伯自周室班爵之制周末既去其籍秦汉分设九寺大卿以统辖庶务而春官之事遂归于太常其后虽间置仪曹祠部亦仅尚书省所属之一职太常尚为専司礼乐之官后魏太常卿刘芳奏所称臣忝官宗伯者是也迨隋唐仿周制分建六曹设礼部以主朝廷典礼于是宗伯乃复举其职而太常并置不废相承至今故准以春官所属如欝人等职之敬礼神祇大司乐等职之均谐律吕其典司仍在于太常歴代以来礼部惟综其大纲而已我国家稽古建官正名核实剏设乐部管神乐和声诸署领治乐政而以礼部满洲尚书兼乐部太常寺鸿胪寺事务永为恒式容台之长始尽兼秩宗典乐之任上与周制相符诚三代以后所莫能及也谨详考礼部沿革着之于表而以乐部次之至㑹同四译馆本出于周官象胥掌客之职今制统𨽻礼部而前代或属鸿胪或归客省或立専署建置不一谨并加诠叙别附于篇礼部国朝官制礼部尚书满洲汉人各一人掌吉嘉军賔凶之秩序学校贡举之法以賛邦礼所属有仪制祠祭主客精膳四清吏司国初礼部设满洲承政一员䝉古承政一员汉人承政一员㕘政八员启心郎一员崇徳三年更定礼部设满洲承政一员左㕘政二员右㕘政三员増启心郎为三员顺治五年定设满汉尚书各一员雍正元年以亲王郡王大学士兼理部务后随时简任不恒置干隆十四年定礼部满洲尚书以兼管乐部太常寺鸿胪寺入衔永为令式左右侍郎满洲汉人各一人顺治元年定掌祇若彛典以贰尚书汉人左右侍郎初制俱兼翰林院学士衔其非翰林出身者不兼寻罢兼衔仪制清吏司郎中满洲二人汉人一人员外郎满洲三人汉人一人主事满洲汉人各一人掌嘉礼军礼凡朝廷典礼具上其仪而辨其名数以颁式于诸司三嵗大比天下士则掌其名籍焉礼部初设理事官四人副理事官七人顺治七年改设满洲郎中四人员外郎六人主事四人䝉古章京四人汉军郎中八人员外郎五人十二年増设满洲员外郎四人十八年増设满洲郎中二人康熙九年裁䝉古章京二人以一人改为郎中一人改为员外郎又裁汉军郎中七人三十八年裁䝉古郎中员外郎汉军员外郎各二人五十七年复设䝉古郎中一人员外郎一人増设䝉古主事一人雍正五年汉军郎中员外郎额阙俱行裁省汉人司官顺治元年定设郎中员外郎主事每司各一人二年省主客精膳二司员外郎各一人今凡汉人郎中四人员外郎三人主事四人皆以由甲科出身者注授祠祭清吏司郎中满洲二人汉人一人员外郎满洲三人䝉古汉人各一人主事满洲汉人各一人掌吉礼凶礼凡大祀中祀羣祀以嵗时辨其序事与其用等以诏执事者而扬其职䘮祭之式捄䘏之礼皆眂其数而为之制天下术数医卜僧道则司其禁令焉主客清吏司郎中满洲一人䝉古一人汉人一人员外郎满洲二人主事满洲汉人各一人掌賔礼凡四夷朝贡之仪馆饩赐予之数髙下之等封册之命悉𨽻焉精膳清吏司郎中满洲汉人各一人员外郎满洲二人主事满洲一人䝉古一人汉人一人掌五礼燕飨之仪与其牲牷铸印局员外郎汉人一人笔帖式署主事满洲一人大使汉人一人掌铸造金寳金印及内外百司之印信顺治元年设铸印局满洲员外郎一人寻省雍正十一年定于礼部司属内遴选一人以司局事一年而代干隆二年复设汉员外郎一人以满洲笔帖式行主事事二年称职者擢之大使由本部期满儒士选充五年称职以应升官用堂主事满洲三人汉军一人分掌章奏文案顺治元年定额司务㕔司务满洲汉人各一人顺治元年定额笔帖式满洲三十四人䝉古二人汉军四人满洲汉军员数顺治元年定䝉古员数雍正十二年增定分𨽻各司视事之繁简以为额谨案礼部初设马馆二于宣武广渠门储峙牧刍以待外藩朝觐置正监督一人以本部司官充副监督一人以理藩院司官充均一年更代干隆二十七年省监督官以马馆归理藩院经理又礼部初设满宣表官四人后裁二人今亦省併太常寺谨附识于此歴代建置三代尚书舜典帝曰咨四岳有能典朕三礼佥曰伯夷帝曰俞咨伯汝作秩宗夙夜惟寅直哉惟清孔安国传秩序宗尊也主郊庙之官谨案礼官制度本于秩宗谨録舜典经文冠诸三代之首以眀源委所自礼记曲礼天子建天官先六太曰太宗郑康成註此盖殷时制也周则太宗曰宗伯尚书周官宗伯掌邦礼治神人和上下周礼春官礼官之属大宗伯卿一人小宗伯中大夫二人肆师下大夫四人上士八人中士十有六人旅下士三十有二人府六人史十有二人胥十有二人徒百有二十人典祀中士二人下士四人府二人史二人大宗伯之职掌建邦之天神人鬼地示之礼以佐王建保邦国以九仪之命正邦国之位以礼乐合天地之化百物之产诏相王之大礼小宗伯掌建国之神位掌五礼之禁令与其用等辨庙祧之昭穆掌三族之别以辨亲疏毛六牲辨其名物而颁之于五官使共奉之辨六齍六彛六尊之名物以待祭祀賔客掌衣服车旗宫室之赏赐掌四时祭祀之序事与其礼诏相祭祀之小礼凡大礼佐大宗伯肆师之职掌立国祀之礼以佐大宗伯以嵗时序其祭祀及其祈珥大賔客莅筵凡大朝觐佐傧凡国之大事治其礼仪以佐宗伯凡国之小事治其礼仪而掌其事如宗伯之礼典祀掌外祀之兆守皆有域掌其禁令若以时祭祀则帅其属而修除尚书顾命太保太史太宗皆麻冕彤裳上宗奉同瑁由阼阶隮孔安国传太宗上宗即宗伯也逸周书尝麦解命太宗序天时少宗祠风雨百享国语楚语使名姓之后能知四时之生牺牲之物玉帛之类采服之宜彛器之量次主之度屏摄之位坛场之所上下之神祇姓氏之所出而率旧典者为之宗周礼郑康成註郑司农云宗伯主礼之官故书舜典曰帝曰咨四岳有能典朕三礼佥曰伯夷帝曰俞咨伯汝作秩宗宗官又主鬼神春秋禘于太庙跻僖公而传曰夏父弗忌为宗人又曰使宗人衅夏献其礼礼特牲曰宗人升自西阶视壶濯及豆笾然则唐虞歴三代以宗官典国之礼与其祭祀谨案宗之训为尊故事神治礼之官皆以宗为名唐虞曰秩宗殷曰太宗周曰宗伯曰上宗亦曰太宗少宗又有称宗官者国语伶州鸠曰声不龢平非宗官之所司韦昭註宗官宗伯是也又有称宗人者文王世子宗人授事以爵以官郑康成註宗人掌礼及宗庙是也又有称阳官者周语史帅阳官以命司事韦昭以为即春官是也至春秋传所载夏父弗忌衅夏为宗人则又诸侯掌礼之官非王朝之典制矣周礼春官膳夫上士二人中士四人下士八人掌王之食饮膳羞王燕饮酒则为献主谨案杜佑称膳部于周官即膳夫凌人二职今考精膳司掌朝㑹燕飨外藩廪饩之事与光禄寺大官署均当出于膳夫之职谨互着于表至唐代膳部职主纳氷故杜佑又以凌人当之今则藏氷之事属于工部不𨽻礼曹与唐制不同故凌人之职亦别系诸工部都水司表内云周礼地官掌节上士二人中士四人府二人史四人掌守邦节而辨其用郑康成註凡节有法式藏于掌节周礼春官典瑞中士二人府二人史二人掌玉瑞玉器之藏辨其名物与其用事郑康成註瑞节信也若今符玺郎谨案掌节言货贿用玺节郑康成谓如今之印章后世百官给印其权舆盖本于此至典瑞掌玉瑞以为符信郑康成举汉之符玺郎当之考符玺郎一官始于秦之符节令丞自汉而降歴代相沿有符节御史主玺令史符玺郎中符寳郎诸职属于少府及门下省至元则为典瑞监眀则为尚寳司设卿少司丞等官以处恩廕寄禄之员本朝顺治十五年以尚寳司事简官冗特诏裁省其职事已併于内阁内务府诸衙门惟礼部铸印局掌造金寳印章而辨其法式虽职耑范冶乃汉晋印曹御史唐宋铸印官之比与前代符玺郎典守出纳者不同而稽核源流实亦本于掌节典瑞之二职今故特着于表以存其朔而尚寳司沿革则不复具载焉唐六典礼部尚书周之春官卿也侍郎周之春官小宗伯中大夫也周官大宗伯属官有下大夫盖郎中之任有上士盖员外郎之任汉后汉书百官志成帝初置客曹尚书主外国夷狄事世祖又分客曹为南主客曹北主客曹刘昭后汉书志注蔡质汉仪曰吏曹尚书典选举斋祀属三公曹唐六典汉客曹主外国夷狄吏曹主选举斋祀皆今礼部之职汉旧仪云尚书郎四人其一主匈奴单于营部盖主客之任也马端临文献通考二汉侍御史凡有五曹二曰印曹掌刻印谨案自秦汉尽改周制其宗伯之职遂移于太常鸿胪太史诸官惟前汉客曹属于尚书为今礼部之权舆而印曹御史亦今铸印局之所自出谨并着之于表后汉吏曹虽主祠祀而其名究为吏部所由承今别系之吏部表内至汉书所载又有礼官之称武帝纪元朔元年诏中二千石礼官博士议不举孝亷者罪五年诏令礼官劝学儒林传鲁徐生以颂为礼官大夫而百官公卿表不详其职考史记礼书有余至大行礼官观三代损益语是礼官当属于大行令大行令即大鸿胪盖主傧相賛导故徐生以善为容貌威仪而得之今别载入鸿胪寺篇不列于此云三国晋书职官志魏有客曹尚书有殿中南主客祠部仪曹郎杜佑通典魏尚书有祠部曹有仪曹郎掌吉㓙礼制有祠部郎主礼制唐六典殿中掌表疏仪曹掌吉㓙礼制皆礼部之职晋晋书职官志渡江有祠部尚书常与右仆射通职不恒置以右仆射摄之若右仆射阙则以祠部尚书摄知右事尚书郎武帝置殿中祠部仪曹左右主客左右士北主客南主客曹郎江左无左右士但有殿中祠部仪曹主客后又省主客云通典晋江左有祠部尚书掌庙祧之礼宋书百官志晋西朝有印曹御史谨案礼部沿革至魏晋而官制始畧备如仪曹为今仪制司之职祠部为今祠祭司之职左右南北主客为今主客司之职惟左士右士二郎史文不详所掌至北齐而改为膳部推其原始盖即今精膳司之所自出也宋齐梁陈文献通考宋祠部尚书领祠部仪曹二曹齐梁陈皆有祠部尚书通典东晋有殿中祠部仪曹宋武帝加置主客曹齐依元嘉制南齐书百官志左仆射领殿中主客二曹事祠部尚书左仆射通职不俱置谨案南齐志称尚书台二十曹而详核所载止十八曹独无祠部仪曹二郎以宋制准之当为祠部尚书所领盖史文脱漏或传刻佚之也隋书百官志梁武受命置祠部尚书祠部仪曹主客殿中等郎陈遵梁制郑樵通志尚书都令史梁武帝诏视奉朝请以太学博士刘讷兼殿中都北魏册府元龟后魏有仪曹尚书唐六典后魏有殿中郎仪曹郎祠部郎太和中改定百官都官尚书管左士郎通典后魏吏部管南主客祠部管左主客魏书列传孝文驾征马圈留宋弁以本官兼祠部尚书摄七兵事及行执其手曰国之大事在祀与戎故令卿绾摄二曹弁顿首辞谢谨案魏书官氏志最为阙漏唐六典通典册府元龟所载礼部沿革于后魏但有仪曹尚书一官今以宋弁传考之则魏尚有祠部尚书而并不之及意其亦如晋制以他官兼摄不常置故诸书从畧欤北齐隋书百官志后齐尚书省置殿中祠部等尚书分统列曹殿中统仪曹掌吉㐫礼制事祠部统祠部掌祠祀医药死䘮赠赙等事主客掌诸蕃杂客事祠部无尚书则右仆射摄都官统膳部掌侍官有司礼食肴馔等事郎中并一人仪曹量事置掌固主事员谨案北齐改南主客为主爵左主客为主客百官志称主爵掌封爵等事是南主客职掌已併入左主客故主爵専司封爵并非賔客之礼今析入吏部騐封司条下至歴代主客曹南北左右各有分署故不统于一尚书齐始合为一曹领之祠部则后代主客司之専属礼部实自北齐始也后周富大用事文类聚后周依周官置春官大宗伯卿周书列传太祖建六官春官府领宗伯等职册府元龟后周依周礼建宗伯小宗伯属官有典祀中大夫小典祀下大夫又有礼部后改为司宗又春官之属有典命后改为大司礼俄改大司礼复为礼部大夫周书本纪武帝保定四年五月丁亥改礼部为司宗大司礼为礼部通典后周官品正七命大宗伯正六命小宗伯正五命天官主膳中大夫春官礼部典祀等中大夫正四命天官小膳部下大夫春官小典祀典命等下大夫正三命天官小膳部上士春官礼部小典祀小典命等上士秋官东掌客南掌客西掌客北掌客等上士正二命春官礼部典瑞等中士秋官东掌客南掌客西掌客北掌客等中士正一命春官礼部旅下士典瑞等下士谨案后周改礼部为司宗典命为礼部故有司宗中大夫见于周书萧世怡传而通典所载官品乃有礼部典命而无司宗又武帝本纪资治通鑑俱有小礼部辛彦之使齐事胡三省以为即礼部上士而通典所载又无小字均与史㕘错不合疑杜佑所据乃其初颁之制后经改易故颇有异同也至秋官有賔部大夫胡三省以为即周行人之职又有蕃部大夫盖亦如鸿胪典客之类当为今㑹同四译馆之职惟东西南北四掌客乃沿晋宋以来南北左右主客之制而稍变其名于今主客司沿革为近故併列诸表内云隋隋书百官志髙祖受命置尚书省礼部尚书统礼部祠部侍郎各一人主客膳部侍郎各二人六年各置员外郎一人炀帝即位三年増置侍郎一人以贰尚书之职诸曹侍郎并改为郎又改礼部为仪曹郎以异侍郎之名诸司主事并去令史之名后又改主客为司蕃郎置承务郎同员外之职通典隋置礼部尚书统礼部祠部主客膳部四曹盖因后周礼部之名兼前代祠部仪曹之职谨案礼部之名起自后周然犹仅春官所属之一职其以礼部当宗伯之任则始于隋代隋所定六曹二十四司他曹至后代亦间有异同惟仪祠主膳四司其名皆今所承用也唐旧唐书职官志礼部尚书一员侍郎一员尚书侍郎之职掌天下礼仪祭享贡举之政令其属有四一曰礼部二曰祠部三曰膳部四曰主客总其职务而行其制命凡中外百司之事由于所属皆质正焉郎中一员员外郎一员主事二人令史五人书令史十一人亭长六人掌固八人郎中员外郎之职掌贰尚书侍郎举其仪制而辩其名数凡五礼之仪一百五十有二一曰吉礼二曰賔礼三曰军礼四曰嘉礼五曰㓙礼凡元日大陈设于含元殿凡冬至大陈设如元正之仪凡千秋节御楼设九部之乐凡京司文武职事九品已上每朔望朝㕘五品以上及供奉官员外郎监察御史太常博士每日㕘凡祥瑞皆辨其名物有大瑞上瑞中瑞皆有等差凡乐有五声八音六律六吕陈四悬之度分二舞之节以和人伦以调节气以享鬼神以序賔客凡太庙太社及诸宫殿门东宫及一品已下诸门施㦸有差凡内外百官皆给铜印有鱼符之制凡服餙尚黄旗帜尚赤凡百寮冠笏繖幰珂珮各有差常服亦如之凡职事官薨卒有赙赠栁翣碑碣各有制度祠部郎中一员员外郎一员主事二人令史五人书令史十一人亭长六人掌固八人郎中员外郎之职掌祠祀享祭天文漏刻国忌庙讳卜筮医药僧尼之事凡祭祀之名有四一曰祀天神二曰祭地祇三曰享人鬼四曰释奠于先圣先师其差有三若昊天上帝皇地祇神州宗庙为大祀日月星辰社稷先代帝王岳镇海渎帝社先蚕孔宣父齐太公诸太子庙为中祀司中司命风师雨师衆星山林川泽五龙祠等及州县社稷释奠为小祀凡官爵二品已上祠四庙五品已上祠三庙六品已下达于庶人祭祖祢而已凡天下寺有定数每寺立三纲以行业髙者充凡僧簿籍三年一造膳部郎中一员员外郎一员主事二人令史四人书令史九人掌固四人郎中员外郎之职掌邦之祭器牲豆酒膳辨其品数及藏氷食料之事主客郎中一员员外郎一员主事二人令史四人书令史九人掌固四人郎中员外郎之职掌二王后及诸蕃朝聘之事唐㑹要开元二十四年三月以考功员外郎李昻为举人所讼乃下诏曰每嵗举人顷年以来惟考功所职位轻务重名实不伦欲尽委长官又铨选委积但六官之列体国是同况宗伯主礼宜主賔荐自今以后每年诸色举及斋郎等简试并于礼部集仍委侍郎専知谨案周官宗伯虽掌邦礼而教官实司徒之职故賔兴之法仍属之地官宗伯所主者鬼神祠祀燕享朝㑹之节而已自唐开元中以贡举𨽻于礼部歴代沿为定式于是礼部遂领邦教之任盖兼有古司徒之职事矣宋敏求春眀退朝録唐旧説礼部郎中掌省中文翰谓之南宫舍人百日内须知制诰谨案唐宋礼部郎中员外郎掌考论典制撰述表章故每选名儒之淹通者为之以次迁知制诰曽肇曲阜集行礼部郎中制词所谓俎豆之议着为典常牋奏之文传为口实秩清任重时儒所贵者是也宋时至以礼部郎中为名表郎官别有印曰名表郎印其迁转亦多得馆职眀代以礼部尚书侍郎専掌诰勅及兼翰林院学士读讲学士衔盖犹唐宋之遗意矣唐㑹要延载元年五月勅天下僧尼道士𨽻祠部不须属司省开元二十五年以道士女道士割𨽻宗正寺僧尼令祠部检校谨案释道二教前代未尝领之于官自北齐置昭元寺以掌诸佛教又鸿胪寺属有僧祇部丞一人太常寺属有崇虚局丞掌诸道士簿帐于是始见于官司之职守后周有司寂上士中士掌沙门之政司元中士掌道门之政皆属春官宗伯释道之𨽻礼部又由此昉也唐初遂沿其制后虽析道士女冠改𨽻宗正寺而僧尼仍属祠部又属主客及两街功徳使宋时僧道俱𨽻祠部金元眀因之至今以为恒式以其本祠祭司所掌之一事并非専官故昭元崇虚司寂司元诸职不列于表而附识其縁起于此焉王应麟玉海蜀铸印官祝温柔言其祖思言唐礼部铸印官世习缪篆汉艺文志所谓屈曲纒绕以摹印章者也谨案自晋宋以前每除一官即改铸新印给之不相传授宋书孔琳之传谓惟尉一职独用一印内外羣官每迁悉改终年刻铸䘮功消实金银铜炭之费不可称言者是也故当时有印曹御史専司篆刻之事嗣后此制既改铸印之职遂不见于史唐百官铜印法式掌之礼部而宋敏求春眀退朝録载唐礼部员外郎㕔有大石诸州府纳废印皆于石上碎之故令狐楚有移石几回敲废印之句是销印刻印亦皆在礼部可知而六典及新旧两志俱未及铸印之职详考玉海所载则唐代礼部实有是官未审何以脱漏殆以其出于天寳以后所置故六典无之史志皆承用六典旧文因亦畧而不载耳五季册府元龟唐礼部总判祠礼膳部及主客事五代因之无所改作谨案自唐代别置礼仪使始于天寳九载韦述又有太常寺礼院置修撰检讨官各一员以讨论典制议礼之职遂移之他官宋亦有礼仪院太常礼院诸名不専以礼部主判五季之世其制并同而据册府元龟所载凡当时大典礼令百官集议尚书省者仍皆以礼部尚书主之如同光二年议撤北京宗庙则礼部尚书王正言等上奏天成元年议祧迁议立亲庙则皆礼部尚书萧顷等上奏盖如今礼部主稿之例也宋宋史职官志礼部掌国之礼乐祭祀朝㑹宴飨学校贡举之政令祭之名有三天神曰祀地祇曰祭宗庙曰飨又有大祀中祀小祀之别币玉牲牢器服各从其等凡礼乐制度有所损益小事则同太常寺大事则集侍从官秘书省长贰或百官议定以闻凡天下选士俱注于籍三嵗贡举与夫学校试补三舍生旧属礼仪院判院一人以枢密院使㕘知政事充知院以诸司三品以上充主吏无定数择三司京朝百司胥吏充礼部止设判部一人元丰官制行悉归礼部其属三曰祠部曰主客曰膳部设官十尚书侍郎各一人郎中员外郎四司各一人元祐初省祠部郎官一员以主客兼膳部绍圣改元主客膳部互置郎官兼领建炎以后并同尚书掌礼乐祭祀朝㑹宴飨学校贡举之政令侍郎为之贰郎中员外郎㕘领之凡讲议制度损益仪物则审覆有司所定之式以次谘决而质于尚书省大祭祀则省牲省鼎镬视涤濯荐腥则奉笾豆簠簋及饮福彻之祼则奉瓉临鬯凡天地宗庙陵园之祀后妃亲王将相封册之命皇子加封公主降嫁稽其彛章以诏上下而举之朝廷庆㑹宴乐宗室冠婚䘮祭蕃使去来宴赐与夫经筵史馆赐书修书之礼例皆同奉常讲求㕘酌而定其仪节三嵗贡举学校试补诸生皆总其政旌节章服之颁祥瑞表奏之进凡闗于礼乐者皆掌之建炎三年诏鸿胪光禄寺併归于礼部太常国子监亦𨽻焉分案五曰礼乐曰贡举曰宗正奉使帐曰封册表奏曰检法各随其名而治其事侍郎奏中严外辨同省牲及视馔腥熟之节祼受瓉奉槃大朝㑹则尚书奏藩国贡物凡庆贺若谢则郎中员外郎分撰表文祠事与太常少卿祠部官迭为终献或亚献分案十置吏三十有五南渡诸曹长贰互置绍兴七年礼部置侍郎二员隆兴元年诏除尚书不常置外礼部侍郎置一员郎中员外郎㕘领礼乐祭祀朝㑹宴飨学校贡举之事有所损益则审订以次谘决凡庆㑹若谢掌撰表文与祠部主客膳部并列为四建炎三年併省郎曹礼部领主客祠部领膳部隆兴元年复诏礼部祠部一员兼领自是併行四司之事矣通置吏五十四人祠部郎中员外郎掌天下祀典道释祠庙医药之政令月奏祠祭国忌休假之日若神祠封进爵号则覆太常所定以上尚书省凡宫观寺院道释籍其名额应给度牒若空名者毋越常数初补医生令有司试艺业嵗终校全失而赏罚之分案五置吏二十有一主客郎中员外郎掌以賔礼待四夷之朝贡凡郊劳授馆宴设赐予辨其等而以式颁之至则图其衣冠书山川风俗有封爵礼命则承诏颁付掌嵩庆懿陵祭享崇义公承袭之事分案四置吏七膳部郎中员外郎掌牲牢酒醴膳羞之事凡所用物前期计度以闗度支若祭祀朝㑹宴飨则同光禄寺官视其善否酒成则尝而后进季冬命藏氷春分启之以待供赐分案七置吏九事文类聚宋元丰正名以梁焘为礼部尚书谢景温为礼部侍郎自此始正除尚书阙谨案礼部専司典礼无勾稽钱谷综核法令之职故自唐世即号为优闲当时唿祠部为氷㕔又有后行祠屯不博前行都门之语俱见于赵璘因话録至宋南渡而弥甚洪迈在绍兴中作礼部郎官㕔壁记谓以主客合于礼部号为两曹而所掌犹不过牋削印瑞郊庙礼文与士子科举事日所程判其多不能以百至无毫毛可用以为勤以白长官者盖是时疆场多事无暇讨论典章故其清省至于如此至孝宗时而礼部一曹遂兼行四司之事殆亦以其务简而併之欤宋史职官志少府监掌铸牌印朱记之事置铸印篆文官二员谨案宋铸印官属于少府监与唐制稍异辽辽史百官志北面官多啰伦穆腾司掌礼仪多啰伦穆腾总知朝廷礼仪总礼仪事南面官僚其始中书省兼礼部中叶弥文于刘泾为礼部尚书知有尚书省矣郎中刘辉道宗大安末为礼部郎中员外郎开泰五年见礼部员外郎王景运金金史百官志礼部尚书一员正三品侍郎一员正四品郎中一员从五品员外郎一员从六品掌凡礼乐祭祀燕飨学校贡举仪式制度符印表疏图书册命祥瑞天文漏刻国忌庙讳医卜释道四方使客诸国进贡犒劳张设之事主事二员从七品元元史百官志礼部尚书三员正三品侍郎二员正四品郎中二员从五品员外郎二员从六品掌天下礼乐祭祀朝㑹燕飨贡举之政令凡仪制损益之文符印简册之信神人封谥之法忠孝贞义之褒送迎聘好之节文学僧道之事婚姻继续之辨音艺膳供之物悉以任之世祖中统元年以吏户礼为左三部置尚书二员侍郎二员郎中四员员外郎六员总领三部之事至元元年分立为吏礼部尚书三员侍郎仍二员郎中仍四员员外郎四员七年别立礼部尚书三员侍郎一员郎中二员员外郎如旧眀年又合为吏礼部十三年又别为礼部二十三年六部尚书侍郎郎中员外郎定以二员为额成宗元贞元年复増尚书一员领㑹同馆事主事二员䝉古笔且齐二人令史一十九人回回令史二人克哷穆尔齐一人知印二人奏差十二人典吏三人铸印局秩正八品掌凡刻印销印之事大使一员副使一员直长一员至元五年始置事文类聚礼部大元无専曹祠祭燕享山陵致祭司天医卜释道度牒忌辰庙讳旌表四方使客以令史分名头掌之谨案元礼部所属有侍仪司掌朝㑹礼仪当为今鸿胪寺之职有拱卫直都指挥使司掌仪卫器仗当为今銮仪卫之职今各析出别着于表又有白纸坊大使副使掌薪司司令司丞等官白纸坊在今宣武门外乃当时承造纸札之地故设官董之今已乆废掌薪司以备刍秼盖如旧置马馆监督之比今其职亦已裁省故并附见于此焉眀眀史职官志礼部尚书一人左右侍郎各一人其属司务㕔司务二人仪制祠祭主客精膳四清吏司各郎中一人员外郎一人主事一人所辖铸印局大使一人副使二人尚书掌天下礼仪祭祀宴飨贡举之政令侍郎佐之仪制分掌诸礼文宗封贡举学校之事天子即位天子冠大婚册立皇太子妃嫔太子妃上慈宫徽号朝贺朝见大飨宴飨大射宴射则举诸仪注条上之若经筵日讲耕耤视学策士传胪巡狩亲征进厯进春献俘奏㨗若皇太子出阁监国亲王读书之藩皇子女诞生命名以及百官命妇朝贺皇太子后妃之礼与诸王国之礼皆颁仪式于诸司凡传制诰开读诏勅表笺及上下百官往来移文皆授以程式焉凡嵗请封宗室王郡王将军中尉妃主君各以其亲疏为等凡诸司之印信领其制度凡祥瑞辨其名物以学校之政育士类以贡举之法罗贤才以乡饮酒礼教齿让以养老尊髙年以制度定等威以恤贫广仁政以旌表示劝励以建言㑹议悉利病以禁自宫遏奸民祠祭分掌诸祀典及天文国恤庙讳之事凡祭有三曰天神地祇人鬼辨其大祀中祀小祀而敬供之饬其坛壝祠庙陵寝而数省閲之蠲其牢醴玉帛粢羮水陆瘗燎之品第配侑从食功徳之上下而秩举之天下神祇在祀典者则稽诸令甲播之有司以时谨其祀事凡䘮𦵏祭祀贵贱有等皆定其程则而颁行之凡天文地理医药卜筮师巫音乐僧道人并籍领之主客分掌诸蕃朝贡接待给赐之事辨其贡道贡使贡物逺近多寡丰约之数以定王若使迎送宴劳庐帐食料之等赏赉之差若蕃国请嗣封则遣颁册于其国凡审言语译文字送迎馆伴考稽四夷馆译字生通事之能否而禁饬其交通漏泄凡朝廷赐赉之典各省土物之贡咸掌之精膳分掌宴飨牲豆酒膳之事凡御赐百官礼食曰宴曰酒饭为上中下三等视其品秩蕃使土官有宴有下程皆辨其等亲王之藩王公将军来朝及其使人亦如之凡膳羞酒醴品料光禄是供㑹其数而程其出纳焉凡嵗藏氷出氷移所司谨洁之初洪武元年置礼部六年设尚书二人侍郎二人分四属部总部祠部膳部主客部每设郎中员外郎各一人主事各三人十三年陞部秩设尚书侍郎各一人每属部设郎中员外郎主事各一人寻复増置侍郎一人二十二年改总部为仪部二十九年改仪部祠部膳部为仪制祠祭精膳惟主客仍旧俱称为清吏司成𢎞以后率以翰林儒臣为之其由此登公孤任辅导者盖冠于诸部焉眀㑹典万歴九年裁革仪制祠祭主客三司主事一员十一年复设眀史职官志自成化时周洪谟以后礼部尚书侍郎必由翰林尚书则兼学士侍郎则兼侍读侍讲学士谨案眀礼部兼衔之制具载于史然考之眀实録如马愉王一宁薛瑄陈文刘定之刘吉刘健等皆以左右侍郎径兼翰林院学士不必定兼读讲学士故国初汉侍郎亦并兼学士衔盖尚沿其例也至如靳贵以礼部尚书程敏政以礼部侍郎皆専掌内阁诰勅而万歴以后教习庶吉士亦定以吏礼二部侍郎各一人掌之其所绾皆文翰之职盖当时春官长贰必以翰林居之中叶以后遂为入阁之阶梯故眀代礼部迁转视他曹为尤重云钦定歴代职官表卷九钦定历代职官表卷十钦定四库全书钦定厯代职官表巻十乐部表乐部国朝官制总理乐部事务礼部满洲尚书一人各部院内务府大臣无定员干隆七年始置乐部凡郊庙祠祭之乐神乐署司之殿廷朝㑹燕飨之乐和声署司之宫中庆贺燕飨之乐掌仪司司之铙歌鼔吹前部大乐銮仪卫司之均𨽻于乐部特简典乐大臣以治乐政考五音六律以合隂阳之声应天地之和凡大祭祀大朝㑹则立于宫悬之次嵗春秋仲月大合乐于掌仪司则率所属莅视以稽其节奏而正其律吕焉神乐署署正汉人一人署丞汉人二人协律郎汉人五人司乐汉人二十有三人掌祠祭乐章佾舞之数习其声容辨其条理以诏乐工凡乐生一百八十人舞生三百人咸𨽻焉顺治元年设太常寺协律郎五人司乐二十六人神乐观提㸃一人左右知观各一人康熙三十八年省协律郎一人司乐二人雍正二年复置如初额干隆二年増设司乐三人八年改神乐观为神乐所知观改为知所九年省司乐六人二十年改神乐所为神乐署提㸃改为署正知观改为署丞和声署署正满洲汉人各一人署丞满洲汉人各一人供奉供用无定员掌朝会乐律及诸队舞仪节初顺治元年沿明制设教坊司以掌官悬大乐置奉銮一人左右韶舞各一人左右司乐各一人协同官十五人俳长二十人色长十七人歌工九十八人㝷省协同官五人俳长无定员雍正元年始除乐戸籍更选精通音乐之人充教坊乐工七年改教坊司为和声署除奉銮韶舞等官名干隆七年定设署正署丞侍从待诏供奉供用官均以礼部内务府大常寺鸿胪寺官兼摄其侍从待诏无正员以为署正署丞之加衔所属署史百二十人谨案神乐署官其迁除虽属太常寺而职掌实𨽻于乐部今故与和声署同入乐部表内至掌仪司乐及銮仪卫驯象所之前部大乐旗手卫之铙歌大乐皆以司官兼掌自有本职未可析载惟銮仪卫所掌之铙歌鼓吹乃周礼鼔人及厯代鼔吹令丞之职源委所承亦不容阙畧今于表内别立銮仪卫掌乐官一条以着其沿革而官制之详则仍载入銮仪卫篇内云厯代建置三代尚书舜典帝曰夔命汝典乐教胄子直而温寛而栗刚而无虐简而无傲诗言志歌永言声依永律和声八音克谐无相夺伦神人以和谨案朱子谓大司乐之教即是夔典乐事今故録舜典系之周官大司乐之前以明三代相承实本虞廷旧制也周礼春官大司乐中大夫二人以乐舞教国子舞云门大卷大咸大㲈大夏大濩大武以六律六同五声八音六舞大合乐以致鬼神示以和邦国以谐万民以安賔客以说逺人以作动物乃分乐而序之以祭以享以祀乐师下大夫四人上士八人下士十有六人凡乐掌其序事治其乐政大胥中士四人以六乐之会正舞位比乐官展乐器小胥下士八人正乐县之位太师下大夫二人掌六律六同以合隂阳之声皆文之以五声播之以八音大祭祀帅瞽登歌令奏击拊下管播乐器令奏鼓大飨亦如之小师上士四人掌教鼓鼗柷敔埙箫管弦歌瞽蒙上瞽四十人中瞽百人下瞽百有六十人掌播鼗柷敔埙箫管弦歌讽诵诗世奠系鼓琴瑟眡了三百人掌凡乐事播鼗撃颂磬笙磬典同中士二人掌六律六同之和以辨天地四方隂阳之声以为乐器磬师中士四人下士八人掌教击磬击编磬钟师中士四人下士八人掌金奏笙师中士二人下士四人掌教龡竽笙埙籥箫篪篴管舂牍应雅以教祴乐鏄师中士二人下士四人掌金奏之鼓韎师下士二人掌韎乐祭祀则率其属而舞之大飨亦如之旄人下士四人掌教舞散乐舞夷乐籥师中士四人祭祀则鼓羽籥之舞賔客飨食则亦如之籥章中士二人下士四人掌土鼓豳籥鞮鞻氏下士四人掌四夷之乐与其声歌典庸器下士四人掌藏乐器司干下士二人掌舞器周礼地官鼔人中士六人掌教六鼓四金之音声以节声乐以和军旅以正田役教为鼓而辨其声用舞师下士二人掌教兵舞帗舞羽舞皇舞礼记月令仲春之月上丁命乐正习舞释菜仲丁命乐正入学习乐季冬之月命乐师大合吹礼记文王世子春夏学干戈秋冬学羽籥皆在东序小学正学干大胥賛之籥师学戈籥师丞賛之春诵夏弦大师诏之孔颖达疏诸侯谓之小学正天子谓之乐师周礼惟有籥师此云籥师丞者或诸侯之礼或异代之法春秋左氏传楚钟建为乐尹杜预註司乐大夫谨案虞廷以伯夷典礼后夔典乐分为二职然礼理乐和本相辅而行故周官以大司乐以下二十职属之大宗伯也详稽厥制盖大司乐综领乐事故又称乐正而乐师在诸侯为小乐正则即其副贰皆当为今典乐大臣之职卢植礼记註谓汉太予令如古大胥太乐丞如古小胥皆大乐正属官则大胥当为今署正之职小胥当为今署丞之职其典同以下十二官及地官之舞师一官分掌八音六舞当为今协律郎司乐供奉供用官之职若地官之鼓人専司金鼔节奏为后世鼓吹署所自出当为今銮仪卫铙歌大乐之职观月令所载仲春乐正习乐季秋乐师合吹其教肄之法綦详今定制乐舞生毎月肄乐于神乐署春秋季月则大合乐于掌仪司典乐率所属咸莅视之职守相承固于乐正乐师所掌适相脗合也至太师小师为瞽工之长秦汉以后工师皆非蒙旷挚之职久已无存今故不列于表又楚之乐尹及论语所载亚饭三饭四饭鼓播鼗击磬诸官大抵多侯国之制今亦并从附着焉秦杜佑通典秦奉常属官有太乐令及丞汉汉书百官公卿表奉常属官有太乐令丞汉书律厯志宫商角征羽职在太乐汉书礼乐志制氏以雅乐声律世世在太乐官河间献王献所集雅乐天子下太乐官常存肄之谨案汉书百官公卿表载武帝元鼎五年杜相为太常坐擅繇太乐令论而后汉书桓谭傅亦载谭父在成帝时为太乐令则太乐一官终西汉之世无所改革又通典载卢植礼记註有引太乐律卑者之子不得舞宗庙之酎云云所称太乐律盖如今之则例也司马光资治通鑑武帝元狩二年上方立乐府使司马相如等造为诗赋以宦者李延年为协律都尉佩二千石印弦次初诗以合八音之调汉书百官公卿表少府属官有乐府令丞汉书宣帝本纪元始四年正月诏乐府减乐人元初元年六月减乐府员汉书礼乐志哀帝即位下诏罢乐府官郊祭乐及古兵法武乐在经非郑衞之声者条奏别属他官丞相孔光大司空何武奏大凡八百二十九人其三百八十八人不可罢可领属太常奏可谨案西汉司乐者分为二官太乐令丞属太常盖如今之神乐署乐府令丞属少府盖如今之和声署其古兵法武乐即孔光奏内之嘉至鼓员邯郸鼔员骑吹鼓员等百二十八人当如今銮仪衞所掌之铙歌鼔吹乐而其初与郊祭乐俱属于乐府则自哀帝以前太乐并不领朝庙乐章其存肄者惟制氏所传河间所献之雅乐仅于乡射一用之而已又案乐府有刚别柎员主调篪员钟工磬工箫工员今和声署署史以所司乐器分别其名曰司钟司磬司琴司瑟笙箫壎篪亦如之盖即其例又乐府有仆射二人主领诸乐人是当为今供奉供用之比又张放传有乐府音监景武孟康曰音监监主乐人也则当如今之司乐矣后汉书明帝本纪永平三年八月改太乐为太予乐后汉书百官志太予乐令一人六百石掌伎乐凡国祭祀掌诸奏乐及大飨用乐掌其陈序丞一人唐六典后汉少府属官有承华令典黄门鼓吹百三十五人百戯师二十七人后汉书献帝本纪建安八年总章始复备八佾舞章懐太子註总章乐官名古之安世乐晋书乐志魏武平荆州获汉雅乐郎杜夔谨案后汉志惟有太子乐令而无承华令及总章乐官然考承华令典鼓吹当如今之銮仪卫乐总章即安世乐乃前汉乐府令旧职当如今之和声署乐以规制凖之必三官各有职掌未可偏废疑史文脱漏也观晋志之雅乐郎一官史亦不载则其阙畧者固不少耳三国宋书百官志魏复为太乐令唐六典魏太乐令黄初中以杜夔为之使正雅乐时散骑侍郎邓静善咏雅乐歌师尹胡能习宗祀之典舞师冯肃晓知前代诸儛夔与剏定迁协律都尉晋晋书职官志太常有协律校尉员又统太乐鼔吹等令协律校尉汉协律都尉之职也魏杜夔为之及晋改为协律校尉册府元龟晋荀朂以魏氏歌诗或二言或三言以问司律中郎将陈颀曰被之金石未必皆当故朂造晋诗皆为四言朂以杜夔所制律吕较太乐总章鼓吹八音与律吕乖错乃作新律吕以调声韵颁下太常使太乐总章鼓吹清商施用朂遂典知乐事谨案晋代但置太乐鼓吹令而据册府元龟所载则尚有总章清商二乐而未见其官当是以太乐兼总章鼓吹兼清商而仍令乐工分𨽻之各司其事不相凌杂故有此四名也至司律中郎将史亦无其制疑当以中郎将之官典司乐律殆如今各部院堂官之兼管乐部者欤宋齐梁陈宋书百官志太乐令一人丞一人掌凡诸乐事通典太乐令丞齐铜印墨绶进贤一梁冠绛朝服梁陈因之隋书百官志梁太常统太乐鼓吹令丞又置协律校尉总章校尉监掌故乐正之属以掌乐事又有清商署丞谨案宋书乐志宋文帝元嘉十三年有总章工冯大列给诸王舞伎事是宋齐亦有总章乐而不言所属至梁设校尉而总章始置専官又别立清商署丞于是太乐总章鼓吹清商四乐遂各有分掌校之今制则神乐署当如太乐令之职和声署当如总章校尉清商丞之职而銮仪衞驯象所旗手卫司官则如鼓吹令之职其司乐供奉供用则监掌故乐正之职也北魏魏书官氏志协律中郎从第四品下方舞郎庶长协律郎从第五品上太乐祭酒从第五品中太乐博士第六品下方舞郎从第六品中唐六典后魏太和十五年置太乐官魏书乐志正始元年太乐令公孙崇普泰元年太乐令张干龟谨案魏収乐志载魏太祖天兴六年诏太乐总章鼓吹増修杂技是三乐并建与前代相同而太和中惟置太乐官盖当兼领总章鼓吹也北齐隋书百官志后齐太常寺属官有协律郎二人掌监调律吕音乐统太乐署令丞掌诸乐及行礼节奏等事鼔吹署令丞掌百戯鼔吹乐人等事太乐兼领清商部丞掌清商音乐等事鼓吹兼领黄户局丞掌供乐人衣服谨案北齐以中书侍郎司进御之音乐而所领者不过西凉龟兹四部伶官淫哇竞进雅乐无闻与今典乐大臣之职不同故不列于表后周通典后周官品正五命春官大司乐中大夫正四命春官小司乐下大夫正三命春官小司乐上士正二命春官乐师乐胥司歌司钟磬司鼓司吹司舞籥章掌散乐典夷乐典庸器中士正一命春官乐胥司歌司钟磬司鼓司吹司舞籥章掌散乐典夷乐典庸器下士隋隋书百官志太常寺有协律郎二人统太乐清商鼓吹等署各置令一人太乐加至二人丞一人太乐鼓吹则各至二人太乐署清商署各有乐师员太乐八人清商二人鼓吹署有哄师二人炀帝改乐师为乐正置十人罢清商署唐唐六典太乐署令一人从七品下丞一人从八品下乐正八人从九品下典事八人文武二舞郎一百四十人令掌教乐人调合钟律以供邦国之祭祀飨燕丞为之贰凡用乐则辨其曲度章服而分终始之次凡乐人及音声人应教习皆着簿籍覈其名数而分畨上下皆教习检察以供其事鼓吹署令一人从七品下丞一人从八品下乐正四人从九品下令掌鼓吹施用调习之节以备卤簿之仪丞为之贰凡大驾行幸卤簿则分前后二部以统之协律郎二人正八品掌和六律六吕以辨四时之气八风五音之节凡太乐鼔吹教乐则监试为之课限若大祭祀飨燕奏乐于庭则升堂执麾以为之节制谨案隋志载隋罢清商而唐六典註又称唐朝省清商并于鼓吹二书皆唐代官撰而彼此矛盾必有一误也五季旧五代史乐志周显徳二年正月命太乐令贾峻奏王朴新法黄钟调谨案五季乐官之制史文不详据薛居正旧史所载则太乐之职亦同唐代也宋马端临文献通考宋协律郎朝宴亲郊则遣官摄事太乐局令一人丞一人乐正二人副使正二人掌车驾郊祀及御殿御楼大祠登歌鼓吹局令一人丞一人崇宁后𨽻大晟府宋史职官志大晟府以大司乐为长典乐为贰次曰太乐令秩比丞次曰主簿协律郎又有按协声律制撰文字运谱等官以京朝官选人或白衣士人通乐律者为之又以武臣监府门及大乐法物库以侍从内省近侍官提举所典六案曰太乐曰鼓吹曰宴安乐曰法物曰知杂曰掌法宋朝礼乐掌于奉常崇宁初置局议大乐乐成置府建官以司之礼乐始分为二五年二月因省冗员併之礼官九月复旧大观四年以官徒廪给繁厚省乐令一员监官二员宣和二年诏以大晟府近嵗添置冗滥徼幸并罢不复再置辽辽史百官志南面朝官有协律郎太乐署鼓吹署金金史百官志太常寺协律郎从八品掌以麾节乐调和律吕监视音调太乐署兼鼓吹署乐工百人令一员从六品丞从七品掌调和律吕教习音声并施用之法乐工部籍直长一员正八品太乐正从九品掌祠祀及行礼陈设乐县太乐副正从九品教坊提㸃正五品使从五品副使从六品判官从八品掌殿廷音乐总判院事谐音郎从九品金史乐志金初得宋始有金石之乐及大定明昌粲然大备其𨽻太常者即郊庙祀享大宴大朝㑹宫县二舞是也𨽻教坊者则有铙歌鼓吹天子行幸卤簿导引之乐也鼓吹乐前部鼓吹令二人后部鼔吹丞二人元元史百官志仪凤司秩正四品掌乐正供奉祭飨之事至元八年立玉宸院置乐长一员乐副一员乐判一员二十年改置仪凤司𨽻宣徽院置大使副使各一员判官三员二十五年归𨽻礼部省判官三员三十一年置达噜噶齐一员副使一员大徳十一年改陞玉宸乐院秩从二品置院使副使佥事同佥院判至大四年复为仪凤司秩正三品延祐七年降从三品定置大使五员从三品副使四员从四品首领官经厯一员从七品知事一员从八品吏属令史二人译史通事知印各一人其属五云和署秩正七品掌乐工调音律及部籍更畨之事至元十二年始置至大二年拨𨽻玉宸乐院皇庆元年陞正六品二年陞从五品署令二员署丞二员管勾二员协音一员协律一员书史二人书吏四人教师二人提控四人安和署秩正七品职掌与云和同至元十三年始置皇庆二年陞从五品署令二员署丞二员管勾二员协音一员协律一员书史二人书吏四人教师二人提控四人常和署初名管勾司秩正九品管领回回乐人皇庆元年初置延祐三年陞从六品署令一员署丞二员管勾二员教师二人提控二人天徳署初名昭和署秩从六品管领河西乐人至元十七年始置大徳十一年陞正六品至大四年改为天乐署皇庆元年陞从五品署令二员署丞二员协音一员协律一员书史二人书吏四人教师二人提控四人广乐库秩从九品掌乐器等物大使一员副使一员皇庆元年始置教坊司秩从五品掌承应乐人及管领兴和等署五百户中统二年始置至元十二年陞正五品十七年改提㸃教坊司𨽻宣徽院秩正四品二十五年𨽻礼部大徳八年陞正三品延祐七年复正四年达噜噶齐一员正四品大使三员正四品副使四员正五品知事一员从八品令史四人译史知印奏差各二人通事一人其属三兴和署秩从六品署令二员署丞二员管勾二员祥和署秩从六品署令二员署承二员管勾二员广乐库秩从九品大使一员副使一员大乐署秩从六品中统五年始置令二员从六品丞一员从七品掌管礼生乐工四百七十九户明明史职官志太常寺协律郎二人司乐二十人乐四等曰九奏曰八奏曰七奏曰六奏舞二曰文舞曰武舞初吴元年置设协律郎洪武十三年更定协律郎等官品秩世宗又増设协律郎等员教坊司奉銮一员左右韶舞各一人左右司乐各一人掌乐舞承应以乐户充之𨽻礼部谨案自汉以后典雅乐者不出太乐总章鼓吹清啇四署其总章清商乐官间置即罢惟太乐鼓吹二署厯代相沿迄唐宋犹并设不废至教坊之名始自唐明皇时唐书礼乐志所谓置内教坊于蓬莱宫侧居新声散乐倡优之技者是也当时崔令钦有教坊记所述皆鄙俗之事大抵繁音䙝调不可以施于宗庙朝廷故终唐世未尝𨽻之乐官至宋徽宗既制新乐令大晟府同教坊按习始以雅乐播之教坊金代复并鼓吹入太乐而别置教坊提㸃以司鼓吹引导于是教坊遂得列于乐官厯元明皆因其制以俳优名目厠诸咸英韶夏之间于制度殊为乖舛本朝特加釐正改教坊司为和声署以典朝㑹燕飨之乐而铙歌鼓吹则别掌之銮仪卫官前代太乐总章鼓吹之司存秩然咸得其条理我皇上审音考律重定乐章金石均谐神人允格同和盛轨洵与唐虞三代比隆矣钦定歴代职官表卷十钦定历代职官表卷十一钦定四库全书钦定厯代职官表卷十一礼部㑹同四译馆表礼部㑹同四译馆国朝官制提督㑹同四译馆礼部郎中兼鸿胪寺少卿衔一人掌四夷朝贡之国设广厦以待贡使之至置象译以通言语习畨夷书凡贡使就馆率大使庀治屋宇稽其出入互市之事视其脯资饩牵毋有不给若朝见及赐燕颁赏皆馆卿率使臣以行礼焉初制㑹同四译分设两馆㑹同馆自顺治初置即𨽻礼部以主客司满洲汉人主事各一人提督馆事十四年设员外郎品级通事一人掌㑹同馆印㝷省雍正十年改定㑹同馆监督由部抡选引见简用一人四译馆则国初沿明制置𨽻于翰林院设太常寺汉少卿一人提督馆事立回回缅甸百夷西畨髙昌西天八百暹罗八馆以译逺方朝贡文字干隆十三年以四译馆闲冗无事诏下大学士礼部定议省提督馆事太常寺少卿员额併入礼部为㑹同四译馆改八馆为二曰西域馆百夷馆以礼部郎中一人兼鸿胪寺少卿衔兼摄之于满汉郎中内抡选引见请㫖简任三年而代㑹同四译馆大使汉人一人序班汉人二人朝鲜通事官满洲十有二人掌治馆舎委积以接待人使通外国语言繙习文字大使员额顺治元年定序班初设二十人顺治十五年定设正教序班八人协教序班八人康熙三十八年五十二年又先后省至九人仍以一员管典务厅典务事干隆十三年省典务一人序班六人定设序班二人朝鲜通事官初置六人后增至十六人凡六品十人七品六人干隆二十三年省六品四人七品二人增设八品二人朝鲜译学置译生二十人于下五旗朝鲜子弟内选充西域馆置译生四人百夷馆置译生四人均于顺天府属儒童内选充凡太使员阙咨吏部以序班序补通事官及序班员阙均以译生选补咨吏部註册厯代建置三代周礼秋官象胥每翟上士一人中士二人下士八人徒二十人掌蛮夷闽貉戎狄之国使掌传王之言而谕説焉以和亲之若以时入宾则协其礼与其辞言传之凡其出入送逆之礼节币帛词令而宾相之掌客上士二人下士四人府二人史二人胥二人徒二十人掌四方宾客之牢礼饩献饮食之等数与其政治国语周语使舌人体委与之韦昭註舌人能达异方之志象胥之官也谨案周礼秋官自大行人以下九职皆掌四方賔客之礼秦汉而降封建既废邦交之事不行惟蛮夷朝贡犹典领于大鸿胪后世以宾礼所闗虽于礼部置主客一曹叅掌其事而实以鸿胪为専职自金元二代皆不设鸿胪寺始于礼部置㑹同馆明代复设鸿胪而所掌仅朝庙礼仪其四夷馆别以太常少卿领之于是诸蕃朝见之礼馆饩之事遂不属于鸿胪凖之前典颇不相合我朝合㑹同四译两馆为一而以礼部郎兼鸿胪寺少卿衔専司经理循名核实洵与古制相符矣至其沿革所自则㑹同馆即魏晋之客馆令典客令当为周掌客之职四译馆即汉之译官令九译令当为周象胥之职而今之馆卿寔兼此二职者也秦册府元龟秦置典客掌归义蛮夷有丞以属焉汉汉书百官公卿表典客秦官景帝十六年更名大行令武帝太初元年更名大鸿胪属官有译官令丞典属国属官九译令成帝河平元年省併大鸿胪汉书地理志自扶甘都卢国船行可二月余有黄支国自武帝以来皆献见有译长属黄门汉书西域传凡国五十自译长皆佩汉印绶汉书金日磾传金岑拜为郎使主客服䖍註官名属鸿胪主蕃客也谨案典客既改为鸿胪其厯代沿革俱已别详于鸿胪寺表惟译官九译二令丞及魏晋以后鸿胪所属之典客一署皆与今㑹同四译馆职掌相承今并着之于此至地理志西域传所称译长皆佩印绶其有禄秩可知而百官表并无此名以今制凖之当即通事官之类又主客一官服䖍谓属鸿胪而百官表亦阙而不载疑即后代典客令之所自出也三国册府元龟魏改鸿胪之大行令为客馆令晋晋书职官志大鸿胪统典客令唐六典魏客馆令晋改曰典客宋齐梁陈册府元龟宋永初中大鸿胪分置南北客馆令丞南齐书百官志客馆令掌四方宾客唐六典梁有典客馆令丞在七班之下为三品勲位陈因之北魏魏书官氏志太和十五年十二月置主客官册府元龟后魏典客监从五品上又置主客令北齐隋书百官志后齐鸿胪寺统典客置令丞后周杜佑通典后周官品正五命秋官蕃部中大夫正四命秋官小蕃部下大夫正三命秋官小蕃部上士正二命秋官象谞中士正一命秋官象谞下士谨案唐六典以后周所置东南西北四掌客当典客令之职今考掌客之名虽袭周官而其制实本于晋之南北左右主客郎自应入于主客司沿革内惟蕃部大夫专掌蕃国朝觐之叙其职实如今之馆卿若宾部大夫掌宾客之礼则与今鸿胪相仿通典乃以蕃部与宾部并入鸿胪沿革亦非也隋隋书百官志髙祖受命置鸿胪寺统典客署置令二人又有掌客十人炀帝改典客署为典蕃署置四方馆于建国门外以待四方使者后罢之有事则置名𨽻鸿胪寺量事繁简临时损益东方曰东夷使者南方曰南蛮使者西方曰西戎使者北方曰北狄使者各一人掌其方国及互市事每使者署典䕶録事叙职叙仪监府监置互市监及副㕘事各一人录事主纲纪叙职掌其贵贱立功合叙者叙仪掌大小次序监府掌其贡献财货监置掌安置其駞马船车并紏察匪违互市监及副掌互市㕘军掌出入交易唐唐六典典客署令一人从七品丞二人从八品下掌客十五人正九品上典客十三人府四人史八人宾仆十八人掌固二人典客令掌东夷西戎南蛮北狄归化在番者之名数丞为之贰凡朝贡宴享送迎预焉皆辨其等位而供其职事凡酋渠首领朝见者则馆而以礼供之若疾病所司遣医人给以汤药若身亡使主副及第三等以上官奏闻其䘮事所须所司量给欲还蕃者则给轝递至境诸蕃使主副五品以上给帐氊席六品已下给幕及食料丞一人判厨事季终则㑹之若还蕃其赐各有差给于朝堂典客佐其受领教其拜谢之节焉旧唐书职官志武徳初改通事谒者为通事舍人𨽻四方馆属中书省谨按自隋置四方馆唐代改为中书省以通事舎人判之其所掌者不独蕃国朝觐之事与隋制不同厥后五季则以卿监判四方馆宋亦有客省使引进使四方馆使以武臣为之虽兼主四夷朝贡而内外臣僚牧伯朝辞进见悉其职掌亦非隋四方馆专领蕃国者可比惟金代不置鸿胪其司外方人使者专属之客省引进二使建置所承权舆有自故仍互载于此以备沿革焉五季马端临文献通考石晋始有为卿监专掌判四方馆者谨按册府元龟载唐庄宗时诏诸寺监官属权停则典客令丞亦当在省罢之列惟四方馆职事尚存而以卿寺专判则必别为一署与唐之𨽻中书省者又不同矣宋宋史职官志鸿胪寺官属都亭西驿及管干所掌河西蕃部贡奉之事礼宾院掌回鹘吐蕃党项等国朝贡馆设及互市译语之事懐逺驿掌南蕃交州西蕃龟兹大食于阗甘沙宗哥等国贡奉之事同文馆及管勾所掌髙丽使命客省使副使掌四夷朝觐贡献之仪受其币而宾礼之掌其饔饩饮食还则颁诏书授以赐予引进司使副掌蕃国进奉礼物之事四方馆使凡郊祀大朝㑹则定外国使命之版文献通考都亭驿监官一人西驿管勾官二人以诸司使副以下至三班使臣充礼宾院监官二人以合门祗候以上及三班使臣充懐逺驿监官二人以监外物料库官兼谨案宋都亭西驿礼宾院懐逺驿诸监官即今㑹同四驿馆之职其客省引进四方馆诸使则均非其专司然详核史志监官所掌仅馆饩支供之事而一切朝见赏劳乃以客省使总其成则监官当如今之大使而客省使实兼有今馆卿职事也辽辽史百官志客省太宗㑹同元年置都客省兴宗重熙十年见都客省囘鹘仲格客省使㑹同五年见客省使耶律华格左客省使萧和斯应厯初为左客省使右客省使客省副使四方馆四方馆使高勲太宗入汴为四方馆使四方馆副使道宗咸雍五年诏四方馆副使止以契丹人充谨案辽客省使四方馆使二官其职掌不见于史以宋金之制凖之当亦主诸国人使者故并着于此金金史百官志客省使正五品副使从六品掌接伴人使见辞之事引进使五品正副使从六品掌进外方人使贡献礼物之事典客署令从六品丞从七品直长后罢书表十八人右属宣徽院谨案金不设鸿胪寺官故朝仪属之宣徽院而客省引进使亦𨽻焉葢亦如客馆令之属大鸿胪也元元史百官志㑹同馆秩从四品掌接伴引见诸蕃蛮夷峒官之来朝贡者至元十三年始置二十五年罢之二十九年复置元贞元年以礼部尚书领馆事遂为定制礼部尚书领㑹同馆事一员正三品大使二员正四品副使二员从六品提控案牍一员掌书四人䝉古笔且齐一人典给官八人其属有収支诸物库秩从九品大使一员副使一员至元二十九年以四宾库改置谨案元代亦不设鸿胪寺别置㑹同馆以主诸蕃朝贡元贞初遂领之礼部尚书以重其事今㑹同馆之属礼部葢自此始也明明史职官志𢎞治五年礼部増设主客司主事一人提督㑹同馆太常寺提督四夷馆少卿一人掌驿书之事自永乐五年外国朝贡特设八馆置译字生通事通译语言文字正徳中增设八百馆万厯中又增设暹罗馆初设四夷馆𨽻翰林院选国子监生习译宣徳元年兼选官民子弟委官敎肄学士稽考程课𢎞治七年始增设太常寺卿少卿各一员为提督遂改𨽻太常嘉靖中裁卿止少卿一人译字生明初甚重与考者与乡㑹试额科甲一体出身后止为杂流其在馆者陞转皆在鸿胪寺孙承泽春明梦余録四夷馆在东华门外设太常寺少卿提督之聴于翰林院所𨽻凡八馆初以举人监生年少者入翰林院习夷字以通事为敎师科举时任其应试巻尾识译字数十字三场毕送翰林定去取仍送入塲填榜中榜后改庻吉士仍习译天顺中革令择俊民俾専其业艺成㑹六部大臣试之通者冠带又三年授以官尹直𤨏缀録永乐间常选举人监生习四夷译书悯其妨旷本业乃命㑹试卷尾识译书数十字三场毕送出翰林定去取仍送入场填榜葢优典也然既登第仍官馆中习译书如许道中是也至景㤗初吴祯以民人充译字始援此例中乡试及登第又以与修寰宇通志成从衆庻吉士出授御史成化间俞瓉又因此例授主事于户部葢资稍可进輙习举业而译书不复精徒借为科第之㨗径故争趋者衆天顺八年彭可斋始建白如制去取于内不复送出院谨案前代客馆典客诸令丞皆以接待人使为重而译官之职则自西汉以后槩未之见至明始重其事以翰林官领之然当时所定译语大抵影响附㑹舛缪滋多其译字诸生亦徒糜廪禄而已不足以为典要我国家声敎远讫八方㑹同䝉古诸藩咸备宿卫凡前代相传译音之讹舛者无不审核精详特加釐正而托忒囘部诸事亦皆考稽重舌勒有成书握椠提铅共知遵守其序班通事之𨽻四译馆者乃以相循旧制取备官聫初不借为象鞮之用同文盛轨洵三代以来所莫及也钦定歴代职官表卷十一钦定历代职官表卷十二钦定四库全书钦定歴代职官表卷十二兵部表兵部国朝官制兵部尚书满洲汉人各一人掌中外武职铨选简覈军实以赞邦政其属有武选车驾职方武库四清吏司国初兵部设满洲承政二员䝉古承政一员汉人承政一员㕘政八员启心郎一员崇徳三年改设承政一员左㕘政一员右㕘政三员启心郎三员顺治元年改承政为尚书无定员五年定设满洲汉人尚书各一人雍正元年以来以大学士及他部尚书兼理部务皆由特简无常员左右侍郎满洲汉人各一人掌釐治戎政以贰尚书初制増减不一顺治元年定设如今额武选清吏司郎中满洲三人䝉古一人汉人一人员外郎满洲四人汉人二人主事满洲汉人各一人掌武职除选封廕及征伐训诰颁其政令崇徳三年设兵部理事官十员副理事官十六员顺治元年改定满洲郎中员外郎各八人䝉古郎中员外郎各四人汉军郎中二人员外郎六人满洲主事四人十二年増设满洲郎中三人员外郎五人康熙三十八年省满洲员外郎三人蒙古郎中员外郎及汉军员外郎各四人五十七年复设蒙古郎中一人员外郎三人増设蒙古主事一人雍正五年省汉军郎中员外郎员额汉人司官初设郎中员外郎各四人主事五人顺治十一年裁车驾武库二司汉人员外郎各一人雍正五年増设职方司汉人郎中一人武选司汉人员外郎一人车驾清吏司郎中满洲三人汉人一人员外郎满洲二人蒙古一人主事满洲汉人各一人掌驿传邮符及中外牧马之令职方清吏司郎中满洲四人汉人二人员外郎满洲三人䝉古一人汉人一人主事满洲蒙古各一人汉人二人掌天下舆圗以周知险要叙功覈过以待赏罚黜陟武库清吏司郎中满洲二人汉人一人员外郎满洲蒙古各一人主事满洲汉人各一人掌兵籍戎器乡㑹武科及编发戍军之事堂主事满洲四人汉军一人掌文案者满洲二人掌章奏者满洲二人汉军一人俱顺治元年定额司务㕔司务满洲汉人各一人顺治元年定额馆所监督满洲汉人各一人掌驿马传车之政令以待使命有急递之用顺治八年设满洲监督一人干隆十八年増设汉人监督一人俱于本部司员内遴选引见补充嵗周而代笔帖式满洲六十有二人蒙古八人汉军八人俱顺治元年定分𨽻各司视事之繁简以为额谨案兵部初设督捕侍郎满洲汉人各一员以掌旂人逃亡之事其属有左右理事官满洲汉人各一员郎中满洲汉人各一员员外郎满洲十五员汉军八员汉人一员主事满洲三员汉军一员汉人六员司务满洲汉人各一员笔帖式满洲三十四员汉军十六员司狱汉人二员康熙三十八年俱省其职事併入刑部为督捕清吏司又初设有㑹同馆大使一员亦康熙三十八年省又京城九门步军及巡捕营初制以兵部职方司主事一人总司之后归入步军统领衙门谨识于此歴代建置三代孔颕达礼记疏郑注大传夏书所谓六卿有司马谨案舜典命臯陶作士薛季宣谓礼大刑用甲兵故蛮夷盗贼之事亦领于士师朱子谓礼乐所以成教化而兵刑辅之唐虞之时礼乐之官析为二兵刑之官合为一详畧之意可见是虞廷本以士师兼掌兵事至夏建六卿而司马始自为一职今故托始于此至贾公彦周礼正义序以尧时有六官而指羲叔为夏官司马乃臆揣之词殊不足信也尚书𦙍征𦙍侯命掌六师孔安国传仲康命𦙍侯掌王六师为大司马礼记曲礼天子之五官曰司马郑康成註此盖殷时制也礼记王制司马辨论官材有发则命大司徒教士以车甲孔颕达疏此论司马之官用其人及发兵之事谨案夏殷司马之官经传未见明文孔郑所云説者多疑其凖度周制约畧言之然王制一篇本出二代之制而所列司马职掌甚详汉儒授受相承必有所本不可谓其无据也尚书周官司马掌邦政统六师平邦国孔安国传夏官卿主戎马之事掌国征伐统正六军平治王邦四方国之乱者周礼夏官政官之属大司马卿一人中大夫二人军司马下大夫四人舆司马上士八人行司马中士十有六人旅下士三十有二人府六人史十有六人胥三十有二人徒三百有二十人大司马之职掌建邦国之九法以佐王平邦国以九伐之法正邦国乃以九畿之籍施邦国之政职凡令赋以地与民制之中春教振旅中夏教茇舎中秋教治兵中冬教大阅及师大合军以行禁令以救无辜伐有罪若大师则掌其戒令及致建大常比军衆诛后至者及战巡陈眡事而赏罚若师有功则左执律右秉钺以先恺乐献于社大役与虑事属其植受其要以待考而赏诛小司马之职掌其事如大司马之法军司马舆司马行司马谨案周礼自军司马以下三官并阙其职掌无可徴据然考国语晋语云公知铎遏冦之共敬而信彊也使为舆尉知籍偃之惇帅旧职而共俭也使为舆司马孔颕达云舆尉舆司马皆上军官舆衆也又僖公二十八年左传云晋侯作三行以御狄荀林父将中行屠击将右行先蔑将左行杜预註云晋置上中下三军复増三行以辟天子六军之名又诗魏风云殊异乎公行郑康成笺云主君兵车之行列据此则舆司马乃领军衆之官行司马乃主行列之官至军司马虽他无可考疑亦当为佐太司马而行军法者故以军为名左传晋扬干乱行于曲梁魏绛戮其仆晋侯怒对曰使臣斯司马盖即其职唐六典误以舆为车舆之舆而以舆司马为后世驾部所自出非也尚书孔安国传司马第四毕公领之诗毛亨传程伯休父命为大司马谨案诗大明篇孔疏引太誓云司马在前王肃曰司马太公也考今太誓无此语当出张覇伪书然可见周初已有司马之官故逸周书世俘解亦有司徒司马初厥于郊号之文盖本侯国三卿之一其后既建六卿而司马乃列在第四也至尚书酒诰毛诗小雅所言祈父毛孔皆以为司马职掌封圻之兵甲故以其职称之左传昭公十二年祈招之诗杜预註谓祈父周司马世掌甲兵之职而招其名则周之司马殆亦世嗣其职如苏公之为司㓂欤周礼夏官司甲下大夫二人中士八人府四人史八人胥八人徒八十人司兵中士四人府二人史四人胥二人徒二十人掌五兵五盾各辨其物与其等以待军事及授兵从司马之法以颁之及其受兵输亦如之司戈盾下士二人府一人史二人徒四人掌戈盾之物而颁之司弓矢下大夫二人中士八人府四人史八人胥八人徒八十人掌六弓四弩八矢之法辨其名物而掌其守藏与其出入职方氏中大夫四人下大夫八人中士十有六人府四人史十有六人胥十有六人徒百有六十人掌天下之圗以掌天下之地辨其邦国都鄙四夷八蛮七闽九貉五戎六狄之人民与其财用九谷六畜之数要周知其利害乃辨九州之国使同贯利唐六典兵部尚书周官夏官卿也侍郎夏官小司马中大夫也大司马属官有军司马下大夫盖郎中之任舆司马上士盖员外郎之任职方氏中大夫职方郎中之任也司甲下大夫库部郎中之任也司兵中士库部员外郎之任也秦杜佑通典秦兼天下太尉主五兵谨案五兵见于周礼司兵之职郑司农谓戈殳㦸酋矛夷矛也郑康成谓此车之五兵若步卒之五兵则无夷矛而有弓矢然此特武事之一端在周官仅以中士掌之而秦乃主之太尉者疑当时方尽收天下兵销以为钟鐻因籍其数而属诸太尉以供官用非是则皆在应销之列故曰太尉主五兵犹李斯奏请焚书而曰非博士所职悉诣守尉杂烧之也魏世不察乃置五兵尚书遂沿以为掌武之通称殆非其本意矣汉马端临文献通考太尉汉元狩四年更名太司马后汉建武二十七年复旧名为太尉公掌四方兵事功课太平御览汉官序曰三公之职司马主兵汉承秦曰太尉武帝改曰大司马无印绶世祖改曰太尉后汉书百官志太尉公诸曹掾史属东曹主军吏法曹主邮驿科程事兵曹主兵事富大用事文类聚尚书汉置五曹未有主兵之任谨案三代以大司马掌九伐之法故兵政悉属焉考其职守如有征伐则乡师致民于司马是征发由司马也仲春振旅仲冬大阅是教练由司马也又司马掌禄士故司士之官属焉是爵禄黜陟由司马也其属又有司右掌勇力之士以充王车右有虎贲氏旅贲氏掌衞守王是宿卫爪牙之士亦𨽻于司马也当时六军虽以命卿为将而皆不特置但选六官六乡之吏徳任者使兼其官凡号令赏罚其専职仍在于司马实当后世大帅之任故𦙍侯为大司马而行羲和之诛太公为大司马而颛牧野之战程伯休父为大司马而有徐戎之征三代兵柄不分故其职隆重如此自周衰籍去列国兵争始各置将军之官以统甲兵而兵政遂别寄于领兵之人司马之职由此遂废迨秦汉设太尉以掌武事列于三公而尚书并无典兵之员即后汉志所谓兵曹者亦仅太尉掾属之一职魏始于尚书置五兵曹厯代増损不一隋唐遂设兵部尚书以当周之司马而夏官规制乃稍复其旧然唐宋以来内而军卫枢筦外而节将命帅实各分师旅大柄而兵部所掌自武职铨选以外不过名籍条例之类一切训练调遣非所専司以视周官司马名存而实逈不同矣核其所自盖以三代之时邱甸出甲其兵即六乡之民其领兵之官即六乡之大夫入使治之出使长之上下相维臂指互使故有军旅则能听政令于司马若后世専用募兵兵与民既判然为两途而官之文武亦分为二于是建置节镇区别营伍其势不复相统一则其董率训习指挥调发自不能不各责之于将帅兵部但考法式以受其成而已此亦古今事势不同所谓因时而制宜者也今以沿革所在军制攸闗谨考论大畧附之于此至太尉大司马在秦汉为三公官非今兵部尚书所自出已别见内阁篇故不复着于表内云三国章俊卿山堂考索魏始置五兵尚书谓中兵外兵骑兵别兵都兵也晋书职官志魏尚书郎有驾部库部中兵外兵别兵都兵青龙二年尚书陈矫奏置骑兵晋册府元龟晋置驾部尚书咸亨二年省四年又置驾部太康中改置五兵尚书又置驾部车部库部左右中兵左右外兵别兵都兵骑兵曹郎及江左罢车部别兵都兵骑兵有驾部库部中兵外兵曹郎杜佑通典魏置五兵尚书晋初无太康中乃有五兵尚书而又分中兵外兵各为左右按晋虽分中兵外兵为左右与旧五兵为七曹然尚书惟置五兵而已无七兵尚书之名至后魏始有七兵尚书耳今诸家着述或谓晋太康中置七兵尚书误矣谨案汉代太尉有兵曹掾魏世因之大将军相国亦有兵曹骑兵二曹掾晋之三公皆有戎曹车曹兵曹诸掾晋元帝为琅邪王时开镇东丞相府掾属有中兵外兵骑兵诸曹当时尚书郎俱已分曹定职而公府之掾居然袭其名目不以偪上为嫌僭妄殊甚谨附纠其失于此宋齐梁陈宋书百官志宋世祖大明二年省五兵尚书顺帝昇明元年又置五兵尚书左氏尚书领驾部曹都官尚书领库部曹五兵尚书领中兵外兵二曹昔有骑兵别兵都兵故谓之五兵也晋有驾部库部中兵外兵曹郎宋髙祖初加置骑兵太祖元嘉十年又省骑兵十一年又置太宗世省骑兵谨案宋世止中兵外兵二曹郎而尚书仍称五兵厯代因之名实殊不相称盖沿袭之失也至宋志又有武库令𨽻尚书库部车府令𨽻尚书驾部南齐亦同其制盖二令本𨽻于执金吾太仆两卿因其职省废故以权宜改𨽻其实并非尚书本属今按其规制析入武备院銮仪卫篇中不复列于兵部表云南齐书百官志左民尚书领驾部曹都官尚书领库部曹五兵尚书领中兵外兵二曹隋书百官志梁武受命置五兵尚书驾部库部中兵外兵骑兵等郎陈承梁皆循其制官事文类聚梁陈有左右中兵左右外兵骑兵郎曹皆置侍郎亦郎中之任也唐六典驾部宋齐并为郎中梁陈为驾部侍郎宋齐有库部郎中梁陈为侍郎郑樵通志梁五都令史职与晋同武帝以宣毅墨曹㕘军王颙兼中兵都北魏魏书官氏志兴安二年正月置驾部尚书太和十五年十二月置库部官通典后魏为七兵尚书有驾部郎中有库部属度支尚书唐六典后魏有驾部郎中库部郎中北齐隋书百官志后齐尚书省置五兵尚书六尚书分统列曹殿中统驾部曹度支统库部曹郑樵通志北齐为五兵统五曹曰左中兵掌诸都督告身诸宿卫官曰右中兵掌畿内丁帐事诸兵力士曰左外兵掌河南及潼闗以东诸州丁帐及发召诸兵曰右外兵掌河北及潼闗以西诸州所典与左外兵同曰都兵掌鼓吹大乐部小兵等事孙逢吉职官分纪北齐冯子琮为驾部郎中摄库部后周通典后周官品正七命大司马正六命小司马上大夫正五命夏官职方兵部驾部武藏等中大夫正四命夏官小职方小兵部小驾部小武藏等下大夫正三命夏官小职方小兵部小驾部等上士正二命夏官司袍袄司弓矢司甲司矟司刀盾等中士正一命夏官司袍袄司弓矢司矟司甲司刀盾等下士隋隋书百官志髙祖受命置尚书省兵部尚书统兵部职方侍郎各二人驾部库部侍郎各二人焬帝置六曹侍郎以贰尚书诸曹侍郎并改为郎又改兵部为兵曹郎以异侍郎之名通典隋乃有兵部尚书统兵部职方驾部库部四曹盖因后周兵部之名兼前代五兵之职谨案自南北朝以后驾部或领于左民或领于殿中库部或领于都官或领于度支核其所司本舆马兵仗皆军事所须乃不属五兵而转属他曹配𨽻殊未允协隋代悉改领于兵部名实始称故至今仍其制焉至职方之名本出于夏官后周依周制始置职方中大夫隋文帝遂以为兵部之一曹亦厯代所未有也唐唐六典兵部尚书一人正三品侍郎二人正四品下掌天下军卫武官选授之政令凡军师卒戍之籍山川要害之图廐牧甲仗之数悉以咨之其属有四一曰兵部二曰职方三曰驾部四曰库部尚书侍郎总其职务而奉行其制命凡中外百司之事由于所属咸质正焉凡选授之制毎嵗孟冬以三旬㑹其人以三铨领其事一曰尚书铨二曰东铨三曰西铨以五等阅其人以三竒㧞其选其尤异者登而任之否则量以退焉有殊尤者得令宿卫凡大选终于季春之月所以审名实之铨综备戎仗之物数以戒军令而振国容焉郎中二人从五品上员外郎二人从六品上主事四人従八品下郎中一人掌考武官之勲禄品命以二十有九阶承而叙焉郎中一人掌判簿以总军戎差遣之名员外郎一人掌贡举及诸杂请之事其科第之优劣勲获之等级皆审其实而授叙焉员外郎一人掌选院谓之南曹毎嵗选人有解状簿书资厯考课必由之以覈其实乃上三铨进甲则署焉职方郎中一人从五品上员外郎一人从六品上主事二人从九品上职方郎中员外郎掌天下之地圗及城隍镇戍烽候之数辨其邦国都鄙之逺迩及四夷之归化者其五方之区域都鄙之废置疆场之争讼者举而正之驾部郎中一人从五品上员外郎一人从六品上主事三人从九品上驾部郎中员外郎掌邦国之舆辇车乘及天下之传驿廐牧官私马牛杂畜之簿籍辨其出入阑逸之政令司其名数凡三十里一驿天下凡一千六百三十有九所而监牧六十有五焉皆分使而统之凡诸卫有承直之马凡诸司有备运之车皆审其制以定数焉库部郎中一人从五品上员外郎一人从六品上主事一人从九品上库部郎中员外郎掌邦国军州之戎器仪仗及冬至元正之陈设并祠祭丧𦵏之羽仪诸军州之甲仗皆辨其出入之数量其缮造之功以分给焉谨案卤簿仪仗唐世掌之库部宋明则皆掌之驾部至本朝置銮仪卫其事始不属于兵部云马端临文献通考唐龙朔二年改兵部尚书为司戎太常伯咸亨元年复旧光宅元年改为夏官神龙元年复旧天寳十一载改为武部至徳初复旧兵部侍郎龙朔二年改为司戎少常伯郎中改为司戎大夫职方郎中改为司城大夫驾部郎中改为司舆大夫库部郎中改为司库大夫咸亨初复旧旧唐书职官志天寳十一载改驾部为司驾库部为司库至徳二载并仍旧唐㑹要总章二年以后兵部侍郎加至三员后又减一员新唐书百官志兵部令史三十人书令史六十人制书令史十三人甲库令史十二人亭长八人掌固十二人职方令史四人书令史九人掌固四人驾部令史十人书令史二十四人掌固四人库部令史七人书令史十五人掌固四人右司都事六人主事六人谨案今各部堂主事司务当为唐左右司都事主事之职説已具吏部篇今以𨽻右司者析系兵部表内刑工二部仿此洪迈容斋随笔唐吏部兵部分掌铨选两部各列三铨吏居左兵居右是为前行故兵部班级在户刑礼之上睿宗初政以宋璟为吏部尚书李乂卢从愿为侍郎姚元崇为兵部尚书陆象先卢懐慎为侍郎六人皆名臣二选称治新唐书选举志武举起于武后之时长安二年始置其制有长垜马射歩射平射筒射又有马枪翘闗负重身材之选中第亦以乡饮酒礼送兵部谨案自古举官之途不分文武三代以命卿帅师而六乡则有比长闾胥族师党正州长乡师六遂则有邻长里宰鄼长鄙师县正遂师皆以时率其民课农教战而听政令于司马故涖衆则曰师都涖军则曰军吏其职即如今之将弁也汉世良家子以材力入官者或𨽻期门羽林或为三署郎而军功大者为卿大夫小者亦为郎后汉将帅罢兵大抵内为列卿外为郡守沿及魏晋而将军之官多选清望之士居之如裴頠以国子祭酒为右军将军王恬以中书郎为后将军亦皆由文职迁转以至州镇方伯无不兼将军都督之称其为州而无将军者则谓之单车刺史当时文武迁授尚不拘资格其后迄南北朝皆然至唐而吏部兵部分为二选文武始各有定阙然考唐六典武选之制如所云选人有自文资入者取少壮六尺已上材艺超絶考试不堪还送吏部是文可以换武又云千牛备身五考随文武简试聴选勲官年满简送吏部无文聴以武选三卫官考满兵部校试有文堪时务则送吏部无文则以本色迁授是武可以改文故唐代诸州兵政掌之刺史悉带使持节某州军州事衔称为州将并无専阃武员吏职兵官未尝判然区别逮宋太祖患五季藩镇跋扈命文臣出守列郡而别置钤辖都监以司军旅屯戍之政令遂分职而治然当时内外官仍文武参用而愿换授者亦许改职自元世祖至元十五年定军民异属之制以万户府镇抚司领戍兵以知府县尹领民事明因其制于是州县营卫建置攸殊出身既截然不同铨注亦有一定之格自督抚大吏外武官除授乃无一不归于兵部矣五季五代史本纪干化二年兵部郎中张儁天成二年兵部侍郎冯道长兴四年兵部尚书李麟五代㑹要长兴三年尚书吏部侍郎王权奏请颁下诸州其所送兵部职方地圗令郡县镇戍城池水陆道路或新旧移易者并湏载之于圗谨案五季兵部官制史志不详今略採欧史及会要二条以见其概宋文献通考宋兵部判部事一人凡籍武官军师卒戎之政令悉归于枢宻院其选授小者又归三班本曹但掌三驾仪仗卤簿字圗释奠武成王庙及武举事嵗终以义勇兵箭手寨兵之数上于朝元丰更制惟民兵马政权𨽻枢宻院武官铨选并归吏部五年诏应縁义勇保甲事并𨽻枢宻院其余民兵悉归兵部以什伍之法教民为兵以选举之法试武士以卤簿字圗分布仪衞以郡县之圗周知地域凡厢军蕃兵剰员及金吾街仗司人兵稽其数而振饬其艺臣僚之家宣借兵级与夫蕃夷属户授官封袭之事皆掌之侍郎南渡后长贰互置续置侍郎二员隆兴常置一员郎中建炎三年诏兵部兼职方驾部兼库部隆兴初诏驾部兵部郎官共一员兼领自是四司合为一矣厥后间或并置若从军或将命于外则假以为宠职方掌天下地圗以周知方域之广及城隍堡塞烽候蕃夷归朝内附之事驾部掌辇辂车乗廐牧杂畜乘具传驿之政令辨其出入之数库部掌军器仪仗卤簿法式随军防城什物及凡供帐之事宋史职官志兵部掌兵卫仪仗卤簿武举民兵厢军土军蕃军四夷官封承袭之事舆马器械之政天下地土之圗凡仪衞卤簿皆掌其数及行列先后之仪为图以授有司凡武选之制倣贡举之法先聨其什伍而教之以战为民兵材不中禁卫而足以执役为厢军就其乡井募以御盗为土军以老疾而裁其功力之半为剰员团结以御戎为洞丁为义军弩手属𦍑分𨽻邉将为蕃兵籍其名数而颁其禁令凡招置厢禁军及州郡屯营三衙迁补守戍军吏转补文武官白直宣借皆掌之其属三曰职方曰驾部曰库部旧判部事一人以两制充元丰设官十尚书侍郎各一四司郎中员外郎各一元祐初省驾部郎中一员以职方兼库部绍兴改元诏职方库部互置郎官一员兼尚书掌兵衞武选车辇甲械廐牧之政令以天下郡县之图而周知其地域凡陈卤簿设仗卫饬官吏整肃蕃夷除授奉行其制命凡军兵以名籍统𨽻者閲习按试选募迁补及武举校试之事皆总之侍郎为之贰郎中员外郎𠫭掌之分案九置吏四十有七建炎三年分案十曰赏功曰民兵卫曰厢兵曰人从㸔详曰帐籍告身曰武举曰蕃官曰开拆曰知杂曰检法干道裁减吏额共置三十人职方郎中员外郎掌天下圗籍以周知方域之广袤及郡邑镇砦道里之逺近凡土地所产风俗所尚具古今兴废之因州为之籍遇闰嵗造圗以进分案三置吏五旧判司事一人以无职事朝官充绍熈三年职方驾部吏额通入兵部库部併作四十二人驾部郎中员外郎掌舆辇车马驿置廐牧之事大礼戒有司具五辂凡奉使之官赴阙视其职治给马如格官文书则量其迟速以附步马急逓总内外监牧籍其租入多寡孳产登耗凡市马于四夷者溢嵗额则赏之分案六置吏十有三库部郎中员外郎掌卤簿仪仗戎器供帐之事国之武库𨽻焉凡内外甲仗械器造作缮修皆有法式若御大庆文徳殿应用卤簿名数前期以戒有司祭祀丧𦵏则给以等差总卫尉寺金吾仗司兵匠之数考其功罪嵗月而以法升降之分案四置吏九容斋随笔元丰官制行一切更改凡选事无论文武悉以付吏部苏东坡当元祐中拜兵书谢表云恭惟先帝复六卿之名本欲后人识三代之旧古今殊制闲剧异宜武选𨽻于天官兵政总于枢府故司马之职独省文书盖纪其实也今本曹所掌惟诸州厢军名籍及毎大礼则书写蕃官加恩告虽有所辖司局如金吾街仗司骐骥车辂象院法物库仪鸾司不过毎季郎官一往耳名存实亡一至于是永乐大典宋百官题名记建炎中省冗职以兵部郎中并兼职方司山堂考索建炎三年以驾部兼库部隆兴改元复裁内外官于是驾部又当省而郎适赞读王府有诏聴留需其迁勿补阙而兵部四曹止一员谨案宋以枢密院主兵政武选又并归吏部于是兵部遂为冗员长贰多不备官郎曹至以一人行四司之事宋代官制最为紊杂无绪此亦其名实乖互之一端也辽辽史百官志契丹北枢密院掌兵机武铨羣牧之政凡契丹军马皆属焉以其牙帐居大内帐殿之北故名北院元好问所谓北衙不理民是也北院枢密使知北院枢密使事知北枢密院事北院枢密副使知北院枢密副使事同知北院枢密使事签书北枢密院事北院都承旨北院副承旨北院林牙知北院贴黄给事北院知圣旨头子事掌北院头子北枢密院敞史北院郎君北枢密院通事北院掾史谨案辽北枢密院视兵部今繋之于表以存其制至南面官僚史志畧而不详惟兴宗重熈中见兵部侍郎王观又有库部员外郎见于百官志序知其建置亦多仍唐旧也金金史百官志兵部尚书一员正三品侍郎一员正四品郎中一员从五品员外郎二员从六品掌兵籍军器城隍镇戍廐牧舖驿车辂仪仗郡邑圗志险阻障塞逺方归化之事主事二员从七品四方馆使正五品副使从六品掌提控诸路驿舍驿马承发司管勾从七品同管勾从八品掌受发省部及外路文字谨案驿站之设所以通达军情传宣号令闗系非轻溯其由来盖自周之盛时已有其制考尔雅释言云驲遽传也郭璞註皆传车驿马之名春秋僖三十三年左传云使遽告于郑文十六年云楚子乗驿㑹师于临品成五年云晋侯以传召伯宗襄二十一年云祁奚乘驲而见宣子襄二十七年云子木使驿谒诸王襄二十八年云吾将使驿奔问诸晋昭二年云子产惧弗及乘遽而至昭五年云楚子以驲至于罗汭曰驿曰驲曰遽互见者不一杜预皆以为传车而释文则称以车曰传以马曰遽顾炎武谓国语晋文公乗驲㑹秦伯吕氏春秋齐君乗驲追晏子皆事急不暇驾车而单乗驿马据此是春秋时已兼有驿车驿马特当日牧政天子十有二闲邦国六闲皆以供朝觐会同及军事之用而戎马之在邱甸者则民自备之其驿传之马未知从何供用疑即当在邱甸所出戎马之数为乡师所属故未尝别设官以治之也汉书髙祖本纪乗传诣雒阳如淳曰律四马髙足为置传四马中足为驰传四马下足为乗传一马二马为轺传急者乗一乗传师古曰古者以车谓之传车其后又单置马谓之驿骑郑当时传常置驿马长安诸郊王温舒传为河内太守令郡具私马五十匹为驿自河内至长安此虽二人私置然可见汉代之驿亦车马兼用故其时外臣入朝皆由驿谷永传嵗竟乗传奏事是也罪人发遣亦由驿淮南厉王传载以辎车令县次传是也降人赴阙亦由驿汲黯传匃奴畔其主降汉徐以县次传之是也独百官公卿表内不见有主驿传之官据贾山至言云省廐马以赋县传昭帝本纪元鳯二年诏省乗舆马及苑马以补边郡三辅传马则是汉代驿马但属之郡县而不𨽻于京师自后史无明文北齐驾部虽有掌车舆牛马廐牧之语亦不及驿传至于唐世始以驾部郎中员外郎主邮驿之事在外则以都督刺史上佐内之兵曹𠫭军掌之而县令兼综焉相沿至今而邮政遂为兵部之専司矣至驿之置于京师者在唐则为都亭驿五季及宋并同盖如今兵部马馆而不闻有管驿之员疑其事即併领于驾部宋代虽有都亭驿监官而所司乃接待使人不闗邮政今已别载入㑹同四译馆表内惟金之四方馆使承发司管勾明之㑹同馆大使𨽻属兵部正当今马馆之职元代置通政院于大都上都以典驿站虽品秩较崇而所掌亦为相近谨于马馆监督表下列此三条以明沿革而前代则槩从其略云元元史百官志兵部尚书三员正三品侍郎二员正四品郎中二员从五品员外郎二员从六品掌天下郡邑邮驿屯牧之政令凡城池废置之故山川险易之圗兵站屯田之籍逺方归化之人官私刍牧之地駞马牛羊鹰隼羽毛皮革之征驿乗邮运祇应公廨皂𨽻之制悉以任之世祖中统元年以兵刑工为右三部置尚书二员侍郎二员郎中五员员外郎五员总领三部之事至元元年别置工部以兵刑自为一部尚书四员侍郎三员郎中如旧员外郎五员三年併为右三部五年复为兵刑部尚书三员省侍郎二员郎中如故员外郎一员七年始列六部尚书一员侍郎仍旧郎中一员员外郎仍一员明年又合为兵刑部十三年复柝兵部二十三年定尚书侍郎郎中员外郎以二员为额至治三年増尚书一员主事二员䝉古笔且齐二人令史十四人回回令史一人克埒穆尔齐一人知印二人奏差八人典吏三人谨案元史百官志有左三部照磨掌吏户礼三部钱谷计帐之事其职盖如今之司务已别着之吏部篇而右三部无之疑史文脱漏也至宋金元左右司都事主事为今司务堂主事之职其属左司者已入吏户礼三部表中今以属右司者析入兵刑工三部谨发其凡于此而诸史原文则不复复载云事文类聚大元兵部令史分掌名头仪仗为旧库部𦂳慢置舖驿走逓马数承发司文字车辂合给牌札廐牧为旧驾部元史百官志通政院秩从二品国初置驿以给使传至元七年初立诸站都统领使司以总之设官六员十三年改通政院十四年分置大都上都两院二十九年又置江南分院大徳七年罢至大元年陞正二品四年罢以其事归兵部是年两都仍置延祐七年复从二品大都院使四员同知二员副使二员佥院一员同佥一员院判一员经歴一员都事一员照磨兼管勾承发架阁一员上都院使同知副使佥院判官各一员经歴都事各一员明明史职官志兵部尚书一人左右侍郎各一人其属司务厅司务二人武选职方车驾武库四清吏司各郎中一人员外郎一人主事二人所辖会同馆大使一人副使二人大通闗大使副使各一人尚书掌天下武卫官军选授简练之政令侍郎佐之武选掌卫所土官选授陞调袭替功赏之事嵗凡六选有世官有流官世官九等流官八等以世官陞授或由武举用之军政五年一考选先期抚按官上功过状覆核而去留之以贴黄征圗状以初绩征诰敕以效功课将领以比试练卒徒以优养恩故絶以褒恤励死战以寄禄驭恩倖以杀降失陷避敌激叛之法肃军机以典刑败伦行刧退阵之科㫁世禄职方掌舆圗军制城隍镇戍简练征讨之事凡天下地里险易逺近边腹疆界俱有圗本三嵗一报与官军车骑之数偕上凡军制内外相维武官不得輙下符征发各统其官军以聴征调守衞朝贡保塞之令以时修浚其城池而閲视之征讨请命将出师悬赏罚调兵食纪功过以黜陟之以保塞障边徼以烽火传声息以闗津诘姦细以缉捕弭盗贼以快壮简鄊民以勾解収充抽选併豁疏放存恤之法整军伍车驾掌卤簿仪仗禁卫驿传廐牧之事凡卤簿大驾丹陛驾武陈驾皆辨其物数以授所司凡侍卫御殿全直常朝畨直凡邮传在京师曰会同馆在外曰驿曰递运所皆以符验関券行之凡马政其専理者太仆苑马二寺稽其簿籍以时程其登耗惟内廐不㑹武库掌戎器符勘尺籍武学薪𨽻之事凡内外官军有征行移工部给器仗籍纪其数制敕下各边徴发及使人出闗必验勘合军伍缺下诸省府州县勾之初洪武元年置兵部六年増尚书一人侍郎一人置总部驾部并职方三部设郎中员外郎主事如吏部之数十三年陞部秩设尚书侍郎各一人又増置库部为四属部部设郎中员外郎主事各一人十五年増试侍郎一人二十二年改总部为司马部二十九年定改四部为武选职方车驾武库四清吏司景㤗中増设尚书一人协理部事天顺初罢隆庆四年添註侍郎二人㝷罢万厯末年复置谨案明代设有协理京营戎政一人或兵部尚书或兵部侍郎或右都御史盖时以武臣总督京营故以文臣为协理皆另给闗防専理戎政不釐部务中间亦屡有裁革乃别为额阙非本部常置之正官今故不着于表又案明初兵制内领之五军都督府外则统之都司而有事则别选侯伯为总兵官以主征伐原不専𨽻中枢自英宪以还承平日乆军伍废弛而兵政遂尽归之兵部毎遇疆场有警则调兵拨饷及战守机宜皆惟兵部是聴武臣自専阃以下均受节制黜陟进退罔不由之总兵官领敇至长跪部堂而弁帅奔走尽如铃卒其权甚重故当时号为本兵而受任者多非其人甚或借以营私填窟诸边将率多纨袴夤縁得官以巖疆重寄付之债帅之手至于冒占军伍尺籍空虚一旦羽檄纷驰輙抢攘周章毫无调度即有一二果鋭敢战者又为部符所格东西牵掣坐失事机遇敌即形挫衂明之诸帝既委其责于兵部一切仰成及败事偾辕则又归咎部臣重加刑戮如丁汝夔陈新甲等皆至伏诛西市死非其罪其他亦窜谪不絶良由措置乖方故兵威益以不振我朝武功赫濯军令严明四征不庭无不恪承谟畧初置议政大臣以𠫭承军事筹画自雍正初年以来复设办理军机事务处凡当命将出师征𠞰情形皆令以邮函直达圣神烛照洞悉机宜军机大臣承㫖书宣帅臣等仰慿授算所至悉迅奏肤功兵部之职不过稽覈额籍考察弁员而已盖惟圣武布昭枢钤独运故能指挥万里如在户庭洵非臣下之所克禆賛万一也钦定厯代职官表卷十二钦定历代职官表卷十三钦定四库全书钦定厯代职官表卷十三刑部表刑部国朝官制刑部尚书满洲汉人各一人掌折狱审刑简核法律受天下奏谳咸閲实而上其辞以肃邦宪所属有直𨽻奉天江苏安徽江西福建浙江湖广河南山东山西陜西四川广东广西云南贵州督捕十有八司国初刑部设满洲承政二员䝉古承政一员汉人承政二员叅政八员启心郎一员崇徳三年改设承政一员左㕘政二员右叅政三员顺治初定设满洲汉人尚书各一员七年増置满洲尚书一员十年仍省雍正十二年以来亲王郡王及大学士奉命管理部务皆由特简无常员左右侍郎满洲汉人各一人掌迪播祥刑以贰尚书顺治元年定额直𨽻清吏司郎中满洲汉人各一人员外郎满洲一人䝉古一人汉人二人主事满洲汉人各一人掌顺天直𨽻及八旗㳺牧察哈尔左翼所属刑名初为右现审司干隆二年改置直𨽻司设官如今额谨案初制刑部设江南等十四司康熈三十八年增置督捕前后司为十六司雍正元年増置左右二现审司凡囚繋之待谳者则主其讯鞫之事十一年析江南司为江苏安徽二司併督捕前后司为一干隆二年改右现审司为直𨽻司七年复改左现审司为奉天司始定为十八司司属初置理事官六员副理事官八员顺治元年改定满中郎中六人员外郎八人主事十有四人汉军郎中四人员外郎十有二人汉人郎中员外郎主事毎司一人五年増置满洲郎中八人员外郎十人十五年省汉人员外郎主事各四人十八年増置䝉古员外郎八人康熈元年仍省五十七年増置䝉古郎中员外郎主事各一人雍正三年复置汉人员外郎主事各四人五年罢汉军员额増汉人郎中三人员外郎一人其续置各司员额亦俱随时増设凡额官阙则总其数三分计之以其二牒吏郎除授而留其一由堂官遴选奏请擢补焉奉天清吏司郎中䝉古一人汉人一人员外郎满洲汉人各一人主事满洲汉人各一人掌盛京黒龙江吉林将军及奉天府所属刑名兼宗人府理藩院文移闗白之事初为左现审司干隆七年改置奉天司设官如今额江苏清吏司郎中满洲汉人各一人员外郎满洲二人汉人一人主事满洲汉人各一人掌江苏所属刑名凡奉徳音肆眚则审定其条格而颁之于四方初为江南司雍正十二年析置江苏及安徽二司设官如今额安徽清吏司郎中满洲汉人各一人员外郎满洲汉人各一人主事满洲汉人各一人掌安徽所属刑名兼镶红旗文移闗白之事雍正十二年以江南司析置设官如今额江西清吏司郎中满洲汉人各一人员外郎满洲汉人各一人主事满洲汉人各一人掌江西所属刑名兼正黄旗中城御史文移闗白之事福建清吏司郎中满洲汉人各一人员外郎满洲汉人各一人主事满洲汉人各一人掌福建所属刑名兼户部户科仓塲衙门左右两翼镶蓝旗文移闗白之事浙江清吏司郎中满洲汉人各一人员外郎满洲一人汉人二人主事满洲汉人各一人掌浙江所属刑名及都察院刑科南城御史文移闗白之事兼司本部条奏彚题及各司爰书駮正者㑹其成比年一奏湖广清吏司郎中满洲一人汉人二人员外郎满洲二人汉人一人主事满洲汉人各一人掌湖北湖南所属刑名河南清吏司郎中满洲汉人各一人员外郎满洲二人汉人一人主事满洲汉人各一人掌河南所属刑名兼礼部礼科太常寺光禄寺鸿胪寺国子监钦天监太医院东城御史正红旗文移闗白之事凡夏令热审则布告各司颁行天下钦䘏如制山东清吏司郎中满洲汉人各一人员外郎满洲二人汉人一人主事满洲汉人各一人掌山东所属刑名兼兵部兵科太仆寺文移闗白之事凡步军营捕获盗窝嵗登其数请叙山西清吏司郎中满洲汉人各一人员外郎满洲汉人各一人主事䝉古一人汉人一人掌山西及八旗㳺牧察哈尔右翼定邉左副将军绥逺城将军归化城副都统科布多大臣库伦大臣所属刑名兼军机处内阁翰林院詹事府起居注馆内务府上驷院武偹院镶白旗北城御史文移闗白之事陜西清吏司郎中满洲一人汉人二人员外郎满洲二人汉人一人主事满洲汉人各一人掌陜西甘肃及伊犁乌鲁木齐塔尔巴哈台叶尔羌哈什噶尔乌什阿尔苏库车土尔畨哈尔沙尔和阗哈密所属刑名兼大理寺西城御史文移闗白之事并稽覆囚粮出纳俾无侵冒四川清吏司郎中满洲汉人各一人员外郎满洲汉人各一人主事满洲汉人各一人掌四川所属刑名兼工部工科文移闗白之事秋审则㑹九卿詹事科道于朝房以定爰书广东清吏司郎中满洲汉人各一人员外郎满洲二人汉人一人主事满洲汉人各一人掌广东所属刑名兼銮仪卫正白旗文移闗白之事广西清吏司郎中满洲汉人各一人员外郎满洲汉人各一人主事满洲汉人各一人掌广西所属刑名兼通政使司文移闗白之事及以时散给囚衣朝审则㑹九卿詹事科道于朝房以定爰书云南清吏司郎中满洲汉人各一人员外郎满洲汉人各一人主事满洲汉人各一人掌云南所属刑名兼厢黄旗文移闗白之事贵州清吏司郎中满洲汉人各一人员外郎满洲汉人各一人主事满洲汉人各一人掌贵州所属刑名兼吏部吏科正蓝旗文移闗白之事督捕清吏司郎中满洲汉人各一人员外郎满洲一人主事满洲汉人各一人掌八旗及各省驻防逃人之事初𨽻兵部督捕衙门康熈三十八年始以督捕前后司及督捕厅改𨽻刑部雍正十二年罢督捕前司及督捕併其事于后司仍省后字但曰督捕司堂主事满洲五人汉军一人掌文案者满洲二人掌章奏者满洲三人汉军一人俱顺治元年定额司务司务满洲汉人各一人顺治元年定额掌巡察出入约束胥𨽻凡直省解囚投文登其数给以批回讼者收其状呈堂分司聴之笔帖式满洲百有五人䝉古四人汉军十有五人满洲笔帖式初置九十六人后増置九人䝉古笔帖式干隆二年置汉军笔帖式初置十有九人后省四人俱分𨽻各司视事之繁简以为额提牢主事满洲汉人各一人北所司狱满洲二人汉军汉人各一人南所司狱满洲二人汉军汉人各一人主事掌稽覈罪囚于额外及试俸主事内抡选引见补充嵗周更代咨吏部议叙司狱分掌南北监禁督禁卒更夫书夜巡警凌虐需索者问如法顺治元年置汉军汉人司狱四人康熈五十一年増置满洲司狱四人三年而代咨吏部叙陞如例又置官医二人分𨽻南北所以疗囚之疾病赃罚库司库满洲一人库使满洲二人掌収见审赃罚银钱㑹其数以送户部顺治元年置额律例馆总裁无定员提调官一人纂修官四人收掌官四人繙译官四人誊録官六人掌修明法令刋定条式随时审订以诏有司设馆西长安门外总裁以本部尚书侍郎兼之提调纂修官以本部司员充収掌繙译誊録官以本部笔帖式充凡嵗五周则彚辑而排次之谓之小修比十年迺重编新格増损删定勒为宪典颁行天下谓之大修皆月给餐钱期年而毕初顺治二年特置律例馆勅修律官撰定律书四年书成名曰大清律集解附例其后次第刋修皆特简王大臣为总裁以各部院通习法律者为提调纂修等官凡额设十有八人干隆七年始以其馆併𨽻刑部复改定员额如今制焉谨案定制録直省狱囚曰秋审録刑部狱囚曰朝审嵗以八月刑部㑹九卿詹事科道于天安门外金水桥西公閲其爰书而覈定之初以四川广西两司分掌案牍雍正十二年始别选司属满洲汉人各二员主其事曰总办秋审处寻佐以协辨者四员嵗满则交替干隆十九年以后凡核直省审册辨实缓矜疑之当否以白于长官皆以总办司员任之先后増至十六人学习者无定员其职虽出堂官抡𣲖而専司秋谳所系綦重谨识于此厯代建置三代尚书舜典帝曰臯陶蛮夷猾夏冦贼姦宄汝作士五刑有服五服三就五流有宅五宅三居惟明克允谨案虞廷以皋陶为士孔𨽻达谓即周礼之士师郑康成云士察也主察狱讼之事三代刑名其源盖本于此然考汉书胡建传引黄帝李法苏林曰狱官名也颜师古曰李者法官之号总主征代刑狱之事是其官已起于黄帝时故孔安国传以士为理官郑康成礼记月今註则云有虞氏曰士夏曰大理周曰大司冦虽称名不同其实一也自周官既废秦汉乃専置廷尉大理以主刑狱至隋唐复设刑部以当周司冦之职而大理仍并置不废其职名遂分为二矣今以周秋官之属及厯代尚书诸曹繋诸刑部表内而理官沿革则别载入大理寺篇名实相承庶有条而不紊焉孔𨽻违礼记疏郑注大传夏书所谓六卿有作士谨案尚书言汝作士者乃指臯陶为士师之官与上文伯禹作司空汝作司徒同义并非以作士两字为官名王莽妄引经义改大理曰作士水衡都尉曰朕虞殆于不识句读康成乃以亡新官号傅㑹夏官此汉人説经之陋不足据也尚书洪范三八政六曰司冦礼记曲礼天子之五官曰司冦郑康成注此殷时制也谨案箕子陈禹九畴而称司冦之官此可考见夏殷之制实有此职曲礼郑注所云并非凿空矣尚书周官司冦掌邦禁诘姦慝刑暴乱春秋左氏传昔周克商使诸侯抚封苏忿生以温为司㓂春秋左氏传康叔为司冦尚书序吕命穆王训夏赎刑作吕刑谨案司冦本李官管子五行篇昔者黄帝得六相而天地治又云春者土师也夏者司徒也秋者司马也冬者李也盖李即周之司冦春秋襄三年左氏传魏绛曰请归死于司冦荀子曰防滛除邪戮之以五刑使暴悍以变姦邪不作司冦之事也此虽春秋战国犹存周礼旧名顾其时称名亦多错杂吕氏春秋管子复于桓公曰平原广城车不结轨士不旋踵鼓之三军之士视死如归臣不若王子城父请置以为大司马决狱折中不杀不辜不诬无罪臣不若弦章请置以为大李注大李治狱官以大李对大司马则大李之为大司冦明矣淮南子天文训何谓五官东方为由南方为司马西方为理北方为司空中央为都南方既为司马北方既为司空则西方之理即为司冦明矣其以理为司冦与吕览同皆举三代以前之官名周官也至商子慎法篇天子置三法官殿中置一法官御史置一法官及吏丞相置一法官所谓殿中置一法官不知何官其云殿中则又与司冦职掌不合至司冦于周为秋官而管子五行篇以司马为秋官李为冬官均异周制百家殊説不合经典姑识于此以偹𠫭考焉周礼秋官刑官之属大司冦卿一人小司冦中大夫二人士师下大夫四人乡士上士八人中士十有六人旅下士三十有二人府六人史十有二人胥十有二人徒百有二十人遂士中士十有二人府六人史十有二人胥十有二人徒百有二十人县士中士三十有二人府八人史十有六人胥十有六人徒百有六十人方士中士十有六人府八人史有十六人胥十有六人徒百有六十人讶士中士八人府四人史八人胥八人徒八十人司刑中士二人府一人史二人胥二人徒二十人司刺下士二人府一人史二人徒四人司厉下士二人史一人徒十有二人司圜中士六人下士十有二人府三人史六人胥十有六人徒百有六十人掌囚下士十有二人府六人史十有二人徒百有二十人掌戮下士二人史一人徒十有二人司𨽻中士二人下士十有二人府五人史十人胥二十人徒二百人大司宼之职掌建邦之三典以佐王刑邦国诘四方以五刑纠万民凡诸侯之狱讼以邦典定之凡卿大夫之狱讼以邦灋断之凡庶民之狱讼以邦成弊之小司冦之职以五刑聴万民之狱讼附于刑用情讯之至于旬乃弊之以八辟丽邦灋附刑罚以三刺断庶民狱讼之中士师之职掌国之五禁之灋以左右刑罚察狱讼之辞以诏司冦断狱弊讼致邦令掌士之八成乡士掌国中各掌其乡之民数而纠戒之聴其狱讼察其辞辨其狱讼异其死刑之罪而要之旬而职聴于朝司冦聴之断其狱弊其讼于朝羣士司刑皆在各丽其灋以议狱讼狱讼成士师受中协日刑杀肆之三日若欲免之则王㑹其期遂士掌四郊聴其狱讼二旬而职聴于朝县士掌野聴其狱讼三旬而职聴于朝方士掌都家聴其狱讼之辞三月而上狱讼于国讶士掌四方之狱讼谕罪刑于邦国四方有乱狱则往而成之司刑掌五刑之灋以丽万民之罪司刺掌三刺三宥三赦之灋以赞司冦聴狱讼司厉掌盗贼之任器货贿辨其物皆有数量贾而楬之入于司兵其奴男子入于罪𨽻女子入于舂槀司圜掌収教罢民掌囚掌收盗贼掌戮掌斩杀贼谍而搏之凡杀其亲者焚之杀王之亲者辜之凡杀人者踣诸市肆之三日刑盗于市凡罪之丽于灋者亦如之司𨽻掌五𨽻之灋辨其物而掌其政令谨案周礼诸官列职纷繁以今六部之制相凖不能一一脗合惟秋官専掌狱讼自士师以迄司𨽻皆理刑之官故与今刑部职掌相符者为最多如士师为士官之长而其下有乡士以主六乡之狱有遂士以主六遂之狱有县士以掌外野之狱有方士以掌都家之狱有讶士以掌四方诸侯之狱皆随地设官以治之今之按省分司以治庶狱者正同此意至司刑司刺掌五刑三刺之法以诏司寇则如今之律例馆秋审处司圜掌囚掌戮则如今之提牢厅司狱司而司𨽻掌五𨽻司厉掌罪𨽻即唐宋都官郎中员外郎所自出虽其职已散入各司然亦刑部所有事也惟唐宋司门郎中员外専掌门闗往来之籍赋唐六典以地官司门之职当之自明以来其职事併入户兵二部久不𨽻于刑部今仍载司门一曹以存沿革而不复逺溯周制用符其实云唐六典刑部尚书周之秋官卿也侍郎周之秋官小司冦中大夫也周礼大司冦属官有士师下大夫盖郎中之任也有司厉下士盖郎官员外郎之任也汉杜佑通典汉成帝时尚书初置二千石曹主郡国二千石又置三公曹主断狱后汉光武改三公曹主嵗尽考课诸州郡政二千石曹掌中都官水火盗贼词讼罪法亦谓之贼曹重于诸曹册府元龟汉有大狱则令杂治如王嘉致都船诏狱使将军以下与二千石杂治之类也其次即令就问如廷尉请捕衡山王遣中尉大行即问之类也其当罪又令杂议如淮南王所犯不轨承相御史宗正廷尉杂奏又诏列侯吏二千石议是也汉书百官公卿表宗正有都司空令丞少府有若卢令丞中尉有都船令丞后汉书和帝本纪永元九年复置若卢狱官谨案汉书宣帝纪遣使者分条中都官狱师古曰中都官凡京师诸官府也后汉志称孝武帝以下置中都官狱二十六所各令长名今以纪传之其可考见者如宗正所属有都司空狱内官狱少府所属有导官狱若卢狱考工狱居室狱掖庭狱暴室狱中尉所属有都船狱鸿胪所属有别火狱郡邸狱当时皆谓之诏狱各置令丞等官其罪人就繋者则谓之中都官囚徒而廷尉専掌刑法独不闻有狱官考王嘉传嘉得罪有诏假谒者节召丞相诣廷尉诏狱嘉随使者诣廷尉廷尉收嘉丞相新甫侯印绶缚嘉载尽都船诏狱是嘉当下廷尉诏狱而廷尉乃缚送都船足知当日中都官诸狱皆以繋廷尉罪人故本署转无専狱薛宣传载宣为廷尉书佐都船狱吏亦可见诸狱皆属廷尉故吏职得互相迁补也后汉惟廷尉及雒阳有狱而和帝复置若卢狱官不言所属考安帝纪永初二年皇太后幸雒阳寺及若卢狱録囚徒赐河南尹廷尉卿及官属有差雒阳属河南则若卢亦当属廷尉矣今廷尉沿革虽己别载大理寺表而狱制専𨽻刑部故取都司空若卢都船三令丞繋之于此以着提牢司狱设官之权舆又二千石曹初主郡国二千石三公曹后故主考课今据其职掌亦互见吏部表内云三国郑樵通志魏青龙二年置都官郎掌刑法狱讼之事册府元龟魏置定科郎主定法令法官郎主军事刑狱太平御览何贞奏许都赋明帝竒之擢为都官郎中晋书职官志魏尚书有二千石郎孙逢吉职官分纪魏尚书郎有比部谨案前代法令之书在汉以后有二曰律令诸家汉书注所引有汉律又有令甲令乙令丙杜周传云前主所是着为律后主所是疏为令是也在唐有四曰律令格式新唐书刑法志谓令者尊卑贵贱之等数国家之制度格者百官有司所常行之事式者具所常守之法凡邦国之政必従事于此三者其有所违及人之为恶而入于罪戾者一断以律是也在宋亦有四曰敕令格式乃沿唐之旧而自律以外又増敕为四也𠫭稽厥制律为律之正文而勅令格式则如今各部院衙门之则例厯代统其事于刑曹凡罪人之丽辟及职官之案劾者皆据此平决盖今刑部之议罪与吏兵二部之议处其职掌本同在法官晋书刑法志载裴頠奏有尚书免皆在法外刑书之文有限舛违之故无方故有临时议处之文诚不能皆得循常云云此罚至罢免亦由刑官议处之明证隋唐始于吏部置考功一曹而所司惟考绩黜陟之令其他论劾仍不与焉唐六典称九品已上犯除免官者大理详而质之以上刑部是其事尚在法官至明以内外弹章付之考功定拟武官功过亦归武选于是官司过失至革职以下者其核议之事乃悉属吏兵二部而不在法司矣今以定科删定两郎専掌修定法令实兼有今刑部律例舘吏兵二部则例馆之任故既载入吏部篇而仍互见于此至比部郎起自曹魏而唐以后则専司勾覆仓库出纳百官俸料乃如今户科给事中及江南道御史之磨勘註销并不预刑名之事其职久与刑部无涉顾炎武日知录云周礼小司冦三年大比则受邦国之比要註大比谓使天下更简閲民数及其财物也唐时刑部有刑比都官司门四曹唐书职官志比部掌周知内外之经费而总勾之杨炎传天下财赋皆纳左藏库尚书比部履其出入宋史职官志比部掌勾覆中外帐籍考其陷失而理其侵负山堂考索㑹计逋欠每三月一比谓之比部故昔人有刑罚与赋歛相为表里之説今四曹改为十三司而财计之不闗刑部久矣乃犹称郎官为比部何耶炎武之説诚为详核然考宋隋二志皆称比部主法制则比字当亦取律例相比况之义如汉志所云决事比者盖自唐以后始失其职耳今以厯代皆属刑部故仍繋之于表而具论其职掌之不同者如右晋通典晋复置三公尚书掌刑狱唐六典晋太康中省三公尚书以吏部尚书兼掌刑狱晋书职官志晋受命置三公比部都官二千石曹郎宋书百官志晋西朝则有三公比部都官曹郎谢维新合璧事类魏有定科郎晋贾充定律令以裴楷为之谨案晋书职官志称武帝罢定课郎而谢维新乃谓晋时裴楷为之颇不相合今考楷本传其为定科郎尚在魏世至晋初定律令时则楷已为散骑侍郎维新误以为晋事盖失于详检也唐六典晋令有狱左右丞各一人宋宋书百官志宋髙祖初増都官尚书太祖元嘉十八年増删定曹郎盖魏世之定科郎也吏部尚书领删定三公比部曹都官尚书领都官曹比部主法制都官主军事刑狱通典宋三公比部皆主法制南齐书百官志吏部尚书领删定三公比部曹都官尚书领都官曹隋书百官志梁尚书省置都官尚书删定三公比部都官等郎陈承梁皆循其制官唐六典宋齐并以三公郎曹掌刑狱置郎中一人梁陈因为侍郎梁陈又置狱丞二人第七品谨案三公曹后汉虽改主考课而自晋以迄南北朝则仍为主刑狱之官其属之吏部者盖以太康省三公尚书以吏部尚书兼掌刑法故三公曹郎亦归其统辖也至二千石郎晋南渡后已罢不置史亦不详其职掌而当时去汉未逺建置当必相同今并繋之于表云北魏通典后魏亦有都官尚书唐六典狱丞后魏亦二人魏书官氏志狱掾从第七品下谨案后汉惟和帝置有若卢狱官而廷尉雒阳县狱官皆不见于史唐六典始载晋置狱丞梁陈因之魏书亦载魏置狱掾为从七品其后厯代多设是官属于廷尉盖当时六曹未有定制廷尉尚当秋官之职故也今大理寺已不置狱前代所为廷尉狱官其职久已归入刑部故析繋于此以偹提牢司狱之沿革焉北齐隋书百官志后齐置都官尚书统都官二千石比部曹都官二千石比部各量事置掌故主事员唐六典三公郎曹掌刑狱北齐置郎中二人通志北齐有三公曹掌诸曹囚帐断罪赦日建金鸡等事属殿中尚书册府元龟北齐狱丞掾各二人后周通典后周官品正七命大司冦正六命小司冦上大夫正五命秋官刑部中大夫正四命秋官小刑部司𨽻等下大夫正三命秋官小刑部司刺乡法遂法稍法县法畿法小司𨽻等上士正二命秋官司刺乡法逐法稍法县法畿法掌囚司厉掌罪𨽻掌夷𨽻掌蛮𨽻掌戎𨽻掌狄𨽻掌徒等中士正一命秋官小刑部掌囚司厉掌夷𨽻掌蛮𨽻掌戎𨽻掌狄𨽻掌徒等下士册府元龟后周刑部中大夫掌五刑之法附万民之罪马端临文献通考后周有司𨽻下大夫掌五𨽻及徒者捕盗贼囚执之事谨案周官司𨽻掌五𨽻之法本主罪人自汉武帝袭其名置司𨽻校尉使持节从中都官徒千二百人捕巫蛊督大姦猾后又令察三辅三河𢎞农乃全与周制不合今按其职掌已别繋之步军统领衙门表内惟后周所置依仿周官复掌罪徒与汉魏以下司𨽻之职又殊故仍载入刑部沿革焉隋隋书百官志髙祖受命置都官尚书统都官侍郎二人刑部比部侍郎各一人司门侍郎一人寻改都官尚书为刑部尚书炀帝即位六曹各置侍郎一人以贰尚书之职诸曹侍郎并改为郎又改刑部为宪部郎以异侍郎之名通典隋初有都官尚书开皇三年改都官为刑部亦因后周之名唐六典隋置狱掾八人谨案今刑部之名肇于后周定于隋世厯代相沿未之有改溯其本始即南北朝之都官尚书也但考列史所载都官一曹自魏晋以后皆掌京师及畿外得失非违等事颇似汉之司𨽻而并无断狱议罪之责故六典以为非唐时都官之任推原其故盖由魏晋诸朝尚书各曹尚不依六官分职故刑名政令自大理以外八座则以三公吏部尚书主之郎官则以三公郎中主之而或领于吏部或领于殿中𨽻属𠫭差本无定制隋文帝改都官尚书为刑部而省三公郎不设于是三公旧职遂悉归于刑部曹又以都官郎改掌簿録配没官私奴婢并良贱诉竞俘囚之事弼教之任自是始専之刑部矣今以刑部出自都官建置相因源流有在故仍繋之于表而附着其异同于此唐新唐书百官志刑部尚书一人正三品侍郎一人正四品下掌律令刑法徒𨽻按覆谳禁之政其属有四一曰刑部二曰都官三曰比部四曰司门刑部郎中员外郎掌律法按覆大理及天下奏谳为尚书侍郎之贰凡刑法之书有四一曰律二曰令三曰格四曰式凡鞫大狱以尚书与御史中丞大理卿为三司使凡国有大赦集囚徒于阙下以聴都官郎中员外郎掌俘𨽻簿録给衣粮医药而理其诉免比部郎中员外郎掌勾㑹内外赋歛经费俸禄公廨勲赐赃赎徒役课程逋欠之物及军资械器和籴屯収所入京师仓库三月一比诸司诸使京都四时勾㑹于尚书省以后季勾前季诸州则嵗终总勾焉司门郎中员外郎掌门闗出入之籍及阑遗之物谨案今制以刑部都察院大理寺为三法司其名始自明代而实昉于唐之三司使其时有大狱则以刑部御史台大理寺为三司使以鞫之谓之大三司使若三司所按非其长官则侍御史与刑部郎中员外郎大理司直评事往讯之谓之小三司使今凡刑部重辟囚先以御史大理左右寺官㑹刑曹察其辞辨其死刑之罪而要之曰㑹小三法司及致辞于长官都御史大理卿廼诣刑部与尚书侍郎㑹聴之各丽其法以议狱曰㑹大三法司盖即其遗意也唐自中叶以后史传所纪狱事多云三司按鞫皆指台省寺三官而言唐六典又云三司谓御史大夫中书门下与史不符此殆开元以前之初制新唐书刑法志肃宗时陈希烈等狱以三司使劾治而通鑑所载乃御史大夫崔器礼部尚书李岘兵部侍郎吕諲为之亦不及刑部大理则以岘等本出西台迁官以后仍令领三司之事耳又案魏文帝黄初六年収鲍勋付廷尉廷尉法议正刑五嵗三官駮依律罚金胡三省通鑑注三官廷尉正监平也册府元龟梁置建康县狱三官以尚书郎为之冠服同廷尉三官元㑹廷尉三官与建康三官皆法冠皂衣朝服以监东西中华门据此则执法之官以三为数其来已久又不仅始自唐时矣旧唐书职官志龙朔二年改刑部为司刑都官为司仆比部为司计尚书为太常伯侍郎为少常伯郎中为大夫咸亨元年依旧光宅元年改刑部为秋官垂拱三年加秋官侍郎一员神龙元年诏官名并依永淳以前故事天寳十一载改刑部为宪部比部为司计至徳二载仍旧谨案天寳中改刑部为宪部凡行内诸司之称部者并改之以避六部之名旧唐志所载甚详新唐志乃谓改刑部为司宪是误以龙朔所改御史大夫之名属之刑部非也唐六典刑部主事四人令史十九人书令史三十八人亭长六人掌固十人都官主事二人令史九人书令史十二人掌固四人比部主事四人令史十四人书令史二十七人计史一人掌固四人司门主事二人令史六人书令史十三人掌固四人狱丞四人从九品下以流外入仕者为之旧唐书严郢列传郢兼御史中丞御史台奏天下㫁狱自徒以下结竟者并徙置邉州郢駮奏请下删定使详覆然后施行从之谨案删定使之名职官志不载仅见于此盖因纂集律令随时所置之官犹今之律例馆总裁也五季五代㑹要后唐长兴二年八月二十九日勅刑部大理寺冝各置法直官两人仍召晓法令者充晋天福三年三月详定院奏前守晋州洪洞县主簿卢粲进䇿伏以刑狱至重朝廷所难尚书省分职六司天下谓之㑹府诸道决疑若闗人命即刑部不合不知欲请诸州府凡断大辟罪人讫逐季将有无申报刑部仍具録案欵事节并本判官马步都虞候司法𠫭军法直官马歩使判官名衔申闻或有案内情由不圆刑部请行勘覆从之谨案卢粲进䇿请诸州府断大辟罪人申报刑部仍具録案欵事节然则前此诸道州府大辟案欵未尝申报刑部矣唐刑部郎中员外郎掌集天下奏谳而五代时州府大辟案欵至不申刑部于此见五代之废弛也册府元龟后唐同光二年刑部尚书卢质长兴二年刑部郎中周知㣲四年刑部侍郎任赞晋天福元年刑部郎中郑观六年刑部员外郎李象周广顺元年刑部员外郎曹匪躬谨案五季官制史志不详今据册府元龟所载畧採一二以见刑曹建置亦多仍唐旧也册府元龟又载后唐同光元年御史台奏当司刑部大理寺本朝法书自朱温删改今见在三司収贮刑书并是伪廷之制云云周显徳五年中书门下奏三司临时条法望令删集送中书门下详议闻奏云云是五季亦以刑部御史台大理寺为三司并同唐制矣宋宋史职官志刑部掌刑法狱讼奏谳赦宥叙复之事凡断狱本于律律所不该以敕令格式定之禁于未然之谓令施于已然之谓勅设于此而使彼至之之谓格设于此而使彼效之之谓式皆閲其案状傅例拟进其属三曰都官曰比部曰司门设官十有一尚书一人侍郎二人郎中员外郎刑部各二人都官比部司门各一人国初以刑部覆大辟案淳化二年増置审刑院知院事一人以郎官以上至两省充详议官以京朝官充掌详谳大理所断案牍而奏之大中祥符二年置纠察刑狱司纠察官二人以两制以上充凡在京刑禁徒以上即时以报若理有未尽或置淹恤追覆其案详正而駮奏之凡大辟皆録问元丰三年八月诏省审刑院归刑部以知院官判刑部掌详议详覆司事刑部主判官为同判刑部掌详断司事审刑议官为刑部详议官官制行悉罢归刑部元祐元年省比部郎官一员以都官兼司门五月三省言旧制纠察在京刑狱以察违慢自罢归刑部无复申明纠举之制请以御史台刑察兼领其御史台刑狱今尚书省右司纠察从之绍圣元年诏都官司门互置郎官一员崇宁二年十二月诏刑部尚书通治左右曹侍郎一治左曹一治右曹如独员即通治尚书掌天下刑狱之政令凡丽于法者审其轻重平其枉直而侍郎为之贰应定夺审覆除雪叙复移放则尚书専领之制勘体量奏谳纠察録问则长贰治之而郎中员外郎分掌其事有司更定条法则覆议其当否凡聼讼狱或轻重失中有能駮正诏其赏罚若颁赦宥则纠官吏之稽违者分案十二置吏五十有二绍兴后分案十二裁减吏额置三十五人侍郎南渡长贰互置隆兴常置一员淳熈十六年依崇宁専法奏狱及法令事请大理寺官赴部共议之用侍郎呉博古之説也郎中员外郎分左右掌详覆叙雪之事建炎三年刑部郎中以二员为额闗掌职事初无分异绍兴二十六年诏依元丰旧法分治事先是右司汪应辰言刑部郎官分为左右左以详覆右以叙雪同僚异事祖宗有深意倘初无分异则有不当于理者孰为追改乞遵用旧制要使官各有守人各有见参而用之以称钦恤之意従之仍令今后倣此都官郎中员外郎掌徒流配𨽻凡天下役人与在京百司吏职皆有籍以攷其役放及増损废置之数分案四置吏十有八建炎三年诏比部兼司门隆兴元年诏都官比部共置一员自此都官兼比部司门之事分案五裁减吏额置十二人比部郎中员外郎掌勾覆中外帐籍凡塲务仓库出纳在官之物皆月计季考嵗㑹从所𨽻监司检察以上比部至则审覆其多寡登耗之数有䧟失则理纳钩考百司经费有隠昧则㑹问同否而理其侵负旧帐案𨽻三司熈宁五年置提举帐司选人吏二百人驱磨天下帐籍并选官吏审覆七年二月诏帐司每嵗具天下财用日出入数以闻元丰初年诏诸路财赋出入自今三年一供着为令官制行釐其事归比部元祐元年七月用司马光奏悉总于户部三年釐正仓部勾覆理欠凴由案及印发钞引事归比部分案五置吏百有一建炎以后或都官兼比部司门之事司门郎中员外郎掌门闗津梁道路之禁令及其废置移复之事应官吏军民商贩讥察其冒伪违縦者凡诸门启闭之节及闗梁余禁以时举行分案二置吏五谨案宋制狱囚皆繋开封府司録司及左右军巡三院盖如今之顺天府及五城司坊官法司仅平其谳牍未尝置狱至熈宁九年神宗始命置大理狱而史志并无管狱之官疑即以司直主簿兼其任也至比部自唐宋而后専掌勾稽中外帐籍如令注销钱粮职之并不闗涉刑名説己具前然考李心传建炎以来朝野杂记谓官禁嵗取金银钱帛率以百万计虽有嵗终比部驱磨之令然郎官第赴内东门司终日危坐而数珰自为㑹计郎官不得预毕事乃卷牍尾示之俾书名而已据此则比部未尝能举其职亦可以见当时冗滥之弊矣章俊卿山堂考索勅令所宋差牢臣提举详定官以侍従之通法令者充删定官于职事官内差兼王辟之渑水燕谈録祥符二年以京狱讼之繁惧有寃滞始置纠察在京刑狱司以省寃滥命知制诘周起侍御史赵湘为之凡在京师刑狱御史开封府皆得纠之起虑抑屈者不能尽知乞许今纠察陈状従之但不鞫狱太宗慎刑罚淳化二年始置审刑院以覆大理奏案以近臣一人知院事设详议六人择京朝晓律常任法寺官者为之每奏一人従知院上殿得得赐绯故士大夫以审刑为朝官染院江休复隣几杂志审刑奏案贴黄上更加撮白撮白上复有贴黄谨案百官志元丰官制行审刑详议纠察悉罢归刑部即所谓刑部郎中员外分左右厅左主详覆右主叙雪之职也辽辽史百官志伊勒希巴院掌刑狱伊勒希巴左伊勒希巴右伊勒希巴知左伊勒希巴事知右伊勒希巴事敞吏选底掌狱谨案辽世刑狱主之伊勒希巴考辽史刑法志载道宗清宁四年诏左伊勒希巴曰外路死刑虽己欵伏仍令附近官司覆问有寃者即具以闻可见诸路狱讼皆归决遣其职实如今之刑部至其时南面官僚内尚书六部多依唐典建置刑部长贰亦必偹官然以史证之惟大理寺所掌较重故大理卿少如耶律俨刘伸之属史皆称其治狱详允而刑部除授纪传多未之及殆以其仅存空名故畧而不载欤金金史百官志刑部尚书一员正三品侍郎一员正四品郎中一员从五品员外郎二员従六品一员掌律令格式审定刑名闗津讥察赦诏勘鞫追徴给没等事一员掌监户官户配𨽻诉良贱城门启闭官吏改正功赏捕亡等事主事二员从七品架阁库管勾一员正八品掌刑工两部架阁同管勾一员从八品狱丞一员従九品元元史百官志刑部尚书三员正三品侍郎二员正四品郎中二员従五品员外郎二员従六品掌天下刑名法律之政令凡大辟之案覆系囚之详谳拏収产没之籍捕获功赏之式寃讼疑罪之辨狱具之制度律令之拟议悉以任之世祖中统元年以兵刑工为右三部置尚书二员侍郎二员郎中五员员外郎五员以郎中员外郎各二员专署刑部至元元年析置工部而兵刑仍为一部尚书四员侍郎仍一员郎中四员员外郎置五员三年复为右三部七年始别置刑部尚书一员侍郎一员郎中一员员外郎二员八年改为兵刑部十三年又为刑部二十三年六部尚书侍郎郎中员外郎定以二员为额大徳四年尚书増置一员其首领官则主事三员吏属则䝉古笔且齐四人令史三十人囘囘令史二人克埒穆尔齐一人知印二人奏差十人书写三人典吏七人司狱司司狱一员正八品狱丞一员正九品狱典一人初以右三部照磨兼刑部繋狱之任大徳七年始置専官部医一人掌调视病囚司籍所提领一员同提领一员至元二十年改大都等路断没提领所为司籍所𨽻刑部谨案周礼秋官职金掌受士之金罚货罚孔颕逹疏谓断狱讼者有疑即使出赎既言金罚又曰货罚者出罚之家或时无金即出货以当直也盖职金主受赎锾故属于司冦当为今刑部赃罚库所自出特其职于金玉钖石丹青之政令本无所不掌非特罚赎一事与今颜料库尤为相合今己専繋之户部三库篇内不复列于此表至自汉以后赎金所入未见専司唐六典载侍御史之职有六其五曰赃赎李林甫註谓以年深之次者一人知西推赃赎事则以宪官兼之宋志载大理寺右治狱分四案其一曰左右寺案掌断讫公事案后収理追赃等则又为吏人所掌初无定式惟元代司籍所虽主断没之籍不止赃赎而𨽻属刑部犹得秋官职金遗意视今制之赃罚库差为近之云富大用事文类聚大元刑部掌律令格式审定刑名奴婢配𨽻闗津讥察城门启闭之事置令史分掌名头无専曹官明明史职官志刑部尚书一人左右侍郎各一人其属司务厅司务二人浙江江西湖广陜西广东山东福建河南山西四川贵州云南十三清吏司各郎中一人员外郎一人主事二人照磨所照磨检校各一人司狱司司狱六人尚书掌天下刑名及徒𨽻勾覆闗禁之政令侍郎佐之十三司各掌其分职及兼领所分京府直𨽻之刑名照磨检校照刷文卷计録赃赎司狱率狱吏典囚徒凡军民官吏及宗室勲戚𨽻于法者诘其辞察其情伪傅律例而比议其罪之轻重以请诏狱必据爰书不得逢迎上意凡有殊㫖别敕诏例榜例非经请议着为令甲者不得引比凡死刑即决及秋后决竝三覆奏两京十三布政司死罪囚嵗谳平之五嵗请敕遣官审録寃滞霜降録重囚㑹五府九卿科道官共録之矜疑者戍邉有词者调所司再问比律者监候夏月热审免笞刑减徒流出轻繋遇嵗旱特㫖录囚亦如之凡大祭止刑凡赎罪视罪轻重斩绞杂犯徒未减者聴收赎词诉必自下而上有事重而迫者许击登闻鼓四方有大狱则受命往鞫之四方决囚遣司官二人往涖凡断狱嵗疏其名数以闻曰嵗报月上其拘释存亡之数曰月报狱成移大理寺覆审必期平允凡提牢月更主事一人修葺囹圄严固扄钥省其酷滥给其衣粮囚病许家人入视脱械鎻医药之簿録俘囚配没官私奴婢咸籍知之官吏有过并纪録之嵗终请湔涤之以名例摄科条以八字括辞议以五服参情法以墨涅识盗贼籍产不入茔墓籍财不入支度宗人不即市宫人不即狱悼耄疲癃不即讯洪武元年置刑部六年増尚书侍郎各一人设总部比部都官部司门部部设郎中员外郎各二人惟都官各一人总部比部主事各六人都官司门主事各四人八年以部事浩繁増设四科科设尚书侍郎郎中各一人员外郎二人主事五人十三年设尚书一人侍郎一人仍分四属部部设郎中员外郎各一人总部比部主事各四人都官司门主事各二人寻増侍郎一人二十二年改总部为宪部二十三年分四部为河南北平山东山西陜西浙江江西湖广广东广西四川福建十二部部各设官如户部之制二十九年改为十二清吏司永乐九年以北平为北京十九年革北京司増置云南贵州交阯三司宣徳十年革交阯司遂定为十三清吏司谨案明制凡五嵗请敕遣官出京府两京十三省审録谓之恤刑嵗尽遣主事往闗内江南江北涖杀谓之审决国朝顺治初尚沿其制遣三法司堂上官至直𨽻审决十四年改遣司属康熙五年停止而恤刑郎中员外郎各差亦于康熈初裁省焉又按明一代弊政莫甚于厰卫诏狱以刑名重任寄之武夫宦寺肆情生杀屠僇忠良其悪殆过汉之黄门北寺而履霜有自实起于令内监审狱狱囚俾得以擅作威福史称成化以后凡大审録太监赍敕张黄盖于大理寺为三尺坛中坐三法司左右坐御史郎中以下捧牍立唯诺趋走惟谨三法司视成案有所出入轻重俱视中官意不敢少忤以刑余小竖辄敢凌铄卿贰指挥郎吏竟无一人能与抗争不独䙝侮班联而刑狱之失中其流弊更难究诰我国家明罚敕法慎重邦刑凡秋録大典㑹谳上闻皆亲览要辞宣召大臣再三审覈然后丽之于辟权衡至正明允咸孚固非中官所得𠫭决而内监等之给事禁掖者自洒扫使令以外其他亦从未能干预丝毫宫府肃清厯代积弊至今日而祛除实尽矣钦定厯代职官表卷十三钦定历代职官表卷十四钦定四库全书钦定歴代职官表卷十四工部表工部上国朝官制工部尚书满洲汉人各一人掌天下工虞器用辨物庀材以饬邦事所属有营缮虞衡都水屯田四清吏司国初设工部满洲承政二员䝉古承政一员汉人承政一员满洲恭政八员启心郎一员寻又増设汉人恭政二员䝉古恭政二员汉人启心郎二员崇徳三年改设承政一员左恭政二员右恭政三员顺治元年改承政为尚书无定员五年定设满洲汉人尚书各一人雍正元年以来以亲王郡王大学士兼理部务皆由特简不恒置左右侍郎满洲汉人各一人掌综事训工以贰尚书顺治元年定额满汉右侍郎兼管理钱法堂事务营缮清吏司郎中满洲四人䝉古一人汉人一人员外郎满洲五人汉人一人主事满洲二人䝉古一人汉人二人掌缮治坛庙宫府城垣仓库廨宇营房辨饬物材而司其禁令凡工作之籍以时㑹而上之国初置工部理事官九员副理事官十二员额者库二员顺治元年改设满洲郎中八人䝉古郎中一人满洲员外郎九人䝉古员外郎三人满洲主事四人汉军郎中二人员外郎六人十二年増设满洲郎中九人员外郎十人康熈二十二年増设满洲主事每旗各一人三十八年省䝉古郎中员外郎额阙又省汉军员外郎四人五十七年复设䝉古郎中一人员外郎一人増设䝉古主事一人雍正五年省汉军郎中员外郎额阙满洲司属初不分曹聼委于其长后始定额如今制汉人司属则自顺治元年即随曹置额初设营缮司郎中二人员外郎二人主事六人虞衡司郎中一人员外郎二人主事三人都水司郎中一人员外郎二人主事十有一人屯田司郎中一人员外郎一人主事三人十四年増营缮司主事三人十五年省营缮司郎中一人营缮都水虞衡三司员外郎各一人都水司主事一人十六年省营缮司主事二人十八年复设营缮司郎中一人康熈元年仍省又省营缮司主事一人六年营缮虞衡屯田三司又各省主事一人都水司四人十一年増都水司员外郎二人寻省十二年又省都水司主事四人虞衡清吏司郎中满洲四人汉人一人员外郎满洲四人䝉古一人汉人一人主事满洲三人汉人一人掌山泽採捕及陶冶器用修造权衡武备之事若苇席竿绳之属则储以待用应时而给之都水清吏司郎中满洲五人汉人一人员外郎汉洲五人汉人一人主事满洲四人汉人二人掌河防海塘及直省河湖淀泊川泽陂池水利之政令凡道路之平治桥梁之营葺舟楫之制度咸总而举之嵗十有二月则藏氷夏而出之以供祭祀宫府之用焉屯田清吏司郎中满洲四人汉人一人员外郎满洲五人汉人一人主事满洲三人汉人二人掌修陵寝大工及王公百官坟茔之制凡大祭祀则供其薪炭百司嵗给亦如之工匠之饩于官及以时和顾者皆量其功役而为之程度焉节慎库郎中员外郎满洲各一人司库满洲二人库使满洲十有一人掌出纳金钱月要嵗㑹以上其数郎中员外郎俱于各司属中简调一年而代初设有汉人大使一人顺治十五年省制造库郎中满洲二人汉人一人司匠满洲二人司库满洲二人库使满洲二十有二人掌攻治金革所领银工之属十有二锻工之属九皮工之属十有三绣工之属五甲工之属八凡车辂仪仗之制展采备物皆辨其名数而供之初置满洲郎中一人员外郎二人后省员外郎而増置满洲郎中一人汉人郎中初以虞衡司员额管制造库事干隆十九年改为制造库郎中皆于本部司官内遴选补授料估所司员满洲汉人各三人掌审曲面埶量丈尺权物价计庸直以授成于督工之官工竣则覆覈之皆于本部司员内简委一年而代琉璃窑监督满洲汉人各一人掌陶琉璃器具按其模式辨其等差以供大工之用顺治初专差汉人司官康熈元年改差满洲汉人司官各一人一年而代木仓监督满洲汉人各一人木仓在天安门右千歩廊外凡各省嵗输木材自张家湾运京者谨其储偫以待各工顺治初专委满洲司官一人康熈六十年改定以满汉司官各一人管理二年而代皇木厰监督满洲一人木厰初设于通州及张家湾各遣笔帖式二人騐収运京木材康熈二十六年停遣笔帖式通州厰以通惠河分司主之寻改归通永道张家湾厰本部遴满洲司官一人管理凡运木至水次部委官騐视如式则令监督受之核其数以运入木仓一年而代管理街道厅御史一人本部司员一人歩军统领衙门司员一人掌平易道涂清理沟洫嵗时相度疏濬涤泥渫潦以利车马初委本部司官满洲汉人各一人干隆三十一年定制令都察院抡选御史二人工部歩军统领衙门各抡选司属二人引见简派以专责成一年而代堂主事满洲三人汉军一人掌章奏者满洲一人汉军一人掌案牍者满州二人俱顺治元年定额司务厅司务满洲汉人各一人顺治元年定额笔帖式满洲九十三人䝉古二人汉军十有二人满洲笔帖式初置九十人后増设三人䝉古笔帖式雍正十二年置额汉军笔帖式初置十四人后省二人俱分𨽻各司视事之繁简以为额谨案工部旧设营缮所所正一员所副一员俱顺治十五年省所丞二员顺治十四年置以一员管清江甎厰一员管临清甎厰寻省临清厰一员清江厰一员中罢复置雍正四年俱省又旧沿明制有文思院广积库柴炭司通州抽分竹木局大使各一员后俱省又初设有柴薪正副监督各一人以本部司官充煤炭监督二人一以本部司官兼摄一以内务府司官兼摄掌预时给直採取薪炭以储内庭之用干隆四十六年以其事併归内务府经理焉歴代建置上三代尚书舜典舜曰咨四岳有能奋庸熈帝之载使宅百揆亮采惠畴佥曰伯禹作司空帝曰俞咨禹汝平水土惟时懋哉帝曰畴若予工佥曰垂哉帝曰俞咨垂汝共工垂拜稽首譲于殳斨暨伯与帝曰俞往哉汝谐帝曰畴若予上下草木鸟兽佥曰益哉帝曰俞咨益汝作朕虞益拜稽首譲于朱虎熊罴帝曰俞往哉汝谐谨案司空为冬官之任肇自虞廷然以今工部所掌按之则实即垂所为之共工一官而不尽出于司空之职郑康成註考工记谓司空掌营城郭建都邑立社稷宗庙造宫室车服器械监百工者唐虞以上曰共工据此事司空即共工之官而改其名者贾公彦疏申郑之义谓尧初各官为共工舜举禹治水改命司空以官异之禹登百揆后复为共工其説甚凿然不见于他书未足依据尝考司空命名之义孔安国谓主国空土以居民颜师古谓空穴也古人穴居主穿土为穴以居人白虎通则云司空主土不言土言空者空尚主之何况于实诸书所释虽互有异同要其职皆在于平治水土度地居民而并不及乎辨器饬材之事故尚书大传谓沟渎过水为害田广不垦则责之司空而家语亦谓孔子为司空别五土之性而物其所生之宜是知司空所主者在乎辨方正位体国经野之大猷而百工之事乃特其兼属而初非本职此司空与共工虞廷所以分为两官也周礼冬官既阙其制不详汉世司空但主四方水土功课而缮修攻错之工则分属之将作少府尚为不失遗意唐宋以后工部专司工作而共工始合于司空又以虞曹𨽻属工部而山泽之掌亦归其统辖虞廷九官遂合伯禹及垂益所掌而一之工部四司实兼有司空共工虞官之职事矣今以舜典经文録冠三代之首用明縁起而歴代建置分合之故则随条附考如左杜佑通典卨元孙之子曰㝠为夏司空礼记孔颕达疏郑註大传夏书所谓六卿有共工谨案尚书𦙍征工执艺事以谏当即指共工之官盖百工各执其艺而共工为之长也又仪礼觐礼云啬夫承命告于天子郑康成注啬夫司空之属考周礼无此官惟𦙍征有啬夫驰之文则亦当出于夏制然孔安国传以为主币之官与觐礼所言又颇不相合案左传称司空以时平易道路国语称司空视涂啬夫为田畯之官其职本在郊畿以外疑诸侯入觐时啬夫实有除道之责如野庐环人者比故属扵司空孔传主币之説特以意揣测而言之耳夏小正十有二月虞人入梁传虞人官也梁者主设罟者也谨案此即伯益所掌之虞官至夏世而其职较轻者盖益当洪水之后山林川泽皆未能得所故以益平治之与禹平水土殆相为表里三代以降则不过掌其禁令以与民共之而已礼记曲礼天子之五官曰司空天子之六工曰土工金工石工木工兽工草工典制六材尚书洪范三八政四曰司空孔颕达疏司空掌居民之官尚书序咎单作明居孔颖达疏马融曰咎单为汤司空礼记王制司空执度度地居民山川沮泽时四方量地逺近兴事任力诗大雅乃召司空朱子集传司空掌营国邑尚书立政司徒司马司空亚旅孔安国传此有三卿是文武未伐纣举文武之初以为法则尚书周官司空掌邦土居四民时地利尚书孔安国传司空第六毛公领之春秋定公四年左传聃季为司空周礼地官乡师执纛以与匠师治役郑康成註匠师事官之属其于司空若乡师之于司徒也乡师主役匠师主衆匠贾公彦疏地官之考称乡师春官之考称肆师秋官之考称士师此经乡师是司徒考明匠师亦是司空考故云其于司空若乡师之于司徒仪礼大射仪工人士与梓人度尺而午郑康成註工人士梓人皆司空之属谨案周礼事官之属已亡其职制不可复见惟太宰谓建其正立其贰设其考者五官之数并同则冬官当亦无异以例推之知为大司空卿一人小司空中大夫二人匠师下大夫四人上士八人中士十六人旅下士三十二人若府史胥徒则五官已有参差未可臆定矣至仪礼之梓人已见考工记而工人士能正方圜即所谓审曲面埶之事今工部之料估所盖其职也周礼考工记轮人为轮为盖舆人为车辀人为辀筑氏为削冶氏为杀矢桃氏为剑凫氏为钟㮚氏为量段氏为鏄函人为甲鲍人韗人为臯鼔韦氏裘氏画缋之事筐人㡛氏玉人楖人雕人磬氏为磬矢人为矢陶人为甗旊人为簋梓人为笋虡为饮器为侯庐人为庐器匠人建国营国为沟洫车人为耒为车弓人为弓谨案司空之职在居四民时地利故凡田莱沟洫都邑涂巷市井室庐以至桑麻糓粟之所出山泽林麓之所生其法式皆当属之事官太宰六典小宰六职其扵事典事职皆曰以富邦国而郑康成亦谓司空掌邦事所以富充国家使民无空土与之周礼订义亦云如卫文公务材训农通商惠工驯致殷富盖得事典遗意冬官职守昭然可见若考工记所载止百工之事虽本司空一属而不可遂以补冬官之阙且诸工尚当各有官以统之亦不可谓工即为官今故但节叙大畧于此不复着之于表礼记月令命工师令百官审五库之量郑成康註工师司空之属官也谨案匠师工师郑康成皆以为司空之属而职掌则未之详以义推之匠师即后世大匠之职盖掌营建国邑宗庙者鲁匠师庆谏丹楹刻桷此即其证当如今之营缮司工师主工巧则掌造作器物者故月令又有命工师效功按度程必功致为上之文当如今之制造库也春秋襄公二十五年左传昔虞阏父为周陶正杜预註当周之兴阏父为武王陶正谨案列仙传称甯封子为黄帝陶正其説荒诞不足信然亦可见抟埴之工其来已乆盖即考工记之陶人如今之琉璃窰监督也周礼秋官条狼氏下士六人胥六人徒六十人郑康成註杜子春云条当为涤器之涤除也狼狼扈道上谨案周礼野庐氏达国道路至扵四畿而遂师巡其道修候人掌其道治皆在野外至国中之道路则条狼氏専司焉涤除狼扈而使之㓗清正如今街道㕔之职也周礼地官山虞毎大山中士四人下士八人府二人史四人胥八人徒八十人中山下士六人史二人胥六人徒六十人小山下士二人史一人徒二十人掌山林之政令物为之厉而为之守禁林衡毎大林麓下士十有二人史四人胥十有一人徒百有二十人中林麓如中山之虞小林麓如小山之虞掌巡林麓之禁令而平其守若斩木材则受灋于山虞而掌其政令川衡每大川下士十有二人史四人胥十有二人徒百有二十人中川下士六人史二人胥六人徒六十人小川下士二人史一人徒二十人掌廵川泽之禁令而平其守泽虞每大泽大薮中士四人下士八人府二人史四人胥八人徒八十人中泽中薮如中川之衡小泽小薮如小川之衡掌国泽之政令为之厉禁谨案国语齐语山立三虞泽立三衡三虞者大山大林麓中山中林麓小山小林麓三衡者大川大泽薮中川中泽薮小川小泽薮当时候国之制并同盖皆以官分地而巡守之故非一职正如汉之郡国都水官后世于尚书立虞部明改曰虞衡其名虽沿周官之旧而实则稍殊然掌山泽採捕之禁令则固未之有改也今以山虞以下四职着之于表以明权舆所自至虞人又为田猎之官周礼所谓山虞莱山田之野泽虞莱泽野以致禽而珥者其职正与今围场总管相近今亦并从互见焉周礼夏官司险中士二人下士四人史二人徒四十人设国之五沟五涂而树之林以为阻固皆有守禁而达其道路周礼天官凌人下士二人府二人史二人胥八人徒八十人掌氷正嵗十有二月令斩氷三其凌春始治鑑夏颁氷掌事秋刷谨案司险掌设五沟五涂杜佑以为即后世氷部之职所自出今并系之于表至纳氷之制唐宋掌之礼部今则改属工曹故凌人一官亦着之都水司沿革云唐六典工部尚书周之冬官卿侍郎周之小司空中大夫也大司空属官有下大夫盖郎中之任地官有山虞泽虞盖虞部之职也秦杜佑通典秦有将作少府掌治宫室谨案自六官之制既废秦汉始设九寺大卿以统庻事逮隋唐复建六部而寺监之官仍相沿并置故有户部复有司农寺有礼部复有太常寺有兵部复有太仆寺有刑部复有大理寺是皆周司徒宗伯司马司冦之职事而分析别领于他官者也惟工官之任歴代虽有将作都水二监而明代即併入工部至今仍之别无分署故今之营缮都水二清吏司实兼有此二监之职谨并系之工部沿革以明官制分合之由至大匠少匠大监少监诸官其品位不参八座未可以当冬官卿贰故不列于表而左右校甄官署诸令丞则仍按曹司分属説具于后汉章俊卿山堂考索汉成帝绥和元年御史大夫改为大司空后汉以司空为三公后汉书百官志司空公一人掌水土事凡营起城邑浚沟洫修坟坊之事则议其利建其功凡四方水土功课则奏其殿最而行赏罚谨案汉司空所掌虽亦本三代事官旧典然当时备位三公乃宰相之职与后世工部之列六尚书者不同今故系之内阁表内其魏晋以后司空之官俱视此例别详内阁篇云郑樵通志汉成帝置尚书郎四人其一人主户口垦田盖尚书屯田之始也通典成帝初置尚书有民曹后汉光武改主缮修功作盐池园苑汉书百官公卿表将作少府有两丞左右中候㬌帝中六年更名将作大匠属官有石库东园主章左右前后中校七令丞又主章长丞武帝太初元年更为东园主章为木工成帝阳朔三年省中候及左右前后中校五丞后汉书百官志将作大匠一人二千石掌修作宗庙路寝宫室陵园木土之功并树桐梓之类列于道侧丞一人六百石左校令一人六百石掌左工徒丞一人右校令一人六百石掌右工徒丞一人太平御覧将作大匠世祖以谒者领其官章帝建初元年乃置其位次河南尹谨案将作大匠即唐虞共工之官正当今工部营缮司之职其所属东园主章令丞主章长丞専掌木材则如今之木仓及皇木厰监督至左右校専主工役则亦如今营缮司及后汉书蘓不韦传载李暠为大司农右校刍廥在寺北垣下不韦潜入廥中云云则又如今之有柴薪厰也汉书百官公卿表大常属官有都水长丞水衡都尉都水长丞属焉后汉书百官志郡有都水官随事广狭置令长及丞唐六典汉成帝以都水官多置左右使者各一人刘向䕶左都水使者是也至哀帝罢之后汉省都水以属郡国而置河隄谒者五人通典汉有都水长丞主陂池灌溉保守河渠自太常少府及三辅等皆有其官谨案都水之官实昉于汉而命名之义则史未之详考尚书禹贡大野既猪彭蠡既猪荥波既猪史记夏本纪皆作既都被孟猪则作被明都注引郑康成云南方谓都为猪孔安国曰水所停曰猪字彚补曰都水所聚也是都猪二字相通盖都水之职在固隄防障陂泽故取周官稻人以猪蓄水之义以为名也其事关邦土正司空所掌之一端而汉代都水属水衡太常晋以后别为都水台及都水监俱各置官僚宋世虽併入工部旋又复置至明始罢其职今取歴代建置本末具载于篇以明都水司职守所自至汉水衡都尉虽以衡官为名而所司乃林苑池籞当如今奉宸苑之职今故别系诸内务府表内焉汉书百官公卿表少府有考工室东园匠令丞武帝太初元年更考工室为考工后汉书百官志考工令一人六百石主兵器及织绶诸杂工左右丞各一人属太仆谨案汉之考工令丞及东园匠令丞主作器具杂物盖如今制造库之职也周礼郑康成註比校治道者名若今次金叙大功贾公彦疏汉时主役之官官名次金叙主以丈尺赋功谨案次金叙不见扵汉书其职主以丈尺赋功则当如今工部之料估所矣唐六典註后汉将作大匠属官有前后中甄官令丞谨案后汉百官志无甄官令丞唐六典未知何据然考三国吴志孙坚传称坚军城南甄官井上旦有五色气坚令人入井探得传国玺则后汉实有是官盖如今之琉璃窰监督也三国通典汉民曹主缮修功作魏置左民尚书亦领其职谨案汉民曹尚书魏左民尚书虽主缮修工役之事而其名实为民部所承非工曹沿革今俱系诸户部表内不列于此宋书百官志魏世有虞曹水部郎册府元龟魏九卿与汉同惟并将作之左校于材官又以水衡都尉主天下水军舟船器械唐六典后汉有材官校尉魏弁左校扵材官署谨案魏晋以后之材官校尉材官将军其职专掌营缮故取材木之义以为名非若汉书所谓材官骑士也又通典称魏并左校右校入材官而唐六典册府元龟但言并左校是魏世尚有右校令矣通典殆误衍一右字欤晋马端临文献通考晋始有屯田尚书及太康中谓之田曹后复为屯田晋书百官志晋受命武帝置虞曹屯田起部水部曹郎及江左无屯田郎康穆以后又无虞曹郎但有起部水部曹郎后又省光禄勲统东园匠令唐六典晋将作大匠置功曹主簿五官等员掌土木之役过江后不常置少府属官有左校无右校其职盖并扵左校又改材官校尉为将军后复罢左校令又少府领甄官署令掌砖瓦之任又有甄官丞晋书百官志都水使者汉水衡之职也汉有都水长丞属太常东京省都水置河隄谒者魏因之及武帝省水衡置都水使者一人以河隄谒者为都水官属及江左省河隄谒者置谒者六人通典晋省水衡置都水台掌舟航及运部元康中复有水衡都尉谨案自魏以水衡主舟船器械晋则都水使者兼领之亦主舟航运部正如今工部虞衡都水二司之职与汉制不同故并附着扵此宋齐梁陈通典晋宋以来有起部尚书不常置每营宗庙宫室则权置之事毕则省以其事分属都官左民尚书孙逄吉职官分纪宋高祖始置水部起部曹郎南齐书百官志度支尚书领起部曹都官尚书领水部曹起部尚书兴立宗庙权置事毕省唐六典宋齐左民郎中兼知屯田事梁陈并为侍郎隋书百官志梁尚书省置虞曹起部屯田水部等郎陈承梁皆循其制官宋书百官志将作大匠一人丞一人有事则置无则省材官将军一人司马一人主工匠土木之事汉左右校令其任也魏右校又置材官校尉主天下材木事晋江左改材官校尉曰材官将军又罢左校令今材官𨽻尚书起部及领军南齐书百官志将作大匠不常置掌宫庙土木材官将军一人司马一人属起部亦属领军隋书百官志梁天监七年以将作大匠为大匠卿掌土木之工统左右校诸署陈大匠卿品第三册府元龟梁大匠卿班第十又置丞一人班第三又置将作营作又别立长史司马主簿各一员唐六典宋齐梁陈有左校令丞别置材官将军司马右校令丞宋齐梁陈皆无谨案唐六典称齐宋梁陈无右校杜氏通典亦同而隋书百官志乃谓梁大匠卿统左右校与六典不合疑隋书误也又案南齐书王敬则传高帝将受禅材官荐易太极殿柱王延之传宋明帝即勅材官为起三间斋屋梁书谢胐传朏到亰师勅材官起府于旧宅良吏沈瑀传宋明帝使瑀筑赤山塘所费减材官所量数十万是当时兴筑修濬之役多以属之材官实兼有今营缮都水二司之职事矣王应麟玉海宋齐有陶官唐六典宋齐有东西陶官瓦署督各一人隋书百官志梁少府置甄官署令丞又细作令作堂金银局丞木局丞湖西砖屯丞湖东砖屯丞为三品藴位谨案江左诸朝惟梁官制稍备其甄官令本承汉晋之旧而砖屯丞并掌抟埴亦当如今琉璃窰监督至木局丞当如今之木仓监督细作令作堂金银局丞则当如今之制造库矣通典宋孝武帝初省都水台罢都水使者置水衡令孝建元年复置册府元龟齐复置都水台使者一人梁改都水使者为大舟卿又置丞主簿陈如梁制隋书百官志梁大舟卿主舟航隄渠北魏魏书官氏志太和十五年置司空虞曹官唐六典后魏有起部郎中屯田郎中虞曹郎中水部郎中册府元龟魏将作大匠从第二品后降为第三品其丞第五品后降为从五品下分建都水使者正第四品中水衡都尉从五品中后改都水使者从五品而省水衡又有都水参军六人谨案魏书李灵传灵孙道官尚书度支郎迁洛为营搆将又韦阆传天水姜昭为营搆都将又李彪传李忠为永寕寺典作副将其名俱不见于史志疑因工作暂置之官正如今之管理工程大臣及监督也又高道悦传称洛亰庙库未搆高祖将水路幸邺诏都水回营搆之材以造舟楫是魏世都水使者亦主舟航盖尚沿晋制矣北齐隋书百官志后齐尚书省祠部统虞曹屯田起部都官统水部郎中并一人虞曹量事置掌故主事员都水台管诸津桥使者二人参事十人又领都尉合昌坊城等三局尉皆分司诸津桥太府寺统细作左校甄官等署令甄官署又别领石窟丞将作寺掌诸营建大匠一人丞四人亦有功曹主簿录事员若有营作则立将副将长史司马主簿録事等各一人谨案北齐都水台但管津桥是歴代所为舟航堤渠之职掌已渐移于水部矣后周太平御覧后周书曰冬官谓之大司空掌邦事以五材九范之法佐皇帝富邦国文献通考后周有工部中大夫二人承司空之事掌百工之籍而理其禁令通典后周官品正七命大司空正六命小司空上大夫正五命冬官工部匠师司木司土司金司水等中大夫正四命地官虞部下大夫冬官小匠师小司木小司土小司金小司水司玉司皮司色司织司卉等下大夫正三命地官小虞部上士冬官工部小匠师内匠外匠掌材小司木小司土小司金鍜工函工小司水典壅小司玉小司皮小司色小司织小司卉等上士正二命地官山虞泽虞林衡川衡等中士冬官工部内匠外匠司量司凖司度掌材车工角工彛工器工弓工箭工卢工复工陶工涂工典卝冶工铸工鍜工函工雕工典壅掌津舟工典鱼典彘工磬工石工裘工履工鞄工韗工韦工织丝织綵织枲织组竹工籍工罟工纸工等中士正一命地官山虞泽虞林衡川衡等下士冬官工部旅司量司凖司度掌材车工角工彛工器工弓工箭工卢工复工陶工涂工典卝冶工铸工鍜工函工雕工典壅掌津舟工典鱼典彘工磬工石工裘工履工鞄工韗工韦工胶工毳工缋工漆工油工弁工织丝织綵织枲织组竹工籍工罟工纸工等下士谨案后周仿周礼设官其冬官之属最为繁冗以今制凖之约畧可见者如营缮司本同司空之考而在唐宋为头司当有匠师工部之职虞衡司本出虞部而今制兼掌鼓铸兵噐造车及作度量权衡之事则又当有鍜工函工冶工铸工车工司量司凖司度之职都水司盖即司水而兼主船政织造则又当有掌津舟工司织司卉之职屯田司今主匠役则当有内匠外匠之职至司木掌材如木仓监督陶工如琉璃窰监督而今之制造库所掌工作较多则凡司玉司皮司色雕工韦工胶工毳工缋工之属皆其职矣隋隋书百官志髙祖受命置尚书省工部尚书统工部屯田侍郎各二人虞部水部侍郎各一人都水台使者及丞各二人叅军三十人河堤谒者六十人录事二人领掌船局都水尉二人又领诸津上津每尉一人丞二人中津毎尉丞各一人下津毎典作一人津长四人太府寺统甄官署令二人丞四人将作寺大匠一人丞主簿录事各二人统左右校署令各二人丞左校四人右校三人各有监作左校十二人右校八人开皇三年废都水台入司农十三年复置都水台二十年改将作寺为监以大匠为大监初加置副监炀帝即位尚书六曹各置侍郎一人以贰尚书之职诸曹侍郎并改为郎又改工部为起部郎以异六侍郎之名将作监改大监少监为大匠少匠统左右校及甄官署又改大匠为大监少匠为少监又改监少监为令少令都水监改为使者统舟檝河渠二署又改使者为监加置少监又改监少监为令少令通典至隋乃有工部尚书盖因后周工部之名兼前代起部之职谨案工部自隋代始列六曹而其时营建工作尚多领之少府将作故以巧艺着名如宇文恺刘龙阎毗何稠云定兴等皆尝官将作监而宇文恺传又称其为营宗庙副监营新都副监营东都副监则皆因事特置如今之钦定管理工程大臣非常制也又何稠传称髙祖为丞相以稠掌细作署盖即梁齐之细作令而隋志无其官殆后径裁併欤钦定歴代职官表卷十四钦定历代职官表卷十五钦定四库全书钦定歴代职官表卷十五工部下歴代建置下唐新唐书百官志工部尚书一人正三品侍郎一人正四品下掌山泽屯田工匠诸司公廨纸笔墨之事其属有四一曰工部二曰屯田三曰虞部四曰水部工部郎中员外郎各一人掌城池土木之工役程式为尚书侍郎之贰凡京都营缮皆下少府将作共其用役千功者先奏凡工匠以州县为团五人为火五火置掌一人四月至七月为长功二月三月八月九月为中功十月至正月为短功雇者日为绢三尺凡津梁道路治以九月工部主事三人屯田主事二人虞部主事二人水部主事二人屯田郎中员外郎各一人掌天下屯田及京文武职田诸司公廨田以品给焉虞部郎中员外郎各一人掌京都衢閧苑囿山凙草木及百官蕃客时蔬薪炭供顿畋猎之事每嵗春以户小儿户婢仗内莳种溉灌冬则谨其䝉覆凡郊祠神坛五岳名山樵採刍牧皆有禁距壝三十步外得耕种春夏不伐木京兆河南府三百里内正月五月九月禁弋猎山泽有寳可供用者以闻水部郎中员外郎各一人掌津济船舻渠梁堤堰沟洫渔捕运漕碾硙之事凡坑陷井穴皆有标京畿有渠长斗门长诸州堤堰刺史县令以时检行而莅其决筑有埭则以下户分牵禁争利者旧唐书职官志将作监大匠一员少匠一员掌供邦国修建土木工匠之政令总四署三监百工之官属以供其职事凡两京宫殿宗庙城郭诸台省监寺廨宇楼台桥道谓之内外作皆委焉丞四人主簿二人録事二人府十四人史二十八人计史三人亭长四人掌固六人左校署令二人丞四人府六人史十二人监作十人掌供营搆梓匠凡宫室乐悬簨簴兵仗器械丧塟所湏皆供之右校署令二人丞三人府五人史十人监作十人典事十四人掌供版筑泥涂丹艧之事中校署令一人丞三人府三人史六人监事四人典事八人掌固二人掌供舟车兵仗厩牧杂作器用之事凡行幸陈设供三梁竿柱闲厩供剉碓行槽祭祀供葛竹堑等甄官署令一人丞二人府五人史十人监作四人典事十八人掌供琢石陶土之事凡石磬碑碣石人兽马碾硙砖瓦瓶缶之器丧塟明器皆供之百工就谷库谷斜谷太隂伊阳等监监各一人丞一人府各一人史三人典事各二十一人録事各一人监事四人掌採伐材木谨按唐制凡兴建修筑材木工匠俱工部下少府将作以供其事与隋代相同盖将作未併入工部以前工部所掌惟程式制度其缮造之物固専属之将作也唐六典都水监使者二人正五品上掌川泽津梁之政令凡渔捕之禁衡虞之守皆由其属而总制之凡京畿之内渠堰陂池之壊决则下于所由而后修之丞二人从七品上主簿一人舟檝署令一人正八品下丞二人正九品下掌公私舟船及运漕之事河渠署令一人正八品下丞一人正九品下掌供川泽鱼醢之事诸津令一人正九品上丞一人从九品下各掌其津济渡舟梁之事谨案都水之职至唐已全归于水部故舟檝署在开元末已废而河渠署所掌不过供祭祀及尚食之鱼鱻亦仅存空名而已五季五代史本纪梁开平四年工部侍郎杜晓唐同光元年工部郎中李涂天成元年工部尚书任圜四年赵鳯为门下侍郎兼工部尚书周显徳元年工部侍郎景范五年水部员外郎韩彦卿五代史列传张宪拜工部侍郎租庸使范延光拜检校工部尚书崔协除工部郎中于邺中书舎人卢价为工部侍郎贾纬为太常博士改屯田员外郎张允镇累迁水部员外郎知制诰王延拜补阙兼水部员外郎谨案五季工部官制并依唐制而史文不详今採见于纪传者以着其畧宋宋史职官志工部掌天下城郭宫室舟车器械符印钱币山泽苑囿河渠之政凡营缮嵗计所用财物闗度支和市其工料则饬少府将作监检计其所用多寡之数凡百工其役有程而善否则有赏罚兵匠有阙则随以缓急招募籍坑冶嵗入之数若改用钱寳先具模制进御请书造度量权衡则闗金部印记则闗礼部凡道路津梁以时修治旧制判部事一人以两制以上充元丰并归工部其属三曰屯田曰虞部曰水部设官十尚书侍郎各一人工部屯田虞部水部郎中员外郎各一人元祐元年省水部郎官一员绍圣元年诏屯田虞部互置郎官一员兼领尚书掌百工水土之政令稽其功绪以诏赏罚总四司之事侍郎为之贰若制作营缮计置採伐所用财物案其程式以授有司郎中员外郎参掌之应官吏兵民縁本曹事有功赏罪罚则审实以上尚书省若诸监鼓铸钱寳按年额而课其数因其登耗以诏赏罚凡车辇饬器印记之造则少府监文思院𨽻焉甲兵器械之制则军器所𨽻焉有合支物料工价则申于朝以属户部建炎併将作少府军器监并归工部是时营缮未遑惟戎器方急绍兴二年诏于行在别置作院造器甲令工部长贰提㸃郎官逐旬㸃检少府监既归工部文思院上下界监官并从本部辟差又诏御前军器所𨽻工部隆兴以后宫室器甲之造寖稀且各分职掌部务益简特提其纲要焉分案六曰工作曰营造曰材料曰兵匠曰检法曰知杂又専立一案以御前军器案为名裁减吏额共置四十二人侍郎掌贰尚书之事南渡初长贰互置隆兴诏各置一员郎中员外郎旧制凡制作营缮计置採伐材物按程式以授有司则参掌之建炎三年诏工部郎官兼虞部屯田郎官兼水部隆兴元年诏工部屯田共一员兼领自此四司合为一矣淳熙九年以赵公廙为屯田员外郎自是不复省屯田郎中员外郎掌屯田营田职田学田官荘之政令及其租入种刈兴修给纳之事凡塘泺以时増减堤堰以时修葺并有司修葺种植之事以赏罚诏其长贰而行之分案三置吏八虞部郎中员外郎掌山泽苑囿场冶之事辨其地产而为之厉禁凡金银铜铁铅钖盐矾皆计其所入登耗以诏赏罚分案四置吏七水部郎中员外郎掌沟洫津梁舟檝漕运之事凡堤防决溢疏导壅底以时约束而计度其嵗用之物修治不如法者罚之规画措置为民利者赏之分案六置吏十有三绍兴累减吏额四司通置三十三人文献通考文思院宋太平兴国三年置掌造金银犀玉工巧之物金彩绘素装钿之饰以供舆辇册寳法物及凡器服之用𨽻少府监绍兴三年诏少府监併归文思院其监官从工部辟差工部言所辖文思院旧分上下界监官三员内一员文臣系京朝官上界造作金银珠玉下界造作铜铁竹木杂料欲依旧分为上下界从之隆兴二年诏併礼物局入文思院李心传建炎以来朝野杂记四提辖文思院其一也监官分上下两界而辖官兼综之先是辖官外补为州内迁则寺监丞簿近嵗望稍轻往往更迁六院官或出为添倅谨案文思院为宋四辖官之一初属少府监后乃併𨽻工部盖即如今之制造库其以文思为名则取考工记量铭时文思索允臻其极之义也宋史职官志将作监旧制判监事一人以朝官以上充元丰官制行始正职掌置监少监各一人丞主簿各二人监掌宫室城郭桥梁舟车营缮之事少监为之贰丞叅领之凡土木工匠板筑造作之政令总焉辨其才干器物之所湏乘时储积以待给用庀其工徒而授以法式凡营造有计帐则委官覆视定其名数验实以给之嵗以二月治沟渠通壅塞乘舆行幸则预戒有司洁除均布黄道凡出纳籍帐嵗受而㑹之上于工部熙宁初以嘉庆院为监其官属职事稽用旧典已而尽追复之元祐七年诏颁将作监修成营造法式八年又诏本监营造检计毕长贰随事给限丞簿覆检崇宁五年诏将作监应承受前后特㫖应副外路并府监修造差拨人工物料遵执元丰条格不得应副宣和五年诏罢营缮所归将作监分案五置吏二十有七所𨽻官属十修内司掌宫城太庙缮修之事东西八作司掌京畿内外缮修之事竹木务掌収诸路水运材植及抽算诸河商贩竹木以给内外营造之用事材场掌计度材物前期朴斵以给内外营造之用麦场掌受京畿诸县夏租䴰以给圬墁之用窰务掌陶为砖瓦以给营缮及缾缶之器丹粉所掌烧变丹粉以供绘饰作坊物料库第三界掌储积财物以备给用退材场掌受京畿内外退弃财物抡其长短有差其曲直中度者以给营造余备薪爨帘箔场掌抽算竹木蒲苇以供帘箔内外之用建炎三年诏将作监併归工部绍兴三年复置丞仍兼总少府之事十年置主簿一员十一年诏依司农太府寺置长贰一员隆兴初宫室无所营缮百工器用属之文思院以𨽻工部本监惟置丞一员余官虚而不除干道以后人材甚多监少丞簿无阙凡台省之久次与郡邑之有声者悉寄径于此自是号为储才之地而营缮之事多俾府尹畿漕分任其职焉文献通考修内司监官二人以朝官及内侍充东西八作司勾当官各三人以京朝官诸司使副充竹木务勾当官一人以京朝官充事材场监官二人以京朝官三班使臣充麦场监官一人以三班使臣充窰物监官三人诸司使副充丹粉所监官一人内侍充作坊物料库监官三人以京朝官及内侍三班使臣充退材场监官一人以京朝官充帘箔场监官二人以京朝官充谨案宋将作监官属据史所载职掌以今制凖之修内司八作司当为今营缮司之事竹木务事材场当为今皇木厰木仓二监督之事窰务当为今窰厰监督之事帘箔场当为今制造库所属门帘库之事然考曹士冕法帖谱系载有修内司帖为淳熙十二年修内司奉㫖模勒上石又陶宗仪辍耕録载渡江后有邵成章置窰于修内司造青器名内窰则是修内司又兼司镌刻陶冶之事不止宫城太庙之工作矣今故互见内务府表内云李寿续资治通鑑长编嘉祐三年十一月己丑诏曰天下利害系于水为深自禹制横溃功施三代汉用平当领河堤刘向䕶都水皆当时名儒风迹可观近世以来水官失职宜修旧制庶以利民其置在京都水监凡内外河渠之事悉以委之应官属及本司合行条制中书门下裁处以闻以御史知杂吕景初判监盐铁判官领河渠司事杨佐同判河渠司勾当公事孙琳王叔夏知监丞事宋史职官志都水监判监事一人以员外以上充通判监事一人以朝官以上充丞二人主簿一人并以京朝官充轮遣丞一人出外治河埽之事或一嵗再嵗而罢其有谙知水政或至三年置局于澶州号曰外监元丰正名置使者一人丞二人主簿一人使者掌中外川泽河渠津梁堤堰疏凿浚治之事丞叅领之凡治水之法以防止水以沟荡水以浍写水以陂池潴水凡江淮海所经都邑皆颁其政令视汴洛水势涨涸増损而调节之凡河防谨其法禁嵗计茭楗之数前期储积以时颁用各随其所治地而任其责兴役至十月止民功则随其先后毋过一月若导水溉田及疏治壅积为民利者定其赏罚凡修堤岸植榆栁则视其勤惰多寡以为殿最南北外都水丞各一人分职莅事即干机速非外丞所能治则使者行视河渠事元祐四年复置外都水使者五年诏南北外都水丞并以三年为任祥符二年诏罢北外都水丞以河事委之漕臣三年复置宣和元年工部尚书王诏言乞选差曽任水官谙练者为南北两外丞从之宣和三年诏罢南北外都水丞司依元丰法通差文武官一员分案七置吏二十有七所𨽻有街道司掌辖治道路人兵若车驾行幸则前期修治有积水则疏导之建炎三年诏都水监置使者一员绍兴九年复置南北外都水丞各一员南丞于应天府北丞于东京置司十年诏都水事归于工部不复置官续资治通鑑长编嘉祐二年置街道司指挥兵士以五百人为定额谨案宋史河渠志凡修濬防筑皆领于都水监当时在外者别无専领河务之官故都水监虽立署京师而实综司措置有事或亲往相度盖兼有今河道总督之职与都水司但掌河工程式者不同至南北外都水丞则置司外郡当如今各省管河道员之职尤与京局有殊今故别详于河道各官表内至街道司为都水监属而嘉祐二年都水监尚未设官已有置街道司指挥兵士之文见于通鑑长编是必先有此职后始来属特史文不详其初𨽻何署耳章俊卿山堂考索嘉祐中京师大水始取三司之河渠案置都水监元丰官制复以三司胄曹案归之军器监修造案之事归之将作监三监皆𨽻工部陆㳺老学庵笔记元祐初苏子由为户部侍郎建言都水监本三司之河渠案将作监本三司之修造案军器监本三司之胄案三司今户部而三监乃属工部请三监皆兼𨽻户部凡有所为户部定其事之可否裁其费之多寡而工部任其工之良楛程其作之迟速朝廷从其言为立法及绍圣中以为害元丰官制罢之建中靖国中或欲复从元祐已施行矣时丰相之为工部尚书独持不可曰设如都水监塞河军器监造军器而户部以为不可则已矣若以为可则併任其事可也今若户部吝其费裁损之乃令工部任河之决塞器之利钝为工部者不亦难乎议遂寝谨案据章俊卿陆游所纪则宋之将作都水二监虽各置长贰实为工部所统属故都水后遂併入工部将作虽复置而嵗㑹籍帐亦必上于工部也至军器一监其职亦今虞衡司所有事而当时御前军器皆归其造作与今武备院所掌尤近故列入内务府表内焉辽辽史百官志宣徽北院太宗㑹同元年置掌北院御前祗应之事北院宣徽使知北院宣徽事北院宣徽副使同知北院宣徽事宣徽南院㑹同元年置掌南院御前祗应之事南院宣徽使知南院宣徽事南院宣徽副使同知南院宣徽事辽史本纪圣宗统和元年虞部员外郎崔祐分决滞狱开泰二年户部侍郎刘泾加工部尚书兴宗景福元年十月工部尚书髙徳顺使宋重熙十七年将作少监王全使夏辽史文学传李澣授翰林学士穆宗即位累迁工部侍郎辽史百官志诸监职名有将作监都水监谨案辽北面官僚以宣徽视工部而所司乃御前祗应之事则当兼有汉唐少府职事也至南面官僚史志不详今叅考纪传所载职名畧着一二以见当时工部及将作都水二监设官之大概焉金金史百官志工部尚书一员正三品侍郎一员正四品郎中一员从五品掌修造营建法式诸作工匠屯田山林川泽之禁江河堤岸道路桥梁之事员外郎一员从六品主事二员从七品覆实司管勾一员从七品𨽻户工部掌覆实营造材物工匠价值等事文思署令从六品丞从七品掌造内外局分印浮图金银等尚辇仪鸾局车具亭帐之物属少府监都水监正四品掌川泽津梁舟楫河渠之事少监从五品丞正七品街道司管勾正九品掌洒扫街道修治沟渠都城所提举从六品同提举从七品掌修完庙社及城隍门钥百司公廨系官舎屋并栽植树木工役等事左右厢官各二员正八品掌监督工役受给官二员正八品掌支纳诸物及埴等事甄官署令从六品丞从七品直长正八品掌劖石及埏埴之事右皆属尚书工部八作左右院掌収军湏军器中都木场使一员从八品副使一员判官一员皆正九品掌拘収材木诸物及出给之事谨案金工部覆实司管勾当即今料估所之职故亦多以员外郎主事兼之其都城提举司専掌工役则如今营缮司之职八作院専主兵器则又如今虞衡司之职而中都木场使拘収材木则今木仓木厰之职也至都水监之制与宋畧同其别置外监盖即宋之外都水丞今故列入河道诸官篇内云元元史百官志工部尚书三员正三品侍郎二员正四品郎中二员从五品员外郎二员从六品掌天下营造百工之政令凡城池之修濬土木之缮葺材物之给受工匠之程式铨注局院司匠之官悉以任之世祖中统元年右三部置尚书二员侍郎二员郎中五员员外郎五员内二员専署工部事至元元年始分立工部尚书四员侍郎三员郎中四员员外郎五员三年复合为右三部七年仍自为工部尚书二员侍郎仍二员郎中三员员外郎如旧二十三年定尚书侍郎郎中员外郎各以二员为额明年以曹务繁冗増尚书二员二十八年省尚书一员首领官主事五员蒙古笔且齐六人令史四十二人回回令史四人克埓穆尔齐一人知印一人奏差三十人蒙古书写一人典吏七人又司程官四员右三部照磨一员典吏七人其属诸色人匠总管府秩正三品掌百工之技艺置达噜噶齐一员总管一员同知二员副总管二员经歴一员知事一员提控案牍一员令史五人译史一人奏差四人提举都城所秩从五品提举二员同提举二员副提举二员吏目一员照磨一员掌修缮都城内外仓库等事至元三年置受给库秩正八品提领一员大使一员副使一员掌京城内外营造木石等事至元十三年置光熙门窰场提领一员大使一员副使一员给从八品印至元二十五年置陶宗仪南村辍耕録工部有覆实司富大用事文类聚大元工部置令史分掌名头以尚书为长谨案元之工部官属名目甚多今以职守互相㕘考惟诸色人匠总管似今之制造库提举都城所亦今营缮司所掌之一端受给库似今之木仓窰场提领似今之窰厰故并着之于表而其余则概从畧焉至元代左右八作司掌出纳内府器物与宋金専领缮造者不同今别入内务府表内又覆实司见辍耕録盖沿金旧制所设而元志不载当属脱漏今并加考补同系于表元史百官志大都留守司兼理营缮内府诸邸都宫原庙其属修内司秩从五品掌修建宫殿及大都造作等事提㸃一员大使一员副使一员直长五员吏目一员照磨一员部役七员司吏六人中统二年置其属大木局提领七员管勾三员掌殿阁营缮之事中统二年置小木局提领二员同提领一员副提领三员管勾二员提控四员中统四年置大都四窑场秩从六品提领大使副使各一员营造素白琉璃砖瓦至元十三年置其属南窰场大使副使各一员中统四年置西窑场大使副使各一员至元四年置琉璃局大使副使各一员中统四年置木场提领一员大使一员副使一员掌受给营造宫殿材木至元四年置东南二木场十七年併为一场都水监秩从三品掌治河渠并堤防水利桥梁牐堰之事少监一员正五品监丞二员正六品经歴知事各一员令史十人蒙古笔且齐一人回回令史一人通事知印各一人奏差十人壕寨十六人典吏二人至元二十九年领河道提举司大徳六年陞正三品延祐七年仍从三品事文类聚都水监旧水部之职也谨案元之大都留守司本名宫殿府行工部至元十九年始改置是其职原为工部分曹而其后所掌事繁遂兼有今内务府步军统领之职今以所属修内司四窰场木场与今营缮司琉璃窰厰皇木厰官制相合故系之于此而其他则各从互见至所云大木局小木局者考虞集经世大典谓木工之名则一而艺有大小如营建宫室则大木之职若舟车以济不通几案以适用皆小木之为其命名之意盖本诸此亦史所未及也及案齐履谦作郭守敬行状称守敬初为都水监至元十三年都水监併入工部遂除工部郎中二十八年复置都水监俾守敬领之是都水监先曽废入工部后始复设而虞集经世大典叙録又称大徳间改修桥梁都水监计料工部应付工物委官督工据此则凡兴作仍领于工部都水监不过司其料估程式故富大用以为水部旧职欤明明史职官志工部尚书一人左右侍郎各一人其属司务㕔司务二人营缮虞衡都水屯田四清吏司各郎中一人员外郎一人主事二人所辖营缮所所正一人所副一人所丞二人文思院大使一人副使二人皮作局大使一人副使二人鞍辔局大使一人副使一人颜料局大使一人军器局大使一人副使二人节慎库大使一人织染所杂造局大使一人副使一人广积通积卢沟桥通州白河各抽分竹木局大使各一人副使各一人大通闗提举司提举一人副提举二人典史一人柴炭司大使一人副使一人尚书掌天下百工山凙之政令侍郎佐之营缮典经营兴作之事凡宫殿陵寝城郭坛场祠庙仓库廨宇营房王府邸第之役鸠工㑹材以时程督之凡卤簿仪仗乐器移内府及所司各以其职治之而以时省其坚洁而董其窳滥凡工匠二等曰轮班三嵗一役役不过三月皆复其家曰住坐月役一旬有稍食工役二等以处罪人输作者曰正工曰杂工杂工三日当正工一日皆视役大小而拨节之凡物料储偫曰神木厰曰大木厰以蓄材木曰黒窰厰曰琉璃厰以陶瓦器曰台基厰以贮薪苇皆籍其数以供修作之用虞衡典山泽採捕陶冶之事凡鸟兽之肉皮革骨角羽毛可以供祭祀賔客膳羞之需礼器军实之用嵗下诸司採捕水课禽十八兽十二陆课兽十八禽十二皆以其时冬春之交罝罛不施川泽春夏之交毒药不施原野苗盛禁蹂躏谷登禁焚燎若害兽聴为陷穽获之赏有差凡诸陵山麓不得入斧斤开窰冶置墓坟凡帝王圣贤忠义名山岳镇陵墓祠庙有功徳于民者禁樵牧凡山场园林之利聴民取而薄征之凡军装兵械下所司造同兵部省之必程其坚致凡陶甄之事有嵗供有暂供有停减籍其数㑹其入毋轻毁以费民凡诸冶饬其材审其规范付有司钱必凖铢两进于内府而颁之牌符火器铸于内府禁其以法式洩于外凡颜料非其土产不以征都水典川泽陂池桥道舟车织造劵契量衡之事水利曰转漕曰灌田嵗储其金石竹木卷埽以时修其闸坝洪浅堰圩隄防谨蓄洩以备旱潦无使壊田卢坟隧禾稼舟楫硙碾者不得与灌田争利灌田者不得与转漕争利凡诸水要㑹遣京朝官専理以督有司役民必以农隙不能至农隙则僝功成之凡道路津梁时其葺治其廵幸及大丧大礼则修除而较比之凡舟车之制曰黄船以供御用曰遮洋船以转漕于海曰浅船以转漕于河曰马船曰风快船以供送官物曰备倭船曰战船以御㓂贼曰大车曰独辕车曰战车皆㑹其财用酌其多寡久近劳逸而均剂之凡织造冕服诰敕制帛祭服浄衣诸币布移内府南京浙江诸处周知其数而慎节之凡公侯伯铁券差其髙广凡祭器册寳乘舆符牌杂器皆㑹则于内府凡度量权衡谨其校勘而颁之悬式于市而罪其不中度者屯田典屯种抽分薪炭夫役坟茔之事凡军马守镇之处其有转运不给则设屯以益军储其规办营造木植城砖军营官屋及战衣器械耕牛农具之属凡抽分征诸商视其财物各有差凡薪炭南取洲汀北取山麓或徴诸民有本折色酌其多寡而撙节之夫役伐薪转薪皆僱役凡坟茔及堂碑碣兽之制第宗室勲戚文武官之等而定其差洪武初置工部及官属以将作司𨽻焉六年増尚书侍郎各一人设总部虞部水部并屯田为四属部总部设郎中员外郎各二人余各一人总部主事八人余各四人又置营造提举司八年増立四科科设尚书侍郎郎中各一人员外郎二人主事五人照磨二人十年罢将作司十三年定官制设尚书一人侍郎一人四属部各郎中员外郎一人主事二人十五年増侍郎一人二十二年改总部为营部二十五年置营缮所二十九年又改四属部为营缮虞衡都水屯田四清吏司嘉靖后添设尚书一人専督大工明史刘麟传工部四司财物悉贮后堂大库司官出纳多侵渔麟请特除一郎官主之帝称善因赐名节慎库孙承泽春明梦余録刘麟奏建库疏云夲部盖有大库一座欲量加修葺比照户部太仓库添设库官库吏限以収放之期定以查盘之法按季轮差郎中员外郎等官一员监管其事明史食货志嘉靖中修工部旧库名曰节慎库以贮矿银尚书文明以给工价帝诘责之令以他银补偿自是専以给内用焉春明梦余録冬官治土地故自唐宋以来司空署有屯田司其説亦有夲今六卿之职大异周官而明制屯军之牛具农器属于工部屯田司则其意自有在后问其官所职何事亦不知矣谨按将作监明初改为将作司寻𨽻工部为营缮所其都水监之职亦于明初始废而改水部为都水司其宋元之外都水监行都水监则别置总河都御史以治其事于是歴代将作都水两官其职皆専属于工部矣又按明代兴作之事其初悉归工部厥后渐以宦官督理葢自永乐中已遣太监阮安营北京城池宫殿诸司府廨工部特奉行而已嗣自内臣日益恣横往往擅兴工役侵渔干没不可殚计如成化时李广建显灵宫及诸祠庙至帑金七窖皆尽他若炭厰窰场亦多以内䜿为提督以致侵挠有司刻剥闾里工匠厮役传奉得官其弊皆由之而出我国家饬材庀工法式具备凡有营建缮完皆由工部及内务府奏请领以大臣董以司属先之估计以授其值继之销算以㑹其成执艺在官悉由和顾期限适中出纳有凖是以物无浮费役无旷功考工之制诚为逺轶周官矣钦定歴代职官表卷十五钦定历代职官表卷十六钦定四库全书钦定厯代职官表卷十六戸工二部钱局表户工二部钱局国朝官制户工二部督理京省钱法右侍郎满洲汉人各一人凡京师鼓铸统设二局𨽻户部者曰宝泉局嵗铸钱六十一夘𨽻工部者曰宝源局嵗铸钱七十一夘遇闰则皆加铸四夘其局之政令各以其部之右侍郎掌之初止汉人右侍郎一人康熙十八年令满洲右侍郎一人公同督理十九年以给事中御史稽察钱局雍正二年停遣干隆二十六年户部钱法堂置掌稿司官满洲汉人各一人于各司属中选委户部宝泉局监督满洲汉人各一人大使满洲五人工部宝源局监督满洲汉人各一人大使满洲二人掌铸造缗钱收纳铜课以裕国储以利民用其监督俱无専员由六部满汉司官遴选保举引见简用二年而代大使由本部笔帖式选委咨吏部注册五年而代称职者以应升官用宝泉局监督顺治元年定设满洲汉人各一人宝源局监督初置三人康熙十七年改定二人宝泉局大使初设汉人一人雍正四年以宝泉局分设四厰增置汉人大使四人七年改汉大使俱为满大使宝源局初止设笔帖式一人雍正七年改置大使二人各省钱局监铸官十有八人凡天下鼓铸缗钱者十有四省新疆则开鑪伊犁如各省之制皆随其地之宜作之泉布以交易流通前民利用以布政使等总其成而受灋式于戸部各置监铸官以判局事直𨽻宝直局一人以保定府同知充山西宝晋局一人陜西宝陜局一人江苏宝苏局二人俱以佐贰官选充浙江宝浙局二人以同知通判选充福建宝福局一人亦以佐贰官选充江西宝昌局一人以南昌府同知充湖南宝南局一人以长沙府同知充湖北宝武局一人以武昌府同知充广东宝广局一人四川宝川局一人俱以同知通判选充广西宝桂局一人布政使于所属官内任便选充云南宝云局一人以云南府知府充东川局一人以东川府知府充贵州宝黔局一人以贵阳府知府贵筑县知县或通判县丞选充伊犁宝伊局一人以伊犁同知充厯代建置三代周礼地官泉府上士四人中士八人下士十有六人凡国事之财用取具焉嵗终则㑹其出入而纳其余惠士奇礼説太公为周立九府圜法颜师古以太府玉府内府外府泉府天府凡六府当之而又以职内职金职币三官充其数焉非也尔雅以八方之八财中原之五谷鱼盐为九府王应麟引以当九府圜法失之逺矣所谓圜法者重不废轻小不妨大子母相权而有九品故曰九府圜法其名见周官者夫布里布辟布絘布总布质布罚布㕓布儳布是为布货九品其九品在国曰邦布外府掌之在市曰征布泉府掌之载师有里布闾师有夫布皆邦布也出诸民入诸国故曰邦布司市有辟布㕓人有絘布总布质布罚布廛布肆长有儳布皆征布也歛诸市入诸官故曰征布谨案后世钱法之官其源出于地官之泉府而司市职有云辟布者于其地之叙惠士竒谓叙犹监也作布之叙盖铸钱之监是司市亦掌冶铸也汉汉书百官公卿表水衡都尉属官有上林均输钟官辨铜令丞初上林衡官及铸钱皆属少府史记平准书赤侧钱贱民巧法用之不便于是悉禁郡国毋铸钱専令上林三官铸钱既多而令天下非三官钱不得行诸郡国所前铸钱皆废销之输其铜三官桓寛盐铁论币数易而民益疑于是废天下铸钱而専命水衡三官作汉书地理志丹阳郡有铜官王应麟玉海铁官长丞五十有一而専其官以主丹阳之铜唐六典钱官后汉属司农东观汉记铸钱官姦宄所集无能整齐理之者京兆尹阎兴署第五伦督铸钱掾领长安市谨案汉代铸钱之官初属少府后属水衡后汉以属司农而第五伦为督铸钱掾则又属于京兆尹盖京兆主长安东西市故兼领钱法以平价直而除姦伪亦如周官泉府司市皆掌征布之出入也三国三国魏志韩暨为监冶谒者旧时冶作马排毎一熟石用马百匹更作人排又费工力暨乃因长流为水排计其利益三倍于前就加司金都尉班亚九卿谨案唐六典称魏晋以下钱官或属少府或属司农今考史志所载三国六朝少府司农官属未见有铸钱之职惟陈夀所载韩暨为监冶谒者一事册府元龟即引之于钱币门内则监冶亦主铸钱可知而自晋以后诸冶署令丞掌鼓铸金银铜铁之属至北齐而冶署所属遂有泉部局丞是南北朝铸钱之事当为冶令所兼司今并着之于表云三国蜀志张裔为司金中郎将谨案蜀汉铸直百钱呉赤乌中尝铸当千大钱并见于史而钱官职掌则史未之详蜀之司金中郎将典作农战诸器即后代冶令丞之比疑铸钱亦其所兼司也晋晋书职官志卫尉统诸冶等令南北东西督冶掾宋齐梁陈宋书百官志南冶令一人丞一人汉有铁官晋置令掌工徒鼓铸𨽻卫尉江左以来省卫尉𨽻少府宋世虽置卫尉冶𨽻少府如故江南诸郡县有者或置冶令或置丞多是呉所置南齐书百官志少府领东冶令一人丞一人南冶令一人丞一人隋书百官志梁少府置东西冶署令丞又有梅根诸冶令陈循其制册府元龟宋文帝元嘉七年立钱署铸四铢钱孝武建元元年更立钱署铸钱谨案宋齐梁陈四代铸钱之官当亦掌之东西南诸冶令而钱署则如今之钱局也北魏魏书食货志髙祖始诏天下用钱十九年冶铸麤备文曰太和五铢在所遣钱工备炉冶民有欲铸听就铸之永安二年诏更改铸文曰永安五铢官自立鑪北史列传时朝议铸钱以髙谦之为铸钱都将长史乃上表求铸三铢钱谨案马端临钱币考引此事作铸钱都督而北史及魏书俱作都将疑马氏有误盖都将如今之户工二部管理钱法侍郎而长史则其属如今之监督也魏书官氏志不载此官殊为阙畧北齐隋书百官志后齐太府寺统诸冶东西道署令丞诸冶东道又别领滏口武安白间三局丞诸冶西道又别领晋阳冶泉部大原仇四局丞后周杜佑通典后周官品正二命地官泉府中士正一命地官泉府下士隋隋书百官志太府寺统掌冶署置令二人丞四人唐唐㑹要开元二十五年二月罗文信为诸道铸钱使天寳三载九月杨慎矜除御史中丞充铸钱使六载杨钊上元元年五月刘晏寳应元年刘晏又充广徳二年第五琦李岘永泰元年正月十三日刘晏第五琦分领诸道大厯五年三月二十六日停新唐书百官志诸铸钱监监各一人以所在州府都督刺史判之副监一人上佐判之丞一人判司判之新唐书地理志商州有洛源监钱官郴州有桂阳监钱官河东蔚州飞狐有三河铜冶有钱官河中府解县有紫泉监干元元年置有铜穴十二扬州有丹阳监广陵监钱官宣州南陵有梅根宛陵二监钱官鄂州有凤山监钱官饶州有永平监钱官有铜坑三信州有玉山监钱官有铜坑一鈆坑一绛州有铜源翔臯钱坊二梓州铜山县贞观二十三年置铸钱官调露元年罢新唐书食货志武徳四年洛并幽益桂等州皆置监开元二十六年宣润等州初置监天下鑪九十九绛州三十扬润宣鄂蔚皆十益郴皆五洋州三定州一每鑪嵗铸钱三千三百缗设丁匠三十费铜二万一千二百斤蜡三千七百斤钖五百斤毎千钱费七百五十天下嵗铸三十二万七千缗唐六典皇朝少府置十鑪诸州皆属焉及少府罢铸钱诸州遂别谨案厯代钱法规制各异立鑪鼓铸亦不一其地有但就京师而不及郡国者汉之上林三官是也有但就诸州而不及京师者唐之少府罢铸是也故当时铸钱一使其职专领诸道与今户工二侍郎督理京省钱法者差别然源流有自职掌无殊今并着之于表又考唐书韩洄传建中元年洄上言山泽之利当归王者非诸侯方岳所宜有请以诸道钱冶总𨽻盐铁使而册府元龟所载徳宗以后铸钱事宜多出盐铁使陈奏是唐时钱法又属于盐铁使谨并识于此五季册府元龟晋髙祖天福三年铸钱以天福元寳为文委盐铁使铸様颁下诸道汉隐帝干祐初膳部郎中罗周允请在京置铸钱监不报周世宗显徳二年九月勅国家之利泉货为先近朝以来久絶铸造至于私下不禁销镕嵗月渐深奸弊尤甚今採铜兴冶立监铸钱冀便公私宜行条制谨案五季无铸钱监至周世宗时始置而晋髙祖铸天福钱令盐铁颁様则钱法亦当掌之盐铁矣宋玉海咸平三年五月冯亮以江西运副兼都大提㸃铸钱景祐二年八月置提㸃坑冶铸钱官宝元元年八月复置发运使提㸃铸钱事元丰二年七月三省言铸钱司旧领五监近嵗江池饶增嵗铸额及兴国睦衡舒蕲惠剏置六监宜增提㸃一员乃命钱昌武领淮浙建江东李棻领湖广江西元祐元年二月合为一司从李深请也崇宁五年诏苏庄提举九路铜事大观四年併入铸钱司绍兴二十七年七月户部侍郎林觉奏复饶永平监赣铸钱院韶永通监八月户部侍郎荣嶷兼提领铸钱二十八年命户部侍郎赵令詪提领二十九年七月复置铸钱司干道六年四月併于发运司七年复置八年十二月置提㸃官二员分治饶赣淳熙二年併于饶州李心传建炎以来朝野杂记提㸃坑冶铸钱公事自咸平初有之渡江后屡罢屡复淳熙五年又加都大二字于提字之上宋史食货志京师旧有四监后废之诸路钱嵗输京师大观二年复京畿两监以宋乔年领之用提举京畿铸钱司为名马端临文献通考铸钱监属少府监官各一人玉海㑹要云元丰诸路铸钱铜钱一十七监西京阜财监卫州黎阳监永兴军监陜州华州监绛州垣曲监舒州同安监睦州神泉监兴国军富民监衡州熙宁监鄂州宝泉监江州广宁监池州永丰监饶州永平监建州丰国监韶州永通监惠州阜民监铁钱九监虢州朱阳两监商州阜民洛南两监威逺镇淊山镇两监兴州济衆监嘉州丰逺监卭州惠民监凡铜钱一十三路铜铁钱两路铁钱四路元丰四年二月诏秦州置监六年三月诏徐州置寳丰监五年梧州置监万州置铁钱监八月同州置铁钱监渭州复置博济监八年诏罢增置监十有四中兴铸钱有饶州永平监池州永丰监江州广宁监建宁府丰国监韶州永通监赣州铸钱监严州神泉监绍兴二年八月令永丰监卒寓役于饶广宁监卒寓役于䖍移少就多也谨案宋制亦于诸州铸钱在京钱监中叶始置其监官𨽻于少府盖犹循唐旧制其实在诸州者皆归之提㸃提领在京则提举铸钱司掌之少府并不司其出纳也辽辽史食货志太宗置五冶太师以总四方钱铁金金史食货志正隆三年二月中都置钱监二东曰寳源西曰寳丰京兆置监一曰利用大定十八年代州立监铸钱命工部郎中张大节吏部员外郎麻珪监铸二十年十一月名代州监曰阜通设监一员正五品副监一员正六品丞一员正七品勾当官二员从八品二十二年十月以㕘知政事钮祜禄额特埒提控代州铸钱监谨案金中都有钱监而百官志未见其职殆亦以他官兼领故史不载也至以㕘知政事提控钱监此则一时特重其事而设非经常之制矣元元史百官志诸路寳泉都提举司至正十年十月置其属有鼓铸局正七品永利库从七品掌鼓铸钱文印造交钞各处宝泉提举司十一年十月置寳泉提举司于河南行省及济南冀宁等处凡九所江浙江西湖广行省各一所十二年二月置铜冶塲于饶州路徳兴县信州路鈆山州韶州岑水凡三处每所置提领一员正八品大使一员从八品副使一员正九品流内官铨注直隶寳泉提举司掌浸铜事谨案交钞之法肇于唐代之飞钱宋张咏始行之益州天圣间置交子务建炎南渡又立㑹子务于临安先后措置有行在交子川引淮引湖㑹诸目金立钞引法与钱并行元则专以寳钞交钞通行诸路至大中尝诏用钱未行而罢至正末始置司铸钱以济军兴亦仍以交钞为主明初尚沿其法各设官以掌之宋则有交子务官㑹子监官金则有交钞库印造钞引库抄纸坊使副判官等官元则有诸路寳钞提举司达噜噶齐都提举副达噜噶齐提举同提举副提举寳钞总库达噜噶齐大使副使印造寳钞库达噜噶齐大使副使烧钞东西二库达噜噶齐大使副使等官明亦有寳钞提举司提举副提举典史抄纸局大使副使印钞局大使副使寳钞广惠库大使副使等官皆隶属于户部今楮币之制久罢不行其职事亦随之俱废故不列于表谨附识大凡以备攷核云尔明明史食货志太祖初置寳源局于应天铸大中通寳钱及平陈友谅命江西行省置货泉局即位颁洪武通寳钱各行省皆设寳泉局与寳源局并铸七年设寳钞提举司遂罢寳源寳泉局越二年复设寳泉局十三年中书省废乃以寳钞属户部铸钱属工部二十五年又罢寳泉局𢎞治元年户部请鼓铸乃复开局铸钱嘉靖六年大铸嘉靖钱且补铸累朝未铸者时盗铸日滋不能止帝患之问大学士徐阶阶陈五害请停寳源局铸钱应支给钱者悉予银帝乃停鼓铸自后税课征银而不征钱隆庆初钱法不行兵部侍郎谭纶请令民得以钱输官钱法复稍稍通万厯四年云南廵抚郭庭梧言国初京师有寳源局各省有寳泉局自嘉靖间省局停废民用告匮非利也遂开局铸钱寻命十三布政司皆开局孙承泽春明梦余録寳源局在城之东石大人衚衕盖石亨旧宅嘉靖间改为鼓铸公署虞衡司员外郎监督其事所属有寳源局大使国初鼓铸之事惟属工部至天启二年始增寳泉局其政属于户部而工部之所铸者微矣寳泉局在皇城东北以右侍郎督理之名钱法堂加鑪制造以济军兴明史职官志天启五年户部增设督理钱法侍郎工部寳源局大使一人副使一人谨案明代圜法其初専之工部后始添设戸部宝泉局故惟宝源局有监督员外郎及大使等官而戸部无之至钱法侍郎为天启间剏设乃别置额缺不釐部务亦与今之兼管者不同也钦定歴代职官表卷十六钦定历代职官表卷十七钦定四库全书钦定厯代职官表卷十七理藩院表理藩院国朝官制理藩院尚书一人左右侍郎各一人额外侍郎一人掌内外藩䝉古回部及诸畨部封授朝觐疆索贡献黜陟徴发之政令控驭抚绥以固邦翰所属有旗籍王㑹典属柔逺徕逺理刑六司国初设䝉古衙门有承政参政等官崇德三年六月定䝉古衙门为理藩院七月定置承政一员左右参政各一员顺治元年改承政为尚书左右参政为侍郎十五年以礼部尚书衔掌理藩院事以礼部侍郎衔协理理藩院事十八年仍为理藩院尚书侍郎又初置有满洲启心郎一人汉军启心郎一人顺治十五年省雍正元年以来以王公大学士兼理院事皆由特简无常员旗籍清吏司郎中满洲二人䝉古一人员外郎满洲三人䝉古二人主事满洲一人掌漠南诸藩科尔沁札赖特杜尔伯特郭尔罗斯敖汉奈曼翁牛特巴林札鲁特喀尔喀左翼阿鲁科尔沁克什克腾土黙特喀喇沁乌朱穆沁阿巴垓浩齐特苏尼特阿巴哈纳尔四子部落喀尔喀右翼乌喇特茂明安鄂尔多斯归化城土黙特二十五部落五十一旗之礼籍畴其封爵正其等次辨其世纟三嵗㑹盟则遣大臣奉勅往莅之以同好恶而颁禁令焉凡归化城土黙特索伦除授官校则条其令格叙而正之若诸䝉古嵗有不登则辨其轻重而赒䘏之初顺治十八年理藩院设四清吏司曰录勲宾客柔逺理刑置满洲蒙古郎中十有一人员外郎二十七人满洲主事四人汉人主事四人其后增损不一康熙三十八年省汉人主事员额后又析柔逺司为二曰前司后司干隆二十二年改录勲司为典属宾客司为王㑹柔逺后司为旗籍柔逺前司仍为柔逺二十六年併旗籍柔逺为一司增设徕逺司二十七年旗籍柔逺仍分为二司二十九年复改典属司为旗籍司其旧旗籍司即改为典属司以各符职掌焉王㑹清吏司郎中满洲一人䝉古二人员外郎满洲二人䝉古三人主事䝉古二人掌科尔沁等诸部落毎嵗朝觐之仪贡献之式燕飨赐予舎馆饔饩皆视其等次以礼之典属清吏司郎中满洲䝉古各一人员外郎满洲五人䝉古四人主事满洲䝉古各一人掌䝉古北部喀尔喀后路土谢图汗喀尔喀东路辙臣汗喀尔喀西路札萨克图汗喀尔喀赛因诺颜札萨克亲王等列爵之位盟㑹之制其青海四部落贺兰山厄鲁特乌兰乌苏厄鲁特推河厄鲁特额济勒土尔扈特都尔伯特土尔扈特等部胙封钖命亦如之诸喇嘛畨僧之受号者则辨其名数授以印札有差凡乌鲁木齐伊犁防守屯田之政库伦恰克图互市之事咸综其法式以颁布焉柔逺清吏司郎中满洲一人员外郎满洲三人䝉古三人主事䝉古一人掌喀尔喀等部落及喇嘛畨僧朝贡禄钖之事徕逺清吏司郎中满洲一人员外郎满洲三人䝉古二人主事满洲䝉古各一人掌嘉峪关以西回部回城及四川诸土司之政令凡诸回旧部若哈密辟展吐鲁畨则爵其长而领以札萨克如䝉古之制新疆若哈拉沙拉库车沙雅尔赛里木拜阿克蘓乌什喀什噶尔叶尔羌和阗诸城则因俗设官皆辨其等秩而禄命之田赋征𣙜则凖式定制而颁布焉四川诸土司奉嵗事以入觐于廷釐其班位而诏之仪节凡哈萨克左右部布鲁特东西部安集延玛尔噶郎霍䍐那木干四城塔什䍐拔达克山博罗尔爱乌䍐启齐玉蘓乌尔根齐诸部汗长以时重译朝贡者各以其国之籍礼之理刑清吏司郎中满洲䝉古各一人员外郎满洲二人䝉古三人主事满洲一人掌䝉古及畨回刑罚之事堂主事满洲二人䝉古三人汉军一人校正汉文官二人掌校缮章疏顺治元年置额其校正汉文官二人于内阁翰林院侍读学士侍读等官内奏委三嵗而代司务㕔司务满洲䝉古各一人掌收发文移顺治元年置司务二人为满洲䝉古员额院判一人知事一人副使一人为满人员额康熙三十八年俱省雍正十年复设满洲司务一人䝉古司务一人题署主事满洲三人䝉古五人干隆三十六年置由笔帖式内抡选题补笔帖式满洲三十六人䝉古五十五人汉军六人初顺治元年置满洲笔帖式十有一人䝉古笔帖式四十一人汉军笔帖式二人康熙二十八年增设汉文笔帖式毎旗各一人汉军笔帖式毎翼各增二人雍正十一年复増满洲笔帖式十七人䝉古笔帖式十四人分𨽻各司视事之繁简以为额银库郎中员外郎各一人司库满洲一人笔帖式满洲二人库使满洲二人掌帑金出纳初制䝉古王台吉等入朝由戸工二部及光禄寺庀器用具廪饩康熙四十六年始剏立银库设官如今额计宾馆所需按直给赀以惠逺人惟库使初置四人雍正元年省二人䝉古繙译房员外郎主事各一人掌繙译章奏文书于本院司属内抡选简委唐古忒学司业助教各一人笔帖式䝉古四人掌教习唐古忒字以译西藏章疏文移顺治十四年初立唐古忒学给教习人六品俸后改为司业其助教本以他官兼干隆五年始定为额设之官稽察内馆外馆监督二人掌致馆于賔缮完涤除以待行李由科道及各部司官内抡选奏委乌兰哈达三座塔驻札司官各一人八沟驻札司官一人分驻塔子沟笔帖式一人分掌诸䝉古部落与民人交涉之事以听其讼而平之嵗则徧廵所属以周知其风俗兼掌𣙜百物之税以待䝉古赡恤嵗周而代察哈尔游牧处理事员外郎䝉古十有六人掌治游牧察哈尔狱讼之事以在京䝉古各旗与察哈尔各旗官员内抡选由院引见除授自䕶军校骁骑校选用者即授员外郎自中书笔帖式选用者先授主事三年称职乃授员外郎又雍正七年置廵察游牧御史或部院司官一人每嵗更替今改定五年抡遣一次张家口喜峯口独石口杀虎口古北口管理驿站员外郎各一人掌䝉古各处邮驿之政令以宣传命令通达文移凡百里为一传自喜峯口至札赖特置邮十有六自古北口至乌朱穆沁置邮九自独石口至浩齐特置邮六自张家口至四子部落置邮五自杀虎口至乌喇特置邮九又自归化城至鄂尔多斯置邮八均于水泉形势之地安设五路各设员外郎一人由本部司官内奏委司其事笔帖式一人佐之三嵗而代围场总管一人左右翼长各一人章京八人骁骑校八人木兰围场在䝉古各部落中周一千四百余里国语谓哨鹿为木兰故以得名康熙间圣祖仁皇帝因喀喇沁敖汉翁牛特等诸部所献牧地置嵗行秋狝之礼四十五年设围场总管一员六品官八员率官兵驻守以司讥察巡防之禁令皇上式遵前制毎以八月行围肄武凡内扎萨克䝉古王公台吉及喀尔喀青海厄鲁特并轮年入觐之都尔伯特土尔扈特回部伯克等咸㑹朝行在所櫜鞬执役歳以为常干隆十四年始以围场总管属理藩院统辖十八年升总管等品秩增设翼长二人骁骑校每旗各一人谨案我朝威德广被其内扎萨克诸䝉古久受疆索比于内臣而圣武所昭无思不服北踰瀚海西越流沙亦莫不碁布星罗咸归版籍设官置吏多因其俗以治之臂指相维不殊郡县如䝉古诸旗之扎萨克官及新疆回城之伯克等官皆领属于理藩院今以其本由各部落选置与内地注授者不同故别系诸藩属诸官表内谨识于此厯代建置谨案周礼大行人以宾礼亲诸侯凡㑹同朝觐之事牢礼爵位之数皆其所掌典式綦备后世封建既废惟蕃国犹各以其籍贡献而秦汉以来德不及逺大抵羁縻姑息叛服不常甚至屈体和亲礼钓邻敌其约束期㑹非中朝所得而主故从未有设官以治之者我国家义正仁育中外一家䝉古诸部落或谊联戚畹或着有勲劳带砺之封爰及苖裔土田戸版尽𨽻职方至于月砥平画疆置吏羌髳顺化迾戍开屯亦皆述职来朝嵗奉王事特设理藩院以司其政令为本朝剏建之职谨以古制约略凖拟惟周官大行人所掌全相脗合而懐方合方训方形方诸氏亦可以类相比次则汉之典属国差为近之其秦汉而后之大鸿胪典领藩国诸侯王颇有与今理藩院职守相似者虽规模之广狭有殊而所掌尚属宾客礼仪之事故并互见于此表至宋明诸代懐柔无䇿建置未遑者则亦并从阙畧以着其实仰见圣朝长抚逺驭文轨大同凡世胙藩封者无不朝春秋而备宿卫实与三代诸侯无异故理藩院之辑宁衆部即大行人之信睦羣邦震叠威灵迈于周典近代义乖懐畏不独闭关自守者无足语于服逺之宏模即或睎古建官亦不过略存规制从未有遐荒絶漠悉统治于王官道一风同咸为臣仆如今日之盛者也三代尚书舜典宾于四门四门穆穆孔颕达疏以诸侯爲宾舜主其礼迎而待之史记裴骃集解马融曰四门四方之门诸侯朝者舜宾迎之谨案尚书宾于四门孔安国作宾客之宾郑康成则读为傧字音义各异而以为迎待诸侯则其说并同周大行人所谓大宾之礼大客之仪其规制实本于此今故引冠理藩院沿革之始以着原起云周礼秋官大行人中大夫二人小行人下大夫四人环人中士四人大行人掌大宾之礼及大客之仪以亲诸侯春朝诸侯而图天下之事秋觐以比邦国之功夏宗以陈天下之谟冬遇以协诸侯之虑时㑹以发四方之禁殷同以施天下之政时聘以结诸侯之好殷頫以除邦国之慝闲问以谕诸侯之志归脉以交诸侯之福贺庆以赞诸侯之喜致禬以补诸侯之烖以九仪辨诸侯之命等诸臣之爵以同邦国之礼而待其宾客上公之礼执桓圭九寸缫借九寸冕服九章建常九斿樊缨九就贰车九乘介九人礼九牢其朝位宾主之间九十歩立当车轵摈者五人庙中将币三享王礼再祼而酢飨礼九献食礼九举出入五积三问三劳诸侯之礼执信圭七寸缫借七寸冕服七章建常七斿樊缨七就贰车七乘介七人礼七牢朝位宾主之间七十步立当前疾摈者四人庙中将币三享王礼一祼而酢飨礼七献食礼七举出入四积再问再劳诸伯执躬圭其他皆如诸侯之礼诸子执谷璧五寸缫借五寸冕服五章建常五斿樊缨五就贰车五乘介五人礼五牢朝位宾主之间五十步立当车衡摈者三人庙中将币三享王礼一祼不酢飨礼五献食礼五举出入三积一问一劳诸男执蒲璧其他皆如诸子之仪凡大国之孤执皮帛以继小国之君出入三积不问一劳朝位当车前不交摈庙中无相以酒礼之其他皆视小国之君凡诸侯之卿其礼各下其君二等以下及其大夫士皆如之邦畿方千里其外方五百里谓之侯服嵗一见其贡祀物又其外方五百里谓之甸服二嵗一见其贡嫔物又其外方五百里谓之男服三嵗一见其贡器物又其外方五百里谓之采服四嵗一见其贡服物又其外方五百里谓之衞服五歳一见其贡材物又其外方五百里谓之要服六嵗一见其贡货物九州之外谓之蕃国世一见各以其所贵宝为挚王之所以抚邦国诸侯者嵗徧存三嵗徧頫五嵗徧省七歳属象胥谕言语协辞命九嵗属瞽史谕书名听声音十有一嵗建瑞节同度量成牢礼同数器修法则十有二嵗王巡守殷国凡诸侯之王事辨其位正其等协其礼宾而见之小行人掌邦国宾客之礼籍以待四方之使者令诸侯春入贡秋献功王亲受之各以其国之籍礼之凡诸侯入王则逆劳于畿及郊劳视馆将币为承而摈凡四方之使者大客则摈小客则受其币而听其辞使适四方协九仪宾客之礼朝觐宗遇㑹同君之礼也存頫省聘问臣之礼也成六瑞王用瑱圭公用桓圭侯用信圭伯用躬圭子用谷璧男用蒲璧合六币圭以马璋以皮璧以帛琮以锦琥以绣璜以黼此六物者以和诸侯之好故若国札丧则令赙补之若国凶荒则令赒委之若国师役则令藁禬之若国有福事则令庆贺之若国有祸烖则令哀弔之凡此五物者治其事故及其万民之利害为一书其礼俗政事教治刑禁之逆顺为一书其悖逆暴乱作慝犹犯令者为一书其札丧凶荒戹贫为一书其康乐和亲安平为一书凡此五物者毎国辨异之以反命于王以周知天下之故环人舍则授馆有任器则令环之管子五行篇天子出令命行人内御註行人行使之官也韩非子外储说卫君入朝于周周行人问其号对曰诸侯辟疆周行人却之曰诸侯不得与天子同号谨案周制賔客有大小之分郑康成周礼注大賔要服以内诸侯大客谓其孤卿贾公彦疏云言要服以内诸侯者对要服以外为小賔蕃国世一见是也大客谓大賔下孤卿对行人所云小客大夫士皆得为客此但举尊者而言㨿此是六服诸侯皆大宾而九州外之蕃国则小宾也自封建变为郡县而厯代朝贡者独有蕃国故宾礼所治与周制多不相凖惟今札萨克诸䝉古咸以勲存王室世守藩封子弟入侍于阙廷丁口悉登于戸版其庆让黜陟之典实无殊于六服诸侯故理藩院一官所司典制仪式皆即周大小行人之职如诸藩封爵凡亲王郡王贝勒贝子公分为五等台吉分为三等皆由院奏请继袭此即如以九仪辨诸侯之命而等其爵也凡朝期或分三班或分四班皆周而复始嵗十二月咸集以奉元㑹其不分班者则閲年奏请得㫖来觐此即如六服诸侯各以其方嵗见四载而徧也其来朝就馆赏赉俸币之制牧刍廪给之数皆视等级以为差此即如牢礼飨食之有多寡也㑹盟之期漠南诸部则三年遣大臣奉勅以往喀尔喀等部则各副将军嵗于所部举行间嵗则以军营参赞大臣二人分莅之此即如嵗徧存三嵗徧頫五歳徧省也各部落偶遇嵗荒札萨克设法养赡不足告盟长协济再不足㑹报到院奏请发帑以济其乏此即如赒委藁禬以治其事故也盖惟懐柔化洽所为习礼攷义正刑一德者无不同符周典备极精详是以鳞集仰流比于戸闼同风郅治嫓三代而独隆矣周礼夏官懐方氏中士八人掌来逺方之民致方贡致逺物而送逆之达之以节治其委积馆舍饮食合方氏中士八人掌达天下之道路通其财利同其数器一其度量除其怨恶同其好善训方氏中士四人掌道四方之政事与其上下之志诵四方之传道正嵗则布而训四方以观新物形方氏中士四人掌制邦国之地域而正其封疆无有华离之地谨案懐方氏以下四官皆主和辑四方诸侯亦今理藩院所有事以规制考之合方氏形方氏通财利同好善正封疆当如今旗籍典属徕逺诸司之职懐方氏治委积馆舍而送逆之当如今王㑹柔逺诸司之职训方氏以教化正淫辟则如今理刑司之职也周礼秋官司盟下士二人掌盟载之法谨案春秋左氏僖五年传勲在王室藏于盟府杜预注司盟之官孔颕达疏曰诸侯初封必有盟誓之言汉封爵之誓即盟之类僖二十六年传载在盟府太师职之杜预注太公为太师兼主司盟之官襄十一年传藏在盟府杜预注司盟之府有赏功之制孔颕达疏曰司盟之府掌藏功勲典䇿故有赏功之制是周之司盟专主诸侯功绩至以太师兼掌之其职甚重今䝉古诸部落世次谱系及钖封根源备载于册藏诸内府十年一修近又奉诏纂辑䝉古王公表传录功旌伐传示无穷葢即功勲典䇿藏于盟府之制是今之理藩院亦兼有周司盟之职也逸周书王㑹解成周之㑹相者太史鱼大行人皆朝服有繁露郭叔掌为天子菉币焉孔晁注鱼太史名及大行人皆赞相宾客礼仪菉录诸侯之币也尚书立政夷微卢烝三亳版尹孔安国传蛮夷微卢之衆师及亳人之归文王者三所为之立监及坂地之尹长皆用贤谨案蔡沈书传谓此即王官之监于诸侯四夷者以尹与监为一官而孔安国则以为微卢亳有监而坂地有尹区之为二疑地当险要及人户繁庶者则立监以治之其职较尊当如今之新疆各路驻札大臣其地近而事简者所任畧轻则为之设尹如今䝉古地方驻札司官及察哈尔游牧理事官之类也周礼秋官象胥毎翟上士二人中士二人下士八人掌蛮夷闽貊戎狄之国使掌传王之言而谕说焉以和亲之若以时入宾则协其礼与其辞言传之谨案大行人职称七嵗属象胥谕言语协辞命九嵗属瞽史谕书名听声音郑康成注通言语之官为象胥瞽乐师也史大史小史也书名书文字也古曰名七嵗省而名其象胥九歳省而名其瞽史皆聚于天子之宫教习之也易祓周礼总义谓谕言语则通五方之言语乃象胥之职谕书名则达六书之文乃瞽史之职据此则凡语言文字之不相通者皆当以象胥大史小史教习之而后使命往来咸得以达其辞而谕其志今之䝉古繙译房唐古忒学葢即其制特三代以语音与字书分两职今则本方语以繙译成文审音辨字相为条贯并不必分曹肄习故仍以象胥互着于此而大史小史则别繋诸翰林院及钦天监篇内焉周礼地官山虞毎大山中士四人下士八人中山下士六人小山下士二人若大田猎则莱山田之野及弊田植虞旗于中致禽而珥焉泽虞毎大泽大薮中士四人下士八人中如中川之衡小如小川之衡若大田猎则莱泽野及弊田植虞旗以属禽迹人中士四人下士八人掌邦田之地政为之厉禁而守之凡田猎者受令焉谨案三代天子蒐狩之地必有广阜大薮以陈六军诗所谓东有甫草驾言行狩是也今木兰之地泉甘壤沃灵囿天开茇舍治兵适符古制围场总管主成梁除道其职近于山泽之虞而禁令所颁与迹人之掌邦田地政者尤为相合以其为理藩院统辖故沿革併附着于此表云秦册府元龟秦置典客掌诸侯及归义蛮夷又有典属国掌蛮夷降者谨案册府元龟谓秦置典客掌诸侯及归义蛮夷考战国䇿秦王见燕使者咸阳宫乃朝服设九賔註礼大小行人以九仪掌賔客之礼吴师道授正曰大事记相如奉璧入秦秦王斋五日后乃设九賔礼于庭註引正义韦昭云九賔则周礼九仪也刘伯庄云九宾者周王之备礼天子临轩九服同㑹秦赵安得九宾但亦陈设车辂文物尔不得以周礼九宾仪为释愚按前汉书大行设九宾恐即秦仪也据师道此説则秦人典客亦犹掌大行人之遗法叔孙通传所谓大行设九宾胪句传乃秦法之沿于汉初者也汉荀悦汉纪高后纪吕禄遂解印属典客而以兵授勃七年典客冯叔为御史大夫惠帝纪典客掌诸侯归义蛮夷景帝更名大行武帝更名大鸿胪武帝纪单于背约冦边无已于是上议伐之大行王恢曰匈奴和亲率不过数嵗请击之汉书百官公卿表典客掌诸归义蛮夷景帝中六年更名大行令武帝太初元年更名大鸿胪属官有行人译官令丞武帝太初元年更名行人为大行令谨案汉书百官公卿表典客掌诸归义蛮夷景帝中六年更名大行令武帝大初元年更名大鸿胪是武帝时始有大鸿胪考荀悦汉纪景帝纪中元年春令诸侯王薨及列侯初封及之国大鸿胪奏谥诔䇿列侯薨及诸侯王太𫝊初除之官大行奏谥诔䇿王薨遣光禄大夫弔襚祠赗视丧事因立嗣列侯薨遣太中大夫弔祠视丧事立祠据此则景帝中元年已有大鸿胪不自武帝始且奏谥诔䇿或用大鸿胪或用大行令似大鸿胪与大行令各为一官大行令非大鸿胪之更名矣均与汉表不同汉书应劭注皇帝延诸侯王宾王诸侯皆属大鸿胪太平御览韦昭辨释名曰腹前肥者胪言以京师为腹心王侯外国为四体以养之也辨云鸿胪本故典客掌宾礼鸿大也胪陈序也欲以陈序宾客也程大昌雍录藁街在朱雀街西与鸿胪寺近汉书臣瓒注大行是官名掌九仪之制以宾诸侯荀悦汉纪武帝纪后元二年济北王寛坐悖人伦祝诅有司请诛上遣大鸿胪利召王哀帝纪建平元年太后素怒中山遣御史按验考讯卒无所得更使中谒者令史陈立与丞相长史大鸿胪丞亲治其事扬雄大鸿胪箴荡荡唐虞经通垓极陶陶百王天工人力画为上下罗条百职人有才能寮有级差迁能于官各有攸宜主以不废官以不隳昔在三代二季不蠲秽德慢道署非其人人失其材职反其官寀寮荒耄国政如漫文不可武武不可文大小上下不可夺伦鸿臣司爵敢告在邻谨案杨雄箴谓鸿臣司爵栢梁诗云郡国吏能差次之则汉之鸿胪又掌官秩盖鸿胪典九仪之制以宾诸侯则贵贱秩次因兼掌焉律志云权衡规矩凖䋲职在大行汉纪权衡铢两斤钧石职在鸿胪亦以鸿胪主陈序不凌乱也袁宏后汉纪明帝纪楚王英徙丹阳泾县遣大鸿胪持节䕶送英丹阳章帝纪东平王苍与诸王俱至荥阳使大鸿胪持节郊迎嵗余大鸿胪奏遣诸王归国东平王苍薨乃遣大鸿胪持节䕶丧顺帝纪汉安元年以匈奴主义王兜楼储为南单于立于京师使大鸿胪授印绶引上殿殇帝纪邓隲征羌还京师诏大鸿胪亲迎洪适𨽻续刘寛碑阴门生大尚书书洪氏云碑中有大尚书张祗祝睦碑亦云拜大尚书考东京官制建武中三公皆去大惟鸿胪司农长秋有大字后汉书百官志大鸿胪卿一人中二千石掌诸侯及四方归义蛮夷诸王入朝当郊迎典其礼仪皇子拜王赞授印绶及拜诸侯诸侯嗣子及四方夷狄封者台下鸿胪召拜之王薨则使弔之及拜王嗣谨案秦典客汉大鸿胪大行令职司宾礼本出周大小行人之职故诸侯王列侯及蕃国之归义者皆其所属考之于史凡诸侯王封拜继袭削夺讯治弔祭诔谥之典皆以鸿胪主之今宗藩政令已听治于宗人府而䝉古王公抚封世及无殊汉之异姓诸侯王则理藩院实兼有大鸿胪之一职至当时接待蕃国史未详其仪制据汉书西域传载大鸿胪议募囚徒送匈奴使者又鸿胪领郡国邸而匈奴传言单于来朝就邸其为鸿胪所主可知是匈奴诸国馆饩送迎之事亦当𨽻于鸿胪也汉书百官公卿表典属国掌蛮夷降者武帝元狩三年昆邪王降复増属国置都尉丞候千人属官九译令成帝河平元年省併大鸿胪汉书武帝本纪匈奴昆邪王降置五属国以处之颜师古注凡言属国者存其国号而属汉朝故曰属国汉书霍去病传因其故俗为属国颜师古注不改其本国之俗而属于汉故号属国王应麟玉海典属国卿也所以统边郡属国都尉等官也汉书昭帝本纪蘓武奉使全节以为典属国常惠列传代蘓武为典属国明习外国事勤劳数有功为右将军典属国如故冯奉世列传常惠薨奉世代为右将军典属国谨案汉以蛮夷降者置属国处之沿边诸郡皆仍其故名而设都尉治之据两汉地里志所载安定上郡天水五原张掖西河北地属国以处匈奴降人金城属国以处降羌广汉蜀郡犍为属国以处西南夷降人其中酋长有仍其位号者匈奴传属国千长义渠王胡三省通鑑注属国义渠之君长是也有授以汉官者景武昭宣元成功臣表煇渠侯雷电故匈奴归义以五原属国都尉与贰师将军击匈奴是也有以部落之长率兵从征者功臣表昆侯渠复㕘以属国大首击匈奴侯是也盖以属国都尉分治而典属国居中统总之今自西南诸部落皆因其本俗设官驻札控置抚绥与汉之属国仅列置边郡者其幅员之广狭不同而规制则差可相拟是今之理藩院正汉典属国卿之职也宋书百官志汉仪尚书郎一人主匈奴单于营部一人主羌夷吏民匈奴单于宣帝之世保塞内附成帝世单于还北庭矣一郎主匈奴单于营部则置郎疑是光武时所主匈奴是南单于也谨案汉以尚书郎主匈奴单于营部正如今理藩院司员之职盖是时唿韩单于留居光禄塞下南单于亦入居云中后徙西河美稷授地给食同于藩臣故特设官以领其事也后汉书匈奴列传南单于诣阙奉藩求使者监䕶始置使匈奴中郎将衞䕶之中郎将置安集掾将弛刑五千人随单于嵗尽辄遣奉奏送侍子入朝中郎将从事一人将领诣阙后汉书百官志使匈奴中郎将一人比二千石主䕶南单于置从事二人有事随事增之掾随事为员䕶乌桓校尉一人比二千石主乌桓后汉书乌桓列传乌桓愿留宿卫于是封其渠率为侯王君长者八十一人布于縁边诸郡始复置校尉并领鲜卑赏赐质子嵗时互市焉谨案汉自匈奴乌桓并塞称藩始置中郎将校尉诸官以衞䕶之秩皆比二千石盖如今各处驻札大臣之比至安集掾及长史司马其秩较卑而职在和辑藩部则今乌兰哈达等处司官及察哈尔游牧理事官颇为近之云三国三国魏志崔林列传林迁大鸿胪龟兹王遣侍子来朝褒赏甚厚余国各遣子来朝间使连属林乃移书炖煌喻指并录前世待遇诸国丰约故事使有恒常玉海大鸿胪魏韩宣崔林谨案魏志诸王传载中山王衮薨大鸿胪持节典䕶丧事楚王彪有罪大鸿胪持节赐书切责又陈思王植传称诸奏植罪状在大鸿胪者皆削除之是魏世鸿胪所掌诸侯王封拜庆让之典一如汉制而如崔林传所载则接待外藩亦其专司盖犹未失大小行人之旧职也晋晋书职官志大鸿胪统大行等令及江左有事则权置无事则省周礼象胥晋干宝註曰今鸿胪谨案晋初鸿胪尚沿汉魏之制自渡江以后诸侯王既不分封外藩亦无复朝觐聘问之礼故遂罢而不设偏安之世僻处一隅宜规模之益以狭隘也宋齐梁陈谨案江左诸朝鸿胪惟掌导䕶赞拜不复主宾客之礼故专系诸鸿胪寺篇不列于此表北魏杜佑通典后魏大鸿胪第三品大鸿胪少卿第四品杨衒之洛阳伽蓝记永桥以南圜邱以北伊洛之间夹御道有四夷馆道东有四馆一名金陵二名燕然三名扶桑四名崦嵫道西有四里一曰归正二曰归德三曰慕化四曰慕义呉人投国者处金陵馆三年已后赐宅归正里北夷来附者处燕然馆三年已后赐宅归德里正光元年蠕蠕主郁久闾阿那肱来朝执事者莫知所处中书舍人常景议云咸宁中单于来朝晋世处之王公特进之下可班那肱蕃王仪同之间朝廷从其议北夷酋长遣子入侍者常秋来春去避中国之热时人谓之雁臣东夷来附者处扶桑馆赐宅慕化里西夷来附者处崦嵫馆赐宅慕义里自葱岭已西莫不欢附商胡贩客日奔塞下乐中国土风因而宅者不可胜数附化之民万有余家门巷修整阊阖填列谨案北魏于外藩入朝者皆有馆以处之魏书蠕蠕传云蠕蠕投化在京馆者任其去留又云蠕蠕可汗婆罗门入朝死于洛南之馆是也洛阳伽蓝记所载最详其间疑不无夸饰然规制自可考见特不言以何官掌之据魏书高句丽传又称高祖使大鸿胪拜高云为高句丽王是魏世鸿胪实主藩国一切馆饩朝谒当为其专职盖如今之理藩院矣册府元龟延和二年九月诏兼大鸿胪卿崔颐持节拜征虏将军杨难当为征南大将军仪同三司封南秦王太和二年三月遣鸿胪卿刘归谒者张察拜河南公梁弥机为征南大将军西戎校尉梁益二州牧河南公岩昌王谨案初学记鸿胪五代史百官志云至梁加卿字曰鸿胪卿除大字后魏又加大字考册府元龟于魏延和二年称大鸿胪卿崔颐于魏太和二年称鸿胪卿刘归同为魏制而一加大字一去大字与初学记不合魏书崔挺列传迁典属国下大夫魏书卢渊列传渊拜典属国谨案北魏复置典属国官而官氏志不载今据列传採入其所掌已不可详当亦即大鸿胪之分职也北齐隋书百官志后齐鸿胪寺置卿少卿丞各一人掌蕃客朝㑹吉凶弔祭统典客典寺等署令丞典寺署有僧祗部丞一人昭元寺掌诸佛教置大统一人统一人都维那一人谨案叶梦得石林燕语东汉以来九卿官府皆名曰寺鸿胪其一也本以待四夷宾客故摩腾竺法兰自西域以佛经至舍于鸿胪今洛中白马寺即汉鸿胪旧地僧居槩称寺葢本诸此云云据此是僧徒初入中国原待以蕃客之礼故舍之鸿胪寺至北魏而西域沙门来者益衆因立监福曹又改为昭元备置官属以断僧务北齐设典寺署令丞僧祗部丞仍𨽻于鸿胪俾主其事盖犹本东汉之遗制今喇嘛畨僧品秩承袭朝贡之礼悉统领于理藩院亦即其例至昭元寺专以僧徒总领其制大统统都维那诸名则犹今之扎萨克大喇嘛以下各分等级也后周通典后周官品正五命秋官宾部中大夫正四命秋官小宾部下大夫正三命秋官小宾部上士掌大宾客之仪隋书韦师列传师在周为宾曹参军雅知诸蕃风俗及山川险易其有朝贡必接对论其国俗如视诸掌夷人惊服无敢隐情徙为宾部大夫谨案后周秋官有蕃部宾部俱出周行人之职今蕃部别繋诸礼部㑹同四译馆篇而宾部则专司宾礼当时出使专对皆以此职充之韦师传所载可以相证与前代之大鸿胪掌蕃国朝㑹者尤为脗合今故着之于此表隋隋书百官志鸿胪寺置卿少卿各一人统典客崇元署各置令典客二人崇元一人炀帝改典客署为典蕃署隋书蘓䕫列传时蛮夷朝贡前后相属帝尝从容谓宇文述虞世基等曰四夷率服观礼华夏鸿胪之职须归令望宁有可以接对宾客者为之乎咸以虁对即日拜鸿胪少卿谨案隋代鸿胪尚沿旧制掌宾客之礼隋书刑法志载杨素与鸿胪少卿陈延不平经蕃客馆庭中有马屎旋以白帝帝大怒搒捶陈延几毙又突厥传处罗可汗母向氏入朝留京师毎舍之鸿胪寺可知外藩朝觐者其馆舍廪赐皆属之鸿胪犹与今理藩院职掌为近也唐旧唐书职官志鸿胪寺龙朔改为同文寺光宅曰司宾寺神龙复卿一人少卿二人丞二人主簿一人录事二人掌宾客之事凡四方夷狄君长朝见者辨其等位以宾待之凡夷狄君长之子袭官爵者皆辨其嫡庶详其可否若诸蕃人酋渠有封礼命皆受册而往其国凡天下寺观三纲及京都大德皆取其道德高妙为衆所推者俱申尚书祠部典客署令一人丞一人掌四夷归化在蕃者之名数凡朝贡宴享送迎皆预焉凡酋渠首领朝见者皆馆供之唐㑹要天宝十三年三月二十七日礼宾院令鸿胪寺掌管谨案自东晋迄于唐诸侯王皆仅存空名无分藩之制故封授削夺之政令俱改归宗正不属鸿胪所存者惟蕃国朝觐之礼犹大行人之一职观唐书回纥传干元后回纥使者相望留舍鸿胪又回纥武义可汗来逆公主其下七百人皆听入朝舍鸿胪新罗传鸿胪寺籍质子及学生嵗满者皆还之资治通鑑代宗永泰七年正月回纥使者擅出鸿胪寺掠人子女所司禁之殴撃所司七月回纥又擅出鸿胪寺逐长安令卲说夺其马是当时属国之朝见馆饩皆在鸿胪又诸藩册立㑹盟弔祭亦多以鸿胪充使即或以他官充使亦必兼鸿胪之职册府元龟开元二十五年新罗王金兴光卒其子承庆嗣位命赞善大夫邢璹摄鸿胪少卿往其国行弔祭册立之礼是也虽唐代吐蕃回纥诸部皆强盛跋扈终未得其要领难语于威德绥怀而考其规制亦今理藩院之比也司马光资治通鑑㑹昌五年大秦穆䕶祅僧皆勒归俗胡三省注大秦穆䕶又释氏之外教如回鹘摩尼之类唐制祠部嵗再祀碛西诸州火祅而禁民祈祭官品今有祅正葢主祅僧也姚寛西溪丛语唐贞观五年有传法穆䕶何禄将祅敎诣阙勅长安崇敎坊立祅寺号大秦寺又名波斯寺祅之有正想在唐世唐书回鹘列传诏回鹘营功德使在二京者悉冠带之谨案唐之祅僧出自西域为释氏外教盖如今之红敎喇嘛其祅正当以僧徒充之如今陜甘洮岷诸寺畨僧设都纲僧纲僧正之例故不见于百官志摩尼之教本出回鹘即今回教所自始当时回鹘以摩尼入朝留居京师故两京各置回鹘营功德使以统之疑亦𨽻于鸿胪寺也唐书西域列传箇失蜜王遣使者物理多来丐王册鸿胪译以闻唐书回鹘列传回鹘可汗遣其妹逆主且纳聘帝飨回纥公主入银台门译史传导入拜谒已又译史传问乃至宴所谨案唐鸿胪寺译史主译西域诸国文字葢如今之有唐古忒学也五季宋谨案宋代北有辽金西有夏国疆土最为狭隘兼之兵力孱弱不能服逺并无外藩朝觐之事故鸿胪但存空名其偶一通贡者惟有高丽安南诸国以同文馆及都亭懐逺诸驿分主之而已今已别着于礼部四译馆篇不复载之此表辽辽史百官志北面部族官五院部有知五院事在朝曰北大王院六院部有知六院事在朝曰南大王院伊实部在朝曰伊实王府有伊实府都古稜节度使司奚六部在朝曰奚王府有二详衮有二宰相又有图哩太尉有奚六部汉军详衮有奚伊喇详衮有钖林塔拉官谨案辽之诸部族太祖二十部圣宗三十四部又附庸十部各有分壤地广族繁辽史营卫志谓古者廵守于方岳五服之君各述其职辽之部族似之与今䝉古诸部落规制差可相拟特当时皆分𨽻于诸路详衮统军招讨司不别设官以总领之惟五院六院伊实奚为四大部族故在朝各置大王府以治其事谓之四大王府盖即如今理藩院职掌也辽史百官志北面坊场等官围场都太师围场都管围场使围场副使已上场官谨案辽史穆宗纪载有虞人掌鹿鹿人獐人彘人狼人鹰人豕人鹘人唤鹿人诸官而他纪传不槩见疑亦各因其所掌以立名并非定职惟围场都太师以下专设以供狝狩之事即今围场总管所由昉也金金史兵志太祖始以三百户为穆昆穆昆十为明安继而诸部来降率用明安穆昆之名以授其首领而部伍其人时东北路部族乣军二部五乣户五千五百八十五其他部族数皆称是西北西南二路之乣军十其诸路皆在上京之鄙或置总管府或置节度使谨案金诸部族皆分置明安穆昆而各统以节度使详衮额尔奇木之职葢亦犹今䝉古诸藩分旗编戸之制特其政令惟掌于西北西南东北三路招讨司而在京并无综辖之官以兵志考之疑当兼𨽻于尚书省及枢密院也金史伊喇道列传道改西北路招讨使初诸部有狱讼招讨司例遣胥吏按问往往为姦利道请专设一官上嘉纳之招讨司设勘事官自此始谨案金置勘事官以平诸部狱讼葢即如今察哈尔游牧处之理事官也元元史百官志宣政院秩从一品掌释教僧徒及吐蕃之境而𨽻治之其用人则自为选其为选则军民通摄僧俗并用至元初立总制院而领以国师二十五年因唐制吐蕃来朝见于宣政殿之前更名宣政院置院使二员同知二员副使二员参议二员经厯二员都事四员管勾一员照磨一员二十六年置断事官四员二十八年增佥院同佥各一员元贞元年増院判一员大德四年罢断事官至大初省院使一员至治三年置院使六员天厯二年罢功德使司归宣政定置院使十一员从一品同知二员正上品副使二员从二品佥院二员正三品同佥三员正四品院判三员正五品参议二员正五品经厯二员从五品都事三员从七品照磨一员管勾一员并正八品掾史十五人䝉古笔且齐二人回回掾史二人克埒穆尔齐四人知印二人宣使十五人典吏有差断事官四员从三品经厯知事各一员至元二十五年始置大都提举资善库秩从五品达噜噶齐一员提举一员同提举一员副提举一员掌钱帛之事至元二十六年置通政院秩从二品国初置驿以给使传设托克托和斯以辨奸伪至元七年初立诸站都统领使司以总之设官六员十三年改通政院至大四年罢是年仍置止管达勒达站齐延祐七年仍领汉人站齐谨案元初以兵威剪灭西北各部即分封诸王于其地故亲藩钖土多在边陲元史称国初亲王分封有其地极逺去京师数万里驿骑急行二百余日方达京师者今䝉古部落大扺皆元诸王分地故当时诸王驸马投下䝉古色目人一切公事皆𨽻属于大宗正府其应给嵗赐诸物或别置总管府以治之惟宣政院专领西僧及吐蕃境内诸事正今理藩院之一职其所属有断事官葢即如今理事官资善库则如今之银库也至通政院所管达勒达站齐即如今䝉古驿站而托克托和斯于各站专主邮政元志载吐蕃等处宣慰司都元帅属若宁河积石乌思藏诸地皆有其官可见使命往来典司有在今以通政院设署京师故分列兵部马馆条下而托克托和斯则专繋于此以着䝉古驿站设官之沿革焉元史百官志宣徽院秩正三品掌宴享宗戚宾客之事及诸王宿衞齐哩克昆口粮食所属内外司属用人则人自为选置院使六员同知一员副使二员佥院二员同佥二员院判二员经厯二员都事三员照磨一员谨案元宣徽院主供玉食之需当为今内务府职守而宾客之事亦兼主之元史显宗传称晋王在藩邸元贞元年塔塔尔部年谷不熟檄宣徽院赈之则䝉古诸部灾歉宣徽院实司其赈恤正与理藩院旗籍司所掌相近今故互见于此明谨案明自成祖措置失宜弃大宁以与三衞自是边墙之外皆为瓯脱内地戍逻仅及闗门而止元之子孙于漠北相继称汗至我朝破察哈尔林丹汗而始灭终明之世虽使命往来有同敌国未尝臣服其别部若额森谙达皆雄视一方屡以劲兵入塞至于英宗被执京城受围明人聚讼盈庭终不能得其要领至西域境壤则第画嘉峪闗而守之虽以哈密近边之地亦为土鲁畨所据弃同异域诸蕃朝贡之礼不修官司亦阙而未置诚由威令不行无以控驭之故也国家声教四讫奔走偕徕置戍建官尽归疆索绥懐盛轨固已逺轶汉唐若明之柔懦无策者更为不足比算矣钦定歴代职官表卷十七钦定历代职官表卷十八钦定四库全书钦定歴代职官表卷十八都察院表都察院上国朝官制都察院左都御史满洲汉人各一人左副都御史满洲汉人各二人掌察覈官常整饬纲纪国初都察院置承政一员左右叅政各二员顺治元年改承政为左都御史叅政为左副都御史员数增减不一三年定设左副都御史满洲汉人各二人五年定设左都御史满洲汉人各一人旧有满洲启心郎一员汉军启心郎二员顺治十五年省又有汉人左佥都御史一员干隆十年省其右都御史为总督坐衔右副都御史为廵抚坐衔俱无京员故都察院长官皆以左系衔焉吏科户科礼科兵科刑科工科掌印给事中满洲汉人各一人给事中满洲汉人各一人掌传逹纶音稽考庶政吏科分稽铨衡注销吏部顺天府文卷户科分稽财赋注销户部文卷礼科分稽典礼注销礼部宗人府理藩院太常寺光禄寺鸿胪寺国子监钦天监文卷兵科分稽戎政注销兵部太仆寺銮仪卫文卷刑科分稽刑名注销刑部通政使司大理寺文卷工科分稽工程注销工部文卷国初沿明制六科自为一署顺治十八年设满洲汉人都给事中各一员满洲汉人左右给事中各一员汉人给事中二员康熙四年六科止留满洲汉人给事中各一员余俱省五年复增设掌印给事中满洲汉人各一员雍正元年始奉诏以六科𨽻都察院聼都御史考核焉京畿河南江南浙江山西山东陜西湖广江西福建四川广东广西云南贵州十五道掌印监察御史满洲汉人各一人江南道监察御史满洲汉人各三人山东道监察御史满洲汉人各二人京畿河南浙江山西陜西湖广江西福建道监察御史满洲汉人各一人掌纠劾官邪条陈治道京畿道分理院事及直𨽻盛京刑名稽察内阁顺天府大兴宛平县河南道分理河南刑名照刷部院诸司卷宗稽察吏部詹事府步军统领五城江南道分理江南刑名稽察户部宝泉局左右翼监督在京十有二仓总督漕运磨勘三库月终奏销之籍浙江道分理浙江刑名稽察礼部都察院山西道分理山西刑名稽察兵部翰林院六科中书科总督仓场坐粮㕔大通桥监督通州二仓山东道分理山东刑名稽察刑部太医院总督河道催比五城命盗案牍缉捕之事陜西道分理陜西刑名稽察工部寳源局覈勘在京工程湖广道分理湖广刑名稽察通政司国子监江西道分理江西刑名稽察光禄寺福建道分理福建刑名稽察太常寺四川道分理四川刑名稽察銮仪卫广东道分理广东刑名稽察大理寺广西道分理广西刑名稽察太仆寺云南道分理云南刑名稽察理藩院钦天监贵州道分理贵州刑名稽察鸿胪寺又八旗事务每嵗以满洲科道四员专司稽察一年又宗人府事务以宗室御史稽察内务府事务初设御史四员稽察后省今以协理陜西道掌贵州道满洲御史二员兼管皆不为専阙焉国初设满洲御史二员顺治五年增置十七员康熙二十八年又增一员雍正五年始置宗室御史二员䝉古初置章京二员康熙元年省五十七年增置䝉古御史二员汉军御史初置八员康熙三十九年省三员雍正初俱省统归汉人额缺内补用汉人御史顺治初置六十九员旋省二十九员康熙初又省十六员雍正四年增置八员干隆十三年又省九员十四年定设满洲汉人员额如今制宗室䝉古御史俱统于满洲员额之数四十六年复增置宗室御史二人而省满洲员额二人谨案旧制御史分设十四道而以河南江南浙江山西山东陜西为六掌道分稽在京诸司及各直省刑名河南道仍叅治院事京畿道惟司照刷卷宗六掌道各以二员或一员协理依次递迁其他则谓之坐道皆不理本道之事惟存空衔而已干隆十四年特诏釐正按道定额各给印信而以职事分𨽻之名实相符规制始为允称二十年复命以京畿道改列河南道之前俾互易所掌而官署亦从对换焉于是次序秩然益昭整肃矣至京畿河南二道员阙皆长官抡选疏请简调各道掌印则以资深者递转其四川广西广东云南贵州五道满汉员额本各一人初制新授者即补掌印今改定亦由江南等八道递转焉经厯满洲汉人各一人都事满洲汉人各一人经厯掌董察吏胥都事掌缮冩章疏而行遣文书之事则两㕔分理之经厯初称司务后改为经厯员额顺治元年定都事初置满洲二人汉军一人康熙三十九年省汉军员额干隆十七年省满洲都事一人改为满洲汉人各一人笔帖式满洲三十五人䝉古二人汉军五人六科笔帖式满洲八十人都察院笔帖式初置满洲五十一人汉军七人康熙三十八年省满洲十有六人汉军二人䝉古笔帖式雍正十二年置额六科笔帖式初置一百有七人干隆二年省二十七员其分𨽻之制堂笔帖式十人京畿道江南道各三人河南浙江山西山东陜西湖广江西福建四川广东广西云南贵州道各二人吏科户科兵科刑科各十有五人礼科工科各十人廵察京通各仓科道十有四人掌稽察在京禄米等十有二仓通州中西二仓覈其出纳而禁其盗窃以釐剔弊端嵗以十月引见𣲖往一年而代廵视淮安漕务科道一人廵视济宁漕务科道一人廵视天津漕务科道一人廵视通州漕务科道一人掌催督粮运凡官吏须索稽留及旗丁私挟禁物者咸纠治之济宁廵漕兼掌运河水道董察有司以时其疏濬焉每嵗十月奏请简𣲖给钦差官员闗防以行事竣而纳之廵察盛京科道满洲一人廵察吉林黒龙江科道满洲二人廵察台湾科道满洲汉人各一人掌廵省风俗釐察奸弊覈考稽违凡地方兴革事宜及吏治民情皆以实採访而入告焉盛京廵察雍正三年置吉林黒龙江廵察雍正元年置初制毎嵗更代后改定俱五年抡遣一次台湾廵察康熙六十一年置初制亦每嵗更代雍正五年以汉人廵察兼理台湾学政干隆十七年改定三年抡遣一次三十年复命届期奏请应否派往均侯㫖以行谨案各省廵按御史国初承明旧制置自郎中以下各官皆得选任兼宪衔以行顺治十八年定议永行停止又有廵江御史巡视屯田御史俱顺治初停止督理茶马御史康熙初停止又雍正三年设各省廵察以督捕盗贼由科道及小京堂部属各官抡遣江宁安徽共一人湖北湖南共一人山东河南共一人四年设直𨽻廵查御史顺天及永平宣化二人保定正定河间二人顺徳广平大名二人又有廵视山东河湖工务御史一员雍正元年置直𨽻廵农御史一员雍正七年置嗣俱先后停止谨附识于此厯代建置上三代周礼天官小宰之职掌建邦之宫刑以治王宫之政令凡宫之纠禁谨案汉御史中丞执法殿中与周官小宰掌宫刑以宪禁于王宫者相近故郑氏援以为比谨着之于此以明法官源流所自而其职本天官之贰故仍系诸吏部表内焉周礼春官御史中士八人下士十有六人其史百有二十人府四人胥四人徒四十人掌邦国都鄙及万民之治令以賛冡宰凡治者受灋令焉掌賛书凡数从政者谨案周官御史次于内史外史之后盖本史官之属故杜佑以为非今御史之任然考其所掌如赞冡宰以出治令则凡政令之偏私阙失皆得而补察之故外内百官悉当受成法于御史实后世司宪之职所由出今仍系之于表吕祖谦大事记御史之名见于周官以中下士为之特小臣耳至于战国其职益亲故献书多云献书于大王御史秦赵渑池之㑹命御史书事淳于髠亦曰御史在后执法在傍是又掌记事纠察之任也秦荀朂辞尚书令表昔六官所掌冡宰为首秦公卿赞以丞相御史为冠杜佑通典御史大夫秦官侍御史之率故称大夫章俊卿山堂考索秦置御史大夫以贰于相晋书百官志御史中丞本秦官也史记张苍列传秦时为御史主柱下方书郑樵通志法冠者秦始皇灭楚以其君冠赐御史亦名獬豸冠谨案秦汉御史大夫史称其掌副丞相故汉时名为两府凡丞相有阙则御史大夫以次序迁乃三公之任与今都御史之职不同自东汉省御史大夫而以中丞为台率始专纠察之任其后歴代或复置大夫或但设中丞规制各殊要皆中丞之互名葢即今都察院堂官之职事矣然秦汉大夫虽未可当今都御史而其官实御史之长故中丞称御史大夫丞御史亦称御史大夫史且所掌在承风化典法度本兼执宪之司又不可以拟今之协办大学士职名所承权舆有在故仍系之都察院表内焉通典秦以御史监理诸郡谓之监察使汉汉书百官公卿表御史大夫位上卿银印青绶掌副丞相有两丞秩千石一曰中丞在殿中兰台掌图籍秘书外督部刺史内领侍御史十五人受公卿奏事举劾案章成帝绥和元年更名大司空金印紫绶禄比丞相置长史如中丞官职如故哀帝建平二年复为御史大夫元夀二年复为大司空御史中丞更名御史长史通典汉时选郡守相髙第为御史大夫任职者为丞相李华御史大夫㕔壁记秦官有御史夫夫在汉为三公职副丞相丞相阙则大夫迁或名司空或名旧号史足徴也议大政必下丞相御史其廷署古曰府近曰台王楙野客丛书鼌错更令诸侯讙譁错父从颕川来谓错曰上初即位公为政用事云云如淳曰错为御史大夫位三公也如淳意其父称子为公葢以此尔太平御览汉旧仪曰御史大夫寺在司马门内门无塾门署用梓板题曰御史大夫寺通典御史大夫有两丞一曰御史丞一曰中丞亦谓中丞为御史中执法中丞居殿中察举非法及御史大夫转为大司空而中丞出外为御史台率即今之御史大夫任也李华御史中丞㕔壁记御史亚长曰中丞贰大夫以领其属汉仪大夫副丞相以备其阙㕘杂国纲鲜临府事故中丞専焉程大昌雍録汉百官表御史中丞在殿中兰台西京赋曰兰台金马递宿迭居按此兰台正在殿中石渠天禄皆在殿北汉则直在殿中中丞皆以未有外台时为凖而名官以中也御史台常与秘书为隣唐世藏书皆具数申御史台葢故则也呉仁杰两汉刋误补遗百官表御史大夫更名大司空置长史如中丞官职如故刋误曰多一如字仁杰曰此言是也表称御史大夫有两丞一曰中丞在殿中兰台掌图籍祕书外督部刺史内领侍御史十五人受公卿奏事举劾按章案鼌错为御史大夫谓丞史云云如淳曰丞史丞及史也表载丞不载史汉纪始有之一曰中丞外督部刺史一曰内史掌秘书受公卿奏事举劾按章然则表有缺文者矣督部刺史下当云一曰内史内领侍御史今缺四字置长史下当云省内史中丞官职如故今缺三字衍一字不然有两丞而止着其一两丞之外复置长史非缺则赘其义安在谨案前汉御史大夫非今都御史说已具前至御史中丞虽掌纠察而所居在殿中兰台为宫掖近臣亦与今副都御史有异至成帝以后中丞出居外台其职始视今之都察院矣又百官表称汉御史有两丞而所载仅止中丞沈约宋书始以御史丞当其一然考之汉书多称中丞间有单称御史丞者如班书严延年传事下御史丞按騐范书黄琬传事下御史丞王畅以事核之皆即中丞之省文减宣传上言稍迁御史及丞下言为御史及中丞二十载此即其证葢行文者详略互见并非别为一官且考薛宣传称宣为御史中丞执法殿中外总部刺史陈咸传称咸为御史中丞总领州郡奏事课第诸刺史内执法殿中所掌皆在督察州郡刺史而并不言其受公卿奏事故史记三王世家所载大司马上疏其受以奏未央宫者有御史臣光之名而不及中丞呉仁杰据汉纪以为当作内史其说似不为无所本也应劭风俗通御史中丞旧治书侍御史也册府元龟孝宣感路温舒言秋季后请谳时帝幸宣室斋居而决事令侍御史二人治书治书御史起于此后因别置与符节郎共平廷尉奏罪当其轻重太平御览汉官仪曰侍御史周官也为柱下史冠一名曰柱后以铁为之言其审固不挠也或说古有獬豸兽主触邪佞故执宪者以其角形为冠耳通典汉旧仪曰汉御史员四十五人皆六百石其十五人给事殿中为侍御史宿庐在石渠门外二人尚玺四人持书给事二人侍前中丞一人领録三十人留寺理百官事汉书萧望之传注如淳曰汉仪注御史大夫史员四十五人皆六百石其十五人给事殿中其余三十人留寺治百官事皆冠法冠谨案汉自成帝以后中丞为御史台率其职实如今之都御史而治书侍御史二人掌以法律当天下奏谳定其是非叅主台事犹其初之有两丞则亦当如今副都御史之职也至御史在汉虽有殿中及留寺之分然皆归大夫及中丞统属故尹齐传称齐为御史事张汤董贤传称孔光为御史大夫时贤父恭为御史事光萧望之至使守史䕶视家事而鲍宣传称宣摧辱丞相事下御史中丞侍御史至司𨽻官欲捕从事云云盖亦因中丞承诏治宣狱故使侍御史徃捕则侍御史之得聴中丞差委亦槩可见矣通典汉有御史主簿汉书武帝本纪御史乘属在庙旁如淳注汉仪注御史亦有属汉书严延年列传以选补御史掾举侍御史汉书萧望之列传少史冠法冠苏林注少史曺史之下者也谨案汉御史台主簿及椽当如今之经歴都事等官而御史属独不详其秩位考匈奴传载祁连欲引兵还御史属公孙益寿谏以为不可擢益寿侍御史是其职亦当与椽相近葢是时田广明以御史大夫为祁连将军故得以其属行其言御史属者乃御史大夫之属非侍御史也汉书所云丞相御史及制诏御史者皆指御史大夫史家省文徃徃如是耳汉书百官公卿表侍御史有绣衣直指出讨姦猾治大狱武帝所制不常置汉书王䜣列传绣衣御史暴胜之持斧逐捕盗贼元后列传王贺为武帝绣衣御史逐捕魏郡羣盗唐六典惠帝三年相国奏御史监三辅不法事凡九条马端临文献通考汉惠帝初置御史监三辅其后又置监御史汉官仪曰侍御史出督州郡赋税运漕军粮汉书胡建列传监军御史与䕶军诸校列坐堂皇上谨案御史出使至西汉而渐多如绣衣直指监郡督运监军之类皆以事专行正如今廵漕廵察诸差之比其他随时奉遣者尚屡见于史如食货志载分遣御史即治郡国缗钱宣帝纪载黄龙元年诏御史察计簿霍光传载侍御史五人持节䕶丧事皆非常例而收缚罪人亦多以侍御史为之葢因其给事殿中职居亲近故事之重且急者往往使之衔命耳又叔孙通传载长乐宫置酒御史执法举不如仪者辄引去无敢讙譁失礼者则又今纠仪之职所自始矣通典后汉初废御史大夫至建安十三年罢三公官始复置之以郗虑居焉不领中丞置长史一人后汉书百官志御史中丞一人千石治书侍御史二人六百石侍御史十五人六百石兰台令史六百石洪适𨽻释巴郡太守张纳碑五府表君中丞督武汾沄所向禽殪日不移晷收功献㨗车骑将军冯绲碑御史中丞督使扬徐二州讨贼范朱生徐鳯马勉张婴等幽州刺史朱龟碑于时益州蛮夷侵㓂边郡陆梁山野为害日甚朝廷以君能武御史中丞讨彼乱略君统整羣帅方谋并设威神霆电烛于上下至郡授首后汉书宣秉列传光武特诏御史中丞与司𨽻校尉尚书令㑹同并专席而坐故京师号曰三独坐谨案后汉书马援传称马严拜侍御史中丞当以其为侍御史之长故又有此称也至中丞督兵讨捕盗贼已见于前汉成帝时迨东京而其事尤多范史所载如冯绲以御史中丞将兵督扬州九江诸郡军事盛修以御史中丞募兵讨长沙零陵贼不一而足今督抚之兼都御史副都御史衔其制葢权舆于此矣通典治书御史选御史髙第者补之自桓帝之后无所平理充位而已侍御史以公府掾属髙第补之或以故牧守议郎郎中为之顺帝后絶他选专用宰士有三缺三府各一册府元龟侍御史二汉所掌凡五曹一曰令曺掌律令二曰印曹掌刻印三曰供曹掌斋祀四曰马曹掌廏马五曰乘曹掌䕶驾谨案前汉御史多以刀笔吏积劳得之后汉始以公府掾属选补葢即如今由部属保举之例而后汉书载司徒刘恺辟韦豹谓之曰今嵗垂尽当选御史意在相荐子其宿留则选举之期又当在每嵗冬月矣至后汉侍御史有出使安集州县者杜诗传为侍御史安集洛阳是也有主从驾行幸平治道路者章帝纪帝东廵狩勅侍御史方春母得有所伐杀虞延传驾经封邱城门门小不容羽葢帝怒使挞侍御史葢即所谓乗曹之职是也有出督军旅者髙彪传第五永为督军御史使督幽州桓典传典为侍御史奉使督军破贼是也有慰抚属国者李恂传拜侍御史持节使幽州宣布恩泽慰抚北狄是也有监䕶东宫者种暠传顺帝时为侍御史监䕶太子是也有使典丧事者杨赐传赐卒使侍御史持节送丧兰台令史十人发羽林骑轻车介士是也而郭宪传又称执法奏为不敬章懐太子注执法纠劾之官是御史亦可称执法殆如中丞之为中执法欤通典后汉谯元为绣衣御史持节分行天下沈约云绣衣御史光武省顺帝复置谨案谯元本传元以中散大夫为绣衣使者并非御史且其事在平帝元始四年亦非后汉也杜佑此条徴引殊误三国三国蜀志向朗列传郎子条景耀中为御史中丞雍録鱼豢魏略载薛夏之言曰兰台为外台秘书为内阁此时御史所掌祕籍已不在禁中矣故命为外台册府元龟魏文帝黄初二年又以御史大夫为司空改中丞为宫正后皆复旧名侍御史八人又置治书执法掌奏劾治书侍御史但掌律令宋书百官志魏置御史八人有治书曹掌度支运课第曹掌考课不知其余曹也通典魏兰台遣二御史居殿中察非法即殿中侍御史之始也三国魏志杜袭列传文帝践阼袭为督军粮御史更为督军粮执法三国魏志明帝本纪黄初七年遣治书侍御史荀禹慰劳边方景初元年冀兖徐豫四州民遇水遣侍御史循行没溺开仓赈救之册府元龟呉亦有御史夫夫后又置左右御史大夫三国呉志是仪列传拜侍中中执法平诸官事三国呉志薛综列传综子莹孙皓初为左执法三国呉志陆凯列传凯弟允始为御史三国吴志楼元列传孙休时为监农御史谨案蜀呉官制史志有阙今採列传所载以补其略至呉之中执法左执法其职较崇当亦即中丞之改名也晋册府元龟晋初罢大夫因汉制以中丞为台主李华御史中丞㕔壁记晋宋元魏以还无御史大夫由是中丞威望愈尊礼有加等通典晋亦因汉以中丞为台主与司𨽻分督百僚自皇太子以下无所不纠初不得纠尚书后亦纠之中丞专纠行马内司𨽻专纠行马外虽制如是然亦更奏衆官实无其限晋书职官志晋置治书侍御史四人泰始四年又置黄沙狱治书侍御史一人秩与中丞同掌诏狱及廷尉不当者皆治之后并江南遂省黄沙治书侍御史及太康中又省治书侍御史二员侍御史员九人品同治书而有十三曹吏曹课第曹直事曹印曹中都督曹外都督曹媒曹符节曹水曹中垒曹营军曹法曹算曹及江左初省课第曹置库曹后分置外左库内左库云殿中侍御史晋置四人江左置二人又案魏晋官品令又有禁防御史第七品孝武太元中有检校御史呉琨则此二职亦兰台之职也叶梦得石林燕语自晋魏以来凡入殿奏事官以御史二人管殿门外搜索而后许入谓之监搜御史立药树下至唐犹然太和中始罢之赵彦卫云麓漫钞东晋时有检校御史专掌行马外事以呉琨为之晋书孝武帝本纪太元六年正月初置督运御史官宋齐梁陈宋书百官志御史中丞掌奏劾不法秩千石治书侍御史掌举劾官品第六已上分掌侍御史所掌诸曹若尚书二丞侍御史掌察举非法受公卿奏事有违失者举劾之太祖元嘉中省外左库世祖大明中复置顺帝初省营军併水曹省算曹併法曹吏曹不置御史凡十御史焉南齐书百官志御史中丞一人治书侍御史二人侍御史十人隋书百官志御史台梁国初建置大夫天监元年复曰中丞置一人掌督司百寮治书侍御史二人分统侍御史侍御史九人居曹掌知其事纠察不法殿中御史四人掌殿中禁卫陈承梁皆循其制官谨案治书侍御史自应劭已比之中丞魏晋以后分统侍御史沈约谓若尚书二丞则其职事更崇今故系之副都御史表内至治书或作持书或作侍书考太平御览引风俗通有旧注国讳改焉后厯代皆同九字当系唐人原本所题葢唐避髙宗讳改治为持又譌作侍也今并从汉书本文作治字焉又案江左诸朝中丞独专论劾之责羣臣得罪多有以失纠免官者故每不能久于其位刘休传载休为中丞启言宋世载记六十歴斯任者五十有三校其年月不过盈嵗是也又当时条制亦往往与前代较异如王僧䖍传称甲族由来不居宪台殆恐其有所瞻徇而然又到洽传称旧制中丞不得入尚书下舍洽兄溉为左户尚书至刺省详决始许入省则不知其何故矣北魏杨衒之洛阳伽蓝记永宁寺北隣御史台魏书官氏志御史中尉第三品上治书侍御史第五品上侍御史殿中御史从第五品中又高祖复次职令御史中尉从第三品治书侍御史第六品侍御史第八品殿中侍御史从第八品检校御史第九品谨案魏李彪为御史中尉而洛阳伽蓝记又载高祖举酒曰三三横两两纵谁能辨之赐金钟御史中丞李彪曰沽酒老妪瓮注𤬪屠儿割肉与称同然则当时虽改中丞为中尉而中尉仍通称中丞也徐坚初学记侍御史后魏八人殿中侍御史后魏置十四人检校御史后魏置十二人魏书官氏志天兴四年九月罢外兰台御史总属内省通典后魏御史甚重必以对䇿髙第者补之侍御史与殿中侍御史昼在外台受事夜则番直内台御史旧式不随台主简代延昌中王显有宠于宣武为御史中尉始请革选此后踵其事每一中尉则更简代御史魏书韦纉列传迁侍御史中散髙道悦列传少为中书学生侍御主文中散谨案治书侍御史宋齐其任稍轻至梁复重其选通典谓后魏掌纠禁内朝㑹失时服章违错飨宴㑹见悉所监之则其职亦次于中尉故魏书李彪传载李冲劾彪表称輙集治书侍御史臣郦道元等以彪所犯罪状讯其虚实云云葢时彪方为中尉彪既被罪故台官即以道元为首也至侍御中散主文中散二官不见于官氏志而由此可转御史殆亦掾史之属如今之经歴都事欤又案北魏亦有监军御史及出使徴兵与典治丧事者大抵多沿前代之制至廵察州郡虽无专职而髙聪传称聪为并州刺史再为御史举奏张纂传称纂为乐陵太守多所受纳闻御史至弃郡逃走则是乘传糺察者亦时有其事矣北齐隋书百官志后齐御史台掌纠察弹劾中丞一人治书侍御史二人侍御史八人殿中侍御史检校御史各十二人録事四人谢维新合璧事类御史台自齐梁皆谓之南司梁及后魏北齐或谓之南台谨案南台之名不始于梁据南史王昙首传载宋元嘉四年车驾出北堂使三更开广莫门南台不肯开左丞羊元保奏免中丞傅隆又袁凯传有南台御史王道隆沈文季传有南台御史贺咸则自宋齐已有此称矣后周册府元龟后周六官之建改中丞为司宪中大夫御史台为司宪属秋官府置司宪上士二人中士旅下士八人通典后周有司宪中大夫掌司宼之法辨国之五禁隋隋书百官志髙祖受命置御史台大夫二人治书侍御史二人侍御史八人殿内侍御史监察御史各十二人録事二人御史始自吏部选用仍依旧入直禁中炀帝即位多所改革御史台增治书侍御史为正五品省殿内御史员增监察御史员十六人加阶为从七品开皇中御史直宿禁中至是罢其制又置主簿録事员各二人侍御史惟掌侍从纠察其台中簿领皆治书侍御史主之通典隋以国讳改中丞为大夫初学记隋室讳中省中丞增治书御史之品以代之谨案隋以中丞为大夫而治书侍御史専主簿领以为之贰至唐复改治书为中丞自是而后大夫即汉魏中丞之职中丞即汉魏治书御史之职名虽递易而实则无殊也至汉御史给事禁中号称近职故后汉书载侍御史何敞上疏至有臣谬预机宻之语嗣后虽代有变更而兰台犹属内省自隋炀帝罢直宿之制于是御史始専𨽻外台矣通志隋大业三年始置主簿二人兼置録事一人唐唐六典御史大夫一人从三品中丞二人正五品掌邦国刑宪典章之政令以肃正朝列侍御史四人从六品下令史十五人书令史二十五人掌纠举百僚推鞫狱讼主簿一人从七品下録事二人从九品下掌印及受事发辰勾检稽失殿中侍御史六人从七品上令史八人书令史十人掌殿廷供奉之仪式监察御史十人正八品上令史三十四人掌分察百僚巡按郡县纠视刑狱肃整朝议李华御史大夫㕔壁记距义宁至先天登宰相者十二人以本官叅政者十三人故相任者四人借威声以稜檄外按戎律者八人官或改称大司宪台或分为左右肃政罢置不恒从其宜也开元天宝中刑措不用元元休息由是务简益重地清弥尊在难其人多举勲徳至宰辅者四人宰辅兼者一人故相任者一人兼节度者九人异姓封王者二人新唐书百官志髙宗改治书侍御史为中丞以避帝名龙朔二年改御史台曰宪台大夫曰大司宪中丞曰司宪大夫武后文明元年改御史台曰肃政台唐会要光宅二年改为左肃政台専管在京百司及监军旅更置右肃政台其职员一准左台令按察京城外文武僚神龙元年改为左右御史台景云三年废右台先天二年又置右台寻又废赵璘因话録髙宗朝改门下省为东台中书省为西台尚书省为文昌台故御史台唿为南䑓南朝同也武后朝御史台有左右肃政之号当时亦谓之左台右台则宪府未曾有东西台之称惟俗间唿在京为西台东都为东台李栖筠为御史大夫后人不名者唿为西䑓又不知出何故事岂以其名上栖字遂唿之耶旧唐书职官志㑹昌二年十二月勅大夫掌邦国刑宪肃政朝廷其任既重品秩宜峻准六尚书例陞为正三品中丞为宪台长陞为正四品下与丞郎出入迭用着之于令颜真卿与右仆射定襄郡王郭英乂书宰相御史大夫两省五品供奉官自为一行刘肃大唐新语李承嘉为御史大夫谓诸御史曰公等奏事须报承嘉知不然无妄闻也诸御史悉不禀之承嘉厉而复言监察萧至忠徐进曰御史人君耳目俱握雄权岂有奏事先咨大夫台无此例设弹中丞大夫岂得复谘耶承嘉无以对通典中丞二人亦时有内供奉职副大夫通判台事谨案唐代节镇多加御史大夫衔其入为本官则谓之知䑓事代宗纪以浙西观察使苏州刺史御史大夫李涵知台事是也其大夫阙官而中丞摄事者则谓之知大夫事资治通鑑御史中丞知大夫事李嗣真是也至唐世以中丞为次对官今制三品以上惟副都御史奏事宫门得以緑头牌签名进呈与尚书都御史侍郎同葢犹其旧制矣大唐新语宋璟则天朝以频论得失内不能容而惮其公正乃勅璟徃扬州推按奏曰臣以不才叨居宪府按州县乃监察御史事耳今非意差臣不识其所由请不奉制无何复令按幽州都督屈突仲翔璟复奏曰御史中丞非军国大事不当出使且仲翔所犯赃汚耳今髙品有侍御史卑品有监察御史今勅臣恐非陛下之意当有危臣请不奉制月余优诏令副李峤使蜀峤喜召璟曰叨奉渥恩与公同谢璟曰恩制示礼数不以礼遣璟璟不当行谨不谢乃上言曰臣以宪司位居独坐今陇蜀无变不测圣意令臣副峤何也恐乖朝廷故事请不奉制唐会要开元二十二年置京畿採访处置使以中丞为之栁宗元河东集中丞壁记今之制受命临戎无所统属者谓之使开元以来其制愈重故取御史之名而加焉至于今若干年其兼中丞者若干人皆得以壮其威张其声其用逺矣谨案唐自开元置採访使始以中丞兼之其后为节度观察刺史者多兼大夫中丞之号以至幕府㕘佐僚属皆以御史为之谓之外台此即后世行台之制所自昉也舒元舆御史台新造中书院记若御史台每朝㑹其长总领属官谒于天子道路谁何之声逹于禁扉至含元殿西庑使朱衣从官传唿促百官就班迟晓文武臣僚列于两观之下使监察御史二人立于东西朝堂甎道以监之鸡人报㸃监者押百官由通干象入宣政门及班于殿庭则左右廵使二人分押于钟鼓楼下若两班就食于廊下则又分殿中侍御史一人为之使以莅之内谒者承㫖唤仗入东西合门峨冠曵组者皆趋而进分监察御史二人立于紫宸屏下以监其出入炉烟起天子负斧扆聼政自螭首龙池南属于文武班则侍御史一人尽得専弹举不如法者因话録御史台三院一曰台院其僚曰侍御史衆唿为端公见宰相及台长则曰某姓侍御知杂事谓之杂端见台长则曰知杂侍御虽他官高秩兼之其侍御号不改见宰相则曰知杂某姓某官台院非知杂者乃俗号散端二曰殿院其僚曰殿中侍御史衆唿为侍御见宰相及台长杂端则曰某姓殿中最新入知右巡已次知左巡号两廵使所主䌓剧及迁向上则又入推益为劳屑惟其中间则入清闲故台中谚曰免廵未推只得自如言其畅适也㕔有壁画小山水甚工云是呉道元真迹三曰察院其僚曰监察御史衆唿亦曰侍御见宰相及䑓长杂端则曰某姓监察若三院同见台长则通曰三院御史而主簿纪其所行之事毎公堂食会杂事不至则无所检辖惟相揖而已杂事至则尽用宪府之礼杂端在南揖主簿在北揖两院则分坐虽举匕筯皆絶谈笑食毕则主簿持黄卷揖曰请举事于是台院白杂端曰举事则举曰某姓侍御更有姓同者则以第行别之有某过谋准条主簿书之若举时差错则最小殿中举院长最小侍御史举殿院长若杂端失笑则三院皆笑谓之烘堂悉免罚矣凡见黄卷罚直遇赦悉罚台长到诸院凡官吏所罚亦悉免御史虚三院虽至美而月满殿中推鞫之劳惮于转两院以向下侍御史便领推也多不愿为以此台中以殿中转两院为戯谑之辞每出入行步待御史在柱里殿察两院在柱外有时殿中入柱里则共咍之曰着去也三院御史主簿有事白端公就其㕔若有中路白事谓之参端参端有罚殿中已免廵过正知廵者假故则向上人又权知谓之蘸廵台官有亲爱除拜喜庆之事则谒院长杂端台长谓之取贺凡此皆用胥徒走卒之言遂成故事院长每上堂了各报诸御史皆立于南廊便服靸鞋以俟院长立定院长方出相揖而序行至殿院门揖殿中又序行至食堂门揖侍御史凡入门至食凡数揖大抵揖者古之肃拜也台中无不揖其酒无起谢之礼但云揖酒而已酒最合敬以恐烦却损徃徃自台拜他官执事亦误作台揖人皆笑之毎赴朝序行至待漏院偃息则有卧揖上门有马揖凡院长在㕔院内御史欲徃他院必先白决罚又必先白察院有都㕔院长在本㕔诸人皆㑹话于都㕔亦白察院南院㑹昌初监察御史郑路所葺礼祭㕔谓之松㕔南有古松也刑察㕔谓之魇㕔寝于此多魇兵察常主院中茶茶必市蜀之佳者贮于陶器以防暑湿御史躬亲缄启故谓之茶瓶㕔吏察主院中入朝人次第名籍谓之朝簿㕔吏察之上则舘驿使舘驿使之上则监察使监察使同僚之冠也谓之院长台中敬长三院皆有长察院风彩尤峻凡三院御史初拜未朝谢先谒院长院长辞疾不见则不得及上矣赵彦卫云麓漫钞唐有三院御史侍御史谓之台院殿中侍御史谓之殿院监察御史谓之监院赵石墨镌华唐御史台碑隂题名碑隂题侍御史并内供奉侍御史并内供奉监察御史共六百余人通典侍御史之职有四谓推弹公廨杂事定殿中监察以下职事及进名改转台内之事悉主之号为䑓端知杂者谓之杂端最为雄剧殿中侍御史迁转及职事与侍御史相亚自开元以来权归侍御史而迁转犹同号为副端监察御史职知朝堂正门无籍非因奏事不得入至殿庭在西凤阙南侍至开元七年勅始并令随仗入阁新唐书百官志又置御史里行使侍御史里行使殿中里行使监察里行使以未为正官无员数大唐新语初马周以布衣直门下省太宗就命监察里行俄拜监察御史里行之名自周始也通典侍御史内供奉与殿中御史内供奉监察御史里行其制并同皆无职田庶仆谨案唐宋三院御史今惟存监察一名其侍御及殿中职事均已归併察院掌辖以唐制凖之杂端独主台务正如今京畿道代堂办事之比副端则当如今之河南道至御史里行诸官不为正员则又如国朝初制之有试御史也李峤请毎十州分置御史巡按疏陛下创置右台分巡天下自非分州统理无由济其繁务请大小相兼率州置御史一人以周年为限使其亲至属县或入闾里督察姦讹观採风俗然后可以求其实效课其成功王应麟玉海唐监察御史十道巡按以判官二人为佐务繁则有支使开元中兼巡传驿大歴十四年号馆驿使监察御史分察尚书省六司由下第一人为始出使亦然兴元元年以第一人察吏部礼部兼监察使第二人察兵部工部兼馆驿使第三人察户部刑部嵗终议殿最元和中以新人不出使无以观能否乃命颛察尚书省号六察官开元十九年以监察御史二人莅太仓左藏库其后以殿中侍御史上一人为监太仓使第二人为监左藏库使唐会要武后时初置两台毎年春秋发使春曰风俗秋曰亷察令地官尚书韦方质为条例删定为四十八条以察州县自载初以后奉勅乃巡不毎年出使谨案唐之监太仓使乃今巡仓御史之职馆驿使乃今巡察御史兼查驿站之职分察尚书省乃今御史稽查各部院衙门之职而十道巡按则今巡察御史亦尚其遗意也大唐新语唐九徴为御史监灵武军时吐蕃入冦蜀汉九徴出永昌郡千余里讨之累战皆捷加朝散大夫侍御史通志隋末亦遣御史监军唐垂拱三年十二月凤阁侍御韦方质奏言旧制有御史监军武太后曰将出师君授之斧钺阃外之事皆使裁之比来御史监军乃有控制军中大小之事皆须承禀非所以委専征也谨案汉时朱龟冯绲之流皆以御史中丞出军然非监军也止胡建传有监军御史之名隋唐盖沿其制通志主簿唐武徳末杜淹为御史大夫以吏部主事林懐信为之贞观中自张宏济为此官后遂为羙职五季五代史梁本纪干元三年御史大夫姚洎李琪列传唐明宗即位以琪为御史中丞五代会要御史大夫后唐天成元年六月以李琪为特进行御史大夫自后不除晋天福五年二月以御史中丞为清望正四品五代史卢导列传事梁为侍御史知杂事和凝列传唐天成中为殿中侍御史李怿列传事梁为监察御史裴羽列传事梁为御史台主簿五代㑹要晋开运二年八月勅御史台准前朝故事以郎中员外一员兼侍御史知杂事近年停罢独委年深御史知杂振举之司纪纲未峻宜遵故事庶协通规宜于郎署中选清慎强者兼御史知杂事五代会要御史台六员监察谓之分察使谨案五季䑓官亦依三院旧制谨略採五代史纪传及王漙㑹要以补志文之阙五代会要一台司除御史中丞随行印及左右巡使监察使并出使印等外其御史台印一面先准合式即是主簿监临近年以来縁无主簿遂至内弹御史权时主持又常随本官出入不定伏縁台中公事不同诸司动繋重难常虞留滞当申奏申堂之际及牒州府之时事无轻重并使此印今准令式逐日有御史一员䑓直承受制勅公文其御史台印今后欲勒留台中不令在外选差令史一人帖司一人同知此印凡有诸色大案印发之时准指挥诸司各置印歴宋宋史职官志御史台掌纠察官邪肃正纲纪大事则廷辨小事则奏弹中丞一人为台长侍御史一人掌贰台政殿中侍御史二人掌以仪法纠百官之失监察御史六人掌分察六曹及百官之事检法一人掌检详法律主簿一人掌受事发辰勾稽簿书文献通考宋承唐制有三院大夫无正员止为兼官中丞除正员外或带他官者尚书则曰某官兼御史中丞丞郎则曰御史中丞兼某官给事中谏议则曰某官权御史中丞事次有知杂御史一员副中丞判台事李焘续资治通鑑长编御史台自薛奎后中丞缺人不补侍御史知杂事韩亿独掌台务者踰年天圣四年始命王臻权御史中丞石介徂徕集御史府不与他府并旧有大夫则中丞亚大夫而领其属今大夫阙则中丞其长也故中丞之任特重中丞之责尤重焉陆游老学菴笔记故事台官无侍经筵者贾文元公为中丞仁祖以其精于经术特召侍讲延英自此遂为故事叶梦得石林燕语元丰既新官制职事官未有不经除者惟御史大夫未尝除人盖台谏之长非宰相所利故无有启之者崇宁中朱圣予尝请除竟不行合璧事类旧制三院多出外任风宪之职用他官领之太平兴国三年以张巽为监察御史正名举职自此始也唐制御史不専言职至天禧中始置言事御史唐朝有御史里行至景祐中始置以处御史之官卑者唐䑓案有六监司元丰三年李定请复六察于是以御史専领六察其后大正官名不除大夫检校官带宪衔者亦除去以中丞为长知杂御史为侍御史言事官为殿中侍御史六察官为监察御史旧以中丞兼理检使殿中侍御史兼左右廵使监察御史兼监察使至是使名悉罢玉海开宝四年邉光范兼判御史台公事兴国四年侯隲权中丞雍熙三年赵昌言以知制诰正为中丞端拱二年右谏议王化基权中丞始定班制正衙常叅立中丞转位内殿起居立本班咸平五年五月温仲舒以礼书为中丞天禧元年右丞赵安仁兼安仁请给御宝印歴书三院纠弹事祥符七年九月知杂王随请两制撰重修御史台记国朝大夫止为兼官中丞除正官外带他官次有知杂侍御史又有左右廵使分纠违失监察使掌祠祭廊下使掌入阁食监香使掌行香谓之五使有四推台殿开宝六年九月冯炳为侍御史知杂判台事十月雷徳骧分判三院初三院多出外任兴国三年命张巽为监察始正名举职天禧元年二月八日丁丑始置言事御史侍御史以下六员不兼领职务其后久不除庆歴五年正月乙亥以殿中梅挚监察李京并为言事御史令中丞㕔之南有谏官御史㕔盖御史得兼谏职也唐制御史不専言职景祐元年四月二十四日置御史里行举三丞歴知县者为之从中丞韩亿之言也元丰二年李定请复六察十二月丙午从之以御史専领二年四月二十七日诏六察官以所纠多寡为殿最中书置簿以时书之五月二日増置台主簿一员十一月六日诏御史六员三分察三言事六年正月二十四日都司置御史房六月乙巳朔诏六察各置一御史九月二十四日置检法官八年十月丁丑诏监察兼言事殿中兼察事用吕公着刘挚之言也元丰正名不除大夫检校官亦除去以中丞为长知杂为侍御史言事为殿中侍御史六察为监察御史使名悉罢二年十二月六日诏御史台重修一司敕五年六月十四日诏尚书省得弹奏六察失职绍兴元年九月侍御史沈与求请举元丰六察旧法干道二年三月十五日诏非歴两任县令不除监察非任守臣不除郎官着为令文献通考御史台置推直官四人専治狱事元丰时悉罢谨案宋初以知杂御史副中丞判台事及元丰改制遂以侍御史为中丞之贰当时虽名三院其实侍御史班位特崇盖近今副都御史之职任也至六察之制则今御史之稽查各衙门者实为监察旧职其来乆矣石林燕语故事台官皆御史中丞知杂与翰林学士互举其资任须中行员外郎以下太常博士以上曾任通判人未歴通判非特㫖不荐仍为里行此唐马周故事也议者颇病太拘难以应格熙宁初司马君实为中司已请稍变旧制及吕晦叔继为中司遂荐张戬王子韶二人皆京官也既而王荆公骤用李资深以秀州军事判官特除太子中允权监察御史里行命下宋次道当制封还词头已而次命李才元苏子容皆不奉诏盖谓旋除中允而命犹自选人而除也三人皆谪卒用资深近嵗有差遣合用京官特改官而除者自资深始也王栐燕翼贻谋録仁宗重台谏之选景祐元年四月癸丑诏御史台置殿中侍御史监察御史里行又诏举三丞以上尝歴知县人除御史里行二年除御史又二年除三司开封判官自清要而歴繁剧选任既重一时号称得人宋史职官志干道二年诏自今非曾经两任县令不得除监察御史谨案宋以县令选授御史明代行取之制盖本于此欧阳修归田録御史台故事三院御史言事必先白中丞自刘子仪为中丞始榜台中今后御史有言不须先白中丞文献通考天禧中两省置谏官六员御史台置御史六员并不兼领职务其或诏令乖当官曹涉私措置失宜刑赏踰制并令谏官奏论宪臣弹举每月须一员奏事或有急务亦许非时入对方勺泊宅编虞经臣䇿元祐五年作监察御史是时察官亦许言事寻擢侍御史不歴殿院至绍圣改元移起居郎明年遂为给事中谨案泊宅编谓虞䇿由监察御史擢侍御史不歴殿院则当时监察御史擢侍御史必由殿院明矣大唐新语载宋璟之言曰高品有侍御史卑品有监察御史然则监察御史擢侍御史以最卑擢最髙中间必由殿院唐宋制同也朱翌猗觉寮杂记外台见唐髙元裕传故事三司监院官带御史者号外台得察风俗举不法监院属三司如杨子院是也皆财货转易之地故今监司亦号外台皆以察风俗举不法刘梦得和南海马大夫云汉家旌斾付雄才百粤南溟统外台以马总带御史大夫也谨案歴代本别有諌议大夫属门下省以主谏诤而御史则専以纠察非违为职自宋真宗置言事御史许之论列时政而台谏始合为一然元丰初制以殿中为言事官监察为六察官犹各有司存其后复令其互兼御史遂尽得建言不専弹劾逮金元以后而谏议之官遂废亦台臣积重之势然也辽王圻续文献通考辽南面官有御史台太宗㑹同元年置其官曰御史大夫曰御史中丞曰侍御史谨案辽制有侍御史而无殿中监察葢三院职事併于一也金金史百官志御史台御史大夫从二品掌纠察朝仪弹劾官邪勘鞫官府公事御史中丞从三品贰大夫侍御史二员从五品掌奏事判台事治书侍御史二员从六品掌同侍御史殿中侍御史二员正七品毎遇朝对立于龙墀之下専劾朝者仪矩监察御史十二员正七品掌纠察内外非违刷磨诸司察帐并监祭礼及出使之事典事二员从七品架阁库管勾一员从八品检法四员从八品金史选举志宣宗南迁尝以御史巡察兴定元年以县官或非材监察御史一过不能备知遂令毎嵗两遣监察御史巡察仍别选官巡访以行黜陟之政元好问中州集史肃入为监察御史迁治书杨慥拜监察御史迁侍御史谨案金时台殿二院多由察院迁转中州集传可证与唐宋之制略同元元史百官志御史台大夫二员从一品中丞二员正二品侍御史二员从二品治书侍御史二员从二品掌纠察百官善恶政治得失至元五年始立台设官七员大夫中丞侍御史治书侍御史典事检法狱丞七年改典事为都事十九年罢检法狱丞二十七年始置经歴一员皇庆元年增中丞为三员二年减一员至治二年大夫一员后定置御史大夫二员中丞二员侍御史二员治书侍御史二员经歴一员从五品都事二员正七品照磨一员正八品承发管勾兼狱丞一员正八品架阁库管勾兼承发一员正九品掾史一十五人译史四人知印二人通事二人宣使十人台医二人䝉古书写二人典吏六人库子六人其属有二殿中司殿中侍御史二员正四品至元五年始置秩正七品后陞正四品凡天朝㑹百官班序其失仪失列则纠罚之知班四人通事译史各一人察院秩正七品监察御史三十二员司耳目之寄任刺举之事至元五年始置御史十一员悉以汉人为之八年增置六员十九年增置一十六员始叅用䝉古人为之至元二十二年叅用南儒二人书吏三十二人江南诸道行御史台统江东江西浙东浙西湖南湖北广东广西福建海南十道陜西诸道行御史台统汉中陇北四川云南四道设官品秩同内台马燧察院题名记世祖皇帝至元五年立御史台设监察御史振肃庶官纠劾贪邪谨案御史台自唐置三院侍御史即称台院在殿中监察之上宋则以侍御史贰台政次于中丞而三院名目犹存金沿其制复以侍御史治书御史同判台事元时增秩至二品于是遂为堂上官而台属仅存殿中察院殿中又止有二员明初因省其官以纠仪之事併入察院而别置副都佥都以当中丞侍御治书之职歴代规制至此一变其由来盖亦有渐也至江南陜西行御史台顾炎武谓即明在内道长在外按台之法然其职在统制各道宪司与内台究有差别今故别详于督抚表内焉明明史百官志初呉元年置御史台设左右御史大夫御史中丞侍御史治书侍御史殿中侍御史察院监察御史经歴都事照磨管勾以邓愈汤和为御史大夫刘基章溢为御史中丞洪武九年汰侍御史及治书殿中侍御史十年七月诏遣监察御史廵按州县十三年専设左右中丞左右侍御史寻罢御史台十五年更置都察院设监察都御史八人秩正七品分监察御史为浙江河南山东北平山西陜西湖广福建江西广东广西四川十二道各道置御史或五人或三四人秩正九品毎道铸印二一畀御史乆次者掌之一藏内府有事受印以出既事纳之文曰绳愆纠缪以秀才李原明詹徽等为都御史呉荃等为试监察御史十六年陞都察院为正三品设左右都御史各一人正三品左右副都御史各一人正四品左右佥都御史各二人正五品经歴一人正七品知事一人正八品十七年陞都御史正二品副都御史正三品佥都御史正四品十二道监察御史正七品建文元年改设都御史一人革佥都御史二年改为御史府设御史大夫改十二道为左右两院止设御史二十八员成祖复旧制永乐元年改北平道为北京道十九年罢北京道增设云南贵州交阯三道洪熙元年称行在都察院同六部又定廵按以八月出廵宣徳十年罢交阯道始定为十三道正统中去行在字嘉靖中以清屯增副都御史三人寻罢隆庆中以提督京营增右都御史三人寻亦罢其属经歴司经歴一人都事一人司务㕔司务二人照磨所照磨检校司狱司司狱各一人十三道监察御史一百十人浙江江西河南山东各十人福建广东广西四川贵州各七人陜西湖广山西各八人云南十一人其在外加都御史或副佥都御史衔者有总督有提督有巡抚有总督兼廵抚提督兼廵抚及经略总理賛理廵视抚治等员王圻续文献通考明改前代御史大夫中丞为都御史台为都察院是以察而统为公署之号也以监察御史分设十三道革去侍御史殿中侍御诸名衔而纠劾廵按照刷问拟之任一切责之监察是以察而统为宪臣之号也邱濬大学衍义补今六部官属皆书其部如吏部属则曰吏部文选清吏司兵部属则曰兵部武选清吏司之类是也唯监察御史则书其道而不繋于都察院焉明史百官志十三道监察御史廵视仓场在外巡按廵漕各以其事専监察而廵按则代天子廵狩所按藩服大臣府州县官诸考察举劾尤専大事奏裁小事立断按临所至表扬善类剪除豪蠧以正风俗振纲纪明会要宣徳九年差御史一员巡视在京仓一员巡视通州仓嘉靖八年题准每年差御史一员请勅提督京通二仓收放粮斛兼理通惠河事务隆庆元年差御史一员前徃浙江及南直𨽻苏松常镇四府监兑粮米催儧运船兼理济宁迤南一带河道三年停差五年复差御史一员同戸部郎中一员催䟎万歴六年革催䟎郎中専差御史谨案自明太祖改御史台为都察院併唐宋三院御史为一广置言官原欲责其随时献替乃仁宣以后台纲日弛徃徃借端聚讼逞臆沽名而一二大臣又或援引私人借为牙𤓰朋党之渐已开及神宗失徳怠荒令诸臣得以直言自衒至于绞讦摩上侪偶难堪神宗厌其譁嚣一切留中不下诸臣明知封章之不复进御更肆诪张遇事生风竞以把持朝局为得计其始则争并封争挺撃举国若狂犹曰托词忠爱继而争京察争考选则全主于引同恶而排异己于是有齐楚浙党三方鼎峙之目相与齮龁正人挟制阁部爱憎噂㳫日起戈矛神宗既黑白不分惟台章所攻其人即自引去诸臣益得恣行己意吏部亦畏其恐喝悉视指撝盘踞日深党祸日炽驯至魏阉擅政其中宵人败类方且列名彪虎助之搏撃清流剥伤元气不旋踵而明社已墟口舌之痾实其亡徴之先见者也我国家肃清纲纪百度惟贞台臣咸知凛守官箴恪共奉法我皇上屡颁训谕谆复告诫于明季台谏恶习详悉剖示尤为深切着明仰诵纶言无不益加警惕矣钦定歴代职官表卷十八钦定历代职官表卷十九钦定四库全书钦定厯代职官表卷十九都察院下厯代建置下三代秦晋书职官志给事中秦官也谨案给事设官虽始于秦而考晏子外篇云偏柎寄于路寝得为地下之臣拥扎笔给事宫殿中右陛之下愿以某日送未得君之意也则是给事宫殿拥札笔已肇后世给事之职矣汉汉书百官公卿表给事中亦加官所加或大夫博士议郎掌顾问应对位次中常侍册府元龟汉仪注曰诸给事中日上朝谒平尚书奏事分为左右以有事殿中故曰给事中多名儒国亲为之掌左右顾问杜佑通典给事中加官也秦置汉因之位次中常侍侍中黄门无员汉东京省谨案给事中在秦汉为加官初无员数汉书所载曽膺此职者如韦贤匡衡萧望之刘向魏相孔霸平当张禹龚胜谷永金敞金钦梁邱贺杜延年终军东方朔蔡义夏侯胜丙吉师丹辛庆忌张勐蔡千秋之类甚衆考其本职或以博士或以谒者或以谏大夫或以前将军或以右将军或以宗正或以大中大夫或以光禄大夫或以御史大夫或以闗内侯葢皆如今之内廷行走而非其官号故自两府九卿中二千石一千石以至比六百石皆得为之与齐隋以降设为额阙者不同然所掌在平尚书奏事则后来封駮之任亦已权舆于此矣后汉书桓谭列传宋宏荐谭拜议郎给事中后汉书郑衆列传永平中辟司空府以明经给事中再迁越骑司马复留给事中谨案通典称东京省给事中而列传尚屡见其职疑其初亦尝承长安旧制章帝以还始行省废通典盖据其后而言之耳三国通典魏代复置给事中或为加官或为正员谨案据杜佑所言则给事中在曹魏时已有正员然考三国志裴松之注所载如邯郸淳蘓林俱以博士给事中虞松之以中书令给事中皆有本职是魏世亦当如汉制但为加官矣晋晋书百官志给事中魏世复置至晋不改在散骑常侍下给事黄门侍郎上无员唐六典晋氏无加官亦无常员𨽻散骑省位次散骑常侍晋令云品第五武冠绛朝服欧阳询艺文类聚束晳集曰员外侍郎及给事冗从皆是帝室茂亲或贵㳺子弟谨案晋给事中设有定品册府元龟载武帝授张建陈邵二诏俱不言以某官给事中可知并非加官是给事中之为正员实自晋始也至汉魏以后尚有给事黄门侍郎应劭所谓日暮入对青琐门拜谓之夕郎者即指此官而言其位本在给事中之下至隋去给事之名但称黄门侍郎其后遂为三省长官而给事中反在其下迨三省既罢其官已久废不置今所存者独给事中而已乃世俗相沿犹以夕郎为给事中故事殊考之未审矣宋齐梁陈唐六典给事中宋齐𨽻集书省位次诸散骑下奉朝请上梁陈秩六百石品第七通典宋齐给事中𨽻集书省梁陈亦掌献纳省诸闻奏宋书百官志给事中无员谨案南史王韶之传称韶之徴为祠部尚书加给事中是宋世亦以为加官也南齐书百官志给事中奉朝请皆集书省职置正书令史朝散用衣冠之余人数猥积永明中奉朝请至六百余人谨案汉时给事中已多用名儒国亲为之如韦贤匡衡以经术刘向以宗室金敞金钦以勲戚皆由此入侍禁中然所择尚能得人也至晋而専用贵㳺渐失初意故册府元龟所引束晳集又有若悉从髙品则非本意若精乡议则必有损之语其冗滥可以概见及南齐而人数更多殆由不置员额故除授者衆未为髙选欤隋书百官志梁集书省有给事中掌侍从左右献纳得失省诸奏闻文书意异者随时为駮陈承梁皆循其制官谨案唐以后给事中杜佑谓用隋之职然观隋志所载梁制则駮正违失其职掌亦不始于隋也北魏魏书官氏志给事中给事从第三品上中给事从第三品中太和二十三年改制中给事中从第五品给事中从第六品唐六典后魏史阙其员初从第三品上太和末从第六品上魏书杨播列传父懿为选部给事中播为北部给事中魏书李世安列传迁主客给事中魏书李沖列传迁内秘书令南部给事中谨案北魏有中给事中给事中给事之名其品第亦分髙下正如眀制之有都左右也其时固已设为正阙而魏书郑羲传载羲为太常卿加给事中太和以后太常第三品而得下兼从第六品是魏世亦有加官矣至魏之给事中史不言𨽻何省而选部给事中北部给事中主客给事中南部给事中志亦均失载其名殆各以职事而为区别耳北齐通典北齐给事中亦𨽻集书省凡六十人唐六典北齐集书省署给事中六十员从第六品上隋书百官志后齐集书省掌讽议左右从容献纳给事中六人谨案自秦汉以后给事中并无员额其设为定阙实自北齐始然考唐六典通典皆作六十人独隋志作六人多寡不同疑隋志传刋脱误也后周唐六典后周天官府置给事中士六十人掌理六经及诸文志给事于帝左右其后六官之外又别置给事中四人通典后周官品正二命天官给事中士隋隋书百官志髙祖受命置门下省有给事二十人掌部从朝直开皇六年吏部又别置给事郎散官畨直常出使监检炀帝即位移吏部给事郎名为门下之职位次黄门下置员四人从五品省读奏案唐六典隋初置给事中二十人炀帝名给事郎减置四人从第五品谨案给事中厯代多𨽻集书省至隋始定为门下之官而省读奏案正与今抄发本章相近则六科职掌所沿亦本于隋代也唐旧唐书职官志给事中四员掌陪侍左右分判省事凡百司奏抄侍中审定则先读而署之以驳正违失凡制勑宣行大事则称扬徳泽褒美功业覆奏而请施行小事则署而颁之凡国之大狱三司详决若刑名不当轻重或失则援法例退而裁之凡发驿遣使则审其事宜与黄门侍郎给之其缓者给传即不应给罢之凡文武六品以下授职官所司奏拟则校其仕厯浅深功状殿最访其徳行量其才艺若官非其人理失其事则白侍中而退量焉若𢎞文馆图书之缮写雠校亦课而察之凡天下寃滞未申及官吏刻害者必聴其讼与御史中书舍人同计其事宜而申理之録事四人主事四人令史十一人书令史二十二人甲库令史七人传制八人亭长六人掌固十人修补制勑匠五人赵璘因话録北省班谏议在给事中上中书舍人在给事中下程大昌雍録等之其为两省焉髙下固有定序而立班之时谏议在给事上者有为为之也㑹昌二年牛僧孺等奏曰六典谏议在隋从五品下今正五品上自大厯间升门下中书侍郎为正三品两省遂阙四品望升谏议为正四品以补其阙诏从其奏则是谏议班乎给事之上者偶因大厯间四品阙官而从五品越取諌议充入四品以补其阙也以品叙班故谏议越立给事之上也然而班虽暂上而其进迁之序犹仍旧不改于是方为諌议则班乎给事之上以其尝从五品而升补四品故也及其进迁则諌议复在给事之下以其官品同在五品而位序在下故也此上坡下坡之详也至周显徳五年敕谏议依旧正五品上班在给事下其説曰諌议虽升班给事之上及其迁拜官虽叙迁位则降等故改正焉通典唐改给事郎为给事中前代虽有给事中之名非今任也今之给事中盖因秦之名用隋之职马端临文献通考有侍中给事中之官而未尝司宫禁之事是名内而实外也白居易长庆集给事中之职凡制勅不便于时者得封奏之刑狱有未合于理者得驳正之天下寃滞无告者得与御史纠理之有司选补不当者得与侍中裁退之率是而行号为称职新唐书百官志凡百司奏抄侍中既审则给事中驳正违失诏敕不便者涂窜而奏还谓之涂归田钖论军国机要朝廷大体疏臣又读唐书见给事中得以封駮诏书封谓封还诏书而不行駮谓駮正诏书之所失谢维新合璧事类晏公类要贞元中上命卢杞为饶州刺史给事郎袁髙宿直当草制遂执以谒宰相宰相不悦遂改命舎人草制按此则给事宿直亦草制耶当考谨案唐制凡诏㫖及百司奏疏由中书宣出者皆当经给事中书读然后付外奉行今中外奏章既上㫖下内阁者日以给事中一人诣阁祇领备録其副以授所司即其例也惟草制乃中书舎人事不关给事中故袁髙不肯为卢杞作诏谢维新颇以为疑然考六典称中书进画事繁或以诸司官兼者谓之兼制诰通鑑载髙此事谓宰相改命它舎人为之既曰它舎人足知髙所行者实舎人之事其殆以给事中而兼司诏命者欤五季五代史张允列传废帝皇子重美为河南尹掌六军以允刚介乃拜允给事中为六军判官五代史贾纬列传纬除知制诰累迁中书舎人谏议大夫给事中复为修撰汉隠帝时诏与王伸窦俨等同修晋髙祖出帝汉髙祖实録谨案五季台省虽沿旧制然多不举其职据二传所载给事中大扺皆兼他官非能専司封駮之任也宋宋书职官志给事中四人分治六房掌读中外出纳及判后省之事若政令有失当除授非其人则论奏而駮正之凡章奏日录目以进考其稽违而纠治之故事诏㫖皆付银台司封駮官制行给事中始正其职而封駮司归门下元丰五年五月诏给事中许书画黄不书草着为令六月给事中陆佃言三省宻院文字已读者尚令封駮虑失之重复诏罢封駮房六月诏駮正事赴执政禀议七年有㫖举駮事依中书舎人封还词头例既而令禀议如初给事中韩忠彦言给舎职位颇均一则不禀白而聴封还一则许举駮而先禀议于理未允且朝廷之事执政所行职当封駮则已与执政异自当求决于上尚何禀议之有诏从之绍圣四年叶祖洽言两省置给舎使之互察今中书舎人兼权封駮则给事中之职遂废诏特㫖书读不回避余互书判元符三年翰林学士曽肇言门下之职所以駮正中书违失近日给事封駮中书录黄乃令舎人书读行下隳壊官制有损治体愿正纪纲为天下后世法重和元年给事中张叔夜言凡命令之出中书宣奉门下审读然后付尚书颁行而宻院被㫖者亦録付门下此神宗官制也今急速文字不经三省而诸房以空黄先次书读则审读殆成虚设矣乞立法禁从之凡分案五曰上案主宝礼及朝㑹所行事曰下案主受发文书曰封駮案主封駮及试吏校其功过曰諌官案主关报文书曰记注案主录起居注其杂务则所分案掌焉绍兴以后止除二人或一人合璧事类㑹要淳化四年以右諌议大夫魏庠知制诰柴成务同知给事中事凡制勅有所不便宜凖故事封駮九年诏停废知给事封駮公事自是始以封駮司𨽻银台王栐燕翼贻谋录唐朝职掌因五季之乱遂至错乱或废不举给事中掌封駮不可一日无皇朝淳化四年太宗皇帝推考废职始于唐末乃命魏庠柴成务同知给事中未㡬𨽻银台通进司为封駮司陈恕乞铸印命取门下印用之因改其名为门下封駮司文献通考元丰五年四月知谏院舒亶试给事中自是给事始除为职事官王应麟玉海元丰官制门下増设后省以左散骑常侍左諌议大夫左司谏左正言给事中为门下后省设案六建炎三年诏諌院别置局不𨽻两省又因后制置门下后省以给事中为长官四员为额掌封駮书读设案四谨案宋初给事中皆以他官兼之自元丰改制始有专职其后复置门下外省以给事中为长官则已别为一曹故其官不随省俱废又唐时中书舎人分署尚书六曹事宋则以给事中分治六房明之分给事中为六科其源盖本于此也又案唐宋台谏为两官台则侍御史殿中侍御史监察御史谏则谏议大夫左右拾遗补阙左右司谏正言掌侍从规諌宋世亦称为谏院而台官则专主纠劾官邪各分职守宋真宗诏亦有令谏官奏论宪臣弹举之文洪迈容斋随笔谓台谏官例不往来相见盖职事各殊故諌官御史得以互相纠駮也至给事中虽与谏议同居门下而其职但主封駮书读亦与谏议不同自后世不置三省而諌议司谏正言之在门下者随之俱废諌院已久无其官明初立制复以其职併入于科道故邱濬有给事中实兼前代谏议补阙拾遗之语而流俗相沿遂称御史为台谏给事中为给谏亦殊未考设官之本制矣叶梦得石林燕语舎人于中书事皆得于检后通书押而给事中则但书録黄而已舒道信为给事中以为言王文恭为相时以白上神宗曰造令与行令职分宜别给事中不当书草遂着为令岳珂愧郯録唐李藩在琐闼以笔涂诏谓之涂归国朝严重此制银台既设封駮亦许缴奏元丰改官名门下省则有给事中中书省则有中书舎人然中兴以后三省合为一均为后省封还或同衔则曰未敢书读书行否则析之其辞止此而已珂案典故元祐四年五月乙酉权给事中梁焘缴蒲宋孟知虢州及胡宗回范锷孙升杜天经等放罪罚金指挥其駮文皆曰所有録黄谨具封还伏乞圣慈特付中书省别赐取㫖施行语意乃与今异以时考之盖官制既行分省治事谨审覆揆议之训故其制如此耳李心𫝊建炎以来朝野杂记绍兴二年韩世忠赏功文字给事中贾安宅除工部侍郎门下后省阙官乃诏检正李与权书读此事亦前所未有辽辽史百官志给事中圣宗统和二年见给事中郭嘏王圻续文献通考辽南面门下省有给事中次于散骑常侍金金史百官志给事中从五品属宣徽院金史选举志承安四年勑宰臣曰凡除授恐未尽当今无门下省虽有给事中而无封駮司若设之使于拟奏未授时详审得当然后授之可也乃立审官院凡所送令详审者以五日内奏或申省谨案金世立谏院置左右谏议大夫左右司谏左右补阙拾遗等官而无门下省以主封駮故给事中独无所掌至别设审官院以代其职与厯代不同然门下省既废仍置给事中一官其原实自金始也元元史百官志给事中秩正四品至元六年始置起居注左右补阙掌随朝省台院诸司凡奏闻之事悉记録之如古左右史十五年改陞给事中兼修起居注左右补阙改为左右侍仪奉御兼修起居注皇庆元年陞正三品延祐七年仍四品后定置给事中兼修起居注二员右侍仪奉御同修起居注一员左侍仪奉御同修起居注一员令史一人译史四人通事兼知印一人谨案唐宋给事中与起居郎同为门下省官而宋给事中所掌五案其一曰记注案则主録起居注元以给事中兼修起居注盖沿宋制也明凡日朝科员轮班一人立殿左右珥笔记㫖亦犹记注之任今制记注官以翰林充凡御门聴政则记注官四人自西阶升立御榻之右而给事中御史满汉各二人以次侍立阶下凡章疏之出科者钞发既毕以所奉谕㫖及原疏别録二通敬谨校对钤盖印信一送内阁曰史书一贮科垣曰録书职掌所存视前代益为详慎矣明明史职官志吏户礼兵刑工六科各都给事中一人左右给事中各一人给事中吏科四人户科八人礼科六人兵科十人刑科八人工科四人掌侍从规谏补阙拾遗稽察六部百司之事凡制勑宣行大事覆奏小事署而颁之有失封还执奏凡内外所上章疏下分类钞出㕘署付部驳正其违误吏科凡吏部引选则掌科同至御前请㫖外官领文凭皆先赴科画字内外官考察自陈后则与各科具奏拾遗纠其不职者户科监光禄寺嵗入金谷甲字等十库钱钞杂物与各科兼莅之皆三月而代内外有陈乞田土隠占侵夺者纠之礼科监订礼部仪制凡大臣曽经纠劾削夺有玷士论者记録之以核赠谥之典兵部凡武臣贴黄诘勑本科一人监视其引选画凭之制如吏科刑科每嵗二月下旬上前一年南北罪囚之数嵗终类上一嵗蔽狱之数閲十日一上实在罪囚之数皆凭法司移报而奏御焉工科閲试军器局同御史巡视节慎库与各科稽查寳源局而主徳阙违朝政得失百官贤佞各科或单疏専逹或公疏聫署奏闻凡日朝六科轮一人立殿左右珥笔记㫖凡题奏目附科籍五日一送内阁备编纂其诸司奉㫖处分事目五日一注销覈稽缓内官传㫖必覆奏复得㫖而后行乡试充考试官㑹试充同考官殿试充受卷官册封宗室诸藩或告谕外国充正副使朝㕘门籍六科流掌之遇决囚有投牒讼寃者则判停刑请㫖凡大事廷议大臣廷推大狱廷鞫六掌科皆预焉明初统设给事中正五品后数更其秩洪武六年设给事中十二人秩正七品始分为六科每科二人铸给事中印一推年长者一人掌之九年定给事中十人十年𨽻承勑监十二年改𨽻通政司十三年置谏院左右司谏各一人左右正言各二人十五年又置谏议大夫寻皆罢二十二年改给事中为源士增至八十一人未几复为给事中二十四年更定科员每科都给事中一人正八品左右给事中二人从八品给事中共四十人正九品建文中改都给事中正七品给事中从七品不置左右给事中増设拾遗补阙成祖初革拾遗补阙仍置左右给事中亦从七品寻改六科置于午门外直房莅事宣徳八年増户科给事中専理黄册孙承泽春明梦余録洪武十七年九月给事中张文辅言自九年十四日至二十一日八日之间内外诸司奏札凡一千六百六十计三千二百九十一事上谕廷臣曰朕日总万㡬岂能一一周徧苟政事有失宜岂惟一民之害将为天下之害卿等能各悉心封駮则庶事自无不当此六科稽查号件封驳章奏之例也夏言桂洲奏议六科额设都左右给事中给事共五十八员中间事有烦简故员有增损然以司諌诤备献纳则六科之职均也祖宗以来额员俱备后来乃有不尽补者然遇都左右给事中缺五员以上则必奏请陞补各科给事中缺十五六员以上则必奏请选补永着为例又凡给事中有缺止于进士年三十以上者考选奏补宏治间始以行人博士兼选正徳间始以在外推官知县照御史例选补正徳末年大臣畏忌新进敢言乃始尽废进士考选之例谨案给事中在秦汉本加官其后置为正员或属集书省或属门下省规制不一明初不设门下省尝以给事中属之通政司后遂自为一曺称六科都给事中凡章疏案牍得与部院衙门平列迨其末季廷论纷嚣科道虽并为言官实则党援相持务彼此攻撃以求胜春明梦余録载管志道疏谓拾遗一节六科拾御史之已陞者一人则十三道亦拾给事中之已陞者一人迹似调停实争门户台垣水火即此而大概可知特御史尚聴考察于堂官而给事中以无所𨽻属益得恣情自肆如赵兴邦在兵科至以红旗督战敢干预兵事机宜侵挠国政其流弊复何所底止我朝初设六科尚沿明志未遑釐正世宗宪皇帝特命改𨽻都察院整纲饬纪班序秩然体统益昭严肃洵当万世恪遵之令典也钦定厯代职官表卷十九钦定历代职官表卷二十钦定四库全书钦定厯代职官表卷二十五城表五城国朝官制巡视五城科道满洲汉人各一人掌弹压地方釐剔姦弊凡中东南西北五城分莅而治之中城辖中西中东二坊东城辖崇南朝阳二坊南城辖东南正东二坊西城辖宣南闗外二坊北城辖日南灵中二坊皆布其禁令而听其狱讼大事奏闻小事则牒刑部结正而月具事目上都察院堂官考覈焉有阙则以六科给事中十五道御史引见简用二年而代初制以新资御史巡城后改用满洲汉军汉人御史毎城各一人雍正元年改定毎城二人又初置有五城笔帖式后省五城兵马司指挥汉人各一人副指挥汉人各一人吏目汉人各一人掌缉捕逃盗糺逖姦匪初制指挥専掌人命检验之事而以副指挥吏目分治各坊干隆三十一年移东南西北四城副指挥于朝阳永定阜成徳胜诸门外钤辖闗厢而城内事宜则以吏目専治各铸闗防条记以授之惟中城如旧副指挥毎城初设二员顺治十五年各省一员初俱由吏部拣补干隆二十七年御史戈涛奏准以西北二城事务䌓剧遇有缺出于中东南三城调补二十八年副都御史张映辰以调补乏人奏请仍复旧制厯代建置三代周礼地官司虣十肆则一人司稽五肆则一人司虣掌宪市之禁令禁其鬭嚣者与其虣乱者出入相陵犯者以属㳺饮食于市者若不可禁则抟而戮之司稽常巡市而察其犯禁者与其不物者而抟之掌执市之盗贼以徇且刑之谨案地官司市掌辨物平价之政令今已别系之顺天府表内至司虣司稽虽出司市所辟除而郑康成为司虣掌禁暴乱司稽察留连不时去者其职在除姦止慝与今坊官为近又其员数以十肆五肆为率分地而治亦颇同今五城之制故特托始于二职焉秦汉杜佑通典汉长安有四尉分为左右部后汉洛阳有四尉东南西北四部主盗贼案察姦宄马端临文献通考长安四尉城东南置广部尉是为左部城西北置明部尉是为右部并四百石黄绶大冠主追捕盗贼伺察姦匪后汉书百官志註汉官曰雒阳孝亷左尉四百石孝亷右尉四百石后汉书桥元列传元举孝亷补洛阳左部尉三国魏志太祖本纪举孝亷为郎除洛阳北部尉裴松之註太祖初入尉廨缮治四门造五色棒县门左右有犯禁者皆棒杀之京师歛迹莫敢犯者谨案王圻作续文献通考以司𨽻校尉为五城所自出葢因其督察姦宄事颇相近然司𨽻官本列卿统辖郡县紏察百官其位任隆重实当如今步军统领之职非五城之但莅治都邑者可比考之史传汉时辇毂政禁实以长安雒阳二县主之如董宣为雒阳令擒湖阳公主奴即如今五城之捕治匪棍也祝良为雒阳令案太尉龎参夫人杀子事即如今五城之究验命案也桥元少子被刼雒阳令围守其家即如今五城之承捕盗贼也孙程等徙封逺县勅雒阳令促期发遣即如今五城之递送罪人也而长安雒阳四尉分左右部治事则尤与今司坊官规制相合葢两汉都城皆専统于京兆河南尹而今则五城与大兴宛平二县画界分治五城以京营所辖为界两县以在外营汛所辖为界故五城専治京师即汉长安雒阳之职守源委实属相承今以畿令为京县正官未可析载仍入顺天府表内而五城兵马司则以左右部尉当之庶于官制为适凖焉汉书赵广汉列传广汉为京兆尹奏请令长安游徼狱吏秩百石其后百石吏皆差自重不敢枉法妄系留人汉书尹赏列传赏守长安令部户曹掾史与乡吏亭长里正父老伍人杂举长安中轻薄少年恶子悉籍记之分行收捕后汉书周䊸列传䊸徴拜雒阳令京师肃清黄门郎窦笃从宫中归夜至止姦亭亭长霍延遮止笃笃苍头与争延遂㧞剑拟笃肆詈恣口笃以表闻诏收䊸送廷尉数日贳出谨案汉自县尉以下各置小吏谓之乡官五家为伍十家为什百家为里里有魁以相简察十里为亭亭有长以求捕盗贼十亭为乡乡有游徼掌徼巡禁司姦盗长安洛阳二县虽在京师而其制并同故史有长安游徼及亭长里正之名其后北魏置里宰里尉里正隋置里司官以典领都城诸坊葢即沿袭此制而设是长安游徼正如今之兵马司吏目而亭长里正则如今之五城总甲也汉书百官公卿表京兆尹属官有长安市两令丞又左冯翊长安四市长丞皆属焉后汉书百官志雒阳市长中兴属河南尹谨案汉之长安雒阳市令丞市长丞实本于周官司市当主辨物平价而参考诸史则其职亦得司捕治如后汉书张酺传窦景家人击伤市卒吏捕得之景怒遣缇骑侯海等五百人殴伤市丞又周荣传注引蔡质汉仪京师游侠发顺帝陵卖御物于市市长追捕不得是皆有抟执姦盗之责案三辅黄图长安市有九各方二百六十六步六市在道西三市在道东凡四里为一市市楼皆重屋又长安间里一百六十重居栉比门巷修直葢市各有地为市令所専治故所犯在市者市令丞主之若所犯在闾里者则四尉及游徼亭长主之也今并互着于此三国文献通考后汉洛阳有四尉魏因之三国吴志孙皓列传皓爱妾或使人至市刼夺百姓财物司市中郎将陈声绳之以法谨案吴志潘璋传称璋为吴大市刺姦盗贼断絶则吴时市长亦有捕盗之职如汉东京旧制故攘夺财物者司市中郎将得以法绳治也晋晋书职官志洛阳县置六部尉江左以后建康亦置六部尉晋书地理志洛阳置尉五部谨案晋职官志称洛阳六尉而地理志又作五尉殆本先后増置故其数互见作史者各据其所本书之以致参差不合也宋齐梁陈通典晋建康六部尉宋齐梁陈皆因之谨案江左称建康尉为尉司南史齐豫章王嶷传嶷为扬州刺史上尝出新林苑同辇夜归至宫门辞出帝曰今夜行无使为尉司所呵也嶷对曰京辇之内皆属臣州愿陛下不垂过虑据此则当时六部尉司实分掌徼巡诘禁之事正如今之五城兵马司也北魏魏书甄琛列传琛迁河南尹表曰京邑是四方之本不可不治国家居代患多盗窃世祖太武皇帝亲自发愤广置主司里宰皆以令长及五等散男有经畧者乃得为之又多置吏士为其羽翼崇而重之始得禁止今迁都以来天下转广四逺赴㑹事过代都五方杂㳫难可偹简㓂盗公行刼害不絶此由诸坊混杂釐比不精主司闇弱不堪检察故也凡攻坚木者必为择良器河南郡是陛下天山坚木盘根错节乱植其中六部里尉即攻坚之利器非贞刚精鋭无以治之今里正乃流外四品职轻任碎多是下才人懐苟且不能督察故使盗得容姦百赋失理边外小县所领不过百户而令长皆以将军居之京邑诸坊大者或千戸五百户其中或王公卿尹贵势姻戚豪猾仆隶荫飬姦徒髙门邃宇不可干问又有州郡侠客荫结贵游附党连羣阴为市刼比之边县难易不同今难彼易此实为未惬王者立法随时从宜请取武官中八品将军以下干用贞济者以本官俸恤领里尉之任各食其禄髙者领六部尉中者领经途尉下者领里正不尔请少髙里尉之品选下品中应选者进而为之则督责有所辇毂可清诏曰里正可进至勲品经途从九品六部尉正九品诸职中简取何必须武人也谨案据甄琛传所言则北魏亦仍晋制洛阳置六部尉惟经途尉前代未见为当时所剏置而里正在汉本乡吏魏于诸职中简取则亦改为选人矣以今制凖之六部尉当为正指挥之职经途尉当为副指挥之职里正当为吏目之职至琛表请以八品将军以下为里尉者葢魏世以杂号将军为㪚秩于百官之外别为班品故得试领他官也北齐隋书百官志后齐清都郡邺领右部南部西部三尉又领十二行经途尉凡一百三十五里里置正临漳领左部东部二尉左部管九行经途尉凡一百一十四里里置正成安领后部北部二尉后部管十一行经途尉凡七十四里里置正谨案北齐都郡邺临漳成安三县俱治京城故分置七尉亦沿晋魏旧制也后周隋隋书百官志隋毎坊置坊主一人佐二人炀帝三年京都诸坊改为里皆省除里司官以主其事谨案北魏京城里巷始以坊名至隋而坊主坊佐里司官遂以入衔实为今司坊官所自昉也唐旧唐书职官志殿中侍御史凡两京城内则分知左右巡各察其所巡之内有不法之事新唐书百官志监察御史分左右巡紏察违失左巡知京城内右巡知京城外尽雍洛二州之境月一代将晦则巡刑部大理寺东西徒坊金吾县狱蒐狩则监围察断絶失禽者其后以殿中掌左右巡通典监察御史分左右巡紏察违失以承天朱雀街为界毎月一代开元中革以殿中掌左右巡监察或权掌之非本任也唐㑹要贞元十年勅准六典殿中侍御史两京城分知左右巡察其不法之事谓左降流移停匿不去及妖讹宿宵蒱博盗窃狱讼寃滥赋歛违法如此之类方合奏闻比者因循务求细事既甚烦碎颇失大猷宜令自今以后据六典合举之事所司有隠蔽者即具奏闻其余常务不须处问旧唐书代宗本纪大厯八年九月晋州男子郇模哭于东市请进三十字上召见馆之禁中贬左巡使殿中侍御史杨䕶以其抑郇模而不上闻也赵璘因话録权实子范为殿中侍御史知巡有小吏从市求取者事发笞臀十数他日复有如此者白于台长杖背十五同列疑其罪同罚异权对曰前吏所取者名属左军台之威令不振乆矣百司尚有不禀奉者况慿禁军之势耶彼受贿于此辈且是知抑豪强可以末减后吏则挟台之威恐吓百姓杖背全命犹为至轻胡三省资治通鑑註程大昌雍録曰长安四郭之内纵横皆十坊大率当为百坊亦有一面不啻十坊者故六典曰一百一十坊也坊皆有垣有门随昼夜鼓声以行启闭巡使掌左右街百坊之内谨启闭徼巡者也宋白曰广徳二年九月命御史中丞鱼户部侍郎王延昌充左巡使御史中丞源休充右巡使辛亥源休充都左右巡使元和八年薛存诚奏得两巡御史状以承平旧例两街本属台司其所由毎月衙集动静申报如所报差缪举勘悉在台中通典赤县尉置六员因话録万年县捕贼官李镕册府元龟万年长安两县捕贼官领其徒受罗立言指使谨案唐以御史知左右巡即今巡城御史所自始据因话録载栁公权为京兆尹于街中杖杀神䇿军小将宪宗诘其何不奏公权曰臣合决不合奏上曰合何人奏对曰在街中本街使金吾将军奏若在坊内左右巡使奏云云是当时都城各分地界以两街属金吾街使而左右巡使但主诸坊之内然考胡三省通鑑注所云则两街亦台司所并属矣至唐以殿中监察知左右巡广徳中至以中丞为之则其职益重而所辖官吏不见于史又案唐万年长安二尉称为捕贼官各领逻卒即如今兵马司之捕役疑亦当统属于两巡使也五季宋宋史职官志咸平四年以御史二人充左右巡使分紏不如法者文官右巡主之武官左巡主之分其职掌紏其违失开封府左右军巡使判官各二人分掌京城争鬭及推鞫之事左右厢公事干当官四人掌检覆推问凡鬬讼事轻者聴论决临安府城外内分南北左右厢各置厢官以聴民之讼诉许奏辟京朝官亲民资序人充后以臣僚言罢城内两厢官惟城外置焉又分使臣十一员以缉捕在城盗贼谨案宋志军巡判官分掌京城争鬭及推鞫之事据魏泰东轩笔録载有孙良孺为军巡判官押辟囚弃市一事则军巡判官又有监刑之事与今大决之日五城司坊官毕至例同李焘续资治通鑑长编大中祥符元年置京新城外八厢真宗以都门之外居民颇多旧例惟赤县尉主其事至是特置厢吏命京府统之天禧五年増置九厢熈宁三年五月诏以京朝官曽厯通判知县者四人分治京城四厢凡民有鬭讼事轻者得以决遣文献通考熈宁三年以京朝官分治开封府四厢其先差使臣并罢九月诏许留后使臣一员分左右厢管勾十一月臣僚言逐厢一月之内断决事件不多欲止令京朝官二员分领二厢决断所旧来四厢使仍旧存留以偹诸般差使元祐四年知开封谢景温请于新城内外左右置二厢通为四厢四年罢绍圣元年复置绍兴中临安府先依开封例于城外南北厢置主管公事近又于城内左右厢添置官二员分减在城词讼其后以臣僚言将在城左右厢废罢其厢官二员移往城南北厢谨案宋真宗以赤县尉不足弹压始特置厢吏是宋之四厢使即前代六部尉之职正如今之五城兵马司也辽辽史百官志五京警巡院职名某京警巡使某京警巡副使王圻续文献通考辽五京各置警巡院官曰警巡使东京别置军巡院官曰东京军巡使中京别置巡逻司官曰中京巡逻使兴宗重熈十三年又置契丹警巡院谨案辽于京城置警巡院军巡院葢本沿唐宋节镇牙职之称而所掌实即唐左右巡之事厯代职名沿革至此而渐变其旧矣金金史百官志诸京警巡院使一员正六品掌平理狱讼警察别部总判院事副一员从七品掌警巡之事判官二员正九品掌检稽失签判院事武卫军都指挥使司都指挥使从三品大定十九年以武卫军六十人兵马一员副都二员其职低故设使品正四承安三年陞副都指挥使二员副都一员判官二员掌防卫都城警捕盗贼谨案金之警巡使副悉循辽制当如今之五城而武卫军则本𨽻兵部当如今巡捕五营之比然其官初设有兵马一员则兵马司之名实自此始今故并着于表焉元好问中州集张徳直召补省椽选授右警巡使李天翼迁右警巡使李献甫兼右警巡使谨案金史百官志警巡使无左右之名惟使副各一员而张徳直李天翼等皆尝为右警巡使疑即警巡院副之别名也元元史百官志大都路兵马都指挥使司凡二掌京城盗贼姦伪鞫捕之事都指挥使二员副指挥使五员知事一员提控案牍一员吏十四人至元九年改千户所为兵马司𨽻大都路凡刑名则𨽻宗正且为宗正之属二十九年置都指挥使等官其后因之一置司于北城一置司于南城司狱司凡三司狱一员狱丞一员一置大都路一置北城兵马司皇庆元年分置一司于南城左右警巡二院逹噜噶齐各一员使各一员副使判官各三员典史各三人司吏各二十五人至元六年置领民事及供需大都警巡院品职分置如左右院逹噜噶齐一员使一员副使判官二员典史二员司吏二十人大徳九年置以治都城之南上都兵马司指挥使三员副指挥使二员知事一员提控案牍一员司吏八人至元二十九年置警巡院逹噜噶齐一员警巡使一员副使二员判官二员司吏八人谨案元仍金制分警巡院为三兵马司为二以参掌都城民事及姦盗鞫捕其兵马司本属右选当如今之巡捕营而南城北城之名实肇昉于此时洎明初裁省警巡院併入兵马司又増置东中西三城而指挥副指挥遂为文职之定名矣明明史百官志监察御史巡视皇城五城王圻续文献通考明警巡改置中东西南北城兵马指挥司初设兵马指挥司指挥使副指挥知事城门设兵马洪武十年改为指挥副指挥革知事二十三年定为兵马指挥司増设吏目建文中又改指挥副指挥为兵马副兵马靖难后复故本司各指挥一人副指挥五人指挥掌巡捕盗贼街道沟渠囚犯火禁之事副指挥为之贰明㑹典正统十三年令五城巡视御史凡事有姦弊聴其依法受理送问成化四年令锦衣卫五城兵马司禁约赌博缉捕盗贼巡城御史通行提调凡九门守门官军及九门钞法俱巡视北城御史带管提督整理清到军士北城御史同给事中兵部委官存恤盔甲厰东城御史同给事中巡视钦定厯代职官表卷二十钦定历代职官表卷二十一钦定四库全书钦定厯代职官表卷二十一通政使司表通政使司国朝官制通政使司通政使满洲汉人各一人副使满洲汉人各一人叅议满洲汉人各一人掌受天下章奏校閲送阁稽其程限而按其违失有不如式者劾论之顺治元年初设通政使满洲汉人各一人左通政满洲汉人各一人右通政汉人二人左叅议满洲汉人各二人右叅议汉人二人康熙三十八年省汉人右叅议一人五十二年省汉人左叅议一人干隆十年省汉人右通政一人十三年省右通政员额改左通政为通政副使又省参议满洲汉人各一人并去左右衔经厯满洲汉人各一人知事满洲汉人各一人掌出纳文移承受案牍经厯初称司务后改为经厯知事初置满洲二人汉军一人后省汉军员缺干隆十七年改满洲知事二人为满洲汉人各一人笔帖式满洲六人汉军二人初制满洲八人汉军二人后省满洲二人登闻鼓㕔笔帖式满洲汉军各一人凡军民实有寃抑所司不受理击登闻鼓陈诉者由司覈实奏闻下所司昭雪诬控越诉者论如法初顺治元年设登闻鼓于都察院门日以御史一人监之十三年移置长安右门外以给事中或御史一人更替管理康熙六十一年始以其事併入通政使司置笔帖式以掌之厯代建置三代周礼夏官大仆下大夫二人掌诸侯之复逆小臣上士四人掌三公及孤卿之复逆御仆下士十有二人掌羣吏之逆及庶民之复谨案周官复逆大仆与小臣御仆实分之葢以仆臣之朝夕王所者使之出入传达以防壅蔽与今中外臣僚札子由奏事处呈递者其制实相脗合然当时入告之体尚无所区分则大仆掌诸侯之复逆与今通政司受督抚章疏者职掌亦为相近今故着之于表至唐虞纳言出入王命为后世尚书之职当如今之内阁及军机处旧説以通政使司当之非也秦宋书百官志秦没公车司马令史记秦始皇本纪制曰可裴骃集解羣臣有所奏请尚书令奏之下有司曰制谨案秦代上书之制史文不详裴骃此解特据汉法以证之然尚书令实自秦始置以宦者为之始皇本纪又称百官奏事如故宦者辄从车中可其奏云云当即尚书令主章报之职葢在廷诸臣有所奏请得由尚书通进也至公车司马令汉志不详惟见于沈约宋书考资治通鑑载二世三年章邯使长史司马欣请事至咸阳留司马门三日赵髙不见云云是当时郡县及军中言事者皆当诣司马门而公车司马令主受天下章奏并如汉制矣汉汉书百官公卿表卫尉属官有公车司马令丞颜师古注汉官仪曰公车司马掌殿司马门天下上事及阙下凡所徴召皆总领之令秩六百石三辅黄图汉未央长乐甘泉宫四面皆有公车司马门凡言司马者宫垣之内兵卫所在司马主武事故谓宫之外门为司马门按汉官卫令诸出入殿门公车司马门者皆下不如令罚金四两王莾改公车司马门曰王路四门分命谏大夫四人受章疏以通下情百官表卫尉属官有公车司马令丞汉官仪云公车司马掌殿司马门夜檄宫史天下上事及阙下凡所徴召皆总领之令秩六百石程大昌雍録师古曰未央殿虽南向而上书奏事谒见之徒皆诣北阙公车司马亦在此焉是似以北阙为正门矣而又有东阙至于西南两面无门阙矣关中记曰未央东有苍龙北有元武阙元武阙即北阙已又有阊阖门止车门有门无阙也至庙记则曰未央有白虎阙属车阙按汉书苍龙元武既为东北阙名则夫白虎也者当为西阙矣不知所记孰真也禁中省中汉书章邯使长史请事留司马门三日师古曰凡言司马门者宫垣之内兵衞所在四面皆有司马司马主武事故总谓宫之外门为司马门又初元五年令从官给事宫司马中者得为大父母父母兄弟通籍应劭曰司马中者宫内门也司马主武兵禁之意也师古曰司马门者宫之外门也卫尉有八屯卫候司马主卫士徼巡宿卫每面各二司马故谓宫之外门为司马门每面二司马是四面八司马也又张释之为公车令大子与梁王共车入朝不下司马门释之追上劾奏之如淳曰宫卫令诸卫出入殿门公车司马门者皆下不如令罚金四两成帝永始四年未央宫东司马门灾案此即是宫门四面皆有司马门自司马门内则为禁中孝元之后父名禁避讳改禁中为省中禁者有所禁止也省者察也汉制官于禁中者皆有二尺竹籍记人之年名字物色垂之宫门案省相应乃得入也初元之制凡从官给事官司马门中得为亲属通籍则夫禁中之门立籍以行案省者正以防禁省察为义也汉书东方朔传待诏公车颜师古注公车令上书者所诣也司马光资治通鑑有男子自谓卫太子公车以闻胡三省注公车主受章奏后汉书百官志公车司马令一人六百石掌宫南阙门凡吏民上章四方贡献及徴诣公车者丞尉各一人蔡邕独断凡羣臣上书于天子有四名一曰章二曰奏三曰表四曰駮议章者称稽首上书谢恩陈事诣阙通者也奏者京师官但言稽首下言稽首以闻其中所请若罪法案劾公府送御史台公卿校尉送谒者台也表者上言臣某言下言臣某诚惶诚恐顿首顿首死罪死罪文多用编两行文少以五行诣尚书通者也凡章表皆启封其言密事得皂嚢盛其有疑事公卿百官㑹议其独执异意者曰駮议谨案汉代上书之制据独断所言惟章以诣阙通进当为公车令所受而奏以上御史谒者二台表以上尚书皆径送台省似通达奏牍本非一处然参考史传及两汉所遗金石刻文则当时上事实无不由尚书者史记三王世家大司马臣去病昧死再拜上疏皇帝陛下御史臣光守尚书令奏未央宫制曰下御史六年三月己亥御史臣光守尚书令丞非下御史书到又洪适𨽻释载后汉史晨祠孔庙碑前云建寕二年三月己酉鲁相臣辰长史臣谦顿首死罪上尚书末云臣晨诚惶诚恐顿首顿首死罪死罪上尚书副言太傅太尉司徒司空大司农府又无极山碑前云光和四年某月壬子太常臣耽丞敏顿首上尚书末云臣耽愚戆顿首顿首上尚书制曰可太常承书从事十七日丁丑尚书令忠奏雒阳宫光和四年八月辛酉朔十七日丁丑尚书令忠下云云二书所载皆当日文疏格式可知内外章奏每事必经尚书传逹御史虽称受公卿奏事而三王世家所列乃与尚书令联衔则亦仍以尚书为主其谒者奏事惟见于汉书魏相传所引明堂月令之文疑本汉初旧制其后谒者职司傧赞则所受者但当为公卿朝贺请谢之事而它无预焉故汉之尚书奏下衆事其职实如今之内阁及奏事处也惟是尚书地居禁近非外僚所得出入而公车令总领天下上事当必先受之以送尚书如今本章送阁之比则公车令正如今之通政使司而所谓副言三公府者乃如今之揭帖耳又案汉章奏之式有二其一不加函封如今之中外题本后汉书李云传露布上书章懐太子李贤注露布谓不封之即独断所谓章表皆启封者是也其一实封进御如今之折子葢始自宣帝令吏民得奏封事其后相承言密事者皆得封上蔡邕传以皂嚢封上窦武传武奏收曹节长乐五官史朱瑀盗发武奏是也又邉郡兵事警急则有奔命书由驿驰送如今之军报考丙吉传称驭吏尝出适见驿骑持赤白嚢边郡发奔命书驰来至驭吏因随驿骑至公车刺取知匈奴入云中代郡云云是驿上之书亦由公车进纳足知公车司马令实上书者之总滙矣三国三国魏志管宁列传元年十一月被公车司马令所下州郡八月甲申诏书徴臣谨案曹魏亦承汉制章奏由尚书通进曹爽传称爽白天子转宣王为太傅欲令尚书奏事先来由已得制其轻重又称爽得宣王奏事不宣迫窘不知所为侍中许允説爽早自归罪乃通宣王奏事是其明证也至公车令惟见于管宁传当亦在司马门主受章奏之官而徴召诏书并由其行下则又兼司出纳之事矣晋晋书职官志衞尉统公车令晋书齐王冏列传冏率衆入洛顿军通章署谨案晋制初以通事舍人掌呈奏案而南史王韶之传称晋帝自孝武以来常居内殿武官主书于中通呈则后又改用武人然此皆居中呈进之职其在外受章奏者史不详为何官以厯代通制考之当亦属之公车令也至齐王冏传所云通章署疑即通章表之地故有此名而规制已不可考今附见于此以偹参核焉宋齐梁陈宋书百官志公车令一人掌受章奏𨽻侍中南齐书百官志公车令一人属起部亦属领军隋书百官志梁卫尉卿统公车司马令陈承梁皆循其制官南史颜师伯列传师伯子举周旋寒人张竒为公车令上以竒资品不当使兼市买丞以蔡道惠代之谨案刘宋公车令𨽻侍中后世以通进银台司属门下省者权舆葢本于此至宋孝武以公车令资品失序至亲为择人除授当亦因其有通呈章奏之责故特重其选耳北魏魏书杨津列传转振威将军领监曹奏事令魏书崔挺列传挺为中书侍郎转登闻令谨案魏世奏事令登闻令二职俱不载于官氏志仅列传中一见之循名核实奏事令当主受章奏葢即前代公车令之职登闻令当掌达寃诉则如今之登闻鼓㕔也北齐隋书百官志后齐卫尉寺领公车署令掌尚书所不理有枉屈经判奏闻谨案北齐公车令专令奏闻枉屈则所司仅如后世之监登闻鼓院逮隋而益为冗职无复秦汉受纳章疏之任矣后周隋隋书百官志炀帝置谒者台大夫一人通事谒者二十人寻诏门下内史御史司𨽻谒者五司监受表以为恒式不复专谒者矣谨案南北朝中外章疏居中通呈者大抵属之中书门下省而在外受事之职则其制不详至隋而以门下内史御史司𨽻谒者五官同主受表则所掌益纷意当时必各有应行承受之事分析立制观隋书纪传所载有于朝堂上表者有于建国门上表者并非一地殆亦以所主者之不同耳至张䖍威传称䖍威为谒者大夫淮南太守杨綝与十余人同见帝问䖍威首立者为谁䖍威下殿审视而答帝曰卿为谒者不识参见人何也对曰臣非不识但虑不审所以不敢轻对据此则凡朝参引对皆谒者司之正如今之奏事处又不但传达章奏已也唐唐六典唐朝废谒者台改谒者谓通事舍人𨽻四方馆属中书省掌朝见引纳凡四方通表皆受而进之谨案唐通事舍人据六典掌朝见引纳则兼今奏事处之职凡近臣入侍文武就列则引以进退而告其拜起出入之节则兼今鸿胪寺之职华夷纳贡受而进之则兼今四译馆之职惟四方通表受而进之则今通政使之职也晏殊类要旧仪四方馆于通事舍人中以宿长一人总知馆事谓之馆主凡四方贡纳及章表皆受而进之唐自中世以后始以他官判四方馆事胡三省资治通鑑注唐制凡四方章表皆合门受而进之资治通鑑唐懿宗咸通十三年五月国子司业韦殷裕诣合门告郭淑妃弟敬述隂事上大怒杖杀殷裕合门使田献铦夺紫改桥陵使以其受殷裕状故也谨案唐代四方馆及合门俱得受四方章表而不详其异同之制考唐自中世以后京僚上奏大抵在合门投进如韩愈集沂国公先庙碑称诣东上合门拜疏辞谢元微之集论西川讨贼等表吕温集进农书表文苑英华载于邵论潘炎表俱云诣东上合门拜表以闻其合门使则以宦者为之当属内诸司使之一葢唐诸帝常御大明宫而东上合门西上合门在宣政殿左右次西曰延英门宣政之北曰紫宸门其右光顺门其内紫宸殿殿东曰左银台门西曰右银台门当时奏事自合门以外亦有诣延英门者亦有诣光顺门者而右银台门亦有客省以处上书言事者据通鑑于頔上表请罪合门以无印引不受是必诸司门籍内引各有定所故分地承受而以合门总领之葢如今之奏事处至四方舘所受章表则惟主在外之节镇州郡以至藩国朝贡而京官不与焉葢如今之通政使司也又案裴庭裕东观奏记载李珏左迁下邳令丁母忧免䘮诸侯羔鴈四府齐至门皆不就牛僧孺为武昌节度使奏章先达银台授殿中侍御史掌书记而刘肃大唐新语亦称李辅国栖止帷幄宣传诏命常于银台门决事葢唐之银台门在紫宸殿左右廹近元武门密迩内禁门外又有客省以处上书言事之人疑合门所受章奏由此通进者为多故文人纪事每举此以为词而宋遂採其名以为官号也唐六典知匦使掌申天下之寃滞以达万人之情状立匦之制一房四面各以方色东曰延恩懐材抱器希于闻达者投之南曰招谏匡正补过禆于政理者投之西曰申寃懐寃负屈无辜受刑者投之北曰通元献赋作颂谕以大道及涉于元象者投之初置有四门其制稍大难于往来后遂小其制度同为一匦依方色辨之其匦出以辰前入以未后旧唐书职官志知匦使天后置匦以达寃滞其制一房四面各以方色东曰延恩西曰申寃南曰招谏北曰通元所以申天下之寃滞达万人之情状葢古进善旌诽谤木之意也天宝九年改匦为献纳干元元年复名曰匦垂拱已来常以谏议大夫及补阙拾遗一人充使受纳诉状每日暮进内而晨出之也新唐书百官志武后垂拱四年铸铜匦四涂以方色列于朝堂青匦曰延恩在东告养人劝农之事者投之丹匦曰招谏在南论时政得失者投之白匦曰伸寃在西陈抑屈者投之黒匦曰通元在北告天文秘谋者投之以谏议大夫补阙拾遗一人充使知匦事御史中丞侍御史一人为理匦使其后同为一匦天宝九载元宗以匦声近鬼改理匦使为献纳使干元元年复旧宝应元年命中书门下择正直清白一人知匦以给事中中书舍人为理匦使建中二年以御史中丞为理匦使谏议大夫一人为知匦使投匦者使先騐副本开成三年知匦使李中敏以为非所以广聪明而虑幽枉也乃奏罢騐副封谨案唐剏置匦函列于朝堂设官掌之以达寃滞葢即今登闻鼓㕔所自始然考文苑英华载李邕妻温氏为夫请罪表有云匦使朝堂潜皆守捉号天诉地谁肯为闻则是当时虽有此制抱寃者仍多为权势遏抑不能自通而新唐书宦官传载李涉投匦言吐突承璀等寃状致为知匦使孔戣诘责不受则宵人反得借此以行私于立法之意殊为乖剌至册府元龟载河南参军郑铣朱阳丞郭仙舟投匦献诗而扬谭进孝乌颂杜甫进西岳赋亦尝投延恩匦则其后并为文人媒衒之地益非达情纳谏之本指矣刘肃大唐新语大理寺直王景初与刑部郎中唐枝议谳不平景初坐贬潭州司户参军制下景初挝登闻鼓称寃再贬昭州司户制曰不遵严谴輙冒登闻以惩不恭也雍録登闻鼓肺石唐六典大明宫有含元殿有两阁左曰翔鸾右曰栖鳯两阁下皆为朝堂东朝堂置肺石西朝堂置登闻鼓太极宫之太极殿其朝堂亦皆夹殿而左右对出故鼓石皆在殿旁朝堂之内也即六典所叙谓大明悉同承天之制者也沈括笔谈曰唐长安故宫阙前有唐肺石尚在其制如佛寺所击响石甚大可长八九尺形如垂肺即秋官大司冦以肺石达穷民者也原其义乃伸寃者击之如今挝登闻鼓也括之此言必有所本然朝堂不在殿门之外此石何由外出岂其唐亡宫殿已废或欲移而它之縁重而弃乃在阙外耶因其言而知肺石形象亦略有补然恐沈未得确也唐之有登闻鼓自髙宗始㑹要曰时有抱屈人赍鼓于朝堂诉事乃命东西廊朝堂皆置鼓则不独太极大明两宫有之虽东洛朝堂亦有也按通典刑法门载隋文帝制曰四方寃讼州县及省不为治者聴挝登闻鼓有司録状以闻然则晋隋问已尝置鼔矣㑹要谓抱屈人赍鼓诣堂当是唐人知隋世已自有鼓许之诉事故赍鼓自诣也然则朝堂置鼓已在唐前矣沈独以鼓例石是但知登闻院有鼓而不知西洛朝堂已自有石也六典于刑部又曰寃滞不达聴挝登闻鼓又惸独老㓜不能自伸者乃立肺石之下立石者左监门衞奏闻挝鼓者右监门卫奏闻然则鼓可挝矣而肺不可击也但见人立石旁即知其有寃欲直也垂拱元年敕朝堂登闻鼓及肺石不湏防守其有挝鼓立石者令御史受状为奏则与沈语又复乖异也沈以意料而六典㑹要自载其时制法其可疑可信固有间矣五季马端临文献通考石晋有为卿监专掌判四方馆者谨案五季制度草畧而判四方馆一官尚沿唐旧当亦兼掌四方章表及外藩朝贡之事今故互见于此五代史萧希甫列传明宗召希甫为谏议大夫复置匦函以希甫为使希甫建言自兵乱相乘侵凌欺夺何可胜纪匦函一出投诉必多乃自天成元年四月以前大辟已上皆赦除之然后出匦函以示衆宋宋史职官志通进司𨽻给事中掌受三省枢宻院六曹寺监百司奏牍文武近臣表疏及章奏房所领天下章奏案牍具事目进呈而颁布于中外进奏院𨽻给事中掌受诏勅及三省枢密院宣札六曹寺监百司符牒颁于诸路凡章奏至则具事目上门下省若案牍及申禀文书则分纳诸官司凡奏牍违戾法式者贴说以进熙宁四年诏应朝廷擢用材能赏功罚罪事可惩劝者中书检正枢宻院检详官月以事状録付院誊报天下元祐初罢之绍圣元年诏如熙宁旧条靖康元年诏诸道监司帅守文字应边防机密急切事许进奏院直赴通进司投进旧制通进银台司知司官二人两制以上充永乐大典宋㑹要通进司在垂拱殿门内堂受银台司所领天下章奏案牍合门京百司文武近臣表疏进御复颁布之内侍二人领之又有枢密院令史四人银台司掌受天下奏状案牍抄冩条目进御发付糺其违失枢密院知事二人书令史八人贴房十一人掌之太宗淳化四年八月二十一日诏银台司承受奏状批凿事宜发付中书枢密院三司外仍逐日具所承领奏都数一本进内所发逐处奏状系急速事限五日常事限半月仍令逐处行遣讫旋具事宜闗报银台司㸃检勾凿有稽滞者依条举奏其年闰十月诏中书枢密院三司各置急慢公事板簿急事限次月六日慢事限次月十六日送银台司重行㸃检自是止令据板簿检勘更不闗报江少虞事实类苑银台司兼门下封駮乃给事中之职当𨽻门下省故事乃𨽻枢宻院下寺监皆用札子寺监具申虽三司亦言上银台主判不以官品初冬独赐翠毛锦袍学士以上自从本品行案用枢密院杂司人吏主判食枢密厨葢枢宻院子司也文献通考唐藩镇皆置邸京师以大将主之谓之上都留后大厯十二年改为上都知进奏院官宋縁旧制皆本州镇补人为进奏官逐州就京师各置进奏院太平兴国六年简知后官得李楚等百五十人并充进奏官命供奉官张文璨提辖诸道进奏院监官以京朝官及三班使臣充掌受诏勅及诸司符牒辨其州府军监以颁下之并受天下章奏案牍状牒以奏御及分授诸司中兴以来𨽻门下后省给事中㸃检讫干道九年依旧𨽻后省合传报事今后省録付报行王辟之渑水燕谈録国初州郡自置邸吏㪚在都下外州将吏不乐乆居京师又符移行下率多稽迟或漏下机事太平兴国初起居郎何保枢奏置钤辖诸道都进奏院以革其弊人给铜朱印一纽魏泰东轩笔録庆厯中苏舜钦提举进奏院至秋赛承例卖拆封纸以充谨案宋初置通进银台司以两制以上二人充其任于是承受章疏始有専曹今通政司之称银台其源葢本于此然当时令其检察稽滞则兼有今内阁稽察房六科注销事件之职不独通呈奏牍也至进奏院本出于汉之郡国置邸京师朱买臣传买臣常从㑹稽守邸者寄居饭食则已设官主之葢即所谓邸吏在唐为进奏院主诸道邸务各领以大将亦称邸官而唐季藩镇跋扈邸官皆得入见天子至五季而进奏官恣横益甚宋太宗始以京朝官充监官为六院官之一国朝定制各省设在京提塘官𨽻于兵部以本省武进士及候补侯选守备为之由督抚遴选送部充补三年而代凡疏章邮逓至者提塘官恭送通政司通政使副使参议校閲封送内阁五日后以随疏赍到之牒应致各部院者授提塘官分投若有赐于其省之大吏亦提塘官受而赍致之谕㫖及奏疏下阁者许提塘官誊録事目传示四方谓之邸抄葢即如唐宋之进奏院而法制详慎其奉职倍为谨凛矣宋史职官志登闻检院𨽻谏议大夫登闻鼓院𨽻司谏正言掌受文武官及士民章奏表疏凡言朝政得失公私利害军期机密陈乞恩赏理雪寃滥及竒方异术改换文资改正过名无例通进者先经鼓院进状或为所抑则诣检院并置局于阙门之前王栐燕翼贻谋録唐有理匦使五代以来无闻太宗皇帝淳化三年五月辛亥诏置理检使以钱若水领之其后改曰登闻院又置鼓于禁门外以达下情名曰鼓司真宗景徳四年三月戊申诏改鼓司为登闻鼓院登闻院为检院应上书人并诣鼓院如本院不行则诣检院以朝官判之判院之名始于此谨案宋祁集张咏行状称咏于景徳三年已判登闻检院与此嵗月差互未详孰是谢维新合璧事类登闻鼓院国朝曰鼓司以内臣掌之鼓在宣徳门南街北廊至道三年命太子中舍王清勾当鼓司用朝臣勾当自此始景徳四年诏改为登闻鼓院建炎三年𨽻检院登闻检院雍熙七年改匦为检景徳四年改为登闻检院命枢密直学士张咏判仍差内品监门不得闗预公事掌文武官及士民章奏表疏皆受以通达凡进状者先鼓院若为所抑则诣检院外有理检使今不置始于淳化三年置理检使于朝元门之西北廊以知制诰钱若水领之复唐制也至道三年废天圣七年上因请唐史见匦函达下民寃枉之事乃谓左右曰天下九州之大岂无寃枉之人若至京师检院鼓院理雪者必是州县吏提㸃刑狱转运使不能理雪又若不为申理则赤子无告矣乃置匦函仍専命御史中丞为理检使谨案宋世臣僚合门封奏由通进司纳入者例有定格其不能在合门上章者则别置登闻鼓院登闻检院以受之非若前世之袛达寃诉也至内官转对及外官过阙入对者亦得面进奏疏对御宣读又不在通进登闻所受之数李焘长编载仁宗天圣七年六月命资政殿学士晏殊等看详转对章疏及登闻检院所上封事类次其可行者以闻据此则其所陈必闗系时政得失若诸司公事取㫖则固专在合门矣辽辽史百官志门下省通进司有左通进右通进登闻鼓院有登闻鼓使匦院有知匦使金金史百官志登闻鼓院知登闻鼓院从五品同知登闻鼓院事正六品掌奏进告御史台登闻检院理断不当事承安二年以谏官兼知法二员从八品登闻检院知登闻检院从五品同知登闻检院正六品掌奏御进告尚书省御史台理断不当事知法从八品元谨案金元二代通章奏者史无其官惟元之中书省置有直省舍人三十三员史称其掌奏事给使差遣之役似当主呈奏之职然其官仅中书掾属则所奏者乃中书衆事未必中外章疏悉由之以通达也今故不着于表明明史百官志通政使司通政使一人左右通政各一人誊黄右通政一人左右参议各一入其属经厯司经厯一人知事一人通政使掌受内外章奏敷奏封驳之事凡四方陈情建言申诉寃滞或告不法等事于底簿内誊写诉告縁由赍状奏闻凡天下臣民实封入逓即于公㕔启视节冩副本然后奏闻即五军六部都察院等衙门有事闗机密重大者其入奏仍用本司印信凡诸司公文勘合辨騐允当编号注冩公文用日照之记勘合用騐正之记闗防之凡在外之题本奏本在京之奏本并受之于早朝彚而进之有径自封进者则参驳午朝则引奏臣民之言事者有机密则不时入奏有违误则籍而彚请凡抄发照驳诸司公移及勘合讼牒勾提件数给繇人员月终类奏嵗终通奏凡议大政大狱及㑹推文武大臣必参预初洪武三年置察言司设司令二人掌受四方章奏寻罢十年置通政使司以曽秉正为通政使刘仁为左通政谕之曰政犹水也欲其常通故以通政名官卿其审命令以正百司达幽隠以通庶务当执奏者勿忌避当驳正者勿阿随当敷陈者勿隠蔽当引见者勿留难十二年拨承敕监给事中殿廷仪礼司九闗通事使𨽻焉建文中改司为寺通政使为通政卿通政参议为少卿寺丞増置左右补阙左右拾遗各一人成祖复旧制成化二年置提督誊黄右通政不理司事録武官黄卫所袭替之故以徴选事万厯九年革陆容菽园杂记通政司所以出纳王命为朝廷之喉舌宣达下情广朝廷之聪明于政体闗繋甚重也洪武永乐间实封皆自御前开拆故奸臣有事即露无倖免者自天顺间有投匿名书言朝廷事者于是始有闗防然其时但拘留进本人在官候㫖㫖出即纵之未尝窥见其所奏事也后不知始于何年乃有拆封类进及副本备照之説一有讦奏左右内臣及勲戚大臣者本未进而机已洩被奏者往往经营倖免原奏者多以虚言受祸祖宗闗防奸党通逹下情之意至是无复存矣孙承泽春明梦余録登闻鼓院在西长安门小㕔三间东向傍一小楼悬鼓俾寃民击之每日科道官各一员锦衣卫官一员轮司其事民有寃抑有司不为审理具状通政司又不为转奏审实列其状以闻谨案周官复逆之职以大仆小臣御仆三官分任厥事诚以职亲地近凡事皆可旋至立达故姦蔽无自而生秦汉始置公车司马令主受章表而奏事乃悉由尚书汉书魏相传称故事诸上书者皆为二封署其一曰副领尚书者先发副封所言不善屏去不奏故霍山等得籍以行其私意自宣帝从相所白令羣臣得奏封事不闗尚书而权姦始克败露葢职太専而权太重其流弊有已见于汉时者明太祖剏置通政使司以承受本章列于九卿职守较前代为益隆然委寄过重凡四方章疏必先由司启视而后奏闻甚至事闗机密重大亦必用本司印记乃得入奏若径自封奏则参駮随之是以通政一官竟为朝廷喉舌之总滙其后纪纲废弛为通政者多出政府亲暱往往视其意指为之遏抑谠言其或白简所弹则隂洩事机俾得营求茍免迟速髙下百弊丛生眀史姦臣传称严嵩念已过恶多得私人在通政劾疏至可预为计故以赵文华任之即其显証营私蠧政实有视汉之副封而尤甚者我国家达聪明目规制周详凡臣工封事皆许诣宫门由奏事处恭逓直达御前其向来题本奏本槩併为题本在内各部院则径送内阁在外督抚等则通政使司校閲送阁条格益昭简备皇上躬亲批答聴览曰勤银台合门无不凛遵定制恪守官常诸弊肃清洵为超轶万古矣钦定厯代职官表卷二十一钦定历代职官表卷二十二钦定四库全书钦定厯代职官表卷二十二大理寺表大理寺国朝官制大理寺卿满洲汉人各一人少卿满洲汉人各一人掌平反重辟以贰邦刑与刑部都察院为三法司凡直省案件寺受其牍下左右寺官凖律定谳卿受其中竢刑部简正既孚致辞于寺迺叅覈焉议合者弊之不合者反之凡刑部重辟囚以左右寺司谳者暨御史㑹刑司察其辞辨其死刑之罪而要之致辞于卿迺诣刑部暨都御史㑹聴之各丽其法以议狱议合者弊之不合者覆之必尽合乃㑹疏以上异则另为一议具奏凡有应议大政大狱与六部都察院通政使司称九卿㑹议焉卿顺治元年置额少卿初置满洲一人汉人二人干隆十三年省汉人少卿一人左寺丞满洲汉军汉人各一人左评事汉人一人右寺丞满洲汉军汉人各一人右评事汉人一人堂评事满洲一人分掌京师五城顺天府属直省府州县卫死罪之刑国初置左右寺正左右寺副左右评事等员后改左右寺正为左右寺丞康熙三十八年省左寺副寻并省右寺副又有汉军堂评事一人亦康熙三十八年省司务㕔司务满洲汉人各一人掌收发文移承受案牍顺治元年置额笔帖式满洲四人汉军二人俱顺治元年定额康熈中増置满洲笔帖式二人寻又省厯代建置三代礼记月令命理瞻伤察创视折审㫁决狱讼必端平郑康成注理治狱官也有虞氏曰士夏曰大理周曰大司㓂谨按康成月令注云有虞氏曰士夏曰大理故尚书臯陶作士孔传以为理官蔡邕独断唐虞曰士官齐职仪大理古官也唐虞以臯陶作士后汉崔骃大理箴云邈矣臯陶翊唐作士是唐虞以前名士也但攷春秋元命包曰尧为天子得臯陶为大理淮南子主术训文子原道篇并云臯陶喑而为大理史记皋陶为大理平民各伏得其实北史序传庭坚为大理唐宗室表皋陶为尧大理然则有虞以前似已有大理之名不始于夏矣岂诸书皆以后代之名名唐虞官乎古者刑狱之职通称为理故国语晋语云生子舆为理韩诗外传晋文公使李离为理説苑楚令尹子文之族干法廷理拘之新序石奢为理吕氏春秋齐宏章为大理管子五行篇后土辨乎北方故使为李注云李狱官又韩子外储説管子曰夷吾不如弦商请立以为大理是唐虞三代为刑官者虽有士及司㓂之异名要皆可以理概之也迨秦汉之世犹然故皆以廷尉大理当周司冦之职自隋唐凖六典定制秋官所掌始全归之刑部而大理仍并建不废与御史台称为三司于是官号乃各有定名判而为二矣今以周官司㓂之属及厯代尚书诸曺系诸刑部篇内其理官沿革则具载于此庶源委可以考见云礼记王制成狱辞史以狱成告于正正聼之郑康康注正如周乡师之属今汉有正平丞秦所置谨案汉志无廷尉丞康成王制註谓汉廷尉有丞与汉志不合考玉海卷百二十三引王制此註丞作承则承字属下谓亦承秦之制耳秦册府元龟秦置廷尉掌刑辟秩二千石颜师古前汉书注应劭曰聴讼必质诸朝廷与衆共之兵狱同制故曰尉师古曰廷平也治狱贵平故以为号太平御览韦昭辨释名曰凡掌贼及司察之官皆曰尉尉罚也言以罪罚姦非也杜佑通典秦置廷尉正廷尉监汉汉书百官公卿表廷尉秦官掌刑辟有正左右监秩皆千石景帝中六年更名大理武帝建元四年复为廷尉宣帝地节三年初置左右平秩皆六百石哀帝元夀二年复为大理汉书刑法志宣帝即位诏曰吏用法巧文寖深决狱不当使有罪兴邪不辜受戮朕甚伤之今遣廷史与郡鞫狱任轻禄薄其置廷平秩六百石员四人务平之以称朕意汉纪宣帝纪初置廷尉平四人秩六百石諌议大夫郑昌上疏言今明主躬垂明聴虽不置廷尉平狱将自正若开后嗣不若删定律令律令一定愚民知其所避畏姦吏无所弄权柄今不正其本而齐其末世衰毁则廷尉平持权而为乱首矣汉书黄霸列传帝闻霸持法平召以为廷尉正后汉书何敞列传敞六世祖比干武帝时为廷尉正与张汤同时谨按太平御览引三辅决录注谓何比干当武帝时公孙宏举为廷尉右平不知廷平宣帝始置武帝时尚无此官其误显然张汤传上意所便引正监掾史贤者议张汤但言正监则其时无平可知又杜佑通典引何比干事误以比干为何敞之字遂称敞与张汤争治狱尤为纰缪也汉书丙吉列传吉为鲁狱史积功劳稍迁至廷尉右监章懐太子李贤后汉书註汉官曰廷尉员吏百四十人其十一人四科十二人二百石廷尉文学十六人百石十三人狱吏二十七人佐二十六人骑史三十人假佐一人官医汉书儿寛列传寛补廷尉文学卒史时张汤为廷尉廷尉府尽用文史法律之吏寛以儒生在其间见谓不习事不署曺除为从史㑹廷尉时有疑奏已再见郄使寛为奏即时得可汤以寛为奏谳掾以古法义决疑狱汉书张汤列传汤决大狱欲傅古义乃请博士弟子治尚书春秋补廷尉史平亭疑法奏谳疑汉书路温舒列传廷尉光请温舒署奏曺掾守廷尉史杨雄廷尉箴天降五刑惟夏之绩乱兹平人不回不僻昔在蚩尤爰作滛刑延于苗民夏氏不寕穆王耄荒甫侯伊谋厥后陵迟上帝不孤周轻其制秦繁其辜五刑纷纷靡遏靡止㓂贼满山刑者半市昔在唐虞象刑天民是全纣作炮烙坠人于渊故有国者无云何谓是刖是劓无云何害惟虐惟杀人其莫泰殷以刑颠秦以酷败狱臣司理敢告执谒谨按廷尉在西汉亦称大理故百官表二名互见又号为理官礼志谓叔孙通所撰礼仪与律令同录藏于理官是也当日尚书虽有三公曺主断狱而廷尉専掌邦刑实即司宼之任然考之于史则御史中丞司𨽻校尉亦各有治狱奏谳之责不尽在廷尉如薛宣传宣子况遮斫由咸中丞奏当弃市廷尉以为当完为城旦公卿皆是廷尉此则廷尉与中丞两议以上也葢寛饶传寛饶为司𨽻校尉劾奏衆多廷尉处其法半用半不用此则司𨽻所奏由廷尉覆治也陈汤传丞相御史奏汤惑衆不道廷尉増夀议汤不可谓惑衆非所宜言大不敬制曰廷尉当是此则两府所治廷尉亦得驳奏也葢廷尉与中丞司𨽻颇似今之三法司而丞相御史奏当者则如今之大学士九卿㑹议耳后汉书百官志廷尉卿一人中二千石掌平狱奏当所应凡郡国谳疑罪皆取当以报正左监各一人左平一人六百石掌平决诏狱崔骃大理箴邈矣皋陶翊唐作士设为犴狴九州允理如石之平如渊之清三槐九棘以贤以徳罪人斯殛㓙族斯迸熙又帝载旁施作明昔在仲尼哀矜圣人子罕理刑卫人释艰释之其忠勲亮孝文于公哀寡定国广门夐哉邈矣旧训不遵主慢臣骄虐用其民赏以崇欲刑以归忿纣作炮烙周人灭殷商用淫刑汤誓其军卫鞅酷烈卒殒于秦不疑何害祸不及身嗟兹大理慎于尔官赏不可不思断不可不䖍或有忠而被害或有孝而见残吴沉伍胥殷剖比干莫遂尔情是截是刑无遂尔志以速以亟天鉴在颜无细不録福善祸恶其效甚速理臣司律敢告执狱通典后汉光武省右平惟置左平省右监惟有左监一人马端临文献通考后汉廷尉皆以世家为之而郭氏尤盛建安中复为大理谨按建安复改廷尉为大理而后汉志不载者盖其时曺操已为魏王擅自更革本非汉廷之意也又考后汉书张晧传称晧拜廷尉留心刑断数与尚书辨正疑狱多以详当见从当时尚书未建六曺而议狱之事已多归之台阁是后世刑部与大理分职其原已肇于东汉矣三国册府元龟魏初改廷尉为大理黄初元年复以大理为廷尉三国魏志司马芝列传芝迁大理正芝子岐从河南丞转廷尉正迁陈留相遂超为廷尉三国魏志鲍勋列传勋收付廷尉廷尉法议正刑五嵗三官駮依律罚金二斤帝大怒收三官以下付刺姦孙逢吉职官分纪魏廷尉三官通视兰台治书旧为尚书郎下迁谨案自汉而后以正监平为廷尉三官而如鲍勋传所言则廷尉所处当者三官又得为駮议是三官虽属廷尉实各举其职不必尽相咨禀矣宋书百官志廷尉律博士一人魏武初建魏国置三国吴志顾雍列传雍累迁大理奉常三国吴志三嗣主传孙亮太平二年㑹稽南郡反廷尉丁宻讨之三国吴志胡综列传青州人隠蕃归吴用为廷尉监廷尉郝普尤与之亲善谨按吴志大理廷尉其文互见考经传多有官同而名异者非必由于前后易名也如昭十四年传士景伯如楚叔鱼摄理杜预注士景伯晋理官晋语云士景伯如楚叔鱼为賛理孔晁云景伯晋理官是同一官既以士名又以理名也又韩诗外传晋文公使李离为大理过聴杀人自拘于廷尉是廷尉大理一事互见其不由于前后更易明矣季汉以后大理一官称名错出即此类也晋晋书职官志廷尉主刑法狱讼属官有正监平并有律博士员谨按华阳国志晋何攀除荥阳令进廷尉评有盗开城门下闗者法据大辟攀驳之曰上闗执信之主下闗储偹之物设有开上闗何以加刑遂减死多所议谳然则廷评主平反之职自汉以后为尤重唐六典大理寺晋置丞主簿明法掾通典晋武咸寕中曺志上表请廷尉置丞谨案晋置丞为廷尉属厯代并同至明始以大理寺丞升居卿少之次国初尚沿其制设寺丞汉人一人秩正五品为堂上官康熙三十八年省其后改左右寺正为寺丞秩正六品于是复为属官矣宋齐梁陈宋书百官志廷尉一人丞一人掌刑辟廷尉正一人廷尉监一人廷尉评一人廷尉律博士一人南齐书百官志廷尉府置丞一人正一人监一人评一人律博士一人孔稚珪上新定法律表臣以疏短谬司大理陛下发自圣衷忧矜刑网御筵奉训逺照民瘼臣谨仰述天官伏奏云陛所奏缪允者宜写律上国学置律助教依五经例国子生有欲读者䇿试上过髙第即便擢用使处法职以劝士流册府元龟梁初曰大理天监元年复为廷尉廷尉视祕书监丞视皇子行佐正视正王佐正监平三人比旧选少重服獬豸冠绛帻皂衣铜印墨绶又置建康县狱三官视给事中以尚书郎为之冠服同廷尉三官元㑹廷尉三官与建康三官皆法服皂衣朝服以监东西中华门手执方木长三尺方一寸谓之执方器又置律博士视员外郎徐坚初学记梁加卿字曰廷尉卿后并因之唐六典宋齐皆为廷尉梁为秋卿班第十三陈因之郑樵通志丞梁陈置一人谨案南史裴子野传子野兼廷尉正时三官通署狱子野尝不在同僚辄署其名奏有不允子野从坐免职是梁陈以前治狱者皆得各自下议至梁而始令通署即今聨衔书稿之制所自昉也北魏册府元龟后魏孝文帝太和中廷尉卿品第二上少卿品第三上正监评丞品第五二十三年复次职令廷尉品第三少卿品第四正监评品第六丞品第七永安二年复置司直十人视五品上不署曺事覆治御史检劾事唐六典永安二年御史中尉髙穆奏置司直十人𨽻廷尉位在正监上职官分纪后魏职令廷尉少卿第四品上第二清用思理平断明刑识法者谨案魏书韦阆传称天水姜俭父昭自平宪司直出为兖州安东长史官氏志无平宪司直之名其为廷尉属官与否已不可考谨附识于此北齐隋书百官志后齐大理寺掌决正刑狱正监评各一人律博士四人明法掾二十四人槛车督二人掾十人司直明法各十人文献通考北齐曰大理寺置卿少卿各一人通典晋荀朂曰九寺可併于尚书后魏亦有三府九寺则九卿称九寺久矣然通异名不连官号官寺连称自北齐始也谨案秦汉凡府庭所在皆谓之寺説文曰寺廷也有法度者也风俗通曰寺者嗣也理事之吏嗣续于其中也唐书杨收传汉制总羣官而聴曰省分务而専治曰寺其解不一然要为官舍之通称故汉时虽有九寺九卿之目而所谓寺者实不止九卿诸官府皆得称之如后汉书安帝纪皇太后幸雒阳寺此雒阳县治所也汉书何并传并为长陵令侍中王林卿令骑奴至寺门剥其建鼓此长陵县治所也后汉书张湛传告归平陵望寺门而歩此平陵县治所也又元帝纪初元二年地震败豲道县城郭官寺马援传归守寺舍此类甚多葢犹今之言衙署耳自北齐以官寺连称遂与省台府卫等俱为分职之名至今沿为永制焉后周谨案杜佑通典以后周刑部中大夫入之大理卿沿革葢因周世未有六曺定制故仍以当古理官然刑部称名所自实原于此未可相混今故系诸刑部篇不列于此表焉隋隋书百官志髙祖受命置大理寺卿少卿各一人不统署又有正监评各一人司直十人律博士八人明法二十人开皇三年罢大理寺监评及律博士员加置正为四人炀帝即位大理寺丞改为勾检官増正员为六人分判狱事置司直十六人降为从六品后加至二十人又置评事四十八人掌颇同司直隋书卢思道列传思道为散骑侍郎于时议置六卿将除大理思道上奏曰省有驾部寺留太仆省有刑部寺除大理斯则重畜产而贱刑名诚为未可上嘉纳之通典隋初与北齐同至炀帝加置少卿二人谨案自隋定六部之制始设刑部以拟秋官而大理以卢思道言并建不废厯代因之其与都察院为三法司则又沿唐之制也至廷尉在汉即为刑狱总滙然当时守令权重得自论决如王尊行美阳令事取不孝子县磔着树使骑吏张弓射杀之严延年为涿郡太守遣掾赵绣按髙氏绣心惧为两劾延年即收送狱夜入晨将至市论杀之张敞为京兆尹以掾絮舜不肯为敞竟事收系狱冬月未尽数日案事吏昼夜验治舜竟致其死事弃舜市皆以顷刻定狱并不上请待报迨后汉而请谳之制稍严然观襄楷传称永平旧典诸当重论皆湏冬狱先请后刑顷数十嵗以来州郡翫习又欲避请谳之烦辄托疾病多死牢狱云云则亦不必尽上于廷尉自隋文帝开皇十二年制天下死罪诸州不得便决皆令大理覆治嗣后刑辟奏当乃无有不由省寺核覆者矣唐唐六典大理寺卿一人从三品少卿二人从四品上大理卿之职掌邦国折狱详刑之事以五聴察其情以三虑尽其理少卿为之贰凡诸司百官所送犯徒刑以上九品以上犯除免官当庶人犯流死以上者详而质之以上刑部仍于中书门下详覆若禁囚有推决未尽留系未结者五日一虑若淹延久系不被推诘或其状可知而推证未尽或讼一人数事及被讼人有数事重事实而轻事未决者咸虑而决之凡中外官吏有犯经断奏讫而犹称寃者则审详其状凡吏曺补署法官则与刑部尚书侍郎议其人可否然后注拟新唐书百官志大理正二人从五品下掌议狱正科条凡丞断罪不当则以法正之五品以上论者莅决巡幸则留总持寺事丞六人从六品上掌分判寺事正刑之轻重徒以上囚则唿与家属告罪问其服否主簿二人从七品上掌印省署钞目句检稽失司直六人从六品上评事八人从八品下掌出使推按録事二人史五十六人司直史十二人评事史二十四人李涪刋误近代唯大理得言棘卿下寺则否九卿皆树棘木大理则于棘下讯鞫其罪所谓大司㓂聴刑于棘木之下通典龙朔二年改大理为详刑咸亨元年复旧光宅元年改为司刑神龙元年复旧唐㑹要大理少卿本一员永徽六年加一员丞本八员天册三年省两员评事贞观十二年置十员掌出使推事元和十五年减二员谨案唐制有大狱则以刑部御史台大理寺长官为三司使其以御史刑部郎大理司直评事等官任之者谓之小三司使即今三法司之权舆玉泉子李克勤为大理卿昭宗在华州时郑县令崔銮有民告举放絁绢价刺史韩建令计以为赃奏下三司定罪御史台刑部奏罪当绞大理寺数月不奏此大三司使相持之证也东观奏记大理寺直王景初与刑部郎中唐技议谳不平景初坐贬潭州司户叅军制下景初挝登闻鼓称寃再贬昭州司户制曰不遵严谴辄冒登闻以惩不恭此小三司使相持之证也然攷册府元龟载文宗时治宇文鼎狱以大理少卿裴充刑部郎中张讽侍御史卢宏正同推鞫又治杨凭狱以大理少卿胡珦左司员外郎胡証侍御史韦顗同推鞫是大理寺卿可充三小司使而左司员外亦非刑曹本职殆以择人而任故不同常制欤五季太平御览后唐书曰长兴二年八月敕令后大理寺官员宜同台省官例外进其法直官比礼直官任使职官分纪五代职官志后唐同光元年诸寺各置大卿一员宋宋史职官志大理寺旧置判事一人兼少卿事一人凡狱讼之人随官司决劾本寺不复聴讯但掌断天下奏狱送审刑部详讫同署以上于朝详断官八人以京官充法直官二人以幕府州县官充改京官则为检法官元丰官制行置卿一人少卿二人正二人推丞四人断丞六人司直六人评事十有二人主簿二人卿掌折狱详刑鞫谳之事凡职务分左右天下奏劾命官将校及大辟囚以下以疑请谳者𨽻左断刑则司直评事详断丞议之正审之若在京百司事当推治或特㫖委勘及系官之物应追究者𨽻右治狱则丞専推鞫葢少卿分领其事而卿总焉凡刑狱应审议者上刑部被㫖推鞫及情犯重者卿同所𨽻官请对奏裁若狱空或断絶则御史核实以闻分案十有一置吏六十有九文献通考宋大理寺以朝官一员或二员判寺事一员兼少卿事建隆二年以工部尚书窦仪判寺事熙寕九年神宗谓国初废大理狱非是以问孙洙洙对合㫖于是下诏以京师官寺凡有狱皆系开封府司录司及左右军巡三院囚逮猥多难于隔讯又暑多瘐死因縁留滞动涉嵗时稽叅故事冝属理官可复置大理狱天下奏案同刑部审刑院详断置卿一少卿二丞四始命崔台符知卿事蹇周辅杨汲为少卿各举丞及检法官凡官属依御史台例谒有禁官制刑左㫁刑右治狱凡五案元祐间因鲜于侁所请废大理狱后复建炎三年併省寺监而大理如故省卿而断刑治狱少卿各一员寺正神宗复置大理狱后置寺正寺丞国初为寄禄官视后来宣教郎神宗正官名置狱丞四员命卿少举官元丰五年命莫君陈等九人为大理寺丞始自朝廷差官也旧制㫁刑寺丞六员建炎三年减三员治狱寺丞减二员司直元丰时命程嗣先等四人为之建炎元年诏㫁刑司直兼治狱司直其治狱司直罢评事国初为京官寄禄视后来承事郎元丰正官名命张仲颕等十二人为评事隆兴二年诏评事以八员为额以雷霆号令星斗文章为号王巖叟请罢试中㫁案人入寺疏臣伏覩祖宗时审刑大理长官及其僚属皆择天下君子长者道物情知义理者以为之后専尚刑名法术之学而惨刻之吏多在此选也试以断案巧则巧矣然不足以得正人而足以得狡吏委理卿独举専则専矣然不足以任至公而足以得偏见臣愚伏乞检㑹旧大理举官法及祖宗置审刑院大理相持并行之初意今后罢试断案人则释之之徒将自为陛下用稍复刑措之治天下幸甚章俊卿山堂考索大理左右各五案左㕔断刑曰详刑详谳宣黄分薄奏表右㕔治狱曰左推右推寺案知杂检法谢维新合璧事类元丰五年刑部奏乞分评事司直与正为断司丞长贰为议司凡断案先上正看详当否论难改正然后过议司覆议谨案今大理之分左右寺其制始于宋时然宋以左寺断刑右寺治狱今则推鞫悉主之刑部大理不司治狱故左右寺官分署京城及各省大辟奏案皆断刑之事也至唐代刑名皆经大理审断自杖以下得専决其徒刑以上则送刑部而质正焉故唐时刑部奏狱多有据大理寺申云云之文是其法先寺而后部明代三法司㑹审初审刑部都察院为主覆审大理寺为主则其法又先部而后寺各有不同惟宋世大理断天下奏狱送审刑院详讫同署以上于朝则今三法司㑹题之例所由昉矣辽辽史百官志大理寺有提㸃大理寺有大理正圣宗统和十二年置辽史刘伸列传伸登进士第厯大理正因奏狱上适与近臣语不顾伸登曰臣闻自古帝王必重民命愿陛下省臣之奏上大惊迁大理少卿人以不寃陞大理卿改西京副留守加諌议大夫提㸃大理寺辽史耶律俨列传大康初改少府少监知大理正赐紫六年迁大理少卿奏谳详平明年陞大理卿大安二年同知宣徽院事提㸃大理寺谨案辽代以伊勒希巴主刑法而大理之职亦独重其选故刘伸耶律俨等皆以平允见称其提㸃大理寺则如今之大臣兼管部务也金金史百官志大理寺天徳二年置自少卿至评事汉人通设六员女直契丹各四员卿正四品少卿从五品寺正六品丞从六品掌审断天下奏案详谳疑狱司直四员正七品掌叅议疑狱披详法状评事三员正八品掌同司直知法十一员从八品掌检断刑名事明法二员从八品兴定二年置同流外四年罢之元元史百官志都䕶府秩正二品掌领旧州城及辉和尔之居汉地者有词讼则聴之大都䕶四员同知二员副都䕶二员至元二十年改大理寺二十二年复为大都䕶谨案元代惟刑部不置三法司故无大理寺官其都䕶府乃主辉和尔与汉人交渉词讼正如今理事同知所掌葢偶袭大理以为名非古来廷平之职也明明史职官志大理寺卿一人左右少卿各一人左右寺丞各一人其属司务㕔司务二人左右二寺各寺正一人寺副二人评事四人卿掌审谳平反刑狱之政令少卿寺丞賛之左右寺分理京畿十三布政司刑名之事凡刑部都察院五军断事官所推问狱讼皆移案牍引囚徒诣寺详谳左右寺寺正各随其所辖而覆审之初吴元年置大理司卿秩正三品洪武元年革三年置磨勘司凡诸司刑名钱粮有寃滥隠匿者稽其功过以闻寻亦革十四年复置大理寺改卿秩正五品左右少卿从五品左右寺丞正六品其属左右寺正各一人寺副各二人左评事四人右评事八人又置审刑司共平庶狱凡大理寺所理之刑审刑司复详议之十七年改建刑部都察院大理寺审刑司五军断事官署于太平门外名其所曰贯城十九年罢审刑司二十二年复卿秩正三品二十九年又罢尽移案牍于后湖建文初复置改左右寺为司寺正为都评事司务为都典簿成祖初仍置大理寺其左右寺设官复如洪武时又因左右二寺评事多寡不等所治事亦繁简不均以二寺评寺均分左右各六人如刑部都察院十二司道各带管直𨽻地方审录永乐二年仍复旧后定都北京又改分寺属𢎞治元年裁减右评事四人万厯九年更定左右寺分理天下刑狱浙江福建山东广东四川贵州六司道左寺理之江西陜西河南山西湖广广西云南七司道右寺理之以能按律出入罪者为称职司务典出纳文移谨案明代定三法司之制以刑部受天下刑名都察院纠察大理寺驳正凡刑部重囚皆送大理寺覆讯大理拟覆平允而后定案故当时特重其选每以他官领之如杨守随以工部尚书掌大理寺是也自孝宗以后大理乃止閲案卷囚徒俱不到寺而每嵗审録犹于大理寺行之然刑名之柄实为厰卫侵夺法司不能持平甚者为之扶同傅㑹而内官得与大审至踞坐大理寺中堂奔走列卿出入髙下聴其意指刑罚之失中至明季而其弊尤甚我朝慎重邦刑凡大辟案皆令三法司同署直省请谳奉㫖下法司核拟者刑部具牍送都察院大理寺于十日内审允还部㑹疏奏闻其刑部繋囚则必三法司㑹审明确而后蔽罪具奏既有刑部閲其实又有都察院大理寺简其孚而大圣人钦恤深仁犹必反覆研求折衷指示务使庶狱咸归平允好生之徳洽于民心洵逺轶虞廷盛轨矣钦定厯代职官表卷二十二钦定历代职官表卷二十三钦定四库全书钦定歴代职官表卷二十三翰林院表翰林院国朝官制翰林院掌院学士兼礼部侍郎满洲汉人各一人侍读学士满洲汉人各三人侍讲学士满洲汉人各三人掌国史图籍制诰文章之事凡南书房侍直尚书房教读自读讲学士以下咸得预选祭告郊庙神祇则拟上祝文恭上徽号册立册封则拟上册文寳文内外文武官碑文祭文皆撰词以进而行之修辑诸书则以掌院学士充总裁官读讲学士以下充纂修官其直省考官及提督学政磨勘乡会试卷凡翰林官皆预焉国初设文馆于盛京天聪十年改建内三院顺治元年设翰林院置汉人掌院学士一人侍读学士侍讲学士各一人二年省併内三院十五年复设如元年制增置满洲掌院学士一人汉人侍读侍讲学士各二人十八年仍省入内三院康熙九年始定设翰林院增置满洲侍读侍讲学士各三人二十八年五月以大学士徐元文兼管翰林院掌院学士事始用重臣兼领自干隆元年以来皆以大学士及尚书侍郎特简兼摄以重其任其学士员额不别加除授凡满洲读讲学士侍读侍讲等缺用各部应升科目出身之郎中等官一人庶吉士出身之翰林官一人分班递补汉人则皆由编修检讨序陞焉侍读满洲汉人各三人侍讲满洲汉人各三人修撰编修检讨无定员掌撰述编辑儤直经幄顺治元年置汉人侍读侍讲各二人十五年各增置一人康熙九年增置满洲侍读侍讲各三人修撰以授第一甲第一名进士编修以授第一甲第二第三名及第二甲进士检讨以授三甲进士皆以庶吉士散馆者充之其试博学鸿词科入式及奉特㫖改馆职者亦间得除授不为定额庶常馆教习大臣满洲汉人各一人小教习翰林官六人庶吉士无定员凡每科殿试传胪后集诸进士于保和殿试以论诏奏议诗赋録其佳者进御掌院学士乃以诸进士引见䝉擢者改为庶吉士入馆分清汉书肄业不任以事吏部疏请简用大臣二人掌教习事月考其学业而成就之以侍读侍讲以下学优品端者分司训课比三年期满教习大臣疏请散馆试以诗赋上亲定甲乙越日引见留馆者授职余以主事知县用有差国初教习多以内院学士为之侍读等亦间有预者自康熙九年后皆以掌院学士领其事而内阁学士时参用焉六十一年辛丑科始以工部尚书陈元龙领教习事嗣后尚书侍郎之不兼院事者均得为之皆由特简无常制小教习始置于康熙三十三年雍正八年停罢干隆十年复置如庚戌以前定例皆教习大臣会同掌院学士抡选奏充焉典簿㕔典簿满洲汉人各一人孔目满洲汉人各一人待诏㕔待诏满洲汉人各一人典簿掌出纳文移孔目掌收贮图籍待诏掌校对章疏文史顺治元年置汉人典簿孔目十五年复增置满洲汉人待诏及满洲典簿孔目笔帖式满洲四十人汉军四人初制满洲四十八人汉军八人康熙三十四年省满洲八人汉军四人谨案翰林院不设司属凡有陈奏及往来文牒旧例以典簿笔帖式具稿呈堂雍正元年以官轻滋弊令掌院学士于俸浅编修检讨内择才守优长者满洲汉人各二人充作司官名曰办院事后复增置协办院事二人由掌院学士抡充有阙递补以非院官正额故不入于表谨附识于此厯代建置谨案翰林院为儒臣华选前代为是官者多视朝廷简用而未尝设为定制自汉以来或在内省或在外司或为専职或为兼领其建置纷殊名号同异未可仆数世之缀述旧闻者以其均有文翰耑司一槩征引以为词林故事而详考其实与今之翰林院固有未能一一相准者葢尝折衷而𣙜论之自古文学之任为儒臣典领者曰制诰曰国史曰撰辑曰书籍大约不外此数端而又有侍从左右以备顾问者则并无定制综其大槩如周之左右史及汉东观唐宋史馆之类为国史之任厯代着作为撰辑之任汉魏以来秘书及唐宋昭文集贤之类为书籍之任皆有省署员额为职事官如汉之待诏金马门诸吏文学及宋总明观梁夀光殿陈西省北齐文林馆后周麟趾殿之类则即所谓侍从左右者皆用他官入直而未尝置为定职若夫翰林之名则其初専为制诰而设葢自周官内史掌䇿命外史掌外令已为珥笔权舆汉魏以来职在尚书中书至唐特建翰林院于禁中置学士以専司内命而翰林之官始重沿袭至今称为华选然唐宋所谓翰林学士者其职在于叅受宻命发演丝纶乃如今军机大臣之承㫖书宣而于他事固无所预故其时国史着作之官仍以文史着述各守职司别为一署不相统摄自明代改定官制举厯代所为国史着作之属悉废不置独併其所掌于翰林院于是翰林遂为职事官虽沿用唐宋学士院旧名其实即厯代国史着作之任与唐宋之典内庭书诏者迥不相同矣我朝稽古建官斟酌尽善国初翰林与内阁通为内三院其后改设专署而凡诏册词命之事尚多由院撰拟虽其事皆唐宋中书所行之外制与学士院内命稍殊而典诰司存实与翰林本制相合至侍从禁近自康熙十六年始命侍讲学士张英等入直南书房嗣后供奉笔墨者率由词臣抡选即擢至卿贰亦称内廷翰林实为西清专职葢如古侍中待诏之比而恩遇倍优谨採摭崖畧与史馆着作省诸官同加考覈着之于表以徴沿革至秘书职司典籍前代以为儒臣贴职仅属虚名今则册府宏开瑯环萃美鼎建崇阁缥帙充盈剏置官僚用专职守文治之盛亘古无俦故秘书监三馆诸官悉别系之文渊阁诸阁职表内以符其实而説书进讲及起居郎舍诸职则又别以经筵日讲起居注官合为一表次之于后俾儒官职事异同分合开卷釐然永昭右文之盛轨焉三代孔颕逹春秋正义礼记内则称五帝有史官呉华覈曰五帝三王皆立史官后汉书班彪传唐虞三代诗书所及世有史官以司典籍周礼春官内史中大夫一人下大夫二人上士四人中士八人下士十有六人府四人史八人胥四人徒四十人掌王之八枋之灋以诏王治凡命诸侯及孤卿大夫则策命之凡四方之事书内史读之王制禄则賛为之以方出之内史掌书王命遂贰之外史上士四人中士八人下士十有六人胥二人徒二十人掌书外令掌四方之志掌三皇五帝之书掌达书名于四方若以书使于四方则书其令谨按王子年拾遗记称黄帝置四史以主图籍其后代有史官俾领典册之任今翰林院専掌文翰其源实本于此然世称翰林官为太史则稽之古制殊未尽然葢周官五史虽以太史为之长而其职専在稽天道以建典则与司记载者全不相符故汉魏以来其名専属之日官而词臣珥笔者未尝沿以为号惟内史掌策命外史掌外令及书志即如后世制诰书籍皆为今翰林院之一职故互见于此表焉秦谨按册府元龟称战国之世咸有史官秦并天下有太史令胡母敬之然秦之太史令自掌天文并非秉笔之任唐六典称周末凌替史官放絶秦灭先王之典其制莫存者是也今故不着于表汉汉书严助传武帝擢助为中大夫后得朱买臣虞邱夀王司马相如主父偃徐乐严安东方朔枚臯胶仓终军严葱竒等并在左右助为会稽太守上书愿奉三年计最因留侍中有奇异辄使为文及作赋颂数十篇汉书东方朔传朔待诏公车乆之使待诏金马门稍得亲近以为常侍郎汉书枚乗传乗子臯上书自陈帝召入见待诏拜为郎从行离宫馆临山泽弋猎上有所感辄使赋之汉书王褒传宣帝时修武帝故事讲论六艺羣书召髙材刘向张子儒华龙栁褒等待诏金马门汉书萧望之传周堪白令郑朋待诏金马门谨按汉时翰林未有専官而武帝令贤良文学待诏金马门应制奏赋即马端临所谓以言语文字被顾问者葢如今内廷翰林之职也至西汉太史令属太常乃术数之官不司着述故司马迁亦自称近于卜祝之间其所着书大抵私家撰述并无纂辑之职实与今翰林官不同故别系之钦天监篇不着于此表汉书西域传诸大夫郎为文学者颜师古注为文学谓学经书之人汉书霍光传诸吏文学光禄大夫臣迁太中大夫臣徳等谨按汉制诸吏为加官所加或列侯将军卿大夫将都尉郎中无员汉仪注谓诸吏给事中日上朝谒平尚书奏事分为左右曹其职最称亲近诸吏文学者葢以文学之臣选为诸吏正如今翰林官之入直内廷者耳至当时如严助朱买臣为中大夫虞邱夀王为中郎主父偃徐乐严安为郎中皆以文章经术侍从左右葢即西域传所称诸大夫郎为文学者也徐坚初学记东汉图籍在东观名儒硕学多着作东观然皆他官假着作之名而未立着作之官后汉书延笃传笃以博士征拜议郎与朱移边韶共着作东观后汉书卢植传植徴拜议郎与谏议大夫马日磾议郎蔡邕杨彪韩説等并在东观续汉记谨按后汉东观典司着述即今翰林之职然不置省署僚属仅以他官兼之而已至学士之名旧説以为始于汉之鸿都门然考后汉书灵帝开鸿都门学召诸生之能为尺牍词赋及工书鸟篆者处其中故灵帝纪有光和九年始置鸿都门学生之文葢指鸿都诸生而言非学士也马端临文献通考汉张酺侍讲御前有号无名方以智通雅汉有讲郎侍讲所自也章帝诏髙才生虽不立学官然皆擢髙第为讲郎张辅子蕃以郎侍讲赵典拜议郎侍讲禁内此其端矣谨按侍讲之名起于东汉范书所载如刘寛郅恽胡宪桓郁桓彬杨赐黄琼荀悦孔融等或侍讲殿中或侍讲禁中或侍讲华光殿不可殚数然皆以他官兼领未为员额也三国册府元龟蜀有王崇补东观令三国蜀志许慈传先主定蜀鸠合典籍许慈胡潜并为学士与孟光来敏等典掌旧文三国魏志明帝本纪青龙四年夏四月置崇文观徴善属文者以充之三国魏志王肃传肃领秘书监兼崇文观祭酒册府元龟魏明帝太和中诏置着作郎一人佐郎一人竝隶中书省専掌国史亦有他官兼领卫觊以待中充着作是也其后增佐郎为三人三国魏志三少帝纪正始四年讲尚书经通赐侍讲者有差三国吴志薛莹传莹徙广州还为左国史华覈传迁东观令领右国史韦曜传诸葛恪表曜为太史令撰吴书孙休践阼欲延曜侍讲张布不可常领左国史谨按蜀志始有学士之名然并非官号魏吴皆有侍讲亦沿后汉之制为他官兼领惟着作郎始置于魏太和中即今翰林之任崇文观并掌文史而王肃为之祭酒则又如今掌院学士之任也晋晋书职官志晋受命武帝以缪征为中书着作郎元康二年诏曰着作旧属中书而秘书既典文籍今改中书着作为秘书着作郎于是改𨽻秘书省后别自置省而犹𨽻秘书着作郎一人谓之大着作専掌史任又置佐着作郎八人着作郎始到职必撰名臣传一人文献通考晋着作郎进贤两梁冠介帻绛朝服晋书元帝本纪建武元年十一月置史官谨按晋之大着作専总史任葢如今掌院学士之职而考之晋书如张载以中书侍郎领着作张亢孙绰俱以散骑常侍领着作则亦多以他官兼领不必正除也宋齐梁陈宋书百官志着作郎一人佐郎八人掌国史南史宋明帝本纪泰始六年九月立总明观征学士以充之置东观祭酒访举各一人学士二十人分为儒道文史阴阳五部谨按学士之名始见于三国蜀志至刘宋又有总明观学士之称其后若梁士林陈西省周麟趾之类皆置学士唐宋之翰林学士其权舆葢本于此然以史传详悉叅覈则汉魏而后所谓学士者犹云有文学之士耳并非官号也汉书石显传显恐天下学士姗已三国志秦宓传张温问宓何人诸葛亮曰益州学士也来敏传以耆儒学士见礼于世其所称学士皆不过推崇学术之词故南北朝之言学士者如南齐书竟陵王子良传集学士抄五经百家为四部要畧梁书刘峻传竟陵王招学士何允传允撰新礼置学士二十人佐允撰録魏书江式传式求撰集古今文字并学士五人助臣披览李修传诸学士及工书者百余人撰诸药方隋书栁𧦬传引才学之士百余人以充学士后周书萧大圜𫝊开麟趾殿招集学士大圜预焉而隋百官志又称儒林文林二郎皆上在藩以来直司学士据此则所云学士者乃指选择才学之人以资访问预编辑如今纂修供奉之比原不以为分职之正名即唐初秦王府诸学士犹同斯例自景龙中置大学士学士直学士诸名始有员额元宗因置翰林学士设学士院以居之于是学士始以入衔为儒臣一定之官秩矣杜佑通典着作郎着作佐郎齐与晋同册府元龟齐太祖建元二年初置史官以散骑常侍檀超记室江淹掌史职隋书百官志梁置着作郎一人佐郎八人掌国史着作郎谓之大着作梁初周舍裴子野皆以他官领之又有撰史学士亦知史书南史张率传率直文徳待诏省俄直夀光省陆云公传召为尚书仪曹郎入直夀光省通雅萧梁有夀光殿学士之号殿学之名始此陈书虞荔传梁武帝置士林馆用荔为士林学士颜之推集梁元帝在江陵诏直省学士王珪戴陵比校秘阁旧书陈书陆琼传转中庶子领大着作撰国史迁吏部尚书着作如故陈书髙祖本纪永定三年诏依前代置西省学士兼以伎术者预焉册府元龟自齐梁至陈着作佐郎多为令仆子起家之选谨按宋齐以后着作郎亦多以他官兼领南史所载如徐广以散骑常侍何承天以率更令刘杳以步兵校尉禇球以秘书监皆领着作葢以国史事鉅故特重其任耳又按吴曽能改斋漫録引陶宏景传以为侍读起于梁然考宏景为齐髙帝引为诸王侍读而梁书到洽传亦称洽为太子舍人俄为侍读侍读省仍置学士二人洽充其选是齐梁侍读乃东宫及王邸之官其名虽剏见于此而实非今翰林侍读之权舆也北魏文献通考后魏有着作郎佐郎魏书髙允传允为中书侍郎以本官领着作郎崔光传转着作郎参撰国书迁中书监以黄门侍郎孙惠蔚代光领着作无所厝意于是诏光还领着作正光二年光为司徒着作如故韩兴宗传为秘书郎参着作事魏书韩子熙传天平初为侍读兴和中孝静欲行释奠勅子熙为侍讲北齐书崔㥄传魏天平中为侍读封隆之传天平初魏静帝诏为侍讲司马光资治通鑑魏着作令史闵湛谨按侍读与侍讲并置实始于魏之天平中髙承事物记原以侍读为始于唐明皇时者亦非也北齐隋书百官志后齐着作省郎二人佐郎八人校书郎二人北齐书魏收传转秘书监乃兼着作郎杜台卿传厯中书黄门侍郎兼大着作修国史唐六典齐有文林馆学士掌着述隋书李徳林传齐主留情文雅召入文林馆令与黄门侍郎颜之推二人同判文林馆事谨按颜之推传称齐文林馆所进文章皆封署于进贤门奏之待报方出是所掌为文章供奉之事葢犹今之内廷翰林也后周通典后周官品正五命春官内史中大夫正四命春官外史下大夫正三命春官着作上士正二命春官着作中士文献通考后周着作上士中士掌缀国録属春官之外史唐六典后周有麟趾殿学士掌着述后周书明帝本纪常集公卿已下有文学者八十余人于麟趾殿刋校经史隋隋书百官志着作曹置郎二人佐郎八人校书郎正字各二人炀帝即位增着作郎阶为正五品又降为从五品唐六典自晋以来着作皆有令史史阙其员品唐旧唐书职官志着作局着作郎二人佐郎四人校书郎二人正字二人楷书手五人掌固四人着作郎佐郎掌修撰碑志祝文祭文与佐郎分判局事通典唐武徳初史官属着作局至贞观三年移史馆于门下省北宰相监修自是着作郎始罢史职其修撰史事以他官兼领或卑品而有才者亦直焉开元二十五年移于中书省北册府元龟宪宗元和四年令登朝官入史馆者并为修撰不过三员非登朝者并为直馆谨按魏晋而后着作皆兼修起居注自后周置外史下大夫以书言动其后分为门下省之职而着作遂专撰国録葢如今翰林院之又有起居注衙门也唐以前史官皆属着作唐初始移门下省后又改属中书葢如今之别置国史馆设总裁纂修以内阁官提调而不属于翰林院也李肇翰林志唐初有中书舎人専掌诏诰虽曰禁省犹非宻切故温大雅魏徴等时召草制未有名号干封已后始曰北门学士元宗初改为翰林待诏又改为翰林供奉开元二十六年刘光谦张洎为学士始别建学士院于翰林院之南已后翰林始兼学士之名凡学士无定员皆以他官充下自校书郎上及诸曹尚书皆为之元和以后院长一人别勅承㫖或宻受顾问独召对敭居北壁之东合号为承㫖合子驾在大内即于明福门置院驾在兴庆宫则于金明门内置院今在右银台门之北第一门榜曰翰林之门入门直西为学士院北㕔西舍之南有二间贮逺歳诏草又北回而东并待诏居之又东尽至于东垣为典主堂待诏之职执笔砚以俟书写多至五六员其选以能不以地故未尝用士人时以居翰苑者皆谓凌玉清遡紫霄岂止于登瀛洲哉亦曰玉署玉堂焉新唐书百官志翰林院者待诏之所也唐制乗舆所在必有文词经学之士下至卜医伎术之流皆直别院以备宴见元宗初置翰林待诏掌四方表疏批答应和文章既而又以中书务剧文书多壅滞乃选文学之士号翰林供奉与集贤学士分掌制诏书敕开元二十六年又改为学士别置学士院専掌内命凡拜免将相号令征伐皆用白麻其后选用益重而礼遇益亲至号为内相胡三省通鑑注唐置翰林学士之始无承㫖永贞元年上始命郑絪为承㫖大诰令大废置丞相之宻画中外之宻奏上之所甚注意者莫不専受専对谨按自扬雄有翰林主人之称其后李充有翰林论钟嵘称郭璞为翰林诗皆文苑用相标目而已即唐初置翰林院亦不过内廷供奉之所并不系于职司自元宗置学士院后遂兼翰林之名称为翰林学士今之翰林官制实肇见于此然其时皆以他官选充侍直禁廷不为省署无可隶属故唐百官志通典皆阙而不载而文章史册之事则仍掌之着作史馆诸官翰林惟司内命其他并无所预由五季迄宋犹然金元二代翰林始不専制诰然其官犹属内廷至明因设翰林院为外诸司尽移前代秘书着作之职以归之而制诰别属之内阁由是翰林之名虽存其实已与唐宋不同矣特明制以大学士统翰林院而入阁办事者亦必由翰林官选用则职掌相通其由来固有所自耳文献通考唐元宗开元三年始命马怀素褚无量更日侍读十三年置集贤院侍读学士侍读直学士章俊卿山堂考索唐以令狐徳棻请修近代史遂命修撰名始于此唐六典集贤殿侍讲学士开元初康子元等为之修撰官同直学士无常员以他官兼之又有留院官检讨官皆以学术别敕留之谨按今侍读侍讲学士及修撰检讨官名皆权舆于此惟当时多以他官兼之不为定阙与今制为不同耳五季五代史李愚传李延光以经术事梁末帝为侍讲李琪传除右散骑常侍侍讲五代史贾纬传改起居郎史馆修撰预修唐书五代史孙晟传庄宗以晟为着作佐郎谨按五季设官多阙畧无考然既有着作佐郎则着作局固尚沿唐制矣至侍讲修撰之名颇杂见于史葢亦以他官兼衔未为额阙也五代史姚顗传末帝时为翰林学士郑珏传累拜中书舍人翰林学士奉㫖五代㑹要后唐同光元年四月置䕶銮书制学士以尚书仓部员外郎赵鳯为之时庄宗初建号故特立比名非故事也富大用事文类聚后唐明宗天成八年敕翰林学士入院必以先后为定惟承㫖一员出自朕意不计官资先后在学士之上五代史桑维翰传天福五年诏废翰林学士按唐六典归其职于中书舍人而端明殿学士枢宻院学士皆废及维翰为枢宻使复奏置学士而悉用亲旧为之谨按翰林学士承㫖至五季而其任益重当如今掌院学士之比其郑珏传又称为奉㫖者盖梁讳诚字故以嫌名改承为奉也宋宋史职官志国史实録院提举国史监修国史提举实録院修国史同修国史史馆修撰同修撰实録院修撰同修撰直史馆编修官检讨官校勘检閲校正编校官文献通考宋制监修国史一人以宰相为之修撰直馆检讨无常员修撰以朝官充直馆检讨以京官以上充山堂考索仁宗庆厯四年史馆王洙承㫖单士宁编修例册编修之名自此始绍兴中以修正史置编修二人又祥符中髙绰为史馆修撰淳化中郭延泽董元亨为史馆检讨谨按宋之国史实録院虽别为一所而不在诸省寺监之例葢如今国史馆之比故监修国史即如今之总裁官修撰编修检讨即如今之纂修官本应以他职兼领然考之于史如曾巩李焘洪迈等皆尝専为史馆修撰则后之置为定阙者实已昉于宋世而编修检讨等至今犹称为史官其源亦本于此也文献通考日厯所𨽻秘书省着作佐郎掌以宰相时政记左右史起居注所书会集修撰为一代之典旧于门下省置编修院専掌国史实録修纂日厯官制行属秘书省国史案初除林希为大着丰稷为小着皆一时选谨按宋着作郎初为寄禄官元丰正官制以掌日厯所事则仍为史官故与国史院分併不一员额亦废置无常其实与史馆之修撰检讨并无二职也宋史职官志翰林学士院翰林学士承㫖翰林学士知制诰直学士院翰林权直学士院权直掌制诰诏令撰述之事山堂考索宋翰林学士掌内制凡制诰赦敕国书及宫禁所用之文词凡后妃亲王公主宰相节度使除拜则学士草词授待诏书讫以进赦降徳音则先进草大诏命及外国书则具本禀奏传书亦如之凡他官入院未除学士谓之直院学士俱阙他官暂行文书谓之权直李心传建炎以来朝野杂记直学士院自开寳二年卢丞相多逊始权直学士院自开寳六年张舎人澹始翰林权直自干道九年崔舍人敦诗始学士院权直自淳熙五年崔舎人敦诗始文献通考宋太宗始用着作佐郎吕文仲为侍读其后冯元为翰林侍读又有马宗元为侍讲髙若讷为侍读不加别名但供职而已叶梦得石林燕语咸平中以侍读侍讲班秩未崇乃命杨徽之为侍读学士邢昺为侍讲学士班翰林学士下讲读置学士自此始庆厯后凡自翰林学士出例换侍读学士遂为故事建炎以来朝野杂记翰林读讲学士真宗朝始置元丰官制去翰林字及学士名元祐中复之沈括梦溪笔谈唐翰林院在禁中乃人主燕居之所应供奉之人自学士以下工伎羣官司𨽻籍其间者皆称翰林如今之翰林医官翰林待诏之类是也唐制自宰相而下初命皆无宣召之礼惟学士宣召葢学士院在禁中非内臣宣召无因得入故院门别设复门亦以其通禁庭也至如挽铃故事亦縁其在禁中虽学士院吏亦止于玉堂门外则其严宻可知如今学士院在外与诸司无异亦设铃索悉皆文具故事而已江少虞宋朝事实类苑学士院在资福殿横街之南宣徽院北玉堂上东阁承㫖学士居之西阁第二㕔居之玉堂后东西二阁第三㕔而下分处之待诏房六间在玉堂西南孔目院在西谓之西头驱使院在东谓之东头谨按魏泰东轩笔録称宋朝翰林学士不领他局真宗时始有判他局者及元丰改官制而学士仍罢主判之制是宋世翰林学士实为正阙故宋史职官志已别为一条与唐制稍有不同至其时学士所掌考之诸书则自草诏令书敕以外凡有御诗多宣令属和如声韵竒险难以赓载者必拜章恳陈述寡和之意往往优诏得免故王禹偁小畜集有谢免和御制诗表其职最为荣近宜太宗诏书有典司纶诰亲近冕旒之语也又宋世翰林读讲学士虽得以翰林系衔其实乃入侍经筵之官并不于学士院供职故元丰时尝去翰林之名然翰苑经筵同为儒臣之荣选所掌相通固亦不必区为二职耳洪迈容斋随笔宋朝馆阁之选皆天下英俊必试而后命一经此职遂为名流其髙者曰集贤殿修撰史馆修撰直龙图阁直昭文馆史馆集贤院秘阁次曰集贤秘阁校理官卑者曰馆阁校勘史馆检讨均谓之馆职记注官缺必于此取之非经修注未有直除知制诰者中外皆称为学士及元丰官制行凡带职者皆迁一官而罢之而置秘书省大抵与职事官等反为留滞矣谨按今翰林之称馆阁其名葢起于宋时所谓馆者乃指昭文史馆集贤三馆而言所谓阁者乃指秘阁龙图诸阁而言皆掌图籍文史之事而翰林学士院专司内命其职判然不同故当时或曰翰苑或曰禁林并不称馆阁自明制以图籍文史移之翰林院于是翰林始有馆阁之目矣然明代虽有此称而并无其地于名实仍不相副本朝规制周详庶常有馆国史有馆于馆职之名固已脗合近又鼎建文渊阁藏庋四库全书特诏设阁职以司排校视宋之秘阁尤极崇严今按其职守取史馆诸官载之此表而以秘阁诸官分系之文渊阁阁职表内用符其实云又按宋学士职名至多枢宻直学士以隶直枢宻院资政观文大学士以宠宰相旧臣端明资政殿及天章龙图等阁学士以为从官及外除者兼衔并无常职今故并附识于此不列诸表云辽辽史百官志北面官大林牙院掌文翰之事北面都林牙北面林牙承㫖北面林牙左林牙右林牙南面官翰林院掌天下文翰之事翰林都林牙兴宗重熙十三年有翰林都林牙南面林牙圣宗统和初有南面林牙翰林学士承㫖赵延夀传见翰林学士承㫖张砺翰林学士太宗大同元年见和凝为翰林学士翰林祭酒韩徳崇景宗保宁初为翰林祭酒知制诰室昉太宗入汴诏知制诰国史院监修国史圣宗统和九年见监修国史室昉史馆学士景宗保宁八年见史馆学士史馆修撰刘辉大安初为史馆修撰修国史耶律玦重熙初修国史谨案唐宋学士虽有翰林之名然署衔犹兼称翰林学士院其去学士而直称翰林院者实自辽始又辽代尚有宣政殿观书殿诸学士其职掌不见于史当亦如宋之杂学士以为加衔并不司文翰之事也金金史百官志国史院监修国史掌监修国史事修国史掌修国史判院事同修国史二员编修官正八品女直汉人各四员检閲官从九品翰林学士院翰林学士承㫖正三品掌制撰词命凡应奉文字衔内带知制诰贞祐三年陞从二品翰林学士正三品翰林侍读学士从三品翰林侍讲学士从三品翰林直学士从四品不限员翰林待制正五品不限员分掌词命文字分判院事衔内带知制诰翰林修撰从六品不限员掌与待制同应奉翰林文字从七品谨案厯代国史学士院官皆以他职兼领宋翰林学士虽有正阙而犹带他衔金则国史院编修及翰林各官皆定以品级于是词臣遂设为専职无复兼衔之例矣至修撰本史馆职名其翰林之有修撰亦自金始也元元史百官志翰林兼国史院秩正二品中统初以王鹗为翰林学士未立官署至元元年始置秩正三品六年置学士二员侍读学士二员侍讲学士二员直学士二员八年陞从二品十六年増侍读学士一员二十年省併集贤院为翰林国史集贤院二十一年増学士二员二十二年复分立集贤院二十三年増侍讲学士一员大徳九年改典簿为司直置都事一员皇庆元年改司直为经厯延祐五年后定置承㫖六员从一品学士二员正二品侍读侍讲学士各二员从二品直学士二员从三品属官待制五员正五品修撰三员从六品应奉翰林文字五员从七品编修官十员正八品检閲四员正八品典籍二员正八品经厯一员从五品都事一员从七品掾史四人译史通事知印各二人䝉古书写五人书写十人接手书写十人典吏三人典书二人蒙古翰林院秩从二品掌译写一切文字及颁降玺书并用蒙古新字仍各以其国字副之至元八年始立新字学士于国史院十二年别立翰林院置直学士一员待制二员修撰一员应奉四员令史一人知印一人十八年増学士三员省汉儿令史置蒙古笔且齐四人二十九年増侍读学士一员知印一人三十年増管勾一员大徳五年陞正二品九年置司直一员都事一员皇庆元年改陞从一品设官二十有八吏属二十有四延祐二年改司直为经厯后定置学士二员读讲学士各二员直学士二员待制四员修撰二员应奉五员经厯一员都事一员品秩并同翰林国史院承发架阁库管勾一员正九品笔且齐一十四人掾史三人译史一人知印二人书写一人典吏三人谨案元代又有奎章阁学士院文宗天厯二年置有大学士侍书学士承制学士供奉学士等员掌进经史之书考帝王之治顺帝至元六年罢更立宣文阁不置学士惟授经郎及监书博士以宣文阁系衔又有艺文监亦天厯二年置専以国语敷译儒书有大监少监监丞等员至元六年改为崇文监令翰林国史院领之以职制相凖奎章阁葢如今之内廷翰林艺文监则即今繙书房之任以非翰林院沿革所系谨附识于此不列诸表明明㑹典明初置翰林院为正三品衙门设学士侍讲学士侍读学士直学士典簿待制修撰应奉编修典籍检閲等官明史职官志翰林院学士一人侍读学士侍讲学士各二人侍读侍讲各二人典籍二人侍书二人待诏六人孔目一人史官修撰编修检讨庶吉士无定员学士掌制诰史册文翰之事以考议制度详正文书备天子顾问侍读侍讲掌讲读经史史官掌修国史庶吉士读书翰林院以学士一人教习之侍书掌以六书供侍待诏掌应对孔目掌文移吴元年初置翰林院秩正三品设学士侍讲学士直学士修撰典簿编修洪武二年置学士承旨正三品改学士从三品増设待制应奉典籍等官十三年増设检閲十四年定学士为正五品革承旨直学士待制应奉检閲典簿设孔目博士侍书待诏检讨令编修检讨典籍同左春坊左司直郎正字赞读考驳诸司奏启平允则署其衔曰翰林院兼平驳诸司文章事某官某列名书之十八年更定品员以侍读先侍讲建文时仍设承㫖改侍读侍讲两学士为文学博士设文翰文史二馆改孔目为典簿改中书舎人为侍书以𨽻翰林又设文渊阁待诏等官成祖初复旧其年九月特简讲读编检等官参预机务谓之内阁然解缙胡广等既直文渊阁犹相继署院事至洪熙以后杨士竒等加至师保礼絶百僚始不复署史官自洪武十四年置修撰三人编修检讨各四人其后由一甲进士除授及庶吉士留馆授职往往溢额无定员嘉靖八年复定讲读修撰各三人编修检讨各六人皆从吏部推补如诸司例然未几以侍从人少诏采方正有学术者以充其选因改御史胡经员外郎陈束主事唐顺之等七人俱为编修以后仍循旧例由庶吉士除授卒无定额崇祯七年又考选推官知县为编修检讨盖亦剏举非常制也庶吉士自洪武初有六科庶吉士十八年以进士在翰林院承敕监等近侍者俱称庶吉士永乐二年始定为翰林院庶吉士选进士文学优等及善书者为之三年试之其留者二甲授编修三甲授检讨不得留者则为给事中御史或出为州县官宣徳五年始命学士教习万厯以后掌教习者専以吏礼二部侍郎二人谨案自古儒学之臣或以文章备顾问或以笔札司纪载莫不簮毫珥管出入承明与他曹之耑治案牍者较为地近而职清故厯代以来最称华选册府元龟以翰林学士等之典司纶诰供奉文章者列为词臣部以着作郎等之职领笔削任膺纂辑者列为国史部今之翰林官实兼二者而有之然翰林専直禁廷着作列居外省其局尚分至明初设翰林院以综其事次于部院诸司永乐中置内阁特选翰林官入直以预机务嗣后登纶扉者必起家翰苑其余迁转亦视他曹为优异顾明代资格太拘一与词林之选便可坐跻华膴往往优游养望散馆后率谒假回籍吏部辄按原资起用竟有家居数十年迁至尚书侍郎始行入朝供职者偶有一二调外及改部即衆论喧哗互相袒徇其甚者每选翰林官入内书堂教小内侍俾得与宦䜿交结夤縁籍其奥援视为终南㨗径于国体官常所闗尤鉅崇祯间又以行取之知县推官改授馆职思欲破格求才而卒不能收一日之效国家词曹职制视前代益昭明备皇上亲幸翰林院钖宴赓歌恩礼隆重置庶常馆于正阳门东以为庶吉士讲肄之所发帑増修廪饩丰渥凡翰詹诸臣屡蒙御试亲加甲乙学问优赡者每荷破格超除其才堪外用者则或特诏大臣抡选或以考绩记名出膺道府又定例令掌院学士于圆明园直班日以编检十员更畨引见五年一举以昭慎重裁成造就恩意周详芸馆羣僚无不奋兴感励玉堂盛轨洵乎振古为隆尔又案书有十体曰诰曰命皆教诲臣下之辞盖即周官内史所掌策书为后世诰勅所自昉今存者如君陈君牙诸篇大抵意深劝励并无所褒贬于其间至汉而三王赐策其文具载史记尚为不失古意魏晋以后其事属之中书省唐代始设翰林学士以専知制诰而中书舎人分掌外制迨宋而其职益重号为两制宣名鎻院啧啧艳称然当时制草多尚骈俪体涉浮华其措词已不能崇实甚至爱憎任情肆口低昻遂以朝廷荣辱大柄付之当制诸臣之手使得假宣麻出告之权以快其报复恩讐之具虽持正如苏轼而于吕恵卿谪词犹自夸三十年刽子方剐得一有肉汉其他若郑畋草刘瞻谪词多称其清节而路巖以为何异表荐刘相汪藻草李纲谪词至比之共驩少正夘而以为我文章自直一翰林学士彼不我与安得不丑诋之其颠倒黑白如此者不可殚数又其陋者且因交游请乞利其润笔为之饰词取悦终至入主出奴互相排袒恩怨纠结党论繁兴浸酿清流之祸其弊有不可胜言者伏读御制题董其昌自书告身一篇以制诰之设尚空言而收实害鲜彰瘅之益成声气之私为国家者何赖有此圣训煌煌推阐深切诚万世之寳鑑也我朝定制文武各官黜陟祇称某人补授某官某人降调革职诰命勅命皆视品级大小定有成式文简辞严用彰明训其祭文碑文由翰林院撰拟奏请钦定词皆核实不爽铢毫珥笔词臣断不能更假公事以逞其私忿厯代党援门户之陋习至今日而尽行扫除信足永垂法守矣钦定厯代职官表卷二十三钦定历代职官表卷二十四钦定四库全书钦定厯代职官表卷二十四经筵日讲起居注官表经筵日讲起居注官国朝官制经筵讲官满洲汉人各八人掌进读讲章敷陈典训以奉侍经幄敬襄鉅典嵗二月八月两举经筵讲书满洲汉人各一人讲经满洲汉人各一人由翰林院先期请㫖简𣲖满洲讲官以大学士内阁学士掌院学士读讲学士詹事少詹事及尚书侍郎左都御史副都御史通政使大理寺卿等官列名汉人讲官以大学士内阁学士掌院学士读讲学士詹事少詹事祭酒及尚书侍郎左都御史等官之由翰林升任者列名以原衔兼充员额顺治十四年定置日讲起居注官满洲八人汉人十有二人掌侍直起居记言记动均翰林詹事坊局官以原衔兼充引见简用惟满汉掌院学士例各兼一缺凡皇帝御门听政朝㑹宴飨大典礼大祭祀及毎嵗勾决重囚皆以日讲官满洲汉人各二人近前侍班谒陵校猎巡狩方岳则请㫖扈从凡侍直敬聆纶音退而谨书之具年月日及当直官姓名于籍月成满汉文各二帙至次年按月编排彚为总册封鐍于匮送内阁尊藏焉初顺治十四年始设日讲官十人康熙九年置起居注馆于太和门西廊设满洲记注官四人汉人记注官八人俱以日讲官兼摄十二年増设满洲记注官一人汉人记注官二人十六年又増设满洲记注官一人二十年増汉人记注官至十八人三十一年定设汉人记注官十二人五十七年三月省记注官令翰林官五员于理事日侍班记注之事併归内阁雍正元年诏复设日讲起居注官如康熙五十六年以前故事干隆元年増设满洲记注官二人凡满汉记注官均兼日讲系衔起居注馆主事满洲二人汉人一人掌出纳文移校对典籍初置满洲主事三人汉军主事一人康熙三十八年省满洲汉军主事各一人五十七年俱省雍正元年复置满洲主事二人十二年増设汉人主事一人笔帖式满洲十有四人汉军二人顺治初置满洲八人汉军四人十一年増设满洲六人康熙五十七年俱省雍正元年复设如今额歴代建置三代大戴礼记武王践阼三日召师尚父而问焉曰黄帝颛顼之道存乎意亦忽不可得见欤师尚父曰在丹书王欲闻之则斋矣三日王端冕师尙父亦端冕奉书而入负屏而立王下堂南面而立师尚父曰先王之道不北靣王行西折而南东面而立师尚父西面道书之言谨案大戴礼称帝入太学承师而问道而学记亦云太学之礼诏于天子无北面是三代圣王皆有讲学之臣以资启沃特其官不见于六经章俊卿山堂考索以周官师氏保氏为后世经筵之职然师氏保氏虽云王举则从其实専为教世子国子而设未可引为原始惟大戴礼武王践阼篇载师尚父授丹书颇与经筵之仪相近后世举经筵不于太学而于殿廷事亦相类録着于此以征縁起焉礼记玉藻动则左史书之言则右史书之郑康成注其书春秋尚书具存者孔颕逹疏左阳阳主动故记动言则右史所书右隂隂主静故也周礼五史无左右之名襄二十五年太史书崔氏是太史记动为左史也周礼内史掌䇿命是内史为右史也孔丛子古者人君外朝有国史内朝有女史举则左史书之言则右史书之谨案左史记动右史记言为后代记注官所由始然其説但见于礼记而周礼则无左右史之名故孔颕逹以太史为左史以内史为右史但考太史掌稽天道以建典则并无记载职任不可以当珥笔之官而内史掌八柄以诏王治所司皆君举之大者其他策命诸侯卿大夫亦宜籍记以存盟府则内史当为记事之职而外史掌外令及四方之令当为记言之职孔颕逹据酒诰郑注有太史内史掌记言记行之文遂以二官分配非其实也又考逸周书史记解穆王时有左史戎夫春秋襄十四年左氏传有左史谓魏庄子又楚有左史倚相左史老则是周自成康以后亦已特置左右史官并不专属之内史外史矣秦汉章俊卿山堂考索汉武帝时儿寛语帝经学宣帝甘露三年诏诸儒讲论五经于石渠阁光武平陇蜀后数引公卿郎将讲论经理令桓荣敷奏经义显宗时张酺以尚书数讲于御前肃宗建初四年㑹诸儒于白虎观讲五经同异帝亲临决如石渠故事谨案宣帝讲石渠章帝议虎观即讲经殿中之始然特令诸儒讲议异同称制平决而已惟桓荣张酺之流讲经御前此有似于后世经筵日讲之官特未置为定职耳隋书经籍志汉武帝有禁中起居注后汉书明徳马皇后本纪后自撰显宗起居注杜佑通典汉起居注似在宫中为女史之任王应麟玉海献帝及晋代以来起居注皆近侍臣所録谨案隋书称周穆天子传体制与今起居注正同葢周时内史所记王命之副则记注之设由来尚矣汉代起居注之名今可考见者汉书儿寛传臣瓒注宣帝纪黄龙元年师古注俱引汉注文选赭白马赋李善注引汉明帝起居注章懐太子后汉书註引献帝起居注而史独不详其珥笔之官杜佑疑为女史之任王应麟亦谓献帝以后乃侍臣所録然考后汉马严传称永平中留仁寿与校书郎杜抚班固等杂定建武注记则当时实以史官掌之又杨赐传载赐初侍讲华光殿后为太尉去位帝閲録故事得赐前侍讲注籍云云章懐太子注谓所注之籍録据此则亦似今之以日讲起居注合为一职也三国三国魏志曹爽传爽弟彦为散骑常侍侍讲谨案自汉以后歴代俱无经筵日讲之官而独有所谓侍讲者以他官兼领掌以经义进讲御前葢即其职但今侍读侍讲已定为翰林官职名故其沿革之详已专系之翰林院篇不入于此表马端临文献通考自魏至晋起居注则着作掌之其后起居皆近侍之臣録记也録其言行与其勲伐歴代有职而无其官晋山堂考索晋起居之职掌于着作其后亦命近臣主掌其事谨案隋志载晋起居注卷帙甚多其见于他书所引者如三国蜀志注引晋泰始起居注魏志注引陆机惠帝起居注文选注引晋起居注太康四年诏世説注引惠帝建兴太元起居注而沈约宋书𫝊亮𫝊亦引陆士衡起居注稽之陆机本传机于惠帝初尝为着作郎此即当时记注由着作撰述之一证也宋齐梁陈南齐书周颙传颙兼着作撰起居注梁书裴子野传武帝以为着作郎掌修起居注南史王思逺传思逺迁为侍中掌优䇿及起居注谨案江左诸朝承晋制以着作掌起居注而王思逺乃以侍中亦兼其职南史王喜传又载有喜为领军府白衣吏领军将军沈演之使写起居注一事考演之时以中领军兼侍中则当时起居注实兼属于门下省隋唐起居郎之𨽻门下其源葢本于此也北魏通典后魏始置起居令史每行幸宴㑹则在御左右记録帝言及宴賔客酬答后又别置修起居注二人以他官领之魏书官氏志起居令史从第七品上谨案北魏修起居注虽他官兼之然已设有定额考之于史如崔鸿以司徒长史前将军兼韦贲以员外散骑侍郎兼许绚以司徒谘议参军兼隂道方以左民郎中兼封肃以太学博士兼邢昕以太尉记室参军兼温子昇以南主客郎兼则亦不拘品秩也魏书又有称监起居者见于裴修卢聿诸传有称典起居注者见于裴伯茂魏收郑伯猷诸传殆即修起居注之职而变其文者欤北齐隋书百官志后齐集书省又领起居省散骑常侍通直散骑常侍散骑侍郎通直散骑侍郎各一人校书郎二人谨案北齐别置起居省而记言动者始各为一局即如今之设记注馆也然考北齐书崔㥄传天保初㥄除侍中监起居崔瞻传瞻为中舎人兼中正员郎勅修起居注则其时撰述之事仍以他官兼之所谓散骑常侍等葢特具员而已后周通典后周官品正四命春官外史下大夫唐六典后周春官府置外史掌书言及动作以为国志又有着作掌缀国録葢起居着作自此分也谨案后周既分起居着作为二职则外史当专记言记动之任然考隋书刘行本传称周武帝亲总万几行本转御正中士兼领起居注是当时亦以他官兼领不尽属之外史矣隋郑樵通志隋初以吏部散官及校书正字有叙述之才者掌起居注职以纳言统之至炀帝以为古有内史外史今着作如外史矣宜置起居注官以掌其内乃于内史省置起居舎人二员次内史舎人下唐六典汉晋以后起居注皆史官所録自隋置为职员列为侍臣专掌其事每季为卷送付史官唐王圻续文献通考唐穆宗召韦处厚路隋为侍读命讲书谨案歴代经筵皆无专官至唐始有内殿侍读讲书之制然亦未有经筵之名故侍读侍讲诸官皆别系诸翰林院篇不列于此通典唐贞观二年省起居舎人移其职于门下置起居郎二人显庆中复于中书省置起居舎人遂与起居郎分掌左右龙朔三年改为左右史咸亨元年复旧天授元年又为左右史神龙初复旧新唐书百官志门下省起居郎二人从六品上掌録天子起居法度天子御正殿则郎居左舎人居右有命俯陛以听退而书之季终以授史官贞观初以给事中谏议大夫兼知起居注或知起居事每仗下议政事起居郎一人执笔记録于前史官随之其后复置起居舎人分侍左右秉笔随宰相入殿若仗在紫宸内阁则夹香案分立殿下直第二螭首和墨濡笔皆即㘭处时号螭头髙宗临朝不决事有所奏惟辞见而已许敬宗李义府为相奏请多畏人之知也命起居郎舎人对仗承㫖仗下与百官皆出不复闻机务矣长寿中宰相姚璹议仗下后宰相一人録军国政要为时政记月送史馆然率推美让善事非其实未几亦罢而起居郎犹因制敕稍稍笔削以广国史之阙起居舎人本记言之职惟入而位于起居郎之次及李林甫专权又废太和九年诏入合日起居郎舎人具纸笔立螭头下复贞观故事有令史三人赞者六人中书省起居舎人二人从六品上掌修记言之史録制诰徳音如记事之制季终以授国史有楷书手四人典二人唐㑹要武宗㑹昌二年十月中书奏起居注记比者不逐季撰録请每季初即纳前一季所记与史馆以迟速为殿最从之谨案唐以起居郎舎人分侍左右执笔记録记注官侍班之制实起于此时其季终以所修録送史馆即如今每嵗十二月以起居注送内阁之例而宰相所録又名时政记则如今内阁之有上谕档及外纪档也五季薛居正旧五代史周李糓监修国史请命近臣録禁中事付史馆乃命枢密院直学士就枢密院録送史馆自此始谨案五季两省设官并沿唐制而起居郎舎人之职皆不见于纪传观薛史所载今枢密直学士録时事以送史馆则亦未必备官也宋文献通考元丰官制废翰林侍读侍讲学士不置但为兼官然必侍从以上乃得兼之其秩卑资浅则为説书嵗春二月至端午日秋八月至长至日遇只日入侍迩英阁轮班讲读元祐七年复増学士之号建炎元年诏特差侍从官四员充讲读官遇万几之暇令三省取㫖就内殿讲读山堂考索宋太祖召赵孚讲周易又召王昭素讲易干卦真宗置侍读侍讲学士择耆旧以充其选设直庐于秘阁侍读更直仁宗天圣元年上始御崇政殿召侍讲孙奭冯元讲论语初诏双日至是只日亦诏讲读景祐元年以贾昌朝赵希言王宗道杨安国并为崇政殿説书日以二人入侍讲崇政説书自此始旧讲读官每见先赐坐暂起讲复坐仁宗富于春秋乃令儒臣并就御案遂为故事范镇东斋纪事宋崇政殿西有延义阁南向迎阳门之北有迩英阁东向皆讲书所仁宗初御延义每令讲论或讲读终篇则宣二府大臣同听赐飞白书或赐宴其后专御迩英也吴曽能改斋漫録王荆公所作贾魏公神道碑云景祐元年积官至尚书都官员外郎乃始置崇政殿説书而以公为之然予按傅简公佳话云太祖少亲戎事性好艺文即位未几召山人郭无为于崇政殿讲书至今讲官所领阶衔犹曰崇政殿説书云据傅简公所云则崇政殿説书不始于仁宗景祐元年矣岂中尝罢之而至是再建耶谨案经筵之制起于宋凡侍读侍讲学士侍读侍讲及崇政殿説书皆称经筵官马端临所谓至清要显美者是也当时以双只日入侍讲读早晚进讲惟遇假故及大寒大暑权行停罢故经筵即日讲并不分设两官自明于经筵以外有日讲午讲诸仪于是经筵日讲职名始区而为二矣今以读讲已为翰林定职故别载入翰林院篇而崇政殿説书则系之此表至吴曾以説书之官起自郭无为考之于史郭无为乃抱腹山人北汉主刘承钧召以为相后为刘继元所杀其人始终在北汉并未入宋安得有太祖召令讲书之事真无稽之谈不足信也宋史职官志门下省起居郎一人掌记天子言动御殿则侍立行幸则从大朝㑹则与起居舎人对立于殿下螭首之侧凡朝廷命令赦宥礼乐法度损益因革赏罚劝惩羣臣进对文武臣除授及祭祀宴享临幸引见之事四时气候四方符瑞户口増损州县废置皆书以授着作官国朝旧置起居院命三馆校理以上修起居注熙宁四年诏谏官兼修注者因后殿侍立许奏事元丰二年兼修注王存乞复起居郎舎人之职使得尽闻明天子徳音退而书之神宗亦谓人臣奏对有颇僻䜛慝者若左右有史官书之则无所肆其姦矣然未果行故事左右史虽日侍立而欲奏事必禀中书俟㫖存因对及之八月廼诏虽不兼谏职许直前奏事葢存发之也官制行改修注为郎舎人六年诏左右史分记言记动元祐元年仍诏不分七年诏迩英阁讲读罢有留身奏事者许侍立绍圣元年中丞黄履言所奏或干机密难令旁立仍依先朝故事先是御后殿则左右史分日侍立崇宁三年诏如前殿之仪更不分日大观元年诏事有足以劝善惩恶者虽秩卑亦书之绍兴二十八年用起居郎洪遵言起居郎舎人自今后许依讲读官奏事隆兴元年用起居郎兼侍讲胡铨言前殿依后殿轮左右史侍立中书省起居舎人一人掌同门下省起居郎侍立修注官元丰前以起居郎舎人寄禄而更命他官领其事谓之同修起居注官制行以郎舎人为职任淳熙十五年罗㸃自户部员外郎为起居舎人避其祖讳乃以为太常少卿兼侍立修注官其后两史或阙而用资浅者则降㫖以某人权侍立修注官玉海淳化五年四月丙戌史官修撰张佖请置起居院修左右史之职记録为起居注每月与时政记同送史馆上嘉之乃置院于禁中命梁周翰李宗谔掌郎舍人事修撰体式检讨故事以闻丁酉周翰等言今复应有崇徳殿长春殿皇帝宣谕之言侍臣论列之事依旧中书编为时政记月终送史馆其余百官封拜除改沿革之事并令闗报起居院以备编録每月送史馆仍命郎舎人分直崇政殿以记言动别为起居注每月先进御后付史馆从之庆厯三年十一月同修注欧阳修请上殿臣僚少留殿门俟修注官出面録圣语又请更不进本从之至和元年八月二十四日知制诰贾黯乞修注官入侍迩英阁事有可书随即记録二年三月丁夘令立侍谏官兼修注文献通考宋沿唐制起居郎隶门下起居舎人隶中书号小两省官费衮梁谿漫志二史立螭头旧多服緑者谓之一㸃青其职曰记言记动则人主起居之际皆所当侍而遇乘舆行幸未尝扈从此亦阙文近世始命起居郎起居舎人从驾乃合建官本意谨案宋以起居郎为左史起居舎人为右史专修记注与讲筵官原各为一职然考王应麟称説书贾昌期以经筵议论纂为迩英延义二阁记注孝宗时洪迈等在经筵亦以所得上语及奏对编为祥曦缉熙二殿记注则今记注官之兼日讲衔权舆于此矣辽辽史百官志门下省起居舍人院起居舎人圣宗开泰五年见起居舎人程翥知起居注耶律迪里重熙末知起居注起居郎杜防开泰中为起居郎金宇文懋昭大金国志天㑹十三年改官制记注院置修起居注金史百官志记注院修起居注掌记言记动明昌元年诏毋令谏官兼或以左右卫将军兼贞祐三年以左右司首领官兼为定制益政院正大三年置于内廷以学问该博议论宏逺者数人兼之日以二人上直备頋问讲尚书通鑑贞观政要名则经筵实内相也金史哀宗本纪正大三年七月诏设益政院于内廷以礼部尚书杨云翼为益政院説书官谨案辽道宗有令侍臣讲论语事则当时亦尝置进讲之官特无经筵之目耳至金初未开讲幄正大中始设益政院官令其日侍讲读而説书官以礼部尚书兼之则其职较崇今以尚书侍郎充经筵讲官葢即其例也元陶宗仪辍耕録天厯初建奎章阁于西宫兴圣殿之西廊文宗复位陞为奎章阁学士院置大学士五员并知经筵事侍书学士二员承制学士二员供奉学士二员并兼经筵官幕职置叅书二员典籖二员并兼经筵叅赞官艺文监太监少监监丞或有兼经筵官者博士兼经筵叅赞官授经郎兼经筵译文官元史黄溍列传溍兼经筵官执经进讲者三十有二帝嘉其忠数出金织文段赐之元史额琳沁巴勒列传额琳沁巴勒以御史大夫知经筵事经筵进讲必详必慎故每读译文必被嘉纳元史百官志至元六年始置起居注左右补阙掌随朝省台院诸司凡奏闻之事悉纪録之如古左右史十五年改陞给事中兼修起居注左右补阙改为左右侍议奉御兼修起居注后定置给事中兼修起居注二员右侍仪奉御同修起居注一员左侍仪奉御同修起居注一员孙承泽春明梦余録元人经筵仪节悉备如以勲旧大臣知其事及定期二八月后累朝皆仍其制谨案元以奎章阁学士院兼经筵官给事中兼起居注官皆设为定职而勲旧大臣亦间令知经筵以重其事如额琳沁巴勒以御史大夫兼领者是也明廖道南殿阁词林记洪武中令儒臣更番入禁中每日轮一员进讲侍直误者罪之如大学士吴沈尝坐进讲迟误被劾永乐以后多渥典自设经筵后讲官不复入直惟令翰林及春坊经局等官相轮侍班久之选为展书官又自展书乃得充月讲官若日讲则用年资深而品秩尊者续文献通考英宗正统元年春二月始开经筵命太师英国公张辅知经筵事少傅兵部尚书兼华葢殿大学士杨士竒少傅工部尚书兼谨身殿大学士杨荣礼部尚书兼学士杨溥同知经筵事詹事府少詹事兼侍读学士王直少詹事兼侍讲学士李时勉钱习礼陈循侍读苖𠂻侍讲髙糓修撰马愉曹鼐兼经筵官仍赐宴及金币有差遂为定制续定经筵仪注毎月三日日以逢二为期嵗率以二八月中旬起四十月末旬止用勲臣一人知经筵事内阁大学士二人同知经筵事六部尚书左右都御史通政司使大理寺卿及学士等官侍班翰林院春坊等官及国子监祭酒二员进讲二员展书给事中御史各二员侍仪鸿胪寺锦衣卫堂上官各一员供事又鸣赞一员赞礼序班四员举案侯伯各一人领将军侍卫春明梦余録文华殿经筵毎嵗以二八月中旬起四十月末旬止月三㑹讲日皆逢二进讲每两人一四书一经讲章皆预呈阁臣转付中书缮録正副各二纸隔日进司礼监官奏知先晩于文华殿内宝座地平之南设金鹤香炉左右各一于左香炉之东稍南设御案讲案各一皆西向案上各置所讲二书以夹讲章各压以金尺一副至期早进近侍内臣及知经筵官勲臣内阁学士并讲官及六部尚书都御史大理寺卿通政司使鸿胪寺卿锦衣指挥使及四品以上写讲章官俱绣金绯袍其展书翰林官与侍仪御史给事中序班鸣赞等官俱青绣服朝毕驾起御文华殿皆随之大汉将军凡二十名𨗳驾至左顺门退易冠带便服仍各执金𤓰而领将军或侯或伯者则易金绣蟒衣追越衆官进左顺门皆分班缀行立文华殿外竢传宣云进来则将军先入殿内负东西墻立诸臣陞陛鸿胪寺官赞入班行礼毕以次分由殿东西门入重班立指挥则立西一班末稍前御史给事序班六员分于中门左右向北立序班二人举御案进上二人举讲案置中鸣赞唱进讲二官各出班立讲案前展书官二员出班对立鸣赞讲官并行礼兴东展书官进至地平膝行诣御案展四书讲章讲四书官亦稍前近案展所讲书竢展书官复位先説讲某书然后申讲讲毕掩书稍退后原展书官仍如仪进掩书复位西展书官与讲经官进退俱如前仪讲毕仍并行礼各回班序班各撤案聨置旧所鸿胪卿中跪奏礼毕上谕官人每喫酒饭各官跪承㫖兴以次出丹陛仍行礼乃出左顺门宴以官序惟学士之坐立则序于鸿胪寺卿及四品以上写讲章官及展书官坐立亦序于四品之下重职事也又日讲官凡四员日轮二员先大学衍义次贞观政要二书皆不用讲章惟各以黄票书所起止预进先日内臣设御案于文华殿后穿堂中以二书并起止置案上至日早朝毕四讲官同阁臣随驾入至殿内授内臣以来日起止竢召乃入穿堂内行礼分班北向前后立东班当讲者诣御案前内侍授牙籖右手执之且指且讲书则向上初展后掩皆属内侍讲毕还籖复位西班当讲者乃进讲悉如东仪讲毕上谕先生喫酒饭皆跪承㫖行礼礼毕前后皆一拜三叩头出宴于文华门外西庑禁中谓之小经筵亦谓之小讲明史职官志起居注甲辰年置吴元年定秩正五品洪武四年改正七品六年陞从六品九年定起居注二人后革十四年复置秩从七品寻罢至万厯间命翰林院官兼摄之已后罢谨案自魏晋以后歴代皆有起居之任至明初暂置即罢遂不复设翰林职掌虽有记注起居编纂六曹章奏之文仅属虚名未尝撰辑神宗时阁臣始议开史局以东西十馆密迩朝堂纪述为便乃以东馆近上四所令史臣分直其中一起居二吏户三礼兵四刑工日轮日讲官一员专记起居兼録圣谕诏勅册文其六曹章奏则选史官中年深而文学素优者六人分纂因定常朝御门日记注起居官及史官侍班之制日讲官系起居注衔葢自此始然不久仍复停辍故终明之世起居之官不备以致史职旷废王鏊震泽长语所谓前代左右史皆亲见在廷君臣言动而书之成化以来人君不复与臣下接朝事亦无可纪凡修史则但取诸司奏牍分泒诸人以年月编次杂合成之后世将何所取信者是也我朝复设起居注馆以翰詹诸臣兼充执简簮毫敬谨纪载年经月纬嵗有成编视唐宋之时政记日録而更昭核实矣又案经筵之礼始于宋代所以讲明正学阐绎圣文歴代相因咸称鉅典至明而仪节尤为详备然当时人主习于宴安怠惰往往临朝传免即有勤于听讲者亦不过以文具相视未尝有所辨论发明黄瑜双槐嵗抄载明景帝每讲毕命中官布钱于地令讲官拾之以为恩典髙糓年老俯伏不便恒莫能得一他讲官拾以遗之是以讲学论道之地而恣意媟凟实乖典则逮熹宗之世而顾秉谦等于经筵讲毕䄂出市刋辽东传以搆䧟熊廷弼遂借书帏令典以曲肆其倾害之机谋益非念陈典谟之本意矣国家敦崇实学久道化成皇上稽古尊经嵗莅讲幄亲制御论发挥精藴无不澈天人之㣲㫖贯理道之真源诸臣肃跽敬聆仰见觉世牖民之至意心悦诚服莫可名言统备君师实三代以后所莫能景企于万一也钦定厯代职官表卷二十四钦定历代职官表卷二十五钦定四库全书钦定厯代职官表卷二十五文渊阁阁职表文渊阁阁职国朝官制文渊阁领阁事满洲汉人各一人掌总领秘书典司册府国朝定例大学士有以文渊阁系衔而阁制未建我皇上右文稽古修明典籍干隆三十七年特诏直省守吏购访海内遗书以广石渠藏弆逸文坠简竒秘响臻复允廷臣议棌古书之散见永乐大典者釐订成编爰勅馆臣排校缮録彚为四库全书凡三万六千册而赢命于文华殿后鼎建文渊阁以贮之其规制则准宁波范氏天一阁之式依四部门目列架分储四十一年上以宋程俱麟台故事所载秘书官品颇详诏大学士等集议叅仿其制剏置阁职领阁事以大学士恊办大学士掌院学士兼充直阁以下咸定额有差用资典守兰台东观永昭美备焉文渊阁提举阁事一人以内务府大臣兼充掌率内务府官属以综理阁务焉文渊阁直阁事六人以科甲出身之满洲汉人内阁学士内班出身之满洲詹事少詹事读讲学士汉人詹事少詹事读讲学士等官兼充掌典守釐辑之事以时与校理轮畨入直凡春秋曝书则董率而经理之文渊阁校理十有六人以内班出身之满洲庻子侍读侍讲洗马中允赞善编修检讨汉人庻子侍读侍讲洗马中允赞善修撰编修检讨及科甲出身之内阁侍读等官兼充分掌註册㸃騐之事文渊阁检閲八人以科甲出身之内阁中书兼充掌排次清釐之事文渊阁办理事务内务府司员四人笔帖式四人由提举阁事大臣抡选奏充掌一切收发启闭扫除及稽查宿直之事歴代建置三代陆德明庄子释文世本云彭祖姓籛名铿在商为守藏史在周为柱下史史记老子列传周守藏室之史也司马贞索隠周藏书室之史老子为柱下史即藏室之柱下因以为官名谨案据索隠所云则柱下史即守藏书室之官非有二职李善文选註引列仙传谓李耳为周柱下史转为守藏史者非也汉世殿中兰台有图籍秘书而御史属于兰台故后代相沿以柱史为御史通称其实乃掌书之官并非纠察之任今仍系之于此表周礼春官外史上士四人中士八人下士十有六人掌三皇五帝之书谨按周官小史掌邦国之志先郑谓若周志郑书之类葢志诸侯所出之系与其庙祧昭穆如今之玉牒及家谱外史掌四方之志后郑谓若鲁之春秋晋之乘楚之梼杌葢志九州列国四海百蛮世系之所自出分封之所由始朝贡之断续礼乐之更革俗尚之丑好如今之各直省志书皆与歴代秘书所掌不同惟三皇五帝之书则正王者藏书之府所存之旧典实柱下职守所在今故互着于表焉秦史记张苍列传秦时为御史主柱下方书谨按如淳注以方书为四方文书然考汉书叙传称北平志古司秦柱下颜师古曰志记也谓多记古事也司主也是可知柱下实掌古籍不独天下图书计簿也秦虽燔灭诗书而博士所存故在则禁中亦必有藏书之所故以张苍主之欤汉汉书功臣侯表山都正侯王恬启汉五年为郎中柱下令颜师古注今主柱下书史也谨案汉初沿秦之制则所谓柱下令者当亦主图籍之官也程俱麟台故事自汉置未央宫即麒麟天禄阁在其中命刘向扬雄典校皆在禁中即内库书也汉书艺文志武帝建藏书之䇿置写书之官下及诸子传说皆充秘府至成帝时以书颇散亡使谒者陈农求遗书于天下诏光禄大夫刘向校经传诸子诗赋步兵校尉任宏校兵书太史令尹咸校术数侍医李柱国校方技每一书已向輙条其篇目撮其指意録而奏之汉书扬雄传雄为大夫校书天禄阁上谨案汉以麒麟天禄阁为禁中藏书之所即后世秘阁之制所由昉而刘向扬雄等皆以他官典校其间则今文渊阁阁职为内阁翰詹诸臣兼衔正其例也又汉御史中丞居殿中掌兰台秘书即古柱下之职与秘书省职掌相通故歴代营都邑置府寺必以秘书省及御史台为邻自唐以后御史台始专掌纠察无复典守图书之职今已系之都察院篇特附见其本制于此杜佑通典后汉图书在东观后汉书马融𫝊拜为校书郎中诣东观典校秘书章懐太子李贤注谢承及续汉书并云为校书郎又拜郎中也后汉书蔡邕传召拜郎中校书东观通典后汉选他官入东观典校秘书葢有校书之任而未为官也故以郎居其任则谓之校书郎以郎中居其任则谓之校书郎中当时重其职故学者称东观为老氏藏室道家蓬莱山焉后汉书桓帝本纪延熹二年初置秘书监官应劭汉官仪秘书监一人秩六百石马端临文献通考桓帝置秘书监掌典图书古今文字考合同异属太常以其掌图书秘记故曰秘书后省谨案自后汉置秘书监而典司图籍设有专官歴代相因未尝改作至明始以其职併入翰林院然翰林官署既不在禁中内府藏书遂无人职掌逮于季世而散佚殆尽其立法之弊亦可见矣今以四库全书藏庋文渊阁特置阁职以综领其事与前代秘书省监职制相承源流可以考见谨详着于表用昭延阁隆规实监古而益彰详备也三国三国蜀志郄正传正入为秘书吏转为令史迁郎至令通典魏武帝又置秘书令典尚书奏事文帝黄初初置中书令典奏事而秘书改令为监掌艺文图籍之事初属少府后乃不属武帝置秘书令及丞一人黄初中有左右二丞刘放为左丞孙资为右丞文献通考魏始置秘书校书郎太平御览王肃言秘书不应属少府表曰魏之秘书即汉之东观郡国称敢言之上东观未有𨽻名于少府者也太和中兰台秘书争仪三府奏议秘书司先王之载籍与中书相亚宜与中书为官聨裴松之三国志注薛夏为秘书丞尝以公事移兰台兰台自以台也而秘书署耳谓夏不得为移推使当有坐者夏报之曰兰台为外台秘书为内阁台阁一也何不相移之有兰台屈无以折自是遂以为常谨案自汉以后皆仿麒麟天禄之制以秘阁为藏书之府故魏薛夏称秘书为内阁晋永平诏书亦以秘书掌中外三阁图书此可证秘书省官即如今之阁职也晋章俊卿山堂考索晋武帝以秘书併入中书省惠帝后别置秘书监掌三阁图书自是秘书之府始居于外唐六典惠帝永平元年诏秘书典综经籍考校古今中书自有职务逺相统摄于事不专宜令复别置秘书寺掌中外三阁图书自是秘书寺始外置焉晋书职官志秘书监其属官有丞有郎通典晋秘书监铜印墨绶进贤两梁冠绛朝服佩水苍玉丞铜印墨绶进贤一梁冠绛朝服稽绍司马彪傅畅王谧等并为此官秘书郎掌三阁图书校閲脱误进贤一梁冠绛朝服亦谓之郎中武帝分秘书图籍为甲乙丙丁四部使秘书郎中四人各掌其一宋齐梁陈宋书百官志秘书监一人丞一人郎四人南齐书百官志秘书监一人丞一人郎晋秘书阁有令史掌衆书见晋令齐亦置令史正书及弟子皆典教书画通典宋齐秘书郎皆四员尤为美职皆为甲族起家之选待次入补其居职例十月便迁谨案晋代秘书之府始居于外而南史载宋废帝时明帝被拘殿内住在秘书省是宋齐以后秘书当仍在禁中矣隋书百官志梁秘书省置监丞各一人郎四人掌国之典籍图书天监七年定秘书监为十一班秘书丞为八班秘书郎为二班山堂考索秘书郎齐梁末多以贵游子弟为之无其才实通典陈秘书所掌与梁同谨案自晋武帝分秘书图籍为四部使秘书郎中掌之嗣后宋则有秘书监谢灵运秘书丞王俭齐有秘书丞王亮秘书监谢朏各造四部目録梁则秘书监任昉以秘阁四部篇卷分杂手自讐校由是篇目定焉是歴代秘书皆有簿録实秘书监丞郎职掌所在也北魏魏书官氏志秘书监第三品秘书丞从第四品秘书郎中第七品魏书郑道昭传徙秘书丞兼中书侍郎迁秘书监魏书髙祐传拜秘书令与丞李彪奏着作郎已下参造国书魏书游肇传为内秘书侍御中散转通直郎秘阁令魏书韦朏传迁秘书郎中江式传式父绍兴髙允奏为秘书郎魏书韦缵传补中书学生除秘书中散通典后汉有秘书校书郎谨案北魏既有秘书监而髙祐传又有秘书令游肇传又有秘阁令当即一官而异名至秘书中散为魏所剏设葢入直秘书省以备使令者无常职也又孙惠蔚传称惠蔚迁秘书丞疏请依前丞卢昶所撰甲乙新録禆残补阙损併有无以为定本次第均写永为常式并令四门博士及在京儒生四十人在秘书省专精校考参定字义是北魏秘书亦当有簿録矣北齐隋书百官志后齐秘书省典司经籍监丞各一人郎中四人校书郎十二人正字四人北齐书魏收传转秘书监仍兼着作郎后周通典后周官品正四命春官外史下大夫正一命春官校书下士谨案后周始以起居着作分为二职故外史专记言动不司图籍惟校书下士则即歴代之校书郎也通典又称周秘书监亦领着作监掌国史且引栁虬为秘书丞以証似后周亦有秘书监丞之官然考之虬传虬为秘书丞在西魏文帝大统中后卒于恭帝元年始终皆在魏世并未入周岂得以宇文氏秉政而遂指为周制乎斯葢杜佑徴引之误未足为据隋隋书百官志秘书省监丞各一人郎四人校书郎十二人正字四人録事二人秘书监正三品秘书丞正五品秘书郎正七品校书郎正九品炀帝即位秘书省降监为从三品増置少监一人减校书郎为十人又改监少监为令少令増秘书郎为从五品加置佐郎四人以贰郎之职又増校书郎员四十人加置楷书郎员二十人掌抄冩御书王应麟玉海大业十一年増秘书省官百二十员以博士补之谨案隋书李文博传文博直秘书内省典羣书唐书王珪传开皇十三年诏入秘书内省讐定羣书是隋世秘书省本在外故别有内省以藏书籍也唐旧唐书百官志秘书省隶中书之下秘书监一员从三品少监二员从四品上丞一员从五品上秘书监之职掌邦国经籍图书之事少监为之贰丞掌判省事秘书郎四员从九品上校书郎八人正九品上正字四人正九品下主事一人从九品上令史四人书令史八人楷书手八十人亭长六人掌固八人秘书郎掌甲乙丙丁四部之图籍谓之四库经库类十史库类十三子库类十四集库类三新唐书职官志校书郎正字掌讐校典籍刋正文章玉海龙朔二年改秘书省曰兰台监曰太史少监曰侍郎丞曰大夫秘书郎曰兰台郎咸亨复旧垂拱元年曰麟台太极元年复曰秘书省谨按唐改秘书省曰兰台者取汉殿中兰台掌秘书之义其改曰麟台则又取汉麒麟阁藏书之义至歴代秘书多以四部着録其称四部为四库亦昉于唐世唐六典所称唐平王世充收其图书八万余卷自秘书宏文史馆司经崇文皆有之分为四库毎库二人知名目次序以备检讨者是也唐六典宏文馆学士无员数掌详正图籍武徳初置修文馆武徳末改为宏文馆神龙元年改为昭文馆开元七年又改为宏文隶门下省自武徳贞观以来皆妙简贤良为学士故事五品以上称为学士六品以下为直学士又有文学直馆并无员数皆以他官兼之仪鳯中以馆中多图籍置详正学士校理自垂拱以来多大臣兼领馆中有四部书贞观初褚无量为检校馆务学士号为馆主因为故事其后有张太素刘祎之范履氷并特敇相次为馆主焉常令给事中一人判馆事校书郎二人从九品掌校理典籍刋正错谬本置名讐校开元七年罢讐校置校书四人二十三年减二人典书二人馆中有经史子集四部之书使典之也其职同流外搨书手三人笔匠三人熟纸装潢匠九人新唐书职官志集贤殿书院学士直学士侍读学士修撰官掌刋缉经籍开元五年干元殿写四部书置干元院使有刋正官四人以一人判事押院中使一人掌出入宣奏监守院门知书官八人分掌四库书六年干元院更号丽正修书院置使及检校官改修书官为丽正殿直学士八年加文学直又加修撰校理刋正校勘官十一年置丽正院修书学士十三年改丽正修书院为集贤殿书院五品以上为学士六品以下为直学士宰相一人为学士知院事常侍一人为副知院事又置判院一人押院中使一人其后又増修撰官校理官待制官留院官检讨官文学直之员募能书者为书直又置画直至十九年以书直画直搨书有官者为直院至徳二年置大学士贞元初置编録官四年罢大学士八年罢校理置校书四人正字二人元和二年复置集贤校理罢校书正字四年集贤御书院学士直学士皆用五品如开元故事以学士一人年髙者判院事非登朝官者为校理余皆罢校书四人正九品上正字二人从九品上有中使一人孔目官一人专知御书检讨八人知书官八人书直写御书手九十人画直六人装书直十四人造笔直四人搨书六人典书四人谨案自汉延熹以至于唐皆以秘书掌图籍而晋宋以后秘书省建置不尽在内廷故禁中别有地以为藏书之所如唐之宏文馆有四部书而集贤所写为御本是也当时剏置官僚以资典守与秘书省各分职事其所掌实约畧相同惟秘书官皆定额而宏文集贤多以他官兼之为差异耳今以宋世三馆其制实本于唐谨取宏文集贤着之于表以详沿革至史馆虽兼司书籍而职专史事故仍入翰林院篇内焉新唐书宰相表天宝十二载十二月戊子左相陈希烈为秘书省图书使玉海马懐素奏秘书少监卢俌崔沔为修图书副使唐会要长庆三年四月少监李随奏请铸秘书阁图书印谨案图书使虽暂置之官然特用大臣以重其事葢如今之领阁事而修图书副使以秘书少监为之则当如今之直阁事也五季五代史刘岳传岳为吏部侍郎徙秘书监五代会要晋天福六年监修国史赵莹奏请下秘书省自唐以来古今典籍经史子集元撰人名氏四部大数报馆以凭述经籍志周显徳二年诏委中书门下于朝官中选差三十人据现在书各求真本校勘刋正舛误仍于逐卷后署校勘官姓名宜令馆司逐月具功课申中书门下谨案五季既有秘书监则少监丞郎宜皆备官惟周世宗时所置之校勘官则以他官差充非常职也又卢文纪传称其尝为集贤殿学士是宏文集贤当亦如唐制设官特史文简畧无可考见今故阙而不载云宋江少虞宋朝事实类苑梁都汴庻事草创三馆湫隘尤甚太平兴国中车驾临幸顾左右曰若此卑陋何以待天下贤俊即日诏有司规度左昇龙门东北车辂院地为三馆下诏赐名崇文院以东廊为昭文馆书库南廊为集贤院书库西廊为史馆书库昭文馆本前世宏文馆建隆中改之淳化初以吕祐之赵昻安徳裕勾中正并直昭文馆则本朝直昭文馆自吕祐之等始也集贤有直院有校理端拱初以李宗谔为集贤校理淳化初以和㠓为直集贤院则本朝直集贤院校理自和㠓李宗谔始也史馆有直馆太平兴国中赵隣几吕䝉正皆为直史馆则本朝直史馆自赵隣几等始也本朝三馆之外复有秘阁图书置直阁又置校理咸平初以杜镐为秘阁校理则直阁校理皆自杜镐始也李攸宋朝事实端拱元年诏分三馆之书万余卷别为书库目曰秘阁以吏部侍郎李至兼秘书监右司谏直史馆宋泌兼直秘阁右赞善大夫史馆检讨杜镐为校理而直秘阁秘阁校理之官始于此谨案李焘续资治通鑑长编载建秘阁及置校理等官在太宗端拱元年五月其真宗咸平初但有写四部书置龙图阁及太清楼事与秘阁无涉类苑所载有误当以李攸宋朝事实为正麟台故事宋集贤院大学士一人以宰相充学士无定员以给谏卿监以上充直学士不常置掌同昭文判院事一人以两省五品以上充或差二人三馆通为崇文院别置官吏有检讨无定员以京朝官充校勘无定员以京朝幕府州县官充掌聚三馆之图籍监一人内侍充兼监秘阁图书天禧五年又置同勾当官一人秘阁端拱二年于崇文院中建择三馆书籍真本并内出古画墨迹等藏之淳化元年诏次三馆直阁以朝官充校理以京朝官充掌缮写秘藏供御典籍图书之事判阁一人旧常以丞郎学士兼秘书监领阁事大中祥符九年后以诸司三品两省五品以上官判国初又置秘阁校理通掌阁事咸平后皆不领务史馆旧寓集贤院有检閲编修之名不常置玉海昭文集贤有大学士史馆有监修国史皆以宰相兼领昭文集贤置学士直学士史馆集贤置修撰史馆有直馆检讨集贤有直院校理崇文有检讨校书皆以他官领之初昭文𨽻门下省史馆寓于集贤后合为一宋史职官志秘书省监少监丞各一人监掌古今经籍图书之事少监为之贰而丞叅领之其属有秘书郎二人掌集贤院史馆昭文馆秘阁图籍以甲乙丙丁为部各分其类校书郎四人正字二人掌校讐典籍刋正讹谬各以其职𨽻于长贰嵗于仲夏曝书则给酒食费尚书侍郎待制两省谏官御史并赴遇庚伏则前期遣中使谕㫖聴以早归大典礼则长贰预集议所以待遇儒臣非他司比宴设钖予率循故事宋初三馆秘阁各置贴职元丰五年职事官贴职悉罢以崇文院为秘书省官属始立为定员山堂考索宋初秘书省隶京百司虽有监少监丞郎校书正字皆以为寄禄官凡经籍图书悉归秘阁秘书所掌祭祀祝版而已元丰正名既罢馆职尽以三馆职事归秘书省置秘书职事官自监少至正字不领他局宣和初増为十八员以倣登瀛洲之数建炎三年罢绍兴元年复置隆兴元年诏监少丞外以七员为额二年诏依祖宗旧法更不立额叶梦得石林燕语国朝以史馆昭文馆集贤院为三馆皆寓崇文院其实别无舎但各以库藏书列于廊庑间尔直馆直院谓之馆职以他官兼者谓之贴职官制行废崇文馆为秘书监建秘阁于中自少监至正字列为职事官罢直馆直院之名而书库仍在独以直秘阁为贴职之首葢特以为恩数而已李心传建炎以来朝野杂记提举秘书省者官制以来无之政和中初置绍兴末髙宗召信安孟王忠厚为醴泉观使乃命提举秘书省以宠之凡过局如宰执例麟台故事天禧四年笺解御集直馆校理二十人充检閲官谨案宋初虽有秘书监而不司图籍凡四部书皆藏于昭文史馆集贤书库谓之三馆后又増建秘阁与三馆为四各置直馆直院直阁等官其下则为校理检讨元丰改制始归入秘书监不置昭文集贤以史馆隶着作局而直秘阁只为贴职然三馆秘阁之名仍在故陈骙作馆阁録所述即秘书典故葢典籍之府虽称名有殊其实一也至宋代所置阁职本有集贤殿修撰直龙图阁直秘阁三等后増置修撰为集英右文秘阁三等直阁为龙图天章宝文显谟徽猷秘阁六等又自龙图至宝章凡十阁各置学士直学士待制等官以为省部长贰给舎谏议补外之职及庻僚领在外繁剧任使者带之皆属虚衔并不得领阁事非麟台典守所系今故不着于表辽辽史百官志昭文馆昭文馆直学士杨遵朂子晦为昭文馆直学士秘书监有秘书郎秘书正字着作局有校书郎谨案辽有史馆学士修撰已别见翰林院篇而昭文馆亦有直学士是辽亦备三馆之制特集贤不见于史耳又辽志有崇文馆大学士干文阁学士俱不详职掌谨附着于此金金史百官志秘书监监一员从三品少监一员正五品丞一员正六品秘书郎二员正七品通掌经籍图书校书郎从七品专掌校勘在监文籍宏文院知院从五品同知宏文院事从六品校理正八品掌校译经史集贤院贞祐五年设知集贤院从四品同知集贤院从五品司议官正八品谘议官正九品谨案金之宏文集贤二院葢亦沿宋三馆之制特宏文尚有校译经史之事集贤则史文不详无由考见其职掌矣元元史职官志秘书监秩正三品掌歴代图籍并隂阳禁书卿四员正三品太监二员从三品少监二员从四品监丞二员从五品典簿一员从七品令史三人知印奏差各二人译史通事各一人典书二人典吏一人属官秘书郎二员正七品校书郎二员正八品辨騐书画直长一员正八品至元九年置其监丞用大臣奏荐选世家名臣子弟为之大徳九年陞正三品给银印延祐元年定置卿四员叅用宦者二人谨案秘书监为典册之府而以宦者叅杂其间殊乖仪制又元有昭文馆大学士仅为加衔集贤院则掌提调学校征求隠逸召集贤良虽有大学士学士侍读侍讲学士等官并不典司图籍与三馆旧制不同且张留孙吴全节辈皆以道流而充集贤大学士尤为非体今故不着于表附见于此明明史职官志秘书监洪武三年置秩正六品除监丞一人直长二人寻定设令一人丞直长各二人掌内府书籍十三年併入翰林院典籍明史艺文志明太祖定元都收图籍致之南京设秘书监丞寻改翰林典籍以掌之永乐中北京既建诏修撰陈循取文渊阁书运致北京正统间杨士竒等言文渊阁所贮书籍向贮左顺门北廊今移于文渊阁东阁臣等逐一㸃勘编成书目请用宝钤识永久藏弆制曰可正徳十年大学士梁储等请检内阁并东阁藏书残阙者令原管主事李继先等次第修补谨案周官外史掌三皇五帝之书而列国亦各有典书之官故韩宣子聘鲁观书于太史氏而周景王亦谓籍氏司晋之典籍以为大政葢简䇿之藏宪章所自司存有在不可不昭严重也自秦火之后经籍散亡汉代建麒麟天禄诸阁网罗遗佚使光禄大夫刘向等校定羣书于是储藏之地典守之官制乃畧具歴朝沿袭渐益修明秘书监起于后汉三馆肇于唐时无不简召儒臣广置僚属至宋而三馆秘阁咸寓于崇文院后复改为秘书省设官颇为详备崇文总目所载卷帙亦尚赅博然当时藏书虽富而校勘未能精审沈括梦溪笔谈称校书官多不恤职事但取旧书以墨漫一字复注旧字于其侧以为日课几同儿戏神宗有意釐订召曽巩等编校黄本书籍开局累年仅能终昭文一馆之书而罢巩集载所撰目録序止十有一篇则其程课之稽迟亦可以想见明初罢秘书之官併其职入翰林院凡书籍之藏于内阁者其篇目既不及前代而杨士竒等所辑书目亦多舛漏典守之事又仅委之典籍一官不能稽核正徳以后遂多为人盗窃以及蠧侵䑕啮残缺不完神宗时张居正令中书张萱等整比而所存已属无多我皇上崇儒念典惟日孜孜御极之初即诏校刋经史纂辑羣书用以嘉惠来学前者特命儒臣编次四库全书区为应刋应抄及存目三类各撮大㫖撰述提要彚成总目二百卷又别为简明目録二十卷㑭本末源流了如指掌每一书进御即仰䝉乙览剖晰瑕瑜间荷宸翰亲题考据折𠂻永昭定论其中缮録讹谬之处一经睿鉴无不立时呈露详切训励校勘倍凛精详当首部告成既藏弆文渊阁钖宴赓吟恩隆赉渥纂校诸臣俱䝉逾格优叙备置阁职以重典司又于圆明园建文源阁避暑山庄建文津阁盛京建文溯阁分部尊藏而全书中採撷精粹别为荟要万二千册于御花园之摛藻堂圆明园之味腴书室各贮一部以便省览复命续缮三部贮扬州大观堂之文滙阁镇江金山寺之文宗阁杭州圣因寺行宫之文澜阁特发帑金募工抄録俾江浙士子得以快读秘书观摩誊写教思广被日星并朗矣钦定厯代职官表卷二十五钦定历代职官表卷二十六詹事府国朝官制詹事府詹事满洲汉人各一人少詹事满洲汉人各一人掌经史文章之事凡充日讲官纂修书籍典试提学皆与翰林官同凡遇秋审朝审及奉㫖下九卿翰詹科道㑹议之事咸入班预议焉顺治元年初设少詹事一人掌府事其年十一月省归内三院九年置汉人詹事一人少詹事二人以内三院官兼之専设满洲詹事一人以掌府印十五年复省康熙十四年奉诏复设詹事府置满洲汉人詹事各一人少詹事各二人三十七年省满洲少詹事一人干隆十三年省汉人少詹事一人左春坊左庶子满洲汉人各一人左中允满洲汉人各一人左赞善满洲汉人各一人右春坊右庶子满洲汉人各一人右中允满洲汉人各一人右赞善满洲汉人各一人掌记注纂修之事所职与翰林院讲读编检同国初设左右春坊各庶子一人谕徳一人中允二人赞善二人皆汉人员额以内三院官兼摄顺治十五年省康熙十四年复置左右春坊官皆满洲汉人兼设庶子各一人谕徳各二人中允赞善各四人三十七年省满洲右谕徳左右中允左右赞善各一人三十八年省汉人右中允右赞善各一人五十二年省汉人右谕徳左中允左赞善各一人干隆十三年省满洲汉人左谕徳各一人司经局洗马满洲汉人各一人掌经籍图书之事初置汉人一人康熙十四年置满洲汉人各一人又所属有正字初置满洲汉人各二人康熙三十七年省满洲二人三十八年又省汉人一人所存一缺例以应选内阁中书者除授遂为中书兼衔干隆三十六年亦从部议裁省焉主簿满洲汉人各一人掌文移案牍员额康熙十四年定又初置有録事满洲二人汉人三人康熙三十七年以后次第裁省笔帖式满洲六人康熙十四年初置十人三十八年省四人厯代建置谨案詹事之名始于秦汉应劭谓詹者省也给也盖其职在于供给宫中之事故自太后皇后太子皆有之掌太后宫者曰长信詹事掌皇后太子宫者则曰皇后詹事太子詹事汉景帝始改长信詹事为长信少府成帝又併皇后詹事于大长秋而独存太子詹事以主太子家事自是遂为宫官之定名厯代每建储宫即置此职唐宋始以儒臣兼领明则由翰林官陞转其制稍殊而其为东宫官属则固未尝有异也我国家万年垂统睿虑深长家法相承不事建储册立皇上凖今酌古备览前代覆辙灼知建储一事之断不可行宸谕屡颁着明深切伏读御制聨句诗注自古书生拘迂之见动以建储为国本其实皆自为日后身家之计无禆国是诚以立储之后宵小乘间伺衅酿为乱阶其弊有不可胜言者朕于此往复熟筹知之甚审我子孙当敬凛此训奉为万年法守典谟垂示昭揭日星实亿万禩所当谨凛遵循詹事府各员特姑留以备词臣迁转之阶与翰林官无异视厯代之为东宫僚佐者逈不相同今以设官所自虽实殊而名则相沿故仍以厯代宫官建置採摭大略具列于左亦俾论古者考见本末咸晓然于前事之当惩益以知圣朝良法昭垂洵足超轶百世也三代礼记燕义古者周天子之官有庶子官庶子官职诸侯卿大夫士之庶子之卒掌其戒令与其教治别其等正其位国有太事则率国子而致于太子惟所用之若有甲兵之事则授之以车甲合其卒伍置其有司以军法治之司马弗正凡国之政事国子存游卒使之修徳学道春合诸学秋合诸射以考其艺而进退之周礼夏官诸子下大夫二人中士四人府二人史二人胥二人徒二十人掌国子之倅国有大事则帅国子而致于太子惟所用之仪礼燕礼献庶子于阼阶上谨案大戴礼保傅篇所载三王教世子者有三公三少及道充弼右之名盖即后世宫衔所自始然皆以重臣兼其任故周礼并无此官今以别着于加衔表内至燕义庶子即周礼诸子之职贾公彦䟽所谓诸庶通名俱训为衆者是也玉海引环济要略谓庶子主宫中八次八舍并诸吏之适子及支庶版籍是其职亦在于辨论官材并非世子之私属特以后世庶子官号实本于此故仍系之此表焉秦杜佑通典秦始置詹事中庶子官郑樵通志洗马秦官谨案史记秦有中庶子䝉而扁鹊传又载虢太子有中庶子鹊当晋昭公时则庶子之为太子官春秋末已有其制秦特沿而不改也汉汉书百官公卿表太子太傅少傅古官属官有太子门大夫庶子洗马舍人詹事秦官掌皇后太子家有丞属官有太子率更家令丞仆中盾卫率厨廐长丞汉书臣瓒注茂陵书詹事秩真二千石家令秩八百石应劭注太子门大夫员五人秩六百石庶子员五人秩六百石中盾主周庐徼道秩四百石卫率主门卫秩千石张晏注洗马员十六人秩比谒者谨案西汉皇后太子皆有詹事颜师古谓随其所在以名官而考之史文则多单称詹事不加分别如宣帝纪本始元年赐詹事畸爵闗内侯窦婴传孝景即位为詹事韩安国传壸遂官至詹事郑当时传贬秩为詹事韦贤传进授昭帝诗稍迁詹事孔覇传宣帝时授皇太子经迁詹事马宫传徴为詹事核其时代壸遂郑当时孔覇马宫所任自属太子詹事若景宣二帝初立及昭帝之世俱未有太子宋畸窦婴韦贤皆当为皇后詹事而史不系以皇后太子字者从省文也至百官表列詹事在大长秋上史记称壸遂为上大夫则其位当亚于九卿刘敞以百官表不着其秩故作汉官班序图遂以为无秩惟臣瓒注称为真二千石荀悦汉纪又以为比二千石説者莫能折衷然考百官表于禄秩之等其例皆縂题于后原不分着本条故中尉条后有云自太常至执金吾皆中二千石丞皆千石此为中二千石之縂题主爵中尉条后有云自太子太傅至右扶风皆秩二千石丞六百石此为二千石之縂题百官表本文甚明詹事自在二千石之列説者不知详考前后转致纷纷聚讼耳又两汉有太子中盾无中允而应劭汉官仪则又称太子中允据汉书所载哀帝为太子数遣中盾请问近臣颜师古注盾读曰允是中盾即中允也通典后汉省詹事而太子官悉属少傅后汉书百官志太子率更令一人千石主庶子舍人更置职似光禄太子庶子四百石无员如三署中郎太子舍人二百石无员更直宿卫如三署郎中太子家令一人千石主仓谷饮食职似司农少府太子仓令一人六百石主仓谷太子食官令一人六百石主饮食太子仆一人千石主车马职如太仆太子廐长一人四百石主车马太子门大夫六百石职比郎将旧有左右户将别主左右户直郎建武以来省之太子中庶子六百石员五人职如侍中太子洗马比六百石员十六人职如谒者太子出则当直者在前导威仪太子中盾一人四百石主周卫徼循太子卫率一人四百石主门卫士右属太子少傅凡初即位未有太子官属皆罢惟舍人不省领属少府谨案后汉始省太子詹事以少傅领东宫官属而唐六典乃谓成帝已省詹事后汉因之盖以百官表但言鸿嘉三年省詹事官而不系之于皇后因此致误然表文明言并属大长秋长秋为皇后官属则非太子詹事可知自当以后汉书及通典为据也三国册府元龟蜀后主为太子以谯周为太子家令董允为太子舍人后主立太子璇霍弋为中庶子李譔为庶子三国蜀志张裔传裔子郁太子中庶子来敏传先主立太子以为家令谯周传后主立太子以周为仆转家令周少子同除东宫官洗马召不就谨案册府元龟谯周作家令在后主为太子时据三国志则后主立太子始以周为家令册府元龟盖以立字讹作为字遂致全爽事实谨附订于此通志魏复置詹事领东宫衆务唐六典魏置詹事品第三孙逢吉职官分纪魏略张茂上便宜擢太子舍人通志太子庶子在呉为亲近之官三国吴志张昭传昭少子休为太子登僚友从中庶子转为右弼都尉顾雍传雍孙谭为太子四友从中庶子转辅正都尉钟离牧传拜太子辅义都尉诸葛恪传侍太子登为宾友从中庶子转为左辅都尉谨案三国蜀魏所置东宫官太抵皆沿两汉之旧惟呉志所载有左辅都尉右弼都尉辅正都尉辅义都尉诸官乃呉所剏置也晋晋书职官志武帝始建东宫尚未置詹事官事无大小皆由二傅咸宁元年以给事黄门侍郎杨珧为詹事掌宫事及珧为卫将军省詹事恵帝元康元年复置詹事置丞一人秩千石主簿五官椽功曹史主记门下史録事户曹法曹仓曹贼曹功曹书佐门下亭长门下书佐省事各一人中庶子四人职如侍中中舍人四人咸宁四年置与中庶子共掌文翰职如黄门侍郎在中庶子下洗马上食官令一人职如太官令庶子四人职比散骑常侍中书监令舍人十六人职比散骑中书等侍郎洗马八人职如谒者秘书掌图籍释奠讲经则掌其事出则直者前驱导威仪率更令主宫殿门户及赏罚事职如光禄勲卫尉家令主刑狱货谷饮食职比司农少府仆主车马亲秩职如太仆宗正在右卫率初曰中卫率泰始五年分为左右各领一军恵帝时又加前后二率职官分纪晋起居注武帝太康八年诏太子率更仆东宫之达官也其进品第五秩与中庶子左右卫率同职通志主簿一人晋始置厯代皆有掌府事及三寺十率府之隠漏程限稽失者谨案魏晋以后东宫官属渐备其家令率更仆号为太子三卿不数中庶子太子中舍人洗马等官者盖其所司在侍奉左右为太子从官故不以吏事拘之后世家令率更等官既废而独置庶子洗马盖亦以其为东宫近职而存之也宋齐梁陈宋书百官志太子詹事一人丞一人职比台尚书令领军将军家令一人丞一人职比廷尉司农少府率更令一人职如光録勲卫尉仆一人门大夫二人中庶子四人职如侍中中舍人四人职如黄门侍郎食官令一人职如太官令庶子四人职比散骑常侍中书监令舍人十六人职如散骑中书侍郎洗马八人职如谒者太子左卫率七人太子右卫率二人太子屯骑校尉太子歩兵校尉太子翊军校尉三校尉各七人太子冗从仆射七人太子旅贲中郎将十人职如虎贲中郎将太子左积弩将军十人太子右积弩将军二人马端临文献通考宋元嘉初诏二率中庶子随太子入直上宫南齐书百官志太子詹事置丞一人太子率更令太子家令置丞太子仆太子门大夫太子中庶子太子中舎人太子洗马太子舎人太子左右卫率各一太子翊军歩兵屯骑三校尉太子旅贲中郎将一人太子左右积弩将军太子殿中将军员外殿中将军太子仓官令太子常从虎贲督职官分纪齐职仪詹事品第三通志中允后汉太子官属有之职在中庶子下洗马上汉制五日一朝其非朝日即使仆及中允朝请问起居其后无闻宋齐有中舎人是其职也谨案晋元康中已置中舎人郑樵以为始于宋齐者误也至唐世复改舎人为中允属之左春坊而仍置中舎人属之右春坊于是中允舎人遂分为二职矣隋书百官志梁詹事位视中䕶军任总宫朝置丞功曹主簿五官家令率更令仆各一人家令率更仆皆置丞左右卫率各一人位视御史中丞各有丞二率各置殿中将军十人员外将军十人正员司马四人又有员外司马督官其屯骑步兵翊军三校尉各一人谓之三校旅贲中郎将冗从仆射各一人谓之二将左右积弩将军各一人门大夫一人视谒者仆射中庶子四人髙功者一人为祭酒行则负玺前后部䕶驾中舎人四人髙功者一人与中庶子祭酒共掌其坊之禁令又有通事守舎人典事守舎人典法守舎人员庶子四人掌侍从左右献纳得失髙功者一人与髙功舎人共掌其坊之禁令舎人十六人掌文记通事舎人二人视南台御史多以余官兼职典经局洗马八人位视通直郎置典经守舎人典事守舎人员谨案春坊之称説者谓始于唐世然详考史传则魏晋以来已有之玉海引晋王珉云中庶子称坊詹事称寺寺同于九卿坊如天朝之称台汉宫阙名洛阳北宫有九子坊葢即省署之别名特宋齐以前其名犹未显着至梁而萧子范为太子洗马作直坊赋其辞称直中舎之坊又张纉为太子舎人洗马作南征赋其辞称彼华坊与禁苑常宵盘而昼憇而徐摛传称摛为太子家令文体既别春坊尽学之春坊之名实昉见于此故百官志亦谓庶子舎人各掌其坊之政令盖当时二坊已分左右特未以入衔耳又王褒集皇太子箴春宫飬徳秋坊通梦似春坊之外又别有名秋坊者然他书皆无可考至典经局即今司经局其名亦始于梁代云文献通考齐庶子用人卑杂梁天监七年诏选贤以太子中舎人司徒从事中郎为之隋书百官志陈承梁皆循其制官太子詹事中二千石品第三太子中庶子太子左右卫率二千石太子三卿千石品第四太子中舎人庶子六百石品第五太子洗马六百石太子步兵翊军屯骑三校尉千石品第六太子舎人二百石太子门大夫六百石太子旅贲中郎将冗从仆射六百石品第七太子左右积弩将军太子詹事丞六百石品第八太子左右二卫率品第九北魏唐六典后魏太子詹事置左右二人其后惟置一人初第二品太和末降为第三品魏书官氏志太子詹事第三品太子左右卫率从第三品太子中庶子第四品太子家令太子率更令太子仆太子庶子从第四品太子中舎人第五品太子洗马太子屯骑校尉太子歩兵校尉太子翊军校尉从第五品太子门大夫太子舎人从第六品詹事丞第七品太子三卿丞第九品太子廐长从第九品谨案汉书庶子本掌东宫宿卫故宋齐之世除用遂不择人流品颇杂据魏书刘芳传芳与邢产入授皇太子经迁太子庶子则北魏庶子所司乃经幄劝读之事视汉晋职掌为不同矣北齐隋书百官志齐詹事縂东宫内外衆务事无大小皆统之府置丞功曹五官主簿録事员领家令率更令仆等三寺左右卫二坊三寺各置丞二坊各置司马俱有功曹主簿以承其事家令领食官典仓司藏等署令丞又领内坊令丞其食官又别领器局酒局二丞典仓又别领园丞司藏又别领仗库典作二局丞率更领中盾署令丞各一人仆寺领廐牧署令丞署又别有车舆局丞左右卫坊率各领骑官备身正副都督骑官备身五职骑官备身员又有内直备身正副都督内直偹身五职内直备身员又有备身正副都督备身五职员又有直阁直前直后员又有旅骑屯卫典军校尉各二人骑尉三十人门下坊中庶子中舎人通事守舎人主事守舎人各四人又领殿内典膳药藏斋帅等局殿内局有内直监二人副直监四人典膳药藏局监丞各二人药藏又有侍医四人斋帅局斋帅内合帅各二人典书坊庶子四人舎人二十八人又领典经坊洗马八人守舎人二人门大夫坊门大夫主簿各一人谨案隋志载北齐典经坊洗马八人而通志通考俱作二人自当以史为正其门下典书分为二坊则左右春坊之权舆也至梁典经局不𨽻二坊而北齐则为典书坊所领隋唐递沿其制皆以坊统局今坊局之分曹则又起于明代云后周唐六典后周置太子宫正宫尹胡三省通鑑注周置太子宫尹盖即詹事之职周书尉迟运传以运为右宫正王轨传宫尹郑译王端宇文孝伯传厯司㑹中大夫东宫左宫正尉迟运为右宫正仍为左宫正颜之仪注拜小宫尹封平阳县男谨案唐六典以宫正宫尹为后周宫官而通典载后周官品独不及此二职考之周书列传则宫正有左右二人而宫尹之下又有小宫尹葢宫正当如左右卫率之职宫尹当如詹事之职小宫尹则如少詹事之职也观宇文孝伯以司㑹中大夫转为宫正则其秩次又当在宫尹上矣隋隋书百官志开皇初置詹事二年定令罢之门下坊置左庶子二人内舎人四人録事二人主事令史四人统司经宫门内直典膳药藏斋帅等六局司经置洗马四人校书六人正字二人宫门置大夫二人内直置监副监各二人监殿舎人四人典膳药藏并置监丞各二人药藏又有侍医四人斋帅置四人典书坊右庶子二人舎人通事舎人各八人録事二人主事令史四人内坊典内及丞各二人丞直四人録事一人内廐置尉二人掌内车舆之事家令率更令仆各一人三寺各置丞家令领食官典仓司藏三署令丞仆寺领廐牧令员左右卫各置率一人副率二人掌宫中禁卫各置长史司马及録事功仓兵骑兵等曹参军事法曹铠曹行参军各一人行参军员又各有直阁四人直寝八人直斋直后各十人左右宗卫制官如左右卫左右虞候各置开府一人掌斥候伺非左右内率副率各一人掌领偹身已上禁内侍卫供奉兵仗有千牛偹身八人掌执千牛刀偹身左右八人掌供奉弓箭偹身二十人掌宿卫侍从左右监门各率一人副率二人掌诸门禁炀帝即位门下坊减内舎人洗马员改门大夫为宫门监正字为正书典书坊为太子舎人为管记舎人通事舎人为宣令舎人家令改为司府令内坊承直改为典直左右卫率改为左右侍率左右宗卫率改为左右武侍率左右虞候开府改为左右虞候率并置副率千牛偹身改为司仗左右偹身左右改为主射左右左右监门率改为宫门将唐旧唐书职官志太子詹事一员少詹事一员詹事统东宫三寺十率府之政令少詹为之贰丞二人主簿一人録事二人令史九人书令史十八人丞掌判府事主簿掌印检勾稽録事掌受事发辰司直一人掌弹刻宫寮糺举职事太子左春坊左庶子二人中允二人左庶子掌侍从赞相驳正启奏中允为之贰司议郎四人録事二人主事二人司议郎掌启奏记注宫内祥瑞左谕徳一人左赞善大夫五人左谕徳掌讽谕规谏崇文馆学士直学士学士掌东宫经籍图书司经局洗马二人太子文学三人校书四人正字二人洗马掌四库图籍缮冩刋缉之事文学掌侍奉文章校书正字掌典校四库书籍典膳局典膳郎二人丞二人掌进膳尝食药藏局药藏郎二人丞二人掌和剂医药内直局内直郎二人丞二人掌符玺繖扇几案衣服之事典设局典设郎四人丞二人掌汤沐洒埽铺陈之事宫门局宫门郎二人丞二人掌内外宫门管钥之事太子右春坊右庶子二人中舎人二人舎人四人録事一人主事二人掌行令书令旨及表启之事右谕徳一人右赞善大夫五人𫝊令四人通事舎人八人舎人掌导引宫臣辞见及承令劳问之事太子家令寺令一人丞二人主簿一人掌太子饮膳仓储库藏之政令縂食官典仓司藏三署之官属食官署令一人典仓署令一人丞二人园丞一人典事六人典仓令掌九谷入藏及醯醢庶羞器皿灯烛之事司藏署令一人丞二人掌库藏财货出纳营缮之事太子率更寺令一人丞二人主簿一人録事一人伶官师二人漏刻博士二人掌漏六人漏童六十人典鼓二十四人率更令掌宗族次序礼乐刑罚及漏刻之政令太子仆寺仆一人丞一人主簿一人録事一人掌车舆乗骑仪仗之政令廐牧署令一人丞二人掌车马闲廐牧畜之事太子左右卫率府率各一员副率各一人掌东宫兵仗羽卫之政令长史各一人録事参军事各一人仓曹参军一人兵曹参军一人胄曹参军一人司阶一人中候二人司戈二人执㦸三人长史掌判诸曹及三府五府之贰録事掌监印勾稽诸曹官掌本曹簿籍亲府勲翊府中郎将各一人左右郎将各一人録事一人兵曹参军一人校尉五人旅师十人队正二十人副队正二十人郎将掌其府之属以宿卫而縂其事太子左右司御率府率各一人副率各二人司御率掌同左右率太子左右清道率府率各一人副率各二人清道率掌东宫内外昼夜廵警之法太子左右监门率府率各一人副率各一人左右监门率掌东宫禁卫之法太子左右内率府率各一人副率各一人左右内率之职掌东宫千牛偹身侍奉之事而立其兵仗縂其府事新唐书百官志詹事府武徳初置龙朔二年曰端尹府詹事曰端尹少詹事曰少尹武后光宅元年改曰宫尹府詹事曰宫尹少詹事曰少尹隋有内允武徳三年改曰中舎人贞观初曰中允十八年置司议郎永徽三年避皇太子名复改中允曰内允太子废复旧龙朔二年改门下坊曰左春坊左庶子曰左中䕶中允曰左赞善大夫司议郎分左右置左右谕徳各一人咸亨元年皆复旧司议郎不分左右其后谕徳废而司议郎复分仪鳯四年置左右赞善大夫各十人以同姓为之景云二年始兼用庶姓改门下坊曰左春坊复置谕徳庶子以比侍中中允比门下侍郎司议郎以比给事中赞善大夫以比谏议大夫谕徳以比散骑常侍右坊则庶子以比中书令中舎人以比中书侍郎太子监国则庶子比尚书令改太子正书曰正字龙朔三年改司经局曰桂芳罢𨽻左春坊领崇贤馆比御史台以詹事二人为令比御史大夫司直二人比侍御史以洗马为司经大夫三年改司经大夫曰桂坊大夫咸亨元年复𨽻左春坊省録事隋内舎人𨽻典书坊武徳初改曰中舎人管记舎人曰太子舎人永徽元年避太子名复改中舎人曰内舎人龙朔三年改典书坊曰右春坊右庶子曰右中䕶中舎人曰右赞善大夫舎人曰右议司郎谨案自隋罢詹事分置门下典书二坊唐初复置詹事府以治三寺十率府之政令改门下坊为左春坊典书坊为右春坊以领诸局而坊与府始各为一司虽同称宫僚其实不相统辖也至率府之制本起于秦汉之卫率以主东宫卫兵其后晋宋增为五率至有实甲万人隋唐又増为十率府兵之𨽻于十六卫者余悉以𨽻东宫遂使精兵劲卒半属承华率府武臣皆得以私事太子搆嫌召衅浸长厉阶实为弊政之尤今以其官在厯代亦詹事所属故併附载大略以昭炯戒焉五季册府元龟五代典制未备储副居尹京之任皇子分节镇之职宫僚国吏盖多阙焉五代史刘岳传贬均州司马复用为太子詹事王权传贬随州司马起为右庶子谨案五季诸君皆未立太子故宫官多阙然观五代史所纪则当时又有詹事庶子等名目盖自唐以来东宫诸职或以授左降致仕之人而藩镇牙校幕府僚佐亦多检校宫官者刘岳等所任大抵亦属空衔并无职掌也宋宋史职官志太子詹事仁宗升储置詹事二人神宗钦宗升储并置二人皆以他官兼登位后省太子左庶子右庶子左谕徳右谕徳旧制不常设储闱之建随宜制官以备寮寀多以他官兼领太子侍读侍讲神宗升储始置各一人干道淳熙开禧各依故事并置太子中舎人舎人至道天禧各置一人神宗钦宗升储并如旧置嘉定初除二人庆元以中舎人在舎人上主管左右春坊事二人以内臣兼同主管左右春坊事二人以武臣兼承受官一人以内侍充仁宗神宗升储并置中兴后置官并同太子左右卫率府率副率左右司御率府率副率左右清道率府率副率左右监门率府率副率左右内率府率副率官存而无职司文献通考宋东宫官有左右庶子谕徳干道中庶子谕徳除左不除右永乐大典宋㑹要神宗熙宁二年以吕惠卿为太子中允谨案据此则宋代亦置中允矣而宋史职官志不载殆暂置即罢故略之欤辽辽史百官志太子詹事院太子詹事少詹事詹事丞詹事主簿太子司直司太子司直左春坊太子左庶子太子中允太子司议郎太子左谕徳太子左赞善大夫文学馆崇文馆学士崇文馆直学士太子校书郎司经局太子洗马太子文学太子校书郎太子正字典设局典设郎宫门局宫门郎右春坊太子右庶子太子中舎人太子舎人太子右谕徳右赞善大夫太子通事舎人太子家令寺太子家令丞主簿太子率更寺太子率更令丞主簿太子仆寺太子仆丞主簿太子率府太子左右卫率府太子左右司御率府太子左右清道率府太子左右监门率府太子左右内率府谨案辽史载东宫官属极备然其可考见者中允冯若谷洗马刘辉校书郎韩滦张昱等数人而已其他大抵皆据唐制以约略得之未必尽有确据也金金史百官志詹事院太子詹事少詹事掌总统东宫内外庶务左右卫率府掌周卫导从仪仗左右监门掌门卫禁钥仆正副仆正仆丞掌车马廐牧弓箭鞍辔器物等事掌寳二人掌奉寳谨其出入典仪赞仪司赞礼仪侍正侍丞掌冠带衣服左右给使之事典食令丞承奉膳羞侍药奉药承奉医药掌饮令丞承奉赐茶及酒果之事家令家丞掌营缮栽植铺设及灯烛之事司经正副掌经史图籍笔砚等事司藏副掌库藏财货出入之事司仓副掌仓廪出纳薪炭等事中侍局都监同监掌东阁内之禁令省察宫人廪赐给纳诸物辖侍人等左谕徳右谕徳左赞善右赞善掌赞谕道徳侍从文章谨案金代宫僚但有谕徳赞善而不分左右春坊与唐宋之制稍异其司经正副掌经史图籍则仍洗马之旧职也元元史百官志储政院秩正二品至元十九年立詹事院备左右辅翼皇太子之任置左右詹事各一员副詹事詹事丞院判各二员吏属六十有二人别置宫臣宾客二员左右谕徳左右赞善各一员校书郎二员中庶子中允各一员三十一年太子裕宗既薨乃以院之钱粮选法工役悉归太后位下改为徽政院以掌之大徳九年复立詹事院寻罢十一年更置詹事院设官十二员至大四年罢延祐四年复立七年罢泰定元年罢徽政院改立詹事如前天厯元年改詹事院为储庆使司二年罢复立詹事院未几改储政院院使六员同知二员佥院二员同佥二员院判二员司议二员长史二员照磨二员管勾二员掾史一十二人译史四人回回掾史二人通事知印各二人宣使十人典吏六人家令司家令家丞各二员典簿二员照磨一员掌太子饮膳供帐仓库典幄署令丞各二员掌太子供帐府正司府正府丞典簿各二员资武库提㸃大使各一员掌军器冀用库提㸃大使各一员掌鞍辔延庆司使同知各一员掌修建佛事典用监卿四员太监少监丞各二员掌供给縀疋寳货等物典医监达噜噶齐二员卿二员太监少监丞各二员掌供进药饵典牧监卿太监少监丞各二员掌孳畜之事储膳司卿四员少卿丞各二员掌皇太子饮膳之事典寳监卿太监少监丞各一员至正六年立皇太子宫傅府九年冬立端本堂为皇太子学宫置谕徳一员赞善二员文学二员正字二员司经二员十三年定置皇太子宾客二员左右谕徳各一员左右赞善各一员文学二员中庶子中允各一员立詹事院罢宫傅府置詹事三员同知詹事二员副詹事二员詹事丞二员首领官中议二员长史二员管勾照磨各一员䝉古笔且齐六人回回掾史二人掾史十人知印二人克哷穆尔齐二人宣使十人其家有家令司府正司典寳监仪卫司谨案元之徽政院如汉之长信少府储政院如汉之詹事储政院有太子则置徽政院有太后则置无则省两官互为废置其实即一署也元史尚有掌谒司等官皆徽政院所属令并不载又有左右都威卫使司卫候直都指挥使司葢即前代卫率之职又有内宰司诸色人匠都总管府打捕鹰房縂管府财赋都縂管府等官所属职员至多名目猥杂今但附识其槩于此明明史职官志詹事府詹事一人少詹事二人府丞二人主簿㕔主簿一人録事二人通事舎人二人左春坊大学士左庶子左谕徳各一人左中允左赞善左司直郎各二人左清纪郎一人左司諌二人右春坊亦如之司经局洗马一人校书正字各二人詹事掌统府坊局之政事以辅导太子少詹事佐之凡府僚暨坊局官与翰林院职互相兼试士修书皆与焉通事舎人典东宫朝谒辞见之礼承令劳问之事春坊大学士掌太子上奉请下启笺及讲读之事皆审慎而监省之庶子谕徳中允赞善各奉其职以从司直清纪郎掌弹劾宫僚纠举职事司諌掌箴诲鉴戒以拾遗补过洗马掌经史子集制典图书刋辑之事校书正字掌缮冩装潢诠其讹谬而调其音切以佐洗马建文中増少卿寺丞各一人宾客二人又置资徳院资徳一人资善二人其属赞读赞书着作郎各二人掌典籍各一人成祖复旧制英宗初命大学士提调讲读官按詹事府多由他官兼掌天顺以前或尚书侍郎都御史成化以后率以礼部尚书侍郎由翰林出身者兼掌之其协理者无常员春坊大学士景泰间倪谦刘定之而后仅杨廷和一任之后不复设其司直司谏清纪郎亦不常置惟嘉靖十八年以陆深为詹事崔铣为少詹事王教罗洪先华察等为谕徳赞善洗马皇甫涍唐顺之等为司直司谏皆天下名儒自明初宋濓诸人后宫僚莫盛于此嗣是出阁讲读每㸃别员本府坊局仅为翰林官迁转之阶明会典詹事府及坊局官后不全设亦无定员谨案周礼不载太子宫官考之经文如师氏保氏掌教太子及国子诸子率国子而致于太子皆主教训国子而太子亦齿焉葢其所亟者在以道引翼故特选正人以朝臣兼师保之任使其入虎门之学朝夕纳诲而已问安视膳之外太子絶无所预固无庸别置官僚以供使令而备宿卫也秦汉始为太子置詹事多设僚属嗣后厯代増加三寺十率员额浸广而人数既衆贤否龎杂往往预为富贵之地逞其逢迎倾轧簧鼓多端以致贻害无穷祸延宗社故宫僚之设实非国家美事我朝鉴古立制诸皇子皆在尚书房读书各选翰林官分侍讲读日有程课而择大臣二三人为总师傅以综领其事凡詹事坊局之旧称宫僚者则但以备翰林叙进之阶法度周祥实为超轶万古矣钦定厯代职官表卷二十六钦定历代职官表卷二十七钦定四库全书钦定厯代职官表卷二十七太常寺国朝官制太常寺卿满洲汉人各一人少卿满洲汉人各一人掌典守坛壝庙社以嵗时序其祭祀而诏其行礼之节祭日则帅其属以分司厥事凡牲牢之数笾豆之实咸凖仪式而为之共备焉国初设太常寺以𨽻礼部置卿少卿等官凡祭祀事宜由礼部掌行顺治十六年改归本寺康熙二年复以寺事属礼部十年仍归本寺雍正元年始特简大臣总理寺事干隆十四年定礼部满洲尚书以兼管太常寺入衔永为成式焉寺丞满洲一人汉人二人掌祭祀之仪式辨其职事以诏有司及遴补员吏钩稽廪饩之事国初设满洲寺丞一人汉人左右寺丞各一人皆堂上正官干隆十三年改为属官博士满洲一人汉军一人汉人一人掌缮冩章牍有祀事则具仪以进品物所须咸应时而供其直焉员额顺治元年定赞礼郎满洲二十二人汉人十四人读祝官满洲八人学习赞礼郎读祝官各满洲二人掌相仪序事偹物絜器凡国之大禋祀则分充典仪典乐通赞引礼传赞司香司玉帛司爵司祝司馔掌燎掌瘗进爼挈壸司拜牌拜褥等官各共其职无有不恪凡中祀羣祀咸凖式而差次之以奉殷礼焉满洲赞礼郎初置十六员读祝官初置四员又有礼部读祝官二员康熙十年以礼部读祝官改𨽻太常寺㝷又增置额外读祝官二员雍正十一年增置赞礼郎八员改额外读祝官二员为正额干隆三十七年以赞礼郎二员分𨽻銮仪衞司赞鸣鞭四十年增置学习赞礼郎读祝官各二员汉人赞礼郎顺治初置十六员康熙三十八年省二员雍正元年复置干隆二年又增置二员九年复省四员典簿㕔典簿满洲汉人各一人掌行遣文移凡祭祀则辨笾豆牲牷之位而陈之员额顺治元年定司库满洲一人库使满洲二人掌祭器仪服之属各以其物而分贮之嵗支银于户部钩考出入以供祀事司库员额顺治元年置库使员额雍正七年置笔帖式满洲九人汉军一人满洲笔帖式初置十八员康熙三十八年省九员汉军笔帖式初置二员康熙三十八年省一员谨案太常寺初设有牺牲所牧满洲汉人各一人从七品掌系牲牷而刍牧之以待祭祀干隆二十六年省以其事改入内务府庆丰司管理厯代建置三代杜佑通典今太常者亦唐虞伯夷为秩宗兼䕫典乐之任也周时曰宗伯掌邦礼周礼郑康成注唐虞三代以宗宫典国之礼与其祭祀汉之太常是也礼记曲礼天子建天官先六太曰太祝太士郑康成注此盖殷时制也周礼春官大宗伯卿一人掌建邦之天神人鬼地示之礼以佐王建保邦国以吉礼事邦国之鬼神示以禋祀祀昊天上帝以实柴祀日月星辰以槱燎祀司中司命观师雨师以血祭祭社稷五祀五岳以貍沈祭山林川泽以疈辜祭四方百物以肆献祼享先王以馈食享先王以祠春享先王以禴夏享先王以尝秋享先王以烝冬享先王小宗伯中大夫二人掌建国之神位右社稷左宗庙兆五帝于四郊四望四类亦如之兆山川丘陵坟衍各因其方辨庙祧之昭穆毛六牲辨其名物而颁之于五官使共奉之辨六彛之名物以待果将辨六尊之名物以待祭祀宾客掌四时祭祀之序事与其礼郁人下士二人府二人史一人徒八人掌祼器诏祼将之仪与其节鬯人下士二人府一人史一人徒八人掌共秬鬯而饰之司尊彛下士二人府四人史二人胥二人徒二十人掌六尊六彛之位诏其酌辨其用与其实司几筵下士二人府二人史一人徒八人掌五几五席之名物辨其用与其位典瑞中士二人府二人史二人胥二人徒十人掌玉瑞玉器之藏辨其名物与其用事设其服餙四圭有邸以祀天旅上帝两圭有邸以祀地旅四望祼圭有瓒以肆先王以祼宾客圭璧以祀日月星辰璋射邸以祀山川以造赠宾客太祝下大夫二人上士四人小祝中士八人下士十有六人府二人史四人胥四人徒四十人太祝掌六祝之辞以事鬼神示祈福祥求永贞一曰神祝二曰年祝三曰吉祝四曰化祝五曰瑞祝六曰筴祝小祝掌小祭祀将事侯祷祠之祝号以祈福祥顺丰年逆时雨宁风旱弥烖兵逺辠疾凡事佐太祝谨案唐虞三代皆以宗官主祭祀之礼説者训宗为尊以其叙次天神地示人鬼之礼事则谓之秩宗以其为治尊礼之长官则谓之宗伯其义一也自六官之制既废秦汉始改设太常以代宗伯之任自是宗官职掌乃尽移于太常故汉官典职谓太常葢周官宗伯崔骃太常箴亦云翼翼太常实为宗伯晋书华恒传恒拜太常元帝诏曰恒司宗伯之任后魏礼志刘芳为太常表云臣忝居宗伯权徳舆谢除太常卿表亦有自罢宰司再复宗伯之语其后尚书省虽复置礼部以凖春官而太常亦并建不废寅清之职遂岐而为二故唐六典于礼部尚书侍郎及太常卿沿革皆以春官宗伯当之未免散而无统今制以礼部满洲尚书兼管太常寺永为定式于是容台之任始归画一洵与周礼相符矣特以源流所自在三代原无所区分故仍从六典互见于此表焉又案祝之为官所以达诚荐信于鬼神故三代特重之史记周本纪武王立于社南尹佚祝筴张守节正义曰尹佚读筴书祝文以祭社则如今宣读祝文之职又逸周书尝麦解王初祈祷于宗庙少祝导王亚祝迎王则又如今赞引对引之职礼记月令仲秋乃命宰祝循行牺牷郑康成注太祝主祭祀之官则又如今验视牲只之职据春秋左氏庄三十二年传虢有祝应宗区史嚚则祝官列于宗官之上当亦由祭祀在正辞告神故太祝为之主也至郁人鬯人司几筵诸职所司在诏仪节而辨用位正如今之赞礼郎而典瑞掌藏玉器郑康成曰礼神曰器今凡苍壁黄琮及金编钟玉编磬等皆㳟贮寺库设官典守亦其职矣秦册府元龟秦置奉常掌宗庙礼仪有丞史记封禅书秦诸祠太祝常主以嵗时奉祠祝官有祕祝即有菑祥輙祝祠移过于下汉唐六典汉髙祖名曰太常惠帝复曰奉常史记景帝本纪中六年更命奉常为太常汉书百官公卿表奉常掌宗庙礼仪诸陵县皆属焉汉书昭帝本纪元鳯元年三辅太常徒三年三辅太常郡后汉书百官志太常卿一人中二千石掌礼仪祭祀每祭祀先奏其礼仪及行事常赞天子每选试博士奏其能否大射养老皆奏其礼仪每月前晦察行陵庙通典太常卿汉旧常以列侯忠孝谨慎者居之后汉不必侯也旧制陵县悉属嵗举孝亷后汉则否建安中为奉常欧阳询艺文类聚汉官解诂曰太常掌社稷郊畤事重职尊故在九卿之首太平御览刘熙曰汉置十二卿首太常韦昭辨曰汉正卿九首太常自汉以来九卿所居谓之寺颜师古汉书注太常者王之旌也画日月焉王者有大事则建以行礼官主奉持之故曰奉常后改为太尊大之义也宋书百官志应劭曰欲令国家盛大常存故称太常谨案秦汉太常即周官宗伯之任故朝庙大礼皆其所掌不独祭祀之法式然百官表谓掌宗庙礼仪而不言朝会则其职仍以祠祀为重也至百官表谓汉初曰奉常景帝始改太常而唐六典则云汉初已名太常通典亦同皆与百官表互异今考史记叔孙通列传实称髙帝拜通为太常不作奉常而太平御览引汉官典职亦有惠帝改太常为奉常之文是其説当有所据殆百官表征引未备耳又太常之义应劭颜师古立説各殊未知孰是然周官有司常之职亦以常名官则颜説当为近之唐书杨收传载收建言太常分务专治所以藏天子旂常宋张耒除太常作诗亦有平生秉周礼垂老奉龙旂之句葢均以颜説为可据矣汉书百官公卿表奉常有丞王应麟玉海汉旧仪太常丞举庙中非礼者汉书韦元成传元成兄宏为太常丞职奉宗庙典诸陵邑后汉书百官志太常丞一人比千石掌凡行礼及祭祀小事总署曹事其署曹椽史随事为员谨案刘昭补后汉志注引卢植礼注云太常卿如大乐正丞如小乐正葢两汉大乐令及五经博士皆𨽻太常故植有此説其实丞与卿通判寺事正如今少卿之比故卿秩中二千石而丞亦秩至比千石也自后魏既置少卿则丞为散员故唐六典与主簿同职明代乃以少卿与丞均作正官未免冗赘国朝改寺丞为属官于体制实为允协矣唐六典汉官仪卤簿篇太常驾四马主簿前车八乘有铃下侍阁奉车骑吏五伯等员谨案太常主簿前后汉志俱不载仅见于此葢即如今典簿之职也刘昭后汉书志注汉旧仪曰赞飨一人秩六百石掌赞天子颜师古急就篇注治礼赞礼仪者也属太常谨案汉之赞飨即封禅书所云天子揖见太乙其赞飨曰天始以宝鼎神策授皇帝后汉书礼仪志所云帝进拜谒赞飨曰嗣曾孙皇帝敬再拜者是也葢主于祝赞礼仪正如今赞礼郎之职而治礼郎四十七人则惟大鸿胪有之太常官属并无此名然刘昭注引东观书称治礼郎主斋祠则祭祀傧赞之事亦其职司故颜师古以为兼属太常其言当有所据或两汉志脱漏也史记封禅书髙祖召秦祝官复置太祝太宰如其故仪礼汉书百官公卿表奉常属官有太祝令丞景帝中六年更名太祝为祠祀武帝太初元年更曰庙祝后汉书百官志太祝令一人六百石凡国祭祀掌读祝及迎送神丞一人掌祝小神事太宰令一人六百石凡国祭祀掌陈馔具丞一人刘昭后汉书志注汉旧仪曰庙祭太祝令主席酒后汉书礼仪志郊祀夕牲太祝吏牵牲入到榜太祝令绕牲举手曰充东观汉记隂勐好学温良以郎迁为太祝令谨案汉之太祝令丞即如今读祝官而太宰令丞掌陈馔具则今典簿之司祭前陈设者亦兼有其职又太祝令员吏有宰二百四十二人屠者六十人太宰令员吏有宰二百四十二人屠者七十三人为数甚多今太常寺设有厨役三百九十名以供各祭祀烹宰涤濯及陈设之役即其例也汉书朱博传博以太常掾察亷为安陵丞刘昭后汉书志注汉官曰太常员吏八十五人其十二人四科十五人佐五人假佐十三人百石十五人骑吏九人学事十六人守学事三国三国蜀志杜琼传后主践阼拜谏议大夫迁大鸿胪太常孟光传太常广汉镡承三国魏志文帝纪黄初元年改奉常为太常晋书职官志太常博士魏官也魏文帝初置晋书郑袤传袤在魏转太常高贵乡公议立明堂精选博士袤举刘毅等后并至公辅谨案两汉以五经博士𨽻属太常多至数十人后为博士置弟子员其荐举选用皆太常主之汉书功臣侯表山阳侯张当居为太常坐择博士弟子不以实免侯汉之太常所以称为剧职也自隋唐以后专设国子监五经博士已不𨽻于太常今别着于国子监表至今之太常博士则始于魏文帝时职在导引乘舆与汉之五经博士并非一官唐六典叙太常博士沿革乃与太学国学诸博士混而一之殊为失考矣三国呉志三嗣主传太元元年会稽太守滕允为太常赵彦衞云麓漫钞呉天玺元年遣兼太常周处封禅国山晋晋书职官志太常为列卿置丞功曹主簿五官等员册府元龟晋承魏制太常有博士员通典太常博士魏初置晋因之掌引导乘舆王公以下应追谥者则博士议定之晋书郑黙传黙为太常山涛欲举一亲为博士谓黙曰卿似尹翁归令我不敢复言唐六典晋有太祝令丞太常诸博士有治礼吏二十四人太祝令史三十人谨案西汉太常卿必以见侯居之葢以职奉宗庙园陵故特隆其任然事闗典礼动輙得咎由元狩以降太常卿因事废斥者二十人汉书韦元成传称太常烦剧多罪过者是也考之汉书表中所载如酇侯萧寿成坐牺牲痩蓼侯孔臧坐衣冠道桥壊绳侯周平坐不缮园屋睢陵侯张昌坐乏祠广阿侯任越人坐庙酒酸俞侯栾贲坐雍牺牲不如令牧丘侯石徳坐庙牲痩当涂侯魏不害坐孝文庙风发瓦轑阳侯江徳坐庙郎夜饮失火弋阳侯任宫坐人盗茂陵园物皆以奉祠不谨之故削爵免官是当时于祀事尚为严恪故其责任亦重沿及晋初犹循汉旧晋书所载如张华传华为太常以太庙屋栋折免官刑法志元康四年大风庙阙屋瓦有数枚倾落免太常荀寓五年大风兰台主者求索阿栋之间得瓦小邪十五处遂禁止太常复兴刑狱陵上荆一枚围七寸二分者被斫司徒太常奔走道路太常禁止不解葢法制之严肃如此自琅邪南渡此任渐轻晋书任恺传遂以太常为散职而南史张瓌传又称瓌拜太常自谓闲职至于病免去官则其时茍且立国不复讲求典礼亦概可见矣又案晋书职官志太常属官内不载太祝令丞而刑法志载裴頠奏称近日太祝署失火烧屋三间半署在庙北隔道在重墻之内云云是晋时实尝置太祝唐六典亦谓晋有此官疑职官志因传刻脱去太祝二字耳宋齐梁陈宋书百官志太常一人太祝令一人丞一人掌祭祀读祝迎送神册府元龟宋太常府博士南史徐爰传宋孝武即大位爰兼太常丞撰立仪注南齐书百官志太常府置丞一人五官功曹主簿太祝令一人丞一人唐六典齐职仪太祝令品第七四百石铜印墨绶进贤一梁冠綘朝服用三品勲位隋书百官志梁天监七年以太常为太常卿视金紫光禄大夫统太祝令丞通典太常丞梁旧同员外郎迁尚书郎天监七年改视尚书郎陈因之郑樵通志梁天监七年十二卿各置主簿惟太常主簿视二卫主簿陈因之隋书百官志陈太常中二千石隋书礼仪志陈天嘉中太中大夫领大着作摄太常卿许亨谨案自晋以后太常虽为列卿之首而职事清简已非两汉可比然梁陆倕让太常表有云宗卿清重厯选所难汉晋已降莫非素范则当时尚以为华选也至梁世太祝令在十八班之末品秩最微而隋书礼仪志载天监十一年太祝牒北郊止有一海及二郊爼案诏下详议葢职所在故太祝亦许其叅预礼文然史但言牒而不言奏则必先闗白于卿而为之入告者耳北魏魏书官氏志太和中髙祖议定百官太常从第一品下少卿第三品上太常丞第五品下太祝令从第五品下治礼郎从第六品下祝史太常斋郎从第七品中太常曰者从第七品下二十三年复次职令太常第三品太常少卿第四品丞第七品太常博士从第七品太祝令从第八品太常功曹五官治礼郎从第九品魏书礼志太常博士郑太议文昭皇后改葬服魏书髙遵传遵为中书侍郎髙祖恭荐宗庙遵形貎庄洁音气雄畅常兼太祝令跪赞礼事为俯仰之节粗合仪矩由是髙祖识待之谨案北魏太祝令掌跪赞礼事正如今赞礼郎读祝官之职而髙遵以中书侍郎第四品下兼太祝令从第八品则亦如今太常寺官之谙习仪典者虽陞任以后仍得兼赞礼读祝行走不另开缺也又魏书礼志载太和十五年设荐于太和庙髙祖荐酌神部尚书王谌赞祝神部尚书一官史不概见殆即太祝之职而临时特置以重其事者欤北齐隋书百官志后齐太常寺置卿少卿丞各一人有功曹五官主簿録事等员掌陵庙羣祀礼乐仪制天文术数衣冠之属其属有博士四人掌礼制统太祝署令丞掌郊庙赞祝祭祀衣服等事通志北齐太常有功曹五官主簿二人后周通典后周官品正七命大宗伯正六命小宗伯上大夫正五命春官大司乐中大夫正四命春官小司乐太祝下大夫正三命春官小祝上士正二命春官司几筵司罇彛掌鬰掌鬯治礼等中士正一命春官司几筵司罇彛掌郁掌鬯治礼等下士唐六典太常卿后周为宗伯少卿为小宗伯谨案后周仿古制分建六官自唐六典及通典册府元龟诸书皆以大小宗伯为即太常卿及少卿之职然考周书长孙绍逺传绍逺初为太常六官建拜大司乐又斛斯征传徴累迁太常卿六官建拜司乐中大夫宣帝嗣位始迁大宗伯疑当时实以大司乐当太常卿葢用卢植礼注之説也隋隋书百官志隋太常寺置卿少卿各一人丞二人主簿二人録事二人又有博士四人奉礼郎十六人太祝署令一人丞一人太祝二人焬帝即位罢太祝署而留太祝员八人属寺后又增为十人奉礼减置六人章俊卿山堂考索太常少卿隋焬帝加置二人唐六典隋太常寺有谒者三十人赞引六十人祝史十六人唐旧唐书职官志武徳七年定令以太常为九寺贞观二十三年七月改治礼郎为奉礼郎龙朔二年改太常为奉常卿为正卿咸享元年诏依旧光宅元年改太常为司礼神龙元年䑓阁官名并依永淳以前故事增置太常少卿一员新唐书百官志太常寺卿一人正三品少卿二人正四品上掌礼乐郊庙社稷之事凡大礼则赞引有司摄事则为亚献三公行园陵则为副大祭祀省牲器则谒者为之导小祀及公卿嘉礼命谒者赞相凡藏大享之器服有四院一曰天府院藏瑞应及伐国所获之宝禘祫则陈于庙廷二曰御衣院藏天子祭服三曰乐县院藏六乐之器四曰神厨院藏御廪及诸器官奴婢丞二人从五品下掌判寺事主簿二人从七品上博士四人从七品上掌辨五礼按王公三品以上功过善恶为之谥大礼则赞卿导引太祝六人正九品上掌出内神主祭祀则跪读祝文奉礼郎二人从九品上掌君臣版位以奉朝㑹祭祀之礼凡樽彛勺羃篚坫簠簋登铏笾豆皆辨其位凡祭祀朝会在位拜跪之节赞导之録事二人从九品上册府元龟唐太常又有礼直五人干元初省贞元七年又置礼仪直两员九年以太常寺礼院置修撰检讨官各一员礼生员三十五人长庆二年又置守阙人唐会要大中九年八月博士李悫引故事以礼院虽系太常博士自专无闗白者太常三卿始莅事博士无叅集之礼封演闻见记太常博士掌谥藏事三品以上薨者故吏録行状申尚书省考功校勘下太常博士拟议讫申省省司议定然后闻奏唐六典太常谒者十人赞引二十人祝史六人谨案旧唐职官志第一卷总序官制称神龙元年增太常少卿一员而第二卷太常寺下又称贞观加置一员前后自相矛盾以唐六典通典考之则称贞观者误也又唐之礼制皆掌于太常博士故礼院皆以博士自専不必闗白于卿贰然观陆亘传称亘为太常博士寺有礼生孟真乆于其事凡吉凶大仪官不能达率访焉真亦因是姑息自恣元和七年册皇太子将撰仪注真亦欲叅预亘笞逐之由是礼仪不专于胥吏亦可知唐自中叶以降朝廷微弱不暇修明典礼太常所掌多属具文故胥吏得以干预其事博士特备官而已五季册府元龟后唐同光中诸寺监各只置大卿监其余官属并权停惟太常寺及大理寺事闗礼法之重除太常博士更置丞一员五代史马缟传缟事梁为太常少卿以知礼见称于世唐庄宗时累迁刑部侍郎权判太常寺谨案五季诸卿监俱不偹官惟太常寺尚沿唐制未有改革然考之五代史卢文纪刘岳崔居俭崔棁诸传皆尝为太常卿而少卿一官自马缟以外罕所记载疑同光以后亦从併省矣宋江少虞宋事实类苑太常寺宋初以来皆禁林之长主判而礼院自有判院同判院大中祥符中符瑞繁缛别建礼仪院以辅臣主判而两制为知院天禧末罢知院天圣中省礼仪院而寺与院事旧不相兼康定元年置判寺同判寺并兼礼院事近有置六七人者按唐太常卿一员少卿二员博士四员祥符中博士二员后加至四员今若置判寺一员同判寺二员合唐之卿数矣天圣元年改同判院为同知院即博士也宋史职官志太常寺卿少卿丞各一人博士四人主簿奉礼郎太祝各一人卿掌礼乐郊庙社稷坛壝寝陵之事少卿为之贰丞叅领之礼之名有五皆掌其制度仪式祭祀有大祠有小祠其牺牲币玉酒醴荐献器服各辨其等凡亲祠掌赞相礼仪升降之节凡祠事差官卜日斋戒皆检举以闻若礼乐有所损益及祀典神祗爵号与封爵继嗣之事当考定者拟上于礼部宋初旧置判寺别置太常礼院元丰正名始专其职分案五吏额赞引使二人正礼直官二人副礼直官二人正名赞者七人守阙赞者七人私名赞者七人胥吏一人胥佐四人贴司一人书表司一人祠祭局供官十二人祭器司供官十人本寺太乐祭器库专知官一人库子一人圆坛太乐礼器库专知官一人库子一人博士掌讲定五礼仪式有改革则据经审议凡于法应谥者考其行状撰定谥文有祠事则监视仪物掌凡赞导之事主簿掌稽考簿书奉礼郎掌奉掌帛大礼则设亲祠版位太祝掌读册辞提㸃管干郊庙祭器所南郊太庙祭器库提㸃朝服法物库所朝服法物库南郊什物库太庙什物库掌藏其器服以待祭祀朝会之用凡冠服视其等而颁于执事之臣宋敏求春明退朝録旧传太常卿不是卿秘书监不是监以其品列清重不与诸卿监侔耳太常卿在六尚书下其资望与吏部尚书同每入朝随尚书立班与尚书丞郎同幕次故太常卿号为尚书里行者葢谓此也少卿即寄郎中幕次博士则寄员外郎幕次卿与少卿毎入幕次皆横行独据一榻向门而坐他卿不得并也山堂考索元祐诏太常寺置长贰余寺监并长贰互置南渡并省寺监独存太常又命太常兼宗正隆兴元年诏光禄归并太常寺太常丞建炎三年省绍兴三年复置博士绍兴止一员以谏议大夫曾统言添置一员主簿皇祐中宋祁乞增置一员后更不置元丰正名初除王子琦建炎三年省绍兴十年复置富大用事文类聚元祐初罢太祝太常少卿鲜于侁言神考釐定官制太常设奉礼太祝难废咸乞复置仍请自朝廷选有学行者授之职诏从之谨案宋自元丰以前太常不置卿贰有事则以他官权摄沈括笔谈载有陈彭年摄太常卿误行黄道之事考之于史彭年本同知太常礼院而犹必摄此职者葢奉引乃太常卿之职故临时又须暂置也迨神宗正名太常卿贰已各有定额即南渡省併寺监太常得独存不废然观楼钥攻媿集有重修太常寺记称嘉定中卿少久阙官舍堕圯则是光宁以后太常仍仅存空名未尝偹官矣又陆游老学庵笔记有游在孝宗初以礼部郎读祝事是太祝亦不司祝赞葢当时太祝奉礼皆门䕃之官宜其不娴仪制耳辽辽史百官志南面官寺官职名有卿少卿丞簿太常寺有博士赞引太祝奉礼郎辽朝杂礼有法物库所法物库使法物库副使金金史百官志太常寺卿一员从三品少卿一员正五品丞一员正六品掌礼乐郊庙社稷祠祀之事博士二员正七品掌检讨典礼检閲官一员从九品掌同博士检讨二员从九品太祝从八品掌奉祀神主奉礼郎从八品掌设版位执仪行事元元史百官志太常礼仪院秩正二品掌大礼乐祭享祖庙社稷封赠谥号等事中统元年中都立太常寺设寺丞一员至元二年翰林兼摄太常寺九年立太常寺设卿一员正三品少卿以下五员品秩有差十三年省併衙门以侍仪司併入太常寺十四年增博士一员十六年又增法物库子掌公服法服之藏二十年陞正三品别置侍仪司至大元年改陞院设官十二员正二品二年复为太常寺正三品延祐元年复改陞院正二品以大司徒领之七年降从二品天厯六年复陞正二品定置院使二员正二品同知二员正三品属官博士二员正七品奉礼郎二员太祝十员从八品令史四人通事知印译史各二人典吏三人谨案唐宋有太常寺别置太常礼院元则併为一署与厯代不同至议谥定礼之事自魏晋而后皆以太常博士掌之迄元犹未改斯制明代以谥典移属内阁其五礼法式则归之礼部自是博士之职始与太祝奉礼无异矣明明史职官志太常寺卿一人少卿二人寺丞二人其属典簿㕔典簿二人赞礼郎九人太常掌祭祀礼乐之事总其官属籍其政令以聼于礼部凡天神地祗人鬼嵗祭有常先冬十二月朔奏进明年祭日天子御奉天殿受之乃颁于诸司天子亲祭则赞相礼仪大臣摄事亦如之初呉元年置太常司设卿少卿丞典簿博士赞礼郎洪武三十年改司为寺官制仍旧建文中增设赞礼郎二人太祝一人成祖初悉复洪武间制于慎行谷城山房集国家法六典建官既以礼乐神人之政总之春曹又设太常卿佐使率其属以奉郊庙羣神之祀而掌其器币坛场仪文乐舞之数以告时于上而请行之孙承泽春明梦余録太常赞礼郎宋重其官以宰相任子为之明初亦以处文学之士乙科初选毎得之后乃以黄冠充焉失矣谨案国之大事在祀故唐虞三代特设宗官以奉天地宗庙百神之祀其玉帛牲牢尊爼乐舞车旗之属亦各以象类典式明偹虽一名一物莫不有精意存乎其间葢借以达其祗事之忱初非过为繁缛也秦汉以降制度废缺杂以巫祝不合礼意其后累朝相继讲贯太常职守始渐能复古而当时人主或狃于宴安自便之私或惑于渎乱不经之説大抵非惰则䙝唐宋二代考订最称明偹而又徒事弥文不知肃清将事以交神明之义即如郊祀一节唐世每竭府库以犒赏诸军而陪祀臣僚皆得以推恩封廕又御楼肆赦广释系囚凡车驾出南门灌其枢至用脂百斛以嵗一举行之常典动加粉餙侈张遂致所费不赀輙行废祀唐书崔宁传载文宗语宰相曰郊庙之礼朕当亲之但千乘万骑国用不给故使有司侍祠唐自肃代以后后亲郊罕纪职此之由宋代沿唐故习变本加厉南郊执杖兵士至用一万七千四百余人青城斋宫广为园圃植采木刻鸟兽绵络其间凡一千七百余事斋宫幄幔所费缣帛三十余万工又倍之玉海载景徳郊费六百万皇祐至一千二百万务为纷华縻费无算南渡偏隅蕞尔而周密宫禁典仪所载大祀之夕籸盆蕡烛自太庙置至郊坛泰禋门辉映如画贵家巨室列幕栉比珠翠锦绣绚烂于二十里间士女游遨通宵不絶非特耗蠧物力而侮慢尤甚终以财用不足惮行此礼虽有三年亲郊之说旷隔动至数载神不愿享国祚用倾良由骄汰怠荒无以感格之所致也元明虽稍革此弊然元自世祖至文宗凡七世始克举南郊亲祀之礼明至神宗而郊庙之礼数十年不一躬亲熹宗至以魏忠贤姪良卿代行郊祀严㳟寅畏之心荡然无存矣国家惇崇祀典礼乐明备我皇上敬天尊祖肃奉眀禋礼度所昭质文咸备郊庙大典躬行祼献精心昭事备极䖍㳟凡骏奔执事之臣莫不仰瞻睟容益深谨凛记曰惟仁人为能享帝惟孝子为能享亲仰见大圣人对越之诚感通于穆固非三代以来具文从事者所克髣髴于万一尔钦定厯代职官表卷二十七钦定历代职官表卷二十八钦定四库全书钦定歴代职官表卷二十八坛坛庙各官国朝官制天坛尉满洲八人地坛尉满洲八人太庙尉满洲十人社稷坛尉满洲五人堂子尉满洲八人掌管钥守卫直宿之事朔望则奉芗以行礼凡祀日则守门以司其开阖出入之节焉员额顺治元年定凡四品尉阙员以五品尉序陞五品尉阙员以六品尉序陞惟太庙五品尉阙则以各坛六品尉及各部院休致郎中员外郎间次选授六品等尉阙吏部牒八旗抡送除授天坛祠祭署奉祀汉人一人祀丞汉人一人地坛祠祭署奉祀汉人一人祀丞汉人一人朝日坛祠祭署奉祀汉人一人夕月坛祠祭署奉祀汉人一人先农坛祠祭署奉祀汉人一人祀丞汉人一人帝王庙祠祭署无専员掌典守神库以时巡视而督其洒埽之役若葺治墙宇树艺林木咸白于长官而敬供其事焉顺治初置奉祀五人祀丞五人寻省祀丞二人凡奉祀员阙以祀丞序陞祀丞员阙以祝版生抡选除授谨案顺治初设太庙首领内监一人内监二十九人今省内监九人社稷坛首领内监一人内监九人今省内监五人又康熙二十五年传心殿告成设首领内监二人内监八人今省首领一人内监四人又顺治初各坛设坛戸各庙设庙戸以给埽除干隆六年以原额过冗量加裁省今定设坛户天地坛各十八人社稷坛十五人朝日夕月坛各十二人先农坛二十人庙户帝王庙十二人关帝庙五人都城隍庙六人又雍正间设昭忠祠贤良祠祠户各二十人今各省十人谨识于此厯代建置三代周礼春官典祀中士二人下士四人府二人史二人胥四人徒四十人掌外祀之兆守皆有域掌其禁令若以时祭祀则帅其属而修除征役于司隶而役之及祭帅其属而守其厉禁而跸之守祧奄八人女祧毎庙二人奚四人掌守先王先公之庙祧其遗衣服藏焉若将祭祀则各以其服授尸其庙则有司修除之其祧则守祧黝垩之既祭则藏其隋与服谨案典祀掌外祀之兆守郑康成谓所祀于四郊者贾公彦谓兆五帝于四郊已下皆是今之各坛尉其源盖本于此至守祧当如今之太庙尉而周制实用奄人盖因先后之朝衣服及遗器并藏于庙故以奄人及女奚掌之今太庙之设内监亦其例也秦史记封禅书秦并天下令祠官所常奉天地名山大川鬼神可得而序也自殽以东名山五大川祠二自华以西名山七名川四而四大冡鸿岐呉岳皆有常禾陈寳节来祠㶚浐长水沣涝泾渭皆非大川以近咸阳尽得比山川祠汧洛二渊鸣泽蒲山岳山之属为小山川亦皆嵗祷赛泮涸祠而雍有日月参辰南北斗荧惑太白歳星填星二十八宿风伯雨师四海九臣十四臣诸布诸严诸逑之属百有余庙西亦有数十祠于湖有周天子祠于下邽有天神沣滈有昭明天子辟池于社亳有三社主之祠寿星祠而雍菅庙亦有社主其在秦中最小之神者各以歳时奉祠唯雍四畤上帝为尊常以十月上宿郊见诸此祠皆太祝常主以歳时奉祠之谨案嬴秦蔑古弃礼故所祠诸神自雍四畤而下其载在祀典者凡数十处最为烦渎史称诸祠皆太祝奉祠盖以祝官分主之亦如今奉祀祀丞之比即所谓祠官者是也唐六典以秦汉祝官分系之太祝及郊社署令丞条下盖本于此今用其例既入读祝官沿革仍互见此表云汉汉书百官公卿表奉常有诸庙令长丞又廱太宰太祝令丞五畤各一尉如淳注五畤在廱故特置太宰以下诸官汉书车千秋列传千秋为髙寝郎颜师古注髙庙衞寝之郎汉书韦元成传元成兄髙寝令方山汉书昭帝本纪元鳯四年孝文庙正殿火庙令丞郎吏皆劾大不敬汉书郊祀志汉二年冬髙帝召故秦祠官复置太祝太宰如故仪后四歳天下已定诏御史令丰治枌榆社令祝立蚩尤祠于长安长安置祠祝官女巫其梁巫祠天地天社天水房中堂上之属晋巫祠五帝东君云中君巫社巫祠族人炊之属秦巫祠社主巫保族累之属荆巫祠堂下巫先司命施糜之属九天巫祠九天皆以歳时祠宫中其河巫祠河于临晋而南山巫祠南山秦中各有时日文帝怠于鬼神之事渭阳长门五帝使祠官领以时致礼孝景即位十六年祠官各以歳时祠如故武帝初即位尤敬鬼神之祀人有言古天子常以春解祠祠黄帝令祠官领之如其方祠官寛舒议后土坛具太一祠坛立泰畤坛礼登中岳令祠官加增太室祠至东泰山令祠官礼之而不封诸所兴如薄忌泰一及三一㝠羊马行赤星五寛舒之祠官以歳时致礼凡六祠皆太祝领之至如八神诸明年凡山他名祠行过则祠行去则已方士所兴祠各自主其人终则已祠官不主它祠皆如故哀帝时祠官九百余所一歳三万七千祠云谨案汉表有诸庙令长丞不言员数考之纪传髙帝庙有髙寝令髙寝郎孝文庙有令丞郎吏是毎庙各置令丞及郎随时建设本无定额故但以诸庙槩之也至鬼神祠祀汉世多未合礼武帝溺信方士之説所増尤属不经郊祀志载哀帝时一歳三万七千祠实为淫渎已甚当时皆以祠官典领而五畤之在雍者既有太宰太祝令丞复各为设尉殆以其为天子郊见上帝之地故特崇其礼欤宋书百官志明堂丞二人汉东京初置后汉书百官志髙庙令一人六百石守庙掌案行埽除无丞世祖庙令一人六百石如髙庙属太常祠祀令一人六百石典中诸小祠祀丞一人属少府刘昭后汉书志注东观书曰章帝又置祀令丞延光元年省应劭汉官仪髙庙令员吏四人衞士一十五人世祖庙令员吏六人衞士二十人祠祀令从官吏八人驺仆射一人家巫八人后汉书殇帝本纪延平元年诏罢祀官不在祀典者谨案后汉礼仪志正月上丁祠南郊礼毕次北郊明堂髙庙世祖庙谓之五供是当时并重其礼乃庙有令而二郊不置官守者疑即以太常所属之太祝太宰二令兼其事也至明堂丞本属太史令疑为天文占候而设而宋书又与太庙令连职则亦当兼掌祠祀故既载入钦天监仍互见于此表又案西汉诸庙皆有令丞而东汉惟置髙光二庙令者盖西汉诸帝皆别起寝庙东汉自明帝诏无起寝庙藏主于光烈皇后更衣别室四时合祭于世祖庙嗣后厯代不敢违皆藏主于世祖庙是东汉惟有世祖一庙故设官亦止于此又祠祀令掌禁中诸小祠祀故属于少府不闗太常殆即殇帝纪所称祀官者欤三国唐六典魏有太庙令丞晋晋书职官志太常有太庙令宋齐梁陈宋书百官志太庙令一人丞一人领斋郎二十四人明堂令一人宋世祖大明中置丞一人唐六典宋明堂令丞掌宗祀五帝之事南齐书百官志太庙令一人丞一人明堂令一人丞一人皆有职史隋书职官志梁品秩定为十八班明堂二庙令为二班又太社令为三品蕴位唐六典梁太常统明堂太社等令丞胡三省通鑑注梁立太庙祀太祖以上又有小庙太祖太夫人庙也有二庙令掌庙事隋书百官志陈明堂太庙等令六百石品第五谨案二庙为梁之剏制故陈仍改为太庙令其后陈文帝又即梁之小庙祀其父始兴昭烈王改曰国庙则其礼少损故未尝设官典守也至太社令陈制未见当已裁併矣北魏魏书律厯志太庙令龎灵扶魏书礼志太宗尝于白登庙有神异焉太庙博士许钟上言宜告天下唐六典后魏祀官斋郎九品中谨案魏书官氏志不载有郊庙典守之官而太庙令太庙博士别着于律厯志及礼志则亦与前代制度畧同也至六典所谓祀官斋郎即官氏志之太常斋郎其名始见于宋书百官志至魏而遂有品秩隋唐以后亦相因不改今太常寺额设有执事生九十人以供各坛庙及凡中祀羣祀典守金玉香帛与司尊司爵司鑪之事是即斋郎之比矣北齐隋书百官志后齐太常统太庙署令丞掌郊庙社稷等事太庙兼领郊祠崇虚二局丞郊祠掌五郊羣神事崇虚掌五岳四渎神祀在京及诸州道士簿帐等事谨案北齐不置明堂太社等令而以太庙令兼掌郊社名实乖互于礼制殊为未协后周杜佑通典后周官品正五命春官守庙典祀等中夫夫正四命春官小守庙小典祀等下大夫正三命春官小守庙小典祀司郊等上士正二命春官司郊司社等中士正一命春官小守庙奄司郊司社等下士谨案后周典祀即本周官旧名其守庙亦仍守祧所置而司郊司社则又后世明堂太社二令之职盖亦杂採古今之制而为之者也隋隋书百官志太常统郊社太庙等署各置令一人丞人人郊社则丞至二人炀帝即位太庙署又置阴室丞守视阴室唐六典隋郊社署又置门仆斋郎唐新唐书百官志两京郊社署令各一人从七品下丞各一人从八品下令掌五郊社稷明堂之位与奉礼郎设樽罍篚羃而太官令实之立燎坛积柴合朔有变则巡察四门以俟变过时则罢有府二人史四人典事五人掌固五人门仆八人斋郎一百二十人斋郎掌供郊庙之役太庙九室室有长三人以主樽罍篚羃锁钥又有罍洗二人郊坛有掌座二十四人以主神御之物皆礼部奏补凡室长十年掌座十二年皆授官祭飨而员少兼取三馆学生皆綘衣綘帻更一畨者户部下蠲符歳一申考诸署所择者太常以十月申解于礼部如贡举法帖论语及一大经中第者录奏吏部注冬集散官否者畨上如初六试而绌授散官汾祠署令一人从七品下丞一人从八品上掌享祭洒埽之制有府二人史四人庙干二人开元二十一年置署三皇五帝以前帝王三皇五帝周文王武王汉髙祖两京武成王庙令一人从六品下丞一人正八品下掌开阖洒埽释奠之礼有录事一人府二人史四人庙干二人掌固四人门仆八人神龙二年两京置齐太公庙署其后废开元十九年复置天寳三载初置周文王庙署六载置三皇五帝庙署七载置三皇五帝以前帝王庙署九载置周武王汉髙祖庙署上元元年改齐太公庙署为武成王庙署诸太子庙令各一人从八品上丞各一人正九品下录事各一人掌洒埽开阖之节四时享祭焉有府各一人史各二人典事各二人掌固各一人谨案唐六典无太庙署令丞其太庙斋郎两京各一百三十人太庙门仆两京各三十二人皆领属于太常卿据册府元龟开元二十四年以宗庙所奉不可名以署太常少卿韦縚奏废太庙署以少卿一人知太庙事则是唐初本有太庙署至开元而始废也其后濮阳王彻为宗正卿复建议以宗正司属籍请以宗庙隶宗正自是遂不属太常故欧阳修新唐书志已移载入宗正寺条下惟唐六典尚系之太常盖以成书在前未及修改之故乃旧唐书志亦袭用六典旧文不加刋正疎舛甚矣五季宋章俊卿山堂考索宋初置郊社令命石祖元为之熙宁元年郊社局令张伯世言局有郊社名而不主四郊之事案唐六典两京郊社局令各一人掌五郊社稷明堂之位然则郊社通掌五郊之事乞自今兼令勾当四郊坛壝之事使得巡视提举所贵官正其名郊兆常洁从之于是始主四郊坛壝掌凡埽除之事祭祀则省牲渡江初阙绍兴十九年始除韩彦直为太社令请给并依五监主簿例富大用事文类聚郊社令嘉祐元年置元祐职令正九品马端临文献通考宋宗庙室长斋郎无常数庙直官一人太庙后庙宫闱令三人以入内内侍充元丰后太庙令属宗正寺掌宗庙荐新七祀及功臣从享之礼品秩与太社令同宋史职官志宫闱令率其属以汎洒庙廷凡修治洁除之事宋史礼志元丰元年详定郊庙礼文所请如唐置太庙局令以宗正丞充罢摄知庙少卿而宫闱令不预祠事从之谨案宋太庙令本内侍兼职自元丰定制以宗正丞充之始改用朝官洵为合礼其宫闱令在唐属内侍省本掌侍奉宫闱之事以遇太庙大享时当帅其属出皇后神主于室遂令得预祠事迨元丰裁改后当亦通用士流矣至太庙后庙各置一令盖因宋世皇后之未升祔者皆祭于别庙故特设官以典其祀事南渡以后此职未见殆已併于太庙令欤辽金金史百官志太庙署皇统八年太庙成设署置令丞仍兼提举庆元明徳永祚三宫令一员从六品掌太庙衍庆坤宁宫殿神御诸物及提控诸门闗键埽除守衞兼廪牺令事丞一员从七品兼廪牺署丞直长明昌三年罢郊社署令一员从六品丞一员从七品掌社稷祠祀祈祷并㕔舍祭器等物直长明昌三年废武成王庙署大安元年置令从六品丞从七品掌春秋祀享以郊社令丞兼金史礼志太庙门翼两庑各二十有五楹为斋郎执事之次西南垣外则庙署也谨案金以燕京原庙为衍庆宫昭徳皇后影庙为坤仪庙故太庙令兼司其宫殿神御之事百官志以坤仪为坤宁盖传刻之误也又金史礼志朝享太庙仪有太祝宫闱令升殿开祏室出帝后神主设于座之文考之百官志惟宣徽院有宫闱局主合门禁令并非奉祀之员盖亦沿唐制令之临时权摄行事与宋之特置以汛洒庙廷者又有异矣元元史百官志太庙署秩从六品掌宗庙行礼兼廪牺署事至元三年始置令一员从六品丞一员从六品郊祀署秩从六品大徳九年始置掌郊祀行礼兼廪牺署事令二员从六品丞二员从七品社稷署秩从六品大徳元年始置令二员从六品丞一员从七品元史祭祀志太庙仪鸾库在宫城之东北南向都监局在其东少南西向谨案元太庙有都监局则必尝置都监一官以守衞庙廷盖如今太庙尉之比其后或以他官兼之故不见于百官志也又宋代始置祖宗神御殿以拟汉之原庙元因其制于各僧寺设立影堂所奉御容皆纹绮局织锦为之世祖裕宗在大圣夀万安寺顺宗仁宗在大普庆寺成宗在大天夀万宁寺武宗在大崇恩福元寺显宗明宗在大天源延圣寺英宗在大永福寺设太禧宗禋院以司其享祀礼典凡钱粮之出入营缮之作辍悉统之置院使同知等官所属有隆禧总管府㑹福总管府崇祥总管府隆祥使司夀福总管府各置达噜噶齐总管副达噜噶齐等员又立司禋监奉太祖太宗睿宗三朝御容于石佛寺揆之礼制未免䙝渎今故不着于表而附识其略于此明明史职官志天坛地坛朝日坛夕月坛先农坛帝王庙祈谷殿各祠祭署俱奉祀一人祀丞二人洪武初置各祠祭署设署令署丞二十四年改各署令为奉祀署丞为祀丞建文中更天坛祠祭署为南郊祠祭署成祖初惟易天坛为天地坛余悉复洪武间制世宗釐祀典分天地坛为天坛地坛山川坛耤田祠祭署为神祇坛大祀殿为祈谷殿増置朝日夕月二坛各设祠祭署万厯四年改神祇坛为先农坛谨案三代以宗官事神其职最重自汉以后亦多用士人如车千秋以髙寝郎至擢为丞相封侯是也自北齐太庙令兼领崇虚局主道士籍帐于是明禋大礼遂得以黄冠错杂其间迨明代而郊坛执事率用道流凡神乐观乐官及奉祀祀丞之属皆由此选充甚者如嘉靖间之邵世恩至为太常卿陶启南龚可佩至为太常少卿其他官至寺丞博士者甚多虽由世业相承而稽诸礼制实乖典则本朝初沿明旧干隆七年特奉诏禁止凡充太常乐员者毋得仍习道教如有不愿改业者削其籍聴为道士祀事祇承于是益加严洁矣钦定厯代职官表卷二十八钦定历代职官表卷二十九钦定四库全书钦定厯代职官表卷二十九陵寝各官国朝官制永陵掌闗防官一人副闗防官兼内管领一人副闗防官兼尚茶正尚膳正二人笔帖式四人永陵总管一人翼领二人防御十有六人福陵掌闗防官一人副闗防官二人尚茶正尚膳正各一人内管领一人笔帖式四人福陵总管一人翼领二人防御十有六人世袭骑都尉一人云骑尉品级官七人六品官一人七品官五人八品官四人昭陵掌闗防官一人副闗防官二人尚茶正尚膳正各一人内管领一人笔帖式四人昭陵总管一人翼领二人世袭一等侍衞兼二等轻车都尉一人防御十有六人世袭云骑尉四人云骑尉品级二人世袭六品官七人掌守衞三陵凡班直之令飨献之礼洒扫之节咸以时分司其事焉永陵总管等员康熙九年置掌闗防等员康熙十一年置福陵昭陵掌闗防总管等员俱顺治十三年置又永陵有副总领司香尚膳及国戚章京等员福陵有副茶领副膳领尚茶尚膳司香管千丁佐领等员又国戚章京六十五员昭陵有副总领尚茶尚膳司香管千丁佐领等员又恩赐国戚防御品级三贠国戚章京二十贠俱顺治初年以来先后增置东陵泰陵管理承办事务衙门宗室贝勒贝子公均无常贠东陵泰陵内务府总管名一人掌帅其属而严衞䕶时荐享以祗奉陵寝初康熙二年始除内大臣侍衞等守䕶孝陵康熙六十一年十二月建景陵特命以王公守䕶别置大学士尚书侍郎领侍衞内大臣内务府总管副都统散秩大臣干清门侍衞御前侍衞侍衞等贠皆有阙不除干隆二年定守䕶泰陵人贠贝勒二人公一人大臣官员十人待衞十人皆奉㫖除徃寻设东陵泰陵承办事务衙门各铸给印章以守陵之贝勒贝子公内务府总管等同领其政令焉守陵寝总兵官马兰镇泰宁镇各一人掌督帅官兵巡防游徼以翼衞陵寝其内务府总管奉命兼摄者皆由特简不为例所辖将弁职制详具武职篇昭西陵奉祀礼部郎中一人员外郎二人读祝官二人赞礼郎四人笔帖式二人孝陵奉祀礼部掌闗防郎中一人员外郎二人读祝官二人赞礼郎四人笔帖式二人孝东陵奉祀礼部员外郎二人读祝官二人赞礼郎四人笔帖式二人景陵奉祀礼部郎中一人员外郎二人读祝官二人赞礼郎四人笔帖式二人景陵皇贵妃园寝读祝官二人赞礼郎三人景陵妃园寝读祝官二人赞礼郎三人泰陵奉祀礼部郎中一人员外郎二人读祝官二人赞礼郎四人笔帖式四人泰东陵奉祀礼部员外郎二人读祝官二人赞礼郎四人笔帖式四人泰陵妃园寝主事一人读祝官二人赞礼郎三人孝贤皇后陵寝奉祀礼部郎中一人员外二人读祝官二人赞礼郎四人笔帖式二人纯恵皇贵妃园寝读祝官二人赞礼郎三人端慧皇太子园寝读祝官二人赞礼郎三人东陵承办事务衙门主事二人笔帖式二人西陵承办事务衙门主事一人委署主事一人笔帖式四人郎中员外郎主事掌判署文案监视礼仪嵗供其品物以序祀事读祝官掌读祝辞奉制帛赞礼郎掌讃唱导引以诏行礼之节笔帖式掌缮録文移员额自康熙二年以来先后置干隆二年定以孝陵奉祀礼部郎中为掌闗防郎中凡各陵事务皆令㑹同办理有阙则抡选引见请㫖简补四十六年改置宗室郎中员外郎主事共五人东陵工部郎中一人员外郎四人笔帖式四人泰陵工部郎中一人员外郎一人笔帖式四人泰东陵工部员外郎一人泰陵妃园寝工部主事一人掌嵗时脩葺缮治之事祭祀则供其楮币官府所须咸给其器具焉员额自康熙二年以来先后置昭西陵内务府郎中一人员外郎一人主事一人尚茶正尚膳正各一人内管领一人笔帖式二人孝陵内务府郎中一人员外郎一人主事一人尚茶正尚膳正各一人内管领一人内副管领一人笔帖式二人孝东陵内务府郎中一人员外郎一人主事一人尚茶正尚膳正各一人内管领一人笔帖式二人景陵内务府员外郎一人主事一人尚茶正一人尚膳正二人内管领一人内副管领一人笔帖式二人景陵皇贵妃园寝内务府员外郎一人尚茶副尚膳副各一人委署内副管领一人泰陵内务府员外郎一人主事一人尚茶正一人尚膳正二人内管领一人内副管领一人笔帖式二人泰东陵内务府郎中一人员外郎一人主事一人尚茶正尚膳正各一人内管领一人笔帖式二人泰陵妃园寝内务府主事一人内副管领一人孝贤皇后陵寝内务府郎中一人员外郎一人主事一人尚茶正尚膳正各一人内管领一人内副管领一人笔帖式二人纯恵皇贵妃园寝尚茶副尚膳副各一人委署内副管领一人端慧皇太子园寝内副管领一人尚茶副尚膳副各一人郎中员外郎主事掌奉祭祀奠享之礼埽除开阖之节艺林木薙草莱皆因时经理之尚茶尚膳正副掌熟俎之具蔬茹之品酏浆之用咸洁治而敬共之内管领副管领掌饼饵饴蜜之物以时荐之笔帖式分掌文案员额自康熙二年以来先后置昭西陵防御十有六人骁骑校二人笔帖式二人孝陵总管一人翼领二人防御十有六人轻车都尉一人云骑尉二人骁骑校二人笔帖式二人孝东陵防御十有六人骁骑校二人笔帖式二人景陵总管一人翼领二人防御十有六人骁骑校二人笔帖式二人景陵皇贵妃园寝防御四人骁骑校一人景陵妃园寝防御八人骁骑校一人泰陵泰东陵总管一人翼领二人防御四十人骁骑校五人笔帖式二人孝贤皇后陵寝总管一人翼领二人防御十有六人骁骑校二人妃园寝防御八人骁骑校一人端慧皇太子园寝防御委署翼领一人防御七人委署骁骑校一人总管翼领掌帅八旗官兵巡视守䕶防御骁骑校掌守衞门户库藏祭祀则共其几筵笔帖式分掌文案员额自康熙二年以来先后置厯代建置三代周礼春官冢人下大夫二人中士四人府二人史四人胥十有二人徒百有二十人掌公墓之地辨其兆域而为之图先王之葬居中以昭穆为左右凡诸侯居左右以前卿大夫居后各以其族以爵为丘封之度与其树数正墓位跸墓域守墓禁凡诸侯及诸臣葬于墓者授之兆为之跸均其禁墓大夫下大夫二人中士二人府二人史四人胥十二人徒二人掌凡邦墓之地域为之图令国民族𦵏而掌其禁令正其位掌其度数使皆有私地域帅其属而巡墓厉居其中之室以守之太平御览斋职仪曰周有墓大夫冢人之职掌先王之墓谨案古者皆以族葬虽公墓亦然冢人所掌先王之冢居中子孙皆就而葬之以昭穆为左右刘向谏营昌陵疏谓文武周公葬于毕魏了翁古今考以为文王居中武王为昭居左成王为穆居右者是也至冢墓之称亦通乎贵贱左传称殽有二陵其南陵夏后臯之墓书传称桐宫汤墓水经注有颛顼冢皇览有黄帝冢并言冢言墓而不言陵頋炎武谓春秋以降乃有称邱者楚昭王墓谓之昭邱赵武灵王墓谓之灵邱而吴王阖闾之墓亦名虎邱史记赵世家肃侯十五年起夀陵秦本纪恵文王葬公陵悼武王葬永陵孝文王葬夀陵始有称陵者三秦记称秦谓天子坟曰山汉云陵亦通言山陵言髙大如山陵据此是陵名当始自战国以后世之称尧陵舜陵者乃从今制追名之耳然观周礼冢人掌公墓墓大夫掌邦墓则所司固有差别而跸墓域守墓禁其严立条法亦为公墓而设后代置官吏以守䕶山陵其源实肇于此矣秦宋书礼志汉氏诸陵皆有园寝者承秦所为也顾炎武日知録秦宗庙之礼无闻而特起寝殿于墓侧谨案古来言葬薶之侈者莫如秦之骊山役徒至七十余万人而史独不言有设官守衞之事刘向谓骊山之作未成而周章百万之师已至其下疑二世被弑时距始皇之葬未久属四方兵起故不暇有所建置也汉马端临文献通考诸陵园寝官汉置属太常衞宏汉旧仪汉兴立都长安徙齐田楚昭屈景及诸功臣家于长陵后世世徙吏二千石髙赀富人及豪杰兼併之家于诸陵长陵邑万戸奉常属官有寝园令长丞东园匠令丞主作陵内器物又有园郎寝郎故事近臣皆随陵为园郎园中各有寝便殿日祭于寝月祭于庙时祭于便殿寝日四上食丞相以四时行园荗陵平陵杜陵皆取二千石将相守陵故三陵多贵皆三万户至五万户三辅黄图长陵城周七里百八十步因为殿垣门四出及便殿掖庭诸官寺皆在中雍録文帝即霸上立陵以为霸陵陵后又置县汉书景帝本纪五年春正月作阳陵邑武帝本纪建元二年夏四月初置茂陵邑元帝本纪永光四年以渭城夀陵亭部原上为初陵诏勿置县邑李吉甫元和郡县志茂陵守陵溉树埽除凡五千人汉书昭帝本纪三辅太常郡如淳注太常主诸陵别治其县爵秩如三辅郡元帝永光五年令各属所在郡也汉书髙后本纪六年秩长陵令二千石应劭注长陵髙祖陵尊之故增其令秩汉书魏相列传相举贤良以对䇿髙第为茂陵令汉书朱博列傅以太常掾察㢘补安陵丞汉书司马相如列传相如拜为孝文园令汉书冯参列传竟宁中出补渭陵食官令以数病徙为寝中郎汉书叙传班穉迁广平相上书陈恩愿归相印入备延陵园郎太后许焉汉书平帝本纪元始元年义陵寝神衣在外牀上寝令以急变闻汉书外戚列传卫皇后宣帝追谥思后置园邑三百家长丞周卫奉守焉汉书武五子传孝宣帝即位悼皇悼后园置奉邑三百家故皇太子置奉邑二百家史良娣置守冢三十家园置长丞周卫奉守如法谨案自汉髙祖葬太上皇于栎阳置万年县为奉陵邑徙天下民赀三百万以上与田宅守陵嗣后髙帝长陵恵帝安陵文帝霸陵景帝阳陵武帝茂陵昭帝平陵宣帝杜陵皆置陵县属于太常故汉世太常得治狱捕盗起徒役举贤良如列郡太守之职至元帝始罢其制葢当时陵邑皆徙郡国民以实之五方杂处户口繁殖汉时三辅豪猾犯法者衆号称难治其故亦由于此而所谓陵令者实治民之长吏固不仅在奉卫山陵也惟寝园令长丞诸职乃専为守陵而设特汉书百官志纪载简畧不能得其立制之详今以诸传参互考之有孝文园令又有义陵寝令则园令寝令实为两官葢园令掌奉园陵礼仪当如今陵寝礼部之职寝令掌寝庙服物当如今陵寝内务府之职百官志浑举连称未加分晰故读者或误合为一耳至食官令当如今尚茶尚膳之职园郎寝郎専司直卫当如今总管防御之职而东园匠令丞主作陵内器物则又如今陵寝工部之职矣后汉书百官志先帝陵每陵园令各一人六百石掌守陵园案行埽除丞及校长各一人校长主兵戎盗贼事先帝陵每陵食官令各一人六百石掌望晦时节祭祀后汉书祭祀志建武以来闗西诸陵但四时特牲祠帝每幸长安谒诸陵乃太牢祠雒阳诸陵皆以晦望二十四气伏腊及四时祠庙日上饭太官送用物园令食监典省其亲陵所宫人随鼓漏理被枕具盥水陈妆具后汉书段颎列传举孝㢘为宪陵园丞阳陵令后汉书章帝八王传安帝尊父清河孝王曰孝徳皇陵曰甘陵置令丞设兵车周卫桓帝尊河间孝王陵曰乐成陵蠡吾侯陵曰博陵灵帝尊祖陵曰敦陵考陵曰慎陵皆置令丞谨案陵园规制至西汉而特为隆备但尚未有天子亲祭之文至后汉明帝永光元年正月帝率公卿已下朝于原陵如元㑹仪上陵之礼实始于此至雒阳每陵置园令丞及食官监等官大抵亦沿西京之制惟其时长安诸陵世次已逺陵官并置与否史无明文案百官志谓三辅陵庙所在不改其号而地理志长陵县下刘昭注引蔡邕颂云长陵前汉户五万口十七万至光和户不盈四千园陵藩卫粢盛之供百役出焉民用匮乏不堪其事云云疑其事已併于诸陵邑令而以京兆尹总其成未必尽如雒阳之备官矣三国薛收元经传汉故事陵上立祭殿至魏制以为谓古不墓祭自有庙设于是园邑寝殿遂废谨案三国陵官之制不着于史无可考见然如曹魏不置园邑寝殿则陵上便无祭祀之礼疑令丞之职亦当随之俱废不独史文之阙漏也晋晋书职官志太常有陵令唐六典晋太常统陵令丞主簿録事户曹史禁备史各一人史四人卒一人宋齐梁陈宋书百官志陵令每陵一人汉旧官也属太常南齐书百官志诸陵令永明末置用二品三品勲置主簿户曹各一人太平御览齐职仪曰毎陵令一人品第七秩四百石铜印墨绶进贤一梁冠绛朝服唐六典齐陵令旧用三品勲位孝建三年改为二品隋书百官志梁太常统陵监天监七年诏以为陵监之名不出前诰且宗庙宪章既备典礼园寝职司理不容异诸正陵先立监者改为令于是陵置令矣富大用事文类聚梁改为监后复为令班第二品第九杜佑通典陵令梁以下皆有之唐六典陈承梁制陵令秩六百石北魏谨案北魏自昭成帝至献文帝或葬盛乐或葬云中皆名金陵自孝文帝以后始𦵏雒都其谒陵之礼书于本纪者先后不一而足独守陵官吏阙焉无述建置不得而详考之礼志及后妃诸传则当时诸陵制度大抵视前代为简朴如永固陵起坟才六十歩孝文帝夀宫去永固陵仅里余又昭后迁祔于长陵兆西北相去亦止六十歩其局隘可以想见又诸陵多近在都城之外如孝文帝谒永固陵皆即日还宫嵗时巡省亦便殆即以太常兼之未尝备置官司也北齐隋书百官志后齐太常寺统诸陵署令丞掌守衞山陵等事后周通典后周官品正三命春官守陵上士正二命春官守陵掌墓等中士正一命春官掌墓下士唐六典后周守陵每陵上士一人隋隋书百官志隋太常寺统诸陵署各置令丞一人唐六典隋每陵令一人丞一人有主衣主辇主药等贠唐新唐书百官志诸陵台令各一人从五品上丞各一人从七品下建初启运兴宁永康陵令各一人从七品下丞各一人从八品下掌守衞山陵凡陪葬以文武分左右子孙从父祖者亦如之宫人陪葬则陵户成坟诸陵四至有封禁民葬惟故坟不毁开元二十五年以陵寝隶宗正天寳二载又以诸陵署隶太常十载改献昭干定桥五陵陵署为台升令品永康兴宁二陵称署如故至徳二年复隶宗正永泰元年太常卿姜庆初复奏隶太常大歴二年复旧陵台有録事各一人府各二人史各四人主衣主辇主药各四人典事各三人掌固各二人陵户各三百人昭陵干陵桥陵增百人诸陵有録事各一人府各一人史各一人典事各二人掌固各二人陵户各百人诸太子陵令各一人从八品下丞各一人从九品下録事各一人府各一人史各二人典事各二人掌固各一人陵户各三十人唐开元礼皇帝拜五陵陵令以玉册进御署讫诣陵拜还至寝宫进省服翫拂拭牀帐入奠酒讫皇帝出中门其守宫使内侍官引内官帅寝宫内人谒见唐㑹要开元二十八年制建初起运二陵仍准兴宁陵例置署官及陵户自今以后每嵗至春秋仲月分命公卿巡谒其建初起运兴宁永康四陵年别四时及八节委所由州县数与陵署相知造食进献贞元四年太常寺酌修公卿拜陵仪注其奉礼郎典谒等应湏权摄请准天寳六载勅所管县及陵官博士助教等充徐干学读礼通考昭陵因九嵕层峯凿山东西深七十五尺为元宫山旁巖架梁为栈道悬絶百仞绕山二百七十步始达元宫门顶上亦起逰殿有五重石门其门外于双栈道上山起舍宫人供养如平常及太宗山陵毕宫人亦依故事留栈道准旧栁宗元河东集陈京行状昭陵山峻而髙寝宫在其上内宫惩其上下之勤輓汲之艰也谒于上请更之上下其议京奏不可上从之文献通考贞元十四年命有司修葺陵寝献昭干定泰五陵各造屋三百七十八间桥陵一百四十间元陵五十间建陵不复创造但修葺而已日知録唐时陵寝常有鹰犬之奉元宗开元二年四月辛未诏曰园陵之地衣冠所㳺凡厥有司罔不祗事顷者别致鹰狗供奉山陵至于料度极多费损有乖仪式无益崇严诸陵所有供奉鹰狗等并宜即停谨案自汉以后惟唐代山陵之制最为崇重其于陵上各起寝宫具衣冠嫔御之制亦即汉诸陵各有寝便殿之遗意守宫使一官唐志不载独见于开元礼然观其帅内官宫人以奉神御其职视陵令实较亲近葢如今之陵寝内务府总管也至奉礼郎典谒等官惟天子上陵始以正贠引讃平日则皆陵令等兼摄之故别无额缺今制各陵皆设读祝官赞礼郎専司其事视唐代益加严肃矣五季谨案五季陵寝之礼多沿唐旧然考宋志称五代诸陵逺者令本州长吏朝拜近者遣太常宗正卿或因行过亲谒而不言有陵台守卫之制疑其时建置草略未必备官也宋文献通考宋以宗正寺知丞事掌奉宗庙诸陵荐享之事政和五礼新仪春秋二仲荐献诸陵前一日都监率其属诣陵辟宫殿门升殿埽除陈香案及供奉之物荐献日献官行事诸陵有司以元日中元冬至日节进献上宫以元日冬至寒食节第二第三日上元等节前后各一日中元节前一日立春二月二日春社上已重午初伏七夕秋社中秋望日重阳下元节腊朔望各一日进献下宫进献日行事设都监位于庭北向香火内侍位其后都监香火内侍升自阼阶诣神御室恭奠再拜以出惟永定陵都监先诣真宗皇帝下宫行礼毕帅其属诣章恵皇后陵行礼永裕陵都监诣神宗皇帝下宫行礼毕帅其属诣恵恭皇后位行礼并如上仪事文类聚宋元祐令陵台令从六品宋史礼志皇祐三年安陵永昌永熙三陵皆置卒五百人惟定陵以章献太后故别置一指挥昭陵使甘昭吉引定陵例请置守陵奉先两指挥京西转运使请减定陵卒半以奉昭陵诏选募一指挥额五百人绍兴二十七年诏永祐陵及昭慈圣献皇后櫕宫检察承受以检察宫陵所为名三十年吏部言绍兴府㑹稽知县依倣陵台令典故于阶衔内带主管櫕宫事务量加优异李心𫝊建炎以来朝野杂记昭慈櫕宫置都监巡检各一员衞卒百人宋史职官志诸陵祠坟所掌先世后妃之坟园而以时献享谨案宋之陵官虽不载于职官志以诸书参互考之其制度亦可概见葢诸陵皆置使一人都监一人香火内侍一人其置卒守衞则又设指挥巡检等员以领之南渡以后别有检宫官陵所主管櫕宫诸职名准诸今制陵使总辖其事当如陵寝内务府大臣都监典掌礼仪当如奉祀礼部而指挥巡检専司率卒巡䕶则当如陵寝八旗之总管防御也辽辽史太祖本纪天显二年葬太祖于祖陵置祖州天成军节度使以奉陵寝辽史地理志懐州奉陵军节度大同元年世宗置以奉太宗懐陵庆州元宁军节度圣宗葬此建永庆陵置蕃汉守陵三千户并隶大内都总管司显州奉先军节度世宗置以奉显陵显陵者东丹人皇王墓也干州广徳军节度圣宗统和三年置以奉景宗干陵谨案辽代诸陵亦各有寝殿如懐陵有凤凰殿庆陵有望仙殿御容殿干陵有凝神殿皆着于史而奉祀之官纪志不详独无可考见惟每陵各置节度使以重守衞为辽之剏制葢如今之设陵寝总兵官也金金史百官志诸陵署提㸃山陵正五品涿州刺史兼令从六品丞一员从七品掌守山陵直长正八品园陵署令宛平县丞兼贞祐二年以园迁大兴县境遂以大兴县令丞兼谨案金初诸帝本葬上京海陵炀王正隆元年迁始祖以下十帝改葬于大房山故以涿州刺史兼提㸃山陵之职而令丞以下皆特置其园陵之在大兴宛平者乃后妃所葬礼视帝陵为简故但以县令丞兼之也元元史本纪世祖成宗仁宗武宗葬起辇谷从诸帝陵英宗从葬诸帝陵泰定帝明宗文宗宁宗葬起辇谷从诸陵元史祭祀志凡陵地开穴所起之土成块依次排列之既下复以次掩覆之其有剩土则逺置他所送葬官三贠居五里外日一次烧饭致祭三年然后返事文类聚大元置诸陵署隶太常有令丞直长等官又置提㸃山陵使及副使谨案元诸帝皆葬起辇谷最为质朴潘埙楮记室谓葬后用万马蹴平俟革青方解严则已漫同平坡无复考志遗蹟是当时并无下宫皇堂之制是以不上陵名不起享殿不植列树官司守衞自无所用宜百官志不见有诸陵署之名乃事文类聚又载元代实有此职疑其未可慿据然富大用以元人纪元制又不应舛错至此姑附存之以备考核焉明明㑹典熙祖曰祖陵在泗州设祠祭署置奉祀一员陵户二百九十三户仁祖曰皇陵在凤阳府设皇陵衞并祠祭署奉祀一员祀丞三贠置陵户三千三百四十二户太祖孝陵设神宫监孝陵衞及祠祭署天夀山诸陵各设神宫监并衞及祠祭署睿宗显陵在承天府设神宫监显陵衞祠祭署置奉祀一贠以戚属为之嘉靖十八年陞戚署为都督佥事给钦差纯徳山掌祀闗防职専守䕶始于太常寺选补奉祀及增祀丞一贠如七陵之制明史职官志各陵俱设神宫监太监守陵天夀山守备太监一贠辖各陵守陵太监职司䕶衞明官制孝陵卫经歴司镇抚司左右中前后千户所牧马千户所长陵卫经歴司镇抚司左右中前后中左中右千户所献陵等卫经歴司镇抚司左右中前后千户所各卫指挥使指挥同知指挥佥事各所正千户副千户百户谨案三代礼经本无墓祭之文自秦汉崇建陵园始于墓侧起庙四时祭祀事之如生虽典属剏设而縁情定制要为不失礼意及汉世専务侈张浸成敝习遂至大陈车马广置嫔御与宫廷无异汉书贡禹奏言武帝取好女数千人填后宫及昭帝幼弱霍光専事不知礼正皆以后宫女置于园陵今杜陵有宫人数百又外戚传有杜陵梁美人又成帝班倢伃充奉园陵又后汉诸陵以宫人理被枕具盥水陈妆具迄唐世而此风未革其为媟渎实甚宋金稍除其弊而各陵设香火内侍与守陵都监分司荐献之礼升阶行礼俨为侪列亦失体制至明代而守陵之事遂悉领之神宫监太监又置守备太监以总统之凡诸陵巡防䕶视咸归经理春秋时祀亦皆神宫监太监承祭朝廷并不遣官以守卫陵园重务委之一二刑余使其専奉明禋亵礼慢神尤乖典则我朝巩建珠邱神皋永奠因山礼制准古加隆凡守䕶事宜持遣宗室贝勒贝子公及总管内务府大臣典领以昭崇重而礼部工部太常寺内务府官属分曹定职各有攸司所设内监人员不过供香灯洒扫之役仍归内务府大臣管辖制度釐然规条详肃洵乎超越列代足垂奕禩之法守矣钦定歴代职官表卷二十九钦定历代职官表卷三十钦定四库全书钦定厯代职官表卷三十光禄寺国朝官制光禄寺卿满洲汉人各一人少卿满洲汉人各一人掌大内膳羞及祭祀朝㑹燕飨酒醴饔饩之需辨其物品釐其法式以待供馈凡大祀则视刲牲祭之日以卿二人进福酒福胙而颁其膰肉于百执事之人凡蕃国贡使廪于馆者则序其等而为之庀具焉所属有大官珍羞良醖掌醢四署初顺治元年置卿满洲汉人各一人少卿满洲一人汉人二人寺丞汉人一人康熙三十八年省寺丞员额少卿亦省汉人一人干隆十三年以来以大臣总理寺事皆由特简无常员大官署署正满洲汉人各一人署丞满洲二人掌肉脩蔬茹之属辨其物而共之祭祀燕飨则陈其几席焉初顺治元年定四署置署正满洲汉人各一人署丞各满洲二人汉人一人又汉人监事各一人十三年省汉人监事员额十五年又省汉人署丞四人珍羞署署正满洲汉人各一人署丞满洲二人掌及时献其禽鱻以荐新于庙祭祀则共兔醢若燕飨之品物各凖其度数以差次之良醖署署正满洲汉人各一人署丞满洲二人掌共祭祀燕飨之酒醴设酒库于西安门内授之灋式而颁其政令焉掌醢署署正满洲汉人各一人署丞满洲二人掌共百事之盐及果实饴蜜醯酱之属咸以时按式而告备焉典簿㕔典簿满洲汉人各一人掌章疏文移顺治元年又置司牲汉大使一人十五年省司库满洲二人库使满洲八人掌库帑出纳笔帖式满洲十有八人顺治元年置满洲笔帖式二十有一人汉军二人康熙三十八年省汉军员额复省满洲笔帖式三人厯代建置三代春秋左氏传少康逃奔有虞为之庖正以除其害杜预註庖正掌膳羞之官谨案崔寔政论谓太昊之世设九庖之官是主膳羞者在上古已有其职而虞之庖正为周庖人之权舆三代立制相承有自今故托始于此礼记月令乃命大酋秫稻必齐麴蘖必时湛炽必絜水泉必香陶器必良火齐必得兼用六物大酋监之毋有差贷郑康成注酒孰曰酋大酋者酒官之长也于周则酒人谨案月令官名多不合周灋故大酋亦不见于周礼盖吕不韦等杂採古书而成疑或是夏殷之制也周礼天官膳夫上士二人中士四人下士八人府二人史四人胥十有二人徒百有二十人掌王之食饮膳羞以养王及后世子凡王之馈食用六谷膳用六牲饮用六清羞用百有二十品珍用八物酱用百有二十罋王燕食则奉膳赞祭凡王祭祀宾客食则彻王之胙俎凡王之稍事设荐脯醢王燕饮酒则为献主掌后及世子之膳羞凡肉脩之颁赐皆掌之凡祭祀之致福者受而膳之庖人中士四人下士八人府二人史四人贾八人胥四人徒四十人掌共六畜六兽六禽辨其名物凡其死生鱻薧之物以共王之膳与其荐羞之物及后世子之膳羞共祭祀之好羞内饔中士四人下士六人府二人史四人胥十人徒百人掌王及后世子膳羞之割烹煎和之事辨体名肉物辨百品味之物凡宗庙之祭祀掌割亨之事凡燕饮食亦如之外饔中士四人下士八人府二人史四人胥十人徒百人掌外祭祀之割亨共其脯脩刑膴陈其鼎俎实之牲体鱼腊凡宾客之飱饔飨食之事亦如之酒正中士四人下士八人府二人史八人胥八人徒八十人掌酒之政令以式灋授酒材凡为公酒者亦如之辨五齐之名一曰泛齐二曰醴齐三曰盎齐四曰缇齐五曰沈齐辨三酒之物一曰事酒二曰昔酒三曰清酒辨四饮之物一曰清二曰医三曰酱四曰酏掌其厚薄之齐以共王之四饮三酒之馔及后世子之饮与其酒凡祭祀以灋共五齐三酒以实八尊大祭三贰中祭再贰小祭壹贰皆有酌数唯齐酒不贰皆有器量共宾客之礼酒笾人奄一人女笾十人奚二十人掌四笾之实朝事之笾其实䵄蕡白黑形盐膴鲍鱼鱐馈食之笾其实枣㮚桃干䕩榛实加笾之实蔆芡㮚脯蔆芡㮚脯羞笾之实糗饵粉餈凡祭祀共其笾荐羞之实为王后及世子共其内羞凡笾事掌之醢人奄一人女醢二十人奚四十人掌四豆之实朝事之豆其实韭菹醓醢昌本麋臡菁菹鹿臡茒菹麇臡馈食之豆其实葵菹蠃醢脾析蠯醢蜃蚳醢豚拍鱼醢加豆之实芹菹兔醢深蒲醓醢箈菹雁醢笋菹鱼醢羞豆之实酏食糁食凡祭祀共荐羞之豆实为王及后世子共其内羞谨案今之光禄寺于周为太宰之属唐六典以大官署当周庖人外饔珍羞署当周笾人良醖署当周酒正酒人掌醢署当周醢人盖皆据其职事所承为凖而膳夫为食官之长则当如今之光禄卿矣秦杜佑通典秦大官令丞属少府册府元龟秦少府属官有大官汤官令丞胞人长丞皆主货食之事谨案古字胞与庖同礼记祭统有煇胞翟阍庄子庚桑楚汤以胞人笼伊尹皆即周官之庖人秦汉少府所属盖亦沿其制也汉汉书百官公卿表少府属官有大官汤官令丞又胞人长丞颜师古注大官主膳食汤官主饼饵胞人主掌宰割者也汉书陈汤列传西至长安求官得大官献食丞苏林注主贡献物汉书平帝本纪元始元年置少府果丞一人颜师古注掌诸果实汉书宣帝本纪本始四年诏令大官损膳省宰颜师古注汉仪注大官令屠者七十二人宰二百人谨案汉大官令以主御膳而考汉书列传所载如诏赐从官肉大官丞日晏不来东方朔㧞劒割肉大官奏之霍去病从军上为遣大官赍数十乗贡禹为谏大夫廪食大官鲍宣为谏大夫美食大官李寻待诏黄门食大官衣御府张禹为太傅朝夕进食成帝遣大官致餐是燕飨好赐之事亦皆由大官供具今光禄寺承备大小筵宴及一切馈饩廪馔即其例也又栢梁聫句诗大官令所咏为枇杷橘栗桃李梅是果丞未设以前凡果实之供亦掌诸大官令矣又按史记冯唐传载文帝言居代时尚食监高袪为言赵将李齐之贤汉世诸侯王国其官制多仿汉廷是当时别有尚食监为省中五尚之一而霍光传又称昌邑王诏大官趣上乗舆食如故食监奏未释服未可御故食复诏大官趣具无闗食监据此则大官令与尚食监为两职盖大官令如今之光禄寺而尚食监则如今之内膳房也后汉书百官志大官令一人六百石本注曰掌御饮食左丞甘丞汤官丞果丞各一人本注曰左丞主饮食甘丞主膳具汤官丞主酒果丞主果后汉书殇帝本纪延平元年诏减大官诸珍膳刘昭注大官令周官也秩千石典天子厨膳后汉书桓帝本纪永夀二年十一月置大官右监丞官延熹五年正月省大官右监丞刘昭注汉官仪曰大官右监丞秩比六百石王应麟玉海世祖省汤官令置丞唐六典桓帝时大官置四丞又有左右丞通典桓帝延熹元年使大官令得补二千石刘昭后汉书志注荀绰晋百官表注曰建光中尚书陈忠以为令史质堪上言大官宜着两梁尚书孟希奏大官职在鼎俎不列陛位不宜许臣伏惟大官令职在典掌王饔统六清之饮列八珍之馔正百品之羞纳四方之贡所奉尤重用思又勤明诏慎口实之御防有败之姦増崇其选以供养言之为最亲近以职事言之为最烦多今又高选如堪言合典可施行即聴用之谨案今光禄寺其名本出于汉之光禄勲自唐六典杜佑通典诸书皆以光禄勲载入光禄寺沿革然考光禄勲乃郎中令改名所掌为宿卫宫殿门户及典三署郎故栢梁聫句诗有总领从官之语其职当如今之领侍卫内大臣与光禄寺并不相同自萧梁除去勲字谓之光禄卿北齐又改称光禄寺掌诸膳食肴藏于是遂为今光禄所自始名虽相袭而职务固已逈判矣今以秦汉以后大官令系诸光禄寺表而光禄勲一官则别载入领侍卫内大臣篇庶职掌相符不致循名而爽实焉三国册府元龟魏光禄置大官令丞裴松之三国志注王朗上主簿张登诏以登为大官令时苖为夀春令迁大官令谨案据册府元龟所载魏初更易卿监属官大官令始改𨽻光禄后世因専以光禄为典膳之职通典谓魏大官令亦属少府盖但据汉制以例之未加详考耳三国呉志孙权传嘉禾五年禁进献御减大官膳谨案据此条则呉亦有大官令特史文不详或仍隶少府或别隶他官今已不可考矣晋晋书职官志光禄勲统大官等令册府元龟大官令之属有厨史饧官吏果官监酿吏酒丞等员郑樵通志大官令有饧官果吏各二人酒丞一人宋齐梁陈宋书百官志大官令一人丞一人隶侍中南齐书百官志大官令一人丞一人属起部亦属领军谨案南齐书髙宗本纪大官进御食有裹蒸又萧胄传上欲铸壊大官元日上夀银酒鎗是宋齐之世大官主御膳及燕飨之事并如汉制其属之侍中及领军者当以其时光禄勲不复居禁中而侍中领军实掌宿卫故又改隶以便于统辖耳至杜佑以为宋齐大官令俱属侍中则未考南齐志而致误也通志齐食官局有酒吏梁曰酒库丞南史张融传融摄祠部曹兼掌正厨见宰杀囘车径去自表解官马端临文献通考齐诸公府有酿食典军二人隋书百官志梁定九品十八班大官令为一班又大官市署丞正厨丞酒库丞为三品藴位大官四丞库丞为三品勲位册府元龟梁大官丞门下省领之又有市买正厨酒库等丞陈如梁制谨案张融以祠部曹掌正厨专司宰割盖如今光禄寺署官监视刲牲之职也至隋志梁有大官市署丞而册府元龟又作市买丞考宋书有张竒兼市买丞事则册府元龟所载为核隋志署字盖传刻之讹耳北魏册府元龟魏分大官令尚食中尚食掌知御膳尚食门下省领之中尚食集书省领之大官掌知百官馔光禄领之有丞一人谨案北魏分食官为两职其尚食中尚食则如今之内膳房而大官令别领于光禄専主百官馔正如今光禄寺之职也盖制度变更已开其渐特光禄卿之亲典膳食则自齐始着于职掌耳又案魏书官氏志有太宰令为从第五品当亦主饮食之官而史失其详今并附见于此北齐通典北齐曰光禄寺置卿少卿兼掌诸膳食帐幕册府元龟北齐光禄寺丞一人从六品下又有功曹五官主簿等又有大官丞一人肴藏令及丞二人又有清漳令丞主造酒隋书百官志北齐光禄寺统大官肴藏清漳等署各有令丞谨案两汉光禄勲至北齐而始为掌膳之职然考其所属尚有守宫宫门供府华林等署兼司宫殿门戸则是汉制所沿犹未尽革也后周通典后周官品正五命天官主膳中大夫正四命天官小膳部下大夫正三命天官小膳部内膳外膳等上士正二命天官内膳外膳典庖典饎酒正餚藏掌醢司鼎俎等中士正一命天官外膳典庖典饎酒正餚藏掌醢司鼎俎等下士唐六典后周有典庖中士一人肴藏中士一人下士一人酒正中士二人下士四人掌醢中士一人下士十二人内膳有主食十二人隋隋书百官志光禄寺置卿少卿各一人丞三人主簿二人録事三人统大官肴藏良醖掌醢等署各置令大官三人肴藏良醖各二人掌醢一人丞大官八人肴藏掌醢各二人良醢四人大官又有监膳十二人良醖有掌醖五十人掌醢有掌醢十人册府元龟开皇三年废光禄入司农十三年复置又加置丞三人炀帝加置少卿二人又有主簿録事并流外为之谨案隋光禄寺始専主肴膳无复掌宫殿门戸之事汉光禄勲职守至此遂尽改其旧今光禄寺规制实犹沿隋所定也唐旧唐书职官志光禄寺卿一人少卿一人丞二人主簿二人掌邦国酒醴膳馐之事总大官珍馐良醖掌醢四署之官属修其储备谨其出纳少卿为之贰新唐书百官志光禄寺卿凡祭祀省牲镬濯溉三公摄祭则为终献朝㑹燕享则节其等差録事二人唐六典龙朔二年光禄寺改司宰寺咸亨初复旧武后光宅元年改司膳寺神龙初复旧孙逢吉职官分纪寺有府十一人史二十一人亭长六人掌固六人新唐书百官志大官署令二人从七品下丞四人从八品下掌供祠宴朝会膳食祭日令白卿诣厨省牲镬取明水明火帅宰人割牲取毛血实豆遂烹又实簠簋设于馔幕之内珍羞署令一人正八品下丞二人正九品下掌供祭祀朝㑹宾客之庶羞榛栗脯脩鱼盐菱芡之名数良醖署令一人正八品下丞二人正九品下掌供五齐三酒享大庙以供郁鬯以实六彛进御则供春暴秋清酴釄桑落之酒掌醢署令一人正八品下丞二人正九品下掌供醢醯之物一曰鹿醢二曰兔醢三曰羊醢四曰鱼醢宗庙用葅以实豆宾客百官用醢酱以和羮唐六典武后垂拱元年肴藏署改珍羞署神龙元年复旧开元元年仍改珍羞署职官分纪大官署有府四人史八人监膳史十五人供膳二千四百人掌固四人珍羞署有府三人史六人典书八人掌固四人良醖署有府三人史六人监事二人掌醖二十人酒匠十三人奉觯百二十人掌固四人掌醢署有府二人史二人主醢十人酱匠二十三人酢匠十二人豉匠十二人葅醢匠八人掌固八人谨案通鑑李宻降唐后为光禄卿尝遇大朝㑹宻当进食深以为耻云云是唐之朝㑹以光禄卿进食而六典不载其仪疑或是唐初未定之制也至周官膳夫徒止百二十人汉大官令宰士亦止二百人而唐之共膳乃多至二千四百人供亿繁费实为汰侈无艺今制光禄寺承辨筵品凡茶役厨役及各项匠役均计工给直平时并无冗食法度益昭节慎矣五季薛居正旧五代史梁开平元年改御食使为司膳使五代史梁本纪干化二年光禄卿卢玭使于蜀册府元龟后唐庄宗同光中光禄诸寺监各只置大卿监其余官属并权停谨案梁之司膳使以他官兼之犹今总理寺务大臣也宋宋史职官志光禄寺卿少卿丞主簿各一人卿掌祭祀朝㑹宴飨酒醴膳羞之事修其储备而谨其出纳之政少卿为之贰丞参领之凡祭祀共五齐三酒牲牢郁鬯及尊彛笾豆簠簋鼎俎铏登之实前期饬有司办具牲镬视涤濯奉牲则告充告备共其明水火焉礼毕进胙于天子而颁于百执事之人分案五置吏十文献通考宋光禄判寺事以朝官以上充卿少卿丞为寄禄官卿后来为中奉大夫少卿朝议大夫丞宣义郎元丰官制行置卿少卿丞主簿各一人元祐三年诏长贰互置政和六年监察御史王桓等言祭祀牲牢之具掌于光禄而寺官未尝临视请大祀以长贰朔祭及中祀以丞簿监视宰割礼毕颁胙有故及小祀聴以其属摄从之章如愚山堂考索建炎以来光禄併归礼部玉海绍兴二十三年二月丙子复光禄置丞一员谨案宋史及文献通考并言南渡后废光禄併入礼部而如玉海所载绍兴中已复置矣盖当时但设丞以司其事而卿贰均未备员其职仍隶属于礼部故史文未之及也宋史职官志大官令掌膳羞割烹之事凡供进膳羞则辨其名物而视食之宜谨其水火之齐祭祀共明水明火割牲取毛血牲体以为鼎俎之实朝会宴享则供其酒膳凡给赐视其品秩而为之等文献通考大官署宋朝隶御厨以朝官并诸司使副内侍都知押班充元祐初罢大官令二年复置崇宁二年置尚食局大局唯掌祠事宋珍馐署隶御厨有供备库有使及副使掌供尚食及内外膳馐米麪饴蜜枣豆百品之料监官二人以三班充外物料库掌给皇城外诸宫院油盐米麪之品监官二人以三班内侍充宋良醖署属御厨有内酒坊使掌造法糯酒常料之三等酒以供邦国之用监官二人监门二人以三班内侍充都曲院掌造曲以给内酒坊之用及出鬻而收其直监官二人以京朝官及诸司使副内侍充法酒库掌造供御及祠祭凡祭祀共五齐三酒以实尊罍以三班使臣内侍充掌醢署宋属御厨有油醋库监官一人以京朝官充掌造油醯胾以供邦国膳馐内外之用谨案宋之勾当御厨司即如今内膳房之职当时光禄四署俱隶属焉膳卿所掌盖仅存虚名而已今案其职守又互详内务府表内谨识于此辽辽史百官志南面官崇禄寺本光禄寺太宗讳改王圻续文献通考崇禄寺官曰崇禄寺卿曰崇禄寺少卿曰崇禄寺丞曰崇禄寺主簿谨案辽史百官志最为阙畧崇禄寺亦未载有属官今承徳府地方有辽白川州石幢尚存其左方列衔载有麴务都监同监麴务麴院判官诸名皆史志所未及盖本宋之麴院监官即隋唐良醖署之职其金之尚醖署酒坊使当亦沿此制而设者也谨并系之于表以补史阙焉金金史百官志宣徽院左宣徽使正三品宣徽使正三品同知宣徽院事正四品同签宣徽院事正五品宣徽判官从六品掌朝㑹燕享及监知御膳尚食局提㸃正五品使从五品副使从六品掌总知御膳进食先尝兼管从官食直长一员正八品都监三员正九品生料库都监同监各一员掌给受生料物色收支库都监同监各一员掌给受金银裹诸色器皿果子都监同监各一员掌给受进御果子尚醖署令从六品丞从七品掌进御酒醴直长正八品二员酒坊使从八品副使正九品掌醖造御酒及支用诸色酒醴谨案金代不置光禄鸿胪二寺悉总其事于宣徽院而宫掖政务亦兼领焉其职实如今之内务府今故别着于表而取其典司相近者析载于此以备一代之制云元元史百官志光禄寺隶宣徽院秩正三品掌起运米曲诸事领尚饮尚醖局至元十五年罢都提举置寺设卿一员少卿三员主事一员照磨一员管勾一员二十年改尚醖署正四品二十三年复为光禄寺卿二员少卿丞各一员二十四年増少卿一员二十五年拨隶省部三十一年复隶宣徽延祐七年降从三品后复正三品定置卿四员正三品少卿二员从四品丞二员从五品主事二员从七品令史八人译史知印各二人通事二人奏差二十四人典吏三人䝉古书冩一人珍羞署至元十三年始立尚珍署后罢入有司二十五年复置掌收济宁等处田土籽粒以供酒材设达噜噶齐一员令一员并从五品丞一员正七品吏目一人尚食局掌供御膳及出纳油麪酥蜜诸物至元二年置提㸃二十年省併尚葯局为尚食局置提㸃一员从五品大使一员正六品副使一员正七品直长一员正八品尚饮局中统四年置设大使副使各一人俱带金符掌醖造上用细酒后定置提㸃一员从五品大使一员正六品副使一员正七品良醖署中统四年立御酒库设金符宣差至元十一年始设提㸃十六年改尚醖局掌醖造诸王百官酒醴提㸃一人从五品大使一人正六品副使一人正七品直长一人正八品谨案元宣徽院亦如今内务府之职光禄寺仅为其所属之一署虽沿袭旧名其实不尽同古制王恽秋涧集称当时曽有㫖讲究光禄寺职掌疑亦有意改革而未行也明明史职官志光禄寺卿一人少卿一人寺丞一人其属典簿㕔典簿二人録事一人大官珍羞良醖掌醢四署各署正一人署丞四人监事四人司牲司大使一人副使一人司牲局大使一人银库大使一人卿掌祭享宴劳酒醴膳羞之事率少卿寺丞官属辨其名数㑹其出入以聴于礼部大官供祭品宫膳节令筵席蕃使宴犒之事珍羞供宫膳肴核之事良醖供酒醴之事掌醢供饧油醢酱梅酱之事司牲视其肥瘠而蠲涤之司牧亦如之邓球泳化类编洪武乙夘冬十月定光禄官品级先是置宣徽院寻改光禄寺设尚食尚醴二局供需法酒二库以院使同知院判典簿等掌之至是改寺为司正卿一人从三品少卿二人正五品寺丞六人从六品其属典簿二人从七品録事一人从八品大官署珍羞署良醖署掌醢署各署正一人俱从六品署丞四人俱从七品副使未入流洪武三十年复为寺建文元年改光禄寺卿为光禄卿少卿寺丞分左右而陞少卿从四品省署丞二人増监事二人永乐初尽复洪武之制谨案周礼膳夫有惟王不㑹之文说经者或以为疑不知当时九式掌于冡宰人主自不得恣其费用所以用皆合式不必以有司之法㑹之并非荡然无节也三代以后侈汰渐萌如汉世屡诏减大官珍膳而后汉书载大官汤官经用每嵗尚至二万万即邓太后勅止省珍费所裁亦不过数千万其靡费可以槩见厯代相仍此风未革李焘通鑑长编及江休复杂志载宋嘉祐中御厨日宰二百八十羊日支麪万斤勾当御厨驾部员外郎李象中等皆以自盗御食得罪编管是侵渔破冐有益以滋甚者明代各省额解光禄寺银米皆直送本寺不由户部清釐无法又令中官提督寺事每以片纸传取钱粮寺官即如数供亿莫知真伪嘉隆间嵗用逾四十万厨役多至四千一百余名明史所载如寺丞胡膏伪增物直为给事中杨允绳所纠提督中官杜泰干没嵗鉅万为少卿马从谦所发奸蠧丛生实为弊薮我朝自康熙初定制钱粮皆归户部光禄以时支取储用厯加撙节嵗祗支银二万两月要其数以奏务使品式有定出入有经冗费尽除成规共守信足永昭俭徳矣钦定歴代职官表卷三十钦定历代职官表卷三十一钦定四库全书钦定厯代职官表卷三十一太仆寺国朝官制太仆寺卿满洲汉人各一人少卿满洲汉人各一人掌两翼牧马塲之政令凡遇车驾行幸以卿少卿一人随跸司幔城网城䭾载槖驼每嵗夏季则以卿少卿一人率属赴牧塲稽其孳生毙损之数分注于册三年乃均齐之以定赏罸焉国初置太仆寺附于兵部武库司设卿满洲汉人各一人少卿满洲二人汉人一人寺丞满洲汉人各一人顺治元年十二月省太仆寺九年复置十五年省寺丞员额十六年复置康熙二年仍省雍正三年始建衙署于正阳门之东干隆十三年省满洲少卿一人近嵗以来以大臣兼管寺事皆由特简无常员左司员外郎满洲䝉古各一人主事满洲䝉古各一人掌䭾载幔城网城之驼只以备巡幸之用初制不分司设满洲员外郎八人雍正三年省二人改设䝉古员外郎二人干隆六年始置左右二司各分职掌给以印信十三年定原设员外郎八人改为满洲员外郎二人䝉古员外郎二人满洲主事二人䝉古主事二人右司员外郎满洲䝉古各一人主事满洲䝉古各一人掌察騐牧塲马匹盈亏以时印烙主簿满洲一人掌章奏文移初置汉人主簿一人康熙二年省雍正二年复置满洲主簿一人笔帖式满洲八人䝉古八人初制满洲笔帖式十有一人䝉古四人汉军二人康熙二年省满洲笔帖式三人雍正三年省汉军员额干隆三年增置䝉古笔帖式四人谨按太仆寺初置常盈库以直𨽻山东河南额征马价银六十余万解寺贮库嵗终覈销设汉大使一人掌之寻以马价银归併户部省常盈库大使员额谨识于此统辖两翼牧塲总管一人两翼总管各一人翼长各一人䕶军校各四人驻札张家口办理牧塲事务主事一人笔帖式一人牧塲置于张家口外左翼四旗在哈喇尼墩井东西百五十里南北百三十里右翼四旗在齐齐尔汉河东西百五十里南北三十二里马羣百九十二毎羣牧长牧副各一人牝马羣百六十毎羣牧丁八人牡马羣三十二毎羣牧丁十有四人䕶军三百十有四人总管翼长居适中之地综治牧政䕶军校协领等各巡牧所禁盗马及垦耕者统辖总管干隆十三年置以察哈尔副都统兼理总管康熙四十四年置䕶军校等员雍正元年置又原置有副管二人防御二人翼领四人骁骑校三人今俱省凡总管员阙于察哈尔佐领世爵及牧塲翼长等官内选用翼长以下员阙于䕶军校等官次第选用皆由寺引见除授张家口办理牧塲事务官于本寺主事笔帖式内各㨂选一员五年轮请更换厯代建置三代春秋左氏传少康为仍牧正杜预注牧官之长竹书纪年周公季厯伐余无之戎克之命为牧师诗大雅出车篇我出我车于彼牧矣毛亨𫝊出车就马于牧地郑康成笺西伯以天子命出车牧地诗无羊宣王考牧也郑康成笺厉王之时牧人之职废宣王始兴而复之谨按刘向列仙传称马师皇为黄帝马师其説无据而夏之牧正殷之牧师皆见于经传则典牧之官其由来固已久矣列子黄帝篇周宣王之牧正有役人梁鸳者能养禽兽尚书小序穆王命伯冏为周太仆正作冏命孔安国传太仆长太御中大夫孔颕达疏正训长也周礼太御中大夫太仆下大夫孔以此言太仆正则官髙于太仆故以为周礼太御周礼夏官太仆下大夫二人掌正王之服位出入王之大命王出入则自左驭而前驱淮南子时则训命太仆及七驺咸驾戴荏授车以级齐职仪太仆周官也尚书称穆王命伯冏为太仆正是也盇为衆仆之长谨案今太仆寺之官虽沿周太仆旧名然其职掌实迥不相合葢仆本侍御于尊者之名其下有祭仆御仆𨽻仆诸官而以太仆为之长故称太仆所司在正服位诏法仪常居于大寝之门内以左右王当如今之领侍卫内大臣及御前大臣其出入大命掌诸侯之复逆则又如今之奏事处及通政使司其左驭前驱则又如今之銮仪卫而马政别掌于校人诸职不闗太仆今据其官守所在已分系之领侍卫内大臣等篇特以称名所承沿袭有自故亦并载于此表而附识古今异同之故以着其实云周礼夏官校人中大夫二人上士四人下士十有六人府四人史八人胥八人徒八十人掌王马之政辨六马之属种马一物戎马一物齐马一物道马一物田马一物驽马一物凡颁良马而养乘之乘马一师四圉三乘为皁皁一趣马三皁为系系一驭夫六系为廏廏一仆夫六廏成校校有左右驽马三良马之数丽马一圉八丽一师八师一趣马八趣马一驭夫天子十有二闲马六种邦国六闲马四种家四闲马二种凡马特居四之一春祭马祖执驹夏祭先牧颁马攻特秋祭马社臧仆冬祭马步献马讲驭夫凡大祭祀朝觐会同毛马而颁之军事物马而颁之趣马下士皁一人徒四人掌赞正良马而齐其饮食简其六节巫马下士二人医四人府一人史二人贾二人徒二十人掌养马疾而乘治之牧师下士四人胥四人徒四十人掌牧地皆有厉禁而颁之孟春焚牧中春通淫掌其政令凡田事赞焚莱庾人下士闲二人史二人徒二十人掌十有二闲之政教以阜马佚特教駣攻驹及祭马祖祭闲之先牧及执驹散马耳圉马正校人员选圉师乘一人徒二人掌教圉人养马春除蓐衅廏始牧夏庌马冬献马圉人良马匹一人驽马丽一人掌养马刍牧之事以役圉师马质中士二人府一人史二人贾四人徒八人掌质马马量三物一曰戎马二曰田马三曰驽马皆有物贾网恶马谨按今太仆之职本出于周官之校人而所掌马政则古今异宜有未可以概论者葢成周之世军赋出于邱甸一邱出戎马一匹一甸出戎马四匹畿内提封万井出戎马四万匹皆民养之于平日有军旅则赋之其畜牧之事并不领于有司若校人良马五物惟以驾王之乘车贰车从车驽马一物则以供畿内小吏单骑及役车之用而兵革不与焉国语所谓国马足以行军公马足以供赋者国马即民马葢指邱甸所出之马而公马即校人之王马乃天子所驾用者也后世田井既废四邱出甲之法久已不行戎马官自畜养由汉以来内外廏及诸牧苑悉以属之太仆国马王马遂併𨽻一官下逮唐宋复以中廏所畜者别主之殿中监尚乘局御马院等官而太仆惟掌国马于是校人所司王马之政又不尽在冏卿矣本朝定制自口外诸牧塲及八旗直省营马并分职经理各有司存其天闲供御之乘则掌之上驷院太仆所管惟左右翼牧厰为国马之一周礼校人之职其实当在上驷院而马官沿革所自通典诸书悉以系之太仆寺故仍互见于此表以明縁起焉秦册府元龟周穆王置太仆正掌舆马秦因之唐六典太仆秦官尔雅释畜注秦有騉蹄苑谨案秦时有騉蹄苑则必有苑官可知汉牧苑之制已始于此汉汉书百官公卿表太仆掌舆马有两丞属官有太廏未央家马三令各五丞一尉又车府路軨骑马骏马四令丞又龙马闲驹槖泉騊駼乘华五监长丞又边郡六牧师苑令各三丞又牧槖昆蹏令丞皆属焉谨案太仆掌校人之职当始于秦汉之间考成六年𫝊韩献子将新中军且为仆大夫公揖而入献子从公立于寝庭杜谓献子兼太仆葢公自路门外揖而入于路寝庭而献子从公以其为太仆掌正服位故出入必从也然则春秋时太仆本职犹与周礼相合襄九年𫝊使皇父命校正出马正义校正主马于周礼为校人成十八年𫝊弁纠御戎校正属焉註校正主马官正义校正当周礼校人哀三年𫝊校人乘马註云校人掌马然则春秋时主马政者仍是周礼校人未见其掌于太仆册府元龟谓周穆王时太仆掌舆马以太仆本为王驭故云掌舆马未必若汉时之主五监六廏也其合太仆校人为一职则自汉书百官公卿表始也荀悦汉纪太仆掌舆马属官杜佑通典太仆汉初夏侯婴常为之领五监六廏各有令谨案汉纪韩信事项羽为郎中羽不能用而去归于汉坐事当斩已伏锧仰视乃见夏侯婴曰王不欲取天下也而斩壮士太仆婴言于王赦之不诛葢太仆主出入王之大命夏侯婴时为太仆故得言之于王也汉制近古此为一端汉书本纪如淳注汉仪注太仆牧师诸苑三十六所分布北边西边以郎为苑监官奴婢三万人养马三十万匹三辅黄图太仆御属车八十一乘扬雄太仆箴肃肃太仆车马是供锵锵和鸾驾彼时龙王用三驱前禽是射仆夫执鞗载骍载骃我舆云安我马惟闲虽驰虽驱匪逸匪愆昔有淫羿驰骋忘归景公千驷而淫于齐牧于垧野诗人兴鲁仆臣司驾敢告执皂汉书地理志北地郡灵川县有河竒苑号非苑归徳县有堵苑白马苑郁郅县有牧师苑官辽东郡襄平县有牧师官西河郡鸿门县有天封苑后汉书百官志太仆卿一人中二千石掌车马天子毎出奏驾上卤簿用大驾则执驭丞一人比千石未央廏令一人六百石主乘舆及廏中诸马长乐廏丞一人旧有六廏皆六百石令中兴省约但置一廏后置左骏令廏别主乘舆御马后或并省又有牧师苑皆令官主养马分在河西六郡界中中兴皆省惟汉阳有流马苑但以羽林郎监领谨案前汉纪景帝纪太仆周舍为御史大夫宣帝纪太仆陈万年为御史大夫成帝纪太仆王音为御史大夫葢御史大夫为丞相之副太仆为汉九卿之一秩二千石故太仆得擢御史大夫也又由太仆竟为丞相者太仆公孙贺为丞相是也可以证太仆一官在汉九卿为尤显后汉纪太仆张纯为大司空太仆邓盛为太尉则由太仆而为三公葢袭前汉之制刘昭后汉书志注太仆员吏七十人其七人四科一人二百石文学八人百石六人升食七人佐六人骑吏三人假佐三十一人学事一人官医欧阳询艺文类聚续汉书曰赵岐献帝以为太仆谨案秦汉以太仆主舆马杜佑谓其兼有周官校人掌马巾车掌车之任故当时太仆卿执驭奉车及奏卤簿其职实如今之銮仪卫固不独典司牧事也即以牧事而论所辖五监六廏及牧师诸苑亦兼国马王马之政而统治之三国志载魏王朗称西京中廏则騑騄驸马六万余匹外牧则扈养三万而马十之葢皆𨽻之于太仆今制内廏马匹悉属上驷院太仆止管左右翼二牧厰是所掌但有外牧而乘舆御马不预焉故以汉制准之惟诸牧苑令丞主边郡养马当如今右司之职牧槖令丞主牧养槖駞当如今左司之职苑监官当如今牧塲总管之职若太廏未央等令丞则专司天子中廏之畜当为今上驷院之职已非太仆所自承特以前代职制不同未可尽畧故仍互见于此而其详则着于上驷院篇内云三国三国蜀志后主𫝊太仆蒋显通典后汉太仆亦掌车马魏因之三国魏志潘尼列传尼为太仆造乘舆箴魏文帝追谥杜畿诏昔㝠勤其官而水死稷勤百谷而山死故尚书仆射杜畿于孟津试船遂至覆没忠之至也朕甚愍焉追赠太仆谥曰戴侯谨案后汉志尚书仆射秩六百石太仆秩二千石魏制当与后汉同以六百石擢二千石葢追赠特优其典也洪适𨽻释魏公卿上尊号奏太仆臣唐六典魏置牧官都尉谨案汉牧师苑令其所治虽在边郡而实为太仆属官当如明行太仆寺之比至魏之牧官都尉则又别置职名为后来监牧所自出当如今之牧塲总管也晋晋书职官志太仆统左右中典牧都尉车府典牧乘黄廏骅骝廏龙马廏等令自元帝渡江之后或省或置太仆省故骅骝为门下之职艺文类聚晋诸公赞曰郭展为太仆留心于养生是以廏马充牣其后征呉得以济事唐六典晋太仆过江省其后又置成帝永和七年省併宗正葢有事则权置无事则省谨案自晋以迄唐代皆沿汉制太仆兼管舆马故所属如车府令为今銮仪卫之职乘黄骅骝龙马诸廏令为今上驷院之职俱已分别析载惟典牧令专司牧政正与今太仆寺右司职掌相合故独系之于此表后皆仿此宋齐梁陈通典太仆宋以来不常置郊祀则权置太仆执辔事毕则省齐亦然谨案宋齐二代不置太仆而别有乘黄令属太常骅骝丞属侍中以掌乘舆廏马又御史台有库曹以主廏牧是国马王马其职固各有所分属也梁简文帝马寳颂五月丁酉朔诏以马寳示羣臣太仆效官趣马掌赞八丽四圉给役相趋晖煜金䥥陆离寳勒鸾眄善鸣龙仪美称总辔崑岑周非吾驭张乐大野夏有慙徳干道应坤马来度玉闗升玉台千夫驷百龙媒永伏皁扫騊駼秣瑶粟委芳刍九夷欵四表清甿胥乐舆颂兴隋书百官志梁置太仆卿为夏卿统南马牧左右牧龙廏内外廏丞通典梁太仆卿位视黄门侍郎陈因之徐坚初学记太仆梁又置之加卿字曰太仆卿后皆因之谨案梁代虽置太仆而乘黄署仍属太常故太仆惟司牧政不典车辂简文帝马寳颂称太仆效官亦以其典龙廏也近世冏寺专为马官其权舆已见于此矣北魏魏书官氏志太仆第二品上太和中又置少卿改太仆卿正三品少卿正四品杨衒之洛阳伽蓝记刘腾宅东有太仆寺唐六典后魏太仆卿第二品上又置少卿太和二十二年九卿并第三品魏书官氏志延兴四年二月置外牧官太和十五年十二月置都牧官太和八年令典牧都尉从第五品中司马光资治通鑑魏萧寳寅死于駞牛署胡三省注后魏有駞牛都尉署者其寺舍也五代史志太仆寺之属有駞牛署王应麟玉海魏太武太延二年冬于云中置野马苑平朔方陇右以河西水草善以为牧地马三百余万匹槖駞半之孝文后以河阳为牧塲戎马十万匹嵗自河西徙牧并州渐南欲其习水土马之盛无如后魏谨案后魏太仆职掌不见于史据魏书髙祖本纪有太和十一年诏太仆乘具出其大半班赉百官之文则亦兼掌车马也至外牧都牧二官其所司亦未详考魏世云中河西河阳并州皆有牧地外牧当专司畜养葢即典牧都尉之职如今之牧塲总管其都牧官当在京师以司羣牧赏罚之令故髙祖本纪又有罢都牧杂制之文其职葢如今太仆寺之右司至駞牛都尉专主駞只则又如今之左司矣北齐隋书百官志后齐太仆寺置卿少卿丞各一人有功曹五官主簿録事等员掌诸车辇马牛畜产之属统骅骝左右龙左右牝駞牛司羊乘黄车府等署令丞左龙署有左龙局右龙署有右龙局左牝署有左牝局右牝署有右牝局駞牛署有典駞局诸局并有都尉谨案周官校人特居四之一説者谓一特三牝故卫风称騋牝三千月令季春乃合累牛腾马游牝于牡三代马政所以顺生息之理而滋其蕃庶也北齐置左右牝署令丞后周置典牝上士中士其义葢本诸此今太仆寺左右两翼牧塲设牝马一百六十羣每羣二百四十六匹至一百三十二匹有差扇马三十二羣毎羣二百有五匹至五十九匹有差与三牝一特之制洵为相合矣至北齐太仆寺复仿汉晋之制置骅骝乘黄车府等署隋唐因之今并析系于銮仪卫上驷院表内云后周通典后周官品正三命夏官典牝典牡等上士正二命夏官典牝典牡典駞等中士正一命夏官典駞下士隋隋书百官志太仪寺置卿少卿各一人寻加少卿一人丞三人主簿二人録事二人又有兽医博士员一百二十人统骅骝乘黄龙廏车府典牧等署各置令二人丞二人典牧丞三人陇右牧置总监副监丞以统诸牧其骅骝牧及二十四军马牧每牧置仪同及尉大都督帅都督等员原州駞牛牧置尉苑川十二马牧毎牧置大都督及尉各一人帅都督二人炀帝即位多所改革太仆减骅骝署入殿内尚乘局改龙廏曰典廏署有左右驳皁二廏加置主乘司库司廪官陇右诸牧置左右牧监各一人以司统之谨案新唐书屈突通传称通在隋为虎贲郎将隋文帝命覆陇西牧簿得隠马二万匹帝怒收太仆卿慕容奚达监牧官吏千五百人将悉殊死通固争得以减论据此是隋之诸牧监悉统辖于太仆寺葢典牧署实主其事如今右司之职也唐新唐书百官志太仆寺卿一人少卿二人丞四人主簿二人録事二人掌廏牧舆辇之政总乘黄典廏典牧车府四署及诸监牧凡监牧籍帐嵗受而会之上驾部以议考课诸牧监上牧监监各一人副监各二人丞各二人主簿各一人中牧监副监丞减上牧监一员南使西使丞各三人録事各一人北使盐州使丞各一人掌羣牧孳课凡马五千为上监三千为中监不及为下监马牛之羣有牧长有尉马之驽良皆着籍良马称左驽马称右每嵗孟秋羣牧使以诸监之籍合为一以仲秋上于寺孳生过分有赏死耗亦以率除之嵗终监牧使巡按以功过相除为考课初学记龙朔二年改太仆为司驭寺咸亨中复旧光宅元年改为司仆寺神龙元年复故唐六典秦汉太仆属官有牧师苑令魏晋以下皆监牧之职隋太仆寺统典牧署令丞唐朝因之置典牧署令三人丞四人监事八人新唐书兵志监牧所以畜马也其制始于近世唐之初起得突厥马二千匹又得隋马三千于赤泽岸徙之陇右监牧之制始于此其官领以太仆其属有牧监副监监有丞有主簿直司团官牧尉排马牧长羣头有正有副嵗课功进排马初用太仆少卿张万嵗领羣牧自贞观至麟徳四十年间马七十万六千置八坊岐豳泾宁间地广千里为四十八监马多地狭不能容又析八监列布河西丰旷之野后以太仆少卿鲜于匡裕检校陇西监牧仪鳯中以太仆少卿李思文检校陇西诸牧监使监牧有使自此始又有羣牧都使闲廏使使皆置副又立四使其后益置八监于盐州三监于岚州李吉甫元和郡县志贞观中自京师东赤泽岸移马牧于秦渭二州之北会州之南兰州狄道县之西置监牧使以掌其事仍以原州刺史为都监牧使以管四使南使在原州西使在临洮军北使东宫使寄治原州天寳中诸使共有五十监南使管十八监西使管十六监北使管七监东宫使管九监谨案唐置殿中监及尚乘局以主内廏太仆专司羣牧与今制差为相近惟乘舆辇辂犹属之太仆寺故别有乘黄车府等署葢兼有今銮仪卫职掌也至监牧使领之于太仆少卿疑诸监嵗时閲视皆以少卿往莅其事故独专使名正如今太仆寺堂官毎嵗赴牧塲稽察之职其以原州刺史为都监牧使则又如今以察哈尔副都统为统辖两翼牧塲总管耳张説羣牧颂大唐接周隋乱离之后承天下战阵之弊鸠括残烬仅得牝牡三千从赤泽岸徙之陇右始命太仆张万嵗葺其政焉而奕世载徳纂修其绪肇自贞观成于麟徳四十年间马至七十万六千匹置八使以董之设四十八监以掌之跨陇西金城平凉天水四郡之地幅员千里犹为隘狭更析八监布于河西丰旷之野乃能容之于斯之时天下以一缣易一马秦汉之盛未始闻也张氏中废马官乱职开元皇帝既登大寳水瑞感而河龙出星精应而天驷下二年春乃更以王毛仲主之谨案张説时为陇右羣牧使故作是篇郄昻岐邠泾宁四州八坊碑颂序云张万嵗傍陇右字之四十年间成七十万六千匹开元初唯得二十四万匹至十九年复成四十四万匹上耕籍之明年命邠公典马政公召入咨元祐作小司空兼牧圉匪烧匪剔斯马斯才先是国家以岐山近甸豳土晚寒宁州壤甘泾水流恶泽茂丰草地平鲜原当古公走马之郊接非子大邱之埜度其四境分署八坊其五在岐余在三郡保乐第一甘露第二保乐者隋石门马坊也甘露先置在九成苑外有诏令新保乐徙甘露唐会要贞观十五年尚乘奉御张万嵗为太仆少卿领羣牧不入衔麟徳三年正月少卿鲜于匡裕检校陇右羣牧虽入衔未置使仪凤三年十月少卿李思文检校陇右诸牧监使始有使号其后苏干等二十九人为之元和十二年十月闲廏使张茂宗奏取麟游岐阳牧地三百四十七顷尽归国家侍御使范传式覆实谨案唐会要贞元十三年福建观察使栁冕奏置万安牧监于泉州索部内马五千七百匹以为监牧之资人大扰二十一年四月丙寅罢之元和十四年五月己亥淮南置临海监节度使兼之太和十月废葢牧马宜于秦陇万安临海设监非其所也故设监之始亦第以节度观察兼摄其事而不置使以其旋设旋废制有未定不及置使也五季五代史周本纪广顺二年太仆少卿王演使于髙丽五代史何泽列传泽以太仆少卿致仕谨案五季诸寺监皆依唐制备官太仆少卿屡见于欧史纪传而不及太仆卿盖史文偶畧也宋宋史职官志太仆寺卿少卿丞主簿各一人掌车辂廏牧之令少卿为之贰丞㕘领之总国之马政籍京都坊监畿甸牧地畜马之数谨其饲养察其治疗考蕃息损耗之实而定其赏罚马死则歛其騣尾筋革入于官府凡閲马差次其髙下应给赐则如格嵗终钩覆帐籍以上驾部旧制判寺事一人以朝官以上充凡邦国廏牧车舆之政令分𨽻羣牧司骐骥院诸坊监本寺但掌天子五辂属车后妃王公车辂给大中小祀羊元丰官制行始归本寺分案五置吏十有八元祐二年诏外监事令本寺依羣牧司旧法施行应内外马军专𨽻太仆直达枢宻院更不经尚书省及驾部三年诏省主簿一员崇宁二年诏太仆寺依旧制不治外事归尚书驾部应马事上枢宻院马端临文献通考宋太仆寺所𨽻官司十车辂院骐骥院左右天驷监鞍辔库养象所駞坊车营致逺务上下监中兴后废太仆併入兵部谨案宋太仆寺所属如车辂院养象所为今銮仪卫之职骐骝院天驷监为今上驷院之职鞍辔库为今武备院之职俱已分析别着于表惟駞坊监官专主駞只则正与今左司职事相合故仍系之于此篇宋史职官志羣牧司制置使一人景徳四年置以枢宻使副为之至道二年罢而复置使一人咸平三年置以两省以上官充副使一人以合门以上及内侍都知充都监二人以诸司使以上充判官二人以京朝官充掌内外廏牧之事周知国马之政而察其登耗焉其副使都监多不备置判官都监毎嵗更出诸州巡坊监㸃印国马之蕃息者玉海太平兴国五年改河南飞龙院大名养马务洺州养马务卫州二监管城马务同州马务相州马坊澶州马务白马龙马监并为牧龙坊景徳二年七月羣牧使赵安仁言按唐六典凡马有左右监以土地为名欲改牧龙坊为监仍铸印给之于是河南为洛阳监天雄军为大名监洺州为广平监卫州为淇水监郑州为广武监同州为沙苑监相州为安阳监澶州曰镇宁滑州旧龙马监曰灵昌熙宁元年诏河南北分置监牧使都监各一员命刘航为河南监牧使崔台符为河北监牧使诸马监分属两使久任以责成效八年罢河南北监牧惟存沙苑一监𨽻羣牧司谨案宋代内外马政初皆掌于羣牧司元丰始归其事太仆旋亦省废是宋之羣牧司即今太仆寺之职葢使副如今之卿少卿判官如今之右司员外郎而河南北诸马监分置监牧使都监等官则如今之牧塲各总管也辽王圻续文献通考辽南面有太仆寺及诸牧监辽史百官志羣牧职名总目某路羣牧使司某羣太保某羣侍中某羣敞史总典羣牧使司总典羣牧部籍使羣牧都林牙某羣牧司羣牧使羣牧副使西路羣牧使司倒塌岭西路羣牧使司浑河北马羣司漠南马羣司漠北滑水马羣司已上羣牧官金续文献通考金不置太仆寺而尚廏局属殿前都提㸃司明昌四年置诸羣牧所金史兵志金初因辽诸茂而置羣牧天徳间置徳肯鄂尔多阿尔本富僧额雅苏乌哲五羣牧所皆仍辽旧名各设官以治之又于诸色人内选家富丁多及品官家子明安穆昆佛宁军与司吏家余丁及奴使之司牧谓之羣子分牧马驼牛羊为之立蕃息衰耗之刑赏后稍增其数为九契丹之乱亡其五世宗置所七大定二十年更定羣牧官详衮托迪知把羣牧人滋息损耗赏罚格金史百官志诸羣牧所又国言谓乌哷济库提控诸乌哷济库二员正四品明昌四年置使一员从六品副使一员从六品掌检校羣牧畜养蕃息之事判官一员正八品掌签判本所事知法一员从八品惟班第音乌济腾羣牧依此置谨案辽金皆有尚廏司掌王马之政故辽太仆惟典羣牧金则并省其官而以提控诸乌哷济库当太仆之职辽之总典羣牧部籍使其所掌亦近今之太仆寺至羣牧使副及马羣太保侍中之类则在外専司蕃息乃唐宋牧监之比正如今之牧塲总管等官也元元史百官志太仆寺秩从二品掌阿克塔斯马匹受给造作鞍辔之事中统四年设羣牧所至元十六年改尚牧监十九年又改太仆院二十年改卫尉院二十四年罢院立太仆寺又别置尚乘寺以管鞍辔而本寺止管阿克塔斯马匹二十五年𨽻中书置提调官二员大徳十一年复改太仆院至大四年仍为寺卿二员从二品少卿二员从四品丞二员从五品经厯知事照磨管勾各一员令史七人译史知印通事各二人奏差四人回回令使一人典吏二人苏天爵元文类经世大典序録今牧马之地东越耽罗北踰和琳图们西至甘肃南暨云南凡二十四所又大都上都以及鄂尼巴雅尔济兰格尔周回万里莫非监牧之野在朝置太仆典御马左股烙官印号火印之马太庙祀事及诸寺影堂用乳酪则供牝马驾仗及宫人出入则供上乘马供上及诸王百官挏乳取黑马乳以奉玉食谓之细乳诸王百官者谓之粗乳又自世祖皇帝而下山陵各有鄂玛堆取乳以供祀事号金陵挤马元政典牧地马羣或千百或三五十牧人曰哈噶齐哈喇齐有千戸百戸父子相承任事自夏及冬随地之宜行逐水草十月各至本地朝廷以九月十月遣守官驰驿閲视较其多寡有所产驹即烙印取勘収除见在数目造䝉古囘囘汉字文册以闻幸上都太仆卿以下皆从先驱马出健徳门外取其肥可取乳者以行汰其羸瘦不堪者还于羣车驾还京师太仆卿先期遣使征马五十鄂玛堆来京师鄂玛堆者承乳车之名也既至俾哈噶齐哈喇齐之在朝为卿大夫者秣饲之寺官亦以旬诣闲廏閲肥瘠凡卿位下正宫位下随朝诸色目人及甘肃土番等处草地内及江南腹地诸处应有系官孳生马牛牧地各置千戸百戸等各目谨案元太仆寺供御马葢犹兼有今上驷院之职而舆辂车辇已别领之尚乘寺则又与唐宋之制不同至明代而太仆惟司牧政当亦沿元之旧也明明史职官志太仆寺卿一人少卿二人寺丞四人其属主簿主簿一人常盈库大使一人所辖各牧监监正一人监副一人録事一人各羣羣长一人卿掌牧马之政令以聴于兵部少卿一人佐寺事一人督营马一人督畿马寺丞分理京卫畿内及山东河南六郡孳牧寄牧马匹凡军民孳牧视其丁产授之种马牡十之二牝十之八为一羣嵗征其驹曰备用马齐其力以给将士将士足则寄牧于畿内府州县肥瘠登耗籍其毛齿而时閲之三嵗偕御史一人印烙选其良健而汰其羸劣其草塲已垦成田者嵗敛其租金灾祲则出之以佐市马其赔价折纳则征马金输兵部主簿典勾省文移大使典贮库马金初洪武六年置羣牧监于滁州旋改为太仆寺秩从三品设卿少卿寺丞又设首领官知事主簿各一人七年增设牧监羣官七十七处𨽻太仆寺寻定羣牧监品秩十年増置滁阳等各牧监及所属各羣改牧监令丞为监正监副二十二年定滁阳等十二牧监毎监设监正一人监副二人録事一人来安等一百二十七羣毎羣设羣长一人二十三年增置江东当涂二牧监及所属各羣又罢乌衣等五十四羣改置永安等七羣定为牧监十四羣九十有七二十八年悉罢羣牧监以其马𨽻有司牧养三十年置行太仆寺于北平秩如太仆寺建文中陞寺丞品秩又改其首领官职名增设録事及典廏典牧二署骕騻等十六羣滁阳等八牧监龙山等九十二羣成祖复旧制永乐元年改北平行太仆寺为北京行太仆寺十八年定都北京遂以行太仆寺为太仆寺洪熙元年复称北京行太仆寺正统六年定为太仆寺其旧在滁州者改为南京太仆寺归有光马政志太仆寺统羣牧监令民养马而太仆专领之内廏自有御马监惟或乏马于太仆取之而卤簿仪仗陈设大驾驾部与环卫司之皆不复闗于太仆南京太仆寺故留京若行太仆寺苑马寺亦并建无所统一辽东山西陜西有行太仆辽东陜西又有苑马甘肃有行太仆而旧亦有苑马苑马之设辽东则有永宁监清河苑深河苑陜西则有长乐监开盛安定广宁苑灵武清河万安苑皆前代善水草之地苑马之设最盛惟不领于太仆与古异明会典马政有太仆苑马寺专理而统于兵部几太仆寺南京太仆寺行太仆寺各以地方分属而少卿之巡视提督寺丞之分管亦各有分地凡各属皆有管马官府以通判州以判官县以丞簿卫以指挥所以千百戸𢎞治十八年令各州县马不及五百匹者罢管马官以掌印官带管此马政之大槩也若内廏马匹则领于御马监部寺不得与云谨案自邱甸出车之制既废秦汉以后戎马皆养于官而以太仆专司其事汉之牧师诸苑唐之四十八监宋之十四监明之辽东陜西诸监苑其制相沿利害得失之由具详史册説者谓唐代牧马蕃息称为极盛然观史载唐马七十万匹而杜甫天育骠骑歌仅云四十万则史家夸饰亦难尽信兼之河西牧地旋陷吐蕃马皆市之囘纥史称四十缣始易一马率驽瘠无用而缣帛皆取诸民江淮织输人以为累其立法之敝尢可槩见宋初亦用监牧其后尽废之而以官马责民守养于是戸马保甲马社马之法兴科条峻急赔偿不訾重为民病马益耗而民益困明代复踵其失悉牧之民间嵗令纳驹民苦养马孳生輙害之则又改征价银有本色折色之例其草塲牧地则勒马戸佃种征其子粒军民贻累无穷重以官吏侵渔有名无实终未尝収一骑之用自古马政未有坏于明代者我朝考牧精详斯臧志庆即口外草肥土衍之地分置牧厰自太仆寺左右翼暨上都达布逊诺尔达里冈爱乌梁海大凌河以及各䝉古部落孳牧者共马二十万二千八百余匹内地初无养马之烦而云锦成羣逺轶前世其满汉各营及各省驿逓塘站马共二十二万五千二百余匹皆月给马干银按地分饲条格周备咸资实用近者西土砥平遐方慕化哈萨克拔达克山等部竞以所产上贡天闲每嵗复许令以马市易所司差良驽定直不及内地三之一所用丝缣皆各织造平售织送公私利便仍于乌鲁木齐及伊犁广设牧羣以为新疆驻守各兵之用其羸则拨补内地各标营额缺葢惟经理得宜故不动声色而闲廏充盈永久无弊牧政之善古今莫及彼騋牝垧野播咏歌诗固无能比拟于万一也钦定厯代职官表卷三十一钦定历代职官表卷三十二钦定四库全书钦定厯代职官表卷三十二顺天府表顺天府国朝官制顺天府尹汉人一人丞汉人一人尹掌京畿治理凡田赋出纳之政以时勾稽㑹直𨽻总督而上其要于户部凡师行则主和雇民车嵗以立春前一日率僚属迎春东郊遂进春于宫门退而颁春于民间以劝东作耕耤则具耒耜丝鞭实青箱以穜稑奉之以从乡试则充监临凡考试咸司其供具焉丞掌学校之政令乡试则充提调官以佐尹而经理之员额俱顺治元年定雍正元年以来以部院大臣兼管府事皆由特简无定员治中汉人一人通判汉人一人治中掌供文武乡㑹试之饔饩制卷以授诸生通判掌京城各市牙侩之籍而𣙜其常税乡㑹试则治其名簿焉国初设治中一人通判三人推官一人顺治六年省通判二人康熙六年省推官员额经厯司经厯汉人一人照磨汉人一人司狱司司狱汉人一人崇文门副使汉人一人经厯掌出纳文书照磨掌乡试缮册弥封之事司狱掌刑部所送军流徒罪人收系而发遣之副使掌守崇文门库藏员额俱顺治元年定旧设有知事一人检校一人康熙六年省库大使一人康熙三十九年省崇文门大使一人康熙四十年省大兴县知县一人县丞一人典史一人巡检三人牐官一人宛平县知县一人县丞二人主簿一人典史一人巡检四人牐官一人大兴宛平知县各掌其县之政令与五城兵马司分壤而治抚和兆人缉禁姦匪颁布教条品秩服章视外县加一等县丞以下咸佐知县以分掌其事焉又初设有广源牐牐官一人顺治十年省张家湾宣课大使一人康熙四十年省逓运所大使一人康熈三十八年省儒学教授满洲汉人各一人训导满洲一人汉人一人掌八旗及京师黉序训课之政国初设府学汉人教授一人训导六人京卫武学汉人教授一人训导二人顺治二年省武学训导员额三年省府学训导四人康熈四年又省二人十五年复设府学训导武学训导各一人雍正三年改京卫武学为顺天府武学四年罢武学之制増置儒学满洲教授训导各一人谨案顺天府初止辖大兴宛平二县康熈十五年始以昌平良乡等州县併𨽻顺天府今所属自大兴宛平以外凡州县二十有五设东西南北四路同知以分领之皆兼统于直𨽻总督其职制员数已别载入州县篇故不具于此表歴代建置三代尚书君陈命汝尹兹东郊孔安国传命君陈正东郊成周之邑里官司谨案尹之训为正洪范师尹惟日孔安国传云衆正官之吏孔颕达疏谓正官大夫与其同类之官为长则尹乃官僚居首者之号故春秋列国以尹名官者如楚有工尹连尹莠尹鍼尹环列之尹宫廏尹中廏尹寝尹监马尹左尹右尹宋有大尹门尹之类屡见于左氏传今京府称尹昉于汉代则又取君陈尹兹东郊之文以为义谨首着于此周礼地官乡师下大夫四人各掌其所治乡之教而听其治以国比之灋以时稽其夫家衆寡辨其老幼贵贱废疾马牛之物辨其可任者与其施舍者掌其戒令纠禁听其狱讼大役则帅民徒而至治其政令大军旅㑹同正治其徒役与其輂辇嵗终则攷六乡之治以诏废置正嵗稽其乡器若国大比则攷教察辞稽器展事以诏诛赏谨案周时分建六官未有守令之职故后世京师诸官府多与周制相承而京尹独无可比附自来考职官者皆以京尹为起于秦之内史而不复推及于周然以王城之地京大师衆民物繁阜不容无人焉以治之谨尝㕘稽经义寻绎原委而知地官之乡师实与今京尹职守有相合者何以言之周法以六乡为首善之区故司徒所主民事于六乡为尤详郑司农谓百里以内为六乡外为六遂四面而环王城乡师四人以两人共主三乡其王城以内亦当在六乡之数故小司徒稽国中及四郊都鄙之夫家九比之数乡师以时巡国及野而赒万民之囏阨乡大夫登夫家之衆寡国中自七尺以及六十野自六尺以及六十有五悉以国中与郊野对举知所谓国中者即如今之京城郊野即如今顺天府所辖州县之地而皆属乡师又小司徒大比六乡四郊之吏平教治正政事郑康成谓吏在四郊之内主民事者而以六乡统之亦如今顺天府属州县官之比故乡师之职所谓掌其戒令纠禁听其狱讼治其徒役与其輂辇者无一非今顺天府所有事特周乡师四人而后世但临以一尹则古今之各有异宜也至秦汉官名之同于周旧者如太仆司𨽻之属于取义尚不甚相逺而独内史之主京师则按之周官全不得其命名之故惟考乡大夫献贤能之书于王有内史贰之之文意者周秦之间乡遂之制既废而三年大比之式尚存于内史因姑取其名以代乡师之官因袭变迁其由来固当有所自耳周礼地官司市下大夫二人上士四人中士八人下士十有六人府四人史八人胥十有二人徒百有二十人掌市之治教政刑度量禁令廛人中士二人下士四人府二人史四人胥二十人徒二十人掌歛市絘布总布质布罚布廛布而入于泉府谨案日中为市欺诈易生故周礼特设司市以董治之而质人以质其成廛人以歛其布皆所以平争而禁伪两汉而后设市令丞于都城以主百族交易其立制盖本于此今市政之在各州县者已併𨽻于地方长吏惟顺天府通判主征牙税正与歛絘布廛布者其事相合盖犹兼有周司市及廛人遗意故并系之于表而歴代市令长丞之职亦以类附及焉秦杜佑通典周官有内史秦因之掌治京师三辅黄图秦并天下置内史以领闗中史记秦始皇本纪咸阳令阎乐汉汉书百官公卿表内史掌治京师景帝二年分置左内史右内史右内史武帝太初元年更名京兆尹属官有长安市㕑两令丞左内史更名左冯翊长安四市长丞属焉主爵中尉更名右扶风治内史右地与左冯翊京兆尹是为三辅皆有两丞秩二千石丞六百石三辅黄图汉髙祖定三秦更为渭南郡九年复为内史始都之景帝分置左右内史此为右内史武帝太初元年改内史为京兆尹与左冯翊右扶风谓之三辅其治俱在长安城中颜师古汉书注京兆在尚冠前街东入故中尉府冯翊在太上皇庙西入右扶风在夕隂街北入故主爵府长安以东为京兆长陵以北为左冯翊渭城以西为右扶风汉书赵广汉传广汉迁京辅都尉守京兆尹汉书王尊传尊为諌大夫守京辅都尉行京兆尹事汉书酷吏传义纵迁长安令直法行治不避贵戚尹赏以三辅髙第选守长安命得一切便宜从事汉书赵广汉传使长安丞龚奢叩堂户汉书张敞传敞守京兆尹贼捕掾絮舜下狱敞使主簿持教告舜汉书赵广汉传新丰杜建为京兆掾汉书游侠传萭章为京兆尹门下督从至殿中谨案汉三辅虽并治长安然各有分壤其都城以内不属冯翊扶风故张敞传称京兆典京师长安中浩穣于三辅尤剧而黄图亦称都城为右内史地是长安城内全𨽻于京兆可知考之于史如隽不疑为京兆尹京师吏民敬其威信赵广汉为京兆尹发长安吏自将至博陆侯霍禹第廋索私屠酤又率长安丞捕贼而张敞为京兆尹长安市无偷盗长安官司吏卒皆统帅于京兆尹冯翊扶风所辖但在都城以外其于长安吏事固未尝有所预也至如赵广汉王尊之为京兆尹一以京辅都尉称守一以諌大夫守京辅都尉称行其他似此者尚多殆当时以此职最要不轻授人故俱先令摄署以观其能否耳又京兆贼捕掾门下督诸职不见于百官表盖京兆尹所自辟除如今照磨司狱之流欤又案歴代京牧俱称剧任而西汉之京兆尹尤难称职史所载能于其官者以韩张两王为最着大抵皆以武健严酷为用而循吏如黄霸等一为京兆其声望遂以顿减甚且获罪罢官其难治至于如此推求其故则汉之都城其大患有二一曰豪猾一曰盗贼盖汉初沿战国之余习其豪民争以游侠相尚报仇怨结刺客者方羣聚于长安如王尊𫝊所称宿豪大猾东市贾萭城西萭章箭张禁酒赵放之徒无不结党犯法以挠吏权而诸陵既建陵邑尽徙天下豪家富族以实闗中积为姦薮如原涉𫝊所称长安五陵诸为气节者实即一时乱政之尤又长安市偷盗盛行尹赏𫝊载城中薄暮尘起剽刼行者死伤横道桴鼓不絶其事亦后世所罕有其他若发民治驰道发卫士诣北军为司𨽻校尉发吏捕人悉责办于京兆诸务冗杂宜为守尹者芒刃稍顿即不能击断也然观赵广汉传称左冯翊右扶风皆治长安中犯法者从迹喜过京兆界广汉叹曰乱我治者常二辅也足知当时三辅并建东西藏匿易以潜奸故京兆更以掣肘为病亦由其立法之未为尽善矣后汉书百官志河南尹一人主京都二千石丞一人通典光武中兴徙都洛阳改太守为尹章绶服秩与京兆同主京都特奉朝请后汉书董宣列传特征为洛阳令抟击豪强莫不震慄周䊸列传征拜洛阳令贵戚踊蹐京师肃清王涣列传迁为洛阳令以平居身得寛勐之宜后汉书鲁恭传仁恕掾肥亲章懐太子李贤注仁恕掾主狱属河南尹刘昭后汉书志注汉官曰河南尹员吏九百二十七人十二人百石诸县有秩三十五人官属掾史五人四部督邮史部掾二十六人案狱仁恕三人监津渠漕水掾二十五人百石卒史二百五十人文学守助掾六十人书佐五十人循行二百三十人干小史三百三十一人洛阳令秩千石丞三人四百石员吏七百九十六人十三人四百石乡有秩狱史五十六人佐史乡佐七十七人斗食令史啬夫假五十人掾史干小史二百五十人书佐九十人循行二百六十人唐六典后汉河南尹属官有洛阳市长丞谨案东汉京兆尹左冯翊右扶风以陵庙所在不改其号然品秩与诸郡太守同非京尹可比今故不列于表至河南尹职任繁剧而洛阳特置诏狱为刑名之总滙故洛阳令必以强干者居之每诏三公特选视西汉之长安令其任为更重云三国裴松之三国志注傅子曰河南尹内掌帝都外统京畿兼古六乡六遂之士其民异方杂居多豪门大族商贾胡貊天下四方㑹利之所聚而姦之所生前尹司马芝举其纲而太简次尹刘静综其目而太宻后尹李胜毁常法以收一时之声嘏立司马氏之纲统裁刘氏之纲目以经纬之李氏所毁以渐补之郡有七百吏半非旧也河南俗党五官掾功曹典选职皆授其本国人无用异拜人者嘏各举其良而对用之唐六典魏有治中谨案东汉河南尹员吏九百二十七人而曹魏时河南吏已减至七百人盖其繁剧之形已较损于汉代矣晋晋书职官志郡皆置太守河南郡京师所在则曰尹又置主簿主记室门下贼曹议生门下史记室史録事史书佐循行干小史五官掾功曹史功曹书佐循行小史五官掾等员太平御览王隠晋书曰泰始六年诏曰河南大郡四方表则中书令庾纯清粹中正才经治化其以纯为河南尹晋书王衍列传衍转河南尹乐广列传累迁侍中河南尹唐六典晋置别驾治中司马光资治通鑑晋恵帝永平九年洛阳令曹摅谨案晋依汉魏之制置河南尹洛阳令于都城按之职制自当以郡统县然观资治通鑑载恵帝废愍懐太子故臣冒禁拜辞司𨽻校尉满奋收縳送狱河南尹乐广即便觧遣而系洛阳狱者犹未释都官从事孙琰説贾谧令释之胡三省註曰付郡者河南尹得觧遣之系洛阳狱者尹不得与故未释据此则河南洛阳各有狱其在洛阳者皆令自决遣并不闗白于尹疑当时洛阳实主诏狱故其权独重也唐六典歴代所都皆为尹晋江左为丹阳尹欧阳询艺文类聚晋太兴元年改丹阳内史为丹阳尹晋书王垣之列传迁中书令领丹阳尹刘惔列𫝊惔累迁丹阳尹为政清肃门无杂賔谨案晋南渡后以建康为都城丹阳既改为尹则建康令亦当与洛阳令相同特其明文不见于史耳唐六典市长丞东晋𨽻丹阳尹宋齐梁陈宋书州郡志丹阳尹治建业南齐书百官志丹阳尹位次九卿下谨案南朝诸代皆以扬州刺史为京辇重任以诸王领之丹阳尹职虽雄𦂳不免受制于扬州宋彭城王义康傅义康领扬州刺史欲以所亲刘斌为丹阳尹此即扬州与丹阳互相表里之一证宜前后任是官者多不能称其职也梁书王志列传天监元年迁冠军将军丹阳尹袁昻列传普通三年为中书监丹阳尹梁书太祖五王列传安成王机普通二年迁明威将军丹阳尹衡山侯恭迁中书监丹阳尹恭世子静厯东宫领直迁丹阳丞隋书百官志建康旧置狱丞一人天监元年诏依廷尉三官置正平监又令三官更直一日分受罪系事无大小悉与令筹若有大事共详三人具辨脱有同异各立议以闻资治通鑑梁太清二年建康令谢挺隋书百官志陈丹阳尹中二千石品第五郡丞六百石建康令千石品并第七谨案梁以建康令主狱事至别置建康三官与令筹决以重其职盖亦沿汉晋洛阳令掌诏狱之例陈书载陆虞判廷尉建康二狱事则其制犹未改也北魏魏书官氏志延和元年三月改代尹为万年尹代令为万年令后复代尹第三品上京邑市令代尹丞从第五品中代郡通事第七品上髙祖复次职令河南尹第三品洛阳令第五品河南郡丞第六品司州文学从第八品通典后魏太和中迁都洛阳又置河南尹东魏曰魏尹南齐书封隆之列传隆之父子绘仕魏为司徒左长史行魏尹事干眀初转大司农寻正除魏尹魏书世宗本纪正始元年八月诏洛阳令有大事听面敷奏魏书髙谦之列传谦为河隂令旧制二县令得面陈得失时佞幸之徒恶其有所发闻遂共奏罢谦之上疏曰臣谬宰神邑实思奉法不挠臣父崇之为洛阳令常得入奏是非所以朝贵歛手乞更眀徃制庶姦豪知禁谨案北魏初都平城孝文迁洛阳孝静迁邺故代河南魏三郡皆为京尹至汉晋治京城者惟洛阳一令而魏之河隂令亦得视洛阳称为二县则如今大兴宛平之并为京县也北齐隋书百官志后齐司州置牧属官有别驾从事史治中从事史等员又领西东市署令丞及统清都郡诸畿郡清都郡置尹丞中正功曹主簿督邮五官门下督録事主记议生及功曹记室户田金租兵骑贼法等曹椽中部掾等员邺临彰成安三县令各置丞中正功曹主簿门下督録事主记议及功曹记室户田金租兵骑贼法等曹椽员北齐书叚荣列传勑濬京城北隍司州治中崔龙子清都尹丞李道隆邺县令尉长卿临彰令崔象成安令髙子彻等并典作谨案汉置司𨽻校尉督察京师魏晋以后以为司州乃部刺史之任而京尹则郡太守之任各有职事不相临摄六朝改司州为扬州其权势始见偏重而亦未有统属北齐置清都尹始统之以司州牧与厯代稍有不同然考之列传如范阳王绍义等皆以宗室为之则其职亦未尝不重也后周唐六典后周复为京兆尹又置雍州牧通典后周司市下大夫正四命小司市上士正三命谨案唐六典称后周置雍州牧又有京兆尹而当时依倣周制复设乡伯中大夫小乡伯下大夫上士中士等官其职掌所别不得而详然稽之周书纪传亦未见有曾为京兆尹者疑虽有其名实未尝授人也隋隋书百官志雍州置牧属官有别驾賛务等员京兆郡置尹丞正功曹主簿金户兵法士等曹佐等员并佐史二百四十四人大兴长安县置令丞正功曹主簿西曹金戸兵法士曹等员并佐史合一百四十七人雍州牧从二品京兆尹正三品雍州别驾賛务从四品大兴长安令京兆郡丞从五品大兴长安丞从七品开皇三年罢郡以州统县改别驾賛务为长史司马炀帝罢州置郡京兆河南则俱为尹并正三品罢长史司马置賛务一人以贰之京兆河南从四品上次置东西曹椽京兆河南从五品上大兴长安河南洛阳四县令并増为正五品其后诸郡各加置通守一人位次太守京兆河南则谓之内史又改賛务为丞位在通守下唐六典后周置雍州牧隋因之大业三年罢州置郡京兆河南皆为尹则兼牧之任矣隋书百官志司农寺市署令二人市有肆长四十人炀帝定令太府寺管京都五市署京师东市曰都㑹西市曰利人东都东市曰豊都南西市曰大同北市曰通逺谨案治中别驾賛务诸官厯代皆𨽻于司州至隋并州入郡始为京尹之佐其品秩视尹仅相去一偕盖如今顺天府丞之职而当时又别有京兆河南郡丞则秩止五品其班位在洛阳长安诸令之下乃京尹之属僚非令府丞可比自隋炀帝复改賛务为丞而丞始定为尹贰名实异同固有不必其相沿者矣至賛务即治中所改考之唐六典则当时实作賛治今隋书之称賛务者盖修史时避髙宗讳也唐唐六典京兆河南太原府牧各一人从二品尹一人从三品掌清肃邦畿考窍官吏宣布徳化抚和齐人少尹二人从四品下掌贰府事以纪纲衆务通判列曹司録参军事二人正七品上録事四人从九品上掌省署抄目糺正非违监守符印功曹参军事二人正七品下掌官吏考课之事仓曹参军事二人正七品下掌公廨仓库租赋之事戸曹参军事二人正七品下掌戸籍计帐之事兵曹参军事二人正七品下掌兵甲器仗之事法曹参军事二人正七品下掌鞫狱定刑之事士曹参军事二人正七品下掌百工衆艺之事参军事六人正八品下掌出使检讨之事经学博士一人从八品上助教二人以五经教授诸生万年长安河南洛阳奉先太原晋阳令一人正五品上丞二人从七品上令掌导扬风化抚字黎氓丞为之贰主簿二人从七品上掌付事勾稽省署抄目糺正非违监印给纸笔杂用之事録事二人从九品下掌受事发辰检勾稽失新唐书百官志武徳元年雍州置牧一人以亲王为之然常以别驾领州事永徽中改尹曰长史开元元年改京兆江南府长史复为尹旧唐书百官志开元初雍洛并改为府乃升长史为尹从二品専縂府事魏晋有治中隋文改为司马炀帝改为賛治又为丞武徳改为治中永徽避髙宗名改为司马开元初改为少尹通典大唐京兆府本为雍州置牧一人以亲王为之太宗为秦王中宗为英王睿宗为相王时并居其任多以长史理人开元元年改雍州为京兆府置牧如故掌宣风导俗肃清所部或以亲王居阁而遥领焉初雍州置别驾以贰牧之事永徽中改别驾为长史开元初改雍州长史为京兆尹縂理衆务谨案自两汉以州领郡虽京师所治亦然其司𨽻校尉司州刺史司州牧雍州牧及江左所置扬州刺史皆州任也厯代所为京兆河南丹阳等尹者则郡任也隋文帝罢郡置州而尹之事全併于牧炀帝复罢州置郡而牧之事又全併于尹于是州郡之事始合为一牧尹之职亦混而无所区分唐初置牧以为京府正官设别驾长史以贰之而所谓牧者乃以未出合之皇子领其事于是使别驾长史専行郡事责重位轻殊非大小相维之义元宗改长史为尹始克以正官莅职而领牧者仍并置不废虚名无实终为枝冗失宜国朝定制以府尹事繁常命部院大臣一人兼司其事盖亦领牧之遗意而事任益専纲条严肃于治理倍资整饬矣又案隋唐以前画疆分治者有州有郡未有府名唐元宗开元元年十二月改雍州为京兆府洛阳为河南府于是两都始建府治然特因京郡重地故隆以此名其他则仍称某州某郡而已非得槩膺府号也自宋世以潜藩之地皆依京郡故事升之为府于是府名始多然非诸帝所尝分封建节者仍不得预至元眀始以天下州郡槩改为府无复差别矣顾推求事始其府名实为京郡而设谨附考于此以明原委焉唐六典两京诸市署令各一人从六品上丞各二人正八品上掌百族交易之事五季五代史梁本纪末帝贞明五年开封尹王瓉五代史唐本纪荘宗同光二年河南尹张全义家人𫝊唐秦王从荣拜河南尹唐废帝子重美自左卫上将军兼河南尹五代史王朴传迁左谏议大夫知开封府事谨案五季梁都汴州置开封尹唐都洛阳为河南尹石晋复都于汴仍为开封尹宗史职官志谓五代俱置开封府尹者误也宋宋史职官志开封府牧尹不常置权知府一人以待制以上充掌尹正畿甸之事以教法道民而劝课之中都之狱讼皆受而听焉小事则専决大事则禀奏若承㫖已断者刑部御史台无輙紏察屏除冦盗有姦伏则戒所𨽻官捕治凡戸口赋役道释之占京邑者颁其禁令㑹其帐籍大礼桥道顿递则为之使仗内奉引则差官摄牧其属有判官推官四人日事推鞫分事以治而佐其长领南司者一人督察使院非刑狱讼诉则主行之司録参军一人折戸婚之讼而通书六曹之案牒功曹仓戸曹兵曹法士曹参军各一人视其官曹分职莅事分案六置吏六百开封典司毂下自建隆以来为要剧之任至熈寕间增给吏禄禁其受赇省衙前役以寛民力釐折狱讼归于厢官而治事视前日损去十四元祐六年王巖叟言左右㕔推官公事词状初无通治眀文请事繋朝廷及奏请通治外余并据号分治从之绍圣三年诏开封祥符知县事自令选秩通判人充崇寕三年蔡京奏乞罢权知府置牧一员尹一员専縂府事少尹二员分左右二府之政事牧以皇子领之尹以文臣充在六曹尚书之下侍郎之上少尹在左右司郎官之下列曹郎官之上以士戸仪兵刑工为六曹次序司録二员六曹各二员参军事八员开封祥符两县置案倣此易胥吏之称畧依唐六典制度又请移开封府治所于旧尚书省从之五年诏开封尹属官参军等并依旧员额大观元年李孝夀乞增置府学博士一员从之诏开封府六职闲剧不同如士曹之官惟主到罢批书而刑戸事繁自今凡士之婚田闘讼皆在士曹余曹倣此二年诏皇子领牧禄令如执政官又诏天下州郡并依开封府分曹置掾政和二年复置开封府学钱粮官一员临安府旧为杭州建炎三年诏改为临安府绍兴置知府一员通判二员签书节度判官㕔公事节度推官观察推官观察判官録事参军左司理参军右司理参军司户参军司法参军各一员本府掌畿甸之事籍其戸均其赋役颁其禁令置两縂辖承受御前朝㫖文字凡御寳御批实封所有取索则供进凡省台寺监监司符牒及管下诸县及仓场等申到公事则受而理之凡大礼及国信随事应办祠祭共其礼料㑹聚陈其幄帟人使徃来办其舟楫皆先期饬于有司领县九分士戸仪兵刑工六案内戸案分上中下案外有免役案常平案上下开拆司财赋司大礼局国信司排办司修造司各治其事置吏㸃检文字都孔目官副孔目官节度孔目官观察孔目官各一名磨勘司主押官正开拆副开拆官各一人下名开拆官二人押司官八人前后行守分二十一人贴司三十人干道七年皇太子领尹事废临安府通判签判置少尹一员日受民词以白太子间日率僚属诣宫禀事置判官二员推官三员有㫖少尹比倣知府判官比通判推官比幕职其统临职分并照从来条例九年皇太子解尹事临安府知通签判推判官并依旧置马端临文献通考四朝志尹以亲王为之号判南衙凡命知府必带权字以翰林为之翰林学士及杂学士若待制则权发遣而已顾炎武日知録宋初太宗真宗皆尝为开封府尹后无继者乃设权知府一人所以避京尹之名也李焘续资治通鑑长编英宗治平四年二月提㸃开封府界诸县镇公事祠部郎中陈汝羲判三司都磨勘司知开封县都官员外郎罗恺提㸃府界诸县镇公事恺入见上问以开封事皆不能知上不悦又见汝羲问以府界事应答详敏翌日谓执政曰恺不才宜复用汝羲代之仍与馆职谨案宋之开封府事权最重刑狱皆自断决不闗刑部御史台大理寺小者并不奏闻故居是职者大都以干办着名而亦不免専恣之弊真宗时以赵昌言奏始令其皆録欵闻奏付刑部详覈然定案犹在开封今制顺天府属刑名皆归直𨽻按察司审转由縂督题奏其京城讼狱事闗重大者则由府尹审録送刑部治之职事相维视宋制益为详慎至宋崇寕中定开封府掾属为士户仪兵刑工六曹开封祥符两县亦凖此式大观初遂令天下州县并依开封分曹置掾今各直省府州县书史分六房以治案牍实始于此特宋犹以流外官为之眀初以来则但以庶人在官者充其任其选为益轻耳辽辽史职官志某京留守行府尹事圣宗统和元年见上京留守行临潢尹事呉王某府少尹圣宗太平四年见临潢少尹郑宏节王圻续文献通考辽南面五京尹为五京留守司俱兼府尹职谨案辽虽分建五京而每嵗四时巡幸春水秋山实无定所并不常在京师故五京皆置留守司令兼府尹之事军民俱归统辖盖以驻跸时少特重其权以资弹压也金金史百官志大兴府尹一员正三品掌宣风导俗肃清所部縂判府事兼领本路兵马都縂管府事车驾巡幸则置留守同知少尹判官惟留判不别置以縂判兼之同知一员从四品掌通判府事少尹一员正五品掌同同知縂管判官一员从五品掌纪纲縂府衆务分判兵案之事府判一员从五品掌谘议参佐纠正非违纪纲衆务分判吏礼工案事推官二员从六品掌同府判分判戸刑案事内戸推掌通检推排簿籍旧一员大定五年增一员知事一员正八品掌付事勾稽省署文牍縂録诸案之事都孔目官女直司一员汉人司一员职同知事掌监印监管案牍不常置省则吏目摄知法三员从八品女直一员汉人二员掌律令格式审断刑名女直教授一员赤县令一员从六品掌飬百姓按察所部宣导风化劝课农桑平理狱讼捕除盗贼禁止游隋兼管常平仓及通检推排簿籍縂判县事丞一员从八品掌贰县事主簿一员正九品掌同县丞市令司惟中都置令一员正八品丞一员正九品谨案宋代始以府名加潜藩之地金则大郡亦多升为府金史地理志谓之散府元眀而后天下州郡悉改称府其原实起于此时又散府守臣得并称为尹其制亦与厯代为不同云元元史百官志大都路都縂管府秩正三品逹噜噶齐二员都縂管一员副逹噜噶齐二员同知二员治中二员判官二员推官二员经厯二员知事二员提检案牍四员照磨兼管勾一员令史九十有五人译史二人回囘令史一人通事知印各二人奉差二十一人国初为燕京路縂管大兴府中统五年称中都路至元九年改号大都二十一年始専置大都路縂管府秩从三品置都逹噜噶齐都縂管等官二十七年升为都縂管府进秩正三品领府一州十有一凡本府官吏惟逹噜噶齐一员及縂管推官専治路政其余皆分任供需之事故又号曰供需府焉大都路提举学校所秩正六品提举一员教授二员学正二员学録一员至元二十四年既立国学以故孔子庙为京学而提举学事者仍以国子祭酒繋衔宛平县秩正六品逹噜噶齐一员尹一员丞三员主簿三员尉一员典史三员司吏二十六人至元十一年置治大都丽正门以西大兴县秩正六品逹噜噶齐一员尹一员丞一员主簿二员尉一员典史三员司吏一十五人至元十一年置治大都丽正门以东谨案元于京都不称府而称路不置尹而置逹噜噶齐縂管等员与外诸路无异特加都字为稍有差别耳又考地理志中书省统山东西河北之地谓之腹里为路二十九首即大都路则当时又属于中书省也明明史职官志顺天府府尹一人正三品府丞一人正四品治中一人正五品通判六人正六品嘉靖后革三人推官一人从六品儒学教授一人从九品训导一人其属经厯司经厯一人从七品知事一人从八品照磨所照磨一人从九品检校一人所辖宛平大兴二县各知县一人正六品县丞二人正七品主簿无定员正八品典史一人司狱司司狱一人从九品都税司大使一人从九品副使一人宣课司凡四正阳门外正阳门张家湾芦沟桥税课司凡二安定门外安定门各大使一人从九品税课分司凡二崇文门徳胜门各副使一人递车所批验所各大使一人府尹掌京府之政令宣化和人劝农问俗均贡赋节征徭谨祭祀閲实戸口纠治豪强隠恤穷困疏理狱讼务知百姓之疾苦嵗立春迎春进春祭先农之神日朔望早朝奏老人坊厢听宣谕孟春孟冬率其僚属行乡饮酒礼凡勲戚家人文引每三月一奏市易平其物价遇内官监徴𣲖物料虽有印信揭贴必补牍面奏若天子耕耤行三推礼则奉青箱播种于后礼毕率庶人终亩府丞贰京府兼领学校治中参理府事以佐尹丞通判分理粮储马政军匠薪炭河渠堤涂之事推官理刑名察属吏二县职掌如外县以近涖辇下故品秩特优顺天府即旧北平府洪武二年置北平行省九年改为北平布政司皆以北平为㑹府永乐初改为顺天府十年陞为府尹秩正三品设官如应天府顺天府通判旧六人一人管粮一人管马一人清军一人管匠一人管河一人管柴炭嘉靖八年革管河管柴炭二人万厯九年革清军管匠二人十一年复设一人兼管军匠谨案京师为万邦辐辏之区地大物博情伪易滋故両汉以来皆设京尹以董正之然厯代时宜各异而规制亦有差殊大约汉之京兆尹主于博撃豪强而生杀得以自由其弊也失之于横宋之开封尹主于综核纲纪而凡事不由省部其弊也失之于専南宋之临安尹元之大都路都縂管府主于应办宫府一切中外供需之事悉以委之其弊也失之于杂至明之顺天府尹资望益轻中官及厰卫皆得而役使之其失职为尤甚矣国家化行首善畿甸肃清特简大臣兼管府事以重其任而所属各州县则与直𨽻縂督叅司治理神皋赤县纲举目张洵所谓都邑翼翼四方之极者也钦定厯代职官表卷三十二钦定历代职官表卷三十三钦定四库全书钦定歴代职官表卷三十三鸿胪寺表鸿胪寺国朝官制鸿胪寺卿满洲汉人各一人少卿满洲汉人各一人掌朝㑹賔客祭祀燕飨之仪诏之着位而赞其升降拜跪之节有失朝及不如仪者纠之初顺治元年置鸿胪寺设满洲汉人卿各一人满洲少卿一人汉人左右少卿各一人左右寺丞各一人十五年省汉人少卿一人寺丞一人康熙五十二年罢寺丞官不设干隆十四年定以礼部满洲尚书兼管鸿胪寺事永为常式焉鸣赞满洲十有四人汉人二人掌傧导及行礼唱赞之事满洲鸣赞顺治初置十六人干隆三十七年以一人改属銮仪卫司赞鸣鞭其留寺者实十有四人汉人鸣赞初置八人自顺治二年至十三年先后省四人干隆七年又省二人序班汉人四人掌序百官之班位初置二十二人顺治十五年省十人康熙三十八年省六人干隆七年省二人又有学习序班以直𨽻山东山西河南儒学生内考取初置十有二人干隆十七年改定専用直𨽻诸生以八人为额序班缺以学习者选授鸣赞缺以序班递升咨送吏部题补主簿㕔主簿满洲汉人各一人掌行遣文移缮冩章牍顺治元年置额初又设有各馆主簿后俱省笔帖式满洲四人笔帖式满洲初置十人后省六人又有汉军二人后俱省歴代建置三代周礼秋官大行人中大夫二人小行人下大夫四人司仪上士八人中士十有六人大行人掌大賔之礼及大客之仪小行人掌邦国賔客之礼籍司仪掌九仪之賔客摈相之礼以诏仪容辞令揖让之节谨案鸿胪一官自唐六典通典初学记诸书皆以为出于周礼之大行人然古今立制各殊详考其实汉魏以后之鸿胪与周大行人之职已有不同而今之鸿胪则与汉魏以后之鸿胪尤逈不相合何也大行人掌侯国朝觐聘问及王朝抚诸侯之礼籍于中庸九经之内实兼柔逺人懐诸侯二者而有之秦汉以降罢侯置守无复邦交之事即分建诸侯王亦不过封拜时令大鸿胪摈赞而已㑹同聘頫久废不行鸿胪所主者惟蛮夷朝贡献见之礼犹大行人职守之一端其他固已不能一一脗合然当时鸿胪既领蕃国则一切致飱授馆封册弔慰尚其専司而殿庭礼仪则别有谒者及通事宣赞舍人等官以襄其赞导并不属于鸿胪由唐迄宋相承未改自金元二代不置鸿胪明初复设是官始取侍仪传赞之事悉以归之而外藩馆饩则改𨽻诸礼部其职乃与古大异矣今因歴代相沿皆以大行人为原起故仍系之于表而复互载于理藩院及㑹同四译馆篇以着其实云秦册府元龟秦置典客章懐太子李贤后汉书注谒者秦官也员七十人谨案秦典客掌归义蛮夷其职已分着于理藩院及㑹同四译馆二表今以其为鸿胪沿革所自故仍互见于此至谒者之官亦始于秦史记范睢列传载谒者王稽使魏还见穣侯穰侯称之为谒君者是也其官主傧赞礼仪正如今鸿胪之职故并繋于此表焉汉册府元龟汉景帝中六年更名典客为大行令武帝太初元年大行更名大鸿胪鸿胪之名自此始也属官行人令又更名为大行令汉书景帝本纪颜师古注大鸿胪本名典客后改曰大鸿胪大行令者本名行人即典客之属官也后改曰大行令据此纪文则景帝已改典客为大鸿胪行人为大行令矣而百官公卿表乃云景帝中六年更名典客为大行令武帝太初元年更名大行令为大鸿胪更名行人为大行令当是表误汉书刋误刘攽曰史记文景事最畧汉书则颇有所録葢班氏博採他书成之故于景帝世谓典客为大鸿胪行人为大行由他书即武帝时官纪景帝世事班氏失于改革耳然则改诸官名在武帝世无疑非表误也刘敞曰案景十三王传河间献王薨犹云大行令奏谥则非表误也但官名改易未定史于此追举最后官名也武帝初大行王恢李息即大行令也汉书百官公卿表应劭注大鸿胪者郊庙行礼讃九賔鸿声胪传之也后汉书百官志大鸿胪卿一人中二千石郊庙行礼赞导请行事既可以命羣司诸王入朝当郊迎典其礼仪皇子拜王赞授印绶丞一人比千石大行令一人六百石丞一人治礼郎四十七人刘昭后汉书志注汉官曰治礼郎其四人四科五人二百石文学五人百石九人斗食六人佐六人学事十二人守学事东观书曰主斋祠傧赞九賔卢植礼注曰大行郎亦如谒者兼举形貌汉书平当列传少为大行治礼丞功次补大鸿胪文学萧望之列传察亷为大行治礼丞王莽列传校尉东海公賔就故大行治礼谨案汉之大鸿胪所领为诸侯王列侯及归义蛮夷之事与今鸿胪不同然观后汉志及应劭注所言则郊庙行礼及延见九賔鸿胪皆有赞导之职汉书萧由𫝊徴为大鸿胪㑹病不及賔赞还归故官颜师古注谓赞导九賔之事是也葢鸿胪既主蕃国凡初封及入朝礼应赞拜而郊庙侍祠亦有诸侯王在列故併以其事属之今鸿胪之司赞唱其由来固亦有所自耳至治礼郎専主傧赞则当如今鸣赞之职矣汉书百官公卿表谒者掌賔赞受事员七十人秩比六百石有仆射秩比千石后汉书百官志谒者仆射一人比千石为谒者台率主常侍谒者五人比六百石主殿上时节威仪谒者三十人其给事谒者四百石其灌谒者郎中比三百石掌賔赞受事及上章报问员七十人中兴但三十人初为灌谒者满嵗为给事谒者章懐太子李贤后汉书注十三州志曰谒者皆选孝亷年未五十晓解傧赞者刘昭后汉书志注荀绰晋百官表注曰汉谒者用孝亷威容严恪能摈者为之明帝诏曰谒者乃尧之尊官所以试舜賔于四门四门穆穆者也后汉书梁慬列传何熙永元中为谒者身长八尺五寸善为威容赞拜殿中音动左右杜佑通典谒者缺选郎中美须睂大音者以补之功次当迁欲留増秩者许之谨案汉谒者主受事及上章报问当如今之奏事处官员而摈导威仪亦其所掌故有缺选补皆以大音者充之与今鸿胪之职尤为相合谨并着之于表又考史记有大谒者张释卿汉书有大谒者刘襄而百官表不见此名疑即谒者仆射之别称葢其职如今之鸿胪卿而给事谒者则如今之鸣赞灌谒者则如今之序班也三国三国蜀志杨戯传何彦英名宗先主即尊号迁为大鸿胪郑樵通志鸿胪卿魏及晋初皆有之三国呉志三嗣主传宝鼎元年正月遣大鸿胪张俨弔祭晋文帝马端临文献通考魏置谒者仆射掌大拜授及百官班次统谒者十人晋册府元龟晋大鸿胪为列卿置丞功曹主簿五官等员江左有事则权置事毕则省晋书职官志武帝省谒者仆射以谒者并兰台江左复置仆射后又省宋齐梁陈通典大鸿胪宋齐有事则权置兼官毕则省隋书百官志梁天监七年以大鸿胪为鸿胪卿置丞及功曹主簿鸿胪卿位视尚书左丞掌导䕶赞拜陈承梁皆循其制官文献通考职官録曰鸿胪卿旧视散骑常侍天监中视中丞吏部唐六典齐职仪云东宫殿中将军属官有导客局置典仪録事一人掌朝㑹之事史阙其品秩梁有典仪之职未详何曹之官掌唱警唱奏之事朱服武冠陈亦有之谨案汉魏大鸿胪至梁始除大字改曰鸿胪卿専掌导䕶赞拜今鸿胪之制其权舆实本于此又考通鑑载侯景破台城入见梁武帝于太极东堂稽颡殿下典仪引就三公榻据此是齐梁典仪之官并主引百僚以就位次葢如今之鸿胪寺序班也宋书百官志谒者仆射一人掌大拜授及百官班次领谒者十人谒者掌小拜授及报章晋省仆射宋世祖大明中复置秩比千石南齐书百官志谒者台掌朝觐賔飨谒者仆射一人谒者十人隋书百官志梁谒者台仆射一人掌朝觐賔飨之事属官谒者一人掌朝㑹摈赞髙功者一人为假史掌差次谒者通典谒者台陈亦有之谨案南朝谒者台在宋世兼主报章犹沿汉制至萧齐以后専主朝觐賔飨之仪节则已全有今鸿胪寺之职掌矣北魏册府元龟后魏鸿胪卿第二品上后降为第三品少卿一人第三品上后为正四品上丞从五品中后降为第七品通典后魏曰大鸿胪魏书官氏志太和十五年七月置司仪官髙祖诏羣臣议定百官谒者仆射从第四品上典仪监从第五品上谒者从第五品中治礼郎从第六品下太和二十三年复次职令谒者仆射第六品谒者第九品文献通考后魏谒者台掌导相礼仪仆射二人谒者三十人北齐隋书百官志后齐鸿胪寺置卿少卿丞各一人有功曹五官主簿録事等员掌蕃客朝㑹吉凶弔祭统司仪署令丞司仪署又有奉礼郎三十人谒者台掌凡诸吉凶公事导相礼仪事仆射二人谒者三十人録事一人谨案西汉封拜诸侯王以大鸿胪行事至后汉而礼仪志所载则皆谒者引赞是其职已移之谒者台惟丧仪内有鸿胪传哭之文葢所司多在凶事故北齐鸿胪之职但称掌吉凶弔祭而导相礼仪则専属之谒者至唐而司仪令丞専掌凶礼仪式职制相沿其变迁固有渐也后周通典后周官品正三命秋官司仪上士正二命秋官司仪中士谨案杜佑马端临等皆以后周蕃部賔部中大夫列入鸿胪沿革然其职皆主藩属朝贡之礼与今鸿胪不同已分系诸理藩院及㑹同四译馆表内惟司仪一官掌殿庭礼仪实今鸿胪之职故着之于此篇隋隋书百官志髙祖置鸿胪寺卿少卿各一人丞二人主簿二人録事二人统司仪署令二人掌仪二十人开皇三年废鸿胪入太常十三年复置炀帝加置少卿二人文献通考隋谒者台大夫一人掌受诏劳问出使慰抚持节䇿授及受寃枉而申奏之驾出对御史引驾初魏置中书通事舍人官其后歴代皆有然非今任隋初罢谒者仍置通事舍人十六员承㫖宣𫝊开皇三年又増为二十四员及炀帝置谒者台乃改通事舍人为谒者台职谓之通事谒者置二十人新唐书百官志隋谒者台有典仪唐六典隋鸿胪寺有赞者十二人谨案魏晋以后中书省置通事舍人本掌诏诰葢如今内阁学士之职至隋而以代谒者之任则又主传宣赞引当如今鸿胪寺之职矣至谒者大夫为谒者台长官驾出则掌引驾今定制凡常朝御殿以鸿胪卿二人请驾导驾葢即其例则谒者大夫实兼有今鸿胪卿职事矣又典仪隋书失载而唐志有之亦属于谒者台当如今之序班而鸿胪寺有赞者则如今之鸣赞也唐唐六典鸿胪寺卿一人少卿二人丞一人主簿一人録事一人龙朔二年改为同文正卿咸亨元年复曰鸿胪光宅元年改为司賔寺卿神龙元年复旧掌賔客及凶仪之事领司仪署令一人丞一人掌凶礼之仪式及供丧葬之具旧唐书职官志门下省典仪二员赞者十二人掌殿上赞唱之节及殿廷版位之次凡国有大礼侍中行事及进中严外办之版皆赞相焉唐六典唐朝置典仪二人𨽻门下省初用人皆轻至贞观初李义府为之是后常用士人领赞者以知赞唱之节赞者掌赞唱为行事之节分番上下亦谓之番官谨案唐鸿胪所掌自蕃客以外惟主凶仪而殿廷赞唱之事则别以典仪及赞者司之是今鸿胪之职在唐世又属门下省矣至典仪掌版位次序如今序班而当时又兼赞唱以士人为之故其职在赞者之上亦视今制颇有不同云新唐书百官志通事舍人十六人从六品上掌朝见引纳殿廷通奏凡近臣入侍文武就列则导其进退而赞其拜起出入之节谨案唐通事舍人即隋通事谒者而改𨽻于中书省职在赞导羣臣拜起出入仪节正如今之鸿胪寺与典仪所司大畧相似而互属两省史志并不详其分职之由以开元礼考之如蕃国来朝仪则典仪位于宫县之东北赞者二人在南差退舍人引蕃主入门典仪赞拜礼毕舍人与蕃主俱退又元旦冬至朝贺仪百官入舍人引就朝堂前位皇帝升座百官以次入就北面位典仪曰再拜赞者承传在位皆再拜称贺礼毕典仪曰再拜通事舍人以次引北面位者出又元旦冬至大㑹仪典仪一人升就东阶上通事舍人引王公以下入就位侍中称制延王公等升殿典仪承传阶下赞者又承传在位者皆再拜应升殿者诸东西阶升羣臣上寿典仪曰再拜阶下赞者承传在位者皆再拜其进酒进食并同据此是典仪位在殿上当如今大朝日立于太和殿东西檐第二柱下之鸣赞官其赞者位在阶下当如今承传行礼之鸣赞官而通事舍人引王公等出入当如今引王公百官入午门左右门及左右掖门之鸿胪寺官也当时殆以通事舍人有传宣诏命之事故属之中书省而今则以其职俱併入鸿胪耳五季册府元龟后唐庄宗诏诸寺监各只置大卿官属并权停五代史王景崇传明宗即位拜通事舍人歴引进合门使谨案五季官制最为阙畧当时寺监皆依唐制则鸿胪亦必备官特其文不见于史耳至通事舍人在唐本以文臣补授后唐明宗以王景崇为之则改用武人逮宋而合门诸官皆为右职矣宋文献通考宋鸿胪寺判寺事一人以朝官以上充元丰官制行置卿少卿丞主簿各一人卿掌四夷朝贡宴劳给赐送迎之事及国之凶仪中都祠庙道释帐籍除附之禁令少卿为之贰丞参领之建炎后废鸿胪併入礼部谨案唐宋鸿胪皆主蕃国及凶仪与今鸿胪职掌全不相合以官制沿革所自未可尽畧故仍系之于此表焉章俊卿山堂考索宋朝东上合门使西上合门使凡取禀㫖命供奉乗舆朝㑹游宴及赞导三公羣臣蕃国朝见辞谢纠弹失仪之事使副専之舍人以下但道班赞唱而已政和官制横班使副之名既改为大夫而其职任则命内外官知焉其后所除总名知合门事仍兼客省四方馆之职同知合门事乃昔时之所谓副使也故事合门无通事舍人而通事舍人沿夫唐制自𨽻中书省如抽赴合门并称合门祇侯其后直授合门通事舍人非旧制也天禧中去合门二字政和六年改为宣赞舍人旧以合门通事舍人合门祇侯二等比馆班清流为进取之基非熟于朝仪不在此选又熙宁四年合门请择武臣子弟六人前后殿祇应以合门看班祇候为名候五年熟识仪数乃除合门祇候宋史职官志东上合门西上合门使各三人副使各二人宣赞舍人十人祇侯十有二人掌朝㑹宴飨供奉赞相礼仪之事使副承㫖禀命舍人传宣赞谒祇侯分佐舍人凡文武官自宰臣宗室自亲王外国自契丹使以下朝见辞谢皆掌之视其品秩以为引班叙班之次赞其拜舞之节而纠其违失若庆礼奉表则东上合门掌之慰礼进名则西上合门掌之月进班簿嵗终一易分东西班揭帖以进政和六年诏宣赞播告直诵其辞李心传建炎以来朝野杂记合门右列清选也旧有知合门事同知合门事多以外戚勲贵为之其下有合门宣赞舍人掌唱赞书命合门祇侯掌侍卫班列干道间孝宗始仿儒臣馆阁之制増置合门舍人以待武举之入官者先召试而后命供职满二年与边郡遂为戎帅部刺史之选云李焘续资治通鑑长编天禧四年三月右司谏直集贤院祖士衡言常朝起居日长春崇徳殿假日后殿中书枢密文武合班而合门祇侯一员在前随班再拜侧立赞谒以臣愚见未协轨仪欲请自今令通班合门祇侯在前殿则与内殿供奉官以下同起居后殿则与军头司官司起居然后立殿庭赞谒从之谨案宋合门本武职进身之阶称为右列清选然当时鸿胪既不司赞引凡殿廷礼仪皆合门主之通鑑长编载天禧三年十一月合门与太常礼院上大祀称庆合班图即如今之行礼仪注景祐四年九月诏合门于紫宸殿垂拱殿刋石为百官表位即如今太和殿前之品级山是合门所掌实即今鸿胪职事虽文武制异而官守固无殊也至祖士衡所云令合门祇侯先起居而后赞谒者葢以合门祇侯既当侧立赞谒自不可更随班拜跪故令其先在内起居毕后再立殿庭今三大节大朝之礼鸿胪寺职事各官先赴中和殿前行礼毕趋出各就班位候驾陞殿传赞行礼正其例耳辽辽史百官志南面官诸寺职名有鸿胪寺通事舍人院通事舍人统和七年见通事舍人李琬东上合门司太宗㑹同元年置东上合门使韩延徽传见东上合门使郑延丰东上合门副使西上合门司西上合门使统和二十一年见西上合门使丁振西上合门副使谨案辽鸿胪官制旧史已阙职掌亦未之详以辽史礼志考之当时殿廷行礼凡引羣臣合班北向起居引宋使入门及通名祇侯赞谢宣谕皆通事舍人之职祭祀读祝赞帝后诣拜位受宋使国书奏牓子引髙丽使至殿下引新进士至丹墀皆合门使之职而赞拜一节则舍人与合门使通掌之是今鸿胪职事在进时亦専属此二官也惟是拜起之节祇应以一人传唱而辽史载宋使见皇太后皇帝诸仪有契丹舍人汉人合使齐赞拜之文未喻其故殆以宋之使臣不谙国语故别令汉人赞唱与他礼不同耳金金史百官志合门东上合门使二员正五品副使二员正六品签事一员从六品掌签判合门事西上合门使二员正五品副使二员正六品签事一员从六品掌赞导殿庭礼仪合门祇侯二十五人合门通事舍人二员从七品掌通班赞唱承奉劳问之事承奉班都知正七品掌总率本班承奉之事旧置判官后罢内承奉班押班正七品掌总率本班承奉之事御院通进四员从七品掌诸进献礼物及荐享编次位序谨案金代不置鸿胪寺其以合门掌殿庭礼仪葢亦沿宋辽之制也元元史百官志侍仪司秩正四品掌凡朝㑹即位册后建储奉上尊号及外国朝觐之礼至元八年始置左右侍仪奉御二员礼部侍郎知侍仪事一员引进使知侍仪事一员左右侍仪使二员左右直侍仪使二员左右侍仪副使二员左右侍仪佥事二员引进副使侍仪令承奉班都知尚衣局大使各一员十六年省左右侍仪奉御通曰左右侍仪省引进副使及侍仪令尚衣使等员改置通事舍人十四员三十年减通事舍人七员为侍仪舍人大徳十一年陞秩正三品至大二年置典簿一员延祐七年定置侍仪使四员至治元年増置通事舍人六员侍仪舍人四员其后定置侍仪使四员正三品引进使知侍仪事二员正四品首领官典簿一员从七品属官承奉班都知一员正七品通事舍人一十六员从七品侍仪舍人十四员从九品吏属令史二人译史一人通事一人知印一人谨案元承金制亦不设鸿胪寺官而以侍仪司掌赞导行礼之事准诸今制葢侍仪使如鸿胪卿引进使知侍仪事如鸿胪少卿通事舍人如鸣赞侍仪舍人如序班也明明史职官志鸿胪寺卿一人左右少卿各一人左右寺丞各一人其属主簿㕔主簿一人司仪司賔二署各署丞一人鸣赞四人序班五十人鸿胪掌朝㑹賔客吉凶仪礼之事凡国家大典礼郊庙祭祀朝㑹宴飨经筵册封进歴进春传制奏捷各供其事外吏朝觐诸蕃入贡与夫百官使臣之复命谢恩若见若辞者并鸿胪引奏嵗正旦上元重午重九长至赐缎赐宴四月赐字扇夀缕十一月赐戴煖耳陪侍毕颁胙赐皆赞百官行礼司仪典陈设引奏外吏来朝必先演仪于寺司賔典外国朝贡之使辨其等而教其拜跪仪节鸣赞典赞仪礼凡内赞通赞对赞接赞传赞咸职之序班典侍班齐班纠仪及传赞初呉元年置侍仪司秩从五品洪武四年定侍仪使引进使奉班都知通赞通事舍人俱为七品以下官九年改为殿庭仪礼司设使一人副三人承奉一人鸣赞二人序班十六人九闗通事使一人副六人十三年改使为司正分左右司副各一人増序班至四十四人革承奉増设司仪四人二十二年増设左右司丞四人三十年始改为鸿胪寺陞秩正四品设官六十二员又设外夷通事𨽻焉建文中陞少卿以下品秩罢司仪司賔二署而以行人𨽻鸿胪寺成祖初悉复旧制孙承泽春明梦余録宣徳元年四月建鸿胪寺公署于京师谨案鸿胪本出周官大行人主领蕃国封贡自明代始専掌殿庭礼仪之事遂与歴代建置不同名虽相袭实则汉以后谒者台唐以后通事舍人合门使之任也其职在导引傧赞故汉世谒者皆于三署郎内选大音者为之而赞拜殿中音动左右史家至以为美谈逮宋世合门多用勲戚子弟不立员额于是遂为恩倖进身之途宦寺交通营求干谒富商豪子往往得之宣和中宣赞舍人至一百八员合门祇侯至七十六员每以过滥为台官论奏明代亦有鸿胪寺官生支粮肄业世相承袭冗食者多而于赞唱转不能精练我朝鸣赞序班设有定额皆选国语纯熟声音洪亮者俾充其选其有熟习传赞者即经迁擢以后亦仍令兼摄以襄大礼与应劭所谓鸿声胪传之义实为相协朝仪整肃视前代益加明备矣钦定厯代职官表卷三十三钦定历代职官表卷三十四钦定四库全书钦定厯代职官表卷三十四国子监表国子监国朝官制国子监祭酒满洲汉人各一人司业满洲䝉古汉人各一人掌成均之法以教国子及俊选之士八旗官学亦𨽻属焉分经义治事以课诸生月有试季有考以辨其诣力之勤惰学业之优劣而董劝之国初设祭酒满洲䝉古汉人各一人司业满洲二人䝉古汉人各一人顺治十七年省䝉古祭酒司业员额雍正五年复置䝉古司业一人干隆十三年省满洲司业一人其总理监事大臣自雍正三年以来始置皆由特简无定员监丞满洲汉人各一人掌学规以督教课察勤惰均廪饩核攴销有不如规者纠治之员额顺治元年定博士满洲汉人各一人掌阐明经説以助教廸与六堂助教学正学録并司南学经理事宜初置满洲博士一人汉人博士三人顺治十五年省汉人一人康熙五十二年又省一人典簿㕔典簿满洲汉人各一人掌簿书以稽文移之出入员额顺治元年定典籍㕔典籍汉人一人掌藏弆经史以偹诸生诵习凡书籍之刻板于监者则主其摹印之事以广流传员额顺治元年定率性堂汉人助教一人学正一人修道堂汉人助教一人学正一人诚心堂汉人助教一人学正一人正义堂汉人助教一人学正一人崇志堂汉人助教一人学録一人广业堂汉人助教一人学録一人八旗官学助教满洲十有六人䝉古八人六堂助教掌教八旗直省俊选之士学正学録为之贰凡诸生之学于黉舍者百五十六人在外讲肄而以时赴学考核者百二十人其持州县牒赴监考到分堂学习者无员数每旬以制艺䇿论试所习业三年期满视其等第移吏部註籍而録用之八旗官学助教掌分教八旗子弟旗各有学选满洲六十人䝉古汉军各二十人以充学生清文国语助教诏之䝉古语言文字及骑射䝉古助教教习诏之经书文艺汉人教习诏之三年学成升其尤者于太学汉人助教初设十有二人顺治十五年省六人学正初设十有二人康熙三十八年省六人五十二年又省二人学録初设六人顺治十五年省四人满洲助教顺治元年始设二人于太学寻立八旗官学令六堂分教十五年八旗各建学舎乃省太学员额而别置官学助教十有六人康熈五十七年省四人雍正三年复置䝉古助教六人亦顺治元年置十八年省四人雍正二年复置算法馆助教一人掌分教算学诸生初康熙九年始选八旗官学生习算法雍正十二年增置教习十有六人干隆三年罢八旗官学算法教习别立算学设肄业生满洲汉人各十有二人䝉古汉军各六人附学生二十四人以汉人教习二人佐训课助教综司之凡线面体三部各限一年业成七政共限二年满五嵗乃甄録之视出身有差以钦天监博士天文生叙用鄂罗斯馆助教满洲汉人各一人掌教鄂罗斯所遣入学子弟于官学及六堂助教内抡选二员兼司之不为额阙又琉球等国有遣子弟入学者选贡生一人教习而以博士一人董率之笔帖式满洲四人䝉古二人汉军二人满洲汉军员额顺治元年置䝉古员额顺治十八年置厯代建置三代尚书舜典帝曰䕫命汝典乐教胄子孔安国传胄长也谓元子以下至卿大夫子弟陆徳明释文王云胄子国子也谨案太学之制昉于五帝郑康成引董仲舒説谓五帝名太学曰成均者是也而教胄子之官则肇于舜之命䕫葢五帝三王之学政皆由乐始故以乐官兼之汉魏而后博士官𨽻属太常其意实本于此今故引冠厯代建置之首以明原起焉周礼地官师氏中大夫一人上士二人府二人史二人胥十有二人徒百有二十人掌以媺诏王以三徳教国子一曰至徳以为道本二曰敏徳以为行本三曰孝徳以知逆恶教三行一曰孝行以亲父母二曰友行以尊贤良三曰顺行以事师长掌国中失之事以教国子弟凡国之贵逰子弟学焉保氏下大夫一人中士二人府二人史二人胥六人徒六十人掌谏王恶而养国子以道乃教之六艺一曰五礼二曰六乐三曰五射四曰五驭五曰六书六曰九数乃教之六仪一曰祭祀之容二曰賔容之容三曰朝廷之容四曰丧纪之容五曰军旅之容六曰车马之容周礼春官大司乐中大夫二人掌成均之法以治建国之学政而合国之子弟焉凡有道有徳者使教焉死则以为乐祖祭于瞽宗以乐徳教国子中和祇庸孝友以乐语教国子兴道讽诵言语以乐舞教国子舞云门大卷大咸大㲈大夏大濩大武乐师下大夫四人掌国学之政以教国子小舞大胥中士四人掌学士之版以待致诸子小胥下士八人掌学士之徴令而比之籥师中士四人掌教国子舞羽龡籥礼记王制乐正崇四术立四教顺先王诗书礼乐以造士春秋教以礼乐冬夏教以诗书王大子王子羣后之大子卿大夫元士之适子国之俊选皆造焉凡入学以齿礼记文王世子凡学世子及学士必时春夏学干戈秋冬学羽籥皆于东序小乐正学干大胥赞之籥师学戈籥师丞赞之胥鼓南春诵夏弦大师诏之瞽宗秋学礼执礼者诏之冬读书典书者诏之礼在瞽宗书在上庠凡祭与养老乞言合语之礼皆小乐正诏之于东序大乐正学舞干戚语说命乞言皆大乐正授数大司成论说在东序谨案古者建国君民教学为先而后儒聚讼纷纭亦莫甚于三代学校之制其异同得失难以槩论而要其大端不过立学之地入学之人教学之官三者而已谨以经传所载㕘合诸家折衷而考论之葢自五帝建学名为成均其后虞曰庠夏曰序殷曰瞽宗周人立辟廱于中而以四代之学环建于外南为成均北为上庠东为东序西为瞽宗是为五学辟廱为天子承师问道及养老更献戎㨗之地虽世子齿学不得就而四学则令国子肄业焉此外又有门闱之学四郊之学是为小学故以四学对辟廱则辟廱为太学而以小学对四学则四学皆为太学矣此立学之地也大胥掌学士之版文王世子学世子及学士必时郑司农曰学士谓卿大夫诸子学舞者郑康成曰学士谓司徒论俊选所升于学者葢以其教于学故总名之曰学士而其途各异抡选亦有区分如公卿大夫元士之适子以其父兄皆有爵列于国则谓之国子皆当入太学与王子齿其卿大夫之庶子为国子之倅者则谓之诸子皆统于诸子之官而时亦升于太学以教之若乡遂都鄙所賔兴及侯国嵗贡者曰选士俊士亦咸造焉此入学之人也至教之之官立法尤为详偹其虎门之学则选国子中秀异者使师氏教之与王子共学不在太学之数而四学之中于成均学乐徳乐舞乐语则以大司乐教之于上庠学书则以典书者教之于东序学干戈羽籥则以乐师籥师教之于瞽宗学礼及诵弦则以执礼者及大师教之而师氏亦兼在东序为国子论説其义理浅深才能优劣谓之大司成此教学之官也后世以祭酒为出于师氏之职因以大司成当之不知师氏王举则从惟在虎门之左必不能常入太学其朝夕授业者固当属之大小乐正耳富大用事文类聚成王时彤伯入为祭酒杜佑通典孙卿在齐为三老称祭酒太平御览韦昭辨释名曰祭酒者谓祭六神以酒醊之也辨云凡㑹同飨䜩必尊长先用酒以祭故曰祭酒汉时呉王年长以为刘氏祭酒是也胡广曰凡官名祭酒皆一位之元长古者賔得主人馔则老者一人举酒以祭地故以祭酒为称汉之侍中魏之散骑常侍功髙者并为祭酒用其义也礼记文王世子乐正司业父师司成贾公彦疏司是职司故训为主谓乐正主太子诗书之业父师主太子成就其徳行也谨案祭酒名官始于汉之博士祭酒而如诸书所载则成周已有此称葢取举酒祭地为义乃同列中以齿徳相推之辞故胡广以为一位之元长其曰博士祭酒者谓博士中之最长者耳与三老祭酒侍中祭酒常侍祭酒同义并非官号也后世去博士二字而专以祭酒繋衔非其本意矣至司业之官本隋代取礼记乐正司业之文以为名而郑康成原註未及业字之义据贾公彦疏则业当为学业之业而唐书归崇敬传又载崇敬为国子司业上言司业在礼记乐正司业正长也言乐官之长司主此业尔尔雅云大版谓之业按诗周颂设业设虡崇牙树羽则业是悬钟磬之簨虡也今太学既不教乐于义无取请改国子监为辟雍省祭酒为太师氏司业一为左师一为右师诏下尚书集百僚定议以闻议者重难改作其事不行云云是业字又当为虡业之业顾炎武日知録云诗传业大版也所以餙栒为县也捷业如锯齿或白画之尔左氏昭九年传辰在子夘谓之疾日君彻宴乐学人舎业礼记檀弓大功废业竝谓此也悬者常防其坠故借为敬谨之义书之兢兢业业诗之赫赫业业有震且业是也凡人所执之事亦当敬谨故借为事业之义易传之进徳修业盛徳大业礼记之敬业乐羣是也然三代诗书之文并无此义是业字古无学业之训乐正司业自当作虡业解为长特其名相沿既久学者或习其称而昧所由来谨先掲其义于此焉秦册府元龟秦置博士掌通古今太平御览应劭汉官仪曰博士秦官博者通博古今士者辨于然否谨案班固称六国时往往有博士则其官不始于秦而秦时令博士预朝廷大议偹左右顾问则所职尤重虽经始皇焚书坑儒之祸而二世时叔孙通犹待诏博士山东兵起二世尚召博士诸儒生而问之是其官仍旧不废观李斯所奏称非博士官所职天下敢有藏诗书百家语者悉诣守尉杂烧之可知博士官所职者尚存葢犹令其典司经籍也且既以博士为官必有生徒转相传授秦本纪载卢生言博士七十人偹员弗用而诸生在咸阳者使御史案问至杀四百六十余人诸生在骊山为伏机所杀者又七百余人其数如此之多葢七十人乃博士员额而所谓数百人者皆诸生之𨽻于博士官如汉世博士弟子之类耳汉汉书百官公卿表博士秩比六百石员多至数十人汉书武帝本纪建元五年置五经博士元朔五年诏曰太常其议予博士弟子崇乡党之化以厉贤才焉丞相宏请为博士置弟子员学者益广汉书宣帝本纪立梁邱易大小夏侯尚书糓梁春秋博士册府元龟汉兴武帝初置五经博士掌教弟子国有疑事掌承问对本四百石升比六百石初文帝欲广游学之路论语孝经孟子尔雅皆置博士至是遂罢𫝊记博士太平御览汉旧仪曰孝文皇帝时博士七十余人朝服元端章甫冠武帝置博士取学通有修博识多艺晓古文尔雅能属文章者为之朝贺位次中都官吏称先生不得言君其弟子称门人也通典平帝元始四年改博士为博士师汉书艺文志注段嘉东海人为博士师后汉书苏竟传平帝世竟以明易为博士讲书祭酒汉书儒林传武帝为博士官置弟子五十人昭帝増满百人宣帝増倍之成帝末増三千人谨案西汉博士𨽻太常马廷鸾谓有周成均𨽻宗伯之意然博士虽云太常之属而毎令丞相御史中二千石二千石杂举以任之故特重其职称为学官史记儒林传公孙宏为学官是也又称为儒官汉书师丹传尚书劾博士申咸炔钦幸得以儒官选擢偹腹心是也又称为礼官王式传式除为博士衣博士衣而不冠曰刑余之人何宜复充礼官是也据史传所载当时朝廷大事下公卿议者皆令博士预议而出使四方入侍禁近亦多以博士充其选不但教授生徒而已葢汉世崇尚经术博士多择名流以偹顾问其髙第者往往列为九卿薛宣传载宣奏故大司空何武师丹故丞相孔光故左将军彭宣经皆更博士位厯三公可与建教化图安危云云夫以厯位三公之人而犹必引其曽官博士以为重亦可知其为一代之清选矣后汉书百官志博士祭酒一人六百石本仆射中兴转为祭酒博士十四人比六百石易四施孟梁邱京氏尚书三欧阳大小夏侯氏诗三鲁齐韩氏礼二大小戴氏春秋二公羊严颜氏掌教弟子承问对本四百石宣帝増秩马端临文献通考光武中兴立五经博士各以其法教授凡十四博士太常差次总领焉章怀太子李贤后汉书注汉官仪曰博士十四人太常差选有聪明威重一人为祭酒总领纲纪其举状曰生事爱敬丧没如礼通易尚书孝经论语兼综载籍穷微阐奥隠居乐道不求闻达身无金痍痼疾三十六属不与妖恶交通王侯赏赐行应四科经任博士下言某官某甲保举后汉书翟酺传酺为大匠上言光武起太学博士舎内外讲堂诸生横巷为海内所集袁宏后汉纪永平中崇尚儒学自皇太子诸王候及功臣子弟莫不受经又为外戚樊氏郭氏隂氏马氏诸子弟立学号四姓小侯置五经师谨案汉东京但有太学之名未闻别建国子学而魏书刘芳传引洛阳记谓国子学宫与天子宫对太学在开阳门外又以国子学与太学岐为两地考郦道元水经注洛水东经国子太学石经北汉魏以来置太学于国子堂云云是东汉太学讲堂本名国子堂故又号为国子太学即博士讲肄之地并无两学其洛阳记所云国子学殆指为四姓小侯所建之学也又案汉武帝立三雍宫説者谓明堂辟廱灵台也然祇以祠祀上帝并非养士之所故晋灼汉书注谓西京无太学而攷之于史如何武传称学长安歌太学下鲍宣传称博士弟子济南王咸等举幡太学下又似西京已立太学马端临亦但称当考而不能定其是非谨以纪传之文㕘稽互证疑西汉虽无太学而博士实有官舎为聚讲行礼之所如王式传徴为博士既至止舎中此即博士官舎可知而成帝纪鸿嘉二年三月博士行饮酒礼有雉蜚集于庭厯阶升堂而雊后集诸府又集承明殿是其地应与诸公府相近凡乡饮大射皆就以行事焉故当时即谓之为太学也自平帝时王莾为宰衡起国学于郭门之西南为博士之宫中央为射宫而光武亦起太学博士舎内外讲堂诸生黉巷于是学官居息诸生讲肄之地始与学合矣三国三国蜀志许慈传慈与胡潜并为博士子勋传其业复为博士尹黙传子宗传其业为博士三国魏志文帝纪黄初五年夏四月立太学制五经课试之法置春秋谷梁博士通典魏置博士十九人裴松之三国志注乐详黄初中徴拜博士于时太学初立有博士十余人学多褊狭惟详五业并授以是独擅名三国吴志三嗣主传孙休永安元年十二月诏曰其案古置学官立五经博士核取应选加其宠禄科见吏之中及将吏子弟有志好者各令就业一嵗课试差其品第加以位赏晋宋书礼志晋武帝咸宁二年起国子学葢周礼国之贵游子弟所谓受教于师氏者也册府元龟晋承魏制置博士十九人武帝初立国子学以教生徒而𨽻属太学定置国子祭酒博士各一人助教十五人博士皆取履行清淳通明典义者若散骑常侍中书侍郎太子中庶子以上皆得召试元帝初减国子祭酒博士助教为九人大兴中又置周易仪礼公羊博士末年増国子仪礼春秋公羊博士各一人合为十一人后又増为十六人不复分掌五经而谓之太学博士秩六百石孝武太元中损国子助教为十员南齐书礼志晋初太学生三千人既多猥杂欲辨其泾渭始立国子学官品第五以上得入国学太学之与国学斯是晋世殊其士庶异其贵贱耳然贵贱士庶皆须教成故国学太学两存之也太平御览齐职仪曰晋令博士祭酒掌国学而国子生师事之祭酒执经葛巾单衣终身致敬谨案周成均之法本以教国子而俊选咸得造焉故其时讲业之所惟称太学未尝独取国子为学名也其国子之置学实始于晋代而犹与太学并建称为两学潘岳闲居赋两学齐列双宇如一右延国胄左纳良逸李善文选注引郭縁生述征记云国学在辟雍东北五里太学在国学东二百步是也葢国学以教胄子太学以选贤良乃即生徒肄习之地以为别而师儒之职则固无所区分其称国子祭酒特举其所重者以名官耳宋齐梁陈通典宋文帝元嘉二十年立国子学二十七年废宋书百官志国子祭酒一人国子博士二人国子助教十人分教国子若不置学则助教惟置一人而祭酒博士常置也南齐书百官志国子祭酒一人博士二人助教十人建元四年有司奏置国学祭酒准诸曹尚书博士准中书郎助教准南台御史选经学为先若其人难偹给事中以还明经者以本位领其下典学二人户曹仪曹各二人治礼吏八人保学医二人威仪二人其夏国讳废学有司奏省助教以下永明三年立学尚书令王俭领祭酒八年国子博士何允单为祭酒疑所服陆澄等皆不能据遂以元服临试月余日博议定乃服朱衣谨案宋齐祭酒正除者少史传所载如竟陵王子良以司徒张绪以太常卿王俭以侍中尚书令并领国子祭酒葢如今之总理监事大臣又宋齐惟置国子学而史载范泰为太学博士则二名亦可互称葢已合国学太学为一矣册府元龟梁国子祭酒一人班第十三比列曹尚书又置国子博士二人为九班助教十人班第二又置太学博士八人班第三又置五经博士各一人司马光资治通鑑梁武帝天监四年春正月诏置五经博士广开馆宇招内后进于是以贺㻛及平原明山賔吴兴沈峻建平严植之补博士各主一馆馆有数百生给其饩廪其射䇿通明者即除为吏隋书百官志梁国学又有限外博士员旧国子学生限以贵贱帝欲招来后进五馆生皆引寒门儁才不限人数大同七年国子祭酒到溉等又表立正言博士一人位视国子博士置助教二人谨案梁代国子太学复分为二博士然实止一学南史到洽传洽迁国子博士奉勅撰太学碑可知国子学即太学并非有两地也册府元龟陈国子祭酒秩中二千石品第三博士品第四秩千石国子助教太学博士并品第八秩六百石北魏魏书儒林传太祖初定中原立太学置五经博士生员千有余人天兴二年増国子太学生员至三千太宗世改国子为中书学立教授博士世祖始光三年别起太学于城东太和中改中书学为国子学又开皇宗之学及迁都洛邑诏立国子太学四门小学世宗时复诏营国学树小学于四门大选儒生以为小学博士员四十人神龟中将立国学诏以三品已上及五品清官之子以充生选未及简置仍复停寝正光二年乃释奠于国学始置国子生四十六人册府元龟后魏国子祭酒本第四品上后増为从三品国子博士从第五品上后増为第五品国子助教五人从七品太学博士第六品后降为第七品太学助教第八品中四门博士第九品魏书李䜣传诏崔浩选中书学生学业优者为助教浩阿其亲戚恭宗闻之世祖世祖意在于䜣遂除中书助教博士魏书李彪传初为中书教学博士魏书刘芳传太和中芳表曰洛阳记国子学与天子宫对太学在开阳门外今徙县嵩瀍皇居伊洛宫阙府寺佥复故趾国学应在宫门之左至如太学基所炳在仍旧营搆又太和二十年发勅于四门置学臣案自周已上太学在国四小在郊今太学故坊基趾寛广四郊别置相去辽濶检督难周计太学坊并作四门犹为太广以臣愚量同处无嫌从之魏书术艺传殷绍世祖时为算生博士给事东宫西曹魏书髙祖本纪太和十六年幸皇宗学亲问博士经义魏书孙惠蔚传为中书博士转皇宗博士谨案北魏置国子学于宫门之左太学于城东四门学于四郊各有博士助教官而以国子祭酒总统之三学并立实自魏始据刘芳传所载太学当即置于开阳门外东汉旧址又以四郊太逺而併四门学附之其规制如此然考杨衒之洛阳伽蓝记载阊阖门前御道东有司徒府府南有国子学堂内有孔子像颜渊问仁子路问政在侧葢即所谓国子学而于开阳门外之太学则但云开阳门御道东有汉国子学堂堂前有石经碑髙祖题为劝学里而已并未言魏朝别有营搆是三学分建虽有其文而未行其生徒讲肄者实止国子一学也至四门为小学葢仿三代郊外小学以教国人之法剏于魏而隋唐以后皆因之今制分设八旗官学以训廸其子弟与四门学之在四郊者颇为相近其算生博士亦与今算学馆助教相同又魏置皇宗学别立博士魏书任城王澄传载澄于世宗时上表以宗人有阙四时之业请修复皇宗之学诏尚书量宜修立葢迁洛以后其事渐废故澄请复之今制左右翼各设宗学一觉罗学四𨽻属宗人府择宗室觉罗子弟聪秀者入学以王公总其事而置总管副管教习等员以时课习劝学兴行葢即如魏之皇宗学而法制益加详偹焉北齐隋书百官志后齐国子寺掌训教胄子祭酒一人亦置功曹五官主簿録事员领博士五人助教十人学生七十二人太学博士十人助教二十人太学生二百人四门学博士二十人助教二十人学生三百人北齐书儒林传齐氏太学博士徒有虚名惟国子一学生徒数十人耳胄子以通经进仕者惟崔子发宋游卿而已后周通典后周官品正三命地官师氏中大夫正四命地官小师氏春官太学博士下大夫正三命春官太学助教小学博士上士正二命春官小学助教中士王应麟玉海后周武帝天和二年立露门学置生七十二人后周书沈重传天和六年授露门博士仍于露门馆为皇太子讲论后周书熊安生传拜露门学博士下大夫后周书乐逊传治太学博士转治小师氏下大夫谨案册府元龟称后周有博士助教而祭酒无闻焉今考后周设官全仿周礼其师氏小师氏即汉魏以来祭酒之职故乐逊以博士转为此官不得谓之无闻册府元龟葢考之未审也至周置露门学葢本周门闱小学之遗意故别置露门学博士与太学博士命数相同其师氏小师氏殆即兼领此二学者欤隋隋书百官志髙祖受命置国子寺祭酒一人属官有主簿録事各一人统国子太学四门书算学各置博士国子太学四门各五人书算各二人助教国子太学四门各五人书算各二人学生国子一百四十人太学四门各三百六十人书四十人算八十人仁寿元年罢国子学惟立太学一所置博士五人学生七十二人焬帝即位改为国子监依旧置祭酒加置司业一人丞三人国子学置博士助教各一人学生无常员太学博士助教各二人学生五百人谨案自汉以降博士皆𨽻于太常至隋而国子寺始别为一署无所统属寻又改名国子监并剏置司业之官遂至今沿为定式焉唐新唐书百官志国子监祭酒一人司业二人掌儒学训导之政总国子太学广文四门律书算七学天子视学皇太子齿胄则讲义释奠丞一人掌判监事主簿一人掌印局督监事七学生不率教者举而免之録事一人国子博士五人掌教三品以上及国公子孙从二品以上曽孙为生者五分其经以为业周礼仪礼礼记毛诗春秋左氏传各六十人暇则习𨽻书国语説文字林三苍尔雅每嵗通两经求仕者上于监秀才进士亦如之学生以长幼为序习正业之外教吉凶二礼公私有事则相仪助教五人掌佐博士分经教授直讲四人掌佐博士助教以经术讲授五经博士各二人掌以其经之学教国子周易尚书毛诗左氏春秋礼记为五经论语孝经尔雅不立学官附中经而已太学博士六人助教六人掌教五品以上及郡县公子孙从三品曾孙为生者五分其经以为业每经百人广文馆博士四人助教二人掌领国子学生业进士者四门馆博士六人助教六人直讲四人掌教七品以上侯伯子男子为生者及庶人子为俊士生者律学博士三人助教一人掌教八品以下及庶人子为生者律令为颛业兼习格式法例书学博士二人助教一人掌教八品以下及庶人子为生者石经説文字林为颛业兼习余书算学博士二人助教一人掌教八品以下及庶人子为生者二分其经以为业九章海岛孙子五曺张邱建夏侯阳周髀五经算缀术缉古为颛业兼习记遗三等数凡六学束脩之礼督课试举皆如国子助教以下所掌亦如之册府元龟唐贞观初改国子寺为监六年复置国子司业一人龙朔二年改国子监为司成馆祭酒为大司成司业为少司成博士为司成宣业咸亨初改司成馆复为国子监大司成少司成复为祭酒司业光宅初改国子监为成均监祭酒为成均祭酒神龙初改成均监复为国子监唐书选举志唐制凡学六皆𨽻于国子监博士助教分经授诸生未终经者无易业诸学生通二经俊士通三经已及第而愿留者四门学生补太学太学生补国子学三班畨下日愿入学者聴附国子学太学及律馆习业蕃王及可汗子孙愿入学者附国子学读书谨案自北齐立国子寺隋改为监嗣后建国学者皆以国子为名其实当时诸学并建其品官及庶人之子为生徒者各以差等分𨽻国子乃专教三品以上子孙之学以此名监葢特取其居首者以槩其余耳元代以后博士助教总为一学无分教之法诸生亦不复以贵贱为区别而学校犹独䝉国子之名葢亦沿用隋唐之旧也又案唐国子监所𨽻凡七学韩愈昌黎集请上尊号表称臣所管国子太学广文四门及书算律等七馆学生此自是当时定制唐六典祗称国子监掌六学者葢书成于开元之时广文学尚未置也然考中叶以后他书所载如何蕃传称六馆之士百余人言于司业阳城李观书称学有六馆生有三千亦皆不数广文在内据郑䖍传元宗置广文馆以䖍为博士久之雨坏庑舎有司不复修完寓泊国子馆自是遂废当时殆因广文国子併在一馆故言学制者仍通称为六馆欤五季册府元龟唐置国子监祭酒司业博士助教五代因之五代㑹要后唐天成三年正月中书门下奏伏以祭酒之资厯朝所贵爰从近代不重此官况属圣朝方勤庶政须宏雅道以振时风望令宰臣一员兼判国子祭酒勅宜令宰臣崔协兼判谨案唐书郑覃传文宗以覃名儒故令以宰相领祭酒葢如今之总理监事大臣后唐以崔协兼判祭酒当亦沿唐朝旧例也宋宋史职官志国子监置祭酒司业丞主簿各一人太学博士十人正録各五人武学博士二人律学博士正各一人祭酒掌国子太学武学律学小学之政令司业为之贰丞㕘领监事博士掌分经讲授考校程文以徳行道艺训导学者正録掌举行学规凡诸生之戾规矩者待以五等之罚考校训导如博士之职职事学録五人掌与正録通掌学规学谕二十人掌以所授经传谕诸生直学四人掌诸生之籍及稽察出入凡八十斋斋置长谕各一人掌表率斋生凡戾规矩者纠以斋规五等之罚仍月考斋生行艺着于籍武学博士学谕各二人掌以兵书弓马武艺训诱学者律学博士二人掌传授法律及校试之事小学置职事教谕二人掌训导及考校责罚学长二人掌序齿位纠不如仪者集正二人掌籍诸生名氏纠程课不逮章俊卿山堂考索国子监祭酒宋初有判监事有管勾监事待制以上则为判余为管勾元丰正官名置国子监祭酒掌三学之教法政令崇宁立辟雍置大司成一员为师儒之首位在诸曺侍郎上政和罢辟雍官属建炎三年併国子监归礼部绍兴三年复置十二年始置祭酒司业宋有同判监事同管勾监事或带职朝官充元丰置司业建炎三年省绍兴十二年复置隆兴併省司业不与祭酒并除干道七年欲除刘焞孝宗曰司业乃祭酒之贰并置何妨于是始并置监丞宋景祐二年孙祖徳请于直讲京官内差一员充监丞诏学官兼领掌钱谷出纳之事元丰置祭酒司业而监之事则丞与焉国子博士宋国子监初无博士有直讲八人熙宁改为太学博士元丰定制亦无国子博士大观元年薛昻乞置国子博士四员与太学官分掌教导从之主簿以京官或选人充掌文簿或勾考其出入焉元丰元年诏省主簿三年罢书库官复置主簿国子正録元丰定制未置大观元年薛昻乞置国子正録凡二员书库官以京朝官充掌印经史羣书以偹朝廷宣索赐予之用及出鬻而收其直以上于官建炎三年省绍兴十三年复置一员后省三十二年诏学官兼书库干道七年复置太学博士毎经二人掌分经讲授考校程文以徳行道艺训导学者建炎南渡废绍兴十三年始复建太学置博士二员太学正録仁宗朝胡瑗掌太学其正録第补诸生熙宁末兴三舎始选官为正録如学官之例学正五人学録五人元祐三年罢命官正録以上舎内舍生充后复置命官学正二员绍圣改元复元丰学制命官学职悉仍旧焉武学博士武学谕各二人庆厯三年置学未㡬省熙宁五年复置选文武官知兵者充教授元丰官制行改为武学博士建炎兵兴废绍兴二十六年诏武学博士学谕各置一员谨案宋国子监所掌仿唐制以国子太学为二学分置博士正録学谕等官而肄习者实祇有太学一所虽元丰初编修学制所言监以国子为名而无国子教养之实乞令清要官亲戚并入监听读然所置国子生额不过二百人而太学生至四千余人可知国子太学分教已徒有虚名究之入学者皆俊选之士葢当时品官子弟多以䕃叙入仕不借国学为出身之途故虽国子名存而实则与古异矣玉海元丰七年吏部请于四选补算学博士阙从之诏通算学者就试上等除博士中下等除学谕元祐元年罢崇宁三年复建五年四月罢十一月复置算学𨽻秘省大观四年併入太史局谨案宋算学不𨽻国子监与唐制不同又唐四门学宋于庆厯中暂置即废书学则崇宁中与画学并设有博士学谕正録各一人初𨽻国子监后併入翰林书艺局广文馆则元祐初以四方㳺士冐畿县户应试者多因置广文馆生许其执牒騐试亦一时权宜之法今并附见于此辽辽史百官志上京国子监太祖置有祭酒司业监丞主簿国子学有博士助教又有东京学中京学中京别有国子监与朝官同南京学亦曰南京太学太宗置圣宗统和十三年赐水硙庄一区又有西京学金金史百官志国子监国子学太学𨽻焉祭酒正四品司业正五品掌学校丞二员从六品明昌二年増一员兼提控女直学国子学博士二员正七品分掌教授生员考艺业助教二员正八品教授四员正八品分掌教诲诸生国子校勘从八品掌校勘文字国子书写官从八品掌书写实録太学博士四员正七品助教四员正八品元元史百官志䝉古国子监秩从三品至元十四年始立置司业一人二十九年准汉人国学例置祭酒司业监丞祭酒一员从三品司业二员正五品监丞一员正六品令史一人笔且齐一人知印一人䝉古国子学秩正七品博士二员助教二员教授二员学正学録各二员掌教习诸生后增学正二员学録二员三十一年增助教一员典给一人后定置博士二员正七品助教二员教授二员并正八品学正学録各二员典书一人典给一人国子监至元初以许衡为集贤馆大学士国子祭酒教国子与䝉古大姓四集赛人员选七品以上朝官子孙为国子生随朝三品以上官得举凡民之俊秀者入学为陪堂生伴读至元二十四年始置监祭酒一员从三品司业二员正五品掌国之教令皆徳尊望重者为之监丞一员正六品专领监务典簿一员令史二人译史知印典吏各一人国子学秩正七品置博士二员掌教授生徒考校儒人着述教官所业文字助教四员分教各斋生员大徳八年为分职上都増置助教二员学正二员学録二员督习课业典给一员掌生员膳食兴文署秩从六品署令一员以翰林修撰兼之署丞一员以翰林应奉兼之至治二年罢置典簿一员从七品掌提调诸生饮膳与凡文牍簿书之事仍置典吏一人元史选举志至元二十四年立国子学而定其制设博士通掌学事分教三斋生员讲授经㫖究正音训复设助教同掌学事而专守一斋正録申助规矩督习课业元文类世祖即位内设胄监外设提举官以领学校至元八年颁行国字又设䝉古字学视儒学而加重焉谨案元以䝉古国子监属翰林院国子监属集贤院别置兴文署以教授生徒其制兴唐宋稍异又厯代皆以品官子弟为国子生士民子弟为太学生分学教肄自元以七品以上朝官子孙为国子生而取庶民之俊秀者为陪堂伴读始合太学生于国子至今遂沿为定法其置游艺依仁据徳志道时习日新六斋令博士分教以次递陞亦今国子监六堂之制所由昉也明明史职官志国子监祭酒一人司业一人其属绳愆㕔监丞一人博士㕔五经博士五人率性修道诚心正义崇志广业六堂助教十五人学正十人学録七人典簿㕔典簿一人典籍㕔典籍一人掌馔㕔掌馔二人祭酒司业掌国学诸生训导之政令监丞掌绳愆㕔之事以㕘领监务坚明其约束诸师生有过及廪膳不洁竝纠惩之而书之于集愆册博士掌分经教授而时其考课典簿典文移金钱出纳支受典籍典书籍掌馔掌饮馔明初即置国子学设博士助教学正学録典乐典书典膳等官吴元年定国子学官制増设祭酒司业典簿洪武八年又置中都国子学命国子学分官领之十三年改典膳为典馔十五年改为国子监秩从四品设祭酒一人司业一人监丞典簿各一人博士三人助教十六人学正学録各三人掌馔一人中都国子监制亦如之二十四年更定国子监品秩员数中都国子监设祭酒司业监丞典簿博士学正学録掌馔各一人助教二人品秩与在京同二十六年罢中都国子监永乐元年置国子监于北京设祭酒司业监丞典簿博士学正学録掌馔各一人助教二人宣徳九年省司业𢎞治十五年复设明初祭酒司业择有学行者任之后皆由翰林院官迁转明史选举志明初改应天府学为国子学后改建于鸡鸣山下既而改学为监设祭酒司业等官分六堂以馆诸生厚给廪饩其教之之法毎旦祭酒司业坐堂上属官自监丞以下首领则典簿以次序立诸生揖毕质问经史拱立听命惟朔望给假余日升堂㑹馔乃㑹讲复讲背书轮课以为常永乐元年始设北京国子监十八年迁都乃以京师国子监为南京国子监而太学生有南北监之分矣谨案三代成均之法如师氏大司乐等其职皆主于教国子吕祖谦谓国子是世禄之家鲜克由礼不可不设官以教养之而乡遂州党所兴贤能之士不更见有掌教之官当由学校事重非有司簿书期㑹所领不𨽻于六官故周礼未之及也秦汉而后建学者虽以国子为名其实世官之法久废所教皆民间之俊选故自西汉时博士弟子已多至数千人厯代相沿员额浸广设官分课损益非一于人材固多所造就而教之无法流弊亦往往潜滋如东汉太学诸生三万余人各立部党自相标榜史称其嘘枯吹生三府辟召常出其口公卿以下莫不畏其贬议致醸成党锢之祸流毒无穷逮宋而太学生恣横尤甚靖康之季以请用李纲至于聚衆数千伏阙槌鼓击杀中使宋廷无可如何比南渡而太学尤皆阘茸之流大扺以献颂拜表希望恩泽一有不及谤议喧然甚且三学诸生动称卷堂大散挟制朝廷目无法纪迄于明世遗习尚存及其末造而请以魏忠贤配享孔子者即出于太学诸生儒风扫地洵由法制不立教化不明无以整齐约束之所致也国家学校风行教思广被皇上崇儒重道屡䝉圣驾临雍释奠懋举隆仪太学文庙发帑重葺易覆黄瓦规制有加兹复特命増建辟雍典章美偹桥门璧水益焕新模槐市生徒沐浴圣人之化泽无不奋兴观感以共㳺于荡平正直之途训厉渐摩士风丕变誉髦兴咏信为逺轶周京矣钦定厯代职官表卷三十四钦定历代职官表卷三十五钦定四库全书钦定厯代职官表卷三十五钦天监表钦天监国朝官制钦天监监正满洲一人西洋一人监副满洲汉人各一人左右监副各西洋一人掌测候推步之法观察星辰稽定节序占天象以授人时所属有时宪天文漏刻三科初顺治元年设钦天监监正等官皆以汉人除授康熈四年定置满洲汉人监正各一员满洲汉人左右监副各二员八年以西洋人充汉监正员额寻又増置西洋监副一员雍正三年以西洋人实授监正干隆十八年省监副满洲汉人员额各一増置西洋左右监副为二员其总理监务王大臣自干隆十年以来始置皆由特简无定员时宪科五官正满洲二人䝉古二人春夏中秋冬五官正汉人各一人秋官正汉军一人五官司书汉人一人博士满洲一人汉军二人䝉古二人汉人十有六人掌推天行之度騐嵗差以均节气凡时宪书之以国书䝉古文译布者满洲䝉古五官正司之推筭日月交食七政相距冲退留伏交宫同度等事汉人五官正司之推騐日月五星相距等事汉军秋官正司之校刋时宪书以颁四方五官司书司之博士嵗以汉人二人直谯楼视更鼓之节余各从其长以分典厥事五官正满洲䝉古汉人员额俱康熈四年定又初沿明制设有回回科顺治初裁革以其职改𨽻汉军秋官正五官司书初置二人康熈十四年省一人博士初置满洲䝉古共六人不分员额除授又汉军三人汉人三十六人康熈四年省汉人博士十有四人五年复増设汉人博士二人干隆四十七年定置满洲博士四人䝉古博士二人皆分𨽻三科焉天文科五官灵台郎满洲二人䝉古一人汉军一人汉人四人五官监候汉人一人博士满洲三人汉人二人掌眂天象之垂书云物以协嵗占毎日以满洲汉人官各一人率天文生十有五人登观象台考仪器以窥干象毎时以四人分观四方昼夜轮直凡八节风占及云气流星诸象当奏者送监宻题以闻五官灵台郎初置满洲䝉古共三人不分员额除授干隆四十七年定置满洲二人䝉古一人汉军汉人灵台郎及五官监候各员额俱康熈四年定又原设汉人五官保章正二人康熈十四年省漏刻科五官挈壶正满洲䝉古各一人汉人二人五官司晨汉军一人博士汉人六人掌调壶漏测中星审纬度相隂阳以诹时日而卜营建焉五官挈壶正初置满洲䝉古共二人不分员额除授干隆四十七年定置满洲一人䝉古一人汉人挈壶正员额康熈四年定五官司晨初置汉军汉人各一人康熈十四年省汉人员额主簿㕔主簿满洲汉人各一人掌章奏文移簿籍员额康熈四年定食俸天文生满洲䝉古十有六人汉军八人汉人二十四人食粮天文生汉人五十六人食粮隂阳生汉人十人满洲䝉古汉军天文生俱以筭学生选充视笔帖式食俸汉人天文生隂阳生以筭学生暨肄业生选充食俸者视从九品食粮者亦以九品顶带给之均与世业子弟分班补用天文生分𨽻三科各司推筭观候之事隂阳生𨽻漏刻科主谯楼直更监官以时考其术业而进退之笔帖式满洲十有一人䝉古四人汉军二人笔帖式员额俱康熈四年定歴代建置三代春秋左氏传郯子曰我髙祖少皥摰之立也鳯鸟适至故纪于鸟为鸟师而鸟名鳯鸟氏歴正也元鸟氏司分者也伯赵氏司至者也青鸟氏司启者也丹鸟氏司闭者也国语楚语少昊氏之衰九黎乱徳人神杂扰颛顼受之乃命南正重司天以属神火正黎司地以属民使复旧章无相侵渎其后尧复育重黎之后不忘旧者使复典之以至于夏商尚书尧典乃命羲和钦若昊天歴象日月星辰敬授人时孔安国传重黎之后羲氏和氏世掌天地四时之官孔颕逹疏少昊五鸠氏即周世卿官别有鳯鸟氏为歴正班在五鸠之上是上代以来皆重歴数故知尧于卿官之外别命羲和掌天地于时羲和似尊于诸卿后世以来稍益卑贱周礼太史即古羲和之任也谨案史记封禅书称黄帝迎日推䇿而左传所纪少昊时有司分至启闭之官嗣后颛顼命重黎帝尧命羲和説者谓羲即重之后和即黎之后世掌天地盖古圣人奉若天道大戴礼记所谓慎守日月之数以察星辰之行序四时之顺逆者其事甚鉅故特重其官皆以上卿掌之良以抚辰凝绩人道正而万事成实王政之最大者自后世筭家但工术数司马迁至谓文史星歴近乎卜祝之间而其职乃视上古较轻矣今採掇唐虞以前经传所徴信者録冠三代之首以明敬天授时其所从来者逺也尚书𦙍征羲和废厥职酒荒于厥邑孔安国传羲氏和氏自唐虞至三代世职不絶吕氏春秋夏太史令终古出其图法如商礼记曲礼天子建天官先六大曰太史郑康成注此盖殷时制也淮南子氾论训殷太史令向艺先归文王周礼春官太史下大夫二人上士四人府四人史八人胥四人徒四十人掌建邦之六典正嵗年以序事颁之于官府及都鄙颁告朔于邦国太史抱天时与大师同车冯相氏中士二人下士四人府二人史四人徒八人掌十有二嵗十有二月十有二辰十日二十有八星之位辨其叙事以㑹天位冬夏致日春秋致月以辨四时之叙保章氏中士二人下士四人府二人史四人徒八人掌天星以志星辰日月之变动以观天下之迁辨其吉凶以星土辨九州之地所封封域皆有分星以观妖祥以十有二嵗之相观天下之妖祥以五云之物辨吉凶水旱降丰荒之祲象以十有二风察天地之和命乖别之妖祥凡此五物者以诏救政访序事周礼夏官挈壶氏下士六人掌挈壶礼记月令乃命太史守典奉法司天日月星辰之行宿离不贷谨案周太史为史官及日官之长故后世典秘书及天文者皆以为出于太史之职然记言记动有内史外史以分任之而太史明于天道所掌在建典辨灋竝不司典籍䇿书实与今翰林不同惟其正嵗年颁告朔正如今之造时宪书以颁行四方故与钦天监职掌较为相合汉魏以来置太史曹监局以掌天时星算其源流盖出于此至鲁语称太史司载纠䖍天刑韦昭注云载天文也司天文谓冯相保章氏盖此二官皆太史之属分治术数太史不过总揽纲维而已孔颕达月令正义谓冯相氏主日月五星年气节候推步迟疾审知所在之处若今之司歴主其算术保章守天之文章谓度数失常次妖孽吉凶所在若今天文家惟主变异其言最为明晰以今制相凖冯相氏当如今之时宪科而保章氏则如今之天文科也周礼春官大卜下大夫二人掌三兆之灋三易之灋三梦之灋以邦事作龟之八命卜师上士四人卜人中士八人下士十有六人掌开龟之四兆占人下士八人掌占龟以八簭占八颂簭人中士二人掌三易以辨九簭之名谨案周以前重卜筮国有大事所以决疑求正故特设官以掌之而以太卜为之长秦汉以降亦有太卜令𨽻属太常但后世龟䇿既废改用占式官民通用由来已乆周礼太史抱天时与太师同车郑司农云抱式以知天时是即三式之法所自始虽为术各别而审隂阳生克以定吉凶则初无二义今凡一切礼仪营建之事皆由钦天监漏刻科选择日时审度向背盖亦犹周太卜之职也春秋左氏传天子有日官诸侯有日御日官居卿以底日礼也日御不失日以授百官于朝服䖍注日官日御典歴数者也居卿者使卿居其官以主之重歴数也春秋左氏传十一月乙亥朔日有食之辰在申司歴过也再失闰矣谨案日官日御皆司天之职故郑康成以为即周礼之太史后汉书张衡传衡复为太史令曰曩滞日官今又原之其义与郑氏相同史记有日者列传当亦因日官主日故善卜者因以为名也至古之典天文算数者皆世业相传重黎羲和歴代备职周官冯相保章贾公彦亦谓世守其法故名官曰氏史记则谓之畴人盖即管子所谓人与人相畴家与家相畴乃习为常业之意周末䘮乱其子弟虽分散四方而史记封禅书载有周太史儋见秦献公论周秦离合之事则其职亦未为尽失矣秦杜佑通典秦为太史令汉汉书百官公卿表太常属官有太史令丞汉书司马迁传父谈为太史公注如淳曰汉仪注太史公武帝置位在丞相上天下计书先上太史公副上丞相迁死后宣帝以其官为令行太史公文书而已师古曰谈为太史令迁尊其父故谓之公如说非也晋灼曰百官表无太史公在丞相上又卫宏所说多不实未可以为正史记太史公自序谈卒三嵗而迁为太史令司马贞索隠博物志太史令茂陵显武里大夫司马年二十八三年六月乙夘除六百石也王应麟玉海茂陵中书谈以太史丞为太史令汉书律歴志武帝诏典星射姓等造汉歴姓奏不能为算乃选治歴邓平及长乐司马可酒泉侯宜君等凡二十余人都分天部遂用邓平歴以平为太史丞后太史令张夀王上言宜更厯诏下主歴使者鲜于妄人诘问夀王不服妄人请与治歴大司农中丞麻光等杂候钩校奏可刘知几史通自古太史之职虽有述着为宗而兼掌歴象日月隂阳气数司马迁既没后之续史记者禇先生刘向冯商扬雄之徒并以别职来知史务于是太史之署非复记言之司故张衡单飏王立髙堂隆等其当官见称惟知占候而已谨案汉书百官表不载太史令禄数而博物志称司马迁为令六百石汉书律歴志载丞相御史劾太史令张夀王吏八百石古之大夫是昭宣以后已渐増其秩然皆未及千石亦足见汉仪注所言位在丞相上者为不可信矣至典星治歴乃汉官仪所谓待诏皆属于太史令汉书天文志元光中天星揺问候星者西域传武帝诏太史治星望气皆以为吉盖即其职而主歴使者治歴大司农中丞等官则以他官兼领此事正如今总理监务之大臣也后汉书百官志太史令一人六百石掌天时星歴凡嵗将终奏新年歴凡国祭祀䘮娶之事掌奏良日及时节禁忌凡国有瑞应灾异掌记之丞一人明堂及灵台丞一人二百石二丞掌守明堂灵台灵台掌候日月星气皆属太史刘昭后汉书志注汉官仪曰太史待诏三十七人其六人治歴三人龟卜三人庐宅四人日时三人易筮二人典禳籍氏许氏典昌氏各三人嘉法请雨解事各二人医一人灵台待诏四十二人其十四人候星二人候日三人候风十二人候气三人候晷景七人候钟律一人舎人玉海汉太史有望郎三十人掌故二十人后汉书律歴志元和元年待诏候钟律殷彤元和二年治厯编䜣李梵永平九年太史待诏董萌张隆永元中典星待诏姚崇并毕等熹平中治歴郎梁国宗整太史治歴郎中郭香刘固舍人冯恂等通典秦汉以来太史之任盖併周之太史冯相保章三职谨案后汉太史丞始分太史灵台为二职今时宪天文各为一科盖本于此至待诏职员甚多如典星治歴候钟律望气舎人之类皆见于前后汉书其或称治厯郎及治厯郎中乃是为郎而待诏者耳并非别有是官后汉书注引袁山松书刘洪以校尉应太史徴拜郎中所云太史徴者即谓徴至太史为待诏盖当时司天之职多由辟举故待诏之善于其术者亦得转为令丞如邓平以治歴待诏为太史丞是也汉书百官公卿表太常有太卜令丞武帝太初元年初置唐六典汉武置太卜博士后汉书百官志太常有太卜令六百石后省并太史史记龟䇿列传髙祖时因秦太卜虽父子畴官世世相传其精㣲深妙多所遗失至今上即位博开艺能之路数年之间太卜大集史记日者列传禇先生曰臣为郎时与太卜待诏为郎者同舎言曰孝武时聚㑹占家有五行堪舆建除丛辰歴天人太乙家制曰以五行为主谨案秦汉因周制别置太卜官至后汉而省并太史故后汉志载太史职守有祭祀䘮娶之事掌奏良日一节而汉官仪所记太史待诏亦有龟卜庐宅时日诸科盖即太卜所司併入太史者今钦天监兼主选择是其例也三国三国蜀志后主传景耀元年史官言景星见谨案陈夀作后主传评称国不置史注记无官而传中又有史官言景星见事盖当时所阙者载笔之职而太史令之主天文者则依旧备官晋书律歴志称刘氏在蜀仍汉四分歴亦可知日官推步之法固未甞废矣晋书律歴志魏文帝黄初中太史令髙堂隆太史丞韩翊晋书天文志明帝太和初太史令许芝裴松之三国志注太史上汉厯不及天时更为太和歴诏髙堂隆与尚书郎杨伟太史待诏骆禄叅共推校唐六典魏太史令吏员有望候郎二十人候部郎十五人掌候天文有灵台丞主候望颁歴三国魏志周宣传宣占梦十中八九文帝以为中郎属太史谨案魏太史有令丞及待诏大扺皆与汉制相同其周宣以中郎属太史亦即待诏之职也三国吴志吴范传权以范为骑都尉领太史令三国吴志韦曜传孙亮即位曜为太史令三国吴志刘惇传太史丞公孙滕隋书天文志三国时吴太史令陈卓始列甘氏石氏巫咸三家星官着于图録谨案吴因汉制有太史令丞而吴范以骑都尉领太史令则当如今之兼管监事又裴松之三国志注载孙权唿知星者问分野星气孙皓时望气者云荆州有王气是吴灵台所属尚当有候星候气诸待诏盖犹沿汉之旧也晋晋书百官志太常统太史令太史又别置灵台丞唐六典晋太史令品第七秩六百石铜印墨绶进贤一梁冠绛朝服丞一人秩二百石太史吏员有典厯四人望候郎二十人候部吏十五人江左髙莹以侍中陈卓以义熈守呉道欣以殿中侍御史兼领太史谨案自汉末以天文为秘学専门授受具有源流故虽十六国𤓰分云扰之时而为日官者尚多能工其术史传所载如汉有太史令宣于修之康相弁广明台产赵有太史令赵揽前秦有太史令康权前燕有太史令黄泓南燕有太史令成公绥北燕有太史令闵盛前凉有太史令贾曜郭黁后凉有太史令刘梁张衍皆以占候着名亦其一时风尚所在也宋齐梁陈宋书百官志太史令一人丞一人掌三辰时日祥瑞妖灾嵗终则奏新歴南齐书百官志太史令一人丞一人隋书百官志梁太常统太史令丞太史别有灵台丞通典太史宋齐并属太常梁陈亦同唐六典梁陈太史丞三品勲位宋齐梁陈皆有灵台丞典歴史阙其员品宋书律歴志元嘉二十年何承天奏漏刻改用二十五箭请台勒漏郎将考騐施用谨案漏郎将沈约百官志无此官盖郎将之司漏刻者如今挈壶正之职也北魏魏书术艺传魏太祖太宗时太史令王亮苏坦髙祖时太史令赵樊生并知天文后太史赵胜赵翼赵洪庆胡世荣胡法通等二族世掌天官册府元龟后魏太史丞史失其品魏书官氏志太史博士太卜博士大常日者从第七品下太史助教第九品中魏书礼志太祖天赐三年占授着作郎王宜弟造兵法唐六典后魏有典厯史阙其员品谨案魏书官氏志不言太史所𨽻而册府元龟则繋之秘书监下今考魏秘书有钟律占授诸郎皆与太史职事相连故律歴志载上谷张明豫以钟律郎擢为太史令疑当时太史已属秘书省册府元龟或当有所据也北齐隋书百官志后齐太常统太史署令丞掌天文地动风云气色律歴卜筮等事太史兼领灵台太卜二局丞灵台掌天文观候太卜掌诸卜筮唐六典北齐有典歴史阙其员品谨案隋志称后齐武平中有广平人刘孝孙张孟宾二人同知歴事并无官号盖犹汉之以知星人待诏太史者也后周通典后周官品正五命春官太史中大夫正四命春官太卜下大夫正三命春官冯相保章小卜等上士正二命春官冯相保章等中士唐六典后周春官府置太史中大夫一人掌歴家之法谨案隋书庾季才传季才在周武帝时以车骑大将军仪同三司迁为太史其职甚重盖当时六官并建故太史为中大夫次于六卿非前代之𨽻属太常者比也至隋书律歴志有周太史上士马显保章上士任恱在隋初议歴事而通典载周官品独不及太史上士之职殊为阙略又隋书来和传称和在周为少卜上士而通典作小卜亦微有不同隋隋书百官志髙祖置祕书省领太史曹置令丞各二人司歴二人监候二人其歴天文漏刻视祲各有博士及生员太史令从七品太史丞正九品太史监候太史司厯从九品左右武候府置司辰师四人漏刻生一百一十人司辰师正九品炀帝三年改太史局为监进令阶为正五品又减丞为一人置司辰师八人増置监候十人其后又改监少监为令少令唐六典隋改典厯为司歴取左传司厯为名天文博士掌教习天文气色天生观生掌昼夜在灵台伺候天文气色漏刻博士掌教漏刻生漏刻生掌习漏刻之节以时唱漏谨案隋以太史属秘书盖本周礼史官日官同职之意其司辰监候诸职亦皆昉于隋而至今沿之至隋书所载如庾季才以通直散骑常侍领太史令张胄元以员外散骑侍郎领太史令盖皆如今之加衔留任而胄元初以云骑尉直太史叅议律歴事则如汉之待诏唐初以李淳风直太史尚循其例又律歴志有歴助教傅儁成珍等而百官志无此职殆暂置即罢故史文从略欤唐旧唐书百官志司天台旧太史局𨽻祕书监龙朔二年改为秘阁局乆视元年改为浑仪监景云元年改为太史监复为太史局𨽻秘书干元元年三月十九日敕改太史监为司天台改置官属旧置于子城内秘书省西今在永宁坊东南角也通典大唐初改监为局置令龙朔二年改太史局为祕书阁改令为郎中丞为秘书阁郎咸亨初复旧乆视元年改为浑天监不𨽻麟台改令为监置一人其年又改为浑仪监长安二年复为太史局又𨽻麟台其监复为太史局令置二人景龙二年复改局为监而令名不易不𨽻秘书开元二年复改令为监改一员为少监十四年复为太史局置令二人复𨽻祕书后又改局为监干元元年又改其局为司天台掌天文歴数风云气色有异则宻封以奏旧唐书肃宗本纪干元元年三月太史监为司天台取永宁坊张守珪宅置仍补官员六十人新唐书百官志司天台监一人正三品少监二人正四品上丞一人正六品上主簿二人正七品上主事一人正八品下监掌察天文稽歴数凡日月星辰风云气色之异率其属而占有通元院以艺学召至京师者居之凡天文图书器物非其任不得与焉毎季録祥眚送门下中书省纪于起居注嵗终上送史馆嵗颁歴于天下春官夏官秋官冬官中官正各一人正五品上副正各一人正六品上掌司四时各司其方之变异冠加一星珠以应五纬衣从其方色元日冬至朔望朝㑹及大礼各奏方事而服以朝见五官保章正二人从七品上五官监候三人正八品下五官司歴二人从八品上掌歴法及测景分至表凖五官灵台郎各一人正七品下掌候天文之变五官挈壶正二人正八品上五官司辰八人正九品上漏刻博士六人从九品下掌知漏刻凡孔壶为漏浮箭为刻以考中星昏明更以撃鼓为节㸃以撃钟为节唐六典隋置司辰师唐朝因之贞观元年除师字长安四年始置挈壶正省歴博士置保章正以当之省天文博士置灵台郎以当之旧唐书职官志太卜署令一人从八品下丞一人卜正二人卜博士二人掌卜筮之法辨其象数通其消息以定吉凶谨案唐司天官属唐六典及旧唐书职官志新唐书百官志员名多寡互有不同盖六典所载乃开元中旧制故尚称太史局未有司天台之名旧志所载则干元新改之制故其官额尚多至六十人惟新志所载自监以下诸官共三十七人乃后来増损定式宜据以为凖今故着之于篇而六典旧志则仅节取其沿革大略而已至太史局本属秘书省自改司天台以后已别为一署无所𨽻属与唐初之制殊矣五季五代史马重绩传晋有天下拜重绩太子右賛善大夫迁司天监天福三年重绩创新法以唐天寳十四载乙未为上元雨水正月中气为气首诏下司天监赵仁琦张文皓等考覆得失乃下诏班行之五代史赵延义传延义事周为太府卿判司天监谨案五季制度率陋惟司天监所掌算数犹未失其官故马重绩等皆以术显观重绩上新法而赵仁琦等为之考覆其职皆司天监则当时所设殆不止一员特史文不备无由知其详耳又晋髙祖本纪载天福三年九月己未归司天鸡呌学生殷晖于契丹其名亦未经见考唐六典挈壶正下有漏刻典事十六人漏刻生三百六十人典钟二百八十人典鼓一百六十人则鸡呌学生当即漏刻生之掌报昏暁者也宋宋史职官志太史局掌测騐天文考定歴法凡日月星辰风云气候祥𤯝之事日具所占以闻嵗颁厯于天下则预造进呈祭祀冠昏及大典礼则选所用日其官有令有正有春官夏官中官秋官冬官正有丞有直长有灵台郎有保章正其判局及同判则选五官正以上业优考深者充保章五年直长至令十年一迁惟灵台郎试中乃迁而挈壶正无迁法其别局有天文院测騐浑仪刻漏所掌浑仪台昼夜测騐辰象钟鼓院掌文徳殿钟鼓楼刻漏进牌之事印厯所掌雕印歴书南渡后并同𨽻秘书省长贰丞郎轮季㸃检章俊卿山堂考索宋初置司天监以他官兼判又有同判之名以朝官充元丰官制行置太史令总一局之事而正与丞为之贰宋史律歴志熈宁间司马光沈括皆甞提举司天监李心传建炎以来朝野杂记提举太史局者旧率以近臣兼之熈丰间司马公王和甫继居是任后不复置绍兴五年十月复置以命薛象先明年何自然以非旧典为言遂罢去太史局日官旧止于五官正孝宗时始増春夏秋冬中五官大夫沈括梦溪笔谈国朝置天文院于禁中设漏刻观天台铜浑仪皆如司天监与司天监互相检察毎夜天文院具有无谛见云物禨祥及当夜星次须令于皇城门未发前到禁中门发后司天占状方到以两司奏状对勘以防虚伪近嵗皆是隂相计㑹符同冩奏习以为常其来已乆中外具知之不以为怪其日月五星行次皆只据小歴所算躔度誊奏不曽占候有司但偹员安禄而已熈宁中予领太史甞按发其欺免官者六人未几其弊复如故谨案宋志载英宗时有司天监生石道陈遘南渡后有太史局生阮兴祖盖即如今之天文生也辽辽史百官志司天监有太史令有司歴灵台郎挈壶正五官正丞主簿保章正监候司辰刻漏博士典钟典鼔谨案辽史百官志所载南面朝官大都皆以唐制凖之非必尽有实证惟司天一监穆宗纪应歴十一年有司天王白李正等进歴事景宗纪保宁九年有司天奏日当食不亏事其职掌皆可考见可知灵台官守犹未失也金金史百官志司天台提㸃正五品监从五品掌天文歴数风云气色宻以奏闻少监从六品判官从八品教授旧设二员正大初省一员司天管勾从九品长行人五十人天文科女直汉人各六人算歴科八人三式科四人测騐科八人漏刻科二十五人右属秘书监元元史百官志太史院秩正三品掌天文歴数之事至元十五年始立院置太史令等官一员至大元年陞从二品设官十员延祐三年陞正二品设官十五员后定置院使五员正二品同知二员正三品佥院二员从三品同佥二员正四品院判二员正五品经歴一员从五品都事一员从七品管勾一员从九品令史三人译史一人知印二人通事一人宣使二人典吏二人春官正兼夏官正一员正五品秋官正兼冬官正中官正一员正五品保章正五员正七品保章副五员正八品掌歴二员正八品腹里印歴管勾一员从九品各省司厯十二员正九品印歴管勾二员从九品灵台郎一员正七品监候六员从八品副监候六员正九品星歴生四十四员挈壶正一员从八品司辰郎二员正九品灯漏直长一人教授一员从八品学正一员从九品校事郎二员正八品司天监秩正四品掌凡歴象之事提㸃一员正四品司天监三员正四品少监五员正五品丞四员正六品知事一员令史二人译史一人通事兼知印一人属官提学二员教授二员并从九品学正二员天文科管勾二员算歴科管勾二员三式科管勾二员测騐科管勾二员漏刻科管勾二员并从九品隂阳管勾一员押宿官二员司辰官八员天文生七十五人中统元年因金人旧制立司天台设官属至元八年以上都承应阙官増置行司天监十五年别置太史院与台并立颁歴之政归院学校之设𨽻台二十三年置行监二十七年又立行少监皇庆元年陞正四品延祐元年特陞正三品七年仍正四品回回司天监秩正四品掌观象衍歴提㸃一员司天监三员少监二员监丞二员品秩同上知事一员令史二员通事兼知印一人奏差一人属官教授一员天文科管勾一员算歴科管勾一员三式科管勾一员测騐科管勾一员漏刻科管勾一员隂阳生一十八人世祖在潜邸时有㫖徴回回为星学者扎玛里鼎等以其艺进未有官署至元八年始置司天台秩从五品十七年置行监皇庆元年改为监秩正四品延祐元年陞正三品置司天监二年命秘书卿提调监事四年复正四品元史郭守敬传守敬拜昭文馆大学士知太史院事大徳七年诏内外官年及七十并听致仕独守敬不许其请自是翰林太史司天官不致仕定着为令谨案元代太史院与司天监并立然推步测算之事皆归太史院司天监特偹官而已至回回星学始见于唐之九执歴元则有扎玛里鼎作万年歴遂特设回回司天监以传衍其术明亦别置回回科与大统叅用迨本朝顺治二年以西洋监正汤若望奏请裁撤回回科今汉军秋官正专司日月五星相距等事盖犹其旧职也明明史职官志钦天监监正一人监副二人其属主簿㕔主簿一人春夏中秋冬官正各一人五官灵台郎八人五官保章正二人五官挈壶正二人五官监候三人五官司厯二人五官司晨八人漏刻博士六人监正副掌察天文定歴数占候推步之事凡日月星辰风云气色率其属而测候焉有变异宻疏以闻凡习业分四科曰天文曰漏刻曰回回曰歴自五官正下至天文生隂阳生各分科肄业毎嵗冬至日呈奏明嵗大统歴送礼部颁行其御览月令歴七政躔度歴六壬遁甲歴四季天象録并先期进呈凡歴注御歴注三十事民歴三十二事壬遁歴七十二事凡祭日前一年㑹选以进移知太常凡营建征讨冠婚山陵之事则选地而择日立春则预候气于东郊大朝贺于文楼设定时鼓漏刻报时司晨鸡唱各供其事日月交食先时算其分秒时刻起复方位以闻下礼部移内外诸司救之仍按占书条奏监官毋得改他官子孙毋得徙他业乏人则移礼部访取而试用焉五官正推歴法定四时司歴监候佐之灵台郎辨日月星辰之躔次分野以占候天文之变观象台四面面四天文生轮司测候保章正专志天文之变定其吉凶之占挈壶正知刻漏孔壶为漏浮箭为刻以考中星昏旦之次漏刻博士定时以漏换时以牌报更以鼓警晨昏以钟鼓司晨佐之明初即置太史监设太史令通判太史监事佥判太史监事校事郎五官正灵台郎保章正副挈壶正掌歴管勾等官以刘基为太史令呉元年改监为院秩正三品洪武元年徴元太史张祐张沂等十四人改太史院为司天监设监令一人少监二人监丞一人主簿一人主事一人五官正五人五官副五人灵台郎二人保章正二人监候三人司辰八人漏刻博士六人又置回回司天监设监令一人少监二人监丞二人徴元回回司天监郑阿里等议歴二年改司天监为钦天监四年诏监官职专司天非特㫖不得陞调又定监官散官十四年改钦天监为正五品设令一人丞一人俱从品级授以文职散官二十二年改令为监正丞为监副三十一年罢回回钦天监以其歴法𨽻本监明初又置稽疑司以掌卜筮未几罢谨案自尧命羲和舜察玑衡观象授时为王政之首务然上古日官虽立而测騐尚疎观礼记曽子问所称朝聘祭祀已入庙内而不得成礼者日食居其一与雨霑服失容一例是待其既食而后知非预为推算也春秋时史官失职置闰无法食或违朔两纪日南至先天者二三日説者谓梓慎禆灶史墨之徒长于禨祥短于推算汉初犹踵行之东汉末迄隋唐渐有改更而交食往往不騐至明代而承用元之授时法者二百七十余年气朔渐差献议者纷纷请改而台官拘泥旧闻当事惮于改作其时瓯罗巴法已入中土徐光启等讲求虽切终未施行国家法天齐政首定时宪书颁行寓内圣祖仁皇帝生知天纵逹象纬之本原探河洛之妙奥考定成法勒为谟典御制歴象考成律吕正义数理精藴诸书无不包括㑹通发千古未发之秘钥分毫不爽宻合天行皇上复命诸臣续加讨论钦定律吕正义歴象考成后编及天文正义协纪辨方仪象考成诸书博大精深推阐愈宻洵足正百代之旧章贻万世之成宪唐虞以来盖至今日而范围莫越矣钦定歴代职官表卷三十五钦定历代职官表卷三十六钦定四库全书钦定歴代职官表卷三十六太医院表太医院国朝官制太医院院使汉人一人左右院判汉人各一人掌医之政令率其属以供医事员额顺治元年定御医十有五人吏目三十人医士四十人医员三十人掌九科之法以治疾曰大方脉小方脉伤寒科妇人科疮疡科鍼灸科眼科口齿科正骨科自院使至医士皆以所业专科分班侍直给事宫中者曰宫直给事外廷者曰六直宫直于各宫外班房六直于东药房各以其次更代供使令焉顺治元年初设御医十人吏目三十人豫授吏目十人医士二十人十八年省吏目二十人并省豫授吏目员额康熙九年复置吏目豫授吏目各十人十四年省吏目十人三十一年又省豫授吏目六十一年増置医士二十人雍正元年复増置吏目十人改豫授吏目为吏目七年増御医五人八年吏目改为八品九品者各十五人増置食粮医员三十人又有効力医生无定员掌灸制之法以治药院使考其术而进退之又设教习㕔简御医吏目之能者二人为教习以课医人习医焉歴代建置三代周礼天官医师上士二人下士四人府二人史二人徒二十人掌医之政令聚毒药以供医事凡邦之有疾病者有庀疡者造焉则使医分而治之嵗终则稽其医事以制其食十全为上十失一次之十失二次之十失三次之十失四为下食医中士二人掌和王之六食六饮六膳百羞百浆八珍之齐凡食齐眡春时羮齐眡夏时浆齐眡秋时饮齐眡冬时凡和春多酸夏多苦秋多辛冬多咸调以滑甘凡会膳食之宜牛宜稌羊宜黍豕宜稷犬宜粱雁宜麦鱼宜苽凡君子之食恒放焉疾医中士八人掌飬万民之疾病四时皆有疠疾春时有痟首疾夏时有痒疥疾秋时有疟寒疾冬时有嗽上气疾以五味五谷五药养其病以五气五声五色眡其死生两之以九窍之变参之以九藏之动凡民之有疾病者分而治之死终则各书其所以而入于医师疡医下士八人掌肿疡溃疡金疡折疡之祝药劀杀之齐凡疗疡以五毒攻之以五气养之以五药疗之以五味节之凡药以酸养骨以辛养筋以咸养脉以苦养气以甘养肉以滑养窍凡有疡者受其药焉兽医下士四人掌疗兽病疗兽疡凡疗兽病灌而行之以节之以动其气观其所发而养之凡疗兽疡灌而劀之以发其恶然后药之养之食之凡兽之有病者有疡者使疗之死则计其数以进退之汉书艺文志方技者皆生生之具王官之一守也太古有岐伯俞拊中世有扁鹊秦和盖论病以及国原诊以知政谨按汉书司马相如传诏岐伯使尚方注引张揖曰岐伯者黄帝太医属使主方药也徐坚初学记引郭璞巫咸山赋序曰巫咸以鸿术为帝尧之医是太医之职由来已乆故班固以为王官之一守特至周而其制始偹耳又周礼所载王与卿大夫则医师治之而疾医但称掌养万民之疾病其职似亦有差等然疾医仅中士八人必不能徧治万民之疾当必大且危者然后医士治焉其余则受方于医师而未列职者皆使分治殆如今民间之医听其自行治疗而不必尽官领之欤秦杜佑通典秦有太医令丞主医药史记扁鹊列传秦太医令李谥史记刺客列传侍医夏无且谨案左传载春秋时良医如和缓之类皆出于秦是秦人多工医术故其设官亦偹据刺客传所记是令丞以外尚有侍医主提药嚢在殿上侍立葢即如今之御医也汉汉书百官公卿表奉常属官有太医令丞应劭汉官仪太医令周官也秩千石丞三百石后汉书桓谭传董贤风太医令真钦使求傅氏罪过汉书王嘉传侍医伍宏等内侍案脉汉书贡禹传侍医临治颜师古注侍医天子之医也汉书艺文志侍医李柱国校方技汉书百官公卿表少府属官有太医令丞太平御覧少府太医令丞无员多至数千人王应麟玉海少府有太医令太常复有令丞葢礼官之太医司存之所少府之太医通乎王内汉书外戚传上官桀妻父所幸充国为太医监谨案西汉太医令丞有二一属太常一属少府史不言其分置之由以王应麟所言核之其属太常者葢如今太医院之职其属少府者则如今药房官之𨽻于内务府也至侍医乃承秦旧称当即今之御医而王嘉传之侍医伍宏董贤传又称为医侍诏疑为一官而两名又李柱国亦侍医而隋书载其官又作太医监疑亦以侍医迁为此职如今御医升补院判之比又外戚传有女医淳于衍得入宫侍皇后疾因捣附子合太医大丸以饮皇后霍光传则称为乳医淳于衍师古曰视产乳之疾者殆汉时又有此等女医同𨽻于太医令以偹诸科之一特史未详其制耳后汉书百官志太医令一人六百石掌诸医药丞方丞各一人药丞主药方丞主方右属少府刘昭后汉志注汉官曰员医二百九十三人员吏十九人通典汉有医丞有医工长徐坚初学记司马彪续汉书曰东平王苍到国病诏遣太医丞将髙手医视病后汉书方术传郭玉和帝时为太医丞裴松之三国志注鱼豢魏畧曰脂习除太医令与孔融亲善太平御覧典论曰中常侍张譲子奉为太医令后汉书葢勲传京兆髙望为尚药监谨案东汉太常属官无太医令惟少府有之葢视西京旧制已有减省而尚药监一官百官志亦不载当即西汉之太医监也史记仓公列传齐太医先诊病谨案仓公传有齐太医又有齐王侍医盖汉世诸侯王国其设官多凖天朝今并附识于此又据刘昭补志注引汉官所载当时百官府皆有官医员额疑其人虽分𨽻诸司而考选补用当亦由太医主之自唐以后其法乆废惟今刑部设医士二人由院简送六岁一更更之日稽其医事之优劣优者升吏目劣者斥之似与汉制颇为相近云三国通典汉太医令丞属少府魏因之晋晋书职官志宗正统太医令史及渡江哀帝省并太常太医以给门下省通典太医令晋铜印墨绶进贤一梁冠绛朝服而属宗正谨案晋书太医令史疑当作令丞葢传刻有讹据愍懐太子传有太医令丞据是晋制实沿汉魏之旧不应仅设令史也宗齐梁陈宋书百官志太医令一人丞一人𨽻侍中南齐书百官志太医令一人丞一人属起部亦属领军司马光资治通鑑齐明帝建武元年海陵恭王有疾遣御师瞻视胡三省注御师医师也以其供御故谓之御师谨案南齐太医属起部及领军与宋制不同杜佑以为宋齐俱𨽻侍中者误至御师之称百官志不载葢即太医令所属诸医当如今之御医也隋书百官志梁门下省置太医令又太医二丞中药藏丞为三品勲位册府元龟尚药自梁以降皆太医兼其职陈如梁制北史姚僧垣传僧垣仕梁为太医正谨案梁之太医正不见于百官志当是太医令属官殆天监以后始置史所载皆其初定之制故未之及耳其后隋大业中于太医署置正十人盖亦承梁制而设也北魏魏书官氏志太医博士从第七品下太医助教従第九品中魏书艺术传周澹善医药为太医令李修为前军将军领太医令魏书徐謇传转右军将军侍御师魏书王显传显以医术自通召补侍御师累迁廷尉少卿仍在侍御营进御药胡三省通鑑注医师侍御左右因以名官后魏之制太医令属太常掌医药而门下省别有尚药局侍御师葢今之御医也谨案北魏太医令复𨽻太常而门下省又有尚药局与汉之少府属官别置太医令者其制相合嗣后歴代多因之今太医院専掌医事而内务府亦有内药房主事库掌等员同司治药亦即此例但医官通乎王内其职守本属相资并无区别今故併系于此而仍互见于内务府篇云北齐册府元龟北齐门下省统尚药局有典御二人侍御师四人尚药监四人总御药之事隋书百官志后齐尚药局丞二人中侍中省有中尚药典御及丞各二人郑樵通志北齐曰太医令丞隋书百官志后齐太常属官有太医令丞北史艺术传齐大宁二年徐之才弟之范为尚药典御又有尚药典御邓宣文后周通典后周官品正四命天官太医小医等下大夫正三命天官小医医正疡医等上士正二命天官医正疡医等中士正一命天官主药医正疡医等下士孙逢吉职官分纪后周有主药六人隋书姚僧垣传周大象二年除太医下大夫隋隋书百官志髙祖受命置门下省统尚药局典御二人侍御医直长各四人医师四十人太常统太医署令二人丞一人太医署有主药二人医师二百人药园师二人医博士二人助教二人按摩博士二人咒禁博士二人炀帝分门下为殿内省统尚药局置奉御二人直长贰之又有食医员尚药直长四人又有侍御医司医医佐员太医又置医监五人正十人陈振孙书录解题巢元方隋太医博士唐旧唐书职官志殿中省有尚药局奉御二人直长四人书吏四人侍御医四人主药十二人药童三十人司医四人医佐八人按摩师四人咒禁师四人唐六典龙朔二年改奉御为奉医大夫咸亨元年复故职官分纪奉御掌合和御药及诊候之事直长为之贰凡药有上中下之三品凡和药宜用一君三臣九佐方家之大经也必辨其五味三性七情为和剂之节其用又有四焉曰汤丸酒散视其病之深浅所在而服之凡合和御药与殿中监视其分剂药成先尝而后进唐六典侍御医掌诊候调和司医医佐掌分疗衆疾主药药童掌刮削擣筛按摩师咒禁师所掌如太医之职新唐书百官志太医署令二人从七品下丞二人医监四人并从八品下医正八人从九品下旧唐书职官志太医令掌医疗之法丞为之贰其属有四曰医师针师按摩师禁咒师皆有博士以教之其考试登用如国子之法凡医师医工医正疗人疾病以其痊多少而书之以为考课药园师以时种莳収採诸药唐六典太医署有府二人史四人主药八人药童二十四人药园师二人药圃生八人掌固四人医师二十人医工百人医生四十人典药一人针工二十人针生二十人按摩工五十六人按摩生十五人咒禁师二人咒禁工八人咒禁生十人新唐书百官志医博士一人正八品上助教一人从九品上掌教授诸生以本草甲乙脉经分而为业一曰体疗二曰疮肿三曰少小四曰耳目口齿五曰角法针博士一人从八品上助教一人针师十人并从九品下掌教针生以经脉乳穴教如医生按摩博士一人按摩师四人并从九品下掌教导引之法以除疾损伤折跌者正之咒禁博士一人从九品下掌教咒禁祓除为厉者斋戒以受焉谨按唐沿隋制于京师置药园一所择良田三顷取庶人子年十六以上二十以下充药园生业成补药师令其种莳诸药盖因方剂中有应取鲜植者故别种以储用其他则仍从所出州土採办贮之右藏库如今直省嵗解药材之比非尽取给于药园也又史载尚药奉御二人而新唐书艺文志显庆四年奉勅编类本草者有尚药奉御许孝崇胡子家蒋季璋三人殆亦随时増减不尽拘定额欤五季马端临文献通考五代时有翰林医官使谨案五季寺监诸属官多所裁併而薜居正旧五代史陈元传载元以善医擢用又欧阳修新五代史扈载传亦有遣太医视疾之文是当时太医之职犹存特不𨽻于太常与古制不同耳宋宋史职官志殿中省总六局掌药局掌和剂胗候之事有典御有奉御有医师文献通考宋制翰林医官院使副各二人并领院事以尚药奉御充或有加诸司使者直院四人尚药奉御六人医官医学祇候无定员掌供奉医药及承诏视疗衆疾之事江少虞宋朝事实类苑贾黄中中风眩卒太宗切责诸医大搜京城医工凡通神农本草黄帝难经素问及善针炙药饵者校其能否以补翰林医学及医院祇候宋史职官志太常寺太医局有丞有教授有九科医生额三百人嵗终则会其全失而定其赏罸孝宗隆兴元年省併医官而罢局生续以虞允文请依旧存留医学科不置局权令太常寺掌行绍熙二年复置太医局局生以百员为额余依未罢局前体例仍𨽻太常寺宋史选举志医学初𨽻太常寺神宗时始置提举判局官及教授一人学生三百人设三科以教之曰方脉科鍼科疡科常以春试三学生愿与者听崇宁间改𨽻国子监绍兴中复置医学以医师主之干道二年罢局而存御医诸科绍熙二年复置局文献通考崇寕元年诏医官有劳转皇城使实及五年方许除遥郡刺史又七年除遥郡团练又十年以上方许除遥郡防御使医官有和安成和成安成全大夫保和大夫保安大夫翰林良医和安成和成安成全郎保和郎保安郎翰林医正翰林医官翰林医效翰林医痊翰林医愈翰林医证翰林医诊翰林医候翰林医学旧诸司使副有医官使及副使葢自太医丞直院转医官副使叙迁年格一同武官但为东班使额耳政和初既易武阶而医官之名亦遂易焉凡十有九阶立和安大夫视𣙜易使以上翰林良医视医官使其和安郎以下视东副使若医官副使则以医正易之旧额和安大夫至良医二十员绍兴二年五员和安郎至医官元额三十员绍兴二年四员医效元额七员绍兴二员医痊元额十员今一员医愈至祇候大方脉元额百五十员绍兴十五员而已洪迈容斋三笔神宗立医官额止于四员及宣和中自和安大夫至翰林医官凡一百十七人直局至祇候凡九百七十九人冗滥如此三年五月始诏大夫以二十员郎以三十员医效至祇候以三百人为额而额外人免改正但不许作官户见带遥郡人并依元丰旧制然竟不能循守也干道三年三月随龙医官平和大夫阶州团练使潘攸差判太医局请给依能诚例支破迈时在西掖取会能诚全支本色因依诚系和安大夫潭州观察使月请米麦百余石钱数百千春冬绵绢之属比他人十倍因上章极论之乞将攸合得请给令户部照条支破孝宗谕云岂惟潘攸不合得并能诚亦合住了即日御笔批依仍改正能诚已得真俸之㫖旋又罢医官局李焘续资治通鑑长编御药院掌按验秘方和剂药品以进御及供奉禁中之用至道三年始置以入内供奉官三人掌之或参用士人谨案宋太常寺虽有太医局但主以医学教授生徒其掌医之政令者实在医官院故设有使副等官正如今之太医院也至御药院掌以方药供御当如今之内药房而中叶以后多以宦官领之考之朝野杂记随隠漫録诸书所司又在应奉礼仪不専主方药之事故有诏命则监学士院草麻驾出则夹辇左右乃内臣近御者之职盖名虽存而实已非矣辽辽史百官志北面局官职名有太医局都林牙局使局副使南面官翰林医院有翰林医官金金史百官志太医院提㸃正五品使从五品副使从六品判官从八品掌诸医药总判院事𬋩勾従九品随科至十人设一员以术精者充如不至十人併至十人置正奉上太医副奉上太医长行太医十科额五十人御药院提㸃从五品直长正八品掌御汤药都监正九品同监从九品谨案太医院之名始自金代而当时领于宣徽院不为分署盖犹沿前代太医𨽻属太常之遗制也又有尚药局亦宣徽属官即前代殿中监所统六局之一而所司在茶果汤药不専医事今故不列于此表焉元元史百官志太医院秩正二品掌医事制奉御药物领各属医职中统元年置宣差提㸃太医院事二十年改为尚医监秩正四品二十二年复为太医院置提㸃四员院使副使判官各二员大徳五年陞正三品设官十六员十一年増院使二员皇庆元年増院使二员二年増院使一员至治二年定置院使十二员正二品同知二员正三品签院二员从三品同签二员正四品院判二员正五品经歴二员从七品都事二员从七品照磨兼承发架阁库一员正八品令史八人译史二人知印二人通事二人宣史七人御药院秩从五品掌受各路乡贡诸蕃进献珍贵药品修造汤煎至元六年始置达噜噶齐一员从五品大使一员从六品副使三员正七品直长一员都监一员御药监秩从五品掌两都行箧药饵至元十年始置大徳九年分立行御药局掌行箧药物本局但掌上都药仓之事定置逹噜噶齐一员从五品局使二员从五品副使二员正七品行御药局秩从五品逹噜噶齐一员大使二员副使三员品秩同上掌行箧药饵大徳九年始置元史武宗本纪至大二年三月陞掌医署为典医监仁宗本纪延祐四年四月罢典医监谨案太医一官歴代皆分𨽻于门下殿中诸省及太常寺宣徽院其独为一署无所𨽻属实自元始又别置御药院则当如今之内药房而御药典医诸监复多所剏建旋置旋废殊为冗赘又武宗纪载至大中中书省臣言太医院遣使取药材于陕西四川云南费公帑劳驿𫝊乞禁止从之是当时立法未善使院官得借以劳扰州郡今制凡直省嵗解药材由户部收贮附库以时支用其内药房所需药材均按例给价令药商赴部领银採办以生药交进院官详验择其佳者送药房贮偹洵为经乆无弊矣明明史职官志太医院院使一人院判二人其属御医四人吏目一人生药库惠民药局各大使一人副使一人太医院掌医疗之法凡医术各十三科医官医生专科肄业曰大方脉曰小方脉曰妇人曰疮疡曰鍼灸曰眼曰口齿曰接骨曰伤寒曰咽喉曰金镞曰按摩曰祝由凡医家子弟择师而教之三年五年一试再试三试乃黜陟之凡药辨其土宜择其良楛慎其条制而用之太祖初置医药提举司设提举同提举副提举医学教授学正官医提领寻改为太医监设少监监丞吴元年改监为院设院使秩正三品同知正四品院判正五品典簿正七品洪武六年置御药局于内府始设御医十四年改太医院为正五品设令一人丞一人吏目一人属官御医四人俱如文职授散官二十二年复改令为院使丞为院判明㑹典御药房嘉靖十五年改为圣济殿择术业精通者供事明史方技𫝊许绅初供事御药房嘉靖改元授御医屡迁太医院使受知于世宗连加通政使礼部侍郎工部尚书并领院事谨案周礼医师以上士为衆医之长而疾医疡医等以中下士佐之葢医之政令聼于冢宰医师等皆以其职属焉故禄秩至三命而止西汉太医令千石𨽻太常少府而统于丞相御史叶时礼经会元谓其犹有周官遗意北魏及周齐徐之才周澹王显姚僧垣等咸以医着至位歴仆射爵为公侯颇见䙝滥然之才等本由儒吏见用与专以一技登进者有殊自宋之末季广置医官名目繁冗其乆次者至宠以州郡防御团练之职而周宻癸辛杂识有御诊王承宣则又可加至承宣使甚者如岳柯程史所载医师王继先积官留后与秦桧表里势熖大张诸子至列延阁金紫盈门纪纲凌替至此已极元代太医院虽独为一署而据宦官列传李邦寕以礼部尚书提㸃太医院寻又加大司徒领太医院事是则又以阉䜿典司公然位列公台尤为乖谬明则若许绅以供奉之劳至加以尚书职衔亦同此弊国家董正治官太医诸员各执艺入直恪共厥事院使院判间有䝉特㫖加衔者不过至三四品而内药房以内务府大臣管理程式有定视周典更为详慎矣钦定厯代职官表卷三十六钦定历代职官表卷三十七钦定四库全书钦定歴代职官表卷三十七内务府表谨案内务府为圣朝特创超越万古之经制前代职事有散在各官者谨详考而着之于表至官由特设无可比例如宁夀宫中正殿雍和宫御书处武英殿修书处诸职以及咸安宫景山官学纳银庄官房租库诸事务皆前古所未有今并于表中阙之以见我圣朝创制设官非前代所可企及至如三旗䕶军营统领㕘领䕶军校等职设官与八旗䕶军营同歴代建置已见八旗䕶军营表兹亦不重着焉内务府国朝官制内务府总管大臣无定员掌理内府之政令凡职员选除财用出入宴飨祭祀膳羞服御赏赉赐予刑罚工作教习训导之事皆综理而受其成凡直宿日𣲖总管一人如因事不能入直以郎中代之所属广储㑹计掌仪都虞慎刑营造庆丰七司及诸衙门上驷院奉宸苑武备院并𨽻焉国初置内务府顺治十一年改置十三衙门曰司礼监尙方司御用监御马监内官监尙衣监尚膳监尙寳监司设监兵仗局惜薪司钟鼓司织染局十八年并裁仍设内务府以大臣总管堂郎中一人堂主事二人堂笔帖式三十八人内一人委署主事兼司缺笔帖式四人堂郎中主事掌治堂事凡府属文职陞补及章奏文移皆𨽻焉康熙四十二年设郎中一员后省雍正十三年复设堂主事康熙十六年设委署主事雍正元年设后省干隆二十二年复设即以笔帖式补放给与六品虚衔不出缺笔帖式掌理文案顺治十八年设十六员以后陆续増设至十十八员兼司缺笔帖式雍正四年设广储司总管六库郎中二人部员兼管六库郎中二人郎中四人员外郎十二人部员兼库员外郎六人主事一人委署主事一人司库十二人无品级司库十二人笔帖式二十六人总管六库郎中掌总核六库出纳事务郎中员外郎主事掌分理各库部员兼库郎中员外郎掌兼综库事以资纠查司库掌储藏出纳初名御用监顺治十八年分为银库皮库縀库衣库康熙十六年改定为广储司四库二十八年分设磁库茶库共为六库郎中初设三人雍正十三年増设总管郎中二人员外郎初设八人康熙二十八年增四人部员兼库郎中员外郎干隆三十三年设司库康熙九年设八人二十八年增四人无品级司库康熙四十四年设自后陆续增设寕夀宫管理事务郎中二人员外郎二人主事一人委署主事一人笔帖式四人学习笔帖式四人内管领二人郎中员外郎主事掌稽查看守寕夀宫陈设轮流直宿及造具档册之事内管领掌分地扫除干隆四十年以寕夀宫地方𦂳要派内务府大臣二人専管并设立郎中员外郎主事笔帖式内管领等员以专司其事其档籍清册钤用广储司印四十四年増设委署主事一人学习笔帖式四人织造监督江寕府苏州府杭州府各一人司库各一人笔帖式各二人库使各二人掌分司所驻札地方供奉上用縀疋及应用官用縀疋皆监视而督理之岁终奏销造册呈内务府以副册送广储司察覈顺治初年设三处织造官监督笔帖式库使各一人三年一代十八年定一年更代康熙元年各增库使一人二年奏定三处织造不限年更代各増笔帖式一人六年各增库使一人㑹计司郎中二人员外郎六人主事一人委署主事一人笔帖式二十六人催长五人掌核理内务帑项出纳之数及庄园地畆戸口徭役定为籍而受其要焉初名内官监顺治十七年改为宣徽院康熙十六年改定为㑹计司初设郎中三人康熙三十八年裁一人雍正元年复设一人干隆四十年裁一人员外郎额顺治十七年定初设催总八人后裁寻复设五人后改为催长内管领掌关防一人协理关防事务二人内管领三十人副内管领三十人笔帖式八人内管领副内管领掌承应内廷洒扫煳饰管三仓出纳酒菜器皿皆司之并管理该管领下戸口田产官员俸饷兵丁钱粮之収发出入国初设内管领四员顺治间増十六员康熙二十三年每管领下増设副内管领一员嗣后陆续增置有官三仓酒醋房青菜库外饽饽房车辆库家伙仓蜡备仓氷窖蜡票苏拉处诸专司之事雍正元年以一员管理关防二员协理关防事务干隆十五年以各司院郎中拣选一员掌理关防员外郎二员协理关防事务其掌关防之内管领仍专司本管领之事管理三旗纳银庄郎中一人员外郎六人委署主事一人笔帖式十有二人掌三旗各庄之粮税徴收治其赏罚与其优恤之事初由三旗各佐领管理康熙三年设员外郎六人专管十六年𨽻㑹计司雍正元年另设衙门置郎中一员干隆元年设主事一人后裁掌仪司郎中二人员外郎八人主事一人委署主事一人笔帖式二十一人司俎官五人賛礼郎十有七人掌内府祭祀筵宴礼仪乐舞之事初名礼仪监顺治十七年改为礼仪院康熙十六年改定为掌仪司初设郎中三人员外郎八人康熙三十八年裁郎中一人司俎官初为司胙官设四人后増设一人并改为司俎賛礼郎初设十二人雍正十年増五人又有乐部郎中员外郎等官别见乐部篇御茶膳房总管大臣无定员尙膳正尙茶正头等侍卫各一人二等侍卫各二人尙膳副尚茶副三等侍卫各二人尚膳三等侍卫四人蓝翎侍卫七人尚茶三等侍卫三人蓝翎侍卫四人主事一人委署主事一人笔帖式十有二人掌敬设上用茶品供奉御馔及供应赐茶筵宴之事初设饭房总领茶房总领各三人饭上人三十五人茶上人十七人康熙二十八年定饭上人委署总领一人雍正元年定饭房茶房总领俱授为二等侍卫饭上人授三等侍卫六人蓝翎侍卫七人茶上人授三等侍卫三人蓝翎侍卫四人又定茶房侍卫内委署总领一人干隆八年定饭房茶房二等侍卫内各授一等侍卫一人十五年改饭房为外膳房二十四年改饭房总领为尙膳正副总领为尚膳副茶房总领为尙茶正副总领为尚茶副雍正二年设主事一人中正殿管理事务员外郎二人笔帖式四人雍和宫管理事务郎中一人员外郎一人笔帖式三人掌造办佛像供应念经事务中正殿员外郎康熙三十六年设雍和宫郎中等员干隆九年以司官兼管十六年定为额设咸安宫官学管理事务大臣一人协理事务大臣一人满汉总裁六人管理事务郎中二人员外郎二人笔帖式一人满洲教习十三人汉人教习九人官学生一百十八人䝉古学总裁二人管理事务司官二人教习二人官学生二十四人景山官学兼管事务司官五人满洲教习九人汉人教习十二人官学生三百八十八人景山官学掌训廸内府三旗之俊秀教之书射以作兴人材康熙二十四年立咸安宫官学凡内府三旗八旗满洲䝉古之优颕者皆与焉雍正七年立干隆元年定咸安宫官学生内务府留三十人増设八旗满洲各十人十三年增设䝉古官学员额皆陆续增定御药房兼管司官二人内管领一人主事一人委署主事一人副内管领二人库掌二人委署库掌二人笔帖式十二人掌详慎供用药料和合丸散之事顺治十年设以总管首领太监管理康熙三十年改归府属员额陆续増置都虞司郎中二人员外郎五人主事一人委署主事一人笔帖式二十六人催长八人掌府属武职陞补及三旗禁旅训练遣调供应畋渔之禁令初名尚膳监顺治十八年改为採捕衙门康熙十六年改定为都虞司初设郎中三人员外郎五人后各裁一人内务府镶黄正黄正白三旗䕶军营䕶军统领各一人䕶军叅领各五人副䕶军叅领各五人孔雀翎委署叅领各三人前锋委署㕘领各二人鸟鎗䕶军校各二十人六品翊长旧营䕶军校各十三人前锋䕶军校各二人前锋戴蓝翎委署䕶军校各二人旧营戴蓝翎委署䕶军校各五人笔帖式各十人圆明园内务府三旗䕶军营夸兰大一人䕶军叅领各一人副䕶军叅领各一人委署叅领各一人䕶军校各三人副䕶军校各一人笔帖式四人䕶军营统领叅领等官掌率其属以宿卫宫禁导引扈从及训练察班之事国初毎旗编为五甲喇设叅领一人顺治九年立鸟鎗营每旗添设叅领委署叅领䕶军校等员十三年鸟鎗䕶军拨回旧营以委署叅领为副叅领干隆十三年立前锋营设前锋委署叅领䕶军校等员圆明园内三旗䕶军营夸兰大及叅领等官掌率其属以翊卫园苑及训练稽察之事雍正三年以京城内䕶军营分驻设叅领䕶军校等员九年设执掌关防夸兰大一员热河行宫总管二人苑副四人千总十一人副千总二十二人喀喇河屯长山谷两间房巴克什营中关波洛河屯吉尔哈朗图阿穆唿朗图张三营等处行宫千总各一人副千总各一人王家营钓鱼台黄土坎十八里台等处行宫副千总各一人溥仁寺普乐寺安逺庙普陀宗乘庙殊像寺千总各一人副千总各一人普寕寺须弥福夀庙千总各一人副千总各二人广安寺罗汉堂把总各二人行宫总管苑副掌总理翊卫各处行宫及陈设稽察之政令千总副千总把总掌典守陈设稽查内围董率扫除之事热河总管康熙四十二年设苑副干隆三十五年设各处千总康熙四十一年以来陆续增设养鹰鹞处管理事务三人协办事务兼鹰上统领二人蓝翎侍卫头领五人六品职衔副头领五人笔帖式三人内养狗处头目二人副头目二人外养狗处头目六人副头目六人笔帖式三人掌饲养鹰狗随围进哨以供蒐畋之事国初设立鹰房鸦鹘房干隆十一年改为养鹰处养鸦鹘处三十七年裁养鸦鹘处其员额转补鹰上养狗处员额国初定慎刑司郎中二人员外郎四人主事一人委署主事一人笔帖式二十人掌府属刑名审谳定拟之事凡审拟罪案皆依刑部律例其有情罪重大者移咨三法司㑹审题结初名尙方司顺治十二年改为尙方院康熙十六年改定为慎刑司员额顺治以来前后增定营造司郎中二人员外郎八人主事一人委署主事一人笔帖式二十六人掌膳修工作及薪炭陶冶之事所属有六库三作曰木库司物材曰铁库司铸造铁器曰器皿库司藤竹木器曰柴库司薪柴曰炭库司煤炭石灰曰房库司凉棚席篷麻曰铁作司打造铁器曰花爆作司造烟火花爆曰油漆作司绘垩六库各设库掌库守三作皆设司匠领催皆未入流惟铁作司匠给八品虚衔初名惜薪司顺治十八年改为内工部康熙十六年改定为营造司初设郎中三人后裁一人员外郎六人后增二人官房租库值年总管内务府大臣一人郎中一人员外郎三人笔帖式七人库掌一人掌内外城官房之租课按月証收以供营造司之用初属营造司管理康熙六十二年立租库各员额干隆三十六年以内府大臣值年管理御书处管理事务大臣一人兼管郎中员外郎无定员监造一人署监造一人库掌三人署库掌六人笔帖式二人掌敬刋御笔裱榻之事员额康熙四十九年定监造库掌品级干隆四十三年定武英殿修书处管理事务王大臣一人监造二人库掌四人署库掌六人笔帖式四人掌膳刻装潢各馆书籍及宫殿陈设书籍之事员额康熙十九年定监造库掌品级干隆四十三年定设有总裁二人提调二人纂修十二人养心殿造办处郎中三人员外郎二人主事一人委署主事一人库掌六人司匠十三人笔帖式十五人掌造办供御物件监督工作管理储藏之事初设造办活计处管理事务无定员干隆二十四年定设员额庆丰司郎中一人员外郎八人主事一人委署主事一人笔帖式十五人廐长十人廐副十九人掌蕃息牛羊羣牧供用考成之事顺治初年设内牛圈三于西华门外设外牛圈三供乳饼圈一于南苑设羊圈六于丰台管理牛只羊只各设员外郎三人及廏长笔帖式等员康熙十六年归併掌仪司管理二十三年设庆丰司置郎中二人増置员外郎四人主事一人不𨽻内务府雍正元年归併内务府管理四十年裁郎中一人员外郎二人谨案内务府之制以七司各掌府事其余分建衙门并铸给关防印信统辖于总管大臣而不与七司相𨽻属唯是事类相近允宜依次分求如寕夀宫事务档册用广储司钤印监督织造由縀库郎中察覈内管领之钱粮纳银庒之奏销皆由㑹计司办理御茶膳房中正殿雍和宫管理事务皆掌习礼仪之事而官学药房附焉官房租库本由营造司分设御书处武英殿修书处养心殿造办处均掌内廷书籍典册修造之事兹并遵大清㑹典成例以类序次唯内三旗䕶军营圆明园䕶军营暨各行宫千总㑹典序官别着于武职篇而奉行则例仍载于都虞司卷中以府属武职陞迁诸事均𨽻都虞司也兹并从类叙于七司之后至府属之三院则别自为篇焉厯代建置谨案曲礼载殷制先五官次六府此府名之所由起周官冡宰之属有内府内宰此内务之名之所由起详考冡宰之属以宫禁亲近之职为首重故宫正宫伯以掌宿卫膳夫至幂人以掌饮食宫人幕人以掌寝处大府至外府以掌蓄藏司㑹至职币以掌㑹计而内宰以下则皆综理内职阉竖阍寺妇职女功无不司之于是自王及后世子之饮食服用以至宫闱内外亲近人主左右者一举而归之冢宰所以肃正纪纲而无逢迎靡滥之弊自西汉时犹遵成周遗意中书宦者尽属少府凡服御之职必选经明行修者为之而统摄之以丞相御史至东汉时始多用宦官分主饮膳服饰而古意渐失隋唐以后立内侍省人主起居饮食之重不咨之大臣任之士人而悉委之于奄竖其弊乃益滋矣至供御之官列代变更分合之故犹可详考盖汉立少府水衡专主天子之奉养东汉则并水衡于少府而三国晋宋以后因之自曺魏始立殿中监以后代有其职萧梁始立太府卿以掌库藏而陈因之少府始专主工作之事北魏又废少府专立太府而殿中监则仍其旧北齐以殿中监之六局改𨽻于门下省后周倣成周以制官奉御诸职多在天官冬官中隋初立门下省太府卿炀帝改设殿内省复分立少府而内侍省之统辖渐广唐之殿中内侍二省太府少府二卿与隋制不大相殊而宦官任重至侵将相之权矣宋立宣徽院为亲近之职而汉少府之事仍领于二省二卿辽北面有御帐着帐诸官南面则仍唐制金有太府少府无殿中监而有殿前都㸃检司其内侍不别立省尽𨽻之宣徽院中法意最为近古至明代而诸职尽去唯立宦官二十四衙门禁近要务唯有奄竖得专制之而古意于是尽失不独成周良法无可追溯即汉唐少府之制亦无复存焉者矣㳟惟圣朝龙兴之始剙立内务府以镶黄正黄正白三旗亲近之臣专司其事定鼎以来初亦设十三衙门以内监供职顺治十二年六月监于前代内竖擅权之弊命立铁牌严切申谕永逺禁革仍立内务府特简内大臣为总管七司三院纲纪肃而职掌昭内侍职制则为使之供给洒扫之役毋得任事而亦皆统摄于总管大臣盖至圣朝而周汉之制尽复法度之精详规模之宏逺尤为超越万古今详考列代职官之近于内务府者分繋篇中而总括其沿革之大概于此其内监职制执掌亦附着巻后不复别为一篇焉三代礼记曲礼天子之六府曰司土司木司水司草司器司货典司六职郑康成注府主藏六物之税此亦殷时制也周则皆属司徒谨案六府之制见于殷时以主六物之储藏郑注谓周属司徒盖如今戸部之三库但殷五官既有司徒而复别设六府则在殷时固不为司徒之掌而与今之内务府相近矣故与戸部三库篇互见焉尚书立政虎贲缀衣趣马小尹左右携仆百司庶府孔安国传缀衣掌衣服左右携持器物之仆百官有司主劵契藏吏蔡沈集传此侍御之官也小尹小官之长携仆携持仆御之人百司若司裘司服庶府若内府大府之属谨案尙书立政有百司庶府又有表臣百司盖表者对里之称内百司为里臣外百司为表臣也立政称文武克俊有徳三事而外必首及于缀衣趣马之属其后周公制礼以宫禁之职首属冢宰有由来已国朝剙定内务府与成周百司庶府之义千载合揆今列尙书立政文于卷首而周礼诸职则以次分列于后周礼天官宫正上士二人中士四人下士八人府二人史四人胥四人徒四十人掌王宫之戒令纠禁以时比宫中之官府次舍之衆寡为之版以待夕击柝而比之国有故则令宿其比亦如之辨内外而时禁稽其官序纠其徳行几其出入均其稍食去其滛怠与其竒衺之民㑹其什伍而教之道艺月终则㑹其稍食嵗终则㑹其行事凡邦之大事令于王宫之官府次舍无去守而聴政令春秋以木铎修火禁凡邦之事跸宫中庙中则执烛郑康成注宫正主宫中官之长宫伯中士二人下士四人府一人史二人胥二人徒二十人掌王宫之士庻子凡在版者掌其政令行其秩叙作其徒役之事授八次八舍之职事若邦有大事作宫衆则令之月终则均秩嵗终则均叙以时颁其衣裘掌其诛赏谨案成周官制凡王之服御饮食燕好赐予皆分设官职而统属于太宰所以合宫府为一体也宫正为王宫官之长掌比宫中之官府宫伯掌王宫之士庻子此在今时为内务府大臣及领侍卫大臣之职其所以秩止于上士中士下士者则以冢宰统临于上而诸官为专司故不疑其秩之轻也内务府大臣职任优重实为周冢宰之所统而宫正宫伯则职掌专焉故与领侍卫篇互见而备着其説于此周礼天官太府下大夫二人上士四人下士八人掌九贡九赋九功之贰以受其货贿之人颁其货于受藏之府颁其贿于受用之府凡式贡之余财以共玩好之用玉府上士二人中士四人掌王之金玉玩好兵器凡良货贿之藏共王之服玉佩玉珠玉王齐则共食玉掌王之燕衣服衽席牀第凡䙝器若合诸侯则共珠槃玉敦凡王之献金玉兵器文织良货贿之物受而藏之凡王之好赐共其货贿内府中士二人掌受九贡九赋九功之货贿良兵良器以待邦之大用凡四方之币献之金玉齿革兵器凡良货贿入焉凡适四方使者共其所受之物而奉之凡王及冢宰之好赐予则共之司裘中士二人下士四人掌为大裘以共王祀天之服掌皮下士四人掌秋歛皮冬歛革春献之遂以式法颁皮革于百工共其毳毛为毡以待邦事嵗终则㑹其财赍典妇功中士二人下士四人掌妇式之灋以共王及后之用颁之于内府典丝掌丝入而辨其物以其贾楬之典枲下士二人掌布缌缕纻之麻草之物以待时颁功而授赍周礼春官天官上士一人中士二人掌祖庙之守藏与其政令凡国之玉镇大寳器藏焉若有大祭则出陈之既事藏之荀子大畧篇不知而问尧舜无有而求天府先王之道则尧舜矣六贰之博则天府矣注求财于六贰之博得之不穷故曰天府天府天之府藏谨案太府掌贡赋货贿为今戸部三库之职其式贡余财以共玩好则内府之广储实兼其任至玉府受藏金玉兵器文织良货贿以共王之好赐内府共王及冢宰之好赐予天府藏国之玉镇大寳器则正为今广储司之职而司裘掌皮典丝典枲亦如六库之各分其事也周礼天官职内上士二人中士四人掌邦之赋入辨其财用之物而执其总凡受财者受其贰令而书之职嵗上士四人中士八人掌邦之赋出凡上之赐予以叙与职币而受之职币上士二人中士四人振掌事者之余财皆辨其物而奠其録以书楬之以诏上之小用赐予司㑹中大夫二人下大夫四人上士八人中士十有六人司书上士二人中士四人凡上之用财用必考于司㑹宫人中士四人下士八人掌王之六寝之修共王之沐浴凡寝中之事扫除执烛共鑪炭凡劳事谨案天官司㑹司书不专为内府之职而上之用财用必考于司㑹则宫中㑹计实兼理之职内掌受财之政令职币诏用之小用赐予而职嵗掌其赋出今内府储藏出入皆由㑹计司稽核而总受其要其职固相等也宫人有中士下士寝处沐浴扫除皆其职掌则与今之内管领副内管领之任尤相合矣周礼天官内宰下大夫二人上士四人中士八人掌书版图之法以治王内之政令均其稍食分其人民以居之嵗终则㑹内之人稍食稽其功事比其小大与其麤良而赏罚之㑹内宫之财用周礼夏官小臣上士四人掌王之小命诏相王之小法仪正王之燕服位王之燕出入则前驱周礼天官膳夫上士二人中士四人下士八人掌王之食饮膳羞以养王及后世子庖人中士四人下士八人贾八人掌共六畜六兽六禽辨其名物凡其死生鱻薧之物以共王之膳与其荐羞之物及后世子之膳羞内饔中士四人下士八人掌王及后世子膳羞之割烹煎和之事亨人下士四人掌共鼎镬以给水火之齐谨案宫中礼仪掌于内宰而诏相王之小法仪则夏官小臣主之今内务府掌仪司専掌宫中之仪法正其职也内宰诏相礼仪之外又掌书宫中版图之法以治王内之政令嵗终㑹内人之稍食稽其功事㑹内官之财用葢兼有总管大臣及㑹计司之职故秩为下大夫其任较重唯以服位礼事賛相専司与掌仪司尤为相合故附証其説于此天官之膳夫庖人内饔亨人皆掌王及后世子之膳羞亦与今御茶膳房之职为相合故与光禄寺篇互见焉周礼天官甸师下士二人共野果蓏之献帅其徒以薪蒸役外饔内之事腊人下士四人掌干肉凡田兽之脯腊膴胖之事周礼地官廛人中士二人下士四人凡屠者敛其皮角筋骨入于王府凡珍异之有滞者敛而入于膳府泽虞掌国泽之政令为之厉禁使其地之人守其财物以时入之于王府颁其余于万民迹人中士四人下士八人掌邦田之地政而为之厉禁以守之角人下士二人掌以时征皮角凡骨物于山泽之农羽人下士二人掌以时征羽翮之政于山泽之农掌炭下士二人掌炭物灰物之征令以时入之谨案都虞司职司採捕供应畋渔天官之甸师腊人正其职掌地官山林川泽皆有虞衡而分主各处山川不归统理惟泽虞掌国泽之禁令入财物于王府与都虞司相近其自廛人以至掌炭亦皆都虞司之所有事也周礼天官小宰之职掌建邦之宫刑以治王宫之政令凡宫之禁谨案周刑法掌于秋官而内府之刑未闻有别置之官惟小宰掌建邦之宫刑宫禁郑康成以为在王宫中者之刑则今内务府慎刑司之所由始也周礼考工记凡攻木之工七攻金之工六攻皮之工五设色之工五刮摩之工五搏埴之工二匠人营国王宫门阿之制五雉宫隅之制七雉城隅之制九雉谨案周礼缺冬官考工记之所载者未尽为营造之职今採录匠人营缮王宫之法式及诸工总名以着其概余并见工部篇不具录焉周礼地官牧人下士六人掌牧六牲而阜蕃其物以共祭祀之牲牷牛人中士二人下士四人掌养国之公牛以待国之政令周礼夏官羊人下士一人掌羊牲若牧人无牲则受布于司马使其贾买牲而共之谨案孳畜之政自古重之故宣王考牧着于小雅牲牷肥腯见于春秋周礼之牧人牛人羊人实为庆丰司之所由始其分属地官夏官者盖一以牧地为属一以受布于司马为属不必如孔疏所云牛为土畜羊为金畜穿凿而为之説也秦汉书百官公卿表少府秦官册府元龟秦少府掌山海地泽之税少府之立自此始也杜佑通典秦置六尚谓尚冠尚衣尚食尚沐尚席尚书若今殿中之任秦有御府令丞掌供御服而属少府掖庭局令秦置永巷秦置尚方令秦有将作少府秦牺廪令丞掌犠牲雁鹜王应麟玉海少府秦官章邯为之谨案秦立少府之官凡供御诸职多为所领故六尚如今内管领之职御府令如今广储司掖庭局令如今慎刑司尚方令则兼有广储及武备院之任将作少府如今营造司惟牺廪令丞属内史及左冯翊而牺牲雁鹜则又兼有都虞庆丰二司之掌秦法疎畧史志不详以汉后所承袭者推之其大概亦可考见今摭録通典所载以着其崖畧焉汉汉书百官公卿表少府掌山海地泽之税以给共养六丞属官有尚书符节太医太官汤官导官药府若卢考工室左弋居室甘泉居室左右司空东织西织东园匠十六官令丞又胞人都水均官三长丞又中书谒者黄门钩盾尚方御府永巷内者宦者八官令丞诸仆射署长中黄门皆属焉武帝太初元年更名考工室为考工左弋为佽飞居室为保宫甘泉居室为昆台永巷为掖庭佽飞掌弋射有九丞两尉太官七丞昆台五丞乐府三丞掖庭八丞宦者七丞钩盾五丞两尉成帝河平元年省东织更名西织为织室谨案汉承秦制立少府以供养宫禁位列九卿凡诸奉御之职无所不统今以汉百官表所载详绎之今内府七司诸官葢皆有其职焉如御府尚方东织西织是广储司之掌尚书内者诸仆射署是㑹计司及内管领之掌中书谒者与掌仪相近而太官胞人则如今之内茶膳房也左弋佽飞掌弋射都水钩盾主苑囿近于都虞司之职也服䖍邓展以若卢为诏狱如淳以为藏兵器而汉仪注则云有若卢狱令主治库兵是一官而兼两职葢如慎刑司及武备院之兼职也考工室左右司空东园匠如今之营造司而尚方令又如今之造办处也惟庆豊所掌未见于少府之属葢太官所兼掌耳汉代少府之官多以髙儒旧徳为之而宦者黄门亦皆归于统属其法意最为近古今载汉表原文而为之疏证如此其他可为佐証着并分载于后史记平凖书山海天地之藏也皆宜属少府急就篇司农少府国之渊颜师古注司农领天下钱谷以供国之常用少府管池泽之税及闗市之资以供天子少者小也府者聚也财物所聚也非郊庙兵戎大用故谓之少府司此二者百物在焉故以深泉为喻也应劭风俗通少府水衡为天子内藏荀悦汉纪孝成帝纪罢少府技巧官王应麟汉制考职内注职内主入也若今之泉所入谓之少内疏汉之少内亦主泉所入案王氏汉官解云小官啬夫各擅其职谓仓库少内啬夫之属各自擅其条理所职主由此言之少内藏聚似今之少府但官卑职碎以少为名丙吉𫝊少内啬夫白吉曰食皇孙亡诏令注云少内掖庭主府藏之官也谨案少内当为今㑹计司之职玉海周玉府内府犹秦汉少府也谨案后汉纪正月朔旦骠骑将军苍应奉璧入贺故事少府给璧隂就骄贵吏傲不奉法求璧不可得苍坐朝堂漏且尽而璧不至不知所为顾谓掾属曰若之何朱晖望少府主簿持璧即往绐之曰我闻璧而未曾见试观之主簿以璧授晖晖顾召令史奉之主簿惊曰少府当以朝晖叱之曰将归晖独不朝也据此则汉之少府乃兼内府玉府之职古今攷九曰少府掌山海地泽之税以给共养东莱谓治粟内史所掌谷货供军国之用少府名曰禁钱以给天子私自别为藏少者小也属官最多有六丞当皆称少府丞而尚书侍郎以下十二官令丞属焉而尚书之名后世以为王之一省六部従官之长东莱又谓少府吏四人在殿中主发书谓之尚书其后遂以为官置令丞属焉然汉之尚书令尚书丞微官耳少府之属吏也后世尚书令尚书左右丞六部尚书乃宰相侍従也又胞人三长丞又上林中十池监又中书谒者黄门钩盾而下内省官者七官令丞诸仆射署长中黄门皆属焉而中书令中书丞亦少府之微官而后世中书令为一品之极郭子仪书二十四考至有夺我凤凰池之恨前代小官后世用以为大官世故之变岂有极哉表书小官吏因革不一不足书王莽改曰共工谨案洪适𨽻释鲁相史晨祠孔庙奏铭题后谓上尚书者郡国异于朝廷不敢直达于帝所因尚书以闻故樊毅复华氏下民租田口算碑以太守奏事均云上尚书也然无极山碑以太常卿丞奏事亦云上尚书又蔡质汉官典仪列司𨽻城门校尉上尚书式及谒者上尚书式则内而九卿谒者凡奏亦皆上尚书以达于帝不独国相太守也惟孔子庙置卒史碑云鲁相奏记司徒司空府不云上尚书然司徒司空府亦必由尚书以达于帝无极山碑载常山相冯巡以三公山请雨事闻于太常太常为冯巡上其事亦必由尚书是其例葢汉丞相御史谓之外朝不可至内廷故置尚书掌四方章奏报告之事少府属官首列尚书特重其职也汉书霍光传尚书令读奏黄霸传尚书令受丞相对是虽丞相九卿必由尚书入奏也又考汉纪张汤子安世少为郎给事中尚书上方幸河东亡书三箧诏问莫能知惟安世知之具作其事后购得本书以校无所遗失通典谓掌图书秘记章奏之事即谓此也且不特主章奏即凡征召诘对之事亦无不诣尚书汉书光武纪时太原王霸北海逢萌亦隠居养志霸到尚书拜不称臣章帝纪匈奴新降召太尉鲍昱谒尚书使封降胡檄桓帝纪太常杨秉奏中常侍侯贤等请免官理罪奏入尚书诘秉秉对尚书不能诘灵帝纪陈蕃起兵将官属诸生八十人至承明门使不内蕃曰云云使者出开门蕃到尚书门正色曰云云葢尚书初主受奏御而已其后遂専出纳之命故其权浸重至章帝时太傅太尉録尚书事和帝时太傅录尚书事位在三公上与少府所属之尚书逈相悬絶矣马永卿嬾真子前汉百官公卿表少府之属官凡五十余人有导官掌米谷以奉至尊然学者多疑导字之义仆考唐百官志导官令掌导择米麦凡九谷皆随精麄考其耗损而供然汉导字下従寸唐䆃字下从禾今按韵略瑞禾一茎六穗谓之䆃恐唐以瑞禾名官也仆尝以此问舅氏笑云此葢读司马长卿封禅书误耳书云导一茎六穗于庖注云导择也一茎六穗谓加禾之米也后人误以瑞禾为䆃遂併官名失之可一笑也谨案导官主择米谷以供至尊则今尚膳正之职也颜师古汉书注李斐曰齐国旧有三服之官春献冠帻縰为首服纨素为冬服轻绡为夏服凡三急就篇齐国给献素缯帛注齐有三服官贡禹言故时齐三服官输物不过十笥谨案汉官既有东织西织供天子服御而又有三服官主作首服冬服夏服以给衮龙之用于齐设之今内务府所辖有江宁苏州杭州三织造官正汉三服官之遗制也汉书注水衡都尉应劭曰古山林之官曰衡掌诸池苑故曰水衡张晏曰主都水及上林苑故曰水衡主诸官故曰都有卒徒武事故曰尉师古曰衡平也主平其税入玉海杨得意为狗监李延年给事狗监中谨案汉水衡都尉之职掌上林苑与今之奉宸苑相合惟所领之官自卒徒武事又兼主渔畋之政今都虞司办理内府武职陞迁兼供应渔猎之事其职亦为相近故既入于奉宸苑篇而节录注文于此至汉有狗监则与今之养鹰狗处事务亦相等也风俗通掖庭有狱令丞又暴室丞宫人狱也一作薄室三辅黄图永巷永长也宫中之长巷幽闭宫女之有罪者武帝时改为掖庭置狱焉谨案成帝纪上使御史收刘辅系掖庭秘狱后以辛庆忌㢘褒师丹谷永上书乃徙系考工狱考工狱亦近中禁然比之掖庭狱则又有中外之殊矣移狱考工其按治或稍轻欤史记景帝本纪中六年四月置左右内官属大内汉书东方朔传内官有狱汉书王商传左将军请召王商诣若卢诏狱注孟康曰黄门北寺也谨案宫中慎刑之职自掖庭而内列代不详惟汉书若卢狱令黄门北寺诏狱皆属少府内府有狱其初亦属少府最为近之又考后汉纪桓帝纪白马令李云上书移副三府云云上得云书大怒送云黄门北寺使中常侍管霸与御史廷尉杂考之然则汉时外庭庶官亦间系黄门北寺葢黄门北寺狱之近中禁者桓帝怒云欲加严谳故特于秘狱治之非常例也史记平凖书卜式不愿为郎上曰吾有羊上林中欲令子牧之式乃拜为郎布衣屩而牧羊嵗余羊肥息谨案史记言卜式拜为郎牧羊上林苑中是汉时庆丰之职亦上林苑之所有事也今故採录之以见其概周礼囿人牧百兽郑康成注备养衆物也今掖庭有鸟兽自熊虎孔雀至于狐狸凫鹤备焉三辅黄图少府佽飞外池汉仪注佽飞具缯缴以射凫雁给祭祀故有池后汉书百官志少府卿一人中二千石本注曰掌中服御诸物衣服寳货珍膳之属丞一人比千石太医令一人六百石本注曰掌诸医药丞方丞各一人本注曰药丞主药方丞主药方太官令一人六百石本注曰掌御饮食左丞甘丞汤官丞果丞各一人本注曰左丞主饮食甘丞主膳具汤官丞主酒果丞主果守宫令一人六百石本注曰主御纸笔墨及尚书财用诸物封泥丞一人掖庭令一人六百石本注曰宦者掌后宫贵人采女事左右丞暴室丞各一人本注曰宦者暴室丞主中妇人疾病者就此室治其皇后贵人有罪亦就此室御府令一人六百石本注曰宦者典宫婢作中衣服及补浣之属丞织室丞各一人本注曰宦者祠祀令一人典中诸小祠祀丞一人本注曰宦者中藏府令一人六百石本注曰掌中币帛金银诸货物丞一人尚方令一人六百石本注曰掌上手工作御刀劒诸好器物丞一人刘昭后汉书志注武帝初置水衡都尉秩比二千石别立上林苑世祖省之并其职于少府每立秋貙之日辄暂置水衡都尉事讫乃罢之南都赋水衡虞人修其营表后汉书桓帝本纪建和元年芝草生中黄藏府后汉书和帝本纪永元九年十二月复置若卢狱官谨案东汉光武併省少府禁钱一以归之司农故少府官属裁省过半至水衡都尉则废去不设唯貙刘之日暂置旋罢然其季世乃转有开邸鬻爵歛而入私藏者葢宫掖之费必不能去而欲尽黜少府之储蔵势不可久行也至前汉侍御皆用士人东汉始多以宦者为之古意亦渐失矣东汉之祠祀令典中诸小祠祀与今掌仪司之职相近故并着之三国册府元龟魏之九卿并与汉同又有殿中监一人品第七掌张设监䕶之事有殿中奉乘郎从五品下三国魏志王观传王观为少府统三尚方御府内藏玩弄之物魏文帝集让禅表谨拜章陈情使行相国永夀少府粪土臣毛宗奏并上玺绶玉海少府魏王观杨阜常林管辂为丞通典魏官第三品九卿第六品水衡典虞第七品殿中监诸卿尹丞尚药监尚食监大农监第九品殿中监掌事通典后汉少府有中藏府令丞魏氏因之汉末分尚方为左中右三尚方魏晋因之魏文帝集张登为大官令诏登忠义彰着在职功勤名位虽卑直亮宜显饔膳近在当得此吏今以登为大官令谨案三国魏少府列于九卿其所统属并同后汉而始定为第三品之级及设有殿中监以司亲近供御之职其品颇微其官则为后代殿中之所自始矣至汉有水衡都尉主上林苑并主禁钱魏仍其名而所主者天下舟船河渠之政其后遂易为都水使者与汉职不同今不复载焉晋晋书职官志少府统材官校尉中左右三尚方中黄左右藏左校甄官平凖奚官等令在校坊邺中黄左右藏油官等丞及渡江哀帝省并丹阳尹孝武复置自渡江唯置一尚方又省御府通典晋冶令掌工徒鼓铸𨽻卫尉江左以来省卫尉始𨽻少府晋有左右藏令属少府谨案晋传中丞集劾夏侯承奏少府夏侯承取官田立私屋近小人委以家计令工匠窃盗官物附益于私其谓令工匠窃盗官物即通典所云掌令工徒鼓铸之类是也谓取官田立私屋则晋之少府所掌亦当如汉表所云兼地泽之税矣晋书职官志光禄勲统东园匠太官御府守宫黄门掖庭清商华林园暴室等令哀帝兴平二年省光禄勲并司徒孝武寕康元年复立通典守宫令丞晋属光禄勲魏置殿中监晋因之谨案晋承魏制立少府以统诸署而太官御府诸职又分𨽻于光禄勲考光禄勲在秦为郎中令汉始易为光禄勲所掌宿卫诸郎如今领侍卫大臣之比而晋分少府属官以𨽻之者以其官居禁中职守相近故也至哀帝省少府而併于丹阳尹省光禄勲而併于司徒其后复仍立之葢裁省不一而职掌所在大槩则固相同也宋齐梁陈宋书百官志少府一人丞一人掌市服御之物左尚方令丞各一人右尚方令丞各一人并掌造军器晋江右有中尚方左尚方右尚方江左以来惟一尚方宋髙祖践祚以相府部配台谓之左尚方而本署谓之右尚方焉又以相府细作配台即其名置令一人丞二人𨽻门下世祖大明中改曰御府置令一人丞一人御府二汉世典官婢作䙝衣服补浣之事后废帝初省御府置中署𨽻右尚方汉东京太仆属官有考工令主兵器尚方令唯主作御刀绶剑诸玩好器物而已然则考工令如今尚方尚方令如今中署矣通典殿中监晋宋并同宋少府领左右尚方御府东冶南冶平凖等令丞谨案宋少府殿中监之制视魏晋多从简省其尚方令主作兵器而御府及中署之以细作配台特置者亦𨽻右尚方则宫中工作固其兼职非専以武器为任故列代尚方官既见于此而武备院篇亦从互见焉南齐书百官志少府府置丞一人领官如左左右尚方令各一人丞一人鍜署丞一人永明三年省四年复置御府令一人丞一人东冶令一人丞一人南冶令一人丞一人平凖令一人丞一人尚书令内外殿中监一人谨案齐制与宋多同惟尚书令之殿中有内外监之名为宋所未有宋置御府后改中署而齐则仍曰左右尚方为此少异耳隋书百官志梁初犹依宋齐皆无卿名天监七年加置太府卿以少府为少府卿是谓夏卿太府卿位视宗正掌金帛府帑统左右藏令上库少府卿位视尚书左丞置材官将军左右中尚方甄官平水署置南塘邱税库东西冶中黄细作炭库纸官柴署等令丞光禄卿统守宫黄门华林园暴室等令通典太府卿厯代不置然其职在司农少府至梁天监七年始置梁官三品曹位殿中外监上库令细作令作堂金银局丞三品勲位殿中内监左尚方五丞右尚方四丞玉海梁始置太府卿掌府库少府専为供服御之官隋书百官志陈太府卿少府卿品并第三谨案梁置太府卿掌金帛府帑葢分少府所掌而别为置官此后代太府之所由起也左右尚方诸令属于少府犹与古同而名之为卿亦自梁始守宫暴室诸令属于光禄制与晋同皆为汉少府之职至殿中监有内外之分而以三品曹位勲位分𨽻之不入诸班之次亦与列代为少异陈官并用梁制其史文之脱畧者不复详焉后魏魏书官氏志初置左右近侍之职无常员或至百数侍直禁中传宣诏命皆取诸部大人及豪族良家子弟仪貌端严机辩才干者应选又置内侍长四人主顾问拾遗应对若今之侍中散骑常侍也置都统长又置幢将及外朝大人官其都统长领殿内之兵直王宫幢将员六人王三郎卫士直宿禁中者自侍中已下中散已上皆统之外朝大人无常员主受诏命外使出入禁中国有大丧大礼皆与叅知随所典焉少府第三品上中黄门令内署令第四品中掖庭监従第五品上诸局监水衡都尉従第五品中尝药监殿中监从第五品下诸宫门仆从六品中世宗班行职令大府卿第三品太府少卿第四品诸署令千石以上者从第八品诸署令六百石以上者第九品诸署令不满六百石者従第九品册府元龟后魏殿中监从五品下又有掌服郎从六品上又分太官令尚食中尚食掌知御膳尚食门下省领之中尚食集书省领之通典后魏太和中改少府为太府卿兼有少卿掌财物库藏洛阳伽蓝记建春门内御道南有钩盾典农籍田三署谨案后魏初官制未备其后有少府殿中监之职而殿中品秩视晋宋为较隆太和中改少府为太府置卿及少卿其所属之官有诸署令千石以上六百石上下之分而史志统言诸署其所掌之为何署亦莫得而详也魏又有水衡都尉与河隄使者并列葢亦主水之官与汉之兼掌禁钱者又不同矣北齐隋书百官志后齐制太府寺掌金帛府库营造器物统左中右三尚方左藏司染诸冶东西道署黄藏右藏细作左校甄官等署令丞左尚方又别领别局乐器器作三局丞中尚方又别领别局泾州丝局雍州丝局定州䌷绫局四局丞右尚方又别领别局丞司染署又别领京坊河东信都三局丞诸冶东道又别领滏口武安白间三局丞诸冶西道又别领晋阳冶泉郡大原仇四局丞甄官署又别领石窟丞门下省掌献纳谏正及司进御之职侍中给事黄门侍郎各六人录事四人通事令史主事令史八人统局六领左右局领左右各二人左右直长四人尚食局典御二人丞监各四人尚药局典御及丞各二人侍御师尚药监各四人主衣局都统子统各二人斋帅局斋帅四人殿中局殿中监四人中侍中省掌出入门合中侍中二人中常侍中给事中各四人又有中尚药典御及丞并中谒者仆射各二人中尚食局典御丞各二人监四人内谒者局统丞各二人通典北齐官第三品太府卿第四品太府少卿第五品主衣都统尚食尚药典御从五品中尚食中尚药典御従六品中尚食中尚药等丞从八品钩盾左右尚方左藏掖庭东西牛羊司诸署令正九品细作署令谨案北齐官氶魏制不设少府而以太府寺及门下省分统其职其殿中监为门下省之所统属六局中尚药尚食典御又为中侍中省之所分𨽻与前代之制作异而职守固有在也至所设泾州雍州定州诸丝绫局即汉三服官之遗意与今之织造监督为相近焉后周通典后周官正五命天官左宫伯主膳太府计部等中大夫冬官司木司土司金司水等中大夫正四命天官小左宫伯小膳部小计部等下大夫冬官小司木小司土小司金小司水司玉司皮司织司卉等下大夫正三命天官小右宫伯掌式小膳部内膳太府玉府内府缝工小计部等上士夏官典牝典牡等上士冬官内匠掌材小司木小司土小司金小司水小司玉小司皮小司织小司卉等上士正二命天官司服掌式内膳典庖玉府内府缝工等中士夏官典牝典牡典驼典羊等中士冬官内匠掌材等中士正一命夏官典驼典羊等下士谨案后周倣成周之典以制官汉晋以来诸官名皆废而不用至其职掌则固无犬殊者今摭录通典天官冬官各条以存其概其后此改更之制则不可复考焉隋隋书百官志门下省统城门尚食尚药符玺御府殿内等六局尚食局典御二人直长四人食医四人尚药局典御二人侍御医直长各四人医师四十人符玺御府殿内局监各二人直长各四人内侍省领内尚食掖庭宫闱奚官内仆内府等局太府寺统左藏左尚方内尚方右尚方司染右藏黄藏掌冶甄官等署各置令丞等员炀帝即位多所改革分门下太仆二司取殿内监名以为殿内省分太府寺为少府监殿内省置监少监丞各一人掌诸供奉统尚食尚药尚衣尚舍尚乗尚辇等六局各置奉御二人皆置直长以贰之尚衣即旧御府也改名之少府监置监少监各一人丞二人统左尚右尚内尚司织司染鐡甲弓弩掌冶等署复改监少监为令少令通典宫闱局令隋置令掌宫内门合之禁及出纳神主并内给使名帐粮廪事谨案隋髙祖改周之六官仍以门下省太府寺分统供御之职而掖庭内府等局则属之内侍省葢与齐之制相为仿彿至炀帝更官制分门下省以为殿内省所统六局仍由殿内以𨽻于门下葢徒见更革之繁而法制亦无大异耳殿中之为殿内以避武元皇帝嫌名而改也自梁立太府而少府之所掌遂分至魏齐専立太府而少府之官遂废隋初所设犹承其制迨炀帝立少府置监置令于是太府所掌遂止于诸市平凖左右藏诸署而不与供御之职相闗矣宫闱局令始置于隋所掌宫内门合并内使名帐廪膳葢与今之内管领亦为相近也钦定厯代职官表卷三十七钦定历代职官表卷三十八钦定四库全书钦定厯代职官表卷三十八内务府下厯代建置唐唐书百官志殿中省监一人从三品少监二人从四品上丞二人从五品上监掌天子服御之事其属有六局曰尚食尚药尚衣尚乗尚舎尚辇少监为之贰尚食局奉御二人正五品下直长五人正七品上诸奉御直长品皆如之食医八人正九品下奉御掌储供直长为之贰进御必辨时禁先尝之飨百官賔客则与光禄视品秩而供凡诸陵月享视膳乃献尚药局奉御二人直长二人掌和御药诊视凡药供御中书门下长官及诸卫上将军各一人与监奉御涖之药成医佐以上先尝疏本方具嵗月日涖者署奏饵日奉御先尝殿中监次之皇太子又次之然后进御太常每季閲送上药而还其朽腐者左右羽林军给药飞骑万骑病者颁焉尚衣局奉御二人直长四人掌供冕服几案祭祀则奉镇圭于监而进于天子大朝㑹设案尚舎局奉御二人直长六人掌殿庭祭祀张设汤沐灯烛洒扫之事闲廏使以殿中监承恩遇者为之押五坊以供时狩一曰鵰坊二曰鹘坊三曰鹞坊四曰鹰坊五曰狗坊侍御尚医二人正六品上主事二人从九品上谨案唐殿中监领六局其四局为今内务府诸司之职其尚乘尚辇二局分着于銮仪卫太仆寺篇中兹不具列殿中监又有闲廏使与上驷院之职相近惟所领五坊以供时狩者为今养鹰狗处之制故附着于此唐书百官志内侍省监二人少监二人监掌内侍奉宣制令其属六局曰掖庭宫闱奚官内仆内府内坊少监内侍为之贰皇后亲蚕则升坛执仪大驾出入为夹引内谒者监十人掌仪法宣奏承勑令掖庭局令二人丞三人掌宫人簿帐女工宫闱局令二人丞二人掌侍宫闱出入管籥奚官局令二人掌奚𨽻工役宫官之品内仆局令二人丞二人掌中宫车乗内府局令二人丞二人掌中藏寳贷给纳之数及供灯烛汤沐张设谨案内侍省之名昉于隋代其职则自秦汉以来即有长秋之制惟汉法叅用士人至后代则専用奄宦寖失古意考唐内侍省六局所掌皆今内务府广储掌仪诸司及内管领之职圣朝慎重职司一不以奄䜿参预其事洵超轶前古之制非隋唐所可㡬及矣兹以内侍省官制中颇有近于内务府者并採附篇内以着前代之得失其列代宦官不尽着焉唐书百官志少府监一人从三品少监二人从四品下掌百工技巧之政縂中尚左尚右尚织染掌冶五署及诸冶铸钱互市等监供天子器御后妃服饰及郊庙圭玉百官仪物凡武库袍襦皆识其轻重乃藏之冬至元日以给卫士诸州市牛皮角以供用牧畜角筋脑革悉输焉细缕之工教以四年车路乐器之工三年平漫刀矟之工二年矢镞竹漆屈桞之工半焉冠冕弁帻之工九月教作者传家技四季以令丞试之嵗终以监试之皆物勒工名丞六人从六品下掌判监事给五署所须金石齿革羽毛竹木所入之物各以名数州土为籍工役衆寡难易有等差而均其劳逸主簿二人从七品下録事二人从九品上中尚署令一人从七品下丞二人从八品下掌供郊祀圭璧及天子器玩后妃服饰彫文错綵之制凡金木齿革羽毛任土以时而供嵗二月献牙尺寒食献毬五月献绶带夏至献雷车七月献钿针腊日献口脂唯笔琴瑟絃月献金银暨纸非㫖不献制鱼袋以给百官蕃客赐寳钿带鱼袋则授鸿胪寺丞主簿监作四人从九品下凡监作皆同品掌冶署令一人正八品上丞二人正九品上掌范镕金银铜铁及涂饰琉璃玉作铜铁人得採而官收以税唯镴官市邉州不置铁冶器用所须皆官供凡诸冶成器上数于少府监然后给之监作二人册府元龟哀帝天祐三年勑牛羊司收管御厨羊并乳牛等御厨物料并送河南府收管其牛羊司官使并宜停废谨案唐少府官制详于工作而畧于储藏盖既有太府之左右藏以为外府复有内侍省之内藏主以中人则货贿已有分掌之司无须归于少府也天寳后设百寳大盈库皆以中官主之谓之内库其后又有琼林大盈延资库等名焉五季旧五代史梁太祖本纪开平元年改御合使为司膳使五代㑹要晋开运三年二月诏少府监今后凡修制亲王婚礼法物并册文出降公主九树花钗箱盝宜令不得用龙鳯红绦帕册府元龟后唐庄宗同光初诸寺监各只置大卿其余官属并权停玉海后唐聂元祚为少府监册府元龟后唐杜绍光为少府少监天成二年上言当司掌朝服仪仗祭器服兵戈已来散失向尽徃例有丞主簿五署令共一十六员自伪梁废省乞下中书量置丞簿署令分主当局公事杜憬为殿中丞天成四年上言以本司法物寄于寺观请量修公署玉海晋李锴少帝时为少府监册府元龟后唐庄宗即位以李绍宏为宣徽南院使兼掌内勾天下财谷皆委裁遣孟汉琼明宗时为宣徽北院使晋汉以来宣徽院有内班之名周循其旧而史阙官号谨案五季官制缺畧无足採証今考诸书所载少府令丞主簿废于梁时诸卿少卿停于唐代乃至仪仗散失法物或寄于寺观其草畧可见后唐以宦者为宣徽使主天下财谷盖亦循唐时内库之制而宣徽之名实首见于此也宋宋史职官志宣徽南院使北院使掌总领内诸司及三班内侍之籍郊祀朝㑹宴飨供帐之仪应内外进奉悉检视其名物旧制以检校为使或领节度及两使留后阙则枢宻副使一人兼领二使亦有兼枢宻副使签书枢宻院者南院资望比北院颇优然皆通掌止用南院印二使共院而各设㕔事其吏史则有都勾押官各一人前行三人后行十二人分掌四案一曰兵案二曰骑案三曰仓案四曰胄案故事与参知政事枢宻副使同知枢宻院事以先后入叙位熈宁四年诏位参政枢副同知下着为令九年诏今后遇以职事侍殿上或中书枢宻院合班问圣体及非次庆贺并特序二府班官制行罢宣徽院以职事分𨽻省寺而使号犹存谨案宋代枢宻宣徽三司使谓之内职而宣徽掌总领内诸司及三班内侍之职是南北院使正如今内务府总管之任故録着于篇中宋史职官志殿中省监少监监丞各一人监掌供奉天子玉食医药服御幄帟舆辇舎次之政令少监为之贰丞参领之凡总六局曰尚食掌膳羞之事曰尚药掌和剂诊候之事曰尚醖掌酒醴之事曰尚衣掌衣服冠冕之事曰尚舎掌次舎幄帟之事曰尚辇掌舆辇之事又置提举六尚局及管干官一员旧殿中省判省事一人以无职事朝官充虽有六尚局名别有事存凡官随局而移不领于本省所掌唯郊祀元日冬至天子御殿及禘祫后庙神主赴太庙供具繖扇而殿中监秘书监为寄禄官而已元丰中神宗欲复建此官而度禁中未有其地但诏御辇院不𨽻省寺令専达焉初权太府卿林颜因按内藏库见乗舆服御杂贮百物中乃乞复殿中省六尚以严奉至尊于是徽宗乃出先朝所度殿中省图命三省行之御药院勾当官无常员以入内内侍充掌按验秘方以时剂和药品以进御及供奉禁中之用典八人药童十一人匠七人尚衣库使副使旧曰尚衣库大中祥符三年改监官二人以内侍三班充掌驾头服御繖扇之名物凡御殿大礼前一日请乗舆衮冕镇圭袍服于禁中以待进御事已复还内库典一人匠四人掌库十人内衣物库监官二人以京朝官并内侍充掌受纳锦绮绫罗色帛银器腰束带料造年支凖备衣服以待颁赐诸王宗室文武近臣禁军将校时服并给宰臣亲王皇亲使相生日器币两府臣僚百官皇亲转官中谢朝辞特赐及大辽诸外国人使辞见银器射弓衣带典八人掌库二十一人亲衣库监官二人以诸司使副三班及内侍充掌受锦绮杂帛衣服之物以备给赐及邦国仪注之用并受纳衣服以赐诸司丁匠诸军监门二人以三班使臣充典十人掌库五十五人朝服法物库监官二人以诸司使副及三班内侍充掌百官朝服诸司仪仗之名物典三人掌库三十人已上崇宁二年併入殿中省马端临文献通考太府寺卿掌财货出纳贸易之事凡贡赋之输于京师者至则别而受之供君之用及待邉费则归于内藏供国之用及待经费则归于左藏所𨽻官司二十有五内藏库掌受嵗计之余积以待邦国非常之用奉宸库掌供内庭凡金玉珠寳良货贿藏焉祗候库掌受钱帛器皿衣服以备传诏颁给及殿庭赐予审计司掌审受给数驱磨当否商税务收京城商税店宅务掌管官邸店谨案唐太府唯掌左右藏以待经费内藏供奉之职不与焉至宋则分受供君供国之用而设官尤广故内藏奉宸祗候皆如今广储司之掌审计则如㑹计司而商税务店宅务亦如今崇文门监督官房租库之总领于内务府也石林燕语内香药库在謻门外凡二十八库真宗赐御制七言二韵诗一首为库额曰每嵗沉檀来逺裔累朝珠玉实皇居今辰内府初开处充牣尤宜史笔书谨案真宗诗所云内府当即宋志内藏库内香药库近于今之御药房矣玉海少府监掌造门㦸旌节祭玉法物及供祭器铸印以朝官判元丰四年十一月五日诏铸省台等监印记凡六十三官制行总局四掌百工技巧乗舆服御之物祭祀朝㑹礼乐之器服皆有法式册寳符节度量权衡之制亦如之文献通考宋少府监判监事一人以朝官充凡天子器玩后妃服饰雕文错彩工巧之事分𨽻于文思院后苑造作所本监但掌造门㦸神衣旌节郊庙诸坛祭玉法物铸牌印朱记百官拜表案褥之事元丰正官制置监少监丞主簿各一人所𨽻官属五文思院掌造金银犀玉工巧之物金采绘素装钿之饰以供舆辇册寳法物及凡器服之用监官文臣一员武臣二员绫锦院掌织絍锦绣以供乘舆及凡服饰之用监官三人以京朝官诸司使副及内侍充裁造院掌裁制服饰监官二人文绣院掌纂绣以供乗舆服御及宾客祭祀之用建炎初以将作少府监併归工部绍兴三年复置将作监少府事统焉入内内侍省内侍省其属有御药院勾当官四人掌按验方书修合药剂以待进御及供奉禁中之用内东门司勾当官四人掌宫禁人物出入周知其名数而讥察之合同凭由司监官二人掌禁中宣索之物给其要验造作所掌造作禁中及皇属婚娶之名拜龙图天章寳文阁勾当官四人掌藏祖宗文章图籍及符瑞寳玩之物而安像设以崇奉之翰林院勾当官一人总天文书艺图画医官四局凡执伎以事上者皆在焉隣㡬杂志文思院不知縁何得此名或云量名待文思索或説殿名聚工巧于其侧因名之曰文思院谨案宋初文思院后苑造作所别有官属不𨽻少府元丰定制始改𨽻之今广储司造办处诸职其时皆为少府所统迨南渡以后废少府𨽻工部以文思院属之其官属并从工部辟差旋又改𨽻将作监变更不一其职事则皆同也内侍省官属御药院犹今之药房合同凭由司犹今之㑹计司造作所犹今之造办处龙图天章寳文阁勾当官翰林院勾当官犹今武英殿御书处文渊阁管理事务诸职盖前代内侍所掌者至我朝而特设官职始釐正其体统焉辽辽史百官志宣徽北院太宗㑹同元年置掌北院御前祗应之事北院宣徽使知北院宣徽事北院宣徽副使同知北院宣徽事宣徽南院㑹同元年置掌南院御前祗应之事南院宣徽使知南院宣徽事南院宣徽副使同知南院宣徽事北面御帐官奉宸司掌供奉宸御之事北面着帐官笔砚局笔砚祗候郎君笔砚吏牌印局牌印郎君裀褥局裀褥郎君灯烛局灯烛郎君牀幔局牀幔郎君殿幄局殿幄郎君车舆局车舆郎君御盏局御盏郎君本班局本班郎君承应小底局笔砚小底寝殿小底佛殿小底司藏小底习马小底鹰坊小底汤药小底尚饮小底盥潄小底尚衣小底裁造小底北面宫官诸行宫都部署院总契丹汉人诸行宫之事诸行宫都部署知行宫都部署司事诸行宫副部署诸行宫判官契丹行宫诸部署司总行在军诸鄂尔多之政令契丹行宫都部署知契丹行宫都部署事契丹行宫副部署契丹行宫判官行宫诸部署司掌行在诸宫之政令行宫都部署行宫副部署行宫部署判官北面坊塲官诸坊职名总目某坊使某坊副使某坊详衮使某坊详衮某坊都监鹰坊铁坊五坊未详八坊内有军器坊未详谨案辽官分北面南面以上皆北面官也其供御之官至为繁多职掌虽不尽可考而以类求之皆可得其彷彿史言辽宣徽视工部盖以其専主工作言之是犹唐宋少府也奉宸祗候在宋为殿中省之属而承应诸职则服食寝处之事皆备矣行宫部署院诸司犹今日行宫之有总管苑丞而八坊使内有鹰坊铁坊余虽未详盖皆近于都虞之职也辽史百官志南面朝官殿中司殿中圣宗开㤗元年见殿中髙可恒殿中丞尚舎局见辽朝杂礼奉御尚乗局奉御尚辇局奉御尚食局奉御尚衣局奉御宣徽院太宗㑹同元年置宣徽使知宣徽院事马得臣统和初知宣徽院事宣徽副使同知宣徽使事同知宣徽院事内省内省使圣宗太平九年初见内省使内省副使内藏库内藏库提㸃道宗清宁元年见内藏库提㸃耶律乌尔古诸监职名总目某太监某少监某监丞某监主簿太府监少府监将作监谨案以上皆南面官也史言宣徽等官虽分北南其所治皆北面之事盖指其供奉宫廷者而言也南面朝官大率承倣唐制而强半缺畧元人修史时已不能尽得其详仅于史文之散见者推而得之今摭取其近于内务府者録之以着一代设官之畧焉金金史百官志工部属官修内司使从五品副使从六品掌宫中营造事直长二员正八品部后官四员正八品掌监督工役受给官二员正八品掌支纳诸物祗应司提㸃从五品令从六品丞从七品掌给宫中诸色工作直长正八品收支库都监同监谨案修内祗应二司如今之营造司及造办处列代皆属少府而金独𨽻于工部以其为供给宫中工作故别着于此金史百官志殿前都㸃检司宫籍监提㸃正五品监从五品副监从六品丞从七品掌内外监户及地土钱帛小大差发直长二员正八品掌同丞近侍局提㸃正五品泰和八年剏设使从五品副使从六品掌侍从承勅令转进奏帖直长正八品鹰坊提㸃正五品使从五品副使从六品掌调养鹰鹘海东青之类直长正八品管勾从九品谨案金制殿前都㸃检司盖兼古殿中监之职与宋代殿前司専掌宿卫武职者不同故宫籍提㸃近侍提㸃如今内管领之职而鹰坊提㸃则今养鹰狗处之职其所属侍卫指挥等官已别见领侍卫篇兹不具録金史百官志宣徽院左宣徽使正三品右宣徽使正三品同知宣徽院事正四品同签宣徽院事正五品宣徽判官从六品掌朝㑹燕享凡殿庭礼仪及监知御膳尚衣局提㸃正五品使从五品副使从六品掌御用衣服冠带等事都监正九品直长正八品同监正九品尚食局都监三员正九品生料库都监同监各一员掌给受生料物色收支库都监同监各一员掌给受金银裹诸色器皿尚药局提㸃正五品使从五品副使从六品掌进汤药茶果直长正八品都监正九品果子局都监同监各一员掌给受进御果子御药院提㸃从五品直长正八品掌进御汤药都监正九品同监从九品内藏库使从五品副使从六品掌内府珍寳财物率随库都监等供奉其事直长一员头而库都监正九品同监从九品段匹库都监正九品同监从九品金银库都监正九品杂物库都监正九品同监从九品宫闱局提㸃正五品使从五品副使六品掌宫中合门之禁率随位都监同监及内直各给其事直长正八品内直一百七十人王圻续文献通考金内侍职见于卫尉司内内侍局中常侍见于宣徽使内其事多分领于宣徽使而内侍省不设谨案金内侍诸职多领于宣徽使而内侍省不设深得成周奄人领于冡宰汉代宦官属于少府之遗意今考宣徽使尚衣尚食等局即殿中监之六尚也御药内藏库金银库即内侍省之御药房内库使也是宣徽一院合二省而兼理之与今日内务府之职掌最为脗合续文献通考金太府监官属典给署属焉金史百官志少府监尚方织染文思裁造文绣等署𨽻焉监正四品少监从五品丞二员从六品掌邦国百工营造之事尚方署令从六品丞从七品掌金银器物亭帐车舆牀榻帘席鞍辔伞扇及装钉之事直长正八品图画署令从六品丞从七品掌图画缕金匹直长正八品裁造署令从六品丞从七品掌造龙鳯车具亭帐铺陈诸物宫中随位牀榻屏风帘额绦结等及陵庙诸物并省台部内所用物直长从八品文绣署令从六品丞从七品掌绣造御用并妃嫔等服饰及烛笼照道花卉直长正八品文思署令从六品丞从七品掌造内外局分印合伞浮图金银等尚辇仪鸾局车具亭帐之物并三国生日等礼物造织染文绣两署金线直长正八品元元史百官志宣徽院秩正三品掌供玉食凡稻粱牲牢酒醴蔬果庶品之物燕享宗戚宾客之事及诸王宿卫齐哩克口粮食䝉古万户千户合纳差发系官抽分牧养孳畜嵗支刍草粟菽羊马价直收受阑遗等事与尚食尚药尚醖三局皆𨽻焉所辖内外司属用人则自为选大都尚饮局秩从六品掌醖造上用细酒大都尚醖局秩从六品掌醖造诸王百官酒醴大都醴源仓秩从六品掌受香莎苏门等酒材糯米乡贡麴药以供上醖及嵗赐诸王百官者尚珍署秩从五品掌收济宁等处田土子粒以供酒材安丰懐逺等处稻田提领所秩从九品掌稻田布种嵗收子粒转输醴源仓诸物库秩从七品掌出纳阑遗监秩正四品掌不阑奚人口头疋诸物尚食局秩从五品掌供御膳及出纳油面酥蜜诸物大都生料库秩从五品大都上都柴炭局各一尚收局秩从五品沙糖局秩从五品掌沙糖蜂蜜煎造及方贡果木丰储仓秩从九品大使一员掌出纳车驾行幸支持膳羞谨案元宣徽院兼统光禄寺诸职与列代异而醴源仓之供上醖尚食局之供御膳则仍为古殿中监之职其柴炭沙糖诸局亦与都虞司茶膳房诸职相近故并録之又元太医院属官有御药局使副亦即今内药房之职併识于此元史百官志提举右八作司秩正六品掌出纳内府漆器红瓮梢只等并在都局院造作等物提举左八作司秩正六品掌出纳内府氊货桞器等物谨案左右八作提举司为工部属官以其职掌出纳内府诸物故互见于此其职近广储营造二司之所掌也工部属官又有晋宁路冀宁路南宫中山等路织染提举司如今织造之比文繁不具载附识其大概于此元史百官志将作院秩正二品掌成造金玉珠翠犀象寳贝冠佩器皿织造刺绣段匹纱罗异様百色造作至元三十年始置诸路金玉人匠总管府秩正三品掌造寳贝金玉冠㡌系腰束带金银器皿并总诸司局事异様局总管府秩正三品异様纹绣提举司绫锦织染提举司纱罗提举司秩从五品纱金颜料总库秩从九品续文献通考江淮等处财赋都总管府杭州织染局大使副使相副官各一员黄池织染局大使副使相副官各一员建康织染局大使副使相副官各一员元史百官志太府监秩正三品领左右藏等库掌钱帛出纳之数中统四年置至元四年为宣徽太府监凡内府藏库悉𨽻焉八年陞正二品大徳九年改为院秩从二品院判参用宦者至大四年复为监内藏库提㸃秩从五品掌出纳御用诸王段疋纳竒实纱罗绒锦南锦香货诸物右藏提㸃四员掌收支金银寳钞济逊段疋水晶玛瑙玉璞诸物至元十九年置左藏提㸃四员掌收支常课和买纱罗布绢丝绵绒锦木绵铺陈衣服诸物至元十九年置大都留守司秩正二品掌守卫宫阙都城调度本路供亿诸务兼理营缮内府诸邸都宫原庙尚方车服殿庑供帐内苑花木及行幸汤沐宴㳺之所门禁关钥启闭之事至元十九年罢宫殿府行工部置大都留守司兼本路都总管府治民事并少府监归留守司皇庆元年别置少府监延祐七年罢少府监复以留守兼监事其属附见修内司秩从五品掌修建宫殿及大都造作等事祗应司秩从五品掌内府诸王邸第异巧工作修禳应办寺观营缮器物局秩从五品掌内府宫殿京城门户寺观公廨营缮及御用各位下鞍辔瑚格轿子帐房车辆金寳器物凡精巧之艺杂作匠户无不𨽻焉中统四年始立御用器物局受省札至元七年改为器物局器备库秩从五品掌殿阁金银寳器二千余事至元二十七年置甸皮局秩正七品嵗办熟造红甸羊皮二千有竒仪鸾局秩正五品掌殿庭灯烛张设之事及殿阁浴室门户鎻钥苑中龙舟圈槛珍异禽兽给用内府诸宫太庙等处祭祀庭燎缝制帘帷洒扫掖庭和用监秩正三品掌出纳皮货衣物之事资用库提㸃秩正五品至元二年置𨽻太府十年𨽻和用杂造双线局秩从八品掌造内府皮货鹰㡌等物熟皮局掌毎嵗熟造野兽皮货等物软皮局掌内府细色银䑕野兽诸色皮货斜皮局掌毎嵗熟造内府各色野马皮胯中尚监秩正三品掌领资成库氊作供内府陈设帐房帟幕车舆羽衣之用资成库秩从五品掌造氊货至元二年置𨽻太府二十三年始归于监章佩监秩正三品掌宦者都古尔齐所收御服寳带御带库秩从五品掌系腰偏束等带併绦环诸物供奉御用以备赐予异珍库掌御用珍寳后妃公主首饰寳贝尚供总管府秩正三品掌守䕶东凉亭行宫及游猎供需之事云需总管府秩正三品掌守䕶察罕诺尔行宫及行营供办之事谨案元废少府监尽以其事归大都留守与晋哀帝时罢少府归併丹阳尹其制正同但留守司职办工作其内府库藏则皆领于太府监是亦与后魏北齐之罢少府而归併太府者体制相似太府左右藏自古有之以供邦国之经费唯元则尽为供御之物与古又少异也元又有和用监中尚监章佩监领各局诸库为自古所未有今广储六库营造八作之所司差为相近尚供云需两总管府掌行宫及游猎之事则今都虞司及行宫总管皆其职也元官随处皆置提举诸路打捕鹰房民匠皆有总管府以理之亦不尽为内务府之职故畧而不载焉明续文献通考明初设文思院等衙门掌造作诸事后裁革以其事归工部凡少府将作等监皆不设明史职官志宦官十二监司礼监内官监御用监司设监御马监神宫监尚膳监尚寳监印绶监直殿监尚衣监都知监四司惜薪司钟鼓司寳钞司混堂司八局兵仗局银作局浣衣局巾㡌局鍼工局内织染局酒醋面局司苑局所谓二十四衙门也其外有内府供用库司钥库内承运库十库甲字乙字丙字丁字戊字承运广盈广惠赃罚御酒房御药房御茶房牲口房刻漏房更鼓房甜食房弹子房灵台绦作盔甲厰安民厰提督东厰提督西厰织造市舶监督仓场不可胜纪谨案明代初设少府后以其事归工部而少府不设初工部属官有将作监后改为营缮所又有提督易州山厰掌督御用薪炭之事是工部属中实有内务府都虞营造二司之职明初设宣徽院后改为光禄寺以尚食尚醖二局𨽻之又移太常之供需库𨽻之光禄又有孳牧所后改司牧司又增设司圃所孳牲所诸职是光禄所𨽻又兼有内务府掌仪庆丰二司之任然司供御者实不属于部寺而归之宦官盖前代少府殿中宣徽诸职至明代始尽去之所立十二监四司八局库房厰使纷纭不一各有提督太监掌印太监等员内而服食起居库藏赏赉外而军营厰狱矿关採办无一不以宦官领之借端恣横更迭盘踞乆之而与恭机宻挠乱国是卒至太阿倒握威福下移宫闱之法度大紊而国事遂不可为自古供御之弊政未有甚于前明者也我朝设纲定纪尽革前弊创立内务府为万世经常之法既分置各司以董厥职并特简总管大臣综理其事其诸衙门各有分守职任之重者皆命大臣监理之小大纲维悉与周官职制相凖彼汉唐以来少府殿中参差更革散寄而无所统一者洵不足以比量万一矣国朝太监职制总管太监衘二曰宫殿监督领侍曰宫殿监正侍副总管衘曰宫殿监副侍首领太监御二曰执守侍曰侍监副首领笔帖式太监总管首领初定品级皆有正从雍正八年更定品级不分正从干隆七年定宫内等处太监官职以四品为定永不加至三品以上颁定则例七条宫殿监处分例十一条又凡例四条各处首领太监处分例十六条永远遵守钱粮俱按现行则例内额数不许増添其钱粮之额以银五钱米半斛为等银自毎月八两至二两凡十三等米自毎月八斛至一斛半凡十四等其人之数总管十四人副总管八人首领一百八十九人副首领四十三人笔帖式四人太监无定额顺治年定制不过千余人其职掌惟敬事房办理宫内一切事务礼仪及承行内务府文移并收纳外库钱粮其余専掌随侍守䕶承应洒埽坐更等事谨案周礼阍者守中门之禁寺人掌女宫之戒设官分职咸备其数其以奄序官者惟内小臣为上士注谓奄上士奄之贤者但言奄则府史之类然则成周之制于内臣未尝不班之以爵也苐限以上士不使踰越而所供惟饮食门闼之事斯百代之良规矣汉唐以降人主因其职在禁近渐加委任遂干政事履霜坚氷沦胥莫救数或逾万爵至开府逮于前明其弊尤甚洪武中尝禁内臣不得干预政事敕诸司毋与内官徃来乃未㡬命聂庆童徃河州敕谕茶马而中官奉使始此矣永乐中亦尝谕一军一民中官不得调发有私役工匠者立命逮治乃元年李兴等赍敕劳暹罗国王而奉使外国始此矣三年命郑和等率兵二万行赏西洋古里满剌加诸国而将兵始此矣八年敕王安等监都督谭青等军马靖廵视甘肃而监军廵视又始此矣及洪熈元年以郑和领下畨官军守备南京遂相沿不改敕王安镇守甘肃而各省镇皆设镇守矣宣徳四年特设文书房命大学士陈山授小内使书而太祖不许识字读书之制废矣赐王瑾金英印记而与诸辅弼大臣同矣赐金英范宏等免死诏则又无异勋臣之铁劵也英之王振宪之汪直武之刘瑾熹之魏忠贤薰天灼手流毒无已神宗矿税之使无一方不罹厥害其他怙势窃权不可胜纪而䕃弟䕃姪封伯爵公则尤挠官制之大者愍帝初翦大憝中外颂圣既而镇守出征督饷坐营等事无一不命中官为之而明亦遂亡矣我国家内治修明宫政严肃世祖章皇帝鍳古垂训设立铁牌裁定内官员数列圣相承无不防微杜渐训诫周详凡诸内臣恪恭职守无稍踰越我皇上鍳于成宪亲定规条所掌有常事所司有常地授爵以四品为限而统以内务府大臣正与周礼之领于天官者若合符节此圣人治内之法所为度越前代岂独前明之秕政盪涤无余也哉钦定厯代职官表卷三十八钦定历代职官表卷三十九钦定四库全书钦定厯代职官表卷三十九内务府上驷院表内务府上驷院国朝官制上驷院兼管事务大臣无定员卿二人掌总理御厩事务供直扈从应用诸马政皆总司之及厩属官员选除赏罚之事初名御马监顺治十八年改为阿敦衙门以大臣侍卫等守管理无定员康熈十六年改为上驷院三十三年额设堂官一人雍正六年定为三品卿职干隆十四年定为卿二人所主有上乗御马一厩皇子乗马一厩南苑御马六厩御骡二廐小马一厩驽马六厩仪仗马一厩又有大凌河牧羣上都达布逊诺尔达里冈崖牧羣各设有总管翼领牧长牧副等员皆归上驷院统辖堂郎中一人主事二人委署主事一人左司右司员外郎各二人主事各一人委署主事各一人笔帖式二十二人堂郎中主事掌办理拣选补放及稽查马匹钱粮文移档案等事左司员外郎主事掌内外羣厩游牧处马驼数目及定议赏罚之事右司员外郎主事掌员役俸廪马驼草豆稽核奏销之事康熈十六年设员外郎四人主事一人二十四年设郎中一人増设员外郎二人三十三年分为左右二司増设主事三人三十八年裁员外郎二人五十九年设委署主事三人雍正元年増一人寻省干隆二十二年仍设委署主事三人笔帖式康熈十六年以来陆续増置上驷侍卫二十一人司鞍长三人厩长十七人牧长五人副牧长五人牧厩副四十五人䝉古医生头目三人上驷侍卫掌演习御马厩长等官掌时其刍牧谨其出入以聴堂司之政令康熙三十三年设办理堂务上驷侍卫四人办理二司事务各二人后増设七人干隆二年増设六人厩长牧长以下康熙十六年以来陆续増置厯代建置三代周礼夏官校人中大夫二人上士四人下士十有六人府四人史八人胥二人徒八十人掌王马之政辨六马之属种马一物戎马一物齐马一物道马一物田马一物驽马一物凡颁良马而养乗之乗马一师四圉二乗为皁皁一趣马三皁为一驭夫六为厩厩一仆夫六厩成校校有左右驽马三良马之数丽马一圉八丽一师八师一趣马八趣马一驭夫天子十有二闲马六种趣马下士皁一人徒四人掌賛正良马而齐其饮食简其六节牧师下士四人胥四人徒四十人掌牧地皆有厉禁而颁之廋人下士闲二人史二人徒二十人掌十有二闲之政教以阜马佚特教駣攻驹圉师乗一人徒二人掌教圉人牧马圉人良马匹一人驽马丽一人掌养马刍牧之事马质中士二人府一人史二人贾四人徒八人掌质马巫马下士二人医四人府一人史二人贾二人徒二十人掌养疾马而乗治之相医而药攻马疾受财于校人驭夫中士二十人下士四十人掌分公马而驾治之春秋左氏传马有圉牛有牧郑康成周礼注趣马下士驭夫中士则仆人上士也贾公彦疏序官无仆夫士数之文以此文官尊者驭卑者驭夫既中士则仆夫上士可知谨案成周马政掌于夏官司马自校人以下各司厥职曰掌王马之政曰掌十有二闲之政教葢惟天子供御之马以校人诸官掌之故郑注以王路驾种马戎路驾戎马金路驾齐马象路驾道马田路驾田马驽马给宫中之役六马之属皆以天闲所牧养者为职其他行军田役所需之马则有邱甸出车之法掌自司徒而不为校人以下之所𨽻属是校人诸官正今上驷院之职掌也通典诸书序马官沿革校人诸职系之太仆寺则以汉唐太仆皆兼主御马因聫而及之今故以校人之职与太仆寺篇互见而证明其为天闲之职掌者如此至驭夫长驭应入銮仪卫篇以其兼掌乗调六马实与今之上驷侍卫相近而校人职中亦有一驭夫之文是又为马政之属官故亦从附见焉秦谨案通典称秦官有太仆正太仆丞而后世之尚乗局自秦以来其职皆在太仆是御马之职秦时必以太仆主之但其先汧渭牧马见于史记驷驖骐馵咏于风诗而一代官制则史传阙如畧无可考故仅能指溯其大概而不可复详焉汉汉书百官公卿表太仆属官有大厩未央家马三令各五丞一尉又龙马闲驹槖泉騊駼丞华五监长丞中太仆掌皇太后舆马不常置也武帝太初元年更名家马为挏马汉书傅介子列传介子以骏马监求使大宛王应麟玉海武帝以严安为骑马令主天子之骑马傅介子为骏马监金日磾拜为监三辅黄图路軨厩在未央宫掌宫中舆马亦曰未央厩汉书曰武帝时期门郎上官桀迁为未央厩令谨案汉旧仪未央与路軨为天子六厩之二则路軨厩非即未央厩可知三辅黄图谓路軨厩亦曰未央厩似合而为一岂因路軨厩在未央宫遂得通名欤三辅黄图未央大厩在长安故城中汉官仪曰未央宫六厩长乐承华等厩令皆秩六百石翠华厩大辂厩果马厩骑马厩大宛厩軏梁厩胡河厩騊駼厩皆在长安城外霸昌观马厩在长安城外都厩天子车马所在中厩皇后车马所在谨案汉旧仪天子六厩未央承华騊駼骑马路軨大厩百官公卿表有家马龙马闲驹槖泉等名而三辅黄图又载有翠华厩大辂厩果马厩大宛厩軏梁厩胡河厩霸昌观马厩为汉仪汉表所不及载可以补汉制之阙玉海中厩令祕彭祖为之汉书百官公卿表水衡都尉属官有技巧六厩令丞成帝建始二年省技巧六厩官颜师古汉书注汉旧仪云天子六厩未央承华騊駼骑马路軨大厩也马皆万匹据此表太仆属官已有大厩未央路軨骑马騊駼承华而水衡又云六厩技巧官是则技巧之徒供六厩者其官别属水衡刘攽汉书刋误表叙水衡九属官技巧六厩各一物也后省技巧六厩颜遂谓此都是一官非矣葢上林自有六厩一令丞主之后六厩等各别有官非此六厩也谨案汉御马掌于太仆其属官如诸牧苑令丞牧槖令丞等分主国马别见于太仆寺表至如大厩未央骑马闲驹等令丞则皆以御马为职是正今日上驷院之比而骏马监骑马令中太仆等官皆亲近宫禁之职掌也惟史言六厩马皆万匹武帝承文景蓄积海内殷富厩马有四十万匹因发数十万骑追击匈奴则六厩之马亦并以供行军之用葢其时国马御马总掌其成于太仆为职不分故聫而及之也槖泉厩之在槖泉宫下大厩未央等六厩之主于水衡葢各以其厩地牧地之所在属之而其制又可考见矣颜师古以水衡之技巧六厩为一官谓以技巧供六厩则如后世象马舞马之比刘攽以水衡别有六厩令丞非即太仆之六厩则技巧与厩令两不相属视颜义尤为谛审焉后汉书百官志未央厩令一人六百石本注曰主乗舆及厩中诸马长乐厩丞一人旧有六厩皆六百石令中兴省约但置一厩后置左骏厩别主乗舆御马后或併省袁宏后汉纪灵帝初置騄骥厩丞领受郡国调马而豪右辜擢马一匹至二百万谨案后汉百官志但载未央长乐二厩名而騄骥厩之置丞独见于此古今注汉安元年七月置承华厩令秩六百石谨案顺帝纪汉安元年置承华厩东观记曰时以逺近献马衆多圉厩充满始置承华厩东京赋云驸承华之蒲捎注厩名即谓此也但攷张衡传衡卒于永和四年下距汉安元年凡四年衡东京赋内已有承华之名则承华厩之设当在汉安元年之前矣顺帝纪谓汉安元年始置承华厩岂旧有此厩至汉安元年始更新之而因以置令乎杜佑通典东京有未央厩令掌乗舆及宫中之马谨案东汉裁六厩止存未央长乐一令一丞而左骏厩令或置或併葢自光武却骏马以驾鼓车而厩置日省故主乗舆御马之职其可考见者止此其𨽻于太仆则与西汉并同至通典言未央厩令并主宫中之马则中厩太仆亦其所兼掌矣三国魏都赋冀马填厩而驵骏注邺城西下有乗黄厩通典魏官第九品总章戯马监唐六典汉未央令魏改为乗黄厩乗黄古之神马因以为名通典汉有未央厩令魏改为骅骝厩谨案魏改东汉之未央厩令为乗黄署为骅骝厩乗黄以神马为名实兼主乗舆车辂故互见于銮仪卫篇骅骝厩为后代龙厩内厩之所自始而晋宋以后遂分属门下省则正上驷院之职也总章戯马监不详职掌要为亲近供御之马矣晋晋书职官志太仆统乗黄厩骅骝厩龙马厩等令自元帝渡江之后或省或置太仆省故骅骝为门下之职谨案晋制以太仆兼掌御马与汉魏同其龙马厩承汉制而乗黄骅骝则承魏制也通典言宋以后骅骝为门下之职今考晋书所载自渡江省太仆而骅骝改𨽻是分属门下固始于东晋时矣宋齐梁陈宋书百官志骅骝厩丞一人通典自宋以后分骅骝署为门下齐职仪乗黄兽名也龙翼马身黄帝乗之而仙因以名厩乗黄令品第七秩四百石唐六典齐门下领内外骅骝厩随书百官志梁制门下省掌骅骝厩丞通典梁太仆统龙厩内外厩陈因之谨案江左以骅骝厩𨽻门下而梁陈仍有龙厩内外厩属于太仆葢晋宋省太仆而梁仍置为卿于是御马之职分属于门下与太仆也北魏洛阳伽蓝记刘腾寺东有太仆寺寺东有乗黄署册府元龟魏太仆有骅骝厩令通典魏官从八品骅骝左右龙诸署令册府元龟后魏献文帝时吕文祖以勲臣子补龙牧曹奏事中㪚谨案史称魏置野马苑于云中置牧地于河西马三百余万匹牧马之盛无如后魏至御马之职则仍以太仆之骅骝龙署主之葢承西晋之制而所云龙牧曹殆即龙署令之职与北齐隋书百官志后齐制太仆寺统骅骝左右龙等署令丞骅骝署又有奉承直长二人左龙署有左龙局右龙署有右龙局并有都尉通典北齐有骅骝左右龙等署骅骝署有奉御十人管十二闲马谨案齐与魏同制其左右龙葢如今之左司右司骅骝署之奉御则如今之上驷侍卫也后周通典后周官正三命夏官左厩右厩上士正二命夏官左厩右厩中士正一命夏官左厩右厩闲长下士唐六典典牧署后周有左厩右厩上士谨案后周官制皆取法于成周其典厩之属于夏官者有士三等而校人中大夫则未有其职意者史文脱畧遂不可考欤左厩右厩之所典葢兼王马与国马故今与太仆寺篇并见焉隋隋书百官志太仆寺统骅骝龙厩等署各署令二人丞二人骅骝牧置仪同及尉大都督帅都督等官炀帝减骅骝署入殿内尚乗局改龙署曰典厩署尚乗局奉御二人正五品置左右六闲有直长十四人通典骅骝左右龙等署隋如北齐大业三年分门下太仆二司取殿内监名以为殿内省领尚乗等局毎局置奉御二人以总之置直长以贰之谨案隋初以骅骝署𨽻太仆后改为尚乗局入殿内而𨽻于门下省其所掌为左右六闲正为供御之职而又併入于诸闲则所𨽻又广矣通典言隋太仆制如北齐则史所谓龙署者固亦有左右龙之分掌也至骅骝牧置仪同都督等官则与今上驷院之设为卿职者亦髣髴相近故并着焉唐旧唐书职官志殿中监尚乗局奉御二人直长一人奉乗十八人司库一人司廪二人书令史一人书吏十四人奉御掌内外闲厩之马辨其麤良而率其习驭直长为之贰凡秣马给料以时为差凡外牧进良马印以三花飞风之字而为志奉乗掌槀秸出纳兽医掌疗马病通典隋置尚乗局唐因之増置奉御四人龙朔二年改为奉驾大夫咸亨元年复旧开元中减二人先是别置厩使因𨽻焉犹属殿中直长隋置十四人唐减四人雍録飞龙厩后苑有骥徳院所在韦后入飞龙厩葢自元武门出宫入厩也玉海贞观十三年三月吉良厩产白马朱騣谨案山海经犬戎之国有文马缟身朱鬛目若黄金名曰吉彊乗之夀千嵗唐有左右吉良闲义昉于此册府元龟肃宗至徳二年诏园苑内有闲厩使总监各据所管地界耕种收草粟以备国马代宗大厯十四年复置厩马随仗于月华门文宗开成元年以飞龙使马二百匹赐京兆府充给诸驿四年飞龙进请监牧马一嵗马二千七百匹谨案自秦汉以来马政皆主于太仆惟东晋宋齐或省太仆则以𨽻于门下至梁陈仍以太仆卿主之其骅骝厩之改𨽻殿内省自隋始而唐则仍之但隋改骅骝为尚御尚由殿内以𨽻于门下省唐则殿中自为立省不𨽻门下于是御马之制既不复系属于太仆门下而専为殿中省之専司与今日上驷院之専𨽻于内务府者法意较为相近唐又尝置闲厩使属殿中而以尚乗奉御𨽻之又尝罢尙乗而以内外闲厩使専主其事总之皆为殿中之属稍有变更而其制不大相殊也至其后领闲厩者多为左右亲暱之人不必尽以殿中掌领于是有控鹤监有控鹤左右监后改为天骥府又改为奉宸大夫则非经常之制不足备列至文宗时又有飞龙厩使不言所𨽻何省葢亦専司御马之职也五季册府元龟后唐明宗即位以康福为飞龙使长兴元年分飞龙厩为左右以小马坊为右飞龙院后周显徳二年诏飞龙院马有病患老弱可送同州沙苑监卫州牧马监以尽其饮龁之性谨案五季废省诸卿殿中奉御之职皆所不设惟飞龙使仍唐之旧为御马之职册府元龟又载天成二年宰臣任圜奏藩牧臣寮毎正至庆贺例皆进马备乗奉于帝车资驵骏于天厩道途之役䕶养为难请改贡绫绢金银随土产折进马之直兼请别选孳生马分置监牧敕从之是天成以后供奉之马亦并㪚𨽻于诸监牧中矣宋马端临文献通考宋太仆寺邦国厩牧之政令分𨽻羣牧司骐骥院本寺但掌天子五辂元丰改官制置卿少卿丞主簿掌车辂厩牧马政之令所𨽻官司骐骥院左右天驷监掌养国马鞍辔库掌御马鞍辔及给赐臣下上下监掌治疗马病元祐初置左右天厩坊绍圣初置孳生监中兴后废太仆併入兵部宋有羣牧司制置使以枢宻使副为之掌内外厩牧之事周知国马之政而察其登耗左右骐骥院勾当官各三人以诸司使副及内侍充掌牧养国马以供乗舆及颁赐王公羣臣蕃夷之用天驷左右四监监官各一人左右天厩坊监官各一人牧养上下监官各一人并以三班使臣充兵部驾部建炎三年併太仆寺𨽻马太仆有骐骥车辂二院宋制殿中省尚乗归骐骥院内鞍辔库宋㑹要左右飞龙院兴国五年改名天厩院雍熈二年十月丙辰改为左右骐骥院左右各领天驷二监天厩一坊旧制国马之政皆骐骥二院监官専之谨案宋御马之掌始终更易凡三其初为羣牧司制置使所辖有左右骐骥院天驷左右四监左右天厩坊等官则并掌于枢宻院副使元丰定官制以后始改𨽻于太仆寺卿官属有十而骐骥等院𨽻焉中兴以后又废太仆改𨽻于兵部之驾部有骐骥车辂二院然职司虽存月遣司官一至而已是始终三变而其职益轻也其他则有河南飞龙院大名养马务诸职葢皆羣牧司之所掌至于殿中省六尚之局独裁去尚乗而以其事归骐骥院此与前代互异之大槩也辽辽史百官志辽北面着帐官承应小底局习马小底诸厩官尙厩使尙厩副使飞龙院飞龙使飞龙副使总领内外厩马局总领内外厩马南面官殿中司尚乗局奉御谨案辽有诸路羣牧使司职主马政为今太仆寺之掌其北面官之尚厩飞龙等使自为御马之职而总领内外厩则又总其事而兼辖之者也南面又有太仆寺官但既有殿中司之尚乗局则太仆寺所掌自不与御马相闗故不复载焉金金史百官志殿前都㸃检司尚厩局提㸃正五品副使从六品掌御马调习牧养以奉其事直长一员司马牛羣掌厩都辖正九品副辖从九品谨案金代马政皆辖于羣牧司唯尚厩局提㸃属于殿前都㸃检犹前代殿中奉御之职葢用辽制而名之曰尚厩也其所掌为御马之调习牧养而併供其事是正今日上驷院之职也元元史百官志太仆寺秩从二品中统四年设羣牧所至元十六年改尚牧监十九年又改太仆院二十年改卫尉院二十四年罢院立太仆寺又别置尚乗寺以管鞍辔而本寺止管阿都齐马虞集经世大典序録太仆典御马太庙祀事及诸寺影堂用乳酪则供牝马驾仗及宫人出入则供上乗马供上及诸王百官挏乳取黒马乳以奉王食谓之细乳诸王百官者谓之麤乳谨案元史所载马政官制颇为简畧其太仆寺由羣牧所改设而兼典御马是今太仆上驷二职在元皆为太仆寺之掌今故与太仆寺篇互见至尚乗寺特设为卿而専管鞍辔近于今銮仪卫武偹院之职兹故不复载焉明明史职官志宦官十二监御马监掌印监督提督太监各一员腾骧四卫营各设监官掌司典簿写字驽马等员象房有掌司等员明㑹典马政有太仆苑马寺専理而统于兵部若内厩马匹则领于御马监部寺不得与云王圻续文献通考呉元年设御马司司正副洪武二年置御马司正一人副二人十七年御马监设令一人丞一人司牧局设大使一人皆于内官内选用二十八年御马监设太监一人左右少监各一人左右监丞各一人典簿一人又设长随奉御谨案列代御马之名其沿革皆可详考自成周时王马掌于校人十有二闲上应天驷其职重矣秦汉以后皆立太仆以専其政则王马国马咸并掌之而汉之槖泉未央及水衡之六厩孳收渐广当时任其职者皆以士大夫亲近用事者为之与卫尉少府并重后汉省六厩惟置未央一厩又兼主乗舆车辂其马政视前汉为较省自魏有骅骝厩而晋以下因之其后遂为门下之职与太仆之龙厩并列至隋而始立尚乗奉御専属于门下之殿内省至唐而殿中监尚乗局并为特设又不与门下相属而太仆遂不复主御马之政宋之骐骥天驷院由羣牧司而改𨽻太仆由太仆而改𨽻兵部而羣牧司之勾当官已有以内侍充其职者矣辽金尚厩诸使或领于北面着帐官或领于殿前都㸃检司而元则仍归其职于太仆此列代建置之大槩也迨至明代兵部太仆寺苑马寺皆有牧塲孳育而御用之马则别设内监専以宦官主之凡诸调习供奉士大夫不得与闻其事葢自明初定制已然其于成周缀衣虎贲休兹知恤侍御仆从罔非正人之义渺无复存视列代之列于卿监掌于朝官者法制皆为不逮矣我朝初改御马监为阿敦衙门后易为上驷院定为三品卿职设郎中员外主事等官以分司其职而仍统之以大臣所以慎重闲驷训养而服习之法制至为详备云钦定厯代职官表卷三十九钦定历代职官表卷四十钦定四库全书钦定厯代职官表卷四十内务府奉宸苑表内务府奉宸苑国朝官制奉宸苑兼管事务内大臣无定员卿二人掌总理苑囿事务及本苑职官迁授陞除之事初景山瀛台事务属尚膳监康熈十年以内务府总管管理十六年归併都虞司二十三年设立奉宸苑仍以内务府总管管理印信雍正六年设奉宸苑堂官定为三品卿职干隆十四年定为卿二人所𨽻有景山瀛台长河玉泉山稻田厰南苑圆明园畅春园清漪园等处事务郎中二人员外郎四人主事一人委署主事一人苑丞十三人笔帖式十五人玉泉山稻田厰库掌一人笔帖式三人郎中主事掌本苑题奏咨行补授职员之事员外郎掌分管各处园囿河道事务苑丞掌看守直宿陈设器皿之事稻田厰库掌掌办理稻田莳种储藏之事郎中康熈三十三年设一人干隆十六年设一人员外郎主事康熈二十三年设委署主事四十年设雍正十二年裁干隆二十二年仍设初设催总二人雍正二年以后陆续增设干隆十七年改名总领二十四年改为苑丞笔帖式国初以来先后增置南苑郎中一人员外郎二人主事一人委署主事一人苑丞三人苑副六人笔帖式五人郎中员外郎主事掌本苑官职陞除及分管九门草甸围墙树木牲兽之事苑丞苑副掌看守直宿陈设器皿诸事初属内监管理顺治十八年属採捕衙门康熈二十三年归併奉宸苑员额顺治十八年以来先后增设圆明园管理事务大臣无定员郎中一人恊理事务郎中一人主事一人委署主事一人苑丞六人苑副十七人笔帖式九人掌库二人长春园熈春园绮春园春熈院管理事务员外郎一人苑丞三人苑副九人笔帖式四人畅春园管理事务郎中一人苑丞四人苑副六人署苑副十六人笔帖式六人清漪园静明园静宜园管理事务员外郎各一人苑丞九人苑副十人笔帖式四人学习笔帖式二人催长二人郎中员外郎等官分掌园庭事务职守与本苑司官同圆明园额雍正三年以来先后置设畅春园额康熈年间定清漪园额干隆十六年以来陆续增定织染局员外郎无定员司库一人笔帖式三人库使六人司匠二人领催二人掌织造上用缎纱染綵绣绘之事顺治十八年设康熈三年归内务府管理干隆十六年移织染局于万寿山初设员外郎一人干隆十六年裁以万寿山总理大臣兼管其办事员外郎由该大臣奏委司库以下员额康熈三年以后陆续增定厯代建置三代周礼地官囿人中士四人下士八人府二人胥八人徒八十人掌囿游之兽禁牧百兽周礼天官阍人王宫毎门四人囿游亦如之诗大雅灵台王在灵囿麀鹿攸伏麀鹿濯濯白鸟翯翯王在灵沼于牣鱼跃毛苌传囿所以域养禽兽灵囿言灵道行于囿也晋语文王询于八虞注周八士皆在虞官伯达伯适仲突仲忽叔夜叔夏季随季騧贾谊新书驺者文王之囿虞者囿之司兽谨按天文志言天苑十六星在昴毕南为天子之苑囿刘向说苑有黄帝即位凤集东囿之文淮南子泰族训云汤初作囿以奉宗庙简士卒习射御戒不虞葢苑囿之由来乆矣苑囿既设则必立官以司之此周礼囿人之所为制也囿游之禁属地官而阍人每门四人仍属于天官葢牧养禽兽之苑皆必有离宫禁宇以为游息之所故严其门禁而特置阍人所以重其职掌也考周囿莫着于灵台而驺虞之诗汉初诸儒或以为园驺之虞官是司兽而非即兽也然则文王司囿之官实名为虞晋语文王询于八虞是其证也考诗正义引诗谱尧时有伯翳者实臯陶之子佐禹治水土既平舜命作虞官掌上下草木鸟兽然则尧时已有虞官不始于文王矣文王仍袭虞官旧名至成王时而始名为囿人其说葢可并存之以备叅考焉周礼天官染人下士二人府二人史二人徒二十人掌染丝帛凡染春暴练夏纁𤣥秋染夏冬献功掌凡染事典丝下士二人府二人史二人贾四人徒二十人掌丝入而辨其物以其贾楬之周礼地官掌染草下士二人府一人史二人徒八人掌以春秋敛染草之物以权量受之以待时而颁之谨案列代皆有织染之官而实始于成周之典丝染人葢黼黻絺绣元纁纎缟自禹夏时已重其章采而设官则始见于周时我朝内府广储司之六库已有衣段织造等官而内织造局特移设于万寿山设员外郎等职而总辖于园苑大臣葢因地设宜实为圣朝之剙制故详序列代织染之官于篇中而仍以成周之染人为始焉秦韩非子秦应侯请曰五苑之草着蔬菜橡果枣栗足以活民请发之左传郑有原圃犹秦之有具囿三辅黄图汉上林苑即秦之旧苑也长安志上林苑本秦旧苑也雍録东方朔传曰武帝东游宜春师古曰宜春宫也在长安城东南上林赋曰息宜春师古曰宫名在杜县东即唐曲江也扬雄传武帝东游宜春师古曰宜春近下杜也史记秦记曰子婴葬二世杜南宜春苑司马相如从武帝至长杨猎还过宜春奏赋以哀二世其赋曰临曲江之隑州望南山之参差师古曰曲岸之洲曲江也故赋末云弔二世持身之不谨兮墓芜秽而不修也参数者言之则二世之所葬相如之所赋汉之曲洲唐之曲江皆此下杜之宜春也下杜即杜县曲江宜春去杜县近去下杜逺此凡及曲江宜春宫皆云下杜当是地属下杜不属杜陵耶其苑若宫皆秦创而汉唐因之也杜佑通典秦置平凖令掌知物价及主练染作彩色谨案秦苑囿之官史传未见韩非子载秦有五苑亦未详其何名惟左传载秦之具囿三辅黄图长安志载秦之上林苑雍録载秦之宜春苑今摭録以存其大槩秦平凖令兼主练染为后世染令之所由昉故首列之汉汉书百官公卿表少府属官上林中十池监又钩盾令丞谨案三辅黄图上林苑有初池麋池牛首池蒯池积草池东陂池西陂池当路池太台池郎池即百官公卿表所云上林中十池也而初学记又云汉上林有池十五所承灵昆灵天泉龙鱼蒯菌鹤西陂当路东陂太一牛首积草含利百子三辅黄图不载承灵昆灵天泉龙鱼菌鹤太一含利百子初学记不载初池太台池各有异同至汉表但载十池监其十五所或以十监统之欤汉书张释之列传从上登虎圈问上林尉禽兽簿不能对虎圈啬夫从旁代尉对甚悉文帝诏释之拜啬夫为上林令释之以为不可乃止不拜汉书百官公卿表水衡都尉武帝元鼎二年初置掌上林苑有五丞属官有上林均输御羞禁圃辑濯钟官技巧六廏辨铜九官令丞又衡官水司空都水农仓又甘泉上林都水七官长丞皆属焉上林有八丞十二尉均输四丞御羞两丞都水三丞禁圃两尉甘泉上林四丞成帝建始二年省技巧六廏官王莽改水衡都尉曰予虞步兵校尉掌上林苑门屯兵谨案三辅黄图御宿苑在长安城南御宿川中汉武为离宫别馆禁御不得人往来游观上宿其中故曰御宿御羞之当作御宿黄图疏义甚明故汉书元后传夏游御宿鄠杜之间亦作御宿可証羞宿之以音相误也史记平凖书初大农筦盐铁官布多置水衡欲以主盐铁及杨可告缗钱上林财物衆乃令水衡主上林三辅黄图旧仪曰上林有令有尉禽兽簿记其名数又有上林诏狱主治苑中禽兽宫馆之事属水衡谨案汉制少府有上林十池监文帝时有上林尉虎圈啬夫至武帝别设水衡都尉専主上林苑设官遂以渐广考水衡所掌不独园苑自禁钱农仓珍羞廏牧鼓铸皆其职守而统系之以上林苑苑职有水衡卿诸令丞而又有步兵校尉掌苑门之屯兵至少府之钩盾令主近苑囿则以近在宫门左右故不𨽻水衡我朝定制内外苑囿皆设司官専理而统之以奉宸苑卿葢合汉少府水衡所属而归于一职也王应麟玉海织染署汉织室掌供冠冕组绶谨案自隋代合织室染署为一官在汉则东西织属少府平凖属大农其职不相兼理葢亦沿秦之旧制也后汉书百官志少府属官钩盾令一人六百石本注曰宦者典诸近池苑囿游观之处丞永安丞各一人三百石本注曰宦者永安北宫东北别小宫名有园观苑中丞果丞鸿池丞南园丞各一人二百石本注曰苑中丞主苑中离宫果丞主果园鸿池池名在洛阳东二十里南园在雒水南濯龙监直里监各一人四百石本注曰濯龙亦园名近北宫直里亦园名也在雒阳城西南角通典钩盾令宦者典诸近园苑游观之事属少府后汉亦有之张衡东京赋竒木珍果钩盾所积谨案昭帝纪耕钩盾弄田弄田属之钩盾则以钩盾主苑囿故也成帝纪云未央宫钩盾中则钩盾在未央宫矣故五行志谓钩盾禁中也陈咸传咸为少府少府多寳物咸皆钩校官属及诸中宫黄门钩盾掖庭官吏举奏按论畏咸皆失气钩盾与黄门诸官并举则以其在未央宫切近之地也后汉志钩盾令其所属有鸿池丞鸿池在雒阳东二十里南园丞南园在洛水南有直里监直里园在洛阳城西南角钩盾之兼辖诸地葢令居禁中统逺近也后汉书百官志上林苑令一人六百石本注曰主苑中禽兽颇有民居皆主之捕得其兽送太官丞尉各一人通典后汉平凖令丞𨽻大司农熹平四年改平凖为中凖使宦者为之列于内署自是诸署悉以阉人为令丞谨案后汉罢水衡都尉之官置上林苑令属之司农为厯代上林令之所自昉而少府钩盾令之所统辖视西汉为颇广葢水衡虽废而其职掌则未尝不存至平凖之改为中凖以宦者为之则又少变前汉之法度也三国通典魏官第四品都水使者第七品都水叅军灵芝园监第八品都水使者令史第九品都水使者书令史唐六典上林苑令主苑中禽兽魏因之通典汉之水衡都尉本主上林苑魏氏主天下水军舟师器械魏少府属官有平凖令谨案魏苑囿置官承汉之旧亦名之为上林苑令至汉之水衡都尉始改为都水使者主水军舟船器械不専以苑囿为职自是而后都水一官始别为河渠水利而设矣钩盾令于魏无闻其平凖之属少府则犹汉制也又考魏都赋苑以元武陪以幽林注云元武苑在邺城西又魏志文帝黄初四年冬甘露降芳林园臣松之案芳林园即华林园齐王芳即位改为华林故晋书百官志有华林苑令邺元武苑丞皆承魏苑囿之名而设令丞岂魏本自有华林元武令丞而晋因之乎抑魏之华林元武亦统摄于上林苑令乎又考吴都赋数军实乎桂林之苑注吴有桂林苑南朝宫苑记桂林苑在落星山之阳南苑在台城南凤台山然则吴又有桂林苑南苑之名当时必有苑官今不可考矣晋晋书百官志光禄勲统华林园等令大鸿胪统华林园钩盾等令又有邺元武苑丞少府统平凖等令通典上林苑丞晋因之江左无闻谨案晋志园苑之职光禄鸿胪皆有华林园令鸿胪又有邺元武苑丞而琼圃灵芝等园不与焉葢皆统辖于华林令也通与又称上林苑令晋与汉同而史志无之意即华林之误称欤宋齐梁陈宋书百官志上林令一人丞一人汉西京上林中有八丞十二尉十池监丞尉属水衡都尉池监𨽻少府汉东京曰上林苑令及丞各一人𨽻少府晋江左阙宋世祖大明三年复置𨽻尚书殿中曹及少府平凖令一人丞一人掌染汉𨽻司农不知何世𨽻少府宋顺帝即位避帝讳改曰染署通典上林苑令丞宋初复置齐因之平凖令宋惟掌染改曰染署齐又曰平凖隋书百官志梁制司农卿视散骑常侍主上林令又管乐游北苑丞光禄卿统华林等令通典上林苑令丞梁陈属司农平凖署梁陈则曰平水令丞晋大鸿胪有钩盾令自后无闻谨案晋江左无上林苑令丞至宋初复设而齐梁陈因之唯宋齐则统于殿中监及少府梁陈则属于司农斯为小异诸代皆有华林苑令梁属光禄与晋制同以梁制推之知齐陈之皆属光禄矣宋改平凖为染署梁陈则复其旧要皆司农之属官也北魏洛阳伽蓝记建春门内御道南有钩盾典农借田三署谨案后魏官氏志有光禄鸿胪司农少府等官而不详其所领之属钩盾署仅见于洛阳伽蓝记而苑令织染诸署皆不见于史考隋书百官志言北齐制官多循后魏则齐之所有当亦魏之所有今以史无明文故并缺之北齐隋书百官志后齐光禄寺统清漳华林等署诸令丞司农寺掌园地果实统平凖太仓等署诸令丞太府寺统司染等署诸令丞通典北齐官正六品平凖署令从九品华林署令唐六典上林苑令梁陈属司农北齐亦然通典钩盾令北齐如晋制谨案北齐上林华林钩盾等署与晋制皆同自魏废少府立太府而少府属官分在司农太府之属齐葢因之而不改也后周通典后周正四命冬官司色司织等下大夫正三命天官染工上士冬官小司色小司织等上士正二命天官染工中士地官掌禽掌囿掌圃等中士冬官织綵织组等中士正一命地官掌囿掌圃等下士冬官织綵织组等下士谨案后周设官用周制故掌囿掌圃属于地官染工属于天官其以司色司织属冬官者则以考工记有攻皮之工设色之工故从而𨽻之今以其与织染相近故并採録焉隋隋书百官志司农寺统平凖钩盾华林上林等署令丞后罢华林署以平凖𨽻太府太府寺统司染署令丞后分入少府少府监统司织司染等署后併司织司染为织染署唐六典钩盾令隋如北齐通典苑总监自隋而置东西南北各有监及副监掌苑内宫馆园池之事谨案隋于上林华林诸署外又设苑总监副监分东西南北四靣监此因事增设前代所未有也隋又有都水台承汉之水衡都尉而设其所掌舟檝河渠不主园苑之务故不复録少府之司织司染併为织染署自是而平凖令専主管市易不复掌染故隋以后亦不更列焉唐唐书百官志司农寺上林署令二人从七品下丞四人从八品下掌苑囿园池植果蔬以供朝㑹祭祀及尙食诸司常料季冬藏冰千段先立春三日纳之冰井以黑牡秬黍祭司寒仲春启冰亦如之监事十人钩盾署令二人正八品上丞四人正九品上监事十人掌供薪炭鹅鸭蒲蔺陂池薮泽之物以给祭祀朝㑹飨燕宾客庆善石门温泉汤池等监毎监监一人从六品下丞一人正七品下掌汤池宫禁防堰及偫粟刍修调度以备供奉王公以下汤馆视贵贱为差凡近汤所润𤓰蔬先时而熟者以荐陵庙京都诸宫苑总监监各一人从五品下副监各一人从六品下丞各二人从七品下主簿各二人从九品下掌苑内宫馆园池禽鱼果木凡官属人畜出入皆有籍京都诸园苑监苑四靣监监各一人从六品下副监各一人从七品下丞各二人正八品下掌完葺苑靣宫馆园池与种莳蕃养六畜之事九成宫总监监一人从五品下副监一人从六品下丞一人从七品下主簿一人从九品上掌修完宫苑供进鍊饵之事长安志禁苑在宫城之北长安故城亦𨽻苑中有四靣监南靣为长乐监北靣有汉故城谓旧故宅监东西靣各以本方为名分掌宫中种植及修葺园苑等又置苑总监都统之皆𨽻司农寺唐书百官志织染署令一人正八品上丞二人正九品上掌供冠冕组绶及织纴色染锦罗纱縠绫䌷纯绢布皆广尺有八寸四丈为疋布五丈为端绵六两为屯丝五两为钩麻三斤为綟凡绫锦文织禁示于外髙品一人专莅之嵗奏用度及所织监作六人雍録唐大内有三苑西内苑也东内苑也禁苑也三者皆在两宫之北而有分别西内苑并西内太极宫之北而东内苑则包大明宫东北两靣也两内苑北门之外始为禁苑之南门也禁苑也者隋大兴苑也其西则汉之长安四城皆在包并之内苑东距霸而北抵渭广轮所及自周一百二十里而东西二十七里南北三十二里据所记如此若以汉地约其道里当不啻此数也中置四监监分领一方凡立四官四局以监之北军营卫尽在三苑四监封畛之内谨案唐承隋制有京都诸宫苑总监副监京都诸园苑监四靣监及副监其曰宫苑者葢指禁近苑务言之园苑则自都城以至东都各园苑皆分主之而上林署令钩盾署令及织染署则并仍前代之旧焉五季谨案五季官制缺略玉海所载后唐有永芳园周有玉津园既有诸园则其必尝置令置使以监理之可知也以史无明文故缺之宋宋史职官志司农寺所𨽻官属园苑四玉津瑞圣宜春琼林苑使掌种植蔬莳以待供进修饬亭宇以备游幸宴设谨案宋职官志载园苑四曰玉津曰瑞圣曰宜春曰琼林而石林燕语载琼林苑金明池宜春苑玉津园谓之四园独不及瑞圣职官志亦不载金明池岂金明池在琼林苑北亦统于琼林苑使故职官志不复载欤马端临文献通考宋四园苑提举官以三司判官内侍都知诸司使以上充监官各二人以诸司副或内侍三班使臣充又有西京宫苑司勾当官一人元丰后四园苑属司农玉海玉津园在南薰门外周显徳中置之本朝因之三班及内侍监领兵校𨽻及主典二百六十人琼林苑在顺天门外道南干徳二年置以三班及内侍监领池苑兵校军𨽻及主典三百三十三人宜春苑在朝阳门外道南本秦王园太平兴国七年以迎春苑自通津门外汴水濒乃迁置改名以其故地为富国仓差三班及内臣监领军校兵𨽻及主典凡二百九十人瑞圣园在景阳门外道东初为北园太平兴国二年诏名含芳以三班及内侍监领军校兵𨽻及主典凡二百一十二人谨案玉海又载祥符元年三月甲子上已宴羣臣于龙园宗室于琼林苑帅臣于宜春苑三司副使判官馆阁官于玉津园诸司使副于含芳园然则祥符时于四园之外又增龙园史不详其建置然观宴近臣于其地则较之琼林宜春玉津瑞圣为尤重矣疑亦当以三班内侍领之也宋史职官志后苑勾当官无定员以内侍充掌苑囿池沼台殿种蓺杂饰以备游幸文献通考少府属官染院掌染丝枲币帛监官二人以京朝及内侍充谨案宋有玉津瑞圣宜春琼林四园置提领其余皇城东西诸园池入官者咸以四提领分𨽻焉初以三班及内侍充元丰后始改𨽻司农而亦仍间以内侍领之至内侍省则又别有后苑勾当官主近苑囿以备游幸葢汉以来钩盾令之职也南渡后又有金果玉津聚景等园其设官亦皆领于内侍至染院领于少府亦犹前代之制也辽王圻续文献通考上林苑署辽北靣有监鸟兽详衮司官曰监某鸟兽详衮曰监某鸟兽都监曰监某鸟人曰监某兽人谨案辽南靣官有宣徽司农少府等属唯司农之上林署有监鸟兽诸官近于苑职余并未详其南北靣行宫都部署亦必各有园苑之职而史无明文今已载入内务府都虞司篇中兹不复述金金史百官志工部官属上林署提㸃从五品泰和八年剙大安二年省令从六品掌诸苑园池沼种植花木果蔬及承奉行幸舟船事丞从七品直长二员正八品花木局都监同监旧设接手官四人泰和元年罢复以诸司人内置都监同监二员贞祐三年罢都同监以同乐园管勾兼熈春园都监同监三员同乐园管勾二员每年额办课程𨽻南运司宣宗南迁罢课程改为随朝职正八品宣徽院官属有宫苑司令丞续文献通考金上林署属工部官曰上林署提㸃金史百官志少府监官属织染署令从六品丞从七品直长正八品掌织纴色染诸供御及宫中锦绮币帛纱縠谨案金以上林署属工部而花木局都监同乐园管勾兼𨽻之皆前代司农之所属也宫苑司令丞属于宣徽与宋内侍省之后苑勾当官相仿彿金不设内侍省故以为宣徽之属耳太府寺有典给署史称即古之钩盾令唯典给署专以供给宫府用物不与园苑相闗故不着于篇焉元元史百官志大都留守司属官上林署秩从七品署令署丞各一员直长一员掌宫苑栽植花卉供进蔬果至元二十四年置花园管勾二员掌花卉果木至元二十四年置续文献通考上林署𨽻大都留守所属有养种园花园等职元史百官志宣徽院属官安丰懐逺等处稻田提领所龙庆栽种提举司谨案元制以上林署养种园花园等职属之大都留守司与列代之制属于司农少府者不同至稻田提领栽种提举属于宣徽葢即今玉泉山稻田厰之比至诸路织染局织染提举司则尽属之工部已见内务广储司织染篇兹不具述焉明明史职官志上林苑监左右监正各二人左右监副各一人左右监丞各一人其属典簿㕔典簿一人良牧蕃育林衡嘉蔬四署各典署一人署丞一人録事一人监正掌苑囿园池牧畜树种之事凡禽兽草木蔬果率其属督其养户栽户以时经理其养地栽地而畜植之以供祭祀宾客宫府之膳羞凡苑地东至白河西至西山南至武清北至居庸闗西南至浑河并禁围猎良牧牧牛羊豕蕃育鹅鸭鸡皆籍其牝牡之数而课孳卵焉林衡典果实花木嘉蔬典莳蓺𤓰菜皆计其町畦树植之数而以时苞进焉洪武二十五年议开上林院度地城南比图上太祖谓有妨民业遂止永乐五年始置上林苑监设良牧蕃育嘉蔬林衡川衡冰鑑及典察左右前后十属署洪熈中併为蕃育嘉蔬二署宣徳十年始定四署正徳间増设监督内臣共九十九员嘉靖元年裁汰八十员革蕃育嘉蔬二署典署林衡嘉蔬二署録事续文献通考永乐五年三月辛巳复改上林署为上林苑监秩正五品有左右副丞典簿之属凡设十署秩正七品俱以内臣及文职相兼为之后革内臣明史职官志司苑局内织染局谨案明制大农太府少府等属官皆裁併于六部不别设官惟上林苑监承汉时旧制而特设为一司初设十署后定为四署而宦官别有司苑局以主在内宫苑初制上林苑监督所署内侍至九十九员之多其后虽旋从裁减而内苑局管理签书亦无定员葢禁近游观掌于内侍者居多此立法之所以不古若也考自周礼囿人属于司徒汉则少府水衡分主其事至上林苑令之设𨽻于司农者自后汉始列代皆因而不改苑总监始于隋而増广于唐世然仍𨽻司农也宋始以三班及内侍分主四园提领之职而明乃概以宦者领之则益无足称矣国朝剙立奉宸苑内外禁囿专设卿二人以综理其事复特简管理事务内大臣以总其成检校勾当职掌昭然葢即苑囿之设而圣天子顺时对物之义已备着于设官分职之间矣钦定厯代职官表卷四十钦定历代职官表卷四十一钦定四库全书钦定歴代职官表卷四十一内务府武备院表内务府武备院国朝官制武备院兼管事务大臣无定员卿二人掌总理陈设御用武备修造器械及赏赐支放之事初名鞍楼以侍衞三人员外郎等官掌理顺治十一年改为兵仗局十八年改为武备院康熙五年隶内务府十五年分为鞍库甲库氊库共三库三十七年分鞍库为北鞍库南鞍库雍正三年侍衞三人定为正三品卿职干隆十四年定为卿二人郎中一人主事二人委署主事一人笔帖式二十八人掌本院题奏事件核销钱粮总理四库收发文移之事郎中康熙二十一年设主事康熙十六年设委署主事六十一年设后省干隆二十二年复设北鞍库员外郎二人库掌二人署库掌一人伞房掌盖三人署掌盖三人班领三人署库掌一人帐房处司幄三人署司幄三人鞍板司匠一人北鞍库掌供奉上用鞍辔繖盖幄幕之事伞房帐房处鞍板作皆属焉南鞍库员外郎二人库掌二人署库掌一人熟皮作司匠一人南鞍库掌官用鞍辔各项皮张雨绬绦带之事熟皮作属焉康熙十五年设鞍库员外郎等官三十七年分为北南二库四十三年添设员外郎二人初设掌伞帐房头目匠役催领等员干隆二十四年改为掌盖司幄司匠员额均先后増定甲库员外郎二人库掌二人署库掌一人作司匠三人甲库掌盔甲刀仗旗纛器械之事作属焉员额康熙十五年以复兵续増定氊库员外郎二人库掌二人署库掌一人司匠一人司弓三人署司弓三人司矢三人署司矢三人骲头作司匠一人靴皮作司匠一人氊库掌弓箭靴鞋氊片之事骲头作靴皮作属焉康熙十五年设员外郎及弓匠协领备箭协领等员干隆二十四年弓箭协领改为司弓备箭协领改为司矢厯代建置三代周礼天官幕人下士一人府二人史二人徒四十人掌帷幕幄帟绶之事掌次下士四人府四人史二人徒二十人掌王次之法以待张事周礼夏官司甲下大夫二人中士八人府四人史八人胥八人徒八十人司兵中士四人府二人史四人胥二人徒二十人掌五兵五盾各辨其物与其等以待军事司戈盾下士二人府一人史四人胥二人徒二十人掌戈盾之物而班之授旅贲及虎士戈盾及舎设藩盾行则敛之司弓矢下大夫二人中士八人府四人史八人胥八人徒八十人掌六弓六弩八矢之法辨其名物而掌其守蔵与其出入天子之弓合九而成规凡师旅㑹同颁弓弩各以其物从授兵甲之仪缮人上士二人下士四人府一人史二人胥二人徒二十人掌王之用弓弩矢箙矰弋决拾掌诏王射赞王弓矢之事藁人中士四人府二人史四人胥二人徒二十人掌受财于职金以赍其工弓六物为三等弩四物亦如之矢八物皆二等箙亦如之周礼考工记冶氏为杀矢桃氏为剑函人为甲矢人为矢梓人为侯庐人为庐器弓人为弓为天子之弓合九而成规杜祐通典武库令丞于周官司甲司弓矢等下大夫司戈盾等中士下士盖其任也谨案成周有司甲司兵司弓矢司戈盾等官杜佑以为汉武库令之比至王之用弓弩矢箙掌于缮人受财赍工掌于藁人亦皆为夏官之属唯幕人掌次属于天官与今北鞍库所属之掌盖司幄为职相近其甲兵戈盾则似今之甲库司弓矢亦与今氊库之司弓司矢同而考工记所载诸工即今四库所隶之各司匠也周天官玉府掌王之玩好兵器凡献兵器受而蔵之内府云凡齿革兵器皆入焉秋官职金云入其金钖于为兵器之府凡此诸职皆与军器相聨而玉府内府已为内务府广储之职职金所掌亦不止武备之事其所云为兵器之府者即在夏官司甲司兵等属中兹故不具载焉商子来民篇汤武既破桀纣海内无害天下大定筑五库蔵五兵谨案周礼虽无武库之名而商子称汤武筑五库蔵五兵则当时储兵之府亦以库名即后世武库所自昉也故淮南子原道训云叶公入乃废太府之货以予衆出高库之兵以赋民高库即五库之类也管子小匡制重罪入以兵甲犀胁二㦸轻罪入以兰盾鞈革二㦸小罪入以全钩分宥簿罪入以半钩无坐抑而讼狱者正三禁之而不直则入一束矢以罸之美金以铸戈剑矛㦸试诸狗马恶金以铸斧鉏夷锯钃试诸土木其云入兵甲犀胁二㦸又云入兰盾鞈革二㦸又云入钩金束矢皆当入五兵之库矣其云美金以铸戈剑矛㦸则当如汉考工若卢之主作兵器也又考司马法定爵篇云右兵弓矢御殳矛守戈㦸助凡五兵五当长以衞短短以衞长註云五兵弓矢殳矛戈㦸也盖兵器衆多而以五兵为最要故五兵各设一库商子所谓五兵五库盖谓此也周礼夏官司兵掌五兵五盾各辨其物与其等以待军事然则五库长吏当即司兵之属矣秦战国策天下之强弓劲弩皆自韩出谿子少府时力距来皆射六百步之外注韩有谿子弩又有少府所造二种之弩谨案战国䇿注谓二种之弩造自少府则秦之少府当如汉之考工尚方矣汉少府属官有考工尚方犹其遗制汉汉书百官公卿表少府属官有若卢考工室尚方等令丞中尉属官有武库令丞谨案汉书如淳注谓若卢蔵兵器臣瓒注谓考工主作器械则是考工主作而若卢主藏也然后汉百官志注及玉海谓考工令主作兵器弓弩刀铠之属器成则𫝊金吾入武库是考工兵器既蔵若卢又藏武库也考汉书左将军请召王商诣若卢诏狱孟康曰黄门北寺也黄门在禁中则若卢亦当在禁中武库既属中尉或与若卢有内外逺近之殊欤又考若卢有狱攷工亦有狱汉书刘辅𫝊共工狱苏林曰考工也然则考工亦有狱矣考工若卢皆主兵械易匿不诡法令尤宻故置狱欤又考工主作兵器尚方亦主作兵器故汉书刘更生典尚方铸作事韩延夀铸刀剑钩镡放效尚方六典注蔡伦和帝时为尚方令作祕剑皆其事也然尚方又兼作禁器故古今注尚方故事有司南记里鼓汉书哀帝罢尚方御府技巧靡丽之物吕强上疏亦谓中上方歛诸郡之宝故汉官仪以尚方掌作刀剑诸物及刻玉为器而崔实尚方令箴比诸古之玉府也盖较诸考工所造弥巧而所聚百珍尤非外府可拟矣今之养心殿造办处职近于是故与内务府表互载焉史记平凖书武帝时边兵不足乃发武库上官兵器以赡之通典武库署令两汉曰武库令属执金吾谨案汉杜钦为大将军武库令田千秋子为洛阳武库令武库令属之洛阳与若卢之属禁中显异若大将军武库令则又武库之属于大将军者盖其职不常置故表志不载尔汉书髙帝本纪七年萧何治未央立武库太仓王应麟玉海汉武库属中尉执金吾有令丞専主兵器而天子又自有若卢以蔵兵器考工室以主作器械考工令主作兵器弩弓铠之属器成则传金吾入武库文选西京赋武库禁兵设在兰锜三辅黄图高祖斩白蛇剑蔵于宝库惠帝即位以此库贮禁兵名曰灵金内府谨案汉制少府若卢考工室尚方之官主蔵兵器作器械考若卢兼治诏狱故与内务府之慎刑司篇互见尚方令亦兼掌刻玉为器之事故与广储司属亦互见而武库令设于高帝之初后属执金吾所辖缮治造作皆度大司农钱与少府所属似不相同故田蚡传称蚡尝请考工地盖宅上怒曰君何不遂取武库明武库与考工不同掌也然攷史记称边兵不足乃发武库工官兵器以赡之则是武库为天子御用之兵器初不以给行军之用惟因外兵不足故权发以济事而所谓工官者意即考工尚方之类故张衡西京赋亦有武库禁兵之称是又典主禁兵之明証也又考工令作兵弩刀铠成则传执金吾入武库是武库中固自有御用军器之藏葢一官而两司其事矣兹故详考职掌并採録于篇中后汉书百官志太仆卿官属考工令一人六百石本注曰主作兵器弓弩刀铠之属成则传执金吾入武库及主织绶诸杂工左右丞各一人执金吾官属武库令一人六百石本注曰主兵器丞一人通典后汉有考工令丞置太仆主造兵器成材武库令唐六典注蔡伦和帝时为尚方令作秘剑皆有龙泉太阿之目伦器械精宻为后世法谨案后汉以考工令丞成造兵器盖即西汉考工室之职其属之太仆者以太仆掌御仗仪衞故併隶之舆服志称矛㦸幢麾弩服蔵在武库即其职也汉又有洛阳武库自西汉时已有之则分主军国之用而不与御器相闗矣三国通典汉武库令属执金吾考工令属太仆魏因之汉末分尚方为中左右三尚方魏因之谨案三国官制多承后汉如尚方令主作兵器属少府武库令属中尉执金吾魏改执金吾仍为中尉而武库隶之盖犹前代之制也晋晋书百官志衞尉统武库等令丞左右省少府统中左右三尚方等令丞唐六典汉武库令六百石晋因之通典汉末分左右中尚方晋因之自过江惟置一尚方哀帝以隶丹阳尹谨案晋武库尚方与汉魏同唯过江省三尚方为一后复隶丹阳尹为少异考中左右三尚方史不言其所掌以隋唐之制例考之中署掌供内营造诸职盖如今之营造司故不列于表惟左署掌造弓箭弩㦸器仗等则如今武备院氊库之属右署掌造甲胄装刀斧钺等则如今甲库之属而东晋併三为一则又合其事于一官也宋齐梁陈唐六典宋尚书库部属官有武库令掌军器齐因之梁衞尉寺统武库署令丞掌甲兵及吉凶仪仗通典宋齐武库令丞属尚书库部梁陈属衞尉卿梁官三品曹位北武库丞南武库丞宋书百官志宋武帝践阼以相府部配台谓之左尚方而本署谓之右尚方并掌造军器又以相府细作配台即其名置令一人隶门下孝武改曰御府后废帝初省御府置中署隶右尚方则汉之考工令如今之尚方令尚方令如今中署矣通志齐置左右尚方令各一人隋书百官志梁少府卿置中左右尚方等令丞卫尉卿统武库令陈承梁并因其制官谨案宋齐以武库属尚书之库部葢已非仅供御器械之职梁陈属卫尉掌甲兵及吉凶仪仗是又兼主仪卫亦以其职守所在固自相通也唯少府左右尚方皆主造军器而左尚方之职为尤近盖右尚方尝改名中署由细作配台而设近于魏晋之中尚方宋书虽言汉考工令如宋之尚方汉尚方令如宋之中署其实汉自有御府一官与中署相同而尚方令则仍在御府及宋中署之外也至梁陈之三尚方则一如魏晋之制矣北魏北魏书奚康生列传康生弯弓十石梁闻康生䏻引彊弓特作大弓两张长八尺把中围尺一寸箭麤殆如今之长笛送康生康生平射犹有余力即表送置之武库谨案后魏官氏志有衞尉少府而无武库尚方诸官唯诸署令有三品列于从第八品第九品从第九品葢武库署诸职皆在其内史苐统言之而未为详列故无可考証也北齐隋书百官志衞尉掌禁衞甲兵领武库等库署令武库又有修故局丞太府寺统中左右三尚方等署令丞谨案北齐武库掌甲兵而兼仪仗盖如今銮仪右所掌繖盖仪刀弓矢枪殳㦸之事但武库职制厯代相承凡御用军器并归掌理故与銮仪衞篇互见以着其实三尚方皆领别局而左尚所领之器作盖于军器为近也后周通典后周官正五命夏官武藏中大夫正四命夏官小武藏下大夫正三命冬官锻工函工等上士正二命夏官司弓矢司甲司矟等中士冬官锻工函工鞄工韦工等中士正一命夏官司弓矢司矟司甲司刀盾等下士冬官弓工箭工锻工函工鞄工等下士册府元龟后周武帝四年置军器监玉海后周武帝建徳四年正月戊辰初置营军器监谨案后周制官如成周武备职在夏官冬官中至军器监之设实自后周始盖本汉考工尚方诸职而改置之者抑以其时战争方亟广造军器而别为立监亦不専为御府器械而设也隋隋书百官志衞尉寺统武库等署令丞太府寺统左尚方内尚方右尚方等署令丞少府监焬帝置统左尚右尚内尚铠甲弓弩等一署令丞后废铠甲弓弩二署唐六典开皇中三尚方俱属太府寺炀帝始改隶少府左尚方掌造车辇繖扇矟眊弓箭弩㦸器仗刀镞等事右尚方掌造甲胄具装刀斧钺及皮毛杂作等事隋少府有甲铠署弓弩署谨案隋武库掌于衞尉与前代同三尚方初隶太府后改隶少府并増设甲铠弓弩二署今考左尚方掌造弓箭与弓弩署均为今氊库之属右尚方掌造甲胄与甲铠署均为今甲库之属既有左右二尚故甲铠弓弩二署不久而旋废也左尚兼掌造车辇繖盖为今銮仪衞右所之职故并从互见焉唐唐书百官志少府监官属右尚方令一人从七品下丞四人从八品下掌供十二闲马之辔每岁取于京兆河南府加饰乃进凡五品三部之帐刀剑斧钺甲胄纸笔茵席履舄皆拟其用皮毛之工亦领焉监作六人唐六典衞尉寺武库令掌职天下之兵仗器械辨其名数以备国用丞为之贰唐书刘黒闼列传初秦王建天䇿府其弧矢制倍于常逐黑闼时为突厥所窘自以大箭射却之突厥得箭传观以为神后余大弓一长矢五蔵之武库世世宝之唐书百官志军器监监一人正四品上丞一人正七品上掌缮甲弩以时输武库总署二一曰弩坊二曰甲坊主簿一人正八品下録事一人从九品下弩坊署令一人正八品下丞一人正九品下掌出纳矛矟弓矢排弩刀镞杂作及工匠监作二人甲坊署令一人正八品下丞一人正九品下掌出纳甲胄綅绳筋角杂作及工匠监作一人唐六典北都军器监掌营造甲弩之属辨其名物审其制度以时纳于武库少监为之贰焉丞掌判监事凡材革出纳之数工徒衆寡之役皆督课焉主簿掌印及勾检稽失録事掌受事发辰甲坊署令丞监作弩坊署令丞监作各掌其所修之物督其缮造辨其粗良丞为之贰凡财物之出纳库蔵之储备必谨而守之唐六典干元元年军器监改为军器使以内官为之贞元四年自武德东门筑垣约左蔵库之北属宫城东垣于是武库遂废其军戎器械隶军器使谨案唐少府之左尚署掌供翟扇繖盖五辂七辇而无复隋时兼造弓箭弩㦸之职盖自开元以后分立军器监有甲坊弩坊二署以専司其事故左尚不复主之其自开元以前军器皆出左尚署则尚与隋同兹从其改制之后以为定故以左尚次于銮仪衞篇而不列于此表至右尚掌十有二闲之鞍辔与今北鞍库同职而刀剑甲胄则又有甲库兼职至甲坊弩坊与今甲库氊库又适相合矣武库令掌天下之兵仗器械不専为御用之职惟以军器监所缮造皆以时受而入之则其所储藏者首以供御为重亦可考见也五季宋宋史职官志衞尉寺掌仪衞兵械甲胄之政令旧制凡武库武器归内库守宫归仪鸾寺本寺无所掌元丰制行始归本寺其属有内弓箭库南外库军器弓鎗库军器弩剑箭库掌藏兵仗器械甲胄以备军国之用仪鸾司掌供幕帟供张之事军器什物库宣徳楼什物库掌收贮什物给用则按籍而颁之中兴后衞尉併入工部军器监国初戎器之职领于三司胄曹案官无専职熙宁六年废胄案乃按唐令置监以从官总判元丰正名始置监各一人丞二人主簿一人监掌监督缮治兵器什物以给军国之用少监为之贰丞㕘领之凡利器以法式授工徒其弓矢干戈甲胄剑㦸战守之具因其能而分任之墨用给材旬会其数以考程课而输于武库委遣官诣所隶检察凡用胶漆筋革财物必以时课百工造作劳逸必均岁终閲其良否多寡之数以诏赏罚器成则进呈便殿俟閲试而颁其様制于诸道即要会州建都作院分造器械从本监比较而进退其官吏焉元祐三年省丞一员绍圣中复置政和三年应御前军器监所颁降军器様制非长贰当职官不得省閲及传写漏洩论以违制分案五置吏十有三所隶官属四东西作坊掌造兵器旗帜戎帐什物辨其名色谨其缮作以输于受藏之府兵校工匠其役有程视精麤利钝以为之赏罚作坊物料库掌收铁钖羽箭油漆之属皮角场掌收皮革筋角以供作坊之用南渡置御前军器所建炎三年诏军器监併归工部东西作坊都作院併入军器所绍兴三年复置丞一员令工部相度合管职事归之十一年诏复置长贰员一员十四年以朝奉大夫赵子厚守军器监宗室为寺监长贰自此始隆兴初年置造军器已有军器所隶工部本部惟置丞一员干道五年复置少监及簿六年以少监韩玉往建康㸃检物马以奉使军器少监为名是年复置监一员淳熙初元诏戎器非进入毋辄出所由是呈验寖省二年钱良臣以少监总领淮东财赋八年沈揆复以监长行诸监长贰自是始许总饷外带然二人实初兼版曹职事嘉定十四年岳珂独以军器监总饷淮东是后戎所作坊已备官于下宥府起部并提纲于上监居其间事务稍简特为储才之所焉军器所提㸃官二员提辖监造官各二员干辨受给监门官各一员掌鸠工聚材制造戎器之政令旧就军器监制别差提举官以内侍领之绍兴中改隶工部罢提举官曰轮工部郎官军器监官前去本所㸃检省视后复以中人典领工部侍郎黄中以为言请复隶属从之孝宗即位有旨増置提㸃官以内省都知李绰为之改称提举免隶工部后以御史张震力争复隶工部后改隶步军司寻复旧绍兴元年减省员额如上制玉海熙宁元年十二月二十二日以内臣张若水合门使李评提举编择増修弓弩若水造神臂弓六年六月二十七日己亥初置军器监以三司胄案为监命吕惠卿曽孝寛判之制度皆着为式凡一百十卷杂材一军器七十四件物二十一襍物四添修及制造弓弩式十卷七月甲寅置内弓箭南库储御前所制七年正月十二日庚戌惠卿等上裁定中外所献枪刀様又上编成弓式初京师及诸路戎器杂恶河朔尤甚至是所制兵械皆精利其后诏以新造军器付诸路为式遣官分谕之宋军器五库在崇政殿东横门外掌禁兵器衣甲枪弩箭各为一库又有什物库在清平坊淳化二年置㨂选衣甲器械库熙宁六年置内弓箭南库储御前所制军器命官提举建炎七年以军器衣甲内弓箭南内外七库併为一名曰内军器库绍兴二年什物库亦併入七年正月置军器局于建康十一月罢干道五年重修内军器南库谨案宋军器之职始领于三司胄案其后乃置军器监以统领之衞尉寺之内弓箭军器弓鎗等库定于元丰之改制遂合唐代之旧职至南渡后立御前军器所而以军器监及内弓箭等库并隶工部未几旋置提举遂以内侍领其职则失慎重戎器之道矣自是或隶工部或差内侍变更不一皆不得为定制也军器监有衣甲枪弩箭五库颇似今四库之制而宋时诸库置在禁近实兼为兵戎之用而设与今武备院规制亦略有不同辽辽史百官志诸坊职名总目某坊使某坊副使某坊详衮使某坊详衮某坊都监八坊内有军器坊谨案辽北面之军器坊使盖承唐甲坊弩坊之官属于军器监者而设至南面官悉如唐制则衞尉之武库少府之尚方亦必与唐代不殊今以史文不详并从缺焉金金史百官志殿前都㸃检司属官器物局提㸃正五品使从五品副使从六品掌进御器械鞍辔诸物直长正八品都监正九品同监从九品武库署令从六品丞从七品掌收贮诸路常课甲仗武器署提㸃从五品令从六品丞从七品掌祭祀朝㑹巡幸及公卿婚葬卤簿仪仗旗鼓笛角之事直长正八品顿舎官二员正八品直长少府监属官尚方令一人丞一人军器监承安二年设泰和四年罢复并甲坊利器两署为军器署置令丞直长直隶兵部至宁元年复为军器监军器库利器署隶焉监从五品少监从六品丞从七品掌修治邦国戎器之事直长正八品八作左右院使一人副使一人掌收军须军器谨案金以武库武器二署属之殿前都㸃检而器物局提㸃専掌进御器械鞍辔等物置使副使以重其职犹今武备院卿之所掌也军器监始隶兵部后复别设八作左右院亦似宋之将作监属官改而别置皆掌军须军器盖进御器械固非専职而成造监制恒必由之器物局但掌储藏供进而已故并列于篇中元元史百官志大都留守司属官器物局秩从五品掌内府宫殿及御用各位下鞍辔瑚格轿子帐房凡精巧之艺大使一员从五品副使一员正七品直长二员正八品吏目一员司吏二人中统四年始立御用器物局受札至元七年改为器物局其属成鞍局提领三员掌造御用鞍辔象轿中统四年置羊山鞍局提领一员掌造常课鞍辔诸物至元十八年置刀子局提控二员掌造御用及诸宫邸宝贝佩刀之工中统四年置轿子局提领一员掌造御用异様木植鞍子诸物中统四年置谨案元制御府器备尽领于大都留守司其设官最为详备如器物局大使统掌都用及各位下鞍辔盖如今武备院卿之职其成鞍局提领専掌御用鞍辔如今北鞍库羊山鞍局提领掌常课鞍辔如今南鞍库刀子局提控如甲库之司轿子局提领亦北鞍库之所理也元史百官志武备寺从三品掌缮治戎器兼典受给卿四员正三品同判六员从三品少卿四员从四品丞四员从五品经厯知事各一员照磨兼提控案牍一员承发架阁库管勾一员辨验弓官二员辨验筋角翎毛等官二员今史十有三人至元王年始立库器监秩四品十九年陞正三品二十年立衞尉院改军器监为武备监秩四品隶衞尉院二十一年改监为寺与衞尉并立大徳十一年陞为院至大四年复为寺所辖属官则自为选择其匠户之能者任之谨案元武备寺承唐宋之军器监而设其所掌并兼各路军器与今院职不同今因其时以武备名官其属官皆寺所自选足为武备院考証故并採録于篇中元史百官志尚乗寺从三品掌上御鞍辔及领随路局院鞍辔等造作收支行省岁造鞍辔等事卿四员正三品少卿二员从四品丞二员从五品经厯知事照磨管勾各二员至元二十四年罢卫尉始设尚乘寺领资乘库谨案元尚乘寺事务其初为太仆及衞尉所掌后废衞尉特设寺官所掌有上用鞍辔及随器鞍辔则亦今北鞍南鞍二库之所掌也明明史职官志工部所辖皮作局鞍辔局军器局大使一人副使一人凡军装器械下所司造牌符火器铸于内府禁其以法式洩于外王圻续文献通考皮作局掌硝熟皮张成造靴鞋鞍辔兵仗局掌造各项军器毎局设大使一人正九品副使一人从九品皆于流官内选用隶工部明史职官志宦官兵仗局盔甲厰谨案明代不设军器监而以皮作鞍辔军器诸局隶之工部至于上用兵仗则以宦官之兵仗局盔甲厰理之戎器之政视前代尤为疎畧矣考天文奎十六星着于垣象为天之武库圣王象之重戎兵之制故成周夏官冬官各有戈盾弓矢之职而职金玉府所藏以良兵器与秘器图球并重汉自萧和营未央宫辄首及武库之建而考工尚方隶于少府其职亦非轻也晋宋以后递有变易而大概不殊自后始立军器监而唐因之甲坊弩坊専掌缮造史称秦王大弓长矢藏之武库盖帝王威御之器厯世宝藏与汉武库藏高祖断蛇剑者同意至宋而弓箭弩剑等库初隶衞尉后入工部南渡置御前军器所每用内侍为提举廷臣力争始隶工部此所以戎兵不饬而国势日弱也金元设官进御器械鞍辔诸物与御仗鸾仪恆相兼摄而元之器物局尚乘寺尤臻详备迄于明室自工部所隶而外一委之宦者之手而宦官所掌自司礼御用宝钞银作等司局统辖甚为详密惟至进御器械则止有兵仗盔甲二职亦未尝视之为重务是其玩䙝戎兵声灵靡振古圣王张皇六师作弧矢以威天下之制荡然尽失即汉唐慎重戎器之意亦无复存矣我朝自列祖列宗神武开国初设鞍楼肃掌武器自后改为武备院隶内务府典之以三品卿职复特简大臣管理事务以重其职守皇上天授圣武自行围进哨阅武校射咸躬御甲胄弓矢命将出师则颁发甲仗弓矢以震憺天威武备院卿敬供厥事每修缮器械必进呈睿览文覃武烁赫业肃庄洵非厯代饬戎之政所得比隆于万一者矣钦定厯代职官表卷四十一钦定历代职官表卷四十二钦定四库全书钦定厯代职官表卷四十二銮仪卫国朝官制銮仪卫掌卫事大臣一人銮仪使三人掌供奉乗舆秩序卤簿辨其名数与其班列凡祭祀朝㑹时巡大閲则帅所司而敬供之既事复进而藏之所属有左右中前后五所分銮舆驯马擎葢弓矢旌节旛幢扇手斧钺戈㦸班剑十司驯象一所分东西二司旗手一卫分左右二司初顺治元年置锦衣卫指挥使等官二年改为銮仪卫四年罢指挥使置銮仪使及副使等官五年罢銮仪副使定銮仪使满洲汉人员额各二九年始以内大臣掌卫事康熈三十年省汉人銮仪使一人所𨽻有军尉旗尉民尉凡陈设卤簿仪刀弓矢殳㦸用亲军豹尾枪仗马用䕶军䝉古画角用䝉古画角军奉请乗舆用旗尉擎执各项仪仗用民尉奉辇旗尉百六十八人民尉六十人各执事旗尉二百四十六人民尉一千八百五十六人皆分𨽻各所三旗䝉古布勒器三十人汉军更夫四十人左所掌所印冠军使满洲一人掌銮舆司驯马司司印云麾使满洲二人间㪚云麾使满洲一人云麾使汉军二人治仪正满洲四人汉军五人整仪尉满洲二人汉军八人掌舆乗辇辂之事凡各所卫官制员额皆顺治十一年定右所掌所印冠军使满洲一人掌擎葢司弓矢司司印云麾使满洲二人闲㪚云麾使满洲一人云麾使汉军一人治仪正满洲三人汉军二人整仪尉满洲三人掌繖葢仪刀弓矢枪㦸之事中所掌所印冠军使满洲一人掌旌节司旛幢司司印云麾使满洲二人间㪚云麾使满洲一人云麾使汉军一人治仪正满洲三人汉军二人整仪尉满洲二人汉军一人掌麾氅旛幢纛帜节钺仗马之事前所掌所印冠军使满洲一人掌扇手司斧钺司司印云麾使满洲二人闲㪚云麾使满洲一人云麾使汉军一人治仪正满洲三人汉军三人整仪尉满洲二人汉军二人掌扇罏瓶盂杌椅星拂御仗㯶荐静鞭及品级山之事后所掌所印冠军使满洲一人掌班剑司戈㦸司司印云麾使满洲二人闲㪚云麾使满洲一人云麾使汉军一人治仪正满洲三人汉军三人整仪尉满洲二人掌旗帜立瓜卧瓜吾仗之事驯象所掌所印冠军使满洲一人掌东司西司印云麾使满洲二人闲㪚云麾使满洲一人云麾使汉军一人治仪正满洲二人汉军二人整仪尉满洲二人掌仪象骑驾卤簿铙歌前部大乐旗手卫掌卫所冠军使满洲一人掌卫事冠军使汉军一人掌左司右司印云麾使满洲二人治仪正满洲二人汉军二人整仪尉满洲三人掌金钲鼓角铙歌大乐及午门司钟神武门钟鼓楼直更之事干隆七年以鼓手旂尉八十人并头尉八人𨽻乐部改名署史学习音律又民尉六十人旧以内府匠役闲㪚人借补者亦改用旗人并𨽻乐部焉陪祀冠军使汉军二人驾仪管理云麾使汉军一人治仪正汉军三人驾库管理整仪尉汉军二人各以其事𨽻属于卫无专领职掌品秩与各所卫同谨案以上八员虽定置额缺而与七所之各有司存者不同今据现在员数另为一条次于各所卫之后主事满洲一人经厯汉人一人掌章奉文移员额俱康熈十六年定笔帖式满洲七人汉军三人员额康熈十六年定鸣賛官四人掌賛鸣鞭初制以本卫官八人兼之干隆三十七年改定于太常寺鸿胪寺賛礼郎鸣賛官内送卫选择补用汉人侍卫无定员干隆十三年定制毎科以武进士简拔侍卫者派拨数员在卫行走以偹差委不为额缺其陞转仍依侍卫之例厯代建置三代春秋左氏传薛之皇祖奚仲居薛为夏车正杜预注奚仲为夏禹掌车服大夫荀子奚仲作车正杨倞注夏禹时车正后汉书舆服志奚仲为夏车正建其斿旐尊卑上下各有等级竹书纪年殷太戊三十一年命费侯中衍为车正谨案管子奚仲之车也方圆曲直皆中规矩钩䋲吕氏春秋寒哀作御奚仲作车淮南子胡曹为衣奚仲为车山海经畨禺生奚仲奚仲生吉光始以木为车郭璞曰世本奚仲造车此言吉光明其父子共创意凡此皆谓造车始于奚仲惟宋志谓包羲画八卦而为大舆奚仲乃夏之车正安得始造荀子解蔽篇註黄帝已有车服奚仲亦改制耳则是奚仲造车之説或以其为车正而附㑹之奚仲为夏车正中衍为殷车正葢即今銮仪卫事所自昉也周礼春官巾车下大夫二人上士四人中士八人下士十有六人府四人史八人工百人胥五人徒五十人掌公车之政令办其用与其旂物而等叙之以治其出入典路中士二人下士四人府二人史二人胥二人徒二十人掌王及后之五路辨其名物与其用説司常中士二人下士四人府二人史二人胥四人徒四十人掌九旂之物名各有属以待国事日月为常交龙为旂通帛为旜杂帛为物熊虎为旗鸟隼为旟龟蛇为旐全羽为旞析羽为旌大戴礼记上车以和鸾为节下车以佩玉为度行以采茨趋以肆夏步还中规折还中矩进则揖之退则扬之然后玉锵鸣也古之为路车也葢圆以象天二十八橑以象列星轸方以象地三十辐以象月故仰则观天文俯则察地理前视则睹和鸾之声侧听则观四时之运此巾车教之道也穆天子传天子主车造父为御周礼夏官司戈盾下士二人府一人史二人徒四人掌戈盾之物而颁之祭祀授旅贲殳故士戈盾授舞者兵亦如之军旅㑹同授贰车戈盾建乗车之戈盾授旅贲及虎士戈盾太仆下大夫二人王出入则自在驭而前驱戎右中大夫二人上士二人㑹同充革车齐右下大夫二人掌祭祀会同賔客前齐车王乗则持马行则陪乗道右上士二人掌前道车王出入则持马陪乗如齐车之仪自车上谕命于从车诏王之车仪王式则下前马王下则以葢从大驭中大夫二人掌驭玉路以祀及犯軷王自左驭驭下祝登受辔犯軷遂驱之凡驭路行以肆夏趋以采荠凡驭路仪以鸾和为节戎仆中大夫二人掌驭戎车掌王倅车之政凡巡狩及兵车之㑹亦如之齐仆下大夫二人掌驭金路以賔朝觐宗遇飨食皆乗金路其法仪各以其等为车送逆之节道仆上士十有二人掌驭象路以朝夕燕出入其法仪如齐车田仆上士十有二人掌驭田路以田以鄙掌佐军之政设驱逆之车驭夫中士二十人下士四十人掌驭贰车从车使车周礼秋官条狼氏下士六人胥六人徒六十人掌执鞭以趋辟王应麟玉海鸣鞭唐有之周条狼氏之遗法也周礼夏官服不氏下士一人徒四人掌养勐兽而教扰之节服氏下士八人徒四人掌六人维王之太常周礼地官鼓人中士六人府二人史二人徒二十人掌教六鼓四金之音声以节声乐谨案车路之等旌旂之饰至周而文物始盛后世卫仪大抵本周制而损益之故其设官亦最为详备以今制相凖巾车掌公车政令当即如今銮仪使之职典路道仆田仆驭夫分掌车路当如今左所之职司常掌九旂当如今中所之职司戈盾掌授戈盾节服氏维王之太掌而道右兼以葢从又当如今右所之职条狼氏为鸣鞭所自始当如今前所之职服不氏掌养勐兽当如今驯象所之职而又与旂手卫同掌铙歌大乐则又并有地官鼓人之职为后世鼓吹令所因今故互见于乐部表以明源流所自至周之太仆一官主左驭前驱又兼有今銮仪使之职故自秦汉以后太仆并主乗舆卤簿不独典司牧政至元明而始专为养马之官今并互见此表以着其实云秦唐六典秦有六尚尚乗局自秦汉以下其职皆在太仆杜佑通典秦有车府令史记秦始皇本纪中车府令赵髙裴骃集解主乗舆路车谨案宋宋绶作景祐卤簿图记称秦兼属车九九之数沈约谓古者诸侯贰车九乗秦灭九国兼其车服故八十一乗则仪物之容至秦而益加详备故特仿周制置太仆以掌之当如今之銮仪卫而中车府令主乗舆路车则亦近今左所之职也汉汉书百官公卿表奉车都尉掌御乗舆车驸马都尉掌驸马武帝初置秩比二千石谨案鲁峻石壁残画象载南郊大驾出时有云小史持骑幢有云持驸马有云驸马上下文残缺不可读考百官公卿表驸马都尉掌驸马颜註以驸马为副马鲁峻石壁所谓持驸马葢维持此驸驾之马则正驸马都尉之职尔其云大驾出时即大驾卤簿其云小史持骑幢即舆服志所云尚书主者即令史副御史兰䑓令史副皆执注以督整车骑是也汉书霍光列传光为奉车都尉光禄大夫出则奉车入侍左右汉书百官公卿表太仆掌舆马属官有车府路軨令丞武帝太初元年初置路軨汉书梁邱贺列传先驱旄头宋书礼志晋武帝问侍臣旄头何义彭推对曰秦国有竒怪触山截木惟畏旄头故虎士服之则秦制也张华曰有是言而事不经臣谓壮士之怒发踊冲冠义取于此徐爰曰彭张各言意义无所承据案天文毕昴之中谓之天街故车驾以罼罕前引毕方昴圆因其象星经昴一名旄头故使执之者冠皮毛之冠也汉书东方朔列传宋万为式道候蔡邕独㫁天子出车驾次第谓之卤簿有大驾有小驾有法驾大驾则公卿奉引大将军参乗太仆御属车八十一乗备千乗万骑在长安时出祠天于甘泉备之百官有其仪注名曰甘泉卤簿中兴以来希用之先帝时时备大驾上原陵他不常用法驾公卿不在卤簿中唯河南尹执金吾洛阳令奉引侍中参乗奉车郎御属车三十六乗北郊明堂则省诸副车小驾祠宗庙用之每出太仆奉驾上卤簿于尚书侍中中常侍侍御史主者郎令史皆执注以督整诸军车骑春秋上陵又省于小驾直事尚书一人从令以下皆先行法驾上所乗曰金根车驾六马有五色安车五色立车各一皆驾四马是谓五时副车俗人名之曰五帝车非也西京杂记汉朝舆驾祠甘泉汾隂备千乗万骑太仆执舆大将军陪乗名为大驾车有司马辟恶记里静室象车武刚九斿云罕皮轩闟㦸鸾旌建华相风乌金根之名仪卫有骑队鼓吹黄麾骑罼罕节御马华葢㭎鼓之制或分八校或分十六校式道有侯䕶驾有官汉书文帝本纪奉天子法驾迎代邸汉书刘向列传任为辇郎谨案卤簿之名始见于西汉李善文选注引胡广汉官制度曰天子出车驾次第谓之卤簿唐人谓卤橹也甲盾之别名兵卫以甲盾居外为前导皆着之簿故曰卤簿王应麟引五礼精义谓卤大盾也以大盾领一部之人故言卤簿其为説稍殊而其释卤为盾则无异葢亦本武卫之义以立此名在汉时属太仆所掌观夏侯婴传婴事髙祖为太仆常奉车后事惠帝髙后皆为太仆至文帝入立婴复以太仆具法驾奉迎终身未尝迁官葢亦以典司舆辇为近御之官故特隆其任寄与今銮仪卫之职实为相合所属若车府路軨诸令丞及式道候奉车郎辇郎则皆今各所所有事而西京杂记称仪卫分八校或十六校则以事区分职掌亦谓今之有左右中前后五所也又旄头郎以羽林为之而所掌为乗舆前驱则其职当亦𨽻于太仆汉书外戚传上官桀为羽林期门郎从武帝上甘泉天大风车不得行解葢授桀桀奉葢虽风常属车雨下葢輙御上竒其材力是汉时华葢本在车上因风而使桀解下奉持正如周官道右之王下则以葢从可知期门羽林固得并兼奉车之事耳又汉初以奉车驸马二都尉供奉乗舆最称亲近故霍光任此者㡬二十年至三国时乃多以戚畹勲旧为之迨东晋而后惟尚主者始授此职他人皆不得与嗣是遂为主壻之㝎名而不知其初实主侍从车驾即如管銮仪卫大臣之职今故并着于表以从其朔焉后汉书百官志太仆卿一人中二千石掌舆马天子毎出奏驾上卤簿用大驾则执御车府令一人六百石主乗舆诸车未央廐令一人六百石主乗舆宋书礼志汉制每出警跸清道建五旗太仆奉驾条上卤簿后汉书礼仪志车府令设卤簿驾后汉书舆服志东都大驾太仆校驾法驾黄门令校驾乗舆法驾公卿不在卤簿中河南尹执金吾雒阳令奉引奉车郎御侍中参乗属车四十六乗前驱有九斿云罕凤凰闟㦸皮轩鸾旂皆大夫载鸾旂者编羽旄列系幢旁民或谓之鸡翘非也后有金鼓黄钺黄门鼓车大车属车八十一乗法驾半之属车皆皁葢赤里木轓戈矛弩箙尚书御史所载最后一车悬豹尾豹尾以前比省中行祠天郊以法驾祠地明堂省什三祠宗庙尤省谓之小驾每出太仆奉驾上卤簿中常侍小黄门副尚书主者郎令史副侍御史兰䑓令史副皆执注以督整车骑谓之䕶驾春秋上陵尤省于小驾直事尚书一人从其余令以下皆先行后罢谨案续汉书舆服志云注驾属车四十六乗蔡邕独㫁云三十六乗三辅黄图则从独㫁或续汉书四字为三字之误张衡东京赋及将祀天郊报地功乃整法服正冕帯珩紞纮綖玉䈂綦㑹火龙黼黻藻繂盘厉结飞云之祫辂植翠羽之髙葢建辰旒之太常纷颷悠而容裔六元虬之奕奕齐腾骧而沛艾龙辀华轙金鑁镂钖方釳左纛钩膺玉瓖鸾声哕哕和铃鉠鉠重轮贰辖䟽毂飞軨羽葢葳㽔葩瑵曲茎顺时服而设副咸龙旂而繁缨农舆木辂属车九九乗轩并毂弩重旃朱旄青屋奉引既毕先辂乃发鸾旗皮轩通帛旧斾云罕九斿钑㦸轇轕髶髦被绣虎夫载鹖驸承华之蒲梢飞流苏之骚杀总轻武于后陈奏严鼓之嘈囐戎士介而扬挥戴金钲而建黄钺清道按列天行星陈谨案东京赋云奉引既毕先辂乃发即舆服志所云河南尹执金吾洛阳令奉引是也又云鸾旗皮轩即舆服志所云皮轩鸾旂皆大夫载是也云属车九九即舆服志所云属车八十一乗也云云罕九斿即舆服志所云前驱有九斿云罕是也云钑㦸轇轕即舆服志所云凤凰闟㦸是也云奏严鼓之嘈囐即舆服志所云黄门鼓车是也云戴金钲而建黄钺即舆服志所云后有金钲黄钺是也汉赋之有关于典制如此李善文选注汉官仪曰大驾卤簿五营校尉在前者名曰填卫谨案后汉天子毎出皆太仆条上卤簿与今銮仪卫之制尤为相合至汉有充庭之制凡临轩大㑹陈乗舆车辇旌鼓于殿庭张衡东京赋所云龙路充庭鸾旗拂者是也今制朝㑹御殿陈设卤簿实权舆于此其在汉世当亦属太仆所条上欤唐六典后汉少府属官有承华令典黄门鼓吹一百三十五人百戏师二十七人谨案后汉之承华令至晋以后改为鼓吹令今驯象所旗手卫所典铙歌前部乐实即其职故既系之乐部表而仍互见于此焉孙逢吉职官分纪汉卤簿之制卫尉驾四马主簿前车八乗后汉书百官志奉车都尉比二千石无员驸马都尉比二千石无员刘昭补注汉官曰奉车都尉三人驸马都尉五人三国三国魏志后妃列传卞兰为奉车都尉郭详迁为驸马都尉三国蜀志诸葛亮列传亮兄子乔拜为驸马都尉通典后汉太仆奏驾上卤簿魏因之后汉太仆有未央廐令魏改为乗黄廐乗黄古之神马因以为名厯代皆有悉掌乗舆车府署令魏属太仆谨案曹魏太仆之制同于东汉当亦有今銮仪卫之一职其乗黄令虽以马为名而所掌实乗舆车辂当如今左所之职也至太仆一官魏志所载诸臣自潘尼以外罕有居此职者惟齐王纪引魏书载羣臣奏事有太仆臣嶷列于太常卫尉之后廷尉太鸿胪之前则其位任亦不为轻矣晋晋书职官志武帝以宗室外戚为奉车驸马都尉而奉朝请焉元帝为晋王以参军为奉车都尉掾属为驸马都尉皆奉朝请后罢奉车都尉惟留驸马都尉奉朝请诸尚公主者刘惔桓温皆为之谨案自此以后驸马都尉遂为主壻加官无复供奉乗舆之事矣王应麟玉海晋中朝大驾卤簿静室令中道式道候分左右次洛阳尉令亭长河南掾尹簿记次司𨽻廷尉太常光禄卫尉太尉司徒司空或驾一或驾三或驾驷次中䕶军步兵长水射声翊军越屯骑校尉骁骑游击左右前后领军将军并卤簿左右二行鼓吹一部次领䕶骁骑游军校尉繖扇幢麾各一骑鼓吹一部七骑领䕶加大车斧终于金颜督将此百官之仪也晋书职官志太仆统车府乗黄等令马端临文献通考尚辇车府令掌之东晋省太仆遂𨽻尚书驾部通典晋置鼓吹令丞属太常谨案晋卤簿之制以太仆卿与大将军骖乗则晋之太仆亦兼有今銮仪卫之职然考晋书又称陈勰为典兵中郎将武帝每出入持白兽旛在乗舆左右卤簿陈列齐肃舆服志载卤簿仪式以有典兵中郎中道督摄之文典兵中郎将为今领侍卫之职而得兼司卤簿则正如今管卫事之大臣也宋齐梁陈宋书百官志周官巾车尚车太仆兼其任宋以来不置郊祀则权置太仆执辔事毕即省乗黄令一人掌乗舆车属太常车府令一人𨽻尚书驾部南齐书百官志太仆掌郊礼执辔有事权置兼官毕乃省乗黄令一人掌五路安车隋书百官志梁太常统鼓吹乗黄等令丞陈依梁制册府元龟梁乗黄令品第七秩四百石铜印墨绶进贤一梁冠绛朝服玉海梁乗舆行则有大驾法驾小驾行幸则槊仗近燕则队仗三驾法天二仗法地大同五年贺琛奏南北二郊耤田御辇不复乗路以侍中陪乗停大将军及太仆谨案南朝卤簿之法具载史志而当时不置太仆其司存所在葢当分属于太常及驾部也又考南史齐武陵昭王晔传称牛嬴不能取路上勅车府给副御牛一头云云据此则是乗黄令所掌者为车辂舆辇以备郊庙仪物而车府所掌乃主供奉御前之用其职又稍不同耳隋书百官志梁奉车都尉无员北魏魏书官氏志太和中定百官奉乗郎从第五品中翼驭郎从第五品下二十三年复次职令奉车都尉从第五品正始四年诏曰奉车都尉禁侍美官显加通贵世移时变遂为冗职既典名犹昔宜有定员可二十人魏书礼志太祖天兴二年命礼官据採古事制三驾卤簿一曰大驾设五辂建太常属车八十一乗平城令代尹司𨽻校尉丞相奉引太尉陪乗太仆御二曰法驾属车三十六乗平城今代尹太尉奉引侍中陪乗奉车都尉御三曰小驾属车十二乗平城令太仆奉引当侍陪乗奉车郎御册府元龟后魏殿中监有乗黄车府令后又省乗黄令谨案北魏车府乗黄二令俱改属于殿中监又与魏晋之制有殊至官氏志之奉乗郎翼驭郎礼志之奉车郎皆主供奉舆辇则今左所之冠军云麾诸使当即其职也北齐隋书百官志后齐卫尉寺统武库署令掌甲兵及仪仗太仆寺统乗黄车府等署令丞乗黄掌诸辇辂车府掌诸杂车太常领鼓吹署令丞掌鼓吹乐人等事左右卫府奉车都尉十人谨案厯代执仗兵士皆即以卫卒充之北齐仪仗掌诸卫尉其由来当本于此然自是而銮仪卫之职遂分为两官葢武库署如今之右中前后四所而乗黄署则如今之左所也后周通典后周官品正五命夏官大驭司右中大夫五命奉车都尉奉骑都尉正四品春官司车路夏官小驭戎驭齐驭小司右戎右齐右等下大夫正三命春官小司车路夏官道驭田驭小司右賔右道右田右司仗等上士正二命春官典路司车司常司鼓司吹夏官司仗司刀盾等中士正一命春官典路司车司常司鼓司吹夏官司刀盾等下士隋书礼仪志周氏设六官置司路之职以掌公车之政辨其名品与其物色谨案隋书礼仪志又称后周置左右武伯掌内外卫之禁令皇帝临轩则偹三仗于庭葢当时用卫士立仗故即以左右武伯专司其事实兼有今銮仪卫之职正如今掌卫事之大臣也隋隋书百官志髙祖置卫尉寺统武库令丞太仆寺统乗黄车府署各置令丞焬帝加置主乗官唐六典焬帝置尚辇局奉御正五品隋书百官志奉车都尉六人掌驭副车隋书阎毗列传帝曰开皇之日属车十二乗今八十一乗欲减之毗曰八十一乗起于秦遂为后式次及法驾三十六乗三十六乗此汉制也晋迁江左唯设五乗宋时设十二乗开皇平陈因以为法今宪章往古大驾依秦法驾依汉小驾依宋以为差等帝曰大驾宜三十六法驾宜十二小驾除之通典隋有鼓吹令丞谨案隋书称陈承梁末王琳纵火延烧车府因重造五辂及副车是南朝辇辂皆藏于车府也又称周大象初遣郑译閲视武库得魏旧物有干象辇大楼辇象辇等皆魏天兴中所置宣帝咸服御之则是魏周及隋辇辂皆藏于武库与南朝制异故武库令兼掌仪仗正如今之有銮驾库也唐唐六典殿中省尚辇局奉御二人从五品上直长四人正七品下掌辇二人正九品下主辇四十二人奉轝十五人掌舆辇繖扇之事分其次序而辨其名数直长为之贰凡大朝㑹则陈于庭大祭祀则陈于朝凡繖扇大朝㑹则繖二扇一陈之于庭若常听朝皆去扇左右各留其三以备常仪卫尉寺卿一人从三品少卿二人从四品上掌邦国器械文物之政令凡大祭祀大朝㑹则供其羽仪节钺金鼓帷帟茵席之属武库令两京各一人从六品下掌蔵兵仗器械武器署令一人正八品下丞二人从九品下掌在外戎器办其名物㑹其出入凡大祭祀大朝㑹大驾巡幸则纳于武库供其卤簿太仆卿之职凡国有大礼大驾行幸则供其五辂属车之属乗黄署令一人从七品下丞一人从八品下掌天下车辂辨其名数与驯驭之法丞为之贰凡乗舆五辂皆有副车又有指南车记里鼓车白鹭车鸾旗车辟恶车皮轩车耕根车安车四望车羊车黄钺车豹尾车属车一十有二大驾则用之车府署令一人正八品下丞一人正九品下掌王公以下车辂新唐书百官志少府监左尚署令一人从七品下丞五人从六品下掌供翟扇葢繖五路五副七辇十二车唐六典尚辇局置掌扇直长掌执扇供奉之事新唐书百官志鼓吹署令二人从七品下丞二人从八品下乐正四人从九品下掌鼓吹之节以备卤簿之仪通典天寳以前选奉车都尉五员掌驭副车不常置若大备陈设则以余官摄行属左右卫新唐书仪卫志朝㑹之仗分为五仗号衙内五卫一曰供奉仗以左右卫为之二曰亲仗以亲卫为之三曰勲仗以勲卫为之四曰翊仗以翊卫为之五曰㪚手仗以亲卫翊卫为之谨案唐六典驾部郎中员外郎掌邦国之舆辇车乗库部郎中员外郎掌邦国之戎器仪仗及冬至元旦之陈设是唐代卤簿之制实领其成于兵部而以卫尉之武库武器二署太仆之乗黄车府二署殿中之尚乗局少府之左尚署分司厥事并不专属于一官也至唐时卤簿皆用五卫之士分队前后领以折冲都尉其左右厢仪仗内鍪铠弓箭刀楯麾之类左右卫以黄左右武卫以白左右威卫以黒左右领军卫以青各有定色御仗之物二百一十有九羽仪之物三百自千牛以下各分而典掌之则其时卤簿陈设之事又领于十六卫将军亦犹今之以大臣管卫事矣五季职官分纪梁开平初置仪鸾司玉海后唐明宗时始有卤簿使兵部侍郎为之谨案宋五朝志称五代汉干祐中始置主辇十六人掌扇四人则当时仪卫简畧可以槩见故其设官亦多不备然仪鸾司之名实剏见于此至卤簿使虽兼摄之官而职在排列督整则亦如今之管銮仪卫大臣也宋政和五礼新仪建隆初选从臣娴习礼仪者为卤簿使宋绶天圣卤簿记序曰黄帝创轩冕之容列营卫之警舆驾仪物葢本于此唐尧彤车有虞鸾和夏后之绥商人之路周官有司常巾车之职虎贲旅贲之从三五之际所由来尚矣秦并六国兼属车九九之数汉上甘泉备千乗万骑之衆自时厥后损益可知艺祖始议郊飨即诹典文扞卫既崇羽仪兼备初吏士所服皆用画帛乃命易以厚绘加之文绣采綷相错焕乎一时至道中诏翰林承㫖宋白与内侍画郊邱仗卫缄在袐府景徳中资政殿学士钦若上卤簿记三卷敇付太史皇上绍庭正统粤再郊之明年命华光侍臣图冩大簿臣充仪仗使督摄容卫又以太仆奉车承顾问乃与侍读冯元侍讲孙奭议曰前二图书冩形纪事不相参㑹盍象设而又文陈乎繇是着为图记十篇嵗在戊寅燔祀有期敇重饰帝车爰及法物并加釐正谨案宋绶充仪仗使又兼太仆奉车之职故作卤簿图记即今銮仪卫使掌秩序卤簿也李焘续资治通鑑长编真宗大中祥符元年命冯拯为仪仗使陈尧叟为卤簿使谨案仪仗卤簿二使宋亦以他官兼摄当时故事中丞领仪仗使天圣二年用中丞薛奎领卤簿而翰林学士领仪仗治平二年诏中丞贾黯为仪仗使翰林学士范镇卤簿使是其事也周必大绣衣卤簿记艺祖皇帝受天眷命用肇造区夏武功既成文治斯广躬郊禋正㑹朝祲威盛容以次毕行惟是承五季抢攘之后卤簿虽设踳駮为甚易而新之兹惟其时于是制诰范质张昭等正其缪盭参定典式已而礼仪使陶毂奏言金吾诸卫将军暨押仗导驾等官服皆以紫于礼未称请按开元礼咸用绣袍至若执仗之士旧服五色画衣先后靡伦无所准式请以黒为先而青赤黄白以次分列用协五行相生之序逮有司以仪注上帝御便殿陈而閲之凡马步仪仗总万有一千二百二十有二人悉以综丝袘绣文代彩画之服扬辉绚采丕釐旧弊亹亹三代两汉之盛矣稽诸㑹要始造于干徳之四年而告备于开寳之三年越明年谒欵圜邱实始用之想夫䂍稍前驱五辂増副里以鼓记车以南指鸡翘豹尾夭矫婀娜公卿执事前导后陪细仗大角壮其容幰葢繖扇备其饰耋老㓜稚族观聚叹向也目熟乎兵革今乃窥文物旗常之美向也耳厌乎金鼓今乃闻钖鸾和铃之音皇哉治世之鉅典华夏之伟观也切读三圣寳训而知艺祖恭俭之徳出于天资衣用澣濯器御质素齐官无三服之献织室罢纂组之工顾于羽卫乃显设藩饰如此得无意乎葢恭俭者帝王之盛徳也备羽衞者国家之上仪也在汉孝文殿设书囊之帷身以敦朴为先及其诏令则曰鸾旗在前属车在后仪物明盛犹可想于千载之下然则圣人所以奉已与华国者固自殊辙也耶是以知艺祖之意有在也列圣继承制作益详曰大驾曰法驾曰鸾驾曰黄麾仗或施之躬郊或用之封祀或设之朝觐其多寡有差其先后有序揆厥所元皆自绣衣启之贻谋垂裕永永无极肆皇帝陛曰绍复祖宗之大业迺绍兴十有三年筑坛而郊共祀天地卤簿之制实纂干徳至于嵗用癸亥视建隆初郊之嵗若合符节夐观简册未之攸闻葢莫为于前无以彰异时创业之功莫继于后无以知中兴之治是不可以不特书也玉海宋大驾卤簿自开寳定通礼之后弥有増益卤簿使専掌定字图排列仪仗使纠督之凡车路大仆寺主之辇舆繖扇御马殿中省主之皂纛䂍矟十六骑引驾细仗牙门金吾主之枪仗六军主之六引诸队大角五牛旗兵部主之寳案门下省掌之钟漏司天䑓掌之鼓吹太常鼓吹局掌之旗器名物衣冠寳葢锦绣等饰朝服法物库出焉箙弩弓矢戎装杂仗军器库内弓箭库出焉总大驾卤簿二万六十一人法驾三分减一鸾驾又减半兵部麾仗又减于鸾驾谨案政和新仪兵部言国初大驾仪仗总一万一千二百二十二人今已有黄麾半仗三千四百八十三人玉辂腰小舆大辇平逍遥辇下一千九人外其金象革木辂芳亭凤辇属车寳舆一千二百七十三人天武捧日奉宸队六千四百五十七人仗内六引鼓吹前后部一千五百人法物仪仗望下有司制造诏令文绣并代以缬命兵部钱时敏戎监刘才邵等参订兵部掌贰提举然则卤簿虽设诸官分掌而制度创造则仍兵部统主之葢犹沿唐氏之制玉海谓兵部主六引特举其职之分见者耳宋史职官志殿中省尚辇局掌舆辇之事有典御一人奉御六人又置提举及管干官一员尚衣库使副使二人以内侍三班充掌驾头服御繖扇之名物朝服法物库监官二人以诸司使副及三班内侍充掌诸司仪仗之名物卫尉寺内弓箭库掌藏兵仗器械仪鸾司掌供幕帟供帐六军仪仗以肃禁衞凡仪物以时修饬选募人兵而校其迁补之事太仆寺车辂院掌乗舆法物凡大驾法驾小驾供辇辂及奉引属车辨其名数与陈列先后之序养象所掌调御驯象陈世崇随隐漫録孟享驾出则军器库御酒库御厨祗候库仪鸾司御药院从物前导骐骥院马引从舍人内外诸司库务官继之谨案仪鸾司即今銮仪使之职漫录云从物前导即宋职官志所云仪鸾司掌供幕帟供帐之类是也章如愚山堂考索鼓吹局令一人丞一人职官分纪庆厯四年鼓吹局移就武成王庙宋史职官志殿前司骑军有金鎗班东西班诸军指挥步军有御龙直骨朶子直弓箭直弩直诸军指挥谨案宋卤簿有排列字图掌于兵部而以卤簿仪仗二使总其成葢即今管銮仪卫大臣之比其车辂院尚辇局则如今之左所尚衣库朝服法物库内弓箭库则分𨽻今之右中前后四所养象所如今之驯象所鼓吹局如今之旗手卫而六军仪仗司主选募人兵校其迁补则如今銮仪衞之有旗尉民尉也辽辽史百官志北面官有车舆局车舆郎君南面官殿中司有尚乗局奉御尚辇局奉御太常寺有鼓吹署令丞文献通考契丹有诨子部毎谒拜木叶山唱歌前导金金史百官志尚辇局使从五品副使从六品掌承奉舆辇等直长正八品典舆都辖从九品武器署提㸃从五品令从六品丞从七品掌祭祀朝㑹巡幸卤簿仪仗旗鼓笛角之事直长正八品顿舍官二员正八品宣徽院左宣徽使右宣徽使掌殿庭礼仪所𨽻弩手伞子二百三十九人控鹤二百人拱衞直使司都指挥使从四品副都指挥使从五品掌总统本直谨严仪卫铃辖正六品都辖从九品侍卫司令从六品掌侍奉朝仪率捧案擎葢奉辇各给其事直长正七品大乐署兼鼓吹署令一人从六品丞从七品掌施用之法乐谨案金史凡仪卫执仗之士其名有六曰䕶衞曰亲军曰弩手曰控鹤曰伞子曰长行分𨽻于殿前司及宣徽院葢如今卤簿之制以亲军䕶军及各校尉分司执事也元元史百官志拱卫直都指挥使从四品掌控鹤六百余户及仪衞之事至元三年始置都指挥使一员副使一员铃辖一员提控案牍一员十六年陞正三品𨽻宣徽院二十年复为从四品二十五年改𨽻礼部元贞元年陞正三品皇庆元年置经厯一员二年改铃辖为佥事至顺二年定置逹噜噶齐一员正四品都指挥使四员正三品副指挥使二员从三品佥事二员正四品经厯一员从七品知事一员从八品令史八人译史一人其属控鹤百户所从七品总十三所仪从库掌収仪卫器仗大使一员从七品副使一员从八品谨案元有仪仗军据元史所载武宗至大二年十二月行朝贺礼枢宻院调军一千人仪仗英宗至治元年十一月命有司选控鹤衞士及色目汉军以备卤簿仪仗文宗天厯元年十一月亲祭太庙用仪仗併五色甲马军一千六百五十名仍命洪副使摄折冲都尉提调之是当时亦多出临事调拨并无定额不必尽取于拱衞直都指挥所属之六百户也明明史职官志锦衣衞恒以勲戚都督领之凡朝㑹巡幸则具卤簿仪仗率大汉将军等侍从扈行统中左右前后五所分銮舆擎葢扇手旌节旛幢班剑斧钺戈㦸弓矢驯马十司各领将军校尉以备法驾驯象所领象奴养象以供朝㑹陈列驾辇䭾寳之事明㑹典呉元年置拱卫司秩正七品后改拱衞指挥使秩正三品寻又改为都尉司洪武三年改为亲军都尉府管左右中前后五衞军士而设仪鸾司𨽻焉四年定仪鸾司为正五品设大使一人副使二人十五年罢仪鸾使改置锦衣衞秩从三品其属有御椅等七员皆正六品设经厯掌文移出入孙承泽春明梦余録锦衣所掌者乃卤簿仪仗之事旗手所司者乃旗纛金鼓之物诸衞皆统军卒而锦衣独领校尉力士诸卫正倅一惟其世独锦衣之任则不必世而以能葢御座则夹陞而立御辇则扶辕以行出警而入跸承㫖而传宣皆在所司而治狱所寄则又重矣明史职官志旗手衞本旗手千户所洪武十八年改置掌大驾金鼔旗纛帅力士随驾宿衞谨案古者文谓之仪武谓之衞天子车驾次第谓之卤簿欧阳修谓仪卫卤簿之设所以尊君而肃臣故宋绶称唐尧彤车有虞鸾和夏后之绥商人之路辇驾法物其权舆已肇于此至周而巾车司常之属职掌始着嗣是代有损益大约汉以后之太仆北齐以后之衞尉俱兼司其任至唐宋而仪文更臻详备然考之于史唐宋法驾卤簿执掌兵士至用二万二千二百二十一人南宋省约过半犹用六千六百八十九人冗役太多故当时郊祀赏赍靡滥最甚以致惜费惮行相沿成习殊为繁缛无当明初诏卤簿弥文务从省节其数视唐宋为差少而锦衣掌衞者不惟供清道奉引之职乃复令兼司治狱事得专逹中叶以后权势大张擅窃国威恣行凌虐其权任逺出法司之上流弊至不可胜言而为之长者反得以恩倖受赏往往加至保传公侯其权贵子弟冒卫锦衣者至有二三千人嵗耗度支无算名器冗䙝至是为已极矣我朝銮仪衞即明代锦衣之职而官守严肃度数精详翊奉礼仪无不各共其事凡卤簿仪仗之制皆经睿裁考定凖今酌古条理得中超三代之隆文昭一王之盛轨列史仪衞志所载固未有如今日之整齐典重者洵足永垂法则焉钦定厯代职官表卷四十二钦定历代职官表卷四十三钦定四库全书钦定厯代职官表卷四十三领侍卫内大臣表领侍卫内大臣国朝官制三旗领侍卫内大臣六人内大臣六人散秩大臣无定员领侍卫内大臣掌统领侍卫亲军与内大臣散秩大臣俱先后宸御左右翊卫出入扈从国初以八旗将士平定海内镶黄正黄正白三旗皆天子所自将爰抡其子弟命曰侍卫用备随侍宿直统以勲戚大臣而宗室之秀外藩之侍子亦咸得以选预环列焉凡轮直殿庭以领侍卫内大臣等总统之若祭祀朝㑹燕飨时巡大閲则率其属以执事领侍卫内大臣皆由特简内大臣亦如之散秩大臣由特恩简授无定额其勲旧后裔世袭者以次承袭御前侍卫干清门侍卫俱无定员一等侍卫三旗六十人宗室九人二等侍卫三旗一百五十人宗室十八人三等侍卫三旗二百七十人宗室六十三人蓝翎侍卫三旗九十人汉人侍卫无定员掌宿卫扈从更畨轮直凡六班班分両翼宿卫干清门内右门神武门宁夀门为内班宿卫太和门为外班行幸驻跸宿卫如宫禁之制扈从前导领侍卫内大臣侍卫班领𢃄领执豹尾鎗侍卫佩长把刀侍卫扈从随行侍卫班领委署侍卫班领侍卫按队扈从随行其散秩大臣侍卫什长帯领执纛亲军扈从随行大閲则按队环卫各共其事其分司执守者有粘杆处侍卫三十四人上驷院侍卫二十四人飬鹰狗处侍卫九人善扑处武备院及谙达侍卫无定员皆统于三旗员额顺治初以汉䕃生简选侍卫寻罢康熙二十九年以武进士之娴骑射者擢置侍卫附于三旗三十七年设宗室侍卫雍正三年于蓝翎侍卫中选其材技为四等侍卫后仍为蓝翎侍卫五年定制武进士一甲一名授一等侍卫二名三名授二等侍卫在二甲者得选三等侍卫三甲者选蓝翎侍卫七年以宗室侍卫併入三旗旧设三旗印务班领十二人班领十二人干隆三十六年改印务班领为一等侍卫班领为二等侍卫凡侍卫十人则设之长三旗侍卫什长六十人宗室侍卫什长九人亲军校镶黄旗二十五人正黄旗二十六人正白旗二十五人掌率其属随侍卫以执事所辖蓝翎长三旗各八人亲军镶黄旗二百七十七人正黄旗二百九十五人正白旗二百八十七人旧设亲军校四十五人后増置干隆四十年増委署亲军校七十七人主事一人署主事二人笔帖式三旗各四人贴冩笔帖式三旗各九人掌章奏案牍繙绎文移歴代建置三代周礼天官宫正上士二人中士二人下士八人府二人史四人胥四人徒四十人掌王宫之戒令纠禁以时比宫中之官府次舍之衆寡宫伯中士二人下士二人府一人胥二人徒十人掌王宫之士庶子凡在版者授八次八舍之职事郑康成周礼藁人注卿大夫士之子弟宿卫王宫王应麟玉海鲁公之子伯禽卫康叔之子牟齐太公之子伋俱事成王伯禽牟伋葢宿卫国子也毛应龙周官集传陈傅良曰环卫有二其一是公卿大夫之子弟分置八隅宫伯领之一是凡宫中官府之徒役错置于士庶子八次八舍之间宫正领之皆属冡宰宫伯所掌在汉时为郎卫属郎中领宫正所掌在汉为兵卫属卫尉叶时礼经㑹元宫正宫伯所掌皆郎卫也官府次舍在宫中有故而令宿者宫正掌之卿大夫之嫡子庶子入卫王宫者宫伯掌之眂朝则司士正其仪大事则诸子掌其政此入直环列之卫也虎士八百人先后王而趋以卒伍居则守王宫舍则守王闲眂朝则在路门之右虎贲氏掌之而旅贲氏属焉此奔趋拥䕶之卫也谨案周制以宫正为王宫宿卫官之长而宫伯掌宿卫士庶子以环侍周庐大抵非王族即功臣之后俾亲勲世胄执戈㦸以宿直王宫无腹心之虞而有承弼之益于法制最称详审秦汉以后此制既废环卫官多失其职我朝以上三旗子弟充选侍卫而领以勲戚重臣规则昭垂盖鉴周典而益加精宻矣今以侍卫官制凖之周礼宫正当如今之领侍卫内大臣宫伯当如今之内大臣而宫伯所领卫士在王宫之四角四中分置八隅则又兼近今䕶军统领之职盖当时宿卫者皆统于一官无所区别也尚书小序武王戎车三百辆虎贲三百人战于牧野孔安国传勇士称也若虎贲言其勐也孟子武王之伐殷也革车三百辆虎贲三千人赵岐注虎贲武士周书立政王左右常伯常任凖人缀衣虎贲孔安国传虎贲以勇力事王皆左右近臣宜得其人周礼夏官虎贲氏下大夫二人中士十有二人府二人史二人胥八十人虎士八百人掌先后王而趋以卒伍军旅㑹同亦如之舍则守王闲王在国则守王宫旅贲氏中士二人下士十有六人史二人徒二人掌执戈盾夹王车而趋左八人右八人车止则持轮凡祭祀㑹同宾客则服而趋王与之周礼订义胡安国曰康王初立太保俾齐侯吕伋以虎贲百逆于南门外伋太公望子以勲徳世臣总司禁旅虎贲勇士宿卫王宫其为国家计深逺矣国语鲁语天子有虎贲习武训也韦昭注训教也虎贲掌先后王而趋舍则守王闲在国则守宫门所以习武教也谨案周之虎贲旅贲有下大夫中士下士之别与今侍卫分头二三等及蓝翎者最为脗合又夏官司士云虎士在路门之右司戈盾云授旅贲及虎士戈盾亦与今侍卫职掌相同至齐侯吕伋以王室懿亲爵列公侯入典禁旅则正今领侍卫内大臣之职所由昉也韩非子説疑凡术也者主之所执也法也者官之所师也然使郎中日闻道于郎门之外以至于境内日见法又非其难者也外储説郎中皆曰兵秋起攻韩犀首为将于是日也郎中尽知之于是日也境内尽知之谨案秦王与犀首计攻韩樗里疾道穴听之则其地亦甚宻矣而郎中皆知之则秦之郎中侍左右可知汉三署郎职掌葢倣乎此又考韩非子内储説齐中大夫有夷射者御饮于王醉甚而出倚于郎门门者刖跪进曰足下无意赐之余沥乎夷射曰叱去刑余之人何事乃敢乞饮长者刖跪走退及夷射去刖跪因捐水郎门霤下类溺者之状外储説晋文公曰吾民之有䘮资者寡人亲使郎中视事有罪者赦之贫穷不足者与之战国策赵策赵王有此尺帛何不令前郎中以为冠王郎中不知为冠补註曰郎中官不独秦淮南子人间训楚令尹子国伏郎尹而笞之三百註郎尹主郎官之尹也据此则春秋战国时齐楚晋赵诸国皆有郎署官眀矣其以郎中为近侍之臣则又秦制之所自昉也秦颜师古急就篇注郎中令掌宫殿门户及从官秦所置谨案郎中令之官始于秦时而秦始皇本纪又有近官三郎之称司马贞索隐云三郎谓中郎外郎议郎是秦亦有三署郎与汉制相仿特史文不备耳汉汉书文帝本纪皇帝即日夕入未央宫夜拜宋昌为卫将军领南北军张武为郎中令行殿中汉书张安世列传更为卫将军两宫卫尉城门北军兵属焉史记周勃世家拜勃为虎贲令班固西都赋虎贲缀衣阉尹阍寺陛㦸百重各有典司李善注尚书周公曰缀衣虎贲汉书曰太后盛服坐武帐武士陛㦸陈列殿下也汉书百官公卿表郎中令秦官掌宫殿掖门户有丞武帝太初元年更名光禄勲属官有大夫郎又期门羽林皆属焉大夫掌议论有太中大夫中大夫皆无员多至数十人太初元年更名中大夫为光禄大夫秩比二千石太中大夫秩比千石如故郎掌守门户出充车骑有中郎侍郎郎中皆无员多至数千人中郎秩比六百石郎中比三百石中郎有五官左右三将秩皆比二千石郎中有车户骑三将秩皆比千石期门掌执兵送从武帝建元三年初置比郎无员多至千人有仆射秩比千石平帝元始元年更名虎贲郎置中郎将秩比二千石羽林掌送从次期门武帝太初元年初置名曰建章营骑后更名羽林骑又取从军死事之子孙养羽林官教以五兵号曰羽林孤儿羽林有令丞宣帝令中郎将骑都尉监羽林秩比二千石汉纪恵帝纪郎中令掌宫殿门户宿卫属官武帝更名光禄勲程大昌雍録张安世持槖簮笔事孝武皇帝十数年此即今世侍从之事也盖安世尝为光禄勲扬雄光禄勲箴经兆宫室画为中外廊殿门闼限以禁卫国有固卫人有藩篱各有攸保守以不岐昔在夏殷桀纣淫湎持午之饮门户荒弥郎虽执㦸谒者参差殿中成市或室内鼓鼙忘其廊庙而聚失逋逃四方多罪载号载呶内不可不省外不可不清徳人立朝义士充庭禄臣司光敢告执经恵士竒礼説周之内宰犹汉之内卿内卿光禄也汉初为郎中令后转为光禄勲其府在宫中故曰内卿胡广曰勲之言阍也阍者古主门官光禄主宫门故曰勲然则古勲阍通矣易艮卦九三厉熏心虞翻云古阍字作熏艮为阍坎盗动门故厉阍心书曰斀黥诗云昏椓椓与斀通去隂之刑也故笺云昏官名椓奄人韩诗曰若无此辠勲胥以痡勲犹昬也言夭昬札瘥相瀸汗而病汉书赞云呜唿史迁熏胥以刑盖谓腐刑即诗所谓昬椓也尔雅昬为强力勲为功劳故勲昬通周之阍人属内宰司昬守夜给使省闼亦不全用宦者而汉光禄勲掌期门羽林即内宰之人民也期门掌执兵送从羽林次之又取死事之孤飬之羽林名曰孤儿如周之死政之孤司门以其财飬之者飬孤而兼及其老则周之忠厚踰于汉矣雍録汉世之谓侍从者以其职掌近君也行幸则随从在宫则陪侍故总撮凡最而以侍从名之也武帝之诏严助曰君厌直承眀之庐劳侍从之事助时为中大夫是之谓中朝臣中朝臣者唐以来名内诸司也谓其职任得在内朝故皆冠以中字也谨案中大夫属于光禄勲者也以其近侍左右故谓之中朝臣考管子山权数赐若服中大夫注若汝也中大夫齐爵也韩非子外储説王登为中牟令上言于㐮王曰中牟有士曰中章胥已者其身甚修其学甚博君何不举之主曰子见之我将为中大夫相室谏曰中大夫晋重列也今无功而受非晋臣之意汉世中大夫之名盖昉于此宋书百官志中散大夫平帝时置汉书如淳注郎中令主郎中左右车将主左右车郎左右户将主左右户郎汉书盖寛饶列传迁谏大夫行郎中户将事颜师古注郎中令属官有郎中户将主户卫也汉书杨恽列传补常侍骑迁中郎将郎官故事令郎出钱市财用给文书乃得出名曰山郎移病尽一日輙偿一沐或至嵗余不得沐其豪富即日出游戏或行钱得善部货赂流行转相倣效恽为中郎将罢山郎移长度大司农以给财用其疾病休谒洗沐皆以法令从事郎官莫不自厉絶请谒货赂之端宫殿之内翕然同声由是擢为诸吏光禄勲亲近用事汉书王嘉列传以眀经为郎坐户殿门失阑免光禄勲于永除为掾汉书萧由列传为卫将军掾汉书东方朔列传武帝微行常用饮酎已八九月中与侍中常侍武骑及待诏陇西北地良家子能骑射者期诸殿门故有期门之号钱文子补汉兵志期门至千人或曰三百人羽林七百人或曰羽林郎百一十八人左右骑各八九百人皆以三辅六郡良家子补期门羽林汉书地理志武帝选天水陇西安定北地上郡西河凡六郡补羽林以材力为官名将多出焉陈元粹补汉兵志注汉旧仪羽林从官百人取三辅良家子自给鞍马按汉用六郡良家补羽林期门盖三辅园陵頼为藩蔽赵充国传以六郡良家子善骑射补羽林甘延夀传少以良家子善骑射为羽林汉书霍光列传羽林监任胜谨案汉京师有南北军之屯南军卫尉主之掌宫殿门卫屯兵当如今之䕶军统领北军中尉主之掌巡徼京城当如今之提督九门步军巡捕五营统领而光禄勲统三署诸郎専司殿内门舍则正如今之领侍卫内大臣故易祓谓光禄勲乃亲近天子之官别为一府非即南军而汉书儒林传称光禄勲王龚以外属内卿如淳注谓光禄勲治宫中故称为内卿者是也其所谓三署诸郎乃五官中郎将左中郎将右中郎将所属而别有郎中车户骑三将亦率车郎户郎骑郎以𨽻于光禄勲皆即今之侍卫汉书赵广汉传富人苏囘为郎二人刼之广汉晓贼曰此宿卫之臣也是其眀证而又有光禄大夫太中大夫中散大夫等皆无员额惟入直禁廷以听任使则颇近今之散秩大臣当时选郎皆以眀经孝亷贤良方正及衣冠子弟充之故刘向扬雄皆尝执㦸宿卫説者谓其犹有三代遗制惟武帝以后増置羽林期门始以六郡良家材力勇健者充其选观霍光传载太后坐武帐中期门武士陛㦸陈列殿下则其职亦最为亲近故一时名将多出其中盖颇近今之御前侍卫干清门侍卫矣后汉书百官志光禄勲卿一人中二千石掌宿卫宫殿门户丞一人比千石五官中郎将一人比二千石主五官郎五官中郎比六百石五官侍郎比四百石五官郎中比三百石皆无员凡郎官皆主更直执㦸宿卫诸殿门出充车骑左中郎将比二千石主左署郎中郎侍郎郎中皆无员右中郎将比二千石主右署郎中郎侍郎郎中皆无员虎贲中郎将比二千石主虎贲宿卫左右仆射左右陛长各一人比六百石仆射主虎贲郎习射陛长主直虎贲朝㑹在殿中虎贲中郎比六百石虎贲侍郎比四百石虎贲郎中比三百石节从虎贲比二百石皆无员掌宿卫侍从羽林中郎将比二千石主羽林郎羽林郎比三百石无员掌宿卫侍从常选汉阳陇西安定北地上郡西河凡六郡良家补本武帝以便马从猎还宿殿陛巖下室中故号巖郎羽林左监一人六百石主羽林左骑丞一人羽林右监一人六百石主羽林右骑丞一人光禄大夫比二千石太中大夫千石中散大夫六百石无员凡大夫皆掌顾问应对无常事唯诏命所使凡诸国嗣之䘮则光禄大夫掌吊后汉纪光武纪李通为光禄勲洪适𨽻续司徒掾梁休碑仕郡厯五官遂察孝亷除郎中光禄主辟司徒府光禄虽有主簿而戴就传云举孝亷光禄主事注引风俗通云光禄奉肸上就为主事此碑光禄主之下未可断以为簿也王楙野客业书陈蕃为光禄勲范滂为主事以公仪诣蕃执版入阁至坐蕃下夺滂版滂投版振衣而起郭泰责蕃曰以级阶言之滂宜有敬以类数推之至阁宜省敬止在门汉世三公之礼与百僚絶席如此之异至入坐之礼则杀矣此有以见其大畧沈约宋书亦尝引以为言谨案光禄勲主事主簿之名可以补后汉志之阙钱文子补汉兵志中兴以五官左右虎贲郎将併将中郎侍郎郎中而废车户骑三将杜佑通典虎贲中郎将主虎贲宿卫冠挿两鹖尾纱縠单衣虎文锦袴有虎贲中郎虎贲侍卫虎贲郎中节从虎贲皆父死子继若死王事亦如之后汉书隂兴列传兴为黄门侍郎守期门仆射将武骑从征伐平定郡国兴每从出入常操持小盖障翳风雨躬履涂泥率先期门张衡东京赋郎将司阶虎㦸交铩李善註言虎贲中郎将主夹阶而立虎贲或执㦸或持铩而相对也交铩谓交加而设兵器也谨案后汉光禄勲所属惟省车户骑三将其三署郎及虎贲羽林之制一如西京后汉书礼仪志载国有大事虎贲羽林郎中署皆严宿卫五官左右虎贲羽林五将各将所部执虎贲㦸屯殿端门陛左右厢又章怀太子注引蔡质汉仪天子幸徳阳殿临轩虎贲羽林弧弓撮矢陛左右戎头偪胫陪前向后左右中郎将住东西羽林虎贲将住南北五官将住中央据此则五官左右虎贲羽林五将皆有今侍卫之职而马第伯封禅仪记云车驾宿奉髙遣虎贲郎将先上山案行国家升山在台上北面虎贲陛㦸台下则又如今之前导后扈也又考后汉郎将多典兵汉纪灵帝纪中郎将卢植左中郎将皇甫嵩右中郎将朱㒞各持节征黄巾献帝纪东中郎将董越屯渑池中郎将牛辅屯安邑其余中郎校尉布在诸县不可胜纪而当时又有使匈奴中郎将鲜卑中郎将则中郎将又多用以典边兵盖禁卫近臣夺武于外可备腹心之寄也三国三国蜀志先主列传光禄勲黄权常璩华阳国志光禄大夫义阳来敏三国蜀志杜㣲列传迁谏议大夫五官中郎将三国蜀志秦宓列传寻拜左中郎将三国蜀志董允列传允迁为侍中领虎贲中郎将统宿卫亲兵谨案建安二十六年蜀黄龙甘露碑载五官中郎将一人碑隂载中郎将十三人考续汉百官志五官中郎将一人左中郎将右中郎将虎贲中郎将皆不着员数是碑建于建安二十六年而同时称中郎将臣者十三人以无常员故也至称五官中郎将者止一人与汉志所云卿一人者合故知蜀承汉制也华阳国志常朂州命辟从事入为光禄郎中主事何随郡辟功曹州辟从事光禄郎中主事除安汉令蜀亡去官董允尝与典军义阳胡济大将军祎共期游宴命驾将出郎中㐮阳董恢造允修敬自以官卑年少求去三国蜀志向朗传朗兄子宠为中部督典宿卫兵三国蜀志后主列传殿中督张通谨案蜀汉宿卫之官其制皆沿汉旧惟中部督殿中督诸名汉制未见为蜀所创设盖亦宿卫之长也三国魏志许禇列传禇迁武卫中郎将武卫之号自此始也文帝践祚迁武卫将军都督中军宿卫禁兵甚亲近焉通典建安末改光禄勲为郎中令魏黄初元年复为光禄勲洪适𨽻释魏公卿上尊号奏有郎中令臣洽彭城之内有汉司徒袁安魏中郎徐庶等数碑三国魏志张辽列传黄初三年辽朝洛阳以辽所从破吴军应募步卒皆为虎贲曹植谢赐柰表中虎贲传诏赐臣等冬柰一奁宋书百官志宂从仆射魏世置谨案曹魏始置武卫将军以统宿卫禁兵盖即今领侍卫内大臣之职其宂从仆射当如今散秩大臣之职至光禄勲虽尚沿旧制而其职既分事权不属仅存虚名宜至晋而宫门屯卫遂専属之左右卫矣三国吴志三嗣主列传永安元年武卫将军恩为御史大夫三国吴志孙綝列传使光禄勲孟宗告庙三国吴志三嗣主列传太平元年五官中郎将刁元告乱于蜀三国吴志楼元列传孙皓用元为宫下镇禁中候主殿中事元从九卿持刀侍卫正身率衆奉法而行谨案武卫将军魏所创置而吴亦有之葢即袭用魏制至宫下镇禁中候其官前未经见当亦剏设于吴观楼元持刀侍卫则职甚亲近疑即汉之虎贲羽林郎将也晋胡三省资治通鑑注晋武帝受禅置中军将军统宿卫七军寻罢已而复置晋书职官志中领军将军魏官也文帝始置武帝初省使中军将军羊祜统二卫前后左右骁卫等营即领军之任也怀帝永嘉中改中军曰中领军江左以来领军不复别领营总统二卫骑骁材官诸营资重者为领军资轻者为中领军属官有长史司马功曹主簿五官左右卫将军文帝初置中卫及武帝受命分为左右卫以羊琇为左赵序为右并置长史司马功曹主簿员江左罢长史通典魏末晋文王置中卫将军武帝受禅分中卫为左右卫将军并置佐史皆掌宿卫营兵银章青绶武冠綘朝服佩水苍玉宋书百官志殿中将军殿中司马督晋武帝时殿内宿卫号曰三部司马置此二官分𨽻左右二卫江左初员十人朝㑹宴飨则将军戎服直侍左右夜闗城诸门则执白虎旛监之晋书职官志陈勰为殿中典兵中郎将迁将军晋书王逊列传转殿中将军晋书职官志光禄勲统虎贲中郎将羽林郎将哀帝兴平二年省孝武宁康元年复置册府元龟光禄勲晋后不复居禁中又无三署郎唯外官朝㑹则名列焉尔后虽取汉代旧名其职则别矣谨案晋以领䕶左右卫骁骑游击为六军而领军及左右卫専司宿卫禁兵实即今领侍卫内大臣之职其殿中将军殿中典兵中郎将殿中司马督则即今之侍卫也至光禄勲虽沿故号而不复居于禁中已非汉制之旧至北齐而遂为典膳之官今并别载入光禄寺篇不着于此表以符其实云宋齐梁陈宋书百官志领军将军一人掌内军左卫将军一人右卫将军一人掌宿卫营兵左中郎将右中郎将虎贲中郎将宂从仆射羽林监先各置一人宋太宗太始以来多以军功得此官今无复员殿中将军殿中司马督江左初员十人宋髙祖増为二十人其后过员者谓之殿中员外将军司马督其后并无复员武卫将军无员宋世祖大眀中复置代殿中将军之任宋书文帝本纪元嘉元年南蛮校尉到彦之为中领军胡三省资治通鑑注江左以直合将军出入省合总领宿卫又宿卫之官有细铠主细铠将细仗主等又队有队主副仗有仗主副南史王敬则列传补刀㦸左右宋前废帝使敬则跳刀抚髀拍张甚为儇㨗补侠毂队主领细铠左右眀帝以为直阁将军司马光资治通鑑宋文帝元嘉二十八年殿上将军黄延年元嘉三十年斋帅张超之武帝大眀二年虎贲主龎孟蚪南齐书百官志领军将军中领军为中小轻同一官也置长史司马五官功曹主簿左右二卫将军置司马次官功曹主簿以下左右二中郎将虎贲中郎将宂从仆射羽林监殿中将军员外殿中将军殿中司马督武卫将军自二卫以下谓之西省南史茹法亮列传直后徐僧亮南齐书茹法珍列传徐世檦自殿内主帅为直合将军隋书百官志梁武受命官班多同宋齐之旧领军左右卫将军左右中郎将虎贲宂从羽林三将军殿中将军武骑之职皆以分司丹禁侍卫左右天监六年置左右骁骑左右游击将军位视二率又置朱衣直合将军以经为方牧者为之其以左右骁游帯领者量给仪从陈承梁皆循其制官资治通鑑梁承圣元年以兄子顼为领直隋书韦载列传永定元年迁骑骁将军领朱衣直合骁骑之职旧领营兵兼统宿卫自梁代以来其任逾重出则羽仪清道入则与二卫通直临轩则陞殿侠侍时人荣之号曰侠御将军谨案江左诸朝皆以领军中领军及左右二卫统领宿卫禁兵而梁陈以后令骁骑游击将军兼朱衣直合与二卫通直则亦今内大臣之任至南史载宋萧嶷以侍中总宫内直卫王敬则以辅国将军领临淮太守知殿内宿卫兵事皆以他官兼领则事出一时非常制也又直合将军殿上将军铠主队主仗主虎贲主殿内主帅斋帅四厢领直直后等官皆不见于史志盖俱侍卫之职特因所掌而异其名耳北魏魏书官氏志骠骑将军车骑将军卫将军第一品下左卫将军从二品上武卫将军右卫将军从第二品下羽林中郎将第三品下羽林中郎羽林郎将从第四品上㦸楯虎贲将军募员虎贲将军从第四品下虎贲司马虎贲郎将宿卫将军从第五品上羽林郎从第五品下㦸楯虎贲司马募员虎贲司马髙车虎贲司马㦸楯虎贲将募员虎贲将髙车虎贲将髙车羽林郎从第五品下二卫主簿宿卫统虎贲郎从第六品上㦸楯虎贲募员虎贲髙车虎贲从第六品下宿卫幢将从第七品上宿卫军司马宿卫军吏第九品上虎贲军书令史第九品下杨衒之洛阳伽蓝记御道东有左卫府御道西有右卫府册府元龟魏以骠骑车骑武卫为三将军分掌禁旅当爪牙御侮之寄魏书于烈列传除领军将军咸阳王禧求羽林虎贲执仗烈曰领军但知典掌宿卫理无私给洛阳伽蓝记景仁㑹稽山隂人也正光年初从萧保夤归化拜羽林监资治通鑑宋元嘉三年魏内三郎豆代田元嘉七年魏加豆代田散骑常侍右卫将军领内都幢将元嘉十一年魏入内行长代人陈建元嘉二十七年魏擒王罗汉使三郎将守之元嘉二十九年魏羽林郎中代人刘尼殿中尚书源贺俱典兵宿卫梁普通二年魏以奚难当为千牛备身魏直后元思辅魏书尔朱荣列传以荣为领左右魏书尔朱世隆列传肃宗末为直斋转直寝后兼直合加前将军魏书崔孝直列传为宣威将军仍以本官入领直后谨案册府元龟称魏骠骑车骑武卫为三将军分掌禁旅然考之于史魏世専司宿卫者仍属领军左卫右卫三官通鑑载魏广平王怀至太极西庑唿侍中领军黄门二卫胡三省谓此二卫即左右卫将军而魏书载于烈于忠父子世为领军将军总率禁卫者是也其骠骑车骑虽尝为领军加官而实非宿卫之本职册府元龟盖考之未审矣至领左右一官史志失载而尔朱荣髙欢等皆尝以宰辅兼之则其职较重当亦如今之领侍卫大臣也洛阳伽蓝记唯有中大夫杨元慎给事中大夫王㫬是中原士族谨案北魏犹存中大夫之名其云给事中大夫则犹给事中禁也与汉光禄勲所属者职掌尚同北齐隋书百官志后齐领军府将军一人掌禁卫宫掖朱华阁外凡守卫官皆主之中领军亦同有长史司马功曹五官主簿録事釐其府事又领左右卫领左右等府左右卫府将军各一人掌左右厢所主朱华阁以外各武卫将军二人贰之直阁属官有朱衣直阁直阁将军直寝直斋直后之属又有武骑云骑将军各一人骁骑游击前后左右等四军将军左右中郎将各五人武贲中郎将羽林监各十五人冗从仆射三十人骑都尉六十人积弩积射强弩等将军及武骑常侍各二十五人殿中将军五十人员外将军一百人殿中司马督十五人员外司马督一百人领左右府有领左右将军领千牛备身又有左右备身正副都督左右备身五职左右备身员又有刀剑备身正副都督刀剑备身五职刀剑备身员又有备身正副督备身五职员北齐书髙归彦列传除领军大将军领军加大自归彦始也干眀初拜司徒仍总知禁卫谨案北齐以领军府总左右卫及领左右二府之事是领军独専宿卫之司其职甚重故当时如平秦王归彦瑯邪王俨等皆以懿亲为之盖领军如今领侍卫大臣而左右卫将军领左右将军则其副也至领军因平秦王归彦始加大字而琅邪王俨传又有右卫大将军赵元偘其人则是左右卫后亦并加大字盖其委寄亦不亚于领军矣后周周书赵贵独孤信列传初魏拜尔朱荣柱国大将军魏文帝复以太祖为之自大统十六年以前任者八人太祖位总百揆广陵王欣从容禁闼此外六人各督二大将军分掌禁旅胡三省资治通鑑注周置左右宫伯掌侍卫之禁各更直于内小宫伯贰之临朝在前侍之首行则夹路车左右通典后周官品正五命天官左右宫伯中大夫正四命天官小左宫伯下大夫虎贲给事正三命天官小右宫伯夏官右虎贲率右旅贲率右骁骑率右羽林率等上士正二命夏官右虎贲率右旅贲率右骁骑率右羽林率倅长等中士谨案后周以左右宫伯掌侍卫之禁令葢仿周官而设当如今之内大臣而柱国大将军専总禁旅则如今之领侍卫内大臣也隋隋书百官志左右卫大将军一人将军二人有长史司马録事功仓兵骑等曹叅军法曹铠曹行叅军各一人行叅军六人掌宫掖禁御督摄仗卫又有直阁将军六人直寝十二人直斋直后各十五人并掌宿卫侍从武骑常侍十人殿内将军十五人员外将军三十人殿内司马督二十人员外司马督四十人并以叅军府朝出使劳问左右领左右府各大将军一人将军二人掌侍卫左右供御兵仗领千牛备身十二人掌执千牛刀备身左右十二人掌供御弓箭备身六十人掌宿卫侍从左右领军府各掌十二军籍帐差科辞讼之事不置将军唯有长史司马掾属炀帝改左右卫为左右翊卫领军为左右屯卫领左右府为左右备身府谨案隋置十二卫十六府以分司禁旅盖即唐十六卫之权舆然其职事各有攸分故以今制相凖如左右武候近今前锋营左右监门近今䕶军营今已各着于表惟左右卫领左右府専司宿卫侍从正今领侍卫之职而领军府长史司马掾属亦如今侍卫处之有主事笔帖式也唐新唐书百官志左右卫上将军各一人从二品大将军各一人正三品将军各三人从三品掌宫禁宿卫凡五府及外府皆总制焉凡五府三卫及折冲府骁骑畨上者受其名簿而配以职皇帝御正殿则守诸门及内厢宿卫仗非上日亦将军一人押仗将军缺以中郎将代将军掌贰上将军之事孙逢吉职官分纪左右卫长史各一人从六品上掌制诸曹五府外府禀禄主伍军团之名数器械车马之多少小事则専达録事叅军各二人正八品上掌受诸曹及五府之外事句稽抄目印结纸笔旧唐书职官志亲卫之府一曰亲府勲卫之府二曰勲一府曰勲二府翊卫之府二曰翊一府曰翊二府凡五府三卫总四千九百六十三人每府中郎将左右郎将各一人兵曹叅军各一人校尉各五人每校尉有旅帅二人每旅帅各有队正副队正各二十人五府中郎将掌领校尉旅帅亲卫勲卫之属宿卫者总其府事左右郎将贰焉畨上者以名簿上于大将军而配以职武徳贞观世重资䕃二品三品子视亲卫二品曾孙三品孙四品子职事官五品子若孙勲官三品以上有封及国公子补勲卫及率府亲卫四品孙五品及上柱国子补翊卫及率府勲卫勲官二品及县男以上子若孙补诸卫及率府翊卫每月畨上者数千人宿卫内庑及城门给廪食执扇三卫三百人殿中省肄习唐六典左右卫亲勲翊及左右率府亲勲及诸卫之翊卫通谓之三卫择其资䕃凡左右卫之三卫分为五仗曰亲仗供奉仗勲仗翊仗散手仗章如愚山堂考索左右骁卫左右武卫左右威卫左右领军卫左右千牛卫上将军各一人大将军各一人将军各二人掌同左右卫玉海左右卫以下皆有长史録事仓曹兵曹骑曹胄曹司阶中候司戈执㦸长上唐六典凡兵士𨽻卫各有其名左右卫兵曰骁骑威卫兵曰羽林骁卫兵曰豹骑武卫兵曰熊渠领军卫兵曰射声新唐书百官志左右羽林军大将军各一人将军各三人掌统北衙禁兵督摄左右厢飞骑仪仗左右龙武军大将军各一人统军各一人将军三人掌同羽林谨案唐之十六卫左右卫左右骁卫左右武卫左右威卫左右领军卫左右金吾卫左右监门卫左右千牛卫是也五府三卫者亲卫一府勲卫翊卫各二府是也皆所称环卫之官以今制凖之惟左右卫掌宫禁宿卫千牛卫掌侍卫及供御兵仗最与今领侍卫相合他若骑骁武卫威卫领军卫虽云掌同左右卫而兼知皇城四面助铺则已并有今䕶军之职特其官皆以内厢宿卫为主故仍系之此表至金吾卫掌巡警监门卫掌诸门禁卫则职守攸殊今已别系之步军䕶军各统领表内又羽林龙武诸军统北衙禁军当时号为天子亲兵其领是军者类多近信之臣正今领侍卫大臣之比今亦并着于是篇焉五季五代㑹要显徳元年十月上谓侍臣曰侍卫兵士累朝以来老少相伴强懦不分盖狥人情不能进练今春髙平与刘崇及蕃军相遇临敌有指使不前者茍非朕亲当坚阵几至䘮败况百户农夫未能赡一甲士且兵在精不在衆宜令一一㸃选精鋭者升在上军懦怯者任从安便度期可用又不虚费册府元龟五代有侍卫亲军指挥使及殿前都㸃检殿前都指挥之职叶梦得石林燕语侍卫亲军自梁起宣武军乃以镇兵因旧号置在京马步都指挥使至后唐眀宗遂改为侍卫亲军五代㑹要周广顺四年四月改侍卫马军曰龙㨗左右军步军曰虎㨗左右军殿前始于周世宗显徳元年欧阳修五代史论侍卫亲军此五代之遗制然原其始㣲矣当唐之末方镇之兵多矣凡一军有指挥使一人而合一州之诸军又有马步军都指挥使一人盖其卒伍之长也自梁以宣武军建国因其旧制有在京马步军都指挥使后唐因之至眀宗时始更为侍卫亲军马步军都指挥使当是时天子自有六军诸卫之职六军有统军诸卫有将军而又以大臣宗室一人判六军诸卫事此朝廷大将天子国兵之旧制也而侍卫亲军者天子自将之私兵也推其名号可知矣天子自为将则都指挥乃其卒伍之都长耳然自汉周以来其职益重汉有侍卫司狱凡朝廷大事皆决侍卫狱是时史宏肇为都指挥使与宰相枢宻使并执国政而史宏肇尤専任以至于亡亲军之号始于眀宗其后又有殿前都指挥使亦亲军也五代史景延广列传髙祖以为侍卫步军都指挥使又为马步军都虞候迁马步军都指挥使五代史刘赟列传侍卫马军指挥使郭崇五代史孙晟列传侍卫军虞候韩通五代史王章列传汉髙祖典禁兵补章都孔目官五代史史宏肇列传侍卫孔目官解晖谨案五季始改唐制其専司宿卫者以侍卫马步军都指挥使侍卫军都虞候及殿前都指挥使殿前都检㸃为之长其下又有指挥使虞候及都孔目等官盖亦如今领侍卫之职也至十六卫将军虽有其名但以为外官加衔葢名存而实已亡矣宋宋史职官志殿前司都指挥使副都指挥使都虞候各一人掌殿前诸班直及步骑诸指挥之名籍凡统制训练畨卫戍守迁补赏罚皆总其政令而有都检㸃副都检㸃在都指挥之上后不复置入则侍卫殿陛出则扈从乘舆大礼则提㸃编排整肃禁卫卤簿仪仗掌宿卫之事侍卫亲军马军都指挥使副都指挥使都虞候各一人掌马军诸指挥之名籍凡侍卫扈从大礼宿卫所掌如殿前司官侍卫亲军步军都指挥使副都指挥使都虞候各一人掌步军诸指挥之名籍侍卫扈从如殿前司殿前司有捧日天武左右四厢马军有龙卫左右四厢步军有神卫左右四厢各有都指挥使都虞候指挥使副指挥使都头副都头十将将虞候承勾押官欧阳修归田録旧制侍卫亲军与殿前分为两司自侍卫不置马步军都指挥使止置马军指挥使步军指挥使以来侍卫一司自分为二故与殿前司列为三衙也五代军制已无典法而今又非其旧制者多矣唐制三卫官有司阶司戈执㦸谓之四色官今三卫废无官属惟金吾有一人每日于正衙放朝唱不坐直谓之四色官尤可笑也谨案唐㑹要载司阶中候司戈执㦸并天授二年四月五日置盖即所谓四色官也唐诸卫皆有之归田録谓当时惟有金吾一人谓之四色官考唐六典金吾卫本有此四色官宋时于正衙放朝时犹以金吾一人当之则告朔之羊也石林燕语殿前司与侍卫司马军步军为三卫其实两司而侍卫司都指挥外又置马步军都指挥使耳殿前司亦叅马步军而总于都指挥使马端临文献通考宋承前代之制有左右金吾卫左右卫上将军左右骁骑屯卫领军卫监门卫千牛卫上将军诸卫大将军诸卫将军并为环卫官无定员皆命宗室为之亦为武臣之赠典大将军以下又为武臣责降散官张邦基墨荘漫録国朝宗室例除环卫裕陵始以非袒免补外官谨案墨荘漫録谓国朝宗室例除环卫宋文粹载皇兄皇弟皇侄授环卫官诸诰可以考见宋制玉海载元丰二年十六卫大将军二百九十四员将军一百六十二员并宗室盖犹沿祖宗之制玉海又载太平兴国二年安逺节度使向拱换左卫上将军张永徳等皆罢节制归环卫则以勲臣及戚属为之矣隆兴复祖宗环卫官盖本此制玉海隆兴二年五月八日壬辰进呈洪适周操讨论环卫官故事汤思退奏环卫唐时有职事本朝无职事祖宗旧制自方镇罢皆归环卫先是上欲复祖宗环卫官四月二十六日命学士院讨论至是下诏曰祖宗选用将帅以崇武节外建方镇内则环尹品式备具近来乆不除授非所以储才而均任也其依旧制应以材畧闻者令兼领如节度使则领左右金吾卫上将军承宣使领左右卫上将军之类既而合门条具仪制诏以十员为额朝参侍殿依御𢃄例宗室不在此制仍不差戚里及非战功人着为令二十五日诏临安府建第舍以待环卫淳熙四年二月二十三日立环卫官格其法正任除上将军遥郡除大将军正使除将军副使除中郎将使臣已下左右郎将是时李显忠首除右金吾卫上将军上曰在内则兼在外则否此正如文臣馆阁庻可见人才谨案宋以殿前司与侍卫马步司専司宿卫谓之三衙当时称殿前都指挥使为殿帅亦曰殿巖盖本汉代巖郎为名实即今领侍卫大臣之职特宋制凡内外屯戍之兵皆号禁军悉以属之殿前侍卫二司管辖于是遂独専兵柄则厯代所未有也至环卫诸官仅有其名并无职守已全非隋唐之旧今故不着于表玉海崇宁四年二月十日己酉置三卫郎中郎博士二十六日诏三卫郎为侍郎亲卫勲卫翊卫皆有郎中郎谨案玉海载崇宁四年所置三卫郎中郎博士盖仿汉三署郎之遗制然徒有虚名不乆旋废故今亦不着于表沈括梦溪笔谈车驾行幸前驱谓之队则古之清道也其次卫仗卫仗者视阑入宫门法则古之外仗也其中谓之禁围如殿中仗天官掌舍无官则供人门今谓之殿门文武官极天下长人之选八人上御前殿则执钺立于紫宸门下行幸则为禁围门于行仗马之前又有衡门十人队长一人选诸武力絶伦者为之上御后殿则执挝东西对立于殿前亦古之虎贲人门之类也辽辽史百官志北面御帐官侍卫司掌御帐亲卫之事侍卫太师侍卫太保侍卫司徒侍卫司空侍卫宿卫司専掌宿卫之事总宿卫事亦曰典宿卫事总知宿卫事同掌宿卫事宿卫官禁卫局总禁卫事禁卫长宿直司掌轮直官员宿直之事宿直详衮宿直都监宿直将军宿直小将军宿直官宿直䕶卫南面军官殿前都㸃检司殿前都㸃检副㸃检同知都㸃检侍卫亲军马步军都指挥使司侍卫亲军马军都指挥使司侍卫亲军步军都指挥使司侍卫控鹤兵马都指挥使司侍卫汉军兵马都指挥使司谨案辽御帐诸官以贵戚为侍卫武臣为宿卫亲军为禁卫百官畨宿为宿直各有司存皆如今领侍卫之职至南面官之殿前侍卫两司与宋制正同疑所领皆汉兵故与御帐别为一职也金金史百官志殿前都㸃检司掌亲军总领左右卫将军宿直将军诸局署𨽻焉殿前都㸃检正三品兼侍卫将军都指挥使掌从行宿卫闗防门禁督摄队仗总判司事殿前左副都㸃检从三品兼侍卫将军副都指挥使殿前右副都㸃检从三品兼侍卫将军副都指挥使掌宫掖及行从殿前都㸃检判官从六品知事一员从七品殿前左卫将军殿前右卫将军殿前左卫副将军殿前右卫副将军掌宫禁及行从警严仍总领䕶卫左右宿直将军从五品掌总领亲军凡宫城诸门卫禁并行从宿卫之事金史兵志禁军之制本于哈济眀安哈济者言亲军也以近亲所领故以名焉贞元迁都更以太祖辽王宗干秦王宗翰军为哈济明安谓之侍卫亲军故立侍卫亲军司以统之正隆五年罢亲军司置左右骁骑所谓从驾军也置都副指挥使𨽻㸃检司步军都副指挥使𨽻宣徽院谨案金改侍卫亲军为殿前都㸃检司盖已合宋之三衙为一官而宿卫以外兼防门禁则又并有今䕶军之职矣至拱卫直之𨽻宣徽院者掌陈设仪仗则又近今之銮仪卫故不着于此表元元史兵志太祖功臣博勒唿博尔济穆唿里齐拉衮太祖命其世领集赛之长畨直宿卫凡宿卫每三日而一更申酉戌日博勒唿领之为第一集赛即伊克集赛博勒唿早絶太祖命以布色部代之而非功臣之类故太祖以自名领之其名伊克者言天子自领之故也亥子丑日博尔济领之为第二集赛寅夘辰日穆唿里领之为第三集赛已午未日齐拉衮领之为第四集赛齐拉衮后絶其后集赛常以右丞相领之凡集赛长之子孙或由天子所亲信或由宰相所荐举或以其次序所当为即袭其职以掌环卫虽其官卑勿论也及牛劳既乆则遂擢为一品官而四集赛之长天子或又命大臣以总之然不常设也其他预集赛之职而居禁近者分冠服弓矢食饮文史车马庐帐府库医药卜祝之事悉世守之虽以才能受任使服官政贵盛之极然一日归至内廷则执其事如故至于子孙无改非甚亲信不得预也若夫宿卫之士则谓之集赛否亦以三日分畨入卫其初名数甚简后累増为万四千人揆之古制犹天子之禁军是故无事则各执其事以备宿卫禁廷有事则惟天子之所指使比之枢宻各卫诸军于是为尤亲信者也元史百官志右卫左卫中卫秩正三品中统三年初置武卫至元元年改为侍卫八年改为左右中三卫掌宿卫扈从置都指挥使二员副都指挥使二员佥事三员经厯二员知事二员照磨一员令史七人译史通事知印各一人前卫后卫秩正三品至元十六年以侍卫亲军剏置前后二卫掌宿卫扈从置都指挥使三员副都指挥使二员佥事二员经厯二员知事二员照磨一员令史七人通事译史知印各一人谨案元之四集赛以功臣之后世领宿卫与今侍卫官员定为上三旗额缺者其制颇属相近至侍卫亲军世祖设五卫以象五方各置都指挥使以领之而别无总统之官以百官志考之葢亦𨽻于枢宻院也眀眀史职官志京卫指挥使司指挥使一人指挥同知二人指挥佥事四人镇抚司镇抚一人其属经厯司经厯知事吏目仓大使副使各一人京卫各有掌印有佥书其以恩䕃寄禄无定员凡上直卫亲军指挥使司二十有六曰锦衣卫曰旗手卫曰金吾前卫曰金吾后卫曰羽林左卫曰羽林右卫曰府军卫曰府军左卫曰府军右卫曰府军前卫曰府军后卫曰虎贲左卫曰金吾左卫曰金吾右卫曰羽林前卫曰燕山左卫曰燕山右卫曰燕山前卫曰大兴左卫曰济阳卫曰济州卫曰通州卫曰腾骧左卫曰腾骧右卫曰武骧左卫曰武骧右卫畨上宿卫名亲军以䕶宫禁不𨽻五都督府眀㑹典掌领侍卫侯伯驸马等官六员二员管锦衣卫府军前卫四员管三千围营眀史兵志侍卫上直军洪武置锦衣卫所𨽻有将军力士校尉掌直驾侍卫已又择公侯伯都督指挥之嫡次子置勲卫散骑舍人而府军前卫及旗手等十二卫各有帯刀官锦衣所𨽻将军后改称大汉将军凡千五百人设千百户总旗七员永乐中置五军三千营増红盔眀甲二将军及义刀围子手之属备宿卫领以勲戚官官凡六管大汉将军及散骑舍人府军前卫𢃄刀官者一管五军营义刀围子手者一管神枢营红盔将军者四居常当直将军朝夕分候午门外夜则司更共百人而五军义刀官军悉于皇城直宿掌侍卫官轮直日一员惟掌锦衣卫将军及义刀手者每日侍共计锦衣卫大汉将军一千五百七人府军前卫帯刀官四十神枢营红盔将军二千五百把总指挥十六眀甲将军五百二把总指挥二大汉将军八五军营义刀围子手三千把总指挥八勲卫㪚骑舍人无定员旗手等卫帯刀官一百八十此侍卫亲军大较也谨案自古周庐千列设㦸百重环卫之官其职綦重周礼宫正宫伯实后世郎卫所由始其时皆以勲亲入侍休戚一心法制尽善汉代三署郎多选经眀行修者充之犹为不失遗意其后渐有改更如南北朝之领军左右卫唐之十六卫宋之殿前侍卫司皆为宿卫之长而或权移宦竖或委寄非人代多流弊惟元之四集赛以功臣亲信子弟世守其官最为近古眀代以二十六卫为天子亲军统以指挥使领以公侯伯驸马等官立法非不详备然自永乐以后京营悉有监视太监宪宗又命汪直提督团营禁旅由是始専掌于中官嗣后神机三千四卫等营城门诸局无一不以中官监之宿卫诸军尽归掌握甚至领兵出征大帅悉受节制侵尅军资冒功掩败百弊丛生至皇城门禁多属锦衣卫军其东厰太监缉事官校亦皆从锦衣拨给由是卫帅每出内侍私人表里为奸擅作威福而于禁门守卫一切置之不问卫军役于中官常至空伍赁市儿行丐以应㸃閲坐更将军皆纳月镪于所辖经时不至直庐当时人主晏处深宫不接见廷臣出入起居惟有羣阉在侧倒持阿柄听其所为浸酿厉阶致倾宗社祸患所中正不独禁卫之积弛已也我朝侍卫之职选上三旗中材武出衆之子弟及各执事効力人等之可任者为之其优者擢为御前侍卫干清门侍卫而统以三旗领侍卫内大臣凡熊罴之士不二心之臣无不培养生成敬共将事而诸藩之世为臣仆者亦得以子弟入侍趋走禁闱畨直有期训习有道稽覈有法选擢有方分职设官练材于素出则当折冲之任入则备翊卫之班所以上应勾陈环拱宸极者其规模实为闳逺矣钦定厯代职官表卷四十三钦定历代职官表卷四十四钦定四库全书钦定厯代职官表卷四十四八旗都统表八旗都统国朝官制八旗都统满洲䝉古汉军旗各一人副都统旗各二人分掌满洲蒙古汉军二十四旗之政令以宣布教养整诘戎兵釐治土田稽覈户口凡八旗次序以镶黄正黄正白为上三旗正红镶白镶红正蓝镶蓝为下五旗行军蒐狩以镶黄正白镶白正蓝四旗居左为左翼正黄正红镶红镶蓝四旗居右为右翼我朝自龙兴东土诸部以次削平归附日衆太祖高皇帝辛丑年始编三百人为一牛彔每牛彔设额真一先是我国出兵校猎不论人数多寡各随族党屯寨而行每人各取一矢十人设长一领之其长称为牛彔额真至是遂以名官寻复定户籍分为四旗曰黄旗曰白旗曰红旗曰蓝旗以纯色为辨乙邜年以初设四旗为正黄正白正红正蓝增设镶黄镶白镶红镶蓝四旗黄白蓝均镶以红红镶以白合为八旗每三百人设一牛彔额真五牛彔设一甲喇额真五甲喇设一固山额真每固山额真设左右梅勒额真二人以佐之天聪八年改梅勒额真以下为章京惟固山额真如故其随固山额真行营马兵定为阿礼哈超哈九年分设蒙古八旗旗色官制与满洲八旗同崇徳二年始立汉军二旗四年以汉军二旗分为四旗七年定设汉军八旗旗色官制与满洲蒙古八旗同顺治十六年铸给八旗都统二十四印十七年定制固山额真汉字称为都统梅勒章京汉字称为副都统雍正元年改八旗都统印满文固山额真字为固山昻邦汉名如旧凡官职除授公差践更以上下旗为辨朝祭班列旗籍界止以左右翼为辨京城八旗方位左翼自北而东自东而南镶黄旗在安定门内正白旗在东直门内镶白旗在朝阳门内正蓝旗在崇文门内右翼自北而西自西而南正黄旗在徳胜门内正红旗在西直门内镶红旗在阜成门内镶蓝旗在宣武门内四周星拱以环卫宸居焉八旗骁骑叅领满洲旗各五人蒙古旗各二人汉军旗各五人副骁骑叅领各如叅领之数掌受都统副都统之政令以颁于佐领而行之天聪八年制管甲喇者即为甲喇章京顺治八年定甲喇章京汉字称为恭领满字如旧康熈三十四年每甲喇增置委署恭领各一人于世爵佐领等员内选用雍正元年改为副叅领七年又增置左右司掌关防叅领旗各二人十三年省八旗佐领满洲六百八十一人䝉古二百有四人汉军二百六十六人骁骑校每佐领下一人掌稽所治人户田宅兵籍以时颁其职掌初天命元年始编置满洲牛彔八年增编䝉古牛彔天聪四年增编汉军牛彔八年制管牛彔者即为牛彔章京顺治十七年定牛彔章京汉字称为佐领分得拨什库汉字称为骁骑校满文如旧佐领所治以三百人为率丁口滋生则递有增设今以见数计之满洲佐领镶黄旗八十六人正黄旗九十三人正白旗八十六人正红旗七十四人镶白旗八十四人镶红旗八十六人正蓝旗八十四人镶蓝旗八十八人䝉古佐领镶黄旗二十八人正黄旗二十四人正白旗二十九人正红旗二十二人镶白旗二十四人镶红旗二十二人正蓝旗三十人镶蓝旗二十五人汉军佐领镶黄旗四十一人正黄正白二旗各四十人正红旗二十八人镶白旗三十人镶红正蓝镶蓝三旗各二十九人佐领之制有世袭有公中世袭佐领有四等国初各部落长率其属来归授之佐领以统其衆爰及苗裔者曰勲旧佐领其率衆归诚功在旂常得赐户口者曰优异世管佐领其仅同兄弟族里来归因授之以职奕叶相承者曰世管佐领其户少丁稀合编佐领两姓三姓迭为是官者曰互管佐领皆以应袭者引见除授公中佐领则因八旗户口蕃衍于康熈十三年以各佐领拨出余丁增编佐领使旗员统之有缺则以本旗不兼部务之大臣世爵及五品以上文武官内简选除授焉满洲蒙古每佐领下领催五人骁骑二十人弓匠一人鞍匠或铁匠一人汉军每佐领下亦领催五人鸟鎗骁骑四十一人擡鹿角兵八人每旗籐牌兵一百人礮手四十人印务叅领满洲旗各二人蒙古旗各一人汉军旗各二人印务章京满洲旗各八人䝉古旗各四人汉军旗各六人印务笔帖式满洲旗各八人蒙古旗各四人汉军旗各六人随印外郎满洲汉军旗各一人䝉古旗各二人掌章疏文移案牍及繙译行遣之事雍正七年每旗设左右司掌关防叅领章京及司务等员十三年俱省改设印务恭领章京笔帖式员额干隆元年定谨案今制八旗有值年公署嵗列都统副都统衔名奏请简派掌八旗㑹理之事选左右翼官校之贤能者分治之领催骁骑掌书钞各举职以从其长课事考成嵗终则㑹已结未结之事彚疏以闻所属之称职者于每嵗更代日咨本旗以应陞註册立法最为详备谨附识于此厯代建置谨案厯代兵制因革纷殊而推其建置之由大抵实同名异其有出于特创无所因袭而足为亿万世法程者则我朝八旗之制是也敬惟国家神武开基龙兴之初建旗辨色用饬戎行厥后归附既衆即按行军旗色以定户籍先立四旗寻增建为八旗然犹统满洲蒙古汉军而合于一迨后户口日繁乃次第编置蒙古汉军八旗合为二十四旗制度详备及定鼎京师分田授宅辨方正位在内则有亲军前锋䕶军骁骑歩军之分左外则有各直省驻防之制而悉统之以八旗设官分职教养生成盖以旗统人即以旗统兵凡在𨽻乎旗者皆可以为兵非如前代有佥派召募之烦而后收兵之用故不见异而迁则其心纯壹相观摩而善则其气果敢居则环卫周防出则折冲御侮臂指之使磐石之固洵可超越百代垂治亿年规制之善实从来所未有非若他官递相依仿有沿革之可言谨以周官大司马职及列史兵志所载详悉参证惟周之乡遂出军兵农合一者立法最为相近秦汉而下改用募军馈饷日以滋繁兵民不复相习非骄即弱职此之由虽其得失亦有不同而以视今八旗定制俱不啻判若天渊并无可比拟于万一者求其约畧近似则独唐之折冲果毅府差相仿佛而北魏之八部大人辽之诸部族节度使金之诸明安穆昆亦犹有大辂椎轮之意谨各加採摭着之于篇而其余诸代之无可比附者则并阙而不载亦以见圣人首出显庸剏制其精意所在固有度越古今无能嫓美者尔三代周礼夏官凡制军万有二千五百人为军王六军军将皆命卿二千五百人为师师帅皆中大夫五百人为旅旅帅皆下大夫百人为卒卒长皆上士二十五人为两两司马皆中士五人为伍伍皆有长一军则二府六史胥十人徒百人郑康成注军师旅卒两伍皆衆名也伍一比两一闾卒一族旅一党师一州军一乡家所出一人将帅长司马者其师吏也凡军师不特置选于六官六乡之吏自卿以下徳任者使兼官焉周礼地官大司徒卿一人小司徒中大夫二人乡师下大夫四人乡老二乡则公一人乡大夫每乡卿一人州长每州中大夫一人党正每党下大夫一人族师每族上士一人闾胥每闾中士一人比长五家下士一人大司徒之职令五家为比使之相保五比为闾使之相受四闾为族使之相𦵏五族为党使之相救五党为州使之相赒五州为乡使之相賔小司徒之职会万民之卒伍而用之五人为伍五伍为两四两为卒五卒为旅五旅为师五师为军以起军旅以作田役以比追胥以令贡赋乡大夫之职各掌其乡之政教禁令州长各掌其州之教治政令之法党正各掌其党之政令教治族师各掌其族之戒令政事闾胥各掌其闾之徴令比长各掌其比之治遂人中大夫二人遂师下大夫四人上士八人中士十有六人旅下士三十有二人府四人史十有二人胥十有二人徒百有二十人遂大夫每遂中大夫一人县正每县下大夫一人鄙师每鄙上士一人酇长每酇中士一人里宰每里下士一人隣长五家则一人遂人掌邦之野造县鄙形体之法五家为隣五邻为里四里为酇五酇为鄙五鄙为县五县为遂皆有地域沟树之以嵗时稽其人民而授之田野简其兵器教之稼穑以嵗时登其夫家之衆寡及其六畜车辇辨其老㓜废疾与其施舍者以颁职作事以令贡赋以令师田以起政役遂师各掌其遂之政令戒禁遂大夫各掌其遂之政令县正各掌其县之政令徴比以颁田里以分职事掌其治讼趋其稼事而赏罚之鄙师各掌其鄙之政令祭祀酇长各掌其酇之政令里宰掌比其邑之衆寡与其六畜兵器治其政令邻长掌相纠相受凡邑中之政相赞崔灵恩三礼义宗周制天子六乡六遂诸侯大国三乡三遂小国一乡一遂乡及遂各万二千五百家乡内则立比闾族党州乡之名遂内则立邻里酇鄙县遂之名俱有六等异其属官之名者别内外也易祓周礼总义先王军制调兵必五数出兵必百数五家为比则五人之伍五比为闾则五伍之两以至五党为州则五旅之师五州为乡则五师之军其积数实起于五人之伍不五数不足以调兵也百人之卒成一小陈五百人之旅成一中陈二千五百人之师成一大陈万二千五百人之军成五大陈其积数实起于百人之卒不百数不足以出兵也孔颕达春秋正义家出一人故乡为一军天子六军出于六乡大国三军出于三乡古者用兵天子先用六乡六乡不足取六遂六遂不足取公卿采邑及诸侯邦国若诸侯出兵先尽三乡三遂乡遂不足然后总征境内之兵汉书刑法志殷周以兵定天下天下既定设六军之衆因井田以制军赋地方一里为井井十为通通十为成成方十里成十为终终十为同同方百里同十为封封十为畿畿方千里有税有赋税足以食赋足以兵陈祥道礼书先王之于家也既以五家为比为邻积之至万二千五百家为乡为遂其于人也既以五人为伍为两积之至万二千五百人而又十家为聨以聨其居十人为聨以聨其事如此则居作相友战守相卫有同心而无离徳也管子相齐使居则五家为轨十轨为里十里为连十连为乡出则五人为伍十伍为戎十戎为卒十卒为旅盖先王之遗制然也谨案我朝八旗之设实剏前古所未有而详绎立法之意以上稽列代则惟成周之乡遂制军其规模颇有相似者盖周人以田定赋以赋出兵征伐𨽻之司马伍籍属之司徒居则为比闾族党州乡邻里酇鄙县遂以定户役出则为伍两卒旅师军以敌王忾其兵即六乡六遂之民其官即乡大夫遂大夫州长县正之属法令简而心志壹故其恩足相恤义足相救服容相别音声相识无事则各安其作息之常有事则战无不克洵一代之良法也特是周制王畿千里为六十四万井五百一十二万家家一夫为五百一十二万夫以此夫衆而供万乘之赋为七家而赋一兵则亦未必民皆可战国家八旗分建教育精详凡在𨽻籍于旗者无不可以膺折冲之选其风俗淳厚有勇知方视周之盛时较为过之至于设官分职则虽不袭古制而自有相合者如今之都统副都统颇近乡师乡大夫遂人遂师遂大夫之职恭领副叅领颇近州长县正党正鄙师之职佐领颇近族师闾胥酇长里宰之职骁骑校颇近比长邻长之职而小司徒所谓以起军旅以作田役以比追胥以令贡赋者其职掌所在亦复约畧相同仰见圣朝制作建诸天地考诸三王洵所谓揆一源同若合符节者矣周礼夏官司常师都建旗周礼地官遂人若起野役则令各帅其所治之民而至以遂之大旗致之刘熈释名熊虎为旗旗期也军将所建象其勐如熊虎与衆期其下也谨案史记天官书正义河皷两旗左旗九星在河皷左右旗九星在河皷右皆天之旗皷以为旌表又九斿九星在玉井西南则天子之兵旗也故自古圣人皆宪天垂象以旗为莅军徴衆之物本朝始立八旗其取义实本于此谨附识大畧以明昭代剏建隆规有与天地合其徳者也秦汉三国晋司马光资治通鑑晋孝武帝太元八年秦王坚拜秦州主簿赵盛之为少年都统胡三省注都统官名起于此谨案秦王坚选良家子年二十以下有材勇者拜羽林郎得三万余骑故为赵盛之特设是官以领之与八旗之制本不相合然都统官号实肇见于此故附载以着权舆所自焉宋齐梁陈北魏魏书官氏志昭成即位诸方杂人来附者总谓之乌丸各以多少称酋庶长分为南北部复置二部大人以统摄之时帝弟监北部子实君监南部分民而治若古之二伯焉太祖登国元年因而不改南北犹置大人对治二部是年置都统长领殿内之兵天兴元年十二月置八部大人于皇城四方四维靣置一人以拟八座谓之八国天赐元年十一月以八国姓族难分故国立大师小师令辨其宗党品举人才四年增置侍官命取八国良家有器望者充之资治通鑑宋高祖永初三年魏典东西部刘絜营阳王景平元年魏世祖以襄城公卢鲁元会稽公刘絜司卫监尉眷散骑常侍刘库仁等八人分典四部胡三省注四部东西南北四部也魏初置四部大人坐王庭决辞讼以言语约束刻契纪事无囹圄考讯之法犯罪者皆临时决遣后又有八部大人既得中原建平城为代郡分布八部于畿内魏书太祖本纪登国元年以长孙嵩为南部大人叔孙普洛为北部大人天赐三年发八部男丁筑灅南宫魏书贺狄干列传稍迁北部大人登国初与长孙嵩为对谨案魏书称北魏初安帝统国诸部有九十九姓至献帝时七分国人使诸兄弟各摄领之乃分其氏七族之兴自此始其后又分南北部又分为南北东西四部各置大人寻又改为八部谓之八国亦设大人以领之其制颇与今八旗相近其各部大人即如今之都统而八国各置大师小师即如今之叅领佐领也特当时规制率畧迁洛以后顿忘旧风八部之在平城者无所统率以致六镇沦胥政归高氏代都旧姓竟不能共效干城亦可以见其建置之不善矣至魏以都统长领殿内之兵则都统已为常设之职亦与符秦之以行军暂置者不同也北齐后周马端临文献通考周太祖辅西魏时用苏绰言始仿周典置六军籍六等之民择魁健材力之士以为之首尽蠲租调而刺史以农隙教之合为百府每府一郎将主之分为二十四军开府各领一军大将军凡十二人每一将军统二开府一柱国主二大将军复加持节都督以统焉凡柱国六员衆不满五万人谨案后周始仿三代寓兵于农之意剏设府兵虽其初亦籍民为之与今八旗之制不合然其上下统治之法亦颇有相近者盖郎将主一府如今之佐领开府领一军如今之恭领而柱国大将军则今之都统副都统也隋隋书百官志亲卫府置开府一人有长史司马録事及仓兵等曹参军法曹行参军各一人行参军三人诸府皆领军坊每坊置坊主一人佐二人每乡团置团主一人佐二人炀帝即位改诸鹰扬府骠骑为鹰扬郎将车骑为鹰扬副郎将鹰扬每府置越骑校尉一人掌骑士歩兵校尉二人领歩兵又改副郎将并为鹰撃郎将文献通考隋兵制仍周府兵之旧而加润色诸府之兵有郎将副将坊主团主以相统治又别置折冲果毅此府兵之大畧也谨案隋仍用府兵之制其郎将以下诸官与后周畧同惟坊主团主则后周所未及盖使各掌其坊团之事正如周官之有比长邻长也唐新唐书兵志武徳初始置军府以骠骑车骑两将军府领之析关中为十二道皆置府置将副各一人以督耕战以车骑府统之六年以天下既定遂废十二军改骠骑曰统军车骑曰别将居嵗余十二军复而军置将军一人军有坊置主一人以检察户口劝课农桑太宗贞观十年更号统军为折冲都尉别将为果毅都尉诸府总曰折冲府凡天下十道置府六百三十四皆有名号而关内二百六十有一皆以𨽻诸卫凡府三等兵千二百人为上千人为中八百人为下府置折冲都尉一人左右果毅都尉各一人长史兵曹别将各一人校尉六人士以三百人为团团有校尉五十人为队队有正十人为火火有长火备六䭾马凡火具乌布幕铁马盂布槽锸䦆凿碓筐斧钳锯皆一甲牀二䥥二队具火钻一胷马绳一首覊足绊皆三人具弓一矢三十胡禄横刀砺石大觿氊㡌氊装行縢皆一麦饭九斗米二斗皆自备并其介胄戎具藏于库有所征行则视其入而出给之其畨上宿卫者惟给弓矢横刀而已凡民年二十而兵六十而免其能骑而射者为越骑其余为歩兵武骑排䂎手歩射其𨽻于卫也左右卫皆领六十府诸卫领五十至四十其余以𨽻东宫六率凡发府兵皆下符契州刺史与折冲勘契乃发若全府发则折冲都尉以下皆行不尽则果毅行少则别将行当给马者官予其直市之刺史折冲果毅嵗閲不任战事者鬻之以其钱更市不足则一府共足之凡当宿卫者畨上兵部以远近给畨五百里为五畨千里七畨一千五百里八畨二千里十畨外为十二畨皆一月上若简留直卫者五百里为七畨千里八畨二千里十畨外为十二畨亦月上元宗开元六年始诏折冲府兵每六嵗一简自高宗武后时天下久不用兵府兵之法寖壊畨役更代多不以时卫士稍稍亡匿至是益耗散宿卫不能给宰相张説乃请一切募士宿卫天寳以后折冲诸府至无兵可交李林甫遂请停上下鱼书其后徒有兵额官吏而戎器驮马锅幕糗粮并废矣初府兵之置居无事时耕于野其畨上者宿卫京师而已若四方有事则命将以出事解輙罢兵散于府将归于朝故士不失业而将帅无握兵之重所以防微渐絶祸乱之萌也及府兵法壊而方镇盛武夫悍将虽无事时据要险専方面既有其土地又有其人民又有其甲兵又有其财赋以布列天下然则方镇不得不强京师不得不弱故曰措置之势使然者以此也新唐书百官志诸卫折冲都尉府每府折冲都尉一人左右果毅都尉各一人别将各一人长史各一人兵曹参军事各一人校尉五人旅帅十人队正二十人副队正二十人折冲都尉掌领属备宿卫师役则总戎资粮㸃习以三百人为团一校尉领之左右果毅都尉掌贰都尉每府録事一人府一人史二人谨案唐之府兵一寓于农其居处教养畜材待事动作休息皆有节目説者谓厯代以来最为良法推其所自盖亦本周官乡遂出军之法而变通之而其兵皆𨽻十六卫以畨上宿卫则与今亲军前锋䕶军之皆统于八旗其规制亦颇有相似者特十六卫将军専领禁兵近今领侍卫大臣及前锋䕶军统领之职而不可以当八旗都统惟折冲果毅二都尉各领一府虽其秩止四品而以职掌论之实为今都统副都统之比故当时大将如薛仁贵王忠嗣郭知运张守珪哥舒翰邢君牙叚秀实王方翼杨朝晟等皆曾领此职亦可知其选之非轻矣至别将如今叅领每团各一校尉如今佐领而队正如今之骁骑校其体制大小亦有差相仿彿者谨并着之于表以见唐代府兵散居诸道逺不及我朝之八旗劲旅环拱京城而史称其畨调有时教閲有法统御有律团伍有籍则其制兵之术固犹为彼善于此也旧唐书百官志都统干元中始置或总五道或总三道上元末省大中后讨徐州以康承训讨黄巢以王铎皆为都统李涪刋误辛丑嵗大驾在蜀以巨冦未殄命中书令王铎仗节镇滑台且统关东诸将收复京国时有论曰京西北言统者三四人虑不禀铎之节制宜立其号曰都都统自秦汉已䧏将相统戎盖多无有都都统之号所引故事则曰先帝时命李可及为都都知此则故事也然中令急于殄冦不以是为辱曷不曰诸军四靣行营都统制帅之号莫过于斯资治通鑑僖宗中和二年以王铎兼中书令充诸道行营都都统通鑑考异旧纪传新传铎为都都统新纪作都统实録初除及罢时皆为都统中间多云都都统又西门思㳟为都都监按此时诸将为都统者甚多疑铎为都都统是也王应麟玉海唐天寳末置天下兵马大元帅都统朔方卢龙节度都统之名始于此干元元年李峘为都统淮南江东西节度使都统之官始于此唐制或总五道或总三道又有行营都统副都统一时兵兴称谓不一叶梦得石林燕语唐干元中以戸部尚书李峘为都统淮南江东江西节度使始立都统之号其后以节度使充者建中二年李勉以汴州节度使充汴宋滑亳河阳等道都统是也宰相充者中和二年王铎以司徒中书令为京城四靣诸道行营兵马都统是也谨案唐时始以都统为军帅之号惟仗钺専征者始得授以此职与今八旗都统不同然称名沿革所由未可槩畧今併附识于此五季宋辽辽史营卫志部落曰部氏族曰族契丹故俗分地而居合族而处有族而部者五院六院之类是也有部而族者奚王室韦之类是也有部而不族者托里特黙刷哈准之类是也有族而不部者约尼九帐皇族三父房是也契丹之初草居野次靡有定所至聂哷始置部族各有分地太祖之兴以徳哷勒部强炽析为五院六院奚六部以下多因俘䧏而置胜兵甲者即着军籍分𨽻诸路详衮统军招讨司各安旧风狃习劳事不见纷华异物而迁故家给人足戎备整完虎视四方强朝弱附部族实为爪牙云辽内四部族约尼九帐族横帐三父房族国舅帐巴哩伊苏济勒族国舅部族太祖二十部二国舅升帐分止十八部五院部𨽻北府饧林四六院部𨽻北府钖林四伊实部𨽻南府钖林二丕勒部属西北路招讨司钖林二卓特部属西北路招讨司钖林二威部属东北路招讨司钖林二纳喇部属西南路招讨司钖林二图鲁卜部属西北路招讨司钖林二图吉部𨽻南府钖林二奚王六部五帐分𨽻北府圣宗三十四部以旧部族置者十六增置十八辽史百官志部族详见营卫志设官之制具如左大部族某部大王本名额尔竒木某部左宰相某部右宰相某部太师某部太保某部太尉某部司徒本名特哩衮某部节度使司某部节度使某部节度副使某部节度判官某部族详衮司某部族详衮某部族都监某部族将军某部族小将军某钖林某钖林额尔竒木某钖林玛尔布亦曰马歩本名钖林达尔罕某钖林牙书某密拉密拉乡也某密拉详衮本曰穆特布小部族某部族司徒府某部族司徒某部族司空某部族节度使司某部族详衮司某钖林详衮玛尔布牙书某密拉详衮谨案辽部族有大小之分又多分居邉境兼辖于统军招讨各司与今八旗之制较为不同然设官分职其规模亦颇相近如诸部所属之钖林其数互有多寡盖即如今之编设佐领而帐分诸部族则如今之有上三旗也辽史百官志辽北靣行军官有行军都统所行军都统行军副都统谨案都统副都统之名至辽而始备金初之伐辽也以贝勒杲为内外诸军都统宗翰宗磐副之而伐宋之役以宗望为南京路都统刘彦宗为汉军都统其余军官多用此名盖亦沿辽之制而加详者也金金史兵志金之初年诸部之民无它徭役壮者皆兵平居则聴以佃渔射猎习为劳事有警则下令部内及遣使诣诸贝勒徴兵凡歩骑之仗糗皆取备焉其部长曰贝勒行兵则称曰明安穆昆从其多寡以为号穆昆之副曰富禄伊士卒之副从曰伊勒希部卒之数初无定制至太祖即位之二年既以二千五百破耶律色实始命以三百户为穆昆穆昆十为明安继而诸部来䧏率用明安穆昆之名以授其首领而部伍其人出河之战兵始满万而辽莫能敌矣及东京既平山西继定内收辽汉之䧏卒外籍部族之健士尝用辽人额哩页以北部百三十户为一穆昆汉人王六儿以诸州汉人六十五户为一穆昆王伯龙及高从祐等并领所部兵为一明安至天会二年宗望恐风俗糅杂民情弗便乃罢是制诸部䧏人但置长吏以下从汉官之号五年伐宋之役调燕山云中中京上京东京辽东平州辽西长春八路民兵𨽻诸万户其间万户亦有专统汉军者熈宗皇统五年又罢辽东汉人渤海明安穆昆承袭之制浸移兵柄于国人乃分明安穆昆为上中下三等宗室为上余次之至海陵庻人天徳二年省併中京东京临潢咸平泰州等路节镇及明安穆昆削上中下之名但称为诸明安穆昆循旧制间年一徴发以补老疾死亡之数贞元迁都遂徙上京路太祖辽王宗干秦王宗翰之明安併为哈济明安及右谏议沃哩布明安太师朂宗正宗敬之族处之中都沃伦和尚唿喇三国公太保昻詹事乌哩页辅国博勒和定逺苏勒库杲国公伯特八明安处之山东阿噜之族处之北京谙达族属处之河间皆授田牛使之耕食以藩卫京国世宗大定初散契丹𨽻诸明安穆昆十五年遣吏部郎中富察乌珲等十人分行天下再定明安穆昆户每穆昆户不过三百七穆昆至十穆昆置一明安二十年以祖宗平定天下以来所建立明安穆昆因循既久其间有户口繁简地里逺近不同又自正隆之后所授无度及大定间亦有功多未酬者遂更定以诏天下复命新授者并令就封其穆昆人内有六品以下职及诸局承应人皆为迁之三从以上族人愿从行者明安不得过十户穆昆不得过六户二十一年诏遣大兴尹完颜托果斯迁河北东路两明安上曰朕始令移此欲令与女直户相错安置久则自相姻亲不生异意此长久之利也今者伊玛河相错以居甚符朕意而约罗河明安不如此可再遣兵部尚书张纳延按视其地以杂居之二十三年迁山东东路八穆昆处之河间其弃地以山东东路特赫河明安下扎哈穆昆额勒敏鄂勒欢明安下钖布穆昆佛们山穆昆九村人戸徙于瑠僧安和二穆昆之旧地上尝以率賔唿尔哈人骁勇可用二十四年以上京地广而腴遂迁率賔一明安唿尔哈一明安二十四穆昆以实之盖欲上京兵多它日可为缓急之备也当其时多易置河北山东所屯之旧括民地而为之业户颁牛而使之耕畜甲兵而为之备乃大重其权授诸王以明安之号或新置者特赐之名制其奢靡禁其饮酒习其骑射储其粮糒其备至严也是时宗室户百七十明安二百二穆昆千八百七十八户六十一万五千六百二十四所谓渤海军则渤海八明安之军所谓奚军者奚人约尼扎古雅九明安之兵也金史百官志诸明安明安从四品掌修理军务训练武艺劝课农桑司吏四人译一人塔玛差役人数并同旧例诸穆昆从五品掌抚辑军户训练武艺女直司吏一人译一人塔玛诸部族节度使节度使一员从三品统制各部镇抚诸军节度副使一员从五品判官一员知法一员诸乣详衮一员从五品掌守戍边堡余同穆昆皇统八年六月设本班左右详衮定为从五品黙济格一员从八品掌贰详衮司吏三人实纳昆掌本乣差役等事塔玛随从也诸额尔竒木司额尔竒木一员从八品分掌部族村寨事司吏女直一人汉人一人实纳昆塔玛诸图哩图哩一员从七品掌部落词讼访察违背等事女直司吏一人通事一人谨案金之部伍似近本朝八旗子弟兵以其三百戸为穆昆穆昆十为明安与今之叅领佐领相近其以契丹汉人及渤海军奚军俱设明安与今之蒙古汉人并列八旗相近然天㑹以后屡设屡罢又散处中都上京西京河北山东河东陜西诸州县此疆彼界失所统辖法制未能严密稽核未能精详其视我朝八旗之部伍整肃体制相维尽统领之方效指臂之用不可同日语也辽制有部有族部族所属有钖林元亦有蒙古军特黙齐军于编置部伍规模亦约畧近似顾条制尚多踈畧岂如我朝规制以旗𨽻人即以旗𨽻兵统之以八分之以二十四意精法善备极严密可以为亿万世法则乎元元史兵志元初有蒙古军特黙齐军蒙古军皆国人特黙齐军则诸部族也其法家有男子年十五以上七十以下无衆寡尽佥为兵十人为一牌设牌头上马则备战鬭下马则屯聚牧养孩㓜稍长又籍之曰渐丁军既平中原发民为卒是为汉军或以贫富为甲乙户出一人曰独户军合二三而出一人则为正军户余为贴军士卒之家为富商大贾则又取一人曰余丁军或取匠为军曰匠军或取诸侯将校之子弟充军曰质子军又曰图噜格军是皆多事之际一时之制天下既平尝为军者定入尺籍伍符不可更易以兵籍系军机重务汉人不閲其数虽枢密近臣职专军务者惟长官一二人知故有国百年而内外兵数之多寡人莫有知之者谨案元之军制本由佥发故随时调遣并无一定之籍其所谓蒙古军特黙齐军者亦但有是名其实征戍之法与汉军无殊未尝别为条制也明谨案明代京兵三大营曰五军曰三千曰神机后变为十二团营又变为两官㕔其兵则紏集市侩全无纪律其提督坐营等官亦多世胄纨袴虽其制亦畧似我朝之歩军统领管辖五营而军务尽领于内监腐身熏子掣肘戎行至营中将卒类为中官私人毫不知兵滥耗名粮注名买替溷充册籍一旦有事相率溃奔将不知兵兵不习将所谓三大营者有其名而失其实京兵之弱莫有如明代之甚者盖缘明制召募乌合本无部伍子弟可备简择之人辽金元有其人而立法未臻详备岂如我国家八旗劲旅法良制宻平时则守卫巡防征讨则折冲御侮有治人且有治法者乎明之京兵营制虽不可与八旗同言并论要其因仍积弱不能自振可为鍳戒故特附着于此以揭其弊焉钦定厯代职官表卷四十四钦定历代职官表卷四十五钦定四库全书钦定歴代职官表卷四十五前锋䕶军统领表前锋䕶军统领国朝官制前锋统领左右翼各一人掌本翼四旂前锋之政令初天聪八年定巴牙喇营前哨兵为噶布什贤超哈顺治十七年定噶布什贤噶喇衣昻邦汉字称为前锋统领毎翼各设一人以总其事焉前锋㕘领前锋侍卫左右翼各八人委署前锋侍卫左右翼各四人前锋校左右翼各四十八人掌督率前锋警跸宿衞凡行幸止顿于御营一二里外安设卡伦立前锋旂以为门户列帐守卫以前锋㕘领前锋侍衞共四人前锋校前锋共百二十人董其役焉国初设噶布什贤章京顺治十七年定为前锋㕘领并置前锋侍衞前锋校等员额干隆十七年増置委署前锋侍衞旂各一人前锋军八旗满洲蒙古每佐领各二人分其半以兼习鸟鎗设之什长队长以时训练而黜陟之随印恊理事务前锋㕘领侍卫左右翼各一人随印前锋校左右翼各二人随印笔帖式左右翼各二人掌案牍文移随印㕘领侍卫及前锋校俱雍正三年定笔帖式初制每翼各一人康熈四十六年省雍正三年复増置䕶军统领每旂各一人掌䕶军之政令国初设巴牙喇营统以巴牙喇纛章京顺治十七年定汉字称为䕶军统领设员额如今制䕶军㕘领毎旂满洲十人蒙古四人内司钥长署司钥长毎旂各一人副䕶军㕘领毎旂满洲十人䝉古四人委署䕶军㕘领每旂各七人䕶军校满洲䝉古每佐领各一人掌董率䕶军守䘙宫殿门户及紫禁城外环列周庐畨上宿直传筹巡警凡禁门扃钥启闭以时置籍以验出入车驾行幸则宿衞御营専司网城堆舗及清道警跸之禁令国初设巴牙喇营甲喇章京顺治十七年定汉字称为䕶军㕘领又设署䕶军㕘领雍正元年改为副䕶军㕘领干隆十七年复设委署䕶军㕘领员额䕶军八旂满洲䝉古毎佐领各十七人初制以上三旂䕶军㕘领䕶军校䕶军等守衞禁门下五旂各守王公府门遇行围出征则八旂一律分拨雍正七年始定八旂䕶军均司禁衞焉随印恊理事务䕶军㕘领副䕶军㕘领毎旂各一人随印䕶军校每旂各二人随印笔帖式每旂各二人门笔帖式镶黄正黄正白三旂各十人掌案牍文移随印㕘领副㕘领及䕶军校俱雍正三年定笔帖式初制每旂各一人康熈四十六年省雍正三年复増置门笔帖式初制未设后増置圆明园八旂䕶军营縂统无定员掌圆明园翊衞之政令雍正二年始置于禁苑周围建营方八所选京中八旂官军分地驻札専司宿直以王公大臣统辖营务焉营总䕶军㕘领每旂各一人副䕶军㕘领毎旂各二人署副䕶军㕘领每旂各四人䕶军校每旂各八人副䕶军校毎旂各八人掌守衞御园番直巡警凡车驾出入则率其徒以司清跸之事营总副㕘领署副㕘领俱雍正三年置㕘领雍正十年増置䕶军校初置八十人雍正十年増置三十二人干隆十二年又増十六人副䕶军校雍正七年置初定七十二人十年増置四十人干隆十二年又増十六人䕶军三千六百七十二人教养兵四百八十人随印协理事务营总䕶军㕘领各二人随印䕶军校四人随印笔帖式八人掌案牍文移干隆十六年置御营向导总统无定员向导处㕘领侍衞各四人前锋校䕶军校各六人向导之职凡遇时巡省方以总统一人先期率官校诣车驾经行之地周览山川通桥梁夷险隘计程入告驾行佩櫜鞬前𨗳毎日驻跸后以次日程途及驻跸之所奏闻交兵部晓谕阖营回銮亦如之凡御营及顿营看营均由向𨗳总统先期指示饬所在有司敬谨修治焉谨案向𨗳虽无専设之员非定有常额者可比然翊衞跸途责任綦重今以其随时简任者皆在前锋䕶军营官内谨附载于此篇歴代建置三代周礼天官宫伯掌王宫之士庻子凡在版者授八次八舍之职事郑康成注衞王宫者必居四角四中于徼候便也郑司农云庻子衞王宫在内为次在外为舎元谓次其宿衞所在舍其休沐之处周礼天官掌舍下士四人府二人史四人徒四十人掌王之㑹同之舍设梐枑再重设车宫辕门为坛壝宫棘门为帷宫设旌门凡舍事则掌之周礼秋官司隶中士二人下士十有二人府五人史十人胥二十人徒二百人掌帅四翟之隶使之各服其邦之服执其邦之兵守王宫与野舍之厉禁周礼地官师氏使其属帅四夷之隶各以其兵服守王之门外且跸朝在野外则守内列谨案周之宫伯掌王宫士庻子实近今领侍衞内大臣而所授八次八舎分置八隅以衞王宫则又兼有今䕶军统领之职至掌舎于王行所止舍设梐枑再重郑康成谓行马再重以周衞有内外列正如今前锋统领于御营安设卡伦之职也若师氏所掌使其属帅四夷之隶守王之门外司隶所掌帅四翟之隶以守王宫叶时礼经㑹元谓为周防守御之衞则与今䕶军统领之职尤为相合矣秦徐坚初学记案齐职仪云衞尉秦官也掌宫门衞屯兵史记秦始皇本纪阎乐将吏卒至望夷宫殿门缚衞令仆射曰贼入此何不止衞令曰周庐设卒甚谨安得贼敢入宫谨案衞尉官始置于秦即今䕶军之职所自昉衞令盖其所属而衞令仆射为衞令之长则如今之䕶军㕘领也汉汉书百官公卿表衞尉掌宫门衞屯兵有丞景帝初更名中大夫令后元年复为衞尉属官有衞士令丞衞士三丞又诸屯衞候司马二十二官皆属焉汉书颜师古注司马门者宫之外门也衞尉有八屯衞候司马主衞士徼巡宿衞毎面各二司马故谓宫之外门为司马门王应麟玉海西京赋衞尉八屯警夜巡昼注引八校尉非也校尉北军衞尉南军宫门四面毎门各有二司马凡八司马故曰八屯太平御览汉官觧诂曰衞尉主宫阙之内衞士于周垣下为庐各有员部凡居宫中者皆施籍于掖门案其姓名若有医巫僦人当入者本官长吏为之封启传审其印信然后内之有籍者皆复有符符用木长二寸以所属宫两字为銕印亦太府卿炙符当出入者案籍毕复齿符识其物色乃引内之也其有官位得出入者令执御之官传唿前后以相通从昏至晨分部行夜夜有行者辄前曰谁谁若此不懈终嵗更始所以重慎宿衞也谨案汉以南军为宫衞屯兵而衞尉主之虽与光禄勲同掌宿直而有郎衞兵衞之分其八屯司马専率衞士守衞宫门讥察门籍晨昏巡警与今前锋䕶军统领之职实相脗合盖衞尉如今之统领而屯衞司马则如今之㕘领也汉书百官公卿表长乐建章甘泉衞尉皆掌其宫职略同不常置汉书宣帝本纪元康元年置建章衞尉元帝本纪初元三年罢甘泉建章宫衞汉书萧望之列传署小苑东门候谨案汉时天子御未央宫屯衞皆在焉而长乐建章甘泉皆置衞尉以备临幸守衞正如今圆明园䕶军营之比其小苑东门候不见于史当亦甘泉建章衞尉所属耳马端临文献通考秦有䕶军都尉汉因之髙帝以陈平为䕶军中尉尽䕶诸将然则复以都尉为中尉武帝元狩四年以䕶军都尉属大司马于时复为都尉矣哀帝元夀元年更名司冦平帝元始元年更名䕶军谨案此即䕶军之名所由始然其所谓䕶军乃调䕶诸将之义非䕶衞之䕶汉书韩安国为䕶军将军䕶四将军以伏单于者是也今䕶军之称名虽同而实不相袭故不着于表而谨识其异同于此后汉书百官志衞尉卿一人中二千石掌宫门衞士宫中徼循事丞一人比千石公车司马令一人六百石丞尉各一人丞选晓讳掌知非法尉主阙门兵禁戒非常南宫衞士令一人六百石掌南宫衞士丞一人北宫衞士令一人六百石掌北宫衞士丞一人左右都候各一人六百石主剑㦸士徼循宫及天子有所収考丞各一人宫掖门每门司马一人比千石南宫南屯司马主平城门北宫门苍龙司马主东门元武司马主元武门北屯司马主北门北宫朱爵司马主南掖门东明司马主东门朔平司马主北门凡七门凡居宫中者皆有口籍于门之所属宫名两字为銕印文符案省符乃内之若外人以事当入本宫长吏为封启传其有官位出入令御者言其官东观汉记建武二十三年太尉鲍显兼衞尉永元三年司徒丁鸿兼衞尉后汉书朱晖列传帝当幸长安欲严宿衞以晖为衞士令文选东京赋注衞士千人在端门外五营千骑在衞士外后汉书赵谦列传帝迁都长安以谦行车骑将军事为前置谨案后汉以衞尉典掌衞兵一如西京之旧观鲍显丁鸿等皆以三公兼领则其职较重而元武司马班固亦尝为之则宿衞之官亦不専用武臣矣至赵谦以车骑将军为前置则正如今向道大臣之职也三国三国蜀志陈震列传建兴以震为衞尉三国魏志辛毗列传毗为衞尉称平三国吴志严畯列传畯尝为衞尉使蜀三国吴志三嗣主列传太元二年使衞尉冯朝城广陵谨案三国皆有衞尉官见于诸传史虽失载其职掌当亦尚沿汉旧也册府元龟魏武置中领军与䕶军皆领禁兵魏志文帝本纪黄初二年以许定都督徼道虎贲谨案此为䕶军将军领禁兵之始盖已与汉制不同矣至都督徼道虎贲为宫门徼巡之职亦如今之䕶军统领也晋晋书百官志衞尉统衞士令左右都候渡江省䕶军将军魏初隶领军晋世不隶元帝永昌元年省併䕶军明帝太宁二年复置各领营兵资重为䕶军资轻者为中䕶军属官有长史司马功曹主簿五官晋书应詹列传王敦作逆帝以詹为都督前锋军事䕶军将军谨案晋以䕶军与领军同领禁衞别设营兵故晋书淮南王允传称允领中䕶军宿衞将士皆畏服之盖与今䕶军营制颇为相仿至应詹为前锋都督其官虽因行军而设然前锋之名实昉见于此且詹以前锋兼领䕶军亦可知本以禁旅出征故并绾二职也宋齐梁陈宋书百官志衞尉一人丞二人掌宫门屯兵晋江左不置宋世祖孝建元年复置旧一丞世祖増置一丞南齐书百官志衞尉府置丞一人掌宫城管钥张衞西京赋曰衞尉八屯警夜巡书宫城诸却敌楼上本施鼓持夜者以应更唱太祖以鼓多惊眠改以銕磬云隋书百官志梁衞尉卿置丞及功曹主簿位视侍中掌宫门屯兵卿毎月丞毎旬行宫徼纠察不法又有宏训衞尉亦置属官陈承梁皆循其制官唐六典衞尉主簿宋齐并有梁天监七年置主簿位三班陈因之谨案南朝衞尉职掌史文虽不详具然攷南史载梁鄱阳嗣王范为衞尉夜中行城常因风便鞭箠宿衞欲令帝知其勤而梁书亦称其毎夜自巡警则职在督率警衞与今前锋䕶军统领正无殊也杜佑通典宋䕶军将军一人掌外军资重者为䕶军将军资轻者为中䕶军齐梁陈并有之谨案宋齐梁陈皆有䕶军将军分掌外军与领军对职葢亦司宫门屯衞之事又考南史袁粲传称桂阳王休范为逆已至南掖门诸将意沮粲慷慨谓之曰今日当与诸䕶军同死社稷于是陈显达等感激出战案当时诸将陈显达为羽林监王敬则为直阁将军髙道庆为宁朔将军而粲皆唿为䕶军是南朝宿衞官得通称为䕶军也南史薛安都列传孝武践阼除右军将军率所领骑为前锋入直殿廷其年以惮直免官谨案薛安都以右军将军率前锋骑入直虽非设有専官然亦前锋宿衞之始也北魏魏书官氏志衞尉卿第一品下䕶军将军第二品上司卫监第三品上魏书酷吏传胡泥歴官司衞监率勒禁中不惮豪贵殿中尚书叔孙侯头应内直而阙于一时泥以法绳之胡三省通鑑注司衞监葢魏所置以掌宿衞谨案魏之衞尉卿第一品而司衞监第三品则司衞当为衞尉之属葢衞尉如今之统领而司衞则如㕘领也北齐隋书百官志北齐衞尉寺置卿少卿丞各一人掌禁衞甲兵统城门寺置校尉二人掌宫殿城门并诸仓库管钥等事又领衞士署令掌诸门兵士领军府直盪属官有勲武前锋正副都督勲武前锋五藏等员直衞属官有前锋正副都督等员直突属官有勲武前锋㪚都督等员䕶军府将军一人掌舆驾出则䕶驾中䕶军亦同有长史司马功曹五官主簿録事釐其府事谨案北齐宫衞之事皆领于衞尉故䕶军将军惟主扈从出入然史文明言䕶驾则所谓䕶驾者已为䕶衞之义矣至前锋诸都督虽皆领军府属未尝别为一队而以前锋入衔实始于是时也后周胡三省通鑑注周置左右武伯掌内外衞之禁令兼六率之士左右小武伯各二人贰之隋书长孙晟列传周室尚虎贲贵游子弟咸以相矜晟年十八为司衞上士人未之识也司马光资治通鑑周门正上士崔彭胡三省注门正掌门闗启闭之节及出入门者谨案周之左右武伯周书又称为司武武帝本纪载建徳三年衞王直反突入肃章门司武尉迟运等拒守直乃败走是司武掌守衞诸门正今䕶军统领之职也至司衞上士与虎贲各为一职则与今侍衞不同葢亦䕶军㕘领之比而门正上士则如今之司钥长矣隋隋书百官志左右武衞左右武候各大将军一人将军二人并有长史司马録事功仓兵骑等曹参军法曹铠曹行参军各一人行㕘军左右武候六人左右武衞八人左右武衞领外军宿衞左右武候掌车驾出先驱后殿昼夜巡察执捕姦非烽候道路水草所置巡狩师田则掌其营禁左右监门衞各将军一人掌宫殿门禁及守衞事各置郎将二人校尉直长各三十人长史司马録事及仓兵曹㕘军铠曹行㕘军各一人行㕘军四人炀帝改左右武候为左右候卫其军士总号衞士毎䘙置䕶军四人掌副贰将军将军无则一人摄寻改䕶军为虎贲郎将正四品而置虎牙郎将六人副焉从四品诸衞皆置长史从五品又有録事㕘军等员左右监门改将军为郎将各置一人正四品直合各六人正五品又増置左右门尉员一百二十人正六品置门候员二百四十人正七品并分掌门禁守衞郑樵通志隋文帝开皇三年废衞尉等寺入太常及尚书省十三年复置掌军器仪仗帐幕之事而以监门衞掌宫门屯兵谨案衞尉自秦汉以后皆掌宫门屯衞至隋废而复置始改典军器帐幕全非旧职今据其所掌已分系于銮仪衞武偹院表至隋之左右武衞掌外军宿衞葢即前代䕶军左右监门掌宫殿门禁葢即前代衞尉皆当为今䕶军统领之职左右武候掌先驱后殿巡狩营禁则当为今前锋统领之职而所司烽候道路水草所置则又兼有今向𨗳大臣之职至毎衞置䕶军后改虎贲郎将与今之䕶军㕘领亦颇相仿其门尉候尉属于监门衞则又如今之䕶军校也唐唐六典左右监门衞大将军各一人将军各二人掌诸门禁衞门籍之法凡京司应以籍入宫殿门者皆本司具其官爵姓名以移牒其宫门司送于监门勘同然后聴入凡财物器用应入宫者所由以籍榜取左监门将军判门司检以入之应出宫者所由亦以籍榜取右监门将军判门司检以出之其籍月一换若大驾行幸则依卤簿之法率其属于牙门之下以为监守中郎将各四人掌诸监门及巡警之法凡宫殿门及城门皆左入右出其监门官司检校者聴从便门出入长史一人掌判诸曺及诸禁门之事録事㕘军一人掌勾检稽失诸司籍榜押于监门者印署而遣之兵曺㕘军一人胄曺㕘军一人监门校尉二百二十人直长六百八十人长人长上二十人直长长上二十人新唐书百官志门下省城门郎四人掌京城皇城宫殿诸门开阖之节奉管钥而出纳之开则先外后内阖则先内后外启闭有时不以时则诣合覆奏有令史二人书令史二人武徳五年置门仆八百人番上送管钥谨案唐之监门衞即今䕶军统领之职而城门郎専司管钥则即今司钥长之任以百官志考之左右领军衞大将军掌分兵主守苑城诸门则今圆明园䕶军营之职又当为领军衞所兼摄也资治通鑑唐元宗开元五年行幸东都过崤谷道隘不治上欲免知顿使官胡三省注车驾行幸有知顿使旧唐书元宗本纪韦谔为御史中丞充置顿使谨案唐之知顿使即今御营向道大臣之职而旧唐书又作置顿使葢本非常职故随时置名无一定之例也通典唐採前代旧名置上䕶军䕶军谨案唐之上䕶军䕶军皆勲官虚号并无职守其后又置神策军䕶军中尉以宠宦官并乖典制今并不着于表五季谢维新合璧事类五代梁干化六年诏曰端闱正门也宜以时开敞用达阳气委皇城使谨案据此则五季宫门启闭之节实皇城使掌之当即今䕶军统领之职然考合璧事类又称宋之皇城使其初本号武徳司而五代史所载后唐有武徳使史彦琼为内诸司之一是当时实有此官岂梁之皇城使后唐又改为武徳使欤资治通鑑后唐明宗天成二年帝如汴州朱守殷反遣御营使石敬瑭将兵讨之谨案后唐始置御营使掌行营守衞之事正近今之前锋统领也宋宋史职官志皇城司干当官七人以武功大夫以上及内侍都知押班充掌宫城出入之禁令凡周庐宿衞之事宫门启闭之节皆隶焉毎门给铜符二銕牌一左符留门右符请钥銕牌则请钥者自随以时参验而启闭之总亲从亲事官名籍辨其宿衞之地以均其番直人物伪冒不应法则讥察以闻凡臣僚朝觐上下马有定所自宰臣亲王以下所带人从有定数揭榜以止其喧閧元符元年诏应宫城出入请纳官物呈禀公事传送文书并御㕑翰林仪鸾司非次祗应聴于便门出入即不由所定门者论如阑入律政和五年诏皇城司可剏置亲从第五指挥以七百人为额使为将军副使为中郎将使臣以下为左右郎将通以十员为额六年诏嘉王楷差提举皇城司整肃随驾禁衞中兴初为行营禁衞所差主管官掌出入皇城宫殿门等敕号察其假冐车驾行幸则纠察𨗳从绍兴元年改称行在皇城司提举官一员提㸃官二员干当官五员以诸司副使内侍都知押班充掌皇城宫殿门稽验出入凡诸门必谨所守洁蠲斋肃郊祀大礼则差拨随从守衞有宴设则守门约阑嘉定间臣僚言皇城一司总率亲从严䕶周庐㕘错禁旅权亚殿巖乞専以知阁御带并领从之合璧事类绍兴三年诏皇城司系専掌禁廷出入依祖宗法不隶台察谨案宋代虽有监门将军之名然系虚衔并无职掌其门禁守衞之事専属之皇城一司至以诸王领之葢即今之䕶军统领也李心𫝊建炎以来朝野杂记御营使者建炎元年始命宰相李伯纪为之御营使一员副使一员其将佐有都统制一员及五军统制以下官四年罢绍兴三十一年上临江视师以和义郡王杨存中为御营宿衞使明年孝宗即位又以御营使命之方以智通雅建炎元年置都统制以王渊为之其下分为五军绍兴称神武五军俄又改为行营五䕶军谨案宋之御营使以宿衞入衔则行幸所至巡警防䕶乃其専职正今前锋统领之比而五军统制尝以五䕶军命名葢亦以其职隶御营而有是称也李焘续资治通鑑长编真宗大中祥符元年诏以十月有事于泰山命引进使曹利用宣政使李神福相度行营道路以㕘知政事赵安仁为桥道顿递使谨案宋真宗以曹利用等相度行营道路即今向𨗳大臣所有事而桥道顿递使为大礼五使之一宋时凡遇郊禋必命执政充之以重其事葢亦如唐之知顿使也辽辽史百官志北面御帐官北䕶衞府掌北院䕶衞之事北䕶衞太师北䕶衞太保北䕶衞司徒总领左右䕶衞司总领左右䕶衞左䕶衞司右䕶衞太保左䕶衞右䕶衞司右䕶衞太保右䕶䘙南䕶衞府掌南院䕶衞之事南䕶衞太师南䕶衞太保南䕶衞司徒总领左右䕶衞司总领左右䕶衞左䕶衞司左䕶衞太保左䕶衞右䕶衞司右䕶衞太保右䕶衞北面军官䕶军司䕶军司徒北面行军官先锋使司先锋都统所御营都统所谨案辽御帐诸官以出于贵戚者为侍䘙出于北南部族者为䕶衞均典司宿直则䕶衞即今䕶军之比若北面军官之䕶军司当亦领宿衞之兵者而其制不详至先锋使先锋都统虽因行军而设而职在御营实即如今之前锋统领也金金史百官志左右宿直将军从五品掌总领亲军凡宫城诸门衞禁并行从宿衞之事八员大定二十九年作十员复作十一员金史兵志设䕶卫二百人取五品至七品子孙及宗室并亲军诸局分承应人身长五尺六寸者选试补之谨案金宿衞之士统号亲军而统于殿前都㸃检司惟宿直将军専司宫门禁衞实兼有今䕶军统领之职今故互着于此至兵志所载又有䕶衞之名在亲军以外当即如今之䕶军也元元史百官志右阿苏衞亲军都指挥使秩正三品掌宿衞城禁达噜噶齐一员都指挥使三员副都指挥使二员佥事二员经歴二员知事二员承发架阁照磨一员令史七人译史通事知印各一人镇抚二员其属把门千户二员百户五员门尉一员左阿苏衞亲军都指挥使司品秩职掌同右阿苏衞达噜噶齐一员都指挥使三员副都指挥使二员佥事一员经歴二员知事二员照磨一员镇抚二员其属围宿把门千户所一十三翼千户二十六员百户一百三十员弹压一十三员哈喇娄万户府掌守禁门等处应直宿衞达噜噶齐一员万户一员经歴知事各一员提控案牍一员镇抚一员吏目一员千户所三翼千户三员百户九员弹压三员元史兵志至元十四年以蒙古军与汉军相㕘备都城内外及万夀山宿衞仍以伊苏布哈领围宿事皇庆元年枢宻院臣言皇太后有㫖禁掖门可严守衞臣等议增置百户一员及于钦察桂齐西域唐古阿苏等衞调军士九十人增守诸掖门复命千户一员帅领百户一员备巡逻从之谨案元以左右阿苏衞及哈喇娄万户府宿衞禁门皆如今䕶军之职然考之兵志则围宿诸军皆从各卫调拨故百官志所载唐古衞有门尉二员西域亲军都指挥使司有把门千户二员百户八员门尉一员皆有守衞之司或以其职事兼属于左右阿苏衞也明明史职官志金吾羽林等十九衞掌守衞巡警统所凡一百有二明史兵志初太祖改都镇抚司为留守设左右前后中五衞闗领内府铜符日遣二人㸃閲夜亦如之所谓皇城守衞官军也二十七年申定皇城禁约凡朝㕘门始启直日都督将军入后百官始以次入上直军三日一更番内臣出入必合符严索以金币出者验视勘合以兵器杂药入门者禽治失察者罪之民有事陈奏不许固遏二十八年复于四门置舍使恩军为衞士执㸑永乐中定诸衞各有分地自午门达承天门左右逮长安左右门至皇城东西属旗手济阳济川府军前及虎贲右金吾前燕山前羽林前八衞东华门左右至东安门左右属金吾羽林府军燕山四左衞西华门左右至西安门左右属四右衞元武门左右至北安门左右属金吾府军后及通州大兴四衞衞有铜符颂自太祖曰承曰东曰西曰北各以其门名也巡者左半守者右半守官遇巡官至合契而从事各门守衞官夜各领铜令申字牌巡警自一至十六内皇城衞舍四十外皇城衞舍七十二俱设铜铎次第循环内皇城左右坐更将军百毎更二十人四门支更官八交互往来钤印于籍以为验都督及带刀千百户各一人领申字牌直宿及㸃各门军士后更定都督府改命侯伯佥书焉正徳初严皇城红舖巡徼日令留守衞指挥五员督内外巡军而兵部郎中主事各一人同御史锦衣衞稽閲毋摄他务万厯十一年于皇城内外设把总二员分东西管理谨案自周之宫伯掌八次八舍以宿衞王宫汉代以衞尉领南军主宫门衞士及宫城徼巡之事于是兵衞之设实与郎衞而并重后世官称虽互有同异而职任无殊然史称汉之南军无常在之兵以郡国民始傅者为之故毎嵗衞士转置送迎常二万人科调践更俱不免于劳费唐之监门衞即十六衞之一其府兵亦以番上执役乆之而亡匿耗散宿衞不给遂改为长募之军而所募多出市人富者贩缯綵食粱肉壮者为角觝㧞河翘木扛鐡之戏及有事皆不能受甲中叶以后浸为弊薮明代以二十二衞卒守衞皇城其初未尝不具存规制乃以狃于晏安不加训练以致军多隐占尺籍常虚其甚者诸门管钥皆付诸寺人之手禁兵将吏至旷数日不至直庐而禁衞之事益不可问矣我朝建旂分职碁布星罗以前锋统领所辖之前锋䕶军统领所辖之䕶军専掌宿衞清跸宫禁传筹内禁门启闭及御营守衞之事葢即歴代兵衞之职而制度详明规条严宻复以时训习操肄黜陟惩劝无不奋兴感励简练精纯其圆明园䕶军营则所司屯衞禁苑不复派出兵随围以専官守臂指相使内外相维环衞之制倍昭整肃固非歴朝衞尉监门诸职所能企及于万一也钦定厯代职官表卷四十五钦定历代职官表卷四十六钦定四库全书钦定厯代职官表卷四十六歩军统领表步军统领国朝官制提督九门巡捕五营步军统领满洲一人掌京城内外门禁锁钥统帅八旗步军五营将备以徼巡京师诘禁奸宄平易道涂肃清辇毂初制九门步军巡捕三营皆领于兵部职方司以汉人主事一员专司政令康熙十三年始改设提督九门步军统领一员特简八旗大臣综理其事三十年以巡捕三营併𨽻于步军统领干隆四十六年步军统领和珅会议奏定以所辖三营地方辽濶增为巡捕五营旧设有协理步军统领衙门刑名事务部臣一人干隆四十三年省如步军统领有以都统副都统任者仍用部臣一人协理左右翼步军翼尉每翼各一人八旗步军协尉毎旗各三人步军副尉每旗各三人捕盗步军校每旗满洲三人䝉古汉军各一人步军校每旗满洲二十有一人䝉古汉军各八人委署步军校每旗满洲五人䝉古汉军各二人翼尉协尉副尉掌董率守卫巡警扫除捕盗步军校掌缉捕盗贼稽察奸宄步军校掌分汛警夜清道诘姦翼尉本名总尉康熙十三年置协尉本名副尉顺治五年置副尉本名恭卫雍正四年置干隆十九年俱改今名步军校亦顺治中置捕盗步军校委署步军校俱康熙三十四年置所属凡领催二千二十八人步军一万八千七百二十六人捕盗步军三百二十人干隆四十六年增步军二千二十六人步军统领衙门员外郎满洲二人主事满洲二人司务满洲一人笔帖式满洲十有二人员外郎主事掌句检旗营簿书司务掌稽察簿籍兼理俸饷笔帖式掌文移繙译员外郎初置一人康熙六十一年增一人司务雍正十三年増置笔帖式初置四人康熙三十年增四人雍正十三年又増四人城门领满洲十八人汉军七人城门吏满洲十八人汉军七人门千总汉军三十二人掌内城九门外城七门晨昏启闭之节以严出入稽诈伪城门领初名城门尉城门吏初名城门校干隆十九年俱改今名其员额内城毎门各二人外城每门各一人门千总初为指挥千户顺治四年改置内外城每门各二人所属凡门甲三百二十人门军六百四十人又礮手每门各二人信礮总管满洲一人司信礮官汉军旗各一人掌守白塔信礮初顺治十年以兵部尚书噶洪逹奏始定置信礮五于白塔山及内九门各置信礮五设信礮官汉军左右翼各二人以司其事雍正二年改定员额如今制干隆八年定归于步军统领管辖又紫禁城内西筩子河旧置步军校二人歩军四十人以备𦂳急差传干隆四十八年增置协尉一员步军六十名移驻造办处外围地方焉巡捕中营副将一人游击一人都司一人守备四人千总十人把总二十人巡捕南营㕘将一人逰击一人都司一人守备五人千总十二人把总二十四人巡捕北营㕘将一人逰击一人都司一人守备三人千总八人把总十六人巡捕左营㕘将一人游击一人都司一人守备三人千总八人把总十六人巡捕右营㕘将一人逰击一人都司一人守备三人千总八人把总十六人掌分汛防守讥察巡逻缉捕姦匪初制巡捕分南中北三营辖十九汛置官七十员马步兵五千一百名干隆四十六年增为中南北左右五营分设二十三汛所置各汛名目中营汛五南营汛六北营汛四左营汛四右营汛四共置官一百七十一员增兵四千九百名合为一万分马战守粮额仍拨兵二千依健鋭营制以时操演训练武备各置有外委千总把总以司协防差操之事并募民充畨捕人役以伺察旗民牙错星罗法制益加详宻焉厯代建置三代周礼地官司门下大夫二人上士四人中士八人下士十有六人府二人史四人胥四人徒四十人每门下士二人府一人史二人徒四人掌授管键以启闭国门几出入不物者谨案周司门之职每门下士二人而主之以下大夫者葢以王城管钥之任非位尊权重则不能当防闲禁遏之责故特重其官秩即如今提督九门皆以大臣兼领也周礼秋官司𨽻中士二人下士十有二人府五人史十人胥三十人徒二百人掌五𨽻之灋帅其徒而搏盗贼凡囚执人之事禁杀戮下士二人史一人徒十有二人掌司斩杀戮者凡伤人见血而不以告者攘狱者遏讼者以告而诛之禁暴氏下士六人史三人胥六人徒六十人掌禁庶民之乱暴力正者挢诬犯禁者作言语而不信者以告而诛之凡国聚衆庶则戮其犯禁者以徇野庐氏下士六人胥十有二人徒百有二十人掌比国郊及野之道路宿息井树若有宾客则令涂地之人聚柝之有相翔者诛之凡道路之舟车轚互者叙而行之禁野之横行径踰者凡国之大事比修除道路者掌凡道禁司寤氏下士二人徒八人掌夜时以星分夜以诏夜士夜禁御晨行者禁宵行者夜㳺者修闾氏下士二人史一人徒十有二人掌比国中宿互柝者与其国粥而比其追胥者而赏罚之禁径踰者与以兵革趋行者与驰骋于国中者邦有故则令守其闾互唯执节者不几谨案周官司𨽻为汉司𨽻校尉所自出即今步军统领之权舆而秋官所属自禁杀戮至修闾氏五官皆主几防盗贼姦宄实亦今步军统领衙门所有事葢禁杀戮禁暴氏主禁庶民之斩杀乱暴者以告而诛之正如今步军统领衙门缉获违禁犯法之民笞杖者审断发落徒罪以上送刑部审拟也野庐氏主修除道路正如今乘舆经由内外城统领率所部官兵先时除道设幛衢巷以跸行人也司寤氏主夜禁修闾氏比国中宿互柝者惟执节者不几正如今京城内传更闭栅王公官民皆禁行走惟奉㫖差遣及各部院传事均询明聴出也谨并系于表以着法禁所昭实有与成周之制相为表里者尔春秋左氏传栾盈过于周辞于行人曰将归死于尉氏杜预註尉氏讨姦之官孔颕逹疏尉氏主刑人故为讨姦之官谨案周礼无尉氏之官疑东迁后始置汉书地理志陈留郡有尉氏县应劭曰古狱官曰尉氏郑之别狱也是列国后亦仿置此官秦汉中尉之名其源葢本于此当亦如今之步军统领矣秦唐六典中尉秦官掌徼巡京师常璩华阳国志中尉田真黄汉杜佑通典北军中尉主之掌京城门内之兵汉书百官公卿表中尉掌徼循京师有两丞候司马千人武帝太初元年更名执金吾属官有中垒寺互武库都船四令丞中垒两尉及左右京辅都尉尉丞兵卒皆属焉王应麟王海应劭曰吾御也掌执金革御非常师古曰金吾鸟名主辟不祥天子出行职主先导以御非常故执此鸟之象因以名官崔豹古今注金吾棒也以铜为之黄金涂两末马缟中华古今注棒者崔正熊注车辐也汉朝执金吾亦棒也以铜为之黄金涂两足以谓之金吾御史大夫司𨽻校尉亦得执焉钱文子补汉兵志三辅之兵中尉主之有大事发兵屯卫事已辄罢其征伐四夷不轻用也汉书百官公卿表中尉丞杨仆三国魏志王朗列传西京执金吾从骑六百走卒倍焉汉书百官公卿表中垒校尉掌北军垒门内汉书季布列传季心为中司马中尉郅都不敢加如淳註中尉之司马谨案荀悦汉纪季布弟心立然诺作气闗中方千里士争为之死心为中尉司马郅都为中尉未敢加也如淳汉书季布传註以中司马为中尉之司马与汉纪合汉书平帝本纪元始二年九月遣执金吾候陈茂假以钲鼓募勇敢吏士史记灌夫列传夫以千人与父俱裴骃集解官主千人如候司马马端临文献通考北军徼巡京师属中尉别有垒垣军门在京城按胡建传云监军御史穿北军垒垣为贾区军正丞胡建斩之而中垒校尉实掌北军垒门内则是北军自有垒垣军门汉书张苍列传苍任人为中候汉书如淳注汉仪注有寺互都船狱令汉书颜师古注北军尉一人主上书者狱谨案汉以执金吾掌北军其职在徼巡京师而尹赏列传称赏迁执金吾督大姦猾则又主于缉匪禁邪实与今步军统领之职最为相合至北军别有都尉校尉中候当如今之巡捕五营将备其丞候司马千人则如今之协尉副尉等官而寺互都船令北军尉等主治刑狱则如今之员外郎等官也汉书百官公卿表司𨽻校尉武帝征和四年初置持节从中都官徒千二百人捕巫蛊督大姦猾后罢其兵察三辅三河宏农元帝初元四年去节成帝元延四年省绥和二年哀帝复置但为司𨽻冠进贤冠属大司空比司直汉纪元帝纪诸葛丰为司𨽻劾举无回避侍中许章不奉法度丰特劾章显奏其事适逢章私出丰驻车举节诏章下狱收章窘迫驰车去丰追之章因入宫自归于上丰亦上奏因収夺丰节司𨽻去节自丰始也哀帝纪谏议大夫鲍宣拜司𨽻校尉丞相光行园陵行驰道中宣出逢之使吏拘止丞相吏没入其车马玉海汉仪曰司𨽻校尉职在典京师外部诸郡无所不纠诣台廷议处九卿上朝贺处公卿下陪卿上谨案汉之司𨽻校尉察三辅三河宏农乃兼有诸州部刺史之任故地理志以京兆等郡为司𨽻所部亦颇近于守土之官然其职得督察公卿委寄甚重故汉书葢寛饶传寛饶为司𨽻校尉宣帝予书曰命君以司察之位郑昌上书颂寛饶亦云职在司察诸葛丰传又称司𨽻刺举不法善善恶恶则所司全在诘禁姦非正如今之步军统领也汉书百官公卿表城门校尉掌京师城门屯兵有司马十二城门候谨案三辅黄图都城十二门长安城东出南头第一门曰霸城门东出第二门曰清明门东出北头第一门曰宣平门南出东头第一门曰覆盎门南出第二门曰安门南出第三门曰西安门西出南头第一门曰章城门西出第二门曰直城门西出北头第一门曰雍门北出东头第一门曰洛城门北第二门曰厨城门北出西头第一门曰横门城门皆有候门候主候时启闭此条可与百官公卿表互证玉海环济要畧城门校尉高帝置从缇骑百二十人武帝始増屯兵汉书蔡义列传迁补覆盎城门候颜师古注候主候时而开闭也汉书功臣表芒候耏跖以门尉起砀谨案汉代城门校尉其任至鉅如王谭王商王立等皆以特进相代领城门兵置幕府得举吏如将军而孔光为太师亦兼领城门兵谷永与王谭书所谓至戚贤舅执管籥于外葢因门禁之重故必择大臣以兼领其事今步军统领之提督九门正其任也后汉书百官志执金吾一人中二千石掌宫外戒司非常水火之事月三绕行宫外及主兵器丞一人比千石缇骑二百人无秩比吏食奉中兴省中垒寺互都船令丞尉及左右京辅都尉北军中候一人六百石谨案后汉执金吾将兵之事屡见于史袁宏后汉纪所载如光武建武二年执金吾贾复将兵击郾和帝永元九年执金吾刘尚将兵撃陇西羌顺帝永建六年执金吾张乔屯兵三辅葢执金吾本北军中尉掌京城门内之兵故常主征伐之事也又和帝永元四年上幸北宫诏公卿百官使执金吾卫南北宫诏收窦宪大将军印绶则后汉志所云掌宫外戒司非常之事是也章懐太子李贤后汉书註胡广曰卫尉巡行宫中则金吾徼于外相为表里以擒姦讨猾汉官曰执金吾缇骑五百二十人舆服导从光满道路羣僚之中斯最壮矣世袓叹曰仕宦当作执金吾东观汉记冯鲂为执金吾将缇骑宿元武门复道上领南宫吏士洪适𨽻释执金吾丞武荣碑举孝㢘郎中迁执吾丞山阳太守祝睦碑辟司空府北军中候北军中候郭仲竒碑复辟司徒拜军中候释云碑书其官无北字郭究碑但称为军中若与额殊按祝睦尝为北军中候而其后碑书云北军军中候则知此亦省文耳后汉书百官志司𨽻校尉一人比二千石持节掌察举百官以下及京师近郡犯法者成帝省建武中复置并领一州都官从事主察举百官犯法者功曹从事主州选署及衆事别驾从事校尉行部则奉引录衆事簿曺从事主财谷簿书主簿主录阁下事省文书律令师主平法律簿曹书佐主簿书袁宏后汉纪献帝纪初平八年大中大夫孔融上书颍川南阳陈留上党三河近郡不封爵诸侯臣愚以为千里国可畧从周官六卿六遂之文分取北郡皆令属司𨽻校尉帝从之谨案后汉纪光武纪更始以世祖为司𨽻校尉献帝纪诸葛亮等上言称左将军领司𨽻校尉宜城亭侯备世祖先主皆汉中兴之君其始均曾为司𨽻校尉可知此官之重又考献帝纪董卓问司徒王允曰欲得任司𨽻校尉谁可者允曰惟有葢京兆耳卓曰此人明智有余然不可假以雄职也遂以勲为越骑校尉卓以司𨽻校尉为雄职诚如百官志所云掌察举百官以下及京师近郡犯法者是也桓帝纪黄门令瑗将虎贲士千人与司𨽻共捕梁冀宗亲洛阳狱河内张成知当大赦使女杀人李膺为司𨽻收成杀之此即所谓察举京城犯法者也献帝纪司𨽻校尉钟繇持节镇抚闗中是其察举近郡之事也又考后汉司𨽻校尉与河南尹并重凡举大事必先慎择此二官灵帝纪蕃武得刘瑜书于是以朱富为司𨽻校尉刘祐为河南尹葢何武将奏收曹节王甫等故先擢此二人以备京城内外之变故也其后尚方监渠穆既斩何进珪让伪诏以故太尉樊陵为司𨽻校尉故司空许相为河南尹亦重此二雄职也后汉书世祖本纪司𨽻从事孟异成后汉书百官志城门校尉一人比二千石掌雒阳城门十二所司马一人千石主城门兵每门候一人六百石雒阳城十二门其正南一门曰平城门北宫门属卫尉其余上西门雍门广阳门津门小苑门开阳门旄门中东门上东门谷门夏门凡十二门李尤正阳城门铭平门督司午位处分外临僚侍内达帝宫正阳南靣炎暑赫融谨案李尤集载十二城门铭曰正阳城门铭所谓午位处分者也曰中东门铭所谓月值当夘者也曰上西门铭所谓位月惟戌者也曰上东门铭所谓厥位在寅者也曰闗阳城门铭所谓位月惟已者也曰津城门铭所谓位月在未者也曰旄城门铭所谓位月在辰者也曰广阳门铭所谓厥月在申者也曰雍城门铭所谓位月在酉者也曰夏城门铭所谓位月在亥者也曰谷城门铭所谓位当于丑者也惟无小苑门铭或褎集者佚之据后汉百官志此十二门皆有门候尤正阳门铭云平门督司即谓门候主督司也十二门皆有督司独于正阳门言之者午位正门于十二门为特重故也三辅黄图长安城南出第三门曰西安门一曰便门即平门也古者平便皆同字取其道易直洛阳正阳之名平门或亦取其易直乎后汉书郅恽列传恽为上东城门候张奋列传奋子甫官至津城门候章懐太子注谢承书曰何汤为郎中守开阳门候𨽻释孙叔敖碑隂伯尉有一子字世伯举江夏孝㢘城门候太尉陈球碑换东城门候释云汉志洛阳城有中东门后碑亦作中东城门此碑云换东城门候殆省文也司空宗俱碑俱以察孝为城门候方以智通雅周礼司门干寳注毎门下士二人如今门候公车谁长之类谨案东汉执金吾掌擒姦讨猾及戒司非常水火之事与今步军统领职掌正同若司𨽻校尉则専主纠察百官而后汉书鲍昱传载昱为司𨽻校尉坐救火迟免官则其所掌亦有与执金吾无异者至城门校尉职司启闭其任并重故曹褒马防窦武朱隽赵典皆尝为之今之步军统领则以执金吾司𨽻校尉城门校尉而併为一职者也三国唐六典汉执金吾徼巡宫外魏武执政复为中尉通典魏司𨽻与二汉同汉置城门校尉魏因之王楙野客丛书魏晋以来御史中丞专督行马内司𨽻专督行马外崔豹古今注两汉京兆河南尹及执金吾司𨽻校尉皆使人导引传唿使行者止坐者起四人各持角弓违者则射之有乘高窥阙者亦射之魏普设角弩而不用也谨案裴松之三国志注载魏校事刘肇出过成臯县县令沭并欲收之肇以状闻有诏肇为牧司爪牙吏云云校事乃司𨽻之属而诏㫖称为爪牙吏则以其职司纠察故特假以事权葢即如汉之都官从事也三国呉志呉主权列传嘉禾三年执金吾许晏晋文献通考中尉晋初罢太平御览晋中兴书陶回擢拜北军中候𨽻续晋右军将军郑烈碑迁北军中候典司禁戎晋书职官志司𨽻校尉汉武置厯魏晋其官不替属官有功曹都官从事诸曹从事部郡从事主簿录事门下书佐省事记室书佐诸曹书佐守从事武勐从事等员凡吏一百人卒三十二人及渡江乃罢谨案魏晋司𨽻校尉皆兼察列郡如部刺史之职然考太平御览引臧荣绪晋书称傅咸以议郎长兼司𨽻校尉时豪右放恣郡县容纵盗宼于是奏免河南尹京都肃然贵戚惮之则其官亦主纠举非违督缉姦盗实如今之步军统领也傅咸明司𨽻职掌书按令御史中丞督司百僚皇太子以下其在行马内有违法宪者弹纠之虽在行马外而监司不纠亦得奏之如今之文行马之内有违法宪谓禁防之事耳宫内禁防外司不得而行故専司中丞今道路桥梁不修鬭讼屠沽不絶如此之比中丞推责州坐即今所谓行马内语施于禁防既云中丞督司百僚矣何复説行马之内乎既云百僚而不得复説行马之内者内外衆官谓之百僚则通内外矣司𨽻所以不复説行马内外者禁防之事已于中丞説之故也中丞司𨽻俱纠皇太子以下则共对司内外矣不为中丞专司内百僚司𨽻专司外百僚自有中丞司𨽻以来更互奏内外衆官惟所得纠无内外之限也而结一旦横挫臣前所以不罗缕者冀因结奏得从私愿也今既所愿不从而勑云但为过耳非所不及也以此见原臣忝司直之任宜当正已率人若有其过不敢受原是以申陈其愚司𨽻与中丞俱共纠皇太子以下则从皇太子以下无所不纠也得纠皇太子而不得纠尚书臣之闇塞既所未譬皇太子为在行马之内也皇太子在行马之内而得纠之尚书在行马之内而不以纠无有此理此理灼然而结以此挫臣臣可无恨耳其于观聴无乃有怪耶臣识石公前在殿上脱衣为司𨽻荀恺所奏先帝不以为非于时莫谓侵官今臣裁纠尚书而当有罪乎谨案后汉纪光武纪是时有上书言宜令司𨽻校尉督察三公司徒掾陈元上疏谓不宜有司察公辅之明上善其言据傅咸此书则汉晋之制颇异春秋左氏传楚人以为大阍谓之大伯杜预注若今城门校尉官通典汉魏置城门校尉晋制银章青绶綘朝服武冠佩水苍玉谨案通典谓晋亦有城门校尉考杜氏左传註谓若今城门校尉则晋有此职尤属确凿而晋书职官志独阙而不载殆南渡以后又经省併之故欤宋齐梁陈文献通考宋齐俱以卫尉掌宫城屯兵及管钥之事梁陈二代无城门之职隋书百官志梁又有宣阳等诸门候为三品藴位谨案江左诸朝皆不置执金吾及城门校尉其宫门及城门管钥皆以卫尉一官掌之则兼有今䕶军步军两统领之职也而东晋以后扬州刺史即汉魏司𨽻校尉之任故当时多以亲藩任之然其体制已全同诸州方牧固无复督讨豪猾之事矣北魏郑樵通志职官畧后魏置城门校尉魏书职官志城门校尉第四品魏书酷吏列传时京师盗魁聚为劫害以赦提为逐贼军将又为㳺徼军将前后擒获畧尽魏书甄琛列传琛以羽林为㳺军于诸坊司察盗贼于是京邑清静至今踵焉谨案北魏京城巡徼之法即此二条可以考见大槩葢逐贼军将㳺徼军将如今之巡捕五营而羽林㳺军则如今之步军营也北齐司马光资治通鑑齐以东平王俨为京畿大都督凡京畿步骑莫不毕从俨被杀罢京畿府入领军胡三省注京畿大都督总京畿兵因俨以京畿兵弄兵故罢之北齐书显祖本纪授京畿大都督世祖本纪迁太傅领京畿大都督北齐书慕容俨列传授俨京畿南靣都督北齐书莫多娄贷文列传中兴初除伏波将军领虞候大都督位至领军将军恒检校虞候事督兵马糺察盗贼谨案北齐以京畿大都督领京城诸兵当时多由懿亲授任正如今步军统领之职又有京畿南靣都督分地管辖当如今翼尉之职而虞候大都督掌率兵糺察盗贼则当如今巡捕五营之职又考北齐书崔昻传称议曺律令京畿宻狱多委之元韶传称幽于京畿地牢是京畿府又主刑狱其于今步军统领衙门职掌尤为相合也隋书百官志北齐城门寺置校尉二人掌宫殿城门管籥谨案北齐城门寺兼掌宫殿城门管籥则亦合今䕶军步军两统领之职而为一也后周通典后周官品正四命地官司门下大夫正三命地官小司门上士夏官武环率武候率上士正二命地官宫门城门中士正一命地官宫门城门下士文献通考后周司门上士下士掌皇城十二门之禁令唐六典后周置武环率武候率下大夫各二人后周书齐王宪列传我虞候大都督也谨案周有门正上士掌门闗启闭为禁卫之职已别着于䕶军统领表内至司门大夫以下各官则即汉城门校尉之任实如今之提督九门也其武环率武候率为执金吾遗职故亦并着于表焉隋隋书百官志隋城门局校尉二人直长四人左右武候大将军一人将军二人掌昼夜巡察执捕姦匪炀帝改左右候卫所领名佽飞通典隋门下省统城门局校尉二人大业三年又𨽻殿中省十二年又减一人后又改校尉为城门郎置四人又𨽻门下省谨案隋城门局兼掌宫门京城门管钥而左右武候亦主烽候道路水草所置各有司存今故互见于前锋䕶军统领表以着其实云唐唐六典左右金吾卫大将军各一人正三品将军各二人从三品掌宫中及京城昼夜巡警之法以执御非违旧唐书职官志左右金吾卫大将军各一员将军各二员掌京城昼夜巡警之法凡翊府及同轨等五十府皆属之其属长史録事叅军仓兵骑胄四曺㕘军司阶中候司戈执戟翊府中郎将左右郎将兵曺校尉旅帅队正副队正新唐书百官志左右金吾卫上将军各一人大将军各一人将军各二人掌京城巡警凡大功役则与御史循行兵曺㕘军事掌翊府外府武官骑曹𠫭军事掌外府杂畜簿帐胄曺𠫭军事掌兵械公廨长史各一人録事㕘军事各一人仓曺𠫭军事各二人兵曹𠫭军事各二人骑曺𠫭军事各二人胄曺𠫭军事各一人左右司阶各二人左右中候各三人左右司戈各五人左右执㦸各五人左右街使各一人判官各二人左右翊中郎将府中郎将掌领府属督京城左右六街舖巡警以果毅二人助巡探刘肃大唐新语金吾卫佐李元成赵璘因话录栁元公初拜京兆尹将赴府上有神䇿军小将乘马不避公于街中杖杀之宪宗诘公専杀状曰卿何不奏公曰臣只合决不合奏上曰合是何人奏公曰在街中本街使金吾将军奏若在坊内则左右巡使奏上乃止谨案街坊之别雍录谓其最当城中而南者为朱雀门街朱雀东十坊皆有直街北自宫城之安上门而南极乎京城南靣之隂是为朱雀街东之第一街朱雀西十坊之西亦有直街自北彻南是为朱雀街西第二街自余十坊可随朱雀东西而命其方皆南北相㳫毎坊之南皆有横街横街之北是为诸坊之南诸坊之南皆有门自东西以出横街坊之若东若西即坊之左畔右畔也据此则坊在一方之内其东西南北皆有街限之葢坊统于街也金吾将军统察诸街巡使分察诸坊亦以秩之尊卑为职之大小也胡三省通鑑注金吾左右街使各一人掌分察六街徼巡凡城内坊角有武候舖卫士彍骑分守大城门百人大舖三十人小城门二十人小舖五人日暮鼓八百声而门闭乙夜街使以骑卒巡行呌唿武官暗探五更二㸃鼔自内发诸街鼓承振坊市门皆启鼓三千挝辨色而止大唐新语旧制京城内金吾晓暝传唿以戒行者马周献封章始置街鼓俗号冬冬鼔公私便焉宋敏求春明退朝录唐马周始建议置冬冬鼓惟两京有之是京都之制也二纪以来不闻街鼓之声金吾之职废矣孙承泽春明梦余录畨役在唐称为不良人有不良帅主之谨案今步军统领在唐当为金吾上将军之职而所属左右翊中郎将左右郎将则如今之协尉副尉果毅则如今之步军校左右街使则如今之巡捕营而所谓不良帅者则如今之畨役头目也唐六典城门郎四人门仆八百人掌京城皇城宫殿诸门开阖之节奉其管钥而出纳之谨案唐城门郎兼司京城皇城管钥併为一职今亦互见于䕶军统领篇五季五代史晋本纪天福七年右金吾卫大将军梁言使于契丹五代㑹要金吾卫后唐天成三年六月勑金吾每奏左右厢内外平安有类藩方宜改云军国内外并平安五代史卢导列传京城巡检使安从进催百官班迎五代会要城门郎梁开平元年五月改城门郎为门局郎至后唐同光元年十一月却改为城门郎谨案五季金吾卫仅有虚名并无官守而京城巡检使主率兵巡逻实即唐代金吾将军之职也宋宋史职官志左右金吾街司左右金吾仗司掌清道徼巡玉海淳化五年八月判左右金吾街仗魏丕以新募千余人引对崇政殿太宗亲选得五百七十人其中取身品优者三人为等分四营营设五都都有员僚节级一如禁兵之制命田守信知右街事帝以京师浩穰街司循警用禁军非旧制特命左右街各置千人优以廪给使传唿备盗至是始分营部令魏丕更召募以充其数至道元年八月阎承翰等为金吾都监绍兴二年三月二十八日诏街仗司以二百人为额通雅明之锦衣卫为宋金吾街仗淳化置金吾四营魏丕新募太子亲选如禁兵之制者是也李焘续资治通鑑长编仁宗嘉祐七年皇城司逻卒吴清奏富人张文政杀人有司鞫问无状司马光皇城司巡察亲视官表臣等伏闻皇城司亲事官奏报有百姓杀人私用钱物休和事下开封府推鞫皆无事实欲乞元初巡察人照勘其皇城司庇䕶不肯交付臣等切详祖宗开基之始人心未安恐有大姦隂谋无状所以躬自选择左右亲信之人使之周流民间宻行伺察当是之时万一有挟私诬枉者则斧钺随之是以此属皆知畏惧莫敢为非今海内承平已踰百年上下安固人无异望世变风移宜有釐革而因循旧贯更成大弊乃至帝室姻亲诸司仓库悉委此属㢘其过失广作威福公受货赂所爱则虽有大恶掩而不问所憎则举动语言皆见掎摭臣等常病国家择天下贤才以为公卿百官而犹不可信顾任此厮役小人以为耳目岂足恃哉今乃妄执平民加之死罪使人幽絷囹圄横罹楚毒幸而不自诬服仅能辨明若更不聴有司诘问元初巡察之人少加惩戒臣恐此属无复忌惮愈加恣横使京师吏民无所措其手足此岂合祖宗之意哉伏望朝廷指挥皇城司令送元初巡察人下开封府推问本情或别有仇嫌或察访卤莽各随其状依法施行仍自今后永为定制庶可以塞欺罔之源絶侵冤之门以全国家至公之道谨案宋会要皇城司在内最为烦剧掌宫城出入禁令权亚殿巖当如今䕶军统领而所辖逻卒得司京城访缉之政则又兼有步军统领职事矣宋史职官志左右军巡司判官各二人分掌京城争鬭及推鞫之事左右厢公事干当官四人掌推覆推问凡鬬讼事轻者聴论决元祐二年置左右二厢三年置军巡院判官一员建炎三年令城外内分南北左右厢各置厢官以聴民之讼分使臣十员以缉捕在城盗贼分六都监界分差兵一百四十八舖以巡防烟火谨案宋都城缉捕诘禁之事皆専属之开封尹及临安安抚使故于开封府置军巡司判官葢即今步军统领衙门员外郎等官之职而临安府所置左右厢缉捕各官则即如今巡捕五营之职也辽辽史百官志五京都虞候司职名都虞候上京都虞候司东京都虞候司南京都虞候司西京都虞候司中京都虞候司五京警巡院职名某京警巡使某京警巡副使上京警巡院东京警巡院中京警巡院南京警巡院西京警巡院东京军巡院东京军巡使中京巡逻使司中京巡逻使耶律昱开泰间为中京巡逻使金金史百官志武卫军都指挥使司都指挥使从三品副都指挥使二员从四品副都一员从四品判官一员掌防卫都城警捕盗贼钤辖司钤辖十员正六品都钤辖四员从七品都将二十员从九品掌管辖军人防卫警捕之事京城开阳宣仁安利平化通逺宜照利川崇徳迎秋广泽顺义迎朔顺常广智十四门尉从七品副尉正九品诸京警巡院使一员正六品掌平理狱讼警察别部总判院事副一员从七品掌警巡之事判官二员正九品掌检稽失签判院事谨案自北宋以后都城巡徼不复设有専职至金始置武卫都指挥以掌其事葢即唐代金吾之职而钤辖司则如今之巡捕各营故亦𨽻属于武卫司也元元史百官志大都留守司留守秩正二品掌守卫宫阙其属大都城门尉秩正六品尉二员副尉一员掌门禁启闭管钥之事至元二十年置以四集赛为之二十四年复以六卫亲军𠫭掌凡十有一门曰丽正曰文明曰顺承曰平则曰和义曰肃清曰安贞曰健徳曰光熙曰崇仁曰齐化每门设官如上虎贲亲军都指挥使司秩正三品管领上都路原籍军人置都指挥使三员副都指挥使二员佥事二员经厯一员知事照磨兼承发各一员令史七人译史通事知印各一人典吏二人镇抚二员都目二员大都路兵马都指挥使司凡二秩正四品掌京城盗贼姦伪鞫捕之事都指挥使二员副指挥使五员知事一员提控案牍一员吏十四人至元九年改千户所为兵马司𨽻大都路而刑部尚书一员提调司事凡刑名则𨽻宗正且为宗正之属二十九年置都指挥使等官其后因之一置司于北城一置于南城司狱司凡三秩正八品司狱一员狱丞一员狱典二人掌囚系狱具之事谨案元史兵志仁宗延祐七年五月诏留守司及虎贲司官亲率衆于夜巡逻是元代都城巡徼实属留守虎贲二司之事葢大都留守兼有今提督九门之职而虎贲司为上都路原籍军人则如今之京营也其大都路兵马司掌鞫捕奸盗亦与今巡捕营之职相合自明代沿其旧名改设文秩遂为五城司坊之称而溯厥源流实当为金吾街使之比今仍系之于此表又考元史载皇庆元年丞相奏每嵗幸上都于各宿卫中留卫士三百七十人以备巡逻今嵗多盗贼宜增百人制可仍命枢宻与中书分领之据此则元代于各军司常制之外又别有巡逻军为随时所调拨矣明孙承泽春明梦余录明初置锦衣亲军指挥使司以镇抚司理卫中刑名如列卫而兼简军匠所谓南镇抚司也北镇抚司本添设专理诏狱成化十四年始给印分司得直逹上下法司覆提领卫事者恒以都指挥都督或恩功或寄禄凡盗贼姦宄街涂沟渠宻缉而时省之凡奉㫖鞫狱录囚事与三司从事凡比试监焉明史刑法志东厰之设始于成祖锦衣卫之狱太祖尝用之后已禁止其复用亦自永乐时厰与卫相倚故言者并称厰卫初成祖起北平刺探宫中事多以建文帝左右为耳目故即位后专倚宦官立东厰于东安门北令嬖暱者提督之缉访谋逆妖言大奸恶等与锦衣卫均权势葢迁都后事也然卫指挥纪纲等用事厰权不能如至宪宗别设西厰以汪直督之所领缇骑倍东厰势逺出卫上以万安言革罢正徳元年命邱聚领东厰又设西厰以命谷大用皆刘瑾党也两厰争用事遣逻卒刺事四方天下皆重足立而卫使石文义亦瑾私人厰卫之势合矣瑾又改惜薪司外薪厰为办事厰荣府旧仓地为内办事厰自领之京师谓之内行厰虽东西厰皆在伺察中加酷烈焉瑾诛西厰内行厰俱革独东厰如故张鋭领之与卫使钱宁并以缉事恣罗织厰卫之称由此着世宗时厰权不及卫万厯初冯保兼厰事与张居正兴王大臣狱欲族高拱卫使朱希孝力持之拱得无罪卫犹不大附厰也及天启时魏忠贤以秉笔领厰事用卫使田尔耕镇抚许显纯之徒专以酷虐钳中外而厰卫之毒极矣凡中官督东厰者曰督主东厰之属无専官掌刑千户一理刑百户一亦谓之贴刑皆卫官其𨽻役悉取给于卫锦衣卫狱者世所称诏狱也太祖悉焚卫刑具诏内外狱太小咸经法司成祖幸纪纲令治锦衣亲兵复典诏狱遂用其党缘借作奸数百千端纲诛其徒稍戢至正统时复张天顺末祸益炽朝野相顾不自保镇抚司职理狱讼初止一司洪武十五年添设北司専理诏狱然大狱经讯即送法司拟罪未尝具狱词成化元年始令覆奏用𠫭语法司益掣肘十四年增铸北司印信一切刑狱毋闗白本卫即卫所行下者亦径自上请可否卫使毋得与闻故镇抚职卑而其权日重然厰卫未有不相结者狱情轻重厰能得于内而外廷有扞格者卫则东西两司房访缉之北司拷问之鍜錬周内始送法司即东厰所获亦必移镇抚再鞫而后刑部得拟其罪故厰势强而卫附之厰势稍弱则卫反气凌其上及后中官愈重而卫使无不竞趋厰门甘为役𨽻矣谨案都城为四方会极民物繁故董正之司自古特加慎重周官以门大夫讥察门禁以禁杀戮以下诸职防治竒衺法制最为周宻汉时执金吾城门校尉分建两官而又有司𨽻校尉以刺举不法所率中都官徒金吾缇骑至千有余人而都官从事亦得纠察京师及近郡威势甚盛故后汉书鲁㳟傅称司𨽻典司京师四方是则三国志程暁传亦称司𨽻校尉督察京辇葢所以杜姦萌而肃治化诚不可不崇其任也自唐迄宋其职渐轻逮明复设锦衣卫寄以缉除奸宄之责其初制原未尝倚以断狱而永乐以后委畀益亲于是锦衣堂上官与镇抚司理刑官皆得独専狱事凭势作奸浸成弊薮其后又与东厰相为狼狈朋窃威福残虐忠良逮其末造而饮章告宻寃滥相仍惨酷殆无人理举朝野性命一聴之武夫宦竖之手元气澌灭害钟家国葢至明代为已极矣我朝置步军统领之职掌管门禁提督京营特简亲信重臣以膺斯任纲维整饬法令谨严振锄奸剪恶之风开通隠逹情之路百官以正万民以察规条凛肃中外乂安诚千古所无之隆矩也钦定厯代职官表卷四十六钦定历代职官表卷四十七钦定四库全书钦定厯代职官表卷四十七火器健鋭虎鎗各营表火器健鋭虎鎗各营国朝官制火器营总统六人掌教演火器之政令初康熈三十年始置火器营设鸟鎗䕶军每人各给鸟鎗一八旗各给子母礮五专司练习火器以王公大臣兼领初无定员雍正年间始定置六人干隆十年以朝阳门内隆福寺前官房一所为火器营公署三十八年移住一半于广仁宫后之御河旁别为一营以去城市逺俾得専心训练焉火器营左右翼翼长各一人八旗掌闗防营总每旗各一人鸟鎗䕶军㕘领每旗各一人副鸟鎗䕶军㕘领每旗各二人兼管礮位每旗各一人委署鸟鎗䕶军㕘领每旗各四人又五品顶带花翎委署鸟鎗㕘领十人鸟鎗䕶军校每旗二十八人笔帖式毎旗各二人掌训练火器较试以时每嵗秋后于芦沟桥演放子母礮咸率其属以从事焉其所移住御河旁一营兼在昆明湖教习水战营总干隆二十九年置鸟鎗䕶军㕘领初设十六人均以旗员兼任雍正三年省察哈尔八旗䕶军㕘领改入火器营定为专设之缺干隆二十九年省八人又初制有鸟鎗骁骑㕘领二十四人鸟鎗骁骑校一百十二人干隆三十五年省骁骑㕘领以骁骑校额併入䕶军校内即以副䕶军㕘领兼管礮位及委署䕶军㕘领皆如今额又有鸟鎗蓝翎长毎旗二十八人八旗满洲䝉古每佐领下鸟鎗䕶军六人礮骁骑一人健鋭营总统无定员掌健鋭营之政令督率所属以时训练干隆十四年于八旗前锋䕶军内简云梯精卒千人从征金川会其酋詟威请命经略大学士忠勇公傅恒承诏受降功成凯旋因命以其衆特立为健鋭云梯营于香山实胜寺傍建屋以居之其官属皆设为定额而以王公大臣兼理营务有缺则请㫖特简焉健鋭营左右翼翼长各一人八旗前锋㕘领每旗各一人副前锋㕘领每旗各一人委署前锋㕘领每旗各二人前锋校共五十人副前锋校共四十人笔帖式四人前锋军演习水师教习汉人侍卫十人把总十人掌帅领营卒习云梯马歩射鸟鎗驰马跃马舞鞭舞刀之技每遇巡幸则分其军十之二以共随扈之事又于昆明湖置赶缯船八艘以教水战驾船驶风咸精于其艺焉翼领等官俱干隆十四年置委署前锋㕘领副前锋校水师教习侍卫俱干隆十八年增置水师把总由天津及福建水师营选送天津四人福建八人又蓝翎长共五十人前锋千人委署前锋千人养育兵百人水手七十二人三旗虎鎗营总统一人三旗总领各二人虎鎗长每旗各七人虎鎗副长每旗各七人笔帖式六人掌以虎鎗翊从凡遇车驾蒐狩虎鎗总统总领日以十人佩虎鎗于前导侍卫前行安营后侦虎豹出入备伏弩箭犁刀行田遇大兽则列鎗从之奉㫖殪虎或追踪或寻山得则具奏以献将首先刺虎一二人名奏闻初康熈二十三年黒龙江将军进精骑射善杀虎新满洲四十人至京分𨽻上三旗始置虎鎗营设官以领之三旗虎鎗人共六百人于侍卫㕘领亲军校亲军前锋校前锋䕶军校䕶军骁骑校骁骑领催及闲散人内选用初制设三百六十人雍正元年增置每旗各八十人内虎鎗人四百八十人学习虎鎗人一百二十人虎鎗总统总领马褂以黄色鎗长以红色虎鎗人以白色衿均镶以青干隆三年始铸给闗防焉厯代建置谨案荀子称齐之技击不可以遇魏之武卒魏之武卒不可以直秦之鋭士自古有国家者于兵制常额之外必有选锋之军训练之衆教养于平时而收其效于一旦以资臂指而壮声灵所闗至鉅我朝法制周宻军威宣鬯康熈中特置火器营以练习鎗礮虎鎗营以格殪勐兽政一令专技精艺熟为前代所未有我皇上圣武维扬万方震叠自嵗己巳始以云梯胜兵剏置健鋭营于香山劲旅如云无不一当千百复以嵗时亲临简閲号令严明节制有方屹为干城腹心之选嗣是王师挞伐所至荡平捣穴擒渠多恃是军之宣劳着绩仰见睿谟广运条画精详储材豫而收效逺实为超轶前代谨以列史所载详加考核如汉之八校尉唐之神䇿军宋之四上军辽之皮室舒新军虽其勇练皆不足以当今之万一而特选精卒别设营制其用意尚有略相仿彿者至火器之制自古所无凡史所谓礮者皆以机发石而已元初得西域礮攻金蔡州城始用火然其造法不传后亦罕用至明成祖平交阯得神机鎗礮法因置神机营以肄习之行军之用火器实权舆于此故求之前代尤无足以相拟惟当时或以善射或以习弩亦为之别置一军则一技专长未尝不可援为比附用是取其近似征摭大略着之于篇庶俾列代得失之由借以考见一二其实国家制度之尽善教训之有方亘古无伦初非秦汉以降武备弛缺者所得相提而并论也三代李善文选註周有七萃之士萃聚也亦犹传有七舆大夫聚集有智力者为王之爪牙谨案周制有六军三军之名虽未尝别立一军如我朝之健鋭营然考六韬练士篇太公曰军中有大勇力敢死乐伤者聚为一卒名曰冐刄之士有鋭气壮勇强暴者聚为一卒名曰䧟阵之士有竒兵长剑接武齐列者聚为一卒名曰勇鋭之士有披距伸钩强力多力溃破金鼓絶灭旌旗者聚为一卒名曰勇力之士有踰高絶逺轻卒善走者聚为一卒名曰冦兵之士其曰聚为一卒则七萃之义也葢萃亦聚也呉子图国篇云民有胆勇气力聚为一卒乐以进战効力以显其忠勇者聚为一卒能踰高超逺轻足善走者聚为一卒亦与太公六韬同皆沿七萃之制则略如今之健鋭营矣图国篇又云一军之中必有虎贲之士力轻扛鼎足轻戎马搴旗取将必有能者若此之等选而别之爱而贵之是谓军命亦如今之健鋭营甲于诸营也凡此虽未独立军名而义可互証故附识于此穆天子传天子西游射于中口命虞人掠林有虎在于葭中天子将至七萃之士髙奔戎生捕虎而献之天子命为柙畜之东虞是曰虎牢谨案周书世俘第四十武王狩禽虎二十有二猫二麋五千二百三十五犀十有二氂七百二十有一熊百五十有一罴一百一十有八豕三百五十有二貉十有八麈十有六麝五十麋三十鹿三千五百有八当时擒虎之多至二十有二他勐兽无论虽事见逸书未能一一征信要可与今虎鎗营职掌互証焉郦道元水经注颜师古汉书注皆引七萃之士生捕虎之文王融曲水诗序称七萃连镳虞羲诗亦云云屯七萃士葢周制于虎贲之外别有此七萃之士其勇力足以捕勐兽正如今之有虎鎗营也惟是虎虽可以力毙而难以生擒伏读御制丛薄行云丛薄之中闻有虎三子逐逐随其母鎗毙于菟及一子其子曵尾藏深莾恶兽应弗留余孽是非所云不探卵因命生擒观壮材羽林徼皆暴怒两人搏一何足云一人独攫诚堪诩其名乃曰见多尔索伦侍卫中英楚手尾挈领安且详须臾虎兕入柙掳被斑绔白渉铺张岂似今朝万目覩喜亦讵为万目覩适有新归化布鲁天藻煌煌赋事征实葢负嵎巨虎非用虎鎗及虎神鎗利器难以就殱惟小虎乃可生捕耳穆天子传生捕虎之文究属夸饰无闗典要也秦汉汉书百官公卿表中垒校尉掌北军垒门内外掌西域屯骑校尉掌骑士歩兵校尉掌上林苑门屯兵越骑校尉掌越骑长水校尉掌长水宣曲胡骑又有胡骑校尉掌池阳胡骑不常置射声校尉掌待诏射声士虎贲校尉掌轻车皆武帝初置有丞司马汉书刑法志武帝平百粤内増七校外有楼船皆嵗时讲肄修武备晋灼注百官表中垒屯骑歩兵越骑长水胡骑射声虎贲凡八校尉胡骑不常置故此言七校程大昌雍録其八屯校尉惟中垒射声虎贲屯骑当在城中而四屯悉在城外故歩兵校尉掌上林苑门之兵越骑校尉掌越人内附之骑长水校尉则掌胡骑之在长水宣曲者也胡骑校尉则掌胡骑之在池阳者也总都城而言所屯则上林在城西南长水宣曲在城东南胡骑在城北渭水之外马端临文献通考山斋易氏曰案刘屈氂传太子使如侯持节发长水及宣曲胡骑皆已装令侍郎莾通使长安追捕如侯告胡人曰节有诈勿聼也遂斩如侯引骑入长安葢中垒在北军而歩兵在上林苑门长水兼掌长水及宣曲胡骑则在长水及宣曲皆在长安城外颜师古以长水在今鄠县东长水乡是知八校分屯不专在一所虽同名北军而各以校尉领之不属中尉之北军此八校尉所以自列于城门校尉之后而中垒校尉亦别掌北军垒门内外不属金吾也葢金吾秩中二千石而八校尉皆秩二千石其位亦重矣季本礼疑图案八校尉之置所以分中尉之权也八校尉之军旧皆三辅畨上为中尉之所专统特以中垒令丞设军垒别置精兵以备警急耳今中垒升为校尉专掌垒门屯兵不属中尉葢八校尉之所掌者取选募之精兵分屯城内但其所领事有时在外如长水池阳之类故其分屯不常专在一所而实则犹存城内北军之名也惟中垒犹与中尉相闗而中尉之所掌已分执金吾之职尚不废徼循京师与戍中都官之旧耳此武帝虑患防奸之术也但章氏谓武帝既增校尉恐中垒之权太重则明指中垒统七校尉如光武之以北军中候监五营校尉也殊不知中垒与七校本皆秩二千石不相统属自足相制乌得云中垒之权太重耶又三辅黄图谓中垒屯骑虎贲歩兵越骑长水胡骑射声八营宿卫王宫亦非矣葢此八营即八军也岂以光武时并为五营校尉皆掌宿卫兵而遂谓八校尉亦同其制欤大抵章氏之説本于补兵志多杂后来改更之制不若易氏考究之精详也谨案汉制以南军掌宿卫如今之前锋䕶军营北军掌徼循京师如今之歩军营与火器健鋭诸营职掌均不相合惟刑法志谓武帝内增七校外有楼船皆嵗时讲肄修武备是武帝于北军之外募增七校以为劲兵专备征伐无宿卫徼循之事其材力超越特出诸军之上颇近今之火器健鋭诸营考之于史李陵传汉遣贰师代大宛使陵将五校兵随后霍光传发材官轻车北军五校士赵充国传有诏将八校尉与骁骑都尉金城太守合疏捕山间虏元帝本纪永光二年西𦍑反以太常任千秋为奋威将军别将五校并进是当时出兵征讨皆借八校之力可知其勇鋭实甲于诸军也今核其职掌长水校尉屯长水宣曲胡骑校尉屯池阳与今健鋭营别驻香山者其制正同越骑校尉如淳谓越人归附以为骑也山堂攷索及文献通考谓募知越人事者为越骑越人习水战故用之亦与今健鋭营掌练习水师者相合而歩兵校尉掌上林苑门屯兵则今健鋭营倣效圆明园䕶军营该班值宿之制每日以㕘领一人前锋校前锋十名守卫静宜园宫门亦其遗意至射声校尉掌待诏射声士服䖍曰射声工射者也是独以一技名官与今火器之设为专营者亦差相仿彿矣汉书宣帝本纪应募佽飞射士注服䖍曰周时度江越人在船下负船将覆之佽飞入水杀之汉因以材力名官如淳曰吕氏春秋荆有兹飞得宝劔于干将渡江中流两蛟绕舟兹飞拔劔赴江刺两蛟杀之荆王闻之仕以执圭后世以为勇力之官兹佽音相近臣瓒曰本秦左弋官也武帝太初元年改曰佽飞官有一令九丞在上林苑中结矰缴弋凫雁嵗万头以供祀宗庙师古曰取古勇人以名官熊渠之类是也亦因取其便利轻疾若飞故号佽飞谨案佽飞亦汉之精兵有一令九丞以领之别屯上林苑中考汉书载赵充国将兵伐先零宣帝遣其子右曺中郎将卭将期门佽飞为支兵冯奉世为右将军伐西𦍑亦将越骑佽飞以徃是当时调发多及此兵葢亦取其骁㨗可用正如今之健鋭营也汉书百官公卿表水衡都尉有辑濯令丞注如淳曰辑濯官船也师古曰辑读与楫同音集濯音直孝反皆所以行船也汉书刘屈氂列传发辑濯士以予大鸿胪商邱成颜师古註辑濯主用辑及濯行船者也短曰辑长曰濯汉书枚乘列传遣羽林黄头循江而下注苏林曰羽林黄头郎习水战者也师古曰邓通以櫂船为黄头郎应劭汉官仪髙祖命天下选能引闗蹶张材力武勐者以为材官楼船常以秋后讲肄各有员数谨案汉初即置楼船士故杨仆尝为楼船将军而地理志庐江郡亦有楼船官葢主以水军习战者然此皆郡国所置不必尽在都城惟辑濯令丞所领有辑濯士刘屈氂发之以与卫太子战而黄头郎又属之羽林此则舟师之在长安者正如今健鋭营有演习水师之比矣王应麟玉海汉初军制弩则有弩将射则有楼烦将长鉟都尉以长鉟为职谨案弩将楼烦将长鉟都尉皆各以其技自成一队亦颇近今之火器营也后汉书百官志屯骑校尉一人司马一人越骑校尉一人司马一人歩兵校尉一人司马一人长水校尉一人司马胡骑司马各一人射声校尉一人司马一人不属北军中候后汉书何进列传是时置西园八校尉以小黄门蹇硕为上军校尉虎贲中郎将袁绍为中军校尉屯骑校尉鲍鸿为下军校尉议郎曺操为典军校尉赵融为助军校尉淳于琼为佐军校尉又有左右校尉谨案东汉省八校为五校领属于北军中候则已同为宿卫之兵与西京之各置别营者有别然考后汉纪传所载如耿秉副窦宪发北军五校击匈奴行车骑将军邓鸿将北军五校士讨叛胡刘尚发北军五营征羌邓隲将北军五校击凉郡叛羌车骑何熈将五校营士击乌桓羌入河东使北军中候朱宠将五营士屯孟津屯骑班雄将五营兵屯长安三辅征西马贤将五校士屯汉阳执金吾张乔以五校士屯三辅窦武张奂何进皆以五营士屯都亭是当时摧锋䧟阵亦仍以五校为胜兵则与西京之制固不甚相逺也至西园八校尉则皆特置之军虽以宦官统领贻讥史册而推其本意葢亦仿西京八校而设所以练习武备耳三国三国蜀志秦宓列传拜左中郎将长水校尉董和列传胡博厯长水校尉廖立列传后主袭位徙长水校尉三国蜀志张裔列传裔以射声校尉领留府长史三国蜀志向朗列传后主践阼为歩兵校尉三国蜀志杨洪列传为越骑校尉三国吴志三嗣主列传太平二年歩兵校尉郑胄谨案据三国志所载则蜀汉孙呉各有五校畧如东汉之制至曹魏虽置有此职然考裴松之注引魏氏春秋称阮籍闻歩兵校尉阙厨多美酒营人善酿酒求为校尉遂纵酒昏酣遗落世事则是魏世五校已为冗职无复两汉之任至晋而遂从省併宋代虽复置亦仅存虚名故并略而不着云晋晋书职官志二卫始制前驱由基彊弩为三部司马各置督史又置武贲羽林上骑异力四部并命中为五督宋书百官志晋太康十年立射营弩营置积射彊弩将军主之谨案晋之由基司马异力督葢特选精鋭者为一部当如今之健鋭营而射营弩营则如今之有火器营也宋齐梁陈谨案自南北朝以后五校尉及积弩积射彊弩等将军皆为虚名以授军功得官之人并无职掌今不复採列谨识于此北魏北齐后周隋唐新唐书兵志至徳二载置衙前射生手千人亦曰供奉射生官又曰殿前射生手分左右厢总号曰左右英武军上元中以北衙军使卫伯玉为神䇿军节度使镇陜州中使鱼朝恩为观军容使监其军初哥舒翰破吐蕃临洮西之磨环川即其地置神䇿军以盛如璆为军使及安禄山反如璆以伯玉将兵千人赴难伯玉与朝恩皆屯于陜时边土䧟蹙神䇿故地沦没即诏伯玉所部兵号神䇿军以伯玉为节度使与陜州节度使郭英乂皆镇陜其后伯玉罢以英乂兼神䇿军节度代宗即位以射生军入禁中清难皆赐名宝应功臣故射生军又号宝应军广徳元年代宗避吐蕃幸陜朝恩举在陜兵与神䇿军迎扈悉号神䇿军天子幸其营及京师平朝恩遂以军归禁中自将之然尚未与北军齿也永泰元年吐蕃复入㓂朝恩又以神䇿军屯苑中自是寖盛分为左右厢势居北军右遂为天子禁军非它军比徳宗即位神䇿兵虽处内而多以禆将将兵征伐徃徃有功贞元二年改神䇿左右厢为左右神䇿军特置监句当左右神䇿军以宠中官而益置大将军以下又改殿前射生左右厢曰殿前左右射生军亦置大将军以下俄改殿前左右射生军曰左右神威军置监左右神威军使左右神威军皆加将军二员自肃宗以后北军増置威武长兴等军名数颇多而废置不一惟神䇿神威最盛其后京畿之西多以神䇿军镇之皆有屯营十四年又诏左右神䇿置统军以崇亲卫如六军时边兵衣饟多不赡而戍卒屯防药茗蔬酱之给最厚诸将务为诡辞请遥𨽻神䇿军禀赐遂赢旧三倍繇是塞上徃徃称神䇿行营皆内统于中人其军乃至十五万元和三年废左右神威军合为一曰天威军八年废天威军以其兵骑分𨽻左右神䇿军及僖宗幸蜀田令孜募神䇿新军为五十四都离为十军令孜自为左右神䇿十军兼十二卫观军容使以左右神䇿大将军为左右神䇿诸都指挥使诸都又领以都将亦曰都头新唐书百官志左右神䇿大将军各一人正二品统军各二人正三品将军各四人从三品掌卫兵及内外八镇兵䕶军中尉各一人中䕶军各一人判官各三人都句判官二人句覆官各一人表奏官各一人支计官各一人孔目官各二人驱使官各二人唐㑹要光启元年四月以田令孜为左右神䇿十军使令孜募新军五十四都每都千人左右神䇿各二十七都分为五军令孜总之谨案唐以十六卫为南衙乃宿卫之兵又有北衙禁军皆开元以后所置而神䇿为北衙兵之一其初本以边兵入卫后遂渐増其额分屯近畿凡征伐四方多用之以取胜唐代京城诸军神䇿为最故唐书以为势居北军右非他军比者是也唐文粹载李庾西都赋称亲兵百万制以神䇿紫身豹首金腰火额猎霞张斾剥犀缀革奋目如虎眦振髯而猬磔柔六钧贯七札别有陈旌赐钺阃外四十依榆闗而作镇拒桞营而开壁其形容甚至则是军之精劲可知当时如刘沔郝廷玉范希朝李晟等本出神䇿军皆为名将其制葢颇近今之健鋭营而射生军则颇近今之虎鎗营特唐代以中官主之浸至尾大不掉骄横日甚逮昭宗既诛宦者遂废神䇿以𨽻六军而唐亦益弱终至灭亡总由其措置失宜无以激士气而固根本耳五季宋玉海宋殿前司有捧日天武左右四厢马军司有龙卫左右厢歩军司有神卫左右厢各有都指挥使毎军有都指挥使都虞候每指挥有都副指挥每都有军使副兵马使宋史职官志捧日四厢管旧城左厢及殿前司马军天武四厢管旧城右厢及殿前司歩军龙卫四厢管新城左厢及马军司马军神卫四厢管新城右厢及歩军司歩军谓之上四军各有左右厢厢各三军礼疑图宋殿前侍卫两司即唐禁内六军之制而捧日天武龙卫神卫之名则又因诸军之散而收神䇿为殿后四军之遗也玉海干徳三年诏郡国选兵之骁勇者部送阙下太祖亲閲之中选者万余人以骑军为骁雄歩军为雄武并𨽻侍卫亲军谨案宋殿前司以捧日天武为上军侍卫司以龙卫神卫为上军通考载建隆元年诏殿前侍卫二司各閲所掌兵练其骁勇升为上军则上军皆以简閲而升与今健鋭营之选前锋䕶军劲卒别置一营者其制颇为相近至骁雄雄武二军虽由郡国部送而别选骁勇立为军额亦即四上军之比故并载于此篇玉海建隆二年幸飞山营閲礮军开宝九年幸西教埸观飞山兵按礮咸平五年置广㨗兵五指挥先是帝闻南方以标枪旁牌为兵器命有司制之令内侍萧延皓取广徳军教习至是试于便殿悉呈其技颇精练帝以为可用特立为是军祥符六年诏在京诸军内选江淮习水卒于金明池试战棹立为虎翼军置营于池侧七年诏诸州简兵有善水者以补神卫水军仁宗即位十有二年幸安肃教场观飞山雄武发礮绍兴未置御前万弩营干道五年复置名曰神劲军叶梦得石林燕语琼林苑金明池宜春苑玉津园谓之四园琼林苑干徳中置太平兴国中复凿金明池于苑北导金水河水注之以教神卫虎翼水军习舟楫因为水嬉宋实録建隆四年四月庚寅内出緍钱募诸军子弟数千人凿池于朱明门外令右神武上将军陈承昭䕶其役将习水战也李心𫝊建炎以来朝野杂记平江许浦水军本明定州海水军旧𨽻沿海制置司干道中改𨽻殿前司以三千人为额五年冬又改为御前水军八年春併归许浦淳熈四年冬以七千为额江隂水军旧自泉州调发干道三年以其劳费奏留屯二千人于江隂军而沿海制置司又别屯千人淳熈末增置四千此外左翼军亦有水军三千摧锋军二千福州延祥寨千人镇江建康池江鄂州御前诸帅亦各有水军其后殿司又有澉浦水军而淮隂靖安唐湾采石诸水军则皆冠以御前水军之号谨案宋飞山营专领礮兵正似今之火器营而广㨗军习标鎗神劲军习弩各名一艺亦属相近至虎翼军领水卒而神卫厢兼有水军则又近今健鋭营之教习水师矣辽辽史兵卫志皇后述律氏居守之际摘蕃汉精鋭为舒新军太宗益选天下精甲置诸爪牙为皮室军合骑五十万国威壮矣辽史百官志左皮室详衮司右皮室详衮司北皮室详衮司南皮室详衮司太宗选天下精甲三万为皮室军初太祖以行营为宫选诸部豪健千余人置为腹心部耶律隆科以功为右皮室详衮司则皮室军自太祖时已有即腹心部是也太宗增多至三十万耳舒新军详衮司应天皇太后置军二十万选蕃汉精兵礮首军详衮司掌飞礮之事弩手军详衮司掌强弩之事谨案辽代选精甲为皮室舒新二军亦如今健鋭营之比而礮首弩手二详衮司则如今之有火器营也金金史兵志旧常选诸军之材武者为䕶驾军海陵又名上京龙翔军为神勇军正隆二年将南伐乃罢归使就佥调后于侍卫亲军四明安内选三十以下千六百人骑兵曰龙翔歩兵曰虎歩金史百官志威㨗军钤辖正六品都辖从九品谨案金之龙翔虎歩军大定间改为拱卫司以谨严仪卫已别系之銮仪卫篇然其初实于亲军内特选精甲以充之则与今健鋭营之制亦颇有相近者故仍互见于此至威㨗军专司弩手则亦今火器营之比也元元史百官志回回礮手军匠上万户府秩正三品至元十一年置礮手总管府十八年始立为都元帅府二十二年改为万户府后定置达噜噶齐万户一员副万户一员经厯知事提控案牍各一员令史四人译史一人镇抚二员千户所三翼达噜噶齐三员千户三员副千户三员百户三十二员弹压六员谨案元代枢宻院大都督府所领诸卫以备宿卫征讨其职掌约畧相同并无选择骁勇别为一营之事惟回回礮手军匠上万户府则即所谓西域火然礮法元初尝以之攻蔡州城者实今火器营所由昉也明明史兵志成祖平交阯得神机鎗礮法特置神机营肄习制用生熟赤铜相间其用鐡者建鐡柔为最西鐡次之大小不等大者发用车次及小者用架用椿用托大利于守小利于战随宜而用为行军要器至嘉靖八年从右都御史汪鋐言造佛郎机礮谓之大将军发诸边镇佛郎机者国名也正徳末其国舶至广东白沙巡检何儒得其制以铜为之长五六尺大者重千余斤小者百五十斤巨腹长颈腹有修孔以子铳五枚贮药置腹中发及百余丈最利水战驾以蜈蚣船所击輙糜碎其后大西洋船至复得巨礮曰红夷长二丈余重者至三千斤能洞裂石城震数十里天启中钖以大将军号遣官祀之明置兵仗军器二局分造火器凡数十种正徳嘉靖间造最多明史职官志神机营设中军左右哨左右掖选勲臣二人提督之其管哨掖官曰坐营坐司亦率以勲臣为之又设把总把司把牌等官嘉靖二十九年设副㕘游佐坐营号头中军千把总等官神机营战兵一营左副将一战兵二营练勇㕘将一车兵三营游击将军一车兵四营佐击将军一城守五营佐击将军一战兵六营右副将一车兵七营练勇㕘将一城守八营佐击将军一城守九营佐击将军一城守十营佐击将军一备兵坐营官一大号头官一谨案明置神机营以肄习鎗礮又置兵仗军器二局以分司制造而火器之制始备然此即京军三大营之一明代自诸卫上直军外战守武备惟恃三营而中叶以后兵柄主之宦官将领尽出纨袴非但不知训练甚至买闲占役尺籍空虚成化中虽尝分其等次以一等者为选锋操练次等者为老家供役而富军惮营操征调率贿将弁置老家数中贫者虽老疲转入一等操练而缺伍名额又每为权贵所隐占支粮则有调遣则无是以军数虽多衰耗实甚非但不可以言精鋭即求其能执兵应操者亦十无一二厯代以来军政之坏葢未有如明之甚者矣钦定厯代职官表卷四十七钦定历代职官表卷四十八钦定四库全书钦定厯代职官表卷四十八盛京将军等官表盛京将军等官国朝官制盛京将军一人副都统三人将军掌镇抚留都安辑旗民董率文武凡军师卒戍田庄粮糈之籍疆域之广轮关梁之要隘咸周知其数以时简稽而修饬之副都统各守分地以賛其治初顺治元年世祖章皇帝定都燕京以内大臣一员副都统二员及每旗驻防章京留守盛京三年改驻防大臣为昂邦章京给镇守总管印康熈元年改为镇守辽东等处将军四年改镇守奉天等处将军干隆十二年改奉天将军为镇守盛京等处将军其副都统二员雍正五年以一员移驻锦州府又増置熊岳副都统一员盛京等处驻防城守尉十人协领十人佐领一百二十四人防御九十有二人骁骑校二百有四人凡盛京驻防之地自将军所治外其所属各城曰兴京曰抚顺曰辽阳曰海城曰葢州曰开原曰鐡岭曰复州曰宁海曰旅顺水师营曰岫巖城曰凤凰城曰锦州府曰熊岳曰小凌河曰宁逺曰中前所曰中后所曰广宁曰巨流河曰白旗堡曰小黒山曰闾阳驿曰义州边门十六曰威逺堡曰英峩门曰鹻厰曰旺清曰叆河曰凤凰城曰法库曰松岭子曰新台曰梨树沟曰白石嘴曰明水塘曰彰武台曰清河曰白土厰曰九关台皆设兵驻守置城守尉协领佐领防御等官各视兵数多寡定额有差以掌巡防讥察之事又有委官一百人皆以七品冠带食领催前锋钱粮干隆二十七年置盛京将军衙门主事一人笔帖式十有一人各处驻防衙门笔帖式十有三人仓官六人分掌行遣案牍及粮储出纳之事吉林将军一人副都统五人将军掌镇守吉林乌喇等处地方缮固镇戍绥和军民秩祀山川辑宁边境副都统各守分地以賛其治初顺治十年始设昂邦章京于宁古塔以镇其地康熈元年改昂邦章京为镇守宁古塔等处将军十五年以宁古塔将军移驻吉林干隆二十二年改为吉林将军吉林副都统康熈十五年置三十一年移驻白都讷雍正三年复置宁古塔副都统顺治十年置白都讷副都统康熈三十一年自吉林移驻三姓副都统雍正十年置阿勒楚喀副都统干隆二十一年置又初置有拉林副都统一员干隆三十四年省吉林等处驻防总管一人协领二十有五人参领一人佐领一百十九人防御八十有一人骁骑校一百十六人管水手四品官二人五品官二人六品官二人凡吉林驻防之地自将军所治外其所属各处曰宁古塔曰白都讷曰三姓曰阿勒楚喀曰拉林曰打牲乌喇曰伊屯曰鄂谟和索啰边门四曰巴延鄂佛啰曰伊屯曰克尔素曰布尔图库苏巴尔汉皆设兵驻守置总管协领参领佐领防御等员各视兵数多寡定额有差职掌与盛京各驻防同吉林理事同知一人狱官一人吉林将军衙门主事一人笔帖式十有二人白都讷副都统衙门委署主事一人各处驻防衙门笔帖式二十有八人管台站笔帖式十有八人管仓笔帖式十有二人仓官七人助敎十人同知掌聼旗民狱讼之事主事等官分掌文案邮传仓储敎习之事初雍正四年设永吉州于吉林长宁县于白都讷置知州知县吏目典史等官俱属奉天府干隆元年省长宁县併入永吉州十二年罢永吉州改设吉林理事同知𨽻于吉林将军焉黑龙江将军一人副都统三人将军掌镇守黑龙江等处地方均齐政刑修举武备绥徕部族控制东陲副都统各守分地以賛其治初康熈二十二年始置黒龙江将军及副都统二十九年移黒龙江将军驻墨尔根三十八年复移驻齐齐哈尔城齐齐哈尔副都统康熈三十七年自墨尔根移置墨尔根副都统康熈四十九年置黑龙江副都统康熈二十二年置黑龙江等处驻防副都统衔总管一人城守尉一人协领十有六人总管七人参领一人副总管二十有六人佐领二百三十八人防御二十有四人骁骑校二百三十一人䕶军校二人管水手四品官四人五品官二人六品官四人管造船四品官一人五品官一人六品官一人凡黑龙江驻防之地自将军所治齐齐哈尔外其所属各处曰墨尔根与黒龙江齐齐哈尔各置水师营曰唿伦布雨尔曰唿兰城曰布特哈曰博尔多皆设兵驻守沿边卡伦四十有六皆遣官率兵防戍置城守尉总管副总管协领恭领佐领防御等官各视兵数多寡定额有差职掌与盛京吉林各驻防同黑龙江将军衙门主事一人理刑主事一人银库主事一人笔帖式十有二人各处驻防衙门笔帖式二十人管台站笔帖式三十有三人六品官二人台站官二人管仓笔帖式六人管官屯七品官四人分掌刑名赋饷邮驿仓储之事雍正四年于黑龙江置泰宁县知县七年省凡旗民狱讼之事改设理刑主事治之厯代建置谨案我朝定制于各省分设八旗驻防官兵以将军副都统为之董辖虽所司繁简略异而职任无殊惟盛京及吉林黑龙江三处将军俱以肇邦重地俾之作镇留都统治军民绥徕边境其政务较繁而委任亦最为隆鉅核其职掌盖即前代诸京留守之比与各省将军之但膺阃寄者不同洪惟我国家肇造大东发祥于鄂多理城相宅于赫图阿拉丕基思辑遂启兴京洎夫圣武布昭版章式廓经营辽沈成邑成都天付有家诞受方国爰于盛京等处分置节帅率师镇守西自唿伦布雨尔北循兴安岭黑龙江而东南跨鸭緑江地方六千里各因形势险要列屯置戍以控扼之兵防周宻条画详明其诸部落举族内附者久已编甲入户同于氓𨽻而沿边以外归化入贡则有若宁古塔东北东南之竒雅喀喇班吉尔汉喀喇赫哲喀喇费雅喀竒勒尔等近者千五六百里逺者四五千里直至于大东海皆岁献土物以时遣官颁赐逺至迩安广轮有截丰水诒谋夐轶万古以前代陪京制度相凖如唐之河南太原宋明之应天皆地当腹里所谓留守守备者不过少异其名实与他州郡无别若北魏之平城元之和林皆其开国旧都而六镇外携诸藩内讧控制殊为无策至辽之东京正在辽阳而东京统军司所属幅仅至长春亦乏长抚逺驭之畧惟金代上京㑹宁府在今吉林城东宁古塔西色齐窝集左右与本朝剏业之地延袤颇合然当时虽分建诸路府州而生聚未繁海陵迁燕以后命毁㑹宁府旧宫殿及诸大第宅仍夷其址而耕种之顿忘旧本世宗始复行营葺屡移诸明安穆昆以实上京而抚辑失宜逮其末季乣军溃叛国势浸弱史所称东极济喇敏乌达噶诸野人之境北自夫余路之北三千余里和罗和屯穆昆为边者亦徒有虚名其规模狭隘本不足拟议万一而设官守卫沿革有因难以槩略今具列如左其未建陪京官职不备者则亦阙而不着云三代马端临文献通考成王命君陈分正东郊成周亦留守之始谨案周以周公君陈毕公相继分正东都后世因尚书有尹兹东郊之文遂以为京尹所自始然洛邑有化导殷顽控置东夏之任故当时皆以同姓懿亲逓临斯土其官守綦鉅非仅京尹之専司民事者所可比拟惟今盛京将军之职较为近之厯代留京之有留守守备其权舆实本于此今故互着于篇而中间因革得失之由亦缘以附见焉秦汉文献通考光武以扶风都尉部在雍县将兵䕶卫园陵故俗称雍营后汉书安帝本纪永初四年二月乙丑初置长安雍二营都尉官百官志安帝以三辅有陵园之守乃复置右扶风都尉京兆虎牙都尉西羌传永初四年春置京兆虎牙都尉于长安扶风都尉于雍如西京三辅都尉故事谨案三辅黄图京辅都尉治华隂左辅都尉治髙陵右辅都尉治郿水经注渭水又东迳郿县故城南引地理志曰右辅都尉治渭水东南迳髙陵县故城北引地理志曰左辅都尉治盖三辅都尉在西汉本典畿辅重兵自光武罢郡国都尉并职太守而兵事亦领之京兆尹及左冯翊右扶风盖如后世以京尹兼留守之比厥后复置郡尉専以䕶卫陵园分地屯守则又如今驻防副都统之职其有京兆扶风而无冯翊者长陵阳陵二县俱已移属京兆故也又考南匃奴传左校尉阎章右校尉张国将黎阳虎牙营士屯五原曼栢冯柱又将虎牙兵留屯五原然则虎牙营本以卫园寝而为居留重兵故又时遣屯戍也三国晋宋齐梁陈北魏顾祖禹史畧初魏都平城于缘边置六镇曰武川曰抚㝠曰怀朔曰怀荒曰柔元曰御夷皆恃为藩卫资给优厚迁洛以后边任益轻将士失所互相仇怨正光四年怀朔镇民挟忿杀其镇将遂反诸镇响应冀并以北竝为盗区魏书罗斤列传除柔元镇都大将荀恺列传迁冠军将军柔元懐荒武川镇大将宇文福列传除散骑常侍都督怀朔沃野武川三镇诸军事征北将军怀朔镇将慕容契列传转都督御夷怀荒二镇诸军事平城镇将又转都督朔州沃野怀朔武川三镇三道诸军事后将军朔州刺史杨椿列传除都督朔州抚㝠武川怀朔三镇三道诸军事平北将军朔州刺史杨钧列传转怀朔镇将阳固列传怀荒镇将万贰北史源怀列传诏为使持节加侍中行台巡行北边六镇赈给贫乏兼採风謡自京师迁洛边朔遥逺怀衔命抚导存恤有方怀朔镇将元尼须贪秽狼籍怀表劾之乃案视诸镇左右要害之地可以筑城置戍及储粮积仗之宜凡表五十八条宣武并从之谨案北魏自道武帝破蠕蠕列置降人于漠南东至濡原西暨五原隂山竟二千里分为六镇皆在代京之北及孝文迁洛以后平城故都实借为屏蔽如今吉林黑龙江之控制东陲以作留都拱卫也当时备置兵戍用资守御其镇都大将镇大将盖如今各驻防副都统之比镇将则如今城守尉防御之比而行台一官持节巡行弹压训练所掌较重则即今将军之职任规画本为尽善特太和之季边任渐轻镇将多不择人贪汚聚歛无所不至而六镇兵卒多见摈抑有同奴𨽻边人解体武备益弛驯致羣盗并起亦由措置乖方有以酿成乱阶耳北齐后周隋唐旧唐书顺宗本纪贞元四年十二月以兵部尚书王绍为东都留守宪宗本纪元和元年十一月以吏部侍郎赵宗儒为东都留守东畿汝都防御使三年五月勅东都畿汝州都防御使及副使宜停所管将士三千七百三十人隋畿汝界分留守及汝州防御使分掌之八月复置东都防御兵七百人九年十月以尚书左丞吕元膺检校工部尚书东都留守旧例命留守赐旗甲与方镇同及元膺受命不赐谏官援华汝夀三州例有赐居守之重不宜独阙上曰此三处亦宜停赐十年十二月东都留守吕元膺请募置三河子弟以卫宫城十二年五月以尚书左丞许孟容为东都留守充都畿防御使十三年三月以同州刺史郑絪为东都留守都畿汝防御使穆宗本纪长庆二年七月以前义武节度使陈楚为东都留守东畿汝防御使本朝故事东都留守罕用武臣今用楚以李穽扰汴宋故也八月以綘州刺史崔宏礼为河南尹兼东畿汝防御副使敬宗本纪寳厯二年八月以崔从检校吏部尚书东都留守东畿汝都防御使文宗本纪大中十一年六月以特进检校司空杜悰充东都留守东畿汝都防御使新唐书地理志开元十一年太原府置尹及少尹以尹为留守少尹为副留守旧唐书元宗本纪开元二十九年以左金吾大将军裴寛为太原尹北京留守王思礼列传为太原尹北京留守河东节度使裴遵庆列传子向为太原少尹兼河东节度副使谨案唐代东京留守掌饬治武备控扼都畿皆以重臣典领与河南尹各为一职葢即今盛京将军之比至东畿汝都防御使及防御副使以率兵巡防为职当如今城守尉等官特唐代皆以留守及河南尹兼之不别授他人葢其所领本防御之兵故即带其使衔耳又唐北都留守即以太原尹兼之其职视东都较轻肃代以后以河东节度使并兼二职则与诸藩镇无异所谓留守府尹者亦仅属虚名矣五季旧五代史唐庄宗本纪同光元年以河东军城都虞候孟知祥为太原尹充西京副留守三年以张宪检校吏部尚书太原尹充北京副留守知留守事明宗本纪北京左右厢都指挥使安金全晋少帝本纪髙祖入洛以帝为北京留守行太原尹知河东管内节度观察事汉髙祖本纪天福十二年车驾南幸以判太原府事刘崇为北京留守谨案五季之君其三皆起于太原故北京最为重地留守有管钥之寄大扺皆以勲戚领之然惟孟知祥张宪所任乃直留守之职若石晋髙祖后汉髙祖则虽带留守虚名其实乃河东节度使与藩镇无以异矣至新五代史唐臣传又有北京巡检使符彦超麾下兵杀永王存霸事其职似不属于留守然主率兵巡防则亦近今之城守尉等官也宋宋史职官志西南北京留守各一人以知府兼之管掌官钥及京城守卫修葺弹压之事畿内钱谷兵民之政皆属焉谨案宋之留守皆以府尹兼之然其职实各有攸司故宋史职官志亦别为一条在各路帅臣之列今仍系之于此表至建炎初于汴京置京城留守及副留守则以髙宗避敌南行因特设是官寄以守御之任与陪京作镇者不同今故畧而不着云宋李元纲厚徳録张文节公知白初叅知政事为宰相王钦若所排及知南京钦若谪分司南京谓必报之而知白待之加厚辽王圻续文献通考辽南面五京留守司俱兼府尹职谨案辽以上京为皇都而留守司亦与四京并置葢以春秋巡幸不常厥居故特置以资弹压然核其职掌大扺民事为多不主兵柄与唐之留守颇不相类今故但着于奉天府表兹不兼及云辽史百官志北面边防官东京兵马都部署司契丹奚汉渤海四军都指挥使司契丹奚军都指挥使司奚军都指挥使司汉军都指挥使司渤海军都指挥使司东京都统军使司东京都详衮司保州都统军司汤河详衮司亦曰南女直汤河司铜州北兵马指挥使司涞州南兵马指挥使司黄龙府兵马都部署司一作都监署司黄龙府铁骊军详衮司咸州兵马详衮司有知咸州路兵马事同知咸州路兵马事咸州乣将东北路都统军使司有掌法道宗大安六年置东北路兵马详衮司亦曰东北面详衮司东北路监军马司有东北路监军马使有管押东北路军马事官东北路女直详衮司北女直兵马司在东京辽州置辽史地理志开州兵事属东京统军司保州𨽻东京统军司来逺城兵事属东京统军司显州兵事属东京都部署司干州兵事𨽻东京都部署司贵徳州兵事属东京都部署司沈州兵事𨽻东京都部署司辽州祺州韩州双州同州咸州兵事属北女直兵马司信州兵事属黄龙府都部署司賔州兵事𨽻黄龙府都部署司湖州渤州兵事𨽻东京统军司郢州兵事𨽻北女直兵马司铜州兵事𨽻北兵马司洓州兵事属南兵马司镇海府兵事𨽻南女直汤河司顺化城宁州衍州连州兵事属东京统军司归州苏州复州兵事属南女直汤河司肃州兵事𨽻北女直兵马司宁江州兵事属东京统军司祥州兵事𨽻黄龙府都部署司洪皓松漠纪闻渤海国契丹旧为东京置留守有苏扶等州中京古白霫城自上京至燕二千七百五十里上京即西楼也谨案辽代建东京于辽阳实有今奉天全省之地而上京之长春州东京之宁江州则其边界所在长春当近白都讷宁江实傍拉林河计其疆域方位今之吉林宁古塔皆不能全𨽻版图广轮未为绵逺然考之百官地理诸志则防守各职规制畧备葢兵马都部署司都统军使司如今之各将军保州统军咸州详衮诸司如今之分驻各副都统指挥使司等官如今之总管城守尉而诸州郡兵事皆𨽻于统军部署等司则如今各处驻防悉总属于将军副都统也金金史地理志上京路海古勒之地金之旧土也国初称为内地天眷元年号上京海陵迁都于燕止称㑹宁府大定十三年复为上京置上京留守司以留守兼本路兵马都总管肇州以太祖胜辽肇基王迹于此遂建为州置招讨司以使兼州事隆州利涉军节度夫余路置节度使承安三年设节度副使海兰路置总管府贞元元年改总管为尹仍兼本路兵马都总管承安三年设兵马副总管率賔路太宗天㑹二年以扎兰路都贝勒所居地瘠遂迁于此因名率賔路节度使承安三年设节度副使哈斯罕路置节度使天㑹七年徙治宁州甞置都统司唿尔哈路国初置万户海陵改置节度使承安三年置节度副使乌尔古徳哷勒统军司后升为招讨司与夫余路近咸平路咸平府总管府安东军节度使东京路辽阳府东京留守司博索府路国初置统军司天徳二年置总管府贞元元年与海兰路总管并为尹兼本路兵马都总管此路皆明安户金史兵志收国元年始置咸州军帅司后为六部路都统司上京及泰州凡六处置每司统五六万人太宗天㑹十年改南京路都统司为东南路都统司治东京以镇髙丽海陵天徳二年又改乌尔古徳哷勒统军司为招讨司以博索路统军司为总管府大定五年又设两招讨司与前凡三以镇边陲东北路者初置乌尔古徳哷勒部后置于泰州泰和间以去边尚三百里宗浩乃奏分司于金山以重臣知兵者为使列城堡濠墙戍守为永制金史白彦敬列传正隆六年调诸路兵使彦敬主㑹宁夫余唿尔哈三路事及降世宗以为哈斯罕节度使完颜福夀列传从博索路兵马都总管完颜黙音通吉义列传迁逹喇部族节度使贞元元年改唐古部族节度使乌雅扎拉列传改博索路总管髙丽惮其威名凡以事至博索路者望见而跪之尼玛哈楚唿列传迁东北路招讨使与完颜思敬有隙思敬为东京留守奉诏至招讨使楚唿不出饯实图美列传改哈斯罕节度使博索路兵马都总管伊喇谙逹列传以招徕边部功迁东北路招讨使图克坦克宁列传厯唿尔哈路节度使海兰路兵马都总管承裕列传改东北路招讨副使完颜安国列传为东北路副招讨丞相襄列传出为东北路招讨都监迁率賔路节度使移海兰路兵马都总管𤓰尔佳衡列传出为上京留守寻改枢宻行院规画边事以修完封界赐诏褒谕谨案金代肇迹上京其疆域袤延与本朝剏业之地广轮最为相合核之史传㑹宁府当在今宁古塔西六百三十里吉林城东北二百余里之色齐窝集左右夫余路在上京之北率賔路在上京之南海兰路又在率賔东南唿尔哈路则在宁古塔之境哈斯罕路在辽阳之南咸平路在开原鐡岭间博索府路与髙丽毗连当在凤凰城东去鸭緑江海口不逺而㑹宁府实居其中当时备设官职率兵镇守其分地以治者有兵马都总管兵马副总管节度使节度副使其専制方面者有东南路都统司东北路两招讨使副招讨使乌尔古徳哷勒招讨使东北路招讨都监建置不一要其大畧葢上京如今之奉天府而夫余海兰率賔哈斯罕唿尔哈乌尔古徳哷勒博索府诸路则如今吉林宁古塔各置帅臣之比其分为东南东北二路者东南都统司即东京留守所治専辖辽东以控驭髙丽东北招讨司则自今宁古塔吉林以及科尔沁喀尔喀诸地无不统属封界极为广逺而𤓰尔佳衡传又有枢宻行院之职则随时建设以治边事事讫即罢非常制也元元史地理志辽阳等处行中书省至元二十四年始立二十五年改东京为辽阳路安抚髙丽军民总管府治辽阳故城开元南京二万户府治黄龙府至元四年更辽东路总管府海兰府硕逹勒逹等路土地旷濶人民散居元初设军民万户府五抚镇北边一曰屯一曰唿尔哈一曰鄂多理一曰托果琳一曰布唿江各有司存分领混同江南北之地其居民皆硕逹勒逹女真之人设官牧民随俗而治元史兵志夫余路屯田万户府世祖至元二十九年以蛮军三百户女直一百九十户于咸平府屯种命本府万户领其事三十一年罢万户府屯田仁宗大徳二年拨蛮军三百户属肇州䝉古万户府依旧立屯肇州䝉古屯田万户府成宗元贞元年以纳延布拉噶齐及打鱼硕逹勒逹女直等户于肇州旁近地开耕为户元史世祖本纪至元二十五年増军戍咸平府以察罕伊埓萨哈勒言其地旧边徼请益兵以备不虞故也谨案今东三省地在辽为东京在金为上京东京元代始罢其制而改设行中书省以镇之与本朝之建立陪京者制度颇为不合然当时所置总管府万户府与今之驻防总管城守尉等其沿革亦有相近者故仍系之此表以着其畧云元史成宗本纪大徳二年四月置和林宣慰司都元帅府以唿喇珠耶律希周纳琳哈喇并为宣慰使都元帅佩虎符四年六月以和林都元帅府兼行宣慰司事五年四月遣推勒特穆尔等犒和林军八月推勒特穆尔等自和林还言和林屯田宜令军官广其垦辟量给农具仓官宜任选人可革侵盗之弊从之七年七月立和林兵马司武宗本纪大徳十一年七月罢和林宣慰司置行中书省及称海等处宣慰司都元帅府和林总管府以太师伊彻察喇为和林行省右丞相中书右丞相哈喇哈斯逹尔罕为和林行省左丞相仁宗本纪皇庆元年二月改和林省为岭北省英宗本纪至治三年二月罢称海宣慰司及万户府改立屯田总管府文宗本纪至顺二年二月以上都留守柰玛台行岭北行枢宻院事太禧宗禋使锦济勒逹朗逹赉等并知院事顺帝本纪后至元三年二月以满济勒噶台为太保分枢宻院镇北边谨案和林为元太祖肇基之地太祖四大鄂尔多世留朔方常以亲王镇守其地统领军马捍御外冦如显宗为晋王世守北边者是也自世祖时诸王纳延等背叛屡扰和林至车驾亲征冦乱始以稍息而其党尚出没边境故岭北特为重镇虽当时未建都号而职守甚鉅行省丞相综治文武当兼有今盛京五部及将军之职其行枢宻院事及知院事镇治北边则即如今之各将军副都统也又考明宗本纪载帝发北边沿边元帅图埒讷万户玛鲁等率兵扈行是当时沿边必各有分镇之官如今之驻防副都统协领等职而史文阙畧其制不可复考矣明明史职官志南京守备一人协同守备一人南京以守备及叅赞机务为要职守备以公侯伯充之兼领中军都督府协同守备以侯伯都督充之领五府事叅赞机务以南京兵部尚书领之其治所在中府掌南都一切留守防䕶之事永乐十九年迁都北京命中府掌府事官守备南京节制南京诸卫所洪熈元年始以内臣同守备景泰三年増设协同守备一人南京卫指挥使凡四十有九分𨽻五都督府者三十有二又亲军卫指挥使司十有七与左府所属十卫右府所属五卫前府所属七卫后府所属五卫并听中府节制各卫领所一百一十有八明官制南京中军都督府留守中卫神䇿卫应天卫和阳卫广阳卫左军都督府留守左卫骁骑右卫镇南卫水军左卫龙虎卫龙虎左卫沈阳左卫沈阳右卫龙江右卫英武卫右军都督府留守右卫水军右卫虎贲左卫武徳卫广武卫前军都督府留守前卫龙骧卫豹韬卫豹韬左卫龙江左卫飞熊卫天策卫后军都督府兴武卫鹰扬卫江隂卫横海卫每卫有镇抚司左右中前后千户所谨案明初以凤阳为中都世宗由兴王入继又以安陆为兴都各置留守司官属而凤阳承天均设知府其制仍如列郡与陪京不同惟南京守备以勲臣统率専管江防实即唐东都留守之比然厯朝皆以内臣协同守备寄军政于阉䜿而公侯伯之为是职者又皆纨袴子弟不谙兵务士卒大都出自市井负贩占役买闲其时诸臣虽间以为言而茍且因循卒无整饬以致阘茸骄惰不可复用崇祯中流冦侵轶江北南中将吏日夕张皇惟惴惴焉倖贼之不东下而已留都兵势积弱未有如明代之尤甚者国家神武开基声灵赫濯而盛京以发祥重地兵防定制倍极精详设镇开屯控扼边徼皇上觐光扬烈每翠华临莅秋郊狝閲赏赉优加复屡命増置兵弁修缮甲仗慎选亲勲俾膺阃寄规模益昭闳逺矣钦定厯代职官表卷四十八钦定历代职官表卷四十九钦定四库全书钦定厯代职官表卷四十九盛京五部等官表盛京五部等官国朝官制盛京户部侍郎一人掌盛京税赋之出纳及官荘旗地嵗输之数谨其储积辨其支给以时稽核而㑹计之嵗终则要其成以聼于在京户部焉盛京自国初设有六部承政㕘政等官顺治元年世祖章皇帝定都燕京悉裁诸旧制官不备设以内大臣等官镇守户礼刑工四曹咸属焉五五年复设礼部十六年复设户部工部康熈元年复设刑部皆置侍郎及其官属三十年又设兵部侍郎于是五部之制始备五部旧各设理事官一人康熈六十年省雍正八年设尚书一人以总五部寻罢之户部经㑹司郎中一人员外郎一人主事一人粮储司郎中一人员外郎一人主事二人农田司员外郎二人主事一人堂主事二人银库掌闗防郎中一人员外郎一人司库一人库使八人掌官荘六品官二人笔帖式二十三人内仓正副监督各一人分掌钱粮仓库租税征收及闗支存贮之政令顺治十四年初置户部满洲郎中二人员外郎五人主事二人司库二人笔帖式十有五人康熈二十九年増设员外郎四人笔帖式八人雍正五年増设汉人郎中一人员外郎二人主事二人干隆三年改户部满洲员外郎一员为银库员外郎八年省汉人员额又省满洲员外郎四人増设满洲主事二人堂主事二人初盛京五部司属皆以本地人员除授雍正五年命在京各部抡员往补其本地人员皆撤回以京曹调用干隆八年诏以京员与本地人员参半除用十八年复谕吏部定议用京员十之七本地人员十之三以归平允焉盛京礼部侍郎一人掌盛京祭祀朝㑹燕飨之仪式及园池果蓏畜牧之用咸辨其物而以供时荐焉礼部左司郎中一人员外郎二人右司郎中一人员外郎二人堂主事一人读祝官八人赞礼郎十有六人笔帖式十人管千丁六品官一人鳯凰城迎送朝鲜官三人助教四人分掌朝仪祀典职贡教习之事员额俱顺治十四年定笔帖式初设十有二人干隆八年省二人又有牧务总管一人掌牧塲乳牛以锦州副都统兼管其属有六品翼领一人七品牧长十有七人八品副牧长十有七人牧副三十有四人副牧副三十有四人皆总辖于礼部焉盛京兵部侍郎一人掌盛京武备及邮驿邉防之政兵部左司郎中一人员外郎二人主事二人右司郎中一人员外郎二人主事二人堂主事二人笔帖式十有二人驿站正副监督各一人驿丞二十九人分掌驻防驿递简稽军实之事员额俱康熈三十年定惟员外郎初置六人干隆八年省二人盛京刑部侍郎一人掌盛京旗民之狱讼㑹奉天府共谳之邉外䝉古讼者㑹扎萨克副台吉共谳之秋审则定其爰书以送在京刑部与各直省同刑部肃纪前司郎中一人员外郎二人主事一人肃纪左司郎中一人员外郎二人主事一人肃纪右司郎中一人员外郎一人主事三人肃纪后司郎中一人员外郎一人主事一人堂主事二人笔帖式三十人赃罚库司库一人库使一人司狱一人分掌讯囚断狱赃罚禁繋之事郎中初置二人康熈二十八年増二人员外郎初置四人康熈二十八年増四人干隆八年又増䝉古二人省满洲四人主事初置三人干隆八年増三人又置堂主事二人笔帖式初置十有五人康熈二十九年増十有四人雍正五年又増五人干隆三十八年以满洲笔帖式一缺改为司狱又雍正五年置刑部汉人郎中一人员外郎二人主事一人干隆八年省盛京工部侍郎一人掌盛京营造工作制器物料及诸色工匠之属凡黄瓦厰席厰灰厰缸厰炸子厰木炭等壮丁咸司其役籍焉工部左司郎中一人员外郎二人主事二人右司郎中一人员外郎二人主事二人堂主事二人笔帖式十有七人银库司库二人库使八人管千丁四品官一人管理烧造瓦料五品官一人管理匠役六品官一人看守大政殿六品官二人分掌营缮制造之事郎中员额顺治十四年置员外郎初置六人干隆八年省二人主事初置四人干隆八年増二人又雍正五年置工部汉人郎中一人员外郎二人主事一人亦干隆八年省又旧置有司匠一人干隆二十九年省盛京内务府镶黄正黄正白三旗佐领各一人骁骑校一人营造司承管催总一人广储司承管司库二人库使十有六人兼领三旗织造库催总三人掌仪司承管催总二人笔帖式三人广宁承管催总一人都虞司承管催总二人笔帖式一人㑹计司承管催总二人笔帖式二人堂主事一人委署主事一人管理三库内管领一人笔帖式十有五人三旗内管领一人掌领达一人仓达三人笔帖式三人掌祗奉三陵守䕶宫殿凡营葺扫除之宜四时品物荐献之礼咸共其事粟谷果蓏鱻薨皮革之着于籍者则辨其数而纳之以储邦用皆佐领率其属经理之而总其成于奉天将军焉镶黄旗正黄旗佐领顺治三年置正白旗佐领顺治八年置各骁骑校康熈十九年置营造掌仪都虞三司催总初各置一员干隆二十九年各増一员㑹计司催总初置三员干隆二十九年省一员广储司司库初置三员后省一员库使初置十员干隆九年増六员堂主事内管领等员俱干隆十九年以来先后増置奉天府尹满洲一人丞汉人一人尹掌留京治化与其禁令丞掌学校考试以为之贰国初设辽阳府知府顺治十四年改建奉天府置尹一人康熈三年増置丞一人干隆三十年始以盛京侍郎兼管奉天府尹事务皆由特简无常员奉天府治中汉人一人通判满洲一人兴京理事通判满洲一人儒学教授汉人一人经厯司经厯汉人一人司狱司司狱汉人一人分掌府属之政令治中通判康熈三年置兴京通判干隆二十八年置教授经厯初皆属辽阳府顺治十四年改𨽻奉天府旋设训导一人后省司狱康熈七年置又初设有奉天府推官一人康熈六年省承徳县知县满洲一人典史汉人一人职掌品秩与大兴宛平二县同员额俱康熈三年置旧有县属巨流河巡检一人干隆四十二年省厯代建置三代金履祥通鑑前编成王八年周公分正东都尚书洛诰命公后蔡沈集传成王留周公治洛谓之后者犹后世留守留后之义尚书序周公既没命君陈分正东郊成周杜佑通典成王命君陈分正东郊成周曰尹兹东郊葢今河南牧之任亦留守之始尚书序康王作册毕分居里成周郊孔安国传分别民之居里成定东周郊境使有保䕶毕公代周公为太师为东伯命之代君陈尚书毕命惟十有二年六月庚午朏越三日壬申王朝步自宗周至于丰以成周之衆命毕公保釐东郊谨案成王营洛邑为东都谓之成周此即后世陪京之制所自始成周在镐京之东八百里而商民所居又在成周王城之东二十五里称为下都説者谓尚书所称东郊即指下都而言故王应麟以下都为保釐大臣所居然殷民宻迩王室风声所树式训非难保釐大臣自当仍在东都王城之中未必即与殷顽错居于下都之地也至周公君陈毕公相继分正东都皆以懿戚重臣膺治洛之任非仅后世守臣可比而据尚书尹兹东郊之文则陪京置尹实本于此故仍繋之于篇以着其朔云秦汉后汉书百官志京兆尹左冯翊右扶风三人汉初都长安皆秩中二千石谓之三辅中兴都雒阳更以河南郡为尹以三辅陵庙所在不改其号但减其秩张衡西京赋封畿千里统以京尹李善注汉书曰内史周官武帝更名京兆尹谨案后汉以长安为西京与东京对举则即如今之盛京其云统以京尹则原西汉初制而后汉之未易尹名即于此可証三辅故事光武徙都洛阳太常卿一人别治长安主知祭事东观汉记光武中兴都洛阳又于南阳置郡张衡南都赋陪京之南居汉之阳薛综注南都在南阳光武旧里以置都谨案东汉卜宅洛阳长安南阳虽并有西都南都之名而其制稍殊葢长安为旧京故仍属司𨽻校尉所部而守臣亦不改尹名尚近后世陪京之制至南阳则守臣但为太守与列郡无异其所谓南都者不过取邑有先君庙之义而已至长安别置太常卿以奉陵庙后汉书百官志不载仅见于三辅故事葢如今盛京之设礼部以奉三陵也三国晋宋齐梁陈谨案曹魏以谯郡许昌长安魏郡与洛阳并号五都而自河南以外其官号并无列郡江左诸朝亦并无别建陪京之制惟晋恵帝幸长安仆射荀藩等与其遣官在洛阳者为留台号曰东西台然其时以故都无主承制行事乃一时权宜之制非定制也北魏魏书韩显宗列传显宗上书曰春秋之义有宗庙曰都无则谓之邑此不刋之典也况北代宗庙在焉山陵託焉王业所基圣躬所载其为神乡福地葢亦逺矣今便同之郡国臣窃不安愚谓代京宜建畿置尹一如故事崇本重旧以光万叶髙祖善之谨案魏自孝文迁洛以后平城故都即改为列郡故官氏志所载官品令太和初定者有代尹其续定者则但有河南尹而无代尹矣韩显宗所言虽称髙祖善之当时实未举行然考肃宗本纪熈平二年十月诏曰北京根旧帝业所基云云是魏在洛京时平城亦尝有北京之称特其官号未备耳北齐北齐书孝昭帝本纪天保五年除并省尚书令干明元帝以长广王湛录并省尚书事后主本纪天统三年以并省尚书左仆射娄定逺为尚书左仆射武平三年以并省吏部尚书髙元海为尚书右仆射元景安列传判并省尚书右仆射源文宗列传并省尚书陇西辛悫羊烈列传迁并省比部郎中崔瞻列传天保初兼并省吏部郎中文苑列传并省主客郎中卢思道并省三公郎中刘珉并省右民郎髙行恭隋书百官志后齐尚书省都令史八人谨案北齐继魏建都于邺而晋阳实为创业之地当时倚为根本故特置尚书省以莅其事隋书百官志虽未备载并省各官职官而以史传㕘考则有录尚书事尚书令尚书左仆射尚书右仆射各部尚书及诸曹郎官规制畧具明代南京并设六部其源葢本于此至并州刺史虽无尹号而据白建传称晋阳国之下都毎年临幸征召差科责成州郡本藩寮佐爰及守宰谘承陈请趋走无暇云云则其任亦极为要剧故多以尚书省长官兼领之如长广王湛以并省录尚书事领并州刺史是也又王晞传载晞尝为并州长史葢晞本孝昭所亲信故付以留司之任殆亦如今府丞之职欤后周后周书武帝本纪建徳六年相并二总管各置官及六府官宣帝本纪大象元年二月诏起洛阳宫移相州六府于洛阳称东京六府河阳幽相豫亳青保七总管受东京六府处分隋书地理志河南郡洛阳有汉已来旧都后周置东京六府魏郡后周曰相州置六府宣政初府移洛太原郡后周置并州六府后置总管废府隋书高祖本纪周太象二年以世子勇为洛州总管东京小冡宰谨案后周称洛阳为东京别置六府以总司留务葢即后世陪京六部之比特史失其官制之详不可复考然观杨勇以总管兼小冡宰则所设当自小冡宰以下而不及六卿正如今盛京五部之但设侍郎也至相并二州为北齐旧都故亦各置六府以镇之然不立都名视东京又为少异云隋隋书炀帝本纪仁夀四年十一月帝幸洛阳诏曰我有隋之始便欲创兹懐雒因机顺动今也其时但成周墟塉弗堪葺宇今可于伊洛营建东京设官分职以为民极大业元年三月诏尚书令杨素纳言杨达将作大匠宇文恺营建东京徙豫州郭下居人以实之五年正月改东京为东都通典河南尹隋初为洛州刺史复为河南内史大业初为荆河州刺史又为河南太守寻为河南尹与京兆同唐六典隋文帝罢郡以州统县改别驾治中为长史司马炀帝罢州置郡罢长史司马置賛治后改为丞又置通守以贰太守京兆河南等为内史汉京兆尹统长安令后汉河南尹统雒阳令魏晋以后皆因之隋初两京置四县増秩为正五品丞尉悉用他郡之人隋书百官志河南尹正三品罢长史司马置賛务一人以贰之从四品次置东西曹掾从五品主簿司功仓户兵法士曹等书佐改行㕘军为行书佐河南洛阳县令并増为正五品其后诸郡各加置通守一人位次太守河南则谓之内史又改县尉为县正寻改正为户曹法曹分司河南洛阳则加置功曹而为三司司各二人谨案隋既于洛阳置东都又改太守为河南尹于是规制始全同京兆然并未别置尚书省葢在京百司行幸则从故东京别无専署观炀帝自东京幸江都以越王侗光禄大夫段达太府卿元文都检校民部尚书韦津等总留后事足知陪京衆务皆出一时简任未尝设有省僚也又齐王暕𫝊暕于大业初为豫州牧明年转雍州牧寻徙河南尹是东都初昉西都置牧以主府事其后罢州置郡改雍州牧为京兆尹故豫州牧亦并改为河南尹耳唐旧唐书宪宗本纪元和六年十月以户部尚书韩皋为东都留守判东都尚书省事穆宗本纪长庆二年二月以河东节度使司空平章事裴度守司徒充东都留守判东都尚书省事七月以前义武节度使陈楚为东都留守判尚书省事敬宗本纪寳厯二年八月以太常卿崔从检校吏部尚书判东都尚书省事兼御史大夫东都留守文宗本纪大中十一年六月以特进检校司空杜悰判东都尚书省兼御史大夫充东都留守新唐书职官志御史台东都留台有中丞一人侍御史一人殿中侍御史二人监察御史三人元和后不置中丞以侍御史殿中侍御史监察御史主留台务而三院御史亦不常备陆游老学菴笔记唐人本谓御史在长安者为西台言其雄剧以别分司东都事见剧谈录唐六典两京郊社署令各一人丞一人门仆八人斋郎一百一十人掌祠祀祈祷之礼武库令两京各一人丞一人监事一人掌蔵天下之兵仗两京诸市署令各一人丞各一人掌百族交易之事北都军器监监一人少监一人丞二人主簿一人录事一人掌缮造弓弩之属以时纳于武库谨案唐六典称东都百僚廨署皆如京城之制而官不备设据旧唐书所载则常以留守兼判东都尚书省事葢留司衆务不可无所统属故特畀以综理之任而别无寮属则其闲简可知惟分司御史台以有稽察之责故中丞以下独设有定额观元祯𫝊有祯为东台监察御史摄河南尹房式于台擅令停务一事则为是官者尚能自举其职然其后亦不全设若两京并置之郊社署令武库令诸市署令等官则仍统于在京之太常卫尉太常诸寺并不别置长官也至史𫝊所载分司之官在东都者如李固言杜悰以太子太傅李聴以太子太保崔珙以太子少师李徳裕裴休夏侯孜以太子少保李绅李珏以太子宾客田融以检校刑部尚书韦贯之以太子詹事崔羣以祕书监卢行术王式以王傅李佐以王府长史王彦威以卫尉卿舒元舆以着作郎此类甚多然皆不过冗员散秩葢本以罪废黜及老病退闲之人或有田宅在东都者因假虚衔以示优礼如宋世祠禄之比其实并无官曹职事如严挺之请就医京师以员外詹事诏归东都葢即其例与明代之南京官又不相同矣通典显庆二年置东都改刺史为长史而洛州本置牧一人以亲王为之多以长史理人开元元年改洛州为河南府改长史为尹其牧尹之制一如京兆诸曹书佐亦如之开元以后増置太原府为北京官属制置悉同两京旧唐书职官志河南太原府牧各一员尹各一员少尹各二员司录㕘军二人录事四人功曹户兵法士等六曹㕘军事各二人㕘军事六人执刀十五人典狱十一人问事十二人白直二十四人经学博士一人助教二人学生八十人医药博士一人助教二人学生二十人河南洛阳太原晋阳谓之京县令各一人丞二人主簿二人录事二人佐二人史四人尉六人司功司仓司户司兵司法司士典狱十四人问事八人白直十八人博士一人助教一人学生五十人谨案唐自开元以前车驾嵗幸东都百司皆从唐书张嘉贞𫝊载嘉贞为中书令帝数幸东都洛阳主簿王钧为嘉贞缮第足知供亿浩繁故河南尹称为剧任中叶以后东幸之礼久废河南尹乃与列郡刺史无异张延赏𫝊载大厯初延赏除河南尹轻徭赋䟽河渠流庸归附郑珣瑜𫝊亦载珣瑜为河南尹贱歛贵发以便民时方伐蔡河南主餽饷百姓不知僦运劳是其职固全主民事而兵柄则别属之东都留守故河南尹当如今之奉天府而留守则近于今之奉天将军矣至唐代又以扶风为鳯翔府蜀郡为成都府蒲州为河中府荆州为江陵府汉中为兴元府华州为兴徳府陕州为兴唐府各置尹少尹等官葢以其曽经驻跸及形势扼要之地故特重其任与陪京之制不同今但附见于此赵璘因话录王并州璠自河南尹拜右丞相除目才到少尹侯继有宴以书邀之王判书后云新命虽闻旧衔尚在遽为招命堪入笑林洛中以为话柄故事少尹与大尹游宴礼隔虽除官亦须候正敇也五季旧五代史梁太祖本纪开平元年升汴州为开封府建名东都以宣武节度副使皇子友文为开封尹开封浚仪为赤县谨案唐自昭宗迁洛梁太祖以宣武节度遂移唐祚因建汴州为东都而凡郊天享庙必就洛阳行事是当时仍以洛阳为都城汴州特陪京之比后唐灭梁开封已降为州至晋天福三年复升汴州为东京其洛京改为西京于是始自洛定迁于汴而洛阳乃为陪京矣五季规模草畧时代亦极短促本不足为典则今姑并着于表以附见其一时之制云尔旧五代史唐庄宗本纪同光元年以魏博节度判官王正言为礼部尚书行兴唐尹以河东军城都虞侯孟知祥为太原尹充西京副留守以泽潞节度判官任圜为工部尚书兼真定尹充北京副留守李承勲列𫝊累迁至太原少尹卢程列传任圜为兴唐少尹谨案册府元龟载长兴三年中书省奏称本朝都长安以京兆府为上今都洛阳请以河南府为上其五府旧以鳯翔府为首河中成都江陵兴元为次中兴初升魏博为兴唐府镇州为真定府皆是建业兴王之地宜升在五府之上合为七府是后唐以洛阳为京都太原魏博以荘宗创业之地真定以控制北边升为西京东京北京而鳯翔等各建府名亦俱仍唐旧其尹及少尹皆以守臣兼之今并着其崖畧于此然任圜未尝为兴唐少尹其为少尹者乃圜弟团此则薛史之误而欧史亦仍之者也旧五代史晋高祖本纪天福六年七月以前邺都留守广晋尹髙行周为河南尹西都留守旧五代史职官志梁开平元年四月始置建昌院以博王友文判院事以太祖在藩时四镇所管兵车赋税诸色课利按旧簿籍而主之五月中书门下奏请以判建昌院事为建昌宫使仍以东京太祖潜龙旧宅为宫二年二月以侍中判建昌宫事十月以尚书兵部侍郎李皎为建昌宫副使三年九月以门下侍郎平章事薛贻矩兼延资库使判建昌宫四年十二月以李振为建昌宫副使干化二年五月以门下侍郎平章事于兢兼延资库使判建昌宫事六月废建昌宫谨案梁以四镇赋税课利旧籍别置建昌宫使以领之正如今盛京内务府之比而宫使以外又命宰臣判其事则亦如今奉天将军兼管内务府事也其官専司帑蔵已别系之户部三库表内今仍互见于此篇宋柯维骐宋史新编职官志河南府为西京应天府为南京设官畧与开封府同牧尹少尹不常除阙则置知府事一人通判一人判官推官各一人其属有司录户曹法曹士曹㕘军士曹或䕃叙起家不常置助教有特恩而授者不釐务使院牙职左右军巡悉同开封卢多逊幸西京诏定鼎洛邑我之西都燔柴泰坛国之大事况削平江表底定南方惟率土之混同自上天之鉴祐内慙凉徳感是洪休得不罄以恭䖍申其告谢睠惟京而西顾兆阳位于南郊豆笾陈有楚之仪黍稷奉惟馨之荐朕令暂幸西京取四月内选日有事于圜丘宜令有司各扬其职礼容仪卫典故在焉谨案西京有圜丘则宋时西南北三京特以西京为重故幸西京诏拟诸定鼎洛邑西京属官有左蔵库使葢常有大事于西京故供用悉取诸左蔵同于内省也老学菴笔记本朝都汴谓洛阳为西京亦置御史台至为散地以其在西京号西台名同而实异也宋史职官志政和三年资政殿大学士邓洵武言河南应天大名府号陪京乞依开封制正尹少之名从之王辟之渑水燕谈录庆厯中北邉求闗南地丞相吕文靖公召彭年计之彭年云宜治西北行宫若将亲征者以压其谋乃以大名府为北都李元纲厚徳录张文节公知白初㕘知政事为王钦若所排知南京呉节使元扆知河南值河溢督工壅塞民无垫溺江休复隣几杂志大名府学进士刘建侯与妻同杀人程琳尚书知府日杀之谨案宋河南府应天府设官畧与开封府同史称牧尹少尹不常除阙则置知府事一人厚徳录及隣几杂志所称知河南知南京知大名府葢即职官志所云尹不常除者也马端临文献通考宋制天子亲征则命亲王或大臣总留守事其西南北京留守各一人以知府事兼之宋史新编职官志三京赤县令正八品主簿尉俱正九品谨案宋太祖以归徳节度使受禅故建宋州为南京而洛阳以唐旧都大名以控制契丹建为西北二京然牧尹皆不正除常以他官知府事亦时以重臣作镇如文彦博以太尉判河南府是也至其他规制皆与列郡无异南渡以后武林建业并建行宫武林视汴都建业视三都故建康知府亦带有行宫留守之号然俱权时措置仅有虚名其规模益无足道矣欧阳修王武恭公神道碑男次曰咸融西京左蔵库使王安石马正惠公神道碑改西京作坊副使迁西京作坊使谨案宋史职官志有西京作坊东西染院使西京作坊东西染院礼宾副使使为大夫副使为郎与西京左蔵库使副使并设南北京不见此职葢其规制视洛阳为稍杀矣辽辽史百官志辽有五京上京为皇都凡朝官京官皆有之余四京随宜设官为制不一大抵西京多邉防官南京中京多财赋官东京内省司东京大内不置官嫔惟以内省司副判官守之五京诸使职名东京户部使司中京度支使司南京三司使司南京转运使司西京计司五京留守司兼府尹职名某京留守行某府尹事某京副留守知某京留守事某府少尹同知某京留守事同佥某京留守事某京留守判官某京留守推官五京学职名道宗清宁五年始设学养士置博士助教各一员上京学东京学中京学南京学亦曰南京太学太宗置圣宗统和十三年赐水硙荘一区西京学中京文思院中京文思使马人望父佺为中京文思使中京大内都部署司中京大内都部署中京大内副部署南京宣徽院南京宣徽使知南京宣徽院使事知南京宣徽院事南京宣徽副使同知南京宣徽院事南京栗园司典南京栗园王圻续文献通考辽有五京圣宗时设东京中京南京宰相府各有左右相左右平章政事谨案辽以上京为皇都其中东西南四京皆当同陪京之制而圣宗以后三京皆置宰相府以总其省事则亦如今盛京设五部之比特其官职较崇耳至其他约畧相近者如东京户部使中京度支使西京计司皆当如今盛京户部之职中京文思使当如今盛京工部之职东京内省使中京大内都部署司南京宣徽院南京栗园司当如今盛京内务府之职而府尹之以留守兼领则又沿唐之旧制也金金史百官志诸京留守司留守一员正三品带本府尹同知留守事一员正四品带同知本府尹副留守一员从四品带本府少尹留守判官一员从五品掌纪纲总府衆务推官一员从六品掌同府判分判刑案之事上京兼管林木事司狱一员正八品知法女直汉人各一员南京汉人二员诸县令一员从七品丞一员正九品主簿一员正九品尉一员正九品在诸京倚郭者曰京县自京县而下以万户以上为上三千户以上为中不满三千为下上京提举皇城司提举一员从六品同提举一员从七品南京提举京城所提举一员正七品同提举一员从七品掌本京城壁及缮修等事不常置上京同此管勾一员正八品掌佐修治受给官一员掌收支之事壕寨官一员掌监督修造东京宫苑使一员西京北京同东京西京御容殿合门各二员掌享祀礼数铺陈祭器东京万宁宫小都监一员谨案金都燕为中京而以㑹宁为上京辽阳为东京大同为西京大定为北京汴梁为南京其守臣皆以留守兼府尹之事然考之金史列传有称㑹宁尹者有称㑹宁少尹者有称同知㑹宁府事者有称同知㑹宁府尹者皆不带留守职衔疑或兼或否亦无一定又有称判东京留守者则亦官尊特异其文不为常制葢如今以盛京侍郎兼奉天府尹也至上京为太祖创业之地宗室国戚多在焉世宗时又屡徙诸明安穆昆以实上京其任最为䌓剧当必尚有官司以治之而史所载惟大定二十五年以㑹宁府官一人兼大宗正丞以治宗室之政此外别无可考见观世宗本纪又有东京麴院都监一职而百官志亦不之及知其所漏阙者良多矣又诸京各官内如皇城司提举京城所掌缮修之事当如今盛京工部宫苑使御容殿合门万宁宫小都监掌宫殿苑囿之事当如今盛京内务府而诸京县令品秩独不得比于大兴宛平则其制度亦较为从减矣元元史百官志上都留守司品秩职掌如大都留守司而兼治民事车驾还大都则领上都诸仓库之事留守六员正二品同知二员正三品副留守二员正四品判官二员正五品经厯二员都事四员照磨兼管勾一员令史四十四人译史六人回回令史三人通事知印各二人宣使一十二人国初置开平府中统四年改上都路总管府至元三年又给留守司印十九年併为上都留守司兼本路都总管府其属修内司秩从五品掌营修内府之事大使一员副使三员直长三员祗应司秩从五品掌装銮油染裱褙之事大使一员副使二员直长三员器物局秩从五品掌造铁器内府营造钉线之事大使一员副使一员直长二员仪銮局秩正五品大使二员副使三员直长二员至大四年罢典设署改置为局兵马司秩正四品指挥使三员副指挥使二员知事一员提控案牍一员警巡院秩正六品达噜噶齐一员警巡使一员副使二员判官二员开平县秩正六品达噜噶齐一员尹一员丞一员主簿一员尉一员典史一员八作司品秩职事悉与大都左右八作司同达噜噶齐一员提领大使副使各一员饩廪司掌诸王驸马使客饮食大使一员副使一员岭北等处行中书省国初太祖定都于哈刺和林之西因名其城曰和林立元昌路中统元年世宗迁都大兴始置宣慰司都元帅府大徳十一年改立和林等处行中书省右丞相左丞相各一员至大四年省右丞相皇庆元年改岭北等处行中书省治和宁路统有北邉等处元史地理志和宁路始名和林太祖十五年定河北诸郡建都于此前后五朝都焉世祖迁都大兴和林置宣慰司都元帅府大徳十一年立和林等处行中书省置和林总管府皇庆元年改和林路为和宁路谨案元世祖始相宅于桓州东滦水北之龙冈建开平府后以阙廷所在加号上都嵗一临幸率以为常当时在京诸司从行者皆于上都别建官舍谓之上都分署其规制与大都无异惟上都留守司为守土之官史称其职掌与大都留守司同考大都留守司所掌为守卫宫阙都城调度本路供亿诸务兼理营缮内府诸邸都宫原庙尚方车服殿庑供帐内苑花木及行幸汤沐宴游之所门禁闗钥启闭之事而上都留守司以兼本路总管又治民事故所属如兵马司警巡院开平县皆弹压京辇之事修内司祗应司器物局仪銮局皆供奉内廷之事实兼有今府尹及内务府之职而八作司掌营造又如今盛京工部之事饩廪司掌供给朝贡人使则如今盛京礼部之事葢其职务繁剧故无所不统也至和林为元太祖创业旧邦最称重地元史明宗纪载至顺元年监察御史言岭北行省控制一方广轮万里为太祖肇基之地国家根本繋焉者是也虽后代不立都名而特设行中书省以总其事亦即今盛京五部之比故并附着于表又考马祖常有上都学宫诗而百官志不见开平建学之制案元制各路皆有儒学教授学正学录等员统于总管府上都留守司实兼总管府事则开平学官亦当属于留守矣明明史职官志南京宗人府吏部尚书一人右侍郎一人凡南京官六年考察考功掌之不由北吏部户部尚书一人右侍郎一人总督粮储一人礼部尚书一人右侍郎一人一兵部尚书参赞机务一人右侍郎一人成化二十三年始専以本部尚书㕘賛机务同内外守备官操练军马抚䘏人民禁戢盗贼振举庶务故其职视五部为特重云刑部尚书一人右侍郎一人分掌南京诸司及公侯伯五府京卫所刑名之事工部尚书一人右侍郎一人都察院右都御史一人右副都御史一人右佥都御史一人浙江等九道各御史二人福建等四道各御史三人凡刷卷巡仓巡城巡江屯田印马巡视粮储监收粮斛㸃闸军士管理京营比验军器皆叙而差之清军则偕兵部兵科覈后湖黄册则偕户部户科提督操江一人通政使司通政使一人右通政一人右㕘议一人大理寺卿一人右寺丞一人詹事府翰林院学士一人国子监祭酒一人司业一人太常寺卿一人少卿一人光禄寺卿一人少卿一人太仆寺卿一人少卿二人鸿胪寺卿一人尚寳司卿一人吏户礼兵刑工六科给事中六人又户科给事中一人管理后湖黄册行人司左司副一人钦天监监正一人监副一人一太医院院判一人五城兵马司应天府府尹一人府丞一人治中一人通判二人推官一人经厯知事照磨检校各一人儒学教授一人训导六人所辖上元江宁二县各知县一人县丞一人主簿一人典史一人司狱一人织染局大使一人左右副使各一人都税司宣课司四税课局二各大使一人副使或一人或二人龙江递运所大使副使各一人批验所大使一人河泊所官一人龙江闗石灰山闗各大使一人副使四人南京官自永乐四年成祖往北京置行部尚书备行在九卿印以从是时皇太子监国大小庶务悉以委之惟封爵大辟除罪三品以上文武职则六科都给事中以闻政本故在南也十八年官属悉移而北南京六部所存惟礼刑工三部各一侍郎在南之官加南京字于职衔上仁宗时补设官属除南京字正统六年定制复如永乐时谨案周公营洛本在王畿后汉京兆南阳始有陪京之号而设官置吏仍与列郡无异后周洛京与相并二州同设六府亦不过行台尚书省之比唐代始于东都立尚书省御史台及分司各官渐开冗滥之端然犹未备建六官徧置省寺也明自永乐迁都南京官吏已从减省其后仁宗复以北京为行在南京各部寺因悉补设如初迨正统既定都北京南京官僚仍旧并置而实无职业可任于是投闲置散者则一切屏之于南京其为是官者亦率以养髙自放不复事事其间如吏部都察院尚有考察之责则又借以行其私意遇有一事则纷纭论列与北京部院互相攻撃羣肆把持徒受冗官之弊于实政毫无禆益国家以盛京为肇基重地式循旧典备列班聨圣圣相承以时损益五部侍郎靖共厥职各有専司曹郎则中外并用以釐衆务仍总其成于在京各部奉天尹丞以下分猷布化庶绩咸熈冗旷悉除官常倍饬陪京制度斟酌得宜实前代所莫及也钦定厯代职官表卷四十九钦定历代职官表卷五十钦定四库全书钦定歴代职官表卷五十总督巡抚表总督巡抚国朝官制总督直𨽻一人江南江西一人福建浙江一人湖北湖南一人四川一人陜西甘肃一人广东广西一人云南贵州一人掌综治军民统辖文武考覈官吏修饬封疆直𨽻初设巡抚后加总督衘后又改为直𨽻总督仍管巡抚事又有三省总督驻大名府兼辖山东河南又有宣大总督驻山西大同府以宣化府属之后俱省两江总督初兼辖河南后定为两江总督辖江苏安徽江西湖广总督初为川湖总督后定为湖广总督辖湖北湖南四川初设巡抚后裁设总督兼管巡抚事陜甘总督初兼辖四川改辖山西后定为陜甘总督辖陜西甘肃云贵总督初兼辖广西后定为云贵总督辖云南贵州又河南初设河东总督辖河南山东后省凡总督例兼都察院右都御史衘其应否兼兵部尚书衘由吏部请㫖定夺巡抚直𨽻一人山东一人山西一人河南一人江苏一人安徽一人江西一人福建一人浙江一人湖北一人湖南一人陜西一人甘肃一人广东一人广西一人云南一人贵州一人掌宣布徳意抚安齐民修明政刑兴革利弊考羣吏之治㑹总督以诏废置三年大比献贤能之书则监临之其武科则主考试直𨽻初设顺天巡抚正保巡抚宣府巡抚后併定为直𨽻巡抚江南初设庐凤巡抚后定为安徽巡抚江西初设南贑巡抚湖北初设郧阳巡抚后俱省湖南初设偏沅巡抚后改为湖南巡抚陜西初设延绥巡抚宁夏巡抚后俱省凡巡抚例兼都察院右副都御史衔其应否兼兵部侍郎衘由吏部请㫖定夺歴代建置谨案总督巡抚其官俱肇置于明代明初命京官巡抚地方有军事则命总督军务因事而设事已旋罢原非为一定官称其后各省俱有之且因事増置遂为定员然总督巡抚之名已见于南北朝晋书前秦载记王勐表曰总督戎机胡三省通鑑注曰总督戎机犹都督中外诸军事也陈书萧摩诃传呉明彻曰吾为总督必须身居其后亦谓为大都督后周书武帝纪建徳二年诏皇太子赟抚巡西土五年复遣巡抚西土此倣于左传所谓从曰抚军者也至唐髙祖仪凤元年遣大臣分道巡抚以宰相来恒为河南道大使许元超为河北道大使左丞崔知悌司业郑祖元为江南道大使后又谓之存抚于慎行谷城山房笔麈以为巡抚之名实起于此但其事任所属由来已久葢尝由明而溯之自黄帝立左右大监监于万国嗣是而四岳九牧八伯十二师俱为统率之职至周而二伯九采益为明备汉分天下为十三州后各置牧盖郡县之归管辖自此而始魏晋而后刺史特重类以将军持节总统诸郡非仅曩时刺举之任迨隋开皇中废郡为州刺史専理一郡名存职废而总管都督节度使之号由斯着矣宋惩藩镇之弊节度诸使之除授特以优礼勋贤或为武臣序进之阶其州牧之任则自有阃帅漕宪等官而制又一变元立行中书省明初因之后改为十三布政司后于布政司上又设巡抚总督则督抚者实当行中书省之任而与古之牧伯侔矣又元于在京中书省之外分立行省以控治诸路天下郡县有直𨽻中书省者有𨽻诸行省者故诸路亦号为省明既改布政司则当称某司若总督巡抚职同奉使带部院堂上官衔又当称行部或行院而案牍相沿概称为省葢亦沿元之旧至本朝以督抚専制地方以布政按察二司为之属以佐其政治大小相维名实始为允称明又有巡按御史原于秦之御史监郡后以与巡抚不相统属文移亦多窒碍定巡抚为都御史而所用巡按御史多新进喜事之人倚势作威受赇不法或强与州县之事举错任意为弊尤甚我朝定制裁去以都御史副都御史为督抚兼衘而事权始一矣至若唐之节度使官级崇重其勲绩较着者率加平章事以宠之久则进兼侍中中书今而平章事之罢政出镇者亦多带旧衔以行宋以宰相出判大藩均谓之使相此则皆由一时特授而不为常制我朝督臣之擢任大学士者间令仍管旧任以隆委寄其督抚所带尚书侍郎衔之应加与否悉由部请㫖遵行规制周详视前代之舛错棼杂者纲维倍为整肃谨以歴朝异同之故先为撮叙于此以明纲领而建置沿革之本末则次第列具左方以资考核焉三代罗泌路史夏后氏纪十国而有长长有师五长而一师师五十国州十有二师州有牧牧禀命于上京孔氏谓州十有二师为三万人非也此不过所谓承以大夫师长者商周之连率卒正也春秋左氏传昔夏之方有徳也贡金九牧谨案史记黄帝立左右大监监于万国此正如殷周时天子之老所谓分天下以为二伯者沈约谓刺史之职即黄帝之四监非矣尧立八伯以典诸侯立四岳以稽八伯八伯即九牧也礼记疏尧时有四伯尧之末分置八伯周礼疏按书传云元祀巡守四岳八伯注云尧时以羲和为六卿并掌方岳之事是为四岳出则为伯其后乃置八伯据此则四岳亦当赋政于外如召伯之巡行南国者欤州十二师即十二牧此有虞之制而罗氏属之夏后氏者葢弼成五服禹所手定且当受命之初犹仍十二州之制其后乃制为九牧尔诗商颂相土烈烈郑康成笺相土居夏后之世承契之业入为王官之伯出长诸侯孔颕达疏王肃云相土在夏为司马之职掌征伐谨案相土以诸侯之长入为王官伯此与四岳之出主诸侯者亦复不同其云相土为司马葢文子淮南子俱有契为尧司马之文此云相土烈烈而笺云承契之业故本以为説然相土以司马而长诸侯则正如今之总督兼兵部尚书之比也尚书盘庚邦伯师长孔安国传国伯二伯及州牧也衆长公卿也谨案益稷篇州十有二师郑云师长也孔氏则云三万人故此师亦训衆疏顺传为义因云衆官之长然开始即云邦伯邦国之伯诸侯师长故为东西二伯及九州之牧则亦不觉以师长属邦国言之可知邦伯犹言邦君而师长则犹是虞夏时之十二师五长也礼记王制千里之外设方伯五国以为属属有长十国以为连连有帅三十国以为卒卒有正二百一十国以为州州有伯谨案王制殷制也郑康成谓殷之州长曰伯虞夏及周皆曰牧孔颕达则谓孔安国之意不然故于盘庚之邦伯云州牧也窃疑左右之二伯伯为定名而州长之伯例得通称为牧故唐有九州则为八伯虞置十二州即为十二牧楚辞亦云伯昌作牧若然则竹书纪年所云王季为殷牧师者恐亦方伯之别名而非如周礼夏官之牧师仅掌牧地者矣周礼天官牧以地为名春官宗伯八命作牧九命作伯礼记曲礼九州之长曰牧明堂位九采之国谨案虞有八伯殷制八州八伯故康成据周礼邦国建牧之文以为畿内不置伯有乡遂之吏主之此当如后世畿辅府州直𨽻京师之比然今周礼乡遂之职略不见有长畿内诸侯之事而秋官掌交则云九牧之维书之周官则云以倡九牧史记亦云武王征九牧之君即郑于左传之五侯九伯固以为九州当有九牧则所谓畿内不置伯者疑亦就八伯言之尔尚书康诰孟侯孔颕达疏孟长也五侯之长谓方伯使康叔为之长者即州牧也诗序旄丘责卫伯也郑康成笺卫康叔之封爵称侯今曰伯者时为州伯也周之制使伯佐牧春秋传曰五侯九伯侯为牧也谨案周制一州一牧二伯佐之此康成据左传为説也牧于外曰侯传云五侯知是五牧郑谓太公分陜而治当四侯半一侯不可分故言五侯説颇迂曲则服䖍所云五侯公侯伯子男九伯九州之长者斯为当矣然二伯佐一牧则正如今各省设有巡抚而总督或兼辖数省之例也秦谨案秦废侯国为郡县而汉因之当时郡守皆即今之知府其上虽有监御史而秩甚卑且无专治所与今督抚不同故郡事皆直达于天子然汉郡百余而秦止四十郡专制尤广且如㑹稽一郡几当今之为省者三是虽为郡守而且与今兼辖数省之总督侔矣故附识于此以见古今事势之所由变革焉汉汉书百官志武帝元封五年置部刺史成帝绥和元年更名牧哀帝建平二年复为刺史元夀二年复为牧汉书朱博列传初何武为大司空与丞相方进共奏言古选诸侯贤者以为州伯书曰咨十有二牧所以广聪明烛幽隐也今部刺史居牧伯之位秉一州之统位下大夫而临二千石失位次之序臣请罢刺史更置州牧以应古制奏可及博又奏请罢州牧置刺史如故奏可谨案汉官典仪云刺史周行郡国以六条问事非条所问即不省故刺史称传车其吏言从事居无常治吏不成臣而何武以为居牧伯之位秉一州之统且谓刺史古之方伯一州表率葢上所委任亦权势所积至此然秩卑宠渥今之督抚固非其例故不着于表若夫州牧既设其时乃畧无可纪之人葢二千石位任尚重而其为牧者亦仅循资自全者尔后汉书光武帝本纪建武十八年罢州牧置刺史谨案汉武帝初置部刺史成帝时改为牧哀帝时复为刺史后又为牧经王莽变革建武元年复置牧至此改为刺史而后汉书百官志第云成帝更为牧建武十八年复为刺史则径似成帝改牧以后直至建武十八年而始复为刺史者疎矣后汉书刘焉列传焉迁太常时四方兵寇焉以为刺史威轻不能禁建议改置牧伯镇安方夏请选重臣以居其任焉议得用出为监军使者领益州牧太仆黄琬为豫州牧宗正刘虞为幽州牧皆以本秩居职州任之重自此而始谨案后汉州牧以本秩居职此正如明之总督巡抚不定为品秩各以京官系衔之例也三国三国蜀志诸葛亮列传领益州牧马超传章武元年迁骠骑将军领凉州牧谨案马超领凉州牧此当为州牧遥领之始然马超先据凉州时已自称征西将军领并州牧矣三国魏志文帝本纪黄初三年以荆扬江表八郡为荆州孙权领牧故也南齐书州郡志吴置持节督州牧八人三国呉志陆抗列传孙皓即位加镇军大将军领益州牧凤凰二年拜大司马荆州牧谨案三国州牧一如汉末之制故着此数条以存其概南齐书百官志魏晋世州牧隆重刺史任重者为使持节都督轻者为持节督起汉顺帝时御史中丞冯赦讨九江贼督扬徐二州军事而何徐宋志云起魏武遣诸州将督军王珪之职仪云起光武并非也杜佑通典后汉光武建武初征伐四方始权置督军御史事竟罢建安中魏武为相始遣大将军督军而袁绍分统诸军为三都督魏武征孙权还又使夏侯惇督二十六军文帝黄初三年始置都督诸州军事或领刺史明帝太和四年司马懿征蜀加号大都督髙贵乡公正元二年司马昭都督中外诸军事寻加大都督谨案总督之名昉于古之都督南齐书以为起汉顺帝时杜佑通典以为起光武及魏武为相时然皆总理戎事为用兵而设其都督诸州或兼领刺史实起于黄初三年葢都督以治军刺史以治民二者兼领而职任始重亦如今之督抚其理军事也则有各标营咸禀节制其理民事也则府州县胥归统辖制颇相近但魏晋都督兼领刺史者止治其所驻之一州其余则仍别置刺史所谓单车刺史俾専治民之责是兼理之中仍有分理之制故宋出庐陵王义真都督南豫豫雍司秦并六州诸军事而所制者仍南豫州也后魏以杜超都督冀定相三州诸军事叔孙建都督冀青等州诸军事其制亦同此耳至后周改为总管而三都督之名亦相沿不废隋始以为散官都督之名遂微至唐复设都督后渐易为节度使亦兼领刺史而其任益専矣葢都督之始末如此今撮叙其概以便省览焉晋司马光资治通鑑太康元年以司𨽻所统郡置司州凡州十九诏曰汉末刺史内亲民事外领兵马今天下为一刺史分职皆如汉氏故事悉去州郡兵大郡置吏百人小郡五十人交州牧陶璜言州兵未宜约损仆射山涛亦言不宜去州郡武备然其后刺史复兼兵民之任州镇愈重矣谨案汉司隶校尉统三辅三河宏农七郡亦止専司察举初以司𨽻官属制置如州仪故俗称司州至晋乃以京辅所部定名置司州司隶校尉统之而司𨽻校尉即为州牧之任渡江以后以扬州刺史主京畿遂罢司𨽻不设而社佑以为晋罢司隶校尉置司州者误也通典晋都督诸军为上监诸军次之督诸军为下使持节为上持节次之假节为下伐呉之役以贾充为使持节假黄钺大都督总统六师太康中都督知军事刺史理人各用人也惠帝末乃并任非要州则单为刺史江左以来都督诸军尤重惟王导等权重者乃居之谨案晋氏南迁以扬州为京畿谷帛所资皆出焉以荆江为重镇甲兵所聚尽在焉三州户口居江南之半自非亲贤重望不居是职故荆州亦称陜西而襄阳江夏彭城广陵厯阳京口各置名州为藩镇重寄当时所谓要州葢谓此也太康时分釐治军治民之职不旋踵而仍併为一葢有不治军之刺史而无不治民之都督江左尤重其任惟权位最隆者乃始居之亦时㑹使然也通典自魏晋以后刺史多带将军开府州与府各置僚属州官理民府官理戎谨案魏晋以下幕府各有僚属自别驾治中以下名号不一皆本州之佐官各有职掌自唐以郡守称刺史而治中别驾遂为郡僚其节度使属官则有判官推官书记支使之类至宋而阃帅漕宪又各有其属官而唐节度之幕职反为列郡之佐僚矣今总督巡抚既不设掾属而治中判官等员又各从其长以散见于他表兹并不复着而揭其大畧于此后歴代不复叙列焉宋齐梁陈宋书百官志刺史每州各一人通典宋有都督诸州诸军事旧曰监某州诸军文帝即位改监为都督刺史任重者为使持节都督轻者为持节皆铜印墨绶进贤两梁冠绛朝服而领兵者武冠自魏以来庶姓为州而无将军者谓之单车刺史凡单车刺史加督进一品都督进二品不论持节假节宋与魏同隋书百官志梁官多同宋齐之旧州刺史二千石受拜之明日辞宫庙而行北魏魏书官氏志髙祖诏羣僚议定百官着于令都督府州诸军事从第一品上都督三州诸军事第二品上司州刺史第二品中都督一州诸军事从第二品下髙祖复次职令司州牧从第二品上州刺史第三品中州刺史从第三品下州刺史第四品谨案北魏刺史固即魏晋以来州牧之任然唯都督军事兼领者权寄特重而单州刺史秩亦稍替故即南朝官制刺史亦有在第五品者至隋而刺史仅为理一郡之官葢积轻之势然也通典行台省魏晋有之昔魏末晋文帝讨诸葛诞散骑常侍裴秀尚书仆射陈泰黄门侍郎钟㑹等以行台从至晋永嘉四年东海王越帅衆许昌以行台自随是也及后魏谓之尚书大行台别置官属谨案魏晋以后称尚书省为中台亦称为内台其随所管之道置于外州以行尚书事者则号之为行台肇端于魏晋为专征讨而设不为常制至后魏始开府置属号为尚书大行台于一路府州无所不统然亦以専主军事也至后齐始理民事隋则设官尤衆谓之行台省则兵农刑政尽归统辖矣行台専制一方实为今制府之职其官属必以尚书仆射侍郎为职亦犹今督抚之兼兵部尚书及侍郎也至隋以省称遂为元行中书省之所自始焉北齐通典北齐司州曰牧制州为上中下三等每等又有上中下之差自上上州至下下州凡九等隋书百官志后齐制官多循后魏行台在今无之其官制令仆射其尙书丞郎皆随权制而置员焉通典北齐行台兼统民事自辛术始焉谨案行台之制后魏志无文隋志仅存其大畧考齐文宣帝勅辛术之文则其统辖职掌均可概见矣通典又言江左无行台惟梁末以侯景为河南王大行台承制如邓禹故事葢梁特循袭北魏暂设此制不为常典也后周北周书卢辩列传雍州牧九命户三万以上州刺史正八命户二万以上刺史八命户一万以上刺史正七命户一万以下刺史七命总管刺史加使持节诸军事通典后周改都督诸军事为总管又有大都督帅都督都督马端临文献通考后周改都督诸军事为总管武帝时以王谦为益州总管总管之名始此谨案周明帝纪武成元年正月改都督诸州军事为总管自是为总管者安成公宪天水公广尉迟纲尉迟迥即见明帝纪蔡国公广尉迟纲邵国公㑹赵国公招杞国公亮卫国公直见于武帝纪俱在王谦为总管之前马氏云王谦为总管总管之名始此非也隋通典隋雍州置牧余州并置刺史亦同北齐九等之制总管刺史加使持节至开皇三年罢郡以州统县自是刺史之名存而职废通典隋代三都督并以为散官炀帝改大都督为校尉帅都督为旅帅都督为队正至此则都督之名微矣文献通考隋文帝以并益荆扬四州置大总管其余总管府置于诸州列为上中下三等加使持节炀帝悉罢之通典大行台隋谓之行台省有尙书令仆射各一人主事四人有考功礼部膳部兵部驾部库部刑部度支金部工部屯田侍郎各一人每台置食货农圃武器百工监副各置丞録事等员葢随其所管之道置于外州以行尚书事唐新唐书百官志西都东都北都牧各一人从二品通典唐诸州复有总管亦加号使持节武徳五年以洛荆并幽交五州为大总管府七年改大总管府为大都督府总管府为都督府新唐书百官志注武徳初有行台有大行台其官有尚书省令掌管内军民总判省事有仆射二人自左右丞以下诸司郎中畧如京省通典唐初亦置行台贞观以后废唐六典大都督府都督一人从二品长史一人从三品中都督府都督一人正三品长史一人正五品上下都督府都督一人从三品长史一人从五品上谨案唐武徳初边要之地置总管以统军加号使持节葢汉刺史之任其后改曰都督总十州者为大都督后去大字凡都督府有刺史以下如故然大都督又兼刺史而不检校州事其后都督加使持节则为将诸将亦通以都督称惟朔方犹称大总管大都督皆亲王遥领都督府之政以长史主之而节度使所治州有都督府者则领长史焉谢维新合璧事类唐自武徳至天寳以前边防之制其军城镇守皆有使而道有大将一人曰大总管已而又曰大都督至太宗时行军征讨曰大总管在其本道曰大都督高宗永徽以后都督带使持节者谓之节度使然犹未以名官景云二年以贺拔延嗣充河西节度使自此接乎开元天寳之间朔方陇右河东河西诸镇皆置节度使縁边之地凡八节度外任之重无比焉至徳以后中原刺史亦循其例受节度使之号若诸州在节度使内者皆节度焉唐六典天下之节度使有八曰闗中朔方节度使曰河东节度使曰河北幽州节度使曰河西节度使曰陇右节度使曰劒南节度使曰碛西节度使曰岭南节度使旧唐书地理志至徳之后刺史皆治军戎遂有防御团练制置之名要冲大郡皆有节度之类或易以观察之号东都畿汝防御观察使河阳三城节度使宣武军节度使义成军节度使忠武军节度使天平军节度使兖海节度使武宁军节度使平卢军节度使陜州节度使潼闗防御镇国军使同州防御长春宫使凤翔陇节度使邠宁节度使泾原节度使朔方节度使河中节度使昭义军节度使河东节度使大同军防御使魏博节度使义昌军节度使成徳军节度使义武军节度使幽州节度使山南西道节度使山南东道节度使荆南节度使劒南西川节度使东川节度使武昌军节度使淮南节度使浙江西道节度使浙江东道节度使福建观察使宣州观察使江南西道观察使湖南观察使黔中观察使岭南东道节度使岭南西道桂管经畧观察使邕管经畧使容管经畧使安南都䕶节度使大中咸通之间陇右归国又析置秦州节度使凉州节度使𤓰沙节度使谨案旧志所列葢据唐中叶言之至其后节度屡有増设或多赐军号而观察防御亦多改为节度使或并或析不可备书矣新唐书百官志节度使副大使知节度事行军司马副使各一人同节度副使十人节度使掌总军旅颛威赏初授具帑抹兵杖诣兵部辞见观察使亦如之辞日赐双旌双节行则建节树六纛视事之日设礼案髙尺有二寸方八尺判三案节度使判宰相观察使判节度使团练使判观察使罢秩则交㕔以节度使印自随留观察使营田等印以郎官主之鏁节楼节堂以节院使主之其后有持节为节度副大使知节事者正节度也诸王拜节度大使者皆留京师谨案唐初遣大使十三人巡省天下诸州水旱则遣使有巡察安抚存抚之名后又置十道按察使各道一人后改曰十道按察採访处置使后又曰採访处置使后又兼黜陟使后定改曰观察处置使考唐之巡察使察举州县再周而代乃后世巡按之比其安抚存抚宣抚诸使则固今巡抚之官所由昉也若观察使类为节度使兼职无节度之州亦特设之所司道俗宣风纲理郡县正即今巡抚两司之职葢观察初为按察虽非即明之按察使然职分相近故唐书称其丰稔为上考省刑为中考办税为下考而王圻续通考亦谓明设按察司即观察之职后遂以观察为今守巡道之称则指其副贰言之唐地理志虽与节度并列要不得即指为巡抚也又建中后行台亦置节度诸使大率节度观察皆兼所治州刺史云唐㑹要贞观二年边州别置经畧使至徳二载贺兰进明除五府经畧兼节度使建中元年除元琇始不带五府经畧谨案经畧二字见于左传至唐始以名官其以节度兼者则有副使永淳元年娄师徳为河源军经畧副使是也葢唐制一道兵政属之节度使民事属之观察使然节度多兼观察兵甲财赋民俗之事无所不领谓之都府又各道虽有度支营田招讨经畧等使然亦多以节度使兼之葢使名虽多而主其事者每道一人而已五季五代史王处直列传此中之法自将校为刺史升团练防御而至节度使谨案节度使之専横至五季而极冗滥又为特甚然迁进亦自有其序也故着之于此宋柯维骐宋史新编开封府牧从二品诸府牧九州牧同宋史职官志节度使无所掌其事务悉归本州亦无定员恩数与执政同以待宗室近属外戚国壻年老久次者若外任除殿帅始授此官亦止于一员或有功勋显着任帅守于外及前宰执拜者尤不轻授王明清挥麈余话节度州有三印节度印随本使在阙则纳于有司观察印则长吏用之州印则昼付録事掌用至暮归于长吏凡节度在镇兵仗之属则观察属官用本使印判状田赋之属则观察属官用本使印签状刺史属县则用州印本使判状故命帅必曰某军节度某州管内观察等使某州刺史必具此三者言军则専制兵旅言管内则専总察风俗言刺史则治其州军此祖宗损益唐制军兵之务职守之分俾各归其实也谨案唐节度观察使俱带本州刺史是以都府而兼治州事宋则以知州综诸使务而节度观察特为兼判遥领之官则虽节度初除领院降麻礼数尤异已非复唐州镇之任而此下如承宣观察团练防御刺史俱无职任特以为武臣迁转之次序而已宋史职官志经畧安抚司经畧安抚使一人以直秘阁以上充掌一路兵民之事皆帅其属而聴其狱讼颁其禁令定其赏罚稽其钱谷甲械出纳之名籍沈括梦溪笔谈予为鄜延经畧使日新一㕔谓之五司㕔延州正㕔乃都督㕔治延州事五司㕔治鄜延路军事如唐之使院也五司者经畧安抚总管节度观察也唐制方镇皆带节度观察处置三使今节度之职观察归安抚司处置归经畧司谨案宋制帅臣任河东陜西岭南路职在绥御外藩则为经畧安抚使兼都总管以统制军旅河北及近地则止为安抚使葢经畧安抚使正如今总督兼巡抚之比而止为安抚使者则如今巡抚之比也又宋有制置使或兼经畧使或以安抚大使兼掌经画边鄙军旅之事宣抚使掌宣布威灵抚绥边境及统䕶将帅督视军旅之事亦即今总督巡抚之任然俱不常置故不着于表而附见于此又转运使宋时称为漕帅凡一路边防盗贼刑讼金谷按㢘之任无所不总然其初所职止催科征赋出纳纲运数事而已兹故析入布政司表内而此亦不着云辽辽史百官志南面方州官某州某军节度使王圻续文献通考辽北面着帐郎君有节度使所掌非军民事南面节度使设官甚衆辽二百余年城郭相望田畴益辟冠以节度承以观察防御团练等使分以刺史县令大畧采用唐制其间宗室外戚大臣之家筑城赐额谓之头下州军惟节度使朝廷命之后往往皆归王府金金史百官志诸总管府谓府尹兼领者都总管一员正三品掌统诸城隍兵马甲仗总判府事同知都总管一员从四品掌通判府事诸镇节度使一员从三品掌镇抚诸军防刺总判本镇兵马之事兼本州管内观察使事其观察使所掌并同府尹谨案金制州有三等其一曰节镇州然特节制当州别无支属葢自宋太平兴国初诏废各镇支郡后遂相循不改则所谓节镇州者名沿唐旧而实与一道置使之制异矣元元史百官志行中书省凡十秩从一品掌国庶务统郡县镇边鄙与都督为表里国初有征伐之役分任军民之事皆称行省未有定制中统至元间始分立行中书省因事设官官不必备皆以省官出领其事其丞相皆以宰执行某处省事系衔其后改为某处行中书省凡钱粮兵甲屯种漕运军国重事无不领之每省丞相一员从一品平章二员从一品右丞一员左丞一员正二品㕘知政事二员从二品甘肃岭北各减一员丞相或置或不置尤慎于择人故往往缺焉河南江北等处行中书省江浙等处行中书省江西等处行中书省湖广等处行中书省陜西等处行中书省四川等处行中书省辽阳等处行中书省甘肃等处行中书省岭北等处行中书省云南等处行中书省征东等处行中书省谨案魏晋有行台后魏谓之尚书大行台别置官属唐贞观以后废元设行中书省中或改行尚书省所承固有自也征东行省屡置屡废故云行中书省凡十实十一也又元至正时増置淮南江北等处行中书省后又续増福建山东广西胶东诸处行中书省而各行省长贰亦多所添设俱一时之制故不备着元史百官志诸路总管府上路达噜噶齐总管各一员并正三品下路秩从三品续文献通考元都总管之职葢节度使也所掌事各不同谨案元亦有经畧使至正十八年命经畧使问民疾苦招谕寇盗葢即前代宣谕招抚等使之比其与宋之经畧使节制诸使者异矣明明史职官志总督漕运兼提督军务巡抚凤阳等处兼管河道一员总督蓟辽保定等处军务兼理粮饷一员总管宣大山西等处军务兼理粮饷一员总督陜西三边军务一员总督两广军务兼理粮饷带管盐法兼巡抚广东地方一员总督四川陜西河南湖广等处军务一员总督浙江福建江南兼制江西军务一员总督陜西山西河南湖广四川五省军务一员总督凤阳地方兼制河南湖广军务一员总督保定地方军务一员总督河南湖广军务兼巡抚河南一员总督九江地方兼制江西湖广军务一员总督南直𨽻河南山东湖广四川军务一员总督河漕兼提督军务一员谨案总督漕运总理河漕二职今已析入漕运总督河道总督表内然明之总督漕运兼巡抚之职而总理河漕者实亦一总督也故并着之雷礼列卿记景泰三年命左都御史王翺总督两广事务自总兵以下悉聴节制然事平即归非常设成化元年命韩雍总理军务兼理巡抚久之雍请得文武大臣分理其事于是以陈濂抚广东张鹏抚广西而雍専理军务五年御史龚成等言两广宜设总督兼巡抚乃起雍总督兼巡抚于梧州设总府巡抚复不设仍总于总督永为定制谨案韩雍总督两广此为専设总督之始若正统六年征麓川以兵部尚书王骥总督军务景泰元年讨叛苗以巡抚河南副都御史王来总督湖广贵州军务俱在王翺为总督之先然皆因事而设非定制也明又有经畧使不専设有兵事则暂勅行事嘉靖中以易州通州昌平州为三辅各置经畧使一员以文臣领之寻罢其后主边事者多称经畧约如总督之职兹不复着明史职官志总理粮储提督军务兼巡抚应天等府一员巡抚浙江等处地方兼提督军务一员巡抚福建地方兼提督军务一员巡抚顺天等府地方兼整饬蓟州等处边备一员巡抚保定等府提督紫荆等闗兼管河道一员巡抚河南等处地方兼管河道提督军务一员巡抚辽东地方赞理军务一员巡抚宣府地方赞理军务一员巡抚大同地方赞理军务一员巡抚延绥等处赞理军务一员巡抚宁夏地方赞理军务一员巡抚甘肃等处赞理军务一员巡抚陜西地方赞理军务一员巡抚四川等处地方兼提督军务一员巡抚湖广等处地方兼赞理军务一员巡抚江西地方兼理军务一员巡抚南贑汀韶等处地方提督军务一员巡抚广东地方兼赞理军务一员巡抚广西地方一员巡抚云南兼建昌毕节等处地方赞理军务兼督川贵粮饷一员巡抚贵州兼督理湖北川东等处地方提督军务一员巡抚天津地方赞理军务一员巡抚登莱地方赞理军务一员巡抚安庐地方赞理军务一员巡抚淮扬地方赞理军务一员巡抚承天赞理军务一员抚治郧阳等处地方兼提督军务一员赞理松潘地方军务一员徐学聚国朝典彚永乐十九年命右都御史王彰巡抚河南时有告周府将为不轨者上欲及其未发讨之彰曰以臣之愚可不烦兵但得御史三四人随臣以往足矣然须奉勅以臣巡抚其地乃可于是彰奉勅往巡抚谨案王彰奉勅为有明设巡抚之始先是洪武二十四年遣皇太子巡抚陜西葢暂一行之非定制也宣徳中以闗中江南等处地大而要特命官更代巡抚不复罢去后遂与总督同为方面大臣当时巡抚兼军务者加提督有总兵地方加赞理管粮饷者加总督兼理他如整饬边闗提督边闗及抚治流民总理河道等号皆因事特设并无定制观明史所载其初所置巡抚如周忱于谦等亦未尝不得其人自中叶以后督抚多用廷推率以营求得之又往往交结阉人为其私党以致擅作威福朘尅民膏即名挂弹章者亦多置之不问甚者反加迁擢益无所顾忌惟事贪暴殃民而于国是边防一切全不为意浸成厉阶积弛已甚我国家损益前制大小纲维措置得宜封疆大吏职任崇而抡择慎我皇上励精图治宵旰勤求无时不以吏治民生为念各督抚仰膺宠寄祇奉徳音宣力分猷小㢘大法其有勤恪夙着者则考绩优叙或特赐官衔以示宠励如奉职不称自蹈愆咎则或削其冠带或贬其品秩仍留原官以责后效甚或至营私骩法则立正宪典以示惩警庆让予夺咸禀睿裁无不凛肃朝章交相感励洵为郅隆之极轨矣钦定厯代职官表卷五十钦定历代职官表卷五十一钦定四库全书钦定厯代职官表卷五十一学政表学政国朝官制提督学政顺天山东山西河南江苏安徽江西福建浙江湖北湖南四川广东广西云南贵州各一人陜西甘肃一人奉天府一人福建台湾府一人掌直省学校生徒考课黜陟之事以歳科二试廵厯所属府州进诸生而抡文艺程品行升其贤者能者斥其不率教者凡兴革事宜皆㑹督抚以行之三年而代国初各省并设督学道带按察司佥事衔以各部郎中由进士出身者循资擢用康熙二十三年御史张集疏请慎学政之选诏下九卿詹事科道㑹议停论俸补授之例凡顺天学政缺以侍读侍讲谕徳洗马等官简用江南浙江学政以侍读侍讲谕徳洗马中允赞善等官简用其余各省学道将应陞之五部郎中及参议道知府等官选择开列请用嗣后不拘省分凡由翰林科道出者即为学院由部属等官者则为学道雍正四年定制各省督学皆改为学院其以部属简任者依出身甲第各加翰林院编修检讨衔各府㕔等儒学教授直𨽻十人山东十人山西十人河南九人江苏八人安徽八人江西十有三人福建十人浙江十有一人湖北九人湖南九人陜甘十有六人四川十有二人广东十人广西十有一人云南十有五人贵州十有三人各州儒学学正直𨽻二十有二人山东十有一人山西十有六人河南十人江苏六人安徽九人江西二人福建二人浙江一人湖北七人湖南七人陜甘二十有三人四川十有八人广东十人广西十有六人云南三十人贵州十有四人各㕔县儒学教谕直𨽻一百十有五人山东九十有一人山西六十有一人河南九十有八人江苏四十有六人安徽四十有八人江西七十有五人福建五十有八人浙江七十有六人湖北五十有四人湖南五十有七人陜甘六十有四人四川八十有六人广东七十有三人广西四十有二人云南三十有二人贵州三十有三人各府㕔州县等儒学训导直𨽻一百四十人山东一百十人山西九十有五人河南一百五人江苏五十有九人安徽六十有四人江西九十有一人福建七十有二人浙江八十有八人湖北七十人湖南七十有七人陜甘一百三十有四人四川一百二十人广东九十有四人广西六十有三人云南七十有三人贵州六十人各掌其学校生徒训廸之事凡儒学官除江苏安徽両省通用外其余例用本省人惟同府州者避不用初康熙三年裁各府州训导又大县裁训导小县裁教谕十五年均复设其后县有析置者则训导每移置所析县而裁省之县亦间存乡学教谕或训导焉厯代建置三代礼记王制天子命之教然后为学小学在公宫南之左大学在郊诗小序泮水颂僖公能修泮宫也谨案自契为司徒则教民始有专官周以司徒掌邦教而其制益详其时乡大夫受教法于司徒颁之乡吏使各以教其所治而诸侯之国亦讲学行礼以歳贡其太学之秀者天子试之射宫视其贤否以行庆譲之法然则古者长民之官即教民之官而无俟别设其职兹故畧着周时诸侯之学以志縁起而厯代之沿革则自汉以下乃始得而备论之云秦汉汉书平帝本纪元始三年立学官郡国曰学县道邑侯国曰校校学置经师一人乡曰庠聚曰序庠序置孝经师一人谨案汉循吏传谓文翁修起学官于成都市中招下县子弟以为学官弟子至武帝时乃令天下郡国皆立学校官实自文翁始董仲舒传亦云复兴学校之官自仲舒发之然则郡县学校设官自武帝始矣元始中于校学置经师于庠序置孝经师云经师则统诸经为名云孝经师乃止业一经者葢郡国设太学故置经师一人乡聚小学故仅置孝经师考𨽻释载学师宋恩等题名有孝掾与易掾尚书掾诗掾春秋掾并列则孝掾乃孝经掾也其设官差等当为今府州县学诸职所托始矣汉书韩延夀列传令文学校官诸生皮弁执俎豆王尊列传尊师郡文学官谨案汉梅福隽不疑盖寛饶诸葛丰张禹列传皆云为郡文学而匡衡以太常掌故调补平原文学后汉邓禹亦云臣少尝学问可郡文学盖当时太常以博学名官郡学则以文学名官𨽻释载刘熊碑隂题名有故郡文学李义亦其证也汉书儒林列传元帝好儒郡国置五经百石卒史谨案郡国学官有掾有史即五经百石卒史也郑崇为郡文学史后汉杨伦为郡文学掾皆即其职张纳碑隂题名文学主事掾史各一人文学掾二人史一人后汉书言百石皆由长自除不得比于下士然五经百石史各典一经与经师相羽翼视他曹小吏有别文翁选郡县小吏开敏有材者张叔等十余人遣诣京师受业博士知学官之中虽小吏可与博士之业然则郡国之五经百石史当近于是汉郡县学校官吏不详于史而金石遗文尚可补史志之阙故畧着之后汉书刘寛列传典厯三郡每行县辄引学官祭酒及处士诸生执经对讲谨案𨽻释载文翁学生题名碑有文学祭酒此学官祭酒其即文学祭酒欤中部碑又有校官祭酒任延为武威太守造立校官校官即学官则校官祭酒当亦即文学祭酒矣常璩华阳国志文翁立文学精舍永初后太守陈留髙䀢更増造二石室州夺郡文学为州学郡更起文学谨案汉以州统郡州有文学而郡又别设之则今制府各有儒学而附府县亦有儒学者实昉诸此也三国三国蜀志尹黙列传先主定益州领牧以为劝学从事谯周列传丞相亮领益州牧命周为劝学从事大将军蒋琬领刺史徒为典学从事总州之学者谨案文翁学生题名碑有典学从事蜀设典学从事固汉法也劝学从事当在典学从事之下亦如今学政之下有教授学正等官也三国魏志髙柔列传太祖拨乱之际并使郡县立教学之官管辂列传清河太守华表召为文学掾冀州刺史裴徽辟为文学从事王应麟玉海魏乐祥为河东文学祭酒谨案管辂以文学掾辟为文学从事则文学从事当即劝学从事之类也三国呉志孙瑜列传领丹阳太守立学官临飨讲肄晋晋书熊逺列传郡辟为文学掾孟嘉列传庾亮领江州辟部庐陵从事转劝学从事宋书礼志晋征西将军庾亮在武昌开置学官教曰今王道隆盛便处分安学校处所筹量起立讲舍参佐大将子弟悉令入学吾家子弟亦令受业四府博学识义通渉文学经纶者建儒林祭酒使班同三署皆妙选邦彦以充此举近临川临贺一郡并求修复学校可下聼之谨案儒林祭酒当即汉之所谓文学祭酒学官祭酒校官祭酒也庾亮欲敦明庠序旋即废罢其后尚书谢石又请班下州郡普修学校亦未见施行则所谓久废之典卒难兴复者江左之所以不振也宋齐梁陈杜佑通典宋职掌人孝经师谨案宋有孝经师盖仍袭汉制然不在九品之数而与门亭长等并称职掌人则其官微矣南齐书豫章王嶷列传为南蛮校尉荆湘二州刺史于南蛮园东南开馆立学置儒林参军一人文学祭酒一人劝学从事二人王秀之列传豫章王于荆州立学以秀之领儒林祭酒谨案儒林参军在文学祭酒之上疑如前代典学从事之比也玉海梁元帝为荆州起州学置儒林参军劝学从事谨案梁天监四年分遣博士祭酒到州郡立学而官品十八班内有扬南徐州文学从事南兖州文学从事荆河司益广青五州文学从事北徐北兖梁交南梁五州文学从事越桂宁霍四州文学从事此皆文学之设于州者以汉制凖之则州之文学当如郡之文学其名以从事或亦即劝学从事之类欤北魏魏书髙允列传请制大郡立博士二人助教四人学生一百人次郡立博士二人助教二人学生八十人中郡立博士一人助教二人学生六十人下郡立博士一人助教一人学生四十人谨案魏天安初诏立乡学郡置博士二人助教二人其复从髙允所请乃更其制又魏官品从八品有司州文学据诸郡皆设博士助教而于司州仍袭汉文学之名则司州文学当如今京府教授也北齐北齐书儒林列传齐制诸郡并立学置博士助教隋书房晖逺列传齐南阳王绰为定州刺史诏为博士后周周书薛慎列传太祖于行台省置学取丞郎及府佐徳行明敏者充生以慎为学师以知诸生课业谨案周于行台省置学其学生以丞郎及府佐充与厯代州郡立学之制不同然亦一时之别制也附着于此隋隋书桞昻列传隋文帝受禅昻见天下无事请劝学行礼自是天下州县皆置博士习礼焉谨案隋髙祖仁夀元年废天下学迨炀帝复开庠序而郡县之学盛于开皇初其时之为学官者如孔颕逹为河南郡博士潘徽为扬州博士刘焯为冀州博士皆其可纪者也唐唐六典京兆河南太原府经学博士一人从八品上助教二人学生八十人大都督府经学博士一人从八品上助教二人学生六十人中都督府经学博士一人从八品下助教二人学生六十人下都督府经学博士一人从八品下助教一人学生五十人上州经学博士一人从八品下助教二人学生六十人中州经学博士一人正九品上助教一人学生五十人下州经学博士一人正九品下助教一人学生四十人万年长安河南洛阳奉先太原晋阳博士一人助教一人学生五十人京兆河南太原诸县诸州上县博士一人助教一人学生四十人诸州中县博士一人助教一人学生二十五人诸州中下县诸州下县博士一人助教一人学生二十人博士专以经术教授诸生新唐书百官志西都东都北都凤翔成都河中江陵兴元兴徳府文学一人从八品上掌以五经授诸生县则州补州则授于吏部武徳初置经学博士助教学生徳宗即位改博士曰文学元和六年废中州下州文学京兆等三府助教二人学生八十人大都督上州各助教一人中都督府学生五十人下府下州各四十人谨案汉郡国有文学北魏以下则为博士助教之官唐徳宗改博士曰文学盖复其旧号故新志与六典所称各异新唐书百官志大都督府文学一人正八品下中都督府文学一人从八品上下都督府文学一人从八品下上州文学一人从八品下凡县皆有经学博士助教各一人京县学生五十人畿县四十人中县以下各二十五人谨案唐制凡学生随府州之上中下为多少而文学官品亦异盖学生多则训教广少则杀焉故文学官亦因之为髙下也新唐书选举志县学生州县长官补长史主焉每歳仲冬州县馆监举其成者送至尚书省谨案唐州县学生以长史主之盖长史为都督刺史之佐实领州县之事故州县学生并属焉其不言诸文学者文学惟司训教不闗选补也然则唐之府州长史有如明提学副使佥事之比而亦今京府府丞充提督学政之比也五季马端临文献通考后唐天成三年宰臣兼判国子祭酒崔协奏请颁下诸道州府各置官学宋宋史职官志提举学事司掌一路州县学政歳廵所部以察师儒之优劣生员之勤惰而专刺举之事崇宁二年置宣和三年罢谨案自汉武帝时天下郡国皆立学校官嗣后颇相沿袭然多于郡邑设之未尝于一路统设监司总郡邑诸学也唐李栖筠等之议请于十道大郡置太学馆遣博士出外兼领郡官以教生徒与明制各省之设提学副使佥事者意已相近然其议不行宋元符二年初令诸州行三舍法诸路选监司一员提举学校守贰董干其事则提举学事司之所自始矣宋选举志谓贡士至太学试中上等或预升舍人多其本贯监司太守推赏有差所谓监司即提举学校官太守即董干其事者也文献通考载崇宁五年贡士至辟雝不如令者凡三十有八人皆遣归而提学官皆罚金盖当时以贡士优劣定提学赏罚之格如令则赏不如令则罚也选举志谓诸路选监司提举学校在元符二年而职官志乃谓崇宁二年置提举学事司或元符二年始以监司提举至崇宁二年乃专设提举学事司欤又考绍兴十八年国子监参酌诸州军如未差教授处即令本路提举司于本州有出身官选差一员兼领二十一年大理寺主簿丁仲京奏赡学田多为势家侵佃望令提举学官觉察既而戸部请令提举司置籍勾管庆元二年吏部尚书叶翥请令太学及州军学各以月试合格前三名程文上御史台考察其有旧习不改则坐学官提学司之罪然则提举学事司虽罢于宣和三年而其后仍复设之今制于各省设提督学政盖昉乎此矣王明清挥麈前録政和中诏天下州县官皆带提举管勾学事时姚麟以节度使守蔡州建言乞免系阶朝廷许之靖康初除去绍兴中复増但改庶官为主管寻降㫖武臣帅守并免入衔谨案州县官皆带提举管勾学事盖即所谓守贰董干其事者也其后诸县学委知通于令佐内选有出身官一员兼领教导职事若州县官俱无出身只令本学长谕专主教导却令知州县令觉察㸃检此武臣帅守所由俱免以提举管勾学事系衔欤宋史职官志教授景祐四年诏藩镇始立学他州勿聼庆厯四年诏诸路州军监各令立学学者二百人以上许更置县学自是州郡无不有学始置教授以经术行义训导诸生掌其课试之事而纠正不如规者委运司及长史于幕职州县内荐或本处举人有徳艺者充熙宁六年诏诸路学官委中书门下选差至是始命于朝廷元丰元年州府学官共五十三员诸路惟大郡有之军监未尽置元祐元年诏齐庐宿常等州各置教授一员自是列郡各置教官建炎三年教授并罢绍兴三年复置四十二州十二年诏无教授官州军令吏部申尚书省选差二十六年诏并不许兼他职令提举司常切遵守若试教官则始于元丰添差教授则始于政和谨案宋设教授为今之教授所自始其以本处举人充亦为今学官皆用本省人所自始宋初有石鼓庐阜岳麓睢阳四书院又有嵩阳书院茅山书院各有师徒钖之经传然未建州学干兴元年兖州守臣孙奭私建学舍聚生徒乞请太学助教杨光辅充本州讲书从之此为州镇立学之始其后令州若县皆立学本道使者选部属官为教授员不足取于乡里宿学有道业者神宗初令中书採访逐路有经术行谊者权教授并选荐京朝官盖学官选荐之重如此其后又诏诸州学官赴学士院试而后选又有侍从台諌国子长贰歳举之制则今制学官由吏部铨选由廵抚考试与举而兼试之制略同李焘国史长编崇宁二年五月诏广州漳州各添置教授一员六月诏县学生不及二十人处许依州学例并附近大县一处教养给诸州州学印三年六月江东路提举学事司言诸州皆已置学惟广徳军附宣州今学者渐多乞自置学从之仍诏诸路州军未曽置学处并置学谨案宋元丰初大兴学校而天下之教授止五十三员至崇宁中而天下无不置学之州军今之各府州县尽设学官昉乎此也若县学生不及二十人处许附大县一处教养则正如今之卫学乡学系于附近县学尔玉海大中祥符元年十一月幸曲阜县谒文宣庙二年二月诏就庙立学舍谨案魏黄初二年令鲁郡修孔子庙又于其外广为室屋以居学者此为就庙立学之始而教职官舍今亦即附至圣庙盖即以所业之地视其居也又宋庆厯二年诏两制举官为武学教授三年置武学于武成王庙以太常丞阮逸为教授庆元五年诏诸州学置武士斋宫按武艺今制学政歳试校士兼及文武生员童生而习武之生童未尝别立武教职以统之则文武并辖胜于一切纷纷之制矣辽王圻续文献通考辽南面黄龙府学官曰博士曰助教兴中府学设官同县亦设学有博士助教辽史大公鼎列传改良乡令建孔子庙学部民服化谨案辽以兵经畧方内礼文之事视古多阙故畧摭见于传者以存其概金金史百官志诸府教授一员诸节镇教授一员诸防御州教授一员谨案金于大兴府及东京北京上京河东东西路山东东西路等处并设女直教授一员其所职当与诸府教授不同附着于此金史选举志府学大定十六年置凡十七处共千人以尝与廷试及宗室皇家袒免以上亲并得解举人为之后増州学遂加以五品以上官曽任随朝六品官之兄弟子孙余官之兄弟子孙经府荐者同境内举人试补三之一凡试补学生以提举学校学官主之谨案宋制学生以州县官选补长史主之而金则以提举学校及学官主之盖既设提举学校专官同于监司之任自不得仅以州县选补又别以长史主之也今制学政歳科二试取士此正如所云补试学生以提举学校官主之者然其试也必由县府若州试乃与院试则亦兼参宋代州县选补之法焉元元史百官志儒学提举司秩从五品各处行省所署之地皆置一司统诸路府州县学校祭祀教养钱粮之事及考校进呈着述文字每司提举一员从五品副提举一员从七品吏目一员司吏二人谨案元于江浙湖广江西三行省置䝉古提举学校官提举一员从五品同提举一员从七品盖亦犹金大兴府等处之设女直教授也元史选举志至元二十八年令江南诸路学及各县学内设立小学选老成之士教之其他先儒过化之地名贤经行之所与好事之家出钱粟赡学者并立为书院凡师儒之命于朝廷者曰教授路府上中州置之命于礼部及行省及宣慰司者曰学正山长学録教谕路州县及书院置之路设教授学正学録各一员散府上中州设教授一员下州设学正一员县设教谕一员书院设山长一员凡路府州书院设直学以掌钱糓谨案宋于州县学官俱设教授至元又増设学正教谕则今制于府设教授州设学正县设教谕实始诸此第宋元以前州有上中下之分元于下州设学正而上州中州则设教授以进拟于府与今制稍异也陶宗仪辍耕録凡学宫朔望讲説所属上司官或省宪官至自教授学官暨学宾斋谕等皆讲説一书钱伯全作训导时行刑官至讲钦哉钦哉惟刑之恤哉讲毕称赏不已谨案汉何武为刺史行部必先即学官见诸生试其诵论问以得失如今制凡学政及各上司官莅学则学官弟子每讲説一书其制实昉乎此且据辍耕録所载则元之学官已有所谓训导者而元史百官志无其文疎漏甚矣明明史职官志都察院十三道监察御史提督学校两京各一人万厯末南京増设一人按察司副使佥事提督学道十三布政司各一员惟湖广二员谨案明制两京督学以御史盖两京不设按察司故以御史督学兼重其选所以尊京畿则今制各省学政多以京官简充实本诸此明史职官志儒学府教授一人训导四人州学正一人训导三人县教谕一人训导二人教授学正教谕掌教诲所属生员训导佐之凡生员廪膳増广府学四十人州学三十人县学二十人附学生无定数儒学官月课士子之艺业而奖励之凡学政遵卧碑咸聼于提学宪臣提调府聼于府州聼于州县聼于县其殿最视乡举之有无多寡明初置儒学提举司洪武二年诏天下府州县皆立学十三年改各州学正为未入流二十四年定儒学训导位杂职上三十一年诏天下学官改授旁郡州县正统元年始设提督学校官又有都司儒学行都司儒学卫儒学以教武臣子弟俱设教授一人训导二人河东又设都转运司儒学制如府其后宣慰安抚等土官俱设儒学谨案明制生员入学初由廵按御史布按両司及府州县官正统元年始特设提学官景㤗元年罢天顺六年复设各赐勅谕十六条俾奉行之直省既设提学有所辖太广及地最僻逺歳行廵所不能及者乃酌其宜口外及各都司卫所土官以属分廵道员直𨽻庐凤淮阳滁徐和以属江北廵按湖广衡永郴以属湖南道辰靖以属辰沅道广东琼州以属海南道甘肃卫所以属廵按御史亦皆专敕行事万厯四十一年南直𨽻分上下江湖广分南北始各増提学一员提学之职专督学校不理刑名所受词讼重者送按察司轻者发有司直𨽻则转送廵按御史督抚廵按及布按二司亦不许侵提学职事也又明初优礼师儒教官或擢给事御史然钳束亦甚谨初教官考满兼覈其歳贡生员之数后以歳贡为学校常例乃定学官考课法专以科举为殿最九年任满核其中式举人府九人州六人县三人者为最其教官又考通经即与陞迁举人少者为平等即考通经亦不迁举人至少及全无者为殿又考不通经则黜降生员之数初定府学四十人州县以次减其十未㡬即命増广不拘额数宣徳中定増广之额土官子弟许入附近儒学无定额诸生上者中式次者廪生年久充贡或选拔为贡生提举官歳试校文之外令教官举诸生行优劣者一二人赏黜之以为劝惩此其大较也然明之提学官既带按察司衔即不得不少屈于督抚徃徃阿附迁就不能自举其职而为学官者又多取诸歳贡之士大率阘冗疲老无以为诸生表率以致鼓箧之徒把持上官侵噬百姓聚党成羣投牒唿譟论者徒归咎于养士之不精而不原于制法之未善则亦非为通论也我朝右文重道超轶前古各省学政俱以京官简任我皇上复加意整饬凡学政受事必训谕谆至期以端士习而正文体至若铨授教职必令督抚亲加考騐列等第以别用舍而学政廵厯所至又考其文艺师范黜其不称职者记曰师道立而善人多又非独文治光昌而已也钦定厯代职官表卷五十一钦定历代职官表卷五十二钦定四库全书钦定厯代职官表卷五十二司道表司道国朝官制承宣布政使司布政司直𨽻山东山西河南江宁苏州安徽江西福建浙江湖北湖南陜西甘肃四川广东广西云南贵州各一人布政使掌一省之政司钱谷之出纳朝廷有徳泽禁令承流宣布以达于有司阖省僚属以时颁其禄俸满秩廉其称职不称职报督抚以达于吏部十年㑹户版均税役登民数田数以达于户部凡有大兴革及诸政务㑹议经画定报于督抚而行之国初每省设承宣布政使司置左右布政使各一人顺治十八年分江南布政使司为江苏安徽各二人康熙二年分陜西布政使司为陕西甘肃各二人三年分湖广布政使司为湖北湖南各二人六年去左右系衔毎省止设布政使一人初以直𨽻近在畿甸不设藩司以口北守道兼山西布政司衔康熙八年増设直𨽻守道一人总司钱谷雍正二年改为布政使干隆二十五年分江苏布政使为江宁苏州各一人布政使司经厯直𨽻山东山西河南江苏安徽江西福建浙江湖北陜西四川广东广西云南贵州各一人理问直𨽻江宁苏州江西浙江湖南陜西云南各一人都事从江南福建各一人照磨山西福建浙江湖北甘肃四川广东各一人库大使直𨽻山东山西河南江宁苏州安徽江西福建浙江湖北湖南陜西甘肃四川广东广西云南贵州各一人仓大使安徽一人经厯掌出纳文书理问掌勘核刑名都事掌受发文移照磨掌照刷卷宗库大使掌司库藏之出入仓大使掌检稽仓庾经厯等官员额俱康熙六年定直𨽻员额雍正二年定理问初各布政使俱设惟贵州不置康熙三十八年省福建广东广西四川各一人雍正二年又省山东山西河南安徽湖北甘肃各一人干隆二十五年增设江宁一人都事初置福建河南江西山西布政司各一人康熙三十八年省江西山西二人照磨初各布政司俱置康熙三十八年省山东河南广西云南江苏安徽江西陜西湖南贵州各一人库大使初置山西三人江南湖广各二人浙江江西福建山东河南陜西广东云南贵州各一人后西山省二人干隆元年又增置直𨽻甘肃四川各一人二十五年增设江宁一人又初置有各布政司检校库副使寳源局大使副使等官后俱省提刑按察使司按察使直𨽻山东山西河南江苏安徽江西福建浙江湖北湖南陜西甘肃四川广东广西云南贵州各一人按察使掌全省刑名按劾之事振掦风纪澄清吏治大者与藩司㑹议以聼于部院理合省之驿传三年大比为监试官大计为考察官秋审为主稿官与布政使称两司员额顺治间定河南陜西湖广分省添设与布政使同初直𨽻不设臬司以大名巡道兼河南按察使衔通永天津道俱兼山东按察使衔霸昌井陉道俱兼山西按察使衔康熙八年增设直𨽻巡道一人总理刑名三十八年省井陉道雍正二年改直𨽻巡道为按察使按察使司经厯直𨽻山东山西河南江苏江西福建浙江湖北陜西四川广东广西云南各一人知事江西一人照磨安徽福建浙江湖南甘肃广东贵州各一人司狱直𨽻山东山西河南江苏安徽江西福建浙江湖北湖南陜西四川广东广西云南贵州各一人经厯照磨掌职与布政司属同知事掌勘察刑名司狱掌管理系囚经厯等官员额俱康熙六年定直𨽻员额雍正二年定知事初设江西福建山西广东广西各一人康熙三十八年裁福建山西广东广西各一人照磨初每省一人康熙三十八年裁山东河南江西广西云南江苏陜西山西湖北四川各一人又初置有各省检校后俱省各道直𨽻口北道霸昌道通永道天津道清河道大名道热河道各一人山东督粮道济东泰武临道登莱青道兖沂漕道各一人山西冀宁道河东道雁平道归绥道各一人河南开归陈许道粮盐道南汝光道河北道河陜汝道各一人江南江安粮储道苏松粮储道常镇通道松太道盐巡道凤庐道宁池太广道各一人浙江督粮道盐法道宁绍台道温处道杭嘉湖道金衢严道各一人江西督粮道盐法道广饶九南道吉南赣宁道各一人福建督粮道盐法道兴泉永道延建邵道汀漳龙道台湾道各一人湖北督粮道盐法道荆宜施道安襄郧道武汉黄徳道各一人湖南粮储道盐法长寳道衡永郴桂道岳常澧道辰永沅靖道各一人陜西督粮道盐法道潼商道汉兴道延榆绥道各一人甘肃甘凉道平庆道巩秦阶道兰州道宁夏道西宁道安肃道镇廸道各一人四川盐茶马道松茂道川东道建昌道永宁道川北道各一人广东督粮道惠潮嘉道肇罗道雷琼道南韶连道高亷道各一人广西苍梧道左江道右江道各一人云南粮储道盐法道迤西道迤东道迤南道各一人贵州督粮道贵西道古州道各一人分守分巡及粮储盐法各道或兼兵备或兼河务或兼水利或兼学政或兼茶马屯田或以粮盐兼分巡之事皆掌佐藩臬覈官吏课农桑兴贤能砺风俗简军实固封守以倡所属而亷察其政治国初设布政司左右叅政叅议曰守道设按察使副使佥事曰巡道有通辖全省者有分辖三四府州者各以职事设立于要地后因时裁设衔额无定均视其陞补之本职为差如由京堂等官补授者为参政道由掌印给事中知府补授者为副使道由科道补授者为参议道由郎中员外主事同知补授者为佥事道守巡皆同干隆十八年省去叅政叅议副使佥事等衔定为守巡各道职秩弥昭画一焉各道库大使直𨽻山东江西福建浙江湖北湖南云南各一人江苏二人仓大使陜西广东各一人库仓大使掌各道之库藏仓庾皆因所掌之事先后设定员额厯代建置谨案监司分职实为方靣之重任刘昭续汉书註引晋太康诏曰二千石専治民之重监司清峻于上吴曾能改斋漫録引晋徐邈与范寗书曰择公方之人以为监司谓监司之名始此葢皆指当时刺史言之至于藩臬分职考之于古惟唐转运观察诸使为之权舆至宋之转运使掌经度一路财赋吏蠧民瘼悉条以上达为今布政使之所由始提㸃刑狱掌察所部狱讼平其曲直及専举刺官吏之事为今按察司之所由始溯而上之汉代専重郡守其临郡国之上者惟十三部刺史葢郡守地大而权重有事得以専达秩至二千石如今之二三品治效着闻则玺书勉励増秩赐金其高第即入为卿相故朝廷不复多设官以临制之惟刺史以下大夫而临二千石职専举刺八月行部録囚徒考殿最嵗尽入奏所荐得为九卿所劾辄从黜罢是刺史一官固兼有今日司道之任也魏晋以后刺史益重其兼都督带持节者已如今日之督抚即单车刺史専制一方亦别无大府以临其上然综理郡县而受其成为守令风教之所自出则其司存有由来也隋始罢州惟立总管唐则有採访按察观察处置之名转运租庸度支营田之职两司分理实启其概而诸道分巡防御团练又为守巡兵备之所托始葢监司之设至是渐广宋裁藩镇之权而帅漕宪仓之职始重元立行省藩司之职实寓于叅知政事复设肃政亷访以重提刑之寄明初亦设行省旋改参知政事为承宣布政使其提刑按察使则即宋提㸃元廉访之旧职而参政叅议副使佥事诸职备焉惟是两司上氶督抚而复叅之以巡按虽倣汉氏刺史之遗意而统莅为太烦下辖诸道而均系以藩臬之衔亦未足以専其表率也我朝监古定制两司诸道各専其职以倡率府县而归其成于督抚纲纪肃清酌繁简而立其中有非前古所可企及者今厯考前史自唐之转运使观察使始列于表其前此者如成周之方伯秦之监御史汉以后之刺史职掌相近而品秩较异则并随条疏证于后以明其同异分合之故而不复列于表焉三代周礼春官大宗伯注郑司农云长诸侯为方伯谨案布政使称曰藩司亦称方伯考周申侯为宣王方伯式是南邦而藩宣咏于周雅蕃即藩也藩司肇名盖由于此其以承宣系衔亦本于此惟古之方伯实长诸侯之国即以侯伯之贤者为之非今藩司所可比拟而统临诸国督率全省与今藩司之表率各府州县约略相等故叙列其概以稽称名之故也尚书康诰外事汝陈时臬司师兹殷罚有伦谨案按察使称为臬司臬法也其语始见于康诰考吕祖谦尚书精义云外事卫国之事康叔为周司冦王朝之官职任内事故以卫国为外事又考孔颕达尚书疏云孟侯五侯之长谓方伯康侯为之即州牧也是康叔以列侯为方伯而康诰一篇于明罚勅法三致意焉葢实今日方面提刑之所托始而臬司所由称也厥后吕刑之诘四方一则曰四方司政典狱非尔惟作天牧一则曰官伯族姓其训戒于四方牧伯尤为惓惓知成周之制九州牧长皆重训刑之职矣礼记王制天子使其大夫为三监监于方伯之国国三人孔颕达疏谓使在朝之大夫往监于方伯每一州辄三人崔氏云此谓殷之方伯皆有三人以辅之佐其伯谓监所领之诸侯也周则于牧下置二伯谨案今各道为藩臬之佐亦称监司考王制所称以大夫而监方伯之国以一国而监者三人其官品尊卑官数多少与今道员约略相合崔氏言三人辅佐方伯以监所领之诸侯明非监方伯也亦与今日各道辅佐藩臬监所领之府州规制相同惟古时未详分职今则以事区别所掌体制稍殊然国必三人固知各有所司之事特世逺莫详耳三监之使实为汉唐以来分部分道命始巡察之始而道员为诸侯之副佐是大夫为监者固诸道之权舆也秦汉书百官公卿表监御史秦官掌监郡杜佑通典秦以御史监郡谓之监御史谨案秦罢侯置守并方伯连帅而悉去之惟以御史监郡而不言职掌葢犹周代大夫监之遗意耳秦制简略无可附䴡今故録其监郡御史之制而不列于表汉汉书百官公卿表武帝元封五年初置部刺史掌奉诏条察州成帝绥和元年更名牧哀帝建平二年复为刺史元夀二年复为牧王应麟玉海黄泰交州记曰刺者言其刺举不法史者使也言为天子之所使也汉书何武列传刺史古之方伯上所委任一州表率也谨案汉初易秦监御史为刺州而御史不设然考刺史行部御史为驾又六条所察有二千石子弟请託所监之文是监御史亦未尽省也刺史之职有可考者六条之中一条以察民五条以察吏如所云田宅踰制云不奉诏书云选署不平则如今布政使之所治也云不恤疑狱云二千石违公下比阿附豪强则如今按察使之所纠也其治有常所乗传行部则今守巡诸道职亦兼之惟是任重秩轻名实不副后遂以州牧递易纷纭不定且前汉之州牧虽与刺史异秩而职事亦无大殊葢汉时吏治専责成于郡守而刺史之所以设者亦止以督察二千石朱博称刺史不察黄绶明不使之尽与郡国之事也其与今之两司综理全省体分隆而委任専者规制固有不同特其职掌所在郡国分而理之刺史总而临之其统辖诸事有相近者故约举于篇以溯司道诸职之所縁起而不列于表俾毋与督抚沿革相溷焉后汉书百官志外有十二州毎州刺史一人六百石本注曰武帝初置刺史十三人十二人各主一州其一州属司𨽻校尉诸州常以八月巡行所部郡国録囚徒考殿最初嵗书诣京都奏事中兴但因计吏皆有从事史假佐通典汉置刺史乘传周行郡国无适所治中兴所治有定处或谓州府为外台灵帝中平五年改刺史唯置牧是时天下方乱豪杰各欲据有州郡而刘焉刘虞并自九卿出领州牧州牧之任自此重矣旧制州牧奏二千石长吏不任位者事皆先下三公三公遣掾史按验然后黜退光武即位用法明察不复委三府故权归举刺之吏谨案后汉刺史与前汉同而职任渐重黜陟官吏不经三府按验厥后羣牧专制中原扰攘葢已首启其端矣三国三国魏志贾逵列传逵为豫州刺史时天下初复州郡多不摄逵曰州本以御史出监诸郡以六条诏书察长吏二千石已下故其状皆言严能鹰扬有督察之才不言安静寛仁有恺悌之徳也于是阿纵不如法者皆奏免之帝曰逵真御史矣布告天下当以豫州为法通典自魏以来庻姓为州而无将军者谓之单车刺史刘昭后汉书志注晋太康初诏曰汉末四海分裂吴蜀自擅刺史内亲民事外领兵马此一时之宜尔谨案三国刺史承后汉之积重其流遂分为二使持节都督持节刺史起于魏时权如今之督抚太康诏所云者是也单车刺史职如今之司道贾逵所职者是也当时以严能督察为真刺史盖偏近于按察使之任实因秦汉之旧制而其任则加重也晋晋书职官志州置刺史别驾治中从事诸曹从事等员所领中郡以上及江扬朱提郡郡各置部从事一人小郡亦置一人又有主簿门亭长録事记室书佐诸曹佐守从事武勐从事等凡吏四十一人卒二十人诸州邉逺或有山险濵近冦贼羌夷者又置弓马从事五十余人徐州又置淮海凉州置河津诸州置都水从事各一人凉益置吏八十五人卒二十人荆州又置佃佃督一人玉海王隐晋书曰太康三年罢刺史将军官刺史依汉制三年一入奏事通典晋制刺史三年一入奏甲午诏书曰刺史衔命国之外台其非所部而在境者刺史并纠之谨案晋置刺史如汉制三年入奏在境并纠盖斟酌汉制而变通之者其佐吏有武勐从事弓马从事淮海河津都水从事监佃督诸员略如今之巡海水利屯田诸职惟今日则以方面大员兼理诸政非僚佐之可得比拟故比録史文以见其概而不列于表焉宋齐梁陈宋书百官志刺史每州各一人刺之为言犹参觇也写书亦为之刺汉书不得刺尚书事是也刺史班行六条诏书有别驾从事史治中从事史主簿西曹书佐祭酒从事史议曹从事史部郡从事史自主簿以下置人多少各随州旧无定制通典宋刺史与魏同南齐书百官志州牧刺史州朝置别驾治中议曹文学祭酒诸曹部从事史隋书百官志梁制州刺史二千石州置别驾治中从事各一人主簿西曹议曹从事祭酒从事部传从事文学从事各因其州之大小而置员定为十八班以班多者为贵其州二十三并列其高下选拟略视内职陈承梁皆循其制官其庻姓为州若无将军者谓之单车扬州刺史南徐东扬州刺史品并第三荆江南兖郢㐮雍等州刺史品并第四豫益广衡等州青州领冀州北兖州北徐等州梁州领南泰州司南梁交越桂霍宁等十五州刺史扬州别驾中从事品并第六庻姓南徐荆江南兖郢㐮雍等州别驾中从事品并第八庻姓豫益广衡青冀北兖北徐梁秦司南徐等州别驾中从事扬州主簿西曹及祭酒议曹二从事南徐州主簿西曹祭酒议曹二从事品并第九谨案宋齐梁陈刺史之制与魏晋同其时州之分置者渐多而刺史亦以渐衆惟其以州统郡兼理兵民不仅専举察之事又因其州之上下定为上中下三等州地虽分析而日小而监司之权要与后汉无异也北魏魏书官氏志天赐二年制诸州置三刺史刺史用品第六者宗室一人异姓二人比古之上中下三大夫也刺史令长各之州县自前功臣为州者还京师司州牧从第二品上州刺史第三品中州刺史从第三品下州刺史第四品司州别驾从事史司州治中从事史从第四品司州主簿从第七品司州西曹书佐祭酒从事史第八品司州议曹从事史司州文学从第八品谨案魏书有三刺史而不列刺史之佐以司州诸佐考之则每州皆有别驾治中主簿等员可以类推亦犹汉晋之制也北齐隋书百官志后齐制官多从后魏州刺史属官有别驾从事史治中从事史州都光迎主簿主簿西曹书佐市令及史祭酒从事史部郡从事皁服从事典籖及史门下督省事都録事及史箱録事及史朝直刺姦记室掾曹田曹金曹租曹兵曹左户等掾史等员上上州属官佐史合三百九十三人上中州减上上州十人上下州减上中州十人中上州减上下州五十一人中中州减中上州十人中下州减中中州十人下上州减中下州五十人下中州减下上州十人下下州减下中州十人通典北齐制州为上中下三等每等又有上中下之差自上上州至下下州凡九等谨案刺史之职所以统率属郡魏既分为三等北齐又分为九等则称名繁碎而体制亦以渐替矣此隋代改州为郡之渐也后周周书卢辩𫝊戸三万以上州刺史戸二万以上州刺史戸一万以上刺史戸五千以上刺史正八命州长史司马司録八命州长史司马司録正七命州长州史司马司録八命州唿药七命州长史司马司録正八命州别驾八命州唿药正六命州长史司马司録正七命州别驾正八命州治中正七命州唿药正八命州列曹参军正六命州别驾正七命州治中七命州唿药八命州列曹叅军正六命州治中正六命州唿药正七命州列曹恭军七命州列曹叅军正六命州列叅曹军谨案后周官制史文不详兹摭録卢辩传所载命数以存其大概其刺史按户之多寡分为四等葢循后魏上中下之制而稍变通之其与北齐之三刺史又分为三等者规制不同考七命之户五千以上之刺史在户一万五千郡守之上可知以州统郡刺史虽自有属户而列郡大小仍在统辖之中亦如唐宋监司既自治民并监郡县也其属官各员递为等差与汉晋以来大同而小异焉隋隋书百官志上上州置刺史长史司马録事参军事功曹户兵等曹参军事法曹士曹等行叅军典籖州都光迎主簿郡正主簿西曹书佐祭酒从事部郡从事仓督市令丞等员并佐史合三百二十三人上中州减上州吏属十二人上下州减上中州十六人中上州减上下州二十九人中中州减中上州二十人中下州减中中州二十人下上州减中下州三十二人下中州减下上州十五人下下州减下中州十二人通典隋雍州置牧余州并置刺史亦同北齐九等之制总管刺史加使持节至开皇三年罢郡以州统县自是刺史之名存而职废炀帝大业初为司𨽻台大夫一人巡察畿内其刺史十四人巡察畿外诸郡亦有六条之制从事四十人副刺史巡察每年二月乘轺巡郡县十月入奏谨案杜佑言刺史察举州郡至隋治人后虽有刺史皆太守之互名葢刺史之制至隋始变然考炀帝初尚有刺史十四人巡察畿外诸郡葢开皇变制而大业寻复其止理一郡者乃唐代之制非隋世尽然也考厯代刺史递重递轻之故皆由积渐而成汉初监郡察郡秩止六百石自后更为州牧后汉不入奏事不𨽻三公至刘焉请重州牧之任魏晋因之有使持节都督持节督之名此其渐而重也至隋之总管都督唐之都督节度使为重之极焉晋武帝诏革汉季之制刺史治民悉如汉初故事自后非要州则为单车刺史沿至魏齐有下州刺史下下州刺史此其渐而轻也至隋始罢郡以州统县刺史为太守互名自后遂以为知州之称并在郡守之下为轻之极焉葢极重则权同督抚而单车刺史举司道之职未尝不存极轻则下并府州而採访按察转运提刑诸使由是兴焉此列代沿革之大概故自隋以前之刺史虽其体制不尽如今之藩臬而要有藩臬之职自唐以后之刺史则竟同今之知府及直𨽻州矣今厯叙前代刺史至隋而止并考証其沿革之大概至唐以后则见于府州篇中不具列焉唐通典开元二十五年刋定职次着为格令设官以经之置使以纬之按察採访等使以理州县节度团练等使以督府军事租庸转运盐铁青苗营田等使以毓财货其余细务因事置使者不可悉数其转运以下诸使无适所治废置不常新唐书百官志观察使副使支使判官掌书记推官巡官衙推随军要籍进奏官各一人团练使副使判官推官巡官衙推各一人防御使副使判官推官巡官各一人观察处置使掌察所部善恶举大纲凡奏请皆属于州贞观初遣大使十三人巡省天下有巡察安抚存抚之名神龙二年以五品以上二十人为十道巡察使按举州县冄周而代景云二年置十道按察使道各一人开元二年改曰十道按察採访处置使至四年罢八年复置十道按察使秋冬巡视州县十年又罢十七年复置十道京都两畿按察使二十年改採访处置使分十五道天寳末又兼黜陟使干元元年改曰观察处置使通典唐无州府之名而有採访使採访使有判官二人支使二人推官一人至徳之后改採访使为观察皆并领都团练使其僚属随时增置分天下为四十余道大者十余州小者二三州各因其山川区域为制诸道增减不恒使名沿革不一举其职例则皆古之刺史云旧唐书职官志防御团练使至徳后置防御使以治军事刺史兼之不赐旌节上元后改防御使为团练守捉使义与团练兼置防御使名前使各有副使判官皆天寳后置未见品秩马端临文献通考唐肃宗干元初置团练使守捉使大领十州小者三五州代宗时元载当国令刺史悉带团练大率团练皆𨽻所治州嵗以八月考其高下新唐书百官志观察使以丰稔为上考省刑为中考办税为下考团练使以安民为上考惩姦为中考得情为下考防御使以无虞为上考清苦为中考政成为下考文献通考唐先天二年李杰始为水陆发运使葢始名之起开元二十一年裴耀卿以侍中充江南淮南转运使而崔希逸萧旻为副葢副使始此天寳以韦坚充勾当转运使第五琦充诸色转运使刘晏充诸路转运使其后韩滉杜悰杜譲能崔昭纬皆以宰相充使而诸道分置巡院皆统于此开元十年勅度支营田若一使专知宜同为一额共置判官二人开元十一年宇文融除勾当租庸地税使至徳元载第五琦充江淮租庸使永泰元年租庸使一切并停唯差判官一人巡官二人催遣建中二年初分置汴东西水陆运两税使开元十二年宇文融充诸色安辑户口使谨案唐代以刺史为郡守而诸道置使昉于贞观之遣使十三人巡省天下其后为巡察为按察为採访为观察使名不同其职一也观地理志言採访使如汉刺史六典言汉刺史如今之十道使通典言观察团练皆古之刺史则诸使职掌实上承汉代刺史而与今之司道相等惟节度使秉节専制如今之督抚耳其道为十道为十五道十八道为四十余道以渐而分亦后日分道之所托始也谨以今制考之转运租庸两税户口诸使如今之布政司其副使如今之督粮道採访观察如今之按察使其副使亦如巡道团练营田如今之兵备屯田诸道也又唐代虽以刺史为郡守而职掌视今郡守为较重旧唐书所载刺史嵗巡属县观风俗察官吏善恶殊尤随即奏闻所部有更改得以便宜从事是州郡而寓诸使之职也至如防御团练未尝别置各以治军刺史兼领之是州郡而兼各道之权也葢唐诸使之设随时迁革不为常制又多为节度使之兼官故不得不寄其权于郡守是亦一代制度之大略也五季文献通考唐置诸道巡院五代罢巡院始置转运使谨案五代官制史䇿不详考其大略诸州皆统兵事其诸使亦兼总于节度使马端临称五代罢巡院可类推也宋宋史职官志都转运使转运使副使判官掌经度一路财赋嵗行所部检察储积稽考帐籍卂吏蠧民瘼悉条以上达及専举刺官吏之事有军旅之事则供餽钱粮或诸路事体当合一则置都转运使以总之若副使若判官皆随资之浅深称焉其属有主管文字干办官各一员文臣凖备差遣武臣凖备差使员多寡不一文献通考艺祖惩五季之乱藩臣擅有财赋不归王府干徳以后置诸道转运使以总利权开寳六年广南平除徐泽为判官葢转运判官始此两省以上则为都转运司又置副使与诸路判官又置同勾当转运使至道中诏曰天下物宜民间利病惟转运使得以周知令更互赴阙廷见询问庆厯中皆带按察之任六年罢之熙宁二年诏转运使用本资序人即充资序下一等为权二等为权发遣中兴以来逐路都转运使除授不常惟使副判官常置谨案转运使掌一路财赋并举察官吏实与今之布政使职分相埒转运之名虽肇于唐时然不过以为一时之制宋则职専任重称为漕司终代不易名虽因而实则创也其同勾当转运事及副使如粮储各道主管文字如经厯照磨干办官则如理问都事诸职也宋史职官志提㸃刑狱公事掌察所部之狱讼而平其曲直所至审问囚徒详覆案牍凡禁系淹延而不决盗贼逋窜而不获皆劾以闻及举刺官吏之事旧制参用武臣熙宁初罢之绍圣初以提刑兼坑冶事绍兴初两浙路以封疆濶逺差提刑二员淮南东路罢提刑令提举茶盐官兼领葢因事之繁简而损益焉干道八年用臣僚言诸路经总制钱并委提㸃刑狱官督责嘉定十五年广西提刑分上下半年就郁林州与静江府两处置司其属有检法官干办官文献通考宋太祖淳化二年以司门员外郎董循等一十一人分充诸路转运司提狱刑狱四年省真宗景徳四年谓先帝常选朝臣诸路提㸃刑狱遂复置之不𨽻转运别为一司稍重其权矣当时约束曰所至専察囚禁详审牍州县不得迎送聚㑹所部每旬具系囚犯由讯鞫次第申报当检举催督在系淹久者即驰往案问出入人罪者移牒勘覆劾官吏以闻诸色词状逐州断遣不当已经转运官披断未允者并收接施行官吏贪浊弛慢者具名以闻敢有庇匿并当加罪仍借绯紫以三年为任增给缗钱如转运使之数天禧四年加劝农使俄改提㸃刑狱劝农使十年复置提㸃京畿刑狱掌察所部疑留狱讼劝课农桑而按其官吏之不法别其廉吏以达于朝元丰因之玉海庆厯三年诏转运使皆领按察使提刑不带使名亦凖此嵗具官吏能否以闻转运使副即汉刺史唐观察使之职谨案宋监司以转运及提刑为最重提刑实为今按察使之职即所谓宪司也其始由转运使兼管后遂専遣朝臣充之其逐州断遣经转运披断未允者并收接施行亦可见其权之重矣既而以提刑兼劝农并督责诸路总制钱及兼提举诸事葢所职以刑狱为主而地方重务例得兼掌亦如今藩臬各司财赋刑名之事而地方重事㑹议举行二司实相为聨系也提刑无副官其检法官干办官如今知事及司狱之类宋史职官志提举常平司掌常平义仓免役市易坊场河渡水利之法视嵗之丰歉而为之歛散以惠农民仍専举刺官吏之事熙宁初先遣官提举河北陜西路常平未几诸路悉置提举官元祐初罢之併其职于提㸃刑狱司绍圣初复置元符以后因之文献通考提举即汉耿夀昌常平之任也自李悝制平籴之法汉人因之则谓之常平焉然汉人特置仓而犹领之于大司农也宋朝淳化中建常平仓景祐元年令转运司举所部官专领之然犹𨽻漕臣熙宁遣使提领此葢提举常平之所始也九年府界畿内亦専置提举常平仓一员不令司农丞兼领提举常平司操常平歛散之法申严免役之政令治荒修废赈民艰阨则𨽻提举司嵗察所部廉能而保任之若疲软或犯法则随其职事劾奏提举茶盐司掌摘山煮海之利以佐国用都大提举茶马司掌榷茶之利以佐邦用凡市马于四夷率以茶易之提举三白渠公事掌潴泄三白渠以给闗中灌溉之利谨案宋职官之近于布政使者转运而外有提举诸官如常平仓库固今藩司之専掌也常平提举其始𨽻于漕臣其后亦或兼于宪臣领仓而兼以察吏且并掌役市坊场水利之法他如茶马三白渠诸提举与今日道员之佐司分职者实为相当云宋史职官志承宣使观察使无定员政和中诏承宣观察使仍不带持节等防御使团练使无定员文献通考宋朝沿唐制置诸州观察使凡诸卫将军及使遥领者其资品并止本官叙祥符中诏观察使并带刺史谨案马端临云观察团练使在唐为监司至宋则监司自有以名其官而观察诸使皆无职任葢止为武臣及刺史所带之官名而非唐之旧矣兹故録沿袭之概而不着于表宋史职官志幕职官签书判官㕔公事两使防团军事推判官观察支使掌禆赞郡政总理诸案文移诸曹官旧制録事参军掌州院庻务纠诸曹稽违户曹参军掌户籍赋税仓库受纳司法参军掌议法断刑司理参军掌讼狱勘鞫之事文献通考宋朝沿五代之制两司置判官推官各一人余州置判官各一人政和初自判官至诸曹改为士戸仪兵刑工曹掾建炎复旧制焉谨案宋代转运使提㸃刑狱皆以朝臣充无定品秩其观察诸使则有定秩而实无専官即佐属之判官推官皆系郡职而空带诸使之衔未免名实不相符也今以非转运提刑所属不列于表辽辽史百官志南面官僚节度观察防御团练刺史咸在方州如唐制也观察使职名总目某州军观察使某州军观察副使某州军观察判官王鼎清宁五年为易州观察判官团练使司职名总目某州团练使某州团练副使某州团练判官南面分司官平理庻务採摭民隐汉唐以来贤主以为恤民之令典官不常设有诏则选才望官为之分决诸道滞狱使圣宗统和九年命邢抱朴等五员又命马守瑛等三员分决诸道滞狱按察诸道刑狱使开泰五年遣刘泾等分路按察刑狱採访使太宗㑹同三年命珠格楞为採访使南面财赋官诸钱帛司职名总目某州钱帛都㸃检大公鼎为长春州钱帛都提㸃转运使职名总目某转运使某转运副使同知某转运使某转运判官王圻续文献通考辽南面有山西路都转运使司有奉圣州蔚州应州朔州保州西山各处转运使司官有转运使转运副使同知转运使等员辽南面观察使司中京道上京道东京道皆设观察使司辽南面有按察诸道刑狱使有分决诸道滞狱使官不常设有诏则选才望官以充之谨案辽南面监司与宋制相近钱帛转运为财赋官分决滞狱按察刑狱为刑名官其大较也然按察诸使因事出差不常设葢如汉绣衣使者之比而观察使常设则今日之按察使实其职也王应麟玉海云宋提刑即唐观察之职王圻续通考亦云明设按察即观察使之职参互以观则臬司之源流畧可睹矣金金史百官志都转运使司正三品掌税赋钱谷仓库出纳权衡度量之制同知从四品副使正五品都勾判官从六品纪纲衆务分判勾案户籍判官二员从六品专管拘收徴尅等事度支判官二员从六品掌勾判分判度支案事盐鉄判官二员从六品都孔目官二员勾稽文牍知法二员从八品续文献通考金初设转运司后诏中外惟都转运依旧専管钱谷自余诸路转运皆兼于按察其都转运司有正使副使等员金史百官志按察使本提刑司承安三年以上京东京等提刑司併为一提刑司兼宣抚使劝农採访事为官称副使判官以兼宣抚副使判官为名承安四年改按察使正三品掌审察刑狱照刷案牍纠察污官污吏豪滑之人兼劝农桑与副使签事更出巡案副使正四品兼劝农事签按察司事正五品判官二员从六品知事正八品泰和八年以转运司权轻州县不畏不能规措钱谷遂诏中都都转运依旧专管钱谷事自余诸路按察使并兼转运使副使兼同知签按察并兼转运副添按察判官一员为从六品添知事一员知法二员从八品续文献通考金观察使兼于节度使团练使金不置谨按金按察初名提刑实兼宣抚劝农之职其后又兼转运使其佐属亦兼转运副使是按察之权在转运之上此制之小异于宋代者也唐有按察使偶置而旋罢之今按察之名实自金始云元元史百官志行中书省每省参知政事二员从二品宣尉司掌军民之务分道以总郡县行省有政令则布于下郡县有请则为达于省其在逺服又有招讨安抚宣抚等使品秩员数各有差等宣慰使司秩从二品每司宣慰使三员从二品同知一员从三品副使一员正四品经厯一员从六品都事一员从七品照磨兼架阁管勾一员正九品凡六道团练安抚劝农使司至正十八年九月置奉元延安等处团练安抚劝农使司于耀州巩昌等处团练安抚劝农使司于邠州各设参谋一人每道置使二人同知副使各一人检督六人经厯知事照磨各一人屯田使司至正十五年十二月置军民屯田使司于沛县正三品谨案元立行中书省其官自丞相平章左右丞而下有参知政事二员明初亦设之后罢行省改参知政事为左右承宣布政使司是参知政事实布政使之所自来也至宣慰司之职布行省之政令于下而达郡县之请于上亦如今两司上承督抚下达府县故并列焉团练安抚劝农以三使而併为一官如今各道之兼兵备屯田之制也至如招讨宣抚设于邉郡与藩职少异元史又有奉使宣抚询民疾苦体察官吏而黜陟之则偶一遣使非设官常制故不着于篇转运使司元代専以理鹾政与宋制异已别见盐政篇兹不复録元史百官志肃政廉访使国初立提刑按察使至元六年兼劝农事二十八年改按察使为肃政亷访使其后遂定为二十二道毎道廉访使二员正三品副使二员正四品佥事四员两广海南止二员正五品经厯一员从七品知事一员正八品照磨兼管勾一员正九品内道八𨽻御史台山东东西道济南路置司河东山西道兾宁路置司燕南河北道真定路置司江北河南道汴梁路置司山南江北道中兴路置使淮西江北道庐州路置司江北淮东道扬州路置使山北辽东道大宁路置使江南十道𨽻江南行台江东建康道宁国路置司江西湖东道龙兴路置司江南浙西道杭州路置使浙东海右道婺州路置司江南湖北道武昌路置司岭北湖南道天临路置司岭南广西道静江府置司海北广东道广州路置司海北海南道雷州路置司福建闽海道福州路置司陜西四道𨽻陜西行台陜西汉中道凤翔府置司河西陇北道甘州路置司西蜀四川道成都路置司云南诸路道中庆路置司谨案王圻续通考曰廉访之职与台察相表里按治帅府漕司军民司属照刷诸司文卷责违慢官吏此殆如汉制之司𨽻校尉无所不纠其职重矣葢金元之制提刑皆在布政之上两史所载班班可考史又言按察使巡行郡县除使二员留司副使以下每嵗二月分按十月还司则视今之巡道其立法之意正复同焉明明史职官志承宣布政使司左右布政使各一人左右参政左右参议无定员参政参议因事添设各省不等经厯司经厯一人都事一人照磨所照磨一人检校一人理问所理问一人副理问一人提控案牍一人司狱司司狱库大使一人副使一人仓大使一人副使一人杂造局军器局寳泉局织染局各大使一人副使一人布政使掌一省之政参政参议分守各道及派管粮储屯田清军驿传水利抚民等事併分司协掌京畿经厯都事典受发文移照磨检校典勘理卷宗理问典刑名初太祖略定地方即置行省其官自平章政事以下大略与中书省同洪武九年罢行省改参知政事为左右承宣布政使司宣徳三年除两京外定为十三布政使初置藩司与六部均重布政使入为尚书侍郎副都御史每出为布政使宣徳正统间犹然自后无之提刑按察使司按察使一人副使佥事无定员经厯司经厯一人知事一人照磨所照磨一人检校一人司狱司司狱一人按察使掌一省刑名按劾之事副使佥事分道巡察其兵备提学抚民巡海清军驿传水利屯田招练监军各专事置併分员巡备京畿明初置提刑按察司吴元年置各道按察司十五年置天下府州县按察分司以儒士王存忠等五百三十一人为试佥事人按二县凡官吏贤否军民利病皆得廉问纠举十六年罢二十九年改置按察分司为四十一道宣徳五年除两京不置共为十三按察使布政使参政参议分司诸道督粮道督册道分守道浙江杭嘉湖道宁绍台道金衢严道温处道江西南瑞道湖东道湖西道饶南九江道贑南道山东济南道东兖道海右道山西冀宁道河东道冀北道冀南道陜西闗内道闗西道西宁道闗南道河西道陇右道河南大梁道河南道汝南道河北道湖广武昌道下荆南道上荆南道荆西道上湖南道下湖南道上江防道下江防道福建兴泉道福宁道漳南道建南道汀漳道广东岭东道岭西道罗定道岭北道岭南道四川川西道川北道上下川东道上川南道下川南道广西桂平道苍梧道左江道右江道贵州安平道贵宁道新镇道思仁道云南临安道腾冲道澜沧道按察司副使佥事分司诸道提督学道清军道驿传道分巡道浙江杭严道宁绍道嘉湖道金衢道江西饶南九江道湖西道南昌道湖东道岭北道山东兖州道济宁道青州海防道济南道海右道海道登莱道辽海道山西冀宁道冀南道雁门道陜西闗内道闗西道陇右道河西道西宁道河南大梁道汝南道河南道河北道湖广武昌道荆西道上荆南道下荆南道湖北道上湖南道下湖南道沅靖道福建巡海道福宁道兴泉道建南道武平道漳南道建宁道海道汀漳道广东岭东道岭西道岭南道海北道海南道四川上东道下东道川西道川北道下川南道上川南道广西府江兵巡道桂林兵巡道苍梧兵巡道左江兵巡道右江兵巡道贵州贵宁道思石道都清道云南安普道临沅道洱海道金沧道整饬兵备道浙江宁绍道嘉兴道温处道台海道江西南瑞道广建道山东临青道武徳道曹濮道沂州道辽东道山西雁北道大同道阳和道潞安道岢岚道陜西肃州道固原道临洮道洮岷道靖逺道榆林中路道榆林东路道宁夏河西道宁夏河东兵粮道庄浪道濮羌道潼闗道湖广辰沅道河南睢东道福建兵备道巡海道广东南韶道南雄道四川松潘道威茂道建昌道重夔道安绵道叙泸道广西分巡道贵州威清道毕节道云南曲靖道其外又有协堂道水利道屯田道管河道盐法道抚治道监军道招练道其北直𨽻之道寄衔于山东者则为宻云道大名道天津道霸州道寄衔于山西者则为易州道口北道昌平道井陉道蓟州永平等道南直𨽻之道寄衔于山东者太仓道颍州道徐州道寄衔于浙江江西湖广者苏松道漕储道常镇道庐凤道徽宁池太道淮扬道按明初制恐守令贪鄙不法故于直𨽻府州县设巡按御史各布政使所属设试佥事已罢试佥事改按察分司四十一道此分巡之始也分守起于永乐间每令方面官巡视民瘼后遂定右参政右参议分守各属府州县兵道之设仿自洪熙间以武臣疏于文墨遣参政副使沈固刘绍等往各总兵处整理文书商榷机宻未尝身领军务也至𢎞治中本兵马文升虑武职不修议增副佥一员从之自是兵备之员盈天下续文献通考团练使之职明设分巡兵备道以统之两京不设布按二使故督学以御史后置守巡诸员无所属则寄衔于邻近省布按司官谨案列代监司之职至唐宋而始分至前明而始定然考明代经画之大端尚多可议如直𨽻近䕶畿服为万国之法式藩臬不设何以敷治法而作观瞻直省中之疆宇濶逺事务殷繁者限以十三司难免鞭长不及之患至如提学重职而偏𨽻臬司河务鉅工而向乏専掌两直之寄衔他省亦参错而不一此其制之未善者也至于司道铨授之法其初尚由特简如洪武间潘原明之为云南布政使儒士王存忠等之试按察使佥事犹存振厉之意至成化丙戌以各省布按二司正贰官缺员数多始命部院各举所知仍命铨部内阁从公酌量定以职事自是以后推用惟委之吏部往往不能得人或以需次较久者为之多衰聩不称职左右二司又每以意见不同互相掣肘道员则尤多兼领职业不専纵弛之习日甚而吏治不可复问矣我朝初循旧制嗣改左右布政使为一人以専其责任直𨽻则剏设藩臬江南湖广陜西分建二省而江宁苏州又各设布政使一员以着因地制宜之法优道员之品秩均不带藩臬衔而督学有别置河道有専司皇上慎简人在俾膺重任两司有阙俱奉特㫖除授地方利弊均许専折陈奏督抚有措置未协者或责以随时匡正道员则由科道及各部院司员之膺上考及知府中报政优最者记名补放又于入谢时亲加诫励无不仰承圣训感奋自效所以纲立纪陈旬宣奏绩统属正而展布优吏治之蒸蒸日盛洵非前代所可比伦矣钦定厯代职官表卷五十二钦定历代职官表卷五十三钦定四库全书钦定歴代职官表卷五十三知府直隶州知州等官表知府直隶州知州等官国朝官制各府知府奉天一人直隶山东福建湖北广东各十人陜西七人江苏安徽各八人山西河南甘肃湖南各九人浙江广西四川各十一人江西贵州各十三人云南十四人掌一府之政统辖属县宣理风化平其赋役听其狱讼以教飬百姓凡阖府属吏皆总领而稽覈之国初定制每府设知府一人顺治十八年江南分省康熈二年陜西分省三年湖广分省各以其府分隶之嗣后各府互有建置裁併员额亦因之増减焉又初制知府正四品干隆十八年改从四品同知奉天一人直隶二十四人江苏二十三人浙江十五人安徽贵州各七人山东十二人陜西六人山西江西各十一人河南甘肃广西各八人福建湖北广东四川各十人湖南九人云南十三人通判奉天一人直隶安徽湖北各八人江苏十六人山东河南各十一人山西浙江江西湖南各十人陜西三人甘肃广西云南贵州各六人福建广东各七人四川九人同知分掌督粮捕盗海防江防清军理事抚苗水利诸务通判分掌粮运督捕水利理事诸务各量地置员以佐知府之政治其有兼理民事直隶于各省者其职如各府各直隶州之制而品级则同国初每府置同知通判或一二人或三四人不等嗣后酌量䌓简因时裁设又初各府设有推官专掌谳狱之事康熈六年裁各府经厯奉天一人直隶湖北湖南广西各十人江苏六人安徽河南广东各八人山东山西甘肃福建各九人陜西四人浙江云南各十一人江西四川贵州各十一人各府知事江苏三人浙江一人广西二人云南五人各府照磨江苏五人安徽河南各一人陜西浙江各四人甘肃贵州各二人江西十二人四川十人各府司狱直隶四人江苏安徽河南陜西四川贵州各一人山东十人山西广西各三人浙江湖北各六人福建广东各八人湖南二人云南五人各府宣课司大使江苏三人各府税课司大使浙江四人广东一人各府仓大使直隶二人山西陜西各一人各府检校江蘓三人各府库大使山西一人各府茶引批验所大使江苏一人各府长官司吏目贵州三人各府经厯照磨掌受发文移磨勘卷宗司狱掌察理系囚宣课司大使以下各守其职以分理府属之事国初每府设经厯以下各官因事䌓简无定员嗣后因时裁设并如今制各直隶州知州直隶甘肃各六人江苏广东各三人安徽陜西各五人山东福建各二人山西十人四川九人河南湖南云南各四人江西广西各一人掌直隶州一州之政令其规制与知府同惟无倚郭县其所治州即以知州行知县之事国初各直隶州俱置知州一人嗣后或以府改设析置或以府属州升或省併入各府其员额亦因之増减焉各直隶州州同直隶安徽四川各三人江苏山东陜西甘肃福建各一人河南广东各一人州判直隶五人江苏安徽山东陜西广东广西各二人山西湖南各四人河南甘肃各三人江西云南各一人四川七人直隶州州同州判所掌如府同知通判之职以贰各州而佐其政治其员额因事之繁简并随各州升改之制而建置焉各直隶州吏目直隶六人江苏广东各三人安徽陜西甘肃各五人山东广西各二人山西四川各九人江西一人湖南云南各四人各直隶州巡检直隶山东甘肃江西广西各一人江苏七人安徽山西广东四川各五人福建二人湖南云南各三人各直隶州驿丞直隶山西四川各一人各直隶州闸官山东八人税课司大使江苏山东各一人直隶州吏目掌禁戢姦宄防䕶狱囚典司簿籍巡检驿丞税课使等属各掌其职与各县所属同员额随州建设复因地裁减如今制焉厯代建置谨案守令为亲民之官而以守统令其职益繁则其任益重三代分土建侯今牧守之地古之侯国也惟畿内之地百里内有州四百里内有县而州则属于乡大夫县则属于遂大夫盖地不置侯而治土治民必有统率与今之府州职差相近汉郡守秩二千石置丞尉别驾长史侯国则以内史相治民实为守土専官故州牧刺史迭有变更而郡守之职由汉迄六朝不改自南北分裂置郡曰多州之所统无以大异于郡隋唐之世或去郡或去州盖亦因时制宜之法然欲去郡而郡卒不可得而去欲去州而总管府採访使之设则仍州制也于是州名始降而与郡无异矣若夫京都称府始于唐代每府置尹及少尹以治之诸郡不得侪焉宋代又以潜藩建节之地皆升为府元明因之置府浸广而天下诸郡尽以府名郡守则尽以知府名然知府之称实起于宋之以京朝官出莅府事因其犹带本衔故曰以某官知某府耳若不由京朝官出者曰守曰尹原不相混元代散府尚存府尹之目至明而一概皆称为知府无所区别矣直隶州知府之设不见于古时惟后汉属国都尉以县之离郡逺者置之稍有属县与郡守分土而治略见权舆隋唐罢郡之后州无不直隶者虽名为州其实郡也渤海国大氏规倣唐制于隶府诸州之外有独奏州之称于是州始异于郡而惟独奏州则可以视郡至明代诸府之外领县而视府差小者以直隶州称之若府州僚佐列代相仍名制少异而大率相近恭惟我国家体国经野设官分职各直省并设各府各直隶州以为牧民之统率其同知州同以下分猷佐理规制精详洵非前代之所得比拟而沿革所因得失尚可考见谨序其崖略列于左方三代周礼天官大宰以九两系邦国之民一曰牧以地得民二曰长以贵得民三曰师以贤得民四曰儒以道得民六曰主以利得民七曰吏以治得民谨案周礼大宰九两之法専指侯国言之其所谓牧如今之督抚监司曰长则府州县之职曰师曰儒则犹各府州县之有教授学正教谕训导也曰主曰吏亦如府县之僚佐及六房科吏也周礼地官乡大夫每乡卿一人各掌其乡之政教禁令以岁时登其夫家之衆寡辨其可任者以岁时入其书以乡射之礼五物询衆庶使民兴贤出使长之使民兴能入使治之遂大夫每遂中大夫一人各掌其遂之政令以岁时稽其夫家之衆寡六畜田野辨其可任者与其可施舍者以教稼穑以稽功事掌其政令戒禁听其治讼令为邑者岁终则㑹政致事谨案周制畿外为诸侯列服之地其官不详于周礼畿内之治地者则分六乡六遂领乡者为卿自乡大夫以下则有州长党正族师闾胥比长领遂者为中大夫自遂大夫以下则有县正鄙师酇长里宰邻长大小相维皆所以分地而治民也以今制考之六乡切近王居其有州有党亦如顺天府之有各属州县六遂在二百里外其有县有鄙亦如直隶省之有府州县则乡遂大夫并如今各府各直隶州之知府知州而遂大夫所掌政令戒禁听其治讼令为邑者岁终致事与今知府之职尤为相近也畿内之治地者既如此其畿外统于诸侯亦复有三郊三遂之制立官之法亦必有与王畿相同者特典籍不备不可厯数耳乡遂出军与今八旗之制最合今已别系之八旗都统篇而复着乡遂大夫于此表以明治地之官之所自始云秦杜佑通典郡守秦官秦灭诸侯以其地为郡置守丞尉各一人守治民丞佐之尉典兵郑樵通志秦置郡丞其郡当边戍者丞为长史掌兵马又秦官有郡尉掌佐守典武职甲卒谨案秦罢诸侯分置郡县为后世府州县之所自始然郡之为名实不始于秦时考释名云郡聚也人所羣聚也説文云周制天子地方千里分为四县县有四郡郡小县大故春秋传曰上大夫受县下大夫受郡秦并天下置三十六郡以监天下之县则郡大县小秦纪魏纳上郡十五县是也是则自古即有列郡之名特秦改置之在诸县之上而魏纳上郡又在秦未置郡之前盖秦亦第因列国迁移之旧而为之制耳史记秦本纪恵王十三年置汉中郡此为秦置郡之始其后分为三十六郡而史记汉书所纪又有楚郡郯郡东阳河间等郡盖天下既定制为三十六郡而其初暂置及后所増设当亦不为定制也守丞以下诸官则自汉以来多相承不改云汉汉书百官公卿表诸侯王内史治国民中尉掌武职成帝绥和元年省内史更令相治民如郡太守郡守掌治其郡秩二千石有丞边郡又有长史掌兵马秩皆六百石景帝中元二年更名太守汉书髙帝本纪怀王以沛公为砀郡长韦昭注秦名曰守汉初改曰长晋书地理志汉祖分内史为三部更置郡国二十有三文増厥九景加其四武帝开越攘胡初置十七拓土分疆又増十四昭帝又増其一至平帝元始二年凡新置郡国七十有一与秦四十合一百一十有一马端临文献通考汉景帝中元二年更名郡守为太守凡在郡国皆掌治民进贤劝功决讼检姦常以春行所主县秋冬遣无害吏按讯诸囚平其罪法论课殿最并举孝亷汉制岁尽遣上计掾史各一人条上郡内衆事谓之计偕簿郡为诸侯王国者置内史以掌太守之任宣帝以为太守吏民之本数变易则下不安民知其将乆不可欺罔乃服从其教化每拜刺史守相辄亲见问观其所繇退而考察以质其言常称曰与我共治者惟良二千石乎是以汉世良吏于是为盛称中兴焉谨案汉因秦制置郡守以秦郡过大渐为分析其诸侯所封则谓之国国以内史治民其后以相治民是内史与相亦郡守之职也然汉分郡虽衆而郡地之大者亦数千里宋马永卿云汉时郡极大即以㑹稽郡考之呉即苏州也乌伤即婺州也毘陵即常州也山阴即越州也由拳古之檇李即秀州也太末衢州也乌程湖州也余杭杭州也鄞明州也以此考之即今浙东西之地乃汉一郡耳盖因时制宜以户口之多寡为郡地之大小初不以里数计也汉初有郡长之名其后为郡守后又改为太守其义则一而已通典元帝建昭二年益三河大郡太守秩凡户十二万为大郡谨案明制以粮石分天下知府为三等有上府中府下府之称即本此意通典两汉有功曹史主选署功劳有仓曹史掌仓库有决曹贼曹掾主刑法有督邮掌监属县有东西南北中部谓之五部督邮故督邮功曹之极位谨案西汉郡佐汉书所载者曰丞曰长史而已通典备叙羣职足以补汉史之缺故并着于篇后汉书百官志郡国凡九十八其二十七王国相其七十一郡太守其属国都尉属国分郡离逺县置之如郡差小置本郡名世祖并省郡县四百余所后世稍复増之每郡置太守一人二千石丞一人郡当边戍者丞为长史王国之相亦如之每属国置都尉一人比二千石丞一人中华古今注建武六年三月令郡太守诸侯相病丞长史行事十四年罢边郡太守丞长史领丞职三国通志三国时有郡守国相内史又魏置中正宋书百官志汉末及三国多以诸部都尉为郡谨案三国郡制并如汉代惟郡都尉既併省于后汉而三国则仍置之既以主兵亦与郡守分土而治而诸部都尉遂与郡不异然见于汉书表志者秦之都尉典武职甲卒汉之都尉典兵禁备盗贼讥出入而边郡置农都尉主屯田殖谷又置属国都尉主蛮夷降者覈其职掌究以主兵为重而兼及守土其制实于明之各都司及今城守尉等官相近故宋百官志虽有汉末及三国多以诸部郡尉为郡之文而无取旁引焉晋晋书职官志郡皆置太守诸王国以内史掌太守之任又置主簿主记室门下贼曹议生门下史记室史録事史书佐循行干小史五官掾功曹史功曹书佐循行小史五官掾等员文献通考晋郡守皆加将军无者为耻谨案晋以太守治郡以内史治诸王国制与汉同惟郡佐诸官视汉加倍晋史职官志所载是也郡守皆加将军则合军民而兼治之与汉制不同盖汉刺史郡守皆専治民后汉末始兼理兵事晋所承者皆后汉末季之制也宋齐梁陈文献通考晋宋守相内史并银章青绶进贤两梁冠宋书百官志宋太祖元嘉四年复置郡官属略如公府无东西曹有功曹史主选举五官掾主诸曹事部县有都邮门亭长又有主记史催督期㑹汉制也今略如之诸郡各有旧俗诸曹名号往往不同太守二千石丞六百石南齐书百官志郡太守内史郡县为国者置内史相隋书百官志梁郡置太守置丞国曰内史郡丞三万户以上置佐一人郡县置吏各凖州法以大小而制员陈承梁皆循其制官㑹稽太守品第五加督进在第四品加都督进在第三品诸郡若督若都督皆以此差次为例万户以上太史内史相品第六不满万户太守内史相品第七谨案晋太守皆加将军梁陈太守则加督加都督一如刺史之制盖郡守之权既重军民无不兼理也自晋省郡丞宋则复置官属与汉同制齐梁陈以下亦皆因之不改第史志阙文无可胪列谨考见其大略如此北魏魏书官氏志初郡制三太守用七品者世宗班行职令上郡太守内史相第四品中郡第五品下郡第六品正始元年罢郡中正通志后魏初郡置三太守孝文初二千石能静二郡至三郡者迁为刺史太和中次职令太守内史相并以六年为限北齐隋书百官志北齐上上郡太守属官有丞中正光迎功曹光迎主簿功曹主簿五官省事録事及西曹户曹金曹租曹兵曹集曹等掾佐太学博士助教太学生市长仓督等员合属官佐吏二百一十二人上中郡减上上郡五人上下郡减上中郡五人中上郡减上下郡四十五人中中郡减中上郡五人中下郡减中中郡五人下上郡减中下郡四十人下中郡减下上郡二人下下郡减下中郡二人文献通考北齐制郡为上中下三等每等又有上中下之差自上上郡至下下郡凡九等又北齐上郡太守属官合三百一十人以下郡递减之又北齐诸州有功曹𠫭军又司仓𠫭军司户𠫭军司兵𠫭军司士𠫭军北齐以下并同功曹谨案北齐郡官之制隋书及通考互有不同今并存之以备𠫭考后周周书卢辩传户一万五千以上郡守七命户一万以上正七命户五千以上六命户一千以上正五命户不满千以下五命七命郡丞四命正六命郡丞正三命六命郡丞三命正五命郡丞正二命五命郡丞二命隋隋书百官志郡置太守丞尉正光初功曹光初主簿县正功曹主簿西曹金户兵法士等曹市令等员并佐史合一百四十六人上中郡减上上郡吏属五人上下郡减上中郡四人中上郡减上下郡十九人中中郡减中上郡六人中下郡减中中郡五人下上郡减中下郡十九人下中郡减下上郡五人下下郡减下中郡六人开皇六年罢郡以州统县改别驾赞务以为长史司马佐官以曹为名者并改为司炀帝即位罢州置郡郡置太守上郡从三品中郡正四品下郡从四品罢长史司马置赞务一人以贰之次置东西曹掾主簿司功仓户兵法士曹等书佐各因郡之大小而为増减改行𠫭军为行书佐其后诸郡各加置通守一人位次太守又改郡赞务为丞位在通守下县尉为县正寻改正为户曹法曹分司以丞通典隋郡太守如北齐九等之制至开皇三年罢天下诸郡以州统县大业三年又改州为郡郡置太守谨案隋开皇罢天下诸郡以州统县以刺史为太守盖因当时刺史之职别有行台总管府以统理之而州郡纷烦其大小又适相等故举诸郡而并废之其后炀帝旋罢州置郡则刺史太守遂为郡守互名而汉刺史之职遂无复有存焉者至郡佐史之称改易不一其于职掌则无异也唐唐六典上州刺史一人从三品下别驾一人从四品下长史一人从五品上司马一人从五品下録事𠫭军事一人从七品上録事二人从九品上史三人司功𠫭军事一人从七品下司仓𠫭军事一人从七品下佐三人史六人司户𠫭军事二人从七品下佐三人史七人帐史一人司兵𠫭军事一人从七品下佐三人史六人司法𠫭军事二人从七品下佐四人史八人司士𠫭军事一人从七品下佐四人史六人𠫭军事四人执刀十五人典狱十四人问事八人白直二十人市令一人从九品上丞一人佐一人史二人仓督二人史四人中州刺史一人正四品上别驾一人正五品下长史一人正六品上司马一人正六品下録事𠫭军事一人正八品上録事一人从九品下史二人司功𠫭军事一人正八品下佐二人史四人司仓𠫭军事一人正八品下佐二人史四人司户𠫭军事一人正八品下佐三人史五人帐史一人司兵𠫭军事一人正八品下佐三人史四人司法𠫭军事一人正八品下佐三人史六人𠫭军事三人正九品下执刀十人典狱十二人问事六人白直十六人市令一人丞一人佐二人史二人帅二人仓督二人史三人下州刺史一人正四品下别驾一人从五品上司马一人从六品上録事𠫭军事一人从八品上録事一人从九品下史二人司曹𠫭军事一人从八品下佐二人史四人司户𠫭军事一人从八品下佐三人史五人帐史一人司法𠫭军事一人从八品上佐二人史四人𠫭军事二人从九品下执刀十人典狱八人问事四人白直十六人市令一人佐一人史一人帅二人仓督一人史二人都督刺史掌宣布徳化抚和齐人劝课农桑教谕五教毎岁一巡属县观风俗问百姓録囚徒恤鳏寡閲丁口务知百姓之疾苦内有笃学异能闻于乡闾者举而进之有不孝悌悖礼乱常不率法令者糺而䋲之其吏在官公亷正已清直守节者必察之其贪秽谄谀求名徇私者亦谨而察之皆附于考课以为褒贬若善恶殊尤者随即奏闻若狱讼之枉疑甲兵之征遣兴造之便宜符瑞之尤异亦以上闻其常则申于尚书省而已若孝子顺孙义夫节妇志行闻于乡闾者亦随实申奏表其门闾若精诚感通则加优赏其孝悌力田者考使集日具以名闻其所部有须改更得以便宜从事若亲王典州及边郡都督刺史不可离州局者应巡属县皆委上佐行焉别驾长史司马掌贰府州之事以纪纲衆务通判列曹岁终则入奏记司録録事𠫭军掌付事勾稽省署抄目糺正非违监守符印若列曹事有异同得以奏闻功曹司功𠫭军掌官吏考课假使选举祭祀嘉祥道佛学校表疏书启医药陈设之事凡差使先差州官不充取县官率一半已上不充取前资官其上佐録事𠫭军县令不得充使出境凡州县及镇仓督县博士助教中下州市令及县市令岳渎祝史并州选各四周而代仓曹司仓𠫭军掌公廨度量庖厨仓库租赋徴收田园市肆之事每岁据青苗征税亩别二升以为义仓以备凶年将为赈贷先申尚书待报然后分给又岁丰则出钱加时价而籴之不熟则出粟减时价而粜之谓之常平仓常与正义仓帐具本利申尚书省户曹司户𠫭军掌户籍计帐道路逆旅田畴六畜过取蠲符之事而剖断人之诉竞凡男女婚姻之合必辨其族姓以举其违凡井田利害之宜必止其争讼以从其顺凡官人不得于部内请射田地及造碾硙与人争利兵曹司兵𠫭军掌武官选举兵甲器仗门户管钥烽候传驿之事法曹司法𠫭军掌律令格式鞫狱定刑督捕盗贼糺逖姦非之事以究其情伪而制其文法赦从重而罚从轻使人知所避而迁善逺罪士曹司士𠫭军掌津梁舟车舍宅百工衆艺之事启塞必从其时役使不夺其力通山泽之利以赡贫人致瓌异之物以备国用是以官无禁利人无稽市𠫭军事掌出使市令丞掌市廛交易禁斥非违之事下有执刀白直典狱佐史各有其职州县之任备焉通典唐武徳元年改郡为州改太守为刺史加号持节后如号为使持节诸军事而实无节但颁铜鱼符而已天寳元年加州为郡刺史为太守自是州郡史守更相为名其实则一太宗初理天下重亲民之任疏督守之名于屏其人善恶必书其下是以州郡无不率理逮贞观之末升平既乆羣士多慕省阁不乐外任其折冲果毅有才力者先入为中郎将次补郡守其轻也如是武后垂拱二年诏诸州都督刺史宜准京官带鱼长安四年纳言李峤同平章事唐休璟奏曰窃以物议重内官而轻外职凡所出守多因贬累非所以澄风俗安万民臣请择材于台阁省寺之中分典大州共康庶政臣等请辍近侍率先具寮太后乃令书名探之中者当行于是鳯阁侍郎韦嗣立御史大夫杨再思二十人中之皆以本官捡校刺史后二十人中政绩可称者独常州刺史薛光谦徐州刺史司马钟二人而已当时复有为员外刺史者不领州务开元中定天下州府自京都都督及都䕶府之外以近畿之州同华岐蒲为四辅郑陜汴绛怀魏为六䧺宋毫许汝晋洺虢卫相十州为十望又有十紧州后入紧者甚多不复具列及有上中下之差都督刺史品卑者借绯鱼按武徳令三万户以上为上州永徽令二万户以上为上州开元十八年三月勅太平时久户口日盛宜以四万户以上为上州二万五千户为中州不满二万户为下州亦有不满户口以别勅为上州者天寳中通计天下凡上州一百九州中州二十九州下州一百八十九州总三百二十七州是也自至徳之后州县凋弊刺史之任大为精选诸州始各有兵镇者刺史皆加团练使故其所责任重矣谨案唐自武徳承隋代之制改郡为州凡天下之为郡守者皆以刺史名之天寳初加州为郡而刺史仍为太守自此以后刺史太守不常厥称其以郡着者则称太守以州着者则称刺史名殊而实则一耳考旧唐书地理志所载诸县以上皆称为州盖据武徳初年之制而新唐书地理志则併而称之曰某州某郡其无郡名者皆注郡缺二字于其下盖据开元元年之制要其以之领县而上属于诸道採访使则无异也又考二志所载州郡而外有都有府有都督府都䕶府及节度使观察使团练使诸称其曰都者东都西都北都以京邑所在而言之也其曰府者旧书则曰京兆河南太原新书则曰鳯翔成都河中江陵兴元兴徳亦以京邑首府故从而尊称之其散州郡则未有以府称者然即此为后世以府称郡之所由始至于都督节度等称又以府使所治因以着其地域犹今之称某布政使也唐自京邑称府而诸州名目又各为列郡总号则如今之各府各直隶州固尽在列郡之中无他区别不容执其所称为州者而即拟之以直隶州之名惟考渤海大氏建国之制有十五府以统领诸州其府如今之各府其州如今之各县而别有郢铜涑三独奏州不隶于府而直逹于其京国则独奏州者实直隶州之所由昉欤自汉以州刺史领郡县至隋而易为总管府至唐而改为诸道採访使自是而州与郡同涂既而郡名渐易为府而州又渐为诸府之属惟不属于府者始有直隶之称其沿革相仍总由唐代而渐变也五季文献通考五代仍刺史之号五代㑹要后唐长兴三年四月中书门下奏案十道图以关内道为上遂以鳯翔为首河中成都江陵兴元为次中兴初升魏州为兴唐府镇州为真定府皆是创业兴王之地请升二府于五府之上合为七府仍以兴唐为首真定鳯翔河中成都江陵兴元为次从之谨案唐以藩镇创业之地升郡为府五代因之而兴唐真定二府复为后唐之特设盖以兴王之区特异其制将以殊别于诸郡耳郡曰守府曰尹体制虽殊职掌则一也宋文献通考宋太祖革五季之患分命朝臣出守列郡号权知军州事军谓兵州谓民政焉其后文武官𠫭为知州军事二品以上及带中书枢宻院宣徽使职事称判太守掌总理郡政宣布条教导民以善而纠其姦慝岁时劝课农桑旌别孝悌其赋役钱谷狱讼之事兵民之政皆总焉凡法令条制悉意奉行以率所属有赦宥则以时宣读而颁告于治境举行祀典察郡吏徳义材能而保任之若疲软不任事或姦贪冐法则按劾以闻遇水旱以法赈济安集流亡无使失所若河南应天大名府则兼留守司公事太原府延安府庆州渭州熈州秦州则兼经略安抚使马歩军都总管定州真定府瀛州大名府京兆府则兼安抚使马歩军都总管泸州潭州广州桂州雒州则兼安抚使兵马钤辖颍昌府青州郓州许州邓州则兼安抚使兵马廵检其余大蕃府或沿边州郡或当一道冲要者并兼兵马钤辖巡检都监或带沿边安抚提辖兵甲沿边溪峒都巡检余州军则否其属官有无及员数多寡皆视其地望之髙下与职务之繁简而置之建炎元年诏河北京东西路除帅臣外旧差文臣知州去处许通差武臣一次后诏要郡带本路兵马钤辖次要郡带本路兵马都监绍兴三年罢五年令郡守除授罢并令上殿凡从官出知郡者特许不避本贯诏应守臣以三年为任六年诏控扼去处守臣并以三年为任九年罢宋史职官志次府牧尹少尹司録户曹法曹士曹司理文学助教牧尹以下所掌并同开封尹阙则知府事一人以朝官及刺史以上或诸司使充通判一人以京朝官充干徳初诸州置通判统治军州之政事得専达与长史均礼大藩或置两员户少事简有不置者正刺史以上州知州虽小亦特置谨案隋以前未有府之名其以京郡名府者自唐始五代复因而増之至宋则潜藩之地皆升为府而府之名遂衆南北朝以前未有以州称郡者改郡为州自隋唐始其后州郡迭称至宋而有有郡之州有无郡之州而州之名遂判于郡自古未有以军及监名其地自唐中叶藩镇自専各立军号至宋而遂有军监之目古者州郡之长皆称曰牧守刺史其以知府知州知军监称者实自宋始其初分命朝臣出守列郡谓之权知军州事开封诸府牧尹不常置置权知府事盖非其本任特假朝官以知其事而已其后以文武官𠫭为知州军事二品以上则称判某府州军监而诸府皆置知府事州军监亦如之自此以后刺史特以为虚阶而郡守之称皆曰知府州牧之称皆曰知州矣考宋代之所谓知州者皆以州领县无有为郡所属之散州而府名虽衆要以为尊崇之特称则其所谓府尹所谓知州乃正今之知府也但州分上中下之差或以县升州或以州改县而军监之设多与下州相等则今之直隶州未尝不统括于诸州之中特未有以殊其名耳文献通考宋艺祖惩五代藩镇之弊干徳初下湖南始置诸州通判命刑部郎中贾玭等充建隆四年诏知府公事并须长史通判签议连书方许行下时大郡置两员余置一员州不及万户不置广南小州有试秩充通判兼知州者正刺史以上及诸司使副知州者虽小郡亦特置掌倅贰郡政与长史均礼凡兵民钱谷户口赋役狱讼听断之事可否裁决与守通签所部官有善否及职事修废得刺举以闻至景徳间宋兴三十四年户口寖息觧州以满万户置通判自是诸郡多满万户矣宣和二年诏诸州茶盐香并委通判建炎初诸州通判二员减一员绍兴五年以后旋行申请添置帅府通判并以两员为额谨案洪迈容斋随笔淳化中赵安易官宗正少卿已知州就徙定州通判罗延吉既知彭祁绛三州而除通判广州滕中正知兴元府而通判河南袁郭知楚郓二州而通判房州范正辞既知戎淄二州而通判棣深又陈若拙厯知单州殿中侍御史西川转运使召归㑹李至守洛乃表为通判乆之柴禹钖镇泾州复表为通判连下迁而皆非贬降此皆宋初权宜位置无例可拘后则不复有也又通考云宋祖设通判以儒臣临制之号称监州官虽郡佐而其人间有出于朝廷之特命不以官资之崇卑论者其与后来之汛汎以半刺称者不侔矣据此以见通判一官后之所谓闲职者其在宋时则为州郡最要之任盖因削藩镇而重知州之权因重军州而严通判之选其事势有相因者也文献通考宋沿唐制州有録事𠫭军然不尽置也诸府为司録诸州为録事干兴元年丁度申请诸州始各置録事𠫭军庆厯二年河西河东陜西诸州权令京官知録事𠫭军熈宁三年诏繁难去处録事𠫭军并差职官知县及奏举县令人充政和三年尚书省言州建六曹𠫭军𠫭军之称起于行军之际恐不当袭録事㕘军欲改为司録奉㫖𠫭军改为掾建炎初复旧名録事掌州县庶务纠诸曹稽违干道中汪大猷申请依司理例不兼他职从之辽辽史百官志南面大藩府官黄龙府知黄龙府事兴宗重熈十三年见知黄龙府事耶律乌鲁斯同知黄龙府事黄龙府判官兴中府知兴中府事咸雍元年知兴中府事杨绩同知兴中府事兴中府判官南面方州官某州刺史某州同知州事耶律图丹重熈中同知金肃军事某州録事𠫭军世宗天禄五年诏州録事𠫭军委政事省差注谨案辽五京列峙悉为畿甸其方州诸官有府有州而知州亦称刺史至刺史外尚设有团练防御等使其职守所在止于一州比于今之直隶州知州盖相近矣金金史百官志诸刺史州刺史一员正五品掌同府尹兼治州事同知一员正七品通判州事判官一员从八品签判州事専掌通检推排簿籍司军从九品知法一员军辖兼巡捕使从九品诸防刺州司候司司候一员正九品司判一员从九品诸司狱司司狱一员正九品提控狱囚诸仓使正八品副使正九品掌仓廪畜积受纳租税支给禄廪之事元元史百官志总管府司狱司司狱一员丞一员府仓大使一员副使一员税务提领一员大使副使各一员録事司秩正八品凡路府所治置一司以掌城中户民之事中统二年诏验民户定为员数二千户以上设録事司候判官各一员二千户以下省判官不置至元二十年置达噜噶齐一员省司候以判官兼捕盗之事典史一员若城市民少则不置司归之倚郭县在两京则为警巡院独杭州置四司后省为左右两司散府秩正四品达噜噶齐一员知府或府尹一员领劝农奥鲁与路同同知一员判官一员推官一员知事一员提控案牍一员所在有隶诸路及宣慰司行省者有直隶省部者有统州县者有不统县者其制各有差等诸州中统五年併立州县未有差等至元三年定一万五千户之上者为上州六千户之上者为中州六千户之下者为下州江南既平二十年又定其地五万户之上者为上州三万户之上者为中州不及三万户者为下州于是陞县为州者四十有四县户虽多附路府者不改上州达噜噶齐州尹秩从四品同知秩正六品判官秩正七品中州达噜噶齐知州并正五品同知从六品判官正八品兼捕盗之事𠫭佐官上州知事提控案牍各一员中州吏目提控案牍各一员下州吏目一员或二员谨案元制总管府之下有録事司如今各直省之首府有散府与今各府相近而所隶各异其隶各路行省者制与今同其直隶省部者则不与今同也元诸州亦有领县不领县之分然地理志所载即不领县之州亦得与诸散府并列以直达于各路惟腹里诸路则以路领府以府领州而州又自领县其制与今各府所领之州又不甚相合也明明史职官志府知府一人同知通判无定员推官一人其属经厯司经厯一人知事一人照磨所照磨一人捡校一人司狱司司狱一人知府掌一府之政宣风化平狱讼均赋役以教养百姓每三岁察属吏之贤否上下其考以达于省上吏部凡朝贺弔祭视布政使司直隶府得専达凡诏赦例令勘札至谨受之下所属奉行所属之政皆受约束于府剂量轻重而令之大者白于抚按布按议允乃行凡宾兴科贡提调学校修明祀典之事咸掌之若籍帐军匠驿递马牧盗贼仓库河渠沟防道路之事虽有専官皆总领而稽覈之同知通判分掌清军巡捕管粮治农水利屯田牧马等事无常职无定员推官理刑名计典经厯照磨捡校受发上下文移磨勘六房卷宗明初改诸路为府洪武六年分天下府三等粮二十万石以上为上府知府秩从三品二十万石以下为中府知府正四品十万石以下为下府知府从四品已并为正四品七年减北方府州县官三百八人十三年选国子学生二十四人为府州县官六月罢各府照磨二十七年复置自宣徳三年弃交阯布政司计天下府凡一百五十有九茶马司大使一人副使一人掌市马之事洪武中置洮州秦州河州三茶马使设司令司丞十五年改设大使副使各一人寻罢洮州茶马司以河州茶马司兼领之三十年改秦州茶马司为西宁茶马司又洪武中置四川永宁茶马司后革复置雅州碉门茶马司又于广西置庆逺裕民司市八番溪峒之马后亦革税库司大使一人典税事凡商贾侩屠杂市皆有常征以时榷而输其直于府凡民贸田宅必操契劵请印乃得收户则征其直百之三明初改在京官店为宣课司府州官店为通课司后改通课司为税课司局仓大使一人副使一人批验所大使一人副使一人掌验茶盐引又直隶州知州一人同知判官无定员其属吏目一人凡州有直隶州视府而品秩则同同知判官俱视其州事之繁简以供厥职谨案知府直隶州知州之职至明代而始定其僚佐首领各因事之繁简而置员所以总领各州县之政治以听于两司及督抚实为方面要职厯稽往代郡国之政绩两汉循吏多见称于史传其职郡守之职重监司之秩轻为二千石者得以便宜展布而玺书慰劳増秩赐金其优异者或入为公卿所以奨厉之者甚至此治郡之所以多着闻也魏晋以后郡守多带将军持节不専以化导齐民为职而州牧刺史都督之权益重故郡职多不克以自效唐初重亲民之官书名屏风记其善恶而郡政无不就理其后内职重外任轻凡在郡守多以京僚贬黜者为之后此更用武人大都不谙治理州郡失职而藩镇得以専恣矣宋代用朝臣知府州军监以削黜列镇之权其出知州军者多有名臣重望着效卓然为一代伟绩而其后文武兼差兵马钤辖安抚提辖诸职率兼领之则亦未遑専心于民政也明初甚重府州之治天下州县官廉能正直者必遣行人赍勅劳赐以示劝励迨中叶以后督抚廵按藩臬指挥之临其上者既不免于朘剥之日繁而铨选率由资格庸懦无能者转视为持禄养拙之薮而良二千石之风遂不可复问矣我朝澄清吏治首重亲民之任以府州为诸县统率尤隆其选视缺之繁简剧易或请㫖除授或由督抚奏调或由部铨选内则由部员简放外则由州县着绩最优者记名擢用条格极其周备诸府授任之初得䝉召对训示周详俾守土者得以禀承而宣布之又特命书名殿扆以时省览而察其殿最所以淬厉之者靡所不至是以吏绩官方逺轶前古夫岂汉唐之所得几及万一哉又按设官分职详于周礼周礼医师巫祝冯相保章等官皆王朝之官而侯国之制无闻传曰天子有日官诸侯有日御而鲁之卜士晋之卜人秦之太医令亦往往见于传记则当时列国之官当亦视王朝而举其职矣汉纪代王有卜人史记济北有太医齐有侍医知汉诸侯王国皆择习医术长于阴阳者分授以官而当时郡县错在诸国间故太守令长之属不更设阴阳医学若后世建侯已异汉制而此诸官者复不设诸郡县则卫民之道殊为有阙考府州设医学博士至唐始备其制而后世因之魏书始有释老之志而北齐之昭元寺置大统诸员以官诸州县沙门曹则州县之僧官实始于此后周置司寂司元掌法门道门之政随改诸郡县佛寺为道场道观为元坛而各置监丞即今僧纲道纪之职所由昉矣阴阳立学始于元时葢诸路总官府设阴阳教授明则阴阳正术典术各设其官亦相因也我朝斟酌往制府州县医学僧道俱沿明之旧隂阳学则易县典术为训术勤民任职纤悉尽制夫医术为民生所最切而阴阳领之于官则有以絶妖妄之术至释道二教由来已久徒类既䌓尤当设官为之检束伏读干隆元年上谕有云僧道窃二氏之名无修持之实但原天地好生之意不忍一物不得其所此庸愚无知之僧道亦天下之一物耳大哉皇言视周官物为之制而官失其守者实能推广以神眀其法所谓尽人物之性与天地𠫭焉者也第此类流品猥杂俱由所辖有司择其明习术数及格守规律者上诸巡抚咨部给与札牒盖即庶人在官之类与品官不同故即附诸府州县官之后不着于表而论之如此钦定厯代职官表卷五十三钦定历代职官表卷五十四钦定四库全书钦定厯代职官表卷五十四知州知县等官表知州知县等官国朝官制知州顺天府五人奉天府四人直𨽻十二人江苏安徽湖南各三人山东九人山西陜西各五人河南六人甘肃湖北广东各七人浙江江西各一人广西二十六人四川十一人云南二十七人贵州十四人掌一州之政治以县之地大而事繁者升而置之所统辖一如县制国初每州置知州一人嗣后随地制宜或由特设或由县升或以属州升为直𨽻州其员亦因时而增减焉州同顺天府一人江苏安徽各三人山东六人河南甘肃江西湖南四川云南各一人陜西贵州各二人湖北四人广西十人州判顺天府三人直𨽻七人江苏甘肃湖南四川各二人山东河南广西各五人陜西浙江江西各一人湖北广东云南各四人贵州三人州吏目顺天府五人奉天府四人直𨽻十三人江苏安徽湖南各三人山东九人山西陜西各五人河南六人甘肃七人浙江江西各一人湖北广东各七人广西二十一人四川十一人云南二十七人贵州十四人各州巡检顺天府一人奉天府一人直𨽻四川各五人江苏广西云南各七人安徽六人山东四人山西江西各二人河南浙江各一人湖北广东各十三人湖南贵州各三人各州驿丞顺天府一人河南陜西贵州各一人四川一人各州库大使顺天府一人各州闸官顺天府一人江苏二人山东三人州同州判分掌各州粮马巡捕之事吏目掌辅理各州之刑禁巡检以下各因所属分地而掌其职事国初每州置州同州判各官因事之繁简无定员惟吏目每州一人嗣后因时裁设凡县之升为州者并置各属员如今制焉各县知县顺天府十九人奉天府八人直𨽻一百五人江苏六十二人安徽五十人山东九十五人山西八十八人河南九十四人陜西七十三人甘肃五十二人浙江七十六人福建六十二人江西七十五人湖北六十人湖南六十四人广东八十一人广西四十九人四川一百十一人云南三十九人贵州三十四人掌一县之政令平赋役听治讼兴教化厉风俗凡养老祀神贡士读法皆躬亲厥职而勤理之国初每县置知县一人嗣后因地增设或属于府或属于直𨽻州繁要则升为州其州之简者亦改为县各因时裁置而定其员额焉各县县丞顺天府三人直𨽻十八人江苏五十九人安徽十七人山东三十五人山西五人河南三十三人陜西十五人甘肃广西各六人浙江四十六人福建二十九人江西五十五人湖北二十二人湖南十三人广东二十人四川二十一人云南四人贵州七人各县主簿顺天府二人直𨽻五人江苏三十七人安徽陜西甘肃各三人山东河南各十三人山西福建湖北湖南广东广西各一人浙江十一人江西二人各县巡检顺天府四人奉天府三人直𨽻四十一人江苏八十五人安徽五十三人山东二十人山西三十三人河南十五人陜西十三人甘肃七人浙江四十人福建六十六人江西八十八人湖北六十八人湖南六十五人广东一百二十九人广西六十人四川九十五人云南十六人贵州四人典史顺天府十五人各直省员数与知县同各县驿丞顺天府一人直𨽻九人山西河南陜西各六人甘肃江西二人四川一人浙江四人各县闸官江苏十一人山东十四人各县税课大使江苏二人浙江三人各县河泊所官广东二人县丞主簿分掌粮马征税户籍巡捕之事以佐其县典史掌监察狱囚如无丞簿则兼领之巡检掌缉捕盗贼盘诘奸宄凡州县闗津要害并设之驿丞典邮传迎送闸官掌潴洩启闭事税课大使典商税之事河泊所官掌收鱼税国初每县置县丞各官因事多寡无定员惟典史每县一人嗣后因时裁设并因各县之升改分併而定其员额焉厯代建置谨案今之州县三代为州长邑宰秦汉以来为令长其职重矣稽厥称名之始惟诸州之制于古无闻唐虞之十二州夏周之九州汉以后之州刺史皆以州统国与郡与今之州不同即隋唐之罢郡置州宋之以朝臣权知州事皆以州领县如今之各直𨽻州与属府之州亦不同惟金代始有以府统州者其州多不领县则遂与诸县同列元代始升县为州下州不及三万户而上县有在三万户以上则直𨽻州与各州以渐而分明遂因之以州𨽻府而州与县并称矣溯之于古惟成周六乡之州正与今职颇同但止在王畿百里之内葢亦称名之偶合耳知州之名由宋始其分职则自金元明以来故前代州牧州刺史诸称不容混列于表也县令之制自古不易周官之县正春秋时之邑宰大夫既肇其职秦汉以后大者曰令小者曰长其封为侯国者则置相以治事州郡之名时有变革而县则数千年未之有易也唯是知县之名起于宋其初本非县令而以他官知其县事其后沿袭不改至明则自府州县皆以知称要其为令长之职则一也州属以同判称者初制州本如郡故虽属下散州而仍同郡佐之名县之丞簿尉自汉晋以来有之至明始罢尉而置典史其余如巡检驿丞诸职分列于州县之属境者则亦州县之属也我朝监古定制环海之内悉建州县吏职所治迥非前代可及谨厯考自古州县之所由名者撮叙大畧以明建置沿革之故而其详则具着于后云三代周礼地官州长每州中大夫一人各掌其州之教治政令之灋正月之吉各属其州之民而读灋以攷其徳行道艺而劝之以纠其过恶而戒之若以嵗时祭祀州社则属其民而读灋亦如之春秋以礼㑹民而射于州序凡州之大祭祀大丧皆涖其事若国作民而师田行役之事则帅而致之掌其戒令与其赏罚岁终则㑹其州之政令正嵗则读教灋如初三年大比则大攷州里以赞乡大夫废兴谨案今州县之地皆三代侯国而其长吏实为邑宰之职其列国郡侯牧长师儒与夫分地五百里至一百里之制已见知府篇兹不具述惟成周州长为六乡之吏上有乡师乡大夫下有党正族师闾胥比长所谓五党为州五州为乡也州为乡之属别而州长以下亦皆举里中之贤者而出使长之与今之知州颇不相类苐三代兴贤之典其入官者半出乡举里选故士之有才守者皆得効职显能于本土即两汉三互法行而二千石长吏尚皆自辟曹掾多取诸管属之贤亦犹周家之遗意也州长在王畿百里之内为治地亲民之官是固今日知州之所自始矣至于虞有十二州牧夏周有九州牧则皆总领诸侯之国与今督抚相类后世州牧虽仍其名而迥非其职故不复次列云周礼地官县正每县下大夫一人各掌其县之政令徴比以颁田里以分职事掌其治讼趋其稼事而赏罚之若将用野民师田行役移执事则帅而至治其政令既役则稽功㑹事而诛赏谨案县正为六遂之官犹乡之州长如作民而师田行役掌其政令与其赏罚职守皆同至月吉与春秋社祭之读法攷行及春秋州序之礼射为县正所无当亦详畧互见其为治地之官则均也周制诸侯之国各有治都治邑之宰而侯国之小者仅如今之一县唯畿内不以分国而乡遂大夫所涖之属皆有为邑之名在邦甸则谓之公邑在家稍则谓之家邑在都则谓之都邑是固今日县令之所从始也至县师主土地人民之数以徴野之赋贡则为王朝统领之官与分地者不同县士掌野之戒令狱讼则专以治狱为主合之而县令之职始备矣郑司农谓四百里曰县者葢以甸稍县都递而析之谓县在王畿四百里之内非谓一县輙有地四百里也周礼小司徒四甸为县遂人五鄙为县而左氏春秋外传又有三乡为县之文葢周时县制畧见于此左氏宣十一年传楚子入陈因县陈申叔时谏乃复封陈乡取一人焉以归谓之夏州是则后日州县之多皆因时增置是又秦制郡县之所由始也又周官有修闾氏候人仓人泽虞等官葢即后世巡检驿丞仓库大使河泊所诸官之託始惟成周时诸官𨽻属六卿不尽领于州县故不复详着云杜佑通典春秋时列国相灭多以其地为县则县大而郡小故传云上大夫受县下大夫受郡县邑之长曰宰曰尹曰公曰大夫其职一也至于战国则郡大而县小矣故甘茂谓秦武王曰宜阳大县名曰县其实郡也秦汉书地理志秦兼并四海不立尺土之封分天下以为郡县汉书百官公卿表县令长皆秦官皆有丞尉汉汉书百官公卿表县令长掌治其县万户以上为令秩千石至六百石减万户为长秩五百石至三百石皆有丞尉秩四百石至二百石是为长吏百石以下有斗食佐史之秩是为小吏大率十里一亭亭有长十亭一乡乡有三老有秩啬夫游徼三老掌教化啬夫职听讼收赋税游徼徼循禁贼盗县大率方百里其民稠则减稀则旷乡亭亦如之皆秦制也列侯所食县曰国皇太后皇后公主所食曰邑有蛮夷曰道凡吏秩比六百石以上皆铜印墨绶谨案后汉书注胡广云秋冬嵗尽各计县户口垦田钱谷入出盗贼多少上集簿丞尉以下嵗诣郡课校其功功多尤为最者于庭慰劳勉之以劝其后负多尤为殿者于后曹对责以纠怠慢据此可见汉县令以下殿最之法而其官制亦可考见云后汉书百官志每县邑道大者置令一人千石其次置长四百石小者置长三百石侯国之相秩次亦如之本注曰皆掌治民显善劝义禁姦罚恶理讼平贼恤民时务秋冬集课上计于所属郡国丞各一人尉大县二人小县一人本注曰丞署文书典知仓狱尉主盗贼凡有贼发主名不立则推索行寻案察姦宄以起端绪各署诸曹掾史本注曰诸曹畧如郡员五官为廷掾监乡部春夏为劝农掾秋冬为制度掾谨案应劭汉官仪曰前汉书百官表云万户以上为令万户以下为长三边始孝武所开县户数百而或为令荆扬江南七郡惟有临湘南昌呉三令尔及南阳穰中土沃民稠四五万户而为长桓帝时以江南阳安为女公主邑改号为令主薨复其故此令长大小之殊又未可以表为㫁也葢表因初制综其大概言之其因时变迁固非一定耳马端临文献通考后汉凡郡县出盐多者置盐官有工多者置工官主税物有水池及渔利多者置水官主平水收渔税所在诸县均差吏更给之署吏随事不具县员谨案各县之制成周时已有之至诸侯相灭其县渐多秦因其旧制郡以统之汉代相因而不改惟诸州之设则唐宋以后以县之大者升而置之其制尽如县而皆领于府汉代所未有也考两汉地理郡国志皆以郡统县无统州者即如前汉益州巴郡之有江州并州鴈门郡之有武州幽州渔阳郡之有泉州后汉益州广汉郡之有雒州凉州汉阳郡之有陇州北地郡之有灵州似为以州并县之始然考其所领则皆称曰县葢第云江州县武州县而不单以州名其长亦第曰令而不以牧名也其时州刺史州牧为分部统领之重任后世虽假承其名而汉代则未有相假者唯县令丞尉为自古以来不易之官制耳三国谨案三国志无百官地理之志县令佐之兴废不可考然大畧尽因汉制考魏志郑浑传太祖召为掾迁下蔡长邵陵令据此则三国令长之称犹沿汉制而未尝改也其由长而令则以县之有小大故增秩而迭迁耳晋晋书职官志县大者置令小者置长有主簿录事史主记室史门下书佐干游徼议生循行功曹史小史廷掾功曹史小史书佐干户曹掾史干法曹门干金仓贼曹掾史兵曹史吏曹史狱小史狱门亭长都亭长贼捕掾等员户不满三百以下职吏十八人散吏四人三百以上职吏二十八人散吏六人五百以上职吏四十人散吏八人千以上职吏五十三人散吏十二人千五百以上职吏六十八人散吏一十八人三千以上职吏八十八人散吏二十六人县皆置方畧吏四人洛阳县置六部尉江左以后建康亦置六部尉余大县置二人次县小县各一人文献通考晋制大县令有治绩官报以大郡不经宰县不得入为台郎谨案晋制县有令长与汉代不异惟县之属吏则增设益衆其所谓职吏散吏方畧吏葢如今之诸科房吏典以庶人在官者充之而额数衆多逾于前代矣令有治绩报以大郡则如今日由简调繁之制也宋齐梁陈宋书百官志县令千石至六百石长五百石南齐书百官志县令相郡县为国者为内史相谨案晋宋以后令长国相皆如汉制其所谓内史者以郡之为国而置其所谓相者以县之为国而置之也县既封为侯伯子男之国别置相以治民其佐属诸员与县异称而职守则一故齐书总以县令相称之也隋书百官志梁制县为国曰相大县为令小县为长皆置丞尉郡县置吏亦各凖州法以大小而制员郡县吏有书僮有武吏有迎新送故等员亦各因其大小而置焉陈承梁皆因其制官五千户以上县令相品第八不满五千户以下县令相品第九谨案五代之制以县之大小分令长之品秩葢规倣汉法也至同一为令而有千石至六百石之分同一令长而有五千户上下之别其差等较汉代为尤析矣固亦因地制宜之法也北魏魏书官氏志皇始元年令长以下有未备者随而置之县置三令长用八品者世宗班行职令上县令相第六品中县令相第七品下县令相第八品北齐文献通考北齐制县为上中下三等每等又有上中下之差自上上县至下下县凡九等然犹因循后魏用人滥杂至于士流耻居之元文遥遂奏于武成帝请革之乃宻令搜扬世胄子弟恐其辞䜣总召集神武门宣㫖慰谕而遣自此县令始以士人为之谨案自古重令长之选者莫如汉故郎官出宰百里天子不轻以授人至晋而有不经宰县不得入为台郎之制亦以示矜重也齐承后魏滥杂之余召集世胄子弟宣㫖劳遣而县职始重然概云世胄未察贤能亦非任官之良法也后周通典牧守令长非通六条及计帐者不得居官周书卢辩传户七千以上县令五命户四千以上县令正四命户二千以上县令四命户五百以上县令正三命户不满五百以下县令二命谨案汉制县方百里万户以上曰令万户以下曰长又有四五万户而亦名为长者至后周则七千户以上令长即为七命其二命之令户不满五百以下是县令所治仅如一乡一亭之比矣葢周齐战争之余境土促狭户口凋弊而致然也隋通典隋刺史县令三年一迁开皇十四年改九等州县为上中下凡三等隋书百官志上上县令属官有丞中正光迎功曹光迎主簿功曹主簿录事及西曹户曹金曹租曹兵曹等掾市长等员合属官佐史五十四人上中县减上上县五人上下县减上中县五人中上县减上下县六人中中县减中上县五人中下县减中中县一人下上县减中下县一人下中县减下上县一人下下县减下中县一人谨案县佐之多寡视县之繁简而递设之自晋代已然矣隋志称上上县至下下县凡九等而通典云改为三等葢志之所称固其未定之制然也唐旧唐书职官志诸州上县令一人丞一人主簿一人尉一人录事二人司户司法仓督二人典狱十人中县令一人丞一人主簿一人尉一人录事一人司户司法仓督一人典狱八人中下县令一人丞一人主簿一人尉一人录事一人司户司法各一人典狱六人下县令一人丞一人主簿一人尉一人录事一人司户司法各一人典狱六人诸县令之职掌𨗳扬风化抚字黎甿敦四人之业崇五土之利养鳏寡恤孤穷审察冤屈躬亲狱讼务知百姓之疾苦唐书百官志上闗令一人从八品下丞二人正九品下中闗令一人正九品下丞一人从九品下下闗令一人亦从九品下掌禁未游察姦慝凡行人车马出入据过所为往来之节凡闗有驿道者为上闗无驿道者为中闗余为下闗丞掌付事句稽监印省署钞目通判闗事上津置尉一人掌舟梁之事下津尉一人永徽中废津尉上闗置津吏八人永泰初中闗置津吏六人下闗四人无津者不置谨案唐县有赤畿望𦂳上中下七等之差京县为赤京之旁邑为畿其余则以户口多少资地美恶为差而职官志所载则仅分上县中县中下县下县四等而已至三十里置一驿其非通途大道则曰馆驿各有将以州里富彊之家主之以待行李自至徳之后民不堪命遂以官司掌焉凡天下水陆驿一千五百八十七处此实县置驿丞之始也又唐虽改郡为州而未有以郡领州者今知州之职在唐时则皆为县令也五季五代㑹要后唐同光二年中书门下奏刺史县令有政绩尤异为衆所知者即仰本处闻奏当议奖擢其州县官任满三考即具闗申送吏部候敇除铨注周广顺二年八月勅今后刺史县令显有政能观察使审详事状闻奏朝廷当议奖擢谨案五代任官凡龌龊无能者始注为县令故天下之邑率皆不治然观唐周奖励州县之勅亦未尝不以县事为惓惓特其时戎马倥于吏治有所不暇虽欲整率之而不能耳其设官之制葢尽循唐代无甚变改也宋宋史职官志建隆元年令天下诸县除赤畿外有望𦂳上中下掌总治民政劝课农桑平决狱讼凡户口赋役钱谷赈济给纳之事皆掌之有孝悌行义闻于乡闾者申州激劝以励风俗若京朝幕官则为知县事有戎兵则兼兵马都监或监押谨案县令之职自古至今相仍不改而知县之名实始于宋时知县者非县令而使之知县中之事杜氏通典所谓检校试摄判知之官是也唐贞元以来已有权知县令之称至宋初欲重县令之任始以朝官为知县其间或㕘用京官及幕职官为之于慎行笔麈云宋时大县四千户以上以朝官知小县三千户以下选京官知故知县与县令不同以京朝官之衔知某县事非县令也逮后罢令专设知县而知县乃为县令之专名故谨考其设名之所由昉者以志沿革至宋时初即有知州之名其义与知县同而所知之州则尽如今之直𨽻州与明代之以州县并列者不同故宋以前知州及其僚属皆并缺之不列于表焉文献通考天圣间天下多缺官而今选尤猥下久不得调乃为县令人数言其病民乃诏为举法以重令选凡知州转运使嵗举堪为令者一人或二人自是人重为令令选稍清庆厯间诏天下知县非鞫狱毋得差政和二年诏县令以十二事劝课农桑自政和以来人皆重内轻外士大夫皆轻县令之选吏部两选不注者甚多然后议所以增重激劝之法宣和五年县令止差六十以下人靖康初诏初改官必为县绍兴七年诏将寺监丞簿等任满已改官人未厯民事者各与堂除知县一次并借绯章服九年诏吏部自后县令差文臣干道元年诏京官知县以二年为任虽屡有更革卒以三年为任二年御笔今后非两任县令不除监察御史初改官人必作令谓之须入绍兴初数申严之后或废孝宗在位持之甚严庆元初复诏除殿试上三名省元外并作邑五年又令试大理评事官已改官未厯县人并亲民一次着为令旧捕盗改官人并试邑自后虽宰相子殿试科甲人无不宰邑者矣宋史职官志县丞初不置天圣中开封两县始各置丞一员在簿尉之上熙宁四年繁剧县令户二万已上増置县丞一员崇宁二年宰臣请县并置丞一员以掌其事建炎元年诏县丞系嘉祐以前员阙并万户处存留一员余并罢绍兴三年以淮东累经兵火权罢县丞十八年置海陵丞一员嘉定后小邑不置丞以簿兼主簿开宝三年诏诸县千户以上置令簿尉四百户以上置令尉令知主簿事四百户以下置簿尉主簿兼知县事咸平四年川崃县五千户以上并置簿自后川蜀及江南诸县多置主簿尉建隆三年每县始复置尉一员在主簿下俸赐并同掌閲习弓手戢姦禁暴凡县不置簿则尉兼之谨案县佐之设在汉曰丞簿尉自晋至唐其名实繁皆所以分理一县之事也至宋而仍复丞簿尉之职其建置分併详见于职官志葢佐贰虽㣲皆有亲民之责故悉着之以志其职掌焉辽辽史百官志辽五京列峙二百余年城郭相望田野益辟冠以节度分以刺史县令大畧採用唐制不能州者谓之军不能县者谓之城不能城者谓之堡其设官则未详云王圻续文献通考辽五京诸州属县各有县令县丞主簿尉谨案辽制令丞簿尉与宋同其诸县之外别有城堡之属考唐书地理志诸边县之外多有城镇寨堡诸名或为镇将或为守捉不𨽻属于县令辽之所建葢犹唐制其官名则无可考耳金续文献通考金州名不同设防御者谓之防御州设刺史者谓之刺史州金史百官志诸县令一员从七品丞一员正九品主簿一员正九品尉一员正九品凡县二万五千户以上为次赤为剧二万以上为次剧在诸京倚郭者曰京县自京县而下以万户以上为上三千户以上为中不满三千为下中县而下置丞以主簿与尉通领巡捕事下县则不置尉以主簿兼之西南都巡检一员正七品良乡县置司分管良乡宛平安次永清县并涿易州界盗贼事诸州都巡检使各一员正七品副都巡检使各一员正八品散巡检正九品内泗州以管勾排岸兼之皆设副巡检一员为之佐谨案金以刺史治州犹今之直𨽻州知州也史称州刺史掌同府尹与今之属州显然不同故不复着县令之设与唐宋不异而巡检一职视前代为尤详矣金县有置穆昆者𨽻于明安之下职从五品掌抚辑军户训练武艺惟不管常平仓余同县令是县令之外又别有穆昆之官葢如今之八旗佐领已别着于八旗都统表内又世宗大定间诏年老之人毋注县令其佐亦择壮者㕘用二十年更定铨注县令丞簿格又命应部除官尝以罪罢而再叙者遣使按其治迹如有善政方许授以县令无治状者不论任数多少并不得授此可以见金代慎重县令之制云元元史百官志诸州中统五年併立州县未有差等至元三年定一万五千户之上者为上州六千户之上者为中州六千户之下者为下州江南既平二十年又定其地五万户之上者为上州三万户之上者为中州不及三万户者为下州于是陞县为州者四十有四上州达噜噶齐州尹秩从四品同知秩正六品判官秩正七品中州达噜噶齐知州并正五品同知从六品判官从七品下州逹噜噶齐知州并从五品同知正七品判官正八品兼捕盗之事诸县至元三年合併江北州县六千户之上者为上县二千户之上者为中县不及二千户者为下县二十年又定江淮以南三万户之上者为上县一万户之上者为中县一万户之下者为下县上县秩从六品达噜噶齐一员尹一员丞一员簿一员尉一员典史二员中县秩正七品不置丞余悉如上县之制下县秩从七品置官如中县民少事简之地则以簿兼尉后又别置尉尉主捕盗之事别有印典史一员巡检司秩九品巡检一员谨案元州县之制分路府州县四等以路领州以州领县而腹里则以路领府以府领州以州领县是诸州之设皆在县上然考元史地理志诸路州之领县者既与录事司之诸县并列其号为州而不领县者考其地域即后日之一县而亦与府州并列葢直𨽻州与诸州㕘杂而不分与明代府州县之制虽不尽相同而属州之制固自元始也至元中以县陞州者四十有四既为明代诸州定制之所由始而州县并以尹名兼设达噜噶齐一员元明同异之制可以参考焉明续文献通考明不设州刺史而州附于府置知州同知判官等员里不及三十而无属县者裁同知判官或由事添设无定员其属吏目一人知州掌教养州民之事凡诸州务上视府下视县以月计上府嵗计上省以三嵗之计上吏部同知清军匠或兼巡捕判官督粮官马捕盗治农管河分职任事而领于知州吏目典出纳文移或分领州事诸所属衙门如府者职亦如之明太祖初定县三等赋十万石以下为上县知县从六品六万石以下为中县正七品三万石以下为下县从七品已而并改正七品京县正六品所属衙门有巡检司税课局驿递河泊所仓草场者设官如州知县掌教养县民之事凡嵗贡学生三嵗贡士嵗攒实徴十嵗造黄册民之赋役视丁与产必调剂而均节之狱讼必询其情理考诸律例而决之有不伏请陈于上为雪理焉凡养老祀神表善赈饥䘏穷通货之事时省而敦行之凡山海泽薮之产资国用者按籍而登焉诸所属衙门如州者职亦如之庶人在官者县亦如州明史职官志洪武元年徴天下贤才为州县职敇命厚赐以励其㢘耻又敇谕之至于再三十七年定州县条例八事颁示天下永为遵守是时天下州县官㢘能正直者必遣行人赍敇往劳增秩赐金仁宣之际犹然英宪而下日罕自后益重内轻外此风絶矣洪武二年以广西地接猺獞始于闗隘冲要之处设巡检司以警奸盗后遂增置各处十三年二月特赐敇谕之寻改为杂职税课局大使明初改在京官店为宣课司州县官店为通课司后改为税课局河泊所官洪武十五年定天下河泊所凡二百五十二嵗课粮五千石以上至万石者设官三人千石以上设二人三百石以上设一人谨案牧民之官其与百姓最亲者莫过于州县自涖政理财劝农兴学均土田简夫役平狱讼兴教化诸大政所闗无不自州县始者考汉书循吏传言守而不及令葢举其大者称之然其时如魏相之令茂陵焦延夀之令小黄卓茂之令密王涣之令洛阳治绩最为着闻而郎官出宰百里刺史不得轻辱黄绶所以重其选者亦为甚至此汉室循良所由独盛也令长之制厯代不改至南北朝时用人滥杂搢绅之流耻居其任五代任官凡龌龊无能者始任为县令天下之邑率皆不治而其弊甚矣唐明皇纳张九龄之言非厯县令不得入为台郎宋初慎选朝官出知州县之事孝宗时定制县令以三年为任非经两任不得除监察御史説者谓开元干道之吏治所以独高于近代者以此也明初定天下县为三等其有巡检司税课局驿递闸等职事者设官如州广徴天下贤才为州县之职敇命厚赐以励其㢘耻意非不善也中叶而后重内轻外益不以州县为意铨选之法弊而吏职多不得其人考课之政弛而浮滥阘冗皆得以冒居其列字人之职益轻而簿书钱谷之寄遂尽归于胥吏之手其僚佐各官有虚名而无实效甚至骳法营私无所顾忌而吏治益不可问矣我朝整饬官方首重吏职州县授任之初必先由部引见以简其才否其在任者閲俸五年以上始许题升三年以上始许题调涖任三年政绩卓着者保题注册又閲三年始加衔註册即用间有因事引对书名存记特用为同知知府以示鼓励而才猷卓越者或用至督抚所以激扬之者备至其有旷职者督抚劾奏立从黜退以收锄莠扶良之效洵乎慎重民牧永垂万世之良法矣钦定厯代职官表卷五十四钦定历代职官表卷五十五钦定四库全书钦定厯代职官表卷五十五各省驻防将军等官表各省驻防将军等官国朝官制直𨽻保定府城守尉一人防御四人骁骑校四人沧州城守尉一人防御四人骁骑校四人寳坻县防守尉一人防御二人骁骑校一人东安县防守尉一人防御二人骁骑校一人采育防守尉一人防御二人骁骑校一人霸州防守尉一人防御二人骁骑校一人固安县防守尉一人防御二人骁骑校一人雄县防守尉一人防御二人骁骑校一人良乡县防守尉一人防御二人骁骑校一人谨案以上俱稽察九处驻防旗务大臣所属故列于热河宻云山海闗三处副都统之前热河副都统一人协领兼佐领五人佐领十五人防御二十人骁骑校二十人宻云县副都统一人协领四人佐领十六人防御十六人骁骑校十六人分驻古北口防守尉一人防御二人骁骑校四人昌平州防守尉一人防御二人骁骑校一人山海闗副都统一人协领兼佐领二人佐领六人防御八人骁骑校八人分驻喜峯口防守尉一人防御二人骁骑校四人冷口防守尉一人防御二人骁骑校三人玉田县防守尉一人防御二人骁骑校二人三河县防守尉一人防御二人骁骑校二人顺义县防守尉一人防御二人骁骑校一人永平府防守尉一人防御二人骁骑校二人罗文峪防御一人骁骑校二人谨案以上三处副都统皆自率所属専镇一方别无将军都统以节制之其张家口都统惟辖察哈尔八旗别见各处办事大臣表中兹不复载陜西西安将军一人副都统二人协领兼佐领八人佐领三十二人防御四十人骁骑校四十人甘肃宁夏将军一人副都统一人协领兼佐领五人佐领十九人防御二十四人步营防御二人骁骑校二十四人凉州副都统一人协领兼佐领二人佐领六人防御八人骁骑校八人庄浪城守尉一人佐领四人防御四人骁骑校四人谨案各省副都统皆统于将军惟凉州副都统不属宁夏将军节制江苏江宁将军一人副都统一人协领兼佐领八人佐领三十二人防御四十人骁骑校四十人分驻京口副都统一人协领兼佐领二人佐领十四人防御十六人骁骑校十六人浙江杭州将军一人副都统一人协领兼佐领九人佐领二十三人防御二十人骁骑校三十二人分驻乍浦副都统一人协领兼佐领五人佐领十一人防御八人骁骑校十六人湖北荆州将军一人副都统二人协领兼佐领十人佐领四十六人防御五十六人骁骑校五十六人广东广州将军一人副都统二人协领兼佐领八人佐领八人防御三十二人骁骑校三十二人水师营协领一人佐领二人防御二人骁骑校六人福建福州将军一人副都统一人协领兼佐领八人佐领八人防御八人骁骑校十六人水师营协领一人佐领二人防御二人骁骑校六人四川成都将军一人副都统一人协领兼佐领五人佐领十九人防御二十四人骁骑校二十四人山东青州副都统一人协领兼佐领四人佐领十二人防御十六人骁骑校十六人兼辖分驻徳州城守尉一人防御四人骁骑校四人谨案山东驻防未设将军惟以副都统管领与热河宻云山海闗诸处同例山西太原城守尉一人防御四人骁骑校四人谨案山西城守尉干隆二十五年定归巡抚节制河南河南城守尉一人佐领十人防御十人骁骑校十人谨案河南城守尉干隆二十五年亦定归巡抚节制厯代建置谨案戍防险要三代已然然因事而行及期而代特以为征调之役不以为设官之制也秦汉以后兵制逓更或随时以制宜或应机而驭变经画措置靡所不周而求如国朝驻防之法者则史籍所传未之前睹夫緑旗之兵名为统于标营实则㪚在塘汛每猝不易集有劲旅为之坐镇而后遇有调发乃可以振䇿即行緑营之兵骑射不能尽娴战鬭亦不能尽勇多相沿积习有八旗为之矜式而后耳濡目染乃可以相观渐化祖宗定鼎之初必以羽林七萃棊布星罗于天下用意至为深远且即三代盛时出车还率雨雪杨桞有道途之感𤓰苦栗薪有家室之情故征调可暂不可常惟驻防之制挈孥以徃世其廪禄则居处安而人心固又主客异形山川殊势地非素习未习长驱惟驻防之制世居是土明其道路之夷险识其攻守之缓急则遇事驾轻就熟虽戍兵而无异土人葢一举而数善备焉此诚非自古以来筹兵者之所意及故博稽史籍亦无旧典之可徴然萧统有言椎轮为大辂之始层氷为积水所成古来用武之朝善谋之将亦有窥见此意之一二者谨摭其近似具列于左用备叅考焉三代谨案周礼夏官曰司险掌九州之图以周知山林川泽之阻皆有守禁郑康成註曰国曰固野曰险夏官有掌固掌在国城郭则司险掌畿外阻固也葢名山大泽不以封凡险奥之区皆𨽻王室有王官以司其禁戒是亦驻防之意然有司之守非军旅之镇也又易祓周礼总义曰诗溥彼韩城燕师所完传以为燕安也言王师久屯于外皆安集也则周时王国六师固有分屯调守之事考小雅有遣戍劳还之诗多述其载离寒暑则当时乡遂六师不过有事征遣无事归耕与驻防之永镇一方者亦有异今不敢附㑹古义强相牵合用以见国朝兵制之善为三代之所未及也秦谨案汉书严安列传称秦使䝉恬将兵戍于北河又使尉佗将卒戍越然皆非久驻之师其统兵之官亦未尝有特设之制也汉司马贞史记索隠孔文祥云边境有屯兵后因置将屯将军谨案章如愚山堂考索曰汉高祖之世南北二军不出而民兵㪚在郡国有事以羽檄召材官骑士以备军旅文帝始以铜虎符代檄当时各因其地以中都官号将军将之如魏遫为北地将军周灶为陇西将军事已而罢是将军之因地为名实昉于此然事已而罢则与今驻防将军逈异至汉书武帝本纪称元光元年卫尉李广为骁骑将军屯云中其事亦与秦戍北河等惟司马贞史记索隠所称将屯将军以屯驻边疆特设此制所将虽亦郡国之兵而坐镇一方与今驻防将军尚髣髴相似也后汉后汉书和帝本纪永元十一年复置右校尉官谨案汉之五校本卫宿禁旅然每远出屯戍如邓鸿以将军长史率五营士屯雁门朱宠以北军中侯将五营士屯孟津是也班雄以屯骑将五营兵屯长安三辅征西马贤将左右羽林五校士屯汉阳西河鹄泽亦置右校尉均以禁近亲兵分布于巖疆重地与今驻防将军之制相近洪适𨽻释张公神碑监黎阳营谒者豫章南昌李丞释曰汉志註云世祖以幽冀并州兵骑定天下特于黎阳立营以谒者监之谨案汉官仪中兴以幽冀并州兵克定天下故于黎阳立营以谒者监之考光武以幽冀并兵制胜与唐高祖太原兵同皆所谓自将亲兵也谒者以内臣典天子亲兵置营黎阳与今之驻防各官相近后汉书马武窦固陈䜣以黎阳营兵破西羌邓训以黎阳营兵防乌丸窦宪以黎阳营兵破匈奴刘尚以黎阳营兵破迷唐度尚以黎阳营兵救零陵然则黎阳营在后汉当与五校并重故必以中谒者典之于外重兵重镇委任必由禁近也又考玉海载北边有变则置度辽官南蛮或叛则置象林兵羌犯三辅则置长安雍二尉鲜卑入寇则置渔阳营永建元年縁边增步兵阳嘉元年縁海各屯兵而扶风汉阳三百坞魏郡恒山六百一十六坞凡此皆以重兵分屯但主之者未必皆由内臣也而因事设屯兴废无常与今各省驻防当有间也三国晋谨案晋书温峤列传称先朝使五校出田令四军五校有兵者及䕶军所统外可分遣二军出并屯要害处是亦驻防之意然峤之所请当时未见举行时虚有是议而已宋齐梁陈北魏周书郑伟列传魏恭帝二年进位大将军除江陵防主都督十五州诸军事専戮副防主杞宾王坐除名谨案北魏六镇皆在代京之北以屏蔽平城故都各镇镇将实近今盛京各处驻防副都统之职故不列于此表惟江陵防主副防主之类则近于今之各省驻防将军及副都统矣北齐后周隋隋书文帝本纪开皇十年五月乙未诏曰魏末役车嵗动未遑休息权置防府南征北伐居处无定朕甚愍之凡军人可悉属州县垦田籍帐一与民同军府统领宜依旧式罢山东河南及北方极边之地新置新府马端临文献通考隋兵制大约仍周府兵之旧而加润色诸府之兵有郎将副将防主团主以相统治其外又有骠骑车骑二府皆有将军后更骠骑曰鹰扬郎将车骑曰副郎将别置折冲果毅此府兵之大畧也谨案周剏府兵之制然地狭民寡征调频仍未得尽行其法及隋既平陈始置郎将副将防主团主诸职驻防之制始于是稍详矣其防主一官为郎将副将之属与北魏防主名同实异犹宋之巡检専制诸州今巡检则为杂流末秩也唐新唐书兵志高祖初起开大将军府发自太原有兵三万人及诸起义以相属得兵二十万武徳初始置军府以骠骑车骑两将军府领之析闗中为十二道曰万年道长安道富平道醴泉道同州道华州道宁州道岐州道豳州道西麟州道泾州道宜州道皆置府三年更以万年道为恭旗军长安道为鼓旗军富平道为元戈军醴泉道为井钺军同州道为羽林军华州道为骑官军宁州道为扬威军岐州道为平道军豳州道为招揺军西麟州道为苑游军泾州道为天纪军宜州道为天节军军置将副各一人以督耕战以车骑府统之六年废十二军改骠骑曰统军车骑曰副将居嵗余后十二军军置将军一人军有防置主一人以检察户口劝课农桑太宗贞观十年更号统军为折冲都尉副将为果毅都尉诸府总曰折冲府凡天下十道置府六百三十四皆有名号而闗内二百六十有一皆以𨽻诸卫凡府三等兵千二百人为上千人为中八百人为下置折冲都尉一人左右果毅都尉各一人长史兵曹副将各一人校尉六人士以三百人为团团有校尉五十人为队队有正十人为火火有长杜牧原十六卫外开折冲果毅府五百七十四上府不越一千二百人五百七十四府凡有四十万人陆贽奏议太宗列置府兵八百所而闗中五百举天下不敌闗中则居重驭轻之意也唐㑹要武徳三年七月十一日下诏曰周置六军每习蒐狩汉增八校毕选骁勇今伊洛犹芜江湖尚梗各因部校序其统属改换钲铎创造徽章取象天官作其名号于是置十二卫将军取威名素重者为之分闗内诸府𨽻焉闗内置府二百六十一精兵士二十六万举闗中之衆以临四方又置折冲府二百八十通给旧府六百三十三河东道府额亚于闗中河北之地人多壮勇故不置府其诸道亦置季本礼疑图今按唐之诸卫环卫京师以𨽻外府之兵而十道诸州则分列州镇谓之折冲章氏所谓府兵虽散在诸道然折冲都尉并遥𨽻于诸卫是也折冲府虽各在外治兵而官实内任故百官志系于诸卫之后不列于外官之中欲使聫属于内焉葢其职与汉都尉同但不似都尉之为外任官耳上府千二百人中府千人下府八百人葢所选材力之士而以折冲府统之使得専𨽻如汉之材官骑士统于都尉而课都试也季冬率属敎战正指都试非谓练卒嵗止一次而已如此则兵皆常练无不可用之人矣故二十为兵六十而免中间四十年既𨽻戎籍所业在兵时或㪚罢就田可以不废生理故志谓府兵之置居无事时耕于野得寓兵于农之大意焉折冲府数㑹要与陆贽杜牧之説多寡不同意者各据一时所见或所传闻异词耳今姑以唐志为正凡十道置府六百三十四而闗内六百二十一皆以𨽻诸卫也其𨽻诸卫也左右卫皆领六十府诸卫领五十至四十余则𨽻东宫六率李泌以为东宫六率领六至三葢十二卫者天子之宿卫也东宫有左右率府拟左右卫司御率府拟左右领军卫左右清道率府拟左右金吾卫则太子之宿卫也以此分配则尽六百三十四府而分𨽻于十二卫与东宫六率矣太子六卫理不可虚以兵分卫则可以府分𨽻则不可故章氏曰太子管军非古制也然太子所𨽻之兵亦必止于其所当畨上之府耳其余固皆𨽻于十二卫也章氏以为唐置十六卫外统闗内天下诸府畨上宿卫者是不知监门千牛四卫不与于领畨上之兵也考之六典十二卫与六率分𨽻之兵共𨽻三百一十九府而左右卫止共领五十府领军卫六十府其余或五十府四十九府六率不过五府三府此与唐志李泌所传之数虽有不同而大畧不甚相远矣然府各有名着为定额似以二千里上下之府嵗立常畨而十道之中如劔南岭南所极之地不止二千里外者亦当在畨上之列矣虽畨分十二十二月之内始一月上势必有所不及此不过寓控制远方之术而已于政未为尽便也又十道总立六百三十四府而闗内一道独得二百六十一府其余九道仅总得三百七十三府要之近地府宻远地府踈详内畧外亦恐地远则势有所难行欤然而地近则役烦亦可想见矣天下之府凡六百三十四李泌以为通计六十八万人而以约畨上十二卫及东宫六率如前六典所分三百一十九府约得三十一万九千人则宿卫之兵当天下府兵之半分为数畨每月更上以后日张説募兵之数约之则京师常有十二万人足备天子六军正副之数而畨下者亦足以为州府居守之资此居重驭轻亦治兵之善术也至其有事调发虽当远府而所𨽻之卫皆得与闻焉否则何取于以府𨽻卫哉故典要云折冲府毎嵗十一月以卫士帐上于兵部以俟征发天下卫士六十余万六十余万云者其即李泌六十八万之数欤以六十余万之衆而通谓之卫士可见其皆𨽻于十二卫矣然兵部者本兵之任也故徴发之数给畨之差总制焉又以见十二卫之有所统矣其应畨之府而兵先调发则必有代之给畨者且二千里内外有衆六十余万更畨之兵不患其寡余兵𨽻在折冲缓急自能相应故虽远在邉陲兵威亦足遥制观李泌曰府兵分𨽻京师诸卫有冦则以符契发付边将无冦分畨宿卫葢言边地在京西而当二千里内外者所发之兵固亦应畨宿卫之士然亦可见府兵初行但有征调而无久戍矣因调兵而成久戍之例因久戍而淹更畨之期府兵之困葢由于此其法安得而不壊哉谨案唐之折冲府㪚在诸道而内领于十六卫闗内诸府既如今八旗劲旅栱䕶京师则诸道折冲府实与今各省驻防相近然考资治通鑑称徳宗贞元二年上与李泌议复府兵泌因为上厯叙府兵自西魏以来兴废之由且言府兵平日皆安居田畆每府有折冲领之折冲以农隙敎习战阵国家有事徴发则以符契下其州及府恭騐发之至所期处将帅按閲有敎习不精者罪其折冲甚者罪及刺史军还则赐勋加赏便道罢之行者近不踰时远不经嵗高宗以刘仁轨为洮河镇守使以图吐蕃于是始有久戍之役云云是仍然征调徃来不及我朝驻防之制可经诸久远也又旧唐书职官志称至徳后大郡要害之地置防御使以治军事其名与今防御同然唐之防御使实如今之兵备道职掌回不相侔故不列于表五季宋李焘续通鑑长编凡禁军之最亲近者执㦸殿陛宿卫宫省扈从乘舆号诸班直非诸班直于御前忠佐军头司皇城司骐骥院余军皆以守京师备征戍而出戍边或诸州更戍者谓之屯驻非戍诸州而𨽻于总管者谓之驻泊非屯驻驻泊而以籴贱留便廪给谓之就粮武经縂要定州路置本路驻泊马步军都部署以下兵官所统定保深祁广信安肃顺安永宁八州军顺安军今置真定府路驻泊马步军都部署以下兵官统真定府磁相邢赵洺六州文献通考自唐中叶后营兵在诸镇每防秋征行大则节将自徃小则列校董之禁卫虽设而皆非精练然屯营之处颇杂耕战五代以来亦有近藩之地更迭戍守者太祖太宗惩累朝藩镇跋扈尽収兵于京师其边防外藩须兵屯守者自京而遣故有驻防屯泊之名其京畿诸州便运路者则有就粮兵焉许挈家属以往及本州兵皆更迭屯驻代还始复旧所柯维骐宋史新编职官志总管钤辖司掌总治军旅屯戍营防守御之政令都总管以节度使充副总管以观察以下充旧相重臣亦为都总管有禁兵驻泊其地者以驻泊冠之若钤辖旧以朝官及诸司使以上充官卑资浅则去都字宋史职官志路分都监掌本路禁旅屯戍边防训练之政令以肃清所部州府以上都监皆掌其本城屯驻兵甲训练差使之事资浅者为监押王安石马正恵公神道碑移鄜延路驻泊兵马都总管兼知延州蜀人于公去皆环以泣公至延州羌方以兵觑边㑹上元开门张灯视以无为而羌不能为冦礼疑图驻泊屯驻皆自禁军而遣然禁军之中惟上军为重故其赐犒特厚军头司所掌者驻泊则驻泊重于屯驻而应驻泊者大抵皆上军也故军头司引对焉就粮而代戍者亦禁军也则与中下军皆在屯驻之列而不必军头司引对矣然太祖时就粮亦有驻泊者岂预于驻泊者即得为上军乎厢军而屯者常在本州亦谓之屯驻禁军厢军皆有指挥其在屯所则总管钤辖都监监押各随所部而统之兵志载熙宁三年诏所谓上畨军或就粮军为戍当遣者并𨽻总管司即其制也谨案陈傅良谓宋初天下元无禁兵所谓禁兵者皆三司之卒分屯而更戍是以有屯驻驻泊之名而钤辖都监监押之官所部领者也其三边之兵间因事宜升为禁军则所谓四十四处禁军是已自元昊叛而西北有保毅王伦叛而东南有宣毅于是列郡稍置禁军嘉祐中诏东南帅司各置威果凡二十五指挥熙寕按天下厢军之籍而立敎閲之法其后以厢军团併为额则两浙崇节福建保节之类是也敎閲之兵因别为额而𨽻之将下则两浙雄节福建广节之类是也元丰兵令悉以雄节之属升同禁军而禁军始徧天下然则钤辖总管当如今驻防将军之比都监监押当如今城守尉防守尉之比以其为统领禁军而设故已见提督总兵表内而仍互见于此宋史职官志诸军都统制副都统制统制统领建炎初置御营司擢王渊为都统制绍兴十一年三大将兵罢诸军皆冠以御前二字擢其偏禆为御前统领官以统制御前军马入衔秩高者为御前诸军都统制且令仍旧驻札以屯驻州名冠军额之上其后兴元江陵建康镇江府兴金鄂江池州及平江许浦水军皆除都统制官卑者称副都统制又有统制同统制副统制统领同统领副统领王应麟玉海建炎元年五月以河北兵为御营五军三年四月又更置御前五军而刘光世所领西兵则谓之巡卫军在五军之外是嵗又改为神武军绍兴元年十二月又改为行营四䕶军十一年四月三宣抚司罢乙未乃改其部曲称某州驻札御前诸军谨案宋所设都统制皆一时权宜不为经常之制然其结衔帯御前之名而仍以屯驻州名冠军额之上则与今之八旗驻防都统颇亦相近故已见提督等篇而亦互见于此辽辽史兵卫志衆部族军衆部族分𨽻南北府守卫四邉各有司存具如左北府凡二十九部侍从宫帐奚王府部镇南境五院部六院部东北路招讨司乌威部东北路统军司约啰部伯特部敖拉部南冠部北冠部图噜部珠展达噜噶部河西部西北路招讨司图鲁卜部阿雅女直部室韦部西南路招讨司纳喇部乌库哩部纳喇永安部黙古斯部吉达部鼐竒特唐古部哈喇唐古部黄龙府都署司乌延突厥部奥衍突厥部北唐古部五国部乌尔古迪里统军司达鲁迪里部威乌尔部北敌烈部南府凡一十六部镇驻西南境伊实部西南路招讨司丕勒部达勒达达喇部丕勒达噜噶部伊勒敦女直部西北路招讨司卓特部东北路统军司塔玛布古徳部东北路女直兵马司伊实阿尔威部东京都部署司卓特阿尔威部扬珠部刷部哈凖部戍倒塌岭鄂博库部屯驻术胡萨拉噶部南唐古部色克图部辽史百官志北面军官辽官帐部族京州属国各自为军体统相承分数迭然考其可知者如左大将军府各统所治军之政令大将军上将军将军小将军诸路兵马统署司诸路兵马都统署诸路兵马副统署谨案辽宫帐部族兵分部𠫭列各以其地为部名亦今直省驻防之所由昉其将有大将军都统署以下诸官称号均复相近唯辽分置于北面而未尝遍于南面诸州为少异耳金金史兵志金兴用兵如神无敌当世俗本鸷劲人多沈雄兄弟子姓才皆良将部落保伍技皆鋭兵及其得志中国乃以明安穆昆恭居汉地迨国势浸盛罢辽东渤海汉人之袭明安穆昆者渐以兵柄归其内族然枢府签军兼采汉制伐宋之役叅用汉军及诸部族而统以国人谨案金始制以三百户为穆昆穆昆十为明安继而诸部来降率用明安穆昆之名以授其首领而部伍其人至海陵天徳二年省并中京东京等路诸节镇及明安穆昆贞元迁都复徙上京路诸明安处之中都及山东北京河间大定间又迁山东东路八穆昆处之河间又多易置河北山东所屯之旧皆授田给牛使之耕食以蕃卫京国乃大重其权授诸王以明安之号葢诸明安统率所部㪚处各路与今各省驻防之制颇为相近而其以契丹汉人及渤海军奚军俱设明安亦有似今䝉古汉军并列八旗之制也至诸明安穆昆其品秩职掌已详八旗都统篇此不复举元元史兵志世祖混一海内命宗王将兵镇边徼襟喉之地而河洛山东据天下腹心则以䝉古特黙齐军列大府以屯之淮江以南地尽南海则名藩列郡又各以汉军及亲附等戍焉谨案元于各路立万户府各县立千户所各道以宣慰司元帅总之其所统䝉古军皆国人而特黙齐军则诸部族也其后各处镇守颇多移徙而所谓䝉古军特黙齐军者亦无一定之籍矣明明史兵志太祖为吴王罢元帅总管万户诸官号而覈其所部兵五千人为指挥千人为千户百人为百户三十人为总旗十人为小旗天下既定度要害地系一郡者设所连郡者设卫大率五千六百人为卫千一百二十人为千户所百十有二人为百户所所设总旗二小旗十大小聮比以成军十三年改大都督府为五分统诸军司卫所二十六年定天下都司卫所共计都司十有七留守司一内外卫三百二十九守御千户所六十五及成祖在位二十余年多所増改其后措置不一谨案明各卫所之兵有从征有归附有谪发其从征者系诸将所部兵既定其地因以留戍颇与今驻防之制相近而诸军司卫所统于五军都督府征调则统于诸将事平则㪚归各卫亦犹存唐府兵遗意然各都指挥使多由世袭无所别择军职冒滥为世所轻其后五军府如赘疣弁帅如走卒卫所军士隠名虚冒至举天下之兵不足以任战守明政不纲莫此为甚迨我国家立驻防之制内承天府之营卫外巩列服之藩维生养训练屹如金汤始一变明季诸卫之陋习洵足以昭一统之业而奠亿载之基者矣钦定厯代职官表卷五十五钦定历代职官表卷五十六钦定四库全书钦定厯代职官表卷五十六提督表提督国朝官制提督军务总兵官直隶一人山东一人山西一人河南一人江南一人江西一人福建二人浙江一人湖广一人四川一人陜西一人甘肃二人广东一人广西一人云南一人贵州一人掌统辖本标官兵及分防营汛节制各镇閲军实修武备课其殿最以聴于总督直𨽻提督驻古北口节制马兰泰宁宣化天津正定五镇本标四营山东提督驻济南府节制兖州登州二镇本标二营山西提督驻太原府节制太原大同二镇本标二营河南提督驻开封府节制河北南阳二镇本标二营江南水陆提督驻松江府节制崇明狼山夀春三镇本标五营江西提督驻南昌府节制南昌贑州二镇本标二营福建水师提督驻厦门节制金门海坛南澳台湾四镇本标五营陆路提督驻泉州府节制福宁汀州建宁漳州四镇本标五营浙江水师提督驻宁波府节制黄巖定海温州处州衢州五镇本标五营湖广水陆提督驻常徳府节制襄阳宜昌镇筸永州四镇本标四营四川提督驻成都府节制川北重庆建昌松潘四镇本标五营陜西提督驻固原州节制延绥兴汉河州三镇本标五营甘肃甘州提督驻甘州府节制西宁宁夏凉州肃州四镇本标五营安西提督驻乌鲁木齐廸化城本标五营广东提督驻惠州府节制左翼右翼碣石潮州高州琼州南澳七镇本标五营广西提督驻栁州府节制左江右江二镇本标五营云南提督驻大理府节制临元开化腾越鹤丽昭通普洱六镇本标五营贵州提督驻安顺府节制安笼古州镇逺威宁四镇本标四营初提督带左都督右都督衔者正一品带都督同知衔者从一品带都督佥事署都督事者正二品干隆十八年省都督等衔定为从一品厯代建置谨案提督之官自有明始然不为一定之官称且不设员额亦不常置盖古者天子寄军政于六乡居则以田警则以战所谓入使治之出使长之素信者与衆相得也周之六乡在国以比长闾胥族师党正乡大夫为称其在军也则以五长两司马卒长旅帅师帅军将为号为兵者皆平居之民为将者皆平居之吏故曰边境一有事左右之官皆将帅也汉承秦制以郡都尉専司兵事而兵始有常将然都尉亦以文臣为之则兵民之事虽分而主兵者固不分文武魏晋以降督军州者多加将军郎将之号而当时中朝清望官亦颇以加军号为重知将军等号元非専为统兵而设嗣是总管节度殊名同实唐末之节度使多用武人至宋而总管钤辖或领以文臣而武臣实司其事葢自有长募屯驻之兵而始有营伍之制既有营伍即不得不置将帅以専领之然其初偏禆以下虽渐渐専用武臣而大帅则仍多以地方官兼之自宋都副总管文武并置元置元帅万戸等府则守臣不复得与兵事而文与武始截然为二矣夫司马世官亦以命氏后世兵皆常聚师多世守文武之途既分而缓带轻裘者或不行阵即如宋崇宁中以汤景仁等提举各路弓箭手后仍改用武臣则以前所置文臣不能亲诣边塞冲冒寒暑之故则省㑹内地边陲要区屯兵以卫民生立将以统营伍实亦因时之政矣第明制提督既不常设而自总兵以下凡统兵之官亦俱无品级无定员且多充以勋戚都督等官大率童騃骄恣军政紊如我朝奄有区宇诘戎饬伍各省特设水师陆路提督以统緑旗兵旅自畿辅海甸达于雪山炎徼星罗碁置腹地则兼以巡抚承以总兵副将参将㳺击都司守备千总把总之属各有员额品秩而总督实节制之文武相维分标协理我皇上制治保邦动闗宸虑邉防屯戍往往增设兵伍又以武臣俱有分猷宣力之责特命倣文臣之例量职定制各给养㢘以优赡其身家规画尤为尽善兹故撮论其概而总兵以下其説亦畧具于此云三代周礼夏官凢制军万有二千五百人为军军将皆命卿杜佑通典三代之制天子六军其将皆命卿诸侯之制大国三军次国二军小国一军其将亦命卿也谨案军将命卿知军帅不特选置于六官凡六乡之吏自卿以下徳任者使兼之矣孔颕达云古者用兵天子先用六乡六鄊不足取六遂六遂不足取公卿采邑及诸侯邦国而章如愚曰古者畿内之兵不出卒有四方之役即用诸侯人耳或遣上公率王赋亦不过元戎十乗以先启行而已葢盛王之制天下大则有方伯小则有连帅其待卒应变如身之使臂各适其事之逺近茍方伯连帅所不能克然后乡遂之士应之周官之象胥曰王之大事诸侯推此而出军之法可知也然则诸侯之军将其于王朝亦有似今之各省设有提督者故着此以见权舆之有自焉国语齐语制国五家为轨十轨为里四里为连十连为乡五乡一帅故万人为一军五乡之帅帅之三军故有中军之皷有国子之皷有高子之皷谨案齐作内政以寓军令三分其国以为三军公将其一髙国将其二将兵者已似有専官然仍皆命卿为之则固用周制也春秋时列国之命将惟齐鲁晋楚畧可考见鲁之战于鞌也四卿并出迨作三军而三桓各将其一舍中军而季氏専将一军仲叔各専一军之半犹是军将皆卿也晋始作二军上军公自将下军太子将之闵二年伐东山臯落氏则太子将上军罕夷将下军僖十五年韩之战亦是公将上军韩简为下军将据此则僖八年里克帅师其御右同韩简当亦是下军将知晋初上下二军无㝎将矣楚亦为三军其军将出扵临时择人城濮之役子玉以令尹将中军子西以司马将左邲之役沈尹将中军而令尹孙叔敖不为军帅鄢陵之役则子反以司马将中军子重以令尹将左军皆无一定之制其后齐景公召司马穰苴以为将军将兵扞燕而将兵者始有特设之官然事已则罢不为定制逮乎战国赵李牧为北边良将常居代雁门以备北冦此当为后世大将备边之所自始尔春秋左氏传吴徐承等率舟师自海入齐谨案江汉汤汤武夫洸洸此水战之始嗣后吴楚交战率用舟师越亦有习流之士越王句践尝命范蠡舌庸率师沿海泝淮以絶吴路而徐承之率舟师入海当亦为今水师提督所自昉欤秦汉书百官公卿表郡尉秦官掌佐守典武职甲卒谨案唐李贤云秦每郡有尉一人今以汉书地里志考之殆未必然樊哙传哙攻圉都尉刘攽曰圉县名有尉无都尉又郡都尉至景帝方加葢衍一都字然沛公为汉王郦商以将军为陇西都尉高后功臣表有醴陵侯越为河内都尉岂秦固已有都尉而史不具欤又马端临曰秦并天下列为三十六郡郡置材官葢刑法志云汉兴踵秦而置材官于郡国则郡置材官固秦法也且不惟材官而已秦骑士李必骆甲见汉书灌婴传则秦亦有骑士汉严安曰秦使尉屠将楼船之士攻越则秦又有楼船汉材官骑士楼船属郡都尉即秦郡尉之所职可知矣汉汉书百官公卿表诸侯王国中尉掌武职如郡都尉郡尉秩比二千石有丞秩六百石景帝中二年更名都尉后汉书百官志武帝又置三辅都尉各一人讥出入边郡谨案汉郡国凡百有三置郡尉者九十山西自三辅而外郡才十有三而置都尉三十其余郡国乃八十有七置都尉者止六十其不置者葢四十有三也尉与守皆二千石其尊与守等酷吏传言周阳由为守视都尉如今为都尉陵太守夺之治武帝欲以甯成为郡守公孙宏言成为济南都尉其治如狼牧羊不可令治民明守与尉之各有分治矣然王应麟引汉仪注云邉郡置都尉不治民然则都尉非边郡当亦治民至若吾邱夀王为东郡都尉帝以夀王故不复置太守其赐之玺书所谓连十余城之守任四千石之重者以兼守尉之任也又翟义为南阳都尉行太守事行县至宛以事按宛令威震南阳知汉时都尉葢不特典军而亦有兼行太守之事者夫汉之太守専制方面几与今之巡抚等则其兼守尉之任者乃正如今以巡抚兼提督之比也钱文子补汉兵志材官骑士属郡都尉以嵗八月太守都尉令长丞为㑹都试水处为楼船令丞尉亦各统其县守尉不得専也大抵金城天水陇西安定北地河东上党上郡多骑士三河颍川沛郡淮阳汝南巴蜀多材官江淮以南多楼船士谨案汉刑法志曰武帝平百粤内增七校外有楼船皆嵗时讲肄其实高祖已有楼船之制汉官仪云髙祖命天下郡国选能引鬬蹶张材力武勐者以为轻车骑士材官楼船常以立秋后讲肄课试各有员数平地用车骑山阻用材官水泉用楼船此皆调民为兵非有常置之额而嵗时讲肄及有事调发则皆都尉主之他如惠帝七年发车骑材官诣荥阳太尉灌婴将文帝三年发中尉材官属卫将军军长安景帝中元三年秋中尉不害将车骑材官士屯代高栁武帝元光二年太中大夫李息为材官将军将三十万衆屯马邑谷中六年韩安国为材官将军屯军扵渔阳此则征京辅郡国之兵而特遣大臣以为军将故领材官士者则曰材官将军领车士骑士者曰车骑将军领楼船士者曰楼船将军又有领步士则为步兵将军皆事已即罢其与今之提督职分殊矣后汉书百官志中兴建武六年省诸郡都尉并职太守无都试之役惟边郡往往置都尉及属国都尉稍有分县治民比郡王国中尉一人比二千石职如郡都尉主盗贼谨案汉列郡有都尉其在王国则中尉比都尉光武所省特郡都尉而纪乃云罢郡国都尉官明衍一国字也宋书百官志光武省都尉后又往往置东部西部都尉谨案后汉省都尉后每有剧职郡临时置都尉事讫罢之然终建武之世已不能守前法罢尉省校輙复临时补置如七年罢长水射声二校十五年复更增屯骑校九年省闗都尉十九年复置函谷闗都尉而天下亦往往复置都尉其见于纪者和帝永元十六年复置辽东西部都尉官安帝永初四年初置长安雍二营都尉官顺帝阳嘉二年复置陇西南部都尉官桓帝永夀元年初置泰山琅邪都尉官而金城西部都尉陇西南部都尉各有戍守分地益州西部都尉及各属国都尉俱或领城如太守则视前汉之以都尉行太守事者复加优矣马端临文献通考光武以幽冀并州兵定天下始于黎阳立营领兵骑千人以谒者监之号为黎阳兵其后又以扶风都尉部在雍县以凉州近羌数犯三辅将兵卫䕶园陵故俗称雍营谨案司马贞曰边郡有屯兵后因置将屯将军如傅寛之以代相国将屯是也若郡国之骑士材官楼船虽各有员数然俱散在民伍迨光武于黎阳立营则郡国兵之各立营伍实始诸此其后明帝置度辽营其将军遂为常守和帝置象林兵安帝置长安雍二营及渔阳营顺帝时縁海又稍稍增兵而魏郡赵国河南等坞多置军屯已略似今制之分标营者则其总帅当亦如今之提督也三国三国蜀志魏延列传先主为汉中王迁治成都当得重将以镇汉川乃拔延为督汉中镇逺将军领汉中太守谨案魏延以汉中督领太守亦犹魏之以都督领刺史也宋书百官志魏黄初二年始置都督军州事或领刺史南齐书百官志魏晋世州牧隆重刺史任重者为使持节都督轻者为持节督谨案后汉建武初征伐四方始权置督军御史事竟而罢建安中魏武为相始遣大将军督之袁绍分沮授所统诸军为三都督魏武征孙权还又使夏侯惇督二十六军则都督之号始此而国朝初制提督兼都督衔者其名亦昉乎此也魏初置都督类皆与州相近如扬州刺史治夀春都督扬州诸军事亦治夀春之类其后都督或领刺史亦正沿汉以都尉行太守事之例与今巡抚兼提督衔者亦略相似故与督抚表互见焉文献通考黄初中复令州郡典兵州置都督寻加四征四镇将军之号谨案汉之杂号将军皆主征伐事讫皆罢若四征兴于汉代四安起于魏初四镇通于柔逺四平止于抚辑其将军各一人已似为额设之官且都督或以兼治民事而四征四镇将军但为典兵之号疑都督者略如今之总督而征镇将军或如今之提督然如石苞当魏世拜镇东将军旋代王基都督扬州诸军事后进征东大将军俄迁骠骑将军陈骞拜使持节都督淮北诸军事安东将军转都督豫州诸军事持节将军如故又转都督江南诸军事徙都督荆州诸军征南大将军事晋武受禅进车骑将军则诸将军亦苐为方面宠号循资递进而非专设以为统兵之定职矣三国吴志蒋钦列传钦与吕䝉持诸军节度权袭荆州钦督水军入沔谨案钦节度诸军而复自督水军则有似今之水师提督者考吴统军之帅类称为督故有水军督营都督京下督江夏督诸号葢吴之边境有督有监监者监诸军事之职而督者即督诸军之职也晋晋书职官志都督诸军为上监诸军次之督诸军为下使持节为上持节次之假节为下武帝置四中郎将或领刺史或持节为之谨案晋初制都督知军事刺史治民各举其职则犹仍汉制至惠帝末而督军者皆兼刺史葢如今督抚之任并无専典兵事为武职之员但当时诸州都督类加将军或中郎将之号则凡持节都督亦有近今之提督者矣晋书谢元列传拜建武将军兖州刺史领广陵相监江北诸军事刘牢之列传谢元镇广陵多募劲勇号为北府兵谨案督诸军者类兼制数州而兖州别领北府兵又似今提督节制各镇外之有本标营兵也宋齐梁陈通典宋有都督诸州诸军事旧曰监某州诸军事文帝即位改监为都督谨案魏晋以来有督诸军者有监诸军者即如宋文帝在晋朝以冠军将军加授使持节监徐兖青冀四州诸军徐州刺史闗中既平又授监司州豫州之淮西兖州之陈留诸军事前将军司州刺史仍改授都督荆益宁雍梁秦六州豫州之河南广平扬州之义成松滋四郡诸军事西中郎将荆州刺史持节如故永熙元年进督北秦并前七州进镇西将军又加进督湘州俱为统兵之任其迁进之序亦大略可见则杜氏所为旧曰监而文帝改为都督非也凢齐梁及陈皆仍宋制兹不备着大抵晋宋以后督诸州者统治兵民为今督抚之任而与提督亦复相近故既入督抚表内而仍互见于此云北魏魏书乐安王范列传拜都督五州诸军事卫大将军长安镇都大将子良袭王拜长安镇都大将雍州刺史和跋列传跋子归拜使持节冠军将军雍城镇都大将陆俟列传拜龙骧将军都督洛豫二州诸军事虎牢镇大将转平西将军安定镇大将徴还出为平东将军懐荒镇大将又以俟都督秦雍二州诸军事平西将军长安镇大将周书阎庆列传庆祖提使持节车骑将军炖煌镇都大将谨案魏之镇大将在诸镇将之上太和十九年之诏镇大将与州刺史及品登王公者并列当如今之提督而镇都大将又在镇大将之上又北齐书王懐当魏世为大都督镇下馆尧杰以车骑将军出为磨城镇大都督葢亦镇都大将之比其亦如国朝初制提督之由都督佥事而递进为左右都督者欤又周贺拔岳当魏季以假节卫将军左大都督与右都督侯莫陈悦并为使持节督诸军事尔朱天光之副则天光之职正如今总督而岳之左大都督正如今提督也北齐书斛律金传金除大司马高祖出军袭山后部落以金为南道军司任延敬列传天平初拜侍中卢仲延叛以延敬为大都督东道军司率都督元整叱列陁等讨之高昻列传拜司徒公为军司大都督统七十六都督治兵于武牢谨案杜佑曰汉魏有军师之官晋避景帝讳改为军司凡诸军皆置之以为常员即监军之职北魏羊祉以左军将军持节为梁州军司与都督西征诸军事行梁州刺史杨椿讨叛氏薛懐吉试守恒农郡以本任为安东将军邢峦军司后又以益州刺史为征东将军中山王英军司后又为镇东将军卢昶军司毕闻慰以平东将军为都督安乐王鉴军司慕容绍宗为西南道军司讨李延孙其讨萧渊明也杜弼为军司而弼传又有军司崔钟似为行军而设非有常员然亦祇监军之任若斛律金任延敬高昻则専制一道自为统兵之官此正如吴全琮迁右大司马左军司之比而非如吴范所谓臣乃陛下之军师者然金以大司马为军司延敬以侍中为军司昻以司徒公为军司则正如隋唐以重臣充行军总管之比其与今之提督又稍不同也此齐书所列然事皆在魏世故仍系之北魏条下北齐北齐书暴显列传以显为水军大都督谨案北朝之都督随事立名自大都督外有京畿大都督京畿南面大都督防城大都督镇城大都督诸号其崇库亦复不一而水军大都督则如今之水师提督也后周通典后周改都督诸军事为总管则总管为都督之任周书代王逹列传建徳初出为荆淮等十四州十防诸军事荆州刺史杞王康列传建徳三年出为总管利始等五州大小剑二防诸军事利州刺史尉迟纲列传武成元年除泾州总管五州十一防诸军事泾州刺史保定二年为陜州总管七州十三防诸军事陜州刺史韦祐列传子初位至开府仪同大将军阎韩防主魏元列传除白超防主转和州刺史伏流防主谨案北朝之制有防主有防城大都督则总管州防军事当即所谓防主而在防城大都督之上者矣若司马消难入陈陈宣帝以为都督安赵九州八镇车骑将军此则倣北朝置之不为定例也隋隋书百官志州置总管者列为上中下三等总管刺史加使持节谨案隋之总管刺史亦沿前代督军州之旧其后罢郡为州又罢州置郡并罢诸总管而有兵处别置都尉领兵与郡不相知其与汉制之守尉分治而以时都试者异矣唐新唐书百官志大都督府都督一人从二品中都督府都督一人正三品下都督府都督一人从三品掌督诸州兵马甲械城隍镇戊粮禀总判府事谨案唐初縁边镇守及襟带之地沿隋旧制置总管府以统军戎至徳七年改总管府为都督府其总十州者为大都督亦兼刺史而不检校州事盖専以典军为职正如今之提督也旧唐书地理志安西节度使抚宁西域统龟兹焉耆于阗疏勒四国北庭节度使防制突骑施坚昆部管瀚海天山伊吾三军河西节度使隔断𦍑戎统赤水大斗建康宁冦玉门黒离豆卢新泉等八军张掖交城白亭三守捉朔方节度使捍御北狄统经畧丰安定逺西受降城东受降城安北都䕶振武等七军府河东节度使掎角朔方统天兵大同横野岢岚等四军忻代岚三州云中守捉范阳节度使临制奚契丹统经畧威武清夷静塞恒阳北平高阳唐兴横海等九军平卢军节度使镇抚室韦靺鞨统平卢卢龙二军榆闗守捉安东都䕶府陇右节度使以备羌戎统临洮河源白水及安人振威威戎莫门宁塞积石镇西等九军绥和合川平夷三守捉剑南节度使西抗吐蕃南抚蛮獠统团结营及松维蓬恭雅黎姚悉等八州兵马天宝平戎昆明宁逺澄川南江等六军镇岭南五府经略使绥静夷獠统经畧清海二军桂管容管安南邕管四经略使长乐经畧使东莱守捉东牟守捉谨案唐分天下州县制为诸道每道置使其边方有冦戎之地则加以旌节谓之节度使葢即古之持节都督至徳以后诸道皆聚兵中原刺史每受节度之号节度又兼领观察诸使分理郡县为今督抚之任而节度之号则固専为统兵设也故亦互见于此五季新五代史张敬逹列传清泰二年河东节度使石敬瑭兼大同彰国振武威塞等军蕃汉马步军都总管屯于忻州以敬达为北面副总管以分其兵明年徙敬瑭镇天平遂以达为大同彰国及振武威塞等军蕃汉马步军都部署谨案后唐蕃汉都总管权寄隆重盖前代都督中外诸军事之比其下有副都总管明宗尝为之俱非复寻常之任而北面副总管则有似今之提督若都部署初第名为部署同光元年始以元行钦为之本在招讨使之下其后有都部署乃为行军主帅之任事已辄罢非定制也宋柯维骐宋史新编总管钤辖司掌总治军旅屯戍及营防守御之政令或一州或一路有兼两路三路者旧制都总管以节度使充副总管以观察以下充或文臣知州则管勾军马事旧相重臣亦为都总管有禁兵驻泊其地者以驻泊冠之初名部署庆厯八年改为总管若钤辖旧以朝官及诸司使以上充官卑资浅则去都字崇宁中置京畿四辅郡以知州为都总管仍兼副总管钤辖靖康中诏四道副总管并通差文武臣建炎分置帅府以诸路帅臣带都督总管要郡守臣带兵马钤辖要郡带兵马都监并以武臣为副称副总管副钤辖副都监许便宜行军马事辟置僚属依帅臣法遇起兵则副总管为帅副钤辖都监各以兵从聴节制谨案宋初惩五季之弊召诸镇节度使留之京师分命朝臣出守列郡号权知军州事军谓兵事州谓民事也其后文武官参为知州军事故诸知府州军监有兼留守司公事者有兼经畧安抚使马步军都总管者有兼安抚使马步军都总管者有兼安抚使兵马钤辖者有兼安抚使兵马巡检者其余大藩府或沿边州郡及当一道冲要者并兼兵马钤辖巡检或带沿边安抚提辖兵甲沿邉溪峒都巡检葢亦犹前代督军州之例则都总管者正如今巡抚兼提督之比而副总管亦如今提督之比也王应麟玉海都统驻札之地沔州兴元金州江陵鄂州池州江州镇江建康平江许浦水军又利州有副都统制谨案都统二字始见晋书庾亮传而都统之官始于苻秦之少年都统唐之都统或总五道或总三道又有行营都统副都统一时兵兴称谓不一宋初有马步军副总管遇出师征讨则加以都统制军马之名以总统诸将然不为官称建炎置御营司擢王渊为都统制名官自此始绍兴十一年罢诸将兵乃收其所部为御前诸军而统制皆以屯驻州名冠军额之上自是天下有十都统恩数略视三衙权任在帅臣之右初以秩卑者称副都统制干道中増制副都统制一人兼领军事其后都副觧并除者则凡屯札之都统制副都统制亦正如今提督之比也又平江许浦水军本明州定海水军旧𨽻沿海制置使防捍海道干道八年併归许浦镇置副都统制统之则其副都统制固如今之水师提督矣辽辽史百官志南而军官诸军兵马都总管府某兵马都总管圣宗太平四年见兵马都总管兵马都总管府归圣军兵马都总管府南面邉防官五州都总管府耶律苏色穆宗应厯初为义霸祥顺圣五州都总管山后五州都管司圣宗统和四年见普弩宁为山后五州都管谨案辽都总官之职北面有东路兵马都总管府其官曰东路兵马都总管南面五京各有都总管府官曰某京都总管知某府事又有南京兵马都总管府其诸府都总管葢皆如今提督之任也金金史百官志诸总管府都总管一员正三品掌统诸城隍兵马甲仗总判府事同知都总管一员从四品掌通判府事惟博索路同知都总管兼来逺军事兵马副都总管一员正五品所掌与同知同统军司使一员正三品督领军马镇摄封陲副统军一员正四品判官一员从五品知事一员从七品知法二员从八品谨案金天㑹六年伐宋毕诏遣西南西北二帅以镇方面而诸路各设兵马都总管府天徳二年改诸京兵马都部署司为本路总管府又以博索路统军司为总管府若正隆六年置三十二总管则如前代行军总管之比而非诸都总管之例也元元史百官志宣慰使司都元帅府秩从二品使三员同知二员副使二员经厯二员知事二员都元帅府都元帅二员副元帅二员经厯知事各一员元帅府秩正三品达噜噶齐一员元帅一员经厯知事各一员谨案元初于北庭察逊塔拉䝉古军征东等四处立都元帅府置都元帅副元帅副元帅之下又有同知副元帅其宣慰司有边陲军旅之事则兼都元帅若世祖至元二十九年以汪惟和为巩昌二十四处都总帅亦元帅之职也元又立诸路万户府管军七千以上为上万户府达噜噶齐一员万户一员俱正三品副万户一员从三品管军五千以上为中万户府达噜噶齐万户各一员俱从三品副万户一员正四品管军三千以上为下万户府达噜噶齐万户各一员俱从三品副万户一员从四品其官皆世袭有功则陞之与元帅府官又复不同也明明史百官志都指挥使司都指挥使一人正二品又都指挥同知二人从二品都指挥佥事四人正三品其属经厯司经厯正六品都事正七品断事司断事正六品副断事正七品吏目各一人司狱司司狱从九品仓库草场大使副使各一人行都指挥使司设官与都指挥使司同都司掌一方之军政各率其卫所以𨽻于五府而聴于兵部凡都司并流官或得世官都指挥使及同知佥事常以一人统司事曰掌印一人练兵一人屯田曰佥书巡补军器漕运京操备御诸杂务并选充之否则曰带俸明初置各行省行都督府设官如都督府又置各都卫指挥使司洪武四年置各都卫断事司以理军官军人词讼又以都卫节制方面职系甚重从朝廷选择陞调不许世袭八年诏各都卫并改为都指挥使司凡改设都司十有三燕山都卫为北平都司西安都卫为陜西都司太原都卫为山西都司杭州都卫为浙江都司江西都卫为江西都司青州都卫为山东都司成都司卫为四川都司福州都卫为福建都司武昌都卫为湖广都司广东都卫为广东都司广西都尉为广西都司定辽都卫为辽东都司河南都卫为河南都司行都司三西安行都卫为陕西行都司大同都卫为山西行都司建宁都卫为福建行都司十五年増置贵州云南二都司后以北平都司为北平行都司永乐元年改为大宁都司宣徳中増置万全都司计天下都司凡十有六又于建昌置四川行都司于勋阳置湖广行都司计天下行都司凡五谨案明自罢中书行省设都布按三司分治兵刑钱谷都司序衔在布按二司上则都司实为一方武职重臣正如今提督之比又明初于各行省置都镇抚司设官有都镇抚副镇抚知事之属洪武六年罢附着于此明史李如松列传万厯十二年为提督陜西军务总兵官武臣有提督自如松始也已命尽统辽东宣府大同诸道援军如松以权任既重不欲受总督制事辄専行兵科许宏纲等以为非制尚书石星亦言如松勅书受督臣节制不得自専乃下诏申饬麻贵列传起贵备倭总兵官已加提督尽统南北诸军谨案明京营设有提督自内臣外并用文臣武臣南京有提督操江多领以勋戚若各处巡抚多兼提督军务则以文臣为之其总兵间有称提督者如镇守昌平旧有提督武臣嘉靖三十八年改为镇守总兵聴总督节制镇守贵州总兵嘉靖三十二年加提督麻阳等处地方职衔又嘉靖三十七年添设提督狼山镇副总兵究其职守则仍与诸镇守总兵副总兵同至李如松为提督而提督始为専设之官然而事权既重不循体制见督师不肯甲胄庭谒用监司谒督抚仪至其弟如桢出镇辽东遂欲与总督讲钧礼明代重文轻武而其末流至于如此则其纪纲不立亦可概见也我朝定制大小相维提督一官既以节制诸镇而仍受节制于总督其简用多拔尤于各镇之中课功稽绩量材抡择所以表率营伍巩䕶疆陲非往代所可几及也钦定厯代职官表卷五十六钦定历代职官表卷五十七钦定四库全书钦定厯代职官表卷五十七总兵副将表总兵副将国朝官制总兵官直𨽻马兰镇泰宁镇宣化镇天津镇正定镇各一人山东兖州镇登州镇各一人山西太原镇大同镇各一人河南河北镇南阳镇各一人江南崇明镇狼山镇夀春镇各一人江西南昌镇南贑镇各一人福建金门镇海坛镇南澳镇台湾镇福宁镇汀州镇建宁镇漳州镇各一人浙江黄巖镇定海镇温州镇处州镇衢州镇各一人湖广㐮阳镇宜昌镇镇筸镇永州镇各一人四川川北镇重庆镇建昌镇松潘镇各一人陜西延绥镇与汉镇河州镇各一人甘肃西宁镇宁夏镇凉州镇巴里坤镇各一人广东左翼镇右翼镇碣石镇潮州镇髙州镇琼州镇各一人广西左江镇右江镇各一人云南临元镇开化镇腾越镇鹤丽镇昭通镇普洱镇各一人贵州安笼镇古州镇镇逺镇威宁镇各一人各掌其镇之军政统辖本标官兵及分防各营协将弁而受成于提督马兰镇驻遵化州之马兰闗本标左右二营同城一营分防三营泰宁镇驻易州之梁各庄本标左右二营分防九营宣化镇驻宣化府本标中左右三营同城一营分防二协二十有四营天津镇驻天津府本标左右二营同城一营分防二十有二营正定镇驻正定府本标左右二营同城一营分防十有一营兖州镇驻兖州府本标左右二营分防二协十营登州镇驻登州府本标左右前三营分防二协九营太原镇驻平阳府本标左右二营同城一营分防一协十有一营大同镇驻大同府本标中左右前四营分防一协三十有一营河北镇驻懐庆府本标左右二营分防七营南阳镇南阳府本标左右二营分防七营崇明镇驻崇明县本标中左右竒兵四营狼山镇驻通州本标中左右三营分防五营夀春镇驻夀州本标中左右三营分防四营南昌镇驻南昌府本标前后二营同城二营分防十有一营南贑镇驻贑州府本标中左右三营同城一营分防十有二营金门镇驻同安县本标左右二营海坛镇驻福清县之海坛汛本标左右二营南澳镇驻广东潮州府之南澳兼属两广总督及广东提督节制本标左右二营台湾镇驻台湾府本标中左右三营同城一营分防三协三营福宁镇驻福宁府本标中左右三营分防三营汀州镇驻汀州府本标中左右三营分防一营建宁镇驻建宁府本标中左右三营分防一协一营漳州镇驻漳州府本标中左右三营分防七营同城一营黄巖镇驻黄巖县本标中左右三营同城一营分防一协一营定海镇驻定海县本标中左右三营同城一营分防一协二营温州镇驻温州府本标中左右三营同城一营分防三协三营处州镇驻处州府本标中左右三营分防一协一营衢州镇驻衢州府本标中左右三营同城一营分防三协三营㐮阳镇驻谷城县本标中左右三营同城一营分防一协三营宜昌镇驻宜昌府本标中左前后四营分防一协三营镇筸镇驻辰州府之镇筸五寨司城本标中左右前四营分防二协二营永州镇驻永州府本标中左右三营分防三营川北镇驻保宁府本标中左右三营分防三营重庆镇驻重庆府本标中左右三营分防一协五营建昌镇驻宁逺府本标中左右三营分防十营松潘镇驻松潘衞本标中左右三营分防一协七营延绥镇驻榆林府本标中左右三营分防三协二十六营同城一营兴汉镇驻兴汉州本标中左右三营同城一营分防一协九营河州镇河州本标左右二营分防一协十有二营西宁镇驻西宁府本标中左右前后五营同城一营分防一协十有二营宁夏镇驻宁夏府本标左右前后四营同城一营分防二协十有一营凉州镇驻凉州府本标中左右前后五营同城一营分防一协十有九营肃州镇驻肃州府本标中左右三营同城一营分防二协十有六营巴里坤镇驻巴里坤城本标中左右三营分防一协三营左翼镇驻东莞县之虎门寨本标中左右三营分防三协四营右翼镇驻英徳县本标中左右三营分防二协二营碣石镇驻惠州府之碣石衞本标中左右三营分防一营潮州镇驻㨗胜所本标中左右三营同城一营分防一协四营高州镇驻高州府本标左右二营分防三协八营琼州镇驻琼州府本标左右二营分防六营广东又有南澳镇兼属浙闽总督及福建水师提督节制本标左右二营分防一协二营左江镇驻南宁府本标中左右三营同城一营分防三协五营右江镇驻泗城府本标中左右三营分防一协三营临元镇驻临安府本标中左右三营分防二营开化镇驻开化府本标中左右三营分防一协一营腾越镇驻腾越州本标中左右三营分防二协一营鹤鹿镇驻鹤庆府本标中左右三营分防一协一营昭通镇驻昭通府本标中左右前四营分防二营普洱镇驻普洱府本标中左右三营安龙镇驻南笼府本标中左右三营分防四营古州镇驻古州本标中左右三营分防二协四营镇逺镇驻镇逺府本标中左右三营分防二协八营威宁镇驻威宁州本标中左右二营分防二营副将直𨽻督标一人三屯协河屯协山永协河间协通州协大名协张家口协独石口协各一人山东文登协胶州协临清协沂州协各一人山西蒲州协杀虎口协各一人江南督标一人江宁城守营京口协安庆协太湖协各一人江西九江协袁州协各一人福建督标一人闽安协台湾协北路协水师协福州城守营兴化城守营延平城守营各一人浙江杭州城守营嘉兴协湖州协绍兴协象山协台州协乐清协瑞安协平阳协金华协严州协各一人湖广督标一人郧阳协黄州协施南协长沙协洞庭协永顺协辰州协靖州协沅州协永绥协衡州协寳庆协各一人四川督标将军标各一人阜和协䕫州协维州协各一人陜西将军标一人靖逺协庆阳协潼闗协波罗协神木协定边协汉中城守营岷洮协各一人甘肃督标一人永固协永昌协中衞协西大通协金塔寺协西安协玛纳斯协哈宻协各一人广东督标一人广州城守营肇庆城守营惠州协顺徳协香山协春江协南雄协三江口协龙门水师协罗定协黄冈协澄海协各一人广西义宁协平乐协广逺协浔州协梧州城守营新太协镇安协各一人云南督标一人曲寻协楚雄协永昌协龙陵协维西协各一人贵州清江协大定协铜仁协都匀协上江协黔西协遵义协平逺协定广协各一人各掌其分地之军政以整饬行伍参将以下之在其分内者胥𨽻焉凡副将之为总督统理营务者曰督标中军副将其为驻防将军统理营务者曰将军标中军副将为河道总督漕运总督统理营务及稽核工汛催䕶漕船者曰河标中军副将漕标中军副将兹河标漕标副将已别具河道漕运总督篇内故不赘列厯代建置谨案总兵之官始于明代前此无闻焉副将之名惟见于北魏北齐而自隋以后未有置者今既以古来统军之将入提督表内因以其副贰者系之此表以志沿溯之略而厯代异同因革则详具于左云三代周礼夏官制军二千五百人为师师帅皆中大夫五百人为旅旅帅皆下大夫谨案州长之职师田行役之事帅而致之则州长于军即为师帅也党正之职师田行役以其法治其政事则党正于军即为旅帅也然师帅旅帅之制周初已具书之牧誓有千夫长百夫长孔安国以为千夫长即师帅盖师虽二千五百人举其全数亦得称千夫长其百夫长孔氏以为卒帅而郑康成以全数凖之亦即以为旅帅也要之夏官所云周礼之正法若量时制事未必尽同齐语二千人为旅乡良人帅之呉语百人为行十行一旌十旌一将军而注引司马法曰十人之帅执铃百人之帅执铎千人之帅执鼔万人之将执大鼓其计人制将皆以什数固与周礼异矣周之师帅旅帅实统于将军其与今之总兵副将统于提督者制亦相近焉秦马端临文献通考秦置郡丞以佐守在边为长史掌兵马谨案秦制郡守治民丞佐之尉典兵而边郡长史亦掌兵马其所以佐守者岂即其所以佐尉者与秦之行军亦有长史如司马欣为章邯长史见汉书项籍传则因事而设不为定制汉汉书百官公卿表郡有丞边郡又有长史掌兵马秩皆六百石郡尉典武职甲卒有丞秩六百石谨案钱文子曰汉边郡太守置长史一人丞一人治兵民当兵行长史知郡长史与丞不并置惟郡尉之丞佐其尉典武职甲卒者乃为一定之官也汉书高帝本纪颜师古注张宴曰材官骑士常以八月太守都尉令长丞㑹都试课殿最谨案汉郡守尉行都试之法而丞亦与焉知丞即不行长史而亦仍佐守典兵马之事者矣王应麟玉海汉初军制主闲廐而名廐将主辎重而名重将将如林之师而名林将将筑城之兵而名城将弩则有弩将射则有楼烦将骑则有郎骑将谨畏则谓之慎将勇特则谓之特将车司马骑司马各效其用长队将二队将三队将各因其才谨案将兵者之称将自周以前有之而着以为官名则始见于秦汉之际应麟所列其等第者各有差次然俱特将者之専号也他如韩信撃越辅以张耳曺参攻城略地每与淮隂侯俱虽一时所授不为常秩而置帅有副亦即今副将所托始也杜佑通典后汉大将军骠骑将军车骑将军衞将军其领军皆有部曲大将军营五部部校尉一人军司马一人其不置校尉部但以军司马一人其别营领属为别部司马谨案后汉省郡都尉并职太守亦每郡置丞一人其当边戍者丞为长史王国之相亦如之然则都尉之丞已随尉俱废至诸将军之号虽不为统兵而设然其营部之校尉司马亦有似今之总兵副将者故并着之三国三国蜀志马忠列传丞相亮开府以忠为门下督王平列传迁后典军安汉将军副车骑将军呉壹住汉中谨案王平以将军副呉壹镇汉中此如今总兵受提督节制之比至马忠之为开府门下督则当如今督标中军副将之比也三国志甘宁列传拜折冲将军为前部督受敕出斫敌营乃酌酒与其都督潘璋列传拜偏将军领百校谨案前部督下有都督此犹今总兵下之有副将而偏将军者则正如今副将之比也晋晋书职官志假节为都督者所置与四征镇加大将军不开府为都督者同谨案晋骠骑以下及诸大将军不开府非持节都督者置司马一人若陶侃𫝊侃都督江州増置左右长史司马盖异数也其后侃既逊位以后事付右司马王愆期加督䕶统领文武知督䕶乃随时权设之号而司马亦如后汉大将军营之军司马矣又张实𫝊有太府司马韩璞胡三省曰张氏保据河西有太府司马太府少府主簿等官盖都督府为太府凉州府为少府也晋书职官志武帝置南蛮校尉干㐮阳西戎校尉于长安南夷校尉于宁州元康中䕶羌校尉为凉州刺史西戎校尉为雍州刺史南蛮校尉为荆州刺史江州省南蛮校尉寻又置于江陵改南夷校尉曰镇蛮校尉安帝时于襄阳置宁蛮校尉武帝又置平越中郎将居广州谨案晋䕶羗等校尉多领以刺史然其秩较卑司马太守亦得兼之如朱焘以辅国司马为南蛮校尉庾翼以西阳太守迁南蛮校尉领南郡太守文处茂以涪陵太守进辅国将军西夷校尉巴西梓潼二郡太守是也其官颇近今之副将故着之又晋有西蛮校尉当为益州刺史观毛寳𫝊载其子穆之朱序𫝊载其父焘所厯职皆西蛮校尉益州刺史可见此亦疑即西夷校尉之互名而志俱不及之疎矣晋书王㳟列传遣牢之率帐下督颜延先据竹里谨案帐下督盖如今之督标中军副将也宋齐梁陈宋书百官志江右以来诸公领兵者置司马一人宋书明帝本纪出为使持节都督徐兖二州豫州之梁郡诸军事镇北将军徐州刺史又徙为都督雍梁南北秦四川郢州之竟陵诸军事宁蛮校尉雍州刺史持节常侍将军如故谨案宋诸蛮夷校尉大约一如晋制其南蛮校尉孝建中省而䕶羌及西夷校尉皆不见于志至宁蛮校尉志云晋武帝置与晋志所云安帝置者亦稍不同南齐书豫章王嶷列传为都督荆湘八州诸军事南蛮校尉荆湘二州刺史晋宋之际刺史多不领南蛮别以重人居之至是有二府谨案齐制凡蛮夷校尉或多领以太守惟䕶三巴校尉后改刺史其余则犹是晋宋之旧也梁陈无所改作故不偹列北魏魏书穆罢列传除虎牢镇将转吐亰镇将陆俟列传拜离石镇将李恢列传拜员外散骑常侍安西将军长安镇副将李元茂列传除彭城镇副将北齐书窦泰列传神武为晋州请泰为镇城都督参谋军事韩轨列传神武镇晋州引为镇城都督仍督中军库狄盛列传为高祖亲信都督累加中军将军为豫州镇城都督步大汗萨列传为秦州镇城都督刘丰列传魏永安初除灵州镇城大都督周书于谨列传太祖临夏州以为防城大都督兼夏州长史独孤信列传建明初为荆州新野镇将带新野郡守寻迁荆州防城大都督带南乡守杨寛列传父钧北道大行台恒州刺史懐朔镇将谨案魏高阳王澄以北边镇将选举弥轻奏求重镇将之选盖魏之镇将下镇大将一等镇副将又下镇将一等盖正如今之总兵副将其镇城都督当如今之副将而镇城大都督则亦总兵之比也又齐书尧雄传擒梁镇将茍元亷知南朝亦有镇将矣北齐书任胄列传胄解郡为都督高祖以晋州重要留清河公岳为行台镇守以胄𨽻之周书贺抜岳列传尔朱天光为使持节督二雍二岐诸军事骠骑大将军雍州刺史以岳为左大都督又以征西将军侯莫陈恱为右都督并为天光之副谨案任胄为都督𨽻行台高岳侯莫陈恱为右都督副节将尔朱天光正如今总兵之属总督也北齐隋书百官志后齐三等诸镇置镇将副将谨案齐之镇将副将盖悉仍魏制若赵郡王叡领山东兵数万监筑长城其还也部分营伍督帅监领强弱相持则其军官之差次亦大略可见矣后周通典后周有大都督帅都督都督谨案后周改都督诸军为总管则总管为都督之任而又有大都督帅都督都督盖俱为统军之官而下于总管者正如今总兵副将俱下于提督也隋隋书百官志旧有兵处则刺史带诸军事以统之至是别置都尉副都尉都尉正四品领兵与郡不相知副都尉正五品谨案隋炀帝定令改大都督为校尉帅都督为旅师都督为队正知周时都督之名固已微矣若郡有兵处别置都尉副都尉领之虽品秩较卑亦略与今总兵副将相仿也隋书观王雄列传雄弟达拜给事黄门侍郎时吐谷浑冦边诏上柱国元楷为元帅达为司马蜀王秀列传大将军刘哙之讨西㸑也高祖令上开府杨武通将兵继进秀使嬖人万智光为武通行军司马谨案行军司马之官始此至唐而始有员额盖即汉之军司马也唐新唐书百官志节度使行军司马副使各一人谨案唐之行军司马掌弼戎政居则习蒐狩有役则申战守之法器械粮糒军籍赐予皆専焉本军节使有阙亦以次升授如阎巨源以胜州刺史摄振武行军司马属其帅范希朝入觐遂代为节度陆长源为宣武军行军司马汴州政事皆决断之后代董晋知留后事则其职正如今之总兵而副使正如今之副将也若节度副大使当时号为储帅藩镇之専横者每以授其子其甫除方镇而未赐旄节者亦或称副大使则非其例矣又唐制凡元帅都统俱有行军司马如郑畋为京城四面诸军行营都统以前朔方节度使唐宏夫为行军司马然兵罢则省非定制也旧唐书职官志诸镇上镇将一人正六品下镇副一人正七品下中镇将一人正七品上镇副一人从七品上下镇将一人正七品下镇副一人从七品下谨案唐诸镇凡上镇二十中镇九十下镇一百三十五皆为防边而设其将副秩亦较卑然原其设官则本于曺魏四镇将军之名而与北魏所称镇将者其职守略同又列镇分等差殆亦如今各镇各协之别故并着于此五季新五代史卢文进列传庄宗弟存矩为新州团练使统山后八军王殷列传迁灵武马步军都指挥使安重荣列传父全胜州刺史振武马步军都指挥使重荣为振武巡边指挥使谨案五季时之统兵官大率为行军而设非有定员若新州团练使之统山后军以及灵武振武之都指挥使则亦有似今之镇守协镇者矣宋宋史职官志路分都监掌本路禁旅屯戍边防训练之政令以肃清所部谨案宋建炎三年以要郡守臣带本路兵马都监武臣一员充副都监绍兴三年罢守臣兼兵职而副都监如故则各路分之都监副都监亦如今总兵副将之比也章如愚山堂考索都钤辖副钤辖宋以朝官及诸司使以上充或一州或一路或两路三路亦有无都字者建炎中要郡守臣兼兵马钤辖以武臣为副改诸路都监为副钤辖绍兴中守臣罢兼兵职副钤辖改为路分都监谨案宋统兵之官兴罢不常其名号亦糅杂今参考诸书知都钤辖即守臣之带兵马都监者副钤辖即各路分之副都监而守臣罢兼兵职后之设官专与兵职者葢自副钤辖改为路分都监始惟各路分之都监止一人而犹仍副都监之名不可解也辽辽史百官志南靣军官诸军兵马都总管府某兵马副总管同知某兵马事谨案辽北靣上京路控制诸奚有诸军都虞侯司官曰都虞侯亦今总兵镇守边塞者之比附着于此金金史百官志诸总管府同知都总管一员从四品掌通判府事副都总管一员正五品所掌与同知同统军司副统军一员正四品谨案金诸边将正将常提控部保将轮畨巡守边境副将部将轮畨巡守边境其统辖与内地之将副同元元史百官志宣尉使司都元帅府同知二员副使二员都元帅府副元帅二员明明史职官志都指挥使司都指挥同知二人从二品都指挥佥事四人正三品谨案都指挥同知为都指挥使之贰有如今之总兵则其佥事亦副将之比欤明史职官志总兵官副总兵无品级无定员总镇一方者为镇守独镇一路者为分守又有提督提调巡视备御领班备倭等名凡总兵副总兵率以公侯伯都督充之其总兵挂印称将军者云南曰征南将军大同曰征西将军湖广曰平蛮将军两广曰征蛮将军宣府曰镇朔将军甘肃曰平羌将军宁夏曰征西将军交趾曰副将军延绥曰镇西将军其在蓟镇贵州湖广四川及儹运淮安者不得称将军挂印宣徳间又设山西陜西二总兵嘉靖间分设广东广西贵州湖广二总兵为四改设福建保定副总兵又添设浙江总兵万厯间又増设于临洮山海天启间増设登莱至崇祯时益纷不可纪而位权亦非复当日镇守蓟州总兵官一人旧设隆庆二年改为总理练兵事务兼镇守驻三屯营协守副总兵三人镇守昌平总兵官一人旧设副总兵又有提督武臣嘉靖二十八年裁副总兵以提督改为镇守总兵驻昌平城听总督节制镇守辽东总兵官一人旧设驻广宁隆庆元年令冬月移驻河东辽适中之地调度防御应援海州沈阳协守副总兵一人镇守保定总兵官一人𢎞治十八年初设保定副总兵后改为参将正统九年复为分守副总兵嘉靖二十年改为镇守三十年改设镇守总兵官万厯元年令春秋两防移驻浮图峪遇有警移驻紫荆关以备入援镇守宣府总兵官一人旧设驻宣府镇城协守副总兵一人镇守大同总兵官一人旧设驻大同镇城协守副总兵一人镇守山西总兵官一人旧为副总兵嘉靖二十年改设驻宁武关防秋移驻阳方口防冬移驻偏关协守副总兵一人镇守延绥总兵官一人旧设驻镇城协守副总兵一人镇守宁夏总兵官一人旧设驻镇城协守副总兵一人镇守甘肃总兵官一人旧设驻镇城协守副总兵一人镇守陜西总兵官一人旧驻㑹城后移驻固原分守副总兵一人镇守四川总兵官一人隆庆五年添设驻建武所分守副总兵一人镇守云南总兵官一人旧设驻云南府镇守贵州总兵官一人旧设嘉靖三十二年加提督麻阳等处地方职衔驻铜仁府镇守广西总兵官一人旧为副总兵嘉靖四十五年改设驻桂林府镇守湖广总兵官一人旧设嘉靖十年罢十二年复设万厯八年又罢十二年仍复设驻省城镇守广东总兵官一人旧为征蛮将军两广总兵官嘉靖四十五年分设驻潮州府协守副总兵一人提督狼山副总兵一人嘉靖三十七年添设驻通州镇守江南副总兵一人旧系总兵官驻福山港后移驻镇江仪真二处嘉靖八年裁革十九年复设二十九年仍革三十二年改设副总兵驻金山衞四十三年移驻呉淞镇守浙江总兵官一人嘉靖三十四年设总理浙直海防三十五年改镇守浙直四十二年改镇守浙江旧驻定海县移驻省城镇守福建总兵官一人旧为副总兵嘉靖四十二年改设驻福宁州镇守山东总兵官一人天启中増设总督漕运总兵官一人永乐二年设总兵副总兵统领官军海运后海运罢専督漕运天顺元年又令兼理河道谨案明统兵之官専制者曰总兵次曰副总兵其镇守地方者或遇事増添改革俱本部奏请定夺又如张任学崇祯时巡按河南以诸将不任撃贼上疏请易武阶帝壮之下吏兵二部及都察院议诸臣以文吏无改武职者请仍以监军御史兼总兵事帝不从命授署都督佥事为河南总兵官此一时仅见之事盖明制凡有事征伐则命总兵佩将印统兵以出既旋即上所佩将印然多充以勲戚其后由行阵出身者或以都督等官擢任兵事其劳效可纪者亦间不乏又迨其季而临阵缩朒避贼不撃甚有縻饷玩冦以邀封赏者则军实替而军政隳亦非尽由初制之未善也我国家军营之制既设提督以统録旗官兵而总兵副将亦各有専阃之寄协守之责凡有简授必慎择其人皇上又以向之记名副将请升总兵者多由侍衞章京满州人员保送而銮仪衞之满州汉军人员又有应升总兵定额者是以所用于旗员较多乃特命兵部定为限制析其额数以旗员汉人铨次补用俾澄叙一归大公又命各省总督及兼管提督之巡抚于汉人副将内举其堪胜总兵者书其考语送部引见于此见立法求才其难其慎而所以饬营伍重保障之盛心万古为昭矣钦定厯代职官表卷五十七钦定历代职官表卷五十八钦定四库全书钦定厯代职官表卷五十八㕘将游击等官国朝官制𠫭将直𨽻八人山东九人山西十有四人河南五人江南十有一人江西六人福建十有四人浙江七人湖广十有三人四川八人陜西九人甘肃十有二人广东十有六人广西六人云南十有二人贵州七人游击直𨽻二十有三人山东八人山西七人河南三人江南二十有七人江西六人福建四十有一人浙江二十人湖广三十有二人四川二十有二人陜西二十有八人甘肃四十有三人广东二十有八人广西十有一人云南十有八人贵州二十有五人都司直𨽻五十有八人山东十有二人山西二十有七人河南六人江南二十有三人江西二十有四人福建十有七人浙江二十有五人湖广二十有一人四川三十人陜西三十有八人甘肃四十有四人广东三十有五人广西十有九人云南十有六人贵州二十有二人守备直𨽻六十有六人山东二十有一人山西二十有七人河南十有七人江南五十有七人江西十有五人福建六十有六人浙江五十有三人湖广五十有三人四川四十有二人陜西四十人甘肃六十有九人广东八十人广西三十人云南四十有七人贵州五十人营千总直𨽻一百三十有六人山东四十有七人山西六十有四人河南二十有八人江南一百四人江西三十有二人福建一百四十有一人浙江一百七人湖广一百三十有四人四川一百二人陜西六十有三人甘肃一百三十有七人广东一百七十人广西六十有七人云南九十有七人贵州一百十有六人把总直𨽻三百十有四人山东一百人山西一百三十有七人河南六十有一人江南二百十有七人江西九十有四人福建二百八十有三人浙江三百九人湖广二百七十人四川一百九十有九人陜西一百四十有三人甘肃二百九十有八人广东三百二十有四人广西一百八十有一人云南三百一人贵州二百三十有三人各掌其防汛之军政练饬营伍以听于其长凡𠫭将之为提督及巡抚统理营务者称提标若抚标中军𠫭将游击之为总兵统理营务者称镇标中军游击都司之为副将统理营务者称协标都司其㕘将以下为河道总督漕运总督所属并各门衞守御所官俱散见各表此不赘入又直𨽻设有外委把总三百二十有九人山东一百二十人山西二百十有八人河南六十有七人江南三百三人江西九十有四人福建四百六十有三人浙江三百九人湖广二百七十人四川二百九十有四人陜西二百六十有二人甘肃四百六十有五人广东三百九十有四人广西一百八十有一人云南三百一人贵州二百六十有一人并着于此厯代建置谨案𠫭将以下等官称号名秩并自明始定前此惟汉有游击将军之称而统兵专征其职颇重与今制不同𠫭将併无其名惟蜀志诸葛亮以马谡为𠫭军当为后世𠫭军之号所由昉而亦不以将称至都司守备千总把总之称创自明初前无所因而今之都司与明都指挥司又不同兹故取厯代以来职任相近者各为比附以见梗概云三代周礼夏官制军百人为卒卒长皆上士二十五人为两两司马皆中士五人为伍伍皆有长谨案族师之职作民而师田行役则合其卒伍简其兵器以鼓铎旗物帅而至则族师于军固为卒长推此而闾胥之为两长比长之为伍长可知后世之偏禆牙将分领卒伍者实权舆于此矣国语齐语制国五家为轨故五人为伍轨长帅之十轨为里故五十人为小戎有司之所乘里有司帅之四里为连故二百人为卒连长帅之十连为乡故二千人为旅乡良人帅之谨案齐制二百人为卒与周礼之百人为卒不同而因人置帅衆寡以等则正如今千总把总之比矣春秋左氏传晋蒐于绵上新军无帅使其什吏率其卒乘官属以従于下军孔颖达疏什吏谓十人长使其军内十人之长率其步卒车士与其新军官属军尉司马之类以従于下军谨案周书大聚云五户为伍以首为长十人为什以年为长尉缭子云军中之制五人为伍十人为什五十人为属百人为闾而晁错亦云古之制边县以备敌使五家为伍伍有长十家一里里有假士四里一连连有假五百十连一邑邑有假候皆择其邑之贤材有䕶习地形知民心者居则习民于射法出则教民于应敌凡所云皆以十为数则晋之军制当亦十人置吏也秦马端临文献通考秦法凡战获一首赐爵一级皆以战功相君长汉书刑法志秦使民以功赏相长五甲首而𨽻五家钱文子补汉兵志更卒曰践更秦爵不更不为更卒左右不更主领更卒其畨上尉主之谨案秦爵自左庶长以上至大庶长皆卿大夫皆军将也所将皆庶人更卒故以庶更为名大庶长即大将军也左右庶长即左右偏禆将军也若不更主领更卒畨上则尉主之其职当在郡尉之下或即如今守备千总之属也汉汉书韩信列传令其禆将𫝊餐彭越列传令校长呉王濞列传诸宾客皆得为校尉行间候司马陈平列传平为亚将属韩王信军广武周勃列传材官引强灌婴列传汉王择军中可为骑将者皆推故秦骑士李必骆甲今为校尉可为骑将迺令李必骆甲为左右校尉将郎中骑兵所将卒得右司马骑将各一人靳歙列传骑千人将所将卒得车司马候各四人骑长十二人申屠嘉列传以材官蹶张迁为队帅陆贾列传使一偏将将十万衆临越霍去病列传去病骑兵车重与大将军军等而亡禆将悉以李敢等为大校当禆将赵充国列传以假司马従贰师将军辛庆忌列传少以父任为右校丞谨案汉郡国之兵属都尉中尉而令丞尉亦各统其县然令丞尉究非主兵之官故摭见于𫝊者以着其概盖亚将骑将行司马及车司马当如今之㕘将游击之比队帅或分统材官者当如今都司守备之比其材官挽强亦当就材官中拔取与校长校丞候俱如千总把总之比而禆将偏将大校校尉则固其浑举之号尔汉书武帝本纪游击将军韩説步兵三万人出五原苏建列传以卫尉为游击将军谨案游击之号始见于此其后厯代有之至唐以为従五品下武阶其与今之游击设有员额者正复不同后汉书百官志大将军营五部部下有曲曲有军候一人比六百石曲下有屯屯长一人比二百石其不置校尉部但军司马一人又有军假司马假候皆为副贰其余将军置以征伐无员职亦有部曲司马军候以领兵其职吏部集各一人总知营事兵曹掾史主兵事器械禀假掾史主禀假禁司又置外刺刺姦主罪法谨案春秋时晋有元候候奄候正汉制余将军或有候亦有假候不必大将军始有也候比六百石当如今都司守备之比其屯长则千总把总之比又汉末有梯秋屯帅张宣见裴松之所引英雄记其亦屯长之属欤后汉书耿弇列传光武见弇等皆以为偏将军使还领其兵加况大将军兴义候得自置偏禆谨案大将军得自置偏禆此一时权宜之事然亦见当时上下相承之制也三国三国蜀志马谡列传诸葛亮以谡为𠫭军王平列传拜牙门将禆将军属𠫭军马谡先锋谨案汉制大将军府有従事中郎二人职𠫭谋议此𠫭军之名所自昉也然当军行亦为统兵之官则今之𠫭将其亦本诸此欤裴松之三国志注魏略曰郝昭入军为部曲督三国魏志三少帝本纪散将王起为部曲将李典列传太祖以典为禆将军乐进列传为军假司马于禁列传太祖使禁别将屯原武迁禆将军徐晃列传拜禆将军又拜偏将军谨案徐晃以禆将军进偏将军则此时之禆将军当自为官秩或如今都司守备之比其部曲督当亦如都司守备而部曲将则正如千总把总也至若别将乃别为一军如所谓异军特起者然其后亦遂为官号则亦如都司守备之比欤三国呉志三嗣主列传使察战到交阯裴松之注察战呉官号谨案察战之官惟见于此疑亦如监军之类故附着之晋司马光资治通鑑西戎校尉司马阎纉胡三省注武帝置南蛮校尉于襄阳西戎校尉于长安南夷校尉于宁州各有长史司马谨案晋西戎等校尉太守及督府司马皆得兼之则其为校尉之司马者或如今𠫭将游击之比也晋书刘宏列传宏遣南蛮长史陶侃为大都䕶𠫭军蒯恒为义军督䕶牙门将皮初为都战帅谨案督䕶之号盖创制于此时而牙门将及都战帅则又略如㕘将或都司之属也晋书朱伺列传少为呉牙门将陶丹给使呉平徙江夏为郡将督转骑部曲督谨案朱伺以郡将督转骑部曲督则郡将督当亦如今守备千总之属也宋齐梁陈宋书百官志四夷中郎校尉皆有长史司马𠫭军宋书谢晦列传行至安陆延头为戍主光顺之所执谨案戍主戍副宋齐以下咸有其官当时又有防主城主城大戍将诸号葢俱如今守备千总之属也北魏魏书穆罴列传离石都将郭洛头尉元列传遣子都将于沓千刘龙驹等歩骑五千将往赴击太和初出为使持节镇西大将军开府统万镇都将二年征为使持节侍中都督南征诸军事征西大将军大都将孔伯恭列传遣子都将侯汾等率骑五百在水南奚昇等五百余骑在水北沈文秀列传为南征都将尔朱天光列传为都将总统肆州兵马谨案尉元以镇西大将军为都将又以征西大将军为大都将似都将即大帅之任然穆罴为吐京镇将而离石都将郭洛头为其所辖至以不能摄下自劾则都将又似较卑周书冦儁传孝昌中置盐池都将秩比上郡或亦今𠫭将之比其子都将据太和十九年诏书与太守并列固即今游击都司之属欤资治通鑑梁天监六年魏淮阳镇都军主常邕和以城来降谨案三国志张郃传郃还阳平衆推为军主诸将皆受节度盖代夏侯渊总摄诸军也若南北朝凡一军之首多称军主其下亦有军副则军主之名微矣此云都军主又当在诸军主之上疑亦今都司守备之比也魏书李元茂列传除振威将军南征别将赵遐列传初为军主景明初为梁城戍主后假平东将军为别将延昌中假前将军为别将防捍西荆又为别将𨽻萧宝夤东征淮堰刘思祖列传屡为统军南征谨案北朝多别将之目故摭此数条以着其概若统军则行军之官疑不常置也北齐书神武帝本纪养于镇狱队尉景家长得给镇为队主镇将段长常竒神武貎慕容俨列传魏河间王元琛辟俨左厢军主梁攻东豫州俨督别将郑海珍与战斩其军主朱僧珍军副秦太杜弼列传迁北豫州骠骑大将军府司马左迁下灌镇司马谨案杜弼以督府司马迁镇司马则镇司马当如今𠫭将游击之比而队主或如今千总把总之属欤周书叱罗协列传魏末冀州刺史以恊为统军委以守御贺拔胜列传父度拔为武川军主懐朔镇将扬钧召补统军李檦列传事尔朱荣以兼别将拜讨逆将军于谨列传曽祖婆魏懐荒镇将祖安定平凉郡守髙平郡将谨除积射将军加别将宇文贵列传夏州刺史源子雍以贵为统军后加别将杨忠列传髙祖元夀魏初为武川镇司马李棠列传髙仲密为北豫州刺史时东魏遣镇城奚夀兴典兵事仲密但知民务而已谨案贺拔度拔以军主补统军李檦以兼别将拜将军于谨以将军加别将宇文贵以统军加别将知此时之统军别将已为一定之号若于安定为平凉郡守又为髙平郡将髙仲密为刺史与镇城奚夀兴分典兵民之事则正如今各府之有知府而或又有恊守分守之比也以上北齐书周书所列其事皆在魏世故仍着于此北齐北齐书祖珽列传珽乘马自出令録事𠫭军王君植率兵马仍亲临战阵谨案此录事𠫭军乃北徐州刺史属官也观此知当时州佐亦间有与统兵之事者矣后周周书齐王宪列传子贵白兽烽经为商人所烧烽帅纳货不言其罪宇文贵列传蜀多盗贵召任侠杰健者署为游军二十四部令其督捕谨案烽帅之名惟见于此当如今千总把总之比若游军捕盗则不过如后世土丁壮丁之校长随州县补署者之类尔隋隋书百官志镇置将副戍置主副其制官属各立三等之差又置诸防主副官掌同诸镇隋书杨处纲列传授开府督武候事谨案开府督武候当即如前代大将军营之有军候而非如当时之所谓左右武候者也唐新唐书百官志节度使同节度副使十人馆驿巡官四人随军四人谨案唐节度使下有副大使有副使又有同节度副使则同节度副使当如今㕘将之比也旧唐书李光弼列传河西节度使王忠嗣补为兵马使充赤水军使王思礼列传父䖍威为朔方军将思礼随节度使王忠嗣至河西与哥舒翰对为押牙及翰为陇右节度使思礼与中郎周佖为翰押牙以功除右金吾卫将军充闗西兵马使兼河源军使哥舒翰为元帅充元帅府马军都将辛云京列传累官至北京都知兵马使史宪诚列传父周洛为魏博军校至兵马大使何进滔列传父黙夏州衙前兵马使进滔客于魏委质军门为衙内都知兵马使王重荣列传为河中马步军都虞侯时溥列传溥徐之牙将诏徴天下兵武宁节度使支详遣溥与副将陈璠率师赴难谨案唐节镇统兵之官名号不一所云副将当即同节度副使之属其马步军都虞侯马军都将兵马大使都知兵马使当如今𠫭将之比衙内都知兵马使当即今之中军𠫭将而衙前兵马使兵马使押牙牙将当如今游击都司之属也唐六典上戍主一人正八品下戍副一人従八品下佐一人史二人中戍主一人従八品下史二人下戌主一人正九品下史一人谨案唐之镇将镇副掌镇捍防守总判镇事其戍主戍副所掌与诸镇略同盖亦沿周隋以来之旧制而品秩颇卑当亦如今之千总把总矣五季旧五代史朱珍列传以踏白骑士入陈亳间李思安列传副王䖍裕为踏白将新五代史牛存节列传梁太祖以为小校迁滑州牢城遏后指挥使梁兵攻郓存节使都将王言藏船郓西北隅濠中王檀列传为小校迁踏白副指挥使朱宏昭列传少事明宗为客将氏叔琮列传为梁骑兵伍长王峻列传汉髙祖镇河东峻为客将谨案踏白将副犹汉之所谓材官蹶张也牢城遏后指挥使当如今都司守备之比若客将当如前代之所谓别将也宋王明清挥麈余话州郡节察防团刺史召居京师谓之遥授至于一郡则尽行军制守臣通判名衔必带军州其佐曰签书军事及节度观察军事推官判官之名虽曹掾悉曰𠫭军着其实于一州官吏使知一州以兵为本咸知所先也谨案宋诸路置总管钤辖都监监押为将帅官凡州县有兵马者其长吏未尝不兼同管辖盖知州即一州之将知县即一县之将也其后分河北等路诸军若干人为一将别置将官使之专功训练而逐州总管以下及诸州知县皆不得闗预军旅之事矣宋史职官志诸路将官掌统所𨽻禁旅律以行阵队伍金鼓旗帜弓矢击刺之法而教习训练之其武艺强者待次迁补以激劝士卒凡兵仗器甲之数廪禄犒设赏罚约束之禁令皆掌焉副将为之贰若屯戍防边则受帅司节制遇寇敌则审其战守应援之事文献通考熙宁七年始诏总开封府畿京东西河北路兵分置将副而鄜延环庆泾原秦凤熙河又自别将四年诏团结东南路诸军亦如畿京法总天下为九十二将鄜延五路又有汉蕃弓箭手亦各附诸将而统𨽻焉凡诸路将各置副一人东南兵三十人以下惟置禆将凡副将皆选内殿崇班以上尝厯战阵者充之亦诏监司奏举又各以所将兵多寡置部将队将押队使臣各有差又置训练官次诸将佐谨案宋诸路将官専以训练为职然屯戍防边亦有战守应援之事则其将副当如今𠫭将游击之比其部将队将当如今都司守备之比而训练官者亦如今千总把总之比也司马光传家集州郡自置将以来每将下各有部队将训练官等一二十人而州又自有总管钤辖都监监押设官重复虚糜禄廪欲乞尽罢诸路将官其禁军各委本州长吏与总管钤辖等如未置将以前谨案宋自司马光乞罢诸路将官乃稍省诸路钤辖及都监员仍以将官兼都监职事卒不能尽罢将副其后枢密院复建言往时军士犯法许将官一面决遣以故事无留滞自州县官预军事以来动多牵制今后欲仍旧法及诸军除转排补并𨽻将司州县毋得辄有所预其非屯驻所在当俟将副巡厯决之余则委训练官行焉自是縂管等官其于所部士卒有不相统摄殆如路人者而州县长吏更无论矣宋史职官志诸军都统制副都统制渡江后大军又有统制同统制副统制统领同统领副统领其下有正将准备将训练官部将队将等名皆偏禆也谨案宋诸军统制同统制以下正如今总兵副将以下官之比然宋之屯驻诸州军其实皆御前军也故都统制既入提督表内而统制以下则第备着于此云辽辽史百官志南面军官诸军兵马都总管府某兵马判官谨案判官在唐为节度使僚属至宋转而为府佐在辽则为总管府行军之官其与今之𠫭将亦复相近又辽枢密院都统下有监军行军时又有监战又有行军都监并附着于此金金史百官志诸府镇都军司都指挥使一员正七品掌军率差役巡捕盗贼縂判军事仍与録事同管城隍军典二人公使六人凡诸府及节镇并依此置诸防刺州军辖一员掌同都军兼巡捕仍与司候同管城壁军典二人诸府州兵马钤辖一员従六品掌巡捕盗贼若有盗则总押随处巡尉併力擒捕司吏二人京兆咸平济南凤翔莱密懿巩州并依此置惟京兆咸平府置兵马都钤辖余并省谨案金诸府州指挥使等官所司在巡捕盗贼然各与録事等同管城隍则亦今城守分汛将领官之比也又金元帅府自元帅副元帅而下有左右监左右都监或亦如今左右营之比也元元史兵志国初典兵之官视兵数多寡为爵秩崇卑长万夫者为万户千夫者为千户百夫者为百户世祖修官制万户之下置总管千戸之下置总把百户之下置弹压至元十五年定军民异属之制先是以李璮叛分军民为二而异其属后平江南军官始兼民职凡以千户守一郡则率其麾下従之百戸亦然不便至是令军民各异属如初制谨案自宋置诸路将官而军民各异其属至元世祖更制而统军之官与亲民之官遂判然不可复合则其由来者渐矣又元以军官兼民职其与宋之以文臣知军州者又复不同明明史职官志𠫭将游击将军守备把总无品级无定员独镇一路者为分守各守一城一堡者为守备与主将同守一城者为恊守镇守蓟州总兵官分守𠫭将十一人游击将军六人统理南兵游击将军三人领班游击将军七人坐营官八人守备八人把总一人提调官二十六人镇守昌平总兵官分守𠫭将三人曰居庸闗𠫭将曰黄花镇𠫭将曰横岭口𠫭将游击将军二人坐营官三人守备十人提调官一人镇守辽东总兵官分守𠫭将五人曰开原𠫭将曰锦义右𠫭将曰海盖右𠫭将曰宁逺𠫭将曰寛奠堡𠫭将游击将军八人守备五人坐营中军官一人备御十九人镇守保定总兵官分守𠫭将四人曰紫荆闗𠫭将曰龙固二闗𠫭将曰马水口𠫭将曰倒马口𠫭将游击将军二人坐营中军官一人守备七人把总七人忠顺官二人镇守宣府总兵官分守𠫭将七人曰北路独石马营𠫭将曰东路懐来永宁𠫭将曰上西路万全右卫𠫭将曰南路顺圣蔚广𠫭将曰中路葛峪堡𠫭将曰下西路柴沟堡𠫭将曰南山𠫭将游击将军三人坐营中军官二人守备三十一人领班备御二人镇守大同总兵官分守𠫭将九人曰东路𠫭将曰北东路𠫭将曰中路𠫭将曰西路𠫭将曰北西路𠫭将曰井坪城𠫭将曰新坪堡𠫭将曰搃督标左掖𠫭将曰威逺城𠫭将游击将军二人入卫游击四人坐营中军官二人守备三十九人镇守山西总兵官分守𠫭将六人曰东路代州左𠫭将曰西路偏头闗右𠫭将曰太原左𠫭将曰中路利民堡右𠫭将曰河曲县𠫭将曰北楼口𠫭将游击将军一人坐营中军官一人守备十三人操守二人镇守延绥总兵官分守𠫭将六人曰孤山𠫭将曰东路右𠫭将曰西路左𠫭将曰中路𠫭将曰清平𠫭将曰榆林保宁𠫭将游击将军二人入卫游击四人守备十一人坐营中军官一人镇守宁夏总兵官分守𠫭将四人曰东路右𠫭将曰西路左𠫭将曰灵州左𠫭将曰北路𠫭将游击将军三人入卫游击一人守备三人备御领班二人坐营中军官二人管理镇城都司一人领班都司二人管理水利屯田都司一人镇守甘肃总兵官分守𠫭将四人曰庄浪左𠫭将曰肃州右𠫭将曰西宁𠫭将曰镇畨𠫭将游击将军四人坐营中军官一人守备十一人领班备御都司四人镇守陜西总兵官分守𠫭将五人曰河州𠫭将曰兰州𠫭将曰靖冦𠫭将曰陜西𠫭将曰阶文西固𠫭将游击将军四人坐营中军官二人守备八人镇守四川总兵官协守𠫭将二人曰松潘东路左𠫭将曰松潘南路右𠫭将㳺击将军二人守备六人镇守云南总兵官分守𠫭将三人曰临元𠫭将曰永昌𠫭将曰顺䝉𠫭将守备二人巡抚中军坐营官一人镇守贵州縂兵官分守𠫭将二人曰提督清浪右𠫭将曰提督川贵迤西左𠫭将守备七人巡抚中军官一人镇守广西总兵官分守𠫭将五人曰浔梧左𠫭将曰栁庆右𠫭将曰永宁𠫭将曰思恩𠫭将曰昭平𠫭将守备三人坐营官一人镇守湖广总兵官分守𠫭将三人曰黎平𠫭将曰镇筸𠫭将曰郧阳𠫭将守备十一人把总一人镇守广东总兵官分守𠫭将七人曰潮州𠫭将曰琼崖𠫭将曰雷廉𠫭将曰东山𠫭将曰西山𠫭将曰督理广州海防𠫭将曰惠州𠫭将练兵㳺击将军一人守备五人坐营中军官二人把总四人提督狼山副总兵分守𠫭将二人曰徐州𠫭将曰金山𠫭将游击将军一人守备六人凤阳军门中军官一人把总十三人镇守浙江总兵官分守𠫭将四人曰杭嘉湖𠫭将曰宁绍𠫭将曰温处𠫭将曰台金严𠫭将游击将军二人总捕都司一人把总七人分守江西𠫭将一人曰南贑𠫭将守备四人把总六人镇守福建縂兵官分守𠫭将一人曰南路𠫭将守备三人把总七人坐营官一人镇守山东总兵官备倭都司一人领蓟镇班都司四人又河南守备三人领蓟镇班都司四人谨案明总督漕运总兵官下有协同督运𠫭将把总等官兹已入漕运总督篇内故不赘列盖明制自京师达于各府州县皆立卫所外统之都司内统于五军都督府凡有征伐则命将统总兵官调卫所军领之其号令总兵官告都指挥都指挥告指挥指挥告千户千戸告百戸百户告总旗总旗告小旗小旗告军士其初虽𠫭将㳺击把总亦多有充以勋戚都督等官者迨其后而军官屡增军实益替驯至末造则勐将疲于援勦懦弁虚縻饷糈而国势遂不可复支盖法久必敝亦恃制法者之有以善其用也我朝加意军政凡一营一旅之寄亦必量材除授皇上又谆谕各提镇大员俾以时考核其属以饬励士伍统摄聨络武备整肃真万年治安无獘之道而岂汉唐以来所能比絜于万一者乎钦定厯代职官表卷五十八钦定历代职官表卷五十九钦定四库全书钦定厯代职官表卷五十九河道各官表河道各官国朝官制河道总督江南一人山东河南一人直𨽻一人江南河道总督掌黄淮㑹流入海洪泽湖汕黄济运南北运河洩水行漕及𤓰洲江工支河湖港疏濬隄防之事山东河南河道总督掌黄河南下汶水分流运河蓄洩及支河湖港疏濬隄防之事顺治初止设总河一人总理黄运两河事务驻札济寕州康熈十六年以后江南河工𦂳要移驻清江浦雍正二年以河南武陟中牟等县隄工𦂳要设副总河一人驻札济寕州总河兼理南北两河副总河专理北河七年改总河为总督江南河道副总河为总督河南山东河道分管南北两河初南北两总河并兼兵部尚书右都御史衔干隆四十八年奉㫖以总河无地方之责况又有由道员陞署及简擢初任之员嗣后但给与兵部侍郎右副都御史衔着为令直𨽻河道总督掌漳卫入运归海永定河䟽濬隄防之事雍正八年置以直𨽻总督兼管河库道一人河道十一人河库道驻札清江浦掌出纳河帑而嵗要其成于总督江南淮徐河道驻徐州淮扬河道驻淮安山东运河道驻济寕直𨽻永定河道驻固安皆掌专理河务山东兖沂曹兼管黄河道驻兖州河南开归陈道驻开封彰卫懐道驻武陟直𨽻通永河道驻通州天津河道驻天津清河道驻保定大广顺河道驻大名皆掌分廵所属而兼理河务其山东运河道河南二道直𨽻五道又兼掌河帑之出纳管河同知二十七人通判二十五人州同十人州判二十人县丞七十三人主簿六十九人廵检二十五人吏目二人典史四人兼管河务知县十八人江南淮徐河道辖铜沛邳睢宿虹桃源同知四人丰萧砀宿迁运河通判二人二十四汛州同州判各一人县丞五人廵检七人主簿十有二人淮扬河道辖山清里河山清外河山安海防江防同知五人髙堰山盱桃源安清中河扬河扬粮水利通判六人三十八汛州同州判各三人县丞十有四人主簿十人廵检八人又西溪司安丰司管河廵检各一人山东运河道辖运河郯沂海贑同知二人泇河捕河上河下河泉河通判五人二十八汛州同州判各三人县丞九人主簿十有二人分理泉河州同二人府经厯三人县丞六人廵检一人兖沂曹道辖曹单黄河同知一人四汛县丞一人主簿二人廵检一人河南开归道辖上南河下南河同知二人仪考商虞通判二人十二汛州判一人县丞七人主簿四人彰卫懐道辖懐庆黄河开封上北河下北河同知三人彰徳河务卫辉盐河懐庆河务曹仪河务通判四人二十汛县丞八人主簿十人廵检二人又林县管河典史一人直𨽻永定河道辖石景山永定河南岸北岸同知三人三角淀通判一人十五汛州判三人县丞主簿各五人吏目二人通永河道辖北运河务闗同知一人北运河杨村蓟运粮河通判二人十三汛州同一人州判四人县丞三人主簿五人天津河道辖南运河津军河间河捕同知二人泊河子牙河通判二人西汛清河故城呉桥管河县丞各一人东汛景州沧州管河州判各一人天津管河县丞一人东光交河南皮青静海献管河主簿各一人青县管河廵检一人清河道辖保定河捕同知一人正定粮马河通判一人分汛冀州祁州安州管河州判各一人武强隆平寕晋兼管河务知县各一人清苑蠡髙阳新安雄安肃新城管河县丞各一人保定任唐管河主簿各一人满完方顺桥管河廵检各一人深泽管河典史一人大广顺河道辖广大漳广平河务漳河同知三人分汛永年邢台沙河南河平乡广宗鉅鹿唐山内邱任元城大名魏东明长垣兼管河务知县十有五人元城大名魏长垣管河县丞各一人永年成安管河典史各一人凡河务自管河同知以下为专司知县为兼职各掌汛河隄堰坝牐嵗修抢修及挑濬淤浅导引泉流并江防海防各工程同知通判总理督率州同州判以下分汛防守牐官四十三人掌司牐之启闭以时蓄洩江南十四牐牐官十有一人山东四十八牐牐官三十一人直𨽻一人江南河标副将二人游击一人都司三人守偹二人管理塘务一人千总八人把总十有六人管理塘务二人河东河标副将一人游击二人都司一人守备二人管理塘务一人千总六人把总十有二人掌催䕶工程江南河标中军副将一人其属中军都司一人管理塘务一人左右哨千总二人把总五人河标左营副将一人其属中军都司一人千总二人把总三人右营守备一人千总一人把总二人萧营都司一人把总二人河标右营游击一人其属中军守备一人左右哨千总三人把总四人河东河标中军副将一人其属都司一人管理塘务一人千总二人把总四人河标左营游击一人其属守偹一人千总二人把总四人河标右营游击一人其属守偹一人千总二人把总四人江南河营叅将一人游击二人守备二十人千总十有七人把总三十人苇荡营叅将一人守备二人千总二人把总二人山东黄运河营守备一人千总五人把总二人东昌徳州二卫管河守备各一人徳州运河南北两岸管河千总各一人河南豫河懐河二营守偹各一人协办守偹各一人千总四人把总三人直𨽻永定河河营守偹一人千总九人把总十有三人凡河营叅将以下皆掌河工调遣及守汛防险之事苇荡营叅将以下掌採苇芦以供修筑隄埽之用江南河营叅将辖淮徐营游击一人九营守备九人二十一汛千总八人把总十有三人淮扬营游击一人十一营守备十有一人二十六汛千总九人把总十有七人苇荡营叅将辖左右营守备千总把总各二人山东黄运河营守备辖七汛千总五人把总二人河南豫河懐河二营守偹辖七汛千总四人把总三人直𨽻永定河营守偹辖南北岸淀河三汛千总把总各一人石景山汛千总一人北运河汛千总把总各三人南运河汛千总一人把总八人东淀垈船千总一人西淀垈船把总一人厯代建置谨案河自周定王时徙流之后至汉复决屡遣使者塞治嗣后河患罕见未尝特设官以治之至五代及宋溃溢时闻为患始大于是宋有外都水使者外都水丞金有都水分监元有行都水监河防使等官明则河道总督与漕臣屡为分合此即今总河之沿革特宋金元河患多在兖豫故置监于澶卫滑郑等州明则全河大势南趋又㑹通河既成与大河实相表里当事者惟以利漕䕶陵为急故总河之官置于济宁所治多在淮徐此又其情形之小异者综其因革之略汉以后所置都水河隄等官皆在京师所司者乃天下水利凡川泽津梁渠堰陂池之属无不𨽻焉并非专事河防今其职已併入工部都水司与河道总督之职较殊但自宋以前防河并无专官而宋金元之都水外监都水行监实今日总河之职掌自汉以来之都水使者都水监又宋金元都水外监都水行监之权舆规制虽属不同而源流未可概略今故仍互见于此表焉三代周礼考工记匠人为沟洫尼沟必因水势防必因地理善沟者水潄之善防者水滛之谨案通典叙都水之官始于舜之命益作虞周礼之林衡川冲然虞衡掌山泽之厉禁而贡其物属于地官非河渠之职而舜时禹以司空平水土周礼冬官虽亡而考工记匠人掌为宫室沟洫实冬官之属是河渠之事实匠人之所兼管也秦杜佑通典秦汉有都水长丞主陂池灌溉保守河渠谨案秦汉之都水长丞东汉时改属郡国是其所官设于郡国若今河工同知以下等官也汉汉书沟洫志河决于馆陶及东郡金隄泛溢兖豫河隄使者王延世使塞汉书平当列传当以经明禹贡使行河为骑都尉领河隄阚骃十三州志成帝时以校尉王延世为河隄谒者秩千石或名其官为䕶都水使者汉书百官公卿表太常属官有均官都水两长丞大司农属官有郡国诸仓农监都水六十五官长丞少府属官有胞人都水均官三长丞水衡都尉属官有衡官水司空都水农仓又甘泉上林都水七官长丞京兆尹属官有都水铁官两长丞左冯翊属官有左都水铁官云垒长安四市四长丞右扶风属官有都水铁官廏廱厨四长丞通典武帝以都水官多乃置左右使者以领之谨案汉百官表太常大司农少府水衡都尉三辅皆有都水长丞盖太常掌陵邑其都水主陵邑之水利也大司农掌糓货其都水主郡国农田之水利也少府掌山海池泽之税其都水主郡国山海池泽之水利也水衡都尉掌上林苑其都水主苑内之水利也三辅之都水各主其所治邑之水利也而都水使者居京师以领之有河防重事则出而治之即今总河之任也后汉书循吏列传显宗诏王景与将作谒者王呉共修作浚仪渠呉用景墕流法水乃不复为害永平十二年议修汴渠遣景与王呉修渠筑隄明年渠成王呉及诸从事掾史皆增秩一等景三迁为侍御史十五年拜河隄谒者通典东京凡都水皆罢之併置河隄谒者谨案汉侍御史秩六百石王呉由侍御史迁河隄谒者则其秩当千石是东汉之河隄谒者即西汉之都水使者矣后汉书百官志少府世祖改都水属郡国其郡有盐官铁官都水官者随其广狭置令长及丞秩次皆如县道官无分土谨案后汉书百官志大司农亦无都水官盖与少府皆改属郡国也又后汉水衡都尉官省而上林苑本三辅地太常陵邑罢属三辅而三辅亦列郡也是不独大司农少府属官之都水改属郡国即太常水衡三辅之都水官亦皆分属于其郡矣后汉书循吏列传汴渠成诏濵河郡国置河隄员吏如西京旧制谨案两汉之河隄员吏唐之渠长斗门长即后世之牐官也三国晋书职官志汉东京省都水置河隄谒者魏因之郦道元水经注魏景初二年遣都督沙兵部监运諌议大夫冦兹帅五千人嵗常修治平河岨谨案此为将弁催督河工之始晋晋书职官志都水使者汉水衡之职汉又有都水长丞东京省都水置河隄谒者及武帝省水衡置都水使者一人以河隄使者为都水官属及江左省河隄谒者置谒者六人通典晋武帝省水衡置都水台有使者一人谨案汉之水衡都尉掌上林苑盖周礼林衡川衡之职其属官虽有都水而水衡实不掌治水犹太常少府之属有都水而二官初不掌治水也魏始以水衡都尉主天下水军舟船至晋改水衡为都水使者晋诸公赞云陈勰有巧思为都水使者洛阳记云千金堰勰所造则都水掌河渠明矣宋书百官志云晋懐帝永嘉六年都水使者爰濬出督运则晋都水又掌漕运兼今总漕之职盖治河治漕事本相资又晋时其务尚简故併以一官掌之梁之大舟卿主舟航河隄隋唐之都水监领舟檝河渠二署舟檝掌公私转漕河渠掌修补隄堰皆兼主河漕二务实与晋时职掌不殊至先天置发运使开元置转运使而漕务始有专司于是舟檝署废都水官始专掌水利于漕务无预矣通典后汉晋初都水使者有参军二人盖亦丞之职任水经注晋㤗始三年遣监运太中大夫都匠中郎将乐世帅衆五千余人修治河滩谨案晋以中即将治河此将弁司河工调遣之始宋齐梁陈宋书百官志都水使者一人册府元龟齐置都水台使者一人隋书百官志大舟卿梁初为都水台使者天监七年改焉位视中书郎主舟航河隄通典梁改都水使者为大舟卿陈因之谨案都水台使者为晋及宋齐之旧官梁改为大舟卿而兼掌舟航河隄则宋齐之都水使者亦兼掌河务明矣隋书百官志梁都水台使者一人参军事二人河隄谒者八人谨案东汉之河隄谒者即西京之都水使者也至晋而河隄为都水之属至梁又列于参军之下则其秩转卑矣通典梁大舟卿有丞陈因之北魏魏书官氏志都水使者第四品中河隄谒者第六品下髙祖复次职令都水使者从第五品通典后魏初有水衡都校及河隄谒者都水使者官至永平二年都水台依旧置二使者梁大舟卿有丞后魏北齐又曰参军谨案魏都水参军不载于官氏志盖其品秩当在河隄谒者之下北齐隋书百官志齐都水台管诸津桥使者二人参事十人册府元龟北齐有都水台使者从第五品有丞及参事河隄谒者録事船局都津尉丞典作津长等员后周唐六典周司水中大夫一人隋隋书百官志都水台使者及丞二人参军三十人河隄谒者六十人通典隋开皇二年废都水台入司农十三年复置仁夀元年改台为监更名使为监炀帝又改为使者寻又为监加置少监又改监及少监并为令领舟檝河渠二署河渠署炀帝置令丞各一人谨案汉之都水丞其后亦曰参军至隋丞与参军并置而丞与使者并二人是其品秩相亚炀帝所置之少监即丞之更名也参军及河隄谒者为都水之属而丞及少监则都水之贰也唐新唐书百官志都水监使者二人掌川泽津梁渠堰陂池之政总河渠诸津监署丞二人掌判监事河渠署令一人丞二人掌河渠陂池隄堰鱼盐之事河隄谒者六人掌完隄堰利沟渎渔捕之事诸津令各一人丞二人掌天下津济舟梁坝桥凢舟渠之备皆先儗其半袽竹塞所在供焉州士曹司士参军事掌津梁舟车通典唐武徳八年置都水台后复为都水署置令𨽻将作贞观中复为都水监置使者龙朔二年改为司津监丞咸亨元年复旧光宅元年改都水监为水衡置都尉神龙元年复为都水监置使者二人分总其事不属将作领舟檝河渠二署谨案唐都水之属有河渠令丞河隄谒者诸津令而州又有司士参军掌津梁此即宋时州县长吏主河隄之所由起也新唐书百官志每渠及斗门有长一人五季册府元龟后唐庄宗同光中诸寺监各只置大卿监宋史河渠志河自周显徳初大决东平之杨刘宰相李谷监治自杨刘迄张秋以沮遏之水患少息司马光资治通鑑河自杨刘至于博州连年东溃朝廷屡遣使者不能塞显徳元年十一月帝遣李糓诣澶郓齐按视隄塞役徒六万三十日而毕谨案此为后世河患之始亦为后世特遣大臣治河之始宋宋史职官志都水监旧𨽻三司河渠案嘉祐三年始专置监以领之判监事一人以员外郎以上充同判监事一人以朝官以上充丞二人主簿一人并以京朝官充轮遣丞一人出外治河埽之事或一嵗再嵗而罢其有谙知水政或至三年置局于澶州号曰外监元丰正名置使者一人丞二人主簿一人使者掌中外川泽河渠津梁隄堰疏凿浚治之事丞参领之南北外都水丞各一人都提举官八人监埽官百三十有五人皆分职涖事元祐四年复置外都水使者五年诏南北外都水丞并以三年为任宋史河渠志至和二年诏以知澶州事李璋为总管转运使周沆权同知澶州内侍都知邓保吉为钤辖殿中丞李仲昌提举河渠内殿承制张懐恩为都监而保吉不行以内侍押班王从善代之以龙图阁直学士施昌言总领其事提㸃开封府界县镇事蔡挺勾当河渠事杨纬同修河决熙宁六年始置修濬黄河司将自卫州濬至海口差范子渊都大提举官吏奉给视都水监丞司行移与监司敌体谨案自东汉以后至唐末卒鲜河患都水之官皆置司京师遥领河渠之务而已五代河患萌芽周显徳初大决杨刘至宋而为患益甚于是始有都水外监是为治河之官在外置司之始外监分置南北是为治河之官分任南北之始然宋时治河六塔二股工役妄兴东流北流议论纷起因事置官其名不一故都水监之外又有提举河渠司都大提举脩河司皆总河之任也宋史职官志元祐七年议回河东流乃诏河北东西漕臣及开封府界提㸃各兼南北外都水事宋史河渠志元祐七年诏南北外两丞司管下河埽今后令河北京西转运使副判官府界提㸃分认界至内河北仍于衔内带兼管南北外都水公事谨案宋都水监之属有都提举八人元祐时又令转运使副皆兼都水事此即今日河道之职都提举专司河务熙宁四年程昉都大提举黄御等河八年都大提举大名府界金隄范子渊元丰二年董用臣都大提举导洛通汴元祐五年提举东流故道李伟此即今日淮徐淮扬永定河道之比漕臣兼理河务此即今日兖沂曹等河道之比宋史河渠志塘泺诸水所聚因以限辽河北屯田司縁邉安抚司皆掌之而以河北转运司兼都大制置谨案河北转运使制置塘泺若今直𨽻总督兼总河之职而縁邉屯田安抚司掌塘泺若今直𨽻通永清河大名大广顺四道兼河务之事也宋史河渠志干道五年诏开封大名府郓澶滑孟濮齐淄沧棣濵徳博懐卫郑等州长吏并兼本州河隄使开寳五年诏自今开封等十七州府各置河隄判官一员即以本州通判充如通判阙员即以本州官充咸平五年诏縁河官吏虽秩满湏水落受代知州通判两月一廵隄县令佐迭廵隄防转运使勿委以他职谨案宋之河隄判官即今河工同知以下等专理河务者也开封大名府郓澶等州长吏各兼本州河隄使即今知县之兼理河务者也马端临文献通考天下堰二十一监官各一人渡总六十五处监官各一人皆以京朝官三班使臣充亦有以本处监当兼掌者宋史河渠志干道八年滑州河决壊灵河县大堤诏殿前都指挥使韩重赟马歩军都军头王廷义等督士卒丁夫数万人治之太平兴国七年滑州复言房村河决发卒五万以侍卫歩军都指挥使田重进董其役谨案此宋以将弁司河务但暂出董役役罢则还与今河营等官常置者不同耳宋史河渠志旧制嵗虞河决有司常以孟秋预调塞治之物梢芟薪柴楗橛竹石茭索竹索凡千余万谓之春料诏下濒河诸州所产之地仍遣使㑹河渠官吏乘农隙率丁夫水工收採备用凡伐芦荻谓之芟伐山木榆桞枝叶谓之梢谨案治河之用刍茭为要汉塞瓠子以薪不属为忧宋遣使调赋而官不常置至国朝置苇荡营以三品武臣主之令河工员弁于沿河隙地捐资种苇桞小杨备用视所植多寡分别甄叙民种者给以冠带营官得余苇十万束以上者叙其劳不及数者有罚不烦调採而事易集诚良法也辽王圻续文献通考辽南靣都水监设官曰都水大监都水少监并监丞金金史百官志都水监分治监专规措黄沁河卫州置司监正四品掌川泽津梁舟檝河渠之事少监从五品丞二员正七品内一员外监分治贞元元年置掾正八品掌与丞同外监分治勾当官四员准备分治监差委正大二年外监东置于归徳西置于河隂都廵河官从七品掌廵视河道修完隄堰栽植榆桞凡河防之事分治监廵河官同此其泸沟崇福上下埽都廵河兼石桥使通济河节廵官兼长春宫地分河道都廵河官掌提控诸埽廵河官散廵河官黄汴廵河官下六处河隂雄武荥泽原武阳武延津各设散廵河官一员黄沁都廵河官下四处懐州孟津孟州城北各设黄沁散廵河官一员卫南都廵河官下四处新乡崇福上崇福下卫南淇上散廵河官各一员滑濬都廵河官下四处武城白马书城教城散廵河官各一员曹甸都廵河官下四处东明西佳孟华陵城散廵河官各一员曹济都廵河官下四处定陶济北寒山金山散廵河官各一员金史河渠志黄河沿河上下凡二十五埽六在河南十九在河北埽设散廵河官一员雄武荥泽原武阳武延津五埽则兼汴河事设黄汴都廵河官于河隂以涖之懐州孟津孟州及城北之四埽则兼沁水事设黄沁都廵河官一员于懐州以涖之崇福上下卫南淇上四埽属卫南都廵河官则居新乡武城白马书城教城四埽属濬滑都廵河官则处教城曹甸都廵河官则总东明西佳孟华陵城四埽曹济都廵河官则司定陶济北寒山金山四埽者也故都廵河官凡六员后又特设崇枢上下埽都廵河官兼石桥使凡廵河官皆从都水监亷举总统埽兵万二千人嵗用薪百一十万三千余东草百八十三万七百余束桩杙之木不与此备河之恒制也大定二十七年以南京府及所属延津封邱祥符开封陈留胙城杞县长垣归徳府及所属宋城宁陵虞城河南府及孟津河中府及河东懐州河内武陟同州朝邑卫州汲新乡获嘉徐州彭城萧丰孟州河阳温郑州河隂荥泽原武汜水濬州卫陜西阌乡湖城灵寳曹州济隂滑州白马睢州襄邑膝州沛单州单父解州平陆开州濮阳济州嘉祥金乡四府十六州之长贰皆提举河防事四十四县之令佐皆管勾河防事泰和六年尚书省以凡漕河所经之地州县官以为无与于已多致浅滞于是遂定制凡漕河所经之地州府官衘内皆带提控漕河事县官则带管勾漕河事俾催检纲运营䕶隄岸为府三大兴大名彰徳州十二恩景沧青献深卫濬滑磁洺通县三十三大名元城馆陶夏津武城厯亭临清呉桥将陵东光南皮清池靖海兴济㑹川交河乐夀武强安阳汤隂临漳成安滏阳内黄黎阳卫蓟门获嘉新乡汲潞武清香河漷隂十二月通济河剏设廵河官一员与天津同为一司通管漕河牐岸上名天津河廵河官𨽻都水监大定八年滹沱河创设廵河官二员大定二十九年工部言营筑河隄用工六百八万余就用埽兵军夫外有四百三十余万工当用民夫诏命去役所五百里州府差顾仍命彰化军节度使内族裔都水少监大夀龄提控五百人徃来弹压明昌四年勅都水监官提控修筑黄河隄及令大名府差正千戸一员部甲军二百人弹压勾当元元史百官志都水监二员秩从三品掌治河渠并隄防水利桥梁牐堰之事少监一员正五品监丞二员正六品领河道提举司大都河道提举司提举一员从五品同提举一员从六品副提举一员从七品河南山东都水监至正六年以连年河决为患置都水监以专疏塞之任行都水监至正八年河水为患诏于济宁郓城立行都水监九年又立山东河南等处行都水监十一年立河防提举司𨽻行都水监掌廵视河道从五品十二年行都水监添设判官二员十六年又添设少监监丞知事各一员元史贾鲁传至正十一年命贾鲁以工部尚书为总治河防使进秩二品元史河渠志至元三年都水监言运河二千余里漕公私货物为利甚大自兵兴以来失于修治部议以濵河州县佐贰之官兼河防事于各地分廵如有阙破即率衆修治都省准议元史泰定帝本纪泰定二年三月姚炜以河水屡决请立行都水监于汴梁仍命濒河州县正官皆兼知河防事从之谨案元时河工设官不尽见于史观此则濵河长吏佐贰皆兼河防如宋金之制矣元史河渠志㑹通河起东昌路湏城县安山之西南由夀张西北至东昌又西北至于临清以逾于御河其长二百五十余里中建牐三十有一度髙低分逺迩以节蓄洩至元二十七年都漕运司副使言去嵗流水冲壊城汶河土堰兖州泗河土堰必湏移文兖州泰安州差夫修闭又被涨水冲破梁山一带隄堰乞移文断事等官转下东平路修闭若以后新河水小直下济州监牐官并泰安兖州东平修理延祐六年金沟牐提领周徳兴言每嵗夏秋霖雨冲失牐隄必候水落役夫採薪修治谨案宋时汴河蔡河广济河金水河御河置牐金时髙良河白莲潭漳河置牐皆见于河渠志但其设官与否不可考至元开㑹通河置牐节宣而监牐官金沟牐提领之名见于此此㑹通河置牐官之始明明㑹典总理河漕兼提督军务一员永乐九年遣尚书治河自后间遣侍郎都御史成化后始称总督河道正徳四年定设都御史嘉靖十三年以都御史加工部职衔提督山东河南直𨽻河道隆庆四年加提督军务万厯五年改总理河漕兼提督军务八年革明史河渠志成化七年命王恕为工部侍郎奉敕总理河道总河侍郎之设自恕始也𢎞治二年命白昻为戸部侍郎修治河道赐以敇嘉靖四十四年命朱衡为工部尚书兼理河漕又以潘季驯为佥都御史总理河道万厯五年命呉桂芳为工部尚书兼理河漕而裁总河都御史官桂芳甫受命而卒六年夏潘季驯代自桂芳季驯时罢总河不设其后但以督漕兼理河道十五年命工科都给事中常居敬行河居敬及御史乔璧星皆请复专设总理大臣乃复命潘季驯为右都御史总督河道二十三年总河工部尚书杨一魁议欲分杀黄流以纵淮别䟽海口以导黄而督运尚书禇鈇则以江北嵗祲民不堪大役欲先洩淮而徐议分黄二十六年撤鈇命一魁兼管漕运三十年帝以杨一魁不塞黄堈口致冲祖陵斥为民分设河漕二臣命曽如春为工部侍郎总理河道明史潘季驯列传万厯十六年起季驯为右都御史总督河道自呉桂芳后河漕皆总理自是始设专官谨案漕务河务事本相资然自元以前河之溃决未遽有妨于漕也自明时㑹通河既成二洪以下黄运两河实相表里故策河者必及漕策漕者必及河明初治运河者有陈瑄宋礼等治黄河者有王永和石璞徐有贞等而总理河道之设则自成化七年王恕始然终明之世河漕之任分合不常自王恕之后至万厯五年呉桂芳以工部尚书兼理河漕而河漕之务合至十六年潘季驯以右都御史总督河道而河漕之事又分至二十六年又撤总漕而杨一魁兼理河漕至三十年又分设河漕二臣而曽如春总理河道自是以讫明终河漕之务不复合矣明㑹典成于明万厯十五年故于总理河漕云万厯八年革明史河渠志为万厯十六年以后书河漕二职之分合颇详而职官志但袭㑹典之原文于万厯时总河之复设不复书须以河渠志参考之乃偹也明㑹典运河钱粮通惠河郎中所属通州东安等七州县桩草银五百三两六钱五分通州左右神武等九卫桩草银六百十六两北河郎中所属兖州府属州县并卫所石灰十三万八千觔麻九十六觔桩草麻银五千五百三十五两六钱八分副甎银二百五十七两七钱六分安山南旺等湖租银三千三百三十五两二钱四釐八毫各州县裁革折徴捞浅浅铺等夫二千二百八十名渡夫二名共该银二万七千三百七十六两万厯四年议定毎名连桩草嵗徴银六两着为例每嵗共该银一万三千六百九十二两东昌府属州县并带管徳州徳州左二卫及清河县副甎一万六千九百九十三箇石灰九千二百觔桩草麻甎灰银二千四百八十两六钱四分各州县裁革折徴捞浅浅铺夫八百六十二名万厯四年议定每名连桩草嵗徴银六两每嵗共该银五千一百七十八两河间府属州县并卫所桩草银二百五十八两五钱六分苇草银二百三十五两三钱六分麻副甎银各五十三两四分石灰银二十六两五钱二分南河郎中所属淮安府属天妃闸以北邳州清桃睢宿五州县并邳州卫桩草甎灰银四百六十九两八分庐凤二府并滁和二州徴解邳州河隄防守夫银一万二千九十六两徐州并属县桩草甎灰银八百七十九两八分庐凤二府并扬州府属州县徴解徐州停役夫协助河工银一千三百九十九两二钱徐州库收支徐州洪税协济河工钱粮嵗徴无定额约万余两不等管泉主事所属济兖二府有泉州县额徴泉坝钱粮桩草银四百五十三两一钱二分坝夫银二百十一两二钱裁革泉夫折徴银九千二十四两裁革坝夫折徴银一千五百四十四两裁革洸济河浅夫折徴银二百八十八两万厯四年议定每名连桩草嵗徴银六两黄河钱粮山东管河道副使所属兖州府属州县堤铺夫银九千八百六十两河南管河道副使所属开封等八府并汝州河堡夫银三万二千八百五十三两谨案明制河帑直𨽻江南掌以管河郎中河南掌以副使山东以郎中主事副使分掌今并以道员主之明史职官志按察使副使佥事分司诸道河南有管河道明㑹典济宁兵偹一员专管河盐临清兵偹一员带管分廵马政河道𢎞治三年令山东劝农二参政兼理山东河道嘉靖八年令徐州兵偹副使兼理曹沛徐淮一带黄河隆庆六年添设河南副使一员给敇专管黄河修筑隄岸明史河渠志𢎞治七年分漕河沛县以南徳州以北及山东为三道各委曹郎及监司分理𢎞治十一年河南管河副使张鼐请于武陟木栾店别凿一渠下接荆隆口谨案𢎞治时已有河南管河副使而隆庆六年又添设一员则管河副使有二员矣山东劝农参政及济宁临清二兵偹兼理河务而河南二副使则专理河务者也续文献通考知州同知通判或兼管河分职任事明㑹典景泰三年设山东府州县管河官𢎞治八年革淮阳二府山阳等县管河通判主簿正徳二年革河南新乡获嘉武陟等县管河主簿八年设大名府通判一员东明长垣武城曹县主簿各一员专管河道嘉靖十四年复设直𨽻景州沧州管河通判十五年设兖州府同知一员疏濬泉源二十四年添设归徳府通判一员商邱县主簿一员专管河道二十五年改兖州府管泉同知为管河同知驻札曹县添设单县管河主簿一员万厯三年革兖州府南旺管河通判令本府管河同知带管仍兼管泉四年添设山东督濬官东平济寕二州各判官一员泰安州吏目一员汶上曲阜邹滕四县各县丞一员泗水鱼台二县各主簿一员新泰莱芜肥城平隂宁阳滋阳峄七县各典史一员鉅野嘉祥共典史一员又添设淮安府管河同知一员十三年令山东济青登莱四府管粮同知及所属州县管粮官俱带管水利明史职官志坝官闸官掌启闭蓄洩续文献通考闸官掌启闭蓄洩坝官掌典守隄防各率其役以通舟楫之利明㑹典嘉靖十三年复设沽头闸主事并新兴黄家湖陵等七闸官吏人夫二十年置境山镇闸及官吏人夫隆庆六年又题复夏津鱼台二县各主簿一员专管新河石隄闸坝万厯十一年设梁境古洪各闸官一员谨案明时尚有管闸主事㑹典所载有济宁管闸主事沽头管闸主事南旺管闸主事今无此官明㑹典永乐十九年遣侯伯各二员分理济宁等闸及徐州吕梁二洪通州等处河道济宁卫管河指挥一员谨案河自三代以后至宋时渐徙而南为患始甚然其时河淮犹未合也至明而全河併注于淮故为患视前代为尤亟而二洪以下运道所资凤阳又祖陵所在故治河之任视前代为尤重其后河患不已论者多欲别开运道或欲如元时行海运或欲开胶莱由马家濠通海道或欲复老黄河故道类皆虗言不可施用惟潘季驯专主保髙堰束淮水以刷黄流实为不易之论又明时纲纪渐隳官方不肃任事之臣无不利于河决者侵克金钱则自总河以至于闸官无所不利支领工食则自执事以至于㳺闲无食之人无所不利而独朝廷受其害上多茍且之政下鲜实心之臣是以河务日壊我国家六府孔修百川顺轨圣祖仁皇帝轸念河防屡举南廵之典閲视河隄定以清敌黄之法浚张福口引河筑归仁隄疏人字芒稻诸河改中河运道而移仲庄闸于杨家庄凡所指画悉为治河典则世宗宪皇帝命发帑金数百万増筑髙家堰利頼贻诸奕世我皇上法祖勤民于河工重务尤深廑念亲临相度条画周详如坚闭髙邮三坝髙堰五坝定清口水志以时拆筑开陶庄引河导黄使北加甃髙堰砖工接筑徐州石堤诸大兴作并为自来河臣所不能知不敢议者备䝉睿裁指授即平时间有施工之处绘图入告者仰承丹毫㸃定洞悉形势不爽毫釐河臣等祗禀宸谟得所遵守是以利兴弊革永庆安澜自古河渠沟洫志所载议论虽繁施行无当平成之绩固未有盛于今日者也钦定厯代职官表卷五十九钦定历代职官表卷六十钦定四库全书钦定厯代职官表卷六十漕运各官表漕运各官国朝官制总督漕运一人掌督理漕輓以足国储凡收粮起运过淮抵通皆以时稽覈催儧而总其政令驻札淮安康熙二十二年定制粮艘过淮后总漕随运北上率所属官弁相视运道险易调度全漕察不用命者俾舳舻相接毕渡天津入觐述职以重官守巡视漕务四人掌稽察所巡之地挑浅疏滞䟎程纠弊以肃漕政以给事中御史抡选简充一年而代顺治初沿明制遣御史巡漕七年裁巡漕御史以粮道逐程分押雍正七年以粮船过淮抵通多有陋规分遣御史二人往淮安稽察二人往通州稽察干隆二年定制巡漕御史四人一驻淮安巡察江南江口至山东界一驻济宁巡察山东台庄至直𨽻界一驻天津巡察至山东界一驻通州巡察至天津督粮道江南二人山东河南江西浙江湖南湖北各一人掌监察兊粮督押运艘而治其政令江南江安粮道驻江宁苏松粮道驻常熟山东粮道驻徳州河南以开归道兼理及江西浙江湖北湖南粮道并驻省城每年粮船起帮督押过淮盘验毕回任料理新粮山东河南粮道每年押运抵通雍正四年令总漕于江苏二粮道内毎年委一人亲押过山东入牐俟江南粮船尽数过淮即回本任干隆四十八年定各省粮道俱押本省粮船抵临清盘验方囘本任惟山东粮道上下儧运俟总漕押送尾帮抵临清然后囘任谨案明时十三省各以布政司叅议督粮国朝亦沿明制各省并设督粮道以司仓储江南山东河南江西浙江两湖而外若福建陜西广东云南贵州皆有粮道甘肃有巴里坤粮道然皆非总漕所辖其职掌皆入司道表中于漕事无与也管粮同知六人通判三十三人掌监兊漕粮凡米色之美恶兊运之迟延及运军横肆苛求衙役需索姦蠧包揽搀和等弊皆司其禁戢之政初漕粮以府推官监兊康熙六年各府推官既裁改委同知通判山东以武定府同知济南兖州东昌泰安曹州五府通判河南以归徳卫辉懐庆三府通判江南以江宁苏州松江凤阳四府管粮同知苏州安庆宁国池州太平庐州扬州七府管粮通判松江镇江徐州三府粮捕通判淮安府军捕通判浙江以湖州府同知杭州嘉兴二府通判江西以南昌吉安临江三府通判湖北以武昌汉阳黄州安陆徳安荆州六府通判湖南以长沙衡州岳州三府通判押运同知通判十六人掌督押粮艘管束运军禁沿途迟延侵盗搀和之弊山东一人河南一人江南七人浙江三人江西二人湖北一人湖南一人总漕㑹同督抚于各省同知通判内选委抵通日仓场侍郎送部引见部给限单管押囘空到淮总漕察覈逾限者叅处漕标副将一人游击一人都司二人守备二人管理塘务一人千总四人把总十人掌催䕶粮艘漕标副将一人所属中营都司一人守备二人左营都司一人右营游击一人管理塘务一人左右哨千总四人把总十人领运守备五人卫守备九人守御所千总十三人千总一百八十六人随帮効力武举每帮一人漕粮领运直𨽻通州左所右所天津左所右所领运千总各一人山东济宁卫守备一人前后及前左后右漕船四帮任城一帮每帮领运千总二人徳州卫徳州左卫东平守御所东昌卫濮州所平山前帮后帮领运千总各二人临清卫山东前帮后帮河南前帮后帮蓟粮帮毎帮领运千总二人江南江安粮道所属兴武江淮二卫守备各一人漕船各九帮淮安卫守备一人漕船四帮大河卫守备一人漕船三帮扬州卫守备一人漕船三帮仪征一帮徐州卫守备一人本卫漕船一帮河南前后二帮安庆新安宣州建阳庐州滁州泗州七卫漕船各一帮凤阳卫守备一人本卫漕船常州一帮原凤中常州三帮长淮卫守备一人本卫漕船四帮宿州卫二帮每帮领运千总二人浙江杭州卫漕船四帮嘉兴湖州严州二所各一帮台州温州二卫各二帮每帮领运千总二人绍兴处州二卫漕船前帮领运守备各一人千总各一人后帮领运千总各二人海宁卫金衢所领运守御千总各一人卫千总各一人江西南昌卫漕船前帮领运守备一人千总一人后帮领运千总二人袁州贑州二卫漕船各一帮领运守备各一人千总各一人九江卫漕船二帮领运千总各二人吉安安福永新抚州建昌广信铅山饶州八所漕船各一帮领运守御千总各一人卫千总各一人湖北武昌卫武昌左卫蕲州黄州襄阳沔阳岳州五卫荆州卫荆州左卫右卫湖南三帮领运千总各一人以上各省各帮每帮随帮効力武举一人白粮领运江苏苏州府太仓州运白粮船共一帮松江常州二府各一帮浙江嘉兴湖州二府各一帮领运千总每帮各二人随帮効力武举各一人歴代建置谨案三代无漕运之事秦汉变封建为郡县始漕郡国之粟以给京师然汉时漕事皆郡县自办朝廷未尝设官以领之西汉末尝置都尉以司其防䕶至东汉初又罢晋初始以大司农部䕶漕掾其后又以都水使者督运然司农本掌仓储都水官职司水利皆非専掌漕事者自是以后至唐开元以前公私漕运皆以都水官兼掌而已自唐先天置发运使开元又置转运使于是领漕始有専职宋辽金沿唐制置发运转运漕运等使至明置漕运总督而今因之此实漕运一官之沿革也然唐开元以前之大司农都水官虽非専司漕事而其时别无统领漕运之官职掌所及未可概畧大司农已见仓场侍郎表都水官已并入工部都水司职中又见河道表今互见其畧于此表焉又案漕运有资以给京师者有资以给边境及军旅者通典漕运一门二者并载但总漕一官専主于京师之輓运而军兴与边塞所需皆不与焉通典中所载如秦之转输北河隋之运粮涿郡邓艾之开渠陈项刁雍之造舟沃野虽并闗于足食实无与于上供今并不録云三代谨案三代之时王畿千里之外皆为侯国其于天子惟有服食器用之贡而无粟米之输将至畿内之地禹贡所谓总秸粟米则又皆民间自为运致而已故其时无司转运之官若春秋时秦输晋粟自雍及绛吴城䢴沟以通运道则以恤邻国之灾患与自给其师旅之费既非所以供天子之都而亦不以为经常之法也秦新唐书食货志杜佑言秦汉运路出浚仪十里入琵琶沟絶蔡河至陈州而合秦汉时故漕兴成堰东达永丰仓谨案漕运实始于秦主父偃言秦飞刍輓粟起于黄腄琅邪负海之郡转输北河此以海运给边塞唐志言秦时运道如此此以河运给京师然掌运之官尚未见于史也汉汉书卜式列传为成臯令将漕最朱博列传为䕶漕都尉后汉书光武帝本纪建武七年二月罢䕶漕都尉官谨案汉初漕闗东粟以给中都官歳不过数十万石至武帝时河东守番系言漕从山东西岁百余万石至宣帝时大司农耿夀昌言故事歳漕闗东谷四百万斛以给京师葢其为数之多如此贾谊新书云今汉越两诸侯之中分而乃以庐江为之奉地虽秦之逺边过此不逺是江淮之粟当时已至京师葢其为涂之逺又如此然汉书百官表后汉百官志皆不见有専司转运之官惟䕶漕都尉之官见于朱博𫝊未知其所由起然第主其防䕶而已亦非总领漕运之事葢汉时闗东谷给中都官者皆郡国自遣人输送太仓令居京师以受之而己意秦制亦必如此葢漕畿外之粟以供天庾始于秦汉而掌运尚未有専官也三国郦道元水经注魏景初二年二月帝遣都督沙丘部监运谏议大夫宼兹平河岨谨案魏时漕事葢亦郡国自遣官输送而朝廷遣大夫监之此即后世巡漕御史之任也晋晋书职官志大司农统襄国都水长东西南北部䕶漕掾宋书百官志晋武帝置都水使者懐帝永嘉六年刘聪入洛阳都水使者爰濬先出督运得免然则武帝置职使掌运矣谨案秦有治粟内史掌谷货汉改为大司农其属有太仓令受郡国𫝊漕谷葢若今仓场侍郎受漕粟而转运则非其所掌也晋初大司农统䕶漕掾始以受粟之官兼职运粟之事矣汉置都水使者以主水利至晋时以都水使者督运则又以河渠之官兼司转漕之务矣哀帝以司农并入都水后虽复置司农而不复领漕务第以都水官兼掌自此以后宋之都水使者兼掌舟航及运部梁之大舟卿兼主舟航河隄隋唐之都水监兼领舟檝河梁二署皆与晋时职掌无异至唐先天时置发运使开元时置转运使于是舟檝署废而都水监始于漕务无与矣水经注晋泰始三年五月武帝遣监运太中大夫赵国都匠中郎将河东乐世修治河滩晋书孝武帝本纪太元六年置督运御史官谨案魏时有监运谏议大夫晋泰始时有监运太中大夫是魏晋时常以大夫监运孝武置督运御史即监运大夫之职后世以御史巡漕实昉于此宋齐梁陈宋书百官志都水使者一人掌舟航及运部谨案宋以都水使者掌运部齐梁以后及北朝皆因之其职葢兼有今河道漕运二总督之任表亦互见焉北魏杜佑通典魏三门都将薛钦上言计京西水次汾华二州恒农河北河东平阳等郡年常绵绢及赀麻皆折公物僱牛车送京道险人弊费公损私畧计华州一车官酧绢八匹三丈九尺别有私人僱价布八十匹河东一车官酧绢五匹二丈别有私人僱价绢五十匹自余州郡虽未练多少推之逺近应不减此今求车取僱绢三匹市材造船不劳採斫计船一艘举十三车车取三匹合有三十九匹僱作手併匠及船上杂具食直足以成船计一船賸绢七十八匹布七百八十匹又租车一乗官格二十斛成载私人僱价逺者五斗布一匹近者一石布一匹准其私费一车有布逺者八十匹近者四十匹造船一艘计举七百石准其僱价应有千四百匹今取布三百匹造船一艘并船上覆理杂事计一船有賸布千一百匹又其造船之处皆湏锯材人功併削船茹依功多少即给当州郡兵不假更召汾州有租佣调之处去汾不过百里华州去河不满六十并令计程依旧酧价车送船所船之所运惟达雷陂其陆路从雷陂至仓门调一军僱绢一匹租一车布五匹则于公私为便尚书度支郎中朱元旭计称今较薛钦之説验迹未彰而指况甚善所云以船代车是䇿之长者若以门兵造车便为阙彼防城无容全依宜令取僱车之物市材就作及仓库所须悉以营办七月之始十月初旬令州郡纲典各受租调于所在然后付之十车之牛留车士四人佐其守䕶粟帛上船之日随运至京将共监慎如有耗损同其陪征河中缺失専归运司输京之时令其即纳不得杂合违失常体必使量上数下谨其受入自余一如其例计砥柱之艰号为天险迅惊千里未易其功然既陈便利无容輙抑若效充其説则附例酧庸如其不验征填所损今始开剏不可悬生减折且依请营立一年之后须知赢费歳遣御史校其虚实脱有乖越别更量裁尚书崔林按钦所列实允事宜郎中之计备尽公理但舟檝所通逺近必至茍利公私不宜只在前件昔人乃逺通褒斜利闗中之漕南达交广以增京洛之饶况乃漳洹夷路河济平流而不均彼省烦同兹巨益请诸通水之处皆宜率同此式纵复五百三百里车运水次计较利饶犹为不少其钦所列州郡如请兴造东路诸州皆先通水运今年租调悉用舟檝若船有所缺且赁假充事比之僦车交代息耗其先未通流宜遣检行闲月修葺使理有可通必无㙲滞如此则发召匪多为益实广一尔暂劳乆安永逸诏从之而未能尽行也北齐隋书食货志齐租入台者五百里内输粟五百里外输米后周唐六典周司水中大夫一人谨案后周之司水即魏齐之都水使者也后魏齐周掌运之官皆不见子史然前此则晋以都水使者督运同时南朝则宋之都水使者掌舟航运部当时官制相沿其职掌谅当不异又北史魏刁廱为薄骨律镇将于河水之次造舟水运更以魏薛钦朱元旭之所言者观之是当时租调有镇将之处则镇将主其输将无镇将之处则州郡职其纲运而都水官居京师以领之也隋通典隋开皇二年废都水台入司农十三年复置仁夀元年改台为监更名使者亦为监炀帝又改为使者寻又为监加置少监又改监及少监为令领舟檝河渠二署谨案隋都水监所领之舟檝署即主水运之官也晋尝并司农入都水隋初又尝并都水入司农葢仓储与漕輓之事本相闗通故或以漕輓之职兼仓储或以仓储之官兼漕輓也唐六典隋潼闗渭南皆有仓以转运之各有监官谨案隋黎阳洛口诸仓监官如今仓监督已见仓场侍郎表惟潼闗渭南监官兼司转运则如今之押运官也唐旧唐书职官志都水监总河渠舟檝二署之官属舟檝署令一人丞二人掌公私漕运之事新唐书百官志都水监舟檝署有令一人掌舟檝运漕漕正二人府三人史六人监漕一人漕史二人典事六人掌固八人上元二年署丞二人掌漕运隠失开元二十六年署废旧唐书食货志开元二十二年以裴耀卿为黄门侍郎同中书门下平章事充江淮河南都转运使以郑州刺史崔希逸河南少尹萧炅为副天宝三载杨钊以殿中侍御史为水陆运使肃宗初第五琦请以江淮分置租庸使市轻货以救军食遂拜监察御史为之使干元元年加度支郎中寻兼中丞为盐铁使宝应元年以侍御史穆宁为河南道转运租庸盐鐡使寻加户部员外迁鄂州刺史以总东南贡赋是时朝议以宼盗未戢闗东漕运宜有倚办遂以通州刺史刘晏为户部侍郎京兆尹度支盐鐡转运使盐鐡兼转运自晏始也晏始以盐利为漕佣自江淮至渭桥率十万斛佣七千缗补纲吏督之不发丁男不劳郡县葢自古未之有也自此嵗运米数千万石自淮北列置巡院捜择能吏以主之广徳二年复以第五琦専判度支铸钱盐鐡事而晏以检校户部尚书为河南尹及江淮已来转运使永泰二年晏为东道转运常平铸钱盐鐡使琦为闗内河东剑南三川转运常平铸钱盐铁使贞元元年元琇以御史大夫为盐鐡水陆运使八年诏东南两税财赋自河南江淮岭南东道至于渭桥以户部侍郎张滂主之河东剑南山南西道以户部尚书度支使班宏主之顺宗即位以杜佑判盐鐡转运使理于扬州大中五年二月以户部侍郎裴休为盐鐡转运使明年八月以本官平章事依前判使始者漕米岁四十万斛其能至渭仓者十不三四漕吏狡蠧败溺百端官舟之沈多者嵗至七十余只縁河姦犯大紊晏法休使寮属按之委河次县令董之自江津达渭以四十万斛之佣计缗二十八万悉使归诸漕吏巡院胥吏无得侵牟由是三嵗漕米至渭滨积一百二十万斛无升合沈弃焉新唐书李杰列传先天中进陜州刺史水陆发运使置使自杰始韦坚列传擢为陜郡太守水陆运使新唐书食货志开元初河南尹李杰为水陆运使运米嵗二百五十万石二十五年崔希逸为河南陜运使嵗运百八十万石二十九年陜郡太守李齐物凿砥柱为门以通漕旧唐书徳宗本纪大厯十四年以杜亚为陜州长史充转运使建中二年以姚明敡为陜州长史本州防御陆运使贞元元年以李泌为陜州长史陜虢都防御观察陆运使十四年以崔宗为陜州大都督府长史陜虢观察水陆转运使十六年以河南少尹张式为河南尹水陆转运使谨案唐初以都水监领舟檝署主公私漕运至先天中置水陆发运使开元中置都转运使于是舟檝署废而都水官始不领漕事矣水陆发运使后又曰水陆运使又曰水陆转运使或但曰陆运使葢唐时江淮民送租庸者皆输于东都由东都陆运至陜又由陜水运至京师所谓水陆运使者掌自东都至京师水陆之转运也其但曰陆运使则以水运之事併于诸道转运使而此但掌其陆运也至元和六年而陜州刺史不带运使则又以水陆运事并归于诸道转运使也故宣宗时韩休为转运使以平河县令董漕事自江达渭则河渭漕事皆转运使主之矣大约唐之发运使转运使皆为今总漕之职然发运使専司东都至京师转运之事都转运使则总司诸道而又兼掌盐鐡及货财出入之柄又兼今盐漕察院仓场侍郎之职也旧唐书敬宗本纪长庆四年五月东都江陵监大转运留后并改为知院官从其使王涯请也司马光资治通鑑广明元年二月髙骈奏改扬子院为发运使胡三省注宋朝江淮发运使本此谨案唐自开元以后以转运使总各道租庸盐鐡之转输以巡院留后分司之即今各省粮道之职任也广明时髙骈奏改扬子院为发运使至五代及宋盐铁转运使变而为三司使而江淮六路之财赋但以发运使専主之矣新唐书食货志故事州县官充纲送轻货四万书上考开成初为长定纲州择清强官送两税至十万迁一官往来十年者授县令江淮钱积河隂转输嵗费十七万余缗行纲多以盗抵死判度支王彦威置县逓羣畜万三千三百乗使路傍民养以取佣日役一驿省费甚博而宰相亦以长定纲命官不以材江淮大州岁授官者十余人乃罢长定纲送五万者书上考七万者减一选五十万减三选而已及户部侍即裴休为使以河濒县令董漕事自江达渭运米四十万石居三嵗米至渭桥百二十万石谨案唐两税皆民自输送而州县遣官督之通鑑所载卢承庆为司列太常伯考一督运官遭风失米者是也贞元时转运盐鐡使尝奏诸院自差纲般运然其后又以州县官充纲如故开元初州县官充纲送两税往来十年者授县令则纲运官皆以簿尉充之与五季五代史张延朗列传梁兴置租庸使领天下钱谷废户部度支盐鐡之官庄宗灭梁因而不改明宗入立废其使以大臣一人判户部度支盐鐡号曰判三司诏以延朗充三司使谨案唐时盐鐡转运使司盐鐡租庸之转输而兼掌财货出纳之柄梁改置租庸使后唐又置三司使而犹仍唐制以盐鐡转运合为一司则尚领漕务也至宋而三司使盐鐡一司不带转运但以粮料案兼掌御河漕运发运案兼掌汴河广济蔡河漕运则于邦计详而于漕务畧矣宋宋史职官志发运使副判官掌漕淮浙江湖六路储廪以输中都绍兴二年用臣僚言省罢以其职事分委漕臣八年再置经制发运使以徽猷阁待制程迈充迈上疏以租庸常平盐鐡鼓铸各分于诸司而总于户部发运使无所用之固辞不行九年遂废发运使以户部侍郎梁汝嘉为经制使检察中外失陷钱物与催未到纲运为职未㡬复以臣僚言分其责于诸路监司干道六年复置以户部侍郎史正志为两浙京湖淮广福建等路都大发运使是冬以奏课诞谩贬併废其职都转运使转运使副使判官掌经度一路财赋而察其登耗有无以足上供及郡县之费熙宁初诏河东河北陜西三路漕臣许乗传赴阙留毋过浃日既又诏三路漕臣自辟属各二员以京朝官曽厯知县者为之元祐初司马光请漕臣除三路外毋得过二员其属官溢员亦省之绍圣中诏淮浙江湖六路上供米计其近逺分三限自季冬至明年八月以次输足大观中陜西漕臣以四员为额政和中又诏陜西以三员熙泰两路各二员宣和初又诏陜西以都漕两员总治于长安而漕臣三员分领六路中兴后置官掌一路财赋之入或别置随军转运使一员或诸路事体当合一则置都转运使以总之随军及都运废置不常而正使不废若副使若判官皆随资之浅深称焉食货志太平兴国八年择强干之臣在京分掌水陆发运使雍熙四年并水陆路𤼵运为一司端拱元年罢京师水陆𤼵运使以其事分𨽻排岸司及下缷司大中祥符初江南淮南两浙荆湖路租籴于真扬楚泗州置仓受纳分调舟船泝流入汴以逹京师置𤼵运使领之陜西诸州菽粟自黄河三门沿流入汴以达京师亦置𤼵运使领之粟帛自广济河而至京师者京东之十七州由石塘恵民河而至京师者陈颍许蔡光夀六州皆有京朝官廷臣督之河北卫州东北有御河达干宁军其运物亦廷臣主之马端临文献通考东莱吕氏曰国初未尝有监司之目其始除转运使只因军兴専主粮饷班师即停罢太祖开宝五年命二㕘政事薛居正吕余庆兼领提举诸州水陆转运使明年薛居正沈义伦拜相复以二相兼提举水陆漕运事累朝以武臣为帅守而兼漕事或以文臣任帅守兼漕谨案宋于各路置转运使以司一路之赋入而江南淮南两浙荆湖六路又置𤼵运使以总领其事葢本唐时之扬子院留后以盐铁转运副使充之广明时髙骈奏改为𤼵运使至宋而盐铁转运使变置三司使而江淮沿唐制置𤼵运使以总盐漕茶务实即唐时转运之职也然宋之转运使其初置本専以督粮饷而其后于一路之事无所不统边防盗贼刑狱按亷之任皆总之葢其称虽曰漕帅而实则为今日藩司之任矣其职掌已详司道表中今仍互见于此焉宋史食货志初荆湖江浙淮南诸州择部民髙赀者部送上供物舟人侵盗官物民破产不能偿乃诏牙吏部送勿复扰民熙宁七年十二月诏濬广济河増置漕舟其后河成岁漕京东谷六十万石东南诸路上供杂物旧陆运者増舟水运押汴河江南荆湖纲运七分差三班使臣三分军大将殿侍政和七年立东南六路州军知州通判装𤼵上供量斛任满赏格自一万石至四十万石升名减年有差宣和二年诏六路米麦纲运依法募官先募未到部小使臣及非泛补授挍尉以上未许㕘部人并进纳人管押淮南以五运两淮及江东二千里内以四运江东二千里外及江西三运湖南北二运各欠不及五釐依格推赏外仍许在外指射合入差遣一次召募土人并罢辽辽史百官志转运司职名总目某转运使某转运副使同知某转运使某转运判官山西路转运使司转运判官司杨晳兴宗重熙二十年为山西转运使奉圣州转运使司圣宗开泰三年置蔚州转运使司应州转运使司朔州转运使司保州转运使司并开泰三年置西山转运使圣宗太平三年见西山转运使郎元化金金史百官志都转运司使正三品掌税赋钱谷仓库出纳权衡度量之制同知从四品副使正五品都勾判官从六品纪纲衆物分判勾案惟南京勾判兼上林署丞户籍判官二员从六品旧止一员承安四年増置一员不许别差専管拘收征尅等事支度判官三员从六品掌勾判分判支度案事盐铁判官一员从六品都孔目官二员勾稽文牍知法二员从八品泰和八年十一月省议以转运使权轻州县不畏不能规措钱谷遂诏中都都转运依旧専管钱谷事自余诸路按察使并兼转运使副使兼同知签按察并兼转运副添按察判官一员为从六品中都西京路按察司官止兼西京路转运司事辽东转运使兼按察副使同知转运使兼签按察司使转运副使兼按察判官谨案金于诸路设转运使而于京师设都转运使以总之都转运使又主仓库之出纳及支度盐铁之政实即唐盐铁转运使之职但唐时皆以宰相或他官充使而金则别置一官耳金史百官志漕运司提举一员正五品景州刺史兼领掌河仓漕运之事同提举一员正六品勾当官从八品掌催督起运纲船景州依此置肇州以提举兼本州同知同提举兼州判谨案金都于燕京师有都转运使又于景州置漕运司提举犹唐置诸道转运使而又于陜虢置𤼵运使也金漕运司提举秩正五品然于都转运使各为一司不相统辖至元而提举司为都漕之属矣金史河渠志泰和元年尚书省以景州漕运司所管六河仓岁税不下六万余石其科州县近者不下二百里官吏取贿延阻人不胜苦虽近官监之亦然遂命监察御史二员往来纠察之元元史百官志京畿都漕运使司秩正三品运使二员正三品同知二员正四品副使二员正五品判官二员正六品经歴一员正七品知事一员从八品提控案牍兼照磨二员掌凡漕运之事世祖中统二年立漕运所至元五年改漕运司秩五品十二年改都漕运司秩四品十九年改京畿都漕运使司秩正三品二十四年内外分立两运司而京畿都漕运司之额如旧止领在京诸仓出纳粮斛及新运粮提举司站车儧运公事省同知通判知事各一员而押纲官𨽻焉延祐六年増同知副使运判各一员其后定置官员已上正官各二员首领官四员吏属令吏二十一人译史二人回回令史二人通事一人知印二人奏差一十六人典吏二人新运粮提举司秩正五品管站车二百五十辆都提举一员同提举二员副提举一员吏目一人司吏八人奏差十二人通恵河运粮千户所秩正五品掌漕运之事中千户一员中副千户二员都漕运使司秩正三品掌御河上下至直沽河西务李二寺通州等处儧运粮斛至元二十四年自京畿运司分立都漕运司于河西务置总司分司临清运使二员正三品同知二员正四品副使二员正五品运判三员正六品经厯一员从七品知事一员从八品提控案牍二员内一员兼照磨司吏三十三人通事译史各一人奏差一十六人典吏一人荥阳等纲凡三十纲设押纲官二员计六十员秩正八品每编船三十只为一纲船九百余只运粮三百余万石船户八千余户纲官以常选正八品为之两都陆运提举司秩正五品掌两都陆运粮斛之事至元之十六年始置运粮提举司延祐四年改今名提举二员从五品副提举一员从七品吏目一员司吏六人委差一十人海王庄七里庄魏家庄臈八庄四所各设提领一人用从九品印海道粮运万戸府至元二十年置秩正二品掌每嵗海道运粮供给大都达噜噶齐一员万戸一员并正三品副万户四员从三品经厯一员从七品知事一员从八品照磨一员从九品镇抚二员正五品海运千戸所秩正五品达噜噶齐一员千户二员并正五品副千户三员从五品若温台若庆元绍兴若杭州嘉兴若崑山崇明常熟江隂等处凡五所漕运司至元二年五月京畿都漕运司添设提调官运副运判各一员九年添设海道巡防官给降正七品印信掌统领军人水手防护粮船巡防官二员相副官二员防御海道运粮万户府至正十五年七月陞台州海道巡防千户所为防御海道运粮万户府九月置分司于平江元史罗璧传至元十二年始运江南粮而河运弗便十九年因丞相巴延言初通海道漕运立运粮万户三而以璧与朱清张瑄为之薛应旂续资治通鑑元粮运仰给江南者或自浙西渉入江淮由黄河逆至中滦陆运至淇门入御河以至京师又或自利津河或开胶莱入海劳费无成巴延平宋时遣朱清张瑄等载宋库藏诸物从海道入京师二人遂言海运可通乃命总管罗璧暨瑄等造船六十艘运粮四万六千余石由海道入京然创行海洋亦逾年始至朝廷未知其利仍通旧运寻复因孟古岱言海运为便遂立万户府四总其事又併四府为都漕运万户府一止令清瑄二人掌之元史食货志至元二十五年内外分置漕运司二其在外者于河西务置司领接运海道粮事至大四年遣官至江浙议海运事时江东宁国池饶建康等处运粮率令海船从扬子江逆流而上江水湍急又多石矶走沙涨浅粮船俱壊岁岁有之又湖广江西之粮运至真州始入海船船大底小亦非江中所宜于是以嘉兴松江入粮并江淮江浙财赋府岁粮办充海运海运之利至是博矣元史世祖本纪至元十九年十月由大都至中滦中滦至𤓰州设南北两漕运司命游显専领江浙行省漕运二十年八月济州新开河成立都漕运司二十二年二月增济州漕舟三十艘役夫万二千人初江淮嵗漕米百万石于京师海运十万石胶莱六十万石而济之所运三十万石水浅舟大恒不能达更以百石之舟舟用四人故夫数增多二十五年二月改济州漕运司为都漕运司併领济之南北漕京畿都漕运司惟治京畿二十六年正月海船万户府言山东宣慰司乐实所运江南米陆负至淮安易闸者七然后入海岁止二十万石若由江隂入江至直沽仓民无陆负之苦且米石省运估八贯有竒乞罢胶莱道运粮万户府而以漕事责臣当岁运三十万石诏许之二十八年正月罢江淮漕运司併于海船万户府由海道漕运谨案元都于燕资海运以给京师然世祖平宋之初江淮之运尚未専由海道有中滦运道有新开河运道有胶莱运道其司漕务者有江淮都漕运使济州都漕运使胶莱万戸府其后海运通利而江淮济州漕运司及胶莱万户府皆罢其京畿都漕运使则掌自通州运至京师又分置都漕运司于河西务及临清接领海运自直沽运至通州而河南山东之漕不由于海道者亦掌焉都漕运使海运万户并为今总漕之任而京畿河西务两都漕掌诸仓以收纳漕粮又兼今仓场侍郎之职也至两都陆运提举司掌自大都运米至上都𨽻于兵部本非都漕之属以其职掌运粟故因类而附录之焉明明史食货志明初命武臣督海运尝建漕运使寻罢成祖以后用御史又用侍郎都御史催督郎中员外分理主事督兊其制不一景泰二年始设漕运总督于淮安与总兵㕘将同理漕事漕司领十二总十二万军与京操十二营军相准初宣宗令运粮总兵官巡抚侍郎歳八月赴京㑹议明年漕运事宜及设漕运总督则併令总督赴京至万厯十八年后始免凡岁正月总漕巡扬州经理𤓰淮过闸总兵驻徐邳督过洪入闸同理漕㕘政管押赴京攅运则有御史郎中押运则有㕘政监兊理刑管洪管厰管闸管泉监仓则有主事清江卫河有提举兊毕过淮过洪巡抚漕司河道各以职掌奏报职官志总督漕运兼提督军务巡抚凤阳等处兼管河道一员太祖时尝置京畿都漕运司设漕运使永乐间设漕运总兵官以平江伯陈瑄治漕宣徳中又遣侍郎都御史少卿等官督运至景泰二年因漕运不继始命副都御史王竑总督因兼巡抚淮扬庐凤四府徐和滁三州治淮安成化八年分设巡抚总漕各一员九年复旧正徳十三年又分设十六年又复旧嘉靖三十六年以倭警添设提督军务巡抚凤阳都御史四十年归併改总督漕运兼提督军督务明㑹典督运官员总督都御史一员总兵官一员谨案明永乐时设漕运总兵官葢倣元时海运万户府之制以武臣总漕务宣徳时或遣侍郎都御史等官督运而不常置漕务实总于总兵景泰中始设漕运总督于是总漕与总兵同司漕务而总漕之权重则总兵之任轻矣漕运总督并兼巡抚淮扬虽成化正徳嘉靖间皆尝分置巡抚然自嘉靖四十年归併之后至崇祯时不改故朱大典史可法皆以总督漕运兼巡抚庐凤淮扬等郡又明自𢎞治时置总河侍郎与总漕分理河漕其后二职亦分合不常明史职官志沿明㑹典之文故縂漕以兼管河道着衔葢明㑹典成于万厯十五年其时河漕并为一职至万厯十六年河漕又分理而职官志未之及也其详见于河道表中明史职官志十三道监察御史在外巡漕儧运明㑹典儧运御史一员谨案明㑹典永乐十六年令沿河坝闸每三处差御史一员儧运十七年令侍郎都御史并武职大臣各一员催督粮务宣徳二年差侍郎五员都御史一员催督浙直府军民粮运四年差侍郎都御史少卿郎中等官儧运𢎞治二年议准每嵗于户部郎中员外郎主事内推选一员领敇催儧运船隆庆六年题准给儧运郎中闗防葢明时儧运或遣卿贰或遣部曺或遣御史至万厯时始定差御史而今因之明史百官志督粮道十三布政司各一员俱驻省城明㑹典天顺元年令各处监兊民粮司府州每岁承委后先行本部知㑹径赴总督漕运官处比较成化二十一年令毎年户部差官一员于山东河南南京户部差官四员于浙江江西湖广南直𨽻地方督同各司府州县正官并管粮官征兊𢎞治三年取回各处监兊主事官止令各该管粮官监兊七年令两京户部差主事等官于湖广江西浙江山东河南及南直𨽻等府催督监兊民粮正徳七年题准改委戸部属官四员分往南直𨽻浙江江西湖广地方监兊嘉靖四十四年题准南直𨽻浙江江西湖广等处监兊官各给闗防一颗谨案明时以各司府州正官及管粮官征兊漕粮又遣主事五员分督之见于明㑹典者如此国初以府推官监兊乃沿明末之制葢明之监兊主事万厯十六年以后尝罢遣而専以府佐监兊也明㑹典押运㕘政一员明史百官志漕运总兵官永乐二年设总兵副总兵统领官军海运海运罢専督漕运天顺元年又令兼理河道协同督运㕘将一人把总十二人明㑹典运粮官军南京把总二各领衞十三锦衣卫广洋卫江隂卫龙虎卫镇南卫神䇿卫府军卫府军右衞豹韬左卫龙江右卫金吾后卫虎贲左卫留守左卫旗手卫府军左卫金吾前卫府军后卫兴武卫沈阳右卫应天卫横海卫水军左卫水军右衞龙虎左卫龙江左卫羽林左卫江南直𨽻把总二领卫所十九建阳卫新安卫安庆卫九江卫宣州卫鹰扬卫豹韬卫武徳卫留守右卫虎贲右卫镇江卫太仓卫苏州卫镇海卫留守中卫骁骑右卫羽林右卫嘉兴守御千戸所松江守御千戸所江北直𨽻把总二领卫所十五淮安卫大河卫泗州卫邳州卫夀州卫扬州卫髙邮卫仪真卫庐州卫六安卫滁州卫通州守御千戸所泰州守御千戸所盐城守御千戸所兴化守御千户所中都把总一领卫所十一留守左卫留守中卫凤阳卫凤阳右卫凤阳中卫懐逺卫长淮卫宿州卫武平卫颍州卫洪塘湖屯田千户所浙江把总二领卫所十三抗州前卫杭州右卫绍兴卫海宁卫海宁守御千户所湖州守御千户所严州守御千户所宁波卫台州卫温州卫处州卫衢州守御千戸所金华守御千户所山东把总一领卫所十九临清衞平山卫东昌卫济宁卫兖州䕶卫东守御千户所濮州守御千户所徐州卫徐州左卫归徳衞徳州卫徳州左卫天津卫天津左卫天津右卫通州左卫通州右卫定边卫神武中卫湖广把总一领卫所十武昌卫武昌左卫蕲州卫黄州卫荆州卫荆州右卫岳州卫襄阳卫沔阳卫徳安守御千户所江西把总一领卫所十一南昌卫袁州卫贑州卫吉安守御千戸所安福守御千户所永新守御千户所抚州守御千户所建昌守御千户所铅山守御千户所广信守御千户所饶州守御千户所宣徳三年奏准各都司卫所选委指挥等官専一运粮不许别项差操五年令巡按御史布按二司及漕运都指挥选举管粮官员军多卫指挥二员少者一员十年令都督运粮都指挥等官许乗粮船一只量带官粮凡有漕运地方成化十六年添设佐贰都指挥一员専掌漕运不与军政谨案前明漕运设旗甲以輓运之设运总以统领之设漕道粮道以督押之设总漕巡漕以提衡巡察之逮于国朝循用不改然自宋以前皆用民运至元设万户府始以军运明初行支运之法军民并任其事其后变为兊运又变为长运民虽免于输将失业而军民交兑不免需索之弊国初改为官收官兑酌定赠贴官为支给军民两便实为良法列圣轸念民食湛恩时霈民间荒歉则有改折之条运军挂欠则有寛免之令烛吏胥之刁难以清弊窦禁商船之起拨以恵行旅深仁厚泽有加无已皇上恩及运丁曲加体恤天庾丰盈于上而军忘輓运之劳民有仓箱之积洵前古所未有也钦定厯代职官表卷六十钦定历代职官表卷六十一钦定四库全书钦定厯代职官表卷六十一盐政表盐政国朝官制盐政长芦两淮各一人福建甘肃四川两广以总督兼理两浙云南贵州均以廵抚管理河东以山西廵抚管理掌弊羣吏纠其徴収督催之不如法者以时审其价而酌剂之凢盐赋之奏课与盐法之冝更者以闻总督廵抚兼盐政者亦如之国朝初承眀制各省置廵盐御史后定为盐政由特㫖简充其由都察院奏差者亦以盐政名之各省以督抚兼管者皆因地制冝永为恒式焉都转运盐使司运使长芦山东河东两淮两广各一人盐道两浙福建陕西四川云南各一人其余各直省行销地官盐法多由驻札省城守廵道兼理掌督察场民之生计与商之行息而平其盐价水陆挽运必计其道里时其徃来平其贵贱俾商无滞引民免澹食以聴扵盐政及兼理盐政之督抚焉国初定两浙福建运使各一人康熈四十九年改两浙运使为驿盐道雍正四年改福建运使为盐法道分司运同长芦山东河东两广各一人运副两浙一人运判长芦二人山东两浙各一人两淮三人运同运副运判掌分司产盐之地而纠察之辅运使盐道以分治其事长芦分司天津运同蓟永运判各治场四沧州运判治场二山东分司濵乐运同胶莱运判各治场五两淮分司泰州运判治场十有一通州运判治场九海州运判治场三河东中分司运同治山西觧州安邑县盐池一场三两浙分司宁绍运副治场二十嘉松运判治场十有二广东分司惠潮汀贑运同治场十有三国初定两淮两浙长芦河东山东两广运同各一人副使一人两淮运判四人两浙长芦山东河东运判各一人康熈十六年裁各盐运同副使十七年复设长芦山东两浙盐运同知各一人两浙副使一人三十八年裁两淮运判一人四十三年裁两浙运同雍正三年増设河东两广运同各一人监掣同知两淮二人盐课提举司提举云南三人监掣同知掌掣盐之政令盐课提举司提举分辖盐井之政职掌与运司所属分司同国初定云南提举司三人广东提举司一人云南广东吏目各一人康熈三十二年裁广东提举一人吏目并裁盐课司大使长芦山东各十人河东三人两淮二十三人两浙三十二人陕西一人广东十三人四川七人云南九人掌盐塲及池井之务凢直省有沿海及有池之地聴民辟地为场置灶开畦为盐而授之商或官出帑收盐授之商而行之以盐课大使掌其池场之政令与场地之徴收其有井者分掌其政令皆治其交易审其权衡而平凖之日稽其所出之数以杜私贩之源国初设大使之軄酌场地池井之多寡而为之额嗣后因时分併増设如今额焉盐引批验所大使长芦山东两淮各二人两浙四人两广一人库大使长芦山东河东两淮两浙福建两广四川云南各一人经歴长芦山东河东两淮两浙两广各一人知事长芦河东两淮两广各一人廵检两淮二人批验所大使掌批验盐引之出入库仓大使掌盐课之收纳而监理其仓库经歴知事掌稽核文书廵检掌廵察盐场员额康熈以来陆续定设因其事之繁简而置员其缺者则以运副运判及课大使兼理其事焉歴代建置三代周礼天官盐人掌盐之政令以共百事之盐贾公彦疏谓四方盐来盐有数种处置不同谨按周礼有盐人掌盐之致用与后世设官徴课者不同葢周时所建山泽之官皆掌其政令之厉禁而非以征𣙜取财故盐课之官为周时所未有然曰掌其政令以共百事则所以规度处置之者必有其法制焉而非仅若醯人醢人軄司烹饪者比矣故附着之以眀盐政设官之縁起管子海王之国谨正盐筴十口之家十人食盐百口之家百人食盐终月大男食盐五升少半大女食盐三升少半吾子食盐二升少半盐百升而釡令盐之重升加分强釡五十也升加一强釡百也升加二强釡二百也钟二千十钟二万百钟二十万千钟二百万万乗之国人数开口千万也禺筴之商日二百万又曰齐有渠展之盐请伐菹薪煑水为盐正而积之十月始征至扵正月成二万钟春秋左氏传晏子对叔向曰海之盐蜃祈望守之谨按管仲用齐后山海之利始兴盐鐡之征观其论盐虽少男少女所食亦将计之而煮海出盐实由之始其盐官置税则后世以盐事设官者亦肇端扵此而左氏所云祈望之官亦其一也谨附着之以眀相因所自云秦史记平凖书秦赋盐鐡之利二十倍扵古汉兴循而未改谨按秦代盐官无可考而利二十倍见扵史文马端临云史言高祖省赋而复言盐鐡之利仍秦者葢当时封国至多山泽之利在诸侯王国者皆循秦法取之以自丰也汉史记武帝本纪元狩四年置盐鐡官史记平凖书以东郭咸阳孔仅为大农丞领盐鐡事孔仅咸阳言山海天地之藏也皆冝属少府陛下不私以属大农佐赋愿募民自给费因官噐作煮盐官与牢盆敢私铸鐡噐煮盐者釱左趾没入其噐物谨按汉初省赋弛山泽之禁不入扵县官经费故吴王濞得东煑海为盐国以富益至武帝始置盐鐡官领扵大农官与牢盆私煮有禁扵是盐始为官物民不得私其利矣其时郡国有盐官者凢二十四至昭帝时郡国举贤良文学皆愿罢盐鐡官与御史大夫反覆相难卒从而罢之其后旋罢旋复葢不为定其经常之制则牢笼尽取其与废弛不脩弊正相等此武帝盐鐡之官所以为后代常制也册府元龟元帝时尝罢盐鐡官三年而复之后汉书郡国志郡有盐官鐡官者随事广狭置令长及丞本注曰凢郡县出盐多者置盐官主盐税马端临文献通考眀帝时官自鬻盐时谷贵县官用度不足尚书张林请官可自鬻盐帝以林言为然册府元龟后汉光武初建武彭宠为渔阳太守有旧盐鐡官永元十五年复置涿郡故盐鐡官文献通考献帝建安初置使者监卖盐时闗中百姓流入荆州者十余万家企愿思归而无以自业卫觊议以为盐者国家之大宝自䘮乱以来故散冝依旧置使者监卖以其直益市犁牛百姓归者以供给之魏武扵是遣谒者仆射监盐官谨按管仲兴煮盐之政其时已有盐官武帝之置盐鐡官特沿徃制而汉书不详其品秩至后汉郡有盐官鐡官者随事广狭置令长及丞其秩皆如县官则与隋志诸盐池监品秩大畧相当葢如今盐课大使之职也至建安初魏武遣谒者仆射监盐官扵是盐官之上又设监以董之与廵盐之职渐复相近然观卫觊创议以为冝依旧置使是盐官有监固不始扵建安时考眀帝时有官自鬻盐之令则盐官置监意必昉扵其时矣三国杜佑通典魏制九品第六品司盐都尉第八品司盐监丞册府元龟蜀先主㝎益州置盐府校尉晋通典晋官制第六品司盐都尉第八品司盐监丞谨按司盐之职魏始置之晋代循而不改其云都尉葢近扵今都转运盐使监丞则运同运判之类也考汉末魏武以谒者仆射为盐官监而魏晋官秩谒者仆射品在第五意晋代亦必循之而不改欤宋齐梁陈文献通考陈文帝天嘉二年太子中庶子虞荔御史中丞孔奂以国用不足奏立煮海盐税从之北魏魏书食货志河东郡有盐池尝立官司以收税既而罢之延兴末复立盐司孝昌三年长孙稚上表曰盐池天资贿货宻迩京圻昔高祖昇平之年无所乏少犹创置盐官而加之典制非与物竞利恐由利而乱俗也臣輙符司监将尉还率所部依常收税更聴后勅北齐后周文献通考后周文帝置掌盐之政令一曰散盐煮海以成之二曰监盐引池以化之三曰形盐掘地以出之四曰饴盐扵戎以取之凢监盐毎池为之禁百姓取之皆税焉隋隋书百官志盐池置搃监副监丞等员管东西南北面等四监亦各置副监及丞盐池摠监视从六品盐池摠副监视从七品盐池四面监视正八品盐池四面副监盐池摠监丞视从八品盐池四面监丞视从九品谨按隋始置盐池监丞其制以四面监治盐事而摠监统领之葢如盐课大使之领扵运同运判其制相为彷彿而监下有丞则亦知事廵检之类也唐唐书百官志诸盐池监监一人正七品下掌盐功簿帐唐书食货志干元元年盐鐡铸钱使第五琦初变盐法就山海井灶近利之地置监院盐鐡使刘晏以盐利多则州县扰出盐鄊因旧监置吏吴越扬椘盐廪至数千积盐二万余石有涟水湖州越州杭州四场嘉兴海陵盐城新亭临平兰亭永嘉大昌侯官富都十监自淮北置廵院十三曰扬州陈许汴州庐夀白沙淮西甬桥浙西宋州泗州岭南兖郓郑滑宣宗乃择尝更两畿辅望县令者为监院官册府元龟肃宗干元元年司金郎中第五琦为河南等五道度支使创立盐法就山海井灶收𣙜其盐官置吏出粜其旧业户井浮户愿为业者免其杂徭𨽻盐鐡使元和三年七月复以度支安邑觧县两池留后为𣙜盐使先是两池盐务𨽻度支其职视诸道廵院贞元十六年史牟以金部郎中主池务遂奏置使额二十一年盐鐡度支合为一使以杜佑兼领佑遂奏院属度支亦有使名则盐务不合有使号遂与东渭桥给纳使同奏罢之至是判度支裴均以其事益繁遂奏置使焉谨按册府元龟载唐元宗开元元年十一月河中尹姜师度以安邑盐池渐涸师度开拓疏决水道置为盐池公私大收其利左拾遗刘彤请诏盐官收其利遂令将作大匠姜师度户部侍郎强循俱摄御史中丞与诸道按察使检校海内盐鐡之课比令使人勾当葢是时未立𣙜盐之法亦未设盐鐡使故姜师度等特与诸道按察使捡校盐鐡也姜师度为将作大匠强循为户部侍郎其出而检校盐鐡则俱摄御史中丞眀代廵盐以御史充葢昉扵此唐诸道有盐鐡使起扵第五琦设立盐法之后至皇甫鏄又奏设安邑觧县两池𣙜盐使考盐鐡使之职王播以刑部侍郎充裴休以户部侍即充令狐椘以左仆射充当时委任最重故户部侍郎判度支张平叔特请以庙内宰相充闗内河东山剑等道盐鐡使此与今之盐政奉特㫖以部院及内务府官简放而搃其成扵户部其制畧相似也唐制虽以盐鐡名使而所辖非止盐鐡志载盐鐡使裴立休立税茶之法以及诸道盐鐡有应管银山二十五所是也又一使徃徃兼数使之职唐书食货志谓天下财赋铸钱常平转运盐鐡置二使东都畿内河南淮南江东西湖南荆南山南东道以转运使刘晏领之京畿闗内河南剑南山南西道以京兆尹判度支第五琦领之是也李巽王涯卢坦邹公绰崔珙皆为盐鐡转运使则以盐鐡而兼转运包佶为汴东水陆运两税盐鐡使则以盐鐡而兼两税令狐椘以盐鐡兼𣙜茶等使元琇以盐鐡兼𣙜酒等使今运使不兼他官専主鹾务盐道亦不以使名虽与盐鐡使㣲异而实分盐鐡使之职掌今之盐政在眀为廵盐御史职主廵察实董运使之成与唐之盐鐡使职掌虽殊而体制同也唐志载所属十监官及十三廵院官当与今十四分司相近唐志又载两池𣙜盐使以郎官为之専主河东池盐度其职掌当为今之河东运使矣册府元龟开成四年党𦍑叛扰馈运不通供军使请𣙜市河东白池盐供食其白池属河东莭度使昭宗天复元年梁太祖兼领河中莭度使奏嵗贡课盐三千车臣令代领池场请加二千车谨案唐盐鐡使如今之盐政而盐鐡使之职或以朝臣充或兼领扵莭镇如河东河中莭度使之兼领池场是也国朝两浙福建等省以督抚综理盐政葢亦莭镇领𣙜使之制也五季文献通考后唐天成元年勅诸州府合散蚕盐二月内一度俵散依夏税限纳钱晋天福七年勅诸道应有保属州县盐务并令省司差人勾当册府元龟唐开成元年苏州刺史卢商变盐法获利最多盐鐡使以课绩上闻周广顺三年张崇训以觧州刺史充两池盐𣙜使奏寛盐禁谨按后汉时郡国有盐者别立盐官职如令丞至唐末及五季始有以刺史管盐事者其时刺史即今之郡守国朝䑓湾盐场以知府管理职掌同盐法道其制亦相彷也宋宋史职官志提举茶盐司掌摘山煮海之利以佐国用皆有钞法视其嵗额之登损以诏赏罸凢给之不如期鬻之不如式与州县之不加恤者皆劾以闻政和改元诏江淮荆浙六路共置一员既而诸路皆置中兴后通置提举常平茶盐司绍兴五年户部侍郎王鈇言常平之设科条实繁其利不一岂一主管官能胜其任乃诏诸路提举茶盐官改充提举常平茶盐公事如四川无茶盐去处仍以提刑兼充茶盐司置官提举本以给卖钞引通商阜财时诣所部州县廵歴觉察禁止私贩按劾不法其属有干办官既与常平合一遂并行两司之事焉提举制置觧盐司掌盐泽之禁令使民入粟塞下予钞给盐以足民用而实边偹凢盐价高下及文钞出纳多寡之数皆掌之文献通考政和改元诏江淮荆浙六路共置茶盐提举一员宣和三年诏河北京东路推行新法钞盐可添置提举官一员此提举茶盐之所始也既而诸路皆置建炎四年诏逐路提刑司茶盐司并依旧分东西路绍兴二年诏荆湖北路复置提举茶盐司四年诏广西茶盐司官吏并罢其軄事委漕臣五年诏诸路提举常平併入茶盐司仍以提举常平茶盐等公事为名九年置经制司东南以茶盐司兼领谨按宋志谓发运使兼制茶盐泉宝之政通考谓宋茶盐事旧𨽻彂运司元丰间或以转运使兼提举或以提举常平官兼领陈傅良亦谓国初盐筴只聴州县给卖嵗以所入课利申省而转运司其赢以佐一路之费至崇宁三年始别差官提举茶盐绍兴八年以程迈充经制发运使迈上䟽以租庸常平盐鐡鼓铸皆分扵诸司而总扵户部发运使无所用之是则宋代盐法自设提举茶盐司之后其职即有専属不复统扵诸路监司矣至通考谓二广之盐皆属扵漕司绍兴八年诏广东两漕司鬻盐以其息什四为州用则漕司亦与茶盐司并辖其政又通考载熈宁五年卢秉提㸃两浙刑狱仍専提举盐事宋志载建炎四年淮南东路罢提刑令提举茶盐官兼领然则提刑与茶盐提举二职又徃徃相通葢其时严捕盗贩刑禁苛酷盐官之职即刑官之职故𣙜盐或以提刑掌之也搃而论之宋代经制不定更改甚多一𣙜盐之使或领扵转运或领扵提刑或领扵提举常平又或罢漕宪提举而以茶盐司兼领之变迁纷出迄无常制以视我朝之设官综理大小相维较然书一者相去葢霄壌矣至宋之茶盐提举与今之盐课提举异盐课提举即运同运判之軄而宋之茶盐提举则今运使盐道之职也文献通考元祐元年户部及陕西制置觧盐司议延庆渭原环镇戎保安徳顺等八州皆禁𣙜官自鬻以万五千五百席为额商旅入纳扵八州军折博务算给交引一如范祥旧法其出卖到盐钱以给转运司籴卖从之谨按唐有诸道盐鐡使惟扵两池则専设𣙜盐使宋有诸道提举盐司惟扵两池则専设提举觧盐司吕祖谦谓当时南方之盐全在海北方全在觧池南方之盐管得其人则其害少惟北方觧池之盐有契丹西夏之盐尝相叅错夺觧池之利又沈括笔谈谓觧州盐泽方百二十里其北有尧捎水一谓之巫咸河大卤之水不得甘泉和之不能成盐惟巫咸入水则盐不复结故人谓之无盐河为盐泽之患筑大堤以防之甚扵偹冦盗据此诸説则觧盐较诸道利溥而弊多故条令极烦非専立盐司不足以任其职也至祖谦谓觧池之盐朝廷専使以领之其实宋之觧盐司即本扵唐之两池𣙜盐使均因地以立制尔我朝设河东盐政其措置池盐立法详偹初不异扵东南煮海之盐葢规制益为精详矣辽辽史百官志五京诸使职名某京某使王崇重熈中为上京盐鐡使王圻续文献通考辽南面官上司有盐鐡使司金金史百官志山东盐使司与宝坻沧觧辽东西京北京凢七司使一员正五品他司皆同副使二员正六品判官三员正七品掌干盐利以佐国用管勾二十二员正九品掌分管诸场发卖收纳恢办之事同管勾五员都监八员监同各七员知法一员谨按唐之盐鐡使宋之茶盐司虽领鹾政而名兼茶冶与今运盐使司所掌稍有异同至金立盐使司则即今运盐使司之职金制盐使司有副使有判官则即今之运副运判矣管勾二十二员掌分管诸场发卖收纳恢办之事则即今之各场盐课司大使而都监监同知法当即今之经歴知事矣元元史百官志两淮都转运盐使司秩正三品国初两淮内附以提举専掌盐课之事至元十四年始置司扵扬州使二员正三品同知二员正四品副使一员正五品运判二员正六品经歴一员从七品知事一员从八品照磨一员从九品三十年悉罢所辖盐司以其属置场官大徳四年复置批验所扵真州采石等处盐场二十九所场司令一员从七品司丞一员从八品管勾一员从九品办盐各有差批验所毎所提领一员正七品大使一员正八品副使一员正九品掌批验盐引两浙都转运盐使司秩正三品使二员同知二员运判二员经歴知事各一员照磨一员至元十四年置司杭州大徳三年定其产盐之地立场有差仍扵杭州嘉兴绍兴温台等处设检校四所専验盐袋毋过常度盐场三十四所毎所司令一员从七品司丞一员从八品管勾一员从九品福建等处都转运盐使司秩正三品使二员同知二员通判二员经歴知事各一员照磨一员至元十四年始置市舶司领煎盐徴课之事二十四年改立盐运司二十九年罢立提举司大徳四年复为运司九年复罢併入元帅府兼掌之十年复立都提举司至大四年复陞运司径𨽻行省凡置盐场七所毎所司令一员从七品司丞一员从八品管勾一员从九品广东盐课提举司至元十三年始从广州煎办盐课十六年𨽻江西盐鐡茶都转运司二十二年併入宣慰司二十三年置市舶提举司大徳三年改广东盐课提举司提举一员从五品同提举一员从六品盐提举一员从七品盐场十三所毎所司令一员从七品司丞一员从八品管勾一员从九品四川茶盐转运司成都盐井九十五处散在诸郡山中至元二年置兴元四川转运司専掌煎熬办课之事八年罢之十六年复立转运司十八年併入四川宣慰司十九年复立陕西四川转运司统辖诸课程事二十二年置四川茶盐运司秩从三品使一员同知副使运判各一员经歴知事照磨各一员盐场一十二所毎所司令一员从七品司丞一员从八品管勾一员从九品广海盐课提举司至元三十一年置専职盐课秩正四品都提举二员从四品同提举二员从五品副提举二员正六品知事一员提控案牍一员续文献通考大都河间等路山东东路都转运盐使司设官与两淮等处同大都常以户部尚书充使山东以中书以左右部兼使俱颁分符印廵行郡邑以防私盐之弊大都河间二十二所设官与前同山东东路盐场一十九所设官与前同河东陕西等处盐司所属觧盐场管勾一员正九品同管勾一员从九品河东等处觧盐提领所正提领一员从八品副提领一员从九品安邑等处觧盐管民提领所正提领设官同前检校批验所至正二年中书省讲䆒盐法奏准扵杭州嘉兴绍兴温台四处各置检校批验所直𨽻运司専掌批验盐商引冐均平袋法称盘等事毎所置检校批验官一人相副官一人谨按元百官志载两淮两浙福建三都转运盐使司广东盐课提举司四川茶盐转运司广海盐课提举司凡六而元食货志及续文献通考又载大都河间山东陕西诸运司百官志乃不载不知罢扵何年也又考金史百官志有运副运判而无运同知元百官志载同知二员为今运同之所昉也又考元食货志载御史䑓准陕西䑓偹咨监察御史建言近䝉委廵歴奉元东道至元元年各州县户口额办盐课又载福建山东俵卖食盐病民为甚行省监察御史亷访司与该有司冝同训䆒又载御史䑓准江南诸道行御史䑓偹咨监察御史建言广东道盐额凡此皆以诸道行䑓御史兼理盐法与眀制廵盐御史相近眀以御史廵盐即元食货志所云委廵也虽元之行䑓统一道之事盐法非其専掌而寔为眀廵盐御史所自始今各省盐政多以部院官充或仍由都察院奏𣲖虽沿眀制寔则开扵元也至扵金史运副运判之下即为管勾管勾之下又有同管勾都监等官管勾分司诸场则为今之盐课大使可知元扵各场司令之下又有司丞司丞之下乃为管勾则元之司令如今盐课大使而管勾秩又较卑矣眀眀史职官志都转运盐使司都转运使一人同知一人副使一人判官无定员其属经歴一人知事一人库大使副使各一人所辖各场盐课司大使副使各盐仓大使副使各批验所大使副使并一人都转运使掌盐盬之事同知副判分司之都转运盐使司凢六曰两淮曰两浙曰长芦曰河东曰山东曰福建分司十四泰州淮安通州𨽻两淮嘉兴松江宁绍温台𨽻两浙沧州青州𨽻长芦胶莱濵乐𨽻山东觧盐东场西场中场𨽻河东分副使若副判莅之督各场仓盐课司以摠扵都转运使以奉廵盐御史或盐法道臣之政令盐课提举司提举一人同提举一人副提举无㝎员其属吏目一人库大使副使并一人所辖各盐仓大使副使各场各井盐课司大使副使并一人提举司凢七曰四川曰广东海北曰黒盐井曰白盐井曰安宁曰五井曰察罕诺尔又有辽东煎盐提举司其职掌皆如都转运司眀初置都转运司扵两淮吴元年置两浙都转运司扵杭州定都转运使秩正三品设同知副使运判经歴知事照磨纲官盐场设司令司丞百夫长洪武二年置长芦河东二都转运司及广东海北盐课提举司寻又置山东福建二都转运司三年又扵陕西察罕诺尔之地置盐课提举司后渐増置各处建文中改广东提举为都转运司永乐初复故十四年初命御史廵盐景泰三年罢长芦两淮廵盐御史令抚按官兼理已复遣御史其无御史者分按察司理之又洪武中扵四川置茶盐都转运司纳奚白渡二盐马司后并革又有顺龙盐马司亦革批验所大使一人副使一人掌验茶盐引续文献通考太祖丙午年初置都转运盐使司扵两淮吴元年置扵两浙洪武二年置扵河东陕西河间长芦福建五年置四川纳奚白渡二盐马司及四川茶盐都转运司又眀年革茶盐都转运可十三年定都转运使正四品后改从三品盐课提举司国初已渐増设建文中改广东盐课司为都转运盐使司又有煎盐提举司制如府谨按盐盬之兴乃天地自然之利而为民生日用所必需其经制而摄理之扵以通商惠民而上供国家之课则在扵立法用人之善自盐絺致贡见扵夏书成周有山泽之赋有商贾之阜货通财虽不専为盐设而盐寔在其中至汉兴盐鐡置官唐多设盐鐡之使惟刘晏为最善其上盐法轻重之冝立常平盐法轻税减价而盐课遂以日増其立法差善宋代盐官或以监司兼管或特设提举而转兼监司之事累朝迭有更改而盐法迄无㝎制眀始立都转运使盐道盐提举等官而以廵盐御史统之其弊也委用不得其人重为税额复加之以格外之徴求倚势作威剥商病民穷村逺壌至有经月不得盐食者私贩之禁既重民或紏徒挺械冐禁取利盗刦纵横肆无忌畏而官亦无以禁止之葢至扵商民俱困而国家亦不得收其利矣我朝正定盐法建官综理各场大使専掌政令分辖扵运司运判摠属扵运盐使盐法道而以盐政受其成至盐政之差不専出扵御史或由特简部院及内务府官员兼充或定制以督抚兼理因地制冝纲维整肃复以时㑹计其奏课酌剂其价值之重轻与夫盐法之冝更革者奏闻裁定所以制海场池井之冝以资生计扵编氓者规制靡不详偹皇上爱民䘏商同仁普利苟所司有朘商自肥者立䋲之以法以故羣商鼓舞享豊盈优渥之泽扵无穷葢法意精良洵非前代所可㡬及也钦定厯代职官表卷六十一钦定历代职官表卷六十二钦定四库全书钦定厯代职官表卷六十二闗税各差表闗税各差国朝官制闗税各监督京师崇文门正监督一人副监督一人左翼右翼各一人直𨽻天津闗一人通州二人山海闗一人张家口杀虎口各一人潘桃口一人龙泉紫荆竒峯五虎固闗白石倒马茨沟挿箭岭马水口各一人三座塔八沟乌兰哈达各一人奉天牛马税一人中江一人山西武元城一人归化城一人山东临清闗一人江南海闗一人浒墅闗一人淮安宿迁闗一人扬闗一人龙江西新闗一人凤阳闗一人芜湖闗一人江西九江闗一人赣闗一人福建海闗一人闽安闗一人浙江海闗一人南北新闗一人湖北武昌厰一人荆闗一人湖南辰闗一人四川䕫闗一人打箭鑪一人广东海闗一人太平闗一人广西梧厰浔厰各一人掌于水陆冲会之地设官置吏颁其治禁以安行旅以通财贿爰系之税以便诇几以佐国家经费凡𣙜百货者为户部分司𣙜竹木及船钞者为工部分司必行商大贾挟赀货殖以牟利者乃讥而征之物有精麤直有贵贱利有厚薄各按其时地以定应征之数遵部颁科条刋示木榜俾商贾咸知而吏不能欺其有藏匿姦匪私冒越渡及漏应税之物者俱论如法监督以一嵗报满则条析经征之数具疏专达其𨽻督抚总理者嵗周疏报亦如之皆以册达部部受其要而会之定其殿最以闻初制闗税各差皆以户工二部司员充之寻改差六部司员又改归地方官管理嗣后随时斟酌改定或特简京员或由部院司员抡选引见除授或归督抚总理或以将军织造盐政兼理京差由部疏请或更代或留任候㫖遵行由督抚等兼管者期满奏明接管皆因地制宜永为恒式焉厯代建置三代周礼天官大宰以九赋敛财贿七曰闗市之赋贾公彦疏谓闗上以货出入有税物市若泉府㕓布总布之等亦有税物周礼地官司闗上士二人中士四人府二人史四人胥八人徒八十人每闗下士一人府一人史二人徒四人掌国货之节以聨门市司货贿之出入者掌其治禁与其征㕓凡货不出于闗者举其货罚其人凡所达货贿者则以节传之国凶札则无闗门之征犹几凡四方之宾客敂闗则为之告有外内之送令则以节传出之国语周语周之秩官有曰敌国宾至闗尹以告谨案贾公彦周礼疏以闗尹即司闗然司闗掌国货之节而闗尹祗主宾客则其职有繁简之殊颜师古汉书注以闗尹即闗吏盖毎闗有下士闗尹乃下士之职也周礼地官司市下大夫二人上士四人中士八人下士十有六人府四人史八人胥十有二人徒百有二十人掌市之治教政刑量度禁令凡治市之货贿六畜珍异亡者使有利者使阜害者使亡靡者使微㕓人中士二人下士四人府二人史四人胥二人徒二十人掌敛布絘布总布质布罚布㕓布而入于泉府谨案门闗之制首见于周礼司闗国货有节出入有司治禁有掌不出于闗者有罚正与今日闗税之政相仿其属之于地官则如今各直省监督之受成于户部矣至于九赋敛财贿七曰闗市之赋实以大宰掌之则如今崇文门正监督之必以大臣简充诚慎重其职掌也直省各闗治闗而不治市其市贾牙税皆以守土之官领之唯京师左右翼监督则八旗田房騐契钤印及牲畜之陈于衢市者皆要其成焉其制亦以大臣简充是兼有周家司市㕓人之职于大宰闗市之赋尤相合也考厯代司市市令之制官秩本微如今顺天府通判之专管牙税颇为近之故既着于顺天府篇而监督职掌所系亦复相似因并系之于表且互证其説焉江永周礼疑义举要㕓人所掌质布盖偿质剂之布也古未有纸大劵小劵当以帛为之交易以给买者而卖者亦藏其半质剂盖官作之其上当有符印是以量取卖买之泉以偿其费犹后世契纸有钱也恵士竒礼説司闗掌国货之节以聨门市其法管子行之于齐征于闗者勿征于市征于市者勿征于闗此司闗聨门市之法也自外入者征于闗闗移之门门移之市所谓征于闗者勿征于市也自内出者征于市市移之门门移之闗所谓征于市者勿征于闗也若自内而不由于市自外而不出于闗然后举而罚之谨案两翼监督有田房契尾之税今考江永周礼説则契尾之税亦本于㕓人之质布盖质剂之交易不可不领之于官与夫司市法六畜则正衢路牲畜有税之类皆因事制宜昭信定业而惠商裕民之意寓其中矣又考周礼地官丱人掌金玉钖石之地而为之厉禁以守之后世金官铁官坑冶诸使并沿其制我朝矿课领于有司以时开闭不设专官亦不列于闗税之课盖物土宜而寛民力逈非前代所能及矣秦汉书百官公卿表闗都尉秦官汉汉书武帝纪太初四年徙𢎞农都尉治武闗税出入者以给闗吏卒食史记义纵传寗成家居上拜成为闗都尉汉书张敞传出为函谷闗都尉汉书百官公卿表京兆尹属官有长安市令丞后汉书光武纪建武九年省闗都尉十九年复置函谷闗都尉后汉书阴识传封阴乡侯以为闗都尉镇函谷刘昭后汉书志注汉官曰市长一人秩四百石丞一人二百石谨案前汉都长安所置闗津以函谷闗为重地太初始设闗税以后尤重都尉之选自张敞而外见于汉书者霍光以丞相田千秋弟为闗都尉黄霸子赏嗣侯爵为闗都尉与夫何恢翟宣并系世臣子弟后汉阴识以勲戚通侯出典斯职厥制尤重今崇文门监督特简大臣典司其事实与古制相符至洛阳市令虽品秩卑小不与今之左右翼相近而职事相同故节取而列于篇中至汉初令贾人不得乘车衣丝重租税以困辱之诚所以敦本抑末劝民为农也其后至武帝元光六年初筭商贾则商贾车船有税矣元符四年初筭缗钱则凡有缗钱者皆税矣至于告缗徧天下虽不为商贾者胥被其害而闗税之重取横敛有不待言者此汉代之粃政非复立闗置𣙜之本意也三国唐六典注后汉河南尹属官有洛阳市长丞魏因之晋晋书职官志侍御史有十三曺江左置库曺掌厩牧牛马市租谨案晋以侍御史掌襍税后世设巡闗御史实昉于此盖以御史职司风宪可以讥察非常平均出入故慎重其选也然京员奉使𣙜闗诚得恪守恒制委任得人则裕商便民之政足与守土之规相㕘并举而如期更代较若画一亦于考成之法有禆岂必专使御史崇其虚名哉明代专重御史尚空言而不求实效寖成党援即出使一端可见乃晋氏已肇其端㕘考古今知未足为常制也郑樵通志诸市署东晋则丹阳尹管之马端临文献通考税契始于东晋宋齐梁陈宋书百官志库曺掌廐牧牛马市租唐六典注宋齐诸市署𨽻丹阳尹梁始𨽻大府陈因之杜佑通典自东晋至陈西有石头津东有方山津各置津主一人赋曺一人直水一人以检察禁物及亡叛者荻炭鱼薪之类出津者并十分税一以入官淮水北有大市自余小市十余所备置官司文献通考晋自过江至于梁陈凡货卖奴婢马牛田宅有文劵率钱一万输估四百入官卖者三百买者一百无文劵者随物所堪亦百分收四名为散估厯宋齐梁陈如此以为常以人竞商贩不为田业故使均输欲为惩励虽以此为词其实利在侵削谨案商税之设于稽查征𣙜之中寓崇本抑末之意不使田作之民专输赋税诚所以剂食货之平也然必行商大贾挟重资以牟利者始在税征之列至于寻常货卖民生日用之资乃无论其文劵之有无而概从而征之此江左茍且一切之弊政宜其见讥于前志也北魏魏书官氏志京邑市令从五品中文献通考后魏明帝孝昌二年税市入者人一钱其店舍又为五等收税有差北齐通典北齐黄门侍郎颜之推奏请立闗市邸店之务开府邓长颙赞成之册府元龟北齐司州牧领东西市署令丞后周唐六典后周司市下大夫一人文献通考后周闵帝初除市门税及宣帝即位复兴入市之税每人一钱隋隋书百官志闗置令丞官属立三等之差唐六典炀帝二年改市令𨽻太府寺京师东市曰都会西市曰利人东都东市曰丰都南市曰大同北市曰通逺隋书百官志司农寺属官京市有肆长四十人唐唐六典闗令一人从八品上丞二人从九品上録事一人府二人史四人典事六人津吏八人中闗令一人正九品下丞一人从九品下録事一人府一人史二人典事四人津吏六人下闗令一人从九品下府一人史二人典事二人津吏四人两京诸市署各令一人从六品上掌百族交易之事丞为之贰新唐书百官志市署有録事一人府三人史七人典事三人掌固三人新唐书食货志徳宗时赵赞请诸道津会置吏阅商贾钱毎缗税二十竹木茶漆税十之一以赡常平本钱帝纳其䇿文献通考文宗太和七年御史台奏太和三年赦文天下除两税外不得妄有科配其擅加襍𣙜率一切宜停令御史台严加察访者伏见岭南道擅置竹綀场税法至重害人颇深自太和三年赦文旬月之内或以督察不严或以长吏更改依前却置重困齐人伏望今后科配襍𣙜等有出使郎官御史令严加访察茍有此色本判官重加惩责从之开成二年武宁军节度使薛元赏奏泗口税场应是经过衣冠商客金银羊马斛斗见钱茶盐绫绢等一物已上并税今请停絶勅㫖从之谨案唐代襍税繁多诸使并出如租庸两税户口盐铁𣙜酤诸名史不絶书而闗津之税则唯有闗令津吏诸末职分𨽻于各州县而无专使之官然观赵赞请于津会置吏税缗钱及竹木茶漆以赡常平本钱则未免苛碎烦扰甚至赦文停止而诸道转设为至重之税法若泗口税埸则金银见钱有税一物以上有税盖由法制不定责成不专故官吏得以乘间妄取而实无补于军国之费也文献通考唐有市舶使代宗广徳元年有广州市舶使谨案市舶使徴稽蕃货为海闗征税之所自始五季孙逢吉职官分纪梁开平元年以潼闗𨽻陜州乃置潼闗军使又改虎牢闗为军仍置使五代会要周显徳五年敕诸道州府应有商贾与贩牛畜者不计黄牛水牛凡经过处并不得抽税如是货卖处祇仰据卖价毎一千抽税钱三十不得别有邀难宋宋史职官志盐铁使掌天下山泽之货贿闗市河渠军器之事以资邦国之用分掌七案三曰商税案王应麟玉海干徳三年八月辛酉置𣙜货务京师及建安汉阳蕲口并置职官分纪国朝旧有𣙜易库因置使宋史职官志监当官掌茶盐酒税埸务征输诸州军随事置官文献通考开寳四年平广南以同知广州潘美尹宗珂并兼市舶使咸平二年令杭州明州各置市舶聴蕃官从便市舶使多州郡兼领元丰中始令转运使兼提举而州郡不复预后专置提举而转运使亦不复预矣宋史职官志提举市舶司掌蕃货海舶征𣙜贸易之事以来逺人以通逺物谨案宋闗市之税内则掌于盐铁使外则领于各州郡而属于转运使其后亦复专设提举之官其京师𣙜货务自开宝时始设而州军随事立监当官盖闗税之职至宋始备与今制亦大畧相脗合云文献通考太祖建隆元年诏所在不得苛留行旅赍装非有货币当算者无得发箧搜索又诏榜商税则例于务门无得擅改更增损及创收李焘续资治通鑑长编淳化二年诏除商旅货币外其贩夫贩妇细碎交易不得收其算常税名物令有司条析揭榜颁行天下谨案今各闗务刋刻木榜掲应税物值之数而省其竒零使商民周知而吏不得为奸盖实昉于宋制也文献通考李重进平以宣徽北院使知扬州枢宻直学士杜韡监州税止斋陈氏曰以朝臣监州税始于此然未以此置官也诸州监当分差使臣自太宗始雍熙三年始着于令监当使臣京朝官并三年替仍委知州通判提举之遂为定员玉海仁宗时诏埸务嵗课倍增者乃增使臣一员监临又诏取一嵗中数为额后虽羡益弗增陈傅良止斋集艺祖开基首定商税则例自后累朝守为家法凡州县小可商税不敢专擅创取动輙奏禀三司取㫖行下至淳化三年令诸州县有税以端拱元年至淳化元年收到课利最多钱数立为租额比校科罚盖商税额比校自此始熙宁三年中书奏自来埸务课利增亏并自本州保明三司立定新额始牒转运司令本处趂办往复动经年嵗虚有留滞莫若令本州自此立定祖额比较有㫖从之本州比校自此始商税轻重皆出官吏之意有增而无减矣政和间漕臣申奏于则例外增收一分税钱而一分增收税钱窠名自此始绍兴二年令诸路转运使量度收税𦂳慢增添税额三分或五分而三五分增收税钱窠名自此始谨案遣朝臣监督各路闗税始于宋初削平藩镇之日盖自唐以来诸藩镇专有一方重敛侵掠无复经常之制故以朝臣往监经纪其事其后遂为定制而三年则有更替增课则更添置使臣嗣后始一归于转运使而以州县官监当提举盖犹今直省各闗或专遣司员或由督抚将军织造盐政总理而委道府各属官监收之制也商税之有额昉于淳化间三司取定之租额至熙宁间则令本州各自为额而税以渐增自后有添取一分至三五分窠名而征𣙜繁重是虽有定额之名而加征不啻倍蓰以视我朝各闗征税设为一定之额永垂恒制不得擅有增益者相去盖霄壤矣文献通考熙宁七年诏减国门税数十种钱不满三十者蠲之其先外城二十门皆责以课息近止令随其闲要分等以捡捕获失之数元祐元年户部请在京商税院酌取元丰八年钱数以为新额自明年始谨案宋时国门征税属于在京商税院而统于户部故额设之増减由户部奏定其制与今稍异也辽辽史食货志征商之法自太祖置羊城于炭山北起𣙜务以通诸道市易太宗得燕置南京城北有市百物山峙命有司治其征余四京及它州县货产懋迁之地置亦如之雄州高昌渤海亦立互市以通南宋西北诸部高丽之货圣宗干亨间燕京留守司请弛居庸闗税以通山西籴易二十三年振武军及保州并置𣙜埸辽史百官志南面财赋官有某州钱帛都㸃检金金史百官志𣙜货务使从六品副使从七品掌发卖给随路香茶盐钞引提举南京𣙜货司提举从五品同提举从六品勾当官三员正九品提举南京路𣙜货事从六品中都都商税务司使一员正八品副使一员正九品掌从实办课以佐国用都监一员从九品掌签署文簿巡察匿税潼闗二使兼讥察官正七品掌闗禁讥察奸伪管钥启闭副讥察正九品掌任使之事居庸闗紫荆闗通㑹闗㑹安闗及他闗皆设使从七品金史食货志明昌元年正月制尚书省定院务课商税额泰和七年制院务课令运使差官监𣙜谨案金制税务之官较为详备如居庸紫荆诸闗皆为今日经制实由金昉也其时商税有成额由尚书省审定盖𨽻于户部而行于提举各官大定明昌之间俗臻富庶亦其规制商民均有得宜者耳院务课令运司差官监𣙜正与今之督抚委员监收闗税者相似盖与宋制相仿彿也元元史百官志大都宣课提举司掌诸色课程併领京城各市提举二员从五品同提举一员从六品副提举一员从七品提控案牍一员司吏六人世祖至元十九年併大都旧城两税务为大都税课提举司至武宗至大元年改宣课提举司抽分埸提领所凡十处曰紫虚车西口曰海州新坝曰北沙大仓曰安河桃源曰太湖东西口曰时堡兴化曰高邮保应曰汶湖等处曰云山白水曰安东州每所各设提领一员同提领一员副提领一员常湖等处茶园都提举司秩正四品达鲁噶齐一员提举一员俱从五品同提举一员从六品副提举一员从七品提控案牍一员都目一员提领所毎所各设正同副提领各一员俱受宣徽院札付明明史食货志闗市之征官司有都税有宣课有司有局有分司有抽分司埸司抽分在南京者曰龙江大胜港在北京者曰通州白河卢沟通积广积在外者曰真定杭州荆州太平兰州广宁河北止盐山县宣徳四年委御史户部锦衣衞兵马司官各一于城门察收舟船纳钞钞闗之设自此始于是有漷县济宁徐州淮安扬州上新河浒墅九江金沙洲临清北新诸钞闗量舟大小修广而差其额谓之船料不税其货惟临清北新则兼收货税各差御史及户部主事监收正统九年复设甘省税课司成化七年增置芜湖荆州杭州三处工部官初抽分竹木止取钞其后易以银寻遣御史𣙜税隆庆二年始给钞闗主事闗防敕书明史职官志监察御史巡闗宣徳四年设立钞闗御史至正统十年始遣主事王圻续文献通考工部通州白河抽分竹木局大使各一人副使一人卢沟桥抽分竹木局大使一人副三人大通闗提举一人凡抽分征诸商率三十分取十五取六取五取四取三取二取一凡七等明史职官志市舶司提举一人副提举二人其属吏目一人掌海外诸蕃朝贡市易之事禁通蕃征私货平交易洪武七年罢福建广东浙江三提举司永乐元年复置寻命内臣提督之嘉靖元年罢福建浙江二司惟存广东市舶司税课司大使一人典税事明初改在京官店为宣课司府州县官店为通课司后通课司为税课司谨案明代置钞闗御史专税诸闗船料其兼税货物则以御史及户部主事兼理之而竹木税务则属于工部主事其他税课河泊之领于州县者与今制畧同惟御史巡闗我朝始从裁去盖各省闗𣙜既由督抚委员监收报其成于部院而户工两部及内务府司员分任要地责成严重至崇文门两翼监督毎嵗奏请并以大臣特㫖简放所以慎重闗政者甚至诚无待于别差御史徒滋纷扰也考厯代闗制至宋始详而其为弊亦复不一文献通考称其贪吏苛取私立税埸其弊已有不胜言者至于明代中叶以后各闗津多设无名税课其尤弊者凡诸市舶店税及门闗税务多遣中官主之侵渔百计凌轹官吏剥削商民至于採办开矿之使纷纭四出则宇内胥被其毒姦民望风希幸纳贿中官輙授以指挥札记任为爪牙穷乡僻壌皆私立土商名目米盐鸡犬箆取无遗甚至数激民变亦复庇而不问其所得财贿尽以饱权阉之溪壑而昔人通商裕国之经制荡焉无存矣我朝釐正闗𣙜寛政频施前代无名之繁赋芟除殆尽其治于有司者既定经常之额嵗终会计与田赋彚疏以闻而门闗重地督以重臣涖以封疆大吏闗津则有亲填循环稽考之簿海舶则有贸易外洋之照内江内河之经厯辽逺者皆给之照以辨姦良所以体恤商贾杜絶姦欺者规制至为详悉盖利用通财尽革往代无艺之征而垂亿万年永乆之制洵非成周以后所得而比隆者矣钦定厯代职官表卷六十二钦定历代职官表卷六十三钦定四库全书钦定厯代职官表卷六十三各处驻札大臣表各处驻札大臣国朝官制喀尔喀军营定边左副将军一人乌里雅苏台叅賛大臣一人科布多叅賛大臣一人掌喀尔喀四部之军政凡四部㑹盟叅賛大臣间嵗分往㑹覈稽其边防军实之事统听左副将军裁决具疏以闻阿尔㤗乌里洋海散秩大臣二人副都统一人总管四人佐领二十七人骁骑校二十七人库伦办事大臣一人司员一人掌鄂罗斯之往来明其禁令司员掌库伦贸易诸务稽察奸宄平其争讼谨案干隆四十九年正月奉㫖増𣲖大臣二人同办库伦事务系出特简不在定制之内故不列为额缺分驻恰克图办事司员一人掌鄂罗斯贸易诸务听节制于库伦大臣绥逺城将军一人协领五人佐领二十人防御二十人骁骑校二十人兼管归化城土黙特归化城土黙特副都统一人叅领十人佐领四十九人掌归化城土黙特之军政以时巡閲边防编审户册右卫城守尉一人防御四人骁骑校四人游牧察哈尔都统一人副都统一人八旗游牧满洲理事官九人八旗䝉古理事官八人䕶理都统闗防笔帖式二人䕶理军站印务笔帖式一人八旗总管八人叅领八人副叅领八人佐领一百一十一人骁骑校一百一十七人䕶军校一百一十七人捕盗六品官三人掌察哈尔之军政东西各分四旗西四旗在山西多伦诺尔境东四旗则热河道所属境也西宁办事大臣一人司员一人笔帖式三人掌西宁之军政凡青海三十六旗之㑹盟一如喀尔喀四部之制间嵗举行听简命大臣裁决具疏以闻西藏办事大臣二人司员一人笔帖式一人掌西藏之政令凡噶卜伦代贲第巴堪布皆属焉有事则与达赖喇嘛定其赏罚由特㫖简派三年更代歴代建置谨案三代以上疆域止于九州荒服以外听其去来声教所及仅通朝贡而已三代以下渐事边防其闗塞重镇多在西北然不过云中朔方诸地列戍控扼即张家口归化城外已为瓯脱若喀尔喀青海西藏则皆视为絶域岂复能建官分职以镇其土地驭其人民哉载稽前史汉武帝时始开河西四郡通道玉门于是置䕶羗校尉其幽并以外则不能踰越长城也光武而后始置䕶匈奴中郎将沿及魏晋仍而不改亦皆局促塞下未遑逺驭唐太宗平突厥西北诸蕃稍稍内属即其部落别置州县其大者为都督府以其首领为都督刺史皆得世袭所谓羁縻州也至宋而北阻于辽西阻于夏禹迹所经且多为异域长城以外更不待言矣唯元太祖起自和林尽取漠南山北诸地世祖又定吐蕃各置中书行省及宣慰等使比于诸路称为极盛至明而北弃大宁西失河套虽仅仅较胜于宋而狭隘抑亦太甚焉我国朝声教旁通无逺弗届蒙古北部喀尔喀三汗同时纳贡厥后朔漠荡平庇我宇下与漠南诸部相等承平以来懐柔益逺北踰瀚海西絶羗荒西藏青海诸地并入版图诸部君长稽首偕来画疆置吏有如内地于是统之以重臣监之以分司内外相维大小咸秩凡诸部族莫不自幸为躬游圣世循职典属伏考喀尔喀诸部于汉为单于故壤于唐为突厥其后为回纥于元为漠北诸部西宁所属即汉以来之西海浑𦍑诸地西藏即吐蕃地归化城察哈尔即古云中定襄以北地谨详稽前代职官择其稍近今制者条其梗概具列如左其互市诸司置于縁边诸境与今库伦恰克图诸官所掌相类者并附着于篇三代秦汉后汉书百官志䕶羌校尉一人比二千石主西羌谨案汉武帝时将军李息郎中令徐自为将兵十万人击平先零始置䕶羌校尉持节统领赵充国传诏举可䕶羌校尉者五府举辛武贤小弟汤赵充国举汤兄临衆是也其属有拥节长史一人司马二人皆六百石先零诸羌在今为青海诸部地是䕶羌校尉固畧如今西宁办事大臣也汉书匈奴列传汉遣长乐卫尉髙昌侯董忠车骑都尉韩昌将骑万六千送单于出朔方鸡鹿塞诏忠等留卫单于助诛不服谨案汉单于旧境自归化城土黙特张家口察哈尔至喀尔喀诸部皆在其内长乐卫尉车骑都尉虽皆典司中禁非边外之职然留卫单于则实如今制之驻札藩部仍带京衔故其官虽不列于表而特録其事以着縁起焉后汉书百官志使匈奴中郎将一人比二千石主䕶南单于置从事二人有事随事増之掾随事为员后汉书南匈奴列传建武二十六年遣中郎将段郴副校尉王郁使南单于南单于遣子入侍令中郎将置安集掾史将弛刑五千人持弓弩随单于所处叅词讼察动静冬复诏单于徙西河美稷因使中郎将段郴及副校尉王郁留西河拥䕶之为设官府从事掾史令西河长史嵗将骑二千弛刑五百人助中郎将䕶卫单于袁宏后汉纪顺帝纪永建五年十一月遣匈奴中郎将讨南匈奴汉安二年匈奴中郎将马实有功于边诏书褒奖赐钱十万西羌之难王畅荐实于执事由是为匈奴中郎将桓帝纪元嘉九年鲜卑乌孙寇边匈奴中郎将张奂击降之灵帝纪建宁六年田晏为鲜卑中郎将与匈奴中郎将臧旻击南单于三道并进武经总要皇甫规为中郎将持节监讨零吾等羌㑹军大疾死者十三四规亲入菴庐巡视将士三军感悦东羌遂使乞降谨案后汉以段郴王郁留西河拥䕶单于此亦沿董忠韩昌之故事然司马彪列其职于百官志且载其属吏盖至是而制乃加详矣至马实张奂田晏等并以匈奴中郎将帅师征讨是有事亦可用为将帅然皆以绥逺为职也后汉书西羌列传建武九年司徒掾班彪上言旧制凉州部置䕶羌校尉持节领䕶理其怨结嵗时循行问所疾苦又数遣使译通动静使塞外羌夷为吏耳目州郡因此可得儆备今宜复如旧以明威防光武从之后汉纪章帝纪元和三年十月西羌寇张掖陇西金城䕶羌校尉傅育击走之顺帝纪永建四年第五访后为南阳太守䕶羌乌桓校尉桓帝纪元嘉二年西戎犯塞䕶羌校尉段颎讨之三年羌寇张掖䕶羌校尉段颎讨之郦道元水经注延熹二年西羌烧当犯塞䕶羌校尉段颎讨之追出塞至积石山斩首而还永元五年贯友代聂尚为䕶羌校尉攻迷唐斩获八百余级湟水又东迳赤城北而东入经戎崃口右合羌水出西南山下迳䕶羌城东故䕶羌校尉治宋田钖论边事疏光武时西戎犯塞班彪请置䕶羌校尉通其货之有无治其人之寃枉塞垣遂安谨案建武以来烧当诸羌常居大小榆谷土地肥美又有西海鱼盐之利縁山濵水易以为非故安集诸羌最为慎重班彪所陈曲尽事理然所云译通动静为吏耳目可得儆备则専以防察为职在当时羣羌叛服不常不得不尔以视圣朝疆理抚绥之制不可同年而语矣后汉书明帝本纪永平八年三月初置度辽将军屯五原曼柏冬十月丙子诏三公募郡国中都官死臯系囚减罪一等诣度辽将军营屯朔方五原之边县耿国列传匈奴奥鞬日逐王比自立为唿韩邪单于欵塞称藩愿扞北虏议者以为不可许国独曰宜如孝宣故事受之帝从其议遂立为南单于又上言宜置度辽将军左右校尉屯五原永平元年卒官显宗追徳国言遂置度辽将军左右校尉谨案续汉百官志明帝初置度辽将军以卫南单于衆新降有二心者后数不安遂为常守然则度辽将军之卫南单于与匈奴中郎将之䕶南单于职畧相近耿秉𫝊建初元年拜度辽将军视事七年匈奴怀其恩信鲜卑𫝊元初六年秋鲜卑入马城塞度辽将军邓训发积射士三千人追击大破之是度辽将军兼主匈奴单于鲜卑诸部之事也与使匈奴中郎将职守全同又考皇甫规𫝊规拜度辽将军至营数月荐张奂自代从之规为使匈奴中郎将张奂𫝊延熹九年夏拜䕶匈奴中郎将以九卿秩督幽并凉三州及度辽乌桓二营则是匈奴中郎将又得兼辖度辽营也盖二职并重而匈奴中郎将秩似更优然考桥元𫝊元为度辽将军假黄钺则位亦特崇与今之驻札大臣大畧相合而宠荣稍踰分矣三国杜佑通典魏第四品诸匈奴䕶羌等校尉谨案唐六典魏黄初二年始置都督诸州军事或领镇戎总夷校尉则校尉乃都督兼衔非如前代之设为专官也又考魏志邓艾领东羌校尉似于䕶羌校尉之外别为一官者华阳国志晋何攀转东羌校尉盖魏晋之间又有此名晋常璩华阳国志晋太康三年更以益梁州为轻车刺史乘𫝊奏事以蜀多羌夷置西夷府以平吴军司马张牧为校尉持节统兵州别立治西夷治蜀各置长史司马李吉甫元和郡县志晋惠帝永宁元年以张轨为刺史持节领䕶羌校尉晋书职官志䕶匈奴羌戎蛮夷越中郎将武帝置四中郎将或领刺史或持节为之宋齐梁陈宋书百官志西戎校尉南齐书百官志䕶西戎校尉䕶羌校尉隋书百官志梁制北凉南秦置西戎校尉南秦凉州置平戎校尉谨案宋齐及梁承魏晋之后官制无大改易其时土宇偏安逺略不及虽官名犹存皆因仍故事而无其实也如北凉南秦等皆系今之内地与今驻札大臣其事迥异故节録史文而不列于表北魏北魏书官氏志䕶匈奴羌戎中郎将䕶羌戎校尉谨案北魏太和中诏羣僚议定百官以四夷中郎将为三品中四夷校尉为三品下至世宗朝皆改为从三品视宋齐之秩稍为优重如太武拜杨难当为䕶西羌校尉孝文拜伏连筹为西戎中郎将亦如今制或以藩部台吉领将军大臣事也北齐后周隋隋书百官志縁边交市监置监副监各一人谨案隋开皇中突厥请縁边置市与中国贸易故置交市监𨽻诸州管辖考自汉时已与单于通市北魏又与库莫奚贸易则设官当不自隋始隋志始着其职耳今库伦恰克图司官掌贸易之政与古之交易监略为相髣而幅所暨境地绵濶则迥非前代之所及矣郑樵通志炀帝时遣侍御史韦节司𨽻从事杜行满使于西国复令闻喜公裴矩于武威张掖间往来以引致之大业中相率来朝者四十余国因置西戎校尉以应接之谨案此西戎校尉盖为西域诸国而设然驻于边境不至西域则畧如今西宁大臣矣唐通典唐永徽中始于边防置四大都䕶府后又加单于都䕶府府置大都䕶一人副一人副都䕶二人长史司马各一人谨案唐㑹要安北单于为大都䕶北庭为中都䕶而新唐书地理志则皆为大都䕶开元四年除郯王为安北大都䕶十五年除忠王为单于大都䕶自后皆以亲王遥领而副大都䕶则兼王府长史主都䕶之政葢即今左副将军及办事大臣之职其属自长史司马而外又有録事叅军事一人功曹叅军事仓曹叅军事户曹叅军事兵曹叅军事法曹叅军事各一人叅军事三人俱见百官志新唐书地理志安北大都䕶府本燕然都䕶府龙朔三年曰瀚海都䕶府总章二年更名开元二年治中受降城十年徙治丰胜二州之境十二年徙治天徳军单于大都䕶府本云中都䕶府龙朔三年置麟徳元年更名车鼻可汗𫝊永徽元年九月八日庚子髙宗遣右骑卫中郎将髙侃伐车鼻可汗擒之献于武徳殿以其衆处郁督军山建新黎州使领其衆置狼山都督府以统之于是突厥尽为封疆臣矣始置单于瀚海二都䕶府单于领狼山云中桑干三都䕶苏农等二十四州瀚海都䕶府领瀚海金㣲新黎等七都督仙萼贺兰等八州即擢酋领为都督刺史龙朔三年二月改燕然为瀚海都䕶府领回纥徙故瀚海都䕶府于古云中城号云中都䕶府碛以北蕃州悉𨽻瀚海南𨽻云中云中者义成公主所居也颉利灭李靖徙突厥羸破三百帐居之以阿史徳氏为之长衆稍盛麟徳元年正月甲子即建言愿以诸王为可汗遥领之帝曰今可汗古单于也乃更云中府为单于大都䕶府以殷王为单于都䕶唐㑹要麟徳元年正月十六日甲子勑改单于大都䕶府以殷王遥领垂拱二年改为镇守使圣厯元年五月六日改为安北都䕶开元二年闰二月五日复置单于都䕶府移安北都䕶于中受降城天寳四载十月单于都䕶府置金河县武经总要入三受降城路自州北九十里入朔州西界又三十里至朔州又三百四十里至单于都䕶府号振武军又西北二十里至东受降城又西二百里安北都䕶府至中受降城谨案唐贞观初铁勒诸部内附置六都督七州各以其首领为都督刺史即故单于台置燕然都䕶府统之其后改燕然都䕶府为瀚海移都䕶府于回纥部落其旧瀚海府移置云中古城改名云中都䕶府至总章初始改瀚海都䕶府为安北都䕶府如鸿胪少卿朔方军副大总管王晙兼安北大都䕶府也以今考之瀚海燕然在今喀尔喀四部境内云中所治即今归化城及察哈尔诸境所云丰胜二州即今归化六㕔兼有蒙古内札萨克诸旗之地也壤地相错以今准古略有可溯故并着于篇新唐书百官志互市监每监监一人从六品下丞一人正八品下掌蕃国交易之事谨案隋以监𨽻四方馆唐𨽻少府贞观六年改交市曰互市监副监曰丞垂拱元年复改曰通市监盖即因隋制而为之也五季宋马端临文献通考北蕃在太祖时虽听縁边市易而未有官署太平兴国二年始令镇易雄霸沧州各置榷务命常叅官与内侍同掌谨案宋以常叅官理縁边榷务即今司员之职疆域虽殊职掌颇合故因隋唐交市监而类及之至必令内侍同掌则其弊滋甚不足论矣辽辽史百官志西南面安抚使司西南面都招讨司西南边大详衮司西南面乌雅招讨司西南路巡察司西南面巡检司西南面伊喇司山北路都部署司金肃军都部署司南王府北王府伊赏王府山金司西南面节制司西南面都统军司山西兵马都统军司西路招讨使司西边大详衮司四蕃都军所夏州管内蕃落使倒塌岭统军司倒塌岭节制使司塌西节度使司塌毋城节度使司谨案辽史兵卫志辽属国可纪者五十有九有事则遣使征兵不从者讨之故北面边防官最为详备第名目猥多史臣不能尽悉今举其可知者节度使司有使有副使同知司马判官掌书记衙官都统军司有使有副使都监都部署司有都部署有副部署都监判官都指挥司有使有副使都监招讨使司有使有监军详衮司有详衮有都监将军小将军巡检司有巡检同巡检大抵如唐宋节度使及经畧安抚使之制而所领诸地则兼有今朔漠西羌诸部与今驻札大臣颇相类也金金史百官志诸部族节度使节度使一员从三品统制各部镇抚诸军余同州节度副使一员从五品判官一员知法一员司吏四人女直汉人各半通事一人译人一人塔马右博勒和部族特哩衮部族并依此置谨案金制部长曰贝勒统数部者曰唿噜其后倣宋辽之制俱改曰节度使葢以综理藩属非如唐代内地之节度使也地理志部族节度使有乌克苏喇有乌库哩有实垒有珠噜有伯特有奇噜有唐古即博勒和也有徳哷勒即特哩衮也明昌三年罢乌克苏喇节度使以招讨司兼领云金史百官志诸乣详衮详衮一员从五品掌守戍边堡余同穆昆皇统八年六月设本班左右详衮定为从五品黙济格一员从八品掌贰详衮司吏三人实讷昆掌本乣差役等事茂乣伊喇穆腾古勒敦舒噜乣并依此置惟舒噜添设译人一名诸额尔竒木司额尔奇木一员从八品分掌部族村寨事司吏女直一人汉人一人实讷昆掌本差役等事塔马特哩衮部族南北额尔奇木司依此置博勒和部族左右额尔竒木司置女直司吏一人诸图哩图哩一员从七品掌部落词讼访察违背等事女直司吏一人通事一人谨案金皇统中羣僚议定官制惟详衮等官尚仍辽旧贞祐中改茂详衮为明安穆腾古勒敦详衮为穆衮余如旧额盖以详衮比唐之司马额尔竒木比唐之叅军图哩比唐之録事也又地理志诸详衮有唿敦哈玛尔而无舒噜与百官志异元元史百官志吐蕃等处宣慰使司都元帅府礼店文州蒙古汉军西蕃军民元帅府吐蕃等处招讨使司朶甘思田地里管军民都元帅府喇嘛纲等处招讨使司本布招讨使司六畨招讨使司天全招讨使司朶甘思招讨使司乌思藏纳喇苏古噜苏等三路宣慰使司都元帅府谨案吐蕃等处宣慰使司有使有同知有副使都元帅府有都元帅副元帅元帅府有达噜噶齐有元帅安抚司有达噜噶齐有使有同知有副使有佥事其员数多寡不齐大率与诸路等元史释老𫝊云元起朔方固已崇尚释教及得西域世祖思因其俗而柔其人仍郡县吐蕃之地设官分职而领之于帝师其自帅臣以下皆僧俗并用军民统摄于是帝师之命与诰勅并行于西土今考吐蕃乌斯藏为今之西藏地朶甘思为今之青海地都元帅府则如今之办事大臣也元史地理志和宁路始名和林太祖建都于此前后五朝都焉世祖中统元年迁都大兴置和林宣慰司都元帅府大徳十一年置和林总管府至大二年改为行尚书省皇庆元年改为和宁路总管府谨案一统志称喀尔喀部即元和宁路元所从兴也考和宁自中统迁都以后即立宣慰司其后总管之置行尚书省之设则皆以内地之职治之官制与今不同唯宣慰元帅与吐蕃朶甘思部相同则与今制有适相符合者矣明谨案明史西蕃列传洪武四年遣西宁州同知李喃哥等招抚其酋长乃改西宁州为卫以喃哥为指挥帝以西蕃产马与之互市马至渐多而其所用之货与中国异自后马至者少患之八年命中官赵成赍罗绮绫绢并巴茶往河州市之马稍集率厚其值以偿成乂宣谕徳意蕃人感悦十六年青海酋长史剌巴等七人来归赐文绮时岷州亦设卫蕃人嵗以马易茶马日蕃息考西宁即古湟中其西四百里有青海又曰西海水革丰美蕃人环居之専务畜牧明太祖甫定闗中即建重镇于甘肃又设西宁等四卫土官与汉官叅治令之世守且多置茶课司蕃人得以马易茶而部族之长亦许其嵗时朝贡然无重臣以莅治之故边吏往往失防蕃人多被剽敚而中国市马亦鲜至则特羁縻而已乂乌斯藏列传洪武初太祖遣使招谕又遣陜西行省员外郎许允徳使其地令举元故官赴京授职二年上所举故官六十人帝悉授以职亦未能治以王官也厥后青海为海寇所侵跳梁日甚西藏尤隔絶而不通益不足言矣至河套以外即为蒙古所据察哈尔喀尔喀诸地终明之世未能得其要领盖武备不修边防无术故逺者偃蹇不恭近者遂操戈而内向积弱之势非一朝一夕之故矣统观前代之失然后知圣朝规模鸿逺能使八荒以外如户庭之宻迩万里之遥如臂指之维系徳威逺播疆域敉宁为自有天地以来所未之见也钦定厯代职官表卷六十三钦定历代职官表卷六十四钦定四库全书钦定厯代职官表卷六十四宗室封爵表宗室封爵国朝宗室封爵十有四等一和硕亲王二世子三多罗郡王四长子五多罗贝勒六固山贝子七镇国公八辅国公九不入八分镇国公十不入八分辅国公十一镇国将军十二辅国将军十三奉国将军十四奉恩将军天演宗派以显祖宣皇帝本支为宗室伯叔兄弟之支为觉罗宗室东金黄带觉罗东红带诸王授封以素行为封号和硕亲王亲王世子皆金宝龟纽多罗郡王餙金银印麒麟纽皇子生十五歳由宗人府请封其爵级出自钦定亲王郡王适福晋所生子二十歳后由宗人府请考试亲王适子奉特㫖始封世子其未封世子者与余子同授封爵余子考授不入八分公郡王适子奉特㫖始封长子其未封长子者亦与余子同授封爵余子考授一等镇国将军贝勒适子降袭贝子余子考授二等镇国将军贝子适子降袭镇国公余子考授三等镇国将军镇国公适子降袭辅国公余子考授一等辅国将军辅国公适子世袭余子考授二等辅国将军不入八分镇国公适子降袭不入八分辅国公不入八分辅国公适子降袭三等镇国将军余子均考授三等辅国将军一二三等镇国将军适子各降袭一二三等辅国将军余子均考授三等辅国将军一二三等辅国将军适子各降袭一二三等奉国将军余子均考授三等奉国将军一二三等奉国将军适子均降袭奉恩将军余子均考授奉恩将军其奉恩将军既无可降之品级将奉恩将军适妻所生子但准一子考试承袭奉恩将军余子停封为间散宗室酌量人才优者奏请考试准食云骑尉俸凡王爵由军功得者世袭罔替由恩封者以次递降以功加封者自奉恩将军递加一等至和硕亲王亲王有功酌赏金银其以过降封者自和硕亲王递降一等至奉恩将军无可降则为闲散宗室康熙二十七年定考试法王贝勒以下至奉恩将军之子应授封者考试国语及马步射优者封应得之爵平者降一等劣者降二等封授干隆八年定亲王侧福晋子考授二等镇国将军郡王侧福晋子考授三等镇国将军贝勒侧室子考授一等辅国将军贝子侧室子考授二等辅国将军镇国公侧室子考授三等辅国将军辅国公侧室子考授一等奉国将军亲王妾媵子考授三等辅国将军郡王妾媵子考授三等奉国将军贝勒贝子妾媵子均考授奉恩将军其余妾婢所生子为闲散宗室不授封十一年定考试法其学业平庸者降等封授奉恩将军无级可降如考试降等仍授奉恩将军停俸三年又定世子之适子恩封不入八分公如未恩封与余子同授封爵余子考授一等镇国将军侧福晋子考授三等镇国将军妾媵子考授三等奉国将军长子之适子恩封一等镇国将军如未恩封亦与余子同授封爵余子考授二等镇国将军侧福晋子考授一等辅国将军妾媵子考授奉恩将军三十九年又定亲王世爵递降之法亲王递降至镇国公郡王递降至辅国公贝勒递降至未入八分镇国公贝子递降至未入八分辅国公镇国公递降至一等镇国将军辅国公递降至一等辅国将军俱世袭罔替四十七年奉㫖王贝勒贝子公之子嗣及宗室年已及岁者俱照䝉古王公台言塔布囊之例分别给与三四品顶带厯代建置谨案自三代盛王莫不封建宗室以为藩屏后世分王子弟法制相沿为建国之首务然或泥子古而不知裁制或袭其名而徒事虚文流弊不同而其失均也汉鉴秦孤立之弊封树子弟裂土分茅诸侯王大者至据名城数十尾大不掉遂启七国之变晋代惩魏之失分封诸王各予国兵跨州连郡其后八王搆乱骨肉相残至倾国祚明太祖不鉴前辙封诸子于外皆在沿边险要之地厚给䕶卫以致燕王生心夺嫡甫一𫝊而变起萧墙其失在于封植太过汉景帝始谋弱诸侯王减削其官武帝从主父偃之谋令王国分邑以侯子弟作左官之律设附益之条诸侯惟得衣租食税不与政事光武中兴无变前制魏文猜防诸弟虽有王侯之号不得比于匹夫南北朝诸王皆在京师其出典方镇者率受制于籖帅至衣食不得自主唐代诸王有授节度大使兵马元帅者亦仅属虚名诸嗣王虽袭旧封授官仅得别驾司马而中叶以后诸王多不出阁宋氏爵不世袭恩无旁推诸王子孙再传仅得三班奉职已同凡庶明自永乐以后各王府虽列置诸州禁防至严督抚以及府县官皆得縁事侵刻其失又在于禁约太甚要皆泥于封建之説而无以善处之故于睦族敦本之道皆未有能得其中者我朝緜瓞𤓰之绪笃行苇之仁封爵世及列邸京师而庸勲亲亲并行不悖仁至义尽实为旷古之所未有考宗室王公封爵虽与官制不同而列代史志及杜氏通典皆系之职官一门今从其体例详加诠次由今溯古庶于往代展亲厚薄之殊得以考镜得失益以见国家敦叙宗支兴仁迪教度越前代所由以广一世仁让之风而巩亿载磐石之固也三代史记禹本纪禹为姒姓其后分封用国为姓故有夏后氏有扈氏有男氏斟寻氏彤城氏褒氏费氏杞氏鄫氏辛氏冥氏斟氏戈氏殷本纪殷为子姓其后分封以国为姓有殷氏来氏宋氏空桐氏稚氏北殷氏目夷氏春秋左氏僖公五年传宫之竒曰太伯虞仲太王之昭也虢仲虢叔王季之穆也僖公二十四年传管蔡郕霍鲁卫毛聃郜雍曹滕毕原酆郇文之昭也邘晋应韩武之穆也凡蒋邢茅胙祭周公之𦙍也襄公二十九年传叔侯曰虞虢焦滑霍扬韩魏皆姬姓也昭公二十六年传王子朝曰武王成康并建母弟以蕃屏周亦曰吾无专享文武之功昭公二十八年传昔武王克商光有天下其兄弟之国者十有五人姬姓之国者四十人皆举亲也荀子儒效篇周公立七十一国姬姓独居五十三周之子孙茍不狂惑者莫不为天下之显诸侯史记汉兴以来诸侯年表周封五等公侯伯子男然封伯禽康叔于鲁卫地各四百里亲亲之意褒有徳也太公于齐兼五侯地尊勤劳也武王成康所封数伯而同姓五十五地上不过百里下三十里以辅卫王室谨案周同姓之封最广左氏云姬姓四十人荀子儒效篇称周公立七十一国姬姓独五十三人焉史记谓同姓五十五国殆武王克商其始受国者止四十人而周公成康俱有所増益欤三代之时天子之号为王而子弟之封者为侯秦汉以后天子之号为帝而子弟之封者为王杜佑通典云汉爵二等曰王曰侯王子而封为王者实古之诸侯也故谓之诸侯王然则三代之诸侯与今之王虽爵名不同而实则一也故表于三代首列诸侯以当今之亲王云周礼地官载师以家邑之田任稍地以小都之田任县地以大都之田任畺地郑康成注家邑大夫之采地小都卿之采地大都公之采地王子弟所食邑也贾公彦疏春秋之义言弟者皆王之同母弟则母弟与王之庶子与公同食百里地在畺稍疏者与卿同食五十里地在县又疏者与大夫同食二十五里在稍礼记王制孔颕逹疏王之子弟有同母异母有亲疏之异亲宠者封之与三公同平常者与六卿同疏逺者与大夫同谨案周初分封同姓以为诸侯至后王子弟不得封于畿外而于畿内予之采地其制虽不可详考而见于先儒之説者如此盖周初诸侯皆佐文武定天下者故封为列国使之传世相袭此即今日由军功王者世袭罔替之义后王子弟授采邑于畿内而以三等为隆杀之差此即今日由恩封王者以次递杀之义也白虎通乐记曰武王克殷反商下车封夏后氏之后于杞殷人之后于宋封王子比干之墓释箕子之囚天下太平乃封亲属者示不私也即不私封之何普天之下莫非王土率土之滨莫非王臣海内之衆已尽得使之不忍使亲属无短足之居一人使封之亲亲之义也以尚书封康叔据平安也王者始起诸父昆弟与已共财之义故可与共土一説诸父不得封秦史记秦始皇本纪二十六年秦初并天下丞相绾等言诸侯初破燕齐荆地逺不为置王毋以镇之请立诸子始皇下其议羣臣羣臣皆以为便廷尉李斯议曰周文武所封子弟同姓甚衆然后属疏逺相攻击如仇讐周天子弗能禁止今海内赖陛下神灵一统皆为郡县诸子功臣以公赋税重赏赐之甚足易制天下无异意则安宁之术也置诸侯不便始皇曰廷尉议是分天下以为三十六郡郡置守尉监谨案秦爵二十十九闗内侯二十彻侯但以赏有功而不以封同姓子弟其诸子自太子以外或号为君如安国君是也或但称公子如公子将闾公子婴是也汉荀悦汉纪高帝纪六年春正月丙午立刘贾为荆王王五十三县高帝兄弟四人长曰伯早卒追号曰武哀侯封子信为刮羮侯次兄曰喜字仲立仲为代王弟曰交从上征伐有功立交为楚王长庶子肥为齐王王七十县武帝纪元朔二年正月令诸侯王得以邑土分子弟于是藩国子弟毕侯矣平帝纪元始元年立故东平王云太子开明为王孙故桃乡顷侯子成都为中山王封宣帝元孙信三十六人为列侯自汉初至此王子侯者凡四百八十人令诸侯王闗内侯列侯无子有孙者若同产子皆得为嗣汉书诸侯王表汉兴之初惩亡秦孤立之败于是割裂疆土尊王子弟大启九国武帝施主父之䇿下推恩之令使诸侯王得分户邑自封子弟不行黜陟而藩国自析自此以来皇子始立者大国不过十余城蔡邕独断汉兴以皇子封为王者得茅土其他功臣及乡亭他姓公侯各以其户数租入为限不受茅土亦不立社也汉制皇子封为王者其实古诸侯也周末诸侯或称王而汉天子自以皇帝为称故以王号加之总名诸侯王子弟封为侯者谓之诸侯西京杂记梁孝王入朝与上为家人之䜩乃问王诸子王顿首谢曰有五男即拜为列侯赐与衣裳器服王薨又分梁国为五进五侯皆为王三辅黄图汉仪册封诸王必于祖庙册命之示不敢专也王应麟玉海高祖羮颉侯信等三人高后朱虚侯章等三人孝文管共侯罢军等十四人景帝平陆侯礼等七人武帝一百七十八人元朔元年前十三人兹侯明等至淮陵侯定国元朔二年后一百六十五人梁共王子张梁侯仁一人菑川懿王子龙邱侯代等十三人又诸王子元侯何等四人城阳共王子雷侯豨一人东莞侯吉等十二人又顷王子昌侯麦二十人赵敬肃王子尉文节侯丙等十八人又六人不得封年中山靖王子广望节侯忠等二十人广川恵王子蒲领候嘉等四人又又二人不得封年又缪王子井侯甘等二人河间献王子平城侯礼等十人又一人不得封年济北正王子安阳侯乐等七人又式王子四人代共王子离石侯绾等九人齐孝王子博阳侯就等十人又一人不得封年鲁共王子宁阳节侯恬等五人长沙定王子路陵侯童等十一人衡山王子一人胶东康王子皇虞侯建等三人谨案玉海此条葢约汉书王子侯表云河间献王子平城侯礼等十人又一人不得封年今考表载河间献王子自沈阳侯自为不得封年外尚有兹侯明等十一人玉海云十人者误又玉海云济北式王子四人今考表载五人四字亦误后汉书百官志皇子封王其郡为国列侯所食县为侯国本注曰承秦爵二十等为彻侯金印紫绶以赏有功大者食县小者食乡亭得臣其所食吏民后避武帝讳为列侯武帝元朔元年令诸王得推恩分衆子土国家为封亦为列侯谨案汉同姓封爵二等曰王曰侯而侯则有县侯乡侯亭侯之别汉书王子侯表凡封侯而非县名皆乡亭侯也高帝封植过制遂卒致叛乱其后下推恩之令而支庶毕侯班固作王子侯表称其建业承序以广亲亲考其实则借以销其尾大之衅意不在乎展亲也当时作左官之律设附益之条抑损减黜科禁日严夫始则纵以骄奢继则多其猜忌岂非立法之未善哉汉书文帝本纪四年五月复诸刘有属籍家无所与元帝本纪初元元年夏四月赐宗室子有属籍者马一匹至二驷成帝本纪建始元年二月赐宗室有属籍者钱帛各有差谨案汉时宗室疏属其推恩之令见于史者如此特希阔一时之举与今宗室月有养赡岁有禄米其恩意之厚薄逈殊矣后汉书光武帝本纪建武十三年二月丙辰诏曰长沙王兴真定王得河间王邵中山王茂皆袭爵为王不应经义其以兴为临湘侯得为真定侯邵为乐成侯茂为单父侯其宗室及絶国封侯者凡一百三十七人丁巳降赵王良为赵公太原王章为齐公鲁王兴为鲁公十五年封皇子辅为右翊公英为楚公阳为东海公康为济南公苍为东平公为淮阳公荆为山阳公衡为临淮公焉为左翊公京为琅琊公十七年进右翊公辅为中山王其余九国公皆即旧封进爵为王谨案两汉宗室之封有王有侯惟建武十三年降封赵等三国为公光武诸子初封亦为公而同姓子弟无为王者至十七年诸子皆进爵为王赵王良传建武十三年降为赵公后薨子节王栩嗣至齐鲁二王传又不言降封葢亦皆于十七年进爵矣后汉书孝明八王列传彭城靖王恭永平九年赐号灵夀王乐成靖王党永平九年赐号重熹王谨案汉诸王皆以郡为国惟后汉灵夀重熹二王初皆以美名为王号其后乃建为国此后世以美名为王号之始后汉书东平王苍列传永平十一年帝遣使手诏赐国中傅曰今送列侯印十九枚诸王子年五岁以上能趋拜者皆令带之后汉书孝顺帝本纪永建元年正月甲寅诏宗室以罪絶者皆复属籍洪适𨽻续中山相薛君成平侯刘君断碑赵氏误以刘君为成平侯相详其额初无相字此葢王子侯也西京列侯其传国皆有世次东京枝叶既不繁而史笔又简畧其书于䇿者不过如东海王传云王弟二十二人皆为列侯尔三国三国蜀志二主妃子列传刘永先主子后主庶弟章武元年六月立永为鲁王建兴八年改封甘陵王刘理亦后主庶弟章武元年六月封为梁王建兴八年改为安平王三国魏志文帝本纪黄初三年三月乙丑立齐公叡为平原王帝弟鄢陵公彰等十一人皆为王初制封王之庶子为乡公嗣王之庶子为亭侯公之庶子为亭伯三国魏志武文世王公列传魏世王公既徒有国土之名而无社稷之实又禁防壅隔同于囹圄位号靡定大小岁易魏文帝改封诸王为县主诏先王建国随时而制汉祖増秦所置郡至光武以天下损耗并省郡县以今比之益不及焉其改封诸王皆为县主谨案曹魏猜防宗室裴松之谓公国徒有老兵百余人以卫其国又设防辅监国之官以伺察之王侯皆思为布衣而不得则凉薄寡恩莫甚于此惟定庶子递降之制为能监前代而得损益之宜故晋因之而不变焉三国吴志吴主权列传太和元年正月立故太子和为南阳王居长沙子奋为齐王居武昌子休为琅琊王居武林宗室列传孙皎子允封丹阳侯孙奂封沙羡侯孙贲封都亭侯子隣进封都乡侯孙翊子松为都乡侯孙韶封建徳侯孙楷临城侯孙桓封丹徒侯晋杜佑通典晋亦有王公侯伯子男六等之封惟安平公孚万户制度如魏诸王其余县公邑一千八百户地方七十五里大国侯邑千六百户地方七十里次国侯邑四千户地方六十五里大国伯邑千二百户地方六十里次国伯邑千户地方五十里大国子邑八百户地方五十里次国子邑六百户地方四十里男邑四百户地方四十里武帝受禅之初封建子弟为王二十余人以郡为国邑二万户为大国置上中下三军兵五千人邑万户为次国置上军下军兵三千人邑五千户为小国置一军兵千五百人王不之国官于京罢五等之制咸宁三年诏徙诸王公皆归国更制户邑非皇子不得为王而诸王之支庻皆皇家之近属至亲亦各以土推恩受封其大国次国始封王之支子为公承封王之支子为侯继承封王之支子为伯小国始封王之支子及始封公侯之支子皆为男非此皆不得封大国始封之孙罢下军曽孙又罢上军次国始封子孙亦罢下军其余皆以一军为常大国中军二千人上下军各千五百人次国上军二千人下军千人其未之国者大国置守土百人次国八十人小国六十人郡侯县公亦如小国册府元龟西晋诸王皆主兵临州以威势相陵干戈并搆坠于屠灭葢有渐尔谨案晋本纪泰始元年封王二十七人六年立皇子为王咸宁三年又立齐王子二人为王葢鉴于魏之朘削宗室而侈广其制如此当时许其自选官属而王家人衣食御府别给之其宠异之者甚至不旋踵而诸王操戈相向以至乱亡刘宏传所谓灾难延于宗子自载籍以来骨肉之祸未有若此之甚者非独惠帝不君威权下移实由封植太过权力相轧以酿其衅葢矫慕封建之虚名未有不受其祸者也宋齐梁陈通典宋氏亦用晋制惟大小国皆有三军凡王子为侯者食邑皆千户通典梁封爵亦如晋宋之制南史梁武帝诸子列传昭明太子统长子东中郎将南徐州刺史华容公欢封豫章郡王次子枝江公誉封河东郡王曲江公詧封岳阳郡王谨案通典谓宋封爵如晋制又谓梁如晋宋之制然晋时诸王支庶备有五等之封而宋梁自王以下见于史者惟王子侯而已此外惟梁时昭明太子诸王尝封公而他未有闻焉册府元龟陈因梁制有亲王嗣王藩王之制亲王起家则为侍中皇太子冡嫡封王起家依诸王余子并封公起家中书郎诸王子并诸侯世子起家给事江左承西晋诸王开国并以户数相差为大小三品陈自永安讫于祯明惟衡阳王昌特加至五千户其余不过二千小国至千户谨案宋齐二代猜忌骨肉诸王出镇受制典籖梁武鉴于前政优假诸子事力雄强然或坐视君父之难或自搆萧墙之兵㡬与西晋八王无异考共立国实多慙徳本实已揺徒欲广树屏藩终不足为维城之固而封建之无益亦可睹已北魏通典后魏道武皇始元年始封五等至天赐元年减五等之爵始分为四曰王公侯子除伯男之号皇子及异姓元功上勲者封王皇族及始藩王皆降为公诸公降为侯子亦比为差王封大郡公封小郡侯封大县子封小县其后复加伯男焉谨案魏时同姓之封自王侯以外见于史者如纥罗封上谷公悉封襄阳公元英赐爵广武伯陵封襄邑子弼封广川子比干封吉阳男之属班班可见其封王者皆以嫡子继袭其封公侯者在国初则为疎逺之族其后亦皆藩王之支庶大约与宋齐之制不殊但宋齐王子侯皆出于展亲之恩而魏时宗室五等之封多出于酬勲之典也北齐通典北齐有王公侯伯子男六等之爵王位列大司马上非亲王则在三公下封内之调尽以入台三分食一公以下四分食一谨案北齐同姓之封自王以外见于史者平秦王归彦以功别封长乐郡公又有建国子伏䕶建国侯乂若赵郡王琛初封南赵郡公清河王岳初封清河郡公及广平公盛阳州公永乐则受封皆在魏世也后周周书明帝本纪武成元年正月封大将军章武孝公导子亮为永昌公翼为西阳公九月进封辅成公邕为鲁国公安成公宪为齐国公秦郡公直为卫国公正平公招为赵国公封皇弟俭为谯国公纯为陈国公盛为越国公逹为代国公通为冀国公为滕国公进封天水郡公广为蔡国公武帝本纪保定元年四月封孝闵皇帝子康为纪国公皇子赟为鲁国公建徳三年正月册柱国齐国公宪卫国公直赵国公招谯国公俭陈国公纯越国公盛代国公逹滕国公逌并进爵为王二月纪国公康毕国公贤鄷国公贞宋国公实汉国公赞秦国公贽曹国公允并进爵为王谨案后周初无王爵虽皇子止封公至建徳三年而文帝以下诸子皆进爵为王惟疎逺者尚为公爵若同姓侯伯子男之封则未有见于史者宇文导初封饶阳县伯其受封在魏世也隋通典隋开皇中制国王郡王国公郡公县公侯伯子男凡九等至炀帝惟留王公侯三等余并废之皇伯叔昆弟皇子是为亲王谨案隋宗室封爵等差不见于史疑亦畧如晋宋之制也唐通典大唐高祖初受禅广封宗室从弟及姪年始孩童者数十人皆封为郡王太宗即位问侍臣曰徧封宗子于天下便乎尚书右仆射封徳彛对曰不便厯览往古封王者今日最多两汉以降惟封帝子及亲兄弟若宗室疎逺者非有大功并不得滥叨名器所以别亲疎也先朝敦睦九族一切封王爵命既崇多给力役葢以天下为私殊非至公驭物之道也太宗然之于是率以属疎降等惟有功者数人得王余并封县公贞观二年十二月始议列土之制特进魏徴议曰自隋氏乱离百殃俱起黎元涂炭十不存一始䝉圣帝敷至仁以流元泽沐春风而沾夏雨一朝弃之为诸侯之𨽻衆心未定或致逃亡其未可一也既立诸侯当建社庙礼乐文物仪衞左右顿阙则理必不安粗修则事有未暇其未可二也大夫卿士咸资禄俸薄赋则官府困穷厚歛则人不堪命其未可三也王畿千里征税不多至于贡赋所资在侯甸之外今并分为国邑京师府藏必虚诸侯朝贡无所取给其未可四也今燕秦赵代俱带蕃夷黠羌旅拒匈奴未灭追兵内地逺赴边庭不堪其劳将有他变难安易动悔或不追其未可五也十一年六月诏荆王元景等二十一王为诸州都督刺史咸令子孙代代承袭非有大故无或黜免其后并不愿行乃止后定制皇兄弟皇子为王皆封国谓之亲王太子男封郡王新唐书荆王元景列传贞观十一年诏荆州都督荆王元景梁州都督汉王元昌徐州都督徐王元礼潞州都督韩王元嘉遂州都督彭王元则郑州刺史郑王元懿绛州刺史霍王元轨虢州刺史虢王元鳯豫州刺史道王元庆邓州刺史邓王元裕夀州刺史舒王元明幽州都督燕王灵䕫苏州刺史许王元祥安州都督吴王恪相州都督魏王泰齐州都督齐王祐益州都督蜀王愔襄州刺史蒋主恽扬州都督越王正并州都督晋王治泰州都督纪王谨所任刺史并功臣令世袭㑹长孙无忌等固辞遂废不行刘肃大唐新语武徳中以景命维新宗室犹少至三从弟姪皆封为王及太宗即位问羣臣曰遍封宗子于天下便乎封徳彛曰不便厯观往古封王者当今最多两汉以降唯封帝子及兄弟若宗室疎逺者非有大功如周之郇滕汉之贾泽并不得滥居名器所以别亲疎也太宗曰朕为百姓理天下不欲劳百姓以养已之亲也于是疎属悉降爵为公谨案唐初议复古封建或可或否人持一説萧瑀直欲裂土而封李百药则欲俟刑措之教一行登封之礼云毕然后定疆理之制议山河之赏颜师古欲分置王国不得过大间以州县错杂而居马周谓宜赋以茅土畴其户邑必有行材随器方授皆属调停之见惟魏徴议以为非便其言可谓切中故节録其文着于篇以见古法之不可泥也新唐书太宗本纪贞观十一年六月己未以诸王为世封刺史十三年二月庚子停世封刺史谨案唐太宗以诸王为世封刺史未二年而罢则其事之难行太宗亦自知之矣至代宗时大臣奏议请封诸王分领戎帅以威天下此乃无其实而徒务其名非惟难以为屏翰亦不足鸠厥宗矣册府元龟唐制皇弟兄皆封国谓之亲王王之子承嫡者谓之嗣王皇太子诸子并封郡王王子承恩泽者亦封郡王诸子封郡公其嗣王郡王特进王子孙承袭者降封国公谨案唐时宗室之封为二等曰王曰公而王与公又各为二等曰亲王曰嗣王曰国公曰郡公详见唐书宗室世系表兹不具论玉海太和四年七月赐十六宅诸王绫绢二万疋以内库充开成二年五月壬申幸十六宅宴诸王三年四月甲午亦如之颁赐有差四年六月庚申幸十六宅宴乐赐钱新唐书宗室世系表唐有天下三百年子孙蕃衍可谓盛矣其初皆有封爵至其世逺亲尽则各随其人贤愚遂与异姓之臣杂而仕宦至或流落于民间甚可叹也谨案唐宗室疎逺者与异姓之臣杂而仕宦甚至流落民间皆立法未善之所致也我朝宗室员额不与庶姓相杂其未仕者皇上又皆特给品秩展亲之典絶往代矣五季册府元龟五代之制大抵遵于唐室章如愚山堂考索五代宗室诸王大率不能传世汉周则多追封谨案五代短祚诸王率鲜传世故王子侯亦无见于史者宋宋史职官志列爵九等曰王曰郡王曰国公曰郡公曰县公曰侯曰伯曰子曰男分国三等大国二十次国二十小国二百二十文献通考诸侯王与列侯皆以嫡子嫡孙世袭其所受之封爵茍非有罪者与无后者则爵不夺而国不除此法汉以来未之改也至唐则臣下之封公侯者始止其身而无子孙袭封者然亲王则子孙袭封如故虽所谓茅土食邑多为虚名然始所封之国与爵则父殁子继世世相承宋皇子之为王者封爵仅其身而子孙无问嫡庶不过承䕃入王宫为环卫官亷车节钺以序而迁如庶姓贵官䕃子入仕之例必须厯任年深齿徳稍尊方特封以王爵而其祖父所受之爵则不袭也国朝㑹要载庆厯四年七月制封宗室乃以皇叔冯翊郡公徳文为东平郡王皇兄允让为汝南郡王皇弟允良为华原郡王皇姪从谒为颕国公从煦为安国公宗説为祁国公昭成太子孙宗保为建安郡王华王孙宗逹为恩平郡王邢王孙宗望为清源郡王自燕王薨而祖宗之后无有封王爵者至濮安懿王以英宗之故安定郡王以艺祖之故方令世袭然又不以昭穆相承嫡庶为别每嗣王没则择本宗直下之行尊者承袭于是濮安懿王有二十七子而得嗣封者七人四十六孙而得嗣封者亦七人葢嗣濮王凡十四人才更两代耳嗣安定郡王凡二十七人才更四代耳此例亦古所无也玉海太平兴国七年七月十三日甲午封皇子卫王广平郡王同日拜平章事八年十月戊戌改皇子名己酉封元佐楚元僖陈真宗韩元份冀元杰益十一月甲寅诏宰相序立在亲王上以诸王年㓜欲知谦损之道端拱元年二月二十三日封元偓等国公邑一千户谨案宋爵九等而宗室之封见于通考者有王郡王国公郡公县公侯六等然爵不世袭恩不旁推其恩谊视前代为尤薄其有予以世袭者则又不以子孙相承而以行尊者序继乖伦序而乱昭穆为自古未有之缪制也玉海绍兴二十七年正月诏侍从各举宗室京朝官材识行治者二人特与召对宋实録景祐二年十一月乙未祀圆丘三圣并侑制诏宗室并转官自诸司使以下至殿直并换西班官丙午宗室诸司使领刺史者十二人换诸卫大将军领团练使诸司使十九人换诸卫大将军内殿承制宗望已下百三十三人并为将军率府率副率用乙未赦书也先是宗子无迁官法及郊祀侑三圣上表乞推恩故为此制旧自借职十迁乃至诸司副使今副率四迁即遥领刺史八迁即为节度使熙宁二年十一月甲戌中书宻院议宣祖太祖太宗之子皆择其后一人为宗世世封公补环卫以奉祭祀祖宗袒免亲将军以下愿出官者聴应举者依外官条例非袒免亲更不赐名授从之五年九月癸丑以令铄为职方员外郎宗正试换文资自令铄始宋史职官志宗室叙迁之制太子右内率府副率太子右监门率府率右千牛卫将军右监门卫大将军遥郡刺史遥郡团练使刺史团练使防御使观察使节度观察留后左右卫上将军节度使节度使同中书门下平章事节度使兼侍中谨案此宋时宗室叙迁之制颇似今宗室奉恩将军以上以功递加之法然宋时宗室虽王公皆以官叙迁今奉恩以上四等将军与王公同为封爵其制又不同也辽辽史皇子表徳祖子安天保初以功王东丹国赐号明王皇族表辽太祖建国诸弟窥觎含容诱掖弗忍致辟古圣人犹难之虽其度量恢廓然经国之虑逺矣终辽之世其出于横帐五院六院之间者大憝固有元勲实多谨案辽时有国王郡王而又有兼封二国者如表所载景宗子隆庆进王秦晋之类亦古所未有后世惟金海陵父宗干尝封梁宋国王此外无封二国者矣金金史百官志金自景祖始建官属统诸部以专征伐其官长皆称曰贝勒故太祖以都贝勒嗣位太宗以安班贝勒居首安班尊大之称其次曰固伦唿噜贝勒固伦言贵唿噜言总帅也又有固伦贝勒或左右置所谓国相也其次诸贝勒之上则有英实唿噜伊喇爱满爱实乌逹之号以为陞拜宗室功臣之序谨案金太祖太宗之世诸子弟未有封王者熙宗天㑹十三年始封宗翰为晋王宗磐为宋王葢宗翰功最高而宗磐为太宗适子太宗舍之而立熙宗故首封之其初亲子弟多为贝勒此即今贝勒之号所自昉宗翰由固伦右贝勒为太保领三省事封晋王是王尊于贝勒正与今位次相合而贝勒有安班固伦爱实之号等级不同亦与今贝勒贝子等级相似又金自天眷以后宗室封爵见于表者有国王郡王公三等至奉国上将军镇国上将军辅国上将军皆从三品武散官与今镇国辅国奉国三等将军专为宗室封爵者不同然当时亦以叙迁宗室明时宗室三等将军其爵号实昉于此云元元史诸王表元兴宗室诸王位号无称惟视印章以为轻重厥后遂有国邑之名而赐印之等犹前日也王圻续文献通考元制封一字王者金印兽钮两字王者金印螭钮次有金印驼钮金渡银印驼钮金渡银印龟钮有止用银印龟钮等级不同如此又同姓有无爵邑而称王者但曰宗王谨案元时诸王各有分地岁使人至京师受岁赐其王爵既得传世相袭而诸王之支庶亦多封为王者但元史疎畧其制度不可详考耳明明史诸王列传明制皇子封亲王制授金册金宝禄岁万石府置官属䕶卫公侯大臣无敢钧礼亲王嫡长子年及十嵗则授金册金宝立为王世子长孙立为世孙冠服视一品诸子年十嵗则授涂金银册银宝封为郡王嫡长子为郡王世子嫡长孙则授长孙冠服视二品诸子授镇国将军孙辅国将军曽孙奉国将军四世孙镇国中尉五世孙辅国中尉六世以下皆奉国中尉其生也请名其长也请婚禄之终身丧葬予费亲亲之谊笃矣明㑹典亲王分封其推恩则有郡王镇国将军辅国将军奉国将军中尉之差等万厯七年定例亲王之子例封郡王若以支属嗣者自后长子袭封亲王外余子仍照原封世次授以本等爵级不得冐滥郡王爵郡王无子兄弟及兄弟之子不得请袭违者为冐封谨案明太祖慕古封建之制择名城大都以王诸子若秦西安晋太原燕北平皆临要冲之地环边万里匝于三陲自以为磐石之安矣然一传而靖难兵起遂至夺宗自是以后过为防维诸王就国郡邑吏得持其短长至其宗支繁衍岁禄猥多竭天下之赋不足以供过时不给以致宗人聚谋焚署殴官诸宗命名请婚胥吏得以邀索贫者无以应则沈搁不行婚嫁失时愁怨载道又多取隐僻不祥之字为之制名以寓姗笑礼部明知其然而无䇿以除其弊明政之不纲于此可见矣我国家敦睦宗亲恩明谊美诸王之铭勲王室者皆延世无穷矣恩泽启封者则以次降袭用以辨等差而昭奖劝至闲散宗室月有赡养之银岁有禄米之给婚丧嫁娶特加恩赐我皇上笃念宗亲凡贝勒以下之降袭者皆设为定制令得常保世封又念睿忠亲王有赞翊之功特命配享庙庭追谥续封而豫亲王肃亲王郑亲王克勤郡王子孙亦皆复其原封之号以彰旧烈其果亲王等之以罪废者亦并复其属籍恩意尤为优浃近复定亲王之子给以一品章服郡王贝勒以下以次递推又诏普给宗室冠带优加职级新正赐宴干清宫赏赉丰渥又广宗室御史及陵寝官员额令咸得以才自効立法之周详尽善有非三代以后所可㡬及者矣钦定厯代职官表卷六十四钦定历代职官表卷六十五钦定四库全书钦定歴代职官表卷六十五世爵世职表表之下其不以侯称者无所附丽则不入表汉魏之闗内侯亭侯及县乡等侯名为侯而位在子男下则改从附列唯晋以后之县侯在伯子男上故别着之唐勲官在轻车都尉上者有上柱国柱国上䕶军䕶军在骑都尉下者有骁骑尉飞骑尉在云骑尉下者有武骑尉皆今制所无故不着㤙骑尉为圣朝特设列古所未着谨缺其沿革而仍系于表以志令典焉世爵世职国朝定制世爵世职之等有九曰公曰侯曰伯曰子视一品曰男视二品曰轻车都尉视三品曰骑都尉视四品曰云骑尉视五品曰恩骑尉视七品自公至轻车都尉又各有三等公侯伯子男轻车都尉骑都尉云骑尉恩骑尉之爵以褒叙勲绩酬庸懋赏次第其功绩之大小而钖以世袭之等国初定世爵自公至拖沙喇哈番共八等凡授爵自拖沙喇哈番始如拖沙喇哈番加一拖沙喇哈番则合为一拜他喇布勒哈番再加则为拜他喇布勒哈番兼一拖沙喇哈番再加为三等阿达哈哈番逓加至一等阿达哈哈番如再加一拖沙喇哈番则为一等阿达哈哈番兼一拖沙喇哈番再加则为三等阿思哈尼哈番积拖沙喇哈番二十有六则为一等公开创功臣䇿勲钖爵与河山共永封爵在顺治七年九年恩诏以前者世袭罔替或论功在诏后立功在诏前者亦世袭罔替其给予勅书注明世次者仍按次承袭自后凡有忠诚宣力懋建军功膺授功爵者除奉特㫖世袭罔替外其余自拖沙喇哈番袭一次逓加至一等公袭二十六次至一等公以上爵无可加令以适子袭一等公以别子袭其余爵康熙元年定凡世爵合并至公侯伯者其子弟承袭时照原系几人之爵仍与几人分袭雍正元年定一二三等公各钖以美名其外戚则做古恩泽侯义命为承恩公干隆元年总理王大臣奏定精竒尼哈番以下世爵清文并改用汉文精竒尼哈番为一二三等子阿思哈尼哈番为一二三等男阿达哈哈番为一二三等轻车都尉拜他喇布勤哈番为骑都尉拖沙喇哈番为云骑尉其清文从旧十四年定一二三等侯伯亦各钖以美名自后膺封爵者凡勲猷殊等皆奉特㫖定钖嘉号十五年定自一等公袭二十六次至云骑尉袭一次均按所开袭次载入诰勅又定阵亡人等子孙袭次已完者赏七品京官令其世袭罔替十六年世袭七品官定为恩骑尉与国初所定共为世爵九等歴代建置谨案公侯伯子男之爵昉于唐虞仍于三代其间惟殷爵三等余皆五等并分土建国𫝊之久逺封建一定世次不复差别其外则周有司勲赏地之法葢如畿内卿大夫世食采邑之比大小各有差等而世次逺近亦无定制也秦去五等制爵二十级以赏战功以彻侯拟公侯以闗内侯拟圻内子男其余以拟卿大夫士盖髣髴其意云尔汉仍而用之制爵大者王小者侯侯即秦之彻侯也二十级终汉代不废复有武功爵之十一级则武帝一时之制也魏别置名号侯以下诸级复置国王公侯伯子男乡亭闗内侯诸列葢五等之目至是复存晋宋以后有开国爵散爵之分有封郡封县之别因时殊制以迄于元明行之不改然其言九等十二等者皆以亲王郡王及诸爵并列而数之考王爵为宠钖亲王之鉅典与酬赏功勲之制不同虽汉初功臣亦有分王唐代卿士功高者得以至于郡王要不得以为常制故篇中备採旧史原文而王爵则概不列之于表至轻车都尉以下古所未见唐置勲官始改隋之开府仪同三司为上下轻车都尉仪同三司为骑都尉帅都督为云骑尉次列于勲官十二转之中是为酬勲之始而宋以后因之其在古者虽汉有轻车将军骑都尉之职隋有八尉之目祇可溯其称名之始而非以为沿革也恩骑尉则我皇上创制殊典以优䘏功臣尤为前古勲官所未备焉考自古勲爵判为两途不相连属爵有世袭而勲无世袭爵之世袭者并无世次之殊其有功臣受功而兼得他勲者亦不过虚崇美号而已夫爵所以酬勲也勲官亦所以酬勲也何容歧视而别置之且周家五等而下卿大夫士皆谓之爵其次等皆由递积而上可详考也惟我圣朝恩施优渥品秩章明授爵自云骑尉始积二十六等而为一等公其一等侯伯子男轻车都尉之兼一云骑尉者袭次亦因以逓加勲爵既合为一世袭之逺近一视其功绩之大小其阵亡授爵袭次已完者复制恩骑尉以优䘏于无穷茂典隆恩均非前代所可企及兹以厯代规制不同之故撮叙大端于此以便考証并以见我朝世爵定制实为超轶于千古焉三代杜佑通典昔黄帝旁行天下分建万国至于唐虞别为五等曰公侯伯子男则虞书所谓辑五瑞备五玉是其制也夏与唐虞同殷制公侯百里伯七十里子男五十里礼记王制王者之制禄爵公侯伯子男凡五等公侯田方百里伯七十里子男五十里谨案郑注孔疏皆以殷爵三等至周而仍为五等惟杜佑以殷制地三等其爵亦有五等为説少异当以注疏为正秦通典秦制爵二十等以赏功劳二十彻侯十九闗内侯十八大世长十七驷车庶长十六大上造十五少上造十四右更十三中更十二左更十一右庶长十左庶长九五大夫八公乗七公大夫六官大夫五大夫四不更三簪褭二上造一公士后汉书百官志刘昭注刘劭爵制曰商君为政备其法品为十八级合闗内侯列侯凡二十等闗内侯者依古圻内子男之义也秦都山西以闗内为王畿故曰闗内侯也列侯者依古列国诸侯之义也谨案郑樵通志曰秦爵二十等最髙彻侯乃得食县其次闗内侯食租税于闗内余十八等大庶长以下则如吏职马端临文献通考説亦相同大㫖悉本之刘劭葢其时爵与阶不分故共为二十等今则彻侯闗内侯当属于爵而十八级当属于阶以其文不可割裂分属且十八级者本以赏战功亦今轻车都尉等官所縁起故与文武官阶篇并録斯文俾互见焉汉史记汉兴以来诸侯年表汉兴序二等髙祖末年非刘氏而王者若无功上所不置而侯者天下共诛之前汉书百官公卿表爵一级曰公士二上造三簪褭四不更五大夫六官大夫七公大夫八公乗九五大夫十左庶长十一右庶长十二左更十三中更十四右更十五少上造十六大上造十七驷车庶长十八大庶长十九闗内侯二十彻侯皆秦制以赏功劳彻侯金印紫绶避武帝讳改曰通侯或曰列侯谨案汉爵皆沿秦制故此文与秦互见而文武官阶篇中互见亦同通志汉有国王国侯亭侯三等史记平准书请置赏官命曰武功爵诸买武功爵官首者试补吏先除千夫如五大夫其有罪又减二等爵得至乐卿以显军功军功多用越等大者封侯卿大夫小者郎吏吏道杂而多端则官职耗废谨案汉兴不设五等其封爵以王侯概之复仍秦二十等之制以赏功劳郑樵所谓三等之亭侯葢即列侯中之小者耳其实仍二等也初制分土广大旋以致乱其后稍复易置诸侯王得推恩分封其子弟衆建少力而国势以安亦可知立制之未善矣至武帝立武功爵以宠军功而买爵得至乐卿尤为一时权设之计宜其行之未久而即罢也汉又有国大夫列大夫上闻爵见史记樊哙列传如淳注以为国大夫即官大夫列大夫即公大夫上闻爵则始于魏文侯胜齐天子赏文侯以上闻又有执帛执珪之爵见曹参灌婴列传注以为孤卿执帛侯伯执珪以朝位比之吕氏春秋有得伍员位执珪之文葢皆杂採古制而用之者以其非常制故不尽着而附识于此后汉书百官志列侯所食县为侯国本注曰承秦爵二十等为彻侯金印紫绶以赏有功功大者食县小者食乡亭得臣其所食吏民后避武帝讳为列侯武帝元朔二年令诸王得推恩分衆子土国家为封亦为列侯旧列侯奉朝请在长安者位次三公中兴以来唯以功徳赐位特进者次车骑将军赐位朝廷侯次五校尉赐位侍祠侯次大夫闗内侯承秦赐爵十九等为闗内侯无土寄食所在县民租多少各有户数为限通志后汉爵亦三等三国三国魏志武帝纪建安二十年始置名号侯至五大夫与旧列侯闗内侯凡六等以赏军功通典魏黄初三年初制封王之庶子为乡公嗣王庶子为乡侯公之庶子为亭伯其后定制凡国王公侯伯子男六等次县侯次乡侯次亭侯次闗内侯又置名号侯爵十八级闗中侯爵十七级闗外侯爵十六级五大夫十五级自闗内侯皆不食租虚封自魏始谨案五等之制汉代不备至三国而复立而县乡亭侯闗内侯复多为之等以变通之葢因汉大小列侯而渐分其制也裴松之谓虚封自魏始葢指名号侯至五大夫诸爵而言杜佑则以闗内侯以下皆不食租考名号侯以下有闗中侯闗内外侯之称与闗内侯相近其所以别为新置者正以闗内侯食封其余不食封以是为殊耳是杜佑之言为未核也自秦置爵二十级而汉因之两汉书所记之赐爵皆秦旧制也魏则别置诸爵合而稽之多至六十余级故魏制所载每有行赏则必赐爵始之以为赏功终之以为赐与诚未合于慎重之义矣晋晋书职官志武帝咸宁三年有司奏从诸王公更制户邑皆中尉领兵大国次国小国皆制所近县益满万户又为郡公制度如小国王亦中尉领兵郡侯如不满五千户王置一军一千一百人亦中尉领之南宫王承随五万各于泰始中封为县王邑千户至是改正县王増户为三千户制度如郡侯亦置一军自此非皇子不得为王而诸王之支庶皆皇家之近属至亲亦各以上推恩受封其大国次国始封王之支子为公承封王之支子为侯继承封王之支子为伯小国五千户以上始封王之支子为子不满五千户始封王之支子及始封公侯之支子皆为男非此皆不得封通志晋有王公侯伯子男又有开国郡公县公郡县侯伯子男及乡亭闗内等侯凡十五等宋齐梁陈宋书百官志宋氏以来一用晋制惟王国大小国皆有三军晋江左以来公国无中尉常侍侯国无大农侍郎伯子男唯典书以下无学官令吏职皆以次损省焉通志宋皆因晋制惟大小国皆三军齐因之梁因前代隋书百官志梁制五等诸公位视三公班次之开国诸侯位视孤卿重号将军班次之开国诸伯位视九卿班次之开国诸子位视二千石班次之开国诸男位视比二千石班次之通典梁封爵亦如晋宋之制隋书百官志陈承梁制其封爵为九等之差郡王第一品嗣王藩王开国郡县公第二品开国郡县侯第三品开国郡县伯第四品开国子第五品开国男第六品汤沐食侯第七品乡亭侯第八品闗中闗外侯第九品通志陈有郡王嗣王藩王开国郡公开国县公侯伯子男沐食侯乡亭侯闗中闗外侯凡十二等谨案陈封爵自郡王以下隋书以为九等通志以为十二等葢通志分王为三开国公为二隋书则王公各一等也考自汉制非刘氏不王列代仍之其自魏晋以迄陈隋诸王爵之制皆为亲藩分土而设于酬勲之典无与唯开国公以下则皆计功而授爵然亦各开府食邑建置僚属又或分土治民为事权所属与列爵赏功之制亦不相符合以其为爵级所在故并摭録其概备考核焉后魏魏书官氏志皇始元年始建曹省封拜五等天赐元年九月减五等之爵始分为四曰王公侯子除伯男二号皇子及异姓元功上勲者封王宗室及始藩王皆降为公诸公降为侯侯子亦以此为差于是封王者十人公者二十二人侯者七十九人子者一百三人王封大郡公封小郡侯封大县子封小县王第一品公第二品侯第三品子第四品世宗颁行职令王开国郡公散公开国县侯散侯开国县伯散伯开国县子散子开国县男散男北齐隋书百官志后齐官制王第一品开国郡公从第一品散郡公开国县公第二品散县公开国县侯从第二品散县侯开国县伯第三品散县伯从第三品开国县子第四品散县子从第四品开国县男第五品开国乡男散县男从第五品后周隋书百官志周制外命诸公九命诸侯八命诸伯七命诸子六命诸男五命通典后周制封爵郡县有公侯伯子男者皆加开国授柱国大将军开府仪同者并加使持节大都督谨案旧唐书言勲官之始出于周齐交战之际本以酬战士其后渐及朝流阶爵之外更为节级今考周齐爵制史书不详即其载于旧唐书者亦止云周置上开府仪同三司开府仪同三司上仪同三司仪同三司而已其所谓十一号亦未尽载其目也隋书言隋採周制置上柱国十一等以酬勤劳则周之十一号亦当不甚相逺史文阙轶无以察其縁起自魏晋以至后周亦畧识其梗概而已隋隋书百官志国王郡王国公郡公县公侯伯子男凡九等炀帝时并废唯留王公侯三等通典开皇中樊子葢进爵封为济公言其公济天下特为立名无此郡国隋书百官志高祖採后周之制置上柱国柱国上大将军上开府仪同三司开府仪同三司上仪同三司仪同三司大都督帅都督都督总十一等以酬勤劳六年又别置武骑屯骑骁骑游骑飞骑旅骑云骑羽骑八尉其品则正六品以下从九品以上上阶为郎下阶为尉炀帝罢通典武骑尉屯骑尉骁骑尉游骑尉飞骑尉旅骑尉云骑尉羽骑尉建节尉奋武尉宣惠尉绥徳尉懐仁尉守义尉奉诚尉立信尉都十六尉并隋置以为武散官谨案隋代开府仪同三司为唐代轻车都尉之所从起至云骑尉则始见于隋书八尉之中当时葢特以为官阶及武散官而已未尝有勲爵之名也然唯未立勲爵则阶散即所以酬勲故考隋代爵制自九等而下必及于十一阶与十六尉也唐唐书百官志司封郎中掌封命朝㑹赐予之级凡爵九等一曰王食邑万户正一品二曰嗣王郡王食邑五千户从一品三曰国公食邑三千户从一品四曰开国郡公食邑二千户正二品五曰开国县公食邑千五百户从三品六曰开国县侯食邑千户从三品七曰开国县伯食邑七百户正四品上八曰开国县子食邑五百户正五品上九曰开国县男食邑三百户从五品上通典异姓卿士功业特盛者亦封郡王九等并无官土其加实封者则食其封分食诸郡以租调给谨案唐爵九等功臣亦多至郡王者然爵土皆系虚名所给实封俱于内府支给缯布又多及身而止不复着承袭之典其制与前代异马端临通考云唐初如英卫之类其子尚袭封至中叶以后则此制尽废如狄仁杰封梁公子元嗣未尝袭梁公张説封燕公子均未尝袭燕公也今考唐书元宗本纪开元五年诏予公侯子孙承袭褚无量列传无量请收叙唐初功臣世絶者虽在支庶亦得承袭元宗允其请始与袭封是则开元中偶有袭封而肃代后则絶无其制也又云唐㑹要神龙二年七月制功臣段志元等二十五家所食实封并依旧给可见当时实封止受封者之身如此二十五家则特㫖支给非通例也夫酬庸钖爵位至王公乃及身而止其子孙曽不得仰沾恩泽此唐制疎畧不得优厚勲庸之义厥后强藩列镇反得私窃土地而世守之亦轻重倒置积渐使然也唐书百官志司勲郎中掌官吏勲级凡十有二转为上柱国视正二品十有二转为柱国视从二品十转为上䕶军视正三品九转为䕶军视从三品八转为上轻车都尉视正四品七转为轻车都尉视从四品六转为上骑都尉视正五品五转为骑都尉视从五品四转为骁骑尉视正六品三转为飞骑尉视从六品二转为云骑尉视正七品一转为武骑尉视从七品凡以功授者覆实然后奏拟战功则计杀获之数坚城苦战功第一者三转出少击多曰上阵兵数相当曰中阵出多击少曰下阵矢石未交䧟坚突衆敌因而败者曰跳盪杀获十之四曰上获十之二者中获十之一曰下获凡酬功之等见任前资常选曰上资文武散官卫官勲官五品以上曰次资五品以上子孙上柱国柱国子勲官六品以下曰下资白丁卫士曰无资跳盪人上资加二级次资下资无资以次降凡上阵上获五转中获四转下获三转第二第三等逓降焉中阵之上获眡上阵之中获中获眡上阵之下获下获两转下阵之上获眡中阵之中获中获眡中阵之下获下获一转破蛮獠上阵上获比两番降二转凡勲官九百人无职任者番上于兵部眡逺近为十二番以强干者为畨头留宿卫者为畨月上外州分五畨主城门仓库执刀上柱国以下畨上四年骁骑尉以下畨上五年简于兵部授散官不第者五品以上复畨上四年六品以下五年简如初再不中者十二年则畨上六年八年则畨上四年勲至上柱国有余则授周以上亲无者赐物太常音声人得五品以上勲非征讨功不除簿诸州授勲人嵗第勲之高下三月一报户部有蠲免必验谨案唐始列勲官为十二转之法以差序功绩而定其品数葢周礼司勲之遗意也其战功有上阵中阵下阵之殊其叙资有上资中资下资无资之别而番上轮简规制亦为详备但十二转至上柱国而止而九等之爵不归积算则以爵与勲分为二途不相聫摄其实唐爵但系虚名并无分土而勲官之制则除授益轻至其末路遂不复存优崇之意旧唐书言咸亨后战士授勲动盈万计身应役使有类僮仆据令乃与公卿齐班以为由其猥多出自兵卒之故此固末季粃政非立法之本意然当时之滥予无次亦可概见矣旧唐书职官志唐初改上开府仪同三司为上轻车都尉开府仪同三司为轻车都尉仪同三司为骑都尉上大都督为骁骑尉大都督为飞骑尉帅都督为云骑尉都督为武骑尉勲官者出于周齐交战之际本以酬战士其后渐及朝流阶爵之外更为节级周置上开府仪同三司开府仪同三司上仪同三司仪同三司等十一号隋文帝因周之旧更増损之武徳初杂用隋制至七年颁令定为上柱国柱国上大将军大将军上轻车都尉轻车都尉上骑都尉骑都尉骁骑尉飞骑尉云骑尉武骑尉凡十二等起正二品至从七品贞观十一年改上大将军为上䕶军大将军为䕶军自外不改通典汉文帝元年始用宋昌为卫将军位亚三司后汉章帝建初三年使车骑将军马防同三司同三司之名自此始魏黄权以车骑将军开府仪同三司开府之名自此始齐开府仪同三司如公梁开府仪同三司位次三公后魏亦有之北齐有开府仪同三司及仪同三司后周改为开府仪同大将军仪同大将军仍増置上开府仪同大将军上仪同大将军隋文帝并以为散官唐改上开府仪同三司为上轻车都尉开府仪同三司为轻车都尉仪同三司为骑都尉谨案开府仪同三司列代以为散官隋唐以为文散官与勲赏不相合而武徳七年所制上轻车都尉骑都尉实由此而改其沿革之由不可没也唯其与勲爵秩殊制故权差叙唐书及通典之文于此以着勲官之概而不复列之于表通典轻车将军汉武帝置以公孙贺为之又有轻车校尉梁陈后魏北齐亦有轻车将军唐採旧名置上轻车都尉轻车都尉骑都尉汉武帝置以李陵为之更始初亦有晋以后厯代皆有之唐採旧名置上骑都尉骑都尉谨案汉以来轻车校尉轻车将军及骑都尉乃将轻车及骑士之官皆以实职供事不为系衔唐省其职而採其名以为勲官之等葢所从者开府仪同三司之秩而所採者轻车校尉等官之名故并列于此以资考览通典骁骑尉飞骑尉云骑尉武骑尉并隋置为文散官唐採置自上柱国以下并为勲官谨案隋置八尉后加为十六尉皆为武散官唐採其四以为勲官其云骑尉则即今制之所由昉也考云骑尉隋以前所无有而八尉之由设实始于汉武帝之八校武帝置中垒屯骑步兵越骑长水胡骑射声虎贲等八校尉后汉则为五校皆掌宿卫兵魏晋以下五校之名与后汉同惟后魏五校各置二十人此实隋八尉之所由始也唐云骑尉之秩因帅都督而改而其名则因隋之八尉故追溯其沿袭之由来者如此至唐勲官之上柱国柱国上䕶军䕶军骁骑尉飞骑尉武骑尉今皆不设而恩骑尉则出于圣朝创制之特典逾格殊恩非复唐以来之所有故无从考証焉五季文献通考封爵之差唐制王食邑五千户郡王国公三千户开国郡公二千户县公千五百户县侯千户伯七百户子五百户男三百户又有食实封者给缣帛每赐爵逓加一级唐末及五代始有特加邑户而罢实封之给又去县公之名封侯以郡宋史职官志五代以来初叙勲官即授柱国谨案五代封爵之制不详于史惟亲王之封代必有之今据文献通考所载则列爵九等与唐不异惟去县公而以郡侯代之且罢实封之给耳又据叙勲即授柱国之文则知勲官十二等非复唐代之制也宋宋史职官志司封郎中掌官封叙赠承袭之事列爵九等曰王曰郡王曰国公曰郡公曰县公曰侯曰伯曰子曰男谨案宋史职官志又云爵一十二王嗣王郡王国公郡公开国公开国郡公开国县公开国侯开国伯开国子开国男所载与此文少异葢其先定制而中叶则渐有变更也宋史职官志司勲郎中参掌勲赏之事凡勲级十有二曰上柱国正二品曰柱国从二品曰上䕶军正三品曰䕶军从三品曰上轻车都尉正四品曰轻车都尉从四品曰上骑都尉正五品曰骑都尉从五品曰骁骑尉正六品曰飞骑尉从六品曰云骑尉正七品曰武骑尉从七品率三嵗一迁必因其除授以加之凡赏有格若事应赏从其所𨽻之司考实以报则必审核其状以格覆之谓之有法酬赏非格所载参酌轻重拟定以上尚书省谓之无法酬赏若功赏未酬而赏格改易者轻从旧格重从新格文献通考政和中罢勲官淳熙末朝议欲复之以旌有功如贴职之比后亦不果行惟安南阇婆占城三国王始封加上柱国南丹州刺史加武骑尉焉文献通考宋又採秦制赐民爵曰公士岳珂愧郯録阶散勲官前世合于一至唐则析而为二阶勲功臣检校唐析于四而宋则合于一隋置上柱国至都督总十一等以酬勤劳置六品以下散官八郎为正阶八尉为从阶柱国等号本以酬劳武骑诸称并同郎位至唐一归之于勲官则阶散也勲官也唐虽因隋而所用未尝因隋是谓前世合于一而唐则析为二唐之有功者或叙阶或赐勲或加以检校或宠以名号而又申之以封爵重之以实封宋制每一遇郊官至某则加功臣若千字酬勲若干级进阶若干等彻国若干户并举而与之故世但以为烦而不见其用是谓唐析于四而宋则合于一所以神宗独断而尽去之也谨案勲官与授爵本不相同唯其分职逓转为制有相近者故着其称名之始唐代设此葢袛以为阶散之互用至宋而遇郊钖赍进级纷纭不以为酬功之等而以为滥赏之资其为失又殊甚矣岳珂所载颇尽阶勲分合之曲折而宋代滥赏之失亦可概见故节録其文于此以资考証焉辽王世贞艺苑巵言辽之封爵惟有国王郡王国公三等郡名率以漆水栁城混作兰陵亦如宋高宻建安之类国名则屡进屡改有加至二国者其初宗室与勲戚无异道宗太康五年诏惟王子封一字王余并削降王圻续文献通考勲级辽无考金金史百官志封爵正从一品曰郡王曰国公正从二品曰郡公正从三品曰郡侯正从四品曰郡伯正五品曰县子从五品曰县男凡勲级正二品曰上柱国从二品曰柱国正三品曰上䕶军从三品曰䕶军正四品曰上轻车都尉从四品曰轻车都尉正五品曰上骑都尉从五品曰骑都尉正六品曰骁骑尉从六品曰飞骑尉正七品曰云骑尉从七品曰武骑尉元续文献通考元制王正一品郡王从一品国公正二品郡公从二品国侯正三品郡侯从三品国伯正四品郡伯从四品县子正五品县男从五品上柱国正一品柱国从一品上䕶军正二品䕶军从二品上轻车都尉正三品轻车都尉从三品上骑都尉正四品骑都尉从四品骁骑尉正五品飞骑尉从五品云骑尉正六品武骑尉从六品明明史职官志凡爵非社稷军功不得封封号非特㫖不得与或世或不世皆给诰劵续文献通考太祖下江左因胜国之旧为五等爵以赠勲臣及文武之死绥者其后有王公侯伯之典而罢子男洪武十七年奏定有封爵者给诰皆如一品之制惟公侯用玉轴伯子男犀轴明史职官志稽勲掌勲级凡文勲十自五品以上歴再考乃授勲武选掌功赏之事凡武官六品其勲十有二谨案明初为五等之爵后有王公侯伯而无子男既而仍设五等皆给诰劵世袭凡袭封则徴其诰劵稽其功过覈其宗支以第其世流降除之等吏部验封司掌之此明代五等之制也至勲级则有文勲武勲之别考武勲尽从前代而文勲则别为柱国卿尹之号核其要归亦犹文散武散之义而已兹以列代沿袭之故并列于篇以考见异同之制焉谨案世爵之制莫大于定功阀之大小以为世袭之乆近前代惟五等则有承袭其以军功赐爵者类不及其子孙甚至唐封功臣爵至郡王亦皆及身而止其子孙无闻焉至如列代之开国公侯亦祇美其名称功非佐命亦从给子非实如周礼之分王功曰勲国功曰功也汉家赐爵纷纭东西京无代无之有普天下均赐一级者其间复令民得买爵而军功之赏大者公侯卿大夫小者郎吏吏道杂而官职耗废宋每遇郊祀钖赏勲爵无数以酬功之鉅典而僣滥用之殊不甚惜其敝甚矣其端皆由于爵制未定或多为之节级以备赏赐或虚设其勲阶以示褒宠而总无与于循名核寔之义也我朝自开国功臣世袭罔替其后有忠勤着绩军功异等者咸授以二十六等之爵列爵之等级即为世袭之等级无有及身授爵而子若孙不得袭封者至于叙次军功则以现任官职之大小计其立功之参等而分别除授战功则有功牌之五等攻城则有难易之六等水战则有夺舟之三等阵亡授爵则自云骑尉至轻车都尉兼一云骑尉有差皆计功覈实泽及子孙无或有虚钖之爵公侯伯既褒以美名其有勲绩懋着复特承谕㫖既俾得世袭罔替其已得世袭之爵又以军功得封合为一爵者一等男以下按次承袭至一等男以上则均为世袭罔替皇上复优念阵亡之后袭次已毕复钖恩骑尉以传之永乆班爵既定较如画一而隆恩所逮有加无已以视前代袭爵不分大小勲官徒为虚设者品制之详明徳泽之宏逺诚不可以道里计矣钦定厯代职官表卷六十五钦定历代职官表卷六十六钦定四库全书钦定厯代职官表卷六十六圣贤后裔世职併衍圣公官属表衍圣公世封圣贤后裔世职并孔林各官国朝官制衍圣公掌奉至圣孔子阙里庙祀顺治元年题准封爵一如前朝阶正一品班列尚书上二年改赐三台银印十三年依例授光禄大夫十六年依例给清汉文三台银印干隆十四年改给清汉篆文一品三台银印有大庆典衍圣公并䝉钖䕃初公阶正一品而䕃子则仍依正二品康熙六十一年始视正一品廕一子五品官着为例圣贤后裔翰林院五经博士二十六人孔氏北宗一人掌奉中庸书院祀南宗一人掌奉衢州孔子庙祀元圣周公复圣颜子宗圣曽子亚圣孟子先贤仲子闵子冉子伯牛冉子仲弓端木子言子卜子颛孙子有子周子明道程子伊川程子张子邵子后裔各一人朱子后裔二人先儒韩子后裔一人闗氏后裔三人各掌奉其先世之祀孔氏北宗以衍圣公次子承袭余并以嫡子袭孔氏颜氏曽氏孟氏东野氏仲氏闵氏冉氏端木氏卜氏言氏颛孙氏有氏博士十五人属于衍圣公余各就其家除授有阙则督抚核明应袭之人咨部题请承袭圣裔太常寺博士一人掌奉圣泽书院祀以衍圣公第三子承袭圣裔国子监学録二人一奉尼山书院祀一奉洙泗书院祀并由衍圣公于族内选用圣裔国子监学正一人掌奉仪封圣庙祀顺治八年衍圣公奏准世袭如故圣裔世袭六品官一人掌分献崇圣祠国初仍前代曲阜用孔氏世职知县干隆六年山东巡抚白钟山言曲阜知县向由衍圣公保举选用每多瞻狥请在外拣选调补不必拘用孔氏奉㫖允行以现任世职知县授为世袭六品官遇有缺出拣选调补悉照执事官之例四氏学教授一人学録一人教授掌训课孔颜曽孟四氏生徒以学録文行兼优厯俸六年者陞补学録掌副教授训廸生徒而教公之子弟于孔氏嵗贡廪生捐贡及廪生内选用初教授学録止由衍圣公保举咨部除授干隆二十六年山东布政使奏定令衍圣公将拣选应补人员移送抚臣验看送部具题圣庙执事官四十人掌凡祭祀分献及爵帛香祝之执事雍正四年特㫖増设各按品级给章服着衍圣公于孔氏子孙内选择人品端方威仪娴雅者报部充补毎年各给俸禄银二十两或曽经出仕而退休在籍或身有职衔而未曽出仕以及贡监生童等皆可入选司乐一人奎文阁典籍一人屯田管勾一人林庙守卫司百户一人知印一人掌书一人书写一人奏差一人随朝伴官六人司乐掌乐章乐器而教肄乐生典籍掌奎文阁书籍及礼生管勾掌祀田钱糓之出入祭祀则供其牲牷粢盛治膳羞醯醢之属其属有屯官八员鉅野郓城平阳各二人东阿独山二屯各一人分掌五屯以供祀事百户掌陵庙之户籍供其洒扫户役之事主守礼器祭祀则司涤濯掌牺牲之宰割自司乐以下分职治事凡四司知印掌书书写掌公府文书信印奏差掌赍衍圣公表笺章奏随朝伴官掌随从衍圣公朝觐办事初无常员遇朝觐輙咨部给衔干隆十五年始额定六员以上官皆由衍圣公保举咨部补授厯代建置汉山东通志孔子九世孙腾汉高帝过鲁封为奉嗣君一云奉圣君阙里文献考孔氏世嫡自汉高帝过鲁封九世孙腾为奉祀君始创推恩之例汉书孔光列传元帝即位徴孔霸以师赐爵闗内侯食邑八百户号褒成君霸上书求奉孔子祀元帝下诏曰其令师褒成君闗内侯霸以所食邑八百户祀孔子焉荀恱汉纪元始元年封周公后公孙相如为褒鲁侯孔子后孔均为褒成侯追谥孔子为褒成宣尼公汉书平帝本纪元始元年封孔子后孔均为褒成侯奉其祀汉书恩泽侯表褒成侯均以褒成烈侯霸曽孙奉孔子后侯谨案孔腾奉祀之封不见于史通典叙圣裔封爵始于孔霸然霸自以帝师䝉恩非由先圣得封如前此尚有蓼侯聚矣至元始褒成之侯是为尊崇先圣后裔世爵之始袁宏后汉纪建武五年封孔子后孔安为殷绍嘉公十三年殷绍嘉公为宋公周承休公为卫公十四年夏四月辛巳封孔子后孔志为褒成侯后汉书光武帝本纪建武十四年封孔子后志为褒成侯后汉书儒林列传世祖封均子志为褒成侯志卒后子损嗣永元四年徙为褒亭侯世世相𫝊至献帝初国絶洪适𨽻释后汉鲁相乙瑛置孔子庙卒史碑司徒臣雄司空臣戒稽首言鲁前相瑛言诏书崇圣道勉六艺孔子作春秋制孝经演易系辞经纬天地幽赞神明故特立庙褒成侯四时来祠事已即去庙有礼器无常人掌领请置百石卒史一人典主守庙春秋飨礼则出王家钱给犬酒直臣愚以为如瑛言可许制曰可永兴元年鲁相平行长史事卞守长擅言诏书为孔庙百石卒史一人掌主礼器选年以上经通一艺杂试能奉宏先圣之礼为宗所归者谨案文书守文学掾鲁孔龢师孔宪户曹吏孔览等杂试龢修春秋严氏经通高第事亲至孝能奉先圣之礼为宗所归除龢补名谨案后汉书儒林𫝊永元四年褒成侯损徙封褒亭侯然鲁相乙瑛立卒史碑韩勑造孔子庙礼器碑史晨祠孔子庙碑皆称褒成之封瑛碑立于永兴元年勅碑立于永夀二年晨碑立于建宁二年皆在永元之后是损未尝徙封𫝊之误尔三国三国魏志文帝本纪黄初二年诏以议郎孔羡为宗圣侯邑百户奉孔子祀令鲁郡修起旧庙置百户吏卒以守卫之𨽻释魏鲁孔子庙碑黄初元年大魏受命以鲁郡百户命孔子二十一世议郎孔羡为宗圣侯令鲁郡修起旧庙置百石吏卒以守卫之释云魏志黄初二年正月诏以议郎孔羡为宗圣侯奉孔子祀令鲁郡修起旧庙置吏卒守卫碑云元年而作二年误也后汉书孔僖𫝊注以羡为崇圣侯亦误也谨案黄初宗圣之封史以为二年碑以为元年或据碑谓史误非也文帝受禅在建安二十五年十一月越二月即为二年碑因孔羡之封追本受禅之事而言之尔至百石吏卒即汉之百石卒吏史作百户则其误无疑但汉卒史乃吏名而魏志及碑皆作吏卒则有不可暁者晋晋书武帝本纪泰始三年徙宗圣侯孔震为奉圣亭侯太元十一年秋八月庚午封孔靖之为奉圣亭侯奉宣尼祀宋齐梁陈宋书礼志奉圣亭侯孔亭五世孙继之替慢不祀宋文帝元嘉八年有司奏夺爵至十九年又授孔隠之兄子熙先谋逆又失爵二十八年更以孔恵云为奉圣侯后有重疾失爵孝武大明二年又以孔迈为奉圣侯宋书文帝本纪元嘉十九年诏奉圣之嗣速议继袭鲁郡民孔景等五户居近孔子墓侧蠲其课役供给洒扫谨案汉始置孔氏守庙百石卒史至宋时但给洒扫户则百石卒史意晋时亦不复置矣明始以洒扫户有才徳者充林庙守卫百户则洒扫户虽非官而厯代相承实林庙守卫司百户所由始故附载其事以着縁起而表则不列其后来所设之洒扫户亦不𤨏载焉南史梁敬帝本纪太平二年诏求鲁国孔氏族为奉圣侯南史陈废帝本纪光大元年以仪同三司兼从事中郎孔英悊为奉圣亭侯奉孔子祀北魏北史魏孝文帝本纪延兴三年诏以孔子二十八世孙鲁郡孔乗为崇圣大夫给十户以供洒扫太和十九年幸鲁城亲祠孔子庙诏拜孔氏四人颜氏二人为官乂诏选孔氏子孙一人封崇圣侯邑百户以奉孔子祀谨案文献通考后魏封孔子二十七叶孙乗为崇圣大夫孝文太和十九年改封二十八叶孙珍为崇圣侯与北史孝文纪以孔乗为二十八世孙互异又考太和十九年诏拜颜氏二人为官是为褒録颜氏之始北齐北史齐文宣帝本纪天保元年诏改封崇圣侯孔长为恭圣侯邑一百戸以奉孔子祀马端临文献通考北齐改封三十一代孙为恭圣侯后周北史周宣帝本纪大象二年诏进封孔子为邹国公邑数凖旧立后承袭隋文献通考隋文帝仍旧封孔子后为邹国公焬帝改封为绍圣侯隋书炀帝本纪大业四年诏立孔子后为绍圣侯唐唐书礼乐志高祖武徳九年封孔子之后为褒圣侯杜佑通典唐贞观十一年封孔子裔徳伦为褒圣侯神龙初授褒圣侯崇阶朝散大夫仍许子孙𫝊袭新唐书礼志武后天授元年封孔子为隆道公神龙元年以邹鲁百户为隆道公采邑以奉嵗祀子孙世袭褒徳侯旧唐书元宗本纪开元二十七年追赠孔宣父为文宣王褒圣侯改封文宣公阙里文献考三十五代孙璲之唐元宗开元二十七年诏谥孔子曰文宣王以其嗣为文宣公任长吏代代勿絶三十六代萱袭封文宣公兼兖州泗水令三十七代齐卿唐徳宗建中三年袭封文宣公兼兖州功曹三十八代惟胵宪宗元和十三年袭封文宣公授兖州㕘军三十九代策明经及第授曲阜县尉袭封文宣公四十一代昭俭袭封文宣公兼曲阜令刘肃大唐新语自汉魏以来厯代皆封孔子后为褒成侯或号褒圣侯至开元二十七年诏册孔子为文宣王其嗣褒成侯改封文宣公令右丞相裴耀卿摄太尉持节就国子监册命讫有司奠祭乐用宫悬八佾之舞诏曰宏我王化在乎儒术皆发挥此道启廸含灵则生人以来未有如夫子也所谓自天攸纵将圣多能徳配干坤身掲日月故能致天下之太平成天下之大经美政教移风俗君君臣臣父父子子人到于今受其赐不其猗欤文多不尽载山东通志四十一代昭俭袭封文宣公累宰曲阜子光嗣哀帝天祐二年授泗水令林庙主谨案吕兆祥陋巷志载唐徳宗贞元六年南郊赦书节文授四十一代孙頵五品正员官文宗以四十三代孙览为殿中侍御史宏式为同州㕘军皆推恩圣裔特加叙録非官制之常今不尽録五季山东通志光嗣为洒扫户孔末所害末自为曲阜令光嗣子仁玉育于外家长诉于朝乃诛末后唐时以仁玉袭封文宣公阙里文献考孔氏子孙为曲阜县令昉于唐咸通间续至后唐始以文宣公兼之四十三代仁玉孔末之乱生甫九月匿于外家后唐明宗长兴元年鲁人诉于朝乃诛末以公主孔子祀授曲阜主簿三年迁龚邱令封文宣公晋高祖天福五年改曲阜令后周太祖广顺二年诏以曲阜令兼监察御史吕兆祥陋巷志后周太祖广顺二年驾幸曲阜诏颜子之后以四十六代孙涉授曲阜县主簿谨案此事虽于官制无闗然厯代率以世爵崇孔氏而褒録诸贤后裔者明以前不数见故亦存之以着縁起宋文献通考太祖干徳四年以文宣王四十四代陵庙主进士孔宣为兖州曲阜县主簿太宗太平兴国三年孔宜可授太子赞善大夫袭封文宣公天禧元年以文宣王四十六代孙光禄寺丞圣佑袭封文宣公宋史祖无择列传至和二年上言开元谥孔子为文宣王以其后为文宣公以祖之美谥而加后嗣不经甚矣乞明诏有司详求古制别定美号于是下近臣议改为衍圣公宋史哲宗本纪元祐元年改封孔子后为奉圣公不预他职谨案圣裔封号前代更易不一而衍圣公之号始于宋至和二年至元祐又改为奉圣旋又复旧自是以后相承不改焉阙里文献考元张庙学记孔子旧宅因庙建学昉于魏之黄初其间兴废不常有宋大中祥符三年殿中丞公自牧奏就庙侧创学帝曰讲学道艺贵近庙庭当许于斋㕔内说书干兴元年孙宣公守兖州于庙建学请以杨光辅为讲书奉礼郎始赐学田元祐四年尹复泰以文潞公荐为教授给田二十顷以赡生员选任教导其重如此要必以讲六经之道𫝊圣人心法为职而小学之教节目纎悉宜有分任其事者考之碑刻则学正录皆孔氏子孙为之盖当时乃教授自署毋亦选择而使以寓激劝与抑因其亲爱俾帅㓜而入学者与山东通志宗真宗大中祥符二年就庙建学以训孔氏子孙哲宗元祐元年置教授一员于举到文官内差或委本路监司保举有行义人充令教训本家子弟尹复泰以文潞公荐为教授本年又置学録一员谨案此条所载教授学録縁起较张记为详故互见以备考阙里文献考明刘健重修三氏学记阙里三氏学建于宣圣庙之东南以教孔颜孟三氏子孙庙之建其来逺矣学则自宋大中祥符间始考厥初止以教孔氏子孙其后益以颜孟二氏盖自元祐间始山东通志宋真宗改曲阜为仙源县仁宗皇祐三年诏自今仙源县官复于孔氏子弟中选用徽宗崇宁间又诏文宣王后常聴一人注兖州仙源县官有丞有簿有尉大抵皆世职也孟子四十五代孙宁宋仁宗景祐四年孔道辅荐于朝授邹县主簿奉孟子祀谨案此为褒録孟氏之始又阙里文献考载宋真宗天禧五年诏于夫子后选差朝官一人监督孔氏庙役时道辅以知仙源县充徽宗崇宁二年诏文宣王家选亲族一人判司簿尉事即以家长承袭元代由省臣择孔氏中亷干者一人委充提领监修官依族长授八品冠带盖沿其制明初犹以翰林检阅官孔泾为族长其后衍圣公自择族人为之始无品秩其提领监修官明初改为提领林庙事亦无品秩国朝则族长沿旧名而提领林庙事改称林庙举事亦均无品秩且既设圣庙执事官即以执事官兼此二事不复专设故今不载于表中而于剏置之初附载其源流如此辽谨案辽史不载孔氏世爵亦无先贤之裔䝉褒録者盖圣裔聚族于山东而诸贤之裔亦皆居宋地故也金金史熙宗本纪天眷三年以孔氏四十九代孙璠袭封衍圣公阙里文献考金庙学教授章宗明昌元年勅于四举五举终塲进士出身人内选博学经史衆所推服者充秩正八品元张庙学记金氏因之廪赐教育有加无替金熙宗皇统间仍改仙源为曲阜章宗承安二年勅衍圣公年及十七许兼曲阜令不许别行差占金党懐英重修至圣文宣王庙碑有层阁以备庋书诏以奎文名之谨案此为奎文阁赐名之始至元乃设官以典之王圻续通考章宗明昌三年四月诏曰衍圣公秩视四品阶正八品不称可超迁中议大夫永着于令元元史太宗本纪五年诏以孔子五十一世孙孔元措袭封衍圣公元史孔思晦列传孔氏族人相与议思晦嫡长且贤宜袭封爵奉祠事状上政府事未决仁宗亲取孔子谱牒按之曰以嫡应袭封者思晦也复奚疑特授中议大夫袭封衍圣公月俸百缗加至五百缗赐四品印泰定三年山东亷访副使王鹏南言袭封上公而阶止于四品于格弗称明年升嘉议大夫至顺二年改赐三品印阙里文献考元王思诚子思书院学田记邹之中庸精舍即沂国公授受故址而为之延祐二年朝廷改为子思书院设山长以司训导元潘廸子思书院新庙记中庸精舍大徳间宋尹彰扩为书院请额设官朝廷允之许立子思书院置山长一员职视大庠校官山东通志尼山书院在尼山之麓实毓圣之区也元至顺二年衍圣公孔思晦请设尼山书院山长本年以彭璠为山长璠卒以益都路马犹子为山长洙泗书院在孔林之东孔子自卫反鲁与弟子讲道于洙泗之上鲁记所载孔子讲堂即此也元时创建请额至顺二年衍圣公孔思晦请设山长聴衍圣公保族人之贤者任之阙里文献考元虞集尼山创建书院记至顺三年衍圣公思晦用林庙管勾简实理言请复尼山祠庙置官师奉祠荐彭璠可用至元二年中书左丞王公𢡟徳率同列执政者白丞相置尼山书院以璠为山长山东通志元世祖中统初诏立曲阜庙学选师儒充教授正録各一阙里文献考元吕思诚加封启圣王碑世祖龙飞车马混一自上都大都及天下郡邑立庙学曲阜林庙尤加修崇于是定袭封之嗣除孔氏一人尹曲阜县山东通志金元常以衍圣公知县事故有世袭县尹武宗至大二年设曲阜庙学典籍一员仁宗延祐七年遣说书王存义赴曲阜以太牢祀孔子是年为圣庙设司乐一员管勾一员阙里文献考掌书设自元成宗元贞二年明明史儒林列传洪武元年命孔希学袭封衍圣公置官属曰掌书曰典籍曰司乐曰知印曰奏差曰书写各一人立孔颜孟三氏教授司教授学録学正各一人立尼山洙泗二书院各设山长一人又命其族人希大为曲阜世袭知县明史职官志衍圣公孔氏世袭其属掌书典籍司乐知印奏差书写各一人曲阜知县孔氏世职翰林院世袭五经博士孔氏二人颜氏一人曽氏一人仲氏一人孟氏一人周氏一人程氏二人邵氏一人张氏一人朱氏二人教授司教授学録学司孔颜曾孟四氏各一人又尼山洙泗二书院各学録一人先是元代封孔子后裔为行圣公赐三品印洪武元年太祖既以孔希学袭封衍圣公因诏礼臣曰孔子万世帝王之师而其后嗣止三品弗称褒崇其授希学秩二品赐以银印阙里文献考四氏学学録宋元祐始置当时尚有学正一员与学録同以孔氏充而令教授自署金元间间用异姓正録秩皆九品明洪武七年裁学正止设学録一员秩未入流宣徳元年定以圣裔任令衍圣公保举孔氏年徳俱尊学问优长者咨部除授山东通志圣泽书院孔子宰中都处也明设太常博士一员以主祀事以衍圣公三子承袭阙里文献考尼山书院洙泗书院元顺帝至正二年初设山长以异姓硕儒任后令衍圣公保举族人之贤者为之明武宗正徳二年改名学録秩从九品山东通志唐褒徳侯孔徳伦在河南宁陵剏建祖庙明正统九年诏迁庙于仪封嘉靖十四年特授圣裔为国子学正専主祀事阙里文献考唐天寳间文宣公避乱迁居宁陵者数世遂于其地建立圣庙后以子孙流寓宁陵者主其祀事㑹河圯迁居仪封明正统九年诏即于仪封立庙嘉靖十四年始置官以孔继寅为学正秩正九品令世袭谨案太常博士及国子监学正二官明史职官志及儒林传皆不载阙里文献考明刘健重修三氏学记阙里三氏学洪武始定名为孔颜孟三氏教授司教授学録各一员学録即以孔氏子孙为之三氏子孙教授司万厯年间増入曾氏又改名四氏学元仁宗延祐三年行圣公兼曲阜尹思诚以非嫡罢职専尹曲阜其子克钦孙希大皆世袭县尹明洪武七年希大坐事罢职因改世袭为世职令衍圣公保举族人之贤者送部选授领刺赴任汉鲁相乙瑛以孔子庙有礼器无人掌领请置百石卒史一人掌之后世以其管辖洒扫百户其官遂为百户又以职司巡徼有武备焉合典籍司乐管勾等三员为兵农礼乐四司始用孔氏后以生员明𢎞治间始以洒扫户才徳兼优者充之止由衍圣公委用不由部铨注山东通志山东巡抚方大猷请崇圣贤以培人才疏衍圣公属官员后明洪武元年设管勾一员司五屯钱粮司乐一员司乐舞生典籍一员司礼生书籍掌书一名司文移书写一名司缮写知印一名司印务奏差一名司差遣以上皆由衍圣公保举堪用人数咨部铨用阙里文献考知印书写并明洪武二年建随朝伴官洪武十七年设谨案圣裔世爵始自西汉若余官则后汉始置百户卒史然至晋时已废后魏孝文尝官孔氏颜氏而亦未闻世袭也至唐末始以文宣公兼曲阜令宋时又置庙学教授自是厯代相承递有増设更元及明置官渐备然四时将享主鬯者虽膺上公之封而骏奔者不皆服官之侣至国朝设六等执事官然后牵牲赞采章绂焜煌先圣祀典于是有光真足以补前朝之阙典矣至曲阜世职知县明隆庆时御史赵可懐已有举用非人民受其殃之奏而因循不废者徒以此为报先师之盛意而无术以善处之尔今以曲阜知县改授世职六品官品秩视旧为崇而无民社之责为职事之所不及尊师重道之意通变宜民之术并行不悖斟酌尽善尤为前代之所不及也钦定厯代职官表卷六十六钦定历代职官表卷六十七钦定四库全书钦定厯代职官表卷六十七师傅保加衔表师傅保加衔国朝官制太师太傅太保少师少傅少保太子太师太子太傅太子太保太子少师太子少傅太子少保以上皆虚衔无职掌亦无员额凡大臣宣力中外劳绩懋着者则奉特㫖加衔或为赠典以示优宠焉厯代建置谨案太师太傅太保古谓之三公其贰称三孤必得其人而后授之无其人则宁阙故曰官不必备惟其人也后汉每一帝即位必置太傅録尚书事参预政柄非古义矣其余各代皆以师传称上公位三公上多以他官兼领或不备置三少则或不置元魏始称三师其实一也若东宫师傅代各殊制亦多以他官兼领者唐天寳以前凡三师官虽有其位而无其人其后多以畀藩镇得之者或不以为荣宋政和新制改三师为三公与三孤多为阶官而东宫六傅领以宰执大臣然三公之滥授莫甚于宣和之际其名尤多不正如郓王楷以唱名第一超拜太傅景王杞济王栩并以国公进太傅是以子为师傅也内侍童贯拜太𫝊进太师是以厮役为师𫝊也嗣是而缁衣黄冠亦间崇以师傅之号而典章扫地尽矣明制三公三孤俱为勲戚文武大臣加官赠官而东宫师𫝊亦无定员无専授然明世文臣多不敢居三公之位而东宫师傅类以累考或恩泽得之亦非慎重名器之意今详考厯代之得失并着于篇然后知我国家参取古制用为加衔无尃权干政之虞无循资滥授之弊立法之善为前代所不及也三代礼记文王世子记曰虞夏商周有师保郑康成注记所云谓天子也谨案韩诗外传三公者何曰司空司徒司马司马主天司空主地司徒主人今尚书欧阳夏侯説天子三公一曰司徒二曰司马三曰司空文子尧之治天下也舜为司徒契为司马禹为司空注三公之官淮南子説苑并同尚书刑徳考曰益为司马卨为司徒禹为司空三公象三台月令疏云书传有司马司徒司空公领三卿此夏制也是虞夏以前以司徒司马司空为三公矣古周礼説天子立三公曰太师太保太傅五经异义云周公为傅召公为保太公为师周公太公无为司徒司空之文知师保傅三公官名也五帝三王不同物此周之制也然则许慎谓五帝三王惟周以师保傅为三公周以前则有异今据文王世子虞夏商周有师保则五帝三王并知古周礼説不特周有师保也又考路史后纪黄帝纪乃立四辅三公六卿三少二十有四官又云陶唐氏立三公六卿百揆暨百执事然则虞夏商周之前已有师保明矣非至虞夏商周始创此官也杜佑通典殷太甲时伊尹为太保谨案环济要畧曰三公太师太傅太保也殷时有阿衡伊挚佐之太甲改为保衡皆三公官也又诗长发篇郑康成笺曰阿衡汤所依倚而取平也故以为官名太甲时曰保衡书君奭篇孔安国传曰伊尹为保衡言天下所取安所取平均与杜佑以保衡为太保立义各异以今考之古人所称有官有号伊尹之称阿衡当由汤倚任至重加以殊名如周之有师尚父非商设有此官以伊尹充之也洎乎太甲之世则以伊尹为太保遂兼其官而称之谓之保衡亦如唐宋宰相出镇称使相宰相封公称公相兼二名而言之非至太甲之世又改名保衡也故书称罔俾阿衡専美有商诗称实维阿衡实左右商王皆不出伊尹之名姓而后人知为伊尹以为伊尹之専号故也使阿衡为商代之官名岂有専归一人以为称谓者哉今从礼记杜佑之説定商惟有太保而阿衡之名表中亦删不録焉尚书盘庚邦伯师长孔安国传衆长公卿也孔颍逹正义衆官之长故为三公六卿也尚书説命树后王君公孔颍逹正义三公则君公之内包之尚书微子父师少师孔安国传父师太师三公少师孤卿谨案汉官仪殷伊尹为太保胥余为太师故文王世子註谓殷亦兼有师保墨子武丁得傅説举以为三公然则殷具三公明矣史记殷有太师疪少师疆抱其乐器以适周汉书古今人表亦同葢皆乐官之长如论语之太师摰少师阳其官名与公孤偶同实非公孤之职谨附识于此尚书周官立太师太傅太保兹惟三公论道经邦爕理隂阳官不必备惟其人少师少傅少保曰三孤贰公宏化寅亮天地弼予一人谨案逸周书武寤解尹氏八士太师三公咸作有续神无不飨别太师于三公之外与周官之制异未足据也尚书金縢二公曰我其为王穆卜孔颕逹正义武王时三公惟周召与太公耳知二公是召公太公也周礼地官二乡则公一人郑康成注老尊称也王置六卿则公有三人也三公者内与王论道中参六官之事外与六卿之教其要为民是以属之卿焉谨案康成大𫝊注一公兼二卿举下以为称太宰司徒同职则称司徒公宗伯司马同职则称司马公司冦司空同职则称司空公考王置六卿六卿各领一乡大𫝊注谓公领二卿则一公领二乡明矣与乡老文可以互証春秋传宋立四乡二师掌之二师犹天子三公也二师掌四乡则是一公领二乡也尚袭周官乡老之制而孔安国书传谓一公止领一卿岂一公止领一乡乎未足为据也国语太保六之太师七之韦昭注太保太师天子三公佐王论汜监衆官不得掌事故次之谨案国语此文但及太保太师不及太傅或徇农之事太𫝊不与非无其职也太保太师次司徒葢亦次徇农之先后非序官也春秋公羊传诸公者何天子三公天子三公者何天子之相也天子之相何以三自陜而东者周公主之自陕而西者召公主之一相处乎内是言三公为二伯也汉书百官公卿表周官太师太傅太保是为三公盖参天子坐而议政无不总统故不以一职为官名又立三少为之副少师少傅少保是为孤卿记曰三公无官言有其人然后充之舜之于尧伊尹于汤周公召公于周是也通典武王时太公成王时周公毕公为太师成王时毕公为太傅召公为太保谨案蔡氏沈谓周公方条治事之官未及师保之职所谓未及者郑重而未及言之也然考诗大明维师尚父毛传云师太师史记齐世家书太誓註并称文王立太公望为太师周公为太傅又谓周武王时太公为太师成王时周公为太傅召公为太保仪礼逸礼太公为太师周公为太傅召公为太保史记周本纪成王即位周公毕公并为太傅书頋命孔传云太保毕毛称公则三公矣冡宰第一召公领之司马第四毕公领之司空第六毛公领之则是閲文武成康之世三公不特具其职且并未尝阙其人周公作周礼时似不应不及三公也然而周官载公孤于六卿之前周礼则不之及者周官叙官之书故必首三公也周礼列六官之职三公无専职故不能不阙如也诗长发降于卿士实维阿衡正义云三公兼卿士诗常武太师皇父正义云三公兼卿士之官竹书纪年殷王即居亳其卿士伊尹然则三公类兼六卿六卿之职何莫非三公之职耶六卿之职具而三公之职亦具矣大司徒叙官曰乡老二乡则公一人此三公之兼职也职无可名故公孤不列于六卿之前职有可名故三公并系于司徒之属此周公着作之体也礼记文王世子凡三王教世子必以礼乐立太傅少傅以养之欲其知父子君臣之道也太傅审父子君臣之道以示之少傅奉世子以观太傅之徳行而审谕之太傅在前少傅在后入则有保出则有师汉书贾谊列传成王㓜召公为太保周公为太傅太公为太师保保其身体傅傅之徳义师道之教训此三公之职也于是为置三少皆上大夫也曰少师少傅少保是与太子晏者也谨案文王世子所引记曰虞夏商周有师保有疑丞设四辅説者曰天子必有四邻作记者取以成世子之记考尚书大𫝊曰天子必有四邻前曰疑后曰丞左曰辅右曰弼大戴礼曰应而不穷者谓之道辅善而相义者谓之充絜亷而切直者谓之弼𫝊问强计者谓之丞注道或谓之疑充或谓之辅是所谓四辅也然贾谊所称三公三少即今周官所载非别为东宫官属故后汉翟酺𫝊亦云昔成王之政周公在前召公在后毕公在左史佚在右四子挟而维之目见正容耳闻正言一日即位天下旷然言其法度素定也盖王之师保疑丞即世子之师保疑丞而非别设其官以教之也若大戴所记谓周公在前太公在左召公在右史佚在后而翟酺云云语各不同则𫝊闻各异耳周礼地官师氏中大夫一人上士二人掌以媺诏王以三徳教国子保氏下大夫一人中士二人掌养国子以道乃教之六艺谨案文王世子所载以太傅少傅为重而师保则附言贾谊所述直以太保太傅太师属之召公周公太公而以为太保太傅太师为三公以三少为上大夫皆与此文逈异盖周礼至汉武帝时始出文王世子及贾谊疏皆在其前故传闻异词核实而论师氏似専掌教授保氏似兼掌调䕶太保太传太师少保少傅少师则统领其事其官有尊卑任有専司兼摄而所职则大畧相同互相出入故诸儒所记各举其一端似相迕而实相足康成保氏註引书序周公为师召公为保相成王为左右圣贤兼此官昔人谓太师太保康成误以师氏保氏当之今考经典释文君奭序保太保也师太师也马云保氏师氏皆大夫官则康成保氏注乃本马融君奭註也师氏保氏不得当太保太师故书牧誓亚旅师氏次在司徒司马司空之后孔安国传云师氏大夫官頋命师氏虎臣次在太保奭芮伯彤伯毕公卫侯毛公之后孔安国亦云大夫官是也中大夫之与三公康成何至混而为一盖康成原不以师氏为太师保氏为太保特谓周公为太师亦兼师氏之职召公为太保亦兼保氏之职以相成王也成王冲龄践䟭尚不得阙国子之教故三公复充师氏保氏之任保氏註明云兼此官既云兼此官则非即此官明矣郑注未尝合而为一也秦章如愚山堂考索秦制阙三师之位通典太子师保二傅殷周已有逮乎列国秦亦有之谨案秦之太子师傅见于史记商君列传然秦使太子扶苏北监䝉恬兵于上郡而以赵髙傅公子胡亥教之决狱然则所谓太子师傅者其失职也乆矣又孔丛子载陈胜以孔鲋为太师盖沿用古制偶立斯名非秦有是官故不着焉汉汉书百官公卿表太傅髙后元年初置金印紫绶后省八年复置后省元夀二年复置位在三公上太师太保皆元始元年置金印紫绶太师位在太傅上太保次太傅谨案汉志太傅位在三公上考汉纪永光三年太傅韦元成为御史大夫御史大夫位在太傅下以太傅为御史大夫在当时并非左迁岂以太傅位虽尊而御史大夫职特重欤又汉纪武帝纪载元狩五年太子太傅严青翟为丞相太傅止为御史大夫而太子太傅乃为丞相然则当时虽设师𫝊而迁除他官不甚拘拘于太少之秩次也汉纪平帝纪大司徒孔光为太傅左将军甄丰为少傅元始元年太傅孔光为太师车骑将军王舜为太保大司空左将军甄豊为少傅宋书百官志太师汉初不置平帝始复置太师官而孔光居焉东京又废献帝初复置后又废太傅汉髙后元年初用王陵太保平常元始元年始用王舜后汉不置谨案荀悦汉纪髙祖纪有太保叔孙通固谏之文然则髙祖时已有太保而汉书百官公卿表谓元始元年始置宋书百官志谓平帝元始元年始用王舜与汉纪异汉书孔光列传为帝太傅位四辅马公列传四辅为国维纲谨案汉又置少傅甄豊为少傅与太师太傅太保并为四辅然百官表不载盖王莽更制所立非定制也汉书百官公卿表太子太傅少傅皆秩二千石谨案汉太子二傅属官有太子门大夫庶子洗马舍人今析入詹事府表内此不具载后汉书百官志太傅上公一人掌以善导无常职世祖以卓茂为太傅后省其后每帝初即位辄置太傅録尚书事谨案续汉书称每帝即位辄置太傅一人録尚书事今考袁宏后汉纪光武中元二年明帝即位以邓禹为太傅明帝纪永平十八年章帝即位以赵熹为太傅章帝纪章和元年和帝即位以邓彪为太傅和帝纪元兴元年殇帝即位张禹为太傅安帝纪建光四年北乡侯即位以冯石为太傅顺帝纪永建元年以桓焉为太傅灵帝纪建寕元年以陈蕃为太傅又以胡广为太傅中平六年献帝即位以袁隗为太傅其中惟质帝纪桓帝纪未见立太傅之文而灵帝纪则两立太傅与司马彪所云微有不同考鲁相史晨祠孔庙奏铭云时副言太傅太尉司徒司空大司农府治所部从事列太傅于太尉之上后汉书樊凖傅永和初上书五府调省中都官吏注云太傅太尉司徒司空大将军虞翊傅诩曰宜令四府九卿三公也註云太傅太尉司徒司空凡称五府四府皆首列太傅于此见汉之太傅重于三公也通典后汉惟有太傅一人而无太保谨案后汉书赵典傅曰公卿表典笃学博闻宜备国师説者以为国师即太师然则后汉之不置太师亦无其人则阙之意也后汉书百官志太子太傅一人中二千石职掌辅导太子礼如师不领官属太子少傅二千石亦以辅导为职悉主太子官属谨案后汉纪光武纪建武二十八年上问羣臣谁可傅太子者皆曰执金吾隂识可也博士张佚正色曰今陛下立太子为隂氏乎即为隂氏则隂侯可为天下则固用天下之贤上曰善欲置傅者以辅太子今博士不难正朕况太子乎即拜佚为太子太傅而以桓荣为太傅然则后汉命太𫝊始于卓茂命太子太傅始于张佚桓荣也又考后汉不置詹事以少傅领东宫官属与西京异其官属自太子率更以下别详詹事府篇三国三国蜀志后主列传册曰今以禅为皇太子使使持节丞相亮授印绶敬聼师傅行一物而三善皆得焉可不勉与谨案华阳国志献帝建安二十四年先主以许靖为太傅章武元年先主即帝位许靖为司徒无代为太傅者盖建安二十四年尚袭后汉之制故设太傅至蜀改元或省其职华阳国志谓蜀初阙三司之位以待天下太傅在三司上蜀且阙三司之职则太傅不常设可知矣又考华阳国志延熙元年立子璇为皇太子瑶为安定王以典学从事巴西谯周为太子家令梓橦李譔为仆射皆名儒也则后主时惟立宫官未见设太子太傅少傅惟魏畧曰禅立为太子诸葛亮为太子太傅然攷诸书及诸葛亮集亮不为太子太傅故裴松之以为此鱼絭妄説则册文云敬听师傅者当别有其人或先主时亦曽设此官耳宋书百官志太师魏世不置晋书职官志魏初惟置太傅以钟繇为之后又置太保以郑冲为之三国魏志三少帝本纪昔周成建保𫝊之官近汉显宗崇宠邓禹所以优崇隽乂必有尊也其以太尉为太傅谨案司马懿以太尉进太傅且靳大司马不与托以朝议避忌此由曹爽等阳以名号尊之而隂夺其权如汉初安国侯以右丞相迁帝太𫝊耳其后太傅置左右长史掾属舍人各十人加以典兵则又簒夺隂谋自生乱制非太傅职司所本有亦非魏代之常经故不具録焉通典魏官九品第三品太子保傅王应麟玉海汉魏故事太子于二傅执弟子礼文帝为太子凉茂为太傅何䕫为少傅谓之二傅谨案魏世无东宫文帝为太子乃魏国太子也自后二傅之官遂阙不着三国呉志诸葛恪列传恪以大将军领太子太傅中书令孙宏领少傅恪更拜太傅谨案呉之太傅自诸葛恪外见于书纪者惟陆机着论云张昭为师傅而已若东宫二傅多以他官兼领如阚泽拜太子太傅领中书如故薛综为太子少傅领选职薛莹以选曹尚书领太子少傅之类是也惟张温吾粲官太子太傅少傅程秉以交阯长史徴拜太子太傅当为専任耳晋晋书职官志太宰太傅太保周之三公官也晋以景帝讳故採周官之名置太宰以代太师之任秩増三司与太傅太保皆为上公论道经邦燮理隂阳无其人则阙以平安献王孚居之自渡江以后其名不替而居之者甚寡太宰太傅太保为文官公冠进贤三梁黒介帻谨案晋以景帝之讳改太师之官名晋书职官志既云改太宰又云改太保已自相违异通典则云改太师更属参差然晋志明云採周官之名周官无太帅之文则杜佑所説为无据至太保虽见于周官而古文尚书晋初未出所谓周官当即周礼周礼有冡宰无太保保氏又下大夫秩不相当则其为太宰更无疑义况宋齐相沿并称太宰尤证据昭然盖作保者史之误字惠帝纪称齐王同为太师者亦史之驳文或其初避讳作帅字后乃定为宰欤晋荀朂荐三公保傅保三公保傅宜得其人若使杨珧参辅东宫必当仰称圣意晋书职官志太子太傅少傅泰始三年始各置一人尚未置詹事官事无大小皆由二傅并有功曹主簿五官太傅中二千石少傅二千石其训导者太傅在前少傅在后皇太子先拜诸傅然后答之后以储副体尊遂命诸公居之以本位重故或行或领时侍中任恺武帝所亲敬复使领之盖一时之制也咸寕元年以给事黄门侍郎杨珧为詹事掌宫事二𫝊不复领官属及杨珧为卫将军领少傅省詹事遂崇广傅训命太尉贾充领太保司空齐王攸领太傅所置吏属复如旧二傅进贤两梁冠黒介帻五时朝服佩水苍玉其后太尉汝南王亮车骑将军杨骏司空卫瓘石鉴皆领傅保犹不置詹事惠帝元康元年复置詹事二傅置丞一人秩千石主簿五官掾功曹史主记门下史録事戸曹法曹仓曹贼曹功曹书佐门下亭长门下书佐省事各一人给赤印安车一乗及广陵建宫乃置六傅三太三少以景帝讳师故改太师为太保通省尚书事詹事文书闗由六傅自元康之后诸傅或二或三或四或六渡江之后有太傅少傅不立师保通典晋太子六傅各有丞一人司马光资治通鑑元熙元年立广陵王遹为皇太子以中书监何劭为太子太师卫尉裴楷为少师吏部尚书王戎为太傅前太常张华为少傅卫将军杨济为太保尚书和峤为少保胡三省注晋东宫六傅惟此时具官谨案晋潘尼集有皇太子释奠颂云元康三年春闰月越二十四日既齐舆驾于太学太傅在前少傅在后恂恂乎宏保训之道考通鑑永熙元年东宫六傅已全具而潘尼于元康三年作颁仍止称太傅少傅者葢晋泰始初犹有太子太傅少傅故当时训导之职二傅领之皇太子释奠其前后特于六傅内举其最重者耳宋齐梁陈宋书百官志太宰一人太傅一人太保一人是为三公无其人则阙谨案宋太宰惟孝武帝时以江夏王义恭为之以后无人宋书百官志太子太傅一人丞一人少傅一人丞一人并有功曹主簿五官太傅中二千石少傅二千石南齐书百官志齐惟置太傅谨案齐亦有太宰太保然惟以为赠无生得之者故志以为惟置太傅南齐书百官志太子太傅少傅府置丞功曹五官主簿南齐书王俭列传俭领太子少傅旧太子敬二傅同至是朝议接少傅以宾友之礼隋书百官志梁有太宰太傅太保太子太傅一人位视尚书令少傅一人位视左仆射置丞功曹主簿五官谨案职官要録曰三少旧视左仆射冠服同三太也隋书百官志陈制官品秩太宰太傅太保秩万石品并第一太子二傅中二千石品并第二通典太子六傅自宋以下惟有傅而无师保北魏通典后魏以太师太傅太保谓之三师上公也谨桉温子昇集有为上党王穆让太宰表考晋宋以后江左皆名太师为太宰而北魏官氏志及唐六典通典载魏官制仍称太师不称太宰子昇表称太宰或当时熟习旧名相袭未改欤唐六典三师训导之官也其名即周之三公汉始尊师傅之位在三公上谓之上公无所统职后魏特称三师以正其名然非道徳崇重则不居其位无其人则阙之谨案魏淮阳王欣大统中为太傅文帝曰王三为太傅再为太师自古人臣未闻此例可知三师之官在魏固甚重也通典后魏太子太师太傅太保谓之东宫三师少师少傅少保谓之东宫三少孝明在东宫宣武皇帝欲以崔光为太子师傅光固辞帝令太子南面再拜宫臣皆从太子拜光北面立不敢答拜惟西向拜谢而出乃授光太子太傅北齐隋书百官志后齐循后魏置太师太傅太保是为三师拟古上公非勋徳崇者不居太子太师太傅太保是为三师掌师范训导辅翊皇太子少师少傅少保是为三少各一人掌奉皇太子以观三师之徳出则三师在前三少在后谨案魏收𫝊文宣除收为太子少傅仍兼太子詹事攷隋百官志北齐设太子三师三少又别设詹事各为専职收以太子少傅兼詹事盖一时之制也又收未尝为少傅而温特进集有冬夜酬魏少傅直史馆诗则太子少傅当时亦通称少傅也后周隋书百官志周太祖师周之建职置三公三孤以为论道之官周书萧圆肃列传建徳三年授太子少傅圆肃以任当师傅调䕶是职乃作少傅箴谨案成周立三公三孤王之师保即世子之师保后周建官多倣成周故杜佑谓东宫三师三少后周不置然萧圆肃之授太子少傅明着于史当是为圆肃而特设者欤隋隋书百官志三师不主事不置府僚盖与天子坐而论道者也谨案师傅保北魏尊为三师北齐因之后周依周礼又以为三公隋初又为三师炀帝废之三师自汉魏以来皆开府置僚属至隋因后周不置僚属盖又省三少不置也隋书百官志太子置太师太傅太保少师少傅少保唐旧唐书百官志太师太傅太保各一员谓之三师并正一品训导之官大抵无所统职无其人则阙之唐六典三师或亲王拜者但存其名耳资治通鑑贞观六年上以新令无三师官二月丙戍诏特置之谨案此本旧唐书太宗纪而新书百官志则云隋废三师贞观十一年复置疑误新唐书百官志太子太师太傅太保各一人从一品掌辅导皇太子每见迎拜殿门三师合拜每门必让三师坐太子乃坐与三师书前名惶恐后名惶恐再拜太子出则乗路备卤簿以从少师少傅少保各一人从二品掌晓三师徳行以谕皇太子奉太子以观三师之道徳自太师以下惟其人不必备谨案唐贞观以还太子师傅皆宰相兼领如魏徴长孙无忌房元龄萧瑀髙士亷岑文本于志寕等皆领师傅之职而房元龄萧瑀髙季辅等又下兼三少乃其后非疾废眊瞶不任事者即休戎罢帅不知书者处之而又疎弃斥逐之越月踰时不得召见甚至缙绅多耻为之然则与是列者非所以示尊宠其与设官之初意大不侔矣五季资治通鑑安审琦曰皇甫太师寂无音问胡三省注皇甫遇未必加官至太师也而安审琦以太师称之盖五季之世官赏无章当时相称谓不复论其品秩就人臣极品而称之玉海旧制太师太傅太保为三师太尉司徒司空为三公并为宰相亲王使相加官五代之制司徒迁太保太保迁太傅太傅迁太尉太尉迁太师检校者亦如之谨案洪迈云唐节度使𢃄检校其初只左右散骑常侍如李愬在唐邓时所称者也后乃转尚书及仆射司空司徒能至此者盖少僖昭以降藩镇盛强武夫得志才建节其资级已髙于是复升太保太傅太尉其上惟有太师故将帅悉称太尉今观胡氏所云则五季时并簿太尉而径称太师故辽人多唿节度使为太师见金史世纪相沿固有所自矣此本无预于官制而史文有此称号恐滋考证者之疑故存而订正之焉五代㑹要长兴四年四月以秘书监刘賛为秦王傅时言事者请为秦王置师傅上顾问近臣皆以秦王名势隆盛不敢置议请自选择乃降是命谨案五季凡师傅官见于新五代史各傅如冯道为太师赵光逢为太保安童诲为太子太师季鏻为太子太傅等大约一准唐制然僭滥相仍槩不足述姑着此以见一时之事云宋宋史职官志宋承唐制以太师太傅太保为三师为宰相亲王使相加官若宰臣官至仆射致仕者以在位久近或已任司空司徒则拜太尉太傅等官若太师则为异数自赵普以开国元勲文彦博以累朝耆徳方特拜焉政和二年九月诏以太师太傅太保古三公之官今为三师古无此称合依三代为三公为真相之任仍考周制立三孤少师少傅少保亦称三少为次相之任柯维骐宋史新编职官志宣和七年诏复三公不领三省事治平着令亲王不兼三师至徽宗朝皇子有真授者欧阳修归田録皇子颢封东阳郡王除婺州节度使检校太傅翰林贾学士黯上言太𫝊天子师臣也子为父师于体不顺中书检勘自唐以来亲王无兼师傅官者盖自国朝命官祗以差遣为职事自三师三公以降皆是虚名故失于因循耳议者皆以贾言为当也叶梦得避暑漫録本朝宰相以三师致仕者元豊以前惟三人赵韩王太师张邓公太傅王魏公太保元豊文潞公始以太师继之陆游老学菴茟记史魏公自少保六转而至太师文潞公自司空四转蔡太师自司空三转秦太师自少保两转而已王辟之渑水燕谈録国朝享国百三十余年人臣为太师者惟赵忠献文潞公二人者耳谨案宋三公自太祖以来未尝备官独宣和末三公至十八人盖太师三人太傅四人太保十一人三少不计也又宋太师未尝并除绍圣初始有文彦博呉王颢宣和中蔡京童贯郑绅靖康初燕王俣越王偲绍兴初秦桧张俊绍熙末史浩嗣秀王伯圭建隆至绍熙宰臣生拜太师者五赵晋文彦博蔡京秦桧史浩惟蔡秦二人以相臣特拜其他皆还政加恩也亲王生拜太师者五人楚王元佐燕王元俨呉王颢燕王俣赵王偲皆以父兄行得之嗣秀王伯圭以宗室特拜太师盖王于光宗为亲伯父用优礼也又政和之制除三公三孤者必湏建节加检校太子少保少师之类然后除开府仪同三司既除开府然后除三孤三公南渡后如张韩刘岳诸武臣犹是如此其后一得建节即径除开府至三孤三公益非旧制矣宋史职官志东宫官太子太师太傅太保太子少师少傅少保马端临文献通考宋师傅不常设仁宗升储置三少各一人李昉以恭知政事兼掌宾客及陞左相遂进兼少傅此宰相兼宫僚之始也丁谓兼少师冯拯兼少傅曹利用兼少保是时实为东宫官余多以前宰执为致仕官亦随本官髙下除授太子少师少傅少保以待前执政其少师亦不轻除若因迁转则逓进一官至太师即迁司空矣天禧末皇太子同听政乃以首相兼少师自后神宗钦宗孝宗光宗在东宫皆不置宋史新编职官志其后钱象祖兼少傅史弥逺贾似道兼少师皆宰相兼宫僚也石林燕语国朝宰相执政未有兼东宫职事者天禧未仁宗初立为皇太子因命宰相丁谓冯拯兼少师少傅枢宻使曹利用兼少保而任中正王曾为恭知政事钱惟演为枢宻副使皆兼宾客前此所无也谓等因请师傅十日一赴资善宾客以下只日互陪侍讲从之谨案宋制以宰相兼宫僚至天禧末乃以首相兼太子少师故宫僚特重然宋初窦仪左右仆射东宫三师为表首议云东宫三师为表首讨论故实全无证据其左右仆射援引制勑合为表首者其事有六云云大㫖谓上䑓君父之官东宫臣子之官不得以东宫三师一品为尊然则宫僚虽以宰相充而百官表次仍当在仆射后特史弥逺贾似道之流为首辅而兼充少师则东宫三师望愈重矣辽辽史百官志南面朝官三师府太师穆宗应厯三年见太师唐古特太傅太宗㑹同元年命冯道守太傅太保㑹同元年刘昫守太保少师耶律资忠传见少师萧巴格少傅少保掌印耶律伊逊重熙中掌太保印谨案北魏始改三公为三师宋政和中始复周官公孤之名辽则太尉司徒司空自为三公而师傅称三师盖恭取北魏以来之旧制也辽史百官志南面东宫三师府太子太师太宗大同元年见太子太师李崧太子太傅世宗天禄五年见太子太𫝊赵莹太子太保大同元年见太子太保赵莹太子少师圣宗太平十一年见太子少师箫从顺太子少傅耶律哈里重熙中为太子少傅太子少保大同元年见太子少保冯玉金金史百官志三师太师太傅太保各一员皆正一品师范一人仪刑四海东宫官宫师府太子太师太子太傅太子太保正二品太子少师太子少傅太子少保正三品掌保䕶东宫导以徳义海陵天徳四年始定制宫师府三师三少詹事院詹事三寺十率府皆𨽻焉元元史百官志三公太师太傅太保各一员正一品银印以道夑隂阳经邦国有元袭其名号特示尊崇太祖十二年以国王置太师一员太宗即位建三公其拜罢嵗月皆不可考世祖之世其职常缺而仅置太保一员至成宗武宗而后三公并建无虚位而东宫常置三师三少盖亦不恒有也谨案元视宋制故师傅亦称三公而又有所谓大司徒司空太尉之属或置或不置则亦一时之制也王圻续文献通考元成宗大徳十一年六月置宫师府立太子太师少师太傅少傅太保少保等官明明史职官志太师太傅太保为三公正一品少师少傅少保为三孤从一品掌佐天子理隂阳经邦宏化其职至重无定员无専授洪武三年授李善长太师徐逹太傅三孤无兼领者建文永乐间罢公孤官仁宗复设宣徳三年勑太师英国公张辅少师吏部尚书蹇义少傅兵部尚书华盖殿大学士杨士竒少保兼太子少傅戸部尚书夏原吉各辍所领侍左右咨访政事公孤之官几于尃授逮义原吉老士竒还领阁务自此以后公孤皆虚衔为勲戚文武大臣加官赠官而文臣无生皆三公者嘉靖二年加杨廷和太傅辞不受其后文臣得加三公惟张居正万厯九年加太傅十年加太师续文献通考明初设三公府正一品府罢而李善长徐逹以丞相兼太师太傅谨案明文臣自张居正外多不敢居三公之位故孙承宗傅云加太傅力辞不受先以册立东宫加太保及神宗实録成加官亦如之并辞免复以考满诏加太傅复辞不受而勲臣得之者前后凡十五人内太师六人太傅四人太保五人亦制之失中者也明史职官志太子太师太子太傅太子太保并从一品掌以道徳辅导太子而谨䕶翼之太子少师太子少傅太子少保并正二品掌奉太子以观三公之道徳而教谕焉太少宾客正三品掌侍太子赞相礼仪规诲过失皆东宫大臣无定员无専授洪武元年太祖有事亲征虑太子监国别设宫僚或生嫌隙乃以朝臣兼官职李善长兼太子少师徐逹兼太子少傅常遇春兼太子少保治书侍御史夏原吉范显祖兼太子宾客三年礼部尚书陶凯请选人専任东宫官罢兼领庶于辅导有所责成帝谕以江充之事可为明鑑立法兼领非无谓也由是东宫师傅止为兼官加官及赠官惟永乐间成祖幸北京以姚广孝専为太子少师留辅太子自是以后终明世皆为虚衔于太子辅导之职无与也谨案太子宾客唐官也始于汉四皓之时从太子至武帝为太子立博望苑使通宾客晋惠帝令卫庭王略杨苾裴宪华恒备太子宾友其时虽非官而谓之东宫宾客唐显庆元年始以太子太傅兼侍中韩瑗中书令来济礼部尚书许敬宗左仆射兼太子少师于志寕并为皇太子宾客遂为官额定置四人掌调䕶侍从规谏凡太子有宾客之事则为上齿资位间重其流不杂宋置二人或以宰执兼之太子事以师傅礼其后相仍不替明洪武初徴儒士王本杜斆赵民望呉源为四辅官兼太子宾客位尚书上盖亦宫师之亚也国朝不设斯官故附着于此钦定厯代职官表卷六十七钦定历代职官表卷六十八钦定四库全书钦定厯代职官表卷六十八文武官阶表文武官阶国朝官制光禄大夫荣禄大夫资政大夫通奉大夫通议大夫中议大夫中宪大夫朝议大夫奉政大夫奉直大夫承徳郎儒林郎文林郎征仕郎修职郎修职佐郎登仕郎登仕佐郎以上文官阶若吏员出身者其从六品正七品俱为宣徳郎不及九品者为未入流初制一品正从俱光禄大夫后从一品改荣禄大夫凡官阶五品以上为诰授六品以下为敇授武官亦如之建威将军振威将军武显将军武功将军武义都尉武翼都尉昭武都尉宣武都尉武徳骑尉武徳佐骑尉武畧骑尉武畧佐骑尉武信骑尉武信佐骑尉奋武校尉奋武佐校尉修武校尉修武佐校尉以上武官阶初提督总兵官或加都督及都督同知佥事等衔其左右都督俱为正一品后裁去加衔定提督为从一品故武阶至从一品而止又正一品从一品初俱为荣禄大夫正二品为骠骑将军从二品为骁骑将军正三品为昭勇将军从三品为懐逺将军正四品为明威将军从四品为宣武将军正五品为武德将军从五品为武畧将军正六品为昭信校尉从六品为忠显校尉正七品为奋力校尉其旗员武职初有封承徳郎文林郎者亦改照汉人之例其旗员之八九品武职仍依旧为修职郎登仕郎后又改从一品为振威大夫正二品为武顕大夫从二品为武功大夫正三品为武义大夫从三品为武翼大夫正四品为昭武大夫从四品为宣武大夫正五品为武徳郎从五品为武畧郎正六品为武信郎从六品为武信佐郎正七品为奋武郎干隆五十一年钦奉谕㫖武职阶级自应与文臣相埒今文职则系正一品起而武职则系从一品起显然少予一阶且文职自正一品至从九品共十八阶武职自从一品至七品止十一阶多寡显有悬殊所有武职人员现在所缺正一品之阶应照朕前次钦定领侍卫内大臣将军为正一品之例増入一阶其自正一品以下较文职所少之五阶亦应于内外武职衙门㣲末员弁内按其职守酌定正从照文职一体釐正以昭画一再旧例武官正从一品俱封荣禄大夫正二品至从五品俱封将军既未为允当嗣更定新例则皆称大夫因思将军为専阃主帅大夫系文臣之称乃旧例则封将军而今又更封大夫名义殊觉紊淆嗣后武职正一品至从二品俱应封为将军正三品至从九品应分别酌与都尉骑尉校尉等字様逓为差等以示区别着军机大臣㑹同大学士吏兵二部详晰定议具奏遵㫖奏准武职自正一品领侍卫内大臣起至从八品止共十六阶又自从一品提督起至正七品共十一阶较之文职自大学士起至从九品止共十八阶似觉参差惟查文职之十八阶乃合内外统计始有此数武职合内外统计止有十六阶较之文职少正九从九二阶应遵㫖増设所増官阶查八旗有蓝翎长太仆寺委署固山逹向无品级今应将蓝翎长作为正九品太仆寺固山逹作为从九品又绿营七品以下未经设有官阶查有经制外委千总外委把总及额外外委亦向无品级今应将经制外委千总作为正八品经制外委把总作为正九品额外外委作为从九品増入官阶内外合计以作十八阶之数与文职相埒至封典名号谨遵谕㫖一二品俱封为将军三四品封为都尉五六七品俱封为骑尉八九品俱封为校尉仰见我皇上综理万机阐宏六典念文武有兼资之职守斯官阶有并重之章程令甲昭埀百代不易仗考官之有阶古名散官武散官阶唐列四十有五宋列三十有一金列四十有二元列三十有四明列三十然散冗失制如唐制同一从四品而分上下上曰宣威将军下曰明威将军又曰归徳中郎将推之五品以下皆然义例不明繁简寡当金制自从二品以上仍袭文阶名号正三品以下乃列将军校尉副尉之名则文武之资相混淆也元列阶至八品而止明列阶至六品而止则较文资过为简略岂如我皇上设官分职陈殷置辅无不甄覈名实审挈重轻武阶之数既并埒乎文资而千城之寄其称名亦与文资逈异定阶爵节级之显秩寓酬庸励武之微权貔虎桓桓有不果敢奋职者欤厯代建置谨案周以九命正邦国之位而国语曰内官不过九御外官不过九品则九品之名其来旧矣曹魏始定九品之制至梁分为十八班而九品不废北魏以九品分正从隋唐以来因之然品既分正从而正从之中又有上阶下阶之分与夫陞授加授之别或析而四或析而六名称丛互迁改靡定而等列反因之滋晦散官之号肇见于隋隋开皇之制以居曹有职务者为职事官其无职务者为散官故有特进左右光禄大夫金紫光禄大夫银青光禄大夫朝议大夫朝散大夫等号并为散官然汉制光禄大夫大夫议郎中郎侍郎郎中皆无员多至数十人而特进奉朝请亦皆无职守优㳺禄秩即如成都侯王商以特进领城门兵置幕府得举吏亦正是加官摄官之例而非以为正职则官之有散自汉已有之魏晋以后或置左右光禄金紫光禄太中中散等大夫并无员以优耆宿北魏又尝置㪚官五等其品第五至第九百官有阙则取其中以补之盖当时之仕于朝者不任以事则置之散官此正如后世宫观设官之比而亦以储才需用且得与诸执事官均其劳佚也逮唐因隋制乃杂採以为阶秩之目凢入仕者皆带散位谓之本品又参取前代之散号将军益以校尉以为武㪚官其武骑屯骑等尉在隋比曹郎者则一归之于勋官而散官始定为虚号矣若夫勋号出于周齐交战之际本以酬战士其后渐及朝流阶爵之外自为节级周置上开府仪同三司等十一号隋有上柱国以下总十一等以赏勋劳其后屡有増改唐永徽以后以国初勋号与㪚官颇多同名者年月既久渐相错乱于咸亨五年三月更下诏申明各以类相比所谓武徳初光禄大夫比今日上柱国者卒之名目猥多无禆政体相沿至明则柱国以下文武各为勋号而制又一变夫勋自为勋本不与阶为附丽故唐时有功者或叙阶或赐勋尚能随事分授以寓夫一时之微权而初无层积坐进之故自宋以降则毎遇郊赏若考满者其酬勋若干级进阶若干等即并举而予之故明人有言有阶特进而勋止柱国者未有左柱国而不帯特进者然则既无相济之用亦正无取此相混之名矣我国家稽古建官循名责实文官之阶定为九品品有正从凡十八等武阶自从一品至正七品凡十二等嗣复钦遵谕㫖定为十八等文以大夫郎为称武以将军都尉骑尉校尉为称而尽革汉唐以来㪚号勋号襍号之制洵所谓为法则精而宻而施于事则简而易知者矣兹表文武官阶故先撮论其概而以厯代沿革之故条具于后至前代文武阶不分分之自唐始故武阶之表亦自唐始而隋以上不复赘列云三代礼记王制王者之制爵禄公侯伯子男凡五等诸侯之上大夫卿下大夫上士中士下士凡五等郑康成注爵秩次也上大夫曰卿孔颕达疏此大都总记三王制度谨案公侯伯子男至中士下士爵也古无爵与阶之分爵即阶也故诸侯之卿大夫士与诸侯并列为爵秦汉以降爵为酬庸之号而百职事之在列者各循资以进阶始与爵分矣故録此以着縁起而表则託始于周焉国语外官不过九品周礼春官大宗伯以九仪之命正邦国之位壹命受职再命受服三命受位四命受器五命赐则六命赐官七命赐国八命作牧九命作伯典命掌诸侯之五仪诸臣之五等之命上公九命为伯侯伯七命子男五命王之三公八命其卿六命其大夫四命及其出封皆加一等公之孤四命其卿三命其大夫再命其士一命侯伯之卿大夫士亦如之子男之卿再命其大夫一命其士不命谨案王之下士一命于周礼无正文后郑以序官有上士中士下士之名又典命大夫四命之下空文宜有三命二命一命故云王之下士一命若先郑以再命为上士则王之中士下士以为同一命可知也九命上公得置孤卿一人周制二王之后称公春秋有虞公虢公州公均不见有孤惟晋有太傅阳子与太师贾佗盖晋为方伯立孤容与公同然有孤二人僭也王制云小国之卿与下大夫一命与此卿命异者王制多据夏殷故容有不同也秦汉书百官公卿表爵一级曰公士二上造三簮褭四不更五大夫六官大夫七公大夫八公乗九五大夫十左庶长十一右庶长十二左更十三中更十四右更十五少上造十六大上造十七驷车庶长十八大庶长十九闗内侯二十彻侯皆秦制谨案刘劭曰春秋传有庶长鲍商君为政备其法品为十八级合闗内侯列侯凡二十等其制因古义古者天子寄军政于六乡启战于甘乃召六卿大夫之在军为将者也周之六乡亦以居军在国则以比长闾胥族师党正州长乡大夫为称其在军则以卒伍司马将军为号所以异在国之名也秦依古制其在军赐爵为等级其师人皆更卒也有功赐爵则在军吏之例自一爵以上至不更四等皆士也大夫以上至五大夫五等比大夫也九等依九命之义也自左庶长以上至大庶长九卿之义也马端临曰秦爵二十等其十八等自大庶长以下又似官也考春秋时秦已有庶长不更之号至孝公以卫鞅为左庶长惠文王以樗里疾为庶长昭襄王以白起王龁为左庶长又商鞅为大良造白起犀首皆为大良造白起樗里疾亦为左右更王陵司马喜皆为五大夫然则似惟二等之侯为特赐之号而大庶长以下之十八级者皆有位于朝循级递进而非専在军吏之列者矣故着此以存一代之制而表则不具云汉章如愚山堂考索汉世公有三等太师太傅太保为上公丞相太尉御史大夫为三公大将军骠骑车骑将军为比公卿有三等前后左右将军为上卿太常至少府皆称正卿执金吾太子太𫝊将作少府詹事大长秋水衡都尉京兆冯翊扶风为陪卿大夫有三等二千石为上大夫千石为中大夫六百石为下大夫大夫之下复有士谨案杜佑曰汉以太常光禄勋卫尉太仆廷尉大鸿胪宗正大司农少府谓之九寺大卿其所列本于后汉百官志然汉书公卿表又载有执金吾京兆尹左冯翊右扶风及水衡都尉不在此九卿之数考史载汲黯朱买臣为主爵都尉列于九卿郑当时至九卿为内史甯成为中尉徙内史亦称九卿石建𫝊称左内史减宣为九卿张敞为京兆尹上书言臣前备位列卿王尊为京兆尹御史奏尊不宜备位九卿毋将隆为执金吾诏称隆位九卿惟水衡都尉则垄遂传云上以遂年老不任公卿拜为水衡都尉而于定国传亦云迁水衡都尉超为廷尉似水衡都尉在列卿之中又特为冗散者然公卿表亦列之则名曰九卿实则十四卿也又古者天子诸侯皆名执政大臣曰正卿其下为大夫士自周以来始有三公九卿之号汉世九卿无卿字而九卿大率多秦汉官也故存其概于此其后亦不具云杜佑通典汉官秩差次中二千石二千石比二千石比千石八百石比八百石六百石比六百石五百石四百石自四百石至二百石为长吏比四百石三百石比三百石二百石百石自百石以下有斗食佐史之秩为少吏谨案汉官之制定名以禄百石而上差等十六此为后世品秩所自始若丞相太尉司徒司空不在此目盖汉制三公号称万石其秩崇矣又王莽改中二千石曰卿二千石为上大夫比二千石为中大夫千石为下大夫六百石为元士五百石为命士四百石为中士三百石为下士百石秩曰庶士事无足録然与古相准故附着于此通典后汉官秩差次中二千石二千石比二千石千石比千石六百石比六百石四百石比四百石三百石比三百石二百石比二百石百石斗食佐史谨案后汉官秩之次大率多仍旧制惟无八百石比八百石五百石而増比二百石耳三国通典魏官置九品第一品第二品第三品第四品第五品第六品第七品第八品第九品谨案魏官品之制即周之所谓九命汉之所谓禄石皆所以辨髙卑之等级其制始定于魏后世虽互有沿革而卒莫能易而或者谓魏延康元年二月尚书陈羣以天朝选用不尽人才始立九品官人之法择以州郡之贤有识鍳者区别人物第其髙下而通典所载魏官自黄钺大将军至诸州郡防门明列品第或当时循陈羣之法谓某品人则可登某品所谓品者逆设以待其人益逺益讹遂为官秩之定论此其説非也夫通典所谓九品者官品也以别官之崇陈羣所谓九品者人品也以定人之优劣二者皆出于曹魏之初皆名以九品然人品自为人品官品自为官品即刘毅卫瓘论中正九品之敝所云上品无寒门下品无势族及云计资定品使天下观望惟以居位为贵人者盖如后世权贵之人挟势博科第干荐举之类而非谓中正者逆设此官之品目以待所品之人也三国吴志三嗣主列传永安二年三月备九卿官谨案三国鼎峙之际运祚日浅稽古之事宜多未备观吴至此始备九卿而蜀又不设史官则其官品之濶畧可知也晋通典魏置九品晋因之谨案晋书李重列传重上书曰建树官司功在简久阶级少则人心定久其事则政化成而能否着然晋官亦为九品其禄秩差次大约亦如汉制而李重以为阶级宜少者疑当时人多倖进迁转纷繁故请为之裁制非晋于九品之外又有所増设也宋齐梁陈隋书百官志职官之制魏晋继及大抵畧同爰及宋齐亦无改作梁武受命之初官班多同宋齐之旧天监初命尚书删定郎济阳蔡法度定令为九品秩定帝于品下注一品秩为万石第二第三为中二千石第四第五为二千石至七年革选徐勉为吏部尚书定为十八班以班多者为贵同班者则以居下者为劣又诏以将军之名髙卑舛襍命更加釐定于是有司奏置一百二十五号将军凡十品二十四班亦以班多为贵其制品十取其盈数班二十四以法气序制簿悉以大号居后以为选法自小迁大也其不登二品应须军号者凡十四号别为八班以象八风所施甚轻又有一百九号将军亦为十品二十四班正施于外国选序依此承用转则进一班黜则退一班班即阶也班以优劣为前后谨案梁定班法与品互用其十八班官有清浊自十二班以上并诏授表启不称姓从十一班至九班礼数复为一等又流外有七班寒㣲士人为之从此班者方得进登第一班夫梁承齐后者也品秩之定久矣而蔡法度之所定其所以寓礼数者不附于品而列之以班意自齐而上未有班次则礼数亦附于品梁既立班以为礼文之节即品非所専用而易以为班若谓班専为选事而设则丞相太宰太傅等官为第十八班初不闗选法或谓品制不废班与品疑相须而成然将军之号二百四十八为班凡五十六班制之多乃如此亦乂何假于品也要之梁制品尚寡故自九而一乃极于丞相班尚繁故自一而十八亦极于丞相班多者品贵品少者班尊二者相为用而贵贱等差于此参见而互明耳隋书百官志陈遵梁制为十八班而官有清浊又有戎号拟官自一品至于九品凡二百三十七诸将起自第六品以下板则无秩其虽除不领兵领兵不满百人并除此官而为州郡县者皆依本条减秩石凡板将军皆降除一品诸依此减降品秩谨案陈制相国丞相等官品为第一其秩万石中二千石有差自此以下明列为九其秩自中二千石至二百石有差亦为十八班其官惟论清浊从浊得官㣲清则胜于转大抵并遵梁制也北魏魏书官氏志皇始元年始建曹省备置百官天兴元年十一月诏吏部郎邓渊典官制立爵品太和中髙祖诏羣寮议定百官着于令二十三年髙祖复次职令世宗初颁行之以为永制前世职次皆无从品魏氏始置之亦一代之别制也谨案魏氏之初法制简畧设官分职罕依故实既列九品又有从品而毎品又有上中下三等之差盖一品之间析而为六此太和十八年之制也至二十三年髙祖复次职令三师二太乃不入品其四品以下每品及从品又各分为上下阶则一品之中犹析而四诚一代之别制矣北齐隋书百官志后齐制官多循后魏谨案齐遵魏制九品各有从其三师三大亦入第一品则犹是魏太和之初制也又有流内比视官十三等自视从第三品起至视从第九品止惟此与魏异耳后周隋书百官志周太祖命尚书卢辨逺师周之建职其所制班序三公九卿三孤八命六卿七命上大夫六命中大夫五命下大夫四命上士三命中士再命下士一命诸公九命诸侯八命诸伯七命诸子六命诸男五命诸公之孤卿四命侯之孤卿公之大夫三命子男之孤卿侯伯之大夫公之上士再命子男之大夫公之中士侯伯之上士一命公之下士侯伯之中士下士子男之士不命谨案北周谓王朝之官为内命诸侯及州县官为外命而九命之中又分为正命亦犹魏之上下阶也通典所载后周官品太师太傅太保王爵国公俱列正九命而周书卢辨传无之明为史之阙文矣辨所述六官太祖以魏恭帝三年始命行之厥后世有损益宣帝嗣位事不师古官员班品随意变革朝出夕改盖亦莫能详录也隋山堂考索隋开皇中有正从九品上下阶隋书百官志又有流内视品十四等又有流外勋品二品三品四品五品六品七品八品九品之差又视流外亦有视勲品视二品视三品视四品视五品视六品视七品视八品视九品之差极于胥吏皆无上下阶炀帝即位多所改革三年定令品自第一至于第九惟置正从而除上下阶其朝之班序以品之髙卑为列自一品至九品置光禄等九大夫建节等八尉以为散职谨案官之有品自曹魏始品之有从乃自元魏始顾元魏列品第曰第㡬品从㡬品而未目为正从髙齐始别之至隋而曰正曰从截然不可紊矣隋九品各有正从自四品以下每品分为上下凡三十阶自太师至诸乐师谓之流内流内自此始焉又置视正二品至九品品各有从自行台尚书令至国公侍郎谓之视流内视流内自此始焉又焬帝自三年定令之后骤有制置制置未久随复改易其余亦不可偹知云唐新唐书百官志吏部郎中掌文官阶品凡文官九品有正有从自正四品以下有上下为三十等凡文散阶二十九从一品曰开府仪同三司正二品曰特进从二品曰光禄大夫正三品曰金紫光禄大夫从三品曰银青光禄大夫正四品上曰正议大夫正四品下曰通议大夫从四品上曰太中大夫从四品下曰中大夫正五品上曰中散大夫正五品下曰朝议大夫从五品上曰朝请大夫从五品下曰朝㪚大夫正六品上曰朝议郎正六品下曰承议郎从六品上曰奉议郎从六品下曰通直郎正七品上曰朝请郎正七品下曰宣徳郎从七品上曰朝散郎从七品下曰宣议郎正八品上曰给事郎正八品下曰征事郎从八品上曰承奉郎从八品下曰承务郎正九品上曰儒林郎正九品下曰登仕郎从九品上曰文林郎从九品下曰将仕郎谨案后汉延平元年邓隲为车骑将军仪同三司仪同之名自此始也魏黄初三年黄权为车骑将军开府仪同三司开府之名自此始也其品第一梁班第十七陈秩万石北齐从一品后周置上开府仪同三司开府仪同三司上仪同三司仪同三司等十一号以酬勲劳隋因之唐惟置开府仪同三司为散官品特进两汉及魏晋皆以为加官从本官服品第二位次诸公下在开府骠骑上梁班第十七北齐为第二品隋为正二品散官而唐因之秦郎中令属官有中大夫汉太初元年更名光禄大夫秩比二千石晋太始初分为左右皆银章青绶若加金章紫绶者为金紫光禄大夫自晋以后皆为兼官光禄大夫梁班第十三后魏初从第一品后改第二品后周正八命隋为正一品散官后改光禄大夫为从一品左光禄大夫正二品右光禄大夫从二品唐初犹有左右贞观后惟有光禄大夫金紫光禄大夫梁第十四班陈为中二千石北齐从二品隋因为散官后改为正三品银青光禄大夫北齐三品隋为正三品散官后改从三品然金紫银青合居光禄之上今反居下则北魏定令之误也正议大夫通议大夫俱隋置太中大夫本秦官秩比千石梁班第十一北齐从第三品中大夫北齐为第四品中散大夫后汉置秩六百石或曰王莽所置梁班第十朝议大夫隋置为从三品散官朝请大夫隋置为正五品散官朝散大夫隋置为正四品散官后改从五品又宋齐梁陈北魏北齐诸九品散官皆以将军为品秩谓之加戎号隋开皇六年始置六品以下散官并以郎为正阶尉为从阶正六品上为朝议郎下为武骑尉从六品上为通议郎下为屯骑尉正七品上为朝请郎下为骁骑尉从七品上为朝㪚郎下为㳺骑尉正八品上为给事郎下为飞骑尉从八品上为承奉郎下为旅骑尉正九品上为儒林郎下为云骑尉从九品上为文林郎下为羽骑尉炀帝又置八郎八尉六品置建节尉奋武尉七品置宣惠尉绥徳尉八品置懐仁尉守义尉九品置奉诚尉立信尉并为正从又六品置承议郎通直郎七品置宣徳郎朝散郎八品置登仕郎将仕郎九品置常从郎奉信郎亦为正从唐以郎为文职尉为武职遂採开皇大业之制以为六品以下散官焉唐六典凡叙阶之法有以封爵有以亲戚有以勲庸有以资廕有以秀孝有以劳考有除免而复叙者皆循法以申之凡应入三品五品者皆待别制而进之不然则否凡文武百僚之班叙官同者先爵爵同者先齿谨案唐制流内九品三十阶之外初又有视流内起正五品至从九品又有流外自勲品以下九品流外自此始又有视流外亦自勲品以至九品开元初乃稍罢之盖亦患其繁冗而思所以釐正之矣旧唐书职官志兵部郎中掌天下武官之阶品凡叙阶有二十九凡叙阶之法亦如文散官之制新唐书百官志武散阶四十有五从一品曰骠骑大将军正二品曰辅国大将军从二品曰镇军大将军正三品上曰冠军大将军懐化大将军正三品下曰懐化将军从三品上曰云麾将军归徳大将军从三品下曰归徳将军正四品上曰忠武将军正四品下曰壮武将军懐化中郎将从四品上曰宣威将军从四品下曰明威将军归徳中郎将正五品上曰定逺将军正五品下曰宁逺将军懐化郎将从五品上曰㳺骑将军从五品下曰㳺击将军归徳郎将正六品上曰昭武校尉正六品下曰昭武副尉懐化司阶从六品上曰振威校尉从六品下曰振威副尉归徳司阶正七品上曰致果校尉正七品下曰致果副尉懐化中侯从七品上曰翊麾校尉从七品下曰翊麾副尉归徳中侯正八品上曰宣节校尉正八品下曰宣节副尉懐化司戈从八品上曰御侮校尉从八品下曰御侮副尉归徳司戈正九品上曰仁勇校尉正九品下曰仁勇副尉懐化执㦸长上从九品上曰陪戎校尉从九品下曰陪戎副尉归徳执㦸长上谨案汉元狩二年霍去病为骠骑将军秩等大将军梁班第二十四后周九命隋正四品唐为武散官辅国将军后汉置晋王濬拜辅国大将军后周七命隋从六品镇军冠军俱魏置后周镇军八命冠军七命隋并正六品云麾将军梁班第十八忠武将军梁班第十九壮武将军梁班第十六明威将军定逺将军梁班并第十二宁逺将军晋置游骑将军魏置游击将军汉置宣威将军唐置其懐化归徳等号并唐置以授蕃官若校尉之号汉始有之隋置武骑等十六尉以为六品以下从阶唐乃採前代诸校尉旧名置自正六品以下各有副尉为武散官云五季范质五代通録冯道自叙云阶自将仕郎至开府仪同三司谨案五代之典章紊矣然官阶大约一如唐制故着此以存其概宋宋史职官志宋官人受授之别有官有职有差遣官以寓禄秩叙位着职以待文学之选而别为差遣以治内外之事其次又有阶有勲有爵柯维骐宋史新编职官志官无常员亦无専职悉分领中外差遣官惟寄禄而已神宗谕辅臣倣唐六典酌古今而肇新之元丰三年命官详定于是寄禄以阶而百司各还所职其后徽宗増文武阶髙宗釐郎大夫之序实详且偹遂为永制云宋史职官志文散官二十九闲府仪同三司特进光禄大夫金紫光禄大夫银青光禄大夫正奉大夫中奉大夫太中大夫中大夫中散大夫朝奉大夫朝散大夫朝请大夫朝奉郎承直郎奉直郎通直郎朝请郎宣徳郎朝散郎宣奉郎给事郎承事郎承奉郎承务郎儒林郎登仕郎文林郎将仕郎谨案宋初沿唐制设文阶而等级小异以开府仪同三司为宰臣使相阶以光禄大夫金紫光禄大夫正奉大夫为执政阶朝散大夫朝请大夫朝奉郎宣徳郎承事郎承奉郎儒林郎文林郎登仕郎将仕郎以上为京朝官至侍从阶凡十有五元丰中李清臣论国朝踵袭近代之弊牙校有银青光禄大夫阶盖唐自肃代以后官赏冗滥久而益失下至州郡胥吏军班校伍一命便带银青光禄大夫阶殆与无官者等后唐长兴二年诏不得荐银青阶为州县官贱之至矣宋改官制乃稍釐正之惟除授蕃官犹用此制如三班借差三班差使或悉带银青祭酒而等第加勲焉邵博闻见后录元丰三年初行官制以阶易官寄禄新格中书令侍中同平章事为开府仪同三司左右仆射为特进吏部尚书为金紫光禄大夫五曹尚书为银青光禄大夫左右丞为光禄大夫六曹侍郎为正议大夫给事中为通议大夫左右谏议为太中大夫秘书监为中大夫光禄卿至少府监为中散大夫太常至司农少卿为朝议大夫六曹郎中为朝请朝奉朝散大夫凡三等员外郎为朝请朝散朝奉郎凡三等起居舍人为朝㪚郎司谏为朝奉郎正言太常国子博士为承议郎太常秘书殿中丞为奉议郎太子中允赞善大夫中舍洗马为通直郎着作佐郎大理寺丞为宣徳郎光禄卫尉寺将作监丞为宣议郎大理评事为承事郎太常寺太祝奉礼郎为承奉郎秘书省校书郎正字将作监主簿为承务郎谨案宋初各曹迁转皆自为流品元丰新制以阶易官乃雑取唐制及祖宗旧制而损益之定为二十四班以之寄禄而品秩之别遂无他名此阶与官之所由相混也然品秩之别亦于斯可见故具着之又元丰初三光禄正议中散朝议六阶并分左右词人为左余人为右既而寄禄官并分左右绍圣三年诏寄禄转正议大夫光禄大夫银青光禄大夫分左右朝请大夫中散大夫亦仍旧存左右余并罢之崇宁初因刑部尚书邓洵武请又换选人七阶三京府判官等官为承直郎节度掌书记等官为儒林郎防团判官等官为文林郎防团推官等官为从事郎县令等官为通仕郎试阶知县等官为登仕郎三京军巡判官等官为将仕郎大观初又増宣奉正奉中奉奉直四阶政和末又改通仕郎为从政郎登仕郎为修职郎将仕郎为迪功郎而寄禄之制始偹绍兴举行元祐之法亦分左右至淳熙始并去左右字而自开府至迪功凡三十七阶如故焉宋史职官志武散官三十一骠骑大将军辅国大将军镇国大将军冠军大将军懐化大将军云麾将军归化将军忠武将军壮武将军宣威将军明威将军定逺将军宁逺将军游骑将军游击将军昭武校尉昭武副尉振威校尉振威副尉致果校尉致果副尉翊麾校尉翊麾副尉宣节校尉宣节副尉御武校尉御武副尉仁勇校尉仁勇副尉陪戎校尉陪戎副尉谨案宋武选旧制自内客省使至合门使使各有副为横班自皇城使至供偹库使为诸司正使自皇城副使至供偹库副使为诸司副使内殿承制内殿崇班为大使臣自东头供奉官至三班借职为小使臣元丰中釐定官制废文散阶而武臣将军校尉之号尚依其旧则亦沿唐制也宋史职官志武选新官太尉通侍大夫正侍大夫宣正大夫履正大夫协忠大夫中侍大夫中亮大夫中卫大夫翊卫大夫亲卫大夫拱卫大夫左武大夫右武大夫正侍郎宣正郎履正郎协忠郎中侍郎中亮郎翊卫郎拱卫郎左武郎右武郎武功大夫武徳大夫武显大夫武节大夫武畧大夫武经大夫武义大夫武翼大夫武功郎武徳郎武显郎武节郎武畧郎武经郎武义郎武翼郎敦武郎修武郎从义郎秉义郎忠训郎忠翊郎成忠郎保义郎承节郎承训郎下班祗应谨案宋政和二年武选亦易新名正使为大夫副使为郎横班十二阶正副亦然是以有郎居大夫之上者其后以新名未足又増置宣正履正协忠翊卫亲卫大夫郎凡十阶通为横班太尉本秦主兵官特以为武官之首自太尉至下班祇应凡五十二阶正侍郎以下郎居大夫上议者以为非序绍兴中乃釐正之以郎居下又以下班祇应之上増进武校尉进义校尉其下増进武副尉进义副尉守阙进义副尉进勇副尉守阙进勇副尉初政和中欲以将军校尉诸阶易横班以下诸使至三班借职而西班用事者嫌其涂辙太殊亦请改为郎大夫盖周制师帅皆中大夫旅帅皆下大夫卒长以下皆士汉之诸郎有五官左右中郎将而羽林虎贲俱以郎为号则宋武阶之为郎大夫固有因于古也又内侍阶唐制与文臣同宋别置阶官欲不相溷政和二年改为十二阶曰供奉官曰左侍禁曰右侍禁曰左班殿直曰右班殿直曰黄门曰祗候侍禁曰祗候殿直曰祗候黄门曰内品曰祇候内品曰贴祇候内品又医官阶十有四亦政和二年更定自和安大夫以下为大夫者六其郎亦如大夫之名数又有翰林良医等凡十号皆繁杂不可偹书故附着于此辽辽史太祖本纪神册六年夏五月诏正班爵太宗本纪大同元年春正月降重贵为崇禄大夫检校太尉谨案崇禄大夫五代史晋家人𫝊作光禄大夫盖辽以太宗名改之则亦倣自唐以来之旧制也辽史韩延徽列传子徳枢守左羽林大将军迁特进太尉髙模翰列传加特进检校太师天禄二年加开府仪同三司额布勒列传加金紫崇禄大夫检校太尉耶律诺观列传加金紫崇禄大夫杨浩列传加特进检校太师耶律棠古列传加镇国上将军谨案辽之官品于史无考故摭此以存其概然崇禄等号疑亦祗是加官而非以为品秩之差也金金史百官志文官九品阶凡四十有二从一品上曰开府仪同三司中曰仪同三司中次曰特进下曰崇进正二品上曰金紫光禄大夫下曰银青荣禄大夫从二品上曰光禄大夫下曰荣禄大夫正三品上曰资徳大夫中曰资政大夫下曰资善大夫从三品上曰正奉大夫中曰通奉大夫下曰中奉大夫正四品上曰正议大夫中曰通议大夫下曰嘉议大夫从四品上曰大中大夫中曰中大夫下曰少中大夫正五品上曰中议大夫中曰中宪大夫中曰中顺大夫从五品上曰朝请大夫中曰朝散大夫下曰朝列大夫正六品上曰奉政大夫下曰奉议大夫从六品上曰奉直大夫下曰奉训大夫正七品上曰承徳郎下曰承直郎从七品上曰承务郎下曰儒林郎正八品上曰文林郎下曰承事郎从八品上曰征事郎下曰从仕郎正九品上曰登仕郎下曰将仕郎从九品上曰登仕佐郎下曰将仕佐郎谨案金雑採唐宋旧制而増置崇进荣禄大夫资徳大夫资政大夫资善大夫嘉议大夫少中大夫中议大夫中宪大夫中顺大夫朝列大夫奉政大夫奉议大夫奉直大夫奉训大夫等号其荣禄资政中议中宪奉政奉直之号则相沿至今特品秩各异耳金史百官志武散官凡仕至从二品以上至从一品者皆用文资自正三品以下阶与文资异正三品上曰龙虎卫上将军中曰金吾卫上将军下曰骠骑卫上将军从三品上曰奉国上将军中曰辅国上将军下曰镇国上将军正四品上曰昭武大将军中曰昭毅大将军下曰昭勇大将军从四品上曰安逺大将军中曰定逺大将军下曰懐逺大将军正五品上曰广威将军中曰宣威将军下曰明威将军从五品上曰信武将军中曰显武将军下曰宣武将军正六品上曰武节将军下曰武徳将军从六品上曰武义将军下曰武畧将军正七品上曰承信校尉下曰昭信校尉从七品上曰忠武校尉下曰忠显校尉正八品上曰忠勇校尉下曰忠翊校尉从八品上曰修武校尉下曰敦武校尉正九品上曰保义校尉下曰进义校尉从九品上曰保义副尉下曰进义副尉谨案金武阶以将军校尉为号盖沿唐及宋初旧制窃意辽制亦大畧如此而金因之又金司天翰林官旧制自从七品而下止五阶至天眷定制司天自从四品而下立为十五阶自钦承大夫以下为大夫者十有一探赜郎以下为郎者十有四太医官自从六品而下止七阶天眷制自从四品而下立为十五阶自保宜大夫以下为大夫者十有一保愈郎以下为郎者十有四内侍之制自从四品以下十五阶自中散大夫以下为大夫者十有一通禁郎以下为郎者十有四教坊旧用武散官大定二十九年以为不称乃创定二十五阶明昌三年自从四品以下更立为十五阶自云韶大夫以下为大夫者十有一肃和郎以下为郎者十有四亦附着于此元元史百官志文散官四十二开府仪同三司仪同三司特进崇进金紫光禄大夫银青光禄大夫光禄大夫荣禄大夫资徳大夫资政大夫资善大夫正奉大夫通奉大夫中奉大夫正议大夫通议大夫嘉议大夫太中大夫中大夫亚中大夫中议大夫中宪大夫中顺大夫朝请大夫朝散大夫朝列大夫奉政大夫奉议大夫奉直大夫奉训大夫承徳郎承直郎儒林郎承务郎文林郎承事郎徴事郎从事郎登仕郎将仕郎登仕佐郎将仕佐郎文散官四十二阶由一品至五品为宣授六品至九品为勅授勅授则中书署牒宣授则以制命之其官常对品惟九品无㪚官则举其职而已武官雑职亦如之谨案唐制自三品以上官册授五品以上制授六品以下勅授元则一品至五品为宣授六品至九品为勅授则明制之五品以上授诰命六品以下授勅命实本诸此而国朝因之者也元之九品无㪚官但举其职正如今未入流之比尔元史百官志武散官三十四阶龙虎卫上将军金吾卫上将军骠骑卫上将军奉国上将军镇国上将军昭武大将军昭勇大将军昭毅大将军安逺大将军懐逺大将军广威将军宣威将军明威将军信武将军显武将军宣武将军武节将军武徳将军武义将军武畧将军承信校尉昭信校尉忠武校尉忠显校尉忠勇校尉忠翊校尉修武校尉敦武校尉保义校尉进义校尉保义副尉进义副尉谨案元武散官悉沿金之旧号惟无从一品及正从九品而差易其等秩耳又元内侍散官一十四自正二品至从四品为大夫者六自正五品至从八品为郎者八又司天散官一十四自从三品至正五品为大夫者五自从五品至从八品为郎者九又太医散官一十五自从三品至正五品为大夫者六自从五品至从八品为郎者八又教坊司散官一十五自从三品至正五品为大夫者六自从五品至从八品为郎者九亦附着于此明王圻续文献通考明太祖以中外文武百司职名之沿革品秩之崇卑勲阶之升转俸禄之损益厯年滋久屡有不同无以示成宪于后世乃命儒臣重定其品阶勲禄之制以示天下明史职官志文选掌官吏班秩凡文官之品九品有正从为级一十八不及九品曰未入流文之散阶四十有二以厯考为差正一品初授特进荣禄大夫陞授特进光禄大夫从一品初授荣禄大夫陞授光禄大夫正二品初授资善大夫陞授资政大夫加授资徳大夫从二品初授中奉大夫陞授通奉大夫加授正奉大夫正三品初授嘉议大夫陞授通议大夫加授正议大夫从三品初授亚中大夫陞授中大夫加授大中大夫正四品初授中顺大夫陞授中宪大夫加授中议大夫从四品初授朝列大夫陞授朝议大夫加授朝请大夫正五品初授奉议大夫陞授奉政大夫从五品初授奉训大夫陞授奉直大夫正六品初授承直郎陞授承徳郎从六品初授承务郎陞授儒林郎吏材干出身者授宣徳郎正七品初授承事郎陞授文林郎吏材干授宣议郎从七品初授将仕郎陞授征仕郎正八品初授迪功郎陞授修职郎从八品初授迪功佐郎陞授修职佐郎正九品初授将仕郎陞授登仕郎从九品初授将仕佐郎陞授登仕佐郎谨案明文职散官之制凡初入仕任内未及初考而迁调改除陞等者及考覈平常量才降等而非贬降者皆得初授阶初考称职任内已及初考迁调改除而品级仍前或任内已陞授未及再考迁调改除而品级仍前者皆得陞授阶凡及两考而事迹显着者皆得加授阶又建文二年以周礼卿大夫士之制更定品级阶勲遂更尚书为特进资政上卿侍中为资政卿侍郎为资政亚卿郎中资政中大夫员外资政大夫给事中嘉政中士正九品为保义士从九品为保义下士时用方孝孺议请倣周礼建官故有此制永乐时悉改仍旧焉明史职官志凡武官六品散阶三十正一品初授特进荣禄大夫陞授特进光禄大夫从一品初授荣禄大夫陞授光禄大夫正二品初授骠骑将军陞授金吾将军加授龙虎将军从二品初授镇国将军陞授定国将军加授奉国将军正三品初授昭勇将军陞授昭毅将军加授昭武将军从三品初授懐逺将军陞授定逺将军加授安逺将军正四品初授明威将军陞授宣威将军加授广威将军从四品初授宣武将军陞授显武将军加授信武将军正五品初授武徳将军陞授武节将军从五品初授武畧将军陞授武毅将军正六品初授昭信校尉陞授承信校尉从六品初授忠显校尉陞授忠武校尉谨案明武官六品之外亦有正七品从七品未入流为安抚佥事蛮夷长官之属此当如前代流外视流外之比故不着于表又明初定钦天监散官自正仪大夫以下大夫郎凡六等后改从品级授以文职散官太医院亦如文职授散官又洪武四年定内官散官自正四品至从五品为大夫者四自正六品至从八品为郎者六考唐之宦者所厯散官与文官同金元别设内侍阶亦以郎大夫为号而明因之则仍与士流相溷惟宋自为十二阶然品秩优重于名器实为䙝凟我朝惟钦天监太医院官仍明制授文职散官而内官则但定为五等其散官冗号尽行革除于以澄流品而抑侥倖诚足为万代不易之令式矣钦定厯代职官表卷六十八钦定历代职官表卷六十九钦定四库全书钦定厯代职官表卷六十九王府各官表王府各官国朝官制亲王府世子郡王府长子长史各一人贝勒司仪长一人掌总府中之政令率僚属以各共府事员额并顺治八年定干隆十八年秦准诸王长史贝勒司仪系首领官若仅于所属官内简补恐有迁就嗣后员缺于下五旗前锋䕶军骁骑各恭领及世职官与所属应陞人员简拟正陪送部引见补授凡王府以下各官自五品以上出缺引见补授六品以下咨送兵部补授散骑郎亲王府四人世子郡王府三人长子二人掌佐长史理府事皆以世职领之初制每旗各设散骑郎无定员雍正四年定制各王属下散骑郎仍旧选充贝勒贝子等散骑郎俱停止䕶卫亲王府二十人世子十七人郡王府十五人长子十二人贝勒十人贝子六人公四人掌随䕶宿卫王府䕶卫自二等以下均带蓝翎初制为正品干隆十九年䕶卫典仪俱改为从品典仪亲王府六人世子五人郡王府四人长子三人贝勒二人贝子三人公三人掌仪节导引五旗王公府属叅领旗各五人佐领旗各七人骁骑校毎佐领下二人掌王府所属旗籍之政令凡田赋户口出纳盈缩之数综其实而稽之管领亲王府四人郡王府三人掌王府文移及遣委之事典膳亲王府一人郡王府一人掌王府之膳羞司库亲王府二人郡王府二人掌会计王府之库藏司匠亲王府四人郡王府四人掌王府缮造修葺之事牧长亲王府四人郡王府三人掌王府之牧事亲王府马羣牧长二人牛羣羊羣牧长各一人郡王府马羣牛羣羊羣牧长各一人歴代建置谨案三代时封建诸侯列国皆设官分职以治其民其法制备见于经传两汉晋宋诸侯王之官亦皆国官也宋齐梁陈以至隋唐诸王有府官有国官然两汉以降王公率无分土所谓国官者乃虚名耳至宋置府官而国官不设亦变通之道宜然也我朝所设王府各官因事制宜剂繁简而恊于中其官名职掌有在昔本为府官者有在昔为国官而今王府亦设之者亦莫非斟酌损益以适乎古今之宜也三代周礼天官太宰乃施典于邦国设其恭傅其伍陈其殷置其辅谨按太宰职设其参置其伍参谓参卿伍谓伍大夫是侯国无论同异姓皆得设三卿五大夫然周初封同姓诸侯其设官之盛如左传定四年祝佗曰分唐叔懐姓九宗职官五正註云五正五官之长疏云殷时为五行官长襄二十五年传自六正五史三十帅注云六正三军之六卿盖晋初封国已立五正故其后增至六正也是周初建同姓之国其设正或不止参卿矣明堂位虞氏官五十夏后氏官百商二百周三百凡四代之官鲁兼用之然则鲁建官职且得同于王朝汉同姓诸侯王设官之盛盖本周制也然当时诸侯君国子民卿大夫以下皆以分理一国之事其规制与今日王府官本自不同今第录周礼太宰职以志縁起而并不以着于表云秦汉汉书百官公卿表诸侯王国有太傅辅王内史治国民中尉掌武职丞相统衆官羣卿大夫都官如汉朝景帝中五年令诸侯王不得复治国天子为置吏改丞相曰相省御史大夫廷尉少府宗正博士官大夫谒者郎诸官长丞皆损其员谨按百官公卿表谓天子为置吏改丞相曰相即后汉志云国家惟为置丞相御史大夫以下皆自置之是也汉纪宣帝诏胶东相王成治有异等其秩二千石𨽻释三公山碑颂云愿明公垂恩罔极保我国君洪氏谓以明公称山之神国相为国君东海庙碑有东海相南阳桓君山阳满君盖汉自令诸侯王不得治国国相实专司国政其职与太守无异故国除为郡则以国相为太守郡建为国则以太守为国相并非两官汉称太守为府君故碑有国君之称耳又百官公卿表载中尉掌武职汉旧仪载中尉与王相争权常不和考荀悦前汉纪载梁王以公孙诡羊胜为中尉号将军盖中尉掌武职故得将军之名盖将相权相抗也又百官公卿表谓内史治国民成帝时省内史更令相治民汉纪载元鳯元年戴王薨后宫有遗腹相内史不以奏本始元年广川王去有罪内史相劾收责之以此知相与内史凡事皆相济故相可以兼内史之职也后汉书百官志皇子封王其郡为国每置傅一人相一人皆二千石本注曰傅主导王以善礼如师不臣也相如太守有长史如郡丞中尉一人比二千石本注曰职如郡都尉主盗贼郎中令一人仆一人皆千石本注曰郎中令掌王大夫郎中宿卫官如光禄勲自省少府职皆併焉仆主车及驭如太仆本注曰太仆比二千石武帝改但曰仆又皆减其秩治书比六百石本注曰治书本尚书史名大夫比六百石本注曰无员掌奉王使至京师奉璧贺正月及使诸国本皆持节后去节谒者比四百石本注曰掌冠长冠本员十六人后减礼乐长本注曰主乐人卫士长本注曰主卫士医工长本注曰主医药永巷长本注曰宦者主宫中婢使祠祀长本注曰主祠祀皆比四百石郎中二百石本注曰无员侯国毎国置相一人其秩各如本县本注曰主治民如令长不臣也但纳租于侯以户数为限其家臣置家丞庶子各一人本注曰主侍侯使理家事列侯旧有行人洗马门大夫凡五官中兴以来食邑千户以上置家丞庶子各一人不满千户不置家丞又悉省行人洗马门大夫汉纪孝恵纪改诸侯王相国为丞相景帝纪初诸侯得自除吏御史大夫以下官属拟于天子国家惟置丞相黄金印自呉楚反之后夺诸侯权为置二千石去丞相曰相银印其后惟得衣食租税而已贫或乗牛车时栾布有功封歙侯为燕相有治迹民为之立生祠中元三年罢诸侯御史大夫官元帝纪令诸侯相位在郡守下洪适𨽻释司𨽻从事郭究碑竹邑者侯国属沛尚和者鉅鹿之邑汉列侯大者食县置相一人其秩各如本县主治民如令长尔髙阳令杨着碑汉之王国相则秩二千石侯国相才与令长等耳思善者汝南之小国碑首题以髙阳者蕞尔国不若壮哉县也王应麟玉海汉诸侯王官有廐长私府长中御府长食官长常侍长史治书谨按汉诸侯王国设官为备有表志所不载而散见于纪𫝊者如路温舒为广阳私府长龚舍为楚王常侍马宫为楚王长史又廐长见王尊𫝊食官长见梁王襄𫝊尚食监见冯唐𫝊又史记淳于意为齐太仓长而齐有中御府长信亦见意𫝊又宋书百官志云前汉王国已置文学亦两汉表志之所未载也汉初参用封建之法诸侯王地大人衆备设衆官以治国事与三代时列国无异其后诸侯王不得治民王国之官员数品秩并加减损又皆朝廷为置不得自置晋宋以降所置王国官大率沿汉制而增损之今国官既废而府官之䕶卫典仪典膳实即汉时王国郎中令卫士长仆及食官长之职也又汉时王国有长史与今王府长史名同然汉王国置相职与郡太守同其长史即郡丞之职今王府长史乃沿宋齐以后府官之名与汉之王国长史名同而实异矣玉海为太傅者韦孟唐生于楚贾谊于梁夏侯始昌于昌邑辕固于清河师丹彭宜庆普于东平韩婴于常山伏理于髙宻戴徳于信都丁姓于中山邓彭祖于真定卫绾于河间杜林于东海何敞于济南为相者曹参石庆于齐董仲舒于江都胶西张敞于胶东王尊于东平褚太于梁孔霸于髙宻内史则梁之韩安国楚之何武中尉则昌邑之王吉淮阳之韦元成王式为昌邑王师以三百五篇谏呉王濞𫝊有太子师𫝊河间献王立毛氏诗左氏春秋博士髙帝时诸侯得除内史以下汉独为置丞相梁孝王以至亲故得自置相二千石傅寛为齐右丞相或者侯国亦有两相乎汉兴诸王侯皆自治民聘贤楚三聘龚舍为常侍东平宪王辟林抚为西曹掾寻以为师友三国杜佑通典魏定制凡国王公侯伯子男六等有保傅相常侍侍郎郎中令中尉大农文学友谒者大夫杂署令丞晋晋书职官志王置师友文学各一人景帝讳故改师为傅友者因文王仲尼四友之名号改太守为内史省相及仆有郎中令中尉大农为三卿大国置左右常侍各一人省郎中置侍郎二人典书典祠典卫学官令典书丞各一人治书四人中尉司马世子庶子陵庙牧长各一人谒者四人中大夫六人舍人十人典府各一人谨案晋潘尼赠陆机出为呉王郎中令诗云帝曰尔谐为王卿士俯偻从命奚恤奚喜晋职官志以郎中为王国三卿之一故陆机为呉王郎中令而潘尼诗有卿士之称又晋傅咸集载理李含表云臣州秦国郎中令始平李含忠公清正才经世务实有史鱼秉直之风盖晋世郎中令位列三卿首故特重其选也宋齐梁陈宋书百官志宋氏以来一用晋制虽大小国皆有三军晋制典书令在常侍下侍郎上江左则侍郎次常侍而典书令居三军下矣江左以来公国则无中尉常侍三军侯国又无大农侍郎伯子男惟典书以下又无学官令矣吏职皆以次损省焉宋太宗以来皇子皇弟虽非都督亦置记室𠫭军南齐书百官志诸王师友文学各一人国官郎中令中尉大农为三卿左右常侍侍郎上军中军下军三军典书典祠学官典卫四令食官廏牧长谒者以下公侯置郎中令一卿通典齐王国谘议文学等官公侯置郎中令一人唐六典注宋齐诸王令藩镇者有长史一人梁陈公府并有一人隋书百官志梁皇弟皇子府置师长史司马从事中郎谘议𠫭军及掾属中録事中记室中直兵等𠫭军功曹史录事记室中兵等𠫭军文学主簿正𠫭军行𠫭军长兼行𠫭军等员嗣王府则减皇弟皇子府师友文学长兼行𠫭军藩王府则又减嗣王从事中郎谘议𠫭军掾属录事记室中兵𠫭军等员王国置郎中令将军常侍官又置典祠令庙长陵令典医丞典府丞典书令学官令食官长中尉侍郎执事中尉司马谒者典卫令舍人中大夫大农等官嗣王国则惟置郎中令中尉常侍大农等官藩王则无常侍通典梁王国置𫝊相郎中令将军常侍典书令典卫长典祠以下自选备上诸官多同前代若王加将军开府则置长史司马及记室掾属祭酒主簿录事等官属嗣王则惟置郎中令中尉常侍大农藩王则无常侍制与后汉同陈亲王起家则为侍中若将军方得有佐吏无将军则无府止有国官皇弟皇子府置师长史司马从事中郎谘议𠫭军友掾属记室等官其嗣王藩王府则逓减之王国置郎中令将军常侍典祠令舍人等官其嗣王藩王则逓减其员玉海齐竟陵王子良开西邸招文学梁武帝与沈约谢朓王融萧琛范云任昉陆倕等并㳺焉号曰八友梁皇弟皇子友各一人谨案魏晋以降王国之官大率依仿汉制宋皇子皇弟虽非都督亦置记室𠫭军自此以降诸王既置国官又别置府官后世王府官实始于此北魏魏书官氏志诸王师第三品上诸王友从第四品下王家尉第七品中王家史从第九品下太和二十三年髙祖复次职令诸王师第三品皇子长史皇子司马从第三品始蕃王长史始蕃王司马第四品皇子谘议㕘军事皇子友二蕃王长史二蕃王司马从第四品皇子之开府从事中郎始蕃王谘议𠫭军事三蕃王长史二蕃王谘议𠫭军事三蕃王司马第五品皇子之开府掾属皇子郎中令皇子录事𠫭军事三蕃王谘议𠫭军事皇子文学皇子功曹记室户曹仓曹中兵𠫭军事皇子功曹史从第五品始蕃王录事𠫭军皇子大农第六品二蕃王録事𠫭军皇子主簿皇子列曹𠫭军事始蕃王功曹记室户曹仓曹中兵𠫭军事功曹史二蕃王功曹记室户曹仓曹中兵𠫭军事功曹史三蕃王録事𠫭军皇子之开府祭酒王公国郎中令皇子中尉从第六品皇子𠫭军事皇子列曹行𠫭军始蕃王主簿列曹𠫭军事三蕃王功曹记室户曹仓曹中兵𠫭军事功曹史二蕃王主簿列曹𠫭军事皇子行𠫭军始蕃王列曹行𠫭军三蕃王主簿列曹𠫭军事王公同大农第七品皇子常侍二蕃王𠫭军事二蕃王列曹行𠫭军事始蕃王行𠫭军三蕃王𠫭军事三蕃王列曹行𠫭军侯伯国郎中令皇子侍郎从第七品二蕃王行𠫭军王公国中尉第八品侯伯国大农皇子长兼行𠫭军皇子上中下将军皇子中大夫王公国常侍子男国郎中令皇子典书令从第八品王公国侍郎侯伯国中尉太子𠫭军䕶督始蕃王长兼行𠫭军皇子典祀令皇子学官令皇子典卫令王公国上中下将军王公国中大夫第九品始蕃王𠫭军督䕶二蕃王长兼行𠫭军子男国大农从事九品北齐隋书百官志后齐王置师一人余官大抵与梁制不异皇子王国置郎中令大农中尉常侍各一人侍郎二人上中下三将军各一人上中大夫各一人防阁四人典书典祠学官典卫等令各一人斋帅四人食官廐牧长各一人典医丞二人典府丞一人执书二人谒者四人舍人十人诸王国则加有陵长庙长常侍各一人而无中将军员上中大夫各减一人诸公又减诸王防阁斋帅典医丞等员侯伯子男国又减诸公国将军大夫员谨案魏时及北齐诸王皆有府官国官魏志所载诸王师友文学长史司马谘议恭军事掾属录事参军事主簿祭酒功曹记室户曹仓曹中兵恭军事功曹史列曹恭军事列曹行恭军行恭军长兼行恭军督护皆府官也郎中令中尉大农常侍侍郎上中下将军中大夫典书令典祠令典卫令学官令廐长皆国官也隋志言后齐王置师一人余官与梁同者府官也郎中令以下国官也后周通典后周皇弟皇子置友及学士等员隋隋书百官志皇伯叔昆弟皇子为亲王置师友各一人文学二人长史司马谘议叅军事掾属各一人主簿二人录事功曹记室户仓兵等曹骑兵城局等参军事东西阁祭酒各一人参军事四人法田水铠士等曹行参军各一人行参军六人长兼行参军八人典籖二人嗣王郡王无主簿录事参军东西阁祭酒长兼行参军等员而加参军事为五人行参军为十二人诸王置国官有今大农各一人尉各二人典卫各八人常侍各二人侍郎各四人厩长学官长各一人食官廏牧长丞各一人典府长丞各一人舍人各四人等员上柱国柱国公减典卫二人无侍郎员侯伯又减典卫二人食官厩牧长各一人子男又减尉典卫常侍舍人各一人上大将军大将军公同柱国子男其侯伯减公典卫侍郎廏牧丞各一人子男无令无典卫又减舍人一人上开府开府公同大将军子男其侯伯又无常侍无食官廏牧丞子男又无侍郎廏牧长上仪同仪同公同开府子男其侯伯又无尉无学官长子男又无廏长食官长二王后置国官与诸王同郡王与上柱国公同国公无上开府以上官者上开府公同散郡公与仪同侯伯同散县公与仪同子男同谨案隋时自典籖以下府官也令大农之属国官也唐通典唐亲王府各置官属领亲事帐内二府及国官新唐书百官志王府官傅一人从三品掌辅正过失谘议参军事一人正五品上掌訏谋议事友一人从五品下掌侍游处规风道义侍读无定员文学二人从六品上掌校典籍侍从文章东西阁祭酒各一人从七品上掌礼贤良导賔客长史一人从四品上司马一人从四品下皆掌统府寮纪纲职务掾一人掌通判功曹仓曹户曹事属一人皆正六品上掌通判兵曹骑曹法曹士曹事主簿一人掌覆省书教记室恭军事二人掌表启书疏录事恭军事一人皆从六品上尝付事勾稽省署杪目录事一人从九品下功曹参军事掌文官簿书考课陈设仓曹参军事掌禄廪厨膳出内市易渔改刍藁户曹参军事掌封户僮仆弋猎过所兵曹参军事掌武官簿书考课仪卫假使骑曹参军事掌廐牧骑乗文物器械法曹参军事掌案讯决刑士曹参军事掌土功公廨自功曹以下各一人正七品上参军事二人正八品下行参军四人从八品上皆掌出使杂检校典籖二人从八品下掌宣传书教亲事府典军二人正五品上副典军二人从五品上皆掌校尉以下守卫陪从兼知鞍马校尉五人从六品上旅帅从七品下队正从八品下队副从九品下皆掌领事帐内陪从自旅帅以下视亲事多少乃置帐内府典事二人正五品上副典事二人从五品上自校尉以下员品如亲事府亲王国令一人从七品下大农一人从八品下掌判国司尉一人正九品下丞一人从九品下学长官丞各一人掌教授内人食官长丞各一人掌营膳食廏牧长丞各二人掌畜牧典府长丞各二人掌府内杂事长皆正九品下丞皆从九品下唐六典亲王国令一人大农二人从八品下掌通判国司事尉二人正九品下掌分判国司事丞一人从九品下录事一人府五人史十人掌付事勾稽省置杪目监印给纸笔事典卫八人掌守卫居宅事舍人四人掌供引纳驱策事学官长一人掌教授内人事食官一人工正一人掌营造膳食事廏牧长二人丞二人掌畜牧牛马事典府长二人丞二人玉海侍读傅友祭酒谘议典籖司马録事恭军修撰谨按唐时诸王亦有府官国官而又以祭酒以上为王官府官又别置亲事帐内二府视前代设官为尤多而亲事帐内则明时王府䕶卫之所由昉也汉初封建子弟恭用三代之法故备置国官自景帝后诸侯王不复治民与初制已大殊迄于魏晋诸王犹有分土东晋以后诸王率不之国封国徒为虚为至唐中叶以后则出阁者亦鲜矣而犹仍汉制多置国官冗员糜禄是亦秕政之一也五季司马光资治通鑑后唐长兴四年四月言事者请为亲王置师傅宰相畏秦王从荣不敢除人请令王自择秦王府判官太子詹事王居敏荐兵部侍郎王瓒于从荣从荣表请之以瓒为秘书监秦王𫝊前襄州支使鱼崇逺为记室宋宋史职官志亲王府傅长史司马谘议恭军友记室恭军主府教授小学教授傅及长史司马有其官而未尝除太平兴国八年诸王出合楚王府置谘议恭军二员翊善二员陈王府置谘议翊善各一员韩王冀王益王置翊善各一员后乂置记室及诸王府侍讲一员并以常叅官兼充大中祥符九年仁宗初封夀春郡王置友二员亦以常恭官兼充天禧二年进封昇王友迁谘议仍置记室一员又皇姪皇孙侍教南北伴读无定数凡诸宫皆置有教授初无定员是年英宗以宗室自率府副率以上八百余人奉朝请者四百余人而教官才六员乃诏增置教授官凡皇族年三十以上者百一十三人置讲书四员年十五以上者百十三人置讲书四员年十五以上者三百九人增置教授五员年十四以下者别置小学教授十二员并旧六为二十七员以分教之其子弟不率教俾教授官本位尊长具名申大宗正司景行戒责教授官不职大宗正司宻访以闻旧制亲贤宅置讲书绍兴十二年改为府教授掌教亲贤宅南班宗子淳熙十二年诏建魏惠宪王府置小学教授二员以馆职兼充掌训皇孙既长趋朝谒则不以小学名而讲习如故自后皇姪皇孙皆置教授玉海太平兴国四年九月丁亥杨可法为皇子侍讲八年三月己巳王遹为王府谘议戴元翊善何法姚坦等为皇子翊善邢昺诸王府侍讲雍熙二年五月辛未命王龟从毕士安等四人为王府记室上谕曰诸子生长深宫资良士赞导为善使日闻忠孝之道至道元年正月皇姪皇孙以教授为名孙为之咸平元年正月癸酉始令诸王府记室翊善侍读等兼南北宅教授咸平四年九月壬午刘士元为南宫侍读祥符二年五月丁卯以讲书终篇宴广平公徳彝等三年七月壬寅诏南宫北宅大将军以下各赴书院讲读经史天圣三年上曰教授非止讲经宜选履行端悫者七月以张维翰为允弼宅教授庆厯五年二月戊子朔大宗正司请置善翊记室侍讲诏杨中和为侍讲三月己未诏大宗正司曰朕建置宗官开敞居第临遣儒士往授经训宜令睦亲南北宅诸院教授且听习文辞经典书翰功课以开元丰三年二月七日辛丑改诸王宫侍讲为讲书元祐五年乔执中徐王府侍讲八年二月六月诏皇弟大宁郡王以下出就外学于亲王旧第置学舍置诸王説书二员三月二十三日赐九经孟荀扬子崇宁四年改教授为博士政和七年八月甲申改诸王府侍读侍讲为賛读直讲绍兴三十年三月二十八日建王府置賛读直讲小学教授三十二年九月四日邓王以刘度賛读何俌直讲庆王以陈良祐赞读唐尧封直讲恭王以程大昌賛读林栗直讲干道七年二月八日魏王封宁国府十六日置长史司马记室谨案唐诸王有府官国官然自明皇以后诸王多不出阁意国官亦已渐废矣至宋而诸王惟置府官不置国官可谓得损益之𠂻故其后因之而不变焉辽辽史百官志王傅府王傅萧惟信重熙十五年为燕赵王傅亲王内史府内史道宗太康三年见内史呉家弩长史参军诸王文学馆诸王教授姚景行重熙中为燕赵国王教授诸王伴读圣宗太平八年长沙郡王宗允等奏选诸王伴读金金史百官志亲王府属官傅正四品掌师范辅导恭议可否若亲王在外亦兼本京节镇同知府尉从四品本府长史从五品明昌三年改掌警严侍从兼总统本府之事司马从六品同检校门禁总统府事文学二人从七品掌赞导礼义资广学问记室恭军正八品掌表牋书启之事大定七年八月始置二十年不専除令文学兼之元元史百官志内史府秩正二品内史九员正二品中尉六员正三品司马四员正四品谘议二员从五品记室二员从六品照磨兼管勾承发架阁库从八品掾史八人译史四人知印通事各二人宣使五人典吏二人至元二十九年封晋王于太祖四鄂尔多之地改王傅为内史秩从二品置官十四员延祐五年陞正二品给印分司京师并分置官属延庆司秩正三品掌王府祈禳之事使三员正三品同知二员正四品典簿一员从七品令史二人译史知印通事各一人奏差二人至元二十七年置断事官秩正三品理王府词讼之事断事官一十六员正三品经歴知事各一人令史三人典军司秩从七品掌控鹤百二十有六人典军二员副使二员天徳四年置诸王傅官库春布哈太子至齐王位下凡四十五王毎位下各设王傅傅尉司马三员傅尉惟军惟布哈额布根鄂尔昆三王有之自此以下皆称府尉列于王傅之下司马之上而三员并设又多寡不同或少至一员或多至三员者齐王则又独置王傅一员明明史百官志王府长史司左右长史各一人其属典簿一人所辖审理所审理正一人副一人典膳所典膳正一人副一人奉祠所奉祠正一人副一人典乐一人典寳所典寳正一人副一人纪善所纪善二人良医所良医正一人副一人典仪所典仪正一人副一人工正所工正一人副一人伴读四人教授无定员引礼舍人二人仓大使副使各一人库大使副使各一人郡王府教授一人典膳一人镇国将军教授一人长史掌王府之政令辅相规讽以匡王失率府僚各供乃事而总其庶务焉凡请名请封请婚请恩泽及陈谢进献表启书疏长史为王奏上若王有过则诘长史曾经过犯之人毋得选用是职审理掌推按刑狱禁诘横暴无干国纪典膳掌祭祀宾客王若妃之膳羞奉祠掌祭祀乐舞典寳掌王寳符牌纪善掌讽导礼法开谕古谊及国家恩义大节以诏王善良医掌医典仪掌陈仪设工正掌缮造修葺宫邸廨舍伴读掌侍从起居陈设经史教授掌以徳义廸王校勘经籍凡宗室年十嵗以上入宗学教授与纪善为之师引礼掌接对賔客赞相威仪洪武三年置王相府左右相各一人左右傅各一人恭军府恭军一人録事二人纪善一人各以其品秩列朝官之次又置典籖司谘议官寻以王府武相皆勲臣令居文相上王相府官属仍与朝官更互除授是年置王教授四年更定官制九年改恭军为长史罢王傅府及典籖司谘议官增设伴读四人选老成明经慎行之士任之侍读四人收掌文籍少则缺之寻改王相府所属奉祠典寳典膳良医工正各所正并纪善俱正八品副从八品十三年并罢王相府陞长史司为正五品置左右长史各一人典簿一人定王府孳牲所仓库等官俱为杂职二十八年置靖江王府谘议所谘议记室教授各一人建文中增置亲王宾辅二人伴读伴讲伴书各一人长史三人郡王宾友二人教授一人记室二人直史一人左右直史各一人吏目一人典印典祠典礼典馔典药五署官各一人典仪二人引礼舍人二人仪仗司吏目一人其宾辅三伴賔友教授进见时侍坐称名而不称臣礼如宾师成祖初复旧制改靖江王府谘议所为长史司万厯间周府设宗正一人郡王府增设教授一人王府䕶卫指挥使司设官如京卫玉府仪卫司仪卫正一人仪卫副二人典仗六人仪卫掌侍卫仪仗䕶卫掌防御非常䕶卫王邸有征调则听命于朝明初诸王府置䕶军府洪武三年置仪卫司司设正副各一人秩比正副千户司仗六人秩比百户四年改司仗为典仗五年置亲王䕶卫指挥使司毎王府设三䕶卫卫设前后左右中五所所千户三人百户十人又设围子手二所每所千户一人九年罢䕶卫府建文中改仪卫司为仪仗司增置吏目一人成祖初复旧制谨按元明诸王就封于外皆承宋制但置府官而明时诸王府官实㕘用唐以前府官国官之制如长史在前代本为府官而典膳奉祠典仪舍人之属则皆前代国官之职也至䕶卫之设则又酌唐时亲事帐内二府之制而用之明初王府长史多选耆旧为之有入为王朝官者其后长史诸官无复迁擢而王府体制渐替士大夫多不愿为王府官惟世宗以兴邸入承大统府寮多获显用第明之于藩王处之既非其道所置王官虽曰翊获实资钤束形格势禁法立而弊生焉我朝展亲之谊超轶曩代分封诸王列邸京师盛置官属体制崇备而诸皇子皇孙出府者于府官外特命内务府大臣总其府事而所设官府又皆由部引见简授职虽系于藩邸爵实列于皇朝无树私植党之嫌其颁禄之制自汉以来或领于司农或取诸王国而总以今制为善盖汉时诸侯王世有国土其所食邑皆各为私奉养不领于天下之经费甚至铸山煮海富埒天家则其僚属之俸给自不复颁自朝廷逮后累代宗藩有爵号而无分土通典所载诸王府属并给士力白直防阁庶仆俸料则悉由朝给矣沿及前明载于㑹典户部条下者有王府文武官吏俸禄按月支给之文则以明之诸王虽就藩于国不得收其赋税嵗给禄米各于所封国内府分放支而本色折色折钞之法纷然日出所司因以为姦其弊殆不可胜诘我朝定制凡王府官属各按品食俸于户部支领银米两给所以优其身家而䇿其宣力者法良意美为万常昭之令典矣公主府官国朝官制固伦公主府长史一人头等䕶衞一人二等䕶衞二人三等䕶衞二人典仪二人和硕公主府长史一人二等䕶衞二人三等䕶衞一人典仪二人长史掌府中之政令䕶衞典仪各庀其政以聴于长史旧例由内务府于闲散内奏𣲖补授干隆五十一年定制凡府员不必拘定陪嫁人户聴公主于该府家人随便补放以告内务府而註册焉厯代建置三代谨案帝乙归妹见于易象王姬下嫁载在风诗而其时馆甥之选多在侯国故设官之制典籍无闻也秦汉汉书百官公卿表公主所食曰邑后汉书皇后纪汉制皇女皆封县公主其尊崇者加号长公主诸王女皆封乡亭公主李贤注续汉志曰诸公主家令一人六百石丞一人三百石其余属吏増减无常汉官仪曰长公主傅一人私府长一人食官一人永巷长一人家令一人秩皆六百石各有员吏而乡公主傅一人秩六百石仆一人六百石家令一人三百石也谨案汉公主属官其禄秩视后代最优至其设𫝊一人则亦倣太子及诸王而立制者也三国杜佑通典魏公主有家令仆丞行夜督邮魏官第七品公主及诸国丞万户以上典书令及家令第八品公主家令第九品公主家仆晋通典晋官第八品公主家令第九品公主家丞宋齐梁陈通典宋公主有傅令傅令不得朱服齐与晋宋同陈置九等公主有家令之制北魏通典后魏官第九品公主家令谨案北魏公主皆嫁于賔附之国朝臣子弟虽名族英彦不得尚焉然考太常博士常景奏云妇人无専国之理妇人为君男子为臣古礼所不载则当时公主下嫁亦必有置邸设官之事而所谓公主家令亦仍列于朝臣也北齐隋书百官志后齐诸公主置家令丞主簿録事等员通典北齐正九品公主家令后周隋隋书百官志大长公主长公主公主并置家令丞各一人主簿谒者舍人各二人郡王惟减主簿员公主家令视正九品唐新唐书百官志公主邑司令一人从七品下丞一人従八品下掌公主财货廪积田园主簿一人正九品下録事一人从九品下督封租主家财货出入有史八人谒者二人舍人二人家史二人谨案唐神龙二年闰正月敕公主府设官属或仪比亲王或惟不置长史而余并同亲王若公主非皇后生官员减半其出䧏外藩者或特置司马至景龙中始依旧为邑司家令丞録事各一人出䧏者不置葢唐时公主官属较多而神龙之制则又加隆者也新书主簿一人而旧书职官志作二人又旧志作家吏二人而新志作家史当有一讹也五代宋宋史职官志公主邑令丞邑司録事皆存其名而罕除辽金元明明史职官志洪武七年公主府设家令一人司丞一人録事一人二十三年改家令司为中使司以内使为之谨案公主官属自宋存其名而不除明初亦备官而其后改用奄寺若辽金元则并其名不着然固伦公主和硕公主均为皇女体敌藩封一切统制宜从周渥我朝定制酌古凖今不袭汉唐之繁冗亦不同宋元以来之缺略其取人即求诸本府俾人副其事事充其材真不易之良法矣置员既少证古亦多缺故不别着为表而依前史志例类叙于王府各官之后以昭国家敦睦之所推暨云尔钦定厯代职官表卷六十九钦定历代职官表卷七十钦定四库全书钦定厯代职官表卷七十新疆各官表新疆各官国朝官制总统伊犂等处将军一人㕘賛大臣一人领队大臣五人印房司官二人笔帖式二人粮饷处司官二人笔帖式一人驼马处司官一人笔帖式一人卡伦侍卫十二人将军统掌新疆之军政山北山南皆听节制㕘賛大臣㕘賛军务与将军同驻伊犂领队大臣分统游牧驻惠宁城者一驻惠逺城者四总管六人副总管七人协领十有二人佐领一百有八人防御五十有六人骁骑校一百有八人署理营务笔帖式十人总管分理营务钖伯一副一索伦达唿尔一察哈尔二副二额鲁特二副三协领分理满洲蒙古官兵驻惠宁城者四驻惠逺城者八佐领惠宁城十六惠逺城四十钖伯八索伦达唿尔八察哈尔十六额鲁特二十防御惠宁城十六惠逺城四十骁骑校各如其佐领之数署理营务笔帖式满洲蒙古二钖伯二索伦达唿尔二察哈尔二额鲁特二俱经制之缺由伊犂所属诸旗拣补又有领催委署前锋校或给七品顶带或给六品顶带在卡伦侍卫上行走者旧无定额总理回务头等台吉三品阿奇木伯克一人四品伊什罕伯克一人五品噶匝纳齐伯克二人五品商伯克二人六品哈子伯克一人六品都官伯克一人七品密喇布伯克六人七品明伯克六人七品什和勒伯克一人七品帕察沙布伯克一人七品玉资伯克一人阿竒木伯克总理回务伊什罕伯克副之噶匝纳齐伯克掌理田赋商伯克掌征输哈子伯克掌词讼都官伯克掌递送兵马粮饷文卷一切官物及分攅差务密喇布伯克掌水利明伯克掌千户之征输一切杂务什和勒伯克掌驿馆薪刍诸务帕察沙布伯克掌巡缉牢狱诸务玉资伯克掌百户之征输一切杂务乌鲁木齐都统一人副都统一人掌乌鲁木齐之军政满洲緑旗官兵皆属焉旧惟设安西提标緑旗五营干隆三十六年始以满洲兵驻防设㕘賛大臣一人三十八年又设领队大臣二人四十二年始定为今制协领六人佐领二十有四人防御二十有四人骁骑校二十有四人九品笔帖式二人卡伦侍卫三人干隆三十七年设管理额鲁特官兵总管一人副总管一人佐领四人骁骑校四人四十二年移驻塔尔巴哈台又有管理台站屯政厰务各员或由陜西甘肃二省除派或由伊犂调拨无定额库尔喀喇乌苏领队大臣一人旧以侍卫驻札属于乌鲁木齐不得自奏事其文移亦由乌鲁木齐转行不给印信干隆三十五年始请给印信仍属乌鲁木齐三十七年始定为今制管理粮饷官一人又有管理台站屯政文武各员或由陜西甘肃二省除派或由伊犂乌鲁木齐调拨无常员塔尔巴哈台㕘賛大臣一人领队大臣二人干隆三十年设初驻雅尔后移驻今治总管一人副总管一人佐领八人骁骑校八人卡伦侍卫十二人印房章京三人笔帖式三人管理粮饷官一人总管旧驻乌鲁木齐干隆四十二年移驻巴里坤领队大臣一人协领二人佐领八人防御八人骁骑校八人印房笔帖式一人干隆三十七年原设㕘賛大臣一人领队大臣一人协领四人佐领防御骁骑校各十六人笔帖式二人后改㕘賛大臣为领队大臣而以领队大臣一人移驻古城协领以下等官亦分其半随驻古城领队大臣一人协领二人佐领八人防御八人骁骑校八人印房笔帖式一人并干隆三十九年自巴里坤移驻谨案巴里坤今为镇西府治已列在郡县且原𨽻版图不在新疆之数以其为新疆北路之门户而分置驻防亦与新疆一例故以领队大臣列新疆表中至其文武诸官则各见本门兹不复载总理乌什等处㕘賛大臣一人协理大臣一人阿克苏领队大臣一人掌乌什之政令兼统赛喇木拜城其阿克苏一城旧别设办事大臣干隆三十一年亦併𨽻乌什而裁旧设副都统一人改设㕘賛大臣以阿克苏大臣移驻其领队大臣则自喀什噶尔移驻印房章京二人笔帖式三人管理粮饷官一人印房章京干隆三十一年设笔帖式旧设一员干隆三十一年増二员管理粮饷官旧调用陜甘二省典史一员亦干隆三十一年改用部员其换防屯田等官由陜甘二省自副将以下除派旧无常员协领一人佐领二人防御二人骁骑校二人䕶送伯克侍卫一人卡伦侍卫十有一人军台委署笔帖式十人佐领防御骁骑校俱干隆三十一年由乌鲁木齐巴里坤调拨移驻卡伦侍卫则旧所设也管理回民五品阿竒木伯克一人六品哈子伯克一人七品明伯克一人七品密喇布伯克一人分理阿克苏三品阿竒木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人六品巴济吉尔伯克一人六品伯克二人七品讷克布伯克一人七品都官伯克三人七品莫提色布伯克一人七品木特斡里伯克一人七品明伯克二人七品阿尔巴布伯克一人七品帕察沙布伯克一人七品什和勒伯克二人七品伯克三人分理阿克苏所属六品阿竒木伯克一人喀勒喀勒六品阿竒木伯克一人七品哈子伯克一人七品密喇布伯克一人七品明伯克一人雅尔巴什七品密喇布伯克一人七品明伯克一人库车巴什七品密喇布伯克一人七品明伯克一人阿克雅尔七品密喇布伯克一人七品明伯克一人哈喇塔勒七品密喇布伯克一人七品明伯克一人哈尔噶额密什七品密喇布伯克一人雅尔赛喇木七品明伯克一人爱库尔七品密喇布伯克一人英额阿里克七品明伯克一人赫色勒七品明伯克一人分理赛哩木三品阿竒木伯克一人四品伊什罕伯克一人五品噶匝纳齐伯克一人六品哈子伯克一人七品密喇布伯克一人七品明伯克一人分理拜城四品阿竒木伯克一人五品伊什罕伯克一人六品噶匝纳齐伯克一人七品密喇布伯克一人七品哈子伯克一人七品明伯克一人巴济吉尔伯克掌税务讷克布伯克掌营建莫提色布伯克掌回衆之教法不与政事木特斡里伯克掌售授田产与其税务阿尔巴布伯克掌差役六品伯克掌修坝管台七品伯克掌採铜余伯克与伊犂同名者其所掌并同谨案此皆干隆三十年平定逆回后重定之制与初制稍有异同今不具载叶尔羌办事大臣一人协办大臣一人干隆二十六年设领队大臣二人寻省以协办大臣兼理领队事务印房章京二人笔帖式三人委署笔帖式二十人管理粮饷官一人佐领二人骁骑校二人听差坐卡侍卫十有三人佐领骁骑校并干隆三十六年设由伊犂乌鲁木齐等处调拨侍卫干隆二十六年设初定十五员后减二员管理回民三品阿竒木伯克一人四品伊什罕伯克一人四品商伯克一人五品密喇布伯克一人五品讷克布伯克一人五品木特斡里伯克一人五品哈喇都官伯克一人五品帕察沙布伯克一人五品哈子伯克一人六品巴济吉尔伯克一人六品明伯克一人六品都官伯克一人六品莫提色布伯克一人六品什和勒伯克一人六品匝布梯墨克塔布伯克一人六品巴克玛塔尔伯克一人六品哲博伯克一人六品阿尔巴布伯克二人六品赛特里伯克一人分理托古斯哈特五品阿竒木伯克一人六品哈子伯克一人六品明伯克一人分理英额齐盘五品阿竒木伯克一人六品密喇布伯克一人六品明伯克一人分理哈尔噶里克五品阿竒木伯克一人六品哈子伯克一人六品密喇布伯克一人六品明伯克一人分理和什阿喇布五品阿竒木伯克一人分理伯什恰特五品密喇布伯克一人分理萨纳珠五品阿竒木伯克一人分理舒帖五品密喇布伯克一人六品明伯克一人分理裕勒阿里克六品阿竒木伯克一人分理色哩克郭勒五品阿竒木伯克一人六品伊什罕伯克一人六品商伯克一人六品哈子伯克一人六品阿尔巴布伯克一人七品什和勒伯克一人七品巴匝尔伯克一人分理巴尔楚克六品阿竒木伯克一人分理塔克布依六品阿竒木伯克一人分理坡斯恰木六品哈子伯克一人分理阿喇巴特齐六品密喇布伯克一人分理鄂湍楚鲁克六品密喇布伯克一人匝布梯墨克他布伯克掌教习经馆巴克玛塔尔伯克掌果园哲博伯克掌修造甲械赛特里伯克掌巡察街道园林果木诸务巴匝尔伯克掌市肆细务余与伊犂诸处同名者所掌并同和阗办事大臣二人委署笔帖式二人管理回民三品阿竒木伯克一人四品伊什罕伯克一人五品哈什伯克一人五品木特斡里伯克一人六品哈喇都官伯克一人七品讷克布伯克一人七品莫提色布伯克一人七品木特斡里伯克一人七品都官伯克一人七品哈喇都官伯克一人七品什和勒伯克一人分理额勒齐五品噶匝纳齐伯克一人六品哈子伯克一人七品帕察沙布伯克一人七品明伯克一人分理额勒齐属境七品宻喇布伯克一人七品明伯克三人分理玉陇哈什四品阿竒木伯克一人五品商伯克一人六品哈子伯克一人分理玉陇哈什属境七品密喇布伯克二人七品明伯克二人分理哈喇哈什四品阿竒木伯克一人五品商伯克一人六品哈子伯克一人七品帕察沙布伯克一人七品都官伯克一人分理哈喇哈什属境七品密喇布伯克三人七品明伯克四人分理齐喇四品阿竒木伯克一人六品哈子伯克一人七品密喇布伯克一人七品明伯克一人分理塔克四品阿竒木伯克一人六品哈子伯克一人分理克勒雅四品阿奇木伯克一人六品哈子伯克一人分理克勒雅属境七品密喇布伯克一人七品明伯克二人哈什伯克掌採玉哈喇都官伯克掌安设台站修整兵械余与伊犂诸处同名者所掌并同喀什噶尔办事大臣一人协办大臣一人干隆二十四年设㕘賛大臣一人总理各回城事务又设领队大臣一人三十一年移驻乌什改设办事大臣専司境内之事其协办大臣则仍二十四年所旧设也印房章京一人办理回务章京一人笔帖式一人委署笔帖式六人军台委署笔帖式一人管理粮饷官一人印房章京办理回务章京俱干隆二十六年设笔帖式二十七年设管理粮饷官亦二十六年设又有驻防满洲领队官无常员总管一人㕘领二人防御一人骁骑校三人听差守卡侍卫十有三人总管等官俱干隆二十四年设侍卫干隆二十六年设初十五员三十五年移驻塔尔巴哈台二员管理囘民三品阿竒木伯克一人四品伊什罕伯克一人四品噶匝纳齐伯克一人四品商伯克二人五品哈子伯克一人五品讷克布伯克一人五品莫提色布伯克一人五品木特斡里伯克一人六品巴济吉尔伯克一人六品明伯克一人六品都官伯克一人六品阿尔巴布伯克一人六品帕察沙布伯克一人六品克哷克雅喇克伯克一人六品什和勒伯克一人六品巴克玛塔尔伯克一人七品明伯克一人分理牌租巴特四品阿竒木伯克一人七品明伯克一人分理塔什巴里克四品阿竒木伯克一人分理阿斯屯阿喇图什五品阿竒木伯克一人六品哈子伯克一人七品明伯克五人分理玉斯屯阿喇图什六品阿竒木伯克一人六品哈子伯克一人七品明伯克一人分理伯什克哷木五品阿竒木伯克一人六品哈子伯克一人六品密喇布伯克一人六品明伯克一人分理提斯衮五品密喇布伯克一人分理阿喇古六品阿竒木伯克一人六品哈子伯克一人分理鄂坡勒六品阿竒木伯克一人分理汗阿里克六品密喇布伯克一人六品哈子伯克一人七品明伯克一人分理霍尔千六品密喇布伯克一人六品明伯克一人分理克色勒布依六品密喇布伯克一人分理塞尔满六品密喇布伯克一人分理托库萨克六品密喇布伯克一人分理托普鲁克七品明伯克一人分理岳普啰克七品明伯克一人分理英吉沙尔四品阿竒木伯克一人六品哈子伯克一人六品密喇布伯克一人总理英吉沙尔五处卡伦伯克一人英吉沙尔属赛哩克七品密喇布伯克一人克哷克雅喇克伯克掌商贾贸易收其税入余与伊犂诸处同名者所掌并同库车办事大臣一人兼辖沙雅尔干隆二十四年设印房章京一人笔帖式二人委署笔帖式三人办理粮饷官一人并干隆三十一年设章京原设二员三十四年裁一员办理粮饷官干隆二十四年设二十六年定以陜甘二省县丞典史差充管理回民三品阿竒木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人七品密喇布伯克二人七品讷克布伯克一人七品明伯克一人七品都官伯克三人七品木特斡里伯克一人七品莫提色布伯克一人七品阿尔巴布伯克一人七品帕察沙布伯克一人七品採铜伯克一人分理沙雅尔三品阿竒木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人七品密喇布伯克一人七品讷克布伯克一人七品都官伯克二人七品莫提色布伯克一人七品採铜伯克一人哈喇沙尔办事大臣一人印房笔帖式六人管理粮饷官一人又有管理屯政等官由陜西甘肃二省以㕘将游击除派无常员管理库尔勒回民三品阿竒木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人七品明伯克一人七品讷克布伯克一人七品王资伯克一人六品伯克一人七品伯克一人管理布古尔回民三品阿竒木伯克一人四品伊什罕伯克一人五品噶匝纳齐伯克一人五品商伯克一人六品哈子伯克一人七品明伯克一人七品讷克布伯克一人七品玉资伯克一人六品伯克一人七品伯克一人自阿竒木伯克至玉资伯克所掌皆与伊犂诸处同其六品伯克则専司查台七品伯克则専司採铜均干隆三十一年设旋因移回户于库辙满裁六品哈子伯克一员増四品阿竒木伯克一员併移五品噶匝纳齐伯克一员七品玉资伯克一员前往治之后回户仍移归库尔勒官制亦仍如旧额吐鲁番办事大臣一人办事大臣初驻辟展统緑旗兵三百名干隆四十二年改定今制移驻吐鲁番㕘领二人佐领十有五人骁骑校十有五人印房章京一人正八品笔帖式一人委署笔帖式六人干隆二十六年设印房笔帖式一员后改设章京二员四十一年裁一员其笔帖式一员四十年设委署笔帖二十六年初设十三员后裁七员又有听差各员于内地镇营员弁内派拨无定额总理回务扎萨克郡王一人协理回务图撒拉克齐二人分驻罗布淖尔五品伯克三人六品伯克七人哈密办事大臣二人掌哈密之屯政与其储积之数故其印文称哈密办理粮饷大臣而地方诸务亦并治焉印房章京一人骁骑校一人笔帖式六人总理回衆郡王一人管辖五堡回民屯衆诸务以听于大臣谨案吐鲁番哈密虽旧有之地以其为新疆南路之门户故与巴里坤一例均列于新疆之中歴代建置谨案西域自汉武帝时始通中国特为置官领䕶其后又置都䕶及戊巳校尉屯田车师前王庭当时自译长城长且渠当户而上佩汉印绶者三百七十六人然不过虚奉名号而已非能有其土宇设官以治之也建武中西域诸国复遣使内属光武以天下初定未遑逺驭闭闗谢之永平十六年始置宜禾都尉明年复置都䕶永初以降或设都䕶或仅设校尉废置不常唐初西州特置都䕶府设大都䕶以领之后复改为节度使亦聊示羁縻不能制其要领迨宋而灵夏之间方为敌境逺抚长驭非所与闻辽代起自滑盐方事南征未専西顾仅置夏州蕃落诸使元代勃兴始灭西域四十余国其后又遣将入乞石迷至富郎而还于是西域之地尽归统摄然大抵以诸王驸马为行营统军以镇之亦未能郡县其地比于诸路也迨明而嘉峪设守启闭不时哈密迤西弃同瓯脱河套之议举国震惊无论阳闗以外形势孱弱葢不足言矣我皇上御极以来徳威逺播声教遐通薄海内外悉主悉臣近者荡平准部戢定回疆天戈所指归仁恐后由是天山南北数万里而遥悉归版宇皇上明撡金镜因地制宜列戍开屯设官分职使纲目相系臂指相维巴里坤乌鲁木齐诸地已置郡县而列学校其他亦皆屹然重镇巩固万年至山南回部诸官自三品以至七品仍其旧名而宠以天朝之品秩赏罚黜陟悉与内地诸官同威徳之昭宣经纶之逺大岂惟汉唐以来所未睹抑亦三皇五帝所莫可比伦矣谨条列缕分用彰肤功之盛至歴代沿革谨择其稍近今制者姑存一二见建置之所起而已其系名西域而未尝实治其地受爵中朝而未尝真设以官者则概不滥载益以见圣代规模鸿濶为载籍之所未闻焉三代秦汉汉书百官公卿表西域都䕶加官宣帝地节二年初置以骑都尉谏大夫使䕶西域三十六国有副校尉秩比二千石丞一人司马侯千石各二人荀悦汉纪郑吉使䕶鄯善西南道以攻破车师日逐王请降于吉遂将诣京师封日逐王为归徳侯吉为安逺侯使吉并䕶车师以西北道故号都䕶都䕶之号自吉始也于是吉始中西域为立幕府治隖垒城镇抚诸国汉之号令颁于西域始自张骞而成于郑吉谨案都䕶之设在神爵二年通鑑考异谓汉百官公卿表作地节二年西域传作神爵三年皆误也又考西域传云宣帝时遣卫司马郑吉使䕶鄯善以西数国及破姑师未尽殄分以为车师前后王及山北六国时汉独䕶南道未能尽并北道其后日逐王畔单于将衆来降䕶鄯善以西使者郑吉迎之既至封日逐王归徳侯乃因使言并䕶北道故曰都䕶又郑吉传吉既破车师降日逐威震西域遂并䕶车师以西北道故号都䕶师古曰并䕶南北二道故谓之都今西域库车为古之车师南道也伊犂在库车西北北道也今伊犂将军总辖南北二道则正汉都䕶之职矣汉书百官公卿表戊己校尉武帝初元元年置有丞司马各一人侯五人秩比六百石谨案戊己校尉汉官仪云戊己中央镇覆四方后汉书西域传注云开渠播种以为厌胜故称戊己王彦賔云戊己土也屯田以耕土为事故取为名颜师古则谓甲乙丙丁壬癸皆有正位唯戊己寄治耳今所置校尉亦无常居故取戊己为名马融传称校队按部前后有屯甲乙相伍戊己为坚注谓戊己居中为中坚诸説不同然其为将兵屯种之职则无异説也汉书西域列传元帝时复置戊己二校尉屯田车师前王庭谨案颜师古百官表注云有戊校尉己校尉则戊己当是两官考汉武帝时始置校尉领䕶田卒但以屯田校尉为称后乃为戊己校尉表初不言戊校己校两官徧考前书纪传如徐普刁䕶郭钦皆兼戊己为官称独乌孙传云徙己校屯乌墨是特兵有戊校己校之分即颜师古亦谓戊己两校为兵而于表云两尉殆见后汉书西域传元帝置戊己二校尉遂为此説葢范蔚宗亦以后汉有戊校尉因谓元帝所置为二尉其实两都设官之制不同后汉有戊己校尉戊校尉而各以校兵为名前汉有戊校己校之兵而尉之官称则仍兼戊己也考通鑑载窦固奏复置西域都䕶戊己校尉以陈睦为都䕶司马耿恭为戊己校尉屯后王部金满城谒者闗宠为戊己校尉屯前王栁中城耿恭闗宠一时并为校尉各屯一处而不分戊己然则后汉虽设二尉尚得通称戊己又何疑于前汉之制乎汉书西域列传自贰师将军伐大宛之后西域震惧多遣使来贡献汉使西域者益得职于是自敦煌西至盐泽往往起亭而轮台渠犂皆有田卒数百人置使者校尉领䕶以给使外国者征和中搜粟都尉与丞相御史奏言故轮台以东捷枝渠犂皆故国地广饶水草有溉田五千顷以上处温和田美可益通沟渠种五谷与中国同时熟臣愚以为可遣屯田卒诣故轮台以东置校尉三人分䕶各举图地形通利沟渠务使以时益种五谷谨案汉焉耆国治员渠城去长安七千三百里即今哈喇沙尔之地汉书称其国近海水多鱼北史亦言焉耆土田良沃谷有稻菽粟麦去海千余里有鱼盐蒲苇之饶今自哈喇沙尔至汉轮台渠犂屯田处约四百余里在库车以东所谓广饶水草有溉田五千顷以上者也更以水经注考之轮台最西即所谓龟兹东川水东南流迳于轮台之东者也连城稍东即所谓有水西南流迳连城别注裂以为田者也渠犂更东即所谓水又屈而南迳渠犂国西又东南流迳渠犂城汉武帝屯渠犂即此处也则其地实毘连相去不过几百里在今哈喇沙尔之西南库车之东南其耕垦所及视今日殊为狭隘以其为西域屯田设官之始録之以备縁起而已唐六典汉宣帝置都䕶长史一人谨案都䕶长史葢都䕶官属之领袖如今印房章京之职又汉书西域传称班超遣掾甘英穷临西海而还则都䕶又有掾亦如今笔帖式之类併附着于此乐史太平寰宇记楼兰国王数遮杀汉使时帝遣平乐监传介子往勅其王悬首北阙乃立其弟屠耆为王更名其国为鄯善王自请天子曰身在汉久今归单弱而前王有子在恐为所杀国中有伊循城其地肥美愿汉遣一将屯田积谷令臣得依其威重于是汉遣司马一人吏士四十人田伊循以镇抚之其后更置都尉伊循官置始此矣后汉书西域列传永平十六年明帝乃命将帅北征匈奴取伊吾庐地置宜禾都尉以屯田遂通西域于寘诸国皆遣子入侍西域自絶六十五载乃复通焉李吉甫元和郡县志纳职县后汉明帝曽于此置宜禾都尉谨案当时未置都䕶则宜禾都尉専制一方如今之办事大臣矣是亦官制之縁起故附着之袁宏后汉纪永平十七年冬十月窦固耿恭将万余骑帅击车师王请降于是固奏置西域都䕶戊己校尉陈穆为都䕶耿恭为戊己校尉闗宠为戊己校尉恭屯金蒲城宠屯栁中城相去千余里恭乃移檄乌孙大毘弥宣谕威徳皆遣使献马求入侍天子永元四年十二月龟兹姑墨温宿国皆降乃以班超为西域都䕶徐干为长史复置戊己校尉后汉书西域列传永平十七年始置都䕶戊己校尉司马光资治通鑑永元三年复置西域都䕶骑都尉戊己校尉官以班超为通䕶谨案后汉凡两置都䕶皆如前汉为加官带骑都尉衘葢如今伊犂将军之职至永初以后仅置䕶西域副校尉一人则又如今㕘賛大臣之职也后汉书班超列传拜超为将兵长史假鼓吹幢麾班勇列传延光三年以勇为西域长史将兵五百人出屯栁中谨案长史本都䕶之属吏惟班超称将兵长史班勇为西域长史亦称将兵则似即今领队大臣之职葢名同而官异也后汉书西域列传永建六年置伊吾司马一人谨案伊吾司马専制一方亦似今之办事大臣后汉书西域列传建武五年河西大将军窦融承制立莎车王康为建功懐徳王西域大都尉弟贤代立复遣使奉献请都䕶帝乃因其使赐贤西域都䕶印绶敦煌太守裴遵上言不可更赐以汉大将军印绶谨案都尉将军当如今总理回衆扎萨克郡王他如汉书西域列传称都䕶韩宣奏乌孙大吏大禄大监赐金印紫绶以尊辅大昆弥当亦如今图撒拉克齐之比然昆弥既不授汉官则其臣仍各尊其主与图拉撒克齐为郡王之属者不同故不列于表三国谨案唐书地理志称魏时凉州刺史领戊己校尉䕶西域如汉故事魏志称龟兹于阗康居乌孙之属无嵗不奉朝贡然以凉州刺史领戊己校尉则特系以虚衔坐镇边境与汉之戊己校尉异故今不列于表晋谨案唐六典称魏晋之间有都䕶左右军都䕶将军之号遂废都䕶之名晋书称晋沿魏制置戊己校尉领䕶西域似即以校尉摄都䕶之职总之虚名无实亦与魏相等矣宋齐梁陈北魏谨案魏书官氏志䕶羌戎中郎将䕶羌戎校尉从第三品考西域自魏晋以来互相吞併至是时分为四域自葱岭以南流沙以西为一域葱岭以西海曲以东为一域者舌以南月氐以北为一域两海之间水泽以南为一域总计一十六国小渠长以百数与汉时出两道者异太延中遣散骑侍郎董琬髙明等多赍金帛出鄯善招抚诸国则校尉中郎将之设当在是时然诸国虽奉朝贡实未能有其土地人民屯田积谷如汉之校尉都尉故亦不列于表北齐后周隋谨案郑樵通志称炀帝时遣侍御史韦节司𨽻从事杜行满使于西国复令闻喜公裴矩于武威张掖间往来以引致之大业中相率来朝者四十余国帝因置西戎校尉以应接之则亦但司朝贡之使臣而已非能设官于其地也唐新唐书百官志大都䕶府大都䕶一人从二品副大都䕶二人从三品副都䕶二人正四品上长史一人正五品上司马一人正五品下録事㕘军事一人正七品上録事二人从九品上功曹㕘军事仓曹㕘军事户曹㕘军事兵曹㕘军事法曹㕘军事各一人正七品下㕘军事三人正八品下上都䕶一人正三品副都䕶二人从四品上长史一人正五品上司马一人正五品下録事㕘军事一人正七品下功曹㕘军事仓曹㕘军事户曹㕘军事兵曹㕘军事各一人从七品上㕘军事三人从八品上都䕶掌统诸蕃抚慰征讨叙功罚过总判府事李卫公兵法太宗曰朕置瑶池都督以𨽻安西都䕶番汉之兵如何处置靖曰天之生人本无番汉之别然地逺荒漠必以射猎而生由此常习战鬭若我恩信抚之衣食周之则皆汉人矣陛下置此都䕶臣请收汉戍卒处之内地减省粮馈兵家所谓治力之法也但择汉吏有熟番情者散守堡障此足以经久或遇有警则汉卒出焉谨案唐大都䕶即汉西域都䕶之制至此不复为加官即以都䕶専称矣其职如今伊犂将军但皆以亲王遥领不置正员于其地为不同耳然考地理志载建中二年以守北庭李元忠守安西郭昕并为大都䕶龟兹传载田扬名郭元振张孝嵩杜暹并为安西都䕶以政绩称安西亦大都䕶也权徳舆忠武浑公神道碑以工部尚书为单于大都䕶则大都䕶不尽以亲王为之矣葢亲王遥领者厥后定制也故着于百官志而用惟其人唐初固常以重臣领之未尝拘以亲王遥领之例也又唐六典大都䕶府功曹仓曹属有府二人史二人户曹属有府三人史三人帐史一人兵曹法曹属有府三人史四人百官志皆不载葢史阙漏也唐㑹要贞观十四年平髙昌于西州置安西都䕶府谨案髙昌传贞观十四年克髙昌更置都䕶府龟兹传贞观二十三年灭龟兹始徙安西都䕶于其都则安西都䕶之置当在贞观年间而唐六典谓永徽中始置四大都䕶府与㑹要及新旧唐书俱不合未详孰是旧唐书地理志安西节度使抚宁西域统龟兹焉耆于阗疏勒四国册府元龟太宗既破龟兹移置安西都䕶府于其国城以郭孝恪为都䕶兼统于阗疎勒碎叶谓之四镇谨案新唐书方镇表先天元年以北庭都䕶领伊西节度等使自是安西有节度之号然尚为兼衔开元十五年伊西北庭分置二节度而节度始为守官不复称都䕶矣其制略如今办事大臣也杜佑通典镇西节度使统龟兹焉耆于阗疏勒国谨案安西节度使自开元十二年后或称碛西或称四镇至肃宗至徳元载更名镇西故有镇西节度之号又王应麟玉海干元三年以叶䕶曜为同四镇节度副使当如今之㕘賛大臣也自汉以后元以前惟唐于西域设官之地较阔然仅自南山抵葱岭亦未能跨越山北兼以通絶不常羁縻着号则所谓设官其地者仅稍胜空名一等耳总未足以方昭代之盛也新唐书吐蕃列传沙州首领张义潮奉𤓰沙伊肃甘等十一州地图以献擢义潮沙州防御使俄号归义军遂为节度使李吉甫元和郡县志髙昌王文泰渐失臣礼贞观十四年诏兵部尚书侯君集统薛万钧牛进达等总兵讨之文泰病死子智盛立八月君集进兵破之下其二十二城获户八千列其地为西州并置安西都䕶以统之庭州显庆中重修置以来济为刺史理完葺焉请州所管诸蕃奉敕皆为置州府以其大首领为都督刺史司马又置㕘将一人知表疏等事谨案此亦今回部扎萨克之类以非常设之官故不列于表他如资治通鑑载龙朔元年六月癸未以吐火罗嚈哒罽賔波斯等十六国置都督府八并𨽻安西都䕶府考诸新唐书地理志时自于阗以西波斯以东凡十六国各以其王为都督府吐火罗为月氐都督府嚈哒为大汗都督府阿达罗支为条支都督府解苏为天马都督府骨咄施为髙附都督府罽賔为修鲜都督府帆延为写凤都督府石汗那为悦般州都督府䕶时犍为竒沙州都督府怛没为姑墨州都督府乌拉喝为旅獒州都督府勒建为崑墟州都督府俱密为至拔州都督府䕶密多为乌飞州都督府久越得犍为王庭州都督府波斯为波斯都督府通鑑言置都督府八者葢谓月支大汗条支天马髙附修鲜写凤波斯八都督府其余悦般竒沙等府不与也然皆以虚名羁縻仍以其王为都督与临以王官者逈异故亦不列于表五季宋辽金谨案金史地理志金之壤地西厯葭州出临洮府㑹州积石之外与生羌地相错而夏人界隔横山尽有武威张掖酒泉诸郡自玉门阳闗而外皆以絶逺不通故金史外国传祇有西夏而西域则未𨽻版图焉元元史宪宗本纪诺海达兰哈玛尔苏库等充巴什伯里行尚书省事地理志至元二十年立巴什伯里河州等处宣慰司河源附録至元二十一年彻迪尔二城置达噜噶齐二十三年遣侍卫新附兵千人屯田巴什伯里置元帅府即其地以统之谨案元代版图虽奄有西域然所灭诸国大抵以诸王驸马为行营统军専镇一方各有分地迨中叶以后山川绵邈道路不通与朝廷或不相知闻史氏亦不能举其世系名字则幅员虽广亦略与唐之羁縻州等特有其地者尚属天潢之支派为小异耳其稍近内地者乃有行省尚书有宣慰司行省尚书略如今办事大臣宣慰司掌一方之政有军旅之事则兼都元帅其次则止为元帅府略如今领队大臣而已岂如我国家统驭得宜规模详偹使天山南北二万余里如臂指之相维也欤明谨案明洪武初陜西行省员外郎许允徳出使西番继又命河州卫遣官招谕诸番稍稍内属然虽受爵中朝而赋税不上于天子其后哈宻赤斤诸卫为土鲁番所侵不能藩蔽中国而河套诸部宻迩边陲者尤患在肘腋祸廹门庭二百余年之中议勦议抚迄无成效卒至边防弛坏㓂钞相寻计其左支右诎之状几㡬乎河陇内外求一安枕之地而不得又乌敢议天山两道三十六国之旧迹哉盖统驭之逺近视乎徳泽之厚薄威力之强弱徳威不足以控御则为明代之自救不遑徳无所不育威无所不行则为我朝之因明旧疆日启版宇至我皇上而拓地二万余里使葱岭以东纳赋供役悉𨽻臣仆建官守土一如郡县敬观今所列之职制因回思前史所载有明一代之边患同一西陲而盛衰治乱之相悬有不可以道里计者然后知圣天子揆文奋武之轨超轶前代万万也钦定厯代职官表卷七十钦定历代职官表卷七十一钦定四库全书钦定厯代职官表卷七十一藩属各官表藩属各官国朝官制外藩䝉古科尔沁等二十五部五十一旗喀尔喀四部八十五旗青海四部二十九旗阿拉善额鲁特一旗乌兰乌苏额鲁特二旗额济纳土尔古特一旗都尔伯特十六旗每旗札萨克一人协理旗务二人或四人管旗章京一人副章京二人或一人㕘领毎六佐领则一人佐领每百丁或二百丁或二百五十丁则一人骁骑校毎佐领下则一人札萨克掌治一旗之政令或由世袭或由简任不拘爵秩䝉古科尔沁等部五十一旗及青海四部落二十九旗毎旗札萨克以王贝勒贝子公台吉为之惟喀喇沁添设一旗以一等搭布囊喀尔喀等部八十五旗及都尔伯特十六旗每旗札萨克以汗王贝勒贝子公台吉为之阿拉善额鲁特以王及公乌兰乌蘓额鲁特以贝子额济纳土尔古特以贝勒协理旗务掌佐札萨克之政亦以台吉以上为之自管旗章京以下至骁骑校皆掌统其所属之衆以聴于札萨克惟青海达喇嘛察汉诺们汗所属䝉古分四佐领不统于各旗给印令达喇嘛管辖每旗按丁数编为佐领设佐领一人骁骑校一人领催六人骁骑五十人六佐领设𠫭领一人佐领多者设管旗章京一人副章京二人十佐领以下设章京副章京各一人并于每旗台吉内遴选以原爵兼任如台吉内无人于𠫭领内遴选𠫭领于佐领内遴选佐领于骁骑校内遴选以次递升谨案外藩䝉古设官虽同而分地各异其大别有三一为漠南科尔沁等部一为漠北喀尔喀四部一为青海四部若阿拉善额鲁特额济纳土尔古特皆在寕夏甘肃边外亦漠南地都尔伯特在喀尔喀疆理之内乌兰乌苏又喀尔喀赛因诺颜部所辖也故于表以漠南漠北𤯝海等部别而为三因以上推厯代建置之异庶彼此各有区别云囘部哈宻一旗札萨克一人协理旗务一人管旗章京一人副章京一人𠫭领二人佐领十三人土尔畨一旗札萨克一人协理旂务二人管旂章京一人副章京二人𠫭领二人佐领十五人伯克十人凡回部之久经内属者一如䝉古之制编为旗分设札萨克以下等官哈宻札萨克以功晋郡王贝勒土尔畨晋郡王谨案哈宻土尔畨二部虽并膺王封而实佐我驻札大臣共理庶事故互见于新疆各官篇而其属则冠以天朝之品秩仍存诸部之旧称谨具列于此至于徳威遐布西域荡平二万余里安屯置郡土尔扈特复率衆输忱全部归顺其间量材授职品秩昭然而悉简大臣往临其政故専列新疆表中而识其区别如右云厯代建置谨案自古外藩设官羁縻不絶叛服无常弱则稽颡来王强则称兵扰塞未有能使之畏威懐徳心恱诚服者也我国家诞膺天命中外一统武功戡定文徳懐柔冰天月悉主悉臣䝉古漠南漠北诸郡以暨回城君长莫不倾心向化献琛奉挚永为不侵不叛之臣因为之设官分职䝉古各部暨回部之久经内附者皆设札萨克以理旗务又悉置都统以下等官一如八旗之制而回城伯克亦皆被以天朝之品秩此实亘古以来之盛事求之史册罕有伦比今纂集两汉以来西北裔国之受中国爵号者以备此表云三代书益稷谟外薄四海咸建五长礼记曲礼其在东夷北狄西戎南蛮虽大曰子于内自称曰不谷于外自称曰王老郑康成注谓九州之外长也天子亦选其诸侯之贤者以为之子子犹牧也虽有侯伯之地本爵无过子谨案尔雅九夷八蛮七戎六狄谓之四海曲礼之东夷北狄西戎南蛮即虞书之所谓四海其地在九州之外亦择其诸侯之贤者以为之长如中国之牧伯此即唐虞咸建五长之法也今漠南哈宻青海之地在唐虞三代时皆为荒服其设官之法见于益稷谟及曲礼者大略如此若其详则不可考矣秦汉汉书赵充国列传羌若零离留且种儿库共斩先零大豪犹非杨玉首及诸豪弟泽杨雕良儿靡忘皆帅煎巩黄羝之属四千余人降汉封若零弟泽二人为帅衆王离留且种二人为侯儿库为君阳雕为言兵侯良儿为君靡忘为献牛君初置金城属国以处降羌谨案青海之地汉为西羌自晋至隋为吐谷浑青海古曰西海亦曰鲜水王莽置西海郡汉书赵充国传䍐开在鲜水上又云治湟陿中道桥令可至鲜水是也羌为充国屯田所困诸豪帅皆降悉封为侯王君长然自安国未屯田之先义渠安国行视诸羌已有归义侯杨玉则其受汉封爵久矣汉书西域列传凡国五十自译长城君监吏大禄百长千长都尉且渠当戸将相至侯王皆佩汉印绶凡三百七十七人而康居大月氏安息罽宾乌弋之属皆以絶逺不在数中谨案西汉时西域五十国置都䕶以统领之惟康居大月氏安息条支罽宾乌弋山离诸国不属都䕶余国之属于都䕶者其王皆佩汉印绶其强大而亲近者又略为署置官吏传中所言王侯将相且渠当戸以下等官皆汉所加位号也后汉书百官志四夷国王率衆王归义侯邑君邑长皆有丞比郡县晋书匈奴列传后汉建安中魏武帝始分其衆为五部立其中贵者为帅选汉人为司马以监督之谨案汉自宣帝以后匈奴称臣入朝然单于自称其爵号如故未尝加以汉爵其印文曰匈奴单于玺不冠以汉字盖不以纯臣待之也后汉光武立南匈奴亦用前汉唿韩邪故事至建安立五部帅始加以中国官爵矣然汉初匈奴兼有漠南漠北之地武帝命将出征攘郄匈奴而漠南无王庭后汉时南匈奴欵塞处漠南北匈奴在漠北至建安所立五部帅皆在太原郡境非复匈奴之故地矣今故于后汉及魏晋匈奴之置官第附着之而不以列于表云后汉书乌桓列传建武二十五年辽西乌桓大人郝旦等九百二十二人率衆向化诣阙朝贡于是封其渠帅为侯王君长者八十一人皆居塞内布于縁边诸郡后汉书鲜卑列传建武三十年鲜卑大人于仇贲等率种人朝贺慕义内属帝封于仇贲为王袁宏后汉纪建武三十一年秋九月鲜卑大人于仇贲率其种人贡献封贲为王鲜卑别居鲜卑山因号焉三国魏志乌丸列传注魏书曰汉安帝时乌丸稍复亲附拜其大人戎末廆为都尉至顺帝时戎末廆率将王侯咄归去延等从乌丸校尉耿晔出塞击鲜卑有功还皆拜为率衆王赐束帛陈琳为袁绍拜乌丸三王为单于版文使持节大将军督幽青并领冀州牧阮乡侯绍承制诏辽东属国率衆王颁下乌丸辽西率衆王蹋顿右北平率衆王汗卢维乃祖慕义迁善欵塞内附北捍玁狁东拒貃世守北陲为百姓保鄣虽时侵犯王畧命将徂征厥罪率不旋时悔愆变改方之外夷最又聪慧者也始有千夫长百夫长以相统领用能悉乃心克有勲力于国家稍受王侯之命自我王室多故公孙瓒作难残夷厥土之君以侮天慢王是以四海之内并执干戈以卫社稷三王奋气裔土忿奸忧国控弦与汉兵为表里诚甚忠孝朝所嘉焉然而虎兕长蛇相随塞路王官爵命否而无闻夫有勲不赏俾勤者怠今遣行谒者杨林赍单于玺绶车服以对尔劳其各绥静部落教以谨慎无使作凶作慝世复尔祀位长为百蛮长厥有咎有不臧者泯于尔禄而䘮于乃庸可不免乎谨案汉时鲜卑在辽东塞外乌丸在上谷渔阳右北平辽东辽西五郡塞外即今䝉古科尔沁敖汉奈曼喀尔喀左翼喀喇沁蘓尼特等部落之地也后汉书马援列传遣羌豪杨封譬说塞外羌皆来和亲后汉书邓训列传烧当羌豪东号稽颡归死余皆欵塞纳质谨案后汉西羌屡叛为国大患安帝时至僭大号然自光武置䕶羌校尉而马援邓训传皆言羌豪和亲欵塞必有受汉爵者特吏文不具耳后汉书西域列传建武五年河西大将军窦融承制立莎车王康为汉莎车建功懐徳王西域大都尉康死弟贤代立十七年赐贤西域都䕶印绶敦煌太守裴遵上言夷狄不可假以大权又令诸国失望诏书収还都䕶印绶更赐贤以汉大将军印绶和帝永元二年大将军窦宪破北匈奴车师震慴前后王各遣子奉贡入侍并赐印绶金帛太平寰宇记莎车国后汉光武建武五年西河大将军窦融承制立其王康为汉莎车建功懐徳王西域大都尉五十五国皆属扜弥国阳嘉初炖煌太守徐由遣踈勒发兵击之破于阗遂立拘弥王焉耆国和帝永元六年都䕶班超发诸国兵讨之杀其王超乃立焉耆左侯元孟为王谨案后汉复通西域莎车车师二国皆受汉爵号赐印绶见于史传其余国之属于都䕶者其王当亦受汉封爵如西汉时矣又考莎车王康之为汉莎车建功懐徳王与今之扎萨克王同其为西域大都尉其子贤为汉大将军以藩王加汉爵统领多国实兼今新疆各官之职故于新疆各官卷内互载之三国晋书匈奴列传后汉建安中始分其衆为五部部立其中贵者为帅魏末复改帅为都尉三国魏志乌丸列传注魏略曰景初元年右北平乌丸单于冦娄敦遣弟阿罗奨等诣阙朝贡封其渠帅三十余为王三国魏志鲜卑列传鲜卑步度根既立建安中遣使献马帝拜为王青龙元年步度根将泄归泥及部衆悉保比能冦钞并州杀略吏民帝遣骁骑将军秦朗征之归泥叛比能将其部衆降拜归义王轲比能本小种鲜卑衆推以为大人延康初遣使献马文帝立比能为附义王素利靡加厥机皆为大人在辽西右北平渔阳塞外建安中因阎柔上贡献通市太祖皆表宠以为王厥机死又立其子沙末汗为亲汉王文帝立素利弥加为归义王册府元龟魏文帝汉延康元年封鲜卑素利弥加为归义王黄初元年更授匈奴南单于唿厨泉魏玺绶赐青盖乗舆宝玉玦是年鲜卑步度根拜为王明帝太和三年以大月氐王波调为亲魏大月氐景初元年右北平乌丸单于冦娄敦遣弟阿罗奨等诣阙朝贡封其渠帅三十余人为王谨案魏文帝外国遣使奉献诏曰西戎即叙氏𦍑来王诗书美之顷者西域并欵塞内附其遣使者抚劳之但云抚劳之则文帝时未尝封西域诸国如乌桓鲜卑可知其以大月氏王为亲魏大月氏则在明帝三年但云大月氏亦非若附义归义之特加王号也晋司马光资治通鑑初匈奴刘勐死刘虎代领其衆号鐡弗氏与白部鲜卑皆附于汉刘琨将讨之遣使卑辞厚礼说拓跋猗卢以请兵猗卢使其弟弗之子欝律帅骑二万助之遂破刘虎白部琨与猗卢结为兄弟表为大单于以代郡封之为公建兴三年诏进猗卢爵为王置官属食代常山二郡晋书慕容廆载记曽祖莫䕶䟦魏初从宣帝伐公孙氏有功拜率义王父涉归以全栁城功进拜鲜卑单于涉归有恨于宇文鲜卑廆将修先君之怨表请讨之武帝弗许廆怒入冦辽西帝遣幽州诸军讨廆廆衆大败后遣使来降拜为鲜卑都督建兴中愍帝遣使拜廆镇军将军昌黎辽东二国公建元初元帝承制拜廆假节散骑常侍都督辽左杂夷流人诸军事龙骧将军昌黎公晋书叚匹磾列传父务弗尘遣兵助东海王越征讨有功王浚表为亲晋王封辽西公懐帝即位以务弗尘为大单于匹磾为左贤王率衆助国征讨假抚军大将军宋齐梁陈北史吐谷浑列传阿豺遣使通宋献其方物宋少帝封为浇河公未及拜受文帝元嘉三年又加除命㑹暴病死慕璝立又奉表通宋文帝又授陇西公慕璝死弟慕利延立又通宋宋封为河南王慕利延死拾寅立又受宋封爵号河南王册府元龟宋文帝元嘉七年正月以吐谷浑慕璝为征西将军沙州刺史慕璝辽东鲜卑也兄阿豺晋末谯纵之乱遣使上表献方物诏为安西将军沙州刺史浇河公阿豺死慕璝立奉表故有是命九年六月以征西将军沙州刺史吐谷浑慕璝为征西大将军西秦河二州刺史十五年二月以平东将军吐谷浑慕延为征西将军西秦河二州刺史十六年六月改封陇西王吐谷浑慕延为河南王二十九年九月以平西将军吐谷浑拾寅为安西将军西秦河二州刺史孝武即位初安西将军西秦河二州刺史吐谷浑拾寅进号镇西大将军开府仪同三司明帝泰始三年十月镇西大将军西秦河二州刺史河南王吐谷浑拾寅进号征西大将军后废帝元徽三年九月征西大将军河南王吐谷浑拾寅进号车骑大将军南齐太祖建元元年五月诏使持节散骑常侍都督秦河沙三州诸军开府仪同三司领䕶羗校尉西秦河二州刺史河南王吐谷浑拾寅进号骠骑大将军武帝永明三年六月以河南王拾寅世子吐谷浑易度侯为使持节都督西秦河沙三州诸军事镇西将军领䕶羌校尉西秦河二州刺史梁髙祖天监三年九月以河南王世子伏连筹为镇西将军西秦河二州太守河南王中大通元年三月以河南王伏连筹子阿罗真为寕西将军䕶羗校尉西秦河二州刺史谨案晋自永嘉扰乱遂失中原迄于梁陈偏安江左声教不通于北裔惟吐谷浑兼事南北两朝宋齐梁时皆尝称臣奉贡其地在青海之上即今额鲁特等部落之所居也北魏北史吐谷浑列传魏太武时遣使者策拜慕璝为大将军西秦王太延二年慕璝死弟慕利延立拜镇西大将军仪同三司改封西平王慕利延死树洛干子拾寅立太武遣使拜为镇西大将军沙州刺史西平王拾寅死子度易侯立死子伏连筹立孝文拜伏连筹使持节都督西陲诸军事征西将军领䕶西戎中郎将西海郡开国公吐谷浑王北史髙车列传伊匐遣使奉表于是遣使者拜为镇西将军西海郡开国公北史髙昌列传魏熙平二年麴嘉遣使朝贡延昌中以嘉为持节平西将军瓜州刺史泰临县开国伯私署王如故嘉死子坚立普泰中遣使朝贡除平西将军瓜州刺史泰临县开国伯王如故又加卫将军至永熙三年特除仪同三司进为郡公大统十四年诏以其子元嘉为王恭帝二年又以其田地公茂嗣位谨案元魏时蠕蠕强盛统率北方虽遣使朝贡未尝称臣而髙车王伊匐明帝时尝受封爵其地在北海之上即汉之丁零在今为鄂罗斯地尚在喀尔喀诸部之北若其时西域则受朝命者惟高昌一国其余但通贡使而已北齐后周谨案魏时北狄之髙车西域之高昌皆尝受封爵而吐谷浑则世受朝命至正光时不絶周齐之际蠕蠕灭而突厥兴与中国抗衡而髙车自东魏之末已为蠕蠕所破自后无闻焉吐谷浑自魏末莫折念生反于秦州河西路絶贡献不通其王夷吕立自称可汗后虽于周齐皆尝通贡而爵命自此絶矣若髙昌则史亦但言武成保定中尝通贡献而已盖自魏氏既分东西搆难中国多故故声教所及逺逊魏氏至周武平齐之后厯年无多亦未暇逺略也隋隋书突厥列传沙钵略遣第七儿窟舍真奉表拜窟舍真为上柱国封安国公处罗侯立为叶䕶可汗遣其母弟褥但特勒献于阗玉杖上拜褥但为柱国康国公北史吐谷浑列传隋开皇初遣上柱国谐率步骑数万击之夷吾逺遁其名王十三人各率部落而降上以其髙寕王移兹裒素得衆心拜大将军封河南王以统降衆册府元龟隋开皇十九年四月突厥利可汗内附以为启民可汗炀帝大业五年高昌王麴伯雅来朝拜左光禄大夫车师太守封弁国公谨案隋时突厥臣伏启民可汗乃其所立然亦自称其爵号与汉之唿韩邪南单于无异惟沙钵略子窟舍真处罗侯弟褥但特勒常受柱国国公之号乃因其奉使贡献而嘉宠之非若设官有常职者也吐谷浑自夷吕既叛虽屡被征讨终未常受爵命如魏时移兹裒之为河南王特以统其降衆而已亦与举国称藩者不同故今并附録于此而不以着于表唐新唐书北狄契丹列传贞观二年摩㑹来降明年入朝帝伐高丽悉发酋长与奚酋领从军帝还过营州以窟哥为左武卫将军大酋辱纥主曲据又率衆归即其部为元州拜曲据刺史未机窟哥举部内属乃置松漠都督府以窟哥为使持节十州诸军事松漠都督封无极男奚列传太宗代高丽太酋蘓支从战有功不数年其长可度者内附帝为置饶乐都督府拜可度者使持节六州诸军事饶乐都督封楼烦县公开元二年奚酋李大酺使奥蘓悔落丐降封饶乐郡王左金吾卫大将军饶乐都督黒水靺鞨列传黑水靺鞨居肃慎地贞观二年臣附以其地为燕州开元十年其长倪属利稽来朝元宗即拜勃利州刺史于是安东都䕶薛泰请置黒水府以部长为都督刺史朝廷为置长史监之渤海列传渤海本粟末靺鞨地武后封乞四比羽为许国公乞乞仲象为震国公仲象死其子祚荣建国自号震国王中宗时遣子入侍睿宗先天中遣使拜祚荣为左骁卫大将军渤海郡王新唐书突厥列传颉利既败乃举衆来漠南地遂空帝度朔方地建为都督府擢酋豪为将军郎将者五百人奉朝请者且百员乃以突利可汗为顺州都督令率其下就部思摩颉利族人也武徳初数以使者来髙祖嘉其诚封和顺郡王及诸部纳欵思摩独㽞与颉利俱禽太宗以为忠授右武侯大将军化州都督统颉利故部居河南徙懐化郡王旧唐书回纥列传贞观二十年遣使入贡以破薛延陀功赐宴内殿太宗幸灵武受其降欵因请回鹘以南置邮递通管北方太宗以回纥为瀚海府拜其俟利发吐迷度为懐化大将军兼瀚海都督新唐书西域列传焉耆贞观六年其王龙突骑支始遣使来朝十二年侯君集讨高昌突骑支引兵佐唐西突厥臣屈利咄为弟娶突骑支女遂相约不朝贡安西都䕶郭孝恪讨之执突骑支而还立突骑支弟婆伽利为王以其地为焉耆都督府婆伽利死国人请还前王突骑支高宗许之拜左卫大将军归国龟兹王诃黎布失毕贞观二十一年两遣使朝贡帝怒其助焉耆叛发兵讨之执诃黎布失毕献太庙拜左武卫中郎将始徙安西都䕶于其都统于阗疏勒碎叶号四镇疏勒国天寳十二载首领裴国良来朝授折冲都尉于阗王伏阇信入见天子授右卫大将军子叶䕶玷为右骁卫将军上元初以其地为毗沙都督府康贞观五年请臣高宗永徽时以其地为康居都督府即授其王拂唿缦为都督安治阿滥谧城东安治喝汗城亦曰籰斤显庆时以阿滥为安息州即以其王昭武杀为刺史籰斤为木鹿州以其王昭武闭息为刺史石显庆三年以瞰羯城为大宛都督府授其王噉吐屯摄舍提于屈昭穆都督米显庆三年以其地为南谧州授其君昭武开拙为刺史何永徽时以其地为贵霜州授其君昭武婆达地刺史史显庆时以其地为佉沙州授其君昭武失阿喝刺史寕逺显庆三年以渇塞城为休循州都督授阿了参刺史吐火罗显庆中以其阿缓城为月氏都督府析小城为二十四州授王阿史那都督帆延显庆三年以罗烂城为冩凤都督府縳时城为悉万州授王卜冩鳯州都督管内五州诸军事识匿开元十二年授王布遮波资金吾卫大将军天宝六载王跌失迦延从讨勃律战死擢其子都督左武卫将军给禄居蕃䕶密显庆时以其地为鸟飞州王沙钵罗颉利发为刺史波斯龙朔初天子遣使者到西域分置州县以疾陵城为波斯都督府即拜毕路斯为都督咸亨中入朝授右武卫将军李卫公兵法太宗曰近契丹奚皆内属置松漠饶乐二都督统于安北都䕶朕用薛万彻何如靖曰万彻不如阿史那社尔及执失思力契苾何力此皆畨臣之知兵者也臣尝与之言松漠饶乐山川道路畨情逆顺逺至于西域部落十数种厯厯可信臣教之以陈法无不㸃头服义望陛下任之勿疑若万彻则勇而无谋难以独任程大昌北边偹对贞观初突厥已亡惟回纥与薛延陀为最雄强已而回纥攻薛延陀併有其地遣使献功太宗为幸灵州次泾阳受其功乃以回纥部为瀚海部督多质葛部为燕然部督凡六部督天寳初回纥之臣裴罗袭破㧞密自称骨咄禄毗伽欵可汗天子以为奉义王居突厥故地乐史太平寰宇记罽宾国唐明庆三年列其城为修鲜都督府龙朔初授其王修鲜等一十一州诸军事兼修鲜都督康居国显庆三年高宗遣果毅董寄生列其所居城为康居都䕶府仍以其王拂唿缦为都䕶万嵗通天元年则天封其大首领笃娑钵提为王钵提寻卒又册其子泥湿师师神龙中泥湿卒国人又立突皆开元初累使贡献鎻子申水精珠越诺及侏儒人胡旋女子兼狗豹之属开元十九年其王乌勒上表请封其子咄曷为曹国王黙啜为米国王上许之至二十七年乌勒卒遣使册咄曷袭其父位至天宝中又封为钦化王其母可敦封为郡夫人曹国天宝元年其王哥罗仆遣使朝贡三年诏下封其王为懐徳王史国显庆三年遣果毅董寄生列其所治为佉沙州以其王昭武阿曷为刺史开元二十七年其王延屯卒册其子阿葱钵为王波斯国龙朔元年其国王卑路斯奏云频被大食侵扰请兵救援其时诏遣陇南田县令王名逺充使西域分置州县因列其地疾陵城为波斯都督府授卑路斯为都督是后累遣使朝贡咸亨中卑路斯自来朝贡高宗厚加恩异授右武卫将军吐火罗国高宗永徽三年其叶䕶那使乌湿波奉表告立高宗遣置州县使王名逺到其国以所理阿缓大城为月氏都督府各分其小城为二十四州以乌湿波为都督王名逺请于吐火罗国立碑以记圣徳帝从之五年乌湿波遣子伊室达官弩朝龙朔元年授乌湿波使持节月氐等二十五州诸军事月氐都督石国显庆三年列其地噉鞨城为大宛都督府仍以其王噉吐屯摄舍提于屈昭穆为都督开元初其蕃王莫贺咄吐屯有功封石国王加特进寻又册为顺义王二十九年其王伊捺吐屯屈勒上表曰奴身千代已来忠赤于国只如突厥骑施可汗赤忠之日部落安贴后背天可汗脚底火起今突厥属天可汗在于西头为患唯有大食莫踰突厥伏乞天恩不弃突厥部落打破大食诸国自然安贴天宝初累遣使朝贡至五年封其王子那俱车鼻施为懐化王并赐鐡劵谨案唐自太宗平突厥西北诸番及蛮夷稍稍内属即其部落建号设官版籍贡赋不上于户部声教所暨皆边州都督都䕶所领自汉以来外藩服属此为最盛西域自魏晋以后颇通贡献然不过数国蠕蠕盛时则属于蠕蠕突厥既兴多属于突厥唐自突厥既平北庭帖然西域亦皆平定高昌伊吾等既皆列为郡县复开四镇置都䕶而史米何石吐火罗诸国汉时为康居大夏条支及罽宾大秦地不属都䕶者亦皆通朝贡受爵命故史谓唐之疆域视汉盛时东不及而西则过之也至安史之乱借回纥以平内难其可汗虽受唐封册寖以骄倨非复藩臣之礼渤海自开元后强大虽通朝贡而私立年号不禀正朔契丹则隂附回纥靺鞨则役属渤海而吐蕃乗中国多故荐食西鄙安西䧟没四镇皆失唐志所列为西北蕃夷覊縻之州大抵有其名而无其实兹故不详述云五季宋史西域于阗列传晋天福中其王李圣天自称唐之宗属遣使来贡高祖遣供奉官张邺持节策为大食于阗国王回鹘列传后唐同光中尝册其国王仁美为英义可汗仁美卒其弟仁裕立册为为顺化可汗晋天福中又改为奉化可汗沙州列传沙州本汉炖煌故地唐末䧟于西戎大中五年张义潮以州归顺诏建沙州为归义军以义潮为节度使朱梁时张氏之后絶州人推长史曹义金为帅义金卒子元忠嗣周显徳二年来贡授本军节度检校太尉同中书门下平章事铸印赐之马端临文献通考回鹘五代之际有居甘州西州者尝见中国而甘州回鹘数至梁干化元年都督周易言等来史不见其长君名号梁拜易言等官爵遣还唐荘宗时王仁美遣使者来贡玉马自称权知可汗荘宗遣使册为英义可汗天成二年权知国事王仁裕遣使来朝明宗册为顺化可汗晋高祖时又加册命册府元龟后唐荘宗同光元年赐隂山府都督白承福于中山北石门为栅号寕朔奉化两府以都督为节度使二年四月回鹘权知可汗仁美遣使来贡封为英义可汗明宗天成三年二月命使册回鹘权知可汗仁祕为顺化可汗末帝清泰元年七月癸丑检校刑部尚书瓜州刺史慕容归盈转检校尚书左仆射晋高祖天福三年十月封于阗国王李圣天为大宝于阗国王四年封回鹘可汗仁美为奉化可汗谨案五代时中国土宇既狭丧乱相寻又契丹既兴东北诸国皆役属之不复与于王㑹然自唐大中时平河湟西陲清宴五代相去未逺承其余烈故于阗回鹘沙州等国尚能奉贡献受册封也宋宋史西域于阗列传嘉祐八年遣使罗撒温献方物以其国王为特进归忠保顺鳞黒韩王囘鹘列传大中祥符元年夜落纥寳物公主及没孤公主婆温宰相各遣使来贡东封礼成以可汗王进奉使姚进为寕逺将军宝物公主进奉使曹进为安化郎将天圣元年甘州夜落隔通顺遣使阿葛之王文贵来贡方物诏通顺特封归忠保顺可汗王大食列传开寳元年遣使来朝贡四年又贡方物以其使李诃末为懐化将军熙寕六年都蕃首保顺郎将蒲陀婆离慈表令男麻勿奉贡物乞以自代而求为将军诏但授麻勿郎将沙州列传沙州曹元忠建隆三年加兼中书令子延恭为瓜州防御使元忠卒子延禄遣人来贡授延禄本军节度弟延晟为瓜州刺史延瑞为衙门都虞候咸平四年封延禄为谯郡王五年延禄延瑞为从子宗夀所害宗夀权知留后而以其弟宗允权知𤓰州表求旌节乃授宗夀节度使宗允检校尚书左仆射知𤓰州宗夀贤顺为衙内都指挥使大中祥符末宗夀卒授贤顺本军节度使延恵检校刑部尚书知𤓰州谨案宋承五代之后混一海内而契丹雄峙北方夏人崛强西陲东北诸部既皆服属于辽而西域亦与中国隔絶其受朝命者惟党项吐蕃于阗囘鹘大食沙州等国而已党项吐蕃别见土司表中囘鹘强盛时尽得古匈奴地至唐武宣后衰乱部落离散五代及宋时通中国者特其诸部之居甘凉西鄙者非复唐时之旧且其受中国册命亦皆仍其可汗之号第如汉匈奴唿韩邪隋突厥启民之比而大食在宋时亦但爵其使人其国王未尝受职故今于五代之囘鹘宋时之囘鹘大食但附载其入贡受封之事而不以着于表又宋时西夏尝受封爵然西夏虽出于党项而在唐末及五代实为中国之藩镇未可待以纯夷而自元昊以后帝制自为又与中国抗衡尤未可以外藩例之今并不载云辽辽史百官志辽制属国属部官大者拟王封小者准部使命其酋长与契丹人分别而用㤙威兼制得柔逺之道属国职名总目某国大王某国裕恱某国左相某国右相某国特哩衮亦曰司徒某国太师某国太保某国司空某国某部节度使司某国某部节度使某国某部节度副使某国详衮司某国详衮某国都监某国将军某国小将军大部职名并同属国诸部职名并同部族金史世纪昭祖稍以法度为治辽以特哩衮官之五国佛寕部节度巴哩美叛辽景祖袭而擒之献于辽主辽主以为生女直部族节度使辽人唿节度使为太师金人称太师者自此始谨案辽时属国大者曰某国授以大王及裕恱以下等官小者曰某部授以节度使以下等官至西夏虽尝授封辽史厠诸属国之列然实自帝一方今亦不以列于表云金元圣武亲征记金遣丞相完颜襄帅兵追叛者北走上因起兵自鄂诺河迎讨金主授帝察罕图噜并册圗烈部长托和为王谨案金时外藩设官不见于史观此则当时漠北诸部皆受封爵矣元谨案元起北方有天下以岭北为和寕路龙冈为上都路而诸王分地亦碁布其间漠南漠北并无他族杂处又自太祖尽平西域悉以封诸王驸马亦与今之外藩王公逈异而青海之地为贵徳州及土蕃朶甘思等处皆属于吐蕃宣慰司盖唐时突厥囘纥吐谷浑西域覊縻等州皆为天子宗亲之所镇守国家官司之所统治版籍𨽻于司徒赋税等于内地不可以外藩例之矣明明史外国鞑靼列传永乐二年阿噜岱奏玛哈穆特等弑其主愿输诚内附请为故主复仇天子义之封为和寕王自是嵗一贡或二贡以为常谙达有孙曰巴罕纳古尔率其属阿尔噶等来降大同巡抚方逢时受之以告总督王崇古诏授巴罕指挥使阿尔噶正千户谙达方西掠土蕃闻之亟引还约诸部入犯崇古遣译者鲍崇徳往言朝廷待巴罕甚厚第能縳送板升诸叛人赵全等旦送至巴罕即夕返矣谙达大喜发使与崇徳来乞封且请输马与中国鐡锅布帛互市随执赵全李自馨等数人来献崇古乃以帝命遣巴罕归谙达得孙大喜上表谢诏封谙达为顺义王瓦刺列传瓦刺在鞑靼西元亡其强臣孟克特穆尔据之死衆分为三其渠曰玛哈穆特曰太平曰巴圗博啰永乐六年玛哈穆特等遣阿南达达实等来朝贡马仍请封明年夏封玛哈穆特为特进金紫光禄大夫顺寕王太平为特进金紫光禄大夫贤义王巴圗博啰为特进金紫光禄大夫安乐王赐印诰额森诸子哈喇哈达等徙居刚刚河弟巴圗王姪乌尔古讷等往依哈宻巴圗王英宗三年哈宻为请封诏授巴图王都督佥事乌尔古讷指挥佥事谨案明时漠南漠北皆为䝉古之地自成祖时有和寕顺寕贤义安乐四王之封然其后屡为边患虽尝列置卫所设都督都指挥等官亦徒存其名耳至谙达以孙故纳欵始受朝廷封爵于是边境稍靖而明运亦将季矣我朝徳威懐畏鳞集仰流自兴京肇建之前科尔沁贝勒明安即遣使通好自后䝉古诸部落向风内属朝贡不絶今具载于篇至我皇上绥辑逺人凖部回部以次底定玉闗以西二万余里置吏耕屯徧设郡县其详具载新疆各官篇兹不复缀由今溯古无外之模逈非前代所可及也钦定厯代职官表卷七十一钦定历代职官表卷七十二钦定四库全书钦定厯代职官表卷七十二土司各官表土司各官国朝官制甘肃土指挥使八人指挥同知七人指挥佥事八人土千户九人正千户一人副千户二人土百户九人青海千户一人百户二十四人百长二十六人西藏百户十六人百长十人甘肃土指挥使河州卫一人狄道州一人平畨县三人西宁县三人指挥同知河州卫一人平畨县一人西宁县一人碾伯县四人指挥佥事平畨县一人西宁县二人碾伯县三人洮州㕔二人土千户河州保安撒喇四房一人保安撒喇族五一人平畨县一人武威县一人永昌县一人古浪县一人碾伯县一人大通县一人正千户平畨县一人副千户平畨县一人洮州㕔一人土百户河州癿蔵一人平畨县二人碾伯县二人岷州四人青海竒可巴彦南称族千户一人阿里克族百户二人格尔吉族百户三人䝉果尔津族邕希叶布族百户各一人玉树族百户四人苏鲁克族尼牙木错族库固察族称多族百户各一人札武族百户二人下札武族下阿拉克沙族上隆坝族下隆坝族苏尔莽族多伦尼拉克安都族百户各一人叶尔吉族阿萨克族列玉族阿永族拉尔吉族丹巴族巴彦南称界绰库尔族桑博尔族隆东族百长各一人洞巴族百长三人上隆坝族百长一人下隆坝族百长三人阿拉克硕族百长四人附住玉树界内噶尔布族附住札武界内班石族白利族哈尔受族吹冷多尔族巴彦南称界内拉布库克百长各一人西藏纳克书贡巴族纳克书色尔查族纳克书毕鲁族纳克书奔频族纳克书拉克什族纳克书逹格鲁克族勒纳伙尔族卭布纳克鲁族伙尔族百户各一人卭布噶鲁族卭布色尔查族百户各二人格鲁克族上岗噶鲁族伙尔逊提嘛尔族百户各一人白腊岗札嘛尔族扑错族三查族三纳拉巴族上阿查克族下阿查克族上多尔树族下多尔树族伙尔彭他嘛族伙尔拉塞族百长各一人干隆十三年覆凖清理西宁玉树纳克书等畨子分界安挿其千人以上之部落设千户一人百人以上之部落设百户一人千户之下设百长五人或四人百户之下设百长三人或四人各给号纸凡土司各掌其所属畨夷军民之政自知府以下至典史为文职𨽻于吏部验封司自宣慰指挥使以下至千户百户为武职𨽻于兵部武选司而各省文武大员统辖焉各以其土之所有为贡或三年一贡或五年一贡其承袭按其支派宗图定其当袭者不容混冐顺治初定土司承袭由督抚具题将该土司宗图亲供司府州邻印信甘结及旧勅印号纸送部亲身赴京兵部查验明确方准承袭康熙十一年题准土司袭职子弟年满十五嵗方许承袭未满十五嵗者督抚报部将土司印信事务令本族土舍䕶理俟年满督抚题请承袭又题准土官袭职传其亲身赴京取具地方官保结并宗图呈报该督抚保送到日许其承袭雍正三年覆准各处土司文武官员嫡长子孙承袭本职其支庶子弟有驯谨能办事者俱许本职土官详报督抚具题请㫖酌量给与职衔令其分掌地方事务其所授职视土官各降二等如文职土官系知府则所分者给通判职衔系通判则所分者给县丞衔武职系指挥使则所分者给指挥佥事衔本土官系指挥佥事则所分者给与正千户衔四年覆准土司土目有随师効力应行议叙之员止就原土职加衔如宣慰使司宣抚使司安抚使司则有各司使副使同知佥事等员招讨司则有招讨使副招讨使长官司则有长官副长官等衔指挥司则有指挥使同知佥事正千户副千户百户等衔均照原官品级以次陞授递加至宣慰使指挥使而止如有余功准其随带仍令以本土职管事及袭替时亦以原职承袭四川土通判二人土知事一人土巡检二人土副巡检一人宣慰使五人副使一人宣抚使五人副使三人安抚使二十人副使三人长官三十有七人副长官三人千户四十人土千总二人土百户一百六十有三人四川龙安府土通判一人土知事一人石砫土通判一人水草坪牟托土巡检各一人竹木坎土副巡检一人军民宣慰使司一曰明正长河西鱼通宁逺宣慰使一人宣慰使司五曰董卜韩胡曰布拉克底曰巴旺曰梭磨各宣慰使一人曰徳尔格忒宣慰使副使各一人宣抚使司五曰卭部曰沙骂曰绰斯甲并宣抚使一人曰里塘宣抚使一人副使二人曰巴塘宣抚使一人副使一人安抚司二十曰长宁曰加渇瓦寺曰沃日曰𤓰别曰木里曰单东革什咱曰巴底曰瓦述余科曰竹窝曰绰倭曰霍耳绰倭曰霍耳章谷曰霍耳孔撒曰霍耳甘孜磨书曰霍耳咱䕶曰霍耳林葱曰上纳夺各安抚司一人曰喇滚曰下瞻对曰春科各安抚使一人副使一人长官司三十有七曰阿都长官一人副长官一人曰静州曰陇木曰岳希曰实大曰松冈曰卓克塞曰党坝曰威龙州曰普济州曰昌州曰沈边曰冷边曰瓦述崇喜曰瓦述毛了曰瓦述曲登曰瓦述色他曰瓦述更平曰霍耳纳林沖曰霍耳白利曰霍耳东科曰春科高日曰上瞻对曰䝉葛结曰中瞻对茹色曰泥溪曰平茶洞曰平夷曰蛮夷曰沐川曰九姓曰河东曰嘉克杜时述曰石耶峝曰邑梅各长官一人曰地坝曰马喇各副长官一人曰咱哩曰松坪曰双则红凹寨曰班佑寨曰川柘寨曰畲湾寨曰祈命寨曰寒盼寨曰商巴寨曰谷尔坝那浪寨曰竹当寨曰包子寺寨曰甲多寨曰墨苍寨曰阿强寨曰呷竹寺曰丢谷寨曰云昌寺曰沙灞曰阿思洞寨曰峩眉喜寨曰七布寨曰毛革阿按寨曰麦杂畲湾寨曰松林地曰暖带宻曰暖带田坝曰酥州曰黎溪州曰迷易所曰盐井卫中所曰左所曰右所曰古柏树曰瓦述写逹曰瞻对峪纳曰上纳夺曰中郭罗克押落寨曰中阿树曰上瞻对撒敦土千户各一人曰河西曰雷波千万贯土千总各一人曰沙卡阿业曰木噶妈寺勐呷阿他曰瓦七立曰恶落曰白桑曰恶热曰上八义曰下八义曰沙悮石曰作苏策曰八哩笼坝曰上渡噶喇佳寨曰中渡亚出卡曰他咳曰索窝笼巴曰恶拉曰八乌笼曰拉里曰姆朱曰乐壤曰上渣坝恶叠曰上渣坝卓泥曰中渣坝热错曰中渣坝业洼石曰中渣坝沱曰下渣坝莫藏石曰扒桑曰木辘曰格洼卡巴曰呷那工弄曰吉増卡桑阿笼曰鲁宻东谷曰普共碟曰郭宗曰结藏曰初把曰祖卜柏哈曰昌拉曰坚贞曰逹妈曰格桑曰本滚曰长结杵尖曰长结松归曰白隅曰梭布曰逹则曰卓笼曰洼黒曰阿招曰腻乃窠曰旁阿孤曰明州乐曰油石洞穵希曰大羊肠曰斡田坝曰麻栁灞曰输沃曰冷纪曰阿细柘弄寨曰巴细蛇任坝寨曰上作革寨曰合坝独杂寨曰辖幔寨曰下作革寨曰物藏寨曰热当寨曰磨下寨曰甲凹寨曰阿革寨曰郎惰安出寨曰下泥巴曰热雾曰拈佑曰叠溪阃外曰沙坝曰大姓黒水曰小姓黒水曰叠溪阃内小姓曰松坪曰料林坪曰野猪塘曰白石村曰前后山曰六翁曰老鸦漩曰阿得桥曰白路曰虚郎曰苗出曰大村曰糯白瓦曰窝卜曰迤东大盐井曰热即哇曰中村曰架州曰三大支曰河西地曰继事田曰长村曰大石头曰者保曰红卜苴曰普隆曰披沙曰盐井卫前所曰后所曰上撒路曰中撒路曰下撒路曰崇路各谟寨曰作路生纳寨曰上勒凹曰下勒凹曰瓦述更平曰瓦述墨科曰霍尔孔撒科则曰苏𫐠曰霍耳图根满牒曰笼坝曰杂谷马竹卡曰瓦述色他曰上郭罗克曰下郭罗克曰上阿树曰下阿树曰小阿树曰鹊箇寨曰云多曰仪盖曰麻林曰瓦述毛茂了曰上临卡石曰下临卡石曰冈里曰桑隆曰上苏阿曰下苏阿曰郭布曰桑阿笼百户各一人曰三舍羊峒曰瓦述更平东撒曰杂竹卡曰东署曰革赍曰下革赍曰黎州大田百户各二人曰上纳夺黎窝百户三人曰上革赍百户四人广西土知州二十六人土州同一人土州判一人土知县四人土巡检十二人长官二人副长官一人广西土州知州二十六人曰南丹州那地州田州归徳州果化州忠州万承州全茗州凭祥州下石西州太平州安平州茗盈州结安州佶伦州龙英州都结州镇逺州江州思州上下冻州下雷州上映州思陵州向武州都康州土州同一人曰上阑州土州判一人曰阳万州土知县四人曰忻城曰罗阳曰罗白曰上林土巡检十二人曰上龙司曰湖润寨曰白山司曰兴隆司曰那马司曰定罗司曰旧城司曰下旺司曰安定司曰都阳司曰古云司曰迁隆峒长官司二曰永顺长官一人副长官一人曰永定长官一人云南土知府四人土同知一人土通判二人土知事一人土经歴一人土知州四人土州同四人土州判二人土县丞五人土主簿二人土巡检十有九人土典史一人土驿丞三人宣慰使一人指挥使二人宣抚使五人副宣抚使二人安抚使三人长官三人副长官三人土守备四人土千总二十有八人土把总五十有五人云南土府知府四人曰景东府曰永宁府曰䝉化府曰孟定府土同知一人曰广南府土通判二人曰丽江府曰鹤庆府土知事一人曰景东府土经厯一人曰开化府土州知州四人曰富州曰北胜州曰湾甸州曰镇康州土州同四人曰姚州曰顺州曰北胜州曰镇南州土州判二人曰新兴州曰镇南州土县丞五人曰云南曰平彛曰新平曰南涧曰楚雄土主簿二人曰云南曰定逺土巡检十九人曰练象闗曰南平闗曰定西岭曰青索鼻曰鳯羽乡曰上江觜曰下江觜曰箭杆场曰蒲陀崆曰纳更山曰三岔河曰保甸曰勐麻曰勐勐曰观音山曰镇南闗曰阿雄闗曰回蹬闗曰沙矣旧土典史一人曰浪穹土驿丞三人曰板桥驿曰在城驿曰观音山军民宣慰使司宣慰使一人曰车里指挥使二人曰整欠曰孟银宣抚使司宣抚使五人曰干崖曰陇川曰南甸曰耿马曰孟连副宣抚使二人曰盏逹曰遮放安抚使司安抚使三人曰潞江曰勐卯曰芒市长官司长官二人曰户撒曰腊撒副长官三人曰十二闗曰那楼茶甸曰亏容甸土守备四人曰儒林等里一人丽江府一人迭巴二人土千总二十八人曰儒林等里曰永丰等里曰斗门磨沙曰喇博曰勐遮曰普藤曰桧溪阿兴曰六库曰老窝曰江边曰格咱曰泥西曰鲁掌登埂曰镇逺各一人曰宝宁县曰丽江府曰神翁曰奔子栏曰阿墩子各二人曰元江府四人土把总五十五人曰纳更司曰宝宁县曰永丰等里曰定南等里曰岩旺曰他旦曰老是逹曰猗邦茶山曰勐腊曰易武曰勐阿曰勐笼曰打罗曰勐海曰勐混曰顶针曰勐旺曰整董曰勐乌曰耿马曰洗马溪曰槽润曰临城曰澜沧江曰其宗喇普曰奔子澜曰阿墩子曰次竹曰古勇曰明光闗曰镇逺曰橄榄坝曰乌得各一人曰六困曰大塘闗曰威逺各二人曰迭宾十六人贵州土同知二人土通判一人土推官一人土吏一人土县丞五人土主簿二人土巡检二人长官司长官六十六人副长官二十一人贵州镇逺府土同知土通判土推官各一人独山司土同知一人重安司土吏目一人安化县土县丞土主簿土巡检各一人余庆县土县丞土主簿各一人印江县瓮水司草塘司土县丞各一人盘江司土巡检一人长官司六十五曰烂土曰麻向曰丰宁上曰丰宁下曰上马桥曰方畨曰卧龙畨曰小龙畨曰金石曰大龙畨曰程畨曰小程畨曰罗畨曰韦畨曰养龙曰大平伐曰小平伐曰新添曰沙营曰施溪曰邦水曰乐平曰平定曰杨义曰八舟曰中林验洞曰古州曰新化曰亮寨曰顶营曰蛮夷曰慕役曰虎坠曰大谷龙曰小谷龙曰羊场曰平伐曰岩门曰宣化曰龙里长官各一人曰卢畨曰都平曰都素曰黄道溪长官各二人曰木𤓰曰㡳寨曰白纳曰都匀曰欧阳曰湖耳曰省溪曰乌罗曰卭水十有五洞蛮夷曰提溪曰沿河佑溪曰朗溪曰潭溪曰洪州泊里曰乖西曰平头着可各长官一人副长官一人曰偏桥长官一人左右副长官二人曰石阡曰新西堡曰康佐副长官各一人思南府随府属办事长官一人厯代建置谨案三代之时岭峤未开而禹贡梁州之域逺界黒水周师伐商庸蜀八国与环甲胄但设官之法其详已不可闻汉时开蛮夷置官吏而王侯君长率因其故号授之则后世土官昉此矣晋宋梁陈北魏往往有蛮夷刺史唐时羁縻州有都督府有州有县宋亦有羁縻州县自都督以下官皆即以畨夷酋长为之元时蛮夷之地有宣慰司都元帅府有宣慰司军民万户府有宣慰司兼管军万户府有宣抚司有安抚司有招讨司有军民总管府有军民府有散府有州有县有长官司万户府千户所百户所自宣慰司都元帅府宣慰使以下虽亦叅用流官然以畨夷酋长为之者实多明因元制而捐益之于是有土官之称我朝幅员无外声教遐讫往昔蛮荒之地莫不𨽻版籍于司徒输琛賮于外府国初因前代旧制设立土官盖以诸夷土俗不同而土官世为之长习于其风土人情此先王修其教不变其俗齐其政不易其宜之意也其后诸夷向化日多増置益广其或土官以贪暴禠秩以跳梁干诛亦或有愿为王民纳土辞职因而改设流官者亦复不少盖我朝土官之设虽沿明制然明时纲纪不振诸土官或鱼肉苗民或弁髦王法朝廷姑息成风多置之度外与唐宋羁縻之州无异今各土官畏威怀徳奉法维谨自金川荡平以来安屯置戍永为乐土又定诸土司轮年入觐之制而优其章服以示怀来此岂前代所可及哉三代胡渭禹贡锥指武王伐纣誓于牧野诸侯㑹师者称之曰友邦冡君而庸蜀𦍑髳㣲卢彭濮八国则称之曰人不以诸侯待之传曰八国蛮夷戎狄属文王者正义曰此皆西南夷也通典曰梁州当夏殷之间为蛮夷之国所谓巴賨彭濮之人由是观之殷周之世禹贡梁州之山川无一入职方者大抵如唐宋之羁縻州元明以来之土司简其政令寛其赋歛以驯扰之使为不侵不叛之人而已故终殷周之世梁州不复置也秦樊绰蛮书秦恵王并巴蜀以巴夷为蛮夷君尚女汉后汉书南蛮列传长沙武陵蛮秦昭王使白起伐楚畧取蛮夷始置黔中郡汉兴改为武陵嵗令大人输布一疋小口二丈是为賨布巴郡南郡蛮秦惠王并巴中以巴氏为蛮夷君长世尚秦女其民爵比不更有罪得以爵除其君长嵗出赋二千一十六钱三嵗一出义赋八百钱其民户出幏布八丈二尺鸡羽三十镞汉兴南郡太守靳疆请一依秦故事板楯蛮夷高祖为汉王发夷人还伐三秦秦地既定乃遣还巴中复其渠帅罗朴督鄂度夕龚七姓不输租赋余户乃嵗入賨钱口四十汉书西南夷列传建元六年使畨阳令唐䝉风晓南粤䝉上书説上通夜郎道为置吏上许之乃拜䝉㠯中郎将将千人食重万余人从巴莋闗入见夜郎侯多同谕以威徳约为置吏使其子为令夜郎旁小邑皆贪汉缯帛聴䝉约还报廼㠯为犍为郡发巴蜀卒治道自𤏡道指牂柯江蜀人司马相如亦言西夷卭莋可置郡使相如㠯中郎将往谕皆如南夷为置一郡尉十余县属蜀平南夷为牂柯郡冉骊皆震恐请臣置吏㠯卭都为越巂郡莋都为沈黎郡冉駹为文山郡广汉西白马为武都郡滇举国降请置吏入朝于是㠯为益州郡后汉书百官志四夷国王率衆王归义侯邑君邑长皆有丞比郡县后汉书南蛮西南夷列传哀牢夷建武二十七年王贤栗等诣越巂太守郑鸿降请内属光武以贤栗等为君长自是嵗来朝平都夷王莽时郡守枚根调卭人长贵为军候建武十四年长贵遣使上三年计天子即授越巂太守印绶永初二年青衣道夷邑长令田与徼外三种夷举土内属安帝増令田爵号为奉邑君魏书氐列传氐者西夷之别种号曰白马汉武帝遣中郎将郭昌卫广灭之以其地为武都郡谨案秦汉时开蛮夷皆因其君长以治之而汉为置太守都尉以统领之徴其赋税平其争乱此即后世土司之所自起也青衣道属蜀郡而别有夷邑长此即后世流官土官叅治之法也徴賨布出义钱此即后世土司纳贡之法也汉高帝用板楯蛮平三夷后汉熹平时发板楯蛮击平西南诸夷此即后世调土兵征讨之法也长贵为越巂太守此即后世土府土州之制也三国三国蜀志马良列传先主东征遣良入武陵招纳五溪蛮夷蛮夷渠帅皆受印号咸如意指三国蜀志诸葛亮列传注汉晋春秋曰亮至南中所在战捷孟获者为夷汉所服募生致之既得纵使更战七纵七擒而亮犹遣获获止不去曰公天威也南人不复反矣遂至滇池南中平皆即其渠帅而用之常璩华阳国志移南中劲卒青羌万余家于蜀为五部所当无前号为飞军分其羸弱配大姓焦雍爨孟量毛李为部曲置五部都尉号五子故南人言四姓五子也以夷多刚狼不宾大姓富豪乃劝令出金帛聘策恶夷为家部曲得多者奕世袭官于是夷人贪货物以渐服于汉成夷汉部曲亮收其俊杰建宁㸑习朱提孟琰及获为官属习官至领军琰辅汉将军获御史中丞谨案蜀汉时诸葛亮平南中皆即其渠帅而用之又先主时五陵蛮夷受印号正今土司颁给勅印号纸所自始也晋四川通志晋用兴古㸑深作本郡太守华阳国志武都氐王杨茂捜奉贡称臣宋书氐胡列传畧阳清水氐杨毅称藩于晋以毅为征南将军三年毅族兄初袭杀毅并有其衆穆帝以初为使持节征南将军雍州刺史平羗校尉仇池公初子国为镇东将军武都太守谨案晋武帝置南蛮校尉于襄阳西戎校尉于雍州南夷校尉于宁州江左改置南蛮校尉于江陵及安帝又置宁蛮校尉于襄阳皆所以统领羌蛮晋初氐叟有侯王见于李特载记虽永嘉后氐羌少与王㑹然畧阳杨氐恒受封爵蜀自永康后为李氏割据而宁州尚为晋土蜀亦至永和复平西南夷君长必多有授王官者而史文不着至南蛮宁蛮二校尉所领为荆湘雍郢司诸州之蛮自晋以后南朝宋齐及梁北朝魏周诸蛮酋往往授刺史太守云宋齐梁陈南史夷貊列传武兴国本仇池杨难当自立为秦王宋文帝遣裴方明讨之难当奔魏其兄子文徳又聚衆葭芦宋因授以爵位齐永明中魏南凉州刺史仇池公杨灵珍归齐齐武帝以为北梁州刺史仇池公荆雍州蛮盘瓠之后也种落布在诸郡宋时因晋于荆州置南蛮雍州置宁蛮校尉以领之孝武初罢南蛮併大府而宁蛮如故蛮之附顺者一户输谷数斛其余无杂调豫州蛮廪君后也明帝初即位四方反判及南贼败于鹊尾西阳蛮田益之田义之田光兴等起义攻郢州克之以益之为辅国将军都统四山军事又以蛮户立宋安光城二郡以义之为宋安太守光兴为光城太守南齐书蛮列传蛮种类繁多言语不一咸依山谷布荆湘雍郢司五州界宋世封西阳蛮梅虫生为高山侯田治生为威山侯梅加羊为扞山侯太祖即位有司奏蛮封应在解例诏特留以治生为辅国将军虎贲中郎转建宁郡太守将军侯如故永明六年除督䕶北遂安左郡太守田驷路为试守北遂安左郡太守前宁朔将军田驴王为试守新平左郡太守皆郢州蛮也唐书南蛮列传南平獠有甯氏世为南平渠师陈末以其帅勐力为宁赵太守册府元龟宋高祖永初三年封仇池公杨威为武都王文帝元嘉二年十一月以武都王世子杨元为秦州刺史袭封武都王七年以仇池氐冠军将军杨难当为北秦州刺史封武都王明帝泰始四年五月以仇池氐宁朔将军武都王杨文度为北秦州刺史顺帝昇明元年十二月宁朔将军北秦州刺史武都王杨文度进号征西将军二年六月以辅国将军杨文宏为北秦州刺史封武都王南齐太祖建元二年以氐杨后起为秦州刺史武帝永平元年又进秦州刺史杨后起号冠军将军四年杨后起卒诏以辅国将军北秦州刺史武都王杨集始为持节辅国将军北秦州刺史平羌校尉武都王明帝建武二年七月以氐杨馥之为北秦州刺史仇池公谨案南史载南蛮事于宋齐以后不详以北史及魏书考之齐有直阁将军田益宗梁有沔东太守田清喜永宁太守文云生龙骧将军樊石亷义州刺史文僧明铁骑将军边城太守田官徳定州刺史田超秀若西南夷则惟陈时勐力为宁赵太守见于唐书而他亦无闻焉盖由纪载之畧耳北魏魏书蛮列传泰常八年蛮王梅安率渠帅数千朝京师求留质子以表忠欵始光中拜安侍子豹为安逺将军江州刺史兴光中蛮王文武龙请降诏拜南雍州刺史延兴中大阳蛮酋桓诞遣使内属高祖嘉之拜诞征南将军东荆州刺史聴自选郡县獠列传宣武后朝廷以梁益二州控摄险逺乃立巴州以统诸獠后以巴酋严始欣为刺史又立隆城镇所绾獠二十万户彼谓北獠嵗输租布又与外人交通贸易巴州生獠并皆不顺其诸头王每于时节谒见刺史而已册府元龟西魏恭帝二年蛮酋宜人王母田兴彦欵附以为开府仪同三司北齐后周周书异域列传大统五年蔡阳蛮王鲁超明内属以为南雍州刺史仍世袭焉十一年蛮酋梅勒特来贡其方物其后蛮帅杜清和自称巴州刺史以州入附朝廷因其所称而受之氐列传杨法深与其种人杨崇集杨陈侳各拥其衆递相攻讨赵昶时督成武沙三州诸军事成州刺史遣使和解之法深等从命乃分其部落更置他郡以处之马端临文献通考黔州古蛮夷之国通谓之五溪后周武帝时蛮帅以其地归附遂置奉州后改为黔州隋隋书史万嵗列传南宁夷㸑翫来降拜昆州刺史唐书南蛮列传西㸑白蛮隋开皇中遣使朝贡命韦世冲以兵戍之置恭州协州昆州南平渠帅勐力死子长真袭刺史隋讨林邑长真出兵攻其后又率部落数千从征辽东炀帝召为鸿胪卿授安抚大使遣还又以其族人甯宣为合浦太守册府元龟隋开皇五年党项拓拔宁丛等各率所部诣旭川内附授大将军其部下各有差唐新唐书西域列传党项汉西羌别种其地古析支也拓跋赤辞内附以其地为懿嵯麟可三十二州以松州为都督府擢赤辞西戎州都督贡职遂不絶又有白兰羌吐蕃谓之丁零武徳六年使者入朝明年以其地为维恭二州永徽时特浪生羌卜楼大首领冻就率衆来属以其地为劒州白兰舂桑及白狗羌天授中内附以其地为朝吴浮归十州上元二年归顺干封归义顺化和宁和义保善宁定罗定朝鳯凡十州部落纳欵丐节印诏可唐书南蛮列传两爨蛮贞观二十三年内属以其地为傍望览邱求五州贞元中置都督府领羁縻州十八咸亨三年昆明十四姓率户二万内附析其地为殷州总州放州以安辑之其后又置盘麻等四十一州皆以首领为刺史西爨之南有东谢蛮贞观二年其酋元深入朝以地为应州即拜元深刺史又有南谢首领谢疆亦来朝以其地为庄州授疆刺史东谢西有西赵蛮贞观中首领赵酋摩率所部万余户来附以其地为明州授酋摩刺史松外蛮尚数十百部凡数十姓贞观中松外蛮叛左武候将军梁建方进讨谕降者七十余部户十万九千署首领䝉和为县令二十二年西洱河大首领杨同外东洱河大首领杨歛松外首领䝉羽皆入朝受官秩黎州领羁縻奉上等州二十六开元十七年又领羁縻夏梁卜贵等州三十一雅州西有通吐蕃道三曰夏阳曰䕫松曰始阳皆诸蛮错居凡部落四十六皆羁縻州也以首领袭刺史蛮书浪穹诏主丰时卒子罗铎立罗铎卒子铎罗望立为浪穹州刺史䝉舍诏主逻盛炎开元初卒其子盛逻皮立朝廷授特进台登郡王知沙壶州刺史长男阁罗鳯授持进兼扬𤓰州刺史次男成节度䝉舍州刺史次男崇江东刺史次男成进双祝州刺史初炎阁未有子养阁罗鳯为子阁罗鳯复归䝉哶故名承炎阁后亦不改天宝四载阁罗鳯长男鳯伽异入朝宿卫授鸿胪少卿七载䝉归义卒阁罗鳯立朝廷册袭云南王矣伽异大卿兼扬瓜州刺史初爨归王为南宁州都督理石城归王兄子崇道隂害归王云南王归义抗疏奏闻其子守偶遂代归王为南宁州都督独锦蛮乌蛮苗裔也在秦藏南去安宁两日程天宝中为蹄州刺史弄栋蛮则白蛮苗裔也本姚州弄栋县部落其地旧为褒州尝有部落首领为刺史武经总要保州雪山郡本维州定亷县南至吐蕃为夷落之极塞唐开元以来董氏世袭刺史霸州静戎郡唐天宝中招慰生羌置郡亦许世袭乌蛮姚州戎泸州界唐武徳后开拓山洞置四十八州安辑夷獠迄今许世袭羁縻州西南汉牂柯郡地唐置费玪庄琰播郎䍧夷等诸州今谓之黔内者六羁縻者十皆以黔州控扼之其领郡者或以土豪或补以牙职而一方恬然此本朝规制之得也乐史太平寰宇记党项唐贞观五年诏遣使开其河曲地为六十州内附者三十万口有羌酋拓拔亦词者世为浑主伏乞所暱与之结婚屡抗官军后与其从孙子头并率服与诸首领归欵列其地为懿嵯麟可等三十二州以松州为都督府羁縻存抚之拜亦词为西戎州都督又有白狗舂桑白兰等诸羌自龙朔以后并为吐蕃所破而服属焉在西北边者天授三年内附凡二十万口分其地置朝吴浮归等一十一州仍散拘灵下界内自至徳以后常为吐蕃所诱宻以官诰授之以为之侦导故时或侵叛㝷亦底定宁至宝应初其首领来助国共灵州军食优诏奖美其在泾龙州者后上元元年率其衆十余万人诣鳯翔节度使崔光逺乞降宝应元年十二月归顺州部落干封州部落归义州部落顺化州部落和宁州部落和义州部落保善州部落宁定州部落罗云州部落朝鳯州部落并诣山南西道都防御使梁州刺史臧希让请州印希让奏闻制㫖允许之文献通考松州广徳元年没吐蕃其后松当悉静柘恭保具霸干翼维等为行州以部落首领世为刺史司马谨案唐开羌蛮置羁縻州县即授其酋长为刺史县令即今土司之职也五季宋史外国列传吐蕃唐末衰弱部族分散天成中权知西凉府留后孙超遣大将拓跋承诲来贡即授超凉州刺史充河西军节度留后干祐初超卒州人推其土人折逋嘉施权知留后遣使来贡即以嘉施代超为留后蛮夷列传唐天成二年牂牁清州刺史宋朝化等一百五十人来朝宋宋史外国列传党项五代尝入贡建隆三年代州刺史析也埋来朝雍熙二年七月赐宥州界咩兀十族首领都指挥使遇乜布等九人勅书以安抚之淳化五年兀泥族首领黄罗内附以为怀化将军昭州刺史至道元年四月勒浪大首领马尾等内附以为归徳大将军领息州刺史首领没崖为安化郎将副首领兀遇为保顺郎将咸平二年五月以咩通族开道使泥埋领费州刺史以勒浪族大首领马泥领本州团练使五年咩逋族泥埋遣子城逋入贡上嘉泥埋数与继迁战鬭有劳授锦州团练使以其族弟屈子为怀化将军充本族指挥使城逋为归徳将军充本族都巡检使余首领署军主以下名职者凡十数人六年三月环州酋长苏尚娘击贼有劳以为临州刺史七年泾原钤辖曹玮请署熟羌百帐以上大首领为大族军主次指挥使又次副指挥使百帐而下为本族指挥使从之吐蕃咸平元年河西军左厢副使归徳将军折逋游龙钵来朝献马二千匹诏以龙钵为安逺大将军二年以仪州延䝉八部都首领渇哥领化州刺史四年知镇戎事李继和言西凉州六合都首领潘罗支愿戮力讨继迁请授以刺史为盐州防御使兼灵州四面都巡检使又以龙钵领宥州刺史六族首领禇下箕等三人为怀化郎将唃厮啰大中祥符九年数使人至秦州求内属明道初即授厮啰宁逺大将军受州团练使宋史蛮夷列传西南诸蛮夷重山复岭杂厠荆楚巴黔巫中隋置辰州唐置锦州奖州溪州巫州叙州皆其地也唐季之乱蛮酋分据其地自署为刺史马希范据有湖南蛮猺保聚依山阻江殆十余万太祖既下荆湖建隆四年知溪州彭元林前溪州刺史田洪赟等列状归顺诏以元林为溪州刺史洪赟为万州刺史干徳三年七月珍州刺史田景千内附十二月诏溪州宜充五溪团练使刻印以赐之北江蛮酋最大者曰彭氏有二十州皆置刺史而以下溪州刺史兼都誓主十九州皆𨽻焉谓之誓下州州将承袭都誓主率羣酋合议子孙若弟姪亲党之当立者具州名移辰州为保证申钤辖司以闻乃赐勅告印符熙宁中南江之舒氏北江之彭氏梅山之苏氏诚州之杨氏相继纳土创立城砦使之比内地为王民南江诸蛮自辰州逹于长沙邵阳各有溪峒曰叙曰崃曰中胜曰元则舒氏居之曰樊曰锦曰懿曰晃则田氏居之曰富曰鹤曰保顺曰天赐曰古则向氏居之皆受朝命梅山峒蛮旧不与中国通其地东接潭南接邵其西则辰其北则鼎澧熙宁五年诏招纳之大田诸蛮纳欵于是遂檄输开梅山蛮猺争辟道路以待得其地置新化县并二州𨽻邵州诚徽州唐溪峒州宋初杨氏居之号十洞首领以其族姓散掌州峒太平兴国四年首领杨蕴始来内附八年杨通宝始入贡命为诚州刺史南丹州蛮亦溪峒之种开宝七年奉表求内附九年复来贡求赐牌印诏刻以给之绍兴二十四年广西经畧安抚使吕愿中谕降诸蛮三十一种得地二十七县一百三十五砦四十峒一百七十九及一镇二十二团皆为羁縻州县抚水州在宜州南有县四曰抚水曰京水曰多建曰古劳唐𨽻黔南其酋长皆䝉姓大中祥符九年曹克明为宜融等州都巡检安抚使击破之诏以抚水州为安化州抚水县为归仁县京水县为长宁县自是间岁朝贡不复为边患环州蛮区氏州𨽻宜州羁縻领思恩都亳二县镇宁州亦𨽻宜氏西南诸夷汉牂柯郡地宋初以来有龙蕃方蕃张蕃石蕃罗蕃者号五姓蕃皆常奉职贡受爵命南广蛮在叙州庆符县以西为州十有四大观三年有夷酋罗永顺杨光荣李世恭等各以其地内属诏建滋纯祥三州后皆废威州保霸蛮者唐保霸二州也政和中开拓置官吏以保州地为祺州霸州地为亨州后皆为砦茂州诸部落蛮自推一人为州将治其衆而常诣茂州受约束政和五年以其地内属诏建夀宁建宁军未㡬皆废渝州蛮者唐南平獠也大观二年内属诏建榛潘二州后皆废清水蛮者羁縻五十州冈蛮也杂种夷獠散居溪谷中庆厯初乌蛮王子得葢居其地愿得州名以长夷落诏建姚州以得葢为刺史铸印赐之武经总要乌蛮本朝庆厯中乌蛮王得葢自言十年弹压人不入汉界为过因乞州名符印即诏名姚州即云南国之地也咸平中转运使丁谓招抚蛮人每有城谕并令㰱血为盟置铁柱以志其事条制甚多蛮酋三十人悉补砦将西高州旧名珍州蛮酋田氏世袭干徳中改今名富州蛮酋向氏世袭刺史天禧初向通汉来朝官至五溪十洞都防御使王偁东都事畧咸平四年西凉府六谷都首领潘罗支愿戮力讨继迁张齐贤请封罗支为六谷王兼招讨使真宗曰罗支已为酋帅欲授以刺史则太轻况未领节制加以王爵非顺也又招讨使号不可假外夷乃以为盐州防禁使兼灵州西面都巡检唃厮罗三子皆被恩命曰瞎氊曰磨氊曰董氊为唃厮啰嗣瞎氊子瞎欺丁木征为瞎药鸡罗所诱据近塞青唐族立文法朝廷以为河州刺史熙宁中王韶经营熙河木征降赐姓名曰赵思忠授荣州团练使迁合州防禁使董氊遣使来以为河州刺史明年拜河西军节度使封武威郡王以其养子阿里骨为肃州团练使董氊卒阿里骨为河西军节度使西畨邈川首领阿里骨卒子瞎征承袭国人迎董氊妷溪巴温欲复其国姓巴溪温之子陇拶称王子朝廷以重兵临之陇拶出降徽宗即位以陇拶为河西军节度使知府州折氏世袭鄯州瞎征授怀逺军节度使赐陇拶姓名曰赵怀徳建中靖国元年以怀徳知湟州自鄯湟弃羌人迎陇拶之弟溪赊罗撒复国授西平军节度使西畨邈川首领沈括梦溪笔谈唃厮啰死子董氊立朝廷复授以爵命王圻续文献通考初西畨既衰其苗裔曰董氊其子曰巴氊角始附宋赐姓赵改名忠顺子永吉永吉子昌皆受宋官为左武大夫遥领来州防御使袭把羊族长文献通考杨正巖以十洞称诚徽二州宋熙宁九年十洞酋长杨通蕰送欵内附杨通宝来贡朝廷以通宝为诚州刺史其子复为诚州刺史思州宋初为羁縻州大观元年蕃部长田祐恭愿为王民始建州徽宗时大骆解上下族帅骆世华骆文贵献其地立珍州播州宋大观二年南平夷人杨有贵等献其地建为州夷州宋为羁縻州大观三年酋长献其地建为承州范成大桂海虞衡志侬智高反朝廷讨平之因其疆域参唐制分析其种落大者为州小者为县又小者为洞凡五十余所推其长雄者首领有知州权州监州知县知洞皆命于安抚若监司给文帖朱记其次有同发遣权发遣之属谓之官典各命于其州每州团又推一人为长谓之主户余民皆称提陀犹言百姓也谨案宋史所载蛮夷有黎峒有黎州诸蛮黎峒为今广东琼州之地现无土司而黎州诸蛮十二种在宋时或本未受朝命或但因其至中国朝贡而爵之未尝设有定职亦与今土司不同今并不载云辽金元元史百官志宣慰司掌军民之务分道以总郡县行省有政令则布于下郡县有请则逹于省有边邮军旅之事则兼都元帅府其次则止为元帅府其在逺服则又有招讨安抚宣抚等使司秩如下州逹噜噶齐长官副长官叅用其土人为之元史世祖本纪至元十四年闰月罗氏鬼国王阿榨西南蕃王韦昌盛并内附诏阿榨昌盛各为其地安抚使佩虎符二十七年九月金竹府知府扫闾贡马及雨氊具言金竹府虽内附蛮民多未服近与赵坚招降三十余寨乞立县设长官总把参用土人从之二十九年以行播州军民宣抚使杨汉英为绍庆珍州南平等处沿边宣慰使行播州军民宣抚使播州等处管军万户府仍佩虎符成宗本纪元贞二年十一月以蛮洞将领彭安国父子讨田知州有功赐安国金符子为蛮夷官大徳元年六月平伐九寨来降立长官司武宗本纪至大三年四川行省绍庆路所𨽻蛮田墨施什用来降立黄沙寨以田墨施什用为千户云南威楚路之蒲蛮勐吾来朝贡愿入银为岁赋诏为置散府一及土司三十三所皆赐金银符顺帝本纪元纪二年四川大盘洞蛮谋谷什用遣其男谋者什用来贡方物即其地立盘顺府命谋谷什用为知府谨案明时土官曰宣慰司曰宣抚司曰安抚司曰招讨司曰长官司皆沿元时之制也然元时宣慰使内地边地皆设之其设于边陲者则曰宣慰司都元帅府或曰宣慰司兼管军万户府与宣抚安抚招讨使长官皆参用流官土官而百官志无明文今兼採元史本纪中设立土官之事可与志相证者以见一代之制焉明明史职官志土官宣慰司宣慰使一人同知一人副使一人佥事一人经厯司经厯一人都事一人宣抚司宣抚使一人同知一人副使一人佥事一人经厯司经厯一人知事一人安抚司安抚使一人同知一人副使一人佥事一人其属吏目一人招讨司招讨使一人副招讨一人其属吏目一人长官司长官一人副长官一人其属吏目一人蛮夷长官司长官副长官各一人又有蛮夷官苗民官及千夫长等官军民府土州土县设官如府州县洪武七年西南诸蛮夷朝贡多因元官授之稍与约束定征徭之法渐为宣慰司者十一为招讨司者一为宣抚司者十为安抚司者十九为长官司者百七十有三其府州县正贰属官或土或流皆因其俗使其附辑诸夷谨守疆土修职贡供征调无相携贰有相讐者流上聴命于天子又有畨夷都指挥使司三卫指挥使司三百八十五宣慰司三招讨司六万户府四千户所四十一站七地面七寨一并以附地寨畨夷官其地焉明㑹典四川等处承宣布政使司军民府四宣抚司一宣慰司一安抚司三长官司十六广西等处承宣布政使司土官知府二土官知州三十六土官知县六军民府一长官司四云南等处承宣布政使司土府知府七土州知州九土县知县一军民府土官知府二宣慰司七宣抚司三长官司二十七贵州等处承宣布政使司宣慰司一安抚司二长官司七十五谨案明代土官设有定职与两汉蛮夷君长唐宋羁縻州县㣲有不同而亦参用流官今以㑹典所载叅考明史及各省通志四川军民府四皆土官世袭也广西土府二土州三十六云南土官知府七土官知州九土县一军民府土知府二惟贵州府州县皆流官而同知通判州判县丞之类多以土官为之也明史西域列传西畨即西羌元封驸马章库为宁濮郡王镇西宁于河州设吐畨宣慰司以洮岷黎雅诸州𨽻之统治蕃衆洪武二年太祖定陜西即遣官赍诏招谕明年五月吐蕃宣慰使司索诺木诺尔布等以元所授金银牌印宣勅来上㑹邓愈克河州遂诣军前降其镇西武靖王布逹拉亦以吐蕃诸部来纳欵冬索诺木诺尔布等入朝四年正月设河州卫命为指挥同知予世袭知院多尔济汪家努并为指挥佥事设千户所八百户所七皆命其酋长为之布逹拉亦至京师为靖南卫指挥同知其侪桑节多尔济为高昌卫指挥同知皆带刀侍卫自是畨酋日至寻以降人马梅汪威喇并为河州卫指挥佥事又遣西宁州同知李南格等招抚其酋长至者亦悉授官乃改西宁州为卫以南格为指挥谨案明史以诸蛮夷属于布政司都指挥者为土司传而西畨诸卫及四川徼外自长河西鱼通宁逺以西讫于朶甘西藏则列为西域传盖以其虽受朝命仅予羁縻不可悉以内地郡县之法治之也然西畨诸卫如河州卫则属于陜西都司永昌卫西宁卫则属于陜西行都司是亦与内地各卫无异而西畨之乌思藏朶甘董卜韩胡之属则别自为司非各省都司行都司所领是其地固有逺近之殊而其治之亦有详畧之异矣今则甘肃土官指挥使以下暨青海西藏之千户百户百长统于甘省董卜韩胡明正各土司统于川省内外纲维遐尔壹体葢徳威所播无逺弗届往古羁縻之地受爵纳赋无异甸服洵万世隆平之极轨矣钦定厯代职官表卷七十二