锦绣万花谷提要钦定四库全书子部十一锦绣万花谷类书类提要等谨案锦绣万花谷前集四十卷后集四十卷续集四十卷不着撰人名氏前有自序题淳熈十五年十月一日盖宋孝宗时人陈振孙书录解题载此书作锦绣万花谷四十卷续四十卷而无后集黄虞稷千顷堂书目所载则前集后集续集外又有别集三十卷今案序中明言自九华之归麤编成为三集毎集析为四十卷可知后集为陈氏偶遗别集为后人所续増不在原编之数故明人刋本亦祇三集也序中称命名者为乌江萧恭父河南胡恪皆不知何许人前集之末独附载衢州卢襄西征记一篇于体例殊不相类或撰此书者亦衢人故附载其乡先辈之书欤又其书既成于淳熙中而纪年类载理宗绍定端平年号帝后诞节类载宁宗瑞庆节理宗天基节诸名并称理宗为今上是当时书肆已有所附益并非淳熙原本之旧矣前集凡二百四十五类后集凡三百二十六类续集自一卷至十四卷凡四十六类自十五卷至四十卷则皆类姓也所録大抵琐屑丛碎㕘错失伦故颇为陈振孙所讥其地理一门止列偏安州郡类姓一门徴事仅及数条而古人称号之类又创立名目博引繁称俱不免榛楛杂陈有乖体要特其中久经散佚之书如职林郡阁雅谈雅言系述云林异景记之类颇借此以存崖略又每类后用艺文类聚例附録诗篇亦颇多逸章賸什为他本所不载略其繁芜撷其精粹未尝不足为考证之资也干隆四十六年十月恭校上总纂官纪昀陆钖熊孙士毅总校官陆费墀序锦绣万花谷序余为童时适当戎马蹂践之间又居穷乡无业儒者余独背驰而为之文籍最为难得苟可以假鬻亦未尝戛戛以尽其诚以余有书之癖每读一篇章如小儿之于饴剂有加而不能自止当其剧时虽夜分漏尽不之觉也所患性鲁无彊记之敏诵久亦漫漶而不牢先人既老又独譍门出入乎衡阳胥伍之中而喔咿于籧篨俯仰之际如是者数年索诸故吾孑然矣其后家益贫奔走于四方为饥寒计幸焉一温亦若隔世人夫以穷乡乱后假鬻之难而居衡阳奔走之中加以鲁性易失则不存也固宜尚何咎哉然土炭之嗜不变于是始为晩岁之谋凡书有当存乎吾心者辄稍招还其旧而聚其旅二三年间抄益多然而鎻碎而无统又多除舎于人不得以尽随故为风雨虫䑕之所蚀或为人之所廋或为酱瓿之所败不得成焉又数年抄不辍如司马子长班范欧阳之书抄已而四五矣晩益困无以自娱复留意于科举之外凡古人文集佛老异书至于百家传记医技稗官齐谐小说荒录怪志闻必求求必览焉久之浩浩如也乃畧有叙又附之以唐人及国家诸公之诗自九华之归编粗成为三集每集析为四十卷古今之事物天下之可闻可见者粲乎其有条矣夫穷达无异趣文章无异体将以经纶乎国家规恢乎功名雕绘万物而吟咏性情若取之怀袖中彼得焉失焉有命此则不可一日缺也先是乌江萧恭父河南胡恪闻其大槩为余命名曰锦绣万花谷今从其名嗟夫余之困于时也我知之矣而不敢怼虽怼而甘于此人虽我非而我自信而不辍故夫是书独可以自娱而不可传人葢天下之书不可尽而余之心亦不可足以不可足之心而读不可尽之书其抄无既其事无穷望睪如愤如而后止故于其类之间白其行者有差所以容其方来也他日子孙或能有书亦足以见吾之艰难如此淳熈十五年十月一日叙锦绣万花谷前集卷一钦定四库全书锦绣万花谷前集卷一天九闗虎豹虎豹九闗啄害下人些磨蚁天圆如倚盖地方如碁局天旁转半在地上半在地下日月本东行天西旋入于海牵之以西如蚁行磨上磨左旋蚁右行磨疾蚁迟蚁不得不西银潢左界河汉水之精发而浮上宛转随流名曰天河一曰云汉诗䟽亦名银潢谢庄月赋斜汉左界北陆南躔亦曰银湾出许洞诗亦曰银浦出李贺诗金阶两阙神异经东北大荒中有金阙髙千丈上有明月珠径三丈光照千里中有金阶两阙名天门通明殿通明玉帝殿名常有红云捧之坡诗云侍臣鹄立通明殿一朶红云捧玉皇耀魄寳钩陈口中一星曰天皇大帝其神曰耀魄寳白瑶宫凝虚殿唐李贺卒其母梦贺曰上帝近迁都丹圃建白瑶宫召某为新宫记又作凝虚殿使某辈纂集乐章白玉楼玉华殿李贺长吉梦人驾赤虬持版召贺曰天帝新作白玉楼请君为记贺不得已随之遂卒又莆田人方朝散病蹷三日而苏至玉华殿道士云先生昔有隂功帝召见白玉楼试文一首帝览之大喜拜为玉华侍郎有过谪堕人世不久当返黄阙白玉京黄金城王素待制尝梦至玉京黄阙有绀服翠冠者曰吾黄门侍郎公则西门侍郎昔已奏牍訏责于世公晩嵗思玉京之梦作诗曰碧虚中藏白玉京梦魂飞入黄金城何时再歩烟霞外皓齿青童已扫听钧天广乐秦穆公梦至帝所观钧天广乐帝钖之以䇿秦遂大昌錬石断鳌女娲氏錬五色石以补其阙断鳌足以立四极天柱地维共工与颛顼争为帝怒触不周山折天柱絶地维故天倾西北日月星辰就焉地不满东南故百川水潦归焉阊阖离骚吾令帝阍开闗兮倚阊阖而望予司马相如大人赋排阊阖而入帝居三清玉清元始居之太清玉宸道君居之上清混元老君居之五帝东方青帝灵威仰南方赤帝赤熛怒西方白帝白招矩北方黒帝叶光纪中央黄帝含枢纽漏天蜀有地名漏天古诗地近漏天终嵗雨积气杞国有人忧天地崩身亡所寄又有忧彼之所忧者因往晓之曰天积气耳亡处亡气若屈伸唿吸终日在天中行奈何忧崩坠乎其人曰天果积气日月星宿不当坠耶晓之者曰日月星宿亦积气中之有光耀者使坠亦不能伤其人大喜长卢子闻而笑曰夫天地空中之一细物有中之最巨者难终难穷难测难识忧其壊者为大逺言其不壊者亦未为是欲界色界无色界三十二天欲界十天色界十八天无色界四天初禅二禅三禅各三天四禅九天凡一十八天皆属色界而三禅有三天一净居天二无净居天三遍净居天无想无证衣食自至佛説三十二天欲界六天四天王天忉利天须燄摩天兠率陁天乐变化天他化自在天六天名为欲界色界十二天梵衆天梵辅天大梵天此三胜流名为初禅少光天无量光天无音天此三胜流名为二禅少浄天无量净天徧静天此三胜流名为三禅福生天福爱天广果天无想天此四胜流名为四禅无烦天无热天善见天善现天色䆒竟天是十八天独行无交未尽形界名为色界无色界四天回心空处识处无所有处非想非非想䖏是四空天身心㓕尽定性现前名无色界道经説三十二天欲界黄曽天玉完天何童天平育天文举天摩夷天凡六天为欲界也色界越衡天蒙翳天和阳天恭华天宗飘天皇笳堂耀天端静天恭庆天极瑶天元载天孔昇天皇崖天合十二天为色界无色界极风天孝芒天翁重天江由天阮乐天昙誓天霄度天元洞天妙成天禁上天常融天玉隆天梵度天贾奕天合是十四天为无色界周天三百六十五度经星二十八宿布于四方东方苍龙七宿其属三十二星七十五度北方𤣥武七宿其属三十五星九十八度四分度之一西方白虎七宿其属五十一星八十度南方朱雀七宿六十四星一百一十二度周天三百六十五度四分度之一每一度二千九百三十二里周天积一百七万九百一十三里径三十五万六千九百七十一里自地至天万五千里晋书天文志曰日去地常八万里又曰地上去天八万一千三百余里又地理志地东西南北相去二亿三万余里自地至天半八极之数酉阳杂爼云自地至天十一万余里按周礼以土圭之法南戴日下万五千里地与星辰四逰升降于三万里之中是以半之得地之中也颍川阳城为然此乃古之圣人推测天地髙深之法是则地至天万五千里尔他説无根崖公散乐唿天为崖公天公庾亮云天公愦愦也日虞渊虞渊亦名虞泉日入于虞渊浴于咸池拂于扶桑登于旸谷取日虞渊洗光咸池羲和羲和东方国名日所由过也每日出二国人为御推而升太虚唐尧取以名官又曰有女子名曰羲和浴日于甘泉羲和者帝俊之妻是生十日圆罗耀方诸山真人皆唿日为圆罗耀外国人唿日为濯罗耀郁华鬰华又名鬰仪鬰仪奔日之仙故曰鬰仪赤文与日同居六螭日乗车驾以六螭三足乌淮南子云日中有踆乌髙舂下舂日出于旸谷浴于咸池拂于扶桑是谓晨明经于隅泉是谓髙舂顿于连石是谓下舂至于悲泉爰息其乌是谓悬车薄于虞泉是谓黄昏射九日落沃焦淮南子曰尧时十日并出草木焦枯尧命羿仰射十日中其九乌皆死堕羽翼尧时十日并出尧使羿射九日落沃焦又曰大荒之中旸谷上有扶桑十日所浴九日居下枝一日居上枝皆载乌三竿永明五年十一月丁亥日出三竿朱色黄色赤晕日观泰山东南有峯名曰日观鸡一鸣见日已出长三丈熟羊胛东海有国曰骨利干地近扶桑其国人初夜煑羊胛方熟其日已出又唐书东夷日本国事亦类此铜钲岭上晴云披絮帽树头初日挂铜钲朱光杜甫诗朱光彻厚地两儿辨孔子东游见两小儿辨鬭问其故一儿曰我以日出时去人近而日中时逺也一儿曰日中时近也一儿曰日初出大如车盖及日中如盘盂此不为逺者小而近者大乎一儿曰日初出沧沧凉凉日中如探汤此不为近者热而逺者凉乎孔子不能决日轮自暗中涌出有客登岱岳絶顶行四十里以伺日出久之星斗渐稀东望如平地天际已明其下则暗又久之明处有山数峯如卧牛车盖之状星斗尽不见其下尚暗初意日自明处出又乆之自大暗中日轮涌出正红色腾起数十丈至明处全无光其下亦尚暗月结璘七圣记结璘奔月之仙故曰结璘黄文与月同居嫦娥羿得不死之药于西王母其妻嫦娥窃之奔月遂托身月中仙又曰水气之精者为月广寒宫冬至后月养魄于广寒宫山河影谓月中有物婆娑者乃山河影也其空处海水影吴刚斫树月中有桂树髙五百丈下有一人常斫之树随合其人姓吴名刚西河人学仙有过谪令伐桂修月户郑仁本表弟与一王秀才游嵩山见一人枕一幞物方眠即唿之其人曰君知月七寳合成乎月势如丸其影日铄其凸处也常有八万二千户修之予即一数因开幞有斤凿数事玉屑饭两裹授与二人曰分食此虽不足长生可一生无疾又介甫诗玉斧修成寳月团白玉盘少时不识月唿作白玉盘暮云収尽溢清寒银汉无声转玉盘此宵此景不长好明月明年何处看银盘烂银盘从海上出忽来照我茅屋东金枢落霞沉緑绮残月壊金枢文选海赋大明镳辔于金枢之宂金丸浮云卷尽浮金丸衣上白露三更寒金环稀星㸃银砾落月堕金环蟾蜍月中有兎与蟾蜍月隂也蟾蜍阳也而与兎并明隂系阳也干凿度曰月三日成魄八日成光蟾蜍体就穴鼻始明穴决也决鼻兎也羿妻姮娥窃药奔月託身于月是为蟾蜍擣药兎张衡灵恵序云月者隂宗之精积而成兽象兎隂之类其数耦傅𤣥拟天问云月中何有白兎擣药兴福降祥吴牛喘晋满奋畏风在武帝坐北牕琉璃屏风实宻似踈奋难之帝笑之奋曰臣犹吴牛见月而喘登南楼庾亮在武昌诸佐吏乗秋月夜共登南楼亮至诸佐吏避之亮曰少住老子于此兴复不浅遂共谈月桂子月桂子今江东诸处每至四五月后每于衢路得之大如狸豆破之辛香古老相𫝊是月中下也不知此地何独无为当非月路耶月感之矣余杭灵隠寺僧云种得一株近代诗人多论述汉武洞㝠记云有逺飞鸡朝往夕还常衔桂实归于南土所以北方无南方当月路所以有也唐垂拱中天台桂子落十余日白乐天题天竺诗宿因月桂落醉为海榴开又诗遥想吾师行道处天台桂子落纷纷羲娥韩退之诗掎摭星象遗羲娥诗骤雨清秋夜金波耿玉绳天河元自白江浦向来澄映物连珠断縁空一镜升光细弦欲上影斜轮未安微升古塞外已隠暮云端河汉不改色闗山空自寒天上秋期近人间月影清入河蟾不没擣药兎长生四更山吐月残夜水明楼尘匣元开镜风帘自上钩兎应疑鹤髪蟾亦恋貂裘不违银汉落亦伴玉绳底玉露团清影银河没半轮此时瞻白兎直欲数秋毫委波金不定照席绮逾依忆昨新月生西檐若琼钩今来何所似破镜悬清秋落照西山夜色浮弯弯寒挂碧云头寳奁新様横眉黛珠箔斜悬半额钩丹桂一枝初浅露金波千里未圆流婵娟三五才成魄散满清光四百州一更山吐月玉塔卧微澜正似西湖上涌金门外看冰轮横海濶香雾入楼寒五更山吐月牕迥室幽幽玉钩还挂户江练却明楼星河淡清暁鼓角冷知秋新月如佳人出海初弄色娟娟到湖上㶑㶑摇空碧皎如飞镜临丹阙緑烟㓕尽清辉发失宠故姬归院晩没畨老将上楼时三五夜中新月色二千里外故人心山下白云横匹素水中明月卧浮图明月未出羣山髙瑞光千丈生白毫一杯未尽银阙涌乱云脱壊如崩涛谁为天公洗眸子应费明河千斛水镕银百顷围挂镜千寻缺铜壶滴滴禁漏起三十六宫争卷帘回首半天云破夜一眉新月破黄昏波使不来江练静月娥常在夜珠寒轮中如有物光外更无空月影碎荆玉波光纬蜀罗沙岸金笼树灯汀玉涌涛风应落桂子露恐滴金波池上与桥边难忘复可怜帘开最明夜簟卷已凉天流处水花急吐时云叶鲜姮娥无粉黛只是逞婵娟星五星聚东井汉王入闗五星聚东井秦分也此髙祖受命之符辨五星聚井崔浩集术士考校汉元以来日月五星行度以示髙允允曰金水二星常附日而行冬十月髙帝入闗时日旦在尾箕昏没于申东井方出于寅此二星何因背日而行史官欲神其事后嵗余浩谓允曰果如君言以前三月聚于东井在二世末年非汉十月也汉十月五星聚东井金水常附日不逺十月日在箕尾此崔浩所以疑其妄以余度之十月为正乃今之八月尔八月而得七月节则日犹在翼轸间则金水聚于井亦不甚逺浩之説未足信也四星聚东井晋义熙九年嵗镇荧惑太白聚东井后宋武平闗中四星聚觜参元魏普大元年十月嵗星荧惑镇星太白聚于觜参太史占曰当有王者兴后髙欢兴齐二使星入蜀后汉李郃知星夜见有二使星入蜀分野果有二客入驿郃问从京师来乎曰然曽闻遣使入蜀乎二客问故相视失色客星犯帝座严光与光武有旧入谒帝与同宿半夜光足加帝腹明旦太史奏客星犯帝座甚急帝笑曰朕故人严子陵也五星聚奎艺祖启国之月五星聚于奎躔以土为主徳星聚后汉陈仲弓从诸子造荀季和其夜徳星聚明旦太史奏五百里内有贤人㑹五星伏周分景徳四年司天监奏今年丁未六月二十五日五星当聚周分臣推寻得五星自闰五月二十五日近太阳甘氏星经曰五星近太阳若伏而不见即臣逊于其君恐今夜五星皆伏真宗御禁台候之果伏不见大赦天下后妃星失明苻坚以弟融为冀州牧将发祖于灞上坚母苟氏以融少子比发三至灞上其夕又窃如融所内外莫知是夜坚寝前殿太史言天市南门屏内后妃星失明左右阍寺不见后妃移动之象坚推问知之惊曰天道不逺荧惑在匏𤓰星中姚兴死之前嵗魏太史奏荧惑在匏𤓰星中一夜忽然不知所在帝乃召诸儒与史官求其所诣崔浩对曰请以日辰推之庚午之夕辛未之朝天有隂云荧惑之亡当在此二日之内庚与午皆主秦辛为西夷今姚兴据咸阳是荧惑入秦矣诸人皆曰天上失星人安能知浩笑而不应后八十余日荧惑果出东井留守盘旋秦中大旱明年姚兴死三年国㓕太白窃织女侍儿秦併六国太白星窃织女侍儿梁玉清卫承庄逃入衙城小仙洞四十六日不出天帝怒命五岳搜捕太白归位卫承庄逃焉玉清有子名子休玉清谪于北斗下当舂其子配与河伯行雨子休每至小仙洞耻其母滛奔之所辄回驭不经故此地常少雨万物之精説文云万物之精上为列星北斗春秋运斗枢曰北斗七星第一天枢第二璇第三机第四权第五衡第六开阳第七摇光第一至四为魁第五至七为标标合为斗居隂布阳故称北景星景星者大星也状如半月生于晦朔助月为明王者不敢私人则见老人星王者承天则老人星临其国井中视星尸子曰自井中视星所见不过数星自丘上以望则见始出也非明益也势使然也私心井中也公心丘上也东方朔为嵗星东方朔楚人也后卖药五湖知其嵗星焉银砾稀星㸃银砾落月堕金环白榆天上何所有厯厯种白榆雨十雨太平之时五日一风十日一雨京房易候诗十雨初晴太液春三十六雨春秋説题云一嵗三十六雨天地之气宣十日不雨应天文也十五日大雨以斗运也又京房易候十日一雨嵗凡三十六雨时若之应不破块周公之时风不鸣条雨不破块旬日一雨雨必至夜上薄为雨董仲舒曰隂阳气上薄为雨下薄为雾风其噫也云其气也雷其相抟之声也电其相击之光也雨乗虚而坠风多则合速故雨大而踈风少则合迟故雨细而宻太平之世风不鸣条雨不破磈雷不惊人电不眩目雪不封条此圣人在上隂阳和也鲍敞问曰雨既隂阳相薄四月纯阳十月纯隂无二气相薄则不雨乎仲舒曰纯阳用事未夏至一日是纯隂用事未冬至一日是敞曰其不雨乎曰然有则妖也雨队徐州王忠政死十二日却苏语云见一人引臂曰天召汝行雨左落千队右落千队各五方色甲马一般小项瓶中贮人间水一般如马牙消谓之干雨雨队在前风车在后雨工栁毅见泾川妇人牧羊问何物曰非羊也雨工也雷霆之类也黒猪渡河夜半天汉中有黒气相逐俗谓之黒猪渡河雨候也玉女披衣萍乡西津有玉女冈天当雨石间先涌五色云俗谓之玉女披衣审雨堂卢汾梦入蚁穴见堂宇题其名曰审雨堂商羊舞家语载童谣云天将大雨商羊鼓舞理禁伯张元賔得仙入华阳洞为理禁伯其职主水盖雨官也御史雨颜真卿为监察御史五原有寃狱天且旱真卿辨狱而雨郡人唿为御史雨随车雨汉百里嵩为徐州刺史境内旱嵩行部车所经甘雨辄降不苦不愁唐段文昌帅荆州或旱禬解必雨或久雨遇出游必霁民为之语曰旱不苦祷而雨雨不愁公出逰甲子雨俚谚曰春甲子雨乗舟入市夏甲子雨赤地千里秋甲子雨禾头生耳冬甲子雨牛羊灾死社翁雨㡬㸃社翁雨一畨花信风豆花雨里俗以八月雨为豆花雨迎送梅雨三月雨谓之迎梅五月雨谓之送梅月额雨谓旦日雨为月额雨冻雨流胶楚词冻雨兮洒尘银竹白雨映寒山森森似银竹海立杜少陵文九天之云下垂四海之水皆立坡诗天外黒风吹海立浙东飞雨过江来雨丝文选宻雨如散丝又僧楚峦诗雨丝斜织曲尘烟钱昭度诗酒楼人散雨千丝两拳王禹钖贺知县春雨诗打叶雨拳随手重吹凉风口逐人来东坡云作诗如此不入规矩夜雨夜雨滴空堦滴滴空堦里空堦滴不入滴入愁人耳暁灯暗离室夜雨滴空堦闵雨谷梁𫝊僖公三年夏四月不雨赤松子为雨师列仙𫝊曰赤松子者神农时雨师也李靖行雨李靖微时尝夜投宿一巨宅有老妇延之中夜扣门甚急妇变色曰吾龙也二子俱出天命行雨欲烦一行乃出一小瓶子系于鞍前戒曰马跃嘶鸣取瓶中水一滴滴马騣上谨勿多也既而电掣云间见所憇村乃连下十滴既归老妇曰一滴水乃地上三尺此村半夜水深三丈梁玉清逃处少雨事见星门太白窃织女侍儿下壁挂龙骨龙骨谓水车介甫诗龙骨长干挂梁梠山谷诗壁挂苍龙骨熘渠故溅溅祈雨五龙祈雨法真宗咸平间知扬州魏羽上雩祀五龙祈雨法诏攽诸路其法以甲乙日择东地作坛取土造青龙土器之大小龙之修短余方皆如之凡旱建坛取五行生成之数焉长吏斋三日诣龙所汲流水设香茗果率羣官日再至祝酹不用乐巫觋雨足送龙水画天鼋龟择潭洞或湫泺林木深䆳之所以庚辛壬癸日先斋戒以酒脯告社令筑方坛三级髙一尺濶一丈三尺坛外二十歩介白绳坛上植竹杖张画龙其图以缣素画黒鱼左顾环以天鼋十星中为白龙吐云黒色其下画水波有龟亦左顾吐黒气如线和金银朱丹饰龙形又设皁幡刎鵞颈取血致盘中杨枝洒水龙上羣官再至祝雨足取龙投水中五虾蟇董仲舒云旱则取五虾蟇置之社中池方八尺深一尺木虾蟇焉春则池方七尺夏方五尺秋方九尺冬则如春皆具酒脯陈告蛇医王彦威在汴州夏旱时李玘因宴王以旱为言李醉曰欲雨甚易耳可求蛇医四头水十石瓮二枚每瓮实以水浮二蛇医以木盖宻泥之分置閙处瓮前后设席烧香选小儿十嵗以下十余令执小青竹昼夜更击其瓮不得少辍试之雨大注旧説龙与蛇师为亲家焉闭南门董仲舒治国推隂阳祈雨则闭诸阳縦诸隂其止雨反是鞭隂石夷陵有隂阳石隂石常润阳石常燥旱则鞭隂石必雨久雨鞭阳石则止物类相感也驱黒龙牛僧孺镇襄阳乆旱有处士能豢龙公请致雨处士曰江汉间无龙独一湫泊中有黒龙难制强驱之必为灾公固命之果有大雨而漂流万户虎头徐州城东有石潭与泗水通置虎头潭中可致雷雨东坡诗何年射杀南山虎满腹雷霆喑不吐缩昆明池水唐大旱西域僧请于昆明池结坛祈雨凡七日水缩数尺龙化为老人诣孙思邈请救曰我知昆眀池有仙方三十首𫝊与予予救汝老人曰此方上帝所禁今急矣少顷捧方至自是池水忽数日溢岸胡僧羞恚死鲁般木山人鲁般炖煌人巧侔造化尝怨吴人杀其父于肃州城南作一木仙人举手指吴地吴地大旱三年卜曰般所为也赍物谢之般为断其一手其月吴中大雨肥遗鸟华山有鸟名肥遗见则大旱少女风魏大旱管辂曰今夕当雨树上已有少女风矣须臾雨至筮蹇卦汉明帝时旱筮得蹇卦帝以问王辅辅曰蹇者坎上艮下山上有水雨即至矣果如其言知雨将至沛献王辅善京氏易永平五年少雨上御云台阙自以周易林占之其繇曰蚁封宂户大雨将至以问辅辅曰蹇艮下坎上艮为山坎为水山出云为雨蚁穴居知雨将至故以蚁为雨居桑林六事汤克夏而大旱汤祷于桑林剪其爪磨其手以为牺祝曰政不节耶使人疾耶苞苴行耶谗夫昌耶宫室营耶女谒行耶何不雨之极也以身祈雨宋景公时大旱三年卜之以人祠乃雨公下堂顿首曰吾所以祈雨将自当之言未卒天下大雨方千里者何徳于天而恵于民也相雨黄子发相雨书常戊申日候日欲入时日上有冠云不问大小视四方黒者大雨青者小雨积薪祈雨戴封为西京县令境内旱乃积薪而卧其上约曰来日日午无雨即令以火烧之至期火才发天降大雨遂乃大活木神牙出唐𤣥宗命梵僧不空祈雨不空每祈雨无他轨则但设数绣座手簸旋数寸木神念呪掷之自立于座上伺木神吻角牙出目瞚则雨至诗东堤黒风驾海水海底卷上天中央铮栈雷车轴辙壮矫攫蛟龙爪尾长神鞭鬼御载隂帝来往喷洒何颠狂四方崩腾玉京仗万里横牙羽木枪游人脚底一声雷满座顽云拨不开天外黒风吹海立浙东飞雨过江来十分㶑灔金樽凸千杖敲铿羯皷催唤起谪仙泉洒面倒倾蛟室泻琼瑰长笑蛇医一寸腹御水吐电何时足苍鵞无罪亦可怜斩头横盘不敢哭岂知泉下有濳龙卧枕雷车踏隂轴前年太守为旱请雨㸃随人如散菽常山山人信英武撝驾雷车呵电母山中归时风色变中路已觉商羊舞夜牕骚骚閙松竹朝畦泫泫流膏乳庶将积润扫余孽收拾嵗丰还明主雷椎雨骨天为低行云趋走不敢迟桐英满地谁拾去花态正颦魂欲飞紫金蛇光谁掣㫁堕空万㸃跳珠乱须㬰井滑甘无泥琉璃骨软争道驰一雨全清六合尘诗翁喜雨句凌云垤漂战蚁余追北柱系乖龙有裂文汤帝嗟谘徴六事汉庭灾异劾三公圣明罪已思寛大时雨愆期旱藴隆东海得无寃死妇南阳疑有卧云龙𫝊闻已减太官膳肉食诸公盍奏功南风吹雨下田塍田父伸眉愿力耕麰麦明年应解好帘栊今夜不胜清直须洗尽焦枯意不厌屡闻飘洒声润气凝柱础繁声注瓦沟暗流牕不暁凉引簟先秋沧江夜来雨真宰罪应雪安得鞭雷公滂沲洗吴越湛湛长江去冥冥细雨来茅茨踈易湿云雾宻难开好雨知时节当春乃发生随风潜入夜润物细无声入空才漠漠洒迥已纷纷巢燕髙飞尽林花润色分晩来声不絶应得夜深闻微云凄已合余润先流础萧萧止还作坐听三更皷登城望麰麦緑浪风掀舞风师挟帝令号唿肆徂征云师畏推逐蓄意不敢争雨师旷厥官所苟朝夕生帝眷一夕回旱议旦暮行飜然沛膏泽夜半来无声青发广亩白水涵孤城掣电引狂雷昼天忽成暮万里泻银河四檐垂瀑布宻雨吹不断贫居常闭门东溟空有恨西极讵能暄束湿炊悬釡翻牀补壊垣倒身无处着呵手不成温稚子更看莎径没渔翁来报竹桥流锦绣万花谷前集卷一锦绣万花谷前集卷二钦定四库全书锦绣万花谷前集卷二雪滕六唐萧至忠为晋州刺史将猎前一日有樵者见有老麋祈于𤣥㝠使者使者令祈于东谷严四严四曰若令滕六降雪巽二起风不复猎矣天未明风雪大作至忠不出瑞叶何事月娥期不在乱飘瑞叶满人间集衣宋大明中元日雪花降右将军谢庄下殿雪集衣白上以为瑞赋诗没靴唐韦斌每朝㑹不敢离立笑言㑹大雪在庭者皆振裾更立斌不徙足雪甚㡬至没靴坚立不动逹摩止髙山少林寺面壁有僧神光事之夜大雪坚立不动逹摩契之与易名恵可即二祖也又云恵可曰愿和尚开甘露门广度羣品自㫁左臂至前逹摩遂与之法飞燕期射鵰赵飞燕在父母家居贫与妹合徳通隣人羽林射鵰者露立户外风雪大作飞燕闭息顺气体无轸粟射鵰者以为神仙豆稭灰王勉之作雪诗上天飞下豆稭灰麰迎三白坡诗麳麰有信迎三白檐卜无香散六花牛马缩如猬杜甫诗汉时长安雪数尺牛马毛寒缩如猬元封中大雪牛马皆踡缩玉龙鳞甲华州狂子张元咏雪云战退玉龙三百万败鳞残甲满空飞访戴王子猷居山隂大雪夜眠觉开室酌酒四望皎然因起彷徨咏左思招隠诗忽忆戴安道时戴在剡溪即便夜乗轻船访载经宿方至既造门不前便返人问其故王曰吾本乗兴而来兴尽而返何必见戴闭门不出汉时洛阳大雪洛阳令出见袁安门无行迹谓已死入见安偃卧问何以不出安曰人皆乏食不宜出入令贤之遂举安孝亷蓝闗马不前韩退之有姪湘有仙术方退之在朝暇日湘种顷刻花上拥出诗一聮云云横秦岭家何在雪拥蓝闗马不前未㡬退之言佛骨贬潮州一日途中遇雪俄有一人冒雪而来乃湘也湘曰忆花上之句乎公询其地乃蓝闗嗟叹久之为续其诗载集中托巖立化庐山有佛手巖李氏有国时行因禅师居焉李氏诏居栖贤寺未㡬一夕大雪因逃归旧隠托巖立化柳絮因风谢安家集讲俄而雪下安问曰白雪纷纷何所似谢朗曰撒盐空中差可拟谢道藴曰未若柳絮因风起黄竹歌周穆王休于国中大雨雪乃作歌三章名曰黄竹啮雪苏武没蕃居北海上置窖中无食武遂啮雪与氊履下足迹东郭先生贫困其履有上无下雪下行雪中足迹皆见雪车冰柱退之门人刘义作雪车冰柱二诗出卢仝孟郊之右坡诗空吟冰柱忆刘义缟帯银盃韩愈诗随车翻缟帯逐马散银盃马耳双尖坡诗黄昏犹作雨纎纎夜静无风势转严五更暁色来书幌半夜寒声落画檐试扫北台看马耳未随埋没有双尖鹤毛粉蝶石曼卿诗蝶遗粉翼轻难拾鹤坠霜毛散未抟禁体物语欧公守汝隂因雪㑹客赋诗禁体物语如玉月梨梅练絮鹭鹄鵞银等事皆请勿用白战不持寸铁东坡守汝隂得雪㑹饮聚星堂约客赋诗效欧公体不以盐玉鹤鹭等为比不使皓白鲜素等字落句云汝南先贤有故事醉翁诗语谁续説当时号令君听取白战不许持寸铁玉尘何逊雪诗茗逐微风起谁言非玉尘坡诗野润天低糁玉尘琼丝坡诗就中山堂雪更竒青松石乱琼丝袭蔡缚吴元济唐吴元济以蔡州叛诸将讨之无功李愬用李祐计夜袭蔡州㑹大雪蔡人不知行七十里夜半至城雪甚城旁有鵞鹜池愬令击之以乱军声遂登城缚元济种世衡往奴讹帐种世衡知环州有羌牛奴讹素屈强未尝出世衡至来郊迎世衡与约明日当至其帐慰劳是夕雪深三尺世衡冒雪而往既至奴讹已寝世衡蹴起之奴讹大惊罗拜感激心服夜幸赵普家太祖即位之后数出微行一日大雪向夜赵普闻叩门声亟出帝立风雪中曰已约晋王矣已而太宗至共于普堂中设重䄄地坐炽炭烧肉普妻行酒帝以嫂唿之普从容问曰夜久寒甚陛下何以出帝曰吾睡不着一榻之外皆他人家也故来见卿普曰南征北伐今其时矣遂定下江南之䇿瑶域粉野李华含元殿赋𤣥㝠戒寒海神飞雪瑶域粉野琪树森列玉宇璇堦云门露阙玉楼起粟坡诗冻合玉楼寒起粟光摇银海眩生花荆公云道家以两肩为玉楼目为银海雪水煎茶陶谷妾本党进家姬一日雪下谷命取雪水煎茶问曰党家有此景否曰彼麄人安识此景但能于销金帐下浅斟低唱饮羊羔儿酒耳掘得玉马晋东瀛公腾字元迈镇邺时大雪当其门前数十歩独液不积腾而掘之得玉马髙尺许齿皆缺腾以为马国姓吉焉或谓无齿则不食玉花舒元舆序重雪终日玉花搅空舞下散地玉横斜坡诗三军喜气铄飞花睡起空惊月在沙未集骅骝金騕袅故残鳷鹊玉横斜雪残之貌也鳷鹊殿名老杜诗雪残鳷鹊亦多时剪水作花陆畅雪诗仙人宁底巧剪水作花飞烂然为银耿先生太宗召之宫尝大雪戏之曰能以雪为银曰可乃取雪投炽炭中食顷取出烂然为银视其下若垂酥滴乳之状遗蝗入地坡诗遗蝗入地应千尺宿麦连云有㡬家盖蝗遗子于地若深一尺则入地一丈撤荐饲马孝亷范逵宿于陶侃家时大雪侃母湛氏撤所卧荐自挫饲其马逵闻之叹曰非此母不生此子扫路迎賔唐开元遗事王元寳每大雪之际令仆夫自门巷扫雪为径路以迎賔客具㑹为煖寒鼍城唐贞元中有湘媪常以丹篆救疾一日告乡人曰往洞庭救数百人性命至洞庭前一日有大风涛碎一巨舟居山所载百余人居岛上有一白龟㳺沙上人杀食之明日有城如雪围岛其城渐窄狭束其人为簇其间不广数丈岳阳人亦遥望雪城莫能晓也媪至岸飞劒刺之白城一声如霹雳遂崩乃一大鼍长千余丈蜿蜒而毙后有一道士识湘媪是刘纲妻樊夫人也望残雪诗唐制举子试杂文又作诗续帖主司出天津桥望洛城残雪为题有阎齐美诗曰新霁洛城端千家积雪寒未收清禁色先向上阳残主司览赏遂过白凤晏殊闲思北海银宫畔谁驾丹山白凤凰坡诗鵞毛垂马骏自骑白凤方圭圆璧谢恵连雪赋既因方而为圭亦遇圆而成璧冬夏有雪由首山小威山空桑山并冬夏有雪雪山峙于西域𫝊曰天山冬夏有雪诗寒气不肯归雪花一尺围崩腾相排拶龙凤交横飞波涛何飘扬天风吹幡旗白帝盛羽卫鬖髿振裳衣白电光启途从以万玉妃何处更能分道路此时兼不认池䑓冰铺湖水银为面风卷汀沙玉作堆绊惹舞人春艳曳勾留醉客夜徘徊偷将虚白堂前柳失却樟亭驿后梅台上魂销犹似蝶楼中装暖不成梅乱随瑶水冰先释试伴琼林蕚并开茅君失却三神鹤王母应迷五色鳞草木未香花事动干坤不夜月华新仙子衣裳云不染天人颜色玉无瑕月寒桂树犹藏魄海冻珊瑚未放芽夀阳楼畔晴梅落孝武宫中晓露溥越浦争回乗兴棹洛堤欲驻有情鞍蝶遗粉翼轻难拾鹤坠霜毛散未抟有田皆种玉无树不开花班扇难裁素曹衣讵比麻鵞归逸少宅鹤满令威家寂寞门扉掩依稀履迹斜人疑迷麪市马似困盐车遶墻全剥粉傍井渐销银刻兽堆盐虎为山倒玉人珠还曽照魏璧碎尚留秦檐冰滴鵞管屋瓦镂鱼鳞清夹暁林初落数冷和春雨转飘萧堪怜雀避来闲地最爱僧冲过短桥风云快约千丝雨天地空无一㸃尘暁树放开花意思夜牕添起月精神何如飞上㕘军鬓与恼红楼歌舞人六出飘萧万瓦干冰壶天地不容看金门贺客螭头冷草阁吟终粟瓦寒故人家在西溪上欲叩柴门兴已䦨缩头夜眼如冻龟雪来唯有客先知江边晓色浩无际树杪风多寒更吹青山有似少年子一夕尽变沧浪髭江空野濶落不见入户但觉轻丝丝天风淅淅吹玉沙诏恩归沐休早衙遥知清虚堂里雪正似檐卜林中花昨雨纎纎变玉英小庵髙卧有余清梦惊忽有穿牕片夜静唯闻泻竹声渔蓑句好真堪画柳絮才髙不道盐败履尚存东郭足飞花又舞谪仙檐书生事业真堪笑忍冻孤吟笔退尖超然台上雪城郭山川两竒絶海风吹破碧琉璃时见三山白银阙盖公堂前雪緑牕朱户相明㓕就中山堂雪最竒枯松石乱琼丝海树成阳春江沙浩眀月兴从剡溪起思绕梁山发已讶凌歌扇还来伴舞腰洒篁留直节着柳送长条舞镜鸾窥沼行天马渡桥城险疑悬布砧寒未捣绡借问火城将䇿探何如雪屋听牕知卷帘光动山人帐入户寒侵坐客氊翻成缟带车迷路卷上珠帘人倚楼乱飘僧舍茶烟湿宻洒歌楼酒力微江上晩来堪画处渔人披得一蓑归寒气先侵玉女扉清光旋透省郎闱梅花大庾岭头发柳絮章台街里飞欲舞定随曹植马有情应湿谢庄衣龙山万里无多逺留待行人二月归慢有先居后轻多去复回穿细时双透乗危忽半摧舞深逢坎井集早镇层台砧练终宜捣堦纨未暇裁随车翻缟帯逐马散银盃误鸡宵呃喔惊雀暗徘徊门外山光马亦惊堦前屐齿我先行风光误入长春苑云月长临不夜城未许牛羊伤至洁且看鸦鹊弄新晴更须携被留僧榻待听摧檐泻竹声声石泉冻合竹无风夜色沉沉万境空试向静中闲侧耳隔牕撩乱扑春虫色闲来披学王恭姑射羣仙邂逅逢只为肌肤酷相似绕庭无䖏覔行踪气半夜欺陵范叔袍更兼风力助威豪地炉火暖犹无奈得山林酒价髙味儿童龟手握轻明渐碾鎗旗入鼎烹拟欲为之脩水记恵山泉冷酿泉清富天工呈瑞足人心平地今闻一尺深此为丰年报消息满田何止万黄金贵海风吹浪去无边倐忽凝为万顷田五月凉尘渴人肺不知价直㡬多钱势髙下横斜薄又浓破牕踈户苦相攻莫言造物浑无意好丑都来失旧容力万石千钧积累成未应忽此一毫轻寒松瘦竹元清劲昨夜分明闻折声泻竹相堆垜打牕时两三梦回清话黙寒重压衣衫客来迷旧径虎过识新踪浦近浑无鹤林踈只有松撩人滕六索题诗赖有支郎为解围永夜秪宜燋兎好彤云不见织乌飞少林未许齐腰立青女无端接手归想得庐山幽絶处洒松压竹更増辉清都琼叶霏霏下浄介空花种种开春云结竹三日霖朔风吹作一尺雪纷纷委地玉花乱皎皎照户红光发一樽相对老孟光寒光痴坐灯明㓕踏雪看梅亦不恶月夜西楼更清絶东风欲辞阊阖殿未向百花枝上见先拂瑶台玉蘂丛聮翩时落玲珑片水晶宫中清晓寒蝴蝶窥帘轻暝旋素光冷逼翠云裘𤣥冰暗结青花妍诗成玉屑帯冰书兴随月绕清溪徧兎园老笔生阳春墨葩不待微和扇明朝当见郢中吟鵰尊快覆鵞黄面吹风飞雨干散作柳花毬危檐下舞鹤老树腾蟠虬湖平千顷玉月落漫不收手冷谨勿炙置之鹔鹴裘空庭白凤舞毰毸扑帟窥帘去却回柳絮似将春色到梅梢不认月华来渡桥已看银河冻上马争如玉凤飞莫説兎园延赋客不须鹤作仙衣连空春雪明如洗还忆江清见晩沙夜听踈踈还宻宻晓看整整复斜斜风回共作婆娑舞天巧能开顷刻花政使尽情寒致骨不妨桃李用年华九陌凄风战齿牙银盃逐马帯随车也知不作坚牢玉无奈能开顷刻花得酒强欢愁底事闭门髙卧定谁家台前暖日君须爱冰下寒鱼渐可义东皇赋上瑞来宁黄屋忧风声将仁气灔灔生瓦沟千门委圭璧暁日烂不收此物有佳徳占年在麦秋度腊侵春亦未迟纷纷欵欵意犹㣲霑衣帯润浑无见着物还消不待晞賸欲打牕连夜听未须迷鴈断行飞斜拖阙角龙千丈淡抹墻腰月半稜看来天地不知夜飞入园林总是春三千世界银成色十二楼台玉作层刘伶醉席梅花地海客仙槎粉水天深粧玉瓦平无壠乱拂芦花细有声玲珑剪水空中坠的皪装春树上回暁沫平随茶筯簿冻㾗全共药鉏深长天逺树山山白不辨梅花与柳花水晶不动垂千筯云母无声落万家已回隣面三年粉又结寒丝㡬茧冰危石盖深盐虎陷老枝擎重玉龙寒霜伯竒鼓琴琴操中有履霜者伯竒尹吉甫之子甫听后妻言逐之伯竒清朝履霜自伤无罪援琴鼓之邹衍系狱衍事燕恵王尽忠左右譛之王系之狱仰天而哭五月天为之下霜丰钟鸣丰山有九钟驷星见驷见而陨霜霜陨而冬裘具青腰玉女青女出以降霜仙药西王母云仙药中有𤣥霜绛雪又裴航遇仙女樊夫人诗曰一饮琼浆百感生𤣥霜捣尽见云英风解愠阜财舜作五絃之琴以歌南风歌曰南风之薫兮可以解吾民之愠兮南风之时兮可以阜吾民之财兮东风入律天汉三年月氏国献神香使者曰国占东风入律百旬不休青云干吕连月不散意中国有好道之君故来贡薫风柳公权侍文宗游后庭聮句帝曰人皆苦炎热我爱夏日长柳曰薫风自南来殿阁生微凉舶趠风梅雨过清风弥旬湖人谓之舶趠风海舶初回此风与舶俱至飓风岭峤夏秋雄风曰飓发自午至夜半乃止仆屋僵树甚者飏屋瓦若飞蝶累年一发或嵗再三又南越志云风来四面俱足耳畨禺杂志云飓风未至三日不闻鸡犬声如有所忧惧也投荒録南方诸郡皆有飓风以其四面俱至也鍊风石尤风飓风将发有微风细雨先缓后急谓之鍊风又有石尤风亦飓之类大王风楚襄王逰兰台宋玉从焉忽有风袭王之衣襟曰快哉此风也愿与民共之玉曰此乃王之雄风也百姓安得而共之百姓乃雌风也王曰何似曰臣有説焉乃作雄风赋以进五日一风儒者论太平瑞应皆言五日一风风不鸣条风母风母出九徳县似猨见人若慙出颈打杀得风还活相风乌晋车驾出相风在前刻乌于竿上名曰相风傅𤣥有相风赋今樯乌乃其余意坡诗注又长安南有灵台髙十仞上有相风铜乌遇千里风乃动诗三旬已过黄梅雨万里初来舶趠风㡬度萦囬渡山曲一时青駚满江东惊囬蔌䔩先秋叶唤醒昏昏嗜睡翁欲作兰䑓快哉赋却嫌分别问雌雄飘飘散芳势汎漾下蓬莱𫝊凉入镂槛发气满瑶台委禾周邦偃飞鶂宋都回亟摇故叶落屡荡新花开暂舞惊凫去时送蘂香来已拂巫山雨何用卷寒灰楼上起朝粧风花下砌傍入镜先飘粉飜衫好染香度儛飞长袖𫝊歌共绕梁欲因吹少女还持拂大王袅袅秋声习习春吹鸣絃玉树焕此铜池罗帏自举袖衿乃披慙非楚侍滥赋雄雌可闻不可见能重复能轻镜前飘落粉琴上响余声宋地鶂飞初湘川燕起余扫坛聊动竹吹薤欲成书苍梧动犹在合浦树应踈阳乌一转翅千里定非虚飏漾楚王宫徘徊遶竹丛带叶俱吟树开花共儛空飘香双䄂里乱曲五絃中试上髙楼听悲响定无穷云矞云庆云也其状内赤外黄景云太平之应也一曰非气非烟五色纷緼谓之庆云卿云卿云即庆云声之转也若烟非烟若云非云郁郁纷纷萧索轮囷是谓卿云三素云修真祕诀曰以立春日北望有紫緑白云者为三素飞云三元君以是日上诣天帝当再拜陈乞得给侍轮毂三过见元君之声者白日昇天黄云占东方朔𫝊曰凡占长吏东耕当视天有黄云来覆车五谷大熟气候占云冬至初阳云出箕如树之状立春少阳云出房如积冰春分正阳云出轸如白鹄谷雨太阳云出张如车盖立夏初隂云出觜赤如珠夏至少隂云如水波寒露正隂云如冠缨霜降太隂云出上如羊下如蟠石砲车舟人占云若砲车起急避之乃大风候也坡诗今日江头天色恶砲车云起风欲作张文潜诗喜逢山色开眉黛愁对江云起砲车雾三日三夜雾黄帝𤣥女之宫战法曰黄帝与蚩尤对力战九不胜黄帝归于太山三日三夜天雾㝠㝠有一妇人人首鸟形黄帝稽首再拜伏不敢起妇人曰吾所谓𤣥女者子欲何问黄帝曰小子欲万战万胜万隠万造首当何从起六月三日雾望气经曰六月三日有雾嵗熟五里雾三里雾河南张楷性好道术能作五里雾时闗西人裴优亦能作三里雾自以不如楷往从学之楷避不见神井能致雾陈留风俗传曰雍丘县有祠名曰夏后公祠神并能致雾冒露行王肃张衡马均昔俱冒雾行一人无恙一人病一人死问其故无恙者云我饮酒病者饱食死者空腹雾中不见神仙𫝊曰栾巴为尚书忽一旦天大雾对坐不相见失巴所在寻问之云其日还成都亲故别时亦风雨晦㝠山中包贺诗云雾是山中子船为水靸鞋三招不见山巾湿拟画轩昻太白星诗三晨生逺雾五里暗城闉从风疑细雨映日似微尘乍若非烟散时如佳气新水雾杂山烟㝠㝠见晓天听猨方忖岫闻獭始知川渔人惑隩浦行舟迷泝㳂日中氛霭尽空水共澄鲜雷隂阳相感淮南子曰隂阳相薄感而为雷天地之皷河图帝纪通曰雷天地之皷也积风而成物理论曰积风成雷雷椎雷椎欿舆物旁震欿曲内也正月之初万物尚在曲内之中雷震惊出也天地长子雷于天地为长子以其万物为出入也雷二月出地百八十日雷出则万物出八月入地百八十日雷入则万物入入则除害出则兴利人君象也图画之工论衡曰图画之工图雷之状畾畾如连皷形又图人若力士谓之雷公使之左手引连皷右手槌之雷车义兴人姓周永平中出都日暮道边有草屋有女子出门遂求宿一更中闻外有小儿唤阿香云官唤汝推雷车女乃辞去明朝视宿处乃一新冢耳又焦贑易林曰白日扬光雷车避藏霹雳车介休县百姓常宿于晋祠夜半闻人扣门云介休王借霹雳车某日县界收麦祠内即应遂见数人持一物如幢环缀旛旗十八叶有光如电至日果然损麦王裒启母晋阳秋曰王裒母性畏雷及母死毎雷震辄就墓侧启曰裒在此霆尔雅曰疾雷谓之霆衆唿成雷淮南子曰丛轻折轴衆唿成雷诗雷隠隠感妾心倾耳清听非车音电王戎目王戎视日不眩目烂烂若巖中电列缺列缺电名也天笑庄子曰玉女投壶天为之笑则电虹枢星春秋运斗曰枢星散为虹霓雄雌蔡邕月令章句曰虹螮蝀也隂阳交接之气着于形色者也雄曰虹雌曰蜺美人虹异苑曰古者有夫妻荒年菜食而死俱化成青绛故俗唿为美人虹虹饮晋陵薛愿义熙初有虹饮其釡澳噏响便竭愿辇酒灌之随投随咽便吐金满器于是灾弊日祛而丰富数臻贯日战国䇿曰唐睢谓秦王曰聂政刺韩傀白虹贯日列士𫝊曰荆轲为燕太子谋刺秦王白虹贯日攻城视虹所在黄帝占军决曰攻城有虹従外南方入饮城中者从虹攻之胜白虹遶城不匝从虹所在乃击诗纡余帯星渚窈窕架天浔空因壮士见还共美人沉逸势含良玉神光藻瑞金独留长劒彩终负昔贤心霁将受大祚之应魏畧曰延康元年大霖雨五十余日魏有天下乃霁将受大祚之应也苏峻灭乃霁晋中兴书曰咸和四年隂霖五十余日苏峻㓕后乃霁祈晴获梦长沙耆旧𫝊曰文䖍字仲孺时霖雨废农业太守忧色䖍补户曹掾䖍奉教斋戒在社三日夜梦见白头翁谓曰尔来何迟䖍具白所梦太守曰昔禹梦绣衣男子称沧水使者禹知水脉当通若掾此梦将可比也明日果大霁诗夕霁风起凉闲房有余清开轩㓕华烛月华皓已盈湿花飞未逺隂云歛尚低燕噪还为石龙残便是泥连山卷簇云长林息衆籁宻树含緑滋遥峯凝翠霭靖屏翳之洪隧戢太上之触石凌风絶而谧宁归云反而徽霍改望舒之离毕曜六龙于紫阁于是朱明启候凯风来南复火正之权司兮黜后土于重隂夷中源之多潦兮反髙岸之嵩岑萎禾竦而振颕兮偃木竖而为林隂阳交泰万物方遒炎神送暑素灵迎秋四时逝而代谢大火忽其西流年冉冉而易頽时靡靡而难留幽明失序就隂则滞连雨霖淫注而不替润既违时泽而非恵幸辍霖而吐景权停风而歛翳昭鸾辂于天郊光龙旂于田际耒耨得施禾黍获艺増髙廪于嘉年登十千于兹嵗锦绣万花谷前集卷二锦绣万花谷前集卷三钦定四库全书锦绣万花谷前集卷三春白鸠首农白鸠之白谁与隣霜衣雪襟诚可珍首农政鸣阳春啼鸟饶舌不縁啼鸟春饶舌玉鎻仙郎那得知女夷鼓歌淮南子女夷鼓歌以司天和武后宣诏花发武后天授二年将游上苑遣宣诏曰明朝游上苑火急报春知花须连夜发莫待晓风吹于是凌晨名花瑞草布苑而开若有神助明皇羯皷开花唐明皇尝遇二月旦小殿柳杏将吐叹曰对此景物岂可不与判断之唿髙力士取羯皷上纵击一曲名春光好反顾柳杏皆发笑曰不唤我作天公可乎赐柳圈唐髙宗春幸梨园并渭水祓除赐羣臣细柳圈辟疠帝有所感即赋诗幸茧馆元后厌居深宫中王莽欲市其欢令太后四时廵四郊春幸茧馆杏花菖叶文选䇿秀才文杏花菖叶耕获不愆柳色梅香茶褐园林新柳色鹿胎田地落梅香花匠花匠碍寒应束手酒龙多病为垂头伴仙唐宫中寒食立秋千为乐帝唿为伴仙戏緑杨红杏滩漱金沙过枕前雨丝斜织曲尘烟緑杨红杏宜寒食紫燕黄鹂聒昼眠浮花浪蘂浮花浪蘂镇长有白打钱内官初赐清明火宰相闗分白打钱茧馆蚕瑶箱燕茧馆蚕初起瑶箱燕未归花中管絃醉乡闲处日月鸟语花中管絃踏阳春邢凤之子梦一妇人歌踏春曲曰踏阳春人间二月雨和尘阳春踏尽秋风起愁尽人间白髪人蒸红退之桃源诗川源逺近蒸红霞介甫因作絶句诗云春风过柳緑如缲晴日蒸红出小桃花如梅遥知二月王城外玉仙洪福花如梅桃雪洗面北齐卢士逊妻春日以桃花和雪与儿洗面取红白作光悦三眠栁李义山赋曰岂如河畔星牛隔年只闻一过不及苑中人柳终朝剰得三眠曲尘波晴沙金屑色春水曲尘波草屈金钩檐垂冰筯晴先滴草屈金钩緑未回𤓰头緑林花女颊红春水𤓰头緑诗宜春苑中春已归披香殿里作春衣新年鸟声千种转二月杨花满路飞春云漠漠云欲落东风和冷惊罗幕渐看逺水緑生漪未放小桃红入蕚卧闻百舌唿春风起寻花栁村村同城南古寺修竹合小房曲槛欹深红病眼不羞云母乱鬓丝强理茶烟中东郊欲寻春未见莺花迹春风在流水凫鴈先拍拍孤㠶信溶漾弄此半篙碧春风小院却来时凭君説与春风知年年嵗嵗无穷已花似去年人老矣明年崔䕶若重来前度刘郎去千里春风吹緑源头草草色雨余晴更好堂前帘静燕初忙江上麦齐蚕欲老腐儒饱食欣自传日长但酣春昼眠户屦无人足清絶觉来幽响落山泉东风着物犹未惊忽听林间鹎鵊鸣漱水生波先泛泛烧㾗破暖渐青青农家且喜春耕足未晓唿儿饭黄犊谁家跃马来探春却笑澜飜啼布谷雪花初着鸳鸯瓦叠嶂踈林入图画春工不作两様心尽遣根荄赴陶冶我昔年少曽买春着尽榆钱不多价春应索价来覔人客气今犹不相下待领春风归去家家山却有疗愁花隣公大段作春计小囿栽花今数世但憎赤脚婢恼人要逐丫鬟同拾翠春风东来忽相过金樽緑酒生微波落花纷纷稍觉多美人欲醉朱颜酡闻道春还未相识走傍寒梅访消息昨夜东风入武阳陌头杨柳黄金色蒲芽荇帯绕清池锦缆牵船水拍堤好是寒烟踈雨里逺峰青处子规啼曲栏干外柳垂垂罗幙轻风燕子飞独倚危栏思往事落红撩乱㸃春衣荳蔲梢头春事休风吹万㸃只供愁杜鹃啼破三更月梦遶云间百尺楼院落帘垂春日长懒情天气牡丹香细看月面天然白不及姚家宫様黄门前杨柳暗沙汀雨湿东风未放晴㸃㸃落花春事晩青青芳草暮愁生东风吹暖气消散入晴天渐变池塘色欲生杨柳烟内人暁起怯春寒轻揭朱帘看牡丹一把柳丝收不得和风搭在玉栏干天静鸟飞逺路幽花自香春风吹草木野水在池塘粘天芳草緑䝉茸久客伤心望不穷山色自随人逺近莺声只在水西东千林欲暗稻秧雨三月尚寒花信风九莭老笻应不惜歩随流水看残红年抛造化甄陶外春在先生杖屦中杨柳长齐低户暗樱桃烂熟滴堦红春力着人春睡重叶底黄鹂鸣自送緑幙朱栏日观明回廊侧户风帘动緑暗连村柳红明委地花画梁初看燕废沼已鸣蛙侵堦草色连朝雨满地梨花昨夜风蜀魄不来春寂寞楚魂吟夜月朦胧孤村芳草逺斜日杏花飞江南春尽离肠断苹满汀洲人未归飞亷快云开白日顿撼天地万窍号挼挲桃李清净昼乞与游丝百尺髙尽道春多雨伤摧花易空不知春态度尤在緑隂中一年春事又成空拥鼻微吟半醉中夹道桃花三月暮马蹄无处避残红残花不待恶风吹细雨浮花半出篱篱外行人错回首黄鹂飞上緑杨枝侵凌雪色还萱草漏泄春光有柳条秦城楼阁烟花里汉主山河锦绣中雪留寒竹寺舍冷风撼早梅城郭香紫陌乱嘶红叱拨緑杨髙映画秋千一路翠烟垂柳驿满川红雨落花村人闲帘幙燕相语风暖园林柳半黄蒲根水满鴈初下梅径香寒蝶不知花明柳暗一溪水日薄云浓三月天细雨来时麋角解春风归去马蹄香初阳弄色明髙柳残雪留寒伴落梅雨暗梨花春自老烟沉芳草梦犹寒先遣和风报消息续将啼鸟説来由梨花院落溶溶月杨柳池塘淡淡风池面白鱼吹落絮叶间青杏退枯花悄闻决决流冰水尽放青青入烧㾗江边石下谁知处緑战红酣别是春弯环浅水碧依旧自在好花红斩新一声啼鸟禁门静满院落花春日长楼台侧畔杨花过帘幙中间燕子飞柳丝遮緑浪花片落青苔兴䦨啼鸟换坐久落花多水生挑菜渚烟湿落梅村梨花千树雪杨柳万条烟晴梅朱粉色嫩水碧罗光草平天一色风暖燕双髙野棠开未落山樱发欲然日华川上动风光草际浮花深不辨蝶柳暗欲迷桥柳塘春水漫花坞夕阳迟迟日江山丽春风花草香暖漾鱼遗子晴游鹿引麑风暖鸟声碎日髙花影重白玉一盃酒緑杨三月天水堤烟报柳山寺雪惊梅雨吟春破碎贫饮客彫零犬眠花影地牛牧雨声坡海月随帆落溪花遶驿流炉烟添柳重宫漏出花迟柳径雨沾绵竹斋风陨箨红稠屋角花碧秀墻头草麦壠多秋色杨园流好音緑搅寒芜出红争暖树归緑垂风折笋红绽雨肥梅感时花溅泪恨别鸟惊心花浓春寺静竹细野池幽草敌虚岚翠花禁冷叶红春江围草市夜涨浮竹屋紫椹知蚕老黄云见麦秋水色傲溟渤川光秀菰蒲晓楚山云满春吴小树低山秀白云腻溪光红粉鲜故国寒涛濶春城夜梦长看云野思乱遇雨春衫薄江动月移石溪虚云傍花桑斧科春色渔歌唱夕阳夜月琉璃水春风柳色天一家千里外百舌五更头日脚金波碎峯头细㸃繁㡬㸃社翁雨一畨花信风茧收松上雪麦刈陇头云夏维夏梁元帝纂要孟夏亦曰维夏百谷权舆曽恭曰今始夏百谷权舆阳气始养之时槐夏麦秋晨气润槐夏午隂凉麦秋礼记孟夏麦秋至月令章句曰百谷各以其所生为春熟为秋故麦以夏为秋白龙皮李徳裕为相方盛暑燕賔以金盘贮水浸白龙皮置于坐末凄然都无暑气白龙皮新罗所献本得于海中冷蛇明皇以申王畏暑赐之冷蛇白色而不伤人冷如冰雪玩之不复有烦热也飞雪散王仲都服飞雪散能盛暑使曝坐周以炎火口不言热身无汗出体自清凉𤣥冰丸夏日服六壬六癸符或𤣥冰丸飞霜散暑不能侵也七轮扇汉长安巧工丁缓作七轮扇连续七轮大皆径丈一人运之满堂寒六尺牀轻纱一幅中小簟六尺牀无客尽日静无风终夜凉薤叶簟白乐天寄李蕲州诗笛愁春尽梅花里簟冷秋生薤叶中龙髯拂元载有紫龙髯拂色如烂椹长三尺水晶为柄清冷夜则蚊猬不敢进拂之有声鸡犬无不惊逸青奴黄鲁直以竹夫人憇臂休膝非夫人之职改曰竹奴又谓冬夏青青之所长又曰青奴黄琉璃簟蕲州笛竹天下知郑君所寳仍瑰竒携来当昼不得卧一府𫝊看黄琉璃体坚色净又藏节满眼凝滑无瑕疵谁谓故人知我意卷送八尺含风漪唿奴扫地铺未了光彩照耀惊童儿青蝇侧翅蚤虱避肃肃疑有清风吹身甘首寝百疾愈却愿天日长炎曦碧筩酒魏郑公徴三伏之际率宾僚避暑于使君林取大莲叶盛酒以簮刺叶令与柄通屈茎轮囷如象鼻焉持翕之名碧筩酒赤脚踏层冰七月六日苦炎熟安得赤脚踏层冰褦襶子程暁伏日诗今世褦襶子触热到人家摇扇髀中疼流汗正滂沲集韵褦襶子不晓事人也宴葡萄园唐髙宗时天子飨㑹夏宴蒲萄园赐朱樱宰相学士从行给翔麟马帝赋诗学士属和坐甑法曹贫贱衆所易腰腹空大何能为自从五月困暑湿如坐深甑遭蒸炊书裙羊欣年十二随父不疑为乌程令吴兴太守王献之爱之欣尝夏月着新绢裙昼寝献之入县见之书裙数幅而去黄雀风周处风土记仲夏长风扇暑老红漱井消午醉扫花坐晩香衆緑结夏幄老红驻春妆探支凉风长江大欲见疵探支八月凉风童子五铢衣岑文本避暑山亭忽有报上清童子参衣浅服青衣曰此上清五铢服出门不见文本掘得古钱一枚自是钱帛日盛位至中书令琴风舜作五絃之琴以歌南风歌曰南风之薫兮解吾民之愠兮南风之时兮阜吾民之财兮诗南州溽暑醉如酒隠几熟眠开北牖日午独觉无余声山童隔竹敲茶臼麦随风里熟梅逐雨中黄衫含蕉叶气扇动竹花凉垂柳隂隂日初永蔗浆酪粉金盘冷帘幙低垂紫燕忙蜜脾已满黄蜂静髙楼起睡翠眉颦枕破斜红未肯匀玉腕半挥云袖碧楼前知有断肠人日长惟有睡相宜半脱纱巾落纨扇芳草不鉏当砌长珍禽独下无人见觉来身世都无梦坐见枕痕犹着面紫李黄𤓰村路香乌纱白葛道衣凉竹风烟静午隂凉饭罢唿童启北牕试拂横牀供昼寝且容幽梦遶清江出帘飞小燕映户落残花舞衫飘细毂歌扇掩轻纱兰房本宜夜不畏日光斜急雨髙槐暮微风新竹凉要须携麈尾来此据胡牀稍稍云生砌低低月度墻平生兴不浅衰谢意俱忘春光过眼只须臾榆荚杨花扫地无却忆菩提湖上寺緑荷擎雨看跳珠闲牕雨过苔花润小簟风来薤叶凉四月麦穂如马尾汤饼在眼粉可喜风帘燕引五六子露井榴开三四花枕簟緑隂花谢后轩牕清景月明时卷箔未生单簟月凭栏初过一襟风石枕凉生菌阁虚己应梅润入图书思霑道湿黄梅雨敢放宫恩石井冰风含翠篠娟娟静雨裛红蕖冉冉香炎威不到轩牕外冷气常存枕簟中凉雨打低残菡萏急风吹散小蜻蜓白水满时双鹭下緑杨深处一蝉鸣桑畴雨过罗纨腻麦壠风来饼饵香荷翻紫盖摇波面蒲蓄青刀挿水湄漠漠水田飞白鹭隂隂夏木啭黄鹂一庭鸟迹天书怪八尺簟纹人字寒云容忽变千峯险草色相㳂百帯长宫槐弄黄黄莲叶緑婉婉鸟栖松陨花风下竹解箨莲荡落红衣泉泓数白日野日草光合水风荷气浮梅黄雨扑地水白鹤横天竹粉千腰白桃皮半颊红水退池中热风生松下凉乞为寒水玉愿作冷秋菰竹深留客处荷净纳凉时圆荷浮小叶细麦落轻花开轩野堂豁系马林花动緑树连村暗黄花入麦稀虹收千嶂雨湖展半江天罢扇风生竹移牀月过庭虹收青嶂雨鸟没夕阳天鱼倾荷叶露鸟散竹林花新篁未没鹤老叶初翳蝉鱼戏新荷动鸟散余花落槐花满院气松子落堦声柳老抛绵后梅酸着骨时秋梧桐自语古乐府神弦歌云中庭有树自语梧桐推枝布叶后山诗云庭梧自黄殒风过成自语冲风牕自语涴壁虫成字秋兰梁元帝纂要云七月曰兰秋楚词纫秋兰以为佩青女淮南子曰秋三月青女乃出降霜雪鹊起画檐卢绛遇白衣女子歌曰玉京人去秋萧索画檐鹊起梧桐落登慈恩浮图唐髙宗时凡天子逰幸秋登慈恩浮图献菊花酒称夀集黄山宫王莽欲娱乐元后令四时廵四郊秋厯东馆望昆明集黄山宫竹宫揖月天子春朝日秋夕月朝日以朝夕月以夕瓉曰郊泰畤平旦出竹宫揖日其夕西南向揖月候折胶出军匈奴欲立威始于折胶开古镜退之诗长安雨洗新秋出极目古镜开尘函山谷用其语云风云开古镜淮海熨冰纨秋曦薄云蔽秋曦清雨不成泥诗新愁旧恨眉生緑粉汗余香在蕲竹象牙素手熨寒衣烁烁风灯动华屋夜香烧罢掩重扄香雾空蒙月满庭抱琴转轴无人见门外空闻裂帛声残暑已束装好风方来归未能踈团扇且复制秋衣髙蝉遽如许长吟送落晖相戒趣女功莎虫能表微打荷㸔急雨吞月住行云夜半蚊雷起西风为解纷茗椀梦中觉荷花镜里香凉生只当处暑退亦无妨茅堂索索秋风发行遶空庭紫苔滑蛙号池上晩来雨鹊转南枝夜深月鴈声不到歌台上秋色偏欺客路中宿寺梦回荷叶雨渡江衣冷荻花风碧空溶溶月华静月里客愁弔孤影花开残菊倚踈篱叶下衰桐落寒井塞鸿飞急觉秋尽隣鸡鸣时知夜永凝踈不语空所思风吹白露衣裳冷塞月沉沉洞房静真珠帘外梧桐影秋霜欲下手先知灯底裁缝刀剪冷云歛青天月漏光中庭立久却归房水牕席冷未能卧挑尽残灯秋夜长逺壁秋声虫络丝入檐新影月低眉牀帷半故帘旌㫁仍是初寒欲夜时墻角风欺竹影斜数声啼尽欲栖鸦重门已闭断还往独卷踈帘看月华岸红初破木芙蓉送别遥闻野寺钟江抱月流青烱烱山随天去碧重重残星㡬㸃鴈横塞长笛一声人倚楼紫艳半开篱菊静红衣落尽渚莲愁属玉双飞水满塘菰蒲深处浴鸳鸯白苹满棹归来晩愁看芦花㡬岸黄平波渺渺烟沧沧菰蒲才熟杨栁黄扁舟系岸不忍去秋风斜日鲈鱼乡白藕作花风已秋不堪残睡更回头晩云帯雨归飞急去作西窗一夜愁秋风淅淅摇宻竹乍觉凉生洗炎溽豆田雨过麦毛肥苹渚风轻浪痕蹙田家社日试新篘相过一饭百无忧却笑儒生真自苦髪如衰草不胜秋异乡寒觉早故国信来稀秋风江上望一鴈正南飞梧桐叶落覆东墻院落风清枕簟凉梦觉踈钟鸣逺寺一池明月芰荷香梧桐上堦影蟋蟀近牀声暁旁牕间至秋従簟上生霜风侵梧桐衆叶着树干空堦一叶下琤若摧琅玕去国客何逺还山秋梦长梧桐落金井一半在银牀朔鴈别海裔越燕辞江楼黄云结暮色白水荡寒流万叶风声厉一山秋气寒暁霜浮碧瓦薄月度朱栏秋近草虫乱夜遥霜月寒扇声犹泛暑井气忽生秋微阳下江树秋叶泛残红鴈背寒塘雨帆争晩渡风急雨收残暑西风吹暮蝉烟浮水空濶露洗月华圆井梧纷坠砌塞鴈逺横空雨乆莓苔紫霜浓薜荔红荆溪出白石天寒红叶稀山路元无雨空翠湿人衣银河漾漾月辉辉楼碍天边织女机横玉叫云清似水满空霜逐一声飞宿云䕶朝霜秋阳佐残暑庭梧自黄陨风过成自语小雨断复续回斜落晴风寒心生蟋蟀秋色旁梧桐草与遥水碧花欺晩照红口须谈世事目已失飞鸿夜久金茎添沆空虚璧月映琉璃寒风篱脚飘金钿新月天边挂玉箆纎尘不动天如水一色无垠月共霜秋色入林红黯淡日光穿竹翠玲珑濯残暑气朝来雨助作秋声夜半风风荷老叶萧条緑水蓼残花寂寞红鹤盘两翅投孤屿蝉曵残声过别枝眼看菊蘂重阳泪手把梨花寒食心波漂菰米沉云黒露冷莲房坠粉红无边落叶萧萧下不尽长江衮衮来嵗晩苍官才自保日髙青女尚横陈江风彻暁不成睡二十五声秋㸃长已觉逺天秋色动不堪寒夜雨声频一声江笛巴云暝半夜山风楚树秋霜叶声干飘夕照露荷香冷泣秋风惜别拟凭风外燕伤秋因感雨中蝉汀苇乱飘寒夜雨沙鸥闲弄夕阳天山含红树随时老天带黄昏一例愁烟横落木寒初静水带微阳晩未沉秋移瘦出无多寺古翠浓连一半云桥横水木已秋色寺倚云风更晩晴白鸟背人秋自老苍烟和树晩来浓开尽菊花秋色好落迟桐叶雨声寒自种黄花添野景旋移髙竹听秋声㝠㝠沙水鴈初下猎猎菰蒲秋向深晓猿啼破千巖翠古木隂成一径幽倦鹊遶枝飜冻影飞鸿摩月堕孤音萧萧白露催黄落剪剪凉飈瘦碧鲜霜后木奴香噀手秋来云子滑流匙深秋帘幙千家雨落日楼䑓一笛风一声明月採莲女四面朱楼卷画帘一声何处送书鴈百丈谁家上水船水云杳杳愁生晩风雨㝠㝠秋到迟山中露冷草木瘦江上月寒蒲柳秋残雨入帘收薄暑破牕残月漏微明云埋山麓藏秋雨叶脱林梢帯晩风江月转空为白昼岭云分暝与黄昏万顷白波迷宿鹭一林黄叶送残蝉卧听秦树秋钟断吟想荆江夕鸟还幽槛静来渔唱逺暝天寒极鴈行髙半身落日离秦树一路平芜入楚烟四时催老秋偏感万事萦心夜更长人间万事老无味天下四时秋最愁繁黄露泣荒篱菊独翠烟凝逺涧松日回禽影穿踈木风逓猿声入小楼风𫝊鼓角霜侵㦸云卷笙歌月上楼斜阳古岸归鸦晩红蓼低沙宿鴈愁霜彫曲径寒芜白鴈下遥村落照黄惊起暮天沙上鴈海门斜去两三行一千里色中秋月十万军声半夜潮日落汀㾗千里色月当楼午一声歌一笛西风吹落日满帆行客背孤城一鸟带烟飞别浦数帆和雨下归舟翡翠闲居眠藕叶鹭鸶别业在芦花江鸥斜日浪清浅巖桂小牕香有无井花汲水银瓶冷鴈字吹髙玉露寒恍疑水底长流月冷觉天围不剰秋云气与山为态度月华借水作精神真籁起声风过竹虚廊收影月移杉风约乱云归陇首角催明月出波心寺接江声秋月上楼依野色夕禽还孤猿呌落中巖月野客吟残半夜灯鴈飞南浦钟初断月满西楼酒半醒叶随流水归何处牛戴寒鸦过别村草接寺桥牛笛近日衔村竹鸟行分风来玉宇鸟先觉露下金茎鹤未知云生柱础降龙地露洗村峦放鹤天贪看好鸟横秋浦不觉青林没暮潮叶落独归临海寺风生㡬上看潮楼杨柳影踈秋霁雨梧桐叶坠夕阳天燕辞枫树日鴈度麦秋霜天近星明屋山空月照门竹宻风敲玉帘踈月镂金紫收岷岭薯白种陆池莲泥留虎鬭迹月照客愁村髙鸟黄云暮寒蝉碧树秋塞门风落木客舍雨连山水浄楼隂直山昏塞日斜青惜峯峦过黄知橘柚来逺水静林色微云生夕阳野旷沙堤静天髙秋月明隂壑生虚籁月林散清影羣木水光下万象云气中冷碧新秋水残红半破莲蝉声集古寺鸟影渡寒塘月生初学扇云细不成衣山虚风落石楼静月侵门水烟通径草秋露接园寒村舂雨外急邻火夜深明猿啸千溪静松风五月寒红裙明月夜碧簟早秋时暝色投烟鸟秋声帯雨荷露菊花萎日风梧叶落时吟余潮入浦坐久烧移山水寒夕波急木落秋山空蓐收肃金气西陆弦海月地逺虞飜老秋深宋玉悲水宿五溪月霜啼三崃猿壁横残月晓门掩候虫秋逺鴈入空碧孤舟浮浅清蛩声千里暮鴈影一天秋李衡千树橘张翰一渔舟木落千山瘦天髙一鴈横鸟声催暮急山气欲晴寒露滴秋树髙虫吊寒夜永万木残秋里孤舟半夜猿西风随鴈急寒柳向人踈扇声犹泛暑井气忽生秋寒禽栖古柳破月入㣲云鎻城山月上吹角海鸥惊露垂金掌重天压玉绳低秋近草虫乱夜遥霜月低石莎无雨瘦秋竹共蝉清秋声动羣木莫色起千山破林霜后月孤寺水边山夕寒山翠重秋静鸟行髙村路飘黄叶人家湿翠微峯暁云衣破溪寒石色深浮云悲晩翠落日泣秋声大热去酷吏清风来故人微雨池塘见好风襟袖知笛吹孤戍月犬吠隔花村溪声连竹韵野色混秋光逺峤收残雨寒林帯夕阳西风酒旗市细雨菊花天晓烟茅店月初日枣林霜罢亚霜前橘钩辀竹上禽水暗菰蒲老山清橘柚黄夜船千棹月寒酒一笼灯树藏秋色老禽帯夕阳归水光先见月露气早知秋霜洲枫落尽月馆竹生寒黄云诗思尽乞与四山愁风雨江城莫波涛海寺秋暮鸟归林急寒牛下陇迟一雨洗残暑万家生晩凉踈钟天竺暁一鴈海门秋渐寒沙上鴈欲暝水边村湖落渔人散钟迟秋寺深山暁月初上江鸣潮欲来楼润星河露川寒鼓角风澄霄半牀月淡暁数峯云雨汀翘睡鹭风树咽鸣蝉粉蝶风烟外黄云草树秋微雨鹭翘艇夕阳人倚楼潮来无别浦木落见他山云隂含雨重江树帯蝉踈数㸃分秋霁不知何处峯山寒石髪瘦水落溪毛彫鸡声茅店月人迹板桥霜西风一横笛金气与髙明归鸦度晩景落鴈帯边声金斗熨宿水绀缯展秋空玉绳天阙近金柝海城秋千山动鳞甲万籁含笙镛江声秋入寺雨气夜侵楼露抟沙鹤起人卧钓船流雨壁长秋菌风林落病蝉风清江上寺雨洗月中砧鹊飞山月晩蝉噪野风秋隔溪猿不呌当槛月初生宦情随日薄诗思入秋多秋声万壑满月色一牕虚新霜染枫叶皎月借芦花孤馆明秋月清砧韵霜风冬竒寒魏使崔劼曰今嵗竒寒江淮亦冰月养魄冬至后月养魄于广寒宫越王抱冰越王欲复吴苦思劳心夜以继日冬则抱冰夏则握火悬胆于户出入尝之折绵劲气方凝海清威正折绵上骊山浴汤池唐髙宗时凡天子享㑹冬幸新丰厯白鹿观上骊山赐浴汤池给香粉兰泽帝赋诗学士皆属和饮飞羽猎上兰王莽欲娱乐元后令四时廵四郊春幸茧馆祓霸水夏逰篽宿秋厯东馆泛昆明冬享饮飞羽校猎上兰登长平馆而临泾水冰镜梁帝寒夕诗曰雪花无有蒂冰镜不安台后侯景之乱人以为䜟谓无蒂是无帝不安台台城不安也诗霜叶萧萧鸣屋角黄昏陡觉罗衾薄夜闻摇动镇帷犀酒醒梦回闻雪落起来呵手画双鸦醉脸轻匀衬眼霞真态生香谁画得玉奴纎手嗅梅花新阳气候未全佳尚縦寒威压嵗华赖有椒觞供卯酒不妨和雪看梅花肌肤生鳞甲衣被如刀鎌气寒鼻莫嗅血冻指不粘围炉不觉煖炽炭屡已添倚天松骨冷背日海云髙淮上人垂槖阁中客赠袍岸容待腊将舒柳山意冲寒欲放梅𤣥猿口噤不能啸白鹤翅垂眼流血北风飘飘天作恶枯林已无叶可落夜乆雪猿啼岳岭梦回清月上梅花雨被北风吹作雪水愁东海冻成冰长洲暮雪藏渔舍野市寒风飏酒旗髙吟瘦马冲残雪逺看孤鸿入断云浩瀚霜风刮天地温泉火井无生意冻云欲雪鴈声过臈酒正香梅信来风力欲冰酒霜威能折绵苦寒无处避唯欲酒中藏雪屋煑茶药晴檐张画图緑水去清夜黄芦摇白烟雪里江船渡风前径竹斜雪竹低寒翠风梅落晩香饥肠不贮酒冻粟自生春水光连野白雪意共云低雪声偏旁竹寒梦不离家涛卷海门石雪横天际山鸟归山堕雪僧去石沉云风叶乱辞木雪猿清叫山冻鹤连巖雪愁人半夜砧江楼千里月雪屋一笼灯雪残僧扫石风动鹤归松锦绣万花谷前集卷三锦绣万花谷前集卷四钦定四库全书锦绣万花谷前集卷四元日白兽樽魏正旦元㑹设白兽樽于殿庭有能献直言发樽饮酒放鸠汉地里荥阳有厄井沛公避项羽处时双鸠集井上故汉世正旦放之又孔丛子云邯郸人正旦献鸠于赵简子曰正旦放生恩也椒花颂晋刘臻妻元日献椒花颂栢叶铭服桃汤进椒酒仙术羽觞説经夺席汉武帝正旦命羣臣説经不通者夺席戴冯乃独坐三十余席坐覔孟嘉庾亮元规正旦大㑹州府人士河南禇裒问亮江州有孟嘉其人何在亮曰在坐卿但自覔之裒厯观遂指嘉谓亮曰将无是耶亮笑曰喜裒之得嘉竒嘉为裒之所得折七松董勋答问嵗首折松枝男七女二以为药饮之决八风汉魏占候正月旦决八风风从南来大旱西南小旱西方有兵西北豆成北方中嵗东北为上嵗东方大水东南疾疫嵗恶八风常与其对课多胜少久胜亟疾胜徐辛盘爆竹饮屠苏元日祓除不祥之具如桃枝苇索磔鸡之类是也饮屠苏酒所以祓瘟禳恶其法必自㓜饮何也董勋曰少者得嵗故先酒贺之老者失嵗故后与酒又元日进椒栢酒从少至老饮之今屠苏酒其遗语也诗云但把穷愁博长健不辞最后饮屠酥开元献夀三朝三元履端肇祚启节画鸡鞭聪明如愿婢有商人过青湖见青湖君君问所欲云但乞如愿君许之得一婢有所求如愿悉能致之后正旦如愿起晩商人挞之如愿走入粪壤中不见今人以细绳系木偶投粪壤中云令如愿又戴欧明每过彭蠡湖有礼青湖君感之赠以如愿人日七日为人正月一日为鸡二日为狗三日为猪四日为羊五日为牛六日为马七日为人又东方朔占书云嵗后八日是云其日晴所生之物育隂则灾隂时元日至人日未有不隂时蓂七叶青阳肇梅花粧武帝夀阳公主人日梅花落额上成五色后人效成梅花粧镂金剪綵人日以七种菜为羮剪綵为人或镂金为人以贴屏风铭山饮爵陈氏进仪题诗寄草堂人日题诗寄草堂遥怜故人思故乡柳条弄色不可见梅花满枝空断肠晨最灵金花西山煎饼清辉阁景龙记三年正月七日上御清辉阁令学士赋诗郑公归上元鹤林游赵嘏浙人有美妾洎计偕母不许携行㑹上元为鹤林之逰帅见之掩为己有明年嘏荣归以诗感之曰寂寞堂前日又曛阳台去作不归云当时闻作沙咤利今日青蛾属使君帅闻遣归祠太乙造大蛾食芋节𫝊柑渔阳掺祢衡字正平被魏武帝谪为鼓吏正月半试鼓衡阳援桴作渔阳掺渊渊有金石之声百枝灯玉漏催银花合灯楼巧匠毛顺上元为𤣥宗扵上阳宫庭建灯楼一百五十尺悬以珠玉风至锵然成韵光壁殿陈后主有光壁殿上元遥咏山灯诗落钗李摹偷曲明皇幸上阳宫夜新畨一曲明夕正月十五日潜游忽闻酒楼上有笛奏前夕所畨曲大骇之宻捕笛者诘之自云其夕于天津桥上翫月闻宫中奏曲爱其声遂以爪画谱记之即长安少年李摹也元稹连昌宫词云李摹擫笛旁宫墻偷得新畨数声曲铁马响冰前年侍玉辇端门万枝灯壁月挂罘罳珠星缀觚稜去年中山府老病亦宵兴牙旗穿夜市铁马响春冰为踏歌七香车探官放雉祭门燃灯诗十万人家火烛光门门开处见红粧歌钟喧夜铜漏暗罗绮满阶尘土香星宿别从天上出莲花不向水中芳云消华月满仙台万烛当楼寳扇开双凤云中扶辇下六鳌海上驾山来多少楼台好风月乐声香气更无空天醉笙歌外风香罗绮余春风来海上明月在江头灯火家家市笙歌处处楼玉作芙蓉院院明博山香度小峥嵘莫言水北人稀到也有盘姗勃崒行期人未至情如海穿市归来月满轩九枝火柱连金狄万里霜轮上璧珰天碧银河欲下来月华如水浸楼台谁将万斛金莲子撤向星都五夜开端午铸龙镜天寳中扬州进水心镜背有盘龙先有老人自称姓龙名䕶至铸镜所三日开户已失所在镜匠移炉置船以五月五日于扬子江心铸之背龙颇异后大旱祠龙乃大雨赐枭羮乐书注汉令郡国赐枭五月五日为枭羮赐百官以恶鸟故食之也辟兵符或问辟五兵之道抱朴子曰以五月五日着赤灵符于心鬬百草端午日四民蹋百草今人又有鬬百草之戏剪灵运须刘公嘉话云晋谢灵运须美临刑因施为南海祗洹寺维摩诘像须唐中宗朝安乐公主五日鬬百草欲广其物令驰驿取之又恐为他所得因剪弃其余故黄朝英云因笑唐家公主騃预令驰驿剪祗洹曹娥抱父尸曹娥父以五月五日溺死娥循江号哭七日遂投江三日抱父尸俱出崔信明生唐崔信明五月五日生日方中有异雀鸣集庭柱太史令史良占曰五日为火火生离离为文日中文之盛也雀五色而鸣此儿将以文显孟尝君齐田婴贱妾有子名文五月五日生婴告母曰勿举也其母窃举之及长其母因兄弟而见其子婴怒曰吾令若去此子而取之何也文顿首因曰君所以不举五月子者何故婴曰五月子者长与户齐将不利其父母文曰人生受命于天乎受命于户乎婴黙然文曰必受命于户则可髙其户耳人谁至者婴曰子休矣后文立是为孟尝君胡广生胡广字伯始本姓黄以五月五日生恶之瓮盛弃江中胡公见收养之为己子王凤生王凤以五月五日生父欲不举曰俗谚举五日之子及户则自害不则害父母其叔父曰昔田文以此日生后为孟尝君非不祥也溺死屈原以五月五日自投汨罗死后人以舟楫救之遂成俗为竞渡也水马浮江黄朝英诗孟君此日钟英气王凤今朝袭庆源五色呈祥文必显丙时先诞位非尊兰汤备浴传荆俗水马浮江吊屈原因笑唐家公主騃预令驰驿剪袛洹祠陈祭屈浴兰悬艾七夕王方平诣蔡经家仙人王逺字方平位为总真真人七月七日偶降蔡经家威仪如大将军持玉壶十二皆以蜡封遣人招麻姑麻姑至指爪长数寸经见之意可以爬痒忽有铁鞭鞭经背有陈县尉闻经家有神人乞见逺曰君心邪未可以教仙道以一符与陈可以存本夀陈后一百二十嵗而死黄姑玉台新咏载咏歌曰东飞伯劳西飞燕黄姑织女长相见牵牛谓之河鼔河鼓声转而为黄姑也织女失侍儿秦併六国时太白星窃织女侍儿梁玉清衞承庄逃入卫城小仙洞四十六日不出天帝怒命五岳搜捕太白归位卫承庄逃焉玉清子名子休玉清谪于北斗下常舂其子配与河伯行雨方朔窥王母七月七日西王母降汉武帝东方朔于朱雀牕中窥王母时母以桃七枚献帝帝欲留核种之王母笑曰此桃一千年生花一千年结实指方朔曰此儿三偷桃矣长生殿私语唐𤣥宗与杨贵妃避暑骊山宫七月牛女相见之夕夜半妃独侍上上凭肩宻相誓心愿世世为夫妇故长恨词曰七月七日长生殿夜半无人私语时在天愿为比翼鸟在地愿为连理枝窦后神光窦后少小头秃不为家人所齿遇七夕日人皆看织女独不许出乃有神光照室为后瑞开襟楼汉綵女七夕皆穿针于开襟楼王乔乗白鹤王子乔曰七月七日待于缑山头其家候之至日果乗白鹤于山头望之不可到举首谢时人而去骑赤龙陶安公时谚曰安公安公与天通七月七日迎女以赤龙至时安公骑赤龙而去九微火仙车驻七襄凤驾出天潢月映九微火风吹百和香真如得云寳唐开元中有李氏为尼号曰真如天寳七年七月七日忽见五色云坠地一囊中有五物乃寳玉也肃宗元年真如为神人召往化城见天帝授以八寳俾献于朝真如乃併前五物皆献之诗人间一叶梧桐飘蓐收行秋回斗杓神官召集役灵鹊直渡银河云作桥河东美人天帝子机杼年年劳玉指织成云雾紫绡衣辛苦无欢容不理帝怜独居无与娱河西嫁与牵牛夫自从嫁后废织纴緑鬓云鬟朝暮梳贪欢不归天帝怒谪归却踏来时路但令一嵗一相见七月七日桥边渡别多㑹少知奈何却忆从前恩爱多怱怱万事説不尽烛龙已驾随羲和桥边灵官晓催发令严不管轻离别空将雨泪作滂沱泪痕有尽愁无歇我言织女君休叹天地无穷㑹相见犹胜姮娥不嫁人夜夜孤眠广寒殿六幕西回斗转车鲜云㸃缀玉钩斜天孙已渡黄姑渚阿母还来汉帝家云意不交天更濶星光不动汉空流素娥青女曽无匹霜月亭亭各自愁玉殿凭肩共语时风清月坠有谁知梧桐秋雨三山逺始信生前有别离七夕今宵看碧霄牵牛织女渡河桥家家乞巧望秋月穿尽红丝㡬万条盈盈一水不斯须经嵗相过自作踈岂待翔禽报佳㑹径须飞过洗香车超腾水部陈篇上收拾愚溪作赋余年年乞与人间巧不道人间巧已多唯愁更漏促离别在明朝恐是仙家好别离故教迢逓作佳期由来碧落银河畔可要金风玉露时清漏催移相望久微云未接过来迟岂能无意酬乌鹊唯与蜘蛛乞巧丝已驾七香车心心待暁霞风轻唯响佩日暮不嫣花桂嫩𫝊香逺榆髙送影斜成都过卜肆曽是识灵槎中秋登天柱峯赵知微有道术中秋积隂不解衆惜良辰知微曰可备酒殽登天柱峯翫月既出门天色开霁及登峯月色如昼及下山归则凄风苦雨隂晦如故武夷君合乐武夷山神号武夷君一日语村人曰汝等以八月十五日㑹山顶是日毕集闻空中人声不见其形须臾乐响但见乐器不见其人取月置懐唐太和中有周生善道术方中秋日客来周曰我能挈月置之懐袖因取数百斤绳而架之我将此梯取月乃闭目久之忽天地黒仰视无云俄唿曰至矣手举其衣出月寸许一室尽明寒入肌骨食顷如初有月珠多海贾云中秋有月则是嵗珠多不见折足铛周贯自号木鴈子至袁州见李生秀韵欲携归林下李嗜酒色难其行周指煑药铛作偈曰顽钝天教合作铛从初三脚岂能行虽然有耳不能听只爱人间恋火坑后有人见于京师附书与李生云明年中秋夕当上谒至时生以事出贯乃以白土书其门曰今年中秋夕来赴去年约不见折足铛弹指空剥剥三字来何中正登第求卜于郭从周赠之诗云三字来时月正圆一麾从此出秦闗何后以八月十五日授以制诰言边事忤㫖出知秦州金背虾蟇长庆中八月十五日夜有人玩月见林中光属天如匹布寻视之见一金背虾蟇诗暮云收尽溢清寒银汉无声转玉盘此宵此景不长好明月明年何处看明月未出羣山髙瑞光千丈生白毫一盃未尽银阙涌乱云脱壊如崩涛谁为天工洗眸子应费银河千斛水风帘浙浙漏银痕一半秋光此夕分天为素蛾孀怨苦併教西北起浮云髙秋浑似水万里正圆明玉兎歩虚碧冰轮碾太清广寒宫有路桂子落无声吾馆无弦弹栖乌莫要惊九十日秋色今朝已中分孤光含列宿四面絶纎云衆木排踈影寒流叠细纹重阳沙苑射鴈唐眀皇重阳日猎于沙苑有鴈飞帝射中之鴈帯箭西南而去益州道观第一院有道士徐佐卿寄寓一日自外持一箭来曰吾行山中为飞箭所伤已无恙因挂箭于壁书其月日且云此后十年箭主到此付之后明皇幸蜀至此观乃见箭鹤林开花山石榴一名山踯躅一名杜鹃花润州鹤林寺有杜鹃花或见女子红裳艳妆游于花下俗𫝊花神也周宝镇浙西谓道人殷七七曰鹤林寺花可开副重九乎曰可乃前二日往女子来谓曰今为道者开之至九日烂漫故东坡诗云鹤林神女无消息题东阁李义山乃令孤楚故吏楚子绹继相殊不展分重阳日义山诣绹㕔事题云曽共山翁把酒巵霜天白菊正离披十年泉下无消息九日樽前有所思莫学汉臣裁苜蓿还同楚客咏江篱郎君官重施行马东阁无由得再窥绹乃闭此㕔终身不处登响山李白集闻九日崔侍御逰敬亭余时登响山不同此醉后寄崔诗有云九日茱茰熟插鬓伤早白登髙望山海满目悲古昔宴滕王阁王勃过钟陵九月九日都督大宴滕王阁宿命其婿作序因出纸笔遍请客至勃泛然不辞遂酣卧少顷成文游戏马台刘裕为宋公在彭城九月九日游项羽戏马台龙山落㡌孟嘉为桓温参军九月九日温逰龙山僚佐毕集风吹嘉帽落如厠不觉温令孙盛嘲之骑台后山诗平林广野骑台飞佩茱饮菊汉武帝宫人贾佩兰九月九日佩茱萸饮菊酒云令人长夀坡诗菊盏茱萸自古传陆羽煎茶僧皎然九日与陆羽煎茶羽号桑苎翁坡诗云明年桑苎煎茶处忆着衰翁首重回黄菊歌唐韦绶为学士以心疾还第㑹九日徳宗作黄菊歌顾左右曰安可不示韦绶即遣使持往绶遽奉和附进髙飈馆齐髙祖以九日登髙飈馆世唿为九日台缓箭不中唐萧瑀不解射九月九日赐宴射瑀箭俱不着垜欧阳询咏之曰急风吹缓箭弱手御强弓欲髙翻复下应西还更东借问谁为此只应是宋公宋公瑀封国也题餻刘梦得欲用餻字作九日诗以五经中无之不复为宋子京以为不然故子京有九日食餻云飈馆经霜拂曙袍糗餈花饮鬬分曹刘郎不敢题餻字虚负诗中一世豪遂为絶唱糗饵粉餈餻类也重巖细菊小驿香醪嫩重严细菊班遥知簇鞍马回首白云间诗老去悲秋强自寛兴来聊复为君欢羞将短髪还吹帽笑倩傍人为正冠蓝水逺从双涧落玉山髙并两峯寒明年此㑹知谁健更把茱茰子细看木落霜洲溪水清登临满目是飘零黄花有意怜幽独白酒无聊漫醉醒牢愁错倚西风立楚些巴歈不可听九日东篱採菊英白衣遥见眼能明向令自有盃中物一段风流可得成岂有白衣来剥啄亦従乌帽自欹斜真成独坐空搔首门外萧萧噪暮鸦我醉欲眠君罢休已教从事到青州鬓霜饶我三千丈诗律输君一百筹闻道郎君闭东阁且容老子上南楼相逢不用忙归去明日黄花蝶也愁九日清尊欺白髪十年为客负黄花淮海少年天下士可能无地落乌纱冬至络秀举觞晋周顗母李氏字络秀生顗及嵩谟元帝时并列显位尝冬至举觞赐三子曰尔等并贵列吾复何忧嵩曰恐不如尊㫖顗志大才短非自全之道嵩性直不容于世唯阿奴碌碌当在母目下耳阿奴谟小字也后皆如其言视日晷冬至之日立八尺之表日中视其晷晷如度者其嵗美不如度者则嵗恶晷进则水晷退则旱进一尺则日食退一尺则月食㑹八能后汉天子以冬夏二至御前殿㑹八能之士陈八音听乐均度増一线去嵗兹晨捧御牀五更三㸃入鹓行何人错忆穷愁日愁日愁随一线长一阳冬至日易𫝊曰一阳为复二阳为临三阳为泰三极月令章句曰有三极昼漏极短去极极逺晷景极长火城冬至元日百官已集宰相列烛多至数百炬谓之火城至则衆烛皆㓕翫冰筯唐开元冬至大雪檐熘皆为冰条妃子使侍儿敲二枝看玩帝问何物妃子笑曰妾所玩者冰筯绣线刺绣五纹添弱线吹葭六琯动飞灰践长曹植曰冬至献履所以迎福践长孙仲益云践长光亨之始冰如玉炭长河夜栏干层冰如玉炭嵗除大傩侲子侲音振逐疫之人也续汉书嵗除大傩选中黄门子弟十嵗以上十二嵗以下百二十人赤帻皂衣执靴以行阿㸙娶妇唐窦懐贞㑹嵗除中宗宴近臣谓懐贞曰闻卿丧妻今欲继室可乎懐贞唯唯俄而禁中寳扇障卫有衣翟衣出者已乃卫后乳媪所谓莒国夫人者故蛮婢也懐贞纳之不辞出谓媪婿为阿爹懐贞每奏事辄自署皇后阿㸙而或谓国㸙轩然不惭烹白牛分嵗长沙北禅贤和尚嵗除示衆云今夜无可供养大衆待烹箇露地白牛与诸人分嵗举犹未了有僧出云今官中追唿和尚不合私剥耕牛兼索皮角贤捋下头䄂僧拾取归衆松庵云北庵可谓孝顺飜成骨董含饭还觉面肿一物来到口边先被旁人揤擃餽嵗别嵗守嵗蜀之风俗晩嵗相与餽问谓之餽嵗酒食相邀为别嵗至除夕逹旦不眠谓之守嵗赴壑虵欲知垂尽嵗有似赴壑虵修鳞半已没去意谁能遮况欲系其尾虽勒知奈何诗今嵗今宵尽明年明日催寒随一夜去春逐五更来气色空中改容颜暗里衰风光人不觉已入后园梅杂日正月二十日天穿江东俗号正月二十日为天穿日以煎饼置屋上谓之补天穿李白诗云一枚煎饼补天穿二月一日唐徳宗以寒食多与上已同时欲以二月名节自我为古李泌请废正月晦以二月节为中和节因赐大臣戚里尺谓之栽度民间以青囊盛百谷𤓰菓相问遗号献生子里闾酿宜春酒以祭勾芒神以祈丰年百官进农书以示务本帝悦乃着令与上已九日为三令节二月望日蜀人二月望日鬻蚕器扵市因作乐縦观谓之蚕市二苏各有诗三月三日金人捧劒羽觞随波晋武帝问挚虞三月曲水其义何指答曰汉章帝时平原徐肈以月初生三女至三日俱死一村以为乃招之水滨洗祓遂因流水以泛觞曲水之义起此帝曰若如此説便非嘉事束晳曰挚虞小生不足以知昔成王卜洛因流水以泛酒故逸诗曰羽觞随波又秦昭王三日置酒曲水有金人自泉而出捧水心劒曰令君制有西夏因立为曲水二汉相㳂皆为盛事登八公山宋武帝三月三日登八公山刘安故台曰城郭如匹帛之绕丛花也细柳圏景龙记三月三日祓禊于渭阳上赐羣臣细柳圏各一云带之免虿毒也四月八日洗佛药山四月八日见遵布衲洗佛云汝只洗得这箇还洗得那箇遵云请将那人来山遂黙然归方丈宻印禅师曰药山无风起浪被遵布衲一靠直得锋铓结舌罗么一场为母灌像刘敬宣四月八日见人灌佛乃下头上金镜为母灌像因悲泣不自胜四月十五日樱笋厨十五日自堂厨至百司厨谓之樱笋厨五月三日扇市端午前两日东市谓之扇市车马特盛五月十三日竹醉鲁直诗注云五月十三日竹醉宜栽竹辰日可种𤓰诗云夏栽醉竹余千箇春种辰𤓰满百区七月十五日盂兰盆目连以母生饿鬼中佛令作盂兰盆至七月十五日百味五果盖盆中供养十方而母得食八月一日五明囊邓绍以八月一日入华山见一童子执五綵囊盛柏叶上露绍问之答曰赤松先生取以明眼又梁简文帝云妇人八月旦多锦翠为眼明囊凌晨取露拭目又述仙记云八月一日作五明囊盛百草露以洗眼天炙楚俗以八月一日以朱墨㸃小儿额为天炙以压疾病膢祭扬子曰不膢腊也欤八月五日千秋节唐明皇八月五日生张説奉诏置千秋节顾况有八月五日歌云八月五日天气新昭成太后生圣人承露囊隋唐旧事千秋节戚里王公进镜绶帯士庶结承露丝囊以相遗问十月五日赤凤来曲汉官故事十月五日上灵女庙吹埙击皷连臂踏歌歌赤凤来曲十二月十六日星回南诏以十二月十六日为星回节是日登避风台而清平官赋诗畧曰自我居震旦翊卫赖稷契盖南诏词臣曰清平官天子曰震旦清明绣羽䘖花朝来新火起新烟湖色春光净客船绣羽衔花他自得红颜骑竹我无縁锦绣万花谷前集卷四锦绣万花谷前集卷五钦定四库全书锦绣万花谷前集卷五地棊局天圆如倚盖地方如碁局天周于外地如卵黄焉鸡子中黄天如鸡子地如鸡子中黄居于天内天大而地小表里有水四海之表浮于元气之上天地各乗元气载水而行坐大船地常动右转譬人在大舟中闭牖而坐舟行而人不觉地轴春秋括地象云地有三千六百轴禹歩四极诸子称地东西九十万里南北八十五万里日月所照三十五万里地乃过日月之表近为虚诞山海经称禹使大章歩东极至西垂二亿三万三千三百里又使竖亥歩南极至北垂二亿三万三千五百里二亿三万余里八极之广东西南北相去各二亿三万余里自地至天半八极之数山岳岱宗泰山一名岱宗王者受命易姓报功告代于其上岱者代也衡山五峯芙蓉紫盖石廪天柱祝融日观太山东南名曰日观鸡一鸣时见日出秦观者望见长安吴观者望见㑹稽周观者望嵩山见黄河如帯天门登泰山凡五十余盘东上七十里经小天门大天门仰视天门如宂中视天牕祝融衡山有祝融峯诗云一千重地尽皆见七十二峯中最髙崑崙山万一千里水经云崑崙山去嵩髙五万里其髙一万一千里又仙传拾遗云西王母居崑崙之圃阆风之苑有城三千里玉带十二左带瑶池右环翠水又十洲记崑崙山有三角一角正北名阆风岭一角正西名𤣥圃台一角正东名崑崙宫王母居焉天台山四万八千丈李太白天姥吟云天姥连天向天横势支五岳掩赤城天台四万八千丈对此欲倒东南倾黄山四千仞送人归黄山白鵞峯云黄山四千仞三十二连峯丹崖夹石柱菡萏金芙蓉九华山青阳县南有九子山髙数千丈有九峯如莲花按图徴名无所依据予乃削其旧号加以九华之目传之将来天目山三万六千丈天目山在湖州安吉县其髙三万六千丈势连钱塘罗浮耀真天罗山浮山合体故称罗浮在鲁城博罗二县之境髙三千丈有七十石室七十长溪名耀真天记云山髙三千六百丈周回二百七十七里罗山也浮山乃蓬莱之别岛尧时洪水浮至依罗山而止故曰罗浮崆峒崆峒山有三其一在临洮一在安定一在汝州五丁蜀王本纪云天为蜀王生五丁力士能徙山秦王献美女于蜀王蜀王遣五丁迎女见一大蛇出宂中五丁共引蛇山崩秦王女皆化为石秦皇鞭石秦始皇作石桥欲过海观日出有神人能驱石下海石去不速神辄鞭之石皆流血又云始皇以术召石石自行至今皆东首望吴阊门白马孔子与颜回俱上泰山孔子望吴阊门外有系白马引颜渊以指之若见吴阊门乎颜渊曰见之有若系练之状孔子抚其目而止之因与俱下颜渊髪白齿落遂以病死云根唐人多使云根为石以云触石而生白乐天天竺石诗云下担拂云根东坡亦有诗云东麓云根露芽角山骨退之聮句巧匠琢山骨刳中事煎烹溪中骨山谷诗车载溪中骨推排若差肩湖嵌韩文潇碧逺输委湖嵌费携擎江珎碎月坡公寄石斛怪石诗云山骨裁方斛江珍拾浅滩清池上几案碎月落盃盘海归墟渤海之东不知㡬亿万里有大壑焉实为无底之谷名曰归墟八纮九野之水莫不注之沃焦沃焦在碧海之东有石濶四万里厚四万里居百川之下尾故又名曰尾闾山海经尧时十日并出尧使羿射九日落为沃焦海赋添盐事南史王融作海赋文辞诡激以示顾恺之恺之曰此赋实超𤣥虚但恨不道盐耳即注曰漉沙构白熬波出素积雪中春飞霜暑路海不扬波赋阮昌龄一笔成文其警句云收碣石之宿雾歛苍梧之夕云八月灵槎泛寒光而静去三山神阙湛清影以遥连碧海东方朔十洲记东有碧海广狭与东海等水不咸苦正作碧色扶桑山在碧海中青海杜诗青海无𫝊箭天山早挂弓海市登州海中时有云气如宫室台观人物车马厯厯可见谓之海市欧公使河朔过髙唐县夜有鬼神自空中过人马之声可辨父老云二十年前昼过亦彷彿见人物谓之海市海外杂国南州皆岸大海多洲岛飘风一日踔数千里漫不见踪迹其海外杂国若躭浮罗流求毛人夷亶之洲林邑扶南真腊于陀利之属东南际天地以万数或时候风潮朝贡蛮胡贾人舶交海中若岭南帅得其人则外国之货日至潮日激水而潮生日傅于天天右旋入海而日随之水因其灼激而退退于彼必盈于此则潮之往来不足也日激水而潮生月离水而潮大地浮于水天在水外日入则晩潮激于左日出则早潮激于右天河海三水相合縻氏云天河从北极分为两条至于南极其一经南斗中过其一经东斗中过两河随天转入地下过而下水相得又与海水合三水相荡而天转之故激涌而成潮水钱镠以弓弩射潮头吴越王钱镠尝以弓弩射潮头与海神战自尔水不近城南东坡诗云江神河伯两醯鸡海若东来气吐霓安得夫差水犀手三千强弩射头低子胥乗素车为潮神吴子胥死戒其子投于江中吾当朝暮乗潮以观吴之败自是海门山潮头髙汹涌数百尺越钱塘渔浦方渐低小朝暮再来其声震怒雷奔电激闻百余里时有见子胥乗素车白马在潮头之中因立庙以祠之夏潮大冬潮小潮者据朝来也言夕至也一月之中天再东再西故潮水再大再小又夏时日居南宿隂消阳盛而天髙一万五千里故夏潮大也冬时日居北宿隂盛阳消而天卑一万五千里故冬潮小也春日居东宿天髙一万五千里故春潮渐起也秋日居西宿天卑一万五千里故秋潮渐减也沓潮早潮下晩潮上两水相合谓之沓潮陵山触岸又曰涛水者潮取物多者其力盛来逺者其势大今潮水从东地广道逺陵山触岸从直赴曲其势不泄故涌起成涛诗八月十八潮壮观天下无鲲鹏水击三水里组练长驱十万夫海上涛头一线来楼前指顾雪成堆从今潮上君须认更看银山二十回川渎水神无支祈唐永泰中李汤任楚州有渔人钓龟山下入水见大铁锁盘绕山足汤命渔人加五十牛曳之见一兽状如青猿观者奔走后公泛洞庭得古岳渎经云禹理淮水惊风迅雷禹怒获淮涡水神名无支祈受之庚神庚神鎻之置龟山之下紫山黄河源河之上流由洪济梁西南二千里水益狭春可渉秋夏乃胜舟其髙三百里三山中髙而四下曰紫山古所谓崑崙者也东距长安五千里河源其间流澄缓下稍合衆流色赤见行益逺他水并注则浊河源南北直莫贺延尾盖劒南之西唐刘元鼎所见如此淮水絶王氏灭王𨗳初仕郭璞筮之曰淮水絶王氏灭颍水浊灌氏族灌氏汝隂人陂池田园行颍水颍水儿歌曰颍水清灌氏宁颍水浊灌氏族䕶风寒数处吴纪歩隲聘魏文帝问吴之戍备㡬何曰自西陵至江都五千七百里疆界虽逺必争之地不过数四犹人有六尺之躯其护风寒亦数处尔笑布囊塞江孙权尝曰吕岱歩隲説北人欲以布囊盛土塞江每读此表令人连日失笑湖五湖即太湖三万六千顷禹贡谓之震泽周官谓之具区史谓之五湖以周回五百里故谓五湖又名笠泽又名太湖发湖州长兴县界入常州晋陵界又入无钖界晋陵之东入苏吴县界广三万六千顷下有地道潜通巴陵龙威丈人之所居也又或称洞庭洞庭青草洞庭湖西岸有沙洲堆阜隆起即青草庙下一湖之内中有此洲南名青草北名洞庭所谓重湖也宫亭湖分风东汉时庐山有神与人语言饮酒投盃能令宫亭湖中分风船行举航相逢栾巴为豫章太守未到十数日庙问神不复作声临安龙飞凤舞郭璞有䜟云天目山前两乳长龙飞凤舞到钱塘海门两㸃蛾眉在五百年生异姓王自东晋迄五代钱镠适当其年鹫峯蟾窟月缺霜浓细蘂干此花元属桂堂仙鹫峯子落惊前夜蟾窟枝空记昔年东坡以桂花分赠杨纶金堂玉室许迈遗王羲之书云自山隂南至临安多有金堂玉室左元放之徒在焉锦溪钱镠宴故宅山林皆䝉以锦故有锦谿又有石镜镠照之镜起而耸衣锦城唐昭宗升钱镠营为衣锦城石鑑山曰衣锦山镠宴故宅林皆覆以锦又号其㓜所尝戏大木曰衣锦将军石镜临安净土寺前有石镜钱镠布衣时尝照镜镜起而耸陌上花吴越王妃每嵗春必归临安王谓妃曰陌上花开可缓归吴人用其语为歌其词东坡为易之其一曰陌花开时蝴蝶飞江山犹是昔人非遗民㡬度垂垂老游女长歌缓缓归还乡歌钱镠为镇东军节度使封吴越王唐昭宗诏以所居为衣锦城大官山曰功臣山镠宴故老作还乡歌曰三郎还乡兮衣锦衣父老逺来相追随斗牛无索人无欺吴越一王驷马归天竺寺白乐天天竺寺诗云一山门作两山门两寺元从一寺分西涧水流东涧水南山云起北山云前台花发后台见上界钟清下界闻遥想吾师行道处仙花桂子落纷纷灵隠寺宋之问游灵隠寺夜吟曰鹫岭郁岧嶤龙宫隠寂寥久不能续有老僧坐禅曰何不道楼观沧海日门对浙江潮桂子月中落天香云外飘扪萝登塔逺刳木取泉遥霜薄花更发冰轻叶互凋待入天台路看余渡石桥迟明僧不见人以为骆宾王也梦谢亭白乐天诗梦儿亭古𫝊名谢教妓楼新道姓苏却月廊梦遶吴山却月廊杨梅卢橘觉犹香三百六十寺西湖天下景游者无愚贤浅深随所得谁能识其全三百六十寺幽寻遂穷年所至得其好心知口难传积葑筑堤杭州西湖南北三十里环湖往来终日不逹东坡治葑田积湖中为长堤以通南北又云已打量葑田二十五万余丈苏公堤杭州本江海之地水泉咸苦唐刺史李泌始引西湖水作六井民足于水及白居易复浚西湖水入运河自河入田所溉至千顷然湖水多葑久废开治至是积二十五万余丈而水无㡬矣运河失湖水之利取给于江潮潮浊多河行阛阓中三年一淘为市井大患而六井亦㡬废子瞻至浚二河以茅山一河受江潮以盐桥一河受湖水复造堰闸以为湖水蓄洩之限然后潮不入市且复修六井又取葑田积湖水为长堤以通南北杭人名其堤曰苏公堤诗望海楼眀照暁霞䕶江堤白踏晴沙涛声夜入伍员庙柳色春藏苏小家红袖织绫夸柿蔕青旗沽酒趂梨花余杭形胜四方无州傍青山县枕湖遶郭荷花三十里拂城松树一千铢梦儿亭古传名谢教妓楼新道姓苏钱塘江北百余里涨沙不复生菰蒲沙田老桑出叶麄江潮打根根半枯八月九月秋风恶风髙驾潮晩不落鼓声冬冬舻咿喔争凑富春城下泊楼观沧海日门对浙江潮桂子月中落天香云外飘灯火万家城四畔星河一道水中央门前碧浪家家海楼上青山寺寺云镇长锦绣花边日堆叠琉璃水面风水光㶑滟晴方好山色空蒙雨亦竒欲把西湖比西子淡粧浓抹总相宜日暖梨花催美酒天寒桂子落空山苏州虎丘吴王阖庐𦵏国西铜棺三重水银为池金玉为凫鴈扁诸之劒三千方圆之劒三千槃郢鱼肠之劒在焉葬后三日金精之气上扬化为虎据其坟故号虎丘蛇门阖闾内𫝊云立阊门者以象天门通阊阖风立蛇门者以象地户姑苏台越絶书曰阖闾起姑苏台三年聚材乃成髙见三百里阊阖城吴王阖庐使伍子胥相土尝水象天法地筑为大城四十里小城十里开八门以象八风观风楼飞云阁白乐天于西楼命宴齐云楼晩望皆有诗润州狠石润州甘露寺有石如羊名狠石相传诸葛孔明与孙权坐此以谋曹公万嵗楼润州城南有楼名万嵗俗𫝊楼上烟出刺史即死不死即罢开元后董琬採访居此州尽日烟出刺史忧愁至死干元中又烟出有史宻俟之就视乃蚊子楼中有井小虫黒色而小作圑而上遥见类烟从此无虑四雄甘露寺有狠石诸葛亮孙权坐此谋曹公又有二铁镬梁武帝所铸李徳裕祠堂坡诗云四雄皆龙虎遗迹俨未刓北固楼润州城西有岭入江髙数十丈三面水照号曰北岭蔡君谟起楼其上武帝升之乃曰此岭不足须固守京口实乃壮观遂改曰北固故诗云北固楼前一笛风碧云飞入建昌宫戴公山戴颙世居剡下又徙居京口止黄鹤山宋文帝欲见之尝谓黄门曰吾东廵之日当宴戴公山下诗两州城郭青烟起千里江山白鹭飞三崃江声流笔下六朝山影满樽前雄风摇碧緑画角吊黄昏一帯分江汜双峯㸃海门云捧楼䑓耸天上风飘钟磬落人间银河倒泻分双月锦水西来转㡬山金山沓在沧溟中云崖冰柱浮仙宫干坤扶持自今古日月彷彿躔西东寒蟾八月荡瑶海秋光上下磨青铜鸟飞不尽暮天碧渔歌忽断芦花风万古波心寺金山名自新天多剰得月地少不生尘过橹妨僧定惊涛溅佛身谁云张处士题后更无人海山乱㸃当轩出江水中分遶槛流天逺楼台横北固夜深灯火见扬州楼台影落鱼龙骇钟磬声来水石寒日暮海门飞白鸟潮回𤓰歩见黄滩天末海门横北固烟中沙岸似西兴僧依玉鑑光中住人在金鳌背上行水光浮柱础天影帯楼台触石云孤起吹潮雨四来山分江色破潮帯海声来淮船分蚁㸃江市聚蝇声涛头风雪里山脚石蟠虬秀州檇李吴王阖闾伐越越王迎击之檇李越使死士挑战三行造吴师自刭吴师观之越因伐吴败之注云檇音醉在嘉兴县有檇李城今秀州也湖州太湖苕溪霅溪苕水出浮玉山又云霅水苕水之别名大率一水二名皆在湖州又坡诗注苕溪四水之一名四水合为一溪曰苕溪曰前溪曰余溪曰霅溪白苹洲栁恽为吴兴守诗曰汀洲採白苹日晩江南春因此得名弁峯霅水未浑缨可濯弁峯初见眼应明松江一名笠泽出太湖东北入海崑山在本县西北又在华亭晋陆机与弟云生于华亭以文为世所贵时人比之崑冈出玉故此山得名水晶宫吴兴集刺史杨汉公杰九月十五日夜絶句云江南地暖少严风九月炎凉正得中溪上玉楼楼上月清光合作水晶宫吴兴因此谓之水晶宫雪宫坡诗不见飞蚊如立豹请垂白马过垂虹吟哦相对㤀三伏拟泛冰溪入雪宫金沙泉造茶湖州长城县啄木岭金沙泉每嵗造茶之所居常无水湖常二郡守至境具牲祭泉其夕清溢造御茶毕其水即微减太守造毕即涸骆駞桥唐垂拱中作骆駞桥以形似駞背名之垂虹桥吴江有桥庆厯八年县尉王庭坚所建东南千余尺萦以修栏甃以浄甓前临具区横截松陵湖光海气荡漾一色桥有亭名曰垂虹云苏子美有诗是也洞庭水经云有洞室入地潜行北通琅玕东武俗谓之洞庭杜牧寻春迟杜牧闻湖州竒丽往游之因见一女子期之曰吾不十年来守此郡从所适洎牧守湖女已从人三年矣牧因赋诗曰自是寻春去较迟不须惆怅怨芳时狂风落尽深红色緑叶成隂子满枝诗余杭自是水仙窟似闻吴兴更清絶湖中橘林新着霜溪上苕花正浮雪顾渚茶芽白于齿梅溪木𤓰红胜颊吴儿脍缕荡欲飞未去先説馋涎垂亦知谢公到郡久应杜牧寻春迟苕溪清浅霅溪斜碧玉寒光照万家谁向月中终夜听洞庭渔笛隔芦花霅溪景物见歌诗只有当年杜紫微沽酒店穿斜巷出採莲船傍后门归翠沾城郭山千㸃清蘸楼台水一围常州罨画溪古云常州阳羡三湖九溪地志云今只有六溪其三溪不知其处六溪之中有荆溪首受芜湖东至阳羡入海浙俗唿为罨画溪恵山泉刘伯刍论水以扬子江为第一恵山石泉为二李秀卿论水庐山康王谷水第一无钖惠山泉第二凡三十六种漪澜堂常州无钖县恵山寺有漪澜堂越州禹以㑹稽名郡越州㑹稽郡禹扬州之域春秋属越国春秋元命苞牵牛流为扬州分为越国吴志㑹稽连南山万里北帯浙江吴越春秋禹廵行天下归还大越㑹稽修国之道以会稽名郡云沃州山天姥岑东南山水越为首剡为面沃州天姥为眉目沃州山剡县南三十里天姥岑之隂南对天台北对四明谢灵运诗暝投剡中宿明登天姥岑朱放诗月在沃州山上人在剡溪江边镜湖㑹稽山隂编户三万号为天下繁剧王羲之每行山上如镜中逰献之曰望镜湖清流注泻乃天下山川之美使人应接不暇禹穴司马迁南游江淮上㑹稽探禹穴张宴曰禹廵守至㑹稽而崩因𦵏焉上有孔穴或云禹入此穴苎罗山越州诸暨县苎罗山有东施家西施家西子姓施而在西者越王以献吴王其后竟以灭吴若耶溪南北风射的山南白鹤山为仙人取箭郑𢎞採薪得一箭有人见而取之郑𢎞还之问何所欲𢎞识其神人也曰常患若耶溪载薪为难愿旦南风暮北风后果然若耶溪风至今为然唿为郑公风蓬莱阁越州号蓬莱元微之守越以州宅夸白乐天云我是玉皇香案吏谪居犹得在蓬莱今越州有蓬莱阁因元立名及以名酒也云门寺若耶溪云门寺在越州会稽县南雷门王尊曰毋持布皷过雷门千巖万壑人问顾凯之越州山水曰千巖竞秀万壑争流明州四明山四明山二百八十峯洞周回一百八十里山有四门通日月星辰光故名四明莺脰孙仲益尺牍云四明二湖之胜而新筑领其要顷见曽南丰集记广徳湖俗所谓莺脰者今垦而为田矣台州应台星故名天台天台赤城山髙一万八千丈周回五百里上应台星故曰天台赤城山赤城山色赤状似云霞故天台赋云赤城霞起以建标玉霄峯天台山有玉霄峯唐司马子徽所居之处金庭宫按仙经桐柏山金庭宫一名天台山周灵王太子得道为桐柏真人治金庭宫云国清寺丰干丰干禅师居国清寺乗虎入松门衆惊后于天台山示㓕寒山拾得寒山者始丰县有寒明二巖以居寒巖中得名时往国清寺就拾得取僧残食食之拾得者因丰干行山中见一儿可数嵗孤弃丰干携至国清寺名拾得在厨内涤器尝日斋毕澄溢食滓寒山来即负之而去闾丘公出牧丰干造之闾丘乞一言丰干曰到任记谒文殊普贤曰二菩萨安在师曰国清寺洗器者寒山拾得是也闾丘寻至寺问寒山拾得是何人有僧对曰二人现在厨执役闾丘访之不觉致拜二人连声叱咄曰丰干饶舌二人自此相携出松门闾丘又至寒巖礼谒二人髙声喝之便缩入巖石缝中忽然缝合婺州天文婺女名郡东阳郡禹贡扬州之域春秋为越之西界秦属㑹稽汉初置荆吴二国郡国志婺州正得东越之地属㑹稽为东阳州吴寳鼎元年始分㑹稽置东阳郡隋平陈为婺州盖取地为天文婺女之分野异苑志陈阳颜乌以纯孝着名羣乌助衔土成坟乌口皆伤一境以为至孝所致因以县名乌伤温州郡国志又为东瓯十道志永嘉郡会稽之东境也汉永建四年置永宁县郡国志永嘉为东瓯郁林为西越斯地蚕一年八熟鴈荡山自古图史不载鴈荡山按西域书云按诺矩罗居震旦东南大海际鴈荡山唐贯休诗云鴈荡经行云漠漠龙湫宴坐雨蒙蒙其上有经行台宴坐峯后人以休诗名之衢州三衢山名州十道志衢州信安郡土地所属与婺州同唐武徳四年李子通于信安县始置州西有三衢山因以为名舆地志后汉献帝初平三年分太末县立新安县晋康元年𢎞农有新安改名新安左𫝊越伐吴王孙弥庸观越见姑蔑之旗处州图经古缙云之墟图经缙云郡古缙云之墟也秦为会稽郡汉初为东瓯地后以为台州回浦县光武更名章安晋分为永嘉郡舆地志永嘉郡本㑹稽东部地晋明帝太宁元年分临海等五县立永嘉郡图经丽水县有恶道中有突星漱灵与弟书曰闻恶道溪中九十九里有五十九滩永嘉记曰右军游恶道叹其竒絶遂至突星漱灵吴地记松阳县在南临大溪有松树大八十一围中空可容三十人坐取此以为名永嘉记曰青田县有草叶似竹可染碧名为竹青此地所丰故名青田浮丘公相鹤经曰青田之鹤建康王气本名金陵秦时望气者曰东南有天子气五百年有王者兴始皇遂东游以厌之改金陵为秣陵孙权又改为建邺至晋元帝适当其时龙蟠虎踞诸葛孔明谓吴帝曰钟山龙蟠石头虎踞真帝王都也猿惊鹤怨杨蟠诗猿惊鹤怨不知处虎踞龙蟠空见山石头城建安十六年改秣陵曰建邺孙权改后十七年又改石头城地肺陶隠居真诰云金陵者勾曲之地肺也水至则浮故曰地肺三茅君三秀山茅蒙先是有谣曰神仙得者蒙初成继世而往在我盈蒙之孙盈汉地节中得道于金陵勾曲山受金匮九钖之命为司命真君邦人改勾曲为茅君山又掇遗又神仙𫝊大茅君名盈次名固次名衷老君拜盈为司命真君固为定録真君衷为保生真君故号三茅君三阁陈后主宠张丽华起迎春结绮望仙三阁并复道往来西州门江宁府有东府城城中有扬州廨在府西故时人谓之东府西州而东府之西门谓之西州门又云会稽王道子第在东府城之东谢安薨以道子代领扬州扬州在第西故时人号为东府西州白下长干白下县故城在上元县城西本江乗县白石垒吴都赋长干延属芙蓉堂王荆公罢相知金陵作诗曰投老归来一幅巾君恩犹许备藩臣芙蓉堂下䟽秋水聊与龟鱼作主人诗山围故国周遭在潮打空城寂寞囬淮水东边旧时月夜深还过女墻来台城六代竞豪华结绮迎春事最奢万户千家成野草只縁一曲后庭花王濬楼船下益州金陵王气黯然收千寻铁锁沉江底一片降幡出石头荒苑至今生茂草古城依旧枕寒流如今四海归皇化两岸萧萧芦苇秋玉树歌沉王气终景阳兵合曙楼空梧楸逺近千家冢黍稷髙低六代宫石燕拂云晴亦雨江豚飜浪夜还风英雄一去豪华尽惟有江山似洛中宣州宛水昭亭宛水昭亭山谷诗试説宣州郡停盃且细听晩楼明宛水春骑簇昭亭𥝧稏丰圲户桁杨卧讼庭谢公歌舞地时对换鵞经打鸭惊鸳鸯吕士隆知宣州好笞官妓适杭州一妓到士隆喜之一日郡妓复小过士隆欲笞之妓曰某不敢辞但杭妓不安士隆舍之梅圣俞作莫打鸭诗曰莫打鸭打鸭惊鸳鸯鸳鸯新向池西路不比孤洲老鸹鸧徽州因晋孔愉故名新安郡歙州新安郡属扬州春秋时属越秦属丹阳郡汉志黟县属丹阳郡浙江出焉师古曰晋孔愉字敬宗㑹稽人永嘉之乱避地入新安山谷以稼穑读书为业信着乡里后奄忽而去人皆以为神为立庙孔灵村梁书任昉为新安守讽枫香二石始入三两便止不欲遗之后人及下任昉惟有桃花米二十石图经曰歙州婺源县本晋休宁县东阳记上应婺女星故名饶州余干白云亭唐刘长卿字文房为随州守题余干东斋亭云世事终无梦生涯为半过白云心已矣沧海意如何后人立白云亭山谷题云曩谁筑孤城胜日有感遇永懐知随州因榜白云句断鳖洲吴时长沙大饥杀人无数孙权使赵逹占之曰天地川泽相通如人四体鼻衂炙脚而愈今余干水口尝暴起一洲形如鳖食彼郡风气可掘去权遣人断其背饥遂止其水在饶州余干县干越亭饶州余干县有干越亭前瞰琵琶洲后枕思禅寺林麓森郁千峯竞秀张祜题云扁舟亭下驻烟波十五年游从此过洲觜露沙人渡浅风梢藏竹鸟啼多层栏涨水痕犹在古板题诗字已讹况是髙秋正圆月可堪闻听异乡歌楚州夀州庐州海州和州濠州隆兴隋平陈为洪州豫章禹贡扬州春秋吴秦九江郡汉豫章隋平陈为洪州慨口城东十三里县列江边名慨口豫章大江之口也昌邑王每乗流东望辄愤慨而还故谓之慨口丰城寳劒干牛斗张华传云初吴之未灭牛斗之间常有紫气术者以为吴方强盛惟张华以为不然及吴平紫气愈明华闻豫章人雷焕妙逹纬象乃邀焕同登楼仰望焕曰斗牛之间颇有异气华曰是何祥也曰寳劒之精上彻于天耳华问在何郡曰在丰城华即补焕为丰城令掘狱屋基入地四丈余得石函中有双劒一曰龙泉二曰太阿其夕斗牛间不复见气焉陈蕃榻后汉陈蕃任南昌罕所接见惟设一榻以待徐穉去则悬之故滕王阁记云人杰地灵徐孺下陈蕃之榻赣州隋平陈立䖍州南康郡春秋吴秦九江郡汉为赣县属豫章后汉兴平二年分豫章庐陵郡而赣县属焉晋大康二年立南康郡隋平陈立䖍州以䖍化水而得名又曰南康县夲汉南野县吴録南野县有大庾山九岭峤通广泉八境孔周翰守䖍以八境图寄东坡求诗坡为赋八首郁孤台章贡台白鹤楼皁盖亭尘外亭螺女庙谢端钓于江上获巨螺置之于家每归则饮食盈案潜候之有女子具馔于室执而问焉女曰我乃螺女水神天帝悯君之孤遣为具食我亦当去乃留空螺曰君有所求取于螺出门不见后端食乏探螺皆如意传数世犹在故有螺女洲螺女庙在䖍州东南袁州隋平陈置州宜春属扬春秋吴秦属九江郡汉为豫章郡之宜春县晋武改冝阳隋平陈分洪州宜阳立袁州吴録宜春县出美酒每嵗上贡赋计吏吉州以吉阳山名郡吴越战国楚秦併天下属九江南部都尉汉为卢陵县属豫章雷次宗豫章志献帝初平二年始立郡图经隋平陈改庐陵郡为吉州以吉阳山为郡名抚州隋平陈置州临川郡禹贡扬州春秋吴地秦九江郡汉立南昌县后汉分南昌立临汝县吴太平二年分豫章之临汝南城县立临川郡即今州也隋平陈置抚州晋王羲之为临川内史宅于郡城东偏荀伯子临川记曰右军故宅其地爽垲山川若画每重阳日二千石多萃于斯旧宅及墨池犹存汉地理志髙帝六年大将军灌婴立洪州其年分洪州南境之南城县以其在郡城之南故曰南城江州宫亭湖庐山南临宫亭湖西南有双阙壁立千余仭有瀑布焉琶琶亭诗夜泊浔阳宿酒楼琵琶亭畔荻花秋云沉鸟没事已徃月白风清江自流吏隠白居易江州司马㕔记曰郡南楼山北楼水湓亭百花亭风篁石巖瀑布庐宫源潭洞东西二林寺泉石松雪司马㕔尽有之苟有志吏隠舍此何求焉锦绣万花谷前集卷五锦绣万花谷前集卷六钦定四库全书锦绣万花谷前集卷六西京艺祖诞圣西京应天寺本后唐夹马营大中祥符二年以太祖诞圣之地建寺钖名后奉祖宗神御五相隣居西洛有五相隣居诗赓和文潞公富韩公弼王相二张相也故谚云吾乡有宰相坊扬州三十六英雄杨行宻起合肥所与起事者刘威陶雅之徒号三十六英雄后都扬州甓社湖珠嘉祐中扬州有一珠甚大初出于天长县陂泽中后转入甓社湖后又入新开湖中九十余年常常见之珠大如拳烂然不可视十余里间林木皆有影如日初照戏马赏心唐李蔚镇淮南见郡寡胜游之地命于戏马亭西连玉钩斜葺亭名曰赏心亭以备游宴潭州橘洲张舜民南迁録橘洲在湘州南北与州城等又诗注秦少㳺死藤州其子䕶丧藁殡潭州鲁直有诗云长眠橘洲风雨寒谓此蒸池衡阳县吴之临蒸以蒸水名老杜诗衡岳江湖大蒸池疫疠偏今在潭州后山寄潭州诗宣室来何暮蒸池得借留定王城贾傅井杜诗不见定王城旧处长懐贾傅井依然即长沙定王湘州南寺之东有井即贾谊宅有井小而深上歛下大状如壶今为陶侃庙三絶长沙人咤吾州有三絶天下不可及猫头笋一枚重秤𨫼黒潭取鱼一网踰千斤巨舰漕米一船万石永州愚溪柳子厚愚溪诗序曰灌水之阳有溪焉东流入潇或曰冉氏尝居之故姓是溪为冉溪余以愚触罪谪潇水上爱是溪入二三里得其尤絶者家焉更名之为愚溪浯溪陶岳零陵记曰浯溪在永州北水路一百余里唐上元中容管经畧使元结罢任居焉谓溪世无名为自爱之故名溪曰浯溪山曰峿山亭曰浯亭意取其独有也因刻中兴颂在旁潇水永州地名鼻亭穷崖絶徼非人迹可厯其下乃潇水俗谓麻滩岸有庙即象祠也孟子曰舜封象于有庳所以富贵之也朝阳巖元结朝阳巖序曰零陵郭中有水石之异泊舟寻之得巖与洞以其东向遂以朝阳名之淡山巖零陵总记云淡山巖在永州西南其地宜淡竹故黄有诗云去城二十五里近天与隔尽俗子尘谓此故人亭梁柳恽诗汀洲採白苹日晩江南春洞庭有归客潇湘逢故人后因于潇湘水合处立故人亭荆南九十九州江陵先有九十九洲古老相承云洲满百当出天子桓𤣥为荆州刺史内懐逆心乃遣凿破一洲以应百数随即崩散宋文帝为宜都王在藩一洲自生俄而文帝绍统后遇祸此洲复没太清末枝江合浦复生一洲明年梁元帝即位帝太清初为荆州刺史至承圣末其洲与大岸相通惟九十九洲云魏师围荆州虏元帝去唿鹰台刘表为荆州牧筑台名唿鹰乃作野鹰来曲坡诗云莫上唿鹰台平生笑刘表息壤江陵南门之外瓮门之内东垣下有小瓦堂室一所髙三尺许询其州人曰此息壤也鞠其由数百年前此州忽为洪涛所没未没者三二版州帅惶惧有书生博读甚广召问之曰此是息壤也息壤记曰禹湮洪水兹有海眼泛之无常禹乃铸石造龙之宫室寘于穴中以塞水脉后筑此城毁其旧制是以有此患请掘而求之果得石室已损荆帅于是以息壤培之其水始絶今于其上起屋以法其所也柏堂画渚宫故事天皇寺柏堂有张僧繇图卢舍那佛夜有竒光发屋唐阎立本尝观旧迹明日往又明日往留宿其下十余日不能去鄂州黄鹤楼李太白诗我且为君推碎黄鹤楼君亦为我倒却鹦鹉洲坡诗黄鹤楼前月满川意起于神异陶公柳坡诗连山蟠武昌翠木郁樊口空𫝊孙郎石无复陶公柳菩萨泉寰宇记樊山在鄂州武昌县西山东十步有冈冈中有东溪东坡序曰寒溪少西数百歩则为西寺寺有泉色白而甘号菩萨泉李常侍谓予岂昔阿育王所铸文殊金像所在乎怡亭欧公集古録曰怡亭铭在武昌江中有小岛亭在其上刻于岛石李冰阳篆裴虬撰赤壁周瑜与曹公遇于赤壁瑜部将黄盖取䝉冲鬬舰实以薪车裹以帷幕欺以欲降盖放火诸船同时火发延烧岸营曹公败退山作八字数不及九戴祥言于庾亮曰武昌土地有山无林政可图始不可居终山作八字数不及九昔吴用壬寅来上创宫城至己酉还下秣陵陶公亦渉八年土地盛衰有数人心去就有期不可移也公宜更择佳处不可乆住成都宋武伐蜀之谋宋武帝与朱龄石宻谋伐蜀谯縦帝曰刘敬瑄往年出黄武无功而退贼谓我今当外水往而料我当出其不意犹从内水来也必重兵守涪城以备内道若向黄武正堕其计今以大衆自外水趣成都疑兵出内水此制敌之竒也别有函封付龄石至白帝乃开曰衆军悉从外水取成都臧熹朱枚于中水取广汉使羸弱乗髙舰十余由内水向黄武谯纵果备内水龄石至彭模斩其将侯畔纵奔巴西巴西人斩之蚕丛启国之誓老杜石笋行云君不见益州城西门陌上石笋双髙蹲古来相传是海眼苔藓食尽波涛痕雨多往往得瑟瑟此事恍惚难明论恐是昔时卿相基立石为表今仍存濯锦江成都记濯锦江丞相张仪所作笮桥东下枕水此水濯锦则鲜明他水则不能又有虹桥锦官城锦官城畔柏森森万里桥华阳乃成都倚郭县名东有万里桥诸葛亮送吴使至此曰万里之行自此始也散花楼唐成都府有散花楼河中府有薫风楼緑莎㕔郑州有夕阳楼龟城秦恵王遣张仪取蜀以龟之行迹筑城谓之龟城画㕔淳化中李顺乱蜀张乖崖镇蜀日郡西有堂屏乃黄筌画双鹤花竹名曰双鹤亭南壁乃黄氏画湖滩山水双鹭冠扵两川贼平公自置画为一堂名曰画㕔石犀秦李冰为蜀太守立石犀五头以厌水精后转为牛一在石牛门一在渊中又作三石人立水中与江神要水竭不至足盛不没肩又凿平水道水神怒冰乃操刃入水乞神鬭迄今䝉福福州望海亭蔡君谟守福州李泰伯访之一日命泰伯陈烈早膳于望海亭膳罢籍妓鬻酒后亭歛袂声喏而过蔡遂留之旋命觥具方歌一拍陈怖骇越墻攀木而遁泰伯即席赋诗云七闽山水掌中窥乗兴登临至落晖谁在画帘沽酒处㡬多喧橹赴潮归晴来海色依稀见醉后乡心积渐稀山鸟不知红粉乐一声檀板便惊飞中官区薮唐时诸道嵗进阉官号白闽岭尤多后皆任事当时谓闽中为中官区薮建州武夷北苑壑源沙溪北苑壑源沙溪皆造茶之处北苑官焙也嵗贡为上壑源私焙也为次沙溪外焙也为下东坡诗云帝规武夷作茶囿山为孤凤翔且嗅胡仔云余至富沙按其地武夷在富沙之西隶崇安二百余里北苑在富沙之北隶建安去城二十五里即与武夷相去逺甚武夷未尝有茶茶之精者乃在北苑自有一溪南流至富沙城下方与武夷水合流东去其言帝规武夷作茶囿者非也又以武夷山为凤凰山故有山言帝规武夷作茶囿者非也又以武夷山为凤凰山故有山为孤凤翔且嗅之句北苑茶山乃凤凰山也方悟东坡为人所诳凤尾砚必是劒浦黯淡滩石兴化壶公山兴化䜟云壶公山若断莆田朱紫半水遶壶公山此时方好看蔡君谟兴水利引水遶壶公山登第在朝朱紫半矣广州五羊昔髙固为楚相五羊冲谷至其庭因以五羊名其地六国时广属楚故也鬼工筑城魏罐侍郎知广州子城一角忽頽一古砖有四大字云委于鬼工是魏字公感其事大筑新之罢还未㡬侬冦广州外城一击而圮独子城坚民頼以生贼平以公有前知之备加諌议大夫再知五羊公以筑城之功自论久不报作感懐诗内云螭头赐对恩虽厚雉堞论功事已空文潞公採诗呈加龙图阁学士尹应天府蚬子蛮婢丘濬诗碧睛蛮婢头䝉布黒面羣儿耳帯环㡬处楼台皆枕水四周城郭半围山街上腥臊堆蚬子口中脓血吐㯽榔风腥蛮市合日上瘴云红又丁谓诗梅花过岭路桃叶渡江船梦灯广守数人连卒多见梦灯后段公作守梦灯遍郡城以为忧未㡬果九十日卒海神庙唐天寳十载封南海神为广利王广州之东南海道八十里扶胥之口黄木之湾尝以立夏气至祝册自京师至命刺史行事祠下事讫驿闻当祀时海常多大风将往皆忧戚故尝以疾为辞委其副韩碑云号祝融庙经过城门得三千万世云广州刺史但经城门一过便得三千万贪泉州北二十里名石门有水曰贪泉饮者懐无厌之欲吴隠之为广州刺史至泉所饮之赋诗曰古人云此水一㰱懐千金试使夷齐饮终当不易心诸郡名两浙道院淮南道院江隂军北阻大江地僻鲜将迎之烦公事絶少通州南阻江东北濒海讼稀事简士大夫谓江隂为两浙道院通判为淮南道院节度军州名建康军䕶国军永兴军成徳军天雄军武安军泰宁军保平军昭徳军威武军宁海军镇东军安逺军彰武军镇南军武昌军宁江军宁武军清海军定难军镇海军天平军彰信军安化军镇安军忠武军武胜军武成军南康军奉宁军昭化军淮康军永清军定武军镇康军建雄军定安军永安军彰徳军横海军镇西军定国军镇潼军威徳军静难军彰化军保大军雄武军保信军忠信军集庆军宁国军昭信军平江军镇江军泰国军昭庆军保宁军武安军平海军建宁军武信军安徳军武康军武泰军静江军建宁军宁逺军崇信军顺昌军忠武军保静军武平军安静军总地里鬼门闗崑崙闗桂岭九驿至象南左右分两岐皆适二百里而阻山南北十余堠攅峯叠嶂万仭蔽天中凿险道而度号曰闗右岐由宾而之邕交曰崑崙闗左岐由贵郁林而之雷琼曰鬼门闗迁客流人逺投海表生还者稀山东古所论山东乃今之河北晋地今所谓山东乃古之齐地青齐是也谓之山东盖太行山之东也曹溪口水香梁天监中有婆罗门智乐者南游至曹溪口掬水闻香云此必胜地可建道塲后六祖果来此住遂建南华寺今属韶州陵井监天师张道陵居鹤鸣山行正一盟威之法一日有美女十二列于庭曰愿为箕箒妾道陵知隂神十二时之直乃谓之曰汝等何以为献女各出玉环一枚为贽道陵曰难以併纳吾将十二环作一环投入地有得者纳之道陵取环投地沦成一深井玉女皆脱衣入井探环井深五百七十尺环不可得出井取衣已为天师所匿衆女泣下天师乃令玉女居于井中至唐末王建为盗昏时见倮体妇人迫之不能及以刀刺之如中铁石忽长丈余目若电光捽建之发挈而南去或在虚或在地至暁约三百里置王于地其形复为女子曰我欲碎尔为虀粉为尔当为吾国之土地主当改心易行富贵至矣及平巢贼李茂贞难建遂有功梁祖开国主乃僣位遣人于盐井致醮玉女出半面享之初天师以地荒梗不可耕乃因玉女遂化盐井以救穷民今陵井是也取天师之名故曰陵井黄牛崃杜诗註白狗崃黄牛山山在县北髙三十一里有石如人负力牵牛人黒牛黄行者歌曰朝见黄牛暮见黄牛三朝三暮黄牛如故曰白狗斜临北黄牛更在东盩厔二曲凤翔府有盩厔县长安志云山曲曰盩水曲曰厔故曰二曲七盘遶霤之固王莽命王级曰遶霤之固南当荆楚白门楼下邳城南门谓之白门楼曹公击吕布登白门楼兵围之急乃下降琅邪台在沂州之沂水海州之朐山宻州之诸城三县界先是越王勾践尝治此秦始皇登山乐之作琅邪台其地在今诸城之东南黄楼熙宁十年河决澶渊水及彭城下子瞻为彭城守率禁卒登城捍水即城之东门为大楼垩以黄土土胜水色黄故以为名子瞻诗云我在黄楼上欲作黄楼诗忽得故人书中有黄楼词黄楼髙十丈下建五丈旗楚山以为城泗水以为池渼陂杜诗有渼陂行士大夫多读为荡漾之漾此字从水从美以彼中有鱼极美得名凿杜固唐杜正伦与城南诸杜系逺求同谱不许诸杜所居号杜固世𫝊其地有壮气故世衣冠正伦建言凿杜固通水利既凿川流如血自是南杜稍不振锦绣万花谷前集卷六锦绣万花谷前集卷七钦定四库全书锦绣万花谷前集卷七竹三河少年三河少年禀生劲刚春服楚楚游侠専场十万丈夫竹林外里兮十万丈夫甲刃摐摐宻阵而环侍雌雄竹有雌雄雌者多笋故也种竹当辨雌雄自根而上至生梢一节发者为雄二节发者为雌性好西南种竹必于园东北角自然延生其性好西南也千纛坡题緑筠堂诗风梢千纛乱月影万夫长千户侯渭川千亩竹其人与千户侯等报平安李卫公守北都一寺有竹一棵才长数尺令其寺每日报竹平安碧鲜赋五代扈载游相国寺见庭竹可爱作碧鲜赋书其壁世宗闻之遣小黄门就壁録之览而称善因拜水部员外郎檀栾婵娟吴都赋檀栾婵娟玉润碧鲜谓竹也潇碧潇碧逺输委湖嵌费携擎诗可使食无肉不可居无竹无肉令人瘦无竹令人俗人瘦尚能肥人俗不可医若对此君仍大嚼世间那有扬州鹤此君倾盖如故旧骨相竒絶人间秀程婴杵臼孤立难伯夷叔齐採薇瘦出槛亦不剪従教长瘦丛年年到朱夏叶叶是清风未教急雪枝枝打更要幽禽日日来坐诵东坡食无肉枯肠日日转饥雷城中寸土如寸金幽轩种竹只十箇春风谨勿长儿孙穿我堦前緑苔破移得萧骚从古寺洗来踈净见孤峯卷帘隂薄漏山色欹枕韵疑寒雨声春晩不知桃李谢嵗寒非避雪霜深栖凤枝梢犹嫩弱化龙形状已依稀鸣玉不妨风细细琐忩时借月娟娟但有嵗寒心两三竿也足虬腾双角直鲸喷两须长月回龙并影风过凤聮声寒生緑樽上影入翠屏中何堪裁凤律只好制鱼竿笋龙雏隣里亦知偏爱竹春来相与䕶龙雏稚子杜诗竹根稚子无人见沙上凫雏傍母眠唐人多以稚子为笋或以是为竹䑕箨龙卢仝寄男诗云箨龙正称寃莫教入汝口丁宁嘱托汝汝活箨龙否诗春风吹起箨龙儿戢戢满山人未知急唤苍头斵烟雨明朝唤作碧参差緑竹半含箨新梢才出墻色侵书帙晩隂过酒樽凉雨洗涓涓净风吹细细香但令无剪伐㑹见拂云长緑节已储霜黄苞犹掩翠髙标凌秋严正色夺春媚风枝未飘吹露粉先含泪斫取青光冩楚词腻香春粉黒离离无情有恨无人见露压烟啼千万枝乆客厌虏馔枵然思南烹故人知我意千里寄竹萌骈头玉婴儿一一脱锦䙀洛下班竹笋花时压鲑菜一束酬千金掉头不肯卖我来白下聚此族富庖宰茧栗戴地飜觳触墻壊戢戢入中厨如偿食竹债甘葅味菌耳辛膳胹姜芥烹鵞杂熊掌炮鳖乱羣介小儿哇不美䑕壤有余嘬可飱贵于少古来食共噫尚想髙将军五溪无人采恵文緑箨包一束园丁破冻取寒玉坚冰封节春未回不怕东风吹作竹东园苦竹味胜肉箨龙称寃莫采録烦君更置苍玉来明日风雨皆成竹见角牛羊没看皮虎豹存狂剧时穿壁羣强㡬触藩戈矛头戢戢蛇虺首掀掀汉川修竹贱如蓬斫斧何曽赦箨龙料得清贫馋太守渭川千亩在胷中墨竹起吴道子墨竹起扵近世不知其所师承初吴道子作画连笔作卷不加丹青予意墨竹之师起于此燕肃国朝侍郎字穆之师李成雅善墨竹铁钩鎻山谷云江南李主作竹自根至梢极小者二钩勒成谓之铁钩鎻嫩篁翠篠山谷云嫩篁翠篠极难为工能妙者唯吴生耳所以文与可作老竹枯木霜风寒雀夹帯烟雨以助笔势诗古今作生竹能者未十辈吴生勒枝叶筌寀逺不逮江南铁钩鎻最许诚悬㑹燕公洒墨成落落与时背湖州三百年笔与前哲配吾宗学湖州师逸功己倍预知更入神后出遂无对吾诗被压倒物固不两大酒浇胷次不能平吐出苍竹嵗峥嵘卧龙偃蹇雷不惊君与此君俱忘形晴牎影落石泓处松煤浅染饱霜兎中安三石使屈蟠亦恐形全便飞去荣荣枯枯皆本色悬之髙堂风动壁小竹扶踈大竹枯笔端真有造化炉人间俗气一㸃无健妇果胜大丈夫地下文夫子风流絶此人能和春晩色幻出嵗寒身马鬛松成拱鵞溪墨尚新不根而生从意生不笋而成由笔成柳灵和殿刘悛献蜀柳状若丝缕武帝种于灵和殿前因宴叹曰此柳风流可爱似张绪少年时诗昭阳雨过笼斜日长信风来扫落花无限春情与春恨㡬条分在后妃家天下风流无緑杨一春生意别离乡柔根恐是离肠结未折长条先断肠朝看浓翠傲炎赫夜爱踈影摇清圆风翻雪阵如絮乱蠹响啄木秋声坚碧玉粧成一树髙万条垂下緑丝绦不知细叶谁裁出二月春风作剪刀髙拂危楼低拂尘灞陵攀折一何频思量却是无情木不解迎人只送人袅袅和烟映玉楼半垂楼上半垂沟而今渐觉枝头宻恼乱春风卒未休含烟帯雨过平桥袅袅千条复万条张令当年成底事风流才是女儿腰带雨飘来成暖雪卷春归去作飞毬青罗帯上雪花飞不用天工一尺围南自黄河东自淮緑影一千三百里但将春色送秋色不觉杨家是李家三条陌上拂金羁万里桥边映酒旗香絮乱飘梁苑雪细条轻袅楚宫腰平河千里经春雪广陌三条尽日风已带黄金缕仍飞白玉花长时须拂马宻处小藏鸦眉细从他歛腰轻莫自斜玳梁谁道好偏拟映卢家半烟半雨溪桥畔闲杏闲桃山路中㑹得离人无限意千丝万絮惹春风梅淡粧美人隋开皇中赵师雄迁罗浮一日天寒日暮于松林间见美人淡粧素服出迎时残雪未消月色微明师雄与语极丽芳香袭人因与之扣酒家共饮少顷一緑衣童子来笑歌戏舞师雄醉寝但觉风寒相袭久之方已自起视乃在大梅花树下上有翠羽啾嘈相顾月落参横但惆怅而已寄驿使陆凯与范晔相善自江南寄梅一枝诣长安与晔并诗曰折花逢驿使寄与陇头人江南无别信聊赠一枝春梨花梦王昌龄梅诗落落寞寞路不分梦中唤起梨花云东坡梅词云髙情已逐暁云空不与梨花同梦用此也梅花赋皮日休桃花赋序云宋广平为相疑其铁心石肠不解吐软媚词观其梅花赋清新丽妍便巧富艶得徐庾体殊不类其为人也东坡诗云为君援笔赋梅花不害广平心似铁白玉堂白玉堂前一树梅今朝忽见数枝开儿家门户重重闭春色因何得入来顿有亭王直方家有苏黄字遂取宋武帝谓谢晦谢昆一时顿有两玉人名亭亭前有梅陈后山有诗云顿有亭前玉色梅情知不肯破寒开似怜憔悴两公客独倚东风遣信来鹤膝枝江梅雪里与蓑衣莫遣寒侵鹤膝枝诗柔梢繁白玉钿封忍尽娇心恨㡬重姑射真人冰作体广寒仙女月为容江南春信香尤在楼上晨粧粉不供可惜东风晴未暖洛川流雪更无踪衆芳摇落独暄妍占尽风情向小园踈影横斜水清浅暗香浮动月黄昏霜禽欲下先偷眼粉蝶如知合断魂幸有微吟可相狎不须檀板共金樽剪梢零碎㸃酥团向背稀稠画亦难蘂讶粉绡裁太薄蒂疑红蜡缀初干忆着江南旧行路酒旗斜拂堕吟鞍小园烟景正凄迷阵阵香寒压麝脐池水倒窥踈影动屋檐斜入一枝低雪后园林才半树水边篱落忽横枝额黄映日明飞燕肌粉含风冷太真知访寒梅过野塘乆留金勒为回肠谢郎衣袖初翻雪荀令熏炉更换香何处拂胷资蝶粉㡬时涂额借蜂黄维摩一室虽多病亦要天花作道场晚嵗风霜从冷淡寒梢气象自清真此时空作西湖梦踈影横斜访旧隣非云非雪月初浮疑是佳人狐白裘细雨狂风莫欺折冰肌玉骨未禁愁风撼孤根雪压枝小苞香拆大寒时羣芳且莫相矜笑止渴和羮自有期调鼎自期终有实论花天上更无香月娥服御无非素玉女精神不尚粧已消残雪豆稭灰斜压踈篱一半开虽我故园无分看问渠春色㡬时来冷香渐欲熏诗梦落叶尤能韵砌台定复水边多屐齿试唿长鬛视苍苔老杜骑驴入草堂独怜江路野梅香定知深院黄昬后踈影横斜更断肠夐酥滴滴缀斜枝想见香心未吐时但有仙人殷七七从教横笛月中吹百叶梅梢拂掠黄风摇雨练亦凄凉春傍寒梅占作魁粉香前夜陇头开人间猎月未曽到天上花王先遣来东阁观梅动诗兴还如何逊在扬州江边一树垂垂发朝夕催人自白头万木冻欲折孤根暖独回前村深雪里昨夜一枝开一夜欲开尽百花犹未知人心皆共惜天意不教迟斜日夀阳醉青灯姑射眠香肌照人白笑靥为谁圆暗吐幽香穿别院半欹斜影入寒塘冰肌宛是仙姑女粉面端疑骑省郎苦是蜜奴曽拂掠肯收红艳贮蜂房折归忍负金蕉叶笑挿谁临玉镜台女堞未须翻角调锦囊先喜助诗才絶色殊无朱粉态真香寕许燕莺知凝情金谷登楼日歛黛温泉赐浴时冩作清声𫝊玉笛何人持向月中吹冷冷踈踈雪里春不轻吹笛付伶伦出墻幽独窥隣女临水横斜览镜人春来幽谷水潺潺的皪梅花草棘间一夜东风吹石裂半随飞雪度闗山何人把酒慰深幽开自无聊落更愁幸有清溪三百曲不辞相送到黄州蕙死兰枯菊已摧返魂香入岭头梅数枝残烛风吹尽一㸃芳心雀啄开南行度闗山沙水清练练行人已愁絶日暮集微霰殷勤小梅花彷彿吴姬面暗香随我去囬首惊千片西湖处士骨应藁只有此诗君压倒东坡先生心已灰为爱君诗被花恼多情立马待黄昏残雪消迟月出早江头千树春欲暗竹外一枝斜更好孤山山下醉眠处㸃缀裙腰风不扫万里春随逺客来十年花送佳人老不知风雨卷春归收拾余香还畀昊细雨裛残千颗泪轻寒痩损十分肌好借月魂来映烛恐随春梦去飞扬不御鈆华知国色只裁云缕想仙裳须捻黄金危欲堕带围红蜡巧能粧緑杨解语应相笑漏泄春光却是谁短笛楼头三弄夜前村雪里一枝春疑是隔墻窥宋玉巧如施粉妬何郎已唿白面书生去更约青腰玉女来偏怜雪里无双艳渴嗅风中第一香宫臣赫奕三川守野意潇踈四皓家动摇腊信随征使勾引春情出苑墻同心不见昭仪种五出时惊公主花古驿路边烟雨暮孤庄篱畔水云寒楼上箫声欲断魂仙官分与一枝春旋催粧额添宫様细捻香须数玉尘月下精神宜淡竚雪边肌体更清匀老来花事无消息只有君诗当冩真天与孤标不受尘生憎桃李鬬芳新诗来名下无虚士花在身边当丽人只恐素英欺白髪试烦纎手挿乌巾风流今代神仙尉管得河阳县里春南枝向暖北枝寒一种春风有两般凭仗髙楼莫吹笛大家留取倚栏干黄梅一家春异色深宜晩生香故触人不施千㸃白别作一家春蜡梅宫様黄闻君寺后野梅发香蜜染成宫様黄不拟折来遮老眼欲知春色到池塘诗金蓓鎻春寒恼人香未展虽无桃李颜风味极不浅体熏山麝脐色染蔷薇露披拂不盈襟时有暗香度红梅寒心酒翚怕愁贪睡独开迟自恐冰容不入时故作小红桃杏色尚余孤瘦雪霜姿寒冰未肯随春态酒翚无端上玉肌诗老不知风格在更求緑叶与青枝诗雪里开花却是迟如何独占上春时也知造物含深意故与施朱发妙姿细雨浥残千颗泪轻寒瘦损十分肌不应便杂夭桃杏半㸃微酸也着枝幽人自恨探春迟不见檀心未吐时金鼎夺胎那是寳玉人頳頬更多姿抱丛暗叶初含子落浓香已透肌乞与徐熙画新様竹间璀璨出斜枝梅好唯伤白今红是絶竒认桃无緑叶辨杏有青枝烘笑从人赠酡颜任笛吹未应娇意急发赤怒春迟好处曽临阿母池浑将绛雪㸃寒枝东墻羞頬逢人笑南国颜强自持路入君家百歩香隔帘初试汉宫粧直疑梦到昭阳殿一簇轻钿绕淡黄娇朱浅浅透冰光瘦倚疎篁半出墻雅有风情胜桃杏巧含春思避冰霜融明醉脸笼轻晕歛掩仙裙蹙嫩黄日暮风英堕行袂依稀如着领中香牡丹九十余种钱思公欲作花品细书牡丹名于小屏凡九十余种姚黄未出牛黄为第一牛黄未出魏紫为第一又有倒晕檀心九蘂真珠红鹤翎红一捻红之类凡洛阳为天下第一虽越不敢争髙下见根拨而知髙下邵康节访商守赵郎中与章子厚同㑹子厚议论縦横不知敬康节语次因及洛中牡丹之盛赵守谓章曰先生洛人也知花为甚详康节因言洛人以见根拨而知花之髙下者知花之上也见枝叶而知髙下者知花之次也见蓓蕾知髙下者知花之下也如公所説乃知花之下也章黙然整服诗春风晴昼起浮光玉作肌肤罗作裳独歩世无吴苑艶浑身天与汉宫香一生多怨终羞语未剪相思已断肠落尽春红始见花幄笼暖日护香车买栽池馆恐无地看到子孙能㡬家蟾精雪魄孕云荄春入香腴一夜开宿露枝头藏玉块晴风庭面揭银盃长安豪贵惜春残争赏先开紫牡丹别有玉盃承露冷无人肯向月中看枣花至小能成实桑叶虽柔解吐丝堪笑牡丹如斗大不成一事又空枝秀色洗粧脸暗香生雪肤黄昏更萧瑟头重欲相扶红开西子粧楼暁翠揭麻姑水殿寒三月莫辞千度醉一生能得㡬回看暁槛竞开香世界夜拦频结醉因縁常夸西洛青屏簇乆洗南徐紫锦堆施朱施粉色俱好倾国倾城艶不同姮娥二女曽相送留下鸦黄作蘂尘平分造化双苞出拆破春风两面开三月后方有百花中更无天香夜染衣国色朝酣酒粉光深紫腻肉色褪红娇锦帏初卷卫夫人绣被犹堆越鄂君垂手乱飜彫玉佩折腰争舞郁金裙石家蜡烛何曽剪荀令香炉可待熏我是梦中传綵笔欲书花叶寄朝云红药诗钗亭抽碧股粉蘂扑晴丝疑香熏罨画似泪着胭脂蚕老桑柔戴胜鸣飜堦红药占春荣牵风孙夀愁眉破带雨骊姬泪眼横谁家列屋红粧面徙倚朱栏不下迎海棠睡未足明皇一日登沉香亭妃子时卯酒未醒扶掖而至帝笑曰是岂妃子醉海棠睡未足耳坡诗云只恐夜深花睡去髙烧银烛照红粧臙脂雪东坡卧闻海棠花泥汚臙脂雪花中神仙贾耽着百花谱以海棠为花中神仙诗自然富贵出天姿不待金盘荐蕐屋朱唇得酒晕生脸翠袖卷纱红映肉林深雾暗晓光迟日暖风轻春睡足雨中有泪亦凄然月下无人更清淑陋邦何处得此花无乃好事移西蜀寸根千里不易到衔子飞来岂黄鹄明朝酒醒还独来雪落纷纷那忍触意分巫峡雨腰细汉台风粧指朱先布膏唇檀更融难胜风不定易入蝶能通杜甫句何畧薛能诗未工浑是华清出浴初碧纱斜掩见红肤便教桃李能言语西子娇妍比得无艶丽最宜新着雨妖娆全在欲开时莫愁粉黛临香嫩梁苑丹青㸃笔迟雨过温泉浴妃子露浓汤饼试何郎多谢许昌传雅什蜀中曽未遇诗人纵使许昌𫝊健笔可怜终古愧妍姿桃花如昭君桃花如昭君服御靓以丰徘徊顾幽影似为悦已容皮赋薛诗林逋诗云比合并饶皮博士相形偏属薛尚书醉眼杜诗桃花气暖眼自醉小红杜诗宠光蕙叶与多碧㸃注桃花舒小红李花诗平旦入西园梨花数株若矜夸旁有一株李颜色惨惨似含嗟问之不肯道所以独遶百匝至日斜奈何听酒不省録不见玉枝攅霜葩谁堆平地万堆雪剪刻作此连天花日光赤色照未好明月暂入都交加夜领张彻投卢仝乗云共至玉皇家长姬香御四罗列缟裙练恱无等差清寒莹骨肝胆腥一全思虑无由邪江陵城西二月尾花不见桃唯见李风揉雨练雪羞比波涛飜空杳无涘金乌海底初飞来朱辉散射青霞开迷乱入眼看不得照耀万树繁如堆李径独来数愁情相与怜自明无月夜强笑欲风天减粉与园箨分香沾渚莲徐妃乆已嫁犹自玉为钿梨花妃子泪栏干白乐天长恨歌玉容寂寞泪栏干梨花一枝春帯雨谓太真也诗冷香销尽晩风吹脉脉无言对落晖旧日郊西千树雪今随蝴蝶作团飞剪剪轻风漠漠寒玉肌萧瑟粉香残一枝帯雪墻头出不用行人着眼看粧靓青娥妬光凝粉蝶羞年年寒食夜吟绕不胜愁最似孀闺年少妇白粧素袖碧纱裙杏花诗天晴日煖笼紫烟镜里红粧犹帯酒江梅已尽桃李迟此时此花即吾友清露泣月蘃温风散晴葩春工了不睡连夜开此花恼客香有无弄粉影横斜杏花飞帘散余馨明月入户寻幽人褰衣歩月踏花影烱如流水涵青苹花间置酒清香发争揽长条落香雪山城酒薄不堪饮劝君且吸盃中月洞箫吹断月明中惟忧月落盃酒空明朝卷地春风恶但见緑叶栖残红蓓蕾枝梢血㸃干粉红腮颊露春寒不禁烟雨轻欺着秖好庭前爱惜春小桃新谢后双燕却来时酴醿诗酴醿一架最先来夹竹金沙次第栽浓緑扶踈云对起醉红撩乱雪争开十年醉锦幄酴醿照金沙欲眠春风里不去留君家不傅人间玉奁粉别有天上金炉烟独清合作诸兰佩深白未数杨花绵春风烂漫倚墻角一月不复烧龙涎肌肤冰雪薫沉水百草千花莫比芳露湿何郎试汤饼日烘荀令注炉香残梅红药迟此物共春归名字因壶酒风流付枕帏坠钿香径草飘雪静垣衣玉气晴虹发沉材锯屑霏酴醿不争春寂寞开最晩青蛟走玉骨羽盖䝉珠幰不粧艶已絶无风香自逺凄凉吴宫阙红粉埋故苑余香入此花千载尚清婉唤将梅蘃要同韵羞杀梨花不解香如何五月露寒殿不与薫风送晩凉平生为爱此香浓仰面常迎落絮风每到春归有遗恨典刑犹在酒盃中天将花王国艶殿春色欲令酴醿洗粧素颊相追陪絶胜浓英缀枝不韵李可友横斜照水搀先梅初疑广寒修月手酿此欲作长春酒又疑青女未归家抟香弄粉为此花要知风韵太超絶清影亭亭半遮月㣲风不动香更繁沉水未灰金博山我来已落春去后尚觉有香栖鼻端年年独占余春住早开却被嫣红妬从今着意问春工借与姮娥奔月路风流彻骨成玉酒梦寐迷人入锦囊莲花花神元和中苏昌逺居吴中有女郎素衣红脸与相狎赠以玉环一日见槛前白莲花开花蘂有物乃玉环也折之乃絶水宫仙子平池碧玉秋波莹緑云拥扇青摇柄水宫仙子鬬红粧轻歩凌波踏明镜云锦段东坡横湖诗云贪看翠盖拥红粧不觉湖边一夜霜卷却天机云锦段从教匹练冩秋光退之诗撑舟昆明渡云锦水花水芝杜诗水花笑白首坡云水花水芝皆莲花莲社僧恵逺居庐山与刘遗民等结白莲社以书招渊明渊明曰若许饮即往许之遂造焉陶攅眉而去王俭幕庾杲之为王俭长史俭与之书曰庾景行遂得泛緑水依红莲何其丽也时人以俭府为莲花池景行杲之字也诗太华峯头玉井莲开花十丈藕如船冷比雪霜甘比蜜一片入口沉痾痊移舟水溅差差緑倚槛风摇柄柄香多谢浣沙人不折雨中留得盖鸳盎含情脉脉向层漪未语幽懐定未知洛浦微波长映歩汉宫香水不濡肌心通㡬㸃韬光藕肠结千回託乱丝湖水清且浅新荷半犹卷未见红粧窈窕娘先排翠羽参差扇蓼花蘸水火不灭水鸟惊鱼银梭投满目荷花千万顷红碧相杂敷清流孙子已斩吴姬女琉璃池上佳人头湔裙无限水障袂㡬多风君不见叔隗季隗南归晋又不学小乔大乔东入吴一种桃根与桃叶若为化作双芙蕖临淮政成有余暇坐令小屋添潇洒鵞溪一幅万里寛移得浙川入图画天空水濶江茫茫想见女英与娥媓九疑云深苍梧逺冰姿泣露不成粧苦心抱恨何时了香骨应甘没秋草不如回首谢秋风分作尹邢来汉宫荷叶罩芙蓉圆青映嫰红佳人南陌上翠盖倚薫风紫荷虫篆霜叶枯袅蹄垂房裂青肤谁家水上张青盖罩却红粧唱採莲宻叶髙丛拥万枝女仙成队緑云随湘妃雨后来池看碧玉盘中弄水晶白莲诗昨夜三更后姮娥坠玉簮冯夷不敢受捧出碧波心佳人方素白对镜理新粧何人解把无尘袖盛取清香尽日怜无情有恨何人见月冷风清欲坠时韵幽添出溪光嫩香逺都和水气清洩香银槖破㵼露玉盘倾木犀小山岩桂刘安招隠士曰桂树丛生兮寂寂幽刘安即淮南王其徒有大小山诗玉阶桂影秋绰约天空为卷浮云幕婵娟醉眼水晶殿老蟾不守余花落苍巖忽生霜月裔仙芬凄冷真珠蕚娟娟石畔为谁妍香雾着人清入膜夜深醉月寒相就酴醿却作伤心瘦弄云仙女淡纻衣烟裙不着鸳鸯绣眼中寒香谁同惜冷吟径召梅花魄小蛮为洗玻璃盃晩来秋瓮蒲萄碧沦雪凝酥㸃嫩黄蔷薇清露染衣裳西风扫尽狂蜂蝶独伴天边桂子香浓开细细黄金蘂间破深深碧玉丛招还酴醿魂似挹蔷薇露晓风熏麝馥秋露染鹅黄水仙诗凌波仙子生尘袜水上轻盈歩微月是谁招此断肠魂种作寒花寄愁絶含香体素欲倾城山矾是弟梅是兄坐对真成被花恼出门一笑大江横得水能仙天与竒寒香寂寞动冰肌仙风道骨今谁有淡扫蛾眉篸一枝钱塘昔闻水仙庙荆州今见水仙花暗香静色撩诗句宜在林逋处士家借水开花自可竒水沉为骨玉为肌暗香已压酴醿倒只比春梅无好枝山矾郑花江南野中有一种小白花木髙数尺春开极香野人谓之郑花王荆公尝欲作诗而陋其名予请名曰山矾野人採郑叶以染黄不借矾而成色故名曰山矾玉蘃花玚花唐人王建题唐昌观玉蘂花诗云一树珑松玉刻成飘廊㸃地色轻轻女冠夜覔香来处唯见堦前碎月明今玚花即玉蘂花也盖玚玉名取其白耳鲁直又更其名曰山矾谓可以染也庐陵段谦叔有杨汝士与白二十二帖云唐昌玉蘃以少故见贵耳自来江南山山有之土人取之以供染事则知玚花为玉蘂花无疑矣傅子容见此帖乃作絶句云玚更山矾总未佳要须博物似张华因观异代前贤帖知是唐昌玉蘃花诗北岭山矾取次开清风正用此时来平生习气难料理爱看幽香未拟囬落花舞山香曲西王母宴羣仙有舞者帯砑光帽㡌上簮花舞山香曲曲未终花皆落李珣有子七嵗咏落花诗谁同砑花㡌一曲舞山香拂帘幌坠茵席南史范缜常称无佛竟陵王子良曰君不信因果何得富贵贫贱缜曰人生如树花同发随风而坠自有拂帘幌坠于茵席之上自有闗篱墻落于粪溷之间坠茵席者殿下是也落粪溷者下官是也诗金谷已空新歩阵马嵬徒见旧香囊莺来自结啼春怨蝶散应知梦雨狂已分将身着地飞那堪践踏损光辉无端又被东风误吹落西家不得归金谷路尘埋国艳武陵溪水泛天香落时尤自舞扫处更闻香古木无人处残阳满地时一夜春风拂苑墻归来何处剰凄凉汉臯佩冷临江失金谷楼危到地香泪脸补㾗劳獭髓舞台双影费鸾肠南朝乐府休赓曲桃叶桃根尽可伤总草木似君子士大夫兰似君子蕙似士大夫大槩山林十蕙而一兰也离骚曰既滋兰之九畹又植蕙之百亩以是知楚人贱蕙而贵兰矣兰蕙丛生莳以沙石则茂沃之以汤茗则芳是所同也至其一干一花而香有余者兰也一干五七花而香不足者蕙也余居保安僧舍开牖于东西西养蕙而东养兰故观者必问其故故着其説焉芸置书中无蠧古人用以藏书曰芸香是也置书帙中无蠧置席下即去蚤蝨叶类豌豆作小丛遇秋则叶上㣲白如粉汗南人谓之七里香逺在数十歩外已闻香自春至秋不歇也合欢丹棘蠲忿忘忧本草夜合花一名合欢或曰合昏叶至暮则合故曰合昏崔豹古今注云欲蠲人之忧则赠以丹棘一名忘忧欲蠲人之忿则赠以青裳合欢也故嵇康种之舍前康书曰合欢蠲忿萱草忘忧锦绣万花谷前集卷七锦绣万花谷前集卷八钦定四库全书锦绣万花谷前集卷八帝王符瑞斩蛇汉髙祖为亭长送徒骊山被酒夜径泽中一人行前者曰前有大蛇当径愿还髙祖曰壮士行何畏乃拔劒斩蛇行数里醉卧后人至蛇所有老妪夜哭曰吾子白帝子也化为蛇当道今者赤帝子斩之故哭妪忽不见髙祖独喜赤蛇入鼻中艺祖微时入洛至长夀寺大佛殿西南角枕柱础昼寝有藏经院僧见赤蛇入帝鼻中帝寤僧问所向帝曰欲见柴太尉于澶州无资僧曰某有一驴子可乗又以钱币为献帝遂行柴太尉一见竒之留幕府未㡬柴太尉为天子是为周世宗帝与宣祖俱事之以至受禅髙祖母梦与神遇汉髙祖母媪常息太泽之陂梦与神遇是时雷电晦冥父太公往视则见交龙其上已而有娠遂产髙祖赤蛇化金孔子梦三槐间丰沛市有赤飈起唿颜回子夏往观之见赤蛇化为黄金上有文曰卯金刀后髙祖起丰沛五星入房武王灭纣之时五星入房房苍神之精以周室木徳故五星表木瑞两日相磨初太祖北征王处讷曰庚申嵗太阳躔亢在亢于徳刚其兽龙恐与太阳并驾若果然则圣人利见之时也庚申嵗旦果有两日相磨盪即太祖陈桥启圣之时也嵗星往来虚危中刘原父尝斋太一宫与王尧臣夜语曰嵗星往来虚危间其色甚明以吾观之当有兴于齐者嵗余英宗以齐州防御使入继大统遂登大位五星聚奎当鲁分干徳五年三月五星如连珠聚于奎当鲁分从镇星辰见东方占曰有徳受庆大人奄有四方子孙蕃昌明年真宗皇帝降生金陵有天子气秦时望气者云五百年后金陵有天子气故始皇东逰以厌之堑北山以絶其势及孙权之称号自谓当之孙盛以谓始皇逮于孙氏四百三十七载考其厯数尤为未及元帝之渡江也五百二十六年真人之应在于此矣神劒以殱三拾遗记汉太上皇微时逰山泽间有冶铸曰为天子铸劒若得腰间佩刀杂冶即成神器可以克天下昴星精为辅以殱三太上皇曰此物名匕首遂解投烟焰中劒成授上皇上皇以赐髙祖乃殱三宅天下钩命决云萧何为昴星精项羽陈胜胡亥为三竒异极贵太祖自陈桥还太夫人杜氏与王夫人方设斋扵定力寺闻之王夫人闻变惧杜曰吾儿平生竒异人皆言当极贵何忧言笑自若太祖曰帝王之兴自有天命周世宗见诸将方面大耳者皆杀之然我终日侍侧不能害我我若应为天下主谁能图之黄龙往来室中英宗天圣十年生于宣平坊赤光满室咸见黄龙往来室中濮王梦两龙与日并堕以衣承之复戏于空中其一龙视王曰吾非王所能有也后仁宗立为皇子圣祖大中祥符五年十月圣祖降扵延恩殿先是有汀州人王㨗者咸平初贾贩扵南康军逆旅遇道人自言姓赵是冬再见于茅山命㨗市鈆汞錬之成金㨗即随至和州诸山又授以小环神劒曰非遇人主勿轻言㨗诣阙求见不得乃谋以罪名自逹至信州佯狂大唿遂坐配隶岭南未久逃至京师阁门祗候谢徳权知其有术即为奏请释军籍刘承珪闻其异为改名中正得对龙图阁具陈灵隂特授许州参军留止皇城舍时出游市尝有道人与之偶语云即向来授法司命真君也承珪为创新堂驻之景徳四年五月降于堂之纱帱中戴冠佩劒服皆青色凡有瑞异必先告中正𫝊逹其言既降延恩殿前八日上梦景徳中所覩神人𫝊玉皇之命是夕五鼓殿庭先闻异香少顷黄光自东南至灯烛失光俄见灵仙仪仗皆有光明天尊至冠服一如元始天尊之像旁有六人秉圭仙衣上再拜于堦下俄有黄雾起须㬰雾散天尊与六人皆坐上升西堦仙童捧汤饮一器类碧玉汤甘白如乳天尊曰吾人皇中九人之一也是汝赵之始祖再降乃轩辕黄帝凡世所知少典之子非也母感赤电梦天人生扵夀丘后唐时七月一日下降生赵氏之族今已百年皇帝善抚育苍生无怠前志即离坐乗云而去及晓以语宰相等仍召至殿上观降临之所先东封毕加封司命天尊及此降延恩殿恭上九天司命保生天尊号曰圣祖上灵髙上九天司命保生天尊大帝圣祖名𤣥朗诏中外不斥犯遂以圣祖降临之地建新宫名曰景灵宫琢玉石为圣祖像初圣祖述灵电降生之地改兖州曲阜县为仙源毁夀丘建道宫以景灵为名命宰相王曽纪述其事统运七神三十五际唐虞之际以斗精受命者七神得四均间气而王者又二十八人所谓三十五际者也禹以金徳王故夏后氏之有天下也生数四百年契以水徳王故殷人之有天下也成数六百年稷以木徳王故周人之有天下也成数八百年伯益之命中天而尧族以火徳乗之故汉家之有天下也生数再及二百年其间距王而兴不能复大禹之迹皆五神之余气臯陶降徳皇唐受命咸穷于六汉自建武至建安二十五年一百六十九嵗而禅魏魏自黄初至咸熙二年四十六年而禅晋晋自太始至元熙二年一百五十六年而禅宋宋自永初元年至昇明三年凡六十嵗咸以六终六受六亢位也文帝纪云三代揖逊咸穷于六五运唐敬晖谓王者乗土王世五十数尽千年乗金王世四十九数九百年乗水王世二十数六百年乗木王世三十数八百年乗火王世二十数七百年天地之常也自黄帝至汉五运适同秦为闰位伏牺氏以木王五行以生为序神农以火黄帝以土少昊以金颛帝以水帝喾以木尧火舜土夏金汤水周以木汉以火汉律厯志秦以水徳在周汉木火之间师古注曰秦为闰位不当五徳之序汉火传魏土晋金也赤乌飞鲁门图録云得麟之后天坠血书鲁端门明日血书飞为赤乌言汉代周也获麟夫子见薪采者获麟孔子按图録知刘季代周麟者木精薪采者庶人然火之意孔子絶笔于春秋不书下三时者起木絶火王明周木当受汉也国朝火徳艺祖有天下承周之木而以火徳王建隆羣臣之论已定赵垂庆论金徳赵垂庆谓皇朝当越五代上承唐统而为金徳以艺祖受禅于庚申其后圣祖降于癸酉天书降于戊申申酉皆金位也谢绛谓土徳绛以谓皇朝当下黜五代绍唐为土徳以继圣祖如汉之继尧以艺祖之生于洛也包络推黄鸿图既建五纬聚之于奎躔镇星为主也宫殿禁苑华清宫天寳六载改温泉宫为华清宫北向正门曰津阳门面西曰望京门南面曰昭阳门其中有瑶光殿飞霜殿九龙殿宜春亭芳兰阁拾翠殿望云亭长安志拾翠殿在大明宫翰林门外望云亭在太极官景福殿西唐杜甫赠张垍诗曰天上张公子宫中汉客星赋诗拾翠殿佐酒望云亭迎风露寒舘汉武先作迎风馆于甘泉后又加露寒储胥二馆建章宫汉武帝时柏梁灾于是作建章宫延和殿崇政殿南有延和殿金马门汉武帝时相马者东方京作铜马法献之诏立马于鲁班门外更鲁班门外为金马门黄门禁门曰黄闼以中人主之门号黄门又灵帝纪注应劭曰黄门侍郎每日暮入青琐门拜谓之夕郎汉官仪青𤨏或云刻为连𤨏文也盖在未央宫中前殿之侧云修门宋玉招魂曰魂兮归来入修门些延阁武帝广献书之路书积如丘山故外有太常博士之藏内有延阁广内秘书之储翰林院承明玉堂翰林院在禁中乃人主燕居之所玉堂承明金銮殿皆在其间应供奉人自学士以下至工伎皆隶籍其间皆称翰林如今翰林医官之类觚稜金雀上觚稜而栖金雀紫宸殿施敬本为左补阙唐昌公主出降敬本上疏曰紫宸殿者汉之前殿周之路寝陛下所以负黼扆居黄屋飨万国朝诸侯人臣致敬之所置钟景阳楼晋旧显阳昭阳二殿太皇太后所居永明中无太后羊贵嫔居昭阳殿西范贵嫔居昭阳殿东苟昭华居凤华柏殿中御居夀昌畵殿南阁置白鹭鼓吹二部干光殿东西头置钟磬两厢皆燕乐处也以内深隠不闻端门鼓漏声置钟于景阳楼上应宫人五鼓闻钟声则早起粧饰丹墀前汉尚书奏事明光殿省中以丹朱漆地也故曰丹墀鱼钥门钥必以鱼者取其不瞑目守夜之义渭乌汉灵帝作飜车渴乌施于玉门外西桥用洒南郊路以省百姓洒道之费丹地周纪曰椒房丹也又杜诗阁道通丹地梅福传注以丹掩泥涂殿上地陈无已寄东坡诗丹地开黄卷谓坡在经筵也金井栏太极殿上有金井栏金博山辘轳蛟龙负山扵井上罼圭苑灵昆苑汉灵帝作罼圭灵昆苑芙蓉殿龙武新军深驻辇芙蓉别殿漫焚香金华殿上方向学郑寛中张禹朝夕入説尚书论语于金华殿中隆儒殿隆儒殿在迩英阁后丛竹中黄诗云隆儒殿角对横经是也罘罳汉文七年未央宫东阙罘罳灾师古曰罘罳阙曲阁也释名云臣将入侍于此伏思也又苏鸿演义称罘罳织丝为之象罗纲交文之状盖宫殿檐户之间也又段成式酉阳书称殿桷䕶鸟雀为罘罳崔豹古今注罘罳屏也罘者复也罳者思也臣朝至屏外复思所奏之事颜师古云罘罳连阙曲阁也以覆重刻垣墉之处玉篇云罘罳屏外门也但屏上雕刻其形如罘之状二説皆通以为屏柱刻木为之施扵城隅门阙之上此为长诗天仗霄严建羽旄春云送色晓鸡号金炉香动螭头暗玉佩声来雉尾髙戎服上趋承北阙儒冠列侍映东曹鸳鹭欲归仙仗里熊罴还入禁林中风囬玉宇箫声逺日下琼林佩影闲待得年光遍天下始教春色到人间水晶宫殿接龙津碧树阳春晓色新朱户曲房能驻日酥盘金胜自生春文昌新入有光辉紫界宫墻白粉闱晓日鸡人传漏箭春风侍女䕶朝衣口厌含香握厌兰紫微青𤨏举头看五夜漏声催晓箭九重春色醉仙桃旌旗日暖龙蛇动宫殿风㣲燕雀髙朝罢香烟携满袖诗成珠玉在挥毫欲知世掌丝纶美池上于今有凤毛忆昨逍遥供奉班去年今日侍龙颜麒麟不动炉烟上孔雀徐开扇影还玉几由来天北极朱衣只在殿中间孤城此日堪肠断愁对寒云雪满山城上春云覆苑墻江亭晚色静年芳林花着雨胭脂湿水荇牵风翠帯长龙武新军深驻辇芙蓉别殿漫焚香何时诏此金钱㑹烂醉佳人锦瑟旁昼刻𫝊唿浅春旗簇仗齐退朝花底散归院栁边迷楼雪融城湿宫云去殿低避人焚諌草骑马欲鸡栖绛帻鸡人报晓筹尚衣方进翠云裘九天阊阖开宫殿万国衣冠拜冕旒日色才临仙掌动香烟欲傍衮龙浮朝罢须裁五色诏佩声归到凤池头鸡鸣紫陌晓光寒莺啭皇州春色䦨金阙晓钟开万户玉堦仙仗拥千官花迎劒佩星初落栁拂旌旗露未干独有凤凰池上客阳春一曲和皆难与君十五侍皇闱晓拂炉烟上玉墀花开汉苑经过处雪下骊山沐浴时近臣零落今犹在仙驾飘飖不可期此日相逢非旧日一盃成喜亦成悲玉堦春冷未催班暂拂衣袍枕笏眠孤立小心还自笑梦魂潜绕御炉烟落花野静宫中漏微雨春寒廊下班紫烟重叠苑春城廊下人稀唱漏声偷得微吟倚斜树满衣花露听宫莺红楼晓色催宫漏紫阁春岚杂禁烟风定玉炉香影直日融金掌露华鲜金雀稜转晚辉飘飘宫叶坠秋衣出门尘涨如黄雾始觉身従天上归汉阁西头千歩廊与公长夏对匡牀隂隂树色迷宫草寂寂棊声渡苑墻璧门金阙倚天开五见宫花落古槐明日扁舟沧海去却寻云气望蓬莱铜壶滴漏初冬髙阁鸡鸣半空催起五门金鎻犹垂三殿珠栊堦前御栁摇緑仗下宫花散红鸳鹭数行晓日銮旗百尺春风银烛朝天紫陌长禁城春色晓苍苍千条弱栁垂青𤨏百啭流莺绕建章劒佩声随玉墀歩衣冠身惹御炉香共沐恩波凤池里朝朝染翰侍君王花蕚夹城通御气芙蓉小院入边愁珠帘绣柱围黄鹄锦缆牙樯起白鸥絮扑芙蓉苑花开太掖波黄头吹月笛櫂影落天河草染天边碧花匀日脚红须知亲帝泽不必借春工花蕚蜂儿影帘旌燕子风逰丝避金葆吹过紫垣东粉蝶非仙骨随风过苑墻穿花不敢採应怯内家香沉沉雨过宫槐緑寂寂春残辇路香细想人间无此景夜来魂梦到昭阳迎春燕子尾纎纎拂栁穿花掠翠檐闻道蘂宫三十六美人争为卷珠帘蓬莱风促水纹斑月甃风廊数百间云外跸声穿岭去行宫簇马望骊山落絮蒙蒙立夏天楼前槐树影初圆传闻紫殿深深处别有薫风入舜絃踈星摇落晓光微残月苍龙阙角西玉勒争门随仗入牙牌当殿报班齐羽仪虽接鸳兼鹭野性终存鹿与麛笑杀汝隂常处士十年骑马听朝鸡行殿峩峩出緑槐琳房芝阙耸崔嵬管絃飘落人间去幢节疑従天上来红踯躅繁金殿暖碧芙蓉笑水宫秋袖中諌草朝天去头上宫花侍宴归两声鞭自禁门出一簇人従天上来春风试暖昭阳殿明月还过鳷鹊楼冰残玉甃泉初动水澁铜壶漏更长长乐钟声花外尽龙池栁色雨中深星沉长乐钟声外月挂觚稜阙影头苑花似雪同随辇宫月如眉伴直卢觚稜金碧照山髙万国珪璋捧赭袍三陪藻宴簮裾上五对龙颜日月边服御行幸大驾法驾小驾隋炀帝备法驾嫌属车太多谓阎毗曰属车十二乗亦得据宋孝武帝时有司马仪曰晋迁江左唯设五乗尚书王宏曰秦兼七国并周共九国八十一乗三十六乗无所准凭江左设五乗俭不中礼位帝王文物旌旒之数爰及冕玉皆用十二今宜准此设十二乗宪章往古大驾可従秦法驾依汉小驾依宋帝曰何用秦法哉大驾宜三十六法驾宜十二小驾除之属车十乗唐制天子之车玉路金路象路革路木路别有属车十乗一曰指南车二曰记里鼓车三曰白鹭车四曰鸾旗车五曰辟恶车六曰皮轩车七曰羊车八曰耕根车九曰安车十曰四望车为十乗行幸则陈于卤簿豹尾车崔豹古今注周制也所以象君子豹变必以尾示其谦也今惟乗舆得建焉出则豹尾车最在后汉书曰成帝以赵飞燕置属车间豹尾中国朝最后一车豹尾加于卤簿内车上载朱漆竿以竿首缀豹尾队正一人执之逍遥子契丹犯澶渊真宗临河未渡髙琼大唿逍遥子公拥帝以升遂渡河成功驾头正衙法坐香木为之加金饰四足堕角其前小偃织藤帽之每车驾出幸则使老内臣马上抱之曰驾头骖乗乗车之法尊者车左御者车中又有一人处车之右以备欹侧是以戎事则称车右其余则曰骖乗骖乗者三也取三人为义翠盖望翠华之葳㽔扇筤辇后曲盖之筤两扇夹之通谓之扇筤皆绣亦有销金者即古之华盖也旄头衞至尊挚虞决疑晋武帝时彭权为侍中帝问侍臣旄头之义权曰秦纪云秦国竒触山截水无不崩溃唯畏旄头故使虎士冠之以卫至尊卤薄卤大盾也以大盾领一部之人故都言卤簿蔡邕独断曰汉天子出车驾次第谓之卤簿䂍槊宋宣献公着卤簿记䂍槊不得其始徧问诸儒无知者予后十年得颜之推説云江佐有瓝槊以首大如瓝故云青油队甲骑纹干徳三年再郊范鲁公为大礼使以卤簿中青油队旧甲骑尽取于武库磨铲坚厚精明可畏于礼容有所未顺陶谷为礼仪使出意以青緑画黄絁为甲纹青布囊之緑青为下裙绛皮为络长短至膝铜铃遶前膺及后秋至今用之参旗井钺苏易简拟宋玉大言赋献之曰日乌月兎曜文明也参旗井钺严武偹也执北斗兮奠𤣥酒也削西华兮为石䃭也外朝内朝本朝文徳殿曰外朝凡不釐务官日赴是谓常朝垂拱殿曰内朝宰臣以下并武班日赴是谓常起居每五日文武朝官并赴内朝谓之百官大起居是谓三等盖天子坐朝莫先于正衙于礼臣无一日不朝者故正衙虽不坐常参官犹立班俟放朝乃还入合涑水记闻上问宰相唐世入合之仪参政宋庠退而讲求以进退有大内有大明宫大内谓之西门大明宫谓东门髙宗以后多居东门其正南门曰丹凤丹凤之内曰含光殿至大朝㑹则御之次北曰宣政殿谓之正衙朔望大册拜则御之次北紫宸殿谓之上合亦曰内衙竒日视朝则御之唐制天子日视朝则必立仗扵正衙或乗舆止于紫宸则唿仗自东西合门入故唐世谓竒日视朝为入合又明皇欲避正殿遂御紫宸殿唤仗入合门遂有入合之名本朝数御文徳殿行入合之仪沈括被诏修合门仪制以为文徳殿入合非是当唤仗御紫宸殿请行两制议沈请如唐御宣政礼诏可有旧入合图文武官百人执仗四百人其五龙五凤五岳五星旗御马皆立殿门之外常参入合唐故事天子日御殿见羣臣曰常参朔望荐享诸陵寝有思慕之心不能临前殿则便殿见羣臣曰入合宣政前殿也谓之衙衙有仗紫宸便殿也谓之合其不御前殿而御紫宸也乃曰正衙唤仗由合门而入百官俟朝于衙者因随以入见故谓之入合然衙朝也其礼尊合宴见也其事杀自干符以后天子不能日见羣臣而见朔望故正衙常日废仗而朔望入合有仗其后习见遂以入合为重至出御前殿犹谓之入合其后亦废由复道御层楼其或观稼扵南薫门赏花于含芳园幸金明池下雕辇登龙舟憇琼苑由复道御层楼临轩置酒至上林春融千花万卉妍丽冠絶上必曲宴宰衡等洞案宋景文领门下省㑹天子排正仗吏供洞案设扵前殿两螭首间上设香炉修注官夹案立宋诘吏何名洞吏不知宋以谓通朱漆为案故曰洞𫝊国玺𫝊国玺秦所制四方上纽交盘龙其文曰受命于天既夀永昌二汉𫝊之厯魏晋晋败没于刘聪聪败没于石氏石氏败晋穆于永和中濮阳太守戴僧施得之送于建邺厯宋齐梁梁败侯景得之景败侍中赵思贤以玺投南兖州刺史郭元建元建送于广陵辛术术送于北齐受命𤣥玺唐太宗受命𤣥玺以白玉为螭首文曰皇天景命有徳者昌唐𫝊国八玺八玺皆玉为之神玺以镇中国藏而不用受命玺以封禅礼神皇帝行玺以报王公书皇帝之玺以劳王公皇帝信玺以召王公天子行玺以报四裔天子之玺以劳四方天子信玺以召兵四裔皆泥封大朝㑹则符玺郎进神玺受命玺于御坐行幸则合八玺为五轝从于黄钺之内紫泥玺室汉中书以武都紫泥为玺室皆緑绨其上金泥元封中浮圻图贡兰金芝泥常以封函匣及宫门鬼魅不敢近衞青张骞皆受金泥之玺封咸阳村中得玉玺绍圣元年咸阳县民段吉夏日雨后村中立门足陷得玉玺一方四寸篆文如凤鸟之状曰受命于天既夀永昌按玺记云秦始得卞氏玉刻以为玺元后取玺投之地故一角缺騐之皆合唯记云色黄此青苍色耳盖汉世以为𫝊国玺孙坚入洛得于城南井中至梁朱全忠始失所在全忠以下多都汴洛今玺尚出于秦又云皆亦刻受天之命皇帝夀昌则无之有司奏上廷议以为瑞改元元符命段吉以官至靖康金人取去道冠徽宗北狩光尧方为天下兵马大元帅南都即帝位昭慈太后遣内侍劭成章以乗舆服御来有一道冠非人间之制成章奉以奏上曰太后令奏殿下祖宗以来退朝燕闲不裹巾只戴道冠自神宗始易以巾非旧制也愿即位后退朝燕闲只戴此冠庶㡬如祖宗时气象上流涕受之白纱帽萧道成既立苍梧王王敬则手取白纱帽加道成首令即位又沈攸之召诸军曰我被太后令大事若克白纱帽共着耳盖晋宋齐梁以来唯人君得着白纱帽家有画梁武帝亦着白纱帽诏敕紫泥汉旧仪曰天子信玺六玺皆以武都紫泥封青囊白素裹两端无缝一尺板中约署皇帝天子下书有四一曰册二曰制三曰诏四曰敕自隋唐以来除改百官必有告敕其制须由中书门下故刘祎之曰不经凤阁鸾台何谓之敇唐时除拟百官必中书侍郎宣奉舍人行进入获刺字所以为敕也凤诏石季龙为诏以五色纸冩在木凤口中辘轳囬转快若飞翔金鸡肆赦杜镐言肆赦植金鸡不知起何代闗中风俗传云宋司马膺之云按海中星占云天鸡星动为有赦隋刑法志北齐敕曰令武库设金鸡或云起于西凉吕光未知孰是䆒其旨盖西方兊兊为泽金者巽之神巽为号令合二物揭长竿使人观之也黄白二麻风行四方中书用黄白二麻为纶命近者独用黄麻其白麻自非国之重事拜受将相则不得用扵斯发挥大猷藻饰王命只简片削可以动乎人神风行四方万里如覩非制诏之谓欤盖人君深拱端黙扵穆清之中九区视听不及虽尧徳舜知禹哲汤眀不能庭策以朝告不能家閲以户臻必欲忘典谟掩训誓隂谕于天下宻符于胷襟鸿荒以还所蔑闻也故议定扵内而事条扵外言发扵上而旨敷扵下唐韦执谊翰林故事把麻通事舍人宣诏旧令拾遗团句把麻盖谒者不知书多失句度故用拾遗低声摘句及吕温为拾遗被唤把麻不肯去遂成故事拾遗不把麻自吕始也时栁宗元戏云幸识一文半字何不与他把麻制敕用黄纸唐髙宗敇曰制敕施行既为永式比用白纸各有虫蠧自今尚书颁下诸州县并用黄纸中书舍人缴词头唐制唯给事中得封还制书康定间富韩公为知制诰封还词头知制诰今中书舍人也中书舍人缴词头自富公始绵绣万花谷前集卷八锦绣万花谷前集卷九钦定四库全书锦绣万花谷前集卷九陵庙纪年西汉髙帝恵帝吕后文帝景帝武帝昭帝宣帝元帝成帝哀帝平帝东汉世祖光武显宗明帝肃宗章帝和帝殇帝安帝顺帝冲帝质帝桓帝灵帝献帝唐髙祖李太宗髙宗武后中宗睿宗𤣥宗肃宗代宗徳宗宪宗穆宗敬宗文宗武宗宣宗懿宗僖宗昭宗哀帝大宋艺祖太宗真宗仁宗英宗神宗哲宗徽宗钦宗髙宗孝宗光宗宁宗今上太祖未正东向初英宗即位祔仁宗而迁僖祖神宗即位祔英宗复迁僖祖皆言僖祖当迁太祖当正东向之位最后孙观文固言汉髙祖得天下与商周异故太上皇不得为始祖光武之兴亦不敢尊舂陵今国家据南面之尊享四海之奉皆太祖之授也不当以僖祖替其祀请以太祖为始而为僖祖立庙如周人祀姜原之礼韩魏公曰此议足以𫝊不朽矣王荆公薄礼学独以为不然三公之议不行今太祖犹未正东向之位古今陵重名徽宗梓宫归宰臣上陵名永固有王铚者言犯后魏明后周文宣二后陵名下秘书省参考如铚言然前汉平帝后汉殇帝同曰康陵本朝顺祖亦曰康陵后魏明帝后周宣帝唐中宗同曰定陵本朝翼祖亦曰定陵前汉恵帝唐懿宗王后同曰安陵本朝宣祖亦曰安陵唐太宗昭陵本朝仁宗永昭陵后魏宣武后曰永泰陵唐𤣥宗曰泰陵本朝哲宗亦曰永泰陵盖本朝陵名犯前代陵名不一祖宗以来不避也徽宗陵名后改为永祐陵云皇后璇宫拾遗记帝少昊母曰星娥处于璇宫椒房皇后称椒房以椒涂壁取其温辟恶气也或云取椒聊蕃衍之义大长秋秦官将行景帝更名大长秋宋百官志以皇后为隂秋者隂之始取其终而长欲其久也求故劒汉宣帝与许后起微贱及帝即位大臣议立后难之帝乃下诏求故劒大臣知旨遂立许后字平君铸金人卜立元魏主珪将立皇后其国用故事铸金人卜立之刘氏铸不成慕容氏成遂立慕容氏白燕元后在家尝有白燕衔白石堕后绩筐中后自剖其石其文有曰母天下五采如龙梁武帝丁贵妃生于樊城上登楼望见汉滨五采如龙下有女子擘絖则贵妃也帝以金环纳之嫔生有赤痣并失正位坤极有司奏立长秋宫以梁贵人宜配天祚正位坤极帝从之探筹汉顺帝欲立后贵人有宠者四人欲探筹以神定之胡广上䟽諌帝従之卒不立后驾六騩马汉魏故事皇后亲蚕礼着十二笄歩摇乗画云母安车驾六騩马告册立皇后当降制诞告不装告身而用册本朝诸后皆止用告景祐元年立后用册后皆循之选后必着外祖官氏哲宗选后宣仁垂帘一日帘中谕曰所选百余家皆于隂阳不合独一家可用复有二事未安一事女是庶出二事嫡母悍妬女生嵗而逐其所生遂鞠于伯氏今以所生为母耶所养母为母耶或对曰无出继之理当本所生父母无足疑若庶出则国朝已有明徳皇后故事刘挚曰以春秋𫝊定之夫妇之子妾妇之子皆备采择以礼言之则必着外祖官氏况明徳皇后乃太宗在藩邸时取以为妃非天子纳后故事上深然之苦桃隋文帝外家吕氏甚微平齐后求访不知所在开皇初汝南郡上言有男子吕永吉自称有姑字苦桃嫁杨氏勘验知是外家本朝三后章献明肃刘太后真宗后也慈圣光献曹太后仁宗后也宣仁圣烈髙太后神宗母英宗后也正位宫闱声满天下章献明肃刘太后成都华阳人少随父下崃至玉泉寺有长老善相人谓其父曰君贵人也及见后大惊曰君之贵以此女也盍进京师乎赠以金百两至京师真宗判南京因张耆纳后宫中帝即位为才人进宸妃至正位宫闱声满天下仁宗即位以太皇后垂帘听政昔玉泉长老已居长芦矣两宫益亲章圣久不豫庄献太后欲自临朝令上居东宫于资善堂决事王曽再贰钧席语惟演曰皇帝冲㓜非中宫不得独立宫中非倚皇储之重则人心不附矣惟演入白之由是两宫益亲眀肃权处分様式眀肃太后权处分听断仪式久而未定丁谓欲每议大政则皇后坐后殿朝执政朔望则皇帝坐前殿朝羣臣其余令押班雷允恭𫝊命王沂公时判礼仪院乃採用蔡邕独断皇帝在左母后在右同殿垂帘中书枢宻院以次奏事如仪人心乃定明肃欲以衮冕见太庙明道二年明肃欲以衮冕见太庙臣下依违不决薛简肃公奎独争之曰陛下太谒之日还作汉儿拜女儿拜明肃无答是夕报罢章献衔李廸真宗将立章献后李迪为翰林学士上䟽諌章献起扵寒微不可母天下由是章献衔之及真宗晚年不豫尝对宰相怒曰昨夜皇后以下皆去刘氏独置朕扵宫中衆知上眊乱误言皆不应李迪曰果如是何不以法治之良久上寤曰无是事也章献在帷下闻之及预政贬迪衡州选纳曹氏刘氏服未除吕申公劝仁宗选纳曹氏他日申公曰此事外人不知上春秋鼎盛郭后尚美人皆以宠废以色进者不可胜数㡬扵昏矣不立后无以正之毎事自有深意崑山出玉丽水生金章献太后垂帘李宸妃薨章献祕之欲以宫人礼治丧于外宰相吕夷简奏曰闻宫中贵人暴薨丧礼宜从厚章献挽仁宗入内少顷独坐帘下召文靖曰一宫人死相公何与公曰臣待罪宰相内外无不当预陛下不以刘氏为念臣不敢言尚念刘氏丧礼宜从厚章献悟曰李宸妃也奈何文靖乃治丧皇仪殿用一品礼𦵏洪福寺公又谓入内都知罗崇勲曰宸妃当以后服敛用水银实棺异时莫道夷简不曽説来章献皆从之后燕王谓仁宗曰陛下李宸妃所生死以非命仁宗号恸尊宸妃为太后谥章懿幸洪福寺易梓宫后玉色如生冠服如皇太后帝太息曰人言其可信哉待刘氏加厚晏元献撰章懿神道碑曰五岳峥嵘崑山出玉四溟浩渺丽水生金士大夫嘉其善比独仁宗不悦至孙文懿公撰升祔李太后赦曰章懿太后丕拥庆善实生眇躬顾复之恩深保绥之念重神驭既往仙逰斯邈嗟乎为天下之母育天下之君不逮乎九重之承颜不及乎四海之致养念言至此追慕増结仁宗览之感泣弥月孙公自此遂参大政帝问孙公曰卿何能道朕心中事天子娶妇皇后嫁女英宗于仁宗为姪宣仁于光献为甥自㓜同养禁中温成张妃有宠英宗还本宫宣仁还本宅温成竟无子一日帝谓光献曰吾夫妇老矣无子旧养十三滔滔各已长朕为十三后为滔滔主婚使相嫁娶十三英宗行第滔滔宣仁小字时宫中谓天子娶妇皇后嫁女云盖仁宗光献以英宗为子素定矣女中尧舜江友端上书伏覩宣仁圣烈皇后当元丰末垂帘听政保祐哲宗起司马光为宰相天下归心九年之间朝廷清明海内乂安其仁民爱物之心可以追配仁宗是时皆有复见女中尧舜之语自邢恕造无根之语使后世疑焉初元丰中髙遵裕大败灵武责散宫安置未㡬神宗崩哲宗嗣位宰臣蔡确者以谓遵裕者宣仁之族叔即建请牵复以説宣仁之意而不知宣仁不私其亲帘中宣谕曰遵裕丧师数十万先帝縁此震惊悒悒成疾以至弃天下今肉未寒吾岂忍私骨肉而忘先帝确谋大沮后确责知安州作诗讥讪坐贬新州恕乃确之心腹谓不显王珪异同难以归功蔡确而不知厚诬圣母之大罪也縁此绍圣中蔡卞独唱追废圣母之议陛下即位以来追赠司马光以辩人臣之谤矣而宣仁圣母者神宗之母陛下曽祖母也负谤三十余年可不痛乎辅成圣徳为多元符末徽宗即位有旨复哲宗元祐皇后孟氏位号自瑶华宫徙居禁中时有论其不可者曰上于元祐后叔嫂也叔无复嫂之礼程伊川曰元祐皇后之贤固也论者之言亦未为无理邵伯温曰不然礼曰子甚宜其妻父母不悦出子不宜其妻父母曰是善事我子行夫妻之礼焉皇太后于哲宗母也元祐后姑也母之命姑胡为不可非上以叔复嫂也伊川曰子之言得矣相继曽布蔡京用事元祐后竟出居旧宫者二十年金陷京师二帝北狩宗族尽徙独元祐后不预兵退羣臣请居禁中垂帘听政上即位于宋后辅成圣徳为多后崩谥曰昭慈圣献云以多才恵纳为后庄献明肃刘后益州华阳县人父通后为蜀人龚美携入京为开封府人美以锻银为业真宗尹开封府因锻银得见真宗语之曰蜀妇人多才恵汝为我求一蜀姬美因纳后年十五宠幸専房太宗一日问乳母曰太子近来容貌清瘦左右有何人乳母以后对上命去之太子不得已置于殿侍张耆家未㡬太宗晏驾太子即帝位祥符五年立为皇后副笄六珈诗君子偕老副笄六珈太子㓜海少海元臯之山南海幼海前星心火星天王星也前星太子星也青宫银榜东方朔神异经东明山中有宫焉青石为墻面一门有银榜以青石碧镂题曰天地长男之宫墨敕玉契武后时有司移文东宫召太子崔神庆諌曰五品以上佩龟者盖防徴召之诈内出龟以合之况太子乎古者召太子用玉契诚防萌之意今太子与陛下异宫非朝朔望别唤者请降墨敕玉契承华门太子之门曰承华瑶山乐祝融生太子长琴处瑶山作瑶山之乐铜龙楼汉成帝为太子初居桂宫上尝急召太子出龙楼门不敢絶驰道西直至城门乃得度车至茆门楚庄王急召太子楚国之法车不得至茆门天雨庭中有潦太子遂驱车至茆门廷理举殳而击其马太子入为王泣曰廷中夕潦驱马至茆门廷理曰非法也举殳击臣马败臣驾王必诛之王曰法者所以敬宗庙尊社稷故能尊社稷者社稷之臣也焉可诛是真吾守法之臣也乃益爵二级而开后门出太子纳妃鸭灯晋东宫旧事皇太子纳妃有龙头支髻枕一金涂连盘鸭灯一虎睛珠络褓杜牧杜秋娘诗燕禖得皇子天人亲捧持虎睛珠络褓金盘犀镇帷青宫要纪真宗尝谓近臣曰如青宫要纪继体治民论一书二论又尝以青宫要纪事有未偹博採羣书广为承华要畧十卷每篇賛以赐太子鹤驾周灵王太子晋好吹笙浮丘翁接上嵩山三十余年后来告我家七月七日待我于缑山头果乗白鹤驻山巅举首谢时人而去故后世称太子之驾曰鹤驾宫曰白鹤禁曰鹤禁去邪蒿北史邢峙为博士授太子经厨人进食有菜曰邪蒿峙命去之曰此菜有不正之名非殿下所食不了家事和峤见太子不令因侍坐曰皇太子有淳古之风至季世多伪恐不了陛下家事帝黙然太子恵帝也大明敷照重霄章圣既倦明肃刘太后渐预朝政寇凖便殿请对言太子睿徳天纵足以任天下之事陛下胡不协天下之系望讲社稷之丕谋引望大明敷照重霄因俯伏流涕真宗慰谕明日丁谓党以急变闻凖因是贬雷州重轮重润汉明帝作太子乐人作歌四章賛太子之徳一曰日重光二曰月重轮三曰星重辉四曰海重润书依字去人唐韦绶为太子侍读奏曰太子学书至依字辙去傍人云君父以此可天下奏事臣子不合全书上益嘉之十三使为皇子至和三年仁宗不豫皇嗣未建宰相文富韩三公方议所立参知政事王尧臣之弟正臣常为宗室説书官知十三使之贤即言之诸公诸公亦旧知之即定议奏欲上而上病有瘳即止尧臣私收奏本后累年乃定立十三使为皇子及仁宗晏驾皇子践阼是为英宗元丰末尧臣子同老缴进元奏时诸公惟文富公在北归老于洛㑹文公入助郊享神宗访之公具奏所以神宗恱焉神宗曰议论推轮扵至和时发端为难仁宗意已定其后止申前诏耳至如丙吉霍光事前后不相掩也白鴈为婚贽唐髙宗太子纳妃有司奏贽用白鴈适苑中获之帝喜曰汉获朱鴈为乐府歌今得白鴈为婚贽乃人伦首我则无愧进鴈悟文侯魏文侯废太子击立击弟䜣封击中山三年臣赵仓进大鴈于文侯应对以礼文侯感悟废䜣而召击立之宗室大中祥符二年始命帝籍曰玉牒命赵安仁夏竦等编修邕王艺祖徳字惟字従字世字令字子字伯字师字希字与字孟字由字宣祖太宗真宗仁宗英宗神宗哲宗徽宗钦宗髙宗孝宗光宗宁宗夐王允字宗字仲字士字不字善字汝字崇字必字良字友字秦王徳字承字克字叔字之字公字彦字夫字时字若字古字嗣字四千人治平中宗室四千余人男女相半锦绣万花谷前集卷九锦绣万花谷前集卷十钦定四库全书锦绣万花谷前集卷十三省都台唐龙朔中改尚书省曰中堂光宅中又改曰文昌䑓俄曰文昌都省垂拱中又改曰都䑓画省蔡质汉官典职曰尚书省中皆以胡粉涂壁画古贤列士内台尚书省亦谓之内䑓居建礼门内西掖刘公干谁谓相去逺隔此西掖垣拘限清切禁中情无由宣汉官仪曰左右曹受尚书事前世文士以中书在右因谓中书为右曹又称西掖凤凰池晋荀朂为中书监除尚书令人贺之荀曰夺我凤凰池诸君何贺耶龙凤池卞伯玉中书郎诗曰大方信包容优渥遂不已跃鳞龙凤池挥翰紫宸里鸾台唐武徳中改门下省曰东䑓武后改曰鸾䑓天寳初又曰黄门省紫微省龙朔中改中书省曰西台开元初曰紫微省中书令曰紫微令万年枝红药谢𤣥晖直中书省诗紫薇隂肃肃彤庭赫𢎞敞风动万年枝日华承露掌玲珑结绮钱深沉映珠网红药当堦飜苍苔依砌上兹言翔凤池鸣珮多清响信美非吾室中园思偃仰东台西台文昌台南台唐髙宗改门下省为东䑓中书省为西台尚书省为文昌䑓故御史䑓唿为南台南省北省左省右省开元中谓尚书省为南省门下中书为北省亦谓门下为左省中书为右省移左右省治平中祖无择言中书省不当在东乞与门下省对移今乃左省在西右省在东宜对移従之宰相名覆金瓯唐𤣥宗每命相皆先书其名一日书崔琳等名覆以金瓯㑹太子入谓曰此宰相名若自意之谁乎太子曰非崔琳卢従愿乎帝曰然时两人宰相望卒不用内名琉璃瓶中五代唐废帝欲择宰相以卢文纪姚顗有人望悉书名内琉璃瓶中焚香祝天以筯挟之首得文纪欣然相之三月谤止孔子相鲁鲁人谤曰麛裘而鞸投之无戾鞸之麛裘投之无邮及三月政成化行民诵曰衮衣章甫实获我所章甫衮衣恵我无私书名器中唐宣宗择相尽书羣臣当选者以名内器中祷宪宗神御前筯取之三年谤止子产相郑一年舆人谓之曰取我衣冠而褚之取我田畴而伍之孰杀子产吾其与之三年又谓曰我有子弟子产诲之我有田畴子产植之子产而死谁其嗣之圣相李义山以裴度为圣相其诗曰帝得圣相曰裴度真相皮日休以房杜为真相李晟为真将百官班迎至和二年七月诏凡宰相召自外者百官班迎之自内拜者听行事上礼见百官礼百官于中书见宰相九卿而下即省吏唱一声屈则趋而入宰相揖及进茶皆抗声賛喝谓之屈揖待制以上见则请某官更不屈揖临朝乃进汤皆于席南横设百官之位陞朝官则坐京官以下皆立后殿引臣僚则待制以上宣名拜舞庶官但賛拜不宣名不舞蹈中书则畧贵者示与之抗也上前则畧微者杀礼也堂判并施签表范质初作相与冯道同堂道轻其新进潜视所为质当判事语吏曰堂判之事并施签表得以视而书之虑临文失误贻天下笑道闻叹曰真识大体吾不如也府门不设铃警鼓晋百官表注云汉丞相府门无䦨不设铃不警鼓言其深大濶逺无节限也端右之职大熙元年诏曰总百揆之得失管王政之开塞者端右之职也万方之数江总䕶表曰天府文昌万方之薮礼华三独事昭百揆心益卑体愈恭曽子之荆入见楚相孙叔敖曰吾闻处官久者士妬之禄厚者民怨之位尊者民恨之今相国有此三者不得罪于楚何也曰吾三相楚而心益卑每益禄而施益博位尊而体愈恭是以不得罪于楚也辞和气平凡人语及其不平则气必动色必变辞必厉唯韩魏公不然説到小人忘恩负义欲倾已处辞和气平如道常事熟状札子旧制宰相早朝上殿命坐有军国大事则议之从容茶汤而退自余除拜号令刑赏废置事无巨细并熟状拟定进入上扵禁中亲批纸尾用御印可其奏谓之印画降出奉行而已由唐厯五代不改其制国初范质等自以惮太祖英睿具札子面取进止朝退各䟽其事所得圣㫖同署字以志之自是奏御寖多或至日昃命坐啜茶之礼亦废今遂为定制人才册子吕䝉正为相诸子尝云大人为相甚善但人言无能为公曰我诚无能但有一能善用人耳此真宰相事也公夹袋中有册子每四方人替罢谒见必问有何人才客去随即䟽之悉分门类或一人而数人称之者必贤也朝廷求贤取之囊中故公为相文武百官各称职者以此三公如喉咽春秋合诚图曰天理在斗司中三公如人喉在咽以理舌语天子之股肱崔寔政论三公天子之股肱掾属三公之喉舌天子取正于三公三公亦委䇿于掾属以答天子士夫相庆至和二年拜富郑公为集贤相与文彦博并命宣制之日士大夫相庆上遣小黄门宻扵百官班中听其议论黄门具奏上大悦谓侍臣曰古之求相者或得梦卜今朕用二相人情如此岂不贤于梦卜哉布衣抗礼宰相自唐以来谓之礼絶百僚见者无长㓜皆拜宰相平立少垂手扶之送客未尝下堦客坐稍久则吏従旁唱相公尊重客踧踖起退及富郑公为相虽微官布衣谒见皆与之抗礼送之及门视其上马乃还自是羣公稍效之无口匏李沆为相同年马亮责之曰外议以兄为无口匏公笑曰吾在政府虽无长材但外所陈利害一切报罢以此报国尔今国家防制纎宻憸人苟一时之进岂念扵民苟毕狥所陈一一行之所伤实多置二大瓮赵中书令普为相于屏后置二大瓮凡人有投利害文字皆置瓮中满即焚扵通衢李沆文静为相当太平之际凡建议务更张喜激昻者一切不用曰用此报国耳凤池鸡树唐宪宗将用衞次公为相王涯为麻两句云鸡树之徒老风烟凤池之空淹嵗月将宣麻有飘风坠地左右收之未竟上意中辍令止其事由此遂不拜老凤蹲池曽鲁公公亮自嘉祐秉政至熙宁中尚在中书虽年甚髙而精力不衰故台諌无非之者惟李复圭以为不可作诗云老凤池边蹲不去饥乌䑓上噤无声未㡬曽公亦去庙鬼持扇五代周祖举兵向阙范鲁公质方㣲隠民间坐封丘巷茶肆有人貌陋揖曰相公无虑时暑中公所执扇偶书大暑去酷吏清风来故人二句其人曰世之酷吏何止如大暑公他日当深究此弊因携其扇去公后至祅庙见一土木短鬼其貌类茶肆中见者其扇亦在手中公异焉饐𤓰亭吕䝉正微时在龙门读书一日行伊水上见卖𤓰者意欲得之无钱其人偶遗一枚于地公怅然取食之后作相买园洛城东南下直伊水起亭以饐𤓰为名不忘贫贱也以墨搅熟水真宗不豫大渐之夕李文定公廸与宰执宿内殿时仁宗㓜八大王元俨者有威名以问疾留禁中累日不肯出执政患之无以为计偶翰林司以金盂贮熟水曰王所需也廸取案上墨笔搅水中尽黒王见之大惊意其有毒即上马去文定临事大抵类此罢宦官监军景祐末西鄙用兵大将刘平死议者以宦官监军主帅不得専致平失利或请罢诸帅监军仁宗以问宰臣吕文靖公公曰不必罢但择谨厚者为之仁宗委公择之对曰臣待罪宰相不当与中贵私交何由知其贤否愿诏都知押班保举有不称者与同罪仁宗従之翊日都知叩头乞罢监军宦官士夫嘉公有谋子产治郑郑以子产为相一年稚子不戏狎班白不提挈童子不犁畔二年市不预价三年国不夜闭道不拾遗四年田器不归五年无尺籍丧期不令而治治郑二十六年而死丁壮号哭老人儿啼五羖大夫相秦五羖大夫之相秦也劳不坐乗暑不张盖行国中不驱车不操干戈功名藏于库府徳行施扵后世死之日国中男女流涕童子不歌舂者不相杵起草院精思亭李徳裕为相帝令作诏曰学士不能尽吾意所居安邑里第有院号起草院亭曰精思亭毎计大事多处其中五房张説为相改政事堂号中书门下列五房于其后一曰吏房二曰枢机三曰兵房四曰户房五曰刑礼房分以曹官主衆务焉登庸衣钵范鲁公质举进士主文和凝爱其文以第十三登第谓质曰君之文宜冠多士屈居第十三者欲君𫝊老夫衣钵耳质以为荣有献诗云从此庙堂添故事登庸衣钵亦相𫝊后果相名教宗主五代赵光逢两登廊庙四退丘园百行五常不欺暗室缙绅咸仰以为名教宗主沙堤火城唐凡拜相府县载沙自宫城至其第名为沙堤每元日冬至百官已集宰相列烛多至数百炬谓之火城宰相至则衆皆灭烛黄合䲭尾陈旧制三公黄阁㕔事置鸱尾后萧摩诃以功为侍中大将军光禄大夫诏摩诃开阁门施行马㕔事寝堂并置鸱尾当轴处中车丞相当轴处中括囊不言容身而去彼哉彼哉推车子韩魏公言庆厯中与范希文富彦国同在西府上前争事各别下殿各不失和气如未尝争事当时三人正如推车子其心主于车行而已不为己也赐五熟金铭魏国初建钟繇迁相国文帝在东宫赐五熟釡为之铭曰于赫有魏作汉藩辅厥相惟钟实干心膂靖恭夙夜匪遑乐胥抚筝歌诗晋谢安为相功名甚盛嫌隙遂成帝召桓伊饮宴安侍坐伊抚筝而歌诗云周旦佐文武金縢事不刋推心辅王政二叔乃流言安泣下乃越席就捋其须曰使君于此不凡帝有愧色吕许公得辅臣体庆厯初仁宗服药久不视朝一日圣体康复思见执政坐便殿促召二府宰相吕许公移刻方赴召比至行愈缓既见上曰久疾方平喜与卿等相见而迟迟其来何也公曰陛下不豫中外颇忧一旦闻急召近臣臣若奔驰以进虑人心惊动耳上以为深得辅臣之体韦郇公终日黙然庆厯中富韩执政俱少年务兴作章郇公位宰相终日黙然或问郇公富韩勇于事为何如曰得象每见小儿跳踯戏剧不可诃止俟其抵触墻壁自退耳方锐扵跳踯时难遏也后富韩公经渉忧患始知天下之事不可妄有纷更而荆公年少气盛变乱不可救始叹郇公言不负所学陆贽为相常曰吾上不负天子下不负所学不知有法庆厯中上用杜衍范仲淹富弼韩琦任政事孙之翰为諌官尝家居石介过之介言富公言滕宗谅等守庆州用公使钱坐法杜公则欲置宗谅重法范公则欲薄其罪富公欲抵重法则惧违范公欲薄其罪则惧违杜公不知所决之翰曰守道以为如何介曰切虑之乃叹曰法者人主之操柄今富公是不知有法而未尝意在人主也最得大臣体元城论本朝名相最得大臣体者惟李文靖公沆有人上利害一切不行祖宗经变多矣所立法度如老医看病极多用药不至孟浪又每奏事毕必以四方水旱盗贼之事奏闻上为之变色惨然沆谓同列曰人主岂可不知忧惧也不知忧惧则无所不至矣惟此两事最为得体盖擅变法度则纲纪乱恶言灾异则人主骄此大患也又宋元宪庠尝奏事而帯寛误坠文书于地不顾而行仁宗唿内侍拾以与之识者谓仁宗得人君体宋公得大臣体伟然宰相器王旦之为相才有过人者类冯道皆伟然宰相器也道不幸生于乱世死生之际不能自立旦事真宗言听諌从安于势位封禅天书等事旦但能黾勉而从不能力争每为天书使常悒悒不乐虽富贵不得志也事皆偶成韩魏公曰某平生仗孤忠每遇大事以死自处幸而不死事皆偶成实天扶持非人能也宰相自有体朱浮论曰吴起与田文论功文不及者三朱买臣难公孙宏十策不得其一终之田文相魏公孙宰汉诚知宰相自有体岂可教上杀人至手滑庆厯三年范文正公作参政富文忠公作枢副时盗起京西掠唐郑光化知军弃城走奏至二公同对上前富公乞取知军行军法范公曰光化无城郭兵甲知军所以弃城乞薄其罪仁宗可之罢朝富公怒甚曰六丈要作佛耶范公笑曰人何用作佛某之言有理可听为君言之富公益不禁范公従容曰上春秋鼎盛岂可教之杀人至于手滑吾辈首领将不保矣富公闻之汗下起立以谢曰非某所及也喜雨诗韩魏公作相久旱喜雨诗断句云须臾慰满三农望却歛神功寂似无无宻启真宗尝问李文靖沆曰人皆有宻启卿独无何也沆曰臣待罪宰相公事则公言之何用宻启夫有宻启非谗则佞臣常恶之岂可效尤三不开五代末帝命马裔孙素未谙练中书百职无能専决但书名而已又少宾客时人目之为三不开谓口不开门不开印不开鹤相丁晋公每遇醮祭即奏有仙鹤盘舞及记真宗东封事宿奉髙宫之夕及升中展事皆有仙鹤迎舞又天书每降必奏有仙鹤前𨗳又以其令威之后而好言鹤故但唿为鹤相犹牛僧孺为丑生也粥饭僧五代李愚为相迂濶废帝谓愚等无所事常目为粥饭僧以谓饱食终日无所用心禅僧放鹰或间冯道于少帝曰道好平时宰相无以济其艰难譬如禅僧不可令放鹰也于是出为同州节度金椀盛溲五代孙忌与冯延已俱作相忌轻延已曰金椀玉杯而盛溲溺可乎弃苏合香丸取蜣蜋之转五代唐明宗罢豆卢革等相任圜与安重诲郑珏孔循议当为相者圜意属李琪而珏循不欲谓重诲曰李琪非无文艺但不亷耳宰相端方有器度者足以为之太常卿崔协可也他日明宗问相重诲以协对圜争曰重诲未识朝廷人物为人所卖天下皆知崔协不识文字而虚有其表号没字碑陛下误进不知书以臣一人取笑足矣相位有㡬岂容更益笑端明宗曰宰相重位卿等更自详审冯书记先朝判官称为长者可以相矣冯书记道也议未决重诲等退休于中兴殿廊下孔循拂衣去行且骂曰天下事一则任圜二则任圜圜乃何人圜谓重诲曰李琪才艺可兼时辈百人而谗夫忌害其能若舍琪相协如弃苏合香丸而取蜣蜋之转也重诲笑而止然重诲终以循言为信月余协与冯道皆拜相人多嗤协所为三台星两两相比春秋元命曰魁下六星两两相比曰三台星枢府枢宻使唐制枢宻使以内臣为之后唐庄宗用郭崇韬与宰相分秉朝政文事出中书武事出枢宻自此之后其权渐盛至本朝号为两府矣文臣充使知院唐以中官为枢宻使梁为崇政殿使国初与中书为二府其后除授不常帯莭钺自曹彬始以文官充使及签书院事自石熙载始知院自张士逊始兼使相自王钦若始主兵范蜀公镇至和中尝论中书主民枢宻主兵三司主财各不相知故财已匮而枢宻益兵无穷民已困而三司取财不已洪枢元祐赵瞻拜同知院事敕賛一人之休必资耆徳握万兵之夲爰赖旧臣又云宜烦故老就翊洪枢天下颙颙望为宰相田况拜枢宻使天下颙颙望为宰相无何罢为资政殿学士酌酒相贺庆厯初方委韩琦范仲淹入讨元昊元昊大惧上表称藩上曰昊贼纳欵皆琦仲淹之方也天下闻之欣然士大夫酌酒相贺曰上用韩琦范仲淹非为社稷之福乃天下生民之幸一笔勾范仲淹为参政与韩富二枢并命鋭意天下事患诸监司不才更用杜杞张昷之辈公取班簿视不才监司每见一人姓名一笔勾之以次更易富公以丈事公谓公曰则是一笔勾焉知一家哭矣公曰一家哭何如一路哭遂罢之厨中赐食阶下谢衣国朝之制大宴枢宻使副不坐侍立殿上既而退就御厨赐食与合门引进四方馆使列坐庑下亲王一人伴食每春秋赐衣门谢与内诸司使副班于垂拱殿外而中书则引班列谢于门上故朝中为之语曰厨中赐食阶下谢衣盖枢使唐以内臣为之故常与内使副为伍盖㳂革因循不能釐正也尚书常伯龙朔二年改尚书为太常伯咸亨元年依旧喉舌之司李固上书曰陛下有尚书犹天之有北斗北斗斟酌元气为天之喉舌尚书出纳王命为天子之喉舌民曹成帝置四尚书民曹尚书主凡吏上书事典缮治功作监池苑囿盗贼事起部度支尚书领度支金部仓部起部四曹梁武时六尚书又有起部尚书营宗庙宫室履声郑崇尝曵革履数上諌上曰我识郑尚书履声龙馆张瓉故左民尚书沈旻墓铭云十升龙馆四至九卿诛起部石虎以五月发民筑华林苑到八月天雨雪深三尺太史奏作役非时天降此变虎诛起部尚书以塞灾清直不变傅尧俞拜中书侍郎论事率由大公而未尝容心其荐引多得吉人良士及薨太皇太后喻近臣曰傅侍郎清直一节终始不变金玉君子人也嗟惜久之两宫皆幸其第哭之恸好须唐太宗在翠㣲宫以李纬为民部尚书有自京师来者帝曰房𤣥龄闻纬为尚书谓何曰唯称好须帝遽改之尚犹主秦世遣吏四人在殿中主发书故谓之尚书尚犹主也汉初有尚冠尚衣等六尚书是也侍郎吏部天官唐龙朔中改尚书为太常伯侍郎为少常伯武徳初曰选部龙朔中曰主爵武后曰天官天寳末曰文部皆吏部也其属有四吏部掌文官阶品朝集禄赐给其告身司封掌封命朝㑹赐予之给司勲掌官吏勲给奏拟战功凡十有二转考功掌文武百官功过善恶其法有四善二十七最为上中下考三铨四法吏部以三铨之法官天下之材以身言书判较其优劣而为之注拟小宰尚书为太宰侍郎曰小宰省眼旧説吏部为省眼选部汉灵帝以梁鹄为选部尚书及魏改选部为吏部玉人晋裴楷武帝时为吏部侍郎风神髙迈容仪俊爽时人谓之玉人见楷如见玉山照映人也金背镜唐髙季辅为侍郎善铨叙人物太宗赐金背镜况其清鉴户部地官唐初曰民部髙宗曰户部武后改曰地官尚书为大司徒侍郎小司徒掌天下土地人民钱谷之数贡赋之差其属有四户部掌户口土田赋役贡献优复婚姻继嗣之事度支掌租赋物产丰约嵗计所出入金部掌库藏出纳权衡之数宫市交易之事仓部掌库储禄粮义仓常平仓偹凶年谷价司元唐龙朔中改户部为司元太常伯版使唐韦澳曰已逊版使矣谓户部也礼部春官武徳初曰仪曹龙朔改曰司礼武后改曰春官尚书大宗伯亦曰春卿侍郎曰小宗伯亦曰秩宗同周礼其属有四礼部掌礼乐学校衣冠符印册命祥瑞丧𦵏祠部掌祠祝天文刻漏医药僧尼之事膳部掌陵庙牲豆酒膳诸司供奉主客掌二王后诸侯朝见之事兵部夏官龙朔中曰司戎光宅中曰夏官天寳末曰武部尚书大司马也亦曰夏卿侍郎曰小司马武选掌贡举车马甲械之事其属有四兵部掌武选贡举武阶将出征授斧钺职方掌地图烽堠四夷归化之事驾部掌舆辇车乗厩牧马牛之事库部掌戎器卤簿仪仗刑部秋官龙朔中曰司刑光宅中曰秋官天寳曰司宪掌律法按覆之事尚书曰大司冦亦曰秋卿侍郎曰小司冦其属有四刑部掌法律按覆大理及天下奏谳都官掌俘隶簿録五官奴婢比部掌勾㑹赋敛经费俸禄之物司门掌门闗出入之籍工部冬官龙朔中曰司平光宅中曰冬官掌山泽屯田工匠之事尚书曰大司空亦曰冬卿侍郎曰小司空其属有四工部掌城池土木工役少府将作共其用屯田掌天下屯田及京文武职田公廨田虞部掌京都衢閧苑囿山泽蕃客薪炭之事水部掌沟洫船舻堤㙺漕运之事锦绣万花谷前集卷十锦绣万花谷前集卷十一钦定四库全书锦绣万花谷前集卷十一御史乌府乌汉朱博为御史大夫府中列柏树常有野乌数十栖其上朝去暮集因名乌䑓又名乌府又名柏台獬豸铁冠御史法冠一名柱后一名獬豸豸兽名正直常触不正柱后以铁为柱言其审固不挠柱后恵文柱后以铁为柱张武曰当以柱后恵文冠治之綘绉白简颜延之为御史中丞何尚之与书曰绛驺清路白简深郊朱衣纁裳弹劾大事则大夫中丞押签奏法冠朱衣纁裳白沙中单小事常服白笔魏明帝御史簮白笔侧堦而坐帝问曰此何官辛毗曰此谓御史簮笔以奏不法也黒貂殿中侍御史掌殿庭之仪元日冬至朝㑹则乗皂服戴黒貂升殿辟车要秩唐中宗授杨再思为左台大夫制辟车要秩非徳靡膺専席雄班惟贤是属苍佩崇班唐苏珣授右台大夫制曰乌壹峻秩望总铁冠苍佩崇班威髙石室又曰简上霜凝笔端风起朝廷知尊肃宗时武臣无法度大将管崇嗣背阙坐笑语喧譁御史李勉劾不恭帝叹曰吾有勉乃知朝廷尊天下相贺唐徐有功免官起为侍御史天下闻有功复进洒然相贺青箱王维之自曽祖彪之四世御史中丞并谱江左旧事缄之青箱世谓王氏青箱白简任昉沈约为中丞弹文皆曰奏白简以闻赤棒北齐宗室琅邪王俨领御史中丞旧制王公皆遥驻车马以待中丞之过其或迟迟则赤棒棒之自都邺此仪浸絶武成欲宠俨使依旧制俨出北宫中丞之威仪司徒之卤簿莫不毕备帝在华林园东门张幕隔青丝歩阵观之遣中贵骤马止不得入自言奉敕赤棒应声碎其鞍帝大笑赤囊南史何思证迁侍御史重其选车前依尚书二丞给三驺执盛印青囊在前皂鵰王志愔为侍御史执法刚正人唿为皂鵰六察官唐志监察御史十五人其一察官人善恶其二察户口流散其三察农桑不勤其四察妖猾盗贼其五察徳行孝弟其六察黠吏豪宗大厯中以御史分察尚书省六司第一人察吏部礼部第二人察兵部工部第三人察户部刑部嵗终议殿最号六察骢马桓典为御史执法无所囬避常乗骢马京师惮之语曰行行且止避骢马御史三独坐汉光武时诏御史中丞与司𨽻校尉尚书令㑹并専席而坐京师号曰三独坐中执法髙帝纪注御史中执法御史中丞也三告官国朝在禁中唯三官得告宰相告于中书翰林学士告于本院御史告于朝堂皆用朱衣吏谓之三告识面台官孙抃为中丞荐唐介吴中复为御史或曰闻君未尝识二人荅曰昔人耻呈身御史今岂求识面䑓官耶后二人皆以风力称于天下铁面御史曽公亮以台官荐赵清献公为殿中侍御史弹劾不避权倖京师号铁面御史肃绳之司唐杨玚为侍御史反为崔日知所劾玚奏曰肃绳之司一为恐胁所屈开奸臣谋则御史废可矣司过之吏孙皓毎宴置黄门郎十人侍立为司过之吏宴罢之后各奏其缺失大者加刑小者为罚七贵御史故事殿中得立花砖用紫案褥之类为七贵三司谓御史大夫中书省门下省凡仪同三司此也三院一曰台院侍御史𨽻焉二曰殿院殿中侍御史𨽻焉三曰察院监察御史𨽻焉梓板御史台在司马门内署用梓板郭邑题曰御史大夫寺杂端痴牀侍御史号杂端最为雄剧䑓中㑹聚则于坐南设横榻号曰南牀又曰痴牀言倨傲如痴独击鹘王素为宪台风力甚劲时号独击鹘柱下史侍御史于周为柱下史掌注记言行端台唐御史久次者一人知杂事谓之杂端亦号端台次一人知西杂三司受事号副端台纲正朝廷理狄兼谟迁中丞文帝谓曰御史台朝廷纲纪台纲正则朝廷理朝廷正则天下理国之龟寳栁彧为侍御史当朝正色上嘉之曰栁彧正直之士国之龟寳簉羽鸳鹭唐髙宗以雍州司士叅军韦绚为殿中侍御史或疑非迁上官仪曰御史供奉赤墀下接武䕫龙簉羽鸳鹭岂雍州判佐比耶时以为清言鵰鹗鹰鹯明目张胆唐韦思谦为御史大夫不可犯或以为讥荅曰耳目官固当特立鵰鹗鹰鹯岂衆禽偶又尝曰大丈夫当敢言地要须明目张胆以报天子御史出使不能动摇山岳震慴州县为不称职台阁生风晋傅𤣥转司𨽻校尉天性峻急不能有容每有奏劾或值日暮捧白简整簮𢃄竦踊不寐坐而待旦于是贵逰慑伏台阁生风里行龙朔中置监察御史里行武后置殿中里行后専以里行名官又开元中置里行无员数或有御史里行侍御史里行殿中里行监察里行以未为正官唐武后称制供奉官正员外多置里行有台令史将入台值里行御史聚立门内令史不下驴诸御史大怒将杖之令史云乞先数驴然后受罚谓驴曰汝伎艺可知精神极钝何物驴畜敢扵御史里行诸御史惭而止肃政台龙朔中改御史台曰宪至武后改曰曰肃政台弄印无以易尧汉髙祖用赵尧言徙御史大夫周昌为赵相久之持御史大夫印弄之曰谁可以为者熟视赵尧无以易尧遂拜尧耳目唐韩琬曰御史乃耳目官知而不言尚何頼清要唐髙祖欲授李素立清要九品官有司拟雍州司户帝曰要而不清拟校书郎帝曰清而不要乃授侍御史李祐胆落李祐违诏进马御史温造抨劾祐曰吾夜入蔡州縳吴元济未尝心动今日胆落于温御史碎首玉阶王义方任职劾奏李义府曰碎首玉堦素眀臣节鹰扬虎视传咸御史中丞箴云煌煌天文宿星是环爰立私法其辉有焕执宪之纲秉国之宪鹰扬虎视肃清违慢又曰良农耘秽勿使能植无礼是逐安惜翅翼集司𨽻校尉旧事号卧虎以举纲而万目理提领而衆裘挈近世独歩江淹为御史中丞明帝作相谓淹曰君今在南司足以震肃百僚自宋以来不复有严眀中丞今日可谓近世独歩也殿上虎刘安世器之徧厯言路正色立朝知无不言其面折庭争至雷霆之怒赫然则执简却立俟天威少霁复前极论一时奏对且前且却者或至四五殿庭观者皆汗缩竦听公退则咨嗟叹服以俚语目之曰殿上虎南台起扵武后西台起于本朝唐髙宗改三省为台故唿御史为南台赵璘因话録言之璘又云武后朝御史有左右肃政之号当时亦谓之左台右台则宪台未曽有东台西台之称张鷟朝野佥载对天后戏语云左台胡御史右台御史胡是也本朝李建中为分司西京留司御史世以西台目之李栖筠为御史大夫不乐者唿为栖台盖斥其名也赐红销金龙扇张泳为御史中丞真宗曰卿平生着述㡬多可进来公遂以所着进上閲于龙图阁未竟赐坐上曰今日暑甚顾黄门于御几取常执红绡金龙扇赐公且称文善公起再拜乃纳扇于几上曰便以赐卿美今日献文事讫了治平元年孙觉与曽南丰言曰闻台官以数言事不用相约当共争濮王事不听则决去盖是时知杂御史吕诲吕大防范纯仁等与諌官司马光数论孙固庸囬王广渊奸邪不当用其言愈切而用之愈坚事类此者甚衆凡台官諌官言入进呈讫寝之时人谓之讫了台吏每白御史曰某事又讫了也盖执政方持权欲一切以沮言者而言者以不能塞职为慙故相约如此后数日果闻台官论濮王事甚急䟽已七八上不听诲等皆纳敕求罢去台官不留一人京师为之语曰絶市无台官然人主犹采物论后来者其言愈厉本草唐贾忠言撰御史本草以里行为合口椒最有毒监察为开口椒毒微歇殿中为萝卜侍御史为脆梨渐入佳味热侯味虚着百官本草题御史有大热有毒主除邪疾杜姦囬振寃滞攻贪浊服之长精神南奔谢㡬卿梁天监中自尚书三公郎为侍御史旧郎官转为此职者世谓之南奔呵佛骂祖元祐初张商英为开封推官简苏内翰子瞻曰老僧欲住乌寺呵佛骂祖如何偶馆职孙朴见之以示吕申公之子希纯希纯白申公公不悦出商英哄堂凢上堂絶言笑有不可忍者杂端大笑谓之哄堂则不罚南司梁陆杲为御史中丞劾山隂令虞眉中书舍人黄睦之以眉託杲杲曰君小人何敢以罪人属南司也台主中丞出外为御史台主厯晋亦然其门北开北齐邺都故事云御史台在宫阙西南其门北开取冬杀之义斯事久矣今东都台门不北向者盖欲变古之制或建造者不习故事耳只置中丞杂端御史自大夫至主簿并存六典旧式今只置中丞杂端各一员并判台事阍梃横直御史有阍吏𨽻台中四十余年事二十余中丞矣声喏之时以所执之梃待中丞贤否中丞贤则横其梃不贤则直其梃此语諠于缙绅凡为中丞唯恐其梃直也范讽为中丞一日视其梃直范大惊立召问曰尔梃忽直岂我之失耶吏曰昨日见中丞召客谕庖人造食指挥者数四去又唿之教戒又数四大凢役人者授以法观其成何事喋喋之繁若使中丞宰天下皆欲如此之繁不亦劳而可厌乎某心鄙之不知其梃之直也范大笑慙谢明日视之梃复横矣活万人子孙兴前汉王翁孺为绣衣御史逐捕盗贼吏当坐者翁孺皆縦不诛叹曰吾闻活千人封子孙吾所活万余人后世其兴乎后生孙女乃元成皇后也諌官諌垣旧唐着諌官元稹𫝊既居諌垣不欲碌碌自滞又韩琦为諌官三年所存諌草欲歛而焚之以效古人谨宻之义然恐无以见人主从諌之美乃集七十余章为三卷曰諌垣藁自序于首大畧曰諌主扵理胜而以至诚将之諌曹唐权徳舆为左补阙諌云臣职在諌曹补阙拾遗唐制左补阙六人左拾遗六人右补阙六人右拾遗六人掌讽諌大事则廷论小事则上封事择利近名王沂公曽尝曰韩魏公章䟽甚好向来髙若讷多是择利范希文亦未免近名须要纯意于国家事尔坡拜今唿諌议为坡拜盖仍唐朝旧语自外入为諌议班在给舍之上嵗满迁给事中又嵗满迁舍人故语云君今上坡后当复下坡矣唐諌议谓之坡班在给舍上一迁为给事又迁为舍人有自他官为諌议者班给舍上班中戱语曰饶君上坡去却须下坡来言迁给舍却在下也𢃄坠諌议班在知制诰上若𢃄待劒则在知制诰下戯谓之𢃄坠四諌力引石介蔡台庆厯中余靖欧阳修蔡襄王素为諌官时谓四諌四人力引石介为諌官范仲淹为参知政事独谓曰石介刚正然性好竒异若使为諌官必以难行之事责人君以行少咈其意则引裾折槛叩头流血无所不至主上虽富于春秋然无失徳朝廷政事亦自修举安用如此諌官诸公伏其言而罢蔡君谟以诗贺曰御笔新除三諌官喧然朝野竞相欢当时流落丹心在自古忠良得路难必有谋猷禆帝右直须风采动朝端世间万事俱尘土留取功名久逺看三公遂荐蔡襄为諌官当时谓之四諌出自宸选明道中执政除其亲旧二人为正言司諌上谓曰祖宗法制台諌须出自宸选若台諌是大臣自除则大臣过失无敢言者执政悸汗浃背而去父为宰相子为諌官唐元和初杜従郁为左补阙韦贯之曰父为宰相子为諌官若有得失不可使子论父改为秘书丞台諌官専为言事英宗曰人言台諌夺权欧阳修奏曰此则为陛下言者过也朝廷置台諌官専为言事若使黙然却是失职苟以言事为夺权则台諌无职可供矣朕之汲黯真宗见田钖色必庄尝自之曰朕之汲黯也田舍汉唐李昭徳为内史娄师徳为纳言相随入朝娄体肥行缓李久待不至乃发怒曰叵耐田舍汉妻闻之乃徐笑曰师徳不是田舍汉更是谁司諌正言唐有左右补阙国朝雍熙五年诏改左右补阙为左右司諌又改唐左右拾遗为左右正言五諌一曰风諌二曰顺諌谓顺其所欲以微动之三曰规諌陈其规矩而正其事四曰致諌致物以眀其意五曰直諌直言君之过失给事中夕郎黄门侍郎每日暮入对青琐门拜谓之夕郎涂归给事中四人左右分判省事诏书不便者涂窜而奏还谓之涂归批勅唐李藩为给事中制有不可于黄𠡠后批之吏白宜进白纸藩曰别以白纸是文状岂曰批𠡠耶史臣曰批勑有夕郎之风宜在𤨏闼久在黄扉唐郭承嘏为给事中出为华州刺史卢载封还诏书且言承嘏宜在𤨏闼文宗曰承嘏乆在黄扉故优其俸禄暂令亷问近諌列章美事也乃复留囬天之力张元素迁给事中諌太宗发卒修洛阳宫魏证曰张公论事有囬天之力可谓仁人之言矣翰苑翰林院翰林院在禁中乃人主燕居之所玉堂承明金銮皆在焉应供奉人自学士以下工伎皆𨽻籍其间皆称翰林北门内相天子私人唐制乗舆所在必有文词经学之士以偹宴见而文书诏令则中书舍人主之自太宗时名儒学士时召以草制未有名号至干封以后始号北门学士𤣥宗初翰林待诏掌四方表䟽批答又以中书务剧乃选文学之士号翰林供奉掌制诰开元末又改供奉为学士别置院専掌内命其后选用益重而礼遇益亲至号内相又以为天子私人金莲花炬唐令狐绹为翰林承㫖宣宗时夜对禁中烛尽帝以乗舆金莲花炬送还院吏望见以为天子乃绹至皆惊八砖徳宗时学士入馆视日影为候时李程为翰林性懒日过八花砖乃至时号八磗学士蓬池鲙郢水醪李徳裕述梦诗荷静蓬池鲙天寒郢水醪唐学士初上赐食悉是蓬池鱼鲙夏至颁冰及酒以酒味浓和水而饮盖禁中有郢水酒坊口脂面药唐制腊日赐北门学士口脂盛以碧镂牙筩故杜诗云口脂面药随恩泽翠管银罂下九霄登瀛州太宗初作文学馆以房杜等十八人为学士每暇访以诗书政事号十八学士命阎立夲图像以章礼贤是时天下慕向谓之登瀛洲凌玉清翔紫霄凡登翰苑者谓之凌玉清翔紫霄翠毛锦黄盘雕锦学士旧规十月初别赐锦长袄子国初以来赐翠毛锦太宗改赐黄盘雕锦玉鼻骍天厩新颁玉鼻骍马鬛三花白乐天春深学士家诗凤书裁五色马鬛剪三花唐学士例借飞龙厩马海曲龙山唐翰林壁画海曲龙山宋宣公诗云忆昔唐家扄禁地粉壁曲龙开古记承眀景象今顿还永与銮坡为故事六幅山水屏玉堂两壁有巨然画山董羽画水宋宣献公为学士时燕穆之复为六幅山水屏寄之乃置于中门郭熙春江晓景元丰末既移院玉堂中屏乃郭熙所作春江晓景坡诗云玉堂昼掩春睡闲中有郭熙春画山今乃为玉堂佳物小三昧大三昧学士每下直出门相谑谓之小三昧出银台门乗马谓之大三昧十八文星旧唐书太宗图十八学士为之赞号十八文星旧书赞曰十八文星辉炳焕一条冰陈彭年在翰林兼数职皆文翰清秘之目人谓其帯衘曰一条冰鳌峯最上头宋景文公祁守益州有风力久次而不见用以翰林学士承㫖召道出长安以诗寄梁丞相畧曰梁园宴罢相如至宣室釐残贾谊归又曰粉署重来忆旧逰蟠桃开尽海山秋宁知不是神仙骨上到鳌峯最上头五凤齐飞太宗时贾黄中宋白李至吕䝉正苏易简五人同时拜翰林学士承旨扈䝉赠之诗云五凤齐飞入翰林其后吕为相贾李苏为参政宋为尚书五相一渔翁白乐天诗云元和六学士五相一渔翁王禹偁在翰陵有同在翰林而大拜者王以启贺之曰三神山上曽陪鹤驾之逰六学士中独有渔翁之叹甘泉従臣先朝翰林学士不领他局故俸薄杨亿之为学士有乞郡表畧曰虚忝甘泉之従臣终作莫敖之饿鬼自后乃得判他局飞帛玉堂太宗以玉堂之设虚𫝊其号而无名乃于红绡上御书飞帛四字题曰玉堂之署以赐焉本院挂于玉堂之上方知贵矣待诏书诏太宗访钟王之迹御笔飞动乃召书史之有格性者置于便殿授以笔法覩其有成名赐银章象笏令入翰林院充待诏书诏自是四海之内咸识禁中之墨妙焉着撰文名学士所着撰拜免公王将相妃主曰制赏赐恩宥曰赦书曰徳音处分事曰敕曰御札五品已上曰诏六品以下曰敕批羣臣表曰批荅奨勲劳曰奨谕赐外国曰蕃书醮曰青词曰宻词释曰斋文教坊致语曰白话土木兴建曰上梁文宣赐曰口宣此外有祝文祭文碑铭神道碑乐章诗颂春帖子之类撰讫进入故事遇有除拜以双日鎻院只日降麻故学士以双日至又谈苑大号令曰御札余皆同余酲尚在曽布以翰林学士权三司使坐言市易事落职知饶州舍人许将当制颇多斥词制下将往见曽曰始得词头深欲缴纳又思衅隙如此不过同贬耳于公无益其中语言颇经改易公他日当自知曽曰公不闻宋子京事乎昔晏元献当国子京为翰林学士晏爱宋才雅税一第于近廷居之遇中秋晏公启宴召宋出妓饮酒逹旦方罢翼日罢相宋当草词颇极诋斥方子京挥毫之际昨夕余酲尚在观者亦骇矣盖此事由来久何足校耶许亦怃然而去歩行学士国朝选人不得乗马入宫门天圣中选人为馆职自欧阳永叔軰始时号歩行学士皆自左掖门下马歩入视草堂笔谈学士院玉堂太宗尝亲幸至今学士上日许正坐他日皆不敢坐堂中设视草台每草制则具衣冠据台而坐垂帘草制拜相李吉甫裴垍在翰林同直裴垍草李吉甫除中书侍郎平章事制李吉甫草武元衡制垂帘挥翰两不相知及暮吉甫存叹息之声垍终不言书麻尾之后乃相庆贺礼絶之敬生于坐中黎明相府官吏候于门草麻润笔草麻润笔自隋唐有之隋郑译自隆州刺史复爵李徳林作诏髙颍戏之曰笔头干译曰出为方伯䇿杖而归不得一钱何以润笔近朝除拜因循多不送遣先帝虑经费有阙特定草麻例物朝谢日令阁门督之既得乃以书进呈自是无敢阙者今以为定制用白麻元和初凡赦书徳音立后建储大诛讨拜免三公宰相命将曰制书并用白麻不用印双日起草候阁门钥入而后进书只日百僚立班于宣政殿通事舍人宣之机务要速并用双日进草宻㫖多夜降出草麻五更三㸃进祥符中钱惟演入院是夕召入令草夀春王制惟演之进草乞御笔刋削然后冩麻従之是夕一更二㸃进草三㸃降出御笔书依奏方付待诏书冩其后南郊加恩及册皇太子皆晁逈当之亦进草亲王宰臣等即不进进小字本天顺二年宣旨每进麻制书诏録小字留内自后机宻公事即用小字本常诏不进国朝自祥符后诏麻制进小字盖便扵观省也书诏亦进承㫖居第一合元稹翰林承㫖记曰宪宗始命郑絪为承㫖居诸学士上居东第一合凡大诏令凡上所甚注意莫不専受学士院李肇翰林志驾在大内则于明福门内置院驾在兴庆宫则于金眀门内置院今在右银台门之北第一门东向榜曰翰林之门入门直西为学士院其北为翰林院系鞋白事翰林故事每白事中书公服靸鞋坐玉堂使院吏入白丞相出迎然此礼不行久矣章惇直学士院力欲行之一日两制俱白事他学士皆鞹足执笏惇独散手系鞋大咈物议继罢惇直院眼赤腰黄旧制学士以上并有一人朱衣引马所服𢃄用黄金而无鱼至入两府则金帯悬鱼谓之重金世𫝊馆阁望为学士诗眼里何时赤腰间甚日黄及为学士诗云眼赤何时两腰黄㡬日重灵鹊噪本朝学士院有双鹊尝栖于海棠枝上每学士㑹食翔集于玉堂之上或鸣噪必有大诏令或宣诏议事因谓之灵鹊晁公诗云却闻灵鹊心应喜铃有声田文炳续翰林故事李徳裕云翰林院有悬铃以备警急文书引之以代𫝊唿予为学士时河北用兵一夜铃有声俟之则无人后往往如此潜俟于下终无所覩其鸣皆应用兵处缓急亦如之槐阁玉堂上东阁承㫖居之西阁第三㕔居之玉堂后东西各二阁第三㕔而下分处之玉堂后东北一室二间大中祥符中王相居之入参大政李相廸又自此阁拜命其后入者多求居之此室常不空前檐有大槐树意以为祥承㫖阁子王拱辰自翰林承㫖除宣徽使张方平自承㫖为参知政事不数日以忧去服除以宣徽使召学士院以承㫖阁子为不利市凡入翰林无肯居之者熙宁王珪为承㫖韩绛戱之曰禹玉行将入宣徽矣未几禹玉除参知政事遂大拜凡秉政十五年而卒近世承㫖之逹无此比也长春殿曲宴苏易简为参知政事引故事为请诏自今后当直学士与枢宻直学士并颁长春殿曲宴升丹凤楼肆赦苏易简又引唐元稹承旨㕔记御楼肆赦惟承㫖得升丹凤楼之西南隅宫烛然忩苏易简为学士太宗尝夜幸玉堂易简已寝遽起无烛具衣冠宫嫔自窻格引烛入照之忩格上有火然忩处至今不欲更易以为玉堂盛事赐飞龙厩马学士新入院飞龙厩赐马一疋银閙鞍粧辔萧萧句彭乗为翰林学士诰命尤为可笑有边帅乞朝仁宗许其候秋凉即途乗为批答语曰当俟萧萧之候爰堪靡靡之行田况知成都值饥民流离况始入劒门即发仓赈济上表待罪乗义尝批答曰才度巖巖之险便兴恻恻之情王琪性滑稽乗死为挽词云最是萧萧句无人继后尘依様画葫芦陶糓自五代至国初文翰为一时冠自以久在词禁宣力实多㣲俟上㫖太祖笑曰颇闻翰林草制皆检前人旧本改换词语世俗谓之依様画葫芦尔何宣力之有糓闻之乃作诗书于玉堂之壁曰官职须由生处有才能不管用时无堪笑翰林陶学士年年依様画葫芦太祖益薄其怨望遂决不用举笔不㤀规諌欧公在翰林仁宗一日承间见御合春帖子读而爱之问左右曰谁作左右对曰欧阳修之辞也乃悉収诸宫帖閲之见其篇篇有意叹曰举笔不忘规諌真侍从之臣也瀛州之象玉堂东西壁延袤数丈待诏董羽画水以布之风涛浩𣺌盖拟瀛州之象也修篁皓鹄悉图廊庑竒花异木罗植轩砌毎外喧已寂内务不至风传漏禁月色满庭真人世之仙境也木天内诸司舍屋唯祕书最宏壮阁下穹窿髙敞谓之木天两制国朝翰林学士谓之内制中书舍人知制诰谓之外制其后并杂学士待制通谓之两制亲调药饵真宗尤礼杜镐直龙图阁上开樽酒亲封题赐镐镐素不饮饮之疾作㡬至不救真宗亲至阁下临问手调药饵抚慰令卧平乃归内其待侍臣有如此者盛事有七李昉赴玉堂赐燕诗序云今日之盛事有七亲赐衣帯鞍马十月朔赐锦袍特宣草麻改赐内库法酒俸给现钱给亲事随从就院𠡠设纶省推髙除中书舍人李义山为学士制云纶省推髙拟大言赋淳化四年太宗草书宋玉大言赋赐苏易简易简因拟宋玉作大言赋以献其词曰皇帝书白龙牋作大言赋赐玉堂臣苏易简御笔煌煌雄词洋洋瓌玮博逹不可偹详易简曰圣人兴兮告成功登崑崙兮展升中芳蓆地兮飨祖宗天籁起兮调笙镛日乌月兎耀文眀也参旗井钺严武卫也执北斗兮尊𤣥酒也削西华兮为石䃭也飞云涌霞膰膳膫也刳鲸腊鹏代鹣鲽也迅雷三发山神唿也流电三激爟火举也四时一同兮万八千年泰山融兮溟海干圆盖偃兮方舆穿能却继迁马太宗时王禹偁为翰林学士常草制李继迁送马五十匹以偹濡润以状不如式却之及出守滁州闽人郑褒徒歩谒禹偁禹偁爱其儒雅乃别为买一匹马或言买马亏价者太宗曰彼能却继迁五十疋马顾肯此亏价哉中书舍人一佛出世唐太宗尤重内外制之任尝曰朕闻朝廷命一舍人六姻相贺谚以为一佛出世岂容谬哉尺书招賛普东坡元祐初为中书舍人上赐御书紫薇花诗一首坡进诗落句云小臣愿对紫薇花试扫尺书招賛普五花判唐故事中书有军国政事则中书舍人各执所见杂书其名谓之五花判事六押给省乃分司押事故唐舍人乃谓之六押阁老唐制中书舍人六人掌诏㫖册命皆次第进画以久次者一人为阁老判本省杂事一人足辨我事孙处约为中书舍人髙祖即位杜正伦请増舍人员帝曰处约一人足辨我事止不除古事今事唐髙仲舒崔琳同为中书舍人宋璟尝曰古事问仲舒今事问崔琳尚何疑挞额裹头不由三事直拜中书舍人谓之挞额裹头挥翰如飞陆扆拜中书舍人文思敏速挥翰如飞文理俱惬斵忩舍人唐阳滔中为中书舍人时促命草制而吏持门钥他适无本乃斵忩取之时号斵忩舍人易服饮酒于肆中鲁宗道易服饮酒于仁和肆中一日真宗急召将有所问使者于酒肆得之曰上问以何事对幸先见教公曰以实对中使入上果问具如公对上问何私入酒家公对曰臣家贫无器皿酒肆百物具偹适有亲客逺来遂与饮臣且易服市人无识臣者上笑曰卿为宫臣恐为御史所弹以公为忠实后为明肃言羣臣可大用者数人公其一也寺僧出迎张文懿为社令时出城过村幸村老老僧出迎道邂逅过之亦必出迎文懿而诘之僧曰长官来时山神夜梦告某相公至矣一日复往而僧不出文懿曰不出何也僧谢曰神不我告也文懿以为诞使僧问其所以夜梦告曰长官误断杀牛事天符已下不复相矣文懿骇惊省之果尝有杀牛事遂复改之眀日过寺僧复出曰昨夕山神言长官复为相矣眀日当来但减筭矣后果三入中书知制诰十年迟白乐天除知制诰与三舍人同宿诗曰莫不如君气味此中来校十年迟衣緑国初知制诰有衣緑者钱若水自舍人迁学士入谢曰阁门承㫖例先赐金紫太宗讶之阁门以旧例对太宗曰吾欲令若水緑袍上系金带儒门之美事也阁长压角舍人院每知制诰上事必设紫褥于庭面北拜㕔阁长立褥之东北隅谓之压角裴庭裕正除通事舍人上事知印宰相当压角则其礼相𫝊自唐也邵兴宗入院不欲为舍人阁长压角不试知制诰故事知制诰先试其文辞仁宗以陈尧佐文学天下所知不复命试自国朝以来不试制诰者惟杨亿陈尧佐二人而已锦绣万花谷前集卷十一锦绣万花谷前集卷十二钦定四库全书锦绣万花谷前集卷十二左右史书言动动则左史书之言则右史书之记言记事古者天子左史记言右史记事起居注起居郎曰左史起居舍人曰右史所书言动皆曰起居注左右史文宗开成中始诏左右史立螭头下螭首唐制天子御正殿起居郎居左舍人居右俯陛以听退而书之季终以授史官若仗在紫宸则夹香案分立殿下直第二螭首螭坳直第二螭首和墨濡笔皆即坳处记録于前执笔螭头唐郑朗为起居郎文宗与宰相议政适见朗执笔螭头下谓曰向所论亦记之乎朕将观之朗曰故事天子不观史昔太宗欲观之朱子奢曰史不隠善不讳恶见之则史官无以自免不敢直笔帝悦谓宰相曰朗可谓善守职者玉皇香案吏元微之守越州以州宅夸白乐天诗曰我是玉皇香案吏谪居犹得在蓬莱人瑞唐郑仁表为起居郎文章俊㧞恃才傲物尝曰天瑞有五色云人瑞有郑仁表馆合秘书监桓帝延熹二年初置秘书监掌国史蓬莱仙室学士称东观为老氏藏室道家蓬莱山王融曲水诗序曰纪言事于仙室乂汉显宗时学者多称东观为老氏藏室道家蓬莱山遵荐窦章入东观为校书郎东观班固着作于东观西观束晳除着作西观修晋书石渠合汉宣帝甘露中诏诸儒论五经于石渠合合在未央宫殿北藏书之所也白虎观汉章帝诏诸儒㑹白虎观讲五经同异作白虎通议内台内阁魏薛夏卿曰兰台为外台秘书为内合台合一也改金根退之子㫤性闇劣为集贤校理史𫝊有金根车㫤以为误悉改根字为银字朋字未正刘晏以神童为秘书正字上问曰正得㡬字对曰余字皆正惟朋字未正延阁武帝广献书之路书积如丘山故外有太常博士之蔵内有延阁广内秘书之府书林孝和亦数幸东观览閲书林国朝三馆合为一唐两京皆有三馆各三所逐馆命修撰文字而本朝三馆合为一并在崇文殿中命修总目则在本院三阁昭文馆集贤院史馆六阁太祖太宗宸翰所藏之阁名曰龙图取龙马负图之义也真宗藏宸翰之阁曰天章取云汉为章之义仁宗英宗藏宸翰之阁曰寳文阁取寳书为训之义神宗曰显谟徽宗曰敷文哲宗曰徽猷此六阁之所建也二阁仁宗景祐二年置迩英延义二阁迩英在迎阳门之东北向延义在崇政殿西南向贾昌期以书筵进对为二阁记注命章得象等接续帝学崇文院史馆唐正观三年置有史馆修撰直馆之员集贤院开元五年置丽正修书院十三年改为集贤书院有学士侍讲之名并有修撰校理直讲之职正元中増置校书正字梁都汴以长庆门东北小屋数十间为三馆湫隘喧杂有所撰述徙他所就之太宗即位因临幸周览曰若此之陋何以待天下贤俊即诏度左升龙门东北车府地为三馆既成赐名崇文院以东廊为昭文库南廊为集贤书库西廊为史馆书库参以旧书为六库为八万卷官有史馆修撰直史馆集贤院直学士校理之名淳化中复置直昭文馆直集贤院亦有修国史崇文院检讨编修皆无定员亦不常置秘阁本朝三馆外复有秘阁图书置直秘阁校理端拱元年诏置秘阁扵崇文院之中堂秘书监秘阁淳熙元年李至等言曰王者蔵书之府自汉置未央宫麒麟天禄阁在其中命刘向扬雄典校谓之中书后汉蔵之东观亦在禁中至桓帝时始置秘书监掌禁中图书秘记谓之秘书及魏以秘书属少府故王肃为秘书监论秘书不应属少府魏之秘书即汉之东观因是不属少府而兰台亦藏书故薛夏卿曰兰台为外台秘书为内阁晋宋以还皆有秘书阁之号唐开元十三年因置集贤书院皆置之扵内地陛下复建秘阁以藏竒书乞诏令与三馆并列诏自今秘阁宜次三馆御书秘阁二字淳化三年秘阁成太宗作赞赐之李至引唐秘书有薛稷画鹤郎余令画凤贺知章草书目为三絶又引苏易简乞御飞帛书玉堂为比愿赐新额以光秘府戊辰赐御书飞帛书秘阁二字以赐李至至又请以御赞刋名九月奉诏模勒刻石并刻孝经热修撰冷修撰集贤院修撰旧多以馆阁久次为之近嵗有自常参官未至従官者起授修撰有冷撰热撰时人谓之热中允不博冷修撰职近日月魏王肃论祕书表曰祕书丞郎与博士议郎同职近日月宜在三台上又有承明金马着作之庭乳媪何承天除着作佐郎年已老而诸佐郎并少年荀伯子嘲之唿为妳母陈后山除正字有诗曰宁辞乳媪讥杜门与兄弟读晏殊为馆职时天下无事许臣寮择胜燕饮侍从文馆士大夫燕集市桥酒肆皆供帐为㳺息之地公时贫甚不出独居家与昆弟讲习一日选东宫官忽自中批除晏殊执政莫喻所因次日进覆上曰近馆职臣寮无不嬉逰弥日继夕惟晏殊与兄弟杜门读书如此谨厚正可为东宫官对曰臣非不乐㳺宴者直以贫无可为具臣有钱亦须往上嘉其诚郎官懐香握兰尚书郎主作文书起草更直于建礼门内懐香握兰趋走于丹墀上青缣锦被汉尚书郎给青缣白绫被或以锦被上应列宿汉馆陶公主为子求郎显宗不许曰郎官上应列宿出宰百里任非其人民受其害土山粉署唐诸郎中不自员外郎拜者谓之土山头赵谦光自彭州司马入为大理正迁户部郎中户部员外贺遂渉咏曰员外由来美郎中望不优宁知粉署里翻作土山头谦光荅诗曰锦帐随情恱金炉任意薫惟愁员外置不应列星文水镜乐广为尚书郎何晏谓之水镜瑞锦窠按唐旧説礼部员外郎号为瑞锦窠员外郎㕔前有大石诸州府送到废印皆扵石上碎之又图写祥瑞亦员外㕔所掌令狐楚元和初为礼部员外郎有诗曰移石㡬囬敲废印开箱何处送新图赐餐给帷被乐崧为郎家贫独直无被枕食糟糠帝夜入台嘉叹自此制太官赐尚书以下朝夕餐给帷被袍及侍史二人古今难匹唐魏郑公荐杜正伦以古今难匹太宗擢为兵部员外郎给女侍史执香炉䕶衣服宋髙祖并置尚书郎入直官供青缣白绫被帷帐氊褥太官供食物汤官供奉饼饵给女侍史二人选端正者执香炉䕶衣服丹墀赤馆尚书郎奏事眀光殿殿以香粉涂壁画古贤烈女以丹朱色地谓之丹墀赤馆尚书口含鸡舌香以其奏对使气息芬芳也丞郎月赐赤筦大笔一双麋墨一丸繁霜之任郭璞让尚书郎表云以㓜弱之资充督责之官以无用之才管繁霜之任先捧紫泥武元衡罢相镇蜀栁公绰与裴度俱为元衡判官公绰先入为吏部郎中度以诗别之有两人同日事征西今日君先捧紫泥之句南宫舍人按唐旧説礼部郎中掌省中文翰谓之南宫舍人百日内须知制诰故王元之与宋给事诗云须知百日掌丝纶哀乌即位前汉天文志南宫二十五星哀乌即位故明帝云郎官上应列宿也二十四部魏尚郎有驾部金部虞部比部主客祠部等凡二十四部一尚书领六郎也祠屯驾库省中语曰后行祠屯不博大行都门中行刑部不博前行驾库司门水部入省不数尚书郎自两汉之后妙选其人唐正观以来尤重其职吏部尚书前行最为要剧自后行改入皆为美迁考功员外専掌贡举员外郎之最望者也司门都官屯田虞水膳部主客皆在后行闲简无事时人语曰司门水部入省不数王上客自侍御史常望前行忽除膳部员外郎怅惋张敬忠戯咏曰有嫌兵部职専心取考功谁知脚蹭蹬㡬落省墻东卿监大理棘署棘寺大理听讼于棘木之下故云廷尉司刑秦置廷尉汉因之景帝改曰大理梁加卿字曰廷尉卿北齐改曰大理卿唐初曰详刑卿光宅初曰司刑卿后皆复旧详断官判寺官大理判寺官或一员两员不定少卿一员以他官权详断官十二员法直官一员以流内人任年满得京官断疑狱四百张文瓘为大理卿不旬日断疑狱四百抵罪者无怨言形如死灰心若铁石唐临为大理卿髙宗尝録囚临所讯无一言帝问囚荅曰唐卿断囚不寃所以絶意帝叹曰为狱者当如是乃自述其考曰形如死灰心若铁石言若涌泉戴胄为大理卿犯颜据正㕘处法意随类指摘言若涌泉议盗环张释之为廷尉有盗髙庙玉环奏弃市上怒令族之释之曰假令盗长陵一抔土何以加法乎帝乃止撼大木隋赵绰为大理卿有刑部侍郎辛亶衣绯裩俗云利官上以为厌蛊将斩之绰不奉诏上怒甚谓曰卿惜辛亶不自惜耶绰曰宁可杀臣不可杀辛亶至朝堂解衣将斩上谓意如何对曰执法一心不可惜死上拂衣入良久释之时禁行恶贱易者令悉斩之绰曰当杖上曰不闗卿事绰曰陛下不以臣愚置在法司欲妄杀人岂得不闗上曰撼大木不动者当退对曰臣撼天心何止动木上遂听侍御史諌乃止司农稼卿初秦置治粟内史汉曰大司农梁曰司农卿隋唐因之龙朔中改曰稼卿后复旧国渊史游急就篇司农少卿国之渊走卿见下注又司农为走卿穑臣张华大司农箴穑曰司农敢告左右司均扬雄司农箴曰农臣司均太常奉常初秦置奉常汉更曰太常常典三礼故曰太常或曰太常者旌旗礼官持之故曰太常客卿奉常客卿两虬须赤车太常行陵赤车乗司礼寺前太常古为司礼寺汉曰奉常望省楼唐崔日知厯职中外恨不居八座为太常卿于都寺㕔后起一楼与尚书省相望谓之崔公望省楼宗正冷卿宗正为冷卿谓其管玉牒所不是卿旧𫝊太常不是卿秘书不是监以其品列清重不与诸卿监侔耳司宗司属成周曰宗正晋曰大宗正梁加卿字除大字曰宗正卿唐龙朔中改为司宗卿光宅初改为司属卿太府外府司府太府周官也秦汉以下不置其职务在司农至梁始置太府唐龙朔中改为外府卿光宅初改为司府卿尹卿笔唐尹思盾为司府少卿时侯知一亦厉威严语曰不畏侯卿杖惟畏尹卿笔将作监大匠卿汉景帝以将作监为大匠卿秘书监宰相病坊唐士大夫多尚台省不乐九列故目秘书监为宰相病坊少监为给舍病坊大蓬有人尝为翰林学士语同列曰禁中视草非养病之地他日解职得遂大蓬之拜归息数亩之园入就三品之列优㳺终老则为幸矣月卿卿士惟月又少卿为亚卿饱卿煖卿冷卿世𫝊光禄为饱卿卫侯为煖卿鸿胪为睡卿司农为走卿宗正为冷卿春夏秋冬梁以太常司农宗正为春卿太仆太府为夏卿卫尉廷尉大匠为秋卿光禄鸿胪为冬卿以象四时九卿皆树棘为位桃花三彩绶汉官仪曰卿秩中二千石绶青絁桃花三彩法河海三公象五岳九卿法河海又李淑諌更始曰夫三公上应台宿九卿下括河海史官当国之鑑唐朱鹄圣政记颂曰史臣是当国之鑑千亿代之眉目也柱史星极东一星曰柱下史主记过古者左右史之象也三长唐郑惟忠问刘知㡬曰自古文士多史才少何耶曰史有三长才学识古罕兼之有学无才犹愚贾操金不能殖货有才无学犹巧匠无楩楠弗能成室权重宰相韦安石曰世人不知史官权重于宰相宰相但能制生人史官兼制生死古今圣君贤臣所以畏惧也左氏叙事左氏述行师则簿领盈视叱聒沸腾论备人则区分在目修饬峻整言胜㨗则收获都尽记奔败则披靡莫前申盟誓则慷慨有余称欺诈则欺诬可见谈恩恵则照如春日记严烈则凛若秋霜叙兴邦则滋味无量陈亡国则凄凉可闵或腴辞入简牍或美句入咏歌跌荡而不羣縦横而自得工侔造化思渉鬼神班马张辅着班马优劣论云迁叙三千年事唯五十万言固叙二百四十年乃八十万言是知班不如马也学左氏左氏叙晋败于邲上军下军争舟舟中之指可掬不言攀舟乱以刃断指而意可见王之邵齐志述髙季式破敌于韩陵追奔逐北而去夜半方归槊血满袖亦不言击刺甚多而意可见时政记梁周翰为史馆修撰上䟽自今崇徳长春二殿皇帝之言侍臣论列之事望令中书修为时政记其枢宻院机宻亦令本院修纂至月终送史馆从之献唐鑑范祖禹在书局分职唐史考其成败治乱之迹撮其机要论次成书名曰唐鑑欲献之神宗未及上元祐五年上表进其书修唐书庆厯四年贾昌期建言修唐书令在馆学士日供唐书外事二件分付本𫝊至五年始命王尧臣宋祈张方平为修撰曽公亮范镇为编修其后相继出外独宋祈下笔祈又出皆将藁草自随或有疑难移文往复至和元年范镇乞欧阳修修纪志诏従之又命刘羲叟修天文律厯志梅尧臣修方镇百官志又唐志虽欧公修而天文律厯五行志则刘羲叟为之方镇百官表则梅尧臣为之礼仪兵志则初出于王景彛业未竟而卒五代史欧公五代史其法甚精发论必以呜唿曰此乱世之书也吾用春秋之法师其意不袭其文其论曰昔孔子作春秋因乱世而立法余述本纪以治法而正乱君书减旧史之半而事比旧史添数倍议者以谓功不下司马迁又谓笔刀驰骋上下无驳杂之説至于纪例精宻则迁不及也亦尝自谓我伶官𫝊岂下滑稽也耶特书不一书㣲之足下辱书论甄逢父子识禄山必反即诈喑弃去足下与逢父子俱宜牵连得书足下勉逢令终始匪躬足下身尚强嗣徳有继将大书特书屡书不一书而已也置之馆殿得宜太宗曰杨徽之操履无玷理郡非其所长置之馆殿正得其宜用为修撰天子自作史萧大圜为滕王友王尝问曰吾闻湘东王作梁史有之乎曰言之妄也如使有之亦不隠文理也明作世祖纪章帝为显宗纪殷鉴不逺足为成例安得而不隠文礼也事同辞异班固畏司马迁之辞不敢輙易自武帝之下绪成之可也于其辞重出不可也孔子作经使后世读易者如无春秋读书者如无诗其法班固不知也独韩退之作王仲舒碑文作志苏子瞻作司马君实行状又作碑其事同其辞异其盖知之矣竹管子向口头褒贬冨韩公书曰弼尝病今之作文字无所发明但模稜依违而已人之为善不易人之为恶必用奸谋以逃刑戮君子为小人所胜不过禄位耳惟有三四寸竹管子向口角头褒善贬恶使善者贵恶者贱须是由我始得不可更有畏怯也贾铁觜五代周贾纬无修撰才长于记诵文章未能过人而议论刚强侪类不平目之为贾铁觜猥称赐威凤赋许敬宗子娶尉迟敬徳女孙太宗赐长孙无忌威凤赋至敬宗修国史猥称以赐敬徳作佳传谢徳魏收在齐神武时修国史得杨休之助因谢杨休之曰无以谢徳当为卿作佳𫝊休之父固为北平太守以贪获罪収乃书固为北平甚有恵政坐公事免千斛米魏丁仪丁冀有盛名陈夀作三国志谓其子曰可遗千斛米当为尊公作佳𫝊不与竟不作传改易旧字裴景仁秦记称苻坚方食抚盘而诉王邵齐志述受洛于感恩脱帽而谢及彦鸾撰新史易抚盘以推案变脱帽为免冠夫近世通无案食秦俗不施冠冕学者可以考信陈夀论孔明毛修之曰陈寿曽祖为诸葛亮门下书佐得罪挞百下故其论武侯谓应变非其所长银八千鏻贾纬修晋髙祖史出帝实録以示徐台符初桑维翰为相常恶纬为人待之甚薄纬为维翰𫝊言维翰死有银八千鏻徐台符以为不可数以非纬纬不得已更为数千鏻立石铭北魏崔浩等叙国事三十卷令闵堪请立石铭载国书以彰直笔遂营天郊东三里方百歩用工三百万浩书国事备而不典而石铭显在道路北人咸悉忿毒相与谗浩于太武帝帝大怒族诛之崔浩评诸葛亮亮之相备英雄奋发之时君臣相得而不能与曹氏争天下委弃荆州退入巴蜀此䇿之下者也可与赵佗为偶而以管萧为亚匹不亦过乎班彪论司马迁至于採摭经𫝊分散百家之事甚多疎畧不知其本务以多闻广识为功论议切而不笃其论术学则崇黄老而薄五经序货殖则轻仁义而羞贫贱道游侠则贱守节而贵俗功若序司马相如举郡县着其字至萧曹陈平之属董仲舒并时之人不纪其字或县而郡盖不服也范晔论迁固议者咸称二子有良史之才迁文直而事覈固文赡而事详若固之序事不激诡不抑抗赡而不秽详而有体使读者亹亹而不厌信哉其能成名也然其论议尝排死节否正直而不叙杀身成仁之为美则轻仁义而贱守节愈矣栁冕论司马迁栁冕谓宇文生云仲尼因旧史修春秋所记不过二百四十年今子长乃轶孔子而修数千年荒絶之书助以黄老寓托之説仲尼之所二子长之所一仲尼之所难子长之所易迁虽不得圣人之道而继圣人之志不得圣人之才而得圣人之㫖自以谓命世而生亦信然也见陈夀所作壊已书夏侯湛等作魏书见陈夀所作遂壊已书秽史魏收撰魏史衆口喧然号秽史东宫官苜蓿盘唐薛令之为东宫侍读时宫僚简淡以诗自悼云朝日上团团照见先生盘盘中何所有苜蓿长䦨干饭澁匙难滑羮稀筯易寛只可谋朝夕何由保嵗寒放麑孟孙猎得麑使秦西巴持归其母随之啼秦西巴不忍而与之孟孙归求麑荅曰余弗忍而与其母孟孙怒逐之三月复召以为子傅其御曰曩罪之今召之何变也孟孙曰夫不忍麑又且忍吾子乎千牛卫身谢绰宋拾遗千牛刃即防身刀也义取庖丁解牛若新发硎以为备身刀也故曰千牛卫身先马先马员秩比谒者如淳曰前驱也国语云勾践为夫差先马或为洗热中允旧曰中允惟老于幕官者累资方至近嵗州县官进用者多除中允遂有冷中允热中允两学官璧池璧沼学省归崇敬言古天子学曰辟雍以制言之水环绕如璧然以谊言之以礼乐明和天下云尔故前世或曰璧池或曰璧沼亦言学省国子学晋武帝临辟雍行乡饮礼立国子学以殊士庶大业中更名国子监虎闱王融谓国子监为虎闱司成成均唐正观改国子学为国子监后又改国子监为司成馆垂拱改国子监为成均祭酒一人司业二人国子太学广文四门律书筭凡七学祭酒礼饮酒必祭先示有先也故称祭酒时惟尊长以酒沃酹总华清左蝉右貂侍中左蝉右貂本秦相史来往殿中故谓之侍中分掌乗舆服物孔安国为侍中以其儒者特听掌御唾壶朝廷荣之至东京属少府出则一人负𫝊国玺操斩蛇剑貂蝉侍中𢃄蝉貂金冠金取坚蝉取洁貂取温也鵕䴊冠侍中皆冠鵕䴊冠战国䇿云秦始皇破赵得之以赐侍中八貂散骑常侍掌规讽过失唐显庆中分左右𨽻中书门下省金蝉珥貂左散骑与侍中为左貂右散骑与中书令为右貂谓之八貂朝夕论思朝夕论思日月献纳周旋吐纳孙处约与来济言志处约曰得为舍人在殿中周旋吐纳可也后济为吏部处约始入调济曰如志遂拟通事舍人金华进讲玉笋班唐末朝士中有人物者时号玉笋班清紧不杂又外郎班清流中不杂亦号玉笋班鸾掖看封諌草归鸾掖尚贲衡门待鹤书鸾逰兰渚傅咸赠何邵王济二人诗双鸾逰兰渚三清府陈诗谓散骑常侍为三清府诗掖垣竹埤梧十寻洞门对雪常隂隂落花逰丝白日静鸣鸠乳燕青春深腐儒衰晩谬通籍退食迟囬违寸心星临万户动月傍九霄多不寝听金钥因风想玉珂明朝有封事数问夜如何昼漏𫝊唿浅春旗簇仗齐退朝花底散归院栁边迷楼雪融城湿宫云去殿低避人焚諌草骑马欲鸡栖阊阖初开瑞雾中丹霞晓日上苍龙鸣鞭响彻廊千歩珮玉声趋㦸百重雪后朝寒犹凛冽栁梢春意已䝉茸少年自得芳菲侣老病惟添睡思浓宫栁街槐緑未齐春隂不觧宿云低轻烟漠漠侵駞褐小雨斑斑作燕泥槐栁依依禁籞长初寒人意自凄凉凤城斜日留残照玉阙浮云结夜霜老负渔竿贪国宠病须樽酒送年光归来解𢃄西风冷衣袖犹霑玉案香秘殿崔嵬拂彩霓曹司今在殿中西赓歌太掖飜黄鹄従猎陈苍获碧鸡晓饮岂知金掌逈夜吟应讶玉绳低钧天虽许人间听阊阖门多梦自迷锦绣万花谷前集卷十二锦绣万花谷前集卷十三钦定四库全书锦绣万花谷前集卷十三总漕刘晏诸道巡院皆募駃足急驿以刺报四方之物直地虽甚逺而低昻利害不数日悉可以周知始于代宗广徳二年迄于徳宗建中之六年凡二十余载始自户部而领度支盐鐡使拜平章事御史大夫右仆射始自河南江淮次举梁益荆湖又次举关河始嵗赋之入六十万末乃千二百万李巽刘晏之后有李巽继之一年较其所入已如晏最多之年明年过之又明年増百八十万缗本朝许元王章惠公随知扬州许元以举子上谒章惠独状荐之朝廷以为斋郎元有材谋晓钱谷为江淮制置十余年皇祐时上谓执政曰发运使总领六路八十一军州其财货千百万宜得其人而乆任许元十一章求去朕思之不若奖励以尽其才乃赐进士出身诸路漕米仁宗时都官员外郎吴耀卿言景徳中江淮漕米嵗不过四百五十万石其后益至六百五十万石故江淮之间谷价常贵而民贫请约咸平景徳中嵗漕之数立为中制上以为然乃诏发运司嵗减漕米五十万石淮南一百三十万石江东九十九万一千一百石江西一百二十万八千九百石湖南六十五万石湖北三十五万石两浙一百五十万石给饷馈不絶粮道汉髙祖曰镇国家抚百姓给饷馈不絶粮道吾不如萧何辇车骊驾寇恂守河内光武军食急乏恂以辇车骊驾转输前后不絶愿负米先趋刘晏与元载书曰见一水不通愿荷锸以先徃见一粒不运愿负米而先趋焦心苦形期报明主以运漕为任如此登车传命唐宣宗谓宣慰使郑敬曰卿经明行修今登车传命宜体吾懐不系品位至道元年荆湖转运使何士宗上言执政大臣出领外郡申转运司公事只书通判以下姓名上谓宰相曰运使所部要系州府不系品位此朝廷典宪未可轻改也察官吏为三等景祐元年令诸路转运使察所部官吏能否为三等公勤亷干武文可取利益于国惠及于民者为上干事而无治声者为次畏懦而贪慢公事不治赃状未露滥声颇彰者为下并列状以闻赐方胜练鹊袍河北河东陜西三路转运使赐方胜练鹊袍从刘锭之请也三虎庆厯初王鼎擢江东提刑迁转运使杨纮为判官王纬在京东大称严肃官吏怨之指为三虎监司看古碑本朝孙何好古文为转运使尚苛峻州县吏患之乃求古碑字磨灭者纸本钉于馆中何至则读其碑辨识文字以爪搔发垢而嗅之徃徃至暮蛇虎韩魏公夫人之弟崔公孺性亮直魏公执政用监司有非其人者公孺曰公居陶镕之地宜法造化为心造化以蛇虎者害人故置蛇于薮泽置虎于山林今公乃置之于通衢使为民害可乎魏公甚严惮之民力竭矣薛简肃公天禧初为江淮转运使见王文正公王无他语但云东南民力竭矣薛退谓人曰真宰相之言也乘驿而至太宗时魏廷式任陜西益州转运使因入奏帝谓曰有事具白中书廷式曰臣三千里外乘驿而来以机事上闻愿断自宸衷非为宰相而来也郡守刺史职同牧尹唐武徳改太守曰刺史天寳又改刺史曰太守职同牧尹郡将孙寳为京兆尹以侯文为督邮欲治杜穉穉杜门自陈文曰愿受将命长史唐雍州置别驾永徽中改为长史开元改长史为尹亲王为牧皆不知事务职总归于尹使君公白乐天诗遥见朱轮来出郭相迎劳动使君公坡诗洗盏拜马前来夀使君公五马潘子真诗话礼天子六马左右骖三公九卿驷马左骖汉制九卿则二千石亦右骖太守驷马而已其有加秩中二千石乃右骖故以五马为太守美称遁斋闲览与学林云汉时朝臣出使为太守増一马故为五马黄堂吴郡国志吴郡太守所居之堂即春申君之子假君之殿也因数失火涂以雌黄故曰黄堂皂盖朱幡汉制二千石皂葢朱两幡赤帷裳旧典传车骖驾垂赤帷裳迎于州界贾琮为冀州刺史令曰刺史当逺视广听纠察美恶反垂帷裳以自掩塞乎命褰之赤幢晋向雄迁秦州刺史假赤幢曲盖皷吹铜虎符竹使符汉置郡国将置铜虎符竹使符发兵遣至郡合符符合乃发银莬符铜鱼符唐髙祖入长安罢随竹使符班银莬鱼其后改为铜鱼符以起军旅青龙朱雀符东方诸州给青龙符南方诸州给朱雀符西方诸州络驺虞符北方诸州给𤣥武符皆左四右三左者进内右者付外玉麟符隋炀帝幸辽东命樊子葢守东都杨𤣥感乱子盖备御有功驾至髙阳追诣行在劳曰今为公别造玉麟符以代铜兽玉麒麟夏竦诗造化平分荷大钧腰间新佩玉麒麟左金鱼平生四海志佩得左鱼归又使君四十四两佩左金鱼路拥东方骑腰横左顾龟鱼书旧制刺史被代若别追皆降鱼书乃得去临轩册授始刺史天子临轩册授后不复册然犹受命日对便殿赐衣物乃遣侧门候㫖开元时刺史已辞仍诣侧门候进㫖乌鹊拥车李元纮治润有惠政吏民遮留乌鹊羣飞翔集于前以拥行车祝鳄鱼潮州恶溪有鳄鱼食民畜产且尽退之为刺史为文祝之约三日徙祝之夕震雷起尽徙于海麦穂两岐张堪为渔阳太守开田八百余顷民以致富歌曰桑无附枝麦穗两岐有脚阳春宋璟爱民卹物人谓有脚阳春佩牛带犊龚遂为渤海太守初郡人好带刀佩剑遂令卖剑买牛卖刀买犊曰何不佩牛而带犊乎狗足生釐后岑熙为魏郡太守无为而化兴人歌曰狗吠不惊足下生釐中和乐职汉王襄为益州刺史命王褒为中和乐职宣布诗万物吐气杜甫读元结舂陵行序云今得结辈十数公叅错天下为邦伯则万物吐气天下少安矣清畏人知晋胡质为荆州子威自京省父辞归父赐缣一匹威曰安得此绢质曰吾俸禄之余后威为徐州帝问曰卿清何如父对曰臣不如父臣清畏人不知父清畏人知题赞于㕔卢奂为陜州刺史𤣥宗西还次陜嘉其政题赞于㕔曰专城之重公陜之雄外既利物内存匪躬此为国寳不坠家风荐书参闻唐薛珏为崃州刺史李承状其简赵赞言其亷卢翰称其肃荐书参闻赐金紫恩严两絶韦岳子武后时厯庐海等州刺史皆着风迹恩严两絶无三品酒晋刘𢎞为荆州刺史先酒室中有斋中酒㕔事酒猥酒三品𢎞曰投醪尚与三军同醉岂得二其厚薄自今不得分别记恶碑卢奂素任大都所至之处畏如神明或有恶迹之人以所犯之罪刻石立其门再犯者处乎极刑絶无犯者民唿其石为记恶碑懐塼之俗齐土风俗浅薄太守初至皆懐塼叩头以见意及其代去以塼击之言其始终向背魏李延实为青州刺史帝谓曰懐塼之俗世号难治宜用好心腹越王石海边有越王石尝隠云雾相𫝊云清亷太守乃得见宋虞愿为晋安太守徃观之清彻无所隠蔽大冯君小冯君汉冯野王与弟立相代为太守民歌之曰大冯君小冯君兄弟继踵相因循挽不来邓攸去郡数千人留牵攸船不得进夜中发去吴人歌曰如打五更皷鸡鸣天欲曙邓侯挽不来谢令推不去蒲鞭刘寛为南阳用蒲鞭示辱而已民不敢犯拔薤置水龎参为汉阳太守郡人任棠有志节参先候之棠不言但以薤一本水一盂置屏侧抱孙儿伏户下参思其微㫖曰水欲吾清拔薤欲吾击强宗抱儿孙伏戸下欲吾开门恤孤率而化之汉阳大治五叟送钱刘宠为会稽守召入山隂有五叟皆龎眉皓齿赍百钱送宠曰山谷之人未曾识郡他守发吏求民间至夜不絶犬吠竟夕自明府来犬不夜吠人不识吏宠为人选一大钱受之五袴亷范为郡守蜀人歌曰亷叔度来何暮昔无一𥜗今五袴田元均治成都有声蜀人谓之照天蜡烛又张中亷知洋州民号为水晶灯笼着㡌饧隋梁彦光徙相州刺史相风俗险陂目彦光为着㡌饧帝闻之徙彦光赵州彦光自请复为相州豪猾闻彦光再来嗤之彦光至发摘奸伏有若神明豪滑濳窜阖境为之大治抚绥严峻唐崔郾守鄂尚抚绥经月不笞一人镇郢则严峻一毫不贷惠爱弹压柳仲郢以谓郡国之政尚惠爱辇毂之下先弹压以平治丰以法治歉王文康公曙治蜀颇以法御下有谤其太苛会刘烨召还真宗问之曰凌䇿王曙治蜀孰优对曰凌䇿在蜀值丰嵗得以平易治之王曙值嵗小歉虑民盗故以法治之使易地则皆然上善其言阳开隂闭中书舍人王公观察江南西道八州之人所不便及所欲公至之日皆罢行之春生秋杀阳开隂闭令修于庭戸数月之间人自得于湖山千里之外恩如春威如虎李燮为京兆尹吏民爱敬作歌曰我府君敎道举恩如春威如虎训如父爱如母乘折辕车樊显对光武曰昔张堪在蜀郡仁以惠下威能讨姦前公孙述破时珍寳山积帷幄之物足富十世而堪去职之日乘折辕车布被嚢而已后以堪为渔阳太守一龟一鹤赵清献公任成都㩦一龟一鹤以行其再任也屏去龟鹤止一苍头执事张公裕学士送以诗云马谙旧路行来滑龟放长江不共来蟠螭怒涧蔡君谟镇福唐束吏治民毫发不容陈烈㓜与君谟同砚席一日徃见之维舟亭下闻其严遂不徃留诗于亭云溪山龙虎蟠溪水角声喧中宵乡梦破六月夜衾寒风雨生残树蛟螭喜怒澜殷勤祝舟子移棹过前滩君谟闻之为少霁卧虎魏李崇有将畧又寛厚在扬州十年常养壮士数十人寇侵边所向摧破号卧虎治民如治家阳城为道州刺史治民如治家州当上考功第城自书曰抚字心劳催科政拙考下下喜慙交集桓范为兖州刺史表谢曰喜于复见选擢慙于不堪所职悲于懐恋阙庭三者交集不知所裁活饥民五十万富韩公知青州会河朔大水民流京东公择所部丰稔二州劝民出粟得十五万斛益以官廪得公私庐舍十余万间寺庙山巖散处其人使寄居闲官主其事三日一支山陵河泊之利听流民取之其主不得禁明年麦熟流民不分逺近受粮而归凡活五十余万人募而为兵者又万人邵伯温曰公使虏功甚伟每不以为功至活饥民每自言曰过于作中书二十四考发有余以惠贫民皇祐中浙西大饥范文正公为杭州召诸佛寺谕之曰饥嵗工价甚贱可以大兴土木之役于是诸寺工作鼎新又新敖仓吏舍日役千夫监司奏劾杭州不恤荒政公私兴造不恤民力公乃自条叙所以兴造皆欲其发有余以惠贫民凡工技力役之人仰食于公私日不下数万荒政之施莫此为大是嵗两浙惟杭晏然民不流徙任増米价赵閲道熙宁中知越州两浙旱蝗米价涌贵饥死十五六诸州皆立榜赏禁人増米价閲道独榜衢路有米者任増价粜之于是诸州米商辐辏米价更贱公尽所以救荒之术发廪劝分下令修城使民食其力生者得食病者得药死者得葬越虽饥不怨笞饥民盗米王沂公曽守洛属嵗歉里有囷积者饥民聚党胁取隣郡以强盗论报死者甚衆公但重笞而遣之逺近闻以为法全活者数千计减价粜米文潞公在成都米价腾贵因就城门相近九十八处减价粜仍不限其数翌日米价遂减前此或限升斗以粜或抑市井价直适以増其气焰而终不能平其价舆赋纳价范文正公镇青州会河朔艰食青之舆赋博州置塲纳青民大患辇置之苦公戒民纳价每斗三锾给钞与之以书与博守遣官輓金诣博坐仓招之至则贸者山积不五日遂足尚余数千缗给还之青民因立祠焉竹马郭伋字细侯为并州行春趂竹马儿童之期清彻底朱世良为清河守及去老人谢曰君非惟政善清亦彻底铛脚刺史薛大鼎为沧州郑徳本为瀛州贾敦颐为冀州皆有治名故河北称铛脚刺史随车雨百里嵩为徐州境内旱嵩行步所经雨輙随车治蜀人不忍欺田况守成都尚和易去苛细以徳化人人不忍欺时谓张乖崖之明王文康之平程文简之肃韩忠献之爱公兼有之与江神鬬李冰为蜀郡太守江神嵗取童女二人以为妇冰以其女与江神为㛰径至神祠责之因忽不见良乆有苍牛鬬于岸傍有间冰还流汗谓官属曰吾鬬大极当相助南向腰中正白者我绶也主簿刺杀北面者江神也江神遂死人慕之生子名冰儿送三百里邓攸作吴兴郡有惠政离郡之日人攀其船相送三百里不忍别还雷塘民田扬州雷塘即汉之雷陂也旧属民自唐以来耕种其中徃数十嵗官取蓄水以备漕运旧田主二十六家皆失业官议以他田偿之竟无与之塘亦破决不修漕运亦未尝頼此旧田主三百余口饥寒及刘敞原父至田主诣府自讼原父即判还之发运使以漕事动朝廷留之公用种稻事明其无用朝廷乃听还之杜祁公衍致仕南京闻之喜曰真良太守帕首靴袴大府帅或道过其府府必戎服左握刀右弓矢帕首靴袴迎于郊两制以上为州止押检至道初何士宗请自今知州曽经任中书枢密院者申转运司止署通判以下姓名太宗曰大臣出临外藩亦统于转运使非系官也不许大中祥符始诏文臣知制诰以上知州者止署检武臣观察使以上六条刺史班宣周行郡国省察治状以六条问事一条强宗豪右以强凌弱以衆暴寡二条二千石不奉诏书侵渔百姓三条二千石不䘏疑狱剥截黎元四条二千石茍阿所爱蔽贤宠顽五条二千石子弟怙恃荣势请託所监六条二千石阿附豪强通行贿赂弹燕李惠为雍州长于思察有燕争巢惠令人掩获以弱竹弹之既而一去一留惠笑曰留者自计为巢功重去者既经楚痛理无固心下伏其察辩羊皮主李惠为雍州有负盐负薪人同释檐息树隂二人将行争一羊皮各言借背之物惠令置羊皮以杖击之见少盐乃得实薪者伏罪诗新赐鱼书墨未干贤人暂屈逺人安朝驱旌斾行时令夜见星辰忆旧官梅蕚履阶铃阁暖雪峯当戸㦸枝寒龙节分江国仙闺闭海蓬酒船李翰苑诗笔谢康公去驿二千外专城四十中异域化为儒雅俗逺民争看校讐郎下国难留金马客新诗逺寄竹枝娘政成郛郭春千里公退笙歌月一楼犬吠花隂无旧警麦翻云穗有新畴秀骨象山岳英谋合鬼神拥旄秉金节伐皷乘朱轮泽被鱼鸟悦令行草木春琴书家惯有印杖客疑无闲佥归业状贫典旧山图尚书八座贵大使十州雄仁民兼爱物时雨及春风曽立玉墀聨近侍新持金节领诸侯屠龙伎俩终须用探虎功名未肯休九江皆渡虎三郡尽还珠白猿慙劒竹黄石借兵符再扶日月归行殿却领山河镇梦刀从此雄名压寰海八溟争敢起波涛锦衣犹带御炉香宫殿移麾耀宠光千里龙旗新政令九重凤阙旧文章学穷造化干坤窄醉听笙歌日月长九金神鼎重丘山五玉诸侯杂佩环星座通宵狼猎暗戍楼吹笛虎牙闲黄堂孔北海真气凛羣儿朱轮未及郊清风已先知坐移丞相节春入广陵城红斾拥双节白髭无一茎晓出东郊信马蹄青梅墻角两三枝竹鸡啼罢雨来急杜宇声干月落迟山店煑烟缫茧日野田锄水挿秧时农桑劝课非无力为报新安太守知一麾同下西清路两镇交迎上将牙一尊风月身无事千里耕桑嵗有秋遗爱海波无继处去思秋色有余清醉里眼开金使字紫旗风动耀箆明朱饰两轮巡属邑案留双笔在中台国人乆倚东园望拟筑沙堤到广陵恩威欲寄黄丞相仁信先闻郭细侯虎牙熊轼隠铃斋棠树隂隂长碧苔沃野桑麻涵细雨严城鼓角送斜阳鹤伴鸣琴公事晩鸟惊调角戍城秋鳄去恶溪韩吏部珠还合浦孟尝君三十余年霖雨手淹留河外作时丰屏除奸吏魂应丧养活疲民肉渐肥印㕔孤坐琴樽外铃阁清谈易老中组甲光寒围夜帐綵旗风暖看春耕倅车别驾长史唐武徳初上州丞曰别驾髙宗改别驾曰长史上元二年复置别驾天寳八年废文宗复置长史司马武徳元年改司马曰长史永徽中废长史置司马圣厯中废司马置长史治中武徳中改赞治曰治中髙宗即位曰司马半刺庾亮与郭游书曰别驾旧与刺史同乘流王化于万里之外任居刺史之半安可非其人监州李商隠为倅庾亮谓之半刺侯景谓之监州国朝下湖南始置通判常与知州争权有钱少卿者余杭人嗜蟹常求补郡人欲问何州曰但得有蟹无通判处可矣坡诗云欲问君王乞符竹但忧无蟹有监州监郡御史中丞孙抃言通判古监郡之职一州利害全借议论与僚属不同乞朝廷选差通判本与知州通判一郡之事上曰卿言极是郡丞汉景帝置郡丞秩六百石武帝改为长史通判国朝通判州各一人京西南京杭郓州各二人小郡亦不置通守赞治隋文帝罢郡以州统县改别驾治中为长史司马炀帝罢州置郡长史司马置赞治后改为丞又置通守以贰太守屏星广韵屏星车轓也其上皆从竹后孔为别驾从事刺史因怒欲去别驾车屏星曰使君毁国旧制乃投传去刺史谢之乃止缇油屏泥轼黄霸为扬州刺史宣帝诏赐车盖特髙一丈别驾主簿车缇油屏泥于轼前以彰有徳海沂歌王祥为徐州别驾时人歌曰海沂之康实頼王祥国之不空别驾之功清如水张轨为齐州别驾将入朝父老曰公清如水不敢以盃酒相送酌水一盏奉钱题舆周景为豫章刺史辟陈蕃为别驾蕃不就景题别驾舆曰陈仲举座吕䖍佩刀吕䖍为刺史有佩刀相者以为三公服䖍乃赠别驾王祥曰以公有公辅之量故相与之展骥足任治中龎统字士元刘备为荆州牧以士元为县令鲁肃曰士元长才百里不足以展骥足备遂任为治中别驾雄飞赵温为京兆郡丞叹曰丈夫当雄飞安能雌伏遂弃官白帝神御侮唐萧遘韦保衡同登进士第保衡以倖进无艺同年薄之遘形神秀伟慕李徳裕为人保衡为相摘遘失贬播州司马维舟赋诗自悼虑保衡见害遽有神人曰相公勿忧子为公御侮遘异之过崃州经白帝祠即所视神人也遘后遂入相幕官莲花池晋王俭以庾杲之为长史与之书曰庾杲之泛緑水依芙蓉何其丽也时人以俭府为莲花池板曹谓户曹张彦实送张祜诗板曹平生诗作史郡督邮纪纲掾州主簿郡督邮并令录事叅军又云纠司纠职纪纲掾皆录事叅军谓以纠察为职决曹墨曹两汉有决曹墨曹主刑法厯代或谓之贼曹或谓之法曹墨曹又后百官志法曹主邮驿科程决曹主纠罪法事司录开元初又改为司录叅军三语掾阮千里瞻有令望司徒王戎问曰圣人贵名教老庄明自然其㫖同异答曰将无同戎咨嗟良乆即命辟之时人谓之三语掾坐啸主诺汉成瑨为南阳守任功曹岑晊宗资为汝南守任功曹范滂人语曰南阳太守岑公孝𢎞农成瑨但坐啸汝南太守范孟博南阳宗资主画诺髯参短簿桓温辟王恂为主簿郄超为叅军超多须恂短小荆人语曰髯叅军短主簿能令公喜能令公怒娵隅郝隆为南蛮叅军作诗曰娵隅跃清池桓温问何物答曰蛮名鱼为娵隅桓曰何为作蛮语隆曰千里投公始得一蛮府叅军那得不识蛮语耶欢喜诗杜审言为吉州司戸武后召见将加擢用问曰卿欢喜否审言蹈舞谢恩因作欢喜诗甚见称赏受纸百畨杜暹为婺州叅军秩满吏以纸万畨赆之为受百畨叹曰昔清吏受一大钱何异哉鬻马徒步而归范文正公以进士解褐为广徳司理叅军止一马秩满鬻马徒步而归西山有爽气王徽之字子猷作桓冲叅军冲曰卿在府日乆当相料理徽之初不酬答直视以手板拄颊云西山朝来致有爽气耳霹雳手唐裴琰之为同州司戸叅军年少不主务曹刺史李崇义轻之吏白积案数百崇义使趣断琰之乃命吏连纸进笔省决一日毕予夺当理笔词劲妙崇义惊曰子何自晦以成吾过耶由是名动一州号霹雳手河东三絶徐彦伯调蒲州司兵叅军时司戸韦暠善判司事李亘善书而彦伯善属辞称河东三絶简重贵相薛奎为开封明镐为幕曹奎以公辅期之有问何以知公曰其为人端肃其言简而理尽凡人简重则尊严此贵臣相也镐后至参政措大官九国志王崇铢责权雍州司戸崇铢问吏曰叅军何官衣何服吏曰下州判司绿衫槐简而已崇铢大笑曰若要头便斩去吾何能作措大官耶锦绣万花谷前集卷十三锦绣万花谷前集卷十四钦定四库全书锦绣万花谷前集卷十四县宰三老啬夫汉制县万戸以上为令减万戸为长皆有丞尉大率十里一亭亭有一长十亭一乡乡有三老啬夫游徼三老掌教化啬夫职词讼收赋税游徼循盗贼县道县有蛮夷曰道象雷雷震百里县令象之墨绶铜章阳鱎鱼宓子贱为单父宰阳画曰有钓道二焉请以送子落饵投纶迎饵而吸之者阳鱎鱼也肉薄而不美若存若亡若食若不食者鲂鱼也肉厚而味美子贱曰善未至单父冠盖交接于道子贱曰驱之此阳画之所谓阳鱎鱼者至单父于是请耆老尊贤者与之共治茧丝保障赵简子使尹铎为晋阳将行请曰为茧丝乎抑为保障乎简子曰保障哉尹铎至则损其戸数人赋优而税入少简子谓襄子曰晋国有难无以晋阳为逺必以归之所谓保障也茧丝谓减其税制锦郑子皮欲使尹何为邑子产曰不可犹未能操刀而使割其伤实多子有美锦不使人学制焉大官大邑身之所庇也而使学者制焉其为美锦不亦多乎学而后入政未闻以政学者也黄䌷被世传太祖皇帝谓一县令曰切勿于黄䌷被里放衙后文潞公为榆次县令尝题县皷楼曰置向谯楼一任挝挝多挝少不知他如今幸有黄䌷被拏出头来放早衙三异后鲁恭为中牟令随掾行阡陌见桑下雉雏驯扰傍有童子曰何不捕之童子曰雉方雏不忍捕掾曰蝗不入境一异也化及鸟兽二异也童子有仁心三异也三善子路治蒲三年孔子入其境曰善哉由乎恭敬以信入其邑曰善哉由乎忠信以寛坐其庭曰善哉由乎明察以断子贡问孔子子曰吾见其田畴尽易草莱尽辟此其恭敬以信故民尽力入其邑墻屋甚固树木甚茂此忠信以寛故民不偷至其庭清闲诸下用命此明察以断故其政不扰以此观之但三称善庸能尽乎歌于蒍于唐元徳秀为鲁山令时𤣥宗在东都酺五凤楼下令三百里县令刺史各以声乐集徳秀惟乐工数十人聨袂歌于蒍于帝叹曰贤人之言哉着谕蒙书唐冯伉为醴泉令多嚣猾伉为着谕䝉书十四篇敎人务农进学破鸡傅琰为山隂令有野父争鸡琰问各何以食鸡一云粟一云豆乃破鸡得粟而罪言食豆者人称神明呪虎汉童恢为不其令民常为虎所害获二虎恢呪虎曰王法杀人者死汝若是杀人者当垂头服罪自知非者当号唿称冤一虎低头闭目即杀之其一视恢鸣吼自奋遂放释之辩妇杀夫吴録张举为令有妇杀夫因焚屋言烧死其弟讼之举尸开口视其灰令人取狗二头生一杀一而俱焚之开视其口杀者无灰生者有灰乃明夫生死妇遂服縳牛主张元济为武阳令与元武县隣元武人有以牸牛依其妻家八九年牛孳产十余头及将异居妻家不与县累政不能决其人诣武阳质于元济元济令縳牛主蒙其头将诣妻家村中云捕盗牛贼召村中牛悉集各问其所从来妻家不知其故恐连及指其诉牛曰此是女婿家牛也元济发蒙头谓之曰此即女婿可以牛归之妻家服罪元武县闻之大慙王元䂓十竒嘉祐中京西转运司奏据河清县僧道进士举留知县王元䂓再任本司体量得本官军民歌咏有十竒一竒民吏不识知县儿二竒塌却曹司旧肚皮三竒买物价例不相亏四竒处事明白尽无私五竒街里不见凶顽儿六竒蝗虫不入境内飞七竒不敢赌钱怕官知八竒不义不孝不敢为九竒乡村不被公人欺十竒百姓纳税不勾追上令审官院记姓名治县谱傅琰并父僧祐并为山隂令父子并着竒绩世云诸傅有治县谱諌献龙眼荔枝后汉和帝时唐羌为临武长县接南海献龙眼荔枝十里一铺五里一堠奔腾险阻死者继路羌上书谏帝下诏逺国珍羞本以奉宗庙茍有伤害岂爱民之本勅勿献夜灌楚亭𤓰梁大夫有宋就为边县令与楚隣界梁楚亭皆种𤓰梁亭力灌其𤓰美楚𤓰恶楚令恶其𤓰之恶慕梁亭之美已因夜徃窃梁𤓰梁亭觉之因请其尉亦欲徃搔楚𤓰宋就曰恶是结怨分祸之道也令人窃徃灌楚𤓰楚𤓰日以美楚亭察之乃梁亭之遗也楚令闻之大悦具以闻楚王悦梁之逊已也乃谢以重币而交梁王故梁楚之欢自就始县妖破胆唐李杲迁洛阳令民吏畏服时有夜闻衢中有人语曰李令古今正人也行事威勐令人破胆此中不可久居闻者启门视之寂无影响方知其妖也闻者李兼遂书其壁曰猾吏畏服县妖破胆好录政声闻于御览太公为灌坛令吕望为灌坛令文王梦见妇人当道哭问其故曰吾是太山神女嫁为西海妇灌坛令当吾道梦觉召太公为太师焉卧虎董宣为洛阳令搏击豪强京兆号卧虎铁船渡海九国志贾郁为仙游令受代有一吏酣郁怒曰吾当再典此邑以惩汝辈吏扬言曰公欲再作令犹造铁船渡海是嵗王氏廷钧建号授郁旧邑时醉吏为库史不数月盗官钱数万郁批牍尾曰窃铜镪以润家非因皷铸造铁船而渡海不假炉鎚决杖徒之探赤白丸尹赏为长安令长安中闾里少年受财报仇相与探丸为弹得赤丸者斫武吏得墨丸者斫文吏白丸者主治丧城中薄暮尘起勡刼死伤横道赏至穿地数丈名虎穴杂举轻薄少年恶子悉记之分捕纳虎穴中吏恶其明察太常博士陈诂知祥符县县恶其明察欲中以事而诂亷事不可得乃欲以竒动京师自录事以下皆逃去京师果喧言诂政苛暴是时明肃太后听政欲加罚陈尧佐为枢宻副使力争之以谓罪诂则奸人得计而沮能吏诂由是获免罪言秋霖无损大厯中秋霖害稼京兆尹奏多损田韩滉执奏不实渭南令刘藻附滉言所部无损代宗览奏以谓水旱咸均不宜渭南独免命御史再检渭南损田三千余顷上谓御史曰县令职在字人不损犹宜称损损而不闻岂有恤人之意耶乃贬藻帝不当择令栁浑为相帝当择令宰畿邑而政有状召宰相语皆贺栁浑独不贺曰此特京兆尹职耳陛下当择臣等臣当选京兆尹当求令亲细事代尹择令非陛下所宜戴星出入宓子贱为单父宰弹琴不下堂而单父治巫马期为单父戴星出戴星入单父亦治宓子曰彼任力我任人任力者劳任人者逸身挽舟唐何易于为益昌令州刺史崔朴尝乘春与賔客泛舟出益昌傍索民挽繂易于身引舟朴惊问状易于曰方春百姓耕且蚕惟令不事可任其劳朴愧疾驱去南金口明府手唐张巡为真源令士多豪猾大吏华南金植威恣肆邑中语曰南金口明府手巡下车以法诛之莫不改行以瘠马人应诏夏英公知安陆受勅举幕职有节推王公粝食弊衣一马瘦瘠仅能移步自贰车以下乞以斯人应诏夏亦自知之遂改官宰邑王荆公知鄞县王荆公知明州鄞县读书为文章二日一治县事起堤堰大坡塘贷谷于民立息以偿新陈相易兴学校严保伍邑人便之故为执政所行之法皆本于此朱出墨入后周苏绰始制文案程式朱出墨入及计帐戸籍之法诗清风动百里惠化闻京师流人若云归耕种满郊岐山光凈陇麦日色明桑枝讼息但长啸賔来或解颐范宰不买名絃歌对前楹为邦黙自化日觉冰壶清百里鸡犬静千庐机杼鸣吾爱崔秋浦宛然陶令风门前五杨栁井上三梧桐山鸟下㕔里檐花落酒中河阳花作县秋浦玉为人地逐名贤好风随惠化春见客但倾酒为官不爱钱翟表郎官瑞凫看令宰仙单父长多暇河阳实少年疎帘衙退卷花轴曲槛客来听竹风今日潘懐县同时陆浚仪河堤遶绿水桑柘连青云缲丝鸣机杼百里声相闻桃李虽无言春风满城花陵陂青青麦烟雨涧桑麻白头宴来起襁褓声呕哑壶觞调笑平民讼賔客风流醉舞腰摩手抚鳏寡藁砧磔强梁篱边菊秀先生醉桑下雏娇稚子仁风清竹阁留僧宿雨湿莎庭放吏衙废土有人耕不畏古㕔无讼醉何妨鸱夷江上畬田稔牛斗星边贯索空琴弹终日得古调印鎻经秋带藓痕雨后有人耕绿野月明无犬吠花村犬眠花影地牛牧雨声坡印文生緑经旬合砚匣留尘尽日封县古槐根露官清马骨髙里门喧诵读村落罢追胥砚贮寒泉碧庭堆败叶红三年清似水六月冷如冰忧民如有病见客似无官县丞真清陆景倩为扶沟丞按察使覆州县殿最必欲得实有吏言状曰某强清某诈清景倩曰真清病聋黄霸为颍川守许丞老病聋督邮白逐之霸曰许丞亷吏虽老尚能拜跪迎送正颇重听何伤且善助之或问其故霸曰数易长吏公私费耗所易吏未必贤益为乱凡治道去泰甚者耳涉笔唯谨吏抱成案诸丞卷其前钳以左手右手摘纸尾鴈鹜行以进平立睨丞曰当署丞渉笔占位署惟谨不负崔斯立为蓝田丞始至喟然曰丞哉丞哉余不负丞而丞负余则尽去其牙角一蹑故迹庭有老槐四行南墻巨竹千挺俨立若相持水㶁㶁循徐鸣斯立痛扫溉对树二松日吟哦其间六安丞桓谭数言事忤㫖出为六安丞忽忽不乐道病卒县尉复置县尉五代之季武臣擅州县之权遂罢县尉遣小将卒长受之颇为乡社之患太祖欲复旧制御讲武殿召三铨选人有乐尉者面东南立选人多不欲徃徃西立帝曰迂儒如此令杖驱出是后乐为者衆乃复旧制梅仙西汉梅福为南昌尉上疏言事不用遂学仙隐为吴门市卒不知所终号神仙尉人道畿尉有六道入御史为佛道入评事为仙道入京尉为人道入判官为饿鬼道香尉汉雍仲进南海香拜洛阳尉人号曰香尉惠出一尉唐员半千为武涉尉嵗旱劝令发粟赈民不从令谒州半千悉发之下頼以济刺史大怒囚半千㑹薛元超持节渡河责太守曰君有民不能恤使惠出一尉尚何罪耶命释之动手回身语林商则任廪丘尉性亷县令丞多贪因宴会舞令丞舞皆动手尉则回身而已令问其故则曰长官动手賛府亦动手惟有一箇更动手百姓何容活耶人皆大笑嘲曰令丞俱动手县尉止回身投金濑吴越春秋伍子胥伐楚还溧阳瀬水上欲酧初时自杀妇人以百金不知其家投金瀬水中而去唐孟郊为溧阳尉徃瀬水傍徘徊赋诗曹务多废令白府以假尉代之分其半俸射鸭堂坡题县尉水亭云已作观鱼槛仍开射鸭堂鸂鶒双立滩头唐河南伊闾县前有大溪每僚佐有入台省即水中先有小滩出石砾金沙澄澈可爱牛僧孺为尉一日忽报滩出翌日邑宰与同僚列筵亭上观之有老吏云此分司御史非西台之命若是西台滩上当有双鸂鶒立前后如此为验僧孺揣县僚无出于已因举盃曰既能有滩何惜一双鸂鶒宴未竟俄有双鸂鶒飞下不旬日诏拜西台监察御史明公坐苏珦授鄠县尉长史李义琰召谓曰鄠县本多诉近日遂絶访闻果由明公为疎理因循指㕔事曰此即明公坐也春兰秋菊唐裴子余补鄠县尉同列李朝隐皆以文法着子余独以词学知名或问雍州长史陈崇业子余朝隐优劣对曰春兰秋菊俱不可废五色棒曹操为洛阳比部尉造五色棒县门左右母缝衣孟郊为溧阳尉有游子吟曰慈母手中线游子身上衣临行宻宻缝意恐迟迟归坡诗缝衣送与溧阳尉陈牒藏竒笔唐张旭为常熟尉有老人陈牒宿昔又来旭怒其繁责之老人曰观公笔竒妙欲以藏家耳与陈尉真书廊落王方平既降蔡经家有陈尉诣门乞见方平使行前向日而立方平从后观之曰君心邪不正未可教以仙道当授君地上主者以一符与陈尉言此不能度世止能存君本夀出百嵗向上可以禳灾治病陈尉果一百十嵗死自方平去后数十年经复归家逺有书与陈尉真书廓落大而不工陈尉家世世存之以为寳主簿无如杨主簿唐杨于陵为句容主簿韩滉节度金陵择婿谓其妻曰阅人多矣无如杨主簿以女妻之徙舍祭灶汉孙寳以明经为御史大夫张忠辟寳为属欲令授子经更为除舍设储偫孙寳自劾去忠心内不平后署寳主簿寳徙入舍祭灶请比隣甚悦忠怪之使所亲问寳何前后不相副耶寳曰士安得独自髙前日君男欲学文移寳自近礼有来学不闻徃敎道不可诎身诎何伤且不遭者何无不为况主簿乎忠闻之大慙鸾凤枳棘汉仇览为县主簿宰谓曰枳棘非鸾凤所栖他时论道巖廊非主簿而谁昻昻千里之驹韦元将为郡主簿杨处称曰韦主簿有长成之风昻昻千里之驹挥白羽本朝谢文本书生善用兵尝为西凉州主簿坡有诗云圣朝若用西凉簿白羽尤能效一挥弹筝歌秋风谢景仁为豫州主簿在桓𤣥阁下𤣥闻其善弹筝唿之既至取筝与弹因歌秋风意气殊适以此大竒之入铁主簿三国典畧齐许惇性识敏速达于从政尝为司徒主簿以能判时人号曰入铁主簿十钱主簿元庆性贪鄙为太尉主簿事无大小得物然后判或十钱二十取之时号十钱主簿不如一诣习主簿习凿齿为桓温主簿温有大志值有知天文者至温问国家祚运答云方永温不悦异日送绢一匹钱五千星人驰诣习问其故曰乞为标碣棺木习问其故曰赐绢一匹令仆自裁钱五千以置棺耳习曰君几误死以绢戏君以钱供道中资是听君去耳其人大喜诣温请别告以习言温笑曰习忧君误死君岂误活然徒二十年看儒书不如一诣习主簿总官制省寺杨收曰汉制总羣官而合听曰省分务而专治曰寺台监府衞唐官制大抵沿隋其官司之别曰省曰台曰寺曰监曰衞曰府各统其属以分职定位予告赐告李裴曰告者休谒之名吉曰告凶曰宁孟康曰古者名吏休假曰告汉律吏二千石有予告有赐告予告者在官有功最法所当得之赐告者病之日当免天子优赐其告使得带印绶归家治病至成帝时赐告不得归家师古曰告或谓之谢谢亦告也当依本字读之服青紫唐以前品官旧服止黄紫马周建言三品服紫四品五品朱六品七品绿八品九品青汉秩禄制汉三公号万石其俸月各三百五十斛谷中二千石者百八十斛二千石者百二十斛千石者九十斛六百石者七十斛四百石者五十斛三百石者四十斛二百石者三十斛百石者十六斛芒种节为断先是宋郡国田禄以芒种为断此前去官者一年秩禄皆入后人此后去官者一年秩禄皆入前人自元嘉末始改计月钱禄儤直豹直李洛公资暇集云新官併宿本署曰儤直余观宋景文公诗乃用儤字又职林云凡两直之法自给舍丞郎入者三直无儤自起居郎官入者五直一儤御史补阙入者七直两儤其余杂入者十直三儤亦皆用儤字玉篇儤字书注云连直也豁宿本朝馆阁每夜轮一人直宿如有故不宿则虚其夜谓之豁宿豁宿不得过五日即须入宿若遇豁宿不到于宿厯书腹肚不安故相𫝊为害肚厯山郎汉郎官故事令郎出钱市财用给文书乃得出名曰山郎移病尽一日輙偿一沐检校兼守唐太宗时已有员外置其后又有特置同正员至于检校兼守判知之类皆非本制又有因事而置事已则罢其名繁守行凡注官官卑而拟髙曰守髙而拟卑曰行常参官谓五品以上及两省职事官八品以上供奉官员外郎监察御史太常博士也供奉官谓侍中中书令左右散骑常侍黄门中书侍郎谏议大夫给事中中书舍人起居舍人御史大夫中丞侍御史清望官谓内外三品以上官及中书黄门侍郎尚书左右丞诸司侍郎太常少卿祕书少监太子詹事左右庶子国子司业七司校试铨试在吏部礼部兵部考功都省御史台中书门下侍郎谓前行要自为七司三衙旧制侍衞亲军以殿前分为两司不置马步军都指挥使后侍衞一司自分为二故与殿前司列为三衙直院唐制官序未至而以他官摄者为直官许敬宗为直记室是也国朝学士舍人皆置直院但以资浅为之其实正官也银台司国朝会要云银台司掌受天下奏状淳化四年置知银台通进司开黄阁设内屏太尉司徒司空是为三公府三门当中开黄阁设内屏家庙古者大夫自考而下立三庙适士自考而下立二庙北齐二品以上祀五代五品以上祀三代七品以上祭二代唐天寳制三品以上乃许立庙又唐令二品以上祀四庙有铭封者祀五庙五品以上祀三庙李泌将建家庙上许立五室但祀四庙空始祖之室以待邺侯三品得谥唐制兼三品得谥国初已来正三品方得谥其他兼赠则不得谥并三品方许立家庙官诰缥轴后妃销金云龙罗纸十七张销金缥袋寳装轴红丝网金㭼公主销金大凤罗纸十七张销金缥袋玳瑁轴红丝网涂金银㭼修仪婉容才人贵人美人凤罗纸七张玳瑁轴红丝网涂金银㭼国夫人销金王窠五罗纸七张晕锦缥袋郡县君太君并销金罗纸七张余命妇紫罗七张赐笏头带毬路金带俗谓之笏头带非二府文臣不得赐武臣得赐出于特恩尔又太宗制笏头带以赐辅臣罢尚服之张文节自中丞而参政姜侍郎自谏议而枢宻并赐笏头带又元丰初王拱辰出判北京特赐笏头毬路金带佩鱼如两府之制拱辰以表谢曰横金三纪未佩随身之鱼赐带万钉改观在廷之目盖旧制见任两府许笏头毬路金带佩鱼前任非得㫖不许尚书翰林学士则御仙花金带上佩鱼者元丰旧制也惟方团胯带乃可佩鱼毬路带方团胯也故曰近制常侍方貂珰以金为之当冠前附以金蝉也中常侍汉兴用士人银珰左貂光武以后专任宦者右貂金珰又贞观初复置散骑常侍分左右皆戴蝉珥貂左散骑与侍中为左貂右散骑与中书令为右貂谓之八貂掌䂓过失侍中戴蝉珥貂王粲为侍中曹植赠诗曰戴蝉珥貂朱衣皓带入侍帷幄出拥华盖貂鼲映首北齐邢子才代让侍中表云貂鼲映首日月在躬冠盖庻僚跨蹑多士貂珰挿右魏文帝置散骑掌䂓諌不典事貂珰挿右而散从司徒府与苍龙阙对蔡质汉仪曰司徒府与苍龙阙对压于尊者不敢号府中书令读册故事册拜三公中书令读册侍中奉礼如阙即以宰相摄之学士加大进贤记注上欲以张説为大学士辞曰学士无大称中宗欲以崇宠大臣乃有大学士之名如臣末学敢以大臣为称从之爵九等一曰王食邑万戸二曰嗣王郡王食邑五千戸三曰国公食邑三千戸四曰开国郡公食邑二千户五曰开国县公食邑千五百户六曰开国县侯食邑千戸七曰开国县伯食邑七百户八曰开国县子食邑五百戸九曰开国县男食邑三百戸勲官十二转上柱国柱国上䕶军䕶军上轻车都尉轻车都尉上骑都尉骑都尉骁骑都尉飞骑尉云骑尉武骑尉九参官武官三品以上三日一朝号九参官六参官五品以上及折冲当畨五日一朝号六参官贵阶白居易作冯宿制云凡品秩之制有九自五品以上谓之贵阶所以为贵者廕及子命及妻腰白金服赤茀登闻检院雍熙元年改匦院为登闻院东延恩匦为崇仁检南招谏匦为思諌检西申寃匦为申明检北通𤣥匦为招贤检节度使辞日赐双旌双节行则建节柱六纛入境州县筑节楼迎以皷角衙仗居前旌幢居中大将鸣珂金钲皷角居后州县赍印迎于道左洗印节度使视事三日洗印视其刓缺掌武太尉由唐以来上公为重李光弼自司空为太尉郭子仪自司徒为太尉李徳裕自司徒为太尉皆以上公宠侍宗臣余虽有功掌武之尊不可得也使相国朝之制凡以检校官兼中书令侍中同平章事皆谓之使相唐制皆署勅五代以来不预政事朝会与亲王则分班余官则缀班凡宣制除授者勅尾有其衔而不署侧书使字玉带为朝仪熙宁八年四月岐王颢嘉王頵言䝉遣中使赐臣方团玉带各一条准合门告着为朝仪臣等乞寳藏于家不敢服用上命工琢玉带以赐二王二王固辞不听请加佩金鱼以别嫌诏并以玉鱼赐之玉带为朝仪始于此周官六万三千六百七十五员内二千六百四十二人外诸侯国官六万一千三十二人汉官自丞相至佐史十三万二百八十五员后汉官七千五百六十七员晋官六千八百二十六员隋官一万二千五百六十七员唐官一万八千八百五员内二千六百二十外郡县一万六千二百八十五员本朝官景徳官一万余员皇祐二万余员幕职州县官三千三百余员总二万四千余员三班官国初以来供奉官左右班殿直为三班立都知行首以领之又有殿前承㫖班院端拱以后分东西供奉又置左右侍禁及承㫖初三班吏员止于三百至天禧间乃总四千三百至于熙宁间乃总一万一千六百九十宗室又八百七十本朝官制寄禄官开府仪同三司特进金紫光禄大夫银青光禄大夫光禄大夫宣奉大夫正奉大夫正议大夫通奉大夫通议大夫太中大夫中奉大夫正奉大夫中散大夫朝议大夫奉直大夫朝请大夫朝散大夫朝奉大夫朝请郎朝散郎朝奉郎承议郎奉议郎通直郎宣敎郎宣义郎承事郎承奉郎承务郎承直郎儒林郎文林郎从事郎从政郎廸功郎武官散阶节度使承宣使观察使防御使团练使诸州刺史横行通侍大夫正侍大夫宣政大夫履正大夫协忠大夫中侍大夫中亮大夫中衞大夫翊衞大夫亲衞大夫拱衞大夫左武大夫右武大夫宣政郎履正郎协忠郎中侍郎中亮郎中卫郎翊衞郎左武郎右武郎正使武功大夫武徳大夫武显大夫武节大夫武畧大夫武经大夫武义大夫武翼大夫副使武功郎武徳郎武显郎武节郎武畧郎武经郎武义郎武翼郎大使臣训武郎修武郎小使臣从义郎秉义郎忠翊郎忠训郎成忠郎保义郎承节郎承信郎无阶八品进武校尉进义校尉下班祇应进武副尉进义副尉守阙进义副尉进勇副尉守阙进勇副尉文臣职名观文殿大学士观文殿学士资政殿大学士资政殿学士端明殿学士龙图天章寳文显谟徽猷敷文焕章华文寳谟阁学士枢宻直学小龙图天章寳文显谟徽猷敷文焕章华文寳谟阁直学士保和殿待制龙图天章寳文显谟徽猷敷文焕章华文寳谟阁待制集英殿修撰右文殿修撰秘阁修撰直龙图阁直天章阁直寳文阁直显谟阁直徽猷阁直敷文阁直秘阁武臣试换并换官出身诸训武郎至进武校尉不曾犯赃私罪及笞刑经决愿换文资者聴召保官二员具家状连保状二本诣登闻鼓院投进乞试投授小使臣后未及三年授进武校尉后未及五年三省枢宻院书令史以下授使臣进武校若保甲及试武艺及进纳流外出身不用此令诸武臣试换文资于易书周礼礼记各专一经仍兼论语孟子愿试诗赋及依法官条试断案刑统大义者听换官训武修武郎从义郎秉义郎忠翊郎保义郎承节承信郎进武进义校尉大礼封赠三代三代初封曽祖祖父初赠曽祖祖父封赠曽祖母祖母母妻每遇大礼封赠二代太子太师太子太傅太子太保太子少师太子少傅太子少保御史大夫观文殿学士资政保和殿大学士金紫光禄大夫左右金吾衞上将军左右衞上将军银青光禄大夫光禄大夫二代初封祖父初赠祖父封赠祖母母妻每遇大礼封赠一代文臣通直郎以上武臣修武郎以上一代初封赠父母妻锦绣万花谷前集卷十四锦绣万花谷前集卷十五钦定四库全书锦绣万花谷前集卷十五将帅弓为霹雳声唐长孙无忌父晟讨突厥突厥畏晟威闻其弓声谓为霹雳见其走马称为闪电累磁石晋马隆讨西羌夹道累磁石贼负铁铠行不得前隆卒悉负犀甲无碍贼以为神能忍得胜晋朱伺有武勇江夏太守杨珉问将军击贼何以每得胜伺曰两敌相对惟当忍之我能忍是以胜之以智为本魏元忠上封事曰天下之柄二文武而已今言武者先骑射不稽之权略文者首词章不取之经纶养由基射能穿札不止鄢陵之奔陆机识能辨亡无救河桥之败士在贫贱皆思立功懐琬琰就煨尘抱栋干困沟壑安知其方略哉故汉拜韩信举军惊笑蜀用魏延羣臣觖望此富贵者易为善贫贱者难为功也故隂阳不和拔士为相蛮貊不庭擢校为将齐段孝𤣥有言持大兵如擎盘水一致蹉跌求止可得哉是知大将临戎以智为本两骑萦搅数万人南史周盘龙与魏军战子奉叔单马率二百余人陷阵魏万余骑张两翼围之一骑还报奉叔已没盘龙驰马奋矟奔魏军魏人莫不披靡时奉叔已大杀魏军得出盘龙不知乃东西触击魏军奉叔见其父乆不出复跃马入阵父子两骑萦搅数万人魏军大败盘龙父子由是名播北国辕门二龙唐乌承玼乌承恩皆为平卢先锋沉勇而决号为辕门二龙走如飞北魏将杨大眼骁㨗走如飞尚书李冲典选大眼徃求冲不许大眼曰尚书不见知下官出一技便出长绳三丈许系于髻而走绳直如矢马驰不及冲因惊叹遂用为军主折树矟羊侃入南朝预燕时少府新造两刃矟成长二丈四尺围一尺三寸帝因赐侃紫骝马令试之侃执矟上马左右击刺特尽其妙观者登树树为折因号此矟为折树矟无部曲行阵李广击胡无部曲行阵顿舍不击刁斗幕府省文书然逺斥堠未尝遇害正行伍治簿至明程不识与李广俱击胡正部曲行伍击刁斗治簿至明军不得休息未尝遇害然士多乐广而苦不识铁瑕鞍刘曜僣位陇右陈安叛曜使平先讨安安左手奋七尺刀右手执丈八尺蛇矛平先与安战三交夺其蛇矛安弃马走斩之陇右歌之曰陇上壮士有陈安䯀骢交马铁瑕鞍七尺大刀奋如湍丈八蛇矛左右盘十盪十决无当前来嚼铁唐来填为颍川太守贼来攻手射贼皆应弦而仆贼拜城下目为来嚼铁王铁枪五代梁王彦章骁勇能跣足履棘行百步持一铁枪骑而驰突奋疾如飞军中号王铁枪末帝用为招讨使问破敌之期对曰三日左右失笑彦章受命而出两日至滑饮酒半醉起引精兵趋徳胜举锁烧断之斩浮桥急击南城遂破盖三日矣避矟夺矟唐尉迟敬徳战善避矟每单骑入贼虽羣刺之不能伤又能夺取贼矟还刺之齐王元吉使去刃与之校敬徳请王如刃而独去之卒不能中帝尝问夺矟与避矟孰难对曰夺矟难试使与齐王戏王三失矟遂大服半段枪哥舒翰与吐蕃战特半段枪迎击所向披靡有奴左车以力闻舒翰用枪追贼拟枪于肩叱之贼顾翰刺其喉腾之髙五尺左车斩其首蹀血虏庭太宗践阼突厥部离叛李靖率劲骑三千由马邑趋恶阳岭颉利大惊靖夜袭定襄破之可汗脱身走帝曰李陵以步卒五千絶漠然卒降匈奴其功尚得书竹帛靖以骑三千蹀血虏庭古未有辈足澡吾渭上之耻矣微服度闗狄青征侬智髙顿军崑崙关下翊日将度闗晨起诸将侍立甚久而青尚未坐日髙诸将疑之入帐周视则不知青所在诸将相顾惊怛俄有军候至曰宣徽传语诸官请过闗喫食方知青已微服度闗矣三箭定天山薛仁贵讨契丹九姓十余万令骁骑数十来挑战仁贵发三矢杀三人虏气慑皆降军中歌曰将军三箭定天山壮士长歌入汉闗天下可一箭而定五代安重诲为节度使与蕃使并辔而行指飞鸟射之应弦而落观者万衆无不快抃由是名振北狄自谓天下可以一箭而定小尉迟本朝唿延賛以武勇为衞士直长自言受国恩誓不与契丹同生徧刺其体作赤心杀契丹字反其唇内亦刺之鞍韀兵仗皆作其字尝召善黥者横劒于膝唿其妻责以受禄无报当黥为字以报不然者断首举家号泣以谓妇人黥面非宜愿刺臂许之诸子仆妾亦然尝作破阵刀降魔杵铁鞭铁幞头两旁有刃皆重数十斤乘骓马绯林额慕尉迟之为人自称小尉迟贺若弼论将隋炀帝问贺若弼曰杨素韩擒虎史万嵗皆良将也优劣如何弼曰杨素是勐将非谋将韩擒虎是鬬将非领将史万嵗是骑将非大将帝曰谁也曰惟所择弼意自许也大胜大败唐太宗尝曰当今名将惟李勣江夏王道宗薛万彻而已勣道宗虽不能大胜亦未尝大败至万彻非大胜即大败矣梦骑五色狮子齐王敬则梦骑五色狮子明帝即位以敬则为直阁将军赍九环金带隋薛道衡出为襄州总管髙祖谓曰尔之去朕如断一臂于是赍物三百段九环金带马十匹遣之狄天使狄青字汉臣汾州人世本农家𨽻县为乡书手移易税赋事发遂逃走京师投拱圣营为兵迁散直为延州指挥使会元昊叛屡将兵出战四年间大小二十五阵八中流矢西戎及砦下以至京师之人皆唿为狄天使七迁泾原路副总管上欲见之诏令入朝会寇逼边俾图像以进上观其仪表曰朕闗张也于是有敌万人之称荣公第六郎隋来䕶儿封荣国公第六子来整为武贲郎将骁勇击羣盗惮之作歌曰长白山头百战场十十五五把长枪不畏官军千万衆只畏荣公第六郎种世衡用间种世衡守青涧城尝以罪怒一畨将杖其背僚属请莫能得其人被杖以奔元昊甚信之得出入枢宻院嵗余尽得其㡬事以归乃知世衡用间也贪利以诱虏曹武穆玮知镇戎军日尝出战小㨗虏引兵去玮乃驱所掠牛羊辎重缓驱而还颇失部伍其下言曰牛羊无用不如弃之整衆而归玮不答虏闻玮利牛羊而师不整还袭玮玮愈缓行得地利处乃止虏近使人请之畨军逺来必甚疲我不欲乘人怠请休憩士马少选决战虏欣然良久又使人谕之曰歇定乃驰矣于是各皷军而进一战大破虏师遂弃牛羊而还徐谓其下曰吾知虏已疲故为贪利以诱之此其复来㡬行百里矣若乗鋭便战犹有胜负逺行之人若小憩则足痺不能立人气亦䦨吾以此取之钲声止破虏狄青在泾原以寡当衆必以竒胜预戒军中舍弓执短兵令军中闻钲声一则止再声则严阵三而阳却钲声止则大唿而突出士卒如其教虏人大笑钲声止忽前突之虏大乱相踵践死骑兵破标牌狄青征侬智髙曽公亮问贼之标牌殆不可当如何青曰标牌步兵也当骑兵则不能施矣青率衆半夜度崑崙闗逆战于归仁铺纵骑二千出贼后标牌为马军所突皆不能驻马上铁连枷击之遂皆披靡智髙焚城遁去隂徳愈昌曹彬封冀王事太祖太宗收复四方未尝枉戮一人其后子孙益炽世为将相出皇后且三世为将道家所忌而冀王后世愈昌岂非隂徳所致楯上磨墨梁荀济曰大丈夫当于楯上磨墨作檄好唤宰相吟诗景徳元年虏犯澶渊真宗北伐髙琼自扶辇拥衆渡河至浮桥一半髙琼执辔曰好唤宰相吟两首诗退虏骑葢当时宰相王钦若陈尧叟好为诗以薄此辈故髙琼有此语鋭头将军杜诗鋭头将军何来迟令我心中苦不足江南干当公事曹武惠冀王彬凡降四国主江南西川广南湖南未尝杀一无辜诸子皆贤玮琮璨皆领旌钺陶弼有诗曰蒐兵四把降王缚教子三登上将坛其后少子玘实生光献慈圣太后辅佐仁宗母仪累朝子孙昌盛近世无比既平江南回诣阁入见榜子称奉敕江南干当公事回其谦恭不伐如此铜梁门铁遂城虏犯澶渊傅潜坚壁不战河北支郡或陷或弃是时魏能守安肃军杨延朗守广信军乃世所谓梁门遂城者二军最逼虏境而攻围不下时人目二军为铜梁门铁遂城由二将能守也牙旗折成都王颕以陆机叅大将军事假机后将军河北大都督颕起兵讨长沙王乂机督诸将二十余万临戎以牙旗折列军朝歌至于河桥皷声闻数百里汉魏出师未尝有也长沙王乂奉天子与战军大败宦人孟玖譛机有异志颕遂大怒机遇害于军中机临刑叹曰华亭鹤唳岂可复闻乎是日昬雾昼合大风折木平地尺雪以为陆机之寃也坐无空席王浑平吴复镇夀阳吴人新附浑虚懐绥纳坐无空席门下不停賔吞十万衆蜀先主问魏延曰今委卿以重任卿欲云何对曰若曹操举天下而来请为大王拒之偏将十万之衆至请为大王吞之衆壮其志虎痴虎侯魏许禇从太祖讨马超其后太祖与超单马会语惟禇从超欲突太祖素闻禇勇疑从骑是乃问太祖曰公有虎侯者安在太祖顾禇禇瞋目盻之超不敢动乃罢军中以禇力如虎而痴号曰痴虎是以超问虎侯也诏出大惊唐刘辟据蜀阻兵宰相杜黄裳独以长武城使髙崇文可以成功充节度使讨辟时宿将甚衆人自谓当选及诏出大惊卯时宣命辰时出师八战皆㨗不妄杀屠戮无遗曹彬征金陵垂克忽称疾诸将皆来问疾彬曰余之病非药石所愈惟诸公共誓以克城之日不妄杀一人则自愈矣诸将共焚香为誓及克城城中皆按堵曹翰克江州忿其乆不下屠戮无遗彬之子孙贵盛不絶翰之子孙有乞丐者青涧城凿井种世衡建言延安东北二百里故寛州兴废垒有三利朝廷从之以君董役然处险无泉凿地百五十尺至石工徒拱手君曰尔其屑之凡一畚偿尔百金过石数重泉果沛发人欢唿复凿数井遗侍姬种世衡守青涧湖酋苏慕恩最彊尝夜与慕恩饮出侍姬佐酒世衡起入潜窥之慕恩潜与侍姬戏世衡出掩之慕恩惭谢世衡笑曰君欲之耶即以遗之由是得其死力三皷夺崑崙狄青宣抚广西时侬智髙手崑崙闗青至賔州值上元节令大张灯烛首夜燕从军三夜飨军校首夜乐饮彻晓次夜二皷时青忽称疾暂起如内久之使人谕孙元规令暂主席行酒少服药乃出数使人劝劳坐客至晓各未敢退忽有驰报者云是夜三皷青已夺崑崙矣黒王相公王武恭公徳用状貎魁伟而面色正黒虽闾巷逺夷识与不识称之曰黒王相公北虏常唿其名以惊小儿苏绅孔道辅等言其宅枕干冈貎类艺祖公奏曰宅枕干冈朝廷所赐貎类艺祖父母所生敖曹比项籍北齐髙昻字敖曹其父以其昻藏故名而字之为髙欢将马矟絶世左右无不一当百时人比之项籍诗将军少年出武威入掌银台䕶紫微平明拂劒朝天去薄暮垂鞭醉酒归爱子临风吹玉笛美人娇面舞罗衣都尉朝天跃马归香风吹入乱花飞银鞍紫辔照云月左顾右盼生光辉将军出使拥楼船江上旌旗拂紫烟万里横戈探虎穴三盃拔劒舞龙泉虬须顦顇羽林郎曽入甘泉侍武皇鵰没夜云知御苑马随晓仗识天香五湖归去扁舟月六国平来两鬓霜锦衣香重花垂足束玉光寒雪绕腰秣马暖思秦地草弦弓劲忆鴈门鵰淮海维扬一俊人金章紫绶照青春指麾能事回天地训练彊兵动鬼神湘西不得归闗羽河内犹宜借寇恂总戎楚蜀应全未方驾曹刘不啻过今日朝廷须汲黯中原将帅忆亷颇八表顺风惊雨露四溟随劒息波涛手扶北极鸿图永云卷长天圣日髙未会汉家青史上韩彭何处有功劳四朝忧国鬓如丝龙马精神海鹤姿天上玉书传诏夜阵前金甲受降时才子却嫌天上桂世危翻作阵前功亷颇解武文无説谢朓能文武不通双美尽输张太守二南章句六钧弓家散万金酬死士身留一劒答君恩渔阳老将皆囘席鲁国书生半在门九金神鼎重丘山五玉诸侯杂佩环星坐通宵狼蜡暗戍楼吹笛虎牙闗玉匣销龙鳞甲冷金铃系鹘羽毛寒早貂拥出花当背白马骑来月在鞍接战春来苦孤城日渐危合围侔月晕分守效鱼丽屡厌黄尘起时将白羽挥裹疮犹出战饮血更登陴忠信应难敌精诚谅不移无人报天子心计欲何施黒云厌城城欲摧甲光向日金鳞开胡骑入囘中急锋连夜过短刀穿虏阵溅血貂裘涴一来辇毂下愁闷惟欲卧今朝从公猎稍觉天宇大一双铁丝箭未发手先唾射杀雪毛狐腰间余一箇青绫衲衫暖衬甲红线勒巾光遶脇秃襟小袖鵰鹘盘大刀长劒龙蛇挿两军皷噪屋瓦动红尘白羽纷相戛将军恩重此身轻笑里锋铓如一搯书生只肯坐帷幄谈笑毫端弄生杀叫唿繁皷催上竿勐士应怜小儿黠试问黄河夜偷渡掠靣惊沙寒霎霎何如大舰日髙眠一枕清风过苕霅挽弓当挽强用箭当用长射人先射马擒贼先擒王茍能制侵陵岂在多杀伤将军昔着从事衫铁马驰突重两衔被坚执鋭略西极崑崙月窟东崭巖君门羽林万勐士恶若哮虎子所监五年起家列霜㦸一日过海收风帆平生流辈徒蠢蠢长安少年气欲尽魏侯神骨耸精爽华岳峯尖见秋隼星躔寳校金盘陁夜骑天驷超天河欃枪荧惑不敢动翠㽔云矟相荡摩吾为子起歌都䕶酒䦨挿劒肝胆露钩陈苍苍映𤣥武万嵗千秋奉明主临江节士安足数成都勐将有花卿学语小儿知姓名用如快鹘风火生见贼惟多身始轻儒将轻裘缓带羊祐在军常轻裘缓带身不被甲铃阁之下待衞不过十人也射不穿札杜预为征南将军身不跨马射不穿札有左传癖不为掩袭之计羊祜都督荆州与吴人交兵克日方战不为掩袭之计有欲进诡谲之䇿輙饮以醇酒使不得言武夫夺气栁公绰为荆州韩退之与书云独阁下能出入行间与士卒均辛苦用儒雅文字章句之业率先天下武夫闗其口而夺之气数万兵甲范仲淹领延安閲兵选将日夕训练又请戒诸将养兵蓄鋭母得轻动夏人闻之相戒曰母以延州为意今小范老子胷中自有数万兵甲不比大范老子可欺也戎人唿知州为老子大范为雍也师旅国初兵十六万艺祖初得周兵十三万又得蜀兵十万太宗继之兵余三十万又曾子固集太祖时举中国才十六万人平五彊国不知兵之少也百万为额雍熙之间天下兵仅三十万咸平景徳以来兵倍之寳元庆厯之间縁边所屯至七八十万天下遂以百万为额㨂军皇祐二年诏陜西㨂军及保㨗军年五十以上若不及格者皆免为民纷然以为边事未可知不宜减兵又云停卒一旦失衣粮归乡里必聚为盗沿边诸将争之尤切是时文公执政龎公为枢宻使固执行之不疑是嵗陜西所免凡三万五千人皆欢唿反其家傅求曰陜西计一嵗费七百贯养一保㨗是嵗减二百四十五万贯陜西之民由是稍苏后唐战马后唐赵延庆为枢宻使明宗问马数㡬何对曰骑军三万五千明宗叹曰吾居兵间四十年太祖马数不过七千庄宗与梁战河上马万疋今有马三万五千疋而不能一天下吾老矣察军张仪曰秦带甲百余万车千乘骑万疋虎贲之士跿跔科头贯颐奋㦸者至不可胜计秦马之良戎兵之衆探前趹后蹄间三寻腾者不可胜数山东之士披甲蒙胄以会战秦人捐甲徒裼以趋敌左挈人头右挟生虏夫秦卒与山东之卒犹孟贲之与怯夫乌获之与婴儿垂千钧于乌卵之上必无幸矣沈括论车熙宁北虏将入寇亟遣中贵取西河民车以为战备自宰相以下言不便者俱不省时沈括为记注一日持笔立御上顾曰卿知籍车之事乎括曰未知车将何用上曰北虏以多马故胜惟车可以当之括曰车战之利见于厯世巫臣教吴子以车战遂霸中国李靖用偏箱鹿角车以擒颉利臣但未知一事古人所谓轻车者兵车也五御折旋利于轻速今之民间辎车重大椎朴以牛挽之日不能行三十里少雨雪则跬步不进故俗谓之太平车或可施于无事之日恐兵间不可用也上喜曰无人如此説遂罢养兵不可废韩魏公尝议养兵事慨然曰养兵虽非古然积习已久不可废之又自有利处昔者百姓戍边父子有生离死别之苦汉唐调兵于民杜甫石壕吏其弊乃至此后世既收拾强悍者养之为兵良民虽税歛重而终身保骨肉之乐此岂小事又其练习战阵而豪勇可使安得与农民同日道哉与契丹八十一战熙宁中赐契丹金缯召二府观焉衆谓天子修贡为辱而陛下神武可一战胜也张文正公方平独曰宋与契丹凡几战胜负几何两府八公皆莫知也公曰宋与契丹战大小八十一战惟张齐贤太原之战才一胜耳陛下视和与战孰便上善之兵説将有五危孙子曰将有五危必死可杀必生可虏忿速可侮亷洁可辱爱民可烦十围五攻用兵之説十则围之五则攻之倍则分之敌则战之少则逃之不若则避之是故小敌之坚大敌之擒也势节激水之疾至于漂石者势也鸷鸟之疾至于毁折者节也善战者其势险其节短势如彍弩节如发机兵形象水孙子曰兵形象水水之形避髙而趋下兵之形避实而击虚水因地而制流兵因敌而制胜故兵无常势水无常形勿遏勿迫用兵之法佯北勿从鋭卒勿攻饵兵勿食归师勿遏围师勿缺穷寇勿迫途有所不由军有所不击城有所不攻地有所不争君命有所不受恃吾无恃其不来恃吾有以待之无恃其不攻恃吾有所不可攻辞卑者进敌辞卑而益备者进也辞彊而进驱者退也杖而立者饥也汲而先饮者渇也见利而不进者劳也鸟集者虚也夜唿者恐也攻坚弃瑕善用兵者不唿儆不茍聚不妄行不强进唿儆则敌人戒茍聚则衆不用妄行则羣卒困强进则鋭士挫故凡用兵者攻坚则轫乘瑕则神攻坚则瑕者坚乘瑕则坚者瑕故坚其坚者瑕其瑕者暗合孙吴晋武平吴之后诏天下罢军示海内大安州郡悉去兵大郡置武吏百人小郡五十人时山涛论用兵之本以为不宜去州郡武备于时咸以涛不学孙吴而暗与之合足制四夷唐太宗命李靖教侯君集兵法既而君集奏靖且反兵之隐微不以示臣帝责靖靖曰方中国无事臣之所教足以制四夷而君集欲尽臣术此君集欲反耳贪蛇忘尾端拱中敌卒万余骑袭威敌军粮道李继伦领歩骑千人巡徼忽当敌强敌蔑视不顾继伦曰贪蛇勇行必忘其尾吾当衔枚掩其后其夕懐短兵嘿逐其后至唐河天未明举兵一鏖如拉枯朽敌人曰黒大王不可当皷繁气易衰南史栁元景随宋孝武入讨至新亭据险令军曰皷繁气易衰叫数力易竭各衔枚疾战一听吾皷音贼遂大溃宿饱千里馈粮士有饥色樵苏后㸑师不宿饱五兵魏相曰救乱除暴谓之义兵兵义者王敌加于已不得已而起者谓之应兵兵应者胜争恨小故不忍愤怒者谓之忿兵兵忿者败利人土地货寳者谓之贪兵兵贪者破恃国家之大矜人民之衆欲见于敌者谓之骄兵兵骄者灭此五者非但人事乃天道也竒谋以败兵击胜兵曹公征张绣一朝引军退绣自追之贾诩曰不可追也追必败绣不从大败而还诩曰促更追之必胜绣谢曰不用公言至此今已败奈何复追诩曰兵势相变亟徃必利绣信之遂追果以胜还问诩曰绣以精兵追退军而公曰必败以败军击胜军而公曰必克悉如公言何其反而皆验诩曰此易知耳将军非曹公敌也军虽新退曹公必自断其后追兵虽精将不敌故知必败曹公攻将军力未尽而退必国内有故已破将军必轻军速进留诸将断后诸将亦非将军敌故虽用败兵而战必胜也绣乃服逆风而战张彦泽与契丹战阳城为契丹所围而军中无水凿井輙壊又天大风契丹顺风扬尘奋击甚鋭军中大惧彦泽问诸将皆曰今虏乘上风而吾居其下宜待风回乃可战偏将药元福独谓彦泽曰今军中饥渇已甚若待风回吾属为虏矣且逆风而战敌人谓我不能所谓出其不意彦泽即拔拒马力战契丹奔北二十余里至衞村又大败之契丹遁去然马尾灰车破贼后汉杨璇为零陵太守有滑贼攻郡县璇制马车数十乘嚢盛石灰于车上系布索于马尾又为兵车专彀弓弩马车居前顺风皷灰贼不得视因以火烧布然马尾马惊奔突贼阵弓弩乱发羣盗骇奔追斩无数竒兵伏归路卢光稠据䖍州遣弟光睦攻潮州光睦好勇而轻进谭金播戒其持重不听度其必败乃为奇兵伏其归路光睦果败走潮人追之金播以伏兵邀击大败之遂取潮州战射观者周韦孝寛与尉迟迥战于邺失利邺中士民观战者数万人宇文忻曰事急当以诡道破之乃先射观者观者皆走腾借声如雷忻乃唿曰贼败矣军复振因其扰而乗之迥军大败敌国战义战徳贾谊曰臣闻强国战兵王者战义帝者战徳故汤祝网而汉隂降舜舞干羽而三苗服今汉帝国也宜以厚徳懐服则孰敢不承帝意陛下为臣建三表设五饵以此与单于争则下匈奴犹振藁也备边马成拜扬武将军屯常山中山以备北边又代骠骑大将军杜茂缮治障塞自西河至渭桥河上至安邑太原至陉中山至邺皆筑堡壁起烽燧十里一候遣子入侍后汉明帝命将北征匈奴取俾吾卢地置宜禾都尉以屯田遂通西域于阗诸国皆遣子入侍真长老魏梁习领并州刺史时髙干荒乱之余吏民亡叛习到官诱谕招纳豪右以尽边境肃清百姓布野勤劝农桑令行禁止贡达名士咸显于世太祖嘉之更拜为真长老称咏以为自所闻识刺史未及习者招来服逺康国求内附上曰前代帝王好招来絶域以求服逺之名无益于用而糜弊百姓今康国内附傥有急难于义不得不救师行万里岂不疲劳劳百姓以取虚名朕不为也遂不受赤气下垂隋长孙晟曰臣夜望碛北有赤气长百余里如雨下垂按兵书名洒血欲灭匈奴愿在今日三䇿唐刘贶以为严尤辨而未详班固详而未尽推其至当周得上䇿秦得中䇿汉无䇿焉何以言之荒服之外声教所不逮其叛不为之劳师其降不为之释备严守御险走集使其为寇不能也为臣不得也惠及中国以绥四方周之道也故曰周得上䇿易称王侯设险以守其国筑长城修障塞所以设险也赵简子起长城燕秦亦筑长城后魏筑长城人治一步方千里役三十万人不旬朔而获乆逸故曰秦得中䇿汉以宗女嫁匈奴而髙祖亦审鲁元不能止赵王之逆谋谓能息匈奴之叛非也且谓冒顿手弑其父而冀其不与外祖争彊岂不惑哉方更靡耗赀粮连兵积年故严尤以为下䇿然而汉至昭宣匈奴逺徙犹袭奉春之过举倾府藏给西北嵗二亿七十万皇室淑女嫔于穹庐掖庭良人降于沙漠夫贡子女方物臣仆之职也诗曰莫敢不来享莫敢不来王荒服称其来不言徃也公及吴盟讳而不书奈何以天子之尊与匈奴约为兄弟而汉之君臣竟莫之耻哉诚能移其财以养戍卒则民富移其爵以饵守臣则将良富利归于我危亡移于彼弃此而不为故曰汉无策有罪后讨颉利政乱薛延陀囘纥等叛之颉利不能制㑹大雪牛羊马多死民大饥鸿胪卿郑元璹使还言于上乗间撃之上曰背盟不信利灾不仁乗危不武纵其种落尽叛六畜无余朕终不撃必待有罪然后讨之可为长城李世勣为并州长史上曰朕置世勣于晋阳而边城不惊可为长城张说疏张说为相帝欲事吐蕃说宻请讲和帝曰待王君㚟计之说出谓源干耀曰君㚟好兵以奔利彼入吾言不用矣后君㚟破吐蕃于青海説策其且败因上疏讽谕帝识其意纳之后𤓰州失守君㚟死康定军范仲淹建鄜城为康定军招集流亡定堡障通斥堠于是羌汉之民相踵归业岭南蛮夷蛮夷悍轻易怨以变其南州皆濵大海多洲岛飘风一日踔数千里漫不见踪迹控御失所以险阻机毒矢将吏撞搪唿号以相和应蜂屯蚁杂不可爬梳好则人怒则兽故常薄其征入有所遗漏不究切之长养儿子至纷不可治乃草薙而禽狝之尽根株痛断乃止故岭南帅得其人则一边尽治五溪郦元注水经云武陵有五溪雄溪樠溪酉溪潕溪辰溪蛮夷所居皆盘瓠之子孙也今雄作熊樠作郎潕作武皆在辰州界也多故旄头杜诗旄头彗紫微无复俎豆事金甲相排荡青衫一憔悴大角兵气日月还相鬬君臣屡合围大角躔兵气钩陈出帝畿烟尘昏御道耆旧把天衣太平休徴备至周公之时天下之人才皆已举用姦邪谗佞之徒皆已除去九夷八蛮在荒服之外者皆已賔贡天灾时变昆虫草木之妖皆已消息天下之所谓礼乐刑政教化之具皆已修理风俗皆已淳厚动植之物风雨霜露之所沾被者皆已得宜休徴嘉瑞麟凤龟龙之属皆已备至净洗甲兵不知何国致白环复道诸山得银瓮隐士休歌紫芝曲词人解撰清河颂田家望望惜雨干布谷处处催春种安得壮士挽天河浄洗甲兵长不用国赋租庸调唐制凡授田者丁嵗输粟二斛稻三斛谓之租丁随乡所出嵗输绢二匹绫絁二丈布加五之一绵三两麻三斤非蚕乡输银十四两谓之调用人之力嵗二十日闰加二日而不役者为绢三尺谓之庸两税法唐租庸调法壊自代宗时始以畆定税而歛以夏秋徳宗时宰相杨炎遂作两税法戸无主客以居者为簿人无丁中以贫富为差商贾税三十之一与居者均被田税视大厯十四年垦田之数为定夏输无过六月秋输无过十一月嵗歛钱二千五十余万缗米四百万斛以供外钱九百二十余万缗米千六百余万斛以供京师嵗入唐天寳长庆间兵九十九万率三戸奉一兵宣宗复河湟天下两税搉酒榷盐嵗入九百二十二万缗常费少三百余万嵗费皇祐治平中嵗入一亿万以上嵗费亦一亿万以上景徳郊费六百万皇祐郊费一千二百万治平郊费一千三十万唐国计簿唐韦处厚撰太和国计簿王彦威撰古额供军图李吉甫首创是法总天下方镇戸二百四十四万此天寳四分减三兵八十三万比天寳三分増一大率二戸供一兵名曰元和国计簿是韦处厚王彦威倣而为之本朝会计录丁谓景徳中权三司使撰景徳㑹计録五卷以上后苏辙亦倣其法为皇祐会计录绍兴五年迩臣亦有是议请自元年上四年为率名曰绍兴会计簿唐宋嵗入唐东南之米嵗运不过二百万石国朝乃六百万石唐铜钖银之冶凡六所而五在江浙嵗入十数万缗国朝则百余万缗矣唐之盐利刘晏増六百万缗本朝乃二千万缗矣唐正元中茶利四十万缗至国朝乃一百二十五万缗矣唐宋嵗运大中祥符二年召近臣观书龙图阁上閲元和国计图三司丁谓曰唐自江淮嵗运米四千万至长安今江淮嵗运米五百余万即知今府库充实仓廪盈衍上曰诚頼天地宗庙而国储多备亦自计臣也谓再拜不没赋旧名程文简公琳为三司使议者患民税多目如盐曲钱之类名件颇碎庆厯中欲除其名併合为一文简以谓没其旧名一时之便也后有兴利之臣必复増之是重困民亦善虑事也寛财论天禧三年李士衡为三司使罢陜西市木募民送木京师如入粟法如售盐及米纲任民私市以足数民大便真宗以寛财论赐之仁宗即位士衡求罢上与太后垂帘谕曰先帝常称卿知钱谷利害以比刘晏宜安其位绍兴费宣和间国家全盛每月支费九十五万缗绍兴三年每月支一百一十万以绍兴初为率一嵗通支一千三百二十余万见张孝祥论又中兴事实云绍兴初刘光世一军给钱每月十六万缗米三万斛又范正舆见管兵除激赏用外每月支用钱二十二万余贯田亩通率为十一司马法曰夫三为屋屋三为井是九夫为井孟子曰请野九一而助谓九夫之内与公助一夫周制有贡助助者九夫而税一夫之田贡者什一而贡一夫之谷通之二十夫而二夫是为十中税一也冬官匠人注周制畿内用夏之贡法税夫无公田邦国用殷之助法制公田不税夫贡者自治其所受田贡其税谷助者借民力以治公田又使收歛焉助则九而助一贡则十而贡一通率为十一也国中十一乃云使自赋是十一之中使自赋之非什中一为赋也故郑云通其率以为十一同养公田孟子曰方里而井井九百亩其中为公田八家皆私百亩同养公田公事毕然后敢治私事班固云井方一里是九夫八家共之各受私田百亩公田十亩是为八百八十亩余二十亩为庐舍其言取孟子而失其本㫖由是何休范寗赵岐宋均咸以为然夫言中为公田则中央百亩共为公田不得家取十亩又云八家皆私百亩则百亩皆属公矣何得复以二十亩为庐舍也言同养公田是八家共理公事何得分十亩自治之也若家取十亩自治之安得谓之同养也若二十为庐舍则别二亩亦入私矣何得为八家皆私百畆也初税亩用田赋作丘甲周之彻法以私助公而上下两足及其弊也鲁哀公履亩而税之民倍其出而上亦不足春秋于是书曰初税亩丘十六井而出三牛一马因其田赋通而出是谓赋法及其弊也别其田各为一赋季孙欲之国老无如之何春秋于是书曰用田赋六十四井而为甸甸出甲士三人及其弊也丘出一人而甸四人矣春秋于是书曰作丘甲亩益三升髙允仕元魏魏太武问万几何先允因曰臣少也贱所知惟田请言田事古人云方一里则为田三顷七十亩方百里为田三万七千顷若劝之则亩益三升不劝则亩损三升方百里损益之率为粟二百二十万斛况天下之广乎国朝垦田景徳戸七百三十万垦田一百七十万顷皇祐戸一千万垦田二百二十五万顷治平戸一千二百九十万垦田四百三十万顷坐食之人居其一张孝祥谕禹别九州地以顷计者凡二千四百二十万八千有竒田之垦者凡九百一十万八千有竒而其不垦者犹千五百万二千顷也周庄王之世自世子公侯以至庻民凡千一百八十四万人而受田者九百万四千人以数计之耕作之人居其中而坐食之人居其一也周制百步为亩杜佑以为周制百步为亩百亩给一夫啇鞅佐秦以为地利不尽更以二百四十步为亩百亩给一夫又以秦地旷而人寡晋地狭而人多诱三晋之人耕而优其田宅复及子孙使秦人应敌于外非农与战不得入官大率百人以五十人为农五十人习敌故兵彊国富周尺六尺四寸为步礼记王制云古者以周尺八尺为步今以周尺六尺四寸为步古者百亩当今田百四十六亩三十步古者百里当今百二十一里六十步四尺二寸二分周尺之数未详闻也实按礼记王制周以十寸为尺葢六国时变乱法度或言周尺八寸则步更为八八六十四步以此计之古者百亩当今百五十六亩二十五步古者百里当今百二十五里戸口汉唐前汉戸口一千二百二十三万后汉一千六百七万魏九十四万晋二百四十五万宋九十万后魏三百三十七万北齐三百三万后周三百五十万隋八百九十万唐九百六万国朝太祖戸口二百五十万太宗三百五十七万真宗八百六万仁宗一千九百九万英宗一千二百四十八万神宗一千七百二十七万二戸养一兵唐元和中供税赋八道戸百四十四万兵食于官者八十二万通以二戸养一兵会昌永戸増至四百九十五万铸钱嵗铸钱百余万贯国初江南平转运使张齐贤得江南旧承指丁钊尽知信建等州铜铅处即调发丁夫采之初江南饶州永平监嵗铸钱六万贯齐贤初年増十数倍明年得铜八十五万斤钖六十万斤因杂为铅钖铸钱三十六万贯其后信州铅山出铜无筭钱所市数千万斤饶州薪炭不能给分池州置永宁监建州置永丰监并嵗铸钱二十万贯以铅山铜给之杭州置保兴监凡四监嵗铸百余万贯嵗铸钱三百万贯国初平江南嵗铸钱七万贯至天圣中稍増至嵗铸百余万贯庆厯至三百万贯熙宁六年以后嵗铸铜钱六百余万贯广宁寓于赣汉惟上林三官铸钱其铜取诸关中唐武徳初置监于幽并益桂四州国朝十有六监曰雍曰綘曰鄂曰饶曰池皆因唐旧唐极盛时嵗铸钱以鉅万计者仅能三之而嬴国朝天圣中已二倍其数熙宁以后则二十倍矣中兴以来所存者七监饶之永平池之永丰江之广宁韶之永通建之丰国严之神泉赣之铸钱院初鄂有寳泉监崇宁元年废而置于赣绍兴二年江池为兵冲以永兴寓于饶广宁寓于赣于是赣之皷铸倍于昔铜铁钱国初立五监之铜以谨上供嵗铸钱百五十万缗又立三监之鐡以二蜀嵗铸铁钱二十七万缗铜钱不入铁钱界铁钱不入铜钱界铁缗设交张乖崖在蜀以铁缗重设质剂之法一交一缗以三年一界换之虽智者不可改也搉茶兴茶税唐贞观初赵赞兴茶税而张滂继之长庆初王播又増其数大中裴休立十二条之利贴射法淳化二年令商贾就园戸买茶公私官场贴射始行贴射法行之三年茶利尽归大商官场但得黄晩恶茶乃诏孙奭重议罢贴射法只用见法三分法咸平五年三司使王嗣宗始立三分法以十分茶价四分给香药三分犀象二分茶引三税景徳中许人入中钱帛金银谓之三税干兴元年改三分法支茶引三分东南见钱二分半香药四分半嵗入一百九万余贯国朝六搉货务十三山场都卖茶嵗一千五十三万余斤除官本杂费钱外嵗入净钱取一年最中数计一百九万四千余贯嵗得钱四十万缗唐徳宗纳赵賛议税天下茶十取一以为常平本钱后罢之贞元八年张滂奏出茶州县以三等定估十税其一自是嵗得钱四十万缗穆宗即位王播乃増天下茶税率百钱増五十大中初裴休着修私鬻法三犯皆三百斤论死郡旅茶虽入少皆犯天下税茶増倍八牀主人马殷为湖南节度使民得自摘山收茗筭募戸置邸阁居茗号八牀主人嵗筭数十万用遂足㩁酤起于桑𢎞羊搉酤之法起于桑𢎞羊而详于王莽之鲁正罢于魏起陈又罢于隋之开皇复于唐之干元代宗行于广徳一切禁之穆宗行于正元则置肆酤之法罢于宪宗复盛于昭宗国朝可程能之奏而搉酤始行王城之中则征其蘖不征其市闽蜀之地取其税不禁其私四方郡国则有常禁搉钱百五十六万唐初无酒禁肃宗以食方屈禁京城酤酒广徳二年置肆酒斛收钱三千私酿者论其罪贞元二年置肆以酤者计钱百五十凡天下搉酤钱百五十六万缗嵗入二千五百余万贯宣和元年淮南搉盐嵗一千四五万贯两浙嵗入七八万贯两路毎嵗通入不下二千四五百万余贯解州不与焉天下之赋盐居其半刘晏以为因民所急而税之则国足用于上盐法轻重之宜嵗得钱百余万贯至大厯未六百余万贯天下之利盐居半矣不可弛茶盐禁庆厯中议弛茶盐之禁范文正公以为不可茶盐商税之入但分减商贾之利尔于商贾未甚为害也今国用未减既不取之于山泽及商贾取之于农与其害农孰若取之于商贾国用有余当先寛赋役然后及商贾弛禁非所当先也议遂寝罢河北搉盐河朔地鹻民刮鹻煎盐不买而足周世宗尝搉海盐共得三十万缗民多犯法苦之艺祖征河东还父老进状乞随两税纳钱三十万缗而罢搉法艺祖许焉今两税外食盐钱是已及仁宗朝王拱辰君贶为三司使复议搉法未定张方平安道继之具本末以奏不宜复搉仁宗惊曰朕不知也卿为朕撰数句语朕将批出使河朔人知此意时贾魏公守北都圣语至即刻石于府园骑山楼瘿木亭上魏人以此深徳贾公锦绣万花谷前集卷十五锦绣万花谷前集卷十六钦定四库全书锦绣万花谷前集卷十六父子侍寝问安文王有疾武王不说冠带而养文王一饭武王亦一饭文王再饭武王亦再饭文王为世子朝于王季日三鸡初鸣而至寝门问内竖曰安否何如竖曰安文王喜及日中又至亦如之及暮又至其有不安内竖以告文王文王色忧南山桥梓伯禽与康叔见周公三见三笞之二子乃问商子商子曰南山之阳有木名桥南山之阴有木名梓何不往观之二子往见桥木髙而仰梓木实而俯还告商子商子曰桥者父道也梓者子道也曾子耘𤓰曽晳今曽子耘瓜误伤其根曽晳怒撃其首曽子仆地有顷乃苏孔子闻之谓弟子曰参来勿内也昔瞽瞍有子曰舜瞽瞍使之未尝不往欲杀之未尝可得小杖则受大杖则逃不陷父于不义也膝上王文度晋王述字怀祖子坦之字文度为桓温长史温欲为子求婚于述坦之还家省父而述爱坦之虽长大犹置膝上坦之因言温意述大怒遂排下曰汝竟痴耶老莱儿啼老莱子事二亲行年七十作婴孩自娯着五色綵衣取浆上堂跌仆因卧地为小儿啼炊饭成糜陈太丘有子元方季方有客诣太丘谈锋甚敌太丘令二子炊饭延客二子委甑窃听客语饭落釡成糜而进客去太丘责之二子言其故且诵客语无遗太丘曰但糜自可何必饭循陔束晳补亡诗曰南陔孝子相戒以养也循彼南陔言採其兰眷恋庭闱心不遑安风月景山水谢庄生五子飏朏颢崧沦谓庄名子以风月景山水羲之生五子王羲之有子七人其知名者五人曰𤣥之凝之徽之操之献之孟郊诗曰羲之生五子羲之又有之践霜挽车伯竒尹吉甫之子吉甫惑于后妻虐伯竒无衣无履而使践霜挽车伯竒顺父之今不敢有辞发假收严唐杨惟直名四子发假收严发以春为义假以夏为义收以秋为义严以冬为义收大拜发至丞郎阿戎王浑子戎㓜爽阮籍谓浑曰戎清爽非卿伦也与卿言不如与阿戎谈屏风隔坐呉纪亮为尚书令子隲为中书令每朝㑹诏以御屏风隔坐犊子破车石季龙少时数弹人石勒白母欲杀之母曰快牛为犊子时多能破车汝当小忍之勒乃止睡不听父言汉陈万年子咸数言事讥刺近臣万年病召咸戒牀下语至半夜咸睡头触屏风万年大怒曰乃公敎戒汝汝反不听吾言何也咸曰且晓所言大要教咸谄也万年乃不复言过五男十日饮汉陆贾有五男卖槖中金分其子二百金令为生产贾常乘安车侍者十余寳剑直百金谓其子曰与汝约过汝汝给人马酒食十日更所死之家得剑双珠出老蚌韦康元将弟诞仲将孔融与其父书曰前日元将来渊才亮茂雅度𢎞毅伟世之器也昨日仲将来文敏笃诚保家之主也不意双珠近出老蚌父子骨渗血梁武帝第二子综封豫章王初母呉淑媛在齐东昏侯宫及幸武帝七月而生综宫中多疑之及综年十四常梦一少年肥壮自挈其首对综非一问母母问梦中形状类东昏因宻报之勿泄综遂于别室祠斋庙然犹无以自信闻俗说以生者血沥死者骨渗即为父子综私发东昏墓出其骨沥血试之既验在西州生次男月余潜杀之既瘗发其骨又试之父胔渗子血唐王少𤣥父死兵遗腹生十岁问父所在母以告即哀泣求尸时野中白骨覆压或曰以子血溃而渗者父胔也少𤣥鑱肤阅旬而获好消息恶消息唐崔𤣥晖为军校员外郎母卢氏戎之曰吾见辛𤣥驭云儿子从官者闻有人来云贫乏不能自存此是好消息若闻赀货充足衣马轻肥此是恶消息吾重此言汝今坐食俸禄若不能忠清何以戴天履地特加修洁勿累吾此意也盗酒不拜孔文举有二子大十岁小五岁昼日父眠小者牀头盗酒饮之大儿谓曰何以不拜小者答曰偷何行礼此言小而善言语也添丁卢仝生子名曰添丁欲为国持役也见白云思亲唐狄仁杰授幷州司法㕘军亲在河阳仁杰登太行山反顾见白云孤飞谓左右曰吾亲舎其下顾望久之云移乃去九子母丈夫钱穆父生九子东坡以九子母丈夫目之同桓𫝊王荆公及子雱同修经义经成加荆公左仆射雱龙图直学士同日受命元绛贺诗曰陈前舆服同桓𫝊拜后金珠有鲁公三子列侍陈省华蜀人三子尧叟尧佐尧咨皆进士及第而伯仲为天下第一晩年与燕国夫人冯氏俱康宁尧叟知枢密院次子直史馆少子知制诰每对客三子列侍客不自安省华曰学士列侍常也士夫以为荣宰相侍立本朝王溥拜相年三十二其父祚累迁防御使每见客溥常朝服侍立客不安求去祚曰学生劳贤者起避耶手植三槐于庭王晋公祜太祖朝为知制诰使魏州太祖曰使还与卿王溥官职时王溥为相也使还帝怒安置华州七年不召初祜赴贬时亲朋送祜曰意公作王溥官职矣祜笑曰某不做儿子二郎必做二郎者文正公旦也祜手植三槐于庭曰吾子孙必有为三公者已而果然天下谓之三槐王氏索杖欲挞韩忠献公亿教子严肃知毫州第二子舎人自京西倅谒告省觐康公与右相及姪宗彦皆中甲科归公喜置酒召僚属之亲厚者俾诸子坐于隅惟持国多深思知必有义方之训托疾不赴坐中忽云二郎吾闻西京有疑狱奏谳者其详云何舎人思之未得已诃之再问未能对遂推案索杖大骂曰汝食朝廷爵禄倅贰一府事无巨细皆当究心大辟奏案尚不能记则细务可知必欲挞之衆宾力解方已诸子股栗家法之严如此所以多贤子孙也郎罢囝闽人唿子为囝谓父为郎罢顾况有诗述之青箱杂记故山谷有诗送秦觏少章从东坡学云斑衣儿啼真自乐从师学道也不恶但得新年胜旧年即如常在郎罢前贤愚系于汝邵尧夫四十余始娶生男有诗曰我今行年四十五生男方始为人父鞠育教诲诚在我夀夭贤愚繋于汝我若夀年七十岁眼前见汝二十五我欲愿汝成大贤未知天意肯从否八龙国朝韩亿忠献公八子曰纲综绛绎纬缜维缅多为闻人绛缜皆为宰相维为门下侍郎以比荀氏八龙穷达有命唐介一日自政府归语诸子曰吾备位政府知无不言桃李固未尝与汝等栽培而荆棘则甚多矣然汝等穷达莫不有命惟自勉而已守鸣蝉赋予起作赋草他儿一视而过独小子棐守之不去此儿必能为吾此赋因以予之长头峙玉东坡中子迨生三年不能行请辩才师为落髪摩顶祝之不数日能行坡有诗云我有长头儿角颊峙犀玉四岁不知行抱负烦背腹师来为摩顶起走趂奔鹿虎儿诗苏子由己卯生坡尝号为卯君生子名虎儿坡有诗云旧闻老蚌生明珠未省老兎生于莵老兔自谓月中物不骑快马骑蟾蜍蟾蜍爬沙不肯行坐令青衫垂白须于菟骏勐不类渠指挥黄熊驾墨貙丹沙紫麝不用涂眼前百歩走妖狐妖狐莫夸智有余不劳揺牙咀尔徒母子启母化为石禹治水通轘辕山化为熊谓涂山氏女曰欲饷必闻鼔声乃来禹排石误中鼓涂山氏往见禹方作熊慙而去至嵩山下化为石方孕启禹曰归我子石破北方而启生伊尹母化为枯桑伊尹母方孕行汲化为枯桑其夫㝷至水滨见桑穴中有儿乃收养之搤臂唿参曽参出薪于野有客至其家欲去其母曰愿留参方到即以左手搤右臂臂痛参即驰至问母曰臂何故痛母曰今者客至搤吾臂唿汝耶三釡曽子再仕而心再化曰吾及亲仕三釡而心乐后仕三千钟而不汨吾心悲断机孟轲母三徙既居孟子学而归母问学所至孟子曰自若也孟母以刀断机曰子之废学若吾断机孟子惧勤学不息遂成名儒倚门王孙贾之母谓贾曰汝朝出而晩来则吾倚门而望汝暮出而不还则吾倚闾而望织屡汉翟方进年十二三失父为太守府小吏因病归家辞其后母欲西至京师授经母怜其㓜随至长安织屡以给方进后十余年至宰相母尚在分椹后汉蔡顺当王莽末大荒顺拾椹以异器盛之赤眉贼见而问之顺曰黒者奉母赤者自食贼知其孝乃遗米肉放之桑门遗瓜滕昙恭年五岁母患热病思食寒𤓰土俗不产昙恭歴访而不得俄遇一桑门曰我有双𤓰分一相遗举室惊异遗蒲萄陈叔达为纳言尝赐食得蒲萄不举髙祖问之对曰臣母病渴尝求不能致愿归奉之帝曰卿有母遗乎因赐之和熊胆丸以助子勤柳仲郢㓜嗜学母尝和熊胆丸使夜咀嚥以助子勤识杜黄裳潘孟阳母刘晏女常问末坐有绿衣少年何人曰补阙杜黄裳夫人曰此人觉全别必是贵人后为相鼓吹震耀洛濵晋汝南王亮母伏太妃常有小疾祓于洛水亮兄弟三人侍从并持节鼓吹震耀洛濵武帝登凌云台望见曰伏妃可谓富贵矣拥笏垂鱼唐曹成王臯为刺史遭诬在治念其母太妃老将惊而戚出则囚服就辨入则拥笏垂鱼拜畵像金日磾母死武帝诏图其形于甘泉宫日磾养马苑中每牵马过见遗像輙拜冰筯南史萧叡明母病风积年叡明昼夜祈祷时寒叡明下泪为之冰如筯额上叩头血亦冰不熘后其母遂安当归逺志姜维天水人既归蜀得母书令求当归维曰但有逺志不在当归刻母形丁兰少丧父母不及养乃刻木为亲形事之若生隣人张叔妻从兰妻有所借兰妻跪报木人木人不悦不以借之叔醉骂木人以杖敲其头兰归奋杀张叔郡县嘉其孝遂上之图形于灵台社日悲恸魏王脩年七岁母社日死脩每至社日悲恸邻里为之辍社㧞刀逐贼仆固怀恩父子平史朝义举河朔若拾遗护回纥归国过太原为辛云京所拒闭闗不犒军大怒顿军汾州遣子玚攻云京偏将焦晖等斩玚首献阙下怀恩闻以告母母曰我戒汝勿反国家训汝不浅今衆变祸且及我提刀逐之曰吾为国杀此贼取其心以令军中怀恩走以部曲三百走灵州诏辇其母归京师賛曰其母㧞刀逐贼烈妇人哉捧檄而喜毛义家贫养亲张奉慕其名诣义㑹府檄至以义为守令义捧檄入喜动颜色奉心贱之及义母死举贤良方正不就奉叹曰往日之喜为亲也寄物瓶中曹公令路粹枉状奏孔融与布衣襧衡放言云父之有子当有何亲论其本意实为情欲发耳子之于母亦复奚为譬寄物瓶中出则离矣非此母不生此子陶侃母湛氏新涂人初侃父丹聘为妾生侃陶氏贫贱母纺绩资之番阳孝㢘范逵寓宿于侃时大雪湛氏乃彻所卧新荐自剉给其马又宻截䯻供馔逵叹曰非此母不生此子侃竟以功名显母有疾輙病唐张志寛尝诣县忽称母疾求急归令问状答曰母有疾志寛輙病令疑妄繋于狱驰验如言执熨辞裈晋韩伯数岁大寒母方为作襦令伯提熨斗而谓之曰且着襦寻当作复裈伯曰不须母问故曰火在斗中而柄热今既着襦下亦当煖百官回班候起居唐赵隠辅政他宰相及百官皆诣第陞堂庆母懿宗诞日宴慈恩寺隠侍母以安舆临观宰相率百官拜恩于庭回班候夫人起居缙绅以为荣噬指悟子蔡顺採薪于野有客卒至母望顺不还噬其指顺即心动弃薪驰归母曰有客来吾噬指以悟汝耳喜录囚平反汉隽不疑为京兆尹行县録囚还其母輙问有所平反活几何人即多有所平反母喜笑为饮食异于他时或无所出母怒为不食故不疑为吏严而不残扫墓地严延年治河南酷刑号屠伯母数责延年天地神明人不可独杀我不忍当老见壮子被刑戮也行矣去汝东归扫墓地耳遂归后岁余果弃市东海莫不贤智其母延年兄弟五人皆至大官母号万石严妪那得生宁馨儿宋废帝子业性凶悖其母疾笃召之帝曰病人多鬼那可往其母怒谓侍者将刀来破我腹那得生此宁馨儿秤槌中足寇莱公少时不修小节颇爱飞鹰走犬太夫人性严每不胜怒举秤槌投之中足流血由是折节从学及贵母已亡每扪其疮㾗輙哭剪髻杜甫诗送王砅砅是王珪之后云家贫无供给客位但箕帚俄顷羞颇珍寂寥人散后入怪鬓髪空吁嗟为之久自陈剪髻鬟市易充沽酒上云天下乱宜与英俊厚秦王时在坐真气惊戸牖及乎贞观初尚书践台斗此称珪母之贤杖碎金鱼陈康叔善射号小由基及守荆南回其母冯夫人问汝典郡有何异政尧咨云每以弓矢为乐母曰汝父教以忠孝辅国家今汝不务行仁化而专务一夫之勇岂汝父之志耶杖之碎其金鱼刺血写经求母朱夀昌少不知母所在刺血写经求之五十年后得之蜀中东坡贺之以诗云嗟君七岁知念母怜君壮大心愈苦羡君临老得相逢喜极无言泪如雨烹龙为炙玉为酒鹤髪初生千万夀金花诏书锦作囊白藤肩舆帘蹙绣感君离合伤我魂此事今无古未闻长陵谒来见大娣仲孺岂意逢将军开皇苦桃空记面建中天子终不见西河太守谁复讥颍谷封人羞自荐子孝妇义真宗朝有士人其母死乃号恸抱母尸而死其妻见夫死乃抱夫尸而哭亦就死曰此家人子死于孝妇死于义也金花诰官诰院敕郡夫人使金花罗纸七张锦缥袋赐以汤沐邑乃奉亲之荣也兄弟花萼相辉楼睿宗五子𤣥宗为季子制大衾长枕与诸王共之后于宫南造花萼相辉之楼时时登之必召诸王登楼赋诗世谓天子友悌无比有鹡鸰千数集麟德殿柱帝尝赐宪等书曰魏文帝诗曰西山一何髙髙髙殊无极上有两仙童不饮亦不食赐我一丸药光辉有五色服之四五日身体生羽翼朕每言宁如兄弟天生羽翼乎陈思王才足以经国家絶其朝谒卒以忧死魏祚未终司马氏夺之岂神丸效耶花萼集李义山与兄弟俱以文章自名同为一集号李氏花萼集酥醍乳酪穆賛兄弟皆和粹世以珍珠目之賛少信然有格为酪质美而多文为酥员为醍酪赏为乳腐双与唐张越石楚金同举有以兄弟不可两收欲俱退李勣叹曰贡举本求才行何妨双与聮珠集窦羣与兄常牟弟庠巩兄弟五人皆为郎工词章义取五星然故为聮珠集行于世白眉马良兄弟五人并有才名乡里谚曰马氏五常白眉最良良眉中有白毫故云三珠树唐王勃与兄勮勔皆着才名故杜易简称三珠树紫荆花京兆田真兄弟三人欲分庭前紫荆花破而为三明旦枯死真曰是人不如木也兄弟相感复合荆亦茂陆机诗云三荆欢同株又古诗三荆同根生蜀龙呉虎诸葛瑾仕呉诸葛亮仕蜀从弟诞仕魏后以兵反见诛世人谓蜀得龙呉得虎魏得狗难兄难弟汉陈元方子长父即陈羣也与季方子孝先各论其父功德争之不决谘于陈太丘太丘曰元方难其兄季方难其弟难兄晋王珉小字僧弥少有才艺名出珣右语曰法护非不嘉僧弥难为兄法护珣小字人琴俱亡王徽之与献之俱病术人曰应终而有生人乐代则死者可生徽之曰吾才不如弟请代术人曰君今与弟筭俱尽何可代献之卒徽之奔丧直取献之琴鼓之久而不调曰子敬人琴俱亡因一恸而卒夹河为郡汉杜周为廷史久任事列三公两子夹河为郡守少言佳客王子敬献之与兄徽之操之俱诣谢安二兄多言俗事献之寒温而已既而客问王氏兄弟优劣安曰少者佳客问其故安曰吉人之辞寡以其少言故知之封胡羯末晋谢氏尤彦秀者称封胡羯末封谓谢歆胡谓谢朗羯谓谢𤣥末谓谢川皆其小字也歆朗川皆早卒惟𤣥以功名终太祖娣太祖将北征自京师归民间諠言当立㸃捡为天子太祖闻之惧宻以告家人大祖娣魏国长公主方在厨引麪杖逐太祖曰大丈夫临大事可否当决胷怀乃来怖妇女太祖默然出四鸟之悲孔子闻妇人哭声谓颜渊曰此非独哀又有离别之声何以知之曰昔桓山有鸟生四子羽翼既成将分飞声类于此问之果然父死卖子以葬洒血陈业兄渡海同死六十人骨肉消烂而不可别业乃割臂流血洒骨上而后别也连璧分鼎东坡子由孔文仲经甫武仲常甫平仲毅甫俱以才名播天下鲁直有诗云二苏上连璧三孔分立鼎天下坠斯文俱来集台省形貎相类张伯偕仲偕兄弟形貎相类仲偕妻新粧镜中忽见伯偕问曰今日新粧饰好否伯偕不顾仲偕妻惭久伯偕复过仲偕妻复唿之曰向误认伯偕是卿伯偕又不顾仲偕妻始惭俱误友于世谓友弟谓友于朱浮蹀血友于杜甫诗云山鸟山花皆友于皆歇后语也争死后汉时赵孝宗弟孝礼被贼捉去欲杀而食之孝宗闻之走见贼曰孝礼不如孝宗肥愿代弟死贼相谓曰此义士也遂并放之子孙叔姪霍氏衰张氏兴张安世子千秋与霍光子禹俱为中郎将随度辽将军范明友撃乌桓还谒大将军光光问战鬬山川形势千秋口对兵事手画地成图无所忘失复问禹禹不能记曰皆有文书光由是赏千秋而以禹为不才叹曰霍氏衰张氏兴矣一夜十起第五伦或问伦曰有私乎曰余兄子尝病一夜乃十起退而安寝余子有病虽不省视而通夕不寐紫罗囊谢𤣥尝佩紫罗香囊叔安恶之而不欲伤其意因戏赌得乃焚之买德郎桓温弟冲小字买徳郎初温兄弟并少家贫母患需羊以解温乃以冲为质羊主言不欲为质幸为养买德郎乌衣郎晋宋时江左谓王谢子弟为乌衣诸郎碧梧鸾鹄瑶环瑜珥退之云余在京师不能自存拜北平王于马前王怜之赐食与衣召二子使为之主其季遇我厚姆抱㓜子立侧肌肉玉雪可怜当是时见北平王如龙虎变化不测见少傅翠竹碧梧鸾鹄停峙幼子姢好静秀瑶环瑜珥兰茁其芽北平王马燧也少傅燧子畅也㓜子燧之孙即少监也未尝教子孙学问王敬𢎞岁中见儿孙不过一再见见輙刻日未尝教子孙学问多随所欲或问之答曰丹朱不应乏教宻越不闻被箠阿买韩退之诗阿买不识字颇知书八分诗成使之写亦足张吾军或问黄鲁直阿买是退之何人鲁直曰退之姪必有据也仲容贤嗣宗诸子姪早觉仲容贤仲容乃阮咸字籍之姪也鸠车竹马小儿五岁曰鸠车之戏七岁曰竹马之戏荐姪宰相吕蒙正居洛真宗祀汾阴过洛幸蒙正宅问曰卿诸子孰可用对曰臣诸子皆豚犬不足用有姪夷简任颍州推官宰相才也帝记其语遂至大用文靖公也璠玙经纬翰林学士彭乘不训子弟范宗翰上启责之曰王氏之子琪珪玘瓘器尽璠玙韩氏之宗综绛缜维才皆经纬非荫而得由学而然谓王氏皆以玉名韩氏皆以丝名天下衣冠子弟取髙科者唯王韩为盛梁罗苏子由子迟适逺子瞻有诗云独㩦三子出古刹访禅师髙谈付梁罗诗律对阿虎梁罗迟小字阿虎即虎儿小字也硗硗头玉东坡贺子由生孙云朋来四男子大壮泰临复无官一身轻有子万事足举家传吉梦殊相惊凡目烂烂开眼电硗硗峙头玉李贺诗头玉硗硗眉刷翠杜郎生得真男子夫妇射雉始笑叔向曰昔贾大夫恶娶妻而美三年不言不笑御以如臯射雉获之其妻始笑而言扊扅歌百里奚仕秦其妻歌曰百里奚五羊皮忆别时烹伏雌炊扊扅今日富贵忘我为白头吟司马相如将聘茂陵女子为妾文君作白头吟凄凄重凄凄嫁娶不须啼愿得一心人白头不相离相如感之乃止娶骂己者人有挑其隣之妻者其长者骂之其少者报之后其夫死而娶其长者或曰夫非骂尔者耶曰在人欲其报我在我欲其骂人三同冯衍字敬通其妻极悍刘孝标云予与敬通三同不遇一同也刚直二同也冯有忌妻自操井臼予亦有忌妻家道坎轲三同也以粉书扇后汉阴喻妻荀爽女名采早寡父母强嫁与郭奕爽以诈疾召采采归而怀白刃爽执夺不得已到郭氏伪为欢建四灯以共谈奕敬惮之及曙奕出采叱左右办浴既入室以粉书扇曰尸还阴氏字未成恐人来乃以衣带自缢死卿卿晋王浑妻钟氏常卿浑浑曰讵可尔妻曰怜卿爱卿是以卿卿我不卿卿谁当卿卿饮琼捣霜裴航遇云翘夫人与诗云一饮琼浆百感生𤣥霜捣尽见云英蓝桥便是神仙窟何必区区上玉京后经过蓝桥渴过一舎有老妪揖之求浆妪令云英擎一瓯浆饮之即美女也航欲娶云英妪曰但得玉杵玉臼当与之后航得杵臼为捣药乃得娶遂得仙也不对梳沐宋刘穆之贫徃妻兄家乞食多见辱不以为耻其妻江氏每禁不令往穆之犹往食毕求㯽榔江氏兄弟戏曰槟榔消食君何需此妻复截髪市肴馔为其兄弟以饷穆之自此不对穆之梳沐及穆之为丹阳尹召妻兄弟饮至醉以金柈贮㯽榔一斛进之感孤燕南史卫敬瑜妻年十六而夫亡父母舅姑欲嫁之乃截耳为誓不许戸有巢燕常双飞后忽孤飞女感其偏栖乃以缕系脚为志后岁此燕果复来犹带前缕女为诗曰昔年无偶去今春又独归故人恩意重不忍更双飞黄鹄歌烈女陶婴夫死守义作黄鹄歌曰黄鹄早寡兮七年不双宛颈独宿兮想其故雄其命早寡兮独宿何伤念此寡妇兮泣下数行死不忘兮鸟将然虽有贤雄兮终不重行鲁人闻之遂不复求箔上蚕机上丝王肃在江南聘谢氏女为妻及至京师复尚公主其后谢氏为尼亦来奔肃作诗赠肃曰本为箔上蚕今作机上丝得络逐胜去颇忆纒绵时公主代肃谢曰针是贯绅物目中常絍丝得帛缝新去何能袖故时肃甚恨遂造正觉寺憇之写真寄诗南楚才旅游似无返旧之意其妻薛媛㣲知其意乃对镜自图其形幷诗以寄之诗曰欲下丹青笔先拈寳镜端已惊颜索寞渐觉鬓凋残涙眼描来易愁肠写出难恐君浑忘却时展畵图看楚才遂归如初出妻复还严灌夫娶慎氏十年无嗣乃出之妻乃为诗以别曰当时心事已相闗雨散云收一饷间便是孤帆从此去不堪重过望夫山遂如初梦归见写诗有书生娶后游大学久不归一夕梦返其家见妻秉笔写诗云数日相望极须知意思迷梦魂不怕险飞过大江西书生怪而记之后家书至妻有诗一首如梦中所见无殊梦之夕乃发书之日畵佛唐武侍御丧其配敛其遗服栉珥鞶帨于亡月旦十五日出陈之抱婴儿以泣有浮屠者谕之曰是岂有益耶吾师云人死则为鬼鬼且复为人随所积善恶受报环复不穷也西方有佛焉其土大乐能图是佛而礼之往生莫不如意韩愈闻而弔之曰图西方兮道之勤以妄塞悲兮慰新魂无双唐刘震之女㓜时许其甥王仙客未成婚㑹朱泚之乱震夫妻死无双没入掖庭仙客后二年入京遇旧苍头塞鸿又得无双婢採苹与居后为县尉至长安驿忽有中使押内家三十人往元陵洒扫塞鸿烹茗于帘外夜深忽闻帘下语曰塞鸿郎徤否明日我去后合子中取书送郎书后云常见敕使说富平县古押衙有心人今能求之否后仙客寻古押衙结以寳玉半岁古押衙求茅山道士药令採苹假作中使赐无双自尽立死三日活以亲属赎尸以与仙客救疗得愈押衙自尽仙客与无双易姓名偕老襄邓间绣龟形诗唐㑹昌中有边将张揆防边近十年其妻侯氏绣回文作龟形诗诣阙进曰睽离已是十年强对镜那堪更理粧闻鴈㡬回修尺素见霜先为制衣裳开箱叠练先垂泪拂杵调砧更断肠绣作龟形献天子愿教行客早还乡封髪三十年唐贾直言妻董氏直言坐事贬岭南以妻少年诀曰死生不可期吾死可别嫁董不答引䋲束髪封以帛使直言署曰非君手不解直言贬二十年乃还署帛宛然及汤沐髪堕无余诗寄夫毛友龙达可未第时其内以一诗寄之剔烛亲封锦字书拟凭归鴈寄天隅经年未报干秦策不识如今舌在无少妇集句夀之老医娶少妇或集句嘲之曰隈他门戸傍他墻年去年来来去忙採得百花成蜜后为他人作嫁衣裳河东狮子吼陈慥字季常妻栁氏悍忌季常畏之东坡诗戏之曰龙丘居士亦可怜谈空谈有夜不眠忽闻河东狮子吼拄杖落手心茫然龙丘季常道号河东柳姓郡也锦绣万花谷前集卷十六锦绣万花谷前集卷十七钦定四库全书锦绣万花谷前集卷十七妓妾樊通德汉伶𤣥之妾樊通德赵飞燕女史也能道赵飞燕娣妹事伶𤣥曰其人俱灰灭矣疲精神驰嗜慾宁知终归荒田野草乎通德掩袖视烛影以手拥髻凄然泣下伶𤣥因作飞燕外传友通期后梁商美人友通期献于顺帝通期有过帝以归商商出嫁之商子兾遣客盗还友通期生子伯玉翔风石季伦有爱婢曰翔风能别五声以文显名年三十石崇乃退为房老翔风怨而作诗云春华谁不美卒伤秋落时坐见芳时歇憔悴空自嗤络秀周顗母李氏字络秀初顗父俊为将军出猎遇雨止李氏父兄不在络秀与婢于内宰羊具馔不闻人声俊窥之见一女甚美因求为妾父兄不许络秀曰门戸殄瘁何惜一女遂与之生顗三子緑珠岭表録异曰昔梁氏女有容貎石季伦为交趾採访使以真珠三斛买之即緑珠也善吹笛孙琇使人求之崇曰緑珠吾爱妾不可得也琇竟诛崇求访緑珠緑珠闻之坠楼死染髪媚侧室何长瑜以韵语序僚佐云陆展染白髪欲以媚侧室青青不解久星星行复岀玉箫韦臯少游江夏姜史君之舘有小青衣曰玉箫年七岁常令侍臯年长有情韦去与玉箫约曰后七年再来玉箫遗以白玉指环并诗曰黄雀衔来已数春别时留解赠佳人长江不见鱼书至为遣相思梦入秦逾八年韦不至玉箫絶食而殒后十年韦理蜀不替因作生日东川卢八坐中送一歌姬来未满破𤓰亦以玉箫为号观之乃真玉箫也雪儿雪儿李密之爱姬善歌每见宾僚文章中意者即付雪儿歌之故韩定云盛德好将银管述丽词堪付雪儿歌阿软元微之到通州见壁间有诗落句云緑水红莲一朶开千花万草无颜色不知何人题也録此词寄乐天乃乐天十五年前及第时赠长安妓阿软絶句故白诗云十五年前似梦游曽将诗句结风流偶助笑歌嘲阿软那知传诵到通州红儿鄜州李孝恭籍中有红儿善肉声罗虬挑之不答遂作絶句百篇号比红儿诗酥香唐杜祕书工于小词邻翁有女小字酥香凡才人所为歌曲悉能讽之一夕踰墻而至杜始望不及此邻翁失女所在后半年仆有过杜笞之窜而闻官杜流河朔临行述永遇乐一词决别女持纸三唱而死樊素小蛮白乐天有二妾樊素善歌小蛮善舞尝有诗曰樱桃樊素口杨柳小蛮腰二妾既长又有诗云一树春风万万枝嫩于金色软于丝后二妾各去有诗云病与乐天相伴住春随樊素一时归薛瑶英唐元载宠婢薛瑶英杨炎赠歌曰雪面淡娥天上女鳯箫鸾翅欲飞去玉钗翘翠歩无尘楚腰如柳不胜春燕子楼唐张建封牧徐州有爱妓盼盼建封没盼盼不嫁居燕子楼十余年白乐天作燕子楼诗有云醉娇胜不得风袅牡丹花秾李昭华王晋卿有二女奴名秾李昭华黄鲁直改竹夫人为青奴有诗云秾李四絃风拂席昭华三弄月侵牀我无红袖堪娯夜正要青奴一味凉绛桃柳枝韩退之二妾一曰绛桃二曰柳枝退之使山东有诗云东风欲动别长安春半边城特地寒不见园花并巷栁马头唯有月团团柳枝后踰园遁去有诗曰别来杨柳堦头树摆乱春风只欲飞还有小园桃李在留花不发待郎归莺莺唐贞元中张生与崔氏女小字莺莺往来后弃之莺莺已委身于人张亦娶适经其所求见不得崔知之潜赋一章曰一从消瘦减容光万转千回懒下牀不为旁人羞不起为郎憔悴却羞郎竟不见元稹为作莺莺歌燕燕坡诗诗人老去莺莺在公子归来燕燕忙刘禹钖拟四愁诗禹钖有妾甚丽李逢吉强取之禹钖思妾拟作四愁诗内警句云得意紫鸾休舞镜能言青鸟罢衔牋金盆已覆难收水玉轸长抛不续絃买笑树边花已老畵眉窻下月犹残三山不见海沉沉岂有仙踪更可寻青鸟去时云路断姮娥归处月宫深纱窻遥想春相忆书幌谁怜夜独吟料得夜来天上月只应偏照两人心黄鹂啼别韩滉镇浙西戎昱为部内刺史有官妓善歌色亦闲妙滉闻召至帐下昱词送之云送客春风湖上亭栁条藤蔓繋人情黄鹂住久浑相识欲别频啼四五声妓至首歌此词滉即归之青娥赵嘏浙人有美妾洎计偕母不许㩦行㑹上元节为鹤林之游帅见之掩为己有明年嘏归以诗感之曰寂寞堂前日又矄阳台去作不归云当时闻作沙咤利今日青娥属使君帅闻之乃遣还啭春莺王晋卿贬均州姬侍尽逐有一歌者号啭春莺色艺两絶不知流落何许二年内徙道过许昌市旁小楼闻泣声晋卿问乃啭春莺也恨不可复得因赋一聮佳人已属沙咤利义士今无古押行客有足成章云㡬年流落向天涯万里归来两鬓华翠袖香残空挹泪青楼云渺定谁家回首音尘两沉絶春莺休啭沁园花杜秋娘李锜叛有妾杜秋娘没入宫后又放归杜牧感而作诗有云椒壁悬绵幕镜奁蟠玉螭月上白璧门桂影浮参差金阶玉露重闲把紫箫吹燕媒得皇子夫人亲捧持虎睛珠络褓金盘犀镇帷崔徽崔徽河中娼也裴敬中以兴元幕使河中与徽相从累月敬中归情怀怨抑后东川幕白知退归徽乃写真奉书谓知退曰为妾谓敬中崔徽一旦不及卷中人且为郎死矣元稹为作歌薛涛蜀妓也元微之寄诗云锦江腻滑峨眉秀幻出文君与薛涛书仙长安中有娼女曹文姬尤工翰墨为闗中第一时号为书仙有任生者投之诗曰玉皇前殿掌书仙一染尘心下九天莫怪浓香薰肉腻雪衣曽惹御炉烟御史娘国乐妇人有永新妇御史娘柳青娘皆一时之妙也有与御史娘诗曰天下能歌御史娘花前月底奉君王九重深处无人见独把新声传顺郎诵灵光殿赋蜀刘琰侍婢十人悉读书能诵鲁灵光殿赋徐月英江淮间娼徐月英送人诗曰惆怅人间万事违两人同去一人归生憎平望池亭水忍照鸳鸯两皆飞枕前涙与阶前雨隔箇窻儿滴到明词多不尽却要观察使李庚之女奴名却要美容止善辞令李有四子皆欲烝之而不得遇清明中堂弓月四子各在一处待之长子遇于樱桃花影中却要绐之曰可于东南隅相待少顷却要燃密炬豁扉照之曰阿堵贫儿争敢向这里宿四子掩面各走闽妓诗闽中有一妓能诗有絶句与陈梦和云梦和残月过楼西月过楼西梦已迷唤起一声肠断处落花枝上鹧鸪啼琴客顾况有宜城访琴客诗序曰琴客宜城之爱妾也宜城请老而爱妾出嫁不禁人之欲达者也小桃陈述古有小妓答诗曰小桃破蕚未胜春不见方中第一人闻道使君归去后舞衫歌扇总生尘雪中观妓诗曹元宠母王氏能诗有雪中观妓诗云梁王宴罢下瑶台窄窄红靴歩雪来恰似阳春三月暮杨花飞处牡丹开青青㑹稽翟素遭贼欲犯之临以白刃素婢名青青乞代素贼杀素后欲犯青青青青不许复杀之平康三曲平康里京师妓坊也有三曲铮铮者多在南曲贾爱卿韩魏公帅陜西李师中过之为官妓贾爱卿赋诗曰愿得貔貅十万兵犬羊巢穴一时平功成不用封侯印只问君王乞爱卿杨台柳文潞公知成都喜行乐有飞语至京师御史何郯字圣徒蜀人告归上遣察之李少愚谓公曰无足念虑因迎谒圣徒于汉州同郡㑹有妓善舞圣徒喜之问其姓曰杨圣徒曰所谓杨台柳者少愚取妓帕题诗曰蜀国佳人号细腰东台御史惜妖娆从今唤作杨台柳舞尽春风万万条命其妓歌之数日圣徒至成都颇严重潞公一日宴圣徒迎其妓杂府妓中歌其词以酌圣徒圣徒每为之醉事与陶谷使江南相类秦弱兰陶谷奉使江南留写六朝实録每进见严冷下视江左韩熙载曰五栁公虽若端整其守可隳乃命妓秦弱兰衣弊衣为驿卒之女每日拥箒扫地陶微见悦之询其故答曰妾守驿者之女也久丧夫归托父母陶因与狎因与一词名风光好云好因縁恶因縁秪得邮亭一夜眠别神仙琵琶拨尽相思调知音少待得鸾胶续断絃是何年数日李主开宴令弱兰歌此词陶大沮即日北归不好声色王安石知制诰呉夫人为买一妾荆公见之曰何物女子曰夫人令执事左右曰汝谁氏曰妾之夫为军大将部米纲运失舟家赀没犹不足又卖妾以偿公愀然曰夫人用钱㡬何得汝曰九十万公唿其夫令为夫妇如初尽以钱赐之司马温公从庞公辟为大原府通判尚未有子夫人为买一妾公殊不顾夫人疑有所忌也一日教其妾俟我出汝自饰至书院兾公一顾也妾如其言公讶曰夫人出安得至此亟遣之颕公知之对寮友咨其贤荆公温公不好声色如此美人南威晋文公得南威三日不听朝遂推南威逺之曰后世由我故必以色亡国夷光脩明越谋灭呉以美女夷光脩明贡于呉呉处以珠幌若双鸾之在烟雾中金屋贮阿娇汉武帝㓜时景帝问儿欲得妇否时长公主指其女曰阿娇好否武帝曰好若得阿娇作金屋贮之玉巵娘有书生遇神女见胡僧指曰此西王母第三女号玉巵娘王昭君汉元帝使画工图后宫案图召幸宫人皆赂画工独王嫱不肯遂不得见后匈奴入朝求美人以昭君行召见貎为后宫第一帝重信于外国不复更乃穷案画工毛延夀陈敞刘白樊育同日弃市后汉匈奴传云王嫱䕫郡人入掖庭数岁不得见时唿韩邪入朝帝敕以宫女五人赐之昭君积悲怨乃请行唿韩辞帝召五女视之帝见嫱大惊欲留之而难于失信遂与匈奴昭君明妃皆号雪体无轸粟飞燕初居贫与妹合德共被尝通邻人羽林射鵰者夜露雪立闭息顺气体无轸粟射鵰者以为神仙温柔乡冯万金善歌世事江都王王孙女嫁江都赵曼万金又事曼因与主通曼有疾不能近妇人主有身恐乃称疾一产二女归于万金长曰宜主次曰合德冐姓赵氏宜主聪敏家有彭祖方脉之书善行气微长而纎腻举止翩然谓之飞燕合德肤滑出浴不濡善歌此絶色也俱选入宫合徳新沐膏九廻沉水香为卷髪号新兴髻为薄眉号逺山黛施小朱号慵来粧左右啧啧嗟赏帝谓合徳为温柔乡曰吾老是乡矣不能效武帝求白云乡也唾花飞燕与其妹坐后误唾其袖合徳曰姊唾染人绀碧正似石上花令尚方为之未必能此乃号石华广袖逺山眉芙蓉脸文君卓王孙之女眉色似逺山脸际常若芙蓉十七而寡放诞风流故恱长卿之才而越礼焉祈祷欲有子成帝时庆安世年十五善鼔琴为侍郎能为双凤离鸾之曲赵后悦之白上得出入御内与后同居处而终无子后常託以祈祷则开一室自左右莫得至上亦不得至焉以骈车载轻薄少年入宫以十数而卒无子成帝病隂弱得外国慎恤胶每一丸幸一夕媫妤进七丸帝居九成帐笑吃吃不絶抵眀精流不止遂崩夜来针神魏文帝美人薛灵芸初别父母泪下红色至京凝如血色帝改名夜来好于针工处深帷不用烛裁制立成玉奴莲步齐东昏侯有美人潘妃名玉奴东昏凿金为莲花以贴地令潘妃行其上曰歩歩生莲花南史王茂𫝊云齐亡王茂请妻之玉奴守节而死故坡诗月地云阶漫一樽玉奴终不负东昏三阁陈后主自居临春阁张贵妃居结绮阁龚孔二贵妃居望仙阁并复道往来张贵妃髪长七尺其光可鑑瞻视光采溢目尝于阁上靓粧临槛宫中遥望飘若神仙蔓金苔晋元帝外国人进蔓金苔宫人有被幸以苔赐之光照一室又名夜明苔来梦儿隋炀帝欲揉动劳顿方就一梦侍儿韩浚儿每就枕必令振动肢体帝常得美睡帝唿为来梦儿半靣粧梁元帝徐妃不见礼以帝眇一目每知帝将至必为半靣粧以俟帝帝见大怒而出十眉明皇幸蜀令画工作十眉图横云斜月皆其眉名脂粉涴颜色杨妃女兄封为虢国夫人姿容极白时杜诗曰虢国夫人承主恩平明上马入朝门却嫌脂粉涴颜色淡扫蛾眉朝至尊月地云阶牛僧孺不第夜行伊阙入薄太后庙引僧孺宿有杨妃潘贵妃戚夫人王嫱緑珠来各赋诗僧孺诗曰香风引到大罗仙月地云阶拜洞天共道人间惆怅事不知今夕是何年明日出方知是庙记曲娘张红红善歌舞每听新声一遍即记节奏入宫号记曲娘秋水真宗宴近臣语及庄子忽命唿秋水至则緑衣翠鬟小女童也诵秋水篇闻者骇异歩揺尧舜以铜为筓舜加首饰杂以象牙玳瑁为之文王髻上加珠翠翘花傅之铅粉其髙髻名鳯髻加之歩歩而揺故以歩揺名之又释名云首饰副其上有垂珠歩则揺也飘轻裾翳长袖曲眉丰颊清声而便体秀外而惠中飘轻裾翳长袖粉白黛緑者列屋而闲居妬宠而负恃争妍而取怜大丈夫之遇知也诗緑树莺啼春梦觉楼外鸡人唱清晓深红浅白竞东风为怜满眼枝枝好舞袖何年络臂鞴蛛丝网断玉搔头羊车一去空余竹纨扇相看不到秋蛟绡涙滴鸳鸯冷月上栏杆照孤影踯躅开花过粉墙辘轳汲水敲金井妾意长如鳯管寒君恩不学缕衣寛汉家公主歌黄鹄犹有琵琶马上弹雨滴梧桐秋夜长愁心和涙到昭阳涙㾗不学君恩断拭却千行更万行两鬓如鸦指如笋天生玉颜不着粉临春迥觉春光辉照溪添入溪光嫩颜如冰玉操雪霜无人得赠双明珰自是临流拾翠羽不劳骑马傍垂杨月姊曽逢下彩蟾倾城消息隔重帘已闻佩响知腰细更辨絃声觉指纎轻寒衣省夜金斗熨沉香小槽横捧梳粧薄緑罗缓带仍斜搭日烘花底光似泼娇莺得暖歌唇滑玉容娇困拨仍挿雪里一枝初破腊兰缸如何买不眠玉炉夜起沉香烟青娥一行十二仙欲笑不笑桃花燃碧窻弄娇梳洗晩戸外不知银汉转被郎嗔罚琉璃盏酒入四肢红玉软娉娉袅袅十三余荳蔲梢头二月初春风十里扬州过卷上珠帘总不如斜倚绣牀愁不语红绡带缓緑鬟低辽阳春尽无消息夜合花前日又西粧成每被秋娘妬一曲红绡不知数钿头云箆击节碎血色罗裙飜酒汚裙拖六幅潇湘水髻染巫山一朶云貎态只应天上有歌声岂合世间闻兰膏新沐云鬟滑寳钗斜坠青丝髪蝉鬓尚随云势动素衣犹带月光来红玉枕髙冰簟滑凝烟戛水春云阔重重翠被红云锦枕肱不枕相思枕宛转双翘鳯钗举飘飘翠云轻楚楚映烛看花未敢前低鬟向人娇不语娉婷十五胜天仙白日嫦娥旱地莲何处闲教鹦鹉语碧纱窻下绣牀前满面胡沙满口风眉销残黛脸销红愁苦辛勤憔悴尽如今却似画图中髙髻云鬟宫样粧春风一曲杜韦娘司空见惯浑闲事断尽苏州刺史肠镂月为歌扇裁云作舞衣自怜回雪态好取月中归双颊凝酥髪抹漆眼光入帘珠的皪呉音娇软带儿痴多少闲愁总未知自古佳人真命薄闭门春尽杨花飞姑山半峰雪瑶水一池莲晩院花留立春窻月伴眠菱花炯炯垂鸾结烂学宫粧匀腻雪风吹凉鬓影萧萧一抹踈云对斜月飞花成阵春心困寸寸别肠多少添愁闷无人问偷啼自揾残粧粉抱瑶琴寻幽韵玉纎趂南风解愠低云鬓眉峰敛黛娇和恨公家列屋闲蛾眉珠帘不动花阴移露帐银牀初破睡牙籖玉局坐围碁忆行屏障腰肢出洞房宫花窄地领巾长罗裙遮定双鸳小只有金莲歩歩香忆书纎玉参差象管轻蜀牋小砚碧窻明袖纱密映嗔郎看学写鸳鸯字未成忆饮緑蚁频斟不厌多帕罗轻软衬金荷从教弄酒春衫涴别有风流上眼波忆歌一串红牙碎玉敲碧云无力驻春宵也知唱到闗情处缓按余声眼色招忆眠泥娇成困日初长暂卸纱裙小簟凉漠漠帐烟笼午枕粉肌生汗白莲香忆粧宫样梳儿翠缕犀钗梁冰玉刻蛟螭粧成要㸃双心字不管箫官只画眉春云阴阴雪欲落东风和冷惊罗幙渐看逺水緑生漪未放小桃红入蕚佳人瘦尽雪肤肌眉敛春山知为谁深院无人剪刀响应裁白纻作春衣垂柳阴阴日初永蔗浆酪粉金盘冷帘幕低垂紫燕忙蜜脾已满黄蜂静髙楼睡起翠眉颦枕破斜红未肯匀玉腕半挥云岫碧楼前知有断肠人新愁旧恨眉生緑粉汗余香在蕲竹象牀素手熨寒衣烁烁风灯动华屋夜香烧罢掩重扄香雾空蒙月满庭抱琴转轴无人见门外空闻裂帛声霜叶萧萧鸣屋角黄昏陡觉罗裳薄夜风揺动镇帷犀酒醒梦回闻雪落起来呵手画双鸦醉脸轻匀衬晓霞真态生香谁画得玉奴纎手嗅梅花一声啼鸟禁门静满地花阴春昼长玉钗半脱云垂耳亭亭芙蓉在秋水婵娟两鬓秋蝉翼宛转双蛾逺山色緑水红莲一朶开千花万草无颜色桑条初緑与郎别柳叶半黄犹未归飘飖舞袖双飞蝶宛转歌喉一索珠剥葱十指转筹疾舞栁细腰随拍轻粉胷半卷凝晴昼醉眼偷回小样刀满额鹅黄金缕衣翠翘浮动玉钗垂蛱蝶双飞芍药丛鸳鸯对浴芙蓉水寳髻巧粧金翡翠罗裙宜着绣鸳鸯舞袖低回真蛱蝶朱唇深浅缀樱桃楚金蹙袖春衫薄蜀锦攅花细带长平阳抚背穿驰道铜雀分香下璧门闲吹玉殿昭阳笛醉折梨园缥带花捻絃花下呈新曲放拨灯前谢改名景阳春暖无人报太液秋深有鴈来衣飘荳蔲减浓香脸射芙蓉失娇色连理枝前同结舌丁香花下共论心粧成落日卷帘坐小玉焚香罗帐深孔雀罗衫窄窄裁珠襦㣲露鳯头鞋君恩秋后叶日日向人踈扫黛开宫额裁裙约楚腰秀色似堪餐秾华如可掬阴井生秋早明河澈曙迟难消守宫血易折舞腰肠芙蓉初出水桃李总无言出戸一囊麝见人双眼波锦绣万花谷前集卷十七锦绣万花谷前集卷十八钦定四库全书锦绣万花谷前集卷十八婚姻齐曲周礼地官媒氏婉娩女子十年不出姆教婉娩听从执麻枲治丝茧招招舟子匏有苦叶诗云招招舟子人渉卬不宋子河鲂诗云岂其娶妻必宋之子岂其食鱼必河之鲂七梅三梅标有梅其实七兮标有梅其实三兮求我庶士迨其今兮三星诗绸缪束薪三星在天主男女时礼而成若薪待人而后束三星在天所以嫁娶笺云三星谓心星有夫妇之象故嫁娶取以为候焉白狐九尾禹年三十未娶行涂山有白狐九尾造禹涂山人歌曰緌緌白狐九尾庞庞成子家室乃都攸昌禹遂娶之浩浩育育齐桓公使管仲求寗戚戚应之曰浩浩乎育育乎管仲不知婢子曰诗有之浩浩者水育育者鱼未有室家安召我居八世之后莫与京懿氏卜妻陈敬仲其妻占之是谓鳯凰于飞和鸣锵锵有妫之后将育于姜五世其昌并于正卿八世之后莫之与京贤夫张耳游外黄外黄富人女甚美嫁其夫庸女去抵父客素知张耳贤乃谓女曰必欲求贤夫从张耳女听嫁张耳九子墨郑衆言婚礼有合欢铃九子墨铃取音声和谐墨取长生子孙鳯求凰司马相如琴心挑文君歌曰鳯兮鳯兮归故乡遨游四海求其凰又云凰兮凰兮从我栖得托字尾兮永为妃竹笥练裠后汉逸民戴良有五女疎裳布被竹笥木履而遣之故东坡诗云竹笥与练裠随时早婚嫁𤣥纁加璧加羊晋志婚姻礼纳徴王侯𤣥纁束帛加璧乗马大夫𤣥纁束帛加羊天子加谷圭诸侯加大璋羊者祥也有羊汉末始也禁脔晋武帝为晋陵公主求婚谓王珣曰如真长子敬便足珣曰谢鲲不及真长不减子敬未几帝崩袁崧欲以女妻之珣曰卿莫近禁脔玉镜台温峤姑有女甚丽姑嘱之峤曰佳壻难得如峤比如何曰何敢希汝比数日白姑已得壻身尽不减峤因下玉镜台一枚姑大悦既婚交礼女以手披纱扇抚掌大笑曰吾固疑是老奴果然快壻后魏刘昞少依博士郭瑀学有女求婚偶有心于昞遂设一席召诸子弟曰吾有一女欲求一快女壻谁当坐此席者昞奋衣来坐曰昞其人也遂妻之剪刀为聘南史江祐求范云女为婚因酒酣巾箱中取剪刀与云曰且以为聘云笑而受之至祐贵云曰昔与将军为黄鹄将军今化为鳯凰荆布之室理隔华盛因出剪刀还之祐更姻他族及祐败妻子流离乌羊为礼南史孔淳之与王敬𢎞为方外之游又申以婚姻敬𢎞以女适淳之子遂以乌羊系所乗车辕提壶为礼至于尽欢共饮迄暮而归或怪其如此答曰固亦农夫田父之礼也武秋之后沈约弹王源为婚满璋璋庶人其祖满奋字武秋东晋之朝无闻其子孙同系为婚晋刘颂嫁女于陈矫矫本刘氏子与颂近亲出养于姑改姓陈刘友讥之曰姚卢陈田本同根系而世皆为婚礼律不禁禹别之州刘晔未第时娶赵晃长女早亡有二妹复欲妻之晔曰若是武有之德不敢为姻如言禹别之州庶可从命盖不欲七姨欲九姨故也夫人曰谚云薄饼从上揭刘郎及第岂得便拣㸃人家之女晔曰非敢有择但七姨骨相寒薄遂娶九姨生七子皆大官坦腹东牀郗鉴使门生求女壻于王导导令就东牀遍观子弟门生归谓鉴曰王氏诸少并佳然闻信至咸自矜惟一人在东牀坦腹独若不闻鉴曰此正佳壻及访之乃羲之也遂以女妻之后为右军射孔雀目唐髙祖窦皇后父毅尝谓妻曰此女有竒相何可妄与人因画二孔雀于屏间请婚者射二矢阴约中目则得之射者閲数十皆不合髙祖最后射中各一目遂归之女坐壻鞍不经刘岳删定郑余庆书仪又以当时传习所见有亲迎女坐壻鞍之类尤为不经牵丝得妻唐郭元振少美宰相张嘉贞欲纳为壻曰吾五女各有姿色今各持一丝幔前使子取便牵之得者为妇元振牵得一红丝得第三女卢舅善箜篌卢李二生隠太白山习吐纳李生不甘贫浪迹江湖后于扬州逢卢生昔号二舅以马来迎朱门斜开侍婢数百人一女子佐酒善箜篌容色极佳上有朱字一行云中辨江树天际识归舟燕罢曰莫愿作姻否其年汴州陆长源以女妻之宛类卢舅善箜篌者李具言旧事女曰少年时因兄弟戏乃作梦入仙宫如公所言碧鹳雀唐裴寛为润州㕘军刺史韦诜有女择所宜归登楼见人于后圃有所瘗蔵访诸吏曰㕘军裴寛居也诜问状答曰适有人以鹿为饷不敢自欺故瘗之诜叹异乃引为按察判官许妻以女归语妻曰尝求佳壻今得矣明日㑹其族使观之寛时衣碧瘠而长既入族人皆笑唿为碧鹳雀诜曰爱其女必以为贤公侯妻也何以貌求人卒妻寛飘叶题诗唐侯继图微时方倚槛于大慈寺楼忽有木叶飘然而下有诗曰浅拭翠娥悲为郁心中事搦管下庭除书成相思字后贮巾箧五六年与任氏为姻常念此诗任氏曰此是某作在左绵时书此争得至此如今书辨之无异文书衔袖唐处士侯髙将嫁其女曰吾一女怜之必嫁官人不以与凡子王适懐奇负气曰吾求妇久矣闻此翁可人意且闻其女贤漫谓媒妪曰吾明经及第即官人侯翁女幸嫁若能令侯公许我即进百金妪诺公曰诚官人即取文书来适计穷吐实妪曰无苦我祗得一卷书粗若告身者我袖以往公未必取视公望见文书衔袖果信不疑曰足矣以女适王氏华阳洞仙姻南昌萧防得第为句容簿县有三茅宫九钖亭瑞芝舘碧柰涧防遍游之至玉晨观有青童请至大门金书牌曰华阳洞又至一门曰蘂珠殿有一人紫袍称东方大夫名朔为华阳洞主谓曰公之逺祖萧史真人脔董双成与公为妇扶侍者云英夫人秉扇者呉綵鸾许飞琼接引者梁玉清卫承庄姮娥结髪麻姑合卺中夜梁玉清卫承庄引防至蘂珠殿礼后堂见一女子乃旧曽见诸葛氏交拜梁玉清致辞曰华阳玉女圣世才郎仙凡契合如鳯求凰今日相偶和鸣锵锵夀筭天地庆衍无疆礼毕宴于蘂珠殿曲终青童召防曰双成夫人请君暂起防避席恍若夣觉四顾已失蘂珠殿矣但见左右深林茂草寻玉晨观归县已半山防遂休官入山立冰为媒令狐䇿梦立冰上与冰下人语问索紞紞曰冰上为阳冰下为阴阴阳事也士如归妻迨冰未泮婚姻事也君当为人作媒冰泮而成婚果然赤绳婚牍唐韦固求婚次宋城南店中见老人倚布囊而坐向月检书觇之不识其字问之老人曰天下婚牍耳固喜曰吾欲娶人有以潘昉女为议者可以成乎曰未也君之妇适三岁因问囊中何物曰赤绳耳以系其夫妻之足君之足已系于彼矣他求何益双石婚礼有九子蒲朱苇双石蒲苇取其心可屈伸双石义在两固青庐北方婚礼用青布幔为屋谓之青庐于此交拜行礼得壻如龙楚国先贤传孙隽文英与李元礼俱娶太尉桓𤣥之女人谓桓叔元两女乗龙言得壻如龙老杜诗云门䦨多喜色女壻近乗龙宋景文公云承家男得鳯择壻女乗龙皆谓此种玉得妇杨雍伯尝设浆给行旅一日有人饮讫怀中取石子一升与之曰种此生美玉并得好妇如言种之有徐氏女极美求之徐公曰得白璧一双即可乃于所种得璧遂娶之又仙𫝊拾遗杨雍伯事亲孝葬父母水神感之泉出墓侧有饮马者以白石一升与之令种生美玉一日有青童引至海山仙人曰汝孝于亲当夫妇皆仙后徐氏有女以白璧成婚数年夫妇俱升天监中择壻晏元献判南京范希文以大理寺丞丁母忧权掌西监一日晏谓范曰吾一女及笄君为我择壻范曰监中有二举子富臯张为善并可壻也晏曰然则孰优范曰富脩谨张疎俊晏即取富臯为壻后改名即富郑公也为善后亦更名方平罗帏范文正公之子纯仁娶妇妇将归或传以罗为帏幔者公闻之不悦曰吾家素清俭安得乱吾家法持至当火于庭戚里权要盛度钱惟演责词云三星所构多戚里之家百两所迎皆权要之地盖惟演之姑嫁刘氏而其子娶丁谓也女嫁三日饷食为餪宋景文公纳子妇三日子以妇家馈食物书白即曰书错一字姑报之子扣其错以笔涂暖字子扣当用何字久之怒声曰从食从而从大子退检字书博雅中岀餪字岳公欧阳永叔尝云今人唿妻父为岳公以太山有丈人峰又唿妻母为泰水不知出何书也甥舅真冰玉苏陈甥舅真冰玉冰叟东坡生日子由壻王郎以诗贺坡和云朅来冰叟来游宦红纒酒缸诚堪壻阿巽买红纒酒缸教相里儿读书杜祁公衍少时客济阳县县令厚遇之令与大姓相里氏议婚相里兄弟二人其兄尤之弟曰杜君令之重客其可违兄怅然曰姑从之俾教诸儿读书耳祁公未成婚登第相里之兄厚资往见公曰婚议已定其敢违但某既出仕忧门下无教儿读书者相里兄大惭以归大姨夫小姨夫欧公与王拱辰同为薛简肃公子壻文忠公先娶长王拱辰娶其次后文忠再娶其妹故文忠有旧女壻为新女壻大姨夫作小姨夫之戏嫁女娶妇安定胡先生遗训嫁女必须胜吾家娶妇必须不若吾家或问其故曰嫁胜吾家则女之事人必钦戒娶妇不若吾家则事舅姑必执妇道四六鸣鳯其昌已笃陈卿之旧同车彼美不遑郑忽之嫌叠烦信绍申笃嘉盟焕然纯白之仪宠以问名之礼萝施松柏世方昌而莫与京桃报琼瑶物虽薄而用可重误蒙重言委贶嘉币维兹息女近若而人屈元礼之髙明及承阿之小丑着姓多有顾衰宗之眇然懿亲不忘维伯氏之好也恊比其邻愿为有室种成双玉亲结五丝得人实迈于南容修睦有叨于东武和鸣虽恊于鳯占定礼尚稽于鴈币问名纳綵式存先后之仪修词立诚允着再三之义是谓鳯凰之于飞永为好也实惟币帛以将意迨其吉兮谓大伦之至重谅前定之有由是何宋子之求俯误阿承之择爱人以徳无言不酬拜命之嘉愿珍藏于十袭匪报为好实有愧于双南乌丝栏之华幅锦绣段之美贻织女渡河徒庆七襄之念蓝桥㩦杵伫观百两之来名实缺然门地蕞尔虽江湖橘柚之域逺京洛衣冠之游顾尝同僚辱贶重礼藐是孙女逮于纵笄某人簮笏望于乡闾芝兰秀于庭戸卜相宗事当求大家猥得附葭莩之亲恐未胜洒扫之职申以盟好不遑延迁勉輙拜嘉对越将命钦仰风流惟是婚姻之故讲修世睦敢申嬿婉之求某才不及中学未闻道猥叨命士方且异宫惟节春秋莫助苹藻伏承某人教承端绪徳盛幽闲妄听行媒之𫝊岂顾鄙宗之陋谨占谷旦躬俟玉音孕育虹流华渚河图云大星如虹下流华渚女节感而生少昊电绕斗枢少典氏取附寳见大电光绕斗枢星照郊野感附寳孕二十四月生黄帝于寿丘瑶光贯月昌意正妃女枢见瑶光之星贯月如虹感女枢生颛顼观河感龙尧母庆都观河遇赤龙感而生尧帝握褒舜龙颜大口手握褒字流星贯昴脩已见流星贯昴又吞神珠已而生大禹白气贯月主癸之妃内扶都见白气贯月意感以乙日生汤故字天乙狼星之精成汤母感狼星之精又感黒龙而成玉鸡衔珠汉髙母池浴见玉鸡衔赤珠石名玉英吞之有孕生髙祖赤龙神女汉景帝坐崇方阁上有丹霞起赤龙盘栋间使王夫人居之改崇方阁为猗兰殿旬日景帝梦神女捧日以授王夫人夫人吞之十四月而生武帝甲舘画堂汉元帝元后生成帝于甲观画堂为世适皇孙宣帝爱之尧母门武帝钩弋赵媫妤生昭帝妊十四月乃生上曰闻尧十四月而生钩弋亦然乃命其所生门曰尧母门五麟七鳯光武生赤光照室影如五麟七鳯望气者见舂陵城郭曰佳哉郁郁葱葱青云如车魏文帝生有青云如车盖其上望气者以为贵证非人臣气日精刘元海父刘豹妻祈子于龙门有大鱼二角跃鳞而去其夜梦所见鱼变为人把一物授其妻曰此是日精服之生贵子自是十三月生元海遗龟陈武帝章后尝遇道士以小龟遗之光彩五色及期后生紫光照室因失龟所在吞菖蒲花梁武帝母张后方孕忽见庭前菖蒲花光彩非常侍者皆不见后曰尝闻见菖蒲花者当富贵因取吞之当日生武帝虹光烛室后唐太祖在妊十三月生是时虹光烛室白气充庭井水暴溢西土树神睿宗宫人初生赠太子撝武后以母贱欲不齿以示浮屠万回万回诡曰此西土树神宜兄弟后喜乃止梦神入胁肃宗在东宫时张后忽寝厌不寤太子问之曰梦神降我介而劒决我胁而入殆不能堪烛至其文隠然遂生代宗煮鼎三覆明皇在东宫时太平公主忌帝萧良娣有姙帝不自安密语张说曰用事者不欲吾多子奈何命说挟剂以入帝于曲室自煮之梦若有介而戈者环鼎三而三煮尽覆以告说说曰天命也乃止生肃宗肠遶呉门孙坚母姙坚梦肠岀遶呉阊门寤而惧告邻母曰安知非吉证也遂生坚深愧无功南唐时宫中尝赐洗儿果有近臣谢表云猥蒙宠数深愧无功李主曰此事卿安得有功坡贺洗儿词曰犀钱玉果利市平分霑四坐深愧无功此事如何得到侬无勲元帝生子普赐羣臣殷羡谢曰臣无功猥蒙颁赉中宗笑曰此事岂可使卿有勲产芝四十二叶仁宗诞降郭后榻下生灵芝四十二叶后仁宗飨国四十二年其瑞应云五星降庭孔子生之夜有二龙自天而下有二神女擎香露于空中沐浴徴在有五老列于庭则五星之精也先是有麟吐玉书于阙里人家云水精之子系衰周而素王故二龙并下遶室五星降庭徴在以绣绂系麟角及夫子将絶抱麟解绂而往乗鹿入胎老子乗白鹿入母胎既生广颡大目疎齿方口耳有三门鼻有双柱足蹈五字手把十文神光照社后汉应枢生四子见神光照社枢见光以问卜者曰此天符也子孙其兴乎乃探得黄金自是诸子官学有名至玚七世通显老公子无影陈留有富翁年九十无子取田父女为妇一交接便生得男大男谓其母曰我父年尊无父人道一宿斯须何因有子汝小家滛佚反欲污我种类乎争财数年州郡不决丞相丙吉思惟良久言曽闻真人无影老公子亦无影又不耐寒可共试之时八月取同年小儿俱解祼之此儿独啼言寒又并令日中行此儿独无影人咸服赤光满室石勒生时赤光满室白气自天属于庭祈西门豹祠苻坚母茍氏祈子于西门豹祠其夜梦与神交有孕生坚有神光自天烛其庭皆有赤文隠起成字曰艹付臣吞流星桓𤣥温之孽子母马氏尝与同軰夜坐于月见一流星坠铜盆水中忽如二寸火珠炯然明净以瓢接取马氏得而吞之遂有孕生𤣥明珠射体翠鸡五色西子母浣帛于溪有明珠射体感而孕又梦有翠鸡五色自空而下久之化为鹗飞去真英物桓𤣥生未朞温峤见之曰此儿有英骨可试使啼及闻其声曰真英物也以其为峤所赏故名之曰温石榴房元魏安德王延宗纳李祖收女为妃后帝幸李宅宴而妃母荐二石榴于帝前人莫知其意祖收曰石榴房多子王新婚其母欲子孙衆多也帝大悦弄麞书唐太常少卿姜度诞子李林甫手书庆之有曰闻有弄麞之喜客视之掩口门楣杨贵妃宠幸时謡曰男不封侯女作妃君看女却作门楣卵生徐偃王徐君宫人有孕而生卵弃于水滨有犬颉衔卵归其母母腹暖之遂成儿宫人闻之乃取为己子又东夷传注云偃王有筋而无骨梦兰郑文公父有贱妾燕姞梦天使与己兰曰以是为而子既而文公与之兰而御之曰妾幸而有子敢徴兰乎范博范晔母如厠产晔额为博所伤故以博为小字缁郎崔慎由镇西川有异人曰君四十无子为公求之终南翠微寺有僧絶粒五十年君遗以服玩受之则其嗣也果受之僧㝷卒遂生子字曰缁郎即崔徴也白鹄耸云呉时张承家有白鹄耸云占者曰鹄是延年之物从室入云自卑升髙之象当使子孙位极人臣名擅江表若生子可以名曰鹄后承生昭至辅呉将军虏脱上衣索充梦虏脱上衣索纯曰虏去上男字也君妇当生男果然三美并集五代和岘晋宰相和凝之子岘生㑹凝入翰林加金紫知贡举凝喜曰我平生美事三者并集此子宜于我矣且名曰三美髙其户齐田婴贱妾有子名文五月五日生婴告其母曰勿举也其母窃举之及长其母因兄弟而见其子婴怒曰吾令若去此子而敢生之何也文顿首因曰君所以不举五月子者何故婴曰五月子者长与戸齐将不利其父母文曰必受命于戸则又髙其戸耳人谁至者婴曰子休矣后文为孟尝君胡广生胡广字伯始本姓黄以五月五日生恶之瓮盛弃江中胡公见收养为己子王鳯生王鳯以五月五日生父欲不举曰俗谚曰举五月五日子长及户则自害否则害父母其叔父曰昔田文以此日生后为孟尝君非不祥也当有五丈夫商瞿年长无子其母为取室孔子使之齐瞿母请之孔子曰无忧瞿年四十后当有五丈夫已而果然道士授碁子李泰伯母初无子祷无所不至祥符二年梦二道士奕碁户外往观之其一人取局之一子授焉遂孕生泰伯渡河湔裠北齐窦太母有娠期而不产大惧有巫云渡河湔裠必易生因至水所忽一人云当生贵子还家生泰浮磬之精髙琳母尝袚褉泗滨见一石光彩可爱遂持归是夕梦人谓曰此浮磬之精若保之必生令子俄而有孕生琳枫生腹上唐张志和母梦枫生腹上遂生志和匹练升天后汉虞升初生有物若匹练上升于天占以为吉后至太尉梦鳯集身唐王知逺生母昼寝梦鳯集其身因有娠天人香炉陶𢎞景母梦两天人手执香炉来至其所已而有孕生𢎞景又云笈经云陶隠居初生母梦日精在怀二天人手执金香炉降灵鳯集身南史王昙逸母昼寝梦灵鳯集身因有娠又闻腹中啼声僧寳志曰生子当为神仙宗伯祷轧荦山安禄山母祷子于轧荦山虏所谓闘战神者既而姙及生有光照穹庐野兽尽鸣望气者言其祥范阳节度张仁愿遣搜欲杀之匿而免母以神所命遂字轧荦随母嫁虏将安延偃遂冐姓安归国更名禄山遂乱天下印绶登楼而歌魏张奂为武威太守妻方孕梦印绶登楼而歌奂占曰夫人生男复临此郡必死官乎及生子勐果为武威守自缢楼上充闾贾充始生父逵曰后当有充闾之庆故名充字公闾汤饼刘禹钖送张盥诗云尔生始悬弧我作坐上宾引筯举汤饼祝词天麒麟五綵旗盖梁任昉母昼卧梦五綵旗盖四角悬铃自天而坠其一钤落入怀中心悸因而有孕占曰必生才子遂生昉梦长庚星李白欲生其母梦长庚星遂生白九鹤飞集张九龄母梦九鹤自天而下飞集于庭遂生九龄玉燕投怀张说母梦玉燕投懐遂生张说白象入门第十祖脇尊者生时父梦白象背有寳座上有明珠入门乃生鸠集庭树唐王庭凑始生有鸠数十朝集庭树暮宿檐戸长骈脇歴居戎职值乱杀田洪正推为留后子孙相继藩镇一百年遇产范云与梁武帝宿顾暠之舎暠妻方产有鬼在门曰此中有王有相云起曰王当仰属相以见归晋魏舒尝诣野王主人妻夜产俄而闻车马声相问曰男也女也男十五以兵死寝者为谁曰魏公舒后十五岁问所生儿曰因条桑斧伤而死舒自知当为公果然识之无字白居易生七月能展书因指之无两字虽试百数不差七枝秀草西域有七枝秀草若罗汉圣人生则此草生清净之地第三祖和脩生时九枝秀草应时而生怀玉山人杨大年父文逸为唐玉山令大年将生一道士袖刺来谒自称懐玉山人冠褐秀爽斯须遽失公遂生后三十七为学士昼寝于玉堂忽梦道士来谒称怀玉山人故出一牒閲之写三十七字大年惊曰得非数乎许添乎道士命笔一㸃为四十七字至其数果卒玉筯食羮邵康节母李氏其姑张氏遇之甚严一夕欲自尽梦神人令以玉筯食羮一杯告曰无自尽当生佳儿后生康节黒猿后李夫人因山行于云霞间见大黒猿有感遂孕临蓐时慈乌满庭人以为瑞是生康节七岁戏于庭蚁穴中别见天日云气往来也梦木𤓰枯堕死胎女邵康节母李夫人病瘦医者投药夫人梦坐堂门左右木𤓰二株右者已枯父取药令覆之及期生康节同堕死胎女后十余年夫人病卧堂上见女子拜泣曰母不察庸医以药毒儿可恨夫人曰命也女子曰若命何兄独生夫人曰汝兄独生生乃命也女子泣涕而去又十余年夫人再见女子来泣曰一为庸医所误二十年方得受生与母縁重故相别泣涕而去黄鹤楼有光王钦若父仲华侍祖郁官鄂渚钦若母有孕值江水暴溢亟迁黄鹤楼始免身生公时隔岸汉阳人望楼上若有光景武夷君化鹤杨大年初生母章氏梦羽人自言武夷君託化既生乃一鹤雏尽室惊骇弃之江叔父曰吾闻间世之人其生必异追视之则鹤蜕而婴儿具焉体尚有毳经月乃落梦邓禹范祖禹母梦一丈夫被金甲至寝曰吾故汉将邓禹也祖禹是日生公遂以名初字梦得温公以传称邓禹仲华内文明笃行淳备改字淳或配以甫故字淳甫貛郎富献简公曰王荆公之生也有貛入其室俄失所在故小字貛郎道士授黄龟梅圣俞生男前一日梦道士赠龟一枚圣俞和永叔洗儿诗云夜梦有人衣帔水边授我黄龟儿明朝我妇忽在蓐乃生男子实秀眉緑衣丱童相国王公丙申岁为谯幕值亡者数千戸公奏乞贷种粒牛粮恳诉甚切朝廷可之一夕次驿舎梦中有人召公出拜见一人紫绶象简如牧守之仪遣一緑衣丱童曰以汝有忧民之心上帝嘉之赐此童为宰相子授讫寤是夕夫人亦有祥兆而孕焉后果生一子庆之器格清粹谈紫府间事祥符壬子岁谓所亲曰上元夫人命我为玉童只为吾父未受相印受则吾去矣不数日公果正拜及踰月庆之卒大蛇压帐崇宁中大将刘法欲生其母帏帐忽堕压而下视之一大蛇蜿蜒母佈甚避之他所法生再视之但见蛇蜕耳其后法为将有贤称帅熙河童贯俾用老弱策应遂陷诗郁葱佳气夜充闾始见徐卿第二雏甚欲去为汤饼客惟愁错冩弄麞书㕘军新妇贤相敌阿大中郎喜有余我亦从来识英物试教啼看定相如锦绣万花谷前集卷十八锦绣万花谷前集卷十九钦定四库全书锦绣万花谷前集卷十九生日甜波上声风木东方朔从西那国还得声风木十枝长九尺岀甜波上帝以赐羣臣年百岁者此木有疾则枝汗死则枝折此木千岁一湿万岁一枯朔曰臣见此枝三枯死矣羊酒相贺两家卢绾与髙祖同里卢亲与太上皇相爱及生男髙祖与绾同日生里中持羊酒贺两家紫半臂为汤饼唐明皇王皇后宠衰一日诉曰三郎独不记阿忠脱新紫半臂换一斗麪为生日汤饼耶上戚然闵之斸墻延夀邢和璞善算得仙位真人与崔司马有旧崔病经年且死心恃邢崔一日卧室北墻有人斸声七日斸不已墻忽透明经一日穴中如盘崔窥之乃野外有数人荷锹䦆立云邢真人处分开此司马厄重倍费功力有顷真人至见邢舆中谓崔曰公算尽璞为公论得延一纪言毕墻如旧句日病愈献鹤南飞曲元符三年十二月十九日东坡生日置酒赤壁下酒酣笛声起江上使人问之即进士李委闻坡生日作鹤南飞曲以献奏曲嘹唳有穿云裂石之声老子出闗图钱穆父尹天府生日杨次公画老子出闗图作诗献曰秘蔵函谷闗中子来献蓬莱阁上仙愿得须眉如此老却教龟鹤羡长年金笼放雪衣巩大卿善事权贵王丞相生日笼雀鸽造相府以献搢笏开笼取雀鸽一一放之每一放祝曰愿相公百二十岁故东坡诗云记得金笼放雪衣优昙华是人甚希有过于优昙华疏云优昙华钵名瑞应三千年一现现则金轮王出一万春兴王㑹静妖氛气圣夀宜过一万春诗庭下秋风吹紫兰蟠桃为寿菊斑斓厌分铜虎天边郡屡直金鸾海上山洲渚忽然生户外岁星今却在人间愿扶帝力须难老穏踏龙墀立近班先生真是地行仙住世因循五百年每向铜人话畴昔故教铁杖鬬清坚入怀冰雪生秋思倚壁蛟龙护昼眠遥想人天㑹方丈衆中惊倒野狐禅二年相伴影随身踏遍江湖草木春摘石旧㾗犹带眼闭门髙节欲生鳞畏涂自卫真无敌㨗径争先却累人逺寄知公不嫌重笔端犹自斡千钧岳气此时来世上文星今日到人间降因天下思姚宋出为儒门继孔颜静神凝想仰青𡨕此夕长天降瑞星海上昨闻鹏羽翼人间初见鹤仪型唐虞得良弼姬孔是前身尼邱钟骨骼嵩岳与精神只应门闼悬弧际正是干坤和气中寿语珠聮千轴富贺樽鲸吸百川空前身玉源道君刘沆赴举有老人赠云今年且跨穷驴去异日当乗寳马归公曰何以知之叟曰公自是罗浮山玉源道君公愧谢而去临水观影傅大士名善惠婺州人南齐时降于傅宣慈家纳刘氏女名妙志生普建普成二子梁武帝时㑹天竺僧达摩号嵩头陁谓大士曰我与汝毗婆尸佛所发誓出兠率宫衣钵见在何日当还因命临水观其影见大士圆光寳盖大士笑时有法师闻法悟解言我师弥勒应身耳大士呵之天嘉二年大士于松山顶双林寺行道入灭李氏金镮羊祜年五岁令乳母取金镮乳母曰无此物祜乃访邻人李氏东园桑树中探得之主人大惊曰此余亡儿所失物也乳母具言之李氏悲惋时人异之乃知李氏子乃祜前身李白后身梅圣俞赠郭功甫诗以为李白后身诗云在昔熟说汾阳王纳官贳死义难忘今观郭氏竒俊郎眉目真似攻文章死生往复犹康庄树穴探环知姓羊白蝙蝠精明皇问叶法善张果老是何人曰混沌初分时白蝙蝠精也蔡邕是张衡张衡死日蔡邕母始懐孕二人才貎甚相类人云邕是张衡后身房绾是永禅师唐房绾为卢氏宰与道士邢和璞出游过夏口村入废寺坐古松下和璞使人凿地得瓮中所藏刘师徳与永禅师书笑谓绾曰颇忆此耶绾因怅然悟前生之为永禅也边镐是谢灵运江南边镐初生父忽梦前永嘉守谢灵运来谒愿託君为父子镐生貎类梦中者小字康乐及冠颕秀嗣主累用之平建州克湘潭号为边罗汉三生唐曲沃县尉孙缅家奴年六岁忽视缅母笑云娘子总角时曽养一野狐今忆否母亦省之奴云尔时野狸即奴身也见鹰得走入古冡后为猎人撃殪见阎罗王王以无罪当得人身遂生海州为乞人子苦饥寒二十而死又见王王曰与汝作贵人家奴遂得至此今已三生矣戒和尚苏子由在髙安聪禅师梦同迎戒禅师坡至云某八九岁时时梦身是僧往来陜右又云妣方孕梦一僧瘠而眇来託宿聪惊曰戒陜右人失一目暮年弃五祖终于大愚逆数盖五十年矣后坡谪英州与僧书曰戒和尚又凿脱也蛇精蔡君谟知福州疾累日每梦登鼓角楼凭鼓而卧通判诘不打三更鼓角将对数夜有大蛇盘据鼓上惊逐不去可畏不免避之遂致违更君谟既愈与通判言遂以君谟为蛇精朋友白犬丹鸡之盟越人每能相交于山下作坛祭以白犬丹鸡盟曰甲与乙为友上下四旁莫不并见卿若乗车我戴笠后日相逢下车揖我若歩行君乗马后日相逢君当下遇雪先死羊角哀左伯桃二人为死友欲仕于楚道遇雪饥寒不得行自度不俱生伯桃谓角哀曰俱死之后骸骨莫收我不如子我乐在树中角哀听之伯桃入树中而死楚平王爱角哀之贤以上卿礼葬伯桃后角哀梦伯桃曰正苦荆将军塜相近今月十五日当大战角哀至期陈兵马诣其塜作三桐人自杀下从之梦中往寻六国时张敏与髙惠为友每相思不能见敏便于梦中往寻行至半道即迷不知路缟带纻衣呉季札见郑子产如旧相识与之缟带子产献纻衣定交杵臼后汉呉祐为新蔡长时公沙穆来游太学无赀乃变服客佣为祐赁舂祐与语大惊遂定交杵臼之间千里不失期后汉范式与张元伯为友春到京师秋暮为期元伯是日杀鸡炊黍以待之母曰千里何期之审元伯曰臣卿信士终不失期言毕范至胶漆雷义陈仲为友情如兄弟时人语曰胶漆虽坚不如雷与陈为友报仇郅恽友人董子张父为乡人所害及子张病将终恽往候之子张视恽歔欷不能言恽曰吾知子不恐天命而痛雠不复也子在吾忧而不手子亡吾手而不忧恽即将客遮仇人取其头以示子张子张遂死忘年尔汝祢衡有逸才与孔融作尔汝交时衡年二十余而融年已五十敬衡而忘年也三友一龙华歆与邴原管宁为友时人号三友为一龙歆为龙头原为龙腹宁为龙尾斗酒只鸡相酹曹操感乔𤣥知巳后经过𤣥墓自为祭文曰承誓约之言徂役之后路有经过不以斗酒只鸡过祠沃酹车过三歩头痛勿怨侨札之分鲁肃指囷米与周瑜瑜益知其竒遂定侨札之分谓季札与子产也广絶交论任昉子四人东里西华南客北叟皆无术业兄弟流离不能自振生平旧友莫有相䘏道逢刘孝标泫然惊曰我当为汝作计乃着广絶交论讥其旧友云四䕫卢东美何长师李华韩衢为友淮泗间号为四䕫握手出肺肝士穷乃见节义今夫平居里巷相慕悦酒食游戏相徴逐诩诩强笑语以相取下握手出肺肝相示指天日涕泣誓生死不相背负真若可信一旦临小利害仅如毛髪比反眼若不相识落陷穽不一引手救反挤之又下石焉者皆是也此宜禽兽夷狄所不忍为而其人自是以为得计交大雅大忠大直范文正公賛王元之像曰昔王文正公居宰府二十年未尝见爱恶之迹天下谓之大雅寇莱公左右天子却戎狄保社稷天下谓之大忠枢宻马公慷慨立朝有犯无隠天下谓之大直此三君子者一代之伟人也公与三君子深相交许情如金石则公之道可知矣出谒更为仆韩参政亿李参政若谷未第时俱贫同途赴试京师共有氊一席一割分之每岀谒更为仆李先豋第授许州长社县主簿赴官自控妻驴韩为负一箱将至长社三十里李谓韩曰恐县吏来箱中只有钱六百以其半遗韩相持大哭别去后举韩亦豋第皆至参政耐久朋唐魏元同与裴炎缔交能保终始时号耐久朋奴仆典琴北齐王元景有奴名典琴余地公孙志节有苍头名余地年七十二渔童张志和有奴婢二人奴曰渔童婢曰樵青后与为配偶奴星送穷文云主人使奴星结柳作车责奴须髯王褒有奴号髯奴尝有辞责其须曰我观人须长而黒髯弱而调离离若縁坡之竹郁郁若春田之苖附以丰颐呈以妍姿黝若𤣥圭之垂若子髯既乱且赭枯藁秃瘁浊垢流离污秽泥土无素颜可依无丰颐可恃獭须瘦面常如死灰曽不如犬羊之毛为子须者不亦难哉臧获扬雄方言云凡民男而婿婢谓之臧女而妇奴谓之获张揖云婿婢之子谓之臧妇奴之子谓之获长须老无齿长须谓老仆也老无齿谓老婢也出韩退之赠卢仝诗玉川先生洛城里破屋数间而已矣一奴长须不裹头一婢赤脚老无齿王褒僮约蜀郡王子泉以事到煎上寡妇杨惠舎有一奴名便了倩行酤子择上家巅曰大夫买便了时但约事守不约为他家男女酤酒子泉大怒曰奴宁欲买耶惠曰奴父讶人无欲者子即决买劵之奴复欲使皆上劵不上劵便了不能为也子泉曰诺劵文曰神爵三年正月十五日资中男王子泉从成都安志里杨恵买夫时戸下髯奴便了决卖万五千奴从百役使不得有二言晨起洒扫食了洗涤当穿臼縳箒裁盂凿斗浚渠博洛鉏园研陌杜陴地刻大枷屈竹作把削地鹿卢出入不得骑马载车踑坐大呶下牀振头垂钓刈蒭结荜蜡纑绂不络住䣯织履治麄秥雀张乌结网捕鱼缴鴈弹凫豋山射虎入水捕龟渉园纵鱼鴈骛百余驱逐鸱鸟题梢收猪种姜养羊育放豚骀粪除常洁餧食马牛鼓四起坐夜半益刍二月春分落桑披㯶种𤓰作刳别茄披䓤樊槎发笋垄集破封日月早畜鸡鸣起春调治马牛兼落三重舎有客至持壶行酤汲水作餔涤杯整案披蒜斵苏切脯筑肉臛芉脍鱼炰鳖烹茶尽力且餔已而盖藏闭门熏窦餧猪纵犬勿与隣里争鬬当饭豆水不得嗜酒欲饮美酒不得染唇渍口不得饮盃覆斗不得晨出夜入交闗伴偶不得夷蹲旁卧恶言丑骂多作弓刀持斧入山断椠裁辕焚薪作炭叠石薄岸治舎盖屋前削代牍日暮以归当送干薪四月当披五月当获十月收豆多取蒲苎益作绳索无所为当编蒋织箔树桃李柘桑三丈一树八尺为行果类相从纵横相当果熟收敛不得吮尝犬吠当起惊告隣里撑拨拄户上楼撃鼓勤心疾作不得遨游奴老力索种莞织席浣衣常白夜半无事当舂一石不得奸私事当闗白如不听教当笞一百读劵文讫词穷咋索仡仡扣头两手自搏目泪下落鼻涕一尺当如王大夫言不如早归黄土陌锦绣万花谷前集卷十九锦绣万花谷前集卷二十钦定四库全书锦绣万花谷前集卷二十习学倦学愿息子贡倦于学告于仲尼曰愿有所息仲尼曰生无所息望其圹睪如也宰如也坟如也鬲如也则知所息矣妻断织后乐羊子寻师学一年而归妻跪问其故乐羊子曰久行懐思妻乃引刀趋机而言曰此织生自蚕茧成于机杼一丝而累至于丈匹若断斯机也则无成功夫子积学中道而归何异断斯织乎羊子感其言七岁不反吞文石五鹿充宗受学于𢎞成子成子少时尝有人授以文石大如燕卵成子吞之遂为通儒后成子病吐出文石以授充宗又为名学减油灭火沈约孤贫笃志学书一夜必拾卷母恐其劳生疾常遣减油灭火而昼之所读夜輙诵之遂博通诸史书痴窦威家世贵子弟皆喜武力独威尚文诸兄诋为书痴书牛背为字陆羽潜以竹书牛背为字得张衡南都赋不能读危坐效羣儿嗫嚅若诵状师拘之令薙草当其记文字懵懵若有遗过因叹曰岁月往矣奈何不知书因亡去吞易三爻呉虞翻立易法奏曰郡史陈桃梦臣与道士布易六爻挠其三以饮臣臣乞尽呑之道士言易道在天三爻足矣青成蓝蓝谢青李谧初事小学博士龙蟠后遂就谧请业门生为之语曰青成蓝蓝谢青师何常在明经以𤓰镇心郑灼苦心热𤓰时輙偃取𤓰以镇心起便读诵笃志如此黄卷中对圣贤狄仁杰为儿时门人有被害者吏就诘衆争辨对仁杰诵书不置吏责之答曰黄卷中方与圣贤对语何暇偶俗吏语耶不观龙禇无量家滨临平湖有龙出人皆走观无量尚㓜读书若不闻衆异之长成名不食鹿裴休方儿讲经着书终年不出户有馈鹿者诸生共荐之休曰不食犹不足今一啖肉后何以继梦人持凿破心尹知章少年未通梦人持巨凿破其心若内剂焉惊悟志思开彻遂明六经读书眼读书眼如月罅隙靡不照请天还我读书眼愿载轩辕望鼎湖读经读小说閲小辞钱思公言一生惟好读书坐则读经史卧则读小说上厠则阅小辞未尝顷刻释卷圆木警枕司马温公以圆木为警枕少睡则枕转而觉乃起读书沉潜磨砻遂得穷究于经𫝊史记百家之说沉潜乎训义反复乎句读磨砻乎事业奋发乎文章凡自唐虞以来编简所存大之为江河髙之为山岳明之为日月幽之为鬼神纎之为珠玑华实变之为雷霆风雨竒辞奥㫖靡不通达未尝释卷范质自从仕未尝释卷人或勉之质曰昔尝有异人与吾言他日必当大用茍如是言无学术何以处之不读书王荆公初参政下视庙堂如无人一旦行新法怒目诸公曰此軰坐不读书耳赵清简公同参知政事独折之曰君言失矣如臯䕫稷契之时有何书可读荆公黙然惟勤读书顷岁孙莘识欧阳文忠公尝乘间以文字问之曰无他术惟勤读书而多为文自工世患作文少又懒读每一篇出即求过人如此鲜有至者疵病不必待人指擿多作自能见公以其尝试者告人故知有味㓜悟英妙汉终军年十八号终童西征赋云终童山东之英妙咏鳯凰七龄思即壮开口咏鳯凰九龄书大字有作成一嚢脱略小时軰结交皆老苍苦李王戎七岁当路有李羣儿竞取戎独不取曰李当路而繁必苦李也果然十三善属文杨收十三善属文呉人多造门观赋诗至压其藩收嘲之曰尔非羸角者何用触吾藩耸壑昻霄房𤣥龄㓜警敏髙孝基谓裴矩曰仆观人多矣未有如此郎者当为国器但恨不见其耸壑昻霄尔赋方圆动静李泌七岁知为文𤣥宗禁中有员俶者九岁升坐词辨注射坐人皆惊帝异之曰半千孙固当然因问童子岂有类若者俶跪曰臣舅子李泌帝即驰召之泌既至帝方与张说观奕因使说试其能说请赋方圆动静泌曰愿闻其略说曰方若棊局圆若棊子动若棊生静若棊死泌即答曰方若行义圆若用智动若骋材静若得意说因贺帝得竒童八岁吟华山诗寇凖八岁吟华山诗只有天在上更无山与齐其师谓凖父曰贤郎怎不作宰相小友王禹偁年七八岁已能文文简公从军事始知之留在子弟中讲学一日太守席上出诗句云鹦鹉能言争似鳯坐客皆未有对文简写之屏间禹偁书其下曰蜘蛛虽巧不如蚕公叹息经纬之才遂加以衣冠唿为小友至公及入相禹偁已掌书命矣一閲不再读张方平年十三入应天府学颕悟絶人家贫无书常就人借三史旬日輙还曰吾已得其详矣凡书皆一阅终身不再读属文未尝起草人曰天下竒才七岁神童本朝贾黄中以七岁神童及第李昉赠诗曰七岁神童古所难贾家门户有衣冠七人科第排头上五部经书诵舌端见榜不知名字贵登筵未识管絃欢从今穏上青云去万里谁能测羽翰文采愈美晏元献公殊父本抚州太守晏㓜能文李虚已知徐州一见竒之荐于杨大年以闻时年十三真宗面试诗赋疑其宿着明日再试文采愈美上大竒之即除祕书省正字令于龙图阁读书师陈彭年张文节荐之召至阙下值御试进士便令就试公一见题曰臣十日前已作此赋有草尚在乞别命题上极爱其不隠卒至大用甘露顶唐裴敬彛能文章性谨敏宗族重之号甘露顶干戈爼豆曹武惠王彬始生周岁父母以百玩观其所取武惠左手提干戈右手取爼豆斯须取一印后为枢宻使赠济阳郡王执㡌漂流杜祁公衍父早卒遗腹生其祖爱之㓜时祖父脱㡌使公执之㑹山水暴至家人散走其姑投一竿与之使挟以自泛公一手执㡌漂流久之得免而㡌竟不濡击瓮图司马温公童稚时与羣儿戏于庭有大瓮一儿足跌坠水中羣儿皆弃去公则以石击瓮水迸出儿得不死盖其活人手段已见龆龀中至今京济间多为小儿击瓮图不谩语脱胡桃皮温公云光五六岁弄胡桃女兄欲为脱其皮不得女兄去一婢以汤脱之女兄复来问脱胡桃者光曰自脱也先公适见诃之曰小子何得谩语自是不敢谩语后公以诚授学者曰自不谩语入是也博学探胁得鱼仲尼困于陈蔡从者莫能兴夜絃歌于堂上有异人貌甚伟被甲持戈立于庭下子路与之鬭久不胜仲尼谛视之语子路曰何不探其胁子路探其胁即时而落乃巨鱼也剖而食之明日遂行石中紫文金简呉王伐石治宫室于合石之中得紫文金简之书不能读使使者问仲尼而欺仲尼曰呉王闲居有赤雀衔书以置殿上不知其义故逺咨呈仲尼曰此乃灵寳之方长生之法禹之所服隠在水邦年齐天地朝于紫庭者也禹将仙化封之名山石函之中今乃赤雀衔之殆天授也识錞于北史斛斯微博览乐有錞于者近代絶无此器有自蜀得之莫识斯微见之曰此錞于也遂依干寳周礼注为芒茼振之其声极清衆乃叹服书簏李邕淹贯古今然不能属文故时号书簏识亡书汉武帝幸河东亡书三箧诏问知者惟张安世识之具作其事后得亡书校无所遗上竒之青藜杖刘向校书天禄阁夜暗独坐诵书有老人黄衣植青藜杖叩阁而进乃吹杖端烟燃因以见向说开辟以前向因受五行洪范之文至曙而去向请问其姓名曰我是太乙之精天帝闻卯金之子博学下而观焉乃出怀中竹牒有天文地图之书悉以授之故王介甫戏刘贡父诗云不知太乙游何处定把青藜烛照公经神经苑郑康成号经神任宋号经苑𨽻事夺物南史陆澄好学博览王俭在尚书省巾箱几案杂服饰令学士𨽻事事多者与之人人各得一两物澄后来更出诸人所不知事各数条并旧物夺去门庭藩溷皆纸笔左思博览欲作三都赋遂搆思十稔门庭墻溷皆着纸笔遇得一句便书记之户牖墻壁置刀笔王充着论衡闭户潜思户牖墻壁各置刀笔遇得即书后三十车书张华读三十车书作博物志四百卷武帝以为繁只作十卷五经库隋房晖逺号五经库学库梁傅昭博极古今号曰学府幕府书厨五代朱遵度博学号幕府书厨䑕狱鸡碑丁用晦序云学惭䑕狱智乏鸡碑书仓曹曽积石为仓以藏书号曹氏书仓辨中山铭梁任昉大同四年七月于中山得铭曰龟言土筮言水甸服黄钟启灵祉瘗在三上庚堕遇七中已六千三百浃辰交二九重三四百圯当时莫能辨因戒诸子世世访人五世孙升之写以授郑钦说行三十里语曰甸服五百者黄钟十一也由大中四年却数汉建武四年凡五百一十一年葬以三月十日庚寅三上庚也圯以七月十二日己巳七中已也浃辰交二建武四年至大同四年七月十六日六千三百一十二日故曰六百三十浃辰交二九十八重三六也建武四年三月十日距大同四年七月十二日十八万六千四百日故曰二九重三四百圯升之大惊柳箧子唐柳璨迁左拾遗公卿朝野託为笺奏时誉日洽以其博目为柳箧子深博无涯涘柳子厚贬永州司马益自刻苦务记览为词章泛滥停蓄为深博无涯涘然子厚斥不久穷不极虽有出于人其文学辞章必不能以𫝊后虽使子厚得所愿为将相于一时以彼易此孰得孰失鼎铭谬五代张同居洛阳浚井得古鼎铭曰魏黄初元年春二月同以为竒其子策年十三启曰汉建安二十五年曹公薨改元建康是岁十月文帝受禅又改黄初元年无二月铭何谬耶同大异之误行黄道江南陈彭年礼文详练归朝列于侍从朝廷郊庙礼仪多委彭年援引故事颇为该洽常摄太常卿导驾误行黄道上有司止之彭年正色回顾曰自有典故礼曹素畏其该洽不敢诘问衲被杨文公亿为文章所用故事常令子姪检出处每段用小片纸录之缀粘所録而蓄之时人谓之衲被焉束帛夏英公镇襄阳遇赦赐致仕髙年束帛时胡大监旦瞽废在襄英公选缣十疋赠之胡得缣以手扪之曰寄语舎人何寡闻如此奉还五疋请检韩诗外𫝊及服䖍贾谊诸侯所解束帛自可见证英公检之果见三代束帛束脩之制十挺之脯其实一束也束帛则卷其帛为二端五匹遂见十端夏少沮夜视镇星得女刘原父学问广博无书不通自浮屠老子以及山经地志阴阳卜筮医药天文略皆䆒知尝与吕臻济叔同在礼部夜视镇星指曰于汉当得土不乃得女居数日使者言宫中两夫人当就馆数日果生两公主玩物丧志谢显道云尝録古人善行别作一册明道先生曰是玩物丧志胡安国云谢先生初以记问为学自负该博对明道举史书成篇不遗一字明道曰贤却记得许多可谓玩物丧志谢闻此语汗流浃背及看明道读史又却逐行看过谢甚不服后来省悟却将此事作话头接引博学之士文章赤虹化王孔子修春秋制孝经既成而向北斗告备忽有赤虹自天而下化为黄玉刻文孔子受之字挟风霜淮南王刘安撰鸿烈二十一篇云字中皆挟风霜梦吐白鳯扬雄作甘泉赋成梦吐白鳯梦肠反胃扬雄作赋有梦肠之谈曹植为文有反胃之论言劳神也梦吐五臓桓潭子曰扬雄作甘泉赋成梦吐五臓在地梦五色鸟罗含梦吞五色鸟自后顿有文章梦如椽笔王珣为桓温掾尝梦人以大笔如椽与之既觉曰此当有大手笔事俄而武帝崩哀册谥议皆珣所草匹锦见还江淹尝梦张景阳曰前以匹锦相寄今可见还淹于怀中得数尺与之其人恚曰那得割截都尽顾见丘迟谓曰余此数尺以遗君自尔淹文章踬矣笔头生花李白少时尝梦笔头生花自是才思赡逸梦人遗墨王勃尝梦人遗以丸墨盈袖自是文章日进梦吞丹篆韩文公少时梦人与丹篆一卷强吞之傍一人抚掌而笑觉后胷中如物噎后见孟郊乃梦中傍笑者梦紫文鸑鷟唐张鷟为儿时梦紫文大鸟五色止于庭太公曰赤文鳯也紫文鸑鷟也汝殆以文瑞朝廷乎梦吞五色云张迥少年苦吟未有所得梦五色云从天而下取一团吞之遂精雅道梦青镂管纪少瑜尝梦陆陲以一束青镂管笔授之曰卿自择其善者其文因此大进梦吞金龟五代刘賛文思迟乃祷干象乞文才一夕梦吞小金龟自后大有文思孟氏朝为学士有玉堂集一日吐金龟投水中不乆卒梦浣肠胃五代周仁裕梦剖其肠胃引江水浣之自是文性陡髙有诗百卷号西江集梦饮西江水五代王仁裕少梦饮西江水见水中沙石背有篆文其后文思日进锦绣肠李白送仲弟令闻序曰心肝五臓皆锦绣耶不然何开口成文下笔雾散也锦绣堆谢廷皓以词赋着名号锦绣堆锦绣屏风夏英公言杨文公之文如锦绣屏风但无骨耳议者谓英公之文如泉水迅急至于汪洋则不及文公也縳麒麟手黄生学诗用力新急手疾口如翻盆迩来结字穏且匀径须赤手缚麒麟造五凤楼手韩浦韩洎能为古文洎常轻浦语人曰吾兄为文譬如绳缚草舎庇风雨而已予之文造五鳯楼手浦闻其言作诗与洎曰十样蛮牋出益州寄来新自浣溪头老兄得此全无用助尔添修五鳯楼五典笙簧抱朴子云五典为笙簧三坟为金玉五经鼓吹孙绰重张衡左思赋每云三都二京五经之鼓吹也一片宫商沈光有洞庭乐赋韦岫云此赋乃一片宫商也文章老宿唐李峤前与王杨接中与崔融苏味道齐名晩诸人没而峤为文章老宿文中虎谢希深以启谒杨大年题四句扇上曰此文中虎也燕许大手笔苏颋封许国公张说燕国公以文章显故时号燕许大手笔光焰万丈李杜文章在光焰万丈长平生千万篇金薤垂琳琅山官勅六丁雷电下取将流落人间者太山一毫芒笔力扛鼎文章日娯戏金石日击撞龙文百斛鼎笔力可独扛焚笔砚晋陆云与兄机书曰君苗见兄文欲焚笔砚衙官屈宋杜审言云吾之文可使屈宋作衙官奴仆命骚杜牧李贺集序云使贺未死少加以理奴仆命骚可也白地明光锦孙兴公云曹毗白地明光锦裁为负贩袴非无文采酷无裁制干将莫邪李邕文名天下卢蔵用常谓如干将莫邪难与争锋但虞伤缺耳云垂海立杜甫朝献太清宫赋云九天之云下垂四海之水皆立正始之音正始魏齐王年号时何晏好庄老作道徳论及文赋王洵好论儒道文词不如晏天下翕然宗之名理之学盛行后晋卫玠与王敦相见敦谓谢鲲曰昔王辅嗣吐金声于中朝此子复玉振于江表微言绪絶而复传不意永嘉之末复闻正始之音海涵地负退之樊宗师墓志其富若生蓄万物必具海涵地负放恣横纵无所綂纪然不烦绳削而自合也怪怪竒竒不专一能怪怪奇奇不可时施秖以自嬉横骛别驱退之賛曰愈以六经之文为诸儒倡障隄末流反刓以朴刬伪以真当其所得粹然一出于正刋落尘言横骛别驱汪洋大肆要之无牴牾圣人龙翔鳯跃退之为文汗澜卓踔渊泫澄深诡然而蛟龙翔蔚然而虎鳯跃锵然而韶钧鸣日光玉洁周情孔思千态万貌洞视万古茹古涵今皇甫湜退之墓志云茹古涵今无有端涯浑浑灏灏不可窥校及其酣放豪曲快字凌纸怪发鲸铿春丽惊耀天下然而栗密窈眇章妥句适精能之至入神出天呜唿极矣玉珮琼琚退之祭子厚文玉珮琼琚大放厥词不善为斵血指汗颜巧匠傍观缩手袖间有江有海天下之人始知文有江而学有海识于人而际于天穿天心出月胁皇甫湜顾况集序云逸歌长句骏发踔厉往往穿天心出月胁意外惊人语非寻常所能及也破星心孟郊诗似开孤月口说破落星心东坡云说破星心如鸡鸣潘江机海潘岳传賛曰机文喻海潘藻如江机谓陆机也愈头风陈琳作檄草成呈魏太祖太祖先苦头风是日疾发卧读琳所制起曰此愈我病诗消暑王平甫答苏颂秋日诗急吟佳句诗消暑逺胜前人檄愈风捕长蛇骑生马孙樵书曰玉川子月蚀诗韩吏部进学解莫不㧞地倚天句句欲活读之如赤手捕长蛇不施鞚勒骑生马睢涣藻绘魏文帝与曹洪书游睢涣者学藻绘之綵为文真诀孙樵与王霖书曰尝得为文真诀于来无择无择得于皇甫持正持正得于韩退之然樵未尝与人言及文章惧得罪于时卢前王后王勃与杨炯卢照邻骆宾王皆以文章齐名天下称王杨卢骆号四杰炯尝曰吾愧在卢前耻居王后议者信然卓然为一时冠侍从酬奉则李峤宋之问沈佺期王维制策则常衮杨炎陆贽权德舆王仲舒李徳裕言诗则杜甫李白元稹白居易刘禹钖谲怪则李贺杜甫李商隠皆卓然以所长为一时冠羞称曹陆阎士和事萧颖士颖士死着论称颖士所长以为闻萧氏风者五尺童子羞称曹陆八吟温庭筠工赋每入试凡八义手而八韵成摭言云庭筠未尝起草作赋一吟一韵场中号温八韵吟三易沈约曰文章当从三易易见字易识字易读诵也三多学者当取三多看读多持论多着述多三上作文有三上马上枕上厠上六丁下取唐王逺知善易知人生死作易总十五卷一日雷雨云雾中一老人叱逺知曰所泄者书何在上帝命吾摄六丁追取逺知据地傍有六人青衣已捧书立矣老人责曰上方禁文自有飞天保卫金科祕蔵𤣥都何者輙藏箱帙逺知曰青丘元老传授也中和之气许景先能文张说曰许舎人文虽乏峻峰激流而词㫖丰美得中和之气一饼熟成一韵本朝举子李庶㡬文思敏速与举子于饼肆中作赋一饼熟成一韵日晷八寸赋就眉州人朱台符敏博少有赋名同軰课试以尺度日晷八寸而台符一赋已就山林台阁夏英公尝以文谒盛度度曰子文章有馆阁气异日必显欧公云文章虽出于心术之间而实有两等有山林草野之文有朝廷台阁之文山林之文其气枯藁道不得行着书立言者所尚也台阁之文其气温润丰缛乃得位于时者所尚也王安国尝语余曰文章虽是官样官样岂亦谓有馆阁气耶同工异曲沉浸醲郁含英咀华上规姚似浑浑无涯下逮庄骚太史所録子云相如同工异曲本深而末茂形大而声宏行峻而言厉心醇而气和昭晰者无疑优游者有余体不备不可以成人辞不足不可以成文养其根而俟其实加其膏而希其光根之茂者其实遂膏之沃者其光晔学之二十年矣始者非三代两汉之书不敢观非圣人之志不敢存处若忘行若遗俨乎其若思茫乎其若迷当其取于心而注于手也唯陈言之务去戛戛乎其难哉如是者亦有年乃徐有得也当其取于心注于手也汨汨然其来矣如是者亦有年然后浩乎其沛然矣然后肆焉气水也言浮物也水大而物之浮者小大毕浮气之与言犹是也气盛则言之长短与声之髙下皆宜虽如是其敢谓成乎大慙大好时时应事作俗下语下笔令人慙及示人人以为好小慙以为小好大慙必以为大好不知古文真何用于今世也发于羁旅草野和平之音淡薄而愁思之声要妙懽愉之辞难工而穷苦之言易好也是故文章尝发于羁旅草野若王公贵人气得志满非性能而好之则不暇以为短篇大章其文引物连类穷情尽变宫商相宣金石谐和寂寥乎短章舂容乎大篇驱涛涌云李翺祭退之文建武以还文卑质丧俪花鬬叶颠倒相上及兄之为思动鬼神开合怪骇驱涛涌云包刘越嬴并武同殷劲气沮金石故文章言语变化若雷霆浩瀚若江汉正声谐韶濩劲气沮金石丰而不余一言约而不失一词字字作金声王翊干亨初拜中书舎人昭阳殿成朝献赋颂又白龙颂每赐予稍缓必扬言曰吾赋字字作金声何受赐之晩也六州解元天圣中呉育甲科进士应贤良入髙等文词雅正天下推之晏元献曰以六论分六州当为六州解元翰动如飞唐李巨川干符中以刀笔从王重荣为书记时车驾在蜀贼据京师军书奏请堆积巨川文思敏速翰动如飞独歩当世欧阳公之于文天材有余丰约中度雍容俯仰不动声色而义理自胜短章大论施无不可辄欲效之不诡则俗不淫则陋终不可及是以独歩当世求之古人亦不可多得雄浑瓌伟南丰文章之剽鸷奔放雄浑瓌伟若三军之期勐兽之抉江湖之波涛烟云之姿状一何竒也倚马作文桓温北征鲜卑唤袁虎倚马前作露布文手不辍笔李白尝曰请日试万言倚马可待世以倚马事为李白事非也与时髙下八音与政通而文章与时髙下三代之文至战国而病渉秦汉复起汉之文至列国而病唐兴复起夫政龎而土裂三光五岳之气分大音不完故也混一而后大振下饰万物贞元中上方向文章昭囘之光下饰万物芒寒色正天下之士争执所长与时而奋灿然如繁星丽天而芒寒色正人望而敬者五行而已文如倾河唐崔评王勃文章宏博非常人所及卢照邻杨盈川可以企之不然盈川文如倾河优于卢而不减王思若涌泉唐苏廷硕为中书舎人𤣥宗平内难书诏填委独廷硕口授轻重无差书史曰丐公徐之不然手腕脱矣中书令李峤曰曰舎人思若涌泉吾所不及张説论近世文章张説与徐坚论近世文章説曰李峤崔融薛稷宋之问之文如良金美玉无施不可富嘉谟如孤峰絶岸壁立万仞浓云郁兴震雷具发诚可畏也若施之廊庙骇矣阎朝隠如丽服靓籹燕歌赵舞观者忘疲若类之风雅则罪人矣坚问今世説曰韩休之文如太羮𤣥酒有典则而薄滋味许景先如丰肌腻体虽秾华可爱而乏风骨张九龄如轻缣素练实济时用而窘边幅王翰如琼杯玉斚虽烂然可珍而多玷缺坚谓笃论老泉论韩欧文孟子之文语约而意深不为巉刻斩絶之言而锋不可犯韩子之文如长江大河浑浩流转鱼鼋蛟龙万怪皇惑而抑絶蔽掩不使自露而人望见其渊然之光苍然之色亦自畏避不敢迫视欧阳之文纡余委备往复万折而条达疎畅无所间断气尽语极急言竭论而容与闲易无艰难辛苦之态此三者皆断然自为一家之文也惟李翺之文其味黯然而长其原油然而幽俯仰揖逊有执事之态陆贽之文遣言措意切近的当有执事之意盖贽之文非孟子韩子之文乃欧阳之文栁子之文如峻峰絶壑壁立千仞间见层出森然于时苍烟杳霭之外望之者不能跻跻之者不能踰东坡之文坡云吾之文如万斛泉源不择地而出在平地滔滔汨汨虽一日千里无难及其与石曲折随物赋形而不可知也所可知者常行于所当行常止于所可止如是而已矣苏文类战国文章东坡中制科王荆公问吕申公曰见苏轼制策否申公称之荆公曰全类战国文章若安石为考官必黜之故荆公后修英宗实録谓苏明允有战国纵横之学表忠观碑东坡作表忠观碑荆公寘坐隅叶致逺杨徳逢在坐公曰斯作絶似西汉坐客叹誉不已公曰西汉谁人可拟德逢曰王褒盖易之也公曰不可草草德逢复曰司马相如扬雄之流乎公曰相如子云未见其叙事典赡若此也直须与子长驰骋上下坐客悚然曰毕竟似子长何语公徐曰楚汉以来诸侯王年表也韩文拟体祭竹林神文其体疑岀于书祈太湖神文其体疑出于国语弔武侍御文其体疑出于离骚其哀欧阳詹独孤申叔之文疑合于庄子内篇贾谊鵩赋之体栁文拟体天对则祖屈平之天问其乞巧之文则拟扬雄之逐贫先友记则法家语七十二子解杂文专法兰亭东坡尝言鲁直杂文专法兰亭英气和气欧公之文和气多英气少苏公之文英气多和气少陈无已拟策似董生公孙山谷髙吟交臂老杜至古文每推无己无己亲炙南丰拟试二策正似董生辞严过公孙上水船下水船唐裴延裕在内廷文思敏捷号下水船梁太祖受禅姚洎为学士号上水船又号急滩头上水船絶去翰墨畦径李贺工词章尚奇诡所得皆超迈絶去翰墨畦径每旦骑款段马从小奚奴背古锦囊遇所得投囊中及归足成日率如此毋使探囊中书多即怒曰是儿要呕出心乃已孙郎帐下看刘表自作书与孙伯符以示祢衡衡嗤之曰如是之作欲使孙郎帐下儿看之邪将使张子布见邪每字三疋绢裴度修福先寺将立碑求白居易为碑皇甫湜为从事在坐怒曰近舍湜而逺徴居易信获戾于门下矣裴谢之因请之湜饮酒挥毫立就明日献之裴亦奇之因以车马器玩约千缗酬之湜怒曰何待之薄也其碑三千字每字三疋绢更减五钱不得裴闻之笑依数酬之湜受之无愧也淮西碑如诗书孙觉谓淮西碑序如书铭如诗秦少游谓退之元和圣徳诗与淮西碑如两手元和圣德诗苏子由云退之作元和圣德诗哀刘辟之死曰婉婉弱子赤立伛偻牵头曳足先断腰膂次及其徒体骸撑拄末乃取辟骇汗如雨挥刀纷纭争切脍脯此李斯颂秦所不忍言何其陋也烦句烦字公羊称郄克眇季孙行父秃孙良夫跛齐使跛者逆跛者秃者逆秃者眇者逆眇者宜除跛者以下字但云各以类逆者即见其为烦句也张苍传云年老口中无齿今盍去年及口中可以成句而三字妄加此为烦字潘兑行词晁氏客语曰潘兑行西夏词云敢于移檄之文犯我宗祖之讳改云乃于移文犯吾国讳张天觉曰乃于移文有失恭谨记犬死工拙沈存中笔谈云穆脩张景同造朝待旦于东华门外方论文次适见有奔马践犬以死二人各记其事以较工拙穆曰马逸有黄犬遇蹄而毙景曰有犬死奔马之下时文体新变二人之语皆拙澁当时谓之工可叹也震雷无暇掩聪宋景文公修唐史好以艰深之辞文浅易之说欧公思有以讽之一日大书其壁曰宵寐匪贞札闼洪休宋见之曰非夜梦不祥题门大吉耶何必求异如此欧公曰李靖𫝊云震雷无暇掩聪亦是类也宋公慙而退今所谓震霆不及掩耳者系再改锦心绣口栁子厚乞巧文抽黄对白啽咔飞走骈四俪六锦心绣口栁子厚文栁子厚记其先友为父墓志意欲着其父虽不显所交游皆天下伟人列其姓名官爵可矣又从而讥病之何也是时子厚贬永州好讥议如此则为尚书郎可知也退之云不自贵重者其资如此宋景文去一吾字栁子厚书段太尉遗事解佩刀选躄者一人持马至郭晞门下甲者岀太尉笑曰吾戴吾头来矣宋景文修新史曰吾戴头来矣去一吾字便不成语戴头来果何人头耶谲谏化成财成通儒之文昔有论相如子云不是正气以为谲谏之文贾谊铺陈帝王之道以为化成之文司马迁为财成之文董仲舒刘向之徒为通儒之文唐文三变唐有天下文章无虑三变髙祖太宗沿江左余风絺章绘句揣合低昂故王杨为之霸𤣥宗好经术羣臣稍厌雕琢崇雅黜浮气益雄浑则燕许擅其宗大厯贞元间美才辈出嚅哜道真涵泳圣涯于是韩愈倡之桞宗元李翺皇甫湜和之排逐百家法度森严抵轹晋魏上轧汉周唐之文卓然为一王法此其极也三十六体李商隠初为文奇古及在令狐楚府楚本工章奏因授其学商隠俪偶而繁缛过之时温庭筠段成式俱用是相夸号三十六体澁体唐徐彦伯为文多求新奇以凤阁为鸥阁龙门为虬户金谷为铣溪玉山为琼岳以刍狗为卉犬以竹马为篠骖后进效之谓澁体腹藁王勃作滕王阁序都督遣吏俟之一再出语益奇都督矍然曰天才也每属文磨墨数升酣饮引被覆面卧及寤援笔成篇不易一字时谓腹藁沐浴敢见李迪为举子时从种放明逸先生学将试京师㩦明逸书见桞开仲涂以文卷为贽与谒俱入久之仲涂出曰读君之文湏沐浴乃敢见因留之门下一日仲涂自出题令迪与诸子门下客同赋赋成惊曰君必魁天下为宰相令门下客与诸子拜之辞胜理理胜辞侯希声以谓李观之文辞胜理韩愈之文理胜辞锦绣万花谷前集卷二十锦绣万花谷前集卷二十一钦定四库全书锦绣万花谷前集卷二十一诗律钟嵘评诗潘安仁诗出于仲宣翩翩如翔禽之有羽毛张茂先诗出于王粲兴託不凡恨其儿女情多风云气少郭景纯宪章潘岳变平淡之体故称中兴第一陶彭泽诗岀于应璩又协左思风力古今隐逸诗人之宗二王袁谢五贤岀于张华才力苦弱务为清淡殊得风流媚趣谢𤣥晖诗岀于谢鲲微伤细宻一章之内自有玉石升堂入室钟嵘品曹子建诗羣伦之有龙鳯五音之有笙竽孔氏之门则公榦升堂陈思入室潘陆自可坐廊庑之间也流风回雪落花依草南史丘迟文辞丽逸时有钟嵘着诗评云范云婉转清便如流风回雪丘迟㸃缀映媚似落花依草在古无上李观论孟郊诗髙处在古无上平处下顾沈谢二百年无此谢朓长五言沈约云二百年无此诗也李长吉歌诗之妙唐皇诸孙贺字长吉元和中韩吏部亦颇取其歌诗云烟绵联不足为其态也水之迢迢不足为其情也春之盎盎不足为其和也秋之明洁不足为其格也风樯阵马不足为其勇也瓦棺篆鼎不足为其古也时花羙女不足为其色也荒园侈殿梗莽丘陇不足为其怨恨悲愁也鲸呿鳌掷牛鬼蛇神不足为其虚荒诞幻也盖骚之苖裔理虽不及辞或过也贺生年二十七死矣使贺少加以理仆奴命骚可也浑涵汪洋千彚万状唐兴诗人承陈隋风流浮靡相矜至宋之问沈佺期等研揣声音浮切不差而号律诗竞相沿袭开元间稍裁以雅正然恃华者质反好丽者壮违人得一槩皆自名所长至杜甫浑涵汪洋千彚万状兼古今而有之他人不足甫乃厌余残膏賸馥沾丐后人多矣故元稹谓诗人以来未有如子美者元稹论老杜杜子美诗上薄风骚下该沈宋言夺苏李气吞曹刘掩颜谢之孤标杂徐庾之纎丽尽得古人之体势秦少游论老杜苏武李陵之诗长于髙妙曹植刘公干之诗长于豪逸陶潜阮籍之诗长于冲淡谢灵运鲍照之诗长于峻洁徐陵庾信之诗长于藻丽子美穷髙妙之格极豪逸之气包冲淡之趣兼峻洁之姿备藻丽之态而诸家之作所不及焉石林叶少蕴论老杜禅宗论空门有三种语其一随波逐浪谓随物应机不主故常其二截断衆流谓超出言外非情识所到其三函盖干坤谓泯然皆契无间可测其深浅以是为序余尝戏谓老杜诗亦有此三种语波飘菰米沉云黒露冷莲房坠粉红为函盖干坤句落花游丝白日静鸣鸠乳燕青春深为随波逐浪句百年地辟柴门迥五月江深草阁寒为截断衆流句王荆公论老杜甫之诗悲懽穷泰发敛抑扬无施不可故其有平淡简易者有绵密精确者有严重威武若三军之帅者有奋迅驰骤若泛驾之马者有淡泊闲静若山谷隠士者有风流酝借若贵介公子者盖绪密而思深所以光掩前人而后者无继也张芸叟评诗石曼卿诗如饥鹰乍归迅逸不可言欧阳永叔诗如春服既成春酒既酾登山临水竟日忘归王介甫如空中有声相中有色欲有执着曾不可得苏子瞻诗如武库乍开干戈森然不觉令人神悚子细㸃检不无利钝梅圣俞诗如深山道人草衣葛屦王公大人见之不觉屈膝郭功甫诗如大排筵席终日揖逊而适口者少世以为知言如蝤蚌江瑶柱东坡尝云黄鲁直诗如蝤蚌江瑶柱格韵髙絶盘飱尽废然不可多食体格句法诗之流二十四名赋颂铭賛文诔箴行吟咏题怨叹章篇操引謡讴歌曲词调皆诗人六义之余鹅腿子举子诗投汴帅王智兴曰莫有鹅腿子不谓鹤膝句也蜂腰鹤膝沈约曰诗有八病三曰蜂腰谓第二字不得与第五字同声如闻君爱我甘切欲自修饰君甘皆平声欲饰皆入声也四曰鹤膝谓第五字不得与第十五字同声如客从逺方来遗我一札书上言长相思下言久别离来思皆平声也双声叠韵上官仪曰诗有六对四曰双声对黄槐对緑树是也五曰叠韵对彷徨放旷是也王融双声云园蘅眩红蘤湖荇煜黄华杜甫卑枝低结子接叶暗巢莺乐天量大嫌甜酒才髙笑小诗蹉对九歌云蕙殽蒸兮兰借奠桂酒兮椒浆倒用之谓之蹉对假对自朱邪之狼狈致赤子之流离是也朱邪李克用祖姓流离亦禽名又如厨人具鸡黍雅子摘杨梅是也葫芦格辘轳格进退格郑谷与齐已黄损定今体诗云一曰葫芦格二曰辘轳格三曰进退格葫芦韵者先二后四辘轳韵者双出双入进退韵者一进一退如李师中送唐介诗两韵中用韵进退格也八句法贺方回学诗于前軰得八句法平淡不流于浇俗竒古不流于恠僻题咏不窘于物象叙事不用于声律比兴深通于物理用事工者如己出格见于成篇浑然不可涯气出于言外浩然不可屈交股法王介甫诗云春残叶密花枝少睡起茶多酒盏疎惠洪谓多字当作亲字盖欲以少对密疎对亲江朝宗谓惠洪不晓古人句格此一聨以密对疎以多对少正交股用之所谓蹉对也换字拗句法七言第五字反其平侧欲其气挺然如田中谁问不纳履坐上适来何处蝇负盐出井此溪女打鼓发船何处郎今俗谓之换字拗句法折句格欧公诗静爱竹时来野寺独寻春偶过溪桥俗谓之折句卢賛元雪诗想行客过梅桥滑免老农忧麦陇干效此格也促句格禁脔有促句格三句一换韵三叠而止山谷观李伯时画马用此格云仪鸾供帐饕虱行翰林湿薪爆竹声风帘官烛泪纵横木穿石槃未渠透坐窻不遨令人痩贪马百段逢一豆眼明见此玉花骢径思着鞭随诗翁城西野桃寻小红句中响字潘邠老云七言诗第五字要响如反照入江飜水石归云拥树失山村飜字失字皆响五言诗第三字要响如圆荷浮小叶细麦落轻花浮字落字皆响字谓致力处也句作两节老杜诗云不知西阁意肯别定留人山谷爱其深逺闲雅也言用不言体陈本明论诗云前軰作诗言用不言体若言冷则云可嚥不可漱言静则云不闻人声闻履声用事琢句妙在言其用不言其名惟荆公东坡山谷知之荆公云含风鸭緑鳞鳞起弄日鹅黄袅袅垂山谷云管城子无食肉相孔方兄有絶交书荆公又云缫成白雪桑重緑割尽黄云稻正青髣髴形容李义山雨诗慽慽度𤓰园依依傍水轩此不待説雨自然知是雨也后来诸人咏物不待分明説尽只髣髴形容便见好处猬毛苍苍磔不死铜盘矗矗饤头生吴鸡鬬败绛绡碎海蚌决出真珠明诵此则知是芡海上仙人绛罗襦红绡中单白玉肤不须更待妃子笑风骨自是倾城姝诵此则知荔枝平池碧玉秋波莹緑云拥扇青揺柄水宫仙子鬭新粧轻歩凌波踏明镜诵此则知是莲花雕虫蒙记忆烹鲤问沉绵不説作赋而説雕虫不説寄书而説烹鲤不説病而説沉绵颂椒添讽味禁火卜欢娱不説嵗节但云颂椒不説寒食但云禁火亦文章之工也西崑体杨大年钱文僖晏元献刘子仪为诗皆宗李义山号西崑体景祐庆厯后欧公始矫崑体専以气为主得江山助张説谪并州刺史诗愈悽惋人谓得江山助薰风聨句文宗与公权聨句帝曰人皆苦炎热我爱夏日长薰风自南来殿阁生微凉帝以谓词情俱足命题于殿壁送客西江冯定为太常工部文宗见异之曰岂非能章句耶亲诵定送客西江诗召升殿诏悉以所着上枫落吴江冷崔信明尝矜其文过李百药郑世翼遇信明江中谓曰闻公有枫落吴江冷愿见其余信明多出衆篇世翼览未终曰所见不逮所闻投诸水中引舟而去看花君子刘禹钖既贬还宰相欲任省郎而禹钖作𤣥都观看花君子诗语讥忿当路不喜出为播州刺史入为主客郎中复作㳺𤣥都观诗且言始谪十年还京师道士植桃其盛若霞又十四年过之无复一存惟兎葵燕麦动揺春风耳以诋权近闻者益薄其行征人早行李益长于诗毎一篇出乐工争求之至征人早行等篇天下皆施之图绘鸡林行贾白居易最工诗当时人争传鸡林贾售其国相率篇易一金其伪者相輙能辨之讽谕闲适感伤居易自叙言关美刺者谓之讽谕咏情性者谓之闲适触事而发谓之感伤其他为杂律锦绣成文建安后诗律屡变至沈约以音韵相婉附及宋之问沈佺期文加靡丽回忌声病如锦绣成文学者宗之纎艳不逞杜牧谓白诗纎艳不逞非庄士雅人所为流𫝊人间子父女母交口教授淫言媟语入人肌骨殆不可去盖救所失不得不云神物䕶持刘禹钖善诗晩节尤精白居易言其诗在处有神物䕶持浩露涤笔杨徽之能诗太宗尝冩其警句十聨御屏上时有诗云谁似金华杨学士十聨诗在御屏中僧文宝谓必以天地浩露涤笔于冰瓯雪椀中方与此诗神骨相副花骨长鬛张郎三十一天遣裁诗作花骨兰陵絶唱元在越时辟窦巩巩工诗与之酬答故镜湖秦望之竒益𫝊时号兰陵絶唱五言芙蓉南史鲍昭曰谢灵运五言如初绽芙蓉自然可爱颜延之诗若铺锦列绣彫绘满眼剪红刻翠长沙徐东野诗浮翠轻艳皆铅华歌舞媚一时樽爼其句不过牡丹宿醉兰蕙春悲霞宫日城剪红刻翠而已集大成东坡谓杜诗韩文颜书左史皆极其至集大成诗史杜甫善陈时事律切精深至千言不少衰世号诗史诗豪刘禹钖好诗晩节尤精白居易尝推为诗豪诗城刘长卿与秦系为诗相赠答权徳舆曰长卿自谓五言长城系以偏师攻之诗嚢李贺工词章毎旦出骑欵段马从小奚奴背古今嚢遇所得投嚢中日萃如山诗窖髙仁裕着诗万首号诗窖诗筒林逋集註白乐天元徽之唱和以筒着诗往来谓之诗筒十步后魏彭城王勰从幸上党有大松上行而赋诗曰汝可作诗至吾行所而令就也时勰去帝十余步至帝所而就诗曰问松经㡬冬山川何如昔风云与古同三步栁公权从文宗幸未央帝曰朕有一喜边戍赐衣久不时今仲春已给当贺我以诗宫人迫之即应声成文再诏赋之复无停思帝悦曰子建七步尔乃三焉简古澹泊李杜之后诗人虽有逺韵而才不逮意独韦应物栁子厚发纎秾于简古寄至味于澹泊非余子所及也刻削天物吾闻淫畋渔者谓之暴天物天物不可暴又可抉摘刻削露其情状乎使自萌卵至于藁死不能隠天能不致罚耶长吉夭东野穷王浚坐官不挂朝籍而死正坐是耳豫章不以语后山陈后山答少章云仆之诗豫章之诗也然仆之所闻于豫章豫章不以语仆仆亦不能为足下道也小胥抄老杜诗抄诗聴小胥山谷诗岂作牛腰束𫝊抄聴小胥灰里拨隂何山谷诗寒炉余㡬火灰里拨隂何言深思苦求乃得经年方遂偶句贾岛诗思迟澁杼轴方得至如鸟从井口出人自岳阳来经年方遂偶句竞病梁曹景宗破魏旋帝御光华殿宴饮聫句景宗不得韵颜色不平启求赋诗不已帝令赋竞病二字景宗操笔成诗曰去时儿女悲归来笳鼓竞借问行路人何如霍去病刿目鉥心搯擢胃肾孟郊为诗刿目鉥心物迎缕解钩章棘句搯擢胃肾神施鬼设间见层出惟其大翫于词而与世推移之江西宗派吕居仁以歌诗至豫章始大出而学者同作共和録其名曰江西宗派以其源流皆出豫章也其次曰陈无已潘邠老谢无逸洪龟父饶徳操何正平徐师川林子仁洪玉父汪信民李希声韩子苍李商老晁师川正平曰吾乃居行间乎韩子苍云我自学古人夏均父又以在下列为耻诗李白李贺遗机杼散在人间不知处闻君收在芙蓉江日鬭鲛人织秋浦五言出汉时苏李首更号东都渐弥漫派别百川导建安能者七卓荦变风操逶迤至晋宋气象日彫耗中间数鲍谢比近最清奥齐梁及陈隋衆作等蝉噪捜春摘花卉沿袭荡剽盗国朝盛文章子昻始髙蹈勃兴得李杜万类困陵暴后来相继生亦各立阃隩有穷者孟郊受材实雄骜㝠观洞古今象外逐幽好横空盘硬语妥帖力排奡敷柔肆纡余奋勐卷海潦荣华肖天秀㨗疾愈响报君诗多态度蔼蔼春空云东野动惊俗天葩吐竒芬张籍学古淡轩昻避鸡羣阿买不识字颇知书八分诗成使之写亦足张吾军险语破鬼胆髙词嫓皇坟崔侯文章苦㨗敏髙浪驾天输不尽朝为百赋犹郁怒暮作千诗转遒紧揺毫掷简自不供顷刻青红浮海蜃才豪气勐易语言往往蛟螭杂蚯蚓铿金戛玉千余篇脍吞炙嚼人口𫝊须知一一丈夫气不是绮罗人语言去年左迁夜郎道琉璃砚水长枯藁今年勅放巫山阳蛟龙笔砚生辉光愿扫鹦鹉赋与君醉百场啸起白云飞七泽歌咏秋水动三湘玉为蟾蜍冰作滴乌丝栏开宝鸦黒天孙夜拾揺草归醉舞银毫鬬春碧娲皇细鍊崑崙石海底云绡弄娇织香风暗漾云锦嚢花史司书青帝国楼成天下𫝊消息唤起虹霓扫东壁镌鑱物象三千首照耀干坤四百州清占月中三崃水丽偷云外小洲春僧寺聚观刋石处人家𫝊写挂牌时琴有调声秋转淡诗无僧字格还卑七子论诗谁似公曹刘须在指挥中转战风骚如甲胄平分才学过权衡身闲不恨辞官早句好当甘得味迟杜诗韩笔愁来读似倩麻姑痒处爬一句坐中得片心天外来毫发无遗恨波澜独老成写嫌僧舍窄吟怕酒船停吟成一箇字捻断数茎髭筭吟千万首方得两三聨笔倒三江水诗专五字城五七字中苦百千年后清锦绣万花谷前集卷二十一锦绣万花谷前集卷二十二钦定四库全书锦绣万花谷前集卷二十二科举始置进士科唐薛登疏曰古之取士考素行之硕询乡曲之学以敦朴为先雕文为后以计贡贤愚为州之荣辱李陵降而陇西慙干木隠而西河美冀缺以礼逊升而晋人知礼文翁以经术教而蜀士多儒未有上行而下不从也汉世求士必观其行魏取放达晋先门阀梁陈尚词赋隋文纳李谔之言禁浮词炀帝始置进士科后生相驰竞缀小文名曰䇿学以浮为贵唐科取士有三学舘曰生徒州县曰乡贡天子自诏曰制举南院东墻唐旧制都省考试南院放榜南院东墻别筑起一堵髙丈余未辨色自北院将榜南院张之千佛名经唐张倬东之之孙数举进士不第捧登科记顶上戴之曰此千佛名经宴名宴名有九五曰樱桃六曰月灯杂进士尤重樱桃宴樱桃之熟和以糖酪大科头小科头进士榜出便往期集院状元请一人为録事其余主宴主酒主乐探花主茶之类主乐两人一人主饮妓放榜后大科头两人第一部也小科头一人第二部也常宴小科头主之大宴大科头主之探花宴进士杏园初㑹谓之探花宴以少俊二人为探花使遍逰名园若他人先折得名花则二人被罚榜花唐大中以来礼部放榜有姓氏稀僻者曰榜花春闗得第谓之前进士俱㨗谓之同年列姓名于慈恩寺谓之题名籍而入选谓之春关不㨗而醉饱谓之打建福门鼓动新进士放榜翌日排建福门候谒宰相时有诗云华阳观里钟声起建福门前皷动时即其日也泥金信新进士及第以泥金帖子附家书谓之泥金信烧尾宴士人初登第必展欢宴谓之烧尾説者云虎化为人惟尾不化须得烧去乃化又説新羊入羣羊抵触须烧其尾乃定又説鱼跃龙门化为龙时必雷为烧其尾乃得化谢衣钵放榜后状元以下到主司定谢名曰谢衣钵衣钵谓得主司名第其或主司先人同名第即谢大衣钵也龙门交州记有龙门水深百寻大鱼登此化成龙不得过曝腮㸃额血流此水恒如丹池又谓龙门今在绛州龙虎榜唐欧阳詹与韩愈李观李绛崔羣王涯聫第进士皆天下选时称龙虎榜巨鳌戴石卢肇江西解末有谢启云巨鳌赑屃首冠蓬山有司恠其语答曰顽石处上巨鱼戴之非首冠耶槐花黄谚云槐花黄举子忙唐翁承賛诗雨中粧㸃望中黄勾引蝉声送夕阳忆得当年随计吏马蹄特特为君忙雷起南山吕蒙正微时于洛阳龙门利渉院与温仲舒读书有诗曰八滩风急浪花飞手把渔竿傍钓矶自是钓头香饵别此心终待得鱼归又云恠得池塘春水满夜来雷雨起南山后状元及第位至宰相唿状元韩持国知颍川府时彦以状元及第唱称状元持国怒曰状元无官耶自此唿时签判彦终身衔之马涓巨济亦以状元及第为秦签亦唿状元秦帅吕晋伯曰状元者及第未除也既为判官不可曰状元巨济媿谢白衣公卿进士科始于隋大业盛于唐贞观其重谓之白衣公卿其艰难谓之三十老明经五十少进士芙蓉镜唐李固言下第游蜀遇一老姥与言郎君明年芙蓉镜下及第明年果状头及第诗赋有人镜芙蓉之目所遇老姥金天神也挽弓射狗裴元质举进士夜梦一狗从窦出挽弓射之其箭遂撆以为不祥梦神觧之曰苟弟字头也弓者第字身也箭者第字竖也有撆为弟也寻唱第梦践积木孙屋梦积木数百践其上自谓必作状元居衆材之上已而果然树头花冢中骨胥偃应举时梦徐将军斩下头项作诗云昔作树头花今为塜中骨以为不祥明年徐奭榜第二人及第第三人五代李庆显徳中举进士工诗有云醉轻浮世事老重故乡人枢宻王朴以此一聨荐于申文炳知举遂为第三人第四人张文景以古文驰名第四人登第不厌所望有诗云惊天动地张文景只得南宫第四人第五人唐崔偃试进士东都吴武陵谓偃曰公方为天子求竒才敢献所益因出䄂中书偃读之乃杜牧阿房宫赋坐客皆惊武陵曰牧方试有司请以第一人处之偃谢已得其人至第五偃未应间武陵勃然曰不尔宜以赋见还偃曰如教牧果异等第十三人孟賔于湖湘连上人与李昉同擢第后昉寄賔于诗曰初㩦书劒别湘潭金榜标名第十三昔日声名喧洛下只今诗句满江南梦龙骆驼丁咸序未第时梦乗龙而起回顾又有骆驼在后二十年方㨗殿榜出亚其名乃龙起次骆起因悟梦崔公下过堂唐张曙与崔昭纬同赴举问卜者卜者殊不顾曙曙有愠色卜者曰郎君亦及第但崔家郎君拜相当于此时过堂既而张果不第崔首冠曙以诗别之曰千里江山陪骥尾五更风水失龙鳞昨夜浣沙溪上雨緑杨芳艹为何人后七年崔大拜曙果于裴公下及第于崔公下过堂六举孟賔于华山神卜珓有如一年乞一珓凡六掷得上上大吉毎年下第有诗今各举一聫第一年云蟾宫空手下泽国有谁来第二年云水国二亲应探榜龙门三月又伤春三年云仙岛却回空説梦清朝未逹自嫌身四年云云僧不见城中事问是今年第㡬人五年云因逢日者教重应忍被云僧劝却归天福九年符下及第果六举也梦𦵏刘发秦少㳺梦发殡而𦵏之者云是刘发之柩是嵗发首荐梦剃髭髯李文定公迪美髭髯未御试前一夕梦被人剃其髭髯俱尽迪恶之有觧者曰秀才须作状元縁今嵗省元是刘滋已替滋矣非元而何是嵗果然第一斫头留项刘公沆天圣中办装赴省梦被人斫落头甚恶之人觧曰状元不到你只得第二人公诘曰虽斫却头留项在里项沆刘留同音果第二人及第席㡌离身国初犹袭唐士子皆曵袍重戴出则席㡌自随李巽累举不第乡人曰李秀才不知甚时席㡌离身及第后乃遗乡人诗曰当年踪迹困泥尘不意乗时亦化鳞为报乡闾亲戚道如今席㡌已离身造榜天唐陆扆举进士时方迁幸六月榜出甚暑李士辙戏曰造榜天也讥扆进非其时也新郎君薛逢晩年厄于宦途䇿羸马赴朝值新进士缀行而出团司所由数十人见逢行李萧然前导曰回避新郎君逢然遣介语曰莫贫相阿婆三五少年时也曽东涂西抹来收第若摘髭佳句喧衆口考官敢瑕疵连年收科第若摘颔下髭鬰轮袍唐王维素为岐王所知将应举告王为地王令作琵琶曲引至贵戚家自弹其曲曰郁轮袍贵戚大爱之王曰此非伶人乃能文之士遂为夤縁是年为举首列方物备充庭通典武后长夀二年始令举人献嵗列于方物前以备充庭诗充庭初识苍龙础赐醴行沾白兽樽子弟五人同及第庆厯五年仁宗临轩赐进士第详议官祝谏侍廷中男唐次谘季许及一壻皆擢第毎唱一名祝即称谢是日谏五拜殿下仁宗嘉赏之试进士沿革开宝六年因徐士㢘伐鼓讼不公帝御讲武殿覆试御试自此始赐诗自兴国二年吕蒙正榜始分甲次自兴国八年王世则榜始及第日赐袍笏自祥符中姚晔榜始赐宴自吕蒙正榜始赐同进士出身自王世则榜唱名自雍熈二年梁颢榜封弥誊録覆考编排皆始于祥符景徳之间唐制礼部试举人夜以三鼓为限本朝率用白昼不复继烛廷试以䇿吕公着知贡举宻奏曰天子临轩䇿士而用诗赋非举贤求治之意今来廷试乞出自宸衷惟以诏䇿咨访治道自是上临轩始以䇿试进士墨毡书榜李纡侍郎放举人命笔吏勒纸书榜未及填礼部贡院字吏得疾令史王㫤亦善书诏令终其事值㫤醉以毡笔染不能加墨迨明方觉字体浓淡相间反致其妍自后法之遂为故事日五色赋李程试日五色赋破题云徳动天鉴祥开日华擢为状元后浩虚舟应宏词复试此题程虞浩愈于已驰一介取本观破题云丽日焜煌中含瑞光程喜曰李程在里锦标卢肇黄颇皆宜春人同举郡守独饯颇明年肇状元及第归郡守㑹肇观竞渡肇即席作诗云报道是龙君不信果然夺得锦标归太守大惭喜得陈𫝊周师厚在郑獬榜及第只压得陈𫝊自赋诗云有眼不堪看郑獬回头犹喜得陈𫝊破天荒荆州人毎嵗觧举人多不成名号天荒觧刘蜕以荆州觧及第号破天荒九肋举人卢肇赴举先达问所从来曰某袁民也先达曰袁出举人耶答曰袁之举人亦犹沅江鳖甲九肋者稀王俊民为状元嘉祐中未御试京师𫝊王俊民为状元莫知言所起及御试王荆公杨乐道为羣定官旧制详定官不得立等荆公以覆考官所定第一人未当别取一人为状元乐道以为不可议论未决遂各以己意进禀诏从荆公之请发封乃王俊民也手搏争状元太祖时王嗣宗与赵昌言争状元于殿前乃命二人手搏约胜者与之赵昌言发秃嗣宗欧其幞头坠地趋前曰臣胜之上笑以嗣宗为状元先衣新衣王拱辰与欧公同年进士文忠自监元省元赴廷试鋭意魁天下明日当唱名备新衣一袭拱辰辄先衣以入文忠怪焉拱辰笑曰为状元者当依此唱名果第一五色云天圣五年仁宗试进士韩魏公名在第二时唱名第一甲方终太史奏曰五色云见从官皆贺不在温饱王曾青州发觧及南省廷试皆为首冠中山刘子仪为翰林学士戏语之曰状元试三场一生喫着不尽沂公正色答曰曾平生之志不在温饱于休哉杨大年为翰林学士适礼部院试天下士一日合乡里待试者或云学士必持文衡幸预以教之大年作色而入曰于休哉大年果知贡举凡程文用于休哉者皆中选而当时坐中之客半不以为意不用也及第授官正奏名第一甲赐进士及第第二甲同进士及第第三甲第四甲赐进士出身第五甲赐同进士出身特奏名第一等二名附前五甲余并登仕郎第二等京府助教第三等上州文学第四等下州文学并郊第五等诸州助教进士第一人承事郎第二第三人文林郎第四第五人从事郎以下至第五甲并廸功郎月灯毬唐进士开宴寄于曲江亭既彻馔则侈乐泛舟又有灯阁打毬之㑹故坡诗有曲江船舫月灯毬之句制科仁宗天圣间从夏竦之奏増重制科之目于是自贤良方正以下其科为六自书判㧞萃以下其科为四验之以进䇿十卷先之以过阁六论荐之纠之以台谏上书乞应制举夏英公以父没王事授丹阳县主簿上书乞应制举其略曰若陛下以枕流漱石为达则臣世居市井若陛下以金榜丹桂为材则臣未忝科第若陛下以鸠杖台背为徳则臣始踰弱冠若陛下以荷戈控弦为勇则臣生不绵歴若陛下令臣待诏公车指陈时事犹可与汉唐诸生并驱较其先后真庙再言赏激召赴中书试论六首一曰定四时别九州圣功孰大论二曰考定明堂制度论三曰光武二十八将功业先后论四曰九功九法为国何先论五曰舜无为禹勤事孰优论六曰曾参何以不列四科论是嵗中制科制科无登三等宋兴以来御试制科举人无登三等者惟吴肓第三等余皆四等除此则落之一举三十年推恩富郑公当国立一举三十年推恩之法盖公与河南进士段希元魏升平同场屋相善公作相不欲私之故为天下之制至今行之诗丹霞照上三清路瑞锦裁成五色毫预想平生腾跃处龙津春碧浸仙桃天上髙髙月桂丛分明四十一枝风满懐春色向人动遮路乱花迎马红鹤驭逈飘云雨外兰亭不在管絃中居然尽是前贤事何必青楼倚碧空一战文场㧞赵旗便调金鼎佐无为跋勅案前人到少筑沙堤上马归迟闻思蓬岛㑹神仙二百同年最少年利市襕衫抛白纻风流名字写红牋歌楼夜宴停银烛栁巷春泥汚锦鞯折桂一枝先许我穿杨三叶尽惊人鹤使晓来华表上分明説得帝都春门开阊阖星河在榜注神仙姓字新春官南院院墙东晓色初明日色红文字一千重马拥喜欢三十二人同眼看鱼变辞凡水心遂莺飞㺯晓风莫怪云泥从此隔总曾惆怅去年中桃花先透三层浪月桂髙攀第一枝阆苑更无前骤马杏园都是后题诗男儿显逹当如此满袖馨香天下知青云随歩登华榻红雪飘香入杏园緑袍不怕露痕湿走入乱红深处来朝来已与碧桃约留住东风不放开才唱第三条烛尽南宫风月画难成洗眼上林看跃马贺诗先到古宣城新向月中攀桂后更从天上领春回名同夜月家家见声逐春雷处处闻三春省壁莺迁榜一字天津马渡桥长乐遥聴上苑钟彩衣称庆桂香浓下第饮墨水梁试进士不中程者饮以墨水又北齐选举滥者饮墨水一斗眼迷五色李方叔为东坡客坡知贡举方叔下第有诗云平生谩説古战场过眼还迷日五色梦贴月飞沈彬尝梦着锦衣贴月飞识者谓身不入月不及第果然蝶梦入桐花泉州刘昌言作下第诗云唯有夜来蝴蝶梦翩翩飞入刺桐花纲官蜀人石扬休屡抜乡荐常屈春官蜀人比之纲官盖谓牙校部土员入京师只空归也九泣都门月曹邺未第时诗云一辞巖桂丛九泣都门月年年孟春至㸔花不如雪白蜡明经张鷟号青钱学士谓万选万中时有董方九举不第号曰白蜡明经与鷟为对白头英雄唐制进士科甚重其老死文场者亦无恨故有诗云太宗皇帝真长䇿赚得英雄尽白头宋五坦率唐徳宗微行西明寺宋济葛巾方抄书上曰茶请一碗济曰鼎水方煎可自泼之上曰作何事业是何姓名济曰姓宋第五应进士举须臾闻唿官家济惶惧上曰宋五坦率后闻礼部放榜上令探济无名上曰宋五又坦率也味如中酒唐人下第诗气味如中酒情懐似别人下第集句石曼卿下第集句云一生不得文章力欲上青天未有因圣主不劳千里召嫦娥何惜一枝春鳯凰诏下须沾命豺虎丛中也立身啼得血流无着处朱衣骑马是何人年去年来来去忙为他人作嫁衣裳仰天大笑出门去独对春风舞一场归燕诗唐章孝标下第为归燕诗献庾庚承宣云旧垒危巢泥已落今年故向社前归连天大厦无栖处更傍谁家门户飞庾得诗恨遗才期秋荐引庾果重典礼曹章遂擢第孟浩然诗令狐楚知张祜録其诗三百首表荐之值元稹在内庭上问祜诗髙下稹曰张祜彫虫小巧恐变陛下风雅由是失意祜以诗自悼云贺知章口徒劳説孟浩然身更不疑曽到蓬山张濆陈商下状元及第翰林覆落赵嘏以诗贻之曰莫向春风诉酒盃謪仙真箇是仙才犹堪与世为祥瑞曾到蓬山顶上来罗隠诗六载辛勤九陌中却寻岐路五湖东名慙桂苑一枝緑脍忆松江满筯红浮世到头须适性男儿何必尽成功唯应鲍叔深知我他日蒲帆百尺风花样不同卢仝不及第出都投逆旅有一人附火吟曰学织锦绫工未多乱投机杼错抛梭莫教宫锦行家见把似文章笑杀他因问之云旧𨽻宫锦坊近以薄技投本行云如今花様不同且东归也文章罢生儿胡曾下第诗云翰苑何时休嫁女文章早晩罢生儿上林新桂年年发不许凡人折一枝报罗使进士放榜后至春关前须有一人谢世名曰报罗使言报大罗天也刀劒伤孟郊下第诗弃置复弃置情如刀剑伤与孤寒争路雍熈二年三月己未亲试进士梁颢以下赐及第始唱名内有李宗谔宰相昉之子吕蒙亨参政吕蒙正之弟王䊿盐铁使明之子许待问度支仲宣之子上曰斯并世家与孤寒争路纵以艺升天下亦谓朕有私也并下第倒䙀孩儿苗振召试馆职晏殊语之曰君久从仕必疎笔砚今将就试宜稍温习振曰岂有三十年为老娘而倒䙀孩儿者乎既而试泽宫选士赋押韵有王字振曰率土之濵莫非王由是不中选殊闻曰苗君竟倒䙀却孩儿矣锦绣万花谷前集卷二十二锦绣万花谷前集卷二十三钦定四库全书锦绣万花谷前集卷二十三才徳金山玉海南史朱异渉猎文史兼通杂艺博士明山賔表荐于梁武帝曰器宇宏深神表峯峻金山万丈縁陟未登玉海千寻窥映不测丰年玉荒年谷世称庾文康为丰年玉王稚恭为荒年谷梁稷纎纩刘孝标称刘訏超超如半天朱霞刘歊矫矫如云中白鹤皆俭嵗之梁稷寒年之纎纩言若涌泉戴胄为大理卿犯颜据正参处法意随类指摘言若涌泉万顷波王惠恬静若万顷波鳯雏水镜龎徳翁谓诸葛孔明为卧龙龎统为鳯雏司马徳操为水镜南州冠冕龎统少时往见司马徳操徳操採桑树上统乃树下自昼达夜谈论称之为南州冠冕陈元龙湖海之士陈登字元龙有威名魏太祖表为广陵太守卒后许汜与刘备在刘表坐上与备论天下人汜曰陈元龙湖海之士豪气不除备曰君言豪宁有事耶曰昔过下邳见元龙元龙自上大牀卧使客卧下牀备曰君有国士之风所望有救世之意而君求田问舍言无可取是元龙所讳也如小人则卧百尺髙楼上卧君于地何但上下牀之间耶表大笑徳星聚陈太丘诣荀淑元方御车季方骖乗羣尚㓜抱于车中荀淑使慈明应门行酒文若小坐于膝余六龙下食太史奏徳星聚五百里有贤人聚沧海遗珠狄仁杰调汴州参军为吏诬诉黜陟使阎立本召讯特异其才谢曰仲尼称观过知仁君可谓沧海遗珠矣余子琐琐陈矫季弼谓陈登曰逺近之论谓明府骄而自矜登曰夫闺门雍穆有徳有行吾敬陈元方兄弟渊清玉洁有礼有法吾敬华子鱼清修疾恶有识有义吾敬赵元达博闻强记竒材卓荦吾敬孔文举雄姿杰出有王霸之略吾敬刘𤣥徳余子𤨏𤨏焉足録所敬如此何骄之有暗中模索可识许敬宗性轻见人多忘或谓其不聪乃曰卿自难识若遇曹刘沈谢暗中模索着亦自可识口伐可汗唐太宗时突厥寇太原郑徳芳劳之虏以不信咎中国徳芳随语折责突厥愧服太宗赐书知公口伐可汗霹雳手裴琰之为同州司户年少不主曹务刺史李崇义轻之吏白积案数百崇义使趣断之乃命吏连纸进笔省决一日毕予夺当理崇义惊曰子何自晦成吾过即自是名动一州号霹雳手一言贤十万衆唐初或告冯盎叛太宗诏发江淮甲卒讨之魏徴諌曰今四海已平盎尚何事反未服当懐之以徳帝乃遣韦叔谐谕盎盎遣子入侍帝曰徴一言贤于十万衆独出蒙轮康子元与赵冬曦议燔柴不从张説曰康子独出蒙轮以当一队耶读碑覆棋王粲与人行读道傍碑而背诵之又观棋局壊粲为覆之棋者不信以帕盖更以他局为之相校不失一路诵路傍碑萧颕士尝与李华陆据游洛龙门读诵路傍碑颕士即诵华再閲据三乃能尽记闻者谓三人才髙下此其分也读曹娥碑杨修为曹公主簿至江南读曹娥碑背有八字曰黄绢㓜妇外孙虀臼操不觧问脩脩曰觧之操曰且勿言待朕思之行三十里乃得之脩觧曰絶妙好辞操曰一如朕意俗云有智无智校三十里谈垒谢胡儿语庾道季诸人暮当就卿谈可坚城垒庾曰若文度来我以偏师待之庾伯恭来济河焚舟谈薮裴頠善谈论时人谓之言谈之林薮口中雌黄王衍善𤣥言惟谈庄老义理有所不安随即改更世号口中雌黄瑶林琼树王戎尝曰王衍神姿髙澈如瑶林琼树自是风尘表物触目琳琅珠玉有人诣王太尉遇安丰大将军丞相在往别屋见绣平子还语人曰今日之行触目琳琅珠玉体仪立玉山涛启事征南将军羊祜体仪玉立可以整肃朝廷玉山嵇康字叔夜山涛曰叔夜之为人也巖巖若孤松独立其醉也怅然若玉山之将頽八斗才谢灵运云天下才共一石曹子建独得八斗我得一斗自古及今共用一斗竒才博识安足继之一片文章李建博览羣籍颇善理论宋齐丘尝曰李相善谈不必润色自是一片文章矣卧虎陈留耆旧𫝊髙谨字孝甫敦实少华口不能剧语而好深沉之谋其徒号曰卧虎又曰痴不语髙孝甫白玉碑进士牛益梦至天第吏曰此羣玉宫也见殿上有白玉碑朱书字䝉以绛纱大字云中洲天仙籍其次皆姓字数千其中惟识数人乃吕夷简李迪余靖而已有故人吕臻掌此官益问今世卿相亦皆仙乎曰十中七人玉管银管梁元帝为湘东王尝记録忠臣义士文章之美者笔有三品忠孝全者以玉管书之徳行精粹者以银管书之文章赡丽者以班竹管书之金榜银榜鐡榜崔绍暴卒复生云见㝠门列榜人间姓名将相列金榜其次银榜州县小官并列长鐡榜卜江左兴亡殷浩识度深逺尤善𤣥言为风流谈论者所宗屏居十年于时拟之管葛王蒙谢尚俟其出处以卜江左兴亡因省之谓曰深源不起当如苍生何后为都督欲荡平关河为姚襄大败坐废驾轻车就熟路辨古今事当否论人髙下事后当成败若河决下流而东注若驷马驾轻车就熟路而王良造父为之先后若烛照数计而龟卜要人争令出门下议论出入经史踔厉风发率常屈其坐人名声大振一时皆慕与之交要人争令出我门下交口誉之不如一缝掖后汉皇甫规觧官居安定鴈门太守刺谒规卧不迎曰卿食鴈美乎有语顷王符至规惊起衣不及带屣履出迎时人谓之语曰徒见二千石不如一缝掖蒹葭倚玉树晋毛曽与夏侯𤣥并坐时人谓之蒹葭倚玉树气劘屈贾垒气劘屈贾垒目短曹刘墻曳裾置醴地奏赋入明光腹中空洞无物晋周顗字伯仁性寛裕王导甚重之尝枕顗膝而指其腹曰卿此中何有曰此中空洞无物然足容卿数百人导亦不以为忤大儿小儿借面监厨曹公迁都许或问祢衡当今许中谁最可者衡曰大儿有孔文举小儿有杨徳祖又见荀彧有容仪而赵稚长有腹决因曰文若可借面吊丧赵稚长可使监厨请客衆人皆切齿转般仓王元咎黎宗孟皆为荆公学世谓黎为模画手一㸃一画不出前人王为转般仓致无嬴余但有所欠以其因人成能无自得也饤坐棃崔澹举止秀峙时谓玉而冠者子逺亦有文采而风致整峻世慕其为人目为饤坐棃言为坐所珎也大才槃槃晋阳秋云谚曰大才槃槃谢家安扬州独步王文度后来出人郄嘉賔羣飞刺天子之视人自以无前一斥不复羣飞刺天氷镜青天晋乐广字彦辅卫瓘何晏曰此人之氷镜莹若披云雾而覩青天又谓氷清一团和气谢显道云明道先生坐如泥塑人接人则浑是一团和气春风中朱公掞见明道先生于汝归谓人曰光庭在春风中坐了一箇月落笔中书堂老杜诗忆献二赋蓬莱宫自怪一日声辉赫集贤学士如堵墻观我落笔中书堂起草姿公含起草姿不逺明光殿挥翰手收取玉堂挥翰手小试玉堂挥翰手屋上乌六韬武王登夏台以临商民周公曰爱人者爱其屋上乌憎人者憎其余胥杜甫诗云丈人屋上乌人好乌亦好银钩玉唾山谷次钱穆父诗云银钩玉唾明蠒纸松箑轻凉并送仙诗我评君材甚髙妙孤竹截管空桑琴眉宇之间见风雅蓝田烟霞生球琳胷中碨磊政须酒东海可揽北斗斟吾闻李元中学为古人青出蓝眉宇之间如太华一段翠气连终南骥之子鳯之雏烱然一叚清水出万壑置在迎风寒露之玉壶淮海维扬一俊人金章紫绶照青春指挥能事回天地训练强兵似鬼神湘西不得归关羽河内犹宜借寇恂朝觐从容问幽友勿云江汉有垂纶君材于用无不宜医无闾之珣玗琪㑹稽竹箭梁山犀贾而不售君不疑亦不自以为珎竒眉间爽气照秋色山水顿觉生精神胷中撑拄万卷书对客倾写如崩云文章一代喧髙价忠直三朝受圣知帐下军容森劒㦸门前行客拥旌旗云笼古雾黄榆暗雪满长江白草衰出去暂开龙虎幕归来须占鳯凰池鬓边未有一茎白陶铸苍生固未迟当年志气压朱云老作吾皇谏诤臣章疏罢封无事日朝廷犹指直言人起诗野馆光泉石讲易秋堂动鬼神涧松无心古须鬛天球不琢中粹温落笔尘沙百马奔剧谈风霆九河翻日临天闲豢真龙新诗得意挟雷风我贫无句当二物看君倒海取明月韵如秋水初含风秀出兰芽新茁丛人间何从有此客妙语屑玉霏无穷君材有如切玉刀见之凛凛寒生毛愿随壮士斩蛟蜃不愿腰间纒锦绦犹拱北辰纒寇盗欲倾东海洗干坤文章曹植波澜阔服食刘安徳业尊鹗在卿云氷在壶代天才业共讦谟昨夜星辰回劒履前年风月满江湖氷雪照人苏季子幅巾短褐在山林胷中泾渭自派别蹊下桃李成清隂珠藏老蚌夜光逸豹隠南山春雾深范侯渥洼种出水已权竒失身肉马羣俛首枯豆萁六符揺斗极八座冠文章规宪存中府勲庸入太常天为国家孕英才森森矛㦸拥云台浩瀚深谋喷江海纵横逸气走风雷朝见裴叔则朗如行玉山黄河落天走东海万里泻入胷懐间承恩初入银河门看书独在金銮殿龙驹雕勒白玉鞍象牀绮食黄金盘五百年中降岳灵神仙风骨鹤仪形劒光带日冲南斗鹏翼翻云起北溟八表顺风均雨露四溟随劒息波涛手扶北极鸿图永云卷长天圣日髙未㑹汉家青史上韩彭何处有功劳蹑履三千皆后学搏风九万是前程名将日月同时朽身出山河应世生曾立玉墀聨近侍新持金节领诸侯屠龙伎俩终须用探虎功名未肯休子虽躯干少老气横九州挺身艰难际张目视寇雠诗魂躔斗璧醉力撼蓬莱剖山无鹊印倾廐尽龙媒邦基今年方十九美如濯濯春风栁龙章鳯姿本天然金马玉堂如固有酒䦨爱捉玉麈尾玉色已同批诰手髙烧银烛拥红粧看君落笔龙蛇走能驱清景入秀句万象奔趋不敢后人疑锦绣纒肺肝不然笔端应有口但恐功名纒缚人少年天子须师友颕士声名动倭国乐天词笔过鸡林节旄零落毡呑雪辨舌纵横印佩金韵如风蝉蜕尘垢气如春容在杨柳风流翰墨俱细事自是吾家道门友拨炉应对夜语久云灰消尽红金斗君才合在殿阁间簿书帷中不应有且置玉堂风雨笔来试牛刀霹雳手㸃检金闺彦飘零玉笋班尚令清庙器犹隔鬼门闗秋风十驿望台星想见氷壶照坐清零雨已回公旦驾挽须聊聴野王筝三朝元老心方吐四海苍生耳已倾白髪故人来一别却归林下看升平我公天与英雄表龙章鳯姿照鱼鸟但令端委坐庙堂北狄西戎谈笑了汉家太史宋公孙漫逐班行谒帝阍燕颔封侯空有相蛾眉倾国自难婚家徒四壁书侵坐马痩三山叶拥门安得风帆随雪水江南石上对霆樽平生四海苏太史酒浇不下胷崔嵬黄州副使坐闲散谋疏无路通银台胸蟠万卷夜光寒笔倒三江砚滴干大似不蒙稽古力只今犹着侍儿冠晁子智囊可以括四海张子笔瑞可以回万牛自我得二士意气横九州道山延阁委竹帛清都太微望冕旒男儿生世间笔端吐白虹何事与秋萤争光蒲苇丛霜蹄千里骏风翮九霄鹏笔飞鸾耸立章罢鳯骞腾三公歴拜荣无敌二府更居贵莫伦迈古文章金鸑鷟出羣行止玉麒麟三陪藻宴簮裾上五对龙颜日月边少时觧奏三千牍老去犹繙十二经一片灵台挂明月万丈辞焰飞长虹气与神兵上牛斗诗如晴雪灌江汉风流要是贤公子白晢仍为美少年中朝驸马何平叔南国佳人陆士龙狗监𫝊新赋鸡林遘近诗气纒霜匣满氷置玉壶多紫诰鸾回纸清朝燕贺人笔落惊风雨诗成泣鬼神龙舟移棹晩兽锦夺袍新无波古井水有节秋竹竿直如朱丝絃清如玉壶氷劒㦸明山雪旌旗湿海云清秋一鹗上拭目万人看吉兆白鹿夹毂郑洪为淮隂守有白鹿夹毂而行洪怪问主簿黄国国贺曰闻三公车幡画作鹿明府当作宰相合两舟升天刘穆之梦合两舟为船施华盖升天有一姥説之曰君必居端右言讫不见后至仆射梦捧日唐杨炎梦登山视日光赫然以左右手捧之后登相位双旌烛影唐淮西用兵刘沔为小将军头毎捉生踏仗因月黒风甚沔行十余里因坐睡有人觉之授以双烛曰君方大贵但存心此烛在即无忧也沔后拜将常见烛影在双旌上两炬前引段文昌尝佐韦臯为成都馆驿廵官摄灵池尉羸僮劣马奔迫去灵池六七里昏黒路絶人行忽两炬前引更唿曰太尉来及入郭门两炬皆灭文昌后作丞相封邹平公飞蝉集冠朱异除中书郎时秋日始拜有飞蝉正集异武冠侍谓蝉貂之兆后至散骑常侍又迁侍中梦锦半臂唐窦参为御史中丞梦徳宗以文锦半臂赐之参曰半臂股肱之衣其遂登此位后数日果大拜梦赐褥席梁刘世隆为大将军子庆逺亦为征虏将军子津嗣庆逺尝谓津曰昔吾梦太尉以褥席见赐吾遂典台司今吾又梦以褥赐女女必光我宗至是庆逺亦继世隆焉柳神九列君唐李固言未第时尝行古柳下闻指声问之应曰吾柳神九列君也用柳汁染子衣科第无疑得蓝袍当以枣糕祀我固言许之未久状元及第梦取中穟未蔡茂为广汉守梦坐大殿极上有三穂禾茂取之得中穟复失之以问郭贺贺庆曰大殿者官府之象也极而有禾人臣之上也得取中穂是中台之位也于字禾失为秩虽曰失之乃所以得禄也衮职有阙君其补之旬日代戴渉为司徒虾蟆天使唐李揆未相时夜见一大虾蟆占之曰虾蟆天使也吉兆也未几拜相樵得貂蝉江淹孤贫採薪以养其母于樵所得貂蝉一具母曰此汝之休徴也汝才行若此岂长贫贱可留待得侍中着之后迁中丞芦三节唐李全忠为棣州司马有芦生其室一尺三节别驾张建曰芦茅类茅土之兆也𫝊节者其三世乎果如其言三卢慕容寳与韩黄李根等摴蒱寳誓之曰摴蒱有神若富贵可期愿得三卢于是三掷皆卢袒跣大叫梦八翼上天陶侃少时梦生八翼飞而上天见天门九重而登其八惟一门不得入阍者以杖击之坠地折其左翼后果都督八州握强兵潜有窥窬思折翼之祥乃止旌节花开唐王侍中处回一旦有道士㩦花子二粒种之逡廵花渐长渐开已乃烂然道士曰此仙家旌节花也公当富贵之兆处回官至太傅堂柱生槐韩偓字龙光家堂柱生槐枝朞而茂既而偓秉政本鸠入懐得铜钩张氏世为功曹晨起当朝有鸠从承尘上飞下欲取飞上者三功曹朝还正坐曰鸠为我祸耶当往承尘上为福耶入我懐中鸠飞入懐探得铜钩因以带之官至数郡子孙或至九卿三辅故事云何氏䇿张氏钩张氏肥何氏痩肥贵痩贱故二族以钩䇿占吉凶以肥痩知贵贱今并失钩䇿南北㣲矣镜影成相字宋璟未第时日中览镜镜影忽成相字璟因此自负后果如志头上焰光江淮间有术者姓吴术甚精有赴宏词者谒之吴曰公是何人头上有焰光髙一丈其人对以实曰必髙第沟起为岸殷仲堪游于江濵见流棺接而𦵏焉旬日门前沟忽起为岸其夕有通名自称徐伯𤣥感君之惠仲堪因问门前之岸何祥对曰水中有岸其名为洲君将为州言终而没后果为荆州刺史十倍售畚王勐少贫鬻畚为事尝至洛阳有人置畚曰家在此可随取直随至深山中见一老翁坐胡牀从十许人引勐进曰大司马公可进勐拜翁曰王公何縁拜即十倍售畚送出山头视乃嵩山三遇异人李徳裕自言三遇异人故入禁苑居相位领节制皆与之恊不差嵗月惟谪南荒未尝有知之岂祸患不可移神所祕耶蜺龙五代侯𢎞实十三四嵗尝寐于檐下天大雨有虹自河贯于𢎞实口良久没及觉母问有梦否对曰适梦入河饮水饱足而归数月有僧诣门母唿𢎞实请僧相之僧视之曰此蜺龙也官必显荣同光三年𢎞实从兴圣太子收蜀节制䕫州虎取去韩祭张员外仆来告言虎入廐处无敢惊逐以我去君云是物不骏于乗虎取而往来夤其徴我预在此与君俱膺勐兽果信恶祷而慿江渎庙知宰相来文潞公少从其父赴蜀州幕官入江渎庙庙祝接之甚勤且言夜梦神令洒扫明日有宰相来官人岂异日宰相乎公笑曰宰相非所望若为成都当令庙室一新庆厯中公以枢宻直学士知益州谒庙有感方经营忽有大木数干章蔽流而下取以为材庙成左顾龟晋孔愉放龟于余干溪中龟左顾后有功封余干亭长及铸印龟左顾更铸犹然愉悟佩之检书苍头本朝石元懿熈载游嵩阳道中遇一叟熟视之曰真太平良弼也吾㓜为唐相房𤣥龄检书苍头公酷似房公语讫即㓕太宗朝石为左仆射梦神授大小二笔五代马裔孙初为河中从事因赴阙宿逻店其池上有逻神祠夜梦神人授二笔一小一大为翰林学士洎为相入中书治事吏奉二笔大小如梦者掷柱入穿刘穆之迁丹阳尹与弟子饮宴㕔事柱上有一穿穆之谓弟子曰汝等试遥掷此柱若能入穿后必得此郡穆之诸子并不能中惟秀之独入焉门路令容长㦸旗幡晋王濬字士治恢廓有大志尝起宅开门前路广数十步曰吾欲使容长㦸旗幡衆咸笑之后果以平吴功仕至大将军玉龙池郑獬未贵时病瘟梦至一处若宫阙有吏迎谒甚恭公谓吏曰吾思凉浴吏云已为公办矣引至小池甃以明玉水滟滟公乃坐甃上以水沃身俄视两臂生鳞视水中影则头已角公惊遽出吏云此玉龙池也惜乎公不入其中入则为宰辅乃觉后登第为诗落句云霹雳一声从地起到头身是白龙翁紫微二字王钦若昔年行莆田道中宿于村舍起视天中有赤文成紫㣲二字光耀夺目后贵显毎设坛礼神必朱篆紫㣲二字以表焉音声木都堂有古槐夜闻丝竹之音省中必有相者时号音声木锦绣万花谷前集卷二十三锦绣万花谷前集卷二十四钦定四库全书锦绣万花谷前集卷二十四贵东京贵莫比邓禹自中兴后累世宠贵侯者二十九人公二人大将军以下十三人中二千石十四人牧守四十八人皇后二人东京贵莫比七叶珥貂汉功臣惟金张二家亲近贵宠比于外戚左思诗云金张借旧业七叶珥貂蝉五侯汉成同日封舅五人谭啇根立逢时为侯世谓之五侯八居九列四登三事刘宠自㑹稽太守罢归八居九列四登三事三世仆射唐髙士廉迁右仆射三世居此官人荣之持橐簮笔张安世持橐簮笔事孝武数十年近臣负橐簮笔从备顾问或有所记也击钟鼎食张柬之谓宿卫将李多祚曰将军居北门㡬何曰三十年矣将军击钟鼎食贵重当世非先帝恩乎曰死且不忘流水游龙后汉显宗马皇后诏曰前跃龙门上见外家问安起居者车如流水马如游龙芝盖桂室北齐邢子才广平王碑文云侍讲金华参游铜雀出陪芝盖入奉桂室印累累绶若若汉石显与中书仆射牢梁少府五鹿充宗为党附者得位民歌之曰牢邪石邪五鹿客耶印何累累绶何若若耶若若长貎佩六国相印苏秦曰使我有洛阳负郭田二顷岂能佩六国相印乎树旗旄罗弓矢韩退之送李愿归盘谷序云其在外则树旗旄罗弓矢武夫前呵从者塞途供给之人各执其物夹道而疾驱才俊满前道古今而誉盛徳入耳而不繁其在内则曲眉丰颊清声而便体秀外而慧中飘轻裾翳长袖粉白黛緑者列屋而闲居妬宠而负恃争妍而取怜丈夫之遇知者之为也龟组之华齐孔稚圭为王敬则让司空表云遂得北带五州东跨六郡内亚二鼎外齐四岳蝉佩之映则左右交辉龟组之华则纵横吐耀轻轮徐送则车骑如云飞盖暂停则歌钟成列摐金龙吹郁其前鸣笳鳯管叠其后东省南宫王绩云左貂右蝉荣冠东省掌壶负玺望重南宫朝夕丹墀揖让増价往来青𤨏步武生光丰屋华榱鸣钟列鼎紫霄栖月梁书庾肩吾武陵王拜仪同三司章曰臣宅庆紫霄聮依皇极地均栖月既无迹以成髙仕若乗风故不行而自逺丰貂步文昌梁何敬容为尚书令以罪免复起谢郁致书戒之曰昔君侯纳言加首鸣玉在腰回丰貂以步文昌耸髙蝉以超武帐八貂唐显庆中置散骑常侍二人始有左右之名并金蝉珥貂左常侍与之八貂五鼎成列王维张公碑云重组累印珥香貂乗朱轮胜衣则绮襦纨袴通籍则玉𤨏青墀动则两骖如舞坐则五鼎成列鸣珂里张嘉贞为相嘉祐任金吾昆弟毎朝轩盖驺导盈闾巷世号所居曰鸣珂里膏梁华腴唐柳芳氏族论曰三世有三公曰膏梁有令仆曰华腴貂拂帝手宋文帝元嘉中王嘉王昙首并为侍中与帝接膝共语貂拂帝手拔貂置案上语毕复挿之狗尾续貂晋赵王伦既簒位虽奴卒厮役亦加爵位毎朝㑹貂蝉盈坐时人语曰貂不足狗尾续陈省华三子列侍谏议大夫陈省华华蜀人三子尧叟尧佐尧咨皆登进士而伯仲为天下第一晩年与燕国夫人冯氏俱康宁长子尧叟知枢宻院次子直史馆少子知制诰毎对客三子列侍客不自安省华曰学生侍立常也士大夫以为荣三参政二侍郎燕山窦禹钧五子仪俨偁僖皆及第冯道赠之诗曰灵椿一株老丹桂五枝芳窦为尚书毎对客即三参政一侍郎一起居皆侍焉天下荣之一门二相六内翰本朝吕蒙正夷简一门二相二十年居政府又文靖公子公弼公着公亮公儒俱为内翰长有名徳又贾黄中昌朝一门二相三十二拜相本朝王溥二十六嵗状元及第六年拜相年三十二罢相归班时四十二在具庆下其父见客公以前宰相侍侧无惰容客不安席引去甚衆王韩二族为盛初翰林学士彭乗不训子弟范宗翰上启责之曰王氏之琪珪玘瓘器尽璠玙韩氏之综绛缜维才皆经纬非䕃而得由学而然谓王氏皆以玉为名故云今天下衣冠子弟取髙科者王韩二族为盛重金叠盖重金谓金带上垂金鱼叠盖谓重戴国初两制出入皆重戴富三致千金范蠡善治生十九年三致千金载金一舸唐冯盎豪侠入朝载金一舸自随嵗俸二十四万缗郭子仪嵗入官俸无虑二十四万缗良田美器名园甲馆不可胜纪牙筹王戎田园水硙周遍天下自执牙筹昼夜筭计而俭啬不自奉养天下人谓之膏肓之疾有好李卖恐人得种鑚其核以此获讥钱愚梁武帝弟萧宏钱百万一聚黄榜标之千万一库挂一紫标如此三十余间武帝见之计钱三亿余万武帝少子综作钱愚论讥之钱癖和峤富拟王者人谓之钱癖地癖唐李憕善殖产伊州有膏腴自都至闗口田畴弥望谓地癖铜臭后汉桓帝时鸿都卖官崔烈用钱五百万为三公谓其子曰我为三公议者以为如何子对曰衆嫌大人铜臭守钱虏马援云凡殖财贵能赈施否则守钱虏耳多田翁卢从愿为刑部尚书占良田数百顷𤣥宗薄之欲以为用者屡矣卒以是止时号多田翁张车子钱周犫贫夜耕困卧梦天公过而哀之勅外有以与司録案籍此人相贫限不过此惟有张车子钱千万车子未生请以借之天公曰善李窟郎崔昭生崔芸李兼生窟郎堆钱一百屋破散何披猖今虽未即死饥冻㡬欲僵以富死狱陈子昻父世髙赀子昻觧官归县令段简贪暴闻其富欲害之子昻家人纳钱二十万缗简薄其赂捕送狱中子昻见捕自筮卦成惊曰天命不祐吾殆死乎果死狱中钱声如牛五代袁象先子正辞积钱盈室室中常有声如牛以为妖劝其散以禳之正辞曰吾闻物之有声者求其类耳宜益以钱闻者以为笑黄金多汉髙祖赐陈平黄金四万斤以间楚梁孝王未死时府库黄金四十余万斤王莽败时省中三十万斤遗匿者尚十许坞中金二三万董卓筑郿坞髙与长安城埓积谷为三十年储云事成雄据天下不成守此足以毕老及卓死坞中金二三万银八九万竒玩杂物山崇阜积不可知数奢肉擡柈肉屏风唐宰相杨国忠家富凡有賔客设酒则不设擡柈令妓女各执其事号曰肉擡柈又冬月则令妓女围之号肉屏风香闻数十里杨贵妃得宠兄铦锜国忠诸姨五家第舍聮亘治锦绣琢金玉者大抵千人变化若神仙毎帝幸华清宫五家队合炯若万花川谷成锦绣遗钿堕舄瑟瑟珠翠狼籍于道香闻数十里乌羽泽米韦陟逍遥公后性奢纵侍儿列左右常数十穷治馔羞以乌羽泽米毎食厨中所弃犹不减万钱以五采牋为书使侍婢裁荅授意而已玉钗直七十万钱王涯居右位窦氏女归请玉工货钗钱七十万王曰七十万钱岂于汝惜但钗直若此乃妖物也祸必随之后钗为外郎冯球妻首饰冯为贾餗门人贾有奴颇横冯爱贾召奴责之未几冯晨谒贾贾未出有二青衣赍银罂曰公恐君寒奉地黄酒三盃冯悦尽饮之俄暴卒贾叹惜不知其由厠有纹帐絪缛刘寔以贫俭素尝诣石崇家如厠见有纹帐絪缛甚丽内婢持香嚢寔退走谓崇曰误入卿内崇曰厠耳韭萍虀石崇为客作豆粥咄嗟而办毎冬得韭萍虀恺常以此为恨奢俭不同寇凖知邓州自少年富贵不㸃灯尤好夜宴剧欲虽寝室亦燃烛达旦毎罢官去后人至官舍见厠溷间烛泪在地往往成堆杜祈公为人清俭在官未尝燃烛油灯一炷荧然若㓕与客相对清谈而已二公皆为名臣而奢俭不同如此祈公夀考终吉莱公晩年有南迁之祸遂殁不返虽不幸亦为可戒也诗君家稻田冠西蜀𢷬玉扬珠三万斛寒江流木起书楼碧瓦朱栏照幽谷倾家取乐不论命散尽黄金如转烛惟余旧书一百车方舟载入荆江读知遇猎见太公太公姓姜字子牙行年八十不遇于渭水之濵垂钓周文王出猎前期卜之曰所猎获之物非熊非罴非虎非貔乃帝王之师文王至渭水见太公因与之语见其贤乃与同载而归以父礼师之伐纣之策遂有天下拄天邢君牙唐邢君牙为陇右节度使有进士张汾不待賔司引报直入见君牙君牙方怒宴设司欠钱汾起曰汾在京师毎闻京西有邢君牙上拄天下拄地今日于汾前与设吏论钱君牙甚怍更与汾相亲赠五百缣堕甑孟敏客居太原甑堕地不顾而去郭林宗见而问其意对曰甑已破矣视之何益林宗异之因劝令学十年知名解骖齐越石父贤在缧绁中晏子遇之途解左骖赎之载与归石父曰君子屈于不知己而申于知己倒屣蔡邕竒王粲闻粲至倒屣迎之既至容貎短小一坐尽惊曰此王生也有异才吾家书文尽当与之拥篲邹衍如燕昭王拥篲前驱筑碣石之宫亲师之堂下一言叔向适郑蔑心欲观叔向从使之收器者而往立于堂下一言而善叔向闻之曰必鬷蔑也下执其手以上曰子若无言吾几失子矣遂如故知説项斯杨敬赠项斯诗云㡬度见君诗尽好及观标格过于诗平生不解藏人善到处逢人説项斯蜀道难李白自蜀来京师以所业谒贺知章览蜀道难一篇曰子谪仙人也因荐之上崆峒叟元昊叛时闗中士人姚嗣宗写二诗于驿壁云踏破贺兰石扫清西海尘布衣能効死可惜作穷人百越干戈未息肩九原金鼓又轰天崆峒山叟笑不语静聴松风白日眠韩忠献竒之遂奏补长安客有一庸生持一诗谒杜祁公曰昨夜云中羽檄来案兵谁解埽氛埃长安有客面如鐡为报君王早筑台祁公亦异之奏补一尉胷中无物未几贬去文富二公皆出吕氏门富郑公之父甚贫客吕文穆公蒙正门下一日白公曰有儿子十嵗许欲令入书院事廷评大祝公许之其子韩公也文穆公见之惊曰此儿他日名位与吾相似亟令供给甚厚后郑公两入相及文靖公夷简亦知人文潞公自兖州通判代归文靖一见竒之问潞公曰有兖州墨否㩦以来明日潞公进墨文靖熟视久之欲相潞公手也荐为从官出将入相五十年文富二公皆出吕氏之门韩欧张三公知老苏自雷简夫始老苏先生里居时雷简夫为雅州独知之以书荐之韩忠献张文定欧文忠三公皆有味其言也三公自简夫始知先生简夫长安人以遗才命官其文亦竒上韩忠献书云不获搢版约袂疾指读洵文于几格间以豁公之视聴也上张文定书苏洵乃天下之竒才今人欲糜珠虀芝躬执匕筯饫其腹中恐他馈伤上欧文忠书必若知洵不以告人则简夫为有罪国士无如富弼富韩公初游场屋穆修伯长谓曰进士不足以尽子之才当以大科鸣也果礼部试下西归次陜范文正公尹开封遣人追公曰有㫖以大科取士可亟还公见文正辞以未尝为此学文正曰已同诸公荐君矣久为开辟一室皆大科文字可往就馆时晏元献公为相求婚于文正文正曰公之女若嫁官人某不敢知必欲求国士无如富弼者元献一见大爱之遂议婚公亦继以贤良登第请不税农器吕夷简通判濵州王文公问王沂公曽曰君识吕夷简否曰不识也他日又问如初沂公以其所问对文正曰此人他日与舍人对秉钧轴沂公曰何以知之曰吾亦不识之但以奏请得之如不税农器等数事也后卒与沂公并相简重贵相薛简肃公奎知开封府参知政事明镐为推官奎待之甚厚以公辅竒之有问何以知其必贵公曰为人端肃言简而理尽凡简重则尊严此贵臣相也其后果至参政范蜀公廊庙人薛简肃公知成都府范蜀公方为举子一见爱之馆于府第毎曰范君廊庙人也公益自谦乗小驷至铜壶阁下步行趋府门踰年人不知其帅客也简肃公还朝载蜀公以去或问自成都府得何竒物曰吾得一伟人耳后为贤从官贵人识贵人吕夷简为布衣时马尚书亮一见知其必贵以女妻之马公知江宁府陈恭公执策经过马接之曰寺丞他日必至宰相曽諌议致尧一日大李侍郎虚己坐上见元献晏公曰奉礼他日贵甚吕许公夷简为相文潞公进谒许公改容接之曰太博过于我位贵人识贵人不遇郎潜三叶不遇汉武帝至郎署见一老郎眉毛皓白问何为郎对曰臣姓颜名驷以文帝时为郎文帝好文而臣好武景帝好老臣尚少陛下好少臣已老是以三叶不遇上感其言擢为㑹稽都尉龎眉而郎潜兮孟浩然唐孟浩然与王维善私邀入内院而𤣥宗至浩然匿牀下维以实对帝喜曰朕闻其人而未见也浩然出帝问其诗自诵所为至不才明主弃之句帝曰卿不求仕而朕未尝弃卿奈何诬我命放还山崔颢崔颢有文李邕闻其名虚舍邀之颢至献诗首曰十五嫁王昌邕叱曰小儿无礼不与接而去穷猿投林晋李充家贫求出外除剡县令语人曰穷猿投林岂暇择木贫贱箪食瓢饮一箪食一瓢饮在陋巷人不堪其忧孔子谓颜渊曰家贫居卑胡不仕乎对曰回有郭外之田五十畆足以为桑麻鼓琴足以自娱夫子之道足以自乐不愿仕也蓬户桑枢原宪居鲁环堵之室茨以生草蓬户不完桑以为枢而瓮牖二室上漏下湿匡坐而絃子贡乗大马中绀而表素往见宪宪华冠縰履杖藜而应门子贡曰嘻先生何为病宪对曰闻之无财谓之贫学而不能行谓之病今宪贫也非病也子贡有愧色葭墻艾蓆梁书安城康王秀𫝊云或葭墻艾蓆乐在其中矣绳枢瓮牖贾谊过秦论云绳枢瓮牖之子材能不及中庸斗升之水庄子家贫徃贷粟监河侯监河侯曰诺我将得邑金贷子三百金可乎周忿然作色曰周昨来中道有唿者顾视车辙中有鲋鱼焉问之对曰我东海之波臣也君岂有斗升之水而活我哉周曰诺我将南游吴越激西江之水而迎子可乎鲋鱼忿然作色曰吾得斗升之水活耳君乃言此曽不如索我于枯鱼之肆数滴之泉于頔镇襄阳郑大穆以书投之曰分千树一叶之影即是隂浓减四海数滴之泉即为膏泽于公依索数半与之门多长者车张负随陈平至其家家乃负郭穷巷以蓆为门然门多长者车辙门外可设雀罗下邳擢公为廷尉賔客填门及废门外可设雀罗后复为廷尉客欲往翟公大书其门曰一死一生乃知交情一贫一贱交情乃见一富一贵乃知交态冷官门外可张罗贫无锥潙山香严颂曰去年贫未是贫今年贫始是贫去年贫尚有卓锥之地今年贫锥地也无卓肘见踵决曾子在卫緼袍无表正冠而缨絶捉襟而肘见纳履而踵决短衣不掩胫长鑱长鑱白木柄我生托子以为命黄精无苖山雪盛短衣数挽不掩胫此时与子空归来男呻女吟四壁静车如鸡栖朱震字伯厚谚曰车如鸡栖马如狗疾恶如风朱伯厚白社衣百结董京在洛汤隠居白社以残絮缕帛为衣号百结衣䄂诗见张韩贾岛初见韩退之及张籍有云袖有新成诗欲见老张韩脱羊裘髙恭之曰生当夕脱羊裘朝佩珠玉㯽榔消酒刘穆之世贫往妻兄江氏乞食食毕求㯽榔江氏戏曰㯽榔消食君尝饥何须此后为丹阳尹乃以金盘贮㯽榔一斛以进妻兄不索㯽榔常晏食蓬蒿偪人张仲蔚平陵人所居蓬蒿偪人仲蔚爱穷居遶宅生蓬蒿贫贱骄人魏文侯师田子方太子击逢之引车下谒子方不为礼击因问曰富贵者骄人乎贫贱者骄人乎曰亦贫贱者骄人耳诸侯骄人失其国大夫骄人失其家贫贱者行不合则去之楚越如脱屣富不如贫向子平读易至损卦喟然叹曰吾已知贵不如贱富不知贫未知死何如生耳鬼笑刘伯龙贫窭尤甚常营什一之利忽见一鬼在傍大笑伯龙曰贫困固有命乃为鬼所笑儿号寒冬暖而儿号寒年登而妻啼饥头童齿豁竟死何禆晩食当肉齐王蠋与齐王游食必太牢出必乗车妻子衣服丽都蠋辞曰玉生于山制璞则破焉士生于野推选则禄焉然而璞不完形神不全蠋愿得归晩食当肉安步当车无罪以当富贵蠋可谓安于贫者也未饥而食虽八珍犹草木也使草木如八珍唯晩食为然舌耕贾逵通经门徒来学献粟盈仓或云逵非力耕乃舌耕砚城墨甲水砚者城池也笔者乃矟也墨者甲兵也心意者将帅也笔耕舌织唐王勃能文请者金帛盈积人谓勃舌织而衣笔耕而食食蓼少年辛苦如食蓼老境清甜如啖蔗何异食蓼甘不知是荼苦抱添丁㸔花玉川先生真可怜一生酖酒无一钱病过春风九十日独抱添丁㸔花发数日不食行可忍索我抱看满树花借车借车载家具家具少于车乃是全无一物食破砚我生无田食破砚迩来砚枯磨不出处穷药方东坡云吾闻战国中有一方吾服之甚效其药有四味一曰无事以当贵二曰早寝以当富三曰安步以当车四曰晩食以当肉若此则可谓善处穷矣拆海图牀前两小女补绽才过膝海图拆波涛旧绣移曲折天呉与紫鳯颠倒在短褐藁席张晨为京兆功曹冬月无被惟有禾藁一束暮铺盖卧旦则收之孙叔敖子贫问优孟楚孙叔敖病且死属其子曰我死汝必贫可往见优孟居数年贫困负薪逢优孟与曰我孙叔敖之子也父死属我见优孟孟曰若无逺游有所之即为孙叔敖衣冠抵掌谈笑为敖像楚王与左右不能别也以为孙叔敖复生欲以为相优孟请归与妇计三日来王曰妇言谓何孟曰楚相不足为也如孙叔敖之相楚得以霸今死其子无立锥之地贫困负薪必如孙叔敖不如自杀楚王于是召叔敖子封之寝丘四百户以奉其祀穷巷扫轨汉陈平家乃负郭穷巷杜门扫轨然门外多有长者车辙无友之叹东坡谪居海外与程夫侔书云此间食无肉病无药屋无居出无友氷蘗声王文正公姪王质在相门弗骄弗华以贫为寳文正为舍人时家甚虚尝贷金以赡昆弟过期不入辍所乗马偿之公得其劵示家人曰此前人清风吾当不坠又得颜鲁公为尚书时乞米墨帖刻石遗亲友间其雅尚如此故所至有氷蘗声范文正补孙明复学职范文正公在睢阳掌学有孙秀才上谒文正赠钱十千明日复谒又赠十千问何汲汲于道路曰老母无以养若日得百钱则甘㫖足矣公曰吾观子才非凡客也一年仆仆所得几何而废学吾今补子学职月得三千以供养子安于学乎孙生大喜于是授以春秋文正去睢阳孙亦辞归后十年闻太山有孙明复先生道徳髙迈朝廷召至太学乃昔日索游孙秀才文正叹曰贫之为累大矣傥索游至老则虽人材如孙明复犹将汨没也早晩啗粥四块范希文修学时最贫在长白山僧舍煮粟米二升作粥一器经宿遂凝以刀划为四块早晩取二块断虀数十茎醡汁半盂入少盐煖而啗之如此者三年割鹭股我无置锥君立壁舂黍作糜甘胜宻割白鹭股何足难食鸬鹚肉未为失夷白南史李潙谓古人安贫清白曰夷涅而不缁曰白诗李髯家徒四立壁未尝一饭曽留客春寒茅屋交相风傍墻扪蝨读书䇿老妻甘贫能养姑寕剪髻鬟不典书大儿得飡不得鱼小儿得禈不索𥜗未论功活人饱活不尝得妻寒尚賔敬儿饿犹笔墨平生贷米家十辈来薄责囊无孔方兄面有陈蔡色君不见公车待诏老诙谐饥来索米长安街君不见杜陵白头在同谷夜提长鑱掘黄独文人古来例寒饿安得野蚕成茧天雨粟君不如屈大夫夕飡但秋菊又不如颜平原米尽且食粥痴人要赢余椒有八百斛钱有一百屋身在秋湖天一角岭猿洲鴈亦相哀他时相见柯山下土锉芳薪煮芋魁本卖文为活翻令室倒悬荆扉深蔓草土挫冷疎烟不㸑井晨冻无衣牀夜寒囊空恐羞澁留得一钱看北里富薫天髙楼夜吹笛焉知南邻客九月犹絺绤病多谙药性年长信人愁萤影竹窗下松声茅屋头盘飡市逺无兼味樽酒家贫只旧醅肯与邻翁相对饮隔篱唿取尽余盃多病吴中一腐儒新来鈆水照髭胡扫地静怜黄吻婢縳鸡卖遣白头奴无地可耕归不得有恩堪报死何难流年怕老相将去百计求安未得安到来难遣去难留着骨粘心万事休潘岳愁丝生鬓里婕妤悲色上眉头长途计尽空骑马逺鴈声初独倚楼更有相思不相见酒醒灯背月如钩多才久被天公怪阙食惟应㸑妇知杜叟挽衣那及胫颜公食粥敢言炊借车载家具家具少于车鬓边虽有丝不堪织寒衣卧闻东牀琴冻折两三絃其不止忍饥而已寒不可忍也脱使端能去穷鬼自量无以致钱神烟村旧业牵归梦雪屋孤灯照病身僧态盘飡虽笋味道情栏槛只松花千里故园魂梦里百年生事寂寥中暗天欲照盆无水贫女如花镜不知穷巷悄然车马絶案头干死读书萤旧屋但余烧药灶破囊犹欠买山钱髯奴便了能沽酒稚子添丁觧灌畦建邺江山千里逺长安风雪一家寒老妻稻下收遗稚子松间拾堕樵雨荒春圃惟生草雪压朝厨未有烟傍暖旋烧红落叶觉寒犹着旧生衣车如鸡栖马如狗闭门常多出门少愁从竹叶盃中去老向菱花鑑里来一夜不眠孤客耳主人门外有芭蕉儿馁嗔郎罢妻寒怨藁砧万事不挂眼四愁犹有诗瓦池研灶煤苇管书柿叶乌几重重缚鹑衣寸寸针朝食不盈肠冬衣才掩体长喜诗无病不忧家更贫贫教谋事拙病使出言忧毎因多事日减却少年心为农山涧曲卧病海云边醉中惊老去笑里觉愁来痩肌寒带粟病眼馁生花冷髪不长黒贫交无久情老觉僧斋健贫还药债迟春非孤客事花在五侯门眼昏书字大耳重觉声髙孟郊天地窄杨朱岐路多竹斋烧药灶花玙读书牀锦绣万花谷前集卷二十四锦绣万花谷前集卷二十五钦定四库全书锦绣万花谷前集卷二十五隠逸四皓秦夏黄公绮里季甪里先生东园公避秦隠商山行歌紫芝曲汉髙祖累聘不至后用张良计乃出随太子朝太子乃定九老白居易与胡杲吉敀郑据刘真张浑狄兼谟卢贞燕集皆髙年不仕者人慕之绘为九老图白莲社刘遗民雷次宗依庐山逺师乃于精舍无量夀像前建斋立社共期西方庐阜记逺师结白莲社以书招陶渊明陶曰弟子性嗜酒若许饮即往逺许之遂造焉陶攒眉而去支牀有龟坐帐无鹤支牀有龟一寸二寸之鱼三竿两竿之竹名为野人之家是谓愚公之谷买山钱符山人投襄阳于頔乞买山钱公与之仍加衣服山资已足王秀之为晋平太守朞年便求去曰山资已足岂可久留以妨贤路膏肓痼疾唐田游巖隠许由祠傍号由东隣髙宗幸嵩亲至其门曰先生此佳否对曰臣所谓泉石膏肓烟霞痼疾者能言鬬鸭陆龟蒙有鬬鸭一栏极驯一旦驿使挟弹毙其尤者龟蒙曰此鸭善人言见欲上进奈何毙之使惧尽与囊中金徐问人语之状龟蒙曰能自唿其名也驾飞鸿山谷观卢鸿图云黄尘逆㡌马辟易归来下帘卧书空不知绣鞍万人立何如卢郎驾飞鸿卢隠士驾飞鸿归隠也浪士漫郎元结作自释曰少避乱入猗玗洞称猗玗子后家瀼濵乃称浪士及有官人以为浪者亦漫为官乎唿为漫郎漫郎既客樊上漫遂显左右少长相戏更曰聱叟彼诮以聱者为其不相从聴不相钩加带笭箵而尽船独聱牙而挥车酒徒得此又曰公之漫其终犹聱乎脱朝服辞官陶𢎞景为诸王侍读家贫求县宰不遂永明十年脱朝服挂神武门上表辞官诏许之角巾东洛薛平除散骑常侍年老致仕角巾东洛多幸老民宋琪拜右仆射被病作多幸老民叙以见志北山南山后法真隠处太守欲以功曹相屈法真曰若欲使之真将在北山之北南山之南池中龙种龎徳公字子鱼晋太康中弃官居南白沙里人皆敬之曰池中龙种来我家兰菊丛生罗含歴散骑常侍老年致仕还家阶庭兰菊丛生理圃布真珠为乐南唐近事陈继善自江宁尹致仕一旦荷鉏理山圃成畦布以真珠百余颗若种蔬状布土间记颗俯拾周而复始以为乐三笑图逺法师送陶元亮陆修静不觉过虎溪因相与大笑今世𫝊三笑图是也辋川别墅王维有别墅在辋川地竒胜有华子冈欹湖竹里馆栁浪茱萸沜辛夷坞与裴迪游其中赋诗为乐靖长官张师旦括异志靖长官真定人登第一旦弃妻子不归洛下靳袭者尝于其家设一帷榻甚洁询其故曰以待靖长官今隠嵩山间嵗或一至或再至曾慥集仙𫝊谓唐僖宗时为登封令弃官学道遂升仙东坡云刘几尝遇于嵩髙山中头颅可知陶洪景与从弟书曰昔仕宦期四十左右作尚书郎即投簮髙迈今三十六方作奉朝请头颅可知不如早去笋味胜中堂骨卲尧夫一日谓富郑公食笋味甚美公曰未如中堂骨头之美也尧夫曰野人食笋三十年未尝为所辱今日可食中堂骨头乎花外小车司马温公居洛与邵康节游一日㑹崇徳阁约邵未至有诗曰淡日浓云合复开碧伊清洛逺萦回林间髙阁望已久花外小车犹未来尧夫和云君家梁上午时燕过社今年尚未回请罪误君凝伫久万花深处小车来钟鸣漏尽魏田豫书答司马宣王曰年过七十而居位譬犹钟鸣漏尽而夜行不休也诗白头不是折脚具桐㡌㯶鞋称老夫沧江鸥鸟野心性隂壑虎豹雄牙须鹔鹴作裘初服在猩血染带邻翁无儿无饱饭尚勤书妇无复裈且着𥜗社瓮可漉溪可渔且问黄鸡肥与臞处士骨相不封侯卜居但得林塘幽家藏玉唾㡬千卷手校韦编三十秋相知四海孰青眼髙卧一菴今白头襄阳耆旧节独苦只得龎公不入州投绂归来万事轻消磨未尽祇风情旧因莼菜求长假新为杨枝作短行不祷自安縁夀骨苦藏难没是诗名浅斟低唱红生颊细琢歌词穏称声蜗殻卜居心自放蝇头写字眼能明跪履数从圯上老逸书闲访济南生夜踏华阳三径小晓耕秋色一犂深庭园纵窄犹栽药活计虽贫亦买琴稚子新能编笋笠山妻旧觧补荷衣秋山隔岸清猿叫湖水当门白鸟飞杖屦独游栽药圃琴樽多在钓鱼船晩来花下敲门者不是神仙即酒仙玉函怪牒鎻云篆紫洞香风吹碧桃三山朝去应非久姹女当窻织羽袍一榻琴书双门寺片心泉石两林山江楼把酒云供望秋院支笻鹤对闲棊声敲月重屐齿印苔深竹径茶烟细山园碧树隂种竹五七箇结茅三两间稍通溪上路不碍屋头山黄叶水去住白云风往还生涯只此是道者少机闗鸟归村落后水向县城斜门掩少人至春残啼鸟多苔钱对井口花片入虫窠竹里编茅倚石根竹茎踈处见前村闲眠尽日无人到时有清风为扫门谷鸟随柯转庭花夺酒香初晴巖翠滴向晩木隂凉秋梦有时见孤云无处寻神清峯顶望衣冷瀑边吟江头日暖花又开江东行客思悠哉满船明月一竿竹家住五湖归去来日照西山雪僧门犹未开冻瓶粘柱础宿火陷炉灰童子病归去鹿麑寒入来犬吠水声中桃花带露浓树深时见鹿溪午不闻钟野竹分晴霭飞泉挂碧峯草暖青牛卧松髙白鹤眠雨来江色暮独自下寒烟松隂遶院鹤相对山色满楼人未归手中藤杖留霞㸃身上荷衣带酒痕求猿句寄山深寺乞食书𫝊海上州满屋烟霞春睡足一溪风雨夜灯孤松隂转处琴书润花片飞来枕簟凉幽鸟唤人穿竹去野猿寻果岀云来唯㸔老子五千字不踏长安十二衢㸔院只留双白鹤入门唯见一株松壶中别有仙家日岭上犹多隠者云怪来诗思清人骨门对寒流雪满山临水鹤窥行道影隔云僧认读书声洗盂秋涧日华动捣药夜堂秋气深云歕石花生剑壁雨敲松子落琴牀千里白云随野歩一湖明月上秋衣月屇晓窻琴岳润竹侵秋几墨云鲜不甘五等诸侯荐直待九重天子知带雨小舟横别涧隔花幽犬吠深云止应独有江山秀合自都无廊庙心两枪未试泠泠水五鬛常闲淅淅风潏潏药泉来石窦霏霏茶霭出林梢花月病懐㸔酒谱云萝幽信着茶经峯后月明秋啸去水边林影晩樵还鹤𫝊沧海信僧和白云篇松风吹发乱巖熘溅棊寒圭窦先知晓盆池别见天古寺寻僧饭寒巖衣鹿裘夜船浮海月秋寺傍江云石梯青障下茅屋白云间眼明山雨后鬓乱竹风前因客始酤酒借书方到城白云风散尽红叶水浮来疎篱僧舍近嘉树鹤庭寛试墨书新竹张琴和古松浅濑寒鱼少丛兰秋蝶多扫叶秋风下拾薪山雨前雪残僧扫石风动鹤归林拨云寻古道倚树聴流泉水舂云母碓风扫石南花竹影扫秋月荷花落古池渔父笭箵玉篇云取鱼器也山谷诗耕夫荷鉏觧袯襫渔父洒网投笭箵又陆龟蒙诗头经畧彴冠微亚腰挿笭箵带矗频浪婆铜斗歌孟郊诗铜斗饮江水手拍铜斗歌侬是拍浪儿饮则拜浪婆脚踏小舟头独自舞短簔射鸭射鸭复射鸭鸭惊菰蒲头侬是清浪儿毎踏清浪游笑他乡贡郎踏土称风流鸥社本与江鸥为保社聊随海燕度炎凉鱼蛮子江淮水为田舟楫为室居鱼虾以为粮不耕自有余异哉鱼蛮子本非左衽徒连排入江住竹瓦三尺庐于焉长子孙戚施且侏儒擘水取鲂鲤易如拾诸途破釡不着盐雪鳞芼青蔬一饱便甘寝何异獭与狙人间行路难踏地出赋租不如鱼蛮子驾浪浮空虚空虚未可知㑹当筭舟车蛮子扣头泣勿语桑大夫诗穷秋漫漫蒹葭雨短褐休休白髪翁范子归来思狡兎吕公何意兆飞熊渔收亥日妻到市醉卧水痕船信风四海租庸人草草太平长在碧波中八月九月芦花飞南溪老人垂钓归秋山入帘翠滴滴野艇倚槛云依依却把鱼竿寻小径闲梳鹤髪对斜晖翻嫌四皓曽多事出为储王定是非村寺钟声渡逺滩半轮残月落前山徐徐拨棹却归湾浪叠朝霞锦绣翻新媍矶头眉黛愁女儿浦口眼波秋惊鱼错认月沉钩青篛笠前无箇事緑簔衣底一时休斜风细雨转船头鑑湖春水夜来生㡬叠春山逺更横烟艇小钓丝轻钓得闲中万古名薄晩烟林淡翠微江边秋月已明辉纵逺柂适天机水底闲云片片飞雪洒清江江上船一钱何有买江天催短棹去长川鱼蟹来倾酒舍烟青草开时已过船锦痕跃处浪痕圆竹叶酒栁花氊有意沙鸥伴我眠扁舟小缆荻花风四合青山暮霭中明细火倚孤松但愿樽中酒不空鱼信还催花信开风光得得为谁来舒栁眼落梅腮浪暖桃花夜更雷水涵㣲雨湛虚明小笠青蓑未要晴明鑑里縠纹生白鹭飞来空外声无数菰蒲间藕花棹歌轻举酌流霞随好处转山斜也有孤村三两家清湾幽岛住盘纡一舸横斜得自如唯有此更无居从教红袖泣前鱼农家茅蒲袯襫管子云先雨耘耨以待时雨时雨既至挟其抢刈耨镈以旦暮从事于田野脱衣就功别苖秀列踈首戴茅蒲身服袯襫沾体涂足㬥其发肤尽其四肢之力此谓之农抱瓮负薪编茅结草上漏下湿之悲桔橰抱瓮占星望云之劳负薪蒸以耕耘徯一饷而不至者之苦举债于豪右结一为五者之寃农之为农亦良苦矣谷父蚕母三川饥者有三青衣童子语人曰世人厌弃五谷地司已收五谷之神矣可相率祈谢谷父蚕母之神当致丰穰瓯窭满篝淳于髠曰臣见道旁有穰苗者操一豚蹄一盂酒祝曰瓯窭满篝污邪满车五谷蕃熟穰穰满家妻馌如賔晋冀缺耨其妻馌之相敬如賔晋侯曰能敬必有徳以为下军大夫鸦头韈李白诗履上足如霜不着鸦头韈谓农妇也兎园册冯道本田家状貎质野朝士多笑其陋道入朝任赞刘岳在后道行数歩反顾赞问岳何为岳曰遗下兎园册尔兎园册者乡校俚儒教田夫牧子之所诵也故岳举以诮道道闻之大怒迁岳祕书监诗春种一粒粟秋成万颗子四海无闲田农夫犹饿死鉏禾日当午汗滴禾下土谁知盘中飱粒粒皆辛苦父耕原上田子斸山下荒六月一禾生官家一开仓鸠妇勃磎农荷鉏身披袯襫头茅蒲雨不破块田坼图稊稗青青佳谷枯大妇碓舂头鬓踈小妇拾穟行饷姑四时作苦无袴襦门前叫嗔官索租南村北村雨一犂新妇饷姑翁哺儿田中啼鸟自四时催人脱袴着新衣着新替旧亦不恶去年租重无袴着青裠缟袂于潜女两足如霜不穿屦沙鬓发丝穿杼蓬沓障前走风雨苕溪杨栁初飞絮照溪画眉渡溪去蓬郎樵归相媚妩不信姬姜有齐鲁村落略彴横木渡水陆龟蒙诗头经略彴冠微亚腰挿笭箵带矗频瀼东瀼西楚俗以山间水可渉为瀼水经註瀼东瀼西水两傍之名卜邻白乐天与元八卜邻诗明月好同三径夜緑杨宜作两家春诗草肥朝牧牛桑緑晩鸣鸠列宿檐前见清泉碓下流春蔬和雨摘社酒向花篘引我南坡去篱边有小舟种茶巖接红霞坞灌稻泉生白石根皤腹老翁头似雪海棠花下戏儿孙一笛秋风急千巖晚照多竹根邻叟醉牛背牧儿歌钓船归落昬鸦后江雨来从白鸟边旧屋但余烧叶灶破嚢犹欠买山钱揺落暮山迥丹枫霜叶稀孤城向水闭独鸟背人飞渡口月初上邻家渔未归乡心正愁絶何处捣寒衣稻凉初吠蛤柳老半书虫荷背风翻白莲腮雨退红静爱竹时来野寺独寻春偶过溪桥平林霜着色沙岸水留痕方宅十余畆草屋八九间榆柳䕃后园桃李罗堂前瞹瞹逺人村依依墟里烟狗吠深巷中鸡鸣桑树颠户庭无尘杂空室有余闲客舍桂玉战国䇿苏秦之楚三日乃得见王谈卒辞行楚王曰愿留秦曰楚国食贵于玉薪贵于桂谒者难见于鬼王难见于帝今臣食玉炊桂因鬼见帝其可得悉文选注红粒贵琼瑶奴白马青肯访浣花老翁无为君酣酒满眼酤与奴白饭马青蒭诗鴈外无书为客久蛩边有梦到家多画堂玉佩萦风响不及桃源欸乃歌五湖归梦常苦短一寸客愁无奈多慈母毎占乌鹊喜家人应赋扊扅歌婉娩有诗来入梦温柔何日聴还乡孤游懐耿介旅宿梦婉娩他时夜雨困移牀坐见愁声㸃客肠寒灯桃不焰残火拨成灰我家白髪问乌鹊他家红粧占蛛丝斋宅萧斋梁武帝造佛寺令萧子云飞白大书萧寺至今一字存焉李约之买归建一小室以玩之号萧斋今唿萧寺因此也玉盃金盌唐一行云长安永宁坊东南是金盌地安邑里西是玉杯地后永宁为王锷宅复赐袁𢎞及史宪诚等所以为金盌破而复成安邑为马燧宅后为奉诚园所以为玉盃破而不复完也桑道茂号长安公卿宅有玉盃金盌之号蜗舍鲁人有夜行迷失道路逺望田中有火宅因寻至其处见一大屋有人居住其人遂扣门求寄宿须臾有一妇人出端正颜色延入㕔上设酒食至醉倒卧明旦酒醒天明见身在田塍上睡傍有一田螺大如斗因恶心而吐吐出者皆泥也方知是田螺精今人因此名所居之舍为蜗舍即田螺也舟船黄头郎邓通以櫂船为黄头郎乌榜红舷坡诗城头月落尚啼乌乌榜红舷早满湖乌榜红舷湖船也吴榜张载𫝊吴榜越船不能无水而浮游舫已装吴榜隠三翼文选张景阳七命有浮三翼泛中沚之句故诗人多用三翼为轻舟按越絶书伍子胥水战兵法经曰大翼一艘广一丈五尺长十丈中翼一艘广一丈二尺长五丈小翼一艘广一丈二尺长三丈所谓三翼者皆战船也非轻舟也僧寺珍楼寳屋唐髙力士于来庭坊建佛祠珍楼寳屋国赀不逮涂金瓦王缙剏五台山佛祠铸铜为瓦以金涂之百寺南蛮婆贿伽庐国喜佛法琉璃为甓错以金银丹彩紫纩涂地覆以锦罽王居亦如之诗夜深殿突兀风动金琅珰天黑扪春院地晴栖暗芳玉斗生网户银河耿花宫香云徧山起花雨从天来清闻树杪磬逺谒云端僧跻阁谒金像攀云叩禅扃宫观山名福区王玙建言唐家宜崇表福区招致神灵灵境不死之福乡养真之灵境瑞云灵迹唐显徳中世宗营道宫于城西二人发得石一片上有字题瑞云灵迹镇梁东他日多应与古同天华上宫唐广徳初王玙建言请度昭应南山作天华上宫诗焚香礼真像盥手披云篇闲开蘃珠殿暗閲金字经上有蔚蓝天垂光抱琼室锦绣万花谷前集卷二十五锦绣万花谷前集卷二十六钦定四库全书锦绣万花谷前集卷二十六凶兆梦奠两楹之间孔子曰予畴昔之夜梦坐奠于两楹之间夫明王不兴天下孰能宗余余殆将死也梦讲东堂之奥后汉周磐年七十三谓子曰吾梦先师东里先生与我讲于东堂之奥既而长叹岂吾齿之尽乎其月卒泰山裂李虚中将疾谓其友韩愈曰吾梦泰山裂流出赤黄物如金有人曰是所谓大还者虚中既殁愈追占其梦曰山者艮为背裂而流赤黄疽象也大还者其去之矣水穷天尽李续长源一日忽有人在牀下诵诗曰行到水穷处未知天尽时续斥曰误矣岂非坐看云起时耶答曰此云安能起兹必死期故来相别数日而卒云穿雪压廖融作诗曰云穿捣药屋雪压钓鱼舟自觧曰屋破云穿其中无人也船为雪压无用后六十日卒琼瑰盈怀鲁公孙婴齐号声伯初梦渉泾或与之琼瑰食之泣而为琼瑰盈其怀从而歌之曰渉泾之水赠我以琼瑰归乎归乎琼瑰盈吾懐乎不敢言三年言之暮而卒草木皆稼唐天寳中谚曰冬凌树稼达官怕其年氷稼而宁王卒熈宁三年草木皆稼衆谓大臣当之未数日韩琦卒白蝙蝠李禅居广陵昼忽有白蝙蝠绕庭而飞出院门又出中门至外门不见其年禅妻卒輀车出即蝙蝠飞翔处也玉鱼符唐贞元中司勲郎中李朝归第梦二黄衫人引朝至户外中有人曰未至须玉鱼符下也后朝当龙尾道上见一玉鱼把玩至家数日卒月酉没晋文王司马为魏国相蜀谯周书版示文王曰典午忽兮月酉没兮典午谓司马月酉谓八月文王果卒白鸡年谢安曰桓温在时吾梦乗舆行十六里止见一白鸡而止今十六年矣白鸡在酉今太嵗在酉吾殆不起乎安寻卒龙蛇之年郑𤣥字康成梦孔子告之曰起起今年嵗在辰明年嵗在巳既悟以䜟合之知命当终梦旌旗鹤鴈卲康节一日昼睡觉言曰吾梦旌旗鹤鴈自空而下导吾行乱山中吾神往矣无以药相逼也梦桑丁固梦井中生桑以问赵答曰桑文四十八字君夀恐不过此果然梦枣王子堇善占梦有人梦枣堇曰枣字重来来来唿魂之貎其人果卒梦灯广守数人连卒多先梦灯后作守梦灯遍郡城未几果卒风吹灶突后汉方伎李南女𫝊父风角术为人妻晨诣㸑室卒有暴风妇便求归辞二亲姑不许乃跪曰家世𫝊术疾风卒起先吹灶突及井此祸为主㸑者妾将亡之应乃如期而卒梦炊臼中有客张赡将归梦炊臼中问觧梦者王生生言君归不见妻矣臼中炊无妇也及归其妻果卒甑上生莲花宋滕景直家在广州炊釡中有声如雷家人走视甑上花生渐长似莲花而赤色俄顷萎景直旬日卒种树孔子𦵏鲁城北弟子各以其国树种之于茔本毫末之小至于合拱破𤓰吕仙翁有诗与张洎言将作鼎鼐之句其句云功成当在破𤓰年俗以破𤓰为二八字洎六十四而卒乃悟赋鵩贾谊为长沙王𫝊有鵩飞入谊舍乃为赋以自广曰单阏之嵗四月孟夏庚子日斜鵩集予舍止于坐隅貎甚闲暇抱鹤林杰神童年十七忽有双鹤下杰忻然抱得一只父恐其非祥令放之是夕得疾卒郑丘以诗哭之曰才髙不及贾生年何事孤魂逐逝川萤聚帐中人已去鹤离堂上月空圆鳯集两拳有孙氏求官梦双鳯集其两拳以问卜者曰鳯非梧桐不栖非竹实不食卿当大凶非苴杖则削杖后孙氏果遭母丧牛足上出汉梁孝王猎梁山有献牛足上出者王恶之六月中病六日薨项赤杨大年临终项赤跌坐戒家人语曰汝辈勿哭惊吾既而果然释教云项赤生天腹赤生人足赤沉滞与绢两疋南史沈庆之临赐死时年八十梦有人以两疋绢与之曰此绢足度寤而谓人曰老子今年不免矣两疋八十尺也足度无余也织女着服晋成帝杜后时三吴女子相与簮白花如素柰𫝊言天上织女死为之着服至七年后崩洞賔与钱吕洞賔与黄觉大钱七丈其次十文又小钱三文曰数不可过也觉至七十余作诗曰牀头厯日无多子屈指明年七十三果以是嵗终龙首山人前进士杨通与杨寘状元相善梦寘投刺自称龙首山人庆厯中登第而卒后人觧曰龙首状元也山人无禄之称死作神孔子为广桑山真官唐韩滉㢘问浙西尝有不轨之志有李顺夜漂船不知所止及明泊一山下上岸见一乌巾古服引诣一宫有人自帘中语曰欲寓金陵韩公一书顺得书受之出门因问赞者曰此为何处恐韩公问是何人致书曰东海广桑山也是鲁国仲尼得道为真官理于此韩公即仲由也性强夫子恐其缀刑网致书谕之顺还投书韩公发视之九文九字皆科斗之书不可晓诘问其由以为妖妄访能篆籀之人有一客龎眉古服自诣言识古文韩公以书示之捧书贺曰此孔宣父科斗之文也曰告韩滉谨臣节勿妄动客出门不见韩了然自忆克保终始上帝司纠吕诲为御史出知安陆一日燕坐忽见碧衣人云非久上帝南游炎洲命子为纠正羣仙赐公清凉丹一粒吞之不见公捐馆朱明复渡湘见公乗玉角青鹿左右数百人明复拜曰公已仙乎公曰吾侍上帝南游口占一篇落句云我今从帝为司纠更有何人植栢台数日间谢世孔昇真人唐明皇移入大内玩紫玉笛吹数声有双鹤下于庭上皇曰吾受上帝为元始孔昇真人笛可送与大牧大牧𤣥宗小字也俄崩芙蓉城主石曼卿卒后有人见之者恍惚如梦言我今为仙所主芙蓉城欲其人与游不得忿然乗一青骡去如飞芙蓉馆主庆厯中有朝士晩赴朝见美女三十余两两并马而行观之丁度按辔于后朝士惊问有一人最后曰迎芙蓉馆主俄闻丁卒修门郎陶隐居真诰云洞天六宫人死皆至其中犯宫一门有二亭长四修门郎一天门凡八修门郎颜渊卜商今见居此职又云纪聸为天北修门郎代田録为之侍帝宸有八人徐庻龎徳爰愉李广王嘉何晏觧结殷浩如世之侍中是北大帝之官极真仙中庄周为围编郎灵芝宫王平甫在朝一夕梦至水殿榜曰灵芝宫邀平甫曰欲与之俱往有人隔水止之曰时未至他日迎之平甫恍然梦觉禁中已鸣钟矣平甫毎自负为诗曰万顷波涛木叶飞笙箫宫殿号灵芝挥毫不似人间世长乐钟声梦觉时后四年平甫卒其家卜之曰君尝梦往灵芝宫果然乎卜曰然又三年曽阜梦与平甫㑹傍一人曰平甫已列仙官矣助讨骨蕝国宣室志韩退之昼卧见一神人谓曰帝命与卿计事愈起整冠神人曰威粹骨蕝国世与韩氏为仇今欲讨之而力不足何如对曰臣愿从大王讨之神人领而去于是书其辞置于坐侧数日不能觧十二月卒北斗君许收梦乌衣吏奉六封书曰府君当为北斗君陈康伯为主簿既觉陈康伯来谒收曰我作道师死不过作社公今得北斗主簿余为忝矣明年同日而卒长白山主欧公子仲纯尝与东坡説吾梦道士特告吾授上帝命汝为长白山主者何祥也后一年纯父卒为遮须夷国王刘聪有子约死后苏言见其祖元海在不周山谓约曰东北有遮须国无主待汝父为之汝父三年当来约辞归道过一国倚尼渠国与约皮囊一枚曰为吾遗汉皇帝约归置皮囊于几上俄而苏取皮囊开之有一方白玉题曰倚尼渠国天王敬讯遮须夷国天王嵗在摄提当相见也王屋山道君许吉过王屋山见丞相龎公道服从三四童而行吉询童曰此丞相龎公乎童曰然吉曰何故游此曰公作王屋山道君治此山也五相清燕堂张泽民死七日复生自云至一处若琼瑶世界有堂髙隆金牌曰五相清燕之堂泽民问其守门吏曰五相可得闻乎曰吕相李相刘相龎相富相也九江真人元丰间于立礼舟至落星寺舟没立礼为人导至一官府有牌曰三江都水使者九江真人立礼筭未终令速送出门询吏曰九江真人谁也曰大丞相刘也阎浮提王寇莱公有妾蒨桃随南迁再移光州蒨桃泣曰妾前世师事仙人为侠今将别去敢有所托愿𦵏杭州天竺寺莱公诺曰吾去非久也何之桃曰吾向不言恐泄隂理今欲去言亦无害公当为地下主者浮提王也公不久亦亡有王克勤见公于曹州境上拥驴北去克勤询后骑曰公何往曰阎浮提王交政也果为阎罗王矣神清之洞欧公为西洛推官梅圣俞为洛阳簿一日约游嵩山望西峯有丹书四字神清之洞指示圣俞圣俞不见永叔不言洎髙卧颍水因成诗四字丹书万仞崖神清之洞鎻楼台烟霞极目无人到鸾鹤应须待我来淮阳上神田画字丞君阳翟人其人物雄伟议论慷慨知淮阳军一日小疾不出军之人尽见丞君拥骑从腾空而去就问之死矣或曰为淮阳上神云更生佛故徳阳县男虞祺字齐年起陵州诸生中初不知佛书也毎曰诚者天之道也思诚者人之道也其至则一也吾知此而已矣间属微疾凭几不言忽顾坐客曰古佛俱来吾亦去矣男子允文旁立泣下又笑曰人而为佛宁不可哉即云已逝矣明年陵州民鲜述者病死一昼夜再生具言初为黄衣追去遇故里中曹生曰卿之大人虞君主吏事当为更生佛亟见之前抵宫室王者冕服正坐虞君也更问述为善状述诉力贫但至丸屋山见羣支佛瑞色甚胜得释去王再语述过语吾家广置更生佛道场诵更生佛名号忽白光自王身起直大观阙黄金书榜大慈大悲更生如来述洒然而悟阎罗王隋时韩擒虎有人疾笃忽惊走至擒虎家我欲谒王左右问曰何王曰阎罗王子弟欲挞之擒虎止之曰生为上柱国死作阎罗王亦足矣因寝疾而卒哀輓尸陁林三水小牍僧从暴卒遗言送尸于建春门外尸陁林施与鸟兽为食按唐僧经音义曰尸陁林本在王舍城侧死人多送其中今总指弃死尸之地名尸陁林者取此也神道墓门前开道建石柱以为梁乃谓之神道属纩属纩俟絶气易箦曽子病童子隅坐而执烛曰华而皖大夫之箦欤乐正子春曰止曽子闻之瞿然曰斯季孙之赐也我未之能易也元起易箦举扶而易之反席未安而殁马鬛封孔子之丧有自燕来观者舍于子夏氏子夏曰昔者夫子言之曰吾见封之若堂者矣见若坊者矣见若覆夏屋者矣见若斧者矣从若斧者马鬛封之谓也今一日而三斩板而已封尚行夫子之志乎哉宰木拱泰伯怒蹇叔曰若尔之年宰上之木拱矣鬼神恶韩退之诗云天公居髙鬼神恶欲保性命诚难哉东坡挽包氏云天髙鬼神恶骨朽姓名芳祖载白虎通曰祖载者始载柩于庭乗轴车辞祖祢故曰祖载引绋礼仪志曰吊于丧者皆执绋阖棺韩诗外𫝊曰学而不已阖棺乃止晋刘毅云丈夫踪迹不可寻常混羣小中盖棺事方定矣泪河世説人间顾长康哭桓宣武之状如何曰鼻如广莫风眼如悬河决声如振雷破山泪如倾河注海杜甫用此云犹有泪成河经天复东注滴泪到泉韩退之诗上唿无时闻滴地泪到泉羊祜薨武帝哭之哀是日大寒帝涕泪沾项皆成氷手遮瓶雀楞严经频伽注精神居身内犹雀居瓶中瓶破则雀去矣又云人身如瓶神识如雀五蕴既尽神识自去以手遮之不可况以罗縠遮之可乎四蛇二䑕有人入井遇四蛇伤足上树则逢二䑕咬藤四蛇喻四时二䑕喻日月迫促大限无所逃耳有偈云井里四蛇催命促攀枝二䑕囓藤伤玉棺后汉王乔为叶令乃下玉棺于堂乃沐浴寝其中盖便覆吏民𦵏城东土自成坟其夕县中牛皆流汗喘乏黄金骨李太白诗三载夜郎还于兹鍊金骨雪窦颂鐡椎击破黄金骨天地之间有何物后山诗话地要黄金骨天成白玉楼恸哭西州门晋谢安卒甥王昙辍乐弥年不由西州路尝大醉不觉至州门昙悲感以马䇿叩肩咏曹子建诗生存处华屋零落归山丘恸哭而去不见嫁娶魏管辂叹曰天与我才不与我夀恐四十七八间不见女嫁男娶也卒时年果四十八𦵏地可置万家韩信母丧乃出营𦵏地择髙燥令旁可置万家埋玉树庾亮卒将𦵏何充叹曰埋玉树于土中使人情何能已病鲙邢和璞居嵩颍间房琯问终身之事邢言降魄之处病起于飡而休于龟兹板后房公舍阆州紫极宫见有治龟兹板者始忆邢之言有顷刺史具鲙邀房房悟具以白刺史其夕病鲙卒布被黔娄先生卒曽西来吊见尸在牖下覆以布被手足不尽覆头则足见覆足则头见西曰斜其被则歛矣妻曰斜之有余不若正之不足先生生而不斜而死斜之非其意也赙缣后汉陈遵大侠其友人丧亲遵为䕶丧事赙功甚丰王丹乃懐缣一疋陈之于前曰此缣出自机杼遵有惭色石兎刻文周长孺字士彦为共成县令猎近郊有兎起草间自射中之即其处不复见兎有石刻文曰士彦当都而卒后士彦毎至京师必遽归后治平中以都官员外郎卒泰山其頽梁木其壊孔子蚤作负手曳杖逍遥于门歌曰泰山其頽乎梁木其壊乎哲人其萎乎子贡闻之曰泰山其頽则吾将安仰梁木其壊哲人其萎则吾将安放夫子殆将病也元龟何寄指南何托任昉死殷芸与刘溉书曰哲人云亡仪表长谢元龟何寄指南何托其为士夫所推如此秦舂不相山谷诗方祈酌周斗何意辍秦舂助沐椁孔子之故人原壤母死夫子助之沐椁原壤登木曰久矣予之不託于音也歌曰貍首之斑然执女手之拳然夫子为弗闻也者而过之投緑沉𤓰任昉死梁武帝方食緑沉𤓰投之于盘悲不自胜哭久之巨筛落豆王师伐金陵城将破或梦女子行空中以巨筛筛物散落如豆着地皆成人问其故曰此当死于难复见一贵人盛冠服坠于地云此徐舍人也既寤闻锴死围城中后王平甫和簁事韵诗云当时徐氏擅笔墨夜围梦堕空中簁谓此酒垆之叹王戎经黄公酒垆叹曰昔与嵇阮为竹林之游今嵇阮亡余为羁绁视此虽近邈若山河邻笛之思向秀作思旧赋序云余少与嵇康吕安居止并有不羁之才其后各以事见法经其旧庐于时邻人有吹笛者发音廖亮追思曩者感音而叹故作赋云乞肥牛亭汉张禹年老自治冢茔爱平陵肥牛亭地奏请之上以赐禹令徙亭他所蔡邕作碑蔡伯喈为郭林宗作碑颂谓卢子朝曰吾与有道独无愧八美句卢思道朝士多作文宣帝挽歌十首择其善者用之魏收阳休之等不过一二篇唯卢思道得八篇故诗号八美卢郎双鹤吊陶侃丁母忧在墓下忽有客来吊仪服鲜异礼毕遣人寻之但见双鹤飞天而去大鸟徐步杨震死𦵏日有大鸟立树上须臾下地行到柩前低头泪出而去奠刍郭林宗亲丧㑹者甚衆徐孺子不言姓名来吊之置生刍一束于前而去林宗曰必徐孺子也诗曰生刍一束其人如玉吾无徳何以堪之貎类孔融与蔡邕友善邕卒后有虎贲士貎类邕融毎酒酣引与坐曰虽无老成且有典刑云山游已遍中书舍人郑居中辞官游名山一日搦管写诗才书五字曰云山游已遍笔忽坠地而终摧峯坠月南齐王融豫章王墓志云半岳摧峯中河坠月鲸骖惋慕葆吹徘徊临白玉栏干赏牡丹仁宗光献皇后崩上悲慕甚有姜识者自言有神可使死者复生上以其术置坛外苑数旬不效乃曰臣见太皇后方与仁宗宴临白玉栏干赏牡丹无意来人间也上知其诞亦不深罪蔡承禧进挽词曰天上玉栏花已拆人间方士术何施谓是也葆挽晨锵海陵王墓铭云龙纛夕俨葆挽晨锵风揺草色日照松光复䘮服大记注曰招魂复魄也气絶则哭哭而复复而不苏然后可以为死事以衣升屋履危北面三号卷衣投于前虞檀弓曰𦵏日反日中而虞丧祭也虞士三大夫五卿七天子九如七虞丁日虞己日又虞庚日又虞不以死伤生丧服四制父母之丧衰冠绳缨菅屦三日而食粥三月而沐期十三月而练冠三年而祥比三日而食三月而沐期而练毁不㓕性不以死伤生也故为免以代之问丧冠者不肉袒故为免以代之练练而慨然练而祔殷练而祔周卒哭而祔孔子善殷居垩室间𫝊父母之丧居倚庐寝苫枕块不脱绖带既虞卒哭柱楣剪屏苄剪不纳期而小祥居垩室寝有席又期而大祥居复寝中月而禫如壊墻妇人不宜袒故发背击心爵踊殷殷田田如壊墻然悲哀痛疾之至也重檀弓重主道也遣车五乗遣车载所包牲遣而藏之刍灵檀弓注刍灵束茅为人马谓之灵者神之类孔子谓为刍灵者善谓为俑者不仁不殆于用人乎栁翣檀弓曰饰棺墙置翣帷荒丧大记饰棺者君龙帷黼荒大夫画帷画荒荒蒙也在旁曰帷在上曰荒皆所以衣栁也士布帷布荒者白布也君大夫加文章焉榆沈礼记为榆沈故设袯熬丧大记熬君四种八筐大夫三种六筐哭声三曲而偯斩衰之哭往而不返齐衰之哭若往而返大功之哭三曲而偯小功缌麻哀容可也三曲一声三曲也偯声从容也禅旁庄子云宋有荆氏宜松栢桑七围八围贵人富商之家求禅旁者斩之禅音善送车五千乗剧孟𦵏其母送车五千乗哀挽诗主家十二楼一身当三千古来妾命薄事主不尽年起舞为主夀相送南阳阡忍着主衣裳为人作春妍有声当彻天有泪当彻泉死者恐无知妾身长自怜叶落风不起山空花自红捐世不待死惠妾无其终一死尚可忍百嵗何当穷天地岂不寛妾身自不容死者如有知杀身以相从向来歌舞地夜雨鸣寒蛩挺然直节庇峨岷谋道从来不计身属纩家无十金产过车巷哭六州民尘埃辇寺三年别樽酒岐阳一梦新他日思贤得遗像不论宿草更沾巾成纪星郎李义山适归泉壤抱长叹词林枝叶三春尽学海波澜一夜干为爱诗名吟到此风魂雪魄去难招直教桂子落坟上生得一枝魂始消一簇草平秋欲暮数声鸦噪日将曛终须取去英灵骨𦵏近司仓贾岛坟此老已云没邻人嗟亦休竟无宣室召徒有茂陵求空堂繐帷在淅淅野风秋燕入非傍舍鸦归只故池断桥无复板卧栁自生枝遂有山阳作多应鲍叔知王家碧瑶树一树忽先摧海外故人泣天涯吊鹤来未成霖雨用先失济川材一罢广陵散鸣琴终不开故人万化尽闭骨茅山冈天上玉棺坠泉中掩龙章流水生涯尽浮云世事空唯余旧台栢萧瑟九原中老罢知明镜悲来望白云自从失词伯无复更论文虚歴金华省何殊地下郎致君丹槛折哭友白云长涕泗不能收哭君余白头江雨铭旌湿湖风井干秋无由覩雄略火树月萧萧谈柄寂寥尘久暗墨池荒废草空青三招不见三巾湿拟画轩昻太白星军门半掩槐花宅毎过犹闻哭临声渐穷老仆慵㸔马着惨佳人懒按筝诗侣酒徒消散尽一场春梦越王城寡妻无子息破宅带林泉家近登天道诗随过海船祭法宜修庙传名不在碑何人为立传愿録野人诗一代风流尽修文地下深斯人不重见临老失知音垕夜肯教黄壤晓悲风不许白杨春箪瓢颜子生仍促布被黔娄死更贫未㑹悠悠天上意惜将富贵与何人沈约多清痩文园仍病痟共疑天上召更欲水边招金马人相吊长沙物易妖秋风吹越树归旐自飘飘位至三公有恩加钖谥无再调金铉鼎屡剖玉麟符已叹鸾空穴还悲鳯少雏拥途看卤簿谁为毕三虞处外诸侯重居朝圣主知妖逄庚子日梦异戊丁时古今皆可见富贵不常存歌者未离席吊賔俄在门朱轮方反辙緑酒尚盈樽转战谯门日再晡空拳犹自冒干殳柱下杲卿存断舌袴间杵臼得遗孤可怜三尺英雄气不愧山西大丈夫周南留滞登封日鲁国逍遥曳杖时海内时流今略尽不知谁作蔡邕碑早辞左史春秋笔学种东陵母子𤓰爱酒能诗似元亮作碑今尽与刘义天上新除黄纸诏人间已度白鸡年赤虬控御迎长吉明月心胷洗谪仙他日西州难重过只今北阮已萧然相思甲乙翻遗藁万斛珠玑得贯穿一夜风霜凋玉芝苍生絶望士林悲空懐济世安民䇿不见男婚女嫁时韦公八十余位至六尚书五福惟无富一生谁得如桂枝攀最久兰省出仍初海内文章杰朝廷直谅闻黄琼起处士子夏遽修文贝锦生迁怒江湖久离羣伤心王佐略不得致华勋今日临风泪潇潇似绠縻空懐徐稚絮谁立郑𤣥碑无力酬推毂平时愤抵巇何人知枉状路粹岂能为昨夜舟还浙水湄今朝丹旐欲何为才收北浦一竿钓未了西斋半局碁洛下已传平子赋临川争写谢公诗不堪旧里经行处风木萧萧邻笛悲诗到年来更老成江山为助笔纵横眼看白骨埋黄土何况人间父子情人物于今叹渺然孤坟宿草已生烟日暮行人道傍舍应何年少共谈禅天丧我良知无言双泪垂唯求相见梦永絶寄来诗应有异人吊从兹雅道衰春风古原上新冢草离离折玉摧兰事竟空贮云含雾思无穷仙阶忽列通明观人世犹称太史公绛帐老生悲籍湜传灯嫡子有徐洪以那为首聊披拂三絶韦编对晩风𤣥象中台拆皇家上相薨大功铭玉铉宻事在金縢结髪逄明主驰声着两朝奠楹先有梦升屋岂能招赠服三公衮兼荣七叶貂春风笳鼓动松栢助萧萧小堰门头栁系船吴山堂上月侵筵潮声半夜千门响诗句明朝万口传岂意日斜庚子后忽惊嵗在己辰年佳辰一闭无穷事南望题诗泪洒牋少年才气冠当时晩节孤风益自竒君胜宜为夫子后林宗不愧蔡邕碑髙才本出朝廷右能事方推徳业余每见便闻曹植句至今𫝊寳魏华书济南名士新凋丧剑外生祠已洁除欲寄西风两行泪依然乔木郑公庐祭礼𫝊家法阡名载板图㑹看千字诔木抄看龟趺东晋巾车令西京执㦸郎甘心向山水结髪更文章故自轻千户何曽羡一嚢天髙鬼神恶骨朽姓名芳庾岭铭旌湿秦淮旧宅荒吾诗不用刻妙语有黄香才名惯作广文寒月斧云斤琢肺肝𤣥晏一生都卧病子云三世不迁官幽兰空觉香风在宿草何曽泪叶干犹喜诸郎有曹志文章还复富波澜京口年来耆旧衰髙人沦没路人悲空闻韦叟一经在不见恬侯万石时贫病只知为善乐逍遥却恨弃官迟七年一别真如梦犹记萧然痩鹤姿先帝亲收十五人四方争着撃鹏鵾他年京口寻遗迹宿草犹应有泪痕妙龄驰誉百夫雄晩节心懐大隠中悃愊无华真汉吏文章尔雅称吾宗趋时肯负平生志有子还应不死同惟我闲思十年事数行老泪寄西风一舸南游遂不归清江赤壁照人悲请看行路无从涕尽是当年不忍欺雪后独来栽栁处行间行复採桑时山城散尽尊前客旧恨新愁只自知大任刚烈世无有疾恶如风朱伯厚小任温毅老更文聪明慈爱小冯君两任才行不须説畴昔并友吾先人相看半作晨星没可怜太白与残月大任先去冢未干小任相继唿不还强寄一樽生死别樽中有泪酒应酸贵贱贤愚同尽耳君家不尽縁贤子人间得丧了无凭只有天公终可倚先皇慿玉几未命寄元勲賔日行黄道攀髯上白云四时成嵗律五色补天文不谓堂堂去今成马鬛坟宥宻探黄阁光辉极上台藏舟移夜壑华屋掩泉台雨绋谁为挽寒笳故作哀伤心具瞻地无复衮衣来方祈酌周斗何意辍秦舂水枝忧木稼食昴恨长庚两纪天中侍冕旒甘盘仍作济川舟起家经术终台阁䄂手功名未白头身自留侯初去汉𦵏如姬旦不忘周千官祖奠城东陌十里春风鼓吹愁早扈六飞依日月晩辞三事作神仙马蹄忽记滕公室鸡梦那逢谢傅年一品真王封异姓功名今不数凌烟家有平津旧学𫝊人材嘉祐至和前运筹惯倚将军柱画诺频分刺史天字得钟王真楷法心超粲可祖师禅五叶𫝊清白由来福有基家无阿堵物门有宁馨儿落日秋容惨流泉夜响悲箇中无限思惟有故人知阅世松成盖𫝊家桂满丛素车千两送荣絶九原中耆旧风流絶后尘尚容嵗晩接冠巾英豪取友半天下议论常倾一坐人横槊阵前工草檄结庐江上老垂纶只今遗像髯如棘由足堂堂耸缙绅衣冠南渡塞漯川始识蓬莱王自然舌卷风雷飜海岳学穷精祲出人天归来元亮荒三径老去扬雄有一㕓斗酒只鸡思欲吊无因下马拜新阡忆昔相逢子少年诗书从我自磨研平生极力欲推挽世事惊人忽变迁未办虚符送天上忽将遗骨𦵏江边双亲白髪终身恨不见青衫落眼前书报登科墨未干已闻吊客在门䦨只𫝊金榜魁兰省不得丹梯上广寒诏下两畨随计吏花开一日遍长安谁知鬼録南宫籍却作修文地下官异世雄姿冠里闾唯公挟䇿似寒儒欲将那律九经库定胜江南千木奴玉柱诸郎新命诰锦囊丹诏宠光殊当年籍甚吴丞相恩泽今归两鳯雏早嵗同充上国賔惟公先占广寒春青云尚记当时事黄土今埋如此人别驾朱幡星饰弁身纡茜绶带钩银生前富贵皆无憾堂上空遗白发亲我家羣从有封胡潇洒如君更隠居岂但开轩隐松竹能令满屋贮图书朱栏手植花犹在黄叶风飘日已踈触目自然堪痛哭不胜清泪湿衣裾初挟儒书战举场弟兄旗鼓略相当探嚢聊复起人死系肘空余济世方翰苑旧曽知姓字壶天今在有仙乡龙天由抱玉函诀夜叩柴门乞水浆曽看词锋战举场弟兄旗鼓略相当两贤方折月中桂此老飜为地下郎弟妹力㩦家数口文章空费纸千张广寒宫里丛生桂何日飘来壠上芳宰树连山谷祠堂照路隅养松无触鹿助祭有驯乌归梦先寒食儿啼到白须遥知隣里化醉叟道争扶十年帅越倦驰驱适意方谋一壑居贾谊有才终太𫝊薛收无夀处中书伤心风月江山在过隙光隂梦幻虚红紫飘零春色尽后凋松栢独萧踈荒城难访十金医半幅遗书世共悲宁有故人怜阿鹜但余息女类文姬气概凌云孰敢先中兴事业冠英躔朝廷议论一言定翰墨风流四海传恰跨鳌头升紫闼忽骑箕尾上青天竹林笑傲今陈迹抚榇江臯涕泫然布衣驰誉入京都丹旐俄闻反旧闾诸老谁能先贾谊君王犹未识相如三年弟子行丧礼千两乡人㑹𦵏车独我空斋挂尘蹋遗编时閲子云书文章天下无双誉伯仲人间第一流出入两朝推旧徳周旋三事者嘉谋从容进退身名泰宠钖哀荣礼数优棠棣从来敦友爱九原相望接松楸昔叹䜛销骨今伤泪满膺空余双玉劒无复一壶氷江势飜银砾天文露玉绳何因㩦庾信同去哭徐陵离居星嵗易失望死生分酒瓮凝余桂书籖冷旧芸江风吹鴈急山木带蝉曛一呌千回首天髙不为闻上帝深居闭九阍巫咸不下问衔寃广陵别后春涛隔湓浦书来秋雨飜只有安仁能作诔何曽宋玉觧招魂平生恩义兼师友不敢同君哭寝门言中谋猷行中经闗西人物数清英欲于叔度留终日未见鲁山空此生议论凋零三益友功名分付二难兄老来尚有忧时叹此涕无从何处倾脱遗十句事经纶满腹龙蛇自屈伸南驾威声传絶域西征旧恨属姦臣空余諌疏惊頽靡终忆诗词话苦辛浩气如云未应尽一双嗣子亦麒麟妇人挽词栢舟髙节冠乡邻绛帐清风耸缙绅岂似凡人伹慈母能令孝子作忠臣当年织屦随方进晚节称觞见伯仁回首悲凉便陈迹凯风吹尽棘成薪鳯逐清箫逺鸾随幽境沉风前银竹㓕月冷洞房深回廊檐断燕飞入小阁尘凝人语空幽泪欲干残菊雨余香更入败荷风海阔三山路香轮定不归帐添闲翡翠佩冷失珠玑明月留歌扇残云散舞衣都门送车返宿草自春霏春风寒鲁馆明月断秦箫尘入罗衣暗香随玉篆消歌钟虽下馆桃李不成春水折空还沚楼髙亦隔秦秋风一夕殒庭萱无复春归夀母门修墓已将徴在合渡江犹喜伯仁存早为举桉齐眉妇晩见扶牀坐膝孙鱼轩开大国鹤髪长髙堂忽报庭萱殒空余扇枕凉他年黄阁地谁举伯仁觞夀母膺芝诰名郎戏彩衣凯风方欲报朝露忽先晞仙行三千满人生七十稀闲居他日赋应怆板舆非早暮梁鸿妇来嫔冀缺夫生儿鳞一角供嵗橘千奴洲橘应还熟庭萱遂不芳他年冠盖㑹来看伏牛冈色难三釡外賔夀百年间帝渥书泥紫儿嬉服綵斑空成潘鹤赋无复板舆还平生未足鱼轩乐故里空惊羽翣归雌劒忽先收夜气寸芳由欲报春晖自惭不就磨笄志尚在徒能泪满衣闺庭兰玉照乡闾自昔虽贫乐有余岂独家人在中馈却因麟趾识闗睢云軿忽已归先府乔木依然拥旧庐忽把还乡千斛泪一时洒向老莱裾杯盘惯作陶家客絃诵尝叨孟母邻尚有升堂他日约岂知负土一阡新今年我欲江湖去暮雨连山宰相春奔月姮娥魂已清锦嚢空贮诰封荣穆家酥酪盈门贵谢氏芝兰满砌生风散采云吹碧落霜飘寒菊堕红英佳城万古凄凉地陇水东流猿夜声结䄜记初欢同穴欺晚嵗择夫得温峤生子胜王济髙风双賔友古义仍兄弟从君吏隠中穷达初不计云何抱沈疾俯仰便一世幽隂凄房栊芳泽在巾袂百年纵得满此路行亦逝那将有恨身长㵼无益涕君文照今古不比山石脆当观千字诔宁用百金瘗苏陈甥舅真氷玉正始风流起頽俗夫人髙节称其家凛凛寒松映脩竹鸡鸣为善日日新八十三年如一晨岂惟室家宜夀母实与朝廷生异人亡躯徇国乃吾子三仕何曽知愠喜不须拥笏强埀鱼我视去来皆梦耳诵诗相挽真区区墓碑千字多遗余他年太史取家传知有班昭续汉书绛帐未经亲宋母緑衣犹记识黄裳欲图不朽须诠载今代谁堪着石章剪发賔筵盛齐眉妇礼闲谓宜俱白发忽去伴青山大梦归蝴蝶何时识珮环哀歌行欲絶丹旐雨班班乌啼鹊噪昏乔木清明寒食谁家哭风吹旷野纸钱飞古冡累累春艹緑棠梨花映白杨路尽是死生离别处㝠漠重泉哭不闻萧萧暮雨人归去后庭兰蕙寒无色虚阁图书夕有尘鹿眠荒圃寒芜白鸦噪残阳败叶飞锦绣万花谷前集卷二十六锦绣万花谷前集卷二十七钦定四库全书锦绣万花谷前集卷二十七年甲亥有二首六身晋悼夫人食城杞者绛县人年长无子有与疑年使之年曰臣不知纪年臣生之嵗正月甲子朔四百有四十五甲子矣其季于今三之一也吏走问诸朝师旷曰是嵗也鲁败狄于咸七十三年矣史赵曰亥有二首六身下二如身是其日数也士文伯曰然则二万六千六百有六旬也孔子寿七十三孔子生鲁襄公二十一年十一月庚子至哀公十六年四月己丑卒襄公在位三十一年昭公三十二年定公十五年哀公十六年共七十三年初哀公十一年反鲁十二年孟僖子卒孔子吊则致仕时七十以后脩述也雌甲辰唐裴晋公在相位有人寄槐瘿一枝时庾威称博物召问之威翫曰雌树所生者恐不堪用裴曰郎中甲子几何庾曰与令公同是甲辰裴笑曰郎中便是雌甲辰小戊子程文惠与龎颍公同戊子生程已贵龎尚为小官尝戏龎曰君乃小戊子矣后龎大拜文惠致书贺曰今日大戊子却为小戊子矣小如来五嵗北齐使来聘梁访徐陵春秋徐陵曰小如来五嵗大孔子三年谓七十五也蒲栁先零晋简文帝与顾悦之同年悦之髪早白帝问何以先老对曰松柏之姿经霜犹茂蒲栁之质望秋先零帝悦其对同甲㑹文潞公居洛年七十八程司马旦席汝言皆七十八当为同甲㑹文潞有诗曰四人三百十二嵗况是同生甲午年坟墓慿霄衔土舜𦵏苍梧有鸟吐五色气名曰慿霄衔土成坟积珠成垄桥山𦵏弓劔黄帝于荆山下铸鼎成有龙垂头黄帝乗龙而上小臣挽持龙髯而堕遗弓劔羣臣𦵏于桥山坎石至泉延陵季子丧长子𦵏于嬴博之间孔子曰季子呉之习于礼者也往观之其坎深不至于泉其敛以时服既封左袒右旋且号者三曰骨肉归复于土命也若魂气则无不之也坟号虎丘呉王阖庐死𦵏国西铜棺三重水银为池金玉为凫鴈扁诸之劔三千槃郢鱼肠之劔在焉𦵏后三日金精之气上扬化为白虎踞其坟故号为虎丘𦵏压龙角唐郝处俊死𦵏讫有书生过其墓叹曰𦵏压龙角其棺必斵其后象贤坐不道果斵处俊棺焚其尸珠尘鸟衔青砂珠积成垄名曰珠丘其珠轻细如尘风吹尘起名曰珠尘金盌卢充家西有崔少府墓一日见一府舍进见少府与小女为婚三日崔曰可归矣生男当以相还居四年临水忽见崔氏抱小儿还充又与金盌併诗忽不见充诣市卖盌妹云我女兄亡以金盌𦵏丹乌舜𦵏于苍梧丹乌衔土成坟朱雀唐李勣卜𦵏地繇曰朱雀和鸣子孙盛荣张景藏曰占者过也所谓朱雀悲哀棺中见灰后孙敬业反则天斵英公棺焚之见其灰也龙骧待诏杜甫送韦尚书榇归上都诗云墓待龙骧诏金粟堆杜甫金粟堆前松栢里龙媒去尽鸟唿风又云金粟堆南木已拱唐纪𤣥宗幸桥陵见金粟冈有龙盘鳯翥之势谓侍臣曰吾千秋万嵗后宜𦵏此洎升遐羣臣依㫖𦵏焉玉鱼长安大明宫北每夜见数骑游往其间髙宗使巫祝问其由鬼云我是楚王戊太子𦵏于此明日因宣诏改𦵏鬼喜曰我死时天子歛我玉鱼一双勿见夺也乃发掘玉鱼宛然棺椁朽烂已尽丰碑夫鲁有初公室视丰碑三家视桓楹蠒室淄川处士王樵自号赘世翁预卜其地为窌名蠒室中置石塌后感疾即入卧室中掩户乃卒治平中僧又为启蠒室以祠醮燕衔土汉临江王荣徴诣中尉府自杀𦵏蓝田燕数万衔土置冢上百姓怜之鹿犯松许孜植松于亲墓侧有鹿犯其松孜叹曰鹿独不念我乎明日忽有勐兽杀鹿置于犯松下夀藏画仙贤后赵歧先为夀藏图季札子产晏婴叔向四贤像于賔位画己像于主位世为三公袁安父没求𦵏地逢三书生指一处云葬此当世为三公后𦵏果如其言世出名将种放往见陈希夷希夷曰君当贵名闻天下又希夷尝为卜上世葬地于豹林谷下不定宂既葬希夷见之云地固佳安而稍后世世当出名将其姪世衡至今为将帅有声灵公墓狶韦曰卫灵公死卜𦵏于故墓不吉卜𦵏于沙丘掘之数仭得石椁焉洗而视之有铭曰不冯其子灵公夺而埋之夫灵公为灵久矣佳城夏候婴封滕公尝至东都门马悲鸣踣地不前使人掘之得石椁一枚皆科斗书以今文写之曰佳城郁郁三千年见白日吁嗟滕公居此室公曰天乎吾死其𦵏于此乎百年人郑郊路过一塜为诗曰塜上两竿竹风吹常袅袅冡中人赓曰下有百年人常眠不知晓失牛陶侃微时丁艰将𦵏忽失牛见一父老曰前冈见一牛休山坞中其地𦵏者位极人臣又指山云其地世出二千石言讫不见侃㝷牛因得地𦵏后为太尉三世益州刺史龙角龙耳晋文帝闻郭璞为人相坟地微服观之谓主人曰此𦵏龙角必灭族何为𦵏此主人曰郭璠云此是龙耳三年当有天子至帝曰出天子耶主人曰非能使天子到此折臂三公有相羊祜墓当有受命者祜闻掘断地势以坏其形相者曰尚出折臂三公而祜坠马折臂位至三公竹䇿丛生唐智兴微时尝为徐州门子有道士居门侧智兴每日一扫道必扫道士之门智兴母死道士曰吾善审墓地他日引智兴以竹䇿表一处曰必定此两世方伯智兴再往竹䇿有枝丛生遂𦵏焉后至方伯厚𦵏薄𦵏张侍中遗言厚𦵏晏丞相遗言薄𦵏二公俱𦵏阳翟元祐中同为盗斫伐侍中圹中金玉充塞不近棺所得已不胜喜皆列拜而去丞相墓中但瓦器数十盗怒斫棺取金带亦木也遂以斧斫其骨厚𦵏免祸薄𦵏致祸王孙之计疎矣五患卜其宅兆惟五患不可不谨使异日不为道路城郭不为沟池室井不为耕犂所及窣堵坡梵语云窣堵坡此云坟也锦绣万花谷前集卷二十七锦绣万花谷前集卷二十八钦定四库全书锦绣万花谷前集巻二十八佛祖佛初祖达摩达摩南天竺国人得般若多罗𫝊正法眼藏曰当往震旦设大法乐师遂泛重溟凡三周寒暑达于南海实梁普通八年也梁武帝诏至金陵问曰朕造寺写经不可胜纪有何功徳师曰并无功徳此但小果有漏之因如影随形虽有非实师知不契潜回江北止于嵩山少林寺靣壁九年人莫之测时魏氏律师流支三藏每与师议论是非蜂起竞有害心数加毒药至第六度以縁化既毕𫝊法得人遂不复究端坐而逝只履西归达摩既逝𦵏于熊耳山后三嵗宋云奉使西域遇师于葱岭头手㩦只履西归翩翩独逝云复命具奏其事魏帝命启圹惟空棺只履存焉一花五叶达摩至少林寺靣壁九年不立文字以袈裟授慧可曰昔如来以正法眼藏付迦叶展转至我我今付汝内𫝊心印以契澄心外𫝊袈裟以定宗㫖汝受此衣用以表明其法无碍至吾灭后二百年衣止不𫝊听吾偈曰吾本来兹土𫝊法救迷情一花开五叶结果自然成慧可即二祖得骨得髓达摩将灭命门人各言所得道副曰如我所见不执文字不离文字而为道用师曰汝得吾皮尼总持曰我今一见更不再见师曰汝得吾肉道育曰四大本空五隂非有而我所见可一法可得师曰汝得吾骨最后慧可礼拜依位而立师曰汝得吾髓二祖慧可慧可初晏坐香山八载有神人曰将欲受果何滞此耶翊日头痛如刺其师欲治之空中曰此乃换骨非常痛也其师视顶其骨如五峯秀出立雪断臂慧可初名神光既事达摩即与改名尝夜大雪侍立不动念曰昔人求道敲骨取髓刺血济饥布髪掩泥投崖饲虎古尚如此我又何人迟明积雪过膝曰愿和尚开甘露门广度羣品遂潜取利刀断左臂于前师知是法器告之曰昔如来以正法眼藏付迦叶以至我我今付汝外息诸縁二祖初时将平生所悟举似达摩摩皆云是知见不是道汝但外息诸縁内心无喘心如墻壁可以入道注云八万法门百千三昧十方世界万象森罗皆是外縁内心无喘谓念不起也二祖从此皆息万縁心如枯木忽然大省酬宿累二祖既𫝊衣法博求法嗣至北齐得僧璨密付衣法云吾亦有宿累今将酬之即往邺都及筦城县随宜説法有辩和法师兴谤于邑宰翟仲侃仲侃加师以非法师怡然委顺三祖璨璨北齐人年踰四十设礼而问二祖曰弟子身纒风恙请和尚懴罪师曰将罪来与汝懴璨曰不见罪了不可得师曰我与汝懴罪竟谓曰是心是佛是心是法佛法无二僧寳亦然璨曰今曰始知罪性不在内不在外不在中间如其心然二祖即为剃头髪告曰逹摩以正法眼藏密付于吾吾今付汝璨既受度隠于舒州皖公山后得道信乃付衣法合掌而终山谷寺石牛洞舒州皖公山三祖璨大师道埸即山谷寺有石牛洞其石状牛因以为名钱绅同安志云初李伯时画鲁直坐于石牛上鲁直因自号山谷老人四祖道信道信蕲州广济县人年十四礼三祖曰愿和尚慈悲乞与解脱法门师曰谁縳汝曰无人缚师曰何更求解脱乎信于言下大悟后于吉州受戒师乃付衣法信既嗣祖风脇不至席者六十年却返蕲州住破头山唐太宗诏赴京师前后三返以疾辞第四度命使曰如不赴即取首来使至山喻㫖师乃引头就刄使异之以状闻师先己付法𫝊衣与𢎞忍至髙宗时坐逝五祖𢎞忍𢎞忍蕲州黄梅人四祖一日往黄梅路逢一小儿骨相竒秀祖曰子何姓答曰姓即有不是常姓祖曰何姓答曰佛姓师曰汝无姓耶荅曰姓空祖黙识其法器至其家乞令出家以至付法𫝊衣后得卢能嗣法复经四载坐逝建塔于黄梅之东山白气横分四祖一日告衆曰吾游庐山登絶顶望破头山见紫气如盖下有白气横分六道汝等㑹否忍曰莫是和尚化后横出一枝𫝊法否祖曰善果得法嗣化于破头山六祖惠能六祖惠能姓卢广南人初㝷师至韶州尼无尽藏读湼槃经偈即为解説尼因问字师曰字即不识义即请问尼曰字尚不识安能㑹义师曰诸佛妙理非闗文字菩提非树能闻五祖在黄梅乃入黄梅任役五祖欲求法嗣令寺僧各述偈上座神秀偈曰身是菩提树心如明镜台时时勤拂拭莫遣染尘埃能时为行者在碓坊杵臼之间闻之乃曰美则美矣了则未了夜请同侣书一偈于秀偈傍曰菩提本非树心镜亦非台本来无一物何假拂尘埃五祖闻之来观心契法嗣遂定法寳能既题颂五祖乃夜召卢行者告曰佛以无上微妙祕密圆明真实正法眼藏付迦叶尊者展转至达摩以至于吾今以法寳及所𫝊袈娑付于汝有偈曰有情来下种因地果还生无情既无种无性亦无生遂与衣钵法寳举衣不动能既得衣钵即夜走南奔岭外有明上座即率十人蹑迹追至大庾岭能见明上座奔至即掷衣钵于石上曰此衣信可争耶任君将去明举之不动踟蹰悚慄乃曰我乃来求法非为衣也愿行者开示于我六祖曰不思善不思恶正恁么时那箇是明上座本来面目明大悟遍体流汗泣礼而去不㑹佛法池州使君问五祖曰㑹中有五百僧不付衣钵为甚却付与行者五祖曰㑹中虽有五百人四百九十九人㑹佛法唯有卢行者一人不㑹佛法他则悟道谓之过量人方𫝊得衣钵潜刄害祖无伤六祖得法住曹溪神秀亦袭五祖居荆州有南北宗之号徒侣竞起爱憎忌能师𫝊衣为天下所闻有张行昌受嘱潜懐刄入六祖室将欲加害六祖预知其事置金十两于方丈行昌挥刃者三都无所损祖曰正劔不邪邪劒不正只负汝金不负汝命行昌惊仆久乃苏求哀祖遂与金令去马祖祖姓马石道一得法于南岳让禅师让禅师得法于六祖让一日在马祖庵前磨砖祖问要作甚么让云欲得成镜祖云磨砖岂得成镜让曰磨砖既不成镜坐禅岂得作佛耶如牛驾车不行打车是打牛即是若学坐禅禅非坐悟若学作佛佛无定相于无住法不应取舍马祖闻之如饮醍醐因此大悟即心是佛马祖既住上蓝每示衆云即心是佛僧问为甚么即心是佛祖云止小儿啼僧云啼止后如何祖云非心非佛非心非佛有僧问大梅和尚见马祖得箇甚么便住此山大梅曰马祖向我道即心是佛僧曰马祖近日佛法大别大梅曰作么生别僧云近日又道非心非佛大梅曰这老汉惑乱人未有了曰任汝非心非佛我只管即心是佛其僧回举似马祖谓大衆曰梅子熟也不是心不是佛不是物伏牛山自在禅师至长安谒忠国师国师问自何来曰自江西来国师曰马大师以何示衆对曰即心即佛国师曰是甚么语话此外有甚么言语对曰非心非佛或云不是心不是佛不是物国师曰此犹较些子七祖行思禅师姓刘本安城人往参曹溪六祖欲𫝊与法谓曰从上衣法双行衣以表信法乃印心吾受衣以来遭此多难况乎后代争趋必多衣即留镇山门汝当以法分外一方无令断絶思既得法乃住青原石头斧子石头和尚希迁初㕘青原行思大师师令持书与南岳让和尚曰汝达书了速回吾有箇斧子与汝住山希迁至彼未呈书便回见青原云信亦不通书亦不达发时蒙和尚许斧子今便请师垂一足迁礼拜往住石头石头路滑邓隠峯叅马祖一日辞谒南岳石头和尚马祖云石头路滑对曰竿木随身逢场作戏才到石头遶牀三匝振钖一声问是何宗㫖石头云苍天苍天隠峰无语却回举似于师师云汝更去见他道苍天苍天汝便嘘嘘隠峯又去一如前问石头乃先嘘嘘隠峯又无语归来师云向汝道石头路滑一口吸尽西江水襄阳庞居士叅马祖云不可与万法为侣是什么人祖云待汝一口吸尽西江水即向汝道有女灵照不嫁亦悟居士名藴字道𤣥与石头希迁为友偈曰有男不婚有女不嫁大家团栾头共説无生话女灵照常制竹洒篱卖以供朝夕居士将入灭使灵照视日及午以报灵照遽报曰日蚀居士出戸观次灵照登父座合掌坐云居士笑更延七日而化狮子出窟在窟法马祖问一讲僧莫是狮子儿否僧云不敢师作嘘嘘声僧云此是佛法师云是什么法僧云狮子出窟法师乃黙然僧云此亦是法师云是什么法僧云狮子在窟法师云不出不入是什么法僧无对师云遮钝根何师曹溪一句法达念法华经已及三千部礼祖不投地六祖曰心迷法华转心悟转法华诵久不明已与义作雠家无念念即正有念念成邪有无俱不计长御白牛车如所有珍财尽属于汝由汝受用更不作父想亦不作子想亦无用想是名持法华经法达喜作偈赞曰经诵三千部曹溪一句亡未明出世㫖宁歇累生狂一喝百丈恒禅师叅马祖祖指拂子百丈云即此用离此用祖曰若有人问汝汝作么道百丈取拂子竖起祖曰只这箇别有百丈挂拂子退身立祖便喝百丈忽然大省后常云我被马大师一喝直得三日耳聋苦行如黒月履崄僧那禅师谓门人曰祖师心印非専苦行若唯务苦行不明本心则如黒月夜履崄如欲明本心当审谛推察遇声遇色未起觉观时心何所之是无邪是有邪既不堕有无处所则心珠独明当照世间而无一尘间隔不见断续之相天花相染衣维摩经云时维摩诘室有一天女见诸天人所説法便见其身即以天花散诸菩萨大弟子上花至诸菩萨即皆堕落至大弟子便着不堕天女曰是花无所分别仁者自生分别想尔结习未尽故花着身结习尽者花不着身皎然有诗云天女来相试将花欲染衣禅心定不起还捧旧花归又维摩诘遣化菩萨往衆香国礼佛愿得世尊所食之余欲于娑婆世界中施作佛事于是香积如来以衆香钵盛饭与化菩萨悉施衆㑹迦叶微笑释迦佛手拈起一花迦叶见之微笑世尊遂付以正法眼藏梵音迦叶此云饮光不礼佛不坐禅天竺婆修盘头陀一食坐禅不卧六时礼佛清浄无欲二十祖阇夜多欲度之问其徒曰此头陀能修梵行可得成佛耶曰我师精进何不可夜多曰汝师与道逺矣设若苦行厯于尘刼皆虚妄之本也其徒作色曰尊者藴何徳行而讥我师夜多曰我不求道亦不颠倒我不礼佛亦不轻慢我不长坐亦不懈怠我不一食亦不杂食心无所希名之曰道婆修便于言下知归发无漏智果一踏水源和尚问马祖大师如何是祖师西来意马大师栏胷一踏倒水源从地起来忽然大省云万象森罗百千妙义只向一毫端上便识根源体性三年喫百顿棒洛浦在夹山做典座三年喫百顿棒洛浦后来大悟云斩新日月特地干坤住心观静是病非禅志诚禅师自神秀处往曹溪六祖曰汝师若何示衆对曰常住心观静长坐不卧六祖曰是病非禅于理何益聴吾偈曰生来坐不卧死去卧不坐元是臭骨头何为立功过他心通唐代宗时有西天大耳三藏到京云得他心慧眼帝令与慧忠国师试騐三藏见师礼拜师问曰汝得他心通邪汝道老僧即今在什么处曰和尚是一国之师何得却去西川㸔竞渡师再问汝道老僧即今在什么处曰和尚是一国之师何得却在天津桥上㸔弄猢狲等三问语亦同前三藏冈知去处师叱曰这狐精他心通在什么处后有僧问赵州大耳三藏弟三度不见国师心未审在什么处云在三藏鼻孔上为什么三藏不见云只为太近㸃眼长髭禅师往曹溪礼祖塔回㕘石头云岭头一尊功徳成就也未师曰成就久矣只欠㸃眼石头曰莫要㸃眼么师曰便请石头乃翘一足师礼拜石头曰汝见什么便礼拜师曰某甲所见如红炉上一㸃雪药山笑一大声药山和尚㕘石头得法住药山尝一夜登山径行忽云开见月大笑一声应澧阳九十里居民闻之尽谓在东家也弄狮子药山问云巖闻汝解弄狮子是否曰是弄得几出巖曰弄得六出药山曰我亦弄得一出巖后到沩山沩山问长老在药山弄狮子是否云巖曰是长弄么还有置时云巖曰要弄即弄要置即置趯木毬雪峯和尚趯三箇木毬有时见僧来趯出一箇有时趯出两箇见𤣥沙来三箇一时趯出𤣥沙撒开两手作仰倒势雪峰曰汝在彼用一箇用三箇曰三即一一即三当时以此雪峯便休古禅师曰此是雪峯不立名题觌体受用百丈三转语百丈恒和尚有时上堂衆才集云喫茶去便下座有时上堂衆才集云珍重便下座有时上堂衆才集云歇便下坐衆人㒺测百丈作一颂颂此三转语云百丈有三诀喫茶珍重歇直下便承当敢保君未彻古禅师云据他三度上堂恰似个好人后作此颂恰如面上雕两行字老僧与汝注出百丈有三诀贼身已露喫茶珎重歇赃物出来直下便承当敢保君未彻抱赃断事也往荐福寺天龙一指禅有僧过天龙竖一指示之僧大悟后示寂曰吾得天龙一指头禅一生用不尽蚊子眼睫上作窠洪恩又曰譬如蟭螟虫在蚊子眼睫上作窠屋窻狝猴仰山问洪㤙禅师如何得视性师曰譬如屋有六窻内有一猕猴东边唿山山应如是六窻俱唿俱应讲经石㸃头异僧生讲经于虎丘寺人无信者乃聚石为徒与谈至理石皆㸃头破灶堕嵩岳有破灶和尚居岳山山有庙甚灵惟安一灶逺近祭祠烹杀物命一日师入庙以杖敲灶三下咄云此灶只是泥瓦合成圣从何来又打三下灶乃堕落须臾有一人青衣忽然设拜师曰是什么人云我是灶神久受业报今蒙师説无生法得脱此处生天特来致谢因此号破灶堕和尚视身与空等嵩山元珪禅师习毗尼无解一日岳神谒师曰我能生死人师曰吾本不生汝焉能死吾视身与空等视吾与汝等汝能坏空与汝乎神遂稽首受戒神五不能佛三不能嵩神谓元珪曰我神通亚佛师曰汝通神十句五能五不能佛则十句七能三不能神悚然曰可得闻乎师曰汝能捩上帝东天行而西七曜乎曰不能曰汝能夺地祗融五岳而结四海乎曰不能曰是谓五不能佛能空一切相成万法智而不能即灭空业佛能度无量有情而不能尽衆生界佛能知羣有性而穷亿刼事而不能化导无縁是为三不能也空业亦不牢久无縁亦谓无期衆生界本无増减蜂子投窻古灵禅师行脚回㕘受业师问曰汝离吾往外得何事业曰并无事业其师一日窻下㸔经有蜂子投窻求出灵曰世界如此阔不肯出钻他故纸师问汝行脚遇何人发言异常灵曰蒙百丈和尚指箇歇处今欲报慈徳耳灵乃举唱百丈门风曰灵光独耀逈脱根尘体露真常不拘文字心性无染本自图成但离妄縁即如如佛其师于言下感悟泥牛入海洞山问龙山和尚见什么道理便住此山师云我见两箇泥牛鬭入海直至如今无消息䕶身符子耽原为惠忠国师侍者云须要覔箇䕶身符子异日㩦篮入方丈国师曰篮里有甚么物曰青梅曰何用曰供养无缝合盘石室善道和尚见杏山僧衆相随善道潜往碓米杏山曰贫道难消曰无心椀子盛将来无缝合盘合将去説什么难消无情説法洞山良价禅师初问沩山曰顷闻忠国师有无情説法良价未究其㫖沩山曰这里亦有只是难得其人此去有云巖道人若能拨草瞻风必为子之所重洞山到云巖问无情説法什么人得闻曰无情説法无情得闻有茅盖头徳山宣鉴禅师辞龙潭潭谓衆曰有一箇汉眼如劔口似盘一棒打不回头他时向孤峯顶上立吾道在沩山曰是伊将来有把茅盖头骂佛骂祖去在张弓架箭石巩和尚常张弓架箭以待学者义忠禅师诣之石巩曰㸔箭师乃披襟当之石巩曰三十年张弓架箭只射得半箇汉禅版蒲团龙牙禅师问翠微如何是祖师意翠微曰与我过禅版来师遂过禅版翠微接得便打又问临济如何是祖师意临济曰与我过蒲团来师过蒲团临济接得蒲团便打布毛侍者道林禅师有侍者辞去师曰何往曰往诸方学佛法师曰若是佛法此中亦有少许于身上拈起布毛吹之其人遂悟时谓布毛侍者凌行婆凌行婆问浮杯和尚云尽力道不得底句还分付阿谁和尚云浮杯无剰语婆云某甲不恁么道师问婆婆歛手哭云苍天中间更有寃苦师无语婆云语不知偏正礼不识倒斜为人即祸生也后有僧举似与南泉南泉云苦㢤浮杯被老婆摧折婆后闻南泉恁么语笑云王老师犹少机闗在有禅客问婆怎生南泉犹少机关婆乃哭云可悲可痛僧罔测婆云伎死禅和如麻如粟后禅客举似与赵州赵州云我若见这臭老婆问教口哑却僧云未审和尚怎生问他赵州以棒打云似这伎死汉不打待几时连打数下婆闻云赵州自合喫婆手里棒后僧又举似与赵州赵州哭云可悲可痛婆闻赵州此语合掌叹云赵州眼放光明明照天下后赵州教僧问婆怎生是赵州眼婆乃竖起拳头赵州闻乃作一颂送婆云当机直面提直面当机疾报你凌行婆哭声何得失婆以颂答云哭声师已晓已晓复谁知当时甚么偈几丧目前机打地和尚忻州打地和尚凡学者致问惟以棒打地而示之一日被僧藏却棒而问师但张其口鎻骨菩萨马郎妇僧问风穴如何是佛穴曰金沙滩头马郎妇世言观音化身续𤣥语録延州有妇人甚有姿色少年子悉与狎数嵗而没人𦵏之道左大厯中有胡僧敬礼其墓曰斯乃大慈悲喜舍俗之欲无不狥焉此即鎻骨菩萨顺縁已尽衆人开墓视其骨钩结皆如鎻状遂与起塔马郎妇事大率类此鬼神送食云居𢎞觉禅师㕘见洞山悟本大师后住山菴每月十五日须回问讯洞山一日洞山问菴中饭食如何曰俱无洞山云每日喫箇甚么菴主云每日常有圣贤送食来洞山喝云将谓汝是箇人作么生却感圣贤送食菴主从此归菴自备茶食于是圣贤又送食来即不见菴主古禅师云但有一毫佛法异念鬼神便见得你鬼神觑见南泉普愿禅师拟取明日游庄其夜土地神先报庄主庄主乃预为备师到问庄主争知老僧来庄主云昨夜土地神报师师云王老修行无力却被鬼神觑见张廷珪论佛唐则天建佛寺监察御史张廷珪上疏曰佛者以觉知为义因心而成不可以诸相见故经云若以色见我以声音求我是人行邪道不能见如来以眀如来之果不可外求也葢有住于相而行布施非最上第一之法何以言之经云若人满三千大千世界七寳以用布施其福甚多若人于此经中读诵四句偈等为人演説其福胜彼如佛所説陛下倾四海之财以为塔像所获福不愈于匹夫末学窃为陛下小之经云菩萨作福不应贪着盖有为之法不足髙也唯陛下思菩萨之行为利益一切衆生应如是布施则所谓不住色布施不住声香味触法布施故其福徳经行般若波罗上下虚空不可思量何为动于外相则天从之乞食歌姬院裴休常披毳衲于歌姬院持钵乞食以为不为俗情所得可以説法为人南泉卖身南泉示衆云王老师要卖身阿谁要买一僧云某甲买师云他不作贵价不作贱价作么生买僧无对赵州代云明年来与和尚缝箇布衫临济具一只眼镇州普化和尚云临济小厮儿只具一只眼法王法古禅师升堂无语安国长老乃白衆云当观法王法如是衆犹不退古曰安国和尚已是耶当老僧不可土上加泥遂下座金刚眼睛抚州黄山良匡禅师谓衆曰髙山顶头空蔬饭无可祗待诸道者惟有金刚眼睛慿助汝发明真心㸔经遮眼僧问药山为什么看经师曰我只图遮眼狐善观心唐则天时有女人自称圣菩萨人心所在女必知之则天请入宫中所言皆验宫中谓圣菩萨后有大安和尚入宫太后令见之大安曰汝善观心试观我心安在答曰师心在塔顶头相轮边复问之答曰在兠率天弥勒宫中聼法第三问云在非非想天皆如其言大安因置心于四果阿罗地乃不能知女辞屈变作狐下堦走不知所适纸衣道者纸衣道者到曹山曹山便问作么生是纸衣下事对云一毬挂体万法皆如曹山云作么生是纸衣下用纸衣进前唱一声喏便立脱去良久纸衣却回来问曹山云如何灵觉不托昭时如何曹山云不得妙纸衣云如何是妙曹山云不借借纸衣礼谢毕便归僧堂坐脱去广颡屠儿广颡屠儿在涅槃会上放下屠刀立便成佛鸟巢和尚杭州道林禅师见秦望山有长松枝叶盘屈如盖遂栖止其上人谓之鸟窠和尚龟毛兔角僧问义中禅师曰如何是西来意师曰龟毛拂子兎角拄杖大徳将藏在仕么处僧曰龟毛兎角盖有是拄仗一拄徳山宣鉴襌师寻常遇僧到多以拄杖打临济闻之遣侍者来叅教令若打汝但接取拄杖当心一拄侍者如言接得拄杖与一拄徳山便归方丈临济曰从来疑这汉懒瓒不拭涕唐髙僧懒瓉居衡山懒残巖石窟中徳宗遣人诏之寒涕垂膺使者笑之且劝拭涕瓉曰我岂能有工夫为俗人拭涕耶竟不能致无声三昧古灵临迁化告衆曰汝等诸人还识无声三昩否衆曰不识师曰汝等静聴师俨然而寂五台山礼文殊杜顺问一僧汝去什么处僧云去五台山又问去五台山作什么僧云去礼文殊顺曰文殊不在五台山僧罔测再问在什么处顺以颂答曰游子漫波波寻山礼土坡文殊只这是何用覔弥陀舍父逃走北宗神秀禅师有偈曰一切佛法自心本有若去外求舍父逃走三宿桑下浮屠不三宿桑下恐生恩爱老婆心切临济义𤣥禅师初在黄蘖随衆叅侍时第一坐免令问话师乃问如何是祖师西来的的意黄蘖便打如是三问三遭打遂告辞第一坐云早承激劝问话惟䝉和尚赐棒所恨愚鲁且徃诸方行脚去上座遂告黄蘖云义𤣥虽是后生却甚竒特来辞时愿和尚更垂提诱来日师辞黄蘖黄蘖指徃大愚大愚曰什么处来曰黄蘖来愚曰黄蘖有何言教曰义𤣥问西来的的意䝉和尚便打三问三被打不知过在什么处愚曰黄蘖恁么老婆为汝得微困犹不见过在师于是大悟云佛法也无多子愚乃搊师衣领云适来向我道不㑹而今又道无多子是多少来师向愚胁下打一拳愚托开曰汝师黄蘖非干我事师却返黄蘖黄蘖问曰汝回大速生师云只为老婆心切黄蘖云这大愚老汉待儿见与打一顿师曰説什么待见即今便打遂披黄蘖一掌黄蘖吟吟大笑身如云影北齐惠思禅师摄心坐夏寻有障起四肢缓弱不能行步自念曰病从业生业由心起心源无起外境何来病业与身都如云影如是观已颠倒想灭病安如故即便起行禅法牧牛牧牛序云昔吾佛垂灭命弟子曰善守汝心譬若牧牛无令纵逸犯人苗稼予尝畵为五牛其一体纯白喻真性无染其二首渐黒喻迷真起妄其三体纯黒喻业垢婴纒其四首渐白喻背妄归真其五又纯白喻复本还源其理直而简异乎旧人十二年牛之説又佛印了充作牧牛图序云教中以正位乎白牛为极宗门则不然未复黑牛而无系绊超然独徃乃大乗菩萨反本还源乃作四牛一调伏二回头三变白四还源又归宗牧牛图序最后云岭上人牛俱不见空留蒻笠与蓑衣露地白牛大安和尚曰安在沩山三十年㸔一头水牯牛若落路入草便牵出若犯人苖稼即鞭挞调伏既久受人言语如今变作箇露地白牛常在面前终日露回囘地赶亦不去也常定大定智隍禅师菴居二十年元䇿禅师知其所得未真往问曰汝在此作么隍曰入定䇿曰汝入定有心邪无心邪若有心一切蠢动皆应得走若无心一切草水亦皆得定隍曰我入定时不见有无之心䇿曰既不见有无之心即是常定何有出入若有出入则非大定大乗小乗禅有深浅阶级殊等谓带异计欣上厌下而修者是外道禅正信因果亦以欣厌而修者是凡夫禅悟我空偏真之理而修者是小乗禅悟我法二空所显真理而修者是大乗禅若顿悟自心本来清浄元无烦恼无漏智性本自具足此心即佛依此而修者是最上乗禅亦名如来清浄禅宗密禅无住无生知隍问六祖以何为禅定𤣥䇿曰我师云妙湛圆寂体用如如五隂本空六尘非有不出不入不定不乱禅性无住离住禅寂禅性无生离生禅想心如虚空亦无虚空之量不生不灭杜鸿渐问无住禅师云何不生云何不灭如何得解脱师曰见境心不起名不生不生即不灭既无生灭即不被前尘所缚当处解脱也大乗见解唐中宗遣内侍薛简迎六祖能师简问曰人不以智慧照破烦恼慿何出离祖曰若以智慧照破烦恼此是二乗小儿羊鹿等机上智大根悉不如是简曰如何是大乗见解曰明与无明其性无二无二之性即是实性处凡愚而不减在贤圣而不増住喧烦而不乱居禅定而不寂不断不常不来不去性相如如常住不迁名之曰道如来知见大通和尚谓智常曰汝之本性犹如虚空返观自性了无一物可知是名真知无有青黄长短但见本源清净觉体圆明即名见性成佛亦名极乐世界亦名如来知见解脱以寂照妙用摄羣品流注生灭观四维上下不见法不见身不见心乃至心离名字身等空界法同梦幻无得无证然后谓之解脱真如马师云真如有变易岂不闻善知识者能回三毒为三聚浄戒回六贼为六神通回烦恼作菩提回无明作大智若真如无变易是外道也究竟净名讲维摩经问曰菩萨各入不二法门维摩黙然是究竟否师曰诸菩萨各説入不二法门以言显于无言文殊以无言显于无言维摩不以言不以无言黙然但㑹净名两字便得浄者本体也名者迹用也从本体起迹用从迹用归本体体用不二本迹非殊若识净名两字假号更説什么究竟与不究竟悟解邪见有一种人得少省悟只认得昭昭灵灵以为极则既无正见人我转髙不复决择邪正一向事笔砚广学多知答对则机锋迅捷语句尖新説禅则义理聫环文辞绮美行棒下喝祖佛不存横谈竖抺谁敢当锋説教则五性三乗教果行果论理则人天七趣凡圣超然论空则法本不有空亦非存説渐则作四谛縁生之观成四果縁觉之乗或发心于十信之前或成佛于三祗刼后论顿则悟而成佛不劳修证説圆则衆生本来是佛神通智用皆齐芥纳须弥毛吞巨海若论大用则无边刹境摄在一毫之端十世古今不出刹那之际展无为之化开方便之门谓之海印三昧亦名普现色身此人所説如此若无道眼争知不实昭昭灵灵徒自劳耳宗教宗镜録融㑹宗教之言曰不离筌蹄而求解脱不执文字而迷本空依教则华严即示一心广大之文依宗则达摩直显衆生心性之㫖则知与禅体一而名二圭峯曰经是佛语禅是佛意诸佛心口必不相违圣教古禅师云三界惟心万法憎识世间所有法一切惟心造一切因果世界微尘因心成体法不孤起伏境方生心从境起境逐心生心生则种种法生心灭则种种法灭心如攻画佛能画诸世界闻鵶益州无住禅师尝务晏寂于时庭树鵶鸣杜鸿渐问师闻否曰闻鵶去又问师闻否曰闻公曰鵶去无声何公言闻曰闻无有闻非闗闻性本来不生何憎有灭有声之时是声尘自生无声尘自灭而此闻性不随声生不随声灭悟此闻性则免声尘之所缚骑驴不肯下㕘禅有二病一是骑驴覔驴二是骑驴不肯下识得驴了却不肯下此一病更是难医若解下方唤作无事道人窻曰有老宿见曰影透窻因问百丈惟政师曰为复窻就日耶日就窻耶师曰长老房内有客归去好幡风六祖初寓法性寺风扬幡有二僧对论一云幡动一云风动六祖曰风幡非动动自心耳徐州麦饭镇州萝卜古禅师曰近来行脚人皆説徐州麦饭镇州大萝卜头以为千足万足殊不知止是止啼之义此衲僧分上谓之杂毒药若得真趣快须吐却赵州布衫赵州东院亦曰观音院从谂禅师住云言满天下时谓赵州门风皆悚然信向有僧问万法归一归何所师曰老僧在青州作得一领布衫重七斤半三句法门益州无住禅师尝务宴寂杜鸿渐问无忆无念莫妄三句法门是一是三曰无忆名戒无念名定无妄名慧一心不生具戒定慧非一非三也自心澄停识浪水清影见悟无全体寂灭一味禅学有僧辞归宗云往诸方学五味禅归宗云我这里有一味禅为甚不学僧云如何是一味禅宗便打翠竹黄花迷人不知此身无象应物现形遂唤青青翠竹总是法身郁郁黄花无非般若黄花若是般若般若即同无情翠竹若是法身法身即同草木如此之言宁堪齿録寒灰死火古禅师曰无心即是道若得无心轮回永断但学休心如痴如呆似包胎中来第一莫记一箇字在心一向如寒灰死火枯木石头又似一箇无孔鐡椎始得莫学佛法但自休心利根者画时解脱钝根者三五年几十年得一悟声尘佛语阿难声销无响汝説无闻若实无闻闻性已灭同于枯木钟声更击汝云何知知有知无自是声尘或无或有岂彼闻性为汝有无闻实云无谁知无者不答话明眼衲僧不答话又云不入他缱绻里又云不共伊打交渉法喜禅悦之食慧海曰迷狥六根者号为六师心外求佛名为外道有物可施不名福田生心不受供养堕三恶道汝若能谤于佛者是不着佛求毁于法者是不着法求不入衆数者是不着僧求终不行灭度者智用现前着有如是解者便得法喜禅恱之食野狐精六祖云汝但善恶都莫思量自然得入赵州云你若不语十年后佛也不奈你何若记一箇元字脚在心永刼作野狐精一体三寳慧海禅师观察自心一体三寳僧问云是何一体三寳师曰心是佛佛是法佛法无二和合为僧即是一体三寳前三三后三三文殊问无着离甚处无着云南方殊云南方佛法如何多少无着云或三百五五百无着问此间住持如何文殊云凡圣同居龙蛇混杂无着云多少文殊曰前三三后三三无着童子云适来大圣道前三三后三三是多少师代云九九八十一不立文字直指人心禅者定慧之通称明心达理之趋也达摩观此上机縁繁紊乃曰不立文字者恐其执文滞相也直指人心乃见性成佛者明其顿了无生也禅窟马祖初示衆曰即心即佛祖既寂灭东寺如㑹禅师患门人以即心即佛之语诵忆不已且谓佛于何住而云即心心如画师而云即佛遂示衆曰心不是佛智不是道劒去逺矣尔方刻舟时号东寺为禅窟掷杖飞空昔髙僧隠峯游五台山淮西掷杖飞空而往西天锦绣万花谷前集卷二十八锦绣万花谷前集卷二十九钦定四库全书锦绣万花谷前集卷二十九浮图名议佛生阿舍经昔晋宋周隋等十余家书并云佛生周庄王七年鲁庄公七年癸巳岁四月八日常星不见至匡王五年七十九岁死于拘尸那城双林木下𦵏于囘鹿山又鱼豢魏畧曰佛生天竺城下临猊国王父曰屑头邪母曰莫邪好诞之徒改曰佛父净梵王母曰摩邪且摩邪自是髙祖非也梦金人汉明帝夣金人长丈余飞空而下访之羣臣𫝊毅曰西域之神其名曰佛今陛下所夣将是乎乃使郎中蔡愔等往天竺寻访佛名由是化流中国狮子吼释迦初生分手指天地作狮子吼放大光明三十二相佛九十日在叨利天为世説法时优填王思佛请目连运神通摄匠人俾雕佛像只雕得三十二相为什么梵音相雕不得南泉王老师云八十种好佛者有大神力身紫金色三十二相八十种好六通清澈前知无穷却睹无极八处平满十住论云佛身七处平满谓两手两肩两足及额又佛地经曰佛表里八处平满三峯满齐如等色好瞿昙坡诗云坐令鲁叟作瞿昙竺僊贯休诗夜雨山草湿爽籁杂枯木闲吟竺僊偈清絶过于玉菩提萨埵梵语菩提此云觉梵语萨埵此云有情言菩萨者本云菩提萨埵欲简于称唿故省文言菩萨此云觉有情也凡有生皆有情菩萨乃有情之中觉者耳佛有觉性而无情菩萨亦未免有情故谓之觉有情阿耨多罗三藐三菩提梵云阿此云无梵语耨多罗此云上梵语三此云正梵语藐此云等梵语菩提此云觉是阿耨多罗三藐三菩提者乃无上正等正觉谓无上真性也涅槃梵语涅槃此云无为楞严经云乃不生不死之地一切修行之所依归佛説施灯文云愿一切衆生皆得涅槃㣲妙光明世人误认以为死大非也波罗宻多梵经云波罗宻多此云到彼岸彼岸者西土俗以设谕诸佛地谓之彼岸衆生轮囘作业之地如在海中谓之此岸则佛地所以谓之彼岸毗卢遮那梵经云毗卢遮那华言是种种光明遍照净名毗耶维摩经云毗耶离城中有长老名维摩诘净名体用净者本体也名者迹用也从本体起迹用从迹用归本体体用不二本迹非殊也此维摩诘所以立名也正法眼藏五祖𢎞忍夜召六祖惠能告曰佛以无上㣲妙秘宻圆明真实正法眼藏付迦叶展转至达摩以至于吾今以法寳及所传袈裟付与汝五分法身五分法身所谓戒定慧解脱解脱知见此五者皆以超出五隂故戒超色隂定超受隂慧超想隂解脱超行隂解脱知见超识隂三句正见一函盖干坤句二随波逐浪句三截断衆流句体中𤣥即函盖干坤句句中𤣥即随波逐浪句𤣥中𤣥即截断衆流句此三𤣥法门是佛祖正见学人但入得一𤣥已具正见若不达此三𤣥别有悞解皆是邪见戒定慧法要有三曰戒定慧戒生定定生慧慧生八万四千法门是三者迭为用若次第言之则定为慧因戒为定根根植则苖荗因为果树树培则果满无因求满犹梦果也无根求茂犹揠苖也虽以一切种智摄三界必先用戒菩萨以六波罗蜜化四方不能舍律律之用不可思量又唐宣宗问𢎞辩禅师何名戒定慧师曰防非止恶谓之戒六根渉境心不随縁谓之定心境俱空照览无碍谓之慧律法禅白居易问惟寛禅师既为禅师法何以説法师曰无上菩提被于身为律説于口为法行于心为禅应用者三其致一也譬如江湖淮汉在处立名名虽不一水则无二六通华严经一天眼二天耳三地心四宿命五神足六漏尽五禅禅有五有凡夫禅有外道禅有小乗禅有大乗禅有最上乗禅五藴五隂谓色受想行识也色谓色身有形或黄或白是也受谓一切受苦受乐受用是也想谓一切思念是也行谓所行之事识谓晓解世间事五藴即五隂六尘六入色声香味触法谓之六尘眼入色耳入声鼻入香舌入味身入触意入法谓之六入色隂楞严经云如人以目观晴空惟一晴空迥无所有其人无故目瞪发劳则虚空别见狂华非从空来非从目出若空来者还从空入若有出入即非虚空若非虚空自不容其华相起灭若从目出还从目入既从目出当合有见若有见者既云空华旋合见眼若无见者出既翳空旋当翳眼是故当知色隂虚妄受隂如人以手于空相摩妄生澁滑冷热诸相是诸幻触不从空来不从掌出若从空来既能触掌何不触身若从掌出应非待合要名为触当知受隂虚妄想隂如人谈酸梅口中水出思蹋悬崖足心酸澁如是假説不从梅生非从口入若梅生者梅合自淡何待人説若从口入自合知闻何须待耳若独耳闻此水何不耳中而出想蹑悬崖与説想类是故知想隂虚妄行隂譬如暴流波浪相渎前际后际不相踰越如是流性不因空生不因水有若因空生则无尽虚空成无尽流若因水有则此暴流性即非水是故当知行隂虚妄识隂如人取频伽鉼塞其两孔满中擎空千里逺行用饷他国如是虚空非彼方来非此方入若彼方来则本瓶中取去水地应是少虚空若此方入则开孔倒瓶应是空出是故当知识隂虚妄眼入如人目睛瞪发劳相因明暗二种妄尘发见当知是见非明暗来非于根出不于空生若从明来暗即随灭应非见暗若从暗来明即随灭应无觉明若从根生必无明暗若于空出前瞩尘象归当见根是故当知眼入虚妄耳入如人两手争塞其耳头中作声动静两种妄尘发闻是闻非动静来非于根出不于空生若从静来动即随灭应非闻动若从动来静即随灭应无觉静若从根生必无动静若从空出有闻成性即非空出是故当知耳入虚妄鼻入如人急搐其鼻耳中闻其冷气触目触分别通塞通塞二种妄尘发闻毕竟无体是闻非通塞来非于根出不于根出不于空生若从通来塞闻即灭如因塞有通则无闻若从根生必无通塞若从空出自当囘齅汝鼻是故当知鼻入虚妄舌入如人以舌䑛物熟䑛令劳其人若病则有苦味无病之人㣲有甜味舌根不动之时淡性常在甜苦二尘毕竟无体非因淡有非因根出不于空生若从苦来淡则知灭若从淡来甜则知亡若从舌生必无甜淡若从虚空自味非汝口知是故当知舌入虚妄身入如人以冷手触于热手若冷势多于热者从冷若热势胜于冷者成热离合二种妄尘发见离合二尘毕竟无体非离合来非违顺有不于根出又非空生若合时来离当已灭若从根出必无离合必于空出空自觉知何闗汝入是故当知身入虚妄意入如人倦劳则眠睡熟则悟览尘斯忆失忆为妄是其颠倒生任异灭生灭二尘毕竟无体非寤寐来非生灭有不于根出亦非空生若从寤来寐即随灭必生时有灭灭即同生若从灭有生生即无灭若从根出寤寐二相随身开合同于空化若从空生自是空知何闗汝入是故当知意入虚妄十二处色与见二处聼与声二处嗅与香二处尝与味二处身与触二处意与法二处十二处俱虚妄有相因縁非自然十八界眼所见之处耳所闻之处鼻所嗅之处舌所味之处身所触之处意所思之处谓之六根界色声香味触法所在谓之六尘界眼识色处谓之眼识界耳闻声处谓之耳识界并鼻识界舌识界身识界意识界谓之六识界总谓之十八界十二类因动有声因声有色因色有香因香有触因触有味因味有法六乱妄想成业性故十二区分由此轮转是故十二变为一旋复成此轮转故有卵生湿生胎生化生有色无色有想无想若非有色若非无色若非有想若非无想十六观门唐宣宗问𢎞辩禅师令人念佛如何对曰如来出世为天人师随根噐而説法为上根者开最上乗顿悟至理中下者未能顿晓是以佛为韦提希权开十六观门令念佛生于极乐十六观禅圭峯禅源序曰念佛求生净土亦须修十六观禅八风寳积经及大毗婆沙论以利衰毁誉称讥苦乐为八风寒山子诗八风吹不动山谷诗八风吹得行又得可意事名利失可意事名衰不见前排拨名毁不见前讃美为誉现前讃美为称见前排拨名讥逼迫声心名苦悦适心意为乐四谛苦集灭道是也苦谓一切生老病死之类集谓一切聚集骨肉财帛之类灭谓坏灭道谓修行类此名四谛谓其理审谛非徒説也经云见苦断集因灭修道五浊刼浊见浊烦恼浊衆生浊命浊五盖贪欲瞋恚痴眠调戏疑侮十身自身衆生身国士身业报身声闻圆觉菩萨智法虚空等身三昩道家云贞一儒者云致一释氏云三昧其义通也言一即有二逐至于三言三即昧在其间反覆存之而已三有欲有色有无色有有者何谓一切有漏法是佛言若业能令后生相续是有又云生灭故名有堕苦集谛中是有三藏谓经律论三者总名七衆谓比丘比丘尼式义摩那沙弥室罗末尼此出家五衆优婆塞优婆夷此在家二种此七衆也三衣一僧伽梨即大衣也二欝多罗僧即七条也三安陀㑹即五条也此是三衣若唿七条褊衫裙为三衣悞也四大我今此身四大和合所谓毛髪爪齿皮肉筋骨脑髓垢色皆归于地唾涕脓血涎沫津液痰泪精气大小便利皆归于水煖气归火动静归风四大各离今者妄身当在何处七寳身报恩经云人生世间祸福从口生当䕶于口甚于勐火勐火能烧一世恶口能烧无数世勐火烧世间财恶口烧七圣财口舌皆凿身之斧也七圣财谓一信二精进三戒四惭愧五闻舍六忍辱七定慧七者能资用成佛故名财七支业谓三身业四口业三法门体中𤣥句中𤣥𤣥中𤣥三摩提一切禅定摄心皆云三摩提秦言正心行处谓是心从无始以来萦曲百端得是正心行处心则端直如蛇入竹筒内四欢喜法一俭素欢喜能引少欲乐二积集梵行欢喜能引逺离乐三无悔欢喜能引三摩地乐四乐断乐修欢喜能引三菩提乐四无量心慈悲喜舍是无量心授与饶益是慈相除去衰损是悲相庆慰得舍是喜相忌坏平等是舍相六波罗蜜一布施二持戒三忍辱四精进五禅定六智慧布施以广义持戒以守信忍辱以为谦精进以思敬禅定以守静智慧以通理又谓之六度三身四智六祖谓智通曰三身者清净法身汝之性也圆满报身汝之智也千百亿化身汝之行也若悟三身即名四智大圆镜智平等性智妙观察智所作智三业四威仪如来以身口意三业难调伏也净尸罗以息其内行住坐卧四威仪摄善心也明布萨以照其外故曰波罗提木叉是汝之师三万六千偈沙门支法领从于阗国得华严三万六千偈三千威仪八万细行六祖云夫沙门者具三千威仪八万细行妙喜国佛言有国名妙喜维摩诘于彼国寂没而来此生也般若梵语云般若此云智慧也般若航清凉禅师云夫般若者苦海之慈航昬衢之巨烛也飞钖挂钖释子云逰行僧为飞钖安住僧为挂钖忘心一念离真皆为妄想一念计生死即落诸魔一念起诸见即若外道凡人皆逐境生心若欲无境当忘其心心妄则境空境空则妄灭若见善相诸佛来迎亦无心随去若见恶相种种现前亦无畏心但自妄心同于法界便得自在着相心即是佛佛即是心更无别佛亦无别心今人不悟此心向外造恶枉受轮廻着相修善枉受劳苦不如认取即心若不直下无心累刼修行终不成道供养十方诸佛不如供养一无心人无心者一切无心也亦无别心之体内外有如木石不动不转内外如空虚不动妄念便证菩提声闻因声得敎谓之声闻但不了自心于声教上起解或因神通或因端相语言运动闻有菩提湼槃三阿僧祇刼修成佛者皆属声闻因声闻道谓之声闻又诸佛圣教声闻为上首从师友所闻展转修证小行小果故名声闻縁觉因声教而悟者名声闻观因縁而悟者名縁觉貍奴白姑池州甘贽行者将钱三贯入僧堂云请上堂施财上座云财施无尽法施无穷甘云恁么道争得某钱却将去与南泉和尚设粥云请和尚念诵南泉云甘贽行者设粥请大衆为貍奴白姑念摩诃般若波罗蜜甘乃礼拜僧问南泉貍奴白姑不知有师三世诸佛不知有师曰未入鹿苑犹较些子在家出家有问佛在家白衣能修福徳善根胜出家否佛言我于此则不定若出家不修善根不如在家若在家能修善根则胜出家象迹蜂歌下压象迹欢喜之地上接蜂歌庄严之境正因起信论云离言説法佛説三乗十二分教了无交渉所以佛祖不立文字以心传心有僧辞上座云某甲亲附上座三年正因中也未曽闻一字曰若是正因一字也无正位唿为正位犹如至尊指斥乗舆者尚获罪何况正位而欲拟议论辨白牛车法达念法华经三千部礼祖不投地六祖曰心迷法华转心悟转法华诵乆不明已与人作雠家无念念即正有念念成邪有无俱不计长御白牛车法达问经説三车大牛车与白牛车如何区别祖曰汝自迷背不如坐却白牛车更于门外覔三车鹦鹉车设有人道得言语尖新语中旨趣都緫不知必无实行只谓之鹦鹉车可也阿兰若兰若梵言阿兰若唐书无净四分律云空静处菩萨名论云闲静处知度论云逺离处小异大同祗树园祗洹林树名梵云祗陁洹此云战胜即太子名须达长者施园祗陁太子施树为佛説法之处故后人曰祗园丛林梵语贫婆此云丛林譬如大树丛丛故僧聚处得名丛林禁苑昔西域国有禁树生果果中有一女子王收为妃女乃以苑地施佛为伽蓝故曰禁苑寳坊给孤长者布黄金地为伽蓝故寺宇号为寳坊不住色布施所谓不住色布施不住声香味触法布施如是布施不住于相其福徳不可思量不住法布施若菩萨心住于法而行布施如人入暗则无所见若菩萨心不住法而行布施如人有目光明照见种种色白骨观优婆尼沙陁语曰白骨㣲尘归于空虚谓之白骨观大愿船净土传云菩萨乗大愿船住生死海就此世界唿引衆生上大愿船如是送至西方如有往者无不得生优婆塞梵语也又云邬波索迦秦言善宿男唐言近事男亦云青信士优婆夷梵语云夷即女声字也又云邬婆斯迦名义同前苾蒭是西天草名体性柔软引蔓傍布馨香逺闻能疗疼不背日光喻出家人僧梵语云僧伽唐言衆僧史畧云凡四人以上名僧今一人亦称僧盖从衆之名也亦如万二千五百人为军一人亦称军也沙门梵云沙迦满曩又沙门那或云桑门唐言勤息秦译云勤行又云善觉沙弥落髪后称沙弥也华言为息慈谓安息在慈悲之地又谓息恶行慈也比丘梵语云比丘秦言乞士谓上于诸佛乞法资益惠命下于施主乞食资益色身上人有过能自改名上人内有徳智外有胜行在人之上名上人阇梨梵语云阿阇梨耶唐云轨范今称阇梨盖梵音讹畧也又云阿阇梨夜隋云正行能纠正弟子行故头陀梵语云杜多汉言抖擞谓三毒如尘坌真心此人能振掸除去古今讹称头陀又抖擞贪慾嗔痴三界内外不敢不舍名杜多田相衣佛住王舍城经行见稻田畦畔语阿难云诸佛衣相如是从今依此作衣相记云田畦贮水生长嘉苖法衣之田润以四利之水増其三善之苖以养法身自惠命也尼师坛坐具也梵语云尼师坛又云尼师但那此云随坐衣唐言坐具也鹿苑在罗柰国佛成道初转法轮处也鸡园在摩竭陀国无忧王造小舟大衆出家寺也佛灭后衆多名徳比丘皆住鸡园鴈塔昔有比丘见羣鴈飞翔忽有一鴈投下自殒衆曰此鴈垂戒宜旌彼徳于是瘗鴈建塔鴈堂毗舍离于大林为佛作堂形如鴈子一切具足鹫岭耆阇窟山中山形如鹫佛常居此中故号鹫岭净土如来説从西方过十万亿佛土有世界号极乐以无八苦十恶道故也其国名净土以无三毒五浊业故也其佛号阿弥陀以夀无量愿无量功徳相好光明无量故也梵刹梵云刹瑟故此云竿今畧名刹即幡柱也沙门得一法者便当建幡告四逺金田或云金池即舍卫国给孤长者侧布黄金买祗陁太子园建精舍诸佛居之处也法中象龙达摩传曰波罗提法中龙象按智度论曰龙象言其力大水行中龙力大陆行中象力大故负荷大法者比之象龙不挠鱼鳖性维摩经云佛以四大海水入大毛孔不挠鱼鳖性彼大海本相如故又云取三千大千世界如陶家轮着掌中掷过恒河沙国界之外其中人不觉不知不使人有往来相西方真人东坡咏开元寺呉道子画佛诗西方真人谁所见衣被七寳从双狻金栗如来发迹经云净名大士是往古金粟如来又祖庭事苑维摩诘是金粟如来梵言维摩诘华言净名也苍天王介甫佛书语録云哀莫哀于心死禅家所谓苍天苍天慈云谓如来慈心如彼大云隂伽蓝梵语题云僧伽蓝摩或云僧伽罗摩此云衆园园者生植之所佛弟子㞐之取生植道本圣果之义也或云毗阿罗此云逰止处招提梵语云招鬬提奢唐言四方僧物讹柘为招去鬬奢留提故称招提即今十方住持寺也浮图梵云浮图此云聚相盂兰盆梵云盂兰此云救倒悬盆则此方噐也华梵双举自目连救母始也衣珠譬如人醉亲友之家亲友以珠系衣内而其人不觉贫困求乞后亲友乃指示其珠后乃大富此喻衆人自有佛而不知觉也徙去外求尘垢想相无尘识情为垢二俱逺离则法眼清明不二法门文殊谓维摩诘曰何等是不二法门维摩诘黙然不应文殊曰善哉乃至无有文字言语是真入不二法门也总持门秦少㳺长老疏语云往开大总持门以继铄迦罗眼甘露灭维摩经始在佛住力降魔得甘露灭觉道成空觉观为觉为动止为空为静空觉未尝相离有动无静有觉无空即成人见是凡夫法有静无动有空无觉即成我见是三乗法如来道院集本觉为如今觉为来故曰如来眺迥云须菩提西域人凡称人道髙腊长唿为须菩提如中国凡具道眼有可尊之徳者号曰长老也舍利弗舍利子亦云舍利弗乃佛弟子名以其母眼似舍利弗鸟之眼故因其母而立名或云舍利鸟则此间所谓鹙鸟其眼圆因以舍利称其母此言舍利子若曰妇人舍利者之子也真妄如火世间诸相无所从来亦无所从去如鑚木火出可以遍世界烧尽有形还归于无若知妄为妄即妄是真认妄为真虽真亦妄罪障如债主王韶在熈河多杀伐晩年知洪州学佛一日问长老祖心曰昔未闻道罪障固多今闻道矣罪障灭乎心曰今有人贫负偿及富贵而债主至其偿乎否也韶曰必还曰然则闻道矣奈债主不相放邪韶怏然不悦未几韶疽发于脑卒説法如谤佛人言如来有所説法即为谤佛不能解我所説故须菩提菩提者无法可説是名説法诵经有功宋武帝以王元谟北侵及魏救至元谟夜遁萧斌将斩之沈庆之谏止初元谟将见杀梦人告曰诵观世音千遍得免元谟诵千遍将刑忽传停刑元魏卢景裕兵败系狱志心诵经枷销自脱当时又有负罪当死梦沙门教诵经千遍临刑刀折主者以闻赦之此经号髙王观世音经后世奉佛者以此借口也阿毗昙梵语云阿毗昙此云论总言经律论修多罗梵语修多罗此言经也钵塞数珠梵语钵塞莫梁云数珠此是引接下根牵果修业之具也军持净瓶梵语云军持此云瓶常贮水随身用以净手也寄归传云军持有二若甆瓦者是净用若铜鐡者是浊用檀那梵语陀那钵底唐言施主称檀那者即讹陀为坛去钵底故曰檀那也又称檀越者谓此人行檀施能越贫穷海故吃栗多梵云吃栗多唐言贱人伽陀梵言伽陀此言讽诵毗尼梵语毗尼藏此云律也佛初出家游四城门佛初为太子年十四出游东城门天帝化为病儿乃囘车又出南门天帝化为老人复愍生壮不乆又出西门天帝化为死人复念人有三苦又出北门天帝化为沙门太子曰善哉唯是为快乃念道清净不欲在家阿育造塔钱镠曰释迦真身舍利塔见于明州鄞县阿育王所造八万四千而此震但得十九之一也太宗命取舍利禁中度开寳寺地造浮屠十一级以藏舍利上谓近臣曰我曩世尝亲佛坐但未通宿命不能了了见之矣鬼复为人人死则为鬼鬼且复为人随所即善恶受报还复无穷极也西方有佛其土大乐净土极乐世界经云西方净土以七寳装严无地狱饿鬼禽畜以至蠕动之类常清净自然无一切杂秽故名净土其人生莲花中长生不老衣食宅宇随意化成其景序常春无复寒暑大受快乐无一切苦恼故名极乐世界慾界无禅有法师问鹅湖慾界无禅禅居色界此上凭何而立师云法师只知慾界无禅不知禅界无慾咽如琉琉三昧经曰佛咽喉如琉璃筒佛舌色如珊瑚非非想释迦于檀山中学非非想觉道成律师法师禅师有人问惠海禅师云律师法师禅师何者最胜师曰律师者启毗尼之法藏传受命之遗风秉威仪行轨范三畨羯么作四果初因若非宿徳白眉焉敢造次法师者据狮子座泻悬河辩启凿𤣥闗开般若妙门若非龙象蹴踏安敢当斯禅师者据其枢要直了心源出没卷舒纵横应物顿见如来㧞生死深根获见前三昧三学虽殊得意忘言一乗何异狂慧干慧佛祖是解悟人无正见只是学解谓之狂慧亦非干慧干慧者悟得正见为无定水浸润既非悟解只认得生死垢心却成邪白马负经造寺汉明帝天生僧摩腾竺法兰自天竺至以白马负佛经又译经四十二章传于世乃立精舍以居之今洛城白马寺是也定慧止观定有出定入定意非若止无所不定慧者见㣲而已不若止观无所不见故定慧为菩萨止观为佛声闻报化佛佛祖不立文字直指人心本来是佛若也闻声悟道故号声闻名相诸人被名相二字所惑圣凡名号三世诸佛八万法门百千三昧有佛有衆生总谓之名相只为诸人起心动念妄有生灭妄有菩提涅槃便有出世间法不出世间法妄起许多异见却同在鬼窟里作活计诸人皆㑹自己便是佛悟即是佛迷即是凡夫不假修行佛心唐宣宗问𢎞辩禅师何为佛心对曰佛者西方之语华言觉谓人有智慧觉照为心心者佛之别名有万千异号其体惟一心外无佛佛外无心无位真人临济义𤣥禅师上堂云汝等诸人肉团上有一无位真人汝若不识但问老僧有僧问师便打云无位真人是什么干屎橛后雪峯闻乃曰临济大师白拈贼好箇佛殿古灵行脚囘受业师遣执役一日澡浴命灵去垢灵乃抚背曰好箇佛殿而佛不灵其师曰视之灵曰佛虽不灵且能放光师曰汝行脚遇何人发言异常灵曰蒙百丈和尚指箇歇处今欲报慈徳耳乃举唱门风曰灵光独耀逈脱尘根体露真常不拘文字心惟无染本自圆成但离妄縁即如如佛其师于言下顿悟涅槃妙心古禅师自论云空刼已来自己本名字方便唿为正法眼藏涅槃妙心又唿为正国又唿为正位又唿为沙门果沙门果果者非因果之果非有非无非真非妄无生无死无迷无悟不曽出世不入涅槃不曽生诸恶道亦不曽为人亦不曽成物亦不曽为诸天常自无为湛然常寂又曰从息心而成佛小舍若广修衆善有所希望闻法即空遂乃不着是谓小舍如火独在后不见坑穽无为袁宏汉记佛者汉言觉也其精为沙门沙门者汉言息也息欲去欲而归于无为出家三缘第一为了自己轮囘生死二为绍隆三寳三为六道四生皆令解脱伊蒲塞馔后汉楚王英诣阙以缣赎罪诏报曰王好黄老之言尚浮屠之教其还赎以助伊蒲塞桑门之馔四恩大乗本生经恩有四种一父母二师长三国主四施主优昙华法华经云是人甚希有过于优昙华疏云优昙华钵名瑞应三千年一现现则金轮玉出殻漏子洞山良价和尚将圆寂谓衆曰离此殻漏子向什么处与衆相见衆不对师俨然坐化阇维茶毗天竺第九祖入灭衆以香油旃檀阇维真体阇维即茶毗波罗提木义华言则别解脱即戒所谓感果也诸善之本以戒为根也浮屠佛陀梵语佛陀或云浮屠或云部多或云母䭾或云没陀皆是五天竺语楚夏并译为觉今略称佛也五戒婆罗沙凡出家师已许之经旬月令其解息师乃为受五戒名邬波索迦此自创入佛法之基五戒谓一不杀二不偷盗三不邪淫四不妄语五不饮酒大衆所摄也师次为辨漫条方请阿梨为剃头授十戒此名室罗末尼又云有善男子欲求出家未得衣钵欲依寺中住者名畔头陀波罗沙此方行者也式义摩那梵语也此云学法女似今之尼长髪也罗摩波演那梵语云罗摩唐言院西域记云波演那此云周围廊舍院也南无悲花经云佛言南无者此决定诸佛世尊名号音声人梵语南无此翻为名即是归趋之义或云那摩曩谟梵音讹也泥梨立世论梵音泥梨耶此云无喜乐又云泥梨迦此言无去处皆云地狱也底栗车立世论云梵语底栗车此云畜生谓其形傍故袈娑无垢衣忍辱铠梵音迦罗沙曵云不正色令略梵语也本作迦沙至梁葛洪撰字苑字方添衣一名袈娑又名无垢衣又名忍辱铠又名销瘦衣又名离尘服天中天佛之小名佛初为净梵王太子一日抱出谒天神庙石为神神像即礼太子足王曰我子于天神中更为尊胜宜名天中天摩诃萨梵语摩诃萨者此云大有情即能救度人也耶维阇鼻多或云茶毗或云耶维或云阇毗又云阇维正梵云阇鼻多此言焚烧邬波三钵那比丘既落髪披衣梵云室罗末尼唐言永寂灭度受戒已名邬波三钵那羯么陁梵云羯么陁此云知事僧窣堵波梵云窣堵波此云坟犍椎梵云犍椎此云钟磬又云凡有一箇铜鐡鸣者皆名犍椎又云但是金石板木砧槌有声可以集衆者皆名犍椎寒林寒林即西域弃尸处谓多死尸入者可畏毛寒故名寒林今云尸陀林中有身瑜珈论云人死中有身註𡨕问化起一相似身传识谓之中有身若未得生縁极七日住若有生縁即不定中隂经云中有极夀七日若极七日必死而复生如是展转生死乃至七七日住定得生天余业可转中有种子便于余类中有生今寻经昔极善恶无中有身既受中有身即中下品善恶业也故论云余业可转也盖七日是中身死生之际如世人七日斋得福以善追助令中有种子不生恶趣也三蔑绕腹夫沙门者不住资生行乞取足日中受供林下托宿赵州以断薪续禅牀晏坐三十年药山以三蔑绕腹一日不作不食锯义西域有十一祖富夜那奢有马鸣大士问曰我欲识佛师曰不识曰佛既不识焉知是乎曰此是锯义师曰果是木义复问锯义如何曰与师平出又问木义者何师曰汝被我解剃头书人劝刘净翁舍俗出家山谷云净翁在家出家无俗可舍戏作颂云净名龎老总垂须君宰元无免破除心若出家身若住何须更覔剃头书又云掉却甜桃摘酸梨白足髙僧昙始在赫连勃勃时游化闗中足白于靣跣渉泥水未尝沾汚兵戈斩戮并无所伤又魏武帝时有一僧足白名思始号白足禅师故刘禹钖送僧云备将迎者皆赤髭白足之侣发大精进是名出家金色女白文殊聴我出家非以自剃髪为出家若能发大精进为除衆生一切烦恼是名出家非以阿兰若处独坐思惟名出家能于汝生死流转中以定惠方便化令解脱是名出家梵呗梵语云呗者华言止断外事外事止断时任为法事呗者讃咏之声也清而不浊雄而不勐流而不越凝而不滞逺聴则汪洋峻雅近属则从容和肃昔曹子建游鱼山忽闻空中梵天之音清响哀惋独聴良乆乃摹其节写为梵呗自此始也译经院润文官佛经入中国自竺法兰摩腾二师汉明帝时至白马寺首译四十二章歴晋及唐有梵僧自五天竺来及华人善竺音者相译讫开元凡经歴论集共五千四十八卷至贞元又新经二百余卷本朝太宗初有梵僧法贤法天施䕶三人自西域来太宗受佛记遂建译经院募童子五十人令习梵学得江南李王之子惟净慧悟尽能通天竺文字真宗即位陈恕以为费国愿罢之上不许自至道以后新经九千五百余卷多惟净所翻译经院置润文官常以南北省官学士充如赵安仁杨亿同编修唐僧道数唐初天下观一千六百八十七道士七千七百六十八女冠八百八十八寺五千三百五十八僧七万五千五百二十四尼五千五百七十六国初僧道数国初西京诸州僧尼共六万七千四百人削平诸国其数弥广天禧三年普度僧道凡六十六万二千四百九十人天禧末僧三十九万七千六百人尼六万一千二百人国初泉州僧数建隆初诏佛寺已废不得再兴开寳中令僧尼百人许嵗度一人至道初又令三百人岁度一人先是泉州奏僧尼未度四千人已度万数天子惊骇曰夫一夫耕十人食天下安得不重困故立此制绍兴末僧数夀圣于绍兴二十年中问贺允中僧道之数允中言道士止有万人僧有二十万一夫当受田百畆一夫为僧即百畆之田不耕矣五代李钦明上言五代汉李钦明为司勲员外郎上言古语云一夫不耕一妇不织必有受饥寒者矣圣化之内且约十万僧尼每日人食二升十万人日费二千石以日系月其数可知每一僧岁中须绢五匹绵五两十万僧计绢五千万疋绵五千万两此辈不耕不蚕实斁大伦臣谓聚僧不如聚兵僧富不如民富经曰圣人在上国无幸民民之多幸国之不幸夀圣论佛夀圣于绍兴二十三年因王大寳乞放行度牒上曰建言者多以出卖度牒为利亦以祝人主夀延洪国祚佛自东汉永平方入中国五帝三王之时人主夀世太平卜年至八百此时佛法安在哉如髙齐萧梁奉佛时无益人主但当念天心仁及生民自然享国长乆㑹昌之籍没广明之除荡今也毁中民百家之产而成一屋集农夫十口之食而饭一僧不亦泰乎不耕者燕居而玉食所在常居千百数是以有㑹昌之籍没穷土木之好龙蛇虎豹之区化为金碧是以有广明之除荡可不忌耶然㑹昌之诏其説不过人其人火其书庐其居若夫毗卢遮那宫殿充满十方书入三世于诸境界无所分别彼又安能庐吾庐有大经卷量等三千大千世界藏在一㣲尘中彼又安能火吾书无我无人无衆生彼又安能人吾人黄庭坚曰此上人者如来藏中之説客菩萨藏中之游侠耶毁佛后魏太后七年诏诸州县沙门毁佛像至文帝兴安元年始复佛法后周武帝建徳三年毁经像沙门道士并令还俗至静帝大像二年始复佛道二教唐武宗㑹昌三年大毁佛寺令僧尼为民至宣宗太中元年始复佛寺释语杂説自白马东来而人知象教佛衣始传而人知心法味真实者即清净以观空存想好者怖感神而迁善厚于求者植因以觊福罹于苦者证业以消寃隂助教化总持入天所谓生成之外别有陶冶刑政不及曲为化柔其方可言其㫖不可得而言也道枢今法王真子为世界主佛世净胜同转道枢何忧魔事耶无有可舍是达本源无空可住是知空本在百法而无得周万物而不殆则知法本不生因心起见见无可取法则常如有证于此得无漏不尽漏度有为非无为者其曹溪乎以五藴九识十八界皆空犹镜之明也虽万物毕呈而光性无累心之虚也虽三际不住而觉观湛然得此者即凡成圣不然则一尘瞥起六入胶固循环囘复于生死之中风涛火轮迷妄不息心本清净而无境也非遣境以㑹心非去垢以取浄神妙独立不与物俱能悟斯者不为习气生死幻藴之所累也烹物炉鞴煅十地钳锥倒用降魔之印追大将军于藕吼孔中全提金翅之威取毒龙于生死海底又云子湖狗口里刺得手祕魔巖叉下有出身路又云十圣三贤当路亦须草偃风行四方八靣俱来无不投戈散地佛薪尽于干竺而像东行是法平等所至为净土是身应供故随意如降生如来灭后后五百岁而摩腾竺法兰以经来而华人始闻其言后五百岁而达摩以法来而华人始𫝊其心沙界尘刼驱迷走妄浩乎若汨诸巨海而无垠怅乎若囚诸暗室而无晓四蛇六贼攻其内热焰焦芽寓其质而举世犹切切然以强力敏智可大取所欲攘螳臂而战蜗角其不胜也则悲忧恐惧日以交驰曽不知形夀有良佛之心以空化执智化也以福利化欲仁化也以縁业化妄术化也以地狱化愚刼化也是故中下之人闻其说利而畏之所谓救溺以手救火以水其于生人亦幸矣右语正法眼藏诸祖之所亲传大甘露门衆生之所祈向辊毬指拍当面热䐽系竹卷帘遭人冷笑见成公案不劳更商量本分作家便斩新拈出未免搀行夺市当如借水献花虽云自有家风不出这般窠臼公案现在宗派分明要教佛祖㸃头便使云烟改色同势智于无量夀国賛彼道师即善才于小白华山示诸知识岂止于一佛二佛三四五佛种诸善根直能以多身百身千万亿身作大佛事拔沉沦于五浊业海息转徙于三有苦轮竭身口意之妄源裂贪嗔痴之迷网感而遂通犹蟾光之映水静而善应若谷响以随声某人深探慧海秀出禅林握灵蛇珠出狮子窟掲至明镜具眼者见必自知辟大施门有分者入期可取拈一瓣香已有落处指向上路正是其时真乗演法常闻最上之縁寳藏幡文能起无边之福惠日分辉仙花覆坐雨花零坐潮梵腾音馔蒲塞于祗园荐椿龄于重庆金仙建化启第一之真乗玉偈演音集大千之妙利一日二日万几三千大千世界某师具烁罗眼睛操金刚寳剑吹成无孔笛牵出水牯牛眉毛散玉臂色舒金金呗玲珑笙歌宛转云坐精谈于界观潮音杳达于穹轮飞阁浮堦方䟽圆井誓海𢎞深慈云广博钦依觉苑茂阐真筌佛性遍周于沙界示现无方竺经运转于世途有求遂应演祗园之法教悟夙智于本来播贝叶之法文资善心于普觉无心为宗非一毫之可立有言即病徒万法之强名净行无垢孤峯絶攀法鼓一鸣有声皆耸神珠四照无隠不彰丧期有数方叹于壑舟法㑹无边聊资于岸檝以不思议智力大解脱现神通时兴法云普赐甘泽慈悲应物不倦于讲求神智无方何难于膏泽居则枯木止水晏坐十方出则疾风震雷惊动万物不择喧寂作大因縁少林开第一之花破灶见本有之性吹布衲之毛傍家行脚刬法堂之草选佛登科寳花座上共知不可覆藏粪扫堆头重为斩新拈出得翠巖洗一味之神分大愚似千炉之焰貍奴白牯尽教鼻孔撩天水鸟树林也须脑门着地伏愿陛下徳基坚固如不动妙髙之山圣泽汪洋似甚深功徳之海两宫同夀箕翼衆星常拱太㣲河出九畴山唿万岁乃至干符虎节千骑三军下为动植之春上恊太平之业尽天地一只正眼遍十方四面无门有趣有宗难信难解琵琶琴瑟必资妙手乃发至音鳯凰麒麟出以其时方为上瑞某人衲僧命脉古佛心宗如净月轮出则万波分影如吹毛劔用则千里无人况六祖名蓝粥云饭足淫方酒肆即是道场枯木寒灰不妨独坐愿膺佛记莫閟雷音敲开祖佛顶门拽转衲僧鼻孔临济一喝响似雷奔黄龙二闗峻如壁立披白马之真文礼莲花之妙相海潮殷地花雨翳空傚五天之法供道诸佛之真筌知洞禅源名标觉苑水月风幡洞知心法琅函贝叶深䆒言诠大道无为入之必假闻见一毫顿悟得之乃离聦明为自在门真无碍法归诫甘露之门取证法云之地法本无法从无住而起名空故不空由不二之理证蔼闻振王之音再扫布金之地明镜当台岂分静躁孤云出岫宁系去留水澄滓去漏尽法除万法不修而自圆六通不求而自证即翠苑以敷延讽金文之满义延六和之净供演大号之真筌不践初地直造上乗寒山无心自是丰干饶舌马祖多事坚要黄梅出山这圣箭子昔曽游过九重城汝钝根师何曽梦见六代祖某人具潮外音同水中月接得青原斧子踢倒百丈净瓶黄面老子举花已通信息碧眼胡儿含笑大露机锋大开选佛之场乞与安心之法愿某人拨开晓色云千段吹起秋江笛一声随分捞虾漉蚬满船空载月明归等闲带水拖泥白日只陪人事过世尊不説一字达摩端坐九年虽将黄叶止儿啼大似浮云遮日面某人无心得法有耳断闻人牛俱亡文采顿尽追亡性尘俱解了无一念之留日月屡迁奄届三年之逺念某人同登上縁早凭善利长往逍遥之刼不迷流转之津诸佛光明同沾惠念若万及千难量福海起二越十直趋觉城礼佛有制老思奄卒于哀号觉路难迷世谛不忘于腾荐伏以三乗之利布为十地之因一性湛如万縁漏尽不涉刼尘之増灭永游法界之清精𤓰瓞有初简在夫人之徳风枝不静寔惟先君之恩二亲之年如白驹之驰过隙百身以报如一涓之溢沧溟罔极之恩永思甚痛设当讳日共设妙因偶承不二之音咸超顿觉之路书墨未干徳音犹在不谓祸成山岳痛割肺肝陈法供于祇园演金文于贝叶最初一念不昧本来诗道人躭躭痴虎头暸然电瞩开双眸枯木已死寒岩秋空中霹雳推四周廋靠栏干搭梵襟緑荷堦面雨花深锵然更有金书偈秖许龙神聴静吟洪师抖擞蔬笋气白昼穴我夫子墻粥鱼斋鼓了无破坐禅不废谈文章不见旻公三十年封书寄与泪潺湲旧来好事今能否老去新诗谁与传碁局动随秋涧水袈娑忆上泛湖船闻君话我为官在头白昏昏只醉眠不践纷华域来薫知见香山衣嗣僧粲五字法韦郎阎浮檀水心无染优钵罗花体自香未于莲社添宗衲已向兰亭识道林山中老宿依然在桉上楞严已不看蠒足相从南极边真机不落野狐涎刼风火起烧真宅苦海波生荡破船诸宫禅伯唐齐已淮甸诗豪宋惠崇花将色不染水与心俱闲金绳开觉路寳筏度迷川百千万刼障四十九年非笠重呉天雪鞋香楚地花卷衲城钟断搘笻岳雨寒坐石云生衲添泉月入铛鲸吹洗钵水犀触㸃灯船一通红锦重三事紫罗轻锦绣万花谷前集卷二十九锦绣万花谷前集卷三十钦定四库全书锦绣万花谷前集卷三十神仙木公金母木公亦云东王父又云东王公盖青阳元气也西王母亦云金母又云九灵太妙龟山金母一号太虚九光龟台金母元君皆称以王者诸天尊之地也昔道气无为自然先以东华至真之气化生木公以主阳和之气又以西华至妙之气化生金母配西方母养羣品男子得道者名𨽻木公女子得道者名𨽻金母汉时有小儿歌曰揖金母拜木公时人不识惟张子房知而拜之王母所居崑崙之圃阆风之苑有城千里玉楼十二左带瑶池右环翠水老子度闗尹喜为函谷闗吏忽语其徒曰初冬十月天里星西行贯昴今月以来融风三至东方真气状若龙蛇而西度汉此大圣之徴果见老君乗青牛薄板车徐甲为御来度闗喜拜之老君教喜鍊气内修吐纳胎元之道并授三宫正一之法道徳经五千言而去西昇上元夫人阿环集仙传云上元夫人是道君弟子总领真籍亚于龟台又汉武内传王母既降武帝乃遣侍女与上元夫人相闻侍女返云阿环再拜逺隔绛河遂替颜色近五十年时顷夫人至服赤霜之袍戴九灵夜光之冠带云仙火玉之珮垂鳯文琳华之绶腰流黄挥精之刼授帝以灵飞十二事乃去董双成许飞琼西王母降武帝殿有侍女四人帝问其名曰董双成许飞琼婉陵华段安香王子登安法兴西王母降武帝殿命侍女王子登弹八琅之璈董双成吹云和之笛许飞琼鼓灵虚之簧安法兴歌𤣥灵之曲张天师张天师道陵字辅汉建武十年正月十五日生于天目山得道善以符治病桓帝永夀元年于灵峯白日上昇唐天寳七年封天师子孙散处无闻惟信州有族甚盛世世有一人类天师袭其号传其印印之所异者累纸百幅而丹文必彻也又集仙传张道陵伯九圣七真朝王母王母授以琼华寳耀七晨素经乃归汤保衡遇天师吕大临作汤保衡传嘉祐末京师麻家巷有聚小学者李道太学生汤保衡与之游一日至学有道士须髯与道相接既去保衡问道士居建隆观他日复见前道士去保衡黙从之入观至西廊而没保衡寻之不见观廊壁绘一道士正如所见者题云张天师保衡异之他日具冠带俟于李道之舍道士外至遂拜之再三叩请道士曰某日㑹于某地保衡如约道士曰但举目视日十日可复㑹保衡视日乃覩道士在日中复㑹道士曰复视日百日再㑹保衡如教视之乃见己形亦在日中与道士立道士曰可教矣乃授符箓召摄鬼神一日保衡语友人曰适见妇人颇有容色今夕小饮当召所见妇人生魂至形质皆如生人但语声似婴儿问保衡此何所也适既就寝不意至此疑是魂又疑死保衡曰便可归勿忧也遂欵曲与语遣去后保衡及第为令总真真人王方平王逺字方平东海人得道老君赐之七转变景灵符位为总真真人尝七月七日过蔡经家仙从赫奕如大将军教蔡经尸解法如过狗窦经忽身热因解失其尸蓬莱仙监陶𢎞景梁陶𢎞景师事陆修静弟子孙游岳为师入茅山自称华阳隠居造三层楼栖止身居其上弟子居中接賔客于下修本草遇神仙桓闿谓曰君之隂功极着以所修本草用䖟虫水蛭辈为药功虽及人而害物命以此一纪后方得解形南史云仙书云眼方者夀千岁隠居末年一眼有时而方既化为马枢得道传隠居授蓬莱仙监东华道君唐司马承祯隠天台山有弟子焦静真女人也因精思问有人导至方丈遇二女仙谓曰子欲为真官可谒东华青童道君授三皇法请名氏则承祯也乃归而诣承祯东华真人嚥服十二环奄有仙人房暮骑紫鳞去海气侵肌凉赠我累累珠靡靡明月光东坡云李方叔出示南岳典寳东华真人像又云此诗李真人作也又有人江上遇之云即太白也刘奉林服黄连奉林在嵩山四百年合神丹为邪物所败乃入委羽山今千余年矣犹未升仙是试方不遇道数未足故也此人但服黄连得不死不能有所役使也疑丹不服毛伯达刘道泰谢稚坚张兆期后汉人学道王屋山共合神丹毛服之而死刘服之又死谢张不敢服捐山而去后见毛刘在山上二人悲愕就请道与之茯苓持行方服之皆数百岁游行五岳但陆仙公壶公市药有一老翁卖药悬一壶市罢跳入壶中人不知也费长房于楼上见之因奉酒脯翁乃与俱入壶中玉堂严丽㫖酒甘肴饮毕而出于是随入山卧长房于空室中以朽索悬万斤于心上衆蛇竞来啮索索且断长房不移翁还抚之曰子可教也复使食粪粪中有三虫臭秽甚长房恶之翁曰子几得道恨于此不成长房辞归翁与一竹杖曰骑此任所之则至又作一符曰以此主地上鬼神蓟子训后汉方伎传蓟子训于长安东霸城与一老翁共摩娑铜人相谓曰见铸此已近五百岁矣彭祖姓籛名铿夀八百岁时歴三代丧四十九妻失五十四子宂居不食孙权时蜀有李阿者宂居不食世号为八百歳翁人问事阿无所言但占其颜色若欢喜则有事皆吉若颜色惨戚则事皆凶若笑则有大庆㣲叹则有忧后一日去不知所在后有人姓李名寛到呉而蜀语能呪水治病人唿为李八百握固长生后汉方伎传冷夀光行仙容成公御妇人法取精于𤣥牝其要谷神不死守生养气者也御妇人之术谓握固不泄还精补髓可以长生紫阳真人唐有人梦书新宫铭者云紫阳真人山𤣥卿撰其畧曰良常西麓原泽东池新宫宏宏崇崇䡾䡾都仙太史唐汉卓异志许逊汝南人许子阿之后与族子穆俱学道逊为旌阳县令弃官后得仙又十二真君本传晋元帝时忽有仙人瑕丘仲奉玉皇命授许逊九州都仙太史髙明大使家属四十二口皆乗云去政和中朝廷册封神功妙济真君许逺游许长史许逺游名映丹阳句容人七世祖许子阿有隂徳在人世孙副副有八子第一子名迈字叔𤣥小名映改名逺游第五子名穆或名谧谧仕为䕶军长史穆有三子第三子玉斧长名翙字道翔玉斧位为上徳子黄民字𤣥文民子荣并得度世玉斧隠雷平山号雷平真人黄民为临川令真诰称许掾是也陈希夷陈抟字图南唐樵郡人举进士不第去隠武当山辞谷鍊气后居华山云台观多闭门卧经月或至百日不起我太宗即位再召之雍熈初赐号希夷先生端拱中化形于莲花峯下张超谷中抟唐长兴中进士有大志隠武当山有诗曰他年南面去记得此山名张邓公改南面为岳题其后云藓壁题诗志何大可怜今华老图南尝乗白骡从恶少年数百欲入汴州中途闻艺祖登极大笑曰天下于是定矣遂入华山为道士葺云台观居之吕洞賔吕巖字洞賔闗右人唐咸通中举进士不第值巢贼为梗㩦家隠终南山絶世辟谷变易形体尤精剑术东坡云囘先生过湖州沈东老庵以石榴皮书壁云西邻已富忧不足东老虽贫乐有余白酒醸来因好客黄金散尽为收书东轩笔録云滕宗亮守巴陵有囘道士上谒宗亮口占诗赠之曰华州囘道士来到洛阳城别我游何处秋空一劒横写诗榴皮有道士过沈东老饮酒用石榴皮冩絶句壁上称囘山人东坡和云符离道士晨兴际华岳先生尸解余忽见黄廷丹篆字由传青纸小朱书又云至用榴皮縁底事中书君岂不中书谪锄芝草蔡诞好道入山不堪其苦而还诳其家人曰吾为地仙位卑为老君牧龙因羣仙博戏输一五色班龙縁此被谪崑崙山下耕锄芝草蓝采和尝于市上歌曰踏踏歌蓝采和世界能几何红颜一春树流年一掷梭古人混混去不返今人纷纷来更多朝骖鸾鳯到碧落暮见桑田生白波长景明辉在空际金银宫阙髙嵯峨颜鲁公为地仙颜真卿常服丹使李希烈为希烈所杀希烈败改𦵏发其墓其体如生人隠士曹庸山曰此后三十年即为地仙矣淮南上昇淮南王安爱道术之士有八公诣门皆须眉皓白王使阍人难之曰我欲上求延年不老中欲得博物精义下欲得勇士武艺三者既乏余不敢通八公曰王薄吾老今则少矣言未竟八公皆变为童子门吏大惊走以报王王跣而迎之北面叩首八童子乃复为老人告王曰闻王好事故来相从未审王何所欲吾一人能坐致风雨画地为河撮土为岳一人能崩髙塞深收束虎豹使没鬼神一人能分形易貌蔽六军白日为暝一人能乗云歩虚出入千里唿吸无间一人能入火不灼入水不濡人射不中一人能移山驻流千变万化一人能煎泥成金炼水为石乗云驾龙游于太虚任王所欲王乃朝夕朝拜授王丹经三十六卷时雷被伍被乃告王反八公谓王曰可以去矣八公与王白日昇天汉史祕之安临去时药器置中庭鸡犬䑛之尽得昇天故鸡鸣天上犬吠云中也司马延夀唐邢和璞善心筭与崔司马有旧崔病积年乃死心待邢崔一日觉卧室北墻有人斸声视之无所见如此七日斸不已墻忍透明如一粟经一日突大如崔窥之墻外乃有数人荷鉏䦆立云邢真人处分开此司马厄重倍费工力有顷导骑五六平帻朱衣曰真人至见邢舆中白幍垂绶执五明扇去穴数十步谓崔曰公筭尽仆为公再三论得延一纪言毕墻如旧旬日病愈鲁女生初饵胡麻采药嵩山见一女人以五岳真形与之与陈尉书廓落王方平既降蔡经家经北舍有陈尉者诣门乞见方平使行前向日而立方平从后观之曰君心邪不正未可教以仙道当授君地上主者以一符与陈尉言此不能度世止能存君本夀出百岁向上可以禳灾治病陈尉夀果一百十岁死自方平去后数十年经复归家有书与陈尉其书廓落大而不工陈尉家世世存之以为寳授符理水真诰云王媚兰为云林夫人王母第十三女玉清娥字愈意为紫㣲夫人王母第二十女又集仙传云华夫人名瑶姬王母第二十三女尝游东海过江上有巫山焉留连乆之时大禹理水大风卒至禹因拜夫人求助夫人即授禹策檄召鬼神之书禹尝诣之顾盼之际变化形质干态万状禹初甚疑后乃信夫人授以上清寳文理水之册禹拜授遂导波决川以成功焉学道昇仙真诰云二人皆王子乔妹周灵王女皆学道得仙上昇紫虚元君魏夫人晋司徒魏舒之女刘幼彦之妻生二子学道服胡麻散茯苓丸忽有太极真人安度明方诸青童扶桑碧河赐谷神王清虚真人王袭等来降授以太上寳文八素隠身羽𤣥等书三十一卷位为紫虚元君南岳夫人昇天而去少室仙伯王知逺师陶隠居善易知人生死作易总十五卷一日雷雨云雾中一老人叱逺曰所泄者书何在上帝命吾摄六丁追取逺据地傍有六人青衣已捧书立矣老人责曰上方禁文自有飞仙保卫金科秘藏𤣥都汝何者輙藏箱帙知逺曰青丘老人传授也后司命授知逺为少室仙伯九华真妃紫清上宫九华真妃是太虚上真元君金台李夫人之少女也昔遣诣龟山学上清道道成授太上玉书署为此号于是赐姓安名郁嫔字灵箫与紫㣲夫人俱降杨羲欲为匹偶有诗与羲九嶷得道女九嶷山中得道女罗郁也梁简文帝时降黄门郎羊权家赠权诗及火浣布金玉条脱各一枚此女已九百岁矣傅先生木钻傅先生入焦山七年老君与之木鑚使穿一石厚五尺云穿此便当得道其人昼夜鑚之积四十七年鑚尽石穿遂得仙丹昇天帛和视石壁帛和入西域山事王君君令熟视石壁初一年无所见二年渐有文字三年得神丹方及五岳图乃去安期先生安期先生卖药海边瑯琊人人传世见之计已千年秦始皇召见与语三日三夜大异之乃赐之精璧可直数千万安期受而置之阜乡以赤玉乌一两为报黄初平牧羊黄初平年十五家使牧羊有道士将至金华山四十余年其兄初起索之不得有道士引至金华山寻之问羊所在初平曰在山初起往视但见白石初平叱之羊起于是白石皆起成羊初起弃家就初平学道服松脂茯苓能立日中无影玉云阁吏蔡少霞又有蔡少霞者梦人遗书碑畧云昔乗鱼车今履端云触空仰涂绮辂轮囷其末题云五云阁吏蔡少霞书紫阳真人坡诗注云紫阳真人周义山入蒙山遇羡门子乗白鹿佩青髦之节从十余玉女义山再拜乞长生要诀羡门子曰子名在丹台玉室何忧不僊养圣胎李观游南岳有一人持钉铰之具问曰问君游南岳奉烦寄语养素先生蓝方云刘处士奉问先生十月怀胎如何出得观至南岳访方具道其语方寂然惊曰其人眉间得无有白志乎观曰然方大惊曰吾不遇此人命也此所谓刘海蟾也吾养圣胎已成患无术以出之念非斯人不足以成吾道是年方卒鍊真气黄真人石晋时为惠州太守弃官入罗浮山水帘洞苏养直居润州有罗浮山道人江观潮拜谒曰罗浮黄真人以公气母已成令某持丹度公袖中出药养直迟疑道人曰此丹非金石乃真气炼成疑即止有急服之出门不见养直后暴卒所亲记道人之言取丹饮之乃甦养直后与家人别行步如飞识者以姓江而夏来即黄真人矣简寂陆修静初杨羲等得道与紫微夫人诸仙游诸仙各授学道口诀并説羣仙事迹杨许退録其书流𫝊呉中有司马郎得之尝有雷电光怪晋人陆修静又得之遂成此道宋武帝封修静为简寂先生即陶隠居世师也神仙名义大洞真经大洞者神仙也别有三山三山有七宫七宫有七变朝化为金日中化为银暮化为铜夜化为光或化为山为水为石谓之七变七变有七经有二十一童子随之故曰大洞真经读万过即得真仙诰食六气楚词云食六气而饮沆瀣注陵阳子明经云春食朝霞者日始出赤气也秋食沦汉者日没后赤黄气也冬食沆瀣者北方夜半气也夏食三阳者南方日中气也朱雀金花隂真君歌曰北方正气为河车东方甲乙成丹砂两情合养为一体朱雀调运生金花姹女河车修炼法曰河车是水朱雀是火取水一斗铛中以火炎之百沸致圣石九两其中初成姹女次谓之玉液后成紫色谓之紫河车白色曰白河车青色曰青河车赤色曰赤河车亦名黄芽出道书蓬壶集故白乐天诗云黄芽与紫车谓此太山五岳形图西王母与上元夫降汉武帝帝视箱中有小书乞瞻览母曰此五岳真形图也乃三天太上所出岂汝所宜佩乎帝乞不已母遂与帝帝藏之栢梁台六甲灵飞十二事上元夫人与王母既㑹武帝谓曰阿母发五岳真形虽覩妙理而无六甲灵飞之符太隂六丁玉女之箓太阳六戊之书左乙东象之文右庚摄杀之律壬癸六道隠形之术丙丁之火九赤班符六辛月华之法六已化形之方八禀十诀长生紫书内视中方凡十二事可以总摄万精驱策百鬼帝曰愿赐指教夫人即命侍女出六甲十二事来授王母曰若汝修善后三十年当告汝要道而帝淫色杀伐不休不从王母上元之戒二真遂不复来太初二年栢梁台灾真形图与六甲灵飞十二事藏于栢梁台并烧九霞觞许碏登楼饮酒忽作一诗题于楼上云阆苑花前是醉乡误翻王母九霞觞羣仙拍手嫌轻薄谪向人间作酒狂题毕乗云而去弹云璈魏夫人华存学道乆之龟台金母三元夫人冯双礼珠来降教以神诀王母击节而歌冯双礼珠弹云璈而答歌遐举世人学道资一丹一药之功聊固其命倚以修道未能证就避忌尤多三官廵逻摄入鬼録所以频改姓名先用尸解然后进取上法或五岳授事校职仙曹优游人间或至千嵗功徳升闻却朝玉皇往往遐举世人无由知也今之仙隠有腾空者服金丹也遐举之事未可希望或延年不死时亦有之尸解凡今之人死必视其形如生乃尸解也足不青皮不皱亦尸解也目光不毁头髪尽脱不失其形骨者皆尸解也有未敛而失尸者有人形犹在而无复骨者有衣在形去者有髪脱而形去者白日去谓之上尸解夜半去谓之下尸解向晓暮之际谓之地下主者得真僊诰胎息胎食习闭气而呑之名曰胎息习潄舌下泉咽之名曰胎食抱朴子曰胎息者能不以鼻口嘘吸如在胎中也氷桃碧藕西王母降周穆王开宴有万嵗氷桃千嵗碧藕仙人真人仙道有十二试皆意之所不悟皆太极真人临见之也试皆过授以真经青鸟公积四百七十二嵗十二试之有三不过太极道君以为仙人不得为真人真人元君男之髙仙曰真人女曰元君黄庭经晋魏夫人名华存生二子学道服胡麻散道成景林真人授以黄庭内境经令读万过乃得洞观鬼神胎息法胎息者能不以鼻口嘘吸如在胞胎中初学行气鼻中引气而闭之以心数至一百二十乃以口吐气出之及引气皆不欲令自耳闻其气出入之声常令入多出少以鸿毛着鼻口之上吐气而鸿毛不动为度渐习渐増其心数乆乆可至千则老者更少日还一日矣夫行气必当以生气勿以死气从半夜至日中为生气从日中至半夜为死气行死气无益也故行气或可以驱瘟疫或可以禁蛇虎或可以居水中或可以行水上或可以辟饥渇或可以延年嘘水水为之逆流嘘火火为之灭但行气不欲多食及食生菜肥鲜之物令人气彊难闭且禁平居恚怒恚怒则气乱令人发欬葛仙翁每盛暑輙入深渊之底一日许乃出者正以能闭气胎息故耳鬼试又有鬼试多惑人须定志意熟视其规中珠子浊不明则鬼试也则思七星在头上以却之若规中方明者仙道人也则拜之不悟则为试不过僊相名在琼简者目有緑筋名在赤书者隂有伏骨名在琳札者胸有偃骨名在星书者眼有四规皆上仙也其次鼻如𤣥山腹有𤣥丘亦仙相也僊椹扶桑岛有木如桑其实如椹九十年一实𤣥州白柰空洞灵𤓰谢𤣥卿遇神仙见素麟脂斑螭髓𤣥州白柰空洞灵𤓰又有琼饴酒弹八琅之璈丛霄之笙洞隂之磬又作囘鸾转鳯之舞皆非世间所闻青饥饭杨桐叶细冬青寒食人採其叶染饭色青而有光食之资阳气谓之阳桐饭道家所谓青饥饭瑶草姑射之山帝女死焉化为瑶草帝之季女名瑶姬未行而亡葬于巫山精神化为草青精饭杜诗岂无青精饭使我颜色好注陶隠居登真隠诀载太极真人青精干石饥饭河车挽水黄庭经云北方正气名河车又仙经云铅絶河车空所作皆无功鈆失河车絶万事无所出道诀云胁腹腰曲縁黄河水逆流盖击运法也坡诗云河车挽水灌脑黒易骨易髓汉武叩王母求度世之术母曰子但爱精握固闭气吞液气化为血血化为精精化为液液化为骨行之不倦一年易气二年易血三年易脉四年易肉五年易体六年易筋七年易骨八年易髪九年易形变化则成道易迁童初宫易迁童初二宫是男女仙之堂馆也其中闲静东海青童君一年再游校此有赵素台者是汉赵熙女在易迁宫已四百年化形炼景不肯徙自谓天下无复此乐也崑崙山司马相如传注崑崙山去中国五万里广袤百里髙八万仭层城九重面有九井以玉为槛旁有五门天帝之下都也又有阆风山在崑崙下阊阖之中水经云崑崙山去嵩髙五万里其髙一万一千里方诸宫天仙上真之宫室也髙九千丈有大方诸小方诸大方诸对㑹稽东南七万里小方诸之上多有奉佛者人皆服五星精读夏归藏经用以飞行坎离龙虎东坡云人之生死未有不自坎离者坎离交则生分则死离为心坎为肾龙者汞也精也血也出于肾而肝藏之坎之物也虎者铅也气也力也出于心而肺主之离之物也不学道者其龙常出于水龙飞而汞轻其虎常出于火故虎走而铅枯故真人曰龙从火里出虎向水中生人能正坐瞑目调息以久为功则丹田湿而水上行蓊然如云蒸于泥丸火为水犯热必从之则所谓龙从火里出也龙出于火则龙不飞而汞不干旬日之外脑满而腰足轻常卷舌上䑛悬痈久则汞下入口嚥送至丹田久则化为鈆此所谓虎向水中生也按天马楚庄王时有乞食翁歌曰天庭发双华仙源彰隂邪清晨按天马来诣太真家独宋来子疑其仙人追逐十二年此翁授以中仙之道乞食翁乃西岳真人冯延寿也手为天马鼻为仙源脉望何讽尝于书中得一髪卷规四寸许如环之无端用力絶之两端滴水投于火作髪气莫知其何物也后与方士言叹曰君不见仙命也此名脉望蠧鱼三食神仙字则化于此夜持向天从规中望星星便立降可求丹度世也六甲行厨修道功深已成者自然享六甲行厨有所须举意即至道语按箓真舘飞章太虚披蘂笈之灵文列瑶坛之芳荐按琼式之瑶台企飈游之列驭预祓祠场之供下延真驭之游神功不宰天监孔昭庻资妙道丕钖明休大道无私妙周万物之用上帝有命隂定万民之生天明有象昭垂列纬之精神化无方黙布惟和之令延真祕宇按式灵坛琼科案式蕋笈翻文讽琅简之内音㓗蕋宸之华供申祈帝祐垂鉴精衷玉籍开文琅庖㓗献庶縁斋恳钦达仙樽幸无隔于霄穹俾克昌于眉寿施于亿载参庇多祥讽云笈之内篇㓗霞飱之盛供讽蕋笈之灵文列秀华之寳炬普延飈驾临集罽场报应如响天无妄降之灾恐惧自修人有可延之寿元气斡于太虚至仁涵于羣动大仁博爱而无私未尝违物遇诚虽微而苟至可以动天九清右下六气居中案步虚于行台演冲科于祕馆涵象紫虚实统本生之气祕言丹箓盖司言命之文捜太素之琅函企紫宸之芝御载企九清之御式敷三洞之科益严三境之科遥伫九关之驭蕋章遥达芝御来临緑章遥御羽驾下临集羽裾之净侣绎琼笈之冲科熉幄延真肃揖灵游之驾珠台接式载披寳箓之文天慈洪育圣造曲加伏愿熉黄下集览精意之勤斯肹蠁繁臻答羣生之近止道非常名无方而善应诚之所至有感而遂通道本无根功施不宰借凉风而涤濯洒甘露以清凉列耀在天黙司于隂隲衆真祐善有頼于祺祥无为以清既照临于七曜不言而信斡造化于羣生临下有赫降康自天有昊回祥皇天垂祐天聴则卑无幽不烛人生而静有感斯通天难忱斯固隂阳之不测民亦劳止况水旱之靡常惟帝难谌斋戒沐浴可以事祭神如在聪明正直依而行伏望有昊回祥皇灵垂祐五纬循轨俾年谷之屡登三阶永平得雨旸之时若民拱北辰之徳政士窥东壁之文章商贾趋天市之垣士子进文昌之府苍龙直角农夫享播谷之勤大火司心嫔妇获丝蚕之利狼贪扫迹天狗垂头万里妖氛挽天河而一洗千龄国寿整箕翼之重辉妙道渊微非尘凡之可测圆穹杳邈有诚信之能通仁者必寿信为天地之心学无不通宜从臣子之欲䖍遵道范仰叩真庭祗率多仪肃陈菲荐夏方用事而飬禾天则溽暑而不雨失其机㑹且为饥凶走百神以告哀蒙小惠而未徧是用洗心虚寂戒日吉蠲款帝闻之崇髙请民命于沟惟天地实民父母忍赤子之渴饥虽山川能出风云必有司其号令芝盖飞章琅函发素叩霄极以荐和伫飈游而来下瑶席琼樽夙陈于芳㓗芝华羽葆纷集于真虚式奉明科恭陈净醮道本无为功施万物福惟善应信若四时仰祈干造昭回列真敷祐天本盖髙曷尝私于降监神虽不测诚无昧于福谦祇严祕宇仰事崇霄式案明科敢申欵谒肃奉潢污之荐因殚蝼蚁之诚清静窅邈非声臭之能通下土昬嚣茍诚忱而必达天其仁而爱博人有欲而必从輙殚凡仰扣大钧伏望恩光下烛慈寳溥临道虚而应物无所不闻人穷则唿天有祈必达天道虽逺孚信所以祐民人心至微㓗精可以事帝拨粪壤之微躯被慈云之巨䕃闵兹将藁之苖赐以崇朝之泽强名曰道涵庶彚以皆周不测者神运元功而斯广二仪剖判实本于鸿蒙万化施张聿崇于清净参天两地于覆载以无私隂惨阳舒实生成而莫测隂隲垂休至神储庆蕃禧有孚纯祐无极宰司动植蓄泄风云幽赞上天潜扶大化空曰盖髙久昭于下济道妙惟大实着于强名望盖髙于霄极达封奏于都元精一之心克协奉吉蠲之祷肹蠁之应沓臻符幽赞之诚奉祈报以惟寅藴休祥而匪测诞敷隂隲永钖藩釐百嘉茂育允洽嵗功万物伏藏是资隂隲财成物宜翼宣神化无㣲不烛有感必通地下主者三等地下主者有三等第一散在外舍闲亭不受九宫考制不闻练化之业一百四十年得一进耳二等便得仙阶三等便得出入易迁童初二府入宴东华台受学化形濯景易气三十年棺中骨还附神四十年复如生人五十年位补仙阶为上仙矣仙有数品华隂山神告刘根曰汝今髓不满血不暖气少聴减筋急肉沮必欲长生必先治病十二年乃可服仙药药有上下仙有数品不知房中之事行气导引并神药者不能仙也药上者为九转还丹太一金液服之皆立登天其次有云母雌黄之属虽不即乗云亦可役使鬼神次乃草木诸药止可数百嵗如欲长生先去三尸三尸常以月望晦朔上天白人间罪过使人不夀盖人身中神欲得人生三尸欲人死人死则散而为鬼歆享祭祀故欲人死也凡人梦与恶人鬬乃尸与人神相战也得神丹立便仙食草木之药不知房中之法及行气导引服药无益也若至意感灵亦不须草木之药若但知房中及导引不知神丹之法亦不得仙也若得神丹立便仙矣若得大洞真经读之万过便仙不须金丹矣积功子孙仙积功满千虽有过得仙功满三百而过不足相补十者仙功满二百者孙仙子无功徳有过便得仙其子孙若无志多过者只得富贵仙不可冀也服隠芝为仙公仙官上下次秩有左右府左右公左右卿左右大夫左右御史明大洞真经者为仙卿服金丹者为大夫服衆芝为御史若得太极隠芝服之便为仙公真人矣託体遗迹南真夫人谓杨羲曰得道去世或隠或显託体遗迹鹿皮翁吞玉华流虫出尸仇季子咽金液而臭闻百里季主服五云散以潜昇犹头足异处墨秋咽虹丹以投水寗生服石脑而赴火伯成纳气而肠胃三腐洗髓伐毛东方朔生三日而父母俱亡后游泽中有一黄眉翁指朔曰此吾儿也吾却食服气三千年一反骨洗髓二千年一剥皮伐毛吾生已三洗体三伐毛矣真定真惠夫欲修道惟灭动心不灭照心但凝空心不凝住心有事无事常若无心处静处喧其志惟一制而不着放而不动处喧无恶涉事无恼者皆是真定以无事为真宅有事为应迹不求惠而惠自生此名真惠诗朝㺯紫泥诏夕披丹霞裳挥手折若木拂此西日光天上白玉京十二楼五城仙人抚我顶结髪受长生闭剑琉璃匣鍊丹紫翠房身佩豁落图腰垂虎盘囊渇饮灵泉水饥食玉树枝白虎化坎青龙离销禁姹女闗婴儿楼台十二红玻璃木公金母相东西纯铅真汞相光辉乌升兔降无年期头戴鹿胎皮身披鹤衣月寒丹井立霜白醮坛归土木形容殷七七水云情性许闲闲身中火枣无人㑹此药元来便驻颜仙翁无定数时入一壶藏夜夜桂露湿村村桃水香醉中抛浩刼宿处有神光药裹丹山凤棊函白玉郎㺯河移砥柱吞日傍扶桑龙竹裁轻䇿鲛丝熨短裳树栽嗤汉帝桥板笑秦皇径欲随闗令龙沙万里强锦绣万花谷前集卷三十锦绣万花谷前集卷三十一钦定四库全书锦绣万花谷前集卷三十一古人称号紫庭真人西明仙公白水真人孔昇真人茂陵秋风客祖龙儋耳龙紫髯将军曹瞒潞州别驾闱编仙人九霞仙人紫垣小星青莲居士骑鲸仙人锦袍仙浣花翁草堂先生杜陵老翁醉吟先生愚溪翁泣麟翁鲁叟巾车令甫里先生玉溪生漫郎琦玗子顾虎头崑崙真人涑水先生迂叟老泉先生醉翁横渠先生峨眉先生玉堂仙玉局翁金华仙伯涪翁半山老人了翁东湖居士后湖病民青翁后山居士公是先生公非先生淇水钓翁龙眠居士石室先生笑笑先生石林先生初寮先生浮休先生竹林先生归叟涧上丈人汉上丈人灌园先生还还先生无垢先生南轩先生萧滩居士乖崖公狄梁公赵韩王范鲁公王沂公王魏公李文定公向文简公李文静公张忠定公宼莱公王兾公李文正公曹武恵公吕许公吕文穆公丁晋公杨文公王文定公陈文恵公陈康肃公张文孝公余襄公张邓公晏元献公孙宣公丁文简公宋莒公宋景文公宋宣献公陈晋公陈恭公钱思公曾鲁公唐肃公章郇公狄武襄公包孝肃公王章恵公韩魏公韩康公富韩公范文正公文潞公王歧公范蜀公杜祁公王文康公程文简公庞颕公吴正肃公王鲁公李恵公欧阳文忠公赵康肃公吴文肃公张文定公胡文恭公赵清献公王荆公司马温公吕申公曾文昭公苏文忠公韩康公傅献简公范忠宣公刘忠肃公陈忠肃公张文节公马正恵公吕汲公曹武毅公夏文庄公王懿恪公王懿敏公张文定公钱宣靖公曹武穆公毕文简公鲁肃公薛简肃公蔡文忠公衞国髙武烈王书篆三元八㑹云篆光明隂阳分则有三元八㑹之文又有八龙云篆光明之章也其后三王之世演八㑹之文为龙鳯之章拘省云篆之迹以为顺形梵书破分二道壊真从易乃为六十四种之书遂播之三十六天上下也今三元入㑹大极清仙之所用云篆光明今所见神灵符书之字是也鬼哭苍颉观鸟迹而成字鬼乃夜哭大篆周宣王史籀变科斗文以为大篆𨽻书秦既用篆奏事繁多难成即令𨽻人佐书曰𨽻字或曰程邈囚狱中改籀文省为𨽻字上之始皇大喜免其罪八分书断上谷王次中所作又佩觽集云八分篆法二分𨽻文又云势如八字有偃波之文又云二说皆非也书有二体蔡伯喈于八体之后又分此法故云八分行书魏初有钟胡二家为行书法盛行于世行书即正书之小变从简易相间流行又云非草非真离方遁员入真者谓之真行带草谓之草行草书汉兴有草书不知作者姓名至章帝时有杜度崔瑗崔实皆称工张伯英因而转精巧下笔则号怱怱不暇草书寸纸不遗飞帛书蔡邕见鸿都门匠人施垩箒遂创意焉草圣张伯英临池学书池水尽黒凡衣帛必书而后练韦仲将谓之草圣草贤崔瑗善章草谓之草贤衞夫人书尚书郎李充母以夫卫姓自称李衞正书如玉壶之氷瑶台之月婉然芳桂穆若清风王羲之书羲之字逸少为㑹稽右军长史初学李衞夫人书及渡江北见李斯等书之许见钟繇梁鹄书之济见蔡邕书又见梁岳碑始知学卫夫人书徒费日月兰亭序羲之兰亭草号为最得意宋齐间不闻称道者永思晚出此书诸儒皆推其真行之祖所以唐太宗必欲得之其后公私相盗至于发冢今遂亡之定武本盖得髣髴褚庭诲所临极肥洛阳张景元劚地得缺石极瘦定武则肥不剩肉瘦不露骨犹可想其风流三石刻皆有佳处不必寳已有而非彼也王匣贮兰亭唐太宗有大王真迹三千六百纸率以一丈二尺为轴寳惜者兰亭序为最甞附耳谓髙宗曰吾千秋万嵗后与吾兰亭序以玉匣贮蔵昭陵入木七分羲之书北郊文欲改削墨入木皆七分书诀墨薮又沈𫝊师诗锵金七言陵杜老入木八分蟠髙轩坡诗八法旧闻宗长史换鹅王右军好鹅山隂道士有羣鹅意求市之道士云为写道徳经当举羣相赠冩毕笼鹅而归李斯篆室李斯变苍颉籀文为玉筯篆成一家法更八姓无出其口者唐开元时李阳氷穷入篆室隔一千年与秦斯相见法苑窦泉号阳氷为笔虎得伯英筋肉卫瓘索靖俱善书时谓瓘得伯英之筋靖得伯英之肉梁武帝论书钟繇书如云鹄㳺天羣鹅戏海王羲之书如龙跳天门虎卧鳯阁张芝如汉武好徳慿虚欲僊蔡邕骨气洞达如有神气萧子云如危峯阻日孤松一枝羊欣如大家婢为夫人举止羞澁终不似真王献之如河间少年皆悉光恱索靖如飘风忽举鸷鸟乍飞王僧䖍如王谢子弟之爽自有一种风流袁相如深山道士见人便退缩梁元帝土东宫古迹启师宜八分之巧元帝三体之妙史籀李斯之篆梁鸿曺喜之书莫不总华桂宫盈满甲馆窃以鸾惊之势既闻之于索靖鹰跱之巧又显之于蔡邕是以逰雾重云传敬礼之法鸟鹄鱼鹓表杨泉之赋颇好六文多慙三礼尚方大篆既甚牢落柱下方书何曾髣髴空慕河间之聚书竟徴东平之献表齐收尺牍顾已缺然北海楷𨽻终成难拟结体遒丽贞观永徽间虞世南禇遂良以书専家薛稷外祖魏徴家多蔵虞禇书故稷锐精临倣结体遒丽遂以书名天下运笔超妙大令真蹟旧裂为三段在大丞相忠宣范公家及范中济侍郎与王晋卿都尉家忠宣之子为赤县尉时内翰尹京中济为户部侍郎时内翰为尚书晋卿䕶𦵏宣仁圣烈陵寝时内翰为顿递使因得尽摸三家所蔵合而为一旦旦临写至老不倦其后运笔超妙不复类临本晚年尤为雄逸栁诚悬谓大令好冩洛神赋人间合有数本今嵗月益久先贤法书往往煨烬得穆父此本足一见典刑焉虞世南学智永书虞世南学书于浮屠智永究其法为世秘爱太宗称其五絶号曰书翰禇遂良辨羲之帖遂良工𨽻楷太宗令侍书帝方求羲之帖莫质真伪遂良独论所出常侍登太宗御牀唐太宗常作飞帛赐羣臣散骑常侍刘洎登御牀引手得之帝笑曰昔闻媫妤辞醉辇今见常侍登御牀故坡诗云遥怜醉常侍一笑开天容髙丽求欧阳法欧阳询初学羲之书后险劲过之因自名体尺牍所𫝊人以为法髙丽常遣使求之髙祖叹曰彼观其书谓形貌魁梧邪钟繇呕血钟繇见蔡邕笔法椎胷三日因呕血卫夫人流涕羊欣笔阵图曰王羲之年十二见前代笔说于其父枕中窃而读之父因与之不旬日书便大进又学卫夫人书夫人见其书流涕曰此子必蔽吾名五云体韦陟封郇公性侈纵常以五彩牋为书记使侍妾主之其裁答授意而已陟唯署名自谓所书陟字若五朶云时人慕之号郇公五云体连绵书唐吕向工草𨽻能一笔环冩百字若萦发然世号连绵书银钩晋索靖善草书婉若银钩飘若惊鸾学张伯英金剪唐司马承祯字子徽善篆别为一体名金剪书鹤头蚊脚二书皆汉诏板所用各象其形也隼尾波击石波草书须缓前速后字有㸃者字竟乃安𨽻书有击石波八分书有隼尾波最为难作笔塜墨池东坡云笔成冢墨成池不及羲之即献之笔秃千枝墨磨万梃不作张芝作索靖纸田墨稼刘氏小说蔡洪赴洛人问吴中旧业曰纸为良田笔为锄耒墨为稼穑义理为丰年文房四寳三具韦诞字仲将诸书并善邺都宫观始成诏仲将题署御笔墨不佳因奏若用张芝笔左伯纸臣墨兼此三具又得臣手然后可以逞径丈之势堆墨八分陈文恵尧佐变古之法自成一家虽㸃画肥重而笔力劲健为方丈字谓之堆墨八分家鸡野鹜南史王僧䖍庾翼少侍书与右军齐名右军后进庾犹不忿与都下人书云小儿辈厌家鸡爱野鹜皆学逸少书又云庾征西初亦不服逸少有家鸡野鹜之论后以为伯英复生怒猊渴骥唐徐浩工书甞书四十二幅屏八体皆备草𨽻尤工世状其法曰怒猊抉石渴骥奔泉精笔佳墨唐裴行俭工草𨽻唐中宗甞给绢素诏写文选祕爱其法每曰禇遂良非精笔佳墨未甞辄书不择笔墨而妍㨗者余与世南耳手和墨调禇遂良甞问虞世南曰吾书何如智永答曰吾闻彼一字直五万君岂得此孰与欧阳询曰吾闻询不择纸笔皆得如志君岂得此禇遂良曰然则何如世南曰君若手和墨调足可贵尚遂良大喜烟霏霞结王逸少裁成之妙烟霏雾结状若断而还连鳯翥龙盘势如斜而反正风送云收郑䖍草书如风送云收霞催月上沈聒讲学书之神运虽得之于心然法度必资讲学凡字须均平若笔画多寡相逺不可使停寡在左则取上齐吟字是也寡在右则下齐知字是也绍宗积习正绍宗工草𨽻甞与人书曰鄙夫书无工者将由水墨积习耳甞精心率意虚神空思以取之吴中陆大夫常以余比虞世南以不临写故也闻世南被中画腹与余正同秃笔十八瓮僧智永善书以百本散于江南诸寺各留一本其所居吴兴学书积年有秃笔十八瓮飞帛三百㸃仁宗飞帛书尤为神妙至和中有待诏李唐卿撰飞帛三百㸃以进上颇嘉之乃特为清浄二字以赐之其六㸃尤奇絶又出三百㸃之外周越蘓子羙本朝尚书郎周越以书名于天圣景祐间然笔法软俗无古气梅尧臣作诗闲谈苏舜钦子羙喜为健句草书尤俊快甞曰吾不幸冩字为人比周越作诗为人比梅尧臣良可叹比崔杜不足赵袭炖煌太守先是杜伯度崔子玉以工草书称于前世袭与罗晖亦以能草颇自矜夸故张伯草书与袭同郡太仆朱赐书曰上比崔杜不足下方罗赵有余罗叔景赵元嗣与张伯芝并时见称于西州伯英自云上比崔杜不足下方罗赵有余欧阳草迹所谓如旱蛟得水毚兎走穴信不虚邪蔡邕篆势体有六篆巧妙入神或象龟文或比龙鳞纡体放尾长翅短身扬波振激鹰跱鸟震延颈胁翼势似凌云章草书断云汉黄门令史史游作急草觧散𨽻体麄书之王羲之以草草答庾翼翼叹服曰吾昔有伯英章草十纸失之今见王书神明顿还旧观书势盖草书之为状也婉若银钩漂若惊鸾舒翼未发若举复安虫蛇虬蟉或往或还頽阿郍以羸形歘奋衅而桓桓及其逸游盼向乍正乍邪骐骥暴怒逼其辔海水窊隆扬其波𤣥熊对距于山岳飞燕相追而差池举而察之又似和风吹林偃草扇树枝条从风转相比附窈娆㢘苫随体散布纷扰扰以绮靡中持疑而犹豫𤣥螭狡兽嬉其间腾猨飞鼺相奔趋陵鱼奋尾蛟龙反据投空自窜张设牙距鹦哥娇刘十五论李十八草书谓之鹦哥娇谓鹦鹉能言不过数句大率鸟语十八其后稍进以书问仆曰比旧日何如仆云可作秦吉了矣然仆此书自有公在干侯之意也书虎唐李阳氷作篆字人不能及号书中虎飘扬严重真书难于飘扬草书难于严重大字难于结密小字难于寛绰劲健端妙无惑同安人善小篆为翰林待诏徐铉郑文寳查道髙绅中革葛湍皆江东人善篆弗能及也其劲健端妙又过于凝士夫藏以为寳元和脚栁子厚酧刘禹钖家鸡之赠云日日临池弄小雏还思写论付官奴栁家新様元和脚且尽姜牙歛手徒贞观字唐太宗求书凡得王羲之真行二百九十纸又得献之张芝等书以贞观字为印草迹命禇遂良楷书小字以影之开元五年𤣥宗又书开元字为印观舞劒而得其神张旭自言始见公主檐夫争道又闻鼓吹而得笔法意观公孙大娘舞劔器而得其神后人论书者得其法惟崔邈颜真卿云聴江声而笔精进坡云古今人诗笔有所自长史以剑器容有是理雷大简云聴江声而笔法进文与可亦言见蛇鬬而草书长殆非诞老人陈牒求判张旭为常熟尉有老人陈牒乞判宿昔又来旭怒老人曰观公笔竒妙欲以藏家尔因问所藏尽出其父书旭视之天下竒笔也自是尽其法郎官壁记笔墨三昧张长史郎官㕔壁记唐人正书无出其右所以度越诸家无辙迹可寻可谓入笔三昧神品妙品能品书有十体较其优劣之差为神妙能三品居神品者二十有五妙品九十有八能品一百有七古今善书尽于是矣又书诀墨薮云张旭草入神品八分入妙品隶入能品真生行行生草真生行行生草真如立行如行草如走未有未能立能行而能走也印泥画沙韦续书诀墨薮云张长史曰褚河南论书云用笔如印泥画沙始不悟后于江岸以锥画字始信长史之言贵藏锋也屈玉垂金窦泉作小篆賛曰钗头屈玉鼎足垂金王羲之变格难俦李嗣真论右军书毎不同以变格难俦书乐毅论太史箴体皆正直有忠臣烈士之象告誓文曹娥碑其容憔悴有孝子顺孙之象逍遥篇孤鴈赋迹逺趣髙有拔俗抱素之象画像賛洛神赋姿仪雅丽有矜荘严肃之象皆义以成字非得意以独妍李阳氷意在古篆字书氷或作凝与李夫人书云其意在古篆于天地山川得方圎流峙之状于日月星辰得经纬昭回之度于云霞草木得霏布滋蔓之容于文物衣冠得揖逊周旋之体笔力遒婉颜鲁公善正草书笔力遒婉世寳之见本𫝊又南昌集云鲁公已得张长史笔僧懐素自折钗股笔鲁公云折钗股何如屋漏法懐素起捉公手云老贼尽之矣笔法劲圎前朝翰林书艺正着笔法劲圎今所藏乐毅论皆着墨迹此其长处不减季海所乏者韵耳崇韬发圹旧𫝊乐毅论乃羲之亲书于石其他皆纸素所𫝊唐太宗聚二王墨迹惟乐毅论石本在其后随太宗入昭陵朱梁时耀州节度使郭崇韬发昭陵得之因复传人间或曰公主以伪本易之元不曾入圹本入髙绅学士家颜筋栁骨范文正公祭石曼卿文云曼卿之笔颜筋栁骨散落人间寳为神物素瘦张肥懐素草工瘦张长史草工肥瘦硬易作肥劲难工又云此两人一代草书之冠冕也大小欧阳欧阳通早孤母教以父书使希父遗迹数年大进亚于询父子齐名号大小欧阳体会稽六纸刘连州寄栁子厚诗云书成欲寄庾安西纸背应劳手自题闻道近来诸子弟临池寻已厌家鸡注云家有右军书每纸背庾翼题云王㑹稽六纸二月三十日长沙得三昧长沙僧懐素善书自言得草圣三昧李阳凝陈后山诗玉筯凝潮后注唐李阳凝李潮皆能篆钟王无以尚唐栁公权书法结体劲媚甞召至御前书纸三畨作真行草之体文宗甞与公权聮句属曰薰风自南来殿阁生㣲凉帝命题于壁字径率五寸帝叹曰钟王无以尚也笔阵图砚者城池也笔者刀矟也墨者兵甲也心意者将帅也一波三折笔钟繇弟子宋翼每画一波三折笔作一戈如百钧弩作一㸃如髙锋坠石作一牵如百嵗枯藤作一放纵如惊蛇入草此三折笔法黄仙鹤李邕善书仍自刻多假立刻字人名如茯苓芝黄仙鹤之类是也殷铁石坡诗已将铁石充逸少注云殷铁石梁武时人今法帖大王书中有铁石字东吴精张旭蘓州人老杜旭草书诗斯人已云亡草圣祕难得悲风生㣲绡万古起古色呜唿东吴精逸气盛清识蔡君谟为本朝第一五代杨凝式笔迹雄强往往与颜栁相上下世多称李建中宋宣献此二人书仆所不晓宋寒李俗殆浪得名惟蔡君谟姿格既髙当为本朝第一写细字江南野史应用善写细字㣲如毛髪甞于一钱上写心经又于粒麻上写国泰民安四字蓬莱女官学山谷书徐清字静之蓬莱女官也下西里王氏诗作谢体书效鲁直妍妙可喜陈无已诗云蓬莱仙子补天手笔妙诗清万世功肯学黄家元祐脚信知人厄匪天穷书象其人欧阳询貌寒㣲敏悟过人其书劲险厉正称其貌尔是知凡书象其为人学书如泝急流近年笔法蔡君谟独歩当世予尝戏谓君谟言学书如泝急流用尽气力船不离处所君谟以为能取譬张颠以头濡墨张旭善草书大醉唿叫狂走乃下笔或以头濡墨而书既醒自视以为神不可复得世唿张颠张旭郑䖍亚栖书张旭草书如孤蓬自振惊沙坐飞郑䖍草书如风送云收霞催月上释亚栖草书如飞乌出林惊蛇入草戈法太宗学虞世南𨽻书每难于戈法一日书遇戬字召虞世南补写其戈以示魏徴徴曰仰窥圣作内戬字戈法逼真帝赏其鉴识匾法江南徐骑省铉善小篆映日视之画之中心有一缱浓墨正当其中至于曲折处亦当中乃笔锋直下不倒故锋甞在画中铉甞自谓吾晚年始得匾法凡小篆喜瘦而长匾法非老笔不能拨橙法钱若水言唐陆希声得笔法凡五字擫押钩格柢用笔双钩则㸃画遒劲而尽妙矣谓之拨橙法希声以授沙门𧦬光光入长安为翰林供奉又宰相刁术言江南后主得此法复增二字曰导送今待诏李希古亦得之而所书为一时之妙山谷论三家之法东轩笔録云唐初字学劲健得晋宋风开元后变为肥厚元和后栁沈之徒复尚清劲五代杨凝式国初李建中妙絶一时行草亦主肥厚李昌式不免于重浊山谷甞论三家法以为杨少师如散僧入圣李西台如法师叅禅王着小禅缚律书凌云殿晋太元中新起太极殿谢安欲王献之题榜而难之试谓曰魏时凌云殿榜未题而匠者误钉之不可下乃使韦仲将悬橙书之比讫鬓须尽白才余气息献之揣知其㫖正色曰使其若此有以知魏徳之不长隆冬枯树献之字势疎瘦如隆冬之枯树拘束如严家之饿𨽻其枯树虽槎枿而无屈伸其饿𨽻羁羸而不放纵王着善大书翰林院自五代以来字势轻弱笔体无法太宗即赐笔札求善书许自言首得蜀人王着即召为侍书着善草𨽻独步一时初以纸一畨今书八字乂令书六字四字至一字皆极遒劲上称善自是诏书体一变灿然可观一台二妙索靖炖煌人靖草法武帝爱之时尚书令卫瓘世号得伯英之筋一台二妙墨猪王逸少云凡字多肉㣲骨谓之墨猪书诀无筋骨子云近出擅名江表仅得成书无丈夫之气行行若萦春蚓字字如绾秋蛇卧王䝉于纸中坐徐偃于笔下秃千兎之翰无一毫之筋穷万谷之波无半分之骨以兹播羙非滥名邪神全守固苟可以寓其巧智使机应于心不挫于气则神全而守固虽外物至不胶于心尧舜禹汤治天下飬叔治射庖丁治牛师旷治音声扁鹊治病僚之于丸秋之于奕伯伦之于酒乐之终身不厌奚暇外慕夫外慕徙业者皆不造其堂不哜其胾者也往时张旭善草书不治他伎喜怒窘穷忧悲愉怢怨恨思慕酣醉无聊不平有动于心必于草书发之观于物见山水崖谷鸟兽虫鱼草木花实日月列星风雨水火雷霆霹雳歌舞战鬬天地事物之变可喜可愕一寓于书故旭之书变动犹鬼神不可端倪以此终其身而名后世诗苍颉鸟迹既茫昧字体变化如浮云陈仓石鼓文已讹大小二篆生八分秦有李斯汉蔡邕中间作者寂不闻峄山之碑野火焚枣木𫝊刻肥失真苦县光和尚骨立书贵痩硬方通神惜哉李蔡不复得吾甥李潮下笔亲尚书韩择木骑曹蔡有邻开元以来数八分潮也奄有二子成三人况潮小篆逼秦相快劒长㦸森相向八分一字直万金蛟龙盘拏肉屈强吴郡张颠夸草书草书非古空雄壮岂知吾甥不流宕丞相中郎丈人行巴东逢李潮逾月求我歌我今衰老才力薄潮乎潮乎奈尔何中郎石经后八分盖憔悴顾侯运炉锤笔力破余地昔在开元中韩蔡同赑屃𤣥宗妙其书是以数子至御札早流𫝊揄扬非造次三人并入直恩泽各不二顾于韩蔡内辨眼工小字分日侍诸王钩深法更秘颠张醉素两秃翁追逐世好称书工何曾梦见王与钟妄自粉饰欺盲聋有如市倡抹青红妖歌嫚舞眩儿童谢家夫人淡丰容萧然自有林下风天门荡荡惊跳龙山林飞鸟一扫空为君草书续其终待我他日无怱怱空余小来翰墨场松烟兎影傍明窻偶随儿戏洒墨汁衆人许在崔杜行晚学长沙小三昧幻出万物真成狂龙蛇起陆雷破柱自许竒观绕绳牀家人骂笑宁有道污染黄素败粉墻人生识字忧患始姓名粗记可以休何用草书夸神速开卷戃恍令人愁我甞好之每自笑君有此病何年瘳自言其中有真乐适意无异逍遥游近者作堂名醉墨如饮斗酒消百忧君于此艺亦云至堆墻败笔如山丘兴来一挥百纸尽骏马倏忽踏九州我书意造本无法㸃画信手烦推求胡为议论独见假只字片纸皆蔵收不减钟王君自取下方罗赵我亦优不须临池更苦学完取绢素充衾裯兰亭蠒纸入昭陵世间遗墨犹龙腾颜公变法出新意细筋入骨如秋鹰徐家父子亦秀絶字外出力中藏稜峄山𫝊刻典刑在千载笔法留阳氷杜陵评书贵瘦硬此论未公吾不慿短长肥瘦各有态玉环飞燕谁敢憎吴兴太守真好古购买断缺挥缣缯龟趺入坐螭隐壁空斋昼静闻登登奇踪散出走吴越胜事𫝊说夸友朋书来乞诗要自写为把栗尾书溪藤后来视今犹视昔过眼百世如同灯他年刘郎忆贺监还道同时须服膺蓬莱春昼永玉殿明房栊金牋洒飞帛瑞雾萦长虹遥怜醉常侍一笑开天容管城脱㡌为徴笑便觉金光走龙尾试较鹅经拂硬黄𫝊此寳书十余纸纸光叶叶掲云摸字工戢戢行冻螘异时长笑王㑹稽野鹜腥腥污刀几暮年却得庾安西自厌家鸡题六纸二子风流冠当代顾与儿童争愠喜秦王十八已龙飞嗜好晚将蛇蚓比三管曝书防蠧毁得见来禽与青李春蛇秋蚓久相杂野鹜家鸡定谁羙玉函金钥天上来紫衣勅赐亲临启纷纶过眼未易识磊落挂壁空云委归来妙意独追求坐想蓬莱二十秋怪君何处得此本上有桓𤣥寒具油巧偷豪夺古来有一笑谁似痴虎头君不见长安永寕里王家破垣谁复修元章作书日千里平生自苦谁与羙画地为饼未必似要令痴儿出毚水锦嚢玉轴来无趾餐然夺真疑圣智忍饥看书泪如洗至今鲁公乞余米锦绣万花谷前集卷三十一锦绣万花谷前集卷三十二钦定四库全书锦绣万花谷前集卷三十二笔丰狐毫枯木管畨禺诸郡多以青羊毛为笔或用山雉丰狐之毫䑕须麝毛狸毛董仲舒甞答牛亨之问曰䝉恬以枯木为管鹿毛为柱羊毛为被以成笔狸毛象管欧阳通询之子晚自矜重以狸毛为笔覆以兎毫管用象犀非是未甞书緑沉漆竹管王羲之笔经曰有人以緑沉漆竹管及镂管见遗斯亦可玩讵必金玉哉青镂管纪少瑜甞梦陆倕以一束青镂管笔授之曰卿自择其善者其文因此大进如椽晋王珣梦人以大笔如椽与之既觉语人曰当有大手笔事俄而帝崩哀册文皆珣所为四管为牀南朝唿笔管为牀梁简文帝答徐摛书特设书幌下置笔牀四管为一牀管子文有书生谒李林甫云管子文后化为管毛元锐文嵩管城侯𫝊宣城毛元锐字文锋封为管城侯有传毛颕管城子中书君䝉恬猎中山围毛氏献俘章台秦始皇赐之汤沐而封诸管城号管城子与上益狎上唿为中书君因免冠鬓秃上曰中书君老而秃尖头奴元魏时有臣古弼头尖魏太武帝名之曰笔头又曰尖头奴时人唿为笔公毫锥应制白乐天与元徽之应制各有纎锋细毫之笔㩦以就试相顾而笑目为毫锥故赠元诗䇿目穿如札毫锋利似锥栗尾濡笔蔡君谟为永叔写集古目録序欧以䑕须栗尾笔铜緑笔格等为润笔君谟笑以为太清而不俗三品梁元帝为湘东王甞记録忠臣义士文章之羙者笔有三品忠孝全者用金管书之徳行精粹者用银管书之文章赡丽者用斑竹管书之五兄弟本朝钱次权以墨四丸笔五枝赐杨时可杨戏曰安得砚乎次权曰不难须一诗杨乃作一絶句云尖头奴有五兄弟十八公生四客卿过我书斋无一事似应终日侍陶泓退笔冡僧智永学书有旧笔头数石瘗之号退笔冢铭心写言𫝊云笔铭曰韡韡彤彤冉冉轻翰正色𤣥墨铭心写言䑕须笔蘓过叔党赋䑕须笔云太仓失陈红狡宂得余腐既兴丞相叹又发廷尉怒磔肉餧饿猫粉髯杂霜兎挿架刀矟健落纸龙蛇骛穿一何卑㣲託此得佳誉诗青镂墨淋漓珊瑚架最宜静援花影转孤卓漏声迟题柱吾无取如椽彼一时粘粉为题栖鳯竹带香因洗落花泉尚书应用裁天诏内史新将写道经墨绛人陈𤣥毛颕举绛人陈𤣥𢎞农陶泓㑹稽楮先生友善出处必偕上召颕三人者不待诏辄俱往上未甞怪焉松滋侯燕人易𤣥光字处晦封松滋侯盖墨也客卿子墨客卿妙一世懐玉山中五丈夫峨嵋老仙与推毂谷量牛马斗量珠尖头奴有五兄弟十八公生四客卿九子墨陆士龙与兄书云有九子墨祝㛰者多子之义也祝曰九子之墨蔵于松烟本性长生子孙无边瑜糜汉尚书令仆丞郎月给瑜麋墨大小二枚三螺陆云与兄书曰一日上三台曹公蔵石墨数十斤令送三螺蛾緑螺炀帝宫女争畵长蛾司宫吏日给螺子黛五斛号蛾緑子李贺诗蛾緑攒晓门隋鳯舸殿御女吴峰仙善画长蛾宫中争为长蛾宫吏日供螺子黛五斛号蛾緑螺乌玉玦坡诗我贫如饥䑕长夜空齩啮瓦池研灶煤苇管书柿叶近者唐夫子逺致乌玉玦磨人石昌言蓄李廷珪墨不许人磨或戏之曰子不磨墨墨将磨子今昌言墓木拱矣墨固无恙可为好事者之戒削木蔡君谟言李廷珪墨能削木坠沟中经月不壊鱼胞犀角鱼胞熟万杵犀角盘双龙墨成不敢用进入蓬莱宫李廷珪双嵴龙蔡君谟云李超易水人唐末与子廷珪亡至歙州其地多松因留居以墨名家本姓奚江南赐姓李其墨有劔嵴圎饼面多为龙纹嘉祐中仁宗宴近臣于羣玉殿甞以其墨赐之曰新安香墨其后翰林承㫖赐者皆双嵴龙样尤为佳品漆相国寺门太祖下南唐得李廷珪父子墨同俘获付主藏籍收不为贵也后有司更造相国寺门诏用墨漆取墨于主藏车载以给皆廷珪父子墨至宣和间黄金可得李墨不可得也隔锦嚢知墨山谷几间取小锦囊中有墨半丸以示潘谷谷隔嚢手之即置几上曰天下之寳也出之乃李廷珪墨又别取小锦嚢有墨一凡谷手之如前则叹曰今老矣不能为之出之乃谷少所作墨其艺之精如此诗此墨足支三十年但恐风霜侵发齿非人磨墨墨磨人瓶应未罄罍先耻逝将振衣归故国数畆芳园自鉏理作书寄君君莫笑但覔来禽与青李一螺㸃漆便有余万灶松烟何处使君不见永宁第中擣龙麋列屋闲居清且羙倒晕连眉秀岭浮双鸦画鬓香云委时闻五斛赐蛾緑不惜千金求獭髓闻君此诗当大笑寒牕冷砚氷生水潘郎暁踏河阳春明珠四壁惊市人那知望拜马蹄下胷中一斛泥与尘何以墨潘穿破褐琅琅翆饼㪣𤣥笏布衫漆黒手如龟未害氷壶贮秋月世人重耳轻目前区区张李争嗤妍一朝入海寻李白空着人间画墨仙徂徕无老松易水无良工珍才取乐浪妙手惟潘翁鱼胞熟万杵犀角盘双龙墨成不敢用进入蓬莱宫蓬莱春昼永玉殿明房栊金牋洒飞帛瑞雾萦长虹遥怜醉常侍一笑开天容谿石琢马肝剡藤开玉板嘘嘘云霭出奕奕龙蛇绾此中有何好秀色纷满眼故人归天禄古漆窥蠧简隃麋给上方老手擅编刬分余幸见及流落一叹赧书窗拾轻煤佛帐拂余馥辛勤破午夜收此一寸玉痴人畏老死腐朽同此木欲将东山松湼入南山竹墨坚人苦脆未用叹不足且留注虫鱼莫草三千牍我贫如饥鼠长夜空齩啮瓦池研灶煤苇管书柿叶近者唐夫子逺致乌玉玦先生又继之圭璧烂箱箧晴窗洗砚坐蛇蚓稍蟠结便有好事人敲门求醉帖纸乌丝栏宋亳间纸有织成界道谓之乌丝栏又异闻集霍小玉𫝊取朱丝缝嚢中出越姬乌丝栏素段三尺以授李生生多才思援笔成章蔡侯纸古今契多编以竹简其用缣帛者谓之纸缣贵而简重并不便于人蔡伦字敬仲为尚方令乃造意用树肤麻头敝布鱼网以为纸奏上安帝善其能自是莫不用焉故称蔡侯纸左伯左伯能为纸时蔡伦亦为之伯尤为精妙邺都宫观成诏韦诞仲将题署奏曰若用张芝笔左伯纸及臣墨兼此三具又得臣手然后可以成径丈之势好畤侯谓纸为华隂楮知白字守𤣥亦曰好畤侯文馆书史楮先生韩毛颕𫝊颕与会稽楮先生友善谓纸也云蓝予在九江造云蓝纸辄送五十板诗云三十六鳞先使时数畨犹得寄相思麦光麦光铺几净无瑕硬黄秘阁所藏二三书多唐人所临纸皆硬黄坡诗云硬黄小字临黄庭鸦青山谷为范子黙求染鸦青纸诗云学似贫家老破除古今迷忘失三余极知鹄白非新得漫染鸦青袭旧书又云深如女发兰膏罢明似山光夜月余为染溪藤三百箇待渠湔拂一牀书吊剡溪藤唐舒元舆作吊剡溪藤文剡溪藤可作纸言今之错为文者皆天阏剡藤者也布头牋取布头机余经不受纬者治之作纸名布头牋此纸名冠天下九万牋王右军为㑹稽谢公就求牋纸库中有九万板悉与之陟釐本草注云水中苔取以为纸名苔纸青黄色王子年拾遗记云张华撰博物志晋武嫌繁命削之赐侧理纸万张子年云陟釐纸也此纸以水苔为之汉人语讹谓之侧理也衍波纸萧贯梦至宫庭有妇人授贯纸曰此所谓衍波牋烦赋宫中暁寒歌赫蹏书成帝以箧里药饵又赫蹏书与狱中妇人曹宫饮赫蹏薄小纸也曹宫宫婢有皇子生纸熟纸唐人有生纸熟纸熟纸妍妙辉光生纸非有丧不用退之与陈素书云送孟郊序用生纸写言急于自觧不暇择耳诗阳山老藤截玉昉乌孙翠竹避寒光罗侯包赠室生白明于机上之流黄愧无征西虿尾手为写黄门急就章砚即墨侯石虚中文嵩石虚中𫝊字居黙器度方圎中心坦然拜即墨侯与宣城毛元锐燕人易元光华隂楮知白同出处陶泓韩愈毛颕𫝊颕与𢎞农陶泓友善洪驹父又为泓作𫝊端溪端溪砚水中石色青山半石色紫山顶石尤润如猪肝色者佳端溪三种魏泰曰端溪有三种曰巖山曰西坑曰后磨石色深紫衬手而润叩之清逺有清緑圎小鸜鹆眼乃巖石也其次色亦赤呵之乃润鸜鹆色紫綅慢而大此乃西坑石也其下青紫色向明侧视有碎星光㸃如沙中云母干而小润谓之后磨石西坑砚三当巖石之一后磨三当西坑之一其品可知龙尾石砚坡云余作鳯咮砚铭云蘓子一见名鳯咮坐今龙尾羞牛后已而求砚于歙歙人云子自有鳯咮何以此为盖不能平也方彦徳有龙尾大砚甚竒谓余能作诗少觧前语当奉饷坡乃作诗畧云君㸔龙尾岂石材玉徳金声寓于石马肝石汉武时郅支进马肝石以和丹砂食之则弥年不饥以拭白发尽黒此石亦可作砚有光起鸲鹆眼死活黄黒相间黳睛在内晶莹可爱谓之活眼四傍浸渍不甚睛明谓之泪眼形体畧具内外皆白殊无光彩谓之死眼活胜泪泪胜死死胜无鳯咮砚坡鳯咮砚铭云帝见武夷作茶图山为孤鳯翔且嗅残璋断璧泽而黝治为书砚羙无有胡仔曰武夷山未甞有茶茶乃出北苑北苑名鳯凰山石亦顽燥非砚林询之土人未甞以为砚方悟坡为人所诳若劔浦黯淡滩有一种石黒眉黄眼人以为砚鳯咮必亦此滩石也然去武夷逺矣红丝石青州有红丝石红黄相参理黄者其丝红理红者其丝黄皆可为砚緑石砚山谷以洮州线石砚赠张文云赠君洮州緑石含风漪能淬笔锋利如锥读书元祐开皇极第入思齐访落诗月石砚江上有石形色类月以为砚蘓子羙诗我疑此山石久为月照着老蚌吸月月降胎水犀望星星入角彤霞烁石变丹砂白虹贯巖生羙璞涵星石砚坡以月石砚赠范子功以涵星赠范纯父云次于房厯三星斗牛不神箕独灵簸摇桑榆负西靡影落蘓子砚与屏黯淡滩石坡作鳯咮石砚铭云出北苑鳯城山余至建州求之无有盖南劒黯淡滩石也此石有二种其一出卤水去黯淡四十里细润而不甚发墨黯淡滩石宜墨而肤理不逮唯兼二者其过龙尾也歙砚铭坡云余家有歙砚㡳有欵识云吴顺义元年处士汪少㣲铭松操凝烟楮英铺雪毫颕如飞人间四絶结隣唐李卫公砚名结隣言与结为隣也易以铜劒张㡬仲有龙尾紫石砚坡以铜劒易之云我家铜劒如赤蛇君家石砚苍碧椭而䨟君持我劒向何许大明宫里玉佩鸣冲牙我得君砚亦安用雪堂窻下尔雅笺虫虾二物与人初不异飘落髙下随风花龙尾李后主澄心堂纸李廷珪墨龙尾石砚毛元锐笔为四絶书九万字郭君大砚如南溟化我霜毫作鹏翼安得剡藤三千尺书九万字不渇墨雷电光巨璞禹凿余异状君独见其滑乃波涛其光或雷电金线纹端溪石有白赤黄㸃者谓之鸲鹆眼昧理黄者谓之金线纹其山号斧柯昔人採石者先以中牢祭之不尔则雷电失石所在徳人俊人端石如徳人毎过于厚或㢘于才不能底滞歙石如俊人辄倾倒失之轻而遇事风生元不一一厌足人意又涤端砚屡易水其渍卒不尽除歙砚一濯即莹澈无留墨亦一快耳诗帝规武夷作茶囿山为孤鳯翔且嗅下集芝田啄琼玖玉乳金砂散虚窦残璋断璧泽而黝治为书砚羙无有至珍惊世初莫售黒眉黄眼争妍陋苏子一见鸣鳯咮坐令龙尾羞牛后君不见成都画手开十眉横云却月争新竒游人指㸃小嚬处中有渔阳胡马嘶又不见王孙青𤨏横双碧肠断浮空逺山色书生性命何足论坐费千金买消渇迩来丧乱愁天公谪向君家书砚中小窻虚幌相妩媚令君暁梦生春红黄琮白琥天不惜顾恐贪夫死懐璧君㸔龙尾岂石材玉徳金声寓于石与天作石来㡬时与人作砚初不辞诗成鲍谢石何与笔落钟王砚不知锦裀玉匣俱尘垢擣练支牀亦何有况瞋蘓子鳯咮铭戏语相嘲作牛后碧天照水风吹云明窻浄几清无尘我生天地一闲物蘓子亦是支离人麤言细语都不择春蛇秋蚓随意画愿从蘓子老东坡仁者不用生分别紫潭出𤣥云翳我潭中星独有潭上月倒挂紫翠屏我老不看书黙坐飬此昬花晴时时一开眼见此云月眼自明久知世界一泡影大小真伪何足评笑此三子欧蘓梅无事自作雪羽争故将屏砚送两范要使珠璧栖窻櫺牀头复一月下有风林横急送小范家䕶此涵星泓愿从少陵𫝊一句山木尽带洪涛倾琢雕山骨秀磨礲发光炯体润云气生寒泉冽幽井平生心腹交陈𤣥与毛颕徳重不倾侧中虚且明静置之案几上吾方日三省香崑崙耳鹧鸪斑倦逰録髙窦等州产生结香山民见香木曲干以刀斫损经年香熘复锯取之刮去白木其香结为斑㸃名鹧鸪斑又四时纂要修甲香方曰取大甲香如崑崙耳者酒煮蜜熬入诸香中用故山谷诗螺甲割崑崙耳香材屑屑一木五香婆利国有婆律树髙八九丈痩者出龙脑肥者出婆律香又云一木五香根旃檀节沉香花鸡舌胶薫陆都梁古诗云博山炉中百和香郁金蘓合及都梁又云氍觎五水香迷迭及都梁按广志都梁出交广形如霍香迷迭出西域魏文有迷迭赋都梁县有山山有水清浅其中生兰因名都梁坡诗注云都梁山在泗州南山是也麝食柏而香麝形似獐甞食柏叶嵇康云麝食柏故香也生结熟结香木岭南徼海诸州及琼崖山多有之有香者百无一二其树出香三等曰沉曰笺曰黄熟沉笺皆有二品曰熟结曰生结熟结者树自烂而得生结者伐汁得之又久烂脱而剔取之黄熟有三品曰夹笺其破者为散沉香之良者琼崖生取者为角沉宜薫衣黄沉木枯朽乃得者为黄沉宜入药沉香鸡骨马蹄沉香青桂香马蹄香鸡骨香煎香同是一本其木类椿榉多节取之先断其木根积年皮干俱朽心与节不壊者乃香也细枝紧实为青桂香黒而沉水为沉香半沉浮为鸡骨香最麄为牋香又云沉者为沉浮者为檀似鸡骨为鸡骨香似马蹄为马蹄香似牛头为牛头香最粗者为牋香又有熟结生结丁谓在海南作天香𫝊云四香凡四十二状皆出于一木窦化雷髙中国出香之地北海南优劣不侔矣既所禀不同又售者多而取之速是以黄熟不待其稍成牋沉不待其香足盖趋于戕贼之地也非同琼莒非时不妄剪伐薫陆乳香薫陆出天竺单于二国南方草木状如薰陆出大秦国其木生于海边沙上盛夏木胶流出沙上夷人取卖之乳香亦其类也广志波斯国松木脂有紫赤如樱桃者名乳香薰陆之类也今人无复别薫陆通谓乳香为薫陆耳又云胶出日久相重叠者不成乳头杂以土石其成乳头者是新出薰陆总名也乳香是薰陆中乳头也今松枫脂亦皆如是又云生南海是波斯国松脂紫赤如樱桃为上龙脑香出婆律斯国木形似杉木木中脂似白松脂作木膏乃根下液亦谓之婆律膏木有肥瘦瘦者出龙脑香在水心肥者出婆律膏其膏在木端流出降真香出黔南拌和诸香烧烟直上天召得鹤盘旋于上又云生大秦国又云出南海山中主天行时气宅舍怪异并烧悉验之又神仙𫝊烧之引鹤降醮星辰烧之此香为第一闻思香山谷论香有谓闻思香取楞严经观音所言从闻思修入三摩地因以名香范晔和香方范晔有思致撰和香方曰麝木多忌过分必害沉实易和盈斤先伤霍零虚燥詹唐枯湿蘓合安息之属珍于外国无取于中国又枣膏昬钝甲牋浅俗所言悉以比士麝比庾仲文霍零比何尚之枣膏比羊𤣥保甲牋比徐演之沉实和易以自比也螺甲本草曰螺生云南者大如掌青黄色取黡烧灰合香者多用之谓能发香也博山炉汉故事诸王出阁则赐博山炉吕大临考古图云炉象海中溥山下盘贮汤使润气蒸香象海之四环鹊尾炉费崇光好佛常以鹊尾炉置膝前锦绣万花谷前集卷三十二锦绣万花谷前集卷三十三钦定四库全书锦绣万花谷前集卷三十三劔龙泉大阿工市三劒楚王使风湖子之吴见欧冶子干将使之为劒三枚一曰龙泉二曰太阿三曰工市楚王问何如风湖子对曰龙泉状如登髙山临深泽太阿巍巍翼翼如流水之波从文起至嵴如珠柱文若流而不絶晋郑闻之求之不得兴师围楚楚王引太阿麾之士卒流血千里晋郑之头毕白干将镆邪干将吴人与欧冶子同师阖闾使造劒二枚一曰干将二曰镆邪镆邪者干将之妻名干将作劒金铁之精未肯流干将夫妻乃㫁发剪指爪投之炉中金铁乃濡劒成阳曰干将隂曰镆邪以其隂献吴王列士𫝊楚王干将乃镆邪之子也楚王夫人常夏纳凉抱铁柱心有所感遂孕生产一铁楚王命镆邪铸此铁为双劒三年乃成一雌一雄镆邪乃㽞雄而以其雌进楚王劒在匣中常鸣对曰劒有雌雄鸣者雌忆雄也王大怒收镆邪杀之子乃为父杀楚王越王五劒越王允常聘欧冶子作五劒一曰钝钩二曰湛卢三曰豪曹四曰鱼肠五曰巨阙许旌阳第三劒唐武胜之见雷公逐一小黄虵盘绕滩上以石戏投之虵锵然有声雷乃飞去寻视虵得一铜劒文曰许旌阳斩蛇第三劒秋水越絶书太阿劒其色如秋水韩楚龙渊汉文推成后汉肃宗赐韩楚龙渊赐郅寿蜀汉文赐陈宠济南推成皆劒名兔胆铁铸劒昆吴山有兽如兔食铜铁吴国武库中兵刃皆尽忽见双兔杀之有铁胆肾方知兵刃为兔所食乃铸铁胆为二劒雄为干将雌为镆邪倚天劒荆楚故事曰襄王与唐勒景差宋玉等游于云阳之台王谓左右曰能为大言乎唐勒曰壮士怒兮絶天柱北斗房兮泰山夷宋玉曰方地为舆圎天为盖弯弓挂扶桑长劒倚天外管涔王五色劒晋刘曜隐管涔山闲居有二童子跪入曰管涔王使小臣奉谒赵皇帝献劒一口置前再拜而去以烛视劒长二尺赤玉为寳铭曰神劒曜遂服之劒随四时而变为五色白猿公越王问劒处女处女将见王道逢袁公曰闻子善劒术女子曰愿试也公即以劒杖簇竹枝上颉桥委随女即挠其末公操其本而刺女女因举杖逐之袁公变为白猿而去疥癞賔顾彦辉有东川节度㑹诸将所以佩劒号疥癞賔使侍左右曰生死同之违者先齿櫑具劒首以玉作井辘轳形上刻木作山形似莲花初生未敷时隽不疑带櫑具劒见暴胜诗雨余江清风卷沙雷公蹑云捕黄蛇虵生空中如注矢雷公煜煜烧蛇尾或投以块铿有声雷飞上天蛇入水水上青山如削铁神物欲出山自裂细看两脇生碧花犹是江西老蛇血苏子得之何所为蒯缑弹铗咏新诗君不见凌烟功臣长九尺腰间玉具髙柱頥君不见昆吾铁冶飞炎烟红光紫气俱赫然良工锻錬凡㡬年铸作寳劒名龙泉龙泉颜色如霜雪良工咨嗟叹奇絶琉璃寳匣吐莲花错镂金环生明月正逢天上无风尘幸得用逢君子身精光黯黯青蛇色文章片片緑龟鳞非真结交游侠子亦曽亲近英雄人何言中道遭弃捐零落飘沦古狱边虽复沉埋无所用犹能夜夜气冲天画五经三史晋顾恺之陆探㣲张僧繇北齐杨子华隋董仲仁辰子奇唐吴道子郑䖍皆名画顾陆张吴为五经杨郑董辰为三史余画为百家通神手开元中李思训画大同殿壁明皇喻之曰卿所画夜闻水声真通神佳手误㸃成蝇吴曹不兴误㸃屏风因就画为蝇孙权以手拂之误笔成牛王献之善丹青桓温使画扇笔误落因就画一驳牸牛甚妙龙生烟雾唐吴道子画殿内五龙鳞石飞动毎天将大雨即生烟雾六马衮尘图唐宁王善画马花萼楼壁上有六马衮尘图明皇最嵴玉面花聪风鬃雾鬛纎悉备具后壁上惟有五马信知神物变化㸃龙眼飞去张僧繇在金陵安乐寺画四龙不㸃眼睛毎云㸃之则飞去人以为诞因㸃其二须臾电雷破壁二龙去画驴恼僧吴道子甞访僧僧不礼遂于壁上画驴一头一夜僧房家具踏破恼乱不堪僧知是道子恳邀涂却画乃已有光发屋张僧繇在江陵天星寺柏堂画卢舍那佛像夜有光发寺屋壁一挥圎光吴道子甞画佛㽞其圎光对万衆中举手一挥圎中规观者惊唿画家自有法但以肩倚壁自然中规吴道子妙不在此天机所到唐王维字摩诘善画思入神至山平水逺云势石色绘工以为天机所到也天趣活笔陈用之善画宋迪谓曰汝画信工但少天趣当求一败墻张素倚之朝夕观之既久隔素见败墻之土髙平曲朽皆成山水之象心存目想髙者为山下者为水显者为近晦者为逺神领意造恍然见其有人禽草木飞动之象则随意命笔自然境皆天就不类人为是为活笔云汉北风图汉桓帝时刘襃画云汉圗见者皆热及画北风图见者皆寒昼夜牛本朝太宗时李至献画牛昼则啮草栏外夜则归卧栏中莫晓其理僧赞宁曰此幻药所图南海倭国有蚌泪和色着物昼见夜隐沃焦山有石磨色染物昼隐夜见牛鬬尾入股有蔵戴崧牛鬬与客观旁有一牧童曰牛鬬力在前尾入两股间今尾掉何也鸟飞头足无两展黄筌飞鴈头足皆展不知飞鸟缩头则展足缩足则展头无两展者按乐图国史补云客有以按乐图示王维维曰此霓裳第三叠第一拍也客未然引工按曲乃信此好奇者为之曰凡画乐工能奏一声金石丝竹同用一字何由无此声岂独霓裳㢤霓裳曲凡十三叠前六叠无拍至第七叠始有拍而舞作故曰乐天诗中序擘驝初入柏中序即第七叠也第三叠安得有拍也即见其妄画乐琵琶误拨下絃相国寺髙益之画奏乐最有意人多病拥琵琶者误拨下絃衆管皆发四字琵琶四字在上絃此拨乃掩下误也予以为非误盖筦以发指为声琵琶以拨过为声此拨掩下絃则声在上絃也亦初心匠如此韩干周昉写真郭汾阳女壻赵纵令韩干写真后又请周昉写真二人皆有能名令公甞列二真画于坐未定优劣因女赵夫人归省问云此何人对曰赵郎也何者最似曰两画总似前画得赵郎状貌后画兼移其神思情性笑语之姿是日定二画之优劣画花在似不在似画花赵昌意在似徐熈意不在似非髙于画者不能以似不似第其髙下盖意不在似者太史公之于文杜陵老之于诗是也江都王马江都王绪霍王元轨之子善画鞍马老杜诗云国初已来画鞍马神妙独数江都王是也包鼎虎近时名画李成巨然山水包鼎虎赵昌花鼎宣州人世以画虎为业而最为精妙画家百世师五代营丘李成字咸熙尤妙画山水王朴与之善画平逺寒林气韵潇洒古今一人真画家百世师也昔称王维李思训之徒不可同日而语其后燕贵翟阮深许道宁辈仅得一体本朝画学古今第一荆浩曰山水之学吴道子为有笔无墨项容有墨无笔王维李思训之流不数也其所立可知矣然入吾本朝如长安闗同营丘季成原范寛之絶艺荆浩者工不数也故本朝画学古今第一周昉絶冠画断云周昉穷丹青之妙至画羙人女子为古今絶冠诗筌逼真名画评云黄筌蜀人善丹青凡所操笔皆逼真与其子居寳从孟㫤归朝居寳字伯鸾善画竹苏易简得其墨竹图李宗谔作赞神彩飞动王鉷据陜州集天下良工画寿圣寺壁为一时妙絶画工凡十八人皆杀之使天下不复有此笔今佛母壁最奇神彩飞动鬼母瘦佛次之神气迥出国初江南布衣徐熈伪蜀翰林待诏黄筌皆善画着名筌与二子居寳惟亮皆𨽻图画院其后徐熈至京师送画院品其画格诸黄妙在赋色巧细不见墨迹但以轻色染成徐熈以墨笔画之殊草草略施丹粉神气逈出别有飞动之意筌恶其轧已言其画麤恶不入格罢之熈之子乃效诸黄格更不用墨直以彩色图之谓之没骨图工与诸黄不相上下筌等不复瑕疵遂得齿院品然其气韵皆不及熈逺甚不以细碎为工翠㣲堂记云落笔之际未甞以傅色晕淡细碎为工不为彩色所隐蜀有赵昌善画花每晨露遶栏谛玩手中调色写之自号写生赵昌人谓赵画染成验之者以手扪摸不为彩色所隐者乃真也正午牡丹欧公得一古画牡丹下有猫吴正肃公一见曰此正午牡丹也其花披哆而色燥此日中时花也猫眼朝暮不同黑晴如线正午猫眼也蛱蝶图名画记云嗣滕王湛然善画蝴蝶王建宫词云𫝊得滕王崃蝶圗是也寒具油桓𤣥好蓄法书名画客至甞出观客食寒具而油污其画后遂不设寒具永宁里王涯破垣唐王涯居永宁里蓄名书画以金玉为匳轴凿垣贮之重复固祕及被诛为人破垣剔取金玉而弃书画于道酒醒画于地蜀有孙大古善画山水又有李懐衮虽夜中酒醒睡觉得意时急起画于地迟明冩之则优于平居所画也僧择仁画松永嘉僧择仁画松一日梦看四百条龙自是臻于神每醉挥墨醒后乃补之形状极于奇恠常醉永嘉市顾竹壁取拭盘布濡黑洒其上来日少増修为狂根枯枿人伏其神以小为大画牛虎皆画毛惟马不画毛予以问画工不能对大凡画以大为小所以毛细不可画牛虎虽是以大为小但牛虎深毛马浅毛理须有别故名为小牛小虎约略拂拭自有神观若画马如牛虎之大理当画毛盖见小马无毛遂亦不比庸人袭迹非可与论理也以大观小李成画山上亭馆及楼塔之类皆仰画飞檐其说以谓自下望上如人平地望塔檐间见其榱桷此谬论也大都山水之法盖以大观小如人观假山以上望下只合见一重山又如屋舍不应中庭及后巷李君不知以大观小之法折髙折逺自有妙理岂在掀屋角也韦偃朱景𤣥画断云韦偃伯父工龙马父鸾工山水松石偃又工仙僧老松异石人知其善画马不知松石更工黄梅出山图黄梅出山图王维所画黄梅曹溪二人气韵神检皆如其人王仲圭最爱之雪里芭蕉王维画物多不问四时如画花徃徃以桃杏芙蓉莲花同画一景画袁安卧雪图有雪中芭蕉仲由木劒昭君帷㡌吴道子画仲由戴木劒阎令公画昭君着帷帽殊不知木劒创于晋代帷帽兴于本朝举此凡例亦画之病也佛光风不可动今画工画佛光有圎匾如扇者谓身侧则光侧此大谬也渠但见雕木佛耳不知此光常圎又有画行佛光尾向后谓之顺风光此又谬也佛光乃定果之光虽刼风不可动岂常风能摇哉上古之画迹简而意淡顾陆之流是也中古之画细宻而精㣲展郑之流是也吴𤣥纵以恠石崩滩山水之变始于道𤣥成于李思训父子树石之状妙于韦偃穷于张通又若王右丞之深重杨仆射之竒赡王宰之巧宻刘商之取象董羽董羽江左人善画水太宗作端拱楼命羽四壁画龙水羽极其精思半年而毕意望恩赏太宗与宫嫔登楼皇子幼遥见画壁惊亟令圬墁之卒不获赏无古人格致近者名画赵昌花写生逼真笔法较俗无古人格致然时亦未有其比昌毎题其画末曰劒南樵叟蜀有赵昌善画花毎晨露遶栏谛玩手中调色写之自号写生赵昌人谓赵画染成验之者以手扪摸不为采色所隐者乃真也东丹王赞华契丹阿寳机以长子突欲为东丹王后奔于唐明宗赐其姓更名赞华图画见闻志云东丹王善画人物鞍马而马尚丰肥笔乏壮气不㸃眼顾长康毎画人数年不㸃眼人问之答曰四体妍媸本无妙处𫝊神写照正在阿堵中痴絶顾恺之小字虎头以一厨画寄桓𤣥悉煳题之𤣥乃发而取之好脩理而还之恺之见封题如初直云妙画通神变化而去𤣥云顾长康有三絶文絶画絶痴絶画狮子愈疟建康有陆溉患疟医疗无效有顾光实能画遂命笔画一狮子令于外榜之谓陆曰可䖍心祈祷当有验如言中夜闻户外有窸窣之声明日看狮子口臆有血淋溉病乃愈生枝枯枝唐张藻善画甞以手握双笔一时齐下一为生枝一为枯枝生枝则润含春泽枯枝则干裂秋风朱繇画唐末朱繇善画世所收吴道子画多朱繇笔也八景本朝度支员外郎宋廸工画其得意处有平沙落鴈逺浦归㠶山市晴岚江天暮雪洞庭秋月潇湘夜雨烟寺晩钟渔村落照时称第一名画评曰李成营丘人能画山林时称第一山谷云郭熈因为蘓才翁家摹六幅李成骤雨从此笔墨大进工画寒林郭熈河阳人熈宁初为御史院艺字工画山水寒林尤工小景恵崇建阳人工画鹅鴈鸥鹭尤工小景烟汀雾渚虚旷之象神明殊胜顾长康图裴楷后于颊上加三毛觉神明殊胜藏秘阁之画淳化元年太宗出古画蔵之阁上有顾恺之画王维像韩干马薛稷鹤戴崧牛又近代东丹王李賛华千角鹿蜀黄筌白兎皆一时之妙也东丹王契丹人名托云画塑一法古画塑一法杨恵之与吴道子同师张僧繇学画恵之见道子笔法已至不服居其次乃去学塑亦为古今第一诗堂上不合生枫树恠底江山起烟雾闻君扫却赤县图乗兴遣画沧洲趣画师亦无数好手不可遇对此融心神令君重毫素岂但祁岳与郑䖍笔迹逺过杨契丹得非𤣥圃裂无乃潇湘飜悄然坐我天姥下耳边已似闻清猿反思前夜风雨急乃是满城鬼神入元气淋漓障犹湿真宰上诉天应泣野亭春还杂花逺渔翁暝踏孤舟立沧浪水深青溟阔欹岸侧岛秋毫末不见湘妃鼓瑟时至今斑竹临江活刘侯天机精爱画入骨髓自有两儿郎挥洒亦莫比大儿聪明到能添老树巅崖里小儿心孔开貌得山僧及童子若耶溪云门寺吾独胡为在泥滓青鞋布袜从此始十日画一水五日画一石能事不受相促逼王宰始肯㽞真迹壮哉崑崙方丈图挂君髙堂之素壁巴陵洞庭日本东赤岸水与银河通中有云气随飞龙渔人舟子入浦溆山水尽亚洪涛风尤工逺势古莫比咫尺应须论万里焉得并州快剪刀剪取吴松半江水老夫清晨梳白头𤣥都道士来相访握发唿儿延入户手提新画青松障障子松林静杳冥慿轩忽若无丹青隂崖却承霜雪榦偃盖反走虬龙形老夫平生好奇古对此兴与精灵聚已知仙客意相亲更觉良工心独苦松下丈人巾屦同偶坐自是商山翁怅望聊歌紫芝曲时危惨淡来悲风天下㡬人画古松毕宏已老韦偃少絶笔长风起纎末满堂动色嗟神妙两株惨裂苔藓皮屈铁交错回髙枝白摧朽骨龙虎死黒入太隂雷雨垂松根胡僧憩寂寞龎眉皓首无住着偏袒右肩露双脚叶里松子僧前落韦侯韦侯数相见我有一匹好素绢重之不减锦绣段已今拂拭光凌乱请公放笔为直干楚公画鹰鹰戴角杀气森森到幽朔观者贪愁掣臂飞画工不是无心学此鹰写真在左绵却嗟真骨遂虚𫝊梁间燕雀休惊怕亦未抟空上九天髙堂见老鹘飒爽动秋骨初惊无拘挛何得立突兀乃知画师妙巧刮造化窟写此神俊姿充君眼中物乌鹊满樛枝轩然恐其出侧脑看青霄宁为衆禽没长翮如刀劒人寰可超越干坤空峥嵘粉墨且萧瑟缅思云沙际自有烟雾质吾今意何伤顾步独纡郁素练风霜起苍鹰画不殊身思狡兔侧目似愁胡绦镞光堪摘轩楹势可唿何当击凡鸟毛血洒平芜郑公粉绘随长夜曹霸丹青已白头天下何曾有山水人间不解重骅骝往时李成写骤雨万里古色毫端聚人行深蔵鸟不度便觉非复鹅溪素龙眠老腕作阳闗比风低草雪埋山行人客子两愁絶未信蒲萄能解颜五日十日一水石此言虽工盖其迹请看天地开辟初炼就日魂镕月魄贵人费尽数寸管中有江湖万里客世人只数曹将军谁知虎头非痴人腰间大羽何足道颊上三毛自有神平生狎侮诸公子戏着幼舆巖石里故教世世作黄冠布袜青鞋弄云水论画以形似见与儿童隣赋诗必此诗定知非诗人诗画本一律天工与清新边鸾雀写生赵昌花𫝊神如何此两幅疎淡含精匀谁言一㸃红解寄无边春瘦竹如幽人幽花如处女似昂枝上雀摇荡花间雨若人㽞天巧春色入毫楮悬知君能诗寄声求妙语天容玉色谁敢画老师古寺昼闲房梦中神授心有得觉来信手笔已忘幅巾常服俨不动孤臣入门涕自滂元老侑坐须眉古虎臣侍立冠劒长平生惯写龙鳯质肯顾草间猿与麞都门踏破铁门限黄金白璧空堆牀迩来摹写亦知我谓是先帝白发郎贵人多金身复闲争买书写不计钱已将铁石充逸才更补朱繇为道𤣥烟薫屋满装玉轴鹿皮苍璧知谁贤吴生冩佛本神授梦中㓜化飞空仙觉来落笔不轻意神妙独到秋毫巅我昔长安见此画叹惜至寳空澘然素丝断续不忍看已作蝴蝶飞聮翩志公彷彿见刀尺脩罗天女由媸妍如观老杜飞鸟句脱字欲补知无縁贵人一见空羞怍锦嚢千纸何足捐不须更用博麻缕付与一炬随飞烟玉堂昼掩春日闲中有郭熈画春山鸣鸠乳燕初睡起白波青嶂非人间离离短幅开平逺漠漠踈林寄秋晚却似江南送客时中流回头望平巘伊川佚老鬓如霜卧看秋山思洛阳为君纸尾作行草炯如嵩落浮秋光我从公逰如一日不觉青山映黄发为画龙门八节滩待向伊川买泉石画马诗将军魏武之子孙于今为庶为清门英雄割据虽已矣文彩风流今尚存学书初学卫夫人但恨无过王右军丹青不知老将至富贵于我如浮云开元年中常引见承恩数上南薫殿凌烟功臣少颜色将军下笔开生面良相头上进贤冠勐将腰间大羽箭褒公岳公毛发动英姿飒爽来酣战先帝天马玉花骢画工如山貌不同是日牵来赤墀下回立阊阖生长风诏谓将军拂捐素意匠惨澹经营中斯须九重真龙出一洗万古凡马空玉花却在御榻上榻上庭前屹相向至尊含笑催赐金圉人太仆皆惆怅弟子韩干早入室亦能画马穷殊相干惟画肉不画骨忍使骅骝气凋丧将军尽善盖有神必逢佳士亦写真即令漂泊干戈际屡貌寻常行路人途穷反遭俗眼白世上未有如公贫但看古来盛名下终日坎壈纒其身国初已来画鞍马神妙独数江都王将军得名三十载人间又见真乗黄曽貌先帝照夜白龙池十日飞霹雳内府殷红马脑盘媫妤𫝊诏才人索盌赐将军拜舞归轻纨细绮相追随贵戚权门得笔迹始觉屏障生光辉昔日太宗拳毛騧近时郭家狮子花今之新图有二马复令识者久叹嗟此皆骑战一敌万缟素漠漠开风沙其余七匹亦殊絶回若寒空动烟雪霜蹄蹴踏长楸间马官厮飬森成列可怜九马争神骏顾视清髙气深稳借问苦心爱者谁后有韦讽前支遁忆昔巡幸新丰宫翠华拂天来向东腾骧磊落三万匹皆与此图筋骨同自从献寳朝河宗无复射蛟江水中君不见金粟堆前松柏里龙媒去尽鸟唿风韦侯别我有所适知我怜君画无敌戯拈秃笔扫骅骝歘见麒麟出东壁一匹龁草一匹嘶坐看千里当霜蹄时危安得真致此与人同生亦同死南山之下汧渭之间想见开元天寳年八坊分屯隘秦川四十万匹如云烟骓駓骃骆骊骅骝白鱼赤兔骍皇翰龙颅鳯颈狞且妍奇姿逸徳稳且顽碧眼胡儿手足鲜嵗时剪刷供帝闲柘袍临池侍三千红粧照日光流渊楼下玉螭吐清寒往来蹴踏生飞湍衆工舐笔和朱鈆先生曹霸弟子韩廐马多肉尻脽圎肉中画骨夸尤难金羁玉勒緑罗鞍鞭箠刻烙伤天全不知此图近自然平沙细草荒芊绵惊鸿骇兔争后先王良挟策飞上天何必俯首服短辕潭潭古屋云幙垂省中书字如乱丝忽见伯时画天马朔风胡沙生落锥天马西来从西极势与落日争分驰龙膺豹股头八尺奋迅不受人间羁元狩虎嵴聊可支开元玉花何足奇伯时有道真吏隐饮啄不羡山梁雌丹青㺯笔聊尔耳意在万里谁知之干惟画肉不画骨而况失实空余皮烦君巧脱腹中事妙语欲遣黄泉知君不见韩生自言其所学廐马万匹皆吾师仪鸾供帐饕蝨行翰林湿薪爆竹声风帘官烛泪纵横木穿石盘未渠透坐不遨令人瘦贫马伯藖逢一豆眼明见此玉花骢径自着鞭随诗翁城西野桃寻小红少年鞍马勒逺行卧闻龁草追风声见此忽思短䇿横十年髀肉磨欲透那更陪君作诗痩不如芋魁归饭豆门前欲嘶御史骢论诏三日休老翁羡君懐中双橘红山西战马饥无肉夜嚼长稭如嚼竹硚间三丈是徐行不是天山有坑谷岂知廐马好头赤立仗归来卧斜日莫教优孟小𦵏地厚衣薪槱入桐厯赤髯碧眼老鲜卑回䇿如萦独善骑赭白紫骝俱絶世马中岳湛有妍姿神工妙技帝所収江都曹韩迹莫㽞人间画马惟韦侯当年谁为扫骅骝至今霜蹄踏长楸圉人困卧沙陇头沙苑茫茫蒺䔧秋风騣雾鬛寒飕飕龙种尚有驽骀游长稭短豆岂我羞八鸾六辔非马谋古来西山与东丘于阗花骢龙八尺看云不受络头丝西河骢作蒲萄锦双瞳夹镜耳卓锥长楸前日试天步知有四极无由驰李侯一顾叹絶足领略古法生新奇一日真龙入图画在垧羣雄望风雌曹霸弟子沙苑丞喜作肥马人笑之李侯论干独不尔妙画不相遗毛皮况我平生赏神骏僧中元是道林师李侯画骨不画肉笔下马生如破竹秦驹虽入天仗图犹恐真龙在空谷精神权奇汗沟赤有头赤马能逐日安得身为汉都䕶三十六城看厯厯锦绣万花谷前集卷三十三锦绣万花谷前集卷三十四钦定四库全书锦绣万花谷前集卷三十四琴蓬莱移情伯牙学琴于成连先生乃与游蓬莱山留伯牙曰子居习之我将迎之师刺船而去伯牙迎过但见海水澒洞山林冥杳鸟兽悲号叹曰吾师将移我情乃援琴而歌终成连至遂为天下妙为连仙广陵散韩臯闻鼓琴至止息叹曰美哉嵇康之为是曲其当晋魏之际乎其音商商主金晋乗金运此所以知魏季晋将代也王陵母丘俭文钦诸葛诞继为扬州都督咸有兴复之谋皆为司徒所杀康以扬州广陵地故其曲曰广陵散言魏散亡自广陵始止息者篇名其音哀伤痛迫脇晋虽暴兴终于止息洋洋翼翼孔子学琴于师襄子曰丘得其意未得其人有间曰得其人矣洋洋乎翼翼乎其文王乎巍巍荡荡伯牙鼓琴意在山钟子期曰巍巍乎意在水子期曰荡荡乎子期死伯牙絃絶贺若世传琴曲十小调皆隋贺若弼所制一不博金二不换玉三崃泛吟四越溪吟五越江吟六孤猿吟七清夜吟八叶下闻蝉九三清十亡其名琴家但名贺若而已太宗尤爱之改不换金曰楚泽涵秋不换玉曰塞门积雪命词臣探题制诗时苏易简探得越江吟其词曰非云非烟瑶池宴片片碧桃冷落黄金殿虾须半卷天香散春云和孤竹清婉入霄汉红颜翠态烂熳金舆转霓旌影乱箫声逺东坡听武道士弹贺若诗云清风终日自开帘凉月今宵肯挂檐琴里若能知贺若诗中定合爱陶濳贺若琴操名唐宣宗待诏贺若所制因人得名武声有安説善琴杨収问五絃外其二云何説曰世谓周文武二王所加者収曰能为文王操乎説即以黄钟为宫而秦之以少商应大絃收曰止如子之言少商武絃也且文世安得武声乎説大惊萝茑附灌木杨収尝言琴通黄钟姑洗无射三均侧出诸调犹萝茑附灌木然孔子感猫䑕孔子昼息于室鼓琴焉闵子自外闻之告曽子曰向也夫子之音清彻以和今也更为幽沉之声幽则利欲之所发沉则贪得之所施夫子何感若是乎二子入问孔子孔子曰汝言是也向者见猫方取䑕欲其得之故为之音也蔡邕闻杀声蔡邕在陈留隣人召酒邕比往有客弹琴邕听有杀声遂反主人自追问邕邕以告琴者曰我向见螳螂方捕蝉此岂为杀心形于声乎蔡邕知絶絃蔡琰邕之女年六嵗邕夜弹琴絃絶琰闻之曰第一絃也复故断一絃问之曰第四弦苞曰偶中耳啖曰苦季札观风知四国典衰师旷吹律知南风不罴刮是言之何得不知退之得趣三吴信义海知琴或以欧公之论问海海曰欧公一代英伟然斯语失矣昵昵儿女语恩怨相尔汝言轻清柔细真情出见也划然变轩昻勇士赴敌场精神余溢竦观听也浮云栁絮无根蔕天地濶逺随飞扬縦横变态浩乎不失自然也喧啾百鸟羣忽见孤凤凰又见孤絶不同下俚也跻攀分寸不可上失势一落千丈强起伏不常抑扬不主故常也皆指下丝声妙处惟琴为然琵琶格上声乌能耳退之深得趣未易讥评也东坡未知琴三吴僧义海曰东坡琴诗亦未知琴大弦春温和且平小弦亷折髙以清丝声皆然何独琴也牛鸣盎雉登木槩言宫商也八音宫角皆然何独丝也闻者以海为知言单鹄寡凫刘道强善鼓琴能为单鸣寡凫之弄听者悲不自胜蟹行鸾鸣凡弹琴轮指曰蟹行侧转指曰鸾鸣若全用甲则声干而多思全用肉则重浊而不匀十二操一将归二猗兰三龟山并孔子作四越裳周公作五拘幽文王作六岐山周公为文王作七履霜尹伯竒作八雉朝飞牧犊子作九别鹄商陵穆子作十残形曽子作十一水仙十二懐陵并伯牙作杂弄二十一章有河间杂弄二十一章蔡氏五弄双凤离鸾归凤送逺幽兰白云长清短清侧清眀君胡笳广陵散白鱼叹楚妃叹风入松乌夜啼石上流泉双鸾离阳春緑水悲风别鹤之类九引列一列女楚姬作二伯飞鲁伯飞作三贞次次鲁女作四思归衞女作五霹雳楚商梁作六走马恭侯作七箜篌霍子髙作入琴引秦皇作九楚引楚龙丘子作九弄唯琴工曲传楚汉旧及清调蔡邕五弄楚调四弄谓之九弄轻松脆滑琴虽用桐然须多年木性都尽声始发越予曽见唐初路氏琴木皆枯朽殆不胜指而其声愈清越陶道真蓄一越琴云是古冢中败棺杉木也声极劲挺大抵琴材欲轻松脆滑谓之四善谓坚如石亦所未论四美嵇叔夜琴赋曰噐和故响逸絃急故声清间辽故音庳絃长故徽鸣此四皆美声也东坡曰库㪇声音鲜琴之有㪇声以琴面不平或焦尾与岳髙低不相应则其声㪇此琴之病声也盖琴操弄中自有庳下声非病声也间音知声间辽者徽之逺处徽外近焦尾处声手取之自然庳下四声韩退之听颍师琴诗欧公以为听琵琶诗后注云浮云栁絮无根蔕天地濶逺随飞杨此泛声也谓轻纟重非木也喧啾百鸟羣忽见孤凤凰泛声中寄指声也跻攀分寸不可上吟绎声也失势一落千丈强厯声也此数声最难工文忠之论似未然宫非宫角非角尝考琴家谓宫者非宫角者非角又五调迭犯特宫声为多与五音之正者异腰绂鸣玉嵇绍迁侍中齐王冏燕㑹左右进琴绍推不受曰绍虽庸鄙沗备常伯腰绂冠冕鸣玉殿省岂可操执丝竹为伶人事若释公服从私宴所不敢辞也冏大慙客授嵇康广陵散嵇康尝游洛西暮宿华阳亭引琴而弹夜分忽有客诣之称是古人与康共谈音律词致清辩索琴弹之而为广陵散声调絶伦遂以授康仍誓不𫝊人亦不言其姓字筦色定絃调琴须用筦色合字定宫絃乃以宫絃下生祉祉絃上生商上下相生终扵少商凡下生者隔二絃上生者隔一絃取之凡絃声皆当如此今之苟简不复以筦定声故其髙者无准声无法度也増琴九絃太宗令待诏蔡裔増琴为九絃有待诏朱文济以为不可太宗曰古琴五絃而文武増之今有何不可文济曰五絃尚有遗音而益以二絃实无所闗上怒斥出遂増琴絃弹琴鬼叹语林嵇中散夜弹琴忽有一鬼械而长叹举其手袂曰君一絃一调中散与琴弹之声清冷遥问不对疑是蔡邕死之日身着桎梏琴正古之郑卫世以琴为雅声误矣琴正古之郑衞耳今世所谓郑卫者乃皆胡部非复古者之声自天寳中坐律部与胡合自尔莫能辨者百纳响泉韵磬刘禹钖嘉话载汧公李勉好雅琴取桐丝精者杂缀号百纳琴其尤絶者曰响泉韵磬焦尾蔡邕在吴闻人家爨下桐爆声知其良材因请之果良桐以治琴琴成尾有焦处因号焦尾雷氏琴蜀中雷氏琴最佳上者玉徽次瑟瑟徽次金徽次螺蚌徽响泉秀州祥符院僧智和蓄一古琴瑟瑟徽碧文细石为轸制作精巧音韵清越中刻李阳冰篆三十九字其畧云南溟夷鸟产木名伽陀罗文横如银屑其坚如石遂用作此朱长文琴谱皆着此琴即唐李勉所制响泉也冰清钱塘沈振蓄一琴名冰清腹有晋陵子铭云卓哉斯器乐惟至正音清韵髙月苦风劲璅余神爽泛絶机静雪夜敲冰霜天击磬隂阳潜感石臧前镜人其审之岂独知政书大厯三年三月三日上抵蜀郡雷氏斵奉诏书贞元十一年七月八日再修士雄记或以谓晋陵子杜牧道号篆法类李义山不知士雄何人也琴畅琴操凡琴曲和乐而作命之曰畅言其道之畅也忧愁而作命之曰操言周征穷追犹不失其操瑶池燕东坡云琴曲有瑶池燕其词曰飞花成阵春心困寸寸别肠多少愁闷无人问偷啼自揾残粧粉抱瑶琴寻出新韵玉纎趂南风未解幽愠低云鬓眉峯眉娇和恨蛇蚹文知琴者以谓前一指后一纸为妙以蛇蚹文为古王晋叔所蓄前㡬不容指而后劣容纸然终无杂声可为妙矣孙枝凡本实而末虚惟桐反之试取小枝削背实坚其本皆中虚故世所以贵孙枝者贵其实也实故丝中有木声也诗昵昵儿女语恩怨相尔汝划然变轩昻勇士赴敌塲浮云栁絮无根蔕天地濶逺随飞扬喧啾百鸟羣忽见孤凤凰跻攀分寸不可上失势一落千丈强嗟余有两耳未省听丝簧自闻颍师弹起坐在一牀推手遽止之湿衣泪滂滂颍乎尔诚能无以冰炭置我肠孤禽晓警秋野露空涧夜落春巖泉经纬文章合调和雌雄鸣飒飒骤风雨隆隆隠雷霆无射变凛冽黄钟催发生咏歌文王雅怨刺离骚经二典意淡薄三盘语丁宁大絃春温和且平小絃亷折亮以清平生未识宫与角但闻牛鸣盎中雉登木门前剥啄谁叩门山僧未闲君勿嗔归家且覔千斛水净洗从前筝笛耳秋风拂松踈独鹤忆子笼中鸣铁击珊瑚一两曲氷泻玉壶千万声至和无攫醳至平无按抑不知微妙声究竟从何出散我不平气洗我不和心此心知有在尚复此微吟大声粗若霰飒飒风和雨小声细欲絶切切鬼神语方知鹊报喜转作猿啼苦风松瀑布已清絶更爱玉佩声琅珰自从郑卫乱雅乐古器残破世已忘千年寥落独琴在有如老僧不死閲兴亡世人不容独反古强以新曲求铿锵微音淡弄忽变转数声浮脆如笙簧无情枯木一尚尔何况右意堕渺茫江空月出人响絶夜䦨更请弹文王天寒络绎悲向壁秋髙风露声入林拂琴开素匣何事独颦眉古调俗不乐正声公自知寒泉出涧澁老桧倚风悲纵有来听者谁堪继子期湘水泻秋碧古风吹太清飞泉落翠巘爽籁生寒空池小未开春浪泛岳低由欠暮云生琵琶龙香拨杨贵妃善琵琶以逤逻檀为槽龙香板为拨郑愚津阳门诗云玉奴琵琶龙香拨倚歌促酒娇声悲鵾丝铁拨唐贺懐智以鵾鸡筋作絃用铁拨弹之坡诗鵾丝铁拨世无有㽔賔铁唐乐工亷郊池上弹琵琶作㽔賔调忽闻芰荷间有物跃出乃是方响一片按之是㽔賔铁也皮絃欧公谪永阳其倅杜彬善琵琶酒间请之正色谢不能后彬置酒遽起还微闻丝声且作且止而渐近久之抱器而出手不絶弹公喜甚故诗曰坐中醉客谁最贤杜彬琵琶皮作絃自从彬死世莫传玉连琐声入黄泉曹纲有右手裴兴有左手乐天琵琶行云曲罢曽令善才伏琵琶録云元和中曹保有子善才善才有子纲皆能琵琶又有裴兴奴与曹同时乐府杂録云曹纲善运拨兴奴长栊捻时人谓纲有右手兴有左手故乐天听曹纲琵琶示重莲云谁能截得曹纲手挿向重莲红袖中转闗䕶索乐谱琵琶曲有转闗六么取其声调闲婉又有䕶索梁州谓其音节闲繁琵声多琶声少汉中王瑀闻康崑崙奏琵琶曰琵声多琶声少是未可弹五十四丝大絃也乐家以自下逆鼓曰琵自上顺鼓曰琶三调不出唐元稹诗琵琶宫调八十一三条絃中弹不出十二律各七均乃成八十四调稹云八十一调人多不喻贺懐智琵琶谱序云八十四调内黄钟太簇林钟宫声絃中须管色定絃其余八十一调皆以此为准更不用管色也始悟诗春风和暖百鸟语硗确山路行人行啄木飞从何处来花间叶底时丁丁林空山静啄愈响行人举头飞鸟惊鵾絃铁拨世无有乐府旧工惟尚叟一生啄硬眼无人坐此困穷今白首翠环女子年十七指法已似唿韩妇惊涛渡海风掣囬满面尘沙和泪垢青衫不逢湓浦客红袖漫插曹纲手转闗䕶索动有神雪辊空堂战牕牖四絃一抹拥袂立再拜十分为我夀世人只解锦纒头与汝作诗传不朽数絃已品龙香拥半面犹遮凤尾槽新曲飜从玉连琐旧声终爱郁轮袍梦囬尺记归舟字赋罢双垂紫锦绦何异乌孙送公主碧天无际鴈行髙一弹既罢又一弹珠幢夜静声珊珊低头慢弄闗山思坐对燕然秋月寒一声既罢又一声骤弹曲破音繁併百万金铃簇玉盘醉客满船皆暂醒大絃嘈嘈如急雨小絃切切如私语嘈嘈切切错杂弹大珠小珠落玉盘间闗燕语花底滑幽咽泉流水下滩银瓶乍破玉浆迸铁骑突出刀枪鸣大絃声迟小弦促十指娇羞弹啄木啄木不啄新生枝唯啄槎牙枯木腹湘水冷波惭鼔瑟秦楼明月罢吹箫寒敲白玉声何婉暖逼黄莺语自娇总乐曲乐器八百般舜调八音计用乐器八百般至周改用宫商角徴羽减乐器至五百般唐又减三百般太宗挑纟部为胡部五音并分平上去入四声其徴声有声而无调従声变声五音宫商角为从声徴羽为变声从谓律从律吕从吕变调以律从吕以吕从律故从声以配君臣尊卑有序不可相踰变声以为事物则或过于君声无嫌六律为君声则商角皆以律应徴羽以吕应六吕为君声则商角皆以吕应徴羽以律应加变徴则从变之声已凟矣八十四调隋郑铎牛洪及祖孝孙之徒以十二月旋相为六十声因五音生二变以一律为七音一音为七调凡八十四调二十八调陈周以上雅郑淆乱隋文帝始分雅俗二部所谓俗乐者二十有八调正宫髙宫中吕宫道调宫南吕宫仙吕宫黄钟宫为七宫越调大石调髙大石双调小石调歇指林钟商为七商大角髙大石角双角小石角歇指角林钟角越角为七角中吕调正平调髙平调黄钟羽般渉调髙般涉为七羽皆从羽皆从浊至清下益浊上益清繁声谓之入破天寳后诗人多为流寓之思及寄兴于江湖僧寺而乐曲亦多以边地为名至其曲遍繁声谓之入破盖破碎云祭祀不用商唐杨收曰上古祀天地宗庙皆不用商汉祭天用商而宗庙不用谓鬼神畏商之刚唯用黄钟一均羯鼓羯鼓出夷乐以戎羯为名以山桑木为躁如漆桶下以牙牀承之击用两杖其鸣烈急破作连鼓速碎之声又宜髙楼晩景明月清风碎空透逺异于衆乐杖用黄檀狗骨花楸等木干紧絶湿气而复柔腻干取发越响亮腻取战袅健举卷用钢铁至匀若不刚即应縢上下搊捩不停不均即鼔面有缓急明皇帝称羯鼓八音之领袖诸乐不可方也其音太簇一均龟兹髙昌疏勒天竺部皆用其声焦杀又羯鼔曲惟有邠州一父老能之中有大合蝉滴滴泉之曲鄜延时尚闻其声泾源承事王元孙因奏事囬有旨令召此人赴阙元孙至邠而其人已死羯鼓遗音遂絶鼓吹唐绍曰鼓吹本军容黄帝战涿鹿以为警衞故曲有灵䕫吼鵰鹗争石坠崖壮士怒之类唯功臣兼用之男子有四方之功所以加宠虽郊祀天地不用设也阮咸有人破冢得铜器似琵琶正圆人莫辩元行冲曰此阮咸所作也命易以木絃之其声亮雅遂谓之阮车铎掘钟武帝时太常缺黄钟铸不成李嗣真居崇业里疑土中有之弗得其所道逢一车有铎声甚厉嗣真曰宫声也市以归振于空地若有应者掘之得钟乐遂和吹笛裂石李謩吹笛天下第一尝乗月泛舟吹之俄有唿船请载既至请笛而吹其声清壮金石可裂及入破唿吸盘檘应指粉碎疑客是蛟龙也迷魂曲师延当黄帝时已数百嵗纣欲杀之师延奏迷魂之曲乃免锦纒头老杜诗樽前应有锦纒头注唐王元寳富而无学尝㑹賔客明日人问必多佳论元寳曰但费绵纒头耳又唐明皇宴清殿元自打羯鼓曲终谓八姨曰乐籍今日幸供养夫人请一纒头八姨曰岂有大唐天子阿姨无钱用邪出三百万为一局戏有播迁之祸唐明皇时凉州献新曲帝召诸王观之让皇帝宪曰曲虽佳然宫离而属商乱而暴君卑逼下臣僣犯上发形于声音播之咏歌见于金石臣恐一日有播迁之祸帝黙然果安史乱人有中和之声礼宫杨杰言金声舂容失之则重石声温润失之则轻土声含胡失之则下竹声清越失之则髙丝声纎微失之则细革声隆大失之则洪匏声丛聚失之则长木声无余失之则短惟人禀中和之气有中和之声足以权量八音故先儒云依人音而制乐托乐器以宣音请详大乐以歌为本声必依永律必和声李照刘几乐仁宗命李照改定大乐下王朴乐三律刘几用李照乐加用四清声而乐奏成大乐还魂范宣仁与司马温公皆上疏论律尺之法又与光往复论难凡数万言往在馆职唯议乐不合奕碁以决之君实不胜后二十年君实在西京予往候之不持他书唯持向所説乐论八篇争论者数夕不能决又投壶以决之景仁不胜君实讙曰大乐还魂王朴乐太髙元丰三年命刘几范镇定乐凡言太常钟声三等王朴一李照二胡瑗阮逸三王朴乐声太髙仁宗命李照定乐乃下乐法时疑其太重照乐由是不用皇祐中瑗逸定乐比王朴微下及铸大钟郁弇亦不用于是依旧用王朴乐今请下王朴乐二律又国朝用王朴乐和现以为声髙遂下一律言乐犹以为髙李照作乐又下其声太常歌工以其太浊歌不成声铸钟时乃私赂铸匠使减其铜李照亦不知王朴编钟侧垂太常所用王朴编钟皆不圆而侧垂李照胡瑗之徒皆以为非及得古编钟一枚工人不敢销毁叩其声与王朴夷则清声合而其形不圆侧垂正与朴钟同然后知朴博古不为无据其后胡瑗改铸编钟遂圆其形而下垂叩之掩抑而不扬其镈钟又震掉而不和寻废不用诗摘阮寒虫催织月笼秋独鴈叫羣天拍水楚国羇臣放十年汉宫佳人嫁千里深宫洞房语恩怨紫燕黄鹂韵桃李楚狂行歌同市人渔父拏舟在葭苇筝诗八鸾锵锵渡银汉九雏威凤鸣朝阳又冯夷蹁跹舞緑波鲛人出听停绡梭绵蛮巧啭花间舌呜咽交流水下泉多景楼上弹神曲欲断哀絃再三促江妃出听雾雨愁白浪翻空动浮玉唤取吾家双凤槽遣作三崃孤猿号与君合奏芳春调啄木飞来霜树杪锦绣万花谷前集卷三十四锦绣万花谷前集卷三十五钦定四库全书锦绣万花谷前集卷三十五酒酒犹兵南史陈暄嗜酒与兄子秀书曰江谘议有言酒犹兵也兵可千日而不用不可一日而不备酒可千日而不饮不可一饮而不醉速营糟丘吾将老焉贤人坐对贤人酒门多长者车黄封辇下以黄封酒为贵盖重内醖也坡诗上樽白日泻黄封又倦㳺怜忆黄封兰生玉薤兰生汉武帝百味旨酒名玉薤隋炀帝酒名醽醁翠涛魏左相能治酒其名有醽醁翠涛常以大甖内贮十年味不败太宗尝赐诗曰醽醁称兰生翠涛过玉薤千日醉不醒十年味不败治聋酒兵部李涛小字社翁时李公昉为翰林学士月给内醖兵部尝因春社寄眆诗云社公今日没心情为寄治聋酒一瓶恼乱玉堂将欲遍依稀廵到第三厅社酒号治聋酒锦屠苏老杜诗愿随金騕褭走置锦屠苏屠苏乃元日入香药酒清而饮广济方以大黄等八味㕮咀囊盛沉井中至元日平明出药置酒中名屠苏云量力饮之一人饮一家无疫一家饮一里无疫殊验醪酎説文云酴海母也醴一宿也醪滓汁酒也酎三重也醨薄酒也醑莤酒也汉书八月饮酎别法霹雳暑月候雷霆时收雨水淘米炊飰酿酒名曰霹雳酒青州从事桓温有主簿善别酒好者为青州从事恶者为平原督邮青州有齐郡从事谓到脐下平原有革县督邮言在鬲上住也郎官清李肇国史补酒有京城之郎官清玉友刘䟦字斯立命酒为玉友仍为作𫝊曲神曲神寅日合酒圣卯时欢千日醉刘𤣥石于山中酒家沽酒酒家与千日酒饮之至家大醉其家不知以为死𦵏之后酒家计日往视之云已𦵏之是日开棺醉始醒也桑落杜诗坐开桑落酒一云庐山有桑落洲世说桑落多美酒庾信従蒲州刺史乞酒诗云蒲城桑落酒灞岸菊花秋王直方诗话续古今注索郎酒桑落时美因以为名又齐民要术酿桑落酒亦以九月棃花春白乐天杭州诗红䌷织绫夸柿叶青旗沽酒趂棃花杭州俗酿酒趂棃花时熟号为棃花春上樽中樽下樽稻米一斗得酒一斗为上樽稷一斗得酒一斗为中樽粟米一斗得酒一斗为下樽师古云稷即粟也中樽宜为黍圣贤愚君子小人凡酒以色清味重为圣色如金而醇苦者为贤色墨味酸醨者为愚以家醪糯酿醉人者为君子以家醪黍酿醉人者为中人以巷醪黍酿醉人者为小人银凿落韩聨句泽发戴兠鍪酡颜倾凿落又白乐天讽諌诗银含凿落盏金屑琵琶槽盖饮器也金叵罗齐着作郎祖珽有文字多技艺而疎率无行甞因宴失金叵罗于珽髻上得之近世以洗为金叵罗若果为洗其可置之髻上未知叵罗果何物也莲花盃有王永年娶宗女监金耀书库甞置酒延窦卞杨绘于室出其妻间坐妻以左右手掬酒以饮卞绘谓之白玉莲花盃后永年盗库书下狱引卞绘受馈俱落职蕉叶饭东坡云吾兄子明饮酒不过三蕉叶吾少时望见酒盏而醉今亦能三焦叶矣软脚樽唐𤣥宗幸诸杨第出有赐曰饯路及还有劳曰软脚郭子仪自同州归代宗诏大臣就宅作软脚局人出三百千中圣人徐邈为尚书郎禁酒邈私饮沉醉校尉赵达问曹事邈曰中圣人达白之太祖太祖甚怒鲜于辅曰醉客谓酒清者为圣人浊者为贤人邈性修慎偶醉言耳酒家胡玉台新咏载辛延年羽林诗曰昔有霍家妺姓冯名子都依倚将军势刚笑酒家胡胡姬年十五春日独当垆山谷诗云但见索酒郎不见酒家胡醉乡记唐王绩字无功作醉乡记歩兵厨阮籍闻歩兵厨有贮酒三百斛乃求为歩兵校尉一斗亦醉一石亦醉齐威王问淳于髠曰先生能饮㡬何而醉对曰臣饮一斗亦醉一石亦醉王问故髠曰赐酒大王之前执法在前御史在后髠恐惧饮不过一斗径醉矣若乃履舄交错杯盘狼籍堂上烛灭主人留髠而遣客当此时髠心欢能饮一石三升可恋王绩待诏门下省官给酒日三升或问何乐答曰美醖三升差可恋耳陈叔达闻之日给一斗时称一斗学士酒树顿逢国有树似石榴採其花汁停瓮中数日成酒甘美糟牀頼知禾黍收已觉糟牀注鹦鹉盃李白诗鸬鹚杓鹦鹉盃一盃一盃复一盃玉山自倒非人推百年三万六千日一日须倾三百盃鸳盎盏张易之与李迥同饮以鸳鸯盏一双共饮取其常相逐也偏提唐元和间酌酒谓之注子后仇士良恶其名同郑注乃去其柄安系名曰偏提曲生秀才叶法善有道术一日与朝士㑹忽有一人扣门称曲生秀才来未及延接已突入坐内少年秀才言语不凡叶疑其非人濳以飞劒击之应手堕地乃一酒榼中有美醖饮之同坐曰曲生风味不可忘进士常持满汝阳王饮叶静能静能曰有一生能饮当令来谒翊日有通谒者曰进士常持满见之侏儒也谈胚腪之道饮以酒五斗醉倒乃是一瓮耳银海裴钧大宴有裴𢎞泰后至竭坐上小爵至觥舡饮皆竭随即寘器于懐有银海受一斗一饮而尽踏其海卷抱之索马径去得银二百余两茅柴韩子苍诗三年逐客卧江臯日与田工压小槽饮惯茅柴谙苦梗不知如蜜有香醪谓苦硬之酒如茅柴火易过狂药晋孙季舒与石崇酣饮慢游过度崇欲表免之裴楷曰足下饮人狂药责人正礼不亦乖乎乃止白鸡盏栁亨饮未尝醉有白鸡盏取其迅速酒何负政曹操欲制酒禁孔融与操书云天垂酒星之曜地列酒泉之郡尧不千钟无以建太平孔非百斛无以堪上圣樊哙解戹鸿门非钟酒无以奋其怒赵之厮养东迎其主非巵酒无以激其气髙祖非醉斩白蛇无以畅其灵景帝非醉幸唐姬无以开中兴袁盎非醇醪无以脱其命定国不酣饮一斛无以决其法故郦生以髙阳酒徒着功扵汉屈原不餔糟歠醨取困于楚由是观之酒何负于政哉醉有所宜凡醉有所宜醉花宜昼袭其光也醉雪宜夜消其洁也醉楼宜暑资其清也醉水宜秋泛其爽也大曰武小曰文饮器大者曰武小者曰文太白文选飞觞举白盖酒盃也杨大年诗愁里酒盃浮太白梦囬香冢上孤青坡当须举白便浮君浇胷中磊磈王逊问王忱阮籍如何司马相如忱曰阮籍胷中磊磈故须浇之言同相如唯有酒异耳得老兵晋谢奕尝逼桓温温走避之奕遂引一兵帅共饮乃曰失一老兵得一老兵何损恶客元结以不饮者为恶客后人以痛饮者为恶客婪尾盃苏鹗云今人以酒廵匝为婪尾又云婪贪也谓处扵坐末得酒既贪婪之故云宋景文守嵗诗云迎新送故只如此且尽灯前婪尾盃白乐天诗云三盃蓝尾酒一堞胶牙饧东坡寒食诗蓝尾忽惊新火后遨头要及浣花前但改婪为蓝耳或云蓝颍水其深三文时人取之以为酒卷白波李济翁资暇集云黄巾余党起西河白坡谷汉既擒白波戮之如卷席然故酒席倣之以快人情也宋景文诗镂管喜𫝊吟处笔白波催倦醉时盃或云青箱杂记曰杯名文选飞觞举白盖卷白上之酒波耳一饮三百盃周伯仁渡江唯三日醒吾不以为少郑康成一饮三百盃吾不以为多十万八千盃坡诗赵子饮酒如淋灰一年十万八千盃注以李白诗计之如此漉酒市陶濳逢酒熟取头上葛巾漉之毕还复着之蒲萄醅韩子苍守黄州取春江緑涨蒲萄醅以名新酿酒蒲萄醅有诗云蒲萄酒用春江水压倒云安曲米春洞庭春色安定郡王以黄柑酿酒色香味三絶坡有诗云去年洞庭春香雾常噀手今年洞庭春玉色疑非酒瓶间香浮坐盏亚光照牖要当立名字未可问升斗应唿钓诗钩亦号扫愁箒须君滟滟盃浇我谈天口抛青春曲米春韩诗百年未满不得死且可勤买抛青春国史补云酒则营阳之上窟春富平之不冻春按杜诗亦有曲米春则知唐人名酒多以春抛青春亦酒也罗浮春坡在恵州自造酒以恵州有罗浮山而得名瓮头春山谷诗多方挈取瓮头春碧霞酒魏郑公徴三伏之际率賔僚避暑取大莲叶盛酒以簮刺叶令与柄通屈茎轮囷如象鼻持吸之名为碧筩酒郫筒酒杜诗鱼知丙穴由来美酒忆郫筒不用沽郫人倾春酿扵竹苞以蕉叶断后之以献号郫筒酒注郫出大竹土人截以盛酒故号郫筒故李义山诗锦石有棊子郫筒当酒壶青田酒古今注乌孙国有青核大如六升瓢贮水俄而成酒刘章得二核集賔客供二十人一核尽一核所盛已复中饮旋盛旋饮不可久置久则苦名曰青田壶酒曰青田酒糟丘台李太白诗遥看汉水鸭头緑恰似蒲萄初酦醅此江若变作春酒叠曲便筑糟丘台糟丘始于纣鵞黄坡诗小舟浮鸭緑大杓泻鹅黄盖使杜诗鹅儿黄似酒对酒爱新鹅澄清随日淮南子云东风至酒泛溢注东风震方也酒汎酒味也大味相感髙诱曰汎者风至拂动李淳风云今酒初熟瓮上澄清常随日转旦则清在东午在南日落在西夜半在子又春夏间地下隂酒瓮上蚁泛皆逐风移酒魁蜀中有酒器名酒魁诗人所谓酌以大斗遗制象北斗有魁柄山谷谢杨景山送酒器诗云杨君喜我梨花盏却念初无注酒魁摆脱金壶肯持送婆娑残菊更𫝊盃谓此狂花病叶或有勇于牛饮者以巨觥沃之既撼狂花凋病叶饮流谓睚者为狂花目睡者为病叶酒盆阮咸与宗人集以大盆盛酒时有羣豕来饮其酒咸直接去其上便饮之酒魔元载不饮酒人强之辞以鼻闻酒气已醉人以为可治即取十挑载鼻尖出一小虫曰此酒魔也闻酒即畏之是日载饮至二斗泷霞抱朴子项曼卿云到天上仙人以流霞一盃饮之醒酒石李徳裕平泉别墅有醒酒石徳裕醉则抱之欢塲害马酒徒谓不可与饮者欢塲之害马面青肝气微饮酒面赤者心气微面青者肝气微醉胜醒南史孔顗为安陆王长史每醉弥日不醒而明晓政事醉时决判未尝有壅衆咸曰孔公二十九日醉胜世人二十九日醒也铜槽铜槽旋压清樽美玉麈闲挥白日长浮礼记投壶若是者浮尔雅曰浮罸也诗天若不爱酒酒星不在天地若不爱酒地应无酒泉天地设爱酒爱酒不愧天三盃通大道五斗合自然但得酒中趣勿为醒者传花间一壶酒独酌无相亲举盃邀明月对饮成三人兰陵美酒鬰金香玉椀盛来琥珀光蟹螯即金液糟丘是蓬莱酒味既冷冽酒气又氤氲性情渐浩浩谐笑方云云此诚得酒意余外徒缤纷长安衆富儿盘馔罗饘荤不解文字饮唯能醉红裙虽得一饷乐有如聚飞蚊冰纱卧瓮青练羃浮蛆欲上真珠泣蒙漫崑山清露寒洗下云腴和玉汁小槽决决秋泉语老盆灔灔春光湿茶茗奴王肃好鱼王勰戏谓曰卿不重齐鲁大邦而好邾莒小国明日我为君设邾莒之飱亦有茗奴因此号茗饮为茗奴言与茗粥作奴茶经陆羽嗜茶注经三篇言茶之原之法之具尤称天下益知饮茶矣时鬻茶者陶潜羽以为茶神早者为茶晩者为茗尔雅云苦茶注似栀子今唿早採者为茶晩採者为茗蜀人名之苦茶故坡诗云周诗记苦茶茗饮出近世初縁厌梁肉假此雪昬滞烂石砾壤陆羽茶经云茶上者生烂石中者作砾壤下者生黄土南劒石花南劒有蒙顶石花湖州有顾渚紫笋峡州有碧涧明月紫笋湖州紫笋入贡每嵗以清明日贡到先荐宗庙赐近臣紫笋生顾渚在湖常二州之间以其萌茁紫而似笋採时两郡守毕至白芽草茶盛扵两浙日注第一自景祐以来洪州双井白芽制作尤精逺出日注之上遂为草茶第一玉截贵人髙宴罢醉眼乱红緑赤泥开方印紫饼截圆玉倾瓯共叹赏窃语笑童仆缕金茶之品莫贵于龙凤团凡八饼重一斤庆厯间蔡君谟为福建运使始造小片龙茶其品絶精谓之小龙团凡二十余饼重一斤其价直金二两然金可有而茶不可得每因南郊致斋中书枢宻院各赐一饼四人分之宫人往往缕金其上其贵重如此京珽十余品江左近日有䗶面之号李氏别命取其乳作片或号曰京珽的乳二十余品名乳䗶面龙凤茶荣又有研膏茶即龙品也金泉顾渚涌金泉每嵗造茶时太守先祭拜然后水渐出造贡茶毕水稍减至供堂茶毕已减半矣太守茶毕遂涸或闻今北苑龙焙泉亦然凤山北苑在富沙之北𨽻建安县去城二十五里乃龙焙造贡茶之处亦名凤凰山自有一溪南流至富沙城下方与西来水合而东龙焙龙焙泉即御泉也北苑造贡茶社前芽细如针用御水研造每斤计工直钱四万分试其色如乳乃最精也活火因话録李约嗜茶曰茶须缓火炙活火煎活火谓炭火之有焰者寒炉烹雪五代郑愚茶诗嫩芽香且灵吾谓草中英夜臼和烟擣寒炉对雪烹惟忧碧粉散尝见緑花生破树惊雷文书满案惟生睡梦里鸣鸠唤雨来乞与降魔大圆镜真成破树作惊雷蟾背虾目谢宗论茶云候蟾背之芳香观虾目之沸涌龙团髙齐诗话大小龙团始扵丁晋公而成于蔡君谟欧公闻而叹曰君谟士人莫至作此作俑者可罪细花沫饽者汤之华也华之薄者为沫厚者为饽轻细花者曰花甘露陆羽顾渚山记载豫章王子尚访昙济道人于八公山道人设茗子尚味之云此甘露也何言茶茗也北苑壑源沙溪北苑宫焙也漕司嵗贡为上壑源私焙也土人亦入贡为次二焙相去三四里间若沙溪外焙也与二焙絶逺为下故鲁直诗莫遣沙溪来乱真是也官焙造茶尝在惊蛰后顾渚唐制湖州造茶最多谓之顾渚贡焙嵗造一万八千四百余斤日注日注在越州顾注在湖州并进草茶其品尤贵茗战建人谓鬬茶为茗战茗粥茶録云茶古不闻晋宋以降吴人採叶煑之谓之茶茗粥一掬春坡诗周家新致雪坑茶自注云近得増坑茶又云増坑一掬春紫饼供千家山谷亦云茗花浮増坑仙人掌李白诗集序云荆州玉泉寺玉泉边有茗香滑枝叶如碧玉僧中孚示十数斤状如掌号仙人掌琉璃眼唐徳宗好煎茶加酥椒之类李泌戏为诗曰旋沫翻成碧玉池添酥散作琉璃眼宻云龙神庙熙宁末有旨下建州制宻云龙其品又髙一水鬬茶蔡君谟茶録曰建安鬬茶以水㾗先退者为负耐久者为胜故较胜负之説相去一水两水耳云覆蒙岭东斋纪事蜀雅州蒙岭产茶最佳其生最晩常在春夏之交方茶生常有云雾覆其上若有神物䕶持之火前学林新编茶之佳者造在社前其次火前谓寒食前也其下则雨前谓谷雨前齐已诗曰髙人爱惜藏巖里白甀封题寄火前皆言火前盖未知社前之为佳也唐人扵茶虽有陆羽茶经而持论未精本朝蔡君谟茶録则持论精矣报春鸟顾渚山茶记云山有鸟如鸲鹆而色苍每至正二月作声春起也至三月止春去也採茶人唿为报春鸟毁茶论常伯熊因陆羽论复广煑茶之功李季卿宣谕江西知伯熊善煑茶召伯熊执噐季卿为再举盃至江南有荐羽者召之羽衣野服挈具入季卿不为礼羽愧之更着毁茶论九难陆羽茶经茶有九难一曰隂採夜焙非造也二曰嚼味嗅香非别也三曰腻鼎腥瓯非器也四曰膏薪庖炭非火也五曰非湍拥潦非水也六曰外熟内生非炙也七曰碧粉缥尘非末也八曰操艰搅遽非煑也九曰夏兴冬废非饮也水厄世説王蒙好茶人至輙饮之士大夫甚以为苦每欲候蒙必云今日有水厄水品水二十种陆羽茶经论水云山水上江水次井水下又云山水乳泉石池漫流者上瀑涌湍漱勿食食久令人有颈疾江水取去人逺者井水取汲多者其説止于此刘伯刍以扬子江水为第一恵山石泉为第二虎丘石井第三都单阳井第四扬州大明寺井第五松江第六淮水第七而李季卿论水次第有二十种以庐山康王谷水第一无钖恵山泉第二虎丘井第五杨子江第七松江水第十六雪水第二十与羽相反水味有美恶而已欲求一二而次第之者妄也虾䗫石水第一张又新水记崃州扇子硖石中突而洩水浊清冷石状如虾䗫头俗谓虾䗫石其水煎茶为第一江中冷水扬子江中有冷水为天下㸃茶第一谷帘水陆羽以庐山康王谷水第一陈舜俞庐山记云康王谷有水帘飞泉破巖而下者二三十派其广七十余尺其髙不可计山谷有诗云谷帘煑甘露是也阁门井水东京记曰文徳殿两挟有东西上阁门故杜诗云东上阁之东有井絶佳山谷忆东坡烹茶诗阁门井不落第二竟陵谷帘空误书㨊石㨊音妥石圆而长曰撱㨊石所以澄水也山谷有井水帖云取非傍十数石置瓶中令水不浊故诗曰锦谷寒泉㨊石俱是也诗蟹眼已过鱼眼生飕飕欲作松风鸣䝉茸出磨细珠落眩转遶瓯飞雪轻银瓶泻汤夸第二未识古人煎水意君不见昔时李生好客手自煎贵从活火发新泉又不见今时潞公煎茶学西蜀定州花瓷琢红玉我今贫病常苦饥分无玉盌捧蛾眉且学公家作茗饮塼炉石铫行相随不用撑肠拄腹文字五千卷但愿一瓯常及睡足日髙时建溪所产虽不同啜过始知真味永縦复苦硬终可録汲黯少戆寛饶勐葵花玉不易致道路幽险隔云岭谁知使者来自西开缄磊落收百饼啜香嚼味本非别透纸自觉光炯炯粃糠团凤友小龙奴𨽻日注臣双井收藏爱惜待佳客不敢包裹鑚权倖我生百事常随縁四方水陆无不便扁舟渡江适吴越三年饮食穷方鲜金虀玉鲙饭炊雪海螯江柱初脱泉临风饮食甘寝罢一瓯花浮轻圆柘罗铜碾碾弃不用脂麻白玉须盆研沙溪北苑强分别水脚一线谁争先清诗两幅寄千里紫金百饼费黄钱吟蛾烹噍两竒絶只恐偷去烦封纒老妻稚子不知爱一半已入姜盐煎知君穷旅不自释因诗寄谢聊相镌妙供香来积珍烹具大官拣芽分雀舌赐茗出龙团晓日云菴暖春风浴殿寒聊将试道眼莫作两般看火煎试焙分新胯雪裹头纲辍赐龙从此升堂是兄弟一瓯林下记相逢我生亦何须一饱方想灭空烦赤泥印逺致紫玉玦禅忩丽午景蜀井出冰雪坐客皆可人鼎器手自挈金钗候汤眼鱼蟹亦须决遂令色味香一日备三絶报君不虚授知我非轻啜簇簇新英摘露光小红园里火煎尝吴僧漫説鸦山好蜀叟休夸鸟觜香合坐满瓯轻泛緑开缄数片浅含黄鹿门病客不归去酒渴更知春味长白云峯下两枪新腻緑长鲜谷雨春静试恰如湖上雪对尝兼忆剡中人开时微月上碾处乱泉声六椀睡神去数朝诗思清碧沉霞脚碎香泛乳花轻红纸一封书后信録芽十片火前春汤添勺水煎鱼眼未下刀圭搅曲尘苍壁碧云盘小凤睿思分赐君恩重緑杨院落天昼永碾声惊破南忩梦骤观诗胆已开张欲啜睡魔先震恐七泽清风生两腋月脇清魂谁与共戏将妙语敌分香诗成一吊卢仝垄偷嫌曼倩桃无味捣觉嫦娥药不香莫夸李白仙人掌且作卢仝走笔章麄宫乞与真抛却頼有诗情合得尝香从灵坚垄上发味自白石源中生为公唤觉荆州梦何待南柯一梦成平生心赏建溪春一丘风味极可人香包解尽寳帯胯黒面碾出明窻尘春隂养芽鍼锋铓沆瀣养膏冰雪香玉斧运风寳月满宻云候雨苍龙翔恵山寒泉第二品武定乌瓷红锦囊浮花元属三昧手竹斋自试鱼眼汤锦绣万花谷前集卷三十五锦绣万花谷前集卷三十六钦定四库全书锦绣万花谷前集卷三十六馔食十字蒸饼晋何曽蒸饼上不作十字不食九饤盘唐御厨进馔用九饤盘甘露羮李林甫壻郑平为省郎鬓斑林甫曰上明日赐甘露羮郑郎食之能乌髪食之一夕髪如㙠炊金馔玉骆賔王谓盛馔为炊金馔玉厨珍山谷谢人酥笋云玉人怜我长蔬食走送厨珍自不尝郎官鲙江南人喜作鲙名郎官鲙因张翰思鲙得名煖老𤣥鲫山谷诗偶因煖老庖𤣥鲫公遣霜鳞贯栁来虀臼方看金作屑鲙盘已见雪成堆金屑以橙为鲙也银线玉簮汤饼一盃银线乱蒌蒿数筯玉簮横金虀玉鲙南人鱼鲙以细缕金橙拌之号为金虀玉鲙隋时吴郡献松江鲙炀帝曰所谓金虀玉鲙东南佳味也駞蹄羮劝客駞蹄羮霜橙压香橘牛心炙晋王恺有牛名八百里王武子与射赌得趋左右探心作炙一啖而去热洛河唐明皇命射生官射鹿取血煎鹿肠食之谓之热洛河寒具晋人饮食中有寒具者乃今环饼也桓𤣥尝收书画聚客观之客有寒食具者不濯手执书画汚之自是不设亦名寒具也五侯鲭汉娄君卿游五侯之门每旦五侯馈饷之君卿乃合五侯所饷为鲭鲭与同音征盖煎和之名鳖着两裠鵞増四脚僧谦光甞云老僧无他愿鹅増四脚鳖着两裙足矣滫瀡内则滫瀡以滑之注秦人溲曰齐人滑曰瀡音思酒切瀡音髓溲所九切又内则枣栗饴蜜以甘之瀡以滑之脂膏以傅之注谓调和饮食也醍醐陶隠居云佛书称乳成酪酪成酥酥成醍醐醍醐乃酥酪之精液也南烹北馔退之诗我来御魑魅自宜味南烹坡诗久客厌北馔枵然思南烹駞峯炙酉阳杂爼云将军曲良翰作駞峯炙甚美腹腴鱼腹下肥肉也礼记少仪云冬右腴夏右鳍注冬气在上腴腹下也夏气在下鳍嵴也通印鱼披绵雀风卷飞花自入帷一尊遥想破愁眉泥深厌听鸡头滑酒浅欣尝牛尾狸通印子鱼犹叶骨披绵黄雀漫多脂殷懃送去烦纎手为我磨刀削玉肌糁缶将军梁韦琳滑稽作䱉表以刺时人词曰臣䱉言伏覩除书以臣为糁缶将军油蒸校尉臛州刺史臣闻髙沙老妪非有意于绮罗白鲔女儿岂留心扵珠翠常恐鮥朘之讥惧贻鳖巖之诮注髙沙白鲔并江陵武南地名其中多鱼䱉与鱓同盘游饭谷薰羮江南人好作盘游饭鲊脯脍炙无有不埋在饭下里谚曰掘得窖子罗浮颍老取凡饮食杂烹之类名谷薫羮陆道士出一聮云投胶薫谷羮锅内掘窖游盘饭椀中足以一笑烂蒸桐州羔灌以杏酪食以匕不以筯南都拨心面作槐芽温淘糁以襄邑抹猪炊共成香稻荐蒸鵞吴兴厨人砭松江鲈鱼鲙继以康王谷水烹増坑鬬品茶焉解衣少卧使诵东坡赤壁赋足以一笑也匹制貔貍刁约使契丹有诗云饯行三匹制宻赐十貔貍匹制以小大甖为之如黄漆貔貍形如䑕而大北狄以为珍膳食将药长汉食货志曰曰盐为食肴之将酒为百药之长云子汉武帝内𫝊王母谓帝曰太上之药乃有𤣥光梨角风实云子故杜诗饭抄云子白笼饼唐侯思止食笼饼必令缩䓗如肉号缩䓗侍郎笼饼即今馒头也汤饼唐人谓之饆饦今俗谓之馎饨晋束晳饼赋有馒头薄持起溲牢久之号惟馒头今存而起溲牢乆皆莫晓为何物薄持荀氏谓之薄夜亦莫知其何物汤饼湿麪倦游録凡以麪为食煑之皆谓之汤饼饘饘厚粥也酏薄粥也潘澜内则面垢燂潘请靧潘米澜也释文燂详亷切潘芳烦切淅米汁也腒鱐内则云夏宜腒鱐腒其居切干雉也释文雉腊又北方谓鸟腊曰腒鱐求所切干鱼也膷音香牛臛也臐许云切羊臛也膮许尧切豕臛也藙内则三牲用藙音鱼气切煎茱萸也水梭花鑚篱菜僧谓酒为般若汤鱼为水梭花鸡为鑚篱菜人有为不义而文之以美名者与此何异烂蒸葫芦唐卢懐慎为相清俭召客食曰烂蒸去毛莫拗折项疑鵞鸭已而下栗米饭一器及盛葫芦一枚醒酒冰山谷诗冰厨欲罄浮蛆瓮馒妇初供醒酒冰山谷自号水晶鲙为醒酒冰诗姜侯设鲙当严冬昨日今日皆天风河冻求渔不易得凿冰恐侵河伯宫饔人受鱼鲛人手洗鱼磨刀鱼眼红无声细下飞碎雪有骨已刴觜春葱偏劝腹腴愧年少软炊香饭縁老翁落碪何曽白纸湿放筯未觉金盘空新懽便饱姜侯徳清觞异味情屡极青青髙槐叶採掇付中厨新麪来近市汁滓宛相具入鼎资过熟加飱愁欲无碧鲜俱照筯香饭兼苞芦经齿冷如雪劝人投北珠愿随金腰褭走置锦屠苏万里露寒殿开冰清玉壶君王纳凉晩此味亦时须五日一见花猪肉十日一遇黄鸡粥土人顿顿食藷芋荐以重䑕烧蝙蝠旧闻宻唧尝呕吐稍近虾蟆縁习俗十年京国厌肥羜日日花厌红玉从来此腹负将军今日固宜安脱粟人言天下无正味即且未肯贤麋鹿海康别驾复何为㡌寛𢃄落惊童仆相看㑹作两臞仙还乡定可骑黄鹄枇杷已熟粲金珠桑落初尝灔玉蛆暂借垂莲十分盏一浇空腹五车书青浮夘盌槐芽饼红㸃冰盘藿叶鱼醉饱髙眠真事业此生有味在三余霏霏落雪㸔収麪隠隠叠皷闻舂糠㪚流一啜云子白炊裂十字琼肌香岂惟牢九荐古味要使真一流天浆诗成捧腹便絶倒书生説食真膏肓菓木龙眼荔枝广雅曰益智龙眼也交州记龙眼树髙五六丈似荔枝而小广州记曰子似荔枝而圆七月熟荔枝树髙五六丈如桂树实似鸡子甘而多汁以安石榴有甜酸者至日禺中翕然俱赤即可食汉永元交州贡后永元中交州进荔枝龙眼十里一置五里一堠奔腾虫兽之害无数唐羌字伯㳺为临武长上书言南州炎热恶虫勐兽犯触死亾此二物升殿未必延年益夀和帝勅大官勿复受献海山仙人坡诗海山仙人绛罗襦红纱中单白玉肤不须更待妃子笑风骨自是倾城姝绛衣仙子蔡君谟七月食荔枝诗绛衣仙子过中元别叶空枝去不还与荔枝同祖本草广州别有龙眼似荔枝而小又坡云亷州龙眼质味殊絶可敌荔枝诗云龙眼与荔枝异出同父祖谓龙眼为奴海南人谓龙眼为荔枝奴似江鳐柱东坡尝谓荔枝厚味髙格两絶果中无比推江鳐柱河豚鱼近之耳诗云似开江鳐斫玉柱更洗河豚烹腹腴是也日啖三百颗坡诗罗浮山下四时春卢橘杨梅次第新日啖荔枝三百颗不辞长作岭南人侧生野岸杜诗侧生野岸及江浦不熟丹宫满玉壶云壑布衣鲐背死劳人害马翠眉须蜀都赋旁挺龙眼侧生荔枝翠眉指杨妃也泸戎青枫映忆过泸戎摘荔枝青枫隠映日逶迤京华应见无颜色红颗酸甜只自知蜀无荔枝唯泸戎最多红尘一骑唐杨贵妃嗜荔枝必欲生致之乃置骑𫝊走数千里味未变之时至京师杜牧诗云一骑红尘妃子笑无人知道荔枝来十八娘蔡君谟荔枝谱荔枝有十八娘者其色深红而细长闽中王氏有女好噉此品因而得名有干红荔枝以盐浸佛桑花为红浆投茘枚渎之曝干红色而甘甜有蜜荔枝剥生荔枝醡去其浆然后以蜜煑之色变香变味变白乐天荔枝图序云荔枝若离本根一日色变二日香变三日味变四五日色香味尽去矣二十四五年乃实荔枝至难长二十四五年乃实坡诗云柳天着水万浮萍茘实周天两嵗星罗公逺嗅橘明星食柑凢千余枚背缺一瓣问进柑使者云途尝有道士嗅之盖罗公逺也罗浮种君家秋实罗浮种已作累累半佛墻莫遣儿童酸打尽要看霜后十分黄凝祥池芡京师㑹灵观凝祥池芡最盛仆射坡在郑州世亦称其贡芡欧公诗云凝祥池鎻㑹灵园仆射荒村安可比剖蚌鸿头山谷诗剖蚌煑鸿头来禽青李法帖云来禽青李皆囊盛为佳勿函封东坡诗云青李扶踈禽自来賔䕶尚书言来禽以味甘来衆禽也金衣素袖陈昭问蒲萄何如橘柚尉瑾曰金衣素袖见作贡向齿自消良应不及象席玳筵刘植𤓰赋布象牙之席重玳瑁之筵凭雕玉之几酌璙玉之樽赐羣臣汉明帝宴羣臣以赤瑛盘盛樱桃赐羣臣月下视羣臣皆卢胡笑云是空盘也盖桃与盘同色念慈母莲实大如指分甘念慈母共房头戢戢更深兄弟思实中有么荷拳如小儿手唐狄仁杰蒲萄愿归母緑浮𤓰南史任昉死梁武帝方食緑浮𤓰投之于盘哭之悲不自胜奠杜如晦唐杜如晦死太宗食𤓰思之因辍𤓰奠之湖目酉阳杂爼谓莲为湖目也蒲鸽青老杜园人送𤓰云江间虽炎瘴𤓰熟亦不早倾筐蒲鸰青满眼颜色好沉浮甜冰玉爱惜如芝草又云饭抄云子白𤓰嚼水晶寒橘弟淮南子云槐榆与橘柚合为兄弟言道能化同异物也食𤓰皮元魏王罴性俭与客食𤓰客削𤓰皮厚罴意嫌之引手取之食客甚愧铏谷𤓰秦始皇改古文为篆𨽻国人多谤秦患天下不从召诸生至者皆拜为郎凡七百人宻令冬月种𤓰于骊山铏谷中温处𤓰实乃使人上书曰冬𤓰有实有诏博士诸生説之人人各异皆使往视之先为伏机诸生方相论难发机従上填之以土皆终命诗南村诸杨北村卢白华青叶冬不枯垂杨缀紫烟雨里特与荔枝为先駈海山仙人绛罗襦红纱中单白玉肤不须更待妃子笑风骨自是倾城姝不知天公有意无遣此尤物生海隅云山得伴松桧老霜雪自因楂梨麄先生洗醆酌桂醑冰盘荐此頳虬珠似开江鳐斫玉柱更洗河豚烹腹腴我生渉世本为口一官久已轻莼鲈人间何者非梦幻南来万里真良图异哉西海滨琪树罗𤣥圃累累似桃李一一流膏乳坐疑星殒空又恐珠还浦图经未尝説玉食逺莫数独使皴皮生弄色映琱爼蛮荒非汝辱幸免妃子污时新满座闻名字别久何曽记色香叶似杨梅蒸雾雨花如卢橘傲风霜每怜莼菜下盐䜴肯与蒲萄压酒浆囬首惊尘卷飞雪诗情真合与君尝代北寒虀擣韭萍竒苞零落似晨星逢盐久已成枯腊得蜜犹疑是薄刑欲就左慈求拄杖便随李白跨沧溟攀条与立新名字儿女称唿恐不经栁花着水万浮萍荔实周天两嵗星本自玉肌非鹄浴至今丹殻似猩刑侍郎赋咏穷三峡妃子烟霞动四溟莫遣诗人説功过且随香草附骚经丞相祠堂下将军大树旁炎云骈火实瑞露酌天浆烂紫垂先熟髙红挂逺扬分甘徧铃下也到黒衣郎芳华春漠漠丹实夏煌煌深于红踯躅大较白槟榔臙脂掌中颗甘露舌头浆蔬菜庾郎三韭庾杲之食常有韭葅瀹韭生韭任昉戏之曰谁谓庾郎贫食有二十七种谓三种韭也李令公十八种李崇为尚书令富而多俭食常无肉正有韭茹韭葅崇客李元祐谓人曰李令公一食十八种人问故元祐曰二韭十八闻者大笑彫胡黒米本草云菰又谓之茭白嵗久中心生白䑓谓之菰米其台中有黒者谓之茭郁至后结实乃彫胡黒米也緑葵紫蓼早韭晩菘周颙独处山舍王俭问曰卿山中何食曰赤米白盐緑葵紫蓼太子问菜何者胜颙曰春初早韭秋末晩菘雉尾莼四月莼生茎而未叶名为雉尾莼五月莼叶舒长名丝莼入七八月中不食有蜗虫故也又至十月冰冻虫死虽老犹可食马蹄唐诗晩菘细切肥牛肚新笋初尝嫩马蹄土酥如练杜诗云长安冬葅酸且緑金城土酥净如练土酥即今之芦菔也魏夫人帖云脍土酥如练锦帯羮杜诗滑忆彫胡饭香闻锦帯羮荆渚间有锦帯春未间开花红如锦其苗嫩脆可食银包白银作颗非琢成中有万粟嚼轻冰戎州夏畦少蔬供感君来饭在家僧畦町收尽垂露实叶底犹藏十二三待得银包已成殻更当乞种过江南玉版东坡同山谷访玉版师玉版谓笋也芋魁翟方进奏罢鸿隙陂郡中追怨童謡曰壊陂谁翟子威饭我豆食羮芋魁以芋根为魁鸭脚葵禄米麞牙稻园蔬鸭脚葵银笳黄诗君家水笳白银色殊胜埧里紫彭亨埧音必驾切蜀人谓平川曰埧羊踏破菜园有人常食蔬茹忽食羊肉梦五脏神曰羊踏破菜园鱼蟹蟹胥周礼庖人注曰若青州之蟹胥按説文云胥蟹醢也海镜膏叶盘海镜广人唿为膏叶盘两片合成殻圆中莹滑内有红蟹子海镜饥则蟹出拾食蟹饱归腹海镜亦饱迫之以火即蟹子走出立毙生剖之蟹子活逡廵亦死赤玉盘溪边石蟹小如钱喜见轮囷赤玉盘半殻仓黄宜㸃酒两螯斫雪劝加飱石蝤蛑明越间四时常有蝤蛑重者踰数斤其小而黄者谓之石蝤蛑肉硬斫雪流膏坡云蝤蛑大蟹斫雪流膏帯糟含酒东坡松醪赋云蛤半熟以含酒蟹微生而帯糟十足明越风物志蝤蛑并螯十足在海边地泥宂中潮退探之母蟹之脐团雄蟹之脐尖霜前两螯东坡老饕赋尝项下之一脔嚼霜前之两螯招潮海物异名记云蟹之小者每遇潮头来出穴举螯迎之名招潮子蟹奴海上有蟹大如钱腹下又有十蟹附之名曰蟹奴水母海中有物浑然凝结如覆盆小者如椀腹下有物如悬絮俗谓之足而无口眼广州谓之水母闽人谓之蛇常有数十虾寄腹下咂食其涎以五辣肉醋食之补煖寒沙奔火怒目横行与虎争寒沙奔火祸胎成虽为天上三辰次未免人间五鼎烹勃崒媻跚任渉波黄泥出没尚横戈也知觳觫元无罪奈此尊前风味何形模虽入妇女笑风味已解壮士颜寒蒲束缚十六軰已觉酒兴生江山墨鱼乌贼鱼又云墨鱼所居放墨以藏身江东人取其墨书契脱人财物书如淡墨踰年字消唯空纸耳赤鱓唐律捕鱼得鲤即放之号赤鱓公言鲤为李也缩项宋张敬儿为刺史作六舻船献齐髙帝曰奉槎头缩项鳊鱼一千六百头细鳞尔雅云鲂魾也今之鳊鱼是也陆机疏云鲂鱼广而薄肥甜而少肉盖细鳞之美者也杜诗鲂鱼鱍鱍色胜银是也美味楚人云长腰粳米缩项鳊鱼美味也蟹筐礼记檀弓蚕则绩而蟹有筐兄则死而子臯为之衰石虭沙虹河祗脯鸡跖云石虭小蟹也沙虹虾也河祗脯干鱼也鲸鲵鲸鱼大者长千里小者数千丈五六月就岸生子十八月从其子归海鼓鬛成雷喷沫成雨雌者为鲵槎头鳊襄阳耆旧𫝊岘山下汉水中出鳊鱼肥美常禁人採捕以槎断水谓之槎头鳊神守鲤鱼能变化飞越小湖养鱼者置鳖数头池中鲤不能去谓之神守娵隅晋郝隆诗曰娵隅跃清池桓温问曰何物答曰蛮谓鱼曰娵隅温曰何得作蛮语隆曰千里从君惟得一蛮府参军安得不作蛮语亥日鱼白乐天诗寅年篱下多逢虎亥日沙头始卖鱼山谷渔父诗鱼収亥日妻到市醉卧水㾗船信风䇿䇿堂堂庾氏穴池养鱼以木为凭栏登之者其声堂堂每凭栏投饵鱼必踊跃而出辛氏云他出不投饵但闻䇿䇿堂堂之声鱼亦出是庾氏之鱼可名䇿䇿辛氏之鱼可名堂堂不遗种越王谋吴七年越王谓范蠡曰令其蟹不遗种可乎遂兴兵伐吴鳄鱼王齐直知潮州钩得一鳄鱼其大如船画以为图其形如鼍啄长半其身牙如锯齿尾有三钩极利遇鹿豕即以尾㦸之以食生卵甚多或为鱼鼍其为鳄不过一二戮鳄鱼陈尧佐文恵公谪官潮州恶溪有鳄鱼食人公命捕得鸣皷于市以文告而戮之鳄患屏息鳄鱼图陈文恵既戮鳄鱼图其形为之赞鳄大者数丈或𤣥黄苍白似龙而无角类蛇而有足睅目利齿卵化山谷间为鳄者十二三余或为鼋或为鼍食人畜必以尾卷去如象之任鼻也诗溪边石蟹小如钱喜见轮囷赤玉盘半殻含黄宜㸃酒两螯斫雪劝加餐蛮珍海错闻名久雨腥风入座寒堪笑吴兴馋太守一诗换得两尖团霜筠细破为双掩中有长鱼如卧劒紫荇穿顋气惨悽红鳞照座光磨闪㩦来虽逺鬛尚动烹不待熟指先染坐客相㸔为解颜香粳饱送如填堑早嵗实为荆渚客黄鱼屡食沙头店濵江易採不复珍盈尺辄弃无乃僭自从西征复何有欲致南烹嗟久欠游鯈琐细空自腥乱骨纵横动遭砭故人逺餽何以报客爼乆空惊忽赡东道无辞信使频西隣幸有庖虀酽绵州江水之东津鲂鱼鱍鱍色胜银渔人漾舟沉大网截江一拥数百鳞衆鱼常多尽却弃赤鲤腾出如有神濳龙无声老蛟怒囬风飒飒吹沙尘饔子左右挥霜刀鲙飞金盘白玉髙徐州秃尾不足忆汉隂槎头逺遁逃鲂鱼肥美知第一既饱驩娱亦萧瑟君不见朝来割素鬐咫尺波涛永相失苍江渔子清晨集设网提纲取鱼急能者操舟疾若风撑突波涛挺又入小鱼脱漏不可纪半死半生犹戢戢大鱼伤损皆垂头崛强泥沙有时立东津观鱼已再来主人罢鲙还倾盃日暮蛟龙改窟穴山根鳣鲔随云雷干戈兵革鬬未止凤凰麒麟安在哉吾徒胡为纵此乐暴殄天物圣所哀锦绣万花谷前集卷三十六锦绣万花谷前集卷三十七钦定四库全书锦绣万花谷前集卷三十七凤九苞一曰口苞命二曰心合度三曰耳聪达四曰舌屈伸五曰色光彩六曰冠短周周尚朱色也七曰鋭钩八曰音激扬九曰腹户户所由出入凤形凤鸡冠燕喙龙胼鹤翼鱼尾鸿前鳞后鹤颡鸳鸯臆龟目而中注长离鸑鷟鹓雏唐薛收与姪元敬徳竒齐名世称河东三凤收为长离徳竒为鸑鷟元敬年最少为鹓雏鹤青田永嘉青田有双白鹤年年生子而去登木抱朴子千嵗之鹤能登木其未千嵗者终不集树也纯白䐉尽成骨也还丹使茅君𫝊或见一鹤飞入帐中鹤者九转还丹之使也丁令威辽东华表柱有鹤集其上曰有鸟有鸟丁令威去家千年今始归城郭如故人民非何必学仙正累累蝶金玉钱唐穆宗禁中花开夜有蝴蝶数万飞集花间宫人以罗巾扑之无有获者上令张网空中得数百迟明视之皆库中金玉钱也诗叶叶复翻翻斜枝对侧门芦花唯有白柳絮可能温西子寻遗殿昭君覔故村年年芳物尽来别故园孙长眉画了绣帘开碧玉行收白玉台为问翠钗钗上凤不知香颈为谁回总禽凫翁史㳺急就章云春草鸡翘凫翁濯颜师古注云凫翁颈上毛也山谷诗春谿蒲稗没凫翁山鸡照影博物志山鸡有美毛自爱其色终日映水自眩则溺死王介甫诗山鸡照緑水自爱一何愚鶗鴂子规扬雄𫝊注鶗鴂一名买䤥一名子规一名杜䳌常以立夏鸣则衆芳歇鶗亦音鶗鴂音决䤥音诡李善注思𤣥赋引临海异物志鶗鴂一名杜鹃又引服䖍注鶗鴂一名鵙鵙伯劳也又离骚恐鷤䳏之先鸣兮杜鹃非子规程縯注坡诗或言杜鹃一名子规非也今春夏有鸟声若云不如归去者乃子规也思归乐白乐天诗山中不栖鸟夜半声嘤嘤似道思归乐行人掩泪聴零陵总记思归乐状如鸠而惨色三月则鸣其音云不如归去王伸闻思归乐诗云声声相劝教归去莫学陶潜化作君鹧鸪本草钩其格磔皆鹧鸪声也山谷诗注鹧鸪之声若行行不得哥哥故诗云山雌之弟竹鸡兄乍入鵰笼便且惊此鸟为公行不得报晴报雨总同声四禽泥滑滑苦竹冈雨萧萧马上郎马蹄陵兢雨又急此鸟为君应断肠婆饼焦儿不食尔父母何之尔母山头化为石山头花石可奈何遂作㣲禽啼不息提葫芦沽美酒风为賔树为友山花撩乱目前开劝你今朝千万夀不如归去春山云莫万木兮参天蜀天兮何处人言有翼可飞归安用空啼向髙树五禽土人云布谷为脱却破袴使君向蕲州更唱蕲州鬼我不识使君宁知使君死人生作鬼㑹不免使君巳老知何晩南山昨夜雨西溪不可渡溪边布谷儿劝我脱布袴不辞脱袴溪水寒水边照见催租瘢去年麦不熟挟弹规我肉今年麦上场处处有残粟丰年无象何处寻听取林间快活吟力作力作蚕丝一百箔陇上麦头昻林间桑子落愿侬一箔千两丝缫得蛹饲尔鶵姑恶姑恶姑不恶妾命薄君不见东海孝妇死作三年干不如广汉龎姑去却还春鉏尔雅鹭舂鉏注行如舂如鉏桂萱録有号碧继翁者谓白鹭也唤起催归韩诗唤起牕全曙催归日未西无心花里鸟更与尽情啼山谷云催归子规也唤起江南人谓之春唤声圆转如络丝翡翠翠鸟形似燕翡赤而翠青属玉三辅黄图云属玉水鸟似䴔䴖长安有属玉观司马相如传鴐鵞属玉秦吉了泸南有畜秦吉了者亦能人言有夷首欲以钱五十万买之其人告以贫将卖尔秦吉了曰我汉禽不愿入夷中遂不食而死黄栗留欧公摄事斋宫闻莺诗四月田家麦穂稠桑枝生葚鸟啁啾凤城緑树知多少何处飞来黄栗留注麦熟时鸣者为黄栗留孤鸾舞镜异苑罽賔国得一鸾三年不鸣夫人悬镜照之覩影飞鸣一奋而絶言孤鸾见影谓是雌乃歌舞也蜂为孔昇翁龙门寺庭多古桐有异蜂如吟花间僧异之网一枚置笼中翌日大蜂寻至笼边有曰孔昇翁为筮不祥颇记否又曰君已除死籍何惧又曰予与青桐君奕胜获琅玕纸君出为我写星于词僧宻听得畏乃放之虎斐旻射真虎唐斐旻善射北平多虎一日得虎三十一休山下有老父曰此彪也稍北有真虎将军遇之且败旻不信趋之有虎小而勐踞坡入吼旻马辟易弓矢皆堕自是不复射龙八十一鳞一三五为九九者老阳之能变者也二四为六六者老隂之能变者也干纯阳故干言用九坤纯隂故坤言用六龙八十一鳞九九之数也鲤三十六鳞六六之数也龙能隠能显不可制也故为在天之能变者鲤能神化飞越山湖故为在地之能变者大抵得九六之数者皆有变之理此天地自然之道马穆王八骏王子年拾遗周穆王有八骏一絶足二飜羽行越飞禽三奔霄夜行万里四越影逐日而行五踰辉光色炳燿六超光一形十影七腾雾乗云而趋八挟翼身有肉翅又穆天子𫝊云天子八骏赤骥黄骊白义踰轮山子渠黄骅骝騄耳又曰骅骝騄耳日驰三万里汉文帝九逸汉文帝有良马九疋一浮云二赤电三絶羣四逸骠五紫燕骝六緑螭骢七龙子八麟驹九絶尘号九逸秦七名马秦有七名马追风白兎蹑景追电飞翮铜雀神凫肃爽唐成公有两肃爽马楚子常欲之不与三年止之唐人窃马而献子常唐公归羣臣请偿之惊帆鲁直有马名惊帆照夜白唐明皇马名杜诗曽见先帝照夜白龙池十日飞霹雳忽雷骏秦叔寳马名狮子騘隋文帝时大宛献千里马其騣曳地号曰狮子骢朝发西京暮至东洛隋末不知所在赤兎吕布有马号赤兎时人歌曰人中有吕布马中有赤兎的卢刘备有騣马名曰的卢乗至檀溪坠水备急唿曰的卢何不努力马遂一跃五丈乃得过九花虬代宗时李徳山贡马名额髙九尺毛拳如鳞身被九花故号九花虬三花騣世收韩干画马多分其騣为三莫晓其意唯白乐天诗凤书裁五色马騣剪三花唐学士类借飞龙廐马李伯时学画不知三騣之意常难于下笔有得乐天诗先诵而不言所出使伯时作数马始以集示之然后悟玉逍遥仁宗御马名玉逍遥色白乗之如舆辇圉人云马行歩有尺度疾徐皆中节御者行速则以足栏之一日燕王借乗即长鸣不行王怒还之帝以配南城马铺久之复御其行如初帝升遐从𦵏至陵下悲鸣不食而死腰褭腰褭者神马也赤喙黒身与飞兎同君有徳则至也乗黄飞黄乗黄古之神马亦名飞黄皆有角日行万里淮南子云天下有道飞黄伏皁龙翼马身也拳毛騧狮子花杜诗昔日太宗拳毛騧近时郭家狮子花代宗以九花虬赐郭子仪又名狮子花天马騋龙之媒前汉礼乐志天马騋龙之媒元狩三年马生渥洼水中作天马歌曰霑赤汗沫流赭神异经大宛马蹄如汗腕可握日行千里至日中汗血乗者当以绵絮纒头李斐曰南阳新野有暴到长当武帝时遭刑炖煌界数于此水旁见竒马利长持勒绊于水后马玩习久之收得其马献之欲神异此马云从水中出騣尾萧梢汉天马歌曰尾萧稍兮朔风起神异经大宛有良马鬛至膝尾委于地则尾之长者萧稍然摇动可起朔风金盘陀杜诗星躔寳校金盘陀颜延年赭白马赋星躔寳校镂章霞布锦鞍帕古乐府紫骝马曲玉镫绣纒总金鞍覆锦幪锦鞍帕也杜诗云青旭散幪锦血从前膊孔中出汉东平王苍得赐宛马一疋有血从前膊上小孔中出所谓血马自在将军五代刘旻据太原与契丹约为父子契丹以黄马骝为䀻后与周世宗战髙平败独乗黄骝以归遂与黄骝治廐食以三品料号自在将军三山元稹望云骓歌曰胯耸三山尾株直山谷诗马瘦三山叶拥门用官清马骨髙之意回䇿如萦蚁封晋王湛王济之叔宗族皆以为痴济有马难乗济问湛曰叔颇好骑否曰亦好之因骑此马姿容既妙囘䇿如萦善骑无以过之乂济所乗马甚爱之湛曰此马虽快然力薄不堪苦行近见督邮马当胜但刍秣不至耳平路无以别任重方知之于是当蚁封内试之济马果踬而督邮马如常济益叹异白其父曰济始得一叔求马不知马色牝牡秦穆公谓伯乐曰有使求马者乎曰马不在形容筋骨相也天下之马若灭若没臣之子皆下才可告以天下之马臣有檐纒束薪者九方歅其于马非臣之下也求马三月而反曰得马矣在沙丘牝而黄及马至则牡而骊公谓伯乐曰子所求马者毛色牝牡不知败矣伯乐太息曰一至此乎歅之所观者天机也得其精而忘其粗见其内而㤀其外果千里马也相马马援善别名马云近世西河子舆亦明相法子舆𫝊仪长孺长孺传丁君都君都𫝊杨子阿臣常师事子阿受相马骨法谨依仪氏䩭中音居竒切帛氏口齿谢氏唇鬐丁氏身中备此数家骨相以为法注引相法云水火在鼻两孔间上唇欲急而方口中欲红而有光此马千里颔下欲深肩欲缓牙欲前向去齿一寸则四百里牙劒封则千里目欲满而泽肋欲长而县薄欲厚而缓县薄股也腹下欲平满汗沟欲长腋欲开膝欲方蹄欲厚三寸坚如石碧云霞梅圣俞着碧云霞讥诋当时大臣其序曰碧云霞者廐马也庄宪太后临朝以赐荆王王恶其旋毛太后知之留以备上闲为御马第一以其吻肉色碧如霞片故号云王性之以为魏秦伪託圣俞着此书十二闲周礼夏官庾人掌十有二闲之政教以阜马佚特教駣攻驹注二嵗曰驹三嵗曰駣教駣始乗习之也攻驹谓乗其蹄啮者闲之先牧先牧制闲者十骥唐时东骨利干国产良马日中驰数百里太宗时来献帝取其异者号十骥曰腾霜曰皎雪骢曰凝露骢曰县光骢曰决波騟曰飞霞骠曰发雷赤曰流金曰翔麟紫曰奔红赤七十万六千匹唐初得隋马三千于赤岸泽徙之陇右用张万嵗领羣牧自贞观至麟徳四十年马七十万六千匹八坊四十八监四十三万开元初以王毛仲领闲廐马稍稍复始二十四万至十三年乃至四十三万秦汉以来唐马最盛诗吾闻天子之马走千里今之画图无乃是是何意态雄且杰骏尾萧梢朔风起毛为緑缥两耳黄眼有紫焰双瞳方矫然龙性合变化卓立天骨森开张伊昔太仆张景顺监牧攻驹閲清峻遂令大奴守天育别养骥子怜神骏当时四十万匹马张公叹其才尽下故独写真𫝊世人见之坐偶乆更新年多物化空形影呜唿健歩无由骋如今岂无騕褭与骅骝时无王良伯乐死即休君不见左辅白沙白如水缭以周墻百余里龙媒昔是渥洼生汗血今称献于此苑中騋牝三千匹丰草青青寒不死食之豪健西域无每嵗攻驹冠边鄙王有虎臣司苑门入门天廏皆云屯骕骦一骨独当御春秋二时归至尊至尊内外马盈亿伏枥在垧空大存逸羣絶足信殊杰倜傥权竒难具论岂知异物同精气虽未成龙亦有神东郊瘦马使我伤骨骼硉兀如堵墻绊之欲动转欹侧此岂有意仍腾骧细看六印帯官字衆道三军遗路旁皮干剥落杂泥滓毛暗萧条连雪霜去嵗奔波逐余寇骅骝不惯不得将士卒多骑内廐马惆怅恐是病乗黄当时厯块误一蹶委弃非汝能周防见人惨澹若哀诉失主错莫无晶光天寒逺放鴈为伴日暮不收乌啄疮谁家且养愿终恵更试明年春草长邓公马癖人共知初得花骢大宛种夙昔𫝊闻思一见牵来左右神皆竦雄姿逸态何崷崪顾影骄嘶自矜宠隅目青荧夹镜悬内騣碨礧连钱动朝来久试华轩下未觉千金满髙价赤汗微生白雪毛银鞍却覆香罗帕卿家旧赐公能取天廐真龙此其亚书洗须腾泾渭深朝趋可刷幽并夜吾闻良骥老始成此马数年人更惊岂有四蹄疾扵鸟不与八骏俱先鸣时俗造次那得致云雾晦冥方降精近闻下诏喧都邑肯使麒麟地上行安西都䕶胡青骢声价歘然来向东此马临阵乆无敌与人一心成大功功成恵养随所致飘飘逺自流沙至雄姿未受伏枥恩勐气犹思战场利腕促蹄髙如踣铁交河㡬蹴曽冰裂五花散作云满身万里方看汗流血长安壮儿不敢骑走过掣电倾城知青丝络头为君老何由却出横门道丈人骏马名胡骝前年避胡过金牛囬鞭却走见天子朝饮汉水暮灵州自矜胡骝竒絶代乗出千人万人爱一闻説尽急难才转益愁向驽骀軰头上鋭耳批秋竹脚下髙蹄削寒玉始知神龙别有种不比凢马空多肉洛阳大道时再清累日喜得俱东行凤臆龙鬐未易识侧身注目长风生胡马大宛名锋稜瘦骨成竹批双耳峻风入四蹄轻所向无空阔真堪託死生骁腾有如此万里可横行总兽扑朔迷离木兰歌雄兎脚朴朔雌兎眼迷离一本又作扑屋狐有三徳説文云狐有三徳其色中和小前大后死正丘首兎无脾麞无胆古语云麞无胆兎无脾其说信然按字説赤与白为麞鹿见麞而成以此知其无胆脾属土土主信故诗以兎爰刺桓王之失信以此知其无脾蠏有筐蝉有緌檀弓蚕则绩而蟹有筐范则冠而蝉有緌注范蜂也駞知水脉无水之时人不知泉脉乗橐駞寻之过脉停不肯行以足躅地之处即扵躅处掘之得泉狐变为巫狐五十嵗能变化百嵗为美女为神巫为丈夫与女子交接能知千里外事即与天通为天狐猿变为玃猕猴夀八百嵗变为猿猿夀五百嵗变为玃玃夀千嵗依木而立犀之类不一生邕管及交趾者角文如麻实理燥少润生大食者文如茱茰理润光彩莹彻甚类犬鼻若傅以膏甚有花文尤异者曰通天犀或日月云星葩花山水神仙衣冠杖屦宫殿鱼龙飞走鳞毛全具或以为犀爱一物玩之久则形入其角有通天花文者必自顾其影则怖常饮浊水不欲见其角也海人取犀者多扵山麓植木如羊栈乆则木朽犀前足短止则依木而立朽栈折犀倒因格杀孙供奉昭宗时有一弄猴颇驯能随班起居昭宗赐以绯号孙供奉朱梁僣号令此猴随班起居猴望见全忠径趋跳跃奋击遂被杀唐之羣臣愧此猴者多矣将军主簿谓猪为长喙参军羊为长髯主簿羶根有僧作蒸豚诗云若把羶根来比并羶根自合契藤条一封大月氏出一封橐駞注嵴上有一封封髙也若封土然果然果然兽名扬州人取果然得一果然而数十果然可得盖果然不忍伤其类聚族而啼虽杀之不去也此禽兽状而人心薄俗有不如者果然大类猩猩黒衣郎猿也坡诗食荔支也到黒衣郎乌金唐拱州人有畜猪致富号猪为乌金伊尼佛书谓鹿为伊尼般若经世尊三十二相第八相名双腨纎图如延鹿玉朐䏰音蠢润唐以山南西道开州盛山郡改为朐腮郡以其地多朐腮虫刘禹钖云朐䏰蚯蚓也常至夜江畔出其身半跳于空中而鸣上音屈下音忍古旃北方有尼师都生四子一子化为鸿遂委三子谓尔可从古旃牛也三子因随古旃古旃所粪悉成乳酪盘瓠髙辛氏宫中有老妇耳疾耳中得物似瓠盛之以盘覆之有顷化为一犬因名之牛形狗声兽名似牛而狗声食禽兽逢忠信之人囓而食之逢奸邪之人则捕禽兽以饷之猪头犬腹犀形如牛猪头犬腹鹿脚三蹄黒色二角一在鼻上一在额上鼻上为食角小而不堕噉刍刘景升有千斤大牛噉刍豆十倍于常牛负重致逺不如羸㹀饲乳王济性好侈帝常幸其第供馔甚丰蒸豚尤美上问其故对曰以人乳饲之上食未毕而去褐衣缺口䝉恬筮筮者曰今日之获不角不牙衣褐之徒缺口而长须八窍而趺居白望青曹汉茂陵少年李亨好驰俊狗有白望青曹之名东郭㕙战国䇿云韩子卢者天下之疾犬也东郭㕙者海内之狡兎也韩子卢东郭㕙环山者三腾山者五兎殛于前犬毙于后两俱伤韩卢宋㹱毛颕𫝊云东郭㕙与韩卢争能卢不及怒宋㹱谋而杀之骇鸡犀通天犀中有一㸃白理如线者置米其上以饲鸡鸡见惊却者名骇鸡犀刻为鱼形持入水輙自开亦名离水犀明駞世𫝊鸣駞千里脚鸣当作眀谓駞卧屈足腹不着地而漏明最能行逺駞峯杜诗紫駞之峯出翠釡曲良翰善駞峯炙巫崃三声巴东三崃猿长鸣至三声闻者莫不垂泪类仁类义凢卿贽用羔羔有角而不用类仁执之不鸣杀之不谤类死义者饮乳必跪类知礼者故卿以为贽性滛性卑南史卞彬为禽兽决録云羊性滛而狠猪性卑而率鵞性顽而傲狗性俭而屈皆指斥贵势辽东白头辽东有豕生而白头异以献之行至河东见羣豕皆白懐惭而还诗有豕白蹢烝渉波矣鲁津伯符子曰洛朔人有献燕相大豕令宰夫膳之豕乃见梦于相曰造化营我以豕形仗君之灵而化始得为鲁津伯锦绣万花谷前集卷三十七锦绣万花谷前集卷三十八钦定四库全书锦绣万花谷前集卷三十八相貌隆凖龙颜汉髙祖隆准而龙颜美须髯左股有七十二黒子凤姿日表唐太宗生四嵗有书生谒髙祖曰公相法贵人也必有贵子及见太宗曰龙凤之姿天日之表必能济世安民龙瞳凤颈袁天纲见武后母曰夫人法生贵子后㓜姆抱以见绐以男天纲视其步与目惊曰龙瞳凤颈若为男当作天子虎头燕额汉班超诣相相者曰当封侯万里之外问其状曰燕额虎头飞而食肉万里侯相也后封定逺侯龙额上五柱入顶隋文帝杨坚龙额上有五柱入顶有文在手曰王字长上短下相者来私谓帝曰公当为天子后果然鱼髪际四道已成石勒卖为奴有老父谓勒曰君鱼龙髪际上四道已成当贵为天子忽然不见勒后僣位䲭目虎吻王莽为侈口蹷顄露目赤睛大声而嘶长七尺五寸反膺髙视瞰临左右有方技待诏黄门者或问以莽形貌待诏曰所谓鸱目虎吻豺狼之声者也故能食人亦当为人所食形不如心心不如术相形不如论心论心不如择术形不胜心心不胜术形相虽恶而心性善无害为君子形相虽善而心术恶无害为小人孙叔敖突秃长左徐偃王有筋无骨不能俯视仲尼之状面如䝉倛周公之状身如㫁菑臯陶之状色如削瓜闳夭之状面无见肤傅説之状身如植鳍伊尹之状面无须眉有相无心相形不如论心心相有三十六善不近小人不忘故旧不念旧恶常行隂徳之类三十六善全有位极人臣谚曰有心无相相逐心生有相无心相随心灭骨类多逊寇莱公十九及第有相者曰君相甚贵骨体类卢多逊但及第太早恐不善终若早退庶免深祸眼似王敦李承之在仁宗朝官州县因邸吏报包拯拜参政或曰朝廷自此多事矣承之正色曰包公无能为今知鄞县王安石眼多白甚似王敦他日乱天下者此人也相在怒时张憬藏相魏元忠乆不答元忠怒曰穷通有命何预君邪拂衣去憬藏遽起曰君之相在怒时位必卿相也寝熟可相苏子美谪居呉门有相僧子美谒之云俟寝方可观子美一日熟睡僧揭帐视之但云来得也曷呉人语甚为曷子美扣之乃曰得一州县官肯起否子美意复召用闻之不乐果复湖州长史而卒奴有侯相卫青为所生父郑季牧羊至甘泉居室有钳徒相青曰贵人也官至封侯青笑之曰奴之生得无笞骂足矣安得封侯事乎后击匃奴封闗内侯当刑而王黥布姓英氏少时客相之曰当刑而王及壮坐法黥布欣然而笑曰人相我当刑而王几是乎裴晋公隂徳裴晋公质状𦕈小有相者曰郎君若不至贵即当饥死一日逰香山寺有妇人以父避罪假得玉带二犀带一以赂津要致于栏楯忘收而去度得而授之后见相者曰必有隂徳及物前程万里非某所知也栁浑笃学栁浑十余嵗有巫告曰儿相夭且贱为浮屠可缓死诸父欲从其言浑曰去圣教为异术不若速死学愈笃后至宰相眉过其目袁天纲见岑文本曰学堂莹夷眉过目文章振天下耳白于面欧公尝曰少时有僧相我耳白于面名满天下唇不着齿无事得谤其言颇验大贵人陈莹中尝入朝已立班上御朝差晩杲日照耀衆莫敢仰视蔡京注目乆而不瞬莹中私谓中省曰此公视日不瞬真大贵人也伏犀贯玉枕袁天纲见窦轨曰君伏犀贯玉枕辅角全起十年且显立功在梁益间后轨为益州行台仆射兰䑓学堂全袁天纲相杜淹曰公兰台学堂全且博将以文章显后淹以侍御史为学士速登者易颠髙智周郝处俊来济孙处约客石仲览家仲览使相工视之工语曰髙之贵君不及见来早显而末踬郝显而夀吾闻速登者易颠徐进者少患后济等皆显语迟者神定杨元琰生数嵗未言相者视之曰语迟者神定必为重器李固足履龟文李固鼎角匿犀足履龟文后为太尉面长而身短五代桑维翰为人丑怪身短而面长常临镜自奇曰七尺之身不如一尺之面后至相面偏而喉骨髙初王旦与钱若水同直史馆有僧善相谓若水曰王舎人他日位极人臣富贵无比若水曰王舎人面偏而喉骨髙如何其贵也僧曰作相之后面偏自正喉骨髙者主自奉养薄耳后果如言面自正手摩重瞳庐山智常禅师以目有重瞳遂得药手按摩目眦俱赤号赤眼归宗和尚指有竖理相者谓陶侃曰君左手中指有竖理当为公贵不可言侃以针刺决之见血洒壁上乃为公字后果如云河目隆颡腰以下不及禹三寸孔丛子曰仲尼圣人之表河目隆颡是帝皇之貌史记孔子立东门人曰其颡似尧其顶类臯陶其肩类子产然自腰以下不及禹三寸身长九尺六寸累累若丧家之狗河目海口洛人陈去非河目海口大耳耸峙识者知其为贵人也徽庙时为参政又海口钩命决曰仲尼海口言若苍泽也圣贤异貌尧眉八彩舜目二瞳子禹耳三漏文王四乳臯陶马喙手相甚贵王克正任江南归本朝直舎人院及死无子其家修佛事唯一女十余嵗跪炉于像前㑹陈抟入弔出语人曰王氏女吾虽不见其面但观其捧炉手相甚贵若是男子当白衣入翰林女子嫁即为国夫人后陈晋公恕为参知政事一日太宗从容问曰卿娶谁氏有几子对曰臣无妻今有二子太宗曰王克正江南旧族身后唯一女令淑卿可作配晋公辞年髙太宗敦谕再三遂纳为室不数日封郡夫人如陈之相也蔡泽怀印蔡泽从唐举相曰吾闻先生相李兑百日之内持国秉政有之乎曰有之曰若臣者何如唐举熟视而笑曰君曷鼻巨肩魋颜蹙齃膝挛吾闻圣人不相殆先生乎蔡泽知唐举戏之乃曰富贵吾所自有所不知者夀也愿闻之唐举曰从今以徃四十三嵗泽笑谢而去谓其御者曰吾跃马疾駈怀黄金之印结绶于腰揖让人主之前食肉富贵四十三年足矣小吏有封侯骨翟方进年十五为小吏迟钝数为掾吏骂辱乃诣蔡父相大奇其形曰小吏也而有封侯骨当以经术进谢病而归刘备自顾见耳刘先主身长七尺五寸垂手下膝自顾见其耳钱若水无仙骨若水少时谒陈抟求相陈戒曰过半月来至期陈邀入山斋中一老僧拥衲附火于炉若水揖之其僧开目而已若水颇嫌之黙坐乆之陈问僧曰如何僧摇头曰无此等骨既而若水起陈戒曰三两日却来若水如期徃陈曰吾始见子神观清粹谓可学神仙然见之未精不敢奉许特召此僧决之渠云子无仙骨但可作贵公卿耳问僧何人陈曰麻衣道者也食胡汉禄真宗为开封尹唿一术者且瞽令张耆夏守赟杨崇勲辈揣聴声骨或中或否至王继忠瞽者骇曰此人可讶半生食汉禄半生食胡禄真宗笑而遣之继忠复为髙阳总管咸平六年与敌战遂陷敌敌以其姿仪雄伟以女妻之伪封为呉王改姓耶律终于敌钱若水遇异人𫝊相法若水尝遇异人𫝊相法其事甚怪公后以传杨大年故世称二人有知人之明大年尝云章郇公张士逊皆有宰相器后皆如其言鬼貌蓝色唐卢把体甚陋鬼貌蓝色不耻恶衣菲食桓温似刘琨初桓温自以雄姿是宣帝刘琨之流北伐还得一巧作老婢访之乃琨妓女也一见温澘然而泣温问故答曰公甚似刘司空温笑出外整理衣冠入唿问婢云面甚似恨薄眼甚似恨小须甚似恨赤形甚似恨短声甚似恨雌温于是褫冠解带昏然而睡不怡者数日猬毛磔刘掞称桓温眼如紫石稜须作猬毛磔呉王濞有反相汉髙帝立兄子濞为呉王已受印召濞相之曰若状有反相独悔业已拜因拊其背曰汉后五十年东南有乱岂若邪后果反周亚夫饥死法周亚夫为河内守许负相之曰君后三嵗而侯侯八嵗而将相贵重矣后九年而饥死亚夫笑曰贵如负言又何饥死负指其口曰从理入口此饥死法也后有罪入廷尉不食五日呕血死病见吏凿玉枕骨唐杭州狱吏凌华遇相者曰能舍吏当为上将军华为吏酷暴以取贿元和初病一夕死见黄衣使宣牒云华昔宰剧县甚着能绩后有鈇行谪官环扉俟其循省大乖乃心玉枕岿然委于庸贱付司追凌凿玉枕骨送上俄有执刀斧琢其脑华既醒扪其脑而骨亡后十五年暴卒眄刀歴阳陈训相甘卓曰头低视仰相名眄刀目中赤脉自外入必兵死后果为王敦所杀卜命天贵星临门王处讷通星厯之学太宗时賛宁撰僧史十卷充史馆编修夀八十四处讷推其命孤薄三命禽畧六壬遁甲俱无夀贵之处谓宁曰师生时正得天贵星临门必有列土侯王在户否宁曰母长谓某生时方卧草钱文穆王元瓘徃临安县拜莹至门雨作避于茅檐甚乆浣浴襁借徘徊方去三处合章郇公得象曰人生贵贱莫不有命但生年月日时临胎有三处合者不为宰相亦为枢副张方平宋子京退而召术者泛以朝士命推之唯得梁适吕公弼命各有三处合皇祐间梁为相熈宁中吕为枢宻使皆如章言一日閲四宰相张邓公云举进士时与寇莱公诣一卜肆卜者曰二人皆宰相也既出逢张齐贤王公遂复诣之卜者大惊曰一日之内而有四宰相四人相顾笑因是卜者消声其后皆如其言辨证行李唐李济翁资暇録曰古文使字作山八子左氏𫝊言行李乃是行使后人误为李字学林按僖公三十年左𫝊言若舎郑以为东道主行李之徃来共其困乏杜预曰行李使人也襄公八年𫝊曰亦不使一介行李告于寡君杜预曰行李行人也昭公十二年传曰诸侯靖兵好以为事行李之命无月不至杜预曰行李使人通聘问者然则左𫝊或言行李皆谓行使也但文其言谓之行李又谓之行理耳非改古文山八子字为行李也介鸡左昭公二十五年季郈之鸡鬬季氏介其鸡郈氏为之金距杜预注曰擣介子播其羽或曰以胶沙播之学林按史记改介为芥与介不相通者甲也介其鸡者为甲以蔽鸡之臆以御彼之金距又沙以胶播羽是自累也票姚霍去病为票姚校尉服䖍注票姚音飘摇颜师古注曰票频妙切姚羊召切劲疾貌也学林按票姚字于平声去声皆收杜诗借问大将谁恐是霍票姚汉朝频选将应拜霍票姚又云将军数拜汉票姚子美皆作平声颜师古谓不当非也魁梧闻张良之智勇以为其貌魁梧奇伟反若妇人女子苏林曰梧音悟也颜师古曰魁大貌言其可惊悟张良𫝊东坡诗和刘贡父夫字韵云此诗尤伟丽夫子计魁梧平声韵押似误也浩穰京兆与京师长安中浩穰于三辅尤为剧郡穰人掌切见张敞传耳孙前汉惠帝纪上造以上及外公孙耳孙有罪当刑皆耐为鬼薪白粲李斐曰耳孙曽孙也学林按平帝纪元始五年立梁孝王元孙之耳孙为王又梁孝王表曰元始五年王音以孝王元孙之曽孙绍封然则纪言耳表言曽其义明矣铅椠论衡曰㫁本为椠扬雄采集异国殊语尝把三寸弱翰赍素䌷四尺以问其异语归以铅摘刻之于椠鄼郡史记髙祖以萧何功最盛封为鄼侯文颕注曰鄼音賛今南阳县也孙检注曰有二县音字多乱其属沛郡者音嵯属南阳者音賛茂陵书萧何国在南阳宜唿賛前地理志南阳有鄼阳注云即萧何所封也二路多有区别雌霓南史沈约作郊居赋以章草示王筠读之至雌霓连蜷抚掌恐人读作雌霓平声郊居赋注五结切与啮同本朝范蜀公镇召试学士院诗用彩霓字作平声考试者判郊居赋霓为入声谓景仁失韵上除馆阁校勘学者皆为景仁愤郁学林按霓字虽有两音然文士用倪音多而啮音少若专用雌霓则当音啮若泛用霓字则倪啮可通用杜甫石龛诗驱车石龛下仲冬见虹霓于迷字韵押又滕王亭子诗云尚思歌吹入千骑把霓旌凡此以霓作平声押何伤井干谢元晖诗繐屏飘井干尊酒若平生五臣注铜雀台一名井干楼学林案干音寒史记始皇幽母于咸阳宫谏者杀之于井干阙下汉武立井干楼髙五十丈汉郊祀志亦云颜师古注云井干楼积木而髙楼若井干形也井干者井上木栏也其形或四角或八角又谓之银牀皆井橰也绳牀以绳穿为坐器即俗谓之交椅也孟东野诗云绳牀独坐翁李济翁资暇録不晓乃改为藤牀误矣虑囚隽不疑行县録囚注省録之知其情今之虑囚本録声之去音耳音力具反谓思虑之虑非不疑𫝊药栏园庭中药栏栏即药药即栏犹言圜援非花药之栏有不晓其意者以蔬圃为切对汉宣帝池药未御幸者假与贫民又汉书阑入宫禁字多用草下栏则药栏分明也乗𫝊汉髙纪乗𫝊诣洛阳如淳注曰律四马髙足为髙𫝊四马中足为驰𫝊四马下足为乗𫝊一马二马为轺𫝊急者乗一乗传张恋反精舎晋武帝初奉佛法立精舎于内殿引沙门居之故今人皆以佛寺为精舎殊不知精舎乃儒者教授生徒之地也后汉包咸檀敷刘淑传皆有立精舎教授生徒之文谢灵运石壁精舎诗曰披佛趋南径愉悦偃东扉非佛寺也李善注文选云精舎者今读书斋是也緑沉杜诗苔卧緑沉枪集注緑沉精鐡也隋文帝赐张文渊緑沉枪甲兽文装具按宋书御史中丞奏广州刺史韦朗作银涂漆屏风二十三又緑沉屏风一牀请夺朗官又邺中记石季龙每出时乗舆用桃枝扇或緑沈色或木栏色或紫绀色或郁金色厠牏石建窃问侍者取父中羣厠牏身自澣洒注谓厠牏小袖衫也师古曰近身之小衫若今汗衫也牏音投青箱杂记以苏林説牏溷板是也睥睨杜诗睥睨登哀柝矛弧照夕曛注引宣公十二年守陴者皆哭睥睥睨也左𫝊注作俾倪崔豹古今注女墙城上小墙又名睥睨言于墙上睥睨人也乐石李斯峄山碑云刻此乐石人多不晓师古云泗水浮磬以作碑也倦㳺司马相如𫝊长卿故倦㳺文颕注曰倦疲也言疲厌㳺学博物多能也庆音羌庆字音丘映切贺也又音卿祸福也又平声音羌学林考诗书庆皆当音羌楚茨曰祝祭于祊先祖是皇孝孙有庆万夀无疆尔殽既将莫怨具庆甫田曰与我牺羊以社以方我田既臧农夫之庆又曰乃求千斯仓乃求万斯箱黍稷稻梁农夫之庆閟宫曰白牡骍刚牺尊将将万舞洋洋孝孙有庆俾尔夀而臧易曰东北丧朋乃终有庆安贞之吉应地无疆又曰损上益下民悦无疆自上而下其道大光利有攸徃中正有庆凡此庆者皆音羌可知矣扬雄甘泉赋曰直嶤嶤以造天兮厥髙庆而不可弥颜师古庆注曰庆音羌班固通幽赋曰恐罔两之贡景子庆未得其去已颜师古注庆音羌以此知庆音羌不妄矣陆徳明不能稽考于释文不能载四十金惠帝纪赐将军四十金二千石二十金六百石以上六金五百石以下二金晋灼曰言黄金真金也不言黄谓钱也食货志黄金一斤直万金钱师古曰言黄金与之金不言黄金者一金与万钱也易数诗三人同行七十稀五郎念一镇相随七哥记取常十五此是易数大希夷短褐短褕褕常恕切列子云衣则短褐食以粢粝音义引方言短复襦许慎注淮南子云楚人谓袍为短褐又云粗衣又弊布襦也又儋褕短者谓之短褕荀子作竖褐注童竖之褐汉书贡禹上书曰臣家赀不满万钱糠豆不具短褐不完师古曰短褐谓童竖所着布长襦也杜甫云赐浴皆长缨与宴非短褐又短褐风霜入还丹日月迟皆作长短之短盖襜褕短者谓之短褕则短义亦通粳糯稻稌本草云粳米味甘稻味苦陶隠居云通唿粳为稻耳唐本注云稻者穬谷通名尔纪胜之云秫稻三月种秔稻四月种秫稻即并称也今按李含光音义云字书觧秫字云稻也秔字云稻属也不粘者觧粢云稻饼也明稻米作粢盖糯米也今通唿秔糯谷为稻所以惑之矣今此稻米即是糯米也尔雅云稌稻郭璞云今沛国唿稌周颂曰多黍多稌内则云牛宜稌豳风云十月获稻是也是一物也説文云沛国谓稻为穤秔稌属也学林云糯粘稻也秔稌不粘者师古刋谬正俗云本草所谓稻米者今之糯米耳陶以糯为秫不识稻是糯许氏觧字云秫稷之粘者稻稌也或通唿秔稻总谓之稻孔子曰食夫稻周官有稻人之职汉置稻田使者此并指粳糯为一色所以后混糯不知稻本是糯耳秫本草秫米味甘唐本草注云是稻秫也今大郡唿粟糯为秫稻秫为糯耳北土亦多以粟秫酿酒颜师古刋谬正俗云今之所谓秫者似黍而小亦堪作酒瓦松昔耶崔融瓦松赋曰谓之木也访山客而未详谓之草也验神皇而罕纪段成式杂爼曰崔公博学岂不知瓦松自有着説引梁简文诗曰依檐映昔邪笔谈云段成式以昔邪为瓦松不知昔邪乃是垣衣瓦松自名昨叶何草按陆龟䝉苔赋云髙有瓦松卑有泽葵散巖窦者石髪补空田者垣衣在屋者昔耶在药者陟釐若然则瓦松垣衣昔耶各一物也方版简策觚椠古人以木为方用以写书张苍为御史主柱下方书如淳注曰方版也周礼硩簇氏掌覆天鸟之巢以方书十日十二辰二十有八星之号垂巢上则去之史记龟筴传取龟筴事论于下方又曰谨连其事于左方周礼内史王制禄则賛为之以方出之凡言方者谓书其事于木方也古人写书有简有策有觚有方有牍有札有椠有板盖简策觚皆以竹为之方牍札椠板皆以木为之后汉呉祐父恢以火炙竹令汗取其青写书谓之杀青简汲郡掘冢得竹简所谓竹简此类是也策象册字形有二编孔子读易韦编三絶以为贯编作册也觚以竹为之其形有方角亦作觚所谓操觚者可以持书也方以木为之张苍主柱下方书周礼以方出之是也牍以木为之所谓尺牍盈尺之牍周勃𫝊狱吏书牍背示之此类是也札以木为之而薄小者司马相如𫝊令给笔札又曰遗札书言封禅事又郊祀志卿有札书颜师古曰札木简之薄小者朱博𫝊曰与笔札使自记姦赃是也椠以木为之而可脩削者玉篇曰椠削简牍也论衡曰㫁木为椠释名曰椠版长三尺西京杂记子云好事常怀铅提椠是也版以木为之周礼小宰聴闾里以版图司马掌邦中之版大胥掌学士之版盖以板记户籍论语曰式负版者谓民数书于版也古未有纸故简牍以竹或木为之其谬误则以刀削之故刀笔吏持刀笔以自随后世或以缣帛写书蔡伦乃用木肤麻头弊布鱼网以为纸卒更践更过更昭帝元凤三年令三年以前逋更赋未入者皆勿收如淳注曰更有三品有卒更践更过更古者正卒无常人皆迭为之一月一更是谓卒更贫人欲得雇更钱者次直月出二千雇之是为践更天下皆直戍边三日不可人人自行诸不行者出钱三百入官官以给戍者是为过更此汉因秦法也李白读书匡山范𫝊正李白墓碑白之先客居蜀之彰明太白生焉彰明緜州之属邑也有小大匡山白读书于大匡山有读书䑓尚在清㢘乡后为陇西寺释义勺药秦洧诗曰伊其相谑赠之以勺药崔豹古今注勺药一名可离将行送之以此见意也上下子虚赋勺药之和具而后御之注曰以兰桂调食五味之和也南都赋归鴈鸣鶵香稻鲜鱼以为勺药师古曰今之于兰桂五味以助诸食学林云子虚南都赋言勺药勺音酌药音畧乃以鱼肉等物醢酱食物也与溱洧之诗所言异矣枚乗七发张景阳七命勺药之酱和兼芍药皆音酌畧退之聨句云两厢铺氍毹五鼎调勺药又曰但掷顾笑金仍祈却老药二药字不同故也一切前平帝纪元始元年诏赐天下民爵一级吏在位二百石以上一切满秩如真师古注曰一切者如以刀切物取整齐不顾长短纵横故曰一切李斯传谓一切逐客货殖𫝊曰一切用文持之太史公自序曰唯一切严削赵广汉𫝊曰一切治理路温舒𫝊曰一切不顾国患王莽𫝊曰设此一切之法光武纪曰罪非犯死一切勿按明帝纪曰殊死者一切募下蚕室唐仆固怀恩𫝊曰其他一切赦之凡此言一切者皆音千结切唯佛书音切为砌儒家不当袭其音蒲栁尔雅曰柽河栁旄泽栁阳蒲栁所谓蒲栁乃栁之一种是一物也左𫝊曰董泽之蒲可胜既乎杜预注曰蒲栁可以为箭杜甫诗手自移蒲栁家才足稻梁以蒲栁为二物误矣羊枣孟子曰曽晳羊枣尔雅曰遵羊枣郭璞注曰俗唿为羊矢枣一物也貙刘后汉礼仪志立秋之日肄兵集战斩牲以祀名曰貙刘章怀太子引古今注永平六年六月令百官貙膢又引风俗通曰尝行始杀食曰貙刘又后汉祭祀志曰立秋之日天子射牲以祭宗庙名曰貙刘学林按古谓之貙膢至汉名曰貙刘盖人唿膢为刘汉髙祖娄者刘也然则貙刘貙膢其事一也字书曰貙兽似豸刘者杀也以此考之则貙刘者杀兽以祭也託此以肄兵习战耳犹豫离骚曰心犹豫而狐疑兮蒯通曰勐虎之犹豫不如蜂虿之致螫孟贲之孤疑不如童子之必至此折离骚之句以为文也髙后纪禄计犹豫师古曰犹兽名性疑虑故不决者称犹豫颜氏家训曰尔雅称犹如麂学林曰犹者心不能自决之辞也马援诗曰计尤豫未决广韵曰犹豫不定也尔雅释言曰犹图也释兽曰犹如麂善登木广韵去声曰犹音救以此观之则犹豫非兽明矣师古家训俱误也犹尤字通用先事而图之为犹后事而图之为豫故尔雅释言犹图也朝请东方朔𫝊奉朝请之礼备臣妾之仪窦婴𫝊不得朝请呉王濞𫝊曰使人秋请师古注曰请才性反孟康注曰律春曰朝秋曰请如古诸侯朝聘也鹖冠师古注黄伯𫝊虎贲武骑皆鹖冠鹖黒色出上党以其鬬死乃止故用其尾以饰武臣冠又舆服志鹖勇雉也其鬬死乃止故赵武灵王以表武臣又鹖似黒雉无攫撮应爪摧衂故武骑以冠焉椎轮夫椎轮为大辂之始大辂宁有于椎轮氍毹上音瞿下音刍声类曰毛席也风俗通曰织毛褥谓之氍毹广韵作氍毺韩文逺聨句两牀铺氍毹康瓠贾谊弔屈原赋云斡弃周鼎寳康瓠兮注云康瓠瓦盆底也尔雅谓之掉磬内则舅姑使冢妇母怠不友无礼于介妇舅姑若使介妇母敢敌耦于冢妇不敢并行不敢并命不敢并坐注云不敢掉磬释音云齐人以相绞讦为挥磬崔云北海人谓激事为掉磬狱犴韩诗外𫝊乡亭之狱曰犴朝廷之狱曰狱狼烟诸侯时中国有事烧狼粪为烟以达诸侯缇骑汉制执金吾所管兵赤衣缇赤也坡贺观灯诗翻翻缇绮走香尘是也氷蘖坡诗十年氷蘖战膏梁白乐天所谓饮氷食蘖也言清苦也边琐案边长史琐科条其人张晏曰琐録也欲科条其人老少及所经歴本以文武进也扶舆王介甫诗扶舆渡阳羡窈窕一川花后汉陈球传太尉李咸时病乃扶舆而起退之送廖道士序云彬之为州又当中州清淑之气蜿蟺扶舆螃而委积王褒九怀云登羊角兮扶舆横陈楞严经云我欲无心应汝行事于横陈处味如嚼蜡李商隠诗小莲玉体横陈夜已报周师入晋阳王介甫诗云嵗晩苍官才自保日髙青女尚横陈又云木落冈峦应自献水归洲渚得横陈洪驹父雪诗偏随江月横陈夜未放宫梅独自春夏英公诗横陈皆锦绣器皿尽金玉所谓横陈乃铺陈之义也税驾扬雄方言曰舎车曰税驾籍甚陆云𫝊名声籍甚注云狼籍甚盛也底事师古正谬云问曰何物为底底义训何答曰此本言何等物其后遂省促言直云等物底音都礼切又转音丁儿切子姓礼记丧大记曰子姓谓衆子孙也姓之言生也又左昭公四年叔孙豹奔齐及庚宗遇妇人而宿焉适齐㑹后鲁人召之不告而归所宿庚宗妇人献雉问其姓对曰余子长矣注问有子否烽燧唐六典云镇戍烽候大率相去三十里有一炬二炬三炬四炬者每日初夜举一炬谓之平安火余则随贼多少为差光武纪作土台台上作桔橰头有兠苓以薪草置其中每遇有寇即燃火举之以相告曰烽又多积薪寇至燔之望其烟曰燧昼则燔燧夜则举烽㢘问汉髙帝纪诏曰且㢘问有不如吾诏以重论之师古曰㢘察也不佞汉文帝纪曰寡人不佞注佞才也孤负李陵书陵虽孤恩汉亦负徳老杜诗或作辜负盖写误也部曲续汉书百官志将军领将军皆有部曲大将军营五部部有校尉一人部下有曲曲有军候一人落魄魄音薄衰恶之貌师古曰失业无次也祖道黄帝之子累祖好逺逰而死于道故后人祭以为行神也祖祭因飨饮也羁縻羁马络头也縻牛纼也方丈唐显庆中长史王𤣥策因向印度过净明宅以笏量其地有十笏许故号方丈之室郑重王莽𫝊称非皇天所以郑重降符命之意注云郑重犹频烦也辜㩁灵帝纪豪右辜㩁注辜障也㩁专也谓禁阻余人买卖而自取其利也棨㦸汉杂事曰汉制假棨㦸以代斧钺崔豹古今注棨㦸前驱之器也以木为之后代刻伪无复典制以赤油翰之谓之油㦸亦曰棨㦸寝庙贾谊𫝊注室有东西厢曰庙无东西厢曰寝兰锜张平子西京赋云武库禁兵记在兰锜注架兵也前修离骚云蹇吾法夫前脩兮非世俗之所服注前脩谓前代修习道徳之人韩退之闵已赋勤祖先令所贻兮汲汲于前修骚作脩韩作修想同鲰生张良𫝊沛公曰鲰生説我距闗母纳诸侯服䖍注曰鲰生小人也唐捐法华经普门品谓唐捐虚弃也股弁严延年𫝊吏皆股弁注股战若弁弁谓抚手也学宫文翁传修起学宫于成都市注学之官舎也又贾谊𫝊学宫所学之宫也注谓官舎徼塞东北谓之塞西南谓之徼纳陛王莽𫝊注纳内也谓凿殿基际为陛不使露也尊之者不欲露而升陛故纳之于霤下也肮脏后汉起壹𫝊伊优北堂上肮脏依门边注云肮脏髙亢讦直之貌也湿捎唐李希烈攻陷汴州驱百姓运土木筑垒道怒其未就乃驱以填之谓之湿捎奊诟贾谊𫝊奊诟无节上明结切下音后谓亡分也桁杨庄子在宥篇桁杨相推也疏桁脚长械也戸刚反夹脚及颈皆名桁杨戌削子虚赋衯衯裶裶扬袘戌削注曰戌鲜也削刻除貌又云曳独茧之褕袣渺阎易以恤削注恤削则刻画作之也阎易衣长貌䄁裒也无恙恙毒虫也喜伤人古人草居露宿故相问劳则必曰无恙否狼狈本是两物段成式酉阳杂爼云狼前足絶短狈前足絶长每行常驾两兽相失则不能行故世言有失者常称狼狈六尺之孤语曰可以託六尺之孤周礼乡大夫之职以嵗时登其夫家之衆寡辨其可任者国中自七尺以及六十野自六尺以及六十五皆征之按韩诗外𫝊曰国中二十行役然则七尺者二十嵗也其升降皆以五年为率则六尺者十五嵗也孔颕达郑氏云六尺之孤年十五以下汉明帝诏曰髙宻侯禹东平王苍并可以受六尺之託注曰六尺谓十五以下皆以六尺该之也㱾改刚夘许叔仲説文云㱾改大刚夘以逐鬼也㱾音开改以玉篇云㱾改刚夘也大印以辟鬼也广韵曰㱾改大坚也王莽𫝊服䖍注曰刚夘以正月夘日作佩之长三寸广一寸四方或用玉或用金或用桃着革带佩之又注当中央从穿作孔以采丝茸其底刻其上文曰正月刚夘既央灵殳四方赤青白黄四色是当帝令祝融以教䕫龙庶疫刚瘅莫我敢当又曰疾曰严夘帝令䕫化顺尔国化伏兹灵殳既正既直既觚既方庶疫刚瘅莫我敢当凡六十二字㱾改者佩印也以正月夘日作故谓刚夘又谓之大坚以辟邪也所谓佩双印也斋舰斋舲孙仲益尺牍与一巡检云未果造谒斋舰注云板屋舟也欧公送沈学士知常州诗云旧馆花香锁寂寥斋舲东下入秋涛废着废居史记货殖𫝊子贡仕于卫废着鬻财于曹鲁之间又越勾践用计然则所谓积着所着者皆读为贮孔子弟子𫝊子贡好废举与时转货资注曰废举停贮也物贱则买停贮贵则转易货卖平凖书富商大贾废居之邑注云废居者贮蓄之名也然则所谓废举废居废着其义皆同斗擞烦恼选头陁寺碑李善注云头陀斗擞也言斗擞烦恼也束脩束帛论语疏谓十挺脯童子之贽用束脩也脯膊肉无骨而曝之脩取肉鍜冶而加姜桂干之周礼腊人薄腊曰脯捶而施姜桂曰鍜脩故童子之贽用焉论语曰自行束脩以上吾未尝无诲焉谓自童子以上皆诲之礼疏凡用牲为贽主人皆食之故司士云掌摈士者善其贽郑司农云王食其所执羔鴈之贽𤣥谓膳者入于王之膳人崔骃𫝊注云吕览云昔赵宣子之绛见桑下饿人宣子餔之再咽而能视问之对曰臣官于绛归而粮絶宣子与脯三煦谓中屈也屈脯昫昫然饿人拜受而不敢食问其故曰臣有母将以遗之宣子曰食之吾更与汝乃复与脯二束束十挺也孙称姓孙皓弟瑾瑾母李膺之姑也瑾好学慕古与膺同年俱有名声膺祖修尝言瑾称我家姓布缕为升玉藻数冕上前后䆳延以延覆冕上延用三十升布染与版相着为一司马公书仪云古者布以八十缕为一升深衣用十五升以千二百缕为轻鍜濯灰治打洗令和熟也少吏长吏前汉百官表二百石以下为长吏匃奴𫝊今以少吏之败约注少吏犹小吏也旁午五午通用占篆五字为义象隂阳六爻之义午字亦取此义周礼壶涿氏掌除水虫以杜橭午贯象齿而沉之则其神死郑氏注曰午故书为五杜子春注曰五贯为午盖用象齿交五贯于橭木之上也故书别本周礼也故书作五则午五通用明矣史言旁午者四方八达皆通亦纵横交五之义也端五或作端午亦见通用资暇録云者非也稽首稽颡下衡曰稽首至地曰稽颡平衡曰拜平衡为磬折头与腰如衡平赗赙襚赠含荀大畧篇曰货殖曰膊衣服曰禭舆马曰赗玩好曰赠玉具曰含注此与公羊之説同玩好谓明器琴瑟竽笙之属皆助生送死之礼荀子又曰赙赗所以佐生赠襚所以送死陆徳明释文曰车马曰赗布帛曰赙珠玉曰含衣服曰襚总谓之赠裞赙前汉朱建母死辟阳侯审食其奉百金祱列侯贵人以辟阳侯故徃赙凡五百金师古曰赠终者之衣被曰裞布帛曰赙酺文帝纪赐酺五曰注音步汉律三人以上无故羣饮者罚四金两诏横赐得令㑹聚饮五日也服䖍音蒲周礼族师曰春秋登酺郑氏笺曰酺者为人物灾害之人也族长因祭酺而与长㓜相献酧焉酺乃祭名当读为蒲是也餂孟子曰士未可以言而言是以言餂之也可以言而不言是以不言餂之也赵岐注餂取也郭璞方言音忝谓取物也其字从金亦作玉篇食部有餂字注曰古甜字玉篇广韵曰餂他㸃切取也其文与孟子合格亦读曰各前汉文三王𫝊太后欲以梁王为嗣大臣爰盎等有所闗説太后议格苏林注曰格又义纵𫝊杨可方受告缗纵以为乱民捕其使者天子闻以为废格沮事汉书音义曰废格诏书沮已成之事师古曰格凡此皆读为阁礼记学记发然后禁则扞格而不胜注读如冻洛之洛陆徳明释文云洛又史记杨仆传云置伯格长徐广曰格古村落字街陌落皆设督长也前汉杨仆𫝊曰置伯落长颜师古注置伯及邑落之长则知史记读格为落辨字臯许叔重説文云臯字下从卒亦作本亦作半东观汉记马援上书云城臯县印为白下半丞相四下羊尉印白下人人下羊一县长吏印文不同恐天下不正者多符印所以为侯也事下大司空正郡国印章罚古从刀谓持刀詈人元命包改从寸寸法也对古从口汉文以言多非诚乃去口从士垒古从三日言决罪三日得宜新室以三日太盛改三田贞梁武帝时有僧与人争田帝于状后书一贞字刘显曰与上人也合魏武帝尝赐羣臣酪器上书一合字杨脩曰人一口也阵军陈为阵始于王羲之小学草影形景为影本于雅川字苑隋隋文帝以周齐不遑宁处始去言之走也遂作隋勅敇亦作勑字此诏敇之字也敇不若敇也从力则顺于行草书而美㸔故古今写敇字唯用从力之敇然世俗为束并作来字写盖俗书变束为来也説文玉篇广韵勑字并音赉唯集韵来字韵中有勑字又于勑字韵内收注曰相承用作勑字盖言相承用则元非勑字马母尚书考异王乗马首开元文字子在母怀毛卜河朔谓无曰毛汉书毛音无与无义同巴蜀谓北曰卜诗自南自北无思不服取其协韵甪里淳化中崔偓佺有字学判国子监太宗问曰四皓中一人姓甪里或云用止加一撇词云上加一㸃果何音偓佺曰臣闻刀下用为㩁音两㸃下用为鹿音用上一撇一㸃俱不成字酉呉恭二在天下为酉口在天上为呉黄头小人为恭迹自反北齐废帝年六嵗初学反字于迹字下注云自反侍者未达帝曰足傍亦字迹非自反耶无亦作亡无亦作亡自古只用此亡字秦时始以无字为有无之字説文曰无文甫切今借为有无字玉篇云文甫切繁殃丰盛也今为有无字古经书皆篆文秦变篆为𨽻多改其字形诗书二礼春秋论语等皆用无字乃变篆为𨽻者改之唯周易首尾尽用无字盖变𨽻时不曽改易不在焚之数亦不得而改至于亡字亦有存而不改者论语有若亡亡而为有人皆有兄弟我独亡日知其所亡焉能为亡不如诸夏之亡以上亡字独不改者盖变𨽻者误读为存亡之亡故字而不改史书亦多用之汉书曰内亡骨肉本根之辅外无尺土藩翼之卫又曰朝亡废官邑亡敖民地亡旷国土亡捐瘠司马相如赋曰亡是公者亡是人也贾山曰亡者之用器也翟方进曰苟得亡耻汉书用亡字甚多图纬象形天保为一大人口八十甄舒仲为予舎西土瓦中人董为千里草赵为小月走亨为二月了卓为十日分李为十八子昌为二日运为军走隆化为降死三刀为州破田为丑凡此皆象形取义非字音偏傍之法也声韵音切沈约传曰约撰四声谱以谓在昔词人累千载而不误而独得于胷襟穷其妙㫖自谓入神陆徳明言论声韵曰呉楚则伤轻浅燕赵则伤重浊秦陇则上声为入梁益则平声似去故有即音切而知字之义如之乎切为诸而已切为耳如是切为尔何不切为盍不可切为叵至于闾里鄙语亦有以音切为唿者突鸾为团屈陆为曲鹘崙为浑鹘卢为壶忒㬠为大咳洛为殻凡此非有师学授之也天成自然莫知所以约所谓入神殆此类耶长斗畛地马头人为长人持十为斗畛则尔有田地则土乙力文潞公姓敬本朝文潞公其曽大父避晋髙祖讳更姓文至汉复姓敬入本朝其大父避翼祖讳又更姓文初敬氏避讳各用其一偏或为文氏或为茍氏然敬氏从䓔非苟也从支非文也二者俱非一偏沝皕廿世沝之水切南方谓水为沝许尾切呉楚间谓火为皕音秘二百为皕廿音入二十为廿廿先合反三十为丗四十为先入切用文代文用无混无攵普卜切无亡夫切旡已利切用攵代文用无混旡便两失矣锦绣万花谷前集卷三十八锦绣万花谷前集卷三十九钦定四库全书锦绣万花谷前集卷三十九天类耀灵呉质牋注云耀灵日也濯耀罗外国唿日为濯耀罗春舆秋驷仲长统曰春云为舆秋风为驷烛龙淮南子烛龙在鴈门北㗸烛以照大隂盖长十里视为昼暝为夜吹为冬唿为夏人类县官前汉东平王字𫝊今暑热县官年少注谓不敢指斥成帝故谓之县官霍光子禹𫝊县官非我家将军不得至是注谓天子汉文纪诏曰民谪作县官及货种米者皆赦之武帝纪闗东贫民徙陇西者县官衣食不足请造白金以足用天汉二年初㩁酒酤注县官自酤买也哀帝纪请田畜奴婢过品者皆没入县官食货志募豪民田南夷入粟县官而内受钱于都内注入谷于外县而受钱于京师卜式𫝊㑹浑邪王等降县官费衆贫民大徙皆仰给县官式持钱二万与河南太守以给徙民孙寳𫝊南郡太守李尚垦田百顷上书愿入县官註请以田入官也武帝时县官尝自捕海鱼鱼不出后复与民鱼乃出食货志又圣宋拾遗太祖御楼御史中丞刘温叟奏云故事非大𤯝不御楼今陛下无故御之军庶或闻有恩给之望上遽给内帑三千缗付县官以自罚此类甚多清非生祥符中王纶有女昼寐魇声家人徃视问之谓父曰清非生初不识字忽善三十六体天篆又与父唱和后嫁复懵然不复能诗玉楼银海道书以两肩为玉楼目为银海灵坚黄庭经鼻神玉垄字灵坚山谷诗香从灵坚垄上发坐隠王郎以围碁为坐隠蚬斗散乐以欢喜为蚬斗没梁斗髙骈命佐酒妓出一令曰似没梁斗妓曰川似三条椽僝僽集韵云恶言骂詈也尊章汉广川王歌曰背尊章嫖以忽师古曰尊章犹言舅姑也今闗中俗妇唿舅为钟声转也老姥为负髙祖纪常从武负贳酒如淳曰武姓也俗谓老夫母为阿负师古曰古语谓老姥为负矣周亚夫𫝊许负相之应劭曰许负河内老媪也母叔亦称大人易称利见大人大人与天地合其徳谓有徳君子前疏广为太子少傅广兄子受为家令广谓曰官成名立岂如父子相随出关受曰从大人议淮阳王舅张博云遇大人益懈注博自称其母曰大人后范滂称母为大人左𫝊昭十八年闵子马曰夫必多有是説而后及其大人大人谓在位者涓人陈胜𫝊故㳙人将军吕臣㳙人如谒者㳙洁主洁除之人也大夫人元帝纪注列侯妻称夫人侯死子复为列侯乃称太夫人虫类夜光宵烛萤也照夜青萤也钩辀格磔鹧鸪声钩辀格磔鹧鸪声鹧鸪自唿其名单奴俗唿小鱼为单奴归昌七命采其律于归昌归昌凤名也主簿虫浙中无蝎因人为金坛簿携数十于公宇人唿为主簿虫红叱拨灵武郡有猫名红叱拨及青葱色白鸟蚊虫沙虫虾也金衣公子唐明皇帝唿莺为金衣公子緑衣使者唐明皇封鹦鹉为緑衣使者以其能报盗姓名石眉虫猿也碧继翁白鹭也海牛黄鲁直诗海牛压纸写银钩谓犀角也丹哥道士赵自然以丹哥为凤秘阁𤣥衣督邮龟也河北从事鼈名河北小吏乌贼鱼也凤子车蝶之大者曰凤子车赤弁丈人蜻蜓名清江使龟名食类河祇脯武夷君食河祇脯注干鱼也天脔炙瓦陇一名天脔炙文籍类黄妳墨兵有士人读书把卷即睡梁人因唿为黄妳言怡神养性也孙樵谓史书曰墨兵律先生字𤣥文律先生姓古名赟字𤣥文谓律赋也金刚杵唐薛保逊好投公卿巨编自号金刚杵羽毛书杜诗战连唇齿国军急羽毛书即羽檄书也草底凡公家文书之藁中书谓之草枢宻院谓之底三司谓之检州县亦通名检金条玉科扬雄谓刑法为金条玉科司空成旦书汉窦太后好老子召问辕固固曰此家人言耳太后怒曰安得司空城旦书乎草木类苍官青士樊宗师园记栢曰苍官竹曰青士湖目湖目谓莲花昔邪博雅曰在屋曰昔邪在垣曰垣衣窭数在树曰寄生在地曰窭数艾纳本草松皮上藓衣也合诸香烧之其烟团聚青白可爱销恨花千叶桃花开明皇曰不独萱草忘忧此花亦能销恨器用类夀光侯司空説镜为容成侯又曰夀光侯便面张敞以便面驸马注曰扇之类也孟青唐侯思正谓决囚杖棒为孟青弥尾青元魏宋翻为河隂令有大枷曰弥尾青常置于南墙下以待豪右威振京师渠答具蔺石布渠答注鐡蒺藜也犀渠文选诗觧佩袭犀渠甲也木上坐夹山问佛印和尚阇黎与甚么人同来曰木上坐夹山曰在什么处曰在堂中夹山便到堂中师拈拄杖掷于夹山前曰莫是从须弥山得来师曰月宫亦不逢见大黄弩名繁弱弓名革华谓皮鞋也封下邳侯韩退之作革华𫝊仓琅根汉武帝时童謡云燕燕尾涎涎张公子时相见木门仓琅根燕飞来啄皇孙仓琅根宫门铜环也服匿匃奴中于鄞王赐苏武服匿穹庐注服匿小石甖受二斗小口大腹号钟齐桓公琴名响泉韵磬唐李勉琴名绕梁楚庄王琴名緑绮卓文君琴名鱼轩左𫝊闵二年归夫人鱼轩注妇人车以鱼皮为饰追锋车魏髙贵乡公常与司马望裴秀等讲宴东堂帝性急请召欲速而望在外特急驰追锋车虎奔卒五人每有集㑹望奔驰而至又鸡跖集云司马仲达为魏将有诏三日之间诏书五至乃乗追锋车至追锋𫝊车取其速也湢浴礼记内则外不共井内不共湢浴湢彼力切浴室也俶装张平子思𤣥赋曰简元食而俶装李善注俶始也区脱匃奴边境为候望之室李陵语苏武曰区脱捕得云中生口言上崩衣服类裋褐裋褕裋音竖谓童竖之褐说文云襜褕短者谓之短褕杜子美诗短褐风霜入多使作短褐字义亦通偏诸若今织成以为要襻及褾领之类者也衣垂交输汉江充衣纱縠襌衣曲裾后垂交输交输割正幅使一头狭若燕尾垂之两旁见于后贾逵谓之衣圭诸于元后名政君宣帝入掖庭帝择后宫侍太子政君在其中衣绛緑诸于诸于大掖衣襦司马温公书仪注襦即今褑也袪袂袪今袖口也袂今袖也褐褐如今道士所着服是白接篱醉把青荷叶狂遗白接篱世説谓白接篱即今襕衫也纨素轻消元帝颜师古注云纨素绢也轻绡纱也白恰东坡寄题晁兴周园地云纵饮坐中遗白帢幽寻近处见桃花帢乞洽切㡌也魏初有白帢之制犹白接篱白纶巾白帽也一揞巾陈言率常惠东坡一揞巾坡有诗谢之下邳侯皮鞋也封下邳侯物理类置牛骨池中水不涸崇宁间西都大内患苑中池水易涸或云置牛骨池中水不涸置之果然时范时老董役亲见之除蝨法吕晋伯云除蝨法喝北方之气喷笔端书钦深渊黙漆五字置之于牀帐之间即尽除吕公正直非妄者鸡踰岭而黒鸡踰岭而黒鸲鹆踰岭而白月亏而蛤消露下而蚊喙折啄木画符鸂鶒能勅故水宿物莫能害鸩能巫步禁蛇故食蛇啄木巢树穴中人或用木塞之能以嘴画符其塞自出鹊知嵗所在又有隠巢木鸷鸟不见燕营巢避戊己日故不倾坏鹤有长水石故能畜渔水不涸也出火油绢纸石灰麦穅马草皆能出火菱寒芡煖舒州医人李惟熈善论物理云菱芡皆水物菱寒而芡煖者菱开花背日芡开花向日故也男女生仰覆男子之生也覆女子之生也仰其堕水中亦然男子内阳而外隂女子反是故易曰坤至柔而动也刚书曰况潜刚克果实沙烂者不蠧果实之沙烂者不蠧瓜至甘而不蠧者以其沙也此虽末理有不可欺锦绣万花谷前集卷三十九锦绣万花谷前集卷四十钦定四库全书锦绣万花谷前集卷四十记録虬须客李靖于旅中遇一虬须客问太原有异人能致吾一见否靖曰靖之友文靖与之狎可见遂与入太原候之虬须见太宗心死招靖曰真天子也亦须道兄见之某日复㑹于汾阳桥道士虬须客已在共谒之文靖飞书迎文皇㸔碁文皇至道士一见惨然罢奕请去出谓虬须客曰此世界非公世界也他方可图也虬须曰后东南数千里外有异事此吾得志之秋也言讫吁嗟而去贞观中靖位仆射南蛮奏有海贼十万入扶余国杀其主自立国已定靖曰虬须客成功也宋兴神现江南李后主时大宋将兴忽见州城上有神现头如车轮额上有珠光灿若日月军民皆㸔数日而没今天王楼是也门庭逺于万里管仲曰堂上逺于百里堂下逺于千里门庭逺于万里今步者一日百里之情通堂上有事十日而君不闻此所谓逺于千里也歩者百日万里之情通门庭有事期月而君不闻此所谓逺于千里也张九龄识安禄山必乱安禄山自范阳入奏九龄谓同列曰乱幽州者必是胡也其后从张守珪失利九龄判曰穰苴出军必诛庄贾孙武行令犹戮宫嫔守珪军令若行禄山不宜免死请斩之元宗惜其勇曰岂以王夷甫识石勒耶后至蜀追恨不从九龄之言孔恂及齐王修识刘元海必乱许劭知曹操为乱世之奸雄潘縚知王敦必反王衍识石勒将为天下患汉髙知呉王濞必乱东南王叔文知刘辟必乱蜀吕晦知王安石必误天下陈瓘识蔡京为国家贼天下之大蜮嫂叔立服五月唐魏郑公等嫂叔服云或有长年之嫂育童孩之叔劬劳鞠养情若所生分饥共寒契濶偕老其在生也同于骨肉及其死则推而逺之求之本源深所未善且事嫂见称载籍非一郑仲嘉则恩礼甚笃颜𢎞都则竭诚致感马援见之必冠孔伋哭之为位嫂叔无服请从小功神像祖宗神御像设南京鸿庆宫西京奉先寺又兴元㑹圣宫之降真殿扬州曰彰武滁州端命殿河东统平宫凤翔上清太平宫真宗亲征北郊封泰山祀汾隂増置后项澶渊信武嵩山崇福保祥华隂云台集真奉仙资福院太平兴国寺开先启圣寺永隆大中祥符中建景灵宫天兴殿奉真殿孝严殿英徳殿慈孝寺崇真殿万夀寺延圣殿崇先寺永崇殿章徳殿广孝殿广爱殿隆福殿重徽殿元丰改建神宗以献飨先后失序地偏且逺有旷世不及亲祠者乃诏梓宫神御之在京者寓于佛寺皆废彻而迁之禁中由英徳而上五世合为一宫凡十一殿以世次别东西序帝殿一门列㦸七十二殿之西庑绘画容卫公王名将罗列左右内有燕寝温凊之实玩好必陈而母后居其北殿庆基曰天元后曰太始开元曰皇武后曰俪极永极曰大定后曰辉徳奉真曰熈文后曰衍庆孝严曰美成后曰继仁英徳曰治隆其便殿十有一名曰永宁燕娭灵逰凝神天逰冷风太灵丹台晨霄灵崑昭清元祐绍圣改建宣光殿显承殿徽音殿建中靖国改建建中靖国元年诏以显承介于一偏庙号未称于是度驰道之西东直大定南北广袤地势併撤省寺创为西宫建大明宫以奉神宗为馆御之首㳙日迁奉亲祠永为不祧之庙歴代陵寝圣朝崇重祖宗朝重先代陵寝每下诏申樵採之禁至于再三置守冢戸委逐处长吏及本县令佐常切检校罢任有无废阙书于厯子太昊炎帝黄帝髙阳髙辛唐尧舜帝女娲夏禹商汤周文武汉髙祖光武唐髙祖唐太宗以上十六帝各置守陵五戸每嵗春秋祠御书名祝板祭以太牢诸处旧有祠庙者亦别祭飨商中宗武丁周成康汉文帝宣帝魏武帝晋武帝后周太祖后周文帝隋髙祖隋文帝以上十一帝置三戸嵗一飨以太牢秦始皇汉惠帝景帝武帝后汉明帝章帝魏文帝后魏孝文帝唐明皇宪宗肃宗宣宗朱梁太祖后唐庄宗明宗石晋髙祖以上十五帝各置守陵两户三年一祭以太牢凡祭祀皆令长吏行礼所用太牢以羊代之陵户以陵近小户充除二税外免诸杂差徭周桓王灵王景王前汉元帝成帝哀帝平帝后汉和帝安帝顺帝冲帝质帝桓帝灵帝献帝魏明帝髙贵乡公陈留王晋惠帝魏文帝东魏孝静帝唐髙宗睿宗𤣥宗僖宗中宗代宗宣宗文宗懿宗徳宗敬宗武宗昭宗梁末帝后唐愍帝后唐清泰帝以上三十七帝常禁樵採此干徳四年诏也着于甲令其后又诏曽经开发者重制礼衣常服棺椁重𦵏焉东晋以降六朝陵寝多在金陵丹阳之间皆可考识而制书不载者当时江左未平故耳歴代君臣配飨祠之地名在太祖皇帝朝尝诏修先代帝王祠庙每庙须及一百五十余间以上委逐州长吏躬亲㸃检遣使覆验令太常礼院议定配飨功臣检讨仪相画样给付女娲祠太昊祠炎帝祠黄帝祠髙阳祠髙辛祠唐尧祠虞舜祠夏禹祠成汤祠中宗大戊髙宗帝武丁周文王武王成王康王秦始皇汉髙祖文帝景帝武帝宣帝汉世祖明帝章帝魏武帝文帝晋武帝后魏文帝后周文帝隋髙祖唐髙祖太宗明皇肃宗宪宗宣宗朱梁太祖后唐庄宗明宗石晋髙祖右太祖皆着之仪制是时呉蜀未平六朝帝庙阙而不载教授州县立学始于元魏元魏献文欲置学官于郡国髙允表请制大郡立博士二人助教四人学生一百人次郡立博士二人助教二人学生八十人中郡立博士一人助教二人学生六十人下郡立博士一人助教一人学生四十人其博士取博该经典履行忠清堪为人师者年限四十以上助教亦与博士同年限四十以上若道业夙成才任教授不拘年次学生取郡中清望人行修谨堪束循名教者先尽次及中等帝从之郡国自此始也本朝髙承纂事物纪原自谓博极而不取此何耶潜藩之郡升而为府太祖以归徳军节度使创业升宋州为归徳府后应天府太宗以晋王即位升并州为太原府又升睦州为遂昌军真宗以夀王建储升夀州为夀春府又升襄州为襄阳府仁宗以昇王建储升建业为江宁府又升庆州为庆阳府英宗以齐州防御使入继以齐州为兴徳军又升邢州为安国军再升邢州为信徳府又升岳州为岳阳军又升宜州为庆逺军神宗自𨽻王升储以汝隂为顺昌府又升安州为徳安府又升光州为光山军哲宗自延安郡王升储升延州为延安府又升均州为武当军又升郓州为东平府徽宗以端王即位升端州为肇庆府又升宁州为兴宁军又升平江镇江为军又升遂州为遂宁府钦宗自定王建储升定州为中山府髙宗以康王中兴升康州为徳庆府孝宗以建王建储升建安为建宁府又升隆兴宁国为府又升常徳崇庆为府帝后诞节名唐开元十七年秋八月上降诞之日大置酒合乐燕百僚于华蕚楼下尚书左丞相源干曜右丞相张説率百官上表愿以八月五日为千秋节着之甲令布于天下咸使宴乐休暇三日诏从之诞日建节盖始于此也𤣥宗肃宗文宗武宗僖宗昭宗哀帝代宗顺宗五代梁太祖末帝唐明宗清泰帝晋髙祖出帝后汉髙祖隠帝周太祖世宗恭帝圣朝太祖太宗真宗仁宗英宗神宗哲宗徽宗钦宗髙宗孝宗光宗宁宗今上圣朝后章献明肃皇后宣仁圣烈皇后寳庆大皇太后记西征记予尝谓人生以七尺男子躯为天下最灵物造物剖裂元气取其精英而与之使之唿吸至和发露天光超然出于尘垢之外茍甘心瓶罂如醯鸡然老且死是造化弃物尔宁不愧古人以桑弧蓬矢射天地四方而示其有志哉予欲长逰逺睇穷极天下壮丽奇伟卓絶之处南穷沧溟北底幽都东折若木之枝西淹䝉汜之谷顶摩太清辙环八埏以助夫造物所以与予者生抱此志二十三年矣更念衢为小邦处㑹稽姑蔑之地山川形势不足为天下伟观居常病是不足广吾胸中之气思得随穆满造父辈齐驱并驰于瑶池之宫阆风之苑亦欲乗云御风于日月出没烟霞敛散之表况宇宙中可足迹至耶故过洞庭彭蠡之浩漫太行孟门之巃嵸岂不知不修徳而恃险者终衔璧而求归者乎过岷峨玉垒劒阁栈道之险岂不知不保国而贪利者终为亡国之虏乎过涂山思神禹㑹诸侯之盛尚有专车之国枕荒草而凄凄者乎过潇湘思二妃望九疑之云尚有琅玕之上带泪㾗而斑斑者乎过崤函而思秦以虎狼之强而自为楚胔也过乌江而思项羽以㧞山之力而卒为汉擒也登泰山梁父尚有秦皇汉武之函玉检泥金篆石之书可读也过朔庭玉闗尚有受金书生燕颔将军燕然铜柱之蹟可复也过谢家青山而不知今日尚有佳士能为苍生起者乎过卧龙南阳而不知今日尚有抱膝长吟以邀三顾之宠者乎凡天下之奇形异状阵云回鴈之峯浮天落日之波与夫通衢大邑遐邦异壤之逺周逰歴览以广吾胸中之气岂不洋洋然浩浩然足以吞云梦而飞天池哉去年秋郡计乡老里大夫推予为冠今年求试春官担簦裹粮走数千里虽风俗形势不出呉越江淮之近而山水之胜槩前贤遗迹亦已多矣因谈笑之暇姑记其所逰之畧以藏诸楮中云呉越之地牵牛织女之分野泰伯勾践之故墟有凿山煮海之利三江五湖之险亦江东之都㑹也独衢东接瓯闽西连婺女自衢歴婺至新定曰睦州敛三江之山㑹合于亭下有山隆然直压其首如渴鳌怒鲸奋迅鬐鬛奔而入水之状上有桐君庙乃戴颙飞仙之地祥氛瑞气氤氲回薄鹤驾徃矣灵踪俨然予恨斯人之不复见乃作招仙之词歌而招曰桐君归来仙驭逺逰将何之宁不欲朝玉京兮升紫㣲带日月之冠披紫霞之衣佩苍精之龙兮餐玉田之芝友王乔与萧史兮俨倪精玉佩而葳𬎼何如归来猿鹤惨兮怨空山川壑寂兮松桂闲胡不拂袖幌兮开云闗借芳草兮歌幽兰庶乎逰山之人可以往还自桐君而西有羣山蜿蜒如两蛇对走于平野之上三江之水并流于两间惊波鬬蛇秀壁双峙上有东汉故人严子陵之钓䑓孤峯特操耸立千仞奔名走利汨没尘垢之中客者一过其下清风袭人毛髪为竖使人有芥视功名之意乃作诗髙之曰无欲戴蝉冠蝉冠械人首无欲披衮衣衮衣囚我身贫贱自闲暇功名多苦辛君不见大将军功盖天下一朝饿死垣墻里又不见穰侯贵压咸阳都朝为卿相暮匹夫争如春风秋月一竿竹万古溪山㸔不足胜他宫殿锁千门细草新蒲为谁緑自钓䑓而西曰浙江羣水赴焉衆山截焉海门二峯屹然孤立顷闻巨声轰磕惊裂地轴如雷霆之奔击万军之决怒天灵爵跃水怪万状拥银山而泻汉意其子胥之魂属髑髅之怨怒而激为此乎抑江神海君以谓不如是不足以震天地之威乎将形势使然而自为此奔突乎窃悲子胥忠肠义骨感激发愤欲身存国家谗锋射人卒诋诛死真天下奇男子有不幸者如此也作歌以弔之曰姑苏䑓边少行迹宫殿无人土花碧当年伯业几英雄转首都归血刃中利剑一朝尸壮士白杨千古号悲风呉王羞归九泉里西施空似桃花美子胥虽死过生荣越人都是奇男子自浙江舟古岸下登其上曰杭州横控列城为国大藩乗熊轼而建隼旟者必王公大人非州刺史郡太守常二千石比也观闽商海贾舟车辐辏犀象鱼盐骈罗其中龙山据其首西湖盘其腹天隠耸其膺需丘卧其背楼䑓上下如锦绣图披髪文身者闽粤之旧俗也水犀射手者战国之余勇也金堤五渠虚䑓广榭者钱氏之所基也霓裳羽衣绰约靡曼者苏小之遗态也故过其地者必驻轼焉自杭而西至嘉禾曰秀州自秀而西至姑苏曰苏州予求其所谓姑苏䑓者有遗址存焉父老尚能言之曰今天祐我宋统一寰宇四方逺近无敢据土地拥甲兵效战以髋髀相依者是䑓也今虽版籍入于王府亦亡国之余辱使当时知范蠡之有谋悟勾践之尝胆俯取忠言却西子而不顾斩宰嚭以谢三军则江山之王气犹存而东门之悬睛不括矣言讫涕数行下予亦泣然而悲父老作歌呜呜予和之曰秋风起兮鸣鴈归秋月明兮白云飞弔徃古兮一沾衣自苏而登呉江桥如长虹欲舒横截水面左瞰太湖一望千里篙人柁师风讴雨吟征人动江乡之悲㳺女弄浮莲之歌思昔拂袖去国扁舟五湖者䲭夷子之逺㳺莼羔半糁鲈鱼自香者张季鹰之思归也行歌长吟兴属云水者陆鲁望之嘉遯也后人髙之作祠堂于笠泽之右予登三贤之堂悦三贤之风遂赋三贤之诗曰舟系小桥杨栁月帆移平浦芰荷风当时不向烟波老霸业功名一扫空鲈鱼色鲜盘玉缕莼羮香滑煮龙涎可怜水月交光夜一笛西风自卷帘醉梦几经芳草渡吟魂飞上月明楼散人已出形骸外肯作乡声效楚囚自姑苏至毗陵曰常州自毗陵至京口曰润州谒水府祠渡杨子江登金山见巨浪拍天鲸鲵出没蜃楼驾空朱碧相照唿云吸雾一息万态纷纷纭纭不可名状遂㳂杨子江至仪真曰真州见江臯有巍然古宇长廊复壁间所谓小龙之祠试乆观之有小龙盘旋几案上朱鳞大鬛目赫赫有异光尸祝指之曰此非蚖蝮蟒蜴之俦伍也喜则俯首摇尾仅可玩弄稍怒则摇撼坤闗翻海摧岳而后已所以舟而祷者袂相属焉自仪真至维扬曰扬州自维扬至山阳曰楚州至淮隂登韩信庙使人扼吭太息思昔带长劒㳺五陵俛首出恶少年跨下气帖帖然不敢喘何其弱也及登坛佩大将军印虏魏豹灭项籍斩成安君泜水上名动诸侯南面称孤又何其壮也用兵御胜神授鬼画出入古兵法中言取楚三策如指诸掌何其智也鸟尽弓藏兔死狗烹云梦之擒未几而已死于妇人之手又何其愚也大丈夫抱起世絶俗之才负安时经济之畧顾用不用如何耳故为诗以伤之曰登坛当日拜元戎楚汉都归指掌中王气未消垓下敌将星已落阵前功髙名紫宇千钧重寃血青蛇一缕红尚有鸾刀荐牲酒斜阳烟里泣秋风自淮隂出龟山泛长淮入汴口曰泗州观青莲寳宇运欀曲桷雄视耽耽以穷土木之观浮图屹立若柱擎天委珍贝毛血腾踏系路动以万指亦灵徳帡幪于民而归依乞怜者如是多也更念汴水者出于崑崙黄河之源浊浪奔驰自上而下与淮俱流数十里间清浊异色乆则与俱如泾渭然遂念隋大业间炀帝所以浚辟使达于扬州者不过事㳺幸尔奈何锦帆未张而神器移膏血未干而生民瘠天怨神怒假手于唐龙舟凤榻鼓枻而回者其无聊哉今则东南嵗漕上给于京师者数千百艘舳舻相衔朝暮不絶盖有害于一时而利于千百载之下者天以隋为吾宋王业之资也遂上所谓黄金堤与友生对坐古栁下感今悼昔赋诗哀之曰崑崙一线破苍崖霹雳飞声趂地来炀帝截教淮水㫁巨鳌羞使华山开桃花涨满通西洛竹箭奔流逐吹䑓午夜月明杨栁岸空余风咽笛声哀自泗州抵宿州歴南京至雍丘乃张许二公保障江淮之地也昔北敌横行扰我嵩岱哆然四顾有横吞天下之心二公提孤门屈彊敌扼东南咽颔以江淮财用济中兴非古烈丈夫畴能哉吾见其悲风击地林木怒号意者南霁云之喑呜也古木苍痩怪石孤耸意者雷万春之壁立也残阳满地余霞一抹则爱妾之血肉尚在也寒鸱悲鸣林鸟争飞则侍童之精魂犹存也为之歌曰强敌磨劒摩崆峒范阳兵火烧天红潼闗失守大将死銮舆播迁岷峨中貔貅金甲照白雪戈头尽是生民血鲸海扬波鱼鼈腥中原尽作天山月二公擐甲怒欃枪极鬬军前眦皆裂食穷爱妾膏斤斧愁蹙娥眉气如缕花钿寳髻谁复收壮士相迎泣如雨霜刀括齿肉未寒再造王家有英主雄心义骨填沟壑不得生荣肩李郭论功初入鳷鹊楼图形已入麒麟阁自雍丘至陈留乃汉张子房所封之壤也观其以经世之畧出为王者师蹑帝足而封韩信迎四皓以定太子功成名遂乃翻然从赤松子逰可谓豪杰之士矣使当时侥倖一击之胜以不赀之躯填饿虎口是与荆轲聂政朱亥郭觧辈同为匹夫勇矣乌能垂光虹蜺哉然悠焉遐鹜脱轩冕如弊屣则其所得有大过人者不知絶粒茹芝挹朝霞而餐之果能却光而不死乎所谓黄石公者吾意其隠君子尚得从而逰乎又不知圯下兵符之书尚无恙乎鄙夫汉庭之臣甘心鼎镬视一死而不顾胡不谢去而从子逰也予为作招隠之诗庶几其来曰有玉山人之隅骑苍龙兮歌步虚薜荔衣兮女萝裾粲羣蕊兮披玉书朝玉皇兮㳺上都擗麟脯兮邀麻姑胡不舍此而来兮而吾与俱又歌曰日旋月转兮能几何人间不可以乆留兮缁尘染予素衣胡不读青苔之篇兮歌白云之诗玉书金简号仙籍兮留予名兮庶几然后左苍虬而右青螭飞羽盖兮张旌旗黄鹄引矣归瑶池汝将舍此兮安之陈留至大梁曰汴州始禹画为豫周封为魏弼鄘之始都楚汉之战场今为开封府是谓京师也思昔战攻之初壮士之悲吟战马之嘶风九江舞阳楼长劒而叱诧之地今则万国之朝㑹集焉昔之锋镝交加两虎并隅而相睨辕门刁斗罗黄㦸而拥千刃以备掩袭之虞者今则万方之玉帛赴焉昔之荒磎㫁堑猩鼯狐兔之窟宅朝风号而暮雨悲今则龙凤楼阁正玉绳而方紫极马昔之白苇萧萧有螭头马鬛之象过其下者莫不酸鼻出涕今则龙池凤沼集水戏而竞人乐焉以至虞韶夏濩牺琴倕钟者太常作也神虬龙马㲲罽龟贝异方贡也天球河图赤鴈白鱼者瑞物賔也丹禁紫宇格熊烈貙上林乐也里鞘鐡脚突骑勇也虎翼龙骧战士硚也飞庑连欀居人繁也辇金槖玉大贾至也楼橹相望雉堞新也法象穹极帝阙隆也鹓行鹭列百官入也龙墀日角天王朝也环流积饩置博士而列羣书则庠序之设严也重研负笈起草莱而叩帝阍则羣贤之乐而来㳺也至于其余不可殚纪虽班孟坚二京之笔左太冲三都之才扬子云五柞之手与夫芝房寳鼎之作歌金马碧鸡之驰辩不可得而穷矣当使曳裾金马门下出入承明庐中厠迹于贤公卿大夫之列庶几观朝廷之制作稔祖宗之故事尚能赋之覆酱瓿贵纸价讵可必哉庚辰仲春元日记锦绣万花谷前集卷四十锦绣万花谷后集卷一钦定四库全书锦绣万花谷后集卷一天门天体天体犹如弹圎周围三百六十五度四分度之一度者由日而立也天运一日一周而有余则天者以其余者为一度三百六十五日四分之一而余分之积于天为一周则是天周围三百六十五度四分度之一也天形或问邵子曰天何依曰依乎地地何附曰附乎天曰然则天地何所依附曰自相依附天依形地附气其形也有涯其气也无涯有无之相生形气之相息终则有始终始之间其天地之所存乎天运天圆十二纲运闗三百六十转为一周天运三千六百周为阳孛九天一中天二羡天三従天四更天五腊天六广天七咸天八沈天九成天四天三界外曰四天境谓常融玉隆梵度贾奕四天也八柱山楚词曰八柱何当东南亏王逸注曰言天有八山为柱也千柱殿阎摩那婆罗天娑罗树中其殿浄如镜第二树中有千柱殿张弓天之道其犹张弓乎髙者抑之下者举之有余者损之不足者补之天之道损有余补不足运毂浑天仪曰二十八宿半𨼆半见天转如车毂之运三体天体者三一曰周髀二曰宣夜三曰浑天六气传曰天有六气降生五味杜预注曰六气者隂阳风雨晦明覆奁晋书天文志天形如覆奁又虞昺穹天论譬覆奁以抑水而不没者气充其中也如笠虞昺穹天论曰天形如笠而冒地之表六宫洞天六宫周一万里髙二千六百里是为六天鬼神之宫一曰纣絶隂天宫二曰泰煞谅事宫三曰明辰耐犯宫四曰怙照罪气宫五曰宗灵七非宫六曰敢司连苑宫人死皆至其中人欲常念六天宫名空洞之小天三隂所治也九野何谓九野中央曰钧天东曰苍天东北曰变天北曰𤣥天西北曰幽天西曰昊天西南曰朱天南曰炎天东南曰阳天地厚与天髙等天去地二亿一万六千七百八十一里半度地之厚与天髙等天南北相去二亿三万三千五十七里二十五步东西短减八步天头天耳天足秦宓字子敕吴遣使张温来聘温问曰天有头乎宓曰有温曰在何方曰在西方诗曰乃眷西顾温曰天有耳乎宓曰天处髙而聴卑诗曰鹤鸣于九皋声闻于天温曰天有足乎宓曰诗云天步艰难若其无足何以步之汉津天汉起汉津经箕尾之间谓之汉津乃分为天道至天津下而合而西南行至七星南而没补天漏杜诗安得诛云师畴能补天漏降寳代宗诏曰上天降寳献自楚州初楚州有尼真如忽有人接去天上天帝言下方有灾令此寳镇之其数十二一曰𤣥黄形如笏长八寸有孔二曰玉鸡毛三曰谷璧四曰西王母白环五曰阙名六曰如意寳珠七曰红靺鞨八曰琅玕珠九曰玉玦十曰玉印十一曰皇后採桑钩十二曰雷公石斧诗两仪始分元气清列宿垂象六位成日月西流景东征悠悠万物殊品名圣人忧代念羣生三光垂表象天地有晷度声和善响应形立影自附素日抱𤣥乌明月懐灵兔四时成歳律五色补天文纣絶标帝晨谅事构重阿炎如霄汉烟勃若景耀华武阳带神锋怙照吞清河开阖临丹井云门郁嵯峨七非通宗灵连苑亦敷磨六天横北道此是鬼神家日太阳之精日者太阳之精主生养恩徳人君之象也丽天左旋一日绕地一周比天运为不及一度日有中道中道者黄道也半在赤道内半在赤道外冬至之日在赤道外二十四度去天顶六十度春分之日在赤道之中与黄道交去天顶三十六度后入赤道内至夏至之日在赤道内二十四度去天顶一十二度秋分之日复在赤道之内与黄道交去天顶三十六度自后出赤道外至冬至之日一嵗周而复始日南去极逺昼短夜长则景长日北去极近昼长夜短则景短景长则寒景短则暑为月所掩则蚀衆阳之长日也者衆阳之长人君之尊天鸡晓唱灵乌昼峻扶桑临于大海若木照于崐崙太平太象所以司其出入南至北至所以节其寒温龙山衔烛不能议其光景夸父弃策无以方其骏奔冠珥日冠者如半晕也法当在日上有冠又有两珥者尤吉玉盘李长吉诗东方发红照推捍頳玉盘骥步日昼行千里夜行千里骐骥昼日亦行千里然则日行舒疾与骐骥步相类麒麟鬬麟鬬则日月蚀麾戈鲁阳公与韩战战酣日暮拔戈而麾之日为返三舍弃杖夸父欲追日影逐日于嵎谷之际渴饮河渭不足北饮大泽未至道渴而死弃其杖化为邓林也火精范子计然曰日者火精也䝉谷浦淮南子云日曙于䝉谷之浦羲和之子郭璞注山海经曰羲和能生日也故日为羲和之子尧因是立羲和之官以主四时蚤食晏食日临于曾泉是谓蚤食次于桑野是谓晏食麋鹿解角许慎注淮南子曰日者阳之主是以春夏则羣兽除角礼记曰日冬至麋角解日夏至鹿角解诗愁露凝髙掌朝光上翠微参差丽双阙照耀满重闱仙驭随轮转灵乌带景飞还当葵藿志倾叶自相依夜半起下视溟波衔日轮金鸦既腾翥六合俄清新东陆苍龙驾南郊赤羽驰倾心比葵藿朝夕奉尧曦藿叶随光转葵心逐照倾皓天舒白日灵景耀神州金乌升晓气玉槛漾晨曦金乌海底夜飞来朱辉散射青霞开月朔弦望晦月者太隂之精刑罚之义女主之象也亦丽天左旋一日不及天十三度十九分度之七月有九道黄道其一也春行青道二出黄道东夏行赤道二出黄道南秋行白道二出黄道西冬行黒道二出黄道北魄者月之体也月本无光受日则光合璧谓之朔近一逺三谓之弦相与为衡分天之中则谓之望以速及舒光尽体复则谓之晦月光常满而有弦望晦朔者所见之地不同也为日对冲则蚀梯云取月周生者有道术中秋夜与客㑹月色方莹谓坐客曰我能梯云取月置之懐袂因取数百条绳而驾之曰我梯此取月俄以手举衣懐中出月寸许光色照烂寒流入肌骨贴纸移月光长庆初山人杨隠之在郴州常寻访道士有唐居士杨谒之因留杨止宿及夜唿其女曰可将一弦月子来其女遂贴月于壁上如片纸耳唐即起视之曰今夕有客可赐光明言讫一室朗若张烛半天琼楼翟天师名干祐峡中人曽于江岸与弟子翫月或曰此中竟何有翟笑曰可随吾指观弟子中两人见月视半天琼楼金阙满焉数息间不复见云端瑶镜李太白诗又疑瑶台镜飞上青云端广寒清虚之府申天师作术与唐明皇游月宫见天府榜曰广寒清虚之府少前见素娥十余人皓衣乗白鸾舞于桂树下影娥池蟾蜍台武帝凿池以翫月使宫人乗舟弄月影名影娥池亦曰蟾蜍台三寸镜王生云月不圆者月初生及既亏而后视之宜如三寸镜稍稍转大不当如破环渐渐满也救月长安城中每月蚀时士女即取鑑向月击之满郭如是盖云救月也阎扶树影释氏书言须弥山南面有阎扶树月过树影入月中或言月中蟾桂地影也空处水影也此语差近金精月者金之精也青桂裴筠娶萧楚公女便擢进士罗隠曰细看月轮真有意已知青桂近嫦娥兔蛤张衡灵宪曰月者隂精而成兽象兔蛤焉顾兔在腹楚词曰夜光何徳死而又育厥利维何而顾兔在腹𤣥兔素蛾李周翰曰𤣥兔者月也中有兔毫故以名焉娥者羿妻嫦娥也窃药奔月因以为名月色白故云素娥言能照耀帝王之台后妃之宝诗入风先遶晕排雾急移轮若教长似扇堪拂艳歌尘太液池边月上时好风吹动万年枝谁家镜匣参差葢露出楞边些子儿从来修月手合在广寒宫惜花携酒唤人喫爱月把琴和露弹玉兔步虚碧氷轮碾太清广寒宫有路桂子落无声万里瞿塘峡春来六上弦时时开暗室故故满青天永夜角声悲自语中天月色好谁看昊天出新月茂林延疎光金波绚彩丽初筵玉冕流辉满大圆镜里山川同炯炯楼前风露共娟娟光彩徧空轮欲满青霄映出皎云端縦饶唤得嫦娥下不许闲人取次看禁鼓楼头第一敲弯弯新月上林梢谁家寳镜新磨出玉匣参差盖未交黄金双阙水晶宫灔灔银潢贯碧空一曲霓裳羽衣舞桂花如露湿天风婆娑海水南簸弄明月珠辉斜通璧练彩碎射沙星星流时入晕桂长欲侵轮山明疑有雪岸白不闗沙天汉看珠蚌星桥视桂花光射潜虬动明翻宿鸟频暮霭不知天逺近闲云休碍月升沉分帘疑碎璧隔幔似重钩水露疑霜雪林栖见羽毛星留行逆顺五星五行之主其行或入黄道里或出黄道表犹月行出入有隂阳也然出入无常不可筭数求其东行曰逆西行曰顺不东不西曰留与日相近曰伏与日同度曰合其留行逆顺伏合犯陵变色芒角凡其所主皆依时政五官五事之得失而见其变也四星聚牛女晋永嘉中嵗镇荧惑太白聚牛女识者以为当兴王是嵗元帝登位五星聚箕尾唐天寳九年五月五星聚于箕尾占曰有徳则庆无徳则殃三星聚为景星赤方气与青方气相连赤方中有两黄星青方中有一黄星三星聚而为景星徳星㑹秦分薛頥武徳初进直秦王府密语曰徳星㑹秦分王当帝天下王表为太史丞文星暗大中九年日官李景亮奏文星暗科场当有事至是三科尽覆试宏词赵矩皆落荧惑徙三舎宋景公时荧惑守心召子韦问子韦曰祸当君可移于相公曰相所以与理国家曰可移于百姓公曰百姓死寡人将谁为君曰可移于歳公曰歳荒人必死为人君而杀其人谁以我为君乎子韦曰君有至徳之言三天必赏君荧惑必徙三舍果三徙北斗神名北斗魁第一星神名曰执隂第二星曰叶谐第三星曰视金第四星曰拒理第五星曰防仵第六星曰开寳第七星曰招摇七星化为人唐太宗时李淳风奏北斗七星当化为人明日至西市饮酒使人候之有僧七人共饮酒二石太宗遣人召之笑曰此必李淳风小儿在彼言我也忽不见杓携龙角史天官书杓携龙角天牀紫宫门内外有天牀六星天街汉髙祖七年月晕围参毕七重占曰昴毕间天街也街北胡也街南中国也黄石黄石镇星之精也黄者镇星色也石者星质也欃枪尔雅彗星欃枪形如扫箒又前汉书有天欃天枪杜诗勠力扫欃枪天女孙前汉天文志织女天女孙也曳练孙休永安二年将守质子羣聚嬉戏有异小儿忽来曰我非人荧惑星也言讫飞上昇仰而观之若曳一匹练有顷而没辩月落参横洪景卢容斋随笔云今人梅花诗词多用参横二字葢出龙城録所载赵师雄事然此实妄书或以为刘无言所作也其语云东方已白起视大梅花树下月落参横且以冬半视之黄昏时参已见至于夜则西没矣安得将旦而横乎秦少游诗月落参横画角哀暗香销尽令人老承此误也唯东坡云纷纷初疑月挂树耿耿独与参横昏乃为精当老杜有城拥朝来客天横醉后参以全篇考之葢初秋所作也诗丹桂看来能了了白榆种得许疎疎厯厯东井舍昭昭右掖垣云际龙文出池中鸟色飜流晖下月露坠影入河源方知颍川集别有太丘门灵河隔神女仙辔动星牛玉衡指栋落瑶光对幌留徒知仰阊阖乗槎未有由栏干玉绳低耿耿太白晓雨岘山张葢安定郡有岘阳峰峰上有池若雨则云起池中若车葢故里谚曰岘山张葢雨滂沱石郎戴笠不愿石郎戴笠难甘玉女披衣言雨多也鸠逐妇埤雅曰鹁鸠隂则屏逐其妇晴则唿之语曰天将雨鸠逐妇石燕飞湘州记云零陵山有石燕遇雨则飞如生燕雨止则还如石庾信晴诗已欢无石燕占雨石苏颋有一锦纹花石镂为笔架置于砚席间每天欲雨即津出如汗逡巡而雨颋以此为候龙蟠应鼓蜀都赋曰潜龙蟠于沮泽应鸣鼓而兴雨神女嫁西海太公为灌坛令文王梦见妇人笑当道问其故曰吾太山神女嫁为西海妇吾行必以暴风雨灌坛令当吾道不敢以疾风暴雨过也梦觉召太公语焉三日果疾风暴雨过霖铃曲明皇既幸蜀初入邪谷霖雨弥旬于栈道中闻铃声与山相应上忆念贵妃因将其声为雨霖铃曲以寄恨焉榆荚雨纪胜之书三月榆荚雨桐木鱼淮南子曰董仲舒请雨秋用桐木鱼液雨天时和暖似春故曰小春此月内一雨谓之液雨百虫饮此而藏蛰俗唿为药水雨如酥韩退之诗云天街小雨润如酥鱼噞淮南子曰天且雨也鱼已噞之噀酒为雨栾巴者蜀郡人也入为尚书正朝㑹栾巴得酒不饮向西南噀之有司奏巴大不敬诏问巴巴谢曰臣本县都市失火臣故噀酒为雨灭火非敢不敬师兴而雨卫大旱甯庄子曰今邢无道天其或者欲使卫讨邢乎従之师兴而雨神浆卢师道谓雨曰神浆可挹天洗兵武王伐纣至于有戎之隧风霁而乗以大雨散宜生谏曰此非妖与王曰非也天洗兵也坎化周易集林杂占曰占雨外卦得隂为雨得阳不雨其爻发变得坎为雨得离不雨巽化为坎先风后雨坎化为巽先雨后风黒蜧跃淮南子曰黒蜧神蛇潜泉而居将雨则跃遏水渍龙穴湘东郡新平县有龙穴天旱人共遏水渍此穴辄雨也祈雨古镜鼻盘龙开元中甞旱𤣥宗令僧一行祈雨一行言当得一器上有龙状方可致雨上令于内库中徧视之皆言不类数日后指一古镜鼻盘龙喜曰此有真龙矣乃持入道场一夕而雨请天三日雨晋太康中郡大旱束晳为邑人请雨三日而雨衆歌曰束先生通神明请天三日甘雨霖我黍以育我稷以生泥石牛背郁林郡山东南有池池有石牛嵗旱百姓杀牛祈雨以牛血和泥泥石牛背祠毕大雨洗牛背泥尽而晴土龙淮南子曰土龙致雨聚艾茅自环凉辅仕郡为五官掾时夏旱太守自祈请辅于是聚艾茅以自环构火将自焚未及中时而大云晦合须臾澍雨焚神山神农书云不雨积薪击鼓焚山神祠灵山齐景公时旱欲祠灵山晏子曰君避殿曝露其索雨乎公出野曝露天果大雨举卧石荆州永丰县有卧石长九尺六寸其形似人体清黄状若雕刻境若旱便齐手而举之小举小雨大举大雨烧崕山太原郡东有崕山天旱土人常烧此山以求雨俗传崕山神娶河伯女故河伯见火必下雨救之诗梅树耿长虹芳林散轻雨蜀郡随仙去阳台带云聚飘花更濯枝润石还侵柱讵得零陵燕随风时共舞安得梦随霹雳驾马上倾倒天瓢飜久苦赵盾日欣逢傅説霖坐知千里足初觉两河深微明灯火耿残梦半湿帘栊浥旧香野水有纹増淡碧逺林无韵湿疎黄皇天降徳泽焦卷有生意楚雨石苔滋京华消息迟神女花钿落蛟人织杼悲云根临八极雨足洒四溟雨来沾席上风急打船头越女红裠湿燕姬翠黛愁重云出飞电髙栋响行云洒树轻花发滴沼细萍开山云遥似带庭芥近成舟寄言一髙士如何麦不收有情芍药含春泪无力蔷薇卧晓枝乍随春霭乱还放夕阳明惆怅池塘逺荷珠㸃㸃轻陇麦沾逾翠山花湿更然平地三尺雨农家三尺金我愿此雨力生穂长如林髙树送声惊客枕小池分熘入清渠溅琴移榻避添砚就檐承自是湘川石燕飞非闗齐地商羊舞锦绣万花谷后集卷一锦绣万花谷后集卷二钦定四库全书锦绣万花谷后集卷二雪雪花如翼唐天寳初命王天运伐勃律勃律恐惧请罪愿歳贡献天运不许即屠城虏三千人而还有术者言将军无义天将大风雪矣行数百里忽风四起雪花如翼四万人一时冻死玉花搅空舒元舆序重雪终日玉花搅空舞下散地大如席李白北风行燕山雪花大如席片片飞落轩辕台雪七尺庚辰大雪雪深七尺花六出凡草木花皆五尺雪花独六出雪花曰霙雪兔园置酒歳将暮时既昏寒风积愁云繁梁王不悦游于兔园乃置㫖酒命宾友俄而微霰零密雪下王乃歌北风于卫诗咏南山于周雅铜驼得绵酒泉南有铜驼山言虏犯者有大雪沮渠䝉逊遣工取之得绵数万觔汗流袒寝蜀有道士阳狂俗号为灰袋常大雪中衣布褐入青城山暮投僧寄宿僧曰贫僧一衲而已天寒如此恐不能相活但言容一牀足矣至夜半雪深风起僧虑道者已死就视之去牀数尺气蒸如炊流汗袒寝僧知其异人未明不辞而去袒卧不移焦先人莫知所出野火烧其庐遭冬雪大至先袒卧不移人以为死熟视之如故立侍不敢去游定夫杨中立来见伊川一日先生坐而瞑目二子立侍不敢去久之先生乃顾曰二子犹在此乎日暮矣姑就舍二子者退则门外雪深尺余矣映雪读书宋齐语曰孙康家贫甞映雪读书清淡交游不杂孤舟独钓栁子厚诗孤舟蓑笠翁独钓寒江雪五谷精汜胜书云雪为五谷之精不封条太平之世雪不封条凌弥毒害而已射雁落白毛髙崇文本将校因功授西川节度使甞作雪诗曰崇文崇武不崇文提戈出塞虎将军那箇儿射雁落白毛空里落纷纷鄙语胡人曰儿诗思在灞桥或问郑棨曰近日有诗否对曰诗思在灞桥风雪驴子上此处何以得之被狐白裘齐景公时雨雪三日公被狐白之裘见晏子曰不寒晏子説之乃脱裘发粟以与饥寒者北荒明月刘嶓雪赋曰晓连光而映浄夜合影而通胧似北荒之明月若西崐之阆风越犬吠走栁子厚答韦中立书云二年冬大雪踰岭被越中数州数州之犬皆仓皇吠噬狂走者累日甜雪周穆王时西王母献嵰州甜雪面市盐车李义山诗人疑迷面市马似困盐车神仙中人晋王恭被鹤涉雪而行孟㫤窥见之曰此真神仙中人也诗凝阶夜似月拂树晓疑春不覩丰年瑞安知燮理才散盐如可拟愿掺和羮梅偏随江月横陈夜未放宫梅独自春北雪犯长沙胡云冷万家随风且间叶带雨不成花天公有诏催滕六夜半痴风号古木试卷虾须看万山千山万山头尽秃因思王大访山隂反忆孙三勤夜读何如帐下拥金钗浅注羔儿低唱曲忽如一夜春风来千树万树梨花开散入珠帘卷罗幕狐裘不暖锦衾薄颠狂楚客歌成雪媚赖吴娘笑道盐连夜江云黄惨淡平明山雪白糢煳惹砌任从香粉妬萦丛自学小梅娇爱水舞来飞就影怯风斜去却回身真成一臈逢三白併把三冬博一春势合便疑包地尽功成终欲放春回此时造化何容易终日飘零似等间截断琼田余白水放开琪树出青山闭户莫教风扫地卷帘疑有月临轩水光潋灔犹浮碧山色空蒙已敛昏三日颠风刮骨来不成一雪肯空回何曽半㸃伤春信只怪千花连夜开顷刻装成银世界中间遍满玉楼台琼船撑入玻瓈国琪树瑶林不用栽急雪鹡鸰相并影惊风鸿雁不成行蒌蒿穿雪动杨栁索春饶旧苑珠千树寒郊玉万层寻碑野寺云生屦送客溪桥雪满衣密竹不妨呈劲节早梅何惜认残花夜风掠动镇帏犀酒醒梦回闻雪落起来呵手画双鸦醉脸轻匀衬眼霞真态生香谁㑹得玉奴纎手嗅梅花霜神鑪凝霜雪于神鑪採灵芝于嵩岳不害嘉谷元和十四年四月淄青陨霜杀恶草及荆棘而不害嘉谷氷蚕为茧贠峤之山有氷蚕以雪霜覆之然后为茧鹧鸪覆背鹧鸪常白日而飞畏霜夜飞则以树叶覆其背上绀碧色广延国霜色皆绀碧染紫常奉真湘潭纪鹅管山霜可染紫为天下冠恨人无知者风相风旌唐五王宫中各于庭立长竿挂五色旌于竿头旌之四垂缀以金铃有声即使视旌之所向可以知四方风候占风铎岐王宫于竹林内悬碎玉片每夜闻相触之声即知有风号占风铎祛尘风崐崙山有祛尘风若衣服垢汚吹之则洁裂叶风裂叶风八月风也爰居避灾爰居止于鲁国东门之外臧文仲使祭之展禽曰今兹海其有灾乎广川鸟兽常知避其灾也是嵗海多大风鸟雀巢扶枝鸟鹊识嵗之多风去乔木而巢扶枝许慎注曰扶傍也脯翣尧时㕑中有白肉脯薄如翣形鼓则风生使食物寒而不臭名曰脯翣飞亷吕氏春秋曰风师曰飞亷不鸣条太平之代风不鸣条大块噫气南郭子綦曰大块噫气其名曰风是惟无作作则万窍怒号上信鸟信麦信江淮船泝流而上常待东北风谓之信风七八月有上信三月有鸟信五月有麦信白犬自穴出汝南临汝县有小山崆峒其颠洞穴如盎将有大风雨则白犬自穴出田夫以为候亦名曰玉烛峰击筑歌髙祖过沛击筑自歌曰大风起兮云飞扬威加海内兮归故乡诗晩来江门失大木勐风中夜吹白屋天兵斩断青海戎杀气南行动坤轴飜花疑凤下飏水似龙移带露依深叶飘寒入劲枝萧条起闗塞摇飏下蓬瀛拂林花乱彩响谷鸟分声披云罗影散汎水织文生劳歌大风曲威加四海清去来固无迹动息如有情日落山水静为君起松声萧萧度阊阖习习下庭闱花蝶自飘舞兰蕙生光辉相乌正举翼退鹢已惊飞方从列子御更逐浮云归髙风应爽节摇落渐疎林吹霜旅雁断临谷晓松吟屡弃凉秋扇恒飘清夜琴泠泠随列子弥谐逸豫心逐舞飘轻袖传歌共绕梁动枝至乱影吹花送逺香云金枝玉叶黄帝与蚩尤战于涿鹿之野常有五色云气金枝玉叶止于帝上有花葩之象故因作华葢也触石而出公羊𫝊曰触石而出肤寸而合不崇朝而遍雨乎天下者唯泰山之云耳庆云随马唐天寳十三年封泰山有庆云随马吉云成五色露吉云之国有吉事则满空五色照人着草木皆成五色露景云乐志髙宗即位景云见张文牧采古词为景云歌黄气抱日代宗即位日庆云见黄气抱日赤乌夹日楚有云如衆赤乌夹日以飞三日太史曰其当王身乎诗化作奇形随物态散成文锦自天机红堆逺峤日初上碧满长空人未归逸兴狂来连海濶髙情间甚出山飞须知深处藏雷雨不独江边遶钓矶玉叶依巖聚金枝触石分横天结阵影逐吹起罗文瑞云千里映祥辉四望新随风乱鸟足汎水结鱼鳞布叶疑临夏开花讵待春欲得承嘉景无令掩桂轮南北各万里有云心更闲因风离海上伴月到人间洛浦少髙树长安无旧山徘徊不可住漠漠又东还雾银山素雾湘州记曰曲江县有银山山常多素雾积水溢庄子积水上溢故为雾神井雍丘县夏后公祠有神井能致雾开而覩天卫瓘见乐广曰此人若水镜每见之莹然若开云雾而覩青天又徐干中论曰文王遇姜公于渭阳执竿而钓文王得之如开雾覩青天白雾围城白雾四面围城不出百日主有大兵至城下百邪之气雾者百邪之气为隂冒阳本于地而行于天南山藏豹陶答子妻曰南山有𤣥豹雾雨七日不下食者所以泽其毛羽而成其文章白气紫气韩佽在桂州有妖贼封盈能为数里雾声言某日将攻桂州有紫气者我必胜至期果紫气如疋帛自亘于州城白气直冲之紫气遂散天忽大雾至午稍霁诗氤氲起洞壑摇曳匝平畴乍似含龙劒还疑映蜃楼卷林随雨密度野带烟浮方谢公超步终从彦辅游虽无𤣥豹姿终𨼆南山雾苍山寂已暮翠观黯将沉终南晨豹隠巫峡夜猿吟天寒气不歇景晦色方深待访公超市将子赴华隂露仙掌擎杯汉武帝故事建章宫作承露盘上有仙人掌擎玉杯以承露和玉屑饮之真妃润肺太真妃宿酒初消苦肺热晨游后苑口吸花露以润肺玛瑙瓮帝喾时有丹丘国献玛瑙瓮以承甘露神人饮藐姑射之山有神人焉不食五谷吸风饮露诗九畹凝芳叶百草莹新珠盈荷虽不润拂竹竟难枯汎掌光逾净添河滴尚微变霜凝晓液承月委圆辉霏霏灵液重云表无声落宵润玉堂帘曙寒金井索飞空犹藴状集物始呈华非惟溥蔓草颇亦变蒹葭通天台上月初出承露盘中珠正圆雷屋角龙出吴再用为光州一日大震雷家人皆伏匿再用不动俄见有襦袴四人舁再用出庭中复大震屋角有龙出运斤造雷车栁公权甞见亲故説元和末止建州山寺中夜半觉门外喧閙因潜于窓櫺中观之见数人运斤造雷车如图画者久之气忽斗暗其人两目遂昏焉南山有黒气𤣥宗甞冬月召山人包超令致雷声超对曰来日及午有雷遂令髙力士监之一夕醮式作法及明天无纎翳力士惧之超曰将军视南山当有黒气如盘矣有顷风起黒气弥漫疾雷数声玉虎晨鸣玉虎晨鸣河图曰雷声也阳声五行志云雷者阳声出非其时臣窃君柄之象物坠如玃处士周洪言庆厯中邑客十余人逃暑而饮忽暴风雨有物坠如玃两目睒睒衆人惊伏牀下倐忽上阶歴视衆人俄失所在及雨定稍稍能起相顾耳悉泥矣邑人言向来雷震牛战鸟堕邑客但觉殷殷而已候雷网鱼兴州一处名雷穴每雷声水塞穴流鱼随流而出百姓每候雷声绕树网获鱼无限其状如彘雷州春夏多雷无日无之秋日则伏地中其状如彘电隂阳分争隂气伏重泉之下上通于天隂阳分争故为电紫金蛇东坡诗电光时掣紫金蛇吐火施鞭扬雄赋霹雳列缺吐火施鞭虹天弓天弓虹也又谓之帝弓明者为虹暗者为蜺化黄金有刻文孔子修春秋制孝经既成斋戒向北斗星辰而拜告备于天乃有赤虹见自上而下化为黄金有刻文孔子受读之斗精蜺者斗之精架天长桥李白诗安得五彩虹架天作长桥入井永正二年三月彩虹入润州大将张子良宅初入浆瓮水尽入井饮之后子良拜金吾寻歴方镇诗横彩分长汉倒色媚清渠梁前朝影出桥上晩光舒螮蝀入紫微天明夷朝晖氷琢氷煮茗王休居每冬时取溪氷琢其精莹者煮建茗以供宾客化为玻瓈玻瓈千歳氷所化也作花如缬河阳黄鱼池池氷作花如缬霁揑泥龙𤣥宗时连日雨不止召梵僧不空止之不空遂于寺庭中揑泥龙五六当熘水作胡言骂之有顷雨霁鞭阳石宜都郡有二大石一为阳一为隂鞭隂石则雨鞭阳石则晴诗雨住便生热云晴即作峰已欣无石鷰弥欲弃泥龙屏翳寝神辔飞亷收灵扇清气朗山壑千里遥相见锦绣万花谷后集卷二锦绣万花谷后集卷三钦定四库全书锦绣万花谷后集卷三春门献鸠周礼罗氏仲春献鸠于国老郑𤣥注云春以鹰化为鸠变旧为新宜以养老助生气掷金钱唐内庭嫔妃每至春时于禁中结伴掷金钱为戏献羔开氷月令曰仲春之月天子献羔开氷注献羔谓祭司寒也祭司寒而出氷荐于宗庙鸣鸠拂羽周书时训曰三月鸣鸠拂羽拂羽以羽相击也握月担风虞松方春谓握月担风且留后日吞花卧酒不可过时兰时欢兹兰时注云春时也祠髙禖仲春之月𤣥鸟至之日以太牢祠于髙禖缀花为葢夏侯湛春可乐歌曰春可乐兮缀杂花以为葢集芳蕤以饰裳移春槛杨国忠子弟春时移名花植木槛中下设轮脚挽以綵絙所至自随号移春槛天地奢华当春天地争奢华洛阳园苑尤纷挐䕶花金铃宁王每花时缀金铃于花下掣之以惊禽谓之䕶花金铃太皥执䂓汉魏相曰隂阳之分以月为纪各有常职不得相干东方之神太皥乗震执䂓司春邹衍吹律燕有寒谷不生黍稷邹衍吹律暖气乃至章木乃生诗春宵一刻直千金花有清香月有隂歌管楼台声细细秋千院落夜深深竹外桃花三两枝春江水暖鸭先知蒿莱满地芦芽短正是河豚欲上时骑马出门三月暮杨花无奈雪漫漫客情最苦夜难度宿处只寻无杜鹃一春情调淡悠悠闲倚书窗背小楼暖日只添中酒睡晩风频动惜花愁莺冲舞蝶侵人过絮逐天丝触处游已为韶光发惆怅可堪家近白苹洲隔岸黄鹂语当轩白鸟斜晩来风紧处飞絮满人家双燕有期知自至野花无主为谁开沙鸥鬬食穿芦去粉蝶寻香过水来风拂旗亭垂栁暗雨余官路落花深新梢渐变鹅黄色浅水遥添鸭緑纹水暖池塘闲睡鸭烟深村落自鸣鸥来日泥香催燕子归时桑老趂蚕收微风蹙水鱼鳞浪薄日烘云卵色天金壶投箭消长日翠袖𫝊杯领好春幽鸟语随歌处拍落花铺作舞时茵竹笋初生黄犊角蕨芽初长小儿拳试寻野菜炊香饭便是江南二月天桃李春风一杯酒江湖夜雨十年灯九陌黄尘乌帽里五湖春水白鸥前晓寒花外浅春意栁边多芳草和烟暖更青闲山要路一时生年年㸃检人间事惟有春风不世情睡起庭前立片时寂无人到乱云飞杨花吹尽莺声懒小雨亷纎春已归雪后清风特地斜栁条疎瘦未藏鸦与君试去探春信看到梅梢第几花草色未迎雕辇翠栁梢先觉赭袍黄春尽行人未到家春风应怪在天涯夜来过岭忽闻雨今日满溪都是花小池春破玉玲珑声触帘钩渐好风闲绕栏干搯花树春浓已着半梢红怅望送春杯慇懃扫花箒昨夜鸟声春惊鸣动四隣今朝梅树下定有折花人日影飞花殿风纹积草池凤楼通夜敞虬辇望春移杂花粧林草葢地白日坐上倾天维蜂喧鸟咽留不得红蕚万片惜风吹水痕侵岸栁山翠借㕑烟调笑持筐妇春来蚕几眠蚕月桑叶青莺时栁花白避雨燕儿晴又去趂衙蜂子晩还归山黛浅深春气力浪花开合水工夫草浓春迳狭树密晩窗隂不论山颠与水涯春来何处不荣华野红妖緑浑如画一崦人家桃杏花緑葵向光转翠栁逐风斜林有惊心鸟园多夺目花晨曦潋灔上帘栊金屋熙熙歌吹中桃脸似知宫宴早百花头上放轻红夏正阳之月阳徳用事则和气皆阳建已之月是也故谓之正阳之月迎风观潘岳闗中记曰桂宫一名甘泉又作迎风观寒露台以避暑丹水出丹鱼先夏至前十夜伺之鱼浮水则赤光上照如火氷雪价等金璧长安氷雪至夏月则价等金璧白少傅诗名动于闾阎每须氷雪论筐不复偿价日日如是紾絺乗小驷𤣥宗幸洛时属炎暑上曰姚崇多计令力士探回奏曰崇方紾絺乗小驷按辔木隂上乃命小驷顿忘繁溽龙见而雩左传曰龙见而雩龙见建巳之月苍龙七宿之体昏见东方当风交扇刘义庆世说曰郄嘉宾三伏之月诣谢公炎暑重赫虽复当风交扇犹沾汗流离锦结凉棚长安富人每至暑伏中各于林亭内植画柱以锦结为凉棚设坐具召长安名姝间坐递请为避暑㑹人皆爱羡避暑饮刘松北镇袁绍军与绍子弟日共宴饮当三伏之际昼夜酣饮极醉至于无知云以避一时之暑故河朔有避暑饮迎凉草唐苏鹗松阳编曰李辅国家夏则于堂中设迎凉草其象类碧而干似苦竹叶细如松虽若干枯而未甞彫落盛暑挂之牕戸间则凉风日至濯枝雨周处风土记曰仲夏濯枝诗四顾山光接水光凭栏十里芰荷香清风明月无人管併作南来一味凉风生髙竹凉雨送新荷气紫燕将雏语夏深緑槐庭院不多隂西窗一夜无人问展尽芭蕉数尺心夏景多烦蒸山水暂追凉桐枝覆玉槛荷叶漏银塘壶盛仙客酒瓶贮帝台浆才人下铜雀侍妓出明光共欣陪宴赏千秋乐未央毕竟西湖六月中风光不与四时同接天莲叶无穷碧映日荷花别样红野花成子落江燕引雏飞暗草熏苔径晴杨拂石矶百花过尽緑隂成漠漠炉香睡晩晴病起兼旬疎把酒山深四月始闻莺炎宫驾日照人低燕处征行总不宜商略人间可人处蕲州笛竹卷琉璃避暑恨无双羽翰银河亦恐浪花干坐来已倦还临水卧去无眠复倚栏拟截白云铺玉簟好收明月贮金盘如何一见张公子清论如氷洒座寒汗浃衣巾诗癖减茶盈杯椀睡魔降緑树隂浓夏日长雏莺上下弄新簧水晶帘动微风起一架荼䕷满院香莎草放茵深䕶砌海榴喷火巧横墙纹鳞引子跳银海紫燕唿雏语画梁緑竿初长笋红颗未开莲蔽日髙髙树迎人小小船清风长入座夏月似秋天麦秋桑叶大梅雨稻田新篱落栽山果池塘养锦鳞秋鸣鹤戒露白鹤至八月白露降即鸣而相警击土鼓吹豳诗周礼籥章掌仲秋击土鼓吹豳诗以逆寒气制秋风髙曲明皇制秋风髙一曲每奏则秋风徐来庭叶皆坠金神按节韩退之丰陵行是时新秋七月初金神按节炎气除乗槎到天河近世有人居海上每年八月见槎来不违时遂赍一年粮乗之到天河见一妇织丈夫饮牛风起思莼张翰入洛齐王冏辟为大司马东曹掾冏时执权翰因见秋风起乃思吴中莼羮鲈鱼鲙曰人生贵适志何能为官数千里以要名爵乎遂命驾而归龙火西頽七命曰龙火西頽石雁飞鸣平固县覆笥山上有湖中有石雁每至秋天飞鸣如候时也金笼蟋蟀唐妃妾每至秋时以金笼闭蟋蟀寘枕函畔夜听其声庶民之家皆效之也火旻秋岸澄夕隂火旻团朝露火心星为秋候旻秋天也诗斜廊连经阁初月照宵帷塞冷鸿飞疾园秋蝉噪迟露结林疎叶寒轻菊吐滋愁心逢此节长叹独含悲爽气澄兰沼秋风动桂林露凝千片玉菊散一丛金日岫髙低影云空㸃缀隂蓬瀛不可望泉石且娱心菊散金风起荷疎玉露圆将秋数行雁离夏几林蝉云凝愁半岭露碎缬髙天还似成都望直见峨眉前烟生遥岸隠月落半崕隂连山惊鸟乱隔岫断猿吟山亭秋已满巖牖凉风度疎兰尚染烟残菊犹承露古石衣新苔新巢封古树歴览情无极只长轮光暮鸟击初移树鱼寒欲𨼆苔断雾时通日残云尚作雷日照前窓竹露湿后园薇夜蛩扶砌响轻蛾遶烛飞池亭三伏后林馆九秋前清冷间泉石散漫杂风烟蕖开千叶影榴艳百枝燃约岭停飞斾凌波动画船叶疎知树落香尽觉荷衰寺凉僧耳目店冷客衣裘鹰隼初増气松篁乍得风住僧山色里行客叶声中卧木晴梁涧轻云昼粉空何当归旧隠乗月啸维嵩火云犹未敛奇峰欹枕初惊一叶风几处园林萧瑟里谁家砧杵寂寥中庭梧影薄晨霜落篱菊香寒晩吹生北去南来休便休白苹吹尽楚江秋道人不是悲秋客一任晩山相对愁洗涤炎埃宿雨晴井梧一叶报秋声气从缇室葭莩起风向白苹洲渚生节物暗惊悲宋玉田园归去诵渊明芸窻正草凌云赋唿吸胷中万斛清半钩初挂黄昏月一镜新磨碧汉秋蝉女拽声过古木雁奴排阵起沧洲无端一笛侵云杪愁杀当年赵倚楼登楼千里月欹枕一声蝉野色青黄禾半熟云容黒白雨初收路遶寒山人独去月临秋水雁空惊萤光连烛动月影带河流殿帐清炎气辇道含秋隂凄风移汉筑流水入虞琴云飞送断雁月上浄疎林滴沥露枝响空蒙烟壑深尘榻无堪昼藴隆又传秋思入层空碧梧枝上三更雨白藕花前一信风西郭平安初过雁北窻幽怨欲鸣虫无端心事从谁说爽气潇潇客梦中菊花有意浮杯酒桐叶无声下井栏千里江山渔笛晩十年灯火客氊寒寒蛩催织月笼秋独雁叫羣天拍水楚狂行歌惊市人渔父挐舟在葭苇渺渺塘隂下鸥鹭萧萧秋意满菰蒲玉琯凉初应金壶夜渐䦨仓池流稍洁仙掌露方团雁声风处断树影月中寒爽气长空净髙吟觉思寛皎皎天月明奕奕河宿烂萧瑟含风蝉寥唳度云雁寒商动清闺孤灯暧幽幔耿介繁虑积展转长宵半旻天清且髙秋气发初凉白露下微津明月流素光凝烟汎城阙凄风入轩房冬良月就盈左传曰良月十月也就盈数也鱼负氷易通卦验曰大雪鱼负氷郑𤣥曰鱼负氷上近氷也鹤语寒太康二年冬大寒南州人见二白鹤于桥下曰今兹寒不减尧崩年于是飞去木皮三寸晁错书曰夫海胡貊之地积隂之处木皮三寸氷厚六寸地冻一丈郭义恭广志曰北方地厚寒氷厚三尺地冻一丈星回节南诏以十二月十六日为星回节是日登避风台命清平官赋诗彼国谓词臣为清平官氷霜辰韦应物诗况复岁云暮凛凛氷霜辰煖香宝云有僧舍盛冬若客至不燃薪火煖香一炷满室如春人归更收余烬絮征袍李白子夜吴歌索手抽针冷那堪把剪刀明朝驿使发一夜絮征袍一阳巾金门岁节曰洛阳人家冬至煎饧綵珠戴一阳巾层氷百丈东方朔神异经曰北方有层氷万里厚百丈飞雪千里楚词曰魂归来北方不可止曽氷峨峨飞雪千里诗喧尘是时息静坐对重峦冬深栁条落雪后桂枝残星明雾色尽天白雁行单云飞乍想阁水结逺疑纨晩橘隠重屏枯藤带迥竿岳隂连水气山峰添月寒洞庭门未掩金壶漏已催曛烟生涧曲暗色起林隈陈根委落蕙细叶发香梅雁去衔芦止猿戏遶枝来是节严冬景寒云曳落晖逺闻风瑟瑟乱视雪霏霏浪起川难度林深人至稀山禽背迳走野鸟歴塘飞晷度随天运四时互相乗东壁正昏中涸隂寒节升繁霜降当夕悲风中夜兴朱炎青无光兰膏坐自凝重衾无煖气挟纩如懐氷严云乱山起白日欲还岁曛雾蔽穷天夕隂晦寒地瀚海有归期衰容不还稚令君且髙歌无念老方至北风吹窓琴自动拥炉不觉氊裘重孤城日落星斗稀一寸青霜压寒梦看了青灯梦不成东风辊雪落寒声半生客里无穷恨告诉梅花説到明歳事空余数行厯年劳才得几篇诗犹悭雪片下弥陇已放梅花开满枝便是东风来解冻春盘生菜属羣儿雪峰明晩景风雁急寒天青烟已过满炉红庭树三更战北风浊酒初温煨栗熟今宵懽喜到衰翁月影含氷冻风声凄夜寒泛菊已成前日梦探梅又续去年狂禽翻竹叶霜初下人立梅花月正髙锦绣万花谷后集卷三锦绣万花谷后集卷四钦定四库全书锦绣万花谷后集卷四元日首祚王羲之月仪书曰日往月来元正首祚太簇告辰微阳始布罄无不宜和神养素端月玉烛寳典云元正端月𫝊生酒唐长安风俗每至元日已后递饮酒相邀迎号传生酒放生雀邯郸以正朝献雀于赵王而缀以五綵王大悦申叔以告子顺子顺曰正朝放之求有生也胶牙饧元日食胶牙饧取胶固之义却鬼丸梁武帝正月赐羣臣却鬼丸造粉茘枝金门歳节曰洛阳人家正旦造丝鸡蜡燕粉荔枝诗川谷风景温城池草木发堆盘红缕细茵蔯巧与椒花两鬬新竹马异时宁信老土牛明日莫辞春苇桃犹在戸椒柏已称觞歳美风光应朝回日渐长元旦家童催早起但搔白发惜残眠未将柏子簮新歳且与梅花叙隔年甥姪拜多身老矣亲朋来少屋萧然人生智力难求处只有称觞阿母前立春刻龙像衔春书北朝媍人立春日进春书以青绤为帜刻龙像衔之或为虾蟇青幡后汉礼仪志立春之日立青幡农祥晨正国语曰农祥晨正竹管葭灰立春之日取宜阳金门竹为管河内葭草为灰以候阳气鞭春牛立春前一日开封府进春牛入禁中鞭春开封祥符两县置春牛于府前至日絶早府僚打春府前百姓皆卖小春牛条风至易通卦验曰立春条风至宋均注曰条达万物之风春幡胜立春之日士夫之家剪綵为小幡谓之春或悬于佳人之头或缀于花枝之下又剪为春蝶春钱春胜以为戏诗青帝东来日驭迟暖烟轻逐晓风吹罽袍公子樽前觉锦帐佳人梦里知雪圃乍开红叶甲彩幡新剪緑杨丝殷勤为作宜春曲题向花牋贴绣楣萧索东风两鬓华年年幡胜剪通花愁闻塞笛吹芦管喜见春盘得蓼芽仙家日月本长闲送腊迎春亦偶然翠管银罂传故事金花綵胜作新年边庭无事羽书稀闲遣词臣送小诗共助至尊歌喜事今年春日得春衣白发欹簮羞綵胜黄耆煮粥荐春盘久狎渔樵作往还晚风宫殿梦催班邻娃似与春争道酥滴花枝綵剪幡不恨凄凉侵晩景犹能语笑向春盘银杯酒色家家緑篛笠烟波处处寛一片梅花无复在却嫌新暖换余寒上元金吾放夜执金吾杖掌宫外戒非常水火之事唯正月十五夜勅许金吾弛禁前后各一日谓之放夜春月分光曲正月十五日𤣥宗于常春殿临光宴白鹭转花黄龙吐水金凫银燕浮光洞攅星阁皆灯也奏月分光曲舎利放光雨花摩喝陁国正月十五日僧徒俗衆云集观佛舍利放光雨花膏粥祭蚕神吴县张成夜见一人立宅东南角谓成曰此地是君蚕室我即地神明日月半君宜作白粥泛膏于上以祭我必当令君蚕百倍言讫失所在成如其言年年得蚕也游凉州正月望明皇与叶法善游凉州烛灯十数里俄顷还而楼下歌舞未终也诗纱笼擎烛逢门入铜叶烧香见客游灯花结尽吾犹梦香篆消时汝欲归回首凄凉十年事𫝊柑归遗满朝衣火树银花合星桥铁鏁开暗尘随马去明月逐人来游骑皆秾李行歌尽落梅金吾不禁夜玉漏莫相催连甍珠阁迷仙阆几处星楼接绛河寳马縦横浮市照香尘撩乱夹春和夜来人散残更月晓陌犹存旧车辙彩灯城市已春风寒木人家犹臈雪秦楼十二玉梯横紫府千门夜不扄疑是东君弄春色綵云移下一天星谁家见月能闲坐何处闻灯不看来社日枌榆髙祖初起祷丰枌榆社四年诏御史治枌榆社春以羊彘祠之鸡豚宴韩退之诗愿为同社人鸡豚宴春秋割肉早归东方朔𫝊社日诏赐从官肉大官丞日晏不来朔独拔劒割肉谓其同官曰社日当早归请受赐即懐肉去里中为宰陈平𫝊里中社平为宰分肉甚均父老曰善陈孺子之为宰平曰嗟乎使平得宰天下亦如是肉矣棊子饭秋社以社餻秋酒相赍送贵戚宫院以猪羊肉腰子嬭旁肚肺鸭饼𤓰姜之属切作棊子片样滋味调和铺饭上谓之社饭诗白布长衫紫领巾差科未动是闲人麦苗含穂桑生葚共向田头乐社神九农成徳业百祀发光辉尚想东方朔恢谐割肉归鵞湖山下稻梁肥豚栅鸡栖对掩扉桑柘影斜春社散家家扶得醉人归棠梨花开社酒浓南村北村鼓冬冬且祈麦熟得饱饭敢说谷贱复伤农寒食百五节去冬节一百五日即有疾风甚雨谓之寒食店舍无烟元和连昌宫词初过寒食一百六店舎无烟宫树緑半仙之戏天寳宫中至寒食节竞筑秋千令宫嫔辈笑为宴乐帝常唿为半仙之戏都中士民倣而唿之万花舆金门嵗节曰寒食粧万花舆煮杨花粥饧粥寒食煮大麦粥研杏仁为酪别造饧沃之又江西诗齿软不禁寒食饧诗春城无处不飞花寒食东风御栁斜日暮汉宫𫝊蜡烛轻烟散入五侯家清明寒食好春园百卉开綵绳拂花去轻毬度阁来北城寒食烟火微落花蝴蝶作团飞王孙出游乐园归门前骢马紫金鞿上已兰亭脩禊王羲之序曰永和九年岁在癸丑暮春之初㑹于山隂之兰亭脩禊事也流杯曲水荆楚四民三月为流杯曲水之饮取黍麴菜汁和蜜为米以厌时气钱龙宴长安有妓乐者三月三日结钱为龙作钱龙宴龙桥蚕市成都记云三月三日逺近祈福于龙桥命曰蚕市桃花水韩诗外𫝊三月桃花水之时郑国之俗三月上已于溱洧两水之上执兰招魂祓除不祥也天气新杜甫丽人行三月三日天气新长安水边多丽人油花卜池阳上巳日妇女以荠花㸃油祝而洒之水中若成龙凤花卉之状则吉谓之油花卜诗卜洛成周地浮杯上已筵鬬鸡寒食下走马射堂前垂栁金堤合平沙翠幕连不知王逸少何处㑹羣贤丽日属元已年芳具在斯开花已两树流鸎复满枝洛阳繁华子长安轻薄儿东出千金堰西临雁骛陂清晨戏伊水转暮宿兰池宁忆春蚕起日暮桑欲萎端午艾草先生端午日以艾为人置戸上辟恶故师旷占云岁多病用艾草先生长命缕辟兵缯五月五日以五色丝綵系臂辟兵及鬼令人不病一名长命缕一名辟兵缯竹中神水重午日午时有雨则急斫一竿竹竹节中必有神水沥取獭肝为丸治心腹积聚病太常借裙𥜗唐孙伏迦上表近太常于民间借妇女裙襦以充妓衣拟五月五日于𤣥武门游戏非所以为子孙法射粉团角黍开元宫中端午造粉团角黍贮盘中以小角弓射之中者得食都市盛行此戏诗麦凉殊未毕蜩鸣早欲闻喧林尚黄鸟浮天已白云辟兵书鬼字神印题灵文因想苍梧郡兹日祀陈君身随綵丝系心与昌歜苦水饼既懐乡饭筒仍愍楚忠臣谅节今千嵗孝女孤风满四方愿储医国三年艾不作沉湘九辨人辟兵已佩灵符小续命仍萦綵缕长节分端午候谁言万古传闻为屈原堪笑楚江空浩浩不能洗得直臣寃七夕青鸟集殿前汉武故事七月七日上于承华殿斋正中有一青鸟従西方来集殿前上问东方朔曰西王母欲来有顷王母至有二青鸟侍旁织女渡河武阳城有仙道谓其弟曰七月七日织女当渡河暂诣牵牛世人至今谓织女嫁牵牛夫者是也空中车幄郭子仪至银州夜见左右皆赤光仰视空中軿车绣幄中有一羙女自天而下子仪拜祝曰今七月七日必是织女降临愿赐长夀富贵女笑曰大富贵亦夀考言讫冉冉昇天子仪后立功贵盛年九十余薨蛛丝占巧开元中帝与妃子每至七夕夜在华清宫宴时宫女各以蜘蛛内之小金合子中至晓开视蛛丝稀密以为得巧之多少民间效焉七寳枕郭翰少有清标乗月卧庭中视空中有人冉冉而下乃一少女明艳絶代曰吾天之织女也上帝赐命游人间愿乞神契乃升堂共枕欲晓辞去后夜复来翰戏之曰牵牛郎何在那敢独行对曰隂阳变化闗渠何事至七夕忽不来数夜方至翰问曰相见乐乎笑曰天上那比人间问曰卿来何迟曰人中五日彼一夕尔忽一夜悽恻流涕曰帝命有期便当永诀以七寳枕留赠而去九孔针七夕宫中以锦绣结成楼妃嫔各执九孔针五色线向月穿之过者为得巧标犊鼻裩竹林七贤𫝊七月七日诸阮庭中铺陈莫非锦绣阮咸时总角乃以长竿标大布犊鼻裩于庭中曰未能免俗诗凤律惊秋气龙梭静夜机星桥百枝动云路七香飞映月回雕扇凌霞曳绮衣含情向华幄流态入重闱欢余夕漏尽怨结晓骖归谁念分河汉还忆两心违白露含明月青云断绛河天街七襄转闗道二神过袨服锵环珮香筵拂绮罗年年今夜尽机杼别情多金钿已熙耀白日未蹉跎欲待黄昏至含娇渡浅河翠幕瑶梯百尺楼楼前星斗自悠悠天家仙㑹能多少未到平明已别愁中秋携乐游月宫明皇与太真叶法静八月望日游月宫少顷见龙头雉堞金阙玉扉冷气逼人后西川奏其夕有天乐过㑹牛渚谢尚镇牛渚八月十五日夜与左右微服泛江㑹袁宏于舫中讽咏声清即迎升舟与之谈论禁直撒灯烛苏颋与李义对掌文诰八月十五日夜于禁中直宿诸学士翫月备宴时月色如昼苏曰清光可爱何用灯烛遂使撤去诗中秋天气未应殊不用红纱照坐隅山下白云横匹素水中明月卧浮图星斗疎时禁漏残紫泥封后独凭栏露和玉屑金盘冷月射珠光贝阙寒天衬楼台笼苑外风吹歌管下云端长卿秖为长门赋未识君王际㑹难重九白衣送酒晋阳秋曰陶九月九日无酒于宅边菊丛摘菊盈把望见白衣人乃王𢎞送酒便就酌而后归登山饮菊酒汝南桓景随费长房游学长房谓之曰九月九日汝家当有大灾厄急令家人缝囊盛茱萸系臂上登山饮菊酒此祸可消景如言举家登山夕还见鸡犬一时暴死长房曰此可代之今世人九日登髙是也龙沙千骑权徳舆龙沙宴㑹诗云龙沙重九㑹千骑驻旌旗文峰一曲唐尹氏善歌因重阳与羣女戏登南山文峰而同辈命之歌乃颦眉缓頬怡然一曲声达数十里故俗耆旧云尹氏之歌闻于长安曲江别㑹韦绶为集贤院学士九月九日宴羣臣曲江绶请集贤院学士得别㑹帝一顺从父名不忍食餻袁师徳给事中髙之子九日出餻谓坐客曰某不忍喫请诸公食俛首久之廮水符洛阳人家重阳作迎凉脯羊肝饼佩廮水符诗旧日重阳日𫝊杯不放杯即今蓬鬓改但愧菊花开北阙心长恋西江首独回茱萸赐朝士难得一枝来髻重不嫌黄菊满手香新喜緑橙搓菊盏茱囊自古𫝊长房宁复是臞仙应从宋武横刀日数到刘公戏马年几向他乡逢九日不须把酒已霑巾眼前景物年年异只有茱茰似古人江涵秋影雁初飞有客携壶上翠微萍世难逢开口笑菊花须插满头归但将酩酊酬嘉节不用登临恨落晖古往今来只如此牛山何必更沾衣冬至日月连璧桓谭新论曰从天元已来讫十一月朔朝冬至日月若连璧登观台僖公五年正月辛亥朔日南至公视朔遂登观台以望而书云物为备故也进履韈崔浩女仪近古常以冬至进履韈于舅姑又曹植冬至表魏献履黄韈所以迎福践长五日乐易通卦验曰冬至始人主与羣臣左右从乐五日天下亦家家从五日以迎日至之礼诗中宵忽见动葭灰料得南枝有早梅四海便应枯草緑九重先觉冻云开隂云莫向河源塞阳气从今地底回不道惨舒无定分都忧蚊响却成雷东君意浅着寒梅千朶红深未暇栽安得道人殷七七不论时节遣花开天宫初动磬缇室已飞灰暮风吹竹起阳云覆石来拆氷开荔色除雪出兰栽慙无宋玉辨滥吹楚王台除夜醉司命都人至除夜请僧道看经备酒菜送神烧合家替代纸钱帖灶马于灶上以酒糟涂灶门谓之醉司命傩翁傩母岁除日傩皆作鬼神状二老人傩翁傩母钟馗啖鬼明皇昼寝忽梦虚耗二鬼怒唿武士偶有大人顶帽衣袍捉鬼擘而啖之问其姓氏乃曰终南山进士钟馗也今人挂钟馗以其食虚耗也去故纳新荆楚记云留宿饭弃之街衢以为去故纳新诗送寒余雪尽迎歳早梅新聊开栢叶酒试奠五辛盘金薄图神鷰朱泥却鬼丸梅花应可折惜为雪中看老去怕新看厯日退归拟学旧桃符烟花已作青春意霜雪偏寻旧客须但把穷愁博长健不辞最后饮屠酥锦绣万花谷后集卷四锦绣万花谷后集卷五钦定四库全书锦绣万花谷后集卷五地九州八柱天有九柱八纪地有九州八柱天地精通神明列序也五岳七表天有五行地有五岳天有七星地有七表万物祖地者万物之祖元气所生也媪神汉书曰帷泰元尊媪神蕃釐经纪天地作成四时三千三百度地纪推机三百三十转为一度地转三千三百度为阳蚀山岳三十六洞天一霍僮山名霍林之天在福州长溪县二东岳泰山名蓬𤣥太空之天在兖州奉符县三南岳衡山名朱陵太虚之天在湖南衡州衡山县四西岳华山名太极总仙之天在华州华隂县五北岳常山名太乙总𤣥之天在定州常山县六中岳嵩山名上帝司真之天在洛京王屋县七娥眉山名虚灵太妙之天在嘉州娥眉县八庐山名仙灵咏真之天在江州浔阳县九四明山名赤水之天在明州山有四面产异木十阳明山又云㑹稽山名极𤣥之天十一太白山名真徳之天祠庙见在长安十二西山名天宝极真之天在洪州南昌县十三大潙山在舒州懐宁县一云小潙山名好生𤣥上之天在潭州澧陵县十四潜山洞髙一千一十丈十五鬼谷山名太𤣥司真之天在信州贵溪县十六武夷山名昇真元化之天在建宁府崇安县十七玉笥山名太𤣥秀法乐之天在临安军新淦县十八华葢山名容城太王之天在温州永嘉县十九葢竹山名长耀寳元之天在台州黄巖县二十都峤山名𤣥实之天在容州普宁县二十一白石山名琼秀长真之天在容州二十二勾漏山玉阙寳圭之天在容州北流县二十三九嶷山朝真太虚之天在道州延康县二十四洞阳山名洞阳隠观之天在潭州长沙县二十五幕阜山名洞真太𤣥之天在鄂州平江县二十六大酉山名大酉华妙之天在辰州七十里二十七金庭山名金庭崇妙之天在越州平郯县二十八麻姑山名丹霞之天在建昌军南城县二十九九仙都山名𤣥都祈仙之天在处州缙云县三十青田山名青田大鹤之天在处州青田县三十一钟山名宋日太生之天在昇州上元县三十二良常山名良常方㑹之天在润州句容县茅山北三十四天目山名太极𤣥葢之天在临安府余杭县三十五桃源山名马娘光之天在鼎州武陵县三十六金华山名金华洞元之天在婺州金华县莲花峰王𤣥仲欲登莲花峰约寺僧到峰头当起烟为信翌日持火而登僧候之数日果有烟起留二旬乃下僧问之云峰头有池菡萏盛开可爱其中又有破铁舟存焉九向九背衡山近望如阵云沿湘千里望之九向九背地胏终南山一名地胏可避洪水俗人云上有神人乗船行追之不可及金银宫阙燕昭王使人求蓬莱方丈瀛洲此三山黄金白银为宫阙絃管仙宫云县有君山大风雨后闻絃管声其山谓之仙宫青丘山海经云青丘之山其阳多玉其隂多青艧圆峤渤海之东有壑其中山曰圆峤五百歳一开五百岁天下名山一开开时金玉之精涌出诗灵山藴丽名秀出写蓬瀛香炉带烟上紫葢入霞生雾卷莲峰出巖开石镜明定知丘壑里併伫白云情鳌岫含烟耸莲崕照日开松门夹细叶石磴染新苔雪山峙千仞蔽日且嵯峨紫葢云隂逺香炉烟气多层云霾峻岭絶涧倒危峰刻削临千仞嵯峨起百重独迈青莲岭超奇紫葢峰挂流遥似鹤插石近如龙沙崩闻韵鼓霜落似鸣钟石蒲今尚有採摘更相逢大帝仙乡列圣曹蓬山分命镇波涛瑶台影蘸天心冷贝阙光浮海面髙五色灵霜浮玉籁九清明月射金鳌东方曼倩曽来此偷折林中数颗桃石土精气核土精爲石石气之核也落星湾昔有星坠水化为石当彭蠡湾中俗唿为落星湾地骨地以石爲之骨仙人镜月林国西南有怪石方数百里光明澄澈可鉴人五脏六腑谓之仙人镜其国人有疾皆輙照之其形遂知鹊化金印常山张颢为梁相天新雨后有鸟如山雀飞翔入市人掷之堕地化爲一圆石颢椎破得一金印文曰忠孝侯印望夫石武昌北山上有望夫石状若人𫝊云昔有贞妇其夫从役逺赴国难携子饯送此山立望夫而化为石因以名焉帝棋桃林在𢎞农湖城县休马之山有石焉名曰帝台之棋五色而文状如鸡卵诗依峰形似镜搆岭势如莲有迈东明上来游皆习仙天潢支机罢仙岭博棊余零陵旧是燕昆池本学鱼云移莲势出苔駮锦文疎还当谷城下别月解兵书海天地脉天有五亿五万五千五百五十里地亦如之各以四海为脉扶桑扶桑在碧海中树长数十丈一千余围两榦同枝更相依倚是以名扶桑琼田不死草祖洲在东海中地方五百里上有不死草生琼田中草似菰苗长三尺许人已死者以草覆之皆活寃禽衔石赤帝之女溺于东海化为寃禽名曰精卫衔西山木石以填东海天池南溟者天池也百谷王江海所以能为百谷王者其善下也甘棠港王审知招蛮夷商贾海上波涛为阻一夕风雨雷电震击开以为港闽人以为审知徳政所致号甘棠港东市塔影倒谘议朱景𤣥见鲍容説陈司徒在扬州时东市塔影忽倒老人言海影翻则如此诗逺水飜如岸遥山到似云方知小姑射谁复语临汾披襟眺沧海凭轼翫春芳积流横地纪疏派引天潢仙气凝三岭和风扇八荒拂潮云布色穿浪日舒光照岸花分彩迷云雁断行洪涛经变野翠岛屡成桑之罘思汉帝碣石想秦王霓裳非本意端拱是图王登髙临巨壑不知十万里云岛相接连风涛无极已时看逺鸿度阻见惊鸥起不假送将归自然伤客子古来海寒多天风白波连山倒蓬壶长鲸喷涌不可涉抚心茫茫泪如珠江鹊尾渚左𫝊昭公十六年冬楚子伐吴人败之于鹊岸西京记曰今居巢江南水有鹊尾渚者是也黄金浦江水东至长沙下携县又东之有岸有城陵山山有故城东接征落山江之南畔名黄金濑濑东有黄金浦江水出火吴杨渭濬东塘之杨林江水出火可以燃物二女解珮昔郑交甫遇女解珮之处今府西大堤襄人唿为解珮江三怃泉经嬀水入东海釐降二女于潙汭岂其是乎江里有上中下三怃言二女降时潙地髙险回曲使者至险輙怃然住叹故曰三怃㑹稽萍实楚昭王渡江江有物大如斗圆而赤直触王舟舟人取之王大怪使之鲁问孔子孔子曰此萍实也可割而食之吉祥唯霸者欲获之使反王遽食之甚美诗浩荡浸云根烟岚没逺村鸟归沙有迹帆过浪无痕古渡悬鱼网空林露鸟巢雪晴山见嵴沙浅浪痕交枫林连楚塞水驿到盆城岸草知春晩沙禽好夜惊风帆几度泊处处暮潮声云日楚天暮沙汀白露深月落乌啼霜满天江枫渔火对愁眠姑苏城下寒山寺夜半钟声到客船泓澄湛凝緑物影巧相向江豚时出戏惊波忽荡漾二年为吏向江滨重到江头照病身满眼碧波输疋鸟一蓑疎雨属渔人随船晓日孤轮白入座青山数㸃春张翰精灵应笑我緑裙依旧染红尘一路翠烟垂栁驿满川红雨落花村云随钓艇归渔浦潮送沙鸥入店门晓泛吴门月秋涵楚岸霜固知谢公兴流咏满潇湘霞津锦浪动月浦练花开湍似黄牛去潮疑白马来溶溶漾漾白鸥飞緑净波深好染衣北去南来人自老夕阳长送钓船归河门黄龙负图河图曰舜与三公临河观黄龙五采负图出置舜前以黄玉为牌白玉为检黄金为绳紫芝为渥章曰天黄符玺三日变五色易干凿度曰帝王将起河水先清清变白白变赤赤变黒黒变黄各三日也清如井水干元二年七月岚州合河闗三十里清如井水四日而变祖龙受天寳河图考灵曜曰赵王政以白璧沉河有黒公从河出谓政曰祖龙来受天寳开元中有尺二玉牍九折淮南子曰河水九折四渎之宗穆天子𫝊河者四渎之所宗诗连旌映浦溆叠鼓沸沙洲桃花长折浪竹叶下奔流塞云临逺舰胡风入阵楼劒拔蛟将出骖惊鼋欲浮雁书终立效燕相果封侯勿恨闗河逺且寛边地愁鸿流导积石惊浪下龙门仙槎不辨处沉璧想犹存金堤分锦缆白马渡莲舟风严歌响絶浪涌榜人愁櫂折桃花水飘横竹箭流何言沉璧处千载偶阳侯解通银汉终须曲才出崐崙便不清湖铜船出水上刘欣欺交州记曰有一湖去合流北四十里至隂日百姓樵捕见铜船出水上又有水牛在湖之中赐剡川一曲贺知章请为道士还乡里诏许之又求周宫湖数顷为放生池有诏赐镜湖剡川一曲金银塘伏慆登故台诗序曰夫差姑苏台东有丹湖万顷内有银塘陆贾新语曰舜藏黄金于嶃巖之下捐珠玉于五湖之泉以塞邪淫之路诗洞庭春熘薄平湖锦帆张源泛桃花水湘流杜若香地去茅山近江连巫峡长布天澄逺碧映日动浮光行舟逗逺树度鸟息危樯滔滔不可测一苇讵能航八月湖水平涵虚混太清气蒸云梦泽波动岳阳城欲济无舟楫端居耻圣明可怜垂钓者空有羡鱼情泉门交旋如盘龙元街县有泉泉眼中水交旋如盘龙或试挠破之寻手成龙状驴马饮之皆惊走房陵粉水房陵有清泉土人以为粉则膏泽芳润贡京师因名房陵粉水灵池山八泉灵池山在翁源县上有八泉曰涌泉曰甘泉曰温泉曰震泉曰龙泉曰玉泉曰灵泉温泉凡水源有石硫黄其泉则温或云神人所煖主疗人疾神女唾始皇与神女游而忤其㫖神女唾之则生疮始皇怖谢神女为出温泉而洗除后人因以为验天齐渊齐地泉中或出瓦上有天齐字晏子曰吾闻江深五里海深十里此泉与天齐也白云泉白云泉在天平山白乐天题以絶句范文正继作名遂着在吴县七眼泉在施州南寨石臼溪旁其泉源有七眼抚掌泉在余杭洞霄宫相𫝊钱氏武肃王至宫抚掌而泉涌因以为名红泉谢灵运题华子冈铜陵映碧涧石磴泻红泉谢灵运山居赋飘丹砂于红泉诗君言西山顶自古流白泉上有千牛乳下有万石铅不愧恵山味但无六子贤愿君扬其名庶託文字𫝊寒泉比吉士清浊在其源不食我心恻于泉非所患嗟我本何有虚名空自纒不见昔栁子余愚污溪山泉源从髙来走下随石脉纷纷白沬乱𨼆隠苍崕拆萦回成曲沼清澈见肝膈潨泻为长溪奔驶荡蛙蝈虎移泉眼趂行脚龙作浪花供抚掌古郡带荒山寒泉出西郭嘈嘈幽响逺衮衮清光活百尺青梧桐下有寒泉井分明古镜中照见梧桐影朝汲水花清暮汲水花冷愿持沆瀣杯逺寄蓬山顶锦绣万花谷后集卷五锦绣万花谷后集卷六钦定四库全书锦绣万花谷后集卷六临安西部汉书曰钱塘西部都尉居之东安吴志曰黄武五年丹阳㑹稽吴郡小寇攻没诸县乃分三部之要害地置东安郡居富春树唿龟孙权时获一大龟持献吴主夜宿越里繋船于大桑树树唿龟曰元绪奚事尔耶龟曰行不择日今方见烹虽然尽南山之柴不能溃我人化鹤孙钟以种瓜为业有三少年诣钟乞瓜曰此山下善可作冢当为定墓钟随下山三十步三人悉化成白鹤飞入空中即孙坚所𦵏地也扈渎吴都记曰松江东泻海口名曰扈渎舆地志曰扈业者滨海渔捕之名插竹列于海中以绳编之向岸张两翼潮上即没潮落即出鱼随潮碍竹不得出名之曰扈盐田舆地志曰海滨广斥盐田相望吴煮海为盐即盐官县境也包山𤣥中记曰吴西具区泽中有包山有洞庭室于隧战国策曰越山散卒三千擒夫差于于隧吴县西北有地名于隧是也镇江东府山谦之丹阳记曰东府城地则晋简文为㑹稽王时第东则丞相㑹稽王道子府道子领扬州牧俗称东府西州丹阳记曰扬州廨王敦所创开东南西三门俗谓之西州孙陵丹阳记曰蒋陵因山以为名吴大帝陵也舆地志曰台当孙陵曲衍之傍故蒋陵亭亦名孙陵亭蒋庙丹阳记曰蒋子文为秣陵尉自言已死当为神为贼所杀故吏忽见子文乗白马如平生孙权发使封子文为都中侯立庙钟山因改为蒋山湖州横山左传曰楚子重伐吴克鸠兹至于衡山长渎吴兴记曰河口山东滨大溪西带长渎若下吴録云长城若下酒有名溪南曰上若北曰下若并有村村人取若下水以酿酒醇美胜云阳嵎中吴兴记曰风渚南三十里曰嵎中即嵎山也常州苍蛟溪孔氏志怪云义兴有白额兽溪渚长桥有苍蛟并周处为三害白獭穴长桥下有白獭若将有兵獭出穴口四望而嘷旧言有神横岘㟄山多纵石而有大横岘以承衆流长塘洮湖即长塘湖越州石帆玉笥射的北有石帆壁立临水漫石宜山遥芃芃有似张帆又名玉笥山又曰石篑山镜水山隂南湖萦布郊郭白水翠巖互相映发若镜若图故王逸少云山隂上路行如在镜中游铜溪昔欧冶子涸若耶之溪而出铜破赤堇之山而出钖台州丹洞登真𨼆诀云赤城山下有丹洞在三十六洞天数其山足丹赤城名山略记云赤城山一名烧山东卿司命君所居洞周回三百里上有玉清平天金庭道书曰天台山其上八重视之如一中有金庭不死之乡玉室许迈与王逸少书曰自山至临海多有金堂玉室仙人芝草婺州铜釜吴时军士五百人破湖得铜釡发之水便暴出即五百人湖也石甑崑崙山顶有一孤石可髙三十丈其形似甑人谓之石甑宣州慈姥江宁南有慈母山积石临江生箫管竹俗唿为鼓吹山江宁县之慈姥山在当涂县北舒姑登盖山百步有泉昔有舒氏女与父析薪于此山忽坐处处牵挽不动父遽告家比来唯有清泉湛然因名舒姑泉徽州玉山郭璞注山海经曰玉山浙江水出其边石葢歙县灵山甚髙峻有圆石髙数丈上有石葢二砾黟县南有五硍二砾两边皆坛石中央有沟裁五尺许水甚悬迅三姑黟县东有灵山山有三峯名为三姑山三年一遇野火自烧百姓放火辄降雨不燃饶州莲镬弋阳岭上多密巖宋元嘉中有人见其巖内三铁镬镬各容百斛中生莲花他人往寻不知所在梅池宋初山川记曰广陵县东有梅池夫冈鄱阳西有望夫冈昔县人陈明与梅氏为姻未成而妖魅诈迎妇去明诣卜者诀云西北行五十里求之明如言见一大穴深邃无底以绳悬入遂得其妇乃令妇先出而明所将隣人秦文遂不取明其妻乃自誓执志登此冈首而望其夫因以名焉子石九子石在弋阳水在岸间相去数十步石形似印楚州射陂广陵王相胜之奏夺王射陂草田赋与贫人盐渎盐渎属临淮郡夀州羊头涧水经注曰肥水左合羊头溪水受芍陂谓之羊头涧龙泉陂伏滔正淮论曰彼夀阳者视龙泉之良畴万顷镬里吴使孙綝大发卒屯镬里洞台霍山下有洞台方二百里有二门其中有五香芝飞华之实鼓川泚水东北右㑹鼓川水隠室八公山有隠室石井庐州庐口庐江郡故庐子国舒城庐江大县东有舒城桐乡朱邑为桐乡啬夫㢘平有恩惠病且死属其子曰桐乡人爱我必葬我于桐乡巢邑楚为疆城巢舆地志曰楚名为巢邑严州贺齐城吴大帝使贺齐繋黟歙山贼定立新都郡舆地志曰郡城贺齐所创也严陵严光字子陵耕于富春山后人名其钓处为严陵滩处州东瓯惠帝立闽君摇为东海王都瓯西隗西隗山东接安固西接松阳江州彭泽彭泽县属豫章郡彭蠡泽在西浅源过九江至于敷浅源庐山匡谷出于周威王时生而神灵𨼆沦景庐于此山俗称庐君故山取号焉盆水盆水出青盆山因以为名隆兴府铜精西山周回三百里此山时有夜光逺望如火气舆地志曰此为铜之精光也劒窟豊城县狱后有雷孔章掘神劒窟方七八尺然石建城县西有羊山有然石色黄白而理疎以水灌之便热可煮物故谓然石热泉皮县有热泉如汤以生物投之须㬰烂熟吉州茨野昔豫章太守贾萌与安城侯张普争坟战于新茨之野即兹地也落亭郡渚江川发源同㑹落亭石上有芝草下有紫磨金山都庐陵太山之间有山都似人裸身见人便走自有男女可长四五尺能相唤常在幽昧之中似魑魅鬼物木客庐陵有木客鸟大如鹊千百为羣不与衆鸟相厠云是木客化作贑州金鸡雩都县有金鸡石傍有穴宋永初中见金鸡栖翔此穴颇时飞鸣石雁覆笥山平湖中有石雁浮在水每至炎气代序则飞翔若知感候松阙归美山有石城髙数丈有二石夹左右石形松实如双阙梓潭梓潭昔有梓树巨围叶广丈余垂柯数畆吴王伐树作船使童男女挽之船自飞下水男女皆溺死至今潭中时有歌唱之音抚州甘渚东兴人家曽以木甑沉井中乃流出连樊溪甘渚得之此泉穴相通也蜜巖五章山絶巖险峭有蜜蜂依之为房其形如笠登者皆悬磴数丈然后得至其所石人虚谷东英巨山巖内有石人坐磐石上体上尘秽则兴风湿润则致雨晴日便举体鲜洁朗然玉浄枫鬼磨姑山上人登之有物人形眼鼻口面无臂脚俗唿为枫子鬼袁州米砂钟山临水阻峡春夏则湍洑沸涌濆上有沙如米两岸各十余斛唿曰米砂以之候嵗若一岸偏饶则其方丰穰雪壁殷斌石室记曰第三室髙十丈余者粗相似皆素壁若雪则万象森罗宜春水宜春泉水地道记曰春县出美酒随嵗贡上罗宵山罗宵山有石井天旱祠之以木投井即雨至井溢木出乃雨止鄂州鹦洲夏口江中有鹦鹉洲凤阙城东南角有冈名凤阙吴时有凤集之因以为名渚鄂离骚云乗鄂渚而反顾樊山樊口云东有樊山岳州湘山秦始皇浮江至湘山沅水沅水注洞庭湖中方㑹于江也地道君山有地道郭璞江赋曰爰有包上洞庭巴山地道江门洞庭山帝女居之常游沅澧之交潇湘之泉是在九江之门潭州横渚横渚对岸古城孙权遣程普所立橘洲橘洲在郡南对南津常看如下及至夏水懐山渚洲皆没橘洲独在衡州青坛祝融峯上有青玉坛方五尺有葢香行道处紫葢衡山有峯名曰华葢又一名紫葢永州菁口都溪又西北流入营水谓之菁口兰巖兰巖山其路危阻近絶人迹登其山有石路松林焉杳然便是云霞中馆宇矣澧州天帚天门角上各生倒垂下一竹拂谓之天帚松梁松梁之石间开处容数十丈其髙以弩射之不及其上郴州热石舆地志曰临武县山有热石置物其上立焦温泉荆州记曰郴州温泉下流有田资以溉灌常十二月下种至明年三月新谷便登常徳府龙池谢承为武陵守时有黄龙见郡东水中拜表上贺因号龙池江陵府鹤泽刘义庆世説曰晋羊祜镇荆州于江陵泽中得鹤教其舞动以乐宾友辰州葱岭沅川有孤山巖石崔嵬大有葱如人所种常时往取援辄断絶请神而求不挽自出武陵记谓之葱岭茗山茗山九峯崄峻木多松兽多熊豹邵州石牀文斤山有石牀方髙一丈四面緑竹扶疎常随风委拂云水邵陵水东㑹云泉巫州浪水浪水出武陵镡城北界山谷荆州记谓之浪溪舞溪舞溪东溪注沅西接牂牁涪州铜柱江中有铜柱滩神窟黄葛峡有相思崖芳泉周灌浴谓之神窟牂州桂浦汉武帝平南夷置牂牁郡郡有桂浦关石关华阳国志且兰县西南有石潼关扬州钓台雷陂有台髙二丈南兖州记曰以为吴王濞之钓台也舆浦舆浦朝夕恒淤浊一朝清彻太守范邈表以为瑞和州丰州江水北合为江县之丰浦上通湖池苞湖次得隂塘水同受皇后湖湖水连接苞湖西翼潭湖濠州鹊甫亭鹊甫溪水西北流经鹊甫亭南马丘聚当涂有马丘聚徐凤反于此舒州赵屯城破虏矶东有赵屯城内有仓周瑜庙江水对雷川之北侧有周瑜庙蕲州翻车九江英布于翻车水北以筑翻车城积布江水又东经积布山南俗谓之积布矶光州弦子都楚人伐弦弦奔黄十三州志曰毂城故弦子都也虞丘郭弋阳郡东有虞丘郭南有伍子相庙申州九塞淮南子曰何谓九塞大汾㝠阨荆苑方城豪坂井隠今疵句注居庸也三闗后魏置平靖关于义阳故云义阳有三闗之塞此其一焉安州楚邑自汉口入二百里得涓口有村入三百里得郑城楚邑也新城安陆县东有新城桓温征石季龙所筑南临涓水沔州龟头山举水出龟头山龙骧水江之左岸㑹龙骧水口广州蒲涧熙安县东北有菖蒲涧咸淳中姚成甫涧侧遇一丈夫曰此菖蒲安期先生所饵可以不老兰湖畨禺北有芝兰湖并注西海连州潮穴斯溪西通淮水其穴若井或枯涸弥年或一日十盈十竭若潮水焉泉山泉山有峭壁髙竦连阜缅石泉悬注瀑布飞流韶州石台劳口东岸有石四方而髙百余步其状若台银瓮林水源出盘石上罗列十瓮皆盖以青盆中悉银瓶有人遇之者得开观而不可取取辄失路迷闷欲死循州龙川县名属南海郡牛岭罗浮山有石楼右带牛岭山左据龙尾潮州文贝潮阳南有小水注海滨带曽山其中多文贝可以解毒锦蛇龙溪谓之盘龙蛇青黒色赤带锦文随渎瀵水而入于海有毒伤人辄死泉州灵江从余姚至海三千里过温麻江有一江名灵江神草霍山有神草三十四种建州建安永安三年以㑹稽南郡为建安郡肇庆府石室髙安石室自生风惆南北二门状若人功意者以为仙都嵩台髙安有竦石广六十余丈髙二百许仞士人谓之嵩台徳庆府端石端溪有端山山有五色石石上多香水岑珠端溪俚人岑班入山遇一寳珠径五寸取还夜光明照烛俚人甚惧以火烧之虽已损犹照一室冈州香林盆元县利山上多香林纶木威宁县有穿州其上多纶木似谷皮可以为绵梧州苍梧苍梧郡武帝元鼎六年开斑石广信县之夀乡有孤巖巖上斑石石皆五色贺州贺水临水经临贺县东又南至郡左合贺水富川富川县属苍梧郡交州二鼓后汉周敞为交趾刺史伐龙山木以为鼓以下分鼓给桂林郡上分鼓给交趾郡击一鼓则二鼓皆鸣三田南方地气暑热一嵗田三熟冬种春熟春种夏熟夏种秋熟秋种冬熟横州苏峤宁浦郡东南有苏摩峤屈璆麻岭沙麻岭在宁浦郡南郡即岭之北垠峯州树止狼野人居无室依树宿止竹梁粪冷县有大竹数围可用为屋梁柱覆用之则当瓦爱州蚁漆居风县有蚁絮藤人视土中知有蚁垦发以木皮插其上则蚁出縁而生漆鸡潮移风县有潮鸡鸣长旦清如吹角每潮至则鸣一名林鸡驩州咸驩咸驩县属九真郡都沃都沃县属九徳郡崖州海中武帝立珠崖郡在南方大海中居广衺千里巢居珠崖人皆巢居儋州儋耳武帝元鼎六年定越以为儋耳郡镂颊儋耳镂其颊及上连耳匡分为数支状似鸡肠累累下垂髙州朱鼈海中多朱鼈状如肺有四眼六脚而吐珠马平定县东巨海有马似马牛尾一角襄阳府南岘襄阳本楚之下邑桓溪带其西岘山亘其南习池岘山南八百步西下道百步有习家鱼池荆州云泽春秋文耀钩曰大别以东至云泽九江衡山荆州今按即云梦泽也景洲魏将夏侯尚围南郡作浮桥度景洲洲今在江陵县界随州厉乡楚伐徐齐师伐厉以救之杜预注曰随县北有厉乡舂邑元帝以舂陵卑湿割蔡际之白水二乡为舂陵侯邑复州马水龙居县南有马水鼍湖沔阳县东三十里有鼍湖峡州兽牙兽牙山有石壁其文黄赤色有牙齿形狼尾勾将山记曰县去山四十里别从狼尾滩下南崖䕫州白盐峰峡之首北岸曰白盐峰中黄龙滩水沿泝所忌白帝山白帝山北接縁马岭接赤甲山渝州明月峡巴郡江州有明月峡峡首南峯石壁有圆孔形如沟月因以为名缙云山黄帝于上合神丹故山得名焉梁州牛道秦王未知蜀道乃刻石牛五头置金于尾下言此天牛能粪金蜀人信之乃令五丁共引牛成道今在襄城县界兴州落聚郡武都鸣水二县属东益州泉街泉街水出河池东南入沮县合州铜梁外负铜梁宕渠内函要害膏腴石戸龙盘山南有石长三十丈髙五尺当中有户及扉若人掩闭古老以为玉女房利州金溪益昌县东山西北有金铜溪溪出金因以为名铜水葭萌县南十里有刀环山赤铜水出焉益州蠺丛扬雄蜀本记曰蜀始王曰蠺丛次曰伯雍次曰鱼凫杜宇十三州志曰蜀主杜宇自号望帝绵州银水华阳国志曰涪陵有孱山水其源有金鑛金山金山东临涧水光照映川劒州飞梁诸葛亮相蜀凿石架空为飞梁阁道即古劒阁道也絶涧姜维抗钟㑹故垒其山峭壁千丈下临絶涧阆州南池南池在阆中县东南八里西水西水县本秦阆中县之地梓州郪道姜维等闻诸葛瞻破乃引军由广汉郪道以审虚实射洪涪江水又东南至射洪今在射洪县界眉州龙鹤山丹阳县西北十五里有龙鹤鱼蛇水鱼蛇水东北自陵州界入清神县界简州金堂水新都县有金堂山水通于巴汉铜宫山五城县西南六十里有铜宫山髙出衆峯果州昆井南充县西南六十里有昆井盐井邮溪鸡邮神在相如县东次北下步有鸡邮溪因此而为之名雅州卭水峡山卭水出焉其阳多黄金邓山文帝赐邓通卭道铜山泸州锦山合江北有绫锦山绵水绵水至江阳县方山下入江谓之绵江曲池苏初县西北有泥池案今曲池是也系巂州成州伏犀滩伏犀滩东南六十里有黄鱼像岸今在僰道县界腾龙水龙腾溪水源出南溪县秦州黒水黒水出黒城北西南经黒城西莫吾川朱圉尚书曰西倾朱圉鸟䑕至于太华渭州鸡聚襄武县有五鸡聚马溪渭水东南流经首阳县南左则天马溪水参差翼注锦绣万花谷后集卷六锦绣万花谷后集卷七钦定四库全书锦绣万花谷后集卷七帝王符凤集梧桐黄帝即位凤乃止于帝东园集帝梧桐树食帝竹实没身不去得玉厯虞舜耕于歴山得玉厯于河际之巖舜知天命在巳体道不倦天帝赐寳文禹既治水功大天帝以寳文大字赐禹佩渡北海弱水之滩神鱼舞宣帝时东浮大河神鱼舞于河赤光照室光武南顿君初为济阳令夜生光武于县舍有赤光照室是嵗县界有嘉禾生一茎九穗因名光武曰秀望气者苏伯阿为王莽使至南阳遥望见舂陵叹曰气佳哉郁郁葱葱然及始起兵还舂陵逺望舍南火光赫然烛天祝石不落唐中宗为天后所废于房陵仰天而叹心祝之因抛一石于空中曰我复帝此石不落其石遂为树枝勾挂至今尚存二龙之符髙祖皇后窦氏始太宗生有二龙之符后于诸子中爱视最笃黄旗紫葢吴志孙权𫝊陈纪曰黄旗紫葢运在东南玉册见长安晋元帝永嘉初有玉册见于长安白玉麒麟神玺出于江宁其文曰长夀万年丰山突出则天皇后武氏临朝丰山有因震突出者太后以为美祥赦其县更名庆山石马负图明帝青龙三年张掖郡邢丹县金山𤣥川溢涌石马负图状象灵龟立于川有石马七麟在东凤在西天寳符唐开元末于𢎞农古函谷间得寳符遂改元曰天寳延喜玉尚书璇玑珍曰禹开龙门导积石𤣥圭出刻曰延喜之玉受徳天赐之佩瑞应山柴有文瑞应山在合州旧经云隋义宁元年有二人于其上採柴中有文云大唐应运刺史陈华奏闻因名瑞应木入南斗唐干符中木入南斗术士边冈以为帝王之兆木在斗于文为朱而其应全忠也愿早生圣人后唐明宗每焚香祝天曰某胡人因乱为衆所推愿天早生圣人是嵗太祖皇帝生于洛阳母昭宪皇后梦日入懐而孕生之夕光照室中胞如菡萏体被金色三日不变及长天姿雄伟性沈厚有大度事周为殿前都㸃检恭帝幼冲戎人入寇命太祖北征诸军策为天子遂宁佛现徽宗初封遂宁郡王元符三年慧熙院忽覩佛像五次出现父老咸曰遂宁佛出世越三年徽宗登寳位人咸谓遂宁佛现之祥应在今日本遂州因改为遂宁府䜟记当涂髙周舒字叔布学术于杨厚人有问春秋䜟曰代汉者当涂髙何也舒曰当涂髙魏也斑兰耳吴中童谣云黄金车斑兰耳开昌门出天子后孙权即帝位火酣酣梁天监中寳志为诗曰昔年三十八今年八十三四十复有四城北火酣酣后应同泰寺灾三十八帝克建业之年遇灾嵗实八十三四月十四日火灾三羊五马五代童谣曰三羊五马马子离羣羊子无舎后淮南荆南国祚应之锦里游西蜀有尼造补鬓香油本州进之宫中谓之锦里游乃幸蜀之䜟止戈龙上元初寇天师尝言止戈龙意为武后也石虎截头石虎山在长沙县俗云能食廪粟昔长沙王吴芮时仓廪耗少截其头童谣云长沙置市五谷生石虎截头仓廪盈两头然慕容熙起初立有童谣曰一束藁两头然秃头小儿来灭燕后为慕容云所灭云本姓髙父小字秃头藁字上草下禾两头然则草禾尽乃髙字黄头小人王恭在京口百姓间忽云黄头小人欲作乱赖得金刀作蕃扞黄字上恭字头也小人恭字下也后恭为刘牢之所败局缩肉武帝平吴后江南谣曰局缩肉数横目中国当败吴当复横目者四字自吴亡至元帝兴㡬四十年元帝懦无断局缩肉者有所斥也檿弧箕服檿弧箕服实亡周国宣王时童谣有夫妇卖是器者宣王执而杀之不知其应在褒姒六八而谋河洛曰以文命者七九而衰以武兴者六八而谋文王九十七而终武王八十六伐纣七九六八言之倒也荆笔杨板初谣曰二月末三月初荆笔杨板行诏书宫中大马㡬作驴是时杨骏専权楚王用事言二人不诛则君臣礼悖故曰㡬作驴也不满斗哀帝隆和初童谣曰升平不满斗隆和那得久升平五年而穆帝崩不满斗升平不至十年也鱼羊田斗苻坚初童谣曰鱼羊田斗当灭秦识者以为鱼羊鲜也田斗卑也坚自号秦言灭之者鲜卑也其羣臣谏坚令尽诛鲜卑坚不从及淮南败还初为慕容沖所攻又为姚苌所杀身死国灭三公锄孙休永安二年将守质子羣聚嬉戏有异小儿忽来言曰三公锄司马如又曰我非人荧惑星也言毕上昇仰视若曳一匹练有顷没干寳曰后四年而蜀亡六年而魏废二十一年而吴平于是九服归晋魏与吴蜀并战国三公锄司马如之谓也鼓咙胡桓帝初谣曰小麦青青大麦枯虽其获者妇与姑丈人何在西击胡吏买马君具车请为诸君鼓咙胡是时羌叛征役作鼓咙胡者不敢正言私咽语也肥去肉裴晋公讨吴元济至境上发地得石刻有鸡未肥酒未熟之语解之曰鸡未肥无肉也肥去肉为已酒未熟无水也酒去水为酉破贼之期其在己酉乎后果以是日入城使虏胡齐师至秣陵陈霸先击败之俘其将帅萧轨等四十八人先是时童谣云虏万夫入五胡城南酒家使虏奴是时以赏俘酒者一人才得一醉牵流苏庾亮初镇武昌出至石头百姓于岸上歌曰庾公上武昌翩翩如飞鸟庾公还扬州白马牵旒旐又曰庾公初上时翩翩如飞鸟庾公还扬州白马牵流苏后连征不入外薨于镇以丧还都葬皆如谣言太子龙旂鸾旌徐广东宫颂曰礼乐承轩典册授庭命服惟九龙旂鸾旌少微少微星一名处士星储君副主之官抚军监国左𫝊曰晋侯使太子申生伐东山臯落氏里克谏曰太子奉冢祀社稷之粢盛以朝夕视君膳者也冢子君行则守有守则从从曰抚军守曰监国古之制也双龙符六典传符之制太子监国曰双龙之符左右各十左者进内右者付外西池徐爰释问注曰西明内有太子池孙权子和所穿有土山台晋帝在储宫所筑故俗唿太子池或曰西池有孙共为乐燕王忠帝始为太子而忠生宴宫中俄而太宗临幸诏宫臣曰朕始有孙欲共为乐鸡鸣㦸晋东宫旧事曰崇福门鸡鸣㦸十张九旂四马晋东宫旧事曰皇太子初拜有石山安车一建九旂青色四马知金瓯覆相名元宗命相皆先书其名一日书崔琳等名覆以金瓯㑹太子入帝谓曰此宰相名意之谁乎中且赐酒太子曰非崔琳卢从愿乎帝曰然赐太子酒问日逺近晋明帝年数嵗元帝指日问长安与日孰逺曰日逺只闻人从长安来不闻人从日边来居然可知帝异之巳日大集宾客问之曰日近帝问之曰举头见日不见长安五胜晋平公使叔誉聘周见太子晋与之言晋五胜之叔誉五穷归告公曰太子年十五臣不能与之言君其事之龙门迎还唐武后遣徐彦伯迎庐陵王于房州王至后匿王帐中召见仁杰语庐陵事仁杰敦请甚切至涕下不能止后乃使王出曰还尔太子仁杰降拜顿首曰太子归未有知者人言纷纷何所信后然之更令太子舎龙门具礼迎还中外大悦建意不顾家属肃宗数称舒王贤李泌揣帝有废立意因曰陛下有一子而疑之乃欲立弟之子臣不敢以古事争且十宅诸叔陛下奉之若何帝赫然曰卿何知舒王非朕子对曰陛下昔为臣言之陛下有嫡子以为疑弟之子敢自信于陛下乎帝曰卿违朕意不顾家属耶对曰臣衰老位宰相以谏而诛分也使太子废他日陛下悔曰我惟一子杀之泌不吾谏吾亦杀尔子则臣絶祀矣虽有兄弟子非所欲也博望苑卫皇后生戻太子据及冠就宫上为起博望苑使通宾客至台省膳汉仪曰皇太子五日一至台因坐东厢省视膳食四友孙登字子髙权称尊号为皇太子铨衡秀士以为宾友诸葛恪为左辅张休为右弼顾谭为辅正陈表为翼正都尉是为四友黄麾晋东宫旧事曰太子卤簿有黄麾论垦田虚实汉时天下垦田多不以实诏下州郡检覆其事帝见陈留吏牍上书云颍川𢎞农可问河南南阳不可问帝诘吏抵言于长寿街得之时明帝为东海公年十二在幄后言曰吏受郡䇿欲以垦田相妨耳帝曰何故言河南南阳不可对曰河南帝城多近臣南阳帝乡多近亲田宅踰制不可为准诘问如明帝对亲王焘土苴茅蔡邕独断云天子大社以五色土为坛汉则皇太子封为王者受天子大社之土以所封云方东方受青土也如其方色借以白茅援之归国以立社故谓之茅土孔安国注尚书曰王者封五色土为社则各割方色土与之使立社焘以黄土苴以白茅茅取其洁黄取王者覆被四方入省宿止清河王庆𫝊曰永元四年移幸北宫章徳殿讲白虎观庆得入省宿止御云母辇安平王孚假黄钺前后羽葆建九旒驾驷马御云母辇小举手长沙定王发景帝之子诸王来朝有诏更前称夀歌舞定王但张褎小举手左右笑其拙上怪问之对曰国小地狭不足回旋帝乃以武陵零陵桂阳益焉列第东都让皇帝宪初帝五子列第东都积善坊号五王子宅及赐第上都隆庆坊亦号五王宅复道四十里梁孝王广睢阳城七十里大修宫室为复道自宫连属于平台四十余里钱缣助国东海王彊孙慎王肃性谦俭永初中以西羌未平上钱二千万元初中上缣万疋以助国爵比皇子楚元王交髙帝弟自文帝即位交学诗内事文帝尊宠元王子爵比皇子筑宫置馆河间王徳筑日华宫置客馆二十余区以待学士献雅乐对三雍河间献王景帝子修学好古武帝时献王来朝献雅乐对三雍之宫应劭注曰辟雍明堂灵台也宴饮如家人齐悼惠王孝惠二年入朝帝与齐王宴饮太后前置孝惠以齐王为兄置上坐如家人礼置钟簴东海王彊得食五郡二十九县租入倍诸王赏赐恩宠絶无伦比置虎贲髦头宫殿钟簴悬之宗室帝宗千里驹唐宗室嵩始为枝江丞荆州长史张柬之曰帝宗千里驹百孙院唐𤣥宗诸子同为大宅分院居为十王宅又置百孙院于宫侧宫人每院四百余百孙院亦三四十人禁中置维城库以给诸王月俸宗老梁萧琛为侍中武帝唿为宗老玉林皆寳天族多竒玉林皆寳岂为仕进资舒王元名髙宗欲授元名大州辞曰臣忝属籍岂以州郡为仕进资耶宗室标的景元子孙当草昧之初乗运而奋方髙宗攘除四方所以宣力皆欲显为世豪英至河间之功江夏之略可谓宗室标的者也龙种与常人殊杜甫哀王孙诗髙帝子孙尽髙凖龙种自与常人殊皇戚同舆同案同席冯诞与髙祖同嵗幼侍书学特䝉亲待尚髙祖妹乐安公主髙祖宠诞同舆而出同案而食同席而坐卧一公两侯二公主窦融长子穆尚内黄公主子子固尚温阳公主窦氏一公两侯二公主锦绣万花谷后集卷七锦绣万花谷后集卷八钦定四库全书锦绣万花谷后集卷八皇后神光照室窦后少小头秃不为家人所齿遇七夕日人皆看织女独不许出乃有神光照室为后瑞黄气满室宋皇后以汉延熹二年生齐郡白亭有黄气满室移日父敬侯恠之以问卜者卜者曰此吉祥也玉衣覆上甄后少时家中髣髴见有人持玉衣覆其上常共恠之𤣥云入戸易坤灵图曰其母萌之𤣥云入戸蛟龙守门曾沙膺庆谢𤣥晖齐敬皇后策文曰曽沙膺庆女中王魏文帝郭皇后少而父竒之曰此女中王也遂以女王为字月中聚雪蜀先主置甘后于白绡帐中望之如月中聚雪时河南献玉人长三尺夕则拥后而玩玉人方口美发明徳马皇后传曰后长七尺二寸青白色方口美髪金根玉辂太后太皇太后皇后法驾六御金根车玉辂辇玳瑁簪皇后太后簪以玳瑁长一尺端为花胜左右各一横簪之五色玉环赵皇后女弟上五色玉环幸茧馆王莽传元后厌居深宫中王莽欲市其欢令太后四时巡四郊春幸茧馆西京七族西京七族皆后党吕窦卫上官霍许王东京六族东京六族亦后党邓马窦阎梁何是为六族武后诏开花卓异记天授二年腊卿相诈称上苑花开则天宣诏曰明朝游上苑火急报春知花须连夜发莫待晓风吹凌晨名花皆发言天下事不对太宗长孙皇后与帝言或及天下事辞曰牝鸡司晨家之穷也可乎帝固要之讫不对检左右抑宗族孝和邓后性谦慎兄弟皆先帝所宠自摄政之后内检左右外抑宗族不观戏马文昭甄皇后自少至长不存戏弄八歳外有立骑戏马者家人诸姊妹皆上阁观之后独不行诸姊问之答云岂女人之所观也不尚华丽武宣卞皇后性俭约不尚华丽无文绣珠玉脂泽田安帝九年右丞张项议琅邪及湖熟界有皇后脂泽田四十顷请以借贫人万年蛤真腊夷献万年蛤不夜珠光彩皆若月照人亡妍丑絶美艳帝以蛤赐赵后珠赐婕妤诗先王统大业𤣥化渐八维仪形孚万邦内训崇宫闱皇英垂帝则大雅咏三妃含章体柔顺率礼蹈谦祇螽斯𢎞慈惠樛木逮幽微徽音穆清风髙义邈不追贵荣参日月举世仰余辉天地不独立造化由隂阳干坤垂覆载日月耀重光理国先妇道立教起闺房二妃齐有虞三母翊周王涂山兴大禹有莘佐成汤齐晋霸诸侯皆赖同与姜关雎思贤妃此言安可忘公主紫袍玉带歌舞太平公主则天皇后所生仪凤中吐蕃请主下嫁后不欲弃之外乃真筑宫如方士薰戒以拒和亲事久之主衣紫袍玉带折上巾具纷丽歌舞帝前帝及后大笑曰儿不为武官何故尔主曰以赐驸马可乎帝识其意择薛绍尚之时宰相七人五出主门下陈人间利病和正公主代宗立屡陈人间利病国家盛衰事天子向纳有子寡不复嫁万寿公主下嫁郑颢主每进见帝必谆勉笃诲曰无鄙夫家无忤时事又曰太平安乐之祸不可不戒故诸主祇畏争为喜事遂诏夫妇敎化之端其公主县公有子而寡不得复嫁起祠堂于墓李吉甫徳宗时义阳义章二公主薨诏起祠堂于墓百二十楹费数万计㑹永昌公主薨有司以请帝命减义阳之半吉甫曰徳宗一切之恩不可为法昔汉章帝欲起邑屋于亲阳东平王苍以为不可故非礼之举人君所谨请裁墓戸以充制守奉帝曰吾固疑其冗减之今果然然不欲取编民以官戸奉坟而已取门阀者配帝曰诸女嫁不时而选尚皆由中人厚为财谢乃得遣吉甫奏自古尚主必谨择其人江右悉取名士独近世不然帝乃下诏皆封县主令有司取门阀者配焉平地生公府张果帝欲以玉真公主降果未言也果忽谓秘书少监王回质太常少卿萧华曰谚谓娶妇得公主平地生公府可畏也二人恠语不伦俄有使至传诏曰玉真公主欲降先生果笑固不奉诏光艳动天下安乐公主下嫁武崇训光艳动天下侯王柄臣皆出其门尝作诏箝其前请帝署可帝笑从之与太平公主皆开府而主府官属尤滥皆出屠贩纳赀售官降墨勅斜封授之故号斜封官就第放赦安乐公主产男满月中宗韦后幸其第就第放赦夀阳粧武帝女寿阳公主人日卧于含章檐下梅花落公主额上成五出之花拂之不去自后有梅花粧追封立庙邓晨初娶光武姊元及汉兵起晨将賔客㑹棘阳汉兵败姊亡光武即位封晨戾子侯帝感悼姊殁于乱追封谥元为新野节义长公主立庙于县西为子求郎馆陶公主为子求郎明帝不许而赐钱千万谓羣臣曰郎官上应列宿出宰百里非其人民受其殃是以难之诗别业临青甸鸣鸾降紫霄长筵鸳鹭集仙馆凤凰调树接南山近烟含北渚遥承恩咸已醉恋赏未还镳凤楼纡睿幸龙舸畅宸襟歌舞平阳第园亭沁水林山花添圣酒涧竹绕薰琴愿奉瑶池驾千春侍徳音沁园东郭外襄驾一游盘水树宜时陟山林向晩看席临大女贵林接近臣观圣藻悬辰象微臣切仰观紫禁乘雷动青门访水嬉上台鳣宇庆仙女凤楼期合宴缙绅满承恩雨露滋北辰还捧日东馆幸逢时平阳馆外有仙家沁水园中好物华地出东郊回日驭城临南斗庆云车风泉韵遶幽林竹雨霰光摇杂树花已庆时来千亿寿还言日暮九重赊凤唳怜萧曲鸾闺念掌珍羌庭遥筑馆庙乘重相亲星转天河夕花移海树春圣情悽送逺留跸望行尘太子妃金玺瑜珮皇太子妃金玺龟钿纁朱绶珮瑜玉雀钿太子纳妃有同心雀钿一具四望车皇太子纳妃四望车羽葆前后部鼓吹各一部画堂元帝为太子宣帝令皇后择后宫大家女子可以娱侍太子王禁女政君预焉使侍者送入太子宫见于景殿得御幸有身立为太子妃生子于甲观画堂子即成帝也画堂太子宫中之堂五可五不可武帝娶杨后生惠帝初为太子谋婚久不决上欲娶卫瓘女杨后欲娶贾充女充妻郭酷妬宿着上曰卫公女有五可贾公女有五不可卫家女种贤而多子端正而长白贾家女种妬而少子丑恶而短黑郭氏使输物杨后遂成纳贾妃后乱晋国诗帝子威仪絶诸妃礼庆优叠鼓陪仙观凝笳翼画舟郁郁细香蕃奕奕彩云浮排空列锦罽腾观溢皇州金闺未息火玉树钟天爱月路饰还装星律动归珮紫极流宸渥清规侍慈诲恩波洽九流光辉轶千载列席照亲贤式宴坐神仙圣文飞圣笔天乐奏钧天曲池涵瑞景文字孕祥烟小臣同百兽率舞悦尧年瑜珮升青殿秾华降紫微还如桃李发更似凤凰飞金屋贞离象瑶台起婺徽綵缨分碧坐缋羽泛褕衣云路移彤辇天津转明镜僊珠照乘归宝月重输映望园嘉宴洽主第懽娱盛丝竹扬帝薰簪裾奉宸庆晴云霭晓光湛露晞朝阳天文天景丽睿藻睿词芳玉庭献秋色银宫生夕凉太平超逺古万夀乐无疆妃嫔飞燕轻凤唐宝厯三年浙东贡舞女二人一曰飞燕一曰轻凤脩眉黝首兰气融冶冬不纩衣夏无汗体上琢玉芙蓉为二女歌舞台每歌舞一发如鸾凤之音百鸟莫不翔集其态艳非人间所有每歌罢上令内人藏之金屋宝帐盖恐风日也宫中语曰宝帐香重重一双红芙蓉九嫔掌妇学周礼曰九嫔掌妇学之法以教九御妇徳妇言妇容妇功各帅其属而时御叙于王所天极后四星中宫天极星后有四星其一为正妃余三星后宫之属简选取长白武帝泰始中大採择公卿子女以充六宫使杨后简选后皆不取端正妙好惟取长白银印瓄珮晋服制曰婕妤银印青绶佩采瓄玉雀钗晋起居注曰有司今月九日当拜郑夫人石婕妤按仪注应服雀钗袿襈象簟武帝以象牙为簟赐李夫人金环戚夫人以百鍊金为彄环照见指上骨上恶之以赐伴儿鸣玉耀光等各四枚玉簪武帝过李夫人就取玉簪搔头自此宫人搔头皆用玉为当熊孝元时冯昭仪初为婕妤上幸虎圏鬬兽熊突出圏攀槛欲上冯婕妤直前当熊而立上问何故婕妤对曰勐兽得人而止妾恐熊至御坐故身当之蝶幸明皇春时使后宫各揷花亲放蝴蝶随蝶所止幸之谓之蝶幸贵妃红汗贵妃每至夏月常衣轻绡使侍儿交扇鼓风犹不解其热每汗出红腻而多香或拭之于巾帕之上其色如桃红也贵妃解语花明皇秋八月太液池有千叶白莲数枝盛开帝与贵戚宴赏焉左右皆叹羡久之帝指贵妃示于左右曰争如我解语花诗寥落古行宫宫花寂寞红白头宫女在闲坐説𤣥宗凉殿初生露满天木犀花发月初圆君王少御珊瑚枕多就宫人玉臂眠巧画蛾睂独出羣当时人道便承恩经年不见君王面落日黄昏空掩门自是三千第一名内家丛里独分明芙蓉殿上中元日水拍冰盘弄化生内人晓起怯春寒轻揭珠帘看牡丹一把栁丝收不尽和风搭在玉栏干雨入珠帘满殿凉避风新出玉盆汤内人恐要秋衣着不住熏笼换好香锦绣万花谷后集卷八锦绣万花谷后集卷九钦定四库全书锦绣万花谷后集卷九宰相赐筯表卿直宋璟为宰相朝野人心归美焉时春御宴帝以所用金筯赐璟曰所赐之物非赐汝金盖赐卿筯以表卿直也朝野相贺杨绾久积公辅之望及拜相诏出朝野相贺清白宰相庆厯中杜衍为相苞苴货殖不敢到其门时号清白宰相风流宰相王俭曰江南风流宰相惟有谢安朝廷有人赵徳明言民饥求粮百万斛大臣皆请以诏书责之真宗问王旦旦请勅有司具百万于京师诏徳明来取真宗大喜徳明得诏慙且拜曰朝廷有人真宰相言薛简肃公天禧中为江淮发运使辞文正公公无他语但云东南民力竭矣薛退语人曰真宰相之言也安排宰相王沂公曽布衣时以梅花诗献吕文穆公云雪压乔林冻欲摧始知天意欲春回雪中未问和羮事且向百花头上开吕曰此生已安排状元宰相也后果然不收恩避怨王沂公曾为人方正持重在中书尝谓大臣执政不当收恩避怨公尝语尹师鲁曰大臣执政恩欲归已怨使谁当闻者叹服以为名言不唿名真宗初即位对宰相皆不唿名吕端等再拜恳请帝曰公等顾命元老朕何敢比先帝乎提一笔福苍生刘梦得送令狐相诗云终当提一笔再入福苍生黄阁汉旧仪丞相听事阁曰黄阁见管夷吾晋王导为丞相桓彛见导极谈世事还谓周顗曰向见管夷吾无复忧矣八柱承天张説撰姚崇神道碑云八柱承天髙明之位列四时成歳亭毒之功成玉堂宸翰郑畋为学士闻跸声出迎帝已升玉堂取案上纸书云同中书门下平章事畋拜谢帝笑曰朕戏耳畋曰唐叔剪桐周公以天子亡戏言况陛下宸翰焉可为戏帝不得已相之花押宰相判四方事有堂案处分百司有堂帖不次押名曰花押不营产太祖谓侍臣曰范质但有所居宅不营产真宰相也太宗亦称累朝宰辅以为循规矩惜名器无出质之右者大事不煳涂太宗欲相吕惠公或曰吕端为人煳涂帝曰端小事煳涂大事不煳涂决意相之抚夷夏和隂阳淳化五年上谓吕䝉正曰抚夷夏和隂阳使百度大理一人端拱此宰相之职也引烛焚诏李沆为相真宗尝夜遣使持诏问欲以某氏为贵妃公对使者引烛焚诏书但道沆以为不可议遂寝知大体前汉丙吉问牛喘或讥之吉曰宰相不亲小事调和隂阳职当忧掾吏以吉为知大体先逺业后小数后汉中兴以后居台相总持权衡者多矣其能以任职取名者岂非先逺业而后小数乎故伏湛造次急于乡射之礼侯霸入朝先奏寛大之令柱石臣前汉丞相王商国家柱石臣也其人守正不诎节模稜手唐苏味道模稜持两端故世号模稜手安得一竒士唐武后谓狄仁杰曰安得一竒士用之仁杰曰张柬之虽老宰相材也用之必尽节于国堂老宰相相唿故曰堂老亡匕箸削寒温李徳裕在相位不以颜色假人南迁或作诗嘲之目视百僚亡匕箸气吞同列削寒温朕之裴度庆厯中贝州王则反明镐师久无功参政文彦博请行上欣然委之凯旋除平章事及见上劳之曰卿朕之裴度也留取麻鞋常衮自礼部侍郎入相时潘琰为舍人引麻因戏之曰留取破麻鞋着及衮视事不浃旬果拜三日拂尘刘庆德贺牛奇章拜相云待公三日拂尘埃诗左辖频虚位今年得旧儒相门韦氏在经术汉臣须霖雨思贤佐丹青忆老臣应图逢骏马惊代得麒麟沙汰江河浊调和鼎鼐新韦贤初相汉鲍叔已归秦北斗司喉舌东方领搢绅庙堂知至理风俗尽还淳十年紫殿掌洪钧出入天朝一品身文帝宠深陪雉尾武皇恩厚宴龙津旗穿晓日云霞杂山倚秋空劒㦸明敢请相公平贼后暂携诸吏上峥嵘文武成功后君为百辟师园林穷胜事钟鼓乐清时緑松窻对凤池开履迹衣香徧上台有官居鼎鼐无地起楼台御炉烟满袖丞相出朝时须知金印朝天客同是沙堤避路人麟凤偶时皆瑞圣应龙无水漫通神玉鼎昇黄阁金章谒紫宸参政押麻淳熙玉堂杂记凡锁院文臣职事官承务郎釐务官通直郎以上明日赴文徳殿聴麻宰相枢宻皆不往惟轮参政一员麻卷自内阁内启御封两吏对展宣赞舎人南靣搢笏义手大声摘首尾词及阶位姓名下数句立所除之官而读之不尽宣也聴讫到阁内官以授参政参政付中书吏百官不拜而退若大诏令及册后之类则宰执文武百僚俱入下丞相一等参政薛居正拜相制预大政于万几下丞相之一等又杨亿代表云副师尹之具瞻下丞相之一等通知三省政事官制旧典云近诏复置参知政事二员通知三省政事节度除不降麻丁谓自保信军节度使知江宁召为参政中书以当降麻盛文肃为学士以参知政事合用舍人草制遂以制除丁甚衔之善人李昉素与卢多逊善多逊知政事谮昉于上前人有言于昉曰卢与我厚不当尔后卢败昉知政事上言及卢事昉颇捄解之上因言卢多逊寻常毁卿不直一钱昉乃信上由此益重昉目为善人荐人皆知名唐杜淹参预朝政所荐四十人后皆知名鱼头公鲁宗道为参政忠鲠自任时人谓鱼头公盖以骨鲠目之也骰子选丁谓作参政杨文公贺之公曰骰子选耳何足道哉风范端凝李沆尝侍曲宴太宗目送之曰李沆风范端凝真贵人也俄拜参知政事退思巖鲁宗道为执政营一小室画山水朝退独坐谓之退思巖诗雍容陪大政密勿赞洪钧在朝但觉民瞻耸参政从知国势髙政事资参决枢机赖典司显奉宸纶宠参陪国论公枢府武事任枢密文事任宰相武事任枢密枢密之任既重宰相自此失职开南㕔常事密院自行至涉边则三省聚议谓之开南㕔置院中书西国初循唐制即中书之北置枢密院元丰改制遂变于中书之西赐乘险二字夏竦为平章事台谏交言其非改枢密使上亲𨽻乘险二字以赐之初竦得二字忧惧旣而又赐文行忠信四字以勉之竦方释然赐军戒三篇国朝兴国八年王显充枢密使上召谓曰卿代非儒门少罹兵乱必寡于学问今在朕左右典掌万几固无暇博览羣书命左右取军戒三篇赐之曰读此亦可免于面墻矣用宣及头子郭崇韬安重诲为枢密使始分领政事不由中书直行下者谓之宣如中书之敕小事则发头子拟堂帖也至今枢密院用宣及头子得人王徳用枢密仁宗朝再入枢府是时富弼偕契丹使来徳用伴射使者曰天子以公典枢密而用富为相可谓得人矣帐中召问计后唐时魏州陷于梁澶渊之间寇益日至民流地削军殊不给庄宗计无所出郭崇韬时为枢密使庄宗独卧帐中召崇韬问计行东院印后唐枢密使凡东西院二员国朝亦有东院西院但行东院印尚书赐劒因名表意汉章帝赐尚书劒一手署姓名韩凌渊深有谋故得龙泉郅夀明达有文章故得文劒陈宠敦朴有善于伏不见于外故得鍜成劒皆因名而表意八座比文昌刘洎疏曰八座比于文昌三丞方于管辂举扇一挥梁萧子显为吏部尚书性凝简负才气见凡流賔客不与交言但举扇一挥而已衣冠切恨之李下无蹊径李义王丘崔沔掌吏部皆获当时之誉时人为之语曰李下无蹊径山公启事晋山涛为吏部尚书所奏甄拔人物各有题目时称山公启事内宰相王琚佐明皇平内难为戸部尚书帝于琚眷委特异号内宰相早拜蔡景歴拜度支尚书旧或拜官在日午后景歴拜日适乘舆幸元武观恐景歴不预特令早拜从猎洛阳唐俭为民部尚书从猎洛阳苑羣豕突出帝射四发輙殪四豕一豕跃及镫俭投马搏之帝拔劒断豕顾笑曰天䇿长史不见上将击贼耶何惧之甚对曰陛下以神武定四方岂复快心于一兽帝为罢猎清哉尚书钟离意为尚书诏以赃物赐百官意得珠玉独委地不拜曰此赃污之物臣不敢受命曰清哉尚书以库钱二十万赐之乘欵段马唐李怀逺除兵部尚书虽久居荣位弥尚简率乘欵叚马豆卢曰公荣贵如此何不买骏马乘之答曰此马幸免惊蹶无暇别求闻者叹服我牀非阉人坐羊侃为都官尚书宦者张僧𦙍候侃侃曰非阉人所坐竟不前之时论美其贞正谈风月徐勉为吏部尚书尝与门人夜集客有求詹事五官勉正色曰今夕止可谈风月不宜及公事不能书纸尾蔡廓为吏部尚书因傅隆问𫝊亮选事若悉以见付不论不然不能拜亮以语录尚书徐羡之羡之曰黄门以下悉以委蔡自此以上宜共参同异廓曰我不能为徐干木书纸尾遂不拜干木羡之小字也麟之口光庭手唐裴光庭为吏部尚书以门下主事王麟之为心腹每麟之裁定光庭随而下笔时语曰麟之口光庭手侍郎衣冠华选燕公曰侍郎自皇朝以来为衣冠华选自非履歴清要望实具美者无以居之判朱绂卧拜韦陟尝任吏部侍郎有一致仕官叙五品陟判之曰青氊展庆曽不立班朱绂承荣无宜卧拜时推其强直嘲屏墻遮贤路唐温彦博为吏部侍郎有选人裴略被放乃自赞于彦博称解嘲谑彦博即令嘲屏墻略曰高下八九尺东西六七步突兀当㕔坐几许遮贤路彦博曰此语似伤博畧曰拟拔公䈥何止伤膊博慙而与官前裴马后卢李髙宗时裴行俭马载为吏部最为称职及是卢从愿李朝隐同时典选时称四吏部前有裴马后有卢李左戸唐戸部侍郎有二员判使案者别一署谓之左戸元和后选举华重为申此选崔羣旣相孟简代之重于宰相唐韦纯字贯之为吏部侍郎取士抑浮华先行实于时流竞为息尝从容奏曰礼部侍郎重于宰相帝曰侍郎是宰相除安得重曰然为陛下东宰相者得无重乎帝美其言儿郎有家风唐太宗以杨洪礼有文武材擢为兵部侍郎入掌机务出统衆攻战太宗曰越公儿郎故有家风矣朕得其人刑部侍郎唐太宗令执政妙择其人奏皆不可曰朕得其人也往者李道裕议张亮反状未具此言当矣遂授之白云之司裴复除制云俾试白云之司以黄帝时秋官为白云也不可任丞郎钱昱为白州刺史由文资迁工部侍郎连典数郡无治声上谓宰相曰此贵家子不可任丞郎改郢州团练使进官物结私恩唐李绛为户部侍郎宪宗问户部故有献而绛独无有绛曰臣为陛下谨出纳乌有羡余若以为献是进官物结私恩帝瞿然悟私书盈几不省孔纬字化文歴戸部兵部侍郎吏部侍郎选曹动循格令权要有所託私书盈几不省瑞栁吕渭字君载迁礼部侍郎始中书省有古栁建中末枯死德宗自梁还复荣茂人以为瑞栁渭令贡士赋之帝闻以为善锦绣万花谷后集卷九锦绣万花谷后集卷十钦定四库全书锦绣万花谷后集卷十御史铜印黄绶前汉百官表其治书者铜印黄绶后改为侍书栢寺兰台栢寺图书之府兰台章奏之庭踰鲍宣之再入类胡广之三登鹭羽车旧制御史以鹭羽饰车以白鹭见泉中鱼象御史察隐微之罪松㕔㑹昌初监察御史郑路所葺礼察㕔谓之松㕔南有古松处南台天下肃然北齐王高澄用崔暹为御史中尉宋逖道为尚书左丞谓之曰卿一人处南台一人处北省当使天下肃然抝项桥唐尚书省东西隅有小桥相承曰抝项桥言侍御中丞及殿中久次者至此必抝项望南宫也出入天禁李峤上疏曰御史得出入天禁不吐刚茹柔薛宣为中丞执宪毂下不吐刚不茹柔呈身御史韦澳字子斐方静寡慾不肻见髙元裕云恐无呈身御史四其御史唐郭𢎞霸为左台殿中侍御史则天召见𢎞霸自陈忠鲠云往年征徐敬业臣愿抽其筋食其肉饮其血絶其髓则天悦拜为左台侍御史时号为四其御史铁肝御史四朝国史刘述𫝊刘顗为御史言事贬苏轼以诗有乌府先生铁作肝之句世因目为鐡肝御史言事不白中丞归田録御史台故事三院御史言事必先白中丞自刘子仪为中丞始榜台中今后御史有言不须先白中丞至今如此各自弹事唐萧至忠劾宰相苏味道赃汚御史大夫李承嘉尝召诸御史责之曰近日弹事不谘大夫礼乎至忠曰御史人君之耳目比肩事主得各自弹不相关若先白大夫而许弹事如弹大夫不知白谁也承嘉惮其刚正弄印无如赵槩仁宗尝言台谏官须重厚知治体者方可用中丞纪纲之首须选老成者为之朕弄印久矣无如吾同姓及赵槩为中丞事不该理体者不言故上重之为官岂待情愿御史中丞桓范举阳峤为御史峤不乐搏击之任范曰为官择人岂待情愿遂引为左台侍御史龙墀弹奏旧制入阁御史一员在龙墀边祇候弹奏公事写弹文纸贵江文蔚常为御史中丞危言激论权右振竦朝野喧腾传写弹文为之纸贵诗绣衣柱史何昂藏铁冠白笔横秋霜三军论事多引纳陛前虎士罗干将鸷鸟得秋气法星悬火旻圣朝寰宇静所至不埋轮宪府初收迹丹墀共拜嘉分行参瑞兽传㸃乱宫鸦侍中乃珥貂御史则冠豸谏官切问近对御登殿侍中居左散骑常侍居右备切问近对愿寄名雷霆下唐归登拜右拾遗时欲相裴延龄阳城熊执易等以危言忤㫖初执易草疏示登登愕然曰愿寄名雷霆之下安忍足下独当自是同列切谏登每欣署共奏无所顾忌人称重之置谏院明道元年陈执中为谏官屡请置院于是以门下省为谏院徙旧省于左掖之西置谏院自此始谏垣之长专言责元丰正名左右散骑常侍各一人旣阙不除后左右谏议大夫遂为谏垣之长专言责焉鲁直天禧二年右正言鲁宗道多所论列上颇厌其数宗道因对自讼上慰谕良久他日念之因题彼屋曰鲁直对客问曾诞与右正言邹浩友善孟后之废也诞三与浩书劝使力请复后浩不报及浩以谏立刘后南迁诞着玉山主人对客问一篇以讥之识者比韩愈谏臣论月请谏纸唐肃宗制两省官十月一日上封事白居易与元稹书仆身为谏官月请諌纸诗云月请谏纸三百张不许谏官入阁王安石在台阁侍从时每言唐太宗令谏官随宰相入阁最切于治道后世所当举行也及入司政事孙莘老李公择遂请举行安石不可曰是又益两参政与龙逢游地下孙伏迦自万年主簿谏太宗怒特断之伏迦曰臣宁与龙逢游地下不愿事陛下太宗曰卿如是朕何忧乃拜谏议侧门论事代宗诏曰谏官所献封事不限早晩任进状来所由门司不得辄有停滞如从侧门论事亦随状靣奏即便令引对日赴内朝庆厯三年田况言谏诤之臣不得日奉朝请臣前在谏院每闻一事皆诸处采问比及论列或至后时今若令谏官日奏朝请则可以日闻朝廷之事矣诏每日赴内朝诗献纳开东观君王问长卿皂鵰寒始急天马老能行苦节酬知已清吟去掖垣谏省新登正直臣万方惊喜择丝纶则知天子明如日肯放淮南南畆人避人焚谏草骑马欲鸡栖判事有花皆可录谏书无草岂求名给事中小门下齐世唿侍中为门下给事黄门为小门下黄门要地唐德宗以王纬为给事中称为黄门要地执词头谒宰相袁髙为给事中徳宗复用卢把为刺史命髙草诏髙执词头以谒宰相曰杞作相矫诈若更授之大郡恐失天下望宰相不悦命舎人草之髙执之不下乃复奏论之封还诏书崔植为给事中皇甫鏄请减内外官俸禄植封还诏书胪𫝊诏㫖齐映为人白晳长大言音鸿爽帝令侍左右或马前胪𫝊诏㫖诗禁里疎钟官舍晓省中啼鸟吏人稀晨摇玉佩趋金殿夕奏天书拜琐闱两省推丹地东曹拜琐闱惠移双管笔恩降五时衣晓日千门启初春八舍归赠兰闻宿昔谈树隠芳菲再入青琐闱沗官诚自非拂尘惊物在开戸似僧归积草渐无径残花尤洒衣禁垣偏近日行坐是恩晖翰苑禁中颇牧毕諴为翰林学士党项羌扰河西宣宗召学士对諴论破羌之状上曰不期颇牧在吾禁中即令諴守河西朱衣双引故事学士在内中院吏朱衣双引李昉见太宗在南衙朱衣一人前引昉亦去其一作诏赐宫锦封敖为翰林学士武宗使作诏慰边将伤夷者曰伤居尔体痛在朕躬帝赐以宫锦蜡液濡纸栁公权尝夜召对烛穷而语未尽宫人以烛液濡纸继之七宝牀赐食李白序云明皇下诏召就金马降辇歩迎以七宝牀赐食御手调羮以饭之一夕草五制晁宗悫真宗时为翰林学士一夕草除将相五制山池曲宴宣宗雅好儒士每山池曲宴与学士属和诗什每公卿出镇赋诗饯行时论以大中之政有贞观风赐金印晋开运中赐学士院书诏金印一江南文士开宝二年李文正卢相并直学士院太平兴国元年汤悦徐铉直学士院王克正张洎直舍人院四公皆江南文士也聚㕔分草郊禋行庆制命填委必聚㕔分草之试五题翰林学士刘昫奏本院旧例学士入院除中书舍人不试余皆试麻制答畨书批札各一通诗赋各一首号曰五题断腕不草麻宰相韦贻范母丧诏还位韩渥当草制曰腕可断麻不可草宫嫔呵笔李白于便殿对明皇撰诏诰时十月大寒笔冻莫能书字帝敕宫嫔十人侍白左右各执牙笔呵之擡步辇明皇在便殿甚思姚元崇论时务苦雨不止泥泞盈尺上令侍御者擡步辇召学士来时元崇为翰林学士中外荣之禁中草诏吴通元与弟通微踵召为翰林学士并知制诰凡帝有撰述非通元笔未尝慊与陆贽并位贽自恃劲直屡短通元于帝前建言至徳以来命集贤学士禁中草书诏待进止于翰林院因以名官今四方无事制书职分宜归中书舍人请罢学士帝不许大手笔李徳裕吉甫之子穆宗召为翰林学士帝在东宫素闻吉甫之名旣见徳裕尤重之禁中书诏之大手笔多召德裕草之自緑衣赐紫唐庄宗即位除冯道省郎充翰林学士自绿衣赐紫措大索事分陶谷为学士尝召对太祖御便殿谷至诏见上将前见复却者数四左右催宣甚急谷终徬徨不进太祖笑曰此措大索事分顾左右取袍带来上已束带谷遽出言诗唐徳宗善为文尤长于篇咏每与学士言诗于浴堂院夜分不寐金马直庐太祖鼎新大壮敝金马之直庐诗翰林通华盖鲸力破沧溟天上张公子宫中汉客星紫诰仍兼绾黄麻似六经内分金带赤恩与荔枝青冠冕通南极文章落上台诏从三殿出碑向百蛮开翰林风月三千首吏部文章二百年微霰霏霏㸃玉堂词头夜下揽衣忙分光御烛星辰烂拜赐宫壶雨露香醉眼有花书字大老人无睡漏声长何时却逐桑榆暖社酒寒灯乐未央晨趋紫禁中夕待金门诏日上花砖帘卷后栁遮铃索雨晴初银台直北金銮外暑雨初晴皓月中惟对松篁听刻漏更无尘土翳虚空緑香熨齿冰盘菓清冷侵肌水殿风夜久忽闻铃索动玉堂西畔响丁东古木隂森白玉堂长年来此试文章日斜奏罢长杨赋闲拂尘埃看画墻苑花似雪同随辇宫月如眉伴直卢诏出芝泥封去润朝回莲烛赐来香银花悬院榜铁索引神铃中书舍人七字舎人吕溱开敏善议论一时名軰推许然喜自贵重见賔客不及数言时号曰七字舍人云犀带佩鱼霍端友徽宗时为中书舍人服金紫故事唯服黑角犀带帝顾见之曰给事舍人等耳而服饰相絶如是始命犀带佩鱼父子演诰唐𤣥宗谓中书舍人贾至曰昔先帝逊位于朕册文则卿之先父所为今朕以神器大宝付储君卿又当演诰凤阁舍人样徐坚少好学左庶子王方庆赏其文章典实常称曰掌纶诰之选也再思曰此凤阁舍人样如此文士之极永淳已来天下文章最盛台阁髦彦无不以文章达惟中书舍人为文士之极仕朝廷之盛诸官莫比焉凤阁王家唐王易从昆弟四人开元中三至凤阁舎人故号凤阁王家王言不藏私家髙郢为中书舍人掌诰累年家无制草或谓之曰前辈皆留制集公何焚之对曰王言不可藏私家诗昼漏稀闻髙阁报天颜有喜近臣知宫中每出居东省㑹见䕫龙集凤池云近蓬莱常五色雪残鳷鹊亦多时侍臣缓步归青琐退食从容出每迟献纳司存雨露边地分清切任才贤舎人退食收封事宫女开函近御筵晓箭追移青琐闼晴牕㸃检白云篇扬雄更有河东赋惟待吹嘘送上天西掖重云关禁署北山踈雨㸃朝衣千门栁色连青琐三殿花香入紫微分班晓入翔鸳阁直舍旁连浴凤池东壁图书府西垣翰墨林知制诰秉小笏翰林学士杨伟秉小笏一日除知制诰中书进拟上问曰得非秉小笏者乎有争臣风采栁公权为中书舎人文宗谓之曰极知舍人不合作谏议以卿言事有争臣风采也翌日降制以谏议大夫知制诰以制诰为贽卷丁文简公尝言举进士时以制诰为贽卷旣而复自笑曰是不揆也然其后为知制诰翰林学士参知政事亦见其所存者素矣宫中唿为才子穆宗在东宫有嫔妃左右诵元稹诗宫中唿为元才子荆南监军崔潭峻遇稹谪官江陵归朝出稹连昌宫词百篇奏御穆宗大悦问稹安在对曰今为南宫散官即日转祠部郎中知制诰献皇极箴治平元年祖无择知制诰献皇极箴诏奖之锦绣万花谷后集卷十锦绣万花谷后集卷十一钦定四库全书锦绣万花谷后集卷十一左右史和墨濡笔门下省起居郎掌录天子起居法度天子御正殿则郎居左舍人居右有命俯陛以听退而书之季终以授史官贞观中以给事中谏议大夫兼知起居注事每仗下议政事起居郎一人执笔记録于前史官随之其后复置起居舍人分侍左右秉笔随宰相入殿若仗在紫宸内阁则夹香案分立殿下直第二螭首和墨濡笔皆即坳处时号螭头守道不如守官唐太宗谓褚遂良曰卿知起居记录何事大抵人君得观之否对曰今之起居左史右史也书人君言事且记善恶以为检诫不闻帝王亲自观史上曰朕有不善卿必书之邪遂良曰守道不如守官臣职当载笔君举必记黄门侍郎刘洎曰设令遂良不记天下之人亦皆记之君举必书唐杜正伦知起居注太宗尝谓侍臣曰朕每日坐朝欲出一言即思此言于百姓有利益否正伦曰君举必书言存于左右史若一言乖于道理则千载累于圣徳非直当今损于百姓愿陛下慎之执笔所记为史唐郑朗为起居郎文宗恭勤节俭谓宰臣曰朕闻前日内库惟二锦袍饰以金鸟一袍𤣥宗幸温汤时御之一与贵妃当时贵重如此如今奢靡岂复贵之时朗执笔螭头下宰臣退上谓朗曰适所议论卿记录未吾试观之朗对曰臣执笔所记便名为史伏惟故事帝王不可取观帝乃宣谓宰臣曰郑朗引故事不欲朕见起居注夫人君之言善恶必书朕恐平常闲语不关理体垂诸将来窃以为耻异日临朝庶几稍改何妨一见朗遂进之记注之失有四隆兴元年胡铨奏记注之失有四一人主不当观二立非其地三前殿不立四奏不直前随宰相入延英唐冯定请许左右史随宰相入延英记事宰臣不乐政事详于史氏张次宗有文学开成中为起居舍人毎入合左右史执笔立于螭头之下宰相奏事得以备録故开成政事详于史氏次宗尤称奉职馆阁朱华姚崇敕于朱华阁长参梁有华林省学士又有文徳寿光省文林北齐有文林馆学士育材之史国朝欧阳脩屡建言馆阁育材之地材旣难得而又难知则当博採而多蓄之时冀一得于其间则杰然出为名臣矣余亦不失为佳士也遂诏二府各举五人其后召试中选者往往在清近朝廷稍收其用麒麟殿未央宫东麒麟殿藏秘书即扬雄校书之所也藏书之䇿昔汉武帝建藏书之䇿置写书之官于是天下文籍悉在袐府谓之袐书至成哀世使刘向父子典其事至于后汉则图籍在东观王肃表曰魏之袐书郎汉之东观御史台为邻汉初御史中丞掌兰台袐书图籍之事至魏晋其制犹存故歴代营都邑置府寺必以袐书省及御史台为邻汲冢竹书葛朂领袐书监太康二年汲郡冡中得竹书朂躬自撰次注写以为中经列于袐书经𫝊阙文多所证明竒书难字颜师古拜袐书少监专典刋正所有竒书难字衆所共惑者随疑剖析曲尽其源四部讐校梁任昉为袐书监自齐永元以来袐阁四部篇卷纷杂昉手自讐校由是篇目定焉野鹤在鸡羣晋嵇绍中散大夫康之子也山涛领选启为袐书郎武帝谓涛曰如卿所言乃堪为丞何但郎也乃发诏征之起家为袐书丞绍始入洛或谓王戎曰昨于稠人中始见嵇绍昻昻然若野鹤之在鸡羣公事移兰台薛夏为袐书丞尝以公事移兰台兰台目以台也而袐书署耳谓夏为不得仪也推使当有坐者夏报之曰兰台为外台袐书为内阁台阁一也何不相移之有兰台屈无以折依七畧撰七志王俭为袐书丞上表求校坟籍依七畧撰七志四十卷献之第一官第一人梁刘孝绰除袐书丞武帝曰第一官当与第一人图书之府唐白乐天制图书之府命汝为郎芸阁李季兰寄韩校书诗不知芸阁史寂寞意如何海内文宗陈子昻善属文为麟台正字召见金华殿占对慷慨为感遇诗王适曰必为海内文宗正四库国史袐书省正字掌雠校典籍刋正文字皆辨其纰缪以正四库之国史焉郎官吏事第一裴遵度迁吏部贠外郎专判南曹天宝中海内无事九流辐凑㑹府每岁吏部选人动盈万遵度敏识强精覈文簿详而不滞时称吏事第一由是大知名南宫为眉目奚陟閲簿书纷拏盘错一瞬而判刘禹钖为陟神道碑云吏部贠外郎是曹在南宫为眉目侍郎之贰戸部郎中掌戸口土田赋役贡献蠲免优复婣婚继嗣之事以为尚书侍郎之贰䜿篱揷棘吕太一为戸部员外郎吏部移牒戸部令墻宇悉䜿棘以防令史交通太一报牒曰眷彼吏部铨综之司当须简要清通何必䜿篱揷棘省中赏其俊拔代视印篆萧愿梁宰相倾之子性嗜酒无节职事弛慢为兵部郎中掌告身印覃恩之次颇怠职事父倾为吏部尚书代愿视印篆其散率如此廷无稽牒张嘉正兵部贠外郎时功状盈几嘉正详处廷无稽牒六品国朝官品令郎中从六品郡守资任为郎国朝元丰官制行郎官理郡守以上资任者为郎中不博驾部省中语曰中行刑戸不博前行驾部省郎不换他职国朝至道初张昱为刑部员外郎赐紫知雅州先是西川招安使上官正上言部内雅州宻迩蛮寇在于镇抚须得其人伏见前知陵州张昱以孤城抗羣寇保全壁垒至今劒外服其威名望授诸司使令知雅州事上以省郎之重不欲换他职故进其秩加赐令服而遣焉一时骚雅唐诗人郑谷为都官郎中作诗自贺且为序云故许昌薛尚书能尝为都官郎中后数岁故建州李员外频自宪府弹拜都官员外郎皆一时骚雅宗师都官之曹振盛于此余早年请益实受深知今忝此官复是正秩因作诗自贺有云三转郎曹自勉旃泣谏玉阶唐蒋系迁工部郎中兼史职宰相宋申钖为北军罗织罪在不测系与谏官崔元亮泣谏于玉阶之下申钖方减死时论称之号三列宿韦汝谐正观中与弟谦兄季武同省时号三列宿皆为郎中山郎杨恽为中郎将罢山郎移长度大司农以给财用其休谒洗沐皆以法令从事郎谒者有罪过辄奏免荐举其高第有行能者至郡守九卿郎官化之莫不自厉絶请谒货赂之端令行禁止官殿之内翕然同声腹心耳目颜真卿云郎官御史陛下腹心耳目之臣也故出使天下事无细大得失皆俾访察还以闻驻车待漏樊梵为郎每欲奏事常驻车待漏人之水鑑王隠晋书乐广为尚书郎与何晏邓飏等谈论卫瓘见而竒之曰常恐微言将絶今复开之命诸子造焉谓曰人之水鑑也每见此人莹然如披云雾而覩青天诗吏部信才杰文锋振竒响调与金石谐思逐风云上并命登仙阁分宵直礼闱大官供宿饍侍史护朝衣冠劒无时释轩车待漏飞明朝题汉柱三省有光辉振鹭齐飞白迁莺逺听闻明光共待漏清览各披云喜得廊庙举嗟为台阁分逺从南斗外遥仰列星文文昌新入有光辉紫界宫墻白粉闱晓日鸡人𫝊漏箭春风侍女护朝衣卿监三珪庄子楚昭王延屠羊説以三珪之位谓三卿皆执珪大官晋悼公使张老为卿辞曰臣不如魏绛之智能治大官其仁可以利公室若在卿位内外必平一国之髙举一国之髙以为九卿臣直拜上卿魏文侯曰寡人何如君也翟璜曰君伐中山不封君之弟而封君之长子君非仁君也文侯怒至任座对曰君仁君也曰何以言之曰其君仁者其臣直向翟璜之言直是以知君仁君也文侯曰善复召翟璜入拜为上卿闲职张环以太常为闲职布被瓦器赵典为太常虽处上卿而布被瓦器临轩有金石蔡谟拜太常咸康四年临轩门下奏非祭祀宴享则无设乐谟奏临轩宜有金石显宗纳焉赐御衣一袭后汉扬赐拜太常诏赐御衣一袭冠帻绶金鐍钩佩特赐金紫国朝英宗赐少卿孔叔詹叔詹监裁造务以劳当迁上不欲以卿监当筦库之务故特赐金紫清郎清卿韦聿修始为尚书郎不受遗后为少卿亦不受劭曰弟昔为清郎今为清卿二星在东南石氏星经有宗正二星在帝坐之东南二雅孙湛为光禄勲以清廉称与周泽相类京师号之二雅三日拜司空荀爽为光禄勲视事三日䇿拜司空系囚斋祷张文瓘尝有疾系囚相与斋祷愿其视事当时称其执法平恕比戴胄焉用法加仁恕季羔为卫士师刖人足俄卫有乱刖者守门令之逃旣罢羔问之吾刖而足子逃我何也刖者曰曩者论刑君愀然不乐见于颜色此臣所以説君也孔子闻之曰善哉为吏乎其用法加仁恕则树徳加严暴则树怨公以行之其子羔乎寺中二絶宋世轨为廷尉少卿大理正苏珍之亦以平干知名寺中语曰决定嫌疑苏珍之视见表里宋世轨时人以为寺中二絶比汉于张徐有功迁司农少卿谓所亲曰今身为大理人命所悬必不能顺㫖诡辞以求茍免故前后为狱官以谏奏枉诛者三经断死而执志不渝酷吏由是少衰时人比汉之于张焉周稷之业汉朱邑为大司农张敞与邑书曰足下以清明之徳掌周稷之业安车一乘后郑𤣥公车征为大司农给安车一乘所过长史送迎黄门就问商仁字季卿征拜大鸿胪卿以年老乞骸骨诏赐牛酒米帛若经𫝊有疑使小黄门就问之财物山积杨崇礼开元初为太府少卿虽钱帛充牣丈尺间皆躬自省閲时议以为前后为太府无与为比擢拜太府卿时太平且久御府财物山积以为经杨卿者无不精好尹卿笔唐尹思贞为司府少卿时侯知一亦厉威严吏人为之语曰不畏侯卿杖惟畏尹卿笔其为人所服如此史馆善恶必书国朝淳化四年太宗问宰臣今馆中修撰是谁参知政事苏易简对曰杨徽之张佖梁周翰帝曰史才甚难在乎善恶必书务摭实而去憎爱斯为良史矣秉直笔成国典范果知寿州上言家世史官愿得秉直笔成国朝大典召为史馆修撰考功视行状李翺字习之元和初转史馆修撰翺以史馆记事不实乃奏曰臣谬得秉笔史馆以记注为职夫劝善惩恶述忠贤事业载姦臣丑行以𫝊无穷史官之任也凡人大善大恶无由得知访于行状谥议以为一据今之作行状多是门生故吏茍欲虚美于受恩之地耳臣今请作行状者但指事实直载事功假如作魏征传但记其谏诤之辞足以为正直段秀实但记其倒用司农印以追逆兵以象笏击朱泚足以为忠烈若考功视行状不依此者不得受依此则考功下太常牒史馆然后定谥从之白衣充修撰丁谓初与孙何齐名翰林学士王禹偁延誉于帝曰谓与何可使白衣充修撰由此声名籍甚禹偁尝与诗曰三百年来学不振直从韩栁到孙丁而今便合敎修史二子之才似六经着书藏名山前司马迁书曰仆诚已着此书藏之名山直笔东观北齐着作郎魏收撰后魏史帝令羣臣各言志收曰愿得直笔东观早出魏书帝乃使专其任事系日唐职官志起居注录天子之言动法度以修记事之史凡记事之制以事系日以日系月以月系时以时系年以纪厯数典礼文物据法守职韩诗外𫝊据法守职而不敢为非者太史也独典五朝史事国朝曽巩神宗察其贤欲用巩一日手诏中书门下曰曽巩以史学见称士类宜典五朝史事遂以为修撰近世修国史必衆选文学之士以大臣兼总未有以五朝大典独付一人如巩者讥评今古刘子𤣥着史通讥评今古徐坚读之曰为史氏者宜置此座右也记繁志寡王通曰史之失自迁固始也记繁而志寡春秋之失自歆向始也弃经而任传东宫银章青绶白氏六帖曰太子师傅古官也银章青绶琢磨玉质后应劭汉官仪太子太傅日就月将琢磨玉质言太子有玉之质磨以道也奈何以天下戏前叔孙通为太子太傅髙祖欲易太子通谏曰今太子仁孝天下皆闻之陛下必欲废适而立少臣愿先伏诛以颈血汚地帝曰公罢矣吾特戏耳通曰太子天下本本一摇天下震动奈何以天下戏帝曰吾听公賔客为宰相李文定公为参知政事时仁皇为太子文定兼賔客一日召对滋福殿欲相之固辞俄而太子出谢曰䝉恩以賔客为宰相真宗顾谓曰尚可辞耶乃拜吏部侍郎兼太子太傅同中书门下平章事久之与丁谓争事罢天下皆以亮直许之护储元和制诰除太子賔客大都督府司马曰犹谓皇储之贵是兼半刺之职侍臣箴晋温峤为中庶子献侍臣箴甚见补益赞道赋李百药作赞道赋以讽太子嬉游列侍左右龙朔二年置左右谕徳各一人掌谕太子以道徳皇太子朝宫臣则列侍于左右阶出入则骑从于正道之左右其内外庶政有可为规讽者随事而赞谕焉清班优秩白乐天集制云东宫之有谕徳犹上台之有骑省也清班优秩所选非轻露门博士沈重字子厚授露门博士仍于露门馆为皇子讲论语学官佩玉博士祭酒一人掌国子学皇朝服进贤两梁冠佩水苍玉百僚讲论杨汪字元度为国子祭酒帝令百僚就学与汪讲论天下通儒硕学多萃焉论难锋起皆不能屈帝令御史书其问答奏之省而大悦赐良马一疋三世国学师王承好儒业转国子祭酒承祖伦父暕皆为此职三世为国学师前代未之有当时以为荣陆徳明抗对大建中国子祭酒徐孝克开讲恃贵纵辨衆莫敢当陆徳明始弱冠往参焉便与抗对合朝赏叹一位元长胡广曰凡官名祭酒皆一位之元长也古礼賔客得主人馔则一人举酒以祭于地旧説以为示有先生徒有法度唐阳城为司业旣至国学召诸生告之学所以为忠与孝也诸生宁有不省其亲者乎明日告归养者二十余人有不归侍者斥之简孝秀升堂上不率教者皆罢躬讲经籍生徒斤斤皆有法度待诏金马门公孙𢎞对䇿时有百余人太常奏𢎞居第二天子擢为第一召入见容貌甚丽拜为博士待诏金马门号六儒马光开皇初高祖征山东义学之士光与张仲逊孔龙窦仕荣张买奴刘祖仁等俱至并授太学博士时人号曰六儒三家皆立博士后汉儒林𫝊曰前书云济南伏生𫝊尚书授济南张生及千乘欧阳生欧生授同郡倪寛寛授欧阳生之子世世相𫝊至曾孙欧阳高为尚书欧阳氏学张生授夏侯都尉都尉授族子始昌始昌𫝊族子胜为大夏侯氏学胜传从兄子建建别为小夏侯氏学三家皆立博士朝士相庆韩愈为权徳舆墓志召拜博士朝士以得人相庆瘦羊博士甄宇拜博士每腊诏赐博士人一羊羊有大小肥瘦时议欲杀羊分肉又欲投钩宇因取瘦者自是不复争后召㑹诏问瘦羊博士所在都中因以为号锦绣万花谷后集卷十一锦绣万花谷后集卷十二钦定四库全书锦绣万花谷后集卷十二京尹所都曰尹凡帝王所都皆曰尹四为京尹魏少游以吏干知名四为京尹有规检虽任无赫赫名而廉谨有足称者父子五为京兆栁仲郢父子更九镇五为京兆再为河东前尹后尹李仲通天寳末为京兆尹弟叔时继之长安歌曰前尹赫赫具瞻允若后尹熙熙具瞻允斯鵶挽铃诉採雏人温彰为京兆尹一日闻挽铃者视之乃鵶也尹曰是必诉其採雏者命吏视之果得採雏者搢绅盛事梁子美权开封尹入谢言曾祖颢祖适皆常镇府书今臣复摄尹惧弗克荷徽宗曰卿三世尹京缙绅盛事豪右屏迹国朝李穆知开封府事豪右屏迹权幸不敢干以私上益知其材枹鼓稀鸣张敞为京兆长安市偷盗尤多一日捕数百人枹鼔稀鸣市无偷盗其治畧循赵广汉之迹以经术自辅其政玉麟符樊子盖检校河南内史屡有理绩隋文帝语曰今为公别造玉麟符以代铜虎诗骖驾乘驷马谒帝朝承明云霄今已逼台衮更谁亲一别岑阳旧使君郡人回首望青云政声长与江声在自到津头日夜闻府中罗旧尹沙道尚依然赫赫萧京兆今为时所怜酒醉夸新尹蓄眼未见有感此气扬扬须知风化首留守弹压为先绍兴八年召吕颐浩付以建康颐浩以疾辞赵鼎曰颐浩之政长于弹压建康之民颇望其来上曰繁剧之政固以弹压为先若不动声色使百姓隂受其赐小人却不知也诏特许张盖绍兴六年中书门下省言秦桧孟庾并系兼行宫留守诏特许张盖京都之籥荆公除李璋制近付京都之籥降丝纶同将相晋天福中勅留守之任委寄非轻凡降丝纶宜同将相今后除留守宜降麻制留守降麻自安彦威始非卿不可景徳元年驾幸澶渊真宗语王旦曰京师社庙所重非卿不可緑野堂必问安否裴度字中立文宗时留守东都时阉竖擅威天子拥虚器度不复有经济意乃治第东都緑野堂野服萧散为之把酒不问人间事帝知度精神未衰每人自洛来必问度安否无西顾之忧光武曰昔高祖任萧何于关中无复西顾之忧得専权山东径成大业卧总留台贞观中太宗幸玉华宫房𤣥龄以疾卧总留台诗星使出关东兵符赐上公山河归旧国管钥换离宫行色旌旗动军声鼓角雄汉垒三秋静胡沙万里空其如天下望旦夕咏清风吴越东西州浙江限其中都人送留守郡吏迎相公江心波涛壮帐下鼓乐雄总帅观省风俗国朝咸平三年以翰林学士王钦若为西川安抚使国子博士袁及甫副之合门祇候李成象同勾当安抚事知制诰梁颢为陜西路安抚使袐书丞李易直副之所至录问系囚真宗复谕钦若曰观省风俗尤难其人数日思之无易卿等各宜宣布徳泽使知朕勤恤之意祖于琼林咸平四年以兵部尚书张齐贤充泾原仪渭邠宁环庆鄜延州保安镇戎清逺军安抚经畧使知制诰梁颢副之帝以边将玩寇朔方粮道艰阻故命齐贤等使焉即命发日驰骑而往仍命宣徽南院使周莹祖于琼林苑取死囚斩河上景徳中丁谓充郸济濮安抚使时契丹稍南民奔杨刘渡舟人邀利不时济人谓取死囚斩于河上诡言取民钱者舟人大恐旦夕不敢停济监司绯衣袋带国朝侯陟改淮南转运使赐绯衣袋带凿潭通漕运韦坚运江淮租赋所在置吏督察以佐国廪岁终増鉅万元宗擢为陜郡太守水陆运使汉有运渠起阙门西抵长安引山东租赋讫隋常治之坚为使乃占咸阳壅渭为堰絶灞浐而东注永丰仓下复与渭合初浐水御苑左有望春楼坚于下凿为潭以通漕帝为升楼诏羣臣临观下诏曰关浦之间尤资殷赡比来转输未免艰辛故置此潭以通漕运万代之利一朝而成关中计戸萧何守关中计戸转漕给军又汉与楚相距荥阳数年军无见粮何转漕关中给食不乏岁运米万余石范旻为淮南转运使太祖谓曰卿家素贫凡所须并借用官钱悉以便宜从事不必一一中覆也每嵗运米万余石以给京师时论许其有心计莫敢为非何剡为河北都转运使郡县官吏望风而肃劾太原帅梁适病不知退及内官苏安静怙宠不法王素为淮南都运所布耳目甚广人人若素坐视其家莫敢为非水陆计度国初计度勾当某路水陆计度转运事官髙者即曰使或曰同转运使又有同知者供调百万亿李士衡为湖北转运使真宗幸澶州东封西祀供调百万亿士衡有力焉衣绣持斧天汉二年遣暴胜之等衣绣衣杖斧分部逐捕以御史为熙宁十年以馆阁校勘丁执礼权发遣河北西路提㸃刑狱上宣谕曰朕惟河朔地重慎选监司故以旧御史为之又曰卿职在刑狱盗贼最急宜用心督捕贵势无所借国朝王鼎提㸃河北刑狱摘发赃汚所案问于贵势无所借郡守一麾出守晋颜延之为永嘉太守甚怨愤作五君咏于阮咸曰五荐不入朝一麾乃出守盖自序也合浦还珠孟尝迁合浦太守郡不产谷而海出珠与交趾比境常通商贩货籴粮食先守多贪秽珠渐徙于交趾界旅不至人无资尝到官革易前弊求民利病去珠复还百姓皆反其业商货流通称为神明荆部连璧普泰中韦孝寛除浙阳郡守时独孤信为新野郡守同𨽻荆州情好数密政术俱美荆部吏人号为连璧台阁贤唐武后忧州县非其人李峤曰今朝廷重内官轻外职毎除牧守皆诉不行请选台阁贤者分典大州自近臣始暴虎渡江宋均为九江太守郡多暴虎均去槛穽虎相与东渡江而去飞蝗赴海马稜守武陵飞蝗赴海河润九里郭伋拜颍川太守召见帝劳曰贤能太守去帝城不逺河润九里冀京师并䝉福也増秩赐金孝宣兴于闾阎知民事之囏难及拜别刺史守相辄亲见问观其所由退而考察所行以质其言有名实不相应必知其所以然常称曰庶民所以安其田里而亡叹息愁恨之心者政平讼理也与我共此者其惟良二千石乎以为太守吏民之本也数变易则下不安民知其将久不可欺㒺迺服从其敎化故二千石有治理效辄以玺书勉厉増秩赐金或爵至关内侯公卿缺则选诸所表以次用之是故汉世良吏于是为盛称中兴焉攀辕卧辙侯霸为临淮太守被召百姓攀辕卧辙不许去衣锦还乡武帝谓朱买臣曰衣锦还乡遂除㑹稽太守万石君前汉石奋四子皆二千石号为万石君白鹿随车后郑𢎞为临淮守有白鹿随车凤凰集郡前汉时凤凰神爵数集郡国颍川尤多天子以霸治行终长者下诏称扬曰颍川太守霸宣布诏令百姓乡化孝子悌弟正妇顺孙日以衆多吏民乡于敎化兴于行谊可谓贤人君子矣生立祠后汉王堂拜巴郡太守驰兵斩虏巴郡清静吏民生为立祠扬仁风慰黎庶袁宏为东郡谢安执宏手授扇宏曰辄当奉扬仁风慰彼黎庶化比齐鲁文翁景帝末为蜀郡守仁爱好敎化见蜀地僻陋有蛮夷风修起学官于成都市中招下县子弟以为学官子弟繇是大化蜀地学于京师者比齐鲁焉至今巴蜀好文雅文翁之化也绯鱼唐初刺史得佩鱼品卑者假绯鱼召父前汉召信臣迁南阳太守好为民兴利务在富之躬劝耕农出入阡陌行视郡中水泉开通沟渎以广漑灌戸口増倍盗贼狱讼衰止吏民亲爱信臣号之曰召父杜母后汉杜诗迁南阳太守性节俭而政治清平以诛暴立威又修治陂池广拓土田郡内富足时人方于召信臣故为之语曰前有召父后有杜母越王石虞愿为晋安郡守海边有越王石常隠云雾清廉太守乃见愿往见之议定古礼韩延寿为颍川太守其俗多朋党怨讐延夀欲改之教以礼逊乃歴召郡中长老问以疾苦因与议定嫁娶丧祭畧依古礼皆便安之广州酌泉晋吴隠之为广州至贪泉酌而饮之赋诗曰古人云此水一歃怀千金若使夷齐饮终当不易心吏民皆自新尹翁归为东海太守察郡中吏民贤不肖及姦邪罪名尽知之县县各有记籍自听其政有急名则少缓之吏民少解辄披籍县县收取黠吏豪民案致其罪吏民皆服改行自新献金何无人知杨震为东莱守昌邑令王密夜半怀金献曰无人知震曰天知神知尔知我知何无人知也屏风録姓名唐太宗尝曰朕思天下丙夜不安枕永惟治人之本莫重于刺史故录姓名于屏风卧兴对之得才否状辄疏之下方以拟废置草木知名张福为濠州刺史徳宗召谓曰先帝改尔名正者所以褒也朕谓江淮草木亦知尔威名若从所改恐贼不晓是卿也复赐旧名洛濵赐膳唐𤣥宗自选诸司长官有声望者大理卿源光裕尚书左丞杨承令兵部侍郎寇泚等十一人为刺史命宰相诸王及诸司长官台郎御史饯于洛濵赐以御膳上自书十韵诗命髙力士赐之老子兴不浅晋庾亮镇武昌诸佐史秋夜登楼不觉亮至亮曰老子兴复不浅男女出境王澹为荆州刺史男女出境迎者万余棠棣碑贾敦颐为洛州刺史有恵政百姓植碑颂美及敦实为洛州长史又立颂于兄碑之侧号棠棣碑十万戸受福唐陈子昻𫝊云一州得才刺臾十万戸受其福得不才刺史十万戸受其困国家兴衰在此职也敎民耕织韦丹为容州刺史敎民耕织止惰游兴学校有千里眼杨逸为光州刺史为政爱人广设耳目时人谓有千里眼清如冰雪魏令狐邵字孔叔为洪农守所在清如冰雪扇驱蚊蚋袁光庭典名藩有异政明皇谓宰辅曰袁光庭性逐恶如扇驱蚊蚋清白自将陆长源为汝州刺史谐易无威仪而清白自将去汝州送车二乗曰吾祖罢魏州有车一乗而图书半之吾愧不及先人车载入殿中萧育望之子为南郡太守上以育耆旧名臣之子乃以三公使车载育入殿中皮鞭崔伯谦为北地太守改鞭用皮为之不忍见血示辱而已三尺堦前是万里于延陵授建州刺史宣宗问曰建去京师逺近对曰八千里上曰朕左右前后皆建人卿若洁已奉公纠缉凋瘵则常若在朕前或挠法度使逺人无聊则三尺堦前便是万里诗廊庙之具裴施州宿昔一逢无此流金钟大镛在东序冰壶玉衡悬素秋尧有四岳明至理汉二千石真分忧几度寄书白盐北苦寒赠我青羔裘霜雪回光被锦袖龙蛇动箧蟠银钩王室比为难高官皆武臣幽燕通使者岳牧用词人国待贤良急君当拔擢新衆寮宜洁白万里但平均宫殿春门隔云山紫逻深人生五马贵莫受二毛侵京兆先时杰琳琅照一门朝廷偏注意接近与名藩看君善为政他日有殊恩东藩驻皂盖北渚临清河使君骑紫马捧拥从西来清髙金茎露正直朱丝絃昔在尧四岳今之黄颍川南图回羽翮北极捧星辰六代帝王国三吴佳丽城贤人当重寄天子借髙名巨海一边静长江万里清应须救赵䇿未肯育侯嬴文石陛前辞圣主碧云天上作㝠鸿鸳鹭差池出建章綵旗朱戸郁相望新恩共理犬牙地昨日同含鸡舌香卿月昇金掌王春渡玉墀薰风行应律湛露即歌诗炎海韶州牧风流汉署郎分符先令望同舍亦辉光鹏图仍矫翼熊轼且移轮斧钺下青㝠楼船过洞庭北风随爽气南斗避文星画凤仙楹逺圗雌郡阁闲少年不愿万戸侯亦不愿识韩荆州颇愿身为汉嘉守载酒时作凌云游四朝耆旧冰霜后两郡风流水石间旧政犹𫝊蜀父老先声已振越溪山竹马迎郭侯大钱送刘宠劝农使者非常人一言已破黎民骇上饶史君更超逸坐睨好山如累块晓出城东信马蹄青梅墻角两三枝竹鸡叫罢雨来急杜宇声干月落迟山店煮烟缲茧日野田锄水揷秧时农桑劝课非无力为报新安太守知栁州栁刺史种栁栁江边好作思人树惭无惠政传富沙亭上听滩声已喜归骖出建城愧乏异能书郡最幸无苛政骇民情班陞延阁云天近衔系嵩山玉雪清鼎重君恩难称塞但知报国一身轻镇静一如无颁条甫月余来惟尽传客去不识兵符健判风生笔精祈雨洒车丈夫何必假行矣两轮朱虽拥朱轓贵清癯两鬓霜判花人竞诵待草士深藏农饱因蠲赋州贫为救荒公归无愧靣应可见严光潇洒使君风度峻神仙谪堕在人间只今坐啸凝香处帝赐罗浮作镇还郡人不识疾唿声甘雨和风遍一城歳久偏多遗爱事天高未察借留情舟行精舍渔歌晩家近华亭鹤唳清倦入承明听履声朱轓今复压専城盪胷碧华供吟兴照眼清洢洗宦情鲈鲙何慙髙士洁琴龟不减昔贤清未应更葺东山墅出处方关世重轻闻道泉人截镫留翰林从此去吾州村中父老相持泣但祝今侯似故侯淮汉纷纷战血腥蜀山鬼哭不堪听如何一线江西路独见奎星与福星天生守令与斯民本是同胞一样亲莫把膏脂为尔禄当思痾痒切吾身此邦只似唐时古我辈当为汉吏循今夕湘潭一巵酒重烦分散十分春通判方外司马晋谢奕字元奕桓温辟为安西司马奕在温座岸帻啸咏曰我方外司马也郡股肱晋王基荐刘毅于公府曰毅方正亮直往日侨仕平阳为郡股肱正色立朝举纲引墨朱紫有分速步顾球时为扬州别驾顾荣谓球曰卿速步君孝超卿矣从容山水间白乐天江州司马㕔记江州土髙气清富有佳境刺史守土不逺观游郡吏执事不自暇佚惟司马绰绰可以从容于山水诗酒间于是郡南楼山北楼水溢亭百花亭风篁石巖瀑布庐宫源潭洞东西二林寺泉石松雪司马尽有之矣茍有志于吏隠者舍此官何求焉持板拜刺史六条曰州别驾治中见部刺史持板拜刺史答拜纪徳碑姚崇为扬州长史政条简肃人为纪徳碑太守自辟武帝诏州郡佐吏自别驾长史以下皆刺史太守自辟六雄十望十紧唐元和后朱紫清并韦处厚乃奏置六雄州十望十紧悉补别驾由是流品澄别有螃蠏无通判国朝惩藩镇之弊置通判以贰州事故常与知州争权太祖闻之设戒励使与长吏协和自此稍息有钱昆者余杭人嗜蠏尝求补州郡人问其所欲昆曰但得有螃蠏无通判处则可至今以为口实择日而遣崔神庆则天时擢拜并州长史因曰并州朕之枌榆又有军马比日简择无如卿者前后长史皆从尚书为之以其委重所以授卿也则天为按行图择日而遣之杀一身活人命李臯为温州长史摄行州事岁歉有官粟数十万斛臯欲行赈救掾吏乞候上㫖臯曰夫人日不再食当死安暇禀君命若杀我一身活人数千命利莫大焉于是开仓尽散之以擅贷之罪飞章自劾上嘉之幕职盛府元僚胡文恭行鱼周询制签盛府之元僚佐治之材韦亶等初擢第即通判诸州代还太宗以两使判官得替者先解故为阙贠乃以亶等十五人为之且令绵歴观其佐治之材拂衣而去李琼镇桂管奏栁璧为观察判官军政不惬璧极言不纳拂衣而去桂府寻乱白身判官正元中仕进道塞奏请难行东省数月闭门南台惟一御史令狐楚为桂府白身判官七八年奏官不下由是两河竞辟才隽抱器之士徃徃归之用为谋主日以恣横元和已来始进用有序出入将相李逢吉始从事振武日金城寺僧忽见一人介胄持斧由门而入俄闻报李判官来僧具以告自是逢吉每造其室即见其人先逢吉而至率为常矣故逢吉出入将相二十余年小朝廷唐郑从谠字正求为河东节度表王调刘崇龟赵宗李渥崔泽等为判官书记支使皆一时选京州士人比太原为小朝廷得才多也幕下上客晏元献延宾客一时名士多出其门为西京留守幕下王琪张亢最为上客入幕之賔谢安王坦之尝请桓温论事温令郗超帐中卧听之风动帐开安笑曰郗生可谓入幕之賔矣凤凰芝草韩退之上崔羣书曰足下仁者宜在高位託在幕府则不为得所足下出类拔萃凤凰芝草贤愚皆以为美瑞青天白日奴𨽻亦知其清明出人之见路嗣恭岭南节度入觐曰臣从事栁浑有出人之见昆弟同幕府崔安濳帅诗及剑南刘崇望字希徒昆弟四人同幕府世以为才请斗酒作碑文裴度东都留守辟皇甫湜为判官度修福先寺将立碑求文于白居易湜怒曰近舍湜而逺取居易请从此辞度谢之湜请斗酒援笔立就度曰不羁之才也诗珊瑚市则无骐骥人得有早年见标格秀气充星斗事业富清机官曹正独守须来树嘉政皆已传衆口讨论实解颐操制纷衆手入幕未展材秉钧孰为偶崆峒使节上清霄河陇降王欵圣朝宛马总肥春苜蓿将军只数汉嫖姚陈留阮瑀谁争长京兆田郎早见招麾下赖君才并入独能无意向渔樵沧沧烟月满川亭我有劳歌一为听将取离魂随白骑三台星里拜文星处士闻名早西秦献疏回腹中书万卷身外酒千盃江雨春波濶园林客梦催今君拜旌㦸凛凛近霜台安西幕府多才雄喧喧惟道三数公绣衣貂裘明积雪飞书走檄如飘风城上赤云呈瑞气眉间黄色见归旗幕中无事惟须饮即是连镳向阙时忽骑将军马自号报恩子风云入壮怀泉石别幽耳从军古云乐谈笑青油幕灯明夜观棊月暗秋闻柝何当铸鉅鉟相与归台阁铭山尔所工挥羽余何作䇿勲封龙额归骑猎麟脚推选閲羣材荐贤搜一鹗归路芙蓉府离堂玳瑁筵桃李蹊空久芙蓉客暂依为报南昌令乘马入郡城同时趋府客此日望风迎文苑台中妙冰壶幕下清洛阳相去逺犹使故林荣幕府初交辟郎官幸备贠幕下郎官安稳无从来不奉一行书固知贫病人须弃能使韦郎迹也踈得实翻苍竹搜枝把翠梧数脩封内事挥发府中趋王门髙徳业幕府盛贤才清秋幕府井梧寒独宿江城蜡炬残永夜角声悲自语中天月色好谁看官事何曾晓闲名苦要签大书公吏恐直语衆人嫌俸少食如古医佣病却添秋风墻下菊相对忆陶潜君山那可上四靣是层波此地风烟古前人赋咏多征帆冲鴈字官舍近渔歌况尔修真者回仙必见过一昨闻公幕府开梦魂频遶岭头梅久抛鞾袴辞军去忽有弓旌扣戸来茅舍相过争借问荷衣欲出却徘徊旧时檄草今焚弃辜负黄金百尺台曹官意与天通杜景佺性严正为益州录参逆折房司业之不视事吏歌之曰录事意与天通州司马折威风由是寖知名与一府政韩愈志董溪府君墓云公为京兆府司录参军与一府政话公美事裴懈为陜府录参李勉除观察召懈曰素闻公名朝中亲友话公美事请置在賔席纪纲一州乔琳歴果绵遂怀四州刺史尝谓录事参军任绍业曰子纪纲一州能劾刺史乎绍业出条所失示之惊曰能知吾失御史材也总録衆曹平寳司徒仪云录事参军之职掌总录衆曹管其文案自上佐以意违失者弹正以法拂衣游天下王勃年未冠以重名调补虢州参军才大官小拂衣游天下并选强明天圣七年以司理参军并选强明两任以上判司簿尉充误入人罪者批厯祥符五年陜西转运使薛颜言诸州司理参军朝廷谓其刑狱重难与免选限或任非其人刑致枉滥请自今误入人徒罪已上者令批厯依例守选冀有所惩念珠曹京兆尹曹月俸一百八索人号念珠曹杀清吏是无天张元素仕隋为景城县戸曹窦建徳陷景城执将杀之邑人千余号令请代曰此清吏杀之是无天也断死罪而无恨韦仁夀大业末为蜀郡司法书佐断狱平恕其有得罪者曰韦君所断罪死而无恨斗南一人狄仁杰字怀英为并州法曹亲在河阳仁杰登太行山反顾见白云孤飞谓左右曰吾亲舍其下蔺仁基曰狄公之贤北斗以南一人而已尹佛子尹正义为泽州都督府法曹百姓歌之曰前时尹佛子锦绣万花谷后集卷十二锦绣万花谷后集卷十三钦定四库全书锦绣万花谷后集卷十三知县双凫王乔为叶令显宗时每自县诣台其临至辄有双凫从东南飞来放囚如期而还虞延洛阳令每至歳时伏腊辄放遣囚系归家并感恩徳如期而还河阳一县花潘岳为河阳令县树桃李花人号曰河阳一县花昼日垂帘顾凯之为山隂令邑三万戸凯之御繁以约昼日垂帘门堦闲寂自宋世为山隂务简而事理莫能尚也不行鞭罚裴子野出为诸曁令在县不行鞭罚民有争者示之以理不如一丘丘仲孚为山隂令甚有声百姓謡曰二傅沈刘不如一丘前世傅琰父子沈宪刘元明相继宰山隂并有政声仲孚皆过之慈君北凉张潭为和宁令百姓爱之如父母号曰慈君白乌甘露后赵申录为广昌令白乌巢其庭树甘露降其㕔事后为三公置水投书孔翊为洛阳令置水庭前得嘱託书皆投水中一无所发慈父唐房谦为长葛令甚有惠化百姓号为慈父治为天下第一超授郜州司马吏民泣相语曰房明府今去吾属何以生为百姓思之立碑颂徳社稷器蜀蒋琬广都长衆事不治诸葛亮曰琬社稷之器非百里才也兽皆南渡刘平为全椒长五日一聴事先时多兽毎为人害平视事三月兽皆南渡蝗不入茂陵阳球为茂陵令寛和多惠以至诚接下为民所爱比县连岁蝗灾不入茂陵又李孟元为卢氏令务行徳化时境悉蝗独不入卢氏就县赐章服王正雅为万年令穆宗时京兆号为难理正雅抑强扶弱政甚有声㑹栁公绰为京兆尹上前褒称穆宗命以绯衣银章就县赐之元鲁山元徳秀字紫芝为鲁山令诚信化人士夫髙其行语之云元鲁山颍川四长颍川四长并以仁信笃诚使人不欺语荀淑为当涂长韩韶为瀛长陈寔为太丘长钟皓为林虑长淑等皆颍川中人也对诏居第一开元初韦济调鄄城令旣衆谢有诏问所以安人者对凡二百人惟济居第一不能对者免官三年无囚何易于为益昌令刺史崔朴泛舟易于身引舟凡鬬民在庭易于晓指杖遣之不以付吏狱三年无囚惠如春风李白为马昌宰韩仲卿去思碑云未下车人惧之旣下车人悦之惠如春风三月大化姦吏束手豪宗侧耳玺书奖饬𤣥宗时採访使回以陆浑及诸道二十六县孝祥等政常循良帝皆降玺书奖饬明年县令数十辞赴职帝自制令长新诫以谕之仍于庙堂赐宴以遣之其爱民拣吏如此也终日清谈王衍字夷甫为元成令终日清谈县务亦理刻石刘宴为温令有惠利可纪民皆刻石以传置祠狄仁杰字怀英彭泽令人为立生祠斋马唐冯元淑歴浚仪始平二县车骑赴职未尝以妻子之官所乘马不与刍云令作斋马冰清玉白晋江韦襄邑令傅浑颂曰明府君侯临下有赫克隆有光惠我咫尺乃冰其清乃玉其白风抗其髙云垂其泽君有遗爱民有余思水清衡平叶康直知光化县丰稷为谷城令人歌之曰叶光化丰谷城清如水平如衡读五车书吴靖为长沙令一日自叹曰读五车书辛苦十年不得缀鸳鹭班发白踪迹飘零为百里陶元亮复何人邪削木为牍燕萧知临卭县民苦吏追扰削木为牍民公事有连逮者书其姓名使召之如期而至诗闻宰江阳邑剪棘树兰芳城门何肃穆五月飞秋霜东阳本是佳山水何况曾经沈隠侯化得邦人解吟咏如今县令亦风流新开潭洞疑仙境逺写丹青到雍州落在寻常画工手犹能三伏凛生秋衡山虽小邑首唱恢大义因见县尹心根源旧官閟南纪改波澜西河共风味连城寳为重茂宰得才新山雉纪舟楫江花报邑人白水过庭激绿槐夹门植来时人指拙为谋出手方知刃解牛有病黄堂怀药问丐归紫槖列衔留陶潜一县令独饮仍独醒犹将公田二顷五十亩种秫作酒不种秔古县萧条秋景晩昔年陶令亦如君头巾漉酒临黄菊手扳支颐向白云百里岂能容骥足九霄终自别鸡羣相思不恨书来少佳句多从阙下闻邑事多商榷惟诗未暇论母慈催扇枕父老欲攀辕三年非一事知尽爱人心满任添新发还家带旧琴鹊声先棹去栁色到都深即日应冠豸凭共记得沈兹邑犹淳古君行作长官假令三尺宻终有一分寛栗里归差易桐乡爱极难千峯青遶郭暇日想凭栏县丞通判县事隋及大唐县丞各一人通判县事长史县丞长史也百官表县司戸以上为令皆有丞尉秩四百石至二百石是为长史签书文檄元符诏县丞簿尉日赴长官㕔议事及签书文檄述六职栁子厚武功县丞壁记曰丞之位八品以下述六职以辅其治也令囚归耕唐临为万泉丞县有轻囚数十人㑹春暮时雨临白令请出之令不许临曰明公若有所疑临请自当其罪令囚请假召囚悉令归家耕种与之约令归系所囚等皆感恩义至时毕集诣狱临由是知名称雨道晴裴子雨为下邳令张晴为县丞二人但有声气而善言语曽论事移时人私窃相语曰县官甚不和长官称雨赞府道晴终日如此不和也仕宦无休势唐宋安恭为龙门丞年已五十八数年而登列岳每语僚属曰公辈但守清白何忧不迁俗云双陆无休势余以为仕宦亦无休势各宜勉之闲官不领公事大中四年勅州有上佐县有丞簿俗谓闲官不领公事殊乖制作之本意简靖栁文武功丞壁记曰颍川陈南仲居是官邑人宜之号为简靖夫以武功疆理之大人徒之多而陈生以简靖处其理斯固难矣邑事无所不当问蓝田县丞壁记丞之职所以贰令于一邑无所不当问主簿主诸簿目主簿谓主诸簿目短主簿王恂为桓温主簿人曰短主簿后来之英徐浩张説称其才由鲁山主簿荐为集贤校理见喜雨五色鸽赋嗟曰后来之英也三主簿并为相卢迈自河南簿为补阙郑余庆自氾水簿为察院赵宗儒自陆浑簿为右拾遗三主簿并为宰相矮屋不堪擡头张彖登科为华隂簿而为守令所仰叹曰丈夫有凌云盖世之志而拘于下位若立身矮屋之下使人擡头不得乃弃官而去髯须之职外史梼杌王建僭蜀李景上封事以为眉山主簿制曰旌其忠荩之心委以髯须之职移文驱虎顾少连字夷仲为登封主簿邑有虎孽民患之少连命塞陷穽移文岳神虎不为害簿领中有是人吴择仁字智夫为开封雍丘主簿元祐中金水河堤坏十六县皆选属他役得诣朝堂白事宰相范纯仁独异之曰簿领中乃有是人有公辅器张昇字杲卿为楚丘主簿南京留守王曽谓其有公辅器口记物色无差颜春卿调羣浦主簿尝送徒于州亡其籍至廷口记物色凡千人无所差长史陆象先异之通管县事熙宁三年提举王广渊言一县之事惟令佐三贠而主簿尉所职各异苟有谬误所职者坐视其弊而莫得禁止欲令主簿管稽簿书尉専管督盗依旧外县事并令通管从之诗舍弟卑栖邑防川领簿曹倚赖天涯钓犹能掣巨鳌昔时陶令弹琴县今日君为主簿官地胜不嫌清俸薄政公还得衆人欢江分九𣲖潮常到岳疉千峯夏亦寒闲客散游来未得画成图轴乞予看县尉五百空手行严安之崔谭俱为赤尉安之令五百执大杖谭益大其状如椽安之复令执小杖谭益小其状至如筯安之令五百空手行乃不能学单言判狱李程字表臣为蓝田尉有滞狱十年程单言辄判京兆状最迁监察御史上宝劔篇郭震字元振初为通泉尉任侠使气拨去小节百姓厌苦武后欲诘与语竒之索所为文章上宝劒篇后览嘉叹诏示学士李峤等即授铠曹参军聪明尉卢庄道十六擢第为河北尉太宗谓聪明小儿雍丘尉魏奉古一览千余言时谓聪明尉擒姦摘伏李勉为开封尉与联尉卢城轨并有擒姦摘伏之名首该赏典干徳元年以大名府元城县尉张义元为本县令赏捕盗之功也天下县尉久废是岁复置义元首该赏典以激劝之清水明鑑河北尉冯履清水见底明鑑照心摧姦抉隠李勉始调开封尉汴水陆一都㑹号难治勉摧姦抉隐有名台辅之器娄师徳补江都尉扬州长史卢承业竒其才谓曰吾子台辅之器当以子孙相託何可以官属常礼待也吏能第一刘延祐补渭南尉有吏能治第一李勣戒之曰子春秋少而有美名宜稍自抑无为出人上召为翰林白居易调盩厔尉为集贤校理月中召入为翰林学士处贱官有忧天下心宝元初有明州慈溪尉裴明允倜傥不羣虽处贱官有忧天下之心屡上书言事后又诣阙上书云汉成帝时梅福为南昌尉屡从县道上书言灾异事求假即𫝊诣行在所少府李白赠瑕丘王少府别西河刘少府赠秋浦栁少府杜甫贻华阳栁少府如此则当是唐时县尉多称少府也材吏严挺之名浚调义兴尉号材吏弹琴莳药赵元亮自贞固少负志畧好论辩武后称制惧不容其高调宜禄尉到职非公事不言弹琴莳药如隐者之操自伤位不配才廏目一览魏奉古授雍丘尉尝九日公燕有客草序五百言奉古曰此旧文援笔倒疏之草序者黙然自失列座抚掌奉古徐笑曰适览记之非旧习也由是知名时珽涖汴州召奉古前曰此聪明府帅他日持廐目令示奉古一览便讽千余言珽惊曰仕宦四十年未尝见此不言人非李白为李钖元勲去思碑云初拜夀光尉心不挂细务口不言人非羣吏罕测望风敬惮诗仙尉赵家玉英风凌四豪维舟至长芦目送烟云髙摇扇对酒楼持袂满蟹螯隐吏逢梅福游山忆谢公皎皎鸾凤姿飘飘神仙气梅生亦何为来作南昌尉清风佐鸣琴寂寞道为贵西尉郁相望东西百步塲揷旗蒲栁市伐鼓水云乡已作观鱼槛仍开射鸭堂锦绣万花谷后集卷十三锦绣万花谷后集卷十四钦定四库全书锦绣万花谷后集卷十四将帅耸劒元戎唐大诏令张延师册执羁霸府尽忠肃之勤诚耸劔元戎罄旌麾之茂绩玉帐金坛唐大诏令折冲之寄符玉帐而总金坛御札授方畧国朝淳化以参政赵昌言为川陕西路兵马都总管太宗以蜀寇尚有残孽命昌言安抚招讨仍御札数幅叮咛授以方畧赐黄金一噐天圣七年刘平授忻州团练使属上封事言赵元昊连姻耶律必为边患授邠宁环庆副都总管遣中使赐黄金一器冐矢石不顾身张士贵贞观中为龚州道行军总管太宗以其冐矢石先登劳之曰尝闻以忠报国者不顾身于公见之帝为赋诗祖道张仁愿为朔方军总管春还朝秋复督军备边帝为赋诗祖道赏赉不赀第人材为三等元丰王祖道言陕西河北京东府畧将皆朝廷所选择尚多庸人其余淮浙等路虽有团治训练之名而无教閲按试之实望宻下诸路经畧司体重将副第人材为三等甲第何营杨盈川碑匈奴未灭甲第何营壮士不还寒风自起鐡虎蔡祐与齐战被明光甲所向无敌齐人谓之铁虎黄驺少年裴果常乗驺黄马白袍先陷阵时号黄驺少年飞将吕布字奉先便弓马膂力过人号为飞将佩四将印王忠嗣有武畧佩四将印为陇西节度上平戎十八策卯受命辰行高崇文为长城使奉诏征刘辟御军常若寇至卯受命而辰行先锋白衣薛仁贵从征辽东恃骁勇乃异其服色着白衣太宗遥见之问先锋白衣者为谁特引见赐马绢喜得彪将将门有将杨元感求领兵炀帝曰相门必有相将门必有将击贼作露布傅奕字修期拜安逺将军帝叹曰上马能击贼下马作露布一身都是胆蜀赵云字子龙军中号云为一身都是胆红抹额娄师徳字宗臣武后时募勐士讨吐蕃乃自奋戴红抹额来应诏后与敌战八遇八克以少击衆马璘以百骑破贼五千光弼曰吾未见以少击衆如马将军者着翅人后周韩果破稽胡散其种落稽胡号为着翅人文帝曰着翅之名宁减飞将地上虎北齐髙昂字敖曹兵趋商洛祭河伯曰河伯水中之神髙敖曹地上之虎行经所居故相沃酹一𤓰与将士共北齐兰陵王长恭为将每得一𤓰必与将士共之鹘入鵶羣文宣谓髙思好曰汝击贼如鹘入鵶羣休止不结营后汉耿秉伯初击匈奴封美阳侯简易于事休止不结营部然斥堠有警急军阵立成杀妻明不与齐呉起为鲁将齐攻鲁起妻齐女鲁疑之起就其召乃杀妻明不与齐也得卿不东虑李希烈陷汝州诏拜哥舒曜东都汝州行营节度使帝召见问曰卿治兵孰与父贤对曰先臣安敢比但斩长蛇殪封豕然后待罪私室臣之愿也帝曰尔父在开元时朝廷无忧今朕得卿亦不东虑临轩授钺浑瑊为奉天行营副元帅帝临轩授钺用汉拜韩信故事制曰寇贼干纪授尔节钺以戡多难往钦哉瑊顿首曰敢不毕力以对扬天子休命乃率诸军趋京师勤政楼受命髙仙芝安禄山反荣王为元帅仙芝副之领飞骑彍骑及朔方等兵出禁财募闗辅士继封常清东讨帝御勤政楼引荣王受命宴仙芝以下帝又幸望春亭劳遣诗三十年前学六韬英名常得预时髦曽因国难披金甲不为家贫卖寳刀臂健尚嫌弓力软眼明犹识阵云高庭前昨夜秋风起羞着团花旧战袍我爱李侍中摽摽七尺长白羽入札弓陛压緑檀枪风前畧横阵紫髯分两傍淮西万虎士怒目不敢当洗劔青海外刻石天山中虏障天骄起秦城地脉分锋刃奔涛色旌旗焰火文焰五原烽火急六郡羽书催将军朝授钺壮士夜衔枚万里赴戎机闗山度若飞朔气传金柝寒光照铁衣平生弓箭自相随刚被郎官遣作诗江南花桞从君咏塞北风烟我自知天为国家孕英才森森劒㦸摧灵台浩荡深谋喷江海纵横逸气走风雷今代麒麟阁何人第一功开府当朝杰论兵迈古风清海无𫝊箭天山早挂弓胡人愁逐北宛马又从东勲业青㝠上交亲气槩中军事留孙楚行间识吕䝉防身一长劔将欲倚崆峒殊方又喜故人来重镇还须济世才常恠偏禆终日待不知旌节隔年囘欲辞巴徼啼莺合逺下荆门去鹢催身老时危思㑹面一生懐抱向谁开防秋戎马恐来奔诏发将军入鴈门遥领短兵登陇首独横长劔向河源悠扬落日黄云动莽苍隂风白草翻若纵干戈更深入应闻收拾到崑崙白首羽林郎丁年成朔方隂天瞻碛路秋日渡辽阳大漠寒山黒孤城夜月黄十年依蓐食万里带金疮拂露陈师祭冲风立教场箭飞琼羽合旗动火云张虎翼分营势鱼鳞拥阵行功成封宠将力尽到贫乡雀老方悲海鹰衰却念霜空余孤劔在开匣一霑裳昨释兵符归故里耳聴兵事几畨新偶逢麾下来犹识欲说辽阳记不真儿覔寳刀坚爱惜奴吹芦管怨悲辛夜来忽作闗山梦万一君王起旧人汉家三十六将军东方雷动横阵云当街一叱百吏走冯敬胷中函匕首兇徒侧耳潜格心悍臣破胆皆吐口塞外冲沙损眼明特来养病住京城上髙楼阁㸔星坐着白衣裳把劔行常説老身思鬬将最悲无力制蕃营翠眉红颊和囘鹘惆怅中原不用兵昨夜隂山吼贼风帐中惊起紫髯翁平明不待全师出连把金鞭打铁騘朝进东门营暮上河阳桥落日照大旗马鸣风萧萧平沙列万幕部伍各见招借问大将谁恐是霍嫖姚腰间羽箭久凋零太息燕然未勒铭老子犹堪絶大漠诸君何至泣新亭一身报国有万死双鬓向人无再青记取江湖泊船处卧闻新鴈落寒汀羌胡忘覆育师旅备非常南服更旄节中军铸印章白髪将军亦壮哉西京昨夜捷书来人心敢作千年计天意宁知一日囘大将上兵符军容备扫除共惟陛下圣方采直臣书羽檄聫翩昼夜驰臣忧顾不在边陲军容地宻宁当议陛下恩深不忍欺北风吹急雪夜半埋氊庐将军八千骑万里逐单于汉家如天臣万邦欢唿动地单于降铃声南来金闪烁赦书已报经沙漠儒将手不释卷鲁肃为将手不释卷渉猎见往事孙权谓吕蒙蒋钦曰宜学问自开益蒙曰军中日苦多务不及读书权曰孤岂用卿治经为博士耶但令渉猎见往事尔蒙始就学所覧见旧儒不及军中尝儒服五代谢彦章为将好礼儒士虽居军中尝儒服据牀宻料击敌郝处俊好学嗜汉书第进士累迁吏部侍郎高丽叛诏李勣为大緫管处俊副之师入敌境未阵贼遽至举军危骇处俊据胡牀体胖安餐干糒不顾宻料精鋭击之敌却衆壮其谋元帅説礼乐楚子及诸侯围宋宋公孙固如晋告急于是乎蒐于被庐作三军谋元帅赵衰曰郄縠可臣亟闻其言矣説礼乐而敦诗书诗书义之府也礼乐徳之则也徳义利之本也君其试之乃使郄縠将中军修史即军中论譔张説授并州长史兼天兵军大使修国史勅赍藁即军中论譔儒士知军情桞浑字夷旷浑瑊与吐蕃㑹平凉代宗语大臣以和戎息师之便马燧贺曰已盟可百年无患桞浑跪曰吐蕃人面兽心易以兵制难以信结臣窃忧之帝变色曰浑儒生未达边事夜半邠宁节度使韩㳺瓌飞奏吐蕃刼盟将校皆覆没帝大惊即以其表示浑明日慰之曰卿儒士乃知军戎万里情乎益礼异之老将愿属老臣赵充国字翁孙年七十余上老之丙吉问谁可将者充国曰亡踰于老臣上遣问曰将军度羌虏何如充国曰百闻不如一见兵难豫度臣愿驰至金城图上方畧然羌戎小夷逆天背畔灭亡不久愿陛下以属老臣勿以为忧矍铄是翁马援年六十二请击武陵五溪蛮夷光武愍其老未许之援曰臣尚能被甲上马帝令试之援据鞍顾盼以示可用帝笑曰矍铄哉是翁也尚堪一行李靖字药师吐谷浑寇边太宗谓侍臣曰李靖能复起为帅乎靖往见房𤣥龄曰吾虽老尚堪一行帝喜以为西海道行军大总管军旅五家兵齐桓既得管仲修齐国政连五家之兵鸡毛系檄汉髙祖曰吾以羽檄召天下应劭曰以鸡毛系檄悬狐尾吐蕃以累世战没为甲门临阵奔北者悬狐尾于其首以表狐之性怯罢二十万还农唐故时边镇兵赢六十万张説以时平无所事请罢二十万还农天下以为疑説曰边兵虽广诸将自卫营私尔所以制敌不在衆也以陛下之明四夷畏威不虑减兵而招寇臣请以阖门百指为保帝乃可娘子军平阳昭公主下嫁柴绍帝渡河绍以数百骑并南山来迎主引精兵万人与秦王㑹渭北绍及主对置幕府分定京师号娘子军愿充一卒効力王事李邕贬遵化尉妻温复为邕请戍边自赎曰妾愿使邕得充一卒効力王事膏涂朔边骨粪沙壤成邕夙心表入不省鸦儿高仁厚初事劔南西川节度使陈敬瑄行营使黄巢陷京师天子出居成都敬瑄遣黄头军部将李鋋巩成以兵万五千屯兴平数败巢军贼号蜀兵为鸦儿每战輙戒曰母与鸦儿鬬敬瑄喜其兵可用益选卒二千使仁厚将而东卫兵皆长安髙赀帝饯田令孜章信门赉遗丰优然卫兵皆长安高赀世籍两军得廪赐侈服怒马以诧权豪初不知战闻科选皆哀哭于家隂出赀雇贩区病坊以备行阵不能持兵观者寒毛以慄精骑练卒代朔邠灵之骑士自昔之精骑也上党盟津之歩卒当今之练卒也悉此彊劲委之山东势分于将多财强于兵广竒谋弹胡琵琶使二女子舞吐谷浑党项寇边敕柴绍讨之虏据高射绍军雨矢士失色绍安坐遣人弹胡琵琶使二女子舞虏疑之休射观绍俟其懈以精骑从后掩击虏大溃斩首五百级士夜艾而入李希烈据汴滑副都统刘洽率曲环李克信军十余万战白塔不利夜入宋州时洽将髙彦昭刘昌共婴垒分守其属作书言城且危彦昭视曰君轻我耶取纸自为书洽得书喜曰健将在西吾何忧选士八百夜艾而入贼不知诘旦𫝊城士奋出希烈大败置酒城上张守珪为𤓰州刺史墨离军使督衆完故城版筑方立虏奄至衆失色守珪曰疮痍之余讵可矢石相确须权以胜之遂置酒城上㑹诸将作乐虏疑有备不敢攻引去守珪纵兵击败之雪夜入蔡城张柴殱其戍勅士少休益治鞍铠发刃彀弓㑹大雨雪天晦凛风偃旗裂肤马皆缩慄士抱戈冻死于道张柴之东坡泽阻奥衆未尝蹈也皆谓投不测始发吏请所向愬曰入蔡州取呉元济士失色监军使者泣曰果落祐计然业从愬人人不敢自为计愬道分轻兵断桥以絶洄曲道又以兵絶朗山道行七十里夜半至悬瓠城雪甚城旁皆鹅鹜池愬令击之以乱军声贼恃呉房朗山戍晏然无知者祐等坎墉先登衆从之杀门者发闗留持柝𫝊夜自如黎明雪止愬入驻元济外宅拔帜胜赵韩信拔赵选轻骑二千人人持一赤帜戒曰赵见我走必空壁逐我若疾入拔赵旗帜立汉帜令其禆将𫝊餐曰今日破赵㑹食诸将皆呒然阳应曰诺乃使万人先行出背水阵赵兵望见大笑平旦信建大将旗鼓鼓行出井陉口赵开壁逐之大战良久信耳弃鼓旗走水上军军皆殊死战不可败信所出竒兵候赵空壁即驰入立汉赤帜二千赵军已不能得信耳欲还归壁壁皆汉赤帜遂乱遁走于是汉军夹击破虏赵军斩成安君泜水上禽赵王歇发赵兵未发者击齐信引兵东闻汉王使郦食其已説下齐遂渡河袭歴下军至临淄齐王走高密使使于楚请救楚使龙且将号称二十万或説且曰汉兵逺鬭穷寇久战锋不可当齐楚自居其地战兵易败散龙且曰吾平生知信为人易与耳寄食于漂母无资身之䇿受辱于跨下无兼人之勇不足畏也遂战与信夹潍水阵信乃夜令人为万余囊盛沙以壅水上流引兵半度阳不胜还走龙且果喜曰固知信怯遂追度水信使人决壅嚢水大至龙且军大半不得度即急击杀龙且遂平齐野次降二将上元元年进围怀州思明来救光弼再逐北思明声渡河絶饷路光弼壁野水渡既夕还军留雍希颢守曰贼将高晖李日越万人敌也贼必使刼我尔留此贼至勿与战若降与偕来是日思明果召日越曰光弼野次尔以铁骑五百夜取之不然无归日越至垒使人问曰太尉在乎曰去矣兵几何曰千人将为谁曰雍希颢日越谓其下曰我受命云何今失李光弼得希颢而归吾死必矣不如降也遂请降希颢与之俱见光弼光弼厚待之高晖闻亦降或问公降二将何易也光弼曰思明再败恨不野战命将来袭必许以死日越惧死不降何待高晖材出日越之右降者见遇贰者得不思奋乎诸军决丹水灌怀州未下光弼令廷玉由地道入登陴乗城禽太清送京师献俘太庙偃旗仆鼓沿山堑溪髙宗时剧盗数起闽中荆湖震扰朝廷为出禁旅遣辛全宗讨之师老不能平福帅程迈监司侯悫等力请改命将帅章四十三上太上乃除韩忠武王福建江西荆湖南北路宣抚副参政孟庚以行贼范汝为起建安衆踰十万至僣造黄红伞等王曰建居闽岭上流使贼沿流而下则七部皆血肉矣于是选轻鋭航海径趋福唐拥衆而上福帅迎谒且言贼方鋭宜少休以俟元夕王笑曰吾以元夕凯还见公矣因酌酒以别师次延平劔潭湍险贼焚桥以拒我师王䇿马先浮以济师遂济士气益倍距建宁百里许贼尽塞途路埋巨木为鹿角散布竹签铁蒺藜陷马坑凡可以旅拒王师者无不用其至王即命诸军偃旗仆鼓舍正路俾各择便利沿山堑溪披践榛棘遂达郡之鳯凰山绕出贼背下瞰城邑如在井底火楼巨石天梯云梯百道齐攻汝为震怖以谓从天而下五日城陷汝为窜身自焚锦绣万花谷后集卷十四锦绣万花谷后集卷十五钦定四库全书锦绣万花谷后集卷十五父子公庭展私敬杨𤣥感与父素俱为柱国朝㑹则齐列隋文帝命𤣥感降一等谢曰不意陛下宠臣之甚许以公庭展私敬不书官纸阮孝绪十余嵗随父为湘州行事不书官纸以成亲之清白知子莫若父京兆尹访苏瓌既去瓌令男颋咏尹字乃咏曰丑虽有足甲不成身见君无口知伊少人其敏捷如此明皇问瓌草书难其人谁可瓌曰臣不知其他臣男颋为文甚速可备使令援笔立就明皇抚背曰知子莫若父积习名教桞仲郢牛僧孺辟武昌幕府有父风矩僧孺叹曰非积习名教安及此耶卿令子朕直臣郑余庆子涵为右补阙敢言无所讳宪宗谓庆余曰卿令子朕直臣也可更相贺求降外官増父秩孙逖父嘉之逖迁中书舎人嘉之八十犹为令逖求降外官増父秩帝嘉纳拜嘉之宋州司马聴致仕得书拜读呉顾恺每得父书常扫洒几筵舒书于上拜跪读之每句应诺閲毕再拜若父有疾耗之问则临书垂泣语声哽咽世不乏季子呉祐父恢为南海太守祐年十二随官恢欲杀青简以写经书祐谏曰踰越五岭俗多珍恠上为国家所疑下为权戚所望此书若成则载之兼两昔马援以薏苡兴谤王阳以衣囊徼名恢乃止因抚其首曰呉氏世不乏季子矣楂何如梨张敷小名楂父劭小名梨宋文帝尝戏之曰楂何如梨敷曰梨是百果之宗楂何敢比也门生出迎杨嗣复父于陵嗣复领贡举时于陵自洛入朝乃率门生出迎置酒第中于陵坐堂上嗣复与诸生坐两序世以为美非熊再生顾况字退翁暮年有一子字非熊忽暴亡况哀悼不胜乃作诗曰老人丧爱子日暮泪成血老人年七十不作多时别非熊㝠间闻之以情告㝠官㝠官悯之却令生于况家二嵗能言㝠间闻父苦吟求再生事歴歴然长成应举擢第倚门居冢赵恂有孝性年五六嵗时得甘美之物未尝独食必先以哺父父出輙待还而后食过时不还则倚门啼以俟父至数年父没恂思慕哀号居于塜侧乡族称孝名闻流着省中见石薛元超转中书舎人省中有磐石父道衡为侍郎时尝据以草制元超每见輙泫然流涕甘棠旧子孙廖齐父爽直尝为永州刺史齐后游零陵于民间见父题壁感而成诗曰下马连声叩竹门主人何事感遗恩回头泣向儿童道重见甘棠旧子孙撞破烟楼王魏郎杂箴云家人有严君焉井灶之谓也是以父喻井灶故东坡答陈季常书云在定日作松醪赋一首今写寄择等庶以发后生妙思着鞭一跃当撞破烟楼也诗余杭洪浩熈宁间游太学十年不归父已七十寄浩诗曰太学何蕃久不归十年甘㫖误庭闱休辞客路三千逺须念人生七十稀腰下虽无苏子印箧中幸有老莱衣归期定约春前后免使高堂赋式微浩得诗南归因而去者十有三焉母子母师鲁有九子之寡母穆公赐号曰母师埋蛇孙叔敖为小儿出逰见两头蛇杀而埋之归泣白母曰儿闻两头蛇见者必死恐后人见乃埋之母曰尔行隂徳必有阳报徳胜不祥又除百祸汝无忧矣叔敖后为楚相寄鲊孟仁为监鱼池司马自结网捕鱼作鲊寄母母还之曰汝为鱼官以鲊寄母非避嫌疑也饮酒尝吐蔡顺字召仲有至孝之心少丧父奉养母甘口之物不敢先尝母至㛰家因饮酒变吐顺恐中毒乃尝其吐伤慈终孝郭巨事继母至孝家贫产子忧不能字谓其妻曰伤慈以终孝吾无恨也遂𦵏之投鱼寄母杜孝巴郡人也少失父与母居以至孝称后在成都母喜食生鱼孝于蜀截大竹筒盛鱼二头塞之以草咒曰我母必得此因投中流妇出见筒横来触岸异而取视有二鱼含笑曰此我夫所寄也熟而进之闻者叹骇窥与游知儿贵王珪始隠居时与房𤣥龄杜如晦善母李氏尝曰儿必贵然未知所与游者何如人试与偕来㑹𤣥龄等过其家李窥大惊速具酒食欢尽日喜曰二客公辅才汝贵不疑与李杜齐名汉大诛党人范滂母曰汝今得与李杜齐名死亦何恨既有令名复求夀考可兼得乎滂跪受教再拜而辞失母方寸乱徐庶母为曹公所得庶谓刘备曰本欲为明公效愚欵今失母方寸乱矣备遂聴庶降曹公鱼跃冰王祥继亲朱氏欲生鱼祥解衣将剖氷氷解双鱼跃出又思黄雀炙有数雀飞入幕中亲𨗳母舆崔邠为太常卿故事太常视事大閲四部乐都人纵观邠自第去帽亲𨗳母舆公卿见者皆避道都人荣之忠孝不并立桓彦范诛二张也初将起事告其母母曰忠孝不并立义先国家可也随时进果罗威字徳仁八嵗丧父事母至孝耕耘为业勤身苦体以奉供养竒果珍味随时进前也得𤓰未尝先食殷惮生而谨愿七嵗丧父哀号毁悴不为戏弄得𤓰果可啖之物怀持进母未尝先食露集乌翔林攅母亡作塜屋其右有白乌来甘露降观察使李若初遣官属验实㑹露晞顿失色攅哭曰天所降露祸我耶俄而露复集乌亦回翔诏作二阙于母墓前又表其闾时号阙下林家非母贤不能成子杜悰牧溰阳宏词李宣古数陪燕饮戏谑侮慢杜不能容使辱之长林公主出而捄之云尚书不念诸子学文遣易衣而赴中坐长林请为诗冀弥缝也宣古诗云红灯初上月轮高照见堂前万朶桃觱栗夜深抛耍令舞来挼去使人劳杜公赏之后二子裔休儒休皆登第人曰非母贤不能成子兄弟三世不分财蔡邕与从弟同居三世不分财乡党髙其义两骥刘正兄弟二人时号两骥自比王谢崔湜与弟液澄从兄涖并以文翰居要官毎宴私自比东晋王谢曰吾一门入仕歴官未尝不为第一丈夫当先据要路以制人岂能黙黙受制于人哉饮乳辍讼韩思彦廵察劔南兄弟相讼累年不决思彦令厨宰饮以乳兄弟泣曰公以吾兄弟同乳而生耶乃请辍讼问食问衣司马温公与其兄伯康友爱尤笃伯康年将八十公奉之如严父保之如婴儿毎食少顷则问曰得无饥乎天少冷则问曰衣得无薄乎大山小山梁何𦙍为中书令后去职居㑹稽若耶山云门寺初𦙍二兄求㸃并栖遁求先卒至是𦙍又隠世号㸃为大山𦙍为小山双珠孟昶与弟顗并美风姿时人谓之双珠两鳯连飞北齐崔陵与弟仲文同日受拜时号双鳯连飞玉昆金友南史琳子铨弟钖铨虽学不及钖而孝行齐焉时人以铨钖二王可谓玉昆金友矣大秦君小秦君唐初汉书学大兴其章章者若刘伯庄秦景通兄弟刘讷言皆名家景通与弟暐皆有名精汉书号大秦君小秦君小状元孙仅与兄何齐名有声场屋何淳化中魁多士仅下第有诗曰前春再就天街试应被人唿小状元次举中甲科王元之以诗赠曰病中何事忽开颜忆得诗称小状元粉壁已悬龙虎榜锦标争属鹡鸰原龙跃云津晋张华见禇陶谓陆机曰君兄弟龙跃云津逢贼争前死姜肱与弟季江谒郡夜于道逢贼欲杀之肱兄弟争前死贼遂两释之俱夺衣资天生羽翼明皇友悌古无有者尝以书赐弟宪等魏文帝诗曰西山一何高髙髙殊无极上有两僊童不饮亦不食赐我一丸药光耀有五色服之四五日身轻生羽翼朕每言服药而生羽翼宁如兄弟天生之羽翼乎陈思王之才足以经国诏其朝谒卒使忧郁魏祚未终司马氏夺之岂神效丸耶叔姪涛舒上下晋王湛兄弟宗族皆以为痴兄子济因共谈易大竒之初武帝见济輙曰卿家痴叔死未济无以答复问济曰臣叔不痴山涛之下魏舒之上由是显名秽我素风晋谢安尝诣陆纳纳兄子俶宻作食供之纳设茶菓俶下精饭食罢纳大怒杖四十曰不能光我叔父而乃秽我素风给麻为钱缗唐髙宗尝赐诸王綵五百以滕王蒋王贪黩但下书曰滕叔蒋弟不须赐但给麻二车助为钱缗二王大慙吾家佳子弟王羲之为从伯敦导所器敦尝谓曰汝是吾家佳子弟当不减阮主簿千里驹苻朗字文达坚从兄子也坚尝目之曰此吾家千里驹含饭两颊郗鉴遇永嘉乱穷馁乡人共食之常携兄子外甥就食乡人辞不能兼济乃独往含饭于两頬归吐与二子全姪弃儿邓攸永嘉乱走担其儿及弟子绥度不能两全乃谓妻曰吾弟早亡惟有一息理不可絶应自弃我儿妻泣从之分封二百戸王基封安乐乡侯上疏求分封二百戸赐叔父子乔爵闗内侯以报叔父诏特聴之夫妇蓬首请夫罪蔡琰字文姬重嫁于董祀祀犯法当死文姬诣曹操请之时賔客满座操曰蔡伯喈女在外为诸君见之文姬进蓬首徒行请罪音辞清辩㫖甚哀痛操乃出祀罪斜不若正黔娄先生卒覆以布被覆头则足见覆足则头见曽西曰斜其被则敛矣妻曰斜之有余不若正之不足先生生而不斜死而斜之非先生之意相对如賔常林好学汉末为诸生带经耕鉏妻自饷之虽在田野相对如賔自赋催粧诗陈峤孑然无依暮年获一第还乡而耳已顺矣乡里以儒家女妻之合卺之夕自赋催粧诗曰彭祖尚闻年八百陈郎犹是小孩儿闻者絶倒机中织锦晋窦滔妻苏氏能属文苻坚时滔坐徙流沙苏氏作回文七言诗织锦上以寄滔辞甚清婉又李白诗机中织锦秦川女比肩人呉都海盐陆东美妻朱氏有容止寸歩不相离号曰比肩人后卒合𦵏处生梓树同根二身相抱合成一树孙权封曰比肩墓后子𢎞与苏氏亦相爱慕呉人又唿为小比肩佳人难再得荀奉倩妻曹氏有艶色妻尝病热奉倩尝以冷身熨之妻亡叹曰佳人难再得人弔之不哭而伤神未几奉倩亦卒分镜陈太子舎人徐徳言尚叔寳妹乐昌公主陈政衰谓妻曰国破必入权豪家傥情縁未断尚冀相见乃破镜人分其半约他日以正月望日卖于都市及陈亡其妻果为杨越公得之乃为诗曰镜与人俱去镜归人未归无复姮娥影空留明月辉乐昌得诗悲泣不已越公知之怆然召徳言还其妻下第登第诗杜羔妻刘氏善诗羔累举不第将至家妻先寄诗曰良人的的有竒才何事年年被放回如今妾面羞郎面君若来时近夜来羔见诗即回去寻登第又寄诗曰长安此去无多地郁郁葱葱佳气浮良人得意正年少今夜醉眠何处楼使君自有妇邯郸有美女姓秦名罗敷为邑人王仁妻仁后为赵王家令罗敷出採桑于陌上赵王登台见而悦之因饮酒欲夺焉罗敷巧弹等作陌上桑之歌以自明内有使君自有妇罗敷自有夫之句卧牛衣王章为诸生学长安独与妻居章疾病无被卧牛衣中与妻诀泣涕其妻呵怒之曰仲卿京师尊贵在朝廷谁踰仲卿者今疾病困厄不自激昂廼反泣涕何鄙也男子事非女子所知周彬不治财产服膺儒学其妻尝让之曰汝家兄弟能力稼穑营已囊箱丰溢汝之不调无思悔毕向何如答曰卿尝与吾市油数金是亦力穑营已但嵗晩必得力及闻先主镇金陵囊文以往钖赉颇厚以所赐金帛陈列于庭谓妻曰吾昔与卿同营已者今已一成矣比诸伯叔何箇为胜耶妻曰男子之事非女子所能知女萝草兎丝花君为女萝草妾作兎丝花百丈託逺松纒绵成一家梦孕生男杨国忠出使江浙其妻思念至深忽夜梦与国忠交而有孕后生男名朏至国忠归具述梦中之事国忠曰此夫妻相念情感所致时人莫不讥笑也妓妾红拂妓李靖谒杨素一妓执红拂侍侧目靖久之靖归逆旅夜有紫衣戴帽人叩门延入脱衣去帽乃十八九一美人也靖惊诘之告曰妾杨家红拂妓也丝萝愿托乔木乃与俱适太原善歌赠束綵寇莱公镇北门有善歌者至庭公取金钟独酌令歌数阕赠之束綵侍儿旧桃自内窥之为诗呈公云夜冷衣单手屡呵幽窻轧轧度寒梭腊天日短不盈尺何似妖姬一曲歌镜湖春色元稹廉问浙东喜官妓刘採春尝题诗云因循归未得不是恋鲈鱼老妪吹篪后魏河间王有婢曰朝云善吹篪诸羌叛王令朝云假为老妪吹篪羌皆流涕服降语曰快马健儿不如老妪吹篪一曲直千金官妓永新善歌帝曰此人一曲直千金矣章台桞韩翌得妓桞氏既成名留连都下不果迎寄诗曰章台桞章台桞往日依依今在否纵使长条似旧时也应攀折他人手萧郎是路人崔郊出妾临行赋诗曰公子王孙逐后尘緑珠垂泪裛罗中侯门一入深如海从此萧郎是路人戏参寥求诗参寥来徐州访东坡坡席上戏令一妓求诗云多谢樽前窈窕娘好将幽梦恼襄王禅心已作沾泥絮不逐东风上下狂大乔小乔周瑜从孙䇿攻皖得乔公两女皆国色䇿自纳大乔瑜纳小乔花月之妖武三思妓素娥有殊色狄梁公请出之忽失所在于堂奥中闻兰麝芬馥附耳而聴即素娥语曰某花月之妖帝遣奉公言笑梁公时之正人不敢见安处是吾乡王定国岭外归出歌者劝东坡酒坡作定风波序云定国歌儿名柔奴姓宇文氏家住京师定国南迁归予问柔广南风土应是不好柔对曰此心安处便是吾乡因为缀词云常羡人间琢玉郎天教分付㸃酥娘自作清歌𫝊皓齿风起雪飞炎海变清凉万里归来年愈少㣲笑笑时犹带岭梅香试问岭南应不好却道此心安处是吾乡鹦鹉唿琵琶蔡持正侍儿名琵琶尝养一鹦鹉持正每唿琵琶即叩一响板鹦鹉传言唿之琵琶卒后误触响犹传言唿之持正感伤成疾不起尝为诗云鹦鹉言犹在琵琶事已非伤心障江水同渡不同归桃李镜中开李白送姪良携二妓赴㑹稽云遥看二桃李双入镜中开诗寓筑字陈筑登第为福州古田尉至官惑一娼周氏周能诗尝有诗赠筑曰梦和残月过楼西月过楼西梦已迷唤起一声肠断处落花枝上鹧鸪啼首句盖寓筑字也句中记姓记事韩康公上元召从官数人出官妓侍饮其専宠者曰鲁生偶中蜂螫少顷持扇就东坡乞诗诗中有云鱼吹细浪歌摇白舞罢花枝蜂入怀上句记姓下句记事也蜂蝶慕香都下名妓楚莲香国色无双每出则蜂蝶相随慕其香也诗落魄江湖载酒行楚腰纎细掌中情十年一觉扬州梦嬴得青楼薄倖名唱得阳闗意外声旧人惟有米家荣近来年少轻前軰好染髭须事后生春来无处不闲行楚閠相看别有情好是五更残酒醒时时闻唤状元声当年不嫁惜娉婷傅白施朱作后生説与傍人须早计随宜梳洗莫倾城寳钿香娥翡翠袖粧成掩泣欲行云慇懃好与襄王道莫向瑶台梦使君帷开见钗影帘动闻钏声娥翠敛时闻燕语泪珠弹处见鸿归多情妾似风花乱薄倖郎如露草晞清润潘郎玉不如中庭蕙草雪消初风流才子多春思肠断萧娘一纸书云惨当歌日松吟欲舞风美人香儿有女名琼英以香屑杂食啖之长而肌香因名香儿捧心效颦西施病心而颦其里之丑人见而美之归亦捧心效颦里人见而走回风曲丽娟善歌尝唱回风曲庭花飜落如深秋女相如炀帝御女呉绛僊以红牋进诗谢帝帝曰绛僊才调女相如也眼色媚人念奴有色善歌官妓中第一帝尝曰此女眼色媚人一军惊视李光颜初都统韩𢎞恶光颜忠力乃饰名姝敎歌舞遣使以遗光颜曰公以君暴露于外恭进侍者慰君征行之勤光颜大㑹将校引使者以侍姝至秀曼都雅一军惊视光颜曰战士皆弃妻子蹈白刃奈何独以女色为乐为我谢公因呜咽泣下将卒数万皆感激蝉翼鬓魏文帝宫人所爱者有莫琼树在侧琼树始制为蝉鬓挈之漂渺如蝉翼故号曰蝉鬓饮乳而美矦君集死其家有三美人容色絶代言常不饭饮人乳而美秀色如琼花李白秦女行云西门秦氏女秀色如琼花青羽裠南极夫人被青羽裠玉筯魏甄后面白泪双垂如玉筯也诗三月三日天气新长安水边多丽人态浓意逺淑且真肌肤细腻骨肉匀美人夺南国一笑开芙蓉青镜理云髪褰帘出深重雪向淡眉天上女鳯箫鸾翅欲飞去玉钗翘翠歩无尘楚腰如桞不胜春北方有美人絶世而独立一笑倾人城再笑倾人国倾国与倾城佳人难再得二妃游江濵逍遥顺风翔倾城迷下蔡容好结中肠蛾眉双翠羽明眸发清光丹唇翳皓齿秀韵若珪璋令仪希世出无乃古王嫱首戴金歩摇耳系明月珰美女妖且闲採桑岐路间攘袖见素手皓腕约金环顾盼遗光彩长笑气若兰行徒同息驾休者亦忘餐美目扬玉泽蛾眉象翠翰鲜肤一何润秀色若可餐日落登雍台佳人殊未来绮窻莲花掩洞戸琉璃开簮玉出北房鸣金歩南阶注口樱桃小添眉桞叶浓由来紫宫女共妬青蛾眉画明金冉冉筝语玉纎纎愁机懒织同心苣闷绣先描连理枝锦绣万花谷后集卷十五锦绣万花谷后集卷十六钦定四库全书锦绣万花谷后集卷十六宗族田宅尽分宗族萧瑀闗内田宅悉赐家至是还给之瑀尽以分宗族假䕃而官李怀逺少孤宗人欲以籍高隂怀逺退而曰因人之势高士之耻假䕃而官吾志邪东眷西眷中眷裴皥裴氏自晋魏以来世为名族居燕者号东眷居凉者号西眷居河东者号中眷各为大家裴为显姓入唐尤盛支分族离各为大家得禄䕶宗族毕諴既贵所得禄奉养护宗族之乏无间书忍字张公艺九世同居髙宗有事泰山临幸其居问本末书忍字以对天子流涕舅甥无对日下陆杲好学舅张融有髙名杲风韵举止颇类时称曰无对日下惟舅与甥舅甥王悦造其舅范寗寗曰卿风流峻望后来之秀悦曰不有此舅焉有此甥外氏宅相魏舒少孤为外家寗氏所养寗氏起宅相者曰当出贵甥舒曰当为外氏成此宅相与子同名姚崇外甥任奕任异少孤长于崇家乃与之立家产谓之曰尔吾无间然矣惜殊宗而代疎命与其子同名冀无以别也牙后慧殷浩云康伯未得我牙后慧师范精舎鸣皷董春㑹稽余姚人少好学师事王君仲授古文尚书后诣京房授易后迁师立精舎逺方门徒学者常数百人诸生每升讲堂鸣鼓三通堂下横经捧手请问者百人东陵立学宋纪曰诏徴士周劾于东陵立学裹粮受业者百余人坐帷诵书张奂使匈奴休屠及朔方乌桓并同反叛遂烧度辽将军门烟火相望兵将大恐各欲亡去奂安坐帷中与弟子诵书自若军士稍安隔幔授业苻坚幸太学问博士经典博士卢壶对曰周官礼注未有其师韦逞母宋𫝊其父业得周官音义自非此母无可授后生于是就宋立讲室书堂生徒百二十人隔绛幔而授业焉拜宋爵号宣文君赐侍婢十人南面几杖魏高贵乡公之学也将崇先典乃命王祥为三老侍中郑小同为五更祥南面几杖以师道自居帝北面乞言省疾拜牀下姚泓为太子受经于太学博士淳于岐岐病在家泓以师者人之表范𫝊先圣之训加在三之义不可以不重亲诣省疾拜于牀下郑公乡通徳门郑𤣥字康成北海人也𤣥好学学徒相寻数千百人国相孔融深敬𤣥特立一乡曰郑公乡广其门曰通徳门前生徒后女乐马融为世通儒教养诸生千数不拘儒生之节常坐高堂施绛帐前授生徒后列女乐弟子次以相𫝊鲜有入其室者宾客投辖陈遵大饮酒宾客满座取客车辖投井中虽有急不得出安得此竒客崔𢎞礼过武宣从刘𤣥佐猎酒酣顾曰崔生不知此乐耶𢎞礼笑曰我固喜武请为公欢𤣥佐臂鹰与𢎞礼驰逐急缓在手一军惊曰安得此竒客置驿马郑当时置驿马长安诸郊请谢賔客夜以继日至明早常恐不遍好黄老言其慕长者常恐不称自见年少官薄然其知友皆天下有名之士也开东阁公孙𢎞置客馆开东阁以延贤人𢎞食一肉脱粟饭故人賔客仰衣食俸禄皆以给之门无杂賔李景懐清素寡欲门无杂宾李涿罢浙西以同里访之避不见及责之斸其骗石焉脱粟布被公孙𢎞食故人髙贺以脱粟覆以布被贺曰何用故人富贵脱粟布被我自有之怒而去语人曰𢎞内厨五鼎外饍一肴其俭诈也𢎞闻之惭曰宁逢恶客不逢故人噉名客右军指晋简文顾语孙兴公曰此噉名客简文曰天下自有利齿儿诗门有车马賔金鞍耀朱轮谓从丹霄落乃是故乡亲归家酒债多门客粲几行高谈满四座一日倾千觞座上客常满樽中酒不空白酒酿来縁好客黄金散尽为收书行旅千里不赍粮汉武帝使郑庄治河决请治行五日曰吾闻郑庄行千里不赍粮治行者何也背箧怀牍桞宗元送文郁师序读孔氏书遯而之释背笈箧懐笔牍挟海泝江独行山水间新丰逆旅马周舎新丰逆旅主人不之顾䇿驴天津桥裴晋公㣲时羇游洛中一日策蹇驴上天津桥时淮西不定已数年矣有二老人倚柱立曰蔡州何时得平见晋公愕然而退有仆夫在后闻其语曰适忧蔡州未平须得此人为将仆遽告公曰见我龙钟故相戏尔弃官客秦州杜甫出为华州司功㕘军闗辅饥輙弃官去客秦州行旅给于道魏徴劝帝行仁义至是天下大治行旅不赍粮取给于道解乗马以遗王义方孤窭举明经诣京师客有徒歩疲于道者自言父宦逺方病且革欲往省困不能前义方哀之解所乗马以遗不告姓名去由是誉振一时诗密竹复冬笋清池可放舟虽伤旅寓逺庶遂平生游中宵驱车去饮马寒塘流大哉干坤内吾道长悠悠五载客蜀郡一年归梓州如何闗塞阻转作潇湘游万事已黄髪残生随白鸥安危大臣在何必泪长流路危行木杪身逺宿云端鸡鸣问前馆世乱敢求安洪波忽争道岸转异江湖鄂渚分云树衡山引舳舻邵平先入汉张翰复归呉莫恠啼㾗数危樯逐夜乌纳纳干坤大行行郡国遥云山兼五岭风壤带三苗野树侵江濶春蒲长雪消扁舟空逺去无补圣明朝衣醉长沙酒晓行湘水春心飞秦塞云影滞楚闗月客舎盈樽酒江行满箧诗风定雪新晴尘埃眼豁明青山似相识终日伴行人南来十日尽山行北去前驱野稍平边日照人如月色野风吹草似泉声鸣笳悲咽愁须絶独骑盘旋画不成待与故人闲説此几时归得到天京马足知人意骎骎不少留路囘山斗转沙漫水平流雪底青春动林梢赤气浮故园花发早待得到家否何日燕南去平生此别稀定知花已发不及鴈先归寒日连云惨惊沙带雪飞胡中风土恶换尽别家衣卷衣上马去骎骎檐雨飘零楚客心归路渐惊红叶老旧山已落白云深庄鹏聊欲辞沧海越鸟终须忆故林初启松阡青未合岭头一望一霑襟流落天涯与海涯旧山终日恨归迟思量却得蹉跎力㑹尽人间一肚皮浪头送过皇天荡夕阳引到乌衣巷恶风退作六鹢飞清秋不成一鹗上故人情亲在千里万金不如一畨纸望断云边鸿影稀似聴枝间鹊声喜朋友名公愿交韩愈家江南读书着文其誉蔼郁当时名公皆折官位辈行愿为交方外十友陆余庆雅善赵贞固卢藏用陈子昂杜审言宋之问毕搆郭袭㣲司马承祯释懐一时号方外十友文章四友杜审言少与李峤崔融苏味道为文章四友世号崔李苏杜同舆连璧夏侯湛孝若与潘岳友善每出同舆人谓之连璧面交如携手颜尧自为志文有面交如携手见利即解携而去也先友纪后交羣孔融才髙倨傲年在陈纪陈羣之间融先与纪友后与羣交更为纪拜倾盖相悦孔子遇程子倾盖而语终日甚相悦顾谓子路曰程子天下之贤士取束帛以赠之诗轻言託朋友对面九疑峯多花必早落桃李不如松管鲍久已死何人继其踪故友不相恤新交宁见矜谷风刺轻薄交道方崄巇斗酒强然诺寸心终自疑羇旅惜宴㑹艰难懐友朋少年乐新知衰暮见故友种树复择地恶土变木根结交若失人中道生谤言君子芳桂性春秾寒更繁小人槿花心朝在夕不存莫蹑冬冰坚中有潜浪翻惟当金石交可与贤达论玉殿登科四十年当时交友尽英贤嵗寒惟有君兼我头白犹持将相权奴婢奚三百人奚三百人犯罪没官裴豹𨽻也赐奴婢百七十人宣帝诏大司马光宿伟忠正宣徳明恩赏赐前后奴婢百七十人奴婢皆读书郑𤣥家奴婢皆读书𤣥尝怒使曵一婢于泥中一婢来问曰胡为乎泥中答曰薄言往愬逢彼之怒羮烂汝手刘寛性简畧夫人欲试寛意俟当朝㑹装严已讫使婢奉肉羮翻汚朝衣婢收之寛神色不异乃徐言羮烂汝手佩刀断席任安卫将军舎人过平阳主家主家设食与骑奴同席而食安拔佩刀断席别坐耕织问奴婢敌据滑台太祖欲北伐沈庆之固谏不可丹阳君徐湛之吏部尚书江湛并在坐上使湛之等难庆之曰理国譬如理家耕当问奴织当问婢陛下今欲伐国而与白面书生軰谋之事何由济上大笑胡婢善射金祎为郡上计留在许都时魏武使长史伍必将兵卫天子于许都袆与必善必见袆有胡婢善射必尝请之从后也夷奴斫石林邑记曰范文夷师父奴也以刀斫石障如斩芦苇后为国主赋金生砂砾珠出蚌泥叹兹窈窕产于卑㣲昑倩淑丽皓齿蛾眉纵横接髪叶如低葵绮袖丹裳蹑蹈丝扉盘跚蹴蹀坐起低昂和畅善笑动杨朱唇都冶武媚卓跞多姿精惠小心趋事如飞中馈裁割莫能双追闗雎之洁不陷邪非察其所履世之鲜希宜作夫人为衆女使伊何外命在此贱㣲代无樊姬楚庄晋妃感昔郑季平阳是私故因杨国歴尔邦畿虽得嬿娩舒冩情怀寒雪缤纷充庭盈阶兼裳累镇展转倒頽昕昕将曙鸡鸣相催饬驾趣严将舎尔乖蒙冒蒙冒思不可排彼何人斯悦此艶姿丽词美誉雅句斐斐文则可嘉志鄙意㣲鳯兮鳯兮何徳之衰高岗可华何必棘茨醴泉可饮何必洿泥隋珠弹雀堂溪刈葵鸳雏啄䑕何异乎鸣歴观今古祸福之阶多由孽妾淫妻书戒牝鸡诗载哲妇三代之季皆由斯起晋获骊戎毙坏公子有夏取仍覆宗絶祀叔盻纳由所声狼似穆子私庚竖牛馁已黄歇之败从李园始鲁受齐乐仲尼逝矣文公怀安姜诮其鄙周渐将衰康王晏起毕公喟然深思古道感彼闗雎得不双侣愿若周公好以窈窕防㣲消渐讽谕君父孔氏大之列冠篇首晏婴洁志不顾景女及携不疑奉霍不受见尊不迷况此丽竖三族元纪绸缪不序蟹行索妃旁行求偶㛰姻无媒宗庙无主门戸不名依其在所生女为妾生男为虏嵗时酬祀诣其先祖或于马廐厨间灶下东向长跪接狎觞酒悉请诸灵僻邪当主多乞少出铜瓦铁柱积缯累亿皆来集聚婍婉欢心各有先后臧获之类盖不足数古之贽壻尚为尘垢况明智者欲作奴父锦绣万花谷后集卷十六锦绣万花谷后集卷十七钦定四库全书锦绣万花谷后集卷十七婚姻三夜不息烛礼曰嫁女之家三夜不息烛思相离也谓亲骨肉也三月乃奠菜妇入三月乃奠菜以篚祭用槿祝曰某氏来归敢奠菜于皇舅姑妇拜扱地扱地犹男子稽首也族属姻家李敬元进吏部尚书凡三娶皆山东旧族又与赵李氏合谱故台省要职多族属姻家娶必多取赀太宗尝以山东士人尚阀閲后虽衰子孙犹负世望嫁娶必多取赀故人谓之卖婚通婚名族李日知贵诸子方緫角皆通婚名族时人讥之女福丰厚桞玭家训曰东都仁和里裴尚书寛子孙衆盛实为名阀天后时宰相魏元同选为壻未成婚而魏陷罗织狱家徙镇岭表及北还女已踰笄其家无以为资愿下髪为尼有一尼自外至曰女福丰厚必有令匹子孙将遍天下宜北归家人遂不敢议及荆门则裴赍装以迎矣今势利之徒舍信誓如反掌则裴之蕃衍乃天之报施侍执巾栉晋太子圉为质于秦将逃归谓嬴氏曰与子归乎对曰子晋太子而辱于秦子之欲归不亦宜乎寡君之使婢子侍执巾栉以固子也从子而归弃君命也不敢从亦不敢言文萧驾彩鸾文萧抵钟陵西山山有许真君上昇第毎嵗中秋士女栉比文生睹一姝歌曰若能相伴陟仙坛应与文萧驾彩鸾自是绣襦并甲帐琼台不怕雪霜寒歌罢秉烛陟山扪石生亦濳蹑其踪妹顾曰非文箫耶引至絶顶侍卫甚严后有天判云呉彩鸾以私慾洩天机谪为民妻一纪后入越王山举按齐眉后梁鸿字伯鸾同县有孟氏有女肥丑而黑力举石臼鸿闻而娶之常举按齐眉荆钗布裠字曰徳耀启下榻贤孺子久钦族系之隆作亭号醉翁自愧家声之冷宋之子齐之姜天立厥配洽之阳渭之涘文定厥祥男女必欲及时夫妇莫先正始楚处南齐处北桑梓不同国大富向大贫门阑亦异偶縁臭味之合辄兴姻娅之求孟光择壻于伯鸾固其宜也郑忽辄攀于齐女不亦过乎开孔雀之屏辄以敬仲而卜妻协鳯凰之兆益坚刘氏之世姻奕世簮缨之家通国衣冠之望观乐于鲁宛其风流作嫔于虞有此贤淑藜杖光腾素仰校书之盛事槐花句好空余谏议之风流红丝系足虽已定于前縁白髪上头何相逢之太晩宋城三龄之女已兆婚姻泥阳六嵗之男早谐伉俪祭祀荐时荐敬荐义宫室不设不可以祭祭者荐其时也荐其敬也荐其义也非享味也许慎五经异义曰公侯祭百辟自卿以下不过其族夫鬼神之所及非其族类则絶其同位百辟者百君先有功徳于人者今在其位故报祭之骍牲黝牲周礼凡阳祀用骍牲毛隂祀用黝牲毛郑注祀祭北郊及社禝黝黒骍赤也五祭国之大祭五有禘袷郊祖宗报此五者礼之大节也郁金煑酒凡祭祀賔客之祼事和郁鬯以实彛而陈之郑𤣥注曰筑郁金煮之和鬯酒也郁为草若兰浴兰汤刘义庆曰庙方四丈不墉壁道广四尺夹树兰香斋者煮以沐浴然后亲祭所谓浴兰汤乐六变天神降孤竹之管云和之琴瑟云门之舞冬日至于圆丘奏之若乐六变则天神皆降可得而礼矣苍璧黄琮以玉作六器以礼天地四方以苍璧礼天以黄琮礼地彩坛桓帝立黄老祠北宫濯龙中为坛彩色炫曜绀席皇帝自行羣臣从辇皆百日池祠不出祭天紫坛幄帷髙皇帝配天后堂下西向绀幄绀席圜丘方泽凡乐圜钟为宫黄钟为角太簇为徴姑洗为羽冬日至于地上之圜丘奏之则天神皆降可得而礼矣函钟为宫太蔟为角姑洗为徴南吕为羽夏日至于泽中之方丘奏之则地示皆出可得而礼矣诗霜露凝宸感肃僾动天引西郊灭烟揜东溟起昭晋舞风泛龙常轮霞浮玉轫紫阶协笙镛金途展应方见六诗和永闻九徳润观生识幸渥睇服慙輶悋夜静琼筵谧月出杏坛明香烟百和吐灯色九㣲清五岳移龙驾十洲廻鳯笙目想灵人格心属羽衣轻蕙肴荐神飨桂醑达遥诚熈然聊自得挹酒念浮生升坛预洁祀诘早肃分司达气风霜积登光日色迟农敎先八政阳和秩四时祈年服垂冕告币动褰帷瘗地尊余奠人天庶有资椒兰卒清酌簠簋彻香萁折俎分归胙充庭降受釐方慿知礼节况奉化雍熈郊丘黄郊灵帝建宁二年迎气黄郊道于洛水西桥逢暴风雨𨗳从卤簿车或发盖百官霑还不至郊使有司行礼迎气北郊黑畤髙祖入闗问故秦时上帝祀何帝对曰四帝有白青黄赤之祠髙祖曰吾闻天有五帝而四何也莫知其说于是高祖曰吾知之矣待我而具五也乃立黑帝之祠名曰黑畤紫坛营泰畤定天衷思心睿谋筮从建表藴设郊宫田烛置爟火通厯元旬集首吉餙紫坛坎列室鲁郊皇皇后帝皇祖后稷雍畤祭五帝于雍畤诗皇猷属穹昊至徳迈深渊禋望沿礼举咸秩资化宣竭职恭瘗祀饬躬奉严蠲淑气符首节光风临上年惟皇敬明祀望拜出河东地灵开复道营星发紫宫衡街响清跸侦候起恒风森沈羽林骑肃穆虎贲弓开年简时日上辛称天吉平晓禁门开隠隠乗舆出乗舆出九重金根御六龙章移千乗动斾举百神从黄麾引朱节灵鼓应华钟神歌已相续神光复相烛风中飏紫烟坛上埋苍玉宗庙瑶爵凡賔客献瑶爵皆㬱郑𤣥注曰谓王之同姓及二王后来朝觐为王賔客者也祼之礼亚王而礼賔也献谓王飨燕王献賔也玉豆季夏六月以禘礼祀周公于太庙郁尊用黄目灌用玉瓉大圭荐用玉豆雕篹爵用玉琖閟宫閟宫有洫郑𤣥注曰閟神也姜嫄神所依故庙曰神宫清庙清庙祀文王也周公既成洛邑朝诸侯率以祀文王焉郑𤣥注曰清庙者祭有清明之徳者之宫也谓祭文王天徳清明文王象之故歌此诗而祭之祠禴尝烝以祠春享先王以禴夏享先王以尝秋享先王以烝冬享先王酎金皇帝㑹诸侯酎金庙中以上计仪设九賔陪位也史记注云正月旦作酒八月成名酎酎言纯也武帝时八月尝酎㑹诸侯庙中出金助祭所谓助金灌玉凡祼玉濯之陈之以赞祼事五庙当七庙五庙无虚主唯祫祭于祖为无主耳七室傅畅晋诸公赞曰王俊字彭祖为幽州刺史寻洛阳破后承制衍台以宗庙焚毁设坛望祀七室及功成配食三嵗祫五嵗禘叔孙通有日祭之礼知古而然也三嵗一祫此周礼也五嵗一禘疑先王之礼也序昭穆谛父子位尊徳盛所及弥逺谓之禘祫何禘之为言禘也序昭穆谛父子祫者合也露濡霜降君子合诸天道春禘秋尝霜露既降君子履之必有悽恻之心非其寒之谓也春雨露既濡君子履之必有憷惕之心如将见之也诗束带从王事结缨奉清祀肃肃禁闱内翳然絶尘轨峩峩髙堂上层搆郁云起明发修荐享矜悚不遑止罄折阶廊间栖栖常靡已洁斋谢纷黩寂寥清庙静肃襟视牲盛端服侍严省社稷五社大社惟松东社惟柏南社惟梓西社惟栗北社惟槐探金兴于黄帝尧舜之代是以三代修之也阳馆黄帝曰合宫有虞氏曰总章殷人曰阳馆周人曰明堂教诸侯孝祀三老于明堂所以教诸侯孝祭五帝明堂者明天道之堂所以从四时行月令宗祀先王祭五帝故谓之明堂诗质明摄上宰诘旦乗轺轩四圭邸苍玉六变舞云门香浮郁金酒烟绕凤凰樽貂冕交晖映珩珮自相喧㣲风飏清管轻雨发陈根新花临御陌春色起天园河间献乐语斯道愧能论锦绣万花谷后集卷十七锦绣万花谷后集卷十八钦定四库全书锦绣万花谷后集卷十八赦宥珍物出武帝元封六年诏曰朕祀首山昆田出珍物或化黄金祭祀后土神光三烛其赦汾隂殊死以下甘露降宣帝神雀二年二月诏曰乃者鳯凰集甘露降京师羣鸟从之以万数其赦天下景星见后主景曜元年景星见于是大赦改元得银印孙皓天册元年呉郡言掘得银印长一尺广三分刻上有年月字于是改年大赦得玉玺崔鸿前赵録曰刘元海迁都平阳汾水中得玉玺又曰有新保之泉元海盖王莽时玺也献者因増其三字元海以为已瑞大赦天下改年也明堂明帝永平二年宗祀光武于明堂祀毕升灵台望云物大赦天下南郊咸熈二年帝设坛受命南郊幸太极殿大赦天下鹤留汉书诏曰朕郊见上帝廵于北边上见羣鹤留止光景并见其赦天下鸾举诏曰嘉瑞并见鸾鳯万举其赦天下瓠子歌武帝元封二年临决河塞河隄作瓠子歌赦所道过徒石刻皇帝字孙皓天玺元年呉郡言临平湖自汉末草秽拥塞今更开通长老相𫝊此湖边石函中有小石青白色长四寸广二寸余刻作皇帝字于是改年大赦天下咸自新成帝咸康元年诏曰有司条典䖍奉郊祀燔柴既飨芳气清穆其赦天下令咸得自新风从已上来风角书曰冬至后丁巳日有风从已上来有大赦吕蒙病呉书吕蒙病孙权迎置内廐夜不能寐病瘳为下赦令王勐疾崔鸿前秦録曰王勐疾病未瘳苻坚大赦殊死以下诗圣人宥天下幽籥动圜狴六甲迎黄气三元降紫泥笼僮西上皷振迅广场鸡歌舞将金帛汪洋被逺黎书报天中赦人从海上闻九泉开白日六翮起青云命偶思先贷情孤枉未分自怜泾渭别谁与奏明君赏赐万畆赵列侯好音郑歌者三人赐之田万畆千钟孔子曰自季孙之赐我千钟也而交益亲也金钩东观汉记曰杨赐以病罢居无何拜太常诏赐御府衣一袭自所服冠帻绶玉壶革带金错钩珮玉玦冯鲂为侍中稍迁卫尉能取悦当时为安帝所宠帝幸其府留饮十日赐骇犀玉具绶珮刀紫艾绶玉玦青羔裘成帝好为蹴鞠羣臣以蹴鞠劳体非至尊所宜帝曰朕好之可择似而不劳者奏之家君作弹棊以献帝大悦赐青羔裘紫丝履服以朝觐数日累千金卫青姊子夫得入宫幸上青时给事建章未知名武帝于是召青为建章监侍中赏赐数日间累千金鉅万明帝尝梦见后于是差次舅氏亲疎高下叙用各有差赏赐鉅万田宅甘罗谓文侯曰借臣车五乗请为张唐先报文信侯乃言之于始皇使于赵赵襄王郊迎甘罗说赵攻燕得上谷三十城令秦有十一甘罗还报秦乃封罗以为上卿复以甘茂田宅赐之田二顷宅一区苏武初从匈奴还诏拜典属国中二千石赐钱二百万公田二顷宅一区衣帛各一箧永平三年上赐东平王苍书曰嵗月惊迈山陵寖逺孤心惨怆今以光烈皇后假帛仲衣各一箧遗王可时视瞻以慰凯风寒泉之恩赐衣被曹植表称诏曰皇帝问雍丘王先帝昔常非于汉氏诸帝积贮衣被使败于函箧之中遗诏以所服衣被赐公王卿官僚诸将今以十三种赐王黄金白璧虞卿者游说之士蹑屩担簦説赵孝成王一见赐黄金百镒白璧一双再见为赵上卿故号曰虞卿初见赐千金梁孝王招延四方豪杰齐人公孙诡多竒邪计初见日王赐千金官至中尉绶笥铭张衡绶笥铭序曰南阳太守鲍徳有诏所赐绶金笥为作铭曰懿矣兹笥爰藏寳神金缨组履文章曰信金刀一具武陵五溪蛮夷作难诏遣车骑将军冯绲南征绲表应奉金错刀一具珠劒太宗为徐州刺史昭太后赐以火珠鹿卢剑帛百疋宣帝诏曰乃者鳯凰集新蔡其赐汝南太守帛百疋钱百万蔡彤为辽东太守三十年衣无储副世祖嘉其功赐钱百万诗太液仙舟迥西园隐上才未晓征车度鸡鸣闗早开疾风知劲草板荡识忠臣勇夫安识义智者必怀仁帝道属昇平天文预观象兹生荷化育博施多含养正始振皇风端居留眷想夕拜叅近侍朝恩滥𢎞奖温树贵不言克艰庶无爽贡献纨牛成王时西夷贡献卜卢纨牛文马建武二十六年南单于遣使献骆駞二头文马十疋九龟九江纳钖大龟孔𫝊云尺二寸曰大龟出九江水中大贝夏成五服外薄四海南海鱼革珍大贝青带鱼豢魏畧曰汉阳嘉三年疏勒国王献西海青石带白环西王母慕舜徳来献白环及玦并贡益地图火䑕毛景初二年二月西域献火浣布东方朔神异经曰南荒之外有火山昼夜火燃火中有䑕重百斤毛长二尺余细如丝可以作布恒居火中时时出外而白色以水逐而沃之乃死取缉其毛织以为布冰蚕茧王子年拾遗记曰冰蚕长十寸有鳞角以雪霜覆之然后为茧其色五彩织为文锦入水不濡投火不燎唐尧世海人献之以为黼黻甘蔗邓徳明曰雩都县土壤肥沃偏宜甘蔗味及彩色余县所出无一节数十碎郡以献御美梨魏武帝昔为兖州牧上书曰山阳郡美梨谨献甘梨三箱丹砂成王时四夷来贡卜卢人西南之蛮丹砂所出𤣥玉夏成五服外薄四海生诸灵龟隂谷𤣥玉白鷼闽越王献高祖白鹇各一双高祖大悦厚报使者丹鹄王子年拾遗记曰涂国献青鸟丹鹄各一雄一雌奔卢草郭子横曰元鼎元年超招仙门于阁上燃芳苡灯此草形如麻奔卢国来献金苔王子年拾遗记曰晋惠帝时祖梨国贡蔓苔色如金萦丛如鸡卵投水中蔓延波澜之上如火宫人有幸者以金苔赐之置漆盘中照烛满室名曰夜月芳苡成王时康人献芳苡者其实食之宜子神精香草郭子横曰光和元年波秪国献神精香草一根而百条其枝间如竹节柔软其皮如丝可为布所谓春芜布坚密如冰纨也握之一片满宫皆香妇人带之弥芬馥也御橘杨孚曰橘为树白花而赤实皮既馨香里又有美味交趾有官长一人秩三百石主嵗贡御橘文𤓰王逸荔枝赋曰大哉圣皇处乎中州东野贡落疏之文𤓰南浦上黄甘之华橘文马周成王时犬戎献文马白牛成王时大夏献兹白牛合枝李葛洪曰初修上林苑羣臣逺方各献异果有合枝李同心梨吕光时炖煌太守宋歆献同心之梨吉光裘东方朔曰天汉三年西国王使使献吉光裘昆吾劒周穆王征西戎献昆吾之剑赤刀切玉如切泥水玉太康四年林邑王范能献紫水精唾壶一口青白水精唾壶二口山海经曰堂夜之山多水玉金镜郭子横曰望蟾阁上有青金镜广四尺元光中波秪国献此青金镜照见螭魅百鬼不敢隐形荐举管库六十家韩子曰赵武荐四十六人于其君及武之死也四十六人皆就賔位其无私徳也若此又曰赵武以荐白屋之士管库者六十家对扬紫庭刘琨荐任尤识量简大执心贞固使其得对扬紫庭必能抚翼霜露増崇台曜任䝉亮采以𢎞急贤之义贤良方正武帝诏曰丞相御史列侯二千石诸侯相举贤良方正之士孝㢘武帝诏曰今诏书昭先帝圣绪令二千石举孝廉所以化元元移风易俗也大士贡名严羽仕郡功曹刺史辟为从事郡举孝廉曰大士贡名下士贡身赍函贡身非髙士也辞孝廉取吏部除无钖长怀板入见黄穆为郡主簿忠上率下朝廷肃清太守荆寓举穆孝廉乃荐让殷仲才寓不聴遂怀板入见寓曰若仲才者六选之首也而穆先之适足以兴谤议使投板于内出则卧病寓遂从之建善旌逸诗曰翘翘车乗招我以弓尸子曰尧有建善之旌安车蒲轮以安车蒲轮徴枚乗易曰束帛戋戋贲于丘园贡之天朝何桢字元干为𢎞农郡守有杨嚣生为郡吏桢一见便待以不臣之礼遂贡之天朝扶舆充嵗贡汲郡脩武赵君年三十七四荐宰相不就元康二年太守羊伊以为四科之贡宜尽国美遂扶舆激喻以充嵗贡珥笔丹墀杜预举贤良方正表曰案苏赞布行于草野着徳于闾阎放心直意若得珥笔丹墀椎方格言必有谔谔匪躬之节论道紫宫陆云荐张瞻文曰若得言论端委太学错总艺文垂缨玉陛论道紫宫诚帝宫之瑰寳清庙之伟器增辉日月陈蕃胡广上疏荐徐孺子等曰伏见处士豫章徐孺子彭城姜肱徳行纯备着于人聴若使擢登三事协亮天工必能翼宣盛美增辉日月矣垂光虹蜺孔融荐祢衡表曰伏见处士祢衡淑质贞亮英气卓荦若得龙跃天衢振翼云汉垂光虹蜺足以昭近代之多士锦绣万花谷后集卷十八锦绣万花谷后集卷十九钦定四库全书锦绣万花谷后集卷十九经学五经指南王元感为四门博士撰书纠缪春秋振滞礼绳愆等凡数十篇魏知古见其书叹曰五经指南也殿中无双肃宗诏鸿与诸儒论定五经同异于北京白虎观帝亲称制临决鸿以才高论难最明诸儒称之帝数嗟美焉时人叹曰殿中无双丁孝公石经陆乂聦敏博学于五经最精熟馆中谓之石经人爲之语曰五经无对有陆乂论易折角朱云鲁人也五鹿充宗为梁丘易元帝令与诸易家论充宗乗贵辩口诸儒莫能抗有荐朱云者召入论难连拄五鹿君故诸儒为之语曰五鹿岳岳朱云折其角由是为博士语诗解頥匡衡好学家贫佣作以供资用尤精力过絶人诸儒语曰无说诗匡鼎来匡语诗解人頥衡射䇿甲科调补平原文学小章句景帝时丁寛为梁孝王将军距呉楚号丁将军作易说三万言训故举大义而已今小章句是也鲁诗有韦氏学申公卒以诗春秋授而瑕丘江公尽能传之徒衆最盛及鲁许生免中徐公皆守学授韦贤治诗事大江及许生又治礼至丞相传子𤣥成由是鲁诗有韦氏学三百五篇诗谏王式为昌邑王师王以淫乱废昌邑羣臣皆下狱诛惟王吉龚遂以数谏减死论式系狱当死治事使者责问曰师何以亡谏书式对曰臣以诗三百五篇日夕授王至于忠臣孝子之篇未尝不为王反复诵之也至于危亡失道之君未尝不流涕为王深陈之也臣以三百五篇谏是以亡谏书使者以闻亦得减死论春秋意在二子严彭祖与颜安乐俱事睦孟孟弟子百余人唯彭祖安乐为明质问疑谊各持所见孟曰春秋之意在二子矣孟死彭祖安乐各颛门教授由是公羊春秋有严颜氏之学洼君通洼丹世传孟氏易建武初为大鸿胪作易通论七篇世号注君丹通学义硏深易家宗之称为大儒説经铿铿杨政字子行少好学从代郡范升受梁丘易善说经书京师为之语曰说经铿铿杨子行得风雅之㫖初九江谢曼卿善毛诗廼为其训卫宏从曼卿受学因作毛诗序善得风雅之㫖至今传于世世称大儒丁恭习公羊严氏春秋恭学义精明教授数百人州郡请召不应建武中迁少府诸生自逺方至者着录千人当世称为大儒讲问不食终日张𤣥少习春秋颜氏建武初迁陈仓县丞清凈无欲専心经书方其讲问廼不食终日及有难者輙为张数家之説令择从所安诸儒皆服其多通墨守膏肓废疾何休善厯筭与其师博士羊弼追述李肓意以难二传作公羊墨守左氏膏肓谷梁废疾五经无双许慎少博学经籍马融常推敬之时人为之语曰五经无双许叔重举孝廉初慎以五经𫝊说臧否不同于是撰为五经异义又作说文解字十四篇皆𫝊于世㓜敏圣童张堪年十六受业长安志美行厉诸儒号曰圣童神童杨收七嵗而孤母长孙亲授经十三通大义善属文所赋辄就呉人号神童里人多造门观诗赋至压败其藩收嘲之曰尔非羸角者奚用触吾藩国瑞𤣥宗封泰山刘晏始八嵗献颂行在帝竒其幼命张説试之説曰国瑞也即授太子正字公卿邀请旁午号神童名震一时引晏殿内晏坐贵妃膝上亲为画眉緫髻宫人遗花投果竒童李百药七嵗能属文父友陆乂等共读徐陵文有刈琅琊之稻之语叹不得其事百药进曰春秋鄅子籍稻杜预谓在琅琊客大惊号竒童童子郎司马朗九嵗人有道其父字者朗曰慢人亲者不敬其亲者也客谢之十二试经为童子郎监试者以其身体壮大疑朗匿年劾问朗曰朗之内外累世长大朗虽穉弱无仰高之风损年以求早成非志为也监试异之千里驹刘徳字路少修黄老术有智畧少时数言事召见甘泉宫武帝谓之千里驹天上麒麟徐陵母臧氏尝梦五色云化为鳯集左肩上已而诞陵年数嵗家人携以候释寳志寳志摩其顶曰天上石麒麟也小儿学士宗禀少聦敏好读书昼夜不息语辄引古事乡里唿为小儿学士吾家明珠刘孺幼聦敏叔父瑱为仁兴郡携以之官常置座侧谓賔客曰此吾家明珠也五行并下应奉少聦敏自为儿童及长凡所经歴莫不暗记读书五行并下一座颜回谢尚八嵗父鲲常携之送客或曰此儿一座之颜回也尚答曰座无尼父焉别颜回席賔莫不感叹孔雀夫子家禽杨脩年九嵗甚聦慧孔君平诣其父父不在乃唿儿出设果果有杨梅孔谓曰此是尔家果答曰未闻孔雀是夫子家禽也日记千余言孔颕达八嵗就学诵记日千余言诏国子祕书学士与论议颕达为冠又年最少老师宿儒耻出其下日食如月初黄琬少辩慧祖父琼为魏郡太守日食京师不见琼以状闻太后问所食多少琼未知所况琬年七嵗在旁曰何不言日食之余如月之初琼大惊即以其言应诏而深自竒之天授王元之内翰五嵗已能诗因太守赏白莲倅言于太守召而吟一絶云昨夜三更里嫦娥堕玉簮冯夷不敢受捧出碧波心又云佳人方素靣对镜理新粧守曰天授也聮句不淹思苏州童子刘少逸年十一文辞精敏有老成体其师潘阆携作见长洲宰王元之呉县宰罗思纯以所作贽二公二公名重当时疑所贽假手未之信因试之与之聫句畧不淹思思纯曰无风烟焰直少逸曰有月竹隂寒又曰日移竹影侵棊局少逸曰风逓花香入酒樽元之曰风雨江城暮少逸曰波涛海寺秋元之曰一回酒渇思吞海少逸曰几度诗狂欲上天凡数十聫皆敏二公惊异闻于朝赐进士及第恢谐短犊车长麈尾晋王导妻妬𨗳有衆妾在别馆妻知之持食刀将往公遽命驾患牛迟手捉麈尾以柄助打牛蔡谟闻之访王谓曰朝廷欲加公九钖王自叙谦志蔡曰不闻余物唯闻短辕犊车长柄麈尾公大慙清虚日来晋庾亮过周顗顗曰君何忻悦而忽肥庾曰君何忧惨而瘐周曰吾无所忧直是清虚日来秽滓日去马疲不给粟宋太祖尝靣许张融为司徒长史敕竟不出融乗一马甚疲太祖问曰卿马何疲给粟多少融曰日给一石帝曰何疲如此融曰臣许而不与明日而除司徒长史山池名蓬莱北齐中书侍郎裴伯茂患耳新构山池与賔客宴集谓邢子才曰山池始就愿乞一名子才曰海中有蓬莱山仙人所居宜名蓬莱蓬莱反语裴聋也故以戏之旧太公辛郁旧名太公弱冠遭太宗于行所问何人曰辛太公太宗曰何如旧太公郁曰旧太公八十始遇文王臣今适年十八已遇陛下过之逺矣太宗命置史馆配马作驴狄仁杰谓卢献曰足下配马乃作驴献曰中噼明公成二犬杰曰狄字火旁太也献曰犬边有火乃是着热狗李趋儿唐姚岘有文学好滑稽仆射南仲廉察陕郡之岘候见以宗从之旧延于中堂门外忽投刺之李过庭南仲曰过庭之名甚新未知谁家子弟问岘知之乎曰恐是李趋儿南仲久方悟而大笑知人后来管萧贞观元年李勣为并川都督张文瓘为㕘军勣尝叹曰张稚圭后来管萧吾不如也待以殊礼时有二僚亦被礼接勣将入朝一人赠以佩刀一人赠以玉带文瓘独无所及因送行二十里文瓘曰均承尊奖皆受赐而返鄙独见遗勣曰老夫有説某迟疑故赠以刀戒令果断某放达故赠以带戒令检约吾子宏才特达无施不可焉用赠为因极推引后文瓘果迁侍中捉刀人乃英雄魏武将见匈奴使自以形陋不足以雄逺国使崔季珪代当之自捉刀立牀头事毕令间牒问曰魏王何如曰魏王雅望非常然牀头捉刀人乃英雄也王闻之驰杀北使苗夫人有鍳别张延赏累代台铉选子壻莫有入意者其妻苗氏有鍳别特选韦皋秀才曰此人贵无比以女妻之韦郎性度高廓不拘小节张公稍侮之至不礼齿婢仆渐见轻怠唯苖氏待之厚韦乃辞东游后权陇右军事徳宗幸奉天西面之功独居其上自金吾持节西川以代延赏延赏曰吾不识人韦公奉外姑过于布素请斩安禄山开元二十二年安禄山自范阳入奏九龄曰乱幽州者是胡也后从张守珪失利九龄请斩之𤣥宗惜其勇曰岂以王夷甫识石勒也后至蜀道恨不从九龄言有竒表后唐庄宗年十一从晋王讨王行瑜初令入觐献捷昭宗一见异之曰此子有竒表乃抚其背曰儿将来之国栋勿忘忠孝于吾家尽为将相杜鸿渐世号知人见马燧李抱真卢把陆贽张𢎞靖李蕃皆云并为将相既而尽然对秉钧轴祥符末王沂公曽知制诰朝望日重王文正公问君识吕夷简否异日与舎人对秉钧轴沂公曰何以知之曰吾亦不识但以其奏请得之如不税农噐等事既而许公为侍从卒与沂公为并相文章北京三杰尹元凯为右补阙时又有富嘉谟呉少㣲皆知名嘉谟累转晋阳尉少㣲亦尉晋阳尤相友善有魏谷倚者为太原主簿并负文辞时称北京三杰天下文章尚徐庾浮俚不正独嘉谟少㣲本经术雅厚雄迈人争慕之号呉富体游鱼出渊陆士衡文赋曰于是沉辞拂悦若游鱼衔钩而岀重渊之深浮藻聫翩若翰鸟缨缴而坠层云之峻注速也飞兎越海陈琳答东阿王牋曰清词妙句炎絶焕景譬犹飞兎流星越山超海龙骥所不追况驽马可得齐足哉王佐才阮籍见张华鹪鹩赋以为王佐之才画脂镂冰桓寛盐铁论曰内无其质而外学其文若画脂镂冰费日损功玉界尺赵光逢在唐以文行知名时人谓为玉界尺倣离骚数十篇桞宗元为文章卓伟精致一时流軰推尚既窜斥地又荒疠其烟厄感郁一寓诸文倣离骚数十篇读者咸悲恻笔端膏润天下呜唿咫尺之管文敏者执而运之所好皆合在藩耸万夫之观望立朝贲羣类之颊舌居内成大政之风霆𨗳畎浍于章奏鼓洪澜于训诰笔端肤寸膏润天下文章之用极其致也抟翠屏浮层澜得董生之词杳如抟翠屏浮层澜视聴所遇非风尘间物亦犹明金翠羽得于遐裔虽欲勿宝可乎文章风尚元和之后文章则学竒于韩愈学澁于樊宗师歌行则学放于张籍诗则学浅于白居易学矫激于孟郊大抵天寳之风尚党大厯之风尚浮贞元之风尚荡元和之风尚恡作者之表黄钟大玉庆霄天籁竒采正声铿锵照烛真可谓作者之表方驾古人路鼗出于土鼔独孤及皇甫冉文集序縁情绮靡之功至是乃备虽去雅寖逺其丽有过于古者犹路鼗出于土鼓篆籀生于鸟迹裂绮绣攀日月桞宗元答友人求文章书且自孔氏以来兹道大阐家脩人励刓精竭虑者几千年矣其间耗废简牍役用心神者其可数乎登文章之箓波及后代越不过数十人耳其余谁不欲争裂绮绣牙攀日月髙视于万物之中雄峙于百代之下乎率皆纵诞而不克踯躅而不进力䠞思穷吞志而没故曰得之为难驴鸣狗吠梁庾信初至北方文士多轻之将枯树赋示之自后无敢言时温子昇作韩陵山寺碑信读而冩其本曰唯有韩陵一片石可共语薛道衡卢思道少解把笔自余驴鸣狗吠聒耳而已纸笔为贵谢庄作殷淑妃哀䇿文宋文帝卧覧读起坐流涕曰不谓当今复见此才都下𫝊冩纸笔为之贵海内文宗陈子昂为感遇诗三十八章王适曰是必海内文宗㸃鬼簿王杨卢骆有文名人议其疵曰杨好用古人名谓之㸃鬼簿骆好用数对谓之筭博士有相如扬雄风李尤以文章显和帝时侍中贾逵荐尤有相如扬雄之风召诣东观作赋拜兰䑓令史所着诗赋铭诔颂七叹哀典凡二十八篇蔡邕辍翰王延寿有隽才少游鲁国作灵光殿赋后蔡邕亦造此赋未成及见延寿所为甚竒之遂辍翰文无加㸃黄祖大㑹賔客人有献鹦鹉者祖举巵于衡曰愿先生赋之以娯嘉賔衡揽笔而作文无加㸃辞采甚丽桂苑丛珠曹宪公卿多从之游于小学家尤邃自汉杜林卫宏以后古文亡絶至宪复兴炀帝令与诸儒譔桂苑丛珠正文字又註广雅学者推其该藏于祕书李诗谢赋谢偃贞观初对策髙第尝为尘影赋又献惟皇诫徳赋序时李百药工诗而偃善赋时人称李诗谢赋施之图绘李益于诗尤长每一篇成乐工争以贿求取之被声歌供奉天子至征人早行等篇天下皆施之图绘崇巖峭壁李贺文体如崇巖峭壁万仞崛起人多效之天下无双黄香家贫内无仆妾躬执苦勤尽心奉养遂博学经典究精道术能文章京师号曰天下无双江夏黄童诏东观画像髙彪校书东观数奏赋颂竒文因事讽谏灵帝异之迁内黄令帝勅同僚临送祖于上东门诏东观画彪像以劝学者思来罢栉温庭筠理髪思来即罢栉缀文伏鸾隐鹄邓艾号伏鸾陆云号隐鹄科举曲江题名武宗即位宰相李徳裕尤恶进士初举人既及第缀行通名诣主司第谢诸生拜主司答拜乃叙齿谢恩遂升阶与公卿观者皆坐酒数行乃赴期集又有曲江㑹题名席至是徳裕奏国家设科取士而附党背公自为门生自今一见有司而止其期集参谒曲江题名皆罢得士多卿相贾餗厯礼部侍郎凡三典贡举得士七十五多名卿宰相玉笋李宗闵为中书舎人典贡举所取知名士若唐冲薛庠袁都等世谓之玉笋列棘坐庑下舒元舆举进士见有司钩校苛切既试尚书虽冰炭脂炬飡具皆人自将吏唱名乃得入列棘围席坐庑下因上书言古贡士未有轻于此者罗棘遮截疑其姦非所以求忠直也围棘闭省门和凝知贡举是时进士多浮薄喜为諠譁以动主司主司每放榜则围以棘闭省门絶人出入以为常凝彻棘开门而士皆肃然无譁所取皆一时之秀称为得人一第慁子元结少不羁十七乃折节向学事元徳秀天寳十二载举进士礼部侍郎阳浚见其文曰一第慁子耳有司得子是頼果擢上第复举制科白袍子纷纷有客讥宋济曰近日白袍子何太纷纷济曰由绯袍子紫袍子纷纷化使然也先时颁试题建中初裴冀曰若使礼部先时颁天下曰某年试某题取某史至期果然亦劝学之一术也夣立北斗下袁郭初应举梦立北斗下果第七人及第英雄入吾彀中唐太宗私幸端门见新进士缀行而出喜曰天下英雄入吾彀中矣樱桃宴新进士尤重樱桃宴干符中刘相镇淮南其子覃及第勅邸吏曰醵罚所费取足而已时樱桃初出和以糖酪人亨蛮画一小盎不啻数升红牋名纸裴思谦状元及第作红牋名纸十数诣平康里因留宿赋诗曰银釭斜背觧鸣珰小语偷声贺玉郎从此不知兰麝贵夜来新惹桂枝香长名榜吏部故事放长榜旧语曰长名以前选人属侍郎长名以后侍郎属选人有教无类赋省试有教无类赋王沂公为第一有云神龙异禀犹嗜欲之可求纎草何知尚薰莸而相假有轻薄子云相国寺前熊翻筋斗望春门外驴舞柘枝言虽鄙俚事亦着题烧烛三条唐制举人试日既暮许烧烛三条韦永贻试日先毕作诗云三条烛尽钟初动九转丹成鼎未开日月渐低人扰扰不知谁是谪仙来渇睡汉及第吕文穆薄游一县胡旦随父宰邑客有誉吕举其诗云挑尽寒灯夣不成胡笑曰乃是一渇睡汉耳吕明年中甲科寄声胡曰渇睡汉状元及第矣胡答曰待我明年第二人及第输君一筹次榜果中首选前进士阿孩儿苖台符年十六张读年十七同年进士同佐郑少师宣州幕尝列题西明寺中或窃注曰一双新进士两箇阿孩儿白纸煳案子举人率以白纸煳案子面郑昌图诗曰新煳案子其白如银出试入试千春万春九重知己刘业特赐及第韦岫贺之曰三十浮名每年皆有九重知己旷代所无多艾气韩熈载初知贡举人皆以为巨题熈载是夕自赋五首旦视诸生皆有可观及着格言五十余篇时軰罕及诱掖后进号韩夫子性好谑浪有投贽荒恶者使妓炷艾燻之俟来嗅曰子之卷轴何多艾气也江神也世情冯参政京庆厯中鄂州预乡荐至大江风涛汹涌几至沉没来春名魁南省廷试为第一受恩还鄂复过大江风㣲浪稳舟楫安然公题诗江亭云江神也世情为我风色好神州等第録神州解送自天宝开元之际率以上十人谓之等第必求名实相副者小宗伯选之或至浑化不然十得七八苟异于是牒贡院请落由故有神州等第录以记得人之盛陈橘皮榜给事中乔舜知举进士及第者五人皆以举数升降等甲无名子谓乔之榜类陈橘皮年多者居上收廸黜边景徳中李廸贾边皆举进士省试皆不与廸以赋落韵边以当仁不让于师论以师为衆与注疏异乃奏乞特收王文正公为相曰廸虽犯不考然出于不意其过可恕边特立异说将令后生务为穿凿破壊科场渐不可启遂收廸而黜边状元给驺从祥符八年蔡文忠状元及第上视其秀伟顾宰相曰得人矣因诏金吾给驺从𫝊唿状元始于此也稜等登故事放榜毕旅谢时宰榜首致词有丁稜者语吃欲言稜等登科趋而前连声曰稜等登竟不成语而退科第放此风汉刘蕡杨嗣复门生也宝厯二年杨嗣复下三十五人裴休等时蕡第十五试齐鲁㑹于夹谷赋晦日与同志昆明池泛舟时及第策直言中官嫉怒仇士良谓嗣复曰奈何以国家科第放此风汉及第耶嗣复惧曰昔与蕡及第时犹未风耳诗四海为家寳绪隆旁求文雅振儒风命乡随计来多士较艺抡材有泽宫簮绂近臣当显任丝纶深㫖谕丹衷旰宵汲汲子存念夙夜孜孜尔狥公名实岂惟衡鑑内贤能皆萃网罗中伫观翘楚登时用布政分忧协庶功盛时选士贡闱开罄宇闻风献艺来心似权衡求实效勿教蓬荜有遗材天子昔取士先俾分媸妍济济俊兼秀师师麟与鸾小子最承知同軰㝷改观甲第叨荐名高飞便凌烟遂使拜扆坐果得超神仙迄今才七嵗相接乗华轩昭代将垂白途穷乃呌阍气衡星象表词感帝王尊天老书题目春官验讨论倚风遗鶂路随水到龙门殿上衮衣明日月砚中旗影动龙蛇纵横礼乐三千字独对丹墀日未斜无譁战士衔枚勇下笔春蚕食叶声御榜今朝至见名心始安尔能俱中第吾遂可休官贺客留连饮家书反覆看世科谁不继得慰二亲难金榜题名墨尚新今年依旧去年春花间每被红粧问何事重来只一人恩袍草色动仙籍桂香浮文章旧价留鸾掖桃李新隂在鲤庭二十年前此夜中一般灯烛一般风不知嵗月能多少犹着麻衣待至公锦绣万花谷后集卷十九锦绣万花谷后集卷二十钦定四库全书锦绣万花谷后集卷二十清廉得珠玑不拜赐钟离意为尚书时交阯太守张恢坐赃徴还伏法以资物入大司农诏颁赐羣臣意得珠玑而不拜赐帝怪问其故对曰臣闻孔子忍渇于盗泉之水曽参回车于胜母之闾恶其名也此赃秽之宝诚不敢拜帝叹曰清乎尚书之言也乃更以钱十万赐意搜犀珍投江中李勉拜岭南节度使西南夷舶嵗至才四五讥视苛谨勉既廉洁又不暴征明年至者乃四十余柁居官久未尝文饰器用车服后召归至石门尽搜家人所蓄犀珍投江中馈饼弃垣外杨㻛歴沔绥二州刺史姆馈孺子以饼妻伪受而弃之垣外人称其廉故吏归缣不受郝处俊甫十嵗而孤故吏归千缣赠之已能让不受代还乗止一马朱敬则为庐州刺史代还无淮南一物所乗止一马笥余一缣元徳秀为鲁山令嵗满笥余一缣驾柴车去橘熟纳直于官桞玼为岭南节度副使廨中橘熟既食纳直于官饮马投钱安陵清者有项仲山饮马渭水每投三钱郝子亷亦然公厨乌梅萧倣为岭南节度尝服药左右于公厨取乌梅倣知止之还藁梅萧倣拜岭南节度使南方珍贿丛伙不以入门家人病取藁梅于厨以和剂倣知趣市还之悬鱼羊续为庐江丞有献生鱼者续悬于庭后又献之乃出所悬者以示之杜其意也十分受一马枢自营茅茨而居每以王公馈饷辞不获已者率十分受一具馔食一口北齐彭城王攸自沧州召还父老相率具馔曰殿下唯饮此乡水未食百姓食聊献疎薄攸为食一口五百缣未尝发阳城山东节度府闻城义者发使遗五百缣戒使者不令返城固辞使者委而去城置之未尝发饷绫完封不发韩思复永淳中家益窭嵗饥京兆杜瑾者以百绫饷思复思复方併日食而饷绫完封不发孝子缣韩思彦客汴州张僧孺者庐墓三十年诏表其闾请思彦为颂饷缣二百不受时嵗凶家窭甚僧彻固请为受一疋命其家曰此孝子缣不可轻用清白吏子孙杨震转涿郡太守性公廉不受私谒子孙尝蔬食歩行故旧长者或欲令为开产业震不肯使后世称为清白吏子孙以此遗之不亦厚乎妇无裤韩豫章遗范宣绢百匹不受减之至一匹终不受同载就车中裂一丈与范云人宁可使妇无裤耶宣笑受之器物一无所受孔奋守姑臧长被徴单车就路姑臧吏民及羌胡相谓曰孔君清廉仁贤举县蒙恩如何今去不共报徳遂相赋歛牛马器物追送奋一无所受不以苞苴污家韦诜休日登楼见人于圃有所瘗藏者访诸吏曰参军裴寛居也与偕来诜问状答曰寛义不以苞苴汚家适有人以鹿为饷致而去不敢自欺故瘗之诜嗟异乃引为判官噉豆糜自给韦贯之补渭南尉以厚币召不应居贫噉豆糜自给使泽潞不受币马伉为侍读李抱真卒伉持节临弔归之帛不受又致京师伉上表固拒于是醴泉令缺宰相髙选徳宗曰前使泽潞不受币者其人清可用也遂以授伉断带为炷皇甫无逸尝按部宿民家灯炷尽主人将续无逸抽佩刀断带为炷其廉介类如此不取州钱令狐楚始郓帅每至以州二百万入私藏楚独辞不取受茶一串陆贽寿州刺史张镒有重名贽往见既行饷钱百万曰请为母夫人一日费贽不纳受茶一串曰敢不承公之赐槖駞骏马范希朝迁振武节度使边州每长帅至必效槖駞骏马虽甚㢘者犹受之以结其欢希朝一不纳庭中树王义方为御史时买第后数日爱庭中树复召主人曰此佳树得无欠偿乎又予之钱其廉不贪类此使西域不受异物李恂后徴拜谒者使持节领西域副校尉西域殷富多珍寳诸国侍子及督使贾胡数遗恂奴婢宛马金银香罽之属一无所受贪浊巨匮裁窍王伾当其党盛门皆若沸羮而伾尤通天下贿谢日月不阕为巨匮裁窍以受珍使不可出则寝其上焦湖一任作獭张崇帅庐州好不法士庶苦之尝入觐江都人幸其改任曰渠伊必不复来矣崇归计口率渠伊钱明年再入觐道路相目捋须为庆又率捋须钱尝伶人假人死当作水族隂府判官云焦湖百里一任作獭崇因大慙赋黄鱼交州刺史朱符侵虐百姓强赋于民黄鱼一枚收稻一斛铜山大贼李义府相高宗为杨行欵白其赃诏司刑刘祥道与三司杂讯除名流巂州或作河间道元帅刘祥道破铜山大贼李义府露布牓于衢献槖装之半苏逢吉同平章事前客省使王筠自晋末使楚至还逢吉意筠得楚王重赂遣人求之许以一州筠怏怏以其槖装之半献之而不得州胡椒八百斛元载智畧开果久得君外委主书内纵诸子关通货贿凡仕进干请不结子弟则谒主书室宇奢广当时为冠帝得其状载尝独见深戒之謷然不悛大厯十二年帝遣呉凑收载繋政事堂诏刘晏常衮杜亚讯状乃下诏赐载自尽妻子并赐死籍其家钟乳五百两胡椒八百斛它物称是繋百钱靴带上唐郑愔为吏部侍郎掌选赃污狼籍有选人繋百钱于靴带上愔问何故答曰当今之选非钱不行愔黙然不言剧部私贪人杨汉公治荆南有贪赃宣宗擢为同州刺史郑裔绰奏汉公冐猥无廉槩不可处近辅同州太宗兴王地当精择守长付之汉公既以墨败容可举剧部私贪人帝恚见颜间蛮口易蛮金五年南诏回掠巂川明年复来攻㑹刺史喻士珍贪狯隂掠两林东蛮口縳卖之以易蛮金故开门降南诏尽杀戍卒而士珍遂臣于蛮赐帛媿切长孙顺徳素为髙祖亲厚太宗时为左骁卫大将军俄以受赇为有司劾发帝曰顺徳元勲外戚爵隆位厚朕当与共府库何至以贪冐闻乎因赐帛数十媿切之忠义夺笏击贼朱泚反以段秀实失兵必恨愤且素有人望使骑往迎秀实与子弟诀而入泚喜曰公来吾事成矣秀实阳与合泚召秀实评事源休姚令言李忠臣李子平皆在坐秀实戎服与休并语至僣位勃然起执休腕夺其象笏奋前唾泚面大骂曰狂贼可磔万段岂从汝反耶遂撃之泚中颡流血蔑面匍匐走贼衆未敢动秀实大唿曰我不同反胡不杀我遂遇害解人当束以板孙揆昭宗讨李克用以揆为招义军节度使克用伏兵执揆曰公軰当从容庙堂何为自履行阵也揆大骂不诎克用怒使以锯解之其齿不行揆骂曰死狗奴解人当束之以板汝軰安知行刑者如其所言詈声不辍至死叱六馆士何蕃事父母孝学太学嵗一归父母不许间一嵗归复不许凡五嵗慨然以亲且老不自安揖诸生去乃共闭蕃空合中衆共状蕃义得白阳城请留㑹城罢亦止初朱泚反诸生将从乱蕃正色叱不聴故六馆士无受污者惟知事一人石演芬事怀光为假子怀光军三桥与朱泚连和演芬使客郜成义到行在言怀光无破贼意请罢其总统成义走告怀光怀光骂曰尔为我子奈何欲破吾家今日负我宜即死对曰天子以公为股肱公以我为腹心公乃负天子我何不负公我胡人无异心惟知事一人死固吾分怀光使士脔食之忠臣不事二君燕闻画邑人王蠋贤使为将蠋固谢曰忠臣不事二君烈女不更二夫齐王不聴吾谏故退而耕于野国既破亡吾不能存今又刼之以兵为君将是助桀为虐也与其生而无义固不如烹遂经其颈于树枝自奋絶脰而死齐亡大夫闻之曰王蠋布衣也义不北面于燕况在位食禄者乎丈夫断于心李业字巨游有志操介特公孙述徴之不就使尹融持毒酒命以若起则受公侯之位不起赐之以药叹曰亲于其身为不善者人所不从何乃诱以高位哉融见不屈复曰宜唿室家计之业曰以丈夫断之于心久矣何妻子为遂饮毒死项岂顽奴砥石林藴西川节度使韦皋辟推官刘辟反蕴晓以逆顺辟怒且杀之将就刑大唿曰危邦不入乱邦不居得死为幸矣辟惜其直隂戒刑人抽劔磨其颈以胁服之藴叱曰死即死我项岂顽奴砥石耶辟知不可服舍之名重京师颈当受一人刀屈突通仕隋擢右武卫将军高祖起代王遣通守河高祖留兵围之济河破其将桑显和于饮马泉通大惧或説之降曰吾蒙国厚恩事二主安可逃难独有死报尔每自摩其颈曰当为国家受一刀剖心明皇嗣安金藏在太常工籍睿宗为皇嗣有诬皇嗣异谋者武后诏来俊臣问状左右畏惨楚欲引服金藏大唿曰公不信我言请剖心以明皇嗣不反也引佩刀自划腹中肠出被地眩而仆后闻大惊舆致禁中命髙医内肠桑土紩之阅夕而苏后临视叹曰吾有子不能自明不如尔之忠也即诏停狱酷虐造作鐡笼索元礼天性残忍徐敬业兵兴武后患之欲因大狱去异已者擢元礼为推使就洛州牧院为制狱作铁笼罩囚首加以楔至脑裂死又横木闗手足转之号晒翅后以受赇收下吏不服吏曰取公铁笼来元礼服罪死狱中请尝火瓮周兴迁秋官侍郎屡决制狱妄杀数千人天授中或告兴谋反诏来俊臣鞫状初兴未知被告方对俊臣食俊臣曰囚多不服奈何兴曰易耳内之火瓮炽炭周之何事不服俊臣曰善命取瓮且炽火徐谓兴曰有诏按君请尝之兴骇汗叩头服罪京师三豹李嵩李全皆严酷与王旭埒京师号三豹嵩为赤全为白旭为黒里闾相诅曰若违教值三豹罗钳吉纲吉温天寳初调万年尉尝曰若遇知己南山白额虎不足縳林甫久当国隂构大狱除不附已者先引温居门下与罗希奭椎锻诏狱相勉以虐号罗钳吉纲公卿见者莫敢耦语苍鹰郅都迁为中尉丞相列侯至贵倨也而都揖丞相是时民朴畏罪自重而都独先严酷致行法不避贵戚列侯宗室见都侧目而视号曰苍鹰其治如狼牧羊寗成为济南都尉其治如狼牧羊不可令治民上乃拜成闗都尉鹰击毛挚义纵以鹰击毛挚为治滥官烂羊后汉更始官爵皆贾竖羣小语曰灶下养中郎将烂羊胃骑都尉烂羊头封公侯献𤓰陆贽幸梁有献𤓰者帝嘉其意欲授以试官贽曰爵禄者天下公器不可轻也今献𤓰一器果一盛则受之彼忘躯者有以相谓矣人何劝焉优人擢将军优人李可及擢为威卫将军曹确曰太宗着令文武官六百四十三谓房乔曰朕设此待天下之贤人士工商杂流正当厚给以财不可假以官也文宗以乐工尉迟璋为王府率窦洵直固争卒授州长史今而位将军不可帝不聴倡优授官魏元忠陈郡男子袁楚客以书规之惟名与器不可以假人故曰天工人其代之夫代天非材不可也代非其人必失天意失天意而无患祸未之有也今倡优之辈因耳目之好遂授以官非轻朝廷乱正法邪人君无私私怒害物私赏费财况私人以官乎待诏鸿都后汉灵帝好学祭酒乐松贾䕶多引无行趋势之徒并待诏鸿都门士君子皆深耻之狗尾续晋赵王伦簒位同谋者越阶次奴卒厮役亦加爵位每㑹貂蝉盈坐时人语曰貂不足狗尾续斜封官安乐与太平等七公主皆开府而主府官属尤滥皆出屠贩纳赀售官降墨敕斜封授之故号斜封官舞胡致位五品舞胡致位五品鸣玉曳组趋驰廊庑非贻则子孙之道也白版侯武后时封侯者衆铸印不供至有白版侯者焉三无坐处中宗时韦后及太平安乐公主等用事于侧门降墨勅斜封受官号斜封官凡数千员内外盈溢至无㕔事以居当时谓之三无坐处言宰相御史及员外郎也胥史滥章韨帝封泰山张説多引两省録事主书及所亲摄官升山超阶至九品九龄当草诏谓说曰官爵者天下之公器先徳望后劳旧今登封告成千载之絶典而清流隔于殊恩胥史乃滥章韨恐制出四方失望既而果得谤麒麟楦唐杨烱每唿朝士为麒麟楦或问之曰今假㺯麒麟者必修饰其形覆之驴上宛然异物及去其皮还是驴尔无徳而朱紫何以异是鬻爵入粟拜爵晁错䇿重粟之道在于以粟为赏罚令募天下入粟县官拜爵得以除罪如此富人有爵农人有钱粟有所渫入奴为郎后汉府库虚乃募人入奴婢得为郎先为郎者增秩铜臭灵帝开鸿都门卖官又私令左右卖公卿公千万卿五百万崔烈入钱得三公问子钧曰我为三公人以为何钧曰论者嫌其铜臭烈怒击之钱多者得之前蜀王衍太后太妃以教令卖官自刺史以下每一官阙必数人并争而入钱多者得之堂牒卖官王㫤遣医人陈究空以名堂牒卖官墨勅斜封中宗庶人韦氏稍宠树亲属封拜之昭容与乳母及尚宫贺娄等多受金钱封巫赵陇西夫人禁中势与上官埒繇是墨勅斜封出矣助得为郎时汉㑹浑邪等降县官费衆仓府空贫民大徙皆仰给县官无以尽赡卜式复持钱二十万与河南太守以给徙上识式姓名以式终长者廼召拜为中郎锦绣万花谷后集卷二十锦绣万花谷后集卷二十一钦定四库全书锦绣万花谷后集卷二十一髙洁五往见布衣士小臣稷者桓公凡三徃不得见公叹曰布衣之士轻爵禄则无以助万乘之主万乘之主不好仁义则无以下布衣之士于是五徃乃得见屋埃坠饭中孔子絶粮子贡告于野人得米炊于坏屋有埃墨坠饭中回取食之子贡以回为窃食入问孔子曰仁人㢘士穷则改节乎子曰若改节焉称仁㢘哉子贡以回食饭告子子召回曰畴昔余梦先人炊饭吾将祭焉回曰埃墨坠饭中欲寘之不洁欲弃之可惜回即食之不可祭也回出孔子曰吾之信回非独今日所信者目目犹不可信所恃者心心犹不可恃弟子记之知人故不易矣外门车马迹深陆通字接舆楚王使使聘曰请先生治江南通笑而不应妻于市来曰外门车马迹何深通曰王遣使持金百镒令治江南妻曰妾事先生躬耕以食亲绩为衣据义而动乐亦足矣今受人重禄乘人良驷食人肥浓将何以待之通曰吾不许也妻曰君使不从非忠从之又违义不如去之于是变易姓名隠居于蜀峨眉山容膝之安陈仲子字子终楚王遣使持金百镒聘以为相仲子乃谓妻曰今日为相明日结驷连骑食方于前妻曰左琴右书乐在其中矣结驷万骑所安不过容膝食方于前所甘不过一肉今以容膝之安一肉之味而懐楚国之忧乱世多害恐先生不保命也仲子夫妻逃去为人灌园君房素痴严光世祖以安车聘之侯霸使掾侯子道奉书霸戒子道曰子陵素髙西陵宜卑礼下之光发书曰君房素痴今为三公小小善否子道曰位居鼎足不痴也子道曰公闻先生至即欲诣迫于典司是以不获光曰卿言不痴此非痴语也天子三徴我来人君尚未见况人臣乎我手不能书以牀边牍板与子道削书之光口喻数语子道曰书何太少可小益也光曰何可益乎网罗在天王绩大业中举孝悌㢘洁授秘书省正字不乐在朝求为六合丞以嗜酒不任事时天下以乱因劾遂解去欢曰网罗在天吾且安之乃还乡里请𨽻道士籍吴筠性髙鲠不耐浮沉于时去居南阳倚帝山请𨽻道士籍像图固辞不与朱敬则张易之等集名儒撰三教珠英又绘武三思李峤蘓味道李迥秀王绍宗等十八人像以为图欲引敬则固辞不与世洁其为人隠逸羲皇上人陶潜曰夏月虚凉髙卧北窓之下清风飒至自谓羲皇上人淮阳一老汉有应曜隠于淮阳山中与四皓俱徴独不至时人语曰商山四皓不如淮阳一老汉濵老父汉濵老父桓帝幸竟陵过云梦临沔水百姓莫不观者有老父独耕不辍尚书郎南阳张温异之使问曰人皆来观老父独不辍何也老父笑而不对温下道百歩自与言老父曰我野人耳不达斯语请问天下乱而立天子邪理而立天子邪立天子以父天下邪役天下以奉天子邪昔圣王宰世茅茨采椽而万人以宁今子之君劳人自纵逸游无忌吾为子羞之子何忍欲人观之乎温大慙问其姓名不告而去茅屋蓬户王霸字儒仲太原广武人王莽簒位弃冠带絶交官建武中徴到尚书有司问其故霸曰天子有所不臣诸侯有所不友司徒侯霸让位于霸阎阳毁之曰太原俗党儒仲颇有其风遂止以病归隠居守志茅屋蓬户连徴不至隠居黾池周党被徴自陈愿守所志帝诏曰自古明王圣主必有不賔之士周党不受朕禄亦各有志焉其赐帛四十匹党遂隠居黾池猿藏熊縁段成式谷隠书事云随樵刼猿藏隈石觑熊縁办百万资郗超每闻欲髙尚隠退者輙为办百万资并为造立居宅在剡为戴安道起宅甚精整山谷臣顾欢被齐髙帝徴既至称山谷臣鹿皮巾梁武帝赐陶隠居鹿皮巾买印山支道林因人就深公买印山公曰未闻巢由买山而隠撰渔歌张志和善图山水酒酣或撃皷吹笛䑛笔輙成常撰渔歌宪宗图真求其歌不能致饵松柏叶王希夷隠嵩山师黄頥学飬生喜读周易老子饵松柏叶杂华年七十余筋力柔彊刺史卢齐卿就谒问政答曰己所不欲勿施于人此言足矣居士屩朱桃椎结庐山中夏则臝冬缉木皮叶自蔽尝织十芒履置道上见者曰居士屩也为鬻米茗易之茂松清泉潘师正居逍遥谷髙宗幸东都召见问所须对曰茂松清泉臣所须也既不乏矣诏即其庐作崇堂观卒谥体𤣥先生鹿皮翁鹿皮翁淄川人为少府小史隠岑山得仙时卖药于齐市鹿门隠士皮日休为鹿门隠士书六十篇一瓢许由居箕山惟有一瓢酌水挂于树枝风吹瓢鸣以为烦掷去之百结衣董威在洛阳隠居白社以残絮缕帛为衣号百结衣五不可住肃宗既还京师李泌辞去云臣有五不可住臣遇太早陛下用臣太重恩太深功太髙而迹太竒力辞果去诗谢公山不改陶令菊犹存苔藓侵垂钓松篁长闭门风霜清吏事江海谕君恩逸人归路逺弟子出山迎服药颜须驻耽书癖已成柴扉度嵗月藜杖见公卿更作儒林传还应有姓名坐穷今古掩书堂二顷湖田一半荒荆树有花兄弟乐橘林无实子孙忙龙归晓洞云犹湿麝过春山草自香向夜欲归心万里故园松月更苍苍草堂近西郭遥对敬亭开枕腻海云起簟凉山雨来髙歌懐地肺逺赋忆天台应学相如志终须驷马回陶令已过半无心离此溪病尝山药遍贫起草堂低为月窓从破因诗壁重泥近来常夜坐寂寞与僧齐陶令曽居此㺯琴遗世情田园三亩緑轩冕一铢轻衰桞自无主白云犹可耕不随陵谷变应只有髙名闲如云鹤散如仙逸士声名处处𫝊诗自㑹来轻物象道从髙后小林泉谋身只置煎茶鼎积货惟收卖药钱见说新居更幽僻为忧徴诏到门前任懒自扫地更贫谁怨天有名闲富贵无事小神仙晨窓林影开夜户山泉响隠去复何求无言道心长抱膝小窓深读书空谷响一笑有㑹心纷纷自雄长宁懐栖遯情闲袖经纶手风云傥未期猿鹤且为友我不学许由隠烟雾得瓢不饮惟挂树又不学徳义居虎丘带瓢入市多骑牛分无玉瓯囊古锦病渴文园只瓢饮不瞰金溪新结亭未须引吸如长鲸但愿金溪化为酒嵗嵗持瓢醉花桞梁燕欺春醉闲猿学夜吟云连平地起月向白波沉世人如不容我自纵疎慵落叶凭风扫秋粳任水舂花朝连郭雾雪夜隔湖钟身在能无事头宜白此峯巢由不愿仕尧舜岂遗人十年纵迹走红尘回首青山入梦频紫陌纵荣争及睡朱门虽贵不如贫愁闻剑㦸扶危主闷见笙歌聒醉人携取旧书归旧隠野花啼鸟一般春九重城里人中贵五等诸侯阃外尊争似布衣云水客不将名字挂干坤不信最清旷及来愁已空数㸃石泉雨一溪霜叶风业在有山处道成无事中酌尽一盃酒老夫颜已红弃官池中种龙龎徳公子奂字世文晋太康中为牂牁太守去官归乡居白沙里乡人宗敬之相语曰我家池中龙种来里中化其徳让少壮皆代老者担免冠贡禹为河南令以贼事为府官所责免冠谢禹曰冠一免岂可复冠耶遂去官灌畦掇薪元结父延祖不仕年过四十亲娅彊勒之再调舂陵丞輙弃官去曰人生衣食可适饥饱不宜复有所须毎灌畦掇薪以为有生之役过此吾不思也徒歩归乡里肃宗为太子而左补阙薛令之兼侍读时东宫官积年不迁令之书壁言礼之薄帝见复题听自安令之即弃官徒歩归乡里轻舟夜遁吕才东臯子王绩集序天下乱藩部法严屡被刻君叹曰罗网髙悬去将安所遂出所受俸钱积于县城门前託以风疾轻舟夜遁放情事外武元衡为华原令时畿辅有镇军督将恃恩矜功者多挠吏民元衡苦之乃称病去官放情事外沉浮䜩咏者乆之徳宗知其才召授比部员外郎刺史不礼刘幽求制科中第调阆中尉刺史不礼弃官去杜门絶人事赵光逢昭宗时为御史中丞以世乱弃官洛阳杜门絶人事致仕三骥轺车赵芬字士茂拜尚书右仆射以老病出为蒲州刺史上表乞骸骨徴还京师赐以三骥轺车鸠杖被褥归于家角巾东洛薛革除左散骑常侍年至而无疾请告角巾东洛时甚髙之卧振髙风萧徳言为秘书监以年老请致仕太宗诏曰所兾才徳犹茂卧振髙风使济南伏生重在于兹日闗西孔子故显于当今知足不辱张霸为颍川太守谓掾史曰太守起自孤生致位郡守老氏有言知足不辱遂上病三分故禄汉制年老致仕者三分故禄以一与之以终其身投簪聊欲投吾簪悬车告老遂隠丘山悬车告老遗爱帝为制碑崔圆兼剑南节度使肃宗立命与房琯韦见素赴行在帝为制遗爱碑于蜀以宠之忠清君亮州人为宋游道生立祠堂像题曰忠清君何时复来刘陶为顺阳长病免人歌之曰悒然不乐思我刘君何时复来安此下人生创祠吕諲为荆州自景徳以来处方面数十人諲最有名荆人生创房祠及没吏裒钱十万徙祠府西立遗爱颂广人为宋璟立遗爱颂璟上言颂所以𫝊徳载功也臣之治不足记广人以臣当国故为溢辞徒成谄谀者欲釐正之请自臣始有诏许停人指树而懐吴凑为京兆尹官街树缺所司植榆以补之凑曰榆非九衢之物亟命易之以槐及槐隂成而凑卒人指树而懐之罢市羊祜死南州为之罢市巷哭者声相接去见思何武当官无赫赫之名去后人见思锦绣万花谷后集卷二十一锦绣万花谷后集卷二十二钦定四库全书锦绣万花谷后集卷二十二死丧火灭烟消傅𤣥四言诗曰忽然长逝火灭烟消为一棺土淮南子云吾生有七尺之形死有一棺之土託万鬼隣陆机侯挽歌辞曰昔居四人宅今託万鬼隣玙璠歛李平子卒将以君之玙璠歛赠以珠玉孔子闻之曰送死以寳玉是由暴尸于中原示人以姦利之端说骖而赙孔子之卫遇旧舘人之丧入而哭之哀出使子贡说骖而赙之祭服以襚卫有太史曰桞庄寝疾公曰若疾革虽当祭必告公再拜稽首请于尸曰有臣桞庄也者非寡人之臣社稷之臣也闻之死请往不释服而往遂以襚之家无珠玉为含李大亮卒年五十九将歛家无珠玉为含帝哭为恸觧牛与给丧事窦建徳乡人丧亲贫无以塟建徳方耕闻之太息遽觧牛与给丧事乡党异之驴鸣孙楚字子荆与王济为友济死子荆哭之曰夫子好驴鸣乃作一声声体俱似坐客皆笑之栋梁折晋卫玠卒谢琨哭之恸曰栋梁折不觉哀往哭其尸王方翼其友赵持满诛死尸诸道亲戚莫敢视方翼曰栾布哭彭越义也周文王掩骼仁也絶友义蔽主仁何以事君遂往哭其尸具礼収塟宴饮设虚位李勉常引李廵张叅在幕府后二人卒至宴饮仍设虚位沃馈之琴笔两絶乐天祭微之始以诗交终以诗诀琴笔两絶塟连山相冢书曰青乌子称山三重相连名连伞山塟之二千石金银凫鹤秦始皇塟骊山起坟髙五十丈下周三泉周回七百歩以明月珠为日月人鱼膏为灯烛水银为大海金银为凫鹤玉匣蛟龙汉帝及侯王送葬者皆珠襦玉匣形如铠甲连以金缕匣上皆缕以蛟龙鸾鳯龟麟之象时谓蛟龙玉匣防山鲁襄公二十年而孔子生生而叔梁纥死葬于防山在鲁东由是孔子疑其父墓处栾水昔王季厯塟于涡水之尾栾水啮其墓见棺之前和文王曰譆先君必欲一见羣臣百姓也天故使明水见之于是出而为之张朝百姓皆见之北邙空椁安定真善筭术成帝时真尝自筭其年七十三至期果死又曰北邙青陇上孤槚之西四丈所凿之七尺吾塟地也真死依言往掘得古时空椁即以塟焉朱器梁商薨赐东园轜车朱夀器银镂黄玉匣画棺和帝追封证皇太后父梁松为褒亲愍侯改殡赐东园画棺玉匣衣衾祭文祭桞子厚文维年月日韩愈谨以清酌庶羞之奠祭于亡友桞子厚之灵嗟嗟子厚而至然邪自古莫不然我又何嗟人之生世如梦一觉其间利害竟亦何校当其梦时有乐有悲及其既觉岂足追惟凡物之生不愿为材羲罇青黄乃木之灾子之中弃天脱羁玉佩琼琚大放厥辞富贵无能磨灭谁纪子之自着表表愈伟不善为斵血指汗颜巧匠旁观缩手袖间子之文章而不用世乃令吾徒掌帝之制子之视人自以无前一斤不复羣飞刺天嗟嗟子厚今也则亡临絶之音一何琅琅徧告诸友以寄厥子不鄙谓余亦託以死凡今之交观势厚薄余岂可保能承子託非我知子子实命我犹有鬼神宁敢遗堕念子永归无复来期设祭棺前矢心以辞呜唿哀哉尚飨祭韩忠献公文惟公仁义忠厚得之自然所施所履命世之贤冠登甲科声名四𫝊聫辉丹府表襮英躔徊翔諌署风节孤骞权升法从壮观近班贼昊叛命西领中权经画应御勤劳累年戎丑来庭延登枢府道徳之俊同时入辅窒姦塞邪刬弊除蠧谤言隂摇分符以去中山大卤太行东西连开戎府弹压羗夷天声万里雷动神驰帝思勲旧召还庙堂帷幄论道海㝢乐康仁庙晩年少阳虚位天下大本未有所繋公常深念图建冢嗣引古尽言山岳其意忘身忘家无所顾避圣心感悟遂定大计合天符人英庙主器夷夏欢唿声震天地千艰万险公若平易六龙飞天帖无一事俄膺顾命今上嗣政永厚复上力辞大柄得殿本邦均休遂性未离阙庭西陲微扰天子诏公改帅咸镐义不辞难受命戒道事宁求还复守乡闾至始閲月又迁魏都时议者建青苖之令出钱取息始恵终病抗疏论列辞严义正天子动容贤路交庆四见炎凉复临安阳灿灿锦衣煌煌绣裳愿上印绶十拜封章宸眷深厚未颁俞音遽叹逝川莫伸素志呜唿哀㢤自公之薨城邑田里老壮童㓜咨嗟涕泗非徳感人孰能如是位居将相殆将二纪万钟之禄随得随施姻亲侨客赖公以济葢棺之曰所余无㡬清白之风照曜来世某之椎愚少有比伦乆参賔从纳顾特异朝教暮诲意均子弟粗有成立皆公之赐抚膺长号肝鬲将毁奠以叙哀痛无穷已英灵不昧敢冀歆此祭司马公文左仆射赠太师温公之灵呜唿百世一人千载一时惟时与人鲜偶常竒公事仁宗百未一施独发大议惟天我知厚陵之初先事而窥帝欲得民一尊无私母子之间莫如孝慈人所难言我则易之神宗知公敬如蓍龟専谈仁义辅以书诗枉尺直寻愿公少卑公曰天子舜禹之姿我若言利非天谁欺退居于洛四海是仪化及豚鱼名闻乳儿二圣见公曰子得师付以衡石惟公所为公亦何为视民所宜有莠则锄有疾则医问疾所生师老兵疲和戎上策决用无疑此计一定太平可基譬如农夫既辟既菑投种未粒引获而炊賔客满门公以疾辞不见十日入哭其帷天为雨泣路人垂洟画像于家饮食必祠矧我衆僚左右畴咨共载一舟丧其楫维终天之诀宁复来思歌此奠章以侑一巵祭欧阳文忠公文夫事有人力之可致犹不可期况乎天理之㝠漠又安可得而推惟公生有闻于当时死有𫝊于后世苟能如此足矣而亦又何悲如公器质之深厚智识之髙逺而辅学术之精㣲故形于文章见于议论豪徤俊伟恠巧瑰琦其积于中者浩如江河之停蓄其发于外者烂如日星之光辉其清音幽韵凄如飘风急雨之骤至其雄辞宏辨快如轻车骏马之奔驰世之学者无问乎识与不识而读其文则其人可知呜唿自公仕宦四十年上下往返感世路之﨑岖虽迍邅困踬窜斥流离而终不可掩者以其公议之是非既压复起遂显于世果敢之气刚正之节至晩而不衰方仁宗皇帝临朝之末年顾念后事谓如公者可寄以社稷之安危及夫发谋决策从容指顾立定大计谓千载而一时功名成就不居而去其出处进退又庶乎英魂灵气不随异物腐散而长在乎箕山之侧与颍水之湄然天下之无贤不肖且犹为涕泣而歔欷而况朝士大夫平昔游从又予心之所向慕而瞻依呜唿盛衰兴废之理自古如此而临风想望不能忘情者念公之不可复见而其谁与归祭范蜀公文仁宗在位四十二年畦而种之有徳皆贤既厯三世悉为名臣今如晨星存者㡬人孰如我公硕大光明导日而升灿焉长庚死生契濶公独夀考天实耆之以殿诸老二圣嗣位仁义是施公昔所言畧行无遗维乐未和公寝不宁乐成而薨公往则瞑凡百君子愿公无极胡不万年以重王国责难之忠爱莫助之嗟我后来谁复似之吾先君子秉徳不耀与公弟兄一日之少穷达不齐欢则无间先友尽矣我已白髪闻公之丧方食哽噎堂堂我公岂其云亡望公凛然犹举我觞祭史丞相母夫人文惟灵懿范蔼乎闾里庆纪缉乎闺门早占梦燕之祥是产攀龙之杰践公槐而拥帅钺綵服娱亲辞帝畿而还家园板舆佚老葢一时之罕并实五福之兼全嗟弗弔于上穹叹莫留于长谢某仰高自昔守职于兹顾靡逮于升堂敢薄陈于奠斚祭周国太夫人文某辱前丞相之深知荷太夫人之懿徳趋走门下累纪于兹毎升堂拜伏或违离存外抚存问遗一均甥姪何期一旦永不侍前薄酹荐诚悲号摧絶呜唿尚享祭吕望之母郡太文呜唿贤矣夫人善持门闾皓若玉雪一其终初允孝维妇允仁维姑实生才子我所叹誉秉义率性困而不渝夫人之教着不可诬归殡窀穸无悔无愉维子之故具此爼壶呜唿尚享挽词嘉祜天子挽词去序三朝圣行崩万国天忧勤无旷古治洽最长年仁育齐髙厚哀思罄幅员欲知千载美道徳冠遗编元丰天子挽词决事神明速任人金石坚天机先兆朕圣度藴渊泉仁义生知性恩威独化权干坤无毁息长与大名𫝊鳌禁叨承诏金华侍执经微生轻草芥圣泽濶沧溟鹿性安林野葵心注阙庭尧云不可望白首涕飘零将圣由天纵成能与鬼谋聪明初四达隽乂尽旁求一变前无古三登嵗有秋讴歌归子启钦念禹功修城阙宫车转山林随路归苍梧云未逺姑射露先晞玉暗蛟龙蛰金寒鴈鹜飞老臣它日泪湖海想遗衣绍兴天子挽词社稷兴中否干戈静四溟生年同艺祖庆夀似慈宁人忆庚庚兆天倾九九龄向来懐夏禹今祔越山青太极干元父清都大帝宫宴酣忘御骏仙去任遗弓音遏尧仁逺旻号舜孝隆孤臣䑓阁旧涙血洒春风韩忠献公挽词心期自与衆人殊骨相知非浅丈夫独拥斗杓环帝座亲扶日毂上天衢锄耰万里山无盗衮绣三朝国有儒爽气忽随秋露尽谩凭陈迹在龟趺两朝身与国安危典策衰荣此一时木稼曽闻达官怕山頽果见哲人萎英威爽气归图畵茂徳元勲在鼎彛幕府少年今白髪伤心无路送灵輀司马文正公挽词元祜开皇极功归独老成惟深万物表不令四时行日者倾三接天乎奠两楹堂堂宁复有埋玉动佳城韩献肃公挽词郁郁髙阳里生才世不孤八龙归月旦三凤继天衢梁壊吾安仰人亡道固臞空令湖海士愁絶奠生刍贾魏公挽词功名烜赫在三朝经术从容辅汉条儒术早纡丞相绂戎冠再挿侍中貂开仓六塔流民复出甲甘陵叛党销甲第秖今空画像当时于此识风标宪肃皇后挽词二妃端协帝三后共兴周决䇿天同力収功语不流权宜从杀礼末命尚深忧郁郁佳城闭终天配夀丘钦慈皇后挽词二祧从孝祀五典载虞嫔显号追先志隂功见后人承颜亲不待罔极痛知亲未有如椽笔光容可得陈太皇太后挽词国赖姜任盛门归马邓髙闗雎求窈窕卷耳念勤劳圣淑才难拟休明运继遭冈原今献卜维扆正攀号锦绣万花谷后集卷二十二锦绣万花谷后集卷二十三钦定四库全书锦绣万花谷后集卷二十三宫殿太平宫坡诗注万申之曰翊圣保徳真君𫝊云太宗皇帝遣起居舍人王龟从就终南山下筑宫真君忽降言曰此地乃建上帝宫阙之地不可易也于是乃定凡三年宫成题曰上清太平宫东坡曽于终南太平宫溪堂读书见本集桂宫桂宫汉武帝造周回十余里汉书曰桂宫有紫房复道通未央宫闗辅记云桂宫在未央北中有明光殿上山复道从宫中西上城西至建章宫神明䑓蓬莱山兰池兰池宫始皇为微行咸阳与武士四人俱夜逢盗兰池离宫三百秦起咸阳而西至雍离宫三百钟鼓帷帐不移而具为宫室之丽以至于此宜春本秦之离宫在长安城东南杜县东近下杜一曰长安有宜春宫汉宫阙名甘泉宫黄帝治明庭文帝幸甘泉师古曰甘泉在云阳本秦林光宫武帝元鼎五年十一月辛巳冬至立泰畤于甘泉天子亲郊见朝日夕月元封二年诏甘泉房中生芝九茎连叶作芝房之歌又武帝定郊祀之礼祠太乙于甘泉就阳位也未央宫未央宫周回二十八里前殿东西五十丈深十五丈髙三十五丈三武帝以木兰为棼撩文杏为梁柱金铺玉戸华榱璧珰彫楹玉磶重轩镂槛青𤨏丹墀左墄右平黄金为璧带间以和氏珍玉风至其声玲珑然也长乐宫本秦之兴乐宫也汉髙皇帝始居栎阳七年长乐宫成徙居长安秦造从修之周回二十里前殿东西四十九丈七尺两杼中三十五丈深十二丈宣帝本始四年诏神雀五采以万数集长乐宫歩髙望逺京兆有步髙宫长安有望逺宫四寳武帝为七寳牀杂寳案前寳屏风列寳帐设于桂宫时人谓之四寳宫五柞武帝后元二年幸盩厔五柞宫长生殿白乐天长恨歌七月七日长生殿夜半无人私语时披香殿唐蘓世长侍宴披香殿酒酣进曰此炀帝作邪何彫丽底此太宗曰卿諌似直然诈也岂不知此殿我所营乃云炀帝邪对曰臣但见倾宫鹿䑓非受命圣人所为者帝咨重其言承明殿汉天禄石渠典籍之府命名儒师傅讲论乎六艺稽考乎同异又有承明金马着作之庭成帝时客有荐扬雄文似相如者上召雄待诏承明之庭延英殿宪宗以元稹为拾遗稹上疏愿陛下时于延英间召对使尽所懐延英记政昼漏率五六刻方退文宗锐意于治每延英对宰臣率漏下十一刻凡除吏必引见访问亲陈得失尝当盛夏对延英帝汗浃衣绛欲趋出帝曰欲与卿讲天下事乃其乐也徳宗诏延英坐日许百司长官二员言阙失谓之廵对金銮天寳初贺知章见李白文叹曰子谪仙人也言于𤣥宗召见金銮殿论当世事奏颂一篇帝赐食亲为调羹有诏供奉翰林太极魏有太极九龙芙蓉九华承光等殿玉堂铜柱汉宫阁名曰长安有玉堂殿铜柱殿诗玉烛调和气金舆厯旧宫还如过白水更似入新丰秋潭清晩菊寒井落疎桐举杯延故老今闻歌大风遥㸔云雾中刻桷映丹红珠帘通晓日金华拂夜风欲知声管处来过安乐宫祕殿崔嵬拂彩霓曹司今在殿中西钧天虽许人间听阊阖门多梦自迷石门霜雪白玉殿莓苔青日月低秦树干坤绕汉宫仗下春朝散宫中昼漏稀小殿黄金榜朱帘白玉钩一声双日跸春色满皇州祕殿开金鎻神人控玉蚪帐殿罗𤣥冕辕门照白袍金銮殿上脱靴去白下门东索酒尝新宫实壮㢤云里望楼䑓迢逓翔鵾仰连翩贺雀来重櫩寒雾宿丹井夏莲开砌石披新锦梁花画早梅欲知安乐盛歌管杂尘埃寥落古行宫宫花寂寞红白头宫女在相对说𤣥宗门横金鎻悄无人落日秋声渭水濵红叶下山寒寂寂湿云如梦雨如尘草遮囬磴絶鸣銮云树深深碧殿寒明月自来还自去更无人倚玉䦨干渔阳烽火照函闗玉辇匆匆下此山一曲羽衣听不尽至今遗恨水潺潺中原无鹿海无波凤辇龙池出幸多今日故宫归寂寞太平功业在山河野花不识采旅竹本无行雀惊疑欲曙蝉噪似含凉何言金殿侧亟奉瑶池觞钟箭自徘徊皇堂荐羽杯桥平疑水落石迥见山开林前暝色静花处近香来西嵫伤抚夕北阁滥游陪簟凉秋气初长信恨何如拂黛月生指觧鬟云满梳一从悲画扇㡬度泣前鱼坐对南宫乐清风摇翠裾玉帝楼䑓鎻碧霞终年培飬牡丹芽不防野鹿踰垣入衔去宫中第一花第宅甲第文选陆士衡诗甲第崇髙闼大第小第前汉髙祖纪十二年诏为列侯食邑者赐大第室吏二千石徙之长安受小第室治第东都裴度治第东都集贤里作别墅具燠馆凉䑓号緑野堂度野服萧散不问人间事列第东都唐帝五子列第东都积善坊号五王子宅不致第宅李元欲再世宰相有清节未尝改治第宅无以家为帝为霍去病治第令视之对曰匃奴不灭无以家为也买宅必穷僻萧何买田宅必居穷僻处为家不治垣屋曰令后世贤师吾俭不贤母为世家所夺壮丽非吾心唐河间王孝恭平江南赐甲第一区尝语人曰吾所居颇壮丽非吾心也当别营一区令粗足充事而已吾殁后子才也易以守不才不为他人所利求胜地帝求胜地为马周创第安邑里第李徳裕为相帝令作诏曰学士不能悉吾意所居安邑里第有院号起草院亭曰精思亭每计大事多处其中南第北第唐郑絪家昭国坊第在南余庆第在北世谓南郑相北郑相岐王宅杜诗岐王宅里寻常见崔九堂前㡬度闻一区扬雄处㟭山之阳有田一㕓宅一区家贫嗜酒人希至门时有好事者载酒肴以游学近市不可居初齐景公欲更晏子之宅曰子之宅近市湫隘嚣尘不可以居请更诸爽垲者百万买宅南史宋季雅罢南康市宅居吕僧珍宅侧僧珍问宅价曰一千一百万恠其贵曰一百万买宅千万买邻治宅甲诸第前汉田蚡为丞相骄侈治宅甲诸第田园极膏腴尝请考工地益宅上怒曰君何不遂取武库是后稍退诗恨无扬子一区宅懒卧元龙百尺楼扬雄未有宅王粲且登楼思之不可见破宅余脩竹四邻戒莫犯十亩森似束访古因知彭祖宅得仙何必葛洪乡宅成天下借图㸔始笑平生眼力悭地占百湾多是水楼无一面不当山荷深似入苕溪路石恠疑行鴈荡间只恐中原方鼎沸天心未遣主人闲一生不蓄买田钱华屋何心亦偶然客至多逢僧在坐钓归惟许鹤随五湖三亩宅万里一人归家室五堂王家隋王家之财泉埓于王侯有子五人各立一院栋宇崇显邑里号为五堂王家万石张家唐张文灌拜侍郎四子潜沛洽渉父子皆至三品时谓万石张家八九家老杜为农诗锦里烟尘外江村八九家百姓家刘梦得诗去年王谢堂前燕飞入寻常百姓家世禄家尚书世禄之家鲜克由礼积善家周易坤卦积善之家必有余庆克家易蒙卦九二包蒙吉纳妇吉子克家象曰子克家刚柔接也浮家唐张志和泛宅浮家又渔父词一叶浮家万虑空山人家至尊之余合王公何事便到山人家三㦸张家唐张俭兄弟三人门皆立㦸时号三㦸张家三㦸崔家唐崔琳羣从数十人自兴宁里谒大明宫冠葢驺哄相望每嵗时宴于家以一榻置笏犹重积其上琳与弟太子詹事珪光禄卿瑶俱列棨㦸世号三㦸崔家三相张家唐张嘉贞相𤣥宗延赏相徳宗𢎞靖相宪宗先第在东都思顺里盛丽甲当时厯五世无所増葺号三相张家书楼张家五代周张照逺好学积书万卷以楼载之号书楼张家蘓小家白乐天诗涛声夜入伍员庙柳色春藏蘓小家东西施家吴越春秋诸暨有苎萝山若耶溪傍有东施家西施家西施姓施而在西越王用范蠡计献之吴王其后灭吴蠡复取西施乗扁舟游五湖而不返天下一家黄帝问伯髙曰吾欲陶天下为一家何如前汉髙祖纪诏曰贤士大夫定有天下以为一家髙祖曰天下同姓一家文帝使两国之民若一家子圣人耐以天下为一家胡越一家唐太宗纪胡越一家自古未有也帝奉觞上夀室兰室与善人居如入芝兰之室乆而不闻其香与之俱化矣环堵之室礼记儒行儒有一亩之宫环堵之室荜门圭窦蓬戸瓮牖易衣而出并日而食又庄子原宪居环堵之室不事一室陈蕃尝闲处一室而庭宇芜秽曰大夫夫处世当扫除天下安事一室独处一室杨绾性沉静独处一室湛如也罄室左僖二十六年室如悬罄野无青草鲛人室鲛人织绡于室方丈之室唐显庆中长史王元策因向印度过凈名宅以笏量其地有十笏许故号方丈之室老氏藏室学士称东观为老氏藏室道家蓬莱山王融曲水序曰纪言事于仙室陋室唐刘禹钖陋室铭山不在髙有仙则名水不在深有龙即灵斯是陋室惟吾徳馨诗城中十万戸此地两三家杜子将北征仓忙问家室照室红炉促曙光萦窓素月垂文练江深竹静两三家多事红花映白花报答春光知有处应须美酒送生涯峡内淹留客溪边四五家六合已一家四夷且孤军隔屋唤西家借问有酒不传道东柯谷深藏数十家对门藤葢瓦映竹水穿沙村路飘黄叶人家湿翠微手种桃李非无主野老墻低还是家羣木水光下万家云气中晩起家何事无营地转幽竹光团野色舍影漾江流隔田知是谁欤屋种竹浑如我所家章村蓬荜两三家篱落纵横被野花惟有廪峯居第五山前尽是宰臣家谁家见月能闲坐何处闻灯不㸔来家为买琴添旧价厨因飬鹤减晨炊厯险不自怯玩幽到山家弯环一径幽宛宛千峯斜我家县东双剑峯霜磨雪错明秋空祝融天柱浪嗟赏何如此地巢云松身似旧时王榭燕一年一度到君家家住龙洲緑树东晓窓晴日见菴峯而今落泊湖溪上却望菴峯夕照中寻春夜过山人家山家延我溪上宿一樽白酒煮黄精映月横琴并青竹溪山人物总潇洒三弄笛终松露下寄语嫦娥且少留冰轮缓度西园头茅檐竹落野人家只么悠悠阅嵗华田父把犂寒雨足牧儿吹笛晩风斜樵策初无主鸡豚各认家雨暗堦前路苔治林外家东家近新富满地布苔钱朝游北城东囬首见脩竹下有朱门家破墻围古屋西崦人家应最乐煮葵烧笋饷春耕倚山脩竹有人家横道清泉知我渴猎穷𫝊候水边家氊㡌狐裘畏日斜千年风采凌烟阁百代儿孙宰相家北巷通南陌门连五相家水分池对岸墻隔树交花有人若问闲居处通徳坊中第一家满洛城中将相家广栽桃李作生涯年年二月凭髙望不见人家只见花小隠园中百本花各随红紫发新芽东君见借阳和力不拣公侯富贵家外列千区民庶巷中藏万载帝王家尺椽亦何有而我常客居羡君开此室容膝真有余拊按琴动摇弄笔窓明虚少室山人索价髙两次谏官徴不起谁持此碑入我室使我一见昏眸开锦绣万花谷后集卷二十三锦绣万花谷后集卷二十四钦定四库全书锦绣万花谷后集卷二十四楼盘龙凤楼十二重四戸八绮窓绣桷金莲花柱柱玉盘龙仪凤晋宫阁名曰总章观仪凤楼一所在观上广望观之南极凌云世说曰凌云䑓楼观极精巧先称平衆材轻重当宜然后造构乃无错锱铢逓相负揭䑓虽髙峻恒随风摇动而终无崩陨魏明帝登楼惧其势危别以大材扶之楼即便頽壊论者谓轻重力偏故也栖霞盛𢎞之荆州记曰城靣百余歩有栖霞楼宋临川康王置万嵗楼润州城南有楼名万嵗楼万卷楼唐田洪起楼聚书万余卷八咏沈休明诗明月双溪水清风八咏楼百尺杨大年诗危楼髙百尺手可摘星辰又郑愚诗楼髙百尺堆华榱十二楼方士有言黄帝时为十二楼以候神人名曰迎年上许作之史记封禅书五城十二楼十洲记崑崙山有五城十二楼十三楼十三间楼在杭州西湖之北岸又扬州蜀冈有竹西亭故东坡南柯子云山与歌眉歛波同醉眼流游人都上十三楼不羡竹西歌吹古扬州又汴京旧有十三楼北固润州城西有岭入江髙数十丈三面水照曰北固蔡君谟起楼于其上筹边李徳裕为剑南节度使建筹边楼望省唐崔日知厯职中外恨不居八座为太常卿于都寺㕔后起一楼与尚书省相望谓崔公望省楼观风此时新搆观风楼楼髙百尺堆华榱楼南更起闻鸡殿神光山影相参差庾楼晋庾亮在武昌诸佐吏殷浩之徒乗秋月往共登南楼不觉亮至便据胡牀与浩等谈咏望气起牛斗间萧方等三十国春秋曰张华善天文觧望气元庸初尝与鄱阳雷孔章共夜登楼而见一气起牛斗间华谓孔章曰此何气也对曰其寳剑乎仲宣楼晋王粲字仲宣有登楼赋登兹楼以四望兮聊暇日以消忧凭栏槛以遥望向北风而开襟又李剑州诗春风回兮仲宣楼岳阳杜诗昔闻洞庭水今上岳阳楼元稹诗岳阳楼上日衔窓影倒深潭赤玉幢燕子楼唐张建封有爱妓名盼盼居燕子楼张卒十余年竟不肯嫁能舞多以诗问答有三百首名燕子楼集黄鹤楼崔颢黄鹤楼诗昔人已乗白云去此地空余黄鹤楼黄鹤一去不复返白云千载空悠悠曽将黄鹤楼上吹黄鹤楼前吹笛时诗雾岸开早日晴天歇晩虹去帆入云里遥星出海中楼下人家烧好香玉笙哀怨弄初凉临风有客吟秋扇拜月无人见晚粧海上涛头一线来楼前指㸃雪成堆从今潮上君须上㸔取银山十二回云山烟水苦相亲野草闲花各自春赖有髙楼能聚逺一时収拾与闲人无限青山散不収云奔浪卷入帘钩直将眼力为疆界何啻人间万户侯闻说楼居似地仙不知内外有尘寰幽人隠几寂无语心在飞鸿灭没间海山葱胧气佳哉二江合处朱楼开蓬莱方丈应不逺肯为蘓子浮江来江风初凉睡正美楼上啼鵶唿我起我今身世两相违西流白日东流水楼中老人日清新天上岂有痴仙人三山咫尺不归去一盃笑与罗浮春爱日尚贪毛义檄望云长绕仲宣楼花时多病少欢游午醉醒来上小楼心事十分谁㑹得满川烟雨替人愁金窓夹绣户珠箔悬银钩城西有髙楼屋梁染朝曦楼居者佳人餐淡足充饥有时吐佳句笔下明霞出他馈谨勿羞羞之凂羣笔紫盖黄旗下朱楼緑水中月里青山淡如画露中黄气飒然秋危䦨倚遍都忘寐秪恐星河堕入楼层城有髙楼制古丹雘存迢迢百余尺豁达开四门惟有车马客而无人世喧江楼四面立屏风到此诗家合用功沽酒店藏花影内打鱼村在浪声中绵州州府何磊落显庆年中越王作孤城西北起髙楼碧瓦朱甍照城郭楼下长江百丈清山头落日半轮明君王旧迹今人赏转见千秋万古情城门新开百尺楼白云人伴白云游山川半倚三吴胜江汉常吞七泽流人世应无第二楼暮云飞不到帘钩未开寳镜青㝠里先赏冰轮碧海头何处飞来缥缈中人间惟有画图同两层帘幙垂无地一片笙歌起半空阁四香杨国忠用沉香为阁檀香为阑槛麝香乳香筛土为泥餙谓之四香阁春时芍药盛开聚賔友于阁上禁中沉香亭不侔此壮丽也沉香窓牖䦨槛陈后主起临春结绮望仙之阁皆以沉香木为窓牖阑槛凌烟唐太宗贞观十七年图功臣于凌烟阁麒麟汉宣帝甘露二年单于入朝上思股肱之美乃画其人于麒麟阁法其形貌书其官爵姓名凡十一人石渠阁施雠为博士甘露中尊五经诸儒雅论同异于石渠阁甘露中奉使阁诸儒于石渠天禄阁天禄阁麒麟阁萧何所造藏祕书处贤才王莽时扬雄校书天禄阁上治狱使者収雄雄从阁上自投㡬死京师为语曰惟寂寞自投阁滕王芳渚滕王者唐髙祖之子武徳中出为洪州刺史喜山水酷爱蝴蝶尤攻书妙音律暇日乗青雀舸游江汉甚得其趣自选芳渚基址不大髙低得宜逺瞰湘云近枕汉水仍便以王而名阁焉陈无已诗滕王蛱蝶江都马一纸千金不当价诗滕王髙阁临江渚佩玉鸣銮罢歌舞画栋朝飞南浦云朱帘暮卷西山雨幽人起朱阁空濶更无物惟有千万冈东西作帘额已泛平湖思濯锦更㸔横翠忆娥眉千层髙阁侵云汉双派清流透石巖手开东阁坐虚明目浄东溪照清泚素琴浊酒容一榻落霞孤鹜供千里山中初建乗槎阁想得夜闻河汉声天上风波应更恶不如且住小蓬瀛青玻瓈盆挿千岑湘江水清无古今何处拭目穷表里太平飞阁暂登临飞云阁上春应至明月楼中夜未央亭白下亭白下县故城在上元县城西本江乗县白石垒今城南有长干寺城东门有白下亭迎春亭郑愚津阳门诗飞霜殿前日悄悄迎春亭下风飔飔兰亭绍兴㑹稽山即今天章寺羲之作兰亭记㑹于㑹稽山隂之兰亭修禊事也休休亭唐司空图名亭曰休休作文见志沉香亭李白𫝊帝坐沉香亭子意有所感召白为草乐章旗亭西京赋旗亭五里又史记旗亭市楼也立旗出于上柯亭白氏六帖蔡邕宿柯亭亭屋以竹为椽盼曰良竹也取以为笛音声絶妙子云亭刘禹钖陋室铭南阳诸葛庐西蜀子云亭孔子云何陋之有厯下亭厯下亭齐州唐之济南郡也杜工部陪李北海宴于厯下亭诗云海右此亭古济南名士多诗斜雨飞丝织晚风疎帘半卷野亭空荷花开尽秋光晚零落残红緑沼中霜径江清水见鱼偶来徙倚草亭孤雪天黯淡长如晩烟树㣲茫直欲无亭近天容濶帘侵夜色幽禽鸣竹溪晓鹭宿岸沙秋村晩香风度亭幽过雨霑野亭春还杂花逺渔翁暝踏孤舟立金銮殿上脱靴去白下亭东索酒尝一自青山㝠漠后何人来到桞花香公余终日坐闲亭看得梅开梅叶青可是近来疎酒盏酒瓶今已作花瓶緑桞隂中狮子巷白苹亭畔骆駞桥幅巾清晓入西园春动园林物物鲜却想小亭才日出海棠花发麝香眠台黄金䑓燕昭王置千金于台上以延天下士谓之黄金台通天䑓武帝灵光室有通天台通圣台望月䑓𤣥宗八月十五夜与贵妃临太液池凭栏望月不尽帝意不快遂勅左右于池之西岸别筑百尺之台吾与妃子来年望月后经禄山之变不复置焉姑蘓䑓在平江吴王所筑吴都赋作姑苏之髙台越絶书曰阖闾起姑蘓䑓三年聚材五年乃成又前汉伍被曰臣今见麋鹿游姑蘓之台也丛䑓前邹阳书全赵之时武力勇士袨服丛䑓之下者一旦成市金凤渐台髙三十丈南有璧门三层内殿阶陛咸以玉为之铸铜凤凰髙五丈饰以黄金栖屋上铜雀建安十五年冬太祖乃于邺作铜雀䑓凤凰萧史善吹箫秦穆公有女字弄玉妻焉教弄玉吹箫作凤鸣居数月凤来止其居公为作凤凰䑓夫妻止焉一夕逐凤飞去一柱江陵有䑓甚大而惟有一柱衆梁皆共此柱柏梁元鼎二年春起柏梁䑓诗世祖功臣三十六云䑓争似钓䑓髙楚岸収新雨春䑓引细风髙䑓面苍陂六月风日冷蒹葭离披去天水相与永江通一柱观日落望乡䑓有少园池仅蔬竹无多屋宇欠楼䑓有官居鼎鼐无地起楼䑓凤凰䑓上凤凰游凤去䑓荒江自流直须䑓上望始奈月明何花月楼䑓近九衢清歌一曲倒金壶谁栽篁竹抱空䑓䑓上烟云昼未开只有山僧向人说梅山曾此炼丹来晨兴窓㦿自推开忽见桃花糁碧苔客里不知春已晚家山辜负小亭䑓更小亭阑花自好尽荒䑓榭景才真蓬莱不可到弱水三万里中有妙髙䑓云峯自孤起䑓中老比丘碧眼照牕几八境见画图郁孤如旧游山为翠浪涌水作玉虹流日丽崆峒晓风酣章贡秋丹青未变叶鳞甲欲生洲岚气昏晨树滩声入市楼烟云侵岭树草木半炎州故国千崖外髙䑓十日留他年三宿处准拟系孤舟锦绣万花谷后集卷二十四锦绣万花谷后集卷二十五钦定四库全书锦绣万花谷后集卷二十五城郭金城千里刘敬说髙祖都闗中张良曰闗中左崤函右陇蜀沃野千里所谓金城千里天府之国又秦自以为闗中之固金城千里子孙帝王万世之业也灯火万家灯火万家城四畔星河一道水中央月城沔阳县至沔口水北有却月城西一里有马骑城周回五里髙一丈斗城汉初长安城狭小恵帝更筑之城南为南斗形北为北斗形至今人唿汉京城为斗城是也西安沮渠蒙逊等推段业为凉州牧业筑西安城南武海渚有吴王阖闾与越结怨相伐筑城名曰南武城以御越后吴先主亦因此更缮修以备魏也鐡瓮城杜牧润州诗城髙鐡瓮横强弩石鼻城坡诗注石鼻在汧水之北南去陈仓三十里坡公集有石鼻城诗紫塞秦所筑长城土色皆紫汉塞亦然故称紫塞黄金氐帅杨难当宼汉中魏兴太守薛健据黄金城𤣥莵昭帝元凤六年募郡国徙筑辽东𤣥莵城白鹿含涯有三城白沙城马鞍城白鹿城城南有白鹿冈赤甲白帝鱼复县西北赤甲城东南连白帝城西临大江五言长城秦系与刘长卿善以诗相赠答权徳舆曰长卿自以五言长城系用偏师攻之荷花遶郭白乐天诗遶郭荷花三十里拂城松树一千株诗孤城一柱观洛日九江流白帝城头云若屯白帝城中雨翻盆风起春城暮髙楼皷角悲城峻随天壁楼髙望女墙城上春云覆苑墻江亭晚色静年芳孤城西北起髙楼碧瓦朱甍出城郭东山髙顶罗珍羞下顾城郭鎻我忧西厯青羌坡南留白帝城层城临媚景絶域望余春江水流城郭春风入鼓鼙髙城新筑压长川虎踞龙盘气色全五里似云根不动一重如月晕初圆鵶噪暮云归古堞鴈迷寒雨下空壕天涯憔悴身一望一沾巾在处有芳草满城无故人一上髙城万里愁蒹葭杨桞似汀洲溪云初起日沉阁山雨欲来风满楼鸟下緑芜秦苑夕蝉鸣黄叶汉宫秋汉渚水初緑江南草复黄日照蒲心煖风吹梅树香征舻汤堑归骑息金隍阊阖暧已昬钩陈杳将暮栖乌城上喧晚雀林中度屯卫时廵警凝威肆安歩阁道趋文昌禁兵连武库铜乌迎早风金掌承朝露罘罳分晓色埤堄生秋雾兹城实佳丽飞甍自相并胶葛拥行风岧嶤閟流景御沟属清洛驰道通丹屏湛淡水成文参差树交影长门乆已闭离宫一何静细草縁玉阶髙枝䕃桐井㣲㣲夕渚暗肃肃暮风冷日落征途逺怅然临古城頽墉寒雀集荒堞晩乌惊萧森灌木上迢逓孤烟生霞景焕余照露气澄晚清秋风转摇落此志安可平苑囿因原因原野以作苑顺流泉而为沼发苹藻以潜鱼丰圃草以育兽跨谷山林禁苑跨谷弥阜东至鼎湖邪界细桞黄山霍云当朝请数称病私出多从賔客张围猎黄山苑白水覆舟山周回二十许里有林名白水苑甘泉甘泉苑中起僊人观縁山谷行至云阳三百八十一里又右扶风凡周匝五百四十里上林上林苑中广长三百里离宫七十所皆容千乗万骑广成灵帝光和五年校猎广成苑思贤文帝为太子立思贤苑以招賔客桑梓洛阳城西有桑梓苑桂林建康县北汉朝为桂林苑飬兽苑有园曰囿一曰飬禽兽曰囿射鸿卫献公射鸿于囿诗丹陵抱天邑紫泉更上林玉台极百尺银树起千寻水流冠葢影风扬歌吹音踟蹰怜拾草顾歩惜遗簪日落庭光转方幰屡移隂愿言乐未极不道爱黄金龙田留故苑汾水结余波怅望伤游目辛酸思绪多寒烟惨髙树凝露变轻萝泽葵犹𢃄草池竹尚侵荷秋风徒自急无复白云歌天游御跸驻城闉上苑迟光晚更新瑶䑓半入黄山路玉槛傍临𤣥灞津梅香欲待歌前落兰气先过酒上春幸预百台称献夀愿陪千亩及农辰东郊暂转迎春仗上苑初飞行庆杯风射蛟冰千片断气冲鱼钥九闗开林中覔草才生蕙殿里争花併是梅歌吹衔恩归路晚楼乌半下鳯城来园圃灵芝晋宫阁名有灵芝园葡萄园此皆因草木树果以立名也仙蕙崑崙山第三层下有芝田蕙圃皆数万顷羣仙种耨焉葡萄洛阳宫有琼圃园灵芝园石祠园邺有鸣鹤园葡萄园苜蓿郭仲产仇池记曰城东有苜蓿园濯龙濯龙园在洛阳西北角鸿鹄晋宫阁名曰邺有鸿鹄园持锄孙寳为京兆尹署侯文为东部督邮灞陵杜稚季杜门不通水火持锄自理园不敢犯法得印桓帝时沛国戴翼锄园得黄金印不窥法真隠大泽讲论术艺歴年不窥园圃前汉董仲舒下惟读书三年不窥园圃自赁范丹学通三经常自赁灌园汉隂抱瓮庄子曰汉隂叟抱瓮入井取水灌园子贡教以桔橰叟嫌其用机不听庄周作吏庄周尝为䝉邑漆园吏诗浮舟千仞壑总辔万寻颠流沫不足险石牀岂为艰天子照情素探懐授佳篇暮春多淑气斜景落髙峯日照池光浅云归山望浓入林迷曲径度渚隔危峯髙轩聊骋望焕景入川梁波横山度影雨罢叶流光日移花色异风散水纹长春光起丽谯屣步陟山椒开影临飞葢莺鸣入洞箫水还登故渚树长合前桥緑荷生绮叶丹藤上细苗顾循慙振藻何用拟琼瑶道路龟背馗九达道也似龟背故谓之馗羊肠羊肠坂诘屈车轮为之摧王智深秦纪曰氐人杨难当居仇池山髙二十里羊肠盘道三十六回鹿蹊艮为径路马径晋昌郡南及广武马蹄谷盘石上马有迹若践泥中自然之形故其俗号天马径多岐杨子隣人亡羊率其党请杨子坚追之杨子曰亡之一羊何追者衆曰多岐路既返问获羊乎曰亡岐路既多之中又有岐焉吾不知所之故返大道以多岐亡羊学者以多方丧生隠金树松秦东穷燕齐南极吴越跸道广五十歩隠以金椎树以青松为驰道之丽至于此也推石布土王霸为上谷大守修飞狐道至平城推石布土三百余里藩竹天纪二年卫尉岑昏表修百府自宫门至朱雀桥夹路作府舍又开大道使男女异行夹道皆筑髙墻瓦覆或作竹藩树槐苻坚灭燕赵之后自长安至于诸州皆夹道树槐桞二十里一亭四十里一旅行者取给于涂工商资贩于道桂道兰街刘义恭诗曰飞流界桂道深林冒兰街七陌九阡曹植诗云东西经七陌南北越九阡诗分繻出帝京升装奉皇穆洞野属沧溟聫郊遡河服曰暎青丘岛尘起邯郸陆江移林岸㣲巖深烟岫复嵗严摧嶝草午寒散峤木荣郁夕飈卷蹉跎晚云伏葭志非易从旌躯信难牧岂真宫梧方辞兎园竹先心亦何言迷踪庶能复学官两无成归心自不平故乡尚千里秋山猿夜鸣人愁惨云色客意惯风声羇恨虽多绪俱是一伤情伯喈迁塞北亭伯之辽东伊余何为客独守云䑓中途遥已日暮时泰道斯穷㧞心悲岸草半死落巖桐目送衡阳鴈情伤江上枫福兮祸所伏今也信难通丈夫日有志宁伤官不公市金市金市在大城中鬭场苑城市谓之苑陵林陵有鬭塲市殷室九市武王伐殷得二夫人问曰殷国将亡亦有妖乎曰殷君喜修宫室大者宫室九市齐宫七市齐国将亡亦有妖乎其二人曰齐桓公宫中七市鹤舞门外吴王阖庐有女怨王先食蒸鱼乃自杀阖庐痛之塟于国西阊门外舞白鹤于吴市令万人随观狼入市中秦恵王四年狼入咸阳市昭王六年狼又入咸阳市中万商之川亚以少城接于其西市㕓所㑹万商之川列隧百重罗肆巨千吹篪伍子胥出昭闗夜行昼伏至于陵水无以餬其口吹篪乞食于吴市兴吴国阖庐为伯击筑荆轲既至燕爱善击筑者髙渐离击筑轲和而歌于市中相乐已而相泣旁若无人信陵㑹客魏有隠士曰侯嬴年七十家贫为大梁夷门监者魏公子信陵君置酒大会客公子从车骑虚左自迎之侯生谓公子曰臣有客在市屠中愿枉车骑过之诗旗亭出御道游目暂廻车既非随舞鹤聊思索枯鱼因龟识季主傍酒见相如云阁绮霞生旗亭丽日明尘飞三市路葢入九重城惟见争名利安知大隠情锦绣万花谷后集卷二十五锦绣万花谷后集卷二十六钦定四库全书锦绣万花谷后集卷二十六村花桞村文选春风太多情村村花桞好又杜诗歩屧随春风村村自花桞浣花村奉乞桃栽一百根春前为送浣花村落花村王禹偁诗一路翠烟垂桞驿满川红雨落花村杏花村清明时节雨纷纷路上行人欲断魂借问酒家何处有牧童遥指杏花村田野为村在野田为村黄叶村村疎黄叶坠野回白鸥来朱陈村徐州古丰县有村号朱陈一村惟两姓世世为婚姻老木村涧水空山道柴门老木村客愁村月挂客愁村又江西诗积水光摇人坐席子规声苦客愁村江村锦里烟尘外江村八九家又陶诗江村日暮时楚村击舟蛮井络上宅楚村墟孤村一迳野花落孤村春水生又古词流水遶孤村渔村宋迪八景渔村落照云数间茅屋好杨桞篱边簑网横腥风兴㢘村东坡适㢘州宿于兴㢘村浄行院本集有诗村流清江一曲抱村流长夏江村事事幽村皷村皷时时急渔舟箇箇轻明妃村杜诗羣山万壑赴荆门生长明妃尚有村一去紫䑓连朔漠独留青塜向黄昏诗緑蕚映双扉循墻一径㣲雨多庭果烂稻熟渚禽肥酿酒迎春社遥砧送暮晖数声牛上笛何处饷田归十里山村道千峯栎树林霜浓竹枝亚嵗晩荻花深草市多樵客渔家足水禽烟火军中暮牛羊岭上村所居秋草静正闭小蓬门贫居村坞僻近城南楼归客村非逺残阳席更移野水平桥路春沙映竹村万里清江万里天一村桑柘一村烟渔翁醉着无人唤过午醒来雪满船孤村芳草逺斜日杏花飞葱葱城郭丽淡淡烟村逺祗疑归梦西南去翠竹江村遶白沙乱山合沓围彭门官居独在悬水村竹篱茅屋趂溪斜春入山村处处花无象太平还有象孤烟起处是人家孤村一犬吠残月㡬人行荆扉野夣遶村径深盘纡稻获陪刍牧牛羊卧郊丘村村自击皷野老欣相求桑村麦陇漫遮眼满树晩烟相映深客路蔬为肉江村水作舂日日雨声晴复昏鸟声北郭与南村行得三吴徧清竒最是蘓树围平野濶水隔别村孤震泽非尘世松陵是画图更添一诗老载雪过重湖岂但湖天好诸村总可人麦苖染不就茅屋画来真行止随縁住江山到处新十年三过此赢得鬓如银藤萝攀尽入烟村踏破苍苔半路纹满地翠岚千嶂合一溪流水两州分卜筑溪村亦自竒傍园蔬圃砌荷池日髙牕影犹眠熟午炊庖烟醉不知近村得雨逺村同上圳流波下圳通店妪明灯送前村认未真山头云似雪陌上树如人而今借此东家马烟雨孤行小麦村山断疑无路林开觉有村夜宿花村不见花数间茅屋瞰溪沙笋舆直入白云去夜宿白云深处村桥过海桥秦始皇作石桥欲过海观日出处有神人能驱石石去不疾神輙鞭之驱石下海石皆流血架海桥桞司功石桥铭架海维河浮鼋役鹊虹桥武夷君幔亭宴曾孙有綵虹桥故晦庵櫂歌虹桥一断无消息万壑千巖鎻翠烟又李大白乗桥蹑綵虹鹊桥淮南乌鹊填河而成桥渡织女杜诗石势参差乌鹊桥故后人曲名鹊桥仙赵州桥𫝊灯録赵州观音从谂禅师𫝊灯僧问乆飨赵州石桥到来只见掠彴昇仙桥前汉司马相如成都人蜀城北七里有昇仙桥相如题其柱曰大丈夫不乗驷马车不复过此桥销魂桥长安灞陵有桥迎来送去皆至此唿为销魂桥浮桥春秋后𫝊赧王五十八年秦作浮桥于河方桥非阁复非舡可居兼可过君欲问方桥方桥如此作第三桥西京外郭城朱雀街东第三桥皇城之东第一街进业坊隋无漏寺之地也第五桥不识南塘路今知第五桥七星桥李冰造七星桥上应七星五丈桥慕容垂与刘牢之战晋大败车骑慕容徳等引兵要刘牢之于五丈桥牢之驰马跳五丈涧会救至河桥晋杜预启河桥于富平津衆论以为不可预曰造舟为梁则河桥之谓也桥成上从百官临举杯劝预就桥安前汉薛广徳直言谏诤元帝祭宗庙出便门欲御楼船广徳免冠顿首曰愿从桥云云上不恱光禄大夫张勐曰乗船危就桥安圣主不乗危乃从桥斩长桥蛟义兴郡溪渚长桥下有苍蛟吞噉人周处执剑桥侧俟乆之遇出于是悬自桥上投下蛟背而刺焉蛟死诗春水断桥人不渡小舟撑出桞隂来寺忆重游处桥怜再渡时山县早休市江桥春聚船第五桥东流恨水皇陂岸北御愁亭当时浣花桥溪水才尺余白水明可挹水中有行车野桥齐度马秋望转悠哉伐竹为桥结搆同褰裳不渉往来通人寒白鹤归华表日落青龙见水中顾我老非题柱客知君方是济川功合欢却笑千年事驱石何时到海东把烛桥成夜回舟夜半时天髙云去尽江回月来迟运粮绳桥壮士喜斩木火井穷猿唿西山白雪三城戍南浦清江万里桥剑阁星桥北松州雪岭东朝进东门营暮上河阳桥落日照大旗马鸣风萧萧一夜星桥别三年斗柄移忧我营茅栋擕钱过野桥野桥分仔细沙岸缭㣲茫野水平桥路春沙映竹村万里桥西宅百花潭上庄行色未离南浦路欢声先到洛阳桥挿天螮蝀玉腰濶跨海鲸鲲金背髙断桥逢野店逺岭见人家桥声春市散塔影暮潮平不用残灯烛船窻夜自明溪桥晓熘浮梅蕚知君系马巖花落昔桥木千柱挂湖如断霓浮梁陷积淖破板随奔溪笑看逺岸没坐觉孤城低聊因三农隙稍进百歩堤羣鲸贯鐡索背负横空霓首摇翻雪江尾挿崩云溪辘轳卷巨索青蛟挂长堤岂知涛澜上安若堂与闺往来无晨夜醉疾休扶携倦客愁闻归路遥眼明飞阁俯长桥贪㸔白鹭横秋浦不觉青林没晩潮二江争送客木杪㸔桥横我欲归寻万里桥水花风叶暮萧萧㣲月半隠山圆荷争㵼露相携石桥上夜与故人语白虹千尺卧长滩人在金鳌跃锦鞍借问何人题此柱茂林赋客出长安桥横南浦虹千丈桞护西溪翠一行嘶入画桥东畔路紫骝犹记旧垂杨鸡翅拍斜茅店月马蹄踏破板桥霜茅舍松棚隔小桥碧帘斜挂竹篱梢斜阳望断水平桥古桞萧疎半已凋鱼跃浪花翻水面鴈拖烟练束林腰画桥新跨六鳌头雄固应齐日月休寄语相如好题柱太平天子待封侯珠船夜系重湖月寳骥春嘶小石桥唤仆过林寺逢僧问石桥虹桥影倒中边月蟾镜光浮上下磨未易丹青知画少苦难题品费诗多渔舍茨荒草村桥卧古槎舟航僊舟后汉李膺郭泰归乡诸儒送之泰与膺同舟而济衆賔望之以为神仙野人舟晋郭翻乗小船归武昌安西将军庾翼躬往造翻欲强之翼以其船小欲引大船翻曰使君不以㣲贱而辱临此野人之舟也翼俯屈入其船中终日不去竹叶舟陈季卿江南人举进士长安十年不归一日于青龙访僧不值憇于火阁有终南山翁亦俟僧乆之壁间有寰瀛图季卿寻江南路叹曰得自此归不悔无成翁曰此易耳起折堦前竹叶置渭水中曰注目于此则如愿季卿熟视见一舟甚大恍然登舟其去甚速旬余至家更复登舟再游青龙寺见山翁尚拥褐而坐季卿曰非梦乎后妻子自江南来曰某日归题诗于西斋始知非梦韩诗共泛潇湘一叶舟莲叶舟太乙真人莲叶舟脱巾露髪寒飕飕又杜诗莲叶舟轻自学操月舫谢尚镇牛渚秋十五夜乗月左右㣲服泛江会袁宏在舫中尚即迎升舟谈论达旦不寐自此名誉日茂锦缆甘宁以缯锦维舟去则割弃以示奢侈迟日徐㸔锦缆牵锦缆牙樯起白鸥锦㠶游戏西江水画鹢船首相如赋浮文鹢王筠诗凌波漾鹢彩泛水涣蛟文船穑牙樯捩柁青栈逺吴樯楚柁牵百丈连樯载米艘樯燕语㽞人樯乌经嵗飞宫袍坐舟李白浮游四方常乗舟与崔宗之自采石至金陵着宫袍坐舟中旁若无人载月百尺丝纶直下垂一波才动万波随夜静水寒鱼不食满船空载月明归贵人在舟可济袁客师天纲子也常渡江叩舟而还左右请故曰舟中人鼻下皆黒不可以济江俄有一男子跛而负直就舟客师曰贵人在舟可以济江中忽风起㡬覆而免跛男子娄师徳也锦袍挽船隋炀帝命皇甫议发河南诸郡民开通济渠渠旁皆植桞自长安至江都上行幸江都坐洛口御龙舟挽船士皆以锦綵为袍钑镂舟奉御汤中以文瑶密石中央有玉莲汤泉涌以成池又缝锦绣为凫鴈于水中帝与妃子施钑镂小舟戏玩于其间宫中退水出于金沟其中珠璎寳珞流出街渠贫民日有所得焉舣岸整船向岸曰舣酒船晋毕卓尝谓人曰得酒满百斛船四时甘味置两头右手举酒盃左手把蟹螯拍浮酒船中便足了一生矣船头书陆放翁诗船头一束书船尾一壶酒新钓紫鳜鱼旋洗白莲藕又颍川诗賸买时文售儿辈大书古𨽻压吾船觧衣刺船陈平身间行杖剑亡渡河船人见其美丈夫独行疑其亡将腰下当有寳器金玉目之平心恐乃解衣祼而左刺船船人知其无有乃止诗秋水才深四五尺野航恰受两三人扁舟吾已具把钓待秋风挂席南风正回樯畏日斜二月频送客东津江欲平烟花山际重舟楫浪前轻送客沧溪县山寒雨不开直愁骑马滑故作泛舟回渔人萦小楫容易㧞船头片帆早发刘郎浦疾风飒飒昏停午春水船如天上坐老年花似雾中㸔秋水通沟洫城隅集小船岸花飞送客樯燕语留人舟车半天下主客多欢娱归舟不用撑明月只倩西风作晩潮可怜閧市千般有谁信虚舟一物无为视琴堂早催发片㠶连夜过姑蘓两桨破云寻范蠡一竿摇月趂严光緑竹撑篙上小滩满逢秋色照人寒雨沾沙鹭毛毛雪风卷巖枫叶叶青小舟若凫鴈大舟若鲸鲲数声柔橹沧浪水何处江乡人夜归沙禽相唿晓色分渔浦鸣榔十里闻映山黄㡌螭头舫夹道香烟鹊尾炉一枕昼眠春有梦扁舟夜渡海无涛两行吴树翠如烟细酌春醪望晩天千里有家谁恋恋万金无信益悬悬钟声未断斜阳寺鸿影仍随下水船听得篙人自相语明朝可到钓䑓边晩风乗兴出溪边小立斜阳待钓船唤仆去寻賖酒店倩人来认买鱼钱雨余便渉岭风定穏行船夜半桥边系小舟黎明登岸雾才収杖藜欲去仍回首忽有渔舫出荻洲闻道江南有归棹自携破箧候江头青灯夜深雨破㡌晓来风晩立苕溪溪上头往来无数採菱舟採菱归去明朝卖安识人间乐与愁风掠篷牕两鬓秋生涯无嵗不扁舟吟诗本欲相消遣及到吟成字字愁移舟泊烟渚日暮客愁新今夜不知何处泊断猿晴月引孤舟逺岸明残日孤村认小舟篷牕夜雨短长梦啼鸟唤人新旧愁万里论文一樽酒醉和明月上扁舟锦绣万花谷后集卷二十六锦绣万花谷后集卷二十七钦定四库全书锦绣万花谷后集卷二十七宫观蘂珠殿元稹诗闲开蘂珠殿闇阅金字经蓝天琼室上有郁蓝天垂光抱琼室坛级郑谷诗烟萝诸洞合钟磬上清闻经转扫坛级来事紫阳君紫䑓陈隂铿游始兴道馆诗紫䑓髙不极太㣲宫太㣲之宫列真之宇仙游馆白氏六帖列仙逰馆𤣥祖所居银宫太上决疑经银宫金阙列仙攸馆元祖所居灵宫秘宇灵宫秘宇将尊道徳之风宜广神仙之术丹室太洞五经注诀丹室朱火天室馆也葛仙观信州图经云费长房投杖化龙之所仙都观建昌军麻姑坛咸平中改名仙都观𤣥都观刘禹钖𫝊由和州刺史入为主客郎中复作游𤣥都观诗且言始谪十年还京师道士植桃其盛若霞又十四年过之无复一存惟兎葵燕麦动摇春风耳酆都观王显咸平中帅定州忽一日有道士通谒自称酆都观主笑则口角至耳谓显曰昨日上帝牒畨魂二万至本观未敢収按㝠籍死于公之手公果杀之功冠于世然减公算十年二端请裁之显谓风狂叱之后日契丹引数万骑猎于境㑹雨弓弦不可用显引兵破之斩二万级朝廷以枢相召归赴道数程而卒玉真观东坡延生观诗自注云观后上小山有堂玉真公主修道之遗迹则此云小堂者玉真之堂也舍宅为观天寳九载李林甫等皆请舍宅为观以祝圣帝恱诗中天积翠玉䑓遥上帝髙居綘节朝遂有冯夷来击鼓始知嬴女善吹箫江光隠见鼋鼍窟石势参差乌鹊桥更有红颜生羽翰便应黄髪老渔樵浩刼因王造平䑓访古游綵云箫史驻文字鲁恭留宫阙通羣帝干坤到十洲人𫝊有笙鹤时过北山头苔藓山门古丹青野殿空月明垂叶露云度逐溪风道人幽梦晓初还已觉笙箫下月坛风伯前驱清宿雾祝融参乗破朝寒英姿连璧从多士妙句锵金和八銮已向词臣得颇牧路人莫作老儒㸔山行似觉鸟声殊渐近神仙简寂居门外长溪容浄足山腰苦笋耿盘蔬乔崧定有藏丹处大石仍存拜斗余弟子苍髯年十八飬生世世授遗书石壁髙千尺㣲踪逺欲无飞檐如剑寺古柏似仙都洞府烟霞逺人间爪髪枯飘飘乗到景谁复过遗躯浮云有意藏山顶流水无声入稻田古木㣲风时起籁诸峯落日尽藏烟立鹊低昂烟雨里行人出没树林间独宿澹泊境杳然心事空爱兹清溪月复有三松风内虑茍不息外縁乃无穷能知静黙理可与论幽通龙首耸江上嵳峩层城宫仙源暗雾雨石殿鸣松风天际白云起人间神鼎空飘飘见遗像还欲驾㝠鸿参差楼阁半天中六月清风百尺松隠约斋坛低晓月五云深处一声钟紫䑓髙不极清溪千仭余坛边逢药铫洞里阅仙书庭舞经乗鹤池游被控鱼稍昬薤叶歛欲暝槿花疎朝莫泉声落寒暄树色同清猿不可听偏在九秋中神僊五色云母卫叔卿服云母得仙其子名度世徧游山海求见其父一日山中见之与数人博戏坐白石牀度世问博者谁曰洪崖先生许由巢父王子晋也我有仙方在所居柱下度世归掘之得玉函封以飞仙之印乃五色云母也度世服之果仙去五色烟寗封子为黄帝陶正有人过之为其掌火能出五色烟乆则以教封子封子积火自烧能随烟气上下碧落侍郎沈羲将飞昇忽有白鹿青龙车羽衣持节以青玉界丹玉版拜为碧落侍郎弄玉吹箫萧史秦人善吹箫秦王有女名弄玉好之遂妻焉教弄玉吹箫作凤鸣有凤至其室乃作凤䑓居之一夕吹箫凤集乗之仙去乃作凤女祠八百嵗瞳子方李根两目瞳子皆方二十三处皆见蓟子训有道术至市中诸贵人多邀皆许某日日午当往是日二十三处皆见子训衣服论议如一落翮山王次仲变篆为𨽻始皇召之不至将杀之次仲化为大鸟振翼而起使者拜曰无以复命恐见诛乃以三大翮堕与使者始皇因名落翮山枸杞丛下犬朱孺子㓜事道士王元正居大若巖一日汲于溪上见二花犬相趂因逐之入于枸杞丛下掘之根形如二犬烹而食之忽觉身轻飞于峯上云气拥之而去元正食其余亦得不死因号童子峯空中闻打麦王老者村居慕道有老道士造之留月余忽遍身疮疡谓王老曰得酒数斛浸之即愈遂为置酒满瓮道士坐瓮中三日方出须髪皆黒颜如童子谓王老曰能饮此酒可以仙去时方打麦王老全家饮之须臾皆醉忽风动云蒸一时轻举舍屋鸡犬皆去空中犹闻打麦声乌龙韦善俊携一犬名乌龙后化作龙乗之飞去饭粒成蜂葛𤣥师事左慈与客对食𠻳口中饭皆成大蜂徐徐入口却成饭粒仙䑓郎侯道华晨起飞在松顶挥手谢衆曰玉帝诏我为仙䑓郎今去矣桃核大如斗王㻌为王屋令常念黄庭经六千遍未了深义罢官絶谷咽气入洞中有嵌室石牀案上古经一轴㻌再拜曰臣穷入洞天万刼良会今睹𤣥经愿许尘目一披忽有一人曰吾东极真人王太虚黄庭经吾所注授于子复与桃核大如数斗磨而服之愈疾延年子未可此更二十年期㻌携核与经同归弹一絃琴太真王夫人王母少女每弹一絃琴即百禽飞集时乘一白龙周游四海一丸泥封户方囬为人所刼闭户室中从求道回化而去更以一丸泥封其户以方囬印印之时言得回一丸泥封门户终不可开女笞老翁汉使过河东见一女子笞老翁翁受杖甚恭问之云此妾之子也昔舅氏伯山甫以神方教妾妾使服之不精致此衰老故杖之问其年曰妾一百三十嵗儿才七十余耳徐甲复生老子西度闗闗令尹喜知其非常人从之问道老子大惊吐舌聃然故号老聃老子耳有三漏手握十文其仆徐甲约日直百钱自云随二百年计欠七百二十万钱甲诣闗令索所欠令问老子对曰甲乆应死吾以太𤣥清生符救之得至今日使甲张口向地符出丹书文字如新甲立成一聚枯骨令知老子神异叩头请命复以符投骨上甲乃复生琅玕树谢𤣥卿遇神仙见丹柯碧叶㣲风时叩五音相节云琅玕树也又设凤冠粟龙睛稻素麟脂斑螭髓𤣥洲白柰空洞灵𤓰扶桑丹椹清河文藻又有琼酒桂芸英又弹八琅之璈丛霄之笙洞隂之磬奏元钧歌作回鸾转凤之舞眉上肉块王守一贞观初自称终南山人王布衣卖药于洛阳市富人桞信惟有一子眉上生一肉块布衣壶中探药一丸𫝊之须臾块破有小蛇突出五色烂然渐及一丈许布衣叱之蛇跃起云雾昬暗布衣乗蛇而去召补仙官丞相王徽姪女㓜年慕道持经抚琴尝曰洞宫有召命当补仙官题诗曰翫水登山无足时诸仙频下听琴诗此心不恋居人世惟见天边双鹤飞是夕奄然而终明月双鹤音乐异香满野举形就木空衣而已白云如百尺楼王道真居鬼谷柏䑓常有白云出䑓中逺望如百尺楼道真常乗此云游戏山顶暮归云亦歛入小儿诵经开元中文靖天师与司马承祯各就枕忽闻小儿诵经声泠泠如金玉天师窥之承祯额上有小日如钱光照一席逼而听之乃承祯脑中声也牧童赋诗钟弱翁帅平凉日有一方士通谒从牧童牵黄犊立于庭下弱翁异之指牧童曰道人能赋此乎笑曰不烦我语是儿能之牧童乃作诗曰草铺横野六七里笛弄晩风三四声归来饱饭黄昬后不脱簑衣卧月明神僊名义𤣥女吞气三气八十一万亿嵗后化生𤣥妙玉女又生后八十一万亿嵗后三气变化五色𤣥黄妙玉女口仍即吞之八十一万亿乃化从𤣥妙玉女左腋而生生而白首故号为老子綘雪丹开元中内人赵云容问申元之乞延生之药元之与绛雪丹一粒曰汝服此必死不壊百年复生至元和末百年云容果再生五性上元夫人谓帝曰汝好道乎数招方士登山祠神亦为勤矣然汝胎性暴胎性滛胎性奢胎性酷胎性贼五者常舍于荣卫之中五脏之内若从今舍尔五性反诸柔善常为隂徳救济死厄不泄精液斋戒勤俭鸣天鼓饮玉浆荡华池叩金梁按而行之当有兾尔今阿母迂大道之重下降蟪蛄之窟屈霄虚之灵诣孤鸟之爼子厉之哉金棺葬狗清虚真人曰黄赤之道混气之法是张陵受教施化为种子之一术非真人之事也吾数见行此而絶种未见种子而得生所谓抱玉赴火以金棺塟狗也道在长飬分生紫㣲夫人曰黄书赤界虽长生之私要实得生之下术非上宫天真流軿晏景之夫所得言也此道在长飬分生而已有懐于滛气兼以行乎隠书者适足以握水官之笔鸣三官之鼔耳服日餐霞九华真妃曰日者霞之实霞者日之精惟闻服日实之法未见知餐霞之精餐霞之经甚秘致霞之道甚易此谓体生玉光霞映上清之法又曰眼者身之镜耳者体之牖视多则镜昬听衆则牖闭妾有磨镜之石决牖之术面者神之庭髪者脑之华心悲则靣焦脑减则髪素所以精元内丧丹津损竭妾有童面之经还白之法精者体之神明者身之寳劳多则精散营竟则明消妾有益精之道延明之经神形如车马太虚真人曰观神载形时亦如车从马车败马奔亡牵连一时假哀世莫识此但是惜风火种罪天纲上受毒地狱人死适太隂若其人暂死适太隂权过三官者肉烂血沉而犹五脏自生白骨如玉七魄营侍三魂守宅三元权息太神内闭三二十年随意而出収血育肉生津成液复质成形滕于未死之容真人鍊形于太隂易貌于三官者此之谓也隠谷虫得道者皆隠谷虫之法而见三尸之术谷虫死则三尸枯三尸枯自然落矣九患学道者有九患有志无时有时无友有友无志有志不遇其师遇师不觉觉师不勤勤不守道或志不固固不能乆皆人之九患也吐死气取生气欲为道者口常吐死气取生气慎笑节语常思其形服术叙紫㣲夫人服术叙云察草术之速益于已者并不及术术气则式遏鬼津益血生脑逐恶致真守精卫命古人名为山精之卉山姜之精太上遵仙铭曰子欲长生当服山精子欲轻翔当服山姜㧞爱欲根青童君曰人之为道能㧞爱欲之根者如掇悬珠一一掇之会有尽时稍去外恶会有尽时尽则得道矣小儿贪刀刃蜜紫㣲夫人曰为道者譬持火入㝠室中其㝠即灭而明独存财色于已如小儿贪刀刃之蜜其憇不足美口即截舌之患学道如弹琴太上真人问人曰子尝弹琴絃缓何如答曰不鸣不悲又问絃急何如曰声絶而伤悲又问缓急得中何如答曰衆音和合八音妙奏矣真人曰学道执心调适亦如弹琴道可得矣穿井学道如穿井形愈深而去土愈难运出当披其心正其行乃见泉源栉髪呪栉髪呪曰泥丸元华保精长存左为隠月右为日根六合清鍊百神受恩呪毕咽液三过能常行之髪不落而日生经曰理髪欲向王地服日月东华真人服日月之象男服日象女服月象一日不废使人聪明五脏生华太虚真人曰以月五日夜半存日象在心日从口入使照一心之内存日月青牛道士口诀暮卧存日在额上月在脐上辟千鬼万邪致玉女来降真人和六液学生之法不可泣涙及多唾泄是以真人常吐纳咽味以和六液五卯之日甲寅庚申是尸鬼竞乱精神躁秽之日夫妇不可同席当清斋不寝凡五卯之日当斋心存神念炁常如此者玉女降侍诗朝逰北海暮苍梧袖里青蛇胆气麄三入岳阳人不识朗吟飞过洞庭湖饮海龟儿人不识烧丹符子鬼难看一粒粟中藏世界二升铛里煮山川三千里外无家客七百年前云外身行满蓬莱为别馆道成瓦砾是黄金待賔榼里常存酒化药炉中别有春积徳求师何患少由来天地不私亲欲整锋铓敢惮劳凌晨开匣玉龙嘷手中气岸冰三尺石上精神蛇一条姦血暗随流水尽兇膏今逐渍㾗消削除浮世不平事与尔相将上九霄华山髙处是吾宫出即凌空跨晓风台殿不将金鎻闭来时自有白云封三峯千载客四海一闲人仙术每将丹诀解史才曾把逸书删家僮只有猿随从坐客惟闻鹤往还处士星孤轻世俗大夫松好贱官班碁残夜石秦云断琴彻秋巖蜀月弯洗砚鱼吞墨烹茶鹤避烟闲惟歌圣代老不恨流年尝恨清风千载郁洞天今得恣游遨松楸古色玉坛静鸾鹤不来青帝髙茅氏并寒丹已化𤣥宗碑断梦仍劳分明有箇长生路休向红尘叹二毛宿植灵根何太早洞悟真风何年少常令丹海飞日乌又使玉液朝元脑崑䑓气候四时春紫府光隂夜如晓来时不用五云车跨着清风下蓬岛谁人能识白元君上士由来尽见闻避世早空南火宅植田髙种北山云鸡能抱卵心常听蝉到成形殻自分学取大罗些子术免教松下作孤坟省悟前非一息间更抛人世弃尘寰徒夸美酒如琼液休恋娇娥似玉颜含笑谩教心思苦别离还使鬓毛斑云中幸有堪归路无限青山是我山何用烧丹学驻颜閙非城市静非山时人若覔长生药对景无心是大还肘𫝊丹篆千年术口诵黄庭两卷经鹤观古坛槐隂里悄无人迹户常扃下瞰虚空临絶涧上排云雾倚山颠四边絶险无猿鸟独卧深云二十年千寻练带新安水万仭花屏问政山自少云霞居物外不多尘土到人间壶悬仙岛吞丹罢椀浸星宫呪水闲容易煮银供客用辛勤栽果与猿攀溪童乞火朝敲竹山鬼聴琴夜撼花气熏人香馥馥涧声聆耳响潺潺早晩重逢萧坞客愿随芝葢出尘寰手种一株松未老炉烧九转药新成心中已得黄庭术头上应无白髪生青山云水窟此地是吾家后夜流琼液凌晨咀绛霞琴弹碧玉调炉炼白朱砂寳鼎存金虎元田飬白鵶一瓢藏世界三尺斩妖邪觧造逡廵酒能开顷刻花有人能学我同共看仙葩翠羽旌幢仙子队紫云楼阁玉皇家人间风雨易分散回首武陵空落花道士三景法师太上八素真经曰凡道三景称三景弟子已度三人付师友已后𫝊授得称三景法师琼华真人华阳公主大厯七年以病丐为道士号琼华真人名在丹台紫阳真人周季道入䝉山遇羡门子再拜乞长生诀羡门子曰名在丹台玉室中何忧不仙幽逸之人周穆王尚神仙因尹真人草楼之观遂召幽逸之人置为道士冠章甫衣黄衣稷丘公者太山下道士汉武帝东廵狩乃冠章甫衣黄衣拥琴来迎父母师友陆法师曰凡道士道徳为父神明为母清浄为师太和为友大戒三百以杜未兆之祸威仪三千以兴自然之福朱篆八字后唐清㤗中进士龎式于嵩阳观聚课有薛学士者因上山採樵次见道士五人曳轻罗羽帔身长大欲携此子同去薛辞之乃禠其襂背上朱篆一行八字道士乗虚而去薛归观话其事无有识其篆者仙阶之秀陈子昂颂尊师有弟子十人并仙阶之秀句曲山种果秦孝王时道士周大賔住句曲山下种五果也梦逰帝居贺知章病梦逰帝居数日寤乃请为道士还乡里诗苍苍五老雾中坛杳杳三山洞里官手䕶崑崙象牙简心推霹雳枣枝盘春飞雪粉加毫润晓潄琼膏冰齿寒渐恨流年筋力少惟思露冕事星冠偶逢蒲家郎乃是葛仙客行常乗青竹饥即煮白石腰间嫌大组心内保尺宅我愿从之游深山鏁玉液一别髙人世事多归山岐路转蹉跎定知上药延衰齿每忆𤣥谈飬太和任道人生如梦寐也从时态起风波锦囊真箓遥相许只待飈轮更一过道术曾留意先生早击䝉家家迎蓟子处处识壶公长啸峨嵋北潜行玉垒东有时骑勐虎虚室使仙童相逢岂偶然标格是神仙角弁峩秋顶筇枝阁暮肩结茅休买地跨鹤合冲天莫讶长躭酒曾权子母钱至今歩虚象犹有孤飞鸾幽幽古殿门下压浮云端万丈水声落四时松色寒乗龙控鲤真吾偶化石烧金即我曹尘世混来名异迹蓬山思去梦魂劳吟依古栢天风断啸近仙坛海月髙九转丹成颜愈少髪胜纯漆脸胜桃㡬度题书寄入山不知何处得书看莓苔石上秋吟逺星斗坛中夜拜寒白鹤有名唿即至黄金无用化非难忆师便欲寻师去芝术栽成尽可飡道语斋戒以享上帝夙罄精诚隂隲而福下民竚垂善应忝造化炉中之物咸与为春戴生成宇内之天其宁惟永琅函蘂笈披三洞之秘文绛节霓旌延九霄之飞驭惟徳动天敢自忘于惕厉大钧播物实仰赖于涵容作善降祥有髙天之在上致诚不息如皦日之难欺灵坛芬席备三日之彞仪丹篆朱章罄一心之悃欵虽亦有祷于三清惟乞无灾之二字自顶至踵诚知报塞之难由身及家举赖扶持之赐炳炳台符祥应诞弥之月昭昭天鉴筭増有永之年敢输所祷之诚更凟葢髙之听伏愿夀齐南极福比东溟与国同休翊宗社无穷之祕钖公纯嘏伴蓬壶不老之仙少而壮壮而老固物理之盈虚诚则着着则明本人情之清浄俯殚悃愊仰达穹苍属逢孟夏之辰复届始生之月敢陈菲荐上凟髙真尔夀尔昌皆本自天之祐将安将乐上祈覆物之仁蓬矢门阑载遇始生之旦蘂珠宫阙乆依至道之宗将俯诞辰恭脩醮会奏诸天之隠韵讽太上之真诠绛笔书词䖍拜章于玉阙银编铸简愿益筭于金房圆穹垂佑非求报于有生庶类䝉休合知归于洪造天道好生实赋形之攸自人伦欲续荷所恳之必从大徳曰生已协熊罴之梦至诚无息敢倾蝼蚁之心比临蓐以懐忧輙望云而请命亟赖干坤之孚佑肆令母子之欢康爰举真科用酬丕贶以嗣以续幸家世之有𫝊难终难穷庶年龄之未艾斋戒以事帝既殚精意之诚忱疾痛则唿天葢出人情之迫切隂阳为宼一身难保于至和祸福无门万化悉由于真宰方习是知非而有请宜赦过宥罪以无私隂阳之升降偶失其序脾肺之逆顺不相宜和或者星宫之所加临意其运厯之有会誓勤犬马之余生图报干坤之大赐农心悯雨深懐失业之忧吏职承流敢惮责躬之请雨泽应期顾觧龟文之坼秋成有望可占鱼梦之祥惟天地实民父母忍赤子之渴饥虽山川能出风云必有司于号令兴油云一瞬之间注甘雨四天之下鹤鸣九臯上云霄而犹闻蚁居大泽知隂雨之方来葢蠕动之惨舒皆范围于覆载民之苛瘠帝实矜怜木饥火旱虽闗冥数之推移金简玉书能拯含生之疾苦旱当七八月之间比殚䖍祷雨既三五日以徃仰荷灵休有开必先无徳不报庸即琳宫之宇聿遵琼简之科五糓皆熟必不害于垂成三日为霖即可书于大有仰祈昭鉴俯佑下民和气致祥五一风而十一雨大田多种千斯仓而万斯箱山海暝冥叹朝隮之靡间里闾昬垫忧暑湿之交侵诵琅函参翠葢之游启金篆导华旗之密百谷既登收获仅同乎㓂至三霖不止浸滛将害于秋成载严薰席之陈仰格真綦之御九月筑圃方欣南亩之归三日为霖或作西成之害天不言而善应民所欲而必从曀曀其隂蠢尔一时之孽杲杲出日欢然百里之和帝意何私人心易感谨输丹悃上渎紫霄神之格思仰九霄而难报物其多矣庶万庾以咸登无父何怙可胜痛割之情谓天葢髙俯听忱恂之恳霓旌接引诣蓬莱三岛之中仙驭资陪处瑶林九霞之上科𫝊黄宅会特启于九幽魂度朱陵身必超于十极帝心简在虽祸福之无门天数莫逃信生死之有地朝露既晞重叹色身之幻遗风犹在恍存心目之间衔哀在疚曷胜莪蓼之懐沥血设诚用展苹蘩之洁緑章尽彻黒簿尽除仗兹清浄之縁破乃昬迷之障三清上圣曲垂赦过之恩十极髙真同赐度生之力玉京金阙歩八景之烟霞圆峤方壶啸一天之风月惟皇上帝道之尊徳之尊凡厥庶民生由是死由是死生有定子不能为其亲私穷苦方深天尚或从于人欲锦绣万花谷后集卷二十七锦绣万花谷后集卷二十八钦定四库全书锦绣万花谷后集卷二十八寺院三百六十寺西湖天下景游者无愚贤浅深随所得谁能识其全三百六十寺幽寻遂穷年所至得其好心知口难𫝊大衆岀家寺在摩竭陀园无忧王造小乘大衆出家寺也佛灭后衆多名徳比丘皆住鸡园天竺寺芗山天竺寺诗一山门作两山门两寺元从一寺分西涧水流东涧水南山云起北山云前台花发后台见上界钟清下界闻遥想吾师行乐处仙花桂子落纷纷山谷寺舒州皖公山三祖璨大师道塲即山谷寺有石牛洞其石状牛因以为名钱神同安志云初李伯时画黄鲁直坐于石上鲁直因自号为山谷老人慈恩寺西京杂记西京外郭城朱雀街东第三桥皇城之东第一街进业坊隋无陋寺之故地武徳初废贞观三十年髙宗在春宫时报其母文徳皇后为之祈福即其地建寺故名慈恩南院临黄蕖竹木森邃为京城之最西院浮图六级髙三百尺永徽三年沙门元奘所立浮图内有梵本诸经数十匣浮图前东堦立太宗皇帝撰三藏圣教叙及髙宗皇帝述圣记二碑并禇遂良书中和中中书舎人李肇国史补进士既捷列名于慈恩寺塔谓之题名清凉寺王维好佛故字摩诘惟致髙逺得宋之问别业山水絶胜今清凉寺是也金山寺寺在镇江府扬子江寺记云金山旧名浮玉唐有头陀断手以建伽蓝忽一日于江获金数镒表闻因赐名金山寺招提寺六帖云招提寺名増辉记招提者梵言拓鬬提奢唐言四方僧物后人写之误以拓为招又省去鬬奢二字只称招提只今十方寺院是也又诗云巳从招提游更宿招提境伽蓝僧史后魏太武帝始光元年创是伽蓝为招提之号隋大业中改天下寺为道场至唐复为寺总持门秦少游长老疏云往开大总持门以继铄迦罗眼金田或云金地即舎卫给孤长者倒布黄金买祇陀太子园建精舎诸佛所居之处也禅龛杜甫谒文公庙禅龛只晏如花龛刘长卿诗松路向精舎花龛归老僧金刹西京杂记以黄金为刹杜诗金刹青枫外朱楼白水边梵刹梵云利瑟故此云竿今畧名刹即旛柱也沙门得一法者便当建旙告还雁塔昔有比丘见羣雁飞翔忽有一雁投下自殒衆曰此雁垂戒宜旌彼徳于是瘗雁建塔雁堂毗舎离于大林为佛作堂形如雁字一切具足饭后钟唐王播少孤贫客扬州惠照寺木兰院随僧斋食久而厌怠乃斋罢击钟后二纪播自重位出镇是邦因访旧游向之题名皆以碧纱罩之播继题二絶云三十年前此院游木兰花发院新修如今再到经行处树老无花僧白头上堂已了各西东惭愧阇黎饭后钟三十年来尘扑面而今始得碧纱笼石瓮寺长安志骊山上有石瓮寺朝元阁等唐明皇时津阳门左右有石瓮故郑愚诗石瓮嵓底百寻井银牀下卷丝绠迟方丈室舎黧国有维摩故宅唐显庆中王𤣥䇿因向印度过净名宅以笏量基止有十笏故号方丈室白马绕塔天竺国有伽蓝名招提其处大富有恶国王利于财将毁之有一白马绕塔悲鸣即停毁自后改招提为白马诸处多取此名焉二梵之福阿含经世尊说若能补故寺是谓二梵之福神龙佛祠裴延龄造神龙佛祠须材五十尺者延龄妄奏同州得大谷木数千章度皆八十尺天雨花大同坊云花寺大厯初僧俨讲经天雨花至地咫尺而灭夜有光烛室勅改为云华诗野寺江天豁山扉花竹幽野寺残僧少山园细路髙云薄翠微寺天青皇子陂寺忆曽游处桥怜再渡时花浓春寺静竹扫野池幽汲水僧归林下寺待船人立渡头沙乱飘僧舎茶烟湿密洒歌楼酒力微扁舟又截平湖去欲访孤山支遁林欲穷风月三千界愿化天人百亿躯南朝古寺几僧在北岭空林惟鸟归莎径晩烟凝竹坞石池春色染苔衣树影中流见钟声两岸闻三间茅屋无人到十里松门独自游五度金莲出世来法堂重向石泉开水边猿鸟寻前侣石上松杉认旧栽黄印使君精晓供紫云禅客立香台人𫝊朱顶千年鹤昨夜辽东柱上回黄叶前朝寺无僧寒殿开池晴龟出曝松暝鹤飞回古砌碑横草隂廊畵杂苔禅宫亦消歇尘世转堪哀隔忩栖白鸟似与镜湖隣月照何年树花逢几世人岸莎青有路苔迳緑无尘愿得依容止僧中老此身二三踈竹夏无暑一两残僧昼掩门僧依白玉镜中住人在金鳌背上行海边楼阁梵王家一水横桥一路斜密竹弄风敲璧玉恠松摩日起龙蛇巖猿绕槛偷秋果石鼎临忩煑露芽中有髙僧倦迎送白头无事老烟霞红檐青瓦院西隅隔断尘寰一事无兎弄半光来佛案月收斜脚入茶炉帘垂讲磬秋声逺门掩吟灯夜影孤见说虎溪流水急不劳禅侣酒重沽不到峯前寺空来渭上村此亭聊可喜修径岂辞扪谷映朱阑秀山含古木尊路穷惊石断林缺见河奔马困嘶青草僧留荐晩飱山僧岂知此一室老烟霞空潭闻鹿饮疎树见僧行野寺垂扬里春畦乱水间树密当山径江深隔寺门霏霏云气重闪闪浪花翻不复知天大空余见佛尊时应清盥罢随喜给孤园涧竹欲萌烟蕨菜不妨招饮野僧家从今相遇几日事更试南忩谷雨茶谁忆僧忩岑寂处衣寒庭际月清光梨花雪白桞条青山寺楼台展翠屏占寺长廊院里行云房处处称幽情明忩净榻无人到卧听春禽百种声宿雨初收草木浓羣鸦飞散下堂钟长廊无事僧归院尽日门前独看松身寂心成道花闲鸟自啼细泉松径里返照竹林西清晨入古寺初日照髙林竹径通幽处禅房草木深鸣磬夕阳尽卷帘秋气来名香连竹径清梵出花台松竹闲僧老云烟晩日和寒塘归路转清磬隔微波薄暮縁西崃停桡一访僧鹭巢横卧桞猿饮倒垂藤水曲巖干叠云重树百层山风寒殿磬溪雨夜船灯寺门髙开洞庭野殿脚挿入赤沙湖五月寒风冷佛骨六时天乐朝香炉地灵步步雪山草僧宝人人沧海珠塔刼宫墙壮丽敌香厨松道清凉俱莲花交响共命鸟金牓双回三足乌𫝊灯无白日布地有黄金名山极歴览胜地殊留连幽崖耸絶壁洞穴泻飞泉金河知证果石室乃安禅夜梵闻三界朝香彻九天山阶步皎月涧户听凉蝉云表金轮见檐端画栱明塔疑平地涌葢似积香成层台耸灵鹫髙殿迩阳乌暂同游阆苑还类入仙都三休开碧岭万户洞金铺摄心罄前礼访道把中虚遥瞻尽地轴长望极天隅白云起梁栋丹霞映拱栌佛祖金棺内现双足第一祖迦叶世尊入般涅槃迦叶至双林树间悲恋号泣佛于金棺内现双足五百仙人至第二祖阿难梵语阿难陀此云欢喜如来阿阇王见阿难于常河中流将入灭雪山五百仙人飞空而至阿难为说法须臾五百罗汉为诸仙人出家受具阿难踊身虚空作十八变性十七身十七第三祖商那和修者化縁既久得扰波毱多为给侍因问曰汝年几耶荅曰十七师曰汝身十七耶性十七耶荅曰师发白耶心白耶师曰我但发白非心白耳毱多曰我身十七非性十七也和修知是法器遂为落发偈曰非法亦非法无心亦无法说是心法时是法非心法三尸化华第四祖优婆毱多随方行化魔宫震动波旬竭力以害正法密持璎珞伺尊者入定縻之于颈尊者取人狗蛇三尸化为华以酬波旬大喜引颈受之即变三种臭尸波旬尽其魔力不能移动四祖化导最多每度一人以一筹置石室纵十八时广二十时充满其末后得提多迦乃付大法眼藏寳山泉涌五祖提多迦初生梦寳山泉涌日从屋出照曜天地四祖曰寳山者身也泉涌者法无尽也日从屋出者入道之相也照曜者智慧超越也愿霑甘露味七祖婆深密者忽一智者自称难提曰与师论义师曰仁者论即不义义即不论若拟论义终非义论难提知师义胜即曰我愿求道霑甘露味处胎六十嵗九祖伏䭾密多有长者携一子来曰此子处胎六十歳因号难生龙魔随灭十二祖马鸣大土忽见女子说偈曰稽首长老尊当受如来记今于此地上宣通第一义师曰将有魔来即一金龙震动山岳师俨然于坐魔事随灭遂复本形曰我名迦毗摩罗化巨海极为小事师曰汝化性海得否曰我未尝知师云山河大地皆依建立三昧六神通由兹发现迦毗遂发信心与徒衆三千俱求剃度师乃付法蟒住石窟十三祖迦毗摩罗入山逢大蟒盘绕师身师受三归依蟒化为素服老人曰我昔为比丘有初学数来请益我烦于应荅起嗔恨想命终堕为蟒身住是石窟千载适闻戒法故来谢耳又曰北有大树䕃覆五百大龙树王名龙树为龙衆施法尊者既与度脱梦吞明珠而孕二十一祖婆修盘头其母初梦吞明暗二珠而孕有一罗汉曰汝当生二子一即祖师一即刍尼开手奉珠二十四祖师子比丘有长者引童子见师曰此子当生便拳左手今既长矣终未能舒愿闻宿因师即以手接曰还我珠来童子遽开手奉珠师曰吾前为僧有童子婆舎吾赴西海斋受衬珠付之今见还矣遂为法嗣百鸟衔花金陵牛头山法融禅师少通经史叹曰儒道世典非究竟法般若正观出世舟航遂投师落发入牛头山有百鸟衔花之异浮图名议涌金莲花释迦佛生刹刹王家放大智光明照十方世界涌金莲花年十九欲出家夜有天人名浄居于牕牖中义手曰太子言出家时至乃于檀特山中修道郁头蓝佛处学非非想于二月八日明星出时成佛号天人师住世四十九年将金缕僧迦黎衣𫝊法与摩诃迦叶说无常偈曰诸行无常是生灭法生灭灭巳寂灭为乐诸弟子以香薪茶毗之烬后金棺如故髙七多罗树往返空中化火三昧得舎利八斛四斗世尊灭后一千十七年永平中教至中夏安心偈慧忠禅师有安心偈曰人法双浄善恶相忘直心真实菩提道场卧轮偈卧轮禅师偈云卧轮有伎俩能断百思想对境心不起菩提日月长六祖曰此偈未明心地因作偈曰慧能没伎俩不断百思想对境心数起菩提作么长饥来喫饭困来眠大珠慧海禅师或问和尚修道如何用功师曰饥来喫饭困来即眠曰一切人总如是同师用功否曰不同他喫饭时不肯喫饭百种须索睡时不肯睡千般计较所以不同也枯木偈大海山法禅师有偈曰摧残枯木倚寒林几度逢春不变心樵客遇之犹不顾郢人那得苦追寻两虎侍者潭州华林善觉禅师观察使裴休访之问有侍者否师曰有一两箇乃唤大空小空二虎自菴后出师曰有客且去二虎咆哮而去休问作何行业感得如斯师曰山僧常念观音师唱谁家曲首山省念禅师有僧问师唱谁家曲宗风嗣阿谁师曰少室巖前亲掌视僧曰更请洪音和一声师曰如今要得大家知选佛场丹霞天然禅师初习儒将应举道遇一禅客问仁者何往曰选官去禅客曰选官何如选佛曰选佛当往何所曰江西马大师出世此选佛场也师往见马祖乃令参南岳石头云在青天水在瓶药山惟俨禅师朗州刺史李翺问如何是道师曰云在天水在瓶翺作偈曰錬得身形似鹤形千株松下两函经我来问道无余话云在青天水在瓶翺问如何是戒定慧师曰太守欲保任此事直须向髙髙山顶坐深深海底行闺合中物割舍不得便为渗漏师一夜登山大笑翺赠诗曰选得幽居惬野情终年无送亦无迎有时直上孤峯顶月下披云笑一声日遣十饼龙潭崇信禅师卖饼家子也悟尚尚居天皇寺师日以十饼遗之悟尝留一饼曰吾惠汝以䕃子孙师自念曰饼是我持来何反遗我遂问焉悟曰是汝持来复汝何咎师晓𤣥㫖遂请出家一日问心要悟曰任性逍遥随縁放旷但尽凡心无别胜解切忌道着道吾山圆智禅师药山问何处来曰逰山来药曰速道将来曰山上乌儿白如雪涧底逰鱼忙不彻药山曰智不到处切忌道着师见云巖不安曰离此殻漏子向甚么处相见巖曰不生不灭处相见师曰何不道非不生不灭处亦不求相见办愚痴斋良价禅师既坐化其徒号恸师复开目曰劳生息死于悲何有召主事僧令办愚痴斋一中责其恋情延至七日食具方毕端坐而逝路逢勐虎云居禅师道简有僧问路逢勐虎时如何师曰千人万人不逢偏汝便逢问孤峯独宿时如何师曰闲着十间僧堂阿谁教汝孤峯独宿汝不是我同流天台寒山子以桦皮为冠曵大木屐时来国清寺就拾得取衆僧残食菜滓食之丰干禅师曰汝与我逰五台即我同流若不去非我同流曰我不去丰干曰汝不是我同流寒山却问去五台作什么曰我去礼文殊寒山曰汝不是我同流僧船子和尚华亭船子和尚于华亭吴江泛小舟时号船子和尚和尚家风守清禅师有僧问末后一句师曰尘中人自老天际月常明问如何是和尚家风曰一瓶兼一钵到处是生涯问佛法大意曰扰扰匆匆晨鸡暮钟杖荷布囊布袋和尚形材腲腇额皤腹以杖荷一布囊供身之具尽贮囊中入市见物辄乞或醯盐鱼葅才接入口分少许投囊中白鹿和尚问如何是布袋师便放下布袋又问如何是布袋下事师负之而去临刑偈僧肇法师遭秦主难临刑偈曰太元初无主五隂本来空将头临白刃犹似斩春风取莲花勿取臭泥髙僧𫝊鸠摩罗什姚主以妓女逼令受之乃自讲说譬如臭泥中生莲花但取莲花勿取臭泥乗木杯渡河杯渡者不知其名姓常乗木杯渡河因名焉不修细行不甚精持饮酒食肉与俗人不殊心若死灰髙僧嵬戒行严洁尝有一女子寄宿自称天女以上人有徳天遣我来劝勉其意嵬执意贞确一心无扰曰吾心若死灰无以革囊见试女乃凌云而逝顾曰海水可生须弥可倾彼上人者秉心坚贞呪水生莲佛图澄妙通𤣥术腹傍有孔当斋时至流水侧引五脏洗之还内腹中取钵盛水烧香呪之生青莲花食针罗什不拘细行诸生故多效之什乃聚针盈掬食之诸僧尽皆愧服也日夜诵经九函东川解魔寺僧吉祥魁梧多力受饭五钵日夜诵经九函池中鱼知其数以名召之皆出水面使去即没诗巫山不见庐山逺松林兰若春风晩一老犹鸣日暮钟诸僧尚乞斋时饭香炉峯色隠晴湖种杏僊家近白榆飞钖去年帝邑子献花何日许门徒瓶残秦地水钖入晋山云秋月离喧见寒泉入定闻尽日行方到何年独此林客归惟鹤伴人少似师心坐石落松子禅牀摇竹隂山灵怕惊定不遣夜猿吟去扫东林下闲持未遍经为山低凿牖容月席开庭旧业云千里生涯水一瓶还应覔新句看雪倚禅扃溪声便是广长舌山色岂非清浄身夜来八万四千偈他日如何举似人碧玉盌盛红玛瑙井花水养石菖蒲也知法供无穷尽试问禅师得饱无问禅不契前三语施佛空留丈六身老去山林犹梦想雨余钟皷更清新荐福老懐真巧便浄慈两本更尖新凭师为作鐡门限准备人间清话人优钵昙华岂有花问师此曲唱谁家巳从子美识桃竹更向安期覔枣𤓰晏坐林间时有虎髙眠粥后不闻鵶胜逰自古兼支许为採松脂寄一车骑驴覔驴真可笑以马喻马亦成痴一天月色为谁好二老风流各自知尘机息尽一真僧惟有林泉舍未能莲社故人今暂别稽山旧隠与谁登时清岂觉前逰改道胜宁辞白髪増遥羡髙斋吟望处孤云野鹤是亲朋去路余千里行行雪洒衣诸峯何日别一钖犯寒归夜宿谁闻磬晨斋自採薇遥知到禅宇猿鸟共开扉梵语神威不测早回从物之仁佛力无边愿效知恩之报天道虽逺其听甚卑神居无方有求必应如来大藏起于四十二章过去妙心流出万二千卷龙天释梵水陆空行逰戏神通恭敬围绕是观非观如水中月是音非音如谷中声广上中下三乗之教化千百亿无量之身辄具苹蘩之荐仰伸葵藿之心瞻玉毫之妙相启贝叶之真文启龙宫之华藏建鹫岭之道场陈金刹之浄筵敷竺干之妙道愿行行坐坐归依佛归依法归依僧觊世世生生逺离财逺离酒逺离色孙又生儿乃有移山之志老而无子难忘济之忧辄伸一念之微仰叩九重之䆳顾惟庸陋实忝继承虽凭祖考之休未衍子孙之庆达旦炷香望髙禖而致祷迎春剪綵诣圣母以投诚粲然兰隂冀回寒谷之春籍甚具文爰谨柏庭之荐愿回昭鉴俯纳䖍诚䇿登九寸遇老妪之授符列环四枚感黄衣之献玉素非丘祷立动九重申以齐禳仅逃再谴衆生困苦之中但知唿佛诸圣慈悲之故常善救人惟罗汉之慈悲受释迦之付嘱惟祈禳之有典非妙湛之罔依既不胜于幽悃辄仰叩于真乗延供十方之衆祓除六疾之灾指日有瘳介祥无量飬生无术婴疾有年冀消多刼之愆须仗一乗之教清浄少恼常居福徳之乡安乐延年重覩昇平之世如惔如焚正渴云霓之望是穮是蓘久罹旱暵之忧慧云垂润本无间于羣生旱气为灾虑有伤于百谷金风扇徳品彚收功火日扬晖歴旬不雨泽既愆于久望功将壊于垂成慈悲救物立愿𢎞深方便济人运心广大倘竭至诚之恳必彰善应之功矧此邦膏泽之久愆岂我佛深仁之弗顾慧云遍施法雨普沾回此亢阳钖之甘泽油然作沛然下遂成三日以为霖隂无伏阳无愆未闻四月之不雨风凄凄雨祈祈不失三时之务苖芃芃稷薿薿式寛千里之忧害粢盛而作滛雨方以为忧披云雾而覩青天伊谁之力天多滛雨将中败于西成民有肃心敢上干于北极愿斡回天之力潜施驭日之功破顽隂于四极莹丽日于九霄开昱昼昱夜之辉式苏万物发如坻如京之咏爰慰三农佛日当空肃羣隂而屏伏秋风歛穧庆万畆以收成苦海弥天佛为彼岸业风鼓荡法是慈航父严遽弃怆巳改于新年母慈大违痛又临于讳日死生分定应同露电之观父子情钟尚懐驹犊之爱昔尝逮事荷莫报之劬劳今属讳辰未忘哀于㝠漠是故诸佛开衆生方便之门自然一念证无上菩提之果人生易失俄经六七之光隂佛慧难穷愿照三千之世界属临讳日敷宣多贝叶之文祇叩真乗瞻礼仰莲花之座夜台寂寂幽明遽隔于七旬法界恢恢烦恼顿超于六道感夭棘之甚劳叹蓼莪之罔报痛惟罔极之恩爰设无遮之㑹闻圆音于玉毫之前受祕箓于琼章之上佛土三千界亲礼世尊玉京十二楼遍逰仙境受生乐国咸知先佛之言余庆流宗永钖后昆之庆锦绣万花谷后集卷二十八锦绣万花谷后集卷二十九钦定四库全书锦绣万花谷后集卷二十九竒恠李积化为虎唐李俨为御史奉使岭表路出荆南驿吏曰溪曲有虎可由山后路行俨曰吾衔王命避虎何也鞭驭而去有虎跃出返入伏草中曰几伤吾故人俨识其声是其友李积也问曰君何由至此虎曰昨病发狂走入山谷间化为虎自是见冕而趋者翼而翔者毳而驰者皆搏而啗之向有一妇人银握臂吾衔致水下此去百步君过则取之遗吾家吁食其人而取其物以遗妻子非人所为今日吾倒行逆施耳俨曰君平生得无有自恨乎虎曰吾尝私孀妇其家常有害我心吾因醉一家尽杀之而去此为恨耳俨上山未定见巨虎大吼声震林木而去人道鱼身张守信泊舟新开湖夜有渔者举网得鱼近百斤自腰而下鱼也腰上乃美妇人守信酌酒饮之面益红美或取汤一杓饮之急喷去似伤寽热也舟人曰杀之不祥复还之深水其鱼合掌人言曰刼火未壊人首鱼身昔为东鲁太史今作泊水小君投我以酒固以为感沃我以汤斯亦不仁进士吕口杨愿监都下仓有通谒云江州进士吕口既是投短启曰幽室微光寒泉涸滴杨谊之庖屡空孔绪之车何适愿曰孔绪之车何故事也其人曰杨三杨三汝杨迈之孙杨中之子孔绪之事何必问也愿怒欲系之其人溘然仆地惟露幞头巾子愿遽锄之化为大䑕走入仓下独眠孤舘广州押衙崔庆成辖香药纲诣内库抵皇华驿舎夜见美妇人曰今日见君君必有疑今日舍君我宁不悔俟君回辕别图后㑹掷书云川中狗百姓眼马扑儿御厨饭洎还不敢宿皇华寓宿旅邸前妇人来曰今日之事可谐否十二字能辩否庆成不对因命青衣进酒终不举琖乃作诗云妖魄才魂自古灵多情心胆似平生知君不是风流物却上幽原怨月明青衣曰小娘子尝养鹦鹉十余年今不言今其验乎妇人叹曰是矣乃作哑鹦鹉诗云彫笼驯养许多时终嵗曽无一句词深恨化工情太误因何偏与好毛衣掷纸于地灯火俱灭丁晋公尝见十二字曰川中狗蜀犬也独字百姓眼民目也眠字马扑儿𤓰子也孤字御厨饭官食也馆字乃独眠孤馆四字上清童子岑文本山亭避暑有叩门云上清童子元寳参奉冠青圆角冠衣浅青衣自汉得果成本生于吴得不凝滞之道又语以汉魏间事了如目睹问冠帔乃曰仆外服圆而心方正此是上清五铢服也又天衣六铢尤细五铢也出门数步墻下不见文本掘之一古墓中惟得一古钱文本方知上清童子铜名元寳钱文也外圆心方正钱之状也青衣铜衣也五铢服亦钱文也此乃汉朝所铸也文本自是钱帛日盛至中书令忽失古钱岑遂薨矣废宅三怪姚康成夜宿废宅遥见三人入廊房内赋诗一人细长而黒吟曰昔日炎炎徒自知今无烽灶欲何为可怜长柄今无用曽见人人未下时一人细长面多创孔吟曰当时得意气填心一曲君前直万金今日不如庭下竹风来犹得学龙吟又一人肥短须发散垂吟曰头焦鬓秃但心存力尽尘埃不复论莫笑今来同腐草曽经终日扫柴门明日寻之见鐡铫子一柄破笛一管秃黍穰箒而巳塜中续诗郑郊河北人举进士第游陈蔡间过一塜上有竹二竿青翠可爱因驻马吟曰塜上二竿竹风吹常袅袅久不能续忽闻塜中言曰何不云下有百年人长眠不知晓郊惊问之不复更言矣吉兆梦甲马飞空唐髙祖将举义师夜梦身死坠牀下为羣蛆所食智满禅师曰公得天下矣且死是毙也坠牀是下也陛下至尊之象也羣蛆所食亿兆趋附也又梦甲马无数飞满空中曰是公身中之神言讫飞入帝身觉而召太宗曰吾事济矣朱衣吏跃出元稹在私第独坐有朱衣吏跃出曰相公今日登庸言讫趋出命左右追之咸曰无人入朝果有制命数月又见朱衣吏云今日罢相迟明报出中书省梦栁仆地桞宗元自永州司马召至京师诣卜者闻命曰余栁姓也昨梦栁树仆地其不祥乎卜者曰生则栁树仆则栁木二者牧也君其牧栁州乎卒如其言梦舁棺入堂李逢吉有婢梦有一人舁棺至堂后云且置在地不久移入堂中俄除中书舎人后知贡举未毕而入相蜗迹成天字睿宗为冀王日壁间蜗迹成天字后即位彫玉铸金为蜗形置道释像前鼻中龙虎气交王庭凑生于别墅有鸠数十朝集庭树暮宿檐下尝寝于途有人自云济源骆山人见君鼻中之气左如龙右如虎龙虎气交王在今秋子孙相继满一百年大树及堂是其兆也是年果为镇州三军立为留后归别墅而庭树婆娑矣梦幡飞指刘仁恭微时梦佛幡于手指飞出或曰君年四十九必有旌幢之贵果然臣蛇食藤花明皇微时至洛阳令崔日知宅崔设馔未熟明皇因寝庭前一架藤花初开日知见巨蛇食藤花逡巡不见明皇觉曰饥其梦中食藤花甚饱日知乃知他日启圣之騐也枭鸣庭树有枭晨鸣于张率更庭树其妻以为不祥连唾之张曰急洒扫吾当改官言未毕贺者已在门槐生室中吕蒙正方应举僦舎建龙观沿干入洛鏁室而去自冬涉春方回启户视之牀前槐枝丛生髙二三尺蒙茸合抱是年登科十年作相持此称量天下上官昭容其母将诞梦人与称曰持此量天下郑氏冀是男及生昭容母曰称量天下岂是女耶呕哑如应曰是衣锦井中费絇应进士举梦衣锦在井中觉自喜曰及第衣锦逰乡井尔梦六印悬劒张乖崖镇益屡乞代王文正奏除凌䇿少尝梦人以六印悬劒锋以授之后在劒外凡六任毕諴得响卜毕諴相公及第年夜听响卜久无所闻俄遇人投骨于地羣犬争趋又一曰后来者必衔得刘煇作状元有堂吏梦火山军姓刘人作状元明年状元乃刘煇也虹蜺天使韦臯镇蜀宴客西亭暴风雨俄顷而霁有虹蜺自空而下垂首筵上吸其饮食且尽其首似驴五色若霞公惧罢宴少尹窦卢署曰虹蜺天使也降于邪则为戾降于正则为祥公正人也某敢以贺旬日拜中书令凶兆画蛇蟠镜袁孝叔遇异人得书云每受一命即开一幅累任皆验一日晨起巾栉一物坠镜面如蛇惊仆而卒然所留纸数尚多开视之皆空纸也最后一幅画蛇蟠镜中镜声苏威有镜日蚀既镜亦昏黒无所见日蚀半缺镜亦半昏后柜内有声如磬寻之乃镜声也无何其子䕫死后更无声威败不知所在八人乃火字翟干祐天师常预言事一日大唿于䕫州市曰今夕当有八人过可善待之是夕遗火焚数百家方悟八人乃火字木掩房晋公被谪之初木掩房三日冯拯薨时火守房王钦若薨时火拂房书囊䑕变犬李林甫一日晨兴取书囊讶其重开视之一大䑕跃出变为苍犬怒目张牙仰视林甫以物击之应手而毙林甫恶之踰月而卒梦雌鹤生女欧阳永叔在夷陵日逰姜诗庙潜祷嗣续家人梦一鹤飞来自云是雌鹤果得女甚端丽至八嵗忽惊魇曰梦一鹤飞去不数日暴卒铛釡皆行郑尚书絪罢相居第厨中铛釡悉皆行尽日方定数月郑薨储书载书三十车张华字荗先雅爱书籍身死日无余财惟文史溢几箧尝徙居载书三十车祕书监虞志撰定书皆资华本取定续志藏祕府马懐素𫝊有诏句校祕书是时文籍盈漫皆炱朽蟫断籖秩纷舛懐素建白愿下紫微黄门召宿学巨儒就校缪缺又言自齐以前旧籍王俭七志巳祥请采近书篇目及前志遗者续俭志以藏祕府诏可黄墨精谨韦述蓄书二万卷皆手校定黄墨精谨内祕书不逮也轴帯籖帙两都聚书四部以甲乙丙丁为次列经史子集四库其本有正有副轴帯籖帙皆异色以别之四部书景龙文馆记薛稷知集库马懐素知经库沈佺期知史库武平一知子库通谓之四部书笔兔毫管手王羲之笔经曰汉时诸郡献兎毫出鸿都惟有赵国毫中用时人咸言曰兎毫无优劣管手有巧拙写图尚书中候曰𤣥龟负图出周公援笔以时文写之书牍第五永为督军御史督使幽州蔡邕筭天下名材士人皆㑹祖饯于平乐馆髙彪送永在坐因援笔书牍是笔可当面蔡邕书曰侍中执事相见无期惟是笔疏可以当面错寳为跗汉制天子笔以错寳为跗毛皆以秋兎之毫金匣𫝊子云汉末一笔之匣彫以黄金饰以和璧缀以隋珠文以翡翠琉璃象牙为管昔人或以琉璃象牙为笔管丽饰则有之然笔须轻便重则踬矣仙笔四谱云石晋之末有一髙士不显姓名每夜作笔付其家室至晓阖户而出以竹筒衔壁外向如引水者置钱其中则一管跃出笔尽虽官府势要无复有也匠妇亦怡然自得如此三十嵗时人谓之仙笔毛锥子洪肇曰安朝廷定祸乱直须长枪大劒若毛锥子安足用哉黒水郡王薛稷为笔封墨曹都统黒水郡王表兼毛锥刺史诗英华表玉笈佳丽称珠网无如兹制竒彫饰杂衆象仰出写含花横袖学仙掌幸因提拾用遂厠琁台赏本自灵山出名因瑞草𫝊纎端奉积润弱质散芳烟直写入蓬牒横承落絮篇一逢掌握重宁忆仲升捐墨黒松使者陶家瓶余事曰𤣥宗御案墨曰龙香剂一日见墨上有小道士如蝇而行上叱之即唿万嵗曰臣墨之精黒松使者也凡世人有文者其墨上皆有龙宾十二上神之乃以墨分赐掌文官𤣥香太守薛稷为墨封九钖拜𤣥香太守兼毫州楮郡平章事是日墨吐异气结成楼台状隣里来观食久乃灭墨狻猊徐峯善碁段成式欲尽穷其术峯曰子若以墨狻猊与我当使子过我十倍字三年不昏相墨经墨染纸三年字不能昏暗者为上豹皮囊文房寳饰曰养墨以豹皮囊贵乎逺湿一喷皆成字班孟嚼墨一喷皆成字竟纸各有意义鱼吐青色葛𤣥见卖大鱼谓曰暂烦此鱼往河伯处鱼主曰鱼已死𤣥曰无害乃丹书纸内口中投水有顷鱼化腾跃上岸吐墨书青色如木叶而去青松烟墨出青松烟笔出狡兎翰古人感鸟迹文字有改判十螺汲太子妻与夫书曰并致上书墨十螺筑阳山石筑阳县有墨山山石悉如墨懐化堑懐化郡握堑得石墨甚多精好可写书三万杵韦仲将墨方曰合墨法以真珠一两麝香半两皆擣细后都合下鐡臼中擣三万杵杵多愈益不得过二月九月砚鐡面尚书薛稷为砚封九钖拜离石乡侯鐡面尚书使持节即墨军事长玉砚五代吴世家显徳三年世宗征淮南下诏抚安扬氏子孙而李景闻之遣人尽杀其族周先锋刘重进得其玉砚以献秀石其壁曰龙壁其下多秀石可砚紫石潭徐𤣥之夜读书见人物如粟米数百皆具甲胄拥一紫衣者行案上𫝊唿曰蚍蜉王欲观渔于紫石潭渔具数十入砚中皆获小鱼溪源中石山川今古记曰兴平石穴深二百许丈石青色堪为砚纯银参帯魏武上杂物疏曰御物三十种有纯银参帯砚一枚纯参帯圆砚大小各一枚金鐡为池即方圆以定形锻金鐡以为池木贵其能软石美其润坚加采漆之胶固含仲徳之清𤣥风字砚㑹稽有老叟云右军之后持一风字砚大尺余色正赤周之不减端石云右军所用者石阳休以钱二万得之有眼为贵端石以子石为上在大石中生葢精石也流俗讹为紫石又以贮水不耗为佳有眼为贵石病也官司嵗以为贡在他砚上然十无一二发墨者但充翫好而已金星为贵歙石出于龙尾溪以金星为贵予少时得金坑矿石坚而发墨端溪以北巖为上龙尾以深为上龙尾逺于端溪上而端石以后出见贵尔碧玉砚许汉阳笔以白玉为管砚碧玉以玻瓈为匣金匮书黄帝得玉一纽治为墨海其上篆文曰帝鸿氏之砚又太公金匮书曰石墨相着邪心谗言无得污白是知砚其来尚矣一箧磨穴砚古人有学书于人者数年自以艺成告辞而去师曰吾有一箧物可附于某处及山之下絶无所付人封题亦甚不密乃启之皆磨穴者砚数十枚方知师夙所用者乃返山服膺至晧首方毕其艺补百碎砚石晋时关石有李处士能画驯狸复能补端砚百碎者赍归旬日即复旧如新琢成畧无瑕颣世莫得其法诗纱帷昼暖墨花春端州石匠巧如神踏天磨刀割紫云慵刓抱水含满唇暗洒苌𢎞冷血㾗巨璞禹凿余异状君独见其滑乃波涛其光或雷电聨㘭各尽墨多水逓隠见低心蒙润久入匣更身安铭賛顾寻斯砚乃生翰墨自昔颉皇𫝊之罔极书契既造砚墨乃陈篇籍永垂纪志功勲方如地体圆似天常斑彩散色沤染毫芒㸃黛文字曜明典章施而不徳吐惠无疆浸渍甘液吸受流光爰初书契以代结绳人察官理庶绩诞兴在代季末华藻流滛文不为行书不尽心淳朴浇散俗以崩沉墨运翰染荣辱是若念兹在兹惟王是託纸平滑如砥释名曰纸砥也平滑如砥石也方絮服䖍通俗方曰方絮曰纸擣鱼网汉桓帝时桂杨人蔡伦始擣故鱼网造纸缥红东宫旧事曰皇太子初拜给缥红纸各一百枚藤角王纸不可以作文书皆令用藤角纸楮国公薛稷为纸封九钖拜楮国公白州刺史统领万字军畧道中郎将桃花纸杨炎在中书后阁煳牕每用桃花纸涂以冰油取其甚明栁绵肝毛重教授于导江春日主人宴乃赋散语曰虮肝之奉何堪龙首之攀可望主人大喜劝以陆源酒赏以栁绵肝洪儿纸姜澄十嵗苦无纸澄乃烧糠熁竹为纸以供父澄小字洪儿乡人号洪儿纸养以芙蓉粉养纸以芙蓉粉惜其色薛涛牋元和之初薛涛好制小诗惜其幅大不欲长賸乃狭小之蜀才子后减诸牋如是号薛涛牋雁头牋罗隠喜笔工苌凤赠雁头牋百幅琅玕纸琅玕纸十幅可为札墨子词金花牋帝与妃赏壮丹命李龟年持金花牋赐李白诗杂彩何足竒惟红偏可作灼烁类苣开轻明似霞破镂质卷芳脂裁花承百和不过精华人岂入风流座皎白犹霜雪方正若布碁宣情且记事宁同鱼网时昔时应春色引渌泛清流今来承玉管布字改银钩锦绣万花谷后集卷二十九锦绣万花谷后集卷三十钦定四库全书锦绣万花谷后集卷三十旌旗翠凤李斯上书曰今陛下建翠凤之旗树灵鼍之鼓皷音举白金音举青军令曰闻雷皷音举白幢丝旗大小船皆进战不进者斩闻金音举青旗船皆止不止者斩黄鸟之旗墨子曰赤鸟衔书降曰命周文王伐殷天赐武王黄鸟之旗正正之旗黄帝出军决曰始立牙之日吉气来应旗幡指敌是谓堂堂之阵正正之旗此大胜之征翼星明翼星明旌旗用鸟集旌上鸟集将军旌上将军増秩禄五方法风后曰予告汝帝之五旗东方法青龙曰旗南方法赤鸟曰䑕西方法白虎曰典北方法𤣥蛇曰旂中方法黄龙曰常旗上有光郝明古曰旗上有光人主大喜延年益夀四兽礼记曰行前朱鸟而后𤣥武左青龙而右白虎招摇在上急缮其怒五牛晋元皇始制五牛之旗设青在左黄在中蜿虹垂天王沉饯行赋曰曳招摇之脩旗若蜿虹之垂天旗制三十二旗之制三十有二其大总管一曰青龙旗二曰白兽旗三曰朱雀旗四曰𤣥武旗五曰黄龙负图旗六曰应龙旗七曰龙马旗八曰玉马旗九曰凤凰旗十曰鸾旗十一曰鵕䴊旗十二曰太平旗十三曰麒麟旗十四曰飞麟旗十五曰飞黄旗十六曰駃騠旗十七曰白泽旗十八曰五牛旗十九曰犀角旗二十曰金牛旗二十一曰兕旗二十二曰三角兽旗二十三曰角瑞旗二十四曰吉利旗二十五曰騼䮷旗二十六曰驺牙旗二十七曰黄鹿旗二十八曰白狼旗二十九曰赤熊旗三十曰辟邪旗三十一曰苣文旗三十二曰白刃旗劒青龙象劒之在左青龙象也齐金桓公问曰齐国寡甲兵为之若何管子曰小罪谪以金分宥问罪入美金以铸劒㦸试之狗马楚鐡秦昭王临朝叹息曰吾闻楚之鐡劒利则士勇也玉头张敞晋东宫旧事曰太子仪饰有玉头劒文玉通犀魏文帝典论曰余好击劒命彼国工以为寳器饰以文玉表以通犀金鐡英银钖精秦客薛烛善相劔楚王取湛卢示之烛曰善哉衔金鐡之英吐银钖之精五色骇鑪余好击劒善以短乗长选兹良金命彼国工精而鍊之至于百辟其始成也五色骇鑪巨橐自鼓华隂赤土雷焕得酆城劒取南昌西山下土拭劒送一劒并土与张华以南昌土不如华隂赤土报雷焕书云云兼以华隂土一斤致焕焕将拭劒转精明也青龙突阵开元中河西骑将宋青春每阵常运臂大唿执馘而旋未尝中锋镝西戎惮之后吐蕃入寇获生口数千军帅令泽问衣大虫皮者尔何不能害答曰尝见青龙突阵而来兵刃所及若叩铜鐡青春乃知劒亦有灵也火精徳宗将幸奉天自携火精劒出内殿因叹曰千万年社稷岂谓狗䑕所窃耶遂以劒斫槛上鐡狻猊应手而碎上曰若碎小寇如碎狻猊不足忧也及乗舆遇夜侍从皆见上仗数尺光明即火精劒也生神芝生黒烟成都朱善存家世寳一劒每生神芝则天下晏清如安史黄巢乱劒皆生黒烟属天不差毫发鳞铗星镡郑云逵少时得一劒鳞铗星镡有时而吼常在庄居晴日借膝玩之忽有一人从庭树窣然而下紫衣朱糺发露劒而立黒气周身状如重雾其人因言我上界人知公有异劒愿借一观郑谓曰此凡鐡尔不堪君翫上界岂借此乎其人求之不已郑俟便疾起斫之不中黒气着地数日方散色青无刃大厯中髙邮人张存以踏藕为业尝于陂中见旱藕梢大如臂遂併力掘之深二丈大至合抱似不可穷乃断之中得一劒长二尺色青无刃诗我有一寳劒出自昆吾溪照人如照水切玉如切泥锷边霜凛凛匣上风凄凄寄语张公子何当来见携寳劒出昆吾龟龙夹采珠五精初献术十戸竟论都匣气冲牛斗山形转鹿卢欲知天下贵持此问风湖赠劒刻玉字延平两蛟龙挼丝团金悬䍡神光欲截蓝田玉提出西方白帝惊嗷嗷鬼母秋郊哭先辈匣中三尺水曽入吴潭斩龙子寳劒双蛟龙雪花照芙蓉精光射天地电腾不可冲刀周之寳器赤刀周之寳器百鍊青犊漏景三刀名也铸刀以五月丙午古人铸刀以五月丙午取纯火精以协其数百辟寳刀典论曰魏太子丕造百辟寳刀三一曰灵寳二曰含章三曰素质又作露陌刀一名龙鳞矣脱光龙鱼河图曰有脱光刀金马託形李无金马书刀铭云巧冶鍊刚金马託形三公可服晋中兴书云初魏徐州刺史任城吕䖍佩刀工相之以为必三公可服此刀䖍为别驾王祥曰茍非其人刀或为害卿有公辅之量故以相与祥辞之固强乃受之解数千人庖丁为文惠君解牛丁曰今臣之刀十九年矣所解数千牛而刀若新发于硎彼节者有间而刀刃者无厚以无厚入有间恢恢乎其游刃必有余地矣是以十九年刀刃如新龙熊为饰魏曹植寳刀赋曰建安中魏王命有司造寳刀五枚以龙熊马雀为饰麦芒刀牛僧孺进士时常用麦芒刀字有误谬随手删割㸃定弓矢天下精材齐景公使人为弓弓人之妻曰此弓者泰山南乌号之柘燕牛之角荆麋之弭河鱼之胶四物者天下之精材也柘上竹下周礼曰凡取干之道七柘为上檍次之檿桑次之竹为下蜃珧尔雅曰弓无縁者谓之弭以蜃谓之珧成规周礼云天子之弓合九而成规大夫之弓合五而成规士之弓合三而成规东房尚书曰和之弓在东房青檀河东有独头山多青檀可以为良弓相干欲赤黒阳声周礼曰弓人为弓取六材必以其时凡相干欲赤黒而阳声赤黒则向心阳声则逺根种麻为弦越絶书曰麻林山勾践欲伐吴种麻为弓弦使齐人守之竹弓角弓晋令曰弓弩士习弓射者给竹弓角弓皆二人一张牛角麋筋晋平公使工为弓其妻见工曰妾之造此弓亦已劳矣干生太山之阿傅以燕牛之角纒以荆麋之筋煳以河鱼之胶此四者天下之选也请弓人河中李徳裕为郑滑节度使徙劒南西川请弓人河中由是蜀之器械皆犀锐授士卒志姓名王忠嗣召属长付以兵使授士卒虽弓矢亦志姓名其上军还遗弦亡镞皆按名第罪以是部下人自劝青石为镞挹娄在夫余东北千余里弓长四尺如弩括长八寸青石为镞电景太公六韬曰陷坚阵败强敌大黄㕘连弓飞凫电景自副朱羽之矰吴晋㑹于黄池吴王擐甲陈卒赤旗朱羽之矰望之如火射石楚熊渠子夜行见寝石似伏兽射之没羽发铜智伯将伐赵赵襄子曰奈无箭何张孟谈曰董安于之治晋阳公宫之堂皆鍊铜为柱吾发而用之有余金矣忘归楚王张繁弱之弓载忘归之矢以射蛟兕于云梦信往赵氏兵书曰矢一名信往诗上弦明月半激箭流星逺落雁帯书惊啼猿映枝转虞人招不进繁氏久弥工已悲轩主迹复挹楚王风霜重麟胶劲风髙月影圆鸟飞随帝辇雁落逐鸣弦甲胃甲之制十有三甲之制十有三一曰明光甲二曰光要甲三曰细鳞甲四曰山文甲五曰乌鎚甲六曰白布甲七曰皂绢甲八曰布背甲九曰步兵甲十曰皮甲十有一曰木甲十有二曰鏁子甲十有三曰马甲短长三制马燧造铠必短长三制称士所衣以便进趋鲛革犀兕荀卿子曰楚人鲛革犀兕以为甲甲光炫日髙丽时百济上金髤铠又以𤣥金为山五丈铠士被以从帝与勣㑹甲光炫日铠甲华整王世充兄子琬使于建徳乗隋帝廐马铠甲华整出入军中以夸衆襞纸为铠徐商拜河中节度置备征军凡千人襞纸为铠劲矢不能动被甲而卧刘词居暇日常被甲枕戈而卧谓人曰我以此取富贵岂可一日辄忘之且人情易习若一堕其筋力有事何以报国五色夺目石季龙左右直卫万人皆着五色细铠光耀夺目髙与熊耳山等刘盆子与丞相已下二十余万人诣宜阳降光武积甲于宜阳城西髙与熊耳山等鞍辔白光琉璃武帝时身毒国献白光琉璃在暗室光照十丈攻㻁石武帝得贰师天马造攻㻁石为鞍马不肯渡王武子常乗一马着连干障泥前有水马不肯渡王云此必惜障泥使人解去马乃渡悬柱太祖马鞍在库为䑕所啮库吏惧死邓哀王冲以刀穿单衣如䑕啮者谬有愁色太祖问之冲曰俗以䑕啮衣者其主不吉太祖曰妄言耳俄而库吏以啮鞍闻太祖笑曰儿衣在侧而啮况悬柱乎镂衢梁冀以一镂衢鞍遗公孙奋紫茸魏百官各有紫茸题头髙桥鞍一具令舎挈壶氏挈辔以令舎犯軷大驭掌驭玉路以祀及犯軷王自左驭驭下祝登受辔犯軷遂驱之正身以总善御马者正身以总辔太仆执百官春秋曰大驾公卿奉引太仆辔大将军陪乗光武东京郊祀法驾则河南尹奉引春车都尉执辔侍中参乗得手应心凡御者得之于衔应之于辔得之于手应之于心锦绣万花谷后集卷三十锦绣万花谷后集卷三十一钦定四库全书锦绣万花谷后集卷三十一金银状如印齿庐江太守路永表言于谷城北见水岸边紫赤光得金一枚状如印齿光若镜盘黄金之气赤黄千万斤以上光大若镜盘金气发本上赤下青也鸣山涌地少昊时金鸣于山银涌于地或如龟蛇之类乍似人鬼之形耀室董统上言于慕容垂曰臣闻陛下之竒有六焉厥初之竒金光辉室色照鬼魅方丈山有池泥色金而味辛以泥为器可作丹砂百鍊可为金金色青照鬼魅犹如照面不得藏形也探鸠长安有张氏者昼独处室有鸠自入止于对牀张恶之披懐祝曰鸠尔来为我祸耶止承尘为我福耶入我懐鸠翻飞入懐以手探之不知所在而得一金帯钩遂寳焉自后子孙昌盛洗矿潺水山水源有金银矿洗取火合之以成金银铸砾小首山宋元嘉元年霖雨山崩自颠及麓崩处有光耀有若辰焉居人往观皆是银砾铸得银焉铸麟趾褭蹄汉武帝诏曰往者太山见金又有白麟神马之瑞宜以黄金铸麟趾褭蹄以叶瑞焉涂纸成金陈允升好道危全讽有姻礼市黄金郡中少不足用呵责其下允升曰无怒吾能为之取厚药以涂纸投火中皆成金因以足用刚可刻玉扶南出刚金状类紫石英生水底石上人没水取之可以刻玉黄衣白衣陈尚书言某昔在乡里好为诗俚人谓之陈舎人比乐天也性疎简喜宾客尝有二道一黄衣一白衣诣其家求宿舎之㕔事夜闻二客牀上鍧然有声久之若无人秉烛视之见白衣下乃银人也黄衣不复见家遂富药金孟诜迁凤阁舎人他日至刘祎之家见赐金曰此药金也烧之火有五色起试之验珠玉夜光真白大秦国出明珠夜光珠真白珠明月水精海中有大珠明月珠水精珠光照二千里西北荒中有二金阙相去百丈有明月珠径二尺光照二千里吐泽春秋保干图曰吐珠于泽谁能不含望若照月帝起甘泉望风台台上得白珠如花一枝帝以饰九华之葢望之若照月九品珠有九品大五分以上至一寸八九分为大品有光彩一边小平似覆釡者名珰珠珰珠之次为走珠走珠之次为滑珠滑珠之次为磥砢珠磥砢珠之次为官雨珠官雨珠之次为税珠税珠之次为䓤符珠六异和氏之璧夜光之珠三棘六异此诸侯所谓良寳𤣥鹤衔舞晋平公鼔琴有𤣥鹤二八而下衔明珠舞于庭一鹤失珠覔得而走师旷掩口而笑上清珠代宗为儿时𤣥宗每命取上清珠以绛纱囊之系于颈上即罽宾国所贡光明洁白可照一室视之有仙人玉女云鹤绛节之象摇动其中及上即位寳库中往往有神光异气洞光珠燕昭王时有黒鸟白头集王之所衔洞光之珠圆径一尺此珠色黒如漆而悬室内百神不能隠其精灵光可为镜孝经援神契曰神灵滋百寳用则珠毋玑镜也蛇衔随侯见伤蛇以药封之蛇衔明珠径寸纯白夜光烛室以报随侯马吐唐大和九年易定马饮水因吐珠一以献清水珠冯翊严生家于汉南逰岘山得一珠如弹丸色黒而有光视之莹彻如冰焉以示西国胡人曰此清水珠也即命注水浊缶以珠投之俄而淡然清澈矣胡人以三十万货之记事珠开元中张说为相有人惠一珠绀色有光名记事珠或有遗忘即翫此珠心神顿悟抵鹊崑山之旁以玉璞抵乌鹊栖乌结东阿之扶桑接西雷乎烛龙上青雘之山蹈琳珉之涂玉树翠叶上栖金乌荆璆刘琨诗曰握中有𤣥璧乃自荆山璆鲁寳逸论语曰璠玙鲁之寳玉也孔子曰美哉璠玙逺而望之焕若也近而视之瑟若也一则理胜一则孚胜白虹子贡问于孔子曰敢问君子贵玉而贱䃉何也子曰夫玉者君子比徳于玉焉温润而泽仁也气如白虹天也青气桓帝时光禄吏舎壁下夜有气视之得玉鋑玦钩长七寸二分玦五寸四分各一枚身中皆彫镂昌城蘂西王母云昌城玉蘂夜山火王于阗国玉池于阗国有玉池每以端午日王亲往取玉自王以下至庶人皆取之每取一团玉以一团石投之圆龙方虎唐顺宗西域有进美玉者二一圆一方径各五寸光彩凝冷可鑑毛髪时伊祈𤣥解方坐于上前熟视之曰此一龙玉一虎玉圆者龙也生于水中为龙所寳若投之水必有虹霓出焉方者虎也生于巖谷为虎所寳若以虎毛拂之即紫光迸逸而百兽慑伏上异其言香闻数百步肃宗赐李辅国玉辟邪二各长一尺五寸竒巧殆非人间所有其玉之香可闻于数百步虽鎻于金函石柜终不能掩其气或以衣裠误拂则芬馥经年纵澣濯数四亦不消歇火玉武宗㑹昌九年夫余国贡火玉三斗色赤长半寸上尖下圆光照数十步积之可以燃鼎置之室内则不复挟纩鞨靺寳李章武与王倡往来死后李经所居见王来同寝将曙取一物绀碧似玉而冷状如檞叶赠曰西岳玉京夫人所遗鞨靺寳也玉精盌马侍中尝寳一玉精盌夏蝇不近盛水经月不腐不耗或目痛含之立愈玉婆罗门唐修行杨相公每朝常弄一小玉婆罗门子髙数寸莹彻精巧可爱云是于阗王内库之物钱铜鲛文帝升望月台有三青鸭化为三小童皆着青绮文繻各握鲛文之大钱三枚以置帝几前身止而影动因名曰轻影钱鹅眼沈轻之启通私铸而钱大壊矣一贯长三寸谓之鹅眼钱青蚨南方有虫其形蝉而大其子着草叶如蚕种得子以归则母飞来就之杀其母以涂其子以其子涂母用钱货市旋则自还故淮南子术以之还钱名曰青蚨白撰武帝更钱造银钖为白金以为天用莫如龙地用莫如马人用莫如龟故曰金三品其一重八两圆之其文龙名曰白撰应干效地黄金为父白银为母铅为长男钖为适妇天性刚坚须火终始体圆应干孔方效地积山流川惠帝时有钱神论曰钱之为体有干坤之象其积如山其流如川数瓮劳口东岸有石四方髙百余仭其状如台注云父老相𫝊此石昔有三人伐木以作桥于石顶戏见数瓮钱共取半瓮还马排人排水排韩暨公至为监冶谒者旧时冶作马排一熟石用百匹更作人排又费功暨乃因长流为水排计其利三倍于前壊铜像为钱栁仲郢拜京兆尹㑹废浮屠法尽壊铜像为钱仲郢为铸钱使吏请以字识钱者不答既淮南铸㑹昌字久之僧反取为钟钹本倍于子韩洄上言江淮七监嵗铸钱四万五千缗输京师工用运转每缗度二千是本倍于子顺天得一史思明建元顺天得一钱永通泉货南唐李景钟谟请铸大钱以一当十文曰永通泉货谟得罪而大钱废韩熈载又铸鐡钱以一当二飞钱唐宪宗以钱少复禁铜器时商贾至京师委钱诸道进奏院及诸军诸使富家以轻装趋四方合劵乃取之号飞钱黄金铸为巨钱废王倧即位以黄金一镒命近侍逺文昌铸为巨钱文昌意有所求䜟且惧不就乃宿谋于匠者别铸一以为备翌日以所授铸之废王临视果不就因潜以宿铸者献之铸样掐一甲㾗文徳皇后武徳中行开元通寳钱命名及书皆欧阳询所为初进铸样后掐一甲㾗因铸之通神张延赏闻度支有一寃狱久不决及公判度支期以旬日平反视事日案上一帖云奉钱三万贯乞不问其狱公怒悉收吏讯之次日于盥洗处又一帖云奉钱十万贯公叹曰钱至十万通神矣挼叶成钱轩辕先生居罗浮山宣宗召入禁中能以桐竹挼满手叶悉成钱以州名铸钱武宗废浮屠法永平监官李郁彦请以铜像钟磬鑪铎皆归巡院州院铜益多矣盐铁使以工有常力不足以加铸许诸道观察使皆得置钱坊淮南节度使李绅请天下以州名铸钱京师为京钱交易禁用旧钱市铜髙丽髙丽地产银铜周世宗时遣尚书水部员外郎韩彦卿以帛数千疋市铜于髙丽以铸钱铜神衡阳唐安县东有畧塘塘有铜神往往铜声激水水为变緑作铜腥鱼尽死鑑磬镮钮得用唐太和三年诏佛像以铅钖土木为之饰帯以金银䃋石乌油蓝鐡惟鑑磬钉镮钮得用铜余皆禁之锦繍鳯皇朱雀御府中有凤凰锦朱雀锦斑文织锦罗在中尚坊三署皆数百人有斑文锦鸾章周灵王起昆昭之台以享羣臣张鸾章锦文如鸾翔翻鸿汉武元鼎元年起招仙灵阁于甘泉宫西编翠羽麟毫为锦有走龙锦翻鸿锦文鸟锦鸟文章如丹地锦而藻缋互交俗人见其似锦因谓之锦鸟明霞锦唐宣宗大中初女蛮国献明霞锦练水香麻以为也光耀芬馥着人五色相间而美丽于中国之锦鱼油锦女王国贡鱼油锦纹綵尤异入水不濡湿云有鱼油故也冰蠺丝锦康老子尝卖一锦褥有波斯见之者乃曰此冰蠺丝所织暑月陈于座满室清凉花样与前不同有锦工𨽻宫锦坊禄山乱后人寻其旧坊不收曰如今花样与前不同遣之霞光藻龙甘泉宫有霞光绣有藻龙绣丝布碧金唐代宗尝幸兴庆宫于复壁间得寳匣匣中软玉鞭遂命碧金为鞘丝即永泰元年弥罗国所贡云其国有桑枝干盘屈履地而生大者连延十数顷小者䕃百畆其上有蠺可长四寸其色金其丝碧亦谓之金蠺丝纵之一尺引之一丈捻而为鞘表里通莹如贯瑟琴灵泉大轸国以五色石甃池塘採大柘桑饲蠺于池中始生如蚊睫及老可五六寸池中有挺荷虽惊风疾吹不能倾动大者可濶三四尺而蠺经十五月即入荷中成茧形如斗自然五色国人缲之以织神锦故谓灵泉丝火浣火浣布出火山国绩木皮为之白叠髙昌国有草实如茧中丝如细纑为白叠子国人取以为布又白越细布也春芜波祇国产荃蘼草亦曰春芜草其皮如丝可以为布所谓春芜布亦曰香荃布黄润价过籝金黄润比筒籝金所过锦绣万花谷后集卷三十一锦绣万花谷后集卷三十二钦定四库全书锦绣万花谷后集卷三十二雅乐异文合爱乐者异文合爱者也五茎乐汁图征曰帝颛顼乐曰五茎九奏赵简子疾五日不知人扁鹊曰晋缪公尝如此五日不知人七日乃寤居二日半简子寤语大夫曰我之帝所甚乐与百神逰于钧天广乐九奏万舞不类三代之乐其声动人心承云周穆王时有化人来穆王敬之若神奏承云六莹九招晨露以乐之调露乐汁图征曰时元曰受气于天布之于地以时出入物者也四时之节动反各有分失不得相越当以度行也谓调露之乐歌钟郑赂晋侯歌钟二肆舞籥周礼籥师掌国子舞羽吹籥节八风物得其常曰乐乐之集曰声声相保曰和细大不踰曰平如是金摩之石击之丝木越之匏竹节之鼓而行之节八风三变周礼曰凡六乐者一变而致羽物三变而致鳞物凤歌庾阐诗箫史吹鸣管王子吐凤歌鸾舞抱朴子云鸾鸟闻乐而舞圭则国安人籁地籁天籁庄子曰汝闻人籁未闻地籁既闻地籁而未闻天籁南音北音涂山女令其妾往候禹女作歌始作南音有娀氏二侯女帝令燕遗二卵北飞不退二女作歌始作北音赤箫紫笛凉州人发凉王张骏墓得赤玉箫紫玉笛孤竹云和周礼曰孤竹之管云和之琴瑟冬日至于地上圆丘奏之燕竽拊燕竽调齐笙引宫征唱清平赵瑟秦王与赵王饮酒酣曰寡人窃闻赵王好音请王鼓瑟秦御史前书曰某年某月秦王与赵王㑹于渑池秦王令赵王鼓瑟秦筝鲍昭白苎词曰秦筝赵瑟挟笙竽日闻钟鼓声李晟与马燧皆在朝每宴乐恩赐使者相冲于家两家日出无钟鼓声则金吾以闻少选使者至必问何不举乐奉圣顺圣李夷简徙师劒南西川始韦臯作奉圣乐于頔作顺圣乐常奏之军中夷简辄废去谓礼乐非诸侯可擅制语其属曰吾欲葢前人非以诒戒后来继天诞圣王䖍休尝得太常乐家刘玠撰继天诞圣乐因帝诞以献其乐以宫为钧示五声有君也以土为徳本五运在中也奏二十五叠取二十四气而成一嵗奏十六节象元凯于朝云后中和乐本于此人和则乐和张文收复请重正余乐太宗不许曰朕闻人和则乐和隋末丧乱虽改音律而乐不和若百姓安乐金石自谐矣诗绮筵移暮景紫商引宵前南阵歌尘合分阶舞影连声流三处管响扎一重絃不似秦楼上吹箫空学仙赵琴含清音秦筝凝逸响参差陈九夏依迟纷四上从风绕金梁含云映蛛网逓奏岂二八繁絃非一两幸叨东郭吹侧陪南风赏忘味信铿锵飡和终俯仰轻尘已飞散游鱼亦翻荡恩光实难遇咏言宁易放大乐遗钟皷至乐贵忘情俗久中和变年深礼教生嶰谷调孤管籥山学凤鸣浮云成舞曲白雪作歌名闻诗六义辨观漏八风平肃穆皇威畅沦涟河水清钧天动丝竹括地响錞钲尽美兼韶濩威徳总咸英寥亮凫钟彻飘扬翟羽轻小臣属千载时幸预簪缨行欣负苍璧衢坛听九成东海余风大陶唐遗思深何如观遍舞奏皷间摐金清管调丝竹朱絃韵瑟琴八行陈树羽六徳审知音至道兼韶濩充庭总韎任髙天度流火落日广成隂百神谐景福万国仰君临大乐非钟鼓且用戒民心旌门临古堞徼道度深隍月冷疑秋夜山寒落夏霜遥空丁暮色清景散余光笳声喧陇水鼓曲噪渔阳沉郁兴神思眺徳发天章嵩岱终难学丘陵徒自强大君膺寳厯出豫表功成钧天金石响洞庭絃管清八音动繁㑹九变叶希声和云留睿赏薫风悦圣情盛烈光韶濩易俗迈咸英切吹良无取率舞抃轻生昔人梦黄帝尚喜预钧天况兹开景业作乐武功宣大雅废还理乗风毁更悬中和诚易拟韶夏讵相沿犍为磬响彻嶰谷管声𫝊小臣滥清耳长奉南风絃维阳盛礼乐治定昔君临充庭观树羽谒帝仰从金既因钟石变将随河海沉湛露废还序承风絶复寻衮章无旧迹韶夏有余音泽竭英茎散人遗忧思深悲来未减瑟泪下正闻琴讵以文侯睡聊同微子吟钟奏殊南北商声异古今独有延州听应知亡国音杂乐东舞西音魏文帝诗曰齐倡发东舞秦筝奏西音优施舞幕下定公十一年夹谷㑹齐人使优施舞于鲁君之幕下孔子曰笑君者罪当死使司马行法焉东山畜妓郭子曰谢公在东山畜妓简文曰安石必出与人同乐亦不得与人同忧侏儒戏鲁定公与齐侯㑹于夹谷孔子摄行相事齐宫中之乐俳优侏儒戏于前烂熳乐夏桀既弃礼义滛于妇人求四方美人积之后宫造烂熳之乐着罗縠衣蹋鼓杨阜为武都太守㑹马超来寇曹洪御之超退洪置酒大㑹令女倡着罗縠衣蹋鼓一座皆笑杨阜厉声责洪曰男女有别云云遂奋衣出洪立罢女乐请阜还一座肃然惮之乐律授官中唐帝使太常少卿祖孝孙以乐律授宫中音家伎不进数被让珪与温彦博同进曰孝孙脩谨士陛下使教女乐又责难之天下其以士为轻乎诗娥月渐成光燕姬戏小堂胡舞开齐阁铃盘出步廊起龙调节鼓却凤㸃笙簧树交临舞席荷生夹妓航竹密无分影花疎有异香捉盃时笑语欢兹乐未央炎光向夕歛徙宴临前池泉将影相得花与面相宜篪声如鸟弄舞袖写风枝欢乐不知醉千秋长若斯燕姬奏妙舞郑女发清歌回羞出慢脸送态表嚬哦宁殊遇行雨讵减见凌波想君愁落日应羡鲁阳戈佳丽尽时年合瞑不能眠银龙衔烛烬金凤起炉烟吹篪先弄曲调筝更撮絃歌还团扇后舞出妓行前絶代终难及谁复数神仙帘间月色度烛定妓成行回身钏玉动顿履珮珠鸣低衫拂鬟影举扇起歌声匣中曲犹奏掌上体应轻佳人遍绮席妙曲动鵾絃楼似阳台上池如洛浦边莺啼歌扇后花落舞衫前翠栁将斜日偏是晩粧鲜緑珠歌扇薄飞燕舞衫长琴曲随流水箫声逐凤凰细缕纒钟格圆花钉鼓牀悬知曲不误无事畏周郎起楼侵碧汉初日照红粧絃心艳卓女曲误动周郎并歌时转黛息舞蹔分香挂缨银烛下莫笑玉钗长倡楼对三道吹台临九重笙随山上鹤笛奏水中龙怨歌声易断妙舞态难逢谁能暂留客解珮一相逢京洛重新年复属月轮圆云间璧独转空里镜孤悬万方皆集㑹百戏尽来前临衢车不絶夹道阁相连惊鸿出洛水翔鹤下伊川艳质回风雪笙歌韵管絃微雨散芳菲中园照落晖红树摇歌扇緑珠飘舞衣繁絃调对酒杂引动思归愁人当此夕羞见落花飞桂山留上客兰室命婬妖城中画眉黛宫内束纎腰舞袖风前举歌声扇后骄周郎不相顾今日管絃调妖姬饬浄粧窈窕出兰房日照当轩影风吹满路香早时歌扇薄今日舞衫长不应令曲误特此试周郎琴归风赵后有寳琴曰凤凰皆以金玉隠起为龙凤螭鸾古贤烈女之象亦善为归风送逺之操神女舞台上恒山夕望东边有青云彷彿俄而见双白鹤集于台上握凤管之箫拊落霞之琴歌清吴春波之曲白鹄翔师旷鼓琴通于神明而白鹄翔梁甫吟繁絃既抑雅音乃扬仲尼思归鹿鸣三章梁甫悲吟周公越裳青雀西飞别鹤东翔君山献曲遂创新声爰改旧用君山献曲伯牙奏弄秦楚声李龟年至岐王宅闻琴曰此秦声良久又曰此楚声主人入问之则前弹者陇西沈妍后弹者扬州薛满终身不鼓卫次公本善琴方未显时京兆尹李齐运使子与游请授之法吹公拒絶因终身不复鼓眼疾不治独孤及晩嗜琴有眼疾不肯治欲听之専也取漆角为之李研公雅好琴常斫桐又取漆角为之多至数百张三声类聚段由夫携琴就松风问响之尝曰三者皆自然之声正合类聚半昙即以金缕衣邀之曲终云河轮佩玉嵇康抱琴访山涛涛醉欲割琴康曰吾卖东阳旧业以得琴乞尚书今河轮佩玉藏为徽货所衣玉帘中单买缩丝为袋论之其价与武库争先如欲割之吾即死矣心驱神遇天随赵璧弹五絃琴人问其术璧曰吾之五絃也始则心驱之中则神遇之终则天随之方吾浩然眼如耳如鼻不知五絃之为璧璧之为五絃也五声丛鸣舒元舆斵琴志曰越客沈蚪子斵琴絃素丝七条其上备指一弄五声业鸣鸣中有灵峯横空乌泉出云凤龙腾凌鹤哀乌啼松吟风悲筝声琵琶声于頔尝令客弹琴有知音者听于帘下叹曰三分之中一分筝声二分琵琶声絶无琴韵诗洞庭风雨干龙门生死枝雕刻分布䕶冲响郁清危春风摇蕙草秋月满阶池是时别鹤叫浸滛客泪垂上宫秋露结上客夜琴鸣幽兰暂罢曲积雪更𫝊声上客敞前扉鸣琴月晩晖掩抑歌张女凄清奏楚妃稍视红尘落渐觉白云飞新声独见赏莫恨知音稀为我弹清琴琴鸣伤我心半死无人觉入灶始知音空为贞女引谁达楚妃心雍门何假说落泪自滛滛洞门凉气满闲馆夕隂生絃随流水急调杂秋风清掩抑朝飞弄凄断夜啼声至人齐物我持此悦髙情可怜峄阳木雕此緑绮琴田文垂睫泪卓女弄絃心戏鹤闻应舞游鱼听不沉楚妃幸勿叹此异丘中吟丝𫝊园客意曲奏楚妃情罕有知音者空劳流水声北林鹊夜飞南轩日斜进调絃发清徽荡心祛褊恡变作离鸿声还入思归引长叹未终极秋风飘素鬓久擅龙门质孤竦峄阳名齐娥初发弄赵女正调声嘉客勿遽反繁絃曲未成昔在龙门侧谁想凤鸣时雕琢今为器宫商不自持巴人缓疎节楚客弄繁丝欲作髙张引翻成下调悲碧山卒岑寂素丝何清幽弹为风入松崖谷飒已秋呜唿钟子期零落归山丘死兮若有知魂兮从我游有客天一方寄我孤桐琴迢迢万里隔託此𫝊幽音冰霜中自结龙凤相与吟有琴且徽絃再鼓听愈淡古声乆埋灭无由见真滥峄阳孤桐石耸天骨根老水泉叶苦霜月斵为緑绮徽声粲发秋风入松万古竒絶钟生一乐汁图征曰黄钟生一一生万物故君子铄金为钟抱钟而朝郑简公谓子产曰饮酒之不乐钟皷之不鸣寡人之任也国家之不乂朝廷之不治与诸侯交之不得志子之任也子无入寡人之乐寡人无入子之朝自是以来子产治郑城门不闭国无盗贼道无饿人孔子曰郑简公之好乐虽抱钟而朝可也聴声思武礼记曰钟声铿铿以立号号以立横横以立武君子听钟声则思武臣太极殿前洛阳太极殿前左右各三铜钟相对大者三十二围小者二十五围山弛先鸣汉武帝时未央宫殿前钟无故自鸣三夜三日不止上问东方朔朔对曰臣闻铜者土之子以隂阳气类言之子母相感山恐有能弛者故钟先鸣易曰鸣鹤在隂其子和之上曰应在几日朔曰在五日内居三日南郡太守上言山崩延袤二十里上大笑赐帛三十疋鲸鱼击蒲牢张衡西京赋发鲸鱼铿华钟郊雉皆雊齐景公族铸大钟撞之于庭下郊雉皆雊九乳乐汁图征曰君子金为钟四时九乳是以撞钟以知君钟调则君道得三人皆曰将毁齐景公为大钟将悬之仲尼伯常骞晏子三人俱来朝皆曰钟将毁撞之果毁公召三子问之晏子曰钟大非礼是以曰将毁仲尼曰钟大悬下其气不得上薄是以曰将毁伯常骞曰今日庚申雷日也隂莫胜于雷是以曰将毁上有科斗书义熈十一年霍山崩毁出铜钟六枚上有文科斗书人莫能识江水得钟有字吴时于江水中得钟有百余字募求读者竟无人晓皷交阯铸铜马援好骑善别马名交阯得骆越铜皷乃铸为马式进上三阳圣木始兴郡山阳县有豫章木径可长二丈名为圣木秦时伐此木为皷颡南郡献铭建武二十四年南郡男子献铜鼓有铭双鹤中飞吴王夫差移于建康之宫南门有双鹤从皷中而飞上入云中时皷张荐明为道士髙祖召见延入内殿荐明闻宫中奏时皷曰陛下闻皷乎其声一而已五音十二律皷无一也然和之者皷也石皷冀县有天皷山山有石如皷河皷星摇动则石皷鸣鸣则秦土有殃八者领袖唐𤣥宗云羯皷八音之领袖南山起云宋璟尤善羯皷词云南山起云北山起雨者宋所作也羯鼓解秽𤣥宗尝听琴未终遽止之曰速令花奴持羯皷来为我解秽笛昭华琯髙祖初入咸阳宫周行府库金玉珍寳不可称言其尤惊异者笛长二尺三寸六孔名曰昭华之琯柯亭竹伏滔长笛赋序曰余同僚桓子野有故长笛𫝊之耆老云蔡邕所制也初邕避位江南宿于柯亭之馆以竹为椽邕仰而盼之曰良竹也取以为笛竒声独絶歴代𫝊之杂引相和晋太始十年中书监荀朂中书令张华令赧王皷筝宋同吹笛以为杂引相和平阳逆旅马融精该术数性好音律能吹笛为督邮无事独卧郡平阳邸有雒客舎逆旅吹笛融去京师踰年蹔闻甚悲之而作长笛赋序一定之调晋书云按周礼金石有一定之音故诸音皆受钟磬之均至于飨宴殿堂之上不悬钟磬则以笛有一定之调故诸絃歌皆从为正也三尺二调晋荀朂问列和曰若不知律吕之义作乐者均髙下清浊之调当以何名之和曰每合乐时随歌者清浊声假声浊者用三尺二笛因名曰此二尺九调汉魏相𫝊施行皆然也紫云回曲明皇梦游月宫诸仙奏上清之乐流亮清越殆非人间所闻觉以玉笛冩之名紫云回曲七月望前竹许云封言竹生云梦之南鉴在柯亭之下以今年七月望前生明年七月望前伐过期不伐则其音窒未期而伐则其音浮洞庭老父贾客吕筠卿尝于中春夜泊舟于君山侧命酒吹笛数曲忽见一老父拿舟而来遂于懐袖间出笛三管其一大如合拱其次如常人之所蓄其一絶小如细笔管筠卿请老父一吹老父曰其大者诸天之乐不可发其次者对洞府诸仙合乐而吹其小者是老身与朋侪可乐者试为子吹之不知可终一曲否言毕抽笛吹三声湖上风动波涛沆瀁鱼龙跳喷五声六声君山上鸟兽叫噪月色昏昧舟人大恐老父遂止诗吹笛秋山风月清谁家巧作断肠声风飘律吕相和切月傍关山几处明胡骑中宵堪北走武陵一曲想南征故园杨栁今摇落何得愁中曲尽生商声𫝊后出龙吟郁前渚情断山阳舎气吐平阳坞胡骑争此归偏知引乡苦羇旅情易伤零泪如交雨胡关氛雾侵羌笛吐清音韵切山阳曲声悲陇上吟栁折城边树梅舒岭外林方知出塞虏不惮武溪深作曲是佳人制名由巧匠鵾絃时莫并凤管还相向随歌响更发逐舞声弥亮宛转度云牕逶迤出黼帐长随画堂里承恩无所让凉秋夜笛鸣流风韵九成调髙时慷慨曲变或凄清征客懐离绪隣人思旧情幸以知音顾千载有竒声歌巴渝末曲賛皇一品集云岂谓击壤余音谬入帝尧之听巴渝末曲猥蒙汉祖之知得寳歌韦坚凿潭成帝为升楼每舟署某郡以所产暴陈其上若广陵则锦铜器先是人间唱得体纥歌有扬州铜器语叶更变为得寳歌自造曲唱习至是衣缺袴衫锦半臂绛㡌额立舻前倡人数百皆巾㡚鳞治齐声应和鼓吹合作障后歌宁王有妓宠姐美姿色善讴唱客莫能见李白侍酒戏曰闻王有宠姐善歌今酒殽醉饱羣公宴倦王何吝此女示于衆王笑谓左右曰设七寳花障召于障后歌之白起而谢曰虽不许见面闻其声亦幸矣进水调歌兴庆宫帝潜邸于西南隅起花蕚相辉二楼与诸王游处禄山犯顺乗遽以闻议欲迁幸置酒楼上命作乐有进水调歌者曰山川满目泪霑衣富贵荣华得几时不见只今汾水上惟有年年秋雁飞上问谁为此词曰李峤上曰真才子也遂不终饮而去善歌者得不死符存审少微贱尝犯法当死临刑指旁壊垣顾主者曰愿就死于彼冀得垣土覆尸主者哀而许之为徙垣下而主将方饮酒顾其爱妓思得善歌者佐酒妓言有符存审常为妾歌甚善主将驰骑召存审而存审以徙垣下故未加刑因往就召使歌而悦之存审因得不死和者数千人楚襄王问于宋玉曰先生有遗行欤何士庶不誉之甚也玉对曰客有歌于郢中下里巴人属而和者数千人为阳春白雪国中和者不过数人其曲弥髙其和弥寡泉涌回流临城县南二十里有葢山登百许步有舒姑泉俗𫝊云有舒氏女未适人与其父析薪于此女坐泉处牵挽不动遽告家比还惟见清泉湛然母云女好音乐乃作絃歌泉涌回流声入云霄髙帝令戚夫人歌出塞望归之曲侍婢数百皆为之后宫齐唱声入云霄余音𫝊谷临贺冯乗县有老姥善歌余音𫝊谷数日响遏行云薛谭学讴于秦青未穷青之技而辞归青饯于郊乃抚节悲歌声振林木响遏行云谭乃谢求反莫愁善歌莫愁乐者亦因石城乐而有此歌石城西有女子名莫愁善歌谣且石城乐和中有忘愁声因有此歌诗汗轻红纷湿坐久翠眉愁浮声入钟罄余啭入箜篌独明花里翠偏光粉上津屡将歌罢扇回拂影中尘扇中通慢脸曲里奏阳春久应迷座客何啻起梁尘斜光入丹扇的的最分明欲持照雕栱仍作绕梁声协律新教罢河阳始学归但令闻一曲余声三日飞繁声絃迸阕细寒管裂芦衆音不能逐袅袅穿云衢盼盼乍垂袖一声雏凤唿赠之天马锦副以水犀梳满堂惨不乐响下清虚里江城帯素月况乃清夜起老夫悲暮年壮士泪如水舞龙转凤翔成公绥七唱曰奋长袖以飈回擢纎腰以烟起镇抗首而委蛇䬃顿足而立跱纷龙转而凤翔忽若倒而中止沐猴狗鬬汉平恩伯许伯入第长信少府檀长卿起舞为沐猴与狗鬬司𨽻葢寛饶劾长卿以列卿而沐猴舞失礼不敬许伯为谢良久乃解鸜鹆舞晋王导补谢尚为掾导有胜㑹谓之曰闻君能作鸜鹆舞一座倾想尚便着衣帻而舞令座上击节为应俯仰皆中旁若无人五经扫地帝与羣臣宴饮祝钦明自言能八风舞帝许之钦明体肥丑据地摇头睆目左右顾盼帝大笑吏部侍郎卢藏用叹曰是举五经扫地矣诏学士舞回波沈佺期兼修文馆直学士既侍宴帝诏学士等舞回波佺期为弄辞悦帝舞为五字南蛮西舎利请献夷中歌曲令舞人服南诏衣绛裠襦黒头囊金袪苴画皮鞾首饰抹额冠金寳花鬘襦上复加画半臂执羽翟舞俯伏以象朝拜裠襦画鸟兽草木文以五采杂华以象庶物咸遂葆羽四垂以象天无不覆正方布位以象地无不载分四列以象四气舞为五字以象五行诗娇情因曲动弱步逐风吹悬钗随舞落飞袖拂鬟垂戚里多妖丽重娉蔑燕余逐节工新舞娇态似凌虚扇开衫影乱巾度履行疎徒劳交甫忆自合専城居可怜二八初逐节似飞鸿悬胜河阳妓闇与淮南同入行看履进转面望鬟空腕动昭华玉衫随如意风上客何须起啼乌曲未终因羞强正钗顾影时回袂非关善留客便是娇夫婿倡女多艶色入选尽华年举腕嫌衫重回腰觉态妍情绕阳春吹影逐相思絃履度开裠鬟转匝花钿所愁余曲罢为欲在君前新粧本絶世妙舞亦如仙倾腰逐韵管敛色听张絃袖轻风易入钗重步难前笑态千金动衣香十里𫝊特比双飞燕定当谁可怜红颜自燕赵妙妓舞阳阿就行齐逐唱赴节闇相和折腰送余曲歛袖待新歌颦容生翠羽慢睇出横波虽称赵飞燕比此讵成多逐唱回纎手听曲动蛾眉日暮能留客相看讵此时从风回绮袖映日转花钿同情依促柱共影赴危絃回履裙香散飘衫钏响𫝊低钗依促管慢睇入繁絃依歌移弱步傍烛艳新粧徐来翻应节去去反成行飞凫袖始拂啼鸟曲未终聊因断续唱试记往还风锦绣万花谷后集卷三十二锦绣万花谷后集卷三十三钦定四库全书锦绣万花谷后集卷三十三诗文章必谨布置山谷言文章必谨布置每见后学多言以原道命意曲折后予以此槩考古人法度如杜甫赠韦见素诗云纨袴不饿死儒冠多误身此一篇立意故使人静聴而具陈之自云甫昔少年日早充观国宾致君尧舜上再使风俗淳皆儒冠事业也自云此意竟萧条至蹭蹬无纵鳞言误身如此也则意举而文备故已有是诗矣然必言其所以误者于是有厚愧真知之句所以真知者谓𫝊诵其诗也然宰相职在荐贤不当徒爱人而已士故不能无望故曰窃效贡公喜难甘原宪贫果不能荐贤则去之可也故曰焉能心怏怏秪是走踆踆又将去海而去秦也然其去也必有迟迟不忍之意故曰尚怜终南山回首清渭滨则所知不可不别故曰常拟报一饭况懐辞大臣夫如此是可以相忘于江湖之外虽见之亦不得而见之矣故曰白鸥波浩荡万里谁能驯终焉此诗前贤録为压卷葢布置最得正体如官府甲第㕔堂房屋各有定处不可乱也韩文公原道如书之尧典如此其他皆谓之变体可也风人诗古辞云围棋烧败袄着子故依然陆龟䝉皮日休固尝拟之陆云旦日思双履明时愿早谐皮云莫言春茧薄犹有万重思是皆以下句释上句乐府解题以此格为风人诗取陈诗以观民风示不显言之意至东坡无题诗云莲子擘开须见薏秋枰着尽更无棋破衫却有重缝处一饭何曽忘却匙是文与释并见于一句之中与风人诗又小异矣三百篇为主大槩学诗须以三百篇辞及汉魏间人诗为主方见古人妙处自无齐梁间绮靡气味也多使酒楼语王平甫作诗多使酒楼语宋次道曰杨文公诗有咏酒楼云江南堤栁拂人头李白题诗徧酒楼钱昭度亦有一酒楼诗云长忆钱塘江上望酒楼人散雨千丝今子诗有㡬酒楼次道曰吾诗有二酒楼九江琵琶亭云夜泊浔阳宿酒楼琵琶亭畔荻花秋云沈鸟没事已往月白风清江自流又送客西陵云若耶溪畔醉秋风猎猎船旗照水红后夜钱塘酒楼上梦魂应绕浙江东得句必燃烛王元苦病风月终于贫病妻黄氏共持雅操每遇得句中夜必先起然烛供具纸笔元甚重之有聴琴诗曰拂琴开素匣何事独嚬眉古调俗不乐正声公自知寒泉出涧澁老桧倚风悲纵有来聴者谁堪继子期好事者画为图簇虚中一首诗僧虚中宜春人游潇湘山与齐已顾栖蟾为诗友住湘江西宗成寺潭州马氏子希振侍中好事每延纳于书阁中题马侍中池亭诗云嘉鱼在深处幽鸟立多时集首寄华山司空图侍郎诗云门径放莎垂往来投刺稀有时开御札特地挂朝衣岳阳僧𫝊去天香鹤带归他时周召作无复更衰微司空侍郎有诗言懐云十年华岳峯头住只得虚中一首诗探骊获珠元稹刘禹钖韦楚客同㑹乐天舍各赋金陵懐古刘诗先成诗曰王濬楼船下益州金陵王气黯然收千寻铁锁沈江底一片降幡出石头荒苑至今生茂草古台依旧枕寒流而今四海归王化两岸潇潇芦荻秋白曰四人探骊子先获珠所余鳞角何用三公乃遂罢作诗瓢唐求喜吟咏捻藁为丸贮以大瓢于江中曰苟不沈没得之者方知吾苦心耳流至新渠有识者曰此唐山人诗瓢取得之其诗遂传题隠居云数㸃石泉雨一溪霜叶风业在青山处道成无事中郑鹧鸪郑都官鹧鸪诗称郑鹧鸪诗有生气齐诸暨令袁虾诗平平耳多自谓能尝云我诗有生气须人捉着不尔便飞去龙甲凤毛张季鹰黄华之唱潘正叔緑繁之良虽不俱美并得虬龙片甲凤凰一毛如四十箇贤人刘禹昭字休明婺州人少师林寛为诗刻苦不惮风雪诗云句向夜深得心从天外归言不虚耳懐萧山隠者云先生入太华杳杳絶良音秋梦有时见孤懐无处寻神清峯顶立衣冷瀑边吟应笑干名者六街尘土深尝与人论诗曰五言如四十箇贤人不能着一字屠沽辈也觅句者若掘得玉匣有葢有底但精求必得其寳在湖南累为宰后卒于桂州府幕有诗于世黙诵岘山诗徐安正侍郎久居中书堂参李右丞之论恐罪戾乃隠衡山为东林掇菜行者李北海邕游岳过寺观其题诗处曰不知徐公乃在此握手言曰朝列于公论已息矣遂解布褐而释以簮裳谓徐曰曽吟岘山诗曰岘山思驻马汉水忆回舟又曰暮雨船犹湿春风帆正开徐曰喑哑之日尝黙诵之遂同载归长沙以小秦王歌之东坡作彭门守时过齐州李公择中秋席上作一絶云暮云收尽溢清寒银汉无声转玉盘此宵此景不长好明月明年何处看其后山谷在黔南令以小秦王歌之非其父不生其子张瀛碧之子也事广南刘氏官至曹郎尝为歌赠琴棋僧同列见之曰非其父不生其子诗云我尝聴师法一説波上莲花水中月不垢不浄是色空无法无空亦无灭我尝聴师禅一观浪溢鳌头蟾魄满沙河世界尽空空一寸寒灰冷灯畔我又聴师琴一抚长松唤住秋山雨絃中雅弄若鑑金指下寒泉流太古我又聴师棋一着山顶坐沈红日脚阿谁称是国手人罗浮道士赌却鹤输却药法懐斟下红霞丹束手不敢争头角四怨三愁五情曹邺字业之桂林人为四怨三愁五情诗其怨云庭花已结子巖花犹弄色谁令生处逺用尽春工力其愁云别家鬓未生到城须似发朝朝临水望灞水不入越其情云空城野雀饥咬咬复飞飞忽见官仓粟官仓无空时为舍人韦悫所知力荐于主司乃中第看榜日谕主司云一辞桂巖猿九泣都门月年年孟春至看花不如雪杏园宴上呈同年云贤路非在天十年行不至一旦公道开青云在平地又云故衣未及换尚有去年泪又云永持共济心莫起胡越意诗人龙大初郭功父方与荆公坐有一人展刺云诗人龙太初功父勃然曰相公前敢称诗人其不识去就如此荆公曰且请来相见既坐功父曰贤道能作诗能为我赋乎太初曰甚好功父曰只从相公请箇诗题时方有一老兵以沙捺铜器荆公曰可作沙诗太初不顷刻间诵曰茫茫黄出塞漠漠白铺汀鸟去风平篆潮回日射星功父阁笔太初縁此名闻东南余后于乔希圣家见太初诗一轴皆不及前所作书一中字于掌王正白唐末大播诗名尝作御沟诗云一派御沟水緑槐相䕃青此波涵帝泽无处濯尘缨鸟道来虽险龙池到自平朝宗心本切愿向急流倾示贯休贯休曰剰一字正白扬袂而去休曰此公思敏书一中字于掌逡巡正白回曰此中涵帝泽休以掌中示之不异正白所改语病当避诗有语病当避之刘子仪尝赠人云惠和官尚小师达禄须干全用故事取孟子栁下惠不卑小官仲尼曰师也达子张学干禄或有冩此二句减去师字示人曰是畨僧达禄须干见者大笑此偶自谐合无如轻薄子非刀笔过也人家失猫儿圣俞尝云诗句义理虽通语涉浅俗而可笑者亦其病也如有赠渔父一聨云眼前不见市朝事耳畔惟闻风雨声説者云病肝肾风如尽日覔不得有时还自来本谓诗之好句难得耳説者云此是人家失猫儿人以为笑贪好句理不通诗人贪求好句而理有不通亦语病也如云袖中谏草朝天去头上宫花侍燕归诚为佳句矣但进谏必以章疏无用藁之理唐人有云姑苏台下寒山寺半夜钟声到客船説者亦云句则佳矣其如三更不是撞钟时如贾岛哭僧云写留行道影焚却坐禅身时谓之烧杀活和尚此尤可笑若云步随青山影坐学白塔骨又云独行潭底影数息树边身皆是岛诗何精麄颇异金步摇玉跳脱宣宗好文尝赋诗有金步摇未能对令温岐续之岐以玉跳脱应之宣宗令以甲科处之为令狐绹之沮除方城尉绹曽问其事于岐岐曰出南华真经非僻书也冀相公变理之暇时宜览古绹怒甚后岐有诗曰悔读南华第二篇之句以妃子比飞燕开元间禁中初重木芍药植于兴庆池东沈香亭㑹花盛开明皇乗照夜驹妃子步辇从之诏选梨园子弟中尤者得乐十六色李龟年以歌擅一时之名手捧檀板押衆前乐将歌明皇曰赏名花对妃子焉用旧词遽命李龟年持金花牋赐李白立进清平调词三章白承诏尚有宿酲遂赋词其一曰云想衣裳花想容清风拂槛露华浓若非羣玉山头见定向瑶台月下逢其二曰一枝红艳露凝香云雨巫山枉断肠借问汉宫谁第一可怜飞燕倚新粧其三曰名花倾国两相欢常得君王带笑看解释春风无限恨沈香亭北倚䦨干龟年遂以调进令梨园弟子歌之太真妃持七寳杯酌西梁州蒲萄酒笑领歌意明皇因调玉笛依曲迟其声以媚太真妃自是顾白尤异于诸学士然髙力士终以脱靴为耻异日太真妃重吟前词力士曰始谓太真妃怨白入骨髓翻拳拳如是邪太真妃因惊曰何翰林学士能辱人如此力士曰以妃子比飞燕贱之甚矣太真妃颇深然之明皇欲三命白官卒为宫中所沮而止诗意用老杜杜牧之诗意多用老杜如观东兵长句云黒矟将军一鸟轻盖用子美身轻一鸟过也游樊川诗云野竹疎还密巖泉咽复流葢用子美细雨止还作断云疎复行也盖其心景服之切则下语自然相符非有意于蹈袭故其论杜诗云天外凤凰谁得髓何人解合续絃胶岂非自以为得髓者邪东坡赠孔毅甫诗云天下㡬人学杜甫不得其皮与其骨又云前生子美只君是信手拈得俱天成学杜甫而得其皮骨者鲜矣又况其髓哉酷似玉川子刘义诗酷似玉川子而传于世者二十七篇而已氷柱雪车二诗虽作语奇怪然议论亦皆出于正也冰柱诗云不为四时雨徒于道路成泥柤不为九江浪徒能汨没天之涯雪车诗云官家不知民馁寒尽驱牛车盈道载屑玉车载欲何之祕藏深宫以御炎酷如此等句亦有补于时与玉川子月蚀诗稍相类拟陶渊明韦应物诗拟陶渊明而作者甚多然终不近也答长安丞裴税诗云临流意已栖採菊露未晞举头见秋山万事都若遗葢效渊明诗云採菊东离下悠然见南山此间有真意欲辩已忘言之句也然渊明脱落世纷深入理窟但见万象森罗莫非真意故因见南山而真意具焉应物乃因意悽而採菊因见秋山而遗万事其与陶所得异矣好押狭韵孔毅夫杂记云退之诗好押狭韵累句以示工而不知重叠用韵之为病也双鸟诗押两韵字李花诗押两花字苕溪渔隠曰读皇甫湜公安园池诗亦押两闲字诗曰日夜不得闲君子不可闲葢退之好重叠用韵以尽已意诗不恤其为病也押韵要有出处刘禹钖嘉话云作诗押韵须要有出处近欲押一饧字六经中无此字惟周礼吹箫处注有此一字终不敢押予按禹钖歴阳书事诗云湖鱼香胜肉宫酒重于饧则何尝按六经所出邪洛阳伽蓝记载河东人刘白堕善酿酒盛暑曝之日中经旬不壊当时谓之鹤觞用事不拘故常韦应物诗云心同野鹤与尘逺诗似冰壶彻底清又送人诗云冰壶见底未为清少年如玉有诗名此可谓用事之法葢不拘故常也作诗用经𫝊全句古人作诗有用经𫝊全句文选诗云小人计其功君子道其常乐天诗云疾恶如巷伯好贤如缁衣乃两句连用之杜甫诗云无妄之忧勿药喜谁谓荼苦甘如荠富贵于我如浮云近人亦多用史语东坡诗云人言卢把似姦邪我见郑公常妩媚尝观南史载王宜兴云为刼不须伴甚似一侧韵五言但无题目耳学诗如学道鲁直谓陈后山学诗如学道此岂寻常雕章绘句者之可拟哉客有谓予言后山诗其意在于㸃化杜甫语耳杜甫云昨夜月同行后山则云勤勤有月与同归杜云林昏罢幽磬后山则云林昏出幽磬杜云古人日已逺后山则云斯人日已逺杜云中原鼓角悲后山则云风连鼓角悲杜云暗飞萤自照后山则云飞萤元失照杜云但觉追随尽后山则云林湖更觉追随尽杜云文章千古事后山则云文章平日事杜云干坤一腐儒后山则云干坤着腐儒杜云孤城隠雾深后山则云寒城着雾深杜云寒山只暂香后山则云寒花只自香如此类甚多岂非㸃化老杜之语而成者余谓不然后山诗格律髙古真所谓碌碌盆盎中见此古罍洗者用语稍同乃是读少陵诗熟不觉在其笔下又何足以病公上一句无所得洪龟父有诗云胡生画山水烟雨山更好鸿雁书逺汀马牛风雨草潘邠老爱其第二句余爱其第三句山谷爱其第四句徐师川爱其第三第四句逺汀后又改为逺空余云向上一句莫是公未有所得否何衆人之皆不好也龟父大笑通字未有人道洪驹父见陈无已小放歌行云不惜卷帘通一顾怕君着眼未分明此为奇语葢通字未尝有人道余曰子岂不记老杜诗云帘戸每宜通乳燕耶臭气可掬开元中有儒士登终南山得句云野迥云根濶山髙树影长私心自负吟讽之际忽闻空中语云未若云天河虽有浪月桂不闻香儒士不胜喜以为已有归夸于僧智濬掩鼻笑曰臭气可掬何足多也儒士惊愕遽以实告自此又号为鉴文太史智濬尝有浮沤篇盛行于世自成一家省题诗自成一家非他诗比也首韵拘于见题则易于牵合中聨缚于法律则易于骈对非若游戏于烟云月露之形可以纵横在我者也王昌龄钱起孟浩然李商隠辈皆有诗名至于作省题诗则疎矣王昌龄四时调玉烛诗云祥光长赫矣佳号得温其钱起巨鱼纵大壑诗云方快吞舟意尤殊在藻嬉孟浩然骐骥长鸣诗云逐逐懐良驭萧萧顾乐鸣李商隠桃李无言诗云夭桃花正发秾李蕋方繁此等句与儿童无异以此知省题诗自成一家也锦绣万花谷后集卷三十三锦绣万花谷后集卷三十四钦定四库全书锦绣万花谷后集卷三十四医君臣佐使药有君臣佐使以相宣摄合和一君二臣三佐五使乂可一君三臣九佐使也隂阳配合药有隂阳配合子母兄弟根茎花实草石骨肉有单行者有相须者有相使者有相畏者有相恶者有相反者有相杀者针经脉法郭玉者广汉人初有老父钓于涪水因号涪翁着针经脉法弟子程髙寻求积年翁乃授之玉少师事髙学方诊六㣲之技为太医丞四家论方技为四家有医经家有方家有房中家有神仙家蛇从疮中出河内太守刘勲女若左膝里疮痒出迎华他使视他以绳系一犬于马后走马牵犬犬困不能行因取断肠以向疮口须臾有若蛇者从疮中出长三尺湔肠涤脏虢太子死扁鹊至虢国中庶子曰暴蹙而死扁鹊曰尚可活也庶子曰先生得无诞乎臣闻上古有俞附疗病不以汤液乃割皮解肌湔洗肠胃潄涤五脏刮骨去毒闗羽为流矢贯臂每隂雨常疼痛医曰矢镞有毒当破臂刮骨去毒乃可除之也扁鹊兄弟鹖冠子云扁鹊兄弟三人并医魏文侯问孰最善扁鹊曰长兄神眎故名不出家仲兄神毫毛故名不出门臣针人血脉投人毒药故名闻诸侯风百病之始风者百病之始也清净则内腠闭拒虽有苛毒弗能害故病乆则𫝊化上下不并良医弗为四时气伤五脏春伤于寒风邪留连乃为洞泄木胜脾土故也夏伤于暑秋必病疟秋伤于湿一逆而欬发为痿厥金乗胃土故也冬伤于寒春必病瘟四时之气更伤五脏隂阳寒热隂静阳躁阳生隂长阳杀隂蔵阳化气隂成形寒极生热热极生寒寒气生浊热气生清四经十二从人有四经十二从经应四时十二从应十二月十二月应十二脉春弦夏洪秋浮冬沈四时经脉也从谓天气顺行十二辰之分十二脉谓手三隂三阳足三隂三阳五臓六府五臓藏精气而不㵼故满而不能实六府𫝊化物而不藏故实而不能满水谷入口则胃实而肠虚食下则肠实而胃虚水谷海胃者水谷之海六府之源五味入口藏于胃以飬五臓气气口亦太隂也五臓六府之气味皆出于胃变见于气口五气入鼻藏于心肺有病鼻为不利百病生于皮毛百病始生必先于皮毛邪中之则腠理开开则入客于络脉留而不去𫝊入于经留而不去𫝊入肠胃脏一肾两臓各有一耳肾独有两者何也肾两者非皆肾也其左者为肾右者为命门命门者诸神精之所舍元气之所系男子以一藏精女子以一系胞冬不按硚春气病在头夏气病在臓秋气病在肩背冬气病在四支冬不按硚春不齀衂春不病颈项仲夏不病胸脇长夏不病洞泄秋不病风疟冬不病痺厥并为冬不按硚所致卜一卦帛十疋天寳末处士钱知㣲尝至洛遂榜天津表柱卖卜一卦帛十疋居一日有贵公子读榜命取帛如数卜焉钱命蓍布卦曰子筮可期一生君何戏为其人曰卜事甚切先生误乎钱云请为韵语曰两头㸃土中心虚悬两足踏吸不肯下钱其人本意买天津桥也绐之其精如此卜负金隗炤善易临终谓妻子曰后虽大荒勿卖宅后五年诏使姓龚负吾金以吾所书版索之后如其言妻赍版诣使者使者惘然沈吟乃悟取蓍筮卦成曰妙哉隗生吾不负金贤夫藏金以待太平知吾善易书版寄意金有五百斤盛以青瓮埋在堂屋下去壁一丈入地九尺妻掘之果得金绶笥有蛇后汉冯绲拜陇西太守绶笥有两赤蛇分走许曼筮曰二嵗当为边将官有东名五年为大将南征失火管辂在田舍主人患失火辂卜曰明日南陌上有一角巾生驾黒牛故车必邀留如此言生不得已宿然意不安以为图已乃把刀出门倚积薪假寐欻有一物如兽手中持火举刀斫腰视之乃狐也火遂絶买鞭悬树鲍瑗贫苦不信卜筮㑹淳于智至为作一卦曰君安宅失宜故贫入市有人持马鞭卖买之以悬舍东大桑树三年当暴得财如言后浚井得钱十万铜二十斤折足为败李纲在隋宦不进筮之得鼎筮人曰君当为卿辅然待易姓乃如志仕不知退折足为败纲虽显于唐数称疾辞位去卖卜长安市武攸绪少变姓名卖卜长安市天火之象马重绩晋髙祖以太原拒命废帝遣兵围之势甚危急命马重绩筮之遇同人曰天火之象干健而离明健者君之徳也明者南面而向之所以治天下也同人者人所同也必有同我者焉易曰战乎干干西北也又曰相见乎离离南方也其同我者自北南乎干西北也战而胜其九月十月之交是嵗九月契丹遂助晋击败唐军晋遂有天下龟精钱元懿终年六十六初元懿之为新定有士方生时人号为龟精尝䟽卜辞以贻元懿曰太一接天河金华宝贝多君侯六十六别处下经过至是皆如其言黄中君鬼谷子窦廷芝与卜者胡芦生相善一日谓窦曰君家祸将至非遇黄中君鬼谷子将不可救廷芝物色求之得李邺侯泌倾家结之未几朱泚乱廷芝陷贼事平徳宗命诛之泌以前事上闻得免瓦卜休咎西京夀安县有墨石山神祠颇灵神龙中前有两瓦子过客投之以卜休咎仰为吉覆为凶一蓍独立明皇兼潞州别驾来朝京师将行使术士韩礼筮之蓍一茎孑然独立礼惊曰蓍立竒瑞非常也不可言大黄髙后崩丞相陈平等使人迎代王王计未定遂卜之龟兆得大黄庚庚余为天王夏启以光贲非正色孔子尝自蓍而卦得贲愀然有不平之状子张进曰贲是吉卦夫子色有不平何也孔子曰山下有火贲非正色也乗舟而来孔子使子贡往外而未来谓弟子兆之遇鼎皆言无下足不来颜子掩口而笑曰无足者乗舟而来赐至矣清朝也子贡果朝至遇观之否陈厉公生敬仲周内史筮之遇观之否曰是谓观国之光利用賔于王其代陈有国乎败必获秦伯伐晋卜徒父筮之吉渉河侯车败诘之对曰乃大吉也三败必获晋君果如其言法天地象四时卜法天地象四时王宗悬绶王宗以卖卜自奉安帝以博士徴耻占验见知悬绶于县庭而逃妇女从瓮中出有人失妻辂卜之令明旦于东阳城门候担豚人牵与共鬬其豚走逸即共追之豚入舍突破主人瓮其妇从瓮中出相日角龙廷唐俭説秦王建大计髙祖尝召访之俭曰公日角龙廷性恊图䜟系天下望乆矣若外啸豪杰北招戎狄右收燕赵济河而南以据秦雍汤武之业也贵不可言术士崔𤣥豹以相法言人事多中庄宗尤信重之以为北京廵官明宗为内衙指挥使安重诲欲试𤣥豹乃使他人与明宗易服而坐明宗于下坐召𤣥豹相之𤣥豹曰内衙贵将也此不足当之乃指明宗于下坐曰此是也因为明宗言其后贵不可言明宗即位思𤣥豹以为神召至京师凤谏曰好恶上所谨也今陛下神其术而召之则倾国之人皆将奔走吉凶之説明宗遂不复召骨法非常文穆王元瓘淮将李涛宼锦衣军命王讨之自是日者视王曰此人手刃百人当大贵有僧自新常衣纸衣住广徳山院闻元瓘至举衆皆遁而自新巍然晏坐军中有问其故曰前后左右皆兵耳将安适时王在衆中新乃敛衣奉迎与语乆之及师还遂载而归后王问新当时何以见识答曰㣲僧无他术但覩王骨法非常故幸得识矣真贵人五代钱镠县録事钟起有子数人多窃从之游豫章人有善术者望斗牛间有王气牛斗钱塘分也因游钱塘隂求其人私谓起曰占君县贵人求之市中不可得视君之相贵矣然不足当之镠适从外来见起反走术者望见之曰此真贵人也召至熟视之顾起曰君之贵因此人乃慰镠曰子骨法非常愿自爱神仙状吴殷文圭举进士涂中遇一叟目文圭乆之谓人曰向者一人眉緑拳必入口神仙状也如学道当冲虚不尔有大名于天下而文圭拳实入口干宁中擢第耳大贵兆李忠臣帝尝谓卿耳大贵兆对曰驴耳大龙耳小帝喜其野而诚额文似临淮王栢良器父友王奂为光弼从事见之曰尔额文似临淮王面黒子似颜平原殆能立功乃荐之光弼右辅泽而动窦轨后为益州行台仆射袁天纲复曰赤脉干瞳方语而浮赤入大宅公为将必多杀愿自戒轨果坐事见召天纲曰公母忧右辅泽而动不乆必还果还为都督识清貌古韩思复初郑仁杰李无为者隐居太白山思复少从二人游尝曰子识清貌古恨仕不及宰相也靣如虎袁天纲谓韦挺面如虎当以武处官真将军姑布子卿善相见无恤曰真将军也赵简子曰是子其母贱翟婢也奚道贵哉子卿曰天之所受虽贱必贵丰下有后叔服来聘公孙敖闻其能相人见其二子焉叔服曰谷也食子难也収子谷也丰下必有后于鲁龙犀入额角朱建平相书曰额有龙犀入发左角日右角月者王天下功名夀年周访遇善相者陈训谓访与陶侃曰二君皆位至方岳功名畧同但侃上夀访下夀优劣有殊孺子有好相羊祜字叔子游汶水濵父老谓曰孺子有好相年六十建大功既言便出莫知所在不可以科第进郑朗始朗举进士有相者言君当贵然不可以科第进俄而有司擢朗第一既又覆实人被相者贺曰安之已而果相熊虎相任晙气貌伟特时谓之熊虎相竒厖福艾李勣临事选将必先相其竒厖福艾者遣之或问其故答曰薄命之人不足与成功名靣部三无李寛为常侍有门下士姓卢善相或问李公如何曰据其面部所无者三无子无宅无塜公有数子皆先公卒有宅未尝还乡居死于池州乗舟归舟破沈其骨虎状豺声楚子良生子越椒子文曰是子也熊虎之状豺狼之声不杀之必灭若敖氏矣鬼犹求食若敖氏之鬼不其馁而后果灭之亚夫下狱相南唐宋齐丘微时日者相之曰君贵不可言然亚夫下狱君实有之位极之日当早引退庶几保全齐丘登相位数载致仕复以大司徒就徴未几坐陈觉谋干纪事乃赐死揽镜知刑蜀张裕晓相术每举镜视面自知刑死未尝不扑之于地后为刘备所杀肉不称骨袁天纲视岑文本曰学堂莹夷故文章振天下首生骨未成自前而视法三品肉不称骨非夀兆也穷相李白召见及出上顾谓力士曰此人固穷相先知五十年天子明皇潜龙时见僧万回曰五十年天子愿自爱五十以后果有禄山之祸六十日三品贞观中张宝藏为金吾长上常因下直归栎阳路少年逢畋猎割鲜食倚树叹曰张宝藏身年七十未尝得一食如此傍一僧指曰六十日内官登三品何足叹也言讫不见宝藏即时还京时太宗苦于气痢衆医不效诏问殿庭有能治此疾者重赏之宝藏曽困其疾即具疏以乳煎荜拨方服之立瘥宣下宰臣与五品官魏徴难之逾月不进拟上疾复作后命进之一啜又平因思曰尝令与进方人五品官不见除授何也徴惧曰奉诏之际未知文武二吏上怒曰治得宰相不妨已授三品官我天子也岂不及汝耶乃厉声曰与三品大官特授鸿胪卿时正六十日矣五般馄饨李宗回与客入闗云吾能知人饮馔因正旦日将谒华隂县令客曰明日与公各饮椒薤酒一杯食五般馄饨不得饭喫明日见令二公冲寒且速暖两杯酒来仍着椒薤良乆女奴与令耳语令曰总煑来谓二客曰某小女尝言不令我干家事某作恼渠遣校嵗节饮食适云五般馄饨煑何者某令总煑来二客飡尽忽报勅使到县令惊忙揖客去竟不得饭两盘餻糜明皇时有术士判人食物一一先定李栖筠曰明日看某食何物曰大夫合食两盘餻糜二十椀橘皮汤平明有勅召对上以金盘盛新糯米餻糜赐之栖筠对御不敢不尽帝大喜曰卿食甚羙更赐一盘又尽既归病霍乱诸物皆絶口饮橘皮汤仅二十椀方愈城下三天子周太祖时有麻衣和尚善望气李守正叛河中周太祖亲征麻衣语赵韩王曰李侍中安得乆居城下有三天子气未几城陷时周世宗与太祖太宗同行𤣥宗用张嘉贞开元中上急于为理尤注意于宰辅常欲用张嘉贞为相而忘其名夜令中人持烛于省中访其直宿者谁还奏中书侍郎韦抗即令召入寝殿上曰朕欲命一相常记其姓张而重名今为北方侯伯不欲访左右旬日念之终忘其名卿试言之抗奏曰张齐丘今为朔方节度使即令草诏援笔而成抗归宿省中上不解衣以待且将降其诏书夜漏未半忽有中人复促抗入见上迎谓曰非张齐丘乃张嘉贞别命草诏上谓抗曰惟朕志先定可以言命矣朕适因阅近日大臣章乃嘉贞表也因洒然方记得其名此亦天启非人事也上嘉其得人复叹用舍如有人主张名字亦前定杜相鸿渐之父名鹏举尝梦有所之见一大碑云是宰相碑已作者金填其字未作者判名于柱问有杜家儿否曰有任自看之视之记得姓下有鸟偏旁曳脚而忘其字乃名子为鸿渐而谓之曰汝不为相即世世名字当鸟旁而曳脚也鹏举生鸿渐而名字亦前定矣况其官与夀乎垣下生善筮太原王陟真元初应进士举而京师有善筮者号垣下生陟从筮焉生卦成少不复言又大嗟异谓陟曰此卦郎君后二十三年及第是嵗状头更两年而生郎君待此人应举然后同年及第某所以讶之后累举不第亦不记垣下之所尅比张𢎞靖舍人知举陟及第榜出复于礼部南院序列叅主司各通姓名见首立者即韦瓘也陟忽忆垣下之言试问其年韦答云某春秋十九年陟遽应之先辈所隠祗二年何不诚如是且先辈贞元四年生瓘矍然乃取垣下生所记示于衆衆大惊由此以实告顾少连下及第贞元中有举人李頧方就举声价极振忽梦一人衣紫云当礼部侍郎顾少连下及第寐觉省中朝并无姓顾者及顷有人通刺称进士顾少连谒頧惊而见且述当为门生少连曰某不到场中必无此事来年頧果落第至贞元九年顾少连自戸部侍郎权知贡举頧犹未第因潜往造焉临放榜时相特嘱一人頧又落来年秋少连拜礼部侍郎頧乃登第蒸㹠荔枝陈广汉贮米二囷请元理计其数元理取食箸作数转曰各若干开囷校之之东则数同西差一升有死䑕焉元理惭曰不知䑕之非米不如剥靣皮矣他日元理诣广汉设食甚薄广汉曰有仓卒客无仓卒主人元理以七箸筭曰爼上蒸㹠厨中荔枝何不説广汉大惊大书台字裴光庭当国憬藏以纸大书台字投之光庭曰吾既台司矣尚何事后三日贬台州刺史锦绣万花谷后集卷三十四锦绣万花谷后集卷三十五钦定四库全书锦绣万花谷后集卷三十五酒五斗先生五斗先生其饮至五斗不乱人有以酒邀者无贵贱輙往着五斗先生𫝊六鹤齐飞古者交欢多为博列子曰虞氏设乐饮酒击博楼上其齿以牙饰以箭长五寸其数六刻一头作鹤形仙经云六鹤齐飞盖其名也宋齐以降多以摴蒱头战酒骰子之制亦六鹤齐飞之变也琼苏南岳夫人𫝊曰夫人设王子乔琼苏緑酒酴醿酒李绛曰今法令不及者五十余州西戎内讧加以水旱无年陛下焦心销志求济时之略渠便髙枕而卧哉帝谓左右曰绛言骨骾真宰相也遣使赐酴醿酒剧饮欢甚採访使韩朝宗约孟浩然偕至京师欲荐诸朝㑹故人至剧饮欢甚或曰君与韩公有期浩然曰业已饮遑恤他卒不赴生春酒徳宗即位五月甲申剑南贡生春酒紫酒青酒于阗以蒲萄为酒又有紫酒青酒不知其所酿而味犹羙甘若饴韩愈诗一杯春酒甘若饴地黄酒栁玼相国餗门人贾有奴颇横冯球爱贾召奴责之奴泣谢未几冯谒贾未出有二青衣赍罂出曰公恐君寒奉地黄酒三杯冯说尽举之酒山南昌国有酒山山有泉其味如酒饮之甚羙醉经月不醒碧芳酒房夀六月擣莲花制碧芳酒凉物也䲻脑酒肃宗张皇后専权每进酒常寘䲻脑酒令人久醉健忘石梁春荥阳之土窟春富平之石梁春酒名也饮饰饮饰者如暑中置寒筵冰之类明府旷官苛政凡饮以一人为明府主斟酌之宜酒懦为旷官谓泠也酒勐为苛政谓热也三材凡饮以一人为録事以纠坐人须择有饮材者材有三谓善令知音大户也饮储下酒物色谓之饮储欢候十有三欢之候十有三得其时一也賔主乆间二也酒醇而主严三也非觥罍不讴四也不能令有耻五也方饮不重膳六也不动筵七也録事貌毅而法峻八也明府不受请谒九也废卖律十也废替律十一也不恃酒十二也使使勿欢勿暴十三也不欢之候有九主人吝一也賔轻主二也铺陈顇而不叙三也乐生而妓骄四也数易令五也骋牛饮六也迭恢谐七也手相属八也欢骰子九也菖蒲桃花沧洲去国万里出菖蒲桃花酒饮之神气清爽换骨醪宪宗採凤李花酿换骨醪晋国公平淮西回黄帕金瓶逺赐二斗金牌断酒安禄山眷宠既深人多疾之帝恐其遇毒赐禄山以金牌系臂每王公劝饮则示金牌准勅断酒㰂酒皮日休诗云明朝有物充君信㰂酒三瓶寄夜航崑崙觞魏贾将有奴善别水尝乗舟于黄河中流以匏瓠接河源水七八升经宿色如绛以酿酒名崑崙觞芳味絶妙般若汤北僧谓酒为般若汤盖庾词以避法禁诗得钱即相覔沽酒不复疑忘形到尔汝痛饮真吾师却忆去年人醉时只今未醉已先悲数茎白髪那抛得百罚深杯亦不辞春酒杯浓琥珀薄水浆椀碧玛瑙寒车旁侧挂一壶酒鳯笙龙管行相催咸阳市上叹黄犬何如月下倾金罍溧阳酒楼三月春杨花忙忙愁杀人胡雏绿眼吹玉笛呉歌白苎飞梁尘频频到口微成醉拍拍满懐都是春醺酣情味难名状醖酿二夫莫指陈斟有浅深存燮理饮无多少寄经纶擣香筛辣入缾盆盎盎春溪带雨浑収拾小山藏社瓮招唿明月到芳樽稻垂麦仰隂阳足器洁泉新表里清晓日着颜红有晕春风入髓散无声白衣送酒舞渊明急扫风轩洗破觥岂意青州六从事化为乌有一先生隔篱不唤隣翁饮抱瓮须防吏部来茶惊雷荚萱草带觉林僧志崇收茶三等待客以惊雷荚自奉以萱草𢃄供佛以紫茸香赴茶者以油囊盛余沥归緑华紫英同昌公主上每赐馔其茶则有緑华紫英之号官自治园令狐楚为盐铁转运使先是郑注建㩁茶使王涯又议官自治园植茶人不便请废使如旧法从之云脚乳靣凡茶少汤多则云脚散汤少茶多则乳靣聚文火顾况论茶云煎以文火细烟小鼎长泉六班白乐天方斋禹钖正病酒禹钖乃馈菊苖虀芦服鲊换取乐天六班茶二囊以自醒酒成象殿茶故例翰林学士春晩人困则日赐成象殿茶自判品第陆龟蒙嗜茶置园顾渚山下嵗取租茶自判品第张文新为水説七种其二恵山泉三虎丘井六淞江人助其好者虽百里为致之诗活水还将活水烹自临钓石汲深清大瓢酌月归春瓮小杓分江入夜瓶雪乳已翻煎处脚松风仍作㵼时声枯肠未易禁三椀卧聴山城长短更汲涧供煮茗浣我鸡黍肠萧然绿隂下复此甘露尝慨彼俗中士噂声利场髙情属吾党茗饮安可忘开缄试火煎须汲逺山泉自遶风炉立谁聴石碾眠细微缘入麝勐沸恰如蝉罗细烹还好铛新味更全花随僧筯破云逐客瓯圆痛惜藏书箧坚留待雪天睡醒思满啜吟困忆重煎祇此消尘虑何须作神仙香龙鳞香叶子香即栈香之薄者又曰龙鳞香龙涎香龙涎香出大石国国人候岛林上有异禽翔集下有羣鱼游泳则有伏龙吐涎浮水上舟人或探而得之则为巨富其涎如胶九和香三洞珠囊曰天人玉女持罗天香按玉炉烧九和之香入窨凡香须入窨贵燥湿得宜也合和讫干器收蜡纸封埋屋地下半月余日磾自合香金日磾入侍欲衣服香洁变胡虏气自合一香武帝果恱之五方香牀隋炀帝观文殿前两厢为堂各十二间于十二间堂每间十二宝橱前设五方香牀缀贴金玉珠翠每驾至则宫人擎香炉在辇前行屑沉泥壁唐宗楚客造新第沈香红粉以泥壁开门则香气蓬勃水麝天宝中虞人获水麝脐香皆水也每取以针刺之香气倍于肉麝文石卞山在湖州山下有无价香有老母拾得一文石光彩可翫偶坠火中异香闻于逺近收而宝之毎投火中异香如初蔷薇水周显徳五年昆明国献蔷薇水十五缾云得自西域以洒衣衣敝而香不灭鸡舌日华子云鸡舌香治口气所以三省郎含香奏事笑兰吴僧罄宜作笑兰香予曰岂非韩魏公所谓浓梅山谷所谓藏春者耶其法以沈为君鸡舌为臣北苑之尘秬鬯十二叶之英铅华之粉柏麝之脐为佐以百花之液为使一炷如芡子许油然郁然若齅九畹之兰而挹百亩之蕙也棋金靣棋盘苏尚书八十犹叅禅大沩以手拍碎金靣棋盘尚书寻悟檀心棋子闗中贵家以紫檀心瑞龙脑为棋子玉棋子唐宣宗朝日本国王子来朝善围棋帝令待诏顾师言与之对手王子出本国楸玉棋局冷暖玉棋子盖玉之苍者如楸玉色其冷暖者冬暖夏冷围棋短具王积薪每出游必携围棋短具畵纸为局与棋子併盛竹筒中系于车辕马鬛间道上虽遇匹夫亦与对手胜则徴其饼饵牛酒蜕龙牙取蜕龙牙一枚临局自然机变横出可教常势王积薪随明皇西幸宿山中孤姥之家檐下夜忽闻姑与妇棋因附身门扉一一宻记共下止三十六忽闻姑曰子已北矣吾之胜止七枰耳迟明王具礼请问出局尽平生之好布子未及数十姑谓妇曰是子可教以常势因指示攻守杀夺救附拒之法其意甚略曰此已无敌人间矣谢而别回顾失向之室矣石枰仙奕山始登者得石枰于上黒肌而赤脉十有八道可奕天帝召棋客滑能善奕忽有一小子自云张清与能对奕思甚精敏能异而诘之曰我非世人天帝召公着碁能忽奄然博打子肃宗在彭原廨舍隘狭帝与张良娣博打子声闻于外李泌言帝乃潜令刻干树子不欲有声良娣以是怨泌诗对敌常观势临机便得先安危心不动杀活手能専勿以欺为事须知刼是权旁人烂柯看当局是神仙天迥人空逺洞虚枰尚存何时方对奕惊俗便冲轩羊恐多成石桃应别有源愿逢柯迥烂长得侍灵尊食馔琼膏乳懿宗迎佛骨入内道场荐琼膏乳诃陵国所献也银饼餤宣宗赐韦澳孙宏银饼餤食之甚羙皆乳酪膏腴之所为鸭肝猪肚王晋饭酒非鸭肝猪肚筯辄不举月儿羮栁公权以隔风纱作龙城记及八朝名品号锦样书以进上方御剪刀麫月儿羮即命分赐公权龙鲊有人遗张华鲊华曰此龙肉也遂沃以苦酒中有五色光同心鲙金门嵗节曰洛阳人家七夕装同心鲙縠薄丝缕进士段硕常识南孝亷者善斫鲙縠薄丝缕轻可吹起操刀响㨗若合节奏因㑹客衒技先起鱼架之忽暴风雨雷震一声鲙悉化为蝴蝶飞去南惊惧遂折刀誓不复作骨青肉紫汉昭帝钓得蛟长三丈帝曰此鱼鳝之类命大官为鲊骨青肉紫食之甚羙帝更求之不获含风鲊房州六月调羊酪造含风鲊野猪鲊安禄山恩宠莫比其所赐品目有野猪鲊有马酪雩肉南蛮室利佛寺有兽类野豕角如山羊名曰雩肉味羙以馈膳素麟脂班螭髓谢𤣥卿遇神僊设素麟脂班螭髓红虬脯同昌公主上赠御馔有红虬脯非虬也但贮于盘中则虬健丝髙一尺麟肉脯王逺至蔡经家设麟肉脯杏炙鼃炙饮食有杏炙鼃炙莼龟莼龟羔之絶羙江东谓之一莼龟锦绣万花谷后集卷三十五锦绣万花谷后集卷三十六钦定四库全书锦绣万花谷后集卷三十六冠冕君之象帝尝问丈夫冠妇人髻皆髙大何邪令狐徳棻对曰冠髻在首君之象也晋之将亡君弱臣彊故江左士女衣小而裳大宋武帝受命君徳尊严衣裳随亦变改此近事验也仆射巾裴冕自制巾子工甚人争效之号仆射巾山帔葛巾武攸暨安乐公主出降遣通事舍人李邈以玺书邀之诏见曰山帔葛巾不名不拜轻金冠宝厯二年浙东贡舞女戴轻金冠以金丝结之为鸾鹤状仍饰以五彩细珠玲珑相续可髙一尺称之无二三分玉叶冠持盈公主玉叶冠希世之宝珠盘幞头脚昭宗播迁于凤翔朱梁率诸道奉迎车驾时侯王将帅在岐下者皆以珠一颗盘幞头脚贯以银线而簪之军人咸以珠饰巾竞相夸尚洎朱梁簒立乃知珠已居人上者乆矣蝉翅张敞弟武为梁相曰驭黠马者利其御䇿当以柱后蟪文冠弹绳之耳鹊尾髙祖为亭长乃以竹皮为冠金颜通天冠金博山蝉谓之金颜金珰董巴汉舆服志曰武冠一曰武弁大冠诸武官冠之侍中常佩黄金珰覆杯董巴舆服志曰委貌冠皮冠同制长七寸髙四寸制如覆杯鸠拂晋永康九年正月大㑹有鸠入御座武帐中拂司空张华之冠乌萃曽参锄𤓰三足乌来萃其冠印六合大同印肃宗在灵武铸印追兵文曰六合大同印金龟印顺宗元和五年给事中张维则自新罗使回云于海上泊洲岛间见花木台殿有数公子命一青衣捧金龟印以授维则乃置之于宝函复语维则曰致皇帝还舟中回顾旧路悉无踪迹金龟长五寸上负黄金玉印靣方一寸八分其篆文曰凤芝龙木受命无疆维则达京师即具以事进上曰朕前世岂非仙人乎玉册金印唐庄宗入洛镠遣使贡献求玉册庄宗下其议羣臣皆以谓非天子不得用玉册既而许之乃赐镠玉册金印雀印马印髙祖诏军警给雀印𫝊符次给马印种龙巴吾县者宋杂陈楚地故梁国宁陵种龙乡也今其都印文曰种龙绶桃花二千石绶青地桃花缥长丈八尺盭草染緑诸侯王髙帝初置金玺盭绶白艾焦赣易林曰二千石官白艾绶也青緺武帝召东郭先生拜为郡都尉先生入待诏公车行雪中履有上无下及其拜为二千石佩青緺也青紫晋永安起居注曰太康四年有司奏鄯善国遣子元英入侍以英为骑都尉佩假归义侯印青紫绶各一具赤丝为地汉大司空朱游奏曰车府丞横受诏乗舆绶五綵何黄多也可更用赤丝为地笏球玉鱼须天子以球玉诸侯以象大夫以鱼须文竹士以竹本象可也球玉羙玉文饰也良笏李绛进中书舍人帝翌日赐金紫亲择良笏与之执笏唱吟宋逊为连州参军刺史闻其善歌教使婢日执笏帘外唱吟自如青石手版髙骈吕用之惮其术穷且见诘乃刻青石手版为龙蛇隠起文曰帝赐骈使人潜植几上骈得之大喜笏架笏囊㑹昌以来宰相朝则有笏架入禁中逐门𫝊送至殿前朝罢则置于架上百寮各有笏囊吏持之灵豸廌角孙樵笏铭灵豸廌角比干献骨合以愤烈在公为笏三世一笏韩臯家自黄门以来三世𫝊执一笏经祖父所执未尝轻授仆人之手归则别致在卧内一榻以示敬谨题诗以赐王起兼太常卿礼仪使帝题诗太子笏以赐举笏击靣常达归贼薛举奴张贵曰识我否达瞑目曰若乃奴耳贵忿举笏击其面达不为慑佩纫兰纫秋兰以为佩双渠璜汉孝明皇帝乃为大珮冲牙双渠璜皆以白玉六出火玉上元夫人带六出火玉之珮江濵二女江濵二女者不知何许人歩桃江濵逢郑交甫挑之不知神人也女遂解珮与之交甫恱受珮而去数十歩空懐无珮女亦不见霹雳木𤣥宗皇后王氏帝欲废后后兄守一惧为求厌胜浮屠明悟教祭北斗取霹雳木刻天地文及帝讳合佩之带于阗玉带李靖孙彦芳有靖破萧诜时所赐于阗玉带十三胯七方六刓胯各附环以金固之所以佩物者天子悉留禁中黄银𢃄杜如晦薨帝尝赐𤣥龄黄银带曰如晦与公同辅朕今独见公泫然流泪曰世𫝊黄银鬼神畏之更取金带遣𤣥龄送其家通天犀𢃄左军中尉马元贽最为帝宠信赐通天犀带万钉宝钿金𢃄突厥𫝊统叶䕶可汗献万钉宝钿金带细𢃄鱼袋可汗拜苏禄左羽林大将军赐银袍细带鱼袋七事刻玉为鱼安重荣既僣侈以为金鱼袋不足贵刻玉为鱼佩之富人玉𢃄苌从简陈州人许州富人有玉带欲之而不可得遣二卒夜入其家杀而取之卒夜踰垣隠木间见其夫妇相待如賔二卒叹曰吾公欲夺其宝而害斯人吾必不免因跃出而告之使其速以带献遂踰垣而去缕金𢃄南诏衣缝紫锦罽缕金带水玉腰𢃄文宗朝李训讲周易颇叶上意时方盛夏遂命取水玉腰带以赐训红玉𢃄上自解红玉带赐宁王紫金𢃄上以紫金带赐岐王盖昔髙宗破髙丽所得开元中髙丽遣使来朝宴内殿因从容言于内臣曰紫金带本国亡是嵗荒民散干戈屡起幸在内帑一见足矣上闻之命封付其使犀𢃄有光楚马希声海商有鬻犀带者直数百万昼夜有光洞照一室希声杀商而取之逾月光遂灭苏逢吉求玉𢃄凤翔李永吉初朝京师苏逢吉以永吉故秦王从曮子家世王侯当有竒货使人告永吉许以一州而求其先世玉带永吉以无为解逢吉乃使人市一玉带直数千缗责永吉偿之既而不得州改鱼为龟垂拱中都督刺史始赐鱼天授二年改佩鱼为龟其后三品以上龟袋饰以金四品以银五品以铜中宗初罢龟袋复给以鱼郡王嗣王亦佩金鱼袋景龙中令特进佩鱼散官佩鱼自此始也口占进玉𢃄状晋公平淮西赐以玉𢃄公临薨却进口占奏状曰内府之珍先朝所赐既不合将归地下又不合留在人间闻者叹其不乱雕衔缀𢃄贞元之间徳宗诏顷来赐衣文綵不常非制也宜有定制节度使宜以缀𢃄取其武毅以靖封内观察使宜以鴈衔威仪取其行列有序冀牧人有威仪也鱼袋金玉𢃄唐髙宗咸亨三年勅五品以上赐新鱼袋并饰以银三品以上赐金装刀子砺石一具上元中又勅文武官三品以上金玉𢃄四品五品并金𢃄六品七品并银𢃄八品九品并瑜石𢃄庶人铜铁𢃄文武并𢃄手巾筭袋刀子砺石武官欲𢃄亦聴之九月百官具新服上宴之于麟徳殿裘狐腋王襃四子论曰千金之裘非一狐之腋雉头晋咸宁起居注曰大司马程据上雉头裘一领诏曰据此裘非常衣服消费功用宜于殿前烧之黑貂苏秦说李兊兊送秦黒貂之裘黄金百镒青凤周昭王以青凤之毛为二裘一曰燠质一曰暄肌常以御寒豹襜武王为侈靡令曰豹襜豹裘方得入庙故豹皮百金功臣之家享千钟而未得一豹皮鹔鹴司马相如与卓文君还成都居贫愁薄以所服鹔鹴裘就市鬻酒与文君为欢狐白秦囚孟尝君说幸姬求解姬曰愿得君狐白裘裘已献昭王矣有客能狗盗入秦宫藏内盗得狐白裘献之遂得归浮光裘敬宗宝厯元年南昌国进浮光裘即紫海水染其色也以五綵蹙成龙凤饰以五色真珠上衣之以猎北苑为朝日所照光彩摇动一日从禽忽值暴雨而裘畧无沾润上异之履桃花丝织鞋青齐间桃花有一种盛开时垂丝二三尺者採之练以松脂逓相纒织成鞋履寄往都下人皆不辨何物飞云履白乐天烧丹于庐山草堂作飞云履𤣥绫为质四面以素绡作云朶染以四选香振履则如烟雾乐天着示山中道友曰吾足下生云计不乆上昇朱府矣髙头草履文宗时吴越间织髙头草履如绫縠前代所无履下物也织草为之又非正服而被以文饰盖隂斜阘茸泰侈之象丹豹文履穆王起春霄之宫西王母来焉纳丹豹文履偕出弗与人昔楚昭王与吴人战楚军去而履决失之行三十歩复旋取左右问曰何惜是一踦履乎王曰楚国虽贫岂爱一踦履哉与偕出弗与人也珠履楚春申君賔客三千人皆蹑珠履屝屦郑申侯见齐侯曰若师出于陈郑之间供其资粮屝屦其可也锦绣万花谷后集卷三十六锦绣万花谷后集卷三十七钦定四库全书锦绣万花谷后集卷三十七花花中十友曽端伯十友调笑令云取友于十花芳友者兰也清友者梅也竒友者腊梅也殊友者瑞香也净友者莲也禅友者薝卜也佳友者菊也仙友者巖桂也名友者海棠也韵友者荼䕷也仍有玉友来奉佳賔谓酒也花神润州鹤林寺有杜鹃花寺僧相𫝊云正元中外国僧自天台来钵中以药养其本植此寺人或见女子红裳佳丽游于花下俗𫝊花神东坡诗云鹤林神女无消息衆花之精崔𤣥微遇数羙人李氏陶氏又绯衣小女曰石醋醋又报封家十八姨来石醋醋曰诸女伴皆住苑中毎被恶风所挠常求十八姨相庇处士毎嵗旦与作一朱幡图日月五星则免矣崔许之其日立旛东风刮地折木飞花而苑中花不动𤣥微方悟衆花之精封家姨乃风神也石醋石榴花也诗小隠园中百本花各随红紫发新芽东君见借阳和力不拣公侯富贵家长与韶光暗有期可怜蜂蝶却先知谁家促席临低树何处横钗𢃄小枝繁枝容易纷纷落嫩蕋商量细细开花开只恐看来迟看了愁多未看时家在楚乡身在蜀一年春色负归期今年轻作东风客愁紫愁红满故园邂逅妖娆成一笑待归端有几枝存谁将枝叶染还裁却使馨香次第来春柄定教三月主天心合与一齐开如何零露方滋菊岂得东风不为梅低蹙艶容愁似语也疑由命不由才玉女来看玉树花异香先引紫云车攀枝弄雪时回首惊怪人间日易斜浅深红白宜相间先后仍须次第栽我欲四时携酒去莫教一日不花开可笑陵阳太守家闲无一事只栽花已开渐落并才发长满庭中五色霞牡丹状元红清香拂袖剪来红似绕名园晓露丛欲作短章凭阿素缓歌夸与落花风花品第一我按花品此花第一脱畧羣类独占春风牛黄大梁城里虽罕见心知不是牛家花一种天香李士杰诗一种天香分外竒花开一千朶开元末裴士淹为郎官奉使幽冀过汾州衆香寺得一株白牡丹移置长安私第天宝中为都城竒赏当时名士裴给事看牡丹诗至徳中马仆射总镇太原又得红紫二者今则至多与戎葵比矣兴唐寺昔有一株开花一千朶有正晕侧晕红紫黄白之色各不同香艶醒酒明皇与妃子幸华清宫因宿酒初醒凭妃子肩同看木芍药帝亲折一枝与妃子逓嗅其艳帝曰不惟萱草忘忧此花香艶尤能醒酒诗浅红酽緑各新样雪白鹅黄非旧名擡举精神㣲雨过留连消息嫩寒生沉香亭北无消息魏国姚家亦寂寥不见君王殿中见溪园堂下雨潇潇漫山桃李占春光始见檀心吐露芳春骨不禁寒料悄多烦晓日为催粧一朶妖红翠欲流春光回怨雪霜羞化工只欲呈新巧不放闲花得少休人去簪花不自羞花应羞上老人头醉归扶路人应笑更使珠帘半上钩今日花前饮甘心尽数杯但愁花有语不为老人开偶向豪家种牡丹数枝擎露出朱䦨晩来低面开檀口似笑穷愁病长官门倚长衢攅绣轭幄笼轻日䕶香霞歌钟满座争欢赏肯信流年鬓有华白帝工夫缕綵霞肯将颜色弄韶华酒粘织女秋衣薄风动嫦娥鬓髻斜霜露莫摧今日蕋轮蹄争看异时花隂阳自古栽培地不趂春光有几家名花国色两相欢常得君王带笑看解释春风无限恨沉香亭北倚䦨干拥毳看芳丛由来趣不同发经今日白花似去年红艶曵随朝露馨香逐晩风何须待零落然后始知空沉香亭北露华春曽识霓裳第一人千载不归罗袜梦緑枝红艶只如新既全国色与天香底用家人紫共黄却喜骚人称第一至今唤作百花王风尘㸃汚青春面自汲寒泉洗醉红径欲题诗嫌浪许杜郎覔句有新功故人拂袖剪来红似绕名园晓露浓轻雾欲笼藏暮碧断霞初怨误朝红即时苦待千枝烂计日先愁一树空外客定闻琼宴赏䕶春长把锦帷蒙何须羣玉南头见都似沉香北畔移䕶地宝栏方自整寻春珠盖有谁知莺迷旧树栖犹晚人乐新英赏未迟秀出羣芳照碧阑世间颜色比应难晓承露浥光先泛晩得云隂叶未残艶质易迷人竞赏道心无染兴经阑使君认取真消息同向尊前笑里看芍药诗一声鶗鴂畵楼东魏紫姚黄扫地空多谢化工怜寂寞尚留芍药殿春风小槛徘徊日自斜只愁春尽委泥沙丹青欲写倾城色世上今无杨子华倚竹佳人翠袖长天寒犹着白罗裳扬州近日八千叶自是风流时世粧海棠蜀中花有香此花有色无香惟蜀中昌州海棠花有香其木合抱三恨楚渊材三恨一恨鲥鱼多骨二恨金橘太酸三恨海棠无香杜毋名杜草堂先生本集未尝有一诗説着海棠以其所生母名海棠故也庭坚诗云浣花溪上添惆怅子羙无情为发扬诗传芳逺逺自西隣锦伞髙张熨眼新花睡觉来红泪落年年如忆故宫春谁道名花独故宫东城盛聚足争雄横陈锦障䦨干外尽吸红云酒盏中贪看不须持夜烛倚狂直欲擅春风拾遗旧咏悲零落瘦损腰围拟未工今日春已半风雨停出游瓶中海棠花数酌相献酬尚想锦宫城花时乐事稠金鞭过南市红烛宴西楼千株夸盛丽一枝赏纎柔那知茅檐低白发见花愁花亦如病姝掩抑向客羞尤物终动人要非桃李俦海棠花上问春归岂料春风雪满枝应为红粧太妖艶故施微粉着臙脂宛转风前不自持妖娆微傅淡臙脂花如剪綵层层见枝似轻丝袅袅垂山碧花尤好径长人自闲锦围春照耀红雨暮䦨斑红粧翠袖一畨新又向园林作好春却笑华清夸睡足只今罗袜乆无尘几树繁红一径深春风裁剪锦成屏花前莫作渊材恨且看杨妃睡未醒桃蒸红退之桃源诗种桃处处惟开花川源逺近蒸红霞介甫因用此句云春风过栁緑如缫晴日蒸红出小桃兰若中香异常史论在齐州时出猎憇兰若中觉桃香异常访其僧僧言近有人施二桃因取献论大如饭碗论时饥尽之核大如鸡卵论因诘其所自僧导论上山越涧至一处清泉怪石非人境也有桃数百株其香扑鼻论与僧各食一蔕取两箇而返红衣人歌红衣人送酒歌曰绛衣披拂露盈盈淡染臙脂一朶轻自恨红颜留不住莫怨春风道薄情月中随而送之踰墙入苑中乃桃花精也销恨明皇于楚苑中初有千叶桃花盛开帝与贵妃日夕宴花树下帝曰不独萱草忘忧此花亦能销恨助娇御苑有千叶桃帝亲折一枝挿于妃子宝冠上曰此花尤能助娇态诗禁苑春晖丽花蹊绮树装缀条深浅色㸃露参差光向日分千笑迎风共一香如何仙岭侧独秀隠遥芳结叶还临影飞香欲徧空不意余花落翻沉露井中河阳县里虽无数濯锦江边未满园灼灼开元销恨花连昌春苑盛恩华如今妖艶无人比笑倚东风日自斜云锦涨春坞霞绡炫夕阳东风多乐意不特为红芳李鑚核王安丰有好李常卖之恐人得其种乃鑚核而卖九标萧瑀陈叔达于龙昌寺看李花相与论李有九标谓香雅细淡洁宻宜月夜宜緑鬓泛酒无异色皆实事龙耳堕血崔奉国家一种李肉厚而无核识者曰天罚乖龙必割其耳血堕地生此李也飞仙状沆陵伍贯卿家李花一月夜奴婢遥见花作数团如飞仙状上天去花上露水倏作雨数千㸃花则亡矣杏中使封树司徒马遂子鬯以第中大杏馈窦文场文场以进徳宗未尝见颇怪鬯令中使就封其树鬯惧进宅为奉诚园金杏济南郡之东南有分流山山上多杏大如梨黄如橘土人谓之汉帝杏亦曰金杏二花阮文姬挿鬓用杏花淘浦唿为二花董仙杏林董奉居序山为人治病不取钱病重种杏五株轻者一株数年成林号董仙杏林诗殷红鄙桃艶淡白笑梨花落处飘㣲霰繁时叠碎霞苑宜开帝里坛称在儒家丽日明珠箔清香袭绛纱草色青青栁色黄桃花零落杏花香东风不解吹愁却春日偏能惹恨长梨花擅羙春林李遵进梨表此花开处擅羙春林雌雄梨九仙殿银井有梨二株枝叶交结宫中唿为雌雄千株雪退之梨花诗闻道郭西千株雪欲将君去醉如何洗粧洛阳梨花时人多携酒其下曰为梨花洗粧压㡌梁绪梨花时折花簪之压损㡌檐诗洛阳城外清明节百花寥落梨花发今日相逢瘴海头共看烂熳开正月梨花院落无人处窃取宁王玉笛吹风入池塘邀栁絮月来深院伴梨花樱桃青衣携篮天宝初有范阳卢子在东都下第尝春暮游僧舍有僧开讲卢子方诣讲筵至精舍门见一青衣携一篮笼樱桃因与同飱青衣云娘子姓卢即卢子再从姑也卢便随之卢自为御史大夫至为相经三十年却到昔逢携樱桃青衣精舍门遂下马升殿礼佛忽然昏醉闻讲僧云何乆不起乃见身着白衫服饰如故访其仆曰日己午矣和以香酪召侍臣学士食樱桃饮酴醿酒并以琉璃盘和以香酪蜡帛丸杂果中李希烈始入汴闻户曹叅军窦良女羙强取之尝称陈仙竒忠勇可用而妻亦窦姓愿如姒媦者以固其夫希烈许诺及希烈死子不发丧欲悉诛诸将自立未决有献含桃者窦请分遗仙竒因蜡帛丸杂果中出所谋仙竒大惊率兵入斩之诗华林满芳景洛阳遍阳春朱颜含逺日翠色影长津乔柯转娇鸟低枝暎羙人昔作园中实今来席上珍倒流映碧丛㸃露擎朱实花茂蝶争飞枝浓鸟相失已丽金钗𤓰仍羙玉盘橘宁异梅似丸不羡萍如日永植平台垂长与云桂匹徒然奉肥甘终以愧操笔石榴天浆石榴甜者谓之天浆能已乳石毒味絶洛中南诏石榴子大皮薄如藤纸味絶于洛中花如槿红衡山祝融峯下法华寺有石榴花如槿花春秋皆发白马甜榴宫人或转遗亲戚以为竒异得者不敢輙食乃歴数家又有大者京师语曰白马甜榴一石直牛开花不及春孔绍安仕隋髙祖受禅间往来奔见之甚悦拜内史舍人时夏侯端亦尝为御史先归朝绍安受秘书监因侍宴应制咏石榴诗秖为时来晩开花不及春时人称之一蔕六实武陵临沈献安石榴一蔕六实诗分根金谷里移植广庭中新枝含浅緑晩蕚散轻红影入环阶水香随度隙风路逺无由寄徒念春闺空何年安石国万里贡榴花迢逓河源道因依汉使槎緑叶裁烟翠红英动日华赤玉何人小琴轸红缬谁家合罗袴涂林未应发春暮转相催燃灯疑夜火连珠胜早梅西域移根至南方得酒来叶翠如新剪花红似故栽还忆河阳县映水珊瑚开莲金莲花沧州金莲花州人研之如泥竹间彩绘光影焕烂与真金无异但不能入火而已更有茎出其花如蝶每㣲风则摇荡如飞妇人竞採之以为首饰即语曰不戴金莲花不得到仙家分香莲三堂往事其宅有钓仙池一种莲子一嵗再结实每实子十双其花时香兼桃菊梅英郡人𫝊分香莲不论钱睡莲南海有睡莲夜则花低入水金房煌煌芙蕖从风芬葩隂结其根阳发其华金房緑叶素珠翠柯珠实汉昭帝游栁池有芙蕖素色大如斗花叶甘可食芬气闻于十里之内莲实如珠一茎两华文帝元嘉元年莲生建康頟担湖一茎两华千叶莲华山顶有池生千叶莲华服者羽化诗绐伴戏芳塘携手上雕航船移分细浪风散动浮香游莺无定曲惊凫有乱行莲稀钏声断水短棹歌长栖鸟还宻树泛流归建章江风当夏清桂楫逐流萤初疑京兆剑复以汉冠名荷香风送逺莲影向根生叶卷珠难熘花舒红易轻日暮凫舟满归来度锦城灼灼荷华瑞亭亭出水中一茎孤引緑双影共分红色夺歌人脸香乱舞衣风名莲自可念况复两心同五月荷池未见花但擎余盖碧叅差何人唤起凌波歩要见晨粧出晓霞鑑湖三百里菡蓞发荷花五月西施採人看忆若耶翠盖佳人临水立寂寞雨中相对泣温泉洗出玉肌寒檀粉不匀香汗湿一阵风来碧浪翻真珠零落难收拾谁种幽花傍浅清含红怨緑影亭亭云归巫女粧犹润浴出杨妃困未醒好把芳杨临晚岸莫教飞片逐浮萍相看最忆吴船路万里芙蓉水蒲泾凿破苍苔涨作池芰荷分得緑参差晓开一朶烟波上似画真妃出浴时红白莲花共一塘两般颜色一般香宫娥梳洗争先后半是浓粧半淡粧淤泥不染如来性浄社如陪多士禅共怜明皪水花浄并倚离披风盖凉浪笔更题青玉案佳人怅望碧云乡忽𫝊䕫府句并送逺公莲翠盖临风迥冰华浥露鲜舞衣侵缟袂仙景烂珠躔想像芙蓉阙冥冥絶世縁惜丝不肯织宫鞋花月仙人谪下来河伯借泥封玉腕风神翻浪沃香腮无房不许蜂归宿有盖尝令鹭自开何事寃他结青女一朝收拾付尘灰四顾山光接水光凭栏十里芰荷香清风明月无人管併作南来一味凉桐凤条歴城房家园齐博陵君豹之山也其中杂树森竦或有人折其桐枝者君曰何为伤吾凤条自后人不复折破桐叶以进李泌徳宗在奉天召赴行在时李懐光叛嵗又蝗旱议者欲赦懐光帝博问羣臣泌破一桐叶附使者以进曰陛下与懐光君臣之分不可复合如此叶矣由是不赦锦绣万花谷后集卷三十七锦绣万花谷后集卷三十八钦定四库全书锦绣万花谷后集卷三十八桂天竺桂宿因月桂落醉为海榴开雨桂子垂拱四年三月雨桂子于台州旬余乃止山桂山桂叶如麻细花紫色黄华簇生如䕶火草花出丹阳山中桂林一枝晋郄诜对武帝曰臣对䇿为天下第一犹桂林一枝诗髙髙巖上桂嵗晚独芬芳叶宻千层緑花开万㸃黄天香生浄想云影䕶仙装谁识王孙意空吟招隠章玉蕋琅玕树天香知易熏露寒清透骨风定逺含芬爽致消繁暑髙情谢晓云尘世何曽识桂林花僊夜入广寒深移将天上衆香国寄在梢头一粟金露下风髙月当户梦回酒醒客同砧诗情恼得浑无奈不为龙涎与水沉老子江西有故林万松围里桂花深忆曽风露飘寒粟自领儿童拾薄金宻割旋将揉作饼擣香须记不经砧一枝未觉秋光老灯影相看万籁沉月中有女曽分种世上无花敢鬬香瀹雪凝酥㸃嫩黄蔷薇清露染衣裳西风扫尽强蜂蝶独伴天边桂子香月照十分满髙林亦未开有心攀玉树须信謪僊才水麝翻轻叶瑶英㸃緑苔多应谯国山边种岂是嫦娥月里香愿为儿孙积隂徳东堂时占一枝芳人间植物月中根碧树纷敷散宝熏自是庄严等金粟不将妖艶比红裠金英翠叶庇灵根吹作清秋宝篆熏四客对花飞玉斚八眉和叶舞红裠菊晚节香不羞老圃秋容淡且看黄花晩节香三径三径就荒松菊犹存飱英飱秋菊之落英黄花似故人眼前景物年年别只有黄花似故人紫英黄蕚紫英黄蕚照灼丹墀旧根新茎布叶垂英隂槐翳栁迩楹近宇既低其枝又弱其干恺悌君子佩服攸宜菊与薏似菊花与薏花相似直以甘苦别之耳菊甘而薏苦所谓苦如薏者也甘谷菊水南阳郦县有甘谷水甘羙其山上有大菊落水从山下流下得其滋液谷中有三十余家不复穿井仰饮此水上夀百二三十其中年七十八十者为夭菊花轻身益气令人坚强故也诗露浓晞晚笑风径浅残香细叶轻彫翠圆花飞碎黄霜间开紫蔕露下发金英荷尽已无擎雨盖菊残犹有傲霜枝开尽菊花秋色老落迟桐叶雨声寒浓露繁霜着似无几多光彩照庭除何须更待萤兼雪便好丛边夜读书杜老檐前新种植渊明篱下旧精神移丛攅玉砌放蕋耿疎篱泣露悲秋日含风发几时常应黄菊畔怅望白衣来谁将陶令黄金菊幻作荼䕷白玉花小草真成有风味东园添我老生涯倒影楼台开紫府得霜篱落賸黄花屋东菊畦蔓草荒瘦枝出草三尺长碎金狼籍不堪摘扫地为渠持一觞鱼市人家满斜日菊花天气近新霜旱余虫镂园蔬叶寒浅蜂争野菊花浅白才舒霜后蕋深黄又绽水边丛三径定交陶靖节孤村取友陆龟蒙经秋不脱黄金彩渉嵗重抽碧玉丛飱蕋祇縁心澹泊枕花能疗眼昬蒙芙蓉盛开若锦成都州城皆植芙蓉至秋盛开望之若锦故号锦城拒霜拒霜花树丛生叶大而其花甚红九月霜降时开故名拒霜诗芙蓉乃㣲木晚艶独娇春秾粹觉兰瘦芬敷知菊贫路入东园无俗驾忽逢佳士喜同游緑荷菡蓞稍觉晚黄菊拒霜殊未秋人间八月秋光好芙蓉溪上春酣酣旧时忆在延真舘玉作芙蓉院院明池边几簇木芙蓉浥露栖烟花更浓地有鲜鲜金菊对赏时莫惜醉千钟梅世外佳人袁丰之居宅后有六株梅开时曽为隣屋烟气所烁乃团泥塞灶张幕蔽风乆而又拆其屋曰冰姿玉骨世外佳人但恨无倾城笑耳九英元稹为翰林承㫖朝退行至廊下时初日映九英梅隙光射稹有气勃勃然百僚望之曰岂肠胃文章映日可见乎聘海棠黎举常云以梅聘海棠但恨时不同耳緑英李白游慈恩寺僧献緑英梅紫蔕臙脂修上林苑羣臣各献名果有紫蔕梅臙脂梅诗絶讶梅花晚争来雪里窥下枝低可见髙处逺难知惧羞惜腕露相让道腰羸定须还剪綵学作两三枝莵园标物序惊时最是梅衔霜当路发映雪拟寒开枝横却月观花绕凌风台朝洒长门泣夕驻临邛杯应知早飘落故逐上春来水泉犹未动庭树已先知翻光同雪舞落素混冰池窻梅朝始发庭雪晚初消折花牵逺树幽丛入细条垂冰熘玉手含刺冐春腰逺道终难寄馨香徒自销常年腊月半已觉梅花䦨不信今春晚俱来雪里看树动悬冰落枝髙出手寒早知覔不见真悔着衣单今日清江路寒梅第一枝不愁风袅袅正奈雪垂垂煖热帷须酒评章却要诗他年千里梦谁与写相思疎英明皪松中影㣲月黄昬句里香胸次自怜真玉雪人间何更有冰霜廵檐説尽心期事肯聴佳人锦瑟傍忆昔身无事寻梅只怕迟沉吟观老树取次折横枝莫遣扁舟兴尽回正须冲雪看江梅楚人元未知真色施粉何曽太白来幽香淡淡影疎疎雪虐风威亦自如正是花中巢许辈人间富贵不闗渠不堪三弄咽谁与一枝同鼻观残香里心期昨梦中那知此枝北恰有未开丛的皪明隂壑玲珑挂晚林吹香撩逺兴弄影慰孤斟断堑疎篱一水濵压枝冰雪眼中春悬知东阁一端兴不减扬州千载人晚嵗风霜从惨淡寒梢气象自清真此来定作西湖梦疎影横斜访旧隣拚为梅花倒玉巵故山幽梦忆疎篱写真妙絶横斜影彻骨清香蘸水枝苦节雪中迷汉使髙标泽畔见湘累诗成亦为花拈出万斛尘襟我自知移来春晚二三月羞落枝头千万花日暮溪桥数竿竹月明茅舍半窻纱黯淡江天雪欲飞竹篱数掩傍苔矶清愁满眼无人説折得梅花作伴归小园风月不多寛一树梅花开未残剥啄敲门嫌特地缓拖藤杖隔篱看一㸃不杂桃李春一水隔断车马尘恨不来为清夜饮月中香露湿乌巾江郊车马满斜晖争趂南城未掩扉要説梅花无尽藏人人襟袖𢃄香归云坞不胜香浩荡夜窻时见影横斜溪邉帘幕暗香飘惭愧春归慰寂寥横笛不须吹破月一林清瘦雪初消定自青阳陇首归山根溪曲卧横枝不辞折作江南信只恐天寒驿使迟冷蕋扶疎寒涧濵眼看冰雪乱其真风前一笑水天碧时有暗香来袭人道山堂后数株梅为底偏于雪里开到得晴来无一朶乱飞白雪㸃苍苔淡淡梅花不要粧珍珠楼阁水晶乡骚人词客犹愁冷紫蝶黄蜂敢更忙姑射僊人冰作体秦家公主粉为身素娥自己称佳丽更作广寒宫里人一树寒梅白玉条迥临村野傍溪桥不知近水花先发疑是经春雪未消春回积雪层冰里香动荒山野水濵𢃄月一枝低弄影背风千片逺随人十里温香扑马来江头还见去年梅喜开剰欲邀明月愁落先教扫緑苔为探梅魁䇿蹇驴竹稍疎处见清癯清香雅韵十分足俗态嚣尘一㸃无寄我谁能如陆凯爱渠自谓若林逋夜窻却恐劳清梦速剪寒稍浸玉壶疎枝横玉瘦小蕚㸃珠光一朶忽先发百花皆后香欲𫝊春信息不怕雪埋藏玉笛休三弄东君政主张天工戏剪百花房夺尽天工更有香埋玉地中成故物折枝镜里忆新粧同君寺后野枝发香蜜染成宫样黄不拟折来遮老眼欲知春色到池塘断桥斜路水声平茅舍疎篱月色新千里故人如念我不妨早寄一枝春细朶斜枝恼意香月明疎影媚寒塘悬知不结青青子故作无情淡淡粧北陆候才变南枝花己开无人同怅望把酒独徘徊冻白雪为伴寒香风是媒何因逢越使肠断谪仙才橘禁中华实开元末江陵进乳柑橘上以十枚种于蓬莱宫至天宝十载九月秋结实宣示宰臣曰朕近于宫内种柑子数株今秋己来结实一百五十颗乃与江南及蜀道所进不异宰臣贺曰雨露所均混天区而齐被草木有性凭地气以濳通故得资江外之珍果为禁中之华实千头木奴李衡种甘橘千树号千头木奴言利博也寒比蔗浆刘禹钖为中丞谢柑子表甘踰萍实剖食既同于楚謡寒比蔗浆析醒何慙于汉史思橘立致陈允升好道抚州危全讽迎置郡中尝夜坐危谓之曰丰城橘羙颇思之允升曰方有一船泊丰城港今为取之港去城十五里少顷便还携一布囊数百南楼寺柑不结罗浮柑子开元中始有种于南楼寺其后常资进献幸蜀幸奉天之嵗皆不结实掷蒋侯像㑹稽东门有女子姓吴忽见一贵人俨然端坐即蒋侯像也因掷两橘与之数数形见遂降情好建春山东方裔外有建春山其上多橘柚诗方条结寒翠园实变霜朱徙根楚州上来复广庭隅緑叶迎露滋朱苞待霜润但令入玉盘金衣非所恡嘉树出巫隂分根徙上林白花如霰雪朱实似悬金布影临丹地飞香度玉岑自有凌冬质能守嵗寒心松伐枝为龙骨嵗旱则官伐其枝为龙骨以祈雨盖三藏役龙意其树必有灵也偃盖山芳山有野人见一使者异服牵一白犬野人问居何地曰偃盖山随至古松下而没松形果如盖意使者乃松树精犬乃茯苓耳枯松复生明皇遭禄山之变銮舆西幸禁中枯松复生枝叶葱蒨宛如新植者后肃宗平内难再兴唐祚祥不诬矣五粒松脂五代郑遨闻华山有五粒松脂沦入地千嵗化为药能去三尸因徙居华隂欲求之龙挛虎跛有道人自天台来示余怪松图披之甚骇人自盘根于巖穴之内轮菌逼侧而上身大数围而髙不四五尺礧砢然蹙缩然干不假枝枝不假叶有若龙挛虎跛壮士囚縳之状五大夫秦始皇上泰山风雨暴至休于树下因封其树为五大夫栋梁用庾顗见和峤叹曰峤森森如千尺松虽礧砢多节施之大厦有栋梁之用诗根为石所蟠枝为风所碎頼我有贞心终凌细草辈古松惟一树森竦讵成林独留麈尾影犹横偃盖隂云来聚云色风度杂风音孤生小庭里尚表嵗寒心结根生上苑擢秀迩华池嵗寒无改色年长有倒枝露自金盘洒风从玉树吹寄言谢霜雪贞心自不移竹东南之羙东南之羙者有㑹稽之竹箭焉凤翔千畮李从俨有竹千畮在凤翔惧侵民利未尝省理电斑雷州土贡电斑竹竹类有三十九湘妃舜死二妃泪下染竹即斑妃死为湘水神故曰湘妃竹云母大竹雉头蛇身吴郡桐庐人少尝伐余遗竹见一宿竿雉头蛇身犹未变此亦竹为蛇为雉也剖竹有朱书智伯率韩王攻赵襄子奔晋阳原过后至于王泽见三人自带以上可见自带以下不可见与原过竹竹节要通曰为我以是遗赵无恤原过告襄子襄子斋三日亲自剖竹有朱书曰余霍太山阳侯天吏也义竹太液池岸有竹数十丛牙笋未尝相杂宻宻如栽也帝谓诸王曰人世父子兄弟尚有离心离徳此竹宗本未尝相疎有懐二心生离间之意者覩此可以为鍳因名为义竹鸾集蓬莱山有浮筑之簳叶青茎紫有青鸾集其上诗竹生荒野外梢云起百寻无人重髙节徒自抱贞心耻染湘妃泪羞入上宫琴谁能制长笛当为作龙吟夹池一丛竹青翠不惊寒叶醖宜城酒皮裁薛县冠湘川留别泪衡岭拂仙坛欲见葳㽔色当为莵苑看脩竹暎巖垂来风异夹池复润藏髙节重林隠劲枝云生龙未上花落凤将移莫言栖嶰谷伶伦不复吹世人不爱竹只为时花能夺目篱边桃脸红似霞陌上梨花白于玉偶因一夜风雨多红霞散尽玉消磨却来此轩看此竹行看坐看看不足瘦石㠌﨑向小岑分行种竹未成林丁宁莫斫春来笋留待新稍补缺隂根露苍龙嵴骨寒叶盘丹凤尾稍端风雷未化秋塘影鱼鼈长猜是钓竿数十琅玕足辟尘何须千亩比封君一从清士心相许眼看浮花薄似云挺挺霜中节沉沉日下隂试裁苍玉管吹作紫鸾音解箨新篁不自持婵娟已有嵗寒姿要看凛凛霜前意须待秋风粉落时晚节先生道转孤嵗寒惟有竹相娱麤才杜牧真堪笑唤作军中十万夫锦绣万花谷后集卷三十八锦绣万花谷后集卷三十九钦定四库全书锦绣万花谷后集卷三十九狮子似麟无角条支国出狮子犀牛章帝章和元年安息国遣使献狮子形似麟而惟无角也日走五百里狻猊日走五百里鸡犬无鸣吠魏武越蹋颈经白狼山逢狮子使格之杀伤甚衆见一物从林中出如狸上帝车轭上狮子将至便跳上其头狮子伏不敢起遂杀之得狮子还未至四十里鸡犬皆无鸣吠者撃象梁伯玉説沙门释僧吉云尝从天竺欲向大岭其间忽闻数十里外哮哮㩜㩜惊天怖地顷之但见百兽率走伏地欲絶而四巨象虓焉雨至以鼻卷泥自辱涂数尺数数喷鼻隅立俄有狮子三头崩血若滥泉巨树草偃尾大如斗乌弋国有狮似虎正黄尾端毛大如斗近井哮吼开元未西国献狮子至安西道中繋于驿树近井哮吼若不自安俄顷风雨大至有龙出井而去象身倍数牛象身倍数牛而目不如豕鼻长五六尺大如臂其所食物皆以鼻取之藏牙象牙长一丈余脱其牙则深藏之削木代之可得不尔穷其主得乃已苍梧耕舜塟苍梧下有羣象常为之耕舟称魏太祖欲知象轻重而不可称少子苍舒载象以舟刻其水㾗而以土实则知其数也帝悦之鼻为口使象之为兽形体特诡鼻为口使望头如尾驯良承教聴言则跪服重致逺行如立徙拜舞中音律上毎赐酺御楼引大象犀牛或拜或舞动中音律首垂四牙咸亨二年周澄国遣使上表言诃加国有白象首垂四牙身运五足象之所在其上必丰以水洗牙饮之愈疾请发兵迎取金羁络首异蛮王设汉使于百花楼前设舞象曲动乐作即倡优引入一象以金羁络首锦襜垂身随拍踏蹄动头摇尾皆合节奏即舞马之类虎刑戮之象大厯四年虎入京师长坊宰臣元载射杀之虎西方之属威勐吞噬刑戮之象倒石人前浔阳山上有石人髙丈余虎至此輙倒石人前虎威如乙字长一寸在脇两旁皮内尾端亦有之佩之临官佳夜视虎夜视一目放光一目看物猎人候而射之光坠入地成白石主小儿惊黑虎入观天宝中河南缑氏县仙鹤观每年九月二日夜有一道士得仙其夜皆不扃戸以求上昇之应后张竭忠摄令疑之至时令二勇者以兵器濳觇之至三更后见一黒虎入观须臾㘅出一道士二人射之不中竭忠大猎于太子陵东石穴中格杀数虎或金简玉箓或冠帔人发甚多麟狼头牛尾麟麕身牛尾狼头一角黄色马足也一角麟一角明海内共主也王者不刳胎不剖卵则出于郊五蹄终军从上幸雍获白麟一角五蹄又得木枝旁出輙复合上异之终军对曰野兽并角明同本也衆支内附示无外也殆将有解编发削左衽习冠带要衣裳而蒙至化者焉四灵为畜麟凤龟龙谓四灵故以为畜则兽不狘马渥洼汉得神马于渥洼水中乃为歌曰太一贡兮天马下霑赤汗兮沫流赭今安匹兮龙为友青龙伊尹説汤曰天子不得至味故须青龙之疋遗风之乗髙诱曰皆马名也疾若此遗风也青海骢西域吐谷浑地有青海者周八九里中有山须冰合游牝马其上明年生驹号龙种尝得波斯马牧于海生骢驹日歩千里故世号青海骢望云骓徳宗幸梁御马号望云骓驾还饲以一品料暇日牵而视之至必长鸣四顾若感恩状人多图之凤臆龙鬐杜甫胡马行曰凤臆龙鬐未易识侧身注目长风生肉鳞臆开元二十九年三月滑州刺史李邕献马肉鳞臆嘶不类马日行三百里朱白马南唐刘䶮云南骠信郑旻遣使致朱白马以求㛰风霜鬛晋国多马四散惝怳开合万状喜者鹊厉怒者人抟决然奔跃千里相角风霜鬛劚山抉壑耳摇层云腹捎衆木寂寥逺游不夕而复喷沙喷玉天子东游于黄泽宿于曲洛曰黄之池其马喷沙皇人威仪黄之泽其马喷玉皇人夀谷流汗如珠挥沫成雾流汗如珠蹋石有迹大宛有天马蹋石有迹色相间如锦绣王毛仲髙丽人从帝东封取牧马数万疋毎色一队相间如锦绣天子才之印三花飞凤字凡外牧嵗进良马印以三花飞凤之字尚乗局如鸭而健初大将与万江春本退浑部李部玉送回纥道太原举帐从至路州牧津梁寺地羙水草马如鸭而健世所谓津梁种者嵗入马价数百万似鹿题千金清嗣君云夫马似鹿者而题千百有百金马而无一金之鹿者何也马为人用而鹿不为人用奔踶马或奔踶而致千里士或有负俗之累而立功名锦鞯金络长安侠少每至春时结朋各置马饰锦鞯金络并辔于花树下往来使仆从执酒肆而随之遇好花则驻马而饮也诗骏骨饮长泾奔流洒络缨细纹连喷聚乱荇遶蹄萦水光鞍上侧马影熘中横翻似天池里腾波龙种生穷秋边马生向塞甚思归连镳渡蒲海束舌下金㣲已却鱼丽阵将摧鹤翼围弥忆长楸道金鞍背落晖清晨控龙马弄影出花林蹀躞依春涧聨翩广碧浔苔流染丝络水洁写雕簪一御瑶池驾讵意长城隂宝马权骑出未央雕鞍照耀紫金装春草初生驰上苑秋风欲动戏长杨鸣珂屡度章台侧细蹀曽经翟壠旁徒令汉将连年去宛城今已献名王牛黑牛白角犬戎胡觞天子于雷首之阿乃献良马四疋天子使孔牙受有黒牛白角也锐头青尾周留水牛也毛青大腹鋭头青尾四耳元封三年大秦献花蹄牛髙六尺尾环绕角生四耳东夷占骨东夷之人以牛骨占事呈示吉凶无往不中牛非含智之物骨有若此之效西河畜牸猗顿鲁之穷士闻朱公富徃问术焉告之曰子欲速富畜五牸乃适西河六畜牛羊于绮氏之南十年之间子息万计赀拟王公饱乳犊子唐贺若瑾眼皮急项辕麤张鷟号为饱乳犊子桃林处士寗茵假大僚庄南山下月夜有叩闗称桃林班特处士相访继而南山班寅将军来谒茵为置酒及明视门外惟牛蹄虎迹而已金犊子龎帝师养一牸牛一赤犊子前后生五犊得绢一百疋及翻转至万疋时号金犊子鹿夀千嵗鹿夀千嵗满五百嵗则色白三角汉明帝永平九年三角鹿出江陵两角有七星符鄱阳乐安彭曽射一鹿两角间有道家七星符而其祖名字乡居年月存焉遂断射猎蹄有铜镮胡珦为虢州时猎人杀得鹿重一百八十斤蹄下贯铜环上有篆字博物者不能识毛斑如画陆绍弟为卢氏县尉常观猎忽遇鹿五六头临涧见人不惊毛斑如画猎者言此僊鹿射之不能伤且复不利毛中得铜牌上尝于芙蓉园中获白鹿惟王山人识之曰此晋时鹿也上甚异之令左右周视乃于角际雪毛中得铜牌刻之曰宜春苑中白鹿上愈爱兎目赤如朱成帝建平元年山阳得白兎其目赤如朱背上毛飞天池山有兽如兎䑕首名飞兎以其背上毛飞擣药兎擣药月间安足道神乌戏云间安足道和丹和安丹法以兎血和丹与蜜蒸之百日服之如梧子者二丸一百日有神女二人来侍可役使也刻毛梁冀起兎苑于河南移檄在所调发生兎刻毛以为识人有犯者罪至死上瑞中瑞赤兎上瑞白兎中瑞千万为羣永淳中岚胜州兎害稼千万为羣食苖尽兎亦不复见猴赤足渉雪摄山有山猨赤足或见渉冬积雪輙有一行迹猿守火执爨魏元忠素强正其微时家贫止一婢厨中方爨出外汲水还乃见老猿为其守火婢惊白元忠猿执爨曰猿恐我乏使为我爨不亦善乎后亦无他臂可为笛猿臂可为笛吹之其声圆于竹报时商山隠士髙太素所居曰清心亭每一时至则有猿啼于庭下谓之报时猿犬斗精七九六十三阳气通故斗运狗三月而生青鹯㑹稽句章人张然养一狗甚快名曰乌龙周处风土记曰犬则青鹯白雀飞龙虎子驯良㨗警难伸易使也长耳黑犬白头长耳卷尾龙也豹身龙形舒节急筯豹身龙形蹄如结铃五鱼体成衔卵古徐国宫人娠而生卵弃之水濵有犬名白苍衔而归俄而成人遂为徐嗣君走百里天子之狗走百里执虎豹也髙三尺郭颂魏俗晋语曰太康七年天郊坛下有白犬髙三尺光色鲜明恒卧见人则去锦绣万花谷后集卷三十九锦绣万花谷后集卷四十钦定四库全书锦绣万花谷后集卷四十凤五綵羽建武十八年凤髙八尺毛羽五色集颍川郡羣鸟并从盖地数顷留十七日乃去千金毛周昭王以青凤之毛为一裘一曰暖质二曰暄肌常以御寒至厉王末犹宝此及厉王流于彘人得而珍之罪有陷大辟者以一青凤毛赎罪免外一毛千金鹑火之精凤凰鹑火之禽阳之精也徳能致之其精毕至羽虫之长羽虫三百六十而凤为之长也衔诏石季龙皇后在观上有诏书五色纸着凤口中凤既衔诏待人放数百丈绯绳辘轳廻转凤凰飞下凤以木作之五色漆画朱脚皆用金凤羽族之羙十子同巢凤有十子同巢共母懽以相保见则天下安丹穴之山有鸟名曰凤凰是鸟自歌自舞见则天下大安宁诗凤凰集南岳徘徊孤竹根于心存不厌奋翅腾紫氛岂不常辛苦羞与雀同羣何时当来仪要须圣明君丹山下威凤来集帝梧中欲舞春花落将飞秋叶空影照龙门水声入洞庭风别有将离曲翻更合丝桐鹤乗轩卫懿公好鹤鹤有乗轩者衔珠哙参行遇𤣥鹤被伤乃收养之放去至一夜雌雄俱衔一明珠来以报参也阳鸟鹤者阳鸟也而游于隂也胎化仙禽鲍昭舞鹤赋曰伟胎化之仙禽蓬山竒禽图蓬山之竒禽想瀛海之缥缈饮溶溪之水周昭王时涂脩国献青凤丹鹤各一雌一雄以潭臯之粟饴之以溶溪之水饮之雀毛龟背鹤之上相雀毛龟背又曰鷰膺凤翼诗碧天飞舞下晴莎金阙瑶池絶网罗巖响数声风满树岸移孤影雪凌波缑山去逺云霄迥辽海归迟嵗月多双翅展开千万里秖应栖隠恋乔柯来自芝田逺飞渡武溪深振迅依吴市差池逐晋琴竒声𫝊迥涧动翅拂花林欲知情物外伊令有清浔依池屡独舞对影或孤鸣乍动轩迟歩时转入琴声我有所爱鹤毛羽霜雪妍秋望一滴露声洞林外天自随卫侯去遂入大夫轩雪貌乆已隔玉音无复𫝊吟君感鹤操不觉心惕然华表千年一鹤归凝丹为顶雪为衣星星仙语人聴尽却向五云翻翅飞孔雀鸾凤友韩愈和武相公孔雀诗穆穆鸾凤友珠毛孔雀尾端一寸名珠毛又孔雀因雷声而孕鴈度塞岑鴈塞北接梁州汶阳郡其间东西岑属大巖无际云飞风翥望崖廻翼惟一处为下翔鴈违塞矫翼裁度故名鴈塞同于鴈门取翅御暑临邑县有鴈翅泊旁无树木土人至春夏常于此泽罗鴈鸟取其翅以御暑诗初秋玉露清早鴈出空鸣隔云时乱影因风乍含声洞庭春水緑衡阳旅鴈归离地髙复下欲向龙门飞南思洞庭水北想鴈门闗稻梁俱可恋飞去复飞还旅鴈别衡阳天寒闗路长行断由经箭声嘶为犯霜罹缴无人闵能鸣反自伤何时侣汎汎刷羽戏方塘日暮霜风急羽翮转难任为有𫝊书意聮翩入上林仙掌月明孤影过长门灯暗数声来嗸嗸鸿鴈鸣且飞穷秋南去春北归去寒就暖识所处天长地乆栖息稀燕更巢共乳崔𤣥暐居父丧庐有燕更巢共乳红缕繋足宋末有女姚玉京室有双燕一为鸷鸟所获其一孤不离庭户秋风起独啾啾翔集玉京之臂如似告别玉京以红缕繋足明年红缕如旧凡六七嵗玉京遇疾终明年燕来窥室间讶其无人周回累夕姚氏族泣语坟在南郭可徃燕遂悲鸣至坟所亦死蛰井底或言燕蛰于井底旧説燕不入室是井虚也取桐为男女各一投井中燕必来𫝊言长安富商任宗妻郭绍兰能诗宗贾贩湖湘乆之未归绍兰视堂中双燕祝之曰我闻尔海东来必曽经湘中为我附书任郎可乎燕即飞下止于膝绍兰写诗一絶繋于燕足燕径去宗在荆州忽有燕遶身而飞止于肩足有小封视之乃妻所书也雀放生雀唐新语成敬苛与姚崇有亲姻崇寝疾敬苛造省懐中置生雀数头请崇执而后放祝云愿令公速愈知更雀裴耀卿勤于政事夜阅案牍昼决狱讼常养一雀毎夕自更初有声至漏尽则急鸣裴唿为知更雀浴沙尘受卵释氏书言雀却火因浴沙尘受卵鹦鹉大如鸡母扶南东有涨海时五色鹦鹉曽见其白者大如鸡母感神灭火鹦鹉飞集凶也山中禽兽輙相爱重鹦鹉自念虽乐不可乆也便去后数月山中火鹦鹉遥见便入水霑羽飞而洒之天神言汝虽有志何足云也鹦鹉曰犹知不能然尝侨住山禽兽行善皆为兄弟不忍见耳天神嘉感即为火灭两指向前鹦鹉西域灵禽两指向前也雪衣娘天宝中岭南献白鹦鹉养之宫中嵗乆颇聪慧洞晓言词上及贵妃皆唿为雪衣娘毎与嫔御及诸王博戏上稍不胜左右乃唿雪衣娘即飞至将翼以乱其行列緑衣使者长安富民杨崇义妻刘氏有色与隣人李弇通共杀崇义遂谋葬日将葬客集家有鹦鹉语人曰杀主者刘氏李弇也遂败明皇闻之封鹦鹉为緑衣使者后人因以唿之龙水中之神管子曰蛟龙水中之神者也乗水则神立失水则利废九色王母乗紫云之辇又驾九色之斑龙有鳞有翼有角广雅曰有鳞曰蛟龙有翼曰应龙有角曰虬龙无角曰螭龙未升天曰蟠龙华山红叶有史生游华山时暑环憇一小溪忽有一叶大如掌红殷可爱随流而下史独接得寘懐中食顷觉懐中冷重潜起观之其叶上鳞起粟粟而动史惊惧弃林中遽白衆人曰此必是龙也可速去须臾林中白烟生弥布一谷史下山未半风雷大至畏蜡爱竹龙之性麄勐而畏蜡爱竹及空青而嗜烧燕肉食燕肉人不可渡海一龙三头开元间景州水中见一龙三头时虏中大水后六月有风自西南来飞屋㧞木者半昼暝鱼生角有翼子莫者舒乡人也善入水捕鱼得赤鲤爱其色以米谷食之一年长丈余遂生角有翼赤文成字黄帝游于洛见鲤鱼长三丈青身无鳞赤文成字千斤小平津有洞穴鲤鱼从穴中出入大者重千斤色青皮如鲛鱼皮七里鲤鱼鲤鱼长百歩俗𫝊有七里鲤鱼乌䱜鱼通身黑长二丈䱜鱼鹿文青目齿如刀锯万震南州异物志曰鳄齿所囓则断如刀锯居水中以食鱼为本背上有甲珠文刘欣期交州记曰鲛鱼出合浦长三尺背上有甲珠文坚强可以饰刀口又可以鑪物春来䠓水石首小者名䠓水其次名春来石首异种也又有石头长七八寸与石首同秋化为鸟张勃吴録曰娄县有石首鱼至秋化为鸟合体俱行临海水土记曰片立合体俱行比目鱼也当乳太宗尝观鱼于西宫见鱼跃焉问其故渔者曰此当乳也于是中网而止龟五色依时用龟有五色依时用之青灵之龟春宜用之西坐东向赤灵之龟夏宜用之北坐南向三足丈若山阳狂水出焉注于伊水中多三足龟𤣥锦文礼统曰神龟之象若𤣥锦文运转应四时金色辟巨蛇明皇尝有一方士献一小龟径寸如金色可爱云神明而不食置之枕笥中辟巨蛇之毒搘牀燕文贞公女嫁卢氏尝为舅卢公求官候公不朝问焉公指搘牀龟视之女拜而归室告其夫曰舅得詹事矣化石武徳末文皇欲平内难苑池内得白龟化石故登极后降制曰皇天眷祐钖以宝龟洞𤣥先生张诞见巴西侯饮酒命乐乆之有告者曰洞𤣥先生在门言讫有一人披黑衣颈长而身甚广揖之与坐曰席上人将有图君巴西怒曰欢宴方洽何遽有怪命杀之天将晓诞悸悟见身卧石窦中一龟形甚巨于窦前乃向所杀洞𤣥先生也蝉饮露不食徐广车服杂注曰侍臣加貂蝉取饮露而不食也齐女董仲舒答问曰齐王之后怨王而死变为蝉登庭树嘒唳而鸣王悔恨之故曰齐女聆风和鸣傅𤣥蝉赋曰聆商风而和鸣噪栁谢灵运燕歌行曰孟冬初节寒气成悲风入闺霜依庭秋蝉噪栁燕辞楹念君行役怨边廷鸣榆刘向説苑吴王欲伐荆舍人少孺子者欲谏不敢乃操蝉于后园露霑其衣如是者三日王曰子来何苦霑衣如此对曰园中有榆其上有蝉髙居悲鸣饮露不知螗蜋在其后螗蜋委身欲取蝉不知黄雀在其后黄雀延颈欲啄螗蜋不知弹丸在其下此二者欲得其前而不顾其后患吴王乃罢兵五徳陆云寒蝉赋曰昔人称鸡有五徳而作者赋之至于寒蝉才齐其羙而莫斯述之头上有緌则其文也含气饮露则其清也黍稷不享则其亷也处不巢居则其俭也应候守节则其信也诗避雀乔枝里飞空华殿曲天寒响屡嘶日暮声逾速繁吟如欲尽长韵还相续饮露非表清轻身易知足寒蝉噪杨栁朔初犯梧桐叶上飞难住枝残影共空声疏饮露后唱絶断絃中还因摇落处寂寞尽秋风秋鴈写遥天园栁集惊蝉竟噪长枝里争飞繁木前风髙知响急近树觉声连长场流喝尽讵识蔡邕絃声流上林苑影入守臣冠得饮𤣥天露何辞髙栁寒垂緌饮清露流响出疎桐居髙声自逺非是借秋风蝶入梦庄周梦为蝴蝶栩栩然蝴蝶自喻适志与不知周也俄然觉则蘧蘧然周也今不知周之梦为蝴蝶蝴蝶之梦为周欤戏园古乐府歌词蛱蝶行曰蛱蝶之遨游东园奈何卒逢三月养子鷰接我苜蓿间萤却马淮南万毕术曰萤火却马流金在沙潘岳萤赋曰燿燿荧荧若丹英之照葩飘飘颎颎若流金之在沙锦绣万花谷后集卷四十锦绣万花谷续集卷一钦定四库全书锦绣万花谷续集卷一圣制歌南风舜作五弦之琴以歌南风曰南风之薰兮可以解吾民之愠兮南风之时兮可以阜吾民之财兮席四端为铭武王为戒书于席之四端为铭焉至于机槛盥楹杖帯履觞豆户牖弓劒皆铭焉大风鸿鹄歌髙祖过沛宫酒酣击筑歌曰大风起兮云飞扬威加海内兮归故乡安得勐士兮守四方又作鸿鹄歌白麟天马歌武帝元狩元年祠五畤获白麟作白麟之歌元鼎四年秋马生渥洼水中作寳鼎天马之歌一札十行光武细书成文一札十行造皇羲篇灵帝好文学自造皇羲篇因引诸生能为文赋者并待制鸿都门下登髙必赋魏武帝登髙必赋及造新诗皆成乐章又有月明星稀乌鹊南飞之句下笔成章文帝好文学以着述为务作燕歌又有芙蓉池作又作典论二十篇陈夀评曰帝天姿文藻下笔成章诗号宫体宋简文帝六嵗能属文雅好赋诗其自序云七嵗有诗癖长而不倦然帝文伤于轻靡时号宫体制五言诗陈后主与江总等制五言诗马上口授北朝元魏髙祖孝文帝才藻富赡好为文章诗赋颂铭有大手笔马上口授及其成也不改一字自太和十年已后诏册皆帝文也金河赋诗隋炀帝善属文好读书着书自为扬州縂管置王府学士百人时车驾泝金河启民上夀帝悦赋诗曰唿韩稽颡至单于接踵来何如汉天子空上单于台作宫体诗唐太宗作宫体诗赓和虞世南曰圣作诚工然体非醇正臣恐此诗一𫝊天下风靡不敢奉诏帝曰朕试卿尔着金鑑述唐太宗作帝范十二篇赐太子贞观二年帝着金鑑述以示侍臣其畧曰任贤享天下之福任不肖受天下之祸孔颜賛本朝太祖作至圣文宣王及兖国公賛文宣賛曰尼父挺生河海标异祖述尧舜有徳无位文宣王七十二子賛太宗作文宣王及七十二子賛宣圣賛曰维时载雍戢此武功肃昭威仪海宇聿崇赐苏易简赋太宗赐苏易简大言赋云少牢盛世兮为词臣往古来今有㡬人首出文章兮居翰林儒名善守兮合縁夤赐杨亿诗序太宗制诗赐杨亿序云图书之阁方委扵名儒兰菊之篇特伸于宠待制诗赐学士太宗御制大雪诗赐学士云轻轻相亚疑如酥宫树花装万万株作诗赐近臣太宗作㑹边诗赐近臣又作诗赐赵普真宗即位藏之禁中如太清楼玉清殿龙图阁所藏圣制也作悯农歌真宗作悯农歌又作十一经诗赐近臣作钓鱼诗真宗宴后苑作钓鱼诗赐吕䝉正云欲饵金钩深未致磻谿须问钓鱼人作元良箴真宗天禧初作元良箴赐太子又着祥瑞勤政二论春秋要言资善堂记真宗祥符中诏筑堂为皇太子就学之所赐名资善上作纪刻石堂中危竿记仁宗庆厯四年御迩英出危竿论二篇述居髙谨危之意欹器论仁宗作欹器论一篇以申存亡亏盈之鉴通鑑序神宗治平初司马读资治通鑑上亲制序面赐光金候书成日冩入赐颕邸书文宣王賛髙宗制文宣王賛曰大哉宣圣斯文在兹帝王之式古今之师作损斋记髙宗作损斋记所谓为道日损损之又损以至无为大畧以清心寡慾省徭薄赋为意䟦冷泉堂髙宗跋冷泉堂古风以谓造语用意髙出百世之上咏金芝髙宗既賛宣圣又賛七十二子咏金芝亲笔六经刋石上庠挥洒宸翰分颁臣下作春赋孝宗作春赋云吾将观登台之熙熙包八荒而为家穆然若东风之振稿洒然若膏雨之萌芽赐东坡文集赞孝宗赐苏峤东坡文集賛云猗嗟若人冠冕百代忠言谠论不顾身害凛凛大莭见于立朝敬想髙风掩卷三叹钖宴赐诗孝宗淳熙二年钖宴赐詹骙以下诗末云愿臻至治观熙洽更庆嘉谋为赞襄诗未离海底千山黒才到天中万国明昔乗匹马去今驱万乗来翰林承旨贵清净玉堂中应用咸依式深严比更崇归家思直日入内聚英风儒措门生盛髙明大化雄琐闼往年司制诰共嘉藻思类相如蓬山今日诠坟史还仰多闻过仲舒报政列城归觐后䟽恩髙阁拜名初诸生济济弥瞻望铅椠咨询辩鲁鱼七闽山水多才俊三嵗竒童出盛时家世应𫝊清白训婴儿自得老成资初尝学歩来朝谒方及能言解诵诗更励孜孜图进益青云千里有前期礼闱选士古称难都为升沉咫尺间较艺清时公道在抡材应得恵人寰盛时选士贡闱开罄宇闻风献艺来心似权衡求实效勿教蓬荜有遗才承明近侍究儒𤣥苦学劳心疾已痊善保兴居调饮食副予前席待名贤寅奉昌圗绍庆基选抡多士叶前规乡闾荐㧞期无滥草泽捜罗讵有遗徳举况逢全盛日计偕咸造广场时春官任职当求善宗伯抡材务得宜侍従名儒当委任艺文公道辩妍媸伫伸衡鑑裁深念允协菁莪乐育诗四海为家寳绪隆旁求文雅振儒风命卿随计来多士较艺抡材有泽宫簮绂近臣当显任丝纶深㫖谕丹衷旰宵汲汲予存念夙夜孜孜尔徇公名实岂惟衡鑑内贤能皆萃网罗中伫观翘楚登时用布政分忧协庶功恩袍草色动仙借桂香浮每䖍夕惕心妄意遵遗业顾予不武资何以成戎㨗六龙转淮海万骑临吴津王者夲无外驾言苏逺民瞻彼草木秀感此疮痍新登髙望稽山懐哉大禹勤雨声乱秋声驱暑逾南海凉月倍清辉细云变文彩长空肃无限逺山青不改沉吟感素商凄清鸣万籁平生雄武心览镜朱颜在岂惜常忧勤规恢须广大中兴日月冀山河王气在万物饰昭囬稽首王言大圣翰龙书穂书庖羲获景龙之祥始作龙书神农因嘉禾八穂作穂书鸟迹为篆黄帝史苍颉变古文冩鸟迹为文字作鸟迹篆鸾凤之书少昊作鸾凤之书取以古文科牛之篆颛帝以科斗之形作科斗书亦曰科斗之篆龟书尧用轩辕灵龟有图作龟书洛出书神龟负文列于背有数至九禹因而第之以成九类鸟书文王时赤雀䘖书丹鸟入室故作鸟书细书光武以手迹赐方国皆细书成文章草章帝好杜度草书因名章草诏赐李靖太宗甞以手墨诏赐李靖曰兵事节度吾不从中治也书赐马周太宗以飞帛书赐马周曰鸾凤冲霄必假羽翼股肱之寄要在忠力批与韩翃唐徳宗时制诰阙人上批云韩翃时有与韩翃同姓名者为江淮刺史又具二人同进上复批曰春城无处不飞花寒食东风御栁斜日暮汉宫𫝊蜡烛青烟散入五侯家与韩翃飞白书髙宗尝为飞白书赐侍臣戴至徳曰泛洪源俟舟楫赐郝处俊曰飞九霄假六翮赐许敬宗曰资启沃罄丹诚赐崔志悌曰竭忠力赞皇王皆见意于辞云飞白玉堂之省本朝太宗飞白书玉堂之省四字令中书召苏易简赐之牓于㕔额曰此永为翰林中美事飞白秘阁二字太宗淳化三年秘阁成秘书监李至上言愿比玉堂之省赐以新额御飞书秘阁二字赐之又赐诗以美其事御书十三轴仁宗庆厯四年于迩英阁出御书十三轴凡三十五事东宫十二字仁宗在东宫赐张士逊十二字曰寅亮天地弼予一人又曰日新其徳苏轼为之赞赐文儒二字仁宗书文儒二字赐张方平又飞白书博学二字赐张钖赐端敏二字仁宗赐王举正端敏字二飞白笔一苏轼为之记曰抱乌号之弓不若藏此笔保曲阜之履不若𫝊此书宫中学草圣髙宗谓秦桧曰朕宫中无事因学草圣遂以赐卿石墀皆草圣孝宗曰朕无他嗜好惟书字为娱虞允文曰臣等外日对罢见石墀上皆陛下草圣笔力天縦有风动之状写通鑑赐宰臣光尧皇帝㳺意翰墨不以为倦手写资治通鑑以赐宰臣笔孟子论治道之言列之屏障书説命赐臣下宁宗嘉泰初御书尚书説命毛诗天保周易泰卦唐七徳舞以赐臣下锦绣万花谷续集卷一锦绣万花谷续集卷二钦定四库全书锦绣万花谷续集卷二圣夀乗白云至帝乡尧观乎华华封人曰嘻请祝圣人使圣人夀尧曰辞封人曰夀人之所欲也汝独不欲何耶尧曰夀则多辱非所以养徳也故辞封人曰圣人千嵗厌世乗彼白云至于帝乡何辱之有梦帝与我九龄武王曰梦帝与我九龄文王曰古者谓年龄齿亦龄也我百尔九十吾与尔三焉嵩唿万嵗前武帝诏朕亲登崇嵩御史乘属在庙旁吏卒咸闻唿万嵗者三未央置酒淮南王等朝未央宫置酒前殿上奉玉巵为太上皇夀殿上羣臣皆称万嵗大笑为乐凌烟起舞太宗贞观四年突厥颉利可汗朝长安上御顺天楼盛陈文物引见上皇闻擒颉利叹曰吾付托得人复何忧哉置酒凌烟阁太宗起舞公卿迭起为夀奉觞武帝东封泰山还登明堂倪寛上夀曰癸亥宗祀日宣重光上元甲子肃邕永亨见象日昭报降符应臣寛奉觞再拜上千万嵗夀制曰敬上君之夀刻杯文帝时赵人新垣平使人献玉杯刻曰人主延夀元日椒花颂晋刘臻妻元日献椒花颂曰美此灵茎爰采爰献圣容映之永夀于万四百四十五甲子左襄三十年绛县老人曰臣生四百四十五甲子矣师旷曰七十二年矣史赵曰亥有二首六身下二如身是其日数也士文伯曰然则二万六千六百有六旬也八千嵗为春秋楚之南有冥灵者以五百嵗为春五百嵗为秋上古有大椿者以八千嵗为春八千嵗为秋此小大之辩也松柏如南山之夀不骞不崩如松柏之茂无不尔或承蟠桃西王母出桃与帝帝留核欲种母曰此桃三千年一结子非下土所种之物奉觞㑹庆殿仁宗天圣中率百官奉觞上夀㑹庆殿开宴凌虚阁孝宗淳煕七年诣徳夀宫开宴凌虚阁下奉觞上夀诗舞阶䘖夀酒走索背秋毫兴王㑹静妖氛气圣夀宜过一万春代是文眀昼春当宴喜时炉烟添柳重宫漏出花迟造化膺神契阳和沃圣慈无因随百兽率舞奉丹墀圣节生于丹陵尧伊祁姓也母曰庆都孕十四月而生尧于丹陵鸟庭荷胜眉有八彩生于桃墟瞽叟妻曰握登见大虹意感而生舜于桃墟龙颜黄帝母曰附寳见大电绕北斗枢星感之而孕二十四月而生日角龙颜鳦卵诗长发篇有娀方将帝立子生商履帝武敏歆诗生民篇生民如何克禋克祀以弗无子履帝武敏歆攸介攸止载震载夙载生载育时维后稷诞弥厥月先生如逹禀贤妃胎诲成王体上圣之休气禀贤妃之胎诲神光之异晋咸宁二年元帝生于洛阳有神光之异一室尽明云气青圜魏文帝生时有云气青色而圜如车盖当其上八月千秋节唐𤣥宗以生日宴百官于花蕚楼下左丞相源干曜右丞相张説帅百官上表请以毎嵗八月五日为千秋节诗御气云楼敞含风綵仗髙仙人张内乐王母献宫桃凤纪编生日龙池堑刼灰寳镜羣臣得金吾万国囬圣学学于大填録图子夏对哀公曰黄帝学于大填颛帝学于録图帝喾学于赤松尧学于君畴舜学于务成昭禹学于西王母汤学于成子伯文王学于时子思武王学于虢叔旧学于甘盘説命王曰来汝説台小子旧学于甘盘既乃遯于荒野说曰王人求多闻时维建事学于古训乃有获着新语十二篇陆贾称説诗书髙祖曰乃公居马上得之安事诗书贾曰马上得之宁可以马上治之乎遂着新语十二篇毎奏一篇帝未尝不穪善刺六经作王制文帝使博士诸生刺六经作王制纪侯去国之事武帝读春秋纪侯去国之事曰春秋之义在于复讐于是有穷黩之失从倪寛问书一篇武帝以尚书为朴学弗好后从寛问一篇受诗澓中翁宣帝受诗于东海澓中翁人髙才好学年十八师受论语孝经甘露三年诏诸儒讲五经同异萧望之平奏其议上称制临决焉召公卿讲经理光武自陇蜀平后数召公卿郎将讲论经理夜分乃寐受书通大义光武好经术未及下车先访儒雅受尚书畧通大义受书桓荣眀帝为太子时受书于桓荣即位幸辟雍正坐自讲诸儒执经问难于前好尚书左𫝊章帝降意儒术特好古文尚书左氏传鋭情经术唐太宗锐情经术即王府开文学馆召名儒十八人为学士既即位置𢎞文馆悉召内学士更畨直宿讨论文籍息马论道汉光武投戈讲艺息马论道如鸟有翼唐太宗曰梁武帝君臣惟谈苦空侯景之乱百官不能乗马元帝为周师所围犹讲老子百官戎服以听此深足为戒朕所好者惟尧舜周孔之道以为如鸟有翼如鱼有水失之则死不可暂无耳读书叹刑网之宻本朝太祖尝读尚书叹曰四凶之罪止于流窜何近代刑网之宻耶召王昭素等讲易太祖召王昭素等讲易干卦至九五飞龙在天则歛容曰此正陛下今日之事鹳飞上殿太宗语宰相曰史馆所修太史书类日进三卷朕将亲览上曰大凡读书须性所好昨日读书从已至申有鹳飞上殿吻罢方去左右曰昔杨震讲学有鹳䘖鳣坠堂下抑此类也国家龟鑑真宗谓王旦曰经史之文国家之龟鑑保邦治民之要尽在是矣又曰朕宫中无事甚乐读书便殿閲书仁宗中书门下请只日视事双日如故事前后殿皆不坐上曰双日当召侍从便殿以閲书史冀不废学也迩英讲诗仁宗庆厯五年迩英阁讲诗匪风篇曰谁能烹鱼溉之釡帝曰老子谓治大国若烹小鲜与此同否丁度对曰烹鱼烦则碎治民烦则散夜分观书神宗天资好学禁中观书或至夜分日御经筵风雨不易帝学八卷哲宗元祐五年范祖禹上帝学八卷起伏羲止神庙凡帝王学问俱载焉谓自古以来治日常少乱日常多推原其本人主无学也禁中日课髙宗绍兴七年上曰居常禁中自有日课夜读尚书率二鼓乃罢差讲读官髙宗建炎元年诏朕念儒臣以稽先圣之格言虽羽檄交驰亦不可废可差讲读官四员于内殿讲读读尚书通鑑孝宗干道三年诏洪迈等对选徳殿云独今间暇取尚书及资治通鑑孜孜而读之帝之所以帝王之所以王法其所以兴戒其所以亡日诵心惟未尝一日辄去手也乐闻祖宗谟训孝宗曰进读三朝寳训㡬时终篇朕乐闻祖宗谟训日尽一卷亦未为多虽双日及休暇亦当时坐自是毎读上必注目倾耳或随事咨访圣谟渊识实与六经寳训相为表里率漏下十刻而无倦诗不必陪𤣥圃超然待具茨凶兵铸农器讲殿辟书帷经筵説书金华成帝向学郑寛中张禹説尚书于金华殿中诏班伯受焉讲经白虎章帝建初四年下太常将太常博士议郎郎官及诸生诸儒㑹白虎观讲论五经同异帝好古文尚书左氏传又诏贾逵班固入讲北宫白虎观南宫云台桓荣奏经义光武好经术毎朝㑹令桓荣敷奏经义张酺讲尚书章帝为太子张酺侍讲出为东郡太守元和二年廵东郡引酺及门生㑹廷中备弟子之仪使酺讲尚书一篇更直𢎞文馆太宗即位于殿左置𢎞文馆悉召内学士更畨直宿讨论文籍入内侍读𤣥宗开元三年谓宰相曰朕毎读书有所疑滞无从质问可选儒学之士使入内侍读又诏羣臣及郡府举通经士而禇元量马懐素等劝讲禁中天子尊礼不敢尽臣之开元十三年改丽正书院为集贤书院选耆儒一人侍读以质史疑置集贤院侍讲侍读学士六经法言穆宗以韦处厚路隋为侍读合六经掇其粹要题为六经法言冀助省览经史要録文宗以郑澣为侍读学士帝使撷经史为要録又召王起许康佐为侍讲学士谓之三侍学士恩宠异等直庐秘阁真宗咸平二年初置翰林侍读学士择老儒耆徳以充其选设直庐于秘阁侍读更直侍讲长上召对访问或至中夕赐坐饮茶本朝旧讲读官毎见先赐坐饮茶乃延入阁复坐其后暂起讲读毕复坐饮汤乃退双日御经筵仁宗天圣中双日御筵休务之日亦不废双日讲读哲宗诏开讲筵进读寳训讲读日赴资善以双日讲读仍轮一员宿直二月开经筵英宗治平初诏以九月五日开讲至重阳罢先是仁宗率二月开经筵至重午罢八月复开冬至罢吕公着乞依先帝故事上従之八月不罢讲髙宗建炎二年谓宰执曰故事自五月至八月罢讲若如故事则累月当废讲读朕欲勿罢可乎自是勿罢金华五箴仁宗明道中冯元侍讲上金华五箴献讲箴仁宗时赵元昊反罢进讲侍讲赵师民献讲箴三经要语范祖禹节尚书论语孝经训戒之言名曰三经要语进之条上十议哲宗时吕公着为侍读条上十议赐坐讲读神宗朝王安石为侍读请复赐坐讲读下礼官详议韩维以下三人以为当坐刘摰以下七人以为不当坐乃不行自天圣时侍立至景祐中自讲官之外余皆赐坐元祐初程颐为侍读复请坐讲不从复坐讲礼孝宗一日之间再御经筵増劝讲之员复坐讲之礼虽祖宗好学之美未有是也説书不兼侍读仁宗景祐元年于崇政殿置说书以贾昌朝为之四年改为天章阁侍读庆厯三年以赵师民预讲官复为崇政殿説书盖秩卑资浅则为説书不兼侍读侍从乃兼讲读元丰改官制废翰林侍讲侍读学士不置但以为兼官然必侍従以上乃能兼之其秩卑资浅乃为説书元祐七年复増学士之号后复省去锦绣万花谷续集卷二锦绣万花谷续集卷三钦定四库全书锦绣万花谷续集卷三武臣太尉耀威奋武邓艾既平刘禅诏曰艾耀威奋武深入虏庭虽白起破强楚韩信克劲赵吴汉擒子阳亚夫灭七国计功论美不足比勲其以艾为太尉无官酬公李徳裕以刘稹诛策功拜太尉徳裕固逊言唐兴太尉惟七人臣愿守旧秩足矣帝曰吾恨无官酬公毋固辞七政五兵陈蕃拜太尉逊曰齐七政训五兵臣不如王畅立五庙李晟拜太尉诏为晟立五庙庙成官给牲牢祭器牀帐礼官相仪以称焉旬月使者八至桓温授太尉固逊不受旬月之中使者八至轺车相望于道温遂领职三衙聮骑立门外王景贶初作舍人自契丹使归都知押班殿前马歩军聮骑立门外呈牓子舍人遣谢而去歛马后舍人行三衙管军臣寮于道路相逢望见舍人呵引者即歛马驻立前呵者𫝊声大什立马急遣人谢之比舍人马过然后敢行据座受举人拜许懐徳为殿帅有一举人因老姥求为门客懐徳许之举人拜于庭下懐徳据座受之人宻谓之曰宜少降接也懐徳曰打乳母闗莭秀才只消如此待之诸卫将军千牛唐府兵列于外至在内有左右威卫将军左右领军衞将军有左右金吾卫左右监衞左右千牛卫大将军又有羽林龙武神武神䇿将军马歩司虞候貌如不武晋虞潜为卫将军貌如不武内实贤明有古人之风隋薛世雄性亷谨帝曰世雄亷正节槩有古人之风于是超拜右翊卫大将军镇南北军文帝即位夕未央宫拜宋昌为卫将军镇南北军委以旅禁王宗字延祖拜左卫将军委以禁旅当今名将薛万辙为右衞大将军太宗从容谓近臣曰当今名将惟李勣道宗万辙三人而已宫庭警卫左右卫大将军掌总领宫庭警卫之法令以督其属之队仗而总诸曹之职务凡亲勲翊五中郎将府及折冲府所𨽻者皆总制焉金吾衞将军持法平正王宗夀性方正为金吾上将持法平正矜严公正马防拜执金吾性矜严公正任国柱石辛庆忌明畧威重任国柱石拜执金吾不畏彊御裴谞为右金吾将军建中初谞奏尚父郭子仪上以为不畏疆御或谓谞曰郭公有社稷功岂不为盖之谞笑曰非尔所解且郭公威权太盛上新即位必谓党附者衆今发其细过以明不弄权尔吾上以尽事君之道下以安大臣之心不亦宜乎胜数万衆李嗣业为左金吾大将军上在灵武嗣业赴行在谒见上曰今日得卿胜数万衆事之济否实在卿也连唿太平张万福为金吾将军裴延龄谗譛陆贽等徳宗怒未解諌议阳城等诣延英门䟽论万福闻諌官伏合往至延英门大言贺曰朝廷有直臣天下必太平矣诸諌议能如此天下安得不太平已而连唿太平太平万福武人年八十余自此名重天下东西上合门十一人国朝东西上合门阙即取客省使副使已上同管勾或全阙官亦有通事舍人权发遣者承受十一人六七品元祐令东西上合门使正六品副使从七品仪制十二卷大中祥符五年陈彭年进合门仪制十二卷合门忠孝勤谨国朝李惟贤为合门通事舍人习朝廷仪制数奏事称㫖仁宗尝书忠信李惟贤五字赐之又赐李惟贤忠孝勤谨七字宣𨗳賛喝天禧元年上与辅臣语及省费用向敏中曰合门祗候先朝正有三五员宣导賛喝而已今踰数百而除授未已愿精谨择上曰当渐有省之此非可恩泽授咸平五年亲属居三班者上言因圣节推恩愿以次补合门之职真宗曰此非可以恩泽授也并不许兼补祗候太平兴国五年通事舍人王睿失仪太宗令今后不得通賛只令引班赴合门祗应者兼称合门祗候在京在外嘉祐八年李端悫奏合门领在京差遣不理资任是以各图外任请自今一任在京一任在外从之拣用六人熙宁四年合门言全少惯熟之人欲乞选择内外仕族子弟六人袛应及五年委是详熟令合门委保与正除祗候三班院以田奕等名闻㨂用六人奉使杖节牧羊天汉元年武帝遣苏武使持节送匈奴武既至匈奴单于欲降之武引佩刀自刺单于乃幽武置大窖中絶不饮食天雨雪武卧啮雪与旃毛并咽之数日不死匈奴以为神乃徙武北海上无人处使牧羝武既至海上掘野䑕草实而食之杖汉莭牧羊卧起操持莭旄尽落威振西域汉选可使外国者韩増举冯奉世持莭送大宛诸国客都尉宋将言莎车与旁国杀汉使奉世遂发兵击莎车其王自杀威振西域北庭不拜后郑衆以门经给事中时北匈奴遣使求和亲显宗遣衆持节使匈奴衆至北庭虏欲令拜衆不为屈单于怒围守闭之衆㧞刀自誓单于恐而止后帝见匈奴来问衆与单于争礼之状皆言匈奴中𫝊衆意气壮勇虽苏武不过乃召为军司马建节出闗前终军建莭出闗又司马相如建莭使蜀太守以下郊迎县令负弩矢先驱与后妻归张骞使月氐西经匈奴匈奴得之传诣单于单于曰月氐在吾北汉何以得往使留骞十余嵗予妻有子然骞持汉莭不失单于死国内乱骞与后妻归汉拜太中大夫一介行李襄公八年知武子使行人子员对之曰君有楚命亦不使一介行李告于寡君武臣刺史立屏盗碑国朝郭进为益州刺史㑹羣盗羣起进帅镇兵剪除之部内清肃民吏千余人诣阙乞立屏盗碑许之作杀贼字保州刺史唿延賛武人所为不近理忠实有胆勇常自言愿死于贼刺其体作赤心杀贼字慕尉迟敬徳之为人有胆气好弓马徐州刺史陈显逹有胆气好弓马颇闲草𨽻老熊当道王熊除华州刺史尝修州城未毕梯在城外齐神武遣韩轨宵济袭熊衆已乗梯入城熊尚卧未起闻合外汹汹有声便袒身露髻徒跣持一白棒大唿而出曰老熊当道卧狗子那得退敌见惊退逐至东门左右稍集合战破之㕔事列军仪长孙俭为荆州刺史萧誉遣使入朝至荆州俭于㕔事列军仪具戎服与使人相见容貌魁伟声音如钟忠实为本国朝至道元年汝州刺史常思徳辞归治所对于便殿上慰劳久之谓左右曰思徳当少壮之时甚锐健大凡为将以忠实为本思徳可谓忠实矣锦绣万花谷续集卷三锦绣万花谷续集卷四钦定四库全书锦绣万花谷续集卷四节度使授钺东井西曲星曰钺白集金方之气凝为将星王者法天授之以钺先人旧宅李晟克复京师及愬平淮蔡复踵其美父子仍建大勲兄弟借父勲宠率以第宅相尚惟愬六迁大镇所处先人旧宅而已五长十连舜以五长绥四国若今之节制也周以十连率诸侯若今之兼节也又云授钺门府殿我汉南双旌六纛唐受莭度辞三赐双旌行则建节植六纛隼旟鷩冕泾原节度刘昌碑云夀甲琱戈泾师以贞隼旟鷩冕泾俗以宁豹尾神旗韩愈为田洪正先庙碑云豹尾神旗槖兠㦸纛以长魏师山𤣥朱组李国贞碑云鏚钺琱戈乃主夏盟山𤣥朱组以靖蜀京元纛青旌元集云麾盖铁棨又云先纛青旌又云设坛而拜授钺以征持卫青之印即拜军中授岑彭之莭行于阃外观察使神人崔咸字重易迁陜州大都督府长史陜号观察使自旦至暮与宾僚痛饮常醉不醒簿领堆积咸夜省览剖判断决无毫釐之差胥吏以为神人赐鞭表忠节张建封字本立贞元四年为徐州刺史徐泗濠莭度度支营田观察使十三年冬入觐徳宗礼遇加等及还镇特赐诗又令中使赍常所执鞭赐曰卿忠正节义嵗寒不移此鞭朕乆执用故以赐卿以表卿忠节也进绫一千疋李徳裕在浙西诏进盘条缭绫一千疋徳裕奏论之优诏报之罢进团练使一字论一事柳芳唐厯郇谟三十字毎一字论一事内监练二字去监军圑练使副使八品元祐令圑练副使判官从八品防御使立徳政碑国朝初李汉超为齐州防御使兼闗南兵马都监汉超牧齐既乆郡人爱之求为立徳政碑太祖嘉其请俸钱施饥民郭琼世宗时为齐州防御使嵗不登以俸钱分施饥民人懐其恵相率诣阙颂徳立碑画像御鬼疾杨畋字延昭真宗时为防御使屡有边功天下称为杨无敌外国皆画其像而事之云以御鬼疾吏民请颂徳李琼为本州防御使治郡寛简吏民数百人诣监军冯守规请立碑颂徳軡辖与总管同议军国朝庆厯二年诏自今路分总管钤辖以上许与都总管司同议军事路分都监以下并听都总管等节制违者以军法论置知州即生事大中祥符中泾原路驻泊都钤辖兼知渭州曹伟奏乞别差人知渭州臣乞一面钤辖司事帝宣示王钦若等曰边防军马所屯之地若别置知州即各生事体可降诏谕以此意逐路置一员嘉祐二年诏内臣为钤辖都监着逐路止置一员都监邉防训练国朝监押掌屯戍边防训练之令以肃清所部有至二员者或为同监押寨主之下景徳四年诏冲要兵多处监押用侍禁以上为之天圣四年定监押职位在寨主之下赵虎头治平元年西京左藏库副使縁界河廵检都监赵用有才武果敢而熟边事敌人以盐船犯边禁者用割腹而沉之敌畏用以其常乗虎头船谓之赵虎头合门以上庆厯诏兵马都监举合门祗候以上曽经外任者为之枢宻选人熙宁诏府界诸县兵马都监今后枢宻院选人䕶戎司军旅咸平六年长乐郡主髙氏为其弟殿直处约求亳州兵马监押真宗曰护戎之任实司军旅处约未厯事不可从也廵检务在武勇国朝景祐三年上封者言诸处廵检务在武勇心力强明者乞不以福建荆湖江浙江陜及衙门省职文资出身人领其事真宗谓枢宻曰人之勇怯岂拘南北若此区别非任人之道一州止留一员嘉祐三年诏诸路每一州军廵检有至三五员者又有都同廵检员数过多其一州军止留廵检一员数州留都廵检一员其縁邉縁海及河汴江湖险僻之地旧有廵检处并留之二县至七县自二县至七县有廵检一员二县至三县有驻泊廵检各一员府界东西路都廵检各一员京城四面各一员縁海有刀鱼船战棹廵检縁江河淮海亦有捉贼廵检又有驻泊捉贼及廵马逓铺廵河廵捉私茶盐之名合门祗候以上国朝以合门祗候以上至诸司使将军或内侍充沿边路有同都廵检使縁边縁海大中祥符诏择使臣为诸州都同廵检縁边縁海亦置廵检锦绣万花谷续集卷四锦绣万花谷续集卷五钦定四库全书锦绣万花谷续集卷五美丈夫谁家玉人卫玠在龆齓中乗羊车于洛阳市咸曰谁家玉人执麈与手一色王夷甫美容貌常执玉柄麈尾与手一色而无别容貌甚丽班伯少受诗于师丹大将军王凤荐伯宜勤学召见宴昵殿中容貌甚丽诵说有法拜中常侍神仙之类何晏方年七八嵗慧心天悟形貌絶美出游行观者盈路咸谓神仙之类得葛无恨鄢阳陈忠女名丰隣人葛勃有美姿丰与村中数共聚络丝戏相谓曰若得壻如葛勃无所恨也墻窥登徒子好色赋曰宋玉为人体貌闲丽口多微词性又好色愿王勿与出入后宫宋玉曰臣东家之子増之一分则太长减之一分则太短着粉太白施朱太赤然此女登墻三年窥臣臣至今未许龙章凤姿嵇康长七尺八寸好容色虽土木形骸不自饰而龙章凤姿天质自然凝脂㸃漆王右军目杜𢎞冶曰面如凝脂眼如㸃漆此神仙中人珪璧等质宋明帝姿貌丰洁与珪璧等质行长安好少年骢马铁连钱陈王装脑勒晋帝铸金鞭歩摇如飞燕剑锷似舒莲去来新市北遨逰大道边道边三老翁颜鬓似衰蓬自言生汉代少小见豪雄五侯俱日拜七贵各论功建章连北阙复道应南宫太后居长乐天子出回中玉辇迎飞燕金山赏邓通一朝复一日忽见市朝空扶桑无复海崑山倒向东少年何暇问頽龄遇福终子孙宜㓕尽乡闾不复通泪尽眼方暗脾伤耳自聋杖䇿寻遗老歌啸咏悲翁遭随今有遇非敢访童䝉丑人大头龙骧苻雄赵建武中拜龙骧将军貌丑头大而足短故军称为大头龙骧兴我宗必此儿周爕歛颐折额貌甚丑母欲不举其父曰吾闻诸圣贤人状皆有异于人兴我宗者必此儿遂育之锐头刘谧之宠郎赋曰其头也则中骼而上下锐头平而承枕四起色如漆陈有恶人曰郭洽犫眉推颡色如漆也不可示逺人承宫名播匈奴时单于使求见宫曰夷狄眩名非识实也臣状貌丑不可以示逺人饮食无威仪管辂容貌丑而嗜酒饮食无威仪也奴仆之下孙秀尚河东公主形陋短小奴仆之下等也骀他鲁哀公问仲尼曰卫有恶人焉曰哀骀他丈夫之与处者思不能去也妇人见之请于父母曰与为人妻宁为夫子妾者十数而未止也是必有以异乎人也寡人召而观之果以恶骇天下子羔貌恶髙柴字子羔长不过六尺状貌甚恶为人笃孝知名孔子之门仕为郕宰伯伦形陋梁作魏国统文曰刘伶字伯伦形貌丑陋身长六尺然肆意放荡悠焉独畅自得一时常以宇宙为狭颐隠肩髙支离疏颐隠于脐肩髙扵顶㑹撮指天五管在上两髀为脇也长颈鸟喙尸子曰禹长颈鸟喙面目颜色亦恶矣天下独贤之深目窈斗焦赣易林复之䝉曰鵰鹪娶妻深目窈斗折腰不媚与伯相负嫫母何承天纂文曰嫫母丑人也黄帝爱幸神色卑下王广娶诸葛诞女入室言语始交王语妇曰神色卑下殊不似公休妇曰大丈夫不能髣髴彦云而令妇人比踪英杰孔明妇习凿齿襄阳记曰黄承彦谓孔明曰君择妇身有丑女黄须黒色而才堪相配君子孔明许焉载送之时人以为笑乐乡里为之谚曰莫作孔明择妇正得阿承丑女卬鼻齐钟离舂者齐无盐邑女宣王之正后也其为人极丑无双臼头深目长肚大节卬鼻结喉肥项少髪折腰出胸皮肤若漆行年三十无所容入行嫁不售于是拂拭短褐自谒宣王宣王纳之为后项有大瘤齐宿瘤女者齐东郭採桑之女闵王后也项有大瘤故号宿瘤三逐五逐齐孤逐女者其状甚丑三逐于乡五逐扵里过时无所容乃造襄王之门而求见王辍食而起谨敬左右曰三逐于乡者不忠五逐于里者少礼何足为贵王曰子不识也夫牛鸣而马不应者异类故此其人必有异者遂见与之语而恱之厚送齐王厚送女欲妻屠门肚肚辞以疾其友劝之曰子孙死腥臭之肆而已乎何以辞之肚应曰其女丑其友曰何谓也肚曰吾肉善如量而去苦少耳吾肉不善虽以他附益之尚犹不雠今厚送子丑故耳其友下问女果丑所乏惟容郭子曰许允妇是阮徳如妹竒丑交礼竟许出无复入理桓范劝之曰阮嫁丑女与卿故当有意宜察之许便入见妇即出捉裾待之许谓妇曰妇有四徳卿有㡬答曰新妇所乏惟容士有百行君有其㡬许曰皆备妇曰君好色不好徳何谓皆备许有惭色遂雅相重勃屑楚辞曰西施媞媞而不得嫫母勃屑而日侍又曰珪璋杂于甑室陇亷与孟陬同宫举世以为恒俗固将愁苦而终穷赋登徒子妻蓬头挛耳轵脣歴齿旁行踽偻又疥且痔登徒子恱之使有五子王熟察之谁为好色者矣诗世有非常人实惟彼𤣥士禀兹至缁色内外皆相似卧如骊牛𩥇立如乌牛跱忿如鸜鹆鬬乐似鸬鹚喜人皆得令室我命独何咎不遇姜任徳正值丑恶妇才质陋且俭姿容剧嫫母鹿头猕猴面推颡复出口折额靥面鼻两眼䫜如臼肤如老桑皮耳如侧两手头如研米槌髪如掘扫帚恶观丑仪容不媚似铺首闇钝拙梳髻刻画又更丑粧頬如狗䑛额上独偏厚朱唇似踏血画眉如䑕负傅粉堆颐上面中不遍有领如盐豉囊袖如常拭釡履中如和泥𤓰甲长有垢脚可容箸熟视令人呕长人脚迹六尺秦始皇时有九人见临洮身长五丈脚迹六尺魁梧爽气尹纬身长八尺腰大十围魁梧有爽气见襄武咸熙二年有大人见襄武县长二丈余脚迹长三尺二寸白髪着黄单衣黄巾轺车不能载王莽时有竒士长一丈大十围自谓曰巨母霸本出于蓬莱东五城西北昭如海濵轺车不能载三马不能胜即日大车四马建旗载诣阙卧则枕其股眉见轼鲁文公十一年叔孙得臣败狄于咸𫝊曰长狄也弟兄三人佚宕中国瓦石不能害叔孙得臣最善射者也射其目身横九亩断其首而载之眉见于轼骨节専车吴伐越堕㑹稽获骨焉节専车吴子使问仲尼仲尼曰昔禹致羣臣于㑹稽之山防风氏后至禹戮之其骨莭専车此为大矣长狄五丈尚书洪范五行𫝊曰长狄之人长盖五丈余也千秋八尺田千秋为髙寝郎戾太子败千秋讼太子寃上乃召见千秋长八尺余体貌甚美面鼻雄异长乐衞尉马腾其长八尺身体洪大面鼻雄异而性贤厚人多敬之体貌魁梧赵壹身长九尺美鬓眉望之甚伟恃才傲物为乡曲所摈钓六鳌大壑中有五山天帝使巨鳌戴五山龙伯国有大人钓六鳌合负而归因灼其骨帝怒灭龙伯之国大屐七尺三寸符徤皇始四年有长人见身长五丈语张靖曰今当太平新平令以闻徤以为妖妄召靖系之是月霖雨河为泛溢满坂津监冦登于河中流得大屐一只长七尺三寸足迹称屐指长尺余文深七寸拂盖郎三十国春秋置左右镇郎及拂盖郎长一丈九尺十丈数之极国语曰人之长极㡬何仲尼曰长者不过十丈数之极也腹围百辅东方朔神异经云东南隅大荒中有林父焉其髙千里腹围百辅一手当胸支提国人长三丈二尺有三手一手当胸手足各三指赋世有大人兮在乎中州宅弥万里兮曽不足以少留悲世俗之迫隘兮朅轻举而逺逰垂绛幡之素霓戴云气而上浮建络绎之修竿兮总光耀之彩旄垂旬始为縿兮曵彗星而为髾掉指挥以偃蹇兮又旖旎以招摇揽搀抢以为旌兮靡屈虹以为绸江杳眇以泫法兮焱风涌而云浮讃双臂三丈体如中人彼曷为者长臂之人脩脚是负捕鱼海濵神哉夸父难以理寻倾河及日遁形邓林触类而化应无常心短人臧纥邾人莒人伐鄫臧纥救鄫败扵狐骀国人诵之曰臧之狐裘败我于狐骀我君小子侏儒是使侏儒侏儒使我败于邾髙柴家语曰髙柴不过六尺为人笃孝优旃优旃秦倡侏儒也始皇时置酒天雨陛者寒旃矜之乃大唿曰女虽长雨中立我虽短故幸休始皇乃使皆代之行歩俛偻蔡义为丞相时年八十余短小无鬓眉貌似老妪行歩俛偻常两吏持夹乃能行行不胜衣荀卿子曰楚叶公子髙微小短瘠其行将若不胜衣不从狗门入晏子春秋曰晏子短奉使楚楚为小门晏子不入曰使狗国即从狗门入今使楚不当从狗门入也坐起端方宋书曰王敬𢎞形状短小而起坐端方不理节操益部杂记曰张松为人短小而放荡不理莭操精悍敏㨗严延年为人短小精悍敏㨗扵事巨灵七寸汉武帝故事曰东郡送一短人长七寸名曰巨灵畏海鹄西海外有鹤国人长七寸行如飞日千里百物不敢犯惟畏海鹄海鹄遇则吞之夀三百嵗人在鹄中不死巴巅马蔡邕短人赋曰巴巅马兮押下狗竫人郭璞讃曰㺘侥极么竫人又小东方诒驺汉书曰东方朔诒驺侏儒曰帝以若曹无益于县官今欲尽杀若曹侏儒大惧赋侏儒短人僬侥之后出自外域戎狄别种去俗归义慕化企踵逐在中国形貌有部名之侏儒生则象父惟有晏子在齐辩勇匡景拒崔加刄不恐其余尫公劣厥偻窭㗲喷怒语与人相距曚昧嗜酒喜索罚举醉则扬声骂詈恣口衆人恐忌难与并侣是以陈赋引譬比偶皆得形象诚如所语其词曰雄荆鸡兮鹜䴙鹘鸠雏兮鹑晏雌冠戴胜兮啄木儿观短人兮形若斯热地蝗兮芦螂蛆茧中蛹兮蠢蠕蝢视短人兮形若斯木门阃兮梁上柱弊凿头断柯斧鞞鞨鼓兮补履朴脱椎柄兮擣薤杵视短人兮形如许锦绣万花谷续集卷五锦绣万花谷续集卷六钦定四库全书锦绣万花谷续集卷六漏刻权器李兰漏刻法曰以器贮水以铜为渴乌状如钩曲以引器中水于银龙口中吐入权器漏水一升秤重一觔时经一刻流珠马上又曰以玉壶玉管流珠马上奔驰行漏金龙吐水殷䕫漏刻法曰漏水皆扵器下为金龙口吐水转注入踟蹰经纬之中流于衡渠之下司辰又曰自午至子亦五十刻壶口上有盖其中天浮戴箭出于盖盖上注金为司辰别早晚张衡漏水浑天仪制曰以左手把箭右手指刻以别天时早晚左壶右壶又曰为金仙人居左壶为金胥徒居右壶置史孝武太元十二年有司奏储宫初建未有漏刻叅详求安宫铜漏刻置漏刻史女史星女使一星在柱下史北女史转漏动静五夜甲夜乙夜丙夜丁夜戊夜五鼔三鼓衞宏汉旧仪曰立夏立秋昼六十二刻夏至昼六十五刻夜漏不尽五刻击五鼓夜漏不尽三刻击三鼔置钟洛阳金墉城东门曰含春门北有退门城上西面刻观五十歩睥睨居屋置一钟以和漏鼓也夏厯霍融上言漏刻率九日増减一等不与天相应不如夏厯今晷景刻漏四十八箭晷景为刻少所违失为郎典刻漏桓谭新论曰余为郎典刻漏燥湿寒沉转异度故有昬明昼日参以晷景汉用秦法梁漏刻经云至冬至昼漏四十五刻冬至之后日长九日加一刻以至夏至昼漏六十五刻夏至之后日短九日减一刻或秦之遗法汉代施用帷幕紫绡帷吴王孙权赵夫人善画巧妙无双权居昭阳宫倦暑乃展紫绡之帷夫人曰此不足贵妾欲穷思虑能使下绡帷而清风自入视外无有蔽碍列侍飘然自凉若御风而行青油幕刘鸿与颜峻书曰朱修之五代叛兵也一朝居青油幕下作谢宣朋面孔何也置人形汉武帝李夫人死后常思梦命工人作李夫人形成置于轻纱幕里婉若生时帝大悦色尚黒汉武帝以珊瑚为牀紫锦为帷又武帝好微行扵池傍逰宫以漆为柱铺黒绨之幕器服乗舆皆成黒色律厯成刘歆与扬子云书曰萧何造律张苍撰厯皆成于帷幕贡扵王门合䟽缕晏子复扵景公曰且合升斗之微以满仓廪合䟽缕之纬以成帷幕张绮罗淮南八公诣淮南王安门皆须眉皓素王欲少者八公皆成十五六童子门吏以白安闻之不及履即出迎之以登思仙之台张绮罗之幕设象牙之席延年寝止江都王钊字延年为将善绥御衆寝止布幕而已孔子见卫夫人孔子反卫见夫人在锦帷中孔子北面稽首夫人自帷中再拜诗幸得与珠缀幕厯君之楹月映不辞卷风来辄自轻毎聚金炉气时驻玉琴声但愿置樽酒兰缸常夜明屏风云母郑𢎞为太尉时举第五伦为司空班次在下每正朔朝见𢎞曲躬自卑上问知其故遂听置云母屏风分隔其间由此为故事赐毛玠魏太祖平柳城颁所获器物有素屏风特以赐毛玠曰君有古人之风故赐君古人之服悮压宜都王铿年十嵗与吉景曜商畧先言往行左右悮排柟瘤屏风倒压背色貌不改王谈不辍恶白字宋明帝性多忌讳禁制廻避者数十百品亦恶白字屏风书古来名文有白字辄加改易𤣥黄朱紫随宜代焉画列女传刘向七畧别録曰臣向与黄门侍郎歆所校列女𫝊种类相従为七篇以着祸福荣辱之效是非得失之分画之于屏风龟甲神眀台上有金牀象席杂玉为龟甲屏风诗秦皇临碣石汉帝幸明庭非闗重逰豫直是爱长龄读记知州所观图见岳形晓识仙人气夜辩少微星服银有秘术蒸丹𫝊旧经风摇百影树花落万春亭飞流近更穆丛竹逺弥青逍遥保清畅因持悦性情帘箔牙篾汉武故事曰上起祚屋以白珠为帘箔玳瑁押之象牙为篾诗青轩明月时紫殿秋风日曈昽孔光辉晻暧暎容质清露依帘垂蛸丝当户密褰开谁共临掩晦独如失鑑帷明欲歛照槛色将晨可怜踈复宻隠暎当牕人浮清帯逺吹含光动细尘落花时屡拂㑹待玉阶春牀玳瑁韩嫣以玳瑁为牀麡角麡狼牀似鹿而角触前向入牀则推角故恒在平浅草中逐入林则得之皮可作履袜角正四据南人因以作踞牀七寳韩务除龙骧将军郢州刺史献七寳牀象牙席神女金马明生别𫝊曰明生随神女入室中卧金牀玉机仙人石夷水右经石室南村人骆都小时到此室边採蜜见一仙人坐石牀上楚献象牙孟尝君出行五国至楚献象牙牀华山白玉衞叔卿入华山上有紫云郁郁白玉为牀诗𫝊名乃外域入用信中京足欹形已正文斜体自平临堂对逺客命旅誓初征何如淄舘下淹留奉盛明锦绣万花谷续集卷六锦绣万花谷续集卷七钦定四库全书锦绣万花谷续集卷七席五香五采石季龙作席以金裹五香杂以五采线编蒲皮縁之以锦茅葭郑敬以茅葭为席尝随杞柳之隂蓍艾老莱子亲没隠䝉山之阳杞木为牀蓍艾为席碧蒲周穆王时西王母来献碧蒲之席黄莞之荐白莞宋元嘉起居注曰御史中丞刘祯奏风闻广州刺史韦朗于广州所作银涂漆屏风二十三牀緑沉屏风一牀杂白莞席三百二十二领请以见事追韦朗前所居官廻风赵飞燕为皇后其女弟上遗廻风席翟羽扇半月拾遗记曰叶草髙五丈叶色红茎如金形如半月之势亦曰半月草无花无实其质温柔可以为布为席麟文寳饰燕昭王设鳞文席散荃芜香冬设张纯与张俨朱异俱少往见骠骑将军朱据据闻三人才名欲试之告曰吾欲赋一物纯乃赋席曰席为冬设簟为夏施揖逊而坐君子攸宜戴益五十戴凭举明经徴博士拜郎中正朔朝贺帝令羣臣説经史更相诘难义有不通转夺其席以益通者凭重五十席殷重八九殷亮为博士讲学大夫诸儒论胜者赐席亮坐以八九重诗本生朝夕地落景照参差汀州蔽杜若幽渚夺江蓠遇君时採撷玉座奉金巵但愿罗衣拂无使素尘弥照日汀洲际摇风緑潭侧虽无独茧丝幸有青袍色罗袖少轻尘象牀多丽饰愿君兰夜饮佳人时宴息扇鹊翅周昭王时涂修国献青凤丹鹊各一雌一雄孟夏取鹊翅为扇一名条融一名灰影雉尾舜广开视听求贤人以自辅作五明扇汉公卿大夫皆用之魏晋非乗舆不得用又曰殷髙宗有雊雉之祥服章多用翟羽故有雉尾周制以为王后夫人车服辇车有翣即缉翟用为扇以障翳风尘也白羽诸葛武侯持白羽扇指麾三军六角王羲之在㑹稽山见一老姥持十许六角竹扇羲之因书扇各作五字语姥云道是王右军书字索百钱莫难石季龙作云母五明金簿莫难扇此一篇之名也薄作纯金如蝉翼二面采漆画列仙竒鸟异兽其五明方中辟方三寸或五寸随扇大小云母帖其中细缕缝其际虽掩尽而彩明彻看之如谓可取故名莫难也季龙出时以扇挟乗舆仲祖画㑹稽王仲祖画扇为郭文举见命为讃诗妙经贵冬夏巧妖出吴闉裁状白玉璧缝似明月轮表里镂七寳中䘖骇鸡珍画作景山树图为河洛神来延挥握玩入与镮钏亲生风长袖际晞华红粉津倩盼迎骄意隠暎含歌人时惟务忘故莭改竞存新倦情随象簟舒心谢锦茵厌歌何足道敬哉先后晨如珪信非玷学月且为轮机杼蘼芜妾裁缝箧笥人摇风入素手招曲掩丹唇罗袖幸时拂微芳聊可因齐纯将楚竹従来本相逺将申湘女悲宜并班姬怨香炉金缕石季龙冬月为复帐四角安纯金银凿缕香炉四周长安巧手丁缓者作卧斋香炉一名被中香炉本出房风为机环转之者运四周九层丁缓作九层博山香炉镂以竒禽兽自然能动诗四座且莫喧愿听歌一言请説铜香炉崔嵬象南山上枝似松栢下根据铜盘彫文各异类离娄自相连谁能为此器公输与鲁班朱火燃其中青烟飏其间顺风入君懐四座莫不欢香风难久居空令蕙草残参差郁佳丽合沓纷可怜蔽亏千种树出没万重山上镂秦王子驾鹤乗紫烟下刻蟠龙势矫首半䘖莲旁为伊水丽芝盖出巖间复有汉逰女拾羽弄余妍荣色何杂揉缛绣更相鲜麚或腾倚林薄杳芊掩华如不发合熏未肯然范金诚可则摛思必良工凝芳侯朱燎先铸首山铜环姿信巖㠋竒态实玲珑峯嶝互相拒岬岫杳无穷赤松逰其上歛足御轻鸿蛟螭盘其下骧首盻曽穹岭侧多竒树或孤或复藂巖间有佚女垂袂似含风翚飞若未已虎视郁余雄登山起重障左右引丝桐百和清夜吐兰烟四面充如彼崇朝气触石绕华嵩镜三尺石季龙三台及内宫中镜有径二三尺者有尺五寸者百鍊夏侯抵疑曰百錬之鉴剔须眉可而辟士不见秦山视鹿抱朴子曰昔张盖踊及偶豪成二人精思于蜀云台山石室中忽有四人黄绢单衣葛巾往到其前曰劳乎道士辛苦幽隠于是二人顾视镜中乃鹿也照犬续搜神记曰林虑山下有一亭人每过此宿者或病死时有郅伯夷者宿于此明烛而坐中夜忽有十余人来自共蒲博伯夷宻以镜照之乃是羣犬应语穆王时且渠国贡火齐镜人语则镜中应响石如月周穆王时有如石之镜此石色白如月照面如雪谓之月镜粉以𤣥钖淮南子曰明镜之始型朦然及粉之以𤣥钖摩之以白旃则须眉鬓毛可得而察表里有明髙祖初入咸阳宫有方镜广五尺九寸表里有明人来照之则倒见以手掩心则见肠胃五脏空空然无碍诗虎贲秋兴日龙镜览颜时懐恩未得报空叹发如丝魏宫知本性秦楼识旧名凤从台上出龙就面中生无波菱自动不夜月常明非惟照佳丽复得厌山精玉匣聊玉镜轻灰暂燕尘光如一片水影照两边人月生无有桂花开不逐春试取淮南竹堪能见四隣四铢恒在侧谁言览镜稀如冰不见水似扇长含辉全开玳瑁匣併卷织成衣脱入相如手疑言赵璧归镜台诗即今粧饰废彫零衢路间嫦娥与明月相共落闗山玲珑类丹楹迢亭似𤣥阙对凤临清水垂龙挂明月照粉拂红粧挿花理云髪玉颜徒自见常畏君情歇舟梁丽庄子曰梁丽可以冲城吴船张揖埤苍曰吴船也沙棠木山海经曰崑崙有沙棠木食其实不溺为木不沉铭曰安得沙棠木剡之为舟船翔凤宋孝武度六合龙舟翔凤以下三千四十五艘舟航之盛三代二京无比逐龙郭子横洞冥记曰露池西有昆云池方四百歩中有逐龙船驰马崔豹古今注曰孙权名小船为驰马余皇左𫝊曰吴伐楚获余皇以归太白蜀王本纪曰秦为太白船夏艘欲以攻楚诗黄云迷鸟路白雪下凫舟分沙暎水浦照鹤聚寒流樯风吹影落缆锦杂花浮船梁若是桂翻如月照秋君侯饰轻利摇荡迈飞云凌波漾鹢彩泛水涣蛟文电流已光絶鸟逝复超羣倐忽方千里恋兹岐路分天际浮云飞玉翼自相追池边白鹄舞林深青雀归松润流星影桂牕斜月辉思此无情极髙楼泪染衣锦绣万花谷续集卷七锦绣万花谷续集卷八钦定四库全书锦绣万花谷续集卷八车施辖蔡邕独断曰乗舆之车皆副辖者施辖于外乃复设辖者也赤毂白盖司马彪续汉书舆服志曰小使车者兰舆皆朱赤毂白盖赤帷从驺骑四十人皆追捕考案有所𠡠取者之所乗也紫盖朱里魏收后魏书曰安车紫盖朱里与侯公同子皂盖青里纯云母石季龙皇后出嵩乗辂辇或朱漆卧辇以纯云母代纱四望皆通彻皮轩汉官解故曰太仆廐府皮轩鸾旗胡广曰马有廐车有府皮轩以虎皮为轩象天法地李尤小车铭曰圆盖象天方舆法地轮法隂阳动不相离重牙贰毂董巴舆服志曰乗舆金根车五乗轮皆朱班重牙贰毂箱用鵾翅周迁舆服杂事曰五辂两箱之后皆用玳瑁鵾翅六材皆良司马彪续汉书舆服志曰奚仲为车正具物以时六材皆良灯蟠螭口汉髙祖入咸阳宫秦有青玉五枝灯髙七尺五寸下作蟠螭口䘖灯燃则鳞甲皆动焕炳若列星盈盈焉九龙五凤长安巧工丁缓作常满灯九龙五凤杂以芙蓉莲藕之竒日照星明王朗秦故事曰百花灯树正月朔朝贺殿下设于三阶之间端门外设五尺三尺灯月照星明虽夜犹昼铜駞头张敞东宫旧事曰太子有铜駞头铜倚灯纳妃有金涂四尺长灯银涂二尺连盘灯龙膏海人乗霞舟以雕囊盛数升龙膏献燕昭王王坐通云之台燃龙膏为灯火色曜百里烟色如丹凤髓汉武帝燃芳苡灯于阁上光色紫有白凤黒冠黒龙馵足来戏于阁又曰丹凤髓白凤膏磨青铜钖为屑以淳苏油和之照扵神坛夜暴雨火光不灭以鳞须拂拂霜娥赴灯者蚖脂海録碎事中有曰取蚖脂为灯置水中即见诸物凤脑周穆王设常生之灯以自照列蟠龙膏之烛遍于宫内又有凤脑之灯氷荷以盖其上九光西王母遣使谓汉武帝曰七月七日我当暂来帝至日扫除宫内燃九光之灯诗百花疑吐夜四照似含春的的连星出亭亭向花新採珠非合浦赠佩异江滨若在扶桑路堪言并日轮绮筵日已暮罗帷月未归开花散鹤彩含光出九微风轩动丹熖水宇澹青辉不惹轻娥绕唯恐晓蝇飞残灯犹未灭将尽更扬辉惟余一两熖留得解罗衣发翠斜溪里蓄宝巖山峯抽茎类仙掌䘖光似烛龙飞娥再三绕轻花四五重孤对相思夕空照舞衣缝烛穿壁匡衡勤学而无烛隣舍有烛光穿壁引其光以书映而读之絶缨楚庄王赐羣臣酒日暮烛灭有引美人衣者美人援絶其冠缨告王王曰人醉失礼奈何欲显妇人之节而辱士乎乃命曰羣臣皆絶去冠缨然后上烛东壁余光齐女徐吾者东海上贫妇人与隣人李吾合烛夜缉李吾曰徐吾无烛数不属请无夜徐吾曰妾以贫故起常见先卧常在后洒扫陈席以待来者今益一人烛不益明去一人烛不为益闇何爱东壁之余光闇坐巴祗为扬州刺史与客坐闇中不燃官烛有玉地镜图曰见美女戴烛行従其出处有玉矣致神汉武帝所幸李夫人死上甚思悼之齐人少翁言能致其神乃夜张眀烛上居他帐中遥望见李夫人但不能就视诗热烛引佳期流影度单帷通陇别绣被依稀见蛾眉美明不足贵燋尽岂为疑所恐恩情改照君寻覆碁熖听风来动花开不待春镇下千行泪非是为思人九龙熖熖动四照逐花生即此流髙殿堪持待月明烟五色昔神人过寗封人为其掌火能出五色烟教其积火自烧随烟上下活鼃黾周礼蝈氏掌去鼃黾焚牡蘜以灰洒之则死以烟被之则活土燃烟起苻坚之将乱也闗中土燃无火而烟气大起方数十里月余不灭后为慕容冲所㓕火盛烟㓕慕容超之将亡也南郊柴燎熖起而烟不出灵台令张光告人曰火盛烟灭国其亡乎白鵶绕噪晋文公焚林以求介子推有白鵶绕烟而噪或集介子之侧火不能焚晋人嘉之为立台号曰思烟香云员峤山西有星池出烂石常浮于水色红质虚似胏烧之香闻数百里烟气升天则成香云遍则成香雨妨火颜延之连诰曰火含烟而烟妨火桂懐蠧而蠧残桂然火胜则烟灭蠧壮则桂折张天桓𤣥使桓谦屯东陵口卞范之屯覆舟山西髙祖躬先士卒以奔之东北风急因命縦火烟张天谦等诸军一时土崩连天刘向熏鑪铭曰中有兰锜朱火青烟蔚术四塞上连青天五色许迈名映从髙平合庆𫝊业庆方去映为烧香皆五色烟出映亦自去莫知所在诗浮空覆杂影合树宻花藤乍如落霞发颇类巫云金映光飞百仭従风散九层欲持翡翠色时出鲸鱼灯茅兰夹两岸野燎烛中川村长合夜影水狭度浮烟收光暗鸟弋分火照渔船山人不炊桂樵华幸共然火始燔炙谯周古史考曰上古茹毛饮血燧人初作燧火人始燔炙频爚説文曰熯蒸火也煨盆中火也熛火飞也频爚火光也惑谗必有灾春秋繁露曰若人君惑扵谗邪内离骨肉外踈忠臣咎及于火则大旱必有火灾从井出春秋潜潭巴曰火从井出有贤士从人起不炎上春秋繁露曰若火不炎上秋多电由王者视不明也焚彞器国语曰火焚其彞器子孙为疑由王者蔑弃五则取象风俗通曰夫火者南方阳光辉为明圣人向之而治取其象也乌化为雀泰伯出猎至于咸阳有大乌流下化为白雀䘖緑丹书集于公车流王屋武王既渡河有火自上复下至于王屋流为乌其色赤隂居内张隠文士𫝊曰离火隂居内故鉴之可映松柘燧淮南子曰夏㸑柘燧火冬㸑松燧火梓慎登望左𫝊宋卫陈郑皆火梓慎登大庭氏之库以望之狐鸣陈胜吴广聚祠中夜搆火狐鸣唿曰大楚兴陈胜王是也东藴蒯通曰臣之里妇与诸母相善夜亡肉姑以为盗遣之里母即东藴请火亡肉家曰昨夜犬得肉鬬相杀请火以理之母乃还妇灶突淳于髠曰臣至隣家见灶突而积薪在傍谓曰此有火灾即更为曲突而逺徙其薪光㦸晋恵帝永兴元年成都王代长沙每夜戈㦸锋有火光如悬烛生矛恵师后王姑句家矛端生火其妻败訾陬谓姑句曰矛端生火此兵气也涂隙韩子曰丈人之慎火也涂其隙白圭之行堤也塞其穴故丈人无火难白圭无水患神丘穴括地图曰神丘有火穴光照千里延北阁章帝时新平王家失火延及北阁后殿越东家刘殷曽祖母柩在殡西隣失火风飈甚盛殷夫妇叩殡火灾遂越烧东家凭薪𫝊燄戴逵赋曰火凭薪以𫝊燄人资气以享年苟薪气之有竭何年燄之恒延拟以制礼西晋潘尼赋曰其扬声发怒则雷霆之威也明照逺鉴则日月之辉也甄陶品物则造化之制也济育羣生则天地之恵也是以圣人拟火以制礼珠足以扞楚王孙圉聘于晋谓赵简子曰珠足以扞火灾则寳之方井厌沈约宋书曰殿屋之为圆泉方井兼荷华者以厌火祥锦绣万花谷续集卷八锦绣万花谷续集卷九钦定四库全书锦绣万花谷续集卷九淮东路扬州蜀冈旧𫝊地脉通蜀或曰蜀冈产茶味如䝉顶故名蜀冈耕出寳钗昔炀帝多従以宫人游此故时耕出寳钗焉东坡诗云寳钗耕出余鸾龙谓此也九曲亭艺祖之破李重进也驻跸九曲池上有龙鬬于池今有九曲亭在池上题咏扬子江头杨柳春杨花愁杀渡江人数声风笛离亭晚君向潇湘我向秦入郭登桥出郭船红楼日日柳年年君王忍把平陈业只换雷庄数顷田城北横冈走翠虬一堂髙视两三州淮岑日对朱栏出江岫云齐碧瓦浮堂上平看江上山晴光千里对凭栏海门仅可一二数云梦犹吞八九寛嵇老清弹怨广陵隋家水调寄哀音可怜九曲遗声尽只有一池春水深雨过一蝉噪飘萧松桂秋青苔满堦砌白鸟故迟留暮霭生深树斜阳下小楼谁知竹西路鼓吹是扬州玉女来看玉蕋花异香先引七香车攀枝弄雪时回首惊人间日未斜春氷薄薄压枝柯分与清香是月娥忽似暑天深涧底老松惊雪白婆娑紫泉宫殿鎻烟霞欲取芜城作帝家玉玺不縁归日角锦帆应是到天涯青山隠隠水遥遥秋尽江南草木凋二十四桥明月夜玉人何处教吹箫马蹄轻蹙栁花浮醉入淮南第一州不是青楼羞薄倖自縁无锦不纒头夜市千灯照碧云楼髙红袖客纷纷如今不似时平日犹自笙歌彻晓闻人穿鱼蟹市路入斗牛天云水家千里江山月一船岛上花枝系钓船隋家宫殿水连天江帆自落鸟飞外月观静依春色邉炀帝都城春水边笙歌夜上木兰船三千宫女自涂地十万人家如洞天眇眇云山去㡬重依依独听广陵钟明朝借问南来客五马双旌何处逢芜城西眺极沧流漠漠春烟暗曙楼𤓰歩早潮催建业蒜山晴日照扬州故人西辞黄鹤楼烟花三月下扬州孤帆逺影碧山尽惟见长江天际流鲜鲫经年秘醽醁圑脐紫蟹脂填腹后春莼出滑于酥先社姜芽肥胜肉凫子累累何足道㸃缀盘飱亦时欲淮南风俗事瓶罂方法相𫝊竟留蓄且同千里寄鵞毛何用孜孜饫麋鹿见説西川景物繁维扬景物胜西川青春花柳树临水白日绮罗人上船京口𤓰洲一水间钟山只隔数重山春风又緑江南岸眀月何时照我还杨子江头南北路木兰船上往来人都将二十四桥月换得西湖十顷秋天下无双士淮南第一州文章老元帅节义古诸侯江淮天设险星斗地分维真州仪真观祥符间司天台言建安军西山有旺气诏即其地铸圣像时有青鸾白鹤景云盘绕炉冶之处诏建仪真观立青鸾白鹤亭五马渡宣化山之阳为建康往来津渡之要晋五王南渡扵此故名五马渡题咏观兵临江水水流河汤汤谁云江水广一苇可以航邀賔壮观不辞寒玉立风神气上干欲识谢公清兴处千山万岭雪漫漫独怜幽草涧边生上有黄鹂深树鸣春潮帯雨晚来急夜渡无人舟自横越舶吴商倚万桡绀园金刹起中霄鱼龙听法因多雨江海归心每上潮林黒夜深灯影白川平天濶梵声遥心知水陆俱调伏惜取灵犀不用烧江声六合暮楚色万家春白苎歌西曲黄苞寄北人孤舟日日去无穷行色苍茫杳蔼中山浦转帆迷向背夜江看斗辨西东潮落淮风起不收昇州一日到真州多情杨柳能青眼底事波澜亦白头涛翻鹭羽连天白山叠屏峯到海青客路浮生两如寄万重波里一浮萍炎荒往返正三年重过长芦古寺前万里风波行欲尽停桡南望一澘然滩声犹帯湘江水野色遥分建邺山风驾晚潮急浪头相趂过水归𤓰歩小船下秣陵多取履桥邉啼鸟唤钓璜溪畔落花初通州利市州通州先是数举士人至辟雍者皆不利大观中朱侍郎彦为守始移壮武营射垜不使压州学当年所解三名至辟雍皆上舍选太守教官及考官皆转一官以其全榜登科御笔添解额十名通州号为利市州青巾白袍乡僧妙瑛云崇宁间有青中白袍伟丈夫现于其上盖吕洞賔也后以南门楼为仙楼题咏海腹藏吴楚天枢转斗牛夜分惊日浴潮落见鲸游渡口人稀黯翠烟登临尝怯夕阳天残云右倚维扬树逺水南回建业船山引乱猿啼古寺电驱甘雨过闲田季鹰死后无归客江上鲈鱼不值钱狼去青山迹已陈惟余楼阁向南薫蓬瀛气象三峯在吴楚封疆一水分门下海涛奔铁骑槛前山背拥金鳌江气南吞吴分野海波北撼楚封陲初日光回天尚暝暮潮声落地先秋泰州髙丽鼓西溪镇圣果院有皷相𫝊保大中海汐飘至故范文正公有髙丽鼓半穿之句天女缫丝井西溪镇西广福院相𫝊汉董永所居井即天女汲以缫丝者题咏阳和不择地海角亦逢春忆得上林色相看如故人壁间金阙倚天开五见宫花落晚梅明月扁舟沧海去却寻云气望蓬莱望京楼上望望久思踟蹰境土连江徼人家匝海隅隔山云隠映近郭水萦纡雨过风腥槛潮生岸浸芦更散重门印不开玉琴招鹤舞徘徊野人为此多东望风雨仍从海上来异香浓艳厌羣葩何事栽培近海涯开向东风应有恨凭谁移入五侯家香粳炊熟泰州红苣甲莼丝放箸空淮安军东西冢县之北八里庄东冢韩信墓也本𫝊云信行营髙燥地令旁可置万家即此也西冢则漂母墓画猴李伯时尝于紫极观壁间画猴戏马惊而圉人鞭之时称竒笔题咏筑坛拜处恩虽重蹑足封时虑已深隆凖若知同鸟喙将军应有五湖心寂寂荒坟一水滨芦州絶岛自相亲虽然寂寞千秋魄犹是韩侯旧主人家在枚臯旧宅边竹轩晴与楚波连芰荷香透垂鞭袖杨柳风横闻笛船露冕行春向若耶野人懐恵欲移家东风二月淮隂郡惟见棠梨一树花秋灯㸃㸃淮隂市楚客连樯宿淮水夜深风起鱼鳖腥韩信祠堂明月里淮水东南第一州山围雉堞水当楼刘伶台下稻花晚韩信庙前枫叶秋羽山一㸃青海岸杂花明寳应军天帝授寳肃宗元年建子月十六夜女尼真如忽见二皁衣引至一所见天帝出寳授真如曰女往令刺史崔侁进逹于天子肃宗寝疾方甚视寳召代宗谓之曰汝自楚王为皇太子今上天赐寳获于楚天祚汝也宜保爱之代宗再拜受赐即日以寳应纪节云题咏雪楼当月动晴寒渭水梁山鸟外看闻説徳宗曽到此吟诗不敢倚栏干半升浊酒试莼羮贱买鱼虾已厌烹浅水依蒲有船过淡烟笼月更人行长桥直下有兰舟破月冲烟任意㳺金玉满堂何所用争如年少去来休髙邮军见珠登第孙莘老于甓社湖上读书夜见明珠而登第其湖去城三十里文㳺台昔东坡与王巩孙溱诸公及李伯时同游论文饮酒因以名之伯时画为图刻之石题咏素心爱云水此日东南行笑解尘缨处沧浪无限清苍龙解角莹且泽解𤓰自与风雷俱郏家女子已仙去尚有故井存通衢九陌黄尘乌㡌底五湖春水白鸥前髙邮西北多巨湖累累相连如贯珠三十六湖水所潴其间尤大为五湖一州斗大君休笑国士秦郎是放乡蒙蒙春雨湿䢴沟篷底安眠昼拥裘吾乡如覆盂地据扬楚嵴环以万顷湖粘天无四壁滁州九鬬山昔项羽兵败欲东渡乌江经此山与汉兵一日九鬭故名其山清流闗南唐置闗地尤险要周世宗征淮唐将皇甫晖姚凤率衆塞清流闗太祖走击之生擒晖及凤遂下滁在清流县西南二十余里题咏东晋王家在此溪南山树色隔忩低碑沈字灭昔人逺谷鸟犹向寒花啼滁阳幽谷抱山斜我击清泉手种花故事留𫝊父老説世人合作画图夸寻常画屏多画山何意此山还作屏峭排直下㡬千尺下有石路莓苔青深藏西竺寺寒拥北谯城碑字赞皇石泉铭庶子清我爱昌黎湖上句醉来直上醒心亭吹醒不待山风解卧读残碑已自醒古国羣舒地前当桐栢闗淹绵江上雨稠叠楚南山林下鸣鸠拆红杏田间水漫春溶溶使君固自足风味时傍青山问老农忽从天上谪人间知向山州住㡬年俸外不教收果实公余多爱入林泉偏州地狭民事简醉翁自放山水中琅邪倚天色苍翠逊泉落石声玲珑滁南幽谷抱千峯髙下山花逺近红当日辛勤皆手植而今开落任春风昔作优贤地今为省过州非贤亦非过醉卧懐嵩楼欲知颍水新居士即是滁山旧醉翁夜雨暗添西涧水春风开徧北楼花招信军东南之秀章纲纪云郁郁葱葱之气萃于东南而东南之秀实起于此鎻淮涡盱贻县北二十里其西南上有絶壁下有重渊广记禹治水以铁鎻鎻淮涡水神无支竒于龟山之足题咏迢迢緑树淮天暁霭霭红霞海日明遥望四山云接水碧峯千㸃数帆轻人言寺是六鳌宫升降随波与海通共坐船中那复见干坤浮水水浮空击舟清洛尾初见淮南山淮山相媚好暁镜开烟鬟亭耸东南第一山登临身在白云间市楼斜日红髙下客艇烟波緑往还闻説淮南第一山老来方比凭栏干孤城不隔长安望落日悲空汴水寒万里中原青未了半篙淮水碧无情自古东南第一山于今无异玉门闗乱云衰草苍茫外赤县神州指顾间击楫何人酬壮志凭䦨终日惨愁颜中原父老应遗恨祗见车嵗往还从来香草骚人咏晚作离宫炀帝逰三殿重重鎻秋色七泉脉脉贯中流泊舟淮水次霜降水流清夜久潮侵岸天寒月近城地隔中原劳北望潮连沧海欲东㳺梅生红粟初迎腊鱼跃银刀正出淮星低春野路月淡夜淮风漠漠淮烟天际晚萧萧山雨坐中秋孤城淮北晚钟残落日桥边送客鞍淮天水濶浮梁小城郭霜晴寳塔髙疑是盱眙郭门外月眀帆席过清淮緑野有佳气清淮无㸃尘泗水西来一𢃄长望中烟浪似吾乡云收鴈塔初晴影月照龟山午夜光十里清淮上长堤隠雪龙锦绣万花谷续集卷九锦绣万花谷续集卷十钦定四库全书锦绣万花谷续集卷十淮西路庐州地所必争魏文帝曰先帝东置合肥南守襄阳西向祁山敌来輙破于三城之下地有所必争也龙死立祠合淝县西之二十里有广恵庙其碑云唐贞观间有僧慧满结庵此山诵经忽有布衣造门曰我东海龙王之少子属时苦旱僧令其降雨答曰盗布天泽罪当亟此须臾膏泽随霈三日龙死于山隅僧乃擕以葬而民为之立祠其后水旱祷之必验题咏胜境天然别精神入画图一山分四顶四面瞰平湖冠𢃄淮南第一州扬鞭得从使君游木鱼声断东淮晓水荇香𫝊后浦秋昔年吴魏交兵地今日承平㑹府开沃壤欲包淮甸尽坚城犹抱蜀山回柳塘春水藏舟浦䦨若秋风教弩台独有无情原上草青青还入烧痕来山为浮来海莫沉萧梁曽此布黄金梵僧亲指耆阇路帝女归𫝊逹磨心地控好峯排万仞涧余流水落千寻灵踪断处今何在日夕云霞望转深肥川胜赏冠他州浦口扬舲得俊逰梅雨正迷江国语萍风先破洞庭秋将军盪冦力能任陈迹依然得重寻血遶楼船龙战息水摇城堞雉飞深蜀山逈出千螺秀肥水长萦一带廻犹有金城藏后浦不惟铜雀起髙台晴湖列逺岫万叠来骏奔横入小蜀冈金支依玉昆羊湖阻城南长淮帯城西壮哉金斗势曹瞒筑合肥无为军王乔山巢县西南九十里有山竒秀世𫝊昔王子乔于此山採药故名其山为王乔山题咏临塘古庙一神仙绣幌花容色俨然为逐朝云来此地因随暮雨不归天眉分初月湖中鑑香散余风竹上烟借问邑人沉水事已经秦汉㡬千年南北安危限两闗迅流一去㡬时还凄凉千古干戈地春水方生鸥自闲掩映军城隔水乡人烟物景共苍苍酒家楼阁摇风斾茶客舟船簇雨樯飘然吟魄到鳌山好句空流水石间眼界清虚心不息浮生能有㡬人间南台旧观再焚修鸾凤徘徊无树留芳草满时迷白鹿落花深处卧青牛九天宛转云常在万象縦横月不收应是庐江人不识蟾宫移下水晶楼安丰军青冈晋书云谢元败苻坚于青冈死者如麻即此地也去夀春三十里咄泉夀春县东北十里有山题咏风猎红旗入夀春满城歌舞向朱轮八公山下清淮水千骑尘中白面人阵前金牌生无愧鼔下蛮奴死合羞三尺异嫌暗尘土凛然霜鹘欲横秋一别阻汉坻双崤望河澳兹岭复巑岏分区奠淮服东限琅琊台西距孟诸陆濠州种杏治病昔董奉居此山种杏为人治病其山在钟离县之南六十里三槐亭其亭既以三槐在其侧又王钦若吕夷简曽懐皆为倅故名亭在倅听题咏川琐支祁水尚浑地埋汪㒺骨应存樵苏已入黄熊庙乌鹊犹朝禹㑹村娶妇山中不肯留㑹朝山下万诸侯古人辛苦今谁信只见清淮入海流跨厯商周看盛衰欲将齿髪鬬蛇龟空飱云母连山尽不见蟠桃结子时观鱼㑹子台芜没梦蝶庄生冡木秋惟有清淮供四望年年依旧背城流欲将同异较锱铢肝胆犹能楚越如若信万殊皆一理子今知我我知鱼常刘伶死便埋岂伊忘死未忘骸乌鸢夺得与蝼蚁谁信先生无此懐帐下佳人拭泪㾗门前壮士气如云仓皇不负君王意只有虞姬与郑君紫蔓青条覆酒壶落花时与竹风俱归来自负花前醉笑向㳺鱼问乐无和州鸡笼山道家第四十福地淮南子云云麻湖初䧟时有一老母提鸡笼以登此山因化为石今有石状若鸡笼故名其山文理成字厯阳县西北四十里有山名石文理皆成字故吴志云厯阳山石文理成字题咏厯阳宾主昔多贤三老风流二十年獬豸冠中曽补衮凤皇池上迭擎天泠泠一帯清溪水逺𣲖来通厯阳市涓涓出自碧湖中流入楚江烟雾里胜负兵家事不期包羞忍耻是男儿江东子弟多豪俊卷土重来未可知一夕湖为地千年列郡名霸王迷路处亚父所封城轩宇凭虚出半天忽惊身寄碧云端送客特过山口堰看花多向水心亭沸井今无涌乌江旧有名将军马上设良谋遥望青山指梅树当利江头最僻州懐人惟是数登楼安庆府吴塘陂懐宁县南二十里皖水所注曹公遣朱元光屯皖大开稻田吕䝉上言皖地肥美若一收熟彼衆必増宜早除之乃征皖破之此塘即朱元光所开也英辅斋太平寺东有一室乃王禹玉读书之地公自舒发解至登台辅郡守朱绰为之立名英辅斋题咏诸山何处是龙眠旧日龙眠今不眠闻道已随云物去不应只雨一方田早嵗慕五岳尝为尘机碍孰知天柱峯今与郡斋对汉皇南逰日望秩此昭配法驾到谷口礼容振荒外燔柴百神趋执玉万方㑹如今封禅坛惟见云雨晦羣山奔来一峯起千丈芙蓉碧霄里老松自作孤凤吟潮浪生时三井水开国桐乡已白头国人谁复记前游故情但有吴塘水转入东江向我流君过秋浦正逢秋亦到摐阳皖水头九𣲖先将明月去三峯小为白云留郁郁窈窈天官宅诸峯排霄帝不隔六时谒天开闗钥我身金华牧羊客羊眠野草我世间髙真衆灵思我还石盆之中有甘露青牛驾我山谷路桐乡山逺复川长紫翠连城碧满隍今日桐乡谁爱我当时我自爱桐乡久留舒子国惯作北门游山逺三峯出溪长二水流离江漠漠树重重东过长淮到宿松县好也知临浣水官间应得看潜峯春生緑野吴歌怨雪霁平郊楚酒浓留取余杯待张翰明年归棹一从容势参吴楚分作镇向同安地胜尘寰隔天深洞府寛位将衡岳敌根与霍山蟠日转香炉暖风清玉照寒石楼平郡堞天柱倚云端禅邻祖师塔仙接左慈坛元宗曽立庙汉武亦鸣銮皖伯台前緑树春吴塘初下碧溪分旧㳺风景长牵梦遥羡髙斋望白云皖城终日静如山府掾应从到日间一水碧罗裁缭绕万峯苍玉刻潺湲皖山西去百重山尘迹今埋杳霭间白首行藏空自感春风江上照衰颜虎头玉照南北岭麟角石盆三两峯横舟千古摐阳水一迳㳂容逹观台白水十丈瀑吴塘千顷流林依玉照逺云为石盆留春色年年好溪山事事幽蕲州佳山秀水张子师广教院记蕲春古郡左舒右黄佳山秀水环络千里有鼓吹白云之胜蔡山其山出大龟书云九江纳钖大龟即此山也题咏笛竹出蕲春霜刀噼翠筠纎成双入簟寄与独眠人卷作筒中信舒为席上珍滑如铺薤叶冷似卧龙鳞清润疑乗露鲜华不受尘通州炎瘴地此物最闗身古苔苍苍封老节石上孤生饱风雪商声五音随指发水中龙应行云絶曽将黄鹤楼上吹一曲占尽秋江月石甃苔封百尺深试尝茶味少知音惟余夜半泉中月留得先生一片心笛愁春尽梅花里簟冷秋生薤叶中不道蕲州歌酒少使君难称与谁同黄州山灵川媚山灵川媚尝生大贤为国家瑞庆武湖乃黄祖习战閲武之所宋谢晦走武湖戍即此地在黄陂题咏翠湲寻竹白沙游更挽藤梢到上头岂有危巢尚栖鹘亦无尘迹但飞鸥经营二顷将归去眷恋青山为见留百日史君何足道空余诗句满江楼逺吞山光平浥江瀬幽閴辽夐不可具状履巉巖披䝉茸踞虎豹登虬龙攀栖鹘之危巢俯冯夷之幽宫南山一尺雪雪尽山苍然涧谷深自暖梅花应已繁使君厌骑从车马留山前行歌招野叟共歩青林间孙家兄弟晋龙骧驰骋功名业帝王毕竟江山谁是主苔矶空属钓鱼郎千年栽种百年规好徳无人助我仪为问㡬株能合抱慇懃记取角弓时系舟着西日曳杖到东坡暗井蛙成部荒祠鸟作窠老仙骑鹤去雉子饭牛歌兴废何须问斯文自不磨弭节齐安郡孤城百战残傍村林有虎带郭县无官暮角梅花怨清江桂影寒黍离縁底事撩我起长叹柳岸风来影渐踈使君家似野人居云容水态还堪赏啸志髙懐亦自如雨暗残灯碁欲散酒醒孤馆鴈来初可怜赤壁争雄地惟有衰翁坐钓鱼光州堕玉鞭固始县北有龙塘世𫝊汉髙祖从此遁去堕玉鞭塘中题咏潢河逺出郡城楼楼入潢南城上头天阔星连翼轸分地长川带汉江流此堂纵逐人俱废亦有阳冰篆字存佩兰隠者今何在炼杏仙翁去不还锦绣万花谷续集卷十锦绣万花谷续集卷十一钦定四库全书锦绣万花谷续集卷十一成都府路成都蠺市药市成都市蠺丛国其民重蠺事一嵗之中二月望日鬻花木蠺器于其地者号七寳市月鬻香药于官街号药市鬻器用者号七寳市灵闗玉叠蜀都赋豁灵关以为门包玉垒以为宇帯二江之双流抗峩眉之重阻桐花凤桐花中有小鸟红翠碧相间生于花间人画桐花凤扇者此也石犀压水怪去城之二十五里有犀浦太守李冰作五石犀沉江中以压水怪题咏浣花溪水水西头主人为卜林塘幽已知出郭少尘事更有澄江销客愁拾遗流落锦官城故人作尹眼为青碧鸡坊西结茅屋百花潭水濯冠缨万里桥南宅百花潭北庄层轩皆面水老树饱经霜雪岭界天白锦城曛日黄惜哉形势地回首一茫茫君不见昔日蜀天子化为杜鹃似老乌寄巢生子不自啄羣乌至今为哺雏天下英雄气千秋尚凛然势分三足鼎业复五铢钱得相能开国生儿不象贤凄凉蜀故妓来舞魏宫前丞相祠堂何处寻锦官城外栢森森映堦碧草自春色隔叶黄鹂空好音三顾频繁天下计两朝开济老臣心出师未捷身先死长使英雄泪满襟文章文章世所知相如闳丽冠当时游人不赏凌云赋只说琴台是故基雪下文君酤酒市云藏李白读书山江楼酒恨黄梅后村落人歌紫芋间易觉锦城销白日难歌蜀道上青天云敷牧野耕桑雨柳拂旗亭市井烟西蜀称天府由来擅沃饶云浮玉垒夕日映锦城朝南寻九折路东上七星桥蒙顶茶畦千㸃露浣花牋纸一溪春扬雄宅上惟乔木杜甫台荒絶旧隣文翁室暗封苔藓诸葛祠荒享豆笾九天开出一成都万户千门入画图锦水东流绕锦城星桥北挂象天星逺烟盐井上斜景雪峯西窻含西岭千秋雪门泊东吴万里船经心石镜月到面雪山风东郭苍江合西山白雪髙劒阁星桥北松州雪岭东似知金马客时梦碧鸡坊万里桥西万里亭锦江春涨与堤平朝暮岷山秀东西锦水流崇庆府绳桥永康县西之八里上有院前有绳桥乃古王仙柯烧丹之处真仙圣池永康县西四十里世𫝊昔有女子于此上昇有真仙洞圣水池有烧药炉三千官柳蜀人谓唐女有云三千官柳四十琵琶题咏饯子西南望烟绵剑道㣲桥寒金雁并林曙碧鸡飞望极春城上开筵近鸟巢白花檐外朶青柳槛前梢池水观为政厨烟觉逺庖西川供客眼惟有此江郊伐竹为桥结构同褰裳不涉往来通天寒白鹤归华表日落青龙见水中讼庭多雨緑苔荒胜事闲随日月长水足野田芸鼓急风回山焙茗旗香雪峯见处朝初霁秋暑消时夜未央市柳风烟惨汀苹嵗月催风威帯雪连秦树山势将寒入蜀门简州四出大魁王归伪蜀时状元皇朝许将张孝祥及许奕皆此邦之人凡四出大魁题咏赖简池台两蜀夸东溪别是一仙家令人却忆康王谷坐看珠帘溅雨花従来只说情难尽何事教名情尽桥自此改名为折柳任教离恨一条条城下江流金雁水亭中人弄玉絃琴参差草树连巴国依约云烟逺楚台郡城好处西州无两江回合东南隅简州何处景最佳东溪清溪人尽夸嘉定府修油卜故事金灯山趾有渊每嵗人日郡守于此修油卜故事谓以油洒水面观其纹验一嵗之丰歉题咏峨眉山西雪千里北望成都如井底春风日日吹不消五月行人冻如蚁峨眉山月半轮秋影入平羌江水流夜发清溪向三峡思君不见下渝州清竒絶妙东坡老方响名髙太史公水遶乌尤谈笑外江连洪雅画图中眉州老媪磨杵昔李白读书于象宜山中未成弃去过小溪逢老媪方磨鐡杵问之曰欲作针太白感其意还卒业妪自言姓武今溪傍有武氏巖繋龙旧经后汉汉安元年仙人瞿君武入峨眉山得道乗龙还家每往来系龙于潭故名其潭为系龙潭题咏卜田向何许石佛山下路下有尔家川千畦种秔稌山泉宅龙蜃平地流膏乳古寺无人僧作佛碧潭有水鱼化龙当年诺矩小游戏一石击破成三峯玻瓈江上柳如丝行乐家家要及时只怪今朝空巷出使君人日宴蟇颐一章何罪死何名千载惟君与屈平従此蜀江烟雨夜杜鹃应作两般声嵗月不知老家有雏凤凰百鸟戢羽翼不敢呈文章劒门倚清汉君昔未曽过日暮行人少山深异鸟多狖啼和峡雨栈尽到江波一路白云里飞泉洒薜萝胶西髙处望西川应有孤云落照边瓦屋寒堆春后雪峨眉翠扫雨余天江山秀气聚西眉人有儒宗学有规想见青衣江上路白鱼紫笋不论钱吾家蜀江上江水緑如蓝蜀道盘纡去不迷故园犹在武阳西巢凤阁边劳逺梦繋龙桥下认前题峨眉向我笑锦水为君容緑荷红芰香四合误入芙蓉城里来隆州飞泉涌出隋仁夀元年獠乱百姓城于山顶避乱其上无水百姓致祷飞泉涌出由是建庙于山顶立二碑以记其灵刚鐡井研县之东北六十里其山出鐡诸葛亮取以为兵器其鐡刚利堪充贡焉题咏陵阳郡事全稀少嬾守长赢半日间晚后须来上髙阁就中无厌是云山可笑山州为刺史寂寥都不似州城若无书籍兼图画便不教人白发生彭州题咏彭门劒阁外虢略鼎湖旁荆玉钗头冷巴牋染翰光岂异神仙宅俱兼山水乡竹斋烧药灶花屿读书床天彭信方隅城势诚斗絶盛夏五月西南行彭山劒门蜀山里汉州楼台金碧庚除山二十四化之一山有石室三国初有霁云子者入洞中见楼台金碧门者呵止之曰子凡骨可亟去不然及祸霁云子回后再入石洞遂迷故道在绵竹县题咏酒压郫筒忆旧酤花𫝊丘老出新图此行真胜成都尹直为房公百顷湖西园胜槩名天下唐相经营用意工岛屿回环压湖面楼台重复倚云空濯缨泉洁存遗迹促轸亭空想旧风公暇未应无客㑹春游更喜与民同髙流纒峻隅城下缅丘墟决渠信浩荡潭岛成江湖结宇依回渚水中还可居三伏气不蒸西南暑自徂金雁桥南二顷湖房公遗迹未湮芜人游杜牧晩晴赋境对王维别墅图广汉有姜子孝弟行里闾赤眉虽狼虎弛兵过其墟至今空清泉无复双鲤鱼北来初入汉州城郭邑楼台触目惊松桂影中旌斾色芰荷风里管弦声西湖多胜景飞葢喜相陪暑气迎秋尽江声向夕来一顷烟波四面平宛然唐相旧经营秋髙林木形容古落日楼台彩绘明绵州桃花犬淳化中州贡罗红犬常循于御塌前太宗不豫犬不食及上仙犬号唿涕泗以至疲瘠见者陨涕参政李至作桃花犬歌以寄史馆赤麟白凤且勿喜愿君出此惩浮俗桃髙五丈郡志云天柱崖下有一桃树髙五丈余张道陵与王长赵昇试法于此桃迨今不杇有碑记之在彰明县北题咏绵州州府何磊落显庆年中越王作孤城西北起髙楼碧瓦朱甍照城郭楼下长江百丈清山头落日半轮明君王旧迹今人赏转见千秋万古情人间八月秋霜严芙蓉溪上春酣酣二南变尽鲁叟笔七国战处邹轲谈越王能牧劒南州因向城隅建此楼横玉逺开千峤雪暗雷下听一江流劲兵重作付胡奴敺雀敺鱼计自疎地入万安知㡬许却怜此邑始回车跨险盘危压古州至今𫝊号越王楼山分冷翠侵檐滴水擘寒声遶槛流涪江风月为谁清莫向涪翁问姓名万古涪江流不尽渔矶月似旧时明富乐之名谁所留建安年中刘豫州拥兵入蜀万貔貅孱璋送国来迎头炙如巴山酒如涪富乐之名此其由雅州周公山旧𫝊诸葛亮于此梦见周公因立庙为文宪王庙号周公山双凤堂昔至和中老泉携二子谒太守雷简夫雷以书荐于张文定公及韩魏公欧阳文忠公其后樊汝霖作堂以表其事名曰双凤题咏巖峦最髙顶云气时蔚荟彷彿羣仙宅宫阙耀珠贝我闻䝉山之巅多秀岭烟巖抱合五峯顶岷峨气象压西垂恶草不生生荈茗江声卷出风雷响山色携将图画来茂州盛夏凝冻汶山郡盛夏凝冻不释故夷冬则避寒入蜀庸赁自食夏则反茂避暑习以为常蜀人谓之筰氏风穴汶山县之南八十里逺通西域凡经过惟此一路关北当风穴其一二里间昼夜起风飞沙扬石其地名桃关题咏辛苦三城戍长防万里秋烟尘腾火井雨雪闭松州昨夜秋风入汉关朔云边雪满西山更催飞将追骄骑莫遣沙场匹马还夷界荒山顶蛮州积粟边永康老泽昔夫张不羣入山採药浃旬不返见一叟致敬而问之曰吾族本丞相范贤之裔范公知李雄之祚不永挈吾辈居此为终焉之计图经云即老泽亦名老人材髙树蔽天自青城之长平山扪萝而上由鸟道三十里许有平阜数十畆髙树蔽天春深先花后叶状如芙蕖香类牡丹谯定夫授李浩太素二先生隠其中题咏自为青城客不唾青城地为爱丈人山丹梯近幽意夕阳尘外涨郊墟六六峯头梦觉余竹色唤人来下马乱蝉深处有图书黄尘赤日汗沾裾竹里煎茶喜有余堪笑放翁穷意巧就君池馆读君书团团竹色遶郊居勾引清风百畆余忆昔敲门蘓内翰而今下马范中书最胜西峯下林梢四望亭江山观掌握梁益布丹青割尽齐封奉鲁元更开沁水占名园何如帝子空山外落日骑驴芳草原三十六峯如不到青城还似不曽游天风夜半剪水花三十六峯如玉立但觉星辰垂地上不知风雨满人间竹覆青城合江従灌口来威州悬珠为饰郡国志妇人多戴金花穿悬珠为饰无忧城图经云其城乃李徳裕筑吐蕃号曰无忧城题咏窻含西岭千秋雪门泊东吴万顷船邛州虎擘泉大邑之凤凰山文与可记唐契觉道人结庵于此有虎为之擘地出泉今存髙节竹汉张骞奉使寻河源得髙节竹植于邛山堪为杖题咏雾山环合自云川户有青溪种玉田万木桃花不知处㡬人曽得问秦年平日兰溪隠春云蕙帐眼定应猿鹤怪归去执芦鞭落魄西州泥酒柸酒酣㡬度上琴台青鞋自笑无拘束又向文君井上来平生林壑性客宦久羁束得麾邛江隈虽逺惬所欲云水逺重城青山长在目火井江潮盘附郭浮屠天际半吾州把酒孤亭表日留西巖独擅鹤山秋黎州见云知风白崖山之右有巨穴如井不知浅深穴口四围津津如汗间有气出腾空为白云须㬰风起怒号如雷里人见云即知风气散则风定细则风小盛则风勐窒其穴风虽少而民多瘴开则风如故而瘴亦衰题咏絶塞邛崃外偏城越巂东山含初夏雪林堰夕阳风地僻无参谒民淳少讼争睡余兵放教衙退吏归耕穷冬按部极西邮鸟道盘空积雪迷报国忧民宁惮逺万重山里到沉梨石泉军水面银线神泉县南山有潭相𫝊有白龙往来其间水面有银线一道以物绕之即不见波定如故神泉县西之平地有神泉冬温而夏沸气如附子能愈衆疾锦绣万花谷续集卷十一锦绣万花谷续集卷十二钦定四库全书锦绣万花谷续集卷十二䕫州路䕫州踏蹟䕫人重诸葛武侯以人日倾城出游八阵碛上谓之踏蹟妇人拾小石之可穿者贯以綵索系于钗头以为一嵗之祥府帅宴于碛上赤甲山昔公孙述筑此山土石悉赤如人袒臂故曰赤甲与旧白帝城相连题咏卓立羣峯外蟠根积水边他皆任厚地而独近髙天白榜千家邑青秋万里船词人取佳句刻画竟谁𫝊瞿唐呀直㵼灔滪屹中峙未夜黒巖昏无风白浪起峡山三百里峡水三回曲笛声下复髙猿鸣断还续不逺䕫州路层波灔滪连下来千里峡入去一条天树色秋帆上滩声夜枕前何堪至危侧百丈半山巅朝辞白帝彩云间千里江陵一日还两岸猿声啼不尽须㬰却过万重山江度寒山阁城髙絶塞楼翠屏宜晩对白谷㑹深游急急能鸣雁轻轻不下鸥夷陵春色起渐拟放扁舟巫山丛碧髙挿天大江澜翻神曳烟楚魂寻梦风飏然晓风飞雨生苔钱瑶姬一去一千年丁香笻竹啼老猿古祠近月蟾桂寒椒花坠红湿云间䕫子城新筑长江便作壕百蛮归指掌三峡见秋毫官费接筒竹民蠲沽水钱丁宁后来者莫负义名泉昨夜巫山下猿声梦里长桃花飞緑水三月下瞿唐见说瞿唐峡横斜灔滪根难于寻鸟道险过上龙门晓日照楼船三军拜峡前白云随浪转青壁与城连万岭岷峨雪千家橘柚川路入巴渝通两蜀江连荆楚接三川归州拔河祈农类要云土人以麻絙巨竹分朋而挽水谓之㧞竹以定胜负而祈农桑沱石砚欧公砚谱云归州大沱石其色青黒斑斑其文微颇发墨挿灶秭归县东有絶崖壁立飞鸟不能栖有一火烬石崖间长数尺尧时洪水行者泊舟系于崖侧故挿余烬于此至今犹曰挿灶题咏莱公昔未遇寂寞在巴东闻道山中树犹余手种松江上秋风宋玉悲长官手自葺茅茨人生穷达谁能料蜡泪成堆又一时羣山万壑赴荆门生长明妃尚有村一去紫台连朔漠独留青冢向黄昏惊心乌石莲花浄过看黄牛竹节滩征棹直従中熘去好山只得片时看摇落深秋宋玉悲风流儒雅亦吾师江山故宅空文藻云雨荒台起梦思竹篱茅舎作晩市青盖黄旗称使君城邑旧为䕫子国民人多是楚王孙巫山暮足霑花雨楚水春多逆浪风云安军陶染真风唐商真君飞昇记云安风俗淳厚陶染真风如瞿法言扬云外之徒继出故琳宫祕馆独盛于他处汤溪遇龙杂记云汉廷尉扶嘉胊䏰人也嘉母于汤溪水侧遇龙后生嘉长占吉凶巧发竒中题咏天外巴子国山头白帝城波倾蜀帝尽云散荒台倾峡里云安县江楼翼瓦齐两边山水合终日子规啼今朝腊月春意动云安县前江可怜一声何处送书雁百丈谁家上濑船云安酒醲麦米贱家家扶得醉人归大宁监题咏煮井为盐速烧畬度地偏分符真吏隠燕寝傍巖栖开州绩文相髙学记士以绩文相髙有温造柳公绰之余烈题咏荠平连郭柳帯绕抱江城金房开达皆名州盛山更在天上头达州土居水居寰宇记云土居十万户水居三千户计粒而食唐诗记事云百姓茹草木之实刺史以下计粒而食大有虎豹蛇虺之患小有蟆蚋浮尘蛛蛛之类皆能鑚囓肌肤使人疮痏题咏来时子细说通州州在山根峡岸头四面千重火云合中心一道障江流三冬有电连春雨九月无霜尽火云併与巴南终嵗热四时谁谓各平分茅苫屋舎竹篱州虎怕偏蹄蛇两头暗蛊有时迷酒影浮尘终日似波流沙含水弩多伤骨田仰畬刀少用牛知得共君相见否近来魂梦转悠悠芒屩酒牛妇丫头荡桨夫酢醅荷裹卖醨酒水淋酤夷音啼似笑蛮语谜相唿江郭船添店山城木竖郛楚风轻似蜀巴地湿如吴通州到日日平西江馆无人虎印泥忽向破檐残漏处见君诗在柱中题平地才应一顷余阁䦨都大似巢居万州题咏南溪有仙洞咫尺非人间泠泠松风下日暮空苍山江上新楼名四望东西南北水茫茫无由得与君携手同凭栏干一望乡空巖静发钟磬响古木倒挂藤萝昏莫道苍崖琐灵骨时时持钵到诸村白首迁为客青山绕万州醉欹梅帐晓歌压竹枝秋峡中天下最穷处万州萧条谁肯顾南浦寻梅雪满舟西山载酒云生屦忠万楼中南北望南州烟水北州云两州何事偏相忆各是笼禽作使君梁山军多喜山军南之五十里有山其上丹光夜现则是境之人多喜事皇朝希夷先生尝修炼于此丹井石枕犹存夫子崖军东有峡石市之北每风雨㝠𡨕如闻读书声其中有夫子崖子贡埧题咏梁山镇地险积石阻云端飞梁架絶顶栈道接危峦峡中地偏常苦贫政令愈简民愈淳梁山薤黄妙天下玉筯金钗盈大把施州剖竹得男华阳国志初有女子浣于遯水有三节竹流至闻其中有婴儿声剖竹得男归而养之及长材武遂自立为夜郎王以竹为姓捐竹于地遂成林今有竹王洞焉题咏大猿呌罢小猿啼箐里行人白昼迷恶藤牵头石啮足妪牵儿随泪録续我亦下行莫啼哭老马饥嘶驴瘦岭病人生入鬼门关病人甘作五溪卧老马犹思十二闲江上青山横絶壁云间细路蹑飞蛇鸡号黒暗通蛮货蜂閙黄昏採蜜花夜郎自古流迁客圣世初投第一人不是施州肯回首五溪三峡更谁亲日转溪山㡬百遭厌闻虎啸与猿号笙歌忽把二天酒风雨犹惊三峡涛已作齐民寻要术安能痛饮读离骚看君自是青田质清泪当闻彻九臯绍庆府就水造飱旧经云此州路途阔逺亦无馆舎凡至宿泊多倚溪巖就水造飱鑚木出火狼山郡国志云山出野狼眼在背上能食诸兽题咏撑崖柱谷蝮蛇愁入箐攀天猿掉头鬼门关外莫言逺五十三驿是皇州尺五攀天天惨颜盐烟溪瘴琐诸蛮平生梦亦未尝处闻有鵶飞不到山黒风马跑驴瘦岭日黄人度鬼门关黔南此去无多逺想在夕阳猿啸间莫向黔中路令人到欲迷水声巫峡里山色夜郎西从我巫峡外吟兴更应多都响蛮江涨山昏浊雨过青青竹笋迎船出日日红鱼入馔来重庆府阁栏寰宇记今渝之山谷中有狼峱乡俗构屋髙树谓之阁栏不解丝竹唯敲铜皷视木叶以别四时父子同讳夫妻共名泉卜牧宰江津县西之五十里有井泉常以水之盈缩卜牧宰之贤否题咏三巴合㑹遶成下巴字体势何盘盘却疑天工勅水帝戏写鸟迹倾波澜浴罢临泉一整冠令人搔首忆长安御汤摇荡双龙影疑是胡儿簇马鞍山帯乌蛮濶江连白帝深船经一柱过流眼共登临南平军题咏山遶郡楼秋雨过月侵池树晚烟生莺花非汉旧栋宇尚唐余风俗连巴楚封疆接播珍涪州地暖早熟龟陵志五月半早稻已熟便可食新七八月收割已毕地暖早熟与中州气候不同题咏十里一置飞尘灰五里一候兵火催颠崖仆谷相枕籍知是茘枝龙眼来锦绣洲犹在熊罴梦已无文风齐两蜀仙洞接三都白石従天设青崖见地图茘枝妃子国不复曩时输地据咽喉重城踰雉堞坚东渐邻楚分南望帯夷边舟楫三川㑹封疆五郡连许雄山苦峻马援填相连滩急羣潴沸崖髙落马悬石鱼占嵗稔鐡柜琐晴天地暖冬无雪人贫嵗不绵巖标山谷字观塑尔朱仙官道近山多乱石人家避水半危楼合水来如电黔波緑似蓝忠州四君子复古记四君子相望谓刘晏陆䞇李吉甫白居易也黄葛木景徳观前有古木大数十围枝柯盘郁如葢山中人云此黄葛木千年物也题咏山东邑居窄峡牵气候偏林峦少平地雾雨多隂天隠隠煮盐火漠漠烧畬烟此赖东楼夕风月时翛然瘴地风云早温天气候催穷冬不见雪正月巳闻雷茘枝新熟鸡冠色烧酒初开琥珀香欲摘一枝倾一盏西楼无客共谁尝忠州三峡内井邑聚云根小市尝争米孤城早闭门禹庙空山里秋风落日斜荒庭垂橘柚古屋画龙蛇云气生虚壁江声走白沙早知乗四载疏凿空三巴楚人悲屈原千载意未歇至今沧江上投饭救饥渴遗风成竞渡哀呌楚声裂迢迢东郊上有土青崔嵬不知何代物疑是巴王台巴歌久无声巴宫没黄埃龙昌寺底开山路巴子台前种柳林一只兰船当驿路百层石磴上州门珍州四堡此地在官军把守之处有丽臯堡思义堡安定堡夀山堡题咏借问炎洲客天南㡬日程江连恶溪路山遶夜郎城君为张掖近酒泉我窜三巴九千里天地再造法令寛夜郎迁客帯霜寒思州渐被华风图经思南之地渐被华风饮食言语素所服习椎髻之俗劲悍之性靡然变矣县名思王元和志故老相𫝊汉陈立为䍧牱太守阻兵保据思卭水汉将夜郎王兵数万破立于此抚安百姓时人思慕遂名思王县锦绣万花谷续集卷十二锦绣万花谷续集卷十三钦定四库全书锦绣万花谷续集卷十三潼川路泸州泸茶茶经云泸州之茶树夷獠常携瓢穴其间每登树採摘茶含于口中待其展然后置瓢中旋塞其窍归必置于暖处故味极佳题咏安乐溪上峯万木森翠羽孤撑切天心横拓压坤股气势吞西夷光芒定南楚天师化去知何日玉印相𫝊世共珍故国子孙今尚在满山秋叶岂能神泸戎瘴疠窟闽越山水乡如何产此物烂然照炎荒百斤黄鲈脍玉万户赤酒流霞余甘渡头客艇荔枝林下人家歌唱竹枝终日楚笛吹梅弄数声羌潼州府题咏牛头见鹤林梯径绕幽深春色浮山外天河宿殿隂兠率知名寺真如㑹法堂江山有巴蜀栋宇自齐梁庾信哀虽久何颙好不忘白牛连逺近且欲上慈航寺下春江深不流山腰官阁逈添愁诸天合在藤萝上昏黒应须到上头江头且系船为尔独相怜云散灌坛雨春青彭泽田金华山北涪水西仲冬风月始凄凄山连越巂蟠三蜀水散巴渝下五溪马首见盐亭髙山拥县青云溪花淡淡春郭水泠泠官舎如僧舎翛然万虑清等闲无客到容易有苔生山遶一城藏古寺江连二水送孤舟山县早休市江桥春聚船山围梓蜀千秋景水接东吴万里天屏开十里画江渡两岐风遂宁府青石九州要记云天下青石无加于此可为钟磬火井长江县北之二里伏龙山下地洼若池以火引之则声隠隠然发于池中少须炽炎夏月积雨停水则焰生水上水为之沸而寒如故水涸则土上有焰观者至焚其𥚑题咏出城数里即青山路入青松白石间只合步行寻石径不宜呵喝入松关四山藏一寺方丈压诸峯回首坐禅处白云深㡬重谪官自麻衣䘖怨至死时山根三尺墓人口数聨诗仙桂终无分皇天似有私暗松风雨夜空使老猿悲谁解登髙问上𤣥谪官何事谪诗仙不知㡬首南行曲留与巴儿万口𫝊顺庆府山有凤凰州南十里昔尔朱仙及李淳风养炼之地山有凤凰集因置凤山观今存焉文章学术在汉以忠节名义着在唐以神仙浮屠显本朝以文章学术名题咏山围翠合水连云万室楼台照眼明胜地风淳真乐国四川惟说好充城从昔遨逰盛两川充城人物自骈阗万家灯火春风陌十里绮罗明月天衺斜不容幰之子欲何之鸟道一千里猿啼十二时官桥祭酒客山木女郎祠别后同明月君应聴子规梓潼不见马相如更欲南行问酒垆行到巴西覔谯秀巴西惟是有寒芜云液落山谷脉与崑崙通云何山中叟八十桃颜红阆苑南边第一州江山絶胜对城楼自昔充城号奥区蜀人唤作小成都资州珠江相𫝊江中有珠其光夜现如灯烛故刘光祖状元楼记资号珠江以地之灵出产瓌异题咏资山巖谷多神仙龙车凤马随飞烟神女萧萧来暮雨浮丘往往丁云軿县门倚巖石终白对青峯初仕借为宰读书过三冬忘机狎鸥鸟观稼亲老农讼庭可罗雀铜印蘓苔封云生氊㡌山头雨日落琵琶峡口风普州秀以石郡志云眉之秀以水阆之秀以山普之秀以石翰林滩天圣中郡守彭乗凿石为曲水后名翰林滩每嵗修记事于此在安岳县题咏孟郊死葬北邙山日月星辰顿觉闲天恐文章中断絶更生贾岛在人间地灵人胜风流古石秀山回气象雄地灵人秀谁称首文属君华武硬弓合州题咏谁家逰冶郎闯首窥幽闼但见脸如花不知心似鐡一夕变其躯雪姿暎云发昔为桃李姿今作松篁节井陉东山县山河古合州本根拏断岸急雨洗中流关下嘉陵水沙头杜老舟江花应好在无计㑹江楼合水来如电黔江緑似蓝铜梁山昬空翠重石钟水落滩声迟绍熙府题咏峭崕磨天如立壁柟根横走松倒植呀然一岫惊堕前空洞坡坨三百尺幽隂宜为异物托角爪痕存犹可识王师学琴三十年响如清夜落涧泉有酒如绳客满门不可一日无此君当时手栽数寸碧声挟风两今连云此君倾葢如故旧骨相竒怪清且秀程婴杵臼立孤难伯夷叔齐採薇痩霜钟堂上弄秋月微风入弦此君说山色临巴逈江流入汉清渺然孤城天一方𫝊者或云古夜郎其民简陋古甚良千里鬰为诗书乡卖蔬市近还家早煑井人忙下麦迟昌州题咏昌元古佳郡比屋谈经史山冈叠翠屏溪濑㵼清泚蓄为灵秀宾磊落出髦士讼简民淳羡小州两衙才退似归休一懐山果三胜酒暮掩青峯即下楼无讼正如髙隠地隆冬方似早春时雨过温泉浴妃子露浓汤饼试何郎渠州题咏水流花谢两无情送尽东风过楚城蝴蝶梦中家万里杜鹃枝上月三更故园书动经年絶华发春惟两鬓生自是不归归便得五湖烟景有谁争渠江明净峡逶迤船到名滩拽迟橹窍动摇妨作梦巴童指㸃笑吟诗畬余宿麦黄山腹日背残花白水湄物色可怜心莫恨此行都是独行时叙州题咏王公权家荔枝緑廖致平家緑荔枝试倾一盏碧色重快剥千颗轻红肥泼醅葡萄未足数堆盘马乳则同时谁能同此胜絶味惟有老杜东楼诗南国苦笋味胜肉箨龙称寃莫採録烦君便致苍玉束明日风雨皆成竹夜泊防虎豹朝行逼鱼龙一道鸣迅漏两边走连峯猿拂岸花落鸟迟巖树重烟霭吴楚连泝沿湖海通江水通三峡州城控百蛮乱山围古郡市易帯羣蛮痩岭春耕少孤城夜漏阑往时边有警征马去无还画船冲雨入戎州缥缈山横杜若洲须信平时边候静𫝊风夜夜到西楼锁江亭上一尊酒山自白云江自横天池十里如鑑湖荷花可折鱼可脍懐安军题咏五色玻瓈白昼寒当年佛脚印旃檀万丝织出三衣妙贝叶经𫝊一偈难夜看圣灯红菡蓞晓惊飞石碧琅玕更无鹦鹉因縁塔八十山僧试説看金渊春三月桃李照城郭石峡頳鲤鱼时时醉宾幕广安军题咏浓洄江水泻髙滩中有神龙久屈蟠衆乐妙音时响亮双娃长袖忽阑珊世间变化无非幻阁上登临正好欢观幻见真真亦幻谷花巖草谩凭阑欲说賨城好先夸方物妍金羮收稻后红腊落梅前照座梨偏紫堆盘荔更鲜雪縢尤异产应不数花牋长宁军题咏绰约去朝真仙源万木春要知窃桃客定是㑹稽人醉眼谁能望夷落平生逸兴断鸿边武陵胜处今何在不问沿江问落花富顺监题咏汉家尺五道置吏抚南夷欲使文翁化兼令孟获知盘惟竘酱实歌杂竹枝辞唐家谕巴蜀通道至卭僰列郡徼西南夷居半巖壁剑外吾能说山川大抵同君行在巴徼民俗半夷风火田租赋薄盐井嵗时丰土瘠事刀耕家无终嵗蓄所资盐井利持易他州粟亭台处处垂杨景街巷家家小酒旗锦绣万花谷续集卷十三锦绣万花谷续集卷十四钦定四库全书锦绣万花谷续集卷十四羊跪乳郑氏婚礼谒文赞曰羣而不党跪乳有敬礼以为䞇吉事之宜谯子法训曰羊有跪乳之礼而人取法焉土怪桓子穿井获如二缶其中有羊焉使问仲尼曰吾穿井得狗何也对曰以丘所闻羊也木石之恠䕫魍魉水之怪龙罔象土之怪曰羵羊也岳精周易异谋类曰泰山失金鸡西岳亡玉羊贲首毛诗曰䍧羊贲首三星在霤噉珠刘义庆幽㝠録曰洛下有涧穴妇欲杀夫推下经多时至底乃得一穴行至数十里明踰三光人长三丈引过九处其人乃告饥长人指树下一羊令羊跪捋羊须初得一珠长人取之曰取后一珠令噉即疗饥豕伯封贪昔有仍氏生女乐正后䕫取之生伯封实有豕心贪婪无厌谓之封豕彭生见齐无知杀其君十二月齐侯游于姑棼遂田于贝丘见大豕从者曰公子彭生也公怒曰彭生敢见射之豕人立而啼公惧坠于车伤足丧屦遇贼于门遂杀之而立无知梁鸿牧豕梁鸿家贫牧豕上林苑中曽误遗火烧及他舎乃以豕偿之其主犹以为少鸿愿以身居作主人许因为执勤不懈耆老见鸿非常人乃共责让主人于是悉还其豕鸿不受乃去诬告猪肉经筵官㑹食资善堂东坡盛称河豚之美吕原明问其味曰直那一死再㑹又称猪肉之美范淳甫曰柰发风何东坡笑曰淳甫诬告猪肉猫死愿为髙宗后王氏及良娣为武后所杀良娣骂曰我后为猫使武后为䑕吾当扼其喉以报后后闻之不悦诏六宫毋养猫因献议崔祐甫为中书舎人朱泚军中猫䑕相乳表其瑞宰相常衮率羣臣贺祐甫曰可弔不可贺代宗问故因献猫䑕议诗纎钩时得小溪鱼饱卧花隂兴有余自是䑕嫌贫不到莫慙尸素在吾庐白玉狻猊借锦茵冩经湖上浄名轩吾方大谬求前定尔亦何知不少喧出没任从仓内䑕鑚窥宁似槛中猿髙眠永日长相对更约冬裘共足温鸡天鸡桃都山有大树曰桃都枝相去三千里上有天鸡日初出照此木天鸡即鸣天下鸡皆随之惮为人用宾孟适郊见雄鸡自断其尾问之侍者曰惮其为牺极有𤣥致晋宋处宗尝置一长鸣鸡着牕间后鸡作人语与处宗谈论极有𤣥致处宗因此功业大进唿祝祝祝鸡翁善养鸡今世人唿鸡云祝祝起此衔赤珠昭灵后名含始逰于洛水有玉鸡衔赤珠曰吞之者王含始吞之生汉髙祖鸣不失晨刘邠取山鸡毛着器中使管辂筮筮云髙岳巖巖有鸟朱首羽翼赤黄鸣不失晨此山鸡之毛诗断尾雄鸡本畏烹年来聴法伴修行还须却置莲花漏去怯风霜恐不鸣立马阶除待一鸣何如春梦不闻声固知鸡口羞牛后不待羣鸣已可惊鹅食炙知色苻朗食鹅知色黒白之处人不信既而试之果然十万钱唐僖宗好鬬鹅数幸六王宅兴庆池与诸王鬬鹅一鹅至值十万钱诗房相西亭鹅一羣眠沙泛浦白于云凤凰池上应回首为报笼随王右军鹅儿黄似酒对酒赏新鹅引颈嗔船过无行乱眼多翅开遭宿雨力小困沧波客散层城暮狐狸柰若何鸭鸡伏鸡伏鸭卵雏成入水鸡母随岸唿之雏出而不随母鸭鸡异类能相随也用此何为建昌侯孙虑于堂前作鬬鸭栏颇施小巧陆逊正色曰君侯勤览经典用此何为虑即毁之诗已断鹰隼猜仍叨主人惠洁白尽天姿双栖莫相忌褵褷出短蒲毰毸浴清水物忌太鲜明何妨染泥滓花鸭无泥滓阶前每缓行羽毛知独立黒白太分明不觉羣心妬休牵衆眼惊稻粱沾汝在作意莫先鸣锦绣万花谷续集卷十四锦绣万花谷续集卷十五钦定四库全书锦绣万花谷续集卷十五类姓冯年十八上书冯野王字君卿通诗以父任为太子中庶子年十八上书愿试守长安令弹铗歌冯驩蹑屩而见孟尝君弹剑铗而歌称诵着廊庙冯唐以孝着为中郎署长对文帝论将帝悦拜为车骑都尉景帝以唐为楚相免武帝求贤良举唐唐时年九十余不能复为官乃以唐子冯遂为郎太史公曰冯公之论将率有味哉语曰不知其人视其友冯之所称诵可着廊庙大树将军冯异字公孙颍川人通左氏春秋孙子兵法号大树将军骐骥在东隣冯素弗跋之长弟慷慨有大志雄杰不羣任侠放荡不修小节盛藻竒之曰吾逺求骐骥不知近在东隣何识子之晚也闭门三十年冯伟字伟节尤明礼𫝊闭门三十年専精覃思无所不通赐禁中瑞锦冯定字介夫与宿齐名人方汉二冯第进士异等迁太常少卿文宗尝诏开元霓裳羽衣舞参以云韶肄于廷定部诸工立县间端凝若植帝异之召升殿赐禁中瑞锦熊可当五百人哀公十六年白公胜谓石乞曰市南有熊宜僚者若得之可以当五百人矣石乞见之告之故辞承之以剑不动胜曰不为利谄不为威惕去之正色在朝熊逺字孝文豫章人翘之孙也有志尚领武昌太守累迁尚书左丞在朝正色不茹柔吐刚忠亮至到转御史中丞又拜太常卿有毗济之道其榱桷之佐乎弟缙终鄱阳太守缙子鸣鹄武昌太守好学不倦熊安生字植之少好学励精不倦仕齐为国子博士周使尹公正问周礼所疑安生一一演说公正嗟服有文当典诰命熊本擢进士第累除天章阁待制神宗曰熊本有文当遂典诰命除知制诰判司农寺都水监丞种赈恤宗族种暠河南人父有财三千万父卒暠悉以赈恤宗族及邑里之贫者宗汝南太守宗资为汝南太守任功曹范滂郡中谣曰汝南太守范孟博南阳宗资主画诺长风破万里宗悫年少叔父少文问其所志答曰愿乗长风破万里浪宗曽子宗元卿有至行乡人号曰宗曽子有儒者风宗钦好学有儒者风仕沮渠蒙逊为世子洗马上东宫待臣小儿学士宗懔少聪敏好读书语辄引古事乡里唿为小儿学士封有大臣之体封孚祖悛振威将军父放慕容暐之世吏部尚书孚幼而聪敏和裕有士君子之称慕容徳曰朕平青州不以为庆喜于得卿也外总机事内叅密谋虽位任崇重谦虚博纳甚有大臣之体后为太尉三世同财封延伯三世同财为北州所宗附为梁郡太守有髙士风殿中尚书封回明帝时为瀛州刺史乗冦乱水潦之后表求赈恤免其租调州内赖之后为殿中尚书自致卿相封伦年方少舅卢思道曰是儿识畧过人当自致卿相龚两龚皆楚人胜字君宾舎字君倩二人相友并着名节世谓之楚两龚洁已自守龚壮洁已自守惟研考经典谭思文章浔阳郡丞龚孟舒通毛诗善谈名理仕梁位浔阳郡丞洪文词知名皇朝豫章洪氏山谷四甥皆以文词知名朋字龟父同郡黄着集龟父诗百篇为一集山谷以谓句句可𫝊也刍字驹父殚洽开豁溢于文词擢谏大夫为诗百余篇着老圃前后集炎字玉父登第元祐之末试吏绍圣之初显于宣和贵于绍兴羽字鸿父元符之末上书入籍遂终其身兵火之后诗文无𫝊焉朝廷官其一子钟九辟公府不就钟皓少以笃行称避隠密山前后九辟公府皆不就为士大夫所归慕及皓终诸儒颂之曰材虑懿徳非礼不处悦此诗书絃琴乐古五就州招九膺台辅逡巡主命率嵗容与専掌文翰钟嵘好学有思理明周易两为记室専掌文翰醉与虎鬬钟𫝊少射猎醉遇虎与鬬虎搏其肩而𫝊持虎不置㑹人斩虎然后免既贵悔之戒诸子曰士处世尚智与谋勿效吾暴虎也龙口无择言龙伯髙名述京兆人为山都长马援尝诫其兄子曰龙伯髙敦厚周慎口无择言谦约节俭㢘公有威吾爱之重之愿汝曹效之效伯髙不得犹为谨𠡠之士所谓刻鹄不成尚类鹜者也光武由是擢拜零陵太守使吴越不拜龙敏少仕州摄参军刘守光乱敏避之沧州遂客于梁久不调敏素善冯道监军张承业辟敏监军巡官使掌奏记庄宗即位召拜司门员外郎为兴唐尹事祖父以孝闻累拜吏部侍郎歴晋为太常卿使于吴越是时使吴越者见吴越王皆下拜敏独揖之迁工部侍郎终终童终军年十八选为博士弟子太守闻其异材甚竒之与交结军揖太守而去至长安上书武帝异其文拜为谒者上白麟竒木之对入关弃繻请受长缨羁南越王年二十余世谓之终童宫忠臣之谋新序曰晋献公假道于虞以伐虢宫之竒谏曰脣亡则齿寒今日亡虢明日亡虞可谓忠臣之谋也丰言近习之非皇朝丰稷举进士为蒙城簿稍擢监察御史里行言王安礼不可知制诰及安礼迁翰林学士复力言之除着作佐郎迁吏部员外郎提㸃利州路刑狱哲宗即位徙成都府路召为工部员外郎迁殿中侍御史右司谏改国子司业起居舎人太常少卿国子祭酒兼侍讲拜刑部侍郎数上疏言近习之非蒙家世为将蒙恬齐人也尝书狱典文学因家世得为秦将攻齐大破之拜为内史雍雍伯之后风俗通云周文王第十二子也雍伯之后以国为姓今或音雍州之雍郑大夫有雍纠楚有雍子齐有雍廪宋有雍鉏汉什邡侯雍齿沛人也翁登进士擢宏词翁承賛父巨隅尝为荥阳府参军承賛干宁间登进士第继擢宏词天祐初以右拾遗受诏册王审知为瑯琊王寻为右谏议大夫福建盐鐡使后除门下侍郎同中书门下事于使闽时建阳别旧识僧亚齐诗云潇潇风雨建阳溪溪畔维舟见亚齐一轴新诗剑潭北十年旧识华山西吟魂惜向江村老空性元知世路迷应笑乗轺青琐客此时无暇聴猿啼又咏槐诗雨中粧㸃望中黄勾引蝉声送夕阳忆得当年随计吏马蹄终日为君忙江嶷然稀言江统字应元静黙有逺志时语曰嶷然稀言江应元后进之美江夷字茂逺少自藻厉为后进之美仕宋歴吏部尚书吴郡太守后为右仆射梦笔江淹字文通不事章句之学留情于文章起家南徐州从事升降承明之阙出入金华之殿仕齐拜中书侍郎王俭曰卿年三十五已为中书侍郎才学如此何忧不至尚书金紫所谓富贵卿自取之在尚书非公事不妄行在官寛勐能折衷为南司足以振肃百寮明帝曰自宋以来不复有严明中丞君今日可谓近世独步少以文章显后梦郭璞问其取笔乃探懐中五色笔以授之春诵夏弦江梦孙字修之九江湓城人诸生弟子不逺数郡而至者百人春诵夏弦以时讲闻鼓箧函丈庠序常盈先主辅政欲广贤良之术闻其徳业遂以币帛聘之为芸阁郎甚被亲礼风流不坠江斆湛之孙为丹阳丞袁粲为尹叹曰风流不坠政在江郎善政着名江秉之祖逌在宋为乌程令以善政着名东土征为建康令为政严察部下肃然后为山隂令人户三万政事繁扰秉之御繁以简常得无事冠军将军江悦之好兵书有将畧梁初进号冠军将军庞非卿岂能成功皇朝庞籍字醇之单州武成人也举进士累擢殿中侍御史庆厯四年召拜枢密副使籍请併省官属徒兵就食于是边费什省七八八年为参知政事明年以工部侍郎为枢密使籍言近世养兵务多而不精请与中书议简汰之法仁宗疑焉籍曰傥有一夫之唿臣请以百口偿之卒省兵八万人皇祐三年拜同中书门下平章事昭文馆大学士侬智髙叛命狄青为宣抚使或言青不可専任仁宗以问籍籍曰青起行伍若以文臣副之则号令不専不如不遣也仁宗然之及捷书至仁宗谓籍曰非卿执议岂能成功鹿门採药逸民庞公居岘山之南未尝入城府夫妻相敬如宾刘表问曰先生苦居畎畆而不肯官禄何以遗子孙乎公曰世人皆遗之以危今独遗之以安未为无所遗也遂携妻子登鹿门山採药不反锦绣万花谷续集卷十五锦绣万花谷续集卷十六钦定四库全书锦绣万花谷续集卷十六类姓郗儒雅之士郗鉴字道徽王敦専制拜安西将军镇合淝敦忌之表征还与敦相见鉴曰丈夫既洁身北面岂可偷生屈节腼颜天壤耶敦素懐无君之心闻鉴言大忿之拘不遣敦之党与譛毁日至鉴举止自若初无惧心敦谓钱凤曰郗道徽儒雅之士名位既重何得害之百僚所惮郗隆始謇亮有匪躬之节初为尚书转左丞在朝为百僚所惮糜安汉将军糜竺拜安汉将军雍容敦雅而翰翮非所长待之以上宾之礼未尝有所统御雍容风议见礼于世皮少有武畧皮豹少有武畧太武时拜使持节仇池镇将有威信以前后战功擢为内都大官九讽七爱皮日休唐之文士着桃花赋九讽七爱施论经石渠施雠与田王孙受易梁丘贺荐之拜为博士与五经诸儒杂论同异于石渠阁心筭口占施文庆陈后主以为中书舎人明闲吏职心筭口占眭着知命论眭夸少有大度不拘小节耽好书𫝊不以世务经心浩然物表髙尚不仕寄情丘壑或谓夸曰吾闻有大才者必居贵仕子独何在桑榆乎乃着知命论以释之支庐墓支叔才隋末荒馑母为贼执叔才告以情贼闵其孝为解母病痈叔才吮疮注药及亡庐墓有白鹊止其傍髙宗表异其家綦叠挽三石弓四张綦连勐少有志气便弓马齐神武时以军功封广兴县侯梁使来求角武艺遣勐接之梁人引弓两张皆三石勐併取四张叠挽过度梁人嗟服出为定州刺史寛惠清慎吏人称之韦邹鲁大儒韦贤鲁国邹人其先韦孟楚元王傅贤笃志于学通礼尚书以诗教授号邹大儒儒宗韦彪孝行纯至雅称儒宗举孝亷除郎中三辅诸儒莫不仰慕之显宗召拜谒者赐车马衣服数陈政术每归寛厚拜大鸿胪郇公五云体韦陟迁吏部侍郎常以五采牋为书记使侍妾主之陟惟署名自谓所书陟字若五朶云时人慕之号邭公五云体时有功第一时溥为州牙将黄巢乱京师节度使支详遣溥与陈蕃率兵五千西讨至莱芜大破之诸将家有功惟溥功第一加检校司徒同中书门下平章事进检校太尉兼中书令鉅鹿郡王师社稷臣前汉时师丹治诗举孝亷为郎征为光禄大夫后为太子太傅后至大司空经为世儒宗徳为国黄耉可谓社稷之臣伊雍容讽议伊籍为左将军从事中郎使于孙权权闻其才辩欲逆折之适入拜权曰劳事无道之君乎即对曰一拜一起未足为劳籍机捷类如此迁昭文将军雍容讽议见礼于世卢清澹有逺识卢钦世以儒业显清澹有逺识领吏部举必以材称为亷平文武之称着于方夏歴宰州郡不尚功名惟以平理为务禄俸散之亲故不营赀产五兵尚书卢少有成人志尚文襄言其终可大用歴司州别驾江州刺史所在有善政除扬州刺史在淮南十三年大树风绩征为五兵尚书朱善美之士朱季吏畏其威人懐其惠肃宗召拜仆射上便宜报曰补公家之阙不累清白之素斯善美之士也四官皆珥貂朱异徧览经史尤明礼易明山宾表荐异云金山万丈縁陟未登玉海千寻窥暎不测为太子博士居权要三十余年自员外常侍至侍中四官皆珥貂自右卫率至领军四职并驱卤簿疏明春秋为博士疏广明春秋征为博士徙为太子太傅闾上宾闾大肥蠕蠕人也道武时归魏与弟并为上宾入八议后以战功授荥阳公鱼言闻数百步鱼俱罗冯翊人声气雄壮言闻数百步在隋拜丰州总管突厥入境辄擒斩之自是屏迹不敢畜牧于塞下徐负石入海邹阳上书曰徐衍负石入海义不茍取比周于朝以移主上之心陈蕃设榻徐穉字孺子豫章南昌人太守陈蕃不接宾客惟穉来特设一榻去则悬之桓帝以安车万纁备礼征之不至角立杰出南州髙士柱臣徐宣文帝时为御史中丞有选尚书桓范荐宣体忠厚之行秉直亮之性清雅特立不拘世俗确然难动有社稷之节歴位州郡所在称职以为左仆射诏曰宣歴仕三朝公亮正色有託孤寄命之节可谓柱臣也佳吏部徐宁为舆县宰通朗博涉庾亮每属桓彛覔一佳吏部及遇宁欣然谓亮曰为卿得佳吏部矣徐宁真海岱清士因为叙之即迁吏部郎端贰之才徐嵩少以清白着称苻坚时举贤良为郎中迁长安令贵戚子弟犯法者一皆考竟请託路絶落落有端贰之才风亭月观徐湛之事祖母及母以孝闻后为南兖州刺史善政俱肃威惠并行起风亭月观吹台琴室招集文士尽逰玩之适石麒麟徐陵年数嵗沙门释寳志摩其顶曰天上石麒麟也忠臣徐铉十歳能属文与韩熙载齐名江南谓之韩徐仕吴为秘书郎南唐为吏部尚书王师围金陵煜遣铉朝京师求缓兵太祖以礼遣之后随煜至京师太祖责之铉对曰臣仕江南国亡不能死臣之罪也太祖叹曰忠臣也以为太子率更令从征太原加给事中出为左散骑常侍虞南阳太守虞延初生其上有物若一匹练遂上升天占者以为吉及长长八尺六寸腰帯十围力能扛鼎建武初除细阳令嵗时伏腊辄休遣徒系使归家并感其徳应期而还迁洛阳令外戚歛手莫敢干法迁南阳太守十二通尚书虞诩十二通尚书为朝歌长故旧皆弔曰得朝歌何衰诩曰不遇盘根错节何以别利器太守马稜曰君儒者当谋谟庙堂后羌冦武都以诩有将帅之畧迁武都太守五絶虞世南性沈静与兄世基同受学于吴顾野王余十年精思不懈文章綩缛世基辞章清劲过世南而赡博不及也大业中至秘书郎秦王践祚拜𢎞文馆学士人慕向之谓之登瀛洲世南貌懦谨外若不胜衣而中抗烈论议持正帝尝命冩列女𫝊于屏风于时无本世南暗疏之无一字谬帝每称其五絶一徳行二忠直三博学四文词五书翰帝手诏魏王泰曰世南于我犹一体拾遗补阙无日忘之锦绣万花谷续集卷十六锦绣万花谷续集卷十七钦定四库全书锦绣万花谷续集卷十七类姓胡天下中庸胡广察孝㢘试为天下第一尚书郎五迁尚书仆射为太傅时年已八十继母在堂朝夕瞻省谚曰万事不理问伯始天下中庸有胡公在公台二十余年家世将门胡奋性开朗有筹畧家世将门晚乃好学灭丑虏于河西制凶酋于硁北后加镇军大将军举进士第一皇朝胡旦字周父举进士第一通判昇州代还迁左拾遗出漕淮东徙知海州淳化中直集贤院复知制诰久之通判襄州寻以祕书监致仕胡公塘胡宿举进士召试为馆阁校勘改集贤校理通判宣州知湖州筑石塘百里捍水患大兴学校学者盛于东南自湖学始既去而思之名其塘曰胡公塘而学者为立生祠久为两浙转运使召还修起居注知制诰入翰林余三使北戎余靖字安道举进士迁祕书丞集贤校理范仲淹以言事忤意贬饶州諌言御史不敢言靖上疏论仲淹不当贬且言陛下亲政以来屡逐言事者恐钳天下口不可坐落职知秦州庆厯中除右正言方是时仁宗励精政事増谏官员将外有所为靖数言事合意迁知制诰三使北庭宰相忌之出知吉州六年知䖍州帅潭移青州吾有卿相之骨吾粲生数嵗城妪见谓其母曰是儿有卿相之骨蘓二天蘓章字孺文为冀州刺史故人为清河太守行部按其姦赃乃请太守喜曰人皆有一天我独有二天章曰今夕蘓孺文与故人饮者私恩也明日冀州刺史按事者公法也遂举正其罪州境望风畏肃累世二千石蘓绰累世二千石绰有王佐才对周文指陈帝王之道周文不觉膝之前席曰绰真竒士即拜行台左丞㕘典机密常以天下为己任博求贤俊共𢎞正道十嵗上书蘓文长十嵗上书周武帝异其幼问读何书对治孝经论语帝曰何言可道答曰为国者不敢侮于鳏寡为政以徳帝曰善文章擅天下皇朝蘓洵屡举进士贤良不中至和嘉祐间与其二子轼辙至京师欧阳修得洵书二十篇大爱其文辞以为贾谊刘向不过也以其书献诸朝名动京师而蘓氏文章遂擅天下一时学者皆尊其贤学其文以为师法以其父子俱知名号为老蘓吴隠若一敌国吴汉为人质厚少文造次不能以辞自达光武曰吴公差强人意隠若一敌国矣及在朝廷斤斤谨质形于体貌勇鸷有智谋诸将鲜能及者拜大司马封广平侯白首一节吴良恭俭安贫白首一节显宗以为议郎儒雅标名吴隠之博涉文史以儒雅标名弱冠而介立有清操事母孝谨迁晋陵太守制举入三等皇朝吴育为人明敏劲果强学博辩举进士甲科举贤良方正䇿入三等前此未有也除着作郎集贤院庆厯五拜右谏议大夫枢密副使数月余除㕘知政事符谈辞如云符融逰太学师事李膺每见融辄絶他宾客聴其言论融幅巾奋褏谈辞如云膺每捧手叹息清谈不及世务皇朝符彦卿少事唐汉周封魏王宋兴迁太史为御史所紏退居于洛八年间乗小车驷遍逰佛寺名园人服其旷达对宾客清谈终日不及世务于髙门于永嗣至御史大夫始于公其门闾壊父老方共治之公谓曰少髙大令容驷马髙盖车我治狱多隂徳子孙必有兴者至定国为丞相永为御史大夫封侯𫝊世云乐贤下善于休烈机鉴融敏善文章第进士又擢制科歴祕书省正字肃宗立兼修国史时经大盗后史籍燔缺休烈奏献史籍进官献五代论诗着旧章天子嘉之虽歴清要不治产性恭俭仁爱乐贤推毂士甚衆年老嗜学不厌舒献文阙下舒元舆大和五年献文阙下不得报上书自言所上八万言其文鍜鍊精粹出入今古数千百年披剔刮抉有可以辅教化岂主父可比哉俞少有髙行俞紫芝少有髙行不娶得浮屠氏心法所至翛然而工于诗王荆公居钟山秀老数相往来尤爱重之每见于诗所谓公诗何以解人愁初曰芙蕖暎碧流未怕元刘争独步不妨陶谢与同逰是也秀老尝有夜深童子唤不起勐虎一声山月髙之句尤为荆公所赏和云新诗比旧仍増峭若许追攀莫太髙秀老卒于元祐初惜时无发明者不得与林和靖一流槩见于隠逸奚世称忠孝奚斤代人也仕魏为侍郎亲近左右后为左丞相世称忠孝每议政多见从用朝廷称焉少有将畧奚眷少有将畧道武世有战功为武牢镇将为冦所惮贤士奚陟少笃志通羣书大厯末擢进士文辞清丽科授𢎞文馆校书郎病痈帝遣医疗视勅曰陟贤臣为我善治之嵇龙章凤姿嵇康字叔夜其先姓奚避怨徙铚家于嵇山之侧因而命氏龙章凤姿天质自然与魏室婚拜中散大夫弹琴咏诗自足于懐为竹林七贤之逰吕安服康髙致每一相思命驾千里子绍黎孝行闻于世黎景熙少以孝行闻于世好读书强记黙识而无应对之能落魄不事生业有书千余卷不以饥寒易操后拜着作佐郎勤于所职着述不怠性尤専固不合于一时一为史官十年不调终仪同三司洼洼君通洼丹字子玉𫝊孟氏易建武初为大鸿胪作易通论七篇世号洼君通易家宗之称为大儒齐王佐才齐瀚少开敏年十四见李峤峤称有王佐才中宗在庐陵瀚上言请抑诸武迎太子东宫不报及太子还武后召瀚宴同明殿谕曰朕母子如初卿预有力焉方不次待尔及进士第以㧞萃调蒲州司法㕘军景云初姚崇取为监察御史凡劾奏常先风教号善职开元初为给事中中书舎人归对策第一归宗敬治礼家学多识容与擢明经天寳中举博通坟䇿科对䇿第一有诏举才可宰百里者复䇿髙等授左拾遗倪课第一倪若水擢进士第迁监察御史黜陟剑南道绳举严允课第一开元初为汴州刺史政清浄増修孔子庙兴州县学庐劝生徒身为教化风化兴行𤣥宗遣中人捕䴔䴖鸂鶒江南若水上言帝手诏褒答云陵集皇朝倪涛博学能文有操履举进士擢太常博士迁校书郎着作佐郎赐对除司勲员外郎迁左司朝廷议有事燕云涛独曰毋轻议以贻后患宰相怒曰左司敢沮军事耶罢监朝城县酒税再谪茶陵造船场有诗文号云陵集锦绣万花谷续集卷十七锦绣万花谷续集卷十八钦定四库全书锦绣万花谷续集卷十八类姓裴后进领袖裴秀八嵗能属文时语曰后进领袖有裴秀后为司空玉山映人裴楷以清通用为吏部郎时人称见裴叔则如近玉山暎照人也廊庙之才裴松之博览坟籍立身简素宋武帝克洛阳松之居州行事武帝曰松之廊庙之才不宜久居边务召为太子洗马转中书侍郎三河领袖裴骏魏太祖曰骏有当世才其忠义可嘉补中书博士崔浩目为三河领袖宋使来聘以骏有才学假散骑常侍于境上劳接独立使君裴侠州辟主簿举秀才后除河北郡守爱人如子惟食菽麦而已人歌曰肥鲜不食丁庸不取裴公贞惠为世䂓矩尝与诸牧守俱谒周文周文命侠别立谓诸牧守曰侠清慎奉公为天下最衆有如侠者可与之俱立衆皆黙然无敢应者号为独立使君卧䕶北门裴度在朝阉竖擅权天子拥虚器缙绅道丧不复有经济意乃治第东都集贤里号緑野堂野服萧散与白居易刘禹钖为文章穷昼夜相欢不问人间事帝问度安否开成二年复以本官节度河东度牢辞帝命宣谕曰为朕卧䕶北门可也上以宴羣臣曲江度不赴帝赐诗曰注想待元老识君恨不早我家柱石衰忧来学丘祷梅𫝊以为仙梅福字子真明尚书谷梁春秋补南昌尉王莽専政一朝弃妻子去九江至今𫝊以为僊后有见福于㑹稽者变名姓为吴市门卒世以诗名梅尧臣世以诗名尧臣遂以诗闻天下嘉祐元年翰林学士赵槩等言于朝曰梅尧臣经行修明愿得畱与国子诸生讲论道徳作为雅颂以歌咏圣化乃得国子监直讲官至都官员外郎欧阳修论其诗曰世谓诗人少达而多穷盖非诗能穷人穷者而后工也雷投金承尘上雷义为郡功曹尝济人死罪罪者以金谢之不受金主俟义不在黙投金于承尘上后葺屋得金金主已死乃以付县曹与陈重为友语曰胶漆自谓坚不如雷与陈六矢着面不动雷万春事张巡为偏将令狐潮围雍丘万春立城上与潮语伏弩发六矢着面万春不动潮疑刻木人谍得其实乃惊遥谓巡曰向见雷将军知君之令严矣王佐才雷简夫在雅州蘓洵往见之简夫谓曰子王佐才也荐之于张方平韩琦欧阳修三人者延誉如不及洵名振京师葢自简夫始云台隠居南山台产専京氏易善图䜟祕纬天文洛书风角星筭尤善望气占候推步之术隠居商洛南山刘曜时位至特进来社稷臣来歙光武拜为太中大夫为人有信义言行不违及往来逰说皆可案覆西州士大夫皆信重之曽孙歴字伯珍少袭爵朝廷咸称社稷臣图像以进来䕶儿常曰大丈夫当为国灭贼以取功名安能区区専事笔砚后平江南位大将军隋文嘉其功使画工图其像以进迁瀛州刺史以善政闻炀帝曰昔国步未康卿为名将今天下无事又为良二千石可谓兼美封荣国公崔须长四尺崔琰迁中尉须长四尺甚有威重朝士瞻望而太祖亦敬惮焉南鹞北鹰崔洪少以清厉显名骨鲠不同于物人之有过辄面折之为尚书左丞语曰丛生棘刺来自博陵在南为鹞在北为鹰迁吏部尚书京师灼灼崔儦署其户曰不读五千卷书者无得入此室初举秀才为散骑侍郎歴尚书郎与李若俱见称重语曰京师灼灼崔儦李若仕隋累迁散骑侍郎千里驹崔昻事母以孝闻孝芬曰此儿终当逺至是吾家千里驹清吏郑善果母崔氏性贤明有节操善果出聴事母辄坐胡牀于障后察之闻其剖断合理归则大悦若行事不允乃蒙袂而泣终日不食善果由此克已号为清吏年不可及崔湜第进士父子同为侍郎与弟液澄以文翰居要官尝曰吾一门入仕歴官未尝不为第一湜执政三十八尝暮出端门缓辔讽诗张说叹曰文与位固可致年不可及拟八龙崔珙父颖官同州刺史生八子皆有才世以拟汉荀氏八龙珙为人有威重精吏治以拔萃异等累擢岭南节度使入对延英文宗访治抚后先珙对精亮有理趣帝咨嗟陈卜妻陈完字敬仲初懿氏卜妻于敬仲占之曰是谓凤凰于飞和鸣锵锵有妫之后将育于姜五世其昌并于正卿八世之后莫之与京门多长者车辙陈平阳武户牖乡人也为人长美色门外多长者车辙张负以女孙予之曰固有好美如陈平而长贫贱者乎后果以六出竒计封曲逆侯孝惠时为丞相此儿必兴吾宗陈羣祖父寔父纪叔父谌皆有盛名号曰三君寔曰此儿必兴吾宗魏初为御史中丞江表虎臣陈武仁厚好施乡里逺方客多依託之累有功劳进位偏将军江表之虎臣也四世同居陈𤣥子四世同居一百七口诏表门闾蠲租税上天降佐陈元康机敏有干用神武迁为都官郎马上号令九十余条元康屈指数尽能记忆神武曰此人世间希有乃上天降佐也真盐鐡使皇朝陈恕少折节读书王明知洪州见而叹曰竒士也知代州入为盐鐡使恕有知计釐去宿弊太祖深器之曰真盐鐡使也拜给事中㕘知政事作庆老堂陈绎奉亲至孝尝作庆老堂以娱其母王介甫赠之诗云种竹尝疑出冬笋开池故合涌寒泉秦万石秦氏秦彭与羣従同时为二千石者五人三辅号曰万石秦氏迁山阳太守百姓懐爱莫有欺犯姦吏跼踳无所容诈转颍川太守仍有凤凰麒麟甘露之瑞集其郡境图形凌烟阁秦琼始为隋将来䕶儿帐内母丧䕶儿遣使禭弔之吏怪曰将军未有所问而独弔之何也䕶儿曰是子才而武岂久处贫贱邪后降髙祖拜马军总管破尉迟敬徳帝赐以黄金瓶劳曰卿不恤妻子而来归我且又立功使朕肉可食当刈以啖尔况子女玉帛乎従讨世充等三盗积赐以千万计封翼国公卒太宗图形凌烟阁申安车驷马申公鲁人也弟子自逺方至受业者百十人申公独以诗经为训武帝使使束帛加璧安车驷马迎申公至见天子问治乱之事时巳八十余对曰为治者不在多言顾力行何如耳乃以为太中大夫威惠兼着申怙歴下邳北海二郡太守所至皆有政绩为太山太守威惠兼着吏人便之锦绣万花谷续集卷十八锦绣万花谷续集卷十九钦定四库全书锦绣万花谷续集卷十九类姓荀八龙荀淑少有髙行补朗陵侯相涖事明理称为神君有子八人俭绲靖焘汪爽肃専并有称名时人谓八龙改其里曰髙阳里靖有至行不仕号𤣥行先生爽字慈明十二通春秋论语颍川语曰荀氏八龙慈明无双非常人荀攸字公达入为尚书曹操曰公达非常人以为军师魏国初建为尚书令常谋谟帷幄人之师表前后凡画竒䇿十二丑舎人荀士逊为文清典见赏知音在齐为中书舎人状貌甚丑目曰丑舎人辛引裾辛毗为侍中谏文帝徙民实河南帝不答起入内毗随而引其裾甄教授数百人甄宇教授常数百人建武中征拜博士𫝊业子普普𫝊子承诸儒以承三世𫝊业莫不归服之子孙𫝊学不絶还金之美甄法崇父匡位少府卿以清闻法崇宋初为江陵令孙彬有行业乡人称善尝以纻就人质钱后赎纻于束中得五两金即送还之后为益録事参军帯郫县令将行同列五人梁武戒以亷慎至彬独曰卿昔还金之美故不复以此言相属五辟诏十至甄济好学以文雅称居青巖山十余年逺近服其仁不敢畋渔诸府五辟诏十至坚卧不起文真忠臣文聘太祖曰卿真忠臣也为江夏太守有威恩名震外国则不敢侵迁后将军封新野侯表门闾文献叔八世同居诏表门闾蠲租税殷风流谈论所宗殷浩弱冠有美名为风流谈论者所宗廊庙之寳殷仲堪能清言善属文武帝召为太子中庶子甚相亲爱后出镇江陵将之任诏曰卿去有日使人酸然常谓永为廊庙之寳而忽为荆楚之珎冠冕一时殷景仁少有大成之量宋文帝时为侍中以风力局干冠冕一时后迁尚书仆射虽卧疾朝政大小必以问焉云志节比栾布云敞师事吴章王莽斩章禁锢弟子不得仕宦门人尽更名他师敞时为大司徒掾自劾吴章弟子收章葬之京师称焉将军王舜髙其志节比之栾布荐为中郎谏大夫云屯卫将军云定兴善制器仗在隋擢少府丞累迁屯卫大将军袁四世居三公袁绍髙祖父安为汉司空自安以下四世居三公国士之交袁式归魏为上客与崔浩一面便尽国士之交性长者虽羇旅以泊而清贫守度不失士节时人甚敬重之辕治诗博士辕固生治诗孝景时以亷直拜为清河王太傅武帝立复以贤良征固时公孙𢎞亦被征侧目而视固固曰公孙子务正学以言无曲学以阿世齐之言诗皆本辕固生垣此儿必大吾门垣崇祖垣䕶之弟子年十四有干畧䕶之曰此儿必大吾门为瑯琊兰陵二郡太守齐髙帝时用为豫州刺史进都督破魏军陈力疆场樊樊侯学樊重世善农稼赀至万而赈赡宗族恩加乡闾年八十余终素所假贷人数百万遗令焚削文契子宏封夀张侯不求茍进常以前世贵戚为戒宗族染其化未尝犯法子鯈尝删定公羊严氏春秋章句世号樊侯学陪宴积翠池樊子葢仕隋为武威太守以善政闻炀帝曰人道公清定如此不谢曰臣安敢清止是小心不纳贿耳乃赐口味百斛子葢曰愿奉丹陛帝曰公侍朕则一人而已委以四方则万人之敌也后陪宴积翠池帝亲以金盃属子葢酒曰良筭嘉谟俟公后动即以此盃赐公用为永年之瑞文章成就樊逊専心典籍举秀才第一杨愔曰文章成就莫过樊孝谦为员外将军上下正樊安定樊叔畧仕隋为汴州刺史甚有声称迁相州刺史政为第一玺书褒美班示天下百姓语曰智无穷清乡公上下正樊安定出封清乡安定公征拜司农卿排闼樊哙项羽目曰壮士排闼见髙帝封舞阳侯愿得十万衆横行匈奴元解穰侯印元文遥敏慧夙成仕齐授中书舎人宣傅文武号令杨遵彦云堪解穰侯印者必在斯人一心事主元谐家世贵盛以军功累迁大将军拜宁州刺史颇有威惠性刚愎不能取媚于左右尝言于隋文曰臣一心事主不曲取人意药笼中物元澹博学通故训及进士第狄仁杰器之尝谓仁杰曰闻下之事上譬富家储积以自资也门下充㫖味者多矣愿以小人备一药石可乎仁杰笑曰君正吾药笼中物不可一日无也授太常少卿以系出拓拔恨史无编年乃撰魏典三十篇事详文畧学者尚之源吏事自许源师字践言明辩有识悟尤以吏事自许仕隋累迁尚书左丞以明干着拜大理少卿上柱国源雄少寛厚美姿容以平陈功特进上柱国言武城絃歌言偃字子游为武城宰子之武城闻絃歌之声孙着兵法十三篇孙子武斩吴王爱姬以行军法阖庐以为将西破强楚入郢比威齐晋显名诸侯孙子与有力焉着兵法十三篇临七郡五州孙礼凡临七郡五州皆有威信后为司𨽻校尉迁司空折我右臂孙搴齐神武命作檄文援笔立就其文甚美神武大悦即署相府主簿専典文笔及卒神武曰折我右臂谊臣孙伏迦武徳初上言三事帝大悦即诏以伏迦至诚慷慨据义恳切为治书侍御史初帝受禅伏迦最先谏帝语裴寂曰若孙伏迦可谓谊臣矣书楼孙氏孙抃六世祖长孺喜藏书为楼而置其上蜀人谓之书楼孙氏中进士甲科今之贾谊孙洙字巨源年十九举进士调秀州司户色拯欧阳修举洙贤良方正洙上䇿论五十篇善言祖宗事指切治体推往较今分辩得失韩琦见而竒之曰今之贾谊也温六龙温羡兄弟六人并知名于世号曰六龙至吏部尚书卿相才温大雅性至孝与弟彦博大有皆知名薛道衡见之叹曰三人者皆卿相才也髙祖兵兴主文檄受禅讨定仪典迁皇门侍郎而彦博为中书侍郎帝尝曰我起晋阳为卿一门耳处士墅温造嗜书少所降服不喜为吏隠王屋山人号其居曰处士墅慨然有髙世心锦绣万花谷续集卷十九锦绣万花谷续集卷二十钦定四库全书锦绣万花谷续集卷二十类姓韩国器韩安国事梁孝王为中大夫后抵罪狱吏田甲辱之安国曰死灰独不复燃乎武帝拜为御史大夫与王恢辩议和亲所举皆天下名士天子以为国器出羣之器韩伯字康伯留心文艺能自标置居然是出羣之器王佐才韩桓张载竒之曰王佐才也博览经籍无所不通慕容巂时为扬烈将军后傅东宫従太子入朝巂顾谓左右此一代伟人未易继也志烈秋霜韩思彦举下笔成章志烈秋霜擢科第授监察御史昌言当世得失髙宗加二阶待诏洪文舘孝于家忠于国韩琬落魄少崖检有姻劝举茂才名动里中刺史行乡饮饯之主人扬觯曰孝于家忠于国今始充赋请行无筭爵儒林荣之韩荆州韩朝宗李白与之书云生不用万户侯但愿一识韩荆州寒三老上书寒朗博通书𫝊以尚书教授举孝亷永平中守侍御史廷争楚狱之寃笃矣仁者之情迁济阳令去官百姓追思之三老吏人上书陈其政状由是辟为司徒府干良史干寳博览书记以才器诏为着作郎家贫求补山隂令迁始安太守着晋纪二十卷直而能婉咸称良史撰搜神记号曰鬼董狐兰智武将军兰钦父子云以军功至冀州刺史钦有谋畧勇决善战进号智武将军百日中再破魏军威振隣国檀志老之士檀翥字凤翔好读书解属文仕魏除中书舎人以才学自业加以清介志能之士也万里长城檀道济都督诸军侵魏资粮竭济夜唱筹量沙以少米散其上及旦魏军谓资粮有余故不复追进司空镇夀阳后文帝疾义康矫诏诛之时人歌曰可怜白浮鸠枉杀檀江州道济见收愤怒气盛目光如炬脱帻投地曰乃壊汝万里长城栾栾社公栾布孝文时为燕相至将军尝有徳者厚报之以军功封俞侯燕齐之间皆为立社号曰栾公桂阳太守栾巴为桂阳太守以郡处南陲不闲典训为定婚姻丧纪之礼立校学以将进之迁豫章太守巴素有道术能役鬼神桓君才当自光大桓彦范字士则狄仁杰曰君之才当自光大母䘏初厚为礼张柬之将诛易之等引与定䇿以彦范敬晖为左右羽林将军属以禁兵斩易之中宗复位以彦范为侍中工属文所志惟忠孝居若不能言及议论帝前安辞定色辩争愈切卒谥忠烈潘大丈夫格业潘濬为湘乡令治甚有名奉法不惮私义公清剖断节槩梗梗有大丈夫格业竒童潘岳乡邑号为竒童作籍田赋才名冠世出为河阳令后迁廷尉评仕宦不达乃作闲居赋安剖心明皇嗣安金藏京兆人在太常工籍睿宗为皇嗣有诬皇嗣异谋者武后诏来俊臣问状金藏大唿曰公不信我言请剖心以明皇嗣不反也引刀自刺腹中肠出被地眩而仆后闻大惊命髙医内肠閲夕而蘓临视叹曰吾有子不能自明不如尔之忠也诏停狱朝廷士大夫翕然称其谊谨厚见信安彦威少𨽻唐明宗麾下颇知兵法尝为牙将以谨厚见信晋髙祖入立徙镇归徳是时河决滑州命彦威塞之彦威出私钱募民治隄迁西京留守遭嵗大饥彦威赈抚饥民民有犯法皆寛贷之饥民爱之不忍流去彦威与安太妃同宗出帝事以为舅彦威未尝以为言及卒太妃临哭人始知其同宗也当时益称其谨重颜江左称颜谢颜延之读书无所不览文章冠絶当时鲍照曰君诗若铺锦列绣雕缋满眼议者以延之谢灵运自潘岳陆机之后文士莫及江右称潘陆江左称颜谢颜祕书颜师古少博览精诂训善属文太宗尝叹五经去圣逺𫝊习寖讹诏师古于祕书省考定多所釐正学者赖之拜祕书少监辩狱而雨颜真卿开元中举进士又擢制科迁监察御史使河陇时五原有寃狱久不决天且旱真卿辩狱而雨郡人唿御史雨班壮士之志班超有大志不修细节佣书养母投笔叹曰大丈夫无他志畧犹当立功异域以取封侯安能久事笔砚间乎左右笑之超曰小子安知壮士之志哉相者指曰生燕颔虎头飞而食肉万里侯相也其后出征安集西域五十余国悉皆纳质内属封定逺侯任尚与超交代请诲告以总大纲而已尚曰我以班为当有竒䇿今所言平平耳后尚失羌人之和果如超言大家曹世叔妻班氏彪之女名昭字惠博学髙才踵成汉书表志号曰大家作女诫七章山璞玉浑金山涛少有器量介然不羣为竹林之游年四十始为郡主簿功曹累迁吏部尚书迁右仆射加光禄大夫以老疾辞诏曰君以道徳为世模表吾将倚君以穆风俗何乃欲独髙其志耶王茂目涛如璞玉浑金人皆钦其寳莫名其器髙阳池山简为征南将军都督荆湘交广四州诸军事假节镇襄阳每出嬉逰多之习氏池上置酒辄醉名曰髙阳池童儿歌之有日夕倒载归倒着白接䍦之句田食客数千人孟尝君名文姓田氏招致宾客舎业厚遇之以故倾天下之士食客数千人河东太守田延年为河东太守诛鉏豪强姦邪不敢发入为大司农旬月取宰相车千秋本姓田氏为丞相封富民侯无他才能术学又无阀閲功劳特以一言寤意旬月取宰相封侯世未尝有也初千秋年老上优之朝见得乗小车入宫殿门因号车丞相朱紫满门田𢎞正充魏博节度使以功加司徒同平章事来朝上眷劳殊等固请留阙下帝劳曰魏人乐卿之政四隣畏卿之威为朕长城又安用辞朱紫满门荣冠当时性忠孝好功名起楼聚书万余卷延屈千里足延笃字叔坚受左氏𫝊能着文章有名京师举孝亷后拜议郎着作东观徙京兆尹李文徳谓公卿曰延叔坚有王佐之才柰何屈千里之足乎钱长者钱徽中进士第迁中书舎人加承㫖宪宗独召徽称其长者时内积财图复河湟然禁无名贡献而至者不甚郄徽恳諌罢之帝密戒后有献毋入右银台门以避学士李白才钱易字希白年十七举进士御试三题日中而就言者以其清俊而黜之太宗语蘓易简曰朕恨不与李白同时易简曰有钱易者李白才也太宗喜曰若然当用唐故事召至禁林㑹盗起剑南不果用复举进士甲科为光禄寺丞通判蕲州又举贤良方正䇿入等除祕书丞通判信州真宗封泰山献殊祥録迁太常博士直集贤院仙风道骨钱若水字淡成十嵗能属文入华山陈搏一见以为有仙风道骨举进士为同州推官有富民失女奴其父母讼于州鞫于有司狱吏尝有贷于富民不获乃劾富民父子数人共杀女奴弃之水中遂失其尸而诬以罪皆应死若水疑之密使人访求女奴得之乃引以示女奴之父母皆泣曰是也富民父子赖以得免郡太守欲荐之若水固辞曰且朝廷以此为若水功当置狱吏于何地太守叹服太宗闻之遂召用擢祕书丞直史馆半嵗中超迁知制诰翰林学士至道初拜右谏议大夫同知枢密院事锦绣万花谷续集卷二十锦绣万花谷续集卷二十一钦定四库全书锦绣万花谷续集卷二十一类姓燕入讲经𫝊出议朝政燕凤少好学博综经史明习隂阳䜟纬昭成素闻其名以礼致之拜左长史参决国事道武时歴行台尚书甚器重明元世入讲经𫝊出议朝政邉五经笥邉韶字孝先以文学知名教授数百人弟子嘲之曰邉孝先腹便便懒读书但欲眠答曰邉为姓先为字腹便便五经笥后拜太中大夫着作东观宜处髙任邉让善占射能辞对时賔客满堂莫不羡其风蔡邕深敬之以为宜处高任牵当激浊扬清牵秀博辩有文才弱冠得羙名补新安令尝扼腕慷慨自谓居司直之任当能激浊扬清全九江太守全琮字子璜父柔尝使赍米数千斛到吴市易琮数散用空船而归柔怒琮曰愚以所市非急而士大夫方有倒悬之故便赈赡不及启报柔更竒之后为将军假节领九江太守权有国良翰权景宣少聪悟有气侠晓兵权有智略从周拔𢎞农破沙苑皆先登陷阵转外兵郎中除南阳郡守盗贼歛迹人得肄业百姓立碑颂徳总戎薄伐着尅敌之功布政莅人垂称职之誉岂非有国之良翰欤良吏权懐恩万纪族孙以廕迁尚乘奉御驭人安毕罗有宠见帝不恭懐恩适见之退杖四十帝嗟赏曰良吏也擢万年令赏罚明见恶輙取时语曰宁饮三斗尘无逢权懐恩每盛服妻子不敢仰视更五州刺史所居威名赫然吏重足立缙绅羽仪权徳舆生三嵗知变四声四嵗能赋诗积思经术无不贯综元和初拜尚书同平章事风流醖籍自然可慕正元元和间为缙绅羽仪云泉除一官忧见颜色泉仙除雍州刺史豪右无敢犯者纎毫不扰于人后兼右仆射志尚廉谨每除一官忧见颜色坚扬化将军坚镡光武拜扬化将军与士卒共劳苦每急輙先当矢石封合肥侯宣三独坐宣秉拜御史中丞光武特诏中丞与司隷校尉尚书令㑹同并専席而坐故京师号曰三独坐常服布被蔬食瓦器帝见而叹曰楚国二龚不如云阳宣巨公连戍𤓰齐侯使连称管至父戍葵丘𤓰时而往及𤓰而代萧平原太守萧望之治齐诗射䇿甲科为郎上疏陈灾异宣帝在民间闻其名曰此东海萧生耶拜为谒者及迁为平原太守望之雅意在本朝为郡守内不自得上疏徴入守少府宣帝察其材任宰相欲详试其政事复以为左冯翊元帝爵闗内侯八叶宰相萧遘擢进士第气孤峻既当国风采峭整天子器之自瑀逮遘凡八叶宰相萧夫子萧颕士四嵗属文十嵗补太学生观书一览即诵举进士对䇿第一补袐书正字名播天下卢异等皆执弟子礼号萧夫子尧鹰扬郎将尧君素炀帝时为鹰扬郎将后领河东通守以拒义师朝廷特赐金劵待以不死君素卒无降心铫魏郡太守铫期容貎絶异矜严有威光武以为魏郡太守郡界清平郡中服其威信拜卫尉封安城侯姚景想节义姚思廉少受汉书于父察寡嗜欲惟一于学授秦王府文学王语隋事慨然叹曰姚思廉蒙素刃以明大节古所难者思廉在雒阳遣使遗物三百段致书曰景想节义故有是赠王即位诏其撰梁陈书推䆒综括为二家史以卒父业益州刺史姚璹力学才辩掞迈举明经第迁益州刺史始蜀吏贪暴璹擿发之无所容贷降玺诏慰因谓左右为二千石清其身者易使吏尽清者难唯璹为兼之梁国公姚崇少倜傥尚气节长乃好学下笔成章𤣥宗讲武新丰召崇至帝方猎渭濵即召见与俱驰猎缓速如旨帝欢甚既罢乃咨天下事衮衮不知倦帝曰卿宜遂相朕崇知帝大度鋭于治乃先设事以坚帝意即阳不谢帝恠之崇因跪奏臣愿以十事闻云云帝曰朕能行之崇乃顿首谢翌日拜兵部尚书同中书门下三品封梁国公晁智囊晁错学申商刑名以文学为太常时号曰智囊诏选贤良对者百余人惟错为高第桥汉阳太守桥𤣥举孝廉补洛阳左尉梁不疑为河南尹𤣥以公事当诣府受对耻为所辱弃官还郷里徴为汉阳太守乔神君乔智明以徳行着称为隆虑共二县令号为神君谯孝廉秀才晋隠逸谯秀少而静黙不交于世郡察孝廉州举秀才不就焦真健人焦度少有气干气力弓马并絶人宋孝武召充左右曰此真健人也苗以恵化称苗晋卿世以儒素称擢进士第知吏部选人诉索好官厉言倨色纷于前晋卿乃与相对终日无愠颜乆之进侍郎充河北採访使居三年政化大行寛厚所至以恵化称魏人为立生祠立石颂羙包聚徒教授包恺字和乐兄愉明五经恺悉𫝊其业又受史记汉书尤称精究仕隋为国子助教逺近聚徒教授数千人盗割牛舌皇朝包拯字希仁举进士以大理评事知建昌县辞以亲年高改和州管库而亲不欲去郷里遂解官就养及亲亡庐墓侧终丧不忍仕乆之知天长县有诉盗割牛舌者拯曰第杀而鬻之俄有告私屠牛者拯曰已割其舌矣非私杀也盗色变遂引服徙知端州及除御史中丞上疏请立皇嗣仁宗喜乃曰当徐议之礼部侍郎枢密副使终于位谥孝肃巢浮沉里中皇朝巢谷眉州眉山人也尝举进士京师见举武艺者心实好谷素多力遂弃其旧学苏轼谪黄州与谷同郷幼而识之因与之游及轼与其弟辙在朝谷浮沉里中未尝一见绍圣初轼辙谪岭海平生亲旧无复相闻者谷独慨然自眉山诵言欲徒歩访两苏闻者皆笑其狂茅杀鸡为馔茅容字季伟郭林宗尝寓宿于容旦日杀鸡为馔林宗谓为己设既而以供其母自以草蔬与客同饭林宗起拜之曰卿贤乎哉因劝以学卒以成徳曹一鼓作气齐师伐我公战于长勺公将鼓之曹刿曰未可齐人三鼓刿曰可矣既克公问其故曰夫战勇气也一鼓作气再而衰三而竭彼竭我盈故克之掘土得蠏曹翰大名人也太宗征太原又从征幽州所部攻城之东南隅卒掘土得蟹以献翰谓诸将曰蟹水物而陆居失所也且多足虑救将至不可进拔之象其班师乎已而果然除威塞军节度使读书畧通大义曹利用少有志节读书略通大义以父谏遗恩授殿中承旨使敌还擢东上阁门使忠州刺史天禧中拜枢密使加同平章事宰相李廸面斥丁谓姦邪利用冯拯皆有朋党利用曰以片文遇主臣不如廸若捐躯入不测之敌廸不如臣卒以利用兼太子少保进右仆射仁宗即位进封鲁国公陶五栁先生陶潜字元亮号五栁先生为彭泽令不能为五斗米折腰乃赋归去来蓄无絃琴曰但识琴中趣何劳絃上声有文武才陶弼元丰中为崇仪使知邕州山谷先生作志铭称其有文武之才而可其诗高一代伟器高允字伯恭少孤夙成有竒度崔宏见之叹曰髙子黄中内润髙明外照必为一代伟器博通经史天文术数尤好春秋公羊曽作塞上公诗有混欣戚遗得丧之致刻石鹿山头髙崇文其先从幽州七世不异居刘辟反杜黄裳荐其才统诸屯兵讨辟时显功宿将人人自谓当选及诏出皆惊后追擒之槛送京师入成都市井不移珍货如山无秋毫之犯进西川节度南平郡王刻石纪功于鹿头山诏同平章事决北征之䇿髙琼燕人也景徳初契丹入寇大臣有欲避敌江南西蜀者寇凖不可诸将中独琼与凖意同凖既力争之真宗曰卿文臣岂能尽用兵之利凖曰请召髙琼琼至乃言避敌为便凖大惊以琼为悔也已而徐言避敌固为安全但恐扈驾之士中路逃亡无与俱西南者耳真宗乃大惊始决北征之䇿真宗既亲征时前军已与契丹战或有劝真宗南还者琼因言契丹师衆已老陛下宜亲临观兵督其成功上嘉其言即幸澶州南城琼固请渡河真宗从之至浮桥驻辇未进琼乃执檛筑辇夫背曰何不亟行今已至此尚何疑真宗乃命进辇既至登北门城楼张黄龙旗城下将士皆唿万嵗气势百倍㑹契丹大将挞览中弩死契丹遂退毛东曹典选毛玠为丞相东曹掾典选举其所举用皆清正之士贵宠之臣舆服不敢过度请谒不行时人惮之居显位常布衣蔬食赏赐以赈施贫族家无所余锦绣万花谷续集卷二十一锦绣万花谷续集卷二十二钦定四库全书锦绣万花谷续集卷二十二类姓何日食万钱何曽少好学博闻位太傅进太宰侍中明朗髙亮执心𢎞毅可谓旧徳老成国之宗臣者也性至孝闺门整肃无声乐嬖幸之好然务在华侈帷帐车服穷极绮丽日食万钱犹曰无下筯处罗湘中琳瑯罗含字君章梦鸟入口藻思日新可谓湘中之琳瑯长于咏史罗隠钱塘人工诗尤长于咏史唐宰相深器之隠累举进士不第钱镠辟为从事官至给事中和栋梁之用和峤有盛名于世朝野许其能整风俗理人伦迁颍川太守为政清简甚得百姓欢心庾凯见而叹曰峤森森如千丈松虽磥砢多节目施之大厦有栋樑之用为尚书光禄大夫负鼎上书和逢尧武后时负鼎阙下上书后十年乃举进士髙第进士第五和凝天成中知贡举是时进士多浮薄喜为諠譁以动主司主司每放榜则围之以棘闭省门絶人出入以为常凝彻棘开门士皆肃然无譁所取皆一时之秀称为得人唐进士知贡举者所校进士以已及第时名次为重凝举进士及第时第五后知贡举选范质为第五后质为宰相封鲁国公官至太子太傅皆与凝同当时以为荣巴丹穴巴寡妇清其先得丹穴而擅其利数世妇能守其业用财自卫人不敢犯始皇以为贞妇而客之为筑女懐清台杨闗西孔子杨震字伯起明经博览无不穷究诸儒语曰闗西孔子杨伯起后有冠雀䘖三鳣鱼飞集讲堂前都讲取鱼进曰蛇鳣者卿大夫服之象也数三者法三台也先生自此升矣迁荆州刺史东莱太守所举王密懐金遗震曰暮夜无知者震曰天知神知我知子知何谓无知转涿郡太守公廉不受私谒子孙常蔬食歩行故旧欲令开产业震不肯曰使后世称为清白吏子孙后为太尉清谈终晷杨绾性沉静独处一室左右图史不好立名第进士举词藻宏丽科元宗已试又加诗赋一篇绾为冠由是擢右拾遗加诗赋由绾始俭约未尝问生事禄廪造之者清谈终晷而不及荣利干以私闻其言必内愧止扬三世不徙扬雄字子云蜀郡成都人其先出自周伯侨以支庶初食采于晋之扬因氏焉少好学不为章句简易佚荡口吃不能剧谈黙好深湛之思不汲汲于富贵不戚戚于贫贱博极羣书度越诸子三世不徙官以耆老乆次转为大夫阳先去大猾阳球补尚书侍郎闲达故事章奏处议常为台阁所崇信迁司隷校尉既诛王甫等乃勅东都官从事曰且先去大猾当次按豪右权门闻之莫不屏气诸奢饰之物皆各缄縢不敢陈设京师畏震隠中条山阳城好学贫不能得书求为吏隷集贤院窃院书读之昼夜不出户六年无所不通及进士第乃去隠中条山与弟堦域常易衣出年长不肯娶谓弟曰吾与若孤惸相育既娶则间外姓虽共处而益疎弟义之亦不娶徳宗召拜谏议大夫裴延龄诬逐陆䞇帝怒甚无敢言者城乃上疏极谏不止帝大怒不已欲相延龄城显语曰延龄若相吾当取白麻壊之帝不相延龄城之力也为道州刺史赋税不时观察使数诮责州当上考功第城自署曰抚字心劳催科政拙考下下阳城徳行道义为士林之所敬服徳宗以银印赤绂起于隠所骤拜谏官可谓贤且遇矣羊古之遗直晋大夫羊舌肹书诏子产谏铸刑书卫人使屠伯馈叔向羮与锦叔向受羮反锦古之遗直三数叔鱼之恶世吏二千石羊祜字叔子世吏二千石至祜九世并以清徳闻垦田襄阳大获其利在军常轻裘缓带身不披甲入综机密出统方岳常造岘山置酒言咏终日不倦及卒襄阳百姓于岘山建庙立碑者莫不流涕因名堕泪碑姜孝行着闻姜肱字伯淮与二弟仲海季江俱以孝行着闻友爱天至常共卧起桓帝徴不至使画工图形状肱卧幽暗以被韬面工不得见之制䇿异等姜公辅第进士以制䇿异等有髙才每进见敷奏详亮徳宗器之朱泚还京师公辅谏帝诛之不从俄而京师乱帝自苑门出公辅叩马谏曰请取朱泚不聴后泚兵至果如所言擢谏大夫同平章事梁生当封侯梁竦闭门自养以经籍自娯作七序而窃位素餐者惭尝叹曰大丈夫居世生当封侯死当庙食不然闲居足以养志诗书足以自娯州郡之职徒劳人耳荆宪隠士梁震唐末登第开平间归蜀过江陵髙季昌爱其才识留之震终身止称前进士季昌甚重之以为谋主唿曰先軰后从诲时震曰先王待我如布衣交以嗣王嘱我今嗣王能自立不坠其业吾老矣不复事人矣遂固请退居从诲为筑室于土洲震披鹤氅自称荆台隠士每诣府黄牛至㕔事从诲时过其家梁颢有子梁适字仲贤颢之子也适少孤辑颢制诰并自为文以献真宗曰梁颢有子矣授袐书省正字举进士改太子中允知淮阳军召为审刑院详议官梓州有妖人依鬼神以诅杀人狱具以不伤谳适曰杀人以刃或可拒而诅可拒乎是甚于刃也卒以死论进士第一人梁克家字叔子温陵人绍兴间擢进士第一人后自初召九年不歴外任致位宰辅再相凡四年卒谥文靖章练氏隂徳章仔钧其先嵒仕晋永嘉中守泉州因家焉后唐季康州刺史及者由南安徙居建之浦城子孙因居巖之西村娶练氏生子十五人仁嵩仁彻仁郁三位仕多显者得象友直子厚楶谊望之衡元振今枢密良能大着皆其诸孙也世𫝊以为练氏保全二校隂徳之报大书石壁章子厚始生族父得象竒其风骨以为必贵举进士甲科知商洛县尝与苏轼同游南山抵仙游潭潭下临絶壁万仞岸甚狭子厚推轼下潭书壁轼不敢子厚履险而下漆墨濡笔大书石壁上曰苏轼章某来轼拊子厚背曰子厚异日得志必能杀人子厚曰何也轼曰能自判命者能杀人也子厚大笑元丰间拜门下侍郎知枢密院事后拜仆射封申国公擢进士第一章衡字子平嘉祐二年擢进士第一通判湖州歴守十四州终寳文阁待制帅真定康大理少卿上疏康澄唐明宗时为大理少卿上疏曰童谣非祸福之本妖祥岂隆替之源故鸣雉升鼎而桑谷生朝不能止殷宗之盛神马长嘶而玉龟告兆不能延晋祚之长苌梯头苌从简事晋为军校力敌数人善用槊庄宗用兵攻城从简多为梯头庄宗爱其勇以功累迁歩军都指挥使常带经而鉏常林带经而鉏梁习荐州界名士太祖以为南和宰治化有成超迁博陵太守幽州刺史所在有绩设郷校使常衮及进士第为中书舎人文采赡蔚建中初为福建观察使始闽人未知学衮至为设郷校使作为文章亲加讲导隠居求志皇朝常秩欧阳脩王安石荐于朝熈宁七年除寳文阁待制兼侍读初秩隠居求志不肯出仕世以为髙庄着书十万言庄子名周尝为漆园吏着书十余万言终身不仕郎夜占象度郎顗父宗学京氏易能望气占候吉㐫顗少𫝊父业兼明经典昼研精义夜占象度顺帝时拜章论灾异风流罪过郎基仕齐清慎无所营求尝语人云任官之所木枕亦不须作况重于此乎惟颇令人写书潘子义遗之书云在官写书亦是风流罪过锦绣万花谷续集卷二十二锦绣万花谷续集卷二十三钦定四库全书锦绣万花谷续集卷二十三类姓王孝子忠臣王尊治尚书论语举直言迁虢令先是王阳为益州刺史行至邛郲九折坂叹曰奉先人遗体柰何数乘此险尊为刺史问曰此非王阳所畏道邪叱其驭曰驱之王阳为孝子王尊为忠臣守京兆尹刺讥不惮将相诛恶不避豪强真汉相王商字子威京师相惊言大水至商独曰此必讹言有顷稍定问之果讹言后为丞相有威重长八尺余单于来朝仰视商貎大畏之迁延却退天子叹曰真汉相矣明经射䇿王嘉以明经射䇿甲科为郎察廉为南陵丞举直言超迁太中大夫出为九江河南太守治甚有声后为丞相为人刚直严毅有威重上甚敬之赐爵闗内侯王成为胶东相治甚有声宣帝最先褒之曰胶东相成劳来不怠治有异等赐爵闗内侯所居民富所去见思权以济事王霸字元伯言滹沱河冰合权以济事善抚士卒晓兵爱士拜偏将军拜上谷太守在上谷二十余嵗封淮陵侯一逢掖王符耿介不同于俗以此不得升进着潜夫论讥当时失得将军皇甫䂓解官归郷入鴈门太守谒之规卧不迎又白王符在门屣履迎之时语曰徒见二千石不如一逢掖竟不仕独歩汉南王粲字仲宣蔡邕见而竒之闻粲在门倒屣迎之拜侍中博物多识问无不对读道邉碑而能暗诵为人覆碁而不误善属文举笔便成无所改定曹植与杨脩书曰仲宣独歩于汉南文籍先生王沉典着作号为文籍先生在魏叅席上之珍居晋为幄中之士实有翼亮佐世之勲拜御史大夫守尚书令加给事中夜梦悬刀王濬尝起宅开门前路广数十歩曰吾欲使容长㦸幡旗夜梦悬三刀于梁须臾又益一刀李毅曰三刀为州字又益一者其临益州乎果迁益州刺史有平呉之功官至大将军管中窥豹王献之字子敬风流为一时之冠管中窥豹时见一斑尝夜卧斋中有偷人入室盗物都尽徐曰偷儿青氊我家旧物可特置之羣偷惊走工草隷善丹青为呉兴太守拜中书令神仙中人王恭字孝伯起家为着作郎叹曰仕宦不为宰相才志何足以骋恭羙姿仪濯濯如春月栁尝被鹤氅裘渉雪而行孟㫤叹曰此真神仙中人也江东独歩王坦之弱冠有重名语曰江东独歩王文度迁中书令临终与谢安书言不及私惟忧国家之事风流隽望王忱字元达弱冠知名流誉一时其舅范寗谓曰卿风流隽望真后来之秀忱曰不有此舅焉有此甥及镇荆州威风肃然螭蟠北海王勐字景畧北海人懐佐世之志螭蟠北海桓温入闗被褐而诣之一面谈当世之事扪蝨而言旁若无人为苻秦相将门有将王镇恶勐之孙镇恶以五月生家人以俗忌欲令出继疎宗勐曰昔孟尝君恶月生而相齐是儿亦将兴吾门矣故名为镇恶武帝与语异之谓诸佐曰镇恶王勐孙所谓将门有将后为龙骧将军攻陷长安武帝劳之曰成吾霸者真卿也有封狼居意王𤣥谟幼而不羣领汝隂太守每陈北侵之䂓文帝曰闻王𤣥谟陈设使人有封狼居意性严未尝妄笑眉头未尝伸栝柏豫章王俭字仲寳袁粲见之曰宰相之门也栝栢豫章虽小已有栋梁气矣终当任人家国事尚宋明帝公主齐台建迁右仆射领吏部时年三十八多所引进当朝理事决㫁如流尝谓人曰江左风流宰相惟有谢安盖自况也斗酒学士王绩游北山东臯着书自号东皋子待诏门下省官给酒日三升或问待诏何乐耶答曰良醖可恋耳侍中陈叔达闻之日给一斗时称斗酒学士着五斗先生𫝊献平邉䇿王朴举进士周世宗即位迁比部郎中献平邉䇿动笔如飞王安石蚤有盛名博闻强记为文动笔如飞封荆国公张运筹帷幄张良受书于圯上老父借箸画筹于帷幄之中以三寸舌为帝者师封万户位列侯愿弃人间事从赤松子游为汉名将张苍封北平侯太史公曰张苍文学律厯为汉名相记亡书三箧张安世记亡书三箧上竒其材擢尚书令白马生张湛拜光禄勲光武临朝或有惰容湛輙陈諌其失常乘白马帝每见湛輙言白马生且复諌矣作五里雾张楷字公超性好道术能作五里雾着西蜀铭张载字孟阳博学有文章为着作郎着西蜀铭江东歩兵张翰字季鹰呉人有清才善属文而纵任不拘时人号为江东歩兵因秋风起乃思呉中菰米莼羮鲈鱼脍曰人生贵得适志何能羁宦数千里以要名爵乎遂命驾而归五郎六郎张易之武后时其弟昌宗得侍昌宗白进易之材用过人兄弟出入禁中不旬日贵震天下号易之为五郎昌宗六郎宰相材张柬之中进士第一武后谓狄仁杰曰安得一竒士用之仁杰曰荆州长史张柬之虽老宰相材也即拜侍郎同平章事燕公张说字道济开元后宰相不以姓着者曰燕公云有宰相体张延赏拜中书侍郎同平章事帝待遇厚称奏议有宰相体二朞至宰相张镐拜同平章事起布衣二朞至宰相天下之人推为旧徳青钱万选万中张鷟为儿时梦紫文大鸟五色成文止其庭大父曰五色赤文凤也紫文鸑鷟也若此殆以文章瑞朝廷乎遂命以名员半千称鷟文辞犹青铜钱万选万中世号青钱学士烟波钓徒张志和母梦枫生腹上而产志和擢明经以䇿干肃宗特见赏重命待诏翰林后居江湖自称烟波钓徒号𤣥真子献颂阙下张昌龄贞观末翠㣲宫成献颂阙下召见试息兵诏少选成自号乖崖公张咏字复之知益州真宗遣使𫝊谕曰得卿在蜀朕无西顾忧转工部尚书进礼部自号乖崕公乖则违衆崕不利物无尽居士张商英字天觉中进士第徽宗立除龙图阁学士寻除中书侍郎拜右仆射徽宗亲书商霖字以赐之复观文殿大学士商英学浮图法自号无尽居士锦绣万花谷续集卷二十三锦绣万花谷续集卷二十四钦定四库全书锦绣万花谷续集卷二十四类姓黄封春申君黄歇封为春申君既相楚与孟尝君等力争下士招致賔客以相倾夺辅国持权客三千余人其上客皆蹑珠履汪汪若千顷陂黄宪字叔度郭林宗曰叔度汪汪若千顷陂澄之不清淆之不浊初举孝廉又辟公府竟无所就得壻如是足矣黄允以隽才知名司徒袁隗欲为从女求姻见允而叹曰得婿如是足矣允闻而黜遣其妻夏侯氏归辞去数允隠匿秽恶十五事允以此废于时江夏黄童黄香江夏人九嵗失母思慕憔悴乡人称其至孝京师号曰天下无双江夏黄童江表虎臣黄盖凡守九县所在平定赤壁之役建䇿火攻后加偏将军为江表之虎臣是笔当㫁大事黄碣喜学问轩然有志向同列有假其笔者怒曰是笔他日当㫁大事不可假董昌为威胜军节度使表碣自副及昌反碣諌曰大王拔田亩位将相不能尽忠王朝乃自尊大山谷道人黄庭坚字鲁直与秦观张耒晁补之皆游苏轼之门号四学士一文一诗出人争诵之纸价为髙而庭坚之诗尤妙晩节名髙世以配苏轼谓之苏黄自号山谷道人进士第一人黄裳字冕仲擢进士第一人官终尚书赠端明殿学士自叙其平生所为文云演峯之下劒潭之濵予家在焉云云收拾遗藁得若干卷以演山名其集臧如棠观鱼鲁隠公将如棠观鱼臧僖伯諌曰凡物不足以讲大事其材不足以备器用者君不举焉有后于鲁桓二年取郜大鼎于宋纳于太庙臧哀伯諌周内史闻之曰臧孙达其有后于鲁乎君违不忘諌之以徳鸣劒抵掌臧宫从光武征战拜辅威将军谨信质朴常见任用封朗陵侯时抚鸣劒抵掌志驰于伊吾之北矣仓魏代名将仓慈为长安令清约有方吏民畏而爱之迁炖煌太守抑挫权右抚恤孤羸民夷翕然称其徳恵为魏代之名将诏标门闾仓跋居母忧毁瘠见称州里诏标门闾唐有廊庙材唐彬有廊庙材除尚书水部郎出补邺令道徳齐礼朞月化成迁弋阳太守明设禁防百姓安之并州金城唐邕明敏有材干仕齐除中书舎人文宣尝望并州城曰此何等城或曰金城汤池帝云我谓唐邕是金城此非也有将相才唐永少耿介有将帅才读班超𫝊慨然有万里之志在魏为北地太守转吏部尚书铨综衡流雅有人伦之鉴号知兵唐璇少孤受易于马嘉运𫝊礼于贾公彦举明经髙第圣歴中授凉州都督吐蕃率骑㓂凉州休璟被甲先登六战皆克武后诏休璟计议屯置尽如休璟䇿以儒者号知兵鼎镬不避皇朝唐介諌仁宗劾宰相文彦博仁宗怒甚却其奏不视且言将贬介介曰臣忠义愤激虽鼎镬不避也神宗即位拜叅知政事谓其先朝遗直故大用之皇明三礼孝经皇侃九世祖皇象为青州刺史侃少好学尤明三礼孝经光八达光逸胡母辅之目为竒才俊器荐于东海王越与辅之等饮不舍昼夜时人谓之八达后为给事中汪比陆宣公汪藻为中书舎人翰林学士一时诏令往往多出公手学士大夫𫝊诵以比陆宣公桑五世同居桑虞仁孝父母丧毁瘠骨立庐于墓侧五世同居程为汉名将程不识为邉太守出击匈奴不得犯为汉名将明道先生程颢字伯淳西洛人为监察御史里行神宗尝使推择人材颢所荐十数人而以张载与其弟頥为首文彦博表其墓曰明道先生伊川先生程頥字正叔以经术为诸儒倡四方从之游者甚衆除崇政说书頥在经筵以师道自居每侍讲色甚庄继以讽諌崇宁初判西京国子监屏居伊阙山学者尊之为伊川先生彭经明有威重彭宣治易张禹荐其经明有威重可任政事迁御史大夫拔刀持盗彭脩父为盗所刼脩年十五拔佩刀持盗帅曰父辱子死盗曰此童子义士也辞谢而去礼部第一皇朝彭汝砺字器资少嗜学举进士为礼部第一王安石得其所着诗义善之以为国子监直讲绍圣初进尚书平明经为博士平当字子思以明经为博士𫝊经术言得失后为丞相英当刑而王黥布六人也姓英氏客相之曰当刑而王其后项王立布为九江王明咏脩竹诗明克让博渉书史所览将万卷三礼论语尤所研精龟䇿厯象咸得其要十四为法曹叅军朱异尝令咏脩竹诗末云非君多爱赏谁贵此贞心异甚竒之竒技自名明崇俨以竒技自名髙宗四月忆𤓰崇俨索百钱须臾以𤓰献曰得之缑氏老人圃中帝召老人问故曰埋一𤓰失之土中得百钱有廊庙材皇朝明镐举进士薛奎称镐有廊庙材遂除开封府推官后拜叅知政事荆十五摄相事荆公行年十五而摄相事孔子闻之使人往观其为政使者反曰其朝清浄而少事负土成坟荆可苦身勤力供养其母甘旨无匮乏母丧庐墓负土成坟周文令州县表异之京以孝廉为郎京房治易事梁人焦延夀延夀常曰得我道以亡身者京生也延夀长以灾变分六十卦更直日用事以风雨寒温为候屡有占验房用之尤精以孝㢘为郎荣渉猎羣言荣毗少刚鲠有局量渉猎羣言隋时为华州长史后拜侍御史在朝侃然正色为百僚所惮成好文学有气尚成淹好文学有气尚入魏授着作佐郎丁作易说三万言丁寛读易精敏事田何学成东归何谓门人曰易以东矣作易説三万言训故举大义而已当世称大儒丁恭习春秋学义精明教授数百人建武中迁少府诸生自逺方至者着录千人当世称为大儒文比韩栁皇朝丁谓尝以文谒王禹偁禹偁称其文与孙何比之韩栁名遂大振既而何冠多士谓占第四自以与何齐名耻居其下胪𫝊之际殿下有言太宗曰甲乙丙丁合居第四尚何言踰年为福建路转运使初置龙焙嵗贡团茶后为相好学子孙丁度字公雅祖顗尽其家资以置书至八千卷且曰吾聚书多矣必有好学者为吾子孙度力学有守登服勤词学科为大理评事除集贤院同判太常礼院后为枢密使叅知政事邢徳行堂堂邢颙字子昻举孝廉时人称曰徳行堂堂邢子昻京师纸贵邢邵十嵗能属文日诵万余言名动衣冠雕虫之羙独歩当时每一文初出京师为之纸贵仕魏迁着作佐郎国子祭酒除兖州刺史有善政枹鼓不鸣在郡起清风观明月楼学通三礼邢学通三礼左氏春秋仕齐后拜国子博士専讲学之任皇朝邢昺字叔明应九经廷试日召至外殿讲师比二卦又取其羣经发题太宗嘉其精博擢上䇿召为国子监丞専讲学之任真宗始置翰林侍读学士首以命昺进士甲科邢恕从程頥学中进士甲科调永安簿頥称其才于吕公着荐崇文院校书元丰初为馆阁校勘改校书郎迁着作佐郎又迁职方员外郎哲宗即位除左司员外郎起居舍人绍圣初除直龙图阁知徐州迁寳文阁待制知青州入为刑部侍郎权吏部尚书御史中丞锦绣万花谷续集卷二十四锦绣万花谷续集卷二十五钦定四库全书锦绣万花谷续集卷二十五类姓曽能通孝道曽参字子舆孔子以为能通孝道故授之业作孝经年十二能文皇朝曽巩字子固生而警敏年十二能文及冠游太学欧阳修见其文而竒之自是名闻天下举进士歴知齐襄洪福明亳沧州进职直龙图阁手诏中书曰五朝史事宜付曽巩遂以为史馆脩撰试中书舎人巩平生嗜书家藏至二万余卷手自讐对虽白首不倦有文集曰元丰类藁五十卷进绍述之説曽布字子宣幼孤学于其兄巩举进士王安石执政荐之因上书召见论事合意遂除崇政殿说书迁集贤校理检正中书六房公事新法青苗助役皆布与吕恵卿建议徽宗立拜右仆射天下事多决于布布独当国渐进绍述之说曽孙俱登科曽肇字子开举进士元祐初擢起居舍人拜中书舍人兄布拜相以亲嫌而出曽孙㬇炎俱登科取条目置坐侧曽公亮字明仲父㑹集英殿脩撰公亮以父任为大理评事举进士后拜翰林学士知三班院三班吏世所贱薄老胥抱文书升堂取判者髙下在口异时长官漫不省察仅占名而已公亮尽取前后条目置坐侧案以从事吏束手无能为后至者皆莫能易也嘉祐六年拜吏部侍郎同中书门下平章事集贤殿大学士熈宁初进封鲁国公宁东溼宁成穰人也好气为人小吏必陵其长吏为人上操下如束溼薪应三入承明庐应璩字休琏作诗云问我何功徳三入承明庐轩冕相袭应贞字吉甫自汉至魏世以文章显轩冕相袭为郡盛族举髙第频歴显位迁给事为太子中庶子滕有文武才滕抚为涿令有文武才用太守以其能委任郡职兼领六县风政脩明流爱于人道不拾遗后朝廷博求将帅三公举其有文武才拜九江都尉为席屋待流民皇朝滕元发名甫中进士第三哲宗即位除龙图阁学士知郓州徙真定又徙太原元发治邉凛然威行西北号称名帅淮东京东饥召城中富民与约曰流民且至无以处之则疾疫起并祸汝矣吾得城外废营地欲为席屋以待之民曰诺为屋二千五百间一夕而成流民至以次授地井灶器用皆具盖活五万人凌有国士之风凌綂字公绩父操轻侠有胆气每征伐常冠军履锋守永平长姦猾歛手凌虽在军旅亲贤接士轻财重义有国士之风后拜偏将军江表之虎臣也六印加劒皇朝凌䇿举进士后知益州初䇿登第梦人以六印加劒遗之其后官劒外者凡六人以为异䇿处事精审所至有治迹刘御龙氏陶唐氏之后受封于刘裔孙刘累事夏后孔后在夏为御龙氏在商为豕韦氏在周为唐杜氏杜伯子隰叔奔晋为士氏孙士㑹适秦后归晋其处者为刘氏又周大夫食采于刘亦为刘氏康公献公其后也士㑹之后周末家于魏又徙丰沛至丰公生煓字执嘉生汉髙祖号奉春君刘敬齐人也脱輓辂见髙帝劝帝都闗中乃赐刘姓氏拜为郎中号奉春君往匈奴结和亲约鸿寳苑袐书刘向字子政本名更生年十二以父徳任为辇郎以行脩饬擢为諌大夫通逹能属文辞献淮南枕中鸿寳苑祕书受谷梁春秋讲论五经于石渠萧望之荐其宗室忠直明经有行擢为散骑宗正数奏封事着洪范论发明大𫝊着天人之应领校袐书刘歆字子骏与父向领校祕书讲六艺𫝊记诸子诗赋数术方技无所不究复领五经卒父前业父子俱好古博见强志着崇逊论刘实博通古今行无瑕玷累歴吏部郎以世多进趋着崇逊论以矫之后䇿拜司空迁太保太傅朝野所式刘毅字仲雄太守杜恕请为功曹沙汰郡吏百余人语曰但闻刘功曹不闻杜府君迁尚书左仆射言议切直无所曲挠为朝野之所式瞻以峭直故不至公辅赠仪同三司子暾三台清肃刘暾正直有父风为左丞正色立朝三台清肃枕戈待旦刘琨字越石加大将军都督并幽冀三州少与祖逖为友闻逖被用曰吾枕戈待旦志枭逆虏常恐祖生先吾着鞭在晋阳为胡骑所围乃乘月登楼清啸中夜奏胡笳贼弃围而走泽中堇生刘殷曽祖母王氏盛冬思堇殷恸哭泽中有堇生焉又梦西篱下有粟掘得十五钟铭曰七年粟百石以赐孝子刘殷北府兵刘牢之字道坚沈毅多计画谢𤣥以为叅军攻苻坚百战百胜号为北府兵目览讼手答书刘穆之字道和武帝北伐转穆之左仆射领监军穆之内总朝政外供军旅决㫁如流事无壅滞賔客辐辏求诉百端内外谘禀盈阶满室目览词讼手答牋书耳行聴受口并酬应不相叅渉悉皆赡举领国史三十年刘子𤣥名知㡬行年十二授左氏踰年遂通览羣史与兄知柔俱以善文词知名擢进士第领国史三十年官虽徙职常如旧后帝诏河南就家写史通读之称善诗有神物护持刘禹钖字梦得擢进士第登博学宏词科王叔文每称有宰相器叔文引与议禁中所言必从宪宗立斥朗州司马作竹枝辞十余篇武陵夷俚悉歌之召还又作𤣥都观㸔花君子诗语讥忿当路者不喜作诗晩节尤精居易尝推言其诗在处应有神物䕶持作冰柱雪车诗刘义亦一节士不能俛仰贵人常穿屐破衣闻韩愈接天下士歩归之作冰柱雪车二诗出卢仝孟郊右过古晁董刘蕡明春秋能言古兴亡事浩然有救世意擢进士第后举贤良方正能直言极諌对䇿是时第䇿官见蕡对嗟伏以为过古晁董而畏中官不敢取士人读其词至感慨流涕风骨秀异刘温叟世为名家父岳后唐太常卿温叟十嵗善属文工楷隷岳常语家人曰吾儿风骨秀异所不知者夀耳今世难未息得与老夫偕为温洛之叟足矣故名之曰温叟一挥九制刘敞举进士甲科召试集贤院判尚书考功博闻彊记治平中判太常寺英宗曰如刘敞者岂易得哉出知汝州敞为文敏赡在西掖时一日追封皇子公十九人敞将下直为之立马却坐一挥九制文辞典雅各得其体彊记博闻刘恕字道原涣之子少颕悟俊拔读书过目即能成诵年四嵗坐客有言孔子无兄弟者恕在旁即应声曰以其兄之子妻之一坐惊异年十八试经义说书皆第一释褐为鉅鹿簿迁和州令恕为人彊记博闻于书无所不览有史学司马光脩资治通鑑奏请同编脩恕于魏晋以后事尤能详考证前史差谬光悉委而取决焉死节不为敌用刘韐字仲淹建之崇安人中进士第金人来攻拜韐河北路制置使未行拜河北河东宣抚副使敌渡河除提举京城四壁守御使敌骑薄城公言宜有以纾目前而为后图者宰相谓公沮国摇民城陷宰相绐以割地遣公往敌以韩正馆之于城南夀圣院正言国相尼堪知公名欲用公公曰偷生以事二姓死不为也高宗即位诏曰刘韐死节不为敌用赠特进资政殿大学士谥忠显一纸书刘𢎞有干畧政事之才为荆州刺史每有兴废手书守相丁宁欵密人争赴咸曰得刘公一纸贤于十部从事锦绣万花谷续集卷二十五锦绣万花谷续集卷二十六钦定四库全书锦绣万花谷续集卷二十六类姓周真将军周亚夫勃之子封条侯为将军军细栁文帝劳军至细栁曰此真将军也缓急真可任期期不奉诏周昌从兄曰周苛苛为御史大夫昌为中尉后为御史大夫封汾隂侯高帝欲易太子昌諌口吃曰陛下欲易太子臣期期不奉诏五经纵横周举姿貎短陋而博学洽闻为儒者所宗京师语曰五经纵横周宣光举茂才为平丘令上书言得失辞甚切正拜尚书名重朝廷左右惮之迁諌议大夫又迁侍中与八使巡行天下号曰八骏卖菜佣周䊸拜洛阳令下车先问大姓主名吏数闾里豪强以对䊸厉声怒曰本问贵戚軰岂能知此卖菜佣乎贵戚跼蹐京师肃清后为御史中丞妻犯斋周泽拜太常清洁循行尽敬宗庙尝卧疾斋宫妻问之泽大怒以妻干犯斋禁收送诏狱谢罪时人语曰生世不谐作太常妻一嵗三百六十日三百五十九日斋一日不斋醉如泥万人之英周瑜字公瑾年二十四呉中皆唿为周郎败魏师八十万于赤壁性度恢廓程普曰与公瑾交若饮醇醪不觉自醉文武筹略万人之英少精意音乐谣曰曲有误周郎顾建独㫁之明出衆人之表三日仆射周顗字伯仁少有重名神彩秀彻贲嵩见之叹曰汝颍固多可士拜袐书郎累迁尚书吏部郎后转尚书左仆射顗初以雅望获海内盛名后颇以酒失为仆射畧无醒日号为三日仆射王导尝指其腹答曰此中空洞无物然足容卿軰数百人杀诸贼奴取金印如斗大后为王敦所害王导曰吾虽不杀伯仁伯仁由我而死幽㝠之中负此良友望尘知敌数周徳威为人勇而多智能望尘以知敌数其状貎雄伟笑不改容人见之凛如也后破夹城拜振武节度使献汴都赋周邦彦字羙成性落魄不羁渉猎经史元丰中献汴京赋神宗异之自诸生命为太学正绍圣中除袐书省正字后为校书郎迁卫尉卿出知隆徳府召为袐书监擢徽猷阁待制提举大晟府未㡬知真定改顺昌府提举洞霄宫邦彦能文章世特𫝊其词调丘终身祭酒不恨丘灵鞠少好学善属文楮颜回曰此郡才士惟有丘灵鞠仕梁领东观祭酒曰人居官愿数迁使我终身为祭酒不恨也在宋时文名甚盛寛厚着名丘和歴资梁蒲三州刺史以寛厚着名善抚吏士得其心斵石为人马丘行恭有力善骑射聚兵保郿城人多依之盗不敢窥境累从战功多钖劳甚厚所守严烈僚吏畏之太宗常思其功初讨王世充流矢着太宗马行恭囘射之发无虚镞贼不敢前遂下拔箭以已马进太宗执长刀大唿斩数人突阵而还贞观中诏斵石为人马象拔箭状立昭陵阙前以旌武功邹长𥚑曵王门邹阳齐人狱中上梁孝王书王使人出之卒为上客太史公曰邹阳辞虽不逊然其比物连类有足悲者亦可谓抗直不挠矣文辩着名长裾曵王门狱中书云明月之珠夜光之璧以暗投人于道莫不按劒相盻者无因至前也盛夏降霜邹衍事燕恵王左右譛之被系于狱仰天而哭盛夏天为降霜草表还亲侧邹浩举进士召对除右正言后迁司諌改起居舍人歴吏部兵部侍郎以寳文阁待制知江宁府改杭越二州大观元年复直龙图阁自草表还亲侧凡六年而卒擢进士第一邹应龙字景初邵武㤗宁人绍熈丙辰擢进士第一人楼五侯上客楼护结士大夫无所不倾为人短小精辩议论常依名节聴之者皆竦与谷永俱为五侯上客长安号曰谷子云笔扎楼君卿脣舌后举方正为谏大夫使郡国奏事称意操节清白楼望习严氏春秋操节清白有称乡闾教授不倦世称儒宗永平初为侍中入讲省内游刺史有恵政游雅字伯度太武时知名徴拜中书博士出为雍州刺史在任廉白甚有恵政立像设祠游酢字定夫建州建阳人初受业于程颢颢知扶沟县以道学为己任酢为掌其事由是问学益进又事程頥頥器之举进士为萧山尉除博士佥判泉州召为监察御史寻知河州又知濮阳军歴舒濠二州寓居歴阳卒陈正同知建宁因立像设祠于学而属晦菴朱公记其事曰先生逺矣学者登是堂而拜其像于是记也考其师友之渊源退访其书而读之于以求先生之所以学者果恶乎在幸而心自得之则亦无以异乎亲而炙之矣牛对䇿第一牛僧孺隋仆射竒章沿𢎞之裔幼孤下杜樊乡有赐田数顷依以为生工属文第进士元和初以贤良方正对䇿第一条指失政其言骾讦不避宰相宰相怒故杨于陵郑敬韦贯之李益等坐考非其宜皆谪去侯刻石纪功侯君集以材雄称破吐谷浑进吏部尚书君集本以行伍奋不知学后贵益自喜好书及典选分明课最有誉于时髙昌不臣拜交河道行军大总管出讨因拔其城俘男女七千进围都城乃降髙昌平君集刻石纪功还穿圹作冡侯知道居亲丧穿圹作冡皆身执其劳李华作赞表其行牟以尚书教授牟融以尚书教授门徒数百人以茂才为丰令县无狱讼为州郡最为司隷多举正百僚敬惮之后为司徒举动方重甚得大臣节任对魏文侯魏文侯问士大夫曰寡人何如君也羣臣皆曰君仁君也翟璜曰君非仁君文侯怒而逐璜至任座曰君仁君也曰子何以言之对曰臣闻其君仁者其臣直翟璜之言直是以知君仁君也文侯曰善复召璜入拜为上卿元龟指南任昉拜太学博士王俭见其文必三复殷勤以为当时无軰仕梁官至袐书监为新安太守不事邉幅为政清省好奨进士友得其延誉者多见升擢时人慕之号曰任君及卒殷芸曰哲人云亡仪表长谢元龟何寄指南何託司文侍郎任孝恭读书一遍讽诵畧无所遗掌公家笔翰为司文侍郎愿为一介使任瓌早孤伯忠抚爱甚每曰吾子虽多庸保耳所以寄门户者瓌也义师起瓌至龙门请见髙祖曰公将家子智筭练达论吾此举济事乎瓌曰愿为一介使入闗先布威灵以收佐辅高祖曰是吾心也以瓌为招慰大使髙祖谓演夀曰阃外事与任瓌筹之以功封管国公仁者之勇任圜为人明敏善谈辩李嗣昭节度昭义辟圜观察支使梁兵围潞州嗣昭危甚问圜去就之计圜劝嗣昭坚守以待不可有二心已而荘宗攻破梁闻圜为嗣昭画守计甚嘉之由是益知名嗣昭从荘宗战胡栁击败梁兵圜颇有功荘宗劳之曰儒士亦破体邪仁者之勇何其壮也郡人作菴任伋字师中庆厯六年贾黯榜登第东坡谓之小任尝为齐安令其民爱之因买田以居通判黄州郡人徳之为作师中菴任公亭苏辙作师中菴记隂辅道东宫隂识光烈皇后之母兄其先出管仲七世孙脩自齐适楚为隂大夫因而氏焉光武时迁侍中后守执金吾辅导东宫常留镇守京师帝敬重之常指识以勑戒贵戚激厉左右𫝊龟袭紫隂兴识之弟为黄门侍郎甚见亲信拜卫尉辅导太子显宗诏曰兴辅导朕躬有周昌之直在家仁孝有曽闵之行以其子庆为鲖阳侯恂恂苗𦙍𫝊龟袭紫灶神见宣帝时隂子方者腊日晨炊而灶神形见家有黄羊封以祀之自是暴至巨富有田七百余顷锦绣万花谷续集卷二十六锦绣万花谷续集卷二十七钦定四库全书锦绣万花谷续集卷二十七类姓岑冐突露桡岑彭字君然拜刺姦大将军督察衆营迁征南大将军装直进楼船冐突露桡数千艘以攻公孙述首破荆门长驱武阳持军整齐秋毫无犯蜀人为立庙武阳舆人歌岑熈彭之𤣥孙为魏郡太守招聘隠逸与叅政事无为而化视事二年舆人歌曰我有枳棘岑君伐之我有蟊贼岑君遏之狗吠不惊足下生氂含脯鼓腹焉知㐫灾我喜我生犹丁斯时羙哉岑君于戏体兹郡中谣岑晊字公孝有干国器虽在闾里怅然有董正天下之志太守成瑨请为功曹郡中谣曰南阳太守岑公孝𢎞农成瑨但坐啸奏籍田三元颂岑文本字景仁父之象坐讼不得申文本年十四诣司隷理寃辩对哀畅无所诎衆命作莲华赋文成合台嗟赏遂直性沈敏有姿仪善文辞除袐书郎太宗既籍田又元日朝羣臣文本奏籍田三元颂二篇文致华赡擢中书舎人时颜师古为侍郎诏诰皆所草定及得文本号善职而敏速过之金着忠孝节金日磾本降虏累迁光禄大夫既亲近未尝有过失母教诲两子甚有法度日磾着忠孝节自在左右目不忤视者数十年自辅少主封秺侯两子赏建俱侍中弟伦伦子安上七世内侍金安上少为侍中惇笃有智子敞为侍中为人正直敢犯颜色左右惮之子渉为侍中明经节俭诸儒称之从父弟钦举明经为京兆尹帝选置师友平孔光以钦家世忠孝为金氏友赞曰日磾以笃敬寤主忠信自着世名忠孝七世内侍林高隠处士林敏功治春秋年十六预乡荐下第归叹曰轩冕富贵非吾所乐杜门不出者二十年该通六经贯穿百氏尤长于诗张天觉徐择之来守是邦皆尊礼之政和间郡守林震谓同僚曰吾宗有隠君子旬日一出郊见之震还朝举其隠徳赐号髙隠处士视朝散大夫旌表门闾有诗文千余篇名松坡集和靖先生林逋少孤刻志为学结庐西湖小孤山喜为诗孤峭澄澹居西湖二十年足未尝履城市李及薛映为州每造其居清谈终日而去逋临终有诗云湖上青山对结庐坟前脩竹亦萧疎茂陵他日求遗草犹喜曽无封禅书卒赐谥曰和靖先生严厌承明劳侍从严助举贤良对䇿百余人武帝善助对擢为中大夫侍燕从容上问助居乡里时对曰家贫为吏胥所辱愿为㑹稽太守于是拜为㑹稽太守厌承明之庐劳侍从之事懐故土出为郡吏愿奉三年计最上书言世务严安上书言世务上召见谓曰公安在何相见之晩也拜为郎中颛门教授严彭祖颛门教授公羊春秋有严氏之学为太子太傅廉直不事权贵或说曰君以不修小礼曲意亡贵人左右之助经谊虽髙不至宰相愿少自勉强答曰凡通经术固当修行先王之道何可委曲从俗茍求富贵乎屠伯严延年少学法律举侍御史朝廷肃焉敬惮位为涿郡太守吏皆股弁道不拾遗迁河南太守务在摧折豪强扶助贫弱河南号曰屠伯母责其治郡不仁兄弟五人皆有吏材至大官东海号其母曰万石严妪披羊裘钓泽中严光字子陵与光武同游学光武即位物色访之后齐国上言有一男子披羊裘钓泽中帝遣使聘之三反而后至侯霸与光素旧遣使奉书光不答乃口授曰君房足下位至鼎足甚善懐仁辅义天下悦阿谀顺旨要领絶帝因共偃卧光以足加帝腹上明日太史奏客星犯帝座除諌议大夫不屈乃耕于富春山后人名其钓处为严陵瀬真严挺之子严武字季鹰挺之子幼豪爽母裴不为挺之所答独厚其妾英武始八嵗奋然以铁鎚就英寝碎其首左右惊白挺之曰郎戏杀英辞曰安有大臣厚妾而薄妻者儿故杀之非戏也父竒之曰真严挺之子敕武读书廉上卿廉颇赵之良将也破齐拜为上卿以勇气闻于诸侯有攻城野战之大功肉袒负荆谢罪于蔺相如南三复白圭南容邦有道不废邦无道免于刑戮又曰南容三复白圭孔子以其兄之子妻之善骑射南霁云少㣲贱张巡被安禄山围募万死一生者数日无敢应俄有喑呜而来乃霁云也善骑射见贼百歩内乃发无不应弦毙阎家粟赈贫穷阎庆𦙍为敷成太守频年饥俭嵗常以家粟千石赈恤贫穷人頼以济部下一千余人申诵羙政驰誉丹青阎立本总章元年拜右相初太宗与侍臣泛舟春苑池见异鸟容与波上悦之诏坐者赋诗而召立本侔状合外𫝊唿画师阎立本是时巳为主爵郎中俯伏池左研吮丹粉望坐者羞怅流汗归戒其子曰吾少读书文辞不减侪軰今独以画见名与厮役等若曹慎毋习然性所好虽被訾屈亦不能罢也既辅政但以应务俗材无宰相器时姜恪以战功擢左相故时人有左相宣威沙漠右相驰誉丹青之嘲甘年少出竒计甘罗甘茂之孙也年十二事秦相吕不韦不韦言于始皇曰甘罗年少耳然名家之子孙诸侯皆闻之秦以为上卿太史公曰甘茂起下蔡闾阎显名诸侯重强齐楚甘罗年少然出一竒计声称后世虽非笃行之君子然亦战国之䇿士也投石拔距甘延夀字君况少以良家子善骑射为羽林投石拔距絶于等伦以材力爱幸斩郅支单于封义成侯江表虎臣甘宁开爽有计畧拜折冲将军建方畧以擒黄祖破曹公于乌林攻曹仁于南郡江表之虎臣也谭四世同居谭𢎞寳四世同居诏表门闾蠲租税词学兼茂谭世勚举进士又中词学兼茂科为徽猷阁待制知婺州未行复畱是嵗彗出东方大臣云此外国将衰非中国忧也世勚面奏垂象可畏当脩徳应天不宜惑谀説迁给事中詹进士第一詹骙字晋卿淳熈乙未擢进士第一人锦绣万花谷续集卷二十七锦绣万花谷续集卷二十八钦定四库全书锦绣万花谷续集卷二十八类姓董良史左宣公二年孔子曰董狐古之良史也书法不隠豢龙昭公二十九年蔡墨曰昔董父甚好龙龙多归之乃扰畜龙以服事帝舜赐姓曰董氏豢龙枹鼓不鸣董宣为洛阳令搏击豪强莫不震慑京师号为卧龙歌曰枹鼓不鸣董少平光武勑曰强项令孔明徳必有达人孟僖子曰吾闻将有达者曰孔丘其祖弗父何以有宋而授厉公及正考父佐戴武宣三命兹益恭故其鼎铭曰一命而偻再命而伛二命而俯其恭也如是臧孙纥有言圣人有明徳者若不当世其后必有达人今其将在孔丘乎古文尚书孔氏有古文尚书孔安国以今文字读之因以起其家赐灵夀杖孔光字子夏经学尤明举方正为諌大夫兄弟妻子燕语不及朝省政事或问温室省中树皆何木光黙不答应以他语赐灵夀杖归老于第凡为御史大夫丞相各再居公辅位前后十七年立学校表儒术孔融字文举十嵗见李膺语门者曰我是李君通家子弟膺问之融曰先君孔子与君先人李老君同徳比义而相师友则融与君累世通家为北海相立学校表显儒术虽一介之善莫不加礼座上客常满樽中酒不空荐达贤士多所奨进海内英俊皆信服之圣者子孙孔僖鲁人帝幸鲁祠孔子于阙里及七十二弟子作六代之乐大㑹孔氏男子二十以上者六十二人帝谓孔僖曰今日之㑹宁于卿宗有光荣乎对曰云云至于光荣非所敢承帝大笑曰非圣者子孙焉有斯言乎拜僖郎中以儒素显孔安国字安国以儒素显歴尚书左右仆射神君孔奂字休文仕梁除晋陵太守清白自守秩俸分赡孤寡号曰神君撰五经正义孔颕达八嵗就学诵记日千余言闇记三礼义宗善属文通歩歴大业初举明经髙第炀帝召天下儒官集东都诏国子袐书学士与论议颕达为冠又年最少老师宿儒耻出于其下初与颜师古撰五经义训凡百余篇诏改为正义云持笏碎蛇首皇朝孔道辅孔子四十五世孙举进士为宁州推官道士治真武像有蛇穿其前郡将帅其属往奠拜之道辅持笏碎蛇首而去一郡皆惊使契丹北主酌以大巵曰天寒饮此可以致和气道辅曰不和固无害除右諌议大夫御史中丞父子兄弟齐名孔平仲举进士当徽宗即位召为户部外郎出使陜西帅鄜延环庆皇朝以文章名世父子兄弟齐名者甚衆若三苏三刘三沈三孔则其章章尤着者也巩甸内侯左𫝊周卿士巩简公甸内侯也晋有巩朔汉有侍中巩攸阳翟皇户部郎中巩𢎞武项八嵗服孔子左𫝊云灭项公羊曰为齐桓公所灭子孙以国为姓项託八嵗服孔子项燕下相人为楚将子梁梁兄子籍号西楚霸王项他项伯项襄并籍之族汉初并封赐姓刘氏史直哉如矢论语曰直哉史鱼邦有道如矢邦无道如矢晋多君子史赵曰亥有二首六身下二如身是其日数也鲁使者在晋归语季武曰晋未可媮也有赵孟以为大夫有史赵师旷而咨度焉其多君子也赵卜救郑晋赵鞅卜救郑占诸史赵史墨史龟史龟曰是谓沈阳可以兴兵利以伐姜活千余人史弼字公谦出为平原相诏书下举钩党弼独无所上济活者千余人迁河东太守被诏当举孝廉知多权贵请託廼豫勑㫁絶书属好读兵书史万嵗少英武骁健若飞好读兵书在隋以平尉迟回之功拜上大将军前后七百余战转鬬千里破诸夷三十余部于是勒石颂羙余徳纪南金东箭纪瞻字思逺少以方直知名举秀才召拜尚书郎才兼文武朝廷称其忠量雅正卧护六军明帝尝独引瞻于广室慨然忧天下曰社稷之臣今无复十人如何因屈指曰君便其一乃南金东箭世胄高门望重缙绅官成名立是忠亮公正是仪字子羽本姓氏孔融嘲仪言氏字民无上可改为是遂改焉忠亮公正之士辅太子为傅尽忠动辄规諌事上勤与人恭拯赡贫困家无储蓄时时有所进达未尝言人之短拜尚书仆射米寳月观赋米黻字元章少负英声前軰鉅公皆器重之东坡先生尺牍有云岭海八年念吾元章迈往凌云之气清雄絶俗之文超迈入神之字何时见之以洗瘴毒今真见之儿子于何处得寳月观赋琅然诵之老夫卧聴未半蹶然而起恨二十年相从知元章不尽此赋当过古人不论今世也公当有大名不劳我軰说也祢鸷鸟不如一鹗祢衡字正平尚气刚傲矫时慢物尝隂懐一刺既而无所之适至于刺字漫灭孔融荐之曰鸷鸟累百不如一鹗使衡立朝必有可观李藏室之史老子姓李名耳字伯阳谥曰𣆀周守藏室之史也孔子问礼于老子着书言道徳之意五千余言学帝王之术李斯楚上蔡人也从荀卿学帝王之术西说秦王以为丞相下禁书之令飞将军李广陇西成纪人才气天下无双文帝曰惜广不逢时令髙祖世万户侯岂足道哉广行无部伍行阵人人自便不击刁斗莫府省约文书匈奴号曰飞将军结发与匈奴大小七十余战以石为虎射之没矢太史公曰李将军悛悛如鄙人口不能道辞及死之日天下知与不知皆为尽哀谚曰桃李不言下自成蹊协律都尉李延年女弟得幸号李夫人延年善歌为新变声为协律都尉有国士风李陵字少卿所将皆荆楚勇士竒才劒客力拒虎射命中愿得自当一队持歩卒五千深揉戎马之地矢尽而降司马迁以为有国士之风虽古名将不过也可以语孙呉李靖字药师尝谓所亲曰丈夫遭遇要当以功名取富贵何至作章句儒其舅韩擒虎每与论兵辄叹曰可与语孙呉者非斯人尚谁哉贤长城李勣字懋功本姓徐氏高阳赐姓附属籍治并州十六年以威肃闻帝尝曰炀帝不择人守邉劳中国筑长城以备虏今我遣勣守并突厥不敢南贤长城远矣勣既忠力帝谓可托大事尝暴疾医曰用须灰可治帝乃自剪须以和药及愈入谢顿首流血帝曰吾为社稷计何谢为后畱宴顾曰朕思属幼孤无易公者公昔不遗李密岂负朕哉太宗时画像凌烟阁帝自序之一言订千金李大亮有文武才畧高祖入闗大亮自归授土门令擢金州司马贞观初尝有台使见名鹰讽大亮献之大亮密表曰陛下絶畋猎久矣而使者求鹰信陛下意耶乃乖昔旨如其擅求是使非其才太宗报书曰有臣如此朕何忧古人以一言之重订千金今赐胡瓶一维叵罗千镒乃朕所自御又赐荀悦汉纪曰悦议论深博极为政之体公宜绎味之三世掌制诰李安期百药子也亦七嵗能属文对高宗曰比见公卿有所荐进皆劾为朋党所以人人争噤嘿以避谤若陛下忘其亲讐惟才是用谁敢不竭忠以闻数预决国事自徳林至安期三世皆掌制诰景星凤凰李渤刻志于学隠庐山乆之徙少室元和初李巽韦况交章荐之诏以右拾遗召渤谢不拜洛阳令韩愈遗书曰朝廷士引颈东望若景星凤凰争先覩之为快渤心善其言梦人遗双笔李峤字巨山为儿时梦人遗双笔自是有文辞十五通经二十擢进士第举制䇿甲科后迁给事中再召为凤阁舍人判不可移李元纮本姓丙氏赐姓李氏为雍州司户时太平公主势震天下尝与民竞碾硙元纮还之民长史惊趣改之元纮大署判后曰南山可移判不可移为宗臣表李勉少贫与诸生共逆旅诸生疾死出白金曰左右无知者幸君以此为葬余则取之勉诺既葬密置金棺下后其家谒勉共启出金付之所得俸赐尽咨亲党在朝鲠亮廉介为宗臣表拜岭南节度使加平章事战功第一李光弼严毅沈果有大畧寳应元年进封临淮郡王光弼用兵谋定而后战能以少覆衆治师训整天下服其威名军中指顾诸将不敢仰视初与郭子仪齐名世称李郭而战功推为中兴第一其代子仪朔方也营垒士卒麾帜无所更而光弼一号令之气色乃益精明云时称得人李吉甫字洪宪自翰林学士为中书侍郎平章事吉甫谓裴垍曰朝廷后进罕所接识君有精鉴愿悉为我言之垍取笔疏三十余人数月之间选用畧尽当时翕然称吉甫为得人吉甫居安邑里捜次君臣成败李绛擢进士宏辞补渭南尉拜监察御史元和二年授翰林学士知制诰帝欲庶㡬二祖风烈绛曰陛下诚能正身励已尊道徳逺邪佞帝曰羙哉斯言朕将书诸绅诏绛与白居易等捜次君臣成败五十种为连屏张便坐帝每閲视上丹扆箴李徳裕字文饶吉甫子也力学有大节以䕃补校书郎擢翰林学士凡号令大典册皆更其手数召见赉奨优宰润州南方信禨祥虽父母厉疾子弃不敢养徳裕谕以孝慈大伦之义帝数游幸徳裕上丹扆六箴诏厚谢其意徙劒南西川乃建筹邉楼又请甲人弓人弩人分戍诸处率户二百取一人使习战缓则农急则战谓之雄邉子弟总十一军以制诸贼于是二邉寖惧文名天下李邕字㤗和既冠见李峤自言读书未徧愿一见袐书峤曰祕阁万卷岂时日能习邪固请乃假之未㡬辞去峤惊试问奥篇隠帙了辨如响峤荐为内史拜侍御史帝封㤗山还诏献辞赋帝悦邕早有名重义入朝人间𫝊其眉目怪异至阡陌聚观后生望风门巷填隘文名天下时称李北海竹溪六逸李白字太白白之生母梦长庚星因以命之十嵗通诗书苏颋异之谓学可比相如轻财重施好击劒与孔巢父等居徂来山号竹溪六逸天寳初至长安贺知章见其文叹曰子谪仙人也言于𤣥宗召见金銮殿论当世事奏颂一篇帝赐食亲为调羮有诏供奉翰林白与其徒醉于市帝坐沉香亭子意有所感欲得白为乐章召入白已醉使力士脱鞾力士耻之白骜放与知章等八人为酒八仙白浮游四方尝乘月与崔宗之自采石至金陵着宫锦袍坐舟中旁若无人时政记进御李昉字明逺太平兴国元年除叅知政事拜平章事太宗尝语辅臣曰朕何如唐太宗皆曰陛下尧舜之主也何太宗之足云昉独无言徐诵白居易诗云怨女三千放出宫死囚四百来归狱太宗拱手曰朕不及也昉请复时政记先进御然后付史馆时政记进御自昉始也举进士第一李廸少从栁开学为古文开曰此公辅器也举进士第一除将作监丞通判徐州天禧元年拜给事中参知政事东宫建以廸为太子少傅后拜同平章事集贤殿大学士藏书山房李常字公择迁礼部侍郎后改兵部尚书出知邓州徙成都府常少读书于庐山五老峰白石菴之僧舍书㡬万卷常既贵思欲遗后之学者乃藏之山中时人目其居曰李氏藏书山房而苏轼为记其事云兄子妻之李清臣少孤事母兄孝友自力学问韩琦以其兄之子妻之皇祐中举进士治平中举制科后以资政大学士知大名府锦绣万花谷续集卷二十八锦绣万花谷续集卷二十九钦定四库全书锦绣万花谷续集卷二十九类姓许月旦评许劭少峻名节好人伦多所赏识与从兄靖俱有高名好共覈论人物每月辄更其品题故汝南俗有月旦评兄䖍亦知名汝南人称平舆渊有二龙孝顺里许孜亲没负土建墓号其居为孝顺里旌表门闾神童许善心多闻嘿识为当时所称谓为神童仕隋除袐书丞尝制神雀颂文不加㸃笔不停毫词旨得中和气许景先举手笔俊拔擢茂才异等连中授侍御史评按不避近强知制诰以雅厚称张説曰许舍人之文虽乏峻峯激流然词旨丰羙得中和之气帝自择刺史景先由吏部侍郎为刺史治号州诏诸臣以上祖道洛濵赐诗遣之举进士第一许将福州闽县举进士第一绍圣元年召为吏部尚书吕宁当乆贫吕范字子衡有容观姿貎邑人刘氏家富女羙范求之女母嫌欲勿与刘氏曰观吕子衡宁当乆贫者邪遂与之婚三居相位吕蒙正字圣功举进士第一初父黜其妻刘氏并弃蒙正刘氏誓不改适及蒙正莅官迎二亲同堂异室奉养并至时称其孝考国朝以来三居相位惟赵普与蒙正拜司空兼门下侍郎咸平六年授太子太师封莱国公改封徐又封许洛中有园亭时㑹亲旧环侍皆子孙间举夀觞释然自得真宗谒陵寝祠后土过洛两幸其第当世荣之器识逺大吕夷简字坦夫擢进士又举制科尝通判通濠二州往河北按行水灾还奏曰今田器有算非所以重本也请除之真宗纳其言自是天下农器皆免筭时王曽知制诰宰相王旦曰君识吕夷简否曽曰不识也旦曰此人器识逺大君其善交之异日当与君对秉钧轴曽曰公何以知之旦曰吾亦不识夷简但以其奏请得之曽曰奏请何事旦曰如不税农器是已后拜司空平章军国事薨谥文靖三公平章军国吕公着字晦叔宰相夷简子也识虑深逺有度量夷简尝曰此子公辅器也任为奉礼郎举进士当哲宗即位拜右仆射兼中书侍郎司马光薨公着独总揆务除吏皆一时之选自宋兴大臣以三公平章军国者四人而二人则公着父子也一意古学吕希哲字原明公着子也少好学王安石谓之曰士未官而専科举者为贫也有官矣而复事科举是侥幸富贵利达而已学者不由也希哲遂弃科举一意古学公着薨既免丧除兵部员外郎崇政殿説书推广祖宗家法吕大防京兆蓝田人举进士元祐初除尚书右丞俄拜中书侍郎三年拜左仆射兼门下侍郎哲宗朝因推广祖宗家法以进云云陛下不须逺法前代但尽行家法足以为天下哲宗甚然之褚皮里阳秋褚裒字季野桓彛曰季野有皮里阳秋言其外无臧否而内有所褒贬也谢安恒云裒虽不言而四时之气亦备矣预十八学士褚亮字希明少警敏博见图史一经目辄志于心秦王授王府文学王每征伐亮在军中尝预袐谋有裨补之益预十八学士之选帝使为之赞置笏殿阶褚遂良字登善亮子贞观中起居郎博渉文史工隷楷迁諌议大夫兼知起居事帝将立武昭仪遂良曰先帝疾执陛下手语臣曰我儿与妇付卿且徳音在耳何遽忘之皇后无他过不可废翌日复言帝羞黙遂良因致笏殿阶叩头流血曰还陛下笏丐归田里撰翼善记褚无量字𢎞度刻意坟典擢明经𤣥宗为太子撰翼善记以进母丧庐墓羣鹿犯所植松柏无量号诉曰山林不乏忍犯吾茔树耶自是羣鹿驯服不复触伍被为冠首伍被楚人以材能称为淮南中郎淮南王安招致英隽以百数被为冠首锦绣万花谷续集卷二十九锦绣万花谷续集卷三十钦定四库全书锦绣万花谷续集卷三十类姓杜白虎殿对䇿杜钦字子夏延年子目偏肓举贤良方正直言上日蚀地震之对又诣白虎殿对䇿优游不仕以夀终王佐才杜如晦字克明隋大业中预吏部选侍郎高孝基异之曰君当为栋梁用房𤣥龄曰如晦王佐才也必欲经营四方舍如晦无共功者王曰非公言我㡬失之因表畱幕府从征伐常叅帷幄机袐方多事裁处无留进尚书右仆射仍领选引贤者下不肖咸得其职当时浩然归重一门三秀才杜正伦隋世举秀才天下不十人而正伦一门三秀才皆擢第为世歆羙进中书侍郎与韦挺虞世南姚思廉论事称旨太宗为设宴具召四人者谓曰吾闻神龙可扰以驯然颔有逆鳞婴之者死人君亦有之卿属遂犯吾鳞禆阙失朕其何虑危亡哉思卿至意故命酒以相乐也号小杜杜牧字牧之善属文第进士复举贤良方正拜殿中侍御史牧于诗情致豪迈人号为小杜以别杜甫奏罢中人监军杜黄裳擢进士第中宏辞郭子仪辟佐朔方府正元末迁太常卿王叔文用事黄裳未肯过其门壻韦执谊辅政黄裳劝请太子监国执谊曰公始得一官遽开口议禁中事黄裳怒曰吾受恩三朝岂以一官见卖即拂衣去刘辟叛唯黄裳固劝不赦因奏罢中人监军而专委髙崇文凡兵进退黄裳自中指授无不切于机蜀平羣臣贺宪宗目黄裳曰卿之功屈宋作衙官杜审言擢进士才髙尝语人曰吾文章当得屈宋作衙官吾笔当得王羲之北面武后召将用之令赋欢喜诗叹重其文为修文馆直学士初审言病宋之问武平一省候答曰昔为造化小儿相苦少与李峤崔融苏味道为文章四友号崔李苏杜奏赋三篇杜甫字子羙少贫李邕竒其才先往见之举进士不中第困长安天寳十三嵗𤣥宗朝献太清宫飨庙及郊甫奏赋三篇帝竒之使待制集贤院数上赋颂髙自称道言先臣恕预以承儒守官十一世迨审言以文章显臣七嵗属辞且四十年衣不盖体常寄食于人述作虽不足鼓吹六经至沈郁顿挫随时敏给扬雄枚皋可企及也有臣如此陛下其忍弃之肃宗拜右拾遗与李白齐名时号李杜䑕衔孝经疏皇朝杜镐少好学初应举将试有䑕衔孝经疏置榻前镐怪之取以熟诵果试题出其中遂与选镐既博学又有记问兄为法官有毁其父之画像为近亲所诉疑不能决镐曰僧道毁佛老像此可比也兄从之衆服其审古笔公古弼少忠谨善骑射初为猎郎门下奏事以敏正称明元嘉其真而有用赐名曰笔后名弼言其有辅佐才也累迁尚书令端谨慎密口不言禁中事弼头尖太武常名之曰笔头时人唿为笔公鲁逃隠海上鲁仲连齐人好竒伟俶傥之画䇿而不肯仕宦任职好持髙节新垣衍曰吾闻鲁仲连先生齐国之髙士也又曰吾乃今日知先生为天下之士也齐欲爵鲁连鲁连逃隠于海上曰吾与富贵而诎于人宁贫贱而轻世肆志焉三异鲁恭字仲康与弟丕俱居太学习鲁诗拜中牟令専以徳化为理政有三异后为司徒指囷鲁肃字子敬周瑜尝就肃求资粮肃家有两囷米各三千斛乃指一囷与之肃少有壮节好为竒计一见孙权便説拒曹公而论帝王之畧虽在军阵手不释卷西州豪族鲁芝字世英世有名徳为西州豪族举孝廉除郎中并州刺史迁大鸿胪庾荆南把梓庾域字司大梁文帝为郢州辟为主簿叹美其才曰荆南把梓其在斯乎仕梁至辅国将军贞节处士庾诜字彦寳经史百家无不该综性託夷简特爱林泉谥贞处士徐庾体庾信博览羣书为文绮丽世号为徐庾体后进竞相模范仕周累迁㪚骑常侍聘于东魏文章辞令甚为邺下所称祖誓清中原祖逖字士稚轻财好侠慷慨有节尚㪚谷帛以赒贫乏有赞世才具中夜闻鸡起舞为奋威将军北伐及渡江中流撃楫誓清中原造指南车祖冲之字文逺稽古有机思解褐授徐州参军明歴法解钟律又特善筭尝造指南车又造欹器又造千里船等器武隐嵩山武平一名甄博学通春秋工文辞武后时畏祸不敢与事隐嵩山屡诏不应真宰相器武元衡举进士徳宗钦其才擢御史中丞尝对延英帝目送之曰是真宰相器元和二年拜门下侍郎同平章事帝素知坚正有守眷礼异他宰相尹为虎穴尹赏以三辅髙节选守长安为虎穴以大石覆其口收捕姦猾以次内其中百人为辈覆以大石数日一发视自相枕借死三辅吏民甚畏之四子皆至郡守长子立为京兆尹皆尚威严有治办名儒学知名尹洙字师鲁兄源字子渐与洙俱以儒学知名举进士范仲淹荐其才遂知懐州官至太常博士卒洙少举士为正平簿河南府户曹邵武军判官举书判拔迁山南东道掌书记知伊阳县王晦叔荐其材召试馆阁校勘迁太子中允范仲淹贬饶州諌官御史不肯言洙上书言仲淹臣之师友愿得与俱贬贬监唐州税复太子中允知河南县尤为经略使韩琦所深知闵南金薛兼同闵鸿等号五隽张华见之曰皆南金也锦绣万花谷续集卷三十锦绣万花谷续集卷三十一钦定四库全书锦绣万花谷续集卷三十一类姓阮青白眼阮籍字嗣宗任性不羁方外之士见崇礼典能为青白眼见礼俗之士以白眼对之为步兵校尉北富南贫阮咸字仲容与叔父籍为竹林之逰居道南北阮富南阮贫七月七日以竿挂大布犊鼻于庭曰未能免俗聊复尔耳厯散骑侍郎补始平太守颜延年作五君咏咏咸云屡荐不入官一麾乃出守百钱挂杖阮修字宣子百钱挂杖头当世富贵不肯顾自得于林阜间管管城周文王第三子管叔鲜受封于管以国为氏焉今郑州管城是也齐有管夷吾字敬仲龙头龙尾管宁字幼安诏为太中大夫固辞不受遂下诏曰宁耽懐道徳服膺六艺清虚足以侔古㢘白可以当世又王基荐之曰宁含章素质氷洁渊清韬古今于胷懐包道徳之机要世说云尝与华歆同席读书有乗轩冕过门者宁读书如故歆废书而看宁割席分坐曰子非吾友也宁歆邴原三人相善时人号为一龙宁为龙头原为龙腹歆为龙尾罕饩国人粟左襄公二十九年郑子皮以子展之命饩国人粟米一钟是以得郑国之民故罕氏常掌国政以为上卿隽褒衣博帯隽不疑字曼倩治春秋进退必以礼名闻州郡暴胜之为直指使者至渤海不疑官进贤冠带櫑具劔佩环玦褒衣博带盛服至门上谒胜之望见不疑容貌尊严衣冠甚伟躧履起迎不疑曰凡为吏太刚则折太柔则废胜之敬纳其戒擢京兆尹京师吏民敬其威信展以字为氏左𨼆公八年无骇卒羽父请谥与族衆仲曰诸侯以字为谥因以为族官有世功则有官族公命以字为展氏赵良大夫宣公二年孔子曰赵宣子古之良大夫也客数千人平原君赵胜喜賔客賔客至者数千人三去相三复位封于东武城定律令赵禹武帝时以刀笔吏积劳迁为御史与张汤论定诸律令用法益刻马服君赵奢为赵田部吏収租税平原君家不肯出奢封马服君以法治之杀平原君用事者九人钩距赵广汉举茂才察孝㢘治行尤异守京兆尹迁颍川太守教吏为缿筩投书相告讦善为钩距以得事情铢两之姦皆知之吏民称之不容口见事风生无所回避雄飞赵温字子柔初为京兆尹叹曰大丈夫当雄飞安能雌伏遂弃官去嵗饥散家粮以赈穷饿所活万余人拜司徒宣扬国命赵岐字邠卿少明经有才艺后迁太仆为副使宣扬国命所到郡县百姓皆喜曰今日乃复见使者车骑虎威将军赵云尝将数十骑与曹公战先主曰子龙一身都是胆也军中号为虎威将军置铜斗铁尺赵煚少孤养母至孝年十四有人盗伐其父墓中树者对之号恸因执送官仕隋为冀州刺史甚有威恵市多姦诈乃为铜斗铁尺置于肆百姓便之扈銮学士赵凤幽州人少以儒学知名为郓州节度判官晋取郓州荘宗闻凤名得之喜以为扈銮学士荘宗即位拜凤中书舍人翰林学士明宗置端明殿学士以冯道及凤为之社稷臣赵普字则平幽州蓟人太祖受禅普以佐命功授右谏议大夫枢宻直学士昭宪寝疾普入与顾命拜枢宻使干徳二年为门下侍郎同中书门下平章事集贤殿大学士五年拜尚书左仆射昭文馆大学士太祖宠待普如左右手判大理寺雷徳让愤其属附普增减刑名因求见太祖语不逊太祖怒叱之曰鼎铛尚有耳汝不闻赵普吾之社稷臣乎徳骧坐贬薨封真定郡王谥曰忠献鲍王咸举幡鲍宣好学明经举孝㢘为郎何武荐为谏议大夫后拜司𨽻以摧辱宰相下廷尉博士弟子王咸举幡太学下曰欲救鲍司𨽻者㑹此下诸生㑹者千余人马草茅言天下事马周字賔王博州人入闗留客汴舎新丰逆旅主人不之顾周命酒一斗八升悠然独酌衆异之至长安舎中郎将常武家何武人不渉学问为条二十余事皆当世所切太宗怪问何何曰此非臣所能家臣马周教臣言之帝即召与语帝悦拜监察御史奉使称职帝尝以飞帛书赐周曰鸾凰冲霄必假羽翼股肱之寄要在忠力賛曰由一介草茅言天下事明习宪章若素官于朝锦绣万花谷续集卷三十一锦绣万花谷续集卷三十二钦定四库全书锦绣万花谷续集卷三十二类姓贾股肱左昭十三年文公好学而不贰生十七年有贾佗以为股肱有力王室昭二十八年晋魏献子为政以贾辛为祁大夫谓贾辛有力于王室故举之洛阳年少贾谊洛阳人年十八以能诵诗属书闻于郡中呉公为河南守闻其秀才召置门下文帝召为博士每诏令仪下诸老先生不能言谊尽为之对文帝悦之超迁一嵗中至太中大夫绛灌之属害之以为雒阳年少云云出为长沙王太傅渡湘为赋以弔屈原因陈治安之策召见宣室问鬼神事夜半前席帝曰吾久不见贾生自以为过之今不及也至言贾山颍川人渉猎书记不能为醇儒孝文时言治乱之道借秦为谕名曰至言语妙天下贾捐之字君房谊之曾孙上疏言得失待诏金马门议撃珠厓不便惟君房下笔言语妙天下将相器贾复字君文少好学习尚书事舞隂李生李生奇之曰贾君之容貌志气如此将相之器有折冲千里之威褰帷裳贾琮举孝㢘迁京兆令交趾屯兵反三府举琮为交趾刺史巷路歌曰贾父来晚使我先反今日清平吏不敢饭拜冀州刺史旧典传车骖驾垂赤帷裳迎于州界及琮之部升车言曰刺史当逺视广听纠察美恶何有反垂帷裳使自掩塞乎乃命御者褰之百城闻风震竦贾长头贾逵字景伯父徽受左氏春秋逵𫝊父业常在太学不通人间事长八尺二寸诸儒语曰问事不休贾长头赐钱旌洁皇朝贾黄中沧洲南皮人年六嵗中神童十五举进士江南平知宣州太祖即位知昇州一日黄中按行府库见扄鐍甚严集僚吏发之得货数十椟皆李氏宫闱之物不𨽻于籍者黄中悉表上之太宗叹曰吾府库之物有籍贪黩者尚冒禁盗之况此亡国之余物乎赐黄中钱三百万以旌其洁召还知制诰迁翰林学士淳化二年除给事参知政事天章阁侍讲贾昌朝眞定人天禧元年献文章于朝召试除晋陵簿国子监说书时孙奭判监一见许以公辅景祐元年初置崇政殿说书以授昌朝而天章阁侍讲亦自昌朝始在经筵善称说仁宗多所质问昌朝皆记録删润以进赐名迩英延议二阁记注録英宗即位改凤翔节度使加左仆射进封魏国公不欺贾黯举进士第一嘉祐中擢御史中丞时用吕晦为御史知杂诲以尝言黯过失辞职黯奏曰谏官御史本为人主耳目况一时公言非有嫌怨且诲初得御史乃臣与孙抃荐举臣知其为人方正谨厚今兹擢用甚允衆望臣得与之共事必能协济诏以谕诲诲遂就职时人莫不贤黯也黯有学识初登第还南阳范仲淹知邓州黯谢仲淹曰黯晚辈偶得科第愿受教仲淹曰君不忧不显唯不欺二字可终身行之黯拜其言其后黯每以语人曰吾得于范公不欺二字平生用之不尽也夏百姓欢心夏恭字敬公习韩诗孟氏易门徒常千余人光武时常迁太山都尉和集百姓甚得其欢心真宰相器皇朝夏竦举制科对䇿庭下有老宦者曰阅人多矣贤良他日必贵以吴绫手巾乞诗公题曰殿上衮衣明日月砚中旗影动龙蛇纵横礼乐三千字独对丹墀日未斜杨徽之叹曰真宰相器也初除馆职时方早秋上在拱辰殿按舞命中使索新词公立进喜迁莺曰霞散绮月沉钩帘卷未央楼夜凉河汉截天流宫阙锁新秋瑶阶曙金茎露凤髄香和云雾三千珠翠拥宸逰水殿按凉州上大悦左奏按无回避左雄为冀州刺史州部多豪族好请托常闭门不与交通奏按贪猾二千石无所回避拜尚书迁尚书令少有神道左慈少有神道后曹操欲杀之郄入壁中霍然不知所在作三都赋左思字太冲家世儒学貌寝口讷而词藻壮丽作三都赋十年而成豪贵竞𫝊写洛阳为之纸贵自以其作不谢班张蒋志吞吴㑹蒋济文帝时出为东中郎蒋济请留诏曰天下未宁要须良臣以镇邉境如其无事乃还鸣玉未为后也济兼资文武志节忼忾常有超越江湖吞呉㑹之志良二千石蒋俨擢明经太宗将伐髙丽募为使者人皆惮行俨奋曰云云遂请行为莫离支所囚以兵胁之不屈进蒲州刺史号良二千石父子为学士蒋乂性锐敏七嵗时见庾信哀江南赋再读辄诵父蒋明在集贤值兵兴圗籍殽舛白宰相请引又入院助力张镒竒之署集贤小职正元九年擢史馆修撰徳宗重其职先召见延英迁起居舎人帝前口诵补侍臣圗賛帝叹曰虽虞世南不是过条据神策军建置本末髙郢等叹曰集贤有人哉诏兼判集贤院事父子为学士儒者荣之三世修国史蒋偕厯史馆修撰三世踵修国史世称良笔咸曰蒋氏日厯试六论秘阁蒋之竒字颕叔举进士又举贤良方正科试六论秘阁及射䇿报闻除监察御史英宗立为殿中侍御史栁社稷之臣卫献公出奔反于卫及郊将班邑于从者而后入栁荘曰如皆守社稷则孰执羁靮而从如皆从则孰守社稷君反其国而有私也毋乃不可乎弗果班卫有太史曰栁庄寝疾公曰若疾革虽当祭必告公再拜稽首请于尸曰有臣栁庄也者非寡人之臣社稷之臣也二龙栁惔字文通世隆次子少与兄悦齐名王俭曰栁氏二龙可谓一日千里仕梁为太子詹事武帝贻惔诗曰尔实冠羣后惟余实念功寻迁左仆射可为仪表栁恽字文畅惔之弟与谢瀹友爱瀹曰宅南栁郎可为仪表为吴兴太守为政清静人吏懐之兴吾门者此儿栁公绰始生三日伯父子华曰兴吾门者此儿也幼孝友起居皆有礼法属文典正不读非圣书举直言极谏贤良方正一年再登其科授渭南尉嵗歉家饭不过一器为吏部郎中宪宗数㳺畋公绰奏太医箴以讽天子髙其才置之坐隅述家训栁玭仲郢子以明经补祕书正字为岭南节度副使廨中橘熟既食乃纳直于官拜御史大夫清操有父风玭常述家训以戒子孙曰夫门地髙者一事坠先训则异他人虽生可以苟爵位死不可以见祖先地下又曰忧则恐惧恐惧则福至受福则骄奢骄奢则祸至笔谏栁公权公绰弟年十二工辞赋元和初擢进士第穆宗曰朕尝于佛庙见卿笔蹟思之久矣即拜侍书学士帝问公权用笔法对曰心正则笔正笔正则可法时帝荒纵故及之帝改容悟其以笔谏也文章卓伟栁宗元字子厚少精敏絶伦为文章卓伟精致一时辈行推仰第进士博学宏辞科授校书郎贞元十九年为监察御史里行俄贬永州司马既窜斥因自放其厄感郁寓诸文倣离骚数十篇元和十年徙栁州刺史南方为进士者走数千里从宗元㳺经指授者为文辞皆有法世号栁栁州东郊野夫皇朝柳开字仲涂幼警悟豪悟举进士第自五代以来学者少尚义理有赵生者得韩文数十篇未达乃擕以示开开一见遂知为文之趣自是属辞必法韩愈开着书号东郊野夫又号补亡先生作二传以见意锦绣万花谷续集卷三十二锦绣万花谷续集卷三十三钦定四库全书锦绣万花谷续集卷三十三类姓苟干城之将子思言于卫侯曰苟变之材可将五百乗公曰吾知其可将然为吏而食人二鸡子故弗用也子思曰夫圣人之官人犹匠之用木也取其所长弃其所短故杞梓连抱而有数尺之朽良工不弃今君处战国之世选爪牙之士而以二卵弃干城之将此不可使闻于邻国也断决如流苟晞字道将转尚书左丞㢘察诸曹八座以下皆侧目惮之进抚军将军都督青兖练于官事文簿盈积断决如流耿有志者事竟成耿弇好将帅之事拜建威大将军封好畤侯自请収上谷兵定渔阳取涿郡东攻张歩以平齐地光武谓曰昔韩信破厯下以开基今将军攻祝阿以发迹独㧞勍敌功难于信前建此大䇿常以为落落难合有志者事竟成拜井耿恭字伯宗慷慨多大畧有将帅才与匈奴战据疏勒城城中穿井十五丈不得水乃整衣服向井再拜有顷水泉奔出邴龙翰凤翼邴原字根矩少以操尚称太祖署丞相徴事清静足以厉俗贞固足以干事龙翰凤翼国之重寳后为五官将长史闭门自守非公事不出井五经纷纶井丹字大春通五经善谈论京师语曰五经纷纶井大春性清髙未尝修刺候人景栎阳侯景丹字孙卿冯翊人纵突骑以破王朗光武以为骠骑大将军封栎阳侯作易説诗解景鸾字汉伯能理齐诗施氏易作易说及诗解文句凡着述五十余万言数上书陈救灾变之术颕善春秋左氏颕容字子严博学多通善春秋左氏举孝㢘不就着春秋左氏条例五万余言沈苍头公沈庆之字𢎞先仕宋为建威将军大破山蛮威震诸山羣蛮皆稽颡庆之着狐皮帽羣蛮号曰苍头公每见庆之军辄畏惧曰苍头公已复来矣文帝将北伐庆之固陈不可上使徐湛之等难庆之庆之曰今欲伐国而与白面书生辈谋之事何由济为郊居赋沈约字休文博通羣籍善属文才智纵横可谓明识梁武立累迁尚书令博物洽闻当世取则立宅东田瞩望郊阜尝为郊居赋以序其事推为颜子沈𫝊师既济子材行有余能治春秋工书有楷法少为杜佑所器正元末举进士许孟容权徳舆乐挽毂士号权许徳舆称之于孟容孟容曰我故人子盍不过我𫝊师往谢遂擢第徳舆门生七十人推为颜子复登制科召入为翰林学士罢籍民车沈存中举进士后迁太常丞同修起居注边吏报北兵将入战亟遣中贵人取两河民车以为战备民大惊扰自宰执以下言不便者叠进俱不省一日括持笔立御坐侧神宗顾曰卿知籍车之事乎括曰未知车将何用神宗曰北兵以多马取胜惟车可以当之括曰敌之来民父子坟墓田庐皆当弃去复暇䘏车乎云云神宗喜曰无人如此语朕者当更思之明日遂罢籍民车范武子之徳左襄公二十七年子木问于赵孟曰范武子之徳如何对曰夫子之家事治言如晋国无𨼆情陶朱公范蠡用于越既雪㑹稽之耻乃乗扁舟于江湖变名易姓适齐为䲭夷子皮之陶为朱公乃治产积财居与时逐十九年之中三致千金再分散于贫疏昆弟故言富者皆称陶朱公登车揽辔范滂字孟博少厉清节为州里所服冀州饥荒以滂为清诏使按察之登车揽辔慨然有澄清天下之志及至州境守令自知赃汚望风解印而去甑中生尘范冉字史云好违时絶俗为激诡之行为莱芜长后辟太尉府以狷急不能从俗常佩韦于朝闾里歌曰甑中生尘范史云釡中生鱼范莱芜亷泉让水范柏年初见宋明帝言次及广州贪泉因问卿州复有此水否答曰梁州惟有文川武郷亷泉让水又问卿宅在何处曰臣所居㢘让之间帝嗟其善答因见知厯位终梁州刺史着神灭论范缜字子真竟陵王子良镇西州倾意賔客才隽之士皆㳺集其门子良笃好释氏范缜盛称无佛子良曰君不信因果何得有富贵贫贱缜曰人生如树花同发随风而散或依帘幌坠茵席之上或闗篱墻落粪溷之中坠茵席者殿下是也落溷粪者下官是也贵贱虽复殊途因果竟在何处子良无以难缜又着神灭论云云朝野諠譁难之终不能屈传衣钵皇朝范质字文素母张氏梦人授五色笔而质生九嵗善属文唐长兴中举进士为忠武军推官晋天福中擢监察御史周太祖征李守贞每朝廷遣使赍诏处分军中皆中机㑹太祖问谁为此辞使者以质对太祖曰宰相器也广顺初拜中书侍郎同平章事集贤殿大学士世宗时累加司徒洪文馆大学士太祖既即位加兼侍中仍以为相干徳初封鲁国公初和凝知贡举爱质所试文自以中第在第十三故亦以处质其后质官及封国皆与凝同当时谓之𫝊衣钵军中一范范仲俺字希文上宰相书极论天下事王曽见而竒之晏殊知应天府表掌府学殊在京师荐一士为馆职曽谓殊曰公知范仲淹舍不荐而他荐乎公宜更荐范仲淹也殊从之遂用为祕阁校理进枢宻直学士右谏议大夫寻拜陜西四路安抚縁边招讨使仲淹与韩琦俱有威令军中为之语曰军中有一韩西贼闻之心骨寒军中有一范西贼闻之惊破胆一伟人范镇字景仁成都华阳人也薛奎守蜀还朝或问奎入蜀所得曰得一伟人当以文学名于世谓镇也举进士礼部奏名第一故事殿廷唱第过三人则礼部第一人者必越次抗声自陈因擢置上第镇不肯自言至第七十九人乃出拜退就列无一言廷中皆异之英宗朝以戸部侍郎致仕进唐鑑范祖禹字淳父举进士为校书郎知龙水县司马光辟同编修资治通鑑凡十五年书成光上章称荐曰臣诚不及也除秘书省正字召试中书舎人又辞不拜迁右谏议大夫兼实録院修撰哲宗亲征祖禹上言力陈治道之要古今成败之理与夫小人之情状反复激切以感动上意因请外遂以龙圗阁学士知陜州尝进唐鑑十一卷锦绣万花谷续集卷三十三锦绣万花谷续集卷三十四钦定四库全书锦绣万花谷续集卷三十四类姓宋作髙唐赋楚威王问于宋玉曰先生何士民衆庶不誉之甚也宋玉对曰鸟有凤而鱼有鲸夫圣人瑰意竒行超然独处世俗之民又安知臣之所为哉作髙唐赋人中龙宋纎隠居酒泉南山太守马岌造焉纎髙楼重阁拒而不见岌叹曰名可闻而身不可见徳可仰而形不可覩今而后知先生人中之龙也铭诗于石璧曰其人如玉维国之琛谥曰𤣥虚先生夺锦袍宋之问字延清武后召与杨炯分直习艺馆武后㳺终南龙门诏从臣赋诗左史东方虬诗先成后赐锦袍之问俄顷献后览之嗟赏更夺袍以赐江左诗律屡变至沈佺期及之问号为沈宋语曰苏李居前沈宋比肩之问父令文富文辞且工书有力世称三絶既之问以文章起弟之悌以硚勇闻之愻精草𨽻世谓皆得父一絶一嵗为宰相宋琪字叔寳太宗将用工部尚书李昉参预大政以琪先入乃超迁兵部尚书未㡬与昉并拜同中书门下平章事琪自庶僚一嵗中为宰相其速如此与父同在馆阁宋绶幼聪警其外祖杨徽之器爱之以徽之遗恩授太常寺太祝年方十五召试中书真宗竒其文聴于秘阁读书久之召试学士院为集贤校理与父皋同在馆阁世以为荣入为右正言擢知制诰为翰林学士兼侍读后为参知政事二宋宋庠字公序举进士开封礼部俱第一与弟祁同时有名以诗赋为学者所宗谓之二宋嘉祐三年拜枢宻使同平章事封莒国公英宗即位封郑国公为景灵宫使仲负米子路曰由愿得当一队而敌必也攘地千里搴旗执馘惟由能之见于孔子曰家贫亲老不择禄而仕昔者由也常食藜藿之实为亲负米百里之外贡明经洁行贡禹字少翁以明经洁行着闻徴为博士举贤良为河南令以职事为府官所责免冠谢禹曰冠一免安可复冠也遂去官后徴为諌大夫迁光禄大夫魏赐乐左襄公四年魏绛曰和戎有五利焉公说使魏绛盟诸戎修民事田以时绛无贰志事君不避难晋侯赐乐绛始有金石之乐梗阳大夫昭公二十八年晋魏献子为政以魏戌为梗阳大夫谓能守义者也戍之为人也逺不忘君居利思义仲尼闻魏子之举也以为义曰近不失亲逺不失举可谓义矣堂堂领袖魏舒累迁后将军文帝深器重之曰魏舒堂堂人之领袖二百余奏魏徴字元成太宗即位引入卧内访天下事徴自以不世遇乃展尽底藴凡二百余奏无不剀切当帝心者有祖风烈魏謩徴五世孙宣宗嗣位迁御史中丞俄兼戸部侍郎进同平章事为宰相议事天子前惟謩谠切无所回畏宣宗尝曰謩名臣孙梃梃有祖风烈朕心惮之季作林钟左襄十年季武子以所得于齐之兵作林钟而铭鲁功焉相三君文六年季文子卒无衣帛之妾无食粟之马无蔵金玉无重器君子于是乎知文子之忠于公家也相三君而无私积黄金不如一诺季布楚人也为气任侠有名于楚为河东守孝文时人有言其贤者召欲以为御史大夫复有言其使酒难近至留邸一月见罢布进曰陛下以一人之誉而召臣以一人之毁而去臣臣恐天下闻之有以窥陛下上曰河东吾股肱郡故特召君耳楚谚曰得黄金百斤不如得季布一诺挚撰族姓昭穆挚虞字仲冶作思逰赋举贤良䇿为下第武帝又诏诸贤良㑹东堂策问擢为太子舍人除闻喜令撰族姓昭穆十卷费杖投葛陂费长房汝南人从市中老翁学仙后辞归家与一竹杖曰既至可投葛陂中顾视则龙也志虑忠纯费祎字文伟为黄门侍郎诸葛亮表云其志虑忠纯宫中之事无大小悉以咨之必能裨补阙漏有所广益孙权器之曰君天下淑徳必当股肱蜀朝傅作霖雨髙宗梦傅说使百工营求诸野得诸傅巖王置诸左右曰朝夕纳诲以辅台徳若金用汝作砺若济巨川用汝作舟楫若嵗大旱用汝作霖雨启乃心沃朕心兰台令史傅毅字武仲作迪志诗为兰台令史摩逆鳞傅咸字长虞𤣥之子刚简有大节为御史中丞摩天子逆鳞触勐兽之须顾南金东箭顾荣字彦先机神朗悟与陆机兄弟同入洛时人号为三俊例拜为郎中南金东箭世胄髙门吾家骐驎顾和字君孝总角便有清操族叔荣雅重之曰此吾家骐驎兴吾宗者必此子也周顗指和心曰此中何所有应曰此中最是难测地拜御史中丞百僚惮之路截蒲冩书路温舒字长君截蒲写书受春秋通大义举孝㢘度名将度尚除上虞长为政严峻明于发擿姦非吏人谓之神明迁文安令遇时疾疫谷贵开仓廪给营救疾者百姓蒙其济后零陵贼起擢尚为荆州刺史击破之为名将数有功卫七世击匈奴卫青拜大将军凡七出击匈奴収河南地置朔方郡中兴名士第一卫玠字叔寳总角乗羊车入市见者皆以为玉人玠舅王济见之輙叹曰珠玉在侧觉我形秽又曰冋若明珠之在侧朗然照人王澄每闻玠言輙叹息絶倒语曰卫玠谈道平子絶倒妻父乐广有重名议者以为妇翁氷清女壻玉润中兴名士惟玠为当时第一易圣卫大经卓然髙行口无二言邃于易人谓之易圣国器卫次公字从周举进士潘炎异之曰国器也蔡金印紫绶蔡泽燕人干诸侯不遇问相于唐举举曰云云泽曰富贵吾所自有所不知者夀也举曰从今以往四十三年泽谓其御曰吾持粱跃马食肉懐金印结紫绶富贵四十三年足矣为人主师蔡义以明经给事大将军幕府久之诏求能为韩诗者召见说诗甚悦之擢光禄大夫数嵗代杨敞为丞相封阳平侯霍光曰义为人主师当为宰相三世不分财蔡邕字伯喈性笃孝母滞病三年自非寒暑节变未尝解襟带不寝寐者七旬三世不分财乡党髙其义声若雷震蔡裔有勇气声若雷震有二盗入室裔一唿二盗俱陨平世三公蔡廓字子度宋武帝以其刚直补御史中丞多所纠奏武帝常云蔡可平世三公执经讲问皇朝蔡襄字君谟兴化军仙逰人举进士厯漳州判官西京留守推官改着作佐郎馆阁校勘迁祕书丞知谏院兼修起居注仁宗増置谏官四员襄在迁中后迁起居舎人知制诰迁龙圗阁直学士知开封府进枢宻直学士知泉州徙福州襄为政精明而于闽人尤知其风俗时闽士专词赋以应科举襄得乡先生周希孟以经术传授学士尝至数百人襄为亲至学舎执经讲问为诸生率锦绣万花谷续集卷三十四锦绣万花谷续集卷三十五钦定四库全书锦绣万花谷续集卷三十五类姓祭雅歌投壶祭遵对酒设乐必雅歌投壶在军旅不忘爼豆解考绩第一解系字少连父脩魏琅琊太守考绩为天下第一戴大戴小戴戴徳延君戴圣次君皆受礼于后苍徳号大戴为信都太守圣号小戴以博士论石渠由是礼有大戴小戴解经不穷戴凭习京氏易年十六郡举明经拜郎中正旦朝贺百僚毕集帝令能说经者相难诘理有不通辄夺其席以益通者凭遂坐五十余席京师语曰解经不穷戴侍中闗中大豪戴良字叔鸾父遵字子髙家富好给施食客常三四百人语曰闗中大豪戴子髙良举孝㢘不就逃入江夏山中不仕积薪自焚戴封对贤良策第一拜议郎迁西华令时蝗灾独不入西华界年旱祷请无获乃积薪以自焚火起而大雨暴至迁中山相县囚四百人当刑皆遣归与克期日皆无违者秋毫指擿戴胄秦王㧞武牢引为府士曹参军大理少卿缺太宗曰大理人命所繋胄清直其人即日命之犯颜据正参处法意至析秋毫随类指擿言若涌泉帝修洛阳宫胄疏谏止之父子继为宰相戴至徳干封中迁侍郎同三品阅十数年父子继为宰相髙宗为飞白书赐至徳迁尚书右仆射时刘仁轨为左人有诉率优容之至徳乃究本末终不显私恩蒯齐之辩士蒯通范阳人说韩信反齐之辩士拾遗举过显贤进能蔺全璧归赵蔺相如赵人也全璧归赵从赵王与秦㑹于渑池秦王竟酒终不能加胜于赵既归以相如功大拜为上卿员八科皆中员半千字荣期王义方常曰五百嵗一贤者生子宜当之因改今名凡举八科皆中咸亨中上书自陈云云陛下何惜玉陛方寸地不使臣披露肝胆乎书奏不报段材可取卿相段㑹为杜陵令五府举为西域都䕶西域敬其威仪谷永与之书曰若子之材可优㳺都城而取卿相何必勒功昆山之侧凉州三明段颎字纪明举孝㢘为阳陵令所在有能政初与皇甫威明张然明并知名京师称为凉州三明位至太尉真将军段志𤣥齐州人文徳皇后之𦵏与宇文士及勒兵卫章武门太宗夜遣使至二将军所士及披戸纳使志𤣥拒曰军门不夜开使者示手诏志𤣥曰夜不能辨不纳比曙帝叹曰真将军周亚夫何以过祷而雨段文昌字墨卿穆宗拜平章事未踰年授劔南西川节度使文宗立徙帅荆南州或旱禬解必雨或久雨遇出㳺必霁民为语曰旱不苦祷而雨雨不愁公出㳺灌贩缯灌婴睢阳贩缯者号昌文侯与绛侯共立文帝为太尉万成孝乡万敬儒三世同居丧亲庐墓刺血写浮屠书断手二指輙复生改所居曰成孝乡卞大龙卞壸父粹兄弟六人并登宰府世称卞氏六龙五经博士卞华偏习五经仕梁兼五经博士说经析理为当时之冠邵博览经史邵续朴素有志烈博览经史妙解天文为平原乐安太守八世同居邵荣兴八世同居诏表门闾蠲租税诏标里闾邵洪哲县令范道荣坐除名洪哲代诣京师明申曲直道荣感其诚节诉省申闻诏下标里闾真国器皇朝邵亢字兴宗举茂才异等除建康军节度推官召为国子监直讲改馆阁校勘同知太常礼院英宗召对羣玉殿谓曰学士真国器也擢同修起居注后拜枢宻副使到佐守荆楚到彦之字道豫楚大夫屈到后也彦之佐守荆楚垂二十载威信为士庶所懐迁南豫州刺史镇厯阳暴郎子好相表暴显字思祖幼时见一沙门指之曰此郎子好相表大必为良将贵极人臣语终失之从齐神武起义迁徐州刺史贺当世儒宗贺循字彦先山隂人举秀才除阳羡令以寛恵为本不求课最朝廷疑滞皆谘之辄依经礼而对为当世儒宗上殿不下贺琛世习礼乐仕梁累迁尚书左丞每进见武帝与语常移晷刻省中语曰上殿不下有贺雅琛容止闲雅故唿之庆湖遗老集皇朝贺铸字方回孝恵皇后之族孙授右班殿直元祐中用武易文为通判泗州又倅太平州以卒铸好学蔵书万卷工文词尤长于乐府有庆湖遗老集谢一丘一壑谢鲲字幼舆好老易善鼓琴为豫章太守涖政清肃百姓爱之一丘一壑自谓过庾亮芝兰玉树谢𤣥字幼度叔父安尝约子姪曰子弟亦何豫人事而必欲使其佳𤣥曰譬如芝兰玉树欲使其生于庭阶耳𤣥以精锐八千破苻坚百万于淮肥闻风声鹤唳以为王师至无渭阳情谢绚曾戏调其舅袁湛湛曰汝父昔已轻舅汝今复加我可谓世无渭阳情也月犯少㣲谢敷字庆绪澄静寡欲隠于太平山初月犯少微俄而敷死有林下风王凝之妻谢氏字道韫叔父安尝内集雪下安曰何所似也安兄子朗曰撒盐空中差可拟道韫曰未若栁絮因风起道韫神情散朗有林下风气两玉人谢晦字宣明渉猎文义博赡多通时谢鲲风华为江左第一尝与晦俱在武帝前帝目之曰一时顿有两玉人耳直省赋诗谢朓字𤣥晖少好学有美名文章清丽善草𨽻长五言诗沈约常云二百年来无此诗也迁尚书吏部郎好奖人才孔闿粗有才笔未为时知孔珪尝令草让表以示脁脁嗟吟良久手自折简写之谓珪曰士子声名未立应共奨成无惜齿牙余论尝直中书省赋诗有苍苔依砌上红药当阶翻之句西堂诗梦谢恵连十嵗能属文灵运嘉赏之云每有篇章对恵连辄得佳语尝于永嘉西堂思诗不就忽梦见恵连即得池塘生春草大以为工尝为雪赋以髙丽见竒文章江左第一谢灵运奕之曽孙文章之美为江左第一为太子左卫率朝廷惟以文义处之为永嘉太守郡有名山水肆意逰遨理人听讼不复闗懐每有一首诗贵贱竞写名动都下徴为祕书监迁侍中诗书皆兼独絶每文竟手自写之文帝称为二寳春日闲居诗谢蔺八嵗为春日闲居诗有风定花犹落之句李诗谢赋谢偃贞观初对䇿髙第尝为尘影赋二篇帝美其文时李百药工诗而偃善赋时人称为李诗谢赋锦绣万花谷续集卷三十五锦绣万花谷续集卷三十六钦定四库全书锦绣万花谷续集卷三十六类姓华右师左成公十五年宋华元为右师元曰我为右师君臣之训师所司也精于方药华佗字元化通数经晓养性之术精于方药为政清静华歆为豫章太守为政清静不烦吏民威而爱之魏初为御史大夫素清贫禄赐以赈施亲戚故人家无担石之储作汉纪华峤才学深博为台郎徧观祕籍因作汉纪孝子乡华秋事母以孝闻母丧庐墓负土成坟诏表其门闾后盗起往来墓之左右咸相诫曰勿犯孝子乡向左师左成公十五年华元使向戌为左师以靖国人肆意游山向长字子平读损益卦喟然叹曰吾已知富不如贫贵不如贱男女嫁娶既毕勑断家事勿相闗肆意逰五岳名山潜心典籍向朗少以吏能见称为己西䍧牱房陵太守潜心典籍年踰八十犹手自校书开门接賔诿纳后进名付中书皇朝向敏中字常之父瑀惟一子教督甚严尝谓其妻曰大吾门者此子也举进士太宗飞白书敏中张咏二名付中书语宰相曰此二臣者名臣也朕将用之矣拜右谏议大夫同知枢宻院事真宗拜同平章事大任㡬三十年邓世吏二千石邓晨字伟卿南阳新野人世吏二千石光武拜为汝南太守兴鸿郄陂数千顷田汝土以殷鱼稻之饶流衍他乡封髙宻侯邓禹字仲华南阳新野人十三能诵诗杖䇿见光武曰愿明公威徳加四海禹得効尺寸垂功名于竹帛禹沉深有大度授以西讨之畧拜前将军谋谟帷幄决胜千里封髙宻侯累世宠贵邓隲字昭伯禹之子拜车骑将军仪同三司始自隲也邓氏自中兴后累世宠贵凡侯者二十九人公二人大将军以下十三人中二千石十四人列校二十二人州牧郡守四十八人其余侍中将大夫郎谒者不可胜数屯田两淮邓艾屯田积谷行于两淮开广漕渠达于江淮清严有治绩邓芝字伯苗为广汉太守清严有治绩入为尚书隠𤣥先生邓世隆相州人亡命变姓名号隠𤣥先生栖白鹿山贞观初为修史学士寗盟子向左僖二十六年公㑹莒兹㔻公寗荘子盟于向寻洮之盟也赐湛露彤弓文公四年卫寗武子来聘公与之宴赋湛露及彤弓论语寗武子邦有道则智邦无道则愚饭牛车下齐桓公郊迎客夜开门执火甚盛寗戚饭牛于车下击牛角疾商歌公闻之命后车载之赐之衣冠遂举大用之授之以卿公得之所以伯也管仲言于齐桓公曰垦田剏邑辟土植谷尽地之利臣不若寗戚请致以为田官敬心如铁石敬肃少以贞介知名仕隋为安陵令有能名擢拜秦州司马转幽州长史俱有异绩栁俭𫝊云心如铁石老而弥笃平阳郡王敬晖字仲晔弱冠举明经为卫州刺史时河北经突厥所搔方秋而城晖曰岂有弃农亩事池隍哉纵民归歛阖部赖安以诛二张功封平阳郡王郑着治续郑𢎞字穉卿兄昌字次卿皆明经通法律政事昌为太原涿郡太守𢎞为南阳太守皆着治绩条教法度为后世所述威振西域郑吉㑹稽人以卒伍从军破车师降日遂威振西域尚书履声郑崇哀帝时为尚书仆射每见曵革履上笑曰我识郑尚书履声臣门如市臣心如水为诸儒宗郑兴晚善左氏𫝊数言政事依经守义遂为诸儒宗郑陂郑浑为邵陵令课民耕桑重去子之法迁阳沛郡二太守兴陂遏开稻田民赖其利刻石颂之号曰郑陂清吏郑善果郑州人累转鲁郡太守母崔氏贤明晓政治尝坐阁内听处决当理则悦有不可引至牀下责愧之故善果所至有绩号清吏二郑郑从谠字正求及进士第迁门下侍郎时郑畋以宰相镇凤翔移檄讨贼两人以忠义相提贼尤惮之号二郑云经术该深郑覃以父䕃补累迁谏议大夫文宗召为翰林侍讲学士覃于经术该深淳笃守正帝尤重之同平章事弟朗七松处士郑薫擢进士第累迁吏部侍郎再知礼部举引寒畯士类多之既老号所居为隠巖莳松于庭号七松处士人瑞郑仁表豪爽有文尝以门阀文章自髙曰天瑞有五色云人瑞有郑仁表广文博士郑䖍掇当时事着书八十余篇𤣥宗爱其才为置广文馆以䖍为博士宰相曰令后世言广文博士自君始䖍乃就职进士第一皇朝郑獬字毅夫为人俊迈不羣举进士第一授将作监丞通判陈州召试直集贤院修起居注遂以右司谏知制诰孟家贫惟有二士鲁孟献子聘于晋宣子宣子曰子之家孰与我家富献子曰吾家甚贫惟有二士曰颜回兹无灵易学孟喜从周王孙受易喜好自称誉故易有施孟梁丘之学龙山落㡌孟嘉少知名为桓温参军好酣饮九日登龙山饮酒落帽东郡嘉禾孟业字敬业齐清河王岳召为法曹后迁东郡太守以寛恵着名麦一茎五蕙嘉禾一茎九穂咸以为政化所感贞曜先生孟郊字东野性介少谐合韩愈一见为忘形交年五十得进士第郊为诗有理最为愈所称卒张籍谥曰贞曜先生浩然亭孟浩然少好义节隠鹿门山年四十乃㳺京师王维过郢州画像于刺史亭因曰浩然亭又曰孟亭盛葛国公盛彦师宋州人髙祖兵至汾隂彦师率賔客上谒授行军总管从平京师与史万寳镇宜阳李宻叛万寳惧彦师笑曰请以数千兵为公枭首遂斩宻以功封葛国公献西域图皇朝盛度举进士稍迁至直史馆三司戸部判官契丹入邉数上疏论邉事奉使陕西参质汉唐故地绘为西域圗以献景祐二年拜参知政事后知应天府以太子少傅致仕冦真宰相才皇朝冦凖字平仲少力学举进士太宗深器之召为参知政事因奏对切直太宗怒起凖輙挽上衣留以俟处决太宗叹曰真宰相才也又尝语左右曰朕得冦凖犹唐太宗之得魏郑公也加给事中景徳元年拜同平章事是嵗契丹入边直抵澶魏真宗召羣臣问御敌䇿凖请幸澶州并陈河北用兵之畧甚备仁宗朝赠中书令来国公谥忠愍富王佐才富弼字彦国幼笃学有大度范仲淹见而识之曰此王佐才也懐其文以示王曽晏殊殊即以女妻之举茂才异等假资政殿学士戸部侍郎使契丹归除司空兼侍中辞复拜左仆射同平章事卒谥文忠元祐初加赠太师锦繍万花谷续集卷三十六锦绣万花谷续集卷三十七钦定四库全书锦绣万花谷续集卷三十七类姓窦赐玺书窦融字河西五郡大将军事光武授为凉州牧封安丰侯光武赐融玺书又赐外属圗又诏报曰吾与将军如左右手耳赏赐恩宠倾动京师窦氏一公两侯三公主四二千石镂石燕山窦宪拜车骑将军登燕然山去塞三千余里刻石勒功纪汉威徳班固作铭封冠军侯賛曰听笳龙庭镂石燕然五龙皇朝窦仪字可象蓟州渔阳人父禹钧在周为谏议大夫五子曰仪俨侃偁僖皆相继登科时人谓之窦氏五龙少举进士宋兴迁工部尚书加礼部尚书卒赠右仆射博物洽闻窦俨字望之举进士广顺初拜中书舎人世宗拜翰林学士国初就转礼部侍郎卒年四十二俨博物洽闻通音律厯数卢多逊杨徽之为谏官俨尝谓之曰丁夘嵗五星聚奎自此太平矣二拾遗见之俨不与也已而果然廖北郭先生廖扶字文起习诗书教授常数百人尤明天文䜟纬风角推歩之术号为北郭先生楚之良才廖立年未三十擢长沙太守诸葛亮曰廖立楚之良才堂名世綵皇朝廖刚字用中登崇宁五年进士第绍兴九年诏为御史中丞累世以华髪奉养甞名堂曰世綵谏议陈公播之声诗陆懐橘陆绩字公纪吴郡人六嵗见袁术术出橘绩懐三枚去拜辞堕地曰欲归遗母术大竒之江东大族陆逊江东大族意思深长才堪负重观其规画可大任𤣥圃积玉陆机字士衡少有异才文章冠世君苖见其文辄欲焚笔砚葛洪谓其文犹𤣥圃之积玉八科皆中陆元方初明经后举八科皆中转监察御史赐名陆象先元方子器识沈邃举制科髙第景云中同平章事始名景初睿宗曰子能绍先是谓象贤乃赐名焉真清陆景倩象先弟为扶沟丞河南按察使毕构覆州县殿最欲必得实有吏言状曰某强清某诈清惟景倩曰真清终御史内相陆贽字敬舆十八第进士中博学鸿辞正元七年以兵部侍郎知贡举明年窦参黜乃以中书侍郎同平章事始入翰林年尚少以材幸天子常以辈行唿而不名在奉天朝夕进见然小心精洁未尝有过帝倚任之参裁可否时号内相穆譔家令穆宁大厯初为和州刺史治有状召拜太子右谕徳居家严事寡姊恭甚尝譔家令训诸子人一通又戒曰君子之事亲养志为大吾志直道而已苟枉而道三牲五鼎非吾养也疾病不尝药时称知命首唱古文皇朝穆脩字伯长师事陈抟而𫝊其易学方是时学者从事声律未知为古文脩首为之倡其后尹源与弟洙始从之学古文又𫝊其春秋学卜西河教授仲尼弟子卜商字子夏孔子没子夏居西河教授为魏文侯师商也与人交推其长者违其短者故能久也谷待诏公车谷永字子云博学经书为太常丞数上疏言得失举方正直言极谏之士永待诏公车对者数十人永为上第九经库谷那律魏州人淹识羣书禇遂良尝称为九经库为𢎞文馆学士从太宗出猎遇雨沾渍因问曰油衣若为而无漏耶那律曰以瓦为之当不漏帝悦其直赐帛二十段麴世为豪族麴允金城人与游氏世为豪族西州为之语曰麴与㳺牛羊不数头南开朱门北望青楼为始平太守领雍州刺史至尚书左仆射伏伏氏学伏恭字叔齐父黯字稚父明齐诗恭少𫝊父学除剧令以恵政公㢘闻迁常山太守敦脩学校教授不辍由是北州多为伏氏学肃州以为三老服春秋左𫝊经服䖍字子慎少以清苦建志入太学受业有雅才善着文论作春秋左氏𫝊解举孝㢘后拜九江太守乐下齐城乐毅其先祖曰乐羊为魏文侯将毅使于燕昭王以为亚卿后为上将军并获赵楚韩魏燕之兵以伐齐下齐七十余城献金明池赋皇朝乐史母梦异人令吞五色珠而生史史有文辞初仕江南归朝举进士知陵州献金明池赋召为三馆编脩卓通儒卓茂字子康南阳人父祖皆至郡守习诗礼及厯筭称为通儒为宻令吏人亲爱不忍欺之道不拾遗蝗不入界光武即位先访求茂以为太傅封褒徳侯毕盈数大名左闵公元年卜偃曰毕万之后必大万盈数也魏大名也以是始赏天启之矣拍浮酒船中毕卓字茂世为吏部郎常饮酒废职盗饮比舎酒瓮间常谓人曰得酒满数百斛船四时甘味置两头右手持酒杯左手持蟹螯拍浮酒船中便足了一生矣与冦凖并相皇朝毕士安字仁叟代州云中人也后居郑州举进士李沆梦中书阙宰相乃拜士安吏部侍郎参知政事入谢上曰未也行且相卿士安曰冦凖慷慨有大节朝臣罕出其右如凖者陛下所宜用也真宗亦欲相凖借士安宿徳以镇之不阅月与凖并相进御楼观灯诗毕仲衍字夷仲元丰中任中书舎人釐正官制一经其手遂为万世不刋之典撰中书备对二十卷天下之事尽在其中后因馆伴髙丽贡使元夕御楼观灯进诗上俯同其韵以赐云先春佳气集钧台乐与民同盛宴开蟾彩暖催莲焰发桂香轻泛管声来形容壮丽虽非极黼黻昇平是有才万里海邦修贡使既陪华观勿辞推郅苍鹰郅都孝景时为中郎将敢直谏面折大臣于朝济南瞷氏宗人三百余家豪猾二千石莫能制景帝拜济南太守至则族灭瞷氏首恶余皆股栗迁为中尉行法不避贵戚列侯宗室见都侧目而视号曰苍鹰拒闗郅恽志在从政喟然叹曰天生俊士以为人也举孝㢘为上东城门候帝出猎夜还恽拒闗不开后为长沙太守吉忠节吉挹字祖冲祖朗为御史中丞西朝倾覆陨身守节挹亦立忠节葛勾漏令葛洪字稚川以儒学知名究览典籍尤好神仙导养之法从祖𤣥学道得仙号曰葛仙公洪闻交趾出丹求为勾漏令屈懐沙赋屈原名平作离骚之经与日月争光又作懐沙之赋尉希世贤尉元世为豪宗父目斤勇畧闻于当时位中山太守元为羽林中郎后为镇西大将军甚得夷人之心累迁尚书令进位司徒谢老诏曰前司徒尉元元亨利正明允诚素位显台阶归老私第可谓知始知卒希世之贤也复拜为三老锦绣万花谷续集卷三十七锦绣万花谷续集卷三十八钦定四库全书锦绣万花谷续集卷三十八类姓郭去䄡帷郭贺字乔卿拜荆州刺史百姓歌曰厥徳仁明郭乔卿忠正朝廷上下平显宗赐以三公之服黼黻冕旒勑行部去襜帷使百姓见其容服以章有徳髙车出闗郭丹字少卿买符入函谷闗慨然叹曰丹不乗使者车终不出闗至京师常为都讲诸儒咸敬异之更始徴为谏议大夫持节使归南阳果乗髙车出闗折巾郭泰字林宗与李膺友善名震京师后归郷里衣冠诸儒送至河上车数千辆林宗惟与膺同舟而济衆賔望之以为神仙尝遇雨巾一角垫时人故折巾一角以为林宗巾词赋为中兴冠郭璞字景纯博学髙才词赋为中兴之冠洞五行天文卜筮之术为着作佐郎二十四考中书令郭子仪以武举异等肃宗朝进中书令代宗不名唿为大臣以身为天下安危者二十年校中书令考二十四八子七壻皆贵显冨贵夀考哀荣终始人臣之道无缺焉位兼将相郭崇韬代州鴈门人梁荘宗赐铁劵拜侍中成徳军节度使依前枢宻使荘宗与诸将以兵取天下而崇韬未尝居战阵徒以谋议居佐命第一之功位兼将相遂以天下为己任霍定万世䇿霍光去病弟以兄任为郎后为大司马大将军受遗诏辅少主废昌邑立宣帝封博陆侯定万世䇿以安社稷郝得大臣体郝处俊贞观中第进士谏帝欲逊位武后事遂沮处俊临事敢言在帝前议论必𫝊经义皆有规献骆文章名天下骆賔王七嵗能赋诗武后时数上疏言事下除临海丞不得志弃官去与王勃杨炯卢照隣皆以文章齐名天下索炖煌五龙索靖字幼安炖煌人少有逸羣之量与汜衷张甝索紒索永俱诣太学驰名海内号称炖煌五龙靖以草书知名善占梦索紞字叔彻善占梦令狐䇿梦立冰上与冰下人语紞占之云云君当为人作媒悉如其言石锦歩障石崇字季伦与王恺争以奢靡相尚作锦歩障五十里一裘一葛石洪字濬川韩昌黎送赴河阳军参谟序云先生居嵩邙瀍谷之间冬一裘夏一葛朝夕饭一盂蔬一品问之仕则不应坐一室左右圗书与之语道理辩古今事当否论人髙下事后当成败若河决下流而东注若驷马驾轻车就熟路而王良造父为之先后也若烛照数计而龟卜也云云翟上卿任座对魏文侯曰翟璜之言直文侯召为上卿通明相翟方进受春秋以射䇿甲科为郎迁朔州刺史徙京兆尹搏撃豪强京师畏之知能有余兼通文法吏事以儒雅縁饰法律号为通明相天子甚器重之奏事亡不当意白武安君白起善用兵事秦昭王为左庶长攻韩魏赵楚封武安君观时变白圭周人乐观时变人弃我取人取我予趋时若勐兽挚鸟之发天下言治生者祖白圭醉吟先生白居易字乐天工文章未冠谒顾况况曰吾谓斯文遂絶今复得子矣正元中擢进士㧞萃皆中补校书郎元和元年对制䇿一等召入翰林为学士迁左拾遗与弟行简从弟敏中友爱东都所居疏沼种树构石楼香山凿八节滩自号醉吟先生为之𫝊暮节感浮屠至经月不荤称香山居士尝与胡杲吉九人等燕集皆髙年不事者人慕之绘为九老圗席诗人冠冕席豫字建侯长安中举学兼流畧词擅文场科擢上第时年十六复举手笔俊㧞科中之俄举贤良方正异等复举超㧞羣类科拜吏部侍郎典选六年帝尝登朝元阁赋诗羣臣属和帝以豫诗最工诏曰诗人之冠冕也剧若一敌国剧孟洛阳人以侠显吴楚反周亚夫得孟喜曰天下搔动大将军得之若一敌国云柏雒文面黒柏良器王奂见之曰尔頟文似临淮王面黒似颜平原殆能立功乃荐之光弼年二十四更战阵六十二李希烈围宁陵遏水灌之亲令军中明日㧞城良器以救兵至择弩手善㳺者㳂汴渠夜入及旦伏弩发赋乗城者皆死録功封平原郡王圗形凌烟阁声震一时柏耆有纵横学志健而望髙王承宗叛耆谒裴度且言愿得天子一节驰入镇可掉舌下之乃以左拾遗往既至以大谊动承宗乃请献二州以二子入质由是声震一时郦信成君郦商汉王赐爵信成君以将军为陇西都尉迁为左丞相广野君郦食其为里监门汉王号为广野君说下齐七十余城戚为儒推许戚衮字聦慧受三礼大义畧举兼太学博士为儒推许坚素先生皇朝戚同文幼孤事祖母以孝闻从邑人杨悫受经悫隠居不仕而以女弟妻同文勉之仕同文曰长者不仕同文亦不仕聚徒讲学相继登科者五十六人践台馆者亦至十数尚信义喜周人之急所与交皆当世知名士杨徽之因使至郡多所酬倡及卒徽之与其门人谥曰坚素先生薛善士子谓薛居州善士也使之居于王所在王所者长幼卑尊皆薛居州也王谁与为不善经术谋王体薛宣为陈留太守盗贼禁止吏民敬其威信思省吏职求其便安下至财用笔研皆为设方畧其法律任廷尉有余经术文雅足以谋王体断国用身兼数器勇盖三军薛万钧与弟万彻以材武归欵髙祖从李靖讨吐谷浑勇盖三军迁左卫大将军击髙昌进潞国公后尝赐羣臣膜皮及万彻而误唿万钧怆然曰万钧朕勲旧忽口其名岂死者有知冀此赐乎因命取焚之举坐叹异諌止畋猎薛収年十二能属文房𤣥龄言之秦王王召见问方畧所对合㫖授府主簿时讨王世充军事繁收为书檄露布或马上占辞该敏如素构上书谏王止畋猎王曰览所谏知成我者卿也明珠兼乗未若一言河东三凤薛元敬与收及族兄徳音齐名世称河东三凤收为长雏徳音为鸑鷟元敬年少为鹓雏武徳中为天策府参军直记室文学馆学士如晦叹曰小记室不可得而亲不可得而疎虓将薛仁贵绛州人三师攻安市城髙丽率兵拒战太宗命诸将分击仁贵恃骁悍欲立竒功乃着白衣自标显持㦸唿而驰所向披靡军乗之贼溃帝曰朕不喜得辽东喜得虓将九姓衆十余万令骁骑数十来挑战仁贵发三矢輙杀三人于是敌气皆慑军中歌曰将军三箭定天山壮士长歌入汉闗折折家父皇朝折克行知抚州沈勇有力善抚士卒在边三十年战功最多敌畏其威名号折家父官至秦州观察使真将军折可适其先与魏道武俱起云中号代北着姓郭逵帅鄜延见之曰真将种也荐之试艺廷中为鄜延路经畧司差使后又擢知宁岷环兰四州再知镇戎军后进武安军留后知渭州拜淮康军节度使召为佑神观使复帅泾原汲卧治淮阳汲黯字长孺其先有宠于古之卫君至黯七世世为卿大夫黯以父任景帝时为太子洗马以荘见惮拜为淮阳太守见上曰臣尝有狗马之心今病力不能任郡事愿为中郎出入禁闼补过拾遗上曰君薄淮阳邪吾今召君矣顾淮阳吏民不相得吾徒得君之重卧而治之习四海习凿齿习凿齿字彦威宗族盛富世为郷豪少有才气以文笔着称桑门释道安与之相见曰弥天释道安凿齿曰四海习凿齿时人以为的对为荥阳太守着汉晋春秋盖醒狂盖寛饶字次公明经为郡文学以孝㢘为郎举方正对䇿髙第迁谏大夫擢司𨽻校尉刺举无所回避许伯酌寛饶寛饶曰无多酌我我乃酒狂魏其侯笑曰次公醒而狂何必酒也虎牙将军盖延字巨卿长八尺弯弓三百斤光武以为虎牙将军叶好龙子张见鲁哀公七日而哀公不礼託仆夫而去曰臣闻君好士云云叶公子髙好龙钩以写龙凿以写龙屋宇雕文以写龙于是夫龙闻而下之窥头于牖拖尾于堂叶公见之而走是叶公非好龙也好夫似龙而非龙者也君非好士好夫似士而非士者也石林居士皇朝叶梦得字少藴登科为丹阳尉蔡京雅知之既拜相亟召用旬嵗间厯清要遂入翰林为学士时年方壮文华清丽一时钦重守藩奉祠仅三十年建炎初召为戸侍再入翰苑遂参大政出帅建康移福唐以节度使致仕居霅溪卞山之下开山为径玲珑秀发自号石林居士诗酒以娱其老清徳叶颙字子昻第进士孝宗初为给事中除吏部寻除参知政事兼同知枢宻继提举洞霄宫召对上问劳加礼且曰卿之清徳自是愈光矣拜左仆射同平章事薨赠持进林光朝以诗笑之𫝊家惟旧徳无地着楼台人以为实録云法南郡太守法雄字文彊齐襄王法章之后秦灭齐子孙不敢称田姓故以法为氏雄为青州刺史行部録囚徒察颜色多得情伪长吏不奉法者皆解印绶去迁南郡太守𤣥徳先生法真博通内外圗典为闗西大儒太守欲屈以功曹真曰明府若欲吏之真将在北山之北南山之南矣号𤣥徳先生内为谋主法正字孝直为蜀郡太守扬武将军外统都畿内为谋主锦绣万花谷续集卷三十八锦绣万花谷续集卷三十九钦定四库全书锦绣万花谷续集卷三十九类姓司马慕蔺相如司马相如字长卿蜀郡成都人既学慕蔺相如之为人更名相如奏大人赋天子大悦飘飘有凌云气逰天地之间意为㳺猎赋因以风谏赋奏天子以为郎又着子虚赋有良史才司马迁字子长父谈为太史公迁南㳺江淮上㑹稽探禹穴窥九疑浮沅湘北渉汶泗讲业齐鲁之都为太史令䌷史记石室金匮之书网罗天下放失旧闻为太史公书序畧迁有良史之才文直事该谓之实録贞一先生司马承祯字子微事潘师正𫝊辟谷道引术无不通师正异之卒谥贞一先生卫士手加额皇朝司马光字君实天章阁待制池之子光为儿童时凛然如成人七嵗闻讲左氏春秋大爱之退为家人讲即了其大义自是手不释卷至不知饥渇寒暑初以父任为将作监主簿举进士甲科居洛十五年再任绍司御史台四任提举崇福宫拜资政学士神宗崩光赴阙临卫士见光入皆以手加额曰此司马相公也民遮道唿曰公母归洛留相天子活百姓所在数千人观之元祐元年拜左仆射薨赠太师夏侯滕公夏侯婴沛人也号滕公封汝隂侯常为太仆取青紫如拾芥夏侯胜从始昌受尚书及洪范五行𫝊说灾异为学精熟徴为博士光禄大夫又为谏大夫给事中迁太子太傅尝谓诸生曰士病不明经术经术苟明取青紫如俛地拾芥学经不明不如归耕宇文持劒取公侯宇文贵少受学尝辍书叹曰男儿当提劔汗马以取公侯何能为博士善骑射有将帅才后仕魏位大将军入阁语至夜分宇文士及太宗擢右卫将军延入阁语或至夜分请校天下籍宇文融明辨长吏治时天下户版刓隠人多去本融由监察御史陈便宜请校天下籍𤣥宗以为覆田劝农使乃请驰𫝊行天下事无巨细先上劝农使而后上台省忠节皇朝宇文虚中字叔通建炎二年以资政殿大学士左太中大夫充国信使使北继立忠节事大畧具三朝北盟集今枢宻公绍节即公之孙师援之子也欧阳尚书世学欧阳生字和伯事伏生受尚书子世𫝊至孙髙为博士髙孙地余亦为博士论石渠由是尚书世有欧阳氏学八世博士欧阳歙字王思自欧阳生至歙八世皆为博士拜汝南太守推用贤俊政称异绩在郡教授数百人尺牍人以为法欧阳询博贯经史初倣王羲之书后险劲过之尺牍所𫝊人以为法髙丽求之龙虎榜欧阳詹字行周泉州人其先为本州州佐县令闽越地肥衍有山泉虽能通文书吏事不肯北官及常衮为观察使始择乡秀民能文辞者与为宾主钧礼里人矜耀故相劝仕举进士与韩愈等聮第时称龙虎榜闽人第进士自詹始六一居士皇朝欧阳修字永叔吉州庐陵人四嵗而孤母郑氏守节自誓亲教修读书家贫至以荻画地学书比成人举进士两试国子监一试礼部皆第一遂中甲科补西京留守推官始従尹洙游为古文议论当世事迭相师友与梅尧臣游为歌诗相倡和遂以文章名冠天下神宗朝六请致仕乃以观文殿学士太子少师致仕修之在滁也自号醉翁作亭琅琊山以醉翁名之晩年又自号六一居士曰吾集古録一千卷藏书一万卷有琴一张有棊一局而尝置酒一壶吾老于其间是为六一自为𫝊刻石居颍一年而卒谥文忠令狐白衣宰相令狐滈绹之子及第迁右拾遗当时谓之白衣宰相独孤以道举髙第独孤及为儿时读孝经父试之曰儿志何语对曰立身行道扬名于后世天寳末以道举髙第厯濠舒二州刺史佳壻独孤郁及之子擢进士第最为权徳舆所称以女妻之举制科髙等进右补阙擢翰林学士宪宗叹徳舆乃有佳壻诏宰相髙选世族故杜悰尚岐阳公主然帝犹谓不如徳舆之得郁诸葛蓝田生玉诸葛恪少有才名孙权见而竒之曰蓝田生玉真不虚也黒头公诸葛恢转临沂令为政平和王𨗳常曰明府当为黒头公申屠不受私谒申屠嘉梁人以材官蹶张迁为队率孝文时迁御史大夫至丞相封故安侯为人亷直门不受私谒淳于缇萦上书太仓公姓淳于名意少喜方术为人治病决死生多验文帝时当刑意少女缇萦随父上书上悲其意乃除肉刑赘壻淳于髠齐之赘壻也长不满七尺滑稽多辩鲜于福星皇朝鲜于侁字子骏为京东转运使司马光谓苏轼曰子骏福星也京东人困甚子骏救之然安得百子骏布之天下乎太史青州名士太史慈少好学仕郡奏曹史后于神亭战败为孙䇿所执䇿曰子义青州名士以信义为先帝与参论诸军事尉迟心如山岳尉迟敬徳隠太子尝以书招之赠金皿一车固辞太子怒而止敬徳以闻王曰公之心如山岳然虽积金至斗岂能移之屈突宁食三斗葱屈突通莅官劲正其弟盖为长安令亦以方严显时语曰宁食三斗艾不逢屈突盖寕食三斗葱不逢屈突通司空耐辱居士司空图咸通末擢进士景福中拜谏议大夫不赴图本居中条山王官谷有先人田遂隠不出作亭观素室悉图唐兴节上文人名亭曰休休作文以见志自目为耐辱居士公仪㧞葵出妇公仪休食茹而美㧞其园葵而弃之见其家织布好而疾出其家妇燔其机云欲令农士工女安所售其货乎皇甫西州豪杰皇甫规举贤良后为中郎将党事起天下名贤多见染逮规虽为名将素誉不髙自以西州豪杰耻不得预廼自上言云云臣宜坐之朝廷知而不问时人以规为贤𤣥晏先生皇甫谧字士安博综典籍百家之言自号𤣥晏先生时人谓之书淫竟不仕锦绣万花谷续集卷三十九锦绣万花谷续集卷四十钦定四库全书锦绣万花谷续集卷四十类姓公孙举善公孙枝字子桑秦大夫也穆公之用百里奚孟明子桑之举也君子以为能举善织屦公孙婴齐字声伯鲁大夫织屦而食终身不食宣公之食声伯梦渉洹或与已琼瑰遗爱子产郑卿公孙侨也郑伯赐子产次路再命之服不毁乡校晋叔向曰古之遗爱也商君公孙鞅卫之诸庶孽公子也少好学刑名之事入秦见孝公三见而説以霸道公与语不自知膝之前于席也语数日不厌号为商君叔孙起朝仪叔孙通薛人与弟子共起朝仪为绵蕞野外习之拜为奉常因进诸弟子帝悉以为郎诸生喜曰叔孙生圣人知当世务王孙对问鼎王孙满周大夫也王使满劳楚子楚子问鼎之大小轻重对曰在徳不在鼎云云鼎之轻重未可问也长孙一箭贯双鵰长孙晟善弹工射趫㨗过一人箭贯双鵰突厥大畏之闻其弓声谓为霹雳见其走马称为闪电兼文武两器长孙无忌从秦王征讨有功王即位迁吏部尚书以功第一封齐国公太宗曰无忌兼文武两器朕故相之朕得公遂定天下帝又思与共艰难頼无忌以免作感凤赋以赐哥舒下石堡城哥舒翰其先盖突骑施酋长世居安西家富于财任侠重然诺事王忠嗣署衙将翰能读春秋汉书通大义䟽财多施予天寳八载诏攻吐蕃石堡城三日而下进封西平郡王逹奚荆州总管逹奚长孺少懐操胆烈过人为夏州总管匈奴惮之不敢窥塞转荆州总管文帝曰江陵国之南门今以委卿万俟慷慨勇鋭万俟洛干随孝武入闗除左仆射慷慨有气节勇鋭冠世慕容歩摇慕容廆世居北夷号曰东胡曽祖莫护跋好冠歩摇冠诸部因唿之为歩摇元帝拜廆为车骑将军封辽东郡公率部兵廵边皇朝慕容延钊字化龙太原人父章开州刺史延钊少以勇敢闻太祖受禅延钊时握重兵屯真定太祖谕旨听以便宜从事延钊与韩令冲率所部兵廵边一方以安太祖深徳之加殿前都㸃检同中书门下三品父名章故不曰平章事贺若献取陈十䇿贺若弼字辅伯少有大志博渉书记有重名隋文帝时以文武才干拜吴州总管尝遗原雄诗末曰勿使麒麟上无我二人名乃献取陈十䇿上称善赐以寳刀后拜大将军贺娄风尘不警贺娄子干字万夀少以骁武知名在隋䇿授上大将军文帝以子干习边事授榆闗总管甚为敌所惮乃下书曰自公守此门风尘不警斛斯唿为天子斛斯徴字士亮博渉羣书尤精三礼魏孝武时雅乐废缺徴稽诸典故创新改旧乐始备焉周武帝以徴经有师法诏授皇诸子唿为夫子儒者荣之斛律鴈臣斛律金魏除为第二领人酋长秋朝京师春还部落号曰鴈臣后为肆州刺史进迁左丞相文宣曰公元勲佐命父子忠诚朕当结以婚姻永为藩卫子光字明月声震闗西豆卢恵政致祥瑞豆卢勣拜渭州刺史甚有恵政大致祥瑞髙武陇西来乏水勣马足所践忽飞泉涌出又有白乌翔止㕔前乳子謡曰我有丹杨山出王浆济我人夷神乌来翔居相十余年豆卢钦望雍州人魏太和诏去豆姓着卢钦望居宰相十余年方易之三思等怙势独钦望谆谆自全库狄暴过独兽库狄士文隋初拜贞州刺史上赐公卿入左藏任取多少士文独口衔绢一疋至州发摘姦谄尺布斗粟之赃无所寛贷时司马韦焜清河令赵逹并苛刻唯长史有恵政语曰刺史罗刹政司马蝮蛇瞋长史含笑判清河生喫人上闻曰士文暴过独兽竟坐免若干将士懐恩若干恵翊戴周文拜直阁将军从禽窦泰复𢎞农破沙苑毎先登陷阵加仪同三司刚质有勇力善抚御将士莫不懐恩樗里智囊樗里子名疾滑稽多智秦人号曰智囊武王立以为丞相上官接武䕫龙上官仪工文词渉贯坟典贞观擢进士第迁祕书郎太宗毎属文遣仪视藁髙宗即位进西台侍郎时以雍州司士参军韦绚为殿中侍御史或疑非迁仪曰御史供奉赤墀下接武夔龙䔏羽鹓鹭岂雍州判佐比乎时以为清言吾丘任四千石吾丘夀王拜东郡都尉不复置太守多盗贼诏赐玺书曰子在朕前之时知畧辐辏以为天下少双海内寡二及至连十余城之守任四千石之重职事并废盗贼従横甚不称在前时何也夀王因言其状后徴为光禄大夫侍郎由吾辟谷饵松由吾道荣少为道士游燕赵间闻晋阳有人大明法术乃寻访之道家符水禁呪隂阳厯数天文药性无不通觧后隠于琅琊山辟谷饵松术求长生之祕西门河伯娶妇西门豹为邺令邺之三老常嵗为河伯娶妇巫行视人家女好者云是当为河伯妇即聘取洗沐为治斋宫河上张綘帷女居其中浮之河中数十里乃没人多持女逺逃俗言不为河伯娶妇水来漂溺其人民豹曰至期幸来告吾亦徃送女至时豹徃㑹之河上三老父老皆㑹其巫老女从弟子数十人豹曰唿河伯妇来视其好丑即将女出帷豹曰是女不好烦大巫妪为入报河伯待更求好女即使吏卒共抱大巫妪投之河中有顷曰巫妪何久也弟子趣之复以弟子一人投之河中凡三弟子豹曰巫妪弟子女子也不能白事烦三老为入白之复投三老河中豹簮笔磬折向河立待良久曰妪三老不来奈之何复欲使廷掾及豪长者趣之皆叩头血流久之罢去邺之吏民大惊恐自后不复敢言成公孝乌赋成公绥字子安少有俊才词赋甚丽时有孝乌毎集其舍作赋美之绥好音律尝当暑承风而啸泠然成曲因为啸赋张华毎见其文叹服以为絶伦后徴为博士胡母吐佳言如木屑胡母辅之字彦国少擅髙名吐佳言如锯木屑霏霏不絶为后进领袖后守繁昌令节酒自厉甚有能名髙堂志存正君髙堂隆鲁髙堂生后也为散骑常侍学业修明志存正君因变陈戒发于恳诚及没明帝曰天不欲成吾事髙堂生舍我亡也秃髪九州之外有人秃髪傉檀韦宗叹曰竒材英器不必华夏明智敏识不必读书吾乃今知九州之外五经之表复自有人也黒齿吐蕃不敢盗边黒齿常之百济人长七尺一寸骁毅有谋畧吐蕃使赞马婆等入冦拜河源道经畧大使使言斥地置烽七十所垦田五千顷由是食衍士精卒破之获牛马甲不赀诏书劳赐凡涖军七年吐蕃慑畏不敢盗边封燕国公乞伏敌不入境乞伏慧字令和鲜卑人少慷慨有大节仕隋迁凉州总管严警烽燧远为斥堠敌竟不入境第五不受千里马第五伦或问有私乎曰昔有与千里马者虽不受毎三公有所选举心不能忘而亦终不用兄子病一夜十往退而安寝子有疾虽不省视竟夕不眠岂可谓无私乎盐铁始名使第五琦拜监察御史勾当江淮租庸使兼诸道盐铁铸钱使盐铁名使自琦始当军兴随事趣人不益富而用以饶迁户部侍郎判度支进同平章事主父一嵗四迁主父偃晚学易春秋百家言上书阙下朝奏暮召天子谓曰公安在何相见之晩乃拜为郎中数上䟽言事诏拜为谒者一嵗中四迁丈夫生不五鼎食死即五鼎烹侯莫陈清徳侯莫陈颕字遵道少有器量为时軰所推在桂州有恵政为南方所信服拜邢州刺史政为第一迁瀛州刺史百姓立碑颂其清徳阿史郍比金日碑阿史郍忠字义节资性谨居父丧哀慕过人擢右骁卫大将军宿卫四十八年无纎隙人比之金日碑锦绣万花谷续集卷四十